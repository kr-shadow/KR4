#+TITLE: 柳河東集注-唐-柳宗元
#+DATE: 2018-05-12 10:19:03
#+SOURCE: github.com/kanripo/KR4c0049 master 8a830829                
柳文音義序
余讀韓柳文常思古人竒字齟齬吾目
且柅吾喙也開卷必與篇韻俱撿閱反
切終日不能通一紙偶得二書釋音如
獲指南猶恨字畫差小不便老眼至灊
山郡齋屬廣文是正將大其刻以傳學
者一旦廣文携音訓數帙示余曰昌黎
文有江山祝充音義旣反切難字又注
其所從出亡以復加惟子厚集諸家音
義不稱是自詭規模祝充撰柳氏釋音
數月書成余實濫觴權輿是書者序引
其意詎敢以語言不工爲解自小學不
興六書罔詔學者平日簡牘閒頗有不
分點畫不辨偏傍任私意失本原雖以
字學名丗者未免斯弊若虞永興不知
姓顔平原不知名况下二子者耶甚者
以弄璋爲麞伏臘爲獵金根爲銀至於
古文竒字能不失句讀辨重輕清濁者
幾何人哉惟柳州内外集凡三十三通
莫不貫穿經史轇轕傳記諸子有家虞
初稗官之言古文竒字比韓文不啻倍
蓰非博學多識前言者未易訓釋也廣
文中乙丑年甲科恬於進取尚淹選調
生平用心於内不求諸外遂能㑹稡所
長成一家言將與柳文並行不朽無疑
矣非刻意是書者未必知論著之不易
也廣文諱緯字仲寳雲間人姓潘氏乾
道三年十二月呉郡陸之淵書
唐柳先生文集序
　　　　　　夔州刺史劉　禹錫　纂
八音與政通而文章與時髙下三代之文至戰國而
病渉秦漢復起(潘云復扶富切又也又音服/孟子聖人復起後以意求)漢之文
至列國而病唐興復起夫政痝而土裂(痝潘本作厖/莫江切雜也)
三光五嶽之氣分(潘云分元注扶問切廣韻/分剤羣經音辨分限也)大音不
完故必混一而後大振𥘉貞元中上方嚮文章昭回
之光下飾萬物天下文士爭執所長與時而奮粲然
如繁星麗天而芒寒色正(潘云芒音忘說文/草耑也又星芒角)人望而
敬者五行而巳河東柳子厚斯人望而敬者歟子厚
始以童子有竒名於貞元𥘉至九年爲名進士十有
九年爲材御史二十有一年以文章稱首入尚書爲
禮部貟外郎是歳以踈儁少檢(潘本作雋徂峻切與/俊同字當作儁儁絶)
(異/也)獲詘出牧邵州又謫佐永州居十年詔書徴不用
遂爲柳州刺史五歳不得召歸病且革(張云音/亟急也)留書
抵其友中山劉禹錫曰我不幸卒以謫死以遺草累
故人禹錫執書以泣遂編次爲四十五通行於丗子
厚之䘮昌黎韓退之誌其墓且以書來弔曰哀哉若
人之不淑吾甞評其文雄深雅徤似司馬子長崔蔡
不足多也安定皇甫湜(視力切潘云常戢切持/正貌唐皇甫湜字持正)於文
章少所推讓亦以退之言爲然凡子厚名氏與仕與
年曁行巳之大方(張云曁其/冀女及也)有退之之誌若祭文在
今附于第一通之末云
增廣註釋音辯唐柳先生集諸賢姓氏
　　中　山　劉　禹錫　編
　　河　南　穆　脩　叙
　　眉　山　蘇　軾　評論
　　胥　山　沈　晦　辯
　　南　城　童　宗說　音註
　　新　安　張　敦頤　音辯
　　新　安　汪　藻　記
　　　　　　張　唐英　論
　　雲　間　潘　緯　音義
増廣註釋音辯唐柳先生集目録
　　　　　　　　南　城先生　童　宗說註釋
　　　　　　　　新安　先　生　張　敦頥音辯
　　　　　　　　雲　間先　生　潘　緯　音義
︻别集上
　　　非國語上(三十一篇)
︻别集下
　　　非國語下(三十六篇)
︻外集上
　　　披沙㨂金賦　迎長日賦
　　　記里皷賦　吾子
　　　劉叟傳　河間傳
　　　筝郭師墓誌　趙羣秀才墓誌
　　　太府寺李卿外婦馬淑誌
︻外集下
　　　百官請復尊號表(六首)大㑹議聽政表(二首)
　　　賀平李懷光表　舉裴冕表
　　　謝賜新茶表　賀破東平表
　　　賀赦表　賀太子牋
　　　賀裴桂州啓　與衛淮南石琴薦啓
　　　答鄭貟外賀啓　諸州賀啓
︻附録(舊附楚詞天問今散入十四卷天對篇内)
　　　天論三篇　劉禹錫
　　　唐書本傳　宋祁
　　　祭柳柳州文　皇甫湜
　　　祭柳貟外文　劉禹錫
　　　重祭柳貟外文　劉禹錫
　　　爲鄂州李大夫祭柳貟外文　劉禹錫
　　　祭柳侯文　曹輔
　　　祭柳侯文　黄翰
　　　祭柳侯文　許尹
　　　永州柳先生祠堂記　汪藻
　　　舊本柳文後序　穆脩
　　　四明新本柳文後序　沈晦
　　　柳州舊本柳文後序　李裭
　　　柳文年譜後序　文安禮
増廣註釋音辯唐柳先生集目録(畢)
増廣註釋音辯唐柳先生集卷之一
　　　　　　　南　城先　生　童　宗說　註釋
　　　　　　　新　安　先生　張敦頥　音辯
　　　　　　　雲間先生潘　緯　音義
唐雅
　　　獻平淮夷雅表
(案毛詩注云淮夷在淮浦而夷行也呉元済/在淮蔡故曰淮夷宗元擬江漢之詩而作也)
臣宗元言臣負罪竄伏違尚書牋奏十有四年(童云禮部郎/官掌尚書牋)
(奏宗元以永貞元年自禮部貟/外郎貶爲刺史至是十四年)聖恩寛宥命守遐壤(謂元和/十年爲)
(柳州/刺史)懷印曵紱有社有人臣宗元誠感誠荷􁢡首頓首伏惟
睿聖文武皇帝陛下天造神斷克清大憝(張云徒對反見康/誥悪也謂平呉元)
(済)金鼓一動萬方畢臣太平之功中興之德(潘云中陟仲切/再也詩序周室)
(中興/焉)推校千古無所與讓因伏自忖度(潘云忖取本/切度待洛切)有方剛
之力不得備戎行(音杭/列也)致死命况今巳無事思報國恩(一本/作恩)
(德)獨惟文章伏見周宣王時稱中興其道彰大于後罕及然
徴於詩大小雅其選徒出狩則車攻吉日命官分土則崧髙
韓奕烝人(烝民作烝人/避唐太宗諱)南征北伐則六月采芭平淮夷則江
漢常武鏗鍧炳耀(童云鏗丘耕切鍧/呼宏切鐘鼓声)盪人耳目(盪音蕩又/他浪反)故
宣王之形容與其輔佐由今望之若神人然此無他以雅故
也臣伏見陛下自即位以來平夏州(童云永貞元年八月乙/巳憲宗即位其年冬夏)
(綏銀節度留後楊惠琳反元和/元年三月辛巳楊惠琳伏誅)夷劒南(童云永貞元年八月/癸丑劔南西川節度)
(使韋皐卒行軍司馬劉闢自稱留後元和元年正月癸未命/髙崇文率李元奕嚴礪李康以討劉闢十月戊子劉闢伏誅)
取江東(童云元和二年十月鎭海軍節度使李錡反殺留後/王澹乙丑命王諤討之癸丑鎭海軍兵馬使張子良)
(執李錡巳卯免潤州今歳/租十一月甲申李錡伏誅)定河北(童云元和七年八月戊戌/魏愽節度使田季安卒其)
(子懷諫自穪知軍府事十月乙未魏博軍以田季安之將田/興知軍事是月魏博節度使田興以六州歸于有司十一月)
(辛酉赦魏博具衛澶相六州詔/田興充魏博節度使賜名弘正)今又發自天衷克翦淮右
(元和九作閏八月丙辰彰義軍節度使呉少陽卒其子元済/自称知軍事九月丁亥命嚴綬李光顔李文通烏重㣧討之)
(十二年十月癸酉克蔡州甲申給復/淮西二年十一月丙戌呉元済伏誅)而大雅不作臣誠不佞
然不勝憤踊(一作憤懣一作/懣/張云踊音勇懣音悶)伏以朝多文臣不敢盡專
數事謹撰平淮夷雅二篇雖不及尹吉甫召穆公等庶施諸
後代有以佐唐之光明謹昧死再拜以獻臣宗元誠恐誠懼
頓首頓首謹言
　　　平淮夷雅二篇
皇武命丞相度董師集大功也(董督也元和十二年七月宰/相裴度充淮西宣慰處置使)
(平呉/元済)○皇耆其武(童云耆致也詩云耆定/爾功耆音㫖又匡移反)于溵于淮(溵於斤/切童云)
(唐溵水縣属陳州元和九年討蔡以李光顔爲陳州刺史充/忠武軍都知兵馬使始踰月權本軍節度使詔以其軍當一)
(面光顔乃壁溵水明年大破賊時/曲俄又与烏重㣧破賊小溵河)旣巾乃車(巾飾也周/禮有巾車)環蔡
其來(一作/具來)狡衆昏嚚(魚巾切張云口不/道忠信之言曰嚚)甚毒于酲(音呈/酒病)狂奔
呌呶(尼交切亦/作詉讙声)以干大刑(干一/作扞)○皇咨于度惟汝一德曠誅
四紀(韓平淮西碑云蔡師之不廷授于今五十年謂自大/暦十四年李希烈鎭蔡州至元和十二年滅呉元済)其
徯汝克錫汝斧鉞其往視師師是蔡人以宥以釐(潘云陵之/切一音僖)
(福也前漢祠官祝釐師古/曰釐本字作僖假借用耳)○度拜䅲首廟于元龜旣禡旣類
(禡莫駕切/童云師祭)于社是宜金節煌煌錫盾雕戈(盾之允切戈謂平/頭㦸潘云錫音陽)
(馬頭/飾也)犀甲熊旂威命是荷(音何童云左傳昭七/年弗克負荷平声)○度拜稽首
出次于東天子餞之罍斚是崇鼎臑爼胾(潘云臑汝朱切嫩/耎貌又奴刀切羊)
(豕臂也胾側/吏切大脔)五獻百籩凡百卿士班以周旋○旣涉于滻(所/簡)
(切童云水名在京兆唐都於此裴度節度/淮西及行帝御通化門臨遣渉此水以往)乃翼乃前孰圖厥
猶其佐多賢(裴度表馬揔爲副使韓愈爲行軍司馬李正封/馮宿爲判官李宗閔爲掌書記李文恱爲都知)
(兵馬使髙承/簡爲都押衙)宛宛周道于山于川逺揚邇昭陟降連連○我
斾我旂于道于陌訓于羣帥拳勇來格(巧言詩注/拳力也)公曰徐之
無恃額額(鄂格切勇悍皃一/本依尚書作額)式和爾容惟義之宅○進次于
郾(於憲切童云唐許州頴川郡有郾城縣與蔡州爲鄰裴度/傳云度屯郾城勞諸軍宣朝廷厚意士奮于勇李光顔傳)
(云十二年四月敗賊于郾城郾守將鄧懷金大恐率諸/將耒服開門待光顔入之城自壞者五十版潘云音偃)彼昏
卒狂裒兇鞠頑(裒薄侯切/張云聚也)鋒蝟斧螗(潘云蝟音胃蟲似豪猪/螗音唐蟲也後漢史作)
(螳)赤子匍匐厥父是亢(下郎/切)怒其萌芽以悖太陽○王旅渾
渾是佚是怙旣獲敵師若飢得餔(音步童云申時食潘云音/步餹餔餌又音布与食也)
(又音逋/歠也)蔡兇伊窘悉起來聚左擣其虚(擣音祷案唐書李祐/言於李愬請乗虚直)
(抵蔡城愬從之用夜半/到蔡擒呉元済以獻)靡愆厥慮○載闢載祓(音/弗)丞相是臨
(謂裴度建彰/義節入蔡州)弛其武刑諭我德心其危旣安有長如林(長上/声)
曾是讙譊(女交切/恚呼)化爲謳吟○皇曰來歸汝復相予爵之成
國(一作公于有晋以下文觀之意若重複左傳哀公/十四年成囯不過半天子之軍成囯謂公侯之囯)胙以夏
墟(左傳定公四年分唐叔命以唐誥/而封于夏墟注夏墟今太原晋陽)度拜稽首天子聖神度
拜稽首皇祐下人○淮夷旣平震是朔南(潘云叶韻尼心切/選云鵉鳯飛而北)
(南)宜廟宜郊以告德音歸牛休馬(牛一/作刃)豐稼于野我武惟皇
永保無疆　皇武十有一章章八句
方城命愬守也(愬音訴方城山名在唐州元和/十一年李愬為唐鄧隋節度使)卒入蔡得其
大醜(謂擒呉/元済)以平淮右○方城臨臨王卒峙之(峙直里切/張云具也)匪
徼匪競(徼古堯切/童云求也)皇有正命(正一/作王)皇命于愬往舒余仁踣彼
艱頑(踣蒲墨/切強也)柔惠是馴○愬拜即命于皇之訓旣礪旣攻以
後厥刃王師嶷嶷(魚力切又/音疑山名)熊羆是式銜勇韜力日思予殛
(晏作思奮予殛/又作日思奮殛)○冦昏以狂敢蹈愬疆士獲厥心太袒髙驤
長㦸酋矛粲其綏章(綏所引以登車/者章謂有文采)右剪左屠聿禽其良(李/愬)
(擒丁士良不殺士良感之擒陳光治呉秀琳遂降愬厚待/秀琳秀琳日公欲取蔡非李祐不可遂擒祐不殺用其䇿)○
其良旣宥告以父母恩柔于肌卒貢爾有維彼攸恃乃偵乃
誘(偵丑盈丑正二/切童云候也)維彼攸宅乃發乃守○其恃爰獲我功我
多隂諜厥圖(諜逹/恊切)以究爾訛雨雪洋洋大風來加于燠其寒
于邇其遐○汝隂之茫懸瓠之峨(瓠音護童云李愬傳云愬/入蔡州取呉元済道分輕)
(兵断橋以絶洄曲道又以兵絶朗山道行七十里夜半至懸/瓠城雪甚城旁皆鵝鶩池愬令擊之以乱軍声賊恃呉房朗)
(山戍晏然/無知者)是震是拔大殱厥家狡虜旣縻輸于國都示之市
人即社行誅(行一/作以)○乃諭乃止蔡有厚喜完其室家仰父俯
子汝水沄沄(音/云)旣清而瀰(一作/夷)蔡人行歌我歩逶遲(逶於/危切)○
蔡人歌矣蔡風和矣孰纇蔡𥘉(纇晏本/作類)胡甈爾居(甈丘例切/童云爾雅)
(康瓠謂之甈說文康瓠破罌也前漢賈誼傳注康瓠瓦盆/底潘云顔师古音五列切字當作臲危也楊子音五計切)式
慕以康爲愿有餘是究是咨皇德旣舒○皇曰咨愬𥙿乃父
功昔我文祖惟西平是庸(李愬父李晟事德宗平朱沚/封西平王德宗乃憲宗之祖)内誨
于家外刑于邦孰是蔡人而不率從○蔡人率止惟西平有
子西平有子惟我有臣疇允大邦(一本允/作亢)俾惠我人于廟告
功以顧萬方　方城十有一章章八句
　　　唐鐃歌鼓吹曲十二篇(并序)
(童云晋書楽志云漢時有短簫鐃歌之察其曲有/朱鷺思悲翁釣竿等曲列於鼓吹多序戦陳之亊)
(鐃女交切/吹尺僞切)
負罪臣(一本無/負罪字)宗元言臣幸以罪居永州(憲宗即位宗元/貶永州司馬)受
食府廪竊活性命得視息無治時事恐懼小閒(音/閑)又盗取古
書文句聊以自娯伏觀漢魏以來代有鐃歌鼓吹詞唯唐獨
無有臣爲郎時以太常聮禮部(謂爲礼部貟外郎/時與太常寺相連)甞聞鼓吹
署有戎樂詞獨不列今又考漢曲十二篇(一朱輅或作朱鷺/二思悲翁三艾如)
(張四上之回五翁離六戦城南七巫山髙八上陵九將進酒/十有所思十一芳樹十二上雅又有君馬黄雉子班臨髙䑓)
(等/曲)魏曲十四篇(童云及魏受命改其十二曲/使繆袭為詞述以功德代漢)晉曲十六篇(童/云)
(及晋武帝受禅乃令傳玄製為/二十二篇亦述以功德代魏)漢歌詞不明紀功德魏晉歌
功德具今臣竊取魏晉義用漢篇數爲唐鐃歌鼓吹曲十二
篇紀髙祖太宗功能之神竒因以知取天下之勤勞命將用
師之艱難每有戎事治兵振旅幸歌臣詞以爲容且得大戒
冝敬而不害臣淪棄即死言與不言其罪等耳猶冀能言有
益國事不敢效怨懟黙巳(懟音隊童云左/傳云以死誰懟)謹冒死上
　　　隋亂旣極唐師起晉陽平姦豪爲生人義主以仁興
　　　　武爲晉陽武第一(晉陽太/原属邑)
晉陽武奮義威煬之渝(煬隋帝謚音漾張/云暴也渝一作淪)德焉歸氓畢屠綏
者誰皇烈烈專天機號以仁揚其旗日之昇九土晞(一作/熈)訴
田坼(音沂一作/斥田坼)流洪輝有其二翼餘隋斮梟鷔(斮側略切梟/古堯切童云)
(前漢郊祀志古天子春祠黄帝用一梟破鏡梟鳥名食母破/鏡獸名食父黄帝欲絶其類使百吏祠皆用之破鏡如貙而)
(虎眼漢五月五日作梟羹以賜百/官鷔五髙切不祥鳥白身赤口也)連熊螭(潘云螭丑知/切如龍而黄)枯以
肉勍者羸(勍渠京切彊也/左傳勍敵之人)后土蕩玄穹彌合之育莽然施(莽/母)
(黨莫𥙷二切莊子適/莽蒼者莽又莫郎切)惟德輔慶無期
　　　　右晉陽武二十六句(句三/字)
　　　唐旣受命李密自敗來歸以開黎陽斥東土爲獸之
　　　　窮第二(一本題云李密自邙山之敗其下皆貳霸/王之業知天授在唐遂歸於有道享我爵)
(命爲獸/之窮)
獸之窮奔大麓天厚黄德(謂唐/土德)狙獷服(狙七餘切獷古猛切/揚雄美新云肉角之)
(獸狙獷/而不臻)甲之櫜弓弭矢箙(音服童/云矢房)皇旅靖敵逾蹙自亡其徒
匪予戮屈　猛(韻中無/字或云音畎或/云即周礼虣字與暴同)䖍慄慄縻以尺組
噉以秩(李密降唐唐以爲光禄卿封邢囯/公縻忙皮切噉杜覧切與㗖同)黎之陽土茫茫(李/密)
(舊/境)冨兵戎盈倉箱乏者德莫能享(音香張云/協声享也)驅豺兕授我疆
　　　　右獸之窮二十二句(其十八句句三字/其四句句四字)
　　　太宗師討王充(童云即王丗充也避太/宗諱故去丗字餘倣此)建德助逆師
　　　　奮擊武牢下擒之遂降充爲戰武牢第三(即虎牢/也唐諱)
(虎字改/爲武)
戰武牢動河朔(竇建德/所據)逆之助圖掎角(掎居綺切童云譬如/捕鹿晋人角之諸戎)
(掎之與晋踣之注云掎其/足也見左傳㐮公十四年)怒鷇麛(鷇古候切童云鳥子生哺/者或作􁊀音丘候切麛莫)
(兮切張/云鹿子)抗喬嶽翹萌芽傲霜雹王謀内定申掌握鋪施芟夷
二主縛憚華戎廓封畧命之瞢(母亘切童云又/蒙甍夢三音)卑以斮(潘云/卑當)
(作畢楚辝羌/兩足以畢斮)歸有德唯先覺
　　　　右戰武牢十八句(其十六句句三字/其二句句四字)
　　　薛舉據涇以死子仁杲尤勇以暴師平之爲涇水黄
　　　　第四
涇水黄隴野茫(薛㪯/所據)負太白(星名一/云山名)騰天狼(妖/星)有鳥鷙立羽
翼張鉤喙決前(喙決/穢切)鉅趯傍(鉅一作距趯音/惕童云跳也)怒飛飢嘯翾不
可當(翾隳/縁切)老雄死(武德元年薛㪯冦涇/州敗唐兵有疾死)子復良(薛仁杲/僣帝位)巢歧
飲渭肆翶翔頓地紘提天綱列缺掉幟(幟尺志切列缺/電也旗幟如此)招摇
耀鋩(此斗建指之星/術家謂之破軍)鬼神來助夢嘉祥䐉塗原野魄飛揚星
辰復恢一方
　　　　右涇水黄二十四句(其十五句句三字/其九句句四字)
　　　輔氏慿江淮竟東海命將平之(輔公祏称帝於丹陽/詔趙郡王李孝㳟及)
(李靖李勣討/之傳首京師)爲奔鯨沛第五
奔鯨沛蕩海垠(魚巾切/岸也)吐霓翳日腥浮雲帝怒下顧哀墊昏
(墊都/念切)授以神柄推元臣(謂李孝/㳟等)手援天矛截脩鱗披攘蒙霿
(武賦切童云與霧/同又茂夢二音)開海門地平水靜浮天根羲和顯耀乘清
氛赫炎溥暢融大鈞
　　　　右奔鯨沛十八句(其十句句三字/其八句句四字)
　　　梁之餘保荆衡巴巫窮南越良將取之不以師(䔥銑/後梁)
(宣帝曽孫也僣称皇帝西至三峽南盡交趾北/拒漢水皆附焉武德四年李孝恭李靖討平之)爲
　　　　苞枿(牙葛牙結二切伐/木餘也與蘖同)第六
苞枿　矣(音隊童云茂/也集韻作/字)惟根之蟠彌巴蔽荆負南極以安
曰我舊梁氏(張云曰/音冐)緝綏艱難江漢之阻都邑固以完聖人
作神武用有臣勇智奮不以衆投跡死地謀猷縱化敵爲家
慮則中(去/声)浩浩海裔不威而同係縲降王定厥功澶漫萬里
(澶音憚漫莫半切童云杜詩/澶漫山東二百州謂散逺也)宣唐風蠻夷九譯咸來從凱還
金奏(還一本/作旋)象形容震赫萬國罔不龔(張云音㳟/義同通用)
　　　　右苞枿二十八句(其十六句句四字其二句/句五字其九句句三字)
　　　李軌保河右師臨之不克變或執以降(平声軌將安/興貴執軌)
　　　　爲河右平第七
河右澶漫頑爲之魁王師如雷震崑崙以頽上聾下聦驁不
可廻(安興貴仕於長安表請說軌唐遣之興貴至武威/說軌令㪯河西以歸唐軌不聽興貴執軌以聞)助讎
抗有德惟人之災乃潰乃奮執縛歸厥命萬室蒙其仁一夫
則病濡以鴻澤皇之聖威畏德懷功以定順之于理物咸遂
厥性
　　　　右河右平十八句(其十一句句四字其五句/句五字其二句句三字)
　　　突厥之大(厥九/勿切)古夷狄莫強焉師大破之降其國告
　　　　于廟(突厥古匈奴北部正觀三年詔李靖李勣討/之頡利懼竄鉄山靖乗間襲擊遂大破㓕其)
(囯張宝相/追擒之)爲鐵山碎第八
鐵山碎大漠舒二虜勁(頡利突利/二可汙)連穹廬背北海專坤隅歳
來侵邊或傳于都(武德九年頡利入冦至便橋太/宗與盟于渭上潘云傳音附)天子命元
帥奮其雄圖破定襄降魁渠(李靖襲定襄破之頡利所親康/蘇密來奔又突利率所部來奔)
窮竟窟宅斥余吾(斥開也一作并/余吾匈奴地名)百蠻破膽邊氓蘇威武輝
耀(輝一本作/燀齒善切)明鬼區利澤彌萬祀功不可踰官臣拜手(左㐮/公十)
(八年其官臣偃/注守官之臣)惟帝之謩
　　　　右鐵山碎二十二句(其十一句句三字其九句/句四字其二句句五字)
　　　劉武周敗裴寂咸有晉地太宗㓕之爲靖本邦第九
本邦伊晉惟時不靖根柢之摇(張云柢典禮切木/根也漢書音蔕)枝葉攸病
守臣不任(謂裴寂敗武周進/逼并州遂據太原)勩于神聖(童云勩羊至切勞也/太宗敗宋金剛於雀)
(兒谷又破劉武周/於洛州遂復故地)惟鉞之興翦焉則定洪惟我理(洪一本/作往)式
和以敬羣頑旣夷庶績咸正皇謩載大惟人之慶
　　　　右靖本邦十四句(句四/字)
　　　李靖㓕吐谷渾(張云/音䰟)西海上爲吐谷渾第十
吐谷渾盛強背西海以夸歳侵擾我疆退匿險且遐帝謂神
武師往征靖皇家烈烈斾其旗熊虎雜龍蛇王旅千萬人銜
枚黙無譁束力踰山徼(音呌/境也)張翼縱漠沙一舉刈羶腥尸骸
積如麻除惡務本根况敢遺萌芽洋洋西海水威命窮天涯
係虜來王都(貞觀九年李靖平吐谷渾/獲其王慕容伏允以歸)犒樂窮休嘉登髙望
還師竟野如春華(竟一本/作競)行者靡不歸親戚讙要遮(要伊/消切)凱
旋獻清廟萬國思無邪
　　　　右吐谷渾二十六句(句五/字)
　　　李靖㓕髙昌爲髙昌第十一
麴氏雄西北(髙昌王麴文泰與西突厥通武德十三/年侯君集討之文泰死子智盛降唐)别絶臣
外區(張云别筆/列切異也)旣恃逺且險縱傲不我虞烈烈王者師熊螭
以爲徒龍旂翻海浪馹騎馳坤隅(童云馹人實/切傳車也)賁育搏嬰兒
(童云賁音奔孟奔夏/育皆衛人有勇力者)一掃不復餘平沙際天極但見黄雲驅
臣靖執長纓智勇伏囚拘文皇南面坐(唐太宗/文皇帝)夷狄千羣趨
咸稱天子神往古不得俱獻號天可汗(童云音寒正觀四年/滅突厥四夷君長詣)
(闕請帝爲天可汗帝曰我爲大唐天子又下行可汗事乎羣/臣及四夷皆称萬歳是後以玺書賜西北君長皆称天可汗)
以覆我國都(覆去/声)兵戍不交害各保性與(區戍一/身作戎)
　　　　右髙昌二十二句(句五/字)
　　　旣克東蠻羣臣請圖蠻夷狀如周書王㑹(東謝蛮在/黔州西数)
(百里貞觀三年其酋長謝元升入朝冠烏熊皮履/以金銀絡頸身𬒳毛帔韋皮衍藤而着履顔師古)
(因奏言周武王時逺囯歸欵周史集/其事爲王㑹篇乃命閻立本圖之)爲東蠻第十
　　　　二
東蠻有謝氏冠帶理海中自言我異丗雖聖莫能通王卒如
飛翰(張云翰侯汗/切又何干切)鵬鶱駭羣龍(童云鶱音/軒飛㪯皃)轟然自天墜乃信
神武功繫虜君臣人累累來自東(累倫/追切)無思不服從唐業如
山崇百辟拜稽首咸願圖形容如周王㑹書永永傳無窮睢
盱萬狀乖(張云睢許規切盱/凶于切張目也)咿嗢九譯重(音云咿音伊嗢乙/骨切言不明也)
廣輪撫四海(童云廣古曠切周禮廣輪/之数東西爲廣南北爲輪)浩浩知皇風歌詩鐃
鼓間以壯我元戎
　　　　右東蠻二十二句(句五/字)
　　　眎民詩
(美房杜一本/在貞符後)
帝眎民情(謂天/帝)匪幽匪明慘或在腹巳如色聲亦無動威亦
無止力弗動弗止惟民之極帝懷民眎乃降明德(謂唐/君)乃生
明翼(謂輔/臣)明翼者何乃房乃社(房元齡/杜如晦)惟房與杜實爲民路
廼定天子廼開萬國萬國旣分廼釋蠹民廼學與仕廼播與
食廼器與用廼貨與通有作有遷無遷無作土實蕩蕩農實
董董工實蒙蒙賈實融融左右惟一出入惟同攝儀以引以
遵以肆(合作肆/音曳)其風旣流品物載休品物載休惟天子守乃
二公之乆惟天子明乃二公之成惟百辟正乃二公之令惟
百辟榖乃二公之禄二公行矣弗敢憂縱是獲憂共二公居
矣弗敢泰止是獲泰巳旣柔一德四夷是則四夷是則永懷
不忒
　　　貞符(并序)
負罪臣宗元惶恐言臣所貶州流人呉武陵(流人謂遷/謫貶降者)爲臣
言董仲舒對三代受命之符誠然非耶臣曰非也何獨仲舒
爾自司馬相如劉向揚雄班彪彪子固皆㳂襲嗤嗤(潘云充/之切楊)
(子六囯蚩蚩注/無知也字不同)推古瑞物以配受命其言類淫巫瞽史誑亂
後代(誑古/况切)不足以知聖人立極之本顯至德掦大功(一作/公)盛
失厥趣臣爲尚書郎時(在永貞/元年)甞著貞符言唐家正德受命
於生人之意累積厚乆冝享無極之義(一本享字/下有年字)本末閎闊
㑹貶逐中輟不克備究武陵即叩頭邀臣此大事不宜以辱
故休缺(潘云傾雪切破也少/也集韻缺或作缺)使聖王之典不立無以抑詭類
拔正道表覈萬代臣不勝奮激即具爲書念終泯没蠻夷不
聞于時獨不爲也苟一明大道施于人丗死無所憾用是自
決臣宗元稽首拜手以聞曰
孰稱古𥘉朴蒙空侗而無爭厥流以訛越乃奮敓(童云古奪/字書敓攘)
(矯䖍一/作擊)闘怒振動(一本此下有静字唐/書無今從之絶句)專肆爲淫威曰是不
知道惟人之𥘉揔揔而生林林而羣雪霜風雨雷雹暴其外
於是乃知架巢空穴挽草木取皮革飢渇牝牡之欲敺其内
(敺与/驅同)於是乃知噬禽獸咀果榖(噬音誓咀/在吕切)合偶而居交焉而
爭睽焉而闘力大者搏齒利者齧(倪結/切)爪剛者決羣衆者軋
(乙黠/切)兵良者殺披披藉藉草野塗血然後強有力者岀而治
之往往爲曹於險阻用號令起而君臣什伍之法立德紹者
嗣道怠者奪於是有聖人焉曰黄帝遊其兵車(一無/遊字)交貫乎
其内一統類齊制量(去/声)然猶大公之道不克建於是有聖人
焉曰堯置州牧四岳持而綱之立有德有功有能者叅而維
之運臂率指屈伸把握莫不統率(一本此下/有堯字)年老舉聖人而
禪焉大公乃克建由是觀之厥𥘉罔匪極亂而後稍可爲也
而非德不樹(一無/而字)故仲尼叙書於堯曰克明俊德於舜曰濬
哲文明於禹曰文命祗承于帝於湯曰克寛克仁彰信兆民
於武王曰有道曽孫稽揆典誓貞哉惟兹德實受命之符以
奠永祀後之妖淫嚚昏好怪之徒(童云嚚魚巾切左傳曰口/不道忠信之言為嚚作囂)
(者/非)乃始陳大電(童云河圖云少典妃附宝見大電光繞北斗/樞星耀郊野附宝意感而生黄帝於壽丘)
大虹(童云大星如虹下游華渚女節/意感而生白帝子即金天氏也)玄鳥(童云商頌天命玄/鳥降而生商注云)
(玄鳥鳦也湯之先祖有娀氏女简狄配髙/辛氏生契箋云鳦遺卵簡狄吞之而生契)巨跡(童云詩生民/履帝武敏歆)
(箋云髙辛𥘉郊禖之時有大/神之迹姜嫄履之而生棄)白狼(童云音郎帝王丗紀日有/神牽白狼銜鈎入殷朝)
白魚(童云董仲舒䇿引書曰白魚入于王舟注謂今/文尚書泰誓之辝謂武王伐紂時有此瑞也)流火之
烏(童云前漢郊祀志曰周得火德有赤烏之符注引尚書/中候曰有火自天止于王屋流爲赤烏五至以榖俱來)以
爲符斯皆詭譎闊誕其可羞也而莫知本于厥貞漢用天度
克懷于有氓登能庸賢濯痍煦寒(張云痍音夷/煦吁句切)以瘳以熈兹
其爲符也而其妄臣乃下取虺蛇上引天光(童云虺許愇切/班彪王命論曰)
(髙祖始受命則白蛇/分西入関則五星聚)推類號休(童云號胡刀/切後有號同)用夸誣於無知
氓増以騶虞(童云上音側鳩切仁獸也司馬相如封禅書曰/囿騶虞之珍羣又曰般般之獸樂我君囿白質)
(黒章其/儀可喜)神鼎(童云武帝元鼎元年得/宝鼎汾水上因是改元)脅敺縱臾(童云上子勇/切下音勇出)
(西漢衡/山王傳)俾東之泰山石閭(童云凌如切武帝太𥘉三年夏四/月还修封泰山䄠石閭郊祀志云)
(石閭者在泰山下阯南方方/上言仙人閭也故上親禅焉)作大號謂之封禪(童云音擅古/文作䄠張晏)
(曰封禅者天髙而/可兾近神靈也)皆尚書所無有莽述承效(王莽公孫𫐠皆/僞作符命者)
卒奮驁逆其後有賢帝曰光武克綏天下復承舊物猶崇赤
伏(童云光武在長安時同舎生彊華自関中奉赤伏符曰劉/秀發兵捕不道四夷雲集龍闘野四七之祭火爲主羣臣)
(奏曰受命之符人應爲/大光武因此崇尚符䜟)以玷厥德魏晉而下尨亂鉤裂厥符
不貞邦用不靖亦罔克乆駮乎無以議爲也積大亂至于隋
氏環四海以爲鼎跨九垠以爲鑪(垠音銀/鑪音壚)爨以毒燎(張云音/子又力)
(照/切)煽以虐熖(煽音/扇)其人沸湧灼爛號呼騰蹈莫有救止於是
大聖乃起(唐髙祖/太宗)丕降霖雨濬滌盪沃蒸爲清氛䟽爲泠風
(泠音/霖)人乃漻然休然(童云漻音/聊又音䃯)相睎以生相持以成相彌以
寧琢斮屠剔(童云琢丁角切吕刑/劓刵椓黥疑當從木)膏流節離之禍不作而人
乃克完平舒愉尸其肌膚以逹于夷途焚坼抵掎奔走轉死
之害不起(死或/作徙)而人乃克鳩類集族歌舞恱懌用祗于元德
徒奮袒呼犒迎義旅讙動六合至于麾下(大將/之旗)大盗豪據阻
命遏德義威殄戮咸墜厥緒無劉于虐(劉殺/也)人乃並受休嘉
去隋氏克歸于唐躑躅謳歌(躑直炙切/躅除玉切)灝灝和寜帝庸威栗
惟人之爲(去/声)敬奠厥賦積藏于下是謂豐國郷爲義廪歛發
謹飭歳丁大侵(童云如天五穀不熟謂之大/侵見榖梁傳㐮公二十四年)人以有年簡于
厥刑不殘而懲是謂嚴威小屬而支(属之欲切而汝/也謂全其肢躰)大生而
孥愷悌祗敬用底于治(一本/作理)凡其所欲不謁而獲凡其所惡
不祈而息四夷稽服不作兵革不竭貨力丕揚于後嗣用垂
于帝式十聖濟厥治(謂太宗至憲/宗凡十帝)孝仁平寬惟祖之則(祖謂/髙祖)
(上文所/美者)澤乆而逾深(逾一本/作愈)仁増而益髙人之戴唐永永無
窮是故受命不于天于其人休符不于祥于其仁惟人之仁
匪祥于天匪祥于天兹惟貞符哉未有䘮仁而乆者也未有
恃祥而壽者也商之王以桑榖昌(童云商/太戊時)以雉雊大(童云雊/古侯切)
(商髙/宗時)宋之君以法星壽(童云宋景公疾司星子韋曰熒惑守/心心宋之分野君當祭之可移於相)
(公曰相股肱也除心腹之疾而寊之股肱可乎曰可移於民/公曰民所以爲囯無民何以爲君曰可移於濊公曰歲所以)
(養人也歳不登何以畜人乎子韋曰君/善言三熒惑必退三舎見吕氏春秋)鄭以龍衰(童云魯昭/公十九年)
(鄭大水龍闘于/時門之外洧淵)魯以麟弱(童云哀公十四/年春西狩獲麟)白雉亡漢(童云漢/平帝元)
(始元年春正月越/裳氏重譯献白雉)黄犀死莽(童云王莽班符命緫說曰肇命/於新都受瑞於黄支孟康曰献)
(生/犀)惡在其爲符也(惡音/烏)不勝唐德之代光紹明濬深鴻厖大
保人斯無疆冝薦于郊廟文之雅詩祗告于德之休帝曰諶
哉(諶時任切/亦作忱)乃黜休祥之奏究貞符之奥思德之所未大求
仁之所未備以極于邦治以敬于人事其詩曰
於穆敬德(一作穆/穆敬德)黎人皇之惟貞厥符浩浩將之仁函于膚
刃莫畢屠澤熯于爨(熯一作寒童云/音罕又音漢)􁍟炎以澣(􁍟與/沸同)殄厥凶
德乃敺乃夷懿其休風是喣是吹(喣吁/句切)父子熈熈相寧以嬉
賦徹而藏厚我糗粻(一作粮張云上去乆/切又丘救切下音張)刑輕以清我完靡
傷貽我子孫百代是康十聖嗣于治仁后之子子思孝父易
患于巳(于一本/作乎)拱之戴之神具爾冝載掦于雅承天之嘏(張/云)
(音假/大也)天之誠神冝鍳于仁神之曷依冝仁之歸(晏本仁/作人)濮沿
于北(曼本沿/作鉛)祝栗于南(童云前漢礼楽志房中歌曰四極爰/轃師古曰四極四方極逺之処也爾)
(雅曰東至于泰逺西至于邠囯南/至於濮沿北至于祝栗謂之四極)幅貟西東祗一乃心祝唐
之紀後天罔墜祝皇之壽與地咸乆曷徒祝之心誠篤之神
恊人同道以告之(告姑/沃切)俾彌億萬年不震不危我代之延永
永毗之仁增以崇曷不爾思有號于天(號音/豪)僉曰嗚呼咨爾
皇靈無替厥符(胥山沈晦云呉武陵𥘉貶永州貞符序中冝/如唐書去量移三字諸本作振動静專唐書)
(無静字舊不作尸恊人同唐書作/神恊今皆以宋景文公唐書爲據)
増廣註釋音辯唐柳先生集卷之一
増廣註釋音辯唐柳先生集卷之二
　古賦
　　　佩韋賦(并序)
柳子讀古書覩直道守節者則壯之蓋有激也恒懼過而失
中庸之義慕西門氏佩韋以戒(童云韋雨非切西門豹性急/故佩韋以自緩董安于性緩)
(故佩弦以自急韋皮䋲喻緩/也弦弓弦喻急也見韓子)故作是賦其辭曰
邈予生此下都兮塊天質之慤醇(慤苦/角切)日月迭而化升兮寖
遁𥘉而枉神(寖子/鴆切)雕大素而生華兮(牛一本/作成)汩末流以䘮眞
(汨古/忽切)睎往躅而周章兮(周章不决貌/躅厨玉切)懵倚伏其無垠(潘云懵/音蒙無)
(知也又母揔切心乱也又眉登/切􁛪也又母亘切眼不明也)丗旣奪予之大和兮眷授予
以經常循聖人之通途兮鬱縱臾而不揚(張云縦子勇/切臾音勇)猶悉
力而究陳兮獲貞則于典章嫉時以奮節兮憫已以抑志登
嵩丘而垂目兮瞰中區之疆理(瞰苦濫切/下視也)横萬里而極海兮
頽風浩其四起恟驚怛而躑躅兮(張云恟許卭切/音凶憂恐也)惡浮詐之
相詭思貢忠于明后兮振敎導乎遐軌(乎一/作之)紛吾守此狂狷
兮(童云紛依/楚詞音焚)懼執競而不柔探先哲之奥謨兮攀往列之洪
休曰沈潜而剛克兮固讜人之嘉猷嗟行行而躓踣兮(張云/行並)
(下浪切童云躓音/致跆也踣蒲墨切)信往古之所仇彼穹壤之廓殊兮寒與暑
而交修執中而俟命兮固仁聖之善謀吾祖士師之直道兮
亦愀然於伐國(鲁欲伐斉問柳下惠下惠歸曰吾聞伐囯不/問仁人此言何爲至於我哉潘云愀七小切)
(色/変)尼父戮齊而誅卯兮本柔仁以作極(孔子誅斉優/施戮少正卯)藺竦顔
以誚秦兮入降廉猶臣僕(藺相如叱秦王引車避廉/頗降音絳下也藺音吝)吉優繇
而布和兮殘萑蒲以屏匿(游吉鄭子太叔也左傳昭公二十/年子太叔爲政不忍猛而寛鄭囯)
(多盗取人於萑符之澤太叔㒷徒兵以攻/之盗少止萑音丸符即蒲字繇与由同)劌拔刃於霸侯兮
退匑匑而畏服(劌居衛切匑丘弓切敬謹貌鲁莊公十三年/斉侯始霸与魯㑹于何曹劌以匕首刧桓公)
(盡歸魯之侵地桓公許之乃下/壇就羣臣之位公羊作曹沬)寛與猛其相濟兮孰不頌兹
之盛德克明哲而保躬兮恢大雅之所朂(子玉切見/烝民詩)陽宅身
以執剛兮卒易帥而蒙辜(左傳文公六年晋陽處父以剛晋/狐夜姑怨陽子之易其班也使續)
(折居/殺之)羽愎心以盭志兮首身離而不懲(童云愎蒲北切又弼/力切狠也盭音戻又)
(音利項羽旣敗自刎而死王/翳取其頭五騎各得其一躰)雲岳岳而專強兮果黜志而乖
圖(漢朱雲連拄五鹿充宗时人/語曰五鹿岳岳朱雲折其角)咸觸屏以拒訓兮肆殞越而
就陵(陳万年病召其子陳咸教戒於宋下咸睡頭/觸屏風万年怒後咸以言石顯髠爲城旦)冶訐諫于
昏朝兮名崩弛而䧟誅(許居列切左傳宣公九年陳洩治/諌靈公宣淫孔寕儀行父殺之)苟
縱直而不羇兮乃變罹而禍仍(一作/俱)歴九折而直奔兮(九折/險坂)
(也)固摧轅而失途遵大路而曲轍兮又求逹而不能廣守柔
以允塞兮抵暴梁而壞節(後漢胡廣曲從梁兾/鴆殺質帝立蠡吾侯)家撝謙而温
美兮脅子公而䘮哲(撝与揮同左傳宣公四年鄭子/公謀弑靈公子家懼而從之)義師仁
而惡狠兮遂潰騰而滅裂(宋義下令謂項羽狠如狠羽即帳/中斬其頭潘云狠下懇切不聽從)
(也)斯委懦以從邪兮悼上蔡其何𥙷(趙髙說李斯江胡亥後/乃譛斯斯出獄謂其子)
(曰吾欲復牽黄犬出上蔡/東門逐狡兔其可得乎)徐偃柔以屏義兮倐邦離而身虜
(周穆王西遊諸侯皆㷌徐偃王穆王使楚伐/之偃王不忍闘其民敗走彭城潘云倏音叔)桑弘和而却武
兮渙宗覆而國舉(桑弘和一作乗/柔知亊不可考)設任柔而自處兮蒙大戮
而不悟(任柔一作仁柔其亊未/詳或云傳設諸恐非)故曰純柔純弱兮必削必薄
純剛純強兮必䘮必亡韜義于中(韜音/叨)服和于躬和以義宣
(晏本和/作利)剛以柔通守而不遷兮變而無窮交得其宜兮乃獲
其終姑佩兹韋兮考古齊同亂曰(乱理也所以重/理一賦之意)韋之申申
佩于躬兮本正生和探厥中兮哲人交修樂有終兮庶寡其
過追古風兮(追一本/作進)
　　　瓶賦
(東坡云掦子雲酒箴有問无答子厚瓶賦盖/𥙷亡耳子厚以瓶爲智幾於信道知命者)
昔有智人善學鴟夷(揚雄酒箴云鴟夷滑稽腹大如壷盡日/盛酒人復借酤潘云鴟處脂切韋囊以)
(盛酒即今/鴟夷幐也)䲭夷蒙鴻(潘云二字並上声/漢書注云廣大貌)罍罃相追(罃字當作/罌音鶑缶)
(也一本作斚/音假樽名)謟誘吉士喜恱依隨開喙倒腹(喙吁穢/切口也)斟酌更
持味不苦口昏至莫知頽然縱傲與亂爲期視白成黒顚倒
妍媸(丨倪堅切美好/也下音蚩痴也)巳雖自售人或以危敗衆亡國流連不
歸誰主斯罪鴟夷之爲不如爲瓶居井之眉(童云前漢酒箴/注云眉井邊也)
(若人目上之有/眉作湄者非)鈎深挹㓗淡泊是師和齊五味(和胡卧切斉/才詣切調和)
(也)寧除渇飢不甘不壞乆而莫遺清白可鍳終不媚私利澤
廣大孰能去之綆絶身破(綆音硬/井索)何足怨咨功成事遂復于
土泥歸根反𥘉無慮無思何必巧曲徼覬一時(張云徼古堯/切求也覬音)
(兾)子無我愚我智如斯(晁无咎曰昔揚雄作酒箴謂鴟夷盛/酒而瓶藏水酒甘以喻小人水淡以)
(比君子故䲭夷以親近託車而瓶以踈逺居井而羸此雄欲/同塵於皆醉者之詞也故子厚復正論以反之以謂寕為瓶)
(之㓗以病巳无爲鴟夷之/旨以愚人盖更相明也)
　　　牛賦
(東坡云嶺外俗皆恬殺牛海南為甚乃/書子厚牛賦遺瓊州僧道贇使曉諭之)
若知牛乎牛之爲物魁形巨首垂耳抱角毛革踈厚牟然而
鳴黄鍾滿脰(音豆/項也)抵觸隆曦日耕百畒往來修直植乃禾黍
自種自歛服箱以走(車上盛物/處以箱)輸入官倉已不適口冨窮飽
飢功用不有䧟泥蹷塊常在草野人不慙愧利滿天下皮角
見用肩凥莫保(凥苦刀切/說文睢也)或穿緘縢或實爼豆由是觀之物
無踰者不如羸驢服逐駑馬曲意隨勢不擇處所不耕不稼
藿菽自與(藿豆葉/菽大豆)騰踏康莊(尔雅道五逹謂之/康六逹謂之莊)出入輕舉喜
則齊鼻怒則奮躑當道長鳴聞者驚辟(辟平亦切項羽叱楊/喜人馬俱驚辟易数)
(里謂開張而/易其本處)善識門户終身不惕牛雖有功於巳何益命有
好醜非若能力愼勿怨尤以受多福
　　　解祟賦(并序)
柳子旣謫猶懼不勝其口筮以玄遇干之八其賛曰赤舌燒
城吐水于瓶其測曰君子解祟也(太玄經注兊為口舌八為/木木生火火中之舌故赤)
(也赤舌所敗若火燒城金生水故吐水也水滅于火雖/有傾城之言以水拒之災无由至矣祟音邃神禍也)喜而
爲之賦
胡赫炎薫熇之烈火兮(熇虚嬌呼酷呼/各三切炎氣也)而生夫人之齒牙上
殫飛而莫遁(殚音单極也/遁徒困切)旁窮走而逾加九泉焦枯而四海
滲涸兮(滲所禁切/涸音鶴)紛揮霍而要遮風雷唬唬以爲槖籥兮(唬/呼)
(交切一作虓/又古伯切)回禄煽怒而喊呀(童云上呼咸/切下虚牙切)炖堪輿爲甗𨫼
兮(童云堪輿天地也炖他昆切火盛貌甗女蹇切鬲属𨫼五/到切燒器也潘云甗語蹇切无底甑也又鱼軒魚戦二切)
爇雲漢而成霞(張云爇儒/劣切焚也)鄧林大椿不足以充於燎兮(一无/於字)
倒扶桑落棠膠轕而相义(轕音葛靈光殿賦云轇轕无垠廣/大貌東京賦鈒㦸轇轕雜乱貌)
膏摇脣而増熾兮熖掉舌而彌葩沃無瓶兮撲無篲(篲旋芮/切又徐)
(醉/切)金流玉鑠兮曽不自比於塵沙獨淒巳而燠物愈騰沸而
骹䶗(骹丘交切一作骸童云骹苦交/切脚腰也䶗客牙切大齧也)吾懼夫灼爛灰㓕之爲
禍往捜乎太玄之奥訟衆正訴羣邪曰去爾中躁與外撓姑
務清爲室而靜爲家苟能是則始也汝邇今也汝遐涼汝者
進烈汝者賖譬之猶豁天淵而覆原燎夫何長喙之紛拏今
汝不知清己之慮而惡人之譁不知静之爲勝而動焉是嘉
徒遑遑乎狂奔而西傃(一作/索)盛氣而長嗟不亦遼乎於是釋
然自得以冷風濯熱以清源滌瑕履仁之實去盗之夸冠太
清之玄冕佩至道之瑶華鋪沖虚以爲席駕恬泊以爲車瀏
乎以遊於萬物者始(童云劉力周切/深皃史音柳)彼狙雌倐施而以祟爲
利者夫何爲邪
　　　懲咎賦
(唐書本傳載此賦曰宗元不得/召内閔悼悔念往咎作賦自儆)
懲咎愆以本始兮孰非余心之所求處卑汙以閔丗兮固前
志之爲尤始予學而觀古兮怪今昔之異謀惟聦明爲可考
兮追駿歩而遐遊㓗誠之旣信直兮仁友藹而萃之日施陳
以繫縻兮(繫縻一本/作擊摩)邀堯舜與之爲師上睢盱而混茫兮(睢/火)
(規切盱音吁荒/忽不可考信也)下駁詭而懷私旁羅列以交貫兮求大中之
所冝曰道有象兮而無其形推變乗時兮與志相迎不及則
殆兮過則失貞謹守而中兮與時偕行萬類芸芸兮率由以
寧剛柔弛張兮出入綸經登能抑枉兮白黒濁清蹈乎大方
兮物莫能嬰奉訏謨以植内兮欣余志之有獲再徴信乎䇿
書兮謂炯然而不惑(炯户頂切光/也一本作耿)愚者果於自用兮惟懼夫
誠之不一不顧慮以周圖兮專兹道以爲服讒妬構而不戒
兮猶斷斷於所執(断丨/乱切)哀吾黨之不淑兮(謂刘禹/錫䓁)遭任遇之
卒迫(卒与/猝同)勢危疑而多詐兮逢天地之否隔欲圖退而保巳
兮悼乖期乎曩昔欲操術以致忠兮衆呀然而互嚇(呀虚牙/切互一)
(本作予嚇音赫/怒而拒物声)進與退吾無歸兮甘脂潤乎鼎鑊(音/穫)幸皇鍳
之明宥兮纍郡印而南適(纍力追切子厚/𥘉貶邵州刺史)惟罪大而寵厚兮
冝夫重仍乎禍謫(子厚再貶/永州司馬)旣明懼乎天討兮又幽慄乎鬼
責惶乎夜寤而晝駭兮類麏䴥之不息(童云麏九筠切麞也/或從囷從禾䴥音加)
(牡鹿也/本作麚)凌洞庭之洋洋兮泝湘流之沄沄飄風擊以揚波兮
舟摧抑而廻邅日霾曀以昧幽兮(童云霾莫諧切曀音翳尓/雅曰風而雨士爲霾釋名)
(曰霾晦也詩終風/注曰隂而風曰曀)􁈭雲涌而上屯(􁈭於紏切青黒/色一本作玄雲)暮屑窣以
淫雨兮(窣蘇/骨切)聽嗷嗷之哀猿衆鳥萃而啾號兮沸洲渚以連
山漂遥逐其詎止兮逝莫属余之形䰟攅巒奔以紆委兮(張/云)
(峦音鵉小山/上銳曰峦)束洶湧之崩湍畔尺進而㝷退兮盪洄汨乎淪
漣(童云汨音骨/又越筆切)際窮冬而止居兮羈纍棼以縈纏(棼扶/分切)哀吾
生之孔艱兮循凱風之悲詩罪通天而降酷兮不亟死而生
爲(元和九年母盧/氏卒於永州)逾再歳之寒暑兮猶貿貿而自持(貿音茂/昏也)
將沉淵而隕命兮詎蔽罪以塞禍惟㓕身而無後兮顧前志
猶未可進路呀以劃絶兮(劃忽麥切/又音畫)退伏匿又不果爲孤囚
以終丗兮長拘攣而轗軻(坎可/二音)曩余志之脩騫兮(騫晏本/作蹇)今
何爲此戾也夫豈貪食而盗名兮不混同於丗也將顯身以
直遂兮衆之所宜蔽也不擇言以危肆兮固羣禍之際也御
長轅之無橈兮行九折之峩峩却驚棹以横江兮泝凌天之
騰波幸余死之巳緩兮完形軀之旣多苟餘齒之有懲兮蹈
前烈而不頗(音/坡)死蠻夷固吾所兮雖顯寵其焉加配大中以
爲偶兮諒天命之謂何(眺无咎曰子厚竄斥﨑嶇蛮瘴間堙/厄感欎一寓於文爲離騷数十篇懲)
(咎者悔志也後之君子欲/成人之美者讀而悲之)
　　　閔生賦
閔吾生之險阨兮紛䘮志以逢尤氣沈欝以杳眇兮涕浪浪
而常流(浪力唐/切流貌)膏液竭而枯居兮魄離散而逺遊言不信而
莫余白兮雖遑遑欲焉求合喙而隱志兮幽黙以待静爲與
丗而斥謬兮固離披以顚隕騏驥之棄辱兮駑駘以爲騁(一/作)
(哂)玄虬蹶泥兮畏避鼃黽(上与蛙同下武幸切/蛙属一本作蛙蜃)行不容之崢
嶸兮(崢助耕切/嶸音宏)質魁壘而無所隱(魁口賄切壘音磊前漢鮑/宣傳魁壘之上服䖍曰壯)
(貌/也)鱗介槁以横陸兮鴟嘯羣而厲吻(吻武粉/切口邊)心沈抑以不舒
兮形低摧而自愍肆余目於湘流兮望九疑之垠垠(音/銀)波淫
溢以不返兮蒼梧欝其蜚雲重華幽而野死兮丗莫得其僞
眞(汲冡書云禹逐舜/終于蒼梧之野)屈子之悁微兮抗危辭以赴淵(悁規縁/切謂屈)
(原)古固有此極憤兮矧吾生之藐艱(藐音/眇)列往則以考巳兮
指斗極以自陳登髙嵒而企踵兮(嵒魚/咸切)瞻故邦之殷轔(上音/隱下)
(音隣又栗忍/切言盛多)山水浩以蔽虧兮路蓊勃以揚氛(蓊烏/孔切)空廬頽
而不理兮翳丘木之榛榛塊窮老以淪放兮匪魑魅吾誰隣
(魑丑知切/魅音寐)仲尼之不惑兮有垂訓之謩言孟軻四十乃始持
心兮猶希勇乎􁈭賁(謂北宫黝孟/賁也下音奔)顧余質愚而齒減兮冝觸
禍以阽身(張云阽音/塩壁危也)知徙善而革非兮又何懼乎今之人噫
禹績之勤備兮曾莫理夫兹川殷周之廓大兮南不盡夫衡
山余囚楚越之交極兮邈離絶乎中原壤汙潦以墳洳兮(潦/魯)
(浩朗到二切/洳如居切)蒸沸熱而恒昏戯鳬􁈠乎中庭兮蒹葭生於堂
筵雄虺蓄形於木杪兮短狐伺景於深淵(景即影字蜮短狐/也一名射工長一)
(二寸口中有弩形射人影不/治則殺人狐字一本作􁀦)仰矜危而俯慄兮弭日夜之拳
攣慮吾生之莫保兮忝代德之元醇孰眇軀之敢愛兮竊有
繼乎古先明神之不欺余兮庶激烈而有聞冀後害之無辱
兮匪徒盖乎曩愆
　　　夣歸賦
罹擯斥以窘束兮余惟夣之爲歸精氣注以凝沍兮(張云沍/音互水)
(疑也莊子曰河/漢沍而不能寒)循舊郷而顧懷夕余寐于荒陬兮心慊慊而
莫違(慊苦簟切恨/也不滿也)質舒解以自恣兮息愔翳而愈微(愔伊/淫切)歘
騰湧而上浮兮(張云歘許勿切暴起也說文有所吹起諸韻/檢㝷无從三火者杜子美虎牙行秋風歘吸)
(吹南囯交選江淹詩欻吸鵾雞悲諸家多用從二火字莊子/釋音第一卷朝菌注下云歘生芝也後漢張平子思玄賦欻)
(神化而蝉蛻兮並作况物許物/二切云疾貌惟此字从三火)俄滉瀁之無依(滉力廣切/瀁余掌切)圎
方混而不形兮顥醇白之霏霏上茫茫而無星辰兮下不見
夫水陸(水一本/作川)君有鉥余以往路兮(鉥音述當依/晏本作訹)馭儗儗以
回復(童云儗音/擬惑也)浮雲縱以直度兮云濟余乎西北風纚纚以
經耳兮(纚所/尓切)類行舟迅而不息洞然于以瀰漫兮(漫模/官切)虹蜺
羅列而傾側横衝飈以盪擊兮忽中斷而迷惑靈幽漠以瀄
汩兮(靈一本作零雨童云瀄仄/瑟切汩越筆切水流貌)進怊悵而不得(怊敕/驕切)白日邈
其中出兮隂霾披離以泮釋(童云霾音埋/風雨士也)施岳瀆以定位兮
㸦參差之白黒(㸦即/互字)忽崩騫上下兮(晏本崩騫翔以/上下以徊徨兮)聊按行
而自抑(行一本/作衍)指故都以委墜兮瞰郷閭之脩直原田蕪穢
兮崢嶸榛棘喬木摧解兮垣廬不飾山嵎嵎以嵓立兮(嵎牛/俱切)
(山髙/貌)水汩汩以漂激(汩音骨又/越必切)魂恍惘若有亡兮(恍音怳惚/也惘音罔)
涕汪浪以隕軾(浪音/郎)類曛黄之黭漠兮(黭音揜果/實黒壞貌)欲周流而
無所極紛若喜而佁儗兮(馬融笛賦佁儗寛容佁/敕吏切儗音毅韻音擬)心回互以
壅塞(互音濩/俗作)鍾鼓喤以戒旦兮(喤音/横)陶去幽而開寤􁊥罻蒙
其復體兮(童云􁊥音曽罻音尉/魚網也復一本作後)孰云桎梏之不固(桎音質手/械也梏姑)
(沃切足/械也)精神之不可再兮余無蹈夫歸路偉仲尼之聖德兮
謂九夷之可居(童云恊/韻去声)惟道大而無所入兮猶流游乎曠野
(一本/作墅)者聃遁而適戎兮指淳茫以縱歩蒙莊之恢怪兮寓大
鵬之逺去(荘子蒙人也甞爲蒙漆/園吏鵬之一本作筭而)苟逺適之若兹兮胡爲故
國之爲慕首丘之仁類兮(首去声礼記云/狐死正丘首)斯君子之所譽鳥
獸之鳴號兮(號去声出礼/記三年問篇)有動心而曲顧膠余衷之莫能捨
兮雖判析而不悟列兹夣以三復兮極明昏而告愬
　　　囚山賦
楚越之郊環萬山兮勢騰踊夫波濤紛對廻合仰伏以離迾
兮(迾音列又/音例遮也)若重墉之相襃争生角逐上軼旁出兮(軼迭佚/二音)
其下坼裂而爲壕(音豪/塹也)欣下頽以就順兮曽不畒平而又髙
沓雲雨而漬厚土兮(張云沓逹合切合也/漬疾智切漚物也)蒸欝勃其腥臊(腥/音)
(星臊蘇曹切周礼辨腥/臊羶香之不可食者)陽不舒以擁隔兮羣隂􁅿而爲曹(􁯍/胡)
(固切与沍同固/寒也曹耦也)側耕危穫苟以食兮哀斯民之増勞(斯民一/本作下)
(民一本/作小人)積林麓以爲叢棘兮(積一本作攅張云麓音鹿山足/曰麓易䟽云叢棘謂囚執之處)
虎豹咆􁯡代狴牢之吠嘷(咆音庖噉虎檻切虎豹声/也狴音陛獄别名噑音豪)予胡井
眢以管視兮(一本无予字眢井作殞井眢烏/丸切目无明也出左宣十二年)窮坎險其焉逃
顧幽昧之罪加兮雖聖猶病夫嗷嗷匪兕吾爲柙兮匪豕吾
爲牢積十年莫吾省者兮増蔽吾以蓬蒿聖日以理兮賢日
以進誰使吾山之囚吾兮滔滔(眺无咎曰仁者楽山自昔達/人有以朝市為燓籠者矣未)
(聞以山林為樊籠也宗元謫南海乆厭山不可得而出朝/市不可得而復丘壑草木之可爱者皆䧟穽也故賦囚山)
　　　愈膏肓疾賦(肓音/荒)
(晏相於此賦親書云膚淺不/柳文冝去之或曰公少作也)
景公夣疾膏肓(左傳成公十/年晋景公事)尚謂虚假命秦緩以候問遂伏
身于堂下(伏身一/作俯伏)公曰吾今形體不衰筋力未寡子言其有
疾者何也秦緩乃窮神極思曰夫上醫療未萌之兆中醫攻
有兆之者目定死生心存取舎亦猶卞和獻含璞之璧伯樂
相有孕之馬然臣之遇疾如泥之處埏(張云埏戸延切地/有八埏又和土也)疾
之遇臣如金之在冶雖九竅未擁四支且安膚腠營胃(腠音/湊營)
(胃一本/作脘胃)外強中乾精氣内傷神沮脉殫以熱益熱以寒益寒
針灸不逹誠死之端巫新麥以爲䜟果不得其所餐(桑田巫/也出左)
(傳成公/十年)公曰固知天賦性命知彼暄寒短不足悲脩不足歡
哂彼醫兮徒精厥術如何爲之可觀醫乃勃然變色攘𬒮而
起子無讓我我謂於子我之技也如石投水如弦激矢視生
則生視死則死膏肓之疾不救衰亡之國不理巨川將潰非
捧土之能塞大厦將崩非一木之能止斯言足以喻大子今
察乎孰是爰有忠臣聞之憤怨忘寢廢食擗摽感歎(擗音闢/摽婢小)
(切)生死浩浩天地漫漫綏之則壽撓之則散善養命者鮐背
鶴髮成童兒(鮐音台魚名也/老人背有鮐文)善輔弼者殷辛夏桀爲周漢(殷/辛)
(紂/也)非藥曷以愈疾非兵胡以定亂䘮亡之國在賢哲之所扶
匡而忠義之心豈膏肓之所羈絆(音/半)余能理亡國之刓弊(可/五)
(官切/剸也)愈膏肓之患難君謂之何以醫曰夫八紘之外(紘音/宏)六
合之中始自生靈及乎昆蟲神安則存神䘮則終亦猶道之
紊也患出於邪佞身之憊也(憊蒲/拜切)疾生於火風彼膏肓之與
顚覆匪藥石而能攻者哉因此而言曰予今變禍爲福易曲
成直寧關天命在我人力以忠孝爲干櫓以信義爲封殖拯
厥兆庶綏乎社稷一言而熒惑退舎(宋景公事詳/見貞符注)一揮而羲
和匪呉(羲和日御也魯陽公與韓戦酣日暮援/戈而揮之日爲之反三舎出淮南了)桑榖生庭而
自滅野雉雊鼎而自息(雊古侯切事/並見貞符注)誠天地之無親曷膏肓
之能極醫者遂口噤心醉(噤巨/京切)跼歛茫然(跼音/局)投棄針石匍
匐而前(匍扶蒲二音匐/音伏又蒲墨切)吾謂治國在天子謂治國在賢(治一/本作)
(活)吾謂命不可續子謂命將可延詎知國不足理疾不足痊
佐荒淫爲聖主保夭壽而長年皆正直之是與庶將來之勉
􁈎
増廣註釋音辯唐柳先生集卷之二
増廣註釋音辯唐柳先生集卷之三
　論
　　　封建論
天地果無𥘉乎吾不得而知之也生人果有𥘉乎吾不得而
知之也然則孰爲近曰有𥘉爲近孰明之由封建而明之也
彼封建者更古聖王堯舜禹湯文武而莫能去之蓋非不欲
去之也勢不可也勢之來(一本下/有則字)其生人之𥘉乎不𥘉無以
有封建封建非聖人意也彼其𥘉與萬物皆生草木榛(榛側/侁)
(切文選注/云聚皃)鹿豕狉(狉音丕狸子曰/狉潘云衆皃)人不能搏噬(音愽/誓)而且無
毛羽莫克自奉自衛荀卿有言必將假物以爲用者也夫假
物者必爭爭而不巳必就其能断曲直者而聽命焉其智而
明者所伏必衆告之以直而不改必痛之而後畏由是君長
刑政生焉故近者聚而爲羣(羣)之分其爭必大大而後有兵
(戯仲山甫諌不听魯公卒/囯人殺戯而立括出囯語)陵夷迄於幽厲王室東徙而自列
爲諸侯(一本下/有矣字)厥後問鼎之輕重者有之(左傳宣公三年楚/莊王問鼎之小大)
(輕重杜預注云示/欲偪周取天下)射王中肩者有之(左傳桓公五年鄭/祝聃射周王中肩)伐凡
伯誅萇弘者有之(萇音長左傳隱七年戎伐凡伯/于楚丘又哀三年周人殺萇弘)天下乖盭
(音/戾)無君君之心余以爲周之䘮乆矣徒建空名於公侯之上
耳得非諸侯之盛強末大不掉之咎歟(掉徒弔切/尾大不掉)遂判爲十
二(史記十二諸侯年表謂魯斉/晋秦楚宋衛陳蔡曹鄭燕)合爲七國(合一本作吞謂秦/楚燕斉韓魏趙)
威分于陪臣之邦(謂田氏篡斉/韓魏趙分晋)國殄於後封之秦(秦伯益之/後其末孫)
(非子周恭王封為附庸及秦仲之孫/㐮公救周周室東迁始列為諸侯)則周之敗端其在乎此
矣秦有天下裂都㑹而爲之郡邑廢侯衛而爲之守宰據天
下之雄圖都六合之上游攝制四海運於掌握之内此其所
以爲得也不數載而天下大壞其有由矣(一本无/其字)亟役萬人
暴其威刑竭其貨賄負鋤挺謫戍之徒(陳勝呉/廣等)圜視而合從
(子容/切)大呼而成羣時則有叛人而無叛吏人怨于下而吏畏
于上天下相合殺守劫令而並起咎在人怨非郡邑之制失
也漢有天下矯秦之枉徇周之制剖海内而立宗子封功臣
數年之間奔命扶傷而不暇(而一本/作之)困平城(髙祖/七年)病流矢(髙/祖)
(十二年擊黥布為流/矢所中因病而崩)陵遲不救者三代後乃謀臣獻畫而離
削自守矣(武帝時主父偃請分王囯/封其子弟而侯囯遂弱)然而封建之始郡國居
半時則有叛國而無叛郡秦制之得亦以明矣継漢而帝者
雖百代可知也唐興制州邑立守宰此其所以爲宜也然猶
桀猾時起虐害方域者失不在於州而在於兵時則有叛將
而無叛州(叛將謂藩/鎭節度使)州縣之設固不可革也或者曰封建者
必私其土子其人適其俗修其理施化易也守宰者苟其心
思遷其秩而巳何能理乎(理一/作治)余又非之周之事跡断可見
矣列侯驕盈黷貨事戎(黷音讀亊/戎謂用兵)大凡亂國多理國寡侯伯
不得變其政天子不得變其君私土子人者百不有一失在
於制不在於政周事然也秦之事迹亦斷可見矣有理人之
制而不委郡邑是矣有理人之臣而不使守宰是矣郡邑不
得正其制守宰不得行其理酷刑苦役而萬人側目失在於
政不在於制秦事然也漢興天子之政行於郡不行於國制
其守宰不制其侯王侯王雖亂不可變也國人雖病不可除
也及夫大逆不道然後掩捕而遷之勒兵而夷之耳大逆未
彰姦利浚財怙勢作威大刻于民者無如之何及夫郡邑可
謂理且安矣何以言之且漢知孟舒於田叔得魏尚於馮唐
(孟舒魏尚/並守雲中)聞黄霸之明審(頴川/守)覩汲黯之簡靖(淮陽/太守)拜之可
也復其位可也卧而委之以輯一方可也有罪得以黜有能
得以賞朝拜而不道夕斥之矣夕受而不法朝斥之矣設使
漢室盡城邑而侯王之縱令其亂人戚之而巳孟舒魏尚之
術莫得而施黄霸汲黯之化莫得而行明譴而導之拜受而
退巳違矣(一本違矣上/有斯必二字)下令而削之締交合從之謀(締丁計/切從將)
(容/切)周於同列則相顧裂眦(眦亦作眥疾/智切目匡也)勃然而起幸而不起
則削其半削其半民猶瘁矣曷若舉而移之以全其人乎漢
事然也今國家盡制郡邑連置守宰其不可變也固矣善制
兵謹擇守則理平矣或者又曰夏商周漢封建而延秦郡邑
而促尤非所謂知理者也魏之承漢也封爵猶建晉之承魏
也因循不革而二姓陵替不聞延祚今矯而變之垂二百祀
大業彌固何繫於諸侯哉或者又以爲殷周聖王也而不革
其制固不當復議也是大不然夫殷周之不革者是不得巳
也蓋以諸侯歸殷者三千焉資以黜夏湯不得而廢歸周者
八百焉資以勝殷武王不得而易徇之以爲安仍之以爲俗
湯武之所不得巳也夫不得巳非公之大者也私其力於己
也私其衛於子孫也秦之所以革之者其爲制公之大者也
其情私也私其一已之威也私其盡臣畜於我也然而公天
下之端自秦始夫天下之道理安斯得人者也使賢者居上
不肖者居下而後可以理安今夫封建者繼丗而理繼丗而
理者上果賢乎下果不肖乎則生人之理亂未可知也將欲
利其社稷以一其人之視聽則又有丗大夫丗食禄邑以盡
其封略聖賢生于其時亦無以立於天下封建有爲之也豈
聖人之制使至於是乎吾固曰非聖人之意也勢也
　　　四維論
管子以禮義廉恥爲四維(見管子/牧民篇)吾疑非管子之言也彼所
謂廉者曰不蔽惡也丗人之命廉者曰不苟得也所謂恥者
曰不從枉也丗人之命恥者曰羞爲非也然則二者果義歟
非歟吾見其有二維未見其所以爲四也夫不蔽惡者豈不
以蔽惡爲不義而去之乎夫不苟得者豈不以苟得爲不義
而不爲乎雖不從枉與羞爲非皆然然則廉與恥義之小節
也不得與義抗而爲維聖人之所以立天下曰仁義仁主恩
義主斷恩者親之斷有冝之而理道畢矣蹈之斯爲道得之
斯爲德履之斯爲禮誠之斯爲信皆由其所之而異名今管
氏所以爲維者殆非聖人之所立乎又曰一維絶則傾二維
絶則危三維絶則覆四維絶則滅若義之絶則廉與恥其果
存乎廉與恥存則義果絶乎人旣蔽惡矣茍得矣(諸本/作而)從枉
矣爲非而無羞矣則義果存乎使管子庸人也則爲此言管
子而少知理道則四維者非管子之言也
　　　天爵論
柳子曰仁義忠信先儒名以爲天爵(見孟/子)未之盡也夫天之
責斯人也則付剛健純粹於其躬倬爲至靈(倬音/卓)大者聖神
其次賢能所謂貴也剛健之氣鍾於人也爲志得之者運行
而可大悠乆而不息拳拳於得善孜孜於嗜學則志者其一
端耳純粹之氣注於人也爲明得之者爽逹而先覺鑒照而
無隱盹盹於獨見(盹音/諄)淵淵於黙識則明者又其一端耳明
離爲天之用恒乆爲天之道舉斯二者人倫之要盡是焉故
善言天爵者不必在道德忠信明與志而巳矣道德之於人
猶隂陽之於天也仁義忠信猶春秋冬夏也舉明離之用運
恒乆之道所以成四時而行隂陽也宣無隱之明著不息之
志所以備四美而冨道德也故人有好學不倦而迷其道撓
其志者(撓女巧/切擾也)明之不至耳有照物無遺而蕩其性脫其守
者志之不至耳明以鑒之志以取之役用其道德之本舒布
其五常之質充之而彌六合播之而奮百代聖賢之事也然
則聖賢之異愚也職此而巳使仲尼之志之眀可得而奪則
庸夫矣授之於庸夫則仲尼矣若乃明之逺邇志之恒乆庸
非天爵之有級哉故聖人曰敏以求之明之謂也爲之不猒
志之謂也道德與五常存乎人者也克明而有常受於天者
也嗚呼後之學者盡力於所及焉(一本所字/上有斯字)或曰子所謂天
付之者若開府庫焉量而與之耶曰否其各合乎氣者也莊
周言天曰自然吾取之
　　　守道論
或問曰守道不如守官(出左傳照/公十九年)何如對曰是非聖人之言
傳之者誤也官也者道之器也離之非也未有守官而失道
守道而失官之事者(一有/也字)是固非聖人言乃傳之者誤也(一/無)
(乃/字)夫皮冠者是虞人之物也物者道之凖也守其物由其準
而後其道存焉苟舎之是失道也凡聖人之所以爲經紀爲
名物無非道者命之曰官官是以行吾道云爾(官是一本/作命是)是
且夫官所以行道也而曰守道不如守官蓋亦䘮其本矣未
有守官而失道守道而失官之事者也(一本無/之亊字)是非聖人之
言傳之者誤也果矣
　　　時令論上(論礼記/月令)
吕氏春秋十二紀漢儒論以爲月令措諸禮以爲大法焉其
言有十二月七十有二候迎日歩氣以追寒暑之序類其物
冝而逆爲之備聖人之作也然而聖人之道不窮異以爲神
不引天以爲髙利於人備於事如斯而巳矣觀月令之說茍
以合五事配五行而施其政令離聖人之道不亦逺乎凡政
令之作有俟時而行之者有不俟時而行之者是故孟春修
封疆端徑術(上古定切下/音遂出礼記)相土冝無聚大衆季春利堤防逹
溝瀆止田獵備𧖟器合牛馬百工無悖於時孟夏無起土功
無發大衆觀農勉人仲夏班馬政聚百藥季夏行水殺草糞
田疇美土疆土功兵事不作孟秋納材葦仲秋勸人種麥季
秋休百工人皆入室具衣裘舉五榖之要合秩芻養犧牲趨
人収歛(趨逡遇切疾/也一音促)務蓄菜伐薪爲炭孟冬築城郭穿竇窖
(音豆/教)修囷倉(囷區倫/切圎廪)謹蓋藏勞農以休息之(勞郎/到切)収水澤之
賦仲冬伐木取竹箭季冬講武習射御出五榖種計耦耕具
田器合諸侯制百縣輕重之法貢賦之數斯固俟時而行之
所謂敬授人時者也其餘郊廟百祀亦古之遺典不可以廢
誠使古之爲政者非春無以布德和令行慶施恵養㓜少省
囹圄(省息井切察也囹/圄音零語獄也)賜貧窮禮賢者非夏無以賛傑俊遂
賢良舉長大行爵出禄断薄刑决小罪節嗜慾静百官非秋
無以選士勵兵任有功誅暴慢明好惡修法制養衰老申嚴
百刑斬殺必當(丁浪/切)非冬無以賞死事恤孤寡舉阿黨易關
市(易去/声)來商旅審門閭正貴戚近習罷官之無事者去器之
無用者則其闕政亦以繁矣斯固不俟時而行之者也變天
之道絶地之理亂人之紀舎孟春則可以有事乎作淫巧以
蕩上心舎季春則可以爲之者乎夫如是内不可以納於君
心外不可以施於人事勿書之可也又曰反時令則有飄風
暴雨霜雪水潦大旱沈隂氛霧寒暖之氣大疫風欬􁋄嚏瘧
寒疥癘之疾(欬苦代切􁋄音求月令云人多􁋄齅/說文病寒鼻塞也嚏丁計切鼻觧氣)螟蝗五榖
瓜瓠果實不成蓬蒿藜莠並興之異女災胎夭傷水火之訛
(夭烏/老切)㓂戎來入相掠(力灼切又/音諒奪也)兵革並起道路不通邊境不
寜土地分裂四鄙入堡流亡遷徙之變若是者特瞽史之語
非出於聖人者也然則夏后周公之典逸矣
　　　時令論下
或者曰月令之所作以爲君人者法也蓋非爲聦明睿智者
爲之將慮後代有昏昧傲誕而肆于人上忽先王之典舉而
廢之近而取之若陳隋之季是也故取仁義禮智信之事附
于時令俾時至而有以發之也不爲之(二有/時字)將因循放蕩而
皆無其意焉爾於是又爲之言五行之反戾相蕩相摩妖災
之說以震動于厥心古之所以防昏亂之術也今子發而揚
之使前人之奥祕布露顯明則後之人而又何憚耶曰聖人
之爲教立中道以示于後曰仁曰義曰禮曰智曰信謂之五
常言可以常行者也(一本行字/下有之字)防昏亂之術爲之勤(勤)然書
於方冊興亡治亂之致永守是而不去也未聞其威之以怪
而使之時而爲善所以滋其怠傲而忘理也語怪而威之所
以熾其昏邪淫惑而爲禱禳厭勝鬼怪之事以大亂于人也
(厭一涉/切塞也)且吾子以爲畏冊書之多孰與畏人之言使愕(愕)者
言仁義利害焯乎列于其前而猶不悟(焯音灼/明也)奚暇顧月令
哉是故聖人爲大經以存其直道將以遺後丗之君臣必言
其中正而去其竒衺(上居冝切下与邪/字同二字出周礼)其有嚚然而不顧者
雖聖人復生無如之何又何冊書之有若陳隋之季暴戾淫
放則無不爲矣求之二史豈復有行月令之事者乎然而其
臣可勁悍者爭而與之言先王之道猶十百而一遂焉然則
月令之無益於陳隋亦固矣立大中去大惑捨是而曰聖人
之道吾未信也用吾子之說罪我者雖窮萬丗吾無憾焉爾
　　　㫁刑論上(闕)
　　　㫁刑論下
余旣爲断刑論(断都/玩切)或者以釋刑復於余其辭云云余不得
巳而爲之一言焉夫聖人之爲賞罰者非他所以懲勸者也
賞務速而後有勸罰務速而後有懲必曰賞以春夏而刑以
秋冬(出左傳㐮公/二十六年)而謂之至理者僞也使秋爲善者(一本秋/下有冬)
(字)必俟春夏而後賞則爲善者必怠春爲不善者(一本春下/有夏字)
必俟秋冬而後罰則爲不善者必懈爲善者怠爲不善者懈
是敺天下之人而入於罪也(敺音區/下同)敺天下之人入於罪又
緩而慢之以滋其懈怠此刑所以不措也(一本刑下/有之字)必使爲
善者不越月踰時而得其賞則人勇而有勸焉爲不善者不
越月踰時而得其罰則人懼而有懲焉爲善者日以有勸爲
不善者日以有懲是敺天下之人而從善逺罪也敺天下之
人而從善逺罪是刑之所以措而化之所以成也或者務言
天而不言人是惑於道者也胡不謀之人心以熟吾道吾道
之盡而人化乎(一本/作矣)是知蒼蒼者焉能與吾事而暇知之哉
果以爲天時之可得順大和之可得致則全吾道而得之矣
全吾道而不得者非所謂天也非所謂大和也是亦必無而
巳矣又何必枉吾之道曲順其時以謟是物哉吾固知順時
之得天不如順人順道之得天也何也使犯死者自春而窮
其辭欲死不可得貫三木(三木謂項手/足皆有械)加連鎻而致之獄更
大暑者數月(更平声一/本作吏)痒不得搔痺不得摇(痺必至切足/氣不至病)痛
不得摩飢不得時而食渇不得時而飲目不得瞑(莫定/切)支不
得舒怨號之聲(怨音冤/號平声)聞於里人如是而大和之不傷天時
之不逆是亦必無而巳矣彼其所宜得者死而巳也又若是
焉何哉或者乃以爲雪霜者天之經也雷霆者天之權也非
常之罪不時可以殺人之權也當刑者必順時而殺人之經
也是又不然夫雷霆雪霜者特一氣耳非有心於物者也聖
人有心於物者也春夏之有雷霆也或發而震破巨石裂大
木木石豈爲非常之罪也哉秋冬之有霜雪也舉草木而殘
之草木豈有非常之罪也哉彼豈有懲於物也哉彼無所懲
則效之者惑也果以爲仁必知經智必知權是又未盡於經
權之道也何也經也者常也權也者逹經者也皆仁智之事
天下之心夫然後得行焉古之守臣有朘人之財(朘一作没/一作私一)
(作傷童云/音宣縮也)危人之生而又害賢人者内必棄於其人外必棄
於諸侯從而後加伐焉動必克矣然猶校德而後舉量力而
後㑹備三有餘而以用其人一曰義有餘二曰人力有餘三
曰貨食有餘是三者大備則又立其禮正其名脩其辭其害
物也小則誥誓徴令不過其隣雖大不出所暴非有逆天地
横四海者不以動天下之師故師不踰時而功成焉斯爲人
之舉也故公之公之而鍾鼓作焉夫所謂侵之者獨以其負
固不服而壅王命也内以保其人外不犯於諸侯其過惡不
足暴於天下(暴音/僕)致文告修文德而又不變然後以師問焉
是爲制命之舉非爲人之舉也故私之私之故鍾鼓不作斯
聖人之所志也周道旣瓌兵車之軌交於天下而罕知侵伐
之端焉是故以無道而正無道者有之以無道而正有道者
有之不増德而以遂威者又有之故丗日亂一變而至於戰
國而生人耗矣是以有其力無其財君子不以動衆有其力
有其財無其義君子不以帥師合是三者而明其公私之說
而後可焉嗚呼後之用師者有能觀其侵伐之論則善矣
　　　六逆論
春秋左氏言衛州吁之事因載六逆之說(左傳隱/公三年)曰賤妨貴
少陵長逺間親新間舊小加大淫破義六者亂之本也余謂
少陵長小加大淫破義是三者固誠爲亂矣然其所謂賤妨
貴逺間親新間舊雖爲理之本可也何必曰亂夫所謂賤妨
貴者蓋斥言擇嗣之道子以母貴者也若貴而愚賤而聖且
賢以是而妨之其爲理本大矣而可捨之以從斯言乎此其
不可固也夫所謂逺間親新間舊者蓋言任用者之道也(一/本)
(无者/字)使親而舊者愚逺而新者聖且賢以是而間之其爲理
本亦大矣又可捨之以從斯言乎必從斯言而亂天下謂之
師古訓可乎此又不可者也嗚呼是三者擇君置臣之事天
下理亂之本也(一本之下/有大字)爲書者執斯言著一定之論以遺
後代上智之人固不惑于是(一本有/矣字)自中人而降守以爲大
據而以致敗亂者(敗一/作賊)固不乏焉晉厲死而悼公入乃理(左/傳)
(成公十/八年)宋襄嗣而子魚退乃亂(子魚名目夷宋㐮之庶/兄亊見左傳僖公八年)貴不
足尚也秦用張䘵而黜穰侯乃安(張禄范雎也穰侯魏/冉也史記秦昭王亊)魏相
成璜而踈呉起乃危(成璜謂魏成翟璜/史記魏文侯事)親不足與也苻氏進
王猛而殺樊丗乃興(晋載記/苻堅)胡亥任趙髙而族李斯乃滅(秦/二)
(丗)舊不足恃也顧所信何如耳然則斯言殆可以廢矣噫古
之言理者罕能盡其說建一言立一辭則臲􁆙而不安(童云/臲倪)
(結切􁆙五忽切不安也潘本作甈/云諸韻並作甈項書作/杌隉後荅許原兆書甈瓦固此甈/字非甈音中列切/諸)
(韻/同)謂之是可也謂之非亦可也混然而巳教於後丗莫知其
所以去就明者慨然將定其是非則拘儒瞽生相與羣而咻
之(童云咻音休又况/羽切皆痛念声也)以爲狂爲怪而欲丗之多有知者可乎
夫中人可以及化者天下爲不少矣然而罕有知聖人之道
則固爲書者之罪也
増廣註釋音辯唐柳先生集卷之三
増廣註釋音辯唐柳先生集卷之四
議辯
　　　晉文公問守原議
(事見左傳僖/公二十五作)
晉文公旣受原於王難其守問寺人㪍鞮(童云上步忽反下/都黎切晋寺人名)
以卑趙衰(張云𥘉危切/晋大夫也)余謂守原政之大者也所以承天子
樹霸功致命諸侯不冝謀及媟近(媟音薛瀆也謂寺/人即今之宦者)以沗王
命而晉君擇大任不公議於朝而私議於宫不博謀於卿相
而獨謀於寺人雖或衰之賢足以守國之政不爲敗而賊賢
失政之端由是滋矣况當其時不乏言議之臣乎狐偃爲謀
臣先軫將中軍晉君䟽而不咨外而不求乃卒定於内竪其
可以爲法乎且晉君將襲齊桓之業以翼天子乃大志也然
而齊桓任管仲以興進竪刀以敗(刀字亦作貂斉威公用之/由是因内寵殺羣吏擅廢)
(立)則獲原啓疆適其始政所以觀視諸侯也(觀去/声)而乃背其
所以興跡其所以敗然而能霸諸侯者以土則大以力則疆
以義則天子之冊也(左僖二十八年䇿/命晋侯爲侯伯)誠畏之矣烏能得其
心服哉其後景監得以相衛鞅(鞅於亮切史記商鞅入秦/因寵臣景監以見秦孝公)弘
石得以殺望之(漢元帝吋宦官弘㳟/石顯譛殺䔥望之)設之者晉文公也(設一/本作)
(誤)嗚呼得賢臣以守大邑則問非失舉也蓋失問也(一本作/問非失)
(問㪯非/失㪯也)然猶羞當時䧟後代若此況於問與舉又兩失者其
何以救之哉余故著晉君之罪以附春秋許丗子止趙盾之
義(盾徒本切鲁宣公二年趙穿殺靈公春秋書曰晋趙盾弑/其名夷臯又昭公十九年許悼公疾飲太子之薬而卒春)
(秋書曰許丗子/止弑其君買)
　　駮復讎議
(唐書孝友傳載徐元慶復父讎自囚詣官左拾遺/陳子昻議誅元慶然後旌閭墓时韙其言後礼部)
(貟外郎柳宗元/駮之駮音剥)
臣伏見天后時(唐武/后)有同州下邽人徐元慶者(邽音/圭)父爽爲
縣尉趙師韞所殺卒能手刃父讎束身歸罪常時諫臣陳子
昻建議誅之而旌其閭且請編之於令永爲國典臣竊獨過
之臣聞禮之大本以防亂也若曰無爲賊虐凡爲子者殺無
赦刑之大本亦以防亂也若曰無爲賊虐凡爲治者殺無赦
(治一本/作理)其本則合其用則異旌與誅莫得而並焉(一本作不/得並也)
誅其可旌兹謂濫黷刑甚矣旌其可誅兹謂僣壞禮甚矣果
以是示于天下傳于後代趍義者不知所向違害者不知所
立以是爲典可乎蓋聖人之制窮理以定賞罰本情以正褒
貶統於一而巳矣嚮使刺讞其誠僞(童云讞語蹇鱼列鱼/戦三切並議罪也)考
正其曲直原始而求其端則刑禮之用判然離矣何者若君
之父不䧟於公罪師韞之誅獨以其私怨奮其吏氣虐于非
辜州牧不知罪刑官不知問上下蒙冒籲號不聞而元慶能
以戴天爲大恥枕戈爲得禮(礼記曲礼云父之讎不与共戴/无寝苫枕干弗与共天下也)
處心積慮以衝讎人之胷介然自克即死無憾是守禮而行
義也執事者冝有慙色將謝之不暇而又何誅焉其或元慶
之父不免於罪師韞之誅不愆於法是非死於吏也是死於
法也法其可讎乎讎天子之法而戕奉吏之法是悖驁而凌
上也(童云悖音/李驁音敖)執而誅之所以正邦典而又何旌焉且其議
曰人必有子子必有親親親相讎其亂雜救是惑於禮也甚
矣禮之所謂讎者蓋其冤抑沉痛而號無告也非謂抵罪觸
法䧟于大戮而曰彼殺之我乃殺之不議曲直暴寡脅弱而
巳其非經背聖不亦甚哉周禮調人掌司萬人之讎凡殺人
而義者令勿讎讎之則死有反殺者邦國交讎之(周礼/地官)又安
得親親相讎也春秋公羊傳曰父不受誅子復讎可也父受
誅子復讎此推刃之道復讎不除害(公羊定/公四年)今若取此以断
兩下相殺則合於禮矣且夫不忘讎孝也不愛死義也元慶
能不越於禮服孝死義是必逹理而聞道者也夫逹理聞道
之人豈其以王法爲敵讎者哉議者反以爲戮黷刑壞禮其
不可以爲典明矣請下臣議附于令有斷斯獄者不冝以前
議從事謹議
　　　桐葉封弟辯
古之傳者有言成王以桐葉與小弱弟戯(成王与弟唐叔虞/戯剪桐葉為珪曰)
(以此/封君)曰以封汝周公入賀王曰戯也周公曰天子不可戯乃
封小弱弟於唐吾意不然王之弟當封耶周公冝以時言於
王不待其戯而賀以成之也不當封耶(當並/如字)周公乃成其不
中之戯(中去/声)以地以人與小弱者爲之主其得爲聖乎且周
公以王之言不可苟焉而巳必從而成之耶設有不幸王以
桐葉戯婦寺亦將舉而從之乎凡王者之德在行之何若設
未得其當(當丁/浪切)雖十易之不爲病要於其當不可使易也而
况以其戯乎若戯而必行之是周公教王遂過也吾意周公
輔成王冝以道從容優樂要歸之大中而巳必不逢其失而
爲之辭又不當束縛之馳驟之使若牛馬然急則敗矣且家
人父子尚不能以此自克况號爲君臣者耶是直小丈夫缺
缺者之事(缺傾/雪切)非周公所冝用故不可信或曰封唐叔史佚
成之(童云佚夷質切周武王時太/史尹佚事見史記晋丗家)
　　辨列子
(列禦冦所作唐號/沖虚至德眞經)
劉向古稱博極羣書然其録列子獨曰鄭穆公時人穆公在
孔子前幾百歳列子書言鄭國皆云子産鄧析不知向何以
言之如此史記鄭繻公二十四年(繻音/須)楚悼王四年圍鄭鄭
殺其相駟子陽子陽正與列子同時是歳周安王三年秦惠
王韓列侯趙武侯二年魏文侯二十七年燕釐公五年(釐古/文僖)
(字)齊康公七年宋悼公六年魯穆公十年不知向言魯穆公
時遂誤爲鄭耶不然何乖錯至如是其後張湛徒知怪列子
書言穆公後事亦不能推知其時然其書亦多増竄非其實
要之莊周爲放依其辭(放方/往切)其稱夏棘徂公紀渻子(渻音/省)李
咸等皆出列子不可盡紀雖不槩於孔子道然其虚泊寥闊
居亂丗逺於利禍不得逮於身而其心不窮易之遁丗無悶
者其近是歟余故取焉其文辭類莊子而尤質厚少爲作好
文者可廢耶其楊朱力命(列子/篇名)疑其楊子書其言魏牟孔穿
皆出列子後不可信然觀其辭亦足通知古之多異術也讀
焉者愼取之而巳矣
　　　辯文子
(或曰姓辛名妍字文子号曰/計然葵丘濮上人沧蠡之師)
文子書十二篇其傳曰老子弟子(唐有徐靈府注又有李暹/訓注或謂其書録老子遺)
(言)其辭時有若可取其指意皆本老子然􁗩其書(􁗩即/考字)蓋駮
書也其渾而類者少竊取他書以合之者多凡孟子輩數家
皆見剽竊嶢然而出其類(童云嶢音堯山/髙貌或作堯)其意緒文辭义牙
相抵而不合不知人之増益之歟或者衆爲聚歛以成其書
歟然觀其往往有可立者又頗惜之憫其爲之也勞今刋去
謬惡亂雜者取其似是者又頗爲發其意藏於家(爲去/声)
　論語辯二篇
　　　上篇
或問曰儒者稱論語孔子弟子所記信乎曰未然也孔子弟
子曽參㝡少少孔子四十六歳(夫子生於周靈王二十年/曽子生於周敬王十五年)曽
子老而死是書記曽子之死則去孔子也逺矣曽子之死孔
子弟子略無存者矣吾意曽子弟子之爲之也何哉且是書
載弟子必以字獨曽子有子不然由是言之弟子之號之也
然則有子何以稱子曰孔子之殁也諸弟子以有子爲似夫
子立而師之其後不能對諸子之問乃叱避而退則固甞有
師之號矣今所記獨曽子最後死余是以知之蓋樂正子春
子思之徒與爲之爾或曰孔子弟子甞雜記其言然而卒成
其書者曽氏之徒也
　　下篇
堯曰咨爾舜天之曆數在爾躬四海困窮天禄永終舜亦以
命禹余小子履敢用玄牡敢昭告于皇天后土有罪不敢赦
萬方有罪罪在朕躬朕躬有罪無以爾萬方或問之曰論語
書記問對之辭爾今卒篇之首章然有是何也柳先生曰論
語之大莫大乎是也是乃孔子常常諷道之辭云爾彼孔子
者覆生人之器也(覆敷/救切)上言堯舜之不遭(言一本/作之)而禪不及
已下之無湯之勢(下之一/作下言)而己不得爲天吏生人無以澤其
德日視聞其勞死怨呼而己之德涸焉無所依而施故於常
常諷道云爾而止也此聖人之大志也無容問對於其間弟
子或知之或疑之不能明相與傳之故於其爲書也卒篇之
首嚴而立之
　　辯鬼谷子
(戰囯時人隱居頴川陽城/之鬼谷蘇秦張儀之師)
元冀好讀古書然甚賢鬼谷子爲其指要幾千言鬼谷子要
爲無取漢時劉向班固録書無鬼谷子鬼谷子後出而險盭
峭薄(盭音/戾)恐其妄言亂丗難信學者冝其不道而丗之言縱
横者時葆其書(葆音/保)尤者晚乃益出七術(鬼谷子下篇有隂/符七術謂盛神法)
(五龍養志法靈龜實意法螣蛇分威法伏能散/势法􁀳鳥轉圜法猛獸損兊法靈蓍七章是也)怪謬異甚不
可考校其言益竒而道益陿(張云陿音/冶隘也)使人狙狂失守(狙子/余切)
而易於䧟墜幸矣人之葆之者少今元子又文之以指要嗚
呼其爲好術也過矣
　　　辯晏子春秋
(斉相晏平/仲名嬰)
司馬遷讀晏子春秋髙之而莫知其所以爲書或曰晏子爲
之而人接焉或曰晏子之後爲之皆非也吾疑其墨子之徒
有齊人者爲之墨好儉晏子以儉名於丗故墨子之徒尊著
其事以増髙爲已術者且其旨多尚同兼愛非樂節用非厚
葬乆䘮者是皆出墨子又非孔子好言鬼事非儒明鬼又出
墨子其言問棗及古冶子等尤怪誕(晏子春秋曰公孫捷田/開疆古冶子事景公勇)
(而无礼晏子言於公餽之二桃曰三子計功而食之云云公/孫捷田開疆曰吾勇不若子功不逮子取桃不譲是貪也然)
(而不死无勇也皆反其桃契領而死古冶/子曰二子死之吾獨生不仁亦契領而死)又往往言墨子聞
其道而稱之此甚顯白者自劉向歆班彪固父子皆録之儒
家中甚矣數子之不詳也蓋非齊人不能具其事非墨子之
徒則其言不若是後之録諸子書者冝列之墨家非晏子爲
墨也爲是書者墨之道也
　　　辯亢倉子
(唐號洞靈真經潘云亢音庚莊子作庚桑楚楚名/庚桑姓也史記作亢桑子大唐新語云道家有庚)
(桑子者丗无其書開元未處士王源撰亢倉子兩/卷以𥙷之序云庚桑亢桑亢倉一也唐藝文志以)
(爲㐮陽/王士元)
太史公爲莊周列傳稱其爲書畏累(童云上烏罪切或作㟪/下力罪切或作壘莊子)
(音注云㟪壘山名也或/云在魯又云在梁州)亢桑子皆空言無事實今丗有亢桑
子書其首篇出莊子而益以庸言蓋周所云者尚不能有事
實又况取其語而益之者其爲空言尤也劉向班固録書無
亢倉子而今之爲術者乃始爲之傳注以教於丗不亦惑乎
　　辯鶡冠子
(童元鶡音曷楚人君深山/以鶡鳥羽爲冠鶡似雉)
余讀賈誼鵩賦嘉其詞而學者以爲盡出鶡冠子(鶡冠子上/九篇論三)
(才変通古今治亂之道其/丗兵篇頭與鵩賦相亂)余往來京師求鶡冠子無所見至
長沙始得其書讀之盡鄙淺言也唯誼所引用爲美餘無可
者吾意好事者僞爲其書反用鵩賦以文飾之非誼育所取
之决也太史公伯夷列傳稱賈子曰貪夫殉財列士殉名夸
者死權不稱鶡冠子遷號爲博極羣書假令當時有其書遷
豈不見耶假令眞有鶡冠子書亦必不取鵩賦以充入之者
何以知其然耶曰不類
増廣註釋音辯唐柳先生集卷之四
増廣註釋音辯唐柳先生集卷之五
　碑
　　　箕子碑
凡大人之道有三一曰正蒙難(難乃/旦切)二曰法授聖三曰化及
民殷有仁人曰箕子實具兹道以立于丗故孔子述六經之
旨尤殷勤焉當紂之時大道悖亂天威之動不能戒聖人之
言無所用進死以併命誠仁矣(謂比/于)無益吾祀故不爲委身
以存祀誠仁矣(謂微/子)與亡吾國故不忍(與音/預)具是二道有行
之者矣是用保其明哲與之俯仰晦是謩範辱於囚奴昏而
無邪隤而不息故在易曰箕子之明夷正蒙難也及天命旣
改生人以正乃出大法用爲聖師周人得以序彜倫而立大
典故在書曰以箕子歸作洪範法授聖也及封朝鮮(音仙東/夷地)
推道訓俗惟德無陋惟人無逺用廣殷祀俾夷爲華化及民
也(箕子去之朝鮮敎其民以礼義田蚕織作民犯禁八條其/民終不相盗无門户之閉婦人貞信不淫僻其田民飲食)
(以邉豆爲可貴此仁/賢之化也出前漢志)率是大道藂於厥躬(童曰藂徒紅/切正作叢)天地
變化我得其正其大人歟於虖當其周時未至殷祀未殄比
干巳死微子巳去向使紂惡未稔而自斃武庚念亂以圖存
國無其人誰與興理是固人事之或然者也然則先生隱忍
而爲此其有志於斯乎唐某年作廟汲郡(紂故都在/今衛州)歳時致
祀嘉先生獨列於易象作是頌云
蒙難以正授聖以謩宗祀用繁夷民其蘇憲憲大人(童云憲/音顯中)
(庸注云/㒷盛皃)顯晦不渝聖人之仁道合隆汙明哲在躬不陋爲奴
沖譲居禮不盈稱孤髙而無危卑不可踰非死非去有懷故
都時詘而伸(詘音/屈)卒爲丗模易象是列文王爲徒(易明夷卦/文王以之)
(箕子/以之)大明宣昭崇祀式孚古闕頌辭繼在後儒
　　　道州文宣王廟碑
謹案某年月日儒師河東薛公伯髙由尚書刑部郎中爲道
州明年二月丁亥公用牲幣祭于先聖文宣王之廟夜漏未
盡三刻公玄冕以入就位于庭惕焉深惟夫子之祀爰自京
師太學徧于州邑遐闊僻陋咸用斯時致奠展誠宿燎設懸
(張云燎力照切宿燎謂/庭燎設懸謂懸筍簴)罇爼旂章(罇音/尊)粲穆布列周天之下
嗚呼夫子之道閎肆尊顯二帝三王其無以侔大也然其堂
庭􁃦陋(􁃦音/婢)椽棟毀墜曽不及浮圖外說克壯厥居水潦仍
至歳加蕩沃公蹙然不寧若罔獲承旣祭而出登墉以望爰
得美地豐衍端夷水環以流有頖宫之制(頖与泮同諸/侯斈曰頖宫)是日
樹表列位由禮􁗩冝然後節用以制貨財乗時以僦功役(僦/即)
(就切/雇也)逾年而克有成廟舎峻整階序廓大講肄之位(肄羊至/切習也)
師儒之室立廪以周食圃畦以毓𬞞(毓与育同/𬞞菜也)權其子母贏
且不竭(贏音盈母謂本/錢子謂利息)由是邑里之秀民感道懷和更來門
下(更平/声)咸願服儒衣冠由公訓程(法/也)公攝衣登席親釋經㫖
丕諭本統父慶其子長勵其㓜化用興行人無諍訟公又曰
夫子稱門弟子顔回爲庶幾其後從於陳蔡亦各有號言出
一時非盡其徒也于後失厥所謂妄異科第坐祀十人以爲
哲豈夫子志哉余案月令則曰(一本作曰則/一本作則由)釋奠于先聖先
師國之故也乃立夫子像配以顔氏籩豆旣嘉笙鏞旣成(張/云)
(鏞鍾/名)九年八月丁未公祭于新廟退考疑義合以燕饗萬民
翼翼觀禮識古於是春秋師晉陵蔣堅易師沙門凝𧦬(童云/音辯)
(俗作/𧦬)助敎某學生某等來告願刻金石明夫子之道及公之
勤惟夫子極於化𥘉冥于道先羣儒咸稱六籍具存苟賛其
道若譽天地之大褒日月之明非愚則惑不可犯也惟公探
夫子之志考有國之制先施彞典革正道本俾是荒服移爲
闕里在周則魯侯申(魯僖/公名)能修頖宫詩有其歌在漢蜀守文
翁能首儒學史有其賛今公法古之大同于魯化人之艱侔
于蜀盍銘兹德以告于史氏而刋之兹碑銘曰
荆楚之陽厥服惟荒民鮮由仁帝降其良振振薛公(童云振/音眞仁)
(厚/也)惟德之造赤旂金節來莅于道師儒咸㑹嘉有攸告吉日
丁亥獻于頖宫庭燎伊煌有煥其容公升于位心莫不㳟爰
念聖祀徧于海邦服冕陳器州邑攸同感忻以欷(張云欷音/希歔也)
思報聖功卜遷于嘉惟吉之逢畇畇其原(童云畇均/勻二音)旣夷且
大渙(渙)其流實環于外作廟有嚴昭祀顯配絜兹器用觀禮
斯㑹布筵依位作廪伊秩以豐其儀以壯其室新宫旣成崇
報孔明于古有經(于一本/作千)公粹厥誠邦民之良弁服是纓公
躬講論䖍黙以聽(听平/声)公降酬酢進退齊平柔肌洽体莫不
充盈歸懽于心父子弟兄欽惟聖王厥道無涯丗有頌辭益
疚其多(疚音/究)公斯考禮民感休嘉(感一本/作咸)從于魯風祗以詠
歌公錫于天眉壽來加公賚于王休命是荷(荷音/河)師于辟雍
大邦以和侑酳申申(酳音胤少少飲/食巳而蕩口也)王道式訛諸儒作詩
思繼頖水丕揚厥聲以告太史
　　　柳州文宣王新修廟碑
仲尼之道與王化逺邇惟柳州古爲南夷椎䯻卉裳(椎音槌/䯻音計)
(漢書注一撮之䯻其形/如槌卉音毀絺葛之属)攻刼闘暴雖唐虞之仁不能柔秦漢
之勇不能威至于有國(至唐/也)始循法度置吏奉貢咸若采衛
冠帶憲令進用文事(一本/作士)學者道堯舜孔子如取諸左右執
經書引仁義旋辟唯諾(旋音璿辟音壁又/音避唯以水切)中州之士時或病
焉然後知唐之德大以遐孔氏之道尊而明元和十年八月
州之廟屋壞幾毀神位刺史柳宗元始至大懼不任以墜教
基丁未奠薦法齊時事禮不克施乃合𥘉亞終獻三官衣布
洎于贏財取土木金石徴工僦功完舊益新十月乙丑王宫
正室成乃安神棲乃正法庭祗㑹羣吏卜日之吉䖍告于王
靈曰昔者夫子甞欲居九夷其時門人猶有惑聖言今夫子
代千有餘載其教始行至于是邦人去其陋而本於儒孝父
忠君言及禮義又况巍然炳然臨而炙之乎(後/闕)惟夫子以神
道設教我今罔敢知欽若兹教以寧其神追思告誨如在于
前苟神之在曷敢不䖍居而無陋罔貳昔言(謂子欲/居九夷)申陳嚴
祀永永是尊麗牲有碑(䴡猶繫也礼祭義云君/牽牲旣入廟門䴡于碑)刻在廟門
　　　終南山祠堂碑(并序)
貞元十二年夏洎秋不雨穡人焦勞嘉榖用虞皇帝使中謁
者禱于終南申命京兆尹韓府君(名/臯)祗飾祀事考視祠制以
爲棟宇不稱冝有加飾遂命盩厔令裴均(童云盩厔音周質/縣名盩一音丹厔)
(一音/窒)䖍承聖謨剏制祠堂乃徴土工木工石工備器執用來
㑹祠下斬板榦礱柱礎(礱盧紅切/礎音楚)陶瓴甓(瓴音零童云甓蒲/歴切詩中堂有甓)
築垣墉恢度舊制立三筵六㝷旣興功玄雲觸石霈澤周𬒳
植物擢茂期于豐登神道感而宣靈人心歡而致和嘉氣充
溢抃蹈布野於是邑令僚吏至于胥徒黄髪耆文野夫版尹
僉曰蓋聞名山之列天下也其有能奠方域産財用興雲雨
􁗩于祭法冝在祀典惟終南據天之中(終南一名/中南山)在都之南
西至于襃斜(音耶谷名長四百七十/里南口曰襃北口曰斜)又西至隴首(山/名)以臨于
戎東至于商顔(商山之顔顔猶額/也出前漢溝洫志)又東至于太華(去声西/岳也)以
距于關寔能作固以屏王室其物産之厚器用之出則璆琳
琅玕(璆音球玉名琅玕/石而似珠出禹貢)夏書載焉紀堂條枚(出毛詩秦風紀/基也堂畢道平)
(如掌也條槄/也枚柟也)秦風詠焉今其神又能對于禱祝(一本/作祀)化荒爲
穣易沴爲和(沴音戾/妖氣也)厥功章明冝受大禮俾有慿託而宣其
烈也非我后敬神重榖則曷能發大號尊明靈非我公勤人
奉上則曷能對休命作新廟人事旣備神用時若豐我公田
遂及我私粢盛無虞儲峙用充(儲音除峙/直里切)厥猷茂哉遂相與
東向蹈舞拜手稽首願頌帝力且宣神德永著終古辭曰
皇帝垂德制定統極神道泰寧祀典修飾禳祈禜雩(音詠于/並祭名)
皆有準程顧惟終南祠位􁃦陋(􁃦音/婢)不稱顯名爰降制詔充
大厥宇啓寤誠明昭感神衷道宣天休獲此利貞篤灾愆陽
化爲豐穰實我粢盛(平/声)人頼蓄給鼓腹而歌以樂其生巍巍
靈山興利産財作固鎬京(鎬下/老切)擁其嘉休眷祐于人永宅厥
靈弈弈新廟(張云弈音亦/書或作奕同)整頓端莊神位密清後祀承則絜
心勤禮導暢純精邑吏嗇夫鮐背鯢齒(鮐音䑓鯢音/倪皆壽徴)願垂表
經頌宣聖德篆刻金石永丗飛聲(此文用秦碑/体三句一韻)
　　　太白山祠堂碑(并序)
雍州(雍於/用切)西南界于梁其山曰太白其地恒寒氷雪之積未
嘗已也其人以爲神故歳水旱則禱之寒暑乖候則禱之厲
疾􁁑降則禱之(張云祟音/邃神禍也)咸若有答焉者貞元十二年孟秋
旱甚皇帝遇灾悼懼分命禱祀至于兹山又詔京兆尹冝飾
祠廟遂下令于甸邑邑令裴均臨事有恪革去狹陋恢閎棟
宇階室之廣三倍其𥘉翌日大雨黍稷用豐野夫讙謡欽聖
信神願垂頌聲刻在金石文曰(文亡)
　　　碑隂文
時尹韓府君諱臯祗奉制詔發付邑吏令裴府君諱均承荷
君公之命督就祠宇莅事謹甚克媚神意用獲顯貺邑人靈
之其事遂聞詔事嘉異勞主者甚厚(勞力/到切)乃刻兹石立于西
序右階之下肆列裴氏之政于碑之隂惟君教行于家德施
于人撫字惠厚柔仁博愛之道洽于鰥􁁪(張云上姑頑/切下陵之切)廉毅
肅給威㫁猛制之令行于強禦獄訟不私于上罪責不及于
下農事課勵厚生克勤征賦首入而其人益贍創立傳館(傳/株)
(恋切/驛也)平易道路(易以豉/切治也)改作甚力而其人彌逸韓府君毎用
嘉褒稱其理爲甸服㝡今兹設廟位神神歡而寧冝爲君之
誠敬克合于上用啓之也不可以不志
　　　湘源二妃廟碑
元和九年八月二十日湘源二妃廟灾司功掾守令彭城劉
知剛(唐有司功参/軍守懾也)主簿安邑衛之武告于州刺史御史中丞
清河崔公能祗栗厥戒㑹羣吏洎衆工發開元詔書懼廢守
祀搜􁗩贏羡(延面切/餘也)均節委積(童云上於僞切下子智切聚/也周礼注少曰委多曰積)
咸執牘聿(說文牘書版/聿所以書)至于祠下稽度旣備(度徒/洛切)傭役惟時
斬木于上游陶埴于水涯(張云埴音植埏也童/云涯音冝又冝隹切)廼桴廼載工
逸事遂作貌顯嚴粲然而威十有一月庚辰陳奠薦辭立石
于廟門之宇下惟父子夫婦人道之大大哉二神咸極其㑹
爲子而父堯爲婦而夫舜齊聖並明弼成授受内若嚚瞽上
承輝光克艱以乂德罔不至帝旣野死神亦不返食于兹川
古有常典敺祓　孽(敺祓音區弗/即戾字)恢宣淑靈敢或失聀以奸
天刑(奸音/干)有翼其躬有苾其馨(苾香/也)沉牲爰告即石是銘銘
曰
淵懿承聖舜妻堯女德形嬀汭(張云上俱為切姓/也下儒稅切水名)神位湘滸
(音/虎)揆兹有𥘉克碩厥宇唐命秩祀兹邑攸主毛牷旣(畐周礼/副牧人)
(毛之取純毛也牛純色曰牷疈相逼切副/辜祭一本疈作肆肆託歴切解牲躰也)椒馨爰糈(童云糈/先吕切)
(祠神/之米)胤于萬年期保伊祜潜火煽孽炖于融風(童云炖他昆/切風而火也)
神用播遷時罔克龔邑令羣吏告于君公廉用積餘以就爾
功桴木負埴(童云桴芳无切編竹木/為之大曰筏小曰桴)載流于江旣夷以成崇
宇峻墉絜嚴清間(音/閑)左右率從神樂來歸徒御雍雍神旣安
止邦人載喜奉其吉玉(一作/主)以對嘉祉南風湑湑(私吕/切)湘水
如舞將子無讙神聽鍾鼓豐其交報邦邑是與刻此樂歌以
極終古
　　　饒娥碑
饒娥饒人饒姓娥名丗漁鄱水(鄱蒲/禾切)娥爲室女淵懿靖專雖
小家未甞出游治絺葛供女事循整郷閭敬式娥父醉漁風
卒起(卒即/猝字)不能舟遂以溺死求屍不得娥聞父死走哭水上
三日不食耳鼻流血氣盡伏死明日屍出黿魚鼉蛟浮死萬
數塞川下流鄱旁小民悲感怨號(上音冤/下音豪)以爲神竒縣人郷
人㑹錢具儀塟娥鄱水西横道上追思不足相與作石以詒
後丗(詒一/作詔)其辭曰
生德無類氣靈而休嗟兹孝娥惟行之周淵懿含貞好靖不
游纎葛絺紵(童云纎思廉切絺丑知/切細葛也紵直吕切)克供以修蒸蒸在家其
父丗漁飲酒不節死乎風濤(乎一本作/于或作於)匐匍來哭號天以呼
顔目耳鼻膏血交流三日頓踣(蒲北切/僵也)氣竭形枯父屍旣岀
孝質巳殂龜鼈黿鼉有蛟洎魚充流溢岸旁出仰浮見怪形
異適與我謀鄱民哀號或以頌歌齊女色憂傷槐罷誅(列女/傳斉)
(景公有所愛槐傷槐者死嬙父衍醉而傷槐景公使拘之/嬙造於晏子之門晏子言於公癈傷槐之法出犯槐之囚)趙
姬完父操棹爰謳(同上趙津女姢者河津吏之女趙簡子南/擊楚吏醉不能渡簡子欲殺之姢懼願備)
(父持楫中流發河激/之歌簡子以爲夫人)肉刑不施漢美淳于(漢淳于公有罪少/女緹縈上書文帝)
(遂除/肉刑)烈烈孝娥水死上虞(後漢曹娥上虞人父旴能按節抚/歌婆婆楽神逆儔迎伍君爲水所)
(淹不得其尸娥年十四哀吟旬/有七日遂投江死抱父尸浮出)娥之至德實與爲儔恒人有
言惟教是圖懿兹德女家丗不儒竒行特出神道莫酬窮哀
罔泄終古以留郷人好禮爰立兹丘建銘當道過者下車
　　　唐故特進贈開府儀同三司楊州大都督南府君睢
　　　　陽廟碑(并序)
急病讓夷義之先(囯語臧文仲曰賢者/急病遜夷夷平也)圖國忘死貞之大(左/傳)
(昭公元年趙孟曰/孟囯忘死貞也)利合而動乃市賈之相求(賈音/古)恩加而感
則報施之常道(施去/声)睢陽(睢息遺切唐睢/陽郡乃宋州)所以不階王命横
絶凶威超千祀而挺生奮百代而特立者也時惟南公(此乃/南霽)
(雲庿唐/書有傳)天與拳勇(毛詩注/拳力也)神資機智藝窮百中(去声謂/善射)豪出
千人不遇興詞鬱尨眉之都尉(漢武故事上至郎省見一郎/鬚眉皓白問之對曰臣姓顔)
(名駟三葉不遇上感/其言擢爲㑹稽都尉)數竒見惜挫猨臂之將軍(童云数所角/切竒居宜切)
(猨即猿字漢李廣猨臂善射上以李廣数/竒不令當单于注言廣命竒隻不偶也)天寳末冦劇慿陵
隳突河華(音/書)天旋虧斗極之位地圯積狐狸之穴親賢在庭
子駿陳謩以佐命(謂陳希烈等漢刘歆字/子駿佐王莽爲囯師)元老用武夷甫委
師而勸進(謂哥舒翰等晋王衍字夷甫/爲石勒所破勸勒称尊号)惟公與南陽張公廵
髙陽許公逺義氣懸合訏謀大同(訐凶于切大也說文/云斉楚謂信曰訏)誓鳩
武旅以遏横潰(上户孟切/下音㑹)裂裳而千里來應左袒而一呼皆
至(呼火/故切)柱厲不知而死難(去声列子柱厉叔事莒敖公自以/爲不知巳去之海上及公有難乃)
(往死之曰以槐後丗之/人主不知其臣者也)狼瞫見黜而奔師(瞫尺甚式忍二切/左傳文公二年狼)
(瞫爲右先軫黜之狼瞫怒及彭/衙旣陳以其属馳秦師死焉)忠謀㓪然萬夫齊力(一作/志)公
以推讓且專奮擊爲馬軍兵馬使出戰則羣校同強入守而
百雉齊固(城三堵/爲雉)𥘉據雍丘謂非要害將保江淮之臣庶通
南北之奏復(周礼諸臣之復/謂奏事於王也)拔我義類扼於睢陽前後捕斬
要遮(要去/声)凶氣連沮漢兵巳絶守䟽勒而弥堅(䟽音踈後漢/班超在䟽勒)
(而亀兹姑墨数攻䟽勒超孤立无援吏士单少拒守歳餘又/耿㳟據䟽勒匈奴擁絶澗水救兵不至車師復叛与匈奴共)
(攻/㳟)虜騎雖強頓盱眙而不進(盱音吁眙音怡宋文帝元嘉二/十八年媿主攻盱眙輔囯將軍)
(臧質堅守/三旬不拔)賊徒乃棄疾於我悉衆合圍技雖窮於九攻(吕氏/春秋)
(公輸般設攻宋之械墨子設守宋之備公/輸般九攻之墨子九却之遂輟不攻宋)志益專於三板(史/記)
(智伯率韓媿攻趙㐮子奔保晋陽三/囯引汾水灌其城城不没者三板)偪陽懸布之勁(一本作/巧左傳)
(㐮公十年晋伐偪陽主人懸布秦堇父登之及堞而絶/之隊則又縣之蘇而復上者三縣即懸字隊即墜字)汧城
鑿穴之竒(汧音牽其事未詳或/曰田单穴城火牛)息意牽羊羞鄭師之大臨(臨/力)
(鴆切哭也左傳宣公十二年楚子圍鄭囯人大臨楚子退師/鄭人脩城進復圍之三月克之鄭伯肉但牽羊以逆注示服)
(爲臣/僕)甘心易子鄙宋臣之病告(左傳宣公十五年楚予圍宋/宋華元夜入楚師登子反之)
(宋曰寡君使元以病/告曰敝邑易子而食)諸侯環顧而莫救(唐張廵傳時賀蘭進/明屯臨淮許叔兾尚)
(衡次彭城皆/觀望莫肯救)國命阻絶而無歸(張廵傳當此時王命不復通/廵設天子畫像率軍士朝人)
(人盡/泣)以有盡之疲人敵無巳之強冦公乃躍馬潰圍馳出萬
衆抵賀蘭進明乞師進明乃張樂侑食以好聘待之(好呼/报切)公
曰弊邑父子相食而君辱以燕禮獨何心歟乃自噬其指曰
噉此足矣遂慟哭而返即死孤城首碎秦庭終懵無衣之賦
(懵武亘切左傳定公四年申包胥如秦乞師秦哀公爲賦/无衣九頓首而坐故庾信賦云申包胥之頓地碎之以首)身
離楚野徒傷帶劒之辭(楚詞九歌囯殤篇云帶長劒/兮挾秦弓首雖離兮心不懲)至德二
年十月城䧟遇害無傳爕之歎息(後漢傳爕爲漢陽太守賊/𣣔送爕歸鄉里爕嘆曰吾)
(行何之/遂戰没)有周苛之慷慨(漢髙祖使周苛守滎陽項/羽生得苛苛罵羽羽烹之)聞義能徙
果其𥘉心烈士抗詞痛臧洪之同日(後漢袁紹执臧洪殺之/陳容曰寕与臧洪同日)
(死遂見殺見者相謂曰/如何一日戮二烈士)直臣致憤惜蔡㳟於累旬(梁武帝天/監三年媿)
(兵圍義陽蔡道㳟禦之相持百餘日蔡㳟病卒詔曹景宗救/援景宗不進義陽遂䧟任昉弹景宗曰道㳟云逝城守累旬)
(景宗之存/一朝弃甲)朝廷加贈特進楊州都督定功爲第一等與張氏
許氏並立廟睢陽歳時致祭男在繈褓皆受顯秩賜之土田
葬刻鮑信之形(媿𥘉平二年鮑信擊黄巾戦死求尸不能得/乃刻木爲信狀祭而哭焉一本作鮑勛者非)
陵圖龐德之狀(媿龐德与関羽戦敗不降爲羽所殺媿帝令/於陵屋畫関羽戦克龐德憤怒于禁降狀之)
(狀)納官其子見勾踐之心(越語勾踐捷於㑹稽乃令於三軍/曰孤子寡婦疾疹貧病者納官其)
(子注云仕其/子而教之)羽林字孤知孝武之志(前漢百官表武帝時從/軍死事者之子飬羽林)
(官教以五兵/号羽林孤児)舉門関於周典(周礼司門凡財物犯禁者㪯之/以其財飬死政之老与其孤注)
(財謂門関之委積也死政之/老死亊者之父母孤子也)徴印綬於漢儀(後漢張奐云吾/前後十要銀艾)
(銀即銀印艾即緑綬要音腰/十要者毎一官即佩一印)王猷以光寵錫斯備於戯睢陽
之事不惟以能死爲勇善守爲功所以出竒以恥敵立慬以
怒㓂(慬勤謹二音勇也列子无以/立慬於天下一本作僅者非)俾其專力於東南而去備
於西北力專則堅城必䧟備去則天討可行是故即城䧟之
辰爲剋敵之日丗徒知力保於江淮而不知功靖乎醜虜論
者或未之思歟公諱霽雲字某范陽人有子曰承嗣七歲爲
婺州别駕賜緋魚袋歴施涪二州(涪音/浮)服忠思孝無替負荷
懼祠宇乆逺德音不形願斵堅石假辭紀美惟公信以許其
友剛以固其志仁以殘其肌勇以振其氣忠以摧其敵烈以
死其事出乎内者合於貞行乎外者貫於義是其所以奮百
代而超千祀者矣其志不亦冝乎廟貌斯存碑表攸託洛陽
城下思郷之夢儻來(後漢温序爲隗囂將所执不降而死光/武命送䘮到洛陽城旁為冡地長子壽)
(為鄒平侯相夢序告之曰乆客思/卿里壽即弃官乞帰葬帝許之)麒麟閣中即圖之詞可繼
(前漢趙充囯以功德畫未央宫至成帝時西羗甞/有警上思將帥之臣召揚雄即充囯圖畫而頌之)銘曰
貞以圖國義惟急病臨難忘身(難乃/旦切)見危致命漢寵死事周
崇死政烈烈南公忠出其性控扼地利奮揚兵柄東護呉楚
西臨周鄭婪婪羣凶(婪盧含/切貪也)害氣弥盛長蛇封豕(封大也見/左傳定公)
(四/年)踊躍不定屹彼睢陽(屹魚乞/切山皃)制其要領(童云上一遥切前/漢張騫傳注云要)
(衣要也領衣領也凡持衣/者則执要与領故以爲喻)横潰不流疾風斯勁梯衝外舞缶
穴中偵(偵五正切伺視也賊攻睢陽為雲梯置精兵其上推/之臨城廵潜鑿三穴候梯將至一穴中出大木鈎之)
(一穴中出木拄之一穴/中出鉄籠盛火焚之)鈐馬非艱(公羊傳宣公十五/年鉗馬而秣之)析骸猶
競(左宣十五年華/元曰析骸以爨)浩浩烈士不聞濟師兵食殱焉守逾三時
公奮其勇單車載馳投軀無告噬指而歸力窮就執猶抗其
辭(唐忠義傳霽雲𬒳执賊𣣔降之廵呼曰南八男児死耳不/可為不義屈霽雲笑曰將𣣔有為也公知我者敢不死遂)
(遇/害)圭璧可碎堅貞不虧㓂力東盡兇威西恧(女六切/慙也)孤城旣
拔渠魁受戮(安慶/緒)雷霆之誅由我而速巢穴之固由我而覆
(范/陽)江漢淮湖羣生咸育倬焉勲烈孰與斉躅(厨玉/切)天子震悼
陟是元功旌襃有加命秩斯崇位尊九牧禮視三公建兹祠
宇式是形容牲牢伊碩黍稷伊豐䖍䖍孝嗣望慕無窮刋碑
河滸萬古英風　柳文五卷終
増廣註釋音辯唐栁先生集卷之六
　碑
　　曹溪第六祖賜謚大鑒禪師碑
(六祖名惠/能姓盧氏)
扶風公廉問嶺南三年(馬揔扶風人爲/嶺南節度使)以佛氏第六祖未有
稱號䟽聞于上詔謚大鑒禪師塔曰靈照之塔元和十年十
月十三日下尚書祠部符到都府公命部吏洎州司功掾告
于其祠幢蓋鍾鼓(幢傳/江切)増山盈谷萬人咸㑹若聞鬼神其時
學者千有餘人莫不欣踴奮厲如師復生則又感悼涕慕如
師始亡因言曰自有生物則好闘奪相賊殺䘮其本實誖乖
滛流(張云誖蒲/昧切乱也)莫克返于𥘉孔子無大位没以餘言持丗更
楊墨黄老益雜其術分裂而吾浮圖說後岀推離還源合所
謂生而静者(記楽記人生而/静天之性也)梁氏好作有爲師逹摩譏之空
術益顯(傳灯録梁武帝問逹摩曰朕造寺冩經度僧不可勝/紀有何功德師曰並無功德此但人天小果如影隨)
(形雖有/非實)六傳至大鍳(逹摩本天笁王子得禅宗妙法云自釋/迦相傳有衣鉢爲記丗称傳授逹摩傳)
(惠可爲二祖惠可傳璨爲三祖璨傳道信爲/四祖信傳弘忍爲五祖忍傳惠能爲六祖)大鍳始以能勞
苦服役(能即一/耐字)聽其言言希以究師用感動遂受信具(衣鉢/也)
遁隱南海上人無聞知又十六年度其可行(度待/洛切)乃居曹溪
(韶州地名唐咸亨末/能住韶州宝林寺)爲人師㑹學去來甞數千人其道以無
爲爲有以空洞爲實以廣大不蕩爲歸其教人始以性善終
以生善不假耘鋤本其静矣中宗聞名使幸臣再徴不能致
取其言以爲心術其說具在今布天下凡言禪皆本曹溪大
鍳去丗百有六年凡治廣部而以名聞者以十數莫能掲其
號乃今始告天子得大謚豐佐吾道其可無辭公始立朝(謂/馬)
(揔)以儒重刺䖍州都護安南由海中大蛮夷連身毒之西(潘/云)
(身毒史記上音捐下音篤前漢下音篤一名天篤/浮圖胡是也又西南夷傳注即天笁亦曰捐篤)浮舶聽命
咸𬒳公德受旂纛節㦸(童云纛杜皓切翳也舞者所执徒沃/切羽葆幢又徒刀大到二切潘云大)
(到切羽毛幢也以犛牛尾為之大/如斗或在騑頭或在衡又音毒)來莅南海属國如林不殺
不怒人畏無噩(逆各切譁訟也潘云周/礼噩當爲驚愕之愕)允克光于有仁昭列
大鍳莫如公冝其徒之老乃易石于宇下使來謁辭其辭曰
逹摩乾乾傳佛語心六承其授大鍳是臨勞勤專黙終揖于
深(揖一本/作挹)抱其信器行海之隂其道爰施在溪之曹厖合猥
附不夷其髙傳告咸陳惟道之褒生而性善在物而具荒流
奔軼(徒結/切)乃萬其趣匪思愈亂匪覺滋誤由師内鍳咸獲于
素不植乎根不耘乎苗中一外融有粹孔昭在帝中宗聘言
于朝隂翊王度俾人逍遥越百有六祀號謚不紀由扶風公
告今天子尚書旣復大行乃誄(潘云魯水切壘也/壘述前人之功德)光于南土
其法再起厥徒萬億同悼齊喜惟師教所𬒳洎扶風公所履
咸戴天子天子休命嘉公德美溢于海夷浮圖是視師以仁
傳公以仁理謁辭圖堅永胤不巳
　　　南岳彌陁和尚碑(陁一本/作陀)
在代宗時有僧法照爲國師乃言其師南岳大長老有異德
天子南嚮而禮焉度其道不可徴乃名其居曰般舟道埸(般/舟)
(和尚盖/日悟也)用尊其位公始居山西南巖石之下人遺之食則食
不遺則食土泥茹草木其取衣類是南極海裔北自幽都來
求厥道或值之崖谷羸形垢面躬負薪槱(音酉以/九切)以爲僕役
而媟之(媟音/薛)乃公也凡化人立中道而教之權俾得以疾至
故示專念書塗巷刻谿谷丕勤誘掖以援于下不求而道備
不言而物成人皆負布帛斬木石委之巖户不拒不營祠宇
旣具以洎于德宗申詔褒立是爲彌陁寺施之餘則與餓疾
者(施施/智切)不尸其功公始學成都唐公次資川詵公詵公學於
東山忍公(姓周黄梅/人即五祖)皆有道至荆州進學玉􁦰眞公眞公授
公以衡山俾爲教魁人從而化者以萬計𥘉法照居廬山由
正定趣安樂國(由一本/作中)見蒙惡衣侍佛者佛告曰此衡山承
逺也出而求之肖焉乃從而學傳教天下由公之訓公爲憎
凡五十六年其壽九十一貞元十八年七月十九日終于寺
葬于寺之南岡刻石于寺大門之右銘曰
一氣廻薄茫無窮其上無𥘉下無終離而爲合蔽而通始末
或異今焉同虚無混冥道乃融聖神無跡示教功公之率衆
峻以容公之立誠放其中(放本或/作教)服庇草木蔽穹隆仰攀俯
取食以充形遊無極交大雄天子稽首師順風四方奔走雲
之從經始㝷尺成靈宫始自蜀道至臨洪咨謀往復窮眞宗
子弟傳教國師公化流萬億代所崇奉公寓形於南岡㓜曰
弘願惟孝㳟立之兹石書玄蹤
　　　岳州聖安寺無姓和尚碑
維某年月日岳州大和尚終於聖安寺凡爲僧若干年年若
干有名無姓丗莫知其閭里宗族所設施者有問焉而以告
曰性吾姓也其原無𥘉其胄無終承于釋師以系道本吾無
姓耶法劒云者我名也實且不有名惡乎存吾有名耶性海
吾郷也法界吾宇也戒爲之墉惠爲之户以守則固以居則
安吾閭里不具乎度門道品其數無極菩薩大士其衆無涯
(潘云菩薄胡切薩桑葛切佛書云菩/提薩埵唐言斍有情也從簡称菩薩)吾與之戚而不吾異也
吾宗族不大乎其道可聞者如此而止讀法華經金剛般若
經數逾千萬(潘云般北末切若而/也切𣑽語謂智惠也)或譏以有爲曰吾未甞作
嗚呼佛道逾逺異端競起唯天台大師爲得其說和尚紹承
本統以順中道凡受教者不失其宗主物流動趣向混亂惟
極樂正師爲得其歸和尚勤求端慤以成至願凡聽信者不
惑其道或譏以有跡曰吾未甞行始居房州龍興寺中徙居
是州作道埸於楞伽北峯(楞音稜/伽音茄)不越閫者五十祀和尚凡
所嚴事皆丗髙德始出家事而依者曰卓然師居南陽立山
葬岳州就受戒者曰道頴師居荆州弟子之首曰懷逺師居
長沙安國寺爲南岳戒法歲來侍師㑹其終遂以某日葬于
卓然師塔東若干歩銘曰
道本於一離爲異門以性爲姓乃歸其根無名而名師教是
尊假以示物非吾所存大郷不居大族不親淵懿内朗沖虚
外仁聖有遺言是究是勤惟動惟黙逝如浮雲教乆益微丗
罕究陳爰有大智出其眞門(一本/作論)師以顯示俾民惟新情動
生變物由湮淪爰授樂國參乎化原師以誘導俾民不昏道
用不作神行無迹晦明俱如生死偕寂法付後學施之無斁
(夷益切/厭也)葬從我師無忘眞宅薦是昭銘刻兹貞石
　　　碑隂記
無姓和尚旣居是山曰凡吾之求非在外也吾不動矣弘農
楊公炎自道州以宰相徴過焉以爲冝居京師強以行不可
將以聞曰願間歲乃往明年楊去相位竄謫南海上終如其
志趙郡李蕚辯博人也爲岳州盛氣欲屈其道聞一言服爲
弟子河東裴藏之舉族受教京兆尹弘農楊公某(楊/慿)以其隱
地爲道埸奉和州刺史張惟儉買西峯廣其居凡以貨利委
堂下者不可選紀受之亦無言將終命其大弟子懷逺授以
道妙終不告其姓或曰周人也信州刺史李某爲之傳(李/位)長
沙謝楚爲行狀博陵崔行儉爲性守一篇凡以文辭道和尚
功德者不可悉數弘農公自餘杭(楊慿自臨賀尉/徙抗州刺史)命以行狀
來懷逺師自長沙以傳來使余爲碑旣書其辤故又假其隂
以記
　　　龍安海禪師碑
佛之生也逺中國僅二萬里其没也距今兹僅二千歲故傳
道益微而言禪最病拘則泥乎物誕則離乎眞眞離而誕益
勝故今之空愚(一作空/空愚夫)失惑縱傲自我者皆誣禪以亂其教
冒于嚚昏(嚚魚/巾切)放于淫荒其異是者長沙之南曰龍安師師
之言曰由迦葉至師子二十三丗而離離而爲逹摩(潘云迦/居牙切)
(葉書渉切是釋迦大弟子一名飲光逹摩摩當作/磨莫卧切西天第二十八祖東震旦士謂之𥘉祖)由逹摩至
忍五丗而益離離而爲秀爲能(神秀姓李氏隋末出家事弘/忍弘忍卒秀乃居常陽山同)
(斈僧惠能姓盧氏弘忍卒往韶州宝林寺/天下散傳其道謂秀爲北宗能爲南宗)南北相訾(音紫/毁也)反
戾闘狠其道遂隱嗚呼吾將合焉且丗之傳書者皆馬鳴龍
樹道也二師之道其書具存徴其書合於志可以不慁(胡困/切)
於是北學於惠隱南求於馬素咸黜其異以蹈乎中乖離而
愈同空洞而益實作安禪通明論推一而適萬則事無非眞
混寓而歸一則眞無非事推而未甞推故無適混而未甞混
故無歸塊然趣定至于旬時是之謂施用茫然同俗極乎流
動是之謂眞常居長沙在定十四日人即其處而成室宇遂
爲寳應寺去于湘之西人又從之負大木礱宻石以益其居
(礱音/聾)又爲龍安寺焉尚書裴公某李公某侍郎吕公某楊公
某(裴胄李巽/吕渭楊慿)御史中丞房公某咸尊師之道執弟子禮凡年
八十一爲僧五十三朞元和三年二月九日而没其弟子玄
斍洎懷直浩𥘉等狀其師之行謁余爲碑曰師周姓如海名
也丗爲士父曰擇交同州録事參軍叔曰擇從尚書禮部侍
郎師始爲釋其父逹之志使仕至成都主簿不樂也天寳之
亂復其𥘉心甞居京師西明寺又居岣嶁山(張云岣嶁拘縷/二音岣又音古)
(后切嶙/力后切)終龍安寺葬其原銘曰
浮圖之修其奥爲禪殊區異丗誰得其傳遁隱乖離浮游散
迁莫徴旁行(胡郎/切)徒聽浮言空有互闘南北相殘誰其㑹之
楚有龍安龍安之德惟斍是則苞并絶異表正失惑貌眛形
静功流無極動言有爲弥寂而黙祠廟之嚴我居不飾貴賤
之來我道無得逝耶匪追至耶誰抑惟丗之幾惟道之微旣
陳而明乃去而歸象物徒設眞源無依後學誰師嗚呼兹碑
(一作動/言事爲)
増廣註釋音辯唐柳先生集卷之六
増廣註釋音辯唐栁先生集卷之七
　碑銘
　　　南嶽雲峯寺和尚碑
乾元元年(戊戌/歲)某月日皇帝曰(粛/宗)予欲俾慈仁怡愉洽于生
人惟浮圖道允迪乃命五嶽求厥元德以儀于下惟兹嶽上
于尚書其首曰雲峯大師法證凡莅事五十年貞元十七年
乃没其徒曰詮曰逺曰振曰巽曰素凡三千餘人其長老咸
來言曰吾師軌行峻特(軌屋洧/切法也)器宇弘大有來受律者吾師
示之以尊嚴整齊明列義類而人知其所不爲有來求道者
吾師示之以髙廣通逹一其空有而人知其所必至元臣碩
老稽首受教髫童毀齒(髫音迢童/子垂髮)踊躍執役故從吾師之命
而度者凡五萬人吾師冬不燠裘(懊乙六切/又感遇切)飢不豐食毎歲
㑹其類讀羣經俾聖言畢出有以見其大又率其仵(音午/偶也)伐
木輦土作佛塔廟洎經典俾像法益廣有以見其用將没告
門人曰吾自始學至去丗未甞有作焉然後知其動無不虚
静無不爲生而未始來殁而未始往也(二而字下/或有知字)其道備矣
願刻山石知教之所以大其詞曰
師之教尊嚴有耀㳟天子之詔維大中以告後學是効師之
德簡峻淵黙柔惠以直渙焉而不積同焉而皆得兹道惟則
師之功勤勞以庸維奥祕必通以興祠宫遐迩攸從師之族
由􁆁而郭(周武王封􁆁叔於西􁆁平王東迁奪其地与鄭/武公求􁆁叔之裔孫序封於其陽号曰􁆁父)丗
德有奕從佛于釋師之壽七十有八惟終始罔鈌丕冒遺烈
厥徒蒸蒸維大教是膺維憲言是徴漙博恢弘如川之増如
雲之興如嶽之不崩終古其承之
　　　南嶽雲峯和尚塔銘
雲峯和尚族郭氏號法證爲竺乾道五十有七年年七十有
八貞元十七年九月十七日終十月二十七日葬凡度學者
五萬人爲弟子者三千人色厲而仁行峻而周道廣而不尤
功髙而不有毅然居山之北峯以爲儀表丗之所謂賢人大
臣者至南方咸所嚴事由其内者聞大師之言律義莫不震
動悼懼如聽誓命由其外者聞大師之稱道要莫不悽欷欣
踴(欷音/希)如獲肆宥故時推人師則專其首詔求教宗則冠其
位披山伐木崇構法宇則地得其勝捐衣去食廣閱羣經則
理得其深其道實勤而其心無求自大師化去敎亦隨䘮嗚
呼大師之葬門人慕號長老愁痛遂相與以爲兹塔礱石峻
整植木蓊茂(蓊烏孔切/木盛皃)凡衡山無與爲比者然而未有能紀
其事余旣與大乗師重巽遊巽其徒也亟爲余言(亟為並/去声)故
爲其銘銘曰
苞元極兮韜大方威而仁兮幽以光行峻㓗兮貌齋莊(峻一/本作)
(浚)氣混溟兮德洋(洋)演大律兮離毫芒度羣有兮耀柔剛棟
宇立兮像法彰文字闡兮聖言揚詔褒列兮宅南方道之廣
兮用其常後是式兮冝乆長閟靈室丑記崇岡即玄石兮垂
文章學者慕兮哀無疆
　　　南嶽般舟和尚第二碑
佛法至于衡山及津大師始修起律教由其壇埸而出者爲
得正法其大弟子曰日悟和尚盡得師之道次𥙷其處爲浮
圖者宗丗家于零陵蔣姓也和尚心大而行密躰卑而道尊
以爲由定發惠必用毗尼爲之室宇(潘云毗頻脂切律也傳/灯録云律師啓毗尼之)
(法)遂執業於東林恩大師究觀祕義乃歸傳教不視文字懸
判深微登壇莅事度比丘衆(潘云比音鼻𣑽語云比丘如秦/云乞士謂上於諸佛乞法資益)
(惠命下於施主/乞食資益色声)凡歲千人者三十有七而道不慁以爲去凡
即聖必以三眛爲之軌道遂服勤於紫霄逺大師修明要奥
得以觀佛浩入性海洞開眞源道埸專精長跪右遶不衡不
倚(石碑本洞作廓无/長跪及不衡字)凡七日者百有二十而志不衰𥘉開元
中詔定制度師乃居本郡龍興寺粛宗制天下名山置大德
七人兹嶽尤重推擇居首師乃即崇嶺是作精室闢林莽(碑/本)
(闢作/斬)刳巖峦殿舎宏大廊廡脩直(廡音/武)不命而献力不祈而
薦貨凡南方人顓念佛三昧者必由於是命曰般舟臺焉(潘/云)
(般如字大藏有般舟三昧經云一心念佛若一日書夜若七/日七夜又云經行不得休息不得坐三月速得是三昧今釋)
(氏有依此/教修行者)和尚生十三年而始出家又九年而受具戒又十
年而處壇埸(石本處/作居)又三十七年而當貞元二十年正月十
七日化于兹室嗚呼無得而修故念爲實相不取於法故律
爲大乗壞衣不飾揣食不味(揣從官/切聚皃)覆薦服役凡出於生物
者擯而勿用不自知其慈攝取調御凡歸於正眞者動而成
羣不自知其教萬行方厲一性恒如寂用之涯不可得也有
弟子曰景秀嗣居法㑹欲廣其師之德延于罔極故申明陳
辭俾刋之兹碑銘曰
像教南𬒳及津而尊威儀有嚴載闢其門吾師是嗣増濬道
源度衆逾廣大明羣昏乃興毗尼微密是論八萬揔結彰于
一言聲聞熈熈遐邇來奔如木旣拔有植其根乃法般舟奥
妙斯存百億㝠㑹觀于化元同道祁祁(盛/皃)功庸以敦如水斯
壅流之無垠(音銀/岸也)帝求人師登我先覺赫矣明命表兹靈嶽
于彼南阜齋宫爰作負掲致貨時靡要約(要平声潘云掲音/竭又音朅又音憇)
(並牽/也)袒奮程力不呼而諾是刈是鑿旣塗旣斵層搆孔碩以
延後學出不牛馬服不絮帛匪安其躬亦菲其食勤而不勞
在用恒寂縱而不傲在捨恒得洪融混合孰究其跡懿兹遺
光式是嘉則容貌往矣軌儀無極其徒追思賡薦兹石
　　　大明和尚碑
儒以禮立仁義無之則壞佛以律持定慧去之則䘮是故離
禮於仁義者不可與言儒異律於定慧者不可與言佛逹是
道者惟大明師師姓歐陽氏號曰惠開唐開元二十一年始
生天寳十一載始爲浮圖大曆十一年始登壇爲大律師貞
元十三年十一月十一日卒元和九年正月其弟子懷信道
嵩尼無染等命髙道僧靈嶼爲行狀列其行事願刋之兹碑
宗元今掇其大者言曰師先因官丗家潭州爲大姓有勲烈
爵位今不言大浮圖也(不序其宦族所以/尊大浮圖之道)凡浮圖之道衰其
徒必小律而去經大明恐焉於是從峻洎侃以究戒律而大
法以立又從秀洎昱以通經教而奥義以修由是二道出入
隱顯後學以不惑來求以有得廣德二年始立大明寺于衡
山詔選居寺僧二十一人師爲之首乾元元年(一本作某年/盖乾元在廣)
(德前/恐誤)又命衡山立毗尼藏詔選講律僧七人師應其數凡其
衣服器用動有師法言語行止皆爲物軌執巾匜(童云移之/移尔二切)
(左傳奉/匜沃盥)奉杖屨爲侍者數百剪髪髦𬒳教戒爲學者數萬得
衆若獨居尊若卑晦而光介而大灝灝焉(張云灝音/浩義同)無以加
也其塔在祝融峯西趾下碑在塔東其辭曰
儒以禮行覺以律興一歸眞源無大小乘大明之律是定是
慧丕窮經教爲法出丗化人無疆垂𥙿無際詔尊碩德威儀
有継道徧大洲徽音勿替祝融西麓(童云音鹿/山足曰麓)洞庭南裔金
石刻辭弥億千歳
　　　碑隂
凡葬大浮圖無竁穴(竁樞絹/切穿地)其用於碑不冝然昔之公室禮
得用碑以葬其後子孫因冝不去遂銘德行用圖乆於丗及
秦刻山石號其功德亦謂之碑而其用遂行然則雖浮圖亦
冝也凡葬大浮圖其徒廣則能爲碑晉宋尚法故爲碑者多
法梁尚禪故碑多禪法不周施禪不大行而律有焉故近丗
碑多律凡葬大浮圖未甞有比丘尼主碑事今惟無染實來
涕淚以求其志益堅又能言其師他德尤備故書之碑隂師
凡主戒事二十二年宰相齊公映李公泌趙公憬尚書曹王
皐裴公胄侍郎令狐公峘或師或友齊親執經受大義爲弟
子又言師始爲童時夢大人縞冠素舄(縞音杲白色/舄音昔履也)來告曰
居南嶽大吾道者必爾也巳而信然將終夜有光明笙磬之
音衆咸見聞若是類甚衆以儒者所不道而無染勤以爲請
故末傳焉無染韋氏女丗顯貴今主衡山戒法
　　　衡山中院大律師塔銘
衡山中院大律師曰希操没年五十七旣没二十七年其大
弟子誡盈奉公之遺事願銘塔石公昝姓(昝子/感切)凡去儒爲釋
者三十一祀掌律度衆者二十六㑹南尼戒法壞而復正由
公而大興衡岳佛寺毀而再成由公而丕變故當丗之士若
李丞相泌道未甞屈覩公而稽首尊之不名出丗之士若石
廪公瓉公(衡山有石廩峯瓉/僧名也号懶残)言未甞形遇公而歎息推以護
法是以建功之始則震雷大風示其地(兆/字)滅跡之際則隕星
黒祲告其期(祲音浸/妖氣)斯爲神怪不可度巳故其興物大同終
始無争受斈之衆他莫能偕也凡所受教若華嚴照公蘭若
眞公(潘云若面也切官賜額者/爲寺私造者爲招提蘭若)荆州至公律公皆大士凡所
授教若惟瑗道郢靈幹惟正惠常誡盈皆聞人嗚呼始終哉
爲之銘曰
首有承兮卒有傳革大訛兮持法權衆之至兮志益䖍雷發
􁡿兮功巳宣星告妖兮壽不延靈變化兮迎大仙礱兹石兮
垂萬年丗有壞兮德無迁
増廣註釋音辯唐柳先生集卷之七
増廣註釋音辯唐栁先生集卷之八
　行狀
　　　段太尉逸事狀(段秀實)
太尉始爲涇州刺史時(大暦十/二年)汾陽王以副元帥居蒲(郭子/儀治)
(河中即/蒲州)王子晞(音希汾陽/王之子)爲尚書領行營節度使寓軍邠州
(邠悲/巾反)縱士卒無頼邠人偷嗜暴惡者卒以貨竄名軍伍中(卒/一)
(本作率竄/取乱切)則肆志吏不得問日羣行丐取於市不嗛(張云音/歉不蒲)
(也)輒奮擊折人手足椎釜鬲甕盎盈道上(童云鬲音歴鼎属/盎於浪切瓦盆属)
把臂徐去(把一/作袒)至撞殺孕婦人(撞傳/江切)邠寧節度使白孝德以
王故(邠寕節度使/姓白名孝德)戚不敢言太尉自州以狀白府願計事至
則曰天子以生人分公理(分一作付/理治也)公見人𬒳暴害因恬然
且大亂若何孝徳曰願奉教太尉曰某爲涇州甚適少事今
不忍人無冦暴死以亂天子邊事公誠以都虞候命某者能
爲公巳亂(爲去声/巳止也)使公之人不得害孝德曰幸甚如太尉請
旣署一月晞軍士十七人入市取酒又以刃刺酒翁壞醸器
(壞音怪醸/女亮切)酒留溝中(留一/作流)太尉列卒取十七人皆斷頭注槊
上(童云音朔/長矛也)植市門外晞一營大譟盡甲孝德震恐召太尉
曰將奈何太尉曰無傷也請辭於軍孝德使數十人從太尉
太尉盡辭去解佩刀選老躄者一人(張云躄蒲結切又/俾亦切不能行)持馬
至晞門下甲者出太尉笑且入曰殺一老卒何甲也吾戴吾
頭來矣甲者愕因諭曰尚書固負若屬耶副元帥固負若屬
耶奈何欲以亂敗郭氏爲白尚書出聽我言晞出見太尉太
尉曰副元帥勲塞天地當務始終今尚書恣卒爲暴暴且亂
亂天子邊欲誰歸罪罪且及副元帥今邠人惡子弟以貨竄
名軍籍中殺害人如是不止幾日不大亂大亂由尚書出人
皆曰尚書倚副元帥不戢士然則郭氏功名其與存者幾何
言未畢晞再拜曰公幸教晞以道恩甚大願奉軍以從顧叱
左右曰皆解甲散還火伍中敢譁者死太尉曰吾未晡食(張/云)
(音逋/晚食)請假設草具旣食曰吾疾作願留宿門下命持馬者去
亘日來還卧軍中晞不解衣戒候卒擊柝衛太尉旦俱至孝
德所謝不能請改過邠州由是無禍先是太尉在涇州爲營
田官涇大將焦令諶(童云氏壬/切信也)取人田自占數十頃給與農
曰且熟歸我半是歲大旱野無草農以告諶諶曰我知入數
而巳不知旱也督責益急且飢死無以償即告太尉太尉判
狀辭甚巽使人求諭諶諶盛怒召農者曰我畏段某耶何敢
言我取判鋪背上以大杖擊二十垂死輿來庭中太尉大泣
曰乃我困汝即自取水洗去血裂裳衣瘡(衣於/旣切)手注善藥旦
夕自哺農者(童云哺音/逋啜也)然後食取騎馬賣市榖代償使勿知
淮西寓軍帥尹少榮剛直士也入見諶大罵曰汝誠人耶涇
州野如赭(音者/赤土)人且飢死而必得榖又用大杖擊無罪者段
公仁信大人也而汝不知敬今段公唯一馬賤賣市榖入汝
汝又取不恥凡爲人傲天災犯大人擊無罪者又取仁者榖
使主人出無馬汝將何以視天地尚不愧奴隷耶(隷郎/計切)諶雖
暴抗然聞言則大愧流汗不能食曰吾終不可以見段公一
夕自恨死及太尉自涇州以司農徴戒其族過歧朱泚(童云/此礼)
(切)幸致貨幣愼勿納及過泚固致大綾三百疋太尉壻韋晤
堅拒不得命至都太尉怒曰果不用吾言晤謝曰處賤無以
拒也太尉曰然終不以在吾第以如司農治事堂棲之梁木
上泚反太尉終吏以告泚泚取視其故封識具存(識音/志)
　　　太尉逸事如右
元和九年月日永州司馬貟外置同正貟柳宗元謹上史館
今之稱太尉大節者出入以爲武人一時奮不慮死以取名
天下不知太尉之所立如是宗元甞出入歧周邠斄間(童云/斄后)
(稷所封/音邰)過眞定北上馬嶺歷亭鄣堡戍(鄣之/向切)竊好問老校退
卒能言其事太尉爲人姁(姁火羽/切)常伭首拱手行歩(行一/作促)言
氣卑弱未甞以色待物人視之儒者也遇不可必逹其志决
非偶然者㑹州刺史崔公來言信行直備得太尉遺事覆校
無疑或恐尚逸墜未集太史氏敢以狀私於執事謹狀
　　　故銀青光禄大夫右散騎常侍輕車都尉冝城縣開
　　　國伯柳公行狀(栁渾)
　　　　曽祖善才皇荆王侍讀
　　　　祖尚素皇潤州曲阿縣令
　　　　父慶休皇㴾海郡縣丞贈蔡州刺史工部尚書
　　　　汝州梁縣梁城郷思義里柳渾年七十四狀
公字惟深(一字/夷曠)其先河東人晉永嘉年有濟南太守卓者(柳/純)
(子/卓)去其土代仕江左(代一本/作往)公實後之柳氏自黄帝后稷降
于周魯以字命族因地受氏載在左氏内外傳(去声魯孝公/子伯展展孫)
(無駭賜姓展氏无駭生禽字季為魯士師食邑柳下謚曰惠/固以柳為氏魯為楚滅㧕氏入楚楚爲秦滅乃還晋之觧縣)
(爲河/東人)及太史公書自卓至公十有一代爲士林盛族著于南
朝歷代史及柳氏家牒惟公質貌魁傑度量宏大弘和愽逹
而遇節必立恢曠放弛而應機能断(去/声)其居室奉養撫字之
誠儀于宗戚而内行著焉其莅政柔仁端直之德洽于府寺
而外美彰焉凡爲學略章句之煩亂採摭奥㫖(摭之石/切拾也)以知
道爲宗凡爲文去藻飾之華靡汪洋自肆以適已爲用自始
學至于大成躭嗜文籍(躭都/含切)注意鑚礪(鑚祖/官切)倦不知游息威
不待櫌楚(榎古/雅切)儒言經㫖(經一/作雅)夙有聞知年十餘歳有稱神
巫來告曰若相法當夭且賤(夭上声/若汝也)幸而爲釋可以緩而死
耳位禄非若事也公諸父素加撫愛尤所信異遽命奪去其
業從巫之言也(一本無/之字)公不可且曰夫性命之理聖人所罕
言搢紳者所不道巫何爲而能盡之也且令從之而生去聖
人之教而爲異術不若速死之愈也於是爲學甚篤其在童
㓜固不惑於怪譎矣(童云譎古穴切/說文權詐也)開元中舉汝州進士計
偕百數公爲之冠(音貫/後同)禮部侍郎韋陟異而目之一舉上第
調受宋州單父尉(調去声/父上声)操断舉措通乎細大絜廉撿守形
於造次加雲騎尉秩滿江南西道連帥聞其名辟至公府(帥/所)
(類切辟音璧謂爲江/西採訪皇甫先判官)以信州都邑人罹凶害(罹鄰知/切遭也)靡弊殘
耗假守永豐令公於是用重典以威姦暴(童云重直隴切周/礼刑乱囯用重典)
鋪大和以惠鰥婺(陵之/切)敺除物害(敺即/驅字)消去人隱吏無招權
乾没之患政無犯令尨茸之蠧(張曰尨茸乱貌尨音蒙一音/莫江切茸如容切蠧音妬)
宰制聽断漸於訟息耕夫復於封壃商旅交於関市旣庶而
冨廉恥興焉旣富而教庠塾列焉(塾音孰門/内之斈)里閈大變克有
能稱遂表爲洪州豐城令到職如永豐之政而仁厚加焉授
衢州司馬夫器宏者恥効以圭撮之任(撮蒼括切量容六十/四黍為圭四圭為撮)
足逸者難局以㝷常之地公遂㓕迹藏用遁隱于武寧山羣
公交書諸侯走幣皆謝絶不就方將究賢人之業窮君子之
儒味道腴以代膏梁含德輝而輕紱冕遺榮養素恬淡如也
朝右籍甚有聲徴拜御史公曰君命也安敢逃乎即日裝束
上道公常好大體不爲細家之迫速(一本/作束)非其志也以疾辭
授右𥙷闕不隱忠以固位不形直以奸名(童云奸音干有/本誤作姧非也)除
殿中侍御史賜緋魚袋赴江西與租庸使議復槯鐵(榷音/角)及
常平倉便宜制置得以專任和鈞関石之緒出納平準之冝
國利人逸得其要道遷侍御史充江南西路都團練判官時
屬支郡不知連帥之職公請出廵盡征之地大詰姦謬所至
風動其有非常之政𥙿于人者必舉其課績歸之使府又以
文采殷勤歌詠之俾其風謡頌聲聞于他部逹于京師而後
巳改祠部貟外郎轉司勲郎中餘如故就拜袁州刺史公於
是酌古良牧之政冝于今者宗而奉之考諸理國之說稱于
人者承而守之均利器用以致其冨昭明物則以教之禮示
優𥙿之德以周惠利緩九賦推廣厚之心以固和慈保萬人
明其制量臨長羣吏示之法禁考中備敗無不得其極理行
髙第朝廷休之召拜諌議大夫充浙江東西道黜陟使將舉
其能政端于外邦也公則修虞書之考績舉漢代之課第處
事詳諦無依違故縱之敗奉法端審無隱忌峭刻之文(峭七/肖切)
時分部所繋於公尤重凌江並海(童云上蒲浪切近也列子/並歌並進又音竝上声)
竟呉越之域皆所莅焉復命稱職加朝散大夫又拜左庶子
集賢殿學士奉翊儲后修其宫政統理文籍紀于祕府拜尚
書右丞直而多容簡而有制去苛削之文而吏皆率法務弘
大之道而政不失中加銀青光禄大夫迁右散騎常侍涇卒
之亂公以變起卒遽(卒即/倅字)盡室奔匿于終南山賊徒訪公所
在追以相印旣及公而問焉公變名氏以紿之(張云江南呼/欺曰給音怠)
捐家屬以委之賊遂執公愛子榜箠訊問(張云榜比孟切笞/也張敖傳載貫髙)
(榜笞/数千)折其右肱而公不之顧即歩入窮谷披草逕踰秦嶺由
襃駱朝于行宫上嘉其誠節不時召見公頓首流涕累陳計
畫賊平筞勲(筞即/䇿字)賜輕車都尉封宜城縣開國伯拜尚書兵
部侍郎𥘉公名載字元輿至是奏請改命以滌僞署之汙是
歳盗據淮滸(淮西節度/李希烈反)方議討戮宰相以大理評事李元平
者有名以爲才堪攘　拜爲汝州羣臣望聲徇利者皆曰德
舉公獨慷慨(工囗朗切/下口溉切)言於朝曰是夫喋喋衒玉而賈石者
也(喋音牒多言衒/扄縣切賈音古)王衍誤天下殷浩敗中軍華而不實異代
同德往且見獲何　之攘時人不之信也未幾盗襲汝州以
元平歸凡百莫不嗟服焉俄以本官同中書門下平章事登
翊聖皇匡弼大政造膝盡規諌之志當事無矜大之容援下
情于上以酌天心順嘉謩于外用彰君德故致績用茂著而
人罕知之然其章布於外敷聞在下者十一二焉貞元𥘉上
以甸服長人天下理本於是親擇郎吏分宰於京師外部未
幾而人謡大和擊壤之頌歸於帝力上召丞相告之左僕射
平章事張延賞抃蹈稱慶公俯伏不賀且曰甸服之政固宜
愼重然則此屑屑者特京兆尹之職耳陛下當擇臣輩以輔
聖德臣當選京兆以承大化京兆當求令長以親細事夫然
後宜捨此而致理可謂愛人矣然非王政之大倫也不知所
賀上深然之漢惠恱曹參之言絳侯慙曲逆之對(曲逆音去/遇一音皆)
(如字縣名陳平所封絳縣名周/勃所封謂對决獄錢榖之問)考之前志我無負焉旣而西
戎乗間入邑詐以請盟(間去声吐蕃尚結/賛請㑹盟平涼)侍中北平王燧(馬/燧)
建議許之自公卿以下莫有異慮公獨陳謀獻畫言戎之詐
固不可許竟留中不下而前議遂行於是冊命上將(去声命/軍瑊爲)
(㑹盟/吏)莅盟諸戎戎果縱兵逼好大敺掠而去上召對前殿嘉
歎者乆之時諌臣有廷爭䧟於訕上者上未之善也公從容
候間陳古以諷所以示寛𥙿之德招讜正之言詞㫖切直意
氣勤懇動合聖謩卒見納用無何工人有以理乗輿服器得
罪于左右者(唐傳云玉工作帶設毁/一銙私市佗玉足之)有司以盗易御物請論
如法制𥘉可之公不奉詔因抗䟽曰跡其罪狀未甚指明方
春殺人恐傷和氣上覧之大恱即原其罪刑官慎恤之事正
於邦典聖君含育之德彰于天下論者難之時上相與光禄
卿裴腆不恊候公休沐以御酒或闕隂請貶之制命旣行公
堅執不下請訊支計之吏校其供入之實原本定罪窮理辯
刑而腆竟獲宥克復本職白志貞有羇靮之勤(靮音的/馬韁)獻利
屢中(利一/作謀)上嘉其功効特寵異之方議大用公以爲骨徒雜
類(骨俗/作胥)出自微賤負乗致㓂盗之招也累䟽以聞而止公竭
誠盡忠憂勞庶務有耄忘之疾(耄音冐/忘去声)懇迫陳譲除右散騎
常侍罷知政事貞元五年二月五日薨于昌化里終於散地
故襃贈不及惟公致君之志孜孜焉不有怠也立誠之節侃
侃焉(童云侃空/旱切剛直)無所屈也故處心積慮愽蹇之道表于朝端
弼違釋回朴忠之誠(礼記礼器萹礼釋回注/釋猶去也回邪僻也)沃于帝念内有
敢言之勇進當不諱之明用能直道自逹而無罪悔者也公
累更重任禄秩之厚布于宗姻無一㕓之土以處其子孫無
一畒之宫以聚其族屬待禄而飽傭室而安終身坦蕩而細
故不入其逹生知足落落如此夫其子㳟父慈(或忝/仁義)善行也
拊循制理能政也直廉㓗静儉德也拒疑獨斷明識也冒危
以扜牧圍大節也犯顔以陳訏謨至忠也有一于此尚宜旌
於政教聲聞王者其事實繁襃善勸能固將不廢宗元旣當
族屬且又通家傳信克備其遺芳考行敢徴於故事謹具署
其懿績布以慤詞定謚之制謹如律令(謹一本/作請)謹狀下太常
博士裴堪謚議曰貞奉勑依
　唐故秘書少監陳公行狀(陳京)
　　　　五代祖某陳宜都王
　　　　曽祖某皇㑹稽郡司馬
　　　　祖某皇晉陵郡司功參軍
　　　　父某皇右𥙷闕翰林學士贈秘書少監
　　　　某州某縣某郷某里陳京年若干狀(一本无/此一行)
公姓陳氏自頴川來隷京兆萬年胄貴里諱京旣冠字曰慶
復舉進士爲太子正字咸陽尉太常博士左𥙷闕尚書膳部
考功貟外郎司封郎中給事中祕書少監自考功以來凡四
命爲集賢學士德宗登遐公病痼輿曳就位備哀敬之節由
是滋甚遂以所居官致仕貞元二十一年四月二十五日終
于安邑里妻黨之室無子伯兄前監察御史璫仲兄前大理
評事萇以公文行之大者告于甞吏于公者使辭而陳之大
曆中公始來京師中書常舎人衮楊舎人炎讀其文驚以相
視曰子雲之徒也常以兄之子妻公由是名聞遊太原太原
尹喜曰重客至矣授館致餼厚以泉布獻焉公曰非是爲也
某甞爲北都賦未就願即而就焉其宫室城郭之大河山之
冨関閈之壯與其土疆之所出風俗之所安王業之所由興
苟得聞而覩之足矣若曰受大利是以利來蓋異前志也吾
不能敢辭遂逆大河踰北山仿佯而歸(仿徉音/房羊)賦成果傳天
下爲咸陽尉留府廷主文章决大事得其道爲博士舉疵禮
(童云上才支/切說文病也)修墜典合于大中者衆焉涇人作難公徒行以
出奔問官守(手又切左傳僖公二十四年天/子蒙塵于外敢不奔問官守)段忠烈之死(叚/秀)
(實為朱/此所害)上議罷朝七日宰相曰不可方居行宫無以安天下
公進曰是非宰相之言天子襃大節哀大臣天下所以安也
况其特異者乎上用之其勞勤侍從謀議可否時之所頼者
大廵狩告至(謂還宫也一本/作所至者非)上行罪巳之道焉曰凡我執事
之臣無所任罪予惟不謹於理而有是也將復前之爲相者
(相去声/謂盧𣏌)公曰天子加惠羣臣而引慝焉德至厚也而爲相者
復是無以大警于後且示天下率其黨爭之上變於色在列
者咸恟而退(恟音凶/憂恐也)公大呼曰趙需等勿退遂進而盡其辭
焉不果復上迎訪太后(沈太后/德宗母)間數歳外頗怠其禮公宻䟽
發之天子感恱焉𥘉禮部試士有與親戚者則附于考功莫
不隂授其㫖意而爲進退者及公則否卓然有有司之道不
可犯也太廟闕東向之禮且乆矣公自爲博士𥙷闕尚書郎
給事中凡二十年勤以爲請殷祭之不墜繄公之忠懇是頼
故有赤紱銀魚之報焉(京献議二十年至貞元十九年孟夏/禘祭方正太祖東向之位帝賜京緋)
(衣銀/魚袋)昭陵山峻而髙寢宫在其上内官懲其上下之勤輓汲
之艱也(童云輓武逺切引之也亦/作挽又无販切引車也)謁于上請更之上下其議
宰相承而諷之召官屬使如其請公曰斯太宗之志也其儉
足以爲法其嚴足以有奉吾敢顧其私容而替之也奏議不
可上又下其議凡是公者六七人其餘皆曰更之便上獨㫁
焉曰京議得矣從之在集賢奏祕書官六貟隷殿内而刋校
益理納資爲骨而仕者罷之(膏即胥/字吏也)求遺書凡増繕者乃作
藝文新志制爲之名曰貞元御府羣書新録始御府有食本
錢月權其贏以爲膳有餘則學士與校理官頒分之學士常
受三倍由公而殺其二(殺所/界切)書史之始至入禮幣錢六十緡
亦皆分焉公悉致之官以理府署作書閣廣群官之堂不取
於將作少府而用大足居門下簡武官議典禮上以爲能益
器之與信臣議且致相位遇公有惑疾使視之疾甚不能知
人遂不用用鄭吏部髙太常爲相(鄭珣瑜/髙郢)而以祕書命公所
以示優之也公有文章若千卷深茂古老慕司馬相如揚雄
之辭而其詁訓多尚書爾雅之說紀事朴實不苟恱於人丗
得以傳其藁其學自聖人之書以至百家諸子之言推黄炎
之事(黄帝/炎帝)渉歷代洎國朝之故實(洎即/曁字)鈎引貫穿(去/声)舉大苞
小若太倉之蓄崇山之載浩浩乎不可知也豈揚子所謂仲
尼駕說者耶夫其忠烈之襃也相府之有誡也太廟之東向
也昭陵之不更其故也官守之不可奪也立言之不可誣也
利之不苟就也害之不苟去也其忠類朱雲其孝類頴考叔
廉類公儀休而又文以文之學以輔之而天子以爲之知旣
得其道又得其時而不爲公卿者病也故議者咸惜其始而
哀其終焉公之䘮凡五十四日而夫人又没毀也夫人之父
曰偕司農卿祖曰某贈太子太保某故集賢吏也得公之遺
事於其家書而授公之友以誌公之墓謹狀永貞元年八月
五日尚書禮部貟外郎柳宗元狀
増廣註釋音辯唐栁先生集卷之八
増廣註釋音辯唐栁先生集卷之九
　表銘碣誄
　　　唐相國房公德銘之隂(房琯也德銘/李華所撰)
天子之三公稱公王者之後稱公諸侯之入爲王卿士亦曰
公有土封其臣稱之曰公尊其道而師之稱曰公楚之僣凡
爲縣者皆曰公(爲一/作与)古之人通謂年之長老曰公故言三公
若周公召公王者之後若宋公爲王卿士若衛武公􁆁文公
鄭桓公其臣稱之則列國皆然師之尊若太公楚之爲縣者
若葉公白公(爲一作与/葉失歩切)年之長老若毛公申公涪公(張云涪/音浮又)
(房尤切漢書有/申培公陪音陪)而大臣罕能以姓配公者雖近有之然不能
著也唐之大臣以姓配公最著者曰房公房公相玄宗有勞
于蜀人咸服其節相肅宗作訓於歧人咸尊其道惟正直慈
愛以成於德用是進退所居而事理辯所去而人哀號理袁
人袁人不勝其懷(袁一本/並作逺)爲文士趙郡李華銘公之德亂故
不克立今刺史太原王涯嘉公之道猶在乎人人不忘公之
道爲之刻石且曰州之南有亭曰需宴亭公之爲也人之思
也乃増飾棟宇即而立焉州人大恱咸㑹隕涕言曰昔公以
周召之德微子之仁有土封以爲卿士道爲三公德爲國師
年爲元老嘗爲縣縣懷其化至于州州濡其澤(濡音/如)凡公子
孫罔不戴慕盛德之詞文而不刻更刺史數十莫克興起乃
卒歸於王公王公嘗以機宻厈天子于禁中承公之道(承一/作遵)
刺於我邦由公之理(由一作序/又作承)又能尊公之德起遺文以昭
前烈則其入爲卿士三公也孰曰不宜吾懼其去我也遽願
書于銘之隂用永表於邦之良政
　　　國子司業陽城遺愛碣
四年五月皇帝以銀印赤紱即隱所起陽公爲諌議大夫後
七年廷諍懇至累日不解帝尤嘉異遷爲國子司業旌直優
賢道光師儒又四年九月巳巳出拜道州刺史太學生魯郡
李償(一本/作儻)廬江何蕃等百六十人(或云二百/七十人)投業奔走稽首
闕下呌閽籲天願乞復舊朝廷重更其事如已巳詔翌日㑹
徒北嚮如𥘉行至延喜門公使追奪其章遮道願罷遂不果
獻生徒嗷嗷顧眄徘徊(顧一本/作相)昔公之來仁風扇揚暴慠革
面(慠音/傲)柔輭有立(輭一作懦/乳兖切)聽聞嘉言樂甚鐘鼓瞻仰德宇
髙逾嵩岱及公當職施政示人準程良士勇善僞夫去飾墯
者益勤誕者益㳟沉酗腆酒(童云酗吁句切醉怒也/亦作䣱腆他典切多也)斥逐郊
遂違親三歳罷退郷黨令未及下乞歸就養者二十餘人禮
順克彰孝悌以興則又講貫經籍俾逹奥義簡習孝秀俾極
儒業冠屦裳衣由公而嚴進退揖讓由公而儀公征甚遐吾
黨誰師遂相與咨度署吏布告諸儒願立貞珉侔髙狀明乃
訪于學古之士紀公名字垂憲于後公名城字亢宗家于北
平隱于條山帷公端粹沖和髙嶷懿醇(嶷魚力切/又魚其切)道德仁明
孝愛友悌薰襲里閈布聞天下守節貞固患難不能遷其心
怡性坦厚榮位不足動其神爲司諫義震于周行爲司業愛
加于生徒宜乎立石俾後是憲其辭曰
惟兹陽公履道葆醇爰𥘉隱聲覆簣基仁(簣音/匱)德充而形乃
作諌臣抗志勵義直道是陳帝求師儒貳我成均(成均五帝/之斈謂為)
(司/業)開朗蒙滯宣明德敎大和潜布玄機宻照羣生聞禮後斈
知孝進退作則動言是俲匪公之軌人用奚蹈麄厲貪凌待
公順之欺僞譎詐待公信之少年申申咸適其宜榎楚廢弛
(榎古雅切礼記斈記注榎楸/也楚荆也所以扑逹犯礼者)尊嚴而威公褒其良俾升于堂
癯者旣肥(癯音衢韓非子云子夏始癯而後肥有問之者子/夏曰吾戦勝問曰何為戦勝子夏曰吾入見夫子)
(之義則榮之出見冨貴又榮之二者戦/於胷臆故癯今見夫子之義勝故肥也)榮如衮衣公棄不用
懲咎内訟旣訟于内猶公之誨匪仁孰親匪德孰尊今公于
征孰表儒門生徒上言稽首帝閽謂天蓋髙曽莫我聞青衿
涕濡塡街盈衢逺送于南望慕踟蹰立石書德用揚懿則嗚
呼斯文遺愛罔極
　　　唐故給事中皇太子侍讀陸文通先生墓表
(陸淳字元沖後避憲宗諱改賜/名質門人私謚曰文通先生)
孔子作春秋千五百年以名爲傳者五家今用其三焉(左氏/公羊)
(穀梁三傳故有鄒/氏夾氏凡五家)秉觚牘(觚音弧竹簡也字合作䉉/牘木板古者用以冩書)焦思慮
以爲論注䟽說者百千人矣攻訐狠怒(訐居謁切/根下懇切)以辝氣相
擊排冒没者其爲書處則充棟宇出則汙牛馬或合而隱或
乖而顯後之學者窮老盡氣左視右顧莫得而本則專其所
學以訾其所異黨枯竹護朽骨以至於父子傷夷君臣詆悖
者前丗多有之甚矣聖人之難知也有矣郡人陸先生質以
其師友天水啖助(啖徒濫切助字/叔佐唐書有傳)洎趙匡(字伯/淳)能知聖人之
㫖故春秋之言及是而光明使庸人小童皆可積學以入聖
人之道專聖人之教是其德豈不侈大矣哉先生字某旣讀
書得制作之本而獲其師友於是合古今散同異聮之以言
累之以文蓋講道者二十年書而志之者又十餘年其事大
備爲春秋集注十篇辯疑七篇微指二篇明章大中發露公
器其道以生人爲主(生一本/作聖人)以堯舜爲的苞羅旁魄(童曰歩/角切封)
(禅書云旁魄四塞魄字唯此音歩角唐韵除四陌切外别音/記注史記落託貧无家集韵又作薄音白各切注云声也歐)
(陽尚書火流于王屋爲鴟其声魄韵中/音義於此不通今依封禅書音歩角切)膠轕下上(張曰膠或/作轇音膠)
(轕音葛觧/在第二卷)而不出於正其法以文武爲首以周公爲翼揖讓
升降好惡喜怒而不過乎物旣成以授丗之聦明之士使陳
而明之故其書出焉而先生爲巨儒用是爲天子爭臣(質佐/陳少)
(遊幕府少遊薦/之朝授左抬遺)尚書郎國子博士給事中皇太子侍讀皆得
其道刺二州守人知仁(謂歴台信/二州刺史)永貞年侍東宮言其所學
爲古君臣圖以獻而道逹乎上是歳嗣天子(憲/宗)踐祚而理尊
優師儒先生以疾聞臨問加禮某月日終于京師某月日葬
于某郡某里嗚呼先生道之存也以書不及施於政道之行
也以言不及覩其理門人丗儒是以増慟將葬以先生爲能
文聖人之書通于後丗遂相與謚曰文通先生後若干祀有
學其書者過其墓哀其道之所由乃作石以表碣(一瓦/碣字)
　　　唐故兵部郎中楊君墓碣(楊凝)
貞元十九年正月某日守尚書兵部郎中楊君卒某月日葬
于奉先縣某原旣葬其子姪洎家老謀立石以表于墓葬令
曰凡五品以上爲碑龜趺　首(合作螭丑知切如龍無角/而黄趺音夫足也謂碑足爲)
(龜/形)降五品爲碣方趺圎首(圎一/作圭)其髙四足按郎中品第五以
其秩不克偕降而從碣之制其丗系則紀于大墓君諱凝字
懋功與季弟凌生同日不周月而孤伯兄慿剪髮爲童家居
于呉太夫人母道尊愛教飭謹備君之昆弟孝敬出於其性
禮範奉于其舊克有成德輯其休光(輯音/集)東薄海岱南極衡
巫文學者皆知誦其詞而以爲模準進修者率用歌其行而
有所矜式君旣舉進士以校書郎爲書記毗贊元侯于漢之
隂式徙荆州(凝大暦三年進士興元元年樊澤節度山南東/道凝掌書記貞元二年澤徙荆南節度使凝隨)
(府/迁)由恊律郎三轉御史元戎出師用顯厥謀遂入王庭爲起
居郎書法不回著垂國典又爲尚書司封貟外郎革正封邑
申明嫡媵(嫡丁歴切/張以證切)事連權右斥退勿憚直聲彰聞仍參選
部(仍一本作乃選去声/謂爲吏部貟外郎)以馭羣吏姦臣席勢威福自巳他人
求附離而不可得者(離音/䴡)公則却之私以胥吏求署一皆罷
遣曰吾不以三尺法爲巳利害居䘮致哀内盡其志外盡其
物而無有不得於心者服除爲右司郎中危言直巳以致其
誠然卒中於詖辭(詖音賁/險也)不得朝請以檢校吏部郎中爲宣
武軍節度判官亳人缺守往莅其政孤老撫安強猾戮死墾
鑿墝鹵(童云上丘交切与/磽同下音魯鹹也)芟艾榛荒(潘云艾/与刈同)作爰田以贍人
食濬决潢汙築復堤防爲落渠以定水禍理不半歳利垂千
祀㑹朝復命次于汴郊帥䘮卒亂不可以入遂西走闕下(貞/元)
(十四年冬凝朝正京師十五年春還汴二/月節度使董晋卒汴軍乱凝走還京師)璽書迎門勞徠甚
備以疾居家三年復登于朝(十八年凝起家/爲兵部郎中)遐邇咏歌仍遇
痼疾天子致問于三月不賜告幸其愈而用之遂卒天下文
行之士爲之悲哀嗚呼君有深淳之行有強毅之志内以和
於親戚正於族屬外以信於朋友施於政事故身之進退人
之喜戚繫焉凡其昆弟申明于朝制書咸曰孝友君子謂楊
氏其仁義之府君之文若干什皆可以傳於丗若某者以姻
舊獲愛(子厚乃凝兄/楊慿之壻)不腆之文君實知之惟車馬幣玉無可
以稱其德用君之所以知者酬焉
　　　故御史周君碣
(張唐英云御史必周子/諒也事見唐張九齡傳)
有唐貞臣汝南周氏諱某字某以諌死葬于某貞元十二年
柳宗元立碣于其墓左在天寳年有以謟䛕至相位(牛仙/客)賢
臣放退(張九/齡等)公爲御史抗言以白其事得死于墀下史臣書
之公之死而佞者始畏公議於虖古之不得其死者衆矣若
公之死志厈王國氣震姦佞動獲其所斯蓋得其死者歟公
之德之才洽於傳聞卒以不試而獨申其節猶能奮百代之
上以爲丗軌(一本下有/者也二字)第令生於定哀之間則孔子不曰未
見剛者岀於秦楚之後則漢祖不曰安得猛士而存不及興
王之用没不遭聖人之歎誠立志者之所悼也故爲之銘銘
曰
忠爲美道是履諌而死佞者止史之志石以紀爲臣軌兮(一/本)
(無兮/字)
　　　唐故衡州刺史東平吕君誄
(昌温字化光/一字和叔)
維唐元和六年八月日衡州刺吏東平吕君卒爰用十月二
十四日藁葬于江陵之野嗚呼君有智勇孝仁惟其能可用
康天下惟其志可用經百丗不克而死丗亦無由知焉君由
道州以陟爲衡州君之卒二州之人哭者逾月湖南人重社
飲酒是月上戊不酒去樂㑹哭于神所而歸余居永州在二
州中間其哀聲交于北南舟船之下上必􁀾呱然(􁀾音/孤)蓋甞
聞于古而觀于今也(觀一本/作覩)君之志與能不施于生人知之
者又不過十人丗徒讀君之文章歌君之理行不知二者之
於君其末也嗚呼君之文章冝端於百丗今其存者非君之
極言也獨其詞耳君之理行冝及於天下今其聞者非君之
盡力也獨其跡耳萬不試而一出焉猶爲當丗甚重若使幸
得出其什二三巍然爲偉人與丗無窮其可涯也君所居官
爲第三品冝得謚於太常余懼州吏之逸其辭也私爲之誄
以志其行其詞曰
麟死魯郊其靈不施濯濯夫子故絜其儀冠仁服義干櫓書
詩(童云櫓音魯/防城具也)忠貞繼佩智勇承綦(音其/履飾)跨騰商周堯舜是
師道不勝禍天固余欺鬼神不怒妖㜸咸疑(㜸一本作/孽魚列切)何付
之德而奪其時嗚呼哀哉命姓惟吕勤唐以力輔寜萬邦受
胙爾國維師元聖(太公/望)周以降德丗征五侯伊祖之則嗣濟
厥武前書是式至于化光爰耀其特春秋之元儒者咸惑君
逹其道卓焉孔直聖人有心由我而得敷施變化動無不克
推理惟公舒文以翼宣于事業與古同極道不苟用資仕乃
揚進于禮司奮藻含章决科聮中休問用張署讎百氏錯綜
逾光超都諌列屢皂其嚢(漢官儀凡章奏/言宻事用皇裳)帝殊爾能人服其
智戎悔厥禍欵邊求侍盛選邦良難乎始使君登御史賛命
承事風動海壖(而宣/切)皇威以致來緫征賦甲兹郎吏制用經
邦時推重器諸臣之復(出周礼宰夫掌諸臣之復注復/反也報於王一本作後者非)周官
匪易漢課牋奏鮮云能備君自他曹載出其技筆削自任羣
儒革議正郎司刑邦憲爲貳(竇鞏為御史中/丞請温爲知雜)糺佞肅邪謟䛕
具畏(一作紏逖伊/尔邪謟具畏)遷理于道(貶道州/刺史)民服休嘉恩踈若昵惕
邇如遐實閉其閤而撫于家載其愉樂申以舞歌賦無吏迫
威不刑加浩然順風從令無譁繇𧖟外邑我繭盈車雜耕隣
邦我黍之華旣字其畜亦藝其麻鼛鼓斯屏(必郢/切)人喜其多
始富中教興良廢邪考績旣成王用興嗟陟于嶽濵(衡/州)言進
其律號呼南竭謳謡北溢欺吏悍民先聲如失逋租匿役歸
誠自出兼并旣息罷羸乃逸(罷即/疲字)惟昔舉善盗奔于隣(左文/十六)
(年晋/士㑹)今我興仁化爲齊人惟昔冨人或賑之粟(左㐮二十九/年子皮餼囯)
(人粟户/一鍾)今我厚生不竭而足邦思其弼人戴惟父善胡召災
仁胡罹咎俾民伊祐(一本/作怙)而君不壽矯矯貪凌乃康乃茂嗚
呼哀哉廪不餘食藏無積帛内厚族姻外賙賔客恒是懸罄
逮兹易簀僮無凶服葬非舊陌嗚呼哀哉君昔與余講德討
儒時中之奥希聖爲徒志存致君笑詠唐虞掲兹日月以耀
羣愚疑生所怪怒起特殊齒舌嗷嗷(斗刀切衆/口愁也)雷動風驅良
辰不偶卒與禍俱直道莫試嘉言罔敷佐王之器窮以郡符
秩在三品冝謚王都諸生羣吏尚擁良圖故友咨懷累行陳
謩是旌是告永永不渝嗚呼哀哉
　　　唐故尚書户部郎中魏府君墓誌(魏弘簡)
魏氏丗墓于某縣某原唐興有聞士諱之逷者(逷他歴切/又音狄)與
子及孫咸舉進士嗣爲儒家綿州涪城尉諱全瑶(一本/作珤)魏州
臨黄主簿諱欽慈太常主簿諱緄(音/衮)尚書膳部貟外郎兼江
陵少尹諱万成凡五代名髙而不浮於行才具而不得其禄
江陵府君益之以閎逹之量經緯之謀故豪士賢大夫痛慕
加厚生郎中府君諱弘簡字曰𥙿之以文行知名旣冠而德
禮聞於郷黨旣仕而法制立於官政温柔發乎外見而人莫
不親直方存乎内乆而人莫不敬由進士䇿賢良連居科首
授太子校書歷桂管江西福建宣歙四府爲判官副使累授
恊律郎大理評事三爲御史(一本無/三爲字)賜緋魚袋在州六年而
人樂之廉使崔衍曰吾敢專天下之士獨惠兹人乎遂獻于
天子拜度支貟外郎轉户部郎中邦賦克舉人望逾重年四
十七貞元二十年九月三十日不疾而殁震悼之聲遐邇一
辭(一作/同)且曰斯人也而不得爲善之利中人其怠乎君嘗三
娶而卒無主婦庭無倚廬(服舎也倚/不爲之)堂無抱孤有令兄弟以
主其䘮有孝女以守其祀故哭于客位吊于殯東者咸加哀
焉凡爲部從事府䘮而當其位者三州鈌而居其守者一本
(作/二)皆得其理君之先再丗貧不得葬故以禄仕遊於諸侯薄
衣食損車馬凡十有餘祀卒獲于厥心其族属之無主後者
皆位於墓娣姪之無歸從者咸㑹于家由是處約以終其丗
旣歛家宰庀其政(童曰它匹/婢切具也)視廪唯釜鍾(釜六斗四升/鍾六斛四斗)視藏
唯束帛無餘積焉十有一月遣車歸于洛師(遣詰戦切送死/者之車洛師洛)
(陽)某日祔于墓監察御史柳宗元聞其道而翫其文也乆居
又同閈(音翰/里門)故哀而銘之其辭曰
郎中之道惟直是保淳泊坦厚温㳟孝友郎中之文惟孝是
宣漙暢周流炳蔚紛綸爲周賢能爲漢賢良始仕讎校篇籍
有光仍授使檄訏謨用揚二居郎位征賦以理休聲載起顯
命伊始生而不壽孰知其止殁而不嗣孰濟其美有翩其旗
爰舉裳惟行道遲遲望墓而歸象物是宜小筮孔時里人作
銘不愧于辭
　　　唐故朝散大夫永州刺史崔公墓誌(崔敏)
維元和五年九月十五日壬子永州刺史崔公薨于位享年
六十八乙未殯於路寢景寅遷神于舟以某年某月日歸葬
于某縣某原祔于皇考吏部侍郎贈户部尚書府君之墓尚
書諱漪(於冝切一本/作猗者非)玄宗南廵内禅聖嗣府君以謀畫定命
起一旅以復天下厥功載焉尚書之先曰貴郷丞贈太常少
卿府君諱子美太常之先曰揚州江都丞府君諱道禎(陟盈/切)
行髙位卑華冠士族公諱某字某承丗德之清源浚之以蠲
絜以端其志(蠲居淵/切㓗也)采羣言之枝葉植之以茂實以脩其能
始由右千年備身佐環衛更盩厔(音輈/窒)三原藍田尉仍有大
故三徙同位(三徙皆/爲尉)継授許州臨潁汝州龍興令推以直道
二邑齊風哥舒曜尹河南鯨冦猾驁黎人播越表公尉河南
糗糧芻茭(糗去乆切又丘救切/熬米凌也茭乾芻)戎備畢給版圖田洫(許域/切)民
事時乂遷楊州録事叅軍實呉楚之大都㑹也政令煩拏(汝/加)
(切)貢奉叢沓一日不蓇(張云七入切當是葺字冩轉作/蓇呉本楚辝中有如此書者)鐫譙
四至(鐫遵全切譙才笑/切亦作誚謫也)公爲之優游有𥙿長史司徒杜公(杜/佑)
(也)與之揖讓異於賔僚入爲太子司議郎拜歸州刺史巖險
湍悍人類鳥獸古號難理公克有聲遷永州刺史朝散大夫
惟是南楚風浮俗鬼户爲胥徒家有禳􁎿(音梗禦/害之祭)大者虐鰥
孤以盗邦賦敺愚蒙以神訛言悖于政經莫有禁禦公於是
修整部吏黜侵凌牟漁者数百人(牟取/也)以付信于下而征貢
用集擒戮妖師毀焄蒿淫昬者千餘室(焄音薫氣也礼記云/焄蒿悽愴又左傳云)
(用諸淫/昏之鬼)以舉正羣枉而田閭克和寛以容物直以率下邦人
(崔簡字子敬/子厚之姊夫)
博陵崔君由進士入山南西道節度府始掌書記至府留後
凡五徙職六増官至刑部貟外郎出刺連永兩州未至永而
連之人愬君御史桉章具獄坐流驩州㓜弟訟諸朝天子黜
連帥罷御史小史咸死投之荒外而君不克復元和七年正
月二十六日卒孤處道洎守訥奉君之䘮踰海水不幸遇暴
風二孤溺死七月某日柩至于永州八月甲子藁葬于社壝
之北四百歩(壝以醉切又/平上二音)崔氏丗嗣文章君又益工博知古
今事給數敏辯善謀畫南敗蜀虜西遏戎師其慮皆君之自
岀後餌五石病瘍且亂(瘍音陽/瘡也)故不承于𥘉今尚有五丈夫
子夫人河東柳氏德碩行淑先崔君十年卒其葬在長安東
南少陵北君以竄没家又有海禍力不克祔三年將復故葬
也徒志其一二大者云
鯢爲祖曅爲父丗文儒積彌厚簡其名子敬字年五十増以
二葬湘澨(童曰音/筮水涯)非其地後三年辭當備
　　　唐故万年令裴府君墓碣(裴墐)
公諱墐字封叔河東聞喜人太尉公諱行儉實髙祖侍中公
諱光庭實曽祖刑部貟外郎府君諱稹(一本作/稙者非)實祖大理卿
府君諱儆實父公由進士上第校書崇文館飭館事修整左
春坊由是立署局後叅京兆軍事桉覆校廵大尹恒得以取
直爲太常主簿搜逖疑互探抉遯隱宿工老師不得伏匿皆
來㑹堂下耆股肱役喉喙以集樂事作坐立二部伎圖卿竒
其績奏超以爲丞司空杜公(杜黄/裳)聮奉崇陵豐陵禮儀(德宗/葬崇)
(陵順宗/葬豊陵)再以爲佐離紛尨(尨雜/貌)導滯塞關百執事條直顯遂
司空拱手以成自開元制禮諱去國恤章累聖陵寢皆因事
擥綴取一切乃巳有司卒無所徴公乃撰二陵集禮藏之南
閣轉殿中侍御史仍拜尚書比部貟外郎㑹校成要(周礼日/成月要)
(並㑹計/簿書)朞歳畢具刺金州決髙施隟(張云字當作隙乞逆切/柳文隙字皆作隟檢韻)
(並/无)去人水禍渚茭原茅闢成稻梁陟萬年令叢劇辨肅談宴
終日人視之若居冗官然㑹金州猾吏來揚言恐喝以煩䙝
事曰不得三十萬吾能爲禍公大怒召罵之恣所爲吏巧以
聞御史按章具獄再謫道州循州爲佐掾㑹赦量移吉州長
史元和十二年七月日病痁泄卒(童云痁詩廉/切泄音薛)始公以唯諾
聞長安中奔人危急輕出財力如索水火性開蕩進交大官
不視齒類挾同列収下輩細大畢歡喜博弈知聲音飲酒甚
少而工於糺謫(糺即/紏字)謡舞擊咢(五洛切徒擊鼓/曰咢徒歌曰謡)纎屑促宻皆
曲中節度而終身不以酒氣加人晝接人事夜讀書考禮收
捃䇿牘(捃俱詠/切拾也)未甞釋手以是重諸公間𥘉娶范陽盧氏無
子後夫人柳氏德爲九族冠生三男子䘮其二焉貞元十六
年某月日卒祔于長安御宿之比原(御宿/地名)冡子銑(蘇典切冡/子長子也)
(一本作有/詴子三字)奉柩以明年月日克葬于墓銑以文書來柳州告
其叔舅宗元願碣于墓左則涕爲之銘其辭曰
有欎其馨惟裴之卿(墐父儆爲/大理卿)丗服大僚仍耀烈名封叔申
之實惟其英讎書宫闈佐職于京太常命吏以能増秩相儀
考禮大弁斯畢(書顧命云率循/大卞弁与卞同)鳩工展伎爰備聲律或圖或
書藏之府室史于柱下郎於㑹司徼循以周大比是宜作牧
于金金人允懷溝防漢滸墊沃卒移(墊都/念切)増我歳食易其芋
魁游手閒民相顧聚來徴爲萬年治劇于都百務叙成談宴
以娯誰恤誰恃不忍悍吏胡巧其辭按章以遂由道斥循施
施三年(孟子注施施猶/扁扁喜恱之皃)更赦進資廬陵是遷人曰丗德冝慶
于延又曰良能宜力之宣朝有大賚期賜其還(一本/作爰)鬼神不
享命隕在前長原有墓髙曽祖父淑靈是祔封叔爰歸左右
惟具孤銑磨石祈辭海陬(將俟/切)遂升其趹子道之周
増廣註釋音辯唐柳先生集卷之九
有聞彰徹轉金吾衛判官三歷御史績用弘大揚于天庭加
檢校尚書禮部貟外郎換山南東道節度判官復轉郎中爲
安南副都護賜紫金魚袋充經略副使遷檢校太子右庶子
兼安南都護御史中丞充本管經略招討處置等使公自爲
吏習於海邦凡其比較勤勞利澤長乆去之則夷䝤稱亂(張/云)
(䝤魯皓切又竹/巧切西南夷名)復至而冦攘順化及受命專征得陳嘉謩誓
拔禍本納於夷䡄(即軌/字)乃命一其貢奉平其歛施牧人盡區
處之方制國備刑體之法道阻而通百貨地偏而具五人儲
偫委積(童云偫直里切待也羽獵賦/音雉委於僞切積子智切)師旅無庚癸之呼(左哀/十三)
(年庚申叔儀乞粮呼曰庚癸乎/注庚酉方主榖癸北方主水)繕完板榦(工翰切築墻/扳下從木)控帶
兼戊已之位(前漢西域志元帝置戊巳二/校尉注戊已中央鎮覆四方)文單環王(單都寒/切虜姓)
(可单氏後改爲单氏即眞臘/囯環王本林邑一曰占婆)怙力背義公於是陸聮長轂(戦/車)
(出左/傳)海合艨艟(即蒙衝突/敵之戦船)再舉而克殄其其徒廓地數圻(數/上)
(声圻音沂/岀左傳)以歸于我理烏蠻酋帥負險蔑德公於是外申皇
威旁逹明信一動而悉朝其長取州二十以𬒳於華風易皮
弁以冦帶化姦宄爲誠敬皆用周禮率由漢儀公患浮海之
役可濟可覆而無所恃乃刳連烏以闢垣途鬼工來并人力
罕用沃日之大束成通溝摩霄之阻硩爲髙岸(童云硩他力/切又丈列功)
(毀也周官/有硩蔟氏)而終古蒙利公患疆埸之制一彼一此而不可常
乃復銅柱爲正制鼓鑄旣施精堅是立固圉之下明若白黒
易野之守(張云易以豉切/平地也出周礼)險逾丘陵而萬丗無虞竒琛良貨
(琛丑林/切宝也)溢于王府殊俗異類盈于藁街(街名漢有/蛮夷邸館)優詔累旌
其忠良太史嗣書其功烈就加國子祭酒封武城男食邑三
百户凡再䇿勲至上柱國三増秩至中散大夫某年月薨于
位年若干天子震悼傷辭有加明年其孤某宫與宗人號奉
裳帷率其家老咨于叔父延唐令某卜宅于潭州某原葬用
某月某日人謀皆從龜兆襲吉乃刻兹石著公之閥以志于
丘竁(童云樞縜充苪二/切穿地也出周礼)以告于幽明銘曰
周限荆衡秦開百粤交州之治炎劉是設(漢武帝元鼎元/年置交趾郡)德
大來服道消自絶伏波南征漢威載烈(漢馬/援)宛陵北附晉政
爰發(晋封陶璜/宛陵侯)我唐流澤光于有截皇帝中興武城授鉞肅
肅武城惟夫之哲更歷毗賛顯揚彰徹旣受休命秉兹峻節
度其謀猷守以廉㓗厚農薄征匪貊匪桀通商平貨有來
恱(即/胥字)踐山跨海堅其鶴列(陳兵也莊子云鶴/列於嚴譙之間)制器足兵潰
兹蟻結烏蠻屈服文單剪㓕柔逺開疆㑹朝天闕銅柱乃復
環山以硩(張云救列/切摘墮也)海無遘迕(音/午)冦罔踰越琛賮之獻(童云/徐刃)
(切亦作/贐同)周于窮髮(不毛/之地)帝嘉成德載旌茂閥増秩策勲土封
斯裂位厄元侯年虧大耋邦人號呼夷裔悽咽卜葬長沙連
岡啓穴書銘薦辭德音罔缺
　　　唐故邕管經略招討等使朝散大夫持節都督邕州
　　　　諸軍事守邕州刺史兼御史中丞賜紫金魚袋李
　　　　公墓誌銘(并序/李位)
公諱某字某實惟文皇帝之玄孫别子曰承乾(别筆/列切)爲皇太
子以藩愛逼奪危慄致禍後封恒山爲愍王贈荆州大都督
継别曰象蘄春郡太守贈越州大都督郇國公大宗曰玼(張/云)
(蒲蠲毗賔二/爾夏書作嬪)太子詹事贈祕書監生廙(兾翼/二音)尚書左丞凡四
代有土田居貴仕公丕承之以率南服克荷天休繼有功德
公始以通經入崇文館登有司第選同州叅軍入佐金吾衛
(右金吾大將軍范/希朝奏位佐其府)進太僕王簿叅引大駕府移爲左右神䇿
行營兵馬節度以爲推官(貞元元年范希朝爲左右神䇿京/西諸城鎮行營兵馬節度使鎮奉)
(天復奏位/爲府推官)拜監察御史賜緋魚袋凡二使其率皆范司空希
朝(率所類切/即帥字)進殿中侍御史湖南都團練判官以寛通簡大
輔治得中道府遷主後事師人愛慕欲以貞元故事爲請公
恐懼抑留復從浙東爲都團練副使轉侍御史又從浙西如
其職加著作郎凡三使其率皆薛大夫苹㓨岳信二州得劉
向祕書以能卒化黄白日召徒試術爲仇家上變就鞫無事
勑笞殺告者猶降建州司馬陟刺泉州㑹烏　夷㓨殺郡吏
(童云/字諸韵无疑是信牛隹魚巾二切楚詞猛烏/狺犬戎也或云當作烏/即黄洞蛮也㓨一本作叛)毆縳農
民詔以公都督邕州兼御史中丞賜紫金魚袋爲經略招討
使旣至則􁽘弓槖甲(􁽘与弢同它刀切弓/衣也槖音託嚢也)去斥候禁部内無
敢以賊名使得自澣濯諸酋長咸頓首送欵故虜獲輸稅奉
貢願比内郡人遣子吏都督所(言爲吏於/都督之所)人復耕稼無有威
刑居五月頃有黒螭鼓江流壞北岸直城南門覆船殺人然
後去父老泣曰吾公其殆矣嘗合汞(童云汞亦作澒/胡貢切水銀也)流黄丹
砂爲紫丹能入火不動以爲神服之且十年然卒以是病暴
下赤黒數日薨實元和十三年六月十五日年五十七僚宰
庀事有緹五兩(童云緹音題又他礼切/赤色帛兩音量力讓切)無金銀泉具幾不克
歛夷人號呼致幣歸以明年月日葬附其穆長安西南髙陽
原上夫人陳氏先公十五年没父曇亦都督邕州終孤孟輿
愿且文亞曰仲權次曰季謀年自九歲以下有兩壻博陵崔
行儉勁峭有立志滎陽鄭師貞敏捷能群皆聞名銘曰
文濬維祥(文皇帝/即太宗)實亘實延冡䜛不嗣(大子/氶乾)宗以支傳郇公
克庸詹事繼賢湜湜左丞(湜視/力切)惟道之宣公寛且惠以教則
順五叅戎政二佩郡印師歡民愛克懷以信詖辤告訕(一作/訟)
卒白其訊烏　猖狂盗海剽山帝命平南逖彼群蠻虎龍煌
煌英蕩是將舟之金玉以爲公服公旣莅止告以文理推義
赴仁弢弓服矢闢是垣壘完其父子復我邦賦弛予卒士貌
不功矜情不伐喜蠻人涕懷投刃以俟方底成績蟲孽告妖
悍石構灾升屋而號(平声招䰟也出/礼記礼運篇)椎䯰卉裳(椎音搥䯰音/介謂䯻如椎)
(也卉詡里切蕉葛/之服並南蛮之飾)來賵來觀膴膴鱗原祔之顯魂松柏芊芊
(音/千)封域安安代有髙墳堯文之孫
　　　唐故邕管招討副使試大理寺直兼貴州刺史鄧君
　　　　墓誌銘(并序)
君諱某字某南陽人漢司徒禹之丗也曽祖倚皇連州普城
令祖少立皇滄州司馬考邕皇左武衛兵曹參軍惟君敏給
以御下廉忠以承上幹蠱之稱洽於諸侯信謹之跡彰于所
莅故自始仕以至没丗未甞無聞焉𥘉以試太常寺奉禮郎
更職於劒南湖南江西前後連帥咸器其能以柄於事於劒
南(佐節度/韋皐)則亭擬閱實以循官刑盡哀敬之情致淑問之頌
寛猛之適克合于中於湖南(佐觀察/楊慿)則外按屬城内專平準
莅丱人錫石之地(童云丱音礦古猛/切周礼有非人)叅鳬氏鼓鑄之功溢山
告祥國用益贍吏無並縁以巧法(並蒲/浪切)人無怨讟以苦役(童/云)
(讟音讀/怨也)凡處斯職莫能加焉於江西(佐楊/慿)則旁緝傳置(傳株/恋切)
(驛/也)下繩支郡俾無有異政以一於詔條財賦之重待君而理
無何邕州經略使路公恕奏署試大理評事兼貴州刺史叅
帷幕之任董龜虎之威(龜印/虎苻)夷俗敬愛革面受事朝廷將以
武定南服命安南大校御史中丞趙良金爲邕州復以君兼
招討判官録其異能奏加司直昇招討副使兼統横廉貴三
州事尨茸之下(尨莫江切茸/如容切乱皃)直道有立獷悍之内(獷古猛切/悍音汗)
義威必行賦増而不擾法一而無憾然以憂慄間於多虞(間/音)
(閑岀左傳/哀公五年)卒成耳目之塞道致齒牙之猾(囯晋語齒牙爲猾/謂讒口之爲害)元
和五年五月二十一日疾卒於公館年五十五明年某月日返
葬於潭州某原夫人隴西李氏大理評事練之女年三十三
貞元十六年終於郴州有子四人曰贄曰某贄十三年矣哀
禮具焉京兆尹弘農公(京兆尹楊/慿弘農人)始由湖南爲江西再以君
爲從事知之最厚痛君之能不施於劇任惜君之志見屈於
羣疑且以誌授宗元使備其闕占者觀其所使而知在上之德
今也觀其所使(一本/作以)而知在下之誠嗚呼可無辤乎銘曰
曼姓之裔(春秋鄧囯曼姓/後以囯為姓)司徒隆漢(漢鄧/禹)惟君是承有植其
幹始屬奉常出叅藩翰議讞西蜀(張云讞語蹇魚戰魚/列三切並議罪也)平其
狴犴(童云陛岸二音/上又邊迷切)廵視南楚緫兹條貫貿遷化居貨殖攸
賛改煎鎔範貢輸増筭旣飭財賦亦專傳館(傳直/恋切)去牧荒陬
(將侯切隅也謂/為貴州刺史)肅其聽㫁􁒝􁐸以息(􁒝􁐸即/奪攘字)暴戾斯逭行非
選事進不避難始頼其寕終聞見憚疾與憂積志隨魄散年
極中身葬兹髙岸才耶命耶君子興歎
　　　吕侍御㳟墓銘(吕温之弟)
吕氏丗居河東至延之始大以御史大夫爲淅東道節度大
使延之生渭爲中書舎人尚書禮部侍郎刺湖南七州生四
子温恭儉譲以温爲尚書郎再贈至右僕射恭字敬叔他名
曰宗禮或以爲字實惟吕氏宗子尚氣節有勇略不事小謹
讀從横書(従子/容切)理隂符握機孫子之術(周書隂苻九篇偓機/亦兵書名孫子十三)
(篇)曰我師尚父胄也(尚父/吕望)大父洎先人咸統方岳今天下將
理平蔡兖冀幽洎戎猶負命蚤夜呼憤以爲宜得任瓜牙畢
力通天子命作文章咸道其志云又曰由吾兄而上三丗丗
爲進士吾爲文不墜教戒獨武事未克纉厥緒因棄去從山
南西道節度府(佐節度/嚴礪)掌書記預謀畫不甚合以試守軍衛
佐加恊律郎入薦爲長安主簿復出以監察御史叅江南西
道都團練軍事(佐韋/丹)府表進殿中侍御史爲桂管都防禦副
使元和八年去桂州相國尚書鄭公遮留(鄭/絪)假嶺南道節度
判官至廣州病㾬瘧(童云㾬音/皆与痎同)加㿃(音/帶)六月二十八日卒妻
裴氏户部尚書延齡女有丈天子三人曰爽曰瓌曰特女子
三人曰環曰鵉曰倩皆糿行於道而倩又死遂以柩如洛陽
祔葬於大墓欵志吕氏丗仕至大官皆有道冝興於丗温洎
恭名爲豪傑知者以爲是必立王功活生人不幸温刺衡州
年四十卒恭未及理人年三十七又卒丗固有其具而不及
其用若温恭者耶恭貌竒壯有大志信善容物冝壽考碩夫
而又不克吕氏之道惡乎興銘曰
渢渢之風乎不可追(童云渢音馮美哉渢渢乎見左傳襄/二十九年一說當作泱泱斉風也)有
志之大乎今安歸吕君去我死乎吾誰依
　　　唐故嶺南經略副使御史馬君墓誌
元和九年月日扶風馬君卒命于守龜祔于先君食(龜食墨/也尚書)
(云惟/洛食)卜葬明年某月庚寅亦食其孤使來以狀謁銘宗元删
取其辭曰君凡受署往來桂州嶺南江西荆南道(来一/作亊)皆大
府凡命官更佐軍衛録王府事畨禺令(童云番禺音潘/愚南海郡縣名)江陵
戸曹録府事監察御史皆爲顯官凡佐治由廵官判官至押
畨舶使經略副使皆所謂右職凡所嚴事御史中丞良(未詳/姓氏)
司徒佑(杜/佑)嗣曹王臯(李/臯)尚書胄(戴/胄)尚書伯儀(張伯/儀)尚書昌(趙/昌)
皆賢有勞諸侯其善事凡管領南五府儲跱(嶺南五府嶺南/安南桂𬋩容𬋩)
(邕𬋩也跱文/里切亦作峙)岀卒致榖以謀叶平哥舒晃(大暦八年循州刺/史哥舒晃反十年)
(江西觀察使路/嗣恭討平之)假守州邑(謂爲番/禺令)民以便安殄火訛殺吏威
(殺去/声)海鹽増筭邦賦大減所至皆用是理年七十不肯仕曰
吾爲吏逾四十年卒不見大者今年志慮耗(志一本作至/謂年至七十)終
不能以䈥力爲人嬴縮因罷休以經書教子弟不問外事加
七年卒君始以長者重許與聞凡交大官皆見禮司徒佑嘗
以國事徴顧謂君曰願以老母爲累受託奉視優崇至忘其
子之去君諱某字某曾祖某某官祖某某官父某某官嗣子
龍西李氏出曰徴由進士爲右衛胄曹早没次四子皆京兆
韋氏出曰儆曰倣曰敏曰庭女一人嫁柳氏壻曰宗一其銘
曰
不懈于位不替于謀慮　以平(口候切/一本作役)撫民以蘇僣火不
孽悍吏不牟惟寳于塩亦嬴其籌公以忠施私以義躋旣至
于年乃静于懷衣柔膳甘子侍孫携(侍一/作掖)觀經考古敎導斯
齊克壽克樂嗚呼終哉于隂之原爰位其墓千萬子孫來拜
來附
　　　唐故安州刺史兼侍御史貶栁州司馬孟公墓誌銘
(孟常謙)
孟氏之孤曰遵慶奉其父命書力篇爲善狀一篇來告曰月
日君薨月日將葬于某(月日一本/並作日月)敢請刻辭嗚呼公自假左
賛善大夫栢王司馬太常少卿爲義成軍中軍兵馬使其帥
魏國公躭爲宰相(賈/躭)命公左領軍衛將軍事德宗順宗今上
立朝九年加朝議大夫居䘮㑹用兵于趙起復居故官爲左
神䇿行營先鋒兵馬使知牙而趙兵罷不受禄去金革服䘮
終期命安州刺史仍加侍御史安州防遏兵馬使貶柳州司
馬公甞佐魏公平㐮陽靖梁州立義成軍魏公弘大恢竒公
能以任軍政是以又爲衛將軍䖍恭㓗廉動得禮節伐趙之
役堅立堡壘誓死麾下法制明具權力無能移進不避患退
不敗禮安州迫冦攘(近淮西呉/元濟璄)多戎事政出一切吏以文持
之故貶明年用兵于蔡朝廷諸公洎外諸侯咸以公爲請未
及徴氣乗肺溢爲水浮膚而卒年六十惟公志專于中貌嚴
于外甞立廷中毅然望之若圖形刻像聞國難輒不寢食謀
度憤吒(陟駕/切)以故病不可治曽祖某官諱某祖某官諱某父
某官諱某公之諱曰常謙子遵慶弟曰某銘曰
魯仲孫氏其丗爲孟賁勇光武(賁音奔/古勇士)軻儒紹聖公傳師法
以訓戎政執稽以庸咸致厥命濟(濟)于朝冕服以光墨非從
利(起復用/墨纕)終役復䘮忠孝孔明君子攸彰昔者雲中六級下
吏(漢魏/尚)公刺于安法亦可議黜伏南荒豪士歔欷(音希又/音戯)聞
難以激去食廢寐神乖氣離支膈莫遂廷臣進言侯伯拜章
帝命將施俄仆于京代山丸丸植柏與松其名惟何忠孝孟
公
　　　故連州貟外司馬凌君權厝誌(凌凖)
年月日尚書都官貟外郎和州刺史連州司馬冨春凌君諱
準卒于桂陽佛寺先是六月告于州刺史博陵崔君曰余甞
學黄帝書切脉視病今余肝伏以濇(張云音色/脉不滑也)腎浮以代將
不臘而死審矣凡余之學孔氏爲忠孝禮信而事固大謬卒
不能有示乎丗者命也(示又/作立)臣道无以明乎國子道无以成
乎家下之得罪于人以謫徙醜地上之得罰于天以降彼罪
􁂑余無以禦也敢以鬼事爲累又告爲老氏者某曰余生於
辰今而寓乎戍辰戍衝也吾命與脉叶其死矣乎吾罪大懼
不克歸柩於吾郷是州之南有大岡不食(礼記檀弓上擇不/食之地而葬注謂)
(不耕/墾)吾甚樂焉子其以是葬吾及是咸如其言云孤夷仲求
仲以其先人之善余也勤以誌爲請嗚呼君字宗一以孝悌
聞于其郷杭州刺史常召君以訓于下讀書爲文章著漢後
春秋二十餘萬言又著六經解圍人文集未就有謀略尚氣
節賙人之急出貨力猶棄粃粺(張云粃音匕粺/旁卦切与稗同)年二十以書
干丞相丞相以聞試其文日萬言擢爲崇文館校書郎又以
金吾兵曹爲邠寜節度掌書記涇之亂(一本涇上有泚字建/中四年涇原兵反推)
(朱泚/為主)以謀畫佐元戎(佐節度使遊/壞破賊有功)常有大功累加大理評事
御史賜緋魚袋換節度判官轉殿中侍御史府䘮(邠寕節度/張献甫卒)
罷職後遷侍御史爲浙東廉使判官(佐觀察/賈全)撫循罷人(罷音/疲)
按驗汙吏吏人敬愛厥績以懋粹然而光聲聞于上召以爲
翰林學士德宗崩邇臣議祕三日乃下遺詔君獨抗危詞以
語同列王伾畫其不可者十六七乃以旦日發䘮六師萬姓
安其分遂入爲尚書(一本下/有郎字)仍以文章侍從由本官叅度支
調發出納姦利衰止(利一本/作吏)以連累出和州降連州居母䘮
不得歸而二弟継死不食哭泣遂䘮其明以没蓋君之行事
如此其報應如此夫人髙氏在越孤四人南仲殷仲在夫人
所未至執友河東柳宗元哀君有道而不明白於天下離愍
逢尤夭其生且又同過(謂同/貶謫)故哭以爲志其辭哀焉銘曰
噫凌君生不淑學孔氏揚芬郁好謀謨冨天禄讎禁書贊推
轂觀靈龜獲貞卜徙東越翊明牧罷人蘇汚吏覆升侍從躬
啓沃厈危疑興大福吏尚書徒隷肅佐經邦財用足道之躓
(音致/治也)身則辱烏江垂(和/州)九疑麓(連州/山)仍禍凶遘兹酷能知命
无怨毒罪不泯死猶僇(音/戮)何以葬南嶺曲魂有靈故郷復封
兹壤歸骨肉爲之銘志陵谷
　　　故嶺南鹽鐵院李侍御墓誌
天寳中詔李氏由涼武昭王以下(唐髙祖七/丗祖諱翯)皆得籍宗正故
沂州刺史福以姑臧人附属於寕歧爲族曽祖生樂壽令昱
昱生虢州司馬叶丗以儒聞叶生監察御史澣字濯纓明兩
經仕歴永興臨晉尉㑹天子方事誅伐南平蔡(平呉/元済)北復趙
(王承宗納德棣二/州復一本作服)西走戎(吐/蕃)東討齊魯(伐李/師道)五年間兵征卒
戍糴行千里凡進用唯財賦爲難君以試大理評事佐荆南
兩稅使督天下諸侯之半調食饒給車繫舟連(一作車/擊舟連)又守
湘南鹽鐵轉運院(湘一本/作湖)以能遷官移嶺南益積功勞以介
厲敦勤爲率(一无/率字)羣吏先年五十三元和十三年月日卒妻
廬江何氏凡五丗丗鄭出父曰士鍔(一本/作諤)季父曰士幹有大
名君之子二人曰䕫曰導女一人曰某夔導皆㓜不能事何
夫人哭且戒柩行萬里人咸觀其禮焉葬伊闕用明年某月
日甲子銘曰
涼爲帝基克顧厥胤皇弘國諜四邑顯進沂以属尊丗仕倚
儒憲憲濯纓亦用學徒旣榖旣官式懋爾勞四方用師卒食
之饒致其廉介率是諸侯于荆于交関石是鈞邦有休功惟
吏之勤冀施于大以盡其有孰司壽夭君不克乆吉日來祔
伊闕之墓子嗣孫承有逹冝興銘詔于神永永是徴
增廣註釋音辯唐栁先生集卷之十
増廣註釋音辯唐栁先生集卷之十一
　誌碣誄
　　　故試大理評事裴君墓誌
裴氏之昭(音/韶)曰贈戸部尚書諱某(裴守/眞)穆曰起居郎諱某(裴/僑)
(卿)生均州刺史諱某(裴叔/猷)均州與其弟大理(裴伯/言)更爲刑部
郎用文史名於朝善杜禮書長子曰某射進士䇿不中去過
汴韓司徒弘(即弘/字)迎取爲從事以聞拜太子通事舎人進大
理評事當伐蔡及鄆(音運蔡謂呉元/済鄆謂李師道)汴常爲軍首賛佐有勞
旣事將侍太夫人于京師道發疽(子余/切)元和十四年月日終
於河南敦厚里年若干字曰某弟某以其䘮歸葬于某縣某
里未果娶有男子二人女一人男之長曰某通兩經始杖且
廬銘曰
丗守不迁秀于士郷不利有司爰客于梁(梁)委其躬乃相戎
政宫臣理屬(宫臣大子舎人/理属大理評事)仍受國命南蔡北曹(李師道有/鄆曹濮等)
(十一/州)五載首兵柔剛輔理平視太平馬牛旣寧告養于京棧
車草(草棧仕/諫切)我來周道載飢載勞神奪其孝形經于洛魂其
焉如庶終爾誠隂侍里閭膳飲不違有弟之恭旣安且盈厥
志斯從銘之故人以慰爾衷
　　　故大理評事栁君墓誌(柳寛)
晉之亂柳氏始分(晋侍中柳景猷長子耆為汝/南太守少子純為平陽太守)曰耆爲汝南
守居河東又五丗曰慶相魏(魏)相之嗣曰旦仕隋爲黄門侍
郎其小宗曰楷(柳旦長子則次子楷/以其居次故曰小宗)至于唐刺濟房蘭廓四
州楷生夏縣令府君諱繹(繹)生司議郎府君諱遺愛皆葬長
安少陵原遺愛生御史府君諱開葬南陽其嗣曰寛字存諒
讀其丗書揚于文辭南方之人多諷其什頗學禮而善爲容
(前漢儒林傳/徐生善爲容)修吏事始仕家令主簿進左驍衛兵曹試大理
評事爲嶺南節度推官荆南永安軍判官府罷爲游士出桂
陽下廣州中厲氣嘔泄卒於公館元和六年八月七日也年
四十七前娶琅邪王拱子拱國子祭酒後娶河東裴陵子陵
告成令裴氏之出曰裴七君之從弟以君之䘮歸過零陵哭
且告于宗元曰吾伯凡從事嶺南其地多貨其民輕亂能以
簡惠和柔厈弼所奉假守支郡海隅以寧闘很仇怨敦諭克
順從公于荆綏戎永安仍專郡治政用休阜是時蜀冦始滅
(朱刘/闢)邦人瘡痍懷君之澤咸忘其痛其理也惠而不施之於
大其行也和而不至于年其言也文而不顯其聲今將以某
月日祔葬苟又不得令辭而誌焉是無以蓋前人之大痛敢
固以請嗚呼余懼辭之不令以爲神羞余曷敢不諾銘曰
柳族之分在北爲髙充于史氏丗相重侯中書之丗寔曰蘭
州夏縣政良司議德優營(營)御史乃佐元侯惟君是嗣其政
克修儲闈𥙷吏環衛分曹南越之庬從事以寧永安披攘荐
仍于兵是董是經旣柔且平浩(浩)呻呼革爲和聲胡不使壽
而奪之齡柩于海壖(而縁/切)壙于鄧邦(壙苦謗切/鄧州南陽)厥弟孔哀惟
行之㳟􁀾(􁀾)小子纕而不廬(􁀾音孤纕音/崔庐倚庐)充充令妻髽首而
居(張云髽側瓜切礼記曰男子/免而婦人髽以麻約䯻也)鳥獸號鳴助我踟蹰刻此悲
辭藏之奥隅
　　　故秘書郎姜君墓誌(姜㟧)
秘書郎姜㟧(童云音諤崖/也或作㠋)字某開元皇帝外孫也始楚國公
皎與上游益貴幸子慶𥘉得尚某公主生㟧(㟧)生三日上曰
他物無以餉吾孫即勑有司以第六品告與緋衣銀魚得通
籍出入凡名是官七十某年終不徙然其間在蜀漢荆楚以
大諸侯命守州邑輒以勞称時缺則復命好游嗜音以生貴
冨畜妓能傳宫中聲賢豪大夫多與連歡後加老風病手足
竒(音/畸)右可用不能就官士有載酒來則出妓搏髀(童云音/陛股也)笑
戲觀者尚識承平王孫故態元和十四年月日終桂州都督
御史中丞裴公曰噫帝戚也葬不可以廉爲具物祭以豚酒
月日葬州東南一里子某年若干母曰雷姬銘曰
始賤終貴於丗爲遂㓜榮老窮在物爲凶均之得䘮誰缺誰
豐若君者銀朱於始生鐘鼎以及壯不矍矍於進取(矍居/縳切)不
施施於驕伉左絃右壷樂以自放雖老而客死未甞戚乎已
與夫拳拳恐悸(其季切/心動也)蒙謟負義得之拘拘榮不蓋愧以終
其身而不能止者不猶優乎
　　　亡友故秘書省校書郎獨孤君墓碣(獨孤申叔)
嗚呼有唐仁人獨孤君之墓祔于其父太子舎人諱助之墓
之後自其祖贈太子少保諱問俗而上其墓皆在灞水之左
今王父營陵於其側故再丗在此嗚呼獨孤君之道和而純
其用端而明内之爲孝外之爲仁黙而智言而信其窮也不
憂其樂也不淫讀書推孔子之道必求諸其中其爲文深而
厚尤慕古雅善賦頌其要咸歸于道昔孔子之丗有顔回者
能得於孔子後之仰其賢者譬之如日月而莫有議者焉嗚
呼獨孤君之明且仁如遭孔子是有兩顔氏也今之丗有知
其然者其信於天下乎(一本作今之丗有知其然者/乎知之者其信於天下乎)使夫人
也夭而不嗣丗之惑者猶曰尚有天道噫乎甚邪(噫一本/作嘻)君
諱申叔字子重年二十二舉進士又二年用博學宏詞爲校
書郎又三年居父䘮未練而没(礼記注練/小祥也)蓋貞元十八年四
月五日也是年七月十日而葬郷曰某郷原曰某原嗚呼君
短命行道之日未乆故其道信於其友而未信於天下今記
其知君者于墓韓泰安平南陽人李行諶元固其弟行敏中
明趙郡賛皇人柳宗元河東解人崔廣略清河人韓愈退之
昌黎人王涯廣津太原人吕温和叔東平人崔群敦詩清河
人劉禹錫夢得中山人李景儉致用隴西人嚴休復玄錫馮
翊人韋詞致用京兆杜陵人
　　　故襄陽丞趙君墓誌(趙公矜)
貞元十八年月日天水趙公矜年四十二客死于柳州官爲
歛葬于城北之野元和十三年孤來章始壯自襄州徒行求
其葬不得徴書而名其人皆死無能知者來章日哭于野凡
十九日唯人事之窮則庶於卜筮五月甲辰卜秦誗(童云直/廉切言)
(利美也又人/名見廣韵)兆之曰金食其墨而火以貴其墓直丑在道之
右南有貴神冡土是守乙巳于野冝遇西人深目而髯(如占/切頰)
(鬚/也)其得實因七日發之乃覯其神明日求諸野有叟荷杖而
東者問之曰是故趙丞兒耶吾爲曹信(信一本/作於是)是迩吾墓噫
今則夷矣直社之比二百舉武(武步/迹也)吾爲子蕝焉(張云蕝祖/恱切束茅)
(表位叔/孫通傳)辛亥啓土有木焉發之緋衣緅衾(童云緅将侯/切青赤色)凡自
家之物皆在州之人皆爲出涕誠來章之孝神付是叟以與
龜偶不然其恊焉如此哉六月某日就道月日葬于汝州龍
城縣期城之原夫人河南源氏先没而祔之矜之父曰漸南
鄭尉祖曰倩之鄆州司馬曽祖曰弘安(弘即/弘字)金紫光禄大夫
國子祭酒始矜由明經爲舞陽主簿蔡帥反(呉少/誠反)犯難來歸
擢授襄城主簿賜緋魚袋後爲襄陽丞其墓自曽祖以下皆
族以位時宗元刺柳用相其事哀而旌之以銘銘曰
誗也挈之信也蕝之有朱其紱神具列之懇懇來章神實恫
汝(童云恫音/通痛也)錫之老叟告以兆語靈其皷舞從而父祖孝斯
有終冝福是與百越蓁蓁羈鬼相望(音忘羈鬼謂/羈旅而亡者)有子而孝
獨歸故郷涕盈其銘旌尔勿忘(晏元献本/誗作利)
　　　故温縣主簿韓君墓誌(韓愼)
有唐故温縣主簿韓愼字某漢弓髙侯其先也(前漢韓王信/子名頽當景)
(帝封爲/弓髙侯)徙于南陽傳丗至令唐侍中諱瑗克用貞亮奮于囯
難侍中兄子郢州刺史諱某某生御史著作郎諱某某生尚
書庫部郎中萬州刺史諱某嗣以文行大其家業君萬州長
子也以父任爲建陵挽郎累調授王府叅軍㐮州㐮陽尉至
于是邑貞元十六年又調于天官署河陽丞未拜十有一日
暴病卒于長安永崇里先人之廬又十有一日龜䇿襲吉祔
于咸陽洪瀆原先人之墓禮也先三日外姻家老謀爲之志
季弟泰哀不能文故託于友焉嗚呼生也以其弟之恭知君
之爲友没也以其弟之感知君之爲愛惟友爱出于孝移于
忠施於人事無往不逹余故得受其辭書于石曰
友而愛而忠孝冝之貌稱其行行稱其詞賤而不壽爲善是
悼祔于祖考𥘉筮攸告季也之純寘哀無垠終寠且貧(窶郡/羽切)
控于仁人備物稱家其儀式陳爰相其悲載刻兹珉
　　　東明張先生墓誌(張因)
東明先生張氏曰因甞有以文薦於天子天子策試甚髙以
爲長安尉一年投去印綬願爲黄老術詔許之居東明觀三
十餘年受畢法道行峻異得衆眞秘書訣籙聚經籍圖史侔
於麟閣以弟回降秩封州先生曰吾老矣支躰不可解也遂
從以去明年回之子襲死哭之慟遂病旣亟以命回曰吾生
天寳訖貞元乙酉歳十月今死于汝之手盈吾志矣京師吾
生也畢原先人之歸也必以返葬乃自爲誌而卒明年正月
某日葬如其言弟子某等爲碑以誌于墓辭曰
匪禄而康匪爵而榮漠焉以虚充焉以盈言而不爲華光而
不爲名介潔而周流苞涵而清寕幽觀其形與化相冥(相一/本作)
(為)寂寞以成其道是以勿嬰丗皆狂狂奔利死名我獨浩浩
端一以生或曰先生友弟以遁慈㓜以死若不能忘情者何
耶吾曰道去友耶去慈耶從容以求其得之耶盪莽狼悻(童/云)
(下頂切/恨也)道之非耶且夫虧恩壞禮枯槁顦顇(童云音/憔悴)隳聖圖
壽離中就異歘然與神鬼爲偶(張云歘許勿/呼臭二切)頑然以木石爲
類倥侗而不實窮老而無死先生之道固知異夫如此也乃
書于石以紀
　　　虞鳴鶴誄(并序)
維某年月日前進士虞九皐字鳴鶴終于長安親仁里旣克
葬于髙陽原二三友生皆至于墓哀其行之不昭于丗追列
遺懿求諸后土申薦嘉名寔曰㳟甫乃作誄曰
呉虞之分爰宅上陽其後優游在越爲郷(虞氏丗為/㑹稽人)延詡輔
漢恢定封疆東徙之賢時惟仲翔(虞翻字/仲翔)曰預曰喜在晋克
彰義篤斯文有苾其芳秘書多能垂耀于唐(虞丗南為/秘書少監)洎于
漢陽丗德以昌(漢陽沔州父/當沔州刺史)毗賛尚父(上声尚父郭子儀也/虞當為子儀從事)
休徽用揚惟我先君(子厚父鎮爲/子儀記室)並時翶翔洽主記室蔚其
耀光實契伯仲永永不忘漢陽元子寔紹其美傳襲儒風彪
炳文史克恭以孝惟禮是履譽洽于郷論爲秀士百郡之選
叢于京師昧没騰藉乗凌蔽欺生之始至則奮其儀退黙以
謙(黙一本/作然)人恱而隨名卿是挈先進咸推方出群類振耀于
時禍丁舅氏漂淪海沂捧訃號呼匍匐増悲䘮有㓜主禮或
多遺孰狥于名而不是思投𬒮就道乗艱若夷竭誠䘮具申
敬裳帷萬里來復祗祔于墓遽不凌節儉而有度由其温恭
守以貞固行道咨嗟觀禮興慕復從郷賦煥發其華克不再
舉聞于邦家倚閭千里歡咏斯多姻族盈門載笑且歌君之
不淑名立志沮慶歸其郷身終逆旅生死巳閒壽觴方舉賀
書在途委骨歸土哀歡易地吊慶交戸神胡不仁降此大苦
嗚呼哀哉惟昔夏首(柳鎮爲岳鄂都傳練/判官虞當刺沔州)羈貫相親(貫与并/同緫角)
(也榖梁云子/生羈貫成童)通家修好講道爲鄰旣冠于阼思致其身升于
司徒及尔繼年交歡二紀莫間斯言愉乎其和確尔其堅更
爲砥礪咸去韋弦(西門豹性剛急常佩韋以自緩/董安于性寛緩常佩弦以自急)今則遽曰
吾其缺然嗚呼哀哉誄行謀謚惟古之道生而無位没有其
號惟是友生徘徊頋悼爰用壹惠(記表記先王謚以尊名節/以壹惠注声譽雖多以其)
(有一大善/者爲謚耳)幽明是告温温其㳟惟德之經先民有作今也是
旌嗚呼恭甫欽此嘉名
　　　故處士裴君墓誌
河東聞喜裴君(聞喜縣名/属絳州)諱某字某好學未仕年若干元和
十四年月日終於京兆渭南墅(氶与切/田庐)君之弟中丞公督桂
州(裴行/立)命其僚柳宗元以銘君之出河間邢羣以來告曰曽
祖諱某(裴伯/真)寕州刺史贈户部尚書祖諱某(裴橋/卿)起居郎父
諱某(裴伯/言)尚書刑部貟外郎議官及浮圖事獨出載在史冊
以八使行天下當河北道疑危頑狠難處分之地(分扶問切/一本无分)
(字)用天子命制断得宜於是爲第一天下皆仰以爲相㑹疾
終再贈至大理卿長老咸曰裴氏丗積德起居丞相弟也(丞/相)
(裴耀/即)以文史用大理名丗人也咸聞而不大君以友悌慤植
承其休光幽而不揚豈天鍾美於中丞(鍾聚也左傳昭公二/十八年而天鍾美於)
(是)嗇而不克並耶不然君無位以夭其可問哉君前娶韋氏
成都少尹士謨女生二子字曰某名曰某以丈敏中丞公尤
愛幸恒從不幸卒於桂林某舉明經後娶於薛氏無子父寀
位卑是年月日葬渭南某里迁韋夫人之䘮(韋一本/作奉)自萬年
來有俟猶異室(詩大/車云)銘曰
疇之沃沃宜其嘉榖有耕有耨同施異禄明昭次穆(昭音/韶)丞
相之族尚書之孫大理之門有慶實延冝碩而繁不位不年
晦于丘園懿(懿)大理惟德之元權佞抑釋大史是論(大即/太字)黜
陟兾幽邦命以尊神嗇豐福不弃于君渭之洋洋爰墓其南
孝思是懷祖考之依郡人作銘惟相其哀(一作不/并于君)
　　　覃季子墓銘
覃季子其人生愛書貧甚尤介特不苟受施(施智/切)讀經傳言
其說數家推太史公班固書下到今横竪鈎貫又且數十家
通爲書號覃子史纂又取鬻老管莊子思晏孟下到今其術
自儒墨名法至於狗彘草木凡有益於丗者爲子纂又百有
若干家篤於聞不以仕爲事黜陟使取其書以氏名聞除太
子校書某年月日死永州祁陽縣某郷將死歎曰寕有聞而
窮乎將無聞而豐乎寕介而躓乎(躓音致/跲也)將溷而遂乎(溷胡/困切)
葬其郷(所死/之郷)後若干年柳先生來永州戚其文不大於丗求
其墓以石銘銘曰
困其獨豐其辱
　　　續滎澤尉周君墓誌
(前誌贈太傳/崔公祐甫辝)
太傅公旣志滎澤君之葬明年爲中書侍郎同中書門下平
章事以卒(一云卒贈太/傳无以字)滎澤君之嗣曰膺備物具貨入于汴
汴䧟干戎(李希烈/䧟汴州)䘮焉不果行㑹丗難不幸膺亦死膺之亞
(弟/也)曰太素仕至雲陽令求其志將行謫南海上元和九年移
信州中(一本无州字/一本无中字)猶有累不克如其郷大懼緩慢兹乆哭
命其子某以某月日啓君之䘮至于某葬用某月甲子志用
太傳公之辭又命河東柳某書緩故且志終事之年月日
増廣註釋音辯唐柳先生集卷之十一
弟子姓(一本作姪按前漢田蚡傳跪起如/子姓注姓生也同子礼若已所生)講春秋左氏易王
氏(王弼所/注易)衎衎無倦以忘其憂德清君喜曰兹謂遯丗無悶
矣亂有間(去声稍/息也)舉族如呉無以爲食先君獨乗驢無僮御
以出求仁者冀以給食甞經山澗水卒至(卒与/猝同)流抵大壑得
以無苦𬒳濡塗以行無愠容觀者哀悼而致禮加焉季王父
六合君忤貴臣(童云忤音/誤逆也)死於吏舎猶鞠其狀先君改服徒
行逾四千里告于上由是貸其問旣而以爲天子平大難發
大號且致太平人罹兵戎農去耒耜宜以時興太學勸耦耕
作三老五更議籍田書齋沐以獻道不果用授左衛率府兵
曹叅軍尚父汾陽王(郭子/儀)居朔方備禮延望授左金吾衛倉
曹叅軍爲節度推官專掌書奏進大理評事以爲刑法者軍
旅之楨榦(楨音/貞)斥候者邊鄙之視聽不可以不具作晉文公
三罪議(左傳晋文公殺顚頡祁瞞舟之僑三人/君子謂文公能用刑矣三罪而民服)守邊論議事
確直勢不能容表爲晉州録事叅軍晉之守故將也少文而
悍酣嗜殺戮吏莫敢與之爭先君獨抗以理無辜將死常以
身扞笞箠拒不受命守大怒投几折簀而無以奪焉以爲自
下䋲上其勢將殆作泉竭木摧詩終秉直以免於恥調長安
主簿居德清君之䘮哀有過而禮不逾爲士者咸服服旣除
常吏部命爲太常愽士(常衮為/吏部)先君固曰有尊老孤弱在呉
願爲宣城令三辭而後獲徙爲宣城四年作閿郷令(張云閿/音聞又)
(音民珉弘農郷名/潘云唐隷􁆁州)考績皆最吏人懷思立石頌德遷殿中侍
御史爲鄂岳沔都團練判官元戎大攘狡虜増地進律作夏
口破虜頌後數年登朝爲眞㑹宰相與憲府比周誣䧟正士
以校私讎(貞元四年陜虢觀察使盧岳卒岳妻分貲不及妾/子妾訴之中丞盧佋欲重妾罪侍御史穆賛不聽)
(佋与竇参其誣/賛受金捕送獄)有擊登聞鼓以聞于上上命先君揔三司以
聽理(同上詔殿中侍御史柳鎮与刑部貟外/郎李覿大理卿楊瑀爲三司覆治无之)至則平反之(反音/翻)
爲相者不敢恃威以濟欲(竇/参)爲長者不敢懷私以請間(音閑謂盧佋/為御史之長)群冤獲
宥邪黨側目封章宻獻歸命天子遂莫敢言逾年卒中以他
事(中他仲切謂/終爲所譛)貶夔州司馬作鷹鸇詩居三年醜類就殛(紀/力)
(切貞元八年/竇参得罪)拜侍御史制書曰守正爲心疾惡不懼先君捧
以流涕曰吾唯一子愛甚方謫去至藍田訣曰吾目無涕今
而不知衣之濡也抑有當我哉作喜霽之歌副職持憲以正
經紀貞元九年宗元得進士第上問有司曰得無以朝士子
冐進者乎有司以聞上曰是故抗姧臣竇參者耶吾知其不
爲子求舉矣是歲五月十七日終于親仁里第享年五十五
七月某日葬于萬年縣栖鳯原後十一年宗元由御史爲尚
書郎天子行慶于下申命崇贈而有司草創頗緩㑹宗元得
罪遂寢不行太夫人范陽盧氏某官某之女實有全德爲九
族宗師用柔明勤儉以行其志用圖史箴誡以施其教故二
女之歸他姓咸爲表式太夫人旣授封河東縣太君㑹冊太
上皇后于興慶宫旣乃宗元貶秩爲永州司馬奉侍温清未
甞見憂元和元年五月十五日終于州之佛寺享年六十八
嗚呼宗元不謹先君之教以䧟大禍幸而緩于死旣不克成
先君之寵贈又無以寕大夫人之飲食天殛荐酷名在刑書
不得手開玄堂以奉安祔罪惡益大丗無所容尚顧嗣續不
敢即死支綴氣息以嚴邦刑大懼祭祀之無主以沗盛德敢
用特牲昭告神道號叫萬里以畢其辭云
　　　先君石表隂先友記
袁髙河南人以給事中敢諌爭貞直忠蹇舉無與比能使所
居官大再贈至禮部尚書
姜公輔爲内學士以竒䇿取相位好諌諍免後以罪貶爲復
州刺史卒
齊映南陽人爲相以文敏顯用
嚴郢河南人剛厲好殺號忠能爲京兆河南尹御史大夫善
舉職爲邪險構扇以貶死
元全柔河南人氣象甚偉好以德報怨恢然者也爲大官有
　土地入爲太子賔客
杜黄裳京兆人弘大人也善言體要爲相有牆仞不佞以謀
克蜀加司空出爲河中節度
劉公濟河間人厚寛碩大與物無忤(音悟/逆也)爲渭北節度入爲
　工部尚書卒
楊氏兄弟者弘農人皆孝友有文章
憑由江南西道入爲散騎常侍
凝以兵部郎中卒
凌以大理評事卒最善文
穆氏兄弟者河南人皆強毅仁孝
賛爲御史中丞捍佞倖得貶後至宣池歙處置使卒
質爲尚書郎以侍御史内供奉卒最善文
皇甫政河南人有威儀由浙東廉使爲太子賔客
裴樞同郡人爲御史天子以隱罪誅吏樞頓首願白其狀以
故貶後爲尚書郎
李舟隴西人有文學俊辯髙志氣以尚書郎使危疑反側者
　再不辱命其道大顯𬒳䜛妬出爲刺史癈痼卒(癈一本/作發)
李鄘江夏人果檢自負嶷然善爲官爲御史中丞京兆尹鳯
翔節度
梁肅安定人最能爲文(一本最字/下有号字)以𥙷闕脩史侍皇太子卒
　贈禮部郎中
陳京泗上人始爲諌官数諌諍有内行文多詁訓爲給事中
　上方以爲相㑹惑疾自刃癈痼卒(癈一六/作發)
韓㑹昌黎人善清言有文章名最髙然以故多謗至起居郎
　貶官卒　弟愈文益竒
許孟容呉人讀書爲文口辯爲給事中甞論事由太常少卿
　爲刑部侍郎
李覿隴西人行義甚脩至刑部郎中卒故與先君爲三司者
　也其大理者田楊瑀瑀無可言猶以獄直爲御史(注見前/神道表)
宇文邈河南人有文謹慤人也爲御史中丞齪齪自守然以
　直免官復爲刺史卒
袁滋陳郡人善篆書文敏不競爲相出使辱命貶刺史復爲
義成軍節度卒
盧群范陽人雜博多所許與使反側之地(呉少誠擅决司洧/水漑田命群往詰)
(之少誠/聽命)天子以爲任事爲義成軍節度卒
崔損清河人畏慎爲相無所發明然不害物天子獨愛幸以
損爲長者
鄭餘慶滎陽人再爲相始天下皆以爲長者及爲大官名益
　少今爲尚書河南尹無恙
鄭利用餘慶從父兄也真長者由大理少卿爲御史中丞復
　由中丞爲大理少卿
李益隴西姑臧人風流有文詞少有僻疾(益多猜忌防閑妻/妾過爲苛酷而有)
(散灰扄戸之譚/時人謂之妬癡)以故不得用年老常望仕非其志復爲尚
書郎
王紓其弟紹太原人紹得幸德宗爲尚書在宰相之右今爲
　徐泗節度紓有斈術魯直(魯愚/鈍也)爲尚書郎
路泌河南人以尚書郎使西戎留戎中度今巳年八十餘旣
　和戎十五年不得歸無爲言者
虞當㑹稽人爲郭尚父從事終沔州刺史以信聞
賈弇(古函/切)長樂人善士也爲校書郎卒
弟全至御史中丞
趙需天水人哻哻(童云字當作哻况羽切商之冠名礼記檀/弓下萹曰殷人哻而祭於趙需儒士无意)
(義今按栁文段太尉逸亊狀云太尉爲人姁姁常低首拱/手姁火羽切亊出呂氏春秋云哻哻然相楽也今云趙需)
(哻哻儒士也宜當作哻虽諸韵云/冠名恐亦自有訓和姁楽易義)儒士也有名至兵部郎
中卒
張式南陽人
張莒常山人
張惟儉宣城當塗人皆善言謔式至河南尹莒鄧州刺史惟
儉和州刺吏
奚陟江都人柔敏至吏部侍郎丗謂陟善宦然其智足自處
　也
盧景亮涿人有志義多所激發爲諌官奏書如水赴壑坐貶
　廢弃甚乆至順宗時爲尚書郎升中書舎人卒
楊於陵弘農人善吏敏秀者也爲中書舎人京兆尹
張因某人㪯詔䇿爲長安尉願去官爲道士甚有名以其弟
　回降封州曰吾老矣必死回也哭而行遂死封州
髙郢渤海人有文章規矩自立者不干貴幸以太常爲相罷
居尚書
唐次北海人有文章斈行義甚髙以尚書郎出爲刺史屏弃
　永貞中召以爲中書舎人道病去長安七十里死傳舎
苗拯上黨人有斈術峭直以諌議大夫漏泄省中語貶萬州
卒
柳氏兄弟者先君族兄弟也最大并字百存爲文斈至御史
病瞽遂廢次中庸中行皆名有文咸爲官早死
柳登柳冕者族子也自其父芳善文史與冕並居集賢書府
　冕文斈益健頗躁自吏部郎中出爲刺史至福建廉使卒
　登晚仕至尚書郎祕書少監
薛丹同郡人至尚書郎
呂牧東平人由尚書郎刺澤州卒
崔稹清河人至檢校郎官子羣爲右𥙷闕贈給事中(贈/父)
房啓河南人善清言由萬年令爲容州經畧
于申河南人至尚書郎
常仲􁆐河南人今爲諫議大夫
蘇弁武功人好聚書至三萬卷與先君通書以户部侍郎貶
復爲刺史
崔芃(蒲紅/切)博陵人善言名理爲御史尚書郎
鄭元均滎陽人強抗少所推譲然以此多怨因不得位(一本位/作仕)
辛惲隴西人有史學
韓衡昌黎人善士
陳衆甫梓潼人髙志氣
薛伯髙同郡人好讀書號爲長者後至尚書卒
張宣力清河人儒善後表其名去力但爲宣自元均至宣力
　皆没没無顯仕者
孤宗元曰先君之所與友凡天下善士舉集焉信譲而大顯
道愽而無雜今之丗言交者以爲端敢悉書所尤厚者附兹
石以銘于背如右(東坡云栁子厚記其先友六十七人於其/墓碑之隂考之於傳卓然知名者蓋二十)
(人邵太史云子厚欲著其父虽不顯所交游皆天下善士/列其姓名官爵因附見其所長可也反從而譏病之何也)
　　　故殿中侍御史柳公墓表(爲㑹葬/人作)
唐貞元十二年二月庚寅葬我殿中侍御史河東柳公於萬
年縣之少陵原公諱某字某邑居於虞郷曽王父某官王父
頒給軍食下無讎歛(力驗/切)黔首休息月校歲㑹(古外/切)莫不如
畫庫豐財羨(童云延面/切餘也)制成計得又遷殿中侍御史度支營
田副使分閫之寄叅制其半柔以仁撫剛以義斷戎臣坐嘯
公堂無事朝廷延首方待以位旣而禄不及伐氷(伐擊也礼/記大斈伐)
(氷之家謂卿大夫/䘮祭得用氷者)政不獲專逹(周礼天官小事則專/逹謂得自上奏章)以其年
正月九日遇疾終於私舘享年五十嗚呼痛哉奔驥騁力中
塗踠足(踠烏卧於阮/二切足跌也)髙鴻輕舉在雲墜翼凡我所知哀慟無
極本道節度尚書朗寕王張公(張献/甫)震悼涕慕不任于懷臨
遣牙將試殿中監李輔忠監備凶禮賵賻甚厚(童云賵抚鳯/切贈死曰賵)
(賻符遇/切助也)行軍司馬侍御史韋重規等匍匐救助事用無闕丹
旐素車歸于上京撰期定宅(撰息轉切潘云/湏兖切選擇也)莫有愆素(左傳/云不)
(愆於/素)故友諸生宗人外姻號慟㑹葬哀禮咸申克窆玄堂(窆/悲)
(驗切葬/下棺也)掩坎廣輪(礼記憻弓廣輪掩㼅其髙可隱/也廣古曠切輪從也從子容切)顧盻無依
徘徊増哀願勒休聲延垂後賢於是汝南周公巢等相與琢
石書德用圖不朽文曰
抱元淳禀粹和旣強毅又柔嘉登儀曹耀文章司學徒儒風
揚自渭北佐朔方(佐一本/作來)戎政閑黔首康冠惠文(柱後惠文/法吏之冠)
(謂爲/御史)垂衣裳才不施天茫茫刋樂石(石可作/磬者)篆遺德(一本/作芳)延
休烈垂憲則於萬年長無極
　　　故叔父殿中侍御史府君墓版
柳氏之先自黄帝及周魯其著者無駭以字爲展氏禽以食
菜爲柳姓厥後昌大丗家河東嗚呼公諱某字某曽王父朝
請大夫徐州長史諱子夏遺貞白之操表儀宗門王父朝請
大夫滄州清池令諱從𥙿垂博𥙿之道啓佑後胤皇考湖州
德清令諱察躬弘孝悌之德振揚家聲惟公端莊無謟徽柔
有𥙿峻而能容介而能群其在閨門也動合大和皆由順正
愷悌雍睦莫有間言(間去/声)故宗黨歌之其在公門也釋囬措
枉(囬邪也見/札器篇)造次秉直事不失當舉無秕政(秕音庇/見國語)故官府
誦之用沖退徑盡之志以弘正友道信稱於外焉用柔和愽
愛之道以視遇孤弱仁著於内焉此公修已之大經也自進
士登髙第調受河南府文學秩滿渭北節度使論惟明辟爲
從事受太常寺恊律郎元戎即丗罷職家食無何朔方節度
使張獻甫辟署叅謀受大理評事賜緋魚袋改度支判官轉
大理司直遷殿中侍御史加度支營田副使此公從政之大
略也旣佐戎事實司中府匪頒有制(周礼匪頒/注匪分也)㑹計明白嗚
呼分閫委政繄公而成務朝右虚位待公而周事宗門期公
而光大姻黨仰公而振耀貞元十二年歲在景子(唐諱丙字/以景字代)
正月九日壬寅遇暴疾終于私舘享年五十痛矣夫人呉郡
陸氏洎仲弟綜季弟續冡姪某等抱孤即位牽率備禮祗奉
裳惟歸于京師以某年二月二十八日庚寅安厝於萬年縣
之少陵原禮也公有男一人始六年矣在髫知孝(髫音迢小/兒垂髮)
􁀾􁀾涕洟凡我宗戚撫視増慟嗚呼哀哉𥘉公元兄(即子厚/之父)
以純深之行端直之德名聞於天下官至侍御史持斧登朝
憲章肅清常以先公之神未克遷祔不正席不丼味及撰日
定期而昊天不弔志奪禮廢(貞元九/年鎮卒)公實敬承遺志行有日
矣而閔凶荐及不克終事則我宗族之痛恨其有旣乎(旣尽/也)
惟公盡敬於孝飬致毀於居憂表正宗姓觀示他族故宗人
咸曰孝如方輿公(八丗祖才輿公諱/僧習以孝德聞)修詞以藻德振文而導
志以爲理化之始莫尊乎堯作堯祠頌以爲述德之作不忘
於祖作始祖碑以爲紀廣大之志叙正直之節不嫌於親作
元兄侍御史府君墓誌其餘諷詠比興皆合于古故宗人咸
曰文如呉興守(呉興守栁惲/以文章顯)當官貞固確乎不拔持議端方
直而不苛故宗人咸曰正如衛太史(太史栁莊/事見檀弓)率性廉介懷
貞抱潔嗣家風之清白紹遺訓於儒素故宗人咸曰清如魯
士師(士師諱禽/栁下惠也)兼備四德具體而㣲公之謂矣小子常以無
兄弟移其睦於朋友少孤移其孝於叔父天將窮我而奪其
志故罔極之痛仍集焉朴魯甚騃(語駭/切)不能文字敢用書宗
人之辭以致其直故質而俚輟哭紀事哀不能文故叙而終
焉
　　　故弘農令柳府君墳前石表辭
少陵原柳氏之大墓唐貞元十九年某月日孤某奉其先府
君洎夫人之䘮祔于其位由新墓而南若干歩曰髙祖王父
蘭州府君諱某字某之墓又東若干歩曰曾祖王父邠州府
君諱某之墓西若于歩曰祖某王父司議郎府君諱某之墓
咸異兆而相望昭穆之有位序壤樹之有豐殺(所介切減也/壞樹出檀弓)
(篇謂封/壌種樹)皆如律令府君諱某字某由父任爲太廟齋郎更許
昌陽武伊闕華原尉王屋丞汝隂令爲弘農二年推其誠心
𥙿于其人闢土生糓若有天相之道衣食給足故人不札夭
(上声札/病也)教厲明具故俗不爭奪遂以洽于大和事理克彰刺
史盧𣏌加禮褒旌考績絶尤推君之政風于下邑命爲吏部
尚書郎庾河南受命黜陟狀君理績殊異宜升天朝帝有歎
焉方圗優昇命用不長年五十五建中二年某月日卒于官
以其素廉家之蓄不足以充凶事遂殯于是邑仍㑹危難至
于今乃克返葬孤某甞爲黔州録事叅軍今無禄仕而志不
敢緩𥘉公娶司農少卿京兆韋山之孫涇陽主簿廻智之女
德容温良大暦二年某月日卒于越而假葬焉孤某徒行自
越舉夫人之䘮至于􁆁舉弘農君之䘮咸至于墓窆焉(窆音/砭悲)
(驗切葬/下棺)旣窆立石表于墳前示後之人以無忘孝敬嗚呼丗
有難仕于外而葬其族者希矣孝子之心有待駟馬五鼎而
卒不至者焉若今之殺衣黜食(殺所/介切)寒妻子飢僕御終身由
之而志益不懈爲旅人徒跣萬里(跣蘇/典切)以厄困終事孝之難
者歟五十而慕者舜也禄千鍾而悲者曾子也聖且賢難之
若是今之人有由其道者得不立於丗乎
　　　志從父弟宗直殯
從父弟宗直生剛健好氣自字曰正夫聞人善立以爲已師
聞惡若已讎見佞色謟笑者不忍與坐語善操觚牘(觚音孤/竹簡牘)
(音讀/木板)得師法甚備融液屈折竒峭愽麗知之者以爲工作文
辭淡泊尚古謹聲律切事類譔漢書文章爲四十卷(童云譔/雛恋雛)
(免二切述/也通作撰)歌謡言議纎悉備具連累貫統好文者以爲功讀
書不廢蚤夜以專故得上氣病臚脹奔逆(張云臚凌如切音/閭皮也一日傳也)
(脹知亮切腹大也/廣韵注腹前曰臚)毎作害寢食難俯仰時少間又執業以興
呻痛咏言雜莫能知兄宗元得謗於朝力能累兄弟爲進士
凡業成十一年年三十三不舉藝益工病益牢元和十年宗
元始得召爲柳州刺史七月南來從余道加瘧寒數日良巳
又從謁雨雷塘神所(柳州有山兩崖雷水出焉蓄崖中日雷/塘能出雲雨変見有光昌黎集有雷塘)
(祭雨/文)還戯靈泉上洋洋而歸(而一本作/也絶句)卧至旦呼之無聞就
視形神離矣嗚呼天實析余之形殘余之生使是子也能無
成是月二十四日出殯城西北若于尺死七日矣俟吾歸與
之俱志其殯
増廣註釋音辯唐柳先生集卷之十二
增廣註釋音辯唐柳先生集卷之十三
　○誌
　　先太夫人河東縣太君歸祔誌
先夫人姓盧氏諱某丗家涿郡(涿音/卓)壽止六十有八元和元
年歲次丙戌五月十五日弃代于永州零陵佛寺明年某月
日安祔于京兆萬年棲鳯原先侍御史府君之墓其孤有罪
銜哀待刑不得歸奉䘮事以盡其志姪洎太夫人兄之子弘
禮承事焉嗚呼天乎太夫人有子不令而䧟于大僇(童云音/戮又力)
(救/切)徙播癘土醫巫藥膳之不具以速夭禍非天降之酷將不
幸而有惡子以及是也又今無適主以葬(適音/的)天地有窮此
寃無窮旣㪯葬紖(張云紖直忍切索也与/絼同周礼封人置其絼)猶以不孝之辭(孝/一)
(本作/自)擬述先德且志其酷焉甞逮事伯舅聞其稱太夫人之
行以教曰汝冝知之七歲通毛詩及劉氏列女傳斟酌而行
之𥘉天子加恩群臣以宗元任御史尚書郎封太夫人河東
縣太君八月㑹冊太上皇后于興慶宫禮無違者旣至永州
又奉教曰汝唯不㳟憲度旣獲戾矣今將大儆于後以蓋前
悪敬懼而已苟能是吾何恨哉明者不悼往事吾未甞有戚
戚也而卒以無孝道不能有報焉䘮主子婦七歲而不果娶
竄窮徼(童云吉弔/切境也)人多疾殃炎暑熇蒸(童云熇呼木黒/各二切火热也)其下
卑濕非所以養也侯視無所問藥石無所求禱祠無所實蒼
黄呌呼遂遘大罰天乎神乎其忍是乎而獨生者誰也爲禍
爲逆又頑狼而不得死逾月逾時以至于今靈車逺去而身
獨止玄堂暫開而目不見孤囚窮縶魄逝心壞蒼天蒼天有
如是耶有如是耶而猶言猶食者何如人耶巳矣窮天下之
聲無以舒其哀矣盡天下之辭無以傳其酷矣刻之堅石措
之幽隂終天而止矣
　　　伯祖妣趙郡李夫人墓誌銘
夫人姓李氏辯族氏者曰趙郡賛皇之東祖(賛皇縣名属趙/州晋李楷徙居)
(常山有五子叡居巷東爲東祖/芬与敬爲西祖輯与晃称南祖)祖某爲某官父冲爲單父尉
夫人生於良族嶷然殊異及笄(童云音稽/說文簮也)德充於容行踐於
言高朗而不傷其柔嚴恪而不害其和特善女工翦制之事
又能爲雅琴素聲操縵之具(童云操七正切縵末旦切/礼記不斈操縵稚声也)婦道
旣備宜爲君子之配偶焉我伯祖臨卭令府君諱某受夫人
於李氏之廟而歸于正室臨卭府君之先曰我曾王父清池
府君諱某清池之先曰徐州府君諱某又其先曰常侍府君
諱楷常侍之兄曰中書令諱奭自中書以上爲宰相四丗噫
我伯祖以宗胄碩大而濟其德厚夫人以族属清顯而脩其
禮範合二姓以承先祖爲士者筞之故佐奉養承祭祀婦徳用
光家道甚宜無何伯祖終于臨卭而窆焉(窆彼驗切/葬下棺)夫人從
子而反干淮滸(音虎/水涯)嗚呼我先府君毎得仕未甞不奉迎供
養必誠必親男旣立必使之有禄仕女必使之有家將嫁已
子必先擇良士可以配諸姑者定然後議焉仲父殿中侍御
史府君由是志也夫人生男一人諱某不幸終于宣州旌德
尉女三人皆得良壻隴西李伯和爲楊子丞疾痺廢痼而没
太原王紓今爲右𥙷闕潁川陳萇爲校書郎渭南尉知名貞
元十六年王氏姑定省扶侍自楊州至于京師道路遇疾遂
館于陳氏以諸壻之良諸女之養無不得意焉享年八十一
是歲六月二十九日終于平康里自小歛至于大歛比及葬
則二壻實叅主之有孫二人長曰曹郎奉之以縗而正于位
八月二十四日葬于萬年縣之少陵原實棲鳯原介于我先
府君仲父二兆之間神心之所安也嗚呼嗣子早大臨卭萬
里以歲之不易(以豉切左傳/昭公四年句)未克合祔哀孰甚焉諸姑合以
爲斯志以從人之道内夫家外父母家且又葬于我志于我
故叙柳氏爲備銘曰
藹其芳壽且康大梁鶉火沉幽光(是年歲星在大梁六/月日月㑹干鶉火)夙淪
夫子嗣又䘮(平/声)輤幃不復岷之陽(張云輤此見切或/作舊輤䘮車飾也)兆靈趾
棲鳯里良之山兊之水靈之車當反此子孫百代承靈祉誰
之言者青烏子(風俗通曰漢有青烏子善数術/唐藝文志葬書有青烏子三卷)
　　　叔妣呉郡陸氏夫人誌文
夫人諱則字内儀姓陸氏家于呉郡盖江左上族以宗子在
他國家牒逸墜故曽王父王父之諱官不克究知而闕其文
父覃皇河南陸渾令夫人生而柔笄而禮㑹伯舅爲河南尹
撰擇僚寀(撰息/兖切)謂我文斈掾仲父士林殊英儒流推高故夫
人歸于我夫人之志也温順以承上冲厚以字下不敢踰於
冡婦不敢侮於臣妾是宜允膺福壽集成母儀禀命不淑享
年三十有五貞元十二年十一月已亥終于長安太平里第
嗚呼夫人生男一人曰曹婆㓜􁆐在抱委纕就位女一人曰
喜子匍匐繈緥寄婦人之手哀哉盖衰門薄祐神道不相顧
仲父違背於歲首而夫人捐弃於是日遺孤眇藐未克承紹
凢我族属其痛巨乎遂以其年十二月十三日庚午合祔於
少陵原之墓㳟惟仲父之諱字夫人之爵齒備于版文今不
書懼再告也
　　　亡姑渭南縣尉陳君夫人權厝誌
唐貞元十七年九月六日甲子前渭南縣尉頴川陳君之夫
人河東柳氏終于平康里將終告于陳君曰吾生四十有四
年爲陳氏介婦九年(介婦次婦也/出礼記内則)謹飭不怠以至此命也旣
成婦矣宜祔于皇姑從兆于三原然而不幸中道而有痼疾
旣不及養于舅姑又不得佐于蒸甞生君之子不朞月而殞
甞謂君宜有貴位而不克見執親之䘮不得終紀皆天譴之
大者也且願殺禮(童云殺所介切/周礼囯新殺礼)以成吾私迩先夫人之墓
而窆我焉將俟君之不諱而歸復于正其可也陳君乃卜十
二月十八日權厝于城南原曰棲鳯如夫人之志且以時日
甲子授于宗元曰子之姑孝於家移于我之長睦于族施于
我之黨是用賔而禮之如益者之友今則去我巳矣吾無以
報焉他日甞謂子慤而文願以爲誌庻幸而有知將安子之
爲也萇無恨矣嗚呼貴而必賢壽不必仁天之不可恃也乆
矣遂哭而受命書夫人之丗以記于兹石夫人六代祖諱慶
五代祖諱旦位皆至宰相高祖諱楷爲濟州刺史曽祖諱某
爲徐州長史祖諱某爲清池令考諱某爲臨卭令妣李氏趙
郡賛皇人其他則俟改葬而後備
　　　亡姊崔氏夫人墓誌蓋石文
我伯姊之塟良人愽陵崔氏爲之誌(崔簡字/子敬)凢歸于夫家爲
婦爲妻爲母之道我之知不若崔之悉也然而自笄而上以
至于㓜孩崔固不若我之知也又烏可以已今之制凢誌于
墓者琢宻石加盖于其上用敢附碑隂之義假兹石而書焉嗚
呼夫人天命之性固有以異於人孩而聲和㓜而氣柔以吾
族之大尊長之多夫人自能言而未甞誤㪯其諱與其類戯
于家游弄之具未甞有爭先公自鄂如京師其時事㑹丗難
教告罕至夫人憂勞踰月黙泣不食又懼貽太夫人之憂慮
紿以疾告(張云紿音怠/上声欺也)書至而愈人乃知之善隷書爲雅琴
以自娯樂隱而不耀上足以致美於服而不爲異言足以發
揚於禮而不爲辯孝之至敬之備仁之大又以配君子然而
不克㑹于貴壽以至于斯孰謂之天有知者耶太夫人生二
女㓜曰裴氏婦(嫁裴僅/字封叔)如夫人之懿在二族咸以令德聞而
皆早丗其弟昏愚而獨存(子厚/自謂)孰謂天可問耶嗚呼痛其甚
歟遂濡血以書志終天之哀與兹石永乆
　　　亡姊前京兆府叅軍裴君夫人墓誌
柳氏至于唐其著者中書令諱奭中書之弟之子曰徐州府
君諱某實有孝德丗其家業清池府君諱某繼之以茂實德
清府君諱某承之以善政以至于侍御史府君諱某用貞信
勁正逹于邦家克生賢女以配于裴氏裴氏至于唐其著者
禮部尚書諱行儉禮部之子曰侍中諱光庭嗣用忠肅書于
國史祠部府君諱稹業之以貞直以至于今金吾府君諱儆
(音/憼)用純懿端亮聞於天下實生良子以配夫人嗚呼夫人與
仁孝偕生以禮順偕長始於家純如也終於夫族穆如也其
爲子道也孝以和㳟以惠取與承順必称所欲先君與太夫
人恩遇尤厚故夫人侍側無威怒之教焉天禍弊族夙遭大
故我諸孤奉太夫人之飬不敢圖死至于復常夫人三歲無
湯沭無塩酪頓踴呌號哀徹天地外除髮不勝笄體不勝帶
太夫人泣而命之固猶不食朝夕諭誨僅而濟焉其爲妻道
也貞順之宜恒服於身体疑忌之慮不萌於心術忿懥之色
(童云􁂯音/致恨也)不兆於容貌同焉而合於禮婉焉而得其正其爲
婦道也惟聽順謹敬睦姻仁恤之行甚備(仁一本作/任恐非)常以不
幸不及姑舅之養用爲大恨是故相春秋之事眎滌濯羞簠
簋勞以待旦毎怵惕之感至焉則又移其孝于裴氏之門(一/本)
(作移其孝于/兄公女公)而以睦于冡婦介婦必敬必親下以不失其赤
子之心姻族歸厚率由是也嗚呼我之大譴欤裴氏之大不
幸欤以夫人之德行宜貴壽宜康寕然而年始三十不克至
于壽良人官爲叅軍事不及偕其貴骨髓之疾實鍾于身以貞
元十六年三月十三日甲子終于光德里第痛矣夫始夫人
之疾也夫人之族視之如已其家老長妾臧獲之微皆以其
私奔謁於道路禱鬼神問卜筮者相及也旣病太夫人在側
尚慮積憂傷于尊懐猶持形立氣給以少間故二稚未齓(𥘉/覲)
(切小兒/毀齒)良人在逺不及有緒言遺念以傳於後則我呼天之
痛宜有加焉嗚呼天胡厚是懿德而闕其報施獨何咎欤余
不知天之忍也旣逾月良人至自洛師望門而哭曰無以立
吾家成吾身矣凢在三子㓜曰崔七先夫人八月而殯魂氣
無不之也(檀弓季札/葬子之辝)次曰崔六後夫人五旬而夭因祔焉今
其存者曰崔五幸无恙託于乳媪以虞水火(媪烏老切女老/称春秋傳云子)
(生不免水火/父母之罪)哀哉其年八月十八日甲子安厝於長安縣之
神禾原從于先塋祔于皇姑宜也母弟號哭而爲之志毒痛
慿塞畧不能具敢告无愧辭无溢美庻用正直克安神心嗚
呼至哀无文至敬不飾故无其辭
　　亡妻弘農楊氏誌
亡妻弘農楊氏諱某高祖皇司勲郎中諱某司勲生殿中侍
御史諱某殿中生醴泉縣尉諱某醴泉生今禮部郎中凝(楊/凝)
(之兄曰憑爲礼部郎中子/厚娶其女凝字當作憑)代濟仁孝號爲德門郎中娶于隴
西李氏生夫人夫人生三年而皇妣即丗外王父兼居方伯
連帥之任歴刺南部夫人自㓜及笄依于外族所以撫愛視
遇者殆過厚焉夫人小心敬順居寵益畏終始无驕盈之色
親黨難之五歲属先妣之忌飯於仁祠就問其故媬傳以告
(媬音/保)遂號泣不食後毎及是日必遑(遑)涕慕抱終身之戚焉
及許嫁於我柔日旣卜(礼記内事/用柔目)乃歸於柳氏㳟惟先府君
重崇友道於郎中最深髫稚好言(髫音/迢)始于善謔雖間在他
國終无異辭凡十有三歲而二姓克合奉𥘉言也夫人旣歸
事太夫人備敬養之道敦睦夫黨致粛雍之美主中饋佐蒸
甞怵惕之義表于宗門太夫人甞曰自吾得新婦増一孝女
况又通家愛之如已子崔氏裴氏姊視之如兄弟故二族之
好異于他門然以素𬒳足疾不能良行(左傳昭公七年孟摯/之子不良能行注跛)
(也此文良字諸/本皆在能字下)未三歲孕而不育(易漸/卦)厥疾増甚明年以謁
醫救藥之便來歸女氏永寧里之私第八月一日甲子至于
大疾年始二十有三嗚呼痛哉以夫人之柔順淑茂宜延于
上壽端明惠和宜齒于貴位生知孝愛之本宜承于餘慶是
三者皆虚其應天可問乎衰門多舋(張云許慎切/音釁鏬坼也)上天无祐
故自辛未逮于兹歲累服齊斬(斉音咨謂/斉衰斬衰)継纏哀酷其間冠
衣純采(純之允切縁也曲礼云/孤子當室冠衣不純采)朞月者三而巳矣无乃以是
累夫人之壽欤悼慟之懷曷月而已矣哀夫遂以九月五日
庚午克葬于萬年縣栖鳯原從先瑩禮也是歲唐貞元十五
年龍集已卯(是年太/歲已卯)爲之誌云
坤德柔順婦道粛雍惟若人兮婉娩淑姿(婉音宛娩音睌/又音免順也)鏘
翔令容委窮塵兮佳城欎(欎)閉白日兮之死同穴歸此室兮
(詩云死則同穴子厚/自謂異時与之合葬)
　　　下殤女子墓塼記
下殤女子生長安善和里其始名和娘旣得病乃曰佛我依
也願以爲役更名佛婢旣病求去髪爲尼號之爲𥘉心元和
五年四月三日死永州凡十歲其母微也故爲父子晚性柔
惠類可以爲成人者然卒天歛以緇褐銘用塼甓(蒲歴/切)塟零
陵東郭門外第二崗之西隅銘曰孰致也而生孰召也而死
焉從而來焉往而止魂氣無不之也骨肉歸復於此(延陵季/子葬子)
(辝見之/檀弓)
　　　小姪女墓塼記
字爲雅氏爲柳生甲申死已丑日十二月在九是日塟東崗
首生而惠命則夭始也无今何有質之㣲當速朽銘茲瓦期
永乆
　　　故尚書户部侍郎王君先太夫人河間劉氏誌文(王/叔)
(文之/母)
夫人姓劉其先漢河間王王有明德丗紹顯懿至于唐有文
昭者爲綿州刺史號良二千石其嗣愼言爲仙居令光州長
史克荷于前人光州夫人之父也夫人旣笄五年從于北海
王府君諱某府君㪯明經授任城尉左金吾衛兵曹修經術
以求聖人之道通古今以推一王之典㑹丗多難不克如志
卒以隱終夫人生二子長曰彛倫㪯五經早夭少曰叔文堅
明直亮有文武之用貞元中待詔禁中以道合于諸后凡十
有八載獻可替否有匡弼調護之勤先帝弃万姓(德/宗)嗣皇承
大位(順/宗)公居禁中(王叔/文)訐謀定命有扶翼經緯之績由蘇州
司功叅軍爲起居舎人翰林斈士將明出納有弥綸通變之
勞副經邦阜財之職加戸部侍郎賜紫金魚袋重輕開塞有
和鈞粛給之効内賛謨畫(一本作/謀謨)不廢其位凢執事十四旬
有六日利安之道將施于人而夫人終于堂盖貞元之二十
一年六月二十日也知道之士爲蒼生惜焉天子使中謁者
臨問其家賻以布帛嗚呼夫人之在女氏也貞順以自處孝
謹以有奉其在夫族也祗敬以承上嚴粛以莅下事良人四
十有九年而勤勞不懈生戸部五十有三年而教戒無闕年
七十有九而户部之道聞于天下爲大僚垂紫綬以就奉養
公卿侯王咸造于門旣壽而昌丗用羡慕然而天子有詔俾
定封邑有司稽於論次終以不及時有痛焉是年八月某日
祔于兵曹君之墓銘曰
夫人之德温柔敬直承于隂教式是嬪則克生良子用揚懿
(飭一木/作飾)年若干某月日遷柩于洛某月日祔于墓在北邙山
南洛水東巽始佐河北軍食有勞未及録㑹其長以罪聞因
從貶更大赦方北遷而其室巳禍巽之父曰大理司直仲卿
祖曰太子右賛善大夫環曽祖曰平舒令煜髙祖曰工部尚
書真藏簡之父曰大理司直曄祖曰某官鯢唐興中書令仁
師議刑不孥其二丗大父也巽之他姬子丈夫子曰老女子
曰張婆妻之子女子曰陀羅尼丈夫子曰某實後子銘曰
翼翼仁師(崔仁/師)惟仁之碩一言刑輕綿載二百其慶中缺曽
玄不績簡之温文卒昏以易七男三女八我之出仍禍六稔
數存如没冝福而災伊誰云恤惟薛之婦德良才全隣無言
聞臧獲以䖍推仁撫庶孩不異憐兄公是怙(公一本/作子)夫属忻
然髲髢峩峩(髲音被鬄/也髢音弟)籩豆惟嘉烝嘗賔燕其羞孔多有
苾有嚴神饗斯何奚仲仲虺胡祐不遐(奚仲封于薛十二丗/孫仲虺爲湯左相)
髙曽祖考胡嘏之訛淑人不居誰任于家書銘告哀以寘巖阿
　　　韋夫人墳記
韋夫人終成都殯萬年遷柩渭南祔而不合大葬未利以俟
禮也其族系如某人之誌㻚用元和十四年月日(童云堋/音朋又)
(逋鄧切㪯/葬下土)子某爲石刻而納諸壙
　　　馬氏女雷五葬誌
馬室女雷五父曰師儒業進士雷五生巧惠異甚凡事絲纊
文繡不類人所爲者余覩之甚駭家貧歳不易衣而天姿潔
清脩嚴恒若簮珠璣衣紈縠(紈音/丸)寥然不易爲塵垢雜年十
五病死後二日葬永州東郭東里以其姨母爲妓於余也將
死曰吾聞柳公甞巧我惠我(惠一本/作慧)今不幸死矣安得公之
文志我葬(葬一本/作於墓)其父母不敢以云葬之日余乃聞焉旣而
閔焉以攻石之後也遂爲砂書玄塼追而納諸墓卷終
增廣註釋音辯唐柳先生集卷之十四
　○對
　　　設漁者對智伯
智氏旣㓕范中行(行音杭范氏中行/氏晋之二卿族)志益大合韓魏圍趙水
晉陽(决晋水灌之也/水一本作于)智伯瑶乗舟以臨趙且又往來觀水之
所自務速取焉羣漁者有一人坐漁智伯怪之問焉曰若漁
幾何(漁一本作/魚若汝也)曰臣始漁於河中漁於海今主大兹水臣是
以來曰若之漁何如曰臣㓜而好漁始臣之漁於河有魦鱮
鱣鰋者(魦音沙鱮似吕切童云鱣/知連切音氈鰋於幰切)不能自食以好臣之餌日
收者百焉臣以爲小去而之龍門之下伺大鮪焉(鮪音/洧)夫鮪
之來也從魴鯉数萬(從一作其/魴扶方切)垂涎流沫後者得食焉然其
飢也亦返吞其後愈肆其力逆流而上慕爲螭龍(螭軟之切/似竜无角)
及夫抵大石亂飛濤折鰭秃翼(童云鰭音耆/魚眷上骨)顛倒頓踣(音/匐)順
流而下宛委冐懵環坻溆而不能出(坻音墀水中高也一/曰小渚叙音叙水浦)嚮
之從魚之大者幸而啄食之臣亦徒手得焉猶以爲小聞古
之漁有任公子者(任平声亊/見莊子)其得益大於是去而之海上北
浮於碣石(碣音竭/山石)求大鯨焉臣之具未及施見大鯨驅羣蛟
逐肥魚於渤澥之尾震動大海簸掉巨島(童云都皓切水/中有山日島)一
啜而食若舟者数十(張云啜姝恱/切說文甞也)勇而未巳貪而不能止北
蹙於碣石槁焉嚮之以為食者反相與食之臣亦徒手得焉
猶以為小聞古之漁有太公者其得益大釣而得文王於是
舎而來智伯曰今若遇我也如何漁者曰嚮者臣已言其端
矣始晋之侈家若栾氏祁氏卻氏羊舌氏以十數不能自保
以貪晋國之利而不見其害主之家與五卿甞裂而食之矣
(主即智伯名瑶五卿/謂韓魏趙范中行族)是无異魦鱮鱣鰋也腦流骨腐於主之
故鼎可以懲矣然而猶不肯寤又有大者焉若范氏中行氏
貪人之土田侵人之勢力慕爲諸侯而不見其害主與二卿
(智伯与/韓魏趙)又裂而食之矣脫其鱗鱠其肉刳其腸断其首而弃
之鯤鮞遺胤(鯤音昆鮞音而魚/子也胤羊晋切)莫不備爼豆是无異夫大鮪
也可以懲矣然而猶不肯寤又有大者焉吞范中行以益其
肥猶以為不足力愈大而求食愈无饜驅韓魏以爲羣鮫以
逐趙之肥魚而不見其害貪肥之勢將不止於趙臣見韓魏
懼其將及也赤幸主之蹙於晋陽其目動矣而主乃慠然(慠/魚)
(到/切)以為咸在机爼之上方磨其舌抑臣有恐焉今輔果舎族
而退不肯同禍(囯晋語智宣子将以瑶為後智果諫不所果/遂别族于太史為輔後韓魏趙而威智氏之)
(族推輔/果在)叚規怨深而造謀(囯語智㐮子宴于藍䑓襄子戯韓/康子而侮叚規及晋陽之難叚規)
(首難而/殺智伯)主之不寤臣恐主為大鯨首觧於邯郸(音寒丹/趙所都)鬛摧
於安邑胷披於上黨尾㫁於中山之外而腸流於大陸為鱻
薧(鱻与鮮同張云薧音/槁二字並出周礼)以充三家子孫之腹臣所以大懼不
然主之勇力強大於文王何有智伯不恱終以不寤於是韓
魏與趙合㓕智氏其地三分
　　　愚溪對
栁子名愚溪而居五日溪之神夜見夢曰子何辱予使予爲
愚耶有其實者名固從之今予固若是耶予聞閩有水生毒
霧厲氣中之者温屯嘔泄(中上声屯徒渾切聚/也嘔於口切泄音薛)藏石走瀬連
艫糜解(童云艫音/盧船頭也)有魚焉鋸齒鋒尾而獸蹄是食人必断而
躍之乃仰噬焉故其名曰惡溪西海有水散渙而无力不能
負芥投之則委靡墊没(垫丁念/切䧟也)及底而後止故其名曰弱水
秦有水掎汨泥淖(張云掎㪯綺切偏引也潘云汩音骨/又胡骨于筆二切淖女教切泥也)撓混
沙礫(云音歴/小石也)視之分寸眙若睨壁(張云眙丑吏切反視/也睨五計切邪視也)浅
深險易昧(昧)不覿乃合清渭以自彰穢跡故其名曰濁涇雍
之西有水幽險若漆不知其所出故其名曰黒水夫惡弱六
極也濁黒賤名也彼得之而不辝窮萬丗而不變者有其實
也今予甚清与美為子所喜而又功可以及圃畦力可以載
方舟(毛詩方之舟之注/方舟也編木以渡)朝夕者濟焉子幸擇而居予而辱以
无實之名以爲愚卒不見德而肆其誣豈終不可革耶栁子
對曰汝誠无其實然以吾之愚而獨好汝(汝)惡得避是名非
且汝不見貪泉乎有飲而南者見交趾寳貨之多光溢於目
思以兩手左右攫而懷之豈泉之實耶過而往貪焉猶以為
名今汝獨招愚者居焉乆留而不去雖欲革其名不可得矣
夫明王之時智者用愚者伏用者宜邇伏者宜逺今汝之託
也逺王都三千餘里仄僻㢠隱蒸欎之與曹螺蜯之與居(螺/蜯)
(戈切蜯/歩項切)唯觸罪擯辱愚陋黜伏者日侵(侵)以遊汝闖(闖)以守
汝(張云闖丑禁/切馬出門皃)汝𣣔爲智乎胡不呼今之聦明皎厲握天子
有司之柄以生育天下者使一經於汝而唯我獨処汝旣不
能得彼而見獲於我是則汝之實也當汝爲愚而猶以爲誣
寕有說耶曰是則然矣敢問子之愚何如而可以及我柳子
曰汝欲窮我之愚說耶雖極汝之所往不足以申吾喙(詐機/切口)
(也)涸汝之所流不足以濡吾翰(音寒/羽也)姑示子其畧吾茫洋乎
无知氷雪之交衆裘我絺溽暑之鑠衆從之風而我從之火
吾盪而趍不知太衍之異乎九衢以敗吾車(行音杭太行/山名險路也)吾
放而遊不知吕梁之異乎安流以没吾舟(呂梁在彭城縣水/三十仞出莊子)
吾足蹈坎井頭抵木石衝冒榛棘(冒一/作行)僵仆虺蜴(音/易)而不知
怵惕何䘮何得進不爲盈退不爲抑荒涼昬黙卒不自克此
其大凢者也願以是汙汝可乎於是溪神深思而歎曰嘻有
餘矣是及我也因俯而羞仰而吁涕泣交流㪯手而辝辝悔
一明斍而莫知所之遂書其對
　　　對賀者
柳子以罪貶永州有自京師來者旣見曰余聞子坐事斥逐
余適將唁子(云唁宜箭切榖梁/傳云弔失囯曰唁)今余視子之貌浩(浩)然也
能是逹矣余无以唁矣敢更以爲賀(更平/声)柳子曰子誠以貌
乎則可也然吾豈若是而无志者耶姑以戚(戚)爲无益乎道
故若是而巳耳吾之罪大㑹主上方以寛理人用和天下故
吾得在此凡吾之貶斥幸矣而又戚戚焉何哉夫爲天子尚書
郎謀畫无所陳而群比以爲名蒙耻遇僇(即戮/字)以待不測之
誅苟人爾有不汙栗危厲偲(偲)然者哉(張云偲音思相切/責也又七才切)吾
甞静処以思獨行以求自以上不得自列於聖朝下无以奉宗
祀近丘墓徒欲苟生幸存庻幾似續之不廢是以儻蕩其心
倡佯其形(倡佯音/昌羊)茫乎若升高以望潰乎若乗海而无所往
故其容貌如是子誠以浩(浩)而賀我其孰承之乎嘻笑之怒
甚乎裂􁐭(才智才詣二切/目匡也一作眥)長歌之哭過乎慟哭庸詎知吾之
浩(浩)非戚(戚)之尤者乎子休矣
　　　杜兼對
或問曰朝廷以公且明進善退不肖未甞不當然吾有一疑
焉願有聞於子以釋子也曰何哉曰杜兼爲濠州幸兵之亂
殺无罪士二人(兼性浮險録事参軍韋賞團練判官陸楚皆/以守聀論亊仵兼宻奏二人通謀扇動軍中)
(宣制杖/殺之)蓄貨足慾吾以爲唐檮杌饕餮者亡以異(檮音濤杌/音兀饕音)
(叨餮音鐵/四凶之號)然而卒入爲郎中給事中出由商至河南尹乃死
夫何取於兼者若是幸也曰若子之言兼之罪吾雖不覩乎
目然聞之熟宜廢而不用乆矣然而吾有一取焉吾聞兼在
濠州有鍾離令盧某者宰相戚也而䜛且腴日狀其僚之過
愆以致于兼且曰是過是愆我獨无有其僚因惴恐以俟謫
怒於上今日施(施)自負(施施自/得皃)曰州君将我陟也兼得之乃
大怒罰令使僚也咸得自逹以進乎善因㯽令終不得面焉
人由是不苟免而䜛䛕之道大息朝廷進兼於内則給事中
於外則至河南尹蓋知兼有是善也欤誠然不爲公且明耶
或者曰兼凶狡人也恣殺以充巳其爲過章章者凡天下兒
童(後闕)
　　　天對
　　　　今將楚詞天問逐段附入遇天問則低寫于前遇
　　　　天對則高寫於後仍入諸家音釋覽者詳焉
問遂古之𥘉誰傳道之上下未形何由考之(朱云遂往也/道言也上下)
(天地也未有天地固/未有人誰得見之)㝠昭瞢闇誰能極之馮翼惟像何以
　識之(瞢莫鄧切馮皮氷切朱云㝠凼昭明也言昼夜未分/馮翼氤氲浮動之皃今何以能穷極而知之乎巳)
　明(明)闇(闇)惟時何爲
對本始之茫誕者傳焉鴻靈幽紛曷可言焉曶黒晣眇往來
屯(屯潘云曶呼骨切說文従日象氣出形司馬相如難蜀文/曶爽暗昧韋昭曰䀜梅憤切郭璞三蒼觧詁曰䀜旦明)
(也字林音勿晣之列/之例二切屯張倫切)厖昧革化惟元氣存而何爲焉
　隂陽三合何本何化(栁文元注云榖梁独隂不生独陽不/生独天不生三合然後生王逸以為)
(天地人非也朱云隂也陽也天也/三者之合何者為夲何者為化乎)
合焉者三一以統同吁炎吹泠交錯而功(泠音零/清也)
　圜則九重孰營度之(圜謂天形則法也九/陽数之極所謂九天)
無營以成沓陽而九(沓逹合切積也九/者老陽積陽為天)運轅渾淪蒙以圜號
(一本運作轉潘本轅作輠胡果胡瓦二切車轂/轉皃又胡罪切回也渾音䰟淪音倫未相离也)
　惟兹何功孰𥘉作之(王逸云言天有/九重誰始作之)
冥疑玄釐無功無作
　斡維焉繫天極焉加(斡音𬋩車轂端沓也維繫物之縻也/焉於䖍切天極謂南此極譬則車之)
(軸也天之斡維繫於何/所而天之極何所加乎)
烏傒繫維乃糜身位無極之極漭弥非垠或形之加孰取大
焉(傒戸衣切莽音/莽潘本弥作弥)
　八柱何當東南何虧(河啚言地下有八柱柱廣十五/里有三千六百軸互相牽制)
皇熈亹(亹)胡棟胡宇宏离不屬焉恃夫八柱(宏一本/作完)
　九天之際安放安屬(放丨声屬音注主逸云東方皡天東/南陽天南方赤天西南朱天西方成)
(天西北凼天北方玄天東北変天中/央均天朱云即所謂圜則九重者)
无青无黄无赤无黒无中无旁烏際乎天則
　隅隈多有誰知其数(隈烏回切淮南子天有九野九千九/百九十九隅去地五億万里王逸云)
(言天地廣大/隅隈衆多)
巧欺淫誑幽陽以别无隈无隅曷懵厥列
　夭何所沓十二焉分(沓合也此問天与地合於/何所十二辰誰所分别乎)
折篿剡筳午施旁竪鞠明究曛自取十二非余之爲焉以告
汝(楚辝云索瓊茅以莛篿注謂折竹小曰篿/音專又音團午交午也曛許云切日餘光)
　日月安属列星安陳
規燬魄淵(日月/也)太虚是属棊地萬熒(列星/也)咸焉是託
　出自湯谷次于蒙汜(汜似凢泛三音淮南子日出于/暘谷淪于蒙谷入于虞淵之氾)
輻旋南畫軸奠于北孰彼有出次惟汝方之側平施旁運悪
有谷汜
　自明及晦所行幾里(淮南子日行九州七舎有/五億万七千三百九里)
當焉爲明不逮爲晦度引九窮不可以里
　夜光何德死則又育(朱云夜光月也/死晦也育生也)
燬炎莫儷(即計切/謂日也)淵迫而魄遐違乃專何以死育
　厥利維何而顧莬在腹(此問月有何利而顧/望之莵常居其腹乎)
玄隂多缺爰感厥兎不形之形惟神是類
　女歧无合夫焉取九子(女歧神女无大而生/九子釋書有九子母)
陽健隂淫降施蒸摩歧靈而子焉以夫爲
　伯強何処惠氣安在(伯強大厲疫鬼/惠氣和氣也)
怪㳽㝠更伯強乃陽順和調度應氣出行時屇時縮何有処
郷(㳽民卑莫尔二切一本作/与沴/同徒典切又音戻隂陽氣乱也)
　何闔而晦何開而明
明焉非闢晦兮非藏
角宿未旦曜靈安藏(朱本作藏与藏同角亢東/方星旦明也曜灵日也)
孰旦孰幽繆躔于經蒼龍之寓而廷彼角亢(繆音蚪子虚賦/繆遶注繆音蓼)
(相纏結也廷具往/切欺也亢音剛)
　不任汨鴻(朱云汨音骨師一作鮌/非是或不字上有鮌字)師何以尚之僉答何憂
　何不課而行之(朱云汨治也鮌才不任治鴻水衆人何/以㪯之堯何不且小試而遽行其說)
惟鮌譊(譊)隣聖而孽恒師厖蒙乃尚其圮后惟師之難矉頞
使試(鮌即鯀字拾遺記云夏鯀化為玄魚後人合為鮌字譊/女交切庬莫江切病也圮部鄙切毀也矉頻賔二音頞)
(音遏鼻莖也衆不察其圮族/而㪯之堯非楽於用之也)
　䲭龜曵銜鮌何聽焉(朱云舊說謂鮌死為鴟亀所食特以/意言之耳詳其文勢以謂鯀听鴟亀)
(曳銜之許/而敗其亊)順欲成功帝何刑焉永遏在羽山夫何三年不
施(朱云施謂刑殺之也左傳曰/乃施邢侯此謂鮌囚羽山)
盗堙息壌招帝震怒(潘云埋音因塞也山海經鮌竊帝之息/壌以堙洪水帝令祝融殺鯀于羽郊招)
(如字元注/意翹㪯也)賦刑在下而投弃于羽方陟元子(禹/也)以胤功定地
胡離厥考而鴟龜肆喙(呼穢/切)
伯禹腹鮌夫何以變化纂就前緒遂成考功何績𥘉繼業
　而厥謀不同(腹一作復筆力切何/字下一本有故字)
氣孽宜害而嗣續得聖汙塗而蕖夫固不可以類胝躬躄歩
(潘本/作/同張泥切浸厚也一曰足蠒列子禹手足/胼胝躄必益切跛也禹治水渉山川病足故行跛也)橋楯
勩踣(潘云橋音翹丘遥切謂以鐵為錐頭長半寸施之履下/上山不跌蹉也史記作攆紀録切楯敕倫切正義引前)
(漢溝洫志毳形如箕/行泥上毳如字集韵与橋同音蹺又/橇通作楯注禹治水所乗古篆変形字躰改易說者不同末)
(知孰是勩夷丗切又音曳營/也踣滿墨切僵也一本作路)厥十有三載乃蓋考醜宜儀刑
九疇(一本无宜/儀刑字)受是玄寳(禹錫/玄圭)昏成厥孽昭生于德惟氏之
継夫孰謀之式
　洪泉極深何以窴之(朱云泉疑當作渊填本避詩/而改之也窴与湏用參也)
行鴻下隤厥丘乃降焉填絶淵然後夷于土(隤徒/回切)
地方九則何以墳之(則一本作州填旁吻切分也朱/云七之髙者也一本作慎非是)
從民之宜乃九于野墳厥貢藝而有上中下
應龍何畫河海何歴(有翼曰應龍山海經曰禹治水/有應龍以尾畫地即水泉流通)
胡聖爲不足反謀龍智畚鍤究勤而期畫厥尾(畚音本/鍤音臿)
鮌何所營禹何所成康回馮怒地何故以東南傾(馮音慿/一本作)
(以字王逸云康回共工名也淮南言共工与顓頊争為/帝不得怒而觸不周之山天維絶地柱折故東南傾)
圜㦞廓大(天躰/也)厥立不植地之東南亦巳西北彼回小子胡
顚隕爾力夫誰駭汝爲此而以慁天極
　九州何錯川谷何洿(朱云錯七故切置也洿/音戸深也舊音烏非是)
州錯冨媪(烏浩切后/士富嫗)爰定于趾躁川静谷形有髙􁃦
東流不溢孰知其故
東窮歸墟(列子渤海之東不知歲億万里有/壑焉实惟无底之谷名曰歸墟)又環西盈脉穴
土區而濁濁清清墳壚燥䟽(燥一本作慘墳房粉切士膏肥/也壚音盧黒剛土尚書注䟽也)
滲渇而升(渗所/禁切)充融有餘泄漏復行器運浟浟(音悠水/流皃)又何
溢爲
　東西南北其脩孰多(脩長/也)
東西南北其極无方夫何鴻洞而課校脩長(鴻一本/作澒)
　南北順㯐其衍幾何(洪㒷祖云㯐亦作惰音妥狹/而長也王逸云衍廣大也)
茫忽不凖孰衍孰窮
　崑崙縣圃其凥安在(凥丘刀切朱云与居同一本作居/崑崙山名其巔曰縣圃亦作玄圃)
積高于乾崑崙攸居蓬首虎齒爰穴爰都(禹本纪崑崙髙三/千五百餘里水經)
(云髙万一于里其下有弱水之渊環/之有蓬頭虎齒戴勝而処者王母也)
　増城九重其高幾里(増与層同淮南子崑崙虚中/有増城九重其髙兮一千里)
増城之里萬有三千(十洲記崑崙宫積金為墉城面方/千里城上安金䑓五所玉楼十二)
　四方之門其誰從焉(淮南子崑崙虚行有四百四十門門/間四里里間九純純丈五尺王逸云)
(言天地四方名有/門其誰從之上下)
清温燠寒迭出于時時之丕革由是而門(清七政/切寒也)
　西北辟啓何氣通焉(辟通作闢開也淮南子崑崙/虚也門開以納不周之風)
辟啓以通兹氣之元(潘云天開/西北辟啓)
　日安不到燭龍何照(山海經鍾山之神名曰燭隂/視為晝瞑為夜注燭龍也)
脩龍口燎爰北其首九隂極㝠厥朔以炳(燎力照切/首手又切)
　羲和之未揚若華何光(淮南子若木在建木西/未有十日其華下照地)
惟若之華禀羲以耀(華音/花)
　何所冬暖何所夏寒
狂山凝凝(嶷疑/二音)冰于北至爰有炎洲司寒不得以試
　焉有石林何獸能言
石胡不林往視西極獸言嘐嘐人名是逹(嘐火交切猩/猩能知人名)
焉有虬龍負熊以遊(虬渠幽切有角/曰龍无角曰虬)
有虬蜲蛇不角不鱗嬉夫玄熊相待以神(蜲於危切/蛇余知切)
　雄虺九首儵忽焉在(虺許偉切惡蛇也儵/作倐並音叔急疾貌)
南有怪虺羅首以噬倐忽之居帝南北海(莊子南海之帝爲/倐北海之帝爲忽)
(元注云倐忽在莊子甚明王逸以爲電非也朱云招䰟說/雄虺九首往来倐忽正謂此也莊子寓言恐非屈原本意)
　何所不死長人何守(朱云死一/作克者非)
貟丘之國身民後死(潘云山海經不死民在交脛囯東其人/黒色夀不死注圎丘上有不死樹食之)
(乃壽有赤水/飲之不老)封嵎之守其横九里(囯語仲尼曰汪芒氏之君/守封嵎之山者也注防風)
(氏長三丈又榖梁傳文公十一/年叔孫得臣敗長狄身横九畒)
　靡蓱九衢枲華安君(朱云靡蓱未詳何物衢/歧也枲麻之有子者)
有萍九歧厥圖以詭浮山孰産赤華伊枲(元注云山海經多/言其岐五衢又云)
(四衢之岐也王逸以爲生九衢中恐謬又/浮山有草焉其葉如麻赤華即枲華也)
　靈蛇吞象厥大何如(靈或作一大或作骨巴蛇長/百㝷食象三年而出其骨)
巴蛇腹象足覿厥大二歳遺骨具脩巳號
　黒水玄趾三危安在(吕一作池/一作阯)
黒水淫淫窮于不姜玄趾則北三危則南
　延年不死壽何所止
僊者幽幽壽焉孰慕短長不齊咸各有止胡紛華漫汗而潜
謂不死(漫莫干切汗何干切淮/南子注漫汗不可知)
　鯪魚何所鬿堆焉處(鯪音陵一作陵鬿/音祈堆多囬切)
鯪魚人貌迩列姑射鬿雀峙北號惟人是食(射音亦元注云/山海經鯪魚在)
(海中近列姑射堆當爲崔鬿崔在號山/如雞虎瓜食人王逸注誤朱云崔作雀)
　羿焉彈日烏焉解羽(弹一本作彃一本作斃朱云/作弹者誤也柳云烏當作鳥)
焉有十日其火百物羿宜炭赫厥躰胡庸以枝屈(王逸云淮/南言堯時)
(十日並出草木焦枯堯令羿仰射十日中其九日/日中九烏皆死墮其羽翼也又史記射支左屈右)大澤千里
群鳥是解(元注云山海經曰大澤千里羣鳥之所解問作烏/字當爲鳥後人不知因配上句改爲烏也朱云如)
(柳說則别是一事如舊說為日中之/烏而借解羽二字以問於義亦通)
　禹之力獻功降省下土四方(一本无四方字朱云/无四字就方字絶句)焉得彼
　嵞山女而通之于台桑(嵞与塗同/禹所娶囯)閔妃匹合厥身是継胡
　維嗜不同味而快􁇻飽(一本維作為一本嗜下有𣣔字一/本快下有一字王逸云禹治水道)
(娶者憂无綱紀耳何特与衆人/同嗜慾苟欲快飽一朝之情乎)
禹懲于續　婦亟合(當/作嵞)胈離厥膚三門以不眡(胈蒲末切/膚毳皮也)
(禹治水股无胈三過其/門而不入眡与視同)􁀾􁀾之不䀌而孰圖味(􁀾音孤泣声/衋迄力切傷)
(痛/也)卒燥中野民攸宇攸曁(一本中作于一本宇/作字曁當作墍息也)
　啓代益作后卒然離蠥(蠥一作孽一作孼/並魚列切憂也)
彼􁀾克臧(啓/也)俾姒作夏(姒音似/夏姓)獻后益于帝諄諄以不命復
爲叟耆曷戚曷孽
　何啓惟憂而能拘是逹皆歸射(音菊/窮也)而無害厥躬
􁀾勤于德民以乳活扈仇厥正帝授柄以撻兇窮聖庸夫孰
鱗集于皖(潘云華板切字當從目/大目也羿射河伯左目)肆呌帝不諶失位滋嫚有
洛之嫮(胡故切/好也)焉妻于狡
　馮珧利决封稀是射何獻蒸肉之膏而后帝不若(朱云馮/音憑滿)
(也珧音遥蜃甲也以飾弓決以象骨爲之以鈎/弦羿獵射封豕以其肉膏祭天天猶不順之)
夸夫快殺鼎豨以慮飽馨膏腴帝叛德恣力胡肥台舌喉而
濫厥福(台音怡/我也)
　浞娶純狐眩妻爰謀何羿之射革而交吞揆之(朱云浞士/角切浞娶)
(純狐氏女眩惑爱之遂与浞謀殺羿也吞滅也/揆謀也何羿之射藝勇力而其衆交進吞謀之)
寒讒婦謀后夷卒戕荒弃于野俾姧民是臧舉土作仇徒怙
身弧(左傳㐮公四年夷羿淫于原獸寒浞伯/明氏之讒子弟也行淫于内殺而烹之)
　阻窮西征巖何越焉化爲黄熊巫何活焉(一本化字下有/日字王逸云阻)
(險也窮窘也越度也堯放鮌羽山西行度越/岑巖之險因墮死化爲黄熊豈巫所能活)
鯀殛羽巖化黄而淵(左傳昭公七年堯殛鯀干羽/山其神化爲黄熊入于羽淵)
　咸播秬黍莆藿是營(藿一作雚王逸云禹平水土/万民皆得耕種於雚蒲之地)
子宜播殖稺于丘于川維莞維蒲維菰維蘆丕徹以圖民以
讙以都(了一作予稺音雉𥘉稼/也莞胡官切一音官)
　何由并投而鮌疾脩盈(王逸云疾病也/脩長也盈滿也)
堯酷厥父厥子激以功克碩厥祀後丗是郊(左昭七年/鯀爲夏郊)
白蜺嬰茀胡爲此堂(茀音弗疑當作􁥍王逸云蜺雲之有/色似龍者也茀白雲逶蛇若蛇者逶)
(移相嬰何爲/乎此祠堂也)安得夫良藥不能固臧天式從横陽離爰死
(王逸云式法也爰於也言天法有善/隂陽縱横之道人失陽氣則死亡)大鳥何鳴夫焉䘮厥
　體(王逸云崔文子斈仙於王子僑化爲白蜺而嬰茀持薬/与崔文子文子驚怪引戈擊蜺中之因墮其薬俯而視)
(之王子僑之尸也文子覆之以幣筐須臾則化爲大鳥/而鳴開而視之翻飛而去文子焉能亡子僑之身乎)
王子怪駭蜺形茀裳文禠操戈(文崔文子也/一本作衣)猶懵夫藥良終
鳥號以游奮厥篚筐曶漠莫謀(曶呼/骨切)形胡在胡云
　蓱號起雨何以興之(王逸云蓱翳雨師名言雨/師号呼則雲㒷而雨下)
旣裳旣舎宜咸墜厥首(一本无/旣裳字)
湯謀易旅何以厚之(朱云湯疑作康謂少康/也有衆一旅遂滅過澆)
湯奮癸旅爰以傴拊載厥德于葛以詰仇餉(癸桀名也/傴委羽切)
覆舟斟㝷何道取之(王逸云言少聚滅/斟㝷氏奄若覆舟)
康復舊物㝷焉保之覆舟喻易尚或艱之(亊見左傳/哀公元年)
桀伐蒙山何所得焉妹嬉何肆湯何殛焉(妹莫撥切/嬉一作喜)
惟桀嗜色戎得蒙昧淫處暴娯以大啓厥伐
舜閔在家父何以鰥堯不姚告二女何親(朱本鰥作/鱞姚舜姓)
瞽父仇舜鰥以不儷堯專以女兹俾胤厥丗惟蒸蒸翼翼于
嬀之汭(女尼據切嬀居危切/汭如銳切舜之所居)
　厥萌在𥘉何所意焉璜臺十成誰所極焉(朱云意/古億字)
紂臺于璜箕克兆之(朱云賢者預見萌芽之端紂作/象箸而箕子歎果作玉䑓十重)
　登立爲帝孰道尚之(王逸云言伏羲始作八卦/脩行道德万民登以爲帝)
惟德登帝師以首之(洪㒷祖云師一作帥登/帝謂匹夫而有天下)
　女媧有體孰制匠之(玊逸云女媧人頭蛇身/一日七十化其躰如此)
媧軀虺號占以類之胡曰日化七十工獲詭之
舜服厥弟終然爲害何肆犬體而厥身不危敗(象謀/殺舜)
舜弟眡厥仇畢屠水火夫固優游以聖而孰殆厥禍犬齗于
德終不克以噬昆庸致愛邑鼻以賦富(鼻即有􁃦/象所封邑)
　呉獲迄古(古公/亶父)南嶽是止孰期去斯得兩男子(太乃/仲雍)
嗟伯之仁遜季旅嶽雍同度厥義以嘉呉國
　縁鵠飾玉(伊尹烹鵠/羮飾玉鼎)后帝是饗何承謀夏桀終以㓕䘮帝
　乃降觀下逢伊摯(尹/名)何條放致罰而黎伏大說
空桑鼎殷(列子注伊尹母居伊水之上旣孕夢神告曰臼水/出而東走无顧明曰曰出水東走十里其邑尽爲)
(水身因化爲空桑有莘氏女採桑得嬰兒空/桑之中故命曰伊尹献其君令庖人飬之)謟羮厥鵠惟軻
知言􁃂焉以爲不(􁃂居莧切/又音閑)仁易愚危夫曷揆曷謀咸逃叢
淵虐后以劉(揚雄方言秦晋宋/衛之間謂殺曰劉)降厥觀于下匪摯孰承條伐
巢放民用潰厥疣(于求/切)以夷于膚夫曷不謡
　簡狄在臺嚳何宜玄鳥致貽女何喜(簡狄侍于臺上/吞燕卵而生契)
嚳狄禱禖契形于胞胡乙鷇之食而怪焉以嘉(鷇當作/㲉夘也)
　該秉季德厥父是臧(朱云此章未詳諸說亦/異詳此該字恐是啓字)
該德胤考(考一本作孝王逸云該包也父謂契也言湯能包/特先人之未德柳文元注云該謂蓐收王逸注誤)
(案下文恒秉季德旣非人/名子厚之言亦自相戾)蓐收于西瓜虎手鉞尸刑以司慝
(囯語号公夢神人面白毛虎瓜執鉞立於西/阿史嚚曰如君之言則蓐收也天之刑神也)
　胡終弊于有扈牧夫牛羊(有扈伐啓啓伐㓕/之有扈遂爲牧竪)
牧正矜矜澆扈爰踣(踣蒲墨切王逸云有扈澆囯名少/康爲仍牧正豈子厚承逸之誤欤)
　干協時舞何以懷之(王逸云干求舞務協和懷來/也言少康朱云舜懷有苗)
階干以娯苗革而格不迫以死夫胡狃厥賊(狃女/乆切)
平脅曼膚何以肥之(王逸云紂爲無道天下乖离/懷憂癯瘦而反形躰曼澤)
辛后騃狂無憂以肥肆蕩弛厥體而充膏于肌嗇寳𬒳躬焚
以旗之(騃五駭切辛紂也紂敗衣寳玉之衣赴/火而死武王斬紂頭懸之太白之旗)
　有扈牧竪云何而逢擊牀先出其命何從(言啓擊殺/有扈于牀)
扈釋于牧力使后之民仇焉㝢啓牀以斮(㝢一本/作寓)
恒秉季德焉得夫朴牛何往營班禄不但還來(朴大/也)
殷武踵德爰獲牛之朴夫唯陋民是冒而丕號以瑞卒營而
班民心是市(朱云湯出獵得大牛不但驅馳往來/而巳還輒以所獲徧施禄惠於百姓)
昏微循迹有狄不寕何繁鳥萃棘負子肆情(王逸云循闇/微之道爲夷)
(狄之行謂解居父聘呉過陳見婦人負子欲/与之肆情婦人曰墓門雖无人棘上猶有鴞)
解父狄淫遭慤以赧彼中之不目而徒以色視(赧乃板/切愧也)
眩弟並淫(象/也)危害厥兄何變化以作詐後嗣而逢長
象不兄龔而奮以謀盖(奮一本/作肆)聖孰凶怒嗣用紹厥爱
成湯東廵有莘爰極何乞彼小臣(伊尹/也)而吉妃是得水濵
　之木得彼小子(伊尹生/空桑中)夫何惡之媵有莘之婦
莘有玉女湯廵爰獲旣内克厥合而外弼于德伊知非妃伊
之知臣曷以不識胡木化于母以蝎厥聖(蝎胡葛切木中/蠧虫喻伊尹)喙
鳴不良謾以詭正盡邑以墊孰譯彼夢(墊都/念切)
　湯出重泉夫何辠尤(朱云辠古罪字重泉地名/所謂夏䑓桀拘湯於此)不勝心伐
　帝夫誰使挑之(挑徒了切王逸云湯不勝/衆心而伐桀桀先挑之也)
湯行不類重泉是囚違虐立辟實罪德之由(辟婢亦/切法也)師憑怒
以割癸挑而讎(癸桀/也)
　㑹􁇻爭盟(􁇻与/朝同)何踐吾期蒼鳥羣飛(蒼鳥/鷹也)孰使萃之到擊
　紂躬(朱云到/作列)叔旦不嘉(周公/也)何親揆發足周之命以咨嗟
　授殷天下其位安施反成乃亡其罪伊何爭遣伐器何以
　行之並驅擊翼何以將之
膠鬲比漦雨行踐期(潘云此毗至切近也漦疑當作嫠剥也/王逸云紂使膠鬲視師武王曰以甲子)
(至㑹于雨武王晝夜行或請休息武王/曰膠鬲今報紂矣甲子不到紂必殺之)捧盎救灼仁興以畢
隨鷹之咸同得使萃之頸紂黄鉞旦孰喜之(朱云武王以黄/鉞斬紂周公旦)
(不喜親斬紂/頭之亊耳)民父有釐嗟以羙之位庸芘民仁克莅之紂淫
以害師殛圯之咸逭厥死爭徂器之翼鼓顚禦讙舞靡之
　昭后成遊南土爰底厥利惟何而逢彼白雉(王逸云昭王/出遊南至於)
(楚楚人沉之昭王南遊何以利於楚乎越/裳献白雉昭王德不能致欲親往逢迎之)
水濵翫昭荆䧟弑之繆迓越裳疇肯雉之
　穆王巧挴夫何爲周流(梅芒改/切貪也)環理天下夫何索求
穆懵祈招猖洋以游輪行九野惟怪之謀胡紿娯戴勝之獸
觴瑶池以迭謡(左昭十二年祭公作祈招詩止穆王之心西/王母戴勝与穆天子觴于瑶池之上爲謡曰)
(白雲在天山陵自出道理脩逺山川間之将/子无死尚能復來荅曰万民平均吾顧見汝)
　妖夫曵衒何號乎市周幽誰誅焉得夫襃姒(朱云衒熒絹/切有二龍止)
(於夏庭龍亡而漦在周厉王發而觀之漦流于庭処妾遇/之而生女弃之時有謡曰檿孤箕服寔亡周囯後有賣是)
(器於市者以爲妖怪執而戮之夜得亡去聞所弃女啼声/哀而収之湪齊襃後襃人入此女贖罪幽王惑而爱之一)
孺賊厥詵爰檿其弧幽禍挐以夸憚褒以漁淫嗜薎殺諌尸
謗屠孰鰥漦以徴而化黿是辜(薎即/幾字)
　天命反側何罰何怙(朱云反側/言无常也)
天邈以蒙人么以离胡克合厥道而詰彼尤違(么或作/厶音私)
　齊桓九㑹卒然身殺(朱云九紏通用卒終也/盖桓公之會十有五)
桓號其大任屬以傲幸良以九合逮孽而壞
彼王紂之躬孰使亂惑何惡輔㢸(即弼/字)讒謟是服比干何
　逆而抑沈之雷開何順而賜封之何聖人之一德卒其異
　方梅伯受醢箕子佯狂(朱本佯作詳音/佯雷開侫人)
紂無誰使惑堆志爲首逆圗倒視輔䜛以僇寵(諸本多/无僇字)干異
召死雷済克后(比干/雷開)文德邁以𬒳(文王/也)芮鞫順道醢梅奴箕
忠咸䘮以醜􁊫
稷惟元子帝何篤之投之于氷上鳥何燠之何馮弓挾矢
殊能將之旣驚帝切激何逢長之(王逸云馮大挾持也言/后稷長持大強弓挾箭)
(矢洪㒷祖云此与下文相屬言武/王能馮弓挾矢而將之以殊能)
棄靈而功篤胡爽焉翼氷以炎盍崇長焉旣歧旣嶷冝庸將
焉紂凶以啓武紹尚焉
　伯昌號衰(文/王)秉鞭作牧何令徹彼歧社命有殷之國
伯鞭于西化江漢滸昜歧社以太國之命以祚武
　遷藏就岐何能依(王逸云文王朱云言大/王徙其宝藏來就𡵨下)
踰梁槖囊羶仁蟻萃(莊子徐无鬼萹蚁/慕羊肉羊肉羶也)
　殷有惑婦何所譏(王逸云謂妲己惑誤/於紂不可復譏諌也)
妲㓕淫啇痡民以亟去(妲丹逹切痡音敷又普吳/切病也亟紀力切疾也)
　受賜兹醢西伯上告何親就上帝罰殷之命以不救
(朱云紂醢梅伯以賜諸侯文王受之以祭告語於/上帝帝乃親致紂之罪罰故殷之命不可復救也)
肉梅以頒烏不台訴孰盈癸惡兵躬殄祀(鳴當作曷/癸當作紂)
　師望在肆昌何志鼓刀楊聲后何喜(后謂文王也/昌文王名)
牙伏牛漁積内以外萌歧目厥心瞭眡顯光奮力屠國以髀
髋厥啇(髀髋音陛寛吕望屠牛文王問/之吕望曰下屠屠牛上屠屠囯)
　武發殺殷何所悒載尸集戰何所急(王逸云尸主也/載文王木主)
發殺曷逞寒民于烹惟栗厥文考(以栗/爲主)而䖍子以徂征
　伯林雉經維其何故何感天抑墬夫誰畏懼(王逸云/謂申生)
中譛不列恭君以雉胡螾訟蟯賊而以變天地(螾蟯喻/􁖃姬)
　皇天集命惟何戒之受禮天下又使至代之
天集厥命惟德受之胤怠以弃天又祐之(天祐下民/作之君師)
　𥘉湯臣摯(摯伊/尹名)後兹承輔何卒官湯尊食宗緒
湯摯之合祚以乆食昧始以昭末克庸成績
　勲闔夢生少離散亡何壯武厲能流厥嚴(王逸云呉闔廬/祖父壽夢也闔)
(廬怨不得爲王少离散亡放在列乃刺王/僚代爲呉王大有功勲壯大也嚴威也)
光徴夢祖(光闔/庐名)憾離以厲仿偟激覆而勇
　彭鏗斟雉帝何饗受壽永多夫何乆長(彭祖名鏗献/雉羹於堯)
鏗羮于帝聖孰嗜味夫死自暮而誰饗以俾壽
　中央共牧后何怒蠭蟻微命力何固(𡵨首之蛇争共/食牧草自相齧)
螝齧巳毒不以外肆細腰羣螫夫何足病(螝胡對切/一云虺字)
　驚女采薇鹿何祐比至回水萃何喜(王逸云昔者女子采/薇菜有所驚而走萃)
(止也女子驚而此走至於回水之/上止而得鹿遂有福喜朱云未詳)
萃回偶昌鹿曷祐以女
　兄有噬大弟何欲昜之以百兩卒無禄(元注云問云百两/盖謂車也王逸以)
(爲百两金誤也朱云舊注以爲秦公/子鉞之事然与左傳不同未知是否)
鍼欲兄愛以快侈冨愈多厥車卒逐以旅(晋語秦后子/奔晋車千乗)
　薄暮雷電歸何憂厥嚴不奉帝何求伏匿穴處爰何云荆
　勲作師夫何長先悟過改更我又何言(王逸云屈原書壁/所問畧訖日暮故)
(夫天雨雷電復至自解曰帰/何憂乎朱云此下皆不可曉)
咨吟于野胡若之佷嚴墜誼殄丁厥任合行違匿固若所咿
嚘(音伊/憂)忿毒意誰與醜齊徂秦㗖厥詐䜛登狡庸咈以施丼
恬禍㐫亟鋤夷愎不可化徒若罷(音疲/劳也)
　呉光爭國乆余是勝(吳光即/闔閭)何環穿自閭社丘陵爰出子
　文(一本作環閭穿社以及五陵是淫是蕩爰出/子文朱云子文事見論語他則不可曉矣)吾告堵敖
　以不長(朱云堵敖者楚文/王子成王兄也)何試上自予忠名彌彰(試一本/作譏予)
(一本作与彰/一本作章)
闔綽厥武滋以侈頽於莵不可以作怠焉庸歸(元注云問云/爰出子文哀)
(今無此人但任予蘭也王逸云子文之母鄖公之女旋穿閭/社通於丘陵以淫而生子文弃之有虎乳之楚人謂乳爲榖)
(謂虎爲於莵故名榖於莵/榖如口切於音烏莵音徒)欵吾敖之閼以旅尸(元注云楚人/謂未成君而)
(死日敖堵敖楚文王兄也今哀懷王將如堵敖不長/而死以此告之逸注以爲堵敖不長楚賢人大謬)誠若名
不尚曷極而辭(元注云一本作食姑不失聖人胡往不道朱/文公云屈原彷徨山澤見楚有先王之廟及)
(公卿祠堂圗畫天地山川神靈琦瑋及古聖賢恠物行事因/書其壁何而問之以渫憤懣舊注之說徒以多識異聞爲功)
(唐柳宗元始欲質以義理爲之條對然亦斈/未聞道而誇多衒巧之意猶有雜乎其間)
増廣註釋音辯唐柳先生集卷之十四
増廣注釋音辯唐柳先生集卷之十五
　○問答
　　　晉問(晁无咎甞取此文附續楚詞其系曰枚乗七發/蓋以微諷呉王濞毋反晉問亦七蓋效七發以)
(諷時君薄事役/而隆道實云)
呉子問於栁先生曰(呉子呉武陵也/先生子厚自謂)先生晉人也晉之故宜
知之(故字下一本有封/字者因下文而誤)曰然然則吾願聞之可乎曰可晉之
故封太行掎之(掎舉綺切/徧引也)首陽起之(首陽/山名)黄河迤之(潘云迤/演爾切)
(邪行也字/亦作迆)大陸靡之(大陸澤名/靡曼也)或巍而髙或呀而淵(呀虚加/切張口)
(也)景霍汾澮以經其壖(晋語注景大也霍山在河東汾㑹水/名潘云汾符分切澮古外切壖而宣)
(切在河/邊地)若化若遷鈎嬰蟬聮然後融爲平川而侯之都居大
夫之邑建焉其髙壯則騰突撐拒(撐由庚切衰/拄也拒捍也)聱岈欎怒(声/五)
(交切語不入岈許加切山/深貌与谺同谷中大空)若熊羆之咆(音/炰)虎豹之嘷(音/豪)終古
而不去攫秦搏齊(攫厥縳/切持也)當者失據燕狄惴怯若卵就壓(壓/或)
(作/甎)振振業業覷關蹀户(覷七慮切伺視也/蹀逹協切蹈也)惕若僕妾其按衍
則平盈旋縁紆徐夷延若飛䳒之翔舞(童云䳒与鳶/同余專切)洄水之
容與以稼則碩以植則茂以牧則蕃以畜則庻而人用是富
而邦以之阜其河則濬源崑崙入于天淵出乎無門行乎無
垠自匈奴而南以介西鄙衝奔太華(去声山名/在晋之西)運肘東指混
潰后土(混音渾潰/胡對切)濆濁麋沸(濆音汾又房/吻切湧也)黿鼉詭怪于于汨
汨騰倒䭿越(潘云汨音骨䭿/音佚馬足疾貌)委泊涯涘(音俟/水涯)呀呷欱納(呀呼/加切)
(張口也呷迄甲切吸/也欱呼合切大歠也)摧雜失墜其所盪激則連山參差廣野
瓌裂轟雷努風(轟呼宏切/努音弩)撼􁊣于􁖇(撼戸敢切摇也􁊣諸韻/无此字一本作頷音憾)
(􁖇音/戞)崩石之所轉躍大木之所擢拔漰泙洞踏者(漰披朋切/水激有声)
(泙白明切水/鳴踏音沓)彌數千里若萬夫之斬伐而其軸轤之所負(軸/音)
(逐舡尾施施処轤音盧舡上刺櫂処又/漢律名舡方長爲舳艫二字皆當從舟)橦檣之所御(橦傳江/切檣音)
(牆舡/桅也)鱗川林壑隳雲遁雨瞬目而下者(瞬音舜/揺目)榛榛沄沄百
舎一赴若是何如呉子曰先生之言豐厚險固誠晉之美矣
然晉人之言表裏山河者(左僖二十六/年子犯云)備敗而巳非以爲榮
觀顯大也呉起所謂在德不在險(見史記/魏丗家)皆晉人之藉也(皆/一)
(本作此藉/一本作籍)願聞其他
先生曰大鹵之金(鹵音魯太/原晉陽縣)棠谿之工(棠谿属/蔡州)火化水淬(潘/云)
(取内切前漢作焠注謂/燒而内水中以堅之)器備以充爲棘爲矛(棘即/㦸字)爲鎩爲鈎
(鎩音殺/長矛)爲鏑爲鏃(鏑音的鏃作/木切並矢鋒)爲爲鍭(晏本如此寫宣献本/无爲鏃爲三字張云)
(鍭音侯/矢名)出太白徴蓐收召招摇伏蚩尤肅肅褷褷(一作祁童/云褷褷宜)
(切􁐪或/從徙)合衆靈而成之博者狹者曲者直者歧者勁者長者
短者攅之如星奮之如霆運之如縈浩浩弈弈淋淋滌滌熒
熒的的若雪山氷谷之積觀者膽掉(徒弔/切)目出寒液(淚/也)當空發
耀英精互繞晃蕩洞射天氣盡白日規爲小鑠雲破霄跕墜
飛鳥(跕都牒切/又它協切)弓人之弓函人之甲膠角百選犀兕七屬(童/云)
(音注周礼考工函/人犀甲七屬音注)乃使跟超掖夾之倫(童云跟音根/足偅夾音俠)服而持
之南瞰諸華(瞰苦濫/切逺視)北讋群夷(讋質渉/切失氣)技擊節制(荀子斉之/技擊威文)
(之節/制)聞於天下是爲善師延目而望之固以拳拘喘汗免胄
肉袒進不敢降(胡江/切)退不敢竄若是何如呉子曰夫兵之用
由德則吉由暴則凶是又不可爲美觀也先軫曰師直爲壯
曲爲老(出左傳僖公/二十八年)况徒以堅甲利刃之爲上哉
先生曰晉國多馬屈焉是産(屈求勿切又居勿/切屈地生良馬)土寒氣勁崖
坼谷裂草木短縮鳥獸墜匿而馬蕃焉師師兟兟(駪音詵/進也)溶溶
紜紜轠轠轔轔(上音雷/轔音隣)或赤或黄或玄或蒼或醇或駹(莫江/切雜)
(色)黭然而隂(黭音揜/黒色)炳然而陽若旌􁈎旂幟之煌煌乍進乍
止乍伏乍起乍奔乍躓(音致/跲也)若江漢之水疾風驅濤擊山盪
壑雲沸而不止群飲源槁迴食野赭(音者/赤色)浴川蹙浪噴震播
􁮺(噴普問切鼓/鼻也􁐪音洒)漬漬焉若海神駕雪而來下觀其四散惝怳
(童云倘齒两切本作敝/怳許往切倘怳強皃)開合萬狀喜者鵲厲怒者人搏決然
坌躍(坌蒲/悶切)千里相角風􁏢霧鬛(􁏢祖/紅切)斸山抉壑(􁧐音燭/䂨也)耳揺
層雲腹捎衆木(潘云捎師交切/芟也又音宵)寂寥逺游不夕而復攫地跳
梁堅骨蘭筋(相馬經一筋從玄中岀謂之蘭筋玄/中者目上䧟如井字蘭筋竪者千里)交頸互齧
鬪目相馴聚溲更虚昻首張齗其小者則連牽繳繞仰乳俯
齕(下没切/齧也)蟻雜螽集啾啾潗潗(張云七立切上林林潗/湁鼎沸注謂水激也)旅走
叢立其材之可者收歛攻教掉手飛縻指毛命物百歩就覊
牽以荀息(榖梁僖二年荀息/牽馬操璧面前)御以王良(左哀二年郵良曰我/御之上也即王良)
超以范鞅(左傳㐮公二十三年范/鞅請超乗持帶逐超乗)軒以欒鍼(童云上音鵉下/其廉切人姓名)
(左傳成十六年栾鐵爲右/掀公出於淖掀音軒㪯也)以佃以戎獸獲敵摧若是何如呉
子曰恃險與馬者子不聞乎故曰冀之北土馬之所生是不
一姓(左傳昭公四年/晋司馬侯云)請置此而新其說
先生曰晉之北山有異材梓匠工師之爲宫室求大木者天
下皆歸焉仲冬旣至寒氣凝成外淍内貞瀋液不行(童云瀋/昌枕切)
(說文汁也/液音亦)乃堅乃良萬工舉斧以入必求諸巖崖之欺傾磵
壑之紆縈凌㠝岏之杪顚(㠝祖丸切岏五官切山銳皃/杪音眇標末也顚山之高処)漱泉
源之淦瀯(淦古南切瀯/音營水流皃)根絞怪石不土而植千㝷百圍與石
同色羅列而伐者頭抗河漢刃披虹霓聲振連峦柹填層谿
(童云柹音胏古/廢切削木札也)丁丁登登(丁中/莖切)硠硠稜稜(硠吕/唐切)若兵車之乗
凌其響之所應則潰潰漰漰(披萌/切)洶洶薨薨(洶許/拱切)若騫若崩
若螭龍之鬪風霆相騰其殊而下者札􁖇捎殺(􁖇音/戞)摧崪坱
圠(崪作没昨律二切山峻皃坱/烏朗切塵也圠音軋山曲也)霞披電裂又似共工觸不周
而天柱折(列/子)鵾鸛鶖鶬(童云音昆/灌秋倉)號鳴飛翔貙豻虎兕(䝙勑/俱切)
(豻音/岸)奔觸讋慄伏無所入遯無所脫然後㫁度收羅捎危顚
芟繁柯乗水潦之波以入于河而流焉盪突硉兀(童云硉郎/兀切硉兀)
(危石/也)轉騰冒没類秦神驅石以梁大海(三斉畧記秦始皇驅/石下海石去不速神)
(人鞭/之)抵曲鱗蹙匯流雷解(匯音㑹水合流一/音胡罪切水迴)前者汨越後者
迫隘乃下夫龍門之懸水摺拉頽踏(童云摺質渉切敗也張/云拉落合切摧也亦通)
(作/摺)捽首軒尾(捽昨/没切)澒入重淵(澒胡動切/太水𪷟澒)不知其幾百里也濤
波之旋㴞山觸天旣渟旣平弥望悠焉良乆乃始昻屹涌溢
挺拔而岀林立峰崪穿雲蔽日渙然自撓復就行列渾渾而
去以至其所唯良工之指顧叢䑓阿房(叢䑓在耶郸城中連/聚非一趙武靈王建)
(房音旁/始皇造)長樂未央建章昭陽之隆麗詭特(漢宫/殿)皆是之自岀
若是何如呉子曰吾聞君子患無德不患無土患無土不患
無人患無人不患無宮室患無宫室不患材之不巳有先生
之所陳四累之下也且虒祁旣成諸侯叛之(虒音斯一本作/禠左傳昭公十)
(三年晉成虒祈之宮諸侯皆有/心注虒祈地名在絳縣之西地)
先生曰河魚之大上迎濤波(一有/羅字)壅津涯千里雷馳重馬輕
車遂以君命矢而縱觀焉(左傳隱公五年矢/魚于棠注矢陳也)大罟断流脩網
亘山罩罶䍡罣(罩都教切曲梁罶力九切䍡音鹿童云張衡/西京賦設罣䍡注云魚網也音獨鹿唐韵古)
(賣切又胡封切皆不說是漁網今/上文四物皆是魚網當音鹿獨)織紝其間巨舟軒昻仡仡
還環水師更呼聲裂商顔(商山之顔/見前漢志)於是鼓譟沓集而從之
抳龍吭(吭戸/郎切)拔鯨鰭(音/耆)戮白黿逐毒螭叱溤夷立水湄搜攪
流離(攪古/巧切)掬縮推移梁㑹網蹙騰天彌圍掉擗擁踴(童云擗/音璧說)
(文人不/能行也)以登夫歴山之垂如川之歸如山之崔(音摧字/亦作摧)如雲
之披其有乗化㑹神振㧞漣淪(漣音連水成文/也淪音倫小波)摛竒文岀怪
鱗騰飛濤而上逸生電雷於龍門者猶仰綸飛繳頓踏而取
之(繳音灼踏/一本作踣)莫不脫角裂翼呀嚇匍匐(呀虚加切張口嚇/音赫口拒人怒也)復
就臠切莫保龍籍具糅五味(具一作甘糅/女救切雜也)布列雕爼風雲失
勢沮散逺去若夫魦鱨鮪鯉鰋鱧魴鱮之瑣屑蔑裂者(魦音/沙鱨)
(音常鮪音洧鯉音里鰋音偃/鱧音禮魴音防鱮音叙上声)夫固不足悉數漏脫紘目飬之
水府而三河之人則巳塡溢饜飫腥膏舄鹵聞膾炙之美則
掩鼻蹙頞(何葛/切)賤甚糞土而莫顧者也若是何如呉子曰一
時之觀不足以夸後丗口舌之味不足以利百姓姑欲聞其
上者
先生曰猗氏之塩(猗於宜切縣名/有塩池属河中)晉寳之大也人之頼之與
榖同化若神造非人力之功也但至其所則見溝堘畦畹之
交錯輪囷(堘神陵切/稲中畦)若稼若圃敞兮勻勻渙兮鱗鱗邐瀰紛
屬(邐力𥿄切㳽/音弥屬音燭)不知其垠俄然決源釃流(釃山宜切/又所綺切)交灌互
澍(注樹/二音)若枝若股委屈延布(屈/作曲)脉冩膏浸潗􁊨滑汩(潗即/入切)
(滑戸八切汨音/骨又越筆切)彌髙掩􁃦漫壠冒塊(漫平/声)決決没没逺近混
㑹抵值堤防瀴瀛沛濊(瀴伊盈切濊/火活切水声)偃然成淵漭然成川(漭/音)
(莽大/水皃)觀之者徒見浩浩之水而莫知其以及神液隂漉丼鹵
宻起(鹵鹹/水)孕靈冨媪(童云媪烏皓切老女稱/前礼楽志后土富媪)不愛其美無声
無形熛結迅詭(張云熛卑遥切/說文云火飛也)廻眸一瞬積雪百里皛皛羃
羃(皛胡了胡灼二切明也/羃音宻一本作幕幕)奮僨離析(童云債方/問切僵也)鍜圭椎璧(鍛/丁)
(貫切椎音槌/言塩之狀)眩轉的皪乍似隕星及地明㓕相射(㓕一本作/激射食亦)
(切)水裂雹碎巃嵸増益(巃格孔切嵸祖紅/子孔二切山皃)大者印纍小者珠
剖涌者如坻(張云坁音墀水/渚也又典礼切)拗者如缶日晶熠煜(晶音精熠/羊入切煜)
(音/育)螢駭電走亘歩盈車方尺數斗於是裒歛合集㪯而堆之
皓皓乎懸圃之巍巍曒乎溔乎狂山太白之淋漓(曒古了切/白也溔弋)
(沼切大水皃太白山名漓潘本/云作㒧流皃一曰水渗入地)駭化變之神竒卒不可推也
然後驢驘牛馬之運(驘与/騾同)西出秦隴南過樊鄧北極燕代東
逾周宋家獲作鹹之利人𬒳六氣之用和鈞兵食以征以貢
其賚天下也與海分功可謂有濟矣若是何如呉子曰魏絳
之言曰近寳則公室乃貧(出左傳成/公七年)豈謂是耶雖然此可以
利民矣而未爲民利也先生曰願聞民利呉子曰安其常而
得所欲服其教而便於巳百貨通行而不知所自來老㓜親
戚相保而無德之者不苦兵刑不疾賦力所謂民利民自利
者是也
先生曰文公之霸也援秦破楚嚢括齊宋曹衛觧裂魯鄭震
恐定周于温奉冊受錫夾輔紏逖(逖勑力切左傳僖公二十/八年䇿命晋侯紏逖王慝)
(注逖逺也有惡於/王者糾而逺之)以爲侯伯齊盟践土低昻玉帛天子恃焉
以有諸侯諸侯恃焉以有其國百姓恃焉以有其妻子而食
其力叛者力取附者仁撫推德義立信譲示必行明所嚮逹
禁止一好尚春秋之事(謂朝聘/之事)公侯大夫䇿文馬馳軒車出
入環連貫于國都則有五筵之堂九几之室(筵八尺几三尺/周礼冬官云室)
(中度以几堂上度/以筵度待洛切)大小定位左右有秩禽牢餼饋交錯文質
饗有嘉樂宴有庭實登降好賦犧象畢出(張云犧素何切/㰕象皆尊名)犒
勞贈賄(勞郎到切賞功/賄呼罪切貨也)率禮無失六卿理兵大戎小戎鍾鼓
丁寕以討不㳟(左傳宣公四年/注丁寕鉦也)車埒萬乗(埒音劣侔/也乗去声)卒半天
下鼓之則震斾之則畏(左傳昭公十三年復斾之諸侯畏/之注軍將戦則斾故曳施以恐之)其
號令之動若水之源若輪之旋莫不如志當此之時咸能驩
娯以奉其上故其民至于今好義而任力此以民力自固假
仁義而用天下其遺風尚有存者若是可以爲民利也乎呉
子曰近之矣然猶未也彼霸者之爲心也引大利以自嚮而
摟他人之力以自爲固(摟音/摟)而民乃後焉非不知而化不令
而一異乎吾嚮之陳者故曰近之矣猶未也
先生曰三河古帝王之更都焉(更音庚三河河東河南河北/也舜都蒲坂禹都夏縣皆在)
(河東伏羲神農都陳郡在河南一云伏羲都曲阜黄帝都鄭/州少昊都窮桑皆在河南黄帝都涿鹿則在河北又云堯都)
(河東殷都河/内周都河南)而平陽堯之所理也(平陽今/晉州)有茅茨采椽土型
之度(型音形羮器以瓦爲之韓子云/堯彩椽不乱茅茨不剪啜士型)故其人至于今儉嗇有
温㳟克譲之德故其人至于今善譲有師錫僉曰疇咨之道
故其人至于今好謀而深有百獸率舞鳯凰來儀於変時雍
之美(於音/烏)故其人至于今和而不怒有昌言儆戒之訓故其
人至于今憂思而畏禍有無爲不言垂衣裳之化(晏本无/裳字)故
其人至于今恬以愉此堯之遺風也願以聞於子何如呉子
離席而立拱而言曰美矣善矣其蔑有加矣此固吾之所欲
聞也夫儉則人用足而不淫譲則遵分而進善其道不闘(分/扶)
(問/切)謀則通於逺而周於事和則仁之質戒則義之實恬以愉
則安而乆於其道也至乎哉今主上方致太平動以堯爲準
先生之言道之奥者若果有貢於上則吾知其易易焉也(易/並)
(以豉切易易出礼記郷飲/酒義一本只有一易字)舉晉國之風以一諸天下如斯而
巳矣敬再拜受賜
　　　答問
有問柳先生者曰先生貌類斈古者然遭有道不能奮厥志
獨𬒳罪辜廢斥伏匿交遊觧散(觧音/蟹)羞與爲戚生平嚮慕毀
書㓕跡他人有惡指誘増益身居下流爲謗藪澤罵先生者
不忌陵先生者無讁遇揖目動聞言心惕時行草野不知何適
獨何劣耶觀今之賢智莫不舒翹揚英推類援朋疊足天庭
魁壘恢張(魁口賄切壘音磊一本作/礨魁壘壯皃張一本作能)群驅連行竒謀髙論左
右抗聲出入翕忽擁門塡扄一言出口流光垂榮豈非偉耶
先生雖讀古人書自謂知理道識事機而其施爲若是其悖
也狼狽擯僇(音/戮)何以自表於今之丗乎先生荅曰敬聞命然
客言僕知理道識事機過矣僕懵夫屈伸去就觸罪受辱幸
得聮支體完肌膚猶食人之食衣人之衣用人之貨無耕織
居販(居儲/貨也)然而活給羞媿恐慄之不暇今客又推當丗賢智
以深致誚責吾縲囚也(縲倫追/切黒索)逃山林入江海無路其何以
容吾軀乎願客少假声氣使得詳其心次其論客曰何取先
生曰僕少甞斈問不根師說心信古書以爲凡事皆易不折
之以當丗急務徒知開口而言閉目而息挺而行躓而伏(躓/音)
(致)不窮喜怒不究曲直衝羅䧟穽不知顛踣(蒲比/切)愚憃狂悖
若是甚矣又何以㳟客之教而承厚德哉今之丗工拙不欺
賢不肖明白其顯進者語其德則皆茫洋深閎端貞鯁亮苞
并涵養與道俱往而僕乃蹇淺窄僻跳浮嚄唶(嚄集韵胡陌/切大呼也又)
(壅唶多言也唐韵嚄唶大喚也唶/子夜切嘆声也又側伯切大声也)抵瑕䧟厄固不足以趑趄
批捩而追其跡(趑于咨切趄千餘切行不/進皃批蒲結切捩力結切)舉其理則皆謨明
淵沉剖㣲窮深(剖晋/后切)劈析是非(劈匹/歴切)校度古今而僕乃緘鉗
塞黙(緘五咸切/鉗其廉切)耗眊窒惑(眊音冒/目少睛)抉異探怪起幽作匿攸攸
恤恤(左傳昭公十三年恤恤乎湫乎/攸乎注攸懸危皃恤憂患也)卒自旤賊(旤即/禍字)固不足
以睢盱激昻而效其則(童云睢翾規切仰目/也盱匈于切張目也)言其斈則皆揔
攬羅絡横竪雜博天旋地縮鬼神交錯而僕乃單庸撇莩(童/云)
(撇匹蔑切/字正作撆)離䟽空虚竊聽道塗顓嚚蒙愚不知所如固不足
以抗顔揺舌而與之俱稱其文則皆汗漫輝煌呼嘘隂陽(虚/一)
(作/噏)轇轕三光(轇轕音交葛長/逺皃一日雜乱)陶鎔帝皇而僕乃朴鄙艱澀培
塿潗湁(張云培薄口切或作㟝塿朗口切博雅培塿冡也左/氏魯㐮公二十四年云部士无松栢字不从士童云)
(潗子入七立二切/湁丑入切水皃)毫聮縷緝塵出坱入(坱於/朗切)固不足以攄摛
踊三而渉其級兹四者懸判雖庸童小女皆知其不及而又
裹以罪惡纒以羈縶(上居宜切/下渉立切)客從而擠之(㨈牋西子計/二切排也)不
亦忍乎且夫白羲緑耳之得康莊也(羲晏本作蟻馬名列子/云周穆王駕八駿之乗)
(右緑耳左白羲又尔雅道/五逹謂之康六逹謂之莊)逐奔星先飄風而跛驢不出泥滓
黄鍾元間之登清廟也(囯元云元間大吕注在陽律之/間潘云間如字又間厠之間)鏗天
地動神祇而嗚嗚咬哇(嗚嗚秦声咬五巧切哇/於加烏爪二切邪声)不入里耳西
子毛嬙之蹈後宫也(西子西施也毛/嬙越王嬖姬)皦朝日煥浮雲而無塩
逐於郷里(无塩/斉女)蛟龍之騰於天淵也彌六合澤萬物而蝦與
蛭不離尺水(蛭音質/水虫)卓詭倜儻之士之遇明丗也(倜他歴切/儻他黨切)
(不羁/也)用智能顯功烈而麽眇連蹇(麽目果切細也連盧/蹇切出前揚雄傳)顚頓
披靡固其所也客又何怪哉且夫一渉險阨懲而不再者烈
士之志也知其不可而速巳者君子之事也吾將竊取之以
没吾丗不亦可乎乃歌曰堯舜之修兮禹益之憂兮能者任
而愚者休兮蹮蹮篷藋(蹮音仙藋徒/呌切藜藋也)樂吾囚兮文墨之彬彬
(一本作/申申)足以舒吾愁兮已乎巳乎曷之求乎客乃笑而去
　　　起廢答
柳先生旣㑹州刺史即治事還遊于愚溪之上溪上聚黧老
壯齒(黧音黎/黒黄色)十有一人謖足以進(謖山六/切起也)列植以慶卒事相
顧加進而言曰今兹是州起廢者二焉先生其聞而知之歟
荅曰誰也曰東祠躄浮圖(躄於益切/不能行)中廐病顙之駒(音/拘)曰若
是何哉曰凡爲浮圖道者都邑之㑹必有師師善爲律以勑
戒始斈者與女釋者甚尊嚴且優游躄浮圖有師道少而病
躄日愈以劇居東祠十年扶服輿曵(扶服与/匍匐同)未甞及人仄匿
愧恐殊甚(仄一本作側/一本无朱字)今年他有師道者悉以故去始斈者
與女釋者倀倀無所師(童云倀丑良切倀倀无/見皃又音棖獨立也)遂相與出躄
浮圖以爲師盥濯之(盥古緩古玩/二切澡也)扶持之壯者執輿㓜者前
驅𬒳以其衣導以其旗怵惕疾視引且翼之躄浮圖不得巳
凡師數百生(一云/人生)日饋飲食時献巾帨(始銳切/佩巾)洋洋也舉莫
敢踰其制中廐病顙之駒顙之病亦且十年色玄不尨無異
技硿然大耳(硿苦東戸/宋二切)然以其病不得齒他馬食斥棄異皁
(在早切/馬閑)恒少食屏立擯辱掣頓異甚垂首披耳懸涎屬地凡
廐之馬無肯爲伍㑹今刺史以御史中丞來莅吾邦屏棄群
駟舟以泝江將至無以爲乗廐人咸曰病顙駒大而不尨可
秣飾焉他馬巴僰痺㣣(僰蒲/墨切)無可當吾刺史者於是衆牽駒
上燥土大廡下薦之席縻之絲浴剔蚤鬋(剔他歴切蚤与爪/同謂除瓜鬋子浅)
(切剪/鬛)刮惡除洟莝以雕胡(莝音剉斬芻/也雕胡菰草)秣以香萁(音萁豆莖/潘云粱曰)
(香/其)錯具鱗纕(錯千落切纕/音㐮馬腹帶)鑿金文羈絡以和鈴(和合作鉌/車衡上鈴)纓
以朱緌(儒隹切/纓也)或膏其鬛或劘其脽(童云劘音磨平声張/云脽視隹切尻也)御
夫盡飾然後敢持除道履石立之水涯(音/沂)幢旟前羅(憧傳江/切旌旗)
(属旟音輿/旗畫鳥隼)杠蓋後隨(杠音江/旗竿)千夫翼衛當道上馳抗首出臆
(音/一)震奮遨嬉當是時若有知也豈不曰宜乎先生曰是則然
矣叟將何以教我黧老進曰今先生來吾州亦十年足軼疾
風(張云軼徒結切車/相過也又音逸)鼻知膻香(膻与/羶同)腹溢儒書口盈憲章包
今統古進退齊良然而一廢不復曽不若躄足涎顙之猶有
遭也朽人不識敢以其惑願質之先生先生笑且荅曰叟過
矣彼之病病乎足與顙也吾之病病乎德也又彼之遭遭其
無耳今朝廷洎四方豪傑林立謀猷川行群談角智列坐爭
英披華發輝揮喝雷霆老者育德少者馳聲丱角羈貫(丱古/患切)
(束/髮)排厠鱗征一位暫缺百事交并駢倚懸足曽不得逞不若
是州之乏釋師大馬也而吾以德病伏焉豈躄足涎顙之可
望哉叟之言過昭昭矣無重吾罪於是黧老壯齒相視以喜
且吁曰諭之矣拱揖而旋爲先生病焉
増廣註釋音辯唐柳先生集卷之十五
増廣註釋音辯唐柳先生集卷之十六
　說
　　　天說
韓愈謂柳子曰若知天之說乎吾爲子言天之說今夫人有
疾痛倦辱饑寒甚者因仰而呼天曰残民者昌佑民者殃又
仰而呼天曰何爲使至此極戾也若是者舉不能知天夫果
蓏飲食旣壞(童云蓏魯果切在/本曰果在地曰蓏)蟲生之人之血氣敗逆壅底
爲癰瘍疣贅瘻痔(瘍音陽瘻音漏痔丈/里切說文後病也)蟲生之木朽而蝎中
(張云蝎音曷木中/䖝非螫毒音歇者)草腐而螢飛是豈不以壞而後出耶物壞
蟲由之生元氣隂陽之壞人由而生蟲之生而物益壞食齧
之攻穴之蟲之禍物也滋甚其有能去之者有功於物者也
繁而息之者物之讎也人之壞元氣隂陽也亦滋甚墾原田
伐山林鑿泉以井飲窽墓以送死(窽音/𣢾)而又穴爲偃溲(偃一/作匽)
(漏也溲音/蒐咏也)築爲牆垣城郭臺榭觀游䟽爲川瀆溝洫陂池燧
木以燔(音煩/爇也)革金以鎔陶甄琢磨悴然使天地萬物不得其
情倖倖衝衝攻殘敗撓而未甞息其爲禍元氣隂陽也不甚
於蟲之所爲乎吾意有能殘斯人使日薄歲削禍元氣隂陽
者滋少是則有功於天地者也蕃而息之者天地之讎也今
夫人舉不能知天故爲是呼且怨也吾意天聞其呼且怨則
有功者受賞必大矣其禍焉者受罰亦大矣子以吾言爲何
如柳子曰子誠有激而爲是耶則信辯且美矣吾能終其說
彼上而玄者丗謂之天下而黄者丗謂之地渾然而中處者
丗謂之元氣寒而暑者丗之謂隂陽是雖大無異果蓏癰痔
草木也假而有能去其攻穴者是物也其能有報乎蕃而息
之者其能有怒乎天地大果蓏也元氣大癰痔也隂陽大草
木也其烏能賞功而罰禍乎功者自功禍者自禍欲望其賞
罰者大謬呼而怨欲望其哀且仁者愈大謬矣子而信子之
仁義以遊其内生而死爾烏置存亡得䘮於果蓏癰痔草木
耶(刘禹錫云柳子厚作天說以折韓退之之言文信美矣盖/有激而云非所以尽天人之際故作天論以極其辯附録)
(集/末)
　　鶻說(鶻胡/骨切)
有鷙曰鶻者穴于長安薦福浮圗有年矣浮圗之人室宇於
其下者伺之甚熟爲余說之曰冬日之夕是鶻也必取鳥之
盈握者完而致之以燠其瓜掌左右而易之旦則執而上浮
圖之跂焉縱之(跂丘弭去智二切浮/圖之跂塔之最髙処)延其首以望極其所行
往必背而去焉苟東矣則是日也不東逐南北亦然嗚呼孰
謂瓜吻毛翮之物而不爲仁義器耶(吻武粉切口邊/翮下革切羽莖)是固無
號位爵禄之欲里閭親戚朋友之愛也出乎鷇卵(鷇古候切/鳥子須哺)
(日鷇能自/食曰雛)而知攫食決裂之事爾(食字一本/上有博字)不爲其他凡食
類之飢唯旦爲甚今忍而釋之以有報也是不亦卓然有立
者乎用其力而愛其死以忘其飢又逺而違之非仁義之道
耶恒其道一其志不欺其心斯固丗之所難得也余又疾夫
今之說曰以喣喣而黙(喣於/遇切)徐徐而俯者善之徒以翹翹而
厲炳炳而白者暴之徒今夫梟鵂晦於晝而神於夜(梟堅堯/切不孝)
(鳥鵂音/休怪鴟)䑕不穴寢廟循牆而走是不近於喣喣者耶今夫鶻
其立趯然(趯音/逖丨)其動砉然(砉呼/􁆁切)其視的然其鳴革然是不近
於翹翹者耶由是而觀其所爲則今之說爲未得也孰若鶻
者吾願從之毛耶翮耶胡不我施寂寥泰清樂以忘飢
　　　朝日說(一本上/有祀字)
柳子爲御史主祀事將朝日其僚問曰古之名曰朝日而巳
(朝音/潮)今而曰祀朝日何也余曰古之記者則朝拜之云也今
而加祀焉者則朝且之云也(朝音/昭)今之所云非也問者曰以
夕而偶諸朝或者今之是乎余曰夕之名則朝拜之偶也古
者旦見曰朝暮見曰夕(見亚/去声)故詩曰邦君諸侯莫肯朝夕(雨/無)
(正/詩)左氏傳曰百官承事朝而不夕(左傳成公十/二年郤至云)禮記曰日入
而夕又曰朝不廢朝暮不廢夕(郷飲/酒義)晉侯將殺竪襄叔向夕
(向上声竪内竪襄/名也出囯晉語)楚子之留乾谿右尹子革夕(乾谿地名出/左傳昭公十)
(二/年)齊之亂子我夕(史記斉簡/公四年)趙文子礱其椽張老夕(礱盧紅/切出囯)
(語)智襄子爲室美士茁夕(茁尺滑切/出囯語)皆暮見也漢儀夕則兩
郎向瑣闈拜謂之夕郎(出漢/官儀)亦出是名也故曰大采朝日小
采夕月(囯魯/語云)又曰春朝朝日秋夕夕月(前賈/誼傳)若是其類足矣
(一本无/其類字)又加祀焉蓋不學者爲之也僚曰欲子之書其說吾
將施于丗可乎余從之
　　捕蛇者說
永州之野産異蛇黒質而白章觸草木盡死以齧人無禦之
者然得而腊之以爲餌可以已大風攣踠瘻癘(巳止也攣閭/縁切踠音宛)
(又於逺切曲脚足疾瘻音漏頭/腫也一曰乆創癘音癘疫也)去死肌殺三蟲其始大醫以
王命聚之歲賦其二募有能捕之者當其租入(當去/声)永之人
爭奔走焉有蔣氏者專其利三丗矣問之則曰吾祖死於是
吾父死於是今吾嗣爲之十二年幾死者數矣言之貌若甚
慼者余悲之且曰若毒之乎余將告于莅事者更若役復若
賦則何如蔣氏大戚汪然出涕曰君將哀而生之乎則吾斯
役之不幸未若復吾賦不幸之甚也嚮吾不爲斯役則乆巳
病矣自吾氏三丗居是郷積於今六十歲矣而郷鄰之生日
蹙殫其地之出竭其廬之入號呼而轉徙飢渇而頓踣(童云/音匐)
(僵/也)觸風雨犯寒暑呼嘘毒癘往往而死者相藉也曩與吾祖
居者今其室十無一焉與吾父居者今其室十無二三焉與
吾居十二年者今其室十無四五焉非死而徙爾而吾以捕
蛇獨存悍吏之來吾郷呌囂乎東西隳突乎南北譁然而駭
者雖雞狗不得寕焉吾恂恂而起視其缶而吾蛇尚存則弛
然而卧謹食之(食音/嗣)時而獻焉退而丼食其土之有以盡吾
齒蓋一歲之犯死者二焉其餘則熈熈而樂豈若吾郷鄰之
旦旦有是哉今雖死乎此比吾郷鄰之死則巳後矣又安敢
毒耶余聞而愈悲孔子曰苛政猛於虎也(記檀弓泰山側有/婦人哭曰昔者吾)
(舅死於虎吾大又死焉今吾子又死焉夫子曰何爲/不去也曰无苛政夫子曰小子識之苛政猛於虎也)吾甞疑
乎是今以蔣氏觀之猶信嗚呼孰知賦歛之毒有甚是蛇者
乎故爲之說以俟夫觀人風者得焉
　　䄍說
(童云䄍音乍祭/名也礼記作蜡)
柳子爲御史主祀事將䄍進有司以問䄍之說則曰合百神
於南郊以爲歲報者也先有事必質于戸部戸部之詞曰旱
于某水于某蟲蝗于某癘疫于某則黜其方守之神不及以
祭余甞學禮蓋思而得之則曰順成之方其䄍乃通(記郊特/牲篇句)
若是古矣継而歎曰神之貌乎吾不得而見也祭之饗乎吾
不可得而知也是其誕漫敞怳(童云誕音但徒旦切漫謨宫/切又莫半切敞齒两切怳訐)
(往/切)㝠㝠焉不可執取者夫聖人之爲心也(一本无/心也字)必有道而
巳矣非于神也蓋于人也以其誕漫敞怳㝠㝠焉不可執取
而猶誅削若此况其貌言動作之塊然者乎是設乎彼而戒
乎此者也其㫖大矣或曰若子之言則旱乎水乎蟲蝗乎癘
疫乎未有黜其吏者而神黜焉而曰蓋干人者何也予曰若
子之云旱乎水乎蟲蝗乎癘疫乎豈人爲之耶故其黜在神
暴乎眊乎沓貪乎罷弱乎(眊莫報切/罷音疲)非神爲之耶故其罰在
人今夫在人之道則吾不知也不明斯之道而存乎古之數
其名則存而教之實則隱(而一本/作其)以爲非聖人之意故歎而
云也曰然則致雨反風蝗不爲災虎負子而趨(劉昆宋/均等)是非
人之爲則何以余曰子欲知其以乎所謂偶然者信矣(劉昆/云偶)
(然/耳)必若人之爲則十年九潦八年七旱者(莊子秋/水篇)獨何如人
哉其黜之也苟明乎教之道雖去古之數可矣反是則誕漫
之說勝而名實之事䘮亦足悲乎
　　　乗桴說
子曰道不行乗桴浮于海從我者其由也與子路聞之喜子
曰由也好勇過我無所取材說曰海與桴與材皆喻也海者
聖人至道之本所以浩然而遊息者也桴者所以遊息之具
也材者所以爲桴者也易曰復其見天地之心乎則天地之
心者聖人之海也復者聖人之桴也所以復者桴之材也孔
子自以拯生人之道不得行乎其時將復於至道而遊息焉
謂由也勇於聞義果於避丗故許其從之也其終曰無所取
材云者言子路徒勇於聞義果於避丗而未得所以爲復者
也此以退子路兼人之氣而明復之難耳然則有其材以爲
其桴(一本桴字/上无其字)而遊息於海其聖人乎子謂顔淵曰用之則
行舎之則藏唯我與爾有是夫由是而言以此追庶幾之說
則回近得矣而曰其由也與者當是歎也回死矣夫或問曰
子必聖人之云爾乎曰吾何敢以廣異聞且使遯丗者得吾
言以爲學其於無悶也揵焉而巳矣(揵一本作捷潘云/揵居偃切距也)
　　　說車贈楊誨之
(楊慿之子也慿貶臨賀尉/故其子由永州至賀州)
楊誨之將行柳子起而送之門有車過焉指焉而告之曰若
知是之所以任重而行於丗乎材良而器攻圎其外而方其
中然也材而不良則速壞工之爲功也不攻則速敗中不方
則不能以載外不圎則窒拒而滯方之所謂者箱也圎之所
謂者輪也匪箱不居匪輪不塗吾子其務法焉者乎曰然曰
是一車之說也非衆車之說也吾將告子乎衆車之說澤而
杼(童云杼直吕切周礼考工記/行澤欲杼注削薄其践地也)山而侔(考工記行山欲侔/注侔謂上下等)上
而輊下而軒且曵(輕音致俯也軒仰也六月詩注/從後視之如摯從前視之如軒)祥而曠左
(記曲礼句注葬/車空神位也)革而長轂以㦸(周礼革車以即戎左/傳注長轂戎車也)巢焉而
以望(巢當作轈左成十六年注巢車車上/爲櫓釋文云兵車髙如巢以望敵)安以愛老(曲礼大/夫七十)
(乗安/車)輜以蔽内(輜音緇載衣物/車前後皆蔽)垂綏而以畋(綏宣佳切曲礼/武車綏旌注謂)
(垂舒/之)載十二旒而以廟以郊以陳于庭(周礼/巾車)其類衆也然而
其要存乎材良而器攻圎其外而方其中也是故任而安之
者箱逹而行之者輪恒中者軸挶而固者蚤(挶音局㦸持也/蚤音瓜謂輻入)
(牙中者/牙去声)長而撓進不罪乎馬退不罪乎人者轅却暑與雨者
蓋敬而可伏者軾服而制者馬若牛然後衆車之用具今楊
氏仁義之林也其産材良誨之學古道爲古辭冲然而有光
其爲工也攻果能恢其量若箱周而通之若輪守大中以動
乎外而不變乎内若軸攝之以剛健若蚤引焉而宜御乎物
若轅髙以逺乎汚若蓋下以成乎禮若軾險而安易而利動
而法則庶乎車之全也詩之言曰駟牡騑騑六轡如琴孔氏
語曰左爲六官右爲執法此其以逹於大政也凡人之質不
良莫能方且恒質良矣用不周莫能以圎遂孔子於郷黨恂
恂如也遇陽虎必曰諾而其在夾谷也視叱齊侯類蓄狗不
震乎其内後之學孔子者不志於是則吾無望焉耳矣誨之
吾戚也長而益良方其中矣吾固欲其任重而行於丗懼圎
其外者未至故說車以贈
　　　謫龍說
扶風馬孺子言年十五六時在澤州與群兒戯郊亭上頃然
有竒女墜地有光曄然𬒳緅裘白紋之裏(緅将侯切又側/鳩切帛青赤色)首
歩揺之冠貴游年少駭且恱之稍狎焉竒女頩爾怒曰不可
(頩普名切又普泠切文選頩薄怒以自持兮知不可/乎犯于潘云頩普㹵切美貌一曰歛容玉篇作萉)吾故居
鈞天帝宮下上星辰呼嘘隂陽薄蓬萊羞崑崙而不即者帝
以吾心侈大怒而謫來七日當復今吾雖辱塵土中非若儷
也(儷郎計切偶/也若汝也)吾復且害若衆恐而退遂入居佛寺講室焉
及期進取杯水飲之嘘成雲氣五色翛翛也(翛音/宵)因取裘反
之化爲白龍徊翔登天莫知其所終亦怪甚矣嗚呼非其類
而狎其謫不可哉孺子不妄人也故記其說
　　復呉子松說(荅呉/武陵)
子之疑木膚有怪文與人之賢不肖壽夭貴賤果氣之寓歟
爲物者裁而爲之歟余固以爲寓也子不見夫雲之始作乎
㪍怒衝涌(㪍蒲/没切)擊石薄木而肆乎空中偃然爲人拳然爲禽
敷舒爲林木嵑􁳩爲宮室(渴或作嶱苦曷丘葛二切/􁳩魚列于葛二切山髙貌)誰其搏
而斵之者風出洞窟流離百物經清觸濁呼召竅穴與夫草
木之儷偶紛羅雕葩剡芒臭朽馨香采色之赤碧白黄皆寓
也無裁而爲者又何獨疑兹膚之竒詭與人之賢不肖壽夭
貴賤參差不齊者哉是固無情不足窮也然有可恨者人或
權褒貶黜陟爲天子求士者皆學於聖人之道皆又以仁義
爲的皆曰我知人我知人披辭窺貌逐其聲而覈其所蹈者
以升而降其所升常多䝉瞀(童云音霧又莫/候切目不明)禍賊僻邪罔人
以自利者其所降率恒多清明沖淳不爲害者彼非無情物
也非不欲得其升降也然猶反戾若此逾千百年乃一二人
幸不出於此者徴之猶無以爲告今子不是病而木膚之問
爲物者有無之疑子胡横訊過詰擾擾焉如此哉
　　　羆說
鹿畏貙(勑俱/切)貙畏虎虎畏羆羆之狀𬒳髮人立絶有力而甚
毛物尾鬛四足而蹄齕草飲水一也(齕下/没切)推是而至於駿亦
類也今夫人有不足爲負販者有不足爲吏者有不足爲士
大夫者有足爲者視之圎首横目食榖而飽肉絺而清裘而
燠一也推進而至於聖亦類也然則伏犧氏女媧氏孔子氏
是亦人而巳矣驊騮白羲山子之類(羲一作蟻列子云周穆/王駕八駿之乗右服驊)
(騮而左緑耳右驂赤驥而左白羲次車之乗/古服渠黄而左踰輪左驂盗驪而右山子)若果有之是亦
馬而巳矣又烏得爲牛爲蛇爲倛頭爲龍鳯麒麟螳蜋然也
哉然而丗之慕駿者不求之馬而必是圗之似故終不能有
得於駿也慕聖人者不求之人而必若牛若蛇若倛頭之問
(一作/閤)故終不能有得於聖人也誠使天下有是圖者舉而焚
之則駿馬與聖人出矣
増廣注釋音辯唐柳先生集卷之十六
増廣註釋音辯唐柳先生集卷之十七
　○傳
　　　宋清傳
宋清長安西部藥市人也居善藥(居猶/積也)有自山澤來者必歸
宋清氏清優主之長安醫工得清藥輔其方輙易讎(易以豉/切讎音)
(售賣/也)咸譽清疾病疕痬者(疕卑履切頭瘡瘍音羊身瘡一/本作咸譽清信能療病故病者)亦
皆樂就清求藥冀速巳清皆樂然響應雖不持錢者皆與善
藥積劵如山未甞詣取直或不識遥與劵清不爲辭歲終度
不能報輙焚劵終不復言市人以其異皆笑之曰清蚩妄人
也或曰清其有道者歟清聞之曰清逐利以活妻子耳非有
道也然謂我蚩妄者亦謬清居藥四十年所焚劵者百數十
人或至大宫或連數州受俸博其餽遺清者相屬於户雖不
能立報而以賖死者千百(賖一本/作賤)不害清之爲富也清之取
利逺(逺)故大豈若小市人哉一不得直則怫然怒再則罵而
仇耳彼之爲利不亦翦(翦)乎吾見蚩之有在也清誠以是得
大利又不爲妄執其道不廢卒以富求者益衆其應益廣或
斥棄沉廢親與交視之落然者清不以怠遇其人必與善藥
如故一旦復柄用益厚報清其逺取利皆類此吾觀今之交
乎人者炎而附寒而棄鮮有能類清之爲者丗之言徒曰市
道交嗚呼清市人也今之交有能望報如清之逺者乎幸而
庻幾則天下之窮困廢辱得不死亡者衆矣市道交豈可少
耶或曰清非市道人也柳先生曰清居市不爲市之道然而
居朝廷居官府居庠塾郷黨以士大夫自名者反爭爲之不
巳悲夫然則清非獨異於市人也
　　　種樹郭槖駞傳
郭槖駞不知始何名病僂(力主切/病傴)隆然伏行有類槖駞者故
郷人號之駞(駞)聞之曰甚善名我固當因捨其名亦自謂槖
駞云其郷曰豐樂郷在長安西駞業種樹凡長安豪富人(一/本)
(豪字下/有家字)爲觀游及賣果者皆爭迎取飬視駞所種樹或移徙
無不活且碩茂蚤實以蕃他植者雖窺伺傚慕莫能如也有
問之對曰槖駞非能使木壽且孳也(一有/以字)能順木之天以致
其性焉爾凡植木之性其本欲舒其培欲平其土欲故其築
欲宻旣然巳勿動勿慮去不復顧(去一本/作亦)其蒔也若子(蒔音/時種)
(也)其置也若棄則其天者全而其性得矣故吾不害其長而
巳非有能碩茂之也不抑耗其實而巳非有能蚤而蕃之也
他植者則不然根拳而土易其培之也若不過焉則不及(一/有)
(焉/字)苟有能反是者則又愛之太恩憂之太勤旦視而暮撫巳
去而復顧甚者瓜其膚以驗其生枯揺其本以觀其踈宻而
木之性日以離矣雖曰愛之其實害之雖曰憂之其實讎之
故不我若也吾又何能爲哉(一本哉字/上有矣字)問者曰以子之道移
之官理可乎駞曰我知種樹而巳理非吾業也然吾居郷見
長人者好煩其令若甚憐焉而卒以禍旦暮吏來而呼曰官
命促爾耕勗爾植督爾穫蚤繰而緒蚤織而縷字而㓜孩遂
而雞豚鳴鼓而聚之擊木而召之吾小人輟飱饔以勞吏者
且不得暇又何以蕃吾生而安吾性耶故病且怠若是則與
吾業者其亦有類乎問者嘻曰不亦善夫吾問養樹得養人
術傳其事以爲官戒也(嘻一/作喜)
　　　童區寄傳
柳先生曰越人少恩生男女必貨視之(必一本/作以)自毀齒巳上
父兄鬻賣以覬其利不足則盗取他室束縛鉗梏之(鉗其廉/切梏姑)
(沃/切)至有鬚鬛者力不勝皆屈爲僮當道相賊殺以爲俗幸得
壯大則縛取么弱者漠官因爲巳利(一本爲字/或有以字)苟得僮恣所
爲不問以是越中戸口滋耗少得自脫惟童區寄以十一歲
勝斯亦竒矣桂部從事杜周士爲余言之童寄者郴州蕘牧
兒也行牧且蕘二豪賊刼持反接布嚢其口去逾四十里之
虚所賣之(南越中謂/野市曰虚)寄僞兒啼恐慄爲兒恒狀賊易之對飲
酒醉一人去爲市一人卧植刃道上童微伺其睡以縛背刃
力下上得絶因取刃殺之逃未及逺市者還得僮大駭將殺
童遽曰爲兩郎僮孰若爲一郎僮耶彼不我恩也郎誠見完
與恩無所不可市者良乆計曰與其殺是僮孰若賣之與其
賣而分孰若吾得專焉(一有/然字)幸而殺彼甚善即藏其尸持僮
抵主人所愈束縛牢甚夜半童自轉以縛即爐火燒絶之雖
瘡手勿憚復取刃殺市者因大號一虚皆驚童曰我區氏兒
也不當爲僮賊二人得我我幸皆殺之矣願以聞於官虚吏
白州州白大府大府召視兒㓜愿耳刺史顔証(童云音征/又之盛切)竒
之留爲小吏不肯與衣裳吏護還之郷郷之行刼縛者側目
莫敢過其門皆曰是兒少秦武陽二歲(戦囯䇿燕有勇士秦/武陽年十三殺人人)
(不敢仵視史/記云舞陽)而討殺二豪豈可近耶
　　　梓人傳
裴封叔之第(裴封叔名瑾/子厚之姊夫)在光德里有梓人𣢾其門願傭隟
宇(童云隟當作隙冩轉作/隟乞逆切詳註第九卷)而處焉所職㝷引規矩繩墨家不
居礱斵之器問其能曰吾善度材視棟宇之制髙深圎方短
長之宜吾指使而群工役焉捨我衆莫能就一宇故食於官
府吾受禄三倍作於私家吾収其直太半焉他日入其室其
牀闕足而不能理曰將求他工余甚笑之謂其無能而貪禄
嗜貨者其後京兆尹將飾官署余往過焉委群材㑹衆工或
執斧斤或執刀鋸皆環立嚮之梓人左持引右執杖而中處
焉量棟宇之任視木之能舉揮其杖曰斧彼執斧者奔而右
顧而指曰鋸彼執鋸者趍而左俄而斤者斵刀者削皆視其
色俟其言莫敢自断者其不勝任者怒而退之亦莫敢愠焉
畫宮於堵盈尺而曲盡其制計其毫釐而構大厦無進退焉
旣成書於上棟曰某年某月某日某建則其姓字也凡執用之
工不在列余圜視大駭然後知其術之工大矣継而歎曰彼
將捨其手藝專其心智而能知體要者欤吾聞勞心者役人
勞力者役於人彼其勞心者欤能者用而智者謀彼其智者
欤是足爲佐天子相天下法矣物莫近乎此也彼爲天下者
本於人其執役者爲徒隷爲郷師里胥其上爲下士又其上
爲中士爲上士又其上爲大夫爲卿爲公離而爲六職判而
爲百役外薄四海有方伯連率(与帥同記王制千里之外設/方伯又云十囯以爲連連有)
(帥)郡有守邑有宰皆有佐政其下有胥吏又其下皆有嗇夫
版尹以就役焉(版尹掌/戸版者)猶衆工之各有執伎以食力也彼佐
天子相天下者舉而加焉指而使焉條其綱紀而盈縮焉齊
其法制而整頓焉猶梓人之有規矩繩墨以定制也擇天下
之士使稱其職居天下之人使安其業視都知野視野知國
視國知天下其逺邇細大可手據其圖而究焉猶梓人畫宫
於堵而績于成也能者進而由之使無所德不能者退而休
之亦莫敢愠不衒能(童云衒音縣/行且賣也)不矜名不親小勞不侵衆
官日與天下之英才討論其大經猶梓人之善運衆工而不
伐藝也夫然後相道得而萬國理矣相道旣得萬國旣理天
下舉首而望曰吾相之工也後之人循跡而慕曰彼相之才
也士或談殷周之理者曰伊傅周召其百執事之勤勞而不
得紀焉猶梓人自名其功而執用者不列也大哉相乎通是
道者所謂相而巳矣其不知體要者反此以恪勤爲公以簿
書爲尊衒能矜名親小勞侵衆官竊取六職百役之事听听
於府庭(听魚/隱切)而遺其大者逺者焉所謂不通是道者也猶梓
人而不知繩墨之曲直規矩之方圎㝷引之短長姑奪衆工
之斧斤刀鋸以佐其藝又不能備其工以至敗績用而無所
成也不亦謬欤或曰彼主爲室者倘或發其私智牽制梓人
之慮奪其丗守而道謀是用(詩如彼者/室于道謀)雖不能成功豈其罪
耶亦在任之而已余曰不然夫繩墨誠陳規矩誠設髙者不
可抑而下也狹者不可張而廣也由我則固不由我則圮(部/鄙)
(切毀/也)彼將樂去固而就圯也則卷其術黙其智悠爾而去不
屈吾道是誠良梓人耳其或嗜其貨利忍而不能捨也䘮其
制量屈而不能守也棟橈屋壞則曰非我罪也可乎哉可乎
哉余謂梓人之道類於相故書而藏之梓人盖古之審曲面
勢者(礼考工記注審察五材/曲直方面形勢之宜)今謂之都料匠云余所遇者楊
氏潜其名
　　　李赤傳
李赤江湖浪人也甞曰吾善爲歌詩詩類李白故自號曰李
赤遊宣州州人舘之(一本无州/人二字)其友與俱遊者有姻焉間累
日乃從之舘赤方與婦人言其友戯之赤曰是媒我也吾將
娶乎是友大駭曰足下妻固無恙太夫人在堂安得有是豈
狂易病惑耶(易音/亦)取絳雪餌之赤不肯有間婦人至又與赤
言即取巾經其脰(音豆/項也)赤兩手助之舌盡出其友號而救之
婦人解其巾走去赤怒曰汝無道吾將從吾妻汝何爲者赤
乃就牖間爲書輾而圎封之(童云輾音展又/尼展女箭一切)又爲書博封之
訖如厠乆其友從之見赤軒厠抱甕詭笑而側視勢且下入
乃倒曵得之又大怒曰吾巳升堂面吾妻吾妻之容丗固無
有堂之飾宏大富麗椒蘭之氣油然而起顧視汝之丗猶溷
厠也(溷胡/困切)而吾妻之居與帝居鈞天清都無以異若何苦余
至此哉然後其友知赤之所遭乃厠鬼也聚僕謀曰亟去是
厠遂行宿三十里夜赤又如厠乆從之且復入矣持出洗其
汙衆環之以至旦去抵他縣縣之吏方宴赤拜揖跪起無異
者酒行友未及言已飲而顧赤則巳去矣走從之赤入厠舉
其牀捍門門堅不可入其友呌且言之衆發墻以入赤之面䧟
不潔者半矣又出洗之縣之吏更召巫師善呪術者守赤赤
自若也夜半守者怠皆睡及覺更呼而求之見其足厠外赤
死乆矣獨得尸歸其家取其所爲書讀之盖與其母妻訣其
言辭猶人也柳先生曰李赤之傳不誣矣是其病心而爲是
耶抑故有厠鬼耶赤之名聞江湖間其始爲士無以異於人
也一惑於怪而所爲若是乃反以丗爲溷溷爲帝居清都其
屬意明白(属音/烛)今丗皆知笑赤之惑也及至是非取與向背
决不爲赤者幾何人耶反修而身無以欲利好惡遷其神而
不返則幸耳(一本/作矣)又何暇赤之笑哉(東波有李/赤詩題跋)
　　　蝜蝂傳(蝜音負又扶/缶切蝂音板)
蝜蝂者善負小蟲也行遇物輒持取卬其首(童云卬音/昂亦作抑)負之
背愈重雖困劇不止也其背甚澀物積因不散(因一本/作固)卒躓
仆不能起(躓知利切仆/音赴又音匐)人或憐之爲去其負苟能行又持取
如故又好上髙極其力不巳至墜地死今丗之嗜取者遇貨
不避以厚其室不知爲巳累也唯恐其不積及其怠而躓也
黜弃之遷徙之亦以病矣苟能起又不艾日思髙其位大其
禄而貪取滋甚以近於危墜觀前之死亡(一本有/曽字)不知戒雖
其形魁然大者也其名人也而智則小蟲也亦足哀夫(一本哀/作悲)
　　　曹文洽韋道安傳(元闕)
增廣註擇音辯唐柳先生集卷之十七
増廣註釋音辯唐柳先生集卷之十八
　○騷
　　　乞巧文
柳子夜歸自外夜有設祠者􁊾餌馨香(童云􁊾諸延切厚粥/也潘云􁊾之然之善)
(二切以稲米与/狼擉膏爲􁊾)𬞞果交羅挿竹垂綏(与緌同/而追切)剖瓜犬牙且拜
且祈怪而問焉女隷進曰今兹秋孟七夕天女之孫將嬪於河
鼓邀而祠者幸而與之巧驅去蹇拙手目開利組絍縫製(組/緫)
(古切絍/女鴆切)將無滯於心焉爲是禱也柳子曰苟然歟吾亦有所
大拙倘可因是以求去之乃纓弁束袵促武縮氣旁趨曲折
傴僂將事(傴委羽切/偻隴主切)再拜稽首稱臣而進曰下土之臣竊聞
天孫專巧于天轇轕璇璣(轇音交/轕音葛)經緯星辰能成文章黼黻
帝躬以臨下民欽聖靈仰光耀之日乆矣今聞天孫不樂其
獨得貞卜於玄龜將蹈石梁𣢾天津(天津九星/横天河中)儷於神夫于
漢之濵兩旗開張中星耀芒(晋天文志左旗九星在河/鼓左右旗在河鼓之右)靈氣
翕欻(呼勿/切)兹辰之良幸而弭節薄遊民間臨臣之庭曲聽臣
言臣有大拙智所不化醫所不攻威不能遷寛不能容乾坤
之量包含海岳臣身甚㣲無所投足蟻適于垤蝸休于殻龜
黿螺蜯(上音蠃盧戈/切下音蚌)皆有所伏臣物之靈進退唯辱仿佯爲
狂(潘云仿佯音/房羊徙倚也)局束爲謟吁吁爲詐坦坦爲沗他人有身動
必得宜周旋獲笑顚倒逢嘻已所尊昵人或怒之變情徇勢射
利抵巇(童云戯音/羲山險也)中心甚憎爲彼所竒忍仇佯喜恱譽遷隨
胡執臣心常使不移反人是巳曽不懼疑貶名絶命不負所
知抃嘲似傲貴者啓齒臣旁震驚彼且不恥叩稽匍匐言語
譎詭令臣縮恧(女六切/下同)彼則大喜臣若效之瞋怒叢巳彼誠
大巧臣拙無比王侯之門狂吠狴犴(狴音陛又邊迷/切犴音岸獄也)臣到百
歩喉喘顚汙睢盰逆走魄遁神叛欣欣巧夫徐入縱誕毛群
掉尾百怒一散丗途昏險擬歩如漆左低右昻闘冐衝突鬼
神恐悖聖智危慄泯焉直透所至如一是獨何工縱横不恤
非天所假彼智焉出獨嗇於臣恒使玷黜沓沓騫騫恣口所
言迎知喜惡黙測憎憐揺脣一發徑中心原膠加鉗夾(潘云/鉗其)
(炎切或作銡夾讀為甲/周礼并夾注鋯箭具也)誓死無遷探心扼膽踊躍拘牽彼雖
佯退胡可得旃獨結臣舌喑抑銜冤(喑音/隂)擘眥流血(􁐭音/剤)一
辭莫宣胡爲賦授有此竒偏眩耀爲文瑣碎排偶抽黄對白
啽哢飛走(啽音弇哢/音弄鳥声)駢四儷六錦心繡口宫沉羽振笙簧觸
手觀者舞恱誇談雷吼獨溺臣心使甘老醜嚚昏莽鹵樸鈍
枯朽不期一時以俟悠乆旁羅萬金不鬻弊帚跪呈豪傑投
棄不有眉矉頞蹙(矉音頻目恨/張也頞音遏)喙唾胷歐(彖呼惠切唾吐卧/切歐即嘔字吐也)
大𧹞而歸填恨低首天孫司巧而窮臣若是卒不余卑獨何
酷歟敢願聖靈悔禍矜臣獨艱付與姿媚易臣頑顔鑿臣方
心規以大圎拔去呐舌(呐与/訥同)納以工言文詞婉軟歩武輕便
齒牙饒美眉睫増妍突梯卷臠(楚詞云突梯滑稽突梯随俗/皃莊子云脔卷傖囊卷脔不)
(申舒皃卷音拳脔音/挛又券勉力轉二切)爲丗所賢公侯卿士五屬十連(礼記王/制五囯)
(以爲属十/囯以爲連)彼獨何人長享終天言訖又再拜稽首俯伏以俟
至夜半不得命疲極而睡見有青褏朱裳(褏音/䄂)手持絳節而
來告曰天孫告汝汝詞良苦凡汝之言吾所極知汝擇而行
嫉彼不爲汝之所欲汝自可期胡不爲之而誑我爲汝唯知
恥謟貌淫辭寕辱不貴自適其宜中心巳定胡妄而祈堅汝
之心宻汝所持得之爲大失不汙卑凡吾所有不敢汝施致
命而昇汝慎勿疑嗚呼天之所命不可中革泣拜欣受𥘉悲
後懌抱拙終身以死誰惕
　　　罵尸蟲文(并序)
有道士言人皆有尸蟲三處腹中伺人隱微失誤輒籍記日
庚申幸其人之昏睡出䜛于帝以求饗(酉陽雜爼上尸清姑/伐人眼中尸白姑伐)
(人五藏下尸血姑伐人胃命潘云按/道書上尸彭据中尸彭質下尸彭矯)以是人多謫過疾癘夭
死柳子特不信曰(一本无/特字)吾聞聦明正直者爲神帝神之尤
者(一本无/者字)其爲聦明正直宜大也安有下比隂穢小䖝縱其
徂詭(潘云徂七餘切狙/善詐故以爲名)延其變詐以害于物而又恱之以饗
其爲不宜也殊甚吾意斯䖝若果爲是則帝必將怒而戮之
投于下土以殄其類俾夫人咸得安其性命而苛慝不作然
後爲帝也余旣處卑不得質之于帝而嫉斯蟲之說爲文而
罵之
來尸蟲汝曷不自形其形(一本作自/刑者非)隂幽跪仄而寓乎人(跪/一)
(本作/詭)以賊厥靈膏肓是處兮不擇穢卑(音音㐬心/上鬲下也)潜覻黙聽
兮導人爲非(覻一本作窺/潘云七慮切)㝠持札牘兮摇動禍機卑陬拳縮
兮宅體險㣲(潘云陬走侯側留二切莊子卑陬/失色注溾懼皃顔色不自得也)以曲爲形以
邪爲質以仁爲凶以僣爲吉以淫䛕謟誣爲族類以中正和
平爲罪疾以通行直遂爲顚蹶以逆施反闘爲安佚譛下謾
上(謾謨/官切)恒其心術妬人之能幸人之失利昏伺睡旁睨竊出
走䜛于帝遽入自屈羃然無聲(羃音/覔)其意乃畢求味巳口胡
人之恤彼脩蛕恙心(蛕一作蛸童云蛕/胡枚切/並同)短蟯穴胄(蟯如消去/消二切)
外捜疥癘下索瘻痔(瘘力闘切頸腫/也痔直里切)侵人肌膚爲巳得味丗
皆禍之則惟汝類良醫刮殺聚毒攻餌(潘云刮古刹切周礼/注劑謂刮去膿肉殺)
(謂以薬食/其惡肉)旋死無餘乃行正氣汝雖巧能未必爲利帝之聦
明宜好正直寕懸嘉饗荅汝䜛慝叱付九関貽虎豹食下民
舞躍荷帝之力是則宜然何利之得速收汝之生速㓕汝之
精蓐收震怒(国語蓐牧/天之刑神)將勑雷霆擊汝鄷都(潘云道書北都/羅鄷注山名即)
(比帝之/鬼都也)糜乱縱横俟帝之命乃施于刑群邪殄夷大道顯明
害氣永革厚人之生豈不神且聖歟祝曰(潘云祝七/敕切詛也)尸蟲逐
禍無所伏下民百禄惟帝之功以受景福尸蟲誅禍無所廬
下民其蘇惟帝之德萬福來符臣拜稽首敢告于玄都
　　　斬曲几文
后皇植物(楚詞九章后皇嘉/樹注后士皇天)所貴乎直聖主取焉以建家國
亘爲棟楹齊爲閫閾外隅平端中室謹飾(一本/作飭)度焉以几(度/待)
(各切周礼室/中度以几)維量之則君子慿之以輔其德末代淫巧不師
古式断兹揉木以限肘腋欹形詭狀曲程詐力制類竒邪(竒/居)
(宜/切)用絶繩墨勾身陋狹危足僻側支不得舒脅不遑息余胡
斯蓄以亂人極追咎厥始惟物之殘禀氣失中遭生不完託
地墝垤(墝苦交切/垤徒結切)反時燠寒欎悶結澀(悶一本/作閉)􁷤蹇艱難(􁷤/音)
(隆蹇一/作塞)不可以遂遂虧其端離竒詰屈(離竒力尔於綺二/切一讀各如本字)縮
恧㠝岏(上音櫕下/五官切)含蝎孕蠧(蝎音曷/木中蟲)外邪中乾或因先容以
售其蟠(前鄒陽傳蟠本云云/以左右先爲之容)病夫甘焉制器以安彼風毒敗
形隂沴遷魄(沴閭/計切)禍氣侵骨淫神化脉體仄筋倦榮乖衛逆
乃喜兹物以爲已適器之不祥莫是爲敵烏可昵近以招禍
癖(音/僻)且人道甚惡惟曲爲先在心爲賊在口爲愆在肩爲僂
在膝爲攣戚施踦跂(戚施病俯而不能仰者踦㪯綺/切曲也跂丘弭切跟不着地)匍匐拘
拳古皆斥逺莫致於前問誰其類惡木盗泉(管子云士懷耿/介之心不䕃惡)
(木之枝又尸子云孔子/至於盗泉渇矣而不飲)朝歌廻車簡牘載焉(載一本作称前/鄒陽傳邑号朝)
(歌墨子/廻車)昭王市骨樂毅歸燕(燕昭王厚幣以招賢者郭隗日/古之人君有使㳙人求千里馬)
(者馬己死買其首而反不朞年千里馬至者三焉昭王爲/隗築宫而事之於是士爭趨燕楽毅自魏往以爲亞卿)今
我斬此以希古賢謟䛕宜惕正直宜宣道焉是逹法焉是專
咨爾君子曷不乾乾(張云前中乾音干/後曷不乾乾音䖍)旣和且平獲祐于天
去惡在微慎保其傳
　　　宥蝮蛇文(并序)
家有僮善執蛇晨持一蛇來謁曰是謂蝮蛇(蝮音覆/毒蛇名)犯於人
死不治又善伺人聞人咳喘歩驟輒不勝其毒捷取巧噬(音/誓)
肆其害然或慊不得於人則愈怒(慊苦簟/切恨也)反齧草木草木立
死後人來觸死莖猶墮指攣腕瘇足(挛力縁切腕烏貫切/瘇時勇切一本作腫)爲
廢病必殺之是不可留余曰汝惡得之曰得之榛中曰榛中
若是者可旣乎曰不可其類甚博余謂僮曰彼居榛中汝居
宫内彼不汝即而汝即彼犯而闘死以執而謁者汝實健且
險以輕近是物然而殺之汝益暴矣彼耕獲者求薪蘇者皆
土其郷知防而入焉執耒操鞭持芟扑以逺其害汝今非有
求於榛者也宻汝居易汝庭(易以豉切謂/芟治其草木)不凌奥不歩闇是
惡能得而害汝且彼非樂爲此態也造物者賦之形隂與陽
命之氣形甚怪僻氣甚禍賊雖欲不爲是不可得也是獨可
悲憐者又孰能罪而加怒焉汝勿殺也余悲其不得巳而所
爲若是叩其脊諭而宥之其辭曰
吾悲乎天形汝軀(乎一本/作夫)絶翼去足無以自扶曲膂屈脅惟
行之紆目兼蜂蠆色混泥塗其頸蹙恧(頸一本/作頭)其腹次且(上/七)
(私切下/七余切)褰鼻鈎牙穴出榛居蓄怒而蟠衘毒而趍志蘄害物
隂妬潛狙(子余切潘云謂宻/伺之字本作覻)汝之禀受若是雖欲爲鼃爲螾
(鼃音蛙螾/戈忍切)焉可得已凡汝之爲惡非樂乎此縁形役性不可
自止草揺風動百毒齊起首拳脊努呥舌揺尾(呥音冉噍皃/潘云呥而廉)
(切)不逞其凶若病乎巳丗皆寒心我獨悲爾吾將薙吾庭(薙/音)
(替又丈几/切除草也)葺吾楹窖吾垣(窖音教一/本作窒)嚴吾扄俾奥草不植而
穴隟不萌(童云隟字當/作隙乞逆切)與汝異途不相交爭雖汝之惡焉得
而行嘻造物者胡甚不仁而巧成汝質旣禀乎此能無危物
賊害無辜惟汝之實隂陽爲戾假汝忿疾余胡汝尤是戮是
抶(敕栗切/擊也)宥汝于野自求終吉彼樵竪持芟農夫執耒不幸
而遇將除其害餘力一揮應手糜碎我雖汝活其惠實大他
人異心誰釋汝罪形旣不化中焉能悔嗚呼悲乎汝必死乎
毒而不知反訟乎内今雖寛焉後則誰賚(一作/頼)隂陽爾造化
爾道烏乎在可不悲歟
　　　憎王孫文(并序)
猨王孫居異山德異性不能相容猨之德静以恒類仁譲孝
慈居相愛食相先行有列飲有序不幸乖離則其鳴哀有難
則内其柔弱者(難乃/旦切)不踐稼𬞞木實未熟相與視之謹旣熟
嘨呼群萃然後食衎衎焉山之小草木必環而行遂其植故
猿之居山恒欎然王孫之德躁以囂勃諍號呶(上音豪下/尼交切)唶
唶彊彊(唶子夜切/文仄伯切)雖群不相善也食相噬齧行無列飲無序
乖離而不思有難推其柔弱者以免好践稼𬞞所過狼藉披
攘木實未熟輒齕齩投注(齕下没切/齩五狡切)竊取人食皆知自實其
嗛(苫簟切以煩/酧食曰嗛)山之小草木必凌挫折挽使之瘁然後巳故
后皇庇人兮敬授群材大施棟宇兮小蔽草萊各有攸宅焉
時闔而開火炎爲用兮化食生財胡今兹之怪戾兮日十爇
而窮災朝儲清以聮邃兮夕蕩覆而爲灰焚傷羸老兮炭死
童孩呌號隳突兮户駭人哀袒夫狂走兮倐忽往來欎攸孽
暴兮(左哀三年注欎/攸火氣暴音剥)混合恢合民氣不舒兮僵踣顚頽(僵音/薑踣)
(四侯蒲/北二切)休炊息燎兮仄伏煨煤門甍晦黒兮啓伺姧回若墜
之天兮(墜二/作墜)若生之鬼令行不訛兮國恐盍巳問之禹書畢
方是祟(山海經禹所/撰祟音邃)嗟爾畢方兮胡肆其志皇亶聦明兮念
此下地災皇所愛兮僇死無貳(僇即/戮字)幽形扇毒兮隂險詭異
汝今不懲兮衆愬咸至皇斯震怒兮殄絶汝類祝融悔禍兮
回禄屏氣(屏必郢切祝融/火正回禄火神)大隂施烕兮玄冥行事(玄冥大/隂之神)汝
雖赤其文隻其趾逞工衒巧莫救汝死黠知亟去兮愚乃止
此高飛兮翶翔逺伏兮無傷海之南兮天之裔汝優游兮可
卒嵗皇不怒兮永汝丗日之良兮今速逝急急如律令(潘云/李済)
(翁資暇録云令宜讀爲零律令雷邊捷鬼/善走与雷相疾速故云如此鬼之疾速也)
　　　辯伏神文(并序)
余病　且悸(痜部鄙切腹内結病悸其季/切心動潘云/鄙圯缶三音)謁醫視之曰唯伏
神爲宜明日買諸市烹而餌之病加甚召醫而尤其故醫求
觀其滓曰吁盡老芋也彼鬻藥者欺子而獲售子之懵也而
反尤於余不以過乎余戍然慙愾然憂(愾口/慨切)推是類也以往
則丗之以芋自售而病乎人者衆矣又誰辯焉申以詞云
伏神之神兮惟餌之良愉心舒肝兮魂平志康敺開滯結兮
(敺音/區)調護柔剛和寕恱懌兮復彼恒常休嘉訢合兮(潘云訢/虚其切)
(烝也礼記云天地訢合/注云讀曰熹一音欣)邪怪遁藏君子食之兮其樂揚揚余
殆於理兮榮衛蹇極伏盃積塊兮(史倉公傳陽虚侯病痺/根在左脅下大如覆盃)悸
不得息有醫導余兮求是以食往沽之市兮欣焉有得滌濯
㸑烹兮專恃爾力反増予疾兮昏憒馮塞(憒胡對切/馮音慿)余駭其
狀兮往尤于醫徴滓以觀兮旣笑而嘻曰子胡昧愚兮兹謂
蹲鴟(蹲音存鴟處脂/切蹲䲭芋魁)處身猥大兮善植圩卑受氣頑昏兮隂
僻欹危(欹丘竒切/亦作)累積星紀兮以老爲竒濳苞水土兮混雜
蝝蚳(蝝余專切蝗子蚳音/墀又直基切蟻子)不幸充腹兮唯痼之宜野夫忮害
兮(􁧒支義切/音寘很也)假是以欺刮肌刻貌兮觀者勿疑中虚以脆兮
外澤而夷(脆青/嵗切)誤而爲餌兮命或殆而今無以追兮後愼觀
之嗚呼物固多僞兮知者蓋寡考之不良兮求福得禍書而
爲詞兮願寤來者
　　　愬螭文(并序)
零陵城西有螭室于江法曹史唐登浴其涯螭牽以入一夕
(一本/作昔)浮水上吾聞凡山川必有神司之抑有是耶於是作愬
螭投之江曰
天明地幽孰主之兮壽善夭殤終何爲兮堆山釃江(釃山宜/所綺二)
(切潘云分/其流/也)司者誰兮突然爲人使有知兮畏危慮害趨走祗
兮父母孔愛妻子嘻兮出入公門不獲非兮浟浟湘流(童云/浟音)
(攸水/流皃)清且微兮隂幽洞石蓄怪螭兮胡濯兹熱卒無歸兮親
戚呌號閭里思兮䰟其安游覲湘纍兮(纍力追切楊雄反騷/云欲弔楚之相纍注)
(不以罪/死曰纍)嗟爾怪螭害江湄兮涎泳重瀾物莫威兮(瀾一本/作淵)蟉
形決目潜伺窺兮(蟉力幽巨紏二切潘/云蚴蟉龍行動皃)膏血是利私自肥兮
嵗旣大旱澤莫施兮妖猾下民使顚危兮充心飽腹肆敖嬉
兮洋洋往復流逶迤兮(逶於危切迤音移/又移尔切亦作迆)惟神高明胡縱斯
兮蔑棄無辜逞怪姿兮胡不降罰肅川坻兮舟者欣欣游者
熈兮蒲魚浸用吉無疑兮牲牷玉帛人是依兮匪神之愬將
安期兮神之有亡於是推兮投之北流心孔悲兮
　　　哀溺文(并序)
零陵之氓(零陵一/本作永)咸善游一日水暴甚有五六氓乗小船絶
湘水中濟船破皆游(一本游字/上有浮字)其一氓盡力而不能㝷常(八/尺)
(曰㝷倍/㝷曰常)其侣曰汝善游最也今何後爲曰吾腰千錢重是以
後曰何不去之不應揺其首有頃益怠巳濟者立岸上呼且
號曰汝愚之甚蔽之甚身且死何以貨爲又揺其首遂溺死
吾哀之且若是得不有大貨之溺大氓者乎於是作哀溺文
吾哀溺者之死貨兮惟大氓之爲憂丗濤鼓以風湧兮浩滉
蕩而無舟(滉戸/廣切)不譲禄以辝富兮又旁窺而詭求手足亂而
無如兮負重踰乎崇丘旣浮頥而㓕膂兮(浮頥一作/揺頭者非)不欲釋
利而離尤(欲一本/作忍)呼號者之莫救兮愈摇首以沉流髮披鬤
以舞瀾兮(鬤如陽/切髪乱)魂倀倀而焉遊(童云倀田良切又/音掁潘云无見皃)龜黿直
進以爭食兮魚鮪族而爲羞始貪贏以嗇厚兮終負禍而懷
讎前旣没而後不知懲兮更㰖取而無時休哀兹氓之蔽愚
兮反賊已而從仇不量多以自諌兮姑指幸者而爲謀夫人
固靈於鳥魚兮胡昧罻而䝉鉤(罻音/蔚)大者死大兮小者死小
善游雖最兮卒以道夭與害偕行兮以死自繞推今而鍳古
兮鮮克以保其生衣寳焚紂兮專利㓕榮(囯周語榮公好專/利而不知大難)
犲狼死而猶餓兮牛腹尸而不盈民旣貿貿而無知兮(一本/无民)
(字貿音茂潘云礼記貿/貿然而來注目不明皃)故與彼咸謚爲氓死者不足哀兮冀
中人爲余再更(更平/声)噫
　　　招海賈文(賈音/古)
咨海賈兮君胡以利易生而卒離其形大海盪泊兮(泊晏本/作汨)
顚倒日月龍魚傾側兮神怪隳突滄茫無形兮往來遽卒(卒/子)
(忽/切)隂陽開闔兮氛霧滃渤(滃烏孔切/渤蒲没切)君不返兮逝怳惚(一本/无逝)
(字怳与/恍同)舟航軒昻兮下上飄鼓騰趠嶢嵲兮(趠敕教切超也/又敕角切疾走)
(皃嶢音堯嵲魚/列切危髙也)萬里一覩崒入泓拗兮(萃昨没昨律二切泓/烏宏切拗於交切)
視天若畞(即畝/字)奔螭出抃兮翔鵬振舞天呉九首兮更笑迭
怒(更音庚山海經云天呉水伯/八首八足八尾背青黄人面)垂涎閃舌兮揮霍旁午君不
返兮終爲虜黒齒栈齴鱗文肌(栈士眼切齒不正/齴魚蹇切齒露)三角駢列
兮耳離披反齗义牙踔嶔崖(齗魚巾切齒根肉踔敕教尺約/敕角三切隄也嶔音欽山髙險)
蛇首狶鬛虎豹皮(狶音希又許豈/切字作豨豕也)群没互出讙遨嬉臭腥百
里霧雨瀰君不返兮以充飢弱水蓄縮(弱一本/作溺)其下不極投
之必沉負羽無力鯨鯢疑畏淫淫嶷嶷(魚力魚/其二切)君不返兮卒
自賊怪石森立涵重淵高下迾置滔危顚(迾吕結/切遮也)崩濤捜䟽
剡戈鋋(鋋時連/切小矛)君不返兮砉沉顚(砉霍􁆁呼/臭二切)其外大泊泙奫
淪(泙音平水名谷也奫於/倫切奫淪水深廣皃)終古廻薄旋天垠八方易位更錯
陳君不返兮乱星辰東極傾海流不屬(音/燭)泯泯超忽紛盪沃
殆而一跌兮沸入湯谷(跌徒/結玏)舳艫霏解梢若木(舳音軸艫音/盧若木在崑)
(崙/西)君不返兮魂焉薄海若嗇貨號風雷(海若海神/名號平声)巨鼇頷首
増廣註釋音辯唐柳先生集卷之十八
増廣註釋音辯唐柳先生集卷之十九
　○弔賛箴戒
　　　弔萇弘文
有周之羸兮邦國異圖臣乗君則兮王昜爲侯威強逆制兮
欎命轉幽(轉一/作輔)疹蠱膠宻兮肝膽爲尤(疹音軫蠱音/古尤一作仇)奸權䝉
貨兮忠勇以劉(刘殺/也)伊時云幸兮大夫之羞嗚呼危哉河渭
潰溢兮横軀以抑嵩髙坼陊兮舉手排直(張云陊丈尔切說/文曰小崩也韵曰)
(山/摧)壓溺之不慮兮堅剛以爲式知死不可撓兮明章人極夫
何大夫之炳烈兮王不寤夫䜛賊卒施快於剽狡兮怛就制
乎強國(剽四妙切狡古巧切范中行之難/萇弘与之晋以為討周人殺萇弘)松栢之斬刈兮蓊
茸欣植(蓊烏孔切茸如/容而隴二切)盗􁐻折足兮罷駑抗臆(盗􁐻八駿之/一也罷音皮)
鸷鳥之髙翔兮㜸狐惴而不食(鸷音至㜸音/孽惴之瑞切)竊畏忌以群朋
兮夫孰病百而伸一挺寡以校衆兮古聖人之所難矧援羸
以威慠兮兹固蹈殆而違安殺身之匪予戚兮閔宗周之以
完豈成城以夸功兮哀清廟之將残嫉彪子之肆誕兮弥皇
覧以爲謾(平/声)姑舎道以從丗兮焉用夫考古而登賢指白日
以致憤兮卒頽幽而不列版上帝以飛精兮黮寥廓而殄絶
(黮徒感切/不明皃)朅馮雲以羾愬兮終冥冥以欝結(掲丘傑切去也/馮音慿依也羾)
(音貢至也/又音紅)欲登山以號辝兮愈洋洋以超忽心沍涸其不化
兮形凝氷而自慄(童云沍音互涸/音鶴又胡故切)圖始而慮末兮非大夫之
操䧟瑕委厄兮固衰丗之道知不可而愈進兮誓不偷以自
好陳誠以定命兮侔貞臣以與爲友(一本无/以字)比干之以仁義
類兮(晏本作之仁義/兮宋本无義字)緬遼絶以不群伯夷殉潔以莫怨兮孰
克軌其遺塵苟端誠之内虧兮雖耆老其誰珍古固有一死
兮賢者樂得其所大夫死忠兮君子所與嗚呼哀哉敬弔忠
甫(一本弔字下/更有予字)
　　　弔屈原文
後先生蓋千祀兮余再逐而浮湘(子厚貶邵州刺史/再貶永州同馬)求先生
之汨羅兮(汨羅覔水名在長沙/羅縣屈原所沉如)擥蘅若以薦芳(擥曽敢切持/也杜衡杜若)
(皆香/草)願荒忽之顧懷兮兾陳辝而有光(一本/作明)先生之不從丗
兮惟道是就支離搶攘兮遭丗孔疚(搶千羊切/攘如陽切)華蟲薦壌兮
進御羔褏(与䄂同左㐮十四年右/宰榖曰予狐裘而羔䄂)牝雞咿嚘兮孤雄束咮(咿/音)
(伊嚘音憂咮与/同陟救切喙也)哇咬環觀兮䝉耳大吕(哇烏瓜切咬/於交切淫声)堇喙
以爲羞兮焚弃稷黍(堇音覲烏頭喙許/穢切烏喙並毒薬)犴獄之不知避兮宫
庭之不處(犴音/岸)䧟塗藉穢兮榮若繍黼榱折火烈兮娯娯笑
舞(娱娛一本/作娭娭)䜛巧之嘵嘵兮惑以爲咸池(嘵欣么切咸/池黄帝楽)便媚
鞠恧兮美愈西施謂謨言之怪誣兮反寘瑱而逺違(他甸/切以玉)
(充耳曰楚語云吾慦寘/之於耳是以規為瑱也)匿重痼以諱避兮進俞緩之不可爲
(俞附秦緩/古之良毉)何先生之凛凛兮厲鍼石而從之(鍼与針同/石砭也)但仲
尼之去魯兮曰吾行之遟遟(一本去下/有舎字)柳下惠之直道兮又
焉往而可施今夫丗之議夫子兮曰胡隱忍而懷斯惟逹人
之卓軌兮固僻陋之所疑委故都以從利兮吾知先生之不
忍立而視其覆墜兮又非先生之所志窮與逹固不渝兮夫
唯服道以守義矧先生之悃愊兮滔大故而不貳(悃胡本切/福迫逼切)
沉璜瘞佩兮孰幽而不光(瘞於/罽切)荃蕙蔽匿兮胡乆而不芳(荃/一)
(音孫蕙/荃香草)先生之貌不可得兮猶髣髴其文章託遺編而歎喟
兮渙余涕之盈眶(音/匡)呵星辰而驅詭怪兮夫孰救於崩亡何
揮霍夫雷電兮苟爲是之荒茫耀姱辭之矘朗兮丗果以是
之爲狂(姱音誇好也又奢貌曭音/儻目无睛不明也又直視)哀余衷之坎坎兮獨藴憤
而増傷諒先生之不言兮後之人又何望(平/声)忠誠之旣内激
兮抑銜忍而不長芊爲屈之幾何兮胡獨焚其中腸(羊音弭/楚姓)
吾哀今之爲仕兮庸有慮時之否臧(潘云否補靡切又侑乆/切周易左傳皆有两音)
(唯詩釋文獨音鄙/臧善也否惡也)食君之禄畏不厚兮悼得位之不昌退自
服以黙黙兮曰吾言之不行旣媮風之不可去兮懷先生之
可忘
　　　弔樂毅文(一作/樂生)
許縱自燕來曰燕之南有墓焉其志曰樂生之墓余聞而哀
之其返也與之文使弔焉
大厦之騫兮風雨萃之車亡其軸兮乗者棄之嗚呼夫子兮
不幸類之尚何爲哉昭不可留兮道不可常畏死疾走兮狂
顧徬徨(謂田单反間旣行/毅懼誅遂降趙)燕復爲齊兮東海洋洋嗟夫子之
專直兮不慮後而爲防胡去規而就矩兮卒䧟滯以流亡惜
功美之不就兮俾愚昧之周章豈夫子之不能兮無亦悪是
之遑遑仁夫對趙之悃𣢾兮誠不忍其故邦(潘云悃口本切/楚辝悃悃欵欵)
(注志一/純也)君子之容與兮弥億載而愈光諒遭時之不然兮匪
謀慮之不長跽陳辭以隕涕兮(跽巨/几切)仰視天之茫茫苟偷丗
之謂何兮言余心之不臧(言一本/作信)
　　　伊尹五就桀賛
伊尹五就桀或疑曰湯之仁聞且見矣桀之不仁聞且見矣
夫胡去就之亟也(亟去吏/切頻也)柳子曰惡是吾所以見伊尹之大
者也彼伊尹聖人也聖人出於天下不夏商其心心乎生民
而巳曰孰能由吾言由吾言者爲堯舜而吾生人堯舜人矣
退而思曰湯誠仁其功遟桀誠不仁朝吾從而暮及於天下
可也於是就桀桀果不可得反而從湯旣而又思曰尚可十
一乎使斯人蚤𬒳其澤也又往就桀桀不可而又從湯以至
於百一千一萬一卒不可乃相湯伐桀俾湯爲堯舜而人爲
堯舜之人是吾所以見伊尹之大者也仁至於湯矣四去之
不仁至於桀矣五就之大人之欲速其功如此不然湯桀之
辨一恒人盡之矣又奚以憧憧聖人之足觀乎(憧昌/容切)吾觀聖
人之急生人莫若伊尹伊尹之大莫若於五就桀作伊尹五
就桀賛
聖有伊尹思德於民往歸湯之仁曰仁則仁矣非乆不親退
思其速之道宜夏是因就焉不可復反亳殷猶不忍其遟亟
往以觀庻狂作聖一日勝残至千萬兾一卒無其端五往不
疲其心乃安遂升自陑(音/而)黜桀尊湯遺民以完大人無形與
道爲偶道之爲大爲人父母大矣伊尹惟聖之首旣得其仁
猶病其乆恒人所疑我之所大嗚呼逺哉忘以爲誨
　　　梁丘據賛
齊景有嬖曰梁丘子(梁丘據字子猶事見/左傳昭公二十年)同君不爭古號媚
士君悲亦悲君喜亦喜曷賢不賛卒賛于此媚予所仇激賛
有以梁丘之媚順心狎耳終不撓厥政不嫉反已晏子躬相
旣良而異爰合其美超實爲之賛者柳子
　　尊勝幢賛(并序)
以佛之爲尊而尊是法嚴之於頂其爲最勝宜也旣尊而勝
矣其爲拔濟尤大塵飛而灾去影及而福至睦州於是誠焉
不疑(李睦州以李錡叛貶循州/元和三年以赦量移永州)礱石六觚其長半㝷乃篆乃
刻立之爲福馬孺人之墓(馬孺人睦州外婦詳/見外集馬淑墓誌)孺人之生奉
佛道未甞敢怠今旣没睦州又成其志擇最勝且尊之道文
之於石以延其休則其生佛所得佛道宜無疑也賛曰
丗所尊兮又尊道勝無立兮以爲寳拔大苦兮升至眞靈合
賛兮神而神駕元氣兮濟玄津誰爲友兮上品人德無巳兮
石無磷延永丗兮奠坤垠靈受福兮公之勤
　　龍馬圖賛(并序)
始吾聞明皇帝在位靈昌郡(渭/州)得異馬於河而莫知其形好
事者涿人盧遵以其圖來示余其狀龍鱗虺尾拳毛環目肉
鬛馬之靈怪有是耶居帝閑(䦨校/也)爲馬幾二十年從封禪郊
籍鳴和銮者數十事遇禍亂帝西幸馬至咸陽西入渭水化
爲龍泳去不知所終且其來也宜于時其去也存其神是全
德也旣覩其形不可以不賛靈和粹異孕至神兮倮尾童鬛
(良渉/切)䟽紫鱗兮巍然特出瑞聖人兮理平和樂百樂陳兮(百/一)
(本作/白)鳴銮在御太路遵兮丗痝道悖還吾眞兮哀鳴延首慕
水濵兮沛焉潜泳旋奫淪兮(􁪣於倫切􁪣/倫水深廣皃)淵居海逝靈无鄰
兮出處孔時類至仁兮嗟爾衆類孰是倫兮進昏死亂阽厥
身兮(阽音塩又都/念切危也)匪馬之慕吾誰親兮賛之斯圖宜丗珍兮
　　　誡懼箴
人不知懼惡可有爲(惡平/声)知之爲美莫若去之非曰童昏昧
昧勿思禍至而懼是誠不知君子之懼(懼)乎未始幾動乎㣲
事迁乎理將言以思將行以止中决道符乃順而起起而獲
禍君子不耻非道之愆非中之詭懼而爲懼雖懼焉如君子
不懼爲懼之𥘉
　　　憂箴
憂可無乎無誰以寕子如不憂(憂)日以生憂不可常常則誰
懌子常其憂乃小人戚敢問憂方吾將告子有聞不行有過
不徙宜言不言不宜而煩宜退而勇不宜而恐中之誠懇過
又不及憂之大方唯是焉急内不自得甚泰爲憂省而不疚
雖死優游所憂在道不在乎禍吉之先見乃可無過告子如
斯守之勿墮
　　　師友箴(并序)
今之丗爲人師者衆笑之舉丗不師故道益離爲人友者不
以道而以利舉丗無友故道益棄嗚呼生於是病矣歌以爲
箴旣以儆巳又以誡人
不師如之何吾何以成不友如之何吾何以増吾欲從師可
從者誰借有可從舉丗笑之吾欲取友誰可取者借有可取
中道或捨仲尼不生牙也乆死(鮑叔牙与/𬋩仲為友)二人可作懼吾不
似中焉可師恥焉可友謹是二物用惕爾後道苟在焉傭丐
爲偶道之反是公侯以走内考諸古外考諸物師乎友乎敬
爾無忽
　　　敵戒
皆知敵之仇而不知爲益之尤皆知敵之害而不知爲利之
大秦有六國兢兢以強六國旣除􁀿􁀿乃亡(􁀿音怡作詑同/自得皃又淺意)
晉敗楚鄢范文爲患厲之不圖舉國造怨(鄢音偃左成十六/年敗楚于鄢陵范)
(文子曰君幼諸臣不佞何以及此君其戒之十七年晋/厉公侈多外嬖反自鄢陵欲尽去群大夫而立其左右)孟孫
惡臧孟死臧恤藥石去矣吾亡無日(左傳㐮公二十三年孟/孫曰季孫之爱我疾疢)
(也孟孫之惡我薬石也美疾不/如惡石孟孫死吾亡无日矣)智能知之猶卒以危矧今之
人曾不是思敵存而懼敵去而舞廢備自盈秪益爲瘉(音愈/病也)
敵存㓕禍敵去召過有能知此道大名播懲病克壽矜壯死
暴縱欲不戒匪愚伊耄我作戒詩思者無咎
　　　三戒(并序)
吾恒惡丗之人不知推已之本而乗物以逞或依勢以干非
其類出技以怒強竊時以肆暴然卒迨于禍有客談麋驢䑕
三物似其事作三戒
　　　臨江之麋
臨江之人畋得麋麑(童云麋音眉麑/音倪鹿子也)畜之入門群犬垂涎揚
尾皆來其人怒怛之自是日抱就犬習示之使勿動稍使與
之戯積乆犬皆如人意麑稍大(一本麑字/上有麋字)忘已之麋也以爲
犬良我友抵觸偃仆益狎犬畏主人與之俯仰甚善然時啖
其舌(啖音/淡)三年麋出門外見外犬在道甚衆走欲與爲戯外
犬見而喜且怒共殺食之狼藉道上麋至死不悟
　　　黔之驢
黔無驢有好事者舡載以入至則無可用放之山下虎見之
尨然大物也以爲神蔽林間窺之稍出近之憖憖然莫相知
(慦魚/僅切)他日驢一鳴虎大駭逺遁以爲且噬已也甚恐然往來
視之斍無異能者益習其聲又近出前後終不敢摶稍近益
狎蕩倚衝冐驢不勝怒蹄之虎因喜計之曰技止此耳因跳
踉大􁯡(潘云虎檻/許鑒二切)断其喉盡其肉乃去噫形之尨也類有德
聲之宏也類有能向不出其技虎雖猛疑畏卒不敢取今若
是焉悲夫
　　　永某氏之䑕
永有某氏者畏日拘忌異甚以爲已生歳直子䑕子神也因
愛䑕不畜猫犬(一本/作又)禁僮勿擊䑕倉廪庖厨悉以恣䑕不問
由是䑕相告皆求某氏飽食而無禍某氏室無完器椸無完
衣(椸音移方言榻前几趙魏/之間謂之椸一日衣架)飲食大率䑕之餘也晝累(累)與
人兼行(累倫/追切)夜則竊齧闘暴其聲萬狀不可以寢終不厭數
歳某氏徙居他州後人來居䑕爲態如故其人曰是隂類惡
物也盗暴尤甚且何以至是乎哉假五六猫闔門撤瓦灌穴
購僮羅捕之殺䑕如丘棄之隱處臰數月乃已(臰即/臭字)嗚呼彼
以其飽食無禍爲可恒也哉(東坡云予讀柳子厚三戒而爱/之乃作河豚魚烏賊魚二說并)
(序以/自警)
増廣註釋音辯唐柳先生集卷之十九
増廣註釋音辯唐柳先生集卷之二十
　○銘雜題
　　　沛國漢原廟銘
昔在帝堯光有四海元首萬邦時則舜禹稷卨(與契/同)佐命垂
綂股肱天下聖德未衰而内禪元臣繼天而受命四姓承休
(甞嬀氏夏姒氏/商子氏周姬氏)迭有中邦五神環運(虞士德夏金德商水/德周水德漢火德)炎
德復起周道削㓕秦德暴戾皇天疇庸審厥保承乃命唐帝
之後振而興之又俾元臣之後(元一本作/九者非也)翊而登之所以紹
復丕績不墜厥祀故曲逆(音去遇陳平所/封又並如字云)起爲䇿士輔成帝
圖吐謀洞靈奮竒如神舜之胄也汝隂(夏侯嬰/所封)脫帝宻網摧
虜暴氣扶乗天休運行嘉謀禹之苗也鄼侯(鄼音賛蕭/何所封)保綏
三秦控引漢中宏器廓度以大帝業卨之裔也淮隂(韓信/所封)整
齊天兵導揚靈威覆趙夷魏拔齊殄楚平陽(曹参/所封)破三秦虜
魏王絳侯(周勃/所封)定楚地固劉氏皆稷之裔也克復堯緒昭哉
甚明天意若曰建大德者必唐帝之胄故漢氏興焉翼炎運
者必害臣之孫故群雄登焉是以髙帝誕膺聖祚以垂德厚
探昊穹之奥㫖載幽明之休祐殺白帝于大澤以承其靈建
赤旂于沛邑以昭其神假手于嬴以混諸侯(嬴秦/姓)慿力于項
以離関東奉纉堯之元命而四代之後咸献其用德乗木之
大統而秦楚之盛不保其位旣建皇極設都咸陽撫征四方訓
齊天下乃樂沛宮以追造邦之本乃歌大風以昭武成之德
(髙祖十二年過沛/置酒沛宫歌大風)乃奠舊都(舊一本/作尊)以壯王業之基生爲湯
沭之邑没爲思樂之地且曰萬歲之下魂遊于此惟兹原廟
沛宮之舊也祭蚩尤於是庭而赤精降導靈命於是邦而群
雄至登布衣於萬乗而子孫得以纉其緒化環堵爲四海而
黎元得以安其業基岱岳之髙源洪河之長蓄靈擁休此焉
發跡盖以道備于是而後行之天下制成于是而後廣之宇
内天下備其道而神復乎本宇内成其制而心懷于舊宜其
正名以表功用成其始俾生靈盡其敬焉陳本以宅神用成
其終俾生靈盡其慕焉故髙帝定位建兹閟宫惠皇嗣服爰
立清廟綿越千祀至今血食此所以成終而成始也且夫以
㫁蛇之威安知不運其宻用佐歳功以流澤歟以約法之仁
安知不流其神睠相舊邦之遺黎欤以紹唐之餘慶統天之
遺烈安知不奮其神化大祐於下土欤然則展敬乞靈烏可
巳也銘于舊邑以迪天命其辭曰
蕩蕩明德時惟放勛(扆于往切勛/与勲同堯也)揖譲而退祚于後昆群蛇
輔龍以翊天門(翊一本作翊音工童云翊音/貞飛至也今本作翊非是)登翼炎運唐臣
之孫秦網旣離鹿駭東夏長蛇封豕蹈躍中野天復堯緒鍾
祐于劉赫矣漢祖播兹皇猷揚旂沛庭約從諸侯(從將/容勿)豪暴
震疊威聲布流緫制虎臣委成良疇勦殄覇楚(勦子小/切絶也)遂荒
神州區宇懷濡黔黎輯柔表正萬國炎靈用休定宅咸陽以
都上游留觀本邦在鎬如周穆穆惠皇宗湮克承崇崇沛宮
清廟是慿原念大業肇經兹地乃專元命亦㪯嚴祀建旂釁
鼓遂據天位䰟遊故都永介丕祉煥列唐典嚴㳟罔墜勤此
休銘以昭本始
　　　劒門銘(并序)
惟蜀都重險多貨混同戎蠻人尨俗剽(剽匹妙/切輕也)嗜爲冦亂皇
帝元年八月帥䘮衆暴(永貞元年劒南西川節度使韋/皐卒劉闢自爲留後邀旄節)群疑
不制妖㜸煽行(㜸魚刘切/亦作􁇆)怙恃富強滔天阻兵攻䧟他部北
包劒門慿負丘陵以張驁猛堅利鋒鏑以拒大順謂雷霆之
誅莫巳加也惟梁守臣禮部尚書嚴公(嚴/礪)以國害爲私讎以
天討爲巳任推仁仗信不待司死而人致其命立義抗憤不
待喋血(喋大頰切潘云殺人流血滂/沱師古曰當作蹀謂履涉之)而士一其心悉師出次
祗俟明詔凡諸侯之師必出于是儲峙饗賚(峙一本作偫/音峙具也)取
其豐穣乃遣前軍嚴秦奉揚王誅誕告南土十一月右師逾
利州蹈冠地乗山斬虜以遏奔衝左師出于劒門大攘頑嚚
諭引刼脅蟻潰䑕駭險無以固(一本以下/有為字)收奪利地以須王
師刲刳腎腸振拔根柢俾無以肆毒用集我勲力􁣟鼓一振
(􁣟音/墳)元戎啓行取其渠魁以爲大戮(九月行營節度使髙崇/文克成都擒刘闢送長)
(安)曲公忠勇憤悱(憤房吻切/排音斐)授任堅明謀猷弘長用能啓闢
險阨夷爲大塗衰沮害氣對乎天意帝用休嘉議功居首増
秩師長進爲大藩(本傳云刘闢反以儲備有素檢校尚/書左僕射十月以砺為東川節度使)宅是
南服將校群吏願刋山石昭著公之功垂號無窮銘曰
井絡坤垠(河圗括地象曰岷/山之精上為井絡)時惟外區界山爲門環于蜀都
叢險積貨混并羌髳(茂侯/切)狂猾窺隙狺狺嘨呼(狺魚巾切亦/作㹞楚詞猛)
(犬狺/狺)慿據勢勝厚其兇徒皇帝之仁宥而不誅暴非德馴害
及巴渝乃出王旅乃司列岳牧臣司梁(謂嚴/砺)當其要束器備
攸積糗糧是蓄人無增賦師以饒足喋血誓士玄機在握分
命貔貅陳爲掎角(掎㪯/綺切)右逾岷山左直劒門攻出九地(七書/孫子)
(善守者藏於/九地之下)上披重雲攀天蹈空夷視咀艱破裂層壘殄殱
群頑内獲固圉外臨平原天兵徐驅卒乗嘽(嘽他丹切/衆也)大憝
囚戮(憝徒對切/謂刘闢)戎夏咸歡帝圖厥功惟梁是先開國進位南
服于藩邦之清夷人以完安銘功鍳亂永代是觀
　　　塗山銘(并序)
惟夏后氏建大功定大位立大政勤勞萬邦和寕四極威懷
之道儀刑後王當乎洪流方割災𬒳下土自壷口而導百川
大功建焉虞帝耄期順承天暦自南河而受四海大位定焉
萬國旣同宣省風教自塗山而㑹諸侯大政立焉功莫崇乎
禦大灾乃賜玄圭以承帝命位莫尊乎執大象乃輯五瑞以
建皇極政旲先乎齊大綂乃朝玉帛以混經制是所以承唐
虞之後垂子孫之丕業立商周之前樹帝王之洪範者也嗚
呼天地之道尚德而右功帝王之政崇德而賞功故堯舜至
德而位不及嗣湯武大功而祚延于丗有夏德配于二聖而
唐虞譲功焉功冠于三代而商周譲德焉宜乎立極垂統貽
于後裔當位作聖著爲丗準則塗山者功之所由定德之所
由濟政之所由立有天下者宜取於此追惟大號旣發華蓋
旣狩方岳列位奔走來同山川守神莫敢遑寕(吳伐越得大/骨呉使來問)
(仲尼曰禹致群神於㑹稽之山防風氏後至禹殺而戮之客/曰敢問誰守為神仲尼曰山川之守足以紀綱天下者其守)
(為伸社稷之/守為公侯)羽旄四合衣裳咸㑹䖍㳟就列俯僂聽命然後
示之以禮樂和氣周洽申之以德刑天威震耀制立謨訓宜
在長乆厥後啓征有扈而夏德始衰羿距太康而帝業不守
皇祖之訓不由人亡政墜卒就陵替向使継代守文之君又
能紹其功德脩其政統卑宮室悪衣服拜昌言平均賦入制
定朝㑹則諸侯常至而天命不去矣兹山之㑹安得獨光于
後欤是以周穆遐追遺法復㑹于是山聲垂天下亦紹前軌
用此道也故余爲之銘庻後代朝諸侯制天下者仰則於此
其辭曰
惟禹體道功厚德茂㑹朝侯衛綂壹憲度省方宣教化制殊
類咸㑹壇位承奉儀矩禮具樂備德容旣孚乃舉明刑(一本/作則)
以弼聖謨則戮防風(則一本/作刑)遺骨專車克明克威疇敢以渝
宣昭黎憲(一本/作献)耆定混區(耆音指/又音移)傳祚後胤丕承帝圗塗山
巖(巖)界彼東國唯禹之德配天無極即山刋碑貽後訓則
　　　壽州安豊縣孝門銘(并序)
壽州刺史臣承思言九月丁亥安豊縣令臣某上所部編户
甿李興父被惡疾嵗月就亟(就一本/作疾)興自刃股肉假託饋獻
其父老病巳不能啖啜(啖都濫切啜殊/恱切与歠同)宿而死興號呼撫臆
口鼻垂血捧土就墳沾漬涕洟(音/夷)墳左作小廬蒙以苫茨(苫/詩)
(亷/切)伏匿其中扶服頓踊(扶服即/匍匐)晝夜哭訴孝誠幽逹神爲見
異廬上産紫芝白芝二本各長一寸廬中醴泉湧出竒形異
狀應驗圗記此皆陛下孝理神化隂中其心(中去/声)而克致斯
事謹案興亡庻賤陋循習浅下性非文字所導生與耨耒爲
業(一作/伍)而能鍾彼醇孝超出古列天意神道猶錫瑞物以表
殊異伏惟陛下有唐堯如天如神之德宜加旌褒合于上下
請表其里閭刻石明白宣延風美觀示後祀永永無極臣昧
死上請制曰可其銘云(一本无/此二字)
懿厥孝思兹惟淑靈禀承粹和篤守天經(孔子云夫孝/天之經也)泣侍
羸疾黙禱隠冥引刃自嚮殘肌敗形羞膳奉進憂勞孝誠惟
時髙髙曽不是聽創巨痛仍(創即瘡字礼記三年問篇創/鉅者其日乆痛甚者其愈遟)號
于穹昊捧土濡涕頓首成墳䧟膺腐皆寒暑在廬草木悴死
鳥獸踟蹰殊類異族亦相其哀肇有二位(天地/也)孝道爰興克
修厥猷載籍是登在位有虞以孝烝烝仲尼述經以教于曽
惟昔魯侯見命夷宫(周夷王廟也囯語周宣王欲得囯子之/能導訓諸侯者穆仲曰魯侯孝王乃命)
(於夷/宫中)亦有考叔寤莊稱醇(左傳隱公二年鄭莊公寘姜氏于/城頴/考叔有献於公云云公從)
(之遂爲母子如𥘉君子曰頴考/叔純孝也愛其母施及荘公)顯顯李氏寔與之倫哀嗟道
路涕慕里鄰邦伯章奏稽首慇懃上動帝心旁逹明神神錫
祕祉三秀靈泉(楚詞云采三秀於山間三/秀芝草也靈泉即醴泉)帝命荐加亦表其
門統合上下交賛天人建此碑號億齡揚芬
　　　武岡銘(并序)
无和七年四月黔巫東鄙蠻獠雜優(獠竹絞切又音老/亦作䝤西南夷名)盗弄
庫兵賊脅守帥(元和六年辰溆蛮酋張伯靖按黔中觀察使/竇群督飲苛刻因聚衆叛殺長吏刼掾辰錦)
(諸州連九/同以目固)南鈎牂牁(音臧柯漢武帝定/西南夷置牂牁郡)外誘西原(蛮/也)置魁立
帥殺牲盟誓洞窟林麓嘯呼成群皇帝下銅獸符發庸蜀荆
漢南越東甌之師四面討問畏罪慿阻逃遁不即誅(时崔能/嚴綬柳)
(公綽討之三/歲不能定)時惟潭部戌帥御史中丞柳公綽練立將校提
卒五百屯于武岡不震不騫如山如林告天子威命明白信
順亂人大恐視公之師如百萬視公之令如風雷怨號呻吟
喜有攸訴投刃頓伏願完父子卒爲忠信奉職輸賦進比華
人無敢不龔母弟生壻継來于潭咸致天廷皇帝休嘉式新
厥命(嚴綬遣部將李志列招張伯靖遂以其家属舒秀和䓁/詣江陵詔嚴綬皆授麾下將以撫之以伯靖為右威衛)
(翊府中/郎將)兇渠同惡革面向化如醉之醒如狂之寕公爲薬石
俾復其性詔書顯異進臨江漢(以柳公綽為/鄂岳觀察使)益兵三倍爲時
碩臣殿于大邦(殿多見/切鎮也)文儒申申有此武功於是夷人始復
聞公之去相與髙蹈涕呼若寒去裘昔公不夸首級爲巳能
力專務教誨俾邦斯平我老洎㓜由公之仁小不爲虺蜮(虺/許)
(偉切虫也蜮越福切短狐也/似鼈三足能含沙射人影)大不爲鯨鯢(鯨其京切鯢五兮/切左宣十二年注)
(鯨鯢大魚也以喻不/義之人吞食小囯)恩重事持不迩而逺莫可追巳願銘武
岡首以慰我思以昭我類(一作/隣)以示我子孫弥億萬年(一夲/无弥)
(字)俾我奉國如令之誠鄰之我懷如公之勤其辭曰
黔山之㠝(㠝族丸/切髙也)巫水之磻(音盤/曲也)魚駭而離獸犯而残户恐
合竄(合一本/作谷)彼攘仍亂(彼一本/作披)王師來誅(來二本/作未)期死以緩
公明不疑公信不欺援師定命(援一本/作授)俾邦克正皇仁天施
我反其性我塗四闔公示之門我愚抵死公示之恩旣骨而
完旣亡而存奉公之訓貽我子孫我始蝥賊(蝥音/矛)由公而仁
我始冦酧由公而親山畋澤􁏅(与魚同周/礼有􁏅人)輸賦于都陶穴刋
木室我姻族烹牲是祀公受介福揲蓍以占(揲舌揲切又音/舌揲蓍一本作)
(圻/蓴)公宜百禄皇懋公功陟于大邦逺哉去我誰嗣其良有穴
之丹有犀之顚匪曰余固公不可賂祝鄰之德恒遵公則朂
余之丗永謹邦制(此四字一本/作以永邦制)南夷作詩刻示來裔
　　　井銘(并序)
始州之人(柳州/人)各以甖甈(甖音罌瓶類大䐓小口甈五計切/小雅云康瓠謂之甈瓠壼也一云)
(甈破/甖也)負江水莫克井飲崖岸峻厚旱則水益逺人陟降大艱
雨多塗則滑而顚恒惟咨嗟怨惑訛言終不能就元和十一
年三月朔命爲井城北隍上未晦果寒食冽而多泉邑人以
灌其上堅垍(一作壯垍巨/至切堅士也)其利悠乆其相者浮圖談康軍事
牙將米景鑿者蔣晏凡用罰布六千三百役庸三十六大甎
千七百其深八㝷有二尺(八尺/曰㝷)銘曰
盈以其神其來不窮惠我後之人噫疇肯似于政其來日新
(言作盈/以神)
　　　舜禹之事(晏元献公北文与下謗譽咸/宜等篇恐是傳士韋籌所作)
魏公子丕由其父得漢禪還自南郊謂其人曰舜禹之事吾
知之矣由丕以來皆笑之柳先生曰丕之言若是可也嚮者
丕若曰舜禹之道吾知之矣丕罪也其事則信吾見笑者之
不知言未見丕之可笑者也凢易姓授位公與私仁與強其
道不同而前者忘後者繫其事同使以堯之聖一日得舜而
與之天下能乎吾於小爭於朝大爭於野其爲亂堯無以巳
之何也堯未忘於人舜未繫於人也堯之得舜也以聖舜之
得堯也以聖兩聖獨得於天下之上奈愚人何其立於朝者
放齊猶曰朱啓明而况在野者乎堯知其道不可退而自忘
舜知堯之忘已而繫舜於人也進而自繫舜舉十六族去四
凶族使天下咸得其人(一本/作仁)命二十二人興五教立禮刑使
天下咸得其理合時月正暦數齊律度量權衡使天下咸得
其用積十餘年人曰明我者舜也齊我者舜也資我者舜也
天下之在位者皆舜之人也而堯隤然聾其聦昏其明愚其
聖人曰徃之所謂堯者果烏乎在哉或曰耄矣曰匿矣又十
餘年其思而問者加少矣至於堯死天下曰乆矣舜之君我
也夫然後能揖譲受終於文祖舜之與禹也亦然禹旁行天
下功繫於人者多而自忘也晚益之自繫猶是也而啓賢聞
於人故不能夫其始繫於人也厚則其忘之也遲不然反是
漢之失德乆矣其不繫而忘也甚矣宦董袁陶之賊生人盈
矣(曹宦官董卓袁紹/袁術兄弟及陶謙)丕之父(曹操字/孟德)攘禍以立強積三十餘
年天下之主曹氏而巳無漢之思也丕嗣而禪天下得之以
爲晚何以異夫舜禹之事耶然則漢非能自忘也其事自忘
也曹氏非能自繫也其事自繫也公與私仁與強其道不同
其忘而繫者無以異也堯舜之忘不使如漢不能授舜禹舜
禹之繫不使如曹氏不能受之堯舜然而丗徒探其情而笑
之故曰笑其言者非也問者曰堯崩天下若䘮考妣四海遏
宻八音三載子之言忘若甚然是可不可歟曰是舜歸德於
堯史尊堯之德之辭者也堯之老更一丗矣德乎堯者盖巳
死矣其幼而存者堯不使之思也不若是不能與人天下
　　謗譽
凢人之獲謗譽于人者亦各有道君子在下位則多謗在上
位則多譽小人在下位則多譽在上位則多謗何也君子宜
于上不宜于下小人宜于下不宜于上得其宜則譽至不得
其宜則謗亦至此其凡也然而君子遭亂丗不得巳而在于
上位則道必咈于君而利必及于人由是謗行于上而不及
于下故可殺可辱而人猶譽之小人遭亂丗而後得居於上
位則道必合於君而害必及于人由是譽行于上而不及于
下故可寵可富而人猶謗之君子之譽非所謂譽也其善顯
焉爾小人之謗非所謂謗也其不善彰焉尔然則在下而多
謗者豈盡愚而狡也哉在上而多譽者豈盡仁而智也哉其
謗且譽者豈盡明而善褒貶也哉然而丗之人聞而大惑出
一庸人之口則羣而郵之且置於逺迩莫不以爲信也豈惟
不能褒貶而巳則又蔽於好惡奪於利害吾又何從而得之
耶孔子曰不如郷人之善者好之其不善者惡之善人者之
難見也則而謗君子者爲不少矣其謗孔子者亦爲不少矣
傳之記者叔孫武叔時之顯貴者也其不可記者又不少矣
是以在下而必困也及乎遭時得君而處乎人上功利及於
天下天下之人皆歡而載之向之謗之者今從而譽之矣是
以在上而必彰也或曰然則聞謗譽于上者反而求之可乎
曰是惡可(惡平/声)無亦徴其所自而巳矣其所自善人也則信
之不善人也則勿信之矣苟吾不能分於善不善也則巳耳
如有謗譽乎人者吾必徴其所自未敢以其言之多而舉且
信之也其有及乎我者未敢以其言之多而榮且懼也苟不
知我而謂我盗跖(之石/切)吾又安取懼焉(取一本作/最下同)苟不知我
而謂我仲尼吾又安取榮焉知我者之善不善非吾果能明
之也要必自善而巳矣
　　　咸宜
興王之臣多起汙賤人曰幸也亡王之臣多死冦盗人曰禍
也余咸宜之當兩漢氏之始屠販徒隷出以爲公侯卿相無
他焉彼固公侯卿相器也遭時之非是以詘獨其始之不幸
非遭髙光而以爲幸也漢晉之末公侯卿相刼戮困餓伏牆
壁間以死無他焉彼因刼戮困餓器也遭時之非是以出獨
其始之幸非遭卓矅(後漢董卓/晋刘曜)而後爲禍也彼困於昏亂伏
志氣屈身躰以下奴虜平難澤物之德不施于人一得適其
踶(潘云踶徒計切蹋也/莊子怒則分背相踶)因大擊鞭折而爲五六馬踶不巳墜
於地傷焉視其内則空空然其理若糞壌無所頼者今之梔
其貌蠟其言以求賈技於朝者(賈音古一/本无者字)當其分則善一誤
而過其分則喜當其分則反怒曰余曷不至於公卿然而至
焉者亦良多矣居無事雖過三年不害當其有事驅之於陳
力之列以御乎物以夫空空之内糞壌之理而以責其大擊
之效惡有不折其用而獲墜傷之患者乎(一本无/者字)
　　　吏商
吏而商也(銭重作柳文後䟦曰得善/本云吏非商也吏而商)汙吏之爲商不若廉吏
之商其爲利也博汙吏以貨商資同惡與之爲曹大率多减
耗役傭工費舟車射時有得失取貨有苦良(苦音古周礼天/官典婦功辨其)
(善/良)盗賊水火殺敓焚溺之爲患(敓与/奪同)幸而得利不能什一二
身敗禄奪大者死次貶廢小者惡終不逐(者一本/作名)汙吏惡能
商矣哉(惡音/烏)廉吏以行商(行下/孟切)不役傭工不費舟車無資同
惡減耗時無得失貨無良苦盗賊不得殺敓水火不得焚溺
利愈多名愈尊身富而家強子孫葆光是故廉吏之商愽也
苟修嚴潔白以理政由小吏得爲縣由小縣得大縣由大縣
得刺小州其利月益各倍其行不改又由小州得大州其利
月益三之一其行又不改又由大州得廉一道(廉察也如/今監司戸)其
利月益之三倍不勝富矣苟其行又不改則其爲得也夫可
量哉雖赭山以爲章涸海以爲塩未有利大能若是者然而
舉丗爭爲貨商以故貶吏相逐於道百不能一遂人之知謀
好邇富而近禍如此悲夫或曰君子謀道不謀富子見孟子
之對宋牼乎(牼口/莖切)何以利教爲也柳子曰君子有二道誠而
明者不可教以利明而誠者利進而害退焉吾爲是言爲利
而爲之者設也或安而行之或利而行之及其成功一也吾
哀夫没於利者以亂人而自敗也姑設是庻由利之小大登
進其志幸而不撓乎下以成其政交得其大利吾言不得巳
爾何暇從容若孟子乎孟子好道而無情其功緩以䟽未若
孔子之急民也
　　東海若
東海若(海神/名)陸遊登孟諸之阿(孟諸澤名在/睢陽縣東北)得二瓠焉刳而
振其犀以嬉(犀瓜/辨)取海水雜糞壌蟯蚘而實之(童云蟯如消/切腹中䖝蚘)
(音尤又/音囬)臭不可當也窒以宻石舉而投之海逾時焉而過之
曰是故棄糞耶其一徹聲而呼曰我大海也東海若呀然而
笑曰(呀虚/牙切)怪矣今夫大海其東無東其西無西其北無北其
南無南旦則浴日而出之夜則㴞列星涵太隂揚隂火珠宝
之光以爲明其塵霾之雜不處也必泊之西澨(音誓水/邊増士)故其
大也深也潔也光明也無我若者今汝海之棄滴也而與糞
壤同體臭朽之與曹蟯蚘之與居其狹咫也又冥暗若是而
同之海不亦羞而可憐哉子欲之乎吾將爲汝抉石破瓠盪
群穢於大荒之島而同子於向之所陳者可乎糞水泊然不
恱曰我固同矣吾又何求於若吾之性也亦若是而巳矣穢
者自穢不足以害吾潔狹者自狹不足以害吾廣幽者自幽
不足以害吾明而穢亦海也狹幽亦海也突然而往于然而
來孰非海者子去矣無亂我其一聞若之言號而祈曰吾毒
是乆矣吾以爲是固然不可異也今子告我以海之大又目
我以故海之棄糞也吾愈急焉涌吾沫不足以發其窒旋吾
波不足以穴瓠之腹也就能之窮嵗月耳願若幸而哀我哉
東海若其抉石破瓠(其一本/作乃字)投之孟諸之陸盪其穢於大荒
之島而水復於海盡得向之所陳者焉而向之一者終與臭
腐處而不変也今有爲佛者二人同出於毗盧遮那之海而
泊於五濁之糞而幽於三有之瓠而窒於無明之石而雜於
十二類之蟯蚘人有問焉其一人曰我佛也毗盧遮那五濁
三有無明十二類皆空也一也無善無惡無因無果無脩無
證無佛無衆生皆無焉吾何求也問者曰子之所言性也有
事焉夫性與事一而二二而一者也子守而一定則大患者
至矣(一本而/則字)其人曰子去矣無亂我其一人曰嘻吾毒之乆
矣吾盡吾力而不足以去無明窮吾智而不足以超三有離
五濁而異夫十二類也就能之其大小刼之多不可知也若
之何問者乃爲陳西方之事使修念佛三昧一空有之說於
是聖人憐之接而致之極樂之境而得以去群惡集萬行居
聖者之地同佛知見矣向之一人者終與十二類同而不変
也夫二人之相違也(違一本/作逺)不若二瓠之水哉今不知去一
而取一甚矣　︻註釋音辯唐柳先生集卷之二十
増廣註釋音辯唐柳先生集卷第二十一
　題序
　　　讀韓愈所著毛頴傳後題
自吾居夷(謂為永/州司馬)不與中州人通書有來南者時言韓愈爲
毛頴傳不能舉其辭而獨大笑以爲怪而吾乆不克見楊子
誨之來(楊慿/之子)始持其書索而讀之若捕龍蛇摶虎豹急與之
角而力不敢暇信韓子之怪於文也丗之模擬竄竊取青妃
白(四詣切尔/雅曰配也)肥皮厚肉柔䈥脆骨而以爲辭者之讀之也其
大笑固宜且丗人笑之也不以其俳乎(俳音排/戯也)而俳又非聖
人之所弃者詩曰善戯謔兮不爲虐兮太史公書有滑稽列
傳(滑音骨乱也稽音雞同也辨捷之人言非若是言是若非/䏻乱同異也潘云圜轉縱捨无窮之狀又史記云猶俳諧)
(也滑如字稽音計以言/諧語滑利其智計百出)皆取乎有益於丗者也故學者終日
討說荅問呻吟習復應對進退掬溜播灑(溜力救切/謂洒掃)則罷憊
而廢亂(罷与疲同/憊薄拜切)故有息焉游焉之說不學操縵不能安絃
(操七刀切縵未旦切絃/礼記作弦並出斈記云)有所拘者有所縱也大羮玄酒躰節
之薦味之至者而又設以竒異小蟲水草樝梨橘柚苦醎酸
辛雖蜇吻裂鼻(蜇音哲蟲螫也/吻武粉切口邊)縮舌澁齒而咸有篤好之者
文王之昌蒲𦵔(童云側魚/切亦作菹)屈到之芰(屈九勿切囯/語屈到嗜芰)曽晢之羊
棗然後盡天下之竒味以足於口獨文異乎韓子之爲也亦
將弛焉而不爲虐歟息焉游焉而有所縱歟盡六藝之竒味
以足其口歟而不若是則韓子之辭若壅大川焉其必决而
放諸陸不可以不陳也且凡古今是非六藝百家大細穿穴
用而不遺者毛頴之功也韓子窮古書好斯文嘉頴之能盡
其意故奮而爲之傳以發其欎積而學者得之勵其有益於
丗歟是其言也固與異丗者語而貪常嗜瑣者猶呫呫然(呫/他)
(叶切多/言皃)動其喙(呼惠/切)亦勞甚矣乎(一本亦上/有彼字)
　　裴墐崇豊二陵集禮後序(墐渠申切/又音僅)
傳曰詩書執禮禮不執則不行(一無礼/執二字)自開元制禮大臣諱
避去國恤章而山陵之禮遂無所執丗之不學者乃妄取預
凶事之說(左傳隱公元年/豫凶事非礼也)而大典闕焉由是累聖山陵皆摭
拾残缺附比倫類巳乃斥去其後莫能徴永貞元和間天禍
仍遘自崇陵至于豊陵(德宗葬崇陵/順宗葬豊陵)不能周歳司空杜公(杜/黄)
(裳)由太常相天下連爲禮儀使擇其僚以備損益於是河東
裴墐以太常丞隴西辛秘以博士用焉内之則攅塗秘器象
物之宜(攅与菆同徒丸切殯也秘器/作棺象物塗車芻靈之属)外之則復土斤上因山
之制(漢丈紀張武爲復土將軍謂穿壙下棺又惠帝紀斥上/注斥開也謂開土地爲冡壙又文帝賛因其山不起墳)
上之則顧命典冊與文物以受萬國(刀一/作方)下之則制服節文
頒憲則以示四方由其肅恭禮無不備且(晏本/作具)苞并緫統千
載之盈縮羅絡旁午百氏之異同搜掦剪截而畢得其中顧
問関决而不悖於事議者以爲司空公得其人而邦典不墜
裴氏乃悉取其所刋定及奏復于上辨列于下聮百執事之
儀以爲崇豐二陵集禮藏之于太常書閤君子以爲愛禮而
近古焉(一本无近字一本无而古/二字一本焉下有者字)昔韋孟以詩禮傳楚而郊
廟之制卒正於玄成(韋孟五丗/孫玄成)鄭玄以箋注師漢而禪代之
儀卒集於小同(鄭玄孫/名小同)賈誼以經術起而嘉最好學(賈誼孫/名嘉)
盧植以儒學用而諶爲祭法(盧植五/丗孫諶)舊史咸以爲榮今裴氏
太尉公以禮匡義嗣(墐之髙祖/裴行儉)侍中公以禮議封禪(曽祖/光庭)祠
部公以禮承大事(祖稹迁祠/部貟外郎)大理公以禮輔東宮(父数大/理卿)而
墐也以禮奉三陵又能成書以充其闕其爲愛禮近古也源
逺乎哉墐字封叔其伯仲咸以文學顯於丗(儆四子堅墐塤/塤皆有文斈)
大理之兄正平節公(稹子倩/字容郷)以儀範成家道以文雅經邦政
今相國郇公其宗子也(倩子均/字若斉)郇公以孝友勤勞揚于家邦
(一无/楊字)遊其門若聞韶濩(亦作/護)入其廟如至鄒魯恩溢乎九族
禮儀乎他門則封叔之習禮也其出於孝弟歟成書也其本
於忠敬歟由於家而逹於邦國其取榮於史氏也果矣
　　　柳宗直西漢文類序(宗直子厚/之從弟)
左右史混乆矣言事駁亂尚書春秋之旨不立自左丘明傳
孔氏太史公述歴古今合而爲史記迄于今交錯相糺(即紏/字)
莫能離其說獨左氏國語紀言不叅於事戰國䇿春秋後語
(晉孔衍以戦國䇿所書爲未盡善乃引/太史公所記參其同異號春秋後語)頗本右史尚書之制
然無古聖人蔚然之道大抵促數耗矣(数音速/出楽記)而後之文者
寵之(竉一本/作襲)文之近古而尤壯麗莫若漢之西京班固書傳
之吾甞病其畔散不屬(之欲/切)無以考其變欲采比義㑹年長
疾作駑墮愈日甚未能勝也幸吾弟宗直愛古書樂而成之
搜討磔裂(磔陟/格切)攟摭融結(攟俱運切摭之/石切拾取也)離而同之與類推
移不易時月而咸得從其條貫森然若開羣玉之府指揮聮
累圭璋琮璜之狀各有列位不失其叙雖第其價可也以文
觀之則賦頌詩歌書奏詔䇿辯論之辭畢具以語觀之則右
史紀言尚書戰國䇿成敗興壞之說大備無不苞也噫是可
以爲學者之端耶始吾少時有路子者自賛爲是書吾嘉而
叙其意而其書終莫能具卒俟宗直也故刪取其叙繫于左
以爲西漢文類首紀殷周之前其文簡而野魏晉以降則盪
而靡得其中者漢氏漢氏之東則旣衰矣當文帝時始得賈
生明儒術武帝尤好焉而公孫弘董仲舒司馬遷相如之徒
作風雅益盛敷施天下自天子至公卿大夫士庶人咸通焉
於是宣於詔䇿逹於奏議諷於辭賦傳於歌謡由髙帝訖于
哀平王莽之誅四方之文章蓋爛然矣史臣班孟堅修其書
㧞其尤者充于簡冊則二百三十年間列辟之逹道名臣之
大範賢能之志業黔黎之風美列焉若乃合其英精(一作/菁)離
其變通論次其叙位必俟斈古者興行之唐興用文理(一作/章)
貞元間文章特盛本之三代浹于漢氏與之相準於是有能
者取孟堅書類其文次其先後爲四十卷
　　楊評事文集後序(楊凌)
賛曰文之用辭令褒貶導揚諷諭而巳雖其言鄙野足以備
於用然而闕其文采固不足以竦動其聽夸示後學立言而
朽君子不由也故作者抱其根源而必由是假道焉作於聖
故曰經述於才故曰文文有二道辭令褒貶本乎著述者也
導揚諷諭本乎比興者也著述者流蓋出於書之謨訓易之
象系春秋之筆削其要在於髙壯廣厚詞正而理備謂宜藏
於簡冊也比興者流蓋出於虞夏之詠歌殷周之風雅其要
在於麗則清越言暢而意美謂宜流於謡誦也兹二者考其
旨義乖離不合故秉筆之士恒偏勝獨得而罕有兼者焉厥
有能而專美命之曰藝成雖古文雅之盛丗不能並肩而生
唐興以來稱是選而不怍者梓潼陳拾遺(陳子/昂)其後燕文貞
以著述之餘攻比興而莫能極(張說封燕囯/公謚文貞)張曲江(張九齡/韶州人)
(天下称曲江/公而不名)以比興之隟(音/隙)窮著述而不克備(一有作/者二字)其餘
各探一隅相與背馳於道者其去彌逺文之難兼斯亦甚矣
若楊君者少以篇什著聲於時其炳耀尤異之詞諷誦于文
人滿盈于江湖逹于京師晚節徧悟文體尤䆳叙述學冨識
逺才涌未巳其雄傑老成之風與時増加旣獲是不數年而
夭其季年所作尤善其爲鄂州新城頌諸葛武侯傳論餞送
梓潼陳衆甫汝南周愿河東裴泰武都符義府(符一/作何)太山羊
士諤隴西李鍊凡六序廬山禪居記辭李常侍啓逺遊賦七
夕賦皆人文之選巳用是陪陳君之後其可謂具躰者欤嗚
呼公旣悟文而疾旣即功而廢廢不逾年大病及之卒不得
窮其工竟其才遺文未克流于丗休聲未克充於時凡我從
事於文者所宜追惜而悼慕也宗元以通家脩好㓜獲省謁
故得奉公元兄命(凌之/兄慿)論次篇簡遂述其制作之所詣以繫
于後
　　　濮陽呉君文集序(呉武陵/之父)
博陵崔成務甞爲信州從事爲余言邑有聞人濮陽呉君弱
齡長鬛而廣顙好學而善文居郷黨未甞不以信義交於物
敎子弟未甞不以忠孝端其本以是卿相賢士率與亢禮余
甞聞而志乎心㑹其子偘(口旱切与侃/同又去声)更名武陵升進士得
罪來永州因奉其先人文集十卷再拜請余以文冠其首余
得徧觀焉其爲辭賦有戒茍冐陵僣之志其爲詩歌有交王
公文人之義其爲誄誌吊祭有孝恭慈仁之誠而多㪯六經
聖人之大㫖發言成章有可觀者古之司徒必求秀士由郷
而升之天官古之太史必求人風陳詩以獻于法宫然後材
不遺而志可見近丗之居位者或未能盡用古道故呉君之
行不昭而其辭不薦雖一命于王而終伏其志嗚呼有可惜
哉武陵又論次誌傳三卷継于末其官氏及他才行甚具云
　　　王氏伯仲唱和詩序
僕聞之丗其家業不隕者雖古猶今也求之於今而有獲焉
王氏子某與余通家代爲文儒自先天以來(睿宗/年号)䇿名聞逹
秉毫翰而踐文昌登禁掖者紛綸華耀継武而起士大夫掉
鞅於文囿者(掉徒弔切正/也鞅音養)咸不得攀而倫之乙亥歳(貞元十/一年号)
某自南徐來(南徐/潤州)執文貺予詞有逺致又著論非班超不能
讀父兄之書而乃徼狂疾之功以爲名吾知其奉儒素之道
專矣間以兄弟嗣來京師㑹于舊里若璩瑒在魏(璩音渠瑒/徒朗切及)
(仗挭丑亮二切後漢應奉子珣/珣子璩字休璉璩兄瑒字德璉)機雲入洛(陸杭/二子)由是正聲迭
奏雅引更和播塤箎之音韻調律吕之氣候穆然清風發在
簡素文章之胄曷能及兹况宗兄(王緯爲塩/鐵轉運使)握炳然之文以
賛關石廌冠銀章(廌宅買切/即豸字)榮映江湖則嚮時之美談必復
其始某也謂余傳卜氏之學(卜子夏/作詩序)宜叙于首章操斧於班
郢之門(潘云班與般同即公輸子/又莊子云郢人善塗墍者)斯強顔耳詩凡若干首
増廣註釋音辯唐柳先生集卷之二十一
増廣註釋音辯唐柳先生集卷之二十二
序
　　送楊凝郎中使還汴宋詩後序
(貞元十四年朝京/師十五年還汴)
談者謂大梁(汴州宣武/軍今東京)多悍將勁卒亟就猾亂(亟去吏切猾/一本作滑音)
(磆訓/也)而未甞底寜控制之術難乎中道蓋以將驕卒暴則近
憂且至非所以和衆而又民也將誅卒削則外虞實生非所
以扜城而固圉也是冝慰薦喣諭(喣火羽吁句二切潘云喣/与喣同淮南子注喣論温)
(愠/也)納爲腹心然後威懷之道備聖上於是撫以表臣(書立政/篇藝人)
(表臣百司表臣表幹之臣/謂薰晉為宣武軍節度)贊以藝人(謂以楊凝檢校吏部郎/中汴宋毫頴觀察判官)
參剛柔而兩用化逆順而同道旣去大憝(徒對切書康誥/篇元惡大憝)遂
室有衆故楊公以謀議之隟(音/隙)對揚王庭不踰時而承詔復
命示信于外諸侯(示一/作出)時當朝之羽儀凡同官之寮屬皆餞
焉容受童儒使在末位(子厚時年/二十七)禮部郎中許公(許孟容/字公)以
宏才奥學巳任文字顧唱在席咸断章而賦焉謂工部郎中
崔公(崔羣孛/敦礼)文爲時雄允宜首序謂小子預離觴之餘瀝俾
撰後序編以継之大凡軍旅之制賛佐之重崔公序之備矣
膺命受簡𣣔黙不敢故書談者之辭拜手以獻用充餘篇云
　　　送崔羣序
貞松産於巖嶺髙直聳秀條暢碩茂粹然立于千仞之表和
氣之發也禀和氣之至者必合以正性於是有貞心勁質用
固其本禦攘氷霜以貫歳寒故君子儀之清河崔敦詩有柔
儒温文之道以和其氣近仁復禮物議歸厚其有禀者歟有
雅厚直方之誠以正其性慤論忠告交道甚直其有合者歟
是故曰章之聲振於京師甞與隴西李杓直(李建字杓直方/云杓直遥切)
南陽韓安平(韓泰字/安平)洎予交友杓直敦柔深明沖曠坥夷慕
崔君之和安平厲莊端毅髙朗振邁恱崔君之正余以剛柔
不常造次爽冝求正於韓襲和於李就崔君而考其中焉忘
言相視黙與道合今將寕覲東周振筞于邁(筞即/䇿字)且餞於野
或命爲之序予於崔君有通家之舊外黨之睦然吾不以是
合之崔君以文學登于儀曹(礼部也貞元八年/群試礼部中其科)敭于王庭(敡/音)
(揚)甲俊造之選首讎校之列(貞元十年群㪯賢/良方正授挍書郎)然吾不以是
視之於其序也載之其末云
　　　送邠寜獨孤書記赴辟命序(獨孤密)
僕間嵗驟遊邠壃(即疆/字)今戎帥楊大夫時爲候奄(楊朝最字/叔明爲邠)
(寕節度使韓/遊瓌都虞候)盡護羣校用笞法箠令不吐強禦下莫有逗撓
凌暴而犯令者沉断壯勇專志武力出麾下取主公之節鉞
而代之位(唐史云韓遊瓌御士寛軍驕張獻甫來代軍遂乱/朝晟斬首惡者百餘人加御史大夫貞元九年畒)
(南卒以朝晟爲/邠寕節度使)鶡冠者仰而榮之(鶡音曷勇雉也/武士以之飾冠)今又能旁
貴文雅以符召文士之秀者河南獨孤密署爲記室俾職文
翰翕然致得士之稱於談者之口蓋朝廷以勇爵論將帥豈
濫也哉獨孤生與仲兄寔連舉進士並時管記於漢中新平
二連帥府(獨孤寔爲山南西道節度/嚴震掌書記新平即邠州)俱以筆硯承荷舊德位
未逹而榮如貴仕其難乎哉噫自犬戎䧟河右逼西鄙(廣德/元年)
(七月吐蕃入大震関/取河西龍右之地)積兵備虞縣道告勞内匱中府太倉之
蓄僅而獲饜投石而賈勇者思所以奮力(潘云賈音古左傳/注賈賣也言巳勇)
(有餘欲/賣之)論者以爲天子且復河壖故壃(壖而/宣切)拓逹西戎而罷
諸侯之兵則曵裙戎幕之下專弄文墨爲壯夫捧腹甚未可
也吾子歴覧古今之變而通其得失是將植密畫於借筯之
宴發羣謀於章奏之筆上爲明天子論列熟計而導揚威命
然後談笑罇爼賦從軍之樂移書飛文諭告西士劫脅之伍
俾其簞食壷漿搞迎王師在吾子而巳徃愼辭令使諭蜀之
書(司馬相如/有諭蜀文)燕然之文(燕平声班固/有燕然山銘)炳烈于漢史眞可慕也
不然是瑣瑣者惡足置齒牙間而榮吾子哉
　　　同呉武陵送前桂州杜留後詩序(杜周士)
觀室者觀其隅隅之巍然直方以固則其中必端莊宏逹可
居者也人孰異夫是今若杜君之隅可觀而中可居居之者
德也賛南方之理理是以大揔留府之政政是以光其道不
撓好古書百家言洋洋滿車行則與俱止則相對積爲義府
溢爲髙文慤而和肆而信豈詩所謂抑抑威儀惟德之隅者
耶今往也有以其道聞于天子天子唯士之求爲急杜君欲
辭爭臣侍從之位其可得乎濮陽呉武陵直而甚文樂杜君
之道作詩以言余猶呉也故於是乎序焉
　　　送寜國范明府詩序(范傳眞)
近制凡得仕於王者歳登名于吏部兵部(兵一本/作吏)則必參其
等列分而合之率三十人以爲曹謂之甲名書爲三其一藏
之有司其二藏之中書洎門下毎大選置大考績必關决㑹
驗而視其成有不合者下有司罷去甚衆由是吏得爲奸以
立威賊知以弄權詭竊竄易而莫示其實必求端慤而習於
事辯逹而勤其務者命之官而掌之居三年則又益其官而
后去其職有范氏傳真者始來京師近臣多言其美宰相方
之用以爲是職在門下甚獲休問𥘉命京兆武功尉旣有或
績復於有司爲宣州寜國令人咸曰由邦畿而調者命東西
部尉以爲美仕范生曰不然夫仕之爲美利乎人之謂也與
其給於供備孰若安於化導故求發吾所學者施於物而巳
矣夫爲吏者人役也役於人而食其力可無報耶今吾將致
其慈愛礼節而去其欺僞淩暴以惠斯人而后有其禄庶可
平吾心而不愧於色苟獲是焉足矣季弟爲殿中侍御史(范/傳)
(正)以是言也告於其僚(子厚時爲/監察御史)咸恱而尚之故爲詩以贈
其去而使余爲序
　　　送幸南容歸使聮句詩序
昔漢室方盛文章之徒合于京師亦旣充金馬(一有/盈字)石渠則
又溢于諸侯求逹其道故救乗客于呉相如遊于梁其或致
書匡主用極其志節之大者也適時觀變以成其性道之茂
者也渤海幸君旣登于太常之籍(貞元元年/中進士第)又膺邯鄲之召
(罪音/趙地)北㑹元戎直道自逹吾濟器其略南聘天朝相禮述
職公卿多其儀合度於易于之間(礼記檀弓易于/者未之/有也注易謂君行于謂臣)
(花)雖枚生之節長卿之道無以尚也冬十有二月朝右禮備
復于轅門我同升之友是用榮其趣舎(潘云上七喻切下文/赦二音莊子注進也)
(退/捨)惜其離曠卜兹良夜詠歎其美比詞聮韻竒藻遞發爛若
編具粲如貫珠琅琅清響交動左右羣公以侍御之往也矛
闕其𫐠命繫而序焉
　　　送李判官往桂州序
士之習爲吏者恒病於少文故給而不肆飾於華者恒病於
無断故放而不制今李生學於詩有年矣吟詠風賦頗聞乎
人至于是州(永州/也)惟州之牧咨焉以賛戎事而糺羣吏甚直
且武豈所謂吏而華者耶以府䘮罷夫(謂刺史崔/君敏卒)擇而之乎
有禮之邦(注桂/州)推是道也以往然而不際於禮則吾不知也
　　　送苑論登第後歸覲詩序
(童云苑音宛左氏/斉大夫苑何忌)
八年冬余與馬邑苑言揚(苑論宇/言揚)聮貢于京師自時而後車
必挂轊(張云音衛車軸耑潘云選梵/城賦車掛轊言車軸相掛)席必交袵量其志知其
逹于昭代究其文辯其勝于太常探而討之則明韜於朴厚
之質行浮於休顕之聞遊公卿之間質直而不犯恪謹而不
聶交同列之羣以誠信聞余拜而兄之以爲執誼而固臨節
不奪在兄而巳是歳小司徒顧公(户部侍郎顧少連權/礼部侍郎知貢㪯)守春
官之缺而權擇士之柄明年春同趨權衡之下並就重輕之
試觀其掉鞅于術藝之埸(潘云掉徒了徒弔/二切鞅倚兩切)遊刃乎文翰之
林風雨生於筆礼(生一/作交)雲霞發於簡牘左右圜視朋儕拱手
甚可壯也二月丙子有司題甲乙之科揭于南宫余與兄又
聮登焉余不厚顔懷愧而陪其遊乆矣夏四月告帰荆衡拜
手行邁輪移都門之轍轅指秦嶺之路方將髙堂稱慶里閈
更賀(閈音汗/里門也)曵𥚑峨冠榮南諸侯之邦遐登王粲之楼髙視
劉表之榻桂枝片玉光生于家是冝砥商雒之阻艱帶江漢
之浩蕩以談笑顧盻超越千里而無倦極也然而景熾氣燠
往即南方乗陵炎雲呼吸温風可無敬乎慎進薬石保安其
躬是亦非兄之所宜私也羣公追餞于霸陵列筵而觴送逺
之賦圭璋交映或授首簡於余曰子得非知言揚者乎(一无/得字)
安得而黙耶余受而書之編于羣玉之右非不知讓貴傳信
焉爾
　　　送蕭錬登第後南帰序
始余㓜時拜兄於九江郡覩其楽嗜經書慕山薮凝和抱其
氣象甚茂雖在綺紈而私心慕焉(潘云綺去倚切繒也紈/官切素也前漢在於綺)
(紈袴之間注並/貴戚子弟之服)厥後竊理文字先礼而冠遇兄於澤宫之中
觀其德如九江之拜蓋丗俗所不能移也自是戦藝三北左
次陋巷余亟㑹于其居(亟去/吏切)視其道如澤宫之遇亦挫抑所
不能屈也逾時而名擢太常(貞元十二年礼部侍郎吕清知/貢㪯試日五色賦春䑓晴望詩)
(鍊中/第)聲動京國士輩仰慕顧盻有耀余獲賀於蔡通儒氏窺
其志如陋巷之㑹又得意所不能遷也君子志正而氣一誠
純而分定未甞摽出處爲二道判屈伸於異門也固其本養
其正如斯而已矣吾兄先斍而守道獨立而全和貞確端懿
雅不羈俗君子之素也亦旣升名天官(史部/也)告余東游是將
乗啇於(今啇州西二百里有古於城/張儀請献啇於之地即此)浮漢池歴郢城(郢以/井切)下
武昌復于我始見之地則朋舊之徒含喜來迎宗姻尽㫮加
礼以待舟輿所略賀声盈耳離羣之思行益少矣(潘云/智)
(離羣/索居)僕不腆(他典/切)見邀爲序征夫之言非所以志君子也自
逹而巳
　　　送班孝廉擢第帰東川覲省序(班粛)
隴西辛殆庻猥稱吾文宜叙事晨持縑素以班孝廉之行爲
請且曰夫人殆所謂吉士也愿而信質而禮言不黷慢行不
進越其先兩漢間継脩文儒丗其家業其風流後胤耽學篤
志之士徃(徃)出於其門今夫人研精典墳不告劬勩(劬音渠/勩羊至)
(切勞/也)屬者舉郷里登春官獲居其里焉(貞元十七年礼部侍/郎髙郢知貢㪯躍班)
(粛為/第一)家于蜀之東道其嚴君以客卿之位賛是方岳爲大夫
良(粛之父佐/西川節度)今將拜慶寜覲光耀族屬是其可歌也道出於
南鄭外王父以將相之重九命赤社爲諸侯師(嚴震為山南/西道節度使)
今又將亟駕省謁從容燕喜是又可歌也故我與河南獨孤
申叔趙郡李行純行敏等若干人皆歌之矣若乃序者固吾
子冝之柳子曰吾甞讀王命論及漢書嘉其立言彼生彪固
之胄歟相國馮翊王公(德宗幸奉天進封/嚴震馮翊郡王)功在社稷德在生
人其門子(門子謂胄子出礼記左/傳一本子字下有弟字)遊文章之府者吾甞與之
齒彼生嚴氏之出歟承丗家之儒風沭外族之休光彼生專
聖人之書而趍君子之林宜矣哉遂如辛氏之談濡翰于素
因寓于辭曰爲我謝子之舅氏珠玉將至得無脩容乎
　　　送獨孤申叔待親往河東序
河東古吾士也家丗遷徙莫能就緒聞其間有大河條山氣
蓋関左文士徃(徃)仿佯臨望坐得勝槩焉吾固翹(翹)褰裳奮
懷舊都日以滋甚獨孤生周人也(独孤申叔宇子重/貞元十三年中第)徃而先
我且又愛慕文雅甚逹經要才與身長(上/声)志益強力挾是而
東夫豈徒徃乎温凊奉引之隟(与隙/同)必有美製儻飛以示我
我將昜觀而待所不敢忽古之序者期以申導志義不爲冨
厚而今也反是生至於晋出吾斯文於筆硯之伍其有評我
太簡者慎勿以知文許之
　　送豆盧膺秀才南遊詩序
君子病無乎内而飾乎外有乎内而不飾乎外者無乎内而
飾乎外則是設覆爲穽也(穽音/淨)禍孰大焉有乎内而不飾乎
外則是焚梓毀璞也詬孰甚焉(詬古/候切)於是有切磋琢磨鏃礪
栝羽之道(家語子路曰南山有竹不楺自直斬而用之逹乎/犀革何斈之有孔子曰栝而羽之鏃而砺之其入)
(之不亦深乎潘云鏃子木切矢/鋒也括音括与筈涌箭未日筈)聖人以爲重豆盧生内之有
報尚書公之恩又懼無以當御史君之心以没毎念于是未
甞不䀌然内傷(䀌迄力切/傷痛也)若受鋒刃自是而後調薬石時飲
食生血𥙷氣強筋植骨榮衛之和膂力之剛迨今兹始全然
爲人舒幹抗首文翰端麗材足以用敢辭而徃以效於戯下
(戯音羲又許為切潘/云言大将麾旗之下)其言云爾自吾竄永州三年趙生亟見
視其狀專謹愿慤觀其跡温密簡靖聞其言徑直端誠自尚
書理􁊬州(理一本作/之為二字)異政日至(至)則趙生喜抃起立(喜一本/作震)
伸目四顧不啻若自已而爲之者誠宜有報知巳之道又誠
宜有大賢而爲之知也是行也趙生其將奮六翮(下革/切)翔千
里以爲轅門大府之重増羽儀之盛其道美矣故余継之以
辭
増廣註釋音辯唐柳先生集卷之二十二
増廣註釋音辯唐柳先生集卷之二十三
　序别
　　　同呉武陵贈李睦周詩序
潤之盗錡(魚倚切/李錡也)竊貨財聚徒黨爲反謀十年今天子即位
三年(憲宗元和/二年也)大立制度於是盗恐且奮將遂其不善視部
中良守不爲巳用者誣䧟去之睦州由是得罪天子使御史
按問館于睦自門及堂皆其私卒爲衛天子之衛不得揺手
辭卒致具有間盗遂作而廷臣猶用其文斥睦州南海上旣
上道盗以徒百人遮于楚越之郊戰且走乃得完爲左官吏
(前漢年表設/左官之律)無幾盗就禽斬之于社垣之外論者謂宜還睦
州以明其誣旣更大赦始移永州去長安尚四千里睦州未
甞自言呉武陵剛健士也懷不能忍於是勇躍其誠鏗鏘其
聲出而爲之詩然後慊於内(慊苦簟/切愜也)余固知睦州之道也熟
衘匿而未發且乆聞吾之先焉者(焉一/作言)激於心若鐘鼓之考
不知聲之發也遂繫之而重以序
　　　送南涪州量移澧州序(南承/嗣)
越有納官之令以勝大敵(越語王令軍孤子寡婦疾疚貧病/者納官其子注官仕也仕其子而)
(教之廪以/食之也)漢有羽林之制以威四夷(漢武太𥘉元年𥘉置羽/林騎取從軍死事之子)
(孫養羽林官教以/五兵號羽林狐兒)國家寵先中丞(承嗣父御史中丞/南霽雲死節睢陽)邁古人
之烈故君自未成童品常第四(承嗣七歳以父死節即授婺/州别駕歴刺施涪二州成童)
(八歳/以上)人猶曰於古爲薄漢北地都尉卬(張云班彪北征賦弔/尉印於朝那注云匈)
(奴入邊殺尉卬尉/官也卬名也音昻)以不勝任㗖匈奴而子單侯于缾(卬之子/单以父)
(力戦死事/封缾侯)濟北相韓千秋以匹夫之諒奮觸南越而子延年
侯于成安(西漢功臣表韓廷年以其父/千秋擊南越死事封成安侯)君之土田之錫猶挫
於有司之手始由施州爲涪州(涪音/浮)扞蜀道勍冦(勍其/京切)晝不
釋刃夜不釋甲曰我忠烈㣧也期死待敵(敵)亦曰彼忠烈胤
也盡力致命是不可犯然而筆削之吏以簿書校計贏縮受
譴兹郡(永貞元年西川刘闢反/承嗣以无備謫永州)凡二歳朝廷建大本貞萬邦
(元和四年閠三月/立鄧王寜為太子)慶澤之濡洗濯生植又况涪州家聲之大
𥙿蠱之志冝尤𬒳顯寵者也自漢而南州之美者十七八莫
若澧澧之佐理莫踰於長史以是進秩人猶曰且有後命永
州多謫吏而君侯惠和温良故其歡愉異於他部優詔旣至
而君適讎於文(讎合也文詔令也謂/合於詔令當量移也)其徃也獨故凡羡慕之
辭無不加等噫以君承荷之重恭肅之羙四方之求忠壯義烈
者將於君是觀凡君子之志欲其優柔而益固憤悱而不忘
以増太史丗家之籍用是爲貺則拱璧大鼎烏可以言重乎
　　　送薛存義之任序(一本無/之任字)
河東薛存義將行柳子載肉于爼崇酒于觴追而送之江滸
飲食之(滸音虎水涯也/飲食並去声)且告曰凡吏于土者若知其職乎(若/汝)
(也)蓋民之役非以役民而巳也凡民之食于土者出其十一
傭乎吏使司平於我也今我受其直怠其事者天下皆然豈
唯怠之又從而盗之向使傭一夫於家受若真忌若事又盗
若貨器則必甚怒而黜罰之矣以今天下多類此而民莫敢
肆其怒與黜罰何哉勢不同也勢不同而理同如吾民何有
逹于理者得不恐而畏乎存義假令零陵二年矣蚤作而夜
思勤力而勞心訟者平賦者均老弱無懷詐暴憎其爲不虚
取直也的矣其知恐而畏也審矣吾賤且辱不得與考績幽
明之說於其徃也故賞以酒肉而重之以辭
　　　送薛判官量授序(薛巽)
仕於丗有勞而見罪凡人處是鮮不怨懟忿憤(懟音隊忿/房勿切)列
於上愬於下此恒狀也異於恒者其道宜顯薛生司貨賄於
軍興之際兵亂不去然得以不犯由太行以東皆傳道之可
以爲勞矣而竟連大獄以至於放(薛巽始佐何北軍有勞未/及録㑹其長子臯謨及薫)
(溪以罪聞/巽坐貶)不戚於貌不悱於心樂以自肥而未甞尤於物其
有異於恒矣哉朝廷施恩澤凡受謫者罪得而未薄乃命以
近壌薛君去連而吏於朗(朗州名/即鼎州)是其漸於顯歟君子學以
植其志信以篤其道有異於恒者充而大之苟推是以徃雖
欲辭顯難矣
　　　　送李渭赴京師序
過洞庭上湘江非有罪左近者罕至又况踰臨源嶺下灕水
(離力/支切)出荔浦名不在刑部而來吏者其加少也固宜前余逐
居永州李君至固怪其棄美仕就醜也無所束縳自取瘴癘
後余斥㓨栁州至于桂君又在焉方屑屑爲吏噫何自苦爲
是耶明時宗室属子當尉畿縣今王師連征不貢二府方汲
及求士李君讀書爲詩有幹局乆遊燕魏趙代聞知人情識
地利能言其故以是入都干丞相益國事不求獲乎已而巳
以有獲予嫉其不爲是乆矣今而曰將行請余以言行哉行
哉言止是而巳
　　　送嚴公貺下第歸興元覲省詩序(嚴震/之子)
嚴氏之子有公貺者退自有司踵門而告柳子曰吾獻藝不
售於儀曹之賈貨不中度敢逃其咎詰朝將行願聞所以去
我者其可乎哉余諭之曰吾子以沖退之志端其趣嚮以淬
礪之誠修其文雅行當承教戒於獨立之下濬發清源激揚
洪音沛哉鏗鏗乎充于四躰之不暇吾何敢去子恭惟相國
馮翊公有大勲力盈于旂常極人臣之尊分天子之憂殿邦
坤隅柄是文武(謂嚴震也/殿丁練切)若子者生而有黼繢梁肉之美不
知耕農之勤勞物役之艱難趍其庭有魏絳之金石焉候其
門有亞夫之棨㦸焉(棨遣礼切漢以棨㦸代斧鉞/棨㦸前/之噐以木爲之)中人處之
不能無傲而子之伯仲皆脫略貴美服勤儒素退托於布衣
韋帶之任如少習然故継登上科(嚴公貺兄公弼/貞元五年登第)以及於子
是可舉嚴氏之教誦乎他門使有矜式也而吾子又引慝内
訟撝謙如此其可患乎賈之不售而自薄哉於是文行之逹
者(一本无/者字)若髙陽齊據者皆賦命余序引余扑不曉文故書
嚴子之嘉言論于右簡(論字一/本作編)竊褒貶之義以贈
　　　送元秀才下第東歸序(元公/瑾)
周乎志者窮躓不能變其操(躓音/致)周乎藝者屈抑不能貶其
名其或處心定氣居斯二者雖有窮屈之患則君子不患矣
元氏之子其殆庻周乎言恭而信行端而靜勇於講學急於
進業旣遊京師寓居所陋無使令之童闕交昜之財可謂窮
躓矣而操逾厲志之周也才濬而清詞簡而備工於言理長
於應卒(倉忽/切)從計京師受丙科之薦獻藝春卿當三黜之辱
可謂屈抑矣而名益茂藝之周也茍非處心定氣則曷能如
此哉余聞其欲退家殷墟脩志増藝懼其沉鬱傷氣懷憤而
不逹乃徃送而諭焉夫有湛盧豪曹之器者(呉越春秋越王/使歐治鑄劒三)
(魚揚豪曹湛盧又越王句踐有宝/劒五純釣湛盧鏌鎁豪曹巨闕也)患不得犀兕而剸之(剸㫖/兖切)
(細剖也又/之轉切)不患其不利也今子有其器宣其利乗其時夫可
患焉磨礪而坐待之可也遂欣欣而去
　　送辛殆庻下第遊南鄭序
朝廷用文字求士毎歳布衣束帶偕計吏而造有司者僅半
孔徒之数春官上大夫擢甲乙而升司徒者於孔氏髙第亦
再倍焉僕在京師凡九年于今其間得意者二百有六十人
其果以文克者十不能一二甞從俊造之後頗渉藝文之事
四貢郷里而后獲焉方之於釣者絲綸不属(之欲/切)喙甚直(一/本)
(喙上有/鈞字)嗜有美餌者(一本耆作懷/字下无者字)而觖望獲魚之暮(觖古冗/切窮瑞)
(切)則善取者皆指而笑之今辛生固窮而未逹遲乆而不試
褒衣之徒視子而捧腹者蓋不乏焉辛生甞南依蠻楚專志
於斈爲文無謬悠迂誣之談鍜錬剪截動可觀采故相國濟
公(斉映/也)接禮加等常爲右客且佐其筞名之願遂笈典墳(芨/音)
(及又極曄切/負書箱也)䄂文章北來王都笑揖羣伍文昌下大夫上士
之列見而器異争爲鼓譽由是爲聞人戰術藝之埸莫與爭
鋒然而迁延二北躑躅不振豈其直鈎而釣懷美餌而羡魚
者耶若辛生者有司抑之則巳不然身都甲乙之籍其果以
文克歟今則嚢如懸磬傭室寓食方將適千里求仁人𬒳冒
畏景陟降棧道吾欲抑而不歎其若心胷何然吾聞焚舟而
克(秦孟/明)手劒而盟者(公羊僖十三年公會斉侯/盟于柯曹子手剱而従之)皆敗北之餘
也子之厄困而往覇心勇氣無乃發於是行乎成拜賜之信
(左僖二十三年孟明/日三年将拜君賜)刷壓境之耻(公羊僖十三年曹子曰/城壞壓境君不啚与)無
乃果於是舉乎徃慎所履如志遄返勉自固植以遂子之欲
姑所談者謂我言而中不猶愈乎(中丁/仲切)
　　　送崔子符罷舉詩序(嶣䇿字子符/崔簡之弟)
丗有病進士科者思昜以孝悌經術兵農曰庻幾厚於俗而
國得以爲理乎柳子曰否以今丗尚進士故凡天下家推其
良公卿大夫之名子弟國之秀民舉歸之且而更其科以爲
得異人乎無也惟其所尚又舉移而從之(又㪯一本/作文斈)尚之以
孝悌孝悌猶是人也尚之以經術經術猶是人也雖兵與農
皆然曰然則冝如之何曰即其辭觀其行考其智以爲可化
人及物者隆之文勝質行無觀智無考者下之俗其以厚國
其以理科不俟易也今有博陵崔䇿子符者少讀經書爲文
辭本於孝悌理道多容以善别時剛以知柔進於有司六選
而不獲家有冤連伏闕下者累月不解(音淵按崔君權立志/出刺連永二州未至)
(永而連之人愬君御史按章/具獄坐流驩州㓜弟訟諸朝)任將晚矣而戚其㓜孤徃復不
惮萬里再歳不就選丗皆曰仁悌人也(仁一本/作孝)如是且不見
隆雖百昜科其可厚而理乎今夫天下巳理民風巳厚欲繼
之於無窮其在愼是而巳朝廷未命有司旣命而果得有道
者則是術也冝用崔子之仕又何晚乎僕智不足而獨爲文故
始見進而卒以廢居草野八年麗澤之益鏃礪之事(注見前/送豆盧)
(膺/序)空於耳而荒於心崔子幸來而親余(親一/作覿)讀其書聽其言
發余始志若寤而言夢醒而問醉未及悉而告余以行余懼
其悼時之徃而不得於内也獻之酒賦之詩而歌之坐者從
而和之旣和而叙之
　　　送蔡秀才下第歸覲序
僕之始貢於京師蓍者卦之曰是謂望之未覩(之一/作而)隱而未
見矘乎逺而有榮者也(􁑙他曩切/日无光也)今兹歳在鶉首若合於壽
星其果合乎(貞元七年辛未歳在鶉首至九年癸酉/子厚遂登弟酉与辰合夀星属辰也)僕時悒
然遟之(悒音邑/憂也)謂其誕慢怪迂是將不然然而僅寘於懷耳
未克沃而忘之也後果依違迁就四進而獲卒如其言云噫
彼莫莫者其有宰於人乎不然何其應前定若是之章明也
今蔡君馳聲耀譽聞於公卿戦藝之徒推爲先登而五就郷
舉徃則見罷意者前定之期殆未及歟故君子之居昜俟命
樂天不憂者(一本无/此五字)果於自是也君其勵文斈焉丈人牧人
南邦君展覲承顔婆娑愉樂之暇則充其經笥茂是文苑時
焉逃哉遟速之事則瞽史之任吾不及知
　　送韋七秀才下第求益友序(韋中/立)
所謂先聲後實者豈唯兵用之(有然/自非)雖士亦然若今由州郡
抵有司求進士者歳數百人咸多爲文辭道今語古角夸麗
務冨厚有司一朝而受者幾千萬言讀不能十一即偃仰疲
耗目眩而不欲視心廢而不欲營如此而曰吾能不遺士者
僞也唯聲先焉者讀至其文辭心目必專以故少不勝京兆
韋中立其文懿且髙其行愿以恒試其藝益工乆與居益見
其賢然而進三年連不勝是豈拙於爲聲者歟或以韋生之
不勝爲有司罪余曰非也糓梁子曰心志旣通而名譽不聞
友之過也名譽旣聞而有司不以告(一作/不取)有司之過也(糓梁/昭公)
(十九/年句)人之視聽有所止神志有所不及古之道名譽未至不
以罪有司而况今乎今韋生樂植乎内而不欲揚乎外其志
非也孔子不避名譽以致其道今韋生仗其文簡其友思自
得於有司抑非古人之道歟將行也余爲之言旣以迁其人
又以移其友且使惑者知釋有司也
　　　送辛生下第序畧
自命郷論士之制壞而不復士莫有就緒故叢于京師京兆
尹歲貢秀才常與百郡相抗登賢能之書或半天下取其殊
尤以爲舉首者仍歳皆上第過而就黜時謂怪事有司或不
問能否而成就之中書髙舎人(髙郢/也)備位于禮部攘𬒮矯枉
痛抑華耀首京師之貢者(首本作/㑹者非)再歳連黜辛生以是不在
議甲乙伍中其沉没厄困之士閤户塞竇而得榮名者連畛
而起談者果以至公稱焉其能否也丗莫知也若辛生其文
簡而有制其行直而無犯嚮使不聞於公卿不揚於交游文
不爲京師貢首則其甲乙可曲肱而有也嗚呼名之果爲不
祥也有是夫旣受退告歸長沙以辛生之文行八年無就如
其𥘉而退返吾甚憤焉孟子曰位卑而言髙者罪也於辛生
又不能巳故畧(下闕)
増廣註釋音辯唐柳先生集卷之二十三
増廣註釋音辯唐柳先生集卷之二十四
　序
　　　送從兄稱罷選歸江淮詩序(稱一本/作偁)
伯氏自淮陽從調抵于京師冬十月牒討不至攝袵而退顧
謂宗元曰昔吾祖士師(柳下/惠)生于衰周與道同波爲丗儀表
故直道而仕三黜不去孔氏稱之遺佚而不怨厄窮而不憫
孟子賛之今吾皇皇末路寡偶希合進不知嚮退不知守所
不敢折其志戚其心遵祖訓也然而闕滫瀡之養(滫息有切/米泔也瀡)
(息委切/滑也)乏庾釡之畜逼迸無成(逼筆力切/迸北諍切)東轅淮湖雖欲脫
細故於胷中味道腴於舌端勉脩厥志懼不恒乆予當尉我
窮局之懷祛我行役之憤博之以文發於詠歌吾非子之望
將誰望焉宗元再拜曰夫聞善不慕與聾聵同見善不敬與
昏瞽同知善不言與嚚瘖同則聞之先逹乆矣矧吾兄有柔
儒之茂質恢曠之弘量敢無敬乎有述祖之美談安道之貞
節敢無慕乎覩徽容而敬聞嘉話而慕敢無言乎言不稱德
文不盡志適爲累而巳矣於是賦而序之継其聲者列于左
凡五十七首遂命從姪立編爲後序終焉
　　　送從弟謀歸江陵序
吾與謀由髙祖王父而異謀少吾二歳住時在長安居相邇
也與謀皆甚少獨見謀在衆少言好經書心異之其後吾爲
京兆從事謀來舉進士復相得益知謀盛爲文辭通外家書
一再不勝懼禄養之緩棄去爲廣州從事復佐邕州連得薦
舉至御史後以智免歸家江陵有宅一區環之以桑有僮指
三百有田五百畒樹之榖藝之麻養有牲出有車無求於人
日率諸弟具滑甘豐柔視寒燠之宜其隟(音/隙)則讀書講古人
所謂求其道之至者以相勵也過永州爲吾留信次(左莊二/年再宿)
(爲信過/倍爲次)具道其所爲者凡士人居家孝悌恭儉爲吏祗肅出
則信入則厚足其家不以非道進其身不以苟得時退則退
尊老無井臼之勞安和而益壽兄弟衎衎以相友不謀食而
食給不謀道而道顯則謀之去進士爲從事於逺始也吾疑
焉今也吾是焉别九歳而㑹於此視其貌益偉問其業益習
叩其志益堅於虖吾宗不振乆矣識者曰今之丗稍有人焉
若謀之出處庸非所謂人歟或問管仲孔子曰人也謀雖不
試於管仲其爲道無悖亦可以有是名也抑又聞聖人之道
學焉而必至謀之業良矣而又増焉志專矣而又若不足焉
孔子之門不道管晏則謀之爲人也其可度哉吾不智觸罪
擯越楚間六年築室茨草爲圃乎湘之西穿池可以漁種黍
可以酒丼終爲永州民又恨徒費禄食而無所答下媿農夫
上慙王官追計往時咎過日夜反覆無一食而安於口平於
道路幸而過余者獨得澥澥質厚不謟敦朴有𥙿若器焉必
隆然大而後可以有受擇所以入之者而巳矣其文蓄積甚
富好慕甚正若墻焉必基之廣而後可以有蔽擇其所以出
之者而巳矣勤聖人之道輔以孝悌復嚮時之美吾於澥焉
是望汝往哉見諸宗人爲我謝而勉焉無若大山之麓止而
不得升也其唯川之不巳乎吾去子終老於夷矣
　　　送内弟盧遵遊桂州序(子厚舅/之子)
外氏之丗德存乎古史揚乎人言其敦大朴厚尤異乎他族
由遵而上五丗爲大儒(後漢盧植涿郡人植子毓/毓子珽珽子志志子諶)兄弟三人
咸爲帝者師(元和姓纂盧諶子偃偃子昭昭曾孫靖靖三子/景𥙿爲齊文㐮帝師辯爲周武帝師光爲魏恭)
(帝師号/帝師房)其風之流者皆好學而質重遵余弟也(一本弟下/有子字非)廣
而不肆巽而不懾孝敬忠信之道拳拳然未甞去乎其中蓋
由其中岀者也浸潤以詩易動揺以文采以余棄于南服來
從余居五年矣未甞見其行有悖乎義言有異乎行者則余
之棄也適累斯人焉以愛余而慰其憂思故不爲京師遊以
取名當丗以桂之邇也而中丞之道光大(御史中丞裴行立/爲桂管觀察使)
多容賢者故洋洋焉樂附而趨以出其中之有夫如是則宜
奮翼鱗乗風波以遊乎無倪往哉其漸乎是行也
　　　送表弟吕讓將仕進序(吕渭第/四子)
吾觀古豪賢士能知生人艱飢羸寒蒙難抵暴捽抑無告(捽/作)
(没/切)以吁而憐者(吁一本/作呼)皆飽窮厄恒孤危􁀿􁀿忡忡(􁀿音怡/冲敕中)
(切)東西南此無所歸然後至于此也今有吕氏子名讓生而
食肉猒粱稻欺紈縠㓜專靖不好遊不踐郊牧垌野(尔雅邑/外謂之)
(郊郊外謂之牧牧外謂之野/野外謂之林林外謂之垌)不目小民農夫耕築之倦苦不
耳呼怨而獨粹然憐天下之窮甿坐而言未甞不至焉此孰
告之而孰示之耶積於中得於誠往而復咸在其内者也彼
告而後知示而後哀由外以鑠已因物以激志者也中之積
誠之得其爲賢也莫尚焉吕氏子得賢人之上資増以嗜儒
書多文辭上下今古左程右準以爲直道(直一本/作其)其於逺且
大若稼而榖圃而𬞞不丐買而有也今來言曰道不可特出
功不可徒成必由仕以登假辭以通然後及乎物也吾將通
其辭于於仕庶施吾道願一決其可不可於子何如余曰志
存焉(有一本/作好)學不至焉不可也學存焉辭不至焉不可也辭
存焉時不至焉不可也今以子之志且學而文之又當主上
興太平賢士大夫爲宰相卿士吾子以其道從容以行由於
下逹於上旁施其事業若健者之升梯舉足愈多身愈髙人
愈仰之耳道不誤矣勤而不忘斯可也怠而忘斯不可也捨
是吾無以爲決子其行焉
　　　陪永州崔使君遊讌南池序(崔敏)
零陵城南環以羣山延以林麓其崖谷之委㑹則泓然爲池
湾然爲溪其上多楓柟竹箭哀鳴之禽其下多芡芰蒲蕖騰
波之魚韜涵太虚澹灔里閭誠游觀之佳麗者巳崔公旣來
其故宅以肆其風和以廉旣樂其人又樂其身于暮之春徴
賢合姻登舟于兹水之津連山倒垂萬象在下浮空泛景蕩
若无外横碧落以中貫陵太虚而徑度羽觴飛翔匏竹激越
熈然而歌婆然而舞持頥而笑瞪目而倨(瞪直陵丈證/二切直視也)不知
日之將暮則於向之物者可謂无負矣昔之人知樂之不可
常㑹之不可必也當歡而悲者有之况公之理行宜去受厚
錫而席之賢者率皆在官蒙澤方將脫鱗介生羽翮夫豈趑
趄湘中(趑千資切/趄千余切)爲顦顇客耶(顦顇即/憔悴字)余旣委廢於丗恒得
與是山水爲伍而悼兹㑹不可再也故爲文志之
　　　愚溪詩序
灌水之陽有溪焉東流入于瀟水或曰冉氏甞居也故姓是
溪曰冉溪(日一本/作爲)或曰可以染也名之以其能故謂之染溪
余以愚觸罪謫瀟水上愛是溪入二三里得其尤絶者家焉
古有愚公谷(說苑斉桓公出獵入山谷中見一老公問/曰是爲何谷對日爲愚公之谷以臣名之)今予
家是溪而名莫能定土之居者猶齗齗然(齗魚巾切爭也孔/子丗家云洙泗之)
(間斷齗/如也)不可以不更也(更平/声)故更之爲愚溪愚溪之上買小
丘爲愚丘自愚丘東北行六十歩得泉焉又買居之爲愚泉
愚泉凡六穴皆出山下平地蓋上岀也合流屈曲而南爲愚
溝遂負土累石塞其隘爲愚池愚池之東爲愚堂其南爲愚
亭池之中爲愚島嘉木異石錯置(錯入/声)皆山水之竒者以余
故咸以愚辱焉夫水智者樂也(楽五/教切)今是溪獨見辱於愚何
哉蓋其流甚下不可以灌漑又峻急多坻石(坻与坘同音/遲小渚也)大
舟不可入也幽䆳淺狹蛟龍不屑不能興雲雨無以利丗而
適類於余然則雖辱而愚之可也寗武子邦無道則愚智而
爲愚者也顔子終日不違如愚睿而爲愚者也皆不得爲眞
愚今余遭有道而違於理悖於事故凡爲愚者莫我若也夫
然則天下莫能爭是溪余得專而名焉溪雖莫利於丗而善
鍳萬類清瑩秀徹鏘鳴金石能使愚者喜笑眷慕樂而不能
去也余雖不合於俗亦頗以文墨自慰漱滌萬物牢籠百態
而无所避之以愚辭歌愚溪則茫然而不違昏然而同歸超
鴻蒙混希夷寂寥而莫我知也於是作八愚詩紀於溪石上
　　　婁二十四秀才花下對酒唱和詩序(婁圖/南)
君子遭丗之理則呻呼踴躍以求知於丗而遯隱之志息焉
於是感激憤悱思奮其志略以效於當丗以形於文字(以形/一本)
(作故/形)伸於歌詠是故有其具(一本无/故字)而未得行其道者之爲
之也婁君志乎道而遭乎理之丗其道宜行而其術未用故
爲文而歌之有求知之辭以余弟同志而偕未逹故贈詩(故/字)
(下一本/有爲字)以悼時之往也余旣困辱不得預睹丗之光明而幽
乎楚越之間故合文士以申其致將俟夫木鐸以間於金石
大凡編辭於斯者皆太平之不遇人也
　　　法華寺西亭夜飲賦詩序
余旣謫永州以法華浮圖之西臨陂池丘陵大江連山其髙
可以上其逺可以望遂伐木爲亭以臨風雨觀物𥘉而遊乎
顥氣之始間歳元克巳(人姓/字也)由柱下史亦謫焉而來無幾何
以文從余者多萃焉是夜㑹兹亭者凡八人旣醉克已欲志
是㑹以貽于後咸命爲詩而授余序昔趙孟至於鄭賦七子
以觀鄭志(左傳㐮公一/十七年事)克已其慕趙者歟卜子夏爲詩序使
後丗知風雅之道余其慕卜者歟誠使斯文也而傳于丗庶
乎其近於古矣
　　　序飲
買小丘一日鋤理二日洗滌遂置酒溪石上嚮之爲記所謂
牛馬之飲者(按子厚作鈷鉧潭西小丘記云其石之/突怒偃蹇相累而下若牛馬之飲于溪)離坐其
背實觴而流之接取以飲乃置監史而令曰當飲者㪯籌之
十寸者三逆而投之能不洄于洑不止于坘(音遲小/渚也)不沉于
底者過不飲而洄而止而沉者飲如籌之數旣或投之則旋
眩滑汨若舞若躍速者遲者去者住者(住一本/作留)衆皆據石(一/本)
(有位/字)注視歡抃以助其勢突然而逝乃得無事於是或一飲
或再飲客有婁生圖南者其投之也一洄一止一沉獨三飲
衆乃大笑驩甚余病痜(部鄙切腹内結痛/潘云鄙圯缶三音)不能食酒至是醉
焉遂損益其令以窮日夜而不知歸吾聞昔之飲酒者有揖
讓酬酢百拜以爲禮者有呌號屢舞如沸如羮以爲極者有
祼䄇袒楊以爲逹者有資絲竹金石之樂以爲和者有以促
數糺逖而爲宻者(数音朔楽/記音速)今則㪯異是焉故捨百拜而礼
無呌號而極不袒禓而逹非金石而和去糺逖而宻簡而同
肆而恭衎衎而從容於以合山水之樂成君子之心宜也作
序飲以貽後之人
　　序棊
(序飲序棊晏元獻公題云/此二篇古本或有或无)
房生直温與予二弟遊(子厚二弟/宗一宗直)皆好學予病其確也思所
以休息之者得木局隆其中而規焉其下方以直置棊二十
有四貴者半賤者半貴曰丄賤曰下咸自第一至十二下者
二乃敵一用朱墨以别焉房於是取二毫如其第書之旣而
抵戯者二人則視其賤者而賤之貴者而貴之其使之擊觸
也必先賤者不得已而使貴者則皆慄焉惛焉(慄一本/作摽)亦鮮
克以中其獲也得朱焉則若有餘得墨焉則若不足余諦睨
之以思其始則皆類也房子一書之而輕重若是適近其手
而先焉非能擇其善而朱否而墨之也然而上焉而上下焉
而下貴焉而貴賤焉而賤其易彼而敬此(昜以/鼓切)遂以逺焉然
則若丗之所以貴賤人者有異房之貴賤兹棊者歟無亦近
而先之耳有果能擇其善否者歟其敬而易者亦從而動心
矣有敢議其善否者歟其得於貴者有不氣揚而志蕩者歟
(一本作氣不揚/而志不蕩者欤)其得於賤者有不貌慢而心肆者歟其所謂
貴者有敢輕而使之者歟所謂賤者有敢避其使之擊觸者
歟彼朱而墨者相去千萬不啻有敢以二敵其一者歟余墨
者徒也觀其始與未有似棊者故叙
增廣註釋音辯唐柳先生集卷之二十四
増廣註釋音辯唐柳先生集卷之二十五
序隱遁道儒釋
　　凌助教蓬屋題詩序(凌士/夑)
儒有蓬户甕牖而自立者河間凌士夑窮討六籍皆著述而
尤䆳春秋爲儒官守道端莊植志不回在京師十二年家本
呉也欲歸而不可得遂構蓬室以備揖讓之位棟宇簡易僅
除風雨(除直慮切去也斯/干詩風雨攸除)蓋大江之南其舊俗也由是不岀
環堵坐入吳甸包山震澤(包山一名椒山在震澤中/震澤亦名具區即今太湖)若在牖
外所謂求仁而得斯固然歟與夫南音越吟慕望而不獲者
異日道也(楚大夫鐘儀囚于晋與之琴操南音越/人莊舄仕楚而病王使聽之果作越吟)夫厚人倫
懷舊俗固六義之本(見毛/詩序)羣公是以有發德之什書在屋壁
余叙而引之
　　　送韓豐群公詩後序
春秋時晋有叔向者(向上/声去)垂聲邁烈顯白當丗而其兄銅鞮
伯華(鞮音題晋别縣叔向/兄伯華爲銅鞮大夫)匿德藏光退居保和士大夫其不
與叔向游者罕知伯華矣然仲尼稱叔向曰遺直猶義(猶一/本作)
(由字左昭十四年仲尼日叔句古之遺/直也殺親益筞猶義也夫家語作由義)又稱伯華曰多聞内
植(家語云其爲人也多聞而難誕内植/足以没其出盖銅鞮伯華之行也)進退兩尊榮於䇿書
故羊舌氏之美至于今不廢宗元常與韓安平遇于上京(韓/豊)
(弟泰字安平貞元/十一年中進士)追用士道交於今丗以是知吾兄矣兄字
茂實敦朴而知變弘和而守節温淳重厚與直道爲伍甞又
著書(又字一本作/績文二字)言禮家之事條綜今古大備制量遺名居
實澹泊如也他日當爲逹者稱焉在吾儕乎則韓氏之美亦
將焜耀於後矣(焜胡/本切)今將浮游淮湖觀藝諸侯凡知見者咸
出祖于外天水趙某(一本作/佶字)秉翰序事殷勤宣備詞㫖甚當
余謂春秋之道或先經以始事或後經以終義(杜預左傳序/句一本无先)
(經以後經/以六字)大易之制序卦處末然則後序之設不爲非經也
於是編其餞詩若干篇紀于末簡以貺行李遂抗手而别
(元注云豊之季弟/泰知名与余善)
　　　送婁圗南秀才遊淮南將入道序
僕未冠求進士聞婁君名甚熟其所爲歌詩傳詠都中通數
經及羣書當時爲文章若崔北部(崔鵬字/元翰)于衛尉(于邵字/相門)相
與稱其文衆皆曰納言曽孫也(婁師德武后時以/抚定河北進納言)而又有是
咸推讓爲先登後十餘年僕自尚書郎謫來零陵覯婁君猶
爲白衣居無室宇出無僮御僕深異而訊之乃曰今夫取科
者交貴勢倚親戚合則揷羽翮生風濤沛焉而有餘吾無有
也不則饜飲食馳堅良以歡于朋徒相貿爲資(貿音茂博易/也或作貿同)
相易爲名有不諾者以氣排之吾無有也不則多䈥力善造
請朝夕屈折於恒人之前走髙門邀大車矯笑而僞言卑陬
而姁媮(陬將侯切莊子云卑陬失色/姁音虚又吁句切媮音俞)偷一旦之容以售其伎
吾無有也自度卒不能堪其勞故舎之而遊逾湖江出豫章
至南海復由桂而下也少好道士言餌藥爲壽未盡其術故
行且求之僕聞而愈疑徃時觀得進士者不必若婁君之言
又不能類婁君之文學(不能一本/作少能)又無納言之大德以爲之
祖無比部衛尉以爲之知而升名者百數十人今婁君非不
足也顧不樂而遁耳因爲余留三年他日又曰吾所以求於
心者未克今其行也余旣異其遁於名而又德其乆留於我
也故爲之言夫君子之出以行道也其處以獨善其身也
今天下理平主上亟下求士之詔(亟去/吏切)婁君智可以任職用
事文可以宣風歌德行於丗必有合其道而進薦之者遽而
爲處士吾以爲非時將曰老而就休耶則甚少且銳羸而自
養耶則甚碩且武問其所以處咸無名焉若苟焉以圖壽爲
道又非吾之所謂道也大形軀之寓於土非吾能私之幸而
好求堯舜孔子之志唯恐不得幸而遇行堯舜孔子之道唯
恐不慊若是而壽可也求之而得行之而慊雖天其誰悲今
將以呼嘘爲食咀嚼爲神無事爲閑不死爲生則深山之木
石大澤之亀蛇皆老而乆其於道何如也僕甞學於儒持之
不得以䧟於是以出則窮以處則乖其不宜言道也審矣以
吾子見私於僕而又重其去故竊言而書之而宻授焉
　　　送易師楊君序
丗之學易者率不能窮究師說本承孔氏而妄意乎物表爭
伉乎理外(伉苦良切/一本作能)務新以爲名縱辯以爲髙離其原振其
末故羲文周孔之奥詆冐混亂人罕由而通焉不違古師以
入道妙若弘農楊君者鮮矣(一本者字/下有其字)御史中丞崔公(永州/刺史)
(崔/能)博而守儒逹而好禮故楊君之來也館于燕堂饋以侯食
(以一本/作之)日合邦之學者論說辯問貫穿上下(穿去/声)揮散而咸
同幽昏而大明言若誕而不乖於聖理若肆而不失於正不
爲他竒以立名氏姑務逹其㫖而巳古人謂駕孔子之說者
楊君固其徒歟宗元以爲太斈立儒官傳儒業宜求專而通
新而一者以爲胄子師昔甞遊焉而未得其人今天下外多
賢連師方伯朝廷立槐棘之下皆用儒先(猶云先/生也)而楊君之
道未列於博士則誰咎歟無乃隱其聲含其美以自窮歟夫
以退讓自窮於豐冨之丗以貽有位者羞是習易之說而廢
其道也於將行而問以言敢以變君之志
　　　送徐從事北遊序(一本作/徐生)
讀詩禮春秋莫能言說其容貌充充然而聲名不聞傳於丗
豈天下廣大多儒而使然歟將晦其說諱其讀不使丗得聞
傳其名歟抑處於逺仕於逺不與通都大邑豪傑角其伎而
至於是歟不然無顯者爲之倡以振動其聲歟今之丗不能
多儒可以盖生者觀生亦非晦諱其說讀者然則餘二者爲
之决矣生北遊必至通都大邑通都大邑必有顯者由是其
果聞傳於丗歟苟聞傳必得位得位而以詩禮春秋之道施
於事及於物思不負孔子之筆舌能如是然後可以爲儒儒
可以說讀爲哉
　　　送詩人廖有方序
交州多南金珠璣玳瑁象犀其産皆竒怪至於草木亦殊異
吾甞怪陽德之炳耀獨發於紛葩瓌麗而罕鍾乎人今廖生
剛健重厚孝悌信讓以質乎中(作/内)而文乎外爲唐詩有大
雅之道夫固鍾於陽德者耶是丗之所罕也今之丗恒人其
於紛葩瓌麗則凡知貴之矣其亦有貴廖生者耶果能是則
吾不謂之恒人也實亦丗之所罕也
　　送元十八山人南遊序
太史公甞言丗之學孔氏者則黜老子學老子者則黜孔氏
道不同不相爲謀(史託老/子傳句)余觀老子亦孔氏之異流也不得
以相抗又况楊墨申商刑名縱横之說其迭相訾毀抵牾而
不合者可勝言耶然皆有以佐丗太史公没其後有釋氏固
斈者之所怪駭舛逆其尤者也今有河南元生者其人閎曠
而質直物無以挫其志其爲學恢博而貫統數無以躓其道
(一有/而字)悉取向之所以異者通而同之搜擇融液與道大適咸
伸其所長而黜其竒衺(竒音羈衺/與邪同)要之與孔子同道皆有以
㑹其趨而其器足以守之其氣足以行之不以是道求合於
丗常有意乎古之守雌者(守一本作存老子/云知其雄守其雌)及至是邦以余
道窮多憂而甞好斯文留三旬有六日陳其大方勤以爲諭
余始得其爲人今又將去余而南歴營道(縣名属/零陵郡)觀九疑下
賈君果其人乎其足也則居其匱也則行行不苟之(往/也)居不
苟容以是之於今丗其果逃於匱乎吾名逐禄貶言見疪於
丗柰賈君何於其之也即其舟與之酒侑之以歌歌曰充乎
己居或以匱已之虚或盈其廬孰匱孰充爲泰爲窮君子烏
乎取以寜其躬若君者之於道而巳爾丗孰知其從容者耶
　　　送方及師序
代之游民學文章不能秀發者則假浮圖之形以爲髙其學
浮圖不能愿慤者則又託文章之流以爲放以故爲文章浮
圖率皆縱誕亂雜丗亦寛而不誅今有方及師者獨不然處
其伍介然不踰節交於物冲然不苟狎遇逹士𫐠作手輒繕
録復習而不懈行其法不以自怠至於踐青折萌汎席灌手
雖小教戒未甞肆其心是故異夫假託爲者也薛道州劉連
州(要伯髙/文禹錫)文儒之擇也館焉而備其敬歌焉而致其辤(刘禹/錫集)
(有送僧方及南/州柳貟外詩)夫豈貸而濫歟余用是得不繫其說以告于
他好事者
　　　送文暢上人登五臺遂游河朔序
昔之桑門上首好與賢士大夫游晉宋以來有道林道安逺
法師休上人其所與游則謝安石王逸少習鑿齒謝靈運鮑
昭之徒皆時之選(晋㑹稽支遁字道林与謝安字安石王羲/之字逸少及孫綽許詢等遊処又桑門釋)
(道安自此至荆州与習鑿齒相見又庐山慧逺法師送陶元亮/陸脩/靜不斍過虎溪因相与大笑又守桑門慧休姓湯氏与)
(射靈運之孫謝超宗来往/与鮑昭字明逺俱善爲詩)由是眞乗法印與儒典並用而人
知嚮方今有釋文暢者道源生知善根宿植深嗜法語忘甘
露之味服道江表蓋三十年謂王城雄都宜有大士遂躡虚
而西驅錫逾紀而秦人蒙利者益衆雲代之間有靈山焉(雲/代)
(二州名靈山/即五臺山)與竺乾鷲嶺角立相望(潘云竺張六切乾音􁍆/西士天竺囯鷲音就佛)
(經靈鷲山乃佛/聚徒說法処)而往解脫者(潘云解下懈切圎斍經云声聞/人具六通得入解脫凡有所傳)
(皆是妄想得脫其/由各之解脫去)去來回復如在歩武則勤求秘寳作禮大
聖非此地莫可故又捨筏西土(筏音/伐)振塵朔陲(音/垂)將欲與文
殊不二之㑹脫去穢累超詣覺路吾徒不得而留也天官顧
公(吏部侍郎/顧少連)夏官韓公(兵部侍/郎韓臯)廷尉鄭公吏部郎中楊公劉
公(一本无刻/公两字)有安石之德逸少之髙鑿齒之才皆厚於上人
而襲其道風佇立瞻望懼往而不返也吾輩常希靈運明逺
之文雅故詩而序之又從而諭之曰今燕魏趙代之間天子
分命重臣典司方岳辟用文儒之士以縁飾政令(縁俞/㳙切)服勤
聖人之教尊禮浮圖之事者比比有焉(比毗志薄必/二切頻也)上人之
徃也將統合儒釋宣滌疑滯然後蔑衣祴之贈(裓古得切釋/典有衣裓潘)
(云裓訖得切衣裙也蓮經云當/以衣裓爲以凡案从舎出之)委財施之㑹不顧矣其來也
盍亦徴其歌詩以焜耀逈躅(逈一本作廻/躅厨王切)偉長德璉之𫐠作
(連音歛魏文帝時徐幹字偉長應/瑞字德璉此以比燕趙魏幕僚)豈擅重千祀哉庻欲切觀
風之職而知鄭重耳(重本作志字鄭志出左傳襄公/三十七年云賦詩不出鄭志)
　　　送巽上人赴中丞叔父召序(永州龍/㒷寺僧)
或問宗元曰悉矣子之得於巽上人也其道果何如哉對曰
吾自㓜好佛(一作/斈佛)求其道積三十年丗之言者罕能通其說
於零陵吾獨有得焉且佛之言吾不可得而聞之矣其存於
丗者獨遺其書不於其書而求之則無以得其言言且不得
况其意乎今是上人窮其書得其言諭其意推而大之逾萬
言而不煩㧾而括之立片辭而不遺與夫丗之㭊章句徴文
字(潘云㭊/与折同)言至虚之極則蕩而失守辯羣有之夥則泥而皆
存者(泥去/声)其不以逺乎以吾所聞知凡丗之善言佛者於吾
則恵誠師荆則海雲師楚之南則重巽師師之言存則佛之
道不逺矣惠誠師巳死今之言佛者加少其由儒而通者鄭
中書(未詳其人/或日鄭絪)洎孟常州(洎与曁同常州刺史孟簡/晚路殊躁急佞佛過甚)中書見
上人執經而師受且曰於中道吾得以益逹常州之言曰從
佛法生得佛法分皆以師友命之今連帥中丞公(御史中丞/柳公綽乃)
(子厚之教父為/明南規察使)具舟來迎飾館而俟欲其道之行於逺也夫
豈徒然哉以中丞公之直清嚴重中書之辯博常州之敏逹
且猶宗重其道况若吾之昩昧者乎夫衆人之和田大人之
倡洞庭之南竟南海其土汪汪也(土一/作士)求道者之多半天下
(一有/而字)一唱而大行於逺者(者一本/作焉字)是行有之則和焉者將若
居蟄之有雷(居一/作群)不可止也於是書以爲巽上人赴中丞叔
父召序
　　　送僧浩𥘉序
儒者韓退之與余善甞病余嗜浮圖言訾余與浮圖遊(訾音/紫毁)
(也)近隴西李生礎自東都來退之又寓書罪余且曰見送元
生序(謂送元本/八山人序)不斥浮圗浮圖誠有不可斥者徃徃與易論
語合誠樂之其於性情奭然不與孔子異道退之好儒未能
過揚子揚子之書於莊墨申韓皆有取焉浮圖者反不及莊
墨申韓之怪僻儉賊耶曰以其夷也果不信道而斥焉以夷
則將反惡來盗跖而賤季札由余乎(季札呉王少子由/余戎人後帰秦)非所
謂去名求實者矣吾之所取者與易論語合雖聖人復生不
可得而斥也退之所罪者其跡也曰髠而緇無夫婦父子不
爲耕農蠶桑而活乎人若是雖吾亦不樂也退之忿其外而
遺其中是知石而不知韞玉也吾之所以嗜浮圖之言以此
與其人游者非必能通其言也且凡爲其道者不愛官不爭
能樂山水而嗜閑安者爲多吾病丗之逐逐然唯印組爲務
以相軋也(潘云組音祖組者/印之綬軋於黠切)則舎是其焉從吾之好與浮圖
遊以此今浩𥘉閑其性安其情讀其書通易論語唯山水之
樂有文而文之又父子咸爲其道以養而居洎焉而無求則
其賢於爲莊墨申韓之言而逐逐然唯印組爲務以相軋者其
亦逺矣李生礎與浩𥘉又善今之徃也以吾言示之因北人
寓退之視何如也
　　送元暠師序(暠朝/老切)
中山劉禹錫明信人也不知人之實未甞言言未甞不讎元
讎師居武陵(暠音浩武陵鼎州/刘禹錫貶為司馬)有年數矣與劉遊乆且暱持
其詩與引而來余視之申申其言勤勤其思其爲知而言也
信矣余觀近丗之爲釋者(一本无/近字)或不知其道則去孝以爲
逹遺情以貴虚今元暠衣粗而食菲病心而墨貌以其先人
之葬未返其土無他族屬以移其哀行求仁者以冀終其心
勤而爲逸逺而爲近斯蓋釋之知道者歟釋之書有大報恩
七篇(一本作/七萹)咸言由孝而極其業丗之蕩誕慢訑者(王子也/徒見切)
(又音但訑縦意/王子辟陌慢訑)雖爲其道而好違其書於元暠師吾見其不
違且與儒合也元暠陶氏子其上爲通侯(晋陶/侃)爲髙士爲儒
先(一本下有生字一本/下有賢字謂晋陶潜)資其儒故不敢忘孝跡其髙故爲釋
承其侯故能與逹者遊其來而從吾也觀其爲人益見劉之
明且信故又與之言重其事
　　　送琛上人南遊序(琛丑/林切)
佛之跡去乎丗乆矣其留而存者佛之言也言之著者爲經
翼而成之者爲論其流而來者百不能一焉然而其道則備
矣法之至莫尚乎般若(潘云上波木/切下而也切)經之大莫極乎涅槃(經/一)
(本作道潘云涅乃結切釋氏有涅槃經云昔佛示/滅於双林樹下入般涅槃為女摩耶夫人說法)丗之上士
將欲由是以入者非取乎經論則悖矣而今之言禅者有流
盪舛誤(舛尺/兖切)迭相師用妄取空語而脫略方便顛倒真實以
䧟乎已而又䧟乎人又有能言體而不及用者不知二者之
不可斯須離也離之外矣是丗之所大患也吾琛則不然觀
經得般若之義讀論恱三觀之理(潘云觀古玩切圎斍經云/三種淨觀一云色受想乃)
(觀此三空/名之三觀)晝夜服習而身行之有來求者則爲講說從而化
者皆知佛之爲大法之爲廣菩薩大士之爲雄脩而行之者
爲空蕩而無之者爲礙夫然則與夫增上慢者異矣異乎是
而免斯名者吾無有也將以廣其道而𬒳於逺故好遊自京
師而來又南出乎桂林未知其極也吾病丗之傲逸者嗜乎
𬒳而不求此故爲之言
　　　送文郁師序(子厚/族人)
柳氏以文雅髙於前代近歳頗乏其人百年間無爲書命者
登禮部科數年乃一人後學小童以文儒自業者又益寡今
有文郁師者讀孔氏書爲詩歌逾百篇其爲有意乎文儒事
矣又遯而之釋背笈篋(笈及業切貟書箱也/潘云及入及瞱二切)懐筆牘挾海泝
江獨行山水間翛翛然(翛音/宵)模狀物態捜伺隱隟(与隙/同)登髙
逺望悽愴超忽(愴楚/亮切)遊其心以求勝語若有程督之者巳則
𬒳緇艾茹蒿芹志終其軀吾誠怪而譏焉對曰力不任奔競志
不任煩挐(潘云挐女加女居二/切楚辝注優乱也)苟以其所好行而求之而巳
爾終不可變化吾思當丗以文儒取名聲爲顯官入朝受憎
􁀬訕黜摧㐲不得守其土者十恒八九若師者其可訕而黜
耶用是不復譏其行返退而自譏於其辭而去也則書以卑
之
　　　送玄舉歸幽泉寺序
佛之道大而多容凡有志乎物外而耻制於丗者則思入焉
故有貌而不心名而異行剛狷以離偶(狷古顯古/縣二切)紆舒以縱
獨其狀類不一(一有/也字)而皆童髪毀服以游於丗其孰能知之
今所謂玄舉者其視瞻容體未必盡思跡佛而持詩句以來
求余夫豈耻制於丗而有志乎物外者耶夫道獨而跡狎則
怨志逺而形羈則泥幽泉山山之幽也閑其志而由其道以
遯而樂足以去二患捨是又何爲耶旣曰爲予來故於其去
不可以不告也
　　　送濬上人歸淮南覲省序
金僊氏之道蓋本於孝敬而後積以衆德歸於空無其敷演
教戒於中國者離爲異門曰禪曰法曰律以誘掖迷濁丗用
宗奉其有脩整觀行尊嚴法容以儀範于後學者以爲持律
之宗焉上人窮討秘義發明上乗奉威儀三千雖造次必備
甞以此道宣於江湖之人江湖之人恱其風而受其賜攀慈
航望彼岸者盖千百計天子聞之徴至闕下御大明秘殿以
問焉導揚本敎頗甚稱㫖京師士衆方且翹然仰大雲之澤
以植德本而上人不勝顧復之恩退懷省待之禮懇迫上乞
遂無以奪由是杖錫東顧振衣晨征右司貟外郎刘公深明
丗典通逹釋敎與上人爲方外遊始榮其至今惜其去於是
合郎署之友詩以貺之退使孺子執簡而序之因繫其辤曰
上人專於律行恒乆弥固其儀刑後斈者歟誨于生靈觸類
蒙福其積衆德者歟覲于髙堂視逺如邇其本孝敬者歟若
然者是將心歸空無捨筏登地固何從而識之乎古之贈禮
必以輕先重故鄭商之犒先乗韋(左傳僖公三十年秦師伐/鄭鄭啇人遇之以乘韋先)
(牛十二/犒師也)魯侯之贈後呉鼎(㐮公十九年公享晋六師贈荀偃/束帛加璧乗馬先呉壽夢之鼎)
今餞詩之重皆衆呉鼎也故乗韋之比得序而先之且曰由
禮而不敢讓焉
増廣註釋音辯唐柳先生集卷之二十五
增廣註釋音辯唐栁先生集卷之二十六
記
　　監祭使壁記
禮檀弓曰祭禮與其敬不足而禮有餘也不若禮不足而敬
有餘也是必禮與敬皆足而後祭之義行焉周禮祭僕視祭
祀有司百官之戒具誅其不敬者漢以侍御史監祠唐開元
禮凡大祠若干中祠若干咸以御史監視祠官有不如儀者
以聞其刻印移書則曰監祭使寶應中尤異其禮更號祠祭
使俄復其𥘉又凡制供祠之吏雖當齋戒得以决罰由是禮
與敬無不足者聖人之於祭祀非必神之也蓋亦附之敎焉
事於天地示有尊也不肅則無以敎敬事於宗廟示廣孝也
不肅則無以教愛事於有功烈者示報德也不肅則無以勸
善凡肅之道自法制始奉法守制由御史出者也故將有事
焉其祠部上其日吏部上其官奉制書以來告然後頒于有
司以謹百事太常修其禮光禄合其物百工之役先一日咸
至于祠而考閱焉御史㑹公卿有司執簡而臨之故其粢盛
牲牢酒醴菜果之饌必實于庖厨鐘鼓笙竽琴瑟戞擊乏樂
簨簴綴兆之數(龔音筍懸鼓者横曰簨縱曰簴綴謂舞者行/列連綴兆謂位外之營兆潘云綴丁劣丁列)
(二/切)必具于庭内樽彛罍洗(音/蘚)爼豆醆斚之器(醆側眼切/斚古雅切)必絜
于壇堂之上奉奠之士贊禮之童樂工舞師洎執役而衛者
(役一本作殳/潘云殳音殊)咸引數其實(引数一本/作列若)設箠扑于堂下以修官
刑(潘云箠止蘂切/䇿也扑普木切)而群吏莫敢不備物羅奏牘於几上以嚴
天憲而衆官莫敢不盡誠而祭之日先升立于西階之上以
待卒事其禮之周旋樂之節奏必周知之退而視其燔燎瘞
埋(燔音煩瘞/於例切)終之以敬也居常則飭四方祀貢之物以時登
于王府服器之修具祠宇之繕理牛羊毛滌之節三宫御廪
之實(穀梁威十四年甸粟而納之/三宫三宫米而藏之御廪)畢備而聽命焉舊以監察
御史之長居是職貞元十九年十二月御史多缺予班在三
人之下進而領焉明年中山劉禹錫始復舊制由禮與敬以
臨其人而官事益理制令有不宜於時者必復于上革而正
之於是始爲記求簿書得爲是職者若干人書焉
　　　四門助教㕔壁記
周人置虞庠于四郊以養國老教胄子祭統曰天子設四斈
蓋其制也易傳太初篇曰天子旦入東學晝入南學夕入西
學暮入北學蔡邕引之以定明堂之位焉大戴禮保傳篇曰
帝入東斈以貴仁入南斈以貴德入西斈以貴義入北斈以
尊爵賈生述之以明太子之教焉故曰爲大教之宫而四斈
具焉參明堂之政原大教之極其建置之道弘也後魏太和
中立學于四門置助教二十人隋民始隷于國子而降置五
人皇朝始合于太學又省至三人貟位弥簡其官尤難非儒
之通者不列也四門斈之制掌國之上士中士下士凡三等
侯伯子男凡四等其子孫之爲胄子者及庶士庶人之子爲
俊士者使執其業而居其次就師儒之官而考正焉助教之
職佐博士以掌鼓篋榎楚之政令(潘云榎古雅切楚即荆也/二者所以兆撻犯礼者)
分其人而敎育之其有通經力學者必於歳之杪(音渺/末也)升於
禮部聽簡試焉課生徒之進退必酌于中道非博雅莊敬之
流固不得臨於是故有去而升于朝者賀秘書由是爲博士
(賀知/章)歸散騎由是爲左拾遺(歸崇/敬)舊制以拾遺爲八品清官
故必以名實者居於其位貞元中王化旣成經籍少間有司
命太學之官頗以爲易專名譽好文章者咸耻爲學官至是
河東柳立始以前進士求署兹職天水武儒衡閩中歐陽詹
又繼之是歳爲四門助教凡三人皆文士京師以爲異余與
立同祖(一云同祖/於方輿公)與武公同升於禮部(貞元九年/同中弟)與歐陽生
同志於文四門助教署未甞紀前人名氏余故爲之記而由
夫三子者始
　　　武功縣丞㕔壁記(縣属/京兆)
殷頌曰邦畿千里周制千里之内曰甸服糓梁謂之寰内諸
侯爲王内臣其制甚重今京兆尹理京師部二十有三縣幅
貟之廣其猶古也縣吏之長曰令曰丞丞之位正八品下蓋
丞𫐠六職以輔其令也秦漢有丞相今尚書有左右丞御史
中丞至于九卿之列亦皆有丞下以逹天下之縣政有大小
其旨同也武功爲甸内大縣按其圖古后稷封有斄之地(斄/与)
(邰同/音台)秦作四十一縣􁆻美陽武公各異至是合焉蓋甞爲稷
州巳而復縣其土疆沃美髙厚有丘陵墳衍之大(潘云墳扶/云切衍音)
(演水涯曰墳/下平曰衍)其植物豐暢茂遂有秬秠藿菽之冝(潘云秬/与切黒黍)
(也秠音丕又孚鄙芳婦二切黒黍二稃二米/也藿而郭切菽升六切大豆也潘本藿作荏)其人善樹藝其
俗有禮譲宜乎其大雅之遺烈焉貞元十五年改邑于南里
旣成新城凡官署舊記壁壞文逸而未克繼之者後三年而
頴川陳南仲居是官邑人宜之號爲簡靖因其族子存持地
圖以來謁余爲記夫以武功壃理之大人徒之多而陳生以
簡靖輔其理斯固難矣漢髙帝甞詔天下凡以戰得爵士大
夫公乗以上令丞與抗禮故爲臾益難今天子崇武念功與
漢𥘉相類分禁旅以守縣道武功爲多陳生爲丞於是而又
職盗賊其爲理無敗事吾庸可以度哉爲之記云
　　　盩厔縣新食堂記(盩厔音輈/窒属京兆)
貞元十八年五月某日新作食堂于縣内之右始㑹食也自
兵興以來西郊捍戎縣爲軍壘二十有六年群吏咸寓于外
兵去邑荒棟宇傾圯又十有九年不克以居由是縣之聮事
離散而不屬(之欲切/逹也)凡其官僚罕或覿見及是主簿某病之
於是且掌功役之任廪庫旣成學校旣修取其餘材以構斯
堂其上棟自南而北者二十有二尺周阿峻嚴列楹齊同其
飾之文質階之髙下視邑之大小與羣吏之秩不陋不盈髙
山在前流水在下可以俯仰可以宴樂旣成得羡財可以爲
食本(羡延/靣切)月權其贏羞膳以充乃合羣吏于兹新堂升降坐
起以班先後始正位秩之叙禮儀笑語講議徃復始㑹政事
之要筵席肅莊籩豆靜嘉(一作樽/爼爼豆)燔炮烹飪(音稔与/餁同)益以酒
醴始獲僚友之樂卒事而退舉欣欣焉曰惟禮食之來古也
(晋語悼公使/魏/絳反後与之札食)今京師百官咸有斯制甸服亦王之内邑且
官有聮属則宜統㑹以齊之也嚮之離而今之合其得失也
逺甚我是以肅焉而莊衎焉而和羣疑以亡嘉言以彰㫖乎
其在此堂也不惟其馨香醉飽之謂某之力也夫宜伐石以
志使是道也不替于後乃列其事來告使余書之
　　　諸使兼御史中丞壁記
古者交政於四方謂之使今之制受命臨戎職無所統属者
亦謂之使凡使之號盖專焉而行其道者也開元以來其制
愈重故取御史之名而加焉至于今若干年其兼中丞者若
干人其使絶域統兵戎按州部專貨食而柔逺人固王畧齊
風俗和関石大者戡復于内拓定于外皆得以壯其威張其
聲其用逺矣假是名以莅厥職而尊嚴若是况乎緫憲度於
朝端樹風聲於天下其所以翼于君正于人者尤可以知也
武公以厚德在位(武元/衡)甚宜其官視其署有記諸使中丞者
而多開漏於是求其故於詔制而又質於史氏増益備具遂
命其屬書之(子厚為監/察御史也)且曰由其號而觀其實後之居於斯
者有以敬于事
　　　館驛使壁記
凡萬國之㑹四夷之來天下之道塗畢出於邦畿之内奉貢
輸賦修職於王都者入于近関(一作入/覲于闕)則皆重足錯轂以聽
有司之命徴令賜予布政於下國者出于甸服而後按行成
列以就諸侯之館故館驛之制於千里之内尤重自萬年至
于渭南其驛六其蔽曰華州其關曰潼關自華而北界于櫟
陽其蔽曰同州其關曰蒲津自灞而南至于藍田其驛六其
蔽曰商州其關曰武關自長安至于盩厔(音輈/窒)其驛十有一
其蔽曰洋州其關曰華陽自武功西至于好畤其驛三其蔽
曰鳯翔府其關曰隴關自渭而北至于華原其驛九其蔽曰
方州自咸陽而西至于奉天其驛六其蔽曰邠州由四海之
内揔而合之以至于關由關之内束而㑹之以至于王都華
人夷人徃復而授館者旁午而至傳吏奉符而閱其數縣吏
執牘而書其物告至告去之役不絶於道寓望迎勞之禮無
曠於日而春秋朝陵之邑皆有傳館(傳音/轉)其飲飫餼饋(童云/飫於)
(據切食多也按/諸韻字當作饇)咸出於豐給繕完築復必歸於整頓列其田
租布其貨利權其入而用其積(潘云子/智切)於是有出納竒羸之
數(潘云竒音罽一音如字/贏音盈謂錢餘物也)勾㑹考校之政大暦十四年始命
御史爲之使俾考其成以質于尚書季月之晦必合其簿書
以視其等列而校其信宿必稱其制有不當者反之於官尸
其事者有勞焉則復于天子而優升之勞大者増其官其次
者降其調之數(調徒/弔切)又其次猶異其考績官有不職則以告
而罪之故月受俸二萬于太府史五人承符者二人皆有食
焉先是假廢官之印而用之貞元十九年南陽韓泰告于上
始鑄使印而正其名然其嗣當斯職未甞有記之者追而求
之蓋數歳而徃則失之矣今余爲之記遂以韓氏爲首且曰
修其職故首之也
　　　嶺南節度使饗軍堂記
(唐)制嶺南爲五府(謂廣州安南桂/管邕管容管)府部州以十數其大小之
戎號令之用(令一本/作名)則聽于節度使焉其外大海多蠻夷由
流求訶陵西抵大夏康居環水而國以百數則統于押蕃舶
使(舶音白/太舟也)内之幅貟萬里以就秩拱玉稽(一本作執狄拱稽/按左傳僖公二十)
(七年作執秩以正其官注執秩主爵秩之官/又呉語擁鐸拱稽注拱執也稽計兵名藉)時聽教命外之
羈屬數萬里(一本外字/下有境字)以譯言贄寳歳帥貢職合二使之重
(一本合字/下有外字)以治于廣州故賔軍之事宜無與校大且賔有牲
牢饔餼嘉樂好禮以同逺合䟽軍犒饋宴饔勞旅勤歸以群
力一心於是治也閈閎階序(閈音/汀上)不可與他邦類必厚棟大
梁夷庭髙門然後可以上充於揖讓下周於歩武今御史大夫
扶風公廉廣州(元和八年御史大夫扶風/郡公馬總爲嶺南節度使)且專二使增德以
來逺人申威以脩戎政大饗宴合樂從其豐盈先是爲堂於
治城西北陬(子侯切/隅也)其位公北向賔衆南向奏部伎于其西
視泉池于其東隅奥庳反庭廡下陋日未及晡(一本/作易)則赫炎
當目汗眩更起而禮莫克終故凡大宴饗大賔旅則寓于外
壘儀形不稱公於是始斥其制爲堂南靣横八楹縱十楹嚮
之宴位化爲東序西又如之其外更衣之次膳食之宇列觀
以游目偶亭以展聲彌望極顧莫究其徃泉池之舊増濬益
植以睱以息如在林壑問工焉取則師輿是供問役焉取則
蠻隷是徴問材焉取則隙宇是遷或益其闕伐山浮海農賈
拱手張目視具乃十月甲子元成公命饗于新堂幢牙茸纛
(幢一作橦/傳江切)金節析羽旂旗旟旞咸飾于下鼓以鼖晉(周礼鼖/鼓長八)
(尺晉鼓長/六尺六寸)金以鐸鐃公與監軍使肅上賔延群僚將校士吏
咸次于位卉裳罽衣胡夷蜑蠻睢盱就列者(罽音計織/毛布/蜑音但睢火隹切)
千人以上鉶鼎體節燔炰胾炙羽鱗貍互之物(胾側吏切大/脔炙之夜切)
(貍莫皆切周禮鼈人注互物謂有甲/貍物龜鼈之属自貍伏於泥中者)沉泛醍盎之齊(醍音體/盎於浪)
(切斉才詣切周礼酒正五斉一日泛斉三/曰醴斉三日盎斉四日緹斉五日沈斉)均飫于卒士興王
之舞服夷之伎揳擊吹鼓之音(揳先結切亦作/戞吹尺瑞切)飛騰幻怪之
容寰觀于逺邇禮成樂遍以叙而賀且曰是邦臨護之大五
人合之非是堂之制不可以備物非公之德不可以容衆曠
于徃𥘉肇自今兹大和有人以觀逺方古之戎政其曷用加
此華元名大夫也殺羊而御者不及(左傳宣公三年華元殺/羊食士其御羊斟不與)
霍去病良將軍也餘肉而士有飢色(前漢本/傳云)猶克稱能以里
到今矧茲具美其道不廢願訪于金石以永示後祀遂相與
來告且乞辭某讓不獲乃刻于茲石(一本下/有云字)
　　　邠寧進奏院記
凡諸侯述職之禮必有棟宇建于京師朝覲爲修容之地㑹
計爲交政之所其在周典則皆邑以具湯沐其在漢制則皆
邸以奉朝請(邸一本作/同朝宿之舎在京師/者請才性切漢律春曰朝秋日請)唐興因之則
皆院以備進奏政以之成禮於是具由舊章也皇帝宅位十
一載悼邊氓之未乂惡兇虜之猶阻博求群臣以朗寕王張
公爲能(張献/甫)俾其建節剖符守股肱之郡統爪牙之職董制
三軍撫柔萬人乃新斯院弘我舊制(一本/作規)髙其閈閎壯其門
閭以奉王制以修古典至敬也以尊朝覲以率貢職至忠也
執忠與敬臣道畢矣公甞鳴珮執玉展禮天朝又甞伐叛獲
醜獻功魏闕其餘歸時事修常職賔屬受辭而來使旅賁奉
章而上謁(賁音/奔)稽疑於大宰質政於有司下及奔走之臣傳
遽之役川流環運以逹教令大凡展采於中都率由是焉故
領斯院者必獲歴閶闔登太清仰萬乗之威而通内外之事
王宫九関而不聞轅門十舎而如近斯乃軍府之要樞(一作/會)
朗寕之能政也(朗一本/作邠)惟公端明而厚温𥙿而肅宏略特出
太志髙邁施德下邑而黎人咸懷設險西陲而戎虜伏息(設/險)
(一本作/爲敵)茂功溢于太常(茂一本/作戊)盛烈動於人聽則斯院之設
乃他政之末者也賛公于他政之末故詞不周德稱公于天
子之都故禮不稱位斯古道也貞元十二年十月六日河東
柳宗元爲記
　　　興州江運記
御史大夫嚴公牧于梁(貞元十五年興州刺吏嚴礪兼/御史大夫爲山南西道莭度使)五年
嗣天子(順宗/也)用周漢進律増秩之興以親諸侯謂公有功德
理行就加禮部尚書是年四月使中謁者來錫公命賔僚吏
屬將校卒士黧老童􁆐填溢公門舞躍歡呼願建碑紀德乖
億萬祀公固不許而相與怨咨遑遑如不飲食於是西鄙之
人(西一本/作四)宻以刋山導江之事(一本宻作私一本/以字下有公字)願刻巖石
曰維梁之西其蔽曰某山其守曰興州興州之西爲戎居歳
備亭障實以精卒以道之險隘兵困于食守用不固公患之
(二本无患/之二字)曰吾甞爲興州凡其土人之故(一本无/土字)吾能知之
自長舉北至於青泥山又西􁗉于成州(􁗉即/抵字)過粟亭川踰宝
井堡崖谷峻隘十里百折負重而上若蹈利刃盛秋水潦窮
冬雨雪(一作水潦于/秋雨雪于冬)深泥積水相輔爲害顚踣騰藉(踣音匐/又四候)
(切藁/也)血流棧道糗糧芻藁塡谷委山牛馬羣蓄相藉物故餫
夫畢刀(餫音運說文/野饋日餫)守卒延頸嗷嗷之聲其可哀也若是者
綿三百里而餘自長舉而西(而一本/作之)可以導江而下二百里
而至昔之人莫得知也吾受命于君而育斯人其可巳乎乃
出軍府之幣以備器用即山僦功(僦即/又切)由是轉巨石朴大木
焚以炎火沃以食醯摧其堅剛化爲灰燼畚鍤之下(畚音/本)易
甚朽壤乃闢乃墾乃宣乃理隨山之曲直以休人力順地之
髙下以殺湍悍(殺所界切衰小之也/湍悍一本作水怒)厥功旣成咸如其素於
是決去壅土䟽導江濤萬夫呼抃莫不如志雷騰雲奔百里
一瞬(音/舜)旣㑹旣逺淡爲安流烝徒謳歌枕卧而至戍人無虞
專力待　惟我公之功疇可侔也而無以酬德致其大願又
不可得命矧公之始來屬當惡歳府庾甚虚器備甚殫飢饉
昬札(左傳昭公十九年注夭死日札/小疫日瘥短折曰夭未名日昬)死徒充路(徒當/作徙)賴公節
用愛人克安而生老窮有養㓜乳以遂不問不使咸得其志
公命鼓鑄庫有利兵公命屯田師有餘糧選徒練旅有衆孔
武平刑議獄有衆不黷増石爲防膏我稲粱歳無凶災家有
積倉傳舘是飾旅忘其歸杠梁以成(社梁橋也/一作虹梁)人不履危若
是者皆以戎隙帥士而爲之不出四人之力(人一本/作方)而百役
已就且我西鄙之職官(一本我下/更有非字)故不能具舉惟公和恒直
方廉毅信譲敦尚儒學揖損貴位率忠與仁以厚其誠有可
以安利于人者行之堅勇不俟終日其興功濟物冝如此其
大也(一本无/冝字)昔之爲國者惟水事爲重故有障大澤勤其官
而受封國者矣(矣一本作焉左傳昭公元年臺駘宣汾洮障/大澤帝用嘉之封諸汾川又礼記祭法篇冥)
(勤其官而水死潘/云障通作鄣壅也)西門遺利史起興歎(前漢溝洫志史起日/鄴田惡漳水在其旁)
(西門豹不知/用是不智也)白圭壑隣孟子不與(孟告/子下)公能夷險休勞以惠
萬代其功烈尤章章焉不可蓋也是用假辤謁工勤而存之
用永憲于後祀
　　　全義縣復北門記
賢者之興而愚者之廢廢而復之爲是習而循之爲非(一本/作賢)
(之㒷而愚之廢復/之爲是循之爲非)恒人且猶知之不足乎列也然而復其事
必由乎賢者推是類以從於政其事可少哉賢莫大於成功
愚莫大於恡且誣(恡即/吝字)桂之中嶺而邑者曰全義衞公城之
南越以平盧遵爲全義視其城塞北門鑿他雉以出問之其
門人曰餘百年矣或曰巫言是不利於令故塞之或曰以賔
旅之多有懼竭其餼饋者欲廻其途(廻去/声)故塞之遵曰是非
恡且誣歟賢者之作思利乎人反是罪也余其復之詢于羣
吏羣吏叶厥謀(一本无/下羣字)上于大府大府以俞邑人便焉讙舞
里閭居者思正其家行者樂出其塗由是道以廢邪(一本无/是以二)
(字)用賢弃愚推以革物冝民之蘇若是而不列殆非孔子徒
也爲之記云
増廣註釋音辯唐柳先生集卷之二十六
增廣註釋音辯唐栁先生集卷之二十七
　記(一本作/記亭池)
　　　潭州東池戴氏堂記(一本州字下有/楊中丞作四字)
弘農公刺潭三年(楊慿虢州弘農人貞元十八/年爲潭州刺史湖南觀察使)因東泉爲池
環之九里(一本作/二里)丘陵林麓距其涯坘島洲渚交其中(坘音/遲与)
(坻/同)其岸之突而出者水縈之若块焉(玦古/穴切)池之勝於是爲㝡
公曰是非離丗樂道者不宜有此卒授賔客之選者譙國戴
氏曰簡爲堂而居之(一本而字/下有今字)堂成而勝益竒望之若連艫
縻艦(户黯切/戦船)與波上下就之顚倒萬物遼廓眇忽樹之松柏
衫櫧(音/諸)𬒳之菱芡芙蕖鬱然而隂粲然而榮凡觀望浮游之
美專於戴氏矣戴氏甞以文行累爲連率所賔禮(率所類切/謂方鎮所)
(辟/也)貢之澤宫而志不願仕與人交取其退讓受諸侯之寵不
以自大其離丗歟好孔氏書旁其莊文(莊子/文子)莫不揔統以至
虚爲極得受益之道其樂道歟賢者之舉也必以類當弘晨
公之選而專兹地之勝豈易而得哉地雖勝得人焉而居之
則山若増而髙水若闢而廣堂不待飾而巳奐矣戴氏以泉
池爲宅居以雲物爲朋徒攄幽發粹(攄抽/居切)日與之娛則行宜
益髙文宜益峻道宜益懋交相賛者也旣碩其内又揚于時
吾懼其離丗之志不果矣君子謂弘農公刺潭得其政爲東
池得其勝授之得其人豈非動而時中者歟於戴氏堂也見
公之德不可以不記
　　　桂州訾家洲亭記(一本州字下有/裴中丞作四字)
大凡以觀游名於代者不過視於一方其或傍逹左右則以
爲特異至若不騖逺不陵危環山洄江四出如一夸竒競香
咸不相讓徧行天下者唯是得之桂州多靈山發地峭堅林
立四野署之左曰灕水(署州署也/漓音離)水之中曰訾氏之洲(訾即/移切)
(姓也一/音紫)凡嶠南之山川逹于海上於是畢出而古今莫能知
元和十二年御史中丞裴公(元和十二年裴行立徙/桂州刺史桂管觀察使)來莅兹
邦都督二十七州諸軍州事盗遁姦革德惠敷施朞年政成
而當天子平淮夷定河朔告于諸侯公旣施慶于下乃合僚
吏登茲以嬉觀望攸長(攸一本/作悠)悼前之遺於是厚貨居甿移
于間壤(間音/閑)伐惡木刜奥草(刜扶弗/切斫也)前指後畫心舒目行忽
焉若飄浮上騰以臨雲氣萬山靣内重江束隘聮嵐含輝旋
視其宜常所未覩倐然互見(倐音叔互/或作牙同)以爲飛舞奔走與遊
者偕來乃經工化材考極相方(周礼夜考之極/星相息亮切)南爲燕亭延
宇垂阿歩簷更衣周若一舎北有崇軒以臨千里左浮飛閣
右列間館比舟爲梁與波昇降苞灕山含龍宫(含一本/作􁁃)昔之
所大蓄在亭内(亭一本/作廷)日出枎桑雲飛蒼梧海霞島霧來助
游物其隙則抗月檻於廻谿出風榭於篁中晝極其美又益
以夜列星下布顥氣廻合䆳然萬變若與安期羡門(並古仙/人名)
接於物外則凡名觀游於天下者有不屈伏退讓以推髙是
亭者乎旣成以燕歡極而賀咸曰昔之遺勝㮣者必於深山
窮谷人罕能至而好事者後得以爲已功未有直治城挾闤
闠(潘云音環潰市墻/曰闤市門曰闠)車輿歩騎朝過夕視訖千百年莫或異
顧一旦得之遂出於他邦須博物辯口莫能舉其上者然則
人之心目其果有遼絶特殊而不可至者耶蓋非桂山之靈
不足以瓌觀(壞姑/回切)非是洲之曠不足以極是非公之鍳不能
以獨得噫造物者之設是乆矣而盡之於今余其可以無藉
乎
　　邕州馬退山茅亭記(一本州字下有/栁中丞作四字)
冬十月作新亭于馬退山之陽因髙丘之阻以靣勢無欂櫨
節梲之華(欂華碧切又音傳柱也櫨音盧柱/上栟也莭栭也梲音拙梁上楹)不斵椽不翦次
不列墻以白雲爲藩籬碧山爲屏風昭其儉也是山崒然起
於莽蒼之中(崒慈恤切潘云崒蒼没切莽毋黨切/蒼士蕩切莊子注莽蒼草野之色)馳奔雲矗
(初六/切)亘数十百里尾蟠荒陬(將侯切/隅也)首注大溪諸山來朝勢
若星拱蒼翠詭狀綺綰繍錯蓋天鍾秀於是不限於遐裔也
然以壌接荒服俗參夷徼(音/呌)周王之馬跡不至(左傳周穆王/周行天下將)
(皆必有車/轍馬跡焉)謝公之履齒不及(履一本作屐/謝灵渾事)巖徑肅條登探者
以爲嘆歳在辛卯我仲兄(子厚從兄柳/寛字存諒)以方牧之命試于是
邦夫其德及故信孚信孚故人和人和故政多暇由是甞徘
徊北山以寄勝㮣迺槩迺塗(槩詐氣切/仰塗也)作我攸宇於是不崇
朝而木工告成每風止雨收煙霞澄鮮輙角巾鹿裘率昆弟
友生冠者五六人歩山極而登焉(極一本作椒/椒山頂也)於是于揮絲
桐目送還雲西山爽氣在我襟䄂以極萬類攬不盈掌夫美
不自美因人而彰蘭亭也不遭右軍(王羲/之)則清湍脩竹蕪没
於空山矣是亭也僻介閩嶺佳境罕到不書所作使盛跡鬱
堙是貽林澗之媿故志之
　　　永州新堂記(一本州字下有/韋使君三字)
將爲穹谷嵁巖淵池於郊邑之中(童云嵁五男苦男五咸三/切嵁巖也魏都賦有嵁崿)
則必輦山石溝澗壑凌絶嶮阻疲極人力乃可以有爲也然
而求天作地生之狀咸無得焉逸其人因其地全其天昔之
所難今於是乎在永州實惟九疑之麓其始度土者(度待/洛切)環
山爲城有石焉翳于奥草(于一本/作乎)有泉焉伏于土塗虵虺之
所蟠狸䑕之所游茂樹惡木嘉葩毒卉亂雜而爭植號爲穢
墟韋公之來旣逾月理甚無事望其地且異之始命芟其蕪
行其塗積之丘如蠲之瀏如(瀏刘溜/柳三音)旣焚旣釃(山宜/切)竒勢迭
岀清濁辨質美惡異位視其植則清秀敷舒視其蓄則溶漾
紆餘怪石森然周于四隅或列或跪或立或仆竅穴逶邃堆
阜突怒乃作棟宇以爲觀游凡其物類無不合形輔勢效伎
於堂廡之下外之連山髙原林麓之崖間厠隱顯邇延野緑
逺混天碧咸㑹於譙門之内(内一本作外譙門謂門上爲高/楼以望也楼一名譙故謂美麗)
(之楼爲/麗譙)巳乃延客入觀継以宴娱或賛且賀曰見公之作知
公之志公之因土而得勝豈不欲因俗以成化公之擇惡而
取美豈不欲除殘而佑仁公之蠲濁而流清豈不欲廢貪而
立廉公之居髙以望逺豈不欲家撫而户暁夫然則是堂也
豈獨草木上石水泉之適歟山原林麓之觀歟將使継公之
理者視其細知其大也宗元請志諸石措諸壁編(一作/屋漏)以爲
二千石楷法
　　　永州萬石亭記(一本州下有/崔中丞三字)
御史中丞清河男崔公(崔能/也)來莅永州間日(間一本/作百)登城北
墉臨于荒野藂翳之隙(童云叢俗/書作藂)見怪石特出度其下必有
殊勝歩自西門以求其墟伐竹披奥欹仄以入(仄一本/作側同)綿谷
跨谿皆大石林立渙若奔雲錯若置碁怒者虎闘企者鳥厲
抉其穴則鼻口相呀(抉一決古穴二/切呀虚加切)搜其根則蹄股交峙(股)
(本作/肱)環行卒愕(卒七没切一/本作愕目)疑若搏噬於是刳闢朽壌翦焚
榛薉(於廢切荒蕪/也与穢同)決澮溝導伏流散爲踈林洄爲清池寥廓
泓渟(泓烏宏切/渟音亭)若造物者始判清濁効竒於茲地非人力也
乃立游亭以宅厥中直亭之西石若掖分可以聎望其上青
璧斗絶沉于淵源莫究其極自下而望則合乎攅巒(唐氏曰/攅當作)
(㠝在官切/㠝岏小山)與山無窮明日州邑耋老雜然而至曰吾儕生是
州蓺是野眉尨齒鯢(尨眉黒白雜也鯢音倪/齒落更生細者壽徵也)未甞知此豈天
墜地出設茲神物以彰我公之德歟旣賀而請名公曰是石
之数不可知也以其多而命之曰萬石亭耋老又言曰懿夫
公之名亭也豈專狀物而巳哉公甞六爲二千石旣盈其数
(盈一本作/贏贏過也)然而有道之士咸恨推公之嘉績未洽于人敢頌
休聲祝公于明神漢之三公秩號萬石我公之德冝受兹錫
漢有礼臣惟萬石君(前漢石奮及其/四子皆二千石)我公之化始于閨門道
合于古祐之自天野夫獻辭公壽萬年宗元甞以牋奏隷尚
書敢專筆削以附零陵故事時元和十年正月五日記
　　　零陵三亭記
邑之有觀游或者以爲非政是大不然夫氣煩則慮亂視壅
則志滯君子必有游息之物髙明之具使之清寕平夷恒若
有餘然後理逹而事成零陵縣東有山麓泉出石中沮洳汚
塗(潘云沮子須切洳/如預切漸􁊨也)羣畜食焉牆藩以蔽之爲縣者積数十
人莫知發視河東薛存義以吏能聞荆楚間潭部舉之(潭部/謂湖)
(南觀/察使)假湘源令㑹零陵政尨賦擾民訟于牧推能濟弊來莅
兹邑遁逃復還愁痛笑歌逋租匿役朞月辨理(辨音/瓣)宿蠧藏
姧披露首服(首音/狩)民旣卒稅相與歡歸道塗迎賀里閭門不
施胥吏之席耳不聞鼛鼓之召(鼛音臯周礼以鼛鼔鼓役事/潘本作鼕鼓鼕徒宗切鼓声)
(也)雞豚糗醑(糗丘救許九二切熬米/麥也醑思吕切漉酒也)得及宗族州牧尚焉旁
邑倣焉然而未甞以劇自撓山水鳥魚之樂澹然自若也乃
發牆藩驅羣畜決䟽沮洳搜剔山麓萬石如林積拗爲池(切/於)
(交/切)爰有嘉木美卉垂水藂峯瓏􁩉蕭條(潘云諸韻无此􁩉字/温公注揚子瓏盧紅)
(切瓐/音零)清風自生翠煙自留不植而遂魚藥廣閑鳥慕靜深别
孕巢穴沉浮嘯萃不蓄而冨伐木墜江流于邑門陶土以埴
亦在署側人無勞力土得以利乃作三亭陟降晦明髙者冠
山顚下者俯清池更衣膳饔列置備具賔以燕好旅以館舎
髙明游息之道具於是邑由薛爲首在昔禆諶謀野而獲(左/襄)
(三十一年鄭禆諶能謀謀/於野則獲謀於邑則否)宓子彈琴而理(宓子/賤)亂慮滯志無
所容入則夫觀游者果爲政之具歟薛之志其果出於是歟
及其弊也則以玩替政以荒去理使継是者咸有薛之志則
邑民之福其可旣乎余愛其始而欲乆其道乃撰其事以書
于石薛拜手曰吾志也遂刻之
増廣註釋音辯唐柳先生集卷之二十七
増廣註釋音辯唐栁先生集卷之二十八
　記
　　　零陵郡復乳穴記(零陵郡當/作連山郡)
石鍾乳餌之最良者也楚越之山多産焉于連于韶者獨名
於丗連之人告盡焉者五載矣(題作零陵郡乃永州唐連州/連山郡貢鍾乳未甞出永州)
(以年考之元和四年永州刺史崔簡連州刺史/乃崔君敏二太守之姓同故題亦從而差耳)以貢則買諸
他部今刺史崔公至逾月穴人來以乳復告邦人恱是祥也
雜然謡曰甿之熈熈崔公之來公化所徹土石䝉烈以爲不
信起視乳穴穴人笑之曰是惡知所謂祥耶嚮吾以刺史之
貪戾嗜利徒吾役而不吾貨也吾是以病而紿焉(紿徒亥/切欺也)今
吾刺史令明而志㓗先頼而後力欺誣屏息信順休洽吾以
是誠告焉且夫乳穴必在深山窮林冰雪之所儲犲虎之所
廬由而入者觸昏霧扞龍蛇束火以知其物縻繩以志其返
其勤若是出又不得吾直吾用是安得不以盡告今令人而
乃誠(一本无/令人字)吾告故也何祥之爲士聞之曰謡者之祥也乃
其所謂怪者也笑者之非祥也乃其所謂真祥者也君子之
祥也以政不以怪誠乎物而信乎道人樂用命熈熈然以效
其有斯其爲政也而獨非祥也歟
　　　道州毀鼻亭神記(潘云毀/作斥)
鼻亭神象祠也(前漢昌邑王傳舜封象于/有鼻註在零陵鼻与􁃦同)不知何自始立因
而勿除完而恒新相傳且千歳元和九年河東薛公由刑部
郎中㓨道州(薛伯髙也/㓨即刺字)除穢革邪敷和于下州之罷人(罷音/疲)
去亂即治変呻爲謡若痿而起(痿人隹於危/二切痺􁊨病)若矇而瞭(矇音/蒙瞭)
(力小/切)騰踴相視讙愛克順旣底于理公乃考民風披地圖得
是祠駭曰象之道以爲子則傲以爲弟則賊君有鼻而天子
之吏實理(孟子云天子/使吏治其囯)以惡德而專丗祀殆非化吾人之意
哉命亟去之於是撤其屋墟其地沉其主於江(主神/主也)公又懼
楚俗之尚鬼而難諭也乃徧告于人曰吾聞鬼神不歆非類
(左僖十/年句)又曰滛祀無福(礼記/句)凡天子命刺史于下非以專土
疆督貨賄而巳也蓋將敎孝悌(敎一本/作崇)去竒邪(竒居/宜切)俾斯人
敦忠睦友祗肅信讓(肅一本/作庸)以順于道吾之斥是祠也以明
敎也茍離于正雖千載之違吾得而更之况今兹乎茍有不
善雖異代之鬼吾得而攘之况斯人乎州民旣諭相與歌曰
我有苟老公燠其肌我有病癃公起其羸髫童之嚚(髫田/聊切)公
實智之鰥孤孔艱公實遂之孰尊惡德逺矣自古孰羡滛昬
(羡一/作恣)俾我斯瞽千歳之冥公闢其戸我子洎孫延丗有慕宗
元時謫永州邇公之邦聞其歌詩以爲古道罕用頼公而存
斥一祠而二教興焉明罰行于鬼神愷悌逹于蛮夷(一本无/明与愷)
(悌/字)不惟禁滛祀黜非類而已願爲記以刻山石俾知教之首
　　　永州龍興寺息壤記
永州龍興寺東北陬有堂(陬將侯/切隅也)堂之地隆然負塼甓而起
者(甓蒲歴切/瓴甓也)廣四歩髙一尺五寸始之爲堂也夷之而又髙
(夷平/也)凡持鍤者盡死(鍤側/洽切)永州居楚越間其人鬼且禨(禨畿/二名)
由是寺之人皆神之人莫敢夷史記天官書及漢志有地長
之占而亡其說(長臻两切史記天官書載水/澹澤喝地長西漢天文志同)甘戊盟息壤(戊/合)
(依一本作戊史記秦王迎/甘茂於息壤因与之盟)蓋其地有是類也昔之異書有記
洪水滔天鮌竊帝之息壤以堙洪水帝乃令祝融殺鮌于羽
郊(山海經啓筮云又出/淮南子鯀与鮌同)其言不經見今是土也夷之者不幸
而死豈帝之所愛耶南方多疫勞者先死則彼持鍤者其死
於勞且疫也土烏能神余恐學者之至於斯徴是言而唯異
書之信故記于堂上
　　　永州龍興寺東丘記
游之適大率有二曠如也奥如也如斯而巳其地之凌阻峭
出幽鬱寥廓悠長則於曠冝抵丘垤伏灌莾迫遽廻合則於
奥冝因其曠雖増以崇臺延閣廻環日星臨瞰風雨不可病
其敞也因其奥雖増以茂樹藂石穹若洞谷蓊若林麓(蓊翁/孔切)
不可病其邃也今所謂東丘者奥之冝者也其始龕之外弃
地余得而合焉以属於堂之北垂(属之欲/切連也)凡拗窪坻岸之狀
(拗於交切窪烏瓜切/清水也坁烏尼切)無廢其故屏以密竹聮以曲梁桂檜松
杉楩柟之植(楩毗/連切)幾三百本嘉卉美石又經緯之俛入緑縟
幽䕃薈蔚歩武錯迕(迕阮古/切過也)不知所出温風不爍清氣自至
水亭陿室曲有奥趣然而至焉者往往以䆳爲病噫龍興永
之佳寺也登髙殿可以望南極闢大門可以瞰湘流若是其
曠也而於是小丘又將披而攘之則吾所謂游有二者無乃
闕焉而䘮其地之宜乎丘之幽幽可以處休丘之窅窅(伊鳥/切)
可以觀妙溽暑遁去兹丘之下大和不迁茲丘之巔奥乎茲
丘孰從我游余無召公之德懼翦伐之及也故書以祈後君子
　　永州法華寺新作西亭記
法華寺居永州地㝡髙有僧曰覺照照居寺西廡下廡之外
有大竹數萬又其外山形下絶然而薪蒸􁆗簜(􁆗音小簜徒/黨切麄曰薪)
(細曰蒸􁆗小/竹簜大竹)䝉雜擁蔽吾意伐而除之必將有見焉照謂余
曰是其下有陂池芙蕖申以湘水之流衆山之㑹果去是其
見逺矣遂命僕人持刀斧群而翦焉叢莽下頽萬類皆出曠
焉茫焉天爲之益髙地爲之加闢丘陵山谷之峻江湖地澤
之大咸若有増廣之者夫其地之竒必以遺乎後不可曠也
余時謪爲州司馬官外常貟(一本外字下有乎字子厚永貞/元年貶永州司馬貟外置同正)
(貟)而心得無事乃取官之禄秩以爲其亭其髙且廣蓋方丈
者二焉或異照之居於斯而不蚤爲是也余謂昔之上人者
不起宴坐足以觀於空色之實而游乎物之終始其照也逾
寂其斍也逾有然則嚮之礙之者爲果礙耶今之闢之者爲
果闢耶彼所謂斍而照者吾詎知其不由是道也豈若吾族
之挈挈於通塞(一有/乎字)有無之方以自狹耶或曰然則冝書之
乃書于石
　　　永州龍興寺西軒記
永貞年余名在黨人不容於尚書省出爲邵州道貶永州司
馬至則無以爲居居龍興寺西序之下余知釋氏之道且乆
固所願也然余所庇之屋甚隱蔽其户北向居昧昧也寺之
居於是州爲髙西序之西属當大江之流江之外山谷林麓
甚衆於是鑿西墉以爲户户之外爲軒以臨羣木之杪無所
不矚焉不徙席不運几而得大觀夫室嚮者之室也席與几
嚮者之處也嚮也昧而今也顯豈異物耶因悟失佛之道可
以轉惑見爲眞智即群迷爲正斍捨大闇爲光明夫性豈異
物耶孰能爲余鑿大昬之墉闢靈照之户廣應物之軒者吾
將與爲徒遂書爲二其一志諸户外其一以貽巽上人焉
　　　柳州復大雲寺記
越人信祥而易殺傲化而偭仁(尔兖切又/音靣背也)病且憂則聚巫師
用雞卜始則殺小牲不可則殺中牲又不可則殺大牲而又
不可則訣親戚飭死事曰神不置我巳矣(一本無/巳字)因不食蔽
靣死以故户易耗田易荒而畜字不孳董之禮則頑束之刑
則逃唯浮圖事神而語大可因而入焉有以佐教化桞州始
以邦命置四寺其三在水北而大雲寺在氷南水北環治城
六百室水南三百室俄而水南火大雲寺焚而不復且百年
三百室之人失其所依歸復立神而殺焉元和十年刺史栁
宗元始至逐神于隱逺而取其地其傍有小僧舎闢之廣大
轉者其言無所欺也晉時盧山逺法師作念佛三昧詠大勸
于時其後天台顗大師(顗魚/豈切)著釋淨土十疑論弘宣其教周
密微妙迷者咸頼焉蓋其留異跡而去者甚衆永州龍興寺
前刺史李承晊(職日切/音質)及僧法林置淨土堂于寺之東偏常
奉斯事逮今餘二十年廉隅毀頓圖像崩墜會巽上人居其
宇下始復理焉上人者修㝡上乗解第一義無體空折色之
跡而造乎眞源通假有借無之名而入於實相境與智合事
與理并故雖徃生之因亦相用不捨誓葺茲宇以開後學有
信士圖爲佛像法相甚具焉今刺史馮公作大門以表其位
余遂周延四阿環以廊廡繢二大士之像(繢胡對/切昼也)繒蓋幢幡
以成就之嗚呼有能求無生之生者知舟筏之存乎是(筏音/伐水)
(中大/簿)遂以天台十疑論書于墻宇使觀者起信焉
　　　永州鐡爐歩志(附)
江之滸凡舟可縻而上下者曰歩永州北郭有歩曰鐡爐歩
余乗舟來居九年徃來求其所以爲鐡爐者無有問之人曰
蓋甞有鍜鐡者居(鍜都玩切小治/也一本無缺字)其人去而爐毀者不知年
矣獨有其號冒而存余曰嘻丗固有事去名存而冒焉若是
耶歩之人曰子何獨怪是今丗有負其姓而立於天下者曰
吾門大他不我敵也問其位與德曰乆矣其先也然而彼猶
曰我大丗亦曰某氏大其冒於號有以異於茲歩者乎向使
有聞兹歩之號而不足釡錡錢鎛刀鈇者(錡魚綺切三足釜/也錢音剪鏄音德)
(田器也鈇膚甫/二音莝斫刀也)懷價而來能有得其欲乎則求位與德於彼
其不可得亦猶是也位存焉而徳無有猶不足以大其門然
且樂爲之下子胡不怪彼而獨怪於是大者桀冒禹紂冒湯
幽厲冒文武以傲天下由不推知其本而姑大其故號以至
於敗爲丗笑僇(與戮/同)斯可以甚懼若求兹歩之實而不得釡
錡錢鎛刀鈇者則去而之他又何害乎子之驚於是末矣余
以爲古有太史觀民風采民言若是者則有得矣嘉其言可
采書以爲志
増廣註釋音辯唐栁先生集卷之二十八
増廣註釋音辯唐栁先生集卷之二十九
　記山水
　　　游黃溪記
北之晉西適豳東極呉南至楚越之交其間名山水而州者
以百數永最善環永之治百里北至于浯溪西至于湘之源
南至于瀧泉(瀧閭江切/大奔湍也)東至于黃溪東屯(或無黃/溪字)其間名山
水而村者以百數黃溪最善黃溪拒州治七十里由東屯南
行六百歩至黃神祠(或無神/祠字)祠之上兩山牆立如丹碧之華
葉駢植與山升降其缺者爲崖峭巖窟水之中皆小石平布
黃神之上揭水八十歩(掲音憇/揭衣也)至𥘉潭最竒麗殆不可狀其
略若剖大甕側立千尺溪水即焉(即一本/作積)黛蓄膏渟來若白
虹沉(沉)無聲(沉沉一本/作沉之)有魚數百尾方來㑹石下(元注云楚/越之人数)
(魚以尾不/以頭也)南去又行百歩至第二潭石皆巍然臨峻流若頦
頷齗齶(頦胡來切又古海切頥下也頷户感切/断魚巾切齒根肉齶五各切口中肉)其下大石離
列(離一本/作雜)可坐飲食有鳥赤首烏翼大如鵠方東嚮立自是
又南數里地皆一狀樹益壯石益瘦水鳴皆鏘然又南一里
至大冥之川山舒水緩有土田始黃神爲人時居其地傳者
曰黃神王姓莽之丗也莽旣死神更號黃氏逃來擇其深峭
者潜焉始莽甞曰余黃虞之後也故號其女曰黃皇室主黃
與王聲相邇而又有本其所以傳言者益驗神旣居是民咸
安焉以爲有道死乃爼豆之爲立祠後稍徙近乎民今祠在
山隂溪水上元和八年五月十六日旣歸爲記以啓後之好
游者
　　始得西山宴游記
自余爲僇人(僇与/戮同)居是州恒惴慄其隟也(隟与/隙同)則施施而行
(潘云施如字徐/行貌又音怡)漫漫而遊(漫莫/半切)日與其徒上髙山入深林窮
廻溪幽泉怪石無逺不到到則披草而坐傾壷而醉醉則更
相枕以卧(一本更有卧/而夢三字)意有所極夢亦同趣覺而起(起)而歸
以爲凡是州之山有異態者皆我有也而未始知西山之怪
持今年九月二十八日因坐法華西亭望西山始指異之(指/一)
(本作/抵)遂命僕(一本更/有人字)過湘江縁染溪(染一夲/作冉)斫榛莽焚茅茷
(音吠符廢切草葉/盛貌亦作苃音跋)窮山之髙而止攀援而登箕踞而遨(踞音/據蹲)
(也前漢史註謂伸其/两脚而坐其形似箕)則凡數州之土壤皆在袵席之下其髙
下之勢岈然洼然(童云岈火加切㟏岈山深/之狀潘云洼烏瓜切深也)若垤若穴(跮徒/結切)
(蟻/穴)尺寸千里攅蹙累積(攅徂/丸切)莫得遯隱縈青繚白(繚音了/繞也)外
與天際四望如一然後知是山之特出不與培塿爲類(培薄/口切)
(塿朗口/切小冡)悠悠乎與灝氣俱而莫得其涯洋(洋)乎與造物者游
而不知其所窮引觴滿酌頽然就醉不知日之入蒼然暮色
自逺而至至無所見而猶不欲歸心凝形釋與萬化㝠合然
後知吾嚮之未始游游於是乎始故爲之文以志是歳元和
四年也
　　　鈷鉧潭記
(潘云鈷音古鉧諸韻无從母字集韻作/䥈蒲𥙷母朗二切並注云鈷䥈温器)
鈷鉧潭在西山西其始蓋冉水自南奔注抵山石屈折東流
其顚委勢峻盪擊益暴齧其涯故旁廣而中深畢至石乃止
流沫成輪然後徐行其清而平者且十畒有樹環焉有泉懸
焉其上有居者以予之亟游也(亟去一/吏切)旦𣢾門來告曰不勝
官柤私劵之委積旣芟山而更居願以潭上田貿財以緩禍
(貿音茂/交易也)予樂而如其言則崇其臺延其檻行其泉於髙者墜
之潭(者一本作而又一/本者而字並存)有聲潨然(潨徂宗切又音終/小水入大水也)尤與中
秋觀月爲宜於以見天之髙氣之逈孰使予樂居夷而忘故
土者非兹潭也歟
　　　鈷鉧潭西小丘記
得西山後八日㝷山口西北道二百歩又得鈷鉧潭西二十
五歩當湍而浚者(而一本/作之)爲魚梁梁之上有丘焉生竹樹其
石之突怒偃蹇負土而出爭爲竒狀者(壯一本/作狀)殆不可數其
􁃔然相累而下者(􁃔音欽与嶔同山/險也累倫追切)若牛馬之飲于溪其衝
然角列而上者若熊羆之登于山丘之小不能一畒可以籠
而有之問其主曰唐氏之弃地貨而不售問其價曰止四百
余憐而售之李深源元克巳時同遊皆大喜岀自意外即更
取器用剷刈穢草(剷音産潘云剷諸韻玉篇/皆無此字義當作剗平也)伐去惡木烈火
而焚之嘉木立美竹露竒石顯由其中以望則山之髙雲之
浮溪之流鳥獸魚之遨遊(一本無/魚字)舉熈熈然廻巧獻技以効
茲丘之下枕席而卧則清泠之狀與目謀瀯瀯之聲與耳謀
(童云瀯音/營水回也)悠然而虚者與神謀(一本有/兩悠字)淵然而靜者與心謀
不币旬而得異地者二(币一本/作匝同)雖古好事之士或未能至焉
噫以茲丘之勝致之灃鎬鄠杜(鎬户老切鄠音/户漢上林苑地)則貴游之士
(一本無/之士字)争買者日増千金而愈不可得今弃是州也農夫漁
夫過而陋之賈四百(賈即/價字)連歳不能售而我與深源克巳獨
喜得之是其果有遭乎書於石所以賀兹丘之遭也
　　　至小丘西小石潭記
從小丘西行百二十歩隔篁竹聞水聲如鳴佩環心樂之伐
竹取道下見小潭水尤清冽泉石以爲底近岸卷石底以岀
爲坻爲嶼爲嵁爲巖(嵁五男苦男/五感三切)青樹翠蔓䝉絡搖綴參差
披拂潭中魚可百許頭皆若空遊無所依(一云披拂潭中下/視游魚類若乗空)
日光下澈影布石上怡然不動俶爾逺逝(俶昌/六切)徃來翕忽似
與遊者相樂潭西南而望斗折蛇行明滅可見其岸勢犬牙
差互不可知其源坐潭上四靣竹樹環合寂寥無人凄神寒
骨悄愴幽䆳以其境過清不可乆居乃記之而去同遊者呉
武陵龔古(龔一/作襲)余弟宗玄隷而從者崔氏二小生曰恕巳曰
奉壹
　　　袁家渴記(渴音/褐)
由冉溪西南水行十里山水之可取者五莫若鈷鉧潭由溪
口而西陸行可取者八九莫若西山由朝陽巖東南水行至
蕪江可取者三莫若袁家渴皆永中幽麗其處也(永一本/作水非)楚
越之間方言謂水之反流者爲渴音若衣褐之褐渴上與南
館髙嶂合下與百家瀬合其中重洲小溪澄潭淺渚間厠曲
折平者深黒峻者沸白舟行若窮忽又無際有小山出水中
山皆美石(一本更/有石字)上生青叢冬夏常蔚然其旁多巖洞其下
多白礫(音歴小/石也)其樹多楓柟石楠楩櫧樟柚(柟如占切楠音/南楩毗連切樹)
(音諸柚/余救切)草則蘭芷又有異卉類合歡而蔓生(合歡/草名)轇轕水石
(轇轕音交葛/猶交加也)每風自四山而下振動大木掩苒衆草紛紅駭
緑蓊葧香氣(蓊烏功烏孔/二切葧音勃)衝濤旋瀬退貯谿谷摇颺葳蕤(潘/云)
(上音威下濡隹切/葳蕤草木華盛貌)與時推移其大都如此余無以窮其狀永
之人未甞遊焉余得之不敢專也岀而傳於丗其地丗主袁
氏故以名焉
　　　石渠記
自渴西南行不能百歩得石渠民橋其上有泉幽幽然其鳴
乍大乍細渠之廣或咫尺或倍尺其長可十許歩其流抵大
石伏出其下踰石而徃有石泓昌蒲𬒳之青鮮環周又折西
行旁䧟巖石下北墮小潭潭幅貟減百尺清深多鯈魚(鯈置/由切)
又北曲行紆餘睨若無窮然卒入于渴(音/褐)其側皆詭石怪木
竒卉美箭可列坐而庥焉風摇其顚韻動崖谷視之旣靜其
聽始逺(一本作/逹字)予從州牧得之攬去翳朽决䟽土石旣崇而
其間可樂者數焉其上深山幽林逾峭險道狹不可窮也
　　　小石城山記
自西山道口徑北踰黄茅嶺而下有二道其一西岀㝷之無
所得其一少北而東不過四十丈土断而川分有積石横當
其垠其上爲睥睨梁欐之形(潘云睥普計切睨五計切字疑/从土廣韻引慱雅埤堄女墻集)
(韻城上垣杜預注左氏又作僻倪音義同欐音䴡莊子梁䴡/可以衝城釋文䴡一音礼司馬云小舡也列子餘音繞欐注)
(屋/棟)其旁出堡塢(堡音寳小誠也塢烏古切/小嶂也廣韵云營居曰塢)有若門焉窺之正
黒投以小石洞然有水聲其響之激越良乆乃巳環之可上
望甚逺無土壤而生嘉樹美箭益竒而堅其䟽數偃仰類智
者所施設也噫吾疑造物者之有無乆矣及是愈以爲誠有
又怪其不爲之於中州而列是夷狄更千百年不得一售其
伎是固勞而無用神者儻不宜如是則其果無乎或曰以慰
夫賢而辱於此者或曰其氣之靈不爲偉人而獨爲是物故
楚之南少人而多石是二者余未信之
　　　柳州東亭記
出州南譙門左行二十六歩有棄地在道南南值江西際垂
楊傳置(傳音轉/驛也)東曰東館其内草木猥奥有崖谷傾亞缺圯
(都鄙/切)豕得以爲囿虵得以爲藪人莫能居至是始命披刜蠲
䟽(刜扶弗字/弗二切)樹以竹箭松檉桂檜栢杉(檉丑貞切/河邊小楊)易爲堂亭
峭爲杠梁下上徊翔前出兩翼馮空拒江(馮竒/憑)江化爲湖衆
山横環嶛闊瀴灣(嶛音聊一李作崦淹掩/二音瀴音嬰水絶逺皃)當邑居之劇而忘
乎人間斯亦竒矣乃取館之北宇右闢之以爲夕室取傳置
之東宇左闢之以爲朝室又北闢之以爲隂室作屋于北墉
下以爲陽室作斯亭于中以爲中室朝室以夕居之夕室以
朝居之中室日中而居之隂室以違温風焉陽室以違淒風
焉若無寒暑也則朝夕復其號旣成作石于中室書以告後
之人庶勿壞元和十二年九有某日柳宗元記
　　　柳州山水近治可遊者記
古之州治在薄水南山石間今徙在水北直平四十里南北
東西皆水匯(胡罪切/水回合)北有雙山夾道嶄然(嶄徂咸仕咸/二切髙也)曰背
石山有支川東流入于潯水潯水因是北而東盡大壁下其
壁曰龍壁其下多秀石可硯南絶水有山無麓廣百㝷髙五
丈下上若一曰甑山山之南皆大山多竒又南且西曰駕鶴
山壯聳環立古州治負焉有泉在坎下常盈而不流南有山
正方而崇類屏者曰屏山其西曰四姥山(姥莫/補切)皆獨立不倚
北流潯水瀬下(流一本/作沉)又西曰仙弈之山山之西可上其上
有穴穴有屏有室有宇其宇下有流石成形如肺肝如茄房
(茄古牙切藕莖/也一本作茄房)或積于下如人如禽如器物甚衆東西九十
尺南北少半東登入小穴常有四尺(周礼注八尺日/㝷倍㝷日常)則廓然
甚大無竅正黒燭之髙僅見其宇皆流石怪狀由屏南室中
入小穴倍常而上始黒巳而大明爲上室由上室而上有穴
北出之乃臨大野飛鳥皆視其背其始登者得石枰於上(枰/薄)
(明切/傳局)黒肌而赤脉十有八道可弈故以云其山多檉多櫧(檉/丑)
(貞切櫧/音諸)多篔簹之竹(篔音雲簹/音當竹名)多橐吾其鳥多秭歸(潘云秭/将凡切)
(即子/規)石魚之山全石無大草木山小而髙其形如立魚在多
秭歸西有穴類仙弈入其穴東出其西北靈泉在東趾下有
麓環之泉大類轂雷鳴西奔二十尺有洄在石澗因伏無所
見多緑青之魚及石鯽多鯈雷山兩崖皆東西雷水出焉蓄
崖中曰雷塘能出雲氣作雷雨變見有光禱用爼魚豆彘脩
形糈􁽙(糈音所又音胥徐諸韻皆從/禾音徒音土沛国呼稻曰􁽙)酒隂(一作/隂酒)䖍則應在立
魚南其間多美山無名而深峨山在野中無麓峨水出焉東
流入于潯水

增廣註釋音辯唐柳先生集卷之二十九
増廣註釋音辯唐栁先生集卷之三十
　書(一本書下有/明謗貴躬字)
　　　寄許京兆孟容書
代元再拜五丈座前伏䝉賜書誨諭微悉重厚欣踊恍愡(上/虚)
(晃切與怳同下音/彷拂愡失意也)疑若夢寐捧書叩頭悸不百定(悸其季𥘉/心動也)
伏念得罪來五年未甞有故舊大臣肯以書見及者何則罪
謗交積群疑當道誠可怪而畏也是以兀兀忘行尤負重憂
殘骸餘䰟百病所集痞結伏積(潘云痞音鄙腸中結病又/音圯痛也又音缶病也)不
食自飽或時寒熱水火互至内消肌骨(一本/作肉)非獨瘴癘爲也
(癘音利/疾疫也)忽奉教命乃知幸爲大君子所宥欲使膏盲沉没(盲/音)
(荒)復起爲人夫何素望敢以及此宗元早歳與負罪者親善
始竒其能謂可以共立仁義禆教化過不自料懃懃勉勵唯
以中正信義爲志以興堯舜孔子之道利安元元爲務不知
愚陋不可力疆其素意如此也末路(一本下更/有孤危字)厄塞臲兀(上/倪)
(結切下/五忽切)事旣壅隔(一本作凡/事壅隔)狠忤貴近(忤音誤/迷也)狂踈繆戾蹈
不測之辜群言沸騰鬼神交怒加以素卑賤暴起領事人所
不信射利求進者填門排户百不一得一旦快意更造怨讟
(徒谷/切)以此大罪之外詆訶萬端(詆与/詆同)旁午搆扇便爲敵讎(便/一)
(本作/盡)恊心同攻外連疆暴失職者以致其事此皆丈人所聞
見不敢爲他人道說懷不能已復載簡牘此人雖萬𬒳誅戮
不足塞責而豈有賞哉今其黨與幸獲寛貸各得善地無公
事(一本作無/分毫事)坐食俸禄明德至渥也尚何敢更俟除弃癈痼
(一本無/更字)以希望外之澤哉年少氣銳不識幾微不知當不(一/本)
(作/否)但欲一心直遂果䧟刑法皆自所求取得之(一本无/得之字)又何
怪也宗元於衆黨人中罪狀最甚神理降罰又不能即死(元/和)
(元年五月子/厚母盧氏卒)猶對人言語求食自活迷不知耻日復一日然
亦有大故自以得姓來二千五百年代爲冡嗣今抱非常之
罪居夷獠之郷(獠瓜老/二音)卑濕昏霧恐一日填委溝壑曠墜先
緒以是怛然痛恨心骨沸熱(骨一本/作腸)煢煢孤立未有子息荒
陬中少士人女子(一本間作隅一本无女子字潘云􁑈將侯/切選魏都則蛮􁑈夷落注􁑈落蛮夷之各)
(居處也一名/聚居為陬)無與爲婚丗亦不肯與罪人親昵(人一本作大/者字昵尼質)
(切近/也)以是嗣續之重不絶如縷每常春秋時饗子立捧奠顧
眄無後継者懔懔然欷歔惴惕(懔二一本作慄慄一本作惸/二欷香衣切歔朽居切欷歔)
(哀泣/之聲)恐此事便巳摧心傷骨若受鎽刄此誠丈人所共憫惜
也先墓(一有/所字)在城南無異子弟爲主獨託村隣自譴逐來消
息存亡不一至郷閭主守者固以益怠晝夜哀憤懼便毀傷
松栢芻牧不禁以成大戾近丗禮重拜掃今巳闕者四年矣
每遇寒食則北向長號以首頓地想田野道路士女遍滿皂
隷庸丐皆得上父母丘墓馬醫夏畦之鬼無不受子孫追養
者然此巳息望又何以云哉城西有數頃田樹果數百株多
先人手自封植今巳荒穢恐便斬伐無復愛惜家有賜書三
千卷尚在善和里舊宅宅今巳三易主書存亡不可知皆付
受所重常繫心腑然無可爲者立身一敗萬事瓦裂身殘家
破爲丗大僇(与戮/同)復何敢更望大君子撫慰収䘏尚置人數
中耶是以當食不知辛醎節適洗沐盥漱(盥貫管/二音)動逾歳時
一搔皮膚塵垢滿爪誠憂恐悲傷無所告愬以至此也自古
賢人才士秉志遵分𬒳謗議(晏本无/議字)不能自明者僅以百数
故有無兄盗㛐(前漢直不疑人或毀之曰母奈/其善盗㛐何不疑曰我乃无兄)娶孤女云檛
婦翁者(過渉瓜切箠也魏武帝令日弟五/伯魚三娶孤女人謂之撾婦翁)然頼當丗豪傑分
明辨别卒光史籍(一本/作冊)管仲遇盗升爲功臣(礼記管仲遇盗/取二人焉上以)
(之爲/公臣)匡章𬒳不孝之名孟子禮之(孟離婁/下云)今巳無古人之實
爲而有詬(一本无爲字一本詬上/有其字詬許侯切罵也)欲望丗人之明巳不可得
也直不疑買金以償同舎劉寛下車歸牛郷人(名見/本傳)此誠知
疑似之不可辯非口舌所能勝也鄭詹束縛於晉終以無死
(囯語晉文公伐鄭得詹而歸将烹/之詹倨鼎耳而號公乃命弗殺)鍾儀南音卒獲返國(左傳/成公)
(九年晉侯見鍾儀日鄭人所献楚囚也使予/之琴操南音云云晉侯重爲之礼使帰求成)叔向囚虜自期
必免(左傳㐮公二十一年晋因叔向叔向日必祁大夫/云云潘云向許两切晋大夫羊舌肹也字或作嚮)范痤
騎危以生易死(史記魏丗家趙使人謂魏王爲我殺范座吾/献地玉使捕之痤因上屋騎危謂使者曰甫)
(如座死趙不与王地則柰何/潘云座才戈切危棟上也)蒯通據鼎耳爲齊上客(蒯古怪/切事見)
(前漢史/本傳)張蒼韓信伏斧鑕(戢日切/鍖也)終取將相鄒陽獄中以書
自活賈生斥逐復召宣室倪寛擯死後至御史大夫董仲舒
劉向下獄當誅爲漢儒宗(事各見/本傳)此皆壞偉博辯竒壯之士
能自解脫今以恇怯淟涊(恇音匡怯也淟他殄/切涊乃殄切垢濁也)下才末伎又
嬰恐懼痼病(一本作/病痼)雖欲慷慨攘臂自同昔人愈踈闊矣賢
者不得志於今必取貴於後古之著書者皆是也宗元近欲
務此然力薄才劣(才一本/作志)無異能解雖欲秉筆覼縷(潘云上/當作覶)
(力和切說文覶縷/委曲也俗作覼非)神志荒耗前後遺忘(無放/切)終不能成章往
時讀書自以不至觝滯(一本觝/作抵)今皆頑然無復省録每讀古
人一傳數紙巳後則再三伸卷復觀姓氏旋又廢失假令萬
一除刑部囚籍復爲士列(士一本/作上)亦不堪當丗用矣伏惟興
哀於無用之地垂德於不報之所但以通家宗祀爲念(一本/通字)
(上有/存字)有可動心者操之勿失(一本更/有虽字)不敢望歸掃塋域退託
先人之廬以盡餘齒姑遂少北益輕瘴癘就婚娶求胤嗣有
可付託即㝠然長辭如得甘寢(甘与酣同/出莊子)無復恨矣書辭繁
委無以自道然即文以求其志君子固得其胏肝焉無任懇
戀之至(懇恋一本/作懇懇)不宣宗元再拜
　　　與楊京兆慿書(一云名浚/字敬之)
月日宗元再拜獻書丈人(座/前)役人胡要返命奉教誨壯厲感
發鋪陳廣大上言推延賢雋之道難於今之丗次及文章末
以愚䝉剥䘮頓悴無以守宗族復田畞爲念(畞即/畒字)憂憫備極
不惟其親宻故舊是與復有(一本作是/乃爲若)公言顯賞許其素尚
而激其忠誠者(一本許作取/一本忠作中)用是踊躍敬懼類嚮時所𬒳簡
牘萬萬有加焉故敢悉其愚以獻左右大凡薦舉之道古人
之所謂難者其難非苟一而巳矣知之難言之難聽信之難
夫人有有之而耻言之者有有之而樂言之者有無之而工
言之者有無之而不言似有之者有之而耻言之者上也雖
舜猶難知之孔子亦曰失之子羽下斯而言知而不失者妄
矣有之而言之者次也德如漢光武馮衍不用才如王景略
(王猛字/景略)以尹緯爲令史是皆終日號鳴大吒(陟駕切/歎也)而卒莫
之省無之而工言者賊也趙括得以代廉頗(頗普/何切)馬謖得以
惑孔明(謖所/六切)今之若此類者不乏於丗將相大臣聞其言而
必能辨之者亦妄矣無之而不言者土木類也周仁以重臣
爲二千石(前漢/本傳)許靖以人譽而致位三公(三囯/蜀志)近丗尤好此
類以爲長者最得薦寵夫言朴愚無害者其於田野郷閭爲
匹夫雖稱爲長者可也自抱關擊柝以往則必敬其事愈上
則及物者愈大何事無用之朴哉今之言曰某子長者可以
爲大官類非古之所謂長者也則必土木而已矣夫捧土揭
木而致之巖廊之上蒙以紱冕翼以徒隷(一本此下/有而字)趨走其
左右豈有𥙷於萬民之勞苦哉聖人之道不益於丗用(一本/不字)
(下有/盡字)凡以此也故曰知之難孔子曰仁者其言也訒孟子病
未同而言然則彼未吾信而吾告之以士必有三間是將曰
彼誠知士歟知文歟疑之而未重一間也又曰彼無乃私好
歟交以利歟二間也又曰彼不足我而惎我哉(惎渠記切/說文毒也)兹
咈吾事三間也畏是而不言故曰言之難言而有是患故曰
聽信之難唯明者爲能得其所以薦得其所以聽一不至則
不可冀矣然而君子不以言聽之難而不務取士士理之本
也苟有司之不吾信吾知之不捨其必有信吾者矣苟知之
雖無有司而士可以顯則吾一旦操用人之柄其必有施矣
故公卿之大任莫若索士士不預備而熟講之卒然君有問
焉幸相有咨焉有司有求焉其無所以應之則大臣之道或
闕故不可憚煩今之丗言士者先文章文章士之末也然立
言存乎其中即末而操其本可十七八未易忽也自古文士
之多莫如今今之後生爲文希屈馬者可得數人(屈其/勿切)希王
褒劉向之徒者又可得十人至陸機潘岳之比累累相望若
皆爲之不巳則文章之大盛古未有也後代乃可知之今之
俗耳庸目無所取信傑然特異者乃見此耳丈人以文律通
流當丗叔仲鼎列(唐登科記大暦九年楊慿中進士十三年/楊凝中進士十二年楊凌中進士皆有名)
(時號/三埸)天下號爲文章家今又生敬之(凌子敬之字茂孝甞爲/華山賦韓愈稱之中元)
(和二年/進士)敬之希屈馬者之一也天下方理平今之文士咸能
先理理不一㫁於古書老生直趣堯舜大道(大一本/作之)孔氏之
志明而出之又古之所難有也然則文章未必爲士之末獨
采取何如耳宗元自小學爲文章中間幸聮得甲乙科第至
尚書郎專百官章奏然未能究知爲文之道自貶官來無事
讀百家書上下馳騁乃少得知文章利病去年吳武陵來美
其齒少才氣壯健可以興西漢之文章日與之言因爲之出
數十篇書庻幾鏗鏘陶冶時時得見古人情狀然彼古人亦
人耳夫何逺哉凡人可以言古不可以言今亘譚亦云親見
揚子雲容貌不能動人安肯傳其書誠使博如莊周哀如屈
原奥如孟軻壯如李斯峻如馬遷富如相如明如賈誼專如
楊雄猶爲今之人(一本此下/有笑字)則丗之髙者至少矣由此觀之
古之人未必不薄於當丗而榮於後丗也若呉子之直非丈
人無以知之獨恐丗人之才髙者不肯乆斈無以盡訓詁風
雅之道以爲一丗甚盛若宗元者才力缺敗不能逺騁髙厲
與諸生摩九霄撫四海夸燿於後之人矣何也凡爲文以神
志爲主自遭責逐繼以大故荒亂耗竭又常積憂恐神志少
矣所讀書隨又遺忘一二年來痞氣尤甚加以衆疾動作不
常眊眊然騷擾(眊音冒/目少精)内生霾霧塡擁慘沮雖有意窮文章
而病奪其志矣每聞人大言則蹶氣震怖(普故/切)撫心按膽不
能自止又永州多火災(晏本無/又字)五年之間四爲大火所迫徒
跣走出壞牆穴牖僅免燔灼書籍散亂毀裂不知所徃一遇
火恐累日茫洋不能出言又安能盡意於筆硯(一本意/作志)矻矻
自苦以傷危敗之魂哉(童云矻丘八切堅也潘云/苦骨切勞極皃又健作皃)中心之悃
愊鬰結(悃口本切誠也愊/平力切緻宻也)具載所獻許京兆丈人書不能重
煩於陳列凡人之黜弃皆望望思得效用而宗元獨以無有
是念自以罪大不可解才質無所入苟焉以叙憂慄爲幸敢
有他志伏以先君禀孝德秉直道髙於天下仕再登朝至六
品官宗元無似亦甞再登朝至六品矣何以堪此且栁氏號
爲大族五六從以來(從才/用切)無爲朝士者豈愚蒙獨出數百人
右哉以是自忖官巳過矣寵巳厚矣夫知足與知止異宗元
知足矣若便止不受禄位亦所未能今復得好官猶不辭譲
何也以人望人尚足自進如其不至則故無憾進取之志息
矣身丗子然無可以爲家雖甚崇寵之孰與爲榮獨恨不幸
獲託姻好而早凋落(子厚娶楊疑女/正元十五年卒)寡居十餘年甞有壹男
子然無一日之命(謂楊氏甞孕而不育/也晏本無上一字)至今無以託嗣續恨
痛常在心目孟子稱不孝有三無後爲大今之汲汲於丗者
唯懼此而巳矣天若不弃先君之德所有丗嗣(一本/作把)或者猶
望延壽命以及大宥得歸郷閭立家室則子道畢矣過是而
猶競於寵利者天厭之天厭之丈人旦夕歸朝廷復爲大僚
伏惟以此爲念流涕頓顙布之座右(一本/作下)不勝感激之至宗
元再拜
　　　與裴塤書(裴墐/之弟)
應叔十四兄足下比得書示勤勤不以僕罪過爲大故有動
止相憫者僕望巳矣丗所共弃唯應叔輩一二公獨未耳僕
之罪在年少好亊進而不能止儔輩恨怒以先得官又不幸
早甞與游者居權衡之地十薦賢幸乃一售(音/壽)不得者譸張
排根(根一本作恨譸音輈根胡根切/輓也唐裴度傳為姦檢根枊)僕可出而辯之哉性又
倨野不能摧折以故名益惡勢益險有喙有耳者相郵傳作
醜語(一本下/有耳字)不知其卒云何中心之愆尤若此而巳旣受禁
錮(古慕/切)而不能即死者以為乆當自明今亦乆矣而嗔罵者
尚不肯巳(嗔稱人切恚/也字本從言)堅然相白者無數人聖上日興太平
之理不貢不王者悉以誅討而制度大立長使僕輩爲匪人
耶其終無以見明而不得擊壤鼓腹樂堯舜之道耶且天下
熈熈而獨呻吟者四五人何其優𥙿者博而局束者寡其爲
不一徴也何哉大和蒸物燕谷不𬒳其煦一鄒子尚能耻之
(煦吁句切/鄒衍事)今若應叔輩知我豈下鄒子哉然而不耻者何也
河北之師當巳平奚虜聞吉語矣(憲宗時伐鎮兾王承宗承/宗本契丹部落故曰奚虜)
然若僕者承大慶之後必有殊澤流言飛文之罪(出劉后/傳云)或
者其可以巳乎幸致數百里之北使天下之人不謂僕爲明
時異物死不恨矣金州考績巳乆獨薎然不遷者何耶十二
兄冝當更轉右職十四兄甞得數書無恙(一本无甞得字/恙餘亮切憂也)兄
顧惟僕之窮途得無意乎北當大寒人愈平和惟楚南極海
玄㝠所不統炎昏多疾氣力益劣昧昧然人事百不記一捨
憂慄則怠而睡耳偶書如此不宣宗元再拜
　　　與蕭翰林俛書
思謙兄足下昨祁縣王師範過永州爲僕言得張左司書道
思謙蹇然有當官之心乃誠助太平者也僕聞之喜甚然徴
王生之說僕豈不素知耶所喜者耳與心叶果於不謬焉爾
僕不幸嚮者進當臲􁀜不安之勢(臲倪結切/􁀜五忽切)平居閉門口舌
無數况又有乆與游者乃岌岌而操其間(操其間一本作造/具門哉岌逆及切)
(不安/貌)其求進而退者皆聚爲仇怨造作粉飾蔓延益肆非的
然昭晣自㫁於内則孰能了僕於㝠㝠之間哉然僕當時年
三十三甚少自御史裏行得禮部貟外郎超取顯美欲免丗
之求進者怪怒媢嫉其可得乎凡人皆欲自逹僕先得顯處
才不能踰同列名不能壓當丗(名一本/作聲)丗之怒僕冝也與罪
人交十年官又以是進辱在附㑹聖朝弘大貶黜甚薄不能
塞衆人之怒謗語轉移囂囂嗷嗷(囂虚驕五/髙二切)漸成怪民飾智
求仕者更言僕以恱讎人之心(言一本/作詈)日爲新竒務相喜可
自以速援引之路而僕輩坐益困辱萬罪横生(横尸孟切/不順理也)不
知其端伏自思念過大恩甚乃以致此悲夫人生少得六七
十者今巳三十七矣長來覺日月益促歳歳更甚大都不過
数十寒暑則無此身矣是非榮辱又何足道云云不巳秪益
爲罪兄知之勿爲他人言也居蠻夷中乆慣習炎毒昏眊重
膇(重直隴切膇馳偽切/不輕健也一日足腫)意以爲常忽遇北風晨起薄寒中體
則肌革慘懔(潘云慘七感切懔來感切隂寒貌慘/一本作瘮所錦切懔力錦切病寒也)毛髮蕭條
瞿然注視(瞿九遇切/心驚貌)怵惕以爲異候意緒殆非中國人楚越
間聲音特異鴂舌啅譟(童云鴂音决說文􁍣/鴂或從隹啅音卓)今聽之怡然不
怪巳與爲類矣家生小童皆自然嘵嘵(馨公/切)晝夜滿耳聞北
人言則啼呼走匿雖病夫亦怛然駭之出門見適州閭市井
者其十有八九杖而後興自料居此尚復幾何豈可更不知
止言說長短重爲一丗非笑哉讀周易困卦至有言不信尚
口乃窮也往復益喜曰嗟乎余雖家置一喙以自稱道詬益
甚耳用是更樂瘄黙(瘖余金切/不能言也)思與木石爲徒不復致意今
天子興教化定邪正海内皆欣欣怡愉而僕與四五子者獨
淪䧟如此豈非命歟命乃天也非云云者所制余又何恨獨
喜思謙之徒遭時言道道之行物得其利僕誠有罪然豈不
在一物之數耶身𬒳之目覩之足矣何必攘𬒮用力而矜自
我出耶果矜之又非道也事誠如此然居理平之丗終身爲
頑人之類猶有少耻未能盡忘儻因賊平慶賞之際得以見
白使受天澤餘潤雖朽枿敗腐(枿牙割牙結二/切伐木餘也)不能生植猶
足蒸出芝菌以爲瑞物(菌九/員切)一釋廢錮移数縣之地則丗必
曰罪稍解矣然後收召魂魄買土一廛爲耕甿(鄽一本作㕓/潘本作廛云)
(澄延切一家之居也集韻/亦作㕓壥厘鄽无此鄽字)朝夕謌謡使成文章庶木鐸者采
取獻之法宫増聖唐大雅之什雖不得位亦不虚爲太平之
人矣此在望外然終欲爲兄一言焉宗元再拜
　　　與李翰林建書(李遜之弟)
杓直(杓卑遥切李/建字杓直)足下州傳遽至(傳音/篆)得足下書又於夢得
處得足下前次一書意皆勤厚莊周言逃蓬藋者(藋徒/弔切)聞人
足音則跫然喜(潘云跫按莊子音義巨恭曲恭曲勇三切悚/也又苦江祛局二切喜視又官韻音胷又人)
(行/声)僕在蠻夷中比得足下二書及致藥餌喜復何言僕自去
年八月來痞疾稍巳徃時間一二日作今一月乃二三作用
南人㯽榔餘甘破决壅隔大過(隔一本/作塞字)隂邪雖敗巳傷正氣
行則膝顫(音戦寒/動也)坐則髀痺(髀部礼切股骨/也痺卑利切)所欲者𥙷氣豐
血強筯骨輔心力有與此宜者更致數物得良方偕至益善
永州於楚爲最南狀與越相類僕悶即出游游復多恐渉野
則有蝮虺大蜂(蝮芳六切蛇出南/方虺許鬼切蛇也)仰空視地寸歩勞倦近水
即畏射工沙虱(潘云即蜮也如鱉三足名射工一名水/弩含沙射人影則肌瘡如疥亦名短狐)含怒
竊發中人形影動成瘡痏(童云痏榮/美切瘡也)時到幽樹好石暫得一
笑巳復不樂何者譬如囚拘圜土一遇和景負牆搔摩伸展
支體當此之時亦以爲適然顧地窺天不過㝷丈終不得出
豈復能乆爲舒暢哉明時百姓皆獲歡樂僕士人頗識古今
理道獨愴愴如此(愴楚/亮切)誠不足爲理丗下執事至此愚夫愚
婦又不可得竊自悼也僕曩時所犯足下適在禁中備觀本
末不復一一言之今僕癃殘頑鄙不死幸甚苟爲堯人不必
立事程功唯欲爲量移宫差輕罪累即便耕田藝麻取老農
女爲妻生男育孫以供力役時時作文以詠太平摧傷之餘
氣力可想假令病盡巳身復壯悠悠人丗(一本下/有越字)不過爲三
十年客耳前過三十七年與瞬息無異復所得者其不足把
翫亦巳審矣杓直以爲誠然乎僕近求得經史諸子數百卷
甞候戰悸稍定時即伏讀頗見聖人用心賢士君子立志之
分著書亦數十篇心病言少次第不足逺寄但用自釋貧者
士之常今僕雖羸餒亦甘如飴矣足下言巳白常州煦僕(煦/吁)
(句昊羽/二切)僕豈敢衆人待常州耶若即人(一本即/作衆字)即不復煦僕
矣然常州未甞有書遺僕僕安敢先焉裴應叔蕭思謙(裴塤/蕭俛)
(也)僕各有書足下求取觀之相戒勿示人敦詩(崔羣/字)在近地
簡人事今不能致書足下黙以此書見之勉盡志慮輔成一
王之法以宥罪戾不悉某白
　　　與顧十郎書(一本作顧/十一郎)
四月五日門生守永州司馬貟外置同正貟柳宗元謹致書
十郎(執/事)凡號門生而不知恩之所自者非人也纓冠束袵而
趨以進者(袵音稔衣襟/也潘本作衽)咸曰我知恩知恩則惡乎辨然而辨
之亦非難也大底(一本作/抵字)當隆赫柄用而蜂附蟻合喣喣趄
趄(喣吁句切/趄千余切)便僻匍匐(便毗/連切)以非乎人而售乎已若是者一
旦勢異則電滅颷逝不爲門下用矣其或少知耻懼恐丗人
之非已也則矯於中以貌於外其實亦莫能至焉然則當其
時而確固自守蓄力秉志不爲嚮者之態則於勢之異也固
有望焉大凡以文出門下由庻士而登司徒者七十有九人
(貞元九年十年顧少連以礼部待郎知貢㪯取/進上六十人諸科十九人此書想與少連之子)執事試追狀
其態則果能効用者出矣然而中間招衆口飛語譁然譸張
者豈他人耶夫固岀自門下頼中山劉禹錫等遑遑惕憂無
日不在信臣之門以務白大德順宗時顯増榮謚揚于天官
敷于天下以爲親戚門生光寵不意璅璅者復以病執事(童/云)
(璅音鎻今按文云不意璅璅者即合音瑣璅碎也/晉書習鑿歯傳璅璅常流碌碌凡士柳文用此)此誠私心
痛之堙鬰洶湧不知所發常以自憾在朝不能有竒節宏議
以立於當丗卒就廢遂居窮厄又不能著書断往古明聖法
以致無窮之名進退無以異於衆人不克顯明門下得士之
大今抱德厚蓄憤悱思有以効於前者則旣乖謬於時離散
擯抑而無所施用長爲孤囚不能自明恐執事終以不知其
始偃蹇退匿者將以有爲也猶流於嚮時求進者之言而下
情無以通盛德無以酬用爲大恨固常不欲言之今懼老死
瘴土(一本下/有中字)而他人無以辨其志故爲執事一出之古之人
耻躬之不逮儻或萬萬有一可冀(潘本作幾凡/利切与冀通)復得處人間
則斯言幾乎踐矣因言感激浪然出涕(浪音/郎)書不能旣(一本/作就)
宗元謹再拜
増廣註釋音辯唐栁先生集卷之三十
増廣註釋音辯唐栁先生集卷之三十一
書
　　　與韓愈論史官書(元和九/年作)
正月二十一日某頓首十八丈退之侍者前獲書言史事云
具與劉秀才書及今乃見書藁私心甚不喜與退之往年言
史事甚大謬若書中言退之不冝一日在館下安有探宰相
意以爲苟以史榮一韓退之耶若果爾退之豈冝虚受宰相
榮巳而冐居館下近宻地食奉養役使掌固(固一本/作故字)利紙筆
爲私書取以供子弟費古之志於道者不若是(一本之下有/有字一本不)
(下有/冝字)且退之以爲紀録者有刑禍避不肯就尤非也史以名
爲褒貶猶且恐懼不敢爲設使退之爲御史中丞大夫其褒
貶成敗人愈益顯其冝恐懼尤大也則又將揚揚入臺府美
食安坐行呼唱於朝廷而巳耶在御史猶爾設使退之爲宰
相生殺岀入升黜天下士其敵益衆則又將揚(揚)入政事堂
美食安坐行呼唱於内庭外衢而巳耶何以異不爲史而榮
其號利其禄者也又言不有人禍則有天刑(則一本/作必字)若以罪
夫前古之爲史者然亦甚惑凡居其位思直其道(道)苟直雖
死不可回也如回之莫若亟去其位孔子之困于魯衛陳宋
蔡齊楚者其時暗諸侯不能以也(以一本/作行字)其不遇而死不以
作春秋故也當其時雖不作春秋孔子猶不遇而死也若周
公史佚雖紀言書亊猶遇且顯也又不得以春秋爲孔子累
范曄悖亂雖不爲史其族亦赤(范曄作後漢書/以謀反伏誅)司馬遷觸天
子喜怒(司馬遷作史記遷言李陵武/帝以遷欲沮貳師下之蚕室)班固不檢下(班固作前/漢書固僕)
(罵洛陽令种競競怒/以事捕固死獄中)崔浩沽其直以闘暴虜(崔浩作魏史立/碑以彰直筆衆)
(怒譖於魏太武帝以爲暴/揚囯悪帝怒遂族誅浩等)皆非中道左丘明以疾肓出於不
幸子夏不爲史亦盲不可以是爲戒其餘皆不出此是退之
冝守中道不忘其直無以他亊自恐退之之恐唯在不直不
得中道刑禍非所恐也凡言二百年文武亊多有誡如此者
(一本誡/作誠字)今退之曰我一人也何能明則同職者又所云若是
後來継今者又所云若是人人皆曰我一人則卒誰能紀傳
之耶如退之但以所聞知孜孜不敢怠同職者後來継今者
亦各以所聞知孜(孜)不敢怠則庻幾不墜使卒有明也不然
徒信人口語每(每)異辭日以滋乆則所云磊磊軒天地者(磊/魯)
(猥切潘云軒作/掀音軒㪯也)决必不沉没且亂雜無可考非有志者所忍
恣也果有志豈當待人督責迫蹙然後爲官守耶又凡鬼神
事眇茫荒惑無可準明者所不道退之之智而猶懼於此今
學如退之辭如退之好言論如退之慷慨自爲正直行行焉
如退之(言一本作議/行胡浪切)猶所云若是則唐之史述其卒無可託
乎明天子賢宰相得史才如此而又不果甚可痛哉退之冝
更思可爲速爲果卒以爲恐懼不敢則一日可引去又何以
云行且謀也今當爲而不爲人誘館中他人及後生者此大
惑已不勉已而欲勉人難矣哉
　　　與史官韓愈致叚秀實太尉逸事書
退之(館/下)前者書進退之力史亊奉荅誠中吾病若疑不得實
未即籍者諸皆是也退之平生不以不信見遇竊自冠(古玩/切)
好遊邊上問故老卒吏得叚太尉亊最詳今所趨走州刺史
崔公(永州刺/史崔能)時賜言事又具得太尉實跡参校備具太尉大
節古固無有然人以爲偶一奮遂名無窮今大不然太尉自
有難在軍中其處心未甞虧側其莅事無一不可紀㑹在下
名未逹以故不聞非直以一時取笏爲諒也史遷死退之復
以史道在職冝不苟過日時昔與退之期爲史志甚壯今孤
囚廢錮連遭瘴癘羸頓朝夕就死無能爲也第不能竟其業
若太尉者冝使勿墜太史遷言荆軻徴夏無且(且即餘切史/記荆軻賛曰)
(始公孫季功董生与夏无且/游具知其亊為余道之如是)言大將軍徴蘇建(史記衛將軍/傳蘇建語余)
(曰云/云)言留侯徴畫容貌(史記張良賛見其圖/狀貌如婦人好女)今孤囚賤辱雖
不及無且建等然比畫工傳容貌尚差勝春秋傳所謂傳信
傳著(谷梁莊公七年春秋/著以傳著疑以傳疑)雖孔子亦猶是也竊自以爲信且
著其逸事有狀
　　　與吕恭書(一本作与吕恭論墓中石書/書在荅呉武陵非國語書後)
宗元白元生至得弟書甚善諸所稱道具之元生又持部中
廬墓父者所得石書模其文示余云若將聞於上余故恐而
疑焉僕蚤好觀古書家所蓄晉魏時尺牘甚具又二十年來
徧觀長安貴人好事者所蓄殆無遺焉以是善知書雖未甞
見名氏(一本此下/更有亦字)望而識其時也又文章之形狀古今特異
弟之精敏通逹夫豈不䆒於此今視石文署其年曰永嘉其
書則今田野人所作也雖支離其字尤不能近古爲其永字
等頗效王氏変法皆永嘉所未有辭尤鄙近若今所謂律詩
者晉時蓋未甞爲此聲大謬妄矣又言植松烏擢之怪(擢一/本作)
(擢)而掘其土得石尤不經難信戓者得無姦爲之乎且古之
言葬者藏也壤樹之而君子以爲議(礼記擅弓篇/囯子髙云)况廬而居
者其足尚之哉聖人有制度有法令過則爲辟(潘云四亦/切邪也)故
立大中者不尚異教人者欲其誠是故惡夫飾且僞也過制
而不除䘮冝廬於庭而矯於墓者大中之罪人也况又岀怪
物詭神道以奸大法(奸音干/犯也)而因以爲利乎夫僞孝以奸利
誠仁者不忍擿過恐傷於教也然使僞可爲而利可冒則教
益壞若然者勿與知焉可也伏而不岀之可也以大夫之政
艮而吾子賛焉(恭甞以監察御史参江南西/道軍事时韋丹為觀察使)固無闕遺矣作
東郛改市廛去比竹茨草之室而垍土大木(垍巨至/切堅土)陶甄梓
匠之工備孽火不得作化惰窳之俗(潘云惰徒果切窳以主/切窳惰也悪也史記以)
(故啙窳注啙窳/苟且懶惰之謂)絶偷浮之源而條桑浴種深耕易耨之力用
寛傜嗇貨均賦之政起其道美矣於斯也慮善善之過而莫
之省誠慤之道少損故敢私言之夫以淮濟之清有玷焉若
秋豪固不爲病然而萬一離婁子眇然睨之不若無者之快
也想黙巳其亊母岀所置書幸甚宗元白
　　　答劉禹錫天論書
宗元白發書得天論三篇以僕所爲天說爲未䆒欲畢其言
始得之大喜謂有以開明吾志慮(一本无/明字)及詳讀五六日求
其所以異吾說卒不可得其歸要曰非天預乎人也凡子之
論乃吾天說傳䟽耳無異道焉諄諄佐吾言而曰有以異不
識何以爲異也子之所以爲異者豈不以賛天之能生植也
欲夫天之能生植乆矣不待賛而顯且子以天之生植(一本/更有)
(爲天耶/三字)爲人耶抑目生而植乎若以爲(爲)人則吾愈不識也
若果以爲自生而植則彼自生而植耳何以異夫果蓏之自
爲果蓏癕痔之自爲癕痔草木之自爲草木耶是非爲蟲謀
明矣猶天之不謀乎人也(乎一本/作于字)彼不我謀而我何爲務勝
之耶子所謂交勝者若天恒爲惡人恒爲善(一本若字/下有知字)人勝
天則善者行是又過德乎人過罪乎天也又曰天之能者生
植也人之能者法制也(禹錫天論云天之道在生植其用在/強弱人之道在法制其用在是非有)
(全篇見/附録)是判天與人爲四而言之者也余則曰生植與災荒
皆天也法制與悖亂皆人也二之而巳其亊各行不相預而
凶豐理亂岀焉究之矣凡子之辭枝葉甚美而根不直取以
遂焉又子之喻乎旅者皆人也(一本又字/下有曰字)而一曰天勝焉一
曰人勝焉何哉莽蒼之先者力勝也邑郛之先者智勝也虞
芮力窮也匡宋智窮也是非存亡皆未見其可以喻乎天者
若子之說要以亂爲天理理爲人理耶謬矣若操舟之言人
與天者愚民恒說耳幽厲之云爲上帝者爲所歸怨之辭爾
(一本爲/作不子)皆不足喻乎道(一本无/皆字)子其熟之無羡言侈論(羡餘/靣切)
(餘/也)以益其枝葉姑務本之爲得不亦𥙿乎獨所謂無形爲無
常形者甚善宗元白
　　　與劉禹錫論周易九六說書
見與董生論周易九六義取老而変以爲畢中和承一行僧
得此說(行下/孟切)異孔頴逹䟽而以爲新竒彼畢子董子何膚末
於學而遽云云也都不知一行僧承韓氏孔氏說(韓康伯/孔頴逹)而
果以爲新竒不亦可笑矣哉韓氏注乾之䇿二百一十有六
曰乾一爻三十有六䇿則是取其過揲四分而九也坤之䇿
一百四十有四曰坤一爻二十四䇿則是取其過揲四分而
六也孔頴逹等作正義論云九六有二義其一者曰陽得兼
隂隂不得兼陽其二者曰老陽数九老隂数六二者皆変用
周易以変者占鄭玄注易亦稱以変者占故云九六也所以
老陽九老隂六者九過揲得老陽六過揲得老隂此具在正
義乾篇中周簡子之說亦若此而又詳備何畢子董子之不
眎其書而妄以口承之也君子之學將有以異也必先究窮
其書究窮而不得焉乃可以立而正也今二子尚未能讀韓
氏注孔氏正義是見其道聽途說者又何能知所謂易者哉
足下取二家言觀之則見畢子董子膚末於學而遽云云也
足下所爲書非元凱兼三易者則諾若曰孰與頴逹著則此
說乃頴逹說也非一行僧畢子董子能有異者也(一本異字/下有說字)
無乃即其謬而承之者歟觀足下出入筮数考校左氏今之
丗罕有如足下求易之悉者也然務先窮昔人書有不可者
而後革之則大善謹之勿遽宗元白
　　　答元饒州論春秋書(未詳/其人)
辱復書教以報張生書及荅衢州書言春秋此誠丗所希聞
兄之學爲不負孔氏矣往年曽記裴封叔宅聞兄與裴太常
言晉人及姜戎敗秦師于殽一義(事在僖公/三十三年)甞諷習之又聞
韓宣英及亡友吕和叔輩言他義(韓宣英名曄吕和取名温/一本亡友在韓宣英上者)
(誤)知春秋之道乆隱而近乃出焉京中於韓安平處(韓泰字/安平)
始得微指和叔處始見集註恒願掃於陸先生之門(陸質一/名淳甞)
(著春秋微指二篇集註/二篇春秋辨疑七篇)及先生爲給亊中與宗元入尚書同
日居又與先生同巷始得執弟子礼未必講討㑹先生病時
聞要論甞以易教誨見寵不幸先生疾彌甚宗元又出邵州
乃大乖謬不克卒業復於亡友凌生處(凌準字/宗一)盡得宗指辨
疑集註等一通伏而讀之於紀侯大去其國(事見莊/公四年)見聖人
之道與堯舜合不唯文王周公之志獨取其法耳於夫人姜
氏㑹齊侯于禚(童云禚諸若切齊地/名也事在荘公二年)見聖人立孝經之大端
所以明其分也於楚人殺陳夏徴書丁亥楚子八陳納公孫
寧儀行父于陳(事在宣公/十一年)見聖人褒貶與奪唯當之所在所
謂瑕瑜不掩也反覆甚喜若吾生前距此数十年則不得是
學矣今適後之不爲不遇也兄書中所陳皆孔氏大趣無得
踰焉其言書荀息貶立卓之意也(事在僖/公十年)頃甞怪荀息奉君
之邪心以立嬖子不務正義弃重耳於外而專其寵孔子同
於仇牧孔父爲之辭(仇牧事見威公二年孔/父事見莊公十二年)今兄言貶息大
善息固當貶也然則春秋與仇孔辭不異仇孔亦有貶歟宗
元甞著非國語六十餘篇其一篇爲息發也今録以往可如
愚之所謂者乎微指中明鄭人來渝平(事在隱/公六年)量力而退告
而後絶固先同後異者也今檢此前無與鄭同之文後無與
鄭異之據獨疑此一義理甚精而事有不合兄亦當指而教
焉往年又聞和叔言兄論楚商臣一義(事在文/公元年)雖啖趙陸氏
皆所未及(啖音淡啖助/趙匡陸賛也)請具録當䟽微指下以傳末學蕭張
前書亦請見及至之日勒爲一卷以垂將來宗元始至是州
作陸先生墓表今以奉獻與宣英讀之春秋之道如日月不
可賛也若賛焉必同於孔跖優劣之說故直舉其一二不宣
宗元再拜
　　　答呉武陵論非國語書
濮陽呉君足下僕之爲文乆矣然心少之不務也以爲是特
博弈之雄耳故在長安時不以是取名譽意欲施之事實以
輔時及物爲道自爲罪人捨恐懼則閑無事故聊復爲之然
而輔時及物之道不可陳于今則冝垂於後言而不文則泥
(乃計/切)然則文者固不可少耶拘囚以來無所發明蒙覆幽獨
㑹足下至然後有助我之道一觀其文心朗目舒炯若深井
之下仰視白日之正中也足下以超軼如此之才(軼音/逸)每以
師道㑹僕僕滋不敢僕每爲一書足下必大光耀以明之固
又非僕之所安處也若非國語之說僕病之乆甞難言於丗
俗今因其閑也而書之恒恐後丗之知言者用是詬病(詬古/候切)
狐疑猶豫伏而不出累月方示足下足下乃以爲當僕然後
敢自是也吕道州善言道(道州刺/史吕温)亦若吾子之言意者斯文
殆可取乎夫爲一書務冨文采不顧事實而益之以誣怪張
之以闊誕以炳然誘後生而終之以僻是猶用文錦覆䧟穽
也不明而出之則顚者衆矣僕故爲之標表以告夫遊乎中
道者焉僕無聞而甚陋又在黜辱居泥塗若螾蛭然(螾与蚓/同蛭音)
(質)雖鳴其聲音誰爲聽之獨頼丗之知言者爲準(一本更/有其字)不
知言而罪我者吾不有也僕又安敢期如漢時列官以立學
故爲天下笑耶是足下之愛我厚始言之也前一通如來言
以汙篋牘此在明聖人之道微足下僕又何託焉不悉宗
元白
　　　與吕道州温論非國語書(温字化光/一字和叔)
四月三日宗元白化光足下近丗之言理道者衆矣率由大
中而出者咸無焉其言本儒術則迂廻茫洋而不知其適其
或切於事則苛峭刻覈不能從容卒泥乎大道(泥乃/計切)甚者好
怪而妄言推天引神以爲靈竒恍愡若化而終不可逐故道
不明於天下而斈者之至少也吾自得友君子而後知中庸
之門户階室漸染砥礪(漸將/廉切)幾乎道眞然而常欲立言垂文
則恐而不敢今動作悖謬以爲僇於丗身編夷人名列囚籍
以道之窮也而施乎事者無日故乃挽引強爲小書以志乎
中之所得焉甞讀國語病其文勝而言尨好詭以反倫其道
舛逆而學者以其文也咸嗜恱焉伏膺呻吟者至比六經則
溺其文必信其實是聖人之道翳也余勇不自制以當後丗
之訕怒輒乃黜其不臧救丗之謬(救一本/作䆒)凡爲六十七篇命
之曰非國語旣就累日怏怏然不喜(怏於亮於/两二切)以道之難明一
而習俗之不可変也如其知我者果誰歟凡今之及道者果
可知也巳後之來者則吾未之見其可忽耶故思欲盡其瑕
纇(盧對/切)以别白中正度成吾書者非化光而誰輒令往一通
惟少留視役慮以卒相之也往時致用作孟子評(李景儉/字致用)有
韋詞者告余曰吾以致用書示路子路子曰善則善矣然昔
之爲書者豈若是摭前人耶(摭之石/切拾也)韋子賢斯言也余曰致
用之志以明道也非以摭孟子蓋求諸中而表乎丗焉尔今
余爲是書非左氏尤甚若二子者固丗之好言者也而猶出
乎是况不及是者滋衆則余之望乎丗者愈狹矣卒如之何
苟不悖於聖道而有以啓明者之慮則用是罪余者雖累百
丗滋不憾而恧焉(恧女六/切慙也)於化光何如哉激乎中必厲乎外
想不思而得也宗元白
　　　與友人論文書
古今號文草爲難足下知其所以難乎非謂比興之不足恢
拓之不逺鑚礪之不工頗纇之不除也(頗普禾/切偏也)得之爲難知
之愈難耳苟或得其髙朗(一夲作/明字)探其深賾雖有蕪敗則爲
日月之蝕也大圭之瑕也曷足傷其明黜其寶哉且自孔氏
以來兹道大闡家脩人勵刓精竭慮者幾千年矣(刓五/官切)其間
耗費簡札役用心神者其可数乎登文章之籙波及後代越
不過数十人耳其餘誰不欲爭裂綺繡互攀日月髙視於萬
物之中雄峙於百代之下乎率皆縱臾而不克(童云縦子勇/切臾音勇縱)
(臾奬勵也出前/漢衡山王傳)躑躅而不進力䠞勢窮(䠞与蹙同/子六切)吞志而没
故曰得之爲難嗟乎道之顯晦幸不幸繫焉談之辯訥升降
繫焉鑒之頗正好惡繫焉交之廣狹屈伸繋焉則彼卓然自
得以奮其間者合乎否乎是未可知也而又榮古虐今者比
肩疊跡大底(一本作/抵字)生則不遇死而垂声者衆焉揚雄没而
法言大興馬遷生而史記未振彼之二才且猶若是况乎未
甚聞著者哉(一本无/著字)固有文不傳於後祀聲遂絶於天下者
矣故曰知之愈難而爲文之士亦多漁獵前作戕賊文史抉
其意(抉二决古/穴二切)抽其華置齒牙間遇事蠭起金声玉耀誑聾
瞽之人徼一時之声(徼与/僥同)雖終淪棄而其奪朱亂雅爲害巳
甚是其所以難也間聞足下欲觀僕文章退發嚢笥編其蕪
穢心悸氣動交於胷中未知孰勝故乆滯而不往也今往僕
所着賦頌碑碣文記議論書序之文凡四十入篇合爲一通
想令治書蒼頭吟諷之也擊轅拊缶必有所擇顧鍳視何如
耳(一本視字/下有其字)還以一字示褒貶焉　︻柳文三十一卷終
増廣註釋音辯唐栁先生集卷之三十二
　書
　　　答元饒州論政理書
奉書辱示以政理之說及劉夢得書往復甚善類非今之長
人者之志(長展/兩切)不惟充賦稅養禄秩足巳而巳獨以庶冨且
教爲大任甚盛甚盛孔子曰吾與回言終日不違如愚然則
蒙者固難曉必勞申諭乃得恱服用是尚有一疑焉兄所言
免貧病者而不益冨者稅此誠當也乗理政之後固非若此
不可不幸乗弊政之後其可爾耶夫弊政之大莫若賄賂行
而征賦亂苟然則貧者無貲以求於吏(貲即斯切/貨財也)所謂有貧
之實而不得貧之名冨者操其贏以市於吏(贏音盈有/餘利也)則無
冨之名而有冨之實貧者愈困餓死亡而莫之省冨者愈恣
横侈泰而無所忌兄若所遇如是則將信其故乎是不可懼
撓人而終不問也固必問其實問其實則貧者固免而冨者
固増賦矣安得持一定之論哉若曰止免貧者而冨者不問
則僥倖者衆皆浹重利以邀貧者猶若不免焉若曰檢冨者
懼不得實而不可増焉則貧者亦不得實不可免矣若皆得
實而故縱以爲不均何哉孔子曰不患寡而患不均不患貧
而患不安今冨者稅益少貧者不免於捃拾以輸縣官(捃俱/運切)
(收/也)其爲不均大矣非唯此而巳必將服役而奴使之多與之
田而取其半或乃取其一而收其二三主上思人之勞苦或
减除其稅則冨者以户獨免而貧者以受役卒輸其二三與
半焉是澤不下流而人無所告訴其爲不安亦大矣夫如是
不一定經界覈名實而姑重改作其可理乎矣冨室貧之母
也誠不可破壞然使其大倖而役於下則又不可兄云懼冨
人流爲工商浮窳(窳以主/切惰也)盖甚急而不均則有此耳若冨者
雖益賦而其實輸當其十一猶足安其堵雖驅之不肯易也
檢之逾精則下逾巧誠如兄之言管子亦不欲以民産爲征
故有殺畜伐木之說今若非市井之征則捨其産而唯丁田
之問推以誠質示以恩惠嚴責吏以法如所陳一社一村之
制逓以信相考安有不得其實不得其實則一社一村之制
亦不可行矣是故乗弊政必須一定制而後兄之說乃得行
焉蒙之所見及此而巳永州以僻偶少知人事兄之所代者
誰耶理歟弊歟理則其說行矣若其弊也蒙之說其在可用
之數乎因南人來重曉之其他皆善愚不足以議願同夢得
之云者兄通春秋取聖人大中之法以爲理饒之理小也不
足費其慮無所論刺故獨舉均賦之事以求徃復而除其惑
焉不習吏職而強言之冝爲長者所笑弄然不如是則無以
來至當之言盖明而教之君子所以開後學也又聞兄之莅
政三日舉韓宣英以代已(韓曄字/宣英)宣英逹識多聞而習於事
冝當賢者類舉今負罪屏棄凡人不敢稱道其善又况聞於
大君以二千石薦之哉是乃希丗拔俗果於直道斯古人之
所難而兄行之宗元與宣英同罪皆丗所背馳者也兄一舉
而德皆及焉祁大夫不見叔向(事見左傳㐮/公二十一年)今而預知斯舉
下走之大過矣(一本作/過大矣)書雖多言不足導意故止於此不宣
宗元再拜
　　　與崔饒州論石鍾乳書(當依潘本/饒作連字)
宗元白前以所致石鍾乳非良聞子敬所餌與此類(崔簡字/子敬子)
(厚姊/夫)又聞子敬時憒悶動作(憒古對切/心乱也)冝以爲未得其粹美
而爲麄礦燥悍所中(礦古猛切銅鐵僕石也慘七感/切潘本慘作燥先到切乾也)懼傷子
敬醇懿仍習謬誤故勤勤以云也再獲書辭辱徴引地理證
驗多過數百言以爲土之所出乃良無不可者是將不然夫
言土之出者固多良而少不可不謂其咸無不可也草木之
生也依於土然即其類也而有居山之隂陽或近水或附石
其性移焉又况鍾乳直産於石石之精麄踈密㝷尺特異而
穴之上下土之薄厚石之髙下不可知則其依而産者固不
一性然由其精密而出者則油然而清炯然而輝(炯戸茗/切光也)其
竅滑以夷其肌廉以微食之使人榮華温柔其氣宣流生胃
通腸壽善康寕心平意舒其樂愉愉由其麄踈而下者則奔
突結澁乍大乍小色如枯骨或類死灰淹顇不發(顇与悴同/疾醉切)
叢齒積纇重濁頑璞食之使人偃蹇壅鬱泄火生風㦸喉癢
肺(癢与/痒同)幽関不聦心煩喜怒肝舉氣剛不能和平故君子愼
焉取其色之美而不必唯土之信以求其至精凡爲此也幸
子敬餌之近不至於是故可止禦也必若土之出無不可者
則東南之竹箭雖旁歧揉曲皆可以貫犀革(犀革/甲也)北山之木
雖離竒液暪(潘云離力尔切竒於綺切一讀皆如字前漢輪/囷離竒注委曲盤戾也液音亦瞞謨官切莊子)
(作液樠亡言莫干莫半三切/注液津液樠謂脂出樠㨺然)空中立枯者皆可以梁百尺之
觀(古玩/切)航千仞之淵冀之北土馬之所生凡其大耳短脰(音/豆)
(項/也)拘攣踠跌(挛閭縁切踠於院切屈也曲/脚也跌待結切踼也仆也)薄蹄而曵者皆可
以勝百鈞馳千里雍之塊璞(雍於用/切州名)皆可以備砥礪徐之糞
壌皆可以封大社荆之茅皆可以縮酒九江之元龜皆可以
卜泗濵之石皆可以擊考(並出/禹貢)若是而不大謬者少矣其在
人也則魯之晨飲其羊(潘云欺於禁切飲之也魯之販羊/有沈猶氏常朝飲其羊以詐市人)関
轂而輠輪者(輠胡瓦胡果胡果三切礼記輪人以/其杖関轂而輠輪関穿也輠回轉也)皆可以爲
師儒盧之沽名者皆可以爲大醫(扁鵲盧/人也)西子之里惡而矉
者皆可以當侯王(矉頻賔二/音蹙頻也)山西之冐没輕儳(音/讒)沓貪而忍
者皆可以鑿凶門制閫外(淮南子囯有難君召将/授之以鉞鑿凶門而出)山東之稚
騃樸鄙力農桑啖棗栗者皆可以謀謨於廟堂之上(西漢史/賛山東)
(出相山/西出將)若是則反倫悖道甚矣何以異於是物哉是故經中
言丹砂者以類芙蓉而有光言當歸者以類馬尾𧖟首言人
參者以人形黃芩以腐腸(芩音琴其内皆爛故曰/腐腸以字或作似者誤)附子八角
丼遂赤膚類不可悉數(所主/切)若果土冝乃善則云生某所不
當又云某者良也又經註曰始興爲上次乃廣連則不必服
正爲始興也今再三爲言者唯欲得其英精以固子敬之壽
非以知藥石角技能也若以服餌不必利已姑務勝人而夸
辯博素不望此於子敬其不然明矣故畢其說宗元再拜
　　　答周君巢書(一本巢字下有/餌薬乆壽字)
奉二月九日書所以撫教甚具無以加焉丈人用文雅從知
已日以惇大府之政(君巢盖爲/幕府從事)甚適東西來者皆曰海上多
君子周爲倡焉(一本焉/作首字)敢再拜稱賀宗元以罪大擯廢居小
州與囚徒爲朋行則若帶纆索(潘本作徽纆纆宻北切/素三股曰徽兩股曰纆)處則
若關桎梏(桎音質梏/古毒切)彳亍而無所趨(潘云彳丑石切亍耻六/切說文歩止也選彳亍)
(中/輟)拳拘而不能肆槁焉若枿(童云枿音蘖五/結切伐木餘也)隤焉若璞其形
固若是則其中者可得矣然由未甞肯道鬼神等事今丈人
乃盛譽山澤之臞者(潘云臞權俱切瘠也前漢列/仙之儒居山澤間形容甚臞)以爲壽且
神其道若與堯舜孔子似不相類焉何哉又曰餌藥可以久
壽將分以見與固小人之所不欲得也(人一本/作子)甞以君子之
道處焉則外愚而内益智外訥而内益辯外柔而内益剛出
焉則外内若一而時動以取其冝當而生人之性得以安聖
人之道得以光獲是而中雖不至耇老其道壽矣今夫山澤
之臞於我無有焉視丗之亂若理視人之害若利視道之悖
若義我壽而生彼夭而死固無能動其肺肝焉昧昧而趍屯
屯而居(潘云屯讀當如忳徒昆切悶也楚辝中悶瞀/之忳忳注憂貌忳忳然无所舒也舊之閏切)浩然若
有餘掘草烹石以私其筋骨而日以益愚他人莫利巳獨以
愉若是者愈千百年滋所謂夭也又何以爲髙明之圖哉宗
元始者講道不篤以蒙丗顯利動獲大僇用是奔竄禁錮爲
丗之所詬病凡所設施皆以爲戾從而吠者成羣已不能明
而况人乎然苟守先聖之道由大中以出雖萬受擯弃不更
乎其内大都類往時京城西與丈人言者愚不能改亦欲丈
人固往時所執推而大之不爲方士所惑仕雖未逹無忘生
人之患則聖人之道幸甚其必有陳矣不宣宗元再拜
　　　與李睦州服氣書
二十六日宗元再拜前四五日與邑中可與游者遊愚溪上
池西小丘坐栁下酒行甚歡坐者咸望兄不能俱以爲兄由
服氣以來貌加老而心少歡愉不若前去年時是時旣言皆
沮然眄睞(洛代/切)思有以巳兄用斯術而未得路間一日濮陽
呉武陵最輕健先作書道天地日月黃帝等下及列仙方士
皆死狀出千餘字頗甚快辯伏覩兄貌笑口順而神不偕來
及食時竊睨和糅燥濕(糅忍九女救/二切雜也)與啖飲多寡猶自若是
兄陽德其言而隂黜其忠也若古之強大諸侯然負固恃力
敵至則諾去則肆是不可變之尤者也攻之不得則冝濟師
今呉子之師巳遭諾而退矣愚敢厲銳擐堅(擐音患又音/貫堅堅甲也)鳴
鍾鼓以進决於城下惟兄明聽之凡服氣之大不可者呉子
巳悉陳矣悉陳而不變者無他以服氣書多美言以爲得恒
乆大利則又安得弃吾美言大利而從他人之苦言哉今愚
甚呐(奴骨切言難也亦訥/字又儒劣切言緩也)不能多言大凡服氣之可不死歟
不可歟壽歟夭歟康寧歟疾病歟若是者愚皆不言但以丗
之兩事巳所經見者類之以明兄所信書必無可用愚㓜時
甞嗜音見有學操琴者不能得碩師而偶傳其譜讀其聲以
布其瓜指蚤起則嘐嘐譊譊以逮夜(嘐火苞切/譊馨公切)又増以脂燭
燭不足則諷而鼓諸席如是十年以爲極工出至大都邑操
於衆人之座則皆得大笑曰嘻何清濁之亂而疾舒之乖歟
卒大慙而歸及年少長則嗜書又見有學書者亦不能得碩
書獨得國故書伏而攻之其勤若向之爲琴者而年又倍焉
出曰吾書之工能爲若是知書者又大笑曰是形縱而理逆
卒爲天下弃又大慙而歸是二者皆極工而反弃者何哉無
所師而徒狀其文也其所不可傳者卒不能得故雖窮日夜
弊歳紀愈逺而不近也今兄之所以爲服氣者果誰師耶始
者獨見兄傳得氣書於盧遵所伏讀三兩日遂用之其次得
氣訣於李計所又參取而大施行焉是書是訣遵與計皆不
能知然則兄之所以學者無碩師矣是與向之兩事者無毫
末差矣宋人有得道契者密數其齒曰吾冨可待矣(事出列/子說符)
(篇)兄之術或者其類是歟兄之不信今使號於天下曰孰爲
李睦州友者今欲巳睦州氣術者左袒不欲者右袒則凡兄
之友皆左袒者則又號曰孰爲李睦州客者今欲已睦州氣
術者左袒不欲者右袒則凡兄之客皆左袒矣則又以是號
於兄之宗族皆左袒矣號姻婭則左袒矣(潘云姻音因婿家/也女之所因故曰)
(姻婭音亞爾/婿相謂也)入而號之閨門之内子姓親昵則子姓親昵皆
左袒矣下之號於臧獲僕妾則臧獲僕妾皆左袒矣(潘云臧/獲並如)
(字罵奴曰臧罵婢曰獲又男而婿婢曰臧女而婦奴曰獲/風俗通云臧罪役入爲官奴婢獲智逃亡獲得奴婢也)出
而號於素爲將率胥吏者則將率胥吏皆左袒矣則又之天
下號曰孰爲李睦州讎者今欲巳睦州氣術者左袒不欲者
右袒則凡兄之讎者皆右袒矣然則利害之源不可知也(一/本)
(无不/字)友者欲乆存其道客者欲乆存其利宗族姻婭欲乆存
其戚閨門之内子姓親昵欲乆存其恩臧獲僕妾欲乆存其
生將率胥吏欲乆存其勢讎欲速去其害兄之爲是術凡今
天下欲兄乆存者皆懼而欲兄速去者獨喜兄爲而不巳則
是背親而與讎夫皆親而與讎不及中人者皆知其爲大戾
而兄安焉固小子之所懔懔也兄其有意乎卓然自更(平/声)使
讎者失望而慄親者得欲而抃則愚願椎肥牛擊大豕刲羣
羊以爲兄餼(刲傾畦切/餼許旣切)窮隴西之麥殫江南之稻以爲兄壽
􁈜東海之水以爲䶢䤈敖倉之粟以爲酸(䤈即醯字/呼啼切)極五味
之適致五藏之安(藏才浪切心肺肝/脾腎謂之五藏)心恬而志逸貌美而身
胖(蒲官切/大也)醉飽謳歌愉懌訴歡(訴与/欣同)流聲譽於無窮垂功烈
而不刋不亦旨哉孰與去味以則淡去樂以即愁悴悴焉膚
日皺(潘云側救切/字當作皺)肌日虚守無所師之術尊不可傳之書悲
所愛而慶所憎徒曰我能堅壁拒境以爲強大是豈所謂強
而大也哉無任疑懼之甚謹再拜

増廣註釋音辯唐栁先生集卷之三十二
增廣註釋音辯唐栁先生集卷之三十三
　書
　　　與楊誨之再說車敦勉用和書(一本作與/楊誨之書)
足下㓜時未有以異於衆童僕未始知足下及至潭州乃見
足下氣益和業益專端重而少言私心乃喜知舜之陶器不
苦窳(音痩病也又器中空史記/舜紀陶河濵器不苦窳)爲信然而舜之德可以及土
泥而不化其子何哉是又不可信也則足下本有異質而開
發之不早耳然開發之要在陶煦(吁句切/温也)然後不失其道則
足下亦教諭之至固其進如此也自今者再見足下文益竒
藝益工而氣質不更於潭州時乃信知其良也中之正不惑
於外君子之道也然則顯然翹然秉其正以抗於丗丗必爲
敵讎何也善人少不善人多故愛足下者少而害足下者多
吾固欲其方其中圎其外今爲足下作說車可詳觀之車之
說其有益乎行於丗也足下所持韓生毛頴傳來僕甚竒其
書恐丗人非之今作數百言知前聖不必罪俳也(俳音/戯也)及
賀州所未有者文又三篇此言皆不欲出於丗者足下黙觀
之藏焉無或傳焉吾望之至也今日有北人來示將籍田敕
是舉数十年之墜典必有大恩澤丈人之冤聞於朝今是舉
也必復大任醜正者莫敢肆其吻矣甚賀甚賀僕罪大不得
與於恩澤然其喜不减之足下者何也喜聖朝舉数十年墜
典太平之路果辟(音/闢)則吾之眛眛之罪亦將有時而明也方
築愚溪東南爲室耕野田圃堂下以詠至理吾有足樂也足
下過今年當侍從北下僕得歸溪上設肴酒以俟趨拜足下
發南州當先示僕得與獵夫漁老上下水陸擇味以給膳羞
雖不得乆亦一時之大願也過是無可道福來辭行急(福來/誨之)
(之/隷)不可留言不盡所發不具某頓首
　　　與楊誨之䟽解車義第二書(一本作與楊/誨之第二書)
張操來致足下四月十八日書始復去年十一月書言說車
之說及親戚相知之道是二者吾於足下固具焉不疑又何
逾歳時而乃克也徒親戚不過欲其勤讀書决科求仕不爲
大過如斯巳矣告之而不更則憂憂則思復之復之而又不
更則悲悲則怜之何也戚也安有以堯舜孔子所傳者而往
責焉者哉徒相知則思責以堯舜孔子所傳者就其道施於
物斯巳矣告之而不更則疑疑則思復之復之而又不更則
去之何也外也安有以憂悲且怜之之志而強役焉者哉吾
於足下固具是二道雖百復之亦將不巳况一二敢怠於言
乎僕之言車也以内可以守外可以行其道今子之說曰柔
外剛中子何取於車之䟽耶果爲車柔外剛中則未必不爲
弊車果爲人柔外剛中則未必不爲恒人夫剛柔無常位皆
冝存乎中有召焉者在外則出應之應之咸冝謂之時中然
後得名爲君子必曰外恒柔則遭夾谷武子之臺(家語相魯/篇定公与)
(斉侯㑹于夾谷孔子攝相事斬侏儒又使仲由隳三都公山/弗擾率費人以襲魯孔子以公登武子之臺命申句滇楽傾)
(勒中衆/下伐之)及爲蹇蹇匪躬以革君心之非莊以莅乎人君子其
不克歟中恒剛則當下氣怡色濟濟切切(済子/礼切)哀矜淑問之
事君子其卒病歟吾以爲剛柔同體應變若化然後能志乎
道也今子之意近是也其號非也内可以守外可以行其道
吾以爲至矣而子不欲焉是吾所以惕惕然憂且疑也今將
申告子以古聖人之道書之言堯曰允恭克譲言舜曰温恭
允塞禹聞善言則拜湯乃改過不恡(与吝/同)髙宗曰啓乃心沃
朕心惟此文王小心翼翼日昊不睱食坐以待旦武王引而
下誅紂而代之位其意冝肆而曰予小子不敢荒寧周公踐
天子之位捉髮吐哺孔子曰言忠信行篤敬其弟子言曰夫
子温良恭儉譲以得之今吾子曰自度不可能也然則自堯
舜以下與子果異類耶樂放弛而愁檢局雖聖人與子同聖
人能求諸中以厲乎已乆則安樂之矣子則肆之其所以異
乎聖者在是决也若果以聖與我異類則自堯舜以下皆冝
縱目卬鼻(卬即仰字/或音昂)四手八足鱗毛羽鬛飛走變化然後乃
可苟不爲是則亦人耳而子舉將外之耶若然者聖自聖賢
自賢衆人自衆人咸任其意又何以作言語立道理千百年
天下傳道之是皆無益於丗獨遺好事者藻繢文字以矜丗
取譽聖人不足重也(重一本/作道)故曰中人以上可以語上唯上
智與下愚不移吾以子近上智今其言曰自度不可能也則
子果不能爲中人以上耶吾之憂且疑者以此凡儒者之所
取大莫尚孔子孔子七十而縱心彼其縱之也度不踰距而
後縱之今子年有幾自度果能不踰矩乎而遽樂於縱也傳
說曰唯狂克念作聖(尚書多/方篇句)今夫狙猴之處山呌呼跳梁其
輕躁狠戾異甚然得而縶之未半日則定坐求食唯人之爲
制其或優人得之加鞭箠狎而擾焉跪起趨走咸能爲人所
爲者未有一焉狂奔掣頓踣弊自絶(童云踣蒲/北切仆也)故吾信夫狂
之爲聖也今子有賢人之資反不肯爲狂之克念者而曰我
不能(一本更有我/不能三字)捨子其孰能乎是孟子之所謂不爲也非
不能也凡吾之致書爲說車皆聖道也今子曰我不能爲車
之說但當則法聖道而内無愧乃可長乆嗚呼吾車之說果
不爲聖道耶吾以内可以守外可以行其道告子今子曰我
不能翦翦拘拘以同丗取榮吾豈教子爲翦翦拘拘者哉子
何考吾說車之不詳也吾之所云者其道自堯舜禹湯髙宗
文王武王周公孔子皆由之而子不謂聖道抑以吾爲與丗
同波工爲翦翦拘拘者以是教巳固迷吾文而懸定吾意甚
不然也聖人不以人廢言吾雖少時與丗同波然未甞翦翦
拘拘也又子自言處衆中偪則擾攘欲弃去不敢猶勉強與
之居苟能是何以不克爲車之說耶忍汚雜囂譁尚可恭其
體貌遜其言辭何故不可吾之說吾未甞爲佞且僞其旨在
於恭寛退讓以售聖人之道及乎人(一本人上/更有生字)如斯而巳矣
堯舜之譲禹湯髙宗之戒文王之小心武王之不敢荒寧周
公之吐握孔子之六十九未甞縱心彼七八聖人者所爲若
是豈恒媿於心乎慢其貌肆其志(一本/作支)茫洋而後言偃蹇而
後行道人是非不顧齒類人皆心非之曰是禮不足者甚且
見罵如是而心反不媿耶聖人之禮譲其且爲僞乎爲佞乎
今子又以行險爲車之罪夫車之爲道豈樂行於險耶度不
得巳而至乎險期勿敗而巳耳(一本/作矣)夫君子亦然不求險而
利也故曰危邦不入亂邦不居國無道其黙足以容不幸而
及於危亂期勿禍而巳耳且子以及物行道爲是耶非耶伊
尹以生人爲巳任管仲舋浴以伯濟天下孔子仁之(潘云舋/許覲切)
(囯語魯莊公束縛管仲以與齊使北至三舋三浴之注以/香塗身曰舋亦或爲薰謂以香薰草薬沐浴伯与霸同)凡
君子爲道捨是冝無以爲大者也今子書數千言皆未及此
則學古道爲古辭尨然而措於丗其卒果何爲乎是之不爲
而甘羅終軍以爲慕棄大而録小賤本而貴末夸丗而釣竒
苟求知於後丗以聖人之道爲不若二子僕以爲過矣𬒳丼
羅者左右反覆得利棄信使秦背燕之親已而反與趙合以
致危於燕天下是以益知秦無禮不信視函谷關若虎豹之
窟羅之徒實使然也子而慕之非夸丗歟彼終軍者誕譎險
薄(譎古/穴切)不能以道匡漢主好戰之志視天下之勞若觀蟻之
移穴翫而不戚人之死於胡越者赫然千里不能諌而又縱
踴之(奬勸也一本作縱踊之潘本/作縱臾之上子勇切下音勇)巳則决起奮怒棹強越挾
滛夫以媒老婦欲蠱奪人之國智不能㫁而俱死焉(武帝時/南越太)
(后樛氏㓜与安囯少季通无鼎四年少季住諭令入朝与/太后私通囯人不附太后吕嘉遂攻殺太后及終軍等)是
無異盧狗之遇嗾(童云嗾音叟兾隴間謂使犬/曰嗾左氏宣三年公嗾夫􁅾)呀呀而走(呀/虚)
(加/切)不顧險阻唯嗾者之從何無巳之心也子而慕之非釣竒
歟二小子之道吾不欲吾子言之孔子曰是聞也非逹也使
二小子及孔子氏曽不得與於琴張叔皮狂者之列是固不
冝以爲的也且吾子之要於丗者處耶出耶主上以聖明進
有道興大化枯槁伏匿縲錮之士皆思踴躍洗沐期輔堯舜
萬一有所不及丈人方用德藝逹於邦家爲大官以立於天
下吾子雖欲爲處何可得也則固出而巳矣將岀於丗而仕
未二十而任其心吾爲子不取也馮婦好搏虎卒爲善士周
處狂横一旦改節(處上声/横去声)皆老而自克今子素善士年又甚
少血氣未定而忽欲爲阮咸嵇康之所爲守而不化不肯入
堯舜之道此甚未可也吾意足下所以云云者惡佞之尤而
不恱於恭耳觀過而知仁彌見吾子之方其中也其乏者獨
外之圎耳屈子曰懲於羮者而吹虀(屈其勿切楚/辭九章云)吾子其類
是歟佞之惡而恭反得罪聖人所貴乎中者能時其時也苟
不適其道則肆與佞同山雖髙水雖下其爲險而害也要之
不異足下當取吾說車申而復之非爲佞而利於險也明矣
吾子惡乎佞而恭且不欲今吾又以圎告子則圎之爲號固
子之所冝甚惡方於恭也又將千百焉然吾所謂圎者不如
丗之突梯苟冐(突吐忽切又音脫楚辭將/突榜滑稽注轉隨俗也)以矜利乎已者也
固若輪焉非特於可進也銳而不滯亦將於可退也安而不
挫欲如循環之無窮不欲如轉丸之走下也乾健而運離麗
而行夫豈不以圎克乎而惡之也吾年十七求進士四年乃
得舉二十四求博學宏詞科二年乃得仕其間與恒人爲羣
輩数十百人當時志氣類足下時遭訕罵詬辱不爲之靣則
爲之背積八九年日思摧其形鋤其氣雖甚自折挫然巳得
號爲狂踈人矣及爲藍田尉留府庭旦暮走謁於太官堂下
與卒伍無别居曹則俗吏滿前更說買賣啇筭贏縮又二年
爲此度不能去益學老子和其光同其塵雖自以爲得然巳
得號爲輕薄人矣及爲御史郎官自以登朝廷利害益大愈
恐懼思欲不失色於人雖戒礪加切然卒不免爲連累廢逐
猶以前時遭狂踈輕薄之號旣聞於人爲恭譲未洽故罪至
而無所明之到永州七年矣蚤夜惶惶追思咎過往來甚熟
講堯舜孔子之道亦熟益知出於丗者之難自任也今足下
未爲僕嚮所陳者冝乎欲任已之志此與僕少時何異然循
吾嚮所陳者而由之然後知難耳今吾先盡陳者不欲足下
如吾更訕辱𬒳稱號巳不信於丗而後知慕中道費力而多
害故勤勤焉云爾而不巳也子其詳之熟之無徒爲煩言徃
復幸甚又所言書意有不可者令僕專專爲掩匿覆盖之愼
勿與不知者道此又非也凡吾與子往復皆爲言道道固公
物非可私而有假令子之言非是則子當自求暴揚之使人
皆得刺列卒采其可者以正乎巳然後道可顯逹也(一本无/可字)
今乃專欲覆盖掩匿是固自任其志而不求益者之爲也士
傳言庻人謗於道子産之郷校不毀(事見左傳㐮/公三十一年)獨何如哉
君子之過如日月之蝕又何盖乎是事吾不能奉子之教矣
幸悉之足下所爲書言文章極正其辭奥雅後來之馳於是
道者吾子且爲蒲捎駃騠何可當也(捎所交切駃音决騠音/題史記武帝伐大宛得)
(千里馬號蒲捎又前鄒陽傳注/駃騠駿馬生七日而超其母)其說韓愈處甚好其他但用
莊子國語文字太多反累正氣果能遺是則大善矣憂閔廢
錮悼籍田之罷意思懇懇誠愛我厚者吾自度罪大敢以是
爲欣且戚耶但當把鋤荷臿(潘云臿側洽切舂也此當作/鍤二鍫也音同史字多通用)决
溪泉爲圃以給茹其隟(與隙/同)則浚溝池藝樹木行歌坐釣望
青天白雲以此爲適亦足老死無戚戚者時時讀書不忘聖
人之道巳不能用有我信者則以告之朝廷更宰相來政事
益修丈人日夕還北闕吾待子郭南亭上期口言不乆矣至
是當盡吾說今因道人行粗道大㫖如此(粗坐五/切䟽也)宗元白
　　　答貢士沈起書
九月某白沈侯足干無恙蒼頭至得所來問志氣盈牘傳我
以風賦比興之㫖僕之樸騃專魯(騃語/駭切)而當惠施鍾期之位
(恵施與莊子鍾/子期與伯牙)深自恧也又覧所著文宏博中正冨我以琳
琅珪璧之寶甚厚僕之狹陋蚩鄙而膺東阿昭明之任(曹植/字子)
(建封東阿王䔥統謚/昭明太子皆善論文)又自懼也烏可取識者歡笑以爲知已
羞進越髙視僕所不敢然特枉將命猥承厚貺豈得固拒雅
志黙黙而已哉謹以所示布露于聞人羅列乎坐隅(乎一本/作牙)
使識者動目聞者傾耳幾於萬一用以爲報也嗟乎僕甞病
興寄之作堙鬰於丗辭有枝葉蕩而成風益用慨然間歳興
化里蕭氏之廬覩足下詠懷五篇僕乃拊掌愜心吟玩爲娯
告之能者誠亦響應今乃有五十篇之贈其数相什其功相
百覧者歎息謂余知文此又足下之賜也幸甚幸甚勉懋厥
志以取榮盛時若夫古今相変之道質文相生之本髙下豐
約之所自長短大小之所出子之言云又何訊焉來使告遽
不獲申盡輙奉草具以備還答不悉宗元白
　　　賀進士王參元失火書
得楊八書知足下遇火尖家無餘儲僕始聞而駭中而疑終
乃大喜盖將吊而更以賀也道逺言略猶未能究知其狀昔
果蕩焉泯焉而悉無有乃吾所以尤賀者也足下勤奉養樂
朝夕惟恬安無事是望也今乃有焚煬赫烈之虞(煬音漾炙/也热也)
以震駭左右而脂膏滫􁭪之具或以不給(滫息有切􁭪息委/切秦人溲日滫齊)
(人滑曰􁭪礼記滫􁭪/以滑之謂調和飲食)吾是以始而駭也凡人之言皆曰盈虚
倚伏去來之不可常或將大有爲也乃始厄困震悸(其季/切)於
是有水火之孽有羣小之愠勞苦変動而後能光明古之人
皆然斯道遼闊誕漫雖聖人不能以是必信是故中而疑也
以足下讀古人書爲文章善小學其爲多能若是而進不能
出群士之上以取顯貴者蓋無他焉(一本作無/他故焉)京城人多言
足下家有積貨士之好廉名者皆畏忌不敢道足下之善獨
自得之心蓄之衘忍而不出諸口以公道之難明而丗之多
嫌也一出口則嗤嗤者以爲得重賂僕自貞元十五年見足
下之文章蓄之者蓋六七年未甞言是僕私一身(一本/作已)而負
公道乆矣非特負足下也及爲御史尚書郎自以幸爲天子
近臣得奮其舌思以發明足下之鬱塞然時称道於行列猶
有顧視而竊笑者僕良恨脩巳之不亮素譽之不立而爲丗
嫌之所加常與孟幾道言而痛之(孟簡字/幾道)乃今幸爲天火之
所滌盪(天一本/作太字)凡衆之疑慮(疑一本/作所字)舉爲灰埃黔其廬赭其
垣(黔巨淹切/赭音者)以示其無有而足下之才能乃可以顯白而不
汚其實出矣是祝融回禄之相吾子也(祝融火正/回禄火神)則僕與幾
道十年之相知不若兹火一夕之爲足下譽也宥而彰之使
夫蓄於心者咸得開其喙(許穢/切)發䇿决科者授子而不慄雖
欲如嚮之蓄縮受侮其可得乎於兹吾有望於子(一本作/乎尔)是
以終乃大喜也古者列國有災同位者皆相吊許不吊災君
子惡之(事見左傳昭/公十八年)今吾之所陳若是有以異乎古故將吊
而更以賀也(元和二年參/元中進士第)顔曽之養其爲樂也大矣又何闕
焉足下前要僕文章古書極不忘候得数十幅乃併往耳呉
二十一武陵來言足不爲醉賦及對問大善可寄一本僕近
亦好作文與在京城時頗異思與足下輩言之桎梏甚固未
可得也因人南來致書訪死生不悉宗元白
増廣註釋音辯唐柳先生集卷之三十三
増廣註釋音辯唐栁先生集卷之三十四
　書
　　　與太學諸生喜詣闕留陽城司業書(貞元十四/年九月)
二十六日集賢殿正字栁宗元敬致尺牘大學諸生足下始
朝廷用諌議大夫陽公爲司業諸生陶煦醇懿熈然大洽于
兹四祀而巳詔書出爲道州僕時通籍光範門(按漢書志通/籍者為二尺)
(竹牒記其年紀名字物色懸/之宫門按省相應乃得入)就職書府聞之悒然不喜(悒乙/及切)
(不楽/也)非特爲諸生戚戚也乃僕亦失其師表而莫有所矜式
焉旣而署吏有傳致詔草者僕得觀之蓋主上知陽公甚熟
嘉美顯寵勤至備厚乃知欲煩陽公宣風裔土覃布美化于
黎獻也遂寛然少喜如獲慰薦于天子休命然而退自感悼
幸生明聖不諱之代不能布露所蓄論列大體聞于下執事
冀少見採取而還陽公之南也翌日退自書府就車于司馬
門外聞之於抱關掌管者道諸生愛慕陽公之德教不忍其
去頓首西闕下懇悃至願乞留如故者百數十人輒用撫手
喜甚震抃不寧不意古道復形于今僕甞讀李元禮嵇叔夜
傳(李膺/嵇康)觀其言太學生徒仰闕赴訴者僕謂訖千百年不可
覩聞乃今日聞而覩之誠諸生見賜甚盛於戯(音烏希潘云/与嗚呼同義)
始僕少時甞有意遊太學受師說以植志持身焉當時說者
咸曰太學生聚爲朋曹侮老慢賢有堕窳敗業而利口食者
(堕徒果切/窳以主切)有崇飾惡言而肆闘訟者有凌傲長上而誶罵有
司者(誶蘇内息醉/二切罵也)其退然自克特殊於衆人者無幾耳僕聞
之恟駭怛悸(陶虚勇虚容二切怛/當割切悸其季切)良痛其遊聖人之門而衆
爲是􁀨􁀨也(潘云􁀨徒合切詩噂沓背僧釋文沓作/􁀨注噂噂􁀨􁀨相對談語背則相憎)遂退託
郷閭家塾考厲志業過太學之門而不敢跼顧(跼音/局)尚何能
仰視其學徒者哉今乃奮志厲義出乎千百年之表何聞見
之乖刺歟(刺盧逹/切戾也)豈說者過也將亦時異人異無嚮時之桀
害者耶其無乃陽公之漸漬導訓明效所致乎夫如是服聖
人遺教居天子太學可無愧矣於戯陽公有博厚恢弘之德
能容善僞(一本能字/下有并字)來者不拒曩聞有狂惑小生依託門下
(貞元十四年大斈生薛約言事得罪謫連州陽/城送之郊外帝惡城黨有罪出為道州刺史)或乃飛文陳
愚醜行無頼而論者以爲言謂陽公過於納汙無人師之道
是大不然仲尼吾黨狂狷南郭獻譏(荀子法行篇南郭惠子/問於子貢曰夫子之門)
(何其/雜也)曽參徒七十二人致禍負芻孟軻館齊從者竊屨(並出/孟子)
彼一聖兩賢人継爲大儒然猶不免如之何其拒人也俞扁
之門不拒病夫(扁婢典切俞附/扁鵲古之良醫)繩墨之側不拒枉材師儒之
席不拒曲士理固然也且陽公之在于朝四方聞風仰而尊
之貪冒苟進邪薄之夫庻得少沮其志不遂其惡雖微師尹
之位而人實具瞻焉與其宣風一方覃化一州其功之逺近
又可量哉諸生之言非獨爲巳也於國體實甚冝願諸生勿
得私之想復再上故少佐筆端耳勗此良志俾爲史者有以
紀述也努力多賀(努奴古/切勉也)栁宗元白
　　　答韋中立論師道書
二十一日宗元白辱書云欲相師僕道不篤業甚淺近環顧
其中未見可師者雖甞好言論爲文章甚不自是也不意吾
子自京師來蠻夷間乃幸見取僕自卜固無取假令有取亦
不敢爲人師爲衆人師且不敢况敢爲吾子師乎孟子稱人
之患在好爲人師由魏晉氏以下人益不事師今之丗不聞
有師有輒譁笑之以爲狂人獨韓愈奮不顧流俗犯笑侮收
召後學作師說因抗顔而爲師丗果群怪聚罵指目牽引而
増與爲言詞(一本作/辭字同)愈以是得狂名居長安炊不暇熟又挈
挈而東如是者數矣(数色角/切頻也)屈子賦曰邑犬羣吠吠所怪也
(屈原楚詞懷沙/篇云屈其勿切)僕往聞庸蜀之南恒雨少日日出則犬吠于
以爲過言前六七年僕來南二年冬幸大雪踰嶺𬒳南越中
數州數州之犬皆蒼黄吠噬狂走者累日至無雪乃巳然後
始信前所聞者今韓愈旣自以爲蜀之日而吾子又欲使吾
爲越之雪不以病乎非獨見病亦以病吾子然雪與日豈有
過哉顧吠者犬耳度今天下不吠者幾人而誰敢衒怪於羣
目以召閙取怒乎僕自謫過以來益少志慮居南中九年增
脚氣病漸不喜閙豈可使呶呶者(呶尼/交切)早暮咈吾耳騷吾心
則固僵仆煩憒(僵音姜仆冨赴匐/三音憒古對切)愈不可過矣平居望外遭
齒舌不少獨欠爲人師耳抑又聞之古者重冠禮將以責成
人之道是聖人所尤用心者也數百年來人不復行近有孫
昌㣧者獨發憤行之旣成禮明日造朝至外廷薦笏言於卿
士曰某子冠畢應之者咸憮然(撫音武/改容也)京兆尹鄭叔則怫然
(佛符/弗切)曵笏却立曰何預我耶廷中皆大笑天下不以非鄭尹
而快孫子何哉獨爲所不爲也今之命師者大類此吾子行
厚而辭深凡所作皆恢恢然有古人形貌雖僕敢爲師亦何
所増加也假而以僕年先吾子聞道著書之日不後誠欲往
來言所聞則僕固願悉陳中所得者吾子茍自擇之取某事
去某事則可矣若定是非以教吾子僕材不足而又畏前所
陳者其爲不敢也決矣吾子前所欲見吾文旣悉以陳之非
以耀明于子聊欲以觀子氣色誠好惡何如也今書來言者
皆大過吾子誠非佞譽誣䛕之徒直見愛甚故然耳始吾㓜
且少爲文章以辭爲工及長乃知文者以明道是固不苟爲
炳炳烺烺(一作燁童云烺音/朗燁烺火明貌)務采色夸聲音而以爲能也凡
吾所陳皆自謂近道而不知道之果近乎逺乎吾子好道而
可吾文或者其於道不逺矣故吾每爲文章未甞敢以輕心
掉之(掉徒/弔切)懼其剽而不留也(剽匹/妙切)未甞敢以怠心易之懼其
弛而不嚴也未甞敢以昏氣出之懼其昧没而雜也未甞敢
以矜氣作之懼其偃蹇而驕也抑之欲其奥揚之欲其明踈
之欲其通廉之欲其節激而發之欲其清固而存之欲其重
此吾所以羽翼夫道也本之書以求其質本之詩以求其恒
本之禮以求其冝本之春秋以求其斷本之易以求其動此
吾所以取道之原也叅之榖梁氏以厲其氣參之孟荀以暢
其支參之莊老以肆其端參之國語以博其趣參之離騷以
致其幽參之太史以著其㓗此吾所以旁推交通而以爲之
文也凡若此者果是耶非耶有取乎抑其無取乎吾子幸觀
焉擇焉有餘以告焉茍亟來以廣是道子不有得焉則我得
矣又何以師云爾哉取其實而去其名無招越蜀吠怪而爲
外廷所笑則幸矣宗元復白(二本无/復字)
　　　答貢士元公瑾論仕進書
二十八日宗元白前時所枉文章諷讀累日辱致來簡受賜
無量然竊觀足下所以殷勤其文㫖者豈非深寡和之憤(和/胡)
(卧切宋玉云其曲/彌髙其和彌寡)積無徒之歎懷不能巳赴訴於僕乎如僕
尚何爲者哉且士之求售於有司或以文進或以行逹者稱
之不患無成足下之文左馮翊崔公先唱之矣秉筆之徒由
是増敬足下之行汝南周頴客又先唱之矣逢掖之列亦以
加慕(逢潘本作摓音逢以鍼鉄衣也掖音亦与腋/同礼記衣逢掖之衣逢猶大也大𬒮禅衣也)夫如是致
隆隆之譽不乆矣又何戚焉古之道上延乎下下倍乎上上
下洽通而薦能之功行焉故天子得冝爲天子者薦之於天
諸侯得冝爲諸侯者薦之於王大夫得冝爲大夫者薦之於
君士得冝爲士者薦之於有司薦於天堯舜是也薦於王周
公之徒是也薦於君鮑叔牙子罕子皮是也薦於有司而專
其美者則僕未之聞也是誠難矣古猶難之而况今乎獨不
得與足下偕生中古之間進相援也退相拯也已乃出乎今
丗雖王林國韓長孺復生(說苑衛靈公有士曰王林國有賢/人必進而任之無不逹也不能逹)
(退而與分其禄前漢韓安國字/長儒所推舉皆廉士賢於巳者)不能爲足下抗手而進以取
僇笑矧僕之齷齪者哉(潘云齷乙角切齪測角切小節也史/記作握齪注急促之貌前漢作握􁙆)
(注局/陿也)若將致僕於奔走先後之地而役使之(先蘇薦切/後胡豆切)則勉
充雅素不敢告憊(蒲拜/切)嗚呼始僕之志學也甚自尊大頗慕
古之大有爲者汨没至今自視鈌然知其不盈素望乆矣上
之不能交誠明逹德行延孔子之光燭于後來次之未能勵
材能興功力致大康于民垂不㓕之聲退乃倀倀於下列(倀/音)
(棖又丑良/切無見貌)呫呫於末位(呫能協日/渉二切)偃仰驕矜道人短長不亦
冐先聖之誅乎固吾不得巳耳樹勢使然也榖梁子曰心志
旣通而名譽不聞友之過也(出榖梁傳/昭公九年)蓋舉知揚善聖人不
非况足下有文行唱之者有其人矣繼其聲者吾敢闕焉其
餘去就之說則足下觀時而巳不悉宗元白
　　　答嚴厚輿論師道書
二十五日某白馮翊嚴生足下得生書言爲師之說怪僕所
作師友箴與答韋中立書欲變僕不爲師之志而屈巳爲弟
子凡僕所爲二文其卒果不異僕之所避者名也所憂者其
實也實不可一日忘僕聊歌以爲箴行且求中以益巳慄慄
不敢暇又不敢自謂有可師乎人者耳若乃名者方爲薄丗
笑罵僕脆怯尤不足當也内不足爲外不足當衆口雖懇懇
見迫其若吾子何實之要二文中皆是也吾子其詳讀之僕
見解不出此吾子所云仲尼之說豈易耶仲尼可學不可爲
也學之至斯則仲尼矣未至而欲行仲尼之事若宋襄公好
霸而敗國卒中矢而死(事出左傳僖/公二十三年)仲尼豈易言耶馬融鄭
玄者二子獨章句師耳今丗固不少章句師僕幸非其人吾
子欲之其有樂而望吾子者矣言道講古窮文辭以爲師則
固吾屬事僕才能勇敢不如韓退之故又不爲人師人之所
見有同異吾子無以韓責我若曰僕拒千百人又非也僕之
所拒拒爲師弟子名而不取當其禮者也若言道講古窮文
辭有來問我者吾豈甞瞋目閉口邪(瞋称人切/怒目也)敬叔吾所信
愛(吕恭字/敬叔)今不得見其人又不敢廢其言(一本無不字却/言字下有哉字)吾
子文甚暢逺恢恢乎其闢大路將疾馳也攻其車肥其馬長
其筴(即䇿/字)調其六轡中道之行大都捨是又奚師歟亟謀於
知道者而考諸古師不乏矣幸而亟來(亟去/吏切)終日與吾子言
不敢倦不敢愛不敢肆苟去其名全其實以其餘易其不足
亦可交以爲師矣如此無丗俗累而有益乎已古今未有好
道而避是者宗元白
　　　報袁君陳秀才避師名
秀才足下僕避師名乆矣往在京師後學之士到僕門日或
數十人僕不敢虚其來意有長必出之有不至必惎之(惎渠/記切)
(教/也)其教也雖若是當時無師弟子之說其所不樂爲者非以
師爲非弟子爲罪也有兩事故不能自視以爲不足爲一也
丗乆無師弟子决爲之且見非且見罪懼而不爲二也其大
說具答韋中立書今以往可觀之秀才貌甚堅辭甚強僕自
始覿固竒秀才及見兩文愈益竒雖在京都日數十人到門
者誰出秀才右耶前巳畢秀才可爲成人僕之心固虚矣又
何鯤鵬互郷於尺牘哉(一本何下/更有辱字)秋風益髙暑氣益衰可偶
居卒談秀才時見咨僕有諸内者不敢愛惜大都文以行爲
本在先誠其中其外者當先讀六經次論語孟軻書皆經言
左氏國語莊周屈原之辭稍采取之榖梁子太史公甚峻㓗
可以出入餘書俟文成異日討也其歸在不出孔子此其古
人賢士所懔懔者求孔子之道不於異書秀才志於道愼勿
怪勿雜勿務速顯道苟成則勃然爾(勃潘本作/曰角切/与慤同一本作慤字)乆
則蔚然爾(蔚音尉又/紆勿切)源而流者歳旱不涸蓄榖者不病凶年
蓄珠玉者不虞殍死矣然則成而乆者其術可見雖孔子在
爲秀才計未必過此不具宗元白
　　　答韋珩示韓愈相推以文墨事書(珩音/行)
足下所封示退之書云欲推避僕以文墨事且以勵足下若
退之之才過僕數人尚不冝推避於僕非其實可知(一本無/可知字)
固相假借爲之詞耳退之所敬者司馬遷揚雄遷於退之固
相上下若雄者如太玄法言及四愁賦(揚雄以爲詞莫䴡於/相如作四賦謂丼泉)
(河東羽獵長楊賦/後人妄加愁字也)退之獨未作耳決作之加恢竒至他文過
揚雄逺甚雄文遣言措意(文一本/作之字)頗短局滯澁不若退之猖
狂恣睢肆意有所作(睢肆一本作肆寓潘云恣七咨切/又如字睢許維許鼻二切自得貌)若然
者使雄來尚不冝推避而况僕耶彼好奬人善以爲不屈巳
善不可奬故慊慊云爾也(一本無/也字)足下幸勿信之且足下志
氣髙好讀南北史書通國朝事穿穴古今後來無能和(胡卧/切一)
(本作/加字)而僕稚騃卒無所爲但赼趄文墨筆硯淺事(赼千咨切/趄千余切)
今退之不以吾子勵僕而反以僕勵吾子愈非所冝然卒篇
欲足下自挫抑合當丗事以固當雖僕亦知無出此吾子年
甚少知巳者如麻不患不顯患道不立耳此僕以自勵亦以
佐退之勵足下不宣宗元頓首再拜
　　答貢士廖有方論文書
三日宗元白得秀才書知欲僕爲序然吾爲文非苟然易也
於秀才則吾不敢愛吾在京都時好以文寵後輩由吾文知
名者亦爲不少焉自遭　逐禁錮益爲輕薄小兒譁囂群朋
増飾無狀當途人率謂僕垢汚重厚舉將去而逺之今不自
料而序秀才秀才無乃未得嚮時之益而受後事之累(去/聲)吾
是以懼㓗然盛服而與負塗者處而又何頼焉然觀秀才勤
懇意甚乆逺不爲湏刻私利欲以就文雅則吾曷敢以讓當
爲秀才言之然而無顯出於仐之丗視不爲流俗所扇動者
乃以示之旣無以累秀才亦不増僕之詬罵也計無冝於此
若果能是則吾之荒言出矣宗元白
　　　答貢士䔥纂求爲師書(求爲一本/作欲相字)
十二日宗元白始者負戴經籍退跡草廬塊守䝉陋坐自擁
塞不意足下曲見記憶逺辱書訊貺以髙文開其知思(並去/聲)
而又超僕以宗師之位貸僕以丘山之號流汗伏地不知逃
匿幸過厚也前時獲足下灌鍾城銘竊用唱導於聞人僕常
赧然羞其僣踰今覧足下尺牘殷勤備厚似欲僕賛譽者此
固所願也詳視所貺曠然以喜是何㫖趣之博大詞采之蔚
然乎鼓行於秀造之列此其戈矛矣舉以見投爲賜甚大俯
用討度不自謂冝顧視何德而克堪哉且又教以耘其蕪穢
甚非所冝僕不敢聞也其他唯命宗元白
　　　報崔黯秀才書(黯潘本/作翦)
崔生足下辱書及文章辭意良髙所嚮慕不凡近誠有意乎
聖人之言然聖人之言期以明道學者務求諸道而遺其辭
辭之傳於丗者必由於書道假辭而明辭假書而傳要之之
道而巳耳道之及及乎物而巳耳斯取道之内者也今丗因
貴辭而矜書粉澤以爲工遒蜜以爲能不亦外乎吾子之所
言道匪辭而書其所望於僕亦匪辭而書是不亦去及物之
道愈以逺乎僕甞學聖人之道身雖窮志求之不己庻幾可
以語於古恨與吾子不同州部閉口無所發明觀吾子文章
自秀士可通聖人之說今吾子求於道也外而望於予也愈
外是其可惜歟吾且不言是負吾子数千里不弃朽廢者之
意故復云爾也凡人好辭工書者皆病癖也(癖音辟/腹病也)吾不幸
蚤得二病學道以來日思砭鍼攻熨(泛悲廉彼驗二切以石/刺病也鍼諸深切与針)
(同熨紆勿/切火熨也)卒不能去纒結心腑牢甚願斯須忘之而不克竊
甞自毒今吾子乃始欽欽思易吾病不亦惑乎斯固有潜塊
積瘕中子之内藏(瘕音遐女病也玉篇又攻遐攻許二切/乆病也腹中病也中丁仲切藏才浪切)恬
而不悟可憐哉其卒與我何異均之二病書字益下而子之
意又益下則子之病又益篤甚矣子癖於伎也吾甞見病心
腹人有思㗖土炭(㗖徒濫切/與敢同)嗜酸鹹者不得則大戚其親愛
之者不忍其戚因探而與之觀吾子之意亦巳戚矣吾雖未
得親愛吾子然亦重來意之勤有不忍矣誠欲分吾土炭酸
鹹吾不敢愛但逺言其證不可也俟靣乃悉陳吾狀未相見
且試求良醫爲方巳之苟能巳大善則及物之道專而易通
若積結旣定醫無所能巳幸期相見時吾決分子其㗖嗜者
不具宗元白
　　　答吳秀才謝示新文書
某白向得秀才書及文章類前時所辱逺甚多賀多賀秀才
志爲文章又在族父處(族父想謂呉武陵或曰子/厚自謂其族父柳公綽耳)蚤夜孜孜
何畏不日日新又日新也雖間不奉對苟文益日新則若亟
見矣夫觀文章冝若懸衡然増之銖兩則俯反是則仰無可
私者秀才誠欲令吾俯乎則莫若増重其文今觀秀才所増
益者不啻銖兩吾固㐲膺而俯矣愈重則吾俯茲甚秀才其
懋焉苟増而不巳則吾首懼至地耳又何聞疎之患乎還荅
不悉宗元白
　　　復杜温夫書
二十五日宗元白兩月來三辱生書書皆逾千言意者相望
僕以不對答引譽者然僕誠過也而生與吾文又十卷噫亦
多矣文多而書頻吾不對答而引譽冝可自反而來徴不肯
相見(一本肯/作曰)亟拜亟問其得終無辭乎凡生十卷之文吾巳
略觀之矣吾性騃滯多所去甚諭安敢懸斷是且非耶書􁗉
吾必曰周孔(􁗉與抵同一本/下疊周孔子)安可當也語人必於其倫生以
直躬見􁗉冝無所䛕道(一本無/道字)而不幸乃曰周孔吾豈得無
駭怪且疑生悖亂浮誕無所取幅尺以故愈不對答來栁州
見一刺史即周孔之今而去我道連而謁於潮之二邦又得
二周孔去之京師京師顯人爲文詞立聲名以千数又冝得
周孔千百何吾生胷中擾擾焉多周孔哉吾雖少爲文不能
自雕斵引筆行墨快意累累(倫追/切)意盡便止亦何所師法立
言狀物未甞求過人亦不能明辨生之才致但見生周助字
不當律令唯以此奉荅所謂乎歟耶哉夫者疑辭也矣耳焉
也者決辭也今生則一之宜考前聞人所使用與吾言類且
異愼思之則一益也庚桑子言藿蠋鵠卵者吾取焉(潘云蠋/音蜀豆)
(藿中大青蟲也鵠胡沃切莊子曰奔/蜂不能化藿蠋越雞不能伏鵠卵)道連而謁於潮其卒可
化乎然丗之求知音者一遇其人或爲十数文即務徃京師
急日月犯風雨走謁門户以冀苟得今生年非甚少而自荆
來栁自栁將道連而謁於潮途逺而深矣則其志果有異乎
又狀貌嶷然類丈夫(嶷魚/力切)視端形直心無岐徑其質氣誠可
也獨要謹充之爾謹充之則非吾獨能生勿怨(一本生字/下有宜字)亟
之二邦以取法時思吾言非固拒生者孟子曰余不屑之敎
誨也者是亦教誨而巳矣宗元白
　　　上門下李夷簡相公書
日月使持節栁州諸軍事守栁州刺史栁宗元謹獻書于相
公閤下(謹字下一本/有再拜字)宗元聞有行三塗之艱而墜千仞之下
者(左傳昭公四年注三/塗在河南陸渾縣南)仰望於道號以求出過之者日千百
人皆去而不顧就令哀而顧之者不過攀木俯首深矉太息
(矉頻賔/二音)良乆而去耳其卒無可奈何然其人猶望而不止也
俄而有若烏獲者持長綆千㝷(綆古杏切/汲井繩也)徐而過焉其力足
爲也其器足施也號之而不顧顧而曰不能力則其人知必
死於大壑矣何也是時不可遇而幸遇焉而又不逮乎已然
後知命之窮勢之極其卒呼憤自斃(音/弊)不復望於上矣宗元
曩者齒少心銳徑行髙歩不知道之艱以䧟乎大阨窮躓殞
墜廢爲孤囚日號而望者十四年矣其不顧而去與顧而深
矉者俱不乏焉然猶仰首伸吭張目而視(吭抗剛二/音咽也)曰庶幾
乎其有異俗之心非常之力當路而垂仁者耶今閤下以仁
義正直入居相位宗元實竊拊心自慶以爲獲其所望故敢
致其詞以聲其哀若又捨而不顧則知沉埋踣斃無復振矣
(踣滿/墨切)伏惟動心焉宗元得罪之由致謗之自以閤下之明其
知之乆矣繁言蔓詞秪益爲黷伏惟念墜者之至窮錫烏獲
之餘力舒干㝷之綆垂千仞之艱致其不可遇之遇以卒成
其幸庶號而望者得畢其誠無使呼憤自斃没有餘恨則士
之死於門下者宜無先焉生之通塞决在此舉無任戰汙隕
越之至不宣宗元惶恐再拜
増廣註釋音辯唐柳先生集卷之三十四
増廣註釋音辯唐柳先生集卷之三十五
啓
　　　上廣州趙宗儒尚書啓(一本啓上更/有陳情字)
某啓某天罰深重餘息苟存(元和元年子厚母/盧氏卒于永州)沉竄竢罪朝
不圖夕伏謁無路不任荒恋之誠伏念宗元𥘉授御史之日
尚書與杜司空(杜黄/裳)先賜臨顧光耀里閭下情至今尚増惶
惕頃以黨與進退投竄零陵囚繫所迫不得歸奉松檟哀荒
窮毒人理所極親故遺忘(音/望)况於他人朝夕之急饘粥難継
(饘諸延切/亦作􁊾)宗祀所重不敢死亡偷視累息巳逾数月伏以尚
書德量弘納義風逺揚收撫之恩始於枯朽敢以餘喘上累
深仁伏惟側然見哀使得存濟慺慺荒懇(慺音娄恭謹/貌一曰勤也)叩顙
南望竊以動心於無情之地施恵於不報之人古烈尚難况
在今日而率然干冐决不自疑者蓋以聞風之日乆嚮德之
誠至振髙義於流俗之外合大度於古人之中獨有望於閤
下而巳非敢以㝷常祈向之禮當大賢匍匐之仁(匍音扶又/音蒲匐音)
(伏又蒲墨切詩云凡/民有䘮匍匐救之)夙夜忖度果於自卜方在困辱不敢多
言伏𥿄惶恐不勝戰􁈮謹啓
　　　上西川武元衡相公謝撫問啓
某啓某愚陋狂簡不知周防失於夷途䧟在大罪伏匿嶺下
于今七年追念往愆寒心飛魄幸䝉在宥得自循省豈敢徹
聞於廊廟之上見志於樽爼之際以求心於萬一者哉相公
以含弘光大之德廣慱淵泉之量不遺垢汚先賜榮示奉讀
流涕以懼以悲屏營舞躍不敢寧處(屏歩丁切屏/營恐懼皃)是將收孟
明於三敗(左傳秦孟明伐鄭晋敗孟明于殽乃三年孟明伐/晉晉敗于彭衙次年孟明伐晋淸河焚舟晉師不)
(出)責曹沬於一舉(沬莫貝莫佩二切史記曹沬為魯將与齊/戦三敗北莊公十三年与齊相公盟于柯)
(沫執七首刼桓公公/乃許盡歸魯之侵地)俾折脅臏脚之倫(臏音牝刑名前漢鄒/陽上書司馬喜臏脚)
(於宋卒相中山范雎拉/脅折歯於魏卒為應侯)得自拂飾以期效命於鞭䇿之下此
誠大君子并容廣覧棄瑕録用之道也自顧孱鈍無以克堪
祗受大賜豈任負戴精誠之至烔然如日拜伏無路不勝惶
惕輕冐威重戰汗交深
　　　謝襄陽李夷簡尚書撫問啓
某啓當州貟外司馬李㓜清傳示尚書委曲特賜記憶過蒙
存問捧讀喜懼浪然涕流(浪音/郎)慶幸之深出自望外伏惟尚
書鶚立朝端風行天下入統邦憲出分主憂控此上游式是
南服凡海内奔走之士思欲修容於轅門之外躡履於油幢
之前(憧傳/江切)譬之渉蓬瀛登崑䦘(䦘音浪海中三神山曰蓬萊/方丈瀛州又崑崙山有三角)
(一角正比名閬風巔一角正西北/名玄圃堂一角正東名崑崙宫)不可得而進也某負罪淪
伏聲銷跡滅固丗俗之所棄親友之所遺敢希大賢曲見存
念是以展轉欷歔晝詠宵興願爲厮役以報恩遇瞻仰仰霄漢
邈焉無由網羅未解縱羽翼而何施囊檻方堅雖虎豹其焉
往不任踊躍懇戀之至謹奉啓起居輕黷威嚴倍増戰越
　　　賀趙江陵宗儒辟符載啓
某啓伏聞以武都符載爲記室天下立志之士雜然相顧継
以歎息知爲善者得其歸嚮流言者有所間執直道之所行
義風之所揚堂堂焉實在荆山之南矣幸甚幸甚夫以符君
之藝術志氣爲時聞人才位未㑹盤桓固乆中間因縁䧟在
危邦與時偃仰不廢其道(符載為韋臯支使時為刘闢直賛/云行義則固輔仁則通它年良覿)
(麟閣之中及闢敗載素服請罪髙崇文/以其賛有行義輔仁之語礼而釋之)而爲見忌嫉者横致
唇吻房給事以髙節特立明之於朝王吏部以清議自任辨
之於外然猶小人浮議困在交㦸(前漢刘向傳註/交㦸謂守衛者)凡諸侯之
欲得符君者城聮壤接而惑於騰沸環視相讓莫敢先舉及
受署之日則皆開口垂臂帳望悼悔譬之求珠於海而徑寸
先得則衆皆快然罷去知竒寳之有所歸也嗚呼巧言難明
下流多謗(一本作/訕字)自非大君子出丗之氣則何望焉瞻望清
風若在天外無任感激欣躍之至輕瀆陳賀不勝戰越不宣
　　　與邕州李域中丞論陸卓啓
某啓伏以至公之道施恩而不求報奬善而不爲功所以振
宣幽光激勵頽俗誠大君子所蓄積也竊見故招討判官試
右衛胄曹參軍陸卓生禀清操長於吏理累仕所至必有休
聲(至一本作日/有一本作獲)再舉府曹績用茂著湏以狂賊李元慶刼取
留後擅樹兇徒搆災扇禍期在旦夕一夫見刃莫爲已用而
卓以此時特立不懼終前強暴以寧師人旣而不幸嬰疾物
故不獲一日趨事以受其職有功未報有善未録伏承閤下
言論之餘每所嗟異優給家屬恩禮特殊行道之人皆所欽
伏儻録其事跡奏一贈官使懷憤之魂知感恩於地下秉志
羸頓不知所赴儻非至仁厚徳深加憫恤則流散轉死期在
須臾某幸𬒳縲囚乆沐恩造至於骨肉又荷哀矜循念始終
感懼無地謹勒祗承人沉澹奉啓陳謝下情輕瀆
　　　上湖南李中丞啓(一本啓字上/有不廪食字)
某啓某甞讀列子書有言於鄭子陽者曰列禦寇蓋有道之
士也居君之地而窮若不好士使之然乎子陽於是以君命
輸粟於列子列子不受(出列子/說符篇)固常髙其志又讀孟子書言
諸侯之於士曰使之窮於吾地則賙之賙之亦可受也又怪
孟子以希聖之才命代而出不卓然自異以㓗白其德取食
於諸侯不以爲非断而言之則列子獨任之士唯已一毛之
爲憂故遁以自免孟子兼濟之士唯利萬物之爲謀故當而
不辭今宗元處則無列子之道出則無孟子之謀窮則去讓
而自求至則捧受而無慙斯固爲貪凌苟冐人矣董生曰明
明求財利唯恐困乏者庻人之事也(董仲舒/䇿云)是皆詬耻之大
者而無所避之何也以爲士則黜辱爲農則斥逺無伎不可
以爲工無貲不可以爲商抱大罪處窮徼(音/呌)以當惡歳而無
廪食又不自列於閤下則非所以待君子之意也伏惟覧子
陽孟子之說以垂德惠無使惶惶然控于他邦重爲董生所
笑則縲囚之幸大矣
　　　上桂州李中丞薦盧遵啓
凡士之當顯寵貴劇則其受賜於人也無德心焉何也彼將
曰吾勢能得之是其所出者大而其報也必細居窮厄困辱
則感槩捧戴萬萬有加焉是其所出者小而其報也必巨審
矣故凡明智之君子務其巨以遺其細則功業光乎當時聲
名流乎無窮其所以激之於中者異也若宗元者可謂窮厄
困辱者矣丗皆背去顦顇矌野獨頼大君子以明智垂仁問
訊如平生光燿囚錮若𬒳文繡嗚呼丗之知止足者鮮矣旣
受厚遇則又有不已之求以黷閤下之嚴威然而亦欲出其
感槩捧戴而效其巨者伏惟閤下留意裁擇幸甚幸甚伏以
外族積德儒厚以爲家風周齊之間兄弟三人咸爲帝者師
(解見前送/盧遵序)孝仁之譽髙於他門伯舅叔仲咸以孝德通于鬼
神爲文士所紀述相國彭城公甞號于天下名其孝以求其
類則其後咸宜碩大光寵以充神明之心今乃彫䘮淪落莫
有逹者豈與善之道無可取耶(老子云天道無/親常與善人)獨内弟盧遵
其行類諸父靜專温雅好禮而信飾以文墨逹于政事今所
以聞於閤下者無怍於心無愧於色焉以宗元棄逐枯槁故
不求逺仕務顯名而又難乎其進也竊髙閤下之舉賢容衆
故願委心焉則施澤於遵過於厚賜小人也逺矣以今日之
形勢而不廢其言使遵也有籍名於天官獲禄食以奉養用
成其志一舉而有知恩之士二焉可不謂務其巨者乎伏惟
試詳擇焉言而無實罪其敢逃(一本罪字下有也字/逃字下有大譴字)進退恐
懼不知所裁不宣謹啓
増廣註釋音辨唐栁先生集卷之三十五
増廣註釋音辯唐柳先生集卷之三十六
啓
　　　上權德輿𥙷闕温卷啓(時年十八一本啓/字上有決進退字)
𥙷闕執事宗元聞之重逺輕邇賤視貴聽所由古矣切以宗
元㓜不知耻少又躁進拜揖長者自干㓜年是以簉俊造之
末跡(簉𥘉/敕切)厠牒計之下列賈藝求售(賈音/古)􁓊無善價(􁓊苦必/苦覔二)
(切)載文筆而都儒林者匪親乃舊率皆携撫相示談笑見眤
喔咿逡廵爲逹者嗤(喔一角切咿於祈切/逡七倫切嗤音蚩)無乃覩其樸者鄙
其成狎其㓜者薄其長耶將行不拔異操不砥礪學不該廣
文不炳燿實可鄙而薄耶今鴛鷺充朝而獨干執事者特以
顧下念舊收接儒素異乎他人耳敢問厥由庻幾告之俾識
去就幸甚幸甚仐將慷慨激昂奮攘布衣縱談作者之筵曳
𥚑名卿之門抵掌峩弁厚自潤澤進越無恧汙逹者之視聽
狂狷愚妄固不可爲也復欲俛黙惕息疊足榻翼拜祈公侯
之閽跪邀賢逹之車竦魂慄股兢恪危懼榮者倦之彌忿厥
心又不可爲也若愼守其常確執厥中固其所矣則又色平
氣柔言訥性魯無特逹之節無推擇之行瑣瑣碌碌一孺子
耳孰謂其可進孰謂其可退抑又聞之不鼓踴無以超泥塗
不曲促無以由險艱不守常無以處明分不執中無以趍夷
軌今則鼓踴乎曲促乎守其常而執厥中乎浩不知其冝矣
進退無倚宵不遑寐乃訪于故人而咨度之其人曰𥙷闕權
君著名踰紀行爲人髙言爲人信力學掞文(掞以/冉切)時儕稱雄
(時一本/作朋)子亟拜之足以發揚對曰衷燕石而履玄圃(宋人得/燕石以)
(爲宝周客觀之笑曰此燕石也与瓦甓不殊/又崑崙山有玄圃晋書云若玄圃之積玉)帶魚目而游漲
海(文選盧諶詩序夜光投於魚目/注夜光宝珠也魚目乱真珠也)秪取誚耳曷予𥙷乎其人
曰跡之勤者情必生焉心之恭者情必報焉况子之文不甚
鄙薄者乎茍或勤以奉之恭以下之則必勗勵爾行煇燿爾
能言爲建瓴(建音謇瓴音零/出前髙祖紀)晨發夕𬒳聲馳而響溢風振而
草靡可使尺澤之鯢(研奚/切)奮鱗而縱海密網之鳥舉羽而翔
霄子之一名何足就矣庶爲終身之遇乎曷不舉馳聲之資
挈成名之基授之權君然後退行守常執中之道斯可也愚
不敏以爲信然是以有前日之拜又以爲色取象恭大賢所
飫朝造夕謁大賢所倦性頗踈野竊又不能是以有今兹之
問仰惟覧其鄙心而去就之㓗誠齋慮不勝至願謹再拜
　　　上大理崔大卿應制舉啓(一本啓字上/有不敏字)
古之知巳者不待來求而後施德舉能而巳其受德者不待
成身而後拜賜感知而巳故不叩而享不介而合則其舉必
至而其感亦甚斯道遁去遼闊千祀何爲乎今之丗哉若宗
元者智不能經大務断大事非有恢傑之才學不能探奥義
窮章句爲腐爛之儒雖或寘力於文學勤勤懇懇于歳時然
而未能極聖人之規矩恢作者之聞見勞費翰墨徒爾拖逢
掖曵大帶游於朋齒且有愧色豈有能乎哉閤下何見待之
厚也始者自謂抱無用之文戴不肖之容雖振身泥塵仰晞
雲霄何由而能哉遂用収視内顧頫首絶望(頫與/俯同)丼以没没
也今者果不自意他日瑣瑣之著述幸得流於袵席接在視
聽閤下乃謂可以蹈逺大之途及制作之門决然而不疑介
然而獨德是何収採之特逹而顧念之勤備乎且閤下知其
爲人何如哉其皃之美陋質之細大心之賢不肖閤下固未
知也而一遇文字志在濟拔斯盖古之知已者巳故曰古之
知已者不待來求而後施德者也然則亟來而求者誠下科
也宗元向以應博斈宏詞之舉㑹閤下辱臨考第司其升降
當此之時意謂運合事并適丁厥時其私心日以自負也無
何閤下以鯤鱗之勢不容尺澤悠爾而自放廓然而髙邁其
不我知者遂排逐而委之委之誠當也使古之知已猶在豈
若是求多乎哉夫仕進之路昔者竊聞于師矣太上有專逹
之能乗時得君不由乎表著之列而取將相行其政焉其次
有文行之美積能累榮不由乎舉甲乙歴科第登乎表著之
列顯其名焉又其次則曰吾未甞舉甲乙也未甞歴科第也
彼朝廷之位吾何修而可以登之乎必求舉是科也然後得
而登之其下不能知其利又不能務其往則曰舉天下而好
之吾何爲獨不然由是觀之有愛錐刀者以舉是科爲恱者
也有爭㝷常者以登乎朝廷爲恱者也有慕權貴之位者以
將相爲恱者也有樂行其政者以理天下爲恱者也然則舉
甲乙歴科第固爲末而巳矣得之不加榮䘮之不加憂苟成
其名於逺大者何𥙷焉然而至於感知之道則細大一矣成
敗亦一矣故曰其受德者不待成身而後拜賜然則幸成其
身者固末節也蓋不知來求之下者不足以収特逹之士而
不知成身之末者不足以承賢逹之遇審矣伏以閤下徳足
以儀丗才足以輔聖文足以當宗師之位學足以冠儒術之
首誠爲賢逹之表也顧視下輩豈容易而収哉而宗元樸野
昧劣進不知退不可以言乎德不能植志於義而必以文字
求逹不可以言乎才秉翰執簡敗北而歸不可以言乎文登
埸應對刺繆經旨(刺力葛/切乖也)不可以言乎學固非特逹之器也
忖省陋質豈容易而承之哉叨冐大遇穢累髙鍳喜懼交争
不克寕居竊感荀罃如實出已之德(罃音甖左傳成公三年/荀罃之在楚也鄭賈人)
(有將寘禇中以出旣謀之未行而楚人/歸之賈人如晋荀罃善視之如实出己)敢希豫譲國士遇我
之報(史記/云)伏候門屏敢俟招納謹奉啓以代投刺之禮伏惟
以知已之道終撫薦焉不宣宗元謹啓
　　　上裴晉公度獻唐雅詩啓
宗元啓伏以周漢二宣中興之業歌於大雅載在史官然而
申甫作輔方召專淮夷之功(申伯甫侯/方叔召虎)魏邴謀謩辛趙致罕
羌之績(魏相邴吉辛武賢趙充國潘云罕許/旱切字當作䍐开口堅切羗之别種)文武所注中外
莫同伏惟相公天授皇家聖賢克合謀叶德一以致太平入
有申甫魏邴之勤出兼方召辛趙之事東取淮右(平呉元/濟也)北
服恒陽(恒陽恒州也謂成德莭度使王/承宗献德棣二州遣子入侍)略不代出功無與譲
故天下文士皆願秉筆牘勤思慮以賛述洪烈闡揚大勲宗
元雖敗辱斥逐守在蠻裔猶欲振發枯槁决䟽潢汙罄效蚩
鄙少佐豪髪謹撰平淮夷雅二篇恐懼不敢進献私願徹聲
聞于下執事庻宥罪戾以明其心出位僣言惶戦交積無任
踊躍屏營之至不宣宗元謹啓
　　　上襄陽李僕射愬獻唐雅詩啓
宗元啓昔周宣中興得賢臣召虎師出江漢以平淮夷故其
詩曰江漢之滸王命召虎(滸音虎召/与邵同)其卒章曰于周受命自
召祖命以明虎者召公之孫克承其先也今天子中興而得
閤下亦出江漢以平淮夷克承于先西平王(李晟封西平/王愬之父也)其
事正類然而未有嗣大雅之說以布天下以施後代豈聖唐
之文雅獨後於周室哉宗元身雖䧟敗而其論著往往不爲
丗屈意者殆不可自薄自匿以墜斯時苟有輔萬分之一雖
死無憾謹撰平淮夷雅二篇齋沐上獻誠醜言淫聲不足以
當金石庻継代洪烈稗官里人得採而歌之(稗蒲懈切前漢/志小說家者流)
(盖出於稗官注細米為稗街談巷說其細碎之言也王者欲/知閭巷風俗故立稗官使称說之又國語云為里人所命次)
(注里/宰也)不勝憤踊之至輕瀆威重戦越交深謹啓
　　　上楊州李吉甫相公獻所著文啓
宗元啓始閤下爲尚書郎薦寵下輩士之顯於門闥者以十
数而某尚㓜不得與於斯役及閤下遭䜛妬在外十餘年又
不得效薄伎於前以希一字之襃貶公道之行也閤下乃始
爲賛書訓辭擅文雅於朝以宗天下(永貞元年李吉甫爲考/功郎中知制誥十二月)
(爲中書舎人/翰林斈士)而某又以此時去表著之位受放逐之罰荐仍
囚錮視日請命進退違背思欲一日伏在門下而不可得常
恐抱斯志以没卒無以知於門下冥冥長懷魂魄幽憤故敢
及其能言貢書編文冒昧嚴威以畢其志伏惟觀覧焉幸甚
幸甚閤下相天子致太平用之郊報則天神降地祗出用之
經邦則百貨殖萬物成用之文教則經術興行用之武事則
暴亂翦滅依倚而冒榮者盡去幽隱而懷道者畢出然後中
分主憂以臨東諸侯而天下無患(元和三年九月李吉/甫罷爲淮南莭度使)盛德
大業光明如此而又有周公接下之道斯宗元所以廢錮濵
死而猶欲致其志焉閤下倘以一言而揚舉之則畢命荒裔
獨此生伏以淮海劇九天之遥瀟湘叅百越之俗傾心積念
長懸星漢之上流形委骨永淪魑魅之群(魑抽知切魅莫覬/切韓文云居蛮夷)
(之地與魑/魅為羣)何以報恩唯當結草(左傳魏/顆事)無任喜懼感戀之至
　　　上江陵趙相公寄所著文啓(趙宗/需)
宗元啓宗元往者甞侍坐於崔比部(崔鵬字/元翰)聞其言曰今之
爲文莫有居趙司勲右者(貞元年趙宗儒自翰林/斈士再迁司勲貟外郎)自是恒欲
飾其所論著薦之閤下病其未就將進且退者殆十数焉幸
以廢逐伏匿獲伸其業類於向者若有可觀然又以罪惡顯
大甘死荒野不能出其固陋以求知於閤下則固昧昧徒生
於世矣謹獻雜文十首倘還以数字定其是非使得存於丗
則雖生與蠻夷居魂與魑魅游所不辭也輕瀆威重伏増惶
灼(一本作/戦惶)謹啓
　　　上嚴東川寄劒門銘啓(嚴礪)
宗元伏惟僕射以仁厚蓄生人以勇義平國難而劒門用兵
之事最爲天下唱首取其險固爲我要衝(元和元年礪以山/南西道節度討刘)
(闢拔劒州斬其刺史文昭/德因分守險阻潰其腹心)王師得以由其門而入仿佯布濩
(仿旁旁二音佯音羊/濩胡故切布濩散也)遂無留滯是閤下之勲力冝著於萬祀
而不巳也宗元負罪俟命晷刻觀望道里深逺不得悉聞當
時之威聲然而竊以累受顧念踊躍盛德恐没身炎瘴卒無
以少報於閤下是以晝夜恟恟(平上二/音恐也)不克自寕今身雖敗
弃庻幾其文猶或傳於丗又焉知非因閤下之功烈所以爲
不朽之一端也敢黙黙而已乎謹撰劒門銘一首惶恐献上
誠無以稱宏大之略亦足以發平生之心不勝慚懼戦越之
至
　　　上江陵嚴司空獻所著文啓(嚴綬)
宗元啓伏念往歳司空由尚書郎出貳太原宗元獲於天長
(驛名/也)専用候謁㐲蒙叙以丗舊許造門䦨自後司空累膺寵
榮位極公輔宗元得罪朝列竄身湘南霄漢益髙泥塵永弃
瞻仰遼絶陳露無由司空統臨舊荆控制南服道路非逺德
化所覃是敢奮起幽淪仰希光耀伏惟憫怜孤賤特肆撫存
則縲紲之辱有望蠲除鳴吠之能猶希效用謹献雜文七首
伏惟以一字定其褒貶終身之幸無以加焉上瀆威嚴伏増
戦越
　　　上嶺南鄭相公所著文啓(鄭絪)
宗元啓伏見與當州韋使君書猥賜存問驚忤悼懼交動於
中循念竟日若無容措幸甚幸甚宗元素乏智能復闕周慎
一自得罪八年于今兢愧弔影追咎旣往自以終身沈廢無
跡自明不意相國垂愍特記名姓守穾奥者忽仰晞於白日
(潘云奥於到切穾一呌切尔雅西南隅謂之奥東南隅謂之/突郭璞云奥謂室中隱奥之処礼曰婦室聚穾穾亦隱奥)
負泥塗者遂自濯於清源快心暢目不知所喻㐲以聖人之
道與其進也不保其往故敢藻飾文字洗滌心神致之門下
祗俟嚴命伏惟收撫奬勵以成其終謹献雜文三十六首冒
昧上瀆無任踊躍惶恐之至
　　　上李中丞所著文啓(即湖南/李中丞)
宗元啓宗元無異能獨好爲文章始用此以進終用此以退
今者畏罪悔咎伏匿惴慄猶未能去之時時舉首長吟哀歌
舒泄幽鬱因取筆以書紉韋而編(紉女/巾切)略成数卷伏念閤下
以文章昇大僚統方隅而宗元幸縁罪辜得與編人齒於部
内不以此時露其所爲以希大君子顧視則爲陋劣而自弃
也敢飾近文及在京師官命所草者凡三卷合四十三卷不
敢繁故也倘或以爲有可采者當繕録其餘以増凡席之汚
去就鄙野伏用兢惶謹啓
　　　上裴行立中丞撰訾家洲記啓(訾即移切/又音紫)
右伏奉處分令撰訾家洲亭記伏以境之殊尤者必待才之
絶妙以極其詞今是亭之勝甲於天下而猥顧鄙陋使爲之
記伏受嚴命不敢固讓退自揣度惕然汙流累奉游宴切觀
物象渉旬摸擬不得萬一竊伏詳忖進退若墜乆稽篆刻則
有違慢之辜速課空薄又見踈蕪之累愆期廢事尤所戦慄
(愆与/愆同)謹修撰訖上献退自跼蹐(音局/脊)不知所裁無任隕越惶
恐之至
　　　上河陽烏尚書重胤欲献文啓(一本作上河/陽烏尚書啓)
宗元啓伏以尚書以碩德偉才代著勲烈兩河定亂三城建
功(烏重胤少為路州牙將盧從史奉詔討王承宗隂与賊通/元和五年重胤縳從史以献憲宗嘉重胤力擢帥河陽週)
(陽有三城故曰河/陽三城節度使)鼎彛竹帛未足云紀進臨汝上(元和九年/以重㣧為)
(汝州刺吏充河陽淮/汝節度使徙治汝州)控制東方隱然長城朝野倚頼宗元雖
屏弃遐壤而飽聞德聲所恨不獲親執鞭弭以備戎伍(潘云/弭音)
(救左氏其左执鞭弭/注弭弓未無縁者)夙夜踊躍不克寕居伏以威稜所加狂
狡巳震(謂吳/元済)莫大之績重復増崇小子乆以文字進身甞好
古人事業專當具筆札拂縑緗(音兼/㐮)賛揚大功垂之不朽贍
望霄漢恋慕交深冐瀆威嚴伏増戦越
増廣註釋音辯唐栁先生集卷之三十六
増廣註釋音辯唐栁先生集卷之三十七
　表
　　　禮部爲百官上尊號表
(憲宗即位宗元尚為礼部貟外郎豫/作此表後元和三年憲宗方上尊号)
臣某言伏以聖王之纂承天位也臣子必竭懇誠献尊號安
敢爲佞礼在其中一則以告天地神祗二則以奉宗廟社稷
三則以安華夏蛮貊巍巍大称其可廢乎臣等誠懽誠望頓
首頓首㐲惟皇帝陛下叶周文之孝德齊大禹之約身弘帝
堯之法天過殷湯之解網未逾周月四海將致於時雍俯及
元正率土更欣於再造然神人之願億兆之情有所不安率
謂未尽善者以爲帝徳廣運而尊號猶闕郊廟備禮而祝嘏
无辭(嘏古/雅切)凡百兢懷華夷属望臣謹按昔皐陶之頌舜尹尹
之頌湯皆臣子至公靣揚君父以敷於當代以播於無窮夫
豈飾哉率由亊实帝王尊號蓋漸於此皇家光𬒳四表祖宗
列文時當太和尊號表徳耳目所接簡牘斯存稽之於前典
則如彼考之於聖朝又如此今龜筮習吉元正戒期當品物
惟新之時乃皇王大礼之日陛下郊天地饗宗祧(他凋切/逺祖廟)隂
陽恊和動植交暢不建至尊之称(尺証/切)恐違列聖之心所以
臣等冐死陳聞請上徽號㐲惟陛下小謙讓之節安延企之
情特詔名儒礼官百寮庻尹詳明故實議崇聖德則人望允
厭神心獲安山川效靈光賛无疆之壽祝史陳言(一本作/信字)永
彰不朽之功臣等䝉囯寵榮備位班列無任懇望之至
　　　第二表
臣某等言臣等再陳丹懇請献鴻名天心未從隕越無措臣
某誠惶誠恐頓首頓首謹按堯曰咨爾舜舜曰格爾禹湯曰
吾自甚武自號曰武王(出史記/啇紀)則堯舜禹湯皆當時王者之
號也考皇帝之故实徴往聖之憲章允恊礼經煥乎圖牒伏
惟皇帝陛下允恭克譲約巳謙尊參天兩地之功爲而不有
安上理人之徳置而不論至心王言非群下所仰望也然臣
等伏以爲尊號者所以類上帝饗祖宗万人所称百蛮所仰
表聖徳於率土播天聲於无疆臣下請之之謂礼帝王承之
之謂孝孝大於譲礼先於謙百王不刋之典安可得而廢也
臣等又以春秋本於五始元者一歳之首春者四時之首王
者受命之首正月者政教之首郊天大礼者立極之首今天
地交㤗俯臨元辰正始之美正當其運陛下確違群願固守
謙冲此臣等所以兢惕失圖恛惶无措上冐嚴憲敢逃厚責
㐲乞俯垂天聽察納微誠詔礼官議臣所請揆日推礼虔奉
鴻休尽敬於此猶恐天光未照三献无徴彷徨闕庭伏待斧
鑕(職日/切)无任聳望之至
清幸遂於千年塵壤均微山呼願同於萬歳无任慶賀屏營
之至(屏歩/丁切)
　　　爲京兆府請復尊號表三首(德宗時宗元/爲藍田尉作)
臣某言某月日諸縣耆老某等若干人詣臣陳狀辭意迫切
以陛下尊號未復請詣闕上表者人心巳鬰安可乆違天意
實勤諒難固拒抚狀感恱深契微誠臣某誠懇誠迫頓首頓
首伏惟皇帝陛下聖神之功貫於天地文武之道超乎古今
(德宗建中元年羣臣上尊號曰聖文神武皇帝/興元元年詔中外書奏不得言聖文神武之號)盛德愈大而
謙光益深玄化巳成而徽號未復遂使神祗觖望人庻怨思
沐浴鴻澤者敢懷晷刻之安捧戴皇恩者不知寢食之適負
愧懷憤万方一心日日以冀遂淹星歳况今地不愛宝致百
榖之豐穣天惟降衷呈衆瑞而繁委汚萊瘠鹵之地混成大
田(潘本萊作來瘠秦亦切/薄也鹵郎古切鹹瀉也)草木蟲獸之微化爲神貺万靈垂
鍳昭然甚明此而不從臣所大惑矧又兵戎永戢夷狄咸懷
昭然長春(昭一本/作煦)樂以終日是以耆老等深感聖育踊躍不
寕上奉天恩跼踳知懼(跼蹐音/局脊)頓顙闕下願復鴻名不謀而
同無期而至此皆上玄幽賛以誘其衷列聖垂靈以悟其意
臣以爲陛下當敬于斯㫖不可忽也臣又伏以陛下賞功與
能㪯賢出滯小言不廢片善是褒豈可使臣子之効雖微而
必旌君父之德盡美而無稱凡在覆載(一本此下更有/孰不驚惶四字)不勝
懇倒恐懼之至(一本恐懼/作恐陳)謹封耆老等狀奉表昧死陳請以
聞謹言
　　　第二表(闕)
　　　第三表
臣某言臣伏以耆老等並發丹誠將貫白日請復徽號以光
聖謩臣以其懇欵自中不可禁止遂抗表陳請備述微誠伏
奉墨詔批荅未蒙允許者衆心尚阻天意未從懇迫逾深兢
惶無措臣某伏惟皇帝陛下道大益謙化成彌損雖江海善
下每應朝宗之心(老子云江海所以能爲/百谷王者以其善下之)而日月居髙乆稱
照臨之位况復上承天命下覩人誠若然辭之理有不可伏
以陛下功參造化政體乾坤萬邦宅心百靈效職此聖之至
也明並兩曜信如四時先天不違窮神知化此神之極也道
德純𬒳禮樂興行宸翰動於三光睿藻窮於六義此文之備
也五兵不試(周礼五兵注戈/殳㦸酋矛夷矛)七德咸宣(左傳㐮公十二年夫/武禁暴戢兵保大定)
(功安民和衆豊/財也武有七德)殊方者知歸負固者率服此武之成也黃龍
皓兔丼露慶雲神禾嘉瓜祥蓮瑞木萬物暢遂百糓茂滋此
天之至靈也黎老班白伏守闕庭鰥􁁪童㓜(嫠陵/之切)謡歌道路
此人之至誠也有其德而無其號拒乎天而違乎人雖陛下
謙讓之至美抑非臣心之所安也伏以賤志難明微誠莫逹
戴天弥懼履地益慚不任懇迫屏營之至伏願早建大號以
称天人之心謹再奉表昧死陳請以聞
　　　爲耆老等請復尊號表二首(一本无/二首字)
京兆府長安縣耆老臣某等言(一本作石靈等一本作/石霮等潘云霮徒惑切)臣伏
以陛下尊號未復一十九年盛德彌光大化益𬒳(光大一本/作大玄字)
加以休徴咸集福應具臻至於今歳紛綸尤盛風雨必順生
長以時五稼盡登萬方皆稔神意人事正在於斯天不可違
時不可棄臣等誠懇誠迫頓首頓首臣聞恩深必報德盛必
崇以陛下九重之尊推崇无上以陛下四海之大報效何施
唯有尊名用光聖理闕然未復誰所敢安臣心則微天意甚
重伏惟皇帝陛下體昊穹以施化䖍上帝以致誠仐即千祥
應期百神奉職飛走之物皆巳效靈草木之類咸能應聖天
命降於上人誠發於中此而可辭孰云有奉况復野多滯穂
畒有餘粮足食之慶充溢於京坘(坘与坻同直飢切水中可/居曰坻詩曽孫之庾如坁)
(如/京)阜財之謡歡呼於道路盡非人力皆是天成神祇之望旣
勤遐迩之心又迫况臣等得生邦甸幸遇盛明身躰髮膚尽
歸於聖育衣服飲食悉自於皇恩𬒳玄化而益深望鴻名而
未覩墾倒之至夙夜不寕謹詣光順門昧死請復聖神文武
之號以副天地宗社之心使海内赤子得安其所臣等不勝
懇倒迫切之至
　　　第二表(一本以此表𥙷京兆府/請復尊号第二表之闕)
京兆府長安縣耆老臣石靈等言伏奉墨詔批臣所請復尊
號未蒙允許者捧對惶遽不知所裁天實命之於臣何有臣
等誠懇誠懼頓首頓首臣聞聖君以奉天爲心不以執謙爲
德以順人爲大不以崇譲爲優今陛下深拒天人之誠猶懷
謙譲之道臣等愚惑未知所歸且百祥荐臻特表昊穹之睠
(旨倦/切)五榖蕃熟用彰后土之勤億兆嗷嗷籲天請命上下交
應幽明同心舉而違之臣所未識况臣等共𬒳仁育同臻大
和陛下德逹上玄以豐人之衣食道躋壽域以延臣之歳年
沐浴皇風二十餘載兒童感化鰥寡知恩故臣等出郷之時
歡呼遍野閭里勉臣以不進不止妻孥誓臣以不遂不歸唯
竭血誠退無面目便當殞首闕下終不徒還伏惟陛下照臣
懇迫之情(一本作/誠字)哀臣羸老之命臣等不勝嗚咽慙恨之至
謹奉表陳謝以聞
　　　禮部爲文武百寮請聽政表三首(順宗時潘/本作四首)
臣某等言臣聞大道必體於至公大孝莫髙於善継上觀列
聖旁考前王罔不俯就禮文仰承大事嚴奉宗廟慰安元元
然後德教惟新邦家永固伏惟皇帝陛下寢苫泣血(苦詩廉/切草也)
(居䘮以/爲覆席)號慕无時貫于神明動于天地未臨庶政猶狥至誠
凡在人臣孰不哀懼伏惟先聖遺㫖俾陛下抑哀而聽政本
朝乏人使臣等竭忠以奉上非敢懼死輒布懇詞期於必從
以慰寰宇且王業至重軍國方殷一日萬機不可暫闕伏願
追遵顧命蹈履成規恢王者華夷之望順上帝乃眷之懷臣
等不勝哀迫誠懇之至
　　　第二表(晏元献本據文苑英華此表/乃是林逄請听政第三表)
伏奉大行皇帝知陛下至性自天恐陛下執哀過毀上惟九
廟之重下念萬務之殷故遺詔丁寧俾遵舊典今百辟卿士
顒然在庭瞻望清光已七日矣固陳誠請猶未允從内外憂
惶莫知所出臣聞大孝之本継志爲難酌禮之情得中爲貴
是以哀迷期數哭泣有常俯而就之聖人所重(礼記檀弓上/子思曰先王)
(之制礼也過之者俯而就/之不至焉者跂而及之)知難継也君子不爲(同上季子皐/曰買道而葬)
(後難/継也)伏願少抑哀懷仰遵理命(理即/治也)以副神祇之望以安億
兆之心光祖業於無窮流德化於天下凡在臣子孰不悲戴
　　　又第二表(晏元献本按文苑英/華此乃宗元所作)
臣某等言臣聞聖凡殊塗邦家異禮故王者捨巳從物用身
許天雖居逹䘮(逹即/通也)猶以事奪伏以大行皇帝(謂德/宗)道成鑄
鼎仙等御龍(黄帝採首山銅鑄鼎荆山下鼎旣成有龍垂胡/􁑡下迎黄帝黄帝上騎後宫从上龍者七十餘)
(人因名其/処曰鼎湖)萬姓長號(平/声)九有顒望陛下以聦明睿聖嗣守寳
圗爰及宅憂迨兹累日而孝思罔極尚輟乃雍之言(髙宗諒/隂三年)
(不言言/乃雍)庶政未釐頗闕如絲之命臣等甞覧載籍粗知䘮紀
若成周顧命歷代猶遵西漢詔音前王所奉(詔音一本作遺/詔謂漢文帝遺)
(詔令天下/以日易月)我國家以孝理天下文明應期上用此法胥以傅
授蓋事歸至當則不可不遵禮貴從冝則不得不守理固然
也臣等是以上陳愚懇輕瀆宸嚴冀遂血誠俯親國政而陛
下執䘮逾切聽理未聞億兆嗷嗷不知所訴臣以爲天子之
孝在於保安社稷司牧烝黎功超百王慶流萬代亦何必守
臣下之小節蔑皇王之大猷固阻羣情務成謙德伏願以遺
詔爲念奪在疚之懷就臨軒之制天下幸甚
　　　第三表
伏以萬機至重遺㫖難違再獻表章上塵旒扆精誠徒竭天
意未廻内外遑遑人神企望臣聞王者之孝異於匹夫禮不
相㳂(余專/切)道資適變當承平之代故殷帝宅憂而不言(商髙/宗)
遇有事之時則周王未葬而誓衆(武王/伐紂)况令戎車猶駕邊候
多虞兩河之冦盗難除百姓之瘡痍未合亂者思理危者求
安天下嗷嗷正在今日誠宜抑其至性以副羣心成先帝之
大功継中興之盛業豈可寢苦啜泣(苦詩廉切/啜株恱切)庶政闕然九
廟之靈何報萬方之望何塞臣等職參樞近誠切邦家若陛
下未忍臨軒尚持前志臣等有死而巳不敢奉詔不勝哀迫
懇切之至
　　賀踐祚表(順宗即位宗元/代節鎮作此)
臣某言太子中舎嚴公弼至(公弼乃山南西道/節度嚴震之子)奉某月日勑
書慰諭伏承陛下以某月日䖍奉典冊允昇寳位凡在羣生
孰不慶幸臣某誠懽誠抃頓首頓首臣聞天地泰而聖人出
雷雨解而品物榮(解下/隘切)是以五行迭用木火更其位十葉重
光宗廟輔其德殷宗龔黙再開成湯之業漢文聦明克承髙
祖之緒陛下重離出曜躰乾継統主鬯彰孝恭之美撫軍著
神武之功欽承遺訓(承一本/作奉字)永保鴻業遏密之中施雨露以
𬒳物遐邇之地覩日月之繼明則四維之外八極之表人神
胥恱草木皆春煦嫗生成不失覆載(潘云煦吁句切嫗於湡/切天以氣煦地以形嫗)
况臣謬膺藩守累受國恩爰自出身洎乎領鎭沐浴聖澤優
游昌時不獲覩闕庭之禮展臣庶之分戴天賀聖倍萬恒情
　　　禮部賀改永貞元年表(宗元爲礼部/郎中賀憲宗)
臣某等言伏奉今日誥今月九日冊皇帝改貞元二十一年
爲求貞元年自貞元二十一年八月五日昧爽以前應犯死
罪特降從流流巳下遞降一等者寳命方始聖曆周彰載宣
臨照之明遂施渙汗之澤臣某等誠慶誠賀頓首頓首伏以
重光下濟積慶旁行漢祖推奉教之尊(前漢髙祖紀詔曰子/有天下尊歸於父朕)
(𬒳堅執銳平暴亂立諸侯皆太/公教誨也今尊太公曰太上皇)文王遂無憂之志(中庸无憂/者其唯文)
(王乎以王季爲/父以武王爲子)正名紀曆(名一本/作明)表運行於萬方宥過輕刑
流汪濊於四海(濊於廢烏外二切汪/濊深廣也又言饒多)歡呼抃蹈遐邇攸同臣
某等親奉聖謩仰承大化踊躍之至倍萬恒情無任蹈舞欣
慶之至
　　　禮部太上皇誥宜令皇帝即位賀表(順宗傳/位憲宗)
臣某等言伏奉今日太上皇制命陛下即皇帝位光奉寳圖
丕承鴻業溥天率土慶躍難勝臣某等誠喜誠抃頓首頓首
臣聞皇建其極存諸大訓帝出于震著在易經繼明以照于
四方重熈以臨於萬國動植品彚永頼昭蘇山川鬼神咸用
欣戴臣某等獲備班列親仰聖明踊躍之誠倍萬恒品無任
抃躍喜慶之至
　　　禮部賀立皇太子表(廣陵王/即憲宗)
臣某等言伏奉今月二十四日制廣陵郡王宜冊爲皇太子
改名某仍令所司擇日備禮冊命者天序有奉皇圖載寜臣
某等誠慶誠賀頓首頓首臣聞商書載以貞之文漢史傳早
建之議(前漢文/帝紀)不惟立愛其在繼明(一本其/作期字)陛下奉率前規
敷揚盛典顧兹守器之重爰正承華之位尊義方之教載錫
嘉名崇建樹之禮式光典命以長而立自符於愼擇必子之
選遂合于至公邦本不摇王業弥固此皆宗社垂祉啓佑皇
心乾坤合謀保安聖運足以播休氣於四海洽大和於萬靈
食毛含齒所同歡慶臣等奉承制命蹈舞周行踊躍之誠倍
百恒品無任慶抃感恱之至
　　　禮部賀皇太子冊禮畢德音表(貞元二/十一年)
臣某等言伏奉今日制皇太子冊禮云畢思與萬方同其惠
澤者盛典斯與鴻恩遂行凡在率土不勝抃躍臣某等誠喜
誠賀頓首頓首伏惟皇帝陛下克奉神休以正邦統建天下
之本宗廟以安致萬國之貞兆人攸頼典冊旣備慶澤載流
旣廣愛而推恩亦好生而布德緩刑而囹圄知感進勲而嗣
續増榮崇教諭之方忠良是舉嚴賛襄之禮賜與有加(㐮一/本作)
(相/字)旌孝悌以厚於人倫敬鬼神而修其祀事况行禮之日則
屏翳収蹟太陽宣精用彰出震之休更表重離之曜神化旁
暢皇風逺揚自華及夷異俗同慶臣某等謬參著定倍百恒
情無任懽慶踊躍之至
　　　爲王京兆皇帝即位禮畢賀表(代王權/賀憲完)
臣某等言臣聞大人継明百神所以受職天子有道萬國由
是承風㐲以皇帝陛下纉聖垂休順時御極負扆而㑹朝夷
夏(扆隱/豈切)踐祚而統和天人幽明感通遐邇昭泰遂使祥光下
燭嘉氣旁通周王謝流火之符魯史愧書雲之典食毛含齒
懽抃無窮臣某等幸覩昌時獲奉大慶踊躍之至倍萬常情
無任蹈舞欣躍之至
　　　代韋中丞賀元和大赦表(代永州/刺史)
臣某言伏奉正月二日制大赦天下永貞二年冝改元和元
年太陽旣昇煦育資始霈澤斯降膏潤無遺臣某誠慶誠賀
頓首頓首伏惟皇帝陛下仁化旁流孝理弘闡紀元示布和
之令肆眚見恤人之心曠然滌瑕得以遷善渙發大號申明
舊章農有薄征市無彊價勲勤是録爵秩以班寵寕間於幽
明澤必周於夷夏近甸輕榷酤之入逺人忘水旱之災旣行
慶於官寮亦推恩於天屬諸生喜黌塾之廣庶老加絮帛之
優量入所以備凶興廉期於變俗爰褒有客尊賢之典惟新
(詩周頌有客謂/二王之後爲客)載奉素王宗予之道斯在(記檀弓孔子曰/天下孰能宗予)綸
言一降庶政畢行懷生之倫感恱無量臣某等守在遐逺親
奉詔條踊躍之誠㥉百恒品無任感恩抃舞屏營之至
　　　禮部賀冊太上皇后賀表(憲宗即位太上/皇誥㫖冊之)
臣某等言伏奉今月日誥良娣王氏冊太上皇后(潘云娣音/弟太子有)
(妃有/良娣)良媛董氏冊太上皇德妃(媛干/眷切)宜令所司備禮冊命者
母儀有光坤道克順隂教方行於萬國内理克和於六宫臣
某等誠慶誠賀頓首頓首伏惟皇帝陛下對若天休奉揚睿
㫖長秋旣登其正位(長秋皇后所/居此謂王后)䄖狄亦𬒳於恩光(䄖音摇/刻雉飾)
(服也礼記夫人褕/狄此謂皇德妃)奉養見三朝之安(礼記文王朝/王季日三)周旋有四
星之輔(史記天官書後宫四星末/火星正妃餘三星後宫)豈獨配乾稱大助日爲明
所以表王化之源知孝悌之本冠映千古儀刑四方臣某等
捧戴施行踊躍無地無任蹈舞欣喜之至
　　禮部賀太上皇后冊畢賀表(永貞/元年)
臣某等言今月日太上皇后冊禮云畢率土臣妾慶抃無窮
臣某等誠慶誠賀頓首頓首伏以太上皇后著虞嬪之至德
嗣周母之徽音表率六宫明彰萬國陛下克修理本以暢化
源神道知事地之方人倫識尊親之大豈惟婦順斯備隂禮
用修其以播正始於王風(王一本/作國)致時雍於帝典臣某等謬
塵榮位獲覩盛儀踊躍之誠倍百恒品(百一本/作萬)
　　賀皇太子牋(代藩鎮賀廣/陵王爲太子)
某言伏奉月日制書殿下祗膺茂典位副青宫(青宫東宫也/神異經曰東)
(方有宮青石爲牆髙三仞門有銀搒/以青石碧􁐨題曰天地長男之宫)温文光三善之名(礼記/文王)
(丗子篇行一物而三善皆得者/唯丗子而巳又云㳟敬而温文)繼照恊重离之慶萬葉固本
羣方宅心含生之徒孰不欣戴况某夙蒙期奬職在藩方懽
抃之誠倍萬恒品
　　　御史臺賀嘉禾表(貞元中劉/済所進)
臣某言今月日宰臣以幽州所進嘉禾圖各一軸示百寮者
伏以嘉榖順成靈貺昭格天人合應遐邇同風臣某誠懽誠
慶頓首頓首伏惟皇帝陛下睿謀廣運神化旁行植物知仁
祥圖應聖靈嶽不愆於賛祐燕谷用遂於生成(鄒衍黍/谷事)豐稔
旣均知朔南之𬒳澤休嘉克叶見天地之同和六穗慙稱於
漢臣(司馬相如封禅/書嘉榖六穗)異畒耻書於周典自中形外均慶同歡
臣某謬職憲司獲覩休瑞無任抃躍之至
　　　禮部賀嘉禾及芝草表(貞元中韋臯/崔宗所進)
臣某等言伏見今月某日内出劒南所進嘉禾圖及陜州所
進紫芝草示百寮者珍圖煥開瑞彩交映遐迩偕至福應攸
同臣某等誠慶誠賀頓首頓首伏惟皇帝陛下緝熈至道保
合大和天惟發祥地不愛寳嘉禾擢質靈草抽英獻于王庭
唐叔慙同頴之異(尚書/云)薦諸郊廟班史謝連葉之竒(前漢武/帝紀丼)
(泉宫生芝草/九莖連葉)旣呈薿薿之祥(潘云薿魚紀切草/盛貌又魚力切)更覩煌煌之
秀豐年斯著聖壽用彰飲和之人懽抃無極臣某等優游至
化披翫殊姿慶抃之誠倍百恒品
　　　京兆府賀嘉瓜白兎連理棠樹等表(貞元/中)
臣某言今月日中使王自寧岀徐州刺史張愔(湆挹淫切張/建封之子)
所進嘉瓜圖及白兎兒一并出陳許等州觀察使上官說所
進許州連理棠樹圖示百寮者惟天眷命是降百祥惟聖欽
承用膺多福臣某誠慶誠賀頓首頓首臣伏以大和所蒸至
德斯應圖物獻瑞周於逺方神瓜合形式綿表表之慶異棠
連質用彰燁燁之榮(一本/作休)况金風發祥白兎來擾告有秋之
嘉應著成歲於神功雜遝紛綸(遝大合切雜/遝聚積之貌)如山斯委人盡
登於壽域物咸暢於薫風况臣特感深恩欣逢衆瑞踊躍之
之至倍萬恒情
　　　禮部賀丼露表(貞元二十一年宗元迁礼/部貟外郎掌尚書牋表)
臣某言中使王自寧至伏奉宣聖㫖出延和殿前丁香樹丼
露一大合示宰臣未時又出一大合令明日示百寮丼露見
降未止者玄化升聞靈貺昭荅必呈尤異之應以告天地之
和臣某誠歡誠慶頓首頓首伏惟皇帝陛下均煦育之功敷
滲漉之澤大和潜逹閟瑞克彰發於天霄特降宫樹朝光𥘉
燭方湛湛而不晞畏景轉炎更瀼瀼而未巳綴葉而珠璣積
耀盈器而冰玉呈姿芳襲椒蘭味兼飴醴(飴音怡/餳也)然則零於
庭而著異紀於年以標竒(漢宣/帝)徒矜往辰孰並兹日况樹有
丁香之珍殿即延和之號所以著芳風之逺播期聖壽於無
疆事絶古今慶傳遐迩臣謬承渥澤獲覩殊祥抃躍之誠倍
萬恒品
　　　禮部賀白龍并青蓮花合􁁅蓮子黄瓜等表(一本此/下注云)
(京兆/恐非)
臣某言伏見今月日内出滄洲所進白龍見圖又岀西内定
禮池中青蓮花并神龍寺前合歡蓮子示百寮二十三日又
出塩州所進合歡黄瓜圖者二氣交泰萬國同和動植思恊
於殊祥遐迩畢陳其嘉應披圖按牒聖理彰明臣誠歡誠慶
頓首頓首伏以天地非逺睿感必通疊瑞重祥累集宫禁池
蓮表異靈化非常敷彼清光徴佛書而尤絶成其嘉實驗祥
經而甚稀積慶旁流自中徂外遂使龍騰白質乗秋果應於
金行瓜合黄中表聖更彰於土德逺通邊徼近岀苑園合慶
同歡周於億兆況復邦畿之内雨霽必時宿麥大穣嘉榖滋
茂和風孕育(一本作/秀字)靈氣陶蒸是皆發自帝心逹於天意周
流升降成此歳功惠彼羣生自爲嘉瑞臣某深惟多幸獲遇
斯時觀靈貺之備臻知人和之溥洽無任慶抃躍蹈之至
　　　禮部賀白鵲表
臣某言伏奉進㫖宣示前件白鵲者霜毛皎㓗玉羽鮮明色
實殊常性惟馴狎臣聞聖王之德無所不至有感則應無幽
不通伏惟陛下恩霑動植仁洽飛翔故得兹禽呈休效質伏
以白者正色式表金方鵲以知來(淮南/子云)式彰冦服用符歸化
之兆克耀太平之階臣職參禁垣獲覩嘉瑞無任慶抃之至
　　　禮部賀嘉瓜表
臣某等今日内出浙東觀察使賈全所進越州山隂縣移風
郷百姓王獻朝園内産嘉瓜二實同蔕圖示百寮者寳祚惟
新嘉瑞來應式彰聖德更表天心臣某等誠慶誠賀頓首頓
首伏惟皇帝陛下保合大和緝熈庶類德馨上逹神化旁行
嘉瓜發祥來自侯服質惟同蔕見車書之永均地則移風知
化育之方始雖七月而食豳土歌王業之難五色稱珍東陵
詠佳賔之㑹(阮嗣宗詩昔聞東陵瓜近在青/門外五色耀朝日嘉賔四面㑹)未聞感通若斯
昭著者也臣某等遭逢聖運親仰珍圖抃躍之誠倍百恒品
無任慶恱之至
　　　爲王京兆賀嘉蓮表(王權)
臣某言今日某時中使某奉宣聖㫖岀西内神龍寺前水渠
内合歡蓮花圖一軸示百寮者祥圖煥開異彩交映賛天地
之合德表神人以同歡臣某誠歡誠慶頓首頓首伏惟皇帝
陛下道恊重華慶傳種德陶隂陽之粹美孕造化之精英吉
慶每見於天心發祥必自於禁掖是使雙華擢秀連蔕垂芳
香激大王之風影耀天泉之水(沈約宋書文帝永嘉二十/二年天泉池二蓮同幹)煥
開宫沼旁暎給園(謂給孤獨園指/言神龍寺也)靈貺應期天龍護聖寳曆
敻超於小刼神功允洽於大千臣某獲覩昇平濫居榮寵聞
瑞應而稱慶仰績事而増歡無任抃蹈喜躍之至
　　　爲王京兆賀雨表(一本表下/有一字)
臣某言臣昨日面奉進㫖以近日少雨今月内無雨即須祈
禱今日便降丼雨者天且不違神必有據密雲與綸言継發
時雨將天澤並流臣某誠歡誠慶頓首頓首伏惟皇帝陛下
憂切蒸黎慮深稼穡思彼未兆防於無形滲漉每出於湛恩
變化必隨於廣運宸衷暫惕巳矯御天之龍聖謩旣宣遂洽
漏泉之澤霮䨴周布(霮徒感切䨴徒/對切霮䨴雲貌)霏微四施黍稷盡成公
私皆及野夫鼓舞知帝力之玄通官吏歡呼見天心之黙喻
臣某牧人京邑動仰皇靈渥澤徒加㳙滴無助無任感涗屏
營之至
　　　王京兆賀雨表二
臣某言臣伏見今月二十四日時雨溥降伏以聖心積念天
意遽廻移造化之玄功革隂陽之常數臣某誠慶誠抃頓首
頓首皇帝陛下仁育蒼生恩同赤子自頃天雨未降時稼或
愆貶食齋戒至誠幽逹又慮宿麥無備播種失時出於宸衷
特令賑貸(時一本/作將字)睿謨潜運丼雨遂周布濩垂隂隨聖澤而
俱逺滂沲積潤與恩波而共深臣某才術無聞謬司邦甸生
成必資於帝力進退何𥙷於天工沐浴大和慙荷無極無任
慶躍屏營之至
　　　王京兆賀雨表三
臣某言今月十三日面奉進㫖縁自春來少雨宜即差官精
壤遂一於肥磽(丘交切/与墝同)滲漉盡霑於遐迩蒸黎詠德知必自
於聖心草木欣榮如有感於皇化有年之慶實在於斯臣以
無能謬領京邑上勞宸慮運此歳功無任喜懼屏營之至
　　　賀親自祈雨有應表五(想是爲外/州刺史作)
臣某言臣得上都院官金部貟外郎韓述狀報以時雨未降
親自於龍堂祈禱有靈禽羣翔自成行列如隨威鳯以翼龍
舟其日降雨者(中/謝)伏以時或愆陽歳之常候式當聖日無害
豐年陛下敦本務農憂人閔雨宸慮所至天心自通故得瑞
馬迎舟掩商羊之舞(家語斉有一足之鳥舒翼而跣/孔子曰天將大雨商羊鼓舞)仙雲覆
水協從龍之徴𥘉泛洒於上宫遂滂霈於率土自中徂外皆
荷生成雨公及私靡不碩茂殷后徒勤於自翦(左氏春秋湯/克夏不雨乃)
(以身禱於桑林翦其/髮割其爪以爲犧)周公空媿於舞雩(周礼春官女巫/歳早則舞雩)臣以
庸虚謬司垣翰有年之慶惟聖之功臣某不任(云云)卷
増廣註釋音辯唐栁先生集卷之三十八
　表
　　　爲裴中丞賀克東平赦表(桂管觀察/使裴行立)
臣某言伏奉月日德音以淄青蕩平褒功宥罪布告遐邇者
(元和十四年淄青都知兵馬使劉悟斬其節度使李師道以/降師道所管淄青登萊沂密鄆曹濮斉兖海十二州皆平詔)
(赦天/下)臣聞肅殺之後每致陽和雷霆旣施必聞膏澤(中/謝)伏惟
陛下體乾剛以運行叶坤示之翕闢百靈受職六合從風阻
兵怙亂者必就梟擒懷忠抱義者無不甄録(甄稽/廷切)激其效順
特加旄節之榮(謂以劉悟爲/義成節度使)寵以元功遂兼鼎鉉之任(謂田/弘正)
(加檢校司徒同中/書門下平章事)戎行窮賞賚之重(行户/即切)死事極褒䘏之憂
劫脅之役盡除聚歛之名皆去傷痍受煦(吁句/切)老疾加恩豐
財巳復其征傜賜種更盈於穜稑(音童/陸)嚴山川之祀神必有
依申義烈之家物無不感周三推忠厚之化漢帝慙愷悌之
風太平之德斯爲至盛(一本作太平之業旣/崇中興之德斯至)然則虞廵可復
告成將慶於岱宗漢典方行講禮再榮於闕里(後漢章帝過/魯幸闕里以)
(太牢祠/孔子)臣謬膺重寄獲覩大和抃蹈之誠倍萬恒品謹巳施
行郡邑宣示軍戎莫不動地歡呼若醉千鍾之酒騰天鼓舞
如聞九奏之音(趙簡子夢遊鈞/天廣楽九奏)無任慶賀踊躍之至
　　　桞州賀破東平表(元和十四年/誅李師道)
臣某言即日𬒳觀察使牒李師道以月日克就梟戮者(梟堅/堯切)
(斬首到/懸也)帝德廣運唐命惟新霾曀廓清(潘云霾莫皆切曀一/計切霾雨士也隂而)
(風曰/曀)天地貞觀率土臣庶慶抃無涯(中/謝)伏惟睿文聖武皇帝
陛下威使百神德消六沴(潘云作/同徒典郎計二切/五行氣之相蕩曰沴音戾)天降
寳運時歸太平自克夏擒吳翦蜀平蔡(夏謂楊惠琳具謂李/錡蜀謂劉闢蔡謂吳)
(元/濟)殊類稽顙群疑革心唯此兇妖尚聞悖慢庭議旣得廟謀
必臧(謀一本/作謨字)旌旗燭耀於洪河金鼓震驚於靈岳(東岳/泰山)鄆城
自潰寕同莒魯之爭(鄆王問切唐鄆州東乎郡左傳/昭公元年莒魯爭鄆爲日乆矣)齊地悉
平無俟耿陳之戰(耿古幸切也武詔耿弇討張歩/弇率陳俊等擊祝阿斉地悉平)五兵永戢
七德無虧(左傳武/有七德)含生比堯舜之仁率土陋成康之俗介丘
霧息巳望翠華之來(文選南都賦/翠華車盖也)沂水風生更起舞雩之詠
千歳之統實在於斯臣守在蠻荒獲承大慶抃躍之至倍萬
常情(晏本更有伏以舜念克勤禹思受益無疆惟䘏旣聞/政理之方靡不有𥘉願献待盈之戒介丘霧息云云)
　　　代裴中丞賀分淄青爲三道節度表(裴行/立)
臣某言伏見某月日制分淄青諸州爲三道節度都團練觀
察等使者(元和十四年分李師道所𬋩十二州爲三道以鄆/曹濮爲一道淄青斉登萊爲一道兖海沂密爲一)
(道)虵豕之穴忽爲樂郊氛沴之餘盡成和氣伏惟皇帝陛下
天付昌期神開寳暦復昇平之土宇拔祅孽之根源自西自
東不違於指顧我疆我理咸得其區分山川備臨制之形道
塗滳征傜之便俾侯旣定賜履以寜(左傳僖公十四年斉𬋩/仲曰賜我先君履注履)
(所踐履/之界)異青兖之封爰從古制解曹衛之地實契雅謀(左傳/僖公)
(二十八年分/曹衛之田)車甲永藏馬牛勿用俗𬒳雍熈之化代知仁壽
之期農事載盛於耨芟(耨九豆切潘本作耞音加/連耞治谷具也又作枷)儒風重興
於爼豆足使季札觀魯更陳南籥之儀(左傳襄公二十九年/吳季札請觀周楽見)
(武象箾/南籥者)山甫徂齊復正東方之賦(烝民/詩)臣㧾戎逺地不獲陪
賀闕庭(云云)
　　　爲韋侍郎賀布衣竇羣除右拾遺表(韋夏卿/所薦)
臣某伏見今月日制除布衣竇羣石拾遺者臣聞直道之行
四方嚮德逸人是舉天下歸心(中/謝)臣伏以竇群肥遯居貞苞
蒙養正學術精果操行堅明讃詠道眞以求其志頃守藩服
特所委知及歸朝廷輒有聞薦庻逃竊位之責以塞曠官之
尤豈謂天聽曲從瞽言無廢况諌諍之職政化是參擢於布
衣乆無其比周行慶抃林薮震驚晦跡寕慮於遺賢懷才盡
思於展效臣以性本庸踈動無禆益唯思進拔以報恩榮區
區􁗋誠實貫金石言而不廢微臣敢竊於薦雄(王音薦揚/雄待詔)徳
必有鄰聖代式光於尊隗(燕昭王/尊郭隗)自羣受命兾復靣陳迫以
疾病接於休假注心蓄念寤寐兢惶無任喜躍屏營之至
　　　爲樊左丞譲官表(一本作/韋左丞)
臣某言伏奉今月二十八日制除臣尚書左丞寵命俯臨慙
顔自失泛大鯨之海但覺魂摇戴巨鼇之山未如恩重(中/謝)臣
聞尚書百揆翊亮萬機故天上尊北斗中樞陛下有南宫左
轄晋昇孔坦諒直當時漢拜楊喬閑練故事庻得百寮有惮
於㑹府諸侯取法於京師臣實謏才(謏先鳥/切小也)謬登清貫握蘭
起草昔紊朝經剖竹頒條近貽人瘼備歴中外無聞聲彩版
圖載緝貢賦未均於九州銅印更操威儀不檢於三署次郎
𥙷缺豈易其人聖主求才宜難此受切謂旁求俊又側訪瓌
竒(瓌古/回切)必使德合準繩言成綱紀興化致理時無間言况安
上必在於薦賢危身莫踰於曠職倘蒙垂収紫渙(謂詔書也/今本作紫)
(綏/非)俯矜丹誠愚臣保陳力之言聖鑒有責成之地無任􁂦冐
惶悚之極謹詣朝堂奉表陳譲以聞臣所譲人别狀封進
　　　爲王户部薦李諒表(王叔/文)
臣某言臣聞知賢必進忠臣之大方擇善而居明主之要道
况臣特受恩遇超絶古今報國之誠寤寐深切是敢竭愚臣
之微分助陛下之至明恢張羽儀弘輔治化臣某誠惶誠恐
頓首頓首切見新授某官李諒清明直方柔恵端信強以有
禮幹而甚文(幹一本/作敏)求之後來略無其比臣自任度支等副
使以諒爲廵官未及薦聞至某月日荆南奏官勑下赴本道
諒實國器合在朝行臣之所知尤惜其去伏望天恩授以諌
官使備献納兾他日公卿之任斯焉取斯則聖朝無乏士之
名微臣緩蔽賢之罰無任誠懇屏營之至
　　　爲户部王叔文陳情表
(貞元二十一年王叔文母死匿䘮不發置酒翰林/自称母疾病今當請急左右竊語曰母死巳腐方)
(晋此將/何為)
臣某言臣母劉氏今月十三日忽患暗風發動(暗一本/作瘖)狀候
非常今雖似退猶甚虚惙(都活陟/雪二切)驚惶憂苦不知所圖臣唯
一身更無兄弟侍疾甞薬難闕須臾伏乞聖恩停臣所職今
臣見在家扶侍其官吏等並巳發遣訖臣以庸微特乆顧遇
㧞自卑品委以劇司夙夜兢惶唯思荅效至誠至懇天睠所
知豈慮未效㳙塵遽迫方寸(蜀徐庶指心曰今/失老母方寸乱矣)以開塞重輕
之務加焦勞憂灼之懷雖欲徇公無由枉志况忠孝同道臣
子之心許國誠切於死生報親忍忘於顧復進退窮蹙昧死
上陳無任惶懼懇倒嗚咽之至(一本作昧死上陳候母刘氏/疾疢小瘳兾微臣駑蹇再效)
(無任/云云)
　　　代裴中丞謝討黄少卿賊表(元和十四年詔桂菅觀/察使裴行立討黄同蛮)
臣某(云云)即日奉事官米蘭廻伏奉手詔(云云)者臣聞膚革
旣平雖疥癬而必去(囯語申胥曰夫斉/魯譬諸侯疥癬也)豺狼巳斃在狐䑕而
冝除臣某(中/謝)伏惟元和聖文神武法天應道皇帝陛下受命
上玄底寕下土兇渠盡殄威武載揚蠢爾腥膻尚聞凌暴靈
旗斜指(漢武帝代粤以牡荆畫幡日月比斗登龍爲/㤗/靈旗為兵禱則太史奉以指所伐囯)銅獸俯
臨(即銅虎符/所以發兵)三軍知必勝之方萬姓喜永清之路微臣忝司
戎律親列顔行(行户郎切前漢嚴助傳注顔/行猶鴈行在前行故曰顔也)躡伏波之舊規
(光武時伏波將/軍馬援擊交趾)乗下瀬之故事(漢武帝元鼎五年遣伏波将/軍路博德出桂陽下湟水甲)
(爲下瀬將軍下蒼梧注甲故越人/帰漢者也瀬灘也吴越謂之瀬)盡瘁事國期畢命於戈矛
不宿于家思奮身于原野即以今日某時出師就道便披榛
蹶石摩壘䧟堅(左傳宣公十二年/靡旌摩壘而還)蕩清海隅永息邊徼切以
才非充國敢自賛於無踰(前趙充囯日/无踰於老臣)志慕孟公庶追蹤於
不伐(論語孟之/反不伐)謬承重委寤寐兢惶無任感恩隕越之至
　　　爲裴中丞㪯人自代伐黄賊表
伏以某官器宇端方風姿詳雅謙虚内敏籌略共推前佐湖
南悉心匡佐後歴郡掾深負政聲恵愛在人姦邪屏息勤勞
巳著幹蠱無倫今黃賊尚據荒陬犬巢未覆倘以某代某之
任必能掃蕩氛祲(氛音分祲子鴆/咨林二切妖氣)廓清海濵竊惟斯人雅堪
厥職(云云)
　　　爲崔中丞請朝覲表(桂𬋩觀察崔詠/或謂崔能者非)
臣歴刺三州連揔二府外任逾紀入覲無階就日望雲魂飛
心注伏惟睿聖文武皇帝陛下覆載無私遐邇同致復昇平
之故事繼前聖之髙蹤中外踐更出入迭用臣以虚薄叨受
恩榮徒竭夙夜之心未申朝夕之敬天威咫尺誠寤寐而無
違雲漢昭回固瞻仰而何及是以前在朗寧(邕州/也)封章累上
及移臨桂(桂州今/静江府)星紀屢周微衷尚隔於戴盆積望徒懸於
窺管葵藿之誠弥切犬馬之戀逾深人欲天從於兹未驗下
情上逹終冀不誣敢瀆宸嚴罄陳丹懇伏乞賜臣除替許至
闕庭厠蹈舞於羣寮備班行於散地足趍中禁目覩大明俾
成九族之榮以盡百生之幸非敢竊國賔五獻之禮(周礼/秋官)希
康侯三接之恩(周易/晋卦)一覿龍顔萬死爲足無任懇迫激切之
至
　　　代桞公綽謝上任表(元和六年爲潭州/刺史湖南觀察使)
肅恭休命晨夜趍程祗荷寵私不遑寝食以月日到所部上
訖(云云)臣聞古之制爵禄者爵以居有德禄以養有功臣本
書生宦不期逹值某皇帝(睿聖文/武皇帝)文明撫運大闡玄猶捜采
衆才幸忝甄録歴踐中外星霜屡移曽無㳙塵上荅鴻造忘
其薄陋委之雄藩顧無綏馭之能謬忝澄清之寄将何以敷
宣皇澤普諭天慈唯當察慝以爲防視俗而爲教獨除細故
務安黎献庶幾清静無擾以慰逺人臣不勝忝冐荷恩之至
　　　代李愬㐮州謝上任表(元和十/二年)
捧對絲綸慙悸無地拜命兢悚不知所裁臣凡賤瑣才智略
無取幸頼先臣緒業(愬父/李晟)累忝國恩天澤曲流遂司莭制寄
深分閫任重專征顧無將領之才謬處衆人之上豈謂宸私
軫念仁育爲心霈澤無涯德音屡降士衆感恱咸思竭忠遂
得潜師暗入賊境不意兇渠就戮(吴元/済)此皆聖謨豈敢叨天
以爲已力仰荷殊造重於丘山臣以日月上訖謹當敷宣皇
化普諭聖慈綏撫三軍又安百姓兾以塵露上荅鴻私臣(云)
(云)
　　　代莭使謝遷鎮表
鴻私曲臨獨越夷等祗荷明命寤寐不遑臣才非器能謬膺
仕進雖竭盡駑劣力效忠勤兾寡愆尤敢望宦逹某宗皇帝
(德宗/也)不以臣儒術淺薄超授禮官㝷迁正即遂忝符郡某皇
帝(順宗/也)不遺臣小善擢處諌曹叨承厚恩備職藩翰顧惟瑣
劣多慙負㤙伏遇陛下(憲宗/也)德紹唐虞無私庶政臣尸素歳
乆譴謪宜加豈兾褒昇更遷重鎮再忝澄清之寄仍同献替
之榮將何以上荅天慈下安氓庶臣當務修農稼率勵逺人
鋤其姦慝以副勤䘏無任(云云)
　　　爲劉同州謝上表(或云刘/公済)
臣某言伏奉某月日制除臣同州刺史兼本州防禦營田長
春宫使某月日到州上任訖臣𥘉奉綸言震抃無極及臨所
部驚懼逾深役軀莫報於乾坤陳力無禆於造化臣某誠惶
誠恐頓首頓首臣出自諸生不習爲吏有恇懦之質(童云恇/音匡)
(奴卧切/弱也)無區處之能託跡儒門乏仲弓南靣之德委身郎署
闕馮唐論將之對常懼叨冒清列蕪穢聖朝豈意天聽忽臨
鴻恩荐及八命作牧一麾出守㧞自下位寄之雄藩非臣庸
瑣所冝􁋊據况馮翊(即同/州)宻邇王都古称三輔爰自近代命
秩逾崇有兵食之虞有宫室之制皆公卿出相出入由之仰
徴甲令俯窺圖記跼蹐無地(張云跼渠足切/踡跼不伸也)以兢以惶恩重
命輕不知所効庻當刻精運力(一本作刓/精畢力)夙夜祗勤上奉雍
熈旁流愷悌以日繫月儻或有成庻幾之心懔懔増惕徒望
雲而就日喜近帝郷將擊壌以成風共歌堯代天威咫尺敢
布丹誠無任悃懇屏營之至
　　　代裴行立謝移鎮表(穆宗時恐非/宗元所作)
星言即駕便道之藩祗荷寵榮不敢寜息臣某爰自弱齡即
參推擇階縁試吏累忝清資先聖(憲/宗)以臣粗知兵要俾統師
徒交蛮俶擾黄賊不馴奉詔俾臣撲滅氛祲士衆賈勇(賈音/古左)
(傳成公二年欲/勇者賈余餘勇)思酬渥恩冀因此時得立微效豈謂時多疫
癘不副憂勤知臣特深復洗瑕責夙夜感戴捐軀有期徒増
憤勇力未從願微臣不幸釁故重重泣血摧䏏載崩載咽陛
下(穆宗/也)龍興御極寰海永清道暢八埏(延羶二音/八方也)威加九域
鴻和普洽靡不周泰伏蒙累垂休命遂越等夷循省何人過
膺抽擢况臣比臨此鎭備更夷險故材舊壌宛在目前(裴行/立前)
(為安甫經略/今復為都護)雖則殊郷還同衣錦量巨鼇之力未足負恩猶
蚊蚋之微焉能報德將何以宣揚聖造撫慰疲羸唯當遵守
詔條貶棄奸慝平匀傜賦示以義方持清淨以臨人守無私
以奉國重修前志再礪戈矛展駑駘之効申鷹犬之用庻荒
陬夷獠(瓜老二音/西南夷名)盡沐皇風率土生靈備聞斯度微臣之志
也限以(云云)
　　　代韋永州謝上表
臣某言伏奉月日制書除臣永州刺史以月日到州上訖受
命若驚臨職弥懼臣以無能累更事任神州赤縣實所備甞
過量逾涯每深兢惕不謂聖恩推擇濫駕朱輪禄秩徒増詎
施乳哺之惠服命虚受寜興襦袴之謡况此州地極三湘俗
参百越左袵居椎髻之半(椎傳追切䯻音計椎䯻/者一撮之髻其形如椎)可墾乃石
田之餘(左傳哀公十一年/猶石田无所用之)矌牧守於再秋弥驕獷俗(獷古猛/切說文)
(犬不可/附也)代征賦於三郡重困疲人分災本岀於一時積弊遂
餘於十稔撫安未易知法出而姦生子育誠難懼力勞而功
寡夙夜憂切不敢遑寜庻當宣布天慈奉揚神化以日繫月
儻或有成少禆愷悌之風用荅生成之造無任感恩殞越之
至
　　　謝除栁州刺史表(元和/十年)
(諸本此表首皆云伏奉三月十三日制除臣使持/莭栁州諸軍亊守栁州刺史六月二十七日到任)
(上/訖)
早以文律参於士林德宗選於衆流擢列御史陛下嗣登寳
位微臣官在禮司百寮稱賀皆臣草奏臣以不愼交友旋及
禍訩(張云訩許容切/一本作誣字)聖恩弘貸謫在善地累更大赦獲奉詔
追違離十年一見宫闕親受朝命牧人逺方漸輕不宥之辜
特奉分憂之寄銘心􁐨骨無報上天謹當宣布詔條竭盡駑
蹇皇風不異於遐邇聖澤無間於華夷庻荅鴻私以塞餘罪
(云云)
　　　栁州謝上表(貞元中/代人作)
臣某言伏奉詔書授臣栁州刺史以今月二日至部上訖(中/謝)
臣前歳以乆停官秩去年蒙聖恩除替便欲裂裳裏足趨赴
京師以舊疾所嬰弥年未愈逮及今夏始就歸途㐮陽莭度
使于頔(徒歴/切)與臣早歳同官見臣當暑在道懇留在館㝷假
職名意欲厚臣非臣所願㐲惟陛下光𬒳之德道以洽於區
中憂濟之勤心每徧於天下常以萬邦共理必藉於循良一
物不遺尚延於愚藐(墨角弭/沼二切)假臣寵渥重領方州駑駘復效
於奔馳枯朽更同於華秀(中/謝)臣聞潢汚易竭抑有朝宗之願
犬馬無識猶知恋主之誠揣分則然惟天知鍳况臣昔因左
官(漢書仕諸/侯為左官)一紀于外子牟馳心於魏闕(莊子中山/公子牟)汲黯積
思於漢庭豈非夫人獨無斯恋去就者榮辱之主朝廷者仕
進之源臣子之宜忠貞所志臣雖心同犬馬而分比潢汚幸
懾康衢意非徃蹇臣之此誠口不能喻意欲悉逹文非尽言
此臣所以自咎自恨復乖志願猶冀苦心勵節上奉詔條惠
寡卹貧下除人瘼恭宣皇化少荅鴻私不勝慌欣之至(童云/慌音)
(荒慱雅/曰忘也)
　　　代廣南節度使㪯裴中丞自代表
(或云當作桂中丞/恐非子厚所作)
前件官器宇深沉天才間出爰從撫字逮於察廉所職洛勤
庶務皆勸日者安南夷獠反叛害其連帥(元和十四年安南/賊陽清䧟都護府)
(殺都護李象古及妻/子官属部曲千餘)毒痡黎人(痡普/呉切)某皇帝以某威惠茂著
自某州刺史俾之撫臨(是月憲宗以唐州刺史/桂仲武爲安南都護)夙夜經行盡
除兵器賊徒識恩黨種歸義(仲武至安南遣人說其/首豪数月間降者相継)炎荒之
俗靡不底寜後改鎭容州(穆宗長慶二年以仲/武為容𬋩經畧使)勲效弥顯澄
清庶類邁德前修深負能名合遷重鎭臣自惟凡懦不逮前
人伏乞天恩廽授某非惟旌德是亦飾能庶微臣免尸禄之
憂某獲無私之舉
　　　奏薦從事表
某績茂戎軒才優𬋩記操刀必割豈謝剸犀(剸旨兖之轉二/切截也断也一)
落筆不休寜慙倚馬(丗說相宣武北征袁虎從行時𬒳責免/㑹草露布喚袁倚馬前令作手不輟筆)
(俄得七𥿄/殊可觀)况早登科選夙洽時譚匪惟詞藝雙美抑亦器能
多適比於流輩頗爲滯淹輒敢薦陳伏希獎録
　　　代廣南節使謝岀鎭表(元和四年鄭絪/罷相五年出鎭)
鴻濡曲臨惶駭交集捧對綸綍不知所圖臣(中/謝)臣聞蕭曹佐
漢六合爲家奭望匡周萬方同軌臣幸以芻賤累忝殊榮天
德荐臨遂加台政不能翊宣明聖増日月之光俾兇渠勦絶
(勦子/小切)人用康寜寔由臣不稱職使此艱患伐檀興議負乗招
譏常懷覆餗之虞(餗音/速)敢望專征之寄獻俘未逺展効有期
希此微功上荅殊造無任(云云)
　　　爲楊湖南謝設表(貞元十八/年楊慿)
臣某言中使某乙至奉宣聖㫖賜臣長樂驛設者恩榮特殊
宴飲斯及顧兹厚禮猥集微躬臣某誠歡誠慶頓首頓首臣
以多幸屬此昌時任重方隅職忝文武丼受素湌之刺知無
肉食之謀(左傳莊公十年曹劌曰/肉食者鄙未能逺謀)以憂以惶寢寐無措豈謂
鴻恩継至豐膳爰來陸海兼陳餄醴皆設(飴一本/作酒)庶當奉揚
聖澤覃布逺人流愷樂於皇風均乳哺於赤子少陳微效上
荅殊私無任感恩欣躍之至
　　　爲武中丞謝賜櫻桃表(武元/衡)
臣某言中使某乙至奉宣聖旨賜臣櫻桃若干者天睠特深
時珍洊降寵驚里巷恩溢圎方臣某誠喜誠懼頓首頓首伏
以含桃之羞時令攸貴(月令仲夏/羞以含桃)況今採因御苑分自天厨
使發九霄集繁星而積耀味調六氣承湛露而不睎盈眥而
外𬒳恩光(眥疾智才詣/二切目睢也)適口而中含渥澤顧慙素食弥切自
公豈圖君子所先遂猒小人之腹(左傳昭公二十八年願以/小人之腹爲君子之心属)
(猒而巳猒/息廉切)無任(云云)
　　　謝賜時服表(代人/作)
祗荷寵私啓處無地臣(中/謝)臣乆忝朝行歴職無效荏苒星紀
偷榮歳時不能少益聖猷以副深寄致使賊遺君父(後漢耿/弇云)
艱難未息合處嚴憲以正國章伏以陛下恢天覆之恩廣地
載之厚不循彛典俾同冕紱重劇丘山捧戴以入閨門空知
夕惕裁縫而爲衣服固可晝行内省疲駑將何荅效
　　　謝賜端午綾帛衣服表
綸言曲臨寵服荐至跪奉殊錫慶躍交并臣(中/謝)臣謬典方州
效微㳙滴叨承大貺榮重丘山非才忝恩俯伏慙荷朱明啓
節御府賜衣沐聖澤而𬈑海方深𬒳仙衣而鶴龜齊壽馳心
向闕跼影望天慙分五嶺之憂莫副九重之詔臣無任(云云)

増廣註釋音辯唐柳先生集卷之三十八
增廣註釋音辯唐柳先生集卷之三十九
奏狀
　　　爲廣南鄭相公奏百姓産三男狀(鄭絪)
右臣所部貞節坊百姓某妻産三男者臣詳究徃例實謂休
徴巳量事給絹三十疋充其乳養者伏以陛下勤䘏黎元感
通天地靈心昭荅景福巳興方使億兆繁滋區夏充牣(音仭/滿也)
故表祥於字育是啓運於升平事杳化源慶延邦本鱗羽之
瑞曽何足云臣幸列藩維甞叨樞近私賀之至
　　　爲薛中丞浙東奏五色雲狀(元和中薛苹/或云薛戎)
右臣得管内合州奏月日五色雲見者一州官吏僧道耆老
悉皆瞻覩巳具奏聞并冩圖奉進者伏以景雲上瑞王者祉
符煥彩彰之在天知聖德之昭感伏惟陛下化孚有截道洽
無垠承天地之貞明導隂陽之和氣遂使紛紛郁郁自東而
徂西若煙非煙一旬而再至徴諸古諜事罕前聞伏乞宣付
史官以昭簡冊
　　　爲裴中丞奏邕管黃家賊事冝狀(裴行/立)
右今月四日邕管奏事官嚴訓過稱押衙譚叔向等與黃家
賊五千餘人謀爲翻動雖巳誅斬猶未清寜當時差本道同
十將某至邕管界首賔州以來迎探事宜兼爲聲援昨得十
四日狀并嚴訓狀報同其黃家賊並已退散各歸洞穴訖伏
以䑕竊狗偷非足爲患陛下威靈逺被神化旁行遂使姦狡
之謀先期而自露(狡一本/作猾字)回邪之黨不戮而盡夷伏恐飛章
巳逹吉語未聞尚軫天心猶煩廟筭臣謬居方鎭忝接壃界
所得事宜不敢不奏
　　　讓監察御史狀(宗元爲監察/御史裏行)
右臣伏準名例律諸官與父祖諱同者不合冐榮居之臣祖
名察躬今臣蒙恩授前件官以㓜年逮事王父(祖/也)禮律之制
所不敢踰臣不勝進退惶恐之至謹詣光順門奉狀以聞伏
聽勑㫖貞元十九年閏十月日具官臣某奏奉勑新除監察
御史柳宗元祖名察躬準禮二名不偏韓不合辭讓年月日
檢校司空同中書門下平章事杜佑宣
　　　爲京兆府昭應等九縣訴夏苗旱損狀
右臣謬領京畿巳逾兩月政術無取誠懇莫申遂使雨澤愆
時田苗微損夙夜兢懼寢食靡遑今長安一十四縣並準常
年例全徴其昭應等九縣臣各得狀並令詳審各絶隱欺謹
具别狀封進臣當府夏稅通計約二十九萬石以上據所損
矜免秪當三萬石有餘恤人則深減數非廣㐲以聖慈弘貸
憫念蒸黎臣忝職司不敢不奏無任慙懼之至謹録奏聞伏
聽勑㫖
　　　爲南承嗣請從軍狀(父南/霽雲)
　　　　故某官贈某官某乙男某官某乙
右臣亡父至德之歲死節睢陽(睢宣/佳切)陛下每降鴻恩必加褒
寵臣自七歳即忝班榮(承嗣七歳爲/婺州别駕)垂五十年常居禄秩再
守遐郡(爲施涪二/州刺史)績用無成終貽官謗甘就嚴譴(刘闢反承/嗣以无備)
(謫永/州)無以負荷先志報効殊私以慙以懼隕越無地伏見某
月日勑(元和十四/年十月)以王承宗負恩干紀命將徂征雷霆所加
殄滅在近臣竊不自揆思竭忠誠願預一卒之任以荅百生
之幸庶得推鋒觸刄摩壘搴旗(潘云左氏傳靡旌摩壘摩近/也搴愆蹇二音取敵之旗也)
冀獲盡於微試儻不墜於遺烈踊躍之至夙夜不寕敢希皇
明俯鍳丹懇臣聞周官考藝國子置車甲之司(周礼夏官諸/子掌囯子之)
(倅若有兵甲之/事則授之車甲)漢道推思孤兒備羽林之用(武帝養死事之/子號羽林孤兒)
千秋思奮於事越(漢武帝時南越吕嘉反韓千秋奮/日願得勇士三百人必斬嘉以報)仲孺期
(器不/苦窳)合大和以融結克保堅貞且無瓦釡之鳴(賈誼賦黃鍾/毀棄瓦釜雷)
(鳴)是稱土鉶之德(鉶音刑當作型瓦器也以盛/菜韓非子日堯舜啜土鉶)器慙瑚璉(力/展)
(切祭宗/廟玉器)貢異砮丹(砮音奴石中矢鏃/禹貢荆州所貢)旣尚質而爲先(礼記郊/祭器用)
(陶匏尚/皆也)亦當無而有用(老子埏埴以爲器/當其无有器之用)謹遣某官某乙隨
狀封進謹奏
　　　柳州舉監察御史柳漢自代狀(元和/十年)
右某凖從前赦文常參官上後舉一人自代者(元和六/年勑)伏見
前件官頗有才行長於政術乆歷嶺南使職臣之所知敢舉
自代無任懇迫之至
　　　上戸部狀
(左降官貟外置同正貟俸判舊用戸部省貟闕官/錢充今請改授正宫占闕不用上件力每年約計)
(數万/貫)
右伏以左降官是受其之人都不釐務户部錢是凖勑收貯
不合别支又所授貟外官亦非舊制宗元在永州日見百姓
庄宅公驗有司户李邕判給處足明皆是正官今請悉依故
事爲凖並廢貟外所置凡在貶黜授以正貟責其成功俾無
虚授貯錢旣免支用加數足應軍須實冀貨不濫分官無曠
職謹狀
　　　柳州上本府狀(上桂𬋩/觀察府)
(菒誠救兄莫蕩以竹刺莫果右臂經十二日身死/其莫誠禁在龍城縣凖律以他物歐傷十二日辜)
(辜内死者各/依殺人論)
右奉牒凖律文處分者(分去/声)巳帖縣凖牒待秋分後舉處分
訖伏以中丞(裴行/立)慈惠化人孝悌成俗属吏所見皆許申明
至公之下敢竭愚慮竊以莫誠赴急而動事出一時解難爲
心豈思他物救兄有急難之戚中臂非必死之瘡不幸致殂
揣非夲意按文固當恭守撫事似可哀矝斷手方迫於深裏
中(呉起/云)還師巳期於席上(家語/云)謂宜投戈頓顙面縛乞身歸
郡邑於王官效黎獻於天吏而乃繕兵𥙷卒増壘閉途正當
天討之辰更積鬼誅之罪(莊子爲不善於幽闇/之中者鬼得而誅之)衆輕闘蟻勇
劣怒蛙(韓非子越王伐呉欲人之輕死也出見怒蛙乃/爲之軾從者日奚敬於此王曰爲其有氣故也)纎縞
當強弩之初(縞古老切前漢韓安囯傳/強弩之未不能入魯縞)孤豚僨肥牛之下(僨/方)
(問切仆也左傳昭公十三年/牛雖瘠僨于豚上其畏不死)事同拾芥力易摧枯杪忽蜂腰
虚見辱於齊斧(齊如字义側皆切張軌云/黃鉞斧也張晏云整斉也)突梯䑕首濫欲寄
於旄頭(突吐忽切梯音脫旄/頭胡星也天子前驅)勦絶有時(勦子/小切)不索何獲(索色/窄切)
(左傳呉/光云)某拱稽致命(囯語呉語擁鐸拱稽注拱持也/稽棨㦸云或云稽計兵名籍)執銳忘
生車甲旣備於小戎鯨鯢豈逃於誅戮(左傳宣公十二年取/其鯨鯢而封之以爲)
(大戮注鯨鯢大魚名以喻不義之人吞食小囯潘/云鯨巨京切其雌曰鯢大者長千里小者数千丈)切觀上略
緫帥中權(左傳宣公十二年中權後/勁注權謀也謂軍中制謀)戰士義激於身心列校
勢成於臂指蹶張之技盡出於山林(潘云蹶音厥前漢以材/官蹶張注材官之多力)
(能脚踏強弩張之故日蹶張律有蹶張士師古/日今之弩以手張之日擘張以足蹋者日蹶張)拔距之林徧
徴於川洞(前漢甘延壽傳投石拔距注顔師古日拔距者/有人連坐相把據地距以爲堅而能拔取之)賞
懸香餌令布疾雷莫不鼔舞戎行䖍恭師律投軀不愆於羽
檄(愆與愆同漢髙祖紀注檄木簡長/二尺懲召急則挿以鳥羽示急也)跂足唯俟於牙璋(跂遣/尔切)
(㪯踵也周礼典瑞注牙璋琢/以爲牙牙齒兵象故以發兵)今月某日奏事官米蘭廻捧受
詔命神飛首勇足蹈心馳懽聲洽於萬夫勝氣橫於千里國
容不入屨且及於寢門(司馬法古者囯容不入軍軍容不入/囯也左傳宣公十四年楚子投𬒮而)
(起屦及於窒皇劎及於寢/門之外注窒皇寢門闕也)家事勿関土巳填於左闔(囯語勾/踐伐呉)
(入命夫人自今日以後内政无出外政无入内有辱是子也/外有辱是我也王出夫人送王不出屏乃闔左闔填之以土)
即以月日全軍出次分道並進所期勠力敢告同心孔大夫
(御史大夫嶺南/節度使孔戣)貞直冠時清明格物全體許國一心在公兵
精食浮爲日固乆容府揚中丞(揚當作陽御史中丞/容𬋩經畧使陽旻)以義烈
爲巳任勲襲太常安南李中丞(御史中丞安南都護李/象古曹王李臯之子)以英
武爲家風業傳彛器並膺邦寄克逹皇威南則浮海濟師共
集堂堂之陣東則橫江誓衆用成善善之功以此鼓行坐觀
盡敵刑惟勿喜誅有可哀徴側之勇冠一方竟就伏波之戮
(後漢髙趾女子徵側反/伏波將軍馬援斬之)吕嘉之威行五嶺絡摧下瀬之師(潘/云)
(瀬音頼前漢武帝紀甲爲下瀬將/軍下蒼梧得吕嘉首遂定越地)嗟此陋微自貽擒滅勉成
良畫速致殊勲雖荒徼之地固不勞於有征(徼吉弔/切邊隅)而昇平
之年將自此而何事書之竹帛實謂揚名事須移牒隣管以
成掎角舉牒者(掎居綺反徧引也左氏譬諸捕鹿/晋人角之諸戎掎之注掎其足也)
　　　賀誅淄青逆賊李師道狀(賀中書/門下)
右今月三日得知進奏官某報前件賊以前月九日克就梟
戮者伏以天啓聖期神資良弼必有懲討以致昇平蠢尔兇
渠敢行悖亂締交於雷霆之下(締丁計切憲宗討呉元済李/師道王承宗隂黨援乃伏盗)
(京師刺用/事大臣)效逆於化育之辰逞犲聲以欺天恣狼心而犯上
嘉謨克恊威命旁行破竹寧比其發機走丸未喻於乗勝濁
河清濟曾無溝洫之虞(済子礼切清/済貫濁河)大峴琅邪不聞涯岸之
阻(峴胡/典切)天兵四合賊衆屢摧然後赦劫脅之辜許其歸復寛
詿誤之典期以撫循(詿音封前文帝紀済/北王反詿誤吏民)外怛皇威中感聖
德雖在梟鏡(梟堅尭切鏡當作獍前漢志注梟鳥/名食母破獍獸名食父如貙而虎眼)豈不知歸
是以未極誅鋤遽聞内潰鯨鯢巳戮見東海之無波氛沴盡
銷仰太陽之普照功格于天地化合于隂陽一德方繼於商
書降神自同於周雅遂使垂白遺老再逢天寳之安搢紳諸
生逺期貞觀之理某特承朝奨謬列藩臣常以突刃觸鋒未
爲効節膏原潤草豈足酬恩寤寐撫心不遑寕處今則削平
之際慙無尺寸之功開泰方初徒受丘山之寵無任憤激屏
營之至抃舞歡慶倍百恒情
　　　賀平淄青後肆赦狀(賀中書/門下云)
某官某乙右某伏奉二月二十二日德音以淄青削平慶賜
大洽率土之内抃躍無窮伏惟周滅三監但明誅放之罰漢
平七國更嚴斬殺之科未有翦覆兇渠撫存疑類威暫行而
德洽誅纔及而恩加操兵者悉獲歸休秉耒者更聞優復與
之種食(種章/勇切)豐以貨財疾苦盡除鰥孤咸育葬戦死之骨増
以賞延憐刄傷之肌存其廪給滌山川之舊汚申節義之餘
冤功多受三事之榮(詩三事大夫注三事三公也元和十四/年斬李師道田弘正奏捷加弘正檢校)
(司徒同/平章事)節者有十連之寵(礼記十囯以為連連有帥刘悟斬/師道詔以刘悟為義成軍節度使)
較然逆順益以彰明和氣逺周罷七旬之干羽仁風傳暢収
六月之車徒寰海永康夷夏均慶某忝司戎旅獲奉昇平當
伊尹無耻之辰見咎繇惟輕之德(咎繇即/臯陶字)抃躍之至倍萬恒
情無任慶賀之至
　　　賀分淄青諸州爲三道節度狀(賀中書/門下)
右某伏見某月日制分淄青諸州爲三道節度都團練觀察
等使者害氣盡除和風溥暢裂壌旣分其形勝經野必正其
提封河濟異宜海岱殊服八命作牧無聞威福之源十國爲
連巳肅澄清之政䑕無夜動(左傳衮公二十三年臧/孫曰夫䑕晝伏而夜動)鴞變好
音(詩泮/水)惠澤豈俟於崇朝仁化寕期於必代(論語必丗/而後仁)遂使
琅邪即墨田生無慮其異謀(前漢髙祖紀田肯曰斉有琅邪/即墨之饒南有泰山之固北有)
(蜀河之限非親子/弟莫可王斉者)聊攝姑尤晏子但聞其善祝(左傳昭公二/十年晏子日)
(祝有益也詛亦有損聊攝以東姑尤以西為人/也多矣注聊攝二城斉西界姑尤三水斉東界)恭以相公暮
參禹績制出蕭規(楊子䔥也/規曹也隨)光輔聖神永康黎獻某獲逢開
泰忝守方隅抃躍之誠倍百恒品
　　　代裴中丞上裴相賀破東平狀(裴行立/賀裴度)
右伏以逆賊李師道克就梟擒巳具中書門下狀賀訖某忝
居末屬(同族/属)特受深恩踊躍不寕輒復披露竊以自古中興
之主必有命代之臣一德同功以叶休運故申甫方邵成宣
王復古之勲(申伯尹吉甫/力叔召虎)呉鄧冦耿致光武配天之業(呉漢/鄧禹)
(冦恂/耿弇)此皆上下齊志中外悉心雖成功則多而陳力甚易豈
若閣下挺拔英氣邁越常流獨契聖謩以昌鴻業廟略初定
異議紛然詆訕盈朝萋斐成市(萋音妻斐音匪詩云/姜兮斐兮成是貝錦)閤下秉
心不惑定命彌堅討淮有之兇則下車而授首(㓕呉/元濟)服恒陽
之虜則馳使而革心(裴度遣柏耆說王承宗/承宗遂献德棣二州)況師道惡稔禍
盈鬼怨神怒恣行悖慢敢肆欺誣天兵四臨所至皆捷次又
捨其將校許以歸還罪止一夫恩加百姓犲狼感化梟鏡懷
仁(梟堅尭切/鏡當作獍)自致誅夷以成開泰萬方有慶四海無虞遂令
率土之人盡識太平之理盛德大業振古莫儔然則布政明
堂勒功東嶽光垂後祀輝暎前王神化允屬於聖君崇勲實
歸於宗衮慶賀之至倍萬恒情
律之寵(礼記有功德於/民者加地進律)未遂執珪之願(左傳朝/聘有圭)相公膺賢輔
聖大叙彛倫中外之臣出入更踐某自領桂管又逾再周(元/和)
(八年十二月崔詠迁桂管/至此元和十年凡两周歲)企鸞鷺於紫霄獨無羽翼仰星辰
於黃道徒竭丹誠況正月㑹朝逺夷皆至六歲來見要服有
期(要一遥切囯語注/要服六歳一見)豈使班超之望長懸(東漢班超上䟽日/逺處絶域小臣能)
(无首丘依/風之思哉)子牟之戀空積(莊子魏公子牟日身居江/湖之上心馳魏闕之下)伏乞特
申微願録受冗貟徴故事而不遺揆夙志而斯畢入天子之
國願附禮於小侯拜宰相之車敢希榮於上客(一本上/作下)無任
懇禱屏營之至輕瀆威重戰汗伏深謹狀
　　　爲南承嗣上中書門下乞兩河効用狀
右伏以越敗夫差多㑹稽納官之子(囯語越語孤子寡婦疾/疹貧病者納官其子注)
(仕其子/而教之)趙摧栗腹即長平死事之孤(史記趙武成王十五年/栗臨報燕王日趙壯者)
(皆死長平其孤未壯可伐也/燕師至趙廉頗擊殺栗腹)何者義烈之餘色氣猛厲上將
律之寵(礼記有功德於/民者加地進律)未遂執珪之願(左傳朝/聘有圭)相公膺賢輔
聖大叙彛倫中外之臣出入更踐某自領桂管又逾再周(元/和)
(八年十二月崔詠迁桂管/至此元和十年凡两周歲)企鸞鷺於紫霄獨無羽翼仰星辰
於黃道徒竭丹誠況正月㑹朝逺夷皆至六歲來見要服有
期(要一遥切囯語注/要服六歳一見)豈使班超之望長懸(東漢班超上䟽日/逺處絶域小臣能)
(无首丘依/風之思哉)子牟之戀空積(莊子魏公子牟日身居江/湖之上心馳魏闕之下)伏乞特
申微願録受冗貟徴故事而不遺揆夙志而斯畢入天子之
國願附禮於小侯拜宰相之車敢希榮於上客(一本上/作下)無任
懇禱屏營之至輕瀆威重戰汗伏深謹狀
　　　爲南承嗣上中書門下乞兩河効用狀
右伏以越敗夫差多㑹稽納官之子(囯語越語孤子寡婦疾/疹貧病者納官其子注)
(仕其子/而教之)趙摧栗腹即長平死事之孤(史記趙武成王十五年/栗臨報燕王日趙壯者)
(皆死長平其孤未壯可伐也/燕師至趙廉頗擊殺栗腹)何者義烈之餘色氣猛厲上將
効於國用下欲濟其家聲所以憤激悽愴常思致命者也某
先父死難睢陽(睢宣隹切至德二載尹子/碕䧟睢陽害南霽雲等)事存簡冊累降優
詔榮及子孫爰自繦緥超昇品秩(南承嗣以父死事七歲/爲婺州别駕賜緋魚袋)肉
食廪給未甞暫停頃守涪州屬西蜀遘逆(承嗣爲涪州刺/史㑹刘闢反)將
致死命以盡夙心寢戈嘗膽志願未究(晋刘琨枕戈待旦/又越王勾踐甞膽)㑹
刀筆之吏寘以深文首級之差今復誰辯(前漢馮唐曰雲中/守魏尚坐上功首)
(虜差六級陛下/之吏削其爵)薏苡之謗不能自明(馬援征髙趾餌薏苡軍/還載之一車後有上書)
(譛之者以爲前所/載還皆明珠文犀)猶頼舊勲謫居樂土(刘闢反承嗣以/无備謫永州)食人
力之栗守無事之官拳拳血誠無所陳露伏見明制興師討
伐恒兾(元和十四年制削奪成德軍節度使王承宗/官爵以吐突氶璀爲招討處置使往征之)薎(一本/作蔑)
(字/同)爾小醜尚欲逋誅某才非古人志慕前烈願得身當一隊
効死戎行(胡剛/切)竭平生之忠懇申幽明之冤痛撫劒心往發
言涕零甞聞漢法有奮擊匈奴者諸侯不得擁遏又况丞相
揔軍國之重定廊廟之謀固當弘獎無所弃捐伏乞哀憫收
撫以成其心無任懇迫惶恐之至
　　　柳州上中書門下舉柳漢自代狀(元和/十年)
右伏準元和六年十月十七日勑常參官授上後三日内舉
一人以自代便具所舉人兼狀上中書門下者今奏請前件
官自代謹連狀
　　　爲長安縣耆壽詣相府乞奏復尊號狀(德宗/時)
長安等縣耆壽某乙若干人右某等伏以生長明時游泳皇
澤鼓腹且知於帝力食毛敢忘於君恩(左傳昭公七年食上/之毛誰非君臣注毛)
(草/也)竊見近者祥瑞所呈周於百郡豐稔之報均于四方有以
知上玄降靈誕告嘉應彰我君文明之化仁育之恩大道旣
行鴻名未舉是以殷勤昭著如斯而不巳者也某皆陶煦純
仁成此耇老生旣無𥙷死而何求唯願上聞帝閽復建尊號
用彰聖德以報皇慈披露血誠伏守天闕糜軀碎骨猶生之
年謹以今日詣光順門輒進表訖伏惟相公賛翊明主共致
太平而使名號尚欎天人失望草野愚鄙切有惑焉伏望敷
奏之際開陳其要俾下情允逹大願克從退就泉壌樂而無
恨輕黷國相伏待典刑謹狀
　　　爲京畿父老上府尹乞奏復尊號狀(京兆尹/韋夏卿)
長安縣耆老某乙等若干人右某等幸以羸老獲覩昇平蹈
舞薰風謳謌壽域譬之草木何以報天寤寐焦勞不知所措
伏見聖君臨御玄化升聞瑞應匝於萬方(張云匝作苔/切与帀同)豐報
窮於四海神祇注意天地傾心覺悟生人必有爲者(一本作/必蔣有)
(爲)蓋以挹損徽號近二十年盛德益光大名未復致逺邇積
慮幽明憤懷故自古以來嘉瑞之至未有如今歳之盛也斯
乃上玄深旨下人懇誠勤勤相符正在於此某等眷戀明時
朝夕是切唯願早復大號以契天心庶得聖政益光鴻化弥
逺少遂踊躍之甚今請詣光順門進表昧死上陳伏以侍郎
道合君臣惠敷黎庶儻遂収採愚慮致貢天庭俾草萊微誠
得逹萬乗非所敢望惶懼伏深謹狀
増廣註釋音辯唐柳先生集卷之三十九
增廣註釋音辯唐柳先生集卷之四十
　祭文哭辭(一本无/哭辭字)
　　　祭楊慿詹事文(元和十/二年)
年月子婿謹以清酌庶羞之奠昭祭于丈人之靈(宗元娶慿/弟楊凝女)
(爲慿之從子婿或云即慿之婿也一本子婿字/下有使持節柳州諸軍事守柳州刺史柳某字)卿雲輪囷(卿/即)
(慶字囷/區倫切)天漢昭回自然物外寕雜塵埃公禀間氣(間居/見切)心靈
洞開翶翔自得誰屑羣猜孝友忠信聞于九垓(音/該)摛華發藻
其動如雷丗榮甲科(大暦九年慿/㪯進士甲科)亦矜顯處(矝一本/作務)公之俊
德有而不顧衘史之選朝之所注公勤于養投劾引去(慿絜/事節)
(度府召為監察御史/不楽檢局輒自免去)時任方隅威刑是務公施其惠亦莫有
遻(童云遻五故/切与迕同)京兆之難下多怨怒或由以黜瓦石盈路(貞/元)
(中京兆尹李实貶通州長史市里歡呼/皆䄂瓦䃯遮道伺之实由間道獲免)公捍其強仁及童孺
(元和四年慿自江/西入為京兆尹)左迁而出擁道牽慕道峻多謗德優見憎
煩言旣詆倚法斯繩(慿与御史中丞李夷簡素有隙夷簡劾/慿江西奸贓及他不法詔即䑓參訊夷)
(蕳痛謫發欲詆以死憲宗以慿/洽京兆有績但貶賀州臨賀尉)南過九疑(山名謂謫/臨賀時)東逾秣
陵(秣陵江寕今建康也謂/自臨賀徙杭州長史)顛沛三載天書乃徴入傳王國嘉
聲聿興(自杭州召/入爲王傅)詹事東宫致政是膺(自王傅徙/太子詹事)年唯始至
道則弥勵頡頏今古(童云頡奚結切頏音杭又音剛与/亢同飛而上曰頡飛而下日頏)優游
徳藝實期濬發再光文陛誰謂昊天遽茲降厲嗚呼哀哉某
以通家承德夙奉良姻莫成子姓早䘮淑人(貞元十五年子/厚妻楊氏卒年)
(二十二/元子)恩禮斯重眷撫惟新綢繆其志實敬實勤迨今挈然
十有八祀家缺主婦身迁萬里謗言未明黜伏逾紀德輝間
絶音塵莫俟歳首發函視逺如迩雖當沉痼心術猶治撫膺
蝢首流泣瞪視(童云瞪丈證切直/視潘云真耕切)旣歛而還莫傳音旨嚮風
長慟於茲巳矣嗚呼哀哉承訃之始卜兆旣逾載馳斯文岀
拜路隅哀從海澨(視裔/切)禮致皇都寸誠相續終歳不渝天道
悠逺人丗多虞寄心双表(謂墓/関)長恨囚拘嗚呼哀哉
　　　祭穆質給事文(一夲作祭/穆抚州文)
昭祭于給事五丈之靈自古直道鮮不顛危禍之重輕則繫
盛衰矯矯明靈克丁聖時形軀獲宥三黜无虧賢良發䇿始
振其儀天子動容敬我直辭(貞元元年德宗策賢良問以天/旱穆質對言两漢故事三公當)
(免卜式著議弘羊/可烹德宗喜之)載之冊府命以諌司(穆質以制策自/畿尉迁左補闕)抗奸
替否與正爲期奏書百上知无不爲誰謂劉賈(刘向/賈誼)英風莫
追給事黃門奉職樞機封還付外動獲其冝(質累迁給事中/政事得失未甞)
(不尽/言)無曠尔位惟公在斯逹道之行實惟交友患難相死其
廢目乆公實毅然誓均悔咎挺身立氣不改其守黜刺南荒
義言盈口(元和四年京兆尹楊慿貶臨賀/尉質坐与慿善貶開州刺史)封章致命志期殞
首邈矣髙標誰嗣于後王命南下郡符東剖流滯湮淪殱此
遐壽(或云自開州移抚/州未及行而卒耳)嗚呼哀哉公之伯仲信惟先執(記曲/礼云)
(見父之執執友也穆質穆貟穆賞並秘/書監穆寕之子見子厚先友碑隂記)感激之風道同義立
中司守直奸權是襲致之徽纆誣以賄入瑣瑣其徒榜訊愈
急(榜薄庚切箠也穆賛擢侍御史鞠盧岳妻分財事持平不/阿中丞盧紹与宰相竇參誣替受金捕送嶽侍御史杜倫)
(希其意鍜/鍊甚急)詔下三司議于洛邑噫我先君邦憲是輯(同上賛/弟賞詣)
(闕撾登聞鼓訟冤詔三司使柳鎮李覿楊瑀覆/治无之猶岀為邢州刺史鎮亦坐貶夔州司馬)平反羣枉(反/字)
(袁切漢書平反注憣/罪人辝使從輕也)大忤三揖(忤五故切左傳哀公二年三/揖在下注三搑卿大夫士)
危法旋加譛言俄及左宦夔國(謂子厚之父坐貶夔州司馬/前漢設左官之律注仕於諸)
(侯曰/左官)義夫掩泣邪臣旣黜乃進其級(貞元八年竇参貶乃/召質爲刑部郎中)端
于庶僚直聲允集䖍䖍小子夙奉遺則公在郎位再罹擯抑
時忝憲司竊分枉直抗辭犯長有志無力惟韓洎劉(監察御/史韓泰)
(刘禹/錫)同憤霑臆道之不行銜媿罔極公在左掖議登秋官先
定于志將發其難決白無狀以申禍端秉心撰詞義不可于
㑹逢友累(累力僞切謂坐与/楊慿善而坐貶謫)曾莫自安感于禇中(禇中吕切/左傳成公)
(三年荀罃之在楚也鄭賈人有將寘諸禇中以出既謀/之未行而楚人帰之賈人如晋荀罃善視之如实出巳)有涕
汍瀾(潘云汍胡官切瀾落官切選/涕垂睫而汍瀾注涕泣䦨干)嗚呼哀哉壽宫乆翳狼荒
萬里禮不可違誠不可弭抽哀洩憤舒文致美願遡海風以
窮洛涘清明如在神鍳何巳嗚呼格思以慰勤止
　　　祭吕衡州温文(呂温字化光/一字和叔)
維元和六年歳次辛夘九月癸巳朔某日友人守永州司馬
貟外置同正貟柳宗元謹遺書吏同曹(書吏/姓名)家人襄兒奉清
酌庶羞之奠敬祭于吕八兄化光之靈嗚呼天乎君子何厲
天實仇之生人何罪天實讎之聦明正直行爲君子天則必
速其死道德仁義志存生人天則必夭其身吾固知蒼蒼之
無信莫莫之無神今於化光之殁怨逾深而毒逾甚故復呼
天以云云天乎痛哉堯舜之道至大以簡仲尼之文至幽以
黙千載紛爭或失或得倬乎吾兄獨取其直貫于化始與道
咸極推而下之法度不忒旁而肆之中和允塞道大藝備斯
爲全德而官止刺一州年不逾四十佐王之志没而不立豈
非修正直以召災好仁義以速咎者耶宗元㓜雖好學晚未
聞道洎乎獲友君子乃知適於中庸削去邪雜顯陳直正而
爲道不謬兄實使然嗚呼積乎中不必施於外𥙿乎古不必
諧於今二事相勘(一本勘/作期字)從古至少至於化光最爲大甚理
行第一尚非所長文章過人略而不有夙志所蓄巍然可知
貪愚皆貴險狠皆老則化光之夭厄反不榮歟所慟者志不
得施蚩蚩之民不被化光之德庸庸之俗不知化光之心斯
言一出内若焚裂海内甚廣知音幾人自友朋彫䘮志業殆
絶唯望化光伸其宏略震耀昌大興行於時使斯人徒知我
所立今復往矣吾道息矣雖其存者志亦死矣臨江大哭萬
事巳矣窮天之英貫古之識一朝去此終復何適嗚呼化光
今復何爲乎止乎行乎昧乎明乎豈蕩而爲大空與化無窮
乎將結而爲光耀以助臨照乎豈爲雨爲露以澤下土乎將
爲雷爲霆以泄怨怒乎豈爲鳯爲麟爲景星爲卿雲(卿即/慶字)以
寓其神乎將爲金爲錫爲圭爲璧以栖其魄乎豈復爲賢人
以續其志乎將奮爲明神以遂其義乎不然是昭昭者其得
巳乎其不得巳乎抑有知乎其無知乎彼且有知其可使吾
知之乎幽明茫然一慟腸絶嗚呼化光庶或聽之
　　　祭李中丞文(御史官/属其祭)
維貞元二十年嵗次甲申五月某朔二十二日故吏儒林郎
守侍御史王播將仕郎守殿中侍御史穆贄(當作/質字)奉議郎行
殿中侍御史馮邈承奉郎守監察御史韓泰宣德郎行監察
御史范傳正文林郎守監察御史劉禹錫承務郎監察御史
裏行柳宗元承務郎監察御史裏行李程等謹以清酌之奠
(云疾君視之東/首加朝服拖紳)卷衣巳復(卷与捲同復始死之招魂也礼記/䘮大記曰復者皆升自東榮中屋)
(復危比面三号/捲衣投于前)禮備賵贈(潘本贈作賻賵芳鳯切賻符遇切/公羊日車馬日賵貨財曰賻注皆)
(助生送/死之礼)恩加命服窀穸有時(窀之倫切厚也穸音夕夜也/左傳窀穸之事注猶長夜也)歳
月逾蹙播等猥備官屬况當廌延承其規模奉以周旋近或
逾月逺則累年咸承至公官守獲全故事盡在遺風藹然俯
仰庭除顧慕潺湲致誠一觴拜訣堂筵嗚呼哀哉
　　　爲韋京兆祭杜河中文(韋夏卿/祭杜確)
維年月日甲子京兆尹韋夏卿謹以清酌之奠敬祭于故河
中節度贈禮部尚書杜公之靈自古謀帥恒在諸儒晉登郄
縠亦以詩書(郄乞逆切左氏作郤俗從吝縠胡谷切左傳僖/公二十七年晋作三軍謀元帥趙㐮日郤縠可)
(說礼楽而/敦詩書)爰及近代二柄殊途授鉞之臣率由武夫時惟明
靈道冠學徒天子有命揔其戎車何以邦之維絳及蒲(州名/並属)
(河/中)有山有河殿此大都(殿下練/切鎭也)焜燿昌時振宣後學命服之
盛光于列岳謂保豐福永縻王爵壽如何期神不可度(待洛/切)
嗚呼哀哉大歷之歳詔徴茂才時忝同道(一作/科)俱起草萊懷
䇿旣陳綸言煥開考第居甲(大曆二年夏卿与弟正卿/及確同㪯賢良方正髙第)自天
昭回分命邦畿(夏卿𥘉爲/髙陵主簿)歩武獲陪同志爲友星霜屢廻長
我十年禮宜兄事(記曲礼十年以/長則兄事之)周游歡洽莫不如志于後
多幸謬列周行(潘云行户剛切詩寘彼周行注行列也置周/之列位箋謂朝廷臣也左傳㐮公十五年注)
(周徧也言/徧于列位)又同制書並命文昌及余稍遷吏部爲郎公属中
兵此焉分行(夏卿爲吏部貟外郎/確爲兵部貟外郎)再獲聮事東西相望(望音/忘)
岀處同道樂惟其常後余岀刺九載南服(夏卿自給事中出/爲常蘇二州刺史)
公自左輔遂膺推轂(推通回切史記王者之遣將也跪而推/轂貞元十五年以同州刺史杜確爲河)
(中尹河中晋/絳觀察使)我勤魏闕爰揔九流(貞元十五年夏卿爲吏/部侍郎九流九品也)誰
謂河廣願言莫由烹魚之問往復相醻惠好斯厚惟以綢繆
(綢直由切/繆莫彪切)余弟宗卿獲庇仁宇(韋宗卿爲/河中從事)命佐廉問忘其愚
魯假以羽翼俾之騫翥(騫音軒翥章/恕切飛㪯也)惠文峩峩(惠文冠也秦/時法吏冠柱)
(後惠/文)赤紱在股(􁀍音弗詩作芾諸侯以赤韋爲/之古蔽膝之象此謂韋宗卿)榮映斯極從
容何𥙷承慶惟深報恩無所嗚呼哀哉天子震悼哀我良臣
密印追贈尚書禮殷四方興嗟况此故人循念平昔徘徊悲
辛卜葬斯及禮儀畢陳敬薦行潦洩哀兹辰嗚呼哀哉
　　　爲韋京兆祭太常崔少卿文(韋夏/卿)
維年月日甲子京兆尹韋夏卿謹以清酌庶羞之奠敬祭于
亡友故大常少卿崔公之靈惟靈率是良志蹈其吉德炳蔚
文彩周流斈殖(氶聀切左氏夫斈殖/也注殖猶生長也)孔氏之訓專其傳釋黃
老之言探乎幽賾(士革/切)六書奥祕是究是索(六書一日象形/二日指事三日)
(㑹意四日假借五曰形/声六日轉注並字斈)叩爾玄関保其眞宅藝成行備披雲
騁跡康莊未窮(尔雅道五逹謂之/康六逹謂之莊)濛汜巳極(潘云汜音似楚/辝注汜水涯也)
(言日出東方腸谷之中/暮入西極濛水之涯)嗚呼哀哉夙歳同道從容洛師(書洛/誥朝)
(至于洛師/唐東都)接袂交襟以遨以嬉策駕嵩少(嵩失弓切少失照/切嵩髙少室二山)
(名在河/南府)泝舟瀍伊(泝音素瀍/伊二水)笑咏周星(左傳一星終/矣謂十二年)其樂熈
熈丹霄可望青雲可期洛中十友談者榮之惟鄭洎齊各登
鼎司(鄭餘慶/斉映)或䘮或存山川是違繄我夫子(繄烏兮烏/帝二切)宜相
清時命之不遐孰不悽悲嗚呼哀哉往佐居守及爾同寮笑
遨交歡匪夕則朝入同其室出聮其鑣(卑驕切/馬衘也)投文報章旣
歌且謡及我爲郎優游吏部公爲御史持憲天路文陛徐趍
眷戀相顧歡愛之分有加于素自我于邁歴刺東呉離憂十
年復㑹名都余爲侍郎銓揔攸居實得茂彦奉其規模聮事
合情又倍其初我尹京兆公亞奉常歩武相望佩玉以鏘謂
保崳樂長此翶翔抱疾幾何忽焉其亡嗚呼痛哉原念往昔
愛均骨肉我有書笥盈君尺牘寤言在耳今古何速失涕興
哀匍匐往哭撫筵一呼心焉摧剥(普木/切)日月逾邁佳城遽卜
素車千里逶迤山谷(逶於危切/迤余支切)晦爾精靈藏之斧屋(礼記檀/弓孔子)
(日吾見若覆夏屋者矣見/若斧者矣馬鬛封之謂也)嗚呼哀哉丹旌即路祖奠在廷去
此昭昭就爾㝠㝠敬陳泂酌以告明靈(詩大雅泂酌彼行潦/注水乏薄者逺酌取)
(之)臨觴永慟庶冩哀誠嗚呼哀哉伏惟尚饗
　　　爲李京兆祭楊凝郎中文(李實)
維貞元十九年歳次癸未四月辛未朔某日檢校工部尚書
京兆尹司農卿李實謹以清酌庶羞之奠敬祭于故兵部郎
中楊公之靈惟靈清標霜㓗馨德蘭薫冲和茂著孝友彰聞
濬發洪緒激揚清芬思侔德祖(思蘇恣切後漢/楊脩字德祖)學紹子雲(楊/雄)
(二事並/楊姓)瑩彼靈府彬其英文吐論冠時舒華軼羣(軼音/逸)百氏
之奥一言可分旁貫釋老豈伊典墳謂躡公相(躡泥/輒切)賛揚聖
君髙山安仰逝水沄云嗚呼哀哉惟是伯仲並爲士則(疑兄/憑弟)
(凌皆有/名於時)連擢首科(大暦九年慿中進士弟/十三年凝中進士弟)迭居顯職公之懿
美發自朋僚播于四方令問克昭炯然獨識卓爾孤標翼翼
其容羽儀清朝載筆東掖動無不紀(掖夷益切凝爲/右史書事不回)起草南
宫時論増美(凝迁司封貟外郎革正封/邑申明嫡媵正声彰聞)大梁有艱天子是使
(貞元十二年凝爲宣武軍節度判官是/時宣武帥李乃榮卒其子擅領軍務)密勿之謀唯道是履
復歸郎署職兹中兵(貞元十八年凝起/家爲兵部郎中)簡稽無撓以考其成
(周礼遂人注簡稽士卒兵器/簿書簡猶閱也稽猶計也)英風未攄沉痾遽嬰(痾於何/切病也)孰
云積善降以促齡昔歳江表獲同宴語謬爲好仁不我遐阻
公之元兄(謂楊/慿)復惠德音優游多暇眷眄逾深清言盈耳尺
素相㝷冀兹競爽(左傳昭公三年晏子曰二惠競/爽猶可又弱一个焉姜其危哉)焜燿儒林
及此彫落秪摧我心嗚呼哀哉遣車就引(潘云遣語戦切礼/記雜記注遣車載)
(所包遣奠而蔵之者/大夫以上乃有遣車)哀挽先路(挽无反切引也挽歌者䘮/家之楽執紼者相和之声)迅
風悽悲頽景幽暮傾都殄瘁揮涕相顧矧兹故人誰任痛慕
潢汙一觴詎冩平素尚饗
　　　爲安南楊侍御祭張都護文(祭張/舟)
維年月日故吏某職官某敬祭于故都護御史中丞張公之
靈交州之大南極天際禹績無施秦強莫制或賔或叛越自
漢丗聖唐宣風初鮮寕歲稍臣卉服漸化椎䯻(椎傳追切/髻音計)卒
爲華人流我愷悌士變之理惟公克繼(三囯呉志士夑字彦/威漢末爲交趾太守)
(在郡二十年/疆埸无事)勤勞逺圖敷賛嘉惠銅柱南表前功載修(元和/元年)
(張舟自安南經略副使迁都護本/𬋩經略使乃復銅柱以正封略)空道北出(空与孔同張騫/傳楼蘭姑師小)
(囯當/佐道)式遏蠻陬(將侯切聚居/也一曰隅也)梯航連連旌斾悠悠輻湊都㑹
皇威以流方荷天寵冝公冝侯聲馳帝郷魄降炎州(礼記躰/魏則降)
(謂死/也)嗚呼哀哉公昔試吏時推清能公昔乗軺(軺音遥使者/車謂爲安南)
(經略/廵官)人知凖繩鰥嫠以安征賦用登柱史稍遷郎曹繼昇程
功佐理海裔斯澄(張舟三歴御史檢校尚書礼部貟外郎轉/礼部郎中爲安南副都護充經畧副使)
乃紀南方專任是慿(謂迁檢校太子右庶子兼安南都護兼/御史中丞充本𬋩經略安无處置等使)
禮分五玉恩錫百朋(尚書修五礼五玉毛詩菁菁者莪錫我/百朋注古者貨具五具爲朋百朋言得)
(䘵之/多)開府辟掾羣英攸屬顧兹陋微敢厠甄録(甄稽/延切)旣受筐
篚載加命服賜有楚冠用慙豸角(豸澤買切續漢志云獬豸/神羊能别曲直楚王甞獲)
(之故以/爲冠)星言赴命注望幃幄(愇一本/作惟字)視險如夷瞻程非邈伯
氏左宦(謂侍御/之兄)爰滯中途流連隱憂言念涕濡子姓莫在使
命頓殊(一本命/作令)兢魂吊影敢廢斯須情留江徼(音/呌)夣結天隅
恩切有𥙿(詩此令兄弟/綽綽有𥙿)義乖從役顧慕長慟展轉増惕膐力
猶在(潘云膐音吕脊骨也或从肉此/宜作旅詩旅力方剛注旅衆也)中腸屢激方俟銷憂永
期投跡謙德不福法星降災廷懸遽徹(礼記大夫无故不徹/懸注懸楽器鍾磬之)
(属䘮則/徹之)馹訃爰來(馹音日/驛傳也)撫躬益恨循顧増哀瞻容莫及報
德何階輤車北轅(童云輤音/茜䘮車也)申莫克諧望拜徒至音塵水乖
南州斗酒(後漢曹操祭橋玄墓日/隻雞斗酒過相沃酹)庶寫幽懷
　　　祭萬年裴令文(裴謹字/封叔)
惟靈孝友之性寔惟天與飾以儒書洽其譽處枵然其量(潘/云)
(枵虚驕切疑當作呺虚大/皃莊子非不呺然大也)廓爾其宇人以義來我以身許褰
裳赴急不避寒暑交半域中多容鮮拒賢於博弈媚兹讌語
或泛或沉兩得其所考禮成文墜章克舉(唐自開元制礼云/囯恤一章累聖陵)
(寢皆因事擥綴裴墐佐杜黄裳聮奉崇/陵豐陵礼儀乃撰二陵集礼藏之南閣)展樂承職音官式序
(裴墐為太常主薄/作坐立二部伎圖)旣聮奏復(謂二陵/集礼)亦圖筍虡(音笋巨懸鍾/磬者橫日筍)
(植日/簴)播在奉常永傳儀矩脫略細謹慠忽煩言坦然自居無
顧仇怨(潘云叶韵音冤讎也恚/也文選空負百年怨)卒成官謗莫究禍源坐黜中
徙再期騰鶱(音軒飛皃下从鳥裴墐為金川猾吏所譛/御史按章具獄再謫道州䙉州為佐掾)孰云
蓄憤遽此歸魂嗚呼哀哉丗稱姻黨鮮克終吉唯我與君乆
而逾密追惟淑德嬪于君室(墐娶子/厚之姊)上順尊卑下歡儔匹致
其孝敬式是仁恤爰及童孩處心勿失君之仲季(墐兄堅弟/埴塤皆有)
(文)茂於文術游藝相從操觚散帙(潘云操倉刀切觚音孤選/文賦或操觚而率爾注觚)
(木之方者古人用之以書猶今之蕳也/五臣注觚木也古人用以為筆誤矣)顧余蹇劣厠迹奔逸
(莊子顔回日夫子奔逸/絶塵而回瞠乎在後)二紀于今交情若一屢聞彫缺互見
遷黜契闊伶俜(潘云契詰結切詩死生契闊注勤苦也伶音/零俜普丁切行不正皃一云猶零丁也流落)
(皃)分形間質(間音閒/厠之間)方期末路稍追曩日時不我謀於焉斯
畢營營衛尉(墐之/兄弟)獨守邦秩想其永哀淮海蕭瑟嗚呼哀哉
聞疾馳簡其命未返翩其訃書來自番禺(童云番音潘禺音/愚番禺二山名在)
(南海今/廣州)塊守窮荒山䕫與居(潘云夔渠追切囯語木石之怪/日䕫蝄蜽越人謂之山􁲯人面)
(猴身能/言獨足)有眉不申有志不舒况逢零悴當此囚拘拊膺長慟
長慟何如(一本作天/道何如)非禮無取沉哀有餘嗚呼哀哉
　　　祭吕敬叔文(吕恭字敬叔/吕温之弟)
維年月日朔友人從内兄守永州司馬貟外置同正貟柳宗
元謹以酒肉之奠致祭于亡友吕敬叔之魂嗚呼鞠躬歷聘
或以不答(孔子/也)屠漁乖離夫何克合(太公望屠於朝/歌鈞於渭濵)大或不
容小或見遺往來逢迎今古參差(參𥘉金切/差𥘉宜切)惟子之中忠勇
充之以誠與物退受其疵智謀宏長辯論恢竒巖峩博大(岩/一)
(本作/巍)與丗異姿何付之器而躓於時(躓音/致)常曰余武王功是
期誓耆其力以逹皇威(耆渠伊切又音旨/詩頌耆定尔功)邊鄙不靖俾供輿
師(左傳成公二年母令輿師䧟入君地輿衆也吕恭為山南/西道掌書記江西圑練使參軍桂𬋩防禦使嶺南節度判)
(官)諸侯順道戎貊咸宜今其没矣哀志之違知之無補丗又
罕知嗚呼哀哉昔與子游尚疑其志及觀其長誠任其事日
異其能歲増其智進如川行浩浩而遂天乎有亡中道是棄
余愼取友惟心之䖍周遊人間餘二十年擯辱非聇升揚非
賢一貫于道無四五焉子之我知不以亊遷言而見信貌阻
心傳我黜終丗子夭於前徒称子志誰信我言與子俱已孰
云後先惟子之兄(謂吕/温)志同義比官刺一州四十而死子仕
方初百年有幾如何黙黙去我遄巳(遄市專切/疾速也)有穉之妻有
弱之子海壖東周號哭萬里(壖而宣切海壖循州敬叔/死處東周洛陽敬叔葬處)葬紖
之行獲出於此(童云紖直忍切說文牛系也与絼/通周礼封人置其絼此謂永州)爰陳酒肉
式嘉且㫖讀兹哀辭以奠而誄(魯水/切)嗚呼敬叔吾道巳矣尚
饗
　　　祭崔君敏文(永州/刺史)
天産崑崙者難爲玉植鄧林者難爲木公以令望顯于華族
藝遂六書(字書/也)學該七録(阮孝緒/所集)耽此黃老(耽丁/含切)恬於寵辱
入補黒衣(戦囯策左師蜀龍曰願得𥙷黒衣之数以/衛王宫謂崔敏以千牛備身佐環衛也)岀參甸
服(敏為盭厔三源藍田/尉三邑皆属京兆)紀綱淮海政令惟肅(書禹貢淮海惟/揚州謂敏迁揚)
(州録事/參軍)宰制岳濵周於仁育(謂為許州臨頴/女州龍興令)儲闈典議直清
攸屬(之欲切謂自揚州/入為太子司議郎)乆次推能二州繼牧(謂為歸州刺/史迁永州)至
于是邦率由舊俗和易勿亟優游自足旣有少吏勤于庶獄
妖誣殄除淫祠翦覆出令三歳人無怨(言徒谷/讀切)進律未行歸
神何速某咸以罪戾謫兹炎方公垂惠和枯槁以光鳴銮適
野泛鷁㳂湘(童云鷁倪歴切亦/作鶂舡首益鷁)廣筵命樂華燭飛觴髙歌屢
舞終以無荒紛慮斯併憂懷暫忘良時不再斯樂難常今其
柰何顧慕感傷嗚呼室有迭去川無息流追懷曩辰怳若夢
遊奠徹中寢魂遷乗舟邦人永思匍匐隱憂況我懷德心焉
若抽㓗誠可鍳蘋藻非羞
　　　祭段弘古文
丗病乎直人恱其和行而不容雖聖柰何提其信義誰與同
波硜硜以終(硜丘耕切/堅勁皃)堅不可磨游得其人友擇其益(弘古/見李)
(景儉吕温留門下夜与言不知日出温卒景儉逐乃南/見刘禹錫柳宗元三人言於崔公公時洽永州知其賢)始如
可進終㑹于厄精誠介然將貫金石追恩懷舊興詞憤激君
昔來辱備聞嘉言宵㑹北堂晝宴南軒去適于越(弘古南扺/容州竇羣)
(過桂桂守拒不爲礼/憤怒發病死逆旅中)不日其旋載除我居望爾北轅今者之
來丹旐有翩閟茲英志限此中年嗚呼哀哉居實斯貧有子
而㓜孰云履信惟天所佑道途之資敢廢于舊志君之行銘
石斯授有㓗其觴有楚其豆庶鑒于誠臨兹饗侑
　　　祭李中明文(李行敏/字中明)
致祭于亡友中明之靈夫子之道邈以恒兮夫子之志勵以
兢兮求中慊末若履氷兮敦仁以孝實烝烝兮唯毁死虧禮
其他莫懲兮(一本作誰毀无/虧礼莫徵兮)秉端守一信厥明兮月踰歲長
行若登兮外温其顔内類繩直兮謾言來加不遽陵兮舉丗
羣非自視弘兮庶優游于道大賚是承兮掩冤舒抑與類升
兮胡茫茫其不信卒以禍仍兮豈韜忠裒信(一作履誼一作/履信裒一作裏)
鬼所憎兮將敎言吾欺終不可徴兮吾方期子于暮冀有興
兮今而弃余志若崩兮若將援而上䘮厥肱兮怛其殞心交
背膺兮水之綿綿山萬層兮又淫以雨雪紆委硱磳兮(張云/硱綺)
(兢切磳字登/切並石皃)殦鵂夜啼群瞑凝兮(殦与鴟同充脂切鳶属鵂/音休鵂鶹惡鳥名或音鴞)
(者/誤)魂鬼以行中道㱥殑兮(一本鬼作思童云㱥力井切殑集/韻巨興切唐韵其矜切㱥殑鬼出)
(貌殑又其極切/殑殑欲死皃)魑魅撝呵曷可慿兮(魑丑知切鬼属魅莫覬/切老精物撝音麾指撝)
(也呵虎何切責/也怒也与訶同)聊致吾慎斯言孰稱兮(愼一本/作憤)
　　　哭張後餘辭(并序)
後餘常山張氏孝其家忠其友爲經術甚䆳而文少余七年
頗弟畜之與之居終日冲然忘其有人與之言鏗爾而厲辯
而歸乎中凡人有道而不顯於丗則曰非其丗也(一本无則/日二字)
道而得乎丗然猶不顯則曰命(猶一本/作而字)命之微不可知知而
索乎外者曰性與貌後餘之性可謂良矣其貌可謂肅矣(一/本)
(无可謂/粛矣字)博實弘𥙿宜爲大官耇老求其所以夭賤無可得焉
旣得進士明年疽發髀卒後餘之死人咸痛之曰天之佑善
人而殺是子何也激者曰天之殺恒在善人而佑不肖莊周
于母從容邦家樂我朋友豈不光裕顯大歟而不克也則弔
而哭者其無過乎嗚呼
　　　楊氏子承之哀辭(井序楊/慿之姪)
楊氏子承之旣冠有成人之道其明年四月不幸而夭其外
姻解人柳宗元爲之慟且出涕噫是子也氣淳以愿志專以
勤確然而直方吾未知其止也作辭賦書論其言甚偉余方
愛之謂可以爲器者故不知慟且岀涕况其親戚者乎凡天
之生物也不類精麄紛痝(一本作/痝亂)賢愚混同或逺而合或親
而殊然則雖人親戚亦將有不克知其美者若楊氏子者其
親戚皆賢咸得知之者也使知之徒以増其悲愁怨號之聲
無爲也用是爲之辭以相其哀焉(相息/亮切)
葆醇熈兮承貞則懿文章兮好循直誠耿介兮又綽寛學之
勤兮行弥專質圭璋兮文虎豹超凌厲兮馳聖道力未具兮
志求通道之遠兮足先窮有母噭噭兮有弟哀號(噭音/呌)丗父
孔悲兮湘水滔滔去昭曠兮沉幽寞魂冥冥兮竟難託(難一/本作)
(誰)死者靜兮生者愁子之淑兮徒増憂志甚良兮命甚蹙子
之生兮又何欲悲吾耳兮動吾神誰使子兮淑且仁嗚呼巳
乎不可追終怨苦兮徒何爲(徒一本/作獨)
增廣註釋音辯唐柳先生集卷之四十
增廣註釋音辯唐柳先生集卷之四十一
祭文
　　舜廟祈晴文(代永州/刺史作)
年月日某官某敢用牲牢之奠昭祭于虞帝之神帝入大麓
雷雨不迷帝在璿璣七政以齊九澤旣陂錫禹玄圭至德神
化後王與稽勤事南巡祀典以躋此焉告終(此謂零/陵郡)宜福遺
黎廟貌如在精誠不睽今陽德愆候(愆与/愆同)有渰淒淒降是水
潦混爲塗泥岸有善崩(史記岸善崩/謂喜崩也)流或断隄泛濫疇壠坡
陁圃畦恒雨獲戾循咎増悽忍茲嘉生均彼蓬藜敢望誅黒
蜧(童云蜧音戾本作/蜦或從戾神蛇也)抶隂蜺(抶音秩擊也蜺/与霓同虹也)式乾后土以廓
天倪粢盛不害餘糧可棲或簸或溲(音捜浙/米声)爲酒爲䤈(䤈即/醯字)
鎗鎗笙鏞坎坎鼓鼙百代祀德甿心不攜豈獨蘋藻徴諸澗
溪帝其聽之無作神羞
　　　雷塘禱雨文(柳州作一本載/於韓文者誤)
惟神之居爲坎爲雷專此二象宅于巖隈風馬雲車(馬一本/作軿)
粛焉徘徊(焉一本/作然)能澤地産以祛人災欽玆有靈爰以廟饗
神惟智知我以誠往苟失其應人將安仰歲旣旱暵害兹生
長(暵音漢热氣/也長丁丈切)敢用昭告期于肸蠁(肸黒乙許訖二切蠁音/享猶冥漠也一云􁊨生)
(虫)某自朝受命臨玆裔壌莅政方𥘉庶無淫枉㓗廉自持忠
信是仗苟有獲戾神其可罔(潘本/作誷)擢擢嘉生惟天之養豈使
粢盛夷於草莽(粢音咨/盛平声)騰波通氣出地奮響欽若成功惟神
是獎
　　　祭毒縣文(元和十四年裴行立詩黄賊/因作此本注云為裴中丞)
維年月日某官以牲牢之奠祭于纛神(以旄牛尾為之在左/騑馬首音道又音毒)
惟昔灃有大特化爲巨梓秦人慿神乃建茸頭(灃潘本作澧/恐非案史記)
(秦㐮公二十七年伐南山大梓豐大持注徐廣曰今武都故/道有怒特祠圖大牛上生樹本有牛從木中岀後見於灃水)
(之中列異傳日秦文公時梓樹化為牛以騎撃之不勝或堕/地髪觧𬒳髪牛畏之入水故秦因是致旄頭騎以先驅茸謂)
(厖茸/乱也)是爲兵主用以行師漢宗蚩尤(前漢髙祖紀/祭蚩尤於庭)亦作靈旗
旣類旣禡指于有罪(禡音罵師祭也史記漢武帝為伐南越/以牡荆昼幡為太一鋒名日灵旗為兵)
(禱則太史奉/以指所伐囯)北面詔盟(周礼秋官/司盟云)抗侯以射(抗苦浪切詩賔/之𥘉筵大侯旣)
(抗注抗㪯也㪯鵠/而棲之於侯也)雖有古典今棄不用惟兹之制神實守祀
有蠢黃孽(孽妖也謂/黃少卿)保固虐人俾玆太平猶用戎律天子有
命施威于下惟守臣某董衆撫師秉羽先刄出用兹日敢脩
外事(礼記外事/以剛日)爰薦求牛(周礼牛人祭祀共其享牛求/牛求牛者禱祀求福之牛)庶無
留行以殄有罪國有祀典屬于神明傷夷大命無敢私顧惟
克勝敵以全天兵去茲蟊蠈(張云上音矛下/音賊並食苗虫)逹我涵育収厥
隷圉役于校人(隷郎計切役也圉養馬者校音/效周礼蛮隷掌役校人掌馬)海隅黎獻永
底于理無或頓刄(潘云頓徒困切通作鈍左傳㐮/公五年甲兵不頓注頓壞也)以爲神耻
急急如律令
　　　禡牙文(事同上篇)
維年月日某官某以清酌少牢之奠禡于軍牙之神(禡音罵/師祭也)
(兵書日牙旗者将軍之精凡始竪牙必以綱日綱/日者謂上剋也兵牙之日吉氣來應大勝之徵)秦定百越
(秦始皇三十二年取百越/之地以爲南海桂林象郡)漢開九郡(漢武帝元鼎六年定越/地以為南海蒼梧欝林)
(合浦交趾九真日/南朱崖儋耳郡)自兹編列同于諸華天寳兆亂北方荐役
惟是南方乆稽討伐藩蛮怙險乳字生聚悖傲威命虐夷齊
人黄姓陋㜸(童云㜸魚列/切􁇆通用)實恣暴盗僮壯殺老掠􁒝使臣(􁒝/与)
(奪同使/去声)梟視洞窟(梟堅/堯切)以逃大戮今皇帝(憲宗/也)受天景命敷
于有仁凡百凶毒罔不震伐齊魯誼殄(魯一本作青謂/誅東平李師道)趙魏
顯化(趙謂氶德軍節度使王承宗以德棣二州帰于有司/魏謂魏博節度使田弘正以所管六州請吏于朝)溥
天之下咸順帝理唯是瑣眇尚恣昏頑致天震怒命底于罰
官臣某(裴行立也左傳㐮公十八年其官/臣偃实先後之注官臣守官之臣)欽率邦典統戎于
征惟尓有神懋揚廼職敢告無縱詭類無劉我徒(左傳成公/十三年注)
(䖍刘皆/殺也)鏃刄鋒鍔畢集于兇躬(鏃子木切矢末也/鍔五各切劒端也)鎧甲干盾
咸完于義軀(鎧苦盖切甲也/盾堅允切干也)焚煬蕩沃(煬餘/亮切)往如行虚俾人
懷于安以靖离之隅(南方/也)在是㪯也往欽哉無作神羞急急
如律令
　　　祭井文(元和十一年/刺柳州作)
致祭于水土之神惟神蓄是玄德演爲人用(囯語夫水土演/而民用也注水)
(土氣通/爲演)不窮之養功齊乳湩(湩多貢觀勇/二切乳汁也)惟古有制八家所
共(黄帝制井田鑿井/其中八家其之)是邦闕焉官守斯恐藴利兹乆閟靈則
深爰告有神惟惻我心(易井卦井渫不/食為我心惻)卜兹利兆于彼城隂
神斯有仁是鑒是臨惟昔善崩(前漢溝血志岸/善崩善猶喜也)今則堅好惟
昔逓石(逓一本/作匝)今則順道終古所無聿從心禱非神是與人
力焉保發自玄冥成干冨媪(媪烏皓切女老称前漢郊祀歌/后土冨媪注坤為母故称媪也)
克長厥靈不愛其寳敬修報禮式薦蘋藻
　　　禜門文(祈晴也禜/音泳祭名)
禜于城門之神惟神配隂含德司其翕闢能収水沴以佑成
績(沴音戾妖也/又徒典切)淫雨斯降害于麰麥野夫興憂官守増惕諸
隂旣閉(隂一本作陽誤前漢董仲舒治囯以春秋灾異之変/推隂陽所以錯行故求雨閉諸陽縱諸隂其止雨反)
(是)休徴未獲敬用瓢齊(童云上婢遥切下在兮切周礼/鬯人禜門用瓢斉杜子春音資)以展
周索(索悉各切左傳定公四年周索注索法也潘云/索色格切周礼囯索鬼神而祭祀乃蜡祭也)納其雲
氣復我川澤惟神是依式佇來格
　　　祭六伯母文(臨卭令之妻李氏/也子厚代叔父作)
維貞元十七年歳次辛巳二月癸巳朔二十五日丁巳姪男
華州華隂縣主簿纁(許云/切)謹以清酌庶羞之奠敬祭于六伯
母之靈伏惟天錫考壽神資淑德髙明而和柔惠且直敬長
慈㓜宗姻仰則不偕貴位孰不悽惻嗚呼哀哉移天夙䘮(文/選)
(二十移所天注女子在家則天/父嫁則天夫移所天謂嫁夫也)丁此閔凶主器継夭(易長子/主器)
圍望髙羣士雖㣲禄位人羡其美在抱無孫承家乏祀孝女
良壻適遵燕喜某曩與子重道契義均知心爲貴實在斯人
奉養宜継將致其勤竟罹禍謫逾紀漂淪夙志斯阻㣲衷莫
申冀榮末路私願獲陳遽此承訃天乎不仁嗚呼哀哉昔也
髙堂丗悲其獨今兹玄室孝道當復神感昭融不疾而速靈
識逾濬承歡載穆式致其安寕寘其毒願言有知以慰幽躅
(躅除/玉切)
　　　祭從兄文(柳寛字存諒子/厚五從族兄)
嗚呼我姓嬋嫣(童云上音蝉下/於䖍切長皃)由古而蕃鍾鼎丗紹圭茅並
分至于有囯爵列加尊聮事尚書十有八人中遭諸武抑遏
讎冤踣弊不振(潘云踣蒲此/匝候二切)數逾百年近者紛紛稍出能賢
族屬旍矅(旍与/旌同)期復于前君修其辭楚越猶傳從事諸侯假
乎郡藩(乎疑當作守柳寛從/事廣南假守支郡)人謡吏畏威恵咸宣神乎我欺
命返不延(寛中厲氣嘔泄/卒年四十七)興起之望是越是愆歲首去我將
濵海堧留遊歡娯渉月弥旬夜爇膏炬晝凌風煙理策嶇􁶩
(童云十虧丁切說文日/欲也下音欽或作嶔同)縻舟潺湲(潺鉏山切湲于/權切水流貌)將辭又醉
就往而旋今者之來徒御淒然垂帷䄡䄡(張云襜蚩占切/垂貌衣蔽前)飛
旐翻翻升拜無形合哭誰聞(合一本/作治)逝歸從祔于鄧之原銘
墓有辭發我狂言祗陳其悲匪暇于文觴有㫖酒豆有㹠肩
(㹠与豚同/小豕也)伊奠之菲而誠孔䌓靈耶罔耶有涕漣漣
　　　祭弟宗直文(子厚同祖異/父弟字正夫)
維年月日(元和十/年七月)八哥以清酌之莫祭于亡弟十郎之靈吾
門彫䘮歲月巳乆但見禍謫未聞昌延使爾有志不得存立
延陵巳上四房子姓各爲單孑(一作各/有单緒)慥慥早夭(慥七/到切)汝又
継終兩房祭祀今巳無主吾又未有男子爾曹則雖有如無
一門嗣續不絶如綫(即線字係/公羊傳句)仁義正直天竟不知理極道
乖無所告訴汝生有志氣好善嫉邪勤學成癖攻文致病年
纔三十不禄命盡(一本作年過三/十不掛命書)蒼天蒼天豈有眞宰如汝
德業尚早合出身由吾𬒳謗年深使汝負才自棄志願不就
罪非他人死䘮之中益復爲媿汝墨法絶代識者尚稀(一本/作稀)
(音尚/希)及所著文不令沉没吾皆収録以授知音文類之功(宗/名)
(撰西漢文/類四十卷)更亦廣布使傳於丗人以慰汝靈知在永州私有
孕婦吾專優恤以俟其期男爲小宗女亦當愛延子長大必
使有歸撫育教視使如己子吾身未死如汝存焉炎荒萬里
毒瘴充塞汝巳乆病來此伴吾到未數日自云小差雷塘靈
泉言笑如故一寐不覺便爲古人茫茫上天豈知此痛郡城
之隅佛寺之北飾以殯紖(紖丈忍/切棺索)寄於髙原死生同歸誓不
相弃庶幾有靈知我哀懇
　　　祭姊夫崔使君簡文(元和七年/藁葬永州)
永州刺史博陵崔公之靈天之生人或哲或愚君取其英爰
曜于初譽動京邑施于方隅密勿書奏元侯是俞(崔簡貞元/五年中進)
(士第旋入山南西道節度/使爲掌書記至府留後)蜀冦内侮禍聮羗髳(潘云髳茂侯/切夷名羌在)
(西蜀髳在巴蜀/叶韻髳讀如謨)君出顯畫披攘其徒南平劒門西獲戎俘超
受刑曹留揔南都(簡在山南凡五徙聀六增官/至刑部貟外郎爲府留後)移刺連部(部/一)
(本作州謂簡自山南/西道府迁連州刺史)下民其蘇道不可常病惑中途悍石是
餌元精以渝(簡後餌五石/病瘍且乱)雷謗爰興按驗増誣(簡自連州徙/永州未至而)
(連州人訴簡御史按/章具獄坐流驩州)始雖進律終以論辜(記王制有功德于/民者加地進律注)
(律法/也)溟海浩浩而君是踰嵩山茫茫而君是居(嵩疑當作崇/崇山驩兠所)
(放処在/驩州界)厥弟抗憤呌于康衢天子憫焉訊以文書御史旣斥
連帥是除(簡㓜弟詣闕訟寃天子/爲之黜連帥罷御史)期復中壤遽淪别區䘮還
大浸又溺二孤(簡子処道守訥奉簡之䘮/踰海水遇暴風二孤溺死)痛毒荐仍振古所
無何謫于天降此翦屠柩不及歸寓葬荒墟將葺將就誓還
里閭嗚呼哀哉君之子姓惟自我出母儀先虧(簡妻柳氏/先十年卒)父
訓又失焭焭相祖(焭渠􁨃切憂/也与煢惸同)撫悼増恤咸冀其才以大家
室惟昔與君年殊志匹晝咨夕計期正文律實契師友豈伊
親昵誰謂斯人變易成疾良志莫踐乖離永訣嗚呼哀哉永
山之西湘水之東殯紖以出斧屋爰封(記檀弓封有若覆夏/屋者矣有若斧者矣)
神非乆留息駕于中書石爲誌丗德斯崇手㪺以酹(童云㪺/音拘挹)
(也酌也酹/魯外切)涕出焉窮
　　　又祭崔簡神柩歸上都文(神柩一本/作旅櫬)
嘻乎崔公之柩(嘻一本作嗟/字柩巨救切)嘻乎崔公楚之南其土不可以
室或坋而頽(坋符吻/切塵也)或确而崒(确音慤磽确切山多大石崒/昨没昨律二切詩注云崒者)
(崔/嵬)隂流泄漏瀐没渝溢(瀐思廉切尔雅泉一見一/否爲瀐郭墣日纔有貌)碩䑕大蟻
傍穿側出虧踈脆薄乆乃自窒不如君之郷式堅且密嘻乎
崔公楚之南其鬼不可與友躁戾佻險(佻音超輕/也偷也)睒眒欺苟
(睒矢冉切暫視貌又驚/視貌眒書刃切張且也)脞賤暗􁆓(脛坐果切細碎无/大畧􁆓古忽字)輕嚚妄
走(嚚音/銀)不思巳類好是羣醜不如君之郷式和且偶日月甚
良子姓甚勤具是舟轝(張云轝音/䉌舁東也)寜君之神去爾夷方返爾
故隣弈弈其歸宜樂且欣君死而還我生而留逺矣殊丗曷
從之遊酹觴于座與涕俱流
　　　祭崔氏外甥文(一本作崔君筵側祭二甥文/即處道守訥逾海溺死者)
年月日八舅十舅敬祭外甥韋六小卿之魂嗚呼生有孝姿
淑且茂兮謂吉其終道克就兮胡典而䘮離厥咎兮蹈道而
違死誰祐兮豈汝之昧不能究兮將奪之鑒使昏霿兮(童云/霿武)
(賦切与/霧同)反復攪予哀何救兮骨肉無從魂焉覯兮庶幾來歸
餕以侑兮(餕音俊礼記注食餘日餕/言祭簡之餘以祭二甥)酒實于觴肉盈豆兮豈
伊異人余所授兮來耶否耶歆氣臭兮
　　　祭崔氏外甥女文(簡之女名媛嫁/朗州司户薛巽)
叔舅宗元祭于二十六娘子之靈凡我諸甥惟爾爲首甥於
我氏(甥一本/作生)恩顧彌厚惠明貞淑仁愛孝友女德之全素風
斯守播於族屬芬馨自乆㳟惟伯姉(崔氏之母/子厚姉也)道茂行高上
承下訓克敬能勞夙有儀則刑于汝曹雖云性善抑自良陶
汝之先君(謂崔/簡)以文誨我周流辯論有疑必果恒革其非以
成其可孰云具美易以生禍汝及諸弟流離莫從幸獲我依
以慰困窮歸之令族有蔚其容方冀榮壽遽罹災凶嗚呼哀
哉汝自艱酷二弟継終海門之哀今古罕同駢也英文敷暢
浩通賞期振耀弘我儒風又兹夭閼神理何䝉(夭於表切閼/音遏莊子道)
(遥賞儒莫之夭閼此文謂崔氏弟処道守訥奉/其飘蓬度海遇風溺死崔駢即卿郎亦死也)盛德餘慶冝
福其曹葫然降戾惟禍之逢嗚呼哀哉前歲詔追廷授逺牧
(示和十年子厚召至京/師又出為所州刺史)武陵便道往來信宿(武陵即/朗州)幸兹再
見緩我心曲猶且輕别瞻程務速孰知自此遂間幽躅(除玉/切)
叔舅宗元祭于二十六娘子之靈凡我諸甥惟爾爲首甥於
我氏(甥一本/作生)恩顧彌厚惠明貞淑仁愛孝友女德之全素風
斯守播於族屬芬馨自乆㳟惟伯姉(崔氏之母/子厚姉也)道茂行高上
承下訓克敬能勞夙有儀則刑于汝曹雖云性善抑自良陶
汝之先君(謂崔/簡)以文誨我周流辯論有疑必果恒革其非以
成其可孰云具美易以生禍汝及諸弟流離莫從幸獲我依
以慰困窮歸之令族有蔚其容方冀榮壽遽罹災凶嗚呼哀
哉汝自艱酷二弟継終海門之哀今古罕同駢也英文敷暢
浩通賞期振耀弘我儒風又兹夭閼神理何䝉(夭於表切閼/音遏莊子道)
(遥賞儒莫之夭閼此文謂崔氏弟処道守訥奉/其飘蓬度海遇風溺死崔駢即卿郎亦死也)盛德餘慶冝
福其曹葫然降戾惟禍之逢嗚呼哀哉前歲詔追廷授逺牧
(示和十年子厚召至京/師又出為所州刺史)武陵便道往來信宿(武陵即/朗州)幸兹再
見緩我心曲猶且輕别瞻程務速孰知自此遂間幽躅(除玉/切)
臨視無路遡風慟哭怛焉自中如刄之觸邙阜有位青烏載
卜(崔氏葬北邙山南/青烏乃相墓書)道途尚艱歲月逾蹙方俟歸紖(文忍切/棺索)
再期奠沃寄哀斯文心焉往後嗚呼哀哉
　　　祭外甥崔駢文(崔簡/之子)
祭于卿郎之魂嗚呼天恡靈竒(恡即/吝字)取不可貪旣睿又力神
誰以堪汝不是思而縱其志盗其管籥褰其篋匱抽深抉密
檐重掲貴(童云揭丘桀切㪯也又巨列切負/也又去例切髙㪯也喻駢之多能)守吏失職訴帝
行事果殄爾躬以寧其位豈不信耶不然無鬼誅之行而中
道夭死(莊子為不善/者鬼誅之)有㧞類之才而三見廢委仁充其軀毒
中骨髓其何以爲累也兄弟逾十我出惟八(左傳成公十四/年我之自出注)
(外甥也謂柳/氏所生八子)旣孤數祀中分存没我爲汝舅汝爲我甥求仁
具得爲藝継成天下莫倫古罕並行人而思之幾不欲生嗚
呼哀哉旣致其愛秪極其哀秦越萬里心魂徘徊念與汝别
桓公之臺顧余猶壯視爾如孩戯抽佛筴(筴即策字/今謂之籖)前次沲
隈(童云上待何切下/烏回切水曲也)笑頷即路鳴鞘不廻(童云鞘音梢又音/笑刃室也潘云選)
(詩長鋏/嗚鞘中)豈云古今自此而乖孰爲鬼神忍是隂誅得疾之日
兄弟莫在謁醫問巫卒以幽昧葬之東野誰賵誰㑹(賵撫鳯/切贈送)
(死/也)旣虞以奠誰主誰酹(酹魯外切虞祭名礼記葬旣巳/竟豈若速反而虞祭以安神靈)孤魂
冥冥何託何逝嗚呼哀哉刑曹継之以病告余銜憂驅使裏
薬操書雖驚狀劇猶恃神扶豈知所頼終以誤吾我自得罪
無望還都想爾新墓少陵之隅何時歸祔圯土下呼漬淚徹
壙以沾以塗此心未慊秪益摧紆累見于夢寜知有無寄之
哀辭惟爼及壷嗚呼哀哉
増廣註釋音辯唐柳先生集卷之四十一
増廣註釋音辯唐柳先生集卷之四十二
　詩(一本詩上/有古今字)
　　　同劉二十八院長述舊言懷感時書事奉寄澧州張
　　　　貟外使君五十二韻之作因其韻増至八十通贈
　　　　二君子(刘禹錫/張署)
弱歳游玄圃(崑崙山有玄圃出美玉/以喻京城之多賢才)先容幸弃瑕名勞長者
記文許後生誇鷃翼甞披隼(鷃音晏小鳥出/律思允切鷙鳥)蓬心頼倚麻継
酬天禄署(天禄閤名漢藏書処張署貞元中㪯進士博斈宏/詞爲校書郎子厚亦爲集賢殿正字酬當作讎謂)
(校讎/也)俱尉甸侯家(張署爲京兆武功尉/子厚亦爲監田縣尉)憲府初収跡丹墀共
拜嘉(張署至武功拜監察御史子厚亦自集賢殿正字/爲監察御史刘禹錫與子厚同爲御史故日院長)分行
參瑞獸(瑞獸獬/豸也)傳點亂宫鴉執簡寕循枉持書毎去邪(漢有/治書)
(侍御史後漢/日持書御史)鵉凰標魏闕熊武負崇牙(唐諱虎字/以武字代)辨色冝相
顧傾心自不譁金爐仄流月紫殿啓晨赮(音遐/亦色)未竟遷喬楽
俄成失路嗟(貞元十九年署自監察御/史貶為郴州臨武縣令)還如渡遼水(李白云/亭伯流)
(离敖/遼海)更似謫長沙(賈誼/事)别怨秦城暮途窮越嶺斜訟庭閑枳
棘候吏逐麋䴥(童云䴥音/加牝鹿也)三載皇恩暢千年聖曆遐朝宗延
架海師役罷梁溠(溠側加切水各左傳莊公四年/除道梁溠注作橋於溠水上)京邑搜貞
幹南宫歩渥洼(渥乙角切注爲瓜切水名前漢馬生渥洼水/中此謂張署自臨武移江陵掾自江陵掾為)
(京兆府司録参軍迁/尚書刑部貟外郎)丗推材是梓(梓一本/作抒)人仰驥中驊歘刺
苗人地(署岀爲䖍州刺史古三苗地也潘云歘諸韵皆作歘/許勿切从二火莊子釋文云歘生之芝也張平子賦)
(歘神化而驒蛻兮惟/二子从三火况物切)仍逾贑石崖禮容乗㻫琫(㻫音必一本/作㻫佩刀下)
(飾也車莫孔/切佩刀上飾)戍備響錏鍜(童云錏鍜音/鴉遐頸諎也)寵即郎官舊威從太
守加建旟翻鷙鳥負弩繞文蛇冊府榮八命中闈盛六珈(珈/音)
(加詩云副笄六珈珈/婦人首飾之盛者也)肯隨胡質矯(晋胡質爲嵗射刺中其子/威告帰賜絹一匹威日大)
(人清白不審於何得此質日是吾俸/禄之餘唐刘子元作史通譏其矯)方惡馬融奢(後漢馬融/居宇器服)
(多有侈飾常坐/髙堂施絳紗帳)褒德符新換懷仁道迸遮(謂署迁澧/州刺史)俗嫌龍
節晚朝訝介圭賖(時龍麥以苴介/圭入覲于王)萬貢輸苞匭(禹貢荆州/苞匭菁茅)周
官賦秉秅(秅側加切米教也周礼秋官粟容住十六/斛日秉四秉日筥十筥日稜十稜日秅)雄風吞
七澤(司馬相如載/楚有七澤)異産控三巴(刘璋改永寕為巴郡以固稜/為巴東郡徒寵義為巴西大)
(守是為三巴又寰宇志閬白三水東西流/三此桓巴字是謂三巴其地与礼州相接)即事觀農稼因時
展物華秋原𬒳蘭葉春渚漲桃花令粛軍無優程懸市禁貫
(音賖賖也諸史多/音式遮時夜二切)不應虞竭澤(史記竭澤而/漁明年无魚)寕復歎棲苴(苴/鉏)
(加切水中浮草今作蒩字詩/如彼棲苴注樹上之棲苴)􁨘躞騶先駕(蹀躞音蹀燮馬行/皃騶音鄒廐御)
龍銅鼔報衙(籠銅鼓/声也)染毫東囯素(絹素/也)濡印錦溪砂(丹砂/也)貨
積舟難泊人歸山倍畬(音賖呉楚燒山/而種田曰畬田)呉歈工折柳(歈音俞/歌也徐)
(鉉日渝水之人善歌舞漢髙祖采其声後人因/加此字選呉歈越阾又古楽府有折楊柳曲)楚舞舊傳芭
(音巴楚辝傳芭兮代舞/注芭巫者所持香草)隱几松爲曲(隠於靳切據也唐李秘/取松樛枝以隱背其名)
(日養和後得如/龍形者以献帝)傾罇石作汙(童云汙合作窊音注礼/有鑿也日汙罇烏瓜切)寒𥘉榮
橘柚夏首廌枇杷祀変荆巫禱風移魯婦髽(童云髽荘華切/婦人䘮䯻檀弓)
(云魯婦/髽而弔)巳聞施愷悌還覩正竒袤(音羇/邪)慕友慚連璧(晋夏侯/湛与潘)
(岳友善同輿接/茵謂之連璧)言姻喜附葭(前漢中山靖壬傳葭莩/之親張署娶柳氏也)沉埋全
死地流落半生涯入郡腰常折逢人手盡义敢辭親耻汙唯
恐長疵瘕(童云上才支/切下音遐)善幻迷冰火(幻胡辦切列子云/冬起雷夏造水)斉諧
笑泊塗(荘子云斉諧者志怪者也東方/朔傳隱語日老栢塗塗音荼)東門牛屡飯(淮南子/斉威公)
(送客東門之外􁐼戚/方斂牛叩角而啇歌)中散蝨空􁆬(晋嵇康為中散大夫遺山/濤書日性復多蝨爬搔无)
(巳)逸戯看猴闘(猴一夲/作猿)殊音辨馬檛(童云檛荘華切左氏繞/朝贈士㑹以䇿注檛也)
(祢衡傳/撾鼓)渚行狐作㜸(魚列/切)林宿鳥爲􁒕(童云􁒕咨邪切/病也本作瘥)同病
憂能老新聲麗似姱(苦瓜切/美好也)豈知千仭墜秪爲一毫差守道
甘長絶明心欲自􁗣(張云􁗣於加切/自刎也出呉語)貯愁聽夜雨隔淚數残
葩梟族音常聒(梟堅堯切/不孝鳥)豺群喙競呀(童云呀虚牙切/唅呀張口皃)岸蘆
翻毒蜃磎竹闘彺犘(童云摩音麻牛名/出巴中重二千斤)野鶩行看弋(張云鶩/莫卜切)
(又亡/遇切)江魚或共扠瘴氛恒積潤訛火亟生煆(童云煆虚/加切火氣)耳静
煩喧蟻(晋殷師患耳聦聞床/下蚁動謂之牛闘)魂驚怯怒蛙(韓非子越王出見/怒蛙乃為之式日)
(為真有/氣也)風枝散陳葉霜蔓綖寒瓜(綖一本/作纔)霧密前山桂冰枯
曲沼蕸(蕸音遐/美蕖葉)思郷比莊舄(史記陳軫傳越人荘舄仕楚執/珪有頃而病使人听之猶尚越)
(声/也)遯丗遇眭夸(遇一本作恭時息随切此史隱/逸傳眭侉髙尚不事寄情丘壑)漁舎茨荒草
林橋卧古槎(童云槎鉏加/切水中浮木)御寒衾用罽(罽音計西域毳布織/毛為之盖氊類也)
挹水勺仍㭨(挹伊入切勺市若/切㭨余遮切㭨榆)䆫蠧惟潜蝎(蝎胡葛/切蠧虫)甍涎競
綴蝸(甍謨/耕切)引泉開故竇護藥挿新笆(笆音巴篱/有刺者)樹怪花因槲
(羅青斛木槲花多/生於古樹朽壤中)蟲憐目待蝦(嶺表録異海鏡蟹為腹水母/蝦為目水母䖳也有口无目)
(蝦随食其涎人或取之則/欻然而没盖蝦有所見耳)驟歌喉易嗄(嗄所嫁於介/二切声敗也)饒醉鼻
成(皮皻音杳/虚鼻上蚫)曵捶牽羸馬垂蓑牧艾猳(猳音加牡豕也左傳/定公十四年曷帰吾)
(艾猳注艾老也字林/作/謂三毛聚居者)巳看能類鼈(能奴来切/三足鼈)猶訝雉爲䳬(鷨/戸)
(花切鳥/名似雉)誰采中原菽徒巾下澤車(周礼巾車巾飾也後漢馬/少遊乗下澤車注為車行)
(澤者欲/短轂)俚兒供苦筍傖父饋酸樝(童云傖七衡切晋陽秋云/呉人謂中囯人為傖樝音)
(查)勸策扶危杖邀持當酒茶道流徴短褐(潘云短一本作裋/音豎裋布長襦也)
(褐毛布/之衣也)禅客㑹袈裟香飯舂菰米(潘云菰攻乎切通作/苽彫胡也可炊可飯)珍𬞞
折五茄方期飲甘露(宋録日新安王子鵉䂊章王子尚謂雲/済道人於八公山済設茶茖尚味之日)
(此甘露也/何言茶茗)更欲吸流霞(抱朴子項曼都修道山中/忽遊紫府飲流霞一杯酉)屋䑕從穿
兀林狙任攫拏春衫裁白紵朝帽掛烏紗屡歎恢恢網頻摇
肅肅罝(罝咨邪/切免網)衰榮困蓂莢盈缺幾蝦蟇(淮南子月中有蟾/蜍注蟾蜍蝦蟇也)
路識溝邊柳城聞壠上笳(笳古牙切胡人/卷芦葉吹之)共思捐佩處(楚辝/捐余)
(玦兮江中遺余佩兮澧浦/張署爲澧州刺史故云然)千騎擁青緺(緺古華切青紫邑緩/東郭先生拜二千石)
(佩青緺/出宫門)
　　　弘農公以碩德偉材屈於誣枉左官三歳復爲大僚
　　　　天監昭明人心感恱宗元竄伏湘浦拜賀未由謹
　　　　献詩五十韻以畢㣲志(楊慿弘農人中丞李夷簡/䃅慿貪汙潜侈眨臨賀尉)
(後入爲王傳子厚時爲/永岀同馬以持献之)
知命儒爲貴時中聖所臧(中庸謂仲尼日/君子而時中)處心斉寵辱遇物
任行藏関識新安地(漢武帝紀注按船將軍楊撲眇爲関外/民乞徙東関以家財給其用於是徙関)
(不新安去弘/農三百里)封傳臨晉郷(錫朗爲秦將有/功封臨晉君)挺生推豹蔚遐歩
仰龍􁑼幹有千尋竦精聞百錬鋼茂功期舜禹髙韻狀羲黄
(狀一本作上/一本作徙)足逸詩書囿鋒揺翰墨場雅歌張仲德(詩六月/張仲孝)
(女)頒祝魯侯昌(悶宫/詩云)憲府初騰價(貞元中憲爲/監察御史)神州轉耀鋩
(神州謂/禀師)右言盈簡冊(慿甞爲起居舎人/乃右史右史記言)左轄備條綱(慿爲左/司貟外)
(郎轄胡轄切天文志轄星附軫主王俟左轄爲同姓唐六/典左右丞掌管轄省事故杜甫上左丞詩云左轄頻虚位)響
切農趨珮煙濃近侍香司儀六禮洽(慿甞爲礼部郎中礼記/王制篇六礼冠昏䘮祭)
(郷伯/見)論將七兵揚(慿甞爲工部即中魏置五兵尚書謂中兵/外兵騎兵别兵部兵晋太康中分中兵外)
(兵各爲左右曹後/魏遂爲十兵尚書)合樂來儀鳯尊祠重餼羊(慿甞爲太/常少卿)卿材
優桂石公器擅嚴廊峻節臨衡嶠(衡山属湖南謂慿/爲湖南觀察使)和風滿
躆章(躆章洪州謂慿迁江/西觀察使洽洪州)人歸父母育郡得股肱良(前漢季/布傳文)
(帝曰河東/吾股肱郡)細故誰留念煩言肯過防璧非眞盗客(張儀遺楚/相書日我)
(不盗而璧/若曹我)金有誤持郎(直不疑為郎同舎告帰誤持/同舎郎金去不疑買金償之)龜虎休
前寄(虎宏漢舊儀二千石銀印亀鉏漢文帝𥘉/与郡守為銅虎符謂慿觧注西觀察使)貂蝉冠舊行
(謂慿召逢為左散騎常侍潘云貂都聊切䑕属後漢志侍中/中常侍加黄廣府蝉為文貂尾為節注金取聖剛蝉居高飲)
(㓗貂内灵得/而外温潤)訓刑方命吕(謂慿為刑部侍郎尚書/吕刑穆王訓夏贖刑)理劇復推
張(謂慿為京兆尹漢張/敞能理劇為京兆尹)直用明銷惡還將道勝剛敬逾濟國
社(漢石慶為斉相斉/国為立石相社)恩比召南棠(詩甘/棠云)希怨猶逢怒(語云怨/是相希)
多容競忤強火炎侵琬琰鷹擊謬鵉凰刻木終難對(憑在江/西李夷)
(鷹自衛史出官在廵属慿不顧接之/日是夷簡㪯劾之下獄置對遂貶焉)焚芝未改芳逺遷逾桂
嶺(謂慿貶/焚賀尉)中徙滯餘杭(謂之迁餘/杭長史)顧士雖懷趙(成記廉頗一/為楚將无功)
(日我思/慕趙人)知天詎畏匡(論語/云)論嫌齊物誕(荘子有斉/物論篇)騷愛遠遊
傷(楚辝有遠遊/章屈原所作)麗澤周羣品重明照萬方(元和七年立遂王/為皇太子肆赦慿)
(方召/入)斗間収紫氣(晋書斗牛之間有紫氣番/煥掘得劒其夕氣不復見)臺上桂清光福
爲深仁集妖從盛德禳秦民啼畎畒周士舞康莊(尓雅道五/逹謂之康)
(六逹謂/之荘)采綬還垂艾(童云晋灼注漢書盭草名以艾马染緑/因以爲綬焦貢易林日二千石宫白艾)
(授)華簮茰截肪(肪音方指也魏文/帝書玉白如截肪)髙居遷鼎邑(左傳宣公二/年武王迁九)
(鼎於/洛邑)遥傅好書王(謂慿迁王傳居洛陽也史記/梁懷王好書故令賈誼傳之)碧樹環金谷
(石崇别館/在何陽)丹霞映上陽(唐上陽宫在/東都洛陽)留歡唱容與(潘云與/音預)要
醉對清凉故友仍同里常僚每合堂淵龍過許邵冰鯉弔王
祥(本注云許侍郎尹河南許司業分司東都王舎人居憂在/洛皆弘農公平生親友今按後漢許劭兄䖍亦知名時人)
(御平輿渊有一龍又晋/王祥卧冰双鯉躍岀)玉漏天門靜銅駞御路荒(華延雋洛/陽記两銅)
(駞在宫之南街東西相向/髙九尺洛陽謂之銅駞陌)澗瀍秋㶑灔嵩少暮㣲茫(嵩山東/爲太室)
(西爲少室以其下者/有石室也在洛中)遵渚徒云樂(詩鴻飛遵渚謂/周公居東都)冲天自不
遑降神終入輔(詩崧髙維/岳降神)種德㑹明敡(敡与揚同書大禹/謨皐陶迈種德)獨
弃傖人國(此下子厚􁄥述潘云傖鉏/庚切呉人罵楚人日傖)難窺夫子牆通家殊孔
李(後漢孔融見李膺日/融与君累出通家)舊好即潘楊(子厚娶慿弟之女潘岳/懐旧賦余十二而獲見)
(東武楊君遂申之以姻/好楊君名肇以女妻岳)丗議排張摯(史記張摯釋之之子官/至大夫免以不能取容)
(當丗故終/身不仕)時情弃仲翔(呉志虞翻字仲翔性不恊/俗多見謗毀坐徙丹陽尉)不言縲紲
枉徒恨纆徽長(徽一本/作牽)賈誼愁單閼(單多寒切閼於歇切太/歳在夘日单閼賈誼服)
(賦日单閼之/歳服集予舎)鄒書怯大梁(鄒陽遊梁从/獄中上書)炯心郍自是昭丗嬾
佯狂(岀一本/作代)鳴玉機全息懷沙事不忘(屈原旣放逐乃作懷/沙之賦自投汨羅而)
(死)恋恩何敢死垂淚對清湘
　　　酬韶州裴曹長史君寄道州吕八大使因以見示二
　　　　十韻一首(裴曹長未詳其/名吕道州名温)
韶州因以詩見及往復竒麗邈不可慕用韻尤爲髙絶余因
拾其餘韻酬焉凡爲韶州所用者置不取其声律言数如之
金馬甞齊入(前漢待詔/金馬門)銅魚亦共頒(唐志銀莵符改爲銅/魚符易守令則給之)疑
山看積翠(九/山/在道州)溳水想澄湾(湞陟盈切湞/水在韶州)標牓同驚俗清
明兩照姦乗軺參孔僅(本注云韶州甞随潘户部出征賦○/今按漢孔僅領天下塩鉄以喻潘孟)
(湯為度支/塩鉄副使)按節服侯狦(本注云道州昔使絶域遂无猾夏之/虞仐按漢宣帝時稽侯㹪号呼韓邪)
(單于㹪所姦切此謂吕温/副張薦為吐蕃弔祭使)賈傅辭寕切(賈誼為長/沙王太傅)虞童髪未
䰉(䰉音班半白/也謂虞翻)秉心方的的騰口任㘖㘖(韓子云其闘顔二/張云顔音顔爭也)
聖理髙懸象爰書降罰鍰(史記張湯傳爰書汁爰援也謂以/文書代換具口詞尚書吕刑注六)
(两日鍰户関切黃鉄/也此謂吕温貶斥)德風流海外和氣滿人寰禦魅恩猶貸
(左傳文公十八年投諸四/商以禦魑魅此子厚自述)思賢淚自潸(潸所奸切/岀涕皃)在亡均寂
寞零落間惸鰥夙志隨憂盡殘肌觸瘴􁟍(􁟍玉還切/童云痺也)月光揺
淺瀬風韻碎枯菅(菅古顔/切茅属)海俗衣猶卉山夷䯻不鬟泥沙潜
虺蜮(蜮越逼/切短狐)榛莽闘犲獌(獌音蛮/犲類也)循省誠知懼安排秪自􁃊
(􁃊音閑說/文輸也)食貧甘莽鹵𬒳褐謝斓媥(上音䦨下/逋閑切)逺物裁青罽
(居罽/切)時珍饌白鷴長捐楚客珮(楚詞捐余玦兮江/中遺余珮兮澧浦)未賜大夫
環(兊梁注大夫待放於/竟君賜之環則還)異政徒云仰髙蹤不可攀空勞慰顦
顇妍唱劇妖嫻(嫻音閑說/文雅也)
　　　酬婁秀才將之淮南見贈之作(娄圗南/下篇同)
遠弃甘幽獨誰言值故人好音憐鎩羽(鎩音殺又所/介切殘也)濡沫慰
窮鱗(荘子魚相与處於陸/相煦以􁊨相濡以沫)困志情惟舊(困一本/作同)相知樂更新
浪遊輕費日醉舞詎傷春風月歡寕間星霜分益親巳將名
是患還用道爲隣機事齊飄瓦(荘子虽有技/心不怨飄瓦)嫌猜北拾塵(家/語)
(哉厄篇孔子厄於陳蔡子貢得米顔回炊之於壞屋之/下有埃墨堕飯中顔回取而食子貢望見以為竊食也)髙冠
余肯賦(楚詞髙余冠之岌岌/兮長余佩之陸离)長鋏子忘貧(鋏古恊切史記馮/讙弹其劒而歌日)
(長鋏帰來/兮長无魚)晼晚驚移律(潘云晼於阮切晼晚日/暮也選老睕睌而將及)暌携忽此辰
開顔時不再絆足去何因(絆音半羈也選/猶絆良驥之足)海上銷魂别天邊
弔影身秪應西澗水寂寞但垂綸
　　　酬婁秀才寓居開元寺早秋月夜病中見寄
客有故園思(謂娄/圖南)瀟湘生夜愁病依居士室夢繞羽人丘(楚/詞)
(仍羽人於丹丘注羽人之囯人得/道身生毛羽也丹丘昼夜常明)味道憐知止遺名得自求
壁空殘月曙門掩候蟲秋謬委雙金重(文選擬四愁曰何/以贈之双南金)難
徴雜珮酬(詩雜佩以报之注珩/璜琚瑀衝牙之属)碧霄無枉路徒此助離憂
　　　初秋夜坐贈呉武陵
稍稍雨侵竹翻翻鵲驚叢美人隔湘浦(謂呉/武陵)一夕生秋風積
霧香難極滄波浩無窮相思豈云逺即席莫與同若人抱竒
音朱絃縆枯桐(潘云縆居曽古鄧二切与縆同淮南子大絃/縆則小絃絶楚辝縆瑟兮交鼓注縆急張絃)
(也)清商激西顥(音浩漢西顥歌日西/顥沆陽秋氣粛殺)泛灔凌長空自得本無
作天成諒非功希聲閟大樸聾俗何由聦
　　　晨詣超師院讀禅經
汲井漱寒齒清心拂塵服間持貝葉書(西域有貝多樹囯人/以其葉截剪而冩書)
(謂之貝/葉灵文)歩出東齋讀真源了無取妄跡丗所逐遺言冀可冥
(遺一本/作遣)繕性何由熟(莊子繕性/主繕冶也)道人庭宇靜(謂超/師)苔色連深
竹日出霧露餘青松如膏沐澹然離言說悟恱心自足
　　　贈江華長老
老僧道機熟黙語心皆寂去歳别舂陵(道州/也)㳂流此投跡室
空無侍者巾屨唯挂壁一飯不願餘跏趺便終夕(潘云跏古/牙切足坐)
(也趺風無切足也佛云結跏趺坐義声論云以两足趺加致/两膝如龍蟠結念誦經云全跏趺是如来坐半跏趺是菩薩)
(坐)風䆫踈竹響露井寒松滴偶地即安居滿庭芳草積
　　　巽上人以竹間自採新茶見贈酬之以詩
芳叢翳湘竹(謂茶/也)零露凝清華復此雪山客晨朝掇靈芽(掇/丁)
(活切/採也)蒸煙俯石瀨咫尺凌丹崖圎方麗竒色圭璧無纎瑕(璧/一)
(本作/玉)呼兒㸑金鼎餘馥延幽遐滌慮發真照還源蕩昏邪猶
同甘露飯佛事薫毗耶(毗頻脂切維摩詰經畤化菩薩以蒲/鉢香与維摩詰飯香普薫毗耶离城)
(及三千大千世界時維摩詰語舎利佛等諸大声聞仁者/可食如來甘露味飯大悲所薫无以限意食之使不消也)咄
此蓬瀛侣(潘云咄/當没切)無乃貴流霞(項曼都遊紫/府飲流霞酒)
　　　零陵贈李卿元侍御簡呉武陵(李深源/元克己)
理丗固輕士弃捐湘之湄陽光競四溟(競一本/作竟)𫾣石安所施
(敲口交切作歊非選潘/安仁詩欻如敲石火)鎩羽集枯幹(鎩所拜所/八二切)仾昻牙鳴悲
(仾即低字/牙即互字)朔雲吐風寒寂歷窮秋時君子尚容與小人守兢
危慘悽日相視離憂坐自滋樽酒聊可酌放歌諒徒爲惜無
恊律者窈眇絃吾詩(潘云窈音杳眇音眇/前漢紀注讀日要妙)
　　　界圍巖水簾(元和十/年正月)
界圍匯湘曲(童云匯胡對/切又上声)青壁環澄流懸泉粲成簾羅注無
時休韻磬叩凝碧鏘鏘徹巖幽丹霞冠其顛想像凌虚游靈
境不可狀鬼工諒難求忽如朝玉皇天冕垂前旒楚臣昔南
逐有意仍丹丘(楚辝遠遊章仍/羽人於丹丘)今我始北旋新詔釋縲囚(左/傳)
(知罃日两釋縲囚謂元和/十年詔宗元等赴上都)采真誠眷恋(莊子是謂/采真之遊)許國無淹
留再來寄幽夢遺貯催行舟
　　　古東門行
(鮑昭遠楽府有東門行此詩盖諷盗殺武元衡事/元衡為相宅在京師静安里元和十年六月將朝)
(出里東陽有賊自暗中突岀/射之從者散走遂遇􁀤于路)
漢家三十六將軍東方靁動横陣雲(漢景帝三年七囯反周/亞夫将三十六将軍往)
(撃之此謂呉元済反武元衡請遣兵討之王承宗李/師道請宥元済白事中書元衡斥去遂謀殺元衡)雞嗚函
谷客如霧貌同心異不可數(史記孟甞君逃夜半至函谷関/関法雞鳴而出客乃詐為雞鳴)
(而去此謂李師道王承/宗宻遣人入関刺宰相)赤丸夜語飛電光(前漢尹賞傳長安/少年受賍报仇相)
(与探丸為弹得赤丸者/謂武吏得黒者斫文吏)徼廵司隷眠如羊(眠一本作眼一本/作狠皆誤徼古弔)
(切前漢中尉掌徼廵京師師古日徼謂遮遶也又司隷掌察/三輔謂賊射元衡邏司傳噪莫知主名如方眠之羊不能禦)
(暴)當街一叱百吏走(謂賊乗暗呼日㓕燭元衡徒御/散走遂害元衡取顱骨而去)馮敬胷
中函匕首(前賈誼傳虽有悍如馮敬者/適啓其口七首巳䧟其匈矣)兇徒側耳潜愜心(謂/李)
(師道王/承宗䓁)悍臣破膽皆杜口(元衡旣死朝臣懼争勸/帝罷兵吏卒不敢窮捕)魏王卧内
藏兵符(史記魏将晋鄙兵符在王卧内如姬竊与公子无忌/无忌合苻晋鄙不听力土朱亥擊殺晋鄙奪其軍)
子西掩𬒮真無辜(左傳哀公十六年楚白公殺子/西于朝子西以𬒮掩靣而死)羌朝殺下
一朝起(司馬相如日是胡越起/於轂下而羌夷接軫也)敵國舟中非所擬(呉起日舟/中之人皆)
(敵囯/也)安陵誰辨削礪功(史記梁孝王使人刺殺袁盎於安陵/郭門外刺者置其劒劒着身視其剱)
(新洽問長安中削砺工工日梁王/子其来治此剱以此知而發斍之)韓國詎明深井里(史記刺/客聶政)
(刺殺韓相俠累因自皮靣抉眼目屠岀腸韓取尸暴於/市莫知誰子其姊嫈哭之曰是軹縣深井里聶政也)絶臙
断骨郍下𥙷(下一本作可字潘云臙諸韵无此字疑与胭同/廣韵項也童云同上一本臙作䑋音穣注云秦)
(晋謂肌/日䑋)萬金寵贈不如土
　　　寄韋珩(韋正卿/之子)
初拜柳州岀東郊道旁相送皆賢豪廻眸炫晃别羣玉獨赴
異域穿蓬蒿炎煙六月咽口鼻(咽烏結/切塞也)胷鳴肩舉不可逃桂
州西南又千里灕水闘石麻蘭髙(灕力支切即桂州也麻蘭/當作蘭麻山名在桂州理)
(定/將)隂森野葛交蔽日懸蛇結虺如蒲萄到官數宿賊滿野縛
壯殺老啼且號飢行夜坐設方略籠銅枹鼓手所操(枹音孚/撃鼓杖)
(籠銅枹/声也)竒瘡釘骨狀如箭(番云釘丁訂二/音醫書有釘瘡)鬼手脫命爭纎毫
今年噬毒得霍疾支心攪腹㦸與刀尓來氣少筋骨露蒼白
瀄汨盈顛毛(瀄則瑟切汨越筆切/囯語注顛頂毛髪也)君今矻矻又竄逐(童云矻/口黠切)
(与/同尓雅曰固也/石堅也又口骨切)辭賦巳復窮詩騷神兵廟略頻破虜四
溟不日清風濤聖恩儻怱念行葦十年踐踏乆巳勞(子厚得/罪今十)
(餘/年)幸因觧網入烏獸(湯去三/靣網)畢命江海終遊遨願言未果身
益老起望東北心滔滔(東北珩/所謫処)
　　　奉和楊尚書郴州追和故李中書夏日登北樓十韻
　　　　之作依本詩韻次用(郴丑林切楊/於陵李吉甫)
郡楼有遺唱新和敵南金(貞元中李吉甫為郴州刺史有北/楼詩十韵元和十一年户部侍郎)
(判度支楊於陵貶郴州刺史坐供軍/有闕也和吉甫韵子厚又依韵和之)境以道情得人期幽夢
㝷層軒隔炎暑逈野恣窺臨鳯去徽音續芝焚芳意深(謂吉/甫巳)
(去於陵/被謫)游鱗出䧟浦唳鶴遶仙岑風起三湘浪雲生萬里隂
宏規齊德宇麗藻競詞林靜契分憂術閑同遲客心(潘云遲/音稺待)
(也易遟/帰有時)驊騮當逺歩鶗鴂莫相侵(鶗鴂音遟决鳥名立夏鳴/則衆芳歇猶讒邪所蔽不)
(得進/也)今日登髙處還聞梁甫吟(梁甫吟楽府曲名/諸葛亮好爲之)
　　　楊尚書寄郴筆知是小生本様令更商㩁使盡其功
　　　　輒獻長句(楊於/陵)
截玉銛錐作妙形(張云銛思/廉切利也)貯雲含霧到南溟尚書舊用裁
天詔(本注云漢以/尚書作詔文)内史新將寫道經(晋王羲之為㑹稽内史/為山隂道士冩道德經)
(籠鵝/而帰)曲藝豈能禆捐益㣲辭秪欲播芳馨桂陽卿月光輝徧
(桂陽郴州也/書卿士惟月)毫末應傳顧兎靈(楚辝頋兎在腹/謂月中有兎也)
　　　南省轉牒欲具注國圖令盡通風俗故事(注一/作江)
聖代提封盡海壖(壖而縁切/江海邊地)狼荒猶得紀山川華夷圗上應
初録風土記中殊未傳(晋周処有風/土記十卷)椎髻老人難借問(推与/椎同)
(前漢西南夷傳自滇以北皆/椎髻注謂髻如椎之形也)黃茆深峒敢留連(峒音洞/山穴也)南宫
有意求遺俗試檢周書王㑹篇(周武王時逺囯帰欵周史集/其事為王㑹篇見今汲冡周)
(書第五/十九篇)
　　　與浩初上人同㸔山寄京華親故
海畔尖山似劒鋩秋來處處割愁腸若爲化得身千億散上
峯頭望故郷
　　　再至界圍巖水簾遂宿巖下(元和十/年五月)
發春念長違中夏欣再覩是時植物秀杳若臨玄圃(層城閬/風玄圃)
(皆在/崑崙)歊陽訝垂冰(童云歊許嬌/切热氣出皃)白日驚雷雨笙簧潭際起􁈠
鶴雲間舞古苔凝青枝隂草濕翠羽蔽空素彩列激浪寒光
聚的皪沉珠淵(的丁歴切/皪音歴)鏘鳴捐珮浦(楚辝捐余/珮兮澧浦)幽巖畫屏
倚新月玉鈎吐夜凉星滿川忽疑眠洞府(一本作恍/忽迷洞府)
　　　詔追赴都廻寄零陵親故
(此下至詔追赴都詩並/元和十年北还道中作)
毎憶纎鱗遊尺澤翻愁弱羽上丹霄岸傍古堠應無数次第
行看别路遥(潘云堠古茂切拾遺録日禹治水所穿鑿処皆/有泥封記使玄亀印其上此封堠之始又山海)
(經黄帝遊幸天下有記里之鼓/道路記以里堠起軒轅時也)
　　　過衡山見新花開却寄弟
故國名園乆别離今朝楚樹發南枝晴天歸路好相逐正是
峯前回鴈時(衡山有/回鴈峯)
　　　汨羅遇風(汨莫歴切屈/原所沉江)
南來不作楚臣悲(謂屈/原)重入脩門自有期(楚辝招䰟云魂兮/帰來入脩門些)
爲報春風汨羅道莫將波浪枉明時
　　　朗州竇常貟外寄劉二十八詩見促行騎走筆酬贈
(竇當為朗/州刺史)
投荒垂一紀新詔下荆扉疑比莊周夢情如蘇武歸賜環留
逸響五馬助征騑(童云騑音非/驂旁馬也)不羡衡陽鴈春來前後飛
　　　離觴不醉至驛却寄相送諸公
無限居人送獨醒可憐寂寞到長亭(傳舎/也)荆州不遇髙陽侣
(漢酈食其/髙陽酒徒)一夜春寒滿下㕔
　　　北還登漢陽北原題臨川驛(漢陽属/郢州)
驅車方向闕廻首一臨川多壘非余耻(礼記曲礼上四郊多/壘此卿大夫之辱也)
(注壘軍壁也数/見侵伐則多壘)無謀終自憐亂松知野寺餘雪記山田惆悵
樵漁事今還又落然
　　　善謔驛和劉夢得酹淳于先生(驛在㐮州之南/即放鵠之所)
水上鵠巳去(史記斉使淳于髠献鵠于楚出邑門飛其鵠揭/空籠往見楚王日臣不忍鵠之渴出而飲之俄)
(飛吾欲刺腹而死恐人議王以鳥獸之故令土自殺欲買而/代之是不信而欺吾王也楚王曰斉有信臣若此哉厚賜之)
(財)亭中烏又鳴(史記斉威王喜隱髠說之以隱曰囯中有大/烏止王之庭三年不蜚又不嗚王知此烏何)
(也王日不飛則巳一飛冲/天不嗚則巳一嗚驚人)辭因使楚重名爲救齊成(斉威王/八年楚)
(大發兵伐斉斉王使髠之趙請救趙王与/之精兵十万革車千乗楚聞之引兵去)荒壠遽千古羽觴
難再傾劉伶今日意異代是同聲(此以刘伶比夢得也夢得/題淳于髠墓詩云生為斉)
(贅壻死作楚先賢應以客卿葬故臨官道边寓言/本多㒷放意能合權我有一石酒置君墳樹前)
　　　詔追赴都二月至灞亭上(灞水在京/城之左)
十一年前南渡客四千里外北歸人詔書許逐陽和至驛路
開花處處新
　　　李西川薦琴石(西川節度使李/夷簡薦藉也)
逺師騶忌鼓鳴琴(史記田敬仲丗家騶忌/子以鼓琴見斉威王)去和南風愜舜心
(家語舜作五絃/之琴以歌南風)從此他山千古重(詩鶴嗚云/他山之石)殷勤曽是奉徽
音
　　　同劉二十八哭吕衡州兼寄江陵李元二侍御(吕衡/州名)
(温元和六年是時監察御史元稹眨江陵上/曹参軍或云元李二侍御即李深源元克己)
衡岳新摧天柱峯(衡山五峯其一日/天柱此喻吕衡州)士林顦顇泣相逢(顦顇/即憔)
(悴/字)秪令文字傳青簡不使功名上景鍾(囯語晋語令狐文子/日其勲銘於景鍾)
三畒空留懸磬室(左傳僖公三十六年斉/侯日室如懸磬亦作罄)九原猶寄若堂封
(礼記檀弓吾見封之有若堂者矣注築土爲/壟堂形四方而髙又九原晋卿大夫之墓地)遥想荆州人物
論幾廻中夜惜元龍(魏志陳登字元龍許汜刘僃在荆州論/天下人汜日陳元龍湖海之士稁氣不)
(除備日元龍文武膽志當求之於古耳陳登卒/時年三十九吕温卒時年四十二故以相比)
　　　奉酬楊侍郎文因送八叔拾遺戯贈詔追南來諸賔
　　　　二首(侍郎楊/於陵)
貞一來時送綵牋一行歸鴈慰驚弦翰林寂寞誰爲主鳴鳯
應須早上天(喻楊/侍郎)
　　　六言
一生判却歸休謂著南冠到頭(左傳鍾仪南冠而絷/鄭人所献楚囚也)冶長雖
解縲紲無由得見東周
　　　商山臨路有孤松往來斫以爲明好事者憐之編竹
　　　　成援遂其生植感而賦詩(援音爰/篱也)
孤松停翠盖託根臨廣路不以險自防遂爲明所誤幸逢仁
思意重此藩籬護猶有半心存時將承雨露
　　　衡陽與夢得分路贈别(子厚浮舟適柳州/夢得登陸赴連州)
十年顦顇到秦京(召赴/京師)誰料翻爲嶺外行伏波故道風煙在
(漢武帝時南越相吕嘉反遣伏波將軍路博德出桂陽/下湟水謂子厚適柳夢得適連皆度桂嶺乃伏波故道)翁仲
遺墟草樹平(魏志明帝鑄銅人二号日翁仲又水經注鄗南/千秋亭壇廣之東枕道有两石翁仲南北相對)
(此謂墓前/石人也)直以慵踈招物議休將文字占時名今朝不用臨
河别垂淚千行便濯纓
　　　再上湘江
好在湘江水今朝又上來不知從此去更遣幾年廻
　　　清水驛叢竹天水趙云余手種一十二莖
簷下踈篁十二莖㐮陽從事寄幽情秖應更使伶倫見冩盡
雌雄雙鳯嗚(黄帝使伶倫取竹觧谷制十二筩/以听鳯之鳴其雄嗚六雌鳴亦六)
　　　長沙驛前南樓感舊(本注云昔与/德公别於此)
海鶴一爲别存亡三十秋今來数行淚獨上驛南楼
　　　桂州北望秦驛手開竹逕至釣磯留待徐容州
幽逕爲誰開美人城北來(謂容管經/略使徐俊)王程儻餘暇一上子陵
臺(後漢嚴光字子陵隱於釣臺/後人名其釣処為嚴陵瀨焉)
　　　登柳州城楼寄漳汀封連四州
(永貞元年子厚与韓泰韓曅刘禹錫陳謙凌凖程/异韋執誼皆以附王叔文貶号八同馬凌凖执誼)
(皆卒貶所程异先召用元和十年子厚等五人例/召至京師又皆岀為刺史子厚為柳州泰為漳州)
(曅為汀州謙為封/州禹錫為連州)
城上髙楼接大荒海天愁思正茫茫驚風乱颭美蓉水(潘云/颭聀)
(琰切集韵風動物也/廣韵風吹落水也)密雨斜侵薜荔墻(薜蒲計切荔郎計切/离騷貫薜荔之落蕋)
(注薜荔香草/縁木而生)嶺樹重遮千里月(一本作雲駛/去如千里馬)江流曲似九廻
腸(司馬迁云腸/一夕而九回)共來百越文身地猶自音書滯一郷
　　　柳州寄丈人周韶州
越絶孤城千萬峯空齋不語坐髙㫪(潘云淮南子日日出于/渊隅是謂髙㫪今按此)
(文意謂/坐睡也)印文生緑經旬合硯匣留塵盡日封梅嶺寒煙藏翡
翠桂江秋水露鰅鱅(童云上魚容切魚皮有文出/楽浪又音隅下音庸魚名也)文人本自
忘機事爲想年來憔悴容
　　　登柳州峨山(峨或作/岷者非)
荒山秋日午獨上意悠悠如何望郷處西北是融州
　　　得盧衡州書因以詩寄
臨蒸且莫歎炎方(臨烝縣/属衡州)爲報秋來鴈幾行林邑東廻山似
㦸(林邑漢象林縣/馬援鑄銅柱処)䍧牱南下水如湯(䍧牱音臧柯繋舡杙也/楚遣荘蹻伐夜郎至且)
(蘭椓舡於岸而步戰旣㓕夜郎以目蘭有㭬舡䍧牱処/乃改其名為䍧牱史記䍧牱江廣数里岀番禺成下)蒹葭
淅瀝含秋霧橘柚玲瓏透夕陽非是白蘋洲畔客(南史栁渾/為呉㒷太)
(守嘗為江南曲云汀洲/採白蘋落日江南春)還將逺意問瀟湘
　　　答劉連州邦字(刘禹錫)
連璧本難雙分符刺小邦崩雲下灕水劈箭上潯江負弩啼
寒狖(童云狖余救/切鼠属善旋)鳴枹驚夜狵(張云犬多/毛亦作庬)遥怜郡山好謝守
但臨䆫
　　　嶺南江行
瘴江南去入雲煙望盡黃茆是海邊山腹雨晴添象跡潭心
日暖長蛟涎(蛟於江内吐涎人為涎/制不得去遂没江中)射工巧伺遊人影(慱物/志江)
(南有射工虫長二三寸有弩形/氣射人不治則殺人即蜮也)颶母偏驚旅客船(颶音具嶺/表志云南)
(海秋風雲物有暈如/者謂之颶母必有颶風)從此憂來非一事豈容華髪待流年
　　　柳州峒氓(峒通/作洞)
郡城南下接通津異服殊音不可親青箬裹塩歸峒客(箬而/灼切)
緑荷包飯趂虚人(童云虚市也青箱紀録云嶺南/村市滿時少虚時多故謂之虚)鵝毛禦臘
縫山罽(罽居例切邕管溪洞不産絲纊民多以木綿茆花鵝/毛為被故人家家養鵝二月至十月挚取耎毳積以)
(禦/寒)雞骨占年拜水神(前漢郊祠志越祠雞/卜荘恃雞骨如䑕卜)愁向公庭問重譯
欲投章甫作文身(莊子宋人資章甫而適諸越/􁈮人断髪文身无所用之)
　　　詶徐二中丞普寕郡内池館即事見寄(普寕即/容州)
鵷鴻念舊行虚館對芳塘落日明朱檻䌓花照羽觴泉歸滄
海近樹入楚山長榮賤俱爲累相期在故郷
　　　詶賈鵬山人郡内新栽松寓興見贈(二首)
芳朽自爲别無心乃玄功夭夭日放花榮耀將安窮青松遺
澗底擢蒔兹庭中(蒔上/吏切)積雪表明秀寒花助䓗蘢(童云音/怱龍)幽
貞夙有慕持以延清風
無能常閉閤偶以靜見名竒姿來逺山忽似人家生勁色不
改舊芳心與誰榮喧卑豈所安任物非我情清韻動竽瑟諧
此風中聲
　　　種柳戯題
柳州柳刺史種柳柳江邊談笑爲故事推移成昔年垂隂當
覆地聳幹㑹參天好作思人樹慚無惠化傳
　　　柳州二月榕葉落盡偶題(榕音容𥘉生如葛/藟縁木後乃成樹)
宦情羈思共悽悽春半如秋意轉迷山城過雨百花盡榕葉
滿庭鸎乱啼
　　　浩初上人見貽絶句欲登仙人山因以詶之
珠樹玲瓏隔翠微病來方外事多違仙山不属分符客一任
凌空錫杖飛(仙人山/在柳州)
　　　雨中贈仙人山賈山人(賈鵬)
寒江夜雨聲潺潺曉雲遮盡仙人山遥知玄豹在深處下笑
羈絆泥塗間(列女傳陶呉子妻曰南山/有玄豹霧雨十日不下食)
　　　别舎弟宗一
零落残魂倍黯然雙垂别淚越江邊一身去國六千里萬死
投荒十二年桂嶺瘴來雲似墨洞庭春盡水如天欲知此後
相思夢長在荆門郢樹煙(宗一將/遊之処)
　　奉和周二十二丈酬郴州侍郎衡江夜泊得韶州書
　　　　并附當州生黃茶一封率然成篇代意之作(郴州/侍郎)
(楊於陵也韶州/即周二十二丈)
丘山仰德耀天路下征騑(音非/馬也)夢喜三刀近(晋王濬為廣漢/太守夢懸三刀)
(於其屋梁上驚斍意甚惡之主薄刘毅曰/三刀為州字又益一者明府其臨益州乎)書嫌五載違凝情
江月落屬思嶺雲飛㑹入司徒府還邀周掾歸
　　　殷賢戯批書後寄劉連州并示孟崙二童
(本注云家有右軍書每紙背庾翼/題云王㑹稽六紙二月三十日)
書成欲寄庾安西(晋庾翼為/安西將軍)𥿄背應勞手自題(子􁊫与夢得/聞問最数殷)
(賢戯題其書後故/㪯便翼書為寄)聞道近來諸子弟(孟崙二童疑/夢得家子弟)臨池㝷巳
猒家雞(庾征西翼書少時与右軍斉名右軍後進庾猶不分/在荆州与都下人書曰小児軰猒家雞斈雉皆斈逸)
(少/書)
　　　銅魚使赴都寄親友
(本注云嶺南支郡无綱官考/典悵典等悉附都府至京)
行盡関山萬里餘到時閭井是荒墟附庸唯有銅魚使此後
無因寄遠書
　　　韓漳州書報徹上人亡因寄二絶(漳州韓泰也/灵徹㑹稽僧)
早歲京華聽越吟(刘禹錫作灵徹文集序云/好篇什從越客維斈為詩)聞君江海分逾
深他時若寫蘭亭㑹莫畫髙僧支道林(王羲之為㑹稽内史/孫綽李充許詢支遁)
(等皆与羲之同好/道林支遁字也)
頻把瓊書出䄂中獨吟遺句立秋風桂江日夜流千里揮淚
何時到甬東(甬東在㑹稽句/章縣東海洲中)
　　　詶家雞之贈(刘夢得作詶前殷/賢戯批書後者)
日日臨池弄小鶵(喻二/童)還思寫論付官奴(禇遂良撰王右軍/書目正書五卷苐)
(一楽毅諭四十四行書付官奴又行書五十八卷其苐十/卷有与官奴小女書官奴羲之女也時子厚未有男子)柳
家新様元和脚(山谷云取其字製之新或日柳公權/元和間有書名元和脚者指公權也)且盡姜
芽歛手徒
　　　重贈(二首子厚苔詶/家雞之贈詩)
聞說將鶵向墨池劉家還有異同詞(刘向子歆父子所/見異同自相詰難)如今
試遣隈牆問巳道丗人郍得知(謝安問王獻之日君書何如/君家尊苔日固當不同安日)
(外論不尔苔/日人郍得知)
丗上悠悠不識真姜芽盡是捧心人(荘子西施病心而矉其/眉里之醜人亦捧其心)
(而臏/其眉)若道柳家無子弟往年何事乞西賔(西都賦云有西都/賔問於東都主人)
(此謂刘家就子厚/求冩西都賦也)
　　　答前篇(夢得荅聞/訓将雛詩)
小兒弄筆不能嗔涴壁書䆫且賞懃(涴烏卧切汙也羲之子/献之字子敬七八歳時)
(斈書羲之從後掣其筆不脫甞岀戯見北館新白士/壁白淨子敬取帚沾泥汁書方丈二字觀者如堵)聞彼夢
熊猶未兆女中誰是衛夫人(衛夫人名鑠字荗猗隷書充善/王右軍㓜師之在書法入妙品)
　　　荅後篇(夢得笞丗/上悠悠詩)
昔日慵工記姓名(前項籍傳書/足記姓名)逺勞辛苦冩西京(西都/賦)近來
漸有臨池興(後漢張芝臨池/斈書池水尽黒)爲報元常欲抗行(魏志鍾繇字/元常王右軍)
(云吾書比之鍾繇當抗/行比張芝猶鴈行也)
　　　疊前(子厚荅小/兒弄筆詩)
小學新翻墨沼波羡君瓊樹散枝柯在家弄土唯嬌女(左思/嬌女)
(詩吾家有嬌女皎皎頗白晢握筆利彤𬋩/篆刻未期益执書爱綈素誦習矝所獲)空覺庭前鳥跡多
(蒼頡觀鳥/跡而作字)
　　　疊後(子􁊫荅昔/日慵工詩)
事業無成耻藝成(礼記德成而/上藝成而下)南宫起草舊連名(子厚与夢/得甞同為)
(尚書礼部/貟外郎)勸君火急添功用趂取當時二妙聲(晋衛瓘為尚/書令与尚書)
(郎索靖俱善書時/人号為一臺二妙)
　　　柳州城西北隅種甘樹
手種黄甘二百株春來新葉徧城隅方同楚客憐皇樹(楚辭/后皇)
(嘉樹橘/來服兮)不學荆州利木奴(㐮陽李衡種甘橘千株臨死敕兒/日吾州里有千頭木奴不責汝衣)
(食吾未橘成歳/得絹数千匹)幾歲開花聞噴雪何人摘實見垂珠若教坐
待成林日滋味還堪養老夫
　　　聞徹上人亡寄侍郎楊丈(灵徹詩僧也/侍郎楊於陵)
東越髙僧還姓湯(惠休十人俗姓湯今/灵徹上人亦姓湯也)幾時瓊珮觸鳴璫(璫/都)
(郎切佩/璫也)空花一散不知處誰采金英與侍郎(休上人贈鮑昭/侍即詩日玳枝)
(兮金英緑葉兮紫莖不/入君王杯低采還自榮)
　　　段九秀才處見亡友吕衡州書迹(段弘古/吕温)
交侣平生意最親衡陽往事似分身䄂中忽見三行字拭淚
相看是故人
　　　柳州寄京中親故
林邑山聮瘴海秋䍧牱水向郡前流(䍧牱音/臧柯)勞君逺問龍城
地(龍城/柳州)正北三千到錦州
　　　再授連州至衡陽酬贈别(本注云/刘夢得)
(衡陽与刘夢得分路贈别/詩見前此係夢得所酬也)
去國十年同赴召湘江千里又分歧重臨事異黃丞相(前漢/黃覇)
(爲頴川太守徴守京兆尹坐發民治馳道乏軍㒷有詔帰頴/川太守官後爲丞相刘夢得自謂𥘉貶連州今又岀刺連州)
(爲重/臨也)三黜名慚柳士師(柳下惠爲/士師三黜)歸目併隨廻鴈盡愁腸正
遇断猿時桂江東過連山下(桂江即灕水在柳州/城外連山即連州)相望長吟
有所思
　　　重别夢得
二十年來萬事同今朝歧路忽西東皇恩若許歸田去晚歲
當爲鄰舎翁
　　　荅(此夢得荅/重别詩)
弱冠同懷長者憂臨歧廻想尽悠悠耦耕若便遺身丗黃髪
相㸔萬事林
　　　三贈
信書成自誤經事漸知非今日臨歧别(歧一本/作湘)何年待汝歸
　　　答(此夢得荅/三贈詩)
年方伯玉早(蘧瑗字伯玉行年/六十而六十化)恨比四愁多(張衡出爲河間/相作四愁詩)
㑹待休車騎(謝眺休沐東還詩日還/卭歌賦似休汝車騎非)相隨出罻羅(罻音尉/小網)
　　　種木槲花
上苑年年占物華飄零今日在天涯秪因長作龍城守(柳州/龍城)
(郡)剰種庭前木槲花
　　　摘櫻桃贈元居士時在望仙亭南楼与朱道士同處
海上朱櫻贈所思楼居況是望仙時(史記仙人/好楼居)蓬萊羽客如
相訪不是偷桃一小兒(東方朔三/偷王母桃)
　　　詶曹待御過象縣見寄(象縣属/柳州)
破額山前碧玉流騷人遥駐木蘭舟春風無限潇湘憶欲採
蘋花不自由(柳渾詩汀/洲採白蘋)
增廣註釋音辯唐柳先生集卷之四十二
增廣註釋音辯唐柳先生集卷之四十三
　古今詩
　　　法華寺石門精室三十韻(永州)
拘情病幽鬰曠志寄髙爽願言懷名緇東峯旦夕仰始欣雲
雨霽尤恱草木長道同有愛弟披拂恣心賞松谿􁰈窱入(童/云)
(􁰈胡了切深逺也窱土了切深也說文􁰈條/深也詩作窈窕潘云􁰈古弔切窱他弔切)石棧寅縁上(棧/助)
(諌/切)蘿葛綿層甍莓苔侵標牓密林互對聳絶壁儼雙敞壍峭
出蒙籠墟嶮臨滉瀁(嶮為檢切髙峻皃滉/胡廣切瀁餘两切)稍疑地脉断悠若
天梯往結構罩羣崖廻環驅萬象小刼不逾瞬(瞬音舜維摩/經丗尊丗界)
(名大莊嚴刼日莊/嚴佛壽二十小刼)大千若在掌(維摩經菩薩断取三千大千/丗界如陶家輪着在掌中擲)
(過恒河沙/丗界之外)體空得化元觀有遺細想喧煩困蠛蠓(童云上音/蔑下母揔)
(切小/虫)跼蹐疲䰣魎(跼渠玉切/蹐子昔切)寸進諒何營尋直非所枉探竒
極遥矚窮妙閱清響理㑹方在今神開庶殊曩兹遊苟不嗣
浩氣竟誰養道異誠所希名賔匪余仗(莊子名者/实之賔也)超攄藉外
獎俛黙有内朗鑑爾揖古風終焉乃吾黨潜軀委韁鎻(韁音/薑馬)
(韁)髙歩謝塵坱(坱烏朗/切塵也)蓄志徒爲勞追蹤將焉倣淹留值頽
暮眷恋睇遐壌映日鴈聮軒翻雲波泱漭(泱於黨切漭莫/朗切大水皃)殊
風紛巳萃郷路悠且廣羈木畏漂浮離旌倦摇蕩昔人歎違
志出處今巳两何用期所歸浮圖有遺像幽蹊不盈尺虚室
有函丈㣲言信可傳申旦稽吾顙
　　　遊朝陽巖遂登西亭二十韻(即法華/寺西亭)
謫棄殊隱淪登陟非逺郊所懷緩伊欎詎欲肩夷巢(伯夷/巢父)髙
巖瞰清江幽窟潜神蛟開曠延陽景廻薄攅林梢(攅徂/丸切)西亭
構其巔反宇臨呀庨(童云上虚牙切下許/交切一本作呀哮)背瞻星長興下見
雲雨交惜非吾郷土得以䕃菁茆羈貫去江介(穀梁昭公十/九年羈貫成)
(童注羈貫謂交午剪髪以爲飾貫与非同/又西都賦与江介之湫湄江介江之左也)丗仕尚函崤(崤音/殽)
故墅即灃川(童云墅承与切田庐/一本作澧字者非)数畒均肥墝(墝丘交切/亦作磽)臺
館　荒丘(音葺/七入切)池塘䟽沉拗㑹有圭組恋遂貽山林嘲薄
軀信無庸瑣屑劇斗筲(筲所/交切)囚居固其宜厚羞乆巳苞庭除
植蓬艾隟牖懸蠨蛸(隟音/隙)所頼山水客扁舟枉長梢挹流敵
清觴掇野代嘉肴適道有髙言取樂非絃匏逍遥屏幽昧澹
薄辭喧呶晨雞不余欺風雨聞嘐嘐(潘云嘐/音交)再期永日閑提
挈移中庖
　　　湘口館瀟湘二水所㑹(永州)
九疑濬傾奔臨源委縈廻㑹合屬空曠泓澄停風雷髙館軒
霞表危樓凌山隈玆辰始􁂧霽(童云􁂧直凌/切与登同)纎雲盡褰開天
秋日正中水碧無塵埃杳杳漁父吟呌呌羈鴻哀境勝豈不
豫慮分固難裁升髙欲自舒弥使逺念來歸流駚且廣汎舟
絶㳂洄
　　　登蒲洲石磯望橫江口潭島深逈斜對香零山
隱憂倦永夜凌霧臨江津猿鳴稍巳踈登石娯清淪日出洲
渚淨澄明晶無垠浮暉翻髙禽沉景照文鱗双江匯西奔(匯/胡)
(罪/切)詭怪潜坤珍孤山乃北峙(峙一本作畤一本作﨑/潘云崎丘竒切山險也)森爽棲
靈神洄潭或動容島嶼疑揺振(振之人/切動也)陶埴兹擇土(埴承聀/切粘土)
(也可作/瓦器)蒲魚相與鄰信美非所安羈心屢逡廵糺結良可解
(糺即/糾字)紆欎亦巳伸(紆邕俱/切屈也)髙歌返故室自誷非所欣(誷音/罔)
　　　南澗中題(永州)
秋氣集南磵(古澗/字)獨游亭午時廻風一蕭瑟林影乆參差始
至若有得稍深遂忘疲羈禽響幽谷寒藻舞淪漪(童云漪於/宜切水文)
(也說文小波爲淪引詩河/水清且淪漪今詩作猗)去國魂巳游懷人淚空垂孤生易
爲感失路少所宜索寞竟何事徘徊秪自知誰爲後來者當
與此心期
　　　遊石角過小嶺至長烏村(永州)
志適不期貴道存豈偷生冬忘上封事復笑昇天行(古楽府/有昇天)
(行)竄逐宦湘浦揺心劇懸旌(史記蘇秦傳心/摇摇如垂旌)始驚䧟丗議終
欲逃天刑歲月殺憂慄(殺色界/切减也)慵踈寡將迎追遊疑所愛且
復舒吾情石角恣幽歩長烏遂遐征磴廻茂樹断(磴丁鄧/切石梯)景
晏寒川明曠望少行人時聞田􁈠鳴風篁冒水逺霜稻侵山
平稍與人事間(間去/声)益知身丗輕爲農信可樂居寵眞虚榮
喬木餘故國願言果丹誠四支反田畒釋志東臯耕(釋志一/本作釋)
(志潘本作澤澤音釋土觧也詩云其耕釋釋箋云耕之則/釋釋然觧散又唐王績掛冠帰田葛巾聮牛躬耕東臯)
　　　與崔策登西山(永州)
鶴鳴楚山靜露白秋江曉連袂度危橋縈廻出林杪西岑極
逺目毫末皆可了重疊九疑髙微茫洞庭小逈窮两儀際髙
出萬象表馳景泛頽波遥風遞寒篠(篠匹了/切竹也)謫居安所習稍
厭從紛優生同胥靡遺(胥或作/同胥靡刑徒人也荘/子胥靡登髙而不懼遺死生也)壽等
彭鏗天(鏗丘耕切彭祖姓籛名鏗荘/子莫壽乎殤子而彭祖爲夭)蹇連困顛踣(連力展切/蹇連不進)
(也踣蒲/墨切)愚蒙怯幽眇非令親愛踈誰使心神悄偶兹遁山水
得以觀魚鳥吾子幸淹留緩我愁腸繞
　　　構法華寺西亭(永州)
竄身楚南極山水窮險艱歩登最高寺蕭散任踈頑西垂下
斗絶欲似窺人寰反如在幽谷榛翳不可攀命童恣披翦葺
宇横断山割如判清濁飃若昇雲間逺岫攅衆頂澄江抱清
湾夕照臨軒墮棲鳥當我還菡蓞溢嘉色篔簹遺清斑(清一/本作)
(漬篔音云或從雲簹音當竹之大/者生於水邊一節相去五六尺)神舒屏羈鎻志適忘幽潺
棄逐乆枯槁迨今始開顔賞心難乆留離念來相關北望間
親愛南贍雜夷蛮置之勿復道且寄湏臾閑
　　　夏夜苦熱登西樓
苦熱中夜起登樓獨褰衣山澤凝暑氣星漢湛光輝火晶燥
露滋野靜停風威探湯汲隂并(探他甘切取也語/見不善如探湯)煬竈開重
扉(煬於亮切炙也/荘子煬者避竈)慿欄乆徬徨流汗不可揮莫辯亭毒意仰
訴璿與璣諒非姑射子靜勝安能希(莊子藐姑射之山有神/人居焉大旱金石流土)
(山焦而不热又/老子靜勝热)
　　　覺衰
乆知老㑹至不謂便見侵今年冝未衰梢巳來相㝷齒踈髪
就種(種音踵左傳盧蒲嫳日余髪/如此種種注種種髪短也)奔走力不任咄此可奈何
未必傷我心彭聃安在哉(彭祖/老聃)周孔亦巳沉古稱壽聖人曾
不留至今但願得美酒朋友常共斟是時春向暮桃李生䌓
隂日照天正緑杳杳歸鴻吟出門呼所親扶杖登西林髙歌
足自快商頌有遺音
　　　遊南亭夜還叙志七十韻
夙抱丘壑尙率性資遊遨中爲吏役牽十祀空悁勞(童云悁/音浦忿)
(也又/音絹)外曲徇塵轍私心寄英髦進乏廊廟器退非郷曲豪天
命斯不易鬼責將安逃屯難果見凌(屯朱倫切/難乃旦切)剥䘮宜所遭
神期固浩浩(期一本/作明)衆口徒嗷嗷投跡山水地放情詠離騷
再懷曩歲期容與馳輕舠(潘云与音預舠/都髙切小舡)虚館背山郭前軒
面江皐重疊間浦溆(溆音/叙)邐迤驅巖㟼(㟼牛刀切/山多小石)積翠浮澹
灔始疑負靈鼇叢林留衝飈石礫迎飛濤曠朗天景霽樵蘇
逺相號(樵取薪/蘇取草)澄潭湧沉鷗半壁跳懸猱(猱奴刀/切猿属)鹿鳴驗食
野魚樂知觀濠(莊子与惠子遊於濠梁之上/日鯈魚岀遊從容是魚楽也)孤賞誠所悼暫
欣良足襃留連俯櫺檻注我壷中醪朶頥進芰實(易觀我朶/頥謂嚼也)
擢手持蟹螯(螯牛刀切蟹大足晉/畢卓日左手持蟹螯)炊稻視㸑鼎鱠鮮聞操刀
(聞一本/作閔)野𬞞盈傾筐頗雜池沼芼(童云芼音毛左傳澗/溪沼沚之毛毛草也)緬慕
鼓枻翁嘯咏哺其糟(枻音曵与栧同楫也哺奔謨切楚辝漁/父日衆人皆醉何不餔其糟而歠其醨)
(云云漁父莞尔/而笑鼓枻而去)退想於陵子三咽資李螬(咽音宴吞也/事岀孟子)斯道
難爲偕沉憂安所韜曲渚怨鴻鵠環洲彫蘭(童云/音皐/葛之白花)
暮景廻西岑北流逝滔滔徘徊遂昏黒逺火明連艘(艘蘇礼/切舡緫)
(名)木落寒山靜江空秋月髙歛𬒮戒還徒善游矜所操(列子/舟人)
(操舟若神日善斿/者数能忘水也)趣淺戢長枻乗深屏輕篙曠望援深竿哀
歌叩嗚艚(音曹/舟也)中川恣超忽漫若翔且翶淹泊遂所止野風
自颾颾澗急驚鱗奔蹊荒飢獸嘷入門守拘縶悽戚増欎陶
慕士情未忘懷人首徒搔内顧乃無有德輶甚鴻毛(輶夷周/切䡖也)
(事見毛詩/烝民篇)名竊久自欺食浮固云叨(礼記坊記篇与其使歲/浮於人食謂禄食也在)
(上日浮/過也)問牛悲釁鍾說彘驚臨牢(說音稅莊子祝宗人玄端/以臨牢筴說彘日汝奚惡)
(死為彘謀日不如食以/糟糠而錯之牢筴之中)永遁刀筆吏寕期簿書曹中興遂羣
物裂壌分鞬􁃅(童云上居言切馬上/藏矢下音皐藏弓也)岷凶旣云捕(謂四川刑/闢伏誅)
呉虜亦巳鏖(童云鏖於刀切尽死/殺人也謂李錡㐲誅)扞禦盛方虎謨明富伊咎
(咎通作皐方叔/召虎伊尹皐陶)披山窮木禾(山海經崑崙山上有/木禾郭璞云㯏類也)駕海逾蟠
桃(史記東至於蟠木注東海中有/山上有大桃樹屈蟠三千里)重來越裳雉(周成王時􁈮/裳囯獻白雉)
再返西旅􁅾(尙書/云)左右抗槐棘(周礼朝士左九棘孤卿大夫/位焉右九棘公侯伯子男位)
(焉靣三槐/三公位馬)縱橫羅鴈羔(周礼卿执羔/大夫執鴈)三辟咸肆宥(一本作五/辟潘云辟)
(音闢法也左傳昭公六年三辟之/典皆叔丗也謂禹刑肉刑九刑)衆生均覆燾安得奉皇靈
在宥解天􁂥(􁂥音叨莊子聞上宥/天下又日觧其天􁂥)歸誠慰松梓陳力開蓬蒿
卜室有鄠杜(張云鄠侯/武切縣名)名田占灃澇(音勞/水名)磻谿近餘基阿城
連故濠(一本作壕前吾丘壽王/傳阿城以東為上林苑)螟蛑願親燎荼堇甘自薅(童/云)
(薅呼毫切/除草也)飢食期農耕寒衣俟𧖟繰及骭足爲温(骭下患/切脛骨)滿
腹寕復饕安將蒯及菅(蒯苦怪切菅音奸並茅/類左傳云无棄菅蒯)誰慕粱與膏
弋林敺雀鷃漁澤從鰌魛(潘云鰌与鰍同魛/都劳切鮆魚也)觀象嘉素履(易/履)
(卦/云)陳詩謝干旄方託麋鹿群敢同騏驥槽處賤無溷濁(溷胡/困切)
(濁/也)固窮匪淫慆(慆他刀/切慢也)踉蹌辭東縳(潘云踉郎良狼亮四音/蹌七羊七亮一切焦踉)
(搶將同/欲行也)恱懌換煎熬(音敖/煎也)登年徒負版興役趨伐鼛(音皐周/礼以鼛)
(鼓二役事鼛大鼓/也長一丈五尺)目眩絶渾渾耳喧息嘈嘈兹焉畢餘命冨
貴非吾曹長沙哀糺纆(潘云糺通作紏纆莫此切三台日糺/两股日纆皆索賈誼爲長沙王傅作)
(服賦日禍之与/保何異糾纆)漢隂嗤桔槹(桔古屑切槹姑勞切荘子子貢/過漢隂見一丈人方將爲圃謂)
(子貢日有械於此鑿木爲機後重前輕挈水若抽/其名爲槹爲圃者忿然日有桃械者必有機事)苟伸擊壌
情(堯时民擊/壌於路)機事息秋毫海霧多蓊欎越風饒腥臊寕唯迫
魑魅所懼齊焄藨(焄音勲礼記焄蒿悽愴童云/藨与蒿同義本音悲嬌切)知罃懷禇中
(知音智陶音鶯左傳知罃囚於楚鄭賈人有欲寘諸禇中/以出旣謀之未行而楚人帰之賈人如晋知䓨善視之)范
叔戀綈𫀆(史記范睢変姓名入秦爲相魏須賈使秦睢敝衣/見賈賈日范叔一寒如此哉取綈𫀆賜之及見雎)
(睢日以綈𫀆恋恋/有故人意故釋公)伊人不可期慷慨徒忉忉
　　　韋道安
道安本儒士頗擅弓劒名二十遊太行暮聞號哭聲疾驅前
致問有叟垂華纓言我故刺史失職還西京偶爲羣盗得毫
縷無餘贏貨財足非恡(恡与/吝同)二女皆娉婷(娉普丁切婷/唐丁切美女)蒼黃
見驅逐誰識死與生便當此殞命休復事晨征一聞激髙義
眥裂肝膽横(􁐭疾智切目邊也/史記怒日眥皆裂)挂弓問所往趫捷超崢嶸(塩/音)
(喬善走也崢𥘉/耕切嵘音宏)見盗寒磵隂羅列方忿爭一矢斃酋帥(酋所/由切)
(帥所/類切)餘黨號且驚麾令遞束縛纆索相拄撐(纆密北切黒索/撐抽庚切拄也)
(說文作撐/諸韻作撐)彼姝乆裭魄(姝春朱切美也詩彼姝者子裭丈亦/切奪也張平子西京賦奪氣裭魄)
刄下俟誅刑却立不親授(孟子男女/授受不親)諭以從父行捃収自擔
肩(捃俱/運切)轉道趨前程夜發敲石火山林如晝明父子更抱持
涕血紛交零頓首願歸貨納女稱舅甥道安奮衣去義重利
固輕師婚古所病(左傳威公六年鄭太子忽日今以君命/奔斉之急而受室以帰是以師婚也)合
姓非用兵(礼記昏义篇/合二姓之好)朅來事儒術(朅丘/掲切)十載所能逞(逞必/貞切)
慷慨張徐州(徐泗豪節度/使張建封)朱邸揚前旌(潘云邸可礼切選朱/邸方開李善注引史)
(記日諸侯朝天子於天子之所/立舍日邸諸侯朱户故日朱邸)投軀獲所願前馬出王城(建/封)
(來朝道/安從之)轅門立竒士(前漢項籍傳轅門注軍行/以車為陣轅相向為門)淮水秋風生
君侯旣即丗(謂貞元十六/年張建封卒)麾下相欹傾立孤抗王命(謂軍中/立建封)
(子張愔/為留後)鍾鼓四野嗚橫潰非所壅逆節非所嬰舉頭自引刄
顧義誰顧形烈士不忘死所死在忠貞咄嗟徇權子(咄丁/没切)翕
習猶趨榮我歌非悼死所悼時丗情
　　　哭連州凌貟外司馬(凌凖)
廢逐人所棄遂爲鬼神欺才雖不其然卒與大患期凌人古
受氏(周礼凌/人掌氷)呉丗夸雄姿(呉志凌統為偏/將軍二子俱封)寂寞富春水英氣
方在斯(凌準杭州/冨陽人)六學誠一貫(六經/也)精義窮發揮著書逾十
年凼賾靡不推(頥在革切凖著後漢春秋三十/餘方言又著六經觧圍人文集)天庭掞髙文
寓字若波馳(掞舒贍切凖以書于丞相/丞相以聞試其文于万言)記室征西府宏謀耀
其竒(建中𥘉凖以金吾兵曹為邠寕掌書記/涇原之乱以謀畫佐節度使韓遊瓌)輶軒下東越列
郡蘇疲羸(輶夷周切䡖車也風俗通日周秦常以八月遣/輶軒之使採異代方言謂凖為浙東觀察判官)宛
宛凌江羽來棲翰林枝(凖在浙東治名聞于/上召為翰林斈士)孝文留弓劒中
外方危疑抗聲促遺詔定命由陳辭(德宗崩羣臣議祕五日/乃下遺詔凖獨畫其不)
(可乃以旦/日發䘮)徒隷粛曹官征賦參有司(凖自翰林/參度支)出守烏江滸
(烏江和州也凖坐叔/文黨貶和州刺史)老遷湟水湄(湟水連州也謂/凖降連州司馬)髙堂傾故
國葬際限囚羈(謂凖母卒于家/凖以罪不得帰)仲叔継幽淪狂呌唯童兒(凖/二)
(弟継/死)一門旣無主焉用徒生爲舉聲但呼天孰知神者誰泣
盡目無見(凖母死哭泣/遂䘮其明)腎傷足不持溘死委炎荒(童云溘渇/合切奄忽)
(也)臧獲守靈帷平生負國譴骸骨非敢私盖棺未塞責(劉毅/云文)
(夫児蹤跡不可尋常使混/羣小中盖棺事方定矣)孤旐凝寒颸(童云颸音/思輕風也)念昔始相
遇腑腸爲君知進身齊選擇失路同瑕疵本期済仁義今爲
衆所嗤滅名竟不試(竟一本/作競誤)丗義安可支恬死百憂盡苟生
万慮滋顧予九逝魂與子各何之我歌誠自慟非獨爲君悲
　　　旦携謝山人至愚池
新沐換輕幘(潘云幘側革切古卑賤不冠者/所服漢元帝額有壮髪始服之)曉池風霧清自
諧塵外意况與幽人行霞散衆山逈天髙数鴈嗚機心付當
路聊適羲皇情(陶渊明自謂/羲皇上人)
　　　獨覺(斍去/声)
覺來牎牖空寥落雨聲曉良遊怨遲暮末事驚紛擾爲問經
丗心古人誰盡了
　　　首春逢耕者
南楚春候早餘寒巳滋榮土膏釋原野百蟄競所營綴景未
及郊穡人先耦耕園林幽鳥囀渚澤新泉清農事誠素務羈
囚阻平生故池想蕪没遺畝當榛荆慕隱旣有繫圖功遂無
成聊從田父言𣢾曲陳此情眷然撫耒耜廻首煙雲橫
　　　溪居
乆爲簮組累幸此南夷謫閑依農圃鄰偶似山林客曉耕翻
露草夜榜響溪石(榜孔孟切進船也童本/作塝蒲浪切池畔也)來往不逢人長歌
楚天碧
　　　夏𥘉雨後尋愚溪
悠悠雨初霽獨繞清溪曲引杖試荒泉解帶圍新竹沉吟亦
何事寂寞固所欲幸此息營營嘨歌靜炎燠
　　　入黄溪聞猿(黃溪在/永州)
溪路千里曲哀猿何處嗚孤臣淚巳盡虚作断腸聲
　　　韋使君黃溪祈雨見召從行至祠下口號
驕陽愆歲事良牧念菑畬列騎低殘月嗚笳度碧虚稍窮撨
客路遥駐野人居谷口寒流淨叢祠古木踈焚香秋霧􁊨奠
玉曉光初肸蠁巫言報(潘云肸黒乙切蠁許两切選注肸蠁/蛟類言大福之㒷如此虫羣飛而多)
精誠禮物餘惠風仍偃草靈雨㑹隨車(後漢鄭弘為淮隂太/守天旱隨車致雨)
俟罪非眞吏(子厚為貟外司/馬盖自謂也)翻慚奉簡書
　　　郊居歲暮
屏居負山郭歲暮驚離索(礼記檀弓吾/离羣而索居)野逈樵唱來廷空燒
燼落(燼徐刃切/火餘木也)丗紛因事遠心賞隨年薄黙黙諒何爲徒成
今與昨
　　　秋曉行南谷經荒村
杪秋霜露重晨起行幽谷黄葉覆溪橋荒村唯古木寒花踈
寂歷幽泉微断續機心乆巳忘何事驚麋鹿
　　　雨後曉行獨至愚溪北池
宿雲散洲渚曉日明村塢髙樹臨清池風驚夜來雨予心適
無事偶此成賔主
　　　中夜起望西園值月上
覺聞䌓露墜開户臨西園寒月上東嶺泠泠踈竹根石泉逺
逾響山鳥時一喧倚楹遂至旦寂寞將何言
　　　零陵春望(永州零/陵郡)
平野春草緑晚鶯啼逺林日晴瀟湘渚雲断岣嶁岑(岣嵝衡/山别名)
(音矩縷又岣古/后切嶁九后切)仙駕不可望丗途非所任凝情空景慕萬里
蒼梧隂(舜葬蒼梧之野於江/南九疑是謂零陵)
　　　從崔中丞過盧少府郊舎
寓居湘岸四無鄰丗網難嬰毎自珍蒔藥閑庭延國老(蒔時/吏切)
(甘草爲/囯老)開罇虚室值賢人(魏志鮮于輔曰/酒濁者爲賢人)泉廻淺石依髙柳
逕轉垂藤間緑筠聞道偏爲五禽戯(華佗五禽之戯虎鹿/熊緩鳯以當導引)出
門鷗烏更相親(列子/云)
　　　夏晝偶作
南州溽暑醉如酒(溽如六切/温温也)隱机熟眠開北牖(隱於靳/切據也)日午
獨覺無餘聲山童隔竹敲茶臼
　　　雨晴至江渡
江雨𥘉晴思逺歩日西獨向愚溪渡渡頭水落村逕成撩亂
浮槎在髙樹
　　　江雪
千山鳥飛絶萬逕人蹤滅孤舟蓑笠翁獨釣寒江雪
　　　冉溪(愚溪/舊名)
少時陳力希公侯許國不復爲身謀風波一跌逝萬里(跌徒/結切)
跌壯心瓦解空縲囚縲囚終老無餘事願卜湘西冉溪地却
學壽張樊敬侯種漆南園待成器(後漢樊重字君雲甞欲作/器物先種梓漆時人嗤之)
(然積以歳月皆得其用/重封壽張侯謚曰敬)
　　　法華寺西亭夜飲(本注云賦/得酒字)
祇樹夕陽亭共傾三昧酒(並禅/語)霧暗水連階月明花覆牖莫
厭罇前醉相看未白首
　　　戯題石門長老東軒
石門長老身如夢旃檀成林手所種(潘云旃疑當作栴集韵/香木也佛經栴檀香風)
坐來念念非昔人萬徧蓮花爲誰用如今七十自忘機貪愛
都忘筋力㣲莫向東軒春野望花開日出雉皆飛(古楽府有/雉朝飛操)
(牧犢子年七十无妻出野見雉/歩步相随因援琴而歌以自傷)
　　　茆簷下始栽竹
瘴茆葺爲宇溽暑恒侵肌適有重膇疾(膇直類切足腫左傳/成公六年有沉溺重)
(足之/疾)蒸欎寕所宜東鄰幸導我樹竹邀涼颸(音思/風也)欣然愜吾
志荷鍾西巖垂楚壌多怪石墾鑿力巳疲江風忽云暮輿曵
還相追蕭瑟過極浦旖旎附幽墀(童云旖音倚旎乃/倚切旌旗從風皃)貞根期
永固貽爾寒泉滋夜䆫遂不掩羽扇寕復持清泠集濃露枕
簟淒巳知網蟲依宻葉(網一本/作細)曉禽棲逈枝豈伊紛囂間重
以心慮怡嘉爾亭亭質自逺棄幽期不見野蔓草蓊蔚有華
姿諒無凌寒色(寒一本/作雲)豈與青山辭
　　　種仙靈毗(本草名/淫羊藿)
窮陋闕自飬癘氣劇囂煩隆冬乏霜霰日夕南風温杖藜下
庭際曵踵不及門門有野田吏慰我飃零魂(飃即/飄字)及言有靈
藥近在湘西原服之不盈旬蹩􁌣皆騰鶱(蹩蒲結切􁌣音薛/或書作躠旋行貌)
(騫音軒飛也/下從馬者誤)笑抃前即吏爲我擢其根蔚蔚遂充庭英翹忽
巳繁晨起自採曝杵臼通夜喧靈和理内藏攻疾貴自源擁
覆逃積霧伸舒委餘暄竒功苟可徴寕復資蘭蓀(童云蓀息/根切香草)
(陳正敏云蓀今/溪澗中石菖蒲)我聞畸人術(畸居宜切不耦也莊子畸/人者畸於人而侔於天)一氣
中夜有能令深深息呼吸還歸跟(跟音根足踵也莊子其息/深深又日真人之息以踵)
踈放固難效且以藥餌論痿者不忘起(痿儒睢切風痺病也/前漢韓王信傳如痿)
(人不/忘起)窮者寕復言神哉輔吾足幸及皃女奔
　　　種术
守閑事服餌採术東山阿東山幽且阻疲􁓓煩經過(潘云苶/乃結切)
(夲作恭莊子釋文崔音捻云/忘貌簡文云疲病困之狀)戒徒斸靈根(􁧐朱玉/切斫也)封植閟天
和違爾澗底石徹我庭中莎土膏滋玄液松露墜繁柯南東
自成畒繚繞紛相羅(繚音了/繞音優)晨歩佳色媚夜眠幽氣多離憂
苟可怡孰能知其多㸑竹茹芳葉寕慮瘵與瘥(瘵側界切木/療羸病也瘥)
(才何切木/治疫病也)留連樹蕙辭(楚辝又樹/蕙之百畒)婉娩采薇歌(婉於宛切娩/免晚二音伯)
(夷叔斉採/薇歌云云)悟拙甘自足激清愧同波單豹且理内髙門復如
何(單音善荘子单豹年七十而有嬰児之色餓虎殺而食之/張毅者髙門縣薄无不走也而有内熱之病以死豹養其)
(内而虎食其外毅養/其外而病攻其内)
　　　種白蘘荷(蘘人羊切蓴首也/堪為𦵔治蠱毒)
血蟲化爲癘(左傳昭公元年於文皿虫為蠱/注四器也器受虫害者為蠱)夷俗多所神銜
猜毎腊毒(腊思積切周語厚味/实腊毒注腊亟也)謀富不爲仁𬞞菓自逺至盃
酒盈肆陳言甘中必苦(囯語言之甘/者其中必苦)何用知其眞華㓗事外
飾尤病中州人錢刀恐賈害(賈音古賣也左傳其以賈害也/又前漢食貨志王莽造大錢及)
(契刀/錯刀)飢至益逡巡竄伏常戦慄懷故逾悲辛庶民有嘉草攻
襘事乆泯(民當作氏庶掌与切禬黄外切泯弥鄰切滅也周/社庶氏掌除毒蠱以攻說禬之嘉草攻之主草注)
(宗檩日嘉草/即蘘荷也)炎帝垂靈編言此殊足珍(本草日蘘荷主中蠱/注云中蠱者服其汁)
(并卧其葉即呼蠱主姓名干宝捜神記蔣士先中蠱/家人宻以蘘荷置其席下忽大笑日蠱我者張小也)﨑嶇乃
有得託以全余身紛敷碧樹隂(潘云蘘荷性好隂左木下生/者尤美潘岳閑君賦日蘘荷)
(依/隂)眄睞心所親(眄音麪又弥殄/切睞洛代切)
　　　新植海石榴
弱植不盈尺逺意駐蓬瀛月寒空堦曙幽夢綵雲生糞壌擢
珠樹莓苔揷瓊英芳根閟顔色徂歳爲誰榮
　　　戯題堦前芍藥
凡卉與時謝妍華麗兹晨欹紅醉濃露窈窕留餘春孤賞白
日暮暄風動揺頻夜䆫藹芳氣幽卧知相親願致溱洧贈悠
悠南國人(洧榮美切詩溱/洧贈之以芍薬)
　　　始見白髪題所植海石榴樹
幾年封植愛芳叢韶艶朱顔竟不同從此休論上春事看成
古木對衰翁
　　　植靈壽木(似竹有枝/節可為杖)
白華鑒寒水怡我適野情前趨問長老重復欣嘉名蹇連易
衰朽(童云連音/輦難也)方剛謝經營敢期齒杖賜(周礼歯杖注王所/以賜老者之杖)
聊且移孤莖叢萼中競秀分房外舒英柔條乍反植勁節常
對生循翫足忘疲稍覺歩武輕安能事剪伐持用資徒行
　　　自衡陽移桂十餘本植零凌所住精舎(永州龍/㒷寺)
謫宫去南裔清湘繞靈岳(南岳/衡州)晨登蒹葭岸霜景霽紛濁離
披得幽桂芳本欣盈握火耕困煙烬薪採乆摧剥道旁且不
願岑嶺况悠邈傾筐壅故壌棲息期鵉鷟(鷟仕角/切鳯属)路逺清凉
宫一雨悟無學南人始珍重微我誰先斍芳意不可傳丹心
所重旅人心所傷廻暉眺林際戚厥無遺芳(戚戚一本/作傶傶)
　　巽公院五詠(永州龍/㒷寺)
　　　凈土堂(土音/杜)
結習自無始淪溺窮苦源流形及兹丗始悟三空門華堂開
凈域圖像煥且繁清泠焚衆香㣲妙歌法言稽首媿導師超
遥謝塵昏
　　　曲講堂
寂㓕本非断文字安可離曲堂何爲設髙士方在斯聖黙寄
言宣分别乃無知趣中即空假名相與誰期願言絶聞得忘
意聊思惟
　　　禪室
發地結菁茆團團抱虚白山花落幽户中有忘機客渉有本
非取照空不待析萬籟俱縁生窅然喧中寂(窅与杳/同深也)心境本
同如鳥飛無遺跡
　　　美蓉亭
新亭俯朱檻嘉木開美蓉清香晨風逺溽彩寒露濃蕭洒岀
人丗低昻多異容嘗聞色空喻(心經色/即是空)造物誰爲工留連秋
月晏迢遞來山鍾
　　　苦竹橋
危橋屬幽逕繚繞穿踈林迸籜分苦節(迸北/鄧切)輕筠抱虚心俯
瞰㳙㳙流仰聆蕭蕭吟差池下煙日嘲􁛲鳴山禽(嘲陟交切/􁛲陟轄切)
(一夲/作哳)諒無要津用棲息有餘隂
　　　梅雨
梅實迎時雨蒼茫值晚春愁深楚猿夜夢断越雞晨海霧連
南極江雲暗北津素衣今盡化非爲帝京塵(陸士衡詩京洛/多風塵素衣化)
(爲緇謝元暉詩誰能/乆客洛緇塵染素衣)
　　　零陵早春
問春從此去幾日到秦原慿寄還郷夢殷勤入故園
　　　田家(三首)
蓐食徇所務(張云蓐音辱左/氏晨炊蓐食)驅牛向東阡雞鳴村巷白夜色
歸暮田札札耒耜聲飛飛來烏鳶竭玆筋力事持用窮歲年
盡輸助傜役(傜音/摇)聊就空自眠子孫日以長丗丗還復然
籬落隔煙火農談四鄰夕庭際秋蟲鳴踈麻方寂歷𧖟絲盡
輸稅機杼空倚壁里胥夜經過雞黍事筵席各言官長峻文
字多督責東郷後租期車轂䧟泥澤公門少推恕鞭扑恣狼
籍(扑普/木切)努力愼經營(努奴/古切)肌膚眞可惜迎新在此歳唯恐踵
前跡
古道饒蒺藜縈廻古城曲蓼花𬒳隄岸陂水寒更渌是時収
穫竟落日多樵牧風髙榆柳踈霜重梨棗熟行人迷去住野
鳥競棲宿田翁笑相念昏黒愼原陸今年幸少豐無猒饘與
粥(饘諸/延切)
　　　行路難(三首)
君不見夸父逐日窺虞淵(列子夸父不量力欲追日影逐之/於隅谷之際注隅谷虞渊也日所)
(入/処)跳踉北海超崑崙(童云跳徒彫切踉/吕唐切又音良)披霄決漢出沆漭(張/云)
(沆下黨切/漭母黨切)瞥裂左右遺星長(潘云瞥匹㓕切疑與批捩字同/又作潎洌上林賦轉騰潎洌注)
(相潎也盖古字多通用如社詩/用批捩又用撇烈其義皆同)須臾力盡道渴死(列子夸父/渇欲飲走)
(飲河渭河渭不足將北走飲大澤未至道渇而/死弃其杖尸膏肉所浸生鄧林弥望数千里)狐䑕蜂蟻爭
噬吞北方竫人長九寸(竫疾郢切山海經東荒有小人囯/長九寸名日竫海鹤遇而吞之)開
口抵掌更笑喧啾啾飲食滴與粒生死亦足終天年睢盱大
志小成遂(睢許規切/盱音吁)坐使兒女相悲憐
虞衡斤斧羅千山工命採斫杙與椽(杙音弋/橜也)深林土剪十取
一百牛連鞅催雙轅萬圍千㝷妨道路東西蹶倒山火焚遺
餘毫末不見保躪躒磵壑何當存(潘云躪良刄切蹂也諸韻/皆作躪躒郎㦸切動也集)
(韻躙/同恐通作躪轢說文車/所踐也羽獵賦徒車之所轥轢)群材未成質巳夭突兀􁪅豁
空嵒峦(童云􁪅許交切韻玉篇無從山旁孝字惟集韻庨豁/宫殿髙兒張云豁呼括切豁逹亦作􁝙嵒魚咸切峦)
(音/鵉)栢梁天災武庫火(漢武帝太𥘉元年栢梁䑓災/晋惠帝元康五年武庫火)匠石狼顧
相愁冤(匠石出莊子/匠人名石也)君不見南山棟梁益稀少愛才養育誰
復論
飛雪断道冰成梁侯家熾炭雕玉房蟠龍吐耀虎喙張熊蹲
豹躑爭低昻(蹲音存躑/直炙切)攅巒叢崿射朱光(崿五/各切)丹霞翠霧飄
竒香美人四向廻鳴璫(音當耳/味也)雪山冰谷晞太陽星躔奔走
不得止奄忽雙燕棲虹梁風臺露榭生光飾死灰棄置參與
商(左傳昭公元年閼伯实沈日㝷干戈以相征討后/帝不臧迁閼伯於商丘主辰迁实沈於大夏主參)盛時一
去貴反賤桃笙葵扇安可當(當合作常字東坡云桃笙以桃/竹爲簟也桃竹出巴渝間呉人)
(謂簟爲笙晋謝/安傳有蒲葵扇)
　　　聞籍田有感(籍潘本作籍亦作藉元/和五年詔耒年籍田)
天田不日降皇輿(張衡東京賦躬三推於/天田供帝籍於千畒)留滯長沙歲又除
宣室無由問釐事(釐音禧賈誼貶長沙王傅後召入見/上方受釐坐宣室因問鬼神之本)周南
何處託成書(史記司馬迁白序太史公竟留滯周南執行手/泣日今天子封泰山而余不得從行是命也夫)
(汝爲太史無忘/吾所欲論著矣)
　　　跂烏詞(跂㪯一/足也)
城上日出群烏飛鵶鵶乎赴朝陽枝刷毛伸翼和且樂尓獨
落魄今何爲(張云魄音託落魄不/儉又旁各切不得志)無乃慕髙近白日三足妬
尓令尓疾(五經通義日/中有三足烏)無乃飢啼走路旁貪鮮攫肉人所傷
(前黄覇傳吏食於/道旁有烏攫其肉)翹肖獨足下叢薄(潘云翹都遥切肖思公/切輕小也莊子翹肖之)
(物淮南子注聚木/日叢深草日薄)口衘低枝始能躍還顧泥塗備螻蟻仰看
棟梁防燕雀左右六翮利如刀(翮戸/隔切)踊身失勢不得髙支離
無趾猶自免(莊子上有大役則支離以有常疾不受功夫/支離其形猶足以養生又叔山无趾見仲尼)努
力低飛逃後患
　　　籠鷹詞
凄風浙瀝飛嚴霜蒼鷹上擊翻曙光雲披霧裂虹蜺㫁霹靂
掣電捎平岡􁇴然勁翮剪荆棘(􁇴霍虢切/又呼鵙切)下攫狐兎騰蒼茫
爪毛吻血百鳥逝獨立四顧時激昻炎風溽暑忽然至羽翼
脫落自摧藏草中狸䑕足爲患一夕十顧驚且傷但願清商
復爲假拔去萬累雲間翔(累一本/作里)
　　　放鷓鴣詞(鳥如雞黒色其鳴/自呼常南飛不北)
楚越有鳥甘且腴嘲嘲自名爲鷓鴣徇媒得食不復慮機械
潜發罹罝學(罝音嗟/學音孚)羽毛摧折觸籠籞煙火煽赫驚庖厨鼎
前芍藥調五味(前漢子虚賦注芍藥根主和五藏又辟毒氣/故合之於蘭桂五味以助諸食因呼五味之)
(和爲芍薬耳今人食馬肝/馬賜者猶合芍薬而煑之)膳夫攘腕左右視齊王不忍觳觫
牛(出孟/子)簡子亦放邯鄲鳩(邯音寒潘胡甘切郸多寒切趙地/也孔叢子元日有人献鳩於趙簡)
(子簡子厚賞/之而放其烏)二子得意猶念此况我萬里爲孤囚破籠展翅
當逺去同類相呼莫相顧
　　　龜背戯
長安新技出宫掖喧喧初徧王侯宅玉盤滴瀝黃金錢皎如
文龜麗秋天八方定位開神卦六甲離離齊上下投變轉動
玄機卑星流霞破相參差四分五裂勢未巳出無入有誰能
知乍驚散漫無處所須臾羅列巳如故徒言萬事有盈虚終
朝一擲知勝負脩門象棊不復貴(楚詞魂兮帰来入脩門/些菎蔽象棊有六博些)魏
宫粧奩丗所棄(潘云奩力塩切本作匳酉陽雜/爼彈棊起於魏宫粧奩之戯)豈如瑞質耀
竒文願持千歳壽吾君廟堂巾笥非余慕(莊子楚有神龜死/巳三千歳矣王巾)
(笥而藏之/廟堂之上)錢刀兒女徒紛紛
　　　聞黃鸝
倦聞子規朝暮聲不意忽有黄鸝鳴一聲夢断楚江曲滿眼
故園春意生(一本作/春草緑)目極千里無山河(目極一本/作故园)麥芒際天
揺青波王畿優本少賦役務閑酒熟饒經過此時晴煙最深
處舎南巷北遥相語翻日逈度昆明飛凌風邪看細柳翥(章/庶)
(切飛/㪯也)我今誤落千萬山身同傖人不思還(童云傖助耕/切楚人别種)郷禽
何事亦來此令我心憶桑梓間閉聲廻翅歸務速西林紫椹
行當熟
　　　渾鴻臚宅聞歌効白紵(渾音䰟臚音閭/白紵歌呉曲也)
翠帷雙卷出傾城龍劒破匣霜月明朱脣掩抑悄無聲金簧
玉磬宫中生下沉秋水激大清天髙地逈凝日晶羽觴蕩漾
何事傾
　　　楊白花
楊白花風吹度江水(楊白華楊六服之子容貌瓌偉魏太后/胡氏逼幸之白華懼禍南奔于梁太后)
(追思不巳爲作楊白花歌使/宫人昼夜連臂蹋蹄歌之)坐令宫樹無顔色摇蕩春光千
萬里茫茫曉日下長秋(長秋皇/后宫)哀歌未斷城鵶起
　　　漁翁
漁翁夜傍西巖宿曉汲清湘然楚竹煙銷日岀不見人欵乃
一聲山水渌(渌一本作緑苕溪漁隱日元次山集欵乃曲欵/音襖乃音靄棹舡歌声洪駒父詩注謂欵音靄)
(乃音襖遂反其音是不曽/㸔次山集及山谷碑耳)廻㸔天際下中流巖上無心雲相
逐
　　　飲酒
今旦少愉樂起坐開清罇舉觴酹先酒(酹音耒先息見/切始為酒者也)遺我
驅憂煩須臾心自殊頓覺天地暄連山變幽晦渌水函晏温
藹藹南郭門樹木一何繁清隂可自庇竟夕聞佳言盡醉無
復辭偃卧有芳蓀彼哉晉楚富此道未必存
　　　讀書
幽沉謝丗事俛黙窺唐虞上下觀古今起伏千萬途遇欣或
自笑感戚亦以吁縹帙各舒散(張云縹普紹/切帙直質切)前後互相逾瘴
痾優靈府日與往昔殊臨文乍了了徹卷兀若無竟夕誰與
言但與竹素俱(竹簡也素絹也古人用以冩/書選張景陽詩遊思竹素园)倦極更倒卧熟
寐乃一蘇欠伸展支體吟咏心自愉得意適其適非願爲丗
儒道盡即閉口䔥散捐囚拘巧者爲我拙智者爲我愚書史
足自恱安用勤與劬貴爾六尺軀勿爲名所驅
　　　感遇(二首)
西陸動凉氣驚烏號北林栖息豈殊性集枯安可任(集一本/作榮案)
(晋語云人皆集於苑己独集/于枯注集止也苑茂木岀)鴻鵠去不返勾呉阻且深(呉一/本作)
(昊謂孟春其帝太皡其神勾芒潘云顔注漢/書以呉言勾者夷語之發声猶言於越耳)徒嗟日沉湎丸
鼓騖竒音(騖潘本作鶩注云鶩音木此當作騖音務前漢/元帝置擊鼓殿下日臨軒榅上隤銅丸以擿鼓)東
海乆摇蕩南風巳駸駸坐使青天暮小星愁太隂衆情嗜姦
利居貨損千金(損一本作/損居諸也)危根一以振齊斧來相㝷(潘云齊/如字易)
(得其資斧衆家並作斉斧張軌云黄鉞也張晏云/整斉也虞喜志材云斉當作斎斎戒入廟而受斧)攬衣中夜
起(攬一本/作擥)感物涕盈襟㣲霜衆所踐誰念歲寒心
旭日照寒野(旭吁玉切/日始岀)鸒斯起蒿萊(鴍音豫/推烏也)啁啾有餘樂(啁/之)
(由切啾即/由切鳥声)飛舞西陵隈廻風旦夕至零葉委陳荄(荄音陔/草根)所
棲不足恃鷹隼縱横來
　　　詠史
燕有黄金䑓(圖經黄金䑓在易水東南燕昭王/置千金於䑓上以延天下之士)遠致望諸君
(楽毅/也)嗛嗛事強怨(嗛音歉有所銜也或/音謙者与此文不合)三歲有竒勲(謂下斉/七十餘)
(城)悠哉闢壃理東海漫浮雲寕知丗情異嘉榖坐熇焚(熇虚/嬌呼)
(酷呼各三切謂楽/毅𬒳䜛畏誅降趙)致令委金石誰顧蠢蠕群(蠕与蝡同/時兖切)風波
歘潜構(歘許/勿切)遺恨意紛紜豈不善圖後交私非所聞爲忠不
内顧晏子亦垂文
　　　三良
束帶值明后顧盻流輝光一心在陳力鼎列夸四方𣢾𣢾効
忠信恩義皎如霜生時亮同體死没寕分張壯軀閉幽隧猛
志塡黄腸(腸一本作壌如羊切前漢霍光傳賜黃腸題/湊各一具注以栢木黃心致累棺故日黃腸)殉死
禮所非况乃用其良霸基弊不振晉楚更張皇疾病命固亂
魏氏言有章(左傳宣公十五年魏武子有嬖妾无子武子疾/命其子顆必嫁是疾病則日必以爲殉及卒顆)
(嫁之日疾病則/乱吾从其治也)從邪䧟厥父吾欲討彼狂(謂秦康公也/一本作彼康)
　　　詠荆軻
燕秦不兩立太子巳爲虞千金奉短計匕首荆卿趨窮年徇
所欲兵勢且見屠㣲言激幽憤怒目辭燕都朔風動易水揮
爵前長驅函首致宿怨献田開版圖(樊於期怨秦王而奔燕/荆軻見於期於期遂斬)
(首与荆軻以函盛之并/獻燕督亢之地於秦)炯然耀電光掌握罔正夫(正一夲/作匹)造
端何其銳臨事竟趑趄(趑千咨切/趄千余切)長虹吐白日蒼卒反受誅
(漢鄒陽上書日荆軻慕燕丹/之義白虹貫日太子畏之)按劒赫慿怒風雷助號呼慈父
斷子首狂走無容軀(秦王詔王剪伐燕/燕王乃斬丹献之)夷城芟七族臺觀皆
焚汚始期憂患弭卒動災禍樞秦皇本詐力事與桓公殊奈
何効曹子實謂勇且愚(魯荘公十三年斉桓公与魯㑹于柯/曹翽以匕首刼恒公尽歸魯之侵地)
(桓公/許之)丗傳故多謬太史徴無且(史記太史公曰丗言荆軻傷/秦王非也始公孫季功董生)
(与无且遊具知其/事爲余道之如是)
　　　掩役夫張進骸
主死悠悠爾一氣聚散之偶來紛喜怒奄忽巳復辭爲役孰
賤辱爲貴非神竒一朝纊息定枯朽無妍嗤(妍五堅切嗤元/之切好惡也礼)
(記云属纊以俟絶氣注纊今之新/綿易動摇置口鼻之上以爲候)生平勤皂櫪剉秣不告疲
(剉粗卧切破也字作莝/斬草也秣音未馬食谷)旣死給轊櫝葬之東山基(潘云轊于/翽切櫝音)
(讀前漢詔令郡囯給/轊櫝葬埋注小棺也)奈何值崩湍蕩析臨路垂髐然暴百骸
(骸一本作躰髐虚交切/髑髏皃不潤澤暴音曝)散亂不復支從者幸告余(從才/用切)睠之
㳙然悲猫虎獲迎祭(礼記迎猫爲其食田䑕也迎虎/謂其食田豕也迎而祭之也)犬馬有
増廣註釋音辯唐柳先生文集别上
　　非國語序
左氏國語其文深閎傑異固丗之所耽嗜而不巳也而其說
多誣淫不槩於聖余懼丗之學者溺其文采而淪於是非是
不(一本有/知字)得由中庸以入堯舜之道本諸理作非國語
　　非國語上(三十一萹)
　　　滅密(周語)
昭王遊於涇上(按囯語/作共王)密康公從有三女奔之其母曰必致
之王衆以美物歸汝何德以堪之小醜備物終必亡(囯語注/云醜類)
(也德小而物備/終取之必以亡)康公不獻一年王滅密
　非曰康公之母誠賢耶則宜以淫荒失度命其子焉用懼
　之以數且以德大而後堪則納三女之奔者德果何如若
　曰勿受之則可矣教子而媚王以女非正也左氏以滅密
　徴之無足取者
　　　不藉(囯語)
宣王不藉千畒􁆁文公諌(潘本作冨辰/諌注云未詳)曰(云云)將何以求福
用人(人囯語/作民)王不聽三十九年戰于千畒王師敗績于姜氏
之戎(囯語注姜氏之戎西戎/之别種四岳之後也)
非曰古之必藉千畒者禮之飾也其道若曰吾猶耕云尓
(一本耕下/有乎字)又曰吾以奉天地宗廟則存其禮誠善矣然而
　存其禮之爲勸乎農也則未若時使而不奪其力節用而
　不殫其財通其有無和其郷閭則食固人之大急不勸而
勸矣啓蟄也得其耕時雨也得其種苗之猥大也得其耘
實之堅好也得其穫京庾得其貯老㓜得其養取之也均
　以薄藏之也優以固則三推之道(推都/囘切)存乎亡乎皆可以
爲國矣彼之不圗而曰我特以是勸則固不可今爲書者
　曰將何以求福用人夫福之求不若行吾言之大德也(一/本)
(德作/福)人之用不若行吾言之和樂以死也敗于戎而引是
　以合焉夫何怪而不屬也又曰戰于千畒者吾益羞之
　　　二川震(周語)
幽王二年西周三川皆震伯陽父曰周將亡矣(囯語注西周/鎬京也幽王)
(在焉三川涇渭洛出於歧山也震/動也地震故三川亦動川竭也)
非曰山川者特天地之物也隂與陽者氣而遊乎其間者
　也自動自休自峙自流是惡乎與我謀自闘自竭自崩自
缺是惡乎爲我設彼固有所逼引而認之者不塞則惑夫
　釡鬲而㸑者(鬲革歴二音尓雅鼎欵足/者謂之鬲欵足曲脚也)必涌溢蒸鬱以麋
　百物畦汲而灌者必衝盪濆激以敗土石是特老圃者之
爲也(一本特字下/有老婦字)猶足動乎物又况天地之無倪隂陽之
　無窮以澒洞轇轕乎其中(童云澒音汞諸勻皆胡動切並/云水銀也无别義今獨孤及觀)
(海詩澒洞吞百谷周流无四垠杜子美詩澒洞不可掇杜/詩中用澒洞不一淮南子澒濛澒洞莫知其門許愼注澒)
(讀如項羽之項鴻讀如子贛之贛洞讀如同游之同今按/唐人用澒洞二字若出於淮南子音合依本處注張云轇)
(轕音/膠葛)或㑹或離或吸或吹如輪如機其孰能知之且曰源
　塞國必亡人乏財用不亡何待則又吾所不識也且所謂
　者天事乎抑人事乎若曰天者則吾旣陳於前矣人也則
　乏財用而取亡者不有他術乎而曰是川之爲尤又曰天
　之所棄不過其紀愈甚乎哉吾無取乎爾也
　　　料民(周語)
宣王料民于太原(囯語注/料数也)仲山父諌曰(云云)且無故而料民
天之所惡害於政而妨於嗣(一本於字/下有後字)王卒料之及幽王乃
廢滅
　非曰吾甞言聖人之道不窮異以爲神不引天以爲髙故
　孔子不語怪與神君子之諌其君也以道不以誣務明其
　君非務愚其君也誣以愚其君則不臣(則一本作罔/臣一本作拒)仲山
　氏果以職有所恊不待料而具(周語仲山甫諌曰古者不/料民而知其少多司馬叶)
(孤終司啇叶民性司徒叶旅司冦叶奸牧叶戝工/叶革場叶入廩叶出注叶合也合其籍以登子王)而料之
者政之尨也姑云爾而巳矣又何以示少惡事爲哉(后上/不謂)
(其少而天料之是示少而悪亊/也注是示以寡少又厭悪政亊)況爲大妄以諉乎後嗣(童/云)
(諉女恚/切累也)惑于神怪愚誣之說而以是徴幽之廢滅則是幽
　之悖亂不足以取滅而料民以禍之也仲山氏其至於是
乎盖左氏之嗜誣斯人也巳何取乎爾也
　　　神降于莘(周語)
有神降于莘(云云)使率狸姓以獻焉(狸姓用/朱之裔)
非曰力足者取乎人力不足者取乎神所謂足足乎道之
　謂也堯舜是矣周之始固以神矣況其徴乎彼鳴乎莘者
　以焄蒿悽愴(張云焄音熏礼/記焄蒿悽愴)妖之淺者也天子以是問卿
　以是言則固巳陋矣而其甚者乃妄取時日莽浪(童云並/如字鹵)
(莽无根/源也)無狀而寓之丹朱則又以房后之惡德與丹朱恊
　而慿以生穆王而降于􁆁以臨周之子孫(周語内史過曰/昔昭王娶於房)
(曰房后实有爽德叶於丹朱丹朱慿身以儀之生穆王焉/是实臨照周之子孫而禍福之注儀匹也房后之行有似)
(丹朱丹朱憑依其身/而匹偶之生穆王也)於是遂帥丹朱之裔以奉祠焉又曰
　堯臨人以五今其胄見􁆁之亡不過五年(同上昔堯臨民/以五今其胄見)
(神之見也不過其物若由是觀之不過五/年注五五年巡狩也胄謂丹朱也物数也)斯其爲書也不
　待片言而迂誕彰矣
　　　聘魯(周語)
定王八年使劉康公聘魯(云云)叔孫宣子東門子家皆侈(叔/孫)
(僑如公孫/帰父也)歸告王曰(一本告字/下有于字)叔孫東門其亡乎東門之位
不若叔孫而泰侈一可以事二君叔孫之位不若季孟亦泰
侈不可以事三君
　非曰泰侈之德惡矣其死亡也有之矣而孰能必其時之
　蚤暮耶設令時之可必又孰能必其君之壽夭耶若二君
　而壽三君而夭則登年載毒之數如之何而凖(周語刘康/公曰若皆)
(蚤出猶可若登年以載其毒必亡注登年/多歴年也載行也毒害也必亡家必亡也)
　　　叔孫僑如(周語)
叔孫僑如聘王孫說言於王曰叔孫之來也必有異焉殆請
之也且其狀方上而銳下冝觸冒人王其勿賜
　非曰諸侯之來王有賜予非以貨其人也以禮其國也苟
　叔孫之來不度於禮不儀於物則罪也王而刑之誰曰不
　可若力之不能而姑勿賜未足以懲夫貪凌者也不若與
　之今使王逆詐諸侯而蔑其卿苟興怨於魯未必周之福
　也且夫惡叔孫者泰侈貪凌則可矣方上而銳下非所以
　得罪於天子
　　　郄至(周語)
郄至告捷于周(童云郄字亦/作郤乞逆切)王叔簡公相說也單㐮公曰兵
在其頸者其郄至之謂乎王叔欲郄至能勿從乎郄至歸明
年死難及伯輿之獄王叔陳生出奔晉
非曰單子罪郄至之伐當矣因以列數舎鄭伯下楚子逐
楚卒咸以爲姧(周語郤至曰吾有三伐吾三逐楚軍之卒/勇也見其君必下而趍礼也能獲鄭伯而)
(赦之仁也㐮公曰今郤至在七人之下而欲上之是求盖/七人也且郤至何三伐之有姦仁爲佻姦礼爲羞姦勇爲)
(賊叛戦而擅舎鄭君賊也棄毅行容羞/也叛囯即讎佻也有三姦以求替其上)則是後之人乗其
敗追合之也左氏在晉語言免胄之事則曰勇以知禮(晋/語)
(郤至三逐楚平王卒見王必下奔王使問之以弓/郤至甲胄而見客免胄而听命君子曰勇以知礼)於此焉
而異吾何取乎郄氏誠良大夫不幸其宗侈而亢兄弟之
　不令而智不能周強不能制遭晋厲之淫暴嬖竊構以
利其室卒及於禍(晋諸与荆人戦于鄢陵大勝之於是乎/君伐智而多力怠教而重㰸大其私暱)
(殺三郤而尸諸朝納其室以分/婦人注納取也室妻妾貨財)吾嘗憐焉今夫執筆者以
其及也而必求其惡以播於後丗然則有大惡幸而得終
者則固掩矣丗俗之情固然耶其終曰王叔欲郄至能勿
從乎斯固不足譏也巳
　　　柯陵之㑹(周語)
柯陵之㑹單㐮公(單音/善)見晉厲公視逺歩髙郄錡見(錡音倚/又音蟻)
其語犯郄犫見(犨蚩/周切)其語迂郄至見其語伐齊國佐見其語
盡(囯語注云善悪/褒貶无所諱也)單子曰晋將有亂其君與三郄當之齊國
亦將與焉
非曰是五子者雖皆見殺非單子之所宜必也而曰合諸
　侯人之大事於是乎觀存亡(周語天合諸侯民之大亊也/於是乎觀存亡故囯将无咎)
(其君在㑹歩言視听必/皆尤謫則可以知德矣)若是則單子果巫史矣視逺歩髙
　犯迂伐盡者皆必乎死也則宜死者衆矣夫以語之迂而
　曰宜死則單子之語迂之大者獨無謫耶
　　　晋孫周(周語)
單㐮公以告頃公(頃与/傾同)必善晋周(云云)此十一者夫子皆有
焉天六地五數之常也(囯語注天有六氣隂陽風雨晦明地/有五行金木水火土一本作天五地)
(六者/誤)
　非曰單子数晋周之德十一(周晋悼公名也十一者謂/敬忠信仁義智勇教斈)而
　曰合天地之数豈德義之言耶又徴卦夢以附合之(周語/单㐮)
(公曰且其夢曰必驩之孫实有晋囯其卦曰必三取/君於周其德又可以君囯三襲焉注三合德夢卦也)皆不
　足取也
　　　榖洛闘(周語)
榖洛闘將毀王宫王欲壅之太子晋諫(云云)王卒壅之及景
王多寵人亂於是乎始生景王崩王室大亂及定王王室遂
卑(囯語注榖洛二水名洛在王城之南榖在王城之北水激/有似於闘也靈王時榖水盛出於王城之西而南流合於)
(洛水毀王城西/南故斉人城郟)
　非曰榖洛之說與三川震同天將毀王宫而勿壅則王罪
　大矣奚以守先王之國壅之誠是也彼小子之譊譊者(譊/女)
(交切太子晋/早卒不立)又足記耶王室之亂且卑在德而又奚榖洛
　之闘而徴之也
　　　大錢(周語)
景王將鑄大錢單穆公不可(云云)可後而先之謂之召災(囯/語)
(注謂民未患輕而重之/離民匱財是爲召災也)
　非曰古今之言泉幣者多矣是不可一貫以其時之升降
輕重也幣輕則物價騰踊物價騰踊則農無所售皆害也
　就而言之孰爲利曰幣重則利曰奈害農何曰賦不以錢
　而制其布帛之数則農不害以錢則多出布帛而賈則害
　矣今夫病大錢者吾不知周之時何如哉其曰召災則未
　之聞也左氏又於内傳曰(春秋左氏傳及囯/語皆左丘明所依)王其心疾死
乎(左傳昭公二十/一年伶州鳩云)其爲書皆類此矣
　　　無射(周語)
王將鑄無射(潘云射音亦无/射夾鍾之所生)單㐮公曰不可
非曰鍾之大不和於律樂之所無用則王妄作矣單子詞
曰口内味耳内聲(童云内諾笞切/音納出集勻)聲味生氣氣在口爲言
在目爲明言以信名明以時動名以成政動以殖生政成
生殖樂之至也若視聽不和而有震眩則味入不精不精
則氣佚氣佚則不和於是有狂悖之言有眩惑之明有轉
易之名有過慝之度出令不信刑政放紛而伶州鳩又曰
(囯語注伶周楽/官州鳩名也)樂以殖財又曰離人怒神嗚呼是何取於
鍾之備也吾以是怪而不信或曰移風易俗則何如曰聖
人旣理定知風俗和恒而由吾教於是乎作樂以象之後
之學者述焉則移風易俗之象可見非樂能移風易俗也
　曰樂之不能化人也則聖人何作焉曰樂之來由人情出
者也其始非聖人作也聖人以爲人情之所不能免因而
象政令之美使之存乎其中是聖人飾乎樂也所以明乎
物無非道而政之不可忘耳孟子曰今之樂猶古之樂也
與人同樂則王矣吾獨以孟子爲知樂
　　律(周語)
王問律於伶州鳩對曰(云云)
非曰律者樂之本也而氣逹乎物凡音之起者本焉而州
鳩之辭曰律吕不易無姧物也(周語伶州鳩曰律吕不易/无奸物也注律吕不変易)
(其正各順其時則神/无奸行物无害生也)和平則乆乆固則純純明則終終復
則樂所以成政(同上和平則乆久固則純純明則終終復/則楽所以成政也注乆可乆楽也固安也)
(終成也終復終則奏/故楽也言政象楽也)吾無取乎尓又曰姬氏出自天黿大
(觀兵孟津時再奏象克殷時也三奏象克殷而反也四奏/象南方之囯服也五奏象周召分職而治也六奏象兵还)
(振旅也復綴反位止也崇充也夾振之者王与大將夾舞/振鐸以為節也駟當作四毎奏四伐一擊一刺為一伐)
　則是大武之象也致右憲左乆立於綴(楽記武舞致古憲/左又云乆立於綴)
(以待諸侯之至也注致/謂膝至地也憲讀爲軒)皆大武之形也夷則黄鍾大蔟無
　射大武之律変也
　　　城成周(周語)
劉文公與萇弘欲城成周告晋魏獻子爲政將合諸侯衛彪
傒見單穆公曰萇弘其不没乎萇叔必速及魏子亦將及焉
若得天福其當身乎若劉氏則子孫實有禍是歳魏獻子焚
死二十八年殺萇弘及定王劉氏亡
　非曰彪傒天所壞之說吾友化光銘城周(吕温字化光作/古東周城銘云)
(大夫萇弘言抗其傾坐召諸侯廓崇王城/雖㣲逺猷实𬒳令名冝福而禍何傷於明)其後牛思黯作
　訟忠(訟一本作頌唐牛僧孺字/思黯作此篇以美萇弘)萇弘之忠悉矣學者求焉
　若夫當身速及之說巫之無恒者之言也追爲之耳
　　　問戰(晋語)
長勺之役曹劌問所以戰於嚴公(云云)公曰小大之獄必以
情㫁之劌曰可以一戰(潘云歳古衛切嚴公本莊/公避漢明帝諱易曰嚴)
　非曰劌之問洎嚴公之對皆庶乎知戰之本矣而曰夫神
　求優𥙿於饗不優神不福也是大不可方闘二國之存亡
　以决民命不務乎實而神道焉是問則事幾殆矣旣問公
　之言獄也則率然曰可以一戰亦問略之尤也苟公之德
　可懷諸侯而不事乎戰則巳耳旣至於戰矣徒以㫁獄爲
　戰之具則吾未之信也劌之辭宜曰君之臣謀而可制敵
　者誰也將而死國難者幾何人(難乃/旦切)士卒之熟練者衆寡
　器械之堅利者何若趨地形得上游以延敵者何所然後
　可以言戰若獨用公之言而恃以戰則其不誤國之社稷
無幾矣申包胥之言戦得之語在呉篇中(呉語楚申包胥/使於越曰敢問)
(君玉之所以与之戦者越王曰觴酒豆肉未甞不分也云/云包胥曰善則善矣末可以戦也天戦智為本仁次之勇)
(次/之)
　　　躋僖公(魯語)
夏父弗忌爲宗烝將躋僖公(云云)展禽曰夏父弗忌必有殃
若血氣強固將壽寵得没雖壽而没不爲無殃其葬也焚煙
徹其上(囯語注已葬而火焚/其棺槨也徹逹也)
非曰由有殃以下非士師所宜云者誣吾祖矣(展禽柳下/惠也子厚)
(常謂柳氏出/於下惠之裔)
　　　莒僕(魯語)
莒太子僕殺紀公以其寳來奔宣公使僕人以書命季文子
里革遇之(魯語注里革史克也遇僕人見/公書以太子殺父大逆故更也)而更其書(云云)
　非曰里革其直矣曷若授僕人以入諌之爲善公之舎革
(終家于旣陽地中聞犬子声/㝷而地坼有二犬子皆白色)近丗京兆杜濟穿井獲土缶
中有狗焉投之於河化爲龍
　　　骨節專車　楛矢(魯語)
呉伐越隳㑹稽獲骨節專車(囯語注骨一節其/長專車專擅也)
非曰左氏魯人也或言事孔子冝乎聞聖人之嘉言爲魯
語也盍亦徴其大者書以爲丗法今乃取辨大骨石砮以
爲異(魯語又云仲尼在陳有隼集於陳侯之庭而死楛矢/貫之石砮楛木名砮鏃也潘云楛侯古切砮音奴)
其知聖人也亦外矣言固聖人之耻也孔子曰丘少也賤
故多能鄙事
　　　輕幣(斉語)
桓公輕其幣而重其礼故天下諸侯罷馬以爲幣縷綦以爲
奉鹿皮四箇垂橐而入稇載而歸(斉語个作公注罷不任用/也幣圭以馬也奉藉玉之)
(藻也以縷織綦不用絲取易供也分散也稇絭也/言重而帰也潘云綦音其稇苦隕切斉語作稇)
　非曰桓公之苟能弔天下之敗衛諸侯之地貪強忌服戎
狄縮匿君得以有其國人得以安其堵雖受賦於諸侯樂
　而歸之矣又奚控焉悉國之貨以利交天下若是耶則區
區齊人惡足以奉天下巳之人且不堪矣又奚利天下之
能得若竭其國勞其人抗其兵以市伯名於天下又奚仁
義之有予以爲桓公之伯不如是之弊也
　　　卜(晋語)
獻公卜伐􁐻戎史蘇占之曰勝而不吉
非曰卜者丗之餘伎也道之所無用也聖人用之吾未之
敢非然而聖人之用也蓋以敺陋民也非恒用而徴信矣
尔後之昏邪者神之恒用而徴信焉反以阻大事要言卜
史之害於道也多而益於道也少雖勿用之可也左氏惑
於巫而尤神怪之乃始遷就附益以成其說雖勿信之可
也
　　　郭偃(晋語)
郭偃曰夫口三五之門也(元注云口以紀三/辰言以宣五行)是以䜛口之亂
不過三五(元注云少三/君多則五也)
非曰舉斯言而觀之則愚誣可見矣
　　　公子申生(晋語)
申生曰棄命不敬作令不孝間父之愛而嘉其貺有不忠焉
廢人以自成有不貞焉
　非曰申生於是四者咸得焉昔之儒者有能明之矣故予
　之辭也略
　　　狐突(晋語)
敗狄于稷桑反䜛言益起狐突杜門不出君子曰善深謀
　非曰古之所謂善深謀居乎親戚輔佐之位則納君於道
　否則継之以死唯已之義所在莫之失之謂也今狐突以
　位則戎禦也(禦合/作御)以親則外王父也申生之出未甞不從
　覩其將敗而杜其門則姧矣而曰善深謀則無以勸乎事
君也巳丕鄭曰君爲我心(晋語丕鄭曰我无心是故亊君/者君爲我心制不在我注我无)
(心者不得自在也君/爲我心以君爲心)里克曰中立(同上里克曰吾秉心以/殺太子吾不忍通復故)
(交吾不敢中立其免乎注中/立不阿君亦不助太子也)晋無良臣故申生終以不免
　　　􁆁夢(晋語)
􁆁公夢在廟有神面白毛虎瓜執鉞立于西阿之下(云云)舟
之僑以其族行適晉(蓐收天之/刑神也)
非曰􁆁小國也而泰以招大國之怒政荒人亂亡夏陽而
不懼而猶用兵窮武以増其讎怨所謂自拔其本者亡孰
　曰不宜又惡在乎夢也舟之僑誠賢者歟則觀其政可以
去焉由夢而去則吾笑之矣
　　　童謡(晋)
獻公問於卜何曰攻􁆁何月也對曰童謡有之曰丙之辰(云/云)
非曰童謡無足取者君子不道也
　　　宰周公(晋語)
葵丘之㑹獻公將如㑹遇宰周公(云云)公乃還宰孔曰晉侯
將死矣(云云)是歳獻公卒
　非曰凡諸侯之㑹霸主小國則固畏其力而望其庥焉者
　也大國則冝觀乎義義在焉則往以尊天子以和百姓今
　孔之還晉侯也曰而暇晉是皇(晋語宰周公曰斉侯將施/惠出責是之不敢奉而暇)
(晋是皇注謂不/暇以晋爲務也)則非吾所陳者矣又曰汪是土也苟違其
　違誰能懼之(同上晋景霍以爲成而汾河涷澮以為渠戎/狄之民實環之汪是土也苟違其違誰能拒)
(之注霍晋山名環繞也汪大/也苟違違去也其違違道也)則是恃乎力而不務乎義非
　中國之道也假令一失其道以出而以必其死爲書者又
　從而徴之其可取乎
　　　荀息(晋語)
里克欲殺奚齊荀息曰吾有死而巳先君問臣於我我對以
忠貞(云云)荀息死之君子曰不食其言矣
　非曰夫忠之爲言中也貞之爲言正也息之所以爲者有
是夫間君之惑排長嗣而擁非正其於中正也逺矣或曰
夫已死之不爱死君之不欺也抑其有是而子非之耶曰
子以自經於溝瀆者舉爲忠貞也歟或者左氏榖梁子皆
　以不食其言不食其言(一本无/此四字)然則爲信可乎曰又不可
不得中正而復其言亂也惡得爲信曰孔父仇牧(春秋相/公二年)
(宋督弑其君与夷及其大夫孔父荘公十三年宋督弑其/君捷及其大夫仇牧僖公十年里克弑其君卓及其大夫)
(荀/息)是二子類耶曰不類曰不類則如春秋何曰春秋之類
也以激不能死者耳孔子曰與其進不保其往也春秋之
　罪許止也隱忍焉耳(春秋僖公十九年許丗子止弑其君/買左傳云許倬公瘧飲太子止之薬)
(而卒書曰/殺其君)其類荀息也亦然皆非聖人之情也枉許止以
　懲不子之禍進荀息以甚苟免之惡忍之也吾言春秋之
　情而子徴其文不亦外乎故凡得春秋者冝是乎我也此
　之謂信道哉
増廣註釋音辯唐柳先生集别上卷
増廣註釋音辯唐柳先生集卷之别下
非國語下(三十六篇)
　　　狐偃(晋語)
里克旣殺卓子使屠岸夷告重耳曰子盍入乎舅犯曰不可
(云云)秦穆公使公子縶弔重耳曰時不可失舅犯曰不可(云云)
非曰狐偃之爲重耳謀者亦迁矣國虚而不知入以縱夷
　吾之昏殆而社稷幾䘮徒爲多言無足采者且重耳兄也
夷吾弟也重耳賢也夷吾昧也弟而昧入猶可終也兄而
賢者又何慄焉使晉國不順而多敗百姓之不蒙福兄弟
爲犲狼以相避於天下由偃之策失也而重耳乃始倀倀
焉遊諸侯(潘云倀/抽良切)隂蓄重利以幸其弟死獨何心歟僅能
　入而國以霸斯福禍然耳(一本禍/作耦)非計之得也若重耳早
　從里克秦伯之言而入則國可以無嚮者之禍而兄弟之
　愛可全而有分定焉故也夫如是(一本有/足字)以爲諸侯之孝
　又何戮笑於天下哉
　　　輿人誦(晋語)
惠公入而背内外之賂輿人誦之曰(云云)得之而狃終逢其
咎䘮田不懲禍亂其興旣里㔻死(一本有/禍字)公隕於韓郭偃曰
善哉夫衆口禍福之門也(囯語注輿衆也不歌曰誦惠公二/年殺里克㔻鄭偃晋大夫善輿人)
(之誦豫知之故云/衆口禍福之門也)
　非曰惠公里㔻之爲也則冝咎禍及之矣又何以神衆口
　哉其曰禍福之門則愈陋矣也
　　　葬恭丗子(晋語)
惠公出恭丗子而改葬之臰逹於外國人頌之曰(云云)歳之
二七其靡有徴兮若翟公子吾是之依兮鎮撫國家爲王妃
兮郭偃曰十四年君之冡嗣其替乎其数告於人矣公子重
耳其入乎其魄兆於人矣若入必霸於諸侯其耿光於民矣
(晋語臰作臭頌作誦翟作狄耿光作光耿注二七十四歳後/也狄公子謂重耳言重耳當伯諸侯為王妃偶冡嗣太子也)
(替減也耿猶昭也童/云耿古逈切与炯同)
　非曰衆人者言政之善惡則有可采者以其利害也又何
　以知君嗣二七之数與重耳之伯是好事者追而爲之未
　必偃能徴之也况以是故發耶(一本是/作臭)
　　　殺里克(晋語)
惠公旣殺里克而悔之曰芮也使寡人過殺社稷之鎮郭偃
聞之曰不謀而諌不圗而殺不謀而諌不忠不圗而殺不祥
不忠受君之罰不祥離天之禍受君之罰死戮離天之禍無
後(元注云文公殺懷公於髙/梁秦人殺兾芮而施之兮)
　非曰芮之䧟殺克也其不祥宜大於惠公而異其辭以配
　君罰天禍皆所謂遷就而附益之者也
　　　獲晋侯(晋語)
秦穆公歸至于王城合大夫而謀曰殺晉君與逐出之與以
歸與復之孰利公子縶曰殺之利公孫枝曰不可公子縶曰
吾將以重耳代之晉之君無道莫不聞重耳之仁莫不知殺
無道立有道仁也公孫枝曰耻一國之士又曰余納有道以
臨汝無乃不可乎不若以歸要晉國之成復其君而質其適
子使父子代處秦國可以無害(潘云質音至/適丁歴切)
　非曰秦伯之不霸天下也以枝之言也且曰納有道以臨
　汝何故不可縶之言殺之也則果而不仁其言立重耳則
義而順當是時天下之人君莫能宗周而能宗周者則大
　國之霸基也向使穆公旣執晉侯以告于王曰晉夷吾之
　無道莫不聞重耳之仁莫不知且又不順旣討而執之矣
　於是以王命黜夷吾而立重耳咸告于諸侯曰吾討惡而
　進仁旣得命于天子矣吾將逹公道于天下則天下諸侯
　無道者畏有德者莫不皆知嚴恭欣戴而霸秦矣(一本莫/不作慕)
(字)周室雖卑猶是王命穆公以爲侯伯則誰敢不服夫如
　是秦之所耻者亦大矣(耻一本/作集字)棄至公之道而不知求(至/公)
(下一本有/大中字)姑欲離人父子而要河東之賂其舎大務小違
　義從利也甚矣霸之不能也以是夫
　　　慶鄭(晋語)
丁丑斬慶鄭乃入絳
非曰慶鄭誤止公(晋語蛾祈謂慶鄭曰君之/止子之罪也注止獲也)罪死可也而
其志有可用者坐以待刑(同上公至于絳郊曰鄭也有罪/猶在乎慶鄭曰臣是以待即刑)
(以成君政君曰刑之蛾析曰君盍赦之/君曰斬鄭无使自殺令司馬說刑之)而能舎之則獲其
用亦大矣晋君不能由是道也悲夫若夷吾者又何誅焉
　　乞食於野人(晋語)
過五鹿野人舉塊以與之公子怒欲鞭之子犯曰天賜也人
以土服又何求焉十有二年必獲此土有此其以戊申云乎
(晋語注塊墣也戊/土也申廣大地也)
　非曰是非子犯之言也後之好事者爲之若五鹿之人獻
　塊十二年以有衛土則㳙人疇枕楚子以塊(呉語楚灵王/徬徨於山林)
(之中乃見其㳙人疇王枕其股以/寝於地王寐疇枕王以璞而去之)後十二年其復得楚乎
　何没而不云也而獨載乎是戊申之云尤足怪乎
　　　懷嬴(晋語)
秦伯歸女五人懷嬴與焉(囯語注帰嫁也/懷嬴故子圉妻)
非曰重耳之受懷嬴不得巳也其志將以守宗廟社稷阻
　焉則懼其不克也其取者大故容爲權可也秦伯以大國
行仁義交諸侯而乃行非禮以強乎人豈習西戎之遺風
欤
　　　筮(晋語)
公子親筮之曰尚有晋國得貞屯悔豫皆八筮史占之曰皆
不吉司空季子曰吉(云云)
非曰重耳雖在外晉國固戴而君焉又况夷吾死圉也童
昏以守内秦楚之大以翼之大夫之強族皆啓之而又筮
　焉是問則末矣季子博而多言皆不及道者也又何載焉
(惠公名夷吾/懷公名圉)
　　董因(晋語)
董因迎公於河公問焉曰吾其濟乎對曰歳在大梁(云云)
非曰晉侯之入取於人事備矣因之云可略也大火實沉
　之說贅矣(晋語董因曰歳在大梁將集天行元年始受实/沈之星也实沈之墟晋人所居所以㒷也今君)
(當之无不時矣君之行也歳在大/火是謂大笪注公以辰出而参入)
　　　命官(晋語)
胥藉狐箕欒郄栢先羊舌董韓寔掌近官諸姬之良掌其中
官異姓之能掌其逺官(注近官朝廷者也中/官内官逺官縣鄙)
　非曰官之命宜以材耶抑以姓乎文公將行霸而不知變
　是弊俗以登天下之士而舉族以命乎逺近則陋矣若將
　軍大夫必出舊族或無可焉猶用之耶必不出乎異族或
　有可焉猶棄之耶則晉國之政可見矣
　　　倉葛(晋語)
陽人不服公圍之將殘其民倉葛呼曰(云云)
　非曰於周語旣言之矣又辱再告而異其文抑有異㫖耶
　其無乎則耄者乎(周語陽人不服晋侯/圍之倉葛呼曰云云)
　　　觀狀(晋語)
鄭人以瞻與晉晉人將烹之瞻曰天降禍鄭使淫觀狀棄禮
違親(云云)
　　　趙宣子(晋語)
趙宣子言韓獻子於靈公以爲司馬河曲之役趙孟使人以
其乗車于行宣子執而戮之
　非曰趙宣子不怒韓獻子而又褒其能也誠當(晋語宣子/召而礼之)
(告諸大夫曰吾㪯厥也而/中吾乃今知免於罪矣)然而使人以其乗車千行䧟而
　至乎戮是輕人之死甚矣彼何罪而獲是討也孟子曰殺
　一不辜而得天下君子不爲是所謂無辜也歟或曰戮辱
也非必爲死曰雖就爲辱猶不可以爲君子之道舎是其
無以觀乎吾懼司馬之以死討也
　　　伐宋(晋語)
宋人殺昭公趙宣子請師以伐宋(云云)曰是反天地而逆民
則也天必誅焉晉爲盟主而不修天罰將懼及焉(晋語註/則/法也修行也)
非曰盟主之討殺君也宜矣若乃天者則吾焉知其好惡
　而腵徴之耶古之殺奪有大於宋人者而壽考佚樂不可
勝道天之誅何如也宣子之事則是矣而其言無可用者
　　　鉏麑(晋語童云鉏宋/魚切麑音兒)
趙宣子驟諌公使鉏麑賊之(晋語注鉏麑/力士殺賊也)
　非曰麑之死固善矣然而趙宣子爲政之良諌君之直其
爲社稷之衛也乆矣麑胡不聞之乃以假寐爲賢邪(晋語/晨往)
(則寢門闢矣盛服将朝早而假寐麑退歎而/言曰趙孟敬哉夫不忘恭敬社稷之鎮也)不知其大而
賢其小欤(一本有/向字)使不及其假寐也則固以殺之矣是宣
子大德不見赦而以小敬免也麑固賊之悔過者賢可書
乎
　　　祈死(晋語)
反自鄢范文子謂其宗祝(云云)
非曰死之長短而在宗祝則誰不擇良宗祝而祈壽焉文
叔魚生其母視之曰(云云)必以賄死楊食我生叔向之母聞
其號也曰終滅羊舌氏之宗(晋語注叔魚晋叔向/弟揚食我叔向子)
　非曰君子之於人也聽其言而觀其行猶不足以言其禍
　福以其有幸不幸也今取赤子之形聲以命其死亡則何
　耶或者以其鬼事知之乎則知之未必賢也是不足書以
　示後丗
　　　逐栾盈(晋語)
平公六年箕遺及黄淵嘉父作亂不克而死公遂逐群賊(云)
(云)陽畢曰亦掄逞志虧君以亂國者之後而去之(云云)使祁
午陽畢適曲沃逐栾盈(晋語注/掄擇也)
　非曰當其時不能討後之人何罪盈之始良大夫也有功
　焉而無所獲其罪陽畢以其父弑君而罪其宗一朝而逐
　之激而使至乎亂也(晋語居三年栾盈/昼入為賊於絳)且君將懼禍懲亂
　　　趙文子(晋語)
文子視日曰朝不及夕誰能俟五(五年/也)后子曰趙孟將死矣
怠偷甚矣非死逮之必有大咎(后子秦景/公之弟)
　非曰死與大咎非偷之能必乎尓也偷者自偷死者自死
若夫大咎者非有罪惡則不幸及之偷不与也左氏於内
傳曰人主偷必死亦陋矣(左傳昭公元年/民主偷必死)
　　　毉和(晋語注/和毉名)
文子曰毉及國家乎對曰上毉毉國其次疾人固毉官也(晋/語)
(注止其淫惑是謂/毉囯官猶官聀)
　非曰和妄人也非侯視攻熨之專(侯与/診同)而苟及國家去其
　守以施大言誠不足聞也其言晋君曰諸侯服不過三年
　不服不過十年(晋語注諸侯/服則專於色)凡毉之所取在榮衛合脉理
　也然則諸侯服則榮衛離脉理乱以速其死不服則榮衛
子之罪以亡于楚(云云)
非曰叔向言貧之可以安則誠然其言栾書之德則悖而
　不信以下逆上亦可謂行刑耶前之言曰栾書殺厲公以
厚其家(晋語陽畢日且夫栾氏之誣晋囯乆也栾書实覆/宗殺厉公以厚其家公使陽畢適曲沃逐栾盈)
今而曰無一卒之田前之言曰栾氏之誣晉國乆矣用書
之罪以逐盈今而離桓之罪以亡于楚則吾惡乎信且人
之善惡咸繋其先人已無可力者以是存乎簡䇿是替教
也
　　　圍鼓(晋語)
中行穆子圍鼓鼓人或請以畔穆子不受(囯語注穆/子荀吳)
非曰城之畔而歸巳者有三有逃暴而附德者有力屈而愛
死者有反常以求利者逃暴而附德者庥之曰德能致之
也力屈而愛死者與之以不死曰力能加之也皆受之反
　常以求利者德力无及焉君子不受也穆子曰夫以城來
　者必將求利於我(晋語注利/爵賞也)是焉知非嚮之二者耶
　　　具敖(晋語)
范献子聘於魯問具山敖山魯人以郷對献子曰不爲具敖
乎曰先君献武之諱也献子歸曰(云云)吾名其二諱爲笑矣
唯不學也(晋語注献公/具武公敖)
　非曰諸侯之諱國有数十焉尚不行於其國他國之大夫
　名之無慙焉可也魯有大夫公孫敖(左傳文元年注/公孫敖慶父子)魯之
　君臣莫罪而更也又何鄙野之不云具敖
　　　董安于(晋語)
下邑之役董安于多簡子賞之辝曰(云云)今一旦爲狂疾而
曰必賞汝是以狂疾賞也不如亡趣而出乃釋之(晋語注戰/功曰多簡)
(子奔晋陽時安于力戰有功言戦闘為/凶亊猶人之有狂易之疾相戰傷也)
非曰功之受賞也可傳継之道也君子雖不欲亦必將受
　之今乃遁逃以自㓗也則受賞者必耻受賞者耻則立功
者怠囯斯弱矣君子之爲也動以謀囯吾固不恱董子之
㓗也其言若懟焉則滋不可(懟徒/對切)
　　　祝融(鄭語)
史伯曰夫成天地之大功者其子孫未甞不章
非曰以虞舜之至也又重之以幕能聽叶風以成樂物生
　而其後卒以殄㓕武王継之以陳覆墜之不睱(鄭語虞幕/能听恊風)
(以成楽物生者也注虞幕舜後虞思也言能/听知和風因時順氣以成育万物使之楽生)堯之時祝融
　無聞焉祝融之後昆吾大彭豕韋丗伯夏商今史伯又曰
　於周未有侯伯必在楚也(鄭語祝融亦能昭顯天地之光/明以生柔嘉材者也其後八姓)
(於周未有侯伯昆吾為夏侯伯矣/大彭豕韋為啇伯矣當周未有)則堯舜反不足祐耶故
　凡言盛之及後嗣者皆勿取
　　　褒神(鄭語)
桓公曰周其弊乎對曰殆必於弊
　非曰史伯以幽王棄髙明顯昭而好䜛慝暗昹近頑嚚窮
　固黜太子以怒西戎申繒於彼(鄭語注申姜姓幽王前后/太子冝臼之舅也繒姒姓)
(申之与囯也西/戎亦黨於申)以取其必弊焉可也而言褒神之流禍(同/上)
(夏之衰也褒人之神化為二龍夏后下請其漦而藏之吉/及厉王之未發而觀之化為玄黿府之童妾遭之既笄而)
(孕王嬖是女使至為后而生伯服/天之生此乆矣其為毒也大矣)是好怪者之爲焉非君
　子之所宜言也
　　　嗜芰(楚語)
屈到嗜芰將死戒其宗老曰苟祭我必以芰及祥宗老將薦
芰屈建命去之(楚語注芰菱也宗臣曰/老祥祭也建屈到之子)
非曰門内之理恩掩義父子恩之至也而芰之薦不爲愆
義屈子以礼之末忍絶其父將死之言吾未敢賢乎尓也
(子問於王孫圉曰楚之白珩猶在乎曰楚之所/宝者觀射父左史倚相潘云珩音行佩上玉也)而其云倚
　相之德者則何如哉誠倚相之道若此則覡之妄者(覡音/檄女)
(巫)又何以爲寳非可以夸於敵國
　　　五貟(呉語貟音/云伍子胥)
五貟伏劒而死
　非曰五子胥者非呉之昵親也其始交闔閭以道故由其
謀今於嗣君巳不合言見進則䜛者勝國無可救者於是
　焉去之可也出則以孥累於人(左傳哀公十一年子胥使/於斉属其子於鮑氏爲王)
(孫氏注私使人至斉属其子/改姓爲王孫欲以避呉禍)而又入以即死是固非吾之
所知也然則貟者果狠人也歟
柳先生曰宋衛秦皆諸侯之豪傑也左氏忽棄不録其語其
謬耶呉越之事無他焉㪯一國是以盡之而反分爲二篇務
以相乗凡其繁蕪曼衍者甚衆背理去道以務冨其語凡讀
吾書者可以類取之也越之下篇尤竒峻而其事多雜盖非
出於左氏(盖一本作/反盩字)吾乃今知文之可以行於逺也以彼庸
蔽竒怪之語而黼黻之金石之用震曜後丗之耳目而讀者
莫之或非反謂之近經則知文者可不愼耶嗚呼余黜其不
臧以救丗之謬凡六十七篇
増廣註釋音辯唐柳先生别集下
增廣註釋音辯唐柳先生外集上
賦文誌
　　披沙揀金賦(求宝之道同乎選才)
　　　　出劉慶儀丗說陸士衡文如披沙㨂金
沙之爲物兮視汙若浮金之爲寳兮耻居下流沉其質兮五
才或闕耀其光兮六府以脩然則抱成器之珍必將有待當
愼擇之日則又何求配珪璋而取貴豈泥滓而爲儔(滓壯仕/切澱也)
○披而擇之斯焉見寳盪浸淫而頋盻指炫熀而探討(童云/炫熒)
(絹切熀户廣切潘云熀諸韵皆无張云/探音貪說文作/逺取之也他含切)動而愈出(老子/句)幽以
即明涅而不緇(潘本涅作/湼乃結切)旣堅且好○潜雖伏矣(毛詩/句)獲則
取之(左傳僖公一/十二年句)翻混混之濁質見熠熠之殊姿(熠弋入切/盛光也)
乆暗未彰固亦將君是望先迷後得孰謂弃予如遺其隱
也則雜昏昏淪浩浩晦英姿兮自保和光同塵兮合于至道
其遇也則散弈弈動融融煥美質乎其中明道若昧兮契彼
玄同儻俯拾而不弃諒致美于無窮欲蓋而彰(杜預左/傳序句)將炯
然而見素(炯俱/永切)不索何獲(左傳昭公二/十七年句)遂昭然而發蒙　觀
其振拔汙塗積以錙銖碎清光而競出耀真質而特殊錐處
嚢而纎光乍比(史記馮/援傳句)劒拭土而異彩相符(晋張華/傳云)用之則
行斯爲美矣求而必得不亦恱乎　豈獨媚旭日以晶熒帶
長川之清淺皎如珠吐疑剖蚌之乍分粲若星繁似流雲之
𥘉卷是以周德思比而歧昌即詠(歧昌文王也/金玉其相)陸文可侔而
昭明是選(見題注又梁昭/明太子集文選)若然者可以議披沙之所托明
㨂金之所裁良工何逺善價爰來拂以增光寕謝滿贏之學
(前漢韋/亥成)汰之愈朗詎慙擲地之才(晋書孫/綽云)客有希採掇於求
寳之際庶斯文之在哉
　　　迎長日賦(三王迎日礼用夏郊)
　　　　出禮記郊特牲篇郊之祭也迎長日之至也
惟饗帝以事天必推䇿而迎日寅方肇建俟啓蟄以展儀卯
位將𥘉爰用牲而恊吉送烈烈之凝氣導遲遲之陽律猶分
可愛之輝式佇寅賔之質稽之虞典期匪疾而匪徐行以夏
時(礼記注三王之郊一用/夏正夏正建寅之月也)契惟精而惟一　職在馮相(馮音/憑相)
(息亮切周礼春官序注馮乗也相/視也丗登髙䑓以視天文之次序)事傳小正(音征礼記礼運/注夏四時之書)
(其存者有/夏小正)符上春以備儀必脩其始先仲春而有事故謂之
迎　時也淑景𥘉延幽陽潜啓當四時之首位用三代之逹
禮探賾索隱得郊祀之元辰(賾仕/革切)極往知來正邦家之大體
事冠前古儀標後王皮弁乍臨土圭之影猶積(郊特牲篇/祭之日王)
(皮弁以/聽祭報)泰壇旣罷玉漏之聲漸長(礼記祭法燔柴/於泰壇祭天也)變熈熈之
純曜流杲杲之晴光璧影始融麗景才凝於城闕輪形尚疾
斜暉未駐於康莊　是知迎長日之儀實王心之所共兆南
禮于時行即行賛盛容而立之斯立觀其象可以守威儀之
三千節其音可以表吉行之五十配和鸞以入用並司南而
爲急若乃郊薦之儀旣陳封禅之禮攸執經千里之分寸可
候度四方而禮容是集施五擊於華山之野知霧氣巳籠用
百發乎南山之陽識雷聲所及　先聖有作後王式遵啓玄
機以求舊運巧智而攸新相彼良工自殊昧道之土眷兹木
偶應異迷途之人(崔豹古今注大章車所以識道里也起於/西京亦曰記里車上有二層皆有木人行)
(一里下層擊鼓行/十里上層振鐲)齊歩武而無佚差逺近而有倫遵大路罔
愆乎禮典聽希聲克正于時廵　雖道有環回地分險易(易/以)
(豉/切)固善應而莫實諒知幾而有爲(于偽/切)載考載擊所辨于長
亭短亭匪疾匪徐足分乎有智無智(丗說魏武帝過曹娥碑/碑背上題作黄絹㓜婦)
(外孫虀臼楊脩便觧魏武行三十里方悟/歎曰我才不如卿有智无智較三十里)觀其妙矣孰測
其㣲細觀其徼矣詎知其啓閉(徼吉/弔切)音不衰而得度饗其鏜
而有制(鏜音湯/鍾鼓声)于以翊龍御于以引天旋異銅渾之儀亦
可叙紫微之星次殊玉漏之制而能歩黄道之日躔周物之
智斯設極深之機是研鄙繁音之坎坎陋促節之闐闐(音田/盛貌)
　妙出人謀思由神假時然後擊賛賞典于今兹動惟其常
契同文于古者　由是皇衢以正帝道斯盛恭出震以成威
膺御乾而啓聖我后得以昭文物展聲明不愆于素(童云愆/音愆俗)
(作愆係/左傳句)可㪯而行宜乎騁墨妙呈筆精固敢先三雅而獻賦
庶將開萬國之頌聲
　　　吾子
曰吾子來也以有餘而欲及人乎曰然若用子而能使竭忠
孝乎曰否夫無忠而忠見無孝而孝聞曷若使不見而忠無
聞而孝肅然巳出熈然巳及夫已也渾然矣乎
　　　劉叟傳
魯有劉叟者甞以御龍術進於魯公(云云)劉叟曰歳不雨無
以出終無以入民枯然視天卿士大夫絶智謀山川禱神祇
以祈咸不應臣投是龍於尺地之内不踰晷雷字上下雷字
東西於是先之以風騰之以雲從之以雨如君之意欲一邑
足之欲一國足之欲天下足之魯公曰斯龍也其神乎是則
寡人之國非敢用劉叟曰臣聞避風雨禦寒暑當在未寒暑
乎是故事至而後求曷若未至而先備於是魯公止劉叟而
内龍(内与/納同)明年果大旱命劉叟出龍果大雨
　　　河間傳
河間淫婦人也不欲言其姓故以邑稱始婦人居戚里(前漢/万石)
(君傳注於上有姻戚者則/皆居之故名其里爲戚里)有賢操(操七到切/節操也)自未嫁固巳惡
羣戚之亂尨羞與爲類獨深居爲翦製縷結旣嫁不及其舅
獨養姑謹甚未甞言門外事又禮敬夫賔友之相與爲肺腑
者其族類醜行者謀曰若河間河其甚者曰必壞之乃謀以
車衆造門(造七到/切至也)邀之遨嬉且美其辝曰自吾里有河間戚
里之人日夜爲飭厲一有小不善唯恐聞焉今欲更其故以
相效爲禮節願朝夕望若儀狀以自惕也河間固謝不欲姑
怒曰今人好辭來以一接新婦來爲得師何拒之堅也辭曰
聞婦之道以貞順静專爲禮若夫矜車服耀首飾族出讙閙
以飲食觀游非婦人宜也姑強之乃從之游過市或曰市少
南入浮圗有國工呉叟始圗東南壁甚怪可使奚官先壁道
乃入觀觀巳延及客位具食惟牀之側聞男子欬者(欬口慨/切逆氣)
河間驚跣走出召從者馳車歸泣数日愈自閉不與衆戚通
戚里乃更來謝曰河間之遽也猶以前故得無罪吾属耶向
之欬者爲膳奴耳曰数人笑於門如是何耶羣戚聞且退朞
年乃敢復召邀於姑必致之與偕行遂入　隑州西浮圗兩
間(潘云按集韵无此字未詳隑或口慨柯開二切江南人呼/梯爲隑按集韵沂祈二音曲岸也又魚開切脩長也前漢)
(相如傳臨曲江之隑州/兮注曲岸頭也巨衣切)叩檻出魚鼈食之河間爲一笑衆乃
歡俄而又引至食所空無惟慕廊廡廓然河間乃肯入先壁
羣惡少於北牖下降簾使女子爲秦聲倨坐觀之有頃壁者
出宿選貌美隂大者主河間乃便抱持河間河間號且泣婢
夾持之或諭以利或罵且笑之河間切顧視持已者甚美左
右爲不善者己更得適意鼻息咈然意不能無動力稍縱主
者幸一遂焉因擁致之房河間収泣甚適自慶未始得也至
日仄食具類呼之食曰吾不食矣且暮駕車相戒歸河間曰
吾不歸矣必與是人俱死羣戚反大悶不得巳俱宿焉夫騎
來迎莫得見左右力制明日乃肯歸持淫夫大泣齧臂相與
盟而後就車旣歸不忍視其夫閉目曰吾病與之百物卒不
食餌以善藥揮去心怦怦(張云怦披/耕切音抨)恒若危柱之絃夫來輙
大罵終不一開目愈益惡之夫不勝其憂数日乃曰吾病且
死非藥餌能巳爲吾召鬼解除之然必以夜其夫自河間病
言如狂人思所以恱其心度無不爲時上惡夜祠其夫無所
避旣張具(張音/帳)河間命邑臣告其夫召鬼祝詛上下吏訊驗
笞殺之將死猶曰吾負夫人吾負夫人河間大喜不爲服闢
門召所與淫者倮逐爲荒淫(倮力/果切)居一歳所淫者衰益厭乃
出之召長安無賴男子晨夜交於門猶不慊(傔苦/簟切)又爲酒壚
西南隅已居楼上㣲觀之鑿小門以女侍餌焉凡來飲酒大
鼻者少且壯者美顔色者善爲酒戯者皆上與合且合且窺
恐失一男子也猶日呻呼懵懵以爲不足(懵音蒙又母緫/弥登母亘三切)積
十餘年病髓竭而死自是雖戚里爲邪行者聞河間之名則
掩鼻䠞頞皆不欲道也(䠞与蹙同促也急/也頞音遏鼻頞也)柳先生曰天下之
士爲脩㓗者有如河間之始爲妻婦者乎天下之言朋友相
慕望有如河間與其夫之切密者乎河間一自敗於強暴誠
服其利歸敵其夫猶盗賊仇讎不忍一視其面卒計以殺之
無須臾之戚則凡以情愛相戀結者得不有邪利之猾其中
耶亦足知恩之難恃矣朋友固如此况君臣之際尤可畏哉
余故私自列云
　　　筝郭師墓誌
郭師名無名無字父爽雲中大將無各生善音能鼓十三絃
(今雅楽清楽筝並十有二絃他楽皆有十三絃潘云鼓絃/竹身楽也一說秦人薄義父子爭瑟而分之因以爲名)其
爲事天姿獨得推七律三十五調切密邃靡布爪指運掌掔
(掔舊作緊胥山沈公謂當作掔於煥切儀礼曰鈎中指結于/掔掌後節中也又音牽音慳擊也牽也潘云掔烏貫切与腕)
(同玉篇/作掔)使木聲絲聲均其所自出屈折愉繹學者無能知自
去乳不近葷肉(葷許云/切臭菜)以是慕浮圗道旣失父母即弃去兄
弟自髠緇入代清凉山又南來楚中然遇其故器不能無撫
弄呉王宙刺復州或以告乃延入強之宙號知聲音抃蹈以
爲神竒㑹宙貶賀州遂以來性愛酒不能巳因縱髮爲黄老
術薛道州伯髙抵宙以書必致之至與坐起伯髙襃邪人也
(邪余/遮切)嗜其音至善處輒自爲擊節教閽管謹視出入餌仄栢
不食榖三年変服遁逃九疑叢祠中披取之益善親遇終不
屑卒乗暴水入小船下􁇷嵝山(􁇷恭于切/嶁隴主切)求道籙㑹歐陽師
死不果受張誡副嶺南又強與偕誡死至是抵余時已得骨
髓病日猶鼓音四五行居数日益篤旣病自爲歌死三日葬
州北崗西志其詞曰
雲州生柳州死年五十病骨髓天與之音今巳矣丁酉之年
秋旣季月闕其團於是始(謂九月/十六日)心爲浮屠形道士仁人我
哀埋勿弃
　　　趙秀才羣墓誌
嬰曰死信孤乃立(史記晋景公三年屠岸賈殺趙朔趙同趙/括趙嬰斉滅其族朔妻有遺腹男公孫杵)
(臼陳嬰謀匿之至十五/年復与趙田邑如故)王侯丗家天水邑羣字容成系是襲
祖某父某仕相及嗟然秀才胡伋伋躰貌之恭藝始習娶于
赤水禮猶執南浮合浦遽逺集元和庚寅神永戢問年二紀
益以十僕夫反柩當啓蟄瀟湘之交瘞原隰(瘞於例/切埋也)稚妻號
呌㓜女泣和者悽欷行路悒(和胡卧切欷香/衣切悒音邑)追𥘉憫夭銘兹
什
　　　太府李卿外婦馬淑誌
氏曰馬字曰淑生廣陵母曰劉客倡也淑之父曰揔旣孕而
卒故淑爲南康謳者李君爲睦州詆狂冦見誣左官爲循州
録過而慕焉納爲外婦偕竄南海上及移永州州之騷人多
李之舊日載酒往焉聞其操鳴絃爲新聲撫節而歌莫不感
動其音美其容以忘其居之逺而名之辱方幸其若是也元
和五年五月十九日積疾卒于湘水之東葬東崗之北垂年
二十四銘曰
容之丰兮藝之功隱憂以舒和樂雍佳治雕殞逝安窮諧鼓
瑟兮湘之滸嗣靈音兮永終古
増廣註釋音辯唐柳先生外集上
増廣註釋音辯唐柳先生外集下
表啓
　　　爲文武百官請復尊號表六首(徳宗貞/元五年)
臣等言臣竊觀前代之盛列辟之英咸保鴻名而崇明號或
配其德或昭其功蓋所以揚耿光彰淳懿而示逺也其有暗
然不耀後嗣何觀蔽而不揚群臣之罪伏惟皇帝陛下由正
統而臨祚承聖緒而受圗禀髙明之姿於天侔博厚之德于
地端教化之本制刑礼之中聲震八區威加六合運玄造之
化靡有不通成隂騭之功莫之能測是用光膺聖神文武之
號(建中元年/上尊号云)其後雖逢阨運(㒷元元年詔書/奏不得称尊號)今睹昌期誠我
武之掃清猶自咎而抑損同罪巳之義(左傳禹/湯罪巳)明愛人之仁
羣臣等上順聖心以成恭德而退懷大懼謂掩全功五年于
兹若墜氷谷方今百職皆理庶績其凝人用咸和俗惟丕変
陳師鞠旅無犯塞之虞畫界封疆無專地之患四海寕一万
類蕃滋薄刑溢不冤之聲逋賦蒙勿収之惠西成有穣歳之
報南極見壽星之祥靈貺屡加天恩允荅豈宜固爲菲薄以
掩盛明尊號之崇願復如舊况臣等親奉平明之理乆蒙覆
露之恩耻德美之不彰憂罪戾之將及伏惟陛下復循舊典
俯徇羣情誠天地神祇内外臣庶之所望也臣等無任屏營
悃懇之至
　　　第二表
臣等言臣等前詣朝堂上表伏請復加尊號奉𬒳還旨未遂
懇誠拳拳顒顒不勝大願臣等伏以崇明號昭盛德爰自中
古實爲上儀以至于我祖宗莫不膺兹典礼伏惟皇帝陛下
有廣運之徳弘照微之仁燭幽以明威逺以武恵澤之𬒳誠
浹洽于八方(浹即/叶切)英聲之揚宜越軼于千古(軼徒結切/潘氏音泆)而乃
乆爲抑損以守謙恭事有曠而不遵禮有缺而未備臣等又
以爲不私與巳是謂至公有美之而莫敢辭有非之而莫敢
隱必推於物而順於人旣以徇於羣心又思叶於中典此皆
聖人之事也且大虚而失實則誇曜而誣質而不華則朴畧
而固所以王度資於潤飾帝者務於恢崇將以法日月之昭
明配天地之廣大聳逺方之觀聽兼前代之軌模然後表其
全功謂之盡善不可以方當陛下臨位羣臣在廷而使鴻名
不彰盛典猶闕旣無以光昭衆美又無以丕承舊儀則臣等
蒙耻於今獲罪於後實爲大懼敢忘盡規尊號之崇願從羣
議伏惟陛下俯廻宸睠察納愚誠不惟臣等受恩天下幸甚
無任區區懇迫之至謹昧死重詣朝堂奉表固請以聞臣等
誠懇誠勤頓首頓首謹言
　　　第三表
臣等言前再上表請加尊號實以功德俱茂典禮冝崇然而
不能鋪陳無以動寤愚誠雖竭天鍳未廻臣某等誠恐誠懼
頓首頓首臣等謹按白虎通曰號者功之表也神農有教田
事之勤燧人有興火食之利伏羲正五始祝融績三皇(白虎/通祝)
(者属也融者續也言能属績三/皇之道而行之故謂之祝融)人爲之名以美其事其後帝
王之盛洎我祖宗之明咸因人心而順古道雖損益或異而
表功明德一也臣等是以遵有國之令典採上古之遺文察
人心於謳謡觀天意於符瑞敢以爲請累表陳誠曩者運丁
艱難時或順動陛下思成湯之罪巳念周宣之側身去徽號
而不秤垂炯戒而自儆(潘云炯古項戸/頃二切明也)應天以德示人以恭
聞于蛮貊戎夷告于天地宗廟是故咸知陛下之志慕義而
歸仁潜感陛下之誠通靈而助順今者君臣同德上下叶心
百職畢修庶官以序禮法明具教化流行方内歡康天下寕
一四人遵業萬類樂生嘉應休徴神物靈貺形于草木著于
星辰而辭之以仁壽未臻至化猶欎遂使德誠可紀名號未
崇不告於明神不示於殊俗將何以知陛下之戡難將何以
表陛下之致平下無以威於四方上無以報於九廟其不可
一也淳古之至化邈而不足烈祖之盛儀廢而不續其不可
二也庶正羣官宗室支屬西土耆長大學諸生黄冠之倫緇
衣之侶万衆伏闕弥旬織路而乃不從人心以違公議其不
可三也守謙恭卑譲之志忽光大弘逺之圖臣等誠雖至愚
以爲大􁆢伏以常乆之德貞夫一也元始之義善之長也并
包覆露天之大也清淨玄黙道之妙也睿智之周物不可以
不稱夫聖也妙筭之無方不可以不稱夫神也行仁義修典
法歌詩頌考文章不可以不稱夫文也却戎夷剪暴逆邊兵
之整禁衛以嚴不可以不稱夫武也而合於唐堯乃聖乃神
乃武乃文之德臣等謹稽之乾符叶於古典侔德澤之廣配
功業之崇昧冒萬死伏請上尊號曰貞元大道聖神文武皇
帝臣等竭其精誠發於交感無以廻日其能動天無任屏營
悃懇之至謹復詣朝堂奉表固請以聞臣某等誠惶誠恐頓
首頓首
　　　第四表
臣等言去年九月三度詣闕上表請復上尊號悃懇雖竭精
誠莫通又懼於累塵聖聽是用中輟大願未畢羣心靡寕臣
某等誠勤誠懇頓首頓首臣等生逢昌運早列清朝獲睹文
明継跡聖俊亦甞考前載於史氏訪遺儀於禮官至於保鴻
名尊號之榮昭茂功盛德之美皆烈祖之垂法爲累代之成
規子孫之所宜丕承臣下之所宜崇奉陛下纂聖緒而臨下
遵令典以制中則亦俯從公卿大夫之請光膺聖神文武之
號間者陛下以禍亂之故特貶損以自儆以從一時之宜信
爲恭也今乃欲遂変更而不復以廢先祖之典則若專焉豈
陛下或未之思然臣等實以爲懼雖欲行陛下之志奈先祖
之典法何伏惟陛下因於憂勞深自咎責命祝史告于天地
陳圭幣祠于祖宗布于羣臣聞于兆庶固能降開祐之福致
感恱之誠咸和以叶心盡瘁而畢力弼成神造康済艱難冦
逆掃除暴強優順侯衛奉守屏之職夷狄爲來庭之賔兵戎
不興邊鄙不聳文軌同於四海貢賦修於九州至若時候將
愆必惟思而内省皇情㣲軫遂交感而潜通隂陽和而風雨
時年榖熟而財用足休祥數應福應屢臻此皆天地祖宗垂
靈錫祉以成陛下之志明無不荅不享之咎也陛下宜承天
意以恱神心増修盛儀再加明號崇昭報之禮表恢復之功
而辭以仁壽未臻至化猶欎則若尚懷不足以要天地祖宗
雖有固譲之勤而非重請之義且夫號者其來尚矣燧人神
農各旌其事湯以其武而曰武王(史記商紀湯曰吾/甚武自号曰武王)迨我祖
宗崇尚古道垂著新法陛下獨爲辭譲以守謙沖則皇王將
有愧於前祖宗將不恱於後而帝德是非之辯固有所歸國
典異同之文後難以守且陛下本爲炯誡(一本炯/作鑑)以示敬恭
誠謙德也今以先王之道而不敢不法烈祖之訓而不敢不
承又謙德之大也若乃守獨善而遺公議執小譲而忽宏䂓
違臣庶之心廢祖宗之典乃所以失陛下之恭德又徒以掩
陛下之全功臣等雖誠至愚切所不敢輒敢徴之國典酌於
經義取夫貞者事之幹元者善之長以配聖謨神化之盛文
德武功之崇叶紀年之嘉名遵舊號之美稱以如開元故事
謹冒万死請上尊號曰貞元聖神文武皇帝伏惟陛下沛然
廻慮俯徇羣情然後聖德之光昭玄功之茂著後代得揚盛
美而鑑至清是羣臣之願也不勝懇迫之至謹奉表詣闕固
請以聞臣等誠勤誠懇頓首頓首
　　第五表
臣頎等言(于頎/等)臣等伏以尊號未復累具陳請伏奉詔㫖固
守謙恭臣等上授天地神靈次奉祖宗典法列經義而順古
因人心以從時詞繁而不能陳明誠竭而未蒙察納德美盛
而猶蔽憲度缺而莫修罪戾是憂冰炭交集臣某等誠惶誠
恐頓首頓首臣某等伏以先王之道由大中而可乆近古之
化以彌文而益彰然則守謹而爲恭不如立中而垂法表樸
而畧禮不如文明而化光況於文質異時而國家自有制度
豈直爲一王之法固以遇三代之文其於規模信爲弘逺陛
下嗣訓先祖貽謀後聖當踐修以纂承寕変更而廢墜臣等
又伏讀詔書曰遐想哲王則自燧人神農殷湯之時有其事
帝曰我漢家亦自有制度諸葛孔明誡其主曰不宜妄自菲
薄前史載之詳矣幸陛下思之臣等又以爲執小譲之賢不
足以方得宜合度之善去鴻名之敬不足以𥙷変法改作之
專陛下行之將何所守伏以髙祖受其明命歴代承以聖德
至陛下又有下武継文重熈累盛之美不可謂德之不嗣也
躬上聖之資合至神之化有戡禍乱制夷狄之武修禮樂垂
憲度之文不可謂實之不孚也比年巳來俗化斯厚人少犯
法吏無舞文獄犴將空梏拲不用(犴音岸梏古/毒切拲音拱)可謂人皆遷
善豈曰俗未勝殘然若辝之所未寤也況於尊號之美陛下
巳受於𥘉去之即由於艱虞復之宜因於康靖徒示其罰丕
旌其功何以知區宇之削平何以知宗廟之復(此下疑/闕一字)似非
陛下之本意但自欲改先祖之遺儀耳内之臣庶跋履山川
(跋滿撥切/草行爲跋)思報王恩誓雪國耻亦欲攄其宿憤表其成勞陛
下猶掩鴻名罔窮其事則此等如有未盡不以爲勸(一本作/歡字)
儻陛下以自咎責之心尚或未弭則羣臣不能莊輔之罪亦
未當除(莊一本/作匡)將何以蒙陛下之恩私將何以受陛下之爵
賞君猶含垢臣以偷榮群下之情必深反側又無以示於万
古無以威於四夷皆非逺圖且乖大体臣等懷此数者恨恨
而不能自安謹昧冒万死重違詔旨伏請復上尊號以如前
表伏惟皇帝陛下思聿修無忝之言顧屈已從人之義再膺
大典俯徇羣心因來月謁大清宫太廟郊祠上帝遂以告詞
實臣等之至誠實臣等之厚幸不勝惶懼懇迫之至謹復詣
朝堂奉表固請以聞
　　　及大㑹議戸部尚書班宏又請改所上尊號加奉道
　　　字故其文如後表(此係改第三表)
伏以睿智之周物而靡不通不可以不稱夫聖也妙筭之無
方而莫能測不可以不稱夫神也行仁義修典法歌詩頌考
文章不可以不稱夫文也攘却戎夷戡翦暴逆邊兵以整禁
衛以嚴不可以不稱夫武也而合於唐堯乃聖乃神乃武乃
文之德博施不息而万物以生推功不宰而万化以成合於
書之奉若天道之義臣等謹稽之乾符叶於古典侔德澤之
廣配功業之崇昧冒万死伏請上尊號曰神聖文武奉道皇
帝
　　　及大㑹議國子祭酒韓洄請歷数近日徴應祥瑞故
　　　又改其文如後表
又伏見陛下以今年四月以來方當雩祭之修而有旱備之
請纔愆期而未害於物深軫念而將䘏其人氣潜通而交感
以和澤旋流而霶霈思逺由是風雨時而霜雹不降稼穡荗
而蝗螟不生農功以成年榖大熟休祥数見福應屡臻仁木
連理而垂隂嘉禾同穎而挺秀壽星舒景炎之盛芝草布葩
英之重白麞凝彩而雪輝蒼烏取象於天色將徧於郡國相
継於歳時右具如表
　　　爲崔中丞賀平李懷光表(貞元元年時/子厚年十三)
臣某言伏奉某月日敕逆賊李懷光輿臺末人奚虜遺醜(李/懷)
(光渤海/靺鞨人)備聞兇險之行頗有殘暴之名陛下略其細微假以
符節盡委朔方之地猶分禁衛之兵(建元元年以懷光為朔/方節度使二年詔懷光)
(率神䇿及朔方/軍討李惟岳)不感殊私乃懷異望間者饋貢不入王師問
罪㝷令㪯軍赴敵而乃終歳無功(朱滔王武陵連兵救田恱/懷光討恱勇而无謀為滔)
(等所/敗)洎駕幸近郊敕還舊鎮將掃猾夏之盗因解奉天之圍
(朱泚反懷光敗泚兵于/醴泉由是奉天之圍觧)豈伊人謀蓋是天意陛下但嘉其排
難不省其由列爲上公命作元帥及躡冦滑汭頓軍咸陽(闕)
　　　爲裴令公㪯裴冕表(或疑子厚/先人所作)
臣某言聞忠邪不可以並立善惡不可以同道呉任宰噽而
伍胥誅夷(噽四鄙切呉太宰譛/殺伍子胥浮于江)楚任靳尚而屈平放逐(屈原/字平)
(亊楚懷王爲上官靳尚共毀譛/之原旣放逐投汨羅江以死)逺惟前事孰不痛心伏見澧
州刺史裴冕忠肅道髙德厚匪躬無怠有蹇諤之風道佐先
帝驅馳靈武(至德元載玄宗幸蜀冕遇太子於平凉勸之朔/方七月太子入灵武冕与杜鴻漸崔漪等勸進)
(冕以定䇿功爲中/書侍郎平章亊)賛雲雷之業成社稷之勲程元振忌其直
方遂加誣構投荒謫裔天下稱冤(宝應元年爲粛宗山陵使/与程元振相違貶施州刺)
(史)空懷醖正之悲莫雪增嫌之耻今姦邪屏退聖政大明(廣/德)
(元年制削程元振/官爵放帰田里)大度惟貞(大一本/作百)四門以穆寰海之内元
元之人莫不延首德音思聞至化願特令追冕列在天朝俾
之端揆庶寮平章百姓處詢謀之任當爕理之權必能恊和
万邦致君堯舜臣位兼將相職忝股肱思進賢傑共熈帝載
臣無任懇願之至
之勲靈旗四臨氛沴皆散凡在臣庶盡覩升平伏以師道席
父祖以作威(大暦中李正巳為平盧淄青/節度使正巳子納納子師道)苞海岳而專禄恃
東秦十二之險(前髙祖紀斉得十二焉注謂/二十万人足當諸侯百万人)誘臨淄三七之
兵(史記蘇秦說斉王曰臨淄之中二万户不下户三男子三/七二子一万不待發於逺縣而臨淄之兵固已二十一万)
(矣)竊據一方歳踰五紀朝宗之地曠若外區封祀之山隔成
異域累聖垂德曽未悛心餘孽滔天果聞折首遂使云亭有
王知玉牒之將封(風俗通封泰山封廣二/丈髙九尺下有玉牒書)遼海無虞見石砮
之巳至(砮音奴矢鏃石為之囯/語粛謹氏貢楛矢石砮)此皆陛下神籌獨得(籌一/作筭)廟
略無遺授任推盡力之誠縱捨有感心之化金石可貫龜筮
必從克成不戦之功遂治無爲之理臣謬司戎旅逺守方隅
愧無横草之功(前終軍傳无横草之功注言/行草中使草偃卧故曰横草)坐見覆盂之泰
(東方朔傳/安於覆盂)抃蹈歡慶倍万恒情
　　　賀赦表(代帥臣賀順/宗即位赦)
臣某伏奉某月日恩制大赦天下一人有慶百度惟新戴天
履土罔不欣抃(中謝)某聞天地成功施雨露而育物帝王継
統昇日月以垂曜羣品資始万方文明伏惟陛下嗣守鴻業
光膺駿命淳化均於四序大德合於二儀保寕社稷光宅區
宇弘孝慈以御下崇恭儉以垂休恩覃溪洞事貫千古况乃
順時布政乗春導和敷作觧之澤(易觧卦雷雨作觧/君子以赦過宥罪)宣在宥
之典九族旣睦四門廣闢而又洗滌幽縶雷雨之施也歸還
流竄羅網之釋也移叙貶黜覆載之仁也蠲除逋債政理之
源也褒寵勲賢激勸之方也廢金寳之貢有以彰儉德搜遺
逸之士有以表至公元勲宿將賞延子孫庶尹卿士榮周存
殁廣直言之路啓進善之門德超虞夏道掩軒頊(軒黄帝軒/轅氏也頊)
(顓/頊)必將平一殊俗發揮大猷億万斯年永荷天緒臣謬當任
用守職藩維不獲奔赴闕庭親睹盛礼感恱歡抃倍万恒情
　　　賀皇子牋(元和十四年皇/帝受尊号賀)
宗元惶恐言伏奉六月七日制元和聖文神武法天應道皇
帝光受徽號率土臣子歡抃無涯伏惟皇太子殿下麗正居
中輔成昌運消伏沴孽賛揚輝光鴻名允升大慶周洽表文
武之經緯著天道之運行瑞景照臨示重輪之發耀恩波下
済見少海之増瀾(郭璞注山海經/太子為少海)宗元忝守遐方獲聞盛禮
躍踴之至倍萬恒情謹附牋賀宗元惶恐死罪死罪
　　　賀裴桂州啓(裴行立封/贈前代)
宗元啓伏承天恩榮加寵贈伏惟増感抃慶罔極某聞揚名
以顯孔聖于是作經大孝所尊曽子以之垂訓雨露敷澤日
月垂光盛德果驗以逹人積善必徴於餘慶天下人子羡慕
無階某特承恩眷倍百恒品恨以守官不獲奔走拜賀無任
展轉惶灼之至
　　　與衛淮南石琴薦啓(衛次公)
疊石琴薦一(元注云出當/州龍壁灘下)右件琴薦躬往採獲稍以珍竒特
表殊形自然古色伏惟閤下禀䕫旦之至徳藴牙曠之玄蹤
(后䕫姬旦/伯牙師曠)人文合宫徴之深國器專瑚璉之重藝深攫醳(攫/厥)
(縛切醳音釋舒也史記田敬仲丗家鄒忌/子以鼓琴見曰擭之深醳之愉者政令也)將成玉燭之調思
叶歌謡足助薫風之化願以頑璞上奉徽音増響亮於五絃
應鏗鏘於六律沉淪雖乆提拂未忘儻垂不徹之恩(礼記士/无故不)
(徹琴/瑟)敢効彌堅之用
　　　答鄭貟外賀啓
李師道三代受恩四兇負德(謂李正巳子納/納子師道師古)聖朝含育務在
安人不知覆載之寛弘更縱豺狼之奸蠧王師一發兇首巳
來萬姓稱歡四方無事
　　　答諸州賀啓
李師道累代負恩不起悛革餘蠥怙乱(蠥魚列切一/本作蘖字)更肆猖
狂王師暫勞巳致梟戮率土歡抃慶賀難勝太平之功自此
而畢
増廣註釋音辯唐柳先生外集下
增廣註釋音辯唐柳先生集附録
(舊附楚詞天問今移就十四卷/天對篇内錯綜該載以便觀覧)
　　天論三篇
　　　天論上　劉禹錫
丗之言天者二道焉拘於昭昭者則曰天與人實影響禍必
以罪降福必以善倈窮阨而呼必可聞隱痛而祈必可荅如
有物的然以宰者故隂騭之說騰焉泥於冥冥者則曰天與
人實刺異霆震於畜木未甞在罪春滋乎堇荼未甞擇善跖
蹻焉而遂(跖之石切蹻訖約/切盜跖莊蹻也)孔顔焉而厄是茫乎無有宰者
故自然之說勝焉余之友河東解人柳子厚作天說以折韓
退之之言文信美矣盖有激而云非所以盡天人之際故余
作天論以極其辯云大凡入形器者皆有能有不能天有形
之大者也人動物之尤者也天之能人固不能也人之能天
亦有所不能也故余曰天與人交相勝耳其說曰天之道在
生植其用在強弱人之道在法制其用在是非陽而阜生隂
而肅殺水火傷物木堅金利壯而武健老而耗眊氣雄相君
力雄相長天之能也陽而藝樹隂而揫歛防害用濡禁焚用
光斬材窽堅(窽音/欵)液礦硎鋩(礦与丱同虢猛切/金玉未成器曰礦)義制強許禮
分長㓜右賢尚功建極閑邪人之能也人能勝乎天者法也
法大行則是爲公是非爲公非天下之人蹈道必賞違之必
罰當其賞雖三旌之貴萬鍾之禄處之咸曰宜何也爲善而
然也當其罰雖族屬之夷刀鋸之慘處之咸曰宜何也爲惡
而然也故其人曰天何預乃事邪唯告䖍報本肆類授時之
禮曰天而巳矣福兮可以善取禍兮可以惡召奚預乎天邪
法小弛則是非駮賞不必盡善罰不必盡惡或賢而尊顯時
以不肖參焉或過而僇辱時以不辜參焉(僇与/戮同)故其人曰彼
宜然而信然理也彼不當然而固然豈理邪天也福或可以
詐取而禍或可以苟免人道駮故天命之說亦駮焉法大弛
則是非易位賞恒在佞而罰恒在直義不足以制其強刑不
足以勝其非人之能勝天之具盡䘮矣夫實已䘮而名徒存
彼昧者方挈挈然提無實之名欲抗乎言天者斯數窮矣故
曰天之所能者生萬物也人之所能者治萬物也法大行則
其人曰天何預人邪我蹈道而已法大弛則其人曰道竟何
爲邪任人而已法小弛則天人之論駮焉今以一已之窮通
而欲質天之有無惑矣余曰天恒執其所能以臨乎下非有
預乎治亂云爾人恒執其所能以仰乎天非有預乎寒暑云
爾生乎治者人道明咸知其所自故德與怨不歸乎天生乎
亂者人道昧不可知故由人者舉歸乎天非天預乎人爾
　　　天論中　劉禹錫
或曰子之言天與人交相勝其理微庸使户曉盍取諸譬焉
劉子曰若知旅乎夫旅者羣適乎莽蒼求休乎茂木飲乎水
泉必強有力者先焉否則雖聖且賢莫能競也斯非天勝乎
羣次乎邑郛求䕃于華榱飽于餼牢必聖且賢者先焉否則
強有力莫能競也斯非人勝乎苟道乎虞芮雖莽蒼猶郛邑
然苟由乎匡宋雖郛邑猶莽蒼然是一日之途天與人交相
勝矣吾固曰是非存焉雖在野人理勝也是非亡焉雖在邦
天理勝也然則天非務勝乎人者也何哉人不牽則歸乎天
也人誠務勝乎天者也何哉天無私故人可務乎勝也吾於
一日之途而明乎天人取諸近也巳或者曰若是則天之不
相預乎人也信矣古之人曷引天爲荅曰若知操舟乎天舟
行乎濰淄伊洛者疾徐存乎人次舎存乎人風之怒號不能
皷爲濤也流之泝洄不能峭爲魁也適有迅而安亦人也適
有覆而膠亦人也舟中之人未甞有言天者何哉理明故也
彼行乎江河淮海者疾徐不可得而知也次舎不可得而必
也鳴條之風可以沃日車盖之雲可以見怪恬然済亦天也
黯然沈亦天也阽危而僅存亦天也(阽音監前漢紀注/服䖍音反坫之坫)舟中
之人未甞有言人者何哉理昧故也問者曰吾見其駢焉而
済者風水等耳而有沈有不沈非天曷司歟荅曰水與舟二
物也夫物之合并心有數存乎其間焉數存然後勢形乎其
間焉一以沈一以濟適當其數乗其勢耳彼勢之附乎物而
生猶影響也本乎徐者其勢緩故人得以曉也本乎疾者其
勢遽故難得以曉也彼江海之覆猶伊淄之覆也勢有疾徐
故有不曉耳問者曰子之言數存而勢生非天也天果狹於
勢邪荅曰天形恒圎而色恒青周回可以度得晝夜可以表
候非數之存乎恒髙而不卑恒動而不巳非勢之乗乎今夫
蒼蒼然者一受其形於髙大而不能自還於卑小一乗其氣
于動用而不能自休於俄頃又惡能逃乎數而藏乎勢邪吾
固曰萬物之所以爲無窮者交相勝而巳矣還相用而巳矣
天與人萬物之尤者也問者曰天果以有形而不能逃乎數
彼無形者子安所寓其數邪荅曰若所謂無形者非空乎空
者形之希㣲者也爲躰也不妨乎物而爲用也恒資乎有亦
依於物而後形焉今爲室廬而髙厚之形藏乎内也爲器用
而規矩之形起乎内也音之作也有大小而響不能踰表之
立也有曲直而影不能踰非空之數歟夫目之視非能有光
也必因乎日月火炎而後光存焉所謂晦而幽者目有所不
能燭耳彼狸狌犬䑕之目庸謂晦爲幽邪吾固曰以目而視
得形之粗者也以智而視得形之㣲者也烏有天地之内有
無形者邪古所謂無形盖無常形耳必因物而後見耳烏能
逃乎數邪
　　　天論下　劉禹錫
或曰古之言天之暦象有宣夜渾天周髀之書言天之髙逺
卓詭有鄒子今子之言有自乎答曰吾非斯人之徒也大凡
入乎数者由小而推大必合田人而推天亦合以理揆之萬
物一貫也今夫人之有顔目耳鼻齒毛頥口百骸之粹美者
也然而其本在乎腎腸心腹天之有三光懸寓萬象之神明
者也然而其本在乎山川五行濁爲清母重爲輕始兩位旣
儀還相爲庸嘘爲雨露噫爲雷風乗氣而生羣分彚從植類
曰生(按尚書傳云海隅/蒼生謂草木也)動類曰蟲倮蟲之長爲智最大能執
人理與天交勝用天之利立人之紀紀綱或壞復歸其始堯
舜之書首曰稽古不曰稽天幽厲之詩首曰上帝不言人事
在舜之廷元凱舉焉曰舜用之不曰天授在殷中宗襲亂而
興心知說賢乃曰帝賚堯民知餘難以神誣商俗以訛引天
而敺由是而言天預人乎
　　　唐書本傳　宋祁
柳宗元字子厚其先蓋河東人從曽祖奭爲中書令得罪武
后死髙宗時父鎮天寳末遇亂奉母隱王屋山常閒行求養
後徙於呉肅宗平賊鎮上書言事擢左衛率府兵曹叅軍佐
郭子儀朔方府三遷殿中侍御史以事觸竇參貶䕫州司馬
還終侍御史宗元少精敏絶倫爲文章卓偉精緻一時輩行
推抑(行胡/浪切)第進士博學宏詞科授校書郎調藍田尉貞元十
九年爲監察御史裏行善王叔文韋執誼二人者竒其才及
得政引内禁近與計事擢禮部貟外郎欲大進用俄而叔文
敗貶邵州刺史不半道貶永州司馬旣竄斥地又荒癘因自
放山澤間其堙厄感欎一寓諸文倣離騷數十篇讀者咸悲
惻雅善䔥俛詒書言情又詒京兆尹許孟容然衆畏其才髙
懲刈復進(刈与/艾同)故無用力者宗元乆汨振其爲文思益深嘗
著書一篇號貞符宗元不得召内閔悼悔念往吝作賦自儆
曰懲咎元和十年徙柳州刺史時劉禹錫得播州宗元曰播
非人所居而禹錫親在堂吾不忍其窮無辭以白其大人如
不往便爲母子永訣即具奏欲以柳州授禹錫而自往播㑹
大臣亦爲禹錫請因改連州柳人以男女質錢過期不贖子
本均則没爲奴婢宗元設方計悉贖之尤貧者令書庸視直
足相當還其質巳没者具已錢助贖南方爲進士者走數千
里從宗元游經指授者爲文辭皆有法丗號柳柳州十四年
卒年四十七宗元少時嗜進謂功業可就旣坐廢遂不振然
其才實髙名蓋一時韓愈評其文曰雄深雅健似司馬子長
崔蔡不足多也(司馬迁崔/駟蔡邕)旣没柳人懷之託言降柳州之堂
人有慢者輒死廟於羅池愈因碑以實之云
　　　祭柳柳州文　皇甫湜
嗚呼柳州秀氣孤禀弱冠游學聲華籍甚肆意文章秋濤瑞
錦改廻蟲濫王風􁏠􁏠
　　　祭柳貟外文　劉禹錫
維元和十五年歳次庚子正月戊戌朔日孤子劉禹錫衘哀
扶力謹遣所使黄孟萇具清酌庶羞之奠敬祭于亡友柳君
之靈嗚呼子厚我有一言君其聞否惟君平昔聦明絶人今
雖化去夫豈無物意君所死乃形質耳䰟氣何託聽余哀詞
嗚呼痛哉嗟余不天甫遭閔凶未離所部三使來弔憂我衰
病諭以苦言情深禮至𣢾密重複期以中路更申願言途次
衡陽云有柳使謂復前約忽承訃書驚號大呌如得狂病良
乆問故百哀攻中涕淚迸落魂魄震越伸𥿄窮竟得君遺書
絶絃之音悽愴徹骨𥘉託遺嗣知其不孤末言歸輤(輤音茜/載柩車)
從祔先域凡此數事職在吾徒永言素交索居多逺鄂渚差
近表臣分深想其聞訃必勇於義巳命所使持書徑行友道
尚終當必加厚退之成命改牧宜陽亦馳一函候於便道勒
石垂後屬于伊人安平宣英(韓泰字安平/韓曅字宣英)㑹有還使悉巳如
禮形於具書嗚呼子厚此是何事朋友凋落從古所悲不圗
此言乃爲君發自君失意沉伏逺郡近遇國士方伸眉頭亦
見遺草恭辝舊府志氣相感必踰常倫顧余負釁營奉方重
猶冀前路望君銘旌古之逹人朋友製服今有所厭其禮莫
申朝晡臨後出就别次南望桂水哭我故人孰云宿草此慟
何極(礼記云朋友之墓/有宿草則不哭)嗚呼子厚卿眞死矣終我此生無相
見矣何人不逹使君終否何人不老使君夭死皇天厚土胡
寕忍此知悲無益奈恨無巳君之不聞余心不理含酸執筆
輒復中止誓使周六(子厚/之子)同於已子魂兮來思知我深旨嗚
呼哀哉尚饗
　　重祭柳貟外文　劉禹錫
嗚呼自君之没行巳八月每一念至忽忽猶疑今以䘮來使
我臨哭安知丗上眞有此事旣不可贖翻哀獨生嗚呼出人
之才竟無施爲炯炯之氣戢于一木形與人等今旣如斯識
與人殊今復何託生有髙名没爲衆悲異服同志異音同歎
唯我之哭非弔非傷來與君言不言成哭千哀万恨寄以一
聲唯識真者乃相知耳庶幾儻聞君儻聞乎嗚呼痛哉君有
遺美其事多便桂林舊府感激生持俾君内弟得以義勝平
昔所念今則無違旅魂克歸崔生實主㓜稺甬上故人撫之
敦詩退之各　其分(展即展字分扶問切佳羣/字敦詩韓愈字退之也)安平來賵禮
成而歸其它赴告咸復于素一以誠告君儻聞乎嗚呼痛哉
君爲巳矣余爲苟生何以言别長號數聲冀乎畏日展我哀
誠嗚呼痛哉尚饗
　　　爲鄂州李大夫祭柳貟外文　劉禹錫
嗚呼至人以在生爲傳舎(傳音轉/驛也)以軒冕爲儻來逹於理者
未甞惑此昔余與君諭之詳熟孔氏四科罕能相備惟公特
立秀岀幾於全器才之何豊運之何否大川未濟乃失巨艦
長途始半而䘮良驥搢紳之倫孰不墮涙昔者與君交臂相
傳一言一笑未始有極馳聲日下騖名天衢射䇿差池髙科
齊驅攜手書殿分曹藍曲心志諧同追歡相續或秋月銜觴
或春日馳轂甸服載朞同升憲府察視之列斯焉接武君迁
外郎予侍内闈出處雖間音塵不虧勢變時移遭離多故中
復賜環上京良遇曽不踰月君又即路逺持郡符柳水之壖
居陋行道疲人歌焉予來夏口忽復三年離索則乆音貺屡
傳篋盈草隷架滿文篇鍾索継美班楊差肩(鍾隷索靖善書/班固掦雄善文)
賈誼賦鵩屈原問天自古有死奚論後先痛君未老美志莫
宣邅回丗路奄忽下泉嗚呼哀哉令妻蚤謝稺子四歳天䘮
斯文而君永逝翩翩丹旐來自遐裔聞君旅櫬旣及岳陽出
門一慟貫裂衷腸執紼禮乖出疆路阻故人奠觴莫克親舉
馳神假夢冀獲晤語平生密懷願君遣吐遺孤之才與不才
敢同已子之相許嗚呼哀哉尚饗
　　　祭柳侯文　曹輔
維紹聖二年歲次乙亥十有一月癸巳朔十二日甲辰朝奉
郎權提點廣南西路刑獄公事兼本路勸農提舉河渠公事
飛騎尉借紫曹輔謹以清酌時羞之奠敬祭于柳侯子厚靈
文之祀惟三元之黙運兮𥘉渾淪而絪緼惟萬生之並騖兮
悉坯陶乎一鈞物有小大之不齊兮人亦智愚之莫倫何夫
子之毓質兮獨爽邁秀發而不羣其斈也嚢括今古而該百
氏兮或參之駮雜而取之粹純若大田之揫歛兮莫知其千
倉与万囷其文也若秋濤之鼓雷風兮洶湧澎湃而無垠若
八駿之騁通衢兮王良執䇿而造父挾輪老韓駭汗以縮手
兮翶湜䘮氣而噤脣(韓愈李翺/皇甫湜)夫何天命之不卑兮亶遇蹇
而罹屯三湘一斥之十年兮悵逺符之再分意冥冥以即夜
兮志欝欝而不伸彼髙爵厚禄以夸耀於一時之人兮皆泯
没而無聞惟夫子之名不可以旣兮愈逺而彌新柳江演漾
以清泚兮鵝山竒秀而嶙峋惟夫子血食於此千祀兮民至
今而懷仁余㓜服夫子之遺言兮不足以追逸軌而襲游塵
刺嶺嶠之荒服兮帛蒼梧之愁雲奠桂酒之旨㓗兮薦蘭肴
之苾芬物雖至薄兮吾誠甚勤嗚虖其來享兮靈文尚饗
　　　祭柳侯文　黄翰
丗傳不朽文學辭章惟公之文駕韓蹴張(韓愈/張籍)雄深雅健實
比子長(司馬迁/字子長)民思無斁政事循良惟公之政祖龔述黄(龔/遂)
(黄/霸)深仁遺愛實比甘棠孔門四科逹者升堂公兼得之光于
有唐天才俊偉議論慨慷交口薦譽名聲益彰要路立登臺
省翶翔擢列御史拜尚書郎時將大用器博難量譬如八駿
奔逸康莊追風掣電萬里騰􁑼亦如利器鏌鎁干將直視無
前其鋒孰當不愼交友玷于韋王(韋執誼/王叔文)羣飛刺天䜛口如
簧一斥不復困于三湘譬如鵉鳯不巢髙岡棲之枳棘六翮
摧傷亦如巧匠睥睨觀旁縮手䄂間善刀以藏一麾出守惠
此南方龍城雖逺(龍城柳/州也)母敢怠荒動以礼法率由典常公
無負租私有積倉居處有屋済川有航黄柑緑柳至今滿郷
修夫子廟次治城隍農歌于野士歌于庠孝弟怡怡弦誦洋
洋生能澤民死且不亡春秋享祀旱潦祈禳四百餘年血食
不忘翰㓜學公文乆服餘芳遺風善政凛若氷霜目想英靈
如在其傍桂酒清旨肴蔬雜香拜献蕪詞公其來饗
　　　祭柳侯文　許尹
惟先生德厚而位不稱仁深而年不長歛此大惠施于一方
終焉廟食如古桐郷(前漢循吏朱邑死属其子曰我故桐郷/吏其民爱我必葬桐郷桐郷民立祠祀)
(祭至今/不絶)雖去此幾於千祀而至今猶有耿光尹以不才嗣守
封疆顧取法於何有頼先生之循良莅事之始奠酒一觴神
兮歸來鑒兹不忘
　　　永州柳先生祠堂記　汪藻
先生以永貞元年冬自尚書郎出爲邵州刺史道貶永州司
馬至元和九年十二月詔追赴都復出爲柳州刺史盖先生
居零陵者十年至今言先生者必曰零陵言零陵者亦必曰
先生零陵去長安四千餘里極南窮陋之區也而先生辱居
之零陵徒以先生居之之故遂名聞天下先生爲之不幸可也
而零陵獨非幸歟先生始居龍興寺西序之下間坐法華西
亭見西山愛之命僕夫過瀟氷翦薙榛蕪(薙他計切/芟草也)搜竒選
勝自放於山水之間入冉溪二三里得其尤絶者家焉因結
茅樹𬞞爲沼沚爲䑓榭目曰愚谿而刻八愚詩於谿石之上
其謂之鈷鉧潭西小丘小石潭者循愚谿而出也其謂之南
澗朝陽岩袁家渇(渇音/褐)蕪江百家瀬者泝瀟水而上也皆在
愚谿數里間爲先生杖屨徜徉之地唯黄谿爲最逺去郡城
七十餘里游者未甞到豈先生好竒如謝安樂伐木開徑窮
山水之趣而亦游之不數耶(數所/角切)紹興十四年予來零陵距
先生三百餘年求先生遺跡如愚谿鈷鉧潭南澗朝陽巖之
類皆在獨龍興寺并先生故居曰愚堂愚亭者巳湮蕪不可
復識八愚詩石亦訪之無有黄谿則爲峒獠侵耕嶝危徑塞
無自而入郡人指髙山寺曰此法華寺故處而龍興者今太
平寺西瞰大江者是也其果然歟周衰言文章之盛者莫如
漢唐賈誼馳騁於孝文之𥘉時漢興纔三十餘年耳其談治
道述騷辭已追還三代之風如此自是踵相躡有之末而至
於劉向楊雄益精深不可及去古未逺故也唐承貞觀開元
習治之餘以文章顯者如陳子昻蕭頴士李邕燕許之徒(燕/音)
(煙燕公張說/許公蘇頲)固不爲無人而東漢以來猥并之氣未除也至
元和始粹然一返於正其所以臻此者非先生及昌黎韓公
之力欤故以唐三百年丗所推尊者曰韓柳而已豈非盛哉
先生雖坐貞元黨与劉夢得同夢得㑹昌時猶尊顯於朝先
生未及爲時君所省而遽殁於元和之丗事業遂不大見於
時可深惜哉然零陵一泉石一草木經先生品題者莫不爲
後丗所慕想見其風流而先生之文載集中凡瓌竒絶特者
皆居零陵時所作則予所謂幸不幸者豈不然哉零陵人祠
先生於斈於愚谿之上更郡守不知其幾而莫之敢廢顧未
有求其遺跡而紀之者余於是採先生之集与劉夢得之詩
可見者書而置之祠中附零陵圗志之末庶幾來者有攷焉
某月日新安汪藻記
　　　舊本柳文後序　穆脩
唐之文章𥘉未去周隋五代之氣中間称得李杜其才始用
爲勝而號專雄謌詩道未極其渾備至韓柳氏起然後能大
吐古人之文其言与仁義相華實而不雜如韓元和聖德平
淮西柳雅章之類皆辝嚴義偉製述如經能崒然聳唐德於
盛漢之表(潘云崒/倉没切)蔑愧讓者非二先生之文則誰与予少嗜
觀二家之文常病柳不全見於丗出人間者殘落纔百餘篇
韓則雖目其全至所缺墜亡孚失句獨於集家爲甚志欲𥙷
　　　四明新本柳文後序　沈晦
學古文必自韓柳始兩家文字剥落柳爲尤甚國𥘉文章承
唐末五代之弊卑弱不振至天聖間穆脩鄭條之徒唱之歐
陽文忠尹師魯和之格力始回天下乃知有韓柳韓文屢經
名士手湏余又爲讎勘頗完悉唯柳文簡古雅奥不易刋削
年大來試爲紬繹兩閱歳然後畢見凡四本大字四十五卷
所傳最逺𥘉出穆脩家云是劉夢得本小字三十三卷元符
間京師開行顚倒章什𥙷易句讀訛正相半曰曽丞相家本
篇数不多於二本而有邢郎中楊常侍二行狀冬日可愛平
權衡二賦共四首有其目而亡其文曰晏元献家本次序多
與諸家不同無非囯語四本中晏本最爲精密柳文出自穆
家又是劉連州舊物今以四十五卷本爲正而以諸本所餘
作外集參考互證用私意𥙷其闕如皇室主宜加黄字馮翊
王公宜去王字緊當作掔翊當作羾鮑勛當作鮑信改規當
作段規疥瘧宜爲痎瘧狼倖宜爲狼悻呉武陵𥘉貶永州貞
符中宜如唐書去量移字韓畢時猶未死答元饒州書中宜
於韓宣英上去亡友字以唐書孝友傳校復讎議以楚詞天
問校天對以左傳囯語校非囯語以唐宋類書唐人牋表校
天論等篇其見於唐書者悉改從宋景文凡澷乙是正二千
處而贏又釐革京兆請復尊號表増入請聽政第二表賀皇
太子牋省試慶雲圗詩揔六百七十四篇鋟木流行購逸拾
遺猶俟後日政和四年十二月望胥山沈晦序
　　　柳州舊本柳文後序　李裭
柳侯子厚實唐巨儒文章光豔爲萬丗法是猶景星慶雲之
在天無不欽而仰之粤惟柳州乃侯舊治其如生爲利澤殁
爲福壽以遺此土之民者可謂博厚無窮然自唐迄今垂四
百年此邦寂未有以侯文刋而爲集者殆非欽侯英靈而慰
侯惠愛覬其顰笑降鍳而廟食于柳人也紹興載歳殿院常
公子正𬒳命守邦至謁祠下退而訪侯遺文則茫然無有獨
得石刻三四存於州治自餘雖詩章記事所以藻飾柳邦者
亦蔑如爾又安得所謂全文備集者哉因喟歎乆之出舊所
藏及旁搜善本手自校正俾鳩良工創刋此集其編次首尾
門類後先文理差舛字畫訛謬無不畢理且委僚属助成其
事未克就促召公對眷眷相嘱焉裭雖不才實獲躡蹤継軌
於公之後塵而喜公樂善之心付託之語乃督餘工助成一
簣豈惟不墜侯之偉文抑亦成公之雅志焉紹興四年三月
𥘉一日右朝奉郎特差權發遣柳州軍州兼管内勸農事借
紫金魚袋李裭序
　　　柳文年譜後序　文安禮
昔之論文者或謂文章以氣爲主或謂文窮而益工先生與
楊慿書亦曰凡爲文以神志爲主又云自貶官來無事讀百
家書上下馳騁乃少得知文章利病先生自妙齡秀發連中
異科継登䑓省旋遭斥逐故予以先生文集與唐史參攷爲
時年譜庶可知其出處與夫作文之歳月得以究其辭力之
如何也紹興五年六月甲子知柳州軍州事潞國文安禮序
增廣注釋音辯唐柳先生集附録(畢)
