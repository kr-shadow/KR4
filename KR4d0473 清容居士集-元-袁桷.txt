#+TITLE: 清容居士集-元-袁桷
#+DATE: 2016-06-11 12:25:11
#+SOURCE: github.com/kanripo/KR4d0473 master d6349d8e                
清容居士集目録上
　第一卷
　　　賦
　　　　導逰賦
　　　　雲林賦
　　　　玄雲石賦
　　　　淳賦
　　　　玉龜杖賦
　　　　桐柏觀賦
　　　　椿堂賦
　　　　　仁夀堂賦
　　　　　樂水圖賦
　　　　　餘間齋賦
　　　　　息齋賦
　　　　　凝雲石賦
　　　　　紅梅賦
　　　　　九華臺賦
　　　　　墨竹賦
　　　　　素軒賦
　　　　　冬窩賦
　　　　　榕軒賦
　　　　　復庵賦
　　　　　擬剡亭賦
　　　　　餘軒賦
　　　　　隱居圖賦
　　第二卷
　　　　騷　辭
　　　　　愍誓
　　　　　廣招
　　　　　七觀
　　　　　嶽麓圖辭
　　　　　悠然閣辭
　　　　　金堤辭
　　　　　石田山房辭
　　　　　雪江圖辭
　　　　　垂綸亭辭
　　　　　巨峯辭
　　　　　雲中辭
　　　　　春雨辭
　　　　　義婦辭
　　　　　哀蘭操
　　　　蘭竹操
　　　　　黄可玉哀辭
　　　　　林彦栗哀辭
　　　　　朝元歌九章
　　第三卷
　　　古詩(四言)
　　　　　述祖徳示從子瑛
　　　　　張孝子
　　　　　徐母表閭
　　　　致樂堂
　　　　臺氏舞衣堂
　　　古詩(五言)
　　　　舟中雜詠十首
　　　　車行二十八韻
　　　　餞王參議十首
　　　　次韻虞伯生夜坐二首
　　　　次韻伯生二首
　　　　再次韻伯生兼簡仲章二首
　　　　三次韻二首
　　　　鞭馬圖
　　　　張希孟嘉慶圖
　　　　逰長春宫分韻得萊字
　　　　次韻徐志友雜詠十首
　　　　再次韻荅仲章仲寳十首
　　　　三次韻酬儀之伯生十首
　　　　題周子明三獄詩卷
　　　　題弋陽巖山精舎圖
　　　　次韻仲章蔡村阻風
　　　　次韻陳畬齋七首
　　　　次韻荅蔣商卿三十二韻
　　　　集㢘園
　　　　次韻仲章杜門
　　　　暮歸
　　　　贈黄教授歸閩中
　　　　送許丗茂歸武昌二首
　　　　題金華洞圖二首
　　　　送張上卿
　　　　夀何平章二首
　　　　次韻雜詩五首
　　　　夀程内翰二首
　　　　别仲章
　　　　别吴飬浩十首
　　　　度淮寄飬浩
　　　　懐伯生
　　　　酬蕭静安提舉二首
　　　　題劉充之載月圖
　　　　夀賈參議二首
　　　　次韻揭教授官閩中
　　　　寄題撫州先天觀
　　　送牟景陽教授天台四首
　　　雲隱齋
　　　劉希孟訪子昂以詩寄之
　　　送胡安常貟外
　　　次韻張秋泉墨蘭
　第四卷
　　古詩(五言)
　　　夕佳亭
　　　贈飬源編修囬嚴陵省墓
　　　贈昌上人二首
　　　　宿竹院次韻珙横川二首
　　　　送宋夀卿侍御迎飬建康
　　　　廣信陳氏擇勝樓
　　　　贈潘孟陽歸里五詠
　　　　題盧溝煙雨圖
　　　　滑州從事表閭
　　　　贈孟和卿
　　　　雲中郝孝子
　　　　送沙君寳宰邑
　　　　次韻馬伯庸供奉書館書事二首
　　　送伯庸御史奉使河西
　　　月巖
　　　夜集西太一宫分韻得草字
　　　史氏報春堂
　　　送于思容助教官濟南
　　　天師留公返真空洞歌歩虚詞十
　　　　章以導逰
　　　大名劉節婦吟
　　　育王珙禪師示寂寄塔主
　　　送胡止水囬三衢三首
　　　　贈岑易直登苐歸里二首
　　　　善之僉事兄南歸述懐百韻
　　　　題張中丞東亭圖
　　　　曲陽李孝子
　　　　送趙虚一道士降香南海諸名山
　　　　屏山堂
　　　　題輞川捕魚圖
　　　　子昂墨竹
　　　　可竹軒
　　　　子昂雙木竹石圖
　　　　以劉士先子墨贈薛玄卿
　　　　飲酒雜詩十二首
　　　　劉氏義門
　　　　述郭楚望歩月秋雨琴調二首
　　　　送吴博文歸天台
　　　　送人之官遼東
　　　　得一齋
　　　　次韻蔣逺静二首
　　　　次韻鄭景尹二首
　　　　再次韻二首
　　　觀圖書次韻景尹
　　　次韻黄伯玊東漢名士十詠
　　　觀真文忠公畫像
　　　陶道士心逺齋
　　　寄題郭靖州絅齋
　第五卷
　　古詩(五言)
　　　為贑川連教授賦梅城
　　　泊貫州次韻仲章
　　　次韻吕學正古意二首
　　　　次韻元復初春思三首
　　　　雨後聞鶯
　　　　送李徳隆乞郡江陵省飬
　　　　節婦吟二首
　　　　次韻范徳機海鵠篇
　　　　送任懐可
　　　　同復初功逺飲仲章家觀芍藥分
　　　　　韻得一字
　　　　洛詠五首示洛人張孟功任大正
　　　　贈汪生
　　　　感興
　　　　題王眉叟溪月圖
　　　　書孝子卷
　　　　夜泊城北有懐孫秦二學士
　　　　淮口阻雨二首
　　　　詠史四首
　　　　次韻仲章初夏即事
　　　　城南亭
　　　　讀范徳機東坊藁
　　　　送武當張道士
　　　觀梅分韻得影字
　　　送陳仲剛歸鄱陽
　　　送薛玄卿歸吳
　　　有感
　　　董道士雷泉齋
　　　三月十二日自　殿廬歸舎梨花
　　　　盛開薄暮與陳汝海花下小飲
　　　送祝丹陽使武當山
　　　贈陳文翁求篆扁
　　　送李平叔之信陽
　　　　贈徐中丞二首
　　　　拙訥齋
　　　　送鄯陽劉縣令之官宣寧二首
　　　　題文與可風雨墨竹
　　　　荅李生𥙿
　　　　題巨然楓林雅集圖
　　　　避塵軒
　　　　次韻伯生榆林中秋
　　　　送鄭景尹還里
　　　　李野齋别墅圖
　　　　子昂人馬圖
　　　　墨蘭圖
　　　　次瑾子過梁山濼三十韻
　　　　憶昔三首
　　　　重巖圖
　　　　次韻王叔載十首
　　　　董生噩上人用叔載韻見貽再次
　　　　　韻十首
　　　　芳思亭
　　　　次韻袁季厚恵苦筍楊梅二首
　　第六卷
　　　古詩(七言)
　　　　題髙彦敬桑落洲望廬山圖
　　　　秋泉伯生仲章梅叔章周儀之皆
　　　　　次予韻題廬山圖再次韻以謝
　　　　賦張彦清復古硯
　　　　金華曹道士白雲樓
　　　　賦廣帥平㓂還
　　　　謝王參議送練春紅二枝
　　　　題董簡卿瀟湘圖
　　　　絡馬圖
　　　　康樂圖
　　　　贈杜秀才歸省荆南
　　　　贈拙訥子
　　　　寄南劔李士弘使君
　　　　送任道士歸武夷
　　　　送郭天錫還京口
　　　　燕吴間間冰雪相看
　　　　㶟陽張節婦瓶中杏枝着花為賦
　　　　　長句
　　　　仲章與予連舟夜泊夾馬營仲章
　　　　　有詩因以奉戯
　　　　蒲城孫編脩父年九十四院長而
　　　　　次各賦詩
　　　　嶽麓圖
　　　　送何太虚歸山中
　　　　賦水車
　　　　次韻夏明道紅梅
　　　　雪汙齋
　　　　次韻間間甲子雪
　　　　贈錢塘吴月湖
　　　　送趙君佐茶使
　　　　黄臨汝以長句索筆次韻
　　　　題翠山嗣禪師雜花丗界
　　　　贈劉醫
　　　　次韻叚惟徳右司
　　　　子昂風林牧馬圖
　　　　張氏女
　　　　送儀上人歸天台
　　　　題李廷弼歸安去思碑
　　　題董髙閑春龍行雨圖
　　　送錢塘萬戸還鎮
　　　嗣天師墨竹
　　　送趙正卿歸飬胙城
　　　送保寧萬戸出鎮
　　　子昂寒篠枯槎圖
　　　澧州通濟橋
　　　懐日温妙明上人二首
　　　善之携酒招逰西湖值雷雨分韻
　　　　得杯字
　　　賦金華方君雙魚硯
　　　寄張伯雨道士兼簡鄧慶長二首
　第七卷
　　古詩(七言)
　　　煮茶圖(并序)
　　　贈張玉田
　　　題子昂浴馬圖
　　　送倪徳進歸鄱陽
　　　送僧徳芬過松江
　　　憶陳道士
　　　病馬圖
　　　次韻張伯雨梅花島
　　　次韻渭川春玉圖二首
　　　忍恕堂
　　　飛鴻軒
　　　李士弘枯木風竹圖
　　　題茅山道士雪梅障
　　　餞廣信奚静能之官南康
　　　次韻王道士
　　　送馬季權之官平江州
　　　　送宋誠夫押送交趾使之武昌
　　　　送濮陽陳景皐之官忻州
　　　　送湯道士降香武當山
　　　　過髙郵湖
　　　　趙昌荷花
　　　　京尹旌門
　　　　乗鸞吹簫圖
　　　　雲岡圖
　　　　贈吴江宋尉
　　　　與相士王月屋
　　　廬陵梁醫濟生堂
　　　次韻史允叟檜屏
　　　次韻蔣逺静二首
　　　廬江羊孝子表閭
　　　送潘元卿
　　　次韻黄松瀑自廣信見寄
　　　黄居宷蒼鷹撃雉圖
　　　送廬陵陳存道赴廣州教授
　　　送毛道士降香嵩衡淮海四首
　　　贈鄱陽劉生
　　　句曲山迎真送真詞二章
　　　贈吕與之
　　　送瞿伯器還吴
　　　竹素園
　　　松聲樓
　　　次韻郭功父杏山詩
　　　送林以道歸括蒼
　　　題明皇撃梧圖
　　　題何仲博棣華堂
　第八卷
　　　　歌行
　　　　　吴船行
　　　　　淮船行
　　　　　越船行
　　　　　清明行
　　　　　河船行
　　　　　鞦韆詞二　首
　　　　　天禄硯滴歌
　　　　　新安芍藥歌
　　　　　天瓢歌
　　　　晉寧丁節婦歌
　　　　哀牢夷
　　　　安南行
　　　　次韻黄可玉古墨行
　　　　李宫人琵琶行
　　　　渝州老人歌
　　　　大雨醉歌
　　　　龍尾歌
　　　　月海歌
　　　　敬亭歌
　　　　秋江釣月圖歌
　　　　二老歌
　　　　二馬歌
　　　　廬陵劉老人百一歌
　　　　月鑑歌
　　　　玉署鰲峯歌
　　　　秋風歌
　　　　東門行
　　　　廬陵海月道人歌
　　　聮句
　　　　　東湖
　　　　　逺逰
　　　　　望洞庭山
　　　　　秋雪
　　　　　又
　　　　　槍竿嶺
　　　　　送曽編修
　　　　　李成古木
　　第九卷
　　　律詩(五言)
　　　　次韻善之雜興七首
　　　　月黒
　　　　次韻題林隱
　　　　次韻上官伯圭夜坐觀梅二首
　　　　題柯自牧救荒記
　　　　夀髙舜元父二首
　　　　打灘
　　　　春隂
　　　　懐城南諸友二首
　　　　舟中雜書五首
　　　淮浦
　　　立春日宿大清口舟中見新月二
　　　　鼓雪作
　　　次韻陳剛中待制初秋二首
　　　送牟元通歸瀘州
　　　夢中作
　　　淮隂大風
　　　題温州太守徳政詩後
　　　次韻伯庸春思兼簡繼學二首
　　　送秦巖卿從事出宰北平縣
　　　　黄河口
　　　　徐中丞母八十
　　　　送張滎澤
　　　　贈瑛上人住洞林
　　　　送周南翁集賢南歸省墓
　　　　送文璋父佐西省
　　　　劉氏集慶堂
　　　　送蘇子寧和林郎中二首
　　　　蘇子寧北行詩二首
　　　　吴閒閒病起二首
　　　　蔚州郭氏永寧亭
　　　　次韻伯庸題凌波仙圖
　　　　伯庸以詩見屬次韻二首
　　　　髙掾祖父八十
　　　　長春道士禱雨有應
　　　　次韻馬御史題漢州喻氏多勝亭
　　　　次韻馬伯庸過天寳宫
　　　　送白誠之赴台州别駕
　　　　贈瞽者
　　　　送成公履守光州
　　　　寄開元奎律師五首
　　　　述懐寄砥平石六首
　　　　次韻張希孟凝雲石十詠
　　　　山水圖
　　　　淇緑堂
　　　　寄砥長老
　　　　送李希白降香武當山
　　　　送永新王東野還里
　　　　輞川圖
　　　　贈雪䆫上人
　　　直沽口
　　　阻風馮家口
　　　次韻劉明叟
　　　夀閻承旨三十韻
　　　次韻仲章過陳氏城南書隱十韻
　　　書山陽舊事十六韻
　　　夀王侍郎八十二十韻
　　　夀牟獻之大理卿七十三十韻
　　　夀李承旨四十韻
　　　送文子方著作受交趾使于武昌
　　　　二十韻
　　　扈　蹕開平次魯子翬御史五十
　　　　韻
　　　王趙公八十應　制十韻
　　　夀開府承旨十韻
　　　劉邢公九十應　制十二韻
　　　次伯庸畫松十韻
　　　夀張希孟父郡侯八十二十韻
　　　王叔能侍丞相入覲謹賦十二韻
　第十卷
　　律詩(七言)
　　　次韻集㢘園
　　　稧日與剛中逰㢘園復次韻
　　　送孫道士歸杭
　　　次韻王寅甫侍讀莅醮長春宫
　　　題張宗魯編脩詩集
　　　送李伯英秀才歸廬陵
　　　次韻荅周秀才
　　　次韻成季灤陽見寄
　　　次韻陳又新
　　　　西湖空濛圖
　　　　次韻秋泉盆梅三首
　　　　次韻仲章逰南城二首
　　　　贈王君佐
　　　　送蕭立道歸天台
　　　　送李景山使交趾
　　　　九日書懐
　　　　慰曽道士
　　　　抵滄州先簡善之
　　　　送李彦謙赴西臺御史
　　　　次韻題張虚靖圜庵
　　　　送華道士降香武當山
　　　　送伯生降香還蜀省墓二首
　　　　再次韻二首
　　　　三次韻二首
　　　　送繼學伯庸分院上都二首
　　　　寄王儀伯太守
　　　　夀劉承旨
　　　　孟習卿都事母八十歸省關中
　　　　送李元章宰陜縣
　　　　次韻李伯宗苦熱
　　　　次韻程士安睡鶴
　　　　次韻陳海隂
　　　　次韻院長退朝書懐兼送李元章
　　　　　廟令三首
　　　　題鯫齋
　　　　送東平程太守
　　　　送周南翁分刺池陽
　　　　次韻詠雙頭菊三首
　　　　賦閤皂山青玉軒
　　　　題揭曼碩詩卷
　　　　送衛大隱囬錢塘
　　　　送華道士住宗陽宫
　　　　剪刀草
　　　　伯庸擬李商隱無題次韻四首
　　　　送浦如淵辭官南歸
　　　　送李公敏薊州之官
　　　　劉婦表門
　　　　永新　氏義門
　　　　送柳唐佐出守淮孟
　　　次韻大亨待制賦院中御馬纓花
　　　賦文子方篔簹亭竹影五首
　　　栗氏玩芳亭
　　　送牟景陽信州監征二首
　　　送巨徳新四川省郎中二首
　　　送樂徳敬甘肅儒學提舉二首
　　　示從子瑛
　　　送玉笥山聶道士
　　　次韻子昂人日立春二首
　　　書懐寄從子瑛二首
　　　　送李仲囦雲南憲使
　　　　送馮士啓淮東憲司幕長
　　　　送李仁甫歸髙安
　　　　送繼學御史分司汴省
　　　　院長從許州募得子院中率賦詩
　　　　東平張善父野堂
　　　　贈姑蘇陳生
　　　　送鄭景尹逰麗水
　　　　次韻院長新製安車
　　　　送張道士降香龍虎山
　　　寄貫酸齋侍讀
　　　次韻蓬萊暢師
　　　次韻天童岫禪師
　　　荅吴門潁上人
　　　冀寧徐母表閭
　第十一卷
　　律詩(七言)
　　　過揚州憶昔六首
　　　觀物
　　　客中端午簡善之
　　　　再次韻
　　　　次韻酬王參議
　　　　次韻鄭潜昭賦玉堂合歡花三首
　　　　次韻鄭應奉苦雨
　　　　觀間間齋紅梅次蘇公姿字韻四
　　　　　首
　　　　夀善之
　　　　次韻仲章逰長春二首
　　　　次韻仲章舟中思南湖
　　　　再次韻二首
　　　　再次仲章過彭城韻
　　　　仲章詩律大進復次前韻以勉之
　　　　再次韻三首
　　　　四次韻𫐠情
　　　　中秋次韻陳貴白
　　　　寄王參議二首
　　　　泊支家口望瓠山僅一舎復寄
　　　　次韻應徳茂寒食見懐
　　　　次韻史猷父春逰夜歸
　　　　戯贈黄仲正
　　　　再用韻荅仲正
　　　　泊彭城復懐黄樓
　　　　泗水
　　　　歌風臺
　　　　清明
　　　　冝逺樓
　　　　李學士畫壁初成分韻得毫字
　　　　次韻危功逺道士二首
　　　　再次韻二首
　　　　逰城南次韻陳玉峯
　　　　送真定任生
　　　　次韻史允叟殘菊
　　　　次韻復初兼簡功逺
　　　　蔡逢原婦翁夀八十
　　　　次韻陳無我題史石䆫故居
　　　　夜别俞生
　　　　次韻正旦㑹朝
　　　　送山人還江南
　　　　次韻田師孟詠牡丹三首
　　　　次韻師孟西曹即事兼簡子貞儀
　　　　　曹二首
　　　　次韻贈峩眉侯道士築宫江陵
　　　　次韻陳貴白中秋見懐
　　　　次韻鄭景尹詠梅十首
　　　　贈潘山人
　　　　次韻景尹詠酴醾二首
　　　　可乆齋二首
　　　　送長洲江都史
　　　　送昌上人兼簡諸遺老七首
　　　　次韻繼學
　　　　除夜雪
　　　　元日朝回二首
　　　　偶述末章荅繼學二首
　　　　雪後
　　　　送李署丞歸許下
　　第十二卷
　　　律詩(七言)
　　　　送喻道士歸蜀
　　　　趙郡眭孝子真逸堂
　　　　五老堂
　　　　送河中叚惟徳除西臺御史
　　　　韓參議嘉慶圖
　　　　吴成季父母夀八十
　　　　白雲平章致仕
　　　　寄題成都李御史萬竹亭
　　　　送鄧君用教授歸廣信山
　　　　夀李承旨二首
　　　　安西老人
　　　　早朝　興聖宫次韻
　　　　次韻周南翁退朝三首
　　　　和逰岡子原韻
　　　　用早朝韻酬伯生試院見懐
　　　　酬周南翁子二首
　　　　送何大方歸信州
　　　　次韻周南翁拜孔林二首
　　　　贈豫章蔡黻歸里
　　　　次韻院長題玉簮集
　　　　送朱本初住玉隆萬夀宫
　　　　寄城南友人
　　　　寄史允叟
　　　夀椿堂
　　　送湖廣萬戸
　　　次韻宋誠夫二首
　　　髙内宰母夫人李氏表門
　　　夀劉彦良宣慰母夫人九十五
　　　送湛師校經回杭
　　　送雪竇長老校經回里
　　　送董教授之淮南簿
　　　寄上都子貞伯庸繼學三學士
　　　逺客三年親友簡絶獨開元鄰僧
　　　　以書茗相寄感懐偶成
　　　進史　明仁殿書事
　　　寄開元奎律師
　　　伯庸開平書事次韻七首
　　　送梅叔章官東流簿
　　　次韻景尹觀菊二首
　　　送杜輝卿還蜀
　　　送别石上人還江西
　　　送李巖夫四川譯史
　　　紀生書經罷歸還里
　　　　示皇甫生
　　　　再送紀生
　　　　郷友南歸客舎凄然再次韻
　　　　睡覺東西書燈猶明喜勉元逹兼
　　　　　示瑾子
　　　　省中議事囬元逹有詩次韻
　　　　伯庸以詩饋兔次韻
　　　　十一月十四日　駕至京城楊仲
　　　　　禮有詩次韻
　　　　題馬氏先塋記後
　　　　甲子立春
　　　　瑾次韻復成為隱居計
　　　　病中玩易復次韻
　　　　三次韻
　　　　武氏母八十
　　　　安山暁泊
　　　　發御河
　　　　次韻砥平石
　　　　次韻謝定水
　　　　次韻昌國宗聖上人
　　　　贈徐秀才還里
　　　　送劉明叟還省
　　　　次韻荅西山道逢原
　　　　送章仲和之官池陽
　　　　梅隱齋
　　　　次韻景尹重九四首
　　　　秋日海棠瓘首賦詩次韻二首
　　　　次韻聲上人二首
　　　　憶雙溪
　　　　寄張希孟内翰
　第十三卷
　　絶句(七言)
　　　團扇圖
　　　撃梧圖
　　　　韓幹五王出逰圖
　　　　夜讀唐将遺事二首
　　　秋山圖
　　　　泊京口十絶
　　　　雪中招伯生祝丹陽二首
　　　　梁山濼
　　　　　支家口
　　　　　黄河
　　　　　耿山
　　　　　古黄河口
　　　　　黄樓
　　　　　伏日渡淮
　　　　　過髙郵
　　　　　甓社湖
　　　　　聞見
　　　　　渡揚子江
　　　　俞光逺治予别墅口占奉謝
　　　　寄周子敬
　　　　寄黄仲正
　　　　懐應徳茂
　　　　明皇醉歸圖
　　　　過故人墓
　　　　送昌上人
　　　　題葛仙翁移居圖
　　　　黄松瀑索酒
　　　　祝丹陽飲馬圖
　　　　寄周子敬四絶
　　　　題鄭潜昭玉堂藁二首
　　　　宫娥弈棊圖
　　　　求酒四首
　　　　伯生約賦竹枝詞因再用韻
　　　　舟中得功逺瓊花露因成三絶
　　　　梁山濼三首
　　　　仲章以予賦瓊花露因成陽臺之
　　　　　句次韻
　　　　送危功逺三首
　　　　送吴成季五絶
　　　　長沙鄧醫夀軒三首
　　　　平原賈氏戯綵堂
　　　　晚訪仲章不遇
　　　　梅溪圖
　　　　三徑圖
　　　　静芳亭
　　　　貯香亭
　　　　大年宿鴈圖
　　　　次韻伯庸應奉一十八首
　　　　題伯庸文藁
　　　　逸馬圖
　　　　試馬圖
　　　　散馬圖
　　　　次韻繼學伯庸上都見寄三首
　　　　題危功逺山水
　　　　孔莭婦表門
　　　　墨梅圖二首
　　　　蜀女繡牛圖
　　　　錢舜舉折枝菊
　　　子昂控馬圖
　　　渡水羅漢圖
　　　次韻繼學天寳宫禱雨見懐四首
　　　送嶼上人四首
　　　寄天童岫長老
　　　贈南嶽道士歐陽君
　　　崔白竹
　　　述懐次韻商隱長老三首
　　　次韻商隱長老三首
　　　侍祠太一朝罷觀紅梅二首
　　　　次韻砥平石五首
　　　　省庵
　　　　姚子中左司墨竹
　　　　斗巖
　　　　歸徳王瓊母表閭
　　　　西寧李處士碑
　　　　博平王獻妻徐氏表閭
　　　　離宫圖
　　　　子昂逸馬圖
　　　　薛濤牋二首
　　　　馬麟野芳佳木圖
　　　　題寒拾圖
　　　　奉還舒貴和黄菊
　　　　雲峯圖
　　　　楊節婦傳
　　　　宫女賞花圖
　　　　宫女度曲圖
　　　　静中齋
　　　　張氏承祜堂
　　　　何尊師醉猫
　　　　題初平起羊圖
　　　　題鮮于伯機拱北樓樂府
　　　　簡伯庸
　　　　山水圖
　　　　書懐
　　　　女孫生朝
　　　　隱居放言二首
　　　　以琴絃寄永嘉周子敬
　　　　尭民圖
　　　　育王長老見恵茶瓜次韻奉答
　　　　蜀江圖
　　　　樵溪堂
　　　　餘慶堂
　　　　李士弘墨竹二首
　　　　題管道士雷谷
　　　　盧溝符氏酒亭
　　　　牧羊圖二絶
　　　　李唐牛
　　　　送閔思齊調閩府
　　　　水仙圖
　　　　百鷺圖
　　　絶句(五言)
　　　　信州招真觀二十八詠
(小隱巖/鬼谷巖/馨香巖/升仙臺/學堂巖/鈞臺)
(一線天/金沙嶺/五面石/長生池/寒月泉/老人峯)
(三山石/石人峯/磜潭/仙足巖/王簾泉/月巖)
(雷公巖/洗藥池/道人巖/鳯山/丹井/風洞)
(逍遥巖/龍口巖/長廊巖/靈湫)
　　　　朱􁨀楊柳青五調
　　　　墨蘭二絶
　　　　次韻宿清風軒
　　　　石湫二水橋
　　　虚一
　　　題應徳茂逰吴紀事二絶
　　　雲鏡
　　　霧香
　　　竹西
　第十四卷
　　絶句(五言)
　　　雙鴈圖
　　　　夢中作
　　　　漁樵問荅圖
　　　　新安郡嶺南十詠
(清江釣月/蒼峯卓筆/空谷耕雲/碧巘舒屏)
(楓林巢鶴/峻嶺扶車/雪澗浮龜/圎岡掲斗)
(古寺垂虹/雙溪合璧)
　　　　子昂蘭竹墨戯二絶
　　　　題龍虎圖二首
　　　　墨竹四絶
　　　　墨蘭蕙四絶
　　　　題悟律師詩卷二首
　　　　子昂枯木竹石圖
　　　六言
　　　　次韻厚齋借玩辭二首
　　　　題湖曲小景
　　　　送鄧師禹囬龍虎山
　　　　獐猿圖
　　　　孤雲三絶
　　　　題陳文翁畫扇
　　　　美人圖
(西施/洛妃/昭君/緑珠/馮妃/夀陽/班姬/張麗華)
　　　　次韻潜昭焚香四首
　　　　潜昭九日贈龍團次韻二首
　　　　題伯庸所蔵子昂竹石
　　　　墨竹
　　　　子昂墨萱扇
　　　　雪谷暁行圖
　　　　髙彦敬逺山木石圖
　　　　復成
　　　　春雲出岫
　　　　謝氏梅坡
　　　　劉生還廣信省親就試
　　　　頥齋
　　　禮闈倡酬(乙卯)
　　　　次韻禮部李公二首
　　　　次韻監試李仲囦御史四首
　　　　次韻郭巖卿
　　　秋闈倡和(丁巳)
　　　　次韻席士文御史
　　　　次韻士文感興
　　　謝賜法酒次韻
　　　次韻王正臣書史試院書事二首
　　　次韻宋質夫應奉書事二首
　　　次韻士文御史六首
　　秋闈倡和(丙寅江浙)
　　　校文江浙述懐呈善之
　　　中秋叙舊簡倪仲深
　　　中秋簡周儀之曹伯明
　　　述懐示汪叔濟鄭復初周本道
　　　次韻叚省掾
　　　　再次韻
　　　挽辭
　　　　謝尚書二首
　　　　史觀文二首
　　　　李宣慰二首
　　　　史猷父二首
　　　　王尚書四首
　　　　揚夫人
　　　　潘少白
　　　　史湖州夫人
　　　　文集賢三首
　　　　黄夫人
　　　　悼章斯逺二首
　　　　悼張道士
　　　　吴君載
　　　　夏昭文
　　　　熊處士
　　　　危功逺道士
　　　　劉古昂教授
　　　　成都何徳之處士
　　　　　吴饒公
　　　　　王秋山
　　　　　廬陵李主簿
　　　　　趙令人
　　　　　吴夫人
　　　　　黄如山
　　　　　劉中丞
　　　　　東平叚衛率
　　　　　何徳之處士
　　　　　播州楊宣撫
　　　　真定史萬戸三絶
　　　　臨江熊君
　　　　至治丞相
　　雜詩
　　　　破衣僧
　　　熾盛光佛偈
　　　　緑隂堂山偈十首
　　　　還源庵
　第十五卷
　　開平第一集(甲寅)
　　　　居庸關
　　　　雨中度南口
　　　　重午宿南口
　　　　桑乾嶺
　　　　渡懐來沙磧
　　　　草地
　　　　龍門
　　　　彈琴峽
　　　　雲州
　　　　次韻伯生題祝丹陽摹九歌圖
　　　　伏日書懐二首
　　　　題李士弘明復齋風竹
　　　　慈雲堂
　　　　送濯伯玉之官雲南
　　　　次韻玉堂畫壁二首
　　　　再次韻
　　　　客舎士弘為作風竹
　　　　題金主畫孟浩然騎驢圖
　　　　李陵臺二絶
　　　　楊節婦
　　開平第二集(己未)
　　　登候臺
　　　次韻李伯宗
　　　再次韻答李彦方應奉
　　　再次韻伯宗復叙舊
　　　伯宗逰華嚴寺次韻二首
　　　上京雜詠十首
　　　再次韻十首
　　　過李陵臺次韻彦方
　　　次韻李齊卿呈閒閒
　　　　再次韻
　　　　伏日二絶
　　　　松林行
　　　　採摩姑
　　　　上尊賜張上卿薛玄卿賦詩次韻
　　　　再次韻
　　　　復成二篇
　　　　西京任庭瑞樂善齋
　　　　白雲閑齋
　　　　送金華王生
　　　建昌李生城南别墅
　　開平第三集(辛酉)
　　　次韻繼學竹枝詞十首
　　　四月二十六日暁霜
　　　戯題樺皮
　　　望雲州
　　　次韻薛玄卿南還題驛二絶
　　　次韻答陳明復
　　　再次韻
　　　次韻伯宗途中述懐六首
　　　　　端午謝間間恵酒
　　　　　榆林
　　　　　龍虎臺
　　　　　居庸關
　　　　　桑乾嶺
　　　　　李老谷
　　　　　龍門
　　　　　獨石
　　　　　暁發
　　　　　合門嶺
　　　　赤城
　　　　灤河
　　　　次韻伯生墨竹畫壁
　　　　楊花曲
　　　　伯宗悉和鄙作叙謝
　　　　與繼學同出健徳門伯庸是日入
　　　　　都城作詩寄之
　　　　乞酒潘景梁學士
　　　　次韻繼學
　　　　重午聮句
　　　　装馬曲
　　　　嘉禾圖
　　　　蘇武牧羊抱雛圖
　　　　李仲賔墨竹圖
　　　　次韻開元恩禪師
　　　　王澹游墨竹
　　　　次韻繼學竹枝宛轉詞四首
　　　　次韻陳景仁恵酒二絶
　　　　贈翰林何生
　　　　嗣天師墨戯四絶
　　　果老圖
　第十六卷
　　開平第四集(壬戌)
　　　客中三度端陽愴然有懐
　　　經崇真丹房惟蒲苗楊柳感舊有
　　　　作
　　　間間未至
　　　寄繼學吏部
　　　憶玄卿書壁言懐
　　　五月八日雨霰
　　　　開平十詠
　　　　南望
　　　　天鵝曲
　　　　李老谷
　　　　偶成
　　　　鰲峯石
　　　　子規詞二首
　　　　覩行院題名憶盧彦威
　　　　觀元復初行院題壁為四韻以挽
　　　　視草堂有感憶潘景梁學士
　　　　客舎書事八首
　　　　視草堂四詠
　　　　華嚴寺
　　　　贈華嚴長老二首
　　　　書邢遵道二父家傳
　　　　贈寫真佟生
　　　　贈李道士
　　　　行路難五首
　　　　賣薪行
　　　　視草堂歳乆傾圯述懐二首
　　　　擬宫詞十首
　　　　書懐
　　　　五月二十日甘雨如注
　　　　五月卄六日大寒二十二韻
　　　　御天門聴　詔
　　　　露立
　　　　喜閒閒至
　　　　食杏有感
　　　　寄繼學吏部
　　　　皇城曲
　　　天童圎上人以舊詩求題因成二
　　　　絶
　　　題信上人手書
　　　客舎四詠
　　　次韻圎上人三首
　　　次韻華嚴賀李彦方御史
　　　彭法師禱雨有感
　　　次韻桐柏山四詠
　　　再次韻
　　　上上人逰開平囬四明
　　　成君輔廣濟堂
　　　内宴二首
　　　伏日
　　　龍門
　　　戯題開平四集
　　　王繼學題開平百詩後
清容居士集目録上
清容居士集目録下
　第十七卷
　　賛
　　　劉敏叔畫八君子圖賛
(韓王/歐公/魏王/温公/潞公/蘇公/荆公/黄太史)
　　　祝道士龍賛
　　　墨竹賛
　　　子昂集賢真賛
　　　張廣微金書隂符經賛
　　　雲中龍賛
　　　龍賛
　　　又
　　　太上授經圖賛
　　　辛稼軒畫像賛
　　　仁廟御書除官賛
　　　至治丞相真賛
　　　又
　　　英廟御書開經偈賛
　　　自賛
　　　王承旨畫像賛
　　　　王叔能真賛
　　　　自賛
　　　　馬元帥真賛
　　　　瑞檜賛
　　　　雷氏龍吟琴賛
　　　　吴閒閒真賛
　　　　仰山熈禪師真賛
　　　　南湖入法師真賛
　　　　定水源禪師真賛
　　　　雪厓吴法師真賛
　　　箴
　　　　存悔箴
　　　　遵誨堂箴
　　　　貞一齋箴
　　　　誠求堂箴
　　　銘
　　　　復庵銘
　　　　君子齋銘
　　　　澄心齋銘
　　　　雪房銘
　　　崇真觀鐘銘
　　　朝陽堂銘
　　　蔵書室銘
　　　極髙明齋銘
　　　　九思堂銘
　　　淵静齋銘
　第十八卷
　　記
　　　慶元路鄞縣學記
　　　鄮山書院記
　　　　鄞縣興造記
　　　　西洛書院記
　　　　建城夫子廟堂記
　　　　封龍山書院重修記
　　　　慶元路醫學記
　　　　白石書院記
　　　　昌國州重修學記
　　　　昌國州醫學記
　　　　定海縣重修記
　　　　新建鄞縣尉􁨃記
　　　重建澄清堂記
　　　明逺堂記
　　　新修司獄司記
　　　慈溪縣興造記
　　　定海縣學蔵書記
　　　慶元重修先聖廟記
　　　鄞縣學興造記
　第十九卷
　　記
　　　馬元帥防倭記
　　　　兩浙轉運鹽使分司記
　　　　鄞縣小溪廵檢司記
　　　　吴江重建長橋記
　　　　陸氏捨田記
　　　　野月觀記
　　　　冲庵記
　　　　順堂記
　　　　積慶堂記
　　　　樂全齋記
　　　　竹鳯石屏記
　　　　曰生堂記
　　　　信州貴溪縣楊林橋記
　　　　小領水亭記
　　　　友恭堂記
　　　　種徳堂記
　　　　春暉堂記
　　　　賀蘭堂記
　　　　沈香石記
　　　　樂善堂記
　　　　亦樂齋記
　第二十卷
　　記
　　　　邵庵記
　　　　古劔記
　　　　昭真山水記
　　　　東山精舎記
　　　　采芝亭記
　　　　梅亭記
　　　　西泉記
　　　　戅庵記
　　　　桂山堂記
　　　　張尚書救荒後記
　　　　晚香堂記
　　　　玉冠記
　　　　孝思亭記
　　　　福源精舎記
　　　　治平寺記
　　　　海㑹庵記
　　　　重建延福院記
　　　　資教寺修三門記
　　　吉祥寺重建記
　　　妙果寺記
　　　　石夫人廟記
　　　信州自鳴山加封記
　　　隱仙記
　　　通玄觀賈道士記
　第二十一卷
　　序
　　　易三圖序
　　　易集傳序
　　　新安程子見四書圖訓序
　　　輔漢卿先生語孟註序
　　　郭好徳論語義序
　　　龔氏四書朱陸㑹同序
　　　五經約說序
　　　鄧淳翁春秋集傳序
　　　王先生困學紀聞序
　　　大易通義序
　　　老子講義序
　　　髙一清醫書十事序
　　　四明志序
　　　李景山鳩巢編後序
　　　劉内翰文集序
　　　樂侍郎詩集序
　　　曹邦衡詩文序
　第二十二卷
　　序
　　　韓泗州老人詩序
　　　張氏宗譜序
　　　廬陵羅氏丗譜序
　　　　臨川危氏族譜序
　　　　熊西玉文集序
　　　　陳元吉韻海序
　　　　鄆城馬節婦詩序
　　　　蕭克有字序
　　　　袁氏舊書目序
　　　　袁氏新書目序
　　　　文子方安南行記序
　　　　白季清母夫人受新封詩序
　　　　甬山集序
　　　蓬萊閣詩序
　　　馬氏族譜序
　　　鄭原善思親詩編序
　　　周彦祥存樂堂詩序
　　　白鶴詩序
　　　春臺詩序
　　　曹伯明文集序
　第二十三卷
　　序
　　　送鄧善之應聘序
　　　送曹伯明序
　　　送范徳機序
　　　送周子敬序
　　　送劉習卿序
　　　送祝道士南歸序
　　　贈汪澤民登第歸里序
　　　送吴成季歸省序
　　　送逹兼善祠祭山川序
　　　送曽巽堂南歸序
　　　贈崔兵部序
　　　送王叔能守㑹稽序
　　　贈孟乆夫南臺掾序
　　　崔君都事餞行詩序
　　　贈陳太初序
　　　送俞教授囬里序
　　　送陳山長序
　　　送蔡府尹歸里序
　　　送閔思齊調閩府序
　　　送薛景荀教授常熟序
　第二十四卷
　　序
　　　李慶長御史餞行序
　　　送王平章歸省序
　　　瑞芝亭賦詠序
　　　夀樂堂詩序
　　　送彭道士侍親詩序
　　　送文子方使安南序
　　　送程士安官南康序
　　　送陳景仁調官雲南序
　　　送李溉之致祠山川序
　　　郭子昭餞行詩序
　　　王正臣餞行詩序
　　　送朱君美序
　　　送陳道士歸龍虎山序
　　　送劉生歸郷試序
　　　仰髙偈酬詩卷序
　　　送陳仲剛序
　　　陳彦恂餞行詩後序
　　　送洽師歸吴序
　第二十五卷
　　碑
　　　獻州交河縣先聖廟碑
　　　獻州交河縣三皇廟碑
　　　奉化州三皇廟碑
　　　衢州重修三皇廟碑
　　　饒州安仁縣柳侯廟碑
　　　徐州吕梁神廟碑
　　　奉化州開河碑(碑隂附)
　　　許州衡君去思碑
　　　華嚴寺碑
　　　興福頭陀院碑
　第二十六卷
　　神道碑銘
　　　武義将軍梁公神道碑銘
　　　資國院使贈中書左丞順義郡公
　　　　神道碑銘
　　　播州安撫使楊忠宣公神道碑銘
　　　漳州路同知贈開封郡伯馬公神
　　　　道碑銘
　　　李𥙿州神道碑銘
　　　東昌路同知蔡公神道碑銘
　第二十七卷
　　神道碑銘
　　　同僉太常白公神道碑銘
　　　贈翰林學士馬公神道碑銘
　　　翰林學士承旨永國閻文康公神
　　　　道碑銘
　　　周瑞州神道碑銘
　　　贈吏部侍郎郭公神道碑銘
　　　王氏先塋碑銘
　　　邢氏先塋碑銘
　　　任氏先塋碑銘
　第二十八卷
　　墓誌銘
　　　翰林學士趙公墓誌銘
　　　宣寧郡侯劉公墓誌銘
　　　教授陳君墓誌銘
　　　陳士直墓誌銘
　　　戴先生墓誌銘
　　　周隱君墓誌銘
　　　楊府君墓誌銘
　　　劉隱君墓誌銘
　　　曹士弘墓誌銘
　　　陳縣尉墓誌銘
　　　静清處士史君墓誌銘
　第二十九卷
　　墓誌銘
　　　浦經歴墓誌銘
　　　司天管勾焦君墓誌銘
　　　滕縣尉徐君墓誌銘
　　　司獄潘君墓誌銘
　　　教授岑君墓誌銘
　　　清鹽使郝君墓誌銘
　　　翰林學士承旨魯國王文肅公墓
　　　　誌銘
　　　程磁州墓誌銘
　　　贈特進饒國吴公饒國夫人舒氏
　　　　墓誌銘
　　　海隂陳處士墓誌銘
　　　黄仲正墓誌銘
　　　前将作主簿蔣公墓誌銘
　第三十卷
　　墓誌銘　墓表　葬記
　　　夀春副萬戸吴侯墓誌銘
　　　許丗茂墓誌銘
　　　任隱君墓誌銘
　　　史景賢墓誌銘
　　　孔明逺墓誌銘
　　　浙西僉事范君墓誌銘
　　　鄭照磨墓誌銘
　　　薛處士墓誌銘
　　　教授袁府君墓表
　　　真定安敬仲墓表
　　　史猷父葬記
　　　張府君墓田記
　　　田氏先塋誌
　　　髙夫人葬記
　　　趙令人葬記
　第三十一卷
　　墓誌銘　塔銘
　　　周夫人墓誌銘
　　　方夫人墓誌銘
　　　盧母王夫人墓誌銘
　　　侯母王夫人墓誌銘
　　　劉夫人墓誌銘
　　　韓夫人墓誌銘
　　　定水源禪師塔銘
　　　延慶入法師塔銘
　　　天童日禪師塔銘
　　　廣恩仁法師塔銘
　　　延慶良法師塔銘
　　　雷道士墓誌銘
　　　戴道士墓誌銘
　　　通真觀徐君墓誌銘
　　　陸道士墓誌銘
　第三十二卷
　　行狀
　　　翰林學士趙公行狀
　　　贈推誠保徳功臣開府儀同三司
　　　　太傅薊國梁忠哲公行狀
　　　翰林承旨王公請謚事狀
　　　李司徒行述
　　　贈推忠賛治功臣銀青榮禄大夫
　　　　平章政事澤國鄭忠宣公行狀
　　　特封饒國吴公行述
　第三十三卷
　　表誌
　　　西山阡表
　　　先大夫行述
　　　師友淵源録
　　　先夫人行述
　　　亡妻鄭氏事狀
　　　外祖母張氏墓誌
　第三十四卷
　　傳
　　　徐師顔傳
　　　蕭御史家傳
　　　史母程氏傳
　　　孫孝子傳
　　　韓威敏公家傳
　　　玄教宗師張公家傳
　　　浙東元帥出使事實
　第三十五卷
　　内制
　　　昭憲元聖皇后謚冊文
　　　英宗皇帝謚冊文
　　　皇后冊文
　　　特命右丞相詔
　　　戒飭曲阜廟學詔
　　　閤皂山萬夀崇真宫加大崇真萬
　　　　　夀宫詔
　　　　試進士䇿問(延祐戊午)
　　　　試進士䇿問(泰定甲子)
　　　　先農祝文
　　　　司嗇祝文
　　　　太歳祝文
　　　　后土祝文
　　　　五方帝祝文
　　　　立皇太子告太廟祝文
　　　　西鎮祝文
　　　司天臺祭告祝文(十三首)
　　　楠木殿上梁祝文
　　　崇真萬夀宫設醮齋文
　　　青詞
　　　皇帝本命長春宫祈福齋文
　　　青詞
　　　昊天上帝青詞
　　　崇真萬夀宫設醮齋文
　　　青詞
　　　皇太后為皇太子祈福設醮齋文
　　　青詞
　　　長春宫散壇青詞
　　　興聖宫上梁文
　　　皇太后寢殿上梁文
　　　楠木殿上梁文
　　　普慶寺後殿上梁文
　　　天慶寺佛殿上梁文
　　　天夀節致語
　第三十六卷
　　外制
　　　翰林學士承旨閻復贈永國公
　　　妻李氏贈永國夫人
　　　翰林學士承旨劉賡封贈三代(七/道)
　　　集賢侍讀學士李倜封贈二代(七/道)
　　　集賢大學士李謙贈魯國公
　　　妻孫氏贈魯國夫人
　　　禮部尚書元明善封贈二代(五道)
　　　湖廣行中書省左丞相阿力海涯
　　　　贈太師郡王
　　　妻贈國夫人
　　　太尉平章政事某特授太子太傅
　　　平章政事某封秦國公
　　　中書左丞某封贈三代(六道)
　　　宣政院使某贈太師齊國公
　　　妻封齊國太夫人
　　　同知宣政院事某贈太傅齊國公
　　　妻贈齊國夫人
　　　監察御史沙某贈祖父母(二道)
　　　正議大夫沙某封贈父母(三道)
　　　播州安撫使楊漢英贈平章政事
　　　　播國公
　　　妻田氏加封播國太夫人
　　　右丞相拜住贈太師東平王
　　　妻封東平王夫人
　　　内史府司馬狄琮贈平章政事兾
　　　　國公
　　　妻張氏贈兾國夫人
　　　妻劉氏贈兾國夫人
　第三十七卷
　　外制
　　　太傅右丞相伯顔贈太師淮陽郡
　　　　王
　　　平章政事廉希憲母贈國夫人
　　　皇女贈齊國大長公主
　　　宗正卿某贈祖父母
　　　參知政事賈某贈官
　　　淮西宣慰使劉復亨妻趙氏贈齊
　　　　國夫人
　　　荆湖宣慰使劉澤妻孫氏贈荆國
　　　　夫人
　　　參知政事趙丗延曽祖母贈雲中
　　　　郡夫人
　　　平章政事董某封贈三代(九道)
　　　集賢大學士張晏贈二代(四道)
　　　御史中丞于璋贈平章政事薊國
　　　　公
　　　妻贈薊國夫人
　　　大茅君加封真君
　　　二茅君加封真君
　　　三茅君加封真君
　　　吴全節授特進上卿玄教大宗師
　　　三十七代仙姑馮淑真特封靖明
　　　　貞素夫人
　　　昭應宫王氏特贈真人
　　　常某特授玄門演道大宗師
　　　張惟一特封真人
　　　邵靈瑞特追封宗師
　　　盧行益襲封真人
　　　留用光特加封真人
　　　易如剛特加封真人
　　　楊伯晉陞加真人
　　　　毛頴逹特封真人
　第三十八卷
　　表　牋
　　　進　五朝實録表
　　　賀冊　皇太子表
　　　又
　　　賀正旦表
　　　賀　武宗皇帝登極表
　　　賀　皇太后表
　　　　賀　聖節表
　　　　又
　　　　賀　皇太后冊寳禮成表
　　　　又
　　　　又
　　　　賀　聖節表
　　　　史局謝錫宴表
　　　　賀正旦表
　　　　又
　　　　賀　皇太后正旦表
　　　　全徳泰寧福慶皇太后尊號冊寳
　　　　　禮成賀　皇帝表
　　　　賀　皇太后正旦表
　　　　又
　　　　賀冊　皇太子表
　　　　冊　皇太子賀　皇太后表
　　　　皇太子兼中書令賀表
　　　　賀正旦表
　　　　賀　皇太后正旦表
　　　　賀正旦表
　　賀太皇太后正旦表
　　進仁宗皇帝實録表
　　又
　　賀正旦表
　　賀聖節表
　　賀皇太子受冊牋
　　又
　　又
　　又
　　賀皇太子正旦牋
　　賀千秋節牋
　　又
　　賀皇太子正旦牋
　　又
　　賀皇太子受冊牋
　　賀皇太子正旦牋
　　賀千秋節牋
　　又
　　又
　　賀皇后正旦牋
　　第三十九卷
　　　啓
　　　　　上王尚書
　　　　　謝王尚書
　　　　　與陳無我
　　　　　回袁教授
　　　　　謝閻學士
　　　　　賀鄧應奉
　　　　夀鄭潜庵
　　　　荅潘檢閲
　　　　荅冷教授
　　　　賀吴編修
　　　　夀貢仲章
　　　　賀鄧善之修撰
　　　　荅趙太社
　　　　荅趙太社郷飲
　　　　荅趙太社
　　　　夀徐徳剛
　　　　謝程承旨
　　　　謝李承旨
　　　　賀曽提舉
　　　　招俞光逺入塾
　第四十卷
　　啓
　　　　回郭教授
　　　　荅郭山長
　　　　回府學觀禮
　　　　荅朱生
　　　　荅楊編脩
　　　　賀臧戸曹
　　　　荅韓知州
　　　　夀史允叟
　　　　埜甥定鄧氏
　　　　趙氏請婚
　　　　長女許適趙氏
　　　　次女許適趙氏
　　　　回余氏議姻
　　　　季女許適余氏
　　　　叔女許適史氏
　　　　回史氏聘
　　　瑾請婚史氏
　　　　牟氏招贅
　　　䟽
　　　　易州文廟䟽
　　　　贈陳無我凌波圖䟽
　　　　張玉田歸杭䟽
　　　　周可竹移居䟽
　　　　許教授入館䟽
　　　　趙太社刻春秋法度編䟽
　　　　戴先生刻遺文䟽
　　　　尚仲良刋醫書䟽
　　　　陳晦父致仕還家䟽
　　　　金陵鄭生回里䟽
　　　　劉謙甫葬母䟽
　　　　史朝甫建真隱道院䟽
　　　　鞏子固求金䟽
　　　　竒禪師住天童䟽
　　　　冲禪師住𥙷陀䟽
　　　　夀國堂師住廣恩䟽
　　　　修南湖十六觀䟽
　　　永禪師還定水䟽
　　　儀師住天台飛瀑寺䟽
　　　真禪師住定水䟽
　　　寳林塔重建䟽
　　　東嶽興造䟽
　　　西隱道院重修䟽
　　　修桐柏觀䟽
　第四十一卷
　　議　狀
　　　進郊祀十議狀
　　　　郊祀十議序
　　　　昊天五帝議
　　　　祭天名數議
　　　　圜丘議
　　　　后土即社議
　　　　祭天無間歳議
　　　　燔柴泰壇議
　　　　郊不當立從祀議
　　　　明堂與郊天禮儀異制議
　　　　郊非􁅪日議
　　　北郊議
　　　國學議
　　　修遼金宋史搜訪遺書狀
　第四十二卷
　　䇿問　問荅
　　　大都郷試䇿問
　　　㑹試䇿問
　　　江浙郷試䇿問
　　　荅髙舜元春秋七問
　　　荅髙舜元春秋四問
　　　荅髙舜元經史疑義十二問
　　　荅髙舜元十問
　第四十三卷
　　祭文
　　　祭余寺丞
　　　祭外祖
　　　祭李兩山
　　　祭王尚書
　　　祭胡梅澗
　　　祭戴先生
　　　　　祭危功逺
　　　　　祭楊内翰
　　　　　祭王承旨
　　　　　祭吴饒公
　　　　　祭黄仲正
　　　　　祭袁府君
　　　　　祭張宗師
　　　　　祭外祖
　　　　　祭趙子昂
　　　　　祭史助教
　　　祭定水真禪師
　　　祭定水源禪師
　　　祭湖心奎律師
　　　祭育王明禪師
　　　祭王蓬山
　　祝文
　　　壬子歳除告祖禰祝文
　　　丙辰歳告追封祝文
　　　戊午歳終告祖禰祝文
　　　己未歳封贈祝文
　　　告鄭氏縣君祝文
　　　􁅪酉歳終祭祖禰祝文
　　　壬戌春祭祖禰祝文
　　　癸􁁲封贈告廟祝文
　　　告嚴州府君祝文
　　　告處州府君祝文
　　　告鄭氏縣君祝文
　　　謁告還家祭祖祝文
　　　追封祝文
　　　立碑告墓祝文
　　　祭外祖母張氏祝文
　　　立碑告墓祝文
　　　男瓘祔祭文
　　　瓘祔祠堂文
　第四十四卷
　　雜文
　　　放生池祝聖文
　　　鮑王廟祈雪祝文
　　　賀東嶽表(五道)
　　　東嶽殿上梁文
　　　　梓潼青詞
　　　　梓潼醮齋文
　　　　宴交代鄧集賢致語
　　　　亡是公代聴雪主人宴客致語
　　　　太虚道士劾清容子文
　　　　凉州牧白羽乞致仕表
　　　　荅詔
　　　　漢雲字說
　　　　張子敬字說
　　　　史文振字說
　　　余孝友命名說
　　　平山說
　　　琴述
　　　贈醫者陳生
　　　　示羅道士
　　　示鄱陽筆工童生
　第四十五卷
　　魯國大長公主圖畫奉　教題
　　　徽宗扇面
　　　定武蘭亭
　　　　牧羊圖
　　　　吴元瑜四時折枝
　　　　九馬圖
　　　　江貫道煙雨圖
　　　　周増水塘秋禽圖
　　　　王振鵬狸奴
　　　　天王供佛圖
　　　　徐白秋塘戯魚圖
　　　　恵崇小景
　　　　黄太史松風閣詩
　　　　王生鬼戯圖
　　　　出山佛像
　　　　折枝
　　　　隆茂宗羅漢
　　　　周昉金星
　　　　黄居寳湖石水禽圖
　　　　梵隆護法神
　　　　馬賁秋塘水禽圖
　　　　孤鶴圖
　　　　唐摹鍾繇賀捷表
　　　　傳古龍
　　　　何尊師醉猫
　　　　羅漢圖
　　　　錢舜舉禾䑕
　　　　徽宗鸂鶆
　　　　徽宗桃核圖
　　　　蕭照江山圖
　　　　順宗墨竹
　　　　巨然山水
　　　　趙昌折枝
　　　　時苗留犢圖
　　　　徽宗瓊蘭殿記
　　　　蘇李河梁圖
　　　　燕文貴山水
　　　　海潮圖
　　　　海狗窠石圖
　　　　王振鵬錦標圖
　　　　徽宗梅雀圖
　　　　黄宗道播州楊氏女
　　　　圖畫記
　第四十六卷
　　題跋
　　　書孝宗賜史忠定王褒賢臣頌後
　　　書彭忠毅贈官誥後
　　　書髙安蔡中允誥後
　　　題放翁訓子帖
　　　題汪龍溪與從子書後
　　　跋朱文公與􁅪稼軒手書
　　　跋蔡君謨帖
　　　題曽文昭詩
　　　　跋曽文肅帖
　　　　跋楊𥙷之月賦
　　　　跋米元章帖
　　　　書東坡寄真隱詩後
　　　　跋晉帖
　　　　跋于湖帖
　　　　書陸子禮賀復熈河詩後
　　　　跋定武稧帖
　　　　題薛紹彭帖
　　　　跋魯公坐位帖
　　　書梅聖俞詩後
　　　題王黄華帖
　　　書錢王板授某官長洲縣
　　　跋孔子廟堂碑
　　　書皇甫君碑
　　　題劉共甫與朱文公書
　　　跋李公擇尚書帖
　　　題子昂書靈寳經
　　　書徽宗御製詩後
　　　跋李時雍墨蹟
　　　書徽宗賜温益榻本黄庭後
　　　跋米元章書趙崇公墓誌後
　　　書劉貢甫與羅正之手帖後
　　　書潞公帖
　　　跋荆公帖
　　　跋冨韓公帖
　　　跋蔡忠恵帖
　　　跋王岐公帖
　　　跋趙清獻公帖
　　　跋陸放翁答杜賢良求試牒書
　　　書東坡凉熱偈
　　　書鄭資政伯祖中散題名後
　　　跋米元章書
　　　跋吴傅朋書虞美人草歌
　　　跋黄太史帖
　　　跋東坡黄州謝表
　　　書劉元城與李莊簡公書後
　　　跋唐鎭遏使侍御史倪亞手帖
　　　跋李後主詩藁
　　　跋東坡飛白記
　　　跋東坡玉堂制草
　第四十七卷
　題跋
　　　題唐玉真公主六甲經
　　　跋竺氏藏舒沈二先生書
　　　題唐臨講堂司州帖
　　　跋鄭太宰奏譔樂章
　　　書唐臨蘭亭
　　　跋齊竟陵王蕭子良書
　　　跋栁誠懸隴西李夫人誌
　　　　題定武損本
　　　　跋懐素草書四帖
　　　　跋歐陽詢隅隩帖
　　　　跋聖教序
　　　　跋懐素自序
　　　　跋急就篇
　　　　跋懐素聖母帖
　　　　跋玉笥觀李後主牒
　　　　跋蔡君謨汶嶺帖
　　　　跋祕閣續帖雙鉤蘭亭
　　　　跋蘇文忠公與黄師是尺牘
　　　　跋米元章書
　　　　跋汪氏推恩誥
　　　　題李龍眠雅集圖
　　　　題八馬圖後
　　　　題雙竹圖
　　　　書十節度風雲圖後
　　　　書辟榖圖
　　　　題趙希逺山水
　　　　題家山圖
　　　　題赤壁圖
　　　　題模本重屏圖
　　　　書牟端明脫鞾圖黄魯直(返棹圖/贊後)
　　　　題楊補之梅
　　　　題湯叔雅梅
　　　　題李成寒林
　　　　題小坡竹石牧牛圖
　　　　題李伯時馬性圖
　　　　題王黄華墨竹
　　　　題李龍眠十六羅漢像
　　　題彦敬子昂蘭蕙梅菊畫卷
　　　題子昂擊磬圖
　　　題鄭有之蘇黄海棠詩卷
　　　書趙監酒墓記後
　　　書進脩堂往還尺牘
　　　書馮将軍翠峰詩後
　　　書史文靖為西山先生(薦黄參軍/家問後)
　　　書張仲實家譜後
　第四十八卷
　　題跋
　　　書張忠烈王傳後
　　　書史忠定王貸錢劵後
　　　書焦節傳後
　　　書湯西樓詩後
　　　書方夫人墓誌後
　　　書費夫人華嚴偈頌後
　　　書鄭潛昭李商隐詩選後
　　　書王成之墳臺記後
　　　書陸淳春秋纂例後
　　　書鄭東谷謚議後
　　　書朔齋都梁第一樓詩後
　　　書朔齋送弟牧翁十絶後
　　　書高使君􁀧圖後
　　　書監司畫像詩卷後
　　　書白敬甫大字卷後
　　　書胡評事印紙
　　　書吳景山樂府
　　　書黄彦章詩編後
　　　書劉将軍詩
　　　題金承安樂府
　　　書清江羅道士詩後
　　　題蕭安撫迪後記
　　　書謝道士歸洞庭詩卷後
　　　書張侍郎孫祖傳存靖齋銘後
　　　書鄭魯公全拙齋銘後
　　　書鄭魯公常充逹庵記後
　　　書高宻鄭節婦傳後
　　　跋瑱山呉氏經徳堂記後
　　　吳饒公制書跋
　　　跋象山先生經徳堂記後
　　　書南劔謝君程文後
　　　書順堂記後
　　　書廬陵蕭煥有救荒䇿後
　　　書余國輔詩後
　　　書程君貟詩後
　　　書杜東洲詩集後
　第四十九卷
　　題跋
　　　書番陽生詩
　　　跋集書金剛經
　　　書綵衣堂楊次公記後
　　　書虞伯生送周南翁序後
　　　書龍陽傅氏旌表記後
　　　書真定武仁夫静夀堂記後
　　　書凌生功課曆後
　　　題進士梁宜致慤亭記後
　　　書虞伯生從子豐登字說後
　　　題徐天民草書
　　　書栝蒼周衡之詩編
　　　書仇按察父訓子詩後
　　　跋王使君年像圖詩卷
　　　題樓生詩集
　　　書茅生家譜
　　　跋子昂贈李公茂詩
　　　跋宜春夏君與上饒陳先生(講經/書問)
　　　題何子方丹書後
　　　書江陵唐氏族譜後
　　　書永嘉王母香几銘
　　　跋劉真人帖
　　　題姚雪齋右丞草書
　　　書姚牧庵贈楊安撫樂府後
　　　書葉信公家問後
　　　書楊安撫訓子詩後
　　　題吳浩然詩卷
　　　書朱氏精舎圖詩卷
　　　書楊御史奏藁後
　　　題潘伯潤家譜
　　　書鮑仲華詩後
　　　書李弘道朝天録
　　　書紇石烈通甫詩後
　　　書郝伯常題黄鶴樓詞後
　　　書張少監族譜後
　　　跋吳子高詩
　第五十卷
　　題跋
　　　書正肅公懲忿窒慾扁
　　　跋正肅公手澤
　　　題從子瑛城門八詠
　　　跋外高祖史忠定王尺牘
　　　書凌徳庸瓶城齋記後
　　　跋汪龍溪外制草
　　　書劉貢父種竹倡和詩後
　　　跋蘇子美帖
　　　書蒲傳正左丞帖
　　　跋懐素揮翰帖
　　　跋栁公權書清静經
　　　跋顔真卿誥
　　　書舊作九華臺賦後
　　　書李巽伯萝歸賦後
　　　題東坡書歸去来辭
　　　跋呉丞相繳荆湖帥賻陳清敏帖
　　　書丗綸堂雅集詩卷
　　　題樂生詩卷
　　　書孫僉事訓子說
　　　書党承旨篆書杏壇二字後
　　　書吳子行篆書陰符經
　　　題劉明叟詩卷
　　　題閔思齊詩卷
　　　書吳明之文編後
　　　題雲岡圖詩卷
　　　書馬元帥救荒事實後
　　　書孫孝子事實
　　　書戒壇儀後
　　　書大般若經關後
　　　書文宗周祕藏圖詩卷
　　　題噩上人疊秀軒賦
　　　書禪林備用
　　　書噩上人慈照師行述後
　　　題轟上人詩卷
　　　題雪竇平禪師詩卷
　　　　題雪竇潛師語録後
　　　　書笑堂偈頌後
　　　　題俊老語録
　　　　跋觀禪師石菖蒲賦後
　　　　跋觀禪摩利支天贊
　　　　書薛嚴二道士雙清編

清容居士集目録下
清容居士集卷第一
　賦
　　　導游賦
陳郡袁桷家于甬之隅足不踰閾而四方
交游徃復之義亦能舉其槩聞吳興子昂
趙子清名雅言為作導游賦道予所蘊亦
以見夫思其人而不可見之意詞曰
嘗悲乎好游之士閱終歲而莫聞非秉志
而媚私亦飾行以矯群方其命車於王良
假驂於造父過屠繒之沛弔弦歌之魯許
身結志慷慨傴僂抗銅盤以矢辭握幽蘭
而結賦炫華堂之冰雪眇修途之霜露盖
將脩斷金之利雖䦧墻而莫我敢侮息肩
于門晞髪于廬不一歳月迨見夫蠅聲而
歌倚楹而吁雖千里之異殊何老壯之卒
逾也世有索居肥遯墼門塞竇尊委俚之
聞友汗青之朽是猶談智於尺寸測日於
戸牖猛虎嚵嚼幽猱悲啾獨行無儔謹操
其輈粲彼一士與時偕蔵具大塊之清淑
服忠厚以自昌余將徃而未得倚呉山以
相望振衣中庭萬籟寂玄頎形廣顙㫬兮
翩翩墜余以言曰懐辛之椒人或議其妖
充梁之木人或惡其獨夫既自以為直而
亦豈不以為曲阮生自持幾於目語削木
已漫假手于祖匪達人之曠羇終察察乎
㢘隅余囅然而笑喟然而思拂龜以占莫
測其疑抑搔首而欷􁓭故髣髴以致期遂
伸之以辭回城之璧佩以容兮環龍之劒
喜其鋒兮伊若人兮物不可同兮我欲從
兮樂有終兮江山兮複長方舟兮可航辭
未竟童子擁篲而前曰豈所謂千載之人
耶吾當從子而西矣
　　　雲林賦
若知雲乎昭昭然服光以廣微隆然廓然
又佀夫五色萬物而沉幾来弗以趾去弗
以馳其始也盤辟夾輔輪輪囷囷孰合其
處所其終也寸芒以興導轟轟啟鈴鈴汩
沮洳襄丘陵若慕而佇若泣而赴愀兮哀
不知所訴蜿蟬眇綿含英吐鮮逌傾盖而
忘返粲接席以爭先誠果樂乎莫與之宣
形成乎無形名生於有名囿于家林允為
儀刑奉蓍占之曰居髙而卑佩矩帶䂓升
于木無徃不復不泄不辱言歸其谷伊南
維湖將以為居齊三日祝而蒞諸薈兮中
峰式瞻其端為章為祥為輪為冠風以潤
之雨以需之挟隂而噓乘陽而舒朝飛夕
躋莫窮其栖有翼者鵠遵于其涯曰將有
行自東徂西綏而迎之維墉之崇施而流
之維泉之通以沐以容是謂雲林之宫
　　　玄雲石賦
泗流迴淵禹朝歩兮秉隂發竒靈鼇負兮
玉質墨章浮帝都兮㢘辨以清恊磬濩兮
堅剛洞虗積元感兮磅礴太素屹空嵌兮
靜居泊如日儀以湛兮虗一闡圖握九讚
兮八方宣明二儀竅兮抱形介貞合窈眇
兮絪絪縕縕道之奥兮肇稱玄雲吾將以
觀衆妙兮
　　　淳賦
粤若䆳古仁風熙熙擊壤灌陰以佚以嬉
巷無夭瘥物無癘疵祥麟應囿靈龜負池
樂以導和禮以黜衺奫奫其春渾渾其天
守冲若虗不夸不鐫佩矩帶規養於深淵
擬諸樸兮文理具宣擬諸象兮充然混完
見不以迹視不以形斟酌大和肧胎粹精
居之莫疑神維壹清若有若亡訖莫可名
二儀絪縕肇分化醇人行乎中孰全其真
注兹玄酒淡兮在尊御史氏尹敏學潛􁦵
服習典謨葆􁧦靈根齋居靜儀人莫可聞
攷諸庖犠其名曰淳
　　　玉龜杖賦
有璞於此純綸氤氳瑶光之精為靈為文
謹櫝以蔵不泄孔溫穹隆中乾夷靜合坤
淵淵其容深深其神爰有善木含章揚芬
飾端以儀徃来無垠鬱峩壽宫有粲者雲
維季翼翼聿懐彼濆跪而祝諸以奉番君
曰履道坦而元吉者歟任重而不希其力
者歟視下而無危嬉戲如児審時而行得
艮以防抑心自强厎夫康莊其形不孤其
智若圓化而神之曷知其遷以相以持是
謂期頤
　　　桐柏觀賦
孫興公天台賦運意髙簡忘象以求斯得
之凝和盧君居是山以桐柏觀圖授余曰
子為我縯繹其景不揆瓦石援筆為之賦
曰
厚坤載徳台山效靈蜿蜒扶輿天孫之精
僊書易之以桐柏敞神界為金庭轇轕三
光磅礴太空睇暘谷之倒景卒莫能擬諸
形容也睠彼華頂群山唘蹤倡九牧以執
玉巍冠仰其顒顒香林玉霄夾驂以從華
林不彫卧龍嵸巃玉泉御右法蓮殿戎東
峙翠微西蹲紫霄巧面勢以䂓輔玄扃沉
沉乎泬寥維妙有之􁦵館匪攀援之可求
除三彭之内蕩守中戒以默脩影息於鄧
林機忘於海鷗上池飲之以洞視金膏服
之而冥搜不然者良不能以乆留也粤昔
子晉韜精帝京弄參差於緱山摶扶揺以
遐臨瓊䑓儼其龜負雙闕屹乎龍蹲正右
弼以贊化千齡髣乎氤氳故兹山也四面
削成中心如掌真風合於冥廓梵炁通乎
肹蠁三井之泉千尺之潭臯羽警其瀼露
髯羊匿於陰嵐飛梁凝冰側足涉褰翠藤
流霜觸纓捫縁梭溪交流以織文忽螮蝀
之鉤連望飛瀑之懸絶日五色而成妍夫
樂與餌過客所止夸誕逐魂踐形者耻長
生之藥眇茫於神山執期之候詼譎於五
利却衰䟽頑簡易理得其亦有所益乎菌
蠢春秀篔簹冬萌五葉之松三脊之香丹
光騰於金鼎冰泉徹於銅罌服食之而不
墜身輕忽焉以復丁企列僊之遺踪葛翁
䇿名於太極斗晶熒於樞紐金光雜流於
瑶席納雷谷之砰磕窮幽淵之罔象丹鳯
昔焉以来儀凡羽厥今以避讓諒守貞以
制氣匪狡獪以增誑法不孤立道不虗行
繼之者白雲先生受素書於軒轅襲帝胄
於典午憺寡言而無營思坐忘以遐舉承
唐皇之明問敷清淨之舊章署漆書于寶
幢迎黄雲於玉堂􁧦後憲章希夷範圍靈
寳誦蘂珠之玄文過期頤以終考若是者
誠何異於蓬島或有言曰樓臺榮觀方士
侈崇夷考是山不綺而豐不幽而通廓兮
其有容閟兮其訖逢味興公之抉竒訊擇
木之寫真若増其嶔崟盡其窈深身不羽
而凌遡俄曾城以瑤林廼若丹霞伏光鐵
柯舒英集衆妙以凝睇髣三真之傳經擬
金剛於鐵磨警黑業於鴻鐘何錢李之二
王莫能悟其祿終猿抱子以望月虎伏威
而諷風靈璈清以集鸞哀弦急而驚鴻爰
自有而即無眇壹氣之鴻濛悼南國之蒸
歊髣天都之肅冽彼夏蟲與火鼠徒自煎
以内熱申之以辭曰
帝子下兮雲中質通明兮粹冲覽炎洲兮
垢紛節容與兮兹峰蓬瀛杳兮無極浪滔
天兮不可以屐境荒滅兮妄益曰此㽞兮
吾將以内息神為凥兮氣為輿朝紫霞兮
暮清都黜視聽兮道靡渝歴千劫兮復故
初雲凝素兮中壇鈴流露兮日暾三灾屏
兮嘉祉繁語夫世人兮歸休乎靜觀
　　　椿堂賦(年道士作/為宜春彭有)
昔嘗疑夫漆園之叟學幻而逃虗詢蟲魚
之疏考風土之書莫之敢圖余游　上亰
有客北窮夫金山西歷夫賀蘭南踰雕題
東超三韓囅然而言芒芒禹跡子所履者
誠然乎冬裘夏葛寒暑之運環也今也日
臨中街霜飛冰霾毳集於踵貂挟於懐戴
斗接淅承露凝桮子安視而靡猜駭聞忽
見知奚窮乎齊諧吾先枚夫九州者而言
之屢熟之稻南州是專十丈之蓮華峰所
傳栝化石以錫貢樟生庭而為州梅梁分
以鎮妖牂牁肇乎維舟杞犬吠而質變葠
人形以劑投華平雒常瑞於皇圖蓂莢屈
軼盛於堯世木沉産子以成國樹古眩精
而為魅松分秦王之封柏擅蜀相之祠若
是則復何疑焉在昔
大帝窮源崑崙見北溟之鵬視之若雪即
之如雲得其遺羽丈尋不能以論是齊物
者非寓言也耶維老彭之遺裔握六氣以
自馴肇兹齋居其名為椿二儀絪縕周流
無垠則以自儀道合至淳吸兮若鞴旋兮
若輪肅兮似秋熙兮如春行乎六合而不
躓則所謂八千者吾猶以為歳年之稊米
也客揖而去遂為之賦
　　　仁壽堂賦
合江老人杜　年八十有二其鄉人尊
之以仁壽囙名其堂子輝卿今為蜀省掾
来　亰師求賦賦曰
合江老人生於三卯歳之中秀眉疎明鮐
背隠隆家事敕斷遺聞㫪容口欲宣而彌
哽情屢發而莫逢㑹稽生揖而進曰生居
東南襲䡖飫甘耳不属於鉦鼓目不接於
戈錟合江之事相傳於游談願削牘書槧
俾鴻筆以有參老人改容正襟徃佀可尋
夢若初覺病猶在身方其誓師斗城滅親
割情盟重於白馬命輕於浮塵黄風颺沙
千戍屏營擁若波湧排若筭經危堞隳而
礮激闟㦸護而矢承躄者瞽者各有攸職
熏窒旁穴旦不遑夕壞館門毁甃石樹列
對峙填負旁阸卓飛泉於雲根起清流之
千尺目不能承睫氣不得納息黑祲障空
燐煙蔽江横厲排蕩抶擊㫪撞擬效順思
投降提奬之主怒莫敢當忽風歛而川止
活噞喁於鼎湯噫嘻吁此其瑣譾者耳華
陽之徃躅肇於文翁悉於太冲纖侈日滋
繇是鑠景福盪醇風鬼嘯髙居神泣巨峰
棧閣如砥萬騎突馳火連摩圍氛翳峨眉
築京觀以專􁜦甚槀街之陳尸順舟而下
者十不得一緣澗歷塹視京垓之豪釐﨑
嶇古渝前彭後余保衣冠之弱緒猶興文
以舒徐逮夫六合㑹同彈丸震驚彂渙號
以澡雪緝政俗以治平則夫兩州之土民
無遺鏃之害歌　帝徳以底寜㑹稽生
仰而愀俯而笑在易之象復存於碩果物
極者斯通盛過者斯禍維今老人熙熙其
天休休其心事至不忮智蔵惟深式是表
儀化而熖淫國有耄叟鄉有善人仁壽錫
名爰則其淳感古樂今兹其為擊壤之堯
民
　　　樂水圖賦
東坡先生脫逺游之履衣紫絲之衣與黄
冠師跪坐息機臨清泠之淵憇巨樾之陰
意消言忘其得在心飛泉琮琤寒源杳深
悲塵寰之隘險抱竒璞而莫陳將以善夫
濟世之極樂至理以自新維兹水之無倪
非智者莫能以鑒彼河伯之好夸終望洋
而浩嘆翳西海之沈羽竟其說以恠誕小
大不同其病則通駭於所聞者忽所見誠
哀乎舉世之盲聾余嘗披神禹之地圖考
先生之轍迹而誦之方其發軔于瞿塘千
里一瀉鑒燕安之酖媒悟孤孽之非禍雖
盛氣之飄忽已足窮物理之化迨其中年
倦趨分符東上慨河流之奔駛城不没者
三板先生胼胝以先激而返之有以遏其
性之狂悍伊文登之貝宫空百幻以自獻
實精誠之冥通異燃犀之獲譴至於群妖
肆憎百懾相乗先生怡然而行試正命於
巨浸儼安流之無驚耿耿明夜乘桴南歸
海若息波馮夷效竒混六鑿於一噫信天
地之不私匪深於水者其能若斯耶玩王
孫之游藝弄五采於素絲聴之而無聲即
之而若遺若然者欲以求先生之所樂無
異畫餅之充飢
　　　餘間齋賦
曷不觀夫農父之治田春耕夏耘晝作夜
緝望嵗常有思憫苗若不及候其陰晴謹
其涼熱食不滿嗛目不承睫穡事告成以
祀以享入此室處曰余將有養休其四肢
里閭熙熙甕牖迎陽兹其為一歳之隙得
以自怡者與古之志士範圍天地之初㝠
搜密籌心如淵珠㩀㑹以集要積神以合
虗冬爐夏葛謝而弗居逮其蓄極以通若
燭計龜卜物莫能沮燕居申申欲不踰矩
倚門而歌聲裂金石恢乎其有容順化而
有得盖其勤者若此則其終也迺以豫佚
惟昔賢之肥遯屹乎其頽波青林扶疎擢
兹瓊柯味道以觀澹乎不頗閱世推移飲
兹無何養其粹精不激不阿有客仰止摭
其嘉名以處以息慨然而言曰悲濁垢之
駢臻御吾輪兮焉窮愍逐日以道死異惜
陰之度功􁧦今金馬公車履舄接踵承色
以求為疲為冗退食以休濯其靈根蔵真
養恬疏清滌袢庸式庸佀著于門顔維四
民之有制實士農之居先惰于初者躓于
後弊于智者罹于艱歸休乎君援琴而歌
曰群動兮夜息貿貿兮吾徒曷猖恣不能
以自適書兮在􁌛斝兮在席復吾初兮以
無忒
　　　息齋賦
慨太素之日凋服仁義者亦幾乎外馳百
幻眩晃衆愛糾縻側身於積薪之上試命
於累邜之危髪盡化而齒將終竟不得要
領以自持端木之智工扵言結駟之徳色
索其中誠餒然也史遷之足老扵行悲憤
之書不能以全其生也東門之悔華亭之
悲是猶碎轂而大輻掘泉而止渇何其遲
也古之至人止扵其所不止休扵其所不
休兢兢惕惕不得而名之强名曰息夫息
形者神清息事者愚絶息心者心愈馳息
名者名愈徹荘周之息影為荒唐陶潜之
息交為慨慷是皆未得其當若然者其必
有自息之方夫知古而不知今謂之陸沉
世故之岐多人事之機深生乎下都兮又
安能超舉以絶塵維李侯之靜好藹鄒魯
之淳風不求異乎人黙息以厎于鴻濛振
纓而趨簿領如棼上下雜糅否臧混淪一
息而求之何異觧牛之芒刃眇目於毫分
也退居申申圖書領賓不喜不慍寂然含
􁦵吾有以知其息之外陳者矣夫天地之
理動靜濟焉偏一而用則為五行之沴人
身之氣如車軸窒而不流則為疾癘為末
廢若侯者其何以為息之體而余以為外
陳者豈侯之意歟他年成功而歸晞髪於
彭咸洗耳於箕頴味乾健之旨以極君子
之理吾不知侯之所謂息者其信然耶其
寓言耶
　　　凝雲石賦(孟作/為張希)
文登之宫積濤成雪天風蕩摩海氣幻滅
嶔崟蜿蜒堅若金鐵大者成巒小者成穴
蜂房群綴蟻曲百結爰有張子抉竒發􁦵
藉以文錦炷以古熏陋博山之侈靡髣爐
峰之氤氳湛然塵消號為凝雲有客哆而
笑曰南山朝隮奮搏無垠太素為母五嶽
為賓合虗成形積潤以神今子友一拳於
几席雲何自而凝哉張子倚梧而言曰窘
尋丈者不能以喻大語荒忽者適足以資
惟人惟至靈品物是賴明而通之呼吸萬
籟决為奔騰興為霮䨴其来無趾其去莫
閡唯古至人韞玉以匱蔵明于幽養神于
獨内澄外觀㗳若槁木靜以自儀無䘮無
辱念此石友其徳不凟燕居相忘庸以熏
沐則夫所謂凝雲者不待於外而自足也
客喜而悟遂為之賦
　　　紅梅賦
閑閑羽仙朝歸絳都冰淳雪峙湛焉澄居
候寒圭之㣲影察衆芳之榮枯草蔵荄而
永閟木脫葉以無徒彼隂陽之眇密曷能
返乎玄虗於是天迴景温機抉候促吉雲
豐融美虹纚属睠炎洲之嘉植淟乎其忍
此垢觸也儼蘂珠之揚靈貯初服於太素
沐九芒之粹精蟠翠氣以内護頳容耿以
自持兮抱冲密而莫吐衣赤霜之羽袍曵
文錦之靈佩棄明月之寒璫綴飛瓊以為
琲匪徇色以自誇表昭質之莫昧凜世坌
之如焚赩微慍以郤背惟深根固蔕之不
可恃兮将求化以養晦繄煒燁之滑稽懼
夫惡朱者之見毁鵠日浴以鷇離鶴舞丹
而希壽念形色之莫踐徒變幻以眩售萬
籟凝寂穆然長思絢此的皪申之以辭辭
曰貎充心明道之腴兮葆光罙貞慎徳樞
兮渥丹自持惟受初兮不爍不騰莫可渝
兮時至神完吾其敷兮吾其敷兮物莫與
俱兮
　　　九華䑓賦
混元之峰鬱為仙閭霏青駭紅嶔崟相扶
下垂清溪百流是趨昔有羽士恍兮承跗
縞衣玄裳其化莫追爰有堯年之叟植杖
戒鉏顧瞻童土式崇墳壚黜幽導竒以薙
以除層臺演觀積成為郛拾級以升家林
滿圖迺擢孤芳絜泉廣疏錫名九華葆兹
清腴有客蒞止披情徐吁曰登髙能賦大
夫之職也為我賦諸客曰皦皦廪秋天風
奏竽哀鴻赴空寒蟬抱梧脫者如掃縮者
如枯落妍歛英還形太虗存莫可禦去莫
可居相彼九華孰為有渝含章金衡承元
坤輿弗媚弗私苦心秉愉迴黄抱素包寒
紛敷飛霜溢露言沾其濡獨立養完孰云
彼汙世服恔靚飾脂效姝嗜脭豢醇溲甘
芼茰維爾茹口哆焉如荼耿持空榛曷知
我蕪叟曰好不可一鴟鴉蝍蛆鈎以為直
石以為琚變奪五采睢睢盱盱已或自售
適増詆誣寄懷於言觴至不餘九九默操
嗒然􁐣廬我生之辰天清景舒庸采以脩
庶其遂初山空無塵白雲在裾歸與歸與
吾以子為徒與
　　　墨竹賦
屹書林之邃清襲空翠以膏沐察群芳之
交妍糗紫芝而不肉化蒼煙於寸頴皦森
束其寒玉有客叩門指而言曰夭夭申申
吾不知其親悃悃欵欵吾不知其怨懼獨
立之絜矜徒三刖以自獻爰有童子擁篲
以前曰東南之美以植則繁大盡斵採小
為烹煎曷扶其清孰庥其生零西摧東山
崩谷鳴取億及秭莫知我名維我先生念
兹磅礴探玄窟之太和布靈根於眇邈取
方諸於承露和不死之至藥寄遺跡於須
臾避玄㝠之饕虐故其凌風出塵廓兮如
神承春飲鮮從兮如雲疾掃却顧猶歐冶
之鑄郢人之斤也且客獨不觀夫鑑之與
形媸妍脩纎各窮其精惟靜者能以燭至
動而所謂詼譎變幻廼足以覈萬物之情
望南山之崔嵬目九日而不瞬匪好夸以
昡竒良以觧夫謏聞者之愠語未具先生
振衣坐忘與客相顧卷縑以酬一笑而去
　　　素軒賦
太原白無咎徴名字于易復以素名軒實
維其祥乞賦陳郡袁桷賦曰
維太初之混茫兮眇昭質其孰分二儀迭
其交媾兮肇清濁而成文翕九垓其同風
兮佩鉤矩以播芬邈焉黄唐之仁聲兮極
黼黻以成憲忠與質其相環兮迄蒼姬而
莫變亘終古之同軌兮成後来者之過眩
徴載籍於竹簡兮淳風鬱然以未墜憫太
和之淪胥兮希絜已以自致三熏沐而揚
靈兮儼前聖之遺㫖悟宣尼之自筮兮繇
告之以不樂曰丹漆不文兮白玉不琢質
不可以受飾兮道不可以雜敦厚靜止兮
弗居其華惟無色而自色兮物莫能與之
加爰錫名以表厲兮雖顛越其靡它凜世
垢之淟涊兮蘄旁證以兾直聃演言以清
淨兮戒目盲於五色墨諄諄以兼愛兮悲
棼如其何益冕朱裏而外玄兮衮襲裘而
不裼淡玄酒之無和兮輅盡誠而越席顔
執仁以不違兮炯虗室之内煥商舉隅而
起予兮懼絜矜夫倩昐噫童子之微言兮
警曾氏之華睆捨沐浴以孤泣兮兆有知
夫孝子乗結駟以夸容兮終内熱而殞愧
車美澤而可鑑兮曷栖栖夫靡止彼馬師
之食藝兮亦能遺玄黄而洞理羌若人之
好脩兮妬芳澤之日恣將乗飛㢘以上征
兮揚古帝之正則悃愊欵欵而彌貞兮固
丹府之介特書盤盂以參倚兮慮夫龜之
不食揭嘉名于户冊兮振白首以莫忒申
以辭曰茫茫重玄物之先兮剛柔相摩文
以宣兮反初復真徳廼全兮履素莫渝吾
將以無愆兮
　　　冬􁨀賦
濟南潘仲徳家商河治其田廬塊土纍石
以處左經右子刻意厲行斟度古昔將力
避世不復近歳終順陰陽之理慎居于中
而名曰冬􁨀未幾聞于　朝為太史属太
史職清簡仲徳獨憂之復以昔日命名者
揭以自警余聞異之為之賦曰
噫嘻夫丗之善養名者豈惟冬與朝而興
夕而趨執轡在手承塵滿裾僕夫告痡寒
冰厲鬚剽飛英於窶數巧膏沐而睢盱懼
分忽之不前戒良哀以先驅矜清揚之婉
娩猶春温而于于何自而冬乎大盜之智
不以胠篋巧賈之利不以操割蓋將足不
超閾而踵接其席目不承色而議推其徳
美容峩峩雅言迤迤爰處爰居載笑載歌
閟無傳之靚邃又何為乎冬􁨀也哉潘子
曰不然冬為天終萬物盖蔵陽微如芒外
枯内傷甲者若縮伏者若亡裂者為阱凝
者為防歘吸以吹浩溔莫當口含飛霜睫
承流漿三光青熒五嶽仆僵故其蟄處也
隆然以龜深息而卑卑其徐行也蹩然㩀
危俛僂而施施疏房上宫連氛累靄嶔崟
阻深束緼以載鑿坏者遁煬竈者遜當此
之時食不飽菽藿衣不襲裘鞹悻悻然角
進而憑陵將弗折而自缺且夫蔵明養陽
必謹其獨大智若辱大容若谷紛載籍之
藴祕糅衆說之桎梏折精華以彌縫豐蔀
屋之光燭吾非以嵁岩為居鹿豕為娛友
幽􁒒而棄斯徒也念居蠖之未伸凜自縮
而不惴謹清寜以冲嗇御六氣之冦沴將
以游乎萬物之初順四時而成歲也
　　　榕軒賦
南粤之區温風戞摩積炎吹雲流金為波
少負老息盼兹庭柯爰有弱木攀縁嘉生
連理纚結附枝膏凝䕃旋萬牛廣容専城
千柱承宇百尋傲空群焉莫爭希賢同風
長與少殊如昂如顒溜微生於一髪寄豐
壤而敷茸詎擁腫以丐全眇頽波之容容
􁧦類滋夥其名曰榕東魯先生見而笑之
曰目無常形嫫母以為能耳無常聲折楊
以為清美醜相乗孰完其生眷兹連蜷棄
諸同辭薪者鄙之斵者訾之輪者絶之器
者揮之夫好惡不齊莫與之争吾何行焉
舉觴以噫噫極而歌歌曰木之詵詵匪委
佗兮木之萋萋匪婆娑兮巧為彼矢名為
彼戈徂徕維松新甫維柏柰何柰何客有
踵門而言曰議物産者必以良舎所用而
求無用将安所嚮先生曰多謀者神泣多
才者形傷維彼阻窮百虐備嘗蔚然以修
充然以光四海立賢勿云其方窮髮之北
殆将駭兮榕兮榕兮吾以為楷兮
　　　復庵賦(謙父作/為恒山李)
揚子之衝千流交趨蔽帆雲凝炙轂雷噓
塵奔瓦聮擁關蹋衢土衍隰勻深耒廣畬
百技眩衺千賈獻姝爰有倦游之叟卜龜
食吉構兹廜㢝不斵不甓茹玉芝而三咽
膏玄髪以若漆與客瞰空觴而言曰今夫
所謂歸老者其名鮮鮮其行暖暖脱機於
韓盧之吻息影于菟裘之巔造者絶屐奉
者謝饋嘗仰屋以嘆感極以悸悸極而悔
黯崦嵫之􁀈離揚滄浪而莫􁏲若是者吾
奚以為歸世有習静之士逃聲於無形避
害於有名山鬼獨嘯悲猿凌兢掩耳疾匿
脫焉如驚是焉知天地之性哉磅礴之理
不能以獨運慘者舒者疾者徐者足以窮
萬物之真維昔此邦犬牙東南前江右山
朝煙夕嵐憑髙而望則去者如箭淨者如
練杳者如線效者如獻日出而作連岡燒
空交蘆舞風土臺崔嵬野田豐茸昔之荒
煙蔓草恍不知其處所寄遺蹤於白鳥問
秋風於賓鴻夫觀萬不同恒維其機今吾
乞身於未老寄此土而食於斯也素書滿
牀旨酒在巵鄰熙社恬子順孫祗不脂不
韋不激不靡視昔歸全而索隠者相去幾
希靜者動之根息于外者其内若焚川流
徂東龍返為雲日沈于淵朝升為暾其本
元元其生芸芸簡兮廬乎靚無渝乎又何
懐乎土乎
　　　擬剡亭賦(季作/為吴成)
英英維祥織流成章雙峯嶔崟紫芝熒煌
峙立澄冰玄言飛霜爰有化鶴之叟迅翮
珎館舒風盤霄歸而歌曰兹山兮沃膏陽
霏兮夕濤吾還兮不崇朝將何為乎逍遥
昔之命駕者興極而意已盡卧游膏肓者
不千里而接軫去若隙駛留若柯寄情不
及親豈我軰之謂耶彼櫟輪囷爰衍爰溉
彼桂扶踈以嗣以賚養苖者濯其嘉牧羊
者去其害植楹兮鼇負布甍兮鱗雅我季
兮圉圉孫並曾兮陳廡蹇獨余兮不留目
凝睇兮屢顧芳菲菲兮在林誓將築兮奉
所欽卜龜兮于庭􁁸言兮揚靈彼簮兮奚
投返真兮思冥學道者天完逸老者齡延
順以養榮息以固形刻意枯槁者吾猶謂
之善盜而我之髣象豈果有所羡而自表
者耶道本於無名擬之而變成鉤深者泉
如珠在淵遇風為漪激流為川彼剡伊何
源逺不遷則而企之於亘斯年
　　　餘軒賦(安作/為程士)
世有好名之士佩玉長裾鳴騶導衢候者
接踵對者奉䛕日三接而色喜坂九折而
懐吁欠伸委蛇顧而子孫且言曰夷考昔
人吾何能擬㦲榱楹闘空旌旄樹霄部曲
中街膏壤近郊悵兮屏營慨兮鬱陶若是
者何囂囂也爰有靜士卑然素儒載凥為
輿游物之初粟不滿缶屢空泊如爰笑爰
處擬諸華腴昔東方生見戲于侏儒翫世
味道忘身之􁐣廬維程子客于江之南幾
四十年幻者如飄風逝者如回淵禍生於
公餗罪成於細旃撫心以思孰省其愆徃
游于其軒太古為春無懐為年探圖宓戲
受厯軒轅在易大畜剛止以育徳日新而
自足者也昔之至人道充以為冨聲出金
石柳生其肘席不蔽坐飯不充糗今子之
居酒時滿斚蔬時滿把視昔之窶者溢且
夥矣程子憮然曰吾誠夸矣
　　　隠居圖賦
陳子築居唐奥之山復繪隐居圖摭其某
水某丘之雅名署於其旁以寓朝夕不忘
之意每遇佳客輒指以示若挽而使之游
從於其間也間謂袁桷曰夫畫以髣境畫
之所不能及者吾雖知之而不能數與人
言之且境必有趣趣之精華非言不傳也
子其為我摭名以發其趣桷對不敢辤廼
為之賦曰
陳子倦游江湖整轅言旋顧瞻先廬徜徉
里門四壁寒寂頽然維藩詢闉闍之遺跡
儼中堂之猶存弔零落之舊叟撫徬徨之
驚魂扵是悲極而喜喜極復悟悟而言曰
人生一世惟静者智盛不可持翫不可恃
三家之市其行跂跂四逹之衢其言姝姝
一以巧為媒一以酖為居吾懼其獨立而
誰與趨拂龜以占兆扵唐山之隅若質而
華若翳而明缺者如玦環者如城相其隂
陽築室繩繩被以杉松瀦以芡菱棄塵世
之喧啾牖乾坤之清明爰命雅客展以輕
冰之楮化以五采之穎纎濃如春曲直若
領吐秀獻竒彂牘炯炯鄰輞川之清妍敵
草堂之幽靚故雖踰江越嶠適市造朝挹
此粲者神凝各消有不待北山之移八公
之招也客有言者曰擁裘而歌者意率類
於慨慷登髙而賦者事常失於荒唐吾敢
按夫子之圖而代言其詳東越之區山水
冠世發抉地靈前王後謝維君之居敞若
神界若廼石塘界其前雷峰守其要馬領
冠其㒹羊巖負其奥周以青鮮横以磊砢
近若迎笑逺若却坐嶔􁫺何山挟輈以殿
浮游閬峰振弁以見上有石屋梁欐參属
紛披寒苔聮絡恠木恍飛仙之遺跡鑿幽
竇以守獨前林杳靄丹光騰天伯陽一去
而不返玄鶴盤空而將還飲石室之寒露
問山人之何年然此特隠居之外美析而
舉之有不可勝言者矣晴原漲春千桃爛
雲飛英滿溪織流成文支寒藤之瘦骨度
略彴之微險觧瓢㪺泉一舉三咽藹桑麻
之故交爭聚首而繾綣前有恵林濃綠婀
娜投冠觧襟翛然清夏欣衆葉之敷陰訝
楞梅之吐火秋畦離離黄菊斕斑爰泛黍
酒駐兹頽顔懐千古之處士酹悠然之南
山歳窮境空長木號風寒岑晃曜巋然中
峰渟膏溢銀噴如飛龍匯為澄潭窮髪鑒
容烹以碧玉之鼎瀹以雲腴之茗神清意
寒語爽心冷盖將忘塵世之事而深以内
省也相彼雙門囿兹群山清風常来客去
不關圖書自娱鄰社莫干有堂寛閑扁兹
嘉名悼白雲之何徃悲先友之日零瓊樓
舞空清曉萬變黙坐以觀翕忽詭幻賓天
衢之出日駭青紅之紛眩鳥衝煙而辤枝
兎驚林而絶坂嶺濛濛而人度露溥溥而
葉顫念哀鴻之相求時遺我以好音緣小
墅之横岡花竹儼其成隂悵舉世之莫從
歌風雨之苦吟廼歌曰歲將晏兮莫留過
故居兮懐憂山坡陀兮四属吾拮据兮以
屋懼世徳之㒹隕兮習肥遯以藎糓駕余
驂兮屏營耕石田兮腹果􁩷出處之何心
兮幸余髪之未化為我語山中之人兮吾
将歸老于其下

清容居士集卷第一
清容居士集卷第二
　騷(辭附)
　　　愍誓(哀謝先生)
受穆清之元陽兮一精白以抗修閶闔睒
睒其初麗兮執正辭以告猷黯朱光而不
燭兮妖群立以縱恣飾詩禮以逞誣兮曰
余將焉所詣胷臆結約而莫達兮史告之
以寡言心屏營以靡置兮導􁉹斾而為之
先揭徳華之魁壘兮勵来者之不前一成
旅以興邦兮仡然莫余敢擬州纍纍以十
百兮夫何寛衣而廣袂燃積薪以逞安兮
群豢食而自戲竭精液復疾呼兮卒莫能
進其詞振飄風扵林籟兮葉脫故而懐新
衆喁喁以雜居兮謇獨立而號呻矢危忱
扵帝閽兮星委地以如琲何執愚之慎矜
兮守隘說於㒹沛持空薄之一髪兮振千
鈞扵層冰力弗勝而殆兮猶夸夫守道之
經企女紀之傾輪兮極迅翼以恣徃九疑
靈妃慘玉容兮鏗鼔瑟其音蕩重華倐焉
以㝠邈兮凛舊徳之日䘮乗桴游扵中流
兮海若息波以竚望棹夷猶而靡行兮羌
何爲乎此路砉然揚靈窮晦冥兮朱鬛乗
旗挟以震怒澎湃蕩簸激回渦兮爰深逝
以欷􁓭懐縮恧而失㩀兮寜忍歸夫故居
死無能終報兮生莫知其曷圖貴化人之
冲漠兮絜肥遯以自遜蒙垢紛爲汙濁兮
薄日月之吐吞墼門竇於荒滅兮屏精明
以黜聞超飛霞而上征兮遇武夷之神君
逝者翳于山丘兮夸誕逐其營魂覽三聖
之古簡兮宣尼實爲之彌縫謂道無古今
兮孰與之傳虗九九而内明兮剛柔錯焉
以敷宣翫朝歩之竒文兮握竒五以黜煩
建中極而滅端兮成品物之自然湛然一
以貫兮曷知其後先數京垓以成變兮迎
拒之而莫偏歛莫知其跡兮為道之全夫
形既不可以乆擅兮神與之為槖籥迫朝
逐而日騁兮引正命以自絶棘戔戔于車
道兮精離幹以蕭屑秋陰􁂋其凄骨兮熠
螢光之明滅手三秀而不忍茹兮腹殷殷
其雷裂奄兮愀兮忽以放逸兮何昭昭其
章徹　亂曰玄神凌兢兮命壽不得長闒
茸曼衍兮既樂且康衆皆馴怙兮靈胡然
而秉方擷雲英兮微光佩雜芳兮彌章駕
赤鯨兮騰驤絶六虗兮放八荒注北斗為
漿兮内熱不敢嘗林有桂蘭兮水有鰋魴
所思弗見兮奚故鄉挈眇風兮樂未央吁
嗟逆化兮寜怛傷
　　　廣招
深寜先生乗虬上征江海殄瘁湘纍遺痛
千載猶一日也栁車爰行瞻望永隔門人
袁桷竊取宋玉招魂述廣招以反其義其
詞曰
竊獨悲此翳濁兮身鞠恧而莫明服三后
之貞則兮秉忠純以内兢䋲古義以自抗
兮懔微躬之莫勝懼天命之不吾與兮晚
更號以深寜委靈魄於玄宅兮挟清神以
上征重華慘其無容兮瞩下矩之險隘侈
九夷之曠邈兮申前聖之遺戒一去而莫
返兮八靈孰能以震駴乃命小臣戴縰秉
旄注精髙㝠而下招曰茫茫封丘􁈹豕萃
只炳靈奔飛杳交㑹只嬋嫣清芬孰返斾
只縱横幽房雜厖恠只魂兮歸来其益以
駭只東門熒煌平蕪層隂只靈宫紫芝萎
以泯只流鈴揺空訴夸滛只玄蛇蒼鼠若
擾馴只魂兮歸来激越吟只題躞蹂躪白
蟫飛只滅方鑿迂傳致以肥只闘青綴白
眩纎竒只折楊黄華司體儀只魂兮歸来
彼相疑只沃隰修畛鞠薺茂只狂夫冶游
胡􁂋後只南山白石曷以永年只式擷其
嶶悵周原只歸来歸来其孰能庥魂只愁
雲旋宇隂籟振幕只素空霏塵清晝激雹
只虎蜼黄目屏陳設只精鑿後置􁗢蠡施
張只伊嗚仰天雜猖狂只甘脭恣睢禮不
可防只魂兮歸来悉無以當只魂兮乗桴
登瀛壖只海觀日浴爛紅殷只晳容長裾
襲古先只漆書竹簡遂研鑚只崑崙穹隆
疑有至人只妙顔紫蕤休徳日新只吐􁦵
納和與道為鄰只雕題祝髪禮讓興仁只
桂蠧咀吞味芳􁅪只幽蘅嘉芷佩孔文只
相羊湘纍肹若存只承挹清塵徘徊翩翻
只天光淳耀㑹弁森扈只肅容展威受多
祜只斬几破觚斯皇輔只龍圖昭回布髙
矩只𨳩陰蔽陽庶類蕃嘉只捫歷箕尾䢖
崇牙只翦理姦巫靜無譁只炤示下土循
羲媧只河公海神瑰以迅只貝宫鮫室袐
恠雜孕只瓊英琪柯錯繽紛只鞭龍誅蛟
霈澤湛潤只魂兮逺游戢凌紊只揚歌舒
嘯化幽憤只重曰嗟所思之不得見兮儼
冰雪之遺容繄遲遲而容與兮松柏日其
葱蘢悵幢帷之咫近兮長虬脫焉以追風
蛻塵居之險艱兮捨崇蘭之新封塤箎迭
其和奏兮聮雲車以陪乗粲琳琅之遺編
兮俾泯絶之足證匪離群以自絜兮誠不
忍夫騖騁超整駕以言從兮懼見譏乎後
聖揖虗漠而言旋兮耕書田以振厲諒神
明不吾欺兮庶終承乎嘉恵千秋兮靡長
白雲兮相望魂兮歸来其母我忘也
　　　七觀
翰林先生納榮息機謝白玉之堂将歸于
􁓔源之山房越公孫懐牘濡頴託物喻志
考圖審曲若鑑之納視言忘而意消類别
而理備有郢大夫癯然褐衣目不接乎黼
黻耳無聞於律吕囅而言曰登髙能賦淫
㬅荒忽智專者魂强形滯者物逐昔吴州
来觀詩東魯言有度徴有㩀厲階於枚生
濫觴於曺王先生楚産也雲夢汗澷巫峡
㠝岏胷蔵腹蟠公孫不足以教我先生殺
青南山積簡羽陵若網有綱若墨有繩舉
凡暢微我其聆諸
越公孫曰太素烟熅清濁奠儀雨風露雷
動植攸孳辨方審良民用不疵六氣以沴
日夭其世彼諄諄者皇曰汝命實長􁧦土
燥剛相其温凉我生命在天順以受年巖
居谷飲中道以隕執書以觀有涕汍瀾陋
彭鏗之􁃸理兮何恣縱而益顔言技可以
進道兮吾當繇是以返觀納膓補蔵􁂋忍
莫竟石立土踊孛彗迕􁃸吾猶以為天地
之病也脩身俟命道之大經先生之正也
大夫曰神之所行何體何方拘者為儒請
更端以告㒒夫
越公孫曰靈曜宣精五紀順明察幽考微
法天以行形氣芸芸吉凶卑髙觀象以分
韜兮靈根感不以言繇動彰靜百神受祜
虗者為音質者為數昔后稷氏之職黍稷
薿薿智者過謀胡盡其地力民日作慝相
攸食墨風雨斯蔽連雲岌嶪飛不得垂喙
履不敢仰視旁營萬家地記萌芽赭衣僨
蹶而淮水復絶鑄鼎伏姦能沈于淵吁嗟
而求桑林之羞要荒擾馴王㑹盈庭獻琛
效珍物不可枚陳雞豚以時父恬孫嬉何
助邊蔑思屈曲洲㠀家累千金資先生昔
居列僊之館㩀要集思謂象以理明妖由
人興守諄芒法清寜却走馬于郊謝重譯
之雉陋三脊之茅熙熙陶陶舒舒夭夭不
言而歳成無營而事貞夫子不云乎一致
而百慮其是之謂乎郢大夫曰汎觀博聞
於道彌損願滌耳以抉其蘊
越公孫曰粤昔尼父唯俎豆是斆撃刾坐
作囙民以教蒐苗獮狩車徒卒究􁧦今輿
圖八表同暦四貉交軌月竁風丘冰天桂
海馳心望雲請命欵塞千廬呈環八屯山
列羽林繙經飛騎皷笈然而樂成者難與
圖事守文者不足語智嘗聞之兵農同封
耕戰同功魚鱗鴈行敵莫我敢當府散籍
移萬姓流離强帥拉脅外寇憯肌卒不可
拄支後王鑒觀法日以繁厖者罷者恇者
羸者駢頭引吮食粟而嬉開門納兵百郡
是師何草廬髙吟﨑嶇雜耕何杜氏之子
傳癖孔深而緩帶以征射以容觀劒以氣
言批亢擣虗孰知其隅折衝厭難莫窮其
畔至若握玄圖視龜文縱横起止與易象
相表裏者驟語之吾懼大夫之竦眙也大
夫曰兵者不祥之器未效此知也
越公孫曰炳靈心君闢乾闔坤情聲相宣
立度出均昭昭鴻藻緗縹是存敢先論楚
材而言之漻漻乎形畏垢而將翥也霏霏
乎睫承露而欲訴也荒蹊斷葦燐滅沒而
疑聚也織文楊徽攬芳菲而雜組也少焉
商飇號鳴金石琮琤逐虎摶兕韝鵰鏇鷹
寄莽蒼於一瞬乗扶揺以孤征終緩轡以
就日愴倐淪乎西傾噫悲何為哉古有巖
居之士抱竒抉幽漱芳深林憩寂凍流憺
乎其若遺窈兮其若留鉤盤助之為回旋
虗牝答之為獻酬猿三疉而墮淚鶴九轉
而凝愁鉤玄採微迄無終窮瑶席敷張髙
歌慨慷語初麗而終放託餘韻於宫商然
此其戔戔者耳攟拾蒼雅刮磨誥盤微粲
貝編飛英露溥何譏乎肉食之鄙猶鄭穆
而魯桓也大夫不聞之乎鍾石絲竹各随
其聴隆汙有時其所遭者命摩盪堪輿吸
呼羲娥矢為帝詞叶為賡歌五嶽賛襄百
靈護呵不棘不茨如砥如磨彂潜漏泉掖
民陽春瑰逸為新簡絜為真列若戸居别
若渭分雍容者珩璜冲逺者英莖縷絶而
緒續醴甘而齊清昔之擅名偉著耿兮其
不能以十百程也浮聲切響直意肆志澎
湃訇溘淊滔莫止据理者夸飾言者哇嫫
母兮姑射鉛刀兮鏌鋣謇莫任兮奈何大
夫曰文章與政通玉署之職也文勝質則
史更言其大者
越公孫曰矻矻中壘校讎靡寜世本年紀
繫于麟經捨相府圖書泯其緯經炳麟金
匱汔罔敢配廼司馬氏决榛鋤翳麗者為
譏激者為刾升渉丗家表籍作紀言諸侯
無史史立周圯鄙儒畫墁削章刪凡爝火
並日卒澌盡莫傳昂昂荀袁辭約義完何
班范家至耿光綿緜相繼擬述百丗一律
素王簡編如日在天熒煌髙張孰敢附肩
鴻化以漓研探益疲穢者闒者襲者濫者
淟涊畏禍希企市價謟不表直俚不師雅
若聾皷鍾若盲策馬元經附訛唐暦受呵
後有紀略迄莫同科尹石猛志證古比事
百不一試歐陽氏出方名山所蔵復大同
而小異勢不兩立其魯史之謂􁧦今繫諜
川盈記註􁆽比故志存廢興之源典章酌
損益之致登瑶山而神駭游鄧林而目眯
般倕効吁随和彂涕操觚之士吾將見其
心赧而神悸也先生登祕丘覧群玉積石
倉標朱目墨兵筆削融液乎粹精囿赫胥
鄰大庭大夫冝從下風而乞靈也大夫曰
皇王惟熙帝覇孔巇我心增悲韓愈不為
史名以四馳何庸知焉
越公孫曰煌煌古帝别生聚方煥乎陶唐
五服正邦五典率常導之無違民用熙熙
授之以時聿来孜孜降于三王􁧦緒曰孳
集成于蒼姬黼黻憲章金石命令緝熙太
和宣昭群姓纎鉅之備粲乎其有秩也豐
殺之制屹乎其有截也三光重輝百辟拱
列歲時易移而浸淫蘖芽弱者綴旒强者
鋋戈智者探嚢勇者㧞河搏犀象屠蛟鼉
飛矢請命旁午係車焱乎浮雲迅乎奔塵
炙轂滑稽之士紛然而並陳棄仁㤙假鬼
神混君臣各馳騁而懐新數千百年人亡
而說具勞乎離婁不足以一視也薾乎王
良不足以一御也其最大可病者恬泊守
真可以養身不可以治民絶性棄命黔首
螙病孟軻氏有作吾見其髠鉗而舌咋也
言未既郢大夫曰天蔵山中瑾瑜匿瑕問
以辨之􁧦徳日華儒者詬病卒不能以勝
何道最髙子盍陳之毋激毋勦
越公孫曰古昔顓童受業閭塾書數首通
訓故是屬聲歌象舞目接身服相親有恒
日用不瀆後帝不相襲縁祀興文八音寥
寥五禮紜紜鏗鏘莫明而聚訟若焚鄭說
乖誤後圖踵循象制益湮周官别出議者
欲一繁紊綜錯操網而入林適越而轅北
也類禮孔勤五厄莫存後有倣補去取未
就􁑅乗虬驂雲字以文合聲以音比旁行
敷落侏離狄鞮文軌同風不能以一致孔
壁莫推二經蕃廡聱牙為今簡儷為古謂
道統是傳曷敢有語詩基文王而周召先
興首章異同衆說沸騰風雅變言美者為
訾直者為詆魯頌紀異秦誓告終何後學
瞢瞢迄莫之通麟麟魯經議口法吏謂齊
晉無褒而日月具刾紛若蠭蝟眇若糠粃
不虗其心不明􁧦視遺珠抱疑探箧積毁
然此特人文之經緯政治之用體也三聖
述作包河緫洛二儀生扵心萬化制乎神
迎之而莫親拒之而彌存疑者遯者愕者
困者湛兮消兮委兮昭兮沉思遺物形離
超兮激廻飈兮闃而寥兮縱雲翺兮憺兮
儒先從我招兮郢大夫曰始吾見公孫疲
􁚇若不足突梯若避辱靡精槁神何齗齗
然也今知子矣永譽處矣吾與翰林先生
徜徉此土小年大年猶以為朝暮也
(歳/先子命繕治書錄觀史志畧錄部/桷不佞遺諜守儒號東南故家志學之)
(目矻矻三十年合傳短長廼成一家承/第時見舛雜稍長得博考先賢蔵書緫)
(賦之遂作七觀極道源委延祐三年歳/旨程公作蔵書山房于麻源三谷命桷)
(丑㑹稽袁桷誌/在丙辰七月癸)
　　　嶽麓圖辭(二章)
嶽司南兮齊紫㝠懋陽徳兮炳靈二老兮
素綦握鴻濛兮矢詞百泉兮一谷釃為川
兮為瀆玉霏霏兮日光湛淵默兮含章至
言兮在圖同八方兮遂初重華逝兮不返
晝猿啼兮􁈇當坂
望䑓兮蘼蕪蹇一士兮拮据百楹兮承宇
㪺山瓢兮以為醑松風泠兮琅琅儼振佩
兮髙岡朱羲出兮揚靈積隂伏兮大明百
泉飲兮在齒懔交流兮不可以止嗣徳兮
孔艱清徴激兮回瀾
　　　悠然閣辭
鄱之西兮峰圍圍虎豹屹兮雄姿綬蜿蜒
兮紫属旌駊騀兮虹垂之人兮槃阿畏羲
娥兮髙駝築榮觀兮通明手參差兮以娱
棟隆兮示背榮翼兮聳喙鑑匯雪兮鄱之
區捄有七兮日㪺採鞠兮黄裳緝茰兮紫
囊芳㝠㝠兮夕暉憺獨睇兮擬所思雲飛
英兮山之阜為予留兮不遐以處秉貞兮
神專觴彌劇兮益完山中之樂不可以乆
遲予返兮悠然
　　　楊堅州治孟津金堤成作金堤辭
波湯湯齧我堤民昏墊晝負擕地不寜緣
木棲楊侯之来承帝則順事隂氣神以懌
赤蛇蜿蜒吸桂漿百谷受令故瀆常彼隰
柔桑猗澤維秔侯言神綏曷敢功民言侯
績天心通百妖伏精金石宣明三旬有役
金堤是復
　　　石田山房辭
大梁馬伯庸寓居光州作石田山房為作
辭曰
淮歛波兮練繒峰植秀兮翠旌翦黄榛兮
布耕石戔戔兮稜稜思夫人兮造攻雲電
合兮追鋒遺鏃兮齧足壤逸休兮果腹神
符一兮告祺藹惠則兮貽思靈之来兮歳
祠不鄙夷兮以嬉疏房兮笋席溫風至兮
靚密儼竹素兮横陳曰靜脩兮手澤丗芬
兮日起百稔兮無斁石田兮有秋累胼胝
兮吾奚以愁謹樹藝以自朂兮植先徳兮
無媮雝本兮頴豐導泉兮澮通夫豈不知
有善歲兮吾曷敢燕遨以幸逢望八公兮
巖巖王孫悄兮莫還積荒幻以自迷兮捨
息土而弗芟衆芳婉其披離兮秋霜慘不
能以實謝紫芝之療飢兮治精鑿以煉質
亂曰苗詵詵兮善吾耘兮日出作兮永𥙿
樂兮學猶殖兮吾將以為則兮
　　　雪江圖辭
雲玄積兮素摩挽羲車兮馮河蘆戢戢兮
倒戈岡伏匿兮鸛鵝昭朗兮夕徹群動寂
兮影滅超逍遥兮一舸食榖精兮腹羸地
險兮曷憑馬飲波兮夜騰委素練兮宇清
舉皓首兮吾奚以屏營
　　　垂綸亭辭(為宋誠父作)
漢滔滔兮日傾東滄浪兮泠泠蹇一士兮
沈㝠垂芒鍼兮不屑以􁉞明玕兮貝宫朱
蔚兮青葱魚戢鱗以為衛兮龍騰章以屏
氣謝姢嬛之嘗巧兮口垂沫以縱恣吾寜
養之以歳年兮寳祕鬱而不宣豈直鉤以
違衆兮守釣道之自然時至而迅舉兮匪
荒幻之詭誘保貞志以遂初兮考銘言于
耆叟世俗眇其莫同兮永訖依夫前聖之
所究
　　　巨峰辭(為吴成季作)
千嶂兮嶔崟特峰挺兮絶垠泉交流兮織
文粲霄臺兮鱗鱗檜節兮松纛接路兮以
遨儼至人兮清寥休徳新兮日昭神曾舉
兮重玄大帝儼兮授簡以宣曰渾沌其無
迹兮孰為之傳氣積兮九乾五緯從兮右
旋逆知来兮順以徃握靈機兮測天狀葆
正命兮滅企妄受帝語兮還神亰山之下
兮雲亭亭澹獨樂兮復丁則㤗始兮道甫
成
　　　雲中辭
氣芒忽兮孰窮其升淵迴旋兮挟以騰圓
為輪兮直者繩握歛散兮莫名山之椒兮
日暾彼獨黯兮上屯從豐隆兮駿奔需不
進兮惛惛下土兮垢氛靈夷猶兮曷存炯
余視兮屏息桂酒㪺兮瑶席法玄化兮以
康食神功脗兮奚以跡衆甫集兮粹精憺
將逝兮廓清
　　　春雨辭
玄隂固兮内凝渰薈蔚兮𬈑沐興注兮建
瓴疾兮灑兵下土兮沃焦謇徜徉兮紫霄
来弗以趾兮去莫可招澹幽士兮空山息
視聴兮玉顔帝青廓兮籟沉虗牝汩兮潺
湲謂彼有聲兮耳益以聵疑不釋兮詢于
大塊
　　　義婦辭(東平孫珪妻盧氏)
彼棖煌煌兮過者式之黯予心之初兮孰
㦯測之紡兮于房伊雛孔傷饋兮于堂我
姑永望余不聊生兮矢神告之歲月遷流
兮卒迺復之鸞鏘兮飛鵠松柏茂兮朝露
沐石可泐兮志莫虧儼舜英兮介壽祺
　　　哀蘭操
　　盱江吴允文咸淳末與家君同佐江
　　東幕府允文慷慨喜論功業倚青溪
　　檻張髯頓足籌邊事歴歴在口傲視
　　府公每一至賓次席甫坐即去督府
　　舟抵龍灣金陵郡文武郊迎謁入皆
　　謝不納獨允文立江亭掩袂大慟必
　　求見始退未幾以王宫教授名方是
　　時江淮幕府僚佐言性命道徳者悉
　　詭號為知兵得入朝言事而允文疇
　　昔素論兵尤竒偉可聴故得驟遷為
　　起居郎復直舎人院流離南方寓䖍
　　州時文丞相緫兵兵浸弱允文復以
　　平時論兵丞相獨傾下之兵日迫丞
　　相酒酣與允文論生死允文未及答
　　丞相呼軍校斬之噫允文要為竒男
　　子其未答也抑將有所為也桷九歲
　　時嘗拜允文於家君坐上想其風采
　　凜凜猶有生氣今覩所作墨蘭不自
　　知其悲之無從也作哀蘭操以矢之
　　暇日當弄絃繹聲以配易水之悲壯
幽蘭兮秋風炯命兮不逢剡剡兮素蕤零
露裛兮莫持望崇岡兮不得返悵江南兮
愈逺叢棘兮戔戔欲駕兮無轅孑中野兮
屏營芳隕失兮玉零謂我為非兮吾何辭
已兮已兮其將何之幽蘭兮勿悲生失㩀
兮死有期思夫君兮意極從逆化兮何隳
　　　蘭竹操(為子昂作)
柔者不卑剛者不凌貿貿雪霜心兮以寜
且清噫招過學恭吾曷敢以從
彼髙者砠彼俯者磧各全以生不媚奚慝
尋不可以枉寸能有所長亦獨何心兹奚
以傷
戔戔兮叢棘髙者下兮曲者直揚靈兮靡
幍介石兮誰瀆功成者去兮孰尸其榮辱
為佩兮弗忍以刈為杖兮弗忍以戕杖弗
以扶危佩弗以服香其咎曷當履維徳基
其無缺以自隳噫
　　　黄可玉哀辭
孔子叙逸民所尚不同愛其近道吁是有
感於世也耶又曰不得中行必也狂狷乎
狷者有所不取矣剛絜養正矯矯然離垢
立竒語益不合行日以𥚹若是者誠不取
矣苟為之不能知知之而自警者得一人
焉曰南康黄先生可玉可玉名石翁世儒
家居廬山下少多疾父母强使為道士讀
聖人書能知其心謂道與言不可以有行
也必蔵智頽放以自養約結制行非介以
為異也其著書極於憂患者困之通也嘗
曰曼容姱節支離不能也平丗易足吾何
為乎是空巖隠穴廓然契領至則曰游聲
養名非士之實跂而望之去聖逾逺故其
所為詩文靜而不馳溢于哀忿則可玉自
號之曰狷叟者其果知矣可玉所居室多
唐宋雜蹟間疾作閉户反復在手疾止危
坐若思客至馳辨榮辱可玉閉目不復答
而人始咎之嘗與余言吾鄉善醫曰劉開
能已竒疾里人病噎嘔藥不愈劉徃視之
云廬山某日雲氣開君憑軒眺引之當愈
後卒如其言余少固多疾今疾益劇不知
用劉治法可已否相視大笑余來　京師
報書言茅山陶公黄庭出可急購購成當
同議中黄畢法未幾竟以疾死嗚呼可玉
言幾六十死矣曷哀也已學老子道志於
壽余不志爾謂其世無佀而哀者亦介之
的也伯玉砥礪志節歳乆益湮讀其自為
銘知可哀也已故為作哀辭辭曰
朱光絜精受昭質兮熅熅靈根曷幽鬱兮
鉤深索竒儼古聖兮徳充以尊履制行兮
䘏彼拱璧奠皇圖兮劌以為隅衆引誣兮
呴俞突梯道之非兮挟輈以行慎樞機兮
層冰在蹊踐其絜兮幽蘭允芳誠不敢裂
兮清玄返真氣始升兮謝彼菀濁超變騰
兮空山闃虗蕙蒸殽兮渰焉白雲從我招
兮
　　　林彦栗哀辭
道家言黜聰明去徤羡形神始完是果為
得道耶古者上夀百二十歳竊不死之說
者則曰脩之益真其道彌親壽而無徳與
名君子耻之故脩短有命遺壽焉猶可言
也名徳不至其澌盡腐滅又安所取㢤古
之人若是者衆矣永嘉林寛字彦栗形癯
而器溫其於學也汲汲然逐日以補有不
足焉則力探簡冊以自證其為文必達於
理而始精於詞謂詞者載理之具也理不
足焉詞雖精無益也深思以求之旁取傳
記之說勦絶傅㑹㩀宗統原以㑹于一復
懼其未盡是也則祕重自念將周游四方
闕疑廣聞目擊而心領焉噫若可謂勤也
矣道散扵九流百家彌綸者至矣其弊有
不勝言者汎濫俚雜尸坐瞠目漸入扵無
聞之傳余嘗察彦栗知其心有深憂者焉
余始見扵姑蘇氣和以謙再見于　亰師
愀然以思取士之道非一嚴畛域析毫髮
有司者之過遺逸不舉則凡吾徒在官者
誠有罪矣彦栗志不在是推彦栗之志在
問學為之而不克就若是者是真有命矣
悲夫延祐六年三月卒于　亰師年　十
有　其弟宇友謹哭曰吾必奉䘮歸姑蘇
姑蘇吾先人所蔵遂為之辭以申其哀焉
辭曰
氣清明兮受元陽徳弸中兮闇以章挈太
古兮儼九皇播絜精兮瓊圃芳力未具兮
志則專一葦渺兮濟巨川慨不進兮道逺
邅白晝速兮隂風旋數實紀兮吾何愆路
孔脩兮神獨還靈旐翻兮木葉丹儼夫人
兮在空山玉蓉冠兮紫佩蘭
　　　玄教大宗師返真朝元歌九章以
　　　前導
雲飄飄丹臺何岧嶤中有授經之老顔不
彫三光盪摩四時代謝神来歸靈承帝罔
敢替　謁珠庭
寥陽空洞六聖儼思九垓熙春羣黎受禧
昔騰章閶闔通金書儼在水旱功
　　　　　　　　　　　　朝重華
五嶽奠形飛車揚鈴翔鸞騰晃金精下視
垢濁何沈冥昔者之来運有遭今者之徃
清且邀　神虞娭
匪衢以乗匪車以征盖葺兮摩旌洞簫激
兮泠泠磅礴一氣兮冥冥精思道樞兮跪
頫聆　玄雲駝
玉几差差文織成龍章鳳翥相緯經大言
鴻濛小言毫銖道在瓦礫匪别區念昔人
世我非娱　唘圖籥
煌煌文成􁧦㣧嗣昌靈之紹合永貞陟降
四紀心兢兢視彼成虧凛春冰髙朗脫屣
辤世榮　靈胄光
簡兮無言默兮若存生以不生為根死以
不死為門絶學丕傳黜其知聞五千之言
世永傳　握重玄
熙洽休明紫蕤朱英侍　帝左右夀考寜
唘祐玄緒何繩繩嗣昭代歲無害佩鏘鳴
兮衣綷縩　昌期運
髙維松層岧岧歛玉顔養金膏鍊形以昇
朝帝青周流萬變鎮神亰　佳城髙
清容居士集卷第二
清容居士集卷第三
　古詩(四言)
　　　再從姪瑛㓜孤學道龍虎山自傷
　　　不能鞠携述祖徳以勉之
煌煌玄胄家越徙鄞隠道閟躬三世養真
是生祥符觀光績文占籍浚儀佐邑孔勤
粤有光祿亦奉于越聿魁開封老守于括
少保恂恂卑退靜閲太保靈承逃難乗筏
大耋韜明閭里胥洽篤生衛公喬柯茂豐
敦讓貽則攝獄自公絶蔓秉仁千人著功
冥報氤氳維垣錫崇於赫少傳受學族祖
(世正獻亦師之/諱覺有書觧行於)習繹典謨正獻同宇正
獻首科少傳踵舉(傳次舉于鄉衞公夜夢/正獻淳熙辛丑登第少)
(黜淳熙丁未中丙科三歳學于正獻公/神告曰汝子宜遲上南省甲辰闔郡被)復
師以研繄我族父昭穆㑹稽非宗疇譜同
源迢迢宴堂是叙(聨族子講說後諸生/少傳挽正獻詩曰宴堂)
相臣嫉忠同黨同錮(太學士罷入偽學少/韓侂胄擅權正獻以)
(師旦亦廢/傳以論蘇)正學勃興象山武夷相繼登朝
奉常羽儀維我少傳抱其魁竒曰經武有
本日用不疲絶幣罷書感勵孜孜廼登東
觀廼佐宰司歲為閹茂正肅冠廷(戌正肅/嘉㝎甲)
(為秘丞兼樞宻院檢詳越公登第已二十/進士苐一正獻秘監兼祭酒當是時越公)
(年/八)正獻休休少傳繩繩載史纂謨致事以
行少傳作程均贏紀經翼翼京邑十載敉
寜憬彼介狄迴戈指淮鐵駟豗喧為厲之
階公在宥密展誠弼諧悉卒宵征拉其妖
霾緫戎輔京秉纛受齊(宻院浙西制置使/李全叛以同知樞)
姦沈于淵公歸在里徵彼夀俊縣車告止
(公皆不至三公年皆近八十矣/于時徴公及東陽葛公參政宣)三啓公府
永楚賜履復荒于齊終越以祀冡子廬陵
克謹其承曰惟瑞安儉不近名生我俊兄
志學蜚英上試銓曺計偕荐膺余年尚孩
企焉戰兢女紀既蒙訖籙更符匪曰愚智
阨窮同塗火焚髙閎戚戚告瘏不敏其芸
莫植其居泯奄長夜䀌然永徂念子之稚
孔薿孔朗不寜以餬俾游泬荒我雖異途
與汝同情無為夸淫無溺燕朋壹爾氣神
履氷奉盈我宗匪微徳芬匪沬来者之榮
逝者之戒沾沾懐新不䆒其敗鍳彼太素
曷其有壞述我祖徳送爾言邁匪窮咏歌
申以用誡
　　　張孝子
　　汴張元綱之父為南陽屯丞母卒焉
　　葬於府之南灘元綱痛不得復于里
　　銜悲茹辛縮板負土崇為堂形尺以
　　二十周廣之度十有二尋屹然而嵬
　　望然而䑓甃以陶甓堅靚慎密構亭
　　于中以庥其神屏傭伇躬畚築謂鞠
　　育之義由己而始盡於是朞年廼成
　　河南田君秀摭事徴實謂桷俾有述
　　詩曰
粤若古先巢穴奠居奫奫其仁詵詵其愚
返真玄丘精糜魄枯如蛻斯登如鷇斯哺
後王後民百幻具師顧瞻本初寜不爾思
虆梩蓬顆惕焉表微歲月既遷孰封以機
窮慆恣華輟泣而夸力殫扵民禮廢于家
千夫丁丁逞巧莫譁風淫雨饕卒為泥沙
嗟嗟小子内省是嗣維張孝子無貨財是
恃無奔走是㑭宰如嵮如惟手拮据夕號
其隂朝升其墟我心匪墜我力匪痡焦肺
愒肝翳翳慈顔曰天有命兹土是䖍宛彼
飛烏亦集于原隠而卒之有阜孔堅魂庥
于所不畏不侮汴水湯湯其流匪沮孤征
云邁入此室䖏申以顯之以詔爾永慕
　　　徐母表閭
　　大名徐夫人以節名于夫宗晚居錢
　　塘有　詔表閭江南於是其子大夫
　　公執憲東浙食豐享榮侈且至矣廣
　　彤管之懿傳青簡之信舂容整嚴執
　　筆林立四明袁桷廣為頌詩以備遒
　　人之採詩曰
婦道貴柔厥義彌剛柔以内施剛以外防
燁燁秀芝空林自持永辭春榮三秀何虧
維魏徐母玉雪其躬端操靜閑凛焉髙風
念昔惸惸黄鵠孔悲婉彼孤雛不能奮飛
春條其桒秋勤其穡聿懐深憂世徳靡忒
漢􁁪張芝歛却駙馬黄髪稜稜髙秀里社
蜀女周度斷髪表心矢言堅石厲躬鍛金
沛有桓女少名其宗援刀割耳之死莫從
繄此三粲代表其閭垂𥙿莫聞靖言長吁
桓桓大夫退食自公擊鮮具甘是宴是崇
勗哉大夫教忠于朝養和服寛慈令孔昭
四海晏清士節莫著歸為閫範陰教是助
雙闕峩峩天澤所表維夫人節維大夫孝
我庸孔勤亦莫我敢效歌此擇辭永言申
之過者必容四方其訓之
　　　致樂堂(為鄱陽周南翁作)
有嚴周門寢宇孔齊温其碩容西南有閨
爰琢甓楹爾養爾承慎而絜清以燠以明
維大夫母柔恭俾壽嗟余季来教言孔懋
木之彬彬視其同根有渰者雲孰隮而升
伯也于房仲氏中唐先子之淑翕焉以灮
我堂如跂我懷靡止載車以行不竦不倚
周亰斯弁旨甘有衍匪旨甘則怡樂且靡
違彼堂在阿樹松峩峩黄髪番番童舞婆
娑于以樂康於焉作歌
　　　臺氏舞衣堂
彼崇者堂白雲中央蒼蒼維松舒泉湯湯
有羜孔碩有醪孔芳差池東西率祖以行
令徳允修不震不侮孫曰吾祖祖曰吾父
服其斑斕式歌且舞飲以大瓢爰撃其缶
維咏維猶垂手以招有髧者髦彼雛夭夭
永祈黄耇福祿宣昭左右承翼見其二毛
􁧦居安矣亦既完矣樂時永清俾廡俾蕃
肄其㓜儀雝雝桓桓宜爾雜服終焉考槃
　古詩(五言)
　　　舟中雜詠十首
好花避車塵飛入黄河洗河流政茫茫一
去不得底納汙有至道胡為愛清泚念兹
物理深玄籥從此唘
飛鴈翔南雲避􁂗端有得舊年春風歸雪
花大如席隂陽眇難窺造物司其職慎勿
事炎涼来徃任行役
道逢射生船有鶴馴且臞青絲閉其目病
翼寒蕭踈臯禽九天来此豈真吾徒獨憐
羽毛佀盤桓為長吁
家奴拾枯草走兔来相親生来不識兔却
立驚其神行人笑彼拙歸来始嚬呻乃知
特幸脫未信吾奴仁
白葦生寒沙殘花摇敝帚燕都百萬家借
爾作薪槱物微生最下功用廼堪取大勝
桃李花矜矜闘妍醜
清夜視北斗正色摇我前迺知中州殊譊
譊浪談天召公化南國美教来自燕乾坤
儻一致地氣何由偏
紙鳶帖晴空飛輪走盤線東風恣昂蔵得
意随手轉攀雲政相喜墮地忽復怨児童
豈知此得失終戀戀
惡馬少駕車駑馬多駕船駕船勿戚戚駕
車何翩翩渠命有通塞誰能别嗤妍君看
鹽車下淚隕如奔泉
春菘種北土三年變􁝞菁一為居養移自
覺顔無情南山植松苗深根定生苓千年
化瑿魄豈比春菘榮
鸕鷀漾晴空意態極楚楚翻風蒼雪廻轉
日爛銀舞盤旋傲飛鴻清逺敵凡羽須臾
下魚陂愧我覺疾去
　　　車行二十八韻
乗車古云貴此意昔空羡河流露枯沙桑
本接晴甸大車蓬蓬前小車轔轔殿髙緣
縮先登却立駭所見隆如龜戴殻縛如𧖟
裹繭效駕何昂昂帖耳復戀戀髙岡互回
伏逺樹時隠見禪趺恣掀簸尸寝作瞑眩
初疑肝膽傾漸覺手足顫兩耳傳鳴雷雙
眸瞥飛電縈迴蟻旋磨局促蟲負版氣奔
驚七還心嘔復三咽地軸從此翻日輪肯
同轉軒輷怒交撞戚速急欲戰馬悲望雲
嘶牛走見月喘惡箠恣調伏詈語極鄙賤
中宵不知勞亭午輒告倦揩摩髀消肉舎
弃足成趼薾慙朝飱薄重勝春酲湎土霧
散游絲沙塵起飛麪咫尺方欲離頃刻已
莫辨素衣緇漸化玄髪白新變人言道途
苦我意舟檝便雍容漸追昔麗縟時想緬
輭輪貴尊賢下足表置傳曵柴清時羞髙
蓋群牧選況兹軌轍同及此寰宇徧詩成
記勞勷旅次時慰唁
　　　餞王叅議以風帆目力短江空嵗
　　　年晚為韻
澄觀學求道八景雲青紅上畏羲娥流鞭
霆跨追風相知不在貎相見誰為容持此
金石心坐閱寒暑中
昂昂萬斛舟浩蕩揚雲縿好風助其端瞬
息千里颿層波激飛雪正色令愈嚴拗堂
覆桮水止足拘庸凡
昔年九方臯相馬不以目想其遺玄黄神
氣洞馬腹東方有一士被髪羮不肉居然
使之来不復困邊幅
浮榮一羽䡖至道萬鈞力達人固靈根清
靜執寜極凄涼江海念别至勿戚戚空餘
好賢心一矢貫千的
魯聖勤經綸坐席常不暖事来非其意稅
冕或恨晚每懐千嵗憂百嵗常苦短扣牛
有真理短褐歌石爛
機心起風雨平陸能成江苟非養其恬事
至誰能降此心皦明月爽氣通八䆫長空
掃林莽寒飇助舂撞
鉶羮有至味易牙敢加豐醯鹽强調適衆
口終難同澹泊本真性清淳豈纖容一朝
饗帝所祥雲藹晴空
文章工世姝此道非真詣有如東家施捧
心學夭麗公文雲雷尊落筆即千歳棐几
生晴漪三沐古錦藉
平居挽士意寳鏡懸秋天清影閱今古寒
灮萃蚩妍凄涼塵土姿朗鑒勞評銓相親
耿無語相期欲忘年
雛鳳棲桐枝清音起冲逺英英異群羽秀
色日以婉詩書有真託我輩同一莞深根
在永閟衝霄未云晚
　　　次韻虞伯生夜坐
炎晶爍草露木末望西顥靜躁誰為尸翕
忽紛寸抱志士法天運炳燭不在老群經
固其郛積神以為寳陋彼多言生希名太
玄草山林詎心違歳月付幽討擾擾徒為
名努力在此道
地氣環中州槖籥均宇内中宵炎溽頻露
坐猶憒憒逺窮太古雪欲徃終有徕馳神
極寥廓我筆不可載栖形竹素園萬化䓁
歴塊相期江湖深慎勿寒暑礙秋風起天
末紉蘭結幽佩
　　　次韻伯生
弱冠事墳典里曲譏涼涼螢爝不勝火矧
敢扶朝光驅車出門交一粲逢清揚罍尊
實玄酒至饗不在觴慎勿飲世人徒令攪
空膓紛綸五經學逺祖遺仲翔知賢恨已
晚相見復慨慷
至道縣日月無言炳陽秋辟世端有方低
昂少淹㽞汲古理脩綆寒泉漾清流永懐
魯兩生議禮終秉周我言失造次燥吻譚
郊丘此悔行已止歸田賦冝休空餘六籍
意歳晚期冥搜
　　　再次韻伯生兼簡仲章二首
重柳積清潤曉日疑蒼􁧈萬化同一氣斯
須變朱光夙志尚幽隠清夢時悠揚愧非
酒中聖客至同覆觴委心理縑簡念至迴
中膓時節忽已迅秋雲鴈南翔相期慎素
業載歌慨以慷
俗士同酷暑可人似清秋邂逅得二子傾
心為渠留相望塵隕霧相親汗交流積雨
暗京國苔痕生道周神交徑心醉何必登
糟丘著書君已㝎彈冠我當休唯餘舊詩
律支頤費雕搜
　　　徳生詩律清逺少與之比嗟歎不
　　　足復次韻二首
皎皎明月裾美製異厖涼薄游起嘉譽妙
選歸明光濡毫百王度麗思方抽揚澡身
佩璜琚慎徳銘豆觴蕭艾不並䖏三嗅懐
剛膓永愧斥鷃姿側身厠鵬翔終然願胥
附竭誠以慨慷
玄鶴警清露逺思凌髙秋長松有佳蔭嚘
然為之留譬彼明月光那能染黄流洋洋
日以徃天風廻不周畏此颯爽涼行當返
浮丘同憂有竒士詩来賦歸休遺經倘可
理墜緒期旁搜
　　　鞭馬圖(為狄誠父作)
生駒萬里意所向知無前圉人忌其徳未
試先加鞭要令俛首馴使我常相憐伯樂
死已乆此道不復傳駕車困泥塗伏櫪老
歳年所用非所養誰能别蚩妍畫師逐時
好謂爾誠當然披圖重嘆嗟我意何由宣
　　　張希孟嘉慶圖(年過九十/其祖伯祖皆)
舜泉清且甘歷山秀而朗淳風邈泠泠舊
俗遺穰穰怡愉二老歡敦厖百歳長銀光
浮勝頬素髪垂過項階庭尊孝謹閭里化
㢘讓春風連理枝晴日九節杖犢車共東
西漁舫同下上蠶麻課餘閑豚韭随薄養
薇山悲首陽菊潭陋胡廣愧彼非禮羅居
然嬰世網孫枝孕天葩祖風躡遺響含飴
記疇昔興門慰期奬冥鴻天機韜喬松白
雲徃𬗟焉清風佳庶作髙山仰
　　　游長春宫分韻得萊字
珠宫敞殊界積構中天臺神清歷倒景青
紅隠蓬萊羣山助其雄衮衮從西来八荒
昔禹甸爲此增崔嵬舊邑環蟻垤清泉覆
流盃雲低落日淨莾蒼同飛埃緬懐古僊
伯采芝雪毰毸長春豈酒國殺氣爲之廻
天風起髙寒玉珮聲徘徊空餘水中輪歴
錄環春雷之人去已乆松聲有餘哀
　　　次韻徐志友雜詠十首(五世孫/師川樞密)
喬木空雪霜孤枿存十一遺聞備家乗零
落寜有述文勝理固然相道返初質志士
心未降黽勉終惜日
刻志非不工畏脩廼真怠勞生悟其機靜
默希逺害棄觚强浮湛念至時永慨佳人
在空谷不復夸絶代
嘉賓秩初筵至饗不在酒傷哉囚飲徒醉
目恣可不獨弦不成音短袂莫回肘恃此
百尺臺誰復憂蟻朽
至道存遺音我琴不堪撫愛此素心人更
僕請遽數文章有正律短計工百沮寡言
徒自髙憂熏汗如雨
盈盈道間花秀色爭餘春舉俗競愛之孤
芳愧陳人譬彼鏡中月照影終有塵八荒
已同雲客行復踆踆
玩易悲三陳微服志已迫胡為守其恬正
色養神宅廼知無邪詩經緯貫三百載籍
天所扶終古脫五厄
古来操　功時至能安絃近復㒹倒之撃
石求飛煙峩冠儼尸坐委虵養脩年癈此
汗簡勞謂可一唯傳
談經各户牖正道誰當承朝􁑚不知朔夏
蟲復疑冰髙堂屹崇構相彼甋與瓴師門
有遺訓此語非吾能
豫章古詩法萬折江海偉層波激竒觀妙
用安可幾妥語非不能萎薾乃氣累東湖
有真傳廊廟振朱屣
天風眇東南碧雲澹凝戀嗜芰同苦心相
得不在見黄塵各道里玉雪起清逺它年
有飛鴻為我繋書箭
　　　再次韻答仲章仲寳十首
東南有竒觀萬户粲如一覽古幽思深擬
筆追七述芳澤同聚塵清淨葆昭質所憂
不可言凝睇悲落日
良苗没深蕪穡人志其怠無端揚飛塵螟
􁇞賈深害力耕未逢年歲晚空永慨深悲
采芝士却穀全季代
春雲倚春山摇蕩如春酒相親在顔色念
子心獨不薄飯時充膓短袖不掩肘髙樓
政清歌盈盈自芳朽
驅車學逺游古劔終夜撫長安𬒮成雲我
去何足數相知有竒士不畏道里沮寒風
振枯林落葉起清雨
西山鬱佳氣萬古留青春夐露巖壑姿􁦾
彼車上人之人有行役莫浣車中塵空餘
白玉泉随車走踆踆
長松養華滋陋彼霜霰迫虬枝結層隂下
庇十畆宅擾擾區中人生歲寜滿百慎勿
以智夸相逢復相厄
新月無㝎姿低昂起初弦南飛有孤鴈驚
沙度踈煙一為居養移来往忘歲年感物
非不多音書為誰傳
束髪交老蒼道大誰能承澄心養真源寒
泉護清冰傷哉注巧勞欲作千金瓴豈無
須臾好陶人愧非能
淵明仕浮湛投劾志始偉愛此松菊佳餘
年悵無幾八表雲鶴還不作身後累陶然
且就飲軒冕真弊屣
我家古城南喬木起清戀空江納雲影清
夢時一見相逢故人深各念居止逺他年
東南来贈君以竹箭
　　　三次韻酬周儀之虞伯生十首
英英雲中君含思歌大一迴鸞舞天葩流
粲杳莫述報之不成章玉雪耿素質臨風
發長謡庸以永今日
昔學空巖居之人怒其怠哀猿雜山狖驚
嘯欲我害天隠神所蔵别之空悵慨桃源
閟深竇亦復知晉代
道逢學仙人御氣不飲酒我笑初無言彼
已嗔我不哀哉守其愚繋石猶在肘冥化
随悲風淪淪骨成朽
逺客思故園孤松為誰撫露白天宇清鴻
歸暮雲數誓將畢幽討勿為此游沮念子
知我深神交泣天雨
楚歌惜白日燕歌蕩青春哀樂自逐時流
幻區中人我生功名念素領無纎塵飛鳶
竟跕跕啄雀徒踆踆
羲娥挟雙輈冉冉老見迫丹臺漱靈霞瓊
蕊生尺宅控摶無須臾詭幻已千百慎此
陰陽機逃虗脫真厄
竒樹生南薰清坐彈五弦淳風邈永古白
雲赴蒼煙世故日以媮俛仰随歳年折腰
倘為酒猶足青簡傳
破瓴居井眉勺水不得承寒橰轉餘瀝天
風助為冰舊質儼有在誰言真破瓴愧彼
埏埴功成壊非汝能
龔生夭夭年苦節亦良偉輪囷閱書傳此
事寜有幾口腹非過謀形骸迺真累所以
商山翁終復著漢屣
少年恣青春歡至無復戀一為關河行常
恐不得見新鴈雲中来飛飛落南逺歸心
耿無寐寒更促浮箭
　　　題汴梁推官周子明三獄詩卷
三章結漢網清淨歌元元後世益以密姦
慆日云繁治法如理絲衆棼政多端一絲
不得直萬緒何由完虗心納衆口至理蔵
片言永念死者哀更推生者寃汴州古循
吏三獄成平反天道詎幽逺于公有髙門
　　　題弋陽巖山精舎圖
紅塵落青山飛瀑遽洗之孕此巖中居寒
膏漾淪漪白雲偉衣冠脩松古鬚眉書聲
出虗牝杳杳空中箎桃源有神界天光固
幽機一為漁父游妙筆工研窺至今武陵
郡山水傳清暉
　　　次韻仲章蔡村阻風
足弱辤北騎身輕落南航懐别意滉瀁問
俗心悠揚豚韭供嵗歉蠶麥扶時康幽事
不滿眼薄念時廻膓天風進蕭蕭海日懸
凉凉喧豗土囊裂悵羡雲帆翔衆樹失髙
下老鶴追微茫而我獨偪仄與子同阻長
靜退實守道躁趍迺捐常愛此金石貞詎
為道里忙相從果無悔後㑹誰當忘
　　　次韻陳畬齋七首(䖏看爲韻/明月明年何)
秋月如靜士炳然河漢明白雲護其清迸
作飛空瓊此月不受彩却行印中庭白雲
忽不見我思徒英英
靈魄表空輪随陽産金玦須臾白璧成盈
盈懼㒹越隂陽環無端變化終未歇獨恨
今時人相忘舊時月
人言月有桂天風墮微馨開軒睇扶疎西
與銀河傾桂本空中塵那能助虧盈朗鑒
自終古匪待今夕明
舊年客清秋望月如望年長身兀孤影哀
鴻起清圓落葉墮我後北斗戴我前勞生
果有役念至心懸懸
海觀濯銀雪金精融太和照我身上衣光
耀何其多感此萬里意逝將飲亡何亡何
豈真樂臨風託長歌
暝樹迴朝光驚烏不知處群動俱念安客
行有程度熠燿驚宵征熒熒化餘腐豈不
畏跋履眠食在謹護
殘醒强清坐朔風生樹端客袂何皎皎客
扇何團團念此㑹合意永與明月看他年
返舊壑願比青松完
　　　蔣商卿叙其先人客金陵與　先
　　　子事契末章復以見属次韻
堂堂金陵州草草石臺路羽書急星馳鋒
車却金錯飛雲古戍基積雪寒沙歩我舟
欲輕行我馬何跼顧乃翁入門初此夕傾
蓋故寒暄謝浮語信宿陳薄具兹年心尚
孩維時歲云暮艱虞脫九死邂逅欣再遇
貞姿固青松雅曲廢朱鷺二老古先民百
嵗等童孺微疴隔音容鉅痛割心腑孤根
擢遺肄淳鷇悲弱羽緬懐青氈舊力守韋
編素伊優笑侏儒呫囁陋章句珥貂匪七
葉插架同四庫談空齊諧虗守樸燕說固
芳林極薈蔚溟海窮混濩廼知山中雲政
異巖下趣心聲要成律易象那可註群賢
凛無幾餘子兢自數愛君思如泉愛君美
如瓠願為汪汪深勿作翕翕附巨構千礎
承珍裘百狐聚混世同餔糟勞生已嘗醋
整冠儼初服拂衣謝紛務溝斷寜繪犧户
樞詎為螙情深盡傾倒醉劇多謬誤忘機
絶矜絜落筆化塵腐水深嘉魚潛雲重樛
木怒翩翩林間鶴栖栖井中鮒飄零記疇
昔慷慨合和喣辱贈難與酬臨風復成賦
　　　集廉園
芳菲㢘家園換我塵中春古樹不受采白
雲為之賓中列萬寳枝夭娜瑶池神背立
飲清露耿耿猩紅新幽蜂集佳吹烱鷺摇
精銀層䑓團松盖其下疑有人奕罷忽仙
去飛花點枰茵髙藤水蒼佩再摘誰為紉
濯纓及吾足照暎須眉真暝色起孤鳥寒
光蕩青蘋信美非故居整馬来城闉
　　　次韻仲章杜門
今日慵出門尸坐觀我生忽有故園思寫
之不成聲舎北兩朱櫻翠羽垂流纓舎南
青桐樹亭亭如盖傾念此永契濶為爾增
拂嬰歸雲跂西山臨風意縱横
　　　暮歸
馬鳴千栁昏犬吠一星出晴坌暗歸道客
子塵滿骨入門視踈燈隠若眼中物展書
弗能誦浩氣彌硉兀古来惜隂士志有不
黔突愧我非䓁倫顧影竦毛髮寒風肅群
動勁氣激清樾飢烏念其安驚噪落林月
迺知造化理壤壤殊未歇
　　　贈黄教授歸閩中
壷山束銀筆秀色倚車蓋其人清且明十
室九冠帶林鄭陳方劉祥雲布卿靄緬惟
乾淳初朝野實交泰執耳為之盟多士森
弁㑹澄懐味蘭芷正色炳蓍蔡彌綸古編
簡粲錯列文貝百川已東流末派擁溝澮
飛霜隕喬木變脫䓁蟬蛻艱難老文學世
徳芬未沬布袍黑嶙峋慘澹萬里外希音
繹風雅一鼓瘖萬籟宛彼孤飛鴻鳴聲何
噦噦飢来念其安飲啄欣有賴􁧈風振脩
衢肅肅返征斾懐賢不成章因之結長嘅
　　　送許世茂歸武昌二首(大魁先公/其祖慶元)
(同朝/嘗與)
岷江下奔流日夜東南趍艱虞六十載蜀
客無完居纎脩挂晴練五老為之廬招彼
素心人蒼翠垂流珠峨峨銀䑓公懐寳耿
未攄青桐擢孫枝下此佳鳳雛絢爛五采
翼披霞表亨衢清音冥鴻逺逸興蒼鷹俱
食竹戀苦志餐風養真腴誓將八極周覽
徳為貞符嵗月諒有盡雲端復躊躇躊躇
固吾事荏苒悲征途
蒼莾鸚鵡洲日落楓葉赤昂昂處士恨蔓
草化為碧之士䡖且儇之人何急窄至今
千載下投筆弄鋒鏑銀城太古雪轉首一
消釋雍容詩書郎浩氣裂金石裵回登臨
意寒波静如席相逢各萬里末契論宿昔
咿嚘語未盡征鴈起暝色凄涼衣冠聚山
海窮畢弋翳翳桑榆光人物眇可識停驂
望前坡去馬記初驛
　　　題金華洞圖二首
巍巍靈居秀遥岑擁赬霞聞昔受道時三
洞為其家金精裂飛魄躡武凌青華遺彼
一寸松樛柯養真芽瞬息服光景神丹起
槎牙下有千歳脂百靈靜無譁此豈甚祕
之服食世所夸真凡路永隔䡖生竟如麻
　　　其二
五嶽扶神州(華能避洚水之患/葛稚川地記言金)洚水胡為
魚兹山鎮無極不竦復不渝静閱浩刧理
兩曜跳玄珠矯首二皇君寳冠白雲輿方
瞳駐真盼濁垢紛何如霏煙聳空翠滴露
凝流蘇神鈞合虗牝松聲自笙竽窈兮忽
不見諒此寜非居
　　　送張上卿燎黄上塚
素質超昆侖瓊胎孕崆峒指木為我母問
玄為我翁承暉企春榮百嵗如捕風朝暾
何朗耀莫景何葱蘢返真紫虗臺合歡朱
陵宫迴鸞從舞鳳景命来圓穹妙感非世
窺揚靈憺無蹤湛兮合冥㑹道一為之宗
沉沉白雲闕雙鶴鳴青松念此不得見惙
焉遲相從
　　　壽何平章二首
方壷屹祥觀髧彼綠髪仙執簡朝帝居髙
演清浄言雲為八表雨水作四瀆泉炳文
一以施握之不盈拳頫首陳至詞囊括希
其全成虧匪至理願言葆真玄
琅琅黄石書功成廼言去豈不思濟時默
焉念其素山中赤松柯云是童所樹長養
媚以深屈曲美無度神光滿澗谷希夷澹
無慮願持一觴言眉夀在謹護
　　　次韻雜詩五首
有客一馬歸屋角群星明念此惜日苦義
輪何西傾粲粲風中花弱豔夸芳榮而我
獨枯槁欲學身後名
少年觀滄海天濤碧因依下有珊瑚株紅
光射雲輝玩之不忍舎歘吸雙龍飛逺為
塵中游坐覺顔色違哀哉西山士飢食周
原薇
昔狂愛竒士接席多大言中道邂逅之捐
生誓俱存傾家謝其意酒至絶不論此士
今已矣長年常閉門
幽居集竒觀積雪明寢扉湛湛新陽舒寒
光騁熹微咿嚘南歸鴈長鳴示其機出處
諒有素觴来為之揮
朝游東門曲壊道荆棘存纍纍者誰冡舉
觴酹其魂死無落魄名生有呫喋言所以
荷篠翁臨流漱潺湲遺簪隠世徳忍垢躬
灌園豈忘䡖肥念苟得誠少㤙采采松上
花飢来助吾餐
　　　壽程内翰二首
蕩蕩長夀居丹梯峻蒼旻中有龜鶴所老
仙為之馴維時夏初至園林綠蓁蓁萬神
峩冠環參差揚七均行雲鎮清樾靈波激
層津振衣游帝青下土何其塵運與千歳
期正色光景新無為理清浄世儒汩其真
君子法簡易坐致羲黄淳
車蓋交道周嘉醑盎在房有客東南来髙
歌奉清觴一歌白日還再歌青春揚師曠
世固有八音盪翺翔迴鳳下竒雲猗桐非
故岡覽之不食實三嗅遺孤芳皎皎金石
姿令徳豫且康窮河覩崑山出日賓扶桑
介此黄髪期因之結成章
　　　别仲章
飄飄貢公綦逺乃至關河關河冰為天積
雪流銀沙前有林間烏後有馬上笳烏啼
思我親笳鳴思我家川流去不息群山赴
嵯峨余行已東南朝曛散微霞念兹日不
見持觴釂餘嗟
　　　别吴養浩十首(作盆盎淺為韻/以願為江海深勿)
弧矢懸髙門卓犖四海願登車逶且遲永
念道里逺雞鳴當宵行執轡上長坂西北
何其髙飛雲列竒觀
游神竹素園古聖儼若思至道䔍靜極執
簡欲受之上有竒耦文摩盪光離離持以
禦魑魅魑魅不敢為
維東匯為湖浩溔通三江懷哉紫芝叟月
明漱飛淙小言諒以清大言淳且厖去去
日未逺奔流鼓㫪撞
昔聞方壷居誓欲徃滄海操舟迅前邁雲
雨白皚皚層瀾眇空洞肉翅不可待朝陽
漱靈霞一食毛髪改
古有無媒女閉門泣春深手擲雲錦梭流
光耀晴隂千葩翠交結宛轉不可尋浮雲
為之佇幽凰為之吟
昌歜懐古辛在徳不在物屈曲寒澗底詎
以險自屈有客同嗜之至享寜勿勿芳年
匪淹留薄采消永欝
雲和髙岡桐龍腹裂冰雹攫之淳且深謖
謖震寥廓彈者不復語徃者誰可作玄雲
浮隂来𨳩户失雙鶴
緱山仙人居上有玉女盆觧髪三沐之清
冰盪寒紋神膏釋翠縷跪坐晞朝暾蟬蛻
有變化蟪蛄安足論
客来南榮下欣言酌醍盎觴舉壷已空盤
辟復三讓享之不成章何以為客貺客言
君當休商聲助予悵
草茂木萋萋水勁石翦翦相思關梁深相
對顔色淺停雲眇為愁殽蒸可崇饌食之
寜永飢臨分復三咽
　　　度淮寄養浩
竹清寒房靜殘月在西壁悄悄燈景微尸
坐棄枕席井華飲蟾蜍玄雲成五色明知
非世謀精詣在六籍我行長淮浪凍樹挟
春碧夢子白紵寛雙眸烱空激書来婁在
手此意何的的數靣不成歡逺别迺復惻
歸鴈臨風翔先之寄深臆
　　　懐伯生
春雨消路塵春風散林纈蕩蕩長安門客
子千萬轍城隂有一士淡食羮不啜采彼
松上露煮石化晴雪沈冥護真性觴至那
復說向来舌本談今作耳根熱維南有樛
枝巖溜滋百結在徳良自防居屯詎為折
念此長夜深寒光吐殘月
　　　酬蕭靜安提舉二首
溜泉散餘塵稍稍軒檻清孤凰起天末縹
緲參差鳴佳音寂萬籟異采含蜚英衆葉
豈不光終然哆春榮翩翩者何雛和之欲
成聲廼知雲間意非復區中情
有客何方来贈以雙南金維時夏初溽寒
光激玄隂至靜閱真賞獨晤諧希音伊江
渺風濤伊林復﨑嶔出處各未得冥思結
長吟於粲不能報泠泠手中琴
　　　題劉充之載月圖
磊落太古月摇蕩湘君波寒晶爍膏露倒
㬌流銀渦湛湛洲渚浄天風泛飛槎晃蕩
神界中四客歗且歌慿虗歷空洞金粟摇
靈柯流光閟星斗恠影窺蛟鼉服食詎在
酒三咽顔為酡俯仰㑹合初逝者已山阿
昂昂菊間叟秉芳獨婆姿微茫信可傳披
圖重吟哦
　　　壽賈叅議二首
粲粲雪中松八表廻鸞翔下有采蓍叟澄
觀振髙岡握蓍玩鴻濛竹簡儼在旁湛焉
貫纍珠炳變猶龍章笑指青松言貞固以
自防絪縕迺玄化清雲表竒光
嘉平維吉辰初陽起天心彩鳳龡參差落
落空洞音徘徊碧雲宇賓從羅清林神鼎
朝已調芳醴時當斟損益在我手唘齒歌
瓊吟煌煌秉令徳盼彼西山岑
　　　次韻揭教授官閩中
欝欝太古樹藂生散珠玗明時炳陽徳寥
落歘嵗寒天風西北来凍海飜層瀾芳朽
各有性盛衰詎無端貿貿冰上屨黯黯塵
中冠宿志不得醻奮飛戢其翰伊南蹇一
士羇鴻河之干手持大雅篇八音佐王官
墻陰卧朝日薄飯不滿槃邂逅喜我同金
石生肺肝出處非故意低徊耿相看閩山
渺雲濤東望通三韓居夷聖有在取琴為
君彈
　　　寄題撫州先天觀
浩浩太古石雕鏤矜嵳峩瓊林化飛騫寳
構窮鬱羅矯首視三光丹青相盪摩上鄰
列僊館西移瑶池柯玉蛟亦受令鞭撻迴
盤渦巍巍雙華表飛鳥不敢過玄鶴時一
来潛鱗淨無波心跡會虗湛神光隠鳴鼉
𬗟彼巢居子凝睇佩女蘿天風入紫亰百
靈莫誰何朗言渾沌後龍馬方負河視之
杳不見嘉名表山阿冥思有至理熟視時
摩挲
　　　送牟景陽教授天台
峨峨陵陽翁麟筆凝秋霜採芝空巖曲白
雲以為粮微言酌太古妙思歌瓊章餘人
渉其藩自謂真班揚此道端未泯我心何
由降
五良秀髙門用處各有在伯如幽蘭深仲
若春雲藹叔也端可人芳林起新蕾垂天
得扶摇一决度江海相逢慰傾倒胷次澆
磊磈
天台古儒林秀士英且明君行振遺緒家
學揚清聲文詞尚理性此弊無由更衆咻
方爾群獨拍何當鳴為問舒與胡寒庭草
青青(澗也/閬風梅)
功名不願多我輩端可免南州已寥落屈
指閱諸彦汰如糠在前得若車度坂愛君
不可㽞蓴鱸慰佳願黄塵我何事寒燈起
清歎
　　　雲隠齋
油油山之椒翕忽變平陸下上何其勞一
息返神谷凝光養澄觀清潤積新沐知白
吾未能寒聲起林木
　　　劉朔齋侍郎孫希孟能琴欲訪子
　　　昂觀松雪琴以詩寄之
雨雪戒脩塗苒苒嵗云暮維舟望鄉國煙
樹渺無度永懷松雪翁買田成隠趣齋中
六尺琴清徹仙掌露虗聲合空洞天籟生
㲈濩勿為離鸞吟眉夀以保魯(亡之戚/時有悼)
　　　送胡安常河南省員外郎
陽春恵澤廣蝡動回昭蘇皎皎尚書郎佐
理勤居諸澄懐罄輸納疾首宣訏謨黄流
交道周髣髴桑柘墟驅馬憇枯礫詢彼壟
上夫歌䑓久寂歷商聲助清歈昔有屠羊
子慷慨成須臾感激車上禮朔風為之吁
侠氣散鋒鏑侈習翳榛蕪舉觴酹其蹤興
廢今何如三河水門記白粲来東吴願言
表里道坐使民驩虞
　　　次韻張秋泉墨蘭
虗窓秋思集晨興憺無餘墨池漾清泉天
葩散紛敷愛此巖中君贈以碧玉腴微雲
觧蒼佩縹緲疑空無逺謝丹白昏詎畏霜
霰濡守黑志有在談玄道非殊愧彼夷與
齊絜腹不受汚湘纍慨永古世人陋其迂
臨風嗅餘清是豈真緇徒迺知萬化寂妙
巧窺分銖幽蜂綴疎蘂點點游晴虗閉門
謹視之黄塵政紛如

清容居士集卷第三
清容居士集卷第四
　古詩(五言)
　　　夕佳亭
赤雲下平田層巒紫光凝踈鐘息萬籟晴
湖浄奩冰倦翮戢已棲遊雲澹相承吹簫
者誰子空林起孤燈感彼金谷人怪石樛
寒藤壯意耻未没水涌風憑陵亭亭玉浮
圖百幻随廢興振衣視天末黯澹銀河升
朝曛詎異境氣寂念始澄
　　　贈養源編修囬嚴陵省墓
岧岧白雲阡翳翳青松居美䕃同靈根地
易世愈疎清秋子胥濤縈紆達桐廬欲濟
非無航契濶實跂予昔聞祖父言結綬來
京都束書逺鄉國井邑匪異殊俯仰成雲
仍宰木今何如事逺遺諜存審象窺眉鬚
寒暑有代謝念昔同一初躬耕樂真隠漫
仕修素儒敦叙古所宗和侃寧有渝
　　　贈昌上人二首
蕭蕭湖上波摇蕩羣峰秋客有萬古意支
笻赴龍湫龍湫龎眉叟宴坐足未收飲以
一片冰熟視了不酬長松挂枯瓢風静林
颼飀境足念愈忘道充身益優永謝巖下
人深省聊自修
岧嶤蒼玉軒虚聲振寒林我昔行其庭見
影復見心秀嶂出古色浮雲為之隂豈不
念世短所樂非所歆潜珎閟幽匵羣弄誇
姝音靖言事當爾江湖眇﨑崟送子歸山
阿松風起寒琴
　　　宿竹院次珙横川韻二首
修竹手所種參差過屋山微風為之來心
境兩相閑清泉在澗㡳白雲在松間鐘聲
集趺坐樓深流月殘重遊啓深省解轡思
掩闗
昔遊玉几峰老禪肩如山機深削陳迹天
馬初服閑念欲從之遊小築茅三間俛仰
二十載黄塵鬢毛殘亭亭石塔影哀猿守
松闗
　　　送宋夀卿侍御迎養建康
葆真林閭下為善心自娱農圃得休息時
讀古人書施食不望報折劵不顧餘時至
禄自臻門有駟馬車念昔髫齓子遶床衣
青襦束髪事編簡操觚入皇都勁氣摩黄
鵠危言伏青蒲龎眉笑有言鄰曲驚且吁
維南帝王州問俗宣典謨匪規鼎食榮菽
水心晏如種徳報已豐願言廣菑畬蘭生
在堂下深根佇扶疎
　　　廣信陳氏擇勝樓
散髪碧潭際讀書叢竹邊怡情學榮觀卜
築遵自然雲蘿左右嶂雞犬東西阡羣動
各有性孰念静者憐翳翳昔賢居遺迹故
老傳化為神僊宅喬木眯蒼煙松風起萬
壑哀湍助鳴絃觀萬詎在逺泯黙師韋編
　　　潘孟陽上書不報歸里作五詠
賈生藴竒畧徒步西上書昊天有正命傷
哉杞人愚鵬翼垂雲來魂氣與之俱鼂氏
竟寂寂主父復何如
襄陽孟處士拂衣歸故山放浪巖壑深流
詠遺人間舉袖巖花落擊楫江鷗還羊公
何墮淚水聲日潺潺
梅生一尉卑喋喋正天紀洗心洞玄化削
跡棄妻子龍變孰能馴蟬蛻迺真止松迴
風泠泠水落石齒齒
虞卿舌轉丸揣事精微芒事危見交態窮
愁名益光黄金散逝水白璧凝飛霜丈夫
有定志得失非預防
仲連匡世姿揮手却秦軍掩袂停白日登
車抗浮雲射書誠草草孤城生死分辤榮
敦薄俗矯抗離其羣
　　　題盧溝煙雨圖(為吳成季作)
驅馬上河梁圓暈新雨紋矯首層闕巍翔
鸞散竒氛猗南雙松樹百里風聲聞束髪
入紫京去住心如焚送客釂我觴我釂不
得醺願化為黄鶴朝夕随飛雲上以奉明
主中以承嚴君徃復三千年竒齡合氤氲
結袂安期子啓齒歌瓊文
　　　滑州從事持喪三年將終養其母
　　　郡表其閭
東魯秉周禮化俗何簡媮﨑嶇小滕君冠
盖交道周漢帝仁且明遺令誠咿嚘駟馬
不及舌坐貽千古羞濫觴始膚寸奔流淪
九州昂昂古先進免胄希前修青松為之
枯慈烏為之留念此嵗月短解紱安林丘
華楹表槐栁細石寒泉流泯黙區中人章
甫慙沐猴
　　　孟和卿旌表
濯纓息機事枕石聴流泉感彼蟻慕人駢
首争遺羶黄雲翳平壟持以防嵗年河流
滔天來積浪翻中田招携舊鄰曲寒林起
炊煙㝠報非我願表宅増惘然紛紛㳺俠
徒黄金生愛憐原生處蓬户屢空聊自全
　　　雲中郝孝子
混沌鑿既久重華以孝稱悲哉短喪徒稻
錦顔益矜詩禮行中州衆說交沸騰挽十
不得一閉閤徒凌兢芒芒古雲中土屋塗
層冰下有郝氏阡馴烏為之増大圭出至
璞匪以雕繢能寒泉冽古井零露溥蒼藤
淳風詎云逺相傳在雲仍
　　　送沙君寶宰邑(苑印史/舊為翰)
尚印宰百里寒厓水𥻘𥻘野曠牛羊低山
深麋鹿馴持觴接耆老種栁迎行人陶然
樂清浄絃歌足青春
　　　次韻馬伯庸供奉書館書事二首
瑶臺麗層雲秋聲起琪樹織翠藻井波凝
碧鎖䆫霧雍容列僊集晴雪炯振鷺念昔
經啓初櫛沐合生聚簡册迄未成春秋奉
神御巍巍冠函夏握筆慙繪句玄尊實明
水越席敷大路崔蔡心匪迂終焉才名誤
　　　其二
神京奉載筆需雲歌肆筵匪謂嵗月虚聖
代深養賢微踪愧三入取禾踰十千馳神
竹素圃鴻藻儼古先羣雄寶書聚彌綸迺
成編微言耿玉絜潜光媚春妍徃聖去已
久八音盪敷宣元運合豹變髙閎踵蟬聨
夷齊迺首傳㝠思豈其然
　　　送馬伯庸御史奉使河西
青瑣倦迂散執轡踰闗河黄流何奔傾積
石何嵯峨承■詔撫疲甿驚烏在林柯沙
場有凍骨野畝無遺禾日夕寒雲聚宿燐
明巖阿訪俗感素心因之聆詠歌
詠歌者誰子被髪號天明婦死不復悲失
兒誰與耕承平五十載不識戰與争殘雪
流銀液我淚同其傾古云百二險夸誕生
甲兵孰能轉夷途歴劫永清寧
清寧闡文運覽彼古帝都秦聲激豪宕洛
詠夸敷腴邙山何纍纍下有白玉趺感彼
秉筆人百金盡其諛死者已寂歴兹文亦
糢糊偉哉龍門生悲憤有遺書
遺書紀河源荒忽不可識君行河之西春
雪深五尺茫茫賀蘭山抽矢石為鏑坐閲
三姓王聖代始歛色沙羊護氈房名駝候
土驛觀風慘無儔雲端羡飛翼
飛翼西北來遺我書赫蹏中有陳情詞復
憐雙雛啼野曠川無梁積荒氣候凄雞鳴
葡萄根虎嘯苜蓿畦清霜集素裘斗戴天
益低頓轡不得上雪山在其西
其西何寥寥云有古先生巖居時一食委
形澹無營朝日炫丹碧匪以斤斧成如何
驕榮子騰拏列層城驅力超北海逐影徙
南溟誰能佐玄化泯黙有遺情
遺情在相思舉酒不得起永念編簡功篤
志刋綺靡傾盖已云舊知我實知已送君
河之湄凍栁光薿薿修途馬飛翻少立盡
瞻俟植徳綏令名眠食慎道里
道里吾何能託身承明廬峩冠養深拙清
塵避修途驅馬李陵臺望鄉問長鬚長鬚
不能對吾行益次且羨君萬里道晴霞起
䄡䄖天山諒非逺椎牛植枌榆
　　　月巖
峻壁飛鳥絶積鐡成臺隍感彼玉兎精皎
皎芙蓉床萬古消晦㝠六月生隂涼道人
悟空幻趺坐鬚眉蒼觀境不以色湛寂囬
真光成虧衆妄集嘉名表其常松聲起萬
籟朝陽曙扶桑
　　　夜集西太一宫分韻得草字
晝寂白雲深聨鑣集瀛島南枝當户生積
素流羽葆孤鐘息羣動獨鶴候清早石枰
松影侵持觴俗塵掃春風散琪樹頃刻光
灝灝玄談發嘉奬夙昔恣傾倒偶爾同心
期還山寄瑶草
　　　史氏報春堂
白雲在屋角凱風生樹端下有慈竹叢低
昂候平安盈盈玉雪母光若赤瑛盤朝奉
鶴禁恩暮承龜臺歡教兒誦經史清言消
綺紈築堂深且明朱光映庭蘭寸心諒匪
石寵辱非所干世故疾危岌奉盈身愈完
願言樹明徳朝夕應加餐
　　　送于思容助教佐濟南㢘司
黄鵠不可招越雞廼司晨圓冠璧水遊玉
雪映陽春篝燈玩太古垂簾避深塵遥望
淮南山下有白頭親平生汗簡意朝昬具
芳辛念之不得見顧影非我身檄書臺上
來駕輿還海濱晴風破逺浪慈烏飛且廵
雲帆蔽吳粟濟用懷經綸為儒究理道六
籍彌光新空林閟幽蘭嚴霜養修筠明徳
在謹勗雍容奉昌辰
　　　天師留公返真空洞步虗詞十章
　　　以導遊
巍魏道祖居層構凌丹臺手持赤龍書八
景剛風開感彼下土人積刧何崔嵬傴伏
永夀命夸誕魂益哀愀然彌不寧招我雲
孫迴白鶴俯前導青童戒俱來
嵯峨金碧闗神魚伏深淵呼吸空洞炁子
夜朝諸天頃刻風雨集咫尺星斗懸長嘯
千仞溪寥寥生紫煙飛符戒神魚嵗久助
汝僊
玄圃饒竒觀陽葩霧霏霏玉壺湛清冰瑶
琴銷金徽混沌合空洞絶此見象機松風
代揮麈縹緲白縠衣興移暘烏逝節弭川
虹飛棊局儼未終白日何熹微蓬萊廼故
山為我一來歸真風詎永隔神光澹依依
崐崘鎮鼇極欝儀交結璘故歲非我歲寧
復論秋春稽首三天師彌綸返真淳精思
彼嘉生雲施均萬民至感發自然不著亦
不嗔運世有通塞六龍無停輪洞章激微
吟長樂自在身蟬蛻迺清浄跡絶虚中塵
挹秀㪺醴泉蘭殽鼎初調絳旂開景光下
招徹紫霄連蜷静夷猶感彼父老􁦾司命
二十年守素澹不雕蜿蜒澍周原贔屭尸
江潮瓊章遏清詠丹輿導逍遥視之不得
見白雲在山椒
南嶽雲輪囷英英生紫華靈斿澹無蹤來
集玉斧家玄螭有遺跡望斗紛騰拏鞭撻
随三光服食制五霞上經永授之火鈴從
飛車
嶄巖陽平闗古松化為人千嵗永不飢食
之朝帝真中有一寸玉寒光敵金銀上結
三元炁下援七祖神舉世尊禮之静念通
至仁
留城平蕪連雲深樹泬寥磅礴經濟心永
劫常不彫河車孕長命方瞳生本條瑩如
珊瑚枝粲若翡翠翹諸天咸唱恭賛我玉
晨朝人間倘再至玄化助神堯
仙巖欝寥寥石倉貯餘粮云有狡獪子用
物能陸梁山花聳寶髻雲蘿曳青裳永念
斷真妄帝令深且長境化道炁増變滅始
真常參差應虚牝羣峰屹相望月落杳然
去泉鳴玉琮琤
朱棗何纂纂碧桃何團團感賞千古心生
世常苦煎玄翁敞珎舘金母和紫鉛三咽
生羽翰空飛集諸天真炁常流灌眇眇復
綿綿桑田海波滿彈指三千年
　　　大名劉節婦吟
孤鶴不累巢離鸞不飲溪溪明難為影巢
成誰與棲飄飄無根雲流麗如虹蜺下有
貞松臺白日晝且凄我思徹霄漢㝠邈不
可梯青青東園栁子規當樹啼來者何用
歡去者日以迷擊石端出火擣辛能作韲
妾心倘未明請看井中泥
　　　育王珙禪師示寂二紀嶼上人囬
　　　山中因寄塔主
石塔累荒土月落冰稜稜永懷跏趺叟松
風吹不譍山房舊浄供素壁一枝藤語寂
絶禪觀機深超祖乗擊石迸新火諸天化
為燈上有白玉峰丹梯杳難登黄流鉅野
漲虎嘯懸厓崩斯道倘未冺微言足搜徴
　　　胡止水家三衢自言文定裔孫來
　　　京師三年念母以歸前述家學二
　　　篇以相勉復成一篇以遲其來
武夷春秋功憤激渡江主寶書恣殽訛竹
簡錯編組素王魯諸臣舊史足徴取是非
紀其真曲直粲可覩紛紛燕說徒誣衊増
巧妬日月例愈深災異説彌蠱或言九世
讎晚嵗進吳楚羣公骨已朽聖筆孰與語
坐曹徒深文曲學日旁午苦心抱遺經願
言復師古
泰元積磅礴日月佐經緯煌煌徃聖學鈎
考合表裏大道侔玄功不偏亦不陂至静
貫幽顯萬變集蜂蝟漢儒闓其端逐物失
聴視旁行分户牖蔓説糅涇渭緬惟五峰
翁正色直如矢謝彼憧憧徒感物志愈肆
室虚生至和鼎渥實珎味歸求真吾師勗
哉蹈前軌
神亰欎嵯峨冠佩清且揚秘丘積縑帙瑣
䆫爛琳琅有客願從遊永言觀國光或云
是鈞天九闗嚴且防朝望羣馬入徃來間
成行彩鳳鳴聲悲裂臆思絶吭知子親見
之素心益徊徨希名養簡黙勿為衆所傷
還家拜慈母祝以永夀康春風戒重來歸
鴈同翺翔
　　　贈餘姚岑易直登第歸里二首
束帶登玉署鵠袍立叅差筆海春波融沈
欎流竒思俳諧詎素願阿世非吾師寥寥
天人際載牘陳雍熙嫓青昧正説擬玄騁
荒辭鉶鼎有至味酸鹹異其宜有客奉瑚
璉願言播聲詩初歌玄鶴舞載歌鳯來儀
東浙山水國冠帶連畦畛清門徭役空華
屋詩書泯晴江修竹宅燈火敦孝謹下幃
論唐虞浮榮陋朝槿擔簦亰國逰射策疾
飛隼精思坐待旦古巷絶遊軫蒼松䕃婆
娑丹芝凝蠢菌乘時足變化樹立在修敏
　　　善之僉事兄南歸述懷百韻
並轡承明廬荏苒十七禩陽林集緫翠奥
室麗文綺寳函龍鳯章玉佩鵷鵠峙泰帝
興鴻文奎壁憲天紀楩楠購羣才弓帛徴
四起番番古遺直正色論道理深幾虎生
風神契魚在水三光密轇轕一札見萬里
雍容丹地近經緯審國是霜奩賚黄柑冰
盤錫朱李蒲萄與法酒承燕時漱齒俯陳
天人際齰舌衆披靡始言官髙卑予奪慎
其軌終言瓊林資海㝢極鞭箠憸情曲如
鈎讜論直如矢或以首䑕窺或以妖狐伺
奏終慶雲開再拜玉色喜天青囬海鴈萬
栁色薿薿屬車度居庸整隊行過蟻老臣
汝居守清霜慎顒俟秋風龍虎臺帳殿紅
旖旎前驅列鵝鸛後御肅犀兕分行獻瓜
果傳醴復長跪念昔詞臣功咫尺寫天㫖
大令追風雷小言嫓蘭芷約制如竟寧渾
噩囬正始告廷趣揚麻建社追賜璽摛文
具明訓援筆謝填委飛濤捲天吳歴塊超
騄駬咿嚘恩澤侯過手直三褫圜丘導景
化秘祝陋五畤漢皇禮鄒枚食粟倡優比
遺恨存至今文俳等方技緬思周廷彦勢
若鹿角掎懷忠牖納約凝命鼎出否追琢
羅寶尊刻鏤羞玉簋朽索馭匪輕深淵涉
無涘煌煌金匱書世守司馬氏春秋尊為
經不復繼魯史朝光鳷鵲明千花爛朱蘂
松風轉囬廊蒼玉振徙倚龍荒啓神武九
域極芟薙羣公儼侍御挾矢佩象弭臨河
誓剖符披圖開賜履永言卑退全罔以强
力恃獻功上王所百一存寶庋龜趺負穹
石浮語極褒侈墨兵剿衆妄筆獄破積毁
載筆非無能終嵗不滿紙坐曹心靡寧愒
日顙有泚清談雜諧語陡覺兩曜駛自取
木鴈中俛首供諾唯交章日輪囷涉署絶
臧否或云以彚升拾級上堂戺或云選清
望後至實竒士迎塵馬交趨候門足争累
㝠鴻天機深却立賦三已總角勇志道竒
服曳芳茝澄觀竹素園讎勘徹昏晷儒宗
丈人行聞欬輙倒屣深湛皇王學揮手謝
青紫辤卑相如賦操擬靖節誄凄凉五公
裔淟涊羞筮仕孤音歎寡和激石轉商徴
浮雲蒼狗來黽勉渡江汜湯湯黄河道桑
棗日淪圮耕童戯殘鏃一一古戰壘霜叢
射新兔春蒲貫王鮪荒州静無事拍手歌
于蒍枯灘鐡槎牙積溜玉迤邐太史非好
遊所歴廣聴視振衣入閶闔姻契論不鄙
相期在霄漢薄禄慎礪砥趨朝曉同班退
宿昏共止填膺雙髯張快意並手抵談經
陋荄兹證字窮亥豕㫁絃搜麟膠滅跡問
獺髓愛兄静以絜振鷺立水沚霧深沐玄
豹日炯粲文雉鏞鍾倡鴻聲衆樂奏立伎
向來論交意瞑目謝諸子出處今不同評
議實相侣維呉稻蟹區民俗久瘡痏貧檐
蒲稗齊富廩丘嶽庤傾金恣聨絡所至各
闗市令儀養叨懫軟語包詐詭郭解都中
夷景氏闗内徙坐令襏襫徒終嵗力耒耜
興文植清邵省罰厲㢘耻重華政垂衣化
俾風俗美行行度東魯野水足荷芰微吟
數魚網薄睡倚烏几漁歌起微茫逸興舟
戒檥人言居移深嘉橘化成枳不見千金
泉一歃夷齊擬離羣増幽憂溽暑積惉懘
登坡帽低昂跋馬益逺企管鮑非利交金
石誓生死着鞭訝先之稅駕亦逝矣共享
黄髪年斯文永綏祉
　　　題張中丞東亭圖
舊墅習真隠新亭幽且妍芳菲家林春引
眺増推遷令徳資先猷嵯峨白雲阡緫角
精典籍承顔綺襦鮮寒泉感逝波喬木矯
蒼煙欲論林間趣深掃區中縁招携舊鄰
保舉觴問華顛雞鳴栁隂直魚跳水紋圓
開田榖盈囷種果花滿川荏苒白玉京念
至心惘然傳忠匪懷禄立身盡貞堅披圖
耿素志功成賦歸田
　　　曲陽李孝子
寒雲生秀嶺朔風盪修林烏兔日以馳幽
翳増嶔崟朝看壟頭栢零露珠淫淫有饌
不能舉有酒不得斟綷縩月下衣淅瀝壁
上琴登堂痛躑躅審象陳輿廞重華古孝
帝五十猶素心坐令比屋封表里存遺音
立名在樹徳戚戚非所欽嗟哉曲陽生束
書振華簮
　　　送趙虚一道士降香南海諸名山
(降香成都/徃從虞伯生)
振䇿峨眉巔身輕瞥飛鳥懸厓欲崩流側
石穿暗篠髙騫蕩心目每恨所歴少捧香
南溟使絶足騰騕褭龍淵明玕秀恍惚百
靈皦乗飇訊八公挂席招五老巖光候隂
晴水氣變昬曉神君層巒倚商祭通杳眇
念昔結空寂厓广絶登眺希彼巢居子寢
作止林杪鍾鳴驛吏動危坐萬籟愀餘齡
水赴壑歴塊跡電掃韜精習澄觀俯矚八
紘小
　　　屏山堂
霣星化飛魄修纎屹青冥何人媚幽獨喻
物傳真形想此宴坐時參前平且寧朝霞
紅冉冉暮雲白亭亭中立羞卷舒廓寥慎
儀刑君子法至静處身視行庭古聖儼未
忘觴豆爰有銘兹峰合混沌胡然命為屏
天空月當户隂風走山靈
　　　題輞川捕魚圖
洛口疾如箭駢頭赬尾鱗散網巖隈泊千
漚水花匀輞川蓮社侣百味不入脣時危
涉飄蕩急管悲青春不如漁師樂風水候
昬昕連檣坐翁媪茗糜接婚姻永謝朝市
客炎凉生喜嗔
　　　子昂墨竹
髙風法清聖直筆師素王湛湛玄雲姿靈
籟生幽房解珮白玉京誓將泛滄浪所懷
嵗寒友臨分贈琳琅
　　　可竹軒
種竹水邉宅岸幘晞餘清湛湛玄霧姿匪
以介自名條達辤黒墳英光表朱明寂歴
巖下泉旋轉空中笙神交習真静恬養忘
虧成南國倦溽暑欎陶起深情展席臥其
下仰見疎星行始悟晉諸賢嗜此誠遺榮
我家十畒園新籜流珠纓邈然送歸棹矯
首蒼煙横
　　　子昂雙木竹石圖
朔雲盪空輪群芳益摇落老木兢且嚴化
此雙鹿角粲彼江南枝嵗晚彌卓犖或言
石五采服之混沌鑿威鳳招不來虚聲起
阿閣
　　　以劉士先子墨贈薛玄卿
虚堂集萬竈髙下旭流螢寒膏玉蟲綴幽
光耿晶熒巡行蟻旋磨龜手日不停範圍
金屑精膠轕桂杵靈劉氏祖子孫妙訣通
玄㝠沈沈緝熙殿函封英露零龍牋掣鯨
海黯淡松花馨徃事歸逝水殘璧傳千齡
雲舘道氣寂守黒深儀刑散髮結瓊章研
摩固幽扃持此以逺慰㸃翰補黄庭
　　　飲酒雜詩十二首
春至舊疾作晝眠聴禽聲緫角耽六籍萬
化何縱横觀象太極初始悟無虧成環中
秘靈根羣動一以貞吾欲乗彩鳳截篁以
為笙上窮崐崘渾下探渤澥清
夜黒雪初白髙臥益自怡起看庭前栁冉
冉青春姿長松在西山鬚髪流銀澌豈不
念嵗苦老壯當固持事至勿獨戚時來詎
人為得酒且深醉淵明果吾師
京師二十載酒中有深歡大雨即閉户朔
風嘗解鞍客至輙笑之是豈宜居官振容
筮神蓍鴻飛漸于磐百嵗苦世短萬鍾非
我干所以東方生吏隠神益完
陽鳥乗南雲飄飄振竒翮迫此梁稻謀居
移遂成客愧我食京塵誓墓志未獲雙峯
十丈松下有千載魄當年侍蓬瀛香芸森
寶册髙齋集遺編朱墨猶手澤戰兢愧匪
承永念在行役
少欲觀滄海下取珊瑚枝穹龜負玄文靈
鰌揚朱鬐盪舟不能徃寶氣時紛披有客
方壺來授簡雲差差一以參太極九以師
庖犧振衣海神泣舉觴山鬼移
少觀五嶽形五性各有殊神州養深知百
靈受馳驅申申安樂翁定洛為中居契孫
乃九遷舜詎平陽都神京屹金臺五雲玉
芙渠始知天經旋積氣為堪輿
家鄰天台山云有二子巖巍峩太古石纎
修矗雲尖上棲西竺僧雪色垂鬚髯二子
與之遊作詩清且嚴乳花散瓷甌瀑布飛
銀簾醉醒夢見之謂我何留淹
南簷孤生竹歳暮柯葉蒼豈不念道里因
之摧雪霜夷齊盧龍居胡為乃名揚入水
蛤有文踰淮枳彌芳受性諒匪移臨風酹
吾觴
弱冠不飲酒篝燈横玉繩或云酒中趣湛
湛浮雲蒸棄書試其言杲若烏輪升天根
轉晴雷堅城為之崩妙言粲瓊屑逸興追
飛鷹醉鄉儻可居無功乃真朋
醉中發莊語爛如錦中花急急抱蘆鴈肅
肅投林鴉欲别意深省瞑目不復譁愧彼
獨醒人揣摩生咄嗟下馬暮入門雙目含
飛沙醉者忽復悟振衣正烏紗
江梅生空林嵗晏美無度挈身踰朔易塊
獨此室處氊房望朝陽耿耿不得語雕籠
粲珎禽悵望秦鄉樹爰居東門止盛饗非
素茹臨風嗅其英雅志懷故土
嵯峨白雲阡種松在山腰散之不盈掬離
離如麥苗迎陽漱靈津參差拂雲霄露重
碧天浄玄鶴時來巢俛仰二十年鬢齒日
以彫寄聲謝玄鶴相期躡岧嶤
　　　劉氏義門
芸閣寶書輯靖言繇外孫感彼南山豆凄
其北堂萱昂昂夀母懿槐栁植髙門潛夫
豈無論莫述寒泉恩時康廣女史願以銀
管存
　　　述郭楚望步月秋雨琴調二首
明月當清空流光滿西墀振衣獨徐行耿
耿長相随我心如明月萬古無成虧偶逐
區中名遂為塵所欺抱影長夜吟别鶴同
離思行矣歸故山探玄結幽期幽期永勿
諼長嘯彈朱絲
欹枕絶幽夢臥聴秋雨鳴寒葉不自持摵
摵金石聲清商肅萬物此聲何不平寤歎
生遐心夙昔羞近名千金隴頭客荏苒朱
顔驚此夕秋思深㫁續難為情載歌招隠
辭臨風寫餘清
　　　送吳博文歸天台
中年困菽水絶足萬里道舊家天台山清
夢嘗草草秋雲起晴姿思逐㝠鴻矯三年
鄞江上微禄紆素抱緬懷揚雄宅古徑雜
幽葆童年手種竹翠羽插雲表還家恍南
山訊俗憑舊老清名天所閟投冠詎終保
鳴鞭踐脩途置用實國寶英才剪春葩醇
語酌清醥解榻定有人行矣趨徴召青蘿
罥寒猿深啼怨清曉
　　　送人之官遼東
昂昂泰湖槳直上遼海東層波起清兕出
日摇蒼龍中有仙人島卉服雙碧瞳手披
古墜簡返真極彌縫季世日以漓神功貫
鴻濛維聖居九夷駕言挹淳風衆情習近
慕飛塵哆青紅觀瀾悟玄化白雲澹無蹤
逺遊豈不樂感悵非終窮
　　　得一齋
清齋不知嵗尸坐觀芸芸神珠護靈淵歴
落光景分先時謹橐籥執機合絪緼淳音
出虚牝百靈憺無聞九闗肅夜令星斗森
玄雲永玩泰始體握之密成文緬言延年
士服食為竒勲寶氣倐消蕩纍纍竟丘墳
念此意愈冷幽居匪離羣
　　　次韻蔣逺静二首
陽靈貫竒璞棄捐荆山傍悲哉三刖翁炎
空泣飛霜此寶不復試襲緹迺深藏百神
静護之石老日月荒峩峩五彩雲散為白
虹光追琢在所用持以登明堂
椅桐生空林繁隂閟道傍永斵雲和器十
指凝冰霜玄鶴何方來鎩翮感摧藏合為
清商曲行雲渺荒荒素心諒平和鑒彼明
月光置彈集吾聴遺音在髙堂
　　　次韻鄭景尹二首
弱嵗拾琪葉耿耿金石音逺為闗河遊衆
嗜非所欽曳裾入承明寶䇿紛珉琳秉筆
直塗竄嗒然養書林維南有佳樹寸雲出
遥岑遲之不肯來辤以道里深跂予匪朝
夕盟言在兹今
層臺望秋林華樹在其顛上有青樛枝為
我玄鶴延良時豈不感盤雲復迴旋瓊英
失零露百卉争忿悁願言保遺直勿使衆
蔓纒一歌以慨慷再歌朱絲絃
　　　再次韻
潛魚護嘉鱗雛鳳含淳音束髪勇聞道執
御羣公欽痛哭悼賈生敏給卑陳琳荏苒
嵗月遷厠身羣玉林飛塵化玄髪所歴多
崟岑精衛有猛志不畏鉅海深遺聞理墜
簡修名匪垂今
古有惜隂子觀日扶桑顛雞鳴起中夜紅
光朗流延吾欲挽其馭與天同左旋志士
不並世寸心増結悁神澄水鏡浄世閲徽
纆纒鄙語雜謬誤奉身直如絃
　　　觀圖書次韻景尹
少逰竹素圃學道希心傳祖徳允遐聞履
冰凜求全素衣入京洛飛塵浩難湔車書
煥皇度末技期雕鐫稽古在簡要敢侈三
萬言煌煌羣玉府遺跡森炳然滄波蓬壺
島古石仇池天方諸變毛頴寒暑随推遷
感彼傳翫數寸心獨悲悁凄其衣冠聚拱
木思昔賢籝金白雲化青箱游蠹旋寥寥
鈞天夢髣像追四懸尤物詎足貴尚徳庶
永延愛君閟神珠出水復媚淵六籍儼遺
訓精思貴誠䖍一撫玄鶴操以賡雲和絃
　　　次韻廬山黄伯玉東漢名士十詠
食肝不知味詎為口腹人紛綸五經學講
道踰八珎古來植名士殺身以成仁念此
匕箸微少忍非傷貧髙誼動白日正色凌
三軍仲叔固義士井生乃天民
漢季日頽靡莾莾蕭艾叢孺子南州彦獨
立風雨中兩為故人吊斯道萬物宗湛兮
如止水脱焉如捕風儉徳良辟難栖栖何
為容耕稼詠典籍食志非無功
叔度長閭巷奉髙獨先知盛徳眇莫名欎
為時所師朗陵一邂逅此豈髫齓兒幽篁
抱静節游龍隠深陂至今百世下清風散
肝脾仕止適天運不喜亦不違薄遊河南
道還家復牛衣
力田南山下久卑不學恭每於風雨時執
禮夷踞中甑墮廼失聲此意人所同厲行
名益彰無懷道之宗郭公果善相千載我
欲從
伯鸞事沉冥作勞賴仁妻身隠不願文更
治山中棲浩歌五噫詠麥秀何凄凄遐征
詎遊觀鳳鳥不復來嬴博慕季子居夷法
宣尼㓜無適俗韻與世非寡諧至今青青
冢猶有鳥㗸泥
古有逃名士洗耳東海東韜精事肥遯浮
雲藐王公被髪或佯狂垢形滅其蹤季世
事標榜紛紛競罹凶所以康伯徒邈焉不
知終
㓜安家北海流徙來東冥一帽常掛頭破
席屢見經六籍躬探微衆說紛聚螢老非
諸侯客肯至三公庭華生竟夭折管子終
康寧
龎公老江漢性本愛居山採藥山北涯歸
鷗送之還青林酒一巵白日茅三間時許
眼中士非鵠亦非鸞性不耐束帶矧肯貪
王官侣憐牀下子﨑嶇卯金寒静性閲變
化道充身愈安乗風學輕舉寒蘿杳誰攀
中郎天外鳳北海人中龍鳳以五采萎龍
以有悔終失身匪素志尚言乃真窮舉世
習玄黙脂韋争長雄之人佩瓊琚肆言刺
羣公落口掇真禍悲來事容容蘇公起深
悵蠻江盪舟中
荀陳兩家子龍鼎合雞彛昔嘗窺其圖一
一無吝疵空巖古桂樹崔嵬匪今兹想當
下車時羣雛古威儀行酒拜滿户入門揖
當碑惜哉或與羣巨構頽其基
我家司徒公清徳炳漢朝盈盈丙丁綬燁
燁左右貂謂此非世美脫去孰敢招榮木
固同根其末千萬條勁節或峭正孤吟或
清寥世逺人事疎耳冷心志消瞻企法天
運盛衰感江潮束髪六籍功矢言期久要
詩來振遺響縹緲孤鳳簫前修果未沬百
世詎云遥
　　　觀真文忠公畫像
羣賢輔絶學嵯峨武夷峯熒熒方瞳光汲
汲汗簡中緬懷文明初蒼珮極匪躬執筆
侍玉署妙語工彌縫飛塵變蒼狗潛淵閟
游龍空餘經濟心勞徠飢飛鴻濁水投神
膠揚清迺竒功喬松不並世寒飇轉秋蓬
生世我巳後正緒遺顓蒙惕然拜公像斯
道非終窮
(同官奉常寳慶初同為侍從先生被/曽大父樞宻越公嘉定辛未與先生)
(併識于後/黜先公亦以論邉事去國獲拜遺像)
(随班著暨端明公嘉熙間以西山先/王忠簡公嘉定入朝曽大父越公獲)
(向遊學婺女得拜端明公之次子令/生門人敭歴麾節先公則已捐舘桷)
(其孫申伯于鄞喬木摧落桷深為此/尹道家世遺事纚纚不絶口今復見)
(以自勵亦以勉夫申伯/懼瞻仰西山先生遺像因叙事契併)
　　　陶道士心逺齋
少秉丘壑志養真事深寧清晨脱章甫習
道誦丹經熒煌金碧居明霞敞殊庭逃形
託榮觀漠然守心扃矯首西南雲飛盖垂
流鈴八表散清雨歸林何亭亭緬懷靖節
翁舉觴日沈冥之人静且脩竒服飬遐齡
長松舊云植秀色日以青素心靡違只矢
言寄山靈
　　　寄題郭靖州絅齋
靈曜動橐籥萬物俱光晶湛然齋居子韜
精獨沈冥飛梭織翠霧層冰瑩踈星製爲
蟬翼衣無華静儀刑憺兮神君來不笑亦
不頩一以却氛垢一以永千齡我欲從之
逰車音振泠泠

清容居士集卷第四
清容居士集卷第五
　古詩(五言)
　　　為贑川連教授賦梅城
稜稜太古根縈帶鐡不如飛塵望其藩却
走奔無餘中有冰玉人指揮萬瓊琚低昂
受其職補理成扶胥天空斗摇寒令嚴察
孤虚練袍立清夜鮮明映犀渠積雪誰為
驕慷慨紛糢糊隂陽本一氣開門使之俱
險絶貴有道面壁非吾徒司晨起視旦蝶
夢方蘧蘧
　　　泊貫州次韻仲章
沙塵暗河津遊雲蕩無餘忽忽萬里念眇
眇孤鴻俱風水淹行頓異縣非故居雞鳴
逐前邁殘星澹遺珠空林野氣肅古樹慘
不舒飢禽何其悲驚飛挾鳴雛迺知俛啄
意愧我將焉如道逺怯驚隘終憶山中廬
誓言息機事解纓慎馳驅初夏欎新溽永
日誰為娛因之寫初志臨風復躊躇
　　　次韻吕學正古意二首
初筵秩嘉賔容氣清且明至饗不在酒尊
罍粲東榮傷哉崇飲徒偏宕四坐驚中有
獨醒士靦然愧非輕持觴懼濡口孤吹幽
凰鳴永飢詎遺禮俎實期充庭
苦心嗜昌陽古澗香莫識之人逺持贈藉
以五色石宻節懷黝章寒暑端莫易三咽
逥中腸起止良得力舉世希妍英椒蘭政
紛職慎勿强嗜之㪺泉澡其徳
　　　次韻元復初春思三首
凍樹迴青陽羇禽競新哢喧喧人語浮稍
稍春事動澄心絶芳華小睡足幽夢夢覺
天宇新朝光集飛棟
遊塵逐平臯秀色翳榛莽油雲互東西欎
抑不能雨昭蘇在玄功竟夕復延佇何當
抉其巅振翮窮委羽
逺客芳草思湛湛天外舟坐令親知疎低
徊此淹留古樹擢竒石清流匯芳洲素心
諒有在胡不為兹遊
　　　雨後聞鶯
衆卉沐新雨幽光澹餘情岸幘碧䆫冷卷
簾白雲生起坐調素絃促軫流鶯鳴佀言
田家苦招我田中行昨宵隠其雷願言興
滿盈
　　　送李徳隆經歴其父居澧陽因乞
　　　郡江陵以便省養
悠悠澧陽川飛鴻去無極白雲眇何方抑
鬱萬里色念之不得從肉臂誰為翼翩然
領南郡解此終嵗憶楚宫昔壯麗冠珮列
瑶席瓊英輯佳思落筆洒金碧凄其千載
下正氣堅鐡石想此問俗餘酹酒追寂歴
平生功名意甘㫖惕朝夕懷章遂其初居
夷亦云適藝蘭襲孤芳種橘企嘉植永言
區中塵過隙殊未息
　　　節婦吟(為蒙氏作)
幽蘭浄如洗晻靄桑麻墟天低泣清露因
依護紛敷春風逺相負迺在萬里餘明月
流素光願鑒夫君裾荷戈力行役誓將保
無渝難以一日歡永失千歳娛
蕩蕩明河側雙星随斗移㑹合靡有覩恍
惚生怪竒古意不復識今情益多疑契濶
三十春百年以為期白首一邂逅孤芳秉
華滋感此初意深臨風託長辭
　　　次韻范徳機海鵠篇
黄鵠海上來逍遥遊帝所寥寥九萬里五
采紛異覩朝霏西山霞暮結平地土喧啾
舞晴翠鵠首不復頫孤鳴者何禽振翮亦
遐舉憺兮邂逅之落月耿清侣芝粮産層
巔蘭珮在逺浦八表同其光欲言淚如雨
臨分致黄鵠出處各有許方壺渺麟洲輪
囷為君佇
　　　送任懷可
跕跕水上鳶游游釜中魚鳶飛不得息魚
呴何時蘇興言夙行邁晴秋振脩途挈衣
海上州出日摇珊瑚采瓊以為粮拾羽以
為𥚑妙顔感芳蕤流光耀陽烏盛意勿復
沮清氛静無餘維南有英雲矯首出門初
團團御飛盖随君為躊躇勗㢤植明徳含
章俟昭圖
　　　同復初功逺飲仲章家觀芍藥分
　　　韻得一字
深沈碧雲居錯落紫瓊室芳菲護餘春清
和表昭質髙叢吐騂剛新茁角繭栗傾心
愛膏露正色浴初日含香紫宸朝奏舞彤
庭佾駢頭澹無妬背面意愈密杯翻王母
下斗碎壯士失霏霏玉生煙漾漾珠吐液
絶容第無雙薄醉飲真一嫣然屬幽賞為
爾寫清逸
　　　洛詠五首示洛人張孟功任大正
晴雲起嵩嶽變化如游龍感彼金谷人聚
散同飛蓬縈紆古瀍澗百井争汲舂昔有
陳思王作賦雕層空相望不得語遺情寄
㝠鴻金隄手所植荒淫竟無蹤
三川鼎沈淪洛水以土勝如何羣英聚千
載兵甲競僊人王子喬吹笙白雲頂下視
北邙塚今為狐兔穽㫁碑化灰劫來者日
以盛箕山水泠泠側聴發深省
森森古名園玩芳納玄覽澹然觀物翁欣
至情不減看花烏帽落秀色起晴臉一一
卿相居舉觴雲氣湛尸坐寒暑遺妙言天
地範一去三百年寒松白雲黯
昔有好竒士絶頂觀海浪神泣肝膽翻興
逸天地放泥金與玉檢縱筆紀其妄兹山
久寂寞着屐事幽訪太少何岧嶤兩曜随
下上彩鸞凌風翔疑有帝子降
經郛闡微言理窟洞玄化汲汲嵩山叟反
復窮代謝白璧匪有瑕後賢極譏射麟經
書薨卒外臣不以假如何莾大夫簡牘得
矜詫徃聖既莫從掩袂效喑啞
　　　贈汪生
投簪事却掃衡門無雜賔衝擔鳥雀噪魁
梧見斯人遺我以琲珠神光絢嶙峋風雅
久不作雄辭逞齗齗愛君春雲姿囬旋轉
空輪飛英不受采積潤凝青蘋老我意苦
短念此情彌親疇昔侍金鑾挽士志莫申
薦禰固百一視君鮮儔倫先聖六籍功願
言善彌綸辱贈莫能報清風響蒼筠
　　　感興
明月不受采澄波偶成文壌壤玄黄中至
理孰與分南山有琪樹䝉彼山上雲層隂
閟朱光積潤養竒芬深林葆真素芳妍澹
無聞昨來京國遊緇塵日芸芸永念丘壑
趣攬衣意如焚
　　　題王眉叟溪月圖
水清不受觸月髙不受浴空景兩相忘松
風進虛谷之人閲真静引手還在目服之
飛上天溪流浄如玉
　　　書孝子卷
道旁拾枯松汲水作糜粥堂前九十母啜
粥端勝肉人言五鼎養形渥迺有辱擊鮮
豈無具彼網不敢觸乃翁三尺墳慈烏為
之築亭亭忘憂花甘露手可掬花開醉春
風百嵗初轉轂之士歡有餘之人何不足
　　　夜泊城北有懷孫秦二學士
英英二學士黼黻元祐初功名軋姦黨翰
墨尊寰區維昔淮南邦風流藹清都至今
舊文采老蚌遺神珠百年俎豆廢荒城屹
秋蕪黒首緫論武舊老時言儒白雲去已
久來徃今何如蒼蒼灌木隂曽聞駐瓊裾
艱難視天運俛首猶唐虞稻米竭秋歛菱
芡餘嵗儲白鷗眇天末蘆葦寒蕭疎懷賢
願有在佇立情躊躇
　　　淮口阻雨二首
曉雨壓風力我帆同欵段怗怗篷底眠晝
日慘易短獨行既無儔欲去不得返㝠濛
水雲重寂歴榆栁㫁淮流既東馳我行安
可緩縈迂泝三义始覺人語亂艱難意如
斯寒鴉佇江岸
小雨不作潮餘清在春樹㝠鴻歸興深振
翼美無度凄凉舊如此荏苒已増嫵茫茫
昔荆榛桑柘青幾許淮水去不休嵗閱今
與古風雲合浩蕩我輩勞步武人言上水
地沙流半焦土行役儻自然春雲起飛霔
　　　詠史四首
青青虞美人欲舞不解前漫漫劉寄奴醫
國真茫然風迴下相里寒沙起蒼煙徘徊
古彭城亦復多流泉二者骨已朽胡為事
春妍人生要垂芳豈託小草傳丈夫與女
子籍籍同悲憐
寰宇設天險圖書已周知鴻溝定疆理屈
意陳卑辭永觀沛公豪豈無懷土思羣雄
亦鄉黨輕家迺相随時來各忍性不復兒
女悲它年過沛宫父老垂涕洟井邑圖新
豐雞犬猶前時論功食湯沐故里俱無遺
成敗論昔人興懐重嗟咨
留侯晚辟榖端有避禍意逺招商山翁不
復為漢計平生老鋒鏑帷幄乃真智南宫
論非䛕意冷終有忌雍容視國本孱子匪
神器此坐端可惜欲言且深慮代王豈不
佳語出禍立至羽翼從汝成矰􁁂幸我避
百年願已足投老空立異不見吹簫民功
成終械繫
人言漢淮隂晩嵗何卑陬英賢多混跡豈
復論恩讎泊舟楚山川緬懷意悠悠責人
斯無難此意猶前脩近世輕薄兒流落曽
相投飢來或乞食寒至將索裘一朝青雲
上泯黙懷深羞髙視絶舊好削跡同避仇
當年睚眦意談笑能相酬韓生固瑣瑣終
勝青雲流斯人我非慕微言儆羣媮
　　　次韻仲章初夏即事
吏隠習疏曠晨起遺世情積栁含緑潤幽
葵表朱明誰云地氣髙炎暑從兹生新潦
變歊溽飛塵増墳盈養痾尋丈内跬步不
復行雲浮晚色盡平湖起秋聲炎凉在頃
刻變化何縱横繕性合天和愧彼塵網嬰
有懷金石交飛盖何由傾
　　　城南亭
平生泉石意勝處時相闗侣聞城南亭層
隂絶塵闤初夏結清讌尊斚連珮環凉襟
納虛白妙顔尊渥丹髙歌互激越白日虛
且閑志適不願足後㑹期躋攀晴霞澹天
末迴首疑僊寰
　　　讀范徳機東坊槀
范子東坊居深巷蔽樛木架上一帙書牆
東數叢菊明月照西山清夜勤盥沐學為
孤鳳吟非絲亦非竹隂陽合萬籟逸饗振
林谷水花不受唾天衣那有觸玊署青裳
枝三嗅羞獨宿滄洲有真趣從此謝榮辱
　　　武當張道士京師禱雨迴山中
古有巖居子抱朴尸玄㝠被髮空洞遊蒼
莽窮帝青手持九九文蜿蜒合揚靈維斗
司其紐習坎鞭流霆良疇已懷新燥露滋
明星滌滌原野燄迴風轉塵腥無譁夜下
令瞬息不得停兹人秘元化長跪耳黙聆
崐崘挾潢漢紫霧嘘青萍玄鶴渰以凄百
谷奔零零浮侈不足慕趣使歸巖扃天地
古槖籥錬一清且庭詭幻嵗已暮願言養
脩齡
　　　觀梅分韻得影字
月窟迴初陽瑰室習真静深居碧雲合澄
觀白日永南枝歴煙霧北雪辤嶠嶺蟠柯
翠交加疎萼玉秀整三襲雜纎繒一漱芙
蓉井浴鵠採其光寒蜂妬其影將養憂過
分泯黙發深省天空流蟾墮露泠玄鶴警
歌罷誰與言觴至不復逞
　　　送陳仲剛歸番昜
浩蕩南客心峥嶸西山雲憶昔登王畿縑
緗集同文執簡玉署側藻思抽竒芬明世
合儒彦詎有楚越分羣姝嫉蛾眉念至肝
膽焚番江匯新田甘雨催初耘不念别者
苦孤翮誰為羣重栁積翠霧酒盡不得醺
扁舟鼓新棹晴川浄芸芸
　　　送薛玄卿歸吳予時有上京之行
飄飄江海遊渺渺闗河役燕鴻有相避客
子無定跡南山火雲髙北山雪新白想此
六月時相顧各動色堠傍青松樹上有雙
鵠翼愛君慎舟楫戒我専寢食擾擾行路
難風花亂如棘
　　　有感
皎皎白面生長鋏學短長箕坐激楚聲大
言響髙堂有客將止之反脣臂欲攘客退
不敢言彼怒庸何傷盈盈百花露擬作終
嵗粮露晞百花隕掩袂翻徬徨
　　　董道士雷泉齋
淵淵養空洞摩盪升天行翻車震崐崘旋
空紫金明下有五采雲散絲隕珠英以彼
一寸光八表須臾成逆順有正性變合無
流形火以明益枯水以堅始凝無為合冲
澹神化凌上清
　　　三月十二日自　殿廬歸舍梨花
　　　盛開薄暮與陳汝海花下小飲
兩人一百嵗共飲三十杯雙花夾蒼檜夭
桃倚晴臺白團燕山雪紅注天台醅振鷺
擬髙下遊蜂謝徘徊昂首冠接䍦捧心舞
毰毸殘日凝餘霞迴風起輕雷不念影寂
寂但惜光皚皚珠衣㸃綴滅粟尺彌縫裁
團圓粧奩巧宛轉寒紋迴香深妬紫檀色
靚羞蒼苔幸兹艶陽盛不以塵土摧凡卉
工後先孤根静栽培翫芳悟觀象擷英審
掄材輘轢青紫場躪藉錦繡堆髙羞折腰
栁逸亞横枝梅慇懃識花意浩蕩為我開
殿廬龍光動瑣䆫駒影催相迎復相恨欲
去還相陪停雲儼若思落月寒如灰當歌
願秉燭渇吻驚耻罍
　　　送祝丹陽使武當山
夙昔山水郡浮身宅冰霜迴首楚望深乗
車升武當上有天一池夾日紅熒煌玄雲
起丹甲群螭恣騰驤攀崖靈夀杖坐石芙
蓉牀琳琅徹廻鸞儼立承天香麻衣採芝
叟百嵗鬚眉蒼授子以易知永視元運長
摩挲古金人轇轕日月光中臺古􁫺崒天
風振層岡揮手謝來者下土何遑遑
　　　贈陳文翁求篆扁
徃聖抉天巧蟲魚構瑰竒辛勤汗簡功淪
落誰傳兹昂昂子陳子掇拾靡棄遺清齋
浄無塵素壁懸秦碑佀欲臥其下畫腹鬼
神悲氣酣落長牋屈曲生妍姿㫁嶂立冰
箸逥波捲􁃇絲百幻頃刻成長鋒勁如錐
觧衣坐晴䆫青眸光陸離客喧意自寂手
敏心相違逺憐李氏子自謂一代師蒼徨
大夫門筆冷情依依得非金注昬竟堕豪
俠欺我家竹石居甕牖迎春曦煩君作佳
扁朝夕舒頑疲夜月走魑魅晴雲鬱蛟螭
髙張駭衆客傳觀恐群兒能事敢强迫妙
處通天機㑹須風日清醉墨傾淋漓
　　　送李平叔之信陽
維昔文昌公幽蘭閟孤芳髙秋振餘清百
卉争歛藏颯爽眉髪古峩冠坐鄞庠歌詩
闡温柔宫商起虚堂絢爛五色雲縹緲鳴
鸞凰至今老諸生猶能記鏗鏘乗風侍金
華蹇諤懷剛腸諫疏納帝榻百壬歛妖芒
年運既莫從精爽回雲鄉空餘子雲宅澗
水猶湯湯永思古遺直江湖眇相望朅來
芙蓉峯喬木鬱以蒼凝然孫枝秀妙譽參
珪璋投牒山水州清溪趂輕艎羣公列贈
語握手揮離觴我生識面晚懷賢意何長
慨兹衣冠胄蒹葭隕飛霜交衢泣零落寸
心實徬徨斯文儻未墜龍虎囬天章願言
紹正學青雲縱翺翔
　　　贈徐中丞二首
南海有玄鶴孤唳雲稜層天池不肯下厭
此魚鼈腥露冷懷長飢慘澹舒寒翎空巖
蔽喬松鬱鬱太古青喬松意何悄隂籟驅
羣靈下有散髮翁黙誦離騷經妙顔粲瓊
芝孰視眸晶熒鏗然拔長劒神光發新硎
倐忽去已逺玄鶴空晼晚為言來何遲迴
風起前巘
鳬氏裒吉金紅鑪範黄鍾鍾成飾雕簴岌
嶪蟠虬龍大鳴淳以希小鳴和且冲髙懸
饗羣帝祥雲布青紅羣帝難强留一去三
千秋張筵設尊斚庸錫南諸侯一擊黄鵠
來再擊飛雲收徬徨不敢聽亟以還中州
師曠世本有左髙悵誰謀終然侍帝所天
地歌同流
　　　拙訥齋
樗櫟老薪槱鴈以不鳴烹受形既非材卒
莫全其生在昔有至人觀化通百靈至言
貫圖象妙思窺璣衡乃為萬物宗熙熙遂
生成髧彼青牛君深根護靈扃永哂鄉原
子木偶欺聾盲設喻深止之跬步増慎兢
世路日榛棘韜精事沈㝠滄江渺何許願
言濯吾纓
　　　送鄯陽劉縣令之官宣寧二首
嵬嵬馬邑州火山蒸鬱陶霜勁角弓直草
净蒼鷹絛平沙細成塵迴風湧銀濤想彼
强盛時馳突聲嗷嘈烽煙徹雲表低昂望
前旄樓煩古喉襟燕秦據其尻八月秋氣
肅千家釀蒲萄
帝京布文教列邑施官曹井屋魚鱗齊禾
黍黄雲髙幡然土俗變怗首羞雄豪出宰
試敏手良庖靡更刀善政舊諜傳據案除
民饕村村煙火通長塗罷建櫜雞鳴流水
逺鴈過平陂翺餘情樂觴詠臨風謝喧囂
　　　題文與可風雨墨竹
妙筆抉天巧黒雲參差髙偃疑受雨深俊
欲凌風翺颯爽随卷舒清凉散塵囂湛湛
不受暑靈籟虛䆫號緬懷文湖州玉雪人
中豪想此旁礴時葆光解天弢老僧道機
熟形影随目逃持以深贈之生意窮秋毫
髙齋夜氣寂定回起層濤
　　　答李生裕(尚書大同公曽孫)
英英金華伯皓首人中龍横經古鄞水歌
詩儆羣䝉(風雅以訓諸生/舊為鄉里教授歌)正色侍邇英
微言動宸聦一疏不合意孤身轉秋鴻俯
仰乾坤旋舊聞渺遺蹤坐令詩書宅寒雲
翳孤桐維曽秉文度月印五采虹知我夙
昔侣贈言啓舂容清朝集文儒直筆書清
忠作史聖有訓狐裘靦䝉茸挽士貴無方
正色誰為宗虚舟萬斛積遇順凌剛風明
時詎淹留勗徳㑹有逢
　　　題巨然楓林雅集圖
楓林集虚秋灝氣轉寥廓坡危草纖纖水
露石鑿鑿四子何方來黄塵滿芒屩據流
濯其清班荆坐盤礴山童注新泉支鼎拾
薪籜方囊濟勝具一一随取索想彼談笑
時天弢脫塵縛上追巢許髙下陋山王薄
凄凉金谷宴腥羶甕雞樂又疑東山遊粉
鈿汙花萼老僧習止觀雅趣随筆落振衣
從之遊素壁儼酬酢
　　　避塵軒
飄風捲飛蓬咫尺隔煙霧馳車與急騎憧
憧走當路各云有所之瞬息不得語山陽
荷蓧翁守舍視日暮酌彼澗下泉膏沐美
無度寒光映玉頰浩論巖中趣永謝征塗
人看雲養真素
　　　次韻伯生榆林中秋
榆林月中來今月向此出天低鳥翼滅野
浄田事畢驛馬西北鳴候吏語喧唧我行
起視夜烱若積雪白昂頭望玄宫耿耿駐
營室坐令八方澄不使萬景没徘徊清影
孤躑躅悵後發
　　　送鄭景尹還里
蟬冕生詩書世胄迺鄙夷沈沈喬木宅風
煙暗茅茨此理固莫詰或言有盛衰堂堂
魏王勲談笑帝者師風雲締嘉㑹青史傳
忠規諸孫静且秀振鷺逰天池鄉社三十
年永謝紈綺姿興至來上國窺探抉幽竒
聞聞與見見栁下揚鞭辤前聖六籍功尊
聞審群疑江源發甕口濫觴渺無涯願持
一寸膠黄流化晴漪天風捲秋濤舟楫慎
所持時至諒有得衡門詎棲遲
　　　李野齋别墅圖
别墅依平陂翳翳桑麻隂田翁理農具晴
雲起遥岑于時春事初佳樹響鳴禽先生
朝出遊呼童佩瑶琴仲也行比肩叔也聲
相尋興至或坐石臨流散虚襟有客携酒
壺勸我手自斟共言羲皇時古風藹淳深
巍巍居仁里盛徳世所欽三鳳在髙岡參
飛起清音恂恂化卑讓嵗徃猶傳今披圖
儼見之慰我夙昔心
　　　子昂人馬圖
飄騰天山霧盪摩玉京雲耿耿萬里姿矯
首空其羣迺翁愛神俊泚筆五采分翁歸
侍帝所乗化觀芸芸彼亦與之俱追風超
九垠(下世一年/時松雪翁已)
　　　題墨蘭圖
秉芳空林中介石交不黷飛英散玄佩受
露以膏沐群妖春炫晝墨守益慎獨豈不
念嵗晏自獻傷我足矯矯金石交挽之不
盈掬疏清湛虚心振直耿絜腹昊天有正
令俛仰萬物肅臨風獨躊躇白駒儼空谷
　　　次韻瑾子過梁山濼三十韻
大野豬東原狂瀾陋左里交流千尋峰㑹
合百谷水量深恣包藏神静莫比擬碧瀾
渺無津緑樹失其涘揚帆鳥東西擊楫鷗
没起長橋篙師歌短渡販客止天平雲覆
幕灣迴路成砥鷹坊嚴聚屯漁舍暎渚沚
栁絲翠如織荇帶組交薿出日浮鉦金明
霞紆綬紫一歃澆腸迴三頮慰顙泚髙桅
列魚貫逺吹生鳳觜前奔何無休後進復
不已遶如林烏旋疾若坂馬駛飄飄愧陳
人歴歴見遺趾流移散空洲崛强尋故壘
波清鳬聚陣日落魚㑹市土屋危可縁草
广突如峙蓮根漲新圩蒲芽護荒坻水花
碧團團雲葉白迤迤濬脩出飛泉闡闢搜
故址緬思重華帝允屬夏后氏彛倫著箕
疇偉功傳遷史目力渺無窮行跡端可紀
前村捋柔桑沃壤接良耜餘芳錦堆爛宿
麥翠圍侈迺知東魯儒終作中朝士養源
匯滉瀁包荒納遐邇驅馳屢經過感歎復
慰喜南還幸遂願永雪洗耳耻
　　　憶昔三首
憶昔白雲阡有松如車輪初日炫五采湛
湛珠露勻是時十四五恍不知其因有客
笑指之慈䕃在汝身猛志親六籍百川渺
無津懷刺慎所從一一先朝臣文昌古遺
直談經鬱紛綸授以漆簡書經緯通天人
碧波掣鯨魚瑞錦翻麒麟昌歜世所鄙食
之迺竒珎厠身金鑾中黽俛二十春懼貽
先師羞執筆常逡巡即今已六十誓墓廬
松筠厚徳靡有報淚與寒泉淪
外家甘盤宅門閎誠煒煌髙懸金碧牓中
有衮繡堂珠璣左右侍絲竹儼成行㓜不
識慈顔到彼心徬徨每嵗兩過之嚴訓具
有方膏梁病居養久爾生惰荒七嵗誦詩
書十齡學詞章駸尋志學嵗折節師老蒼
紀事法班馬㝠心契羲黄謬與時彦交寶
書閲琳琅今兹乞南歸徃事増慨慷興懷
陶與蘇秉筆追耿光凱風有遺思願言繼
餘芳
寥寥帝王州我翁佐其治有亭名朝陽青
溪清且駛旁有籌邉閣羣公集裾翠翹翹
萬芰荷雨過争旖旎飛觴羽書來翕霍江
上燧峩冠極遊談戎弁生縱恣予時侍其
旁側耳聴論議翁言不見取投劾乃謝事
坐令百萬家解甲竪降幟徘徊夕陽亭晉
宋政相佀
　　　重巖圖(為劉明叟迺翁作)
夙昔慕清隠振衣躡層巒飛鳥出天末白
雲生樹端稍覺所歴險撫松獨盤桓緬彼
巖中人塵世靡有干飢食千嵗芝朱顔炯
團團一日不見之披圖儼清歡崩崖罥枯
藤迴流起危湍微茫暝色共凌亂生綃寒
心期果㝠㑹願言力加餐
　　　王叔載以江梅有佳實託根桃李
　　　場為韻見貽因次其韻
百川既東流震澤成三江學海詎有窮泝
源探敦厖緬彼學古人善問如鐘撞簞瓢
豈在樂摳衣願為邦
六籍㑹有厄禍繇漢晉開支離起田孟誣
偽興姚梅綿蕞匪正禮區區存曲臺吟詠
既莫分褒貶以為才
峨峨神京秀轍跡貫九有奉璋弁如雲執
轡沃在手欲窮羲黄心編簡滅科斗研摩
詎無念急景謝衰朽
風雨乖素期山雞鳴喈喈豈不念夙昔愛
此日夕佳平明視青天羲輪御中街榮悴
㑹有時願言壯其懷
髙門深寧翁晚嵗悲絶筆愛彼樸樕才化
為楩楠質春花五采妍秋至詎俱實遺文
粹東楹賤子願叙述
昔聞中書垣上有紫微閣微言續九共妙
義追八索嶔岑大厦傾作記金鑾託深悲
在廣招寥寥鈞天樂
少小不自持曲學尊蕪繁舉觴一釂之為
言護深根先天有至理能使月窟温談笑
襲師訓詎知雪齊門
斥鷃不能飛欲作搶榆髙何如阿閣鳳守
真始風翺志士惜短日碩人養屯膏蕭脂
始薦鬯食黍迺雪桃
昔年委閭巷初不願禄仕紬書探異門擬
作前國史念至事益非委命以修已勿為
衆所譏不如道旁李
君才如江梅不入桃李場徬徨念先猷貫
鵠始挽彊後生捕形影争言早升堂唯餘
白髮士耿耿無它腸
　　　董生噩上人以叔載韻見貽再次
　　　韻
關河一轍跡耿耿明天江五方各異俗中
州誠駿厖吾欲上帝閽帝閽不敢撞終然
返初服飬佚歸海邦
逺宦三十年石田今始開觀象慕易京登
真想仙梅夙昔希匠石嵗晚成輿臺志念
詎不深樸樕慙非才
弱冠慕静居掩息空萬有老禪深愛之微
笑示以手忍欲如忍事吸醯過三斗終然
寒松勁不作朝菌朽
鞾帽成戚施逆耳風其喈昂然望南山愛
彼日夕佳朝來何所見萬馬盈天街所以
巢居子終然養澄懷
辛勤下帷生涌思不停筆範鑪鎔吉金變
化銷其質湛深陋雕蟲多聞覈萍實袖手
毋自藏盛世富紀述
噩師禪林秀宛在諸天閣當其調護時危
石繫朽索作賦極剪裁衆物各有託氲氲
荆山玊洋洋咸池樂
玄圃有琪樹不使枝葉繁譬彼積學人芟
蕪養天根嵗暮霜雪至銅柯生晏温一為
梁棟材落落懸金門
吾師深寧翁屹屹泰華髙佳哢時一遊不
使凡羽翺方壺貯神藥變為五色膏服之
生羽翰陋彼東方桃
禀性非好遊亦不願禄仕感彼獲麟翁歴
聘删魯史正緒願有傳固陋敢私已年衰
絶聞見謝彼井上李
少壯勿自摧振容上詞場鵜膏淬寒鋒談
笑摩堅彊藉以雜纎羅貯以白玉堂辱贈
莫知報因之結中腸
　　　芳思亭
　大父尚書公治圃南郊有堂亭凡十五
　方池脩廊屈折便宜雨甚亦無礙遊事
　逮今荒廢踰四十年故基陳跡不復可
　考近築一亭雜植花木廣不踰畆髣其
　萬一名之曰芳思玩其英華將以紬繹
　志興翰墨有紹是則　先公之志作詩
　示瓘瑾併求親友同賦
侃侃　尚書公投紱理泉石五堂適寒暑
十亭送昕夕瓊英玄圃秀美䕃嘉樹碧脩
廊不受雨來徃随履舄紅雲漲方塘丹霞
耀翠席嘉魚黄金掌瞥見眇莫測辛勤三
十年深逝晦朝蹟遺訓示子孫樹藝比其
徳浮雲變須臾百幻倐消蝕空餘鄭公莊
耕稼給衣食緬彼行樂時衆植各有職以
兹一畆園髣像見疇昔幽葩與群卉生意
日不息朝陽漱靈根三咽妙紬繹曠懷事
幽賞誓矣躬六籍
　　　次韻袁季厚恵苦筍楊梅二首
食苦不願餘甘囬迺稱美空巖飬滋味老
叟清晨起斵之玉箸圎拾以付稚子駢頭
萃豪門咀吞訝金矢維時朱明中盛徳恊
清徴翛然在隂翳儼與松柏峙玉液生華
池可廢杜康祀含章守元吉黄中本通理
絜腹表正性要以除穢滓初如橄欖食不
作即且棄世方尚腥羶易牙正専味愧我
清齋客足音跫然佀
空巖迸瓊珠蕭蕭白雲中恍疑群仙立欲
脫煙霧叢招提者誰主日出撞金鐘笙簧
激清濁旌盖摇青紅遂令彼林谷徴索恨
靡窮侍臣久歸田不數蔗椀功頃筐逺相
致齒頰生冰風昂昂長松盖下有萬馬容
同源匪異本斯文永為宗
清容居士集卷第五
清容居士集卷第六
　古詩(七言)
　　　題髙彦敬桑落洲望廬山圖(泉作/為秋)
長江亭亭桑落洲一塔獨傲蘋花秋邉聲
已逐鼙鼓盡水氣欲挾漁榔浮謫仙騎鯨
五栁老真景變滅随沙鷗空餘秦筝與羗
管㫁續不洗琵琶愁玉堂小窓觧蒼佩宴
坐得意毫端收空青㸃雲碧痕濕方諸取
月寒光流匡廬老人在何許佀覺頷首相
遲㽞佳峯稜稜鐡鈎鎖寸樹㸃㸃銅浮漚
要知翰墨灑清氣俗子政爾勞雕鎪秋泉
山人息機事青眼不與王公酬髙張素壁
凜太古擬跨獨鶴還磯頭人坐江湖在適
意底用絶俗埋林丘披圖覽古重嘆息天
際杳靄疑歸舟
　　　秋泉徳生仲章梅叔章周儀之皆
　　　次余韻題廬山圖再次韻以謝
海郡列戍連沙洲榆栁插㦸摇清秋擬從
京國洗氛瘴黄塵復作煙花浮西山紫翠
不可望但訝積雪如明鷗愛君寒齋之畫
幅瀟灑不寫人間愁胷中丘壑我豈少奈
此磊嵬難為收宣城詩法挺二妙炯若玉
瓚盛黄流永興天機愛神俊碧眼一顧羣
無留千年周子古風月衮衮亦散空中漚
乾坤無言混沌鑿頗恠我輩勞鐫搜沉㝠
天台老僊伯清坐自與廬山酬天青無人
月色古縹緲五老疑駢頭功名營身旋蟻
磨芻豢得意崇糟丘何當相從老其下釀
酒一醉黄金舟
　　　張彦清以復古硯贈友人因賦長
　　　句
髙皇南遊倦鋒鏑宴坐清都賔出日胷中
筆陣掃玄雲時與端溪評甲乙平生紫玉
無纎塵小窓寄傲茶甌春馬肝生寒出古
色鵒眼獻秀憎妖顰烏號已去寧復得繭
紙昭陵空悵憶猶餘舊賜落人間漆字糢
糊記朱色集賢學士胷次髙愛此静閲濡
霜毫迺知貪夫罪懷璧底用長物為神勞
清齋持盃好顔色楚人之弓楚人得平生
弟兄今始知一笑相看竟何惜蕭齋老人
筆如錐松花蕩漾摇輕漪江南採菱曲已
逺願寫紫府虗皇詞
　　　金華曹道士白雲樓
蘇仙念母母苦飢化作白鶴時來飛我聞
紫虗亦官府朝夕徃返勞天機何如金華
有真隠築室空翠摇煙霏松花麨蜜五鼎
養丹砂汲井千年肥我生不識萱草歡孤
身永日懷春暉白雲在天詎可望遲子嵗
晏山中歸
　　　賦黄帥平寇還
蒼梧之山利如㦸五溪南行水如墨文身
鏤面號為人蹙口磨牙時剽賊將軍手提
丈二殳匹馬直入深林居摩挲銅柱寫殊
績南人自此長為奴㯽榔快嚼端禦瘴薏
苡不將真避謗繡袍初賜簇金鵰聚米為
圖指豪壯萬里功名非偶然輕身許國誰
為憐莫嫌儒冠守青簡能淬筆鋒書定逺
　　　謝王參議送練春紅二枝
玉堂老仙玩幽獨閉戸無人佀初溽倚䦨
岸幘領孤芳蔌蔌輕紅冠羣緑化工有意
卑凡卉積李崇桃空眩目争先闘巧等堪
憐已向東風盡驅逐此花清妍浄如洗收
拾餘春傲榮辱何郎湯餅徒試粧太真温
泉空賜浴天然生色鑄真態亭午低頭睡
初足誰言花后㝡竒絶我恠酪奴能汙觸
嫣然一笑奉清懽莫把金樽歌別鵠并刀
妙剪駢頭来珠露淋漓袖新蹙佀嫌凡子
多亰塵却恨髙人付流俗微風澹蕩新雨
生强拭愁容吐殘馥擬将色筆寫清意綺
語非工那忍瀆徘徊中庭月過半翠袖姢
姢泣寒玉
　　　題董簡卿瀟湘圖
瀟湘之水太古色煙樹空濛成寸碧奔騰
日月轉銀丸噴薄峰巒凝鐡石楚棹相將
客獨聞楚歌欵乃人誰識望盡蒼梧不見
雲千古靈均空悵憶
　　　絡馬圖
秋原苜蓿肥雲屯帖帖此馬和且馴属車
效駕豈在力愧汗絶足追奔塵良哀不生
造父徃公子毫端意悽愴虞淵逐日終飲
河出門加鞭奈爾何
　　　康樂圖(室扁曰康樂因名其堂以/長安韓徳卿夜夢至一宫)
(母/奉其)
至人無夢夢乃真瞪目一視空中塵悲懽
蟻旋水東注遺珠罔象迷其津持虀噉臼
逞詼詭取禾坐極夸榮貴不如長安韓生
道上眠念母還家枕中記紫霞之宫那俗
書煙霏霧結開雲圖虗靈變化在頃刻齧
指疾應維心符城上烏啼畢逋尾倚門獨
占乾鵲喜萬里辤親真可憐書來端有平
安字
　　　贈杜秀才歸省荆南
臨江種橘橘易朽滿籯積金金作奴何如
遣兒束書帙婀娜初服游鴻都從師之樂
端解語暫作庭前綵衣舞㑹待明年春水
生雙槳如龍上天去
　　　贈拙訥子
萬言不啻一杯水刻楮徒費三年功何如
宴坐寂真静木末時數南飛鴻長安之衢
塵羃羃願言飲垢如飲蜜鸚鵡作賦真有
才至今江浪猶䘖哀
　　　寄南劒李士弘使君
水雲離離千疊峰海日如鏡行天紅使君
新沐坐清樾筆底丘壑生隂風玉蘭之花
不受觸日給飛泉三百斛髙舂打衙人不
來鶴立蒼苔動新緑
　　　送任道士歸武夷
武夷之峰髙插旻浴日離海朝為賔石床
芙蓉迸膏露乳竇醽渌凝長春隂崖恠壁
鳥跡絶葛藟當户苔鱗鱗神君枯魚古籩
豆曽孫毛竹今霜筠千年金骨幻凡目玉
匣九鏁光如新想當精思握宇宙魄質已
化能成身我聞帝居亦官府風馬泱􁝏空
中輪愛君釣鼇避東海笑踏北雪鬚眉銀
寥寥空山太古水清夢入髓時相親誰言
五色亂吾目得意忘象那非真歸來玄鶴
忽不見勸汝速浣征衣塵
　　　送郭天錫還京口
朔風吹塵著駞裘蓛蓛凝絮玄霜浮城南
泥深擁車轍矮屋夜臥鄉心稠暮春雪消
花始放積栁婀娜沙中洲布帆在手不易
舉目數過翼随雲流人言擔簦古竒遇邂
逅一見能封侯紛綸寸舌有榮辱智士縮
吻成身謀愛君亭亭日中鵠玉色已變扶
桑游紫芝為粮露為醑北適瀚海觀羣漚
素書滿嚢不干世磊落肝膽看吳鈎新編
剪雲彩鸞舞妙筆入木寒藤抽氣酣登臺
望陳迹忼慨直欲微言酬舊家鐡甕古城
下舂浪汹湧今悠悠但當清談且飲酒徃
事寂歴遺磯頭黄鸝空桑子規怨橡實已
盡榆根留長河滔天怒蛟走底用華表歸
来愁江湖清歡眇去袂風雨疾意催行舟
人生㑹合㝎有樂念此別意空綢繆
　　　燕吴閑閑氷雪相看
豪門炙熱熱如暑下馬還家汗流雨徒将
嚬笑作清涼萬事回頭緫塵土那知道人
玩丘壑一榻髙寒閑栩栩碧雲散作明窓
塵妙墨還為小山霧平生冷語出胷臆頗
恠梅花猶媚嫵峥嶸嵗晏凜今夕商榷斯
文共樽俎要知冰雪本竒絶正色森寒傳
太古我聞崑崙有至理隂火玉泉誰解煮
㑹須鐡石起風雷手抉玄闗破凝沍人間
寒暑潮去來物外隂陽月吞吐閉門客散
真兩忘竹影離離滿前戸
　　　㶟陽張節婦瓶中杏枝着花因賦
陶人妙合隂陽機凍壺頃刻回芳菲盈盈
緑房綴冰蘂玉蝶婀娜穿帷飛佳人蓬鬢
不下堂手綉孤鳳横匡床寶刀剪繒試春
色翠袖慘澹顔無光烏頭可白珠九曲造
物深知憐不足故應試此一枝春㸃綴扶
疎驚衆目君不聞天上瓢髯龍平陸成波
濤又不聞壁間壺兩曜瞬息如跳珠齊諧
茫昧不可詰炯目看朱動成碧張氏之壺
如截肪真火煉質千年剛枯根借潤表貞
志慎勿語恠歸荒唐
　　　仲章與余連舟而行仲章指畫皆
　　　不在人後夜泊甲馬營余舟適先
　　　至仲章有詩曰以奉戲
我船如縮鼈瘦僕凌兢空挽曳掩篷熟睡
初不知晚向沙頭踏新月君船如生駒追
風破浪争驩呼青春櫂郎紅蔽膝摇唇蹙
口歌吳歈昨宵甲馬營前宿大佀天公憐
不足回帆望君君不譍出没髙桅轉河曲
人生作計那可既誰能盡已不盡智積薪
居上東方愁相位還須跛男子憶昨都門
經嵗除風吹乾雪塵糢糊閉門擁被謝不
出時人背笑何其疎只今船行一千里萬
事乗除緫如此愛君玊雪雲中英我歌作
勞君且聴
　　　蒲城孫世英編修父年九十四號
　　　嘉遯翁院長而次各賦詩
蒲城之下嘉遯翁銀髮髧耳雙碧瞳少年
流離老康樂布領踏醉歌春風春風畏人
屢歸去阿翁扶春春始住穿花入市争捧
盃採藥還家共携路諸孫青襦誦魯論寒
燈夜授鄰壁聞泥深翻疑犢車險雪釋自
訝駝裘温憶昔種松如指長俯仰鐡榦參
雲蒼桑田變滅理固有底用化鶴來還鄉
只今翁年九十四萬事如雲日嬉戲迴首
塵中輕薄兒奔走流年竟何事
　　　嶽麓圖
積石落落雲中礮冠以蒼松藉瑶草天柱
脩纎立晴昊絳霄雲璈誰擊考揚許之君
顔色好冰綃為裳車羽葆永愍垢濁増札
夭湘波層瀾勢灝溔跳珠浮玉簸洲島一
洗氛瘴蘇衆槁爰築廜　俾終老出門倚
天心愺恅玄穎浮花落縑縞無跡空飛詫
神媪肘後藏之五色繅念君别去塵浩浩
歸來歸來守其寶
　　　送何太虗歸山中
飄飄兩屐山中雲青眼不受京塵昏意行
扁舟本愛雪獨去五栁猶當門人言江湖
在遲暮立談雙璧非謬誤相逢挽君君不
迴落日蒼茫蹇驢去
　　　同子唯賦水車
挈瓶之智誠有餘抱甕之勞亦良苦何人
嘗巧抉天機河伯逡巡魚鼈舞昂昂長身
臥塍岸捲地翻濤敵驕暑誰云龍骨化梅
梁未信魚身作橋柱縈紆香輪過流水突
兀雲梯卷清雨横陳歌板促紛綸倒流谷
簾聲齟齬東家饁婦顔色惡步步生蓮空
媚嫵陽烏流爍汗成漿平陸須臾涌銀乳
推移燥濕意本同竊奪隂陽天所怒人言
無踵能自至跬步周旋路脩阻不辤滿眼
看黄雲嵗晚論功付梁梠君不見田舍翁
年年苦辛與我同天寒破褐厭糠覈仰視
屋壁知誰窮
　　　次韻夏明道紅梅
江南徐生圖没骨筆底妖妍等塵物此花
絶俗避春風東望扶桑入瑰室閬風羣仙
笑清寂故遣瓊英侍巾拂龍肝麟脯厭腥
臊以斗為盃飲真一嫣然乘醉下塵寰欲
向晴空舞紅雪崇桃積李行飛翻固此貞
容莫旌别效顰不語空捧心美好何由在
粧抹懸知正色衆所忌况此纎穠逐時節
憶昨嵗暮天號寒炯炯霓裳傲冰月誰言
凍吻不敢吐妙思端須續神筆飢腸雷吼
空九迴勁氣雲摩難百折人間好語詎有
盡三嗅清香應倒絶
　　　雪汚齋(汙之之語為號/邢醫取靈樞雪者)
有客飲垢如飲墨三尺之泥及馬腹平明
對鏡鮮衣裳意氣摩雲飛食肉清虗不來
空慨慷願君勿走治其狂明䆫紫塵在吾
鼎浄洗紛紛冰炭腸
　　　次韻閑閑甲子雪
絳霄僊人雲作席宴坐玄闗已知白萬妃
婀娜布青陽浄掃嚴凝驅伍陌飛霙散作
平地舞剪綵寧為舊時色西峰秀筆眇何
許佀換當年銅緑格洛陽之人凍吻縮詩
句那能随燭刻大鈞有意迴昭蘇至寶無
華匪脂澤乾坤偉觀雙眼明髙臥元龍須
百尺
　　　贈錢唐吴月湖(學黄冠/棄右班)
君不見後湖僊一官掉首餐神丹月明江
上杳然去唯見玉珮雲珊珊又不見姚将
軍夜騎黒騾趍劒門飢来青城采芝食童
顔逸足追奔雲人生冨貴那可必偷竊隂
陽亦竒崛隂符自與素書通赤松来歸乃
真逸西湖明月不可釣呼吸湖光月随照
要知心與月同明暫假孤光敵清皎憶昔
黄霧衝八蠻髀肉消盡口吻乾萬里生還
真幸尔十年老去猶凄然即今落魄随塵
縁丹霞玊樹壺中天何年輕舉化飛鶴歸
視城郭同蒼煙
　　　送趙君佐茶使
淮南食茗如食粥清曉烹煙出茅屋生來
不識太官羊翁媪相看夸不足連綱貢餘
知幾春排檣接纜來儀真莫言此物常苦
飢船中估客肉常肥
　　　黄臨汝以長句索筆次韻
寸錐飲墨工傳書千載妙蹟遺官奴寶跗
緑沉不易致葫蘆荆管那能無古來志士
心獨苦採荻夜畫灰成圖書忩嵗月要有
限作計何必輸人鬚中山夘君被羇束論
功且復歸韓盧栁家鈎鎖本新様内史筆
勢難為徒遂令陳生擅料事坐出妙語如
擒俘迩來八法益疎陋雞毛兔毳争庭除
姓名僅記政自可文采日泯終何如湖隂
丈人古仙伯舊嗜寶刻窺鴻都飄如晴雲
彩鸞舞勁若暖浪寒蓴舒丹碑翠碣已冠
世所恨咋舌懷嘉謨朅來掘筆弄天巧下
視羅趙真有餘詩成醉墨作三絶寒室眩
晃生瓊琚
　　　題翠山嗣禪師雜花世界
寶田琪柯天上種一一五采相紛披深根
清寧出樂國幻境變滅卑仇池蘂珠駢頭
滴膏露萼緑擁翠攅新枝隂陽轉旋發天
祕霜雪饕虐培靈基紫泥分封慶雲護緹
室應律温風移初疑層臺閬仙下佀笑移
谷愚公癡側金布地素習結剪綵眩晝神
光竒桂宫斫斧古莫徴桃源展畫人猶疑
髙禪息機月窟坐微笑彈指靈山來嵌空
積鐡不受暑垂溜掛練能成漪巧翻新好
喻空假妙合湏刻窮施爲溝塍衍平碁局
布巖谷巉削丹泉滋流鶯弄晴逞繚繞幽
鳥觸影摇參差扶笻一觀定已駭飛觥百
罰知何辭眉毛猶存眼非眩意不落相寧
無詞
　　　贈劉醫(架術/行禁)
君不見東漢趙生試竒術禁架相傳人莫
測桑皮為脯水為膠耿耿千年猶廟食(見/事)
(台州土神是也/後漢趙炳傳今)又不見葛稚川逺窮句漏
思得仙辛勤纂書集竒恠金創一吷完如
前古來長生氣為寶踵息深深神不老肯
將呼吸逐凡庸辛苦徒令顔色槁羨君妙
契合二士萬病相酬一杯水參苓逺棄藥
無功變幻須臾人共喜靈龜枯桑終殞生
鴈以不鳴曽見烹誰言静黙觧自致奔走
岐路方喧争我生守口今已瘖氣涌如山
空苦心漫將寸穎寫竒崛紛紛過眼誰知
音崚層瘦骨非食肉空洞無塵那有俗金
華玉瀝端可餐要俟它年梨棗熟
　　　次韻段惟徳右司
空齋病起槐幄深碧雲道士遥相臨問之
不肯說姓字笑指庭鶴知余心昔年種松
在山北咫尺十載脩篁侵公當青春立霄
漢我竟日夕還山隂
　　　子昂風林牧馬圖
駟馬不受人間齕春入川原草如髮老髯
背面心已知眼底玄黄緫凡骨相親栁下
那作疎泯黙此意今為圖竹林之賢固竒
士晚嵗絶交真可吁
　　　張氏女(大書/七嵗能)
皎皎嬌女眉髮鮮筆墨為耒書為田家貧
畫地當縑楮能使平陸生雲煙老蛟翻波
注甘澍渴驥齧櫪追寒泉躍如斫陣勢揮
突快若舞劒光回旋青燈阿翁夜授詩誦
聲出屋清且圓天然異質世外寶寸穎入
手直如椽流紅題詩愧飄蕩織錦作字空
纒綿遶床不憂翠袖薄玉雪晃耀辤花鈿
君不聞祝融之峰魏氏女空中落筆垂瓊
篇閉門養姑吳彩鸞一謫人世知何年道
合變化難具言宿習妙解寧非仙
　　　送儀上人歸天台
三百六旬塵浩浩萬八千丈雲飄飄手提
飛錫絶江去獨飲古澗長生瓢乳彪呼風
小兒語老鶴翫月仙人舞空林桂落招不
來冰歇巖頭㫁前路
　　　題李廷弼歸安去思碑
人言歸安之水堪耘耔又言歸安之水宜
繭絲移文夜下鄉社集折竹作度魚鱗推
阿翁褁飯立田所大児應官入城府篝燈
夜筭尖角贏百畆塗朱費千楮慈仁李長
官眼明不識催租瘢溝塍如枰舊疆理故
王之籍那可毁刮毛龜背羞作腴掉頭㩀
案難奉符
聖朝阜民極天際山積川量一稊米挂冠
徒歩歸即休虗籍誇浮非我計弁山何㠝
岏苕溪何潺湲山君水神各有職樂意禽
魚兩相得君不聞古来吏弘羊烹劉晏死
飛蛾赴膏無有已歸安之碑立如玉父老
摩挲路人讀
　　　題董髙閑道士春龍行雨圖
清泠之淵玉為竇呼吸銀丸起晴晝昂頭
躍空朝紫京海若蒼黄河伯走積靈為氣
翻帝車坐令日觀生糢糊黄雲離離覆下
地神跡彷象今為圖
　　　送錢唐萬戸還鎮
秋風八月錢唐潮三千組練平明驍吳王
故宫草凝碧一塔突兀凌昂霄將軍宣威
立油幕手撚羽箭調青鵰穿空盤旋彩雲
墮藉草燔炙羞肝膋酒酣意氣擊玉斗垂
手逞舞花容嬌百年繁華等流水金谷翠
樹随塵消平湖堤栁千萬縷時繫落日傳
笙簫宴安侈習卒未盡癡兒騃女猶喧佻
名王之孫古英武韜鈴夜誦聴寒刁徒兵
晝閲逐奔馬舟師夜渡追輕舠坐令長城
鎮南服鱷鯢落膽夷姦妖煌煌輿圖久櫜
戢紫燕九陌嘶風驕胷中武庫貴商略談
笑横槊真雄超丹書之功在金匱願趾世
媺輝　皇朝
　　　嗣天師墨竹
玄雲空飛着無跡濃淡晴溪護寒碧碌碌
玉石圓且竒古澗因依養顔色僊人紫宫
朝未移平安日報春熙熙生綃陳情寫初
意為問白鶴來何遲
　　　送趙簿正卿歸養胙城
淵明投幘酒初熟弘景挂冠丹始成何如
奉輿歸故里夜聴慈竹平安聲食蓮分甘
舍雲泠得魚入饌泉水清門前槐栁緑隂
直㑹有雙鶴飛來迎
　　　送保寧萬戸出鎮(古閬州)
鵑樹飄紅蜀帝飛錦屏横空十二眉天狼
夜沉北斗正筆花列陣書成圍拾遺舊題
山鬼嘯文石縱横碧苔燒將軍好文歌太
平桂酒讙迎梓潼廟
　　　子昂寒篠枯槎圖
靈柯連蜷排石角海風吹秋折繁萼亭亭
明玕左右從呼吸玄雲起隂壑猛思誓欲
歸河源從者亦返清泠淵河源露重星嵳
峩清泠之淵多蛟鼉上天下天意沉惻化
作蒼龍張素壁玉堂之僊墨成沼穎脫淋
漓翻浩溔鐡榦飛光明月流翠節參差飄
窈窕昂身突兀太古春峥嶸赤立驚絶人
支頤觀象洞玄化芳朽成嵗非吾真
　　　澧州通濟橋
洞庭水發波湯湯老蛟挾舟恣低昂何人
空中化樓閣斷鼇為石虹為梁澧陽太守
黙無語朱墨塵深失修舉萬里南來春未
歸離家想爾曽題柱
　　　近有善書僧日温妙明温華亭人
　　　明眉山人也余嘗識明于玉几山
　　　其年未四十温老矣余識于靈隠
　　　視其書之髙下亦類夫年也閏十
　　　月有僧携明書示余遂各為一章
　　　美之且記二子之出處焉
老温作書誰授訣少學潘郎繞城帖興來
握筆弄春妍靄靄芳叢閙飛蝶平生大字
顔魯公晚復㒹放少露鋒論功古法雖未
至瀟灑要是僧中雄醉裏蒲萄墨為骨秋
葉東西雲欝勃裹繒急㸃數玄珠不識公
卿是何物只今書畫名已傳華亭鶴唳悲
流年西方金仙在何天寄聲為了塵中縁
　　　其二
蜀明貌癯肩聳山我與之語清且閑聞其
作書誠險艱自製美筆出袖間流落金題
入清笈魚鑰無聲帳中閲暎水寒蓴凝素
波側石枯藤挂斜月西風玉几雲翩翩黄
衣渡江聴清猿逢人醉寫數十紙山僧示
我相誇傳歐陽父子病骨立誠懸繼之天
為泣楚優抵掌真偶然妙解無言君合識
　　　善之擕酒招㳺西湖值雷雨分韻
　　　得杯字
南山樹影糊輕煤北山雲花玉崔嵬絶憐
我輩少姿媚幻此異景窮竒瑰湖光山色
兩愁絶更挟新雨除飛埃千年龍公睡忽
醒頃刻駕浪鞭春雷我生倦㳺端有意陳
迹黯淡澷蒼苔擬将鐵笛寫清怨復恐翠
袖含餘哀主人佀恠不觧樂故結勝侣擕
樽罍翩翩六鶴舞晴翮華表清唳雲光開
絶憐山雞强聨翼照水寒影空徘徊謝公
屐齒殊濟勝偪仄蓬宇徒低摧娟娟新青
故堤栁片片輕白孤山梅春風佳游詎易
得相與一笑同㗸杯
　　　賦金華方君雙魚硯
海上鰜魚雙鬛紅振鬛直上嫦娥宫佀嫌
嫦娥太孤絶耿耿冰雪難為容須臾梅枯
不可下駢頭躍入空巖罅翠藤交絡石谼
深太古風雷催變化得意相忘睡酣熟開
眼重光弄蛾緑跳銀破練何足竒共飽雲
腴作寒玉良工感此同死生㝠搜巧琢存
其形世人翕霍漫刎頸對此三挹顔為赬
玄英聞孫古俠士脱粟論交傾意氣朅來
風兩泊江千拂拭雙魚落清淚平生謝子
金石交詩魂寂歴飄黄茆此中濡毫作新
誌免與俗子同譏嘲
　　　寄張伯雨道士兼簡鄧慶長二首
寢扉曉入香爐雲尸坐朝日雙臉醺南山
鐘磬佀有約北山禽鳥如相聞楊枝低昂
碧霞袖藕葉清淺青霓裙更欲深居入林
壑築壇夜禮三茅君
越羅作衫花纂纂今年身長覺衣短垂虹
大堤迎棹船綵袖翩躚酒巵暖還家閉門
百不知桐葉題詩緑隂滿鄰坊為約張隠
居細雨湖槗乗欵段
清容居士集卷第六
清容居士集卷第七
　古詩(七言)
　　　煮茶圖(并序)
　煮茶圖一卷髣石䆫史處州燕居故事
　所作也石䆫諱文卿字景賢外髙祖忠
　定王曽孫儀觀清朗超然綺紈之習聚
　四方竒石築堂曰山澤居而自號曰石
　䆫山樵此圖左列圖卷比束如玉筍錦
　繡間錯旁有一童出囊琴拂塵以俟命
　右横重屏石䆫手執烏絲欄書展翫疑
　有所構思屏後一几設茶器數十一童
　傴背運碾緑塵滿巾一童篝火候湯蹙
　脣望鼎口若懼主人將索者如意麈尾
　巾壺硯紙皆纎悉整具羽衣烏巾玉色
　絢起望之真飛僊人予意永和諸賢放
　浪泉石當不過是而其泊然宦意翰墨
　清灑誠足以方駕而無愧甲午冬十月
　其孫公疇出以相示因記而賦之以發
　千古之逺想云
石䆫山樵晉公子獨鶴蕭蕭煙竹裏月湖
一頃碧琉璃髙築虛堂水中沚堂深六月
生凉秋萬柄風摇紅旖旎遵南更有山澤
居四面晴峰插天倚憶昔王門豪盛時甲
族丁黄緫朱紫曉趨黄閤袖香塵俯首脂
韋希雋美一官逺去長安門徳色欣欣對
妻子豈如髙懷脱榮辱妙出清言洗紈綺
郡符一試不挂意岸幘看雲臥林墅平生
嗜茗茗有癖古井汲泉和石髓風囬翠碾
落晴花湯響雲鐺衮珠蘂齒寒意冷復三
咽萬事無言歸坎止何人丹青悟天巧落
筆毫芒研妙理黄粱初炊夢未古舊事淒
零誰復紀展圖縹眇憶遺蹤玊珮珊珊響
秋水
　　　贈張玊田(來鄞設卜肆/循王五世孫)
將軍金甲明如日勒馬橋邉清警蹕淮壖
徹衛羽書沈置酒行宫功第一蟬冠熊軾
填髙門英英玉照稱聞孫(堂名玉照/張鎡號約齋)百
年文物意未盡玊田公子尤超羣紫簫吹
殘江水立野雉驚塵暗原隰夜攀雪栁踏
河冰竟上燕臺論得失丈夫未遇空逺遊
秋風淅瀝銷征裘翩然騎鶴歸海上一笑
相問誇綢繆兩曜奔飛互朝夕璇府森芒
蠡莫測要須畫紙為君聴落筆雌黄期破
的壺中白日常髙懸道逢落魄呼醉眠清
歌停雲意慘淡倚聲更度飛龍篇
　　　題子昂浴馬圖
苜蓿原空雪新積羣馬飢鳴渡江食大梁
公子心未平一匹宛駒萬夫敵圉人初浴
意氣増跨轡已晚知無成雲䆫徘徊悄無
語掩卷索索猶風生
　　　送倪徳進歸番昜
書眸的的垂玄珠辯口落落傾冰壺寳刀
挂壁指閶闔扁舟挾浪辤東吴低昂黍禾
故流道隱没桑棗遺宫墟仰看浮雲勿復
語俯視逝水誰為圖天衢晴塵接冠盖石
室古簡搜盤盂大宜置身並班馬小却論
事追唐虞懸知擔簦要有得永愧折簡終
難呼深春無人碧桃静落月在屋冥鴻俱
歌聲清琅振金石筆意横逸摇璜琚苦心
寧為㸑下木怗首不作轅中駒牛毛取士
固當走魚目眩世徒争姝平原飛埃宿麥
盡長河奔潦柔桑枯還家勿陳賈生策閉
戸趣著神農書相思我亦返屠肆静念子
豈淹田廬
　　　送僧徳芬過松江
海門山人捐竹杖笑指飛濤挾雙漿雲間
鶴唳耳不聞洞下龍歸夢猶想我聞諸天
亦官府一息塵寰緫調御黄花滿院人跡
稀霜月離離在前戸
　　　憶陳道士
空巖羽人氣為祖玉立秋空振玄古酒酣
髙嘯裂行雲直上鈞天聴濩武白雲一去
誰遺情掉首不問人間名當時雙瞳傲餘
子猶有翰墨傳孤清紫綸交馳丹闕下人
道山中多僕射黄金蜕骨碧藤深夜半寒
光明月價飛鳬縹眇山鬼靈蕙殽一薦端
貴誠欲從桂父乞僊露虛牝回激笙竽聲
　　　病馬圖
青絲屈曲長安道卓午歸來廏中老側身
仰天思逺遊口不能言顔色悄奚官却立
深有疑佀言非病那用醫願乗長風迅絶
足一息八極歸瑶池
　　　次韻張伯雨梅花島
雲屏油幕低覆垂晴日倒映黄琉璃孤根
自有巖壑趣屈曲緹室情依依巍峩青女
來蘂珠赤脚獨立層冰渠燧人當陽朝寶
鑑金胥簇陋催銅壺何人胷中藏九島内
火迴環不知曉咄嗟已辨天機深頃刻能
成化工少隂陽在手司帝春坐䆫更試明
䆫塵江湖逺渉汝良苦門外萬竅笙竽吟
　　　次韻渭川春玉圖二首
至人虛心實其腹手種琅玕如種玉晴雲
散墨春思浮咫尺經營千畆足清標亭亭
儼矜絜笑脱斑斕賜膏沐揚旌植纛神君
遊萬籟無聲江水渌此君之志那可量榮
辱相忘在空谷大宜蓬萊之三山小宜武
夷之九曲前如綺園歌紫芝後若夷齊侍
孤竹隃麋之墨清且竒脫落玄黄乃真目
幽齋尸居耿相對有客叩門深絶俗天空
日沈碧雲湛細酌寒泉芼秋菊夢逥倚杖
森在廷燁燁雙瞳鬢深緑
瑶林羣僊歌捧腹觧帶蘭臯捐佩玉深知
五采眩空花守墨空巖思濯足層冰急雪
成九轉重露輕煙方一沐湘君寶瑟調初
絶唯見遥峰蘸寒渌長空旋宫起萬籟翠
袖無言守山谷紛紛落葉漫渭水耿耿殘
花守韋曲論功嵗晚端有意深愧羣英不
如竹森然壁立聨堵墻變化淋漓傾衆目
髙人宴坐不出門一榻常懸謝囂俗每令
此君當上坐末席餘清友松菊囬首故園
新雨晴無盡春風吹草緑
　　　忍恕堂(大都袁氏)
汝南堂堂臥雪翁飲寒閉戸稱髙風吳相
亡何不知止二石醇醪能脱死吾宗髙標
兩都史餘子紛紛那足比人生遇事何强
嗔百年嵗月籠中身水清之魚鈎滿餌白
鶴出林紅鶴忌君家兄弟如聨珠熟視不
語疑糢糊連理之木多慈烏大兒拱立羣
雛趨家僮大勝千木奴冬園芋栗夏芙蕖
壺有美酒架有書不識喜愠真何如門前
駟馬填華裾
　　　飛鴻軒(新安胡則大)
㝠㝠天機衝紫霄炎洲雪嶺窮遊遨鷦鷯
一枝掩目避始信懷土非吾曹勞生貴賤
各有適攘臂何人限南北三足之烏今不
停寒暑周迴短長刻
　　　李士弘枯木風竹圖(又新作/為玉隆陳)
狂蛟舞空蒼髯拏雙鐵蒙頂雲交加亭亭
霜標不受侮慘澹天籟扶槎牙西山古淵
人莫測一柱承天萬牛力㑹須截玉化陂
龍拂拭苔光遺劒跡
　　　題茅山道士雪梅障
積金峰頭雲五采天女行空散珠琲為憐
絶壑一枝春玄墨敷調増蓓蕾因風飄零
顔愈真竟日霾蔵氣逾倍油纛紛紛成素
旄積鐡離離増練鎧㘭如側杯頫承露亂
若銛刀􁇇剪綵雙龍挾輈擬欲上萬馬飛
塵卒難凂髙齋鍾磬日未暾徙倚横斜眩
銀海憶昔西湖極逰歴真與逋仙澆嵬磊
後知色相端有空百念灰心付真宰峩峩
茅君儼不死秦帝嘉平年首亥精思萬林
元炁存衆卉羣芳羞皚皚閉門緹襲坐蒲
團長恐夜深風雨改
　　　廣信奚君静能家鵝湖以太府掾
　　　岀補南康簿予慕其仕止皆武夷
　　　先生講道之地叙言其異同幾於
　　　贅因成長句亦欲知夫先賢箴警
　　　非二途近世學者駸駸虚玄則知
　　　武夷晚年持守之論非矯可不慎
　　　諸
鵝湖盡日鐘磬清不聞昔時絃誦聲愛君
卜居在其側編簡插架猶談經當年羣公
水蒼珮粲粲寒芒徳星㑹投壺雅争非世
情餘子承風増毁背康廬招提無極篇希
夷入道從兹傳百年脣吻互嘲鄙經緯妙
宻同先天兩地斯文實元氣宦遊家居總
竒事稽古紛綸三萬言顔生屢空心晏然
　　　次韻王道士(雅馴姑答其意/丘真人弟子其韻不)
潭潭古僊浮玉顔憫世壯志金城堅丹霞
紫壁接霄漢過客吊古猶思賢王君碧瞳
水蒼珮深恨望諸書絶燕丘公蟬蜕七真
化青史誰能繼二班
　　　送馬季權之官平江州(相兄子/碧梧丞)
咸淳十載兵塵髙漢江之水纔容舠眈眈
太傅亂天縡櫂船兩翼鳴春濤中書蛛絲
守空印片紙除書魚貫進相府門前青草
深破席疎簾雙白鬢扁舟疾走歸番江百
城破竹争迎降紛紛成敗付野史玩芳攣
臥唯軒䆫徃事凄迷踰四紀華屋空梁歸
逝水洞庭木葉三閭愁淮南桂叢八公死
京城即今相邂逅傾盖忘年緫論舊潁州
推官家譜傳岳陽樓頭水浮天
　　　宋誠甫押送交趾使之武昌
飄飄蒼珮乗風來下視漢水如浮杯坡陁
環堤舊亭障鐵笛穿石聲崔嵬武昌之魚
不可食昔人作歌何寂歴隔江小城大如
斗枉使邉軍暖鋒鏑古來相傳用武地今
作薇垣鎮官吏腥血繁纓金齒來犀皮屬
甲雕題至碧瓦門深鼓角髙羅庭椎髻聲
嗷嘈銀甕蒲萄雲葉重錦氊叱撥風花驕
深知王臣有竒算蠻使低頭輸宻欵勸君
莫登黄鶴樓勸君莫停鸚鵡洲黄鶴之人
白雲杳鸚鵡之客蒼煙愁愛君手中青鏤
筆能寫牙籖三萬帙迄今舊史難整齊屢
屈先皇詔頻出玉堂日正槐影長汗青之
簡光熒煌請君直書亡國事還作觀風寰
宇記
　　　送濮陽陳景臯之官忻州
陳侯直氣摩青雲天馬脱駕羞駑羣毳袍
昌言髙坐聳餘子俛首卑塵氛探囊竒策
得要領炙轂妙語通氤氲京城久居閲冠
盖酒觴棊局忘昬昕平生植竹嗜好古膏
沐服食童顔醺徃年濟隂試敏手桑柘戢
戢春田耘政成烏府考上上擊鮮驤秫歸
榆枌窮冬邂逅色骯髒近錫符竹州名忻
自宜骨鯁任獻納或佐輦轂輸忠勤羣公
歎息各賦詠跋馬操袂愁離分緬思河東
舊雄鎮甲騎出塞宵踰汾即今樓臺歌響
集棗下纂纂紛紅裙愛君胷中人物論發
硎破的無虚文盖公之堂本清浄解帶臥
治收竒勲此君相從匪朝夕晝簾煮茗看
鑪熏
　　　送湯道士降香武當山
紫衣山人眼如月朝捧天香辤鳳闕栁絲
輕拂桃花騘屈曲層巒過俊鶻澗中黄銀
如僕姑清淺閃爍随菖蒲水流東南天轉
北槖籥妙化誰為圖沉沉玄帝道淵黙手
握神機合無極宻調六氣佐璇璣魑魅潜
蔵百神職暮春之初傳降靈閲世已久難
稽評龍虎之章端莫測龜蛇之光杳無跡
　　　過髙郵湖
七十二湖春浪濃風刀剪霰跳玲瓏參差
凍栁皂纛重傴首俟命朝珠宫淮南田父
身龍鍾灼龜瀝酒占年豐舊秋積水挾豐
隆長魚揚鬐蒲蕩中桑顛髙下棲㝠鴻黒
禾生耳随飛蓬瓢囊扶携出城東
至治天子逹四聰詔書寛大蠲民農秀麥
菶菶翠織茸赫日出海扶桑紅嵗熟於酉
年相逢擊壤鼓腹歌時雍展牲美報湖神
功
　　　趙昌荷花
我家東湖三百頃瑞錦縱横緑雲凝森森
曉氣天香飛星斗光沈水花净逺如嬰兒
脱文緥近若胎僊臨玉鏡瓊杯欲側雨絲
垂金掌初調露珠定盡將機心付鷗鷺小
雨輕煙穿短艇京塵烏帽二十年夢入滄
洲寄清興趙生畫意不畫格淺粉輕砂養
真性韜精歛容羞自陳三沐無言月華靚
邇來馮於號能事老嫩風晴毫髪證玄黄
已辨神俊枯逐影之人道中病髙堂視此
青琉璃香色俱忘保清静
　　　京尹旌門
泰山之溜石可穿磨磚為鏡不問年人生
作事貴苦堅砥節厲行通蒼天武清之祠
世所傳出門重趼神已憐五里一堠拜漸
前寳鑪當胷起霏煙念我母疾醫難痊帝
叱二竪沉諸淵秀眉鶴髮人中僊伯仲叔
季舞蹁蹮脩齡已盡衘苦寃烏傷栢慘羅
墓田劉愷丁鴻孰為賢煌煌神州風化先
槐栁表道綽楔懸搢紳交喜聮序篇太史
屬筆慙非椽
　　　乗鸞吹簫圖
繆公荒淫亂天紀纍纍宫中四十子懷嬴
復作重耳妻匜盥相揮國深耻娉婷弄玉
誰復看參差窈窕能合歡築臺虛聲出天
外詐言後夜同乗鸞人言神僊能不死槖
泉之墳露遺址哀哀黄鳥飛復來良藥刀
圭竟誰致髙辛之女随盤瓠漢愁匈奴遣
公主一身能解百城圍鄙計咿嚘笑千古
天台之事尤荒唐劉郎阮郎歸洞房石橋
雲深樛木罥披圖相看儼同傳
　　　雲岡圖(為王叔能作)
白雲晃晃虚飄飄羣峰磊磈通危橋蒼髯
側挂截地脉素練直下來山腰是中樓閣
誰所居翠篁髙拂寒光遥憑虚望逺意莫
盡振衣獨立摶扶摇王侯出守山水郡逞
懷盤礴窮清寥一日不見輒憒憒臥遊想
像歸生綃信知俗子謝不去濟勝有具難
為招
　　　贈吳江宋尉
太湖三萬六千頃䆉稏秋風政相並吳船
跳擲如飛梭鳬鴈參差白雲影連年田舍
無炊煙吳船出没平湖前縣官打衙入湖
去弓刀夾棹魚升天元憲之孫為少府岸
幘看山揮玉麈飛蝗避境虎渡河吳船雖
多奈我何
　　　與相士王月屋
世途紛紛黒如漆暗中摸索端有術何人
竊藥廣寒宫碧眼淋漓論得失麞頭之子
藍且醜牙籌夜深鬼神守麟臺功次不論
渠當道相逢須疾走
　　　廬陵梁醫濟生堂
上池之水人莫識三揖東華借餘瀝瞳光
透碧千里懸二竪蒼黄離衽席南康昔有
劉神醫鶴骨變化芝术肥入門逆意望且
走吾今見子同其機
　　　次韻史允叟檜屏
蒼雲之根百嵗植巧匠屈曲空揉蟠浄如
翡翠立亭下矯若么鳳倚闌干峥嶸要使
頭角出鞭霆駕電超雲端扶春萬條豈不
好猥瑣籬落迎霜殘君不見姚江參天兩
雙檜至今風雨之夜猶清寒(植雙檜於尉治/越王尉餘姚嘗)
　　　次韻蔣逺静
(魄乞食市中六七兒常負囊從/蔣氏祖五代末與僧為友僧落)
(目蔣驚異是日僧化去迺彌勒/之一日與蔣浴江中視其背有)
(氏子孫當代有進士/也留布囊與别且云蔣)
唾壺麈尾手所持白眼對客客不知出門
俗子多敗意三語之掾真吾師曉䆫新沐
緑隂浄碧雲竒峰生九疑隔隣書聲入幽
耳茶甌散花酒浮蟻百年行樂在適意燕
頷頭顱空萬里君不見燕山俠客多苦寒
出門悲歌來日難
同龕彌勒誰緫持沙上偶坐忘所知布嚢
相傳陋七葉宻記端是人天師愛君清言
潄金石酒酣硬語輕丞疑亦知造物端戲
耳一室尸居旋磨蟻東鄰花發西鄰歌咫
尺相思隔千里陳郎之約不可寒我眠卿
去人所難
　　　廬江羊孝子兵難時兄弟三人與
　　　其母被掠為奴後廿年復得完聚
　　　郡表其閭
君不見觀津竇廣國傳舍沐頭深記憶時
來徒步入長安握手相看淚如滴又不見
杜羔孝感為尚書兵前失母長欷歔一朝
老嫗忽邂逅郎君玉貌猶吾夫淮源鐵騎
排雲來戰骨積雪飛寒灰小兒纍纍繫馬
尾鬼妾赤脚驅車迴黄塵漲空日將暮母
子弟兄不知䖏只今緫是太平民那識當
年亂離苦人言缺月定有圓馬能生角石
可穿亭亭髙門拱槐栁更灑鴻筆傳青編
　　　送潘元卿績溪邑諭
君不聞黄山種松法纍纍如珠茁如髮十
年拱把百年梁華表相看化瑿魄又不聞
婺源之山髙入雲黄流夜作河漢奔釃渠
漩渦濟川具怗首萬折歸天門魯中之壁
神所惜龍馬成圖帝為錫韋編索隠年益
耆此道誰言深黙得紫陽老人心胷髙番
髪執簡窮秋毫即今羣經束髙閣上擬混
沌中唐堯拱手臯比立環堵哆口紛紛角
門户君看黄山之松婺源水師友根源政
相佀
　　　次韻黄松瀑自廣信見寄
開元天子書石經雉頭焚却邊宇寧合宫
宗祀廣致敬底用物馬登云亭林林碑臺
刻新出　嘉禧殿前稱第一小臣捧
詔渡江南蠆尾渠眉耀晴日裝成分賜諸
王宫餘墨淋漓遍孤棘古文偽出今文訛
斷簡誰能䆒佔畢黄僊盡日鉛槧忙語言
冰雪容堂堂明時孝治邁千古願借鴻筆
歌陶唐(旨刻八分孝經/時奉)
　　　題黄居寀蒼鷹擊雉圖
坡陁肅秋塵四起逆風雉飛疾如矢蒼鷹
矯矯凌空來注目穿胷紅披靡山雌藏頭
入荒篠回視其雄端一死玄雲摩盪寒光
浮側身翻雲轉輪翅急如冠軍赴猛敵緩
若計士蔵深智蜀山巍髙翠周匝狹徑交
衢不容駟黄生養之愛神俊勇氣縱横怒
盈眥想當落筆望平坂回首當闗真劇戲
君不聞箕裘可學端有傳諸孫射生養殘
年(黄筌養鷹學畫鷹諸孫皆成獵師)
　　　送廬陵陳存道赴廣州教授
君不見端平崔相國竹杖角巾老辤蜀清
名髙節耀千古寒菊孤香出林谷又不見
咸淳張狀元落落大對三千言流離抱忠
葬魚腹要使名字傳遺編即今聲教震南
朔此州文獻端磊落荔枝一色紅雲蒸菖
蒲九節清溪明當年中州人物論風度曲
江之公唐帝顧吳儂傖父互譏評坐使官
曹異銓注吾聞八桂山峰如玉簮衣冠之
氣連青雲穹龜負碑百神拱色羊跨乗羣
僊尊翩翩陳子天都客萬舞充庭考金石
笑觀滄海陋浮漚鵬飛暫作天池息
　　　送毛道士降香嵩衡淮海
我所思兮在嵩嶽神清之洞何駭愕參差
弄月秋氣髙王子飄飄醉騎鶴少室山人
蕙帳空君今駿馬凌春風山中齊聲呼萬
嵗我欲同君學蟬蜕
我所思兮在衡山重華玉珮聲珊珊芙蓉
石床秋水冷木葉飛燈光耿耿軒轅道士
人不識澗底拾薪鎔白石我欲與君上九
疑萬民樂康明聖時
我所思兮在桐栢寥寥帝鄉今莫識潜流
倒注平淮成天塹曽為萬人敵金龍護簡
帝令森蜥蜴俛首穹龜沈我欲與君探其
底五兵長櫜樂平世
我所思兮在南海鐵網珊瑚援手採沈沈
雲氣方壺深絳節神君佀相待海中颶母
方頑癡朱書短札能捕之此中竒觀通扶
摇吾欲與君觀沃焦
　　　贈番昜劉生振
我欲贈君珊瑚枝君言不如貽我雜組辤
我欲贈君懸黎珠君言不如貽我盤盂書
長衢飛塵日卓午觸暑東遊甬江滸目光
陸離衝紙背徑上河源窮織女龍圖龜書
杳無跡㺯丸㝠搜矢穿的空林看天無底
青虛室生雲十分白幽蘭叢深不當户盤
露凝膏敵瓊醑泰山積溜石可消鐵硯玄
花散晴乳林林白袍校詞藝鸊鵜淬鋒儼
初礪身同蝶化入寥天欲伴飛僊更斫桂
彤庭㑹弁開祥雲河目海口真天人昂昂
胷中治安策慎勿謾與深彌綸萬里之行
生足下黄河層湍及奔馬參差栁色暗皇
州龍牓髙懸動朝野
　　　句曲山迎真送真詞二章
(近張伯雨道士寄示陸魯望句/徃歳在翰苑嘗草三茅君制書)
(君十二月二日相傳繇天台歸/曲山朝真辭二章盖毎嵗大茅)
(所製迺十二月而三月獨缺予/茅山春三月十八日復歸魯望)
(即繂字古率字作卛吕道士過/不揆用韻以補後章/字書)
(之資伯雨詞氣清簡必以予言/三茅因畫以寄且為異日朝真)
(也/為陋)
參差窈窕行雲急翠旌飄飄露華濕神君
夷猶疑未來矯首精思各山立瑶臺章徹
星斗冷碧扉丹透紅流影春雷迸壑人不
知獨鶴眠松已先醒
　　　右迎真
妙顔朝逥寶衣解乗龍髙駝賦遄邁山中
老人年送迎一酌寒泉過玉瀣翠氣紛霏
森孔盖挾以流鈴光　帝子髙歌歸去
來白月追雲送飛珮
　　　右送真
(翠微濕司命旍旌未下来焚香抱簡凝/龜蒙詩云九華磬答寒泉急十絶幡搖)
(影空洞靈章發一聲春来萬壑煙花醒/神立殘星下照霓裳冷缺月纔分鶴輪)
(真弟子悄無言再拜碧杯添沆瀣火鈴/縈雲鳯髻飄然觧玉鉞玄竿儼光邁朝)
(象消沉一瞬間空餘月外聞殘珮/跳躍龍毛盖腦髪青青赮/萬)
　　　贈吕與之
碧䆫獨對中秋月佀怪腦華雪霜白瘦笻
直上大茅峰長吟㝠思啓玄籥緑蘿丹騰
紅欲走我欲拾之難在手嗇精超形朝紫
宫下視塵寰等蒼狗
　　　送瞿伯器還吳
輕鷗不受機心縛良馬端随敏手馳鄞江
井邑十萬竈簿領積几窮繙披瞿君坐曹
談笑决長官驚誇里閭説豈惟煮茗挹清
風復解停杯問明月澄江雪浪催歸舟洞
簫聲咽行雲留明時掄材在濟用佇看公
府交章酬
　　　竹素園
緗帙不作飛白體漆簡端徴殺青書哀哉
瀛王兔園册自比稷卨今何如陳生歌聲
夜漫漫手織雲錦餐琅玕丈夫書功夙有
願簜節束帛光丘樊
　　　松聲樓
層樓突兀觀芸芸萬籟泬寥天地分初如
盤車出層巘宛若幽磬穿孤雲上方禪寂
念不起但見白鶴來繽紛金鐘風篁儼相
答有客掩耳元無聞
　　　阮受益携郭功父杏山詩來求題
　　　迺知爲名門所作因次韻
葛翁迎㬢侍東皇笑指梅根之陽岡手揮
桃李植文杏春至古澗流紅香杏華飛時
爛林谷錦繡為天漫翠木即今不識空陂
龍猶指當年舊乗鹿紛紛機事危黄間彼
艾之植誰猗蘭青松逥風太古籟移居之
老時回環兩曜跳丸今幾載阮氏隠居端
儼在金章紫綬先譜承鴈塔龍門耳孫待
翩翩俊翮海門山我欲挾之周九寰精思
羲皇粹六籍迄願閉戸窮鉛丹支辭濫説
眩嫫母正色危坐當前顔神僊之説不可
學月窟謹視環中環
　　　送林以道歸括蒼
書生作官端作勞摭拾嵗月如聚毛行年
六十甫墨綬又見納禄還林臯磻溪之翁
誠有道采芝妙顔夸不老明時貪賢在夀
俊未信吾徒竟衰槁君家周官擅彌綸經
緯表裏通天人那能望塵拜太守振衣黒
髪前旒陳松花霏霏散黄霧春盡還家美
無度篝燈讀書目光曙承明之廬我當佇
　　　題明皇擊梧圖
胡兒手持玉環侍君側睥睨阿環非一夕
宫中秋葉奏清商笑擊孫枝工按抑嶧陽
之材雲門曲能使薰風生衆緑如何促召
羯鼓催閙紫妖紅看不足馬嵬坡下催進
程琅璫檀板悲霖鈴緬思康衢擊壤叟帶
索行歌不知老
清容居士集卷第七
清容居士集卷第八
　歌行
　　　吳船行
吳船團團如縮龜終嵗浮家船不歸茅檐
舊業已漂没一去直北纔無飢清晨煮茶
茶味惡薄暮熬韲韲力薄不憂江南雲氣
多止畏淮南風雨作去年水淺留金溝今
年水深上新州終朝但知行客苦盡嵗不
識離家愁大兒跳踉新九嵗小兒學行篷
作地維舟未解矴舟牢盡日彎篙仰天視
(舟終日操篙/吳人不解矴)船頭娶婦通姻譜知是淮南
捕魚户寄語郷儂莫怨尤它年水深爲汝
憂
　　　淮船行
淮船船薄薄如紙客行船頭怒如鬼布衫
漆黒鶻雙拳邂逅相争渾欲死船長不識
丹雘巧却識江雲佀飛礮風來急鼓響鼕
鼕轉艣爭篙復喧閙淮東燒鹽白如玉我
船輕行一萬斛淮陰米麥如京坻我船破
浪帆如飛爲語吳儂莫相勝昔日汝輩同
嬰兒蜿蜿淮山起晴翠船已辤郷不相對
轉篷它日望江南猶勝當年吹出塞
　　　越船行
越船十丈青如螺小船一丈如飛梭平生
不識飄泊苦旬日此地還經過三江潮來
日初晚九堰雨慳河未滿當時却解傍朱
門醉眼看天話長短年來官府催發綱經
月􁅪苦鬢已霜布裘漫作觧貂具入門意
氣猶猖狂自古魚鮭厭明越明日今朝莫
論說買魚沽酒不計錢被髪江頭傲明月
勸君莫作越船婦一去家中有門户沙上
攤錢輸不歸却向鄰船盪雙艣
　　　清明行
東風吹桞鵝眼新家家清明忙殺人微雲
細雨作春色輕車急馬團飛塵大墳崇臺
甃花石新檜珠幢當户植小墳纍纍俱土
堆髙下尊卑人莫識豚肩韭餅雜珎味水
飯飄零多古意把杯直欲酹重泉頫首填
膺下真淚須臾無言各環坐折桞攀桃争
噉炙新愁已向眼前寛舊事翻疑夢中過
行客徘徊亦留勸薄暮狂歌下前坂悲歡
盡日總春風白髪年年不知換君不見江
南卿相墓五鳳飛樓鎖煙霧諸郎錢癡恣
歌舞不識當年出勤苦楊花飛盡猶不来
空有啼烏滿荒樹
　　　河船行
黄河之船如切瓜黑金鋪釘水爬沙髙桅
不肎著船底四面綯索相交加輪囷薪槀
浮山来淮船争避吴船開徃回南北任衣
食不學蕩子多嫌猜好風千帆亂流去我
獨抱辛走行路從来宴安多後虞一失天
公不相顧觧凌已過桃花來(解凌水二三/黄河正月為)
(花水/月為桃)泝流九曲揚飛埃不聞赤鯉上天
上但見魚鼈争喧豗船前飬驢豕同圈借
力於驢共牽挽莫嫌我鞭太麤毒大勝江
南人代畜
　　　鞦韆詞二首
鞦韆髙整垂楊樹紅緑周遭華表柱誰家
女子惜餘春東擲西抛不停住不停住日
將暮莫送飛花上天去雲間緩聽玉參差
為問乗鸞在何處
河外吹沙沙衮塵鞦韆架上望行人桃花
栁緑今如許卻背春風踏沙路踏沙路不
歸去流鶯紫燕驚相語明日清明應未知
回首江南夕陽暮
　　　天禄硯滴歌(㕘議作/為瓠山)
君不見南陽宗資墓傍地刻石棱棱絶相
似荒榛暗草風雨頑墨本摩挲了無意又
不見光和玉堂銅作模爬沙引水如渴烏
清流我輩不堪用空與乳臭供歡娱那似
南唐李中主玉軸牙籖日容與聚金為寶
化黄銀一寫形模足纎鉅口銜紫芝不敢
茹㣲捲清波恣吞吐千年異質變真態晝
日書窗𧺫煙霧慵軒老人金鑾仙筆底萬
斛釃清泉坐令口吻不敢燥俛首效用誇
無前麒麟瑞世那可忌獬豸觸邪誰願憐
要知此意政相類肎與石鼎同烹煎憶昔
漢家劉生滯空閣青藜一星隕飛魄彼將
辛苦了殘年猶勝時人譏寂寞江南病子
塵滿骨萬事無言成鶻突願求一滴洗餘
昬却怪王公無長物
　　　新安芍藥歌(送胡伯恭之婺源)
洛陽花枝如美人㸃㸃不受塵土嗔輕朱
深白鑄顔色髙亞緑樹争精神那如新安
紅芍藥透日千層光閃爍碧雲迸出紫琉
璃風動霓裳凝綽約我聞種花如種玉盡
日隂晴看不足微雲澹蕩增寵光細雨輕
濛賜湯沐何人看花不觧理香雪紛綸手
中毁酒酣跌踼空低昂得意須臾竟如此
翩翩驌騻雲中君愛花直欲留青春青春
如流欲歸去明年看花君合住
　　　天瓢歌
天瓢之液如黍珠緹以十襲拱萬夫帝青
寥寥誰可上回風扇坌揚焦枯何人夜坐
守瑰室九闗清嚴集虚一河車厯録雲逥
環帝鼓奔騰山鬼泣中有一老翁絳旂朱
幘鞭飛龍手持赤字書直入玄冥宫取瓢
上天去羲和側馭追豐隆人言此瓢不易
倒瞬息人間成浩溔聊將戲劇轉清凉玉
散珠跳為渠好積神為寶寶乃成語黙變
詭通僊靈丹臺紫府杳無跡丁公壬女徒
多名張侯之妙不可詰見月入水月豈濕
觧衣倚樹寒滿襟逺視銀河暝如漆
　　　晉寧丁節婦歌
明月何團團不照孤飛鸞妾心無虧盈留
作白頭看堂前青桐樹慈烏旋繞來無數
朝引三兩雛返哺日落聲嗚嗚誰人挾彈
闚我烏守樹長泣眼為枯人生莫作陌上
花東風飄蕩隨泥沙望夫之石何亭亭不
如長衫立素屏流梭夜織燈青熒黄姑側
聽中屏營天帝與植雙桓楹木盤可鑚河
可塞千年苦心誰復識
　　　哀牢夷(送張子元僉事雲南)
哀牢夷蒼山疊翠雲無梯洱河西傾去無
底晴日倒射紅琉璃相傳沈木兒背坐曾
遨嬉築城蜿蜒佀龍尾千古髯君乃其始
縛繩駕長橋皮船中蕩摇危顛石樓髙百
尺子孫生長今漁樵空林明月手可拾仰
飲飛流鬚髮濕寒藤罥徑側足行飢猿兒
啼䑕人立慘淡虚無間鳥道開人寰峨眉
東望止一髮參旗玉井閃閃上下隨躋攀
君不聞木皮岡前九折坂客行胡為車欲
返又不聞青溪關上三碉城纍纍戰骨耕
未平輕家許國要有道矍鑠是翁誇不老
張公子當有行繡衣青春照瓊英笑跨紫
燕辤天京朝餐五粒之松子暮食側生紅
入齒從來蠻客尊漢官但飲亡何端有理
南飛鴈足何憧憧不能與日隨西東相思
望君日西下去天一握疑有雲氣時相通
　　　安南行(送李景山侍郎出使)
輶軒使者安南來紫泥封詔行風雷濕雲
翻空海波立鐵網山裂狂蛟摧神京煌煌
鎮無極火鼠燭龍窮髪北彈丸之地何足
論蚯蚓為城霧為域瘴江如墨黄茅昬羣
蠻渡江江水渾千年白雪不到地十月青
梅猶滿村赤脚摇脣矜捷闘竹箭蔵蛇雜
猿狖崛强曽誇井底蛙低徊自比泥中獸
龍飛天子元年春萬邦執璧修臣鄰朱干
玉戚廣庭舞笑問銅柱今何人君不聞重
譯之人越裳氏有道周王輸白雉又不聞
防風之骨能專車神禹震怒行天誅李侯
桓桓水蒼珮舌本懸河四方對後車並載
朝未央稽顙九拜乞取金印歸炎荒
　　　次韻黄可玉古墨行
寶刀曉割千嵗松神膏摩盪長檠工明䆫
飛塵散玄粉匙劑直與黄金同澄心欠伸
初睡起綺疏碧芽烹火龍金星濡毫試輕
重雪跡點點留羈鴻嘗聞老奚對膠法經
月下擲清池中蟄如寒蛟纒鐵柱霹靂光
紅與神遇晴暉淡蕩浮雲隂咫尺鍾山隔
朝暮潘郎再拜口流涎手揣不敢汙其氊
睿思殘珪宻封識舉世那得窺完全絶憐
江南文治極清賞沈著忘籌邊玉清峩峩
墨卿泣此寶脫幻今無傳星灣寒泉白雲
宅中有舊物懐杯圈銅魚飛符不易合金
釵留股那有縁撑腸拄腹貴善用知白始
觧玄中玄暮年長物等嚼蠟借此寓意哦
詩篇鄭公諸孫保遺笏滌志黽勉窮韋編
慎勿小智窺寥天嗚呼李生之墨三百有
幾年不如陳郎墨守行千年
　　　李宫人琵琶行
先皇金輿時駐蹕李氏琵琶稱第一素指
推郤春風深行雲停空駐晴日居庸舊流
水浩浩湯湯亂人耳龍岡古松聲寂寂厯
厯不足聽天鵝夜度孤鴈響露鶴月唳哀
猿驚鵾絃水晶絲龍柱珊瑚枝願上千萬
夀復言長相思廣寒殿冷芙蕖秋蔟金鵰
袍香不留望瀛風翻浪波急
興聖宫前歛容立花枝羞啼蝶旋舞别調
分明如欲語憶昔從駕三十年宫壺法錦
紅茸氈駝峯馬湩不知數前部聲催擅板
傳長樂晝濃雲五色侍宴那嫌頭漸白禁
栁慈烏飛復翾為言返哺明當還朝進霞
觴辤輦道母子相對猶朱顔君不聞出塞
明妃恨難贖請君換譜迴郷曲
　　　渝州老人歌(新城彭大雅築)
渝州太守築城瞰江堅且牢月挂斗柄山
鬼號州民纍纍下江去蜀水入漢纔容舠
渝州何嗷嘈攀縁翠木㕘井髙不愁灔澦
作人鮓但願淅米雲安去如馬憶昔彭太
守晚得一州大如斗征西将軍華表柱白
鶴不來猿狖守小児舞槊紅離離大児挽
車上棧遲渴飲古澗之層冰暮宿古松之
危枝渝江之水人馬瞬息渡排石列柵猶
支持年年草青記新曆不識烽火平安是
何夕赫日涌紅輪金雞飛報渝州民空梁
燕囬候歸語小墻花發舒啼㾗渝州老人
面如漆家住金陵年七十含􁅪老入巴江
路猶記墳前白楊樹前岡甕崩流後岡蚓
成丘社翁相詢傳父祖里婦驚猜訝吳語
澆酒酹墳封四尺程氏之墳從此識君不
聞武擔之山五丁土嵗嵗春風啼杜宇
　　　大雨醉歌(寄王待制)
海風吹天黒嵯峨九衢積溜分江沱壊墻
羣蟻上枯木方池遊鯉跳鳴荷似聞南鄰
王學士閉門把卷工吟哦髙張障泥倦行
水垂簾倚枕遊槐柯北鄰老生病無力玩
易忘象窮羲媧垂楊詵詵翠旄舞幽葵湛
湛朱顔酡憶昨祠宫醮雷所被髮繞甕揮
且訶縛茭搏泥肖龍狗噀酒噴霧刑牲鵝
寸雲在手不受令挾以風伯飛塵劘虚皇
神功絶聲色髯羊怗首辤巖阿君不聞夸
父逐日死飲河愚公避影跡愈多曹相畫
一日亡何草廬髙卧梁父歌板築飛詔起
雲蘿百年两曜如擲梭志士惜日鬢益皤
會須深泥絶行道免使褦襶之士肩足相
累摩
　　　龍尾歌(作調官雲南/送文子方著)
朝辤龍尾道暮徃龍尾城七尺遊龍當道
鳴春雪未觧四蹄輕憶昔哀牢夷來漢賓
蘭倉夜渡歌苦􁅪皮船之浪墨雲沈沈繩
橋之雨青泥滛滛登山採桐皮側見五粒
松手攀欲入口疑是沈木背坐慘澹悲回
風鳥飛不能住哀猿忽相逢旁有儋耳翁
為言太古之遺蹤諸葛丞相韋郡王村村
列祠堂瓢笙銅鼓羣巫舞牛殽蘭藉羞瓊
漿六詔之王無厯紀唐帝傾師邊將死建
隆天子不用武玉斧手畫大渡河兩股蠻
酋易馬來黎雅恣言茶錦不當價
神武皇帝開聖元薙獮窟穴張王官篚筐
歲入長安道賈客辤家不知老文著作聽
我辭去天萬里夷民疲織罽瀝猩血煎金
鑄褭蹏夜行碉門夷疾追平明出闗面如
泥却來京師望塵拜蔟金毳𫀆向市賣文
著作今典雲南之選部目光透牘提筆署
翦彼荆棘薰蘭當户西南之人手加額太
史重修考功格
　　　月海歌
水國紅葉下萬山白嵯峨扶胥無垠接天
際望舒力挽沈金波人言老蟾那有光為
借三足之烏起熒煌烏已入地蟾在天此
說詎得然或言大塊蓬蓬氣為主浮空五
色神后輔顧莵在腹不得吐下入八瀛金
碧聚貝宫樓臺珠結户穹龜前驅老蛟舞
千人之目皆在水各持一月得歡喜夜闌
斗轉銀河傾變滅消沉去無趾
　　　敬亭歌(送鄭子寔遊敬亭)
棗實纂纂羅衣單抱琴背日隨鴈還今年
六月居庸關馬蹴石子流彈丸曉渡灤河
水水渾不見底中有三尺鯉素書不成字
似疑戒我慎出入五侯之鯖過客止羮覆
手爛將奈何仰視流光去如矢行路大難
歸樵空山或言山有虎豹嶺有榛菅歸漁
于河河有蛟鼉去將隨波舊家汳渠溝已
塞錢塘煙蕪歸不得敬亭白雲何離離二
僊霞衣坐翠微手持紫玉簫和以丹桂辭
大言泠泠小言纍纍勸子勿為道途苦幽
蘭深谷不當户空青滿巖玉流乳手繪朝
元之圖萬神舞
　　　秋江釣月圖歌
南山舞空趨翔鸞北山人立如啼猿長流
東來貫其腹謂是浙水屈曲萬丈之上源
大魚奔騰鰭鬛焦小魚委靡隨江潮中有
白玉蟾落落五采凝不消人言此蟾在天
主陰魄淪没何為水中宅籊籊千尺綸蟾
永不受吞廣寒髙居凌紫清日逐烏御不
得停愛此江水碧倒空浴影潛金精感君
纒綿如有素瞬息還須上天去君不聞任
公子東海投竿非小智又不聞嚴先生羊
裘古瀬成髙名君家慈母占畢逋百尺樓
觀端可居黄金之鈎不復理明月年年在
秋水
　　　二老歌(其母鞠之今迎飬京師/王景先省郎㓜孤祖母及)
烏啼風滿䆫機鳴月當房􁅪勤三十年護
此玉雪郎大母呼孫牀下讀阿㜷烹雞炊
黍熟黍熟不敢甞命兒奉姑旁姑言春在
長安枝東風滿林深折之一折不得語再
折春膴膴白雲何相随下馬忽在户驅馬
還家上堂拜婦姑繡衫錦為帶長安之花
果如斗不辤看花飲春酒
　　　三馬歌(東坡三馬贊本)
羌水渾蜂觧屯瑞至人率獸尊參以陳仰
天門龍為鱗炳虎文髯悍獰效伏馴鑾鏘
鏘馳道遵帝乗虬相攀雲逝無留返崐崘
　　　廬陵劉老人百一歌
昔聞寧王嘉定時平淮如掌糧如坻襄陽
髙屯十萬卒武昌金埒饒軍資西蜀環山
堆錦繡滔滔南紀喉襟首峨眉積雪不動
塵玉壘浮雲古今宙當年行都號全盛翠
箔珠簾爭闘勝西湖不識烽臺愁北闗已
絶强鄰聘寶慶天子來自外邸朝諸侯土
疆日窄邊庭憂大帥偃蹇藩鎮侔小壘椎
剥租瘢稠春城絃管暗煙雨四十一年變
滅同浮漚咸淳太阿已倒持銅山之賊專
宫帷樓危金谷山鬼泣舸走白浪江神悲
老人年周一甲子
至元大帝車書合文軌每話承平如夢中
萬事東風過馬耳只今行嵗一百一坐閱
天地同昨日秭歸聲苦紅葉翻邯鄲睡熟
黄粱失門前手種青桐百尺長笑指截取
諧宫商少君荒唐方朔誕不如老人親見
深谷為髙岸我孫之孫為玄孫翔鸞峙鵠
髙下飛集駢清門憑公欲𥙷先朝事濡毫
更作長生記
　　　月鑑歌
騰騰玉兔光爬沙人言受日為精華又言
蟾蜍老不死側身躍入廣寒裏信知七寶
合無跡借取山河成戲劇衆人望月見盈
虧君今以月為準式我聞初生時纍纍星
爛不敢随亦如男子墮地在文緥獨抱静
性無邪欹亭亭三五超象緯雲從于龍魚
有水君臣得志何慷慨千古消沉竟相佀
須臾寒光海中匿山鬼悲吟虎狼藉華亭
聽鶴流年空北海牧羊深雪積我觀帝城
之月如玉輪團團的的無纎塵中有隠黙
士範月為鑑驚都人大言穿楊葉小言貫
蟣肝太虚氤氲眇窮髪引酒髙坐歌闌干
　　　玉署鼇峰歌(答伯庸)
女媧五色餘刀圭化為蓬萊東海之虹蜺
神君方瞳怒凝睇不如百鍊積鐵永從西
方奎日有三足烏其光映顧菟海有三足
鼇神山簸靈濤吐吞出没無定時一叱使
之來玉墀大承虚皇小抉銀漢黼黻帝裳
追琢廟瓉森嚴贔屭鎮帝署百鬼却走不
敢侮其或敢侮怒絶其緒粲若珊瑚枝燁
燁三秀姿文理宻察儼素樸孚尹旁達蔵
玄機我昔坐其側耳冷心彷徨經旬卧向
壁夜夢天孫手授雲錦交龍章漆書誥盤
傳古昔中有寶珠杳無跡散之六合捲如
席視之不見聽以息元氣氤氲龍馬興文
兹石㸃首詔爾小臣慶非煙霧出如絲綸
矢心濡筆靡有斁萬古作式永無極
　　　秋風歌(答子貞)
七月霜清鴈南起美人亭亭望秋水鼇峰
石畔金蓮彫襆被中庭候行止至治丞相
歌堯民矢心前榻詞如雲平原黄低翠交
舞寶穡肅肅方調􁅪巍峩虚皇傳令速萬
姓樂康真景福使臣覘言黍未熟八十一
車馬停足
　　　東門行
舊學蕪三史新居隘一􁇋煎熬魚煦轍奔
竄鳥驚弦擬整登山屐(長/伯)須乘破浪船岀
關塵已逺(平/徳)過埭意爭先歸舶攅桅聚(長/伯)
浮梁斷鎖縣潮渾江葑没(平/徳)塍破岸藤纏
戍柵依樟宻(長/伯)官堤砌石平機閑蛬喚織
(平/徳)砧響鴈傳箋乍静喧煩耳(長/伯)猶欣輾轉
眠鶻橋華屋廢(平/徳)鵝匯曲河連稛實閒農
具(長/伯)鹺嚴絶竈煙急裝紅蔽膝(平/徳)辮髮黑
垂肩倨客編文貝(長/伯)村家緯木檰生涯疲
剥割(平/徳)世路窘迍邅龕室休行客(長/伯)郵亭
歎逝川韝鷹圍獵罷(平/徳)聮騎緃逰旋路􁖥
分砬港(長/伯)川明幻别天鄮城花已暗(平/徳)甬
水恨空傳數堠搜唐刻(長/伯)題詩紀宋編㑹
堂夫子像(平/徳)汲井隱居泉海眼蔵龍窟(長/伯)
山心射鹿田水鳴知棹急(平/徳)岓走訝途遷
隱見崗巒近(長/伯)低昂橘柚鮮青山猶五里
(平/徳)緑樹已千年歸犢如雲擁(長/伯)閒花佀火
然苧裳逰女浄(平/徳)蘆管野伶妍繫纜披團
氅(長/伯)循溪捨竹箯徑香幽菊傲(平/徳)土薄假
山偏燈火精廬古(長/伯)衣冠故物仕登門論
神皇揮戈度黒河四廂捧日肩相摩金袍
珠縈帽七寶剖符帶礪功難磨年年舞馬
魚麗列宴罷玉帳經南坡嚴更傳警夜氣
肅貔貅千列環象駞華盖西傾星散雪殿
前蘭膏猶未滅千金匕首肘腋生拉脅摧
胷慘凝血平明羣兇坐周廬傳㫖東西騎
交迭棄馬之邦身被縶執簡以朝筆猶舌
煌煌厚恩浹肌髓悲淚填胷痛天裂金繒
盈車内府竭虎視眈眈終一咥
　　　廬陵海月道人歌
飄飄白玉丸空明歴落行雲端丗人不信
之謂是太古圎缺相循環吾欲與子窮端
倪一葦巨浸無東西金精貫珠宫倒影流
銀泥飢蟾飲水不入吻五色吞吐成虹蜺
迺知山嶽積培塿巧遮丗目如以手茫茫
水空輪載地行無垠置身浩蕩外光景常
如新吳剛持斧不得休沃焦日夜無停流
紛紛榮辱可柰何仰天一笑君當歌
　聨句
　　　東湖
子姓(平/徳)對坐叙姻聨金魄篩䆫影(長/伯)丹砂
養井淵螢飛光熠熠(平/徳)鶴唳翼涓涓斗室
横烏几(長/伯)方床藉素氈魂清時入夢(平/徳)意
得竟忘筌過墓成扃户(長/伯)遵湖復扣舷滄
洲迷秀麥(平/徳)真隠拱朱椽碧洞諸天杳(長/伯)
蒼珉帝畫鐫梯危頻縮武(平/徳)像寂且擎拳
紫府商霖歇(長/伯)丹書漢澤宣銅鋪苔暗蝕
(平/徳)經庋燕新穿倦鳥辤枯栁(長/伯)逰龜戴旱
蓮古奩開㶑灔(平/徳)斜縠縐漪漣淤塞茭排
劒(長/伯)洲乾蓼糝鈿官徵都尉粟(平/徳)漁納水
衡錢王絶山靈泣(長/伯)祠荒野老怜紙旗鄰
社閙(平/徳)草广曲河填此去真聊爾(長/伯)斯行
信偶然柏幽蔵魍魎(平/徳)潭黒衮蜿蜒雅興
呦呦鹿(長/伯)勞生跕跕鳶攬芳真啗蔗(平/徳)寫
絶擬和鉛轍跡蕪菁翳(長/伯)麻綦枲耳縁貞
娥鬱龍虎(平/徳)胄相紹貂蟬宰木分神隧(長/伯)
思亭列石筵風霜翁仲老(平/徳)香火釋迦專
楚些招歸魄(長/伯)王官慨昔賢拜峰誰控勒
(平/徳)篆水自書玄屈曲東西路(長/伯)縱横南北
阡繁華眸轉電(平/徳)得失口垂涎絮酒悲宗
老(長/伯)囊經想地僊房温連𣑽唄(平/徳)市近接
腥膻破露生衣濕(長/伯)登坡弱足胼卧牛遺
扁暗(平/徳)眠鹿繪容䖍金刹從兹訪(長/伯)塵纓
合少蠲伐山靈運躁(平/徳)衝雪子猷顛檜暖
蜂偷蜜(長/伯)蘆寒鳥啄綿蟹稀螯數百(平/徳)樵
夥斧論千淡日收人影(長/伯)空嵐漲土埏蒲
葵遮望眼(平/徳)繭紙論吟篇除道家僮懶(長/伯)
偷程地主儇蟻封徒曲折(平/徳)駒隙漫拘攣
碎石行行直(長/伯)脩篁个个圓深藂驚雉翠
(平/徳)夾徑聳楠楩濯錦芙蓉艶(長/伯)飄香桂子
(平/徳)美蔭久頻朘木已非真李(長/伯)僧宜賤夀
籛悲來雲羃羃(平/徳)恨極水潺潺重嶺蔵椒
屋(長/伯)斜暉指蕙櫋暫歸心未穏(平/徳)欲去眼
空眩憶昔窮誅闢(長/伯)如今猛棄捐慈山名
轉赫(平/徳)困墺耻誰湔積翠林霏悄(長/伯)流波
海月娟逺鐘催宿鳥(平/徳)横笛掛烏犍拄笏
風騷敻(長/伯)携壺主僕牽情懐同黍醴(平/徳)臭
味比香荃圓澤休論舊(長/伯)華胥復記前乳
彪號澗側(平/徳)哀狖嘯雲巔惇族盤飱盛(長/伯)
通家笑語闐鵁鶄歸槳熟(平/徳)舴艋逆風沿
濟勝應難促(長/伯)臨流且賦遄䲭夷歌逝矣
(平/徳)漁父卜終焉紫槿遮籬角(長/伯)丹楓壓廟
堧鍊形金骨化(平/徳)團礎土沙堅破屋啼山
鬼(長/伯)荒碑立老鸇嵗時羞野賽(平/徳)水旱禱
靈篿西帝澄金宇(長/伯)東湖鑄玉璿凉颸舟
泛泛(平/徳)晴日草芉芉射鴨縈長弋(長/伯)义魚
擊短鋋酒廬横矮甕(平/徳)屠几斫肥牷衒市
僧𫀆麗(長/伯)招虚販鼓鼘登臨難婉戀(平/徳)想
像費平銓更欲南窺海(長/伯)誰能北跨燕同
心雙繭緒(平/徳)徇俗走珠蠙朗鑒詞聨寫(長/伯)
玄談茗更煎翺翔誠放浪(平/徳)匍匐類狂孱
已乏凌雲句(長/伯)時思縮項鯿還家如夢寐
(平/徳)共㸃曉霞邊(長/伯)
(髙祖少師墓相傳謂外髙祖忠定王所/九月望日送姊歸余氏先塋之廬登其)
(亦為佳兆十六日早發遵山行一二里/相余氏之興兆於此支壟為尚書公墓)
(関叩之終無人聲山勢左行清興未巳/拜外舅之考待制公守墓僧畏祗迎閉)
(洲堂故基悽惋久之舟上埭予與徳平/借余庵舟過東湖上外曽祖忠宣公滄)
(陀示相捨舟登葉夫人八行太師墓又/行至月波忠定王所建寺後有洞像補)
(肅公祠奠永州几筵行久殊為疲勞是/上五祖堂觀招魂辭暮抵鹿野拜/正)
(大十七日平明過種徳拜/正獻公墓/夕徳平抱兒相示眉宇修廣予許以永)
(是日徳平携壺同庵僧指領逰大慈七/讀楊文元公碑庵僧洒然非鄭氏庵比)
(示忠宣公所製滄洲堂上梁文益重逺/山有僧年七十餘能道嘉㝎紹定間事)
(以十八日歸歸遊鮑王祠日已􁀈余親/想拜忠獻王墓歸復宿鹿野/嚴君命)
(華感慨悉紀于詩詞雖不工然二人綴/翁病瘧復留宿詩成凡一百二十韻繁)
(識于後云己丑十月某日桷書/緝之勤有不可不示於好逰者用)
　　　逺逰
海鵬跨南雲一去抉浩蕩宛駒踏北雪絶
足追罔象宵征車載脂(長/伯)明發燈在幌行
邁念悄悄離愁懐飬飬違吴始接淅(平/徳)過
越類指掌虹綢結遐思羯鼓促新響觴至
不復辤(長/伯)駕逸誰能仿明堂企棟梁武庫
輸篠簜氣合芝蘭芬(平/徳)學媿蓬􁓔長大施
朱弦清小薦金茎沆雲間鶴孤唳(長/伯)天外
鴻横上曉舲斸層冰午店憇平壤追攀瞰
煙濤(平/徳)渉厯走塵鞅長淮橋螮蝀薄霧裘
驌騻風臺牛一鳴日觀雞三唱團桑沃如
盖(長/伯)宿草亂若襁青帘客沽酒素鬛漁收
網心歡沂泗流眼豁恒岱爽追程騎侵星
勸耕農植杖俗厚喜豐登(平/徳)氣俠存慨慷
伊河既東流維斗復北仰誰云風土殊始
覺宇宙廣骨聳終超騰神清何戃怳鈞天
夢非真(長/伯)廣寒歩空想銖衣入閶闔芥粒
視北坱千官紫府榮九奏彤庭昶摛文剪
金炬(平/徳)展采蔟天仗清都踰咫尺弱水漫
方丈絳旗雲霧開寶扇日月晃仁聲被八
表(長/伯)徳意蘇羣枉泥檢極封崇芬苾嚴肹
蠁瑞氣藹重重泰階瞻兩兩駞峰出天㕑
褭蹏錫中帑鳴珂接俊彦(平/徳)正笏嫉偏黨
徳人笑採芝逋客棄拾橡茅抜要有方矢
來本無嚮湘纍但瑰詞(長/伯)越相僅金像遭
讒氣徒憤得計身何徃豈如及承平相與
窮昭朗君行歩飄颻我滯心悒怏輕霜着
衣帽微霰㸃草莾離歌起蒹葭(平/徳)古製出
盆盎先登匪十獲後至激孤奬城南燈火
深塞北音書暀東風漸披拂臘水初滉瀁
詩成愈加險酒盡未為彊雙眸秋水烱累
語春波蕩經行度﨑危(長/伯)交友希倜儻羇
遊棄楚荒逺客憐齊傖光陰尺璧重事業
千金賞(平/徳)行還鴈塔題復覩鴻都榜時來
戒歩窘事至勿技癢脂韋本凡近鐵石乃
忠讜詞林納疵美書田課荒穰列僊㑹儒
癯群仕趨吏駔陸生彊咿嚘陶令終骯髒
貞心百壬避正色上帝享徒為捧心施莫
學畫眉敞功名要無心造物端有相行行
遂初志作事記疇曩
　　　望洞庭山
海嶽雄前武乾坤入壯懐地臨區澤左(平/徳)
洞接蜀山涯玄甲呈神禹(長/伯)靈鼇琢女媧
岫横青一髮(平/徳)水引玉三义鴈翅連雲瞑
(長/伯)雞聲帶雨喈輕煙滋土脉(平/徳)澂霧潤蔬
荄橘熟金分顆(長/伯)鱸肥玉饌鮭稻田碁布
局(平/徳)草舍篆書齋塔正狂瀾轉(長/伯)圩増古
岸差畫船誰白傅(平/徳)香徑獨吴娃伏翼疑
銀乳(長/伯)逰鳧訝翠鞵苑存麋鹿過(平/徳)石老
鬼神霾野火分星位(長/伯)剛風直帝街浪髙
驚接漢(平/徳)天闊欲吞淮鐘逺舂聲隔(長/伯)歌
長艣韻諧靜依村社樸(平/徳)閑厭市廛哇徃
事滄浪古(長/伯)輕􁛑笠澤佳䲭夷竒䇿逺(平/徳)
季子宿情乖鈿壁銷朱户(長/伯)香風墮緑槐
卧遊包景象(平/徳)目送樂形骸尚憶禾生蟣
(長/伯)誰憐竈産鼃江湖終漫浪(平/徳)嵗月敢安
排語盡情如客(長/伯)杯深醉近俳黒頭宜紫
闥(平/徳)白眼笑青緺門掩雲生室(長/伯)庭虚葉
響階墨花浮鴈字(平/徳)燈粟綴蟲釵急吹鳴
笙籟(長/伯)同雲屑豆稭行行從此地(平/徳)去去
勉吾儕轡聳王良御(長/伯)帆凌博望查會須
攀絶境岸幘訪丹崖
　　　秋雪(伯長伯庸/九月十四日)
白帝欲返馭玄神已先驅南山黯遐睇西
館阻清歈刻雲環珮雜剪水瓊瑰敷金英
受剛絜丹桂遭糢塗髙標變鬒髪爽氣通
微軀羣陰孤陽僨積素五采腴路脩天鵝
疑穴覆野兔呼蟬猶抱殘槐鴈仍驚折蘆
滉瀁露莖溜空清冰柱酥或云勢已盡又
言理非殊先時明堂嚴薄刑蓐收誅浮華
敵春凘歛實侔冬輸慘立各動色沉思儼
徐趨鴻鈞轉橐籥緹室潛葭莩觀物昧休
徵永歌啓貞符
　　　又(徳平伯長繼學/九月十五日作)
金神縮兊澤水妃表玄英西郊散冰粟北
戸垂珠栟三登發重瑞六莖凌孤清白蔵
縞衣舞顥氣霓裳呈楚客迷望眼羌戎候
軍聲桂粉靈杵飛穀精露囊盛降霜鄒子
憤停日陽侯争澄霄鶴失頂空江鷺摇睛
菊貞返素朴木落超空明鏗鏘商籟諧大
小藍璞成蕎花䞉壟畆梅蘂光檐楹初疑
蚊蚋集漸覺鵝鸛迎漢盤結夜瀣韓堂滅
宵檠陽和趣報社嚴凝儼書正掩𬒮青女
避沾巾素靈驚擊鷹眩莾蒼樹羽登崢嶸
長楊散旃屋五纛增門閎絮團桞殘葉鹽
裹荷留莖鉛飄孀娥匣旄落少昊旌井梧
炫銀牀庭櫻轉珠纓萬入西帝逰六變坤
母寜初驚遽然至忽訝乃爾輕單衣亟搗
素黄裳倐飄瓊陶姬却帳暖唐皇咽簫横
昊天有正命殺氣何横行沈沈宸居肅兩
兩台階平朔吹偶先集澤雷乆蔵鳴碩果
理固在飛葭澹無營
　　　槍竿嶺(伯生/伯長/伯庸)
有嶺名槍竿其上若棧閣白雲亂石齒青
峯轉帘脚積冰太古隂出礦無底壑馬飲
沆瀣泉鷹盪扶摇幕轍跡委垂紳人聲發
虚槖舄飛接鳥背羽没疑虎鞹霧松秋髮
長霜果春頰薄升樵不知疲獨徃端有愕
兢兢矛頭淅扤扤井口索凝睇見日觀引
手探月廓南下眇塵海北廣絡沙漠金橋
羣僊迎玉幢百神鑿禽鳴蜀帝魂鐵鑄石
郎錯鈎鈐挂闌干欃槍歛鋒鍔屬車建前
旄馳道徇嚴柝載筆三人行弭節半途却
　　　送曾編修(伯長/継學)
竒鶴慕南雲俊鶻欣北雪行蔵龜左顧去
住坂九折纂書墨兵從擬制銅史挈佩委
松籟囬冠峩星光徹塼花窺日輪井藻旋
風鐵歸思紅葉髙家憂紫荆裂晨裝發五
兩夕祖謝駟驖沙明石痕瘦川逺桅影列
吳歌導鷗舞楚製慘鶉結汀葭青女臨岸
橘黄人揭組練危瀑懸簫㲈古灘咽詩箋
江神幻目送山君别烱烱鴈集洲挺挺鸛
鳴垤賈颿魚貫直僧屐鷺飛滅前坡指迎
帽舊墓拜表碣明知紹世譜詎肯逐宦轍
兒孤文襁昏女乳粉鈿湼深思振鴒原後
胤起鳯穴過都塊非厯去魯淅豈接歌驪
念睽違瞻蟾數盈缺
　　　李成古木
層陰舞玄蛟積溜落銀繭迸空太古枝(長/伯)
側石千嵗蘚寒柯紐交樛霜枿釋餘泫(學/継)
俯憐巖壑幽仰矚雲霞淺雄姿虎當嵎鎩
翮鶴立巘長身屈迴紋曲盖表繆篆矯矯
却岱封昂昂陋桐剪初疑居移鄙漸覺坐
閱鮮靈光魯國巋屈軼虞廷彦蔽牛我當
容化羊君莫辨山霾養洮沐䆫霧勤澡鬋
直非龍髯觸勢若鹿角偃瀟騷閟馳飇戃
怳集㣲霰玄黄馬師遺丹青犧尊靦采苓
乃夷猶卧雪何輾轉
清容居士集卷第八
清容居士集卷第九
　律詩(五言)
　　　次韻善之雜興七首
習隠漸成癖苔光緑映扉避名常好好絶
俗任非非日落長鑱柄天寒白苧衣南鵬
五月息戢翼笑羣飛
萬事不滿笑書林盡嵗娱未須夸得意底
用哭窮途細雨看移竹秋風學膾鱸百年
真急景醉入壁間壺
昔日登臨地狂歌秪自求漢宫空有恨吳
女不知愁雲葉寒沙霽江花古岸秋何人
持鐵板敲徹舊邊樓
學道常無寐披衣聽曉笳精勤慕栢大詭
幻笑欒巴丹熟抽金汞䆫明鍊玉沙微陽
端有候一㸃應吹葭(契故戲及之/善之近學參同)
卧遊元不惡佳䖏絶榮枯雲憶東西寺山
看大小孤行年須白社失意付黄壚何事
遼東鶴空悲景物殊
鄧子清如竹蕭蕭澹世情下帷憐草色倚
杖愛松聲嗜癖成書賈身窮付筆耕乗槎
空有約何日海邊城
書聲連古巷疑是白雲廬吟苦眠料理塵
深靜破除詞華輕大曆風雅近黄初顧我
相知舊艱難愧不如
　　　月黒
月黑斗杓轉昬昬古栁壕干掫寒戍響窣
堵亂烏號風定歸潮急門深落葉髙向來
江上意無語獨蕭騷
　　　次韻題林隠
移家鄰縣去住久不知年花擁檐前樹泉
歸澗下田丹芽承露浴石乳拾松煎擬欲
題新竹才疎愧惠連
　　　次韻上官伯圭夜坐觀梅二首
愛酒嫌劇飲天寒但欲眠烏啼千樹外鴈
過一燈前霜角悲涼調風幡自在禪平生
江海意袖手送殘年
江梅元楚楚冰雪總相宜肯佐金樽舞寕
辭玉笛吹天心元自正地脉本無私不盡
闗山意廵檐與賦詩
　　　題柯自牧救荒記
曽聞於越地千里草青青比屋呼庚癸連
年厄丙丁巳傳青社記不用峴山銘近說
天台宅新成太祝􁨃
　　　夀髙舜元父二首
喜見黄鐘月重推絳縣年雪䆫温鼎火春
甕飬壷天朝市成真隠階庭擁夀僊時吟
五字律獨立晚風前
玩易喜心清年髙見太平杖扶靈夀穏松
削飬和輕夜月前朝事春風九老盟初筵
慙後至立雪捧深觥
　　　打灘
老石太古色遊魚新水姿輕冰養流汞急
瀑散飛碁角力誰為挽臨流亦自移南來
多此意北望莫相疑
　　　春陰
寂寂春陰半南來未識花故郷憶寒食細
雨摘新茶物色供詩句風沙入鬢華山林
元未改客路獨鳥紗
　　　懐城南諸友二首
春至長為客愁多始憶君風程江北路水
驛海東雲杜宇深深怨酴醿淡淡醺行蔵
曽共數不是故離羣
養性深辤酒全交淺作書寧知故人厚自
愧後生疎春入黄河道雲分碧鳥居江湖
從浩蕩不敢愛吾廬
　　　舟中雜書五首
野色連雲白春聲引樹清遊魚新浪急歸
鳥片帆輕曉夢三千里風餐第㡬程萍蓬
元未穏徙倚問天明
挂席踈星外停舟獨栁邊團團風始陣怗
怗月初弦隴曲沙成雪吳歌水拍天行蔵
有如此把卷獨悠然
春睡元無著郷心比酒醲飛花空有意小
雨不成容獨樹疑新堠羣鴉似亂峯艱難
憐浩蕩散髪遂初慵
河落渾無底飄零總客塵春洲蘆鴈少曉
户柘蠶勻京洛饒豐稔江湖樂賤貧低徊
吾不恨應有故山筠
桑柘斜陽道天然錦繡機雲容催溽暑花
片憶春霏水落新魚瘦風清宿麥肥歸程
時屈指重午試生衣
　　　淮浦
淮水奔如箭舟維岸屢移㫁岡封馬鬛落
鴈陣魚麗白葦前朝界青帘古戍基亂離
今已矣風物漸熈熈
　　　立春日宿大清口舟中見新月二
　　　鼓雪作
春月如佳士翩翩欲上船相逄疑昨日一
别又新年水鏡心胷朗空輪體質全更深
飛雪急直與闘清妍
　　　次韻陳剛中待制初秋二首
碧樹晚雲餘秋聲入客廬知公吟蟋蟀勸
我憶鱸魚宦味元無著郷心得未疎清塵
滿雙鬢蕭瑟不禁梳
岸幘倚書楹寒砧徹四城馬歸人獨語鴈
過月初生寂寂候蟲急凄凄落葉清客懐
誰與共搔首見參横
　　　送牟元通歸瀘州
西州人物論翁季擅清門已暗金牛路猶
傳鐵騎孫巴江雲不盡蜀嶺雪空存邂逅
衣冠聚艱難得共論
　　　夜夢作詩覺因足後韻
薄酒薄於水濃山濃佀春梁間雙語燕天
外獨歸人細栁千重緒飛花一寸塵碧窻
初睡醒新月寫清真
　　　淮隂大風
極目虚無裏飄飄萬里馳飛蓬旋槖籥虚
谷應塤篪春樹元無著晴雲復自持倚舟
沙際穏歸鴈得相隨
　　　題溫州太守徳政詩後
海郡炎歊重凉風起素秋飛蝗分界去鳴
鵠下陂遊白布官租減黄甘雅詠酬兒童
多好語竹馬擁君留
　　　次韻馬伯庸春思兼簡繼學二首
洛花千萬朶一一為君開粟暈排金縷酥
凝爛玉杯美人乗馬至僊子抱琴來莫學
飛紅侣隨風喚不迴
行窩春匝匝下榻望君來雙玉矜嬌思聨
鏕騁逸才題詩紅袖擁傳詔錦袍迴羞殺
髙眠者楊花滿緑苔
　　　送秦巖卿從事出宰北平縣
髙秋右北平出宰樂時清白水前朝界黄
雲舊塞城彈琴看鴈過束帶候雞鳴不盡
平蕪際題詩倚馬成
　　　黄河口(樓相衝今從此南流/徐州城西北隅與黄)
河落流沙駛茫茫禹甸周昔聞傳北載今
已絶東流俊鶻辭髙下輕鷗擅去留百年
攵采盡日落認黄樓
　　　徐中丞母八十
謝庭森玉樹漢闕賜金花懿徳傳家盛耆
年舉世誇晴萱當檻直冬筍隔籬斜拭目
諸孫秀翩翩佩紫緺
　　　送張滎澤
歛板滎陽縣㘽花接早春水新魚子散雪
釋馬蹄勻政可箋河伯何須詠洛神桑田
今幾許除籍𥙷疲民
　　　贈瑛上人住洞林
托鉢千巖裏松花凍未開哀猿依講席飢
鳥下生臺潭影留雲定鐘聲送月回山中
太古雪為寄一瓢來
　　　送周南翁集賢南歸省墓
摇曳十洲僊來尋楚尾船金花榮故里石
筍表新阡江橘團霜重冰魚鱠雪鮮堦前
雙玉好行賦鹿鳴篇
　　　潞公判永興逰嵩之詩見扵翰墨
　　　然卒與右軍之逰汶大率相類名
　　　爲造物所忌豈虚語㢤今見其孫
　　　璋甫佐西省甘棠遺思至是殆将
　　　見之
渭水落葉盡徃來餘碧鷗龍門七十里鴈
塔一千秋吊古麒麟塜衝風驌驦裘寒蕪
明滅䖏遮馬見君留
　　　劉氏集慶堂
華構出層林春浮院宇深小桃分雜佩新
燕掠鳴琴石乳千年潤松花百尺陰紫皇
方問道那許遂歸心
　　　送蘇子寧和林郎中二首
貂帽䕶寒沙冰天閱嵗華㫁溪駝聽水密
雪犬行車雲盡難尋鴈春深未識花昔人
竒絶䖏八月觧乗槎
徃嵗經遊地寒蕪碧燐深雲開山後陣水
咽隴頭吟雪白氊房重天青羽檄沈重華
新雨露悲喜候車音
　　　蘇子寧北行詩二首
出塞黄雲盡經春白雪多髙樓閒鼓角絶
域靜干戈風急盤鵰嶺冰深飲馬河征鞍
遲明發揮手渭城歌
去去居庸道闗山冬氣深雪天孤帳宿寒
月一笳吟石堞棲鴉穏沙場過雁沈粉闈
多暇日歸騎有佳音
　　　吳閒閒病起二首
好客頻來徃閒雲管送迎花香清病骨松
籟答書聲身世三生夢乾坤萬古情故園
多蕨筍歸興繞江城
客散庭如水春深日似年閒心觀宇宙浮
世閱風煙詩句吟難穏蒲團坐欲穿一聲
松外鶴此意共悠然
　　　題蔚州郭氏永寧亭
華亭絶市囂山崦映岧嶤落葉燃茶鼎長
松挂酒瓢天低雲欲下春盡雪初消嵗晚
無王事前村看射鵰
　　　次韻馬伯庸題凌波僊圖
玉衣朝岱日寶瑟寫湘雲宛轉鸞歸憶參
差鴈過聞石痕生左角松影印迴紋倚竹
憐雙泣摛蘭憫自焚停驂沙磧近指㸃認
昭君
　　　伯庸以詩見属次韻二首
學古陳言少官清雅詠多珠玕明玉海寶
鑑挹金波易賴韋編定書疑汗簡訛斯文
今有託為我𥙷嘉禾
聽君人物論閱世佀難多學禮師倉海傳
家繼伏波看山窮北戒惜日愛南訛彩鳯
非無食瓊山自有禾
　　　髙掾祖父八十
心跡混漁樵門深絶市囂花前歌舊曲燈
下話先朝白髮書千卷朱顔酒一瓢有孫
逰玉署從此樂逍遥
　　　長春道士禱雨有應
清夜轉崐崘天雷卓午聞平林千樹響古
澗百泉分門靜堆黄葉山空聳白雲神功
滿禾黍尸坐答鑪熏
　　　次韻馬御史題漢州喻氏多勝亭
花壓金橋重春風第一州江喧朝灌口雲
擁䕶遨頭鴈落沙中渚鵑啼竹外州使君
燈火地為我倚髙樓(元夕張燈金鴈橋㫁/鶴山年少時守漢州)
　　　次韻伯庸過天寶宫
松暝碧雲深鶴歸人倦尋朝逥香滿室詞
罷月盈襟白鳥分山影黄鸝轉樹陰小溪
流不歇咽咽佀鳴琴
　　　送白誠之赴台州别駕
岧嶤巾子峯市近海潮通桂樹團雲濕松
花帶露濃猿隨僧屐雨鷗送賈帆風盡道
無王事持杯百過空
　　　贈瞽者
尸坐包玄象虚窻萬籟沈聴泉知地脉候
琯合天心風定馬蹄急霜清葉落深弄丸
端可學從此罷鳴琴
　　　送成公履守光州
淮樹連空碧淮山徹底清濯纓羞戀闕佩
印樂専城曬網雲催泊提壺雨勸耕地偏
王事簡數鴈寫琴聲
　　　寄開元奎律師五首
開元古壇主盡日着袈裟社主勤供菜天
神罷送花蒲團黄葉䕶香鼎白雲遮終嵗
無王事繙經到日斜
開元古壇主老至律精嚴洗鉢魚遊水開
門鶴入簾拾薪供茗具滴露寫經籖已悟
如來意看花不用拈
開元古壇主身世兩相忘客至常扃户僧
來不下床神光千里鶻玄辨九秋霜白業
渾消盡蓮池任意香
開元古壇主瓦石化丹青佀住元非住無
營類有營念珠金的皪戒鉢鐵晶熒我亦
慙塵垢清齋養性靈
開元古壇主㓜嵗已相聞我竟飄京國師
方玩水雲一官千日計萬事五更分共約
脩蓮社空林洗垢坌
　　　髫齓侍諸父拜雙峯祠堂未嘗敢
　　　有題詠二十年來接武于玉堂瀛
　　　州霜露之思缺然有靦近聞平石
　　　長老興廢𥙷仆光紹前聞遂述舊
　　　懐為六詩且申歎仰
沈沈大士閣千嶂萬夫降近樹青禽獨前
松白鶴雙雲霞生几席星斗列軒䆫俛首
京塵客生涯愧老龐
慚愧雙峯老光明兩足尊(迦佛像/新妝釋)午䆫鈎
竹影凍筆㸃梅魂齋近烏啼樹禪廽虎伏
門春來有新鴈勸我趣歸轅
經院辛勤日千金記始興(千兩經始今八/創寺時以賜金)
(四年/十有)雨荒蟲蝕拱壁壊䑕縁藤舊觀丹青
復諸天錦繡承短簷增突兀會見出盧能
(咸其柱然淸班亦不聞有顯者故末及之/書來修選僧堂舊有術士言太髙稗沙門)
隂隂虞監宅(興宅/虞永)鬱鬱　越公祠掬水不
入獻布金猶受疑流年翁仲守徃事苾蒭
知澗水交流䖏曽傳玉帶垂
寒徹清泉底山童上水華定金非在井(侯/羅)
(女子墜釵其水遂定/羅尊者語傳昔有一)煮米却成沙洗目能
生電捜腸可當茶人持一月去此月落誰
家
跏趺千樹暝彈指百花春道以東巖的詩
於北澗新歸雲呈住相行籜掃空塵靈鷲
誰公論啼猿正惱人
　　　次韻張希孟凝雲石十詠
我愛凝雲好神交萬化前碧窻圍蜃氣黑
浪衮蛟涎化石知何代出山今幾年相從
清思長寸頴起蒼煙
我愛凝雲好飛塵萬馬驅雄深麾將士峭
直傲公孤斷足鼇分極摩牙虎負嵎何年
化霖雨慎勿竟虚無
我愛凝雲好雍容諌諍姿虚中超混沌正
色走窮竒潤物非無意成功自有時棲遲
元未晚清坐愧神癡
我愛凝雲好氤氲萬象深鎮浮廊廟體閱
静雪霜心屈曲蜂房綴玲瓏蟻穴滛玉京
誇獨秀此日汙腰金
我愛凝雲好朝昬境不同金芽養靈谷鐵
網起晴空月色古今正潮痕子午中㸃頭
那有異吾欲問生公
我愛凝雲好神清湛欲留岷峨千古雪泰
華一天秋獨鶴離羣皎層冰出澗幽無言
有深抱山立正陽休
我愛凝雲好糢糊老墨僊癡蟇端食月渴
驥欲奔泉守黑壺中日談玄洞裏天煙霞
元自足塵世未為賢
我愛凝雲好翛然一榻棲支機何物誕醒
酒此君低香逺能為霧泉深觧作溪未須
鄰綺角端可比夷齊
我愛凝雲好能歸萬古春遺簮三島客椎
髻八蠻臣栢子添清供梅花寫舊真天心
元不動東海任揚塵
我愛凝雲好蒼龍擘硤飛振纓悲濁垢整
珮謁清微嵗月江翻浪冰霜玉韞暉黄塵
今幾許且勿展書闈
　　　山水圖
樹重雲光濕峯寒曉氣清抱琴人欲徃門
暗客相迎凍雨生寒溜深雲倚怪藤蹇驢
吟不得指㸃墨千層
　　　淇緑堂
卜築荆溪下碧陰生晝凉軒昂丈人行瀟
灑此君郷月候緱山鶴雲催嶰谷凰衛風
朝夕誦底用别詞章
　　　寄砥長老
雙峰不受暑傑閣稱幽禪蕉葉緑雲扇藤
花白雪氊見龍增澗水喜鴈㸃江天笑我
開平客于今第幾年
　　　送李希白降香武當山
絶壁通靈籟天香蔟寶華重明應龍馬習
坎伏龜蛇度嶺金盤日穿雲玉珮霞道逢
採苓叟應與論南華
　　　送永新王東野還里
天際風花黑燈前鬢影蒼方刋肘後秘金
散槖中裝某樹童年種兹丘晚嵗蔵已忘
朝野事飛鷺起鳴榔
　　　輞川圖
詩中傳畫意畫裏見詩餘山色無還有雲
光卷復舒前溪漁父宿舊宅梵王居千古
風流在披圖儼起予
　　　贈雪窻上人
少日觀滄海陰山恨未登飢餐太古雪渴
飲萬年冰栁色迷官道鐘聲動客燈聞聞
與見見問我一枝藤
　　　直沽口
二水赴滄海客行殊未休漁舟維病鶴歸
棹𧺫輕鷗雨重雲光溼天低樹色浮京塵
今已洗從此問莬裘
　　　三月二十九日阻風馮家口
飄泊春風恕維舟古渡濱防堤堆馬鬛蹙
浪捲龍鱗撇掠吞吳陣紛披障庾塵栁陰
亭午轉人靜白鷗馴
　　　次韻劉明叟
欲知行路苦孤雁促歸期矮屋燈昏際空
林葉落時滄浪誰欵乃褦襶笑詅癡㸃檢
韋囊裏珠璣總屬詩
　　　夀閻承㫖三十韻
寶曆書堯甲蒼杓指夏辰脩齡天保魯嘉
瑞嶽生申人物中州正陶鈞淑氣淳舒睛
翹孔翠墮地擢麒麟藻思傳髫綺蜚聲𧺫
搢紳文鋪崑玉鏤賦約楚蘭紉樂道車中
聘談經席上珍飛牋油幕佐執簡柏臺賓
黼黻開丹地絲綸演紫宸慶雲圖逺牒甘
澤洗荒塵評論空餘子儀刑倚重臣昂昂
霄漢表皎皎雪霜身滄海鷗忘慮長風驥
絶倫名髙諸彦避徳盛後生親朗鑒中秋
月天和太古春精忠言欵欵奬引語諄諄
書葉題文債詩筒破酒廵筆翻金井凍詞
吐露桃新格律常楊陋篇章鮑謝鄰􁅪勤
憐我輩銓賞属斯人南極呈黄道東皇挾
絳輪霓旌紛旖旎香鼎秀氤氲果熟分金
母丹成養谷神心澄眸轉碧光瑩頰浮銀
物色歸青簡年華閱大椿小車花外影馴
鶴竹間真賀履聨行整傳觴捧勸頻踈閑
看逺岫虚靜傲蒼筠徃事雲舒卷流年肘
屈伸長生端可學靈夀不須陳
　　　次韻仲章過陳氏城南書隠十韻
矮屋參差倚平蕪黯淡看夢迴榆塞逺愁
絶翠峯寒白髪㳺絲罣丹心古鏡蟠槐明
金瑣碎菊鑄玉㠝岏憶月時看劒臨風復
整冠郷音憐過鴈古調拂離鸞去矣歌招
隠終焉樂考槃晚知交態薄老識宦途難
口腹非真累母煩饋一簞
　　　入南城遇老醫言山陽舊事因成
　　　十六韻
邂逅山陽老相傳事已訛姦雄歸草莾天
地入悲歌太守籌謀誤將軍禮數苛鞬櫜
同下吏騶御失前珂淟涊顔如此憑陵事
若何比肩身肯辱却立齒爭摩水掩寒雲
甲風揮白日戈耳聞人作膾眼見血成河
翕霍同么子倉皇類小皤官軍奔及馬婦
女走乗騾自古儒冠忤難將杯酒和功成
真草草(國後維揚論功咸謂偶幸/先公在宥府論山陽事去)時至復
峩峩漂母恩徒快中郎詠未磨(郎將有比/荀羡為中)
(詩/征)遺屯迷鼈石(所築/鄧艾)舊浴暗龍渦土沃村
村麥湖深䖏䖏荷人生貴行樂何必問銅
駞
　　　夀致政王侍郎八十二十韻
夀俊標周士儀刑望魯儒輞川饒詠賦璜
水秘謀謨壯嵗丰神整明時膴仕殊東曹
誇鶻擊公府羡鳬趨審象三韓使含章四
皓圖長身昂野鶴正色叱妖狐誓墓文何
早傳家計豈迂郷稱三老舊人說二難俱
舍並分桃塢田開别芋區水邊時避飲月
下屢嗔扶眼碧看山媚鬚銀映雪癯油車
懸蹀躞野服綴䄡榆社肉時相餽春醪不
用沽綵衣新稚子椎髻古奚奴鼓擊深深
舞茶烹緩緩呼花飛迷去路鳥下避行厨
南極珠分瑞東泉斗借㪺造朝看賜杖入
里記垂弧翠栢根如石靈龜息自腴從今
躋夀域底用詫康衢
　　　夀牟獻之大理卿七十三十韻
氣槩岷山秀風神閬苑僊西山餘故老南
國挺真賢瑞靄垂弧日人思衣繡年清門
開耋慶緑籍紀齡延止息功參易虚心體
合玄厖眉垂素手漆髮換華顛(眉間忽生/今嵗七十)
(重黒/兩毫髪)鳩杖何期賜牛車不待懸三鱣傳
素緒一鶴記青氈枌社爭為夀蘭堦數擊
鮮風驂追廣莫雲珮憶鈞天徃事清霜木
希音太古絃五更尊禮絶六老舊堂専(居/所)
(堂遺址/正六老)𣏌菊調饔鼎丹砂養井泉慵書乞
米帖羞辦買山錢醉劇簪花舞遊疲枕石
眠黄公終慕隠白傅且逃禪文物傳青史
耆英入繪編弁山寒戢戢苕水響娟娟望
海傾朝夕瞻星候次躔登龍身未武執雉
意空傳偪仄徒多恨低違秪自纒窮郷真
坐井陋室强懐鉛夜月思延桂秋風學詠
荃終然羞弱植復爾滯孤騫問字瓻空在
傳經席未前牛衣期振㧞馬磨費評詮冰
柱垂青嶂蠙珠湛碧淵至言機已息妙技
目無全凡質丹須換精誠溜合穿遡風輸
善頌立雪兾敷宣
　　　夀李承㫖四十韻
寶曆開三禩瓊章集萬神蒼龍迴揷子玉
兔候交辰潞水丹騰渚壺闗氣接旻道傳
莘野正學比傅巖醇帝運昌文統師臣秉
國鈞清宫髙贊畫潜邸舊經綸意得超今
古才雄異等倫春浮霞錯落秋映玉嶙峋
三執中書柄重開大國畇黄鐘陽脉脉瑶
圃霧氤氤僊鼎神膏秘宫壺掌露真恩醲
錫麟脯味薄謝猩脣瞳碧光流漆顔紅色
耀銀垂紳凝泰嶽設席陋平津手挈重華
古心追貞觀新至人專上夀八表樂同仁
非虎耆年並猶龍祖譜親息深忘蝶化機
靜狎鷗馴蕩蕩心無競肫肫俗易淳極知
調鼎餗不惜汙車茵竹帛千年事桑麻萬
里春管商謀可鄙房杜跡常遵斟酌扶元
氣彌縫䕶國珎倚風憐竹弱聽雪喜松皴
玉署親裁詔青蒲獨奉宸蜀江移戍罷浙
土減租勻榻净唯烏几堂虚且角巾手揮
廷下史目送幕中賓習隠時思許題詩尚
憶秦黍田溪溜溜花塢澗𥻘𥻘問俗停車
緩貪賢倒屣頻藥囊儲赤箭水鑑徹青蘋
滄海収毫末空林絶隠淪籍功文舘定約
法論堂詢出䖏關吾道安危佩一身政須
陳蹇蹇直與紀麟麟績蓺慙班馬抽才頌
甫申占天徒有管望冶眇無垠閱歳桃成
實知年海拂塵扶踈慙小草葱蒨託靈椿
　　　送文子方著作受交趾使于武昌
　　　長律二十韻
萬里蠻陬貢清秋督使馳乗車専述命受
幣聴陳辭紫舌音聲狡雕題聚族滋玉門
心愈遜銅柱約難移江漢尊南服星辰拱
太儀趨庭輸齒革授館列膏脂私覿情鈎
隠公言理折疵彈丸空有險束矢定無疑
桂蠧消煩溽蓍龜審事宜要荒工跌宕保
障慎羈縻鸚鵡寒汀逺蒹葭晚岸欹壯遊
詩句豁古戍角聲悲月矗朱簾正山低翠
浪欺班超空耿耿陸賈政怡怡楚水愁腸
結衡峯望眼眵過門王事急去魯驛程遲
緬想垂衣治深求𥙷衮資大夫謀可利小
客禮須持諭蜀徒煩􁘭平南漫擬碑佇看
王㑹傳端假史臣為
　　　魯子翬御史分按遼陽作長律五
　　　十韻愛其精密予今嵗亦扈
　　　蹕開平因次其韻
象御天街正烏輪海觀昇省方秋戒慎扈
蹕嵗因仍石迸根駢拇山迴勢左肱塵深
疑帽重霧宻覺衣蒸午頓炊難熟宵征酒
易勝觧鞍心惘惘執轡念兢兢酪水分罌
缶通薪筭斗升皮毛均製服脂膟或燃燈
統幕迷髙下烽臺閱廢興度闗泉水咽出
口月華澄狼戾官芻峙魚麗餫粟徵千房
雲疊疊萬竈墨層層列帳排衣甲行營䕶
棘矜斾旋環佀翼鼓發去如繩斗北瞻紅
棧雲西指白登草肥青䆉稏松聳翠崚嶒
積雪疑忘象搏風訝徙鵬属車攢幄帳行
殿儼茵憑白㲲時逢賈朱衣定指僧翠旄
逼華盖金甕耀觚稜觀闕天經界儀臺象
緯凭佽飛拳佀虎鐵杖足如能竹帛司常
煥丹青職貢增㑹朝珠帽簇錫宴寶巵凝
陛立齊垂槖師行陋釋掤廣寒通月窟髙
爽寄涼橧上聖英資異丁年武徳弘天戈
中夜渡星􁘭百川承同軌嚴行夏明禋耻
用鄫别州端首兾分器定先滕徳啓無彊
服光傳有道曾皇威宣絶漠陽澤散堅冰
表正辰居所漸仁水集堋庭開下鳴鳳苑
廢罷飛鷹舉逸尊加璧掄才鄙販繒鄧林
搜八柱瀛海取三凌曲學慙繩祖孤聞賴
得朋沈思雲外弋冥索澤中罾客議雞同
鶴人疑驥聚蠅濡毫終有思執簡豈無懲
謂可兼遐邇胡云立愛憎清芬蘭佩結芳
薦蕙殽蒸鴻筆吾誠忝輶軒子累乗共知
心耿耿相對髪鬙鬙馬磨誰憐許龍門共
企膺枚生詞過實揚子徳徒稱盛化乾坤
闢王綱日月恒麟符昭炳蔚豹霧駭超騰
虚白難為繪空青不受矰欲追千古筆為
付一枝藤
　　　王趙公八十應　制十韻
耆徳膺熈洽皇風協泰和公明旁作穆帝
念叙惟歌枌社新封土蓬壺舊隠窩黄公
資輔翼白傅退婆娑望日靈龜息擎雲古
栢柯精神霞烱烱儀觀玉峩峩設醴樽浮
蟻兼珎釡錫駞擁床争置笏立馬㑹鳴珂
服食丹蔵井絲綸錦蔟窠永須依日月何
必問煙蘿
　　　夀開府承㫖十韻
泰嶽舒紅日天門爛紫霞氤氲生宰輔磅
礴賛亨嘉文武揚中外寛嚴接邇遐遊嵩
雲擁馭度磧雪飛沙畫㦸車流水青編筆
有花精神春不老器宇海無涯玉殿彌綸
重金鑾密勿華傳宣花佀斗錫宴棗如瓜
上夀三千嵗元勲第一家山河開賜履早
晚聽宣麻
　　　劉邢公九十應　制十二韻
賜履光華閥延齡冠帝畿氤氲秋霽嶽菌
蠢露凝芝六聖存遺老千官介夀祺傳宣
鳩飾杖錫宴蟻浮巵餐玉銀鎔頰簪花翠
壓眉灌陰機怗怗擊壤樂熈熈坐石雲生
窟澆槐水溜池霜深風脫木冬暖凍消梨
徃事先朝夢多情舊日詞魯公方拜後鬻
子定為師用拙長年櫟虚心太古蓍成功
全靖退樂道過期頥
　　　次韻伯庸畫松十韻
妙思通靈素玄陰接帝青抗顔躬蹇蹇蒙
頂髪星星颯爽龍羞豢蕭疎鶴鍊形壁虚
生地籟斗近界天經蝶夢春濤湧蟲疑曉
日冥雲生停斚候風入倚窻聽屈曲車連
軫騰拏簴列庭戀郷思海岱封爵鄙云亭
月落孫生嘯天寒屈子醒雄姿輕虎豹浮
跡陋鷗鶄
　　　夀張希孟父郡侯八十二十韻
古渭垂綸老康衢擊壤翁星輝勝處士天
爵賁家公顥氣西郊肅祥雲北渚濃坐班
鳩杖叟舞轉柘枝童夀骨英光聳厖眉厚
徳充九重恩誕錫三命傴彌匑麟紱開華
旦龜齡擬少嵩簪花便廣顙植菊瑩方瞳
鼎釡兼珎飫刀圭上藥融傳宣壺燦爛合
宴佩青葱積慶先猷逺詒謀晚福豐靈椿
培世範玉樹挺家風正色通天闕髙懐納
楚宫倚風看鴈北就日見雲東君父恩彌
重交遊論盡同竭誠心毣毣移孝思忡忡
意壯追奔馬機㤀數過鴻玄參揚子衍書
比伏生工浩蕩漸摩澤昇平坱圠功定須
超混沌何必問崆峒
　　　王叔能侍丞相入見王繼學尚書
　　　序其事謹賦十二韻
行殿圍氈邸鑾輿擁翠簾重華方聖治上
宰益勞謙臺閣推公幹蒿萊擢孝亷官儀
精考核選格絶停淹議禮心如轂探賢手
自籖都曹清望重瑣闥雅才兼對榻褒嘉
寵垂紳俯伏瞻傳宣挏酒錫拜命襲衣霑
令節薫風細皇恩湛露厭事殊靈夀杖賜
比水精鹽際遇喧朝野矜誇徹里閻遺臣
思載筆徃恨泣攀髯
清容居士集卷第九
清容居士集卷第十
　律詩(七言)
　　　亷右丞園號為亰城第一名花㡬
　　　萬本右丞有詩次韻
閉戶春深詩􁁐侵卷簾新燕掠清陰亭亭
梅月能消酒肅肅松風獨和琴新筍未容
穿石徑落花時許𥙷雲林主人妙手隨機
轉萬本姚黄磨紫金
　　　禊日與剛中待制至廉園閉門不
　　　納駐馬久之復次韻
雲鏁亭臺煙霧侵難將禊迹擬山陰花飛
竹外疑紅䄂水度松間自玉琴駐馬客迴
迷逺路倚闌人在隔清林誰言洞口無消
息一見應湏直萬金
　　　送孫道士歸杭
送鴈南飛十五年朔風吹雪上華顛梨花
的的疑蝴蝶燕子深深佀杜鵑東野先生
愁外句西湖䖏士夢中縁抱琴獨去知無
奈一棹春江水拍天
　　　次韻王寅甫侍讀莅醮長春宫
飄飄笙鶴雨絲輕聽徹靈璈曲再成玉案
香分花有影瑶堦松瞑露無聲九枝燈裏
開真景三素雲中賀太平莫怪錦𫀆衣袖
冷還家從此羡長生
蛻骨稜稜佀鶴輕觚壇危䖏玉為成天街
正候三能色雲所疑呼萬嵗聲氣篆通靈
歸廓落心章祈嵗報清平金穰上瑞吾皇
意不用神芝朶朶生
　　　題張宗魯編脩詩集
鴈落峯寒晝飲氷碧雲為構玉為稜已除
白髮三千丈疑上瑶臺第幾層松頂露凉
旋整鶴原頭火淨撇游鷹何人妙解精新
句剔盡風簷一寸燈
　　　送李伯英秀才歸廬陵
黒頭徒歩謁神州䔩䔩飛塵鬢已秋日暮
競傳鸚鵡賦天寒誰觧驌驦裘鴈聲未歇
砧聲續燈影初銷月影流可是親知留不
得故園清興起滄洲
　　　次韻答周秀才
湛湛玄雲起研山桃花為色玉為顔溟鵬
水擊三千里天馬風生十二閑芳草春濃
堪試筆長空秋盡獨憑闌松階翠影流如
滴遲子擕書共徃還
　　　次韻成季灤陽見寄
客思如癡日佀年晚風投幘思悠然看山
不逐馬蹄去得句時從鴈足傳紅緑芰荷
秋岸岸青黄蒲稗雨田田蒪鱸有興愁無
奈欲問渾河下水船
　　　次韻陳又新
登臺底用惜春菲平楚㣲茫落照時燒後
㫁碑遺鳥跡耕餘殘璧隠蠶眉泉分去路
蕭蕭玉山聳歸雲蔟蔟旗駐馬應湏更搔
首逺煙迴鴈不勝詩
　　　西湖空濛圖
舊隠湖山筆底收相從京洛意中游昏昏
車馬飛花雨寂寂鍾魚落葉秋千古登臨
翻作夢百年歌舞漾清愁何當化鶴看滄
海不用呼猿汲澗流
　　　次韻張秋泉盆梅三首
萬里南來帶白雲低徊猶作自由身孤根
齧雪疑無伴冷蘂餐霞别有春頗憶西湖
頻入夢不煩東井與生神相看嵗晚真清
絶疑是瑶臺第一人
深明閤裏江南樹老鶴翹翎似病身𥿄屋
蔵雲團白雪丹臺朝日𥙷青春蒼苔有恨
悲山鬼翠䄂無言倚洛神回首空林歸未
得凄􁧈相對獨闗人
華頂空餘萬疊雲獨將清影伴吟身虬枝
欲抉窻前月驛信能通塞外春底用施鉛
鄰越女從教剪水恣波神碧虚僊客清無
柰留作新詩故惱人
　　　次韻仲章游南城二首
瑶閣雲深野馬昏分明日月引天門峯廻
九鎖疑無路水過三叉别有村頗怪鶯花
春不負却嫌雞黍約誰存山童閉户茶煙
暝客至從渠未許論
側身千仭苦不早愛此春從天際浮北雪
西山憐我瘦黄塵白日送君游翩翩目送
雲中鴈杳杳機忘海上鷗今古登臨緫陳
迹倚闌何事起清愁
　　　贈王君佐
精神映日碧芙蕖直節昂昂衆不如十載
長安心似水一官淮海食無魚少年已擬
治安策晚嵗肯為封禪書聞道功名湏皓
首鐵冠簪髮莫嫌疎
　　　送蕭立道歸天台
華頂雲寒人不到煩君為上㝡髙層天雞
正呌三更日海鶴曾餐六月氷客路微茫
同脫木郷情依約近歸僧還家莫作採芝
叟背負青天傲大鵬
　　　送李景山使交趾
萬里雲南把一麾日南重見使車馳思家
不作玉門表得句擬題銅柱碑象譯舊傳
周禮樂馬人遺俗漢威儀桄榔溪驛疑飛
雪樹樹梅花九月時
　　　九日書懐
烏帽衝塵鬢漸皤黄花慵插獨婆娑新霜
去鴈天機少落日歸雲雨意多拄笏看山
真我事持螯把酒為君歌登臺欲盡郷闗
望一徑松陰長薜蘿
　　　慰曾道士
積構層巔聳玉臺松花浮翠雪皚皚終然
一笑騎鯨去可是長眠化蝶來身外乾坤
憐納芥壺中日月隘浮盃何人欲問先天
事隠几蒼髯換不迴
　　　抵滄州先簡善之應奉
黄金臺上英賢滿白玉堂中步武新愧我
青塵暗顔色羡君碧眼暎精神春風未信
看花少午夜應知視草頻北望五雲開曉
霽相思那得勝相親
　　　送李彦謙赴西臺御史
百二山河驄馬游西風渭水思悠悠鶴翻
古栢千年雪鶻擊平蕪九月秋拄笏漢陵
㝷玉鴈解鞍蜀道問金牛官曹朱墨何時
了一榻清吟是勝流
　　　張虚靖圜菴扁曰歸鶴次韻
招僊游館構亭亭萬疊松寒曉日青玉局
謙殘春換刧石臺丹在草通靈紅羊赤馬
悲滄海白虎蒼龍儼大庭為愛子喬笙鶴
美月􁧈時許夜深聽
　　　送華道士䧏香武當山
神君夀與玉皇同嵗嵗香傳第一峯龍虎
使來紅日擁龜蛇靈在碧苔封萬年松子
天風奏九節蒲根澗水舂博士文工成故
事石牀為採玉芙蓉
　　　送虞伯生䧏香還蜀省墓
玉雪祠官貂帽低笑乗飛燕上天梯寶幡
繡重團金粟鈿合香嚴印紫泥官饌每供
千嵗鹿驛程深聽五更雞流沙可是河源
地搖首揚鞭更欲西
丞相墳前雙闕摧泉聲隠隠栢崔嵬金牛
已向秦中去銅馬空傳渭上來叢竹雨留
銀燭淚落花風颺楮錢灰百年華表塵千
刧聞道曾孫始一回
　　　再次韻
振衣千仭笑雲低捫厯星辰復劒梯度坂
政湏三尺箠入闗應笑一丸泥神君祭重
祠青馬墨客才工頌碧雞萬里遨頭端不
負花開緩醉玉東西
閣道新平舊石摧望郷使客意嵬嵬犀牛
坐見降王去杜宇聲隨望帝來三卯録成
䰟有燐五丁神泣刧揚灰推釃欲作郷鄰
㑹揮手先催弩矢回
　　　三次韻
觸石危藤壓路低哀猿送客上丹梯一百
八盤雲亦雨二十四畨花佀泥觧珮浮㳺
憐野馬振衣亭育聽天雞拾遺已去武侯
逺空戀祠堂與瀼西
時平弔古莫心摧去驛斜陽指馬嵬曲曲
松陰隨帽轉層層山影入杯來草玄有意
池留墨觀象無心筯畫灰為問丈人今在
否青牛穿嶺日千回
　　　送王繼學脩撰馬伯庸應奉分院
　　　上都二首
玉亰髙䖏雪流脂連插雞翹緑鬢垂蹀躞
有泥歌獨漉琵琶無夢說相思黒河舊樂
催填譜白海名花擬進詞羽獵上林俱罷
賦卿雲何以報眀時
淺坡平疊磧漫漫拂嶺青帘罨畫看氈屋
起營羊胛熟土房催頓馬通乾挏官走驛
傳金椀氷正分奩貯玉盤莫上郷臺望南
北白雲微䖏是槍竿
　　　寄王儀伯太守
維揚太守文章伯故疊荒煙取次題逆浪
風髙淮白上寒沙雲落海青低極知后土
花如雪不惜平山醉佀泥䟦馬使君官驛
畔揚鞭却在夕陽西
　　　夀劉承㫖
　　　兹審齡開希有文潤太平玉杖造
　　　朝樂堯堦之化日銖衣拂石歌舜
　　　殿之薰風夀擁靈椿歡傳故梓敢
　　　陳善頌庸贊令辰
稜稜鶴髮暎方瞳玉帶桓圭一品崇禁署
清名行世久髙門盛徳與天通升堂衣並
老菜子儆國詩傳衛武公共道榴花宜結
實緑陰濃淡駐杯中
　　　孟習卿都事母八十歸省關中其
　　　家四世科第祖十五當金三時舉
　　　進士終待制
鶴髮初開九九年東西雙鳳集庭前(官燉/乃兄)
(夀母/煌亦歸)篋藏龍榜金花淡案捧鸞書鈿軸
鮮竹筍清甘宜夕饌萱花芳逺傲春妍風
流文物闗中舊㸃檢諸孫射䇿編
　　　送李元章宰陜縣
稅冕觚壇匹馬歸冥鴻斜日悟天機眀時
法律心常鄙小邑弦歌願豈違潁水初霜
黄葉下華山新雨碧雲飛當今人物湏公
䓁行見鋒車入帝畿
　　　次韻李伯宗苦熱
庭院無眠夜氣深繁星閃閃漏沉沉祝融
焮火翻初刧姑射疑氷易舊心角枕雲蒸
紋欲㫁蠟燈煙暖淚難禁蕭騷忽作還家
夢翠木扶疎萬竹森
　　　次韻程士安睡鶴
疏翎慵受朔風侵谷口雲歸自在心蝶化
不知人事改蟻酣空憶世塵深珠宫胎息
天濤靜寶所神㳺斗柄沉何事驚烏繞林
樹月殘衝曉議晴陰
　　　次韻陳海陰
三月雪花飛作氈春風佀欲駐新年夢當
好䖏成烏有歌到狂時近自然村樹緑齊
黄烏界海山青盡白鷗天何人㑹得龎公
意布領長披不上船
　　　次韻院長退朝書懐兼送李元章
　　　廟令三首
踐阼篇陳夙致齋明良慶㑹叶榮懐南山
豹聳文章潤嶰谷凰鳴律吕諧黄閤規模
深倚注金鑾人物費推排夜光照坐羣傾
動誰道驪龍左耳乖
朝迴深坐碧雲齋無限家林入素懐整頓
乾坤新禹貢剪裁氷雪舊齊諧觚稜望日
紅蓮擁蹀􁣢看山玉筍排魚水政親那棄
得白鷗相對莫相乖
曾着蟬冠㑹宿齋陽春玉雪映澄懐黒頭
瑞世湏竒遇白眼論交自寡諧騕褭當堦
身獨障(門者叱出之/有乗馬入廟)含桃薦廟手親排蕭
蕭匹馬投山縣人事相催佀好乖
　　　題鯫齋
蒙蒙眇眇傲滄溟羞殺任公夢未醒寄館
蠅鬚猶綺靡深蔵黍粒獨清寧掌中旋舞
憐飛燕案上能行笑巨靈惆悵九衢長劒
客駢肩堂下慕遺腥
　　　送東平程太守
泰嶽巖巖鄆水清分符投老得安榮百年
禮樂維時舉比屋衣冠合早評馬鬛舊封
蒼檜老龍鱗古殿緑蕪平髙唐路近羊生
泣東望憑公為寫情
　　　送周南翁分刺池陽
桞亭松露十分甜秋浦天青鴈拂簷黄葉
滿庭君吏隠白頭掩卷我郎潛風催㠶影
迷紅蓼江送歌聲入畫簾惆悵九華金碧
洞謫僊人逺月纎纎
　　　次韻雙頭菊三首
袖舞西風大小垂駢頭顒立傲霜姿步搖
髙擁車同入笑靨初鈿坐共移素質㫁金
疑並蔕閑情餐玉喜浮眉蓮池睡冷鴛鴦
起佀怨秋聲有恨離
碧雲低壓玉繩垂鸞鵠交翔表異姿白帝
司秋金已肅黄人捧日馭初移蘂宫罷講
扶雙髻桂館霜餘却十眉剰掃雕搜兒女
態象中眀兩見黄離
空庭雲盡露珠垂翠羽交分大雅姿氣服
中黄心獨苦光浮大白眼争移智瓊有約
徒誇額亰兆多情却畫眉桃李争妍真不
遜故留雙玉伴支離
　　　閤皂山青玉軒晦庵容齋諸賢觴
　　　詠之地虞伯生作記呉成季令賦
　　　詩
江南琳館蕭閑地一一新文付集賢真誥
緫傳天外語禁經未數酒中僊歩虚巖近
琅玕響禮斗壇空薜荔縁諸老㑹文題詠
絶誰將鳳觜續離弦
　　　題揭曼碩詩卷
深湛妙思筆鋒收的的冥鴻楚岸秋直以
紫芝招綺夏擬將白羽定曹劉松濤夜漲
驚金谷花雨春濃爛錦洲此意徊徨人未
識期君翫月上南樓
　　　送衛大隠回錢塘(曾孫/衞清叔)
諤諤中丞骨已僊滄洲漁火起寒煙魏公
賜宅猶傳笏元子磨崖可賣錢夜雨鼠鬚
編素業春風麈尾話行年西湖雲鎖梅花
凍休浪狂歌酌酒船
　　　送華道士住宗陽宫
黒髮祠官佩水蒼萬松深䖏對虚皇黄柑
有法能為酒紫术無飢可當粮招鶴舞虚
山月冷檄龍吹雨海天􁧈瑶池欲問長生
事汲澗研朱寫緑章
　　　剪刀草
手截溪流䕶翠苗層陰淡蕩碧雲嬌秋風
玉殿釵留股晴日朱筵舞折腰眉缺可能
分燕尾頂荒猶觧插雞翹翻思徃嵗南方
厄羣釆空陂恨未銷(燕尾尓雅芍是也南/鳬茈一名剪刀一名)
(採食/方饑嵗)
　　　馬伯庸擬李商隠無題次韻四首
金縷歌殘月滿江玉顔曾憶侍油幢象牀
雲重恩専壹鯨錦波翻賜疊雙春淺正宜
氈作幕夜􁧈深恨魫為窻浣沙可是無靈
匹側足寒溪濺石淙
翠簾匝匝䕶朱光千葉宫桃滿院香閬苑
有鸞通尺素靈橋無鵲寄流黄上林賦罷
歸巴蜀興慶詞工謫夜郎不是月中親度
曲世人那觧聽霓裳
相期心佀石城潮日望晴虹結彩橋却月
眉愁歌漸逺凌波歩近意非遙抽琴有恨
迴清角疊䄂無塵轉緑腰弄玉最憐随鳯
去秋來誰與伴吹簫
白髮詞臣兩耳垂華䛕堆笏陋牛醫宫娥
引燭催麻日院吏傳更寫制時蠟撚化生
秋夕賜翠標疊勝嵗華移低頭欲說唐朝
舊願侍虚皇進玉巵
　　　送浦如淵辭官南歸
厭聽朝雞擁被吟吳船水滑碧千㝷平洲
種橘清霜重小墅栽花緑霧深瞿鵲真能
談孟浪鴟夷端自愛浮湛因君摇蕩還家
思燭影秋房恨不禁
　　　送李公敏薊州之官
㓜着儒官佩楚蘭文章元不給飢寒風前
野馬停盃却天際冥鴻拄笏看作計政湏
千樹栗養生那用九還丹偏州事簡登臨
足花下題詩更倚闌
　　　劉婦表門(丞妹/王中)
空林露下菊無馨玉雪深闈飬暮齡河水
汎舟雲耿耿湘潭鼓瑟雨冥冥夜燈孤鴈
鳴何切古鏡離鸞舞已停晚嵗不湏多感
慨雙楹髙亞柳枝青
　　　永新(闕)氏義門
銀髮稜稜鶴骨尊舊傳庭誥付諸孫要同
公藝書芸館還擬自倫標楔門春酒緩歌
常棣雅夜燈深候鶺鴒原他年欲向廬陵
客詢是龍岡第幾村
　　　送桞唐佐出守懐孟
甬道塵深曉倦趨河山環挹暫分符花開
屬縣詩頻賦竹暗名園酒易酤積雪翠峯
通小有祥雲朱邸接虚無冦恂可是専河
内入覲應湏馬疾驅
　　　次韻大亨待制賦院中御馬纓花
華林清切謝塵繮坐閱朱英不下堂九就
當胷猩血淺六騶飛翮鴈行長擎天力重
朝承露向日心專夜歛香清蔭政湏容小
草肯同羣卉闘妍芳
　　　賦文子方篔簹亭竹影五首
篔簹亭裏畫天然穠淡踈明筆有玄水底
青蘋羞宛轉月中丹桂妬嬋娟錯刀側布
難為贈鈎鎖横陳不受填午夜碧䆫人獨
坐分眀清派出丹淵(丹淵集/文與可號)
鎖䆫午色墨花鎔側側低低隔靣濃日映
黄離金瑣碎雲開白賁玉瓏鬆蕭踈忽印
青禽獨旖旎疑分翠羽重二子定知忘食
色髙齋今喜見遺蹤
霧縠禪衣綗翠裳倚風蕭瑟轉琳琅縱横
直欲攻堅白濃淡渾疑榻硬黄劒氣低昂
動天地神光離合㓜陰陽陶生久矣知形
累嵗晚沉冥託贈章(影/形贈)
玄覽㓛深萬化遺一窻光透白差差梳風
櫛雨呈千手却月横雲闘十眉形蛻已忘
身有累神交應許我相知暗中摸索誰消
得阮籍途窮眼未眵
朔吹南塵久避招閉門白醉獨逍遥玉淵
龍起鬚騰擲銀箔蠶登繭動摇露井珠輝
湘女淚雲屏翠暈沈郎腰象中直欲窺叄
伍肯學紛紛个字嬌(忌个字/畫竹家)
　　　栗氏玩芳亭
納納羣芳入小亭嵐光霧彩思沉冥飛花
成列粘棊局髙樹參前列畫屏鶴避晚煙
茶半熟鶯啼午日酒初醒春風可是饒紅
紫一片蒼痕眼倍青
　　　送牟景陽信州監征二首
風帽霜鞍絳闕邊晚隨陽鴈度新年榻前
諫笏家猶寶架上經箱客總傳世事不知
蒼狗變機心端與白鷗眠氷天車碾淮南
路痛嚼梅花一惘然
上饒山蔟水精屏江左諸賢冡樹零鬼谷
橋寒松化珀僊巖土暖草通靈丹鉛有法
供烹煮筍蕨無租給使令盡道中年多作
惡相看鬢影各星星
　　　送巨徳新四川省郎中
金鑾清密簿曺稀拄笏看雲數鴈飛蜀省
地尊卿月重漢江家近使星歸草堂舊詠
迷陳迹石室殘經卧落暉戰壘已從芳草
換未妨晴雨眺摩圍
退食公庭日未西浣溪清雨換障泥籌邊
舊式傳銅馬弔古新詩問石犀荔子緑陰
鸚鵡過杏花紅影秭歸啼遨頭雅集湏頻
領不惜郫筒取次擕
　　　送樂徳敬甘肅儒學提舉二首
磅礴坤輿揔帝圖手提文印化沮渠旋宫
更問􁧈州譜尚右時通𣑽國書枸𣏌夜號
端入驛蒲萄秋落易盈車飛沙斜日頻回
首歸鴈相迎亦惘如
月支城下泉如酒祁連山前雪佀花虎頭
萬里飛驛堠蝶夢五更驚塞笳范老籌邊
心磊嵬李王堅壁骨槎牙白頭太史欲歸
去時立東城數暮鴉
　　　示從子瑛
聞子欲通靈寶祕天台洞客眼深青弄丸
底問月消丙服食那能老復丁隔竹引龜
心有想按圖索驥術難靈吾衰端有先天
易不用山中採茯苓
　　　送玉笥山聶道士
五月凌風龜殼船梁山深濼白鷗鮮神清
佀飲金莖露病已何湏玉井蓮墨閤小春
刋畫録碧䆫新月𥙷瓊篇相親每憶相忘
䖏北望歸鴻倍惘然
　　　人日立春子昂承㫖賦詩次韻
鳳暦調元二節并泥牛華勝得相迎剪花
欲擬丹心巧縷菜深憐白髪生日轉扶桑
瀛海曙陽迴祈木嵗華明登髙可是無芳
思歸鴈南來倍客情
帝京節物喜相并挾日晴暄淑景迎鳳輦
雲開人共仰烏輪海轉子初生(立春明日/是夜兵正)
(子/甲)岸容梅栁風光動澤腹魚龍水氣明誰
惜玉堂春晝永汗青無補若為情
　　　書懐寄從子瑛二首
越公舊築鄞江宅風捲飛花刧火新子竟
㝷真餐白石我方作史玩青春金張螭綬
本欺世王謝烏衣亦可人誓墓政湏堅晚
嵗雙峰擁髻碧嶙峋
當年羣從玉參差炙轂談天不數竒剪葉
舞空山鬼泣唱籌量日曆人疑深春栁下
爭飛騎小雨花前闘奕棊我最少年准閉
户篝燈煮藥學題詩
　　　送李仲囦雲南憲使
鋒車春倚少城邊上冡還家思惘然就日
雲低天尺五圖南路近里三千相如作使
文如綺諸葛籌邊筆佀椽自是蓬壺舊僊
客望瀛新曲鴈飛傳
　　　送馮士啓淮東憲司幕長
逺渉江湖奉板輿離亭栁色易枝梧英標
共擬崑山玉符釆堪鄰甓社珠土竈煙髙
濕黄葦沙溝水淺漲青蒲煩君敏手湏朞
月天際回朝認舄鳧
　　　送李仁父歸髙安
枝藤雙屐玩青春廾載登臨筆有神東海
競傳垂釣客南山曾耻上書人觧凌水滑
千帆直禁火煙消萬栁新從此閉門聞見
絶髙齋顔樂養天真
　　　送王繼學御史分司汴省
松階並對影參差君竟乗驄佐聖時每恨
同情不同調可堪相送復相思楚山春夢
行雲識汴水秋聲落葉知我老江湖盍歸
去少留定刷錦囊詩
　　　院長有子在外從許州募得之院
　　　中率賦詩
衮繡門楣五色新明珠還浦竟相親月中
顧兔分傳的天上麒麟抱送真僊李蟠根
元指姓露桃食實始知春青箱萬巻能傳
業佇看它年演世綸
　　　題東平張善父野堂
泰嶽當軒積翠環野堂髙築稱身間深春
藤榼花溪醉小雨芒鞋藥市還九老㝷盟
歌窈窕諸孫勸夀舞斑斕客来欲說人間
事松滿踈簾月滿關
　　　贈姑蘇陳生(渡避水者二千得官/繇東昌遇大水買舟)
清秋水落渺無津河伯登林竈有鱗用力
定知非一日論㓛何止活千人放龜晚歲
川如掌渡蟻當年筆有神堪笑乗輿溱洧
者孤舟空艤竟摧輪
　　　送鄭景尹㳺麗水
氷雪長身暎􁇀瞳岧嶤深䖏珮青葱碧窻
讀易猿啼樹石洞題詩鶴舞空强項政湏
消世慮折腰元不為身窮玉堂倚馬湏英
俊佇看鵬程振祖風
　　　次韻院長新製安車
禁路縈迂雪䕶沙老來丞相許乗車向推
紅日頭如葆今看青天眼未花馬識輪聲
嘶外廐鶴追轍迹過僊家佀聞相杵新堤
曲厯録催朝扈翠華
　　　送張道士降香龍虎山
天香嵗嵗下名山雪浦春融作使還鶴引
老樵渾碧眼燕迎舊主的朱顔雲浮玉佩
身疑舉霧結層樓手可攀暇日湏回侍郎
宅好題脩竹聴潺潺(制之族孫/饒州張待)
　　　寄貫酸齋侍讀
解珮瀟湘已廣騷因風更望子胥濤身輕
舊食青精飯思逺新貽金錯刀紅蓼秋清
堪數鴈黄橙霜熟且持螯龜趺林立嚴題
品得意那無一字褒
　　　次韻蓬萊暢師
西山秋冷雪皤皤駐馬頻聽出塞歌短艇
水生歸鴈急故園春盡落花多登山見月
雲光淡坐石臨溪樹影峩海上故人機事
息詩来勸我老漁簔
　　　次韻天童岫禪師
太白峯髙積翠明老禪的的寄深情相思
沙礫准懐璉獨立郷臺近子卿舊業久荒
松露立浮名空眩槿朝榮定湏結社脩真
隠寒月深燈了𣑽經
　　　吳門潁上人年甚少訪余田舍且
　　　恵詩次韻
草舍苔深徑已荒何人着履試初霜飲氷
清容居士集卷第十一
　律詩(七言)
　　　過揚州憶昔六首
令威化鶴千年返列子御風旬日游已信
銷沉同此意莫將寂歴起清愁江流今古
空陳迹山色有無知幾秋赫赫當年成厎
事斜陽眀㓕隠滄洲
漢東之國古随州一老昻蔵死即休黒髮
虎頭真骨相青春麈尾闘風流人言謝傅
為朝鎮誰信鍾儀作楚囚浩蕩乾坤納今
古好將汗簡寫千秋
空遺蒸壤白如銀不見當年指畫因髙視
漢庭無出右清談洛學竟成真極知羽扇
為癡具更恨烏衣是偶人六合車書端有
意百年荆棘已生春
蕭蕭凍雨濕旌旄猶著殷紅舊戰𫀆金盌
昔聞歸馬埒牙牌誰肯信龍韜樓頭換箭
鼓聲急堂上傳盃歌韻髙到底姦雄有真
態木綿菴畔鬼車號
連檣米艦接江湄鞭撻東南力已疲虚籍
漸成藩鎮侈辟書時被廟堂移清風號野
黄蘆浄亂雨傳更畫角悲從此甲兵端不
用書生有味老清時
四城賦擬張衡麗十鑑書同賈誼哀(四城/公有)
(十鑒/賦江東)腹裏春秋納雲夢案頭今古起風
雷青衫不受折腰辱(守厲文翁劾去/舊尉慈溪為郡)白眼
豈知徒步回(道歸里/乙亥間)舟泊城南更回首寒
風吹淚下天台(懷寧三省/此詩屬胡)
　　　觀物
黄河不信從天下濟水那知有伏流自古
乾坤合神化空將簡牘費㝠摉張華博物
身終死鄒衍談天舌竟休我亦從今銷綺
語春風碧眼玩沙鷗
　　　客中端午簡善之
海城紅憶石榴新海子空看芍藥春節物
佀憐游宦客風埃終媿醒吟人已無蒲酒
澆清恨那用蘭湯浣素塵健羡南坊鄧供
奉團欒圍坐笑歌頻
　　　再次韻
尚憶山城節序新榴花疑是十分春田園
䖏䖏祠蠶祖(祠蚕㝎絲價/浙間以端午)門户家家插艾
人可怪詩書成白眼却從車馬識紅塵思
家那佀携家樂尊酒招邀莫厭頻
　　　次韻酬王叅議
槐隂散髪亭亭午花影持盃拍拍春佳節
擬酬懷古意清風不礙笑雲人光隂滿眼
消黄妳世事忘言煑緑塵相望江湖知已
久相親杖屨莫嫌頻
　　　玊堂合歡花初開鄭潜昭率同院
　　　賦詩次韻
一樹髙花冠玉堂知時舒卷欲雲翔馬嘶
不動游纓聳雉尾初開翠扇張舊渴未湏
餐玉屑嘉名端合紀青裳雲䆫霧冷文書
静留取餘清散逺香(名合歡今但名合歡/崔豹古今注青裳一)
(名不著/而青裳之)
笑壓春菲緑滿堂翩翩清暑獨髙翔錦雞
朝日輕霞吐彩鳯舒雲宻翠張中散舍傍
銷緑綺婕妤扇底泣黄裳芭蕉可是無情
思一展随風不觧香
風流一老笑烘堂觧佩看花欲共翔夜露
未晞歸翼歛朝陽初旭怒髯張霧䆫不用
青綾𬒳天闕誰縫緑縹裳朱槿黄葵效開
歛争妍那得有清香
　　　次韻鄭應奉苦雨
漏天有術那能𥙷息壤無功不願豐漠漠
雲隂來委羽昏昏水氣接垂虹(菑尤甚/吳門水)車
塵已逐油泥黒龍火渾疑野燒紅萬里乗
除同此意相看咄咄且書空
　　　觀閑閑齋紅梅次蘇公姿字韻四
　　　首
莫恨飛瓊花信遲相看氷雪已芳時蘂珠
霞𥙷春風面蕚緑雲𨳩旭日姿骨相未湏
嫌火色精神真欲傲氷肌何人瀟洒紅綾
裏巧暈輕煤畫折枝
臘底飛霙瑞已遲天將絳雪報清時施朱
可是良工手𥙷衮端歸大雅姿溜溜温泉
傳賜浴斑斑辱井愧淪肌閉門已覺寒如
許迴首江南竹外枝
雲閤香温睡覺遲不堪殘角曉鐘時玊妃
瓊屑難為從青女鉛華敢弄姿可怪鮫綃
能幻色誰將猩血解填肌團團佀就迴文
錦薄暮凝愁上翠枝
筆底氷清落句遲花神已報艷陽時疎眀
不作顛狂夢嫵媚猶存諫諍姿酒力衝寒
端著臉枕痕破曉欲侵肌道人不愛人間
色乞取初開第一枝
　　　夀善之
二月栁青春滿枝十分蕉葉不湏辭黒頭
政謝赤松子碧眼故憐黄口兒玊井蟾蜍
吞暗浪錦𫀆蛺蝶舞游絲雲䆫松暝文書
静蚤晚行修野外儀
　　　次韻仲章游長春
積翠中天下土昏坡陁深䖏轉金門松間
不遇釆芝客雲裏空憐打麥村華表鶴歸
城已換滄洲人去栁空存髙堂靈骨疑金
鏁應許重游得細論
八極端能合寸眸丹梯危盡覺身浮手持
玉笛誰為贈背負青天我獨游山影西來
疑駐馬雲光南去佀輕鷗人間底用重廻
首樂極無愁果有愁
　　　次韻仲章舟中思南湖
緑隂濃䖏彩毫揮忽憶春殘理棹歸約略
晚花圍錦幄招邀稚筍試斑衣長年客影
如雲度五月湖光佀雪飛從此清林供笑
傲莫看迴鴈損天機
　　　再次韻
到手清觴不用揮滿川㠶影逐風歸花前
自憶堂前竹道上重看身上衣虚牝鳴秋
通澗急伏雌驚曉隔林飛還家絶勝從游
樂只恐雲䆫趣㫁機
倦客慵將麈尾揮倚篷日日聴催歸澄波
自映烏紗帽小雨深憐白紵衣花徑春殘
人獨立松林雲冷鶴孤飛相思此地今如
許萬里重迴且息機
　　　次韻仲章過彭城
山影涵青簇簇來周遭城角漸低回梁分
曲直雙龍下水合縱横萬馬廻鑄冶已銷
游子俠登樓誰負謫仙才凄􁧈正字寒如
許萬疊蒼雲鎖翠苔
　　　仲章詩律大進數日道中論詩亦
　　　頗相合復次前韻以勉之
氣摩屈賈欲平揮格律論詩要有歸石髓
定成千嵗乳藕絲空綴五銖衣寒原草盡
蒼鷹攫􁧈月松隂白鶴飛從此窮河天已
近還家何用詫支機
　　　仲章詩律已入唐人風調而下語
　　　猶未馴妥殆類禪人過橋斷橋之
　　　意近世學者類有此失仲章徳業
　　　逺大當不若是此殆其弄翰也次
　　　韻
落落懸河巧發揮盤渦洄洑竟東歸苦心
欲寄千年簡妙語誰傳半夜衣野馬㓛名
甘却走雕蟲翰墨愧横飛多言要是平生
累瞪目相忘杜徳機
玉色横陳羽扇揮江湖邂逅佀忘歸終憐
古調難為瑟誰信天香不染衣汀草弄妍
成背怨山雞照影惜分飛鮫人雨夜珠成
滴清曉知裁第幾機
平生俗客手曾揮愛子清新欲倦歸北闕
正鳴蒼玉佩南湖空製芰荷衣麒麟瑞世
非闗走鵰鶚呈空不為飛薄宦政湏成吏
隠莫將奔逐墮危機
　　　舟中將次淮南行𣸪叙别而仲章
　　　歸程可還家作端午次韻述情
曽憶登舟送客揮艱難何事獨南歸楚郷
水暖沈菰黍江國雲深潤葛衣坡筍緑迎
馴鹿過海榴紅駐小鶯飛笑顔已極誰為
語絶倒無嫌佀陸機
　　　中秋次韻貴白
桂子香飄露濕巾廣寒疑使月為賔流螢
不受十分釆過鴈真成一㸃塵吹徹梅花
天外思飲殘竹葉夢中身靈河自有乗槎
便擬轉神山閱爛銀
　　　寄王叅議
輞川新樹緑勻勻睡起慵軒岸葛巾穿石
飬魚廻小隠盈缸醸秫𥙷長春胷蔵醫國
三年艾天與傳家一角麟蒼狗白雲今已
定不應談笑卷經綸
玊堂文杏合歡枝共說僊翁賦有詩日暮
團團空翡翠雨寒㸃㸃自燕脂塗鴉舊詔
追遺事揮麈清談𥙷雅詞千古襟期誰與
共相親那得勝相思
　　　泊支家口望瓠山僅一舍復寄
天平水闊鴈參差下有髙人坐不移懸榻
定知延孺子汎舟無柰佀徽之晴雲滿塢
開新畫落月穿梁想令姿眼底憐才誰復
近裹糧端擬話心期
　　　次韻應徳茂寒食見懷
寒食光隂君莫游亂花羞别古枝頭山家
𧖟浴雨穿屋海步魚腥浪蹴舟楊栁飛時
疑是老杜鵑啼䖏不縁愁詩来未盡相思
意刁斗寒清月過樓
　　　次韻史猷父春游夜歸
留取餘春伴白頭落花如雪翠如流提壺
不用頻沽酒垂栁偏能獨繫舟過兩月開
雲母障隔湖燈映水晶毬還家已覺衣裳
冷遥聴鐘聲是竹洲
　　　戯贈黄仲正
好花不受丹青鑄碧眼難將白黒分萬里
宛駒出龍種十年野鶴異雞羣知卿未盡
才難數酌我毋多酒易醺午夜池塘有新
夢好將色筆寫春雲
　　　再用韻荅仲正
愛子十年燈火勤相看不惜錦機分飛花
映水空憐色去鴈出雲終念羣一寸春霏
生逺思五更清夢了殘醺詩来陡覺秋濤
衮海嶼青飛片片雲
　　　泊彭城復懷黄樓
黄樓髙下復誰識白塔短長應得知萬里
風煙歸傑作百年雨露起深思文章自昔
為時忌翰墨于今作世師從此江湖掩篷
去碧雲斜日数游絲
　　　泗水
泗水青於古蔚藍因依碧藻浄相涵逰魚
細數心空羨活火新烹舌自甘可怪然犀
望牛渚底煩斬虎觸蛟潭清湍混混歸滄
海不惜臨流涴舊衫
　　　歌風臺
長安葅醢恣猖狂頭白翻思守四方不悟
宫中由吕氏却憂身後有吳王老翁後嗣
真癡弱逰子故郷空慨慷千古英雄多此
意荒臺清淺水微茫
　　　清眀
水落渾黄風晦㝠不知節物是清眀道旁
新塜悲歡盡栁下長亭聚散輕門静鞦韆
歸燕逐沙寒笭箵過魚驚河南禁酒河陽
飲醉醒相看總有情
　　　宜逺樓
紫翠光中擁翠鬟分眀倒影落西山逰塵
自逐鍾聲去過雨能將月色還萬里闗河
新勝槩一天星斗舊躋攀絶憐想像空題
詠後㑹應湏共倚闌
　　　李學士畫壁初成席上分韻得毫
　　　字
春樹纎穠隠碧桃秋山磊落湧銀濤天邉
雨露歸青障物外煙霞入素毫有客支笻
臨水徑何人解珮憶蘭臯滄洲景物供題
品准擬淋漓奪錦𫀆
　　　次韻危公逺道士(予為年家/驪塘族孫與)
筆勢翩翩千丈坡一天清逺佩飛霞金莖
欲採珠宫露鐵箭能敲玊璧砂人物滄洲
憐我輩氷霜喬木擅君家百年此意知誰
㑹相視無言眼倍花
閉門積雪擁平坡誰把餘醺散綺霞掛瀑
觧裁天外練熬波竟化海中砂機心着物
那成語句眼論詩合到家從此相親勝相
望不妨渇墨醉成花
　　　再次韻
家世清聲起諫坡江湖邂逅忽披霞新姿
正佀三眠栁妙語能為九轉砂杯寫黄封
来禁道䆫留白醉近仙家慇懃懸榻何時
下準擬寒空詠雪花
朱顔氷雪暎瑶坡清曉朝陽漱碧霞神目
豈堪容玉屑聖胎端可化金砂碧桃有實
誰為種玄鶴無心莫問家可怪春風滿詞
筆硯池頻與滌氷花
　　　游城南次韻陳玉峯
市橋水㫁緑交加簇騎隃尋䖏士家坐聴
蟲聲行木葉卧看雲影落簷花清晨釆露
筠籠重薄暮沽春烏帽斜一徑寒英端手
種好烹晴緑代煎茶
　　　送真定任生
束髮從戎天外萍還家何事說飄零花前
秉燭頭疑黒馬上看書眼倍青倚劒獨憐
今古月吹笳時憶短長亭故人烏府頻相
問一笑惟尋雙玉瓶
　　　次韻史允叟殘菊
白鴈西風幾夕陽故園牢落是它郷獨憐
夀客三秋晚不受玄神一夜霜曉沐緩垂
蒼玉珮晚粧愁帶紫羅囊凝香深院誰消
得時許飛瓊㸃額黄
　　　次韻元復初簡危公逺
客舍光隂幾驛亭天邉白日轉重溟擬將
竹葉留春住共慰杏花隨雨零鶯入上林
貪翠蕚鶴旋華頂傲青㝠十年道舊元文
學為笑無心佀水萍
　　　蔡逢原編脩婦翁夀八十
堂堂經學古儒風三世相傳八十翁靈夀
杖扶雲兩屐延年水飲月雙瞳閑逢好客
猶花下倦憶前朝佀夢中閭社從今誇盛
集重行彩袖舞杯空
　　　次韻陳無我題石䆫故居
煙雨歸來别有春支頤曽作笑雲人還家
未信三千里拂石今看第幾塵往事黄梁
方就枕多情白髮竟沾巾故園未覺秋容
淡留取孤香次第新
　　　夜别俞生
半秋歸夢常繚繞三十六雷煙樹重(山名/所居)
(髙䖏為雷/台人謂山)欲别秪看今夜月無眠更聴五
更鐘青帘出市橋邉路白鴈連天海上峯
聞道還家有新樂不妨雲榻臥髙舂
　　　次韻正旦㑹朝
閶闔春迴旭日鮮花光摇曳珮僊僊金蓮
漏下催初刻玊筍班齊祝萬年香擁衮龍
開黼座風迴笙鶴舞鈞天朝元法曲誰傳
得歸醉蓬莱話日邉
　　　送山人還江南
白鴈南來愛朔風掉頭我亦一枝笻澄江
去浪疑奔馬古澗歸雲佀伏龍釣石水移
黄葉滿丹爐煙冷碧苔封從今不説人間
事更上岧嶤第幾重
　　　次韻田師孟詠牡丹
積翠瑶亰玊作層笑餐承露議誰勝腰寛
佀稱黄金重心巧終憐刻楮能蜀客錦機
流水浣茅僊丹鼎彩雲騰道人香色都忘
却月落空闌始一凭
交枝風動碧層層揮手芳塵謝不勝解帶
暮雲真韻勝歛襟午日是驕能取青嫓白
憐雕鏤抱紫迴黄合變騰宫錦競傳新拾
得沉香停檻喚誰凭
紫府淵淵十二層濃春如酒力初勝苦心
佀怨鮫綃薄敏手難誇羯鼓能雨立無言
慙委靡地行何術可超騰雲䆫烏几誰消
得時許飛瓊月下凭
　　　次韻師孟西曹即事兼簡子貞儀
　　　曹二首(律令/時議定)
盛世昭眀復古初掃除弊事獨温舒牛毛
置令心徒褊鳥跡遺文體本疎齊相避堂
憐獄市鄭人鑄鼎泣刑書晝簾一度薰風
曲欲寫琴心愧不如
蕭疎門巷落花初楊栁隂中指望舒辨拙
莫窮三耳妄塵深坐見二毛疎覆蕉得鹿
非真夢㸃筆成蠅豈誤書慷慨聴君人物
論雕蟲我亦陋相如
　　　次韻贈峩眉侯道士築宫江陵
白苧藤冠自在身獨看潭影認清真還丹
已化千年雪玩易重尋太古春楚觀江流
通白帝蜀山雲氣接青神㝠鴻南北疑無
跡萬里乗風問世人
　　　次韻陳貴白中秋見懷
玊人海上振衣来一曲清商鐵笛裁碎露
晶熒疑水立横雲缺落佀山頽卯君端有
鎔銀術西帝慙無斫桂才往嵗相思江北
路夜闌曽上望郷臺
　　　次韻鄭景尹詠梅十首
笑壓羣芳雪霽吟㸃粧詞筆𥙷春林衝風
曳白疑含笑暎日抽黄轉苦心䥫石横陳
羣羽避氷霜獨立二毛深阿戎故是調羮
種可為閑情淚滿襟
醉倚孤根散髮吟他年鼎鼐出園林黄鬚
雅相非凢種白靣清談豈素心湖月歌殘
銀燭冷湘雲弄罷玉龍深踈眀可是無春
思角曉霜清整翠襟
幽人為愛水邊吟雪滿踈籬月滿林䰟冷
不知荘叟化神清難撓楚王心寒蜂戀蜜
須猶綴霜蠣含漿色轉深千古湘纍詎無
意廣騷從此酹靈襟
手提色筆朗飛吟雲佩衝寒入寳林雅操
獨髙淹海角微陽𥘉動識天心鏤氷嘗巧
機猶淺切玉疑神用始深回首羣芳半麤
俗倚風三嗅為開襟
回首白頭悲故吟清愁萬疊起雲林東君
宻注非無意北客相逢訝有心絳闕雲低
珠蘂迸碧潭風定玊徽深色香要是人間
世更上凌虚始散襟
萬里相逢得放吟醉揩雙目傲瓊林龍沙
慘澹明妃怨漁笛凄清䖏士心餐玊佀嫌
玄圃冷笑雲應喜翠微深何人更作江南
句翻使兒曺競挽襟
欲看南雪倚簷吟㸃檢春風第一林天與
陽和誰借力晚持精白轉虚心氷蠶半蜕
眉猶濕凍蠟初銷淚漸深夜半花神應有
語覆觴從此斷袢襟
梳風帶雨為渠吟揮手唐昌陋鶴林壯髮
初生齊暎額童顔已就静齋心野蠶成繭
輪囷富玊兔抽毫刻畫深莫遣風姨强攘
𬒮故教月姊與聨襟
十分深酌十分吟烏帽枝笻故繞林月下
無言疑背面水邉獨立佀傷心珠成蠟鳳
王郎巧笙徹青鸞帝子深嵗晚自知誰與
伴風篁摇影互交襟
參殘霜急尚孤吟恍恍神游古蹛林四皓
局殘惟一色三郎鼓罷了無心珠游䥫網
青琅潤苔𥙷虬枝壞衲深擬把鸞膠固青
蔕未湏殘雪墮衣襟
　　　贈潘山人(句因續之/夢中得前二)
布韈青鞋今已矣看山舊眼碧深深空憐
石馬駐荒塜不見金魚飛翠岑地鏡有書
穿石乳土圭何術候天心行年七十足稱
老牛臥前坡為指尋
　　　次韻景尹酴醿二首
光隂風雨短長亭花到春餘倍有情翠蔓
倚松超直幹錦江縁酒錫嘉名蛻蛟纒影
青雲聳么鳳啼芳新雨輕白面郎君休翦
綵好將椽筆賦西京
不將名字博西􁧈留取餘春在一觴當扆
珠衣迎面立曲房寶靨捧心裝碧雲一色
行眀月翠幄千層護夕陽揮手朱殷空爛
熳敢將清思寄幽凰
　　　可久齋二首
虚室心源百尺澄深深龜息養空清一川
鷗鷺古儀表四海弟兄真性情璧玉誰人
傳至樸鏞鍾何䖏問希聲芒鞋直訪苕溪
上雪透梅枝闘月眀
三十六宫春不老何人月窟重推陳亭亭
倚蓋浮空碧匝匝空輪颺素塵郢客詞工
端自苦海翁機息可相親支頥擬問庖犧
易笑指靈蓍佀有神
　　　送長洲江都史
官曺無事日提壺一榻深眀晝倚梧稻蟹
水低歌拍拍蓴鱸秋冷夢蘧蘧長年簿領
慚錐子晚嵗生涯羨木奴千里布㠶歸思
好鴈聲伊軋起菰蒲
　　　昌上人游亰師欲言禪林弊事甫
　　　入國門若使之去者昌余里人㓜
　　　嵗留吳東郡遺老及潁秀自異者
　　　多䖏其地以余所識聞若承天了
　　　天平恩穹隆林開元茂皆可依止
　　　遂各一詩以問訊虎丘永從游尤
　　　久聞其謝世末為一章以悼
人說江湖少舊僧懸崖深掛一枝藤採苓
欲取千年魄擊石曽烹六月氷天上星辰
端歴歴胷中樓閣自層層相逢止説前朝
事知是松源第四燈
青鞋髙掛天平璧指㸃雲門三兩峯禪榻
已容黄葉覆詩瓢從把碧苔封曉風殘月
千村櫓細雨疎煙隔水舂我向亰塵疑老
盡吳山清淺越山濃
獨木山寮不出門一瓶一鉢送朝昏巖迷
鳥跡千崖泣松吼龍吟萬壑奔掩息端如
雞抱子愛閑屢見竹生孫海門月落寒潮
急凖擬乗槎與共論
玊几峯頭第一枝老禪吃吃我深知曽將
鐵杵敲氷骨佀怪鉛刀割宻脾法外無心
猶涉解句中有眼即成疑袈裟不展蒲團
穏此是開元妙揔持
我識虎丘三十年精神霄漢鶻張拳機當
危䖏即燒印語到盡時難續絃路涉兩岐
空有泣溪流一滴竟無傳雙峯古樹蒼藤
罥時有子䂓啼徹天
手調千嵗廣寒藥擬補月輪蟾已飛眼見
昔人歸逝水心憐志士惜殘暉孤花苦别
生香樹急雪深憐壞色衣為愛同郷復同
客絶慙同調不同歸
山人歸去意何如八尺方牀自卷舒側岸
採茶敲石火隔峯翦竹溜清渠碧潭印月
菱花鏡白鴈横空貝葉書後日相尋定何
䖏不於吳下即康廬
　　　次韻王繼學
蕭蕭寒雀下庭除一榻蘧蒢是我居雪後
看山雙眼浄風前攬鏡二毛疎退之掌制
慙存藁(崔羣户部一制余年相同亦草一/退之四十八嵗知制誥一年僅存)
(制)伯玉知非定止車深愧年華増老大還
家早注故山書
　　　除夜雪
黄雲黯淡夜如何晚勢參差更馺娑着地
不隨人跡亂舞空偏入麥苗多鴉驚列炬
穿珠樹馬趂初朝映玉珂嵗律詎隨人事
改故將嚴冷轉陽和
　　　元日朝廻
積素稜層厚載坤天雞三唱日初暾千官
山立歸文石六衛嵩呼徹禁門花帽舞風
喧法曲椒觴承露湛皇恩新年欲奉瑶池
對願借扶摇與化鯤
萬國梯航滿禁衢卉裳象譯語音殊鳳簫
聲送纎腰舞雉扇行分兩翼趨花氣欲浮
金鑿落雲光疑下錦流蘇詞臣不識金泥
秘㸃指薇垣頌六符
　　　偶術末章荅繼學
承眀三入並時流俯仰深慙此地游誰謂
東南無美箭極知西北有髙樓韋編舊學
隂陽秘汗簡功深嵗月修三史如山詩思
少那能走馬過長楸
金鑾深䖏是家氈玊雪青春不負賢㑹見
鳯毛能掌制定知麟角可膠弦浮榮芻狗
寧居後曲學雕蟲敢避先慙愧南州徐孺
子毎看塵榻屢澘然
　　　雪後
畫角初消已弄晴曉看突兀眼偏明寒䆫
駐景成虚白凍樹裁春㸃素瓊北户埋蔵
疑有跡南枝摇曳若為情憑君欲問飛霙
巧水自白雲山自横
　　　送李署丞歸許下
春風得意故還鄉月白霜清傍曉裝燕頷
定承新鳯詔馬蹄猶戀舊鵷行溪邉父老
欣相過燈下兒童訝已長我亦辭家經一
載青天歸鴈攬離腸
清容居士集卷第十一
清容居士集卷第十二
　律詩(七言)
　　　送喻道士歸蜀(公為布衣交/舊與内相)
鶴骨䡖輕碧眼鮮五千言裏契重玄定知
徳𥙿曽傳道久與長源共學仙金籙夜調
丹井汞紫衣春染御爐煙掉頭不說人間
事指㸃白雲尋醉眠
　　　趙郡眭孝子真逸堂
青松手植已成雲盡日庵廬不出門屋角
慈烏議晴雨階前馴鹿候晨昏清秋釀黍
脩鄉約深夜篝燈課魯論明世詎堪成隠
癖舉頭束帛起丘園
　　　五老堂
鬢眉雪色古儀容五老雍雍氣象同菊水
定知延上夀桃源今觧識髙風弟兄黄巻
傳儒素娣姒青燈教女紅慣說前朝征戰
事醉拖笻竹數歸鴻
　　　送河中段惟徳應奉除西臺御史
千年青簡正紛如還著鐵冠歸故居妙筆
醉欺紅芍藥丰姿鮮暎玉芙蕖過家上塜
争驚喜拄笏看山任卷舒試上樂遊原上
望緑隂芳草正扶疎
　　　韓參議家慶圖(各九十/叔祖暨父)
丹泉為醴菊為葅的的厖眉佀畫圖萬石
齒髙勤澣洗二疏年並得歡娱兵前父老
難尋伴眼底孫曽緫業儒欲向碧桃花下
醉斑衣紫綬兩相扶
　　　吳成季父母夀八十
延陵季子古髙賢雲耳于今夀種傳有道
定知真有子齊眉更喜復齊年蒼龍雙擁
宫醪湛白鶴重歸丹井鮮自是君家多孝
感玉杯甘露㑹羣仙(有玉杯甘露之感/吳猛事父母至孝後)
　　　白雲平章致仕
曉看明鏡欲休休萬里㓛名陋虎頭絳闕
直辭黄鼐貴白雲終伴赤松游侍臣傳醴
真殊遇退傅揮金得自由盛代東封催告
禮更湏元老侍垂旒
　　　寄題成都李御史萬竹亭
亭亭萬竹封侯貴聞說西州植此人風送
笙竽聨雅奏月留鸞鵠寫清真山頭宻護
千年雪地脉潜行八月春(八月西行/舊譜言竹鞭)欲
上岷峨探游事煩君指㸃浣花津
　　　送鄧君用教授歸廣信山
光隂那俟日懸車抛却荷衣即故吾置對
直如朱伯􁉤退休還佀邵堯夫白鷗逺水
清秋鏡紅葉前峯落照圖耆舊即今同逝
水早將鴻筆為傳模(黨下獄/以謝疊山)
　　　夀李承㫖二首
兩曜迎陽合璧時卯君乗瑞佐昌期閣中
像有㓛臣賛圯上書為帝者師碧眼閲人
如水鑑丹心許國有天知嵗周甲子今重
轉消息梅花第一枝
清時得意恣逍遥雪色䰅眉兩鬢饒棊局
春風深閉戸酒樽涼月獨吹簫豹韜䄂手
終傳采鳩杖無心强造朝門外種松今百
尺它年為我掛山瓢
　　　安西老人
方瞳如漆耳輪髙喜見曽孫守碧桃鳩杖
月明尋枸𣏌鳳簫春暖醉蒲萄故人天上
方蟬冕老子山中但豹韜欲問汝南耆舊
事且乗龜殻把雙螯
　　　早朝
　　　興聖宫次韻
萬馬東西甬路斜銀河𥘉曙起宫鴉天香
随輦凝三素風絮沾𫀆㸃六花銅史漏浮
催卓午玉奴聲轉進流霞詞臣㸃綴瑶池
事底用秋風海上查
　　　次韻周南翁退朝三首
蹕道聲廻覲后皇霞旌雙引拂朱光龜臺
新按霓裳曲獸鼎重然甲煎香歌板遏雲
穿泱􁝏酒車流水度汪洋重輪瑞世思齊
聖傳信應湏屬子長
雉尾髙張擁玉皇彤庭金榜粲明光舞階
飛絮傳滕六執衛傳臚轉阿香珠帽簫聲
雙窈窕翠旌雲影互方洋侍臣誰近前螭
立願紀堯年化日長
蛾眉斑立肅皇皇帢匝松隂陋午光舞翿
當軒初進酒表函登陛促傳香六龍捧御
雲中日三象輸琛嶺外洋欲識兩宫清浄
理薫風殿閣漏初長
　　　和游岡子原韻
棠花淡淡栁花濃岡子原頭立晚風三月
雨聲人共喜一樽春色我難同麒麟臥草
青山外騕􁑄穿雲緑樹中晚嵗滄江情不
盡想看清淺數鳬翁
　　　用早朝韻酬伯生試院見懷
玉署松深月半斜研朱和露勘塗鴉射熊
心苦穿楊葉吐鳳聲清飽竹花過眼佀迷
三里霧騰身誰上九層霞故人掉首南山
去應釣秋風漢水槎
　　　酬周南翁子二首
小榻燈殘鴈影斜詩成重㸃墨如鴉臯禽
警露呈三疊天馬追風剪五花郢客有才
歌白雪湘纍無計佩飛霞璿源自是天邊
路不用贏粮學泛槎
碧箋長短闘車斜玉雪青春䯻佀鴉博物
已知窮海棗苦心端欲鏤氷花山中伐木
鳴搏黍馬上看塵起落霞健羨雲䆫無限
好慈烏雅雅鵲槎槎
　　　送儒醫何大方歸信州
雙櫓鵞鳴野水髙天風落葉響林臯空堂
桂露流金乳舊鼎鉛霜長玉膏丹府久虚
存夜氣上池新飲察秋毫山中猿鶴驚相
問肯為緇塵染素𫀆
　　　次韻周南翁拜孔林二首
陵廟隂森佳氣蟠湯湯洙泗接淵源硯傳
昔日王官得履憶當年漢庫存手板文裁
楷舊植髮冠香守檜殘根(楷木裁手板賜/唐文皇以孔林)
(亡檜焚士大夫斸檜根為韜髮冠/十八學士鄉中張叅政家猶存金)羣經日
月行天地萬古韋紳沐聖恩
山蔟平林野水清整冠下馬得徐行壇空
尚憶風雩樂宅近惟聞金石聲環珮齊趨
文有度豆籩初秩禮為程百年雨露同車
軌郡國千官奠帛生
　　　贈豫章蔡黻歸里(中来亰師/以鄉舉不)
抵掌彈冠謝未能立談白璧且擔簦厭聴
長衢三尺雨愁飲深冬半片氷冠盖情傾
年運徃簡編心苦嵗華増去来聞見冥鴻
迹岸幘雲峯撫大鵬
　　　次韻院長題趙崇徳脩撰玉簮集
誦君家世倚樓句不佀玉簮留詠深鳳髄
獨傳天外寶􁑄蹄端出水中金停盃蘸甲
難陪和對鏡搔頭敢擬尋可是因花攪情
思相君題品的知音
　　　送朱本𥘉住玉隆萬夀宫
聲華文采動公卿忽綰烏絛出帝城眯目
簿書空汗漫飛空樓閣正峥嶸浮雲變態
西山盡徃事灰心北斗驚肯作蕉池談笑
住瑶壇笙鶴夜深清
　　　寄城南友人
三入承明願已酬蓬瀛又復接清流碧牋
時寫飛花恨寶瑟曽傳細雨愁夢繞故園
追過鴈眼穿鄉樹認歸舟荼䕷落盡啼鵑
急慙愧羣公得縱游
　　　寄史允叟
故國王孫佩碧蘭春雲凉月倚朱欄玉簫
曲趂鶯聲轉金鼎香随蝶夢殘碧沚波清
堪把釣黄塵風急倦彈冠外家文采唯君
在笑我氷髭跨曉鞍
　　　寄陳文卿
䆫對平湖柳對門隔鄰鍾磬送昏昕水煎
菊本傳家舊醅壓桃花勸客醺擬向蠻溪
誇矍鑠争如月窟飬絪緼通家欲說先賢
事兩岸書燈㸃㸃分
　　　寄蔣逺静
金紫家氈五百年城南喬木儼蒼然久知
華屋慙卿長肯向深盃品聖賢虚白夜䆫
刋墨譜硬黄氷硯𥙷瓊篇年開六衺未云
老桂斧重脩月定圓
　　　寄鄭景尹
太傅東山臥白雲經籯勤拾付諸孫玉堂
舊制毫芒見黄闥深㓛百一存(玉堂槀唯/舊見中興)
(一篇/傳位詔)金盌宅深春雨暗烏衣巷静夜潮
喧佳花竒竹勤題品莫學儒酸老瓦盆
　　　寄𨳩元恩禪師
恩公遯跡閶門寺欲下繩牀謝不能露滴
花光珠五采月涵江影塔千層石榴紅帽
明如火海艾青氈冷佀氷俛首西山人物
論獨聴孤鴈對殘燈
　　　寄本中峯
天目峯前萬石蹲坐看晴晝白雲昏山河
有象百神泣鍾磬無聲兩足尊古澗老猿
啼子母荒林野葛斷兒孫空王法蔵誰傳
得不展袈娑不出門
　　　題郝伯常鴈足詩
深羈孤館鬢毛斑猛虎摇䰅障海寰玉樹
已歌歸逝水羽書難射隔平山不須羝乳
終回漢肯學雞鳴詐度關一寸蠟丸憑鴈
寄明年春盡竟生還(月放還/乙亥四)
(林天子援弓繳窮海纍臣有帛書中統/霜落風髙恣所如歸期回首是春𥘉上)
(大使郝經書于真州忠勇軍營新館/十五年九月一日放鴈獲者勿殺國信)
(十一年明年奉使還/中統十五年乃至元)
　　　送王景先赴燕南僉事
一疏朝天罷柄臣河南井邑萬花新繡衣
暫着明銀漢青鎖初辭戀紫宸朝膳平反
娱夀母露囷直指活飢民清時經濟湏公
等佇見鋒車入覲頻
　　　小院四月十二日牡丹始開乃單
　　　臺花也余將上開平作詩示瑾
暖風吹雨佐花𨳩送我灤陽第四廻内苑
賜曽傳側帶(側帶小側帶/舊賞花宴有大)江南畫不數
重臺(之重臺婢之下者見常談云耳/徐熙牡丹無重辨者至崇嗣始有)廻
黄抱紫傳真訣嫓白抽青陋小才自是妖
紅居第一它年折桂莫驚猜(詩自慙折桂/韓魏公牡丹)
(魏公第三王堯臣第一/輸先手羞殺妖紅作扙元)
　　　𥘉夏即事
斜暉庭院樹隂移翠蔓交加静對冝幸有
花王能引酒慙無草聖助題詩鴈随雲影
還鄉近燕惜春光築壘遲蓴滿東湖甞不
得笑看羊酪寫相思
　　　夀椿堂(臣作/為王正)
嘉樹婆娑十畆勻笑扶靈夀日千廵風廻
空籟笙竽轉雪壓長柯鐵石新欲從六龍
遮赫日佇看五鳯舞長春銖衣拂石方成
刧佀笑莊生說未真
　　　送湖廣萬戸
壮歲軒騰碧海鯤英姿玉立暎朝暾昔司
魚鑰曽通籍今佩麟符蹔偃藩渚對紅蓮
便羽扇岸臨朱橘傲清尊郢宫疑在平蕪
際為瀹蘭湯些楚魂
　　　次韻宋誠夫二首
風雨寒簷雞報晨書聲盡嵗徹比鄰食貧
不作三千客射䇿端為第一人吴郡壯游
追子美楚宫陳迹酹春申少年覧歴真竒
絶佀勝宣尼厄在陳
蹇驢入局走寅晨落月相随擬結鄰鴻蹟
鉅編侔古帝虬髯英貌想天人亥書深恐
經三寫乙令何妨著五申明世經綸湏國
士它年宣室願前陳
　　　髙内宰母漁陽郡夫人李氏表門
髙門槐栁緑隂勻鶴髮浮光飣坐新繡出
人間金孔雀孕成天上玉麒麟萱花北戸
丹心烱竹葉初筵素臉真曽向瑶池侍清
讌碧桃傳種六千春
　　　夀劉彦良宣慰母夫人九十五
英英夀母步蹁蹮疑是瑶臺堕地仙眼見
九朝全盛事身經三世有餘年百壷傳賜
黄封濕束帛加恩繡段鮮指㸃斑衣聴訓
語清忠報國紹家氈
　　　送湛師校經回杭
寒峯雲聳翠霏凝蹔着青鞋侍　帝庭貝
葉頻刋塵几浄天花新墜寶臺馨雨翻荷
露閑鷗立風攪松濤睡鶴醒絶世樞機真
止水從今掩息晝堂扃
　　　送雪竇長老校經回里
翠鎖松闗疊疊髙坐看明月負金鼇已將
禪板傳心印暫下繩床披毳𫀆聖諦無聲
機獨露經筌有誤目難逃塵中白髮誰消
得歸掩山寮聴雪濤
　　　送董教授之淮南主簿(授多善績/為上都教)
五月寒深氷滿鬚碧天雲冷竟何如聴駝
度磧心彌折随鴈還家計未踈禮殿競傳
周簠簋論堂新整魯詩書明年又作淮南
客蘆荻叢深看捕魚
　　　寄上都子貞伯庸繼學三學士
侍臣親切見銀河不用虚無八月槎蟬報
早秋歸木未龍拖殘雪度山阿琵琶雲冷
相思切蹀躞泥深獨立多今嵗同行詩壘
壮飛觥擊鉢正横戈
　　　逺客三年親友簡絶獨開元鄰僧
　　　以書茗相寄
廿載神亰汗漫游玉堂深䖏得無愁随龍
北上迷三伏送鴈南歸憶九秋親友共嫌
疎問信律師屢約勸歸休南湖岀日西湖
月應許明年共泛舟
　　　進史　眀仁殿書事
大帝仁㓛徧八寰敢將鉛筆强脩删寶輿
花覆簫聲趂黄道松分佩影環仗蔟金吾
開雉尾香浮黼坐仰
龍顔還家陡覺詞臣貴獨恨年深鬢已斑
　　　寄開元奎律師
雙塔亭亭透夕陽芭蕉深䖏碧䆫􁧈江神
夜聴光明偈天女朝分觧脫香齋鉢午空
烏守樹經臺雲冷鶴歸房平生欲結西方
社佀怪淵眀作吏忙
　　　伯庸開平書事次韻七首
沉沉椶殿内門西曲宴名王舞馬低桂蠧
除煩来五嶺氷蠶却暑貢三齊金􁁏醅重
凝花露翠釡膏浮透杏泥㝡愛禁城千樹
栁歸鴉揀盡不曽棲
尚方新製玉東西一曲生香舞䄂低閬苑
春濃巾角濕巫山雲冷帽簷齊前行按曲
停檀板内直催宣印紫泥可是年深慵應
詔道人自愛碧山栖
身如病鶴倦梳翎徃事猶存舊汗青伏日
賜氷来上苑晚風傳竹度疎櫺承恩裁詔
心抽繭落筆誅姦眼㧞釘惆悵當今人物
論披衣危坐望晨星
客子光隂疾箭翎徘徊玉署愧紆青當堦
翠影翻紅藥連瑣回紋認緑櫺賦擬卿雲
羞軋茁文追班馬黜灰釘北門英彦珪璋
重朝論詮量比秤星
的的新愁漲碧波可堪跋馬上危坡明知
風伯秋當路更候天孫夜度河沙磧共傳
歌敕勒隂山那復見延陀周廷王㑹湏椽
筆慙愧陳人柰老何
馬足曽窮五色河更將舌本品浮槎新聲
促軫傳三疊寶構懸鈴鎮四阿短榻鴈来
愁不柰小䆫人去酌毋多白頭慵作東封
頌願效諸生賦止戈
侍臣底用賦明河西海曽看貫月槎向矣
伏蒲移塞外終然加璧耀山阿羨君一鶚
孤難並愧我雙鳧數佀多舊讀韜鈐工七
縱裹瘡從此願投戈
　　　送梅叔章官東流簿
江水東流八百里縣市南遷五十家寒蘆
捲風散晴雪野燐照川成暮霞眼看平楚
堪舉酒睡足髙舂方打衙都官之孫詩有
種玉板日給飛龍蛇
　　　次韻景尹觀菊
輪郭團團漢五銖身䡖疑食碧雲腴翠㽔
建纛煙凝紫金粟搔頭露迸珠初日正宜
催玉立清霜那使作銀鋪城南兄弟空相
憶插盡黄花更插茰
託根不復辨殊方朶朶參差列鴈行暎日
巧心端𥙷衮迎霜生靣佀含香飛英獨佩
疑湘浦笑靨𥘉鈿陋夀陽惆悵千林正寥
落故将清冷闘秋光
　　　送杜輝卿還蜀
浣花溪上水𥻘𥻘化治能為五色春竒錦
鶯穿金婀娜粉箋花印玉精神百年文物
毛錐舊萬里車書馬足新仁夀堂前乾鵲
喜綵衣歌舞動比鄰
　　　送石上人還江西
圓帽方𫀆入　帝都秋風惘惘意何如雪
飛北口蘆花絮鴈落南空貝葉書聞見逈
忘雙　艋行蔵無住一籧篨南泉安衆千
五百從此跏趺滅太虚
　　　送李巖夫四川譯史
玉雪精神暎彩霞清秋馳坂忽還家心聲
珠貫通三象目力機深洞五豝青簡世傳
端合繼黒頭早貴實堪誇子雲猶有江邉
宅好續方言振國華
　　　紀生書經罷歸還里
烏帽椶鞋四十程壮懷鵬翼决南溟定須
金匱題銀管不羨鴻都寫石經落葉行堦
疑急霰流螢穿樹佀疎星白頭病客思歸
切欲别無言酒易醒
　　　示皇甫生
矻矻窮年皇甫生眼瞳如漆暎書明神清
古鑑金莖露佩雜寒英玉井璜晹谷久知
螢爝陋丹山深愛鳯雛清玉堂老叟端歸
去龍榜蜚聲遲子成
　　　再送紀生
荆國書臺有紀生眼穿𥿄背倍分眀聲音
雜比昭華琯跬步周旋夏后璜賦律意深
慙篆刻詞華情近忌䡖清老来贈語多􁅜
誤嵗晚相期玉汝成
　　　鄉友南歸客舍凄然再次韻
雙槳廻波没復生人随㠶影去邉明愁雲
亂疊敷重席寒月初弦掛半璜漁泊汶橋
煙樹瞑賈團淮浦海潮清方牀獨坐愁無
着萬籟笙竽奏九成
　　　睡覺東西書燈猶明喜勉元達兼
　　　示瑾子
兩家聞見參臺閣諸老論思聳廟堂莫畏
大名辭繼紹願超凢子脫輕揚文章正始
師先漢格律黄初謝晚唐師友淵源端有
緒老夫推枕起論量
　　　省中議事回元達有詩次韻
烏帽黄塵久　帝城紫薇深䖏得陪行擬
將直筆酬延閣欲抱遺經進邇英老去病
多傳桂酒秋来情重憶蓴羮蕭蕭易水聲
悲壯不盡襟期白髪生
　　　馬伯庸以詩餽兔次韻
閉門滕六散銀星對坐罘罳白玉屏琴匣
冷光棲緑綺壁騰寒𦦨起青萍凍雲縹緲
迷圓嶠小酌無何入大庭知我年来雙眼
眊特分眀視了殘經
　　　十一月十四日駕至亰城楊仲禮
　　　有詩次韻
金輿清蹕發龍城乾雪坡陀甬道晴師起
晉陽戈盡倒令傳代邸轡徐行鸞皇合奏
雲光遏龍虎交章曙色眀欲認雞翹新法
從駝車深䖏聽鈴聲
　　　題馬氏先塋記後(崇寧傳至今/曺子貞求作自)
衣冠異代劫灰平眼見佳城歴變更曲水
護田成委佩纎峯當戸佀疑兵玉蠶零落
威王塚石馬縱横晁氏塋盛徳獨傳三百
載好將遺事述新銘
　　　甲子立春
泰定元年新甲子天門
上聖啓瑶圖日融凍樹青煙蔟土坼􁢝𬞞
碧雪鋪五鳳彩樓催羯皷雙龍綘闕勘魚
符侍臣廿載題春帖從此歸休拾澗蒲
　　　瑾次韻復成為隠居計
亰塵二紀榻􁐣篨近喜家兒報宅圖移石
近堂雲亂擁栽梅當徑蘚重鋪留春定合
箋花譜品水應湏置竹符皛皛南山看積
雪青青古澗玩新蒲
　　　病中玩易復次韻
丙寅老人五十九猶是先天第二圖桃竹
杖䡖藤杖換蘆花絮冷栁花鋪當陽山立
随羲御後夜尸居奪晉符巳識羲皇真太
極不須黄獨與蒼蒲
　　　三次韻
濟勝閑身倩給扶家林應許畫為圖空巖
有象飛泉舞古徑無蹤落葉鋪壮嵗思僊
尋火記暮年制氣習隂符松花一匕能消
得猶憶南州笋及蒲
　　　武氏母八十
玄髮離離聳黒鵶桑田滄海事如麻魚穿
氷腹冝供饌泉躍江心可煑茶烏繞楔門
爭玉樹鸞𨳩錦誥印金花閑居欲效潘郎
賦凖擬家園製小車
　　　安山曉泊
兩䄂飛仙舞玉龍曉来朝嶽日華東門當
楊栁灣灣碧水貼芙蕖岸岸紅隔艇茶香
知楚客連􁉞魚熟緫吴儂白頭已忘干戈
事不用乗軒問土風
　　　發御河
一棹黄流去復回飛沙積岸雪皚皚梨花
亂逐沙鷗起燕子深随野馬来晚嵗宦情
初岸幘暮雲鄉思獨停盃荼䕷滿架留春
住知我将歸為緩開
　　　次韻砥平石
金門吏隱愧相如歲月逡廵翰墨踈拄笏
有時看白鴈濯纓無復戀金魚倦游築室
成真隱作意還山了舊書更與老禪深結
社平生黒業緫消除
　　　次韻謝定水
禪板蒲團振祖風故將妙語起衰翁青氈
舊學慙多缺玉佩清朝愧罔㓛直以簡編
窺徃聖敢將翰墨擬宗工壮年永感辭庭
訓晚嵗何由繼五公
　　　次韻昌國宗聖上人
海上秋潮候月生島中瑶草不知名毎思
大士超禪觀獨恨秦王苦望瀛龍吐戒珠
殘照影鴈横𣑽字故鄉情妙年碧眼才翻
錦為念衰翁强入城
　　　贈徐秀才還里
西風擁騎出前郊紅葉玲瓏透逺拗家近
不湏傳鴈帛縣閑曽是用牛刀蜚聲展綵
春眠栁文思裁珠夜泣鮫師友淵源吾豈
敢㑹看翡翠聳林梢
　　　送劉明叟治鹽事還省
海上銀沙百鍊成年年飛騎走縱横人傳
一馬二童至春在十洲三島生烏帽多情
簮菊蘂瑶琴有意送潮聲經綸滿腹湏時
用早上嚢封致太平
　　　次韻荅西山道逢原
招提逺在岧嶤上曽有耆龐説法来㶁㶁
玉泉澄戒鉢團團翠柏護經臺平疇隔水
横棊局逺嶂飛空擲酒盃聞道幽人經論
罷支頤掩息獨徘徊
　　　送章仲和教授之官池陽
亭亭秋浦玉芙蓉無限樓臺落照中定見
揮毫題妙句更湏拄笏繼髙風當年故壘
遺金鏃此日清溪漾碧筩人世機心何日
了持觴為酹九華公
　　　梅隱齋
萬蘂踈明鐵石堅肯同餘卉闘芳妍青雲
覆幕氷承柱白玉為堂雪作氈橘叟不知
身外事壷公唯識洞中天何人欲問調羮
法一榻蒙頭謝醉眠
　　　次韻鄭景尹重九四首
年年京國度重陽禁路風髙徹骨凉坐覺
衣寛蔵宿土行疑靴冷怯新霜紫茰曽憶
童時佩黄菊湏看嵗晚香惆悵東山在何
許挑燈無寐坐方牀
無復金狨與覆韀屢看秋月缺還圓風塵
自覺真衰矣勲業深思盍舍􁇁烏帽塵荒
憐逺客白衣酒熟慰癯仙深慙涉世脂韋
久强項何能效董宣
還家兩嵗見重陽過鴈横空拂曉􁧈尚憶
傾心朝午日欲將勁節拒朝霜禽魚有樂
随天性蜂蝶無知戀晚香從此林間端見
一不妨枕易睡匡牀
久矣懸車徹坐韀天機渾沌黜方圓披沙
經窟知非矣秉燭書林尚勉􁇁愧我詞華
端近俗愛君詩律已通僊門前種菊髙如
許亦欲紛披五采宣
　　　齋前海棠秋日着數花瓘首賦詩
　　　次韻
四山紅葉報秋殘駐目家林認未端螢㸃
流星驚乍曉鳳銜初日怯輕寒鮮鮮敏手
攅新錦烱烱芳心吐故丹西帝已能回藻
景為言莫作杏花看
金祇當御衆芳殘忽見竒葩表樹端霞臉
已拚千日醉絳唇自怯五更寒燈籠錦就
霞衣帔箭鏃砂成寶鼎丹致此凄清端慰
藉停盃擬作百回看
　　　次韻吴門聲上人
翠樾經院多髙人(翠樾方丈/景徳寺有)碧䆫㸃翰五
采新天機不受梁燕語逸興直與江鷗親
羨君觧衣浣流水愧我束帶陪禁宸屈指
當今人物論從此有約同垂綸
至人天隠樂有餘良玉不願為雕璵昻昻
盤石大坐相杳杳歸鴈旁行書白蓮觧結
碧雲座緑蕉不羨青葱𥚑道人繙經悟空
假始信塵世非真如
　　　憶雙溪
清溪明䖏水交流萬井鱗鱗冠盖稠杯凝
玉光明月入幕遮翠影落花留雲生古洞
千山雨風送層樓萬壑秋麗澤祠前家佳
絶藕花零亂勝滄洲
　　　寄張希孟内翰
君方習隠食翠柏我亦採真歌白蘋千嶂
遶樓堪岸幘百泉當戸足垂綸蓴鱸水濶
滄洲晚稻蟹田肥澤國春日夕相思看過
鴈客来無惜寄書頻
清容居士集卷第十二
清容居士集卷第十三
　絶句(七言)
　　　團扇圖
玉樹秋殘翠影疎掩門何處望金輿昭陽
殿裏渾閑事最恨當年李婕妤
　　　擊梧圖
萬樹梨園已失春秋聲颯颯起胡塵君王
獨立梧桐下不見當年鎻諌人
　　　韓幹五王出游圖
花蕚樓髙怯翠衾平明聨騎走芳林讓皇
可是無忠益一曲凉州恨最深
　　　夜讀唐將遺事二首
合江雨暗裂珠旗鼙鼓鼕鼕怒促圍不是
帝羓車上去元戎那得衮衣歸
雉尾雲深漢殿開將軍鐡馬響春雷太平
未覩匆匆去空憶君王白玉盃
　　　秋山圖
蔟蔟麻姑十二闌倚空摇落緫塵寰卧逰
京洛誰消得一榻松風響珮環
　　　童時侍先人泊京口旅樓一月正
　　　對江山樓繁麗特甚江津流民散
　　　處不可悉數今皆不復有追憶舊
　　　事因成絶句十首
碧瓦參差第一樓風旗獵獵喚行舟兵厨
有酒真堪飲不學弓刀也白頭
紅䄂姢姢舞旋齊鑾江一曲唱尤竒西湖
院落曽翻得未識君王知不知
燈火闌珊月色低少年乗醉馬東西樓頭
畫角聲悲壯又聴歌聲促曉雞
白葦蕭疎野火焚流民草舍各星分沙田
土瘦新耕得寧死江頭不作軍
朱門髙插相風旗千里船行緫得知稻米
流脂江上去健軍何處是男兒
日日樓頭筭酒錢峩冠太守號籌邉鳴騶
傳入丹陽館為是行都過客船
淮馬低如果下騮春風小隊打紅毬日斜
臺上人争看銀盌分明第一籌
明月曽愁多景樓幅巾長袖是清流金焦
山勢元相望不揜諸公富貴羞(有山掩諸/劉改之舊)
(羞之句/公富貴)
硯山園下將軍宅脫却兠鍪强學儒聞説
髙堂擁紅粉醉翻筆陣墨糢糊
白雲一去愁千疊此地重来百不如空憶
當年覔梨棗小樓燈火了殘書(最嚴時在/先人課子)
(廢講誦/旅樓不)
　　　雪中招虞伯生祝丹陽
空林一色十分春羞殺髙眠獨笑人喚取
東坊虞博士紅爐同㸃奪胎銀
金芽初熟白皚皚䄂手爐邉未盡開為請
招真老髙士且須騎馬抱琴来
　　　梁山濼
千頃芙蕖送我船碧香紅影弄姢姢梁山
風景能消得不到西湖却十年
　　　支家口
蕩底天鵝雜㯭聲南鄉今有幾長亭錢湖
未盡滄洲興臥看荷花十二汀
　　　黄河
乗槎使者問河源織女相逢事惘然從此
競傳天上去不知滄海幾桑田
　　　耿山
一蔟山腰緫賣薪語音猶是舊吳人江湖
水濶從今住更肯輕生學買臣
　　　古黄河口
温温河水佀湯泉送我南歸意萬千入海
定從天上去不知重㑹是何年
　　　黄樓
詩到徐州不用題危濤千尺壓金堤羣峯
翠盡蘇仙去萬古黄流日又西
　　　伏日度淮
伏日隂隂盪棹船詩腸氷雪碧淮鮮黄塵
自是人間暑不識薫風在五絃
　　　過髙郵
一片歸雲一片㠶芰荷深䖏緑蒲灣鵁鶄
可是無情思不及沙鷗自在閑
　　　甓社湖
甓社湖中新水清風牽荇帶引㠶行靈妃
夜度霓裳冷輕折菱花翫月明
　　　聞見
飛蝗眼見度淮鄉又聴吳田水渺茫緫怨
春来雪五尺變風變兩變年荒
　　　渡揚子江
一舸中泠煙雨飄片㠶閃閃浪招招倚闌
僧在半空語南去北来今幾潮
　　　俞光逺治余别墅口占奉謝
種竹澆花俟我還花成雲塢竹成山相逢
且説相思恨更説何時得共閑
　　　周子敬三年不寄一書口占奉寄
伏日松隂酒一壺抱琴身與鶴身癯故人
天外慵傳信唯憶楞伽是舊書
　　　聞仲正新得掌珠道中奉寄
知君已厭添丁事與我同看納甲書别後
匡㡷清夢少春来又獲掌中珠
　　　懐應徳茂
瘦石支笻偪仄吟吳山雲冷越雲深江湖
老盡誰知己獨聴寒泉響玉琴
　　　明皇醉歸圖
日暮毬塲醉欲歸停鞭更進紫霞杯老髯
未省霖鈴曲猶願君王欵欵囬
　　　過故人墓
湖曲深深鎻墓田種松成本起蒼煙欲窮
精爽周流處雲在青山月在天
　　　送昌上人
江南山水一枝藤更上雲中第五層昨夜
西風傳鴈信露華如雪月如氷
方𫀆圎帽眼如鶖問訊紅衣不㸃頭剛道
西天同佛住箜篌琴瑟勝南州
　　　題葛仙翁移居圖
翁媪相擕入翠微轉頭猶有可憐兒丹砂
不是神僊藥勾漏歸来鬢已絲
　　　黄松瀑索酒
殘春聴雨元無着恰佀槽床淺滴聲活水
飛花誰駐得願隨小榼夜深傾
　　　祝丹陽飲馬圖
天馬從来不受塵水清深愛自由身髯奴
未識相忘䖏手控青絲强屈伸
　　　舊春花下與東嘉周子敬聮詩有
　　　人到中年始憶家之句余坐舟中
　　　五十日因憶此詩作俳諧體奉寄
平生愛詩復愛酒晚嵗畏名兼畏茶年過
五十不歸去底用中年始憶家
四明衣冠山水窟人道風流勝永嘉爾來
愁絶各閉戸方信中年始憶家
我眠船中五十日飯有飛塵鬢有沙古言
墨頭須萬里厎用中年始憶家
春風一架爛金沙憶昨同醉遺烏紗山東
禁酒不得飲方信中年始憶家
　　　題鄭潜昭玉堂藁
雲漢天孫古錦機秋風槎上觧相期廽鸞
舞鳳曽翻得不用人間五色絲
春睡牽人渴思濃小䆫誰贈宻雲龍自憐
舌本那知許急冩緘題佀舊封
　　　宫娥奕棊圖
争先春色在眉端圍坐佳人着意看可是
相憐饒不得東風自怯五更寒
　　　求酒
為愛雲房酒盎清㳙㳙殘溜滴春聲夜来
梅月十分白嗅盡梅花看月明
輕輕梅花春風面却佀道人微醉時只恐
花飛失君意更酌叵羅歌小詞
小詞歌徹飲叵羅一寸清霏柰客何䆫外
馬蹄猶不住誰道江南春水多
我家舊醸碧琉璃色壓花枝朶朶低頗怪
春深未歸去花下杜鵑應亂啼
　　　伯生約賦竹枝詞因再用韻
君家竹葉江水清我家竹枝三峽聲三峽
水隨江上去逥首望鄉終眼明
蔟蔟青帘蕩子期飄飄紅杏三月時青帘
紅杏緫輕薄自展碧牋書我詞
暮雲纎纎如越羅勸子不去知子何桃花
水深放船了却憶闗山塵土多
愛君酒滑滑如泥白眠义手頭愈低南鄰
琵琶不堪聴自舞柘枝驚春啼
　　　舟中得功逺瓊花露戯成三絶
瓊花瑞露十分清客裏相看眼倍明自是
江南春色好錯教騎馬到京城
平生嗜酒不殢飲最憶停盃微醉時花下
盈盈佀相待莫教春倒最濃枝
繁禧觀裏花如雪留取清隂待我来應有
真真花底坐生香一曲舞三臺
　　　梁山濼
梁山水濼八百里容得碧鷗千萬羣愧我
扁舟數歸路晚風掠陣入蒼雲
嫰草豐茸間軟蒲一川晴緑映春蕪平岡
散牧分雲錦蔟蔟斜陽是畫圖
大船曬網小船􁉞知是吳儂喚得譍共説
五湖難住却朔風吹雨捲千塍
　　　仲章以余賦瓊花露因成陽臺之
　　　句次韻
月下看花花氣清羨君不飲更分明五雲
破曉逥歸馬疑上天邉碧玉城
我愛瓊花賦酒詩雪香憔悴可憐時平山
芍藥開如斗擬揀肥紅作贈枝
相如肺渴非關酒多病却廽江上来可是
春風消不得白頭吟憶舊琴臺
　　　送危功逺
翩翩海燕近宫城的的天鵝度上京癡坐
江南未歸客夜聽春樹衮潮聲
居庸關外雪糢糊蔟騎分明佀畫圖猶有
深春後歸鴈見君曽宿洞庭湖
天柱峯前第一詞風清月冷鶴先知京城
可是無吟思眼看飛花下筆遲
　　　送吳成季五絶
墻東杏樹花千片片片隨風到馬頭只恐
花飛不觧走度闗時莭暮雲羞
北雪初消未見山䭾鈴聲雜佩珊珊廉家
池館春風好獨看牡丹惟我閑
上京新酒玉津津薄醉深春惱殺人截取
當年釣竿竹捲筒相寄不嫌頻
詩瓢淅瀝風前樹雪在深村月在梅從此
不須生感慨晚寒更上望鄉臺
鼇峯路與僊峯近取次詩筒日徃来慙愧
阿戎松下坐洞門深鎻碧桃開
　　　長沙鄧醫年七十餘遊京師二兒
　　　扶小車得酒即醉類有道者劉充
　　　之號曰夀軒且令賦詩
大兒椎髻小兒丫拍手青天在小車剛道
人間易榮辱醉歸齊挿碧桃花􁕁
南極星明湘水邉七還猶是小行年囊中
紫粉誰傳得酒盡君歸我亦眠􁕁
醉面赬如紫玉盤天風吹上月團團擬翻
新譜朝元引雪壓梅花鐵笛寒
　　　平原賈氏戱綵堂
鶴髮稜稜水石村飛花蛺蝶舞兒孫人間
朱紫争新取落日微茫政倚門
　　　晚訪仲章不遇
小院春濃落照閑碧篁相對乳禽還晚風
陣歇游絲盡留得歸雲在屋山
　　　梅溪圖
玉人楚楚意逍遥隔水擕琴不受招廽首
芳林真嫵媚春風歌館聴吹簫
　　　三逕圖
遶舍山青流水新春風吹玉緑勻勻意行
已復支笻去從此何須問主人
　　　静芳亭
簾外群山當畫屏白雲如水度中庭松花
落逕無人掃失却莓苔一半青
　　　貯香亭
長安何處認飛花片片相隨十萬家唯有
碧桃天外種露華清淺玉交加
　　　大年宿鴈圖
寒夜沙汀睡已成鴈奴翹首獨深驚朝陵
閑說燕王事恨殺人間兄弟情
　　　次韻馬伯庸應奉絶句一十八首
玄都觀裏桃花句沉香亭前芍藥詞今年
春風佀憐我明年春風更相思
肥紅盈盈錦步障淺黄深深緑油幕絶憐
舊嫁小娉婷一曲生香淚雙落
垂䯻雙雙白馬郎看花不語愁晝長堂前
有婦不肯守遍愛吳姬與趙娼
緑栁髙低千萬樹翠竹横斜三兩家妾非
江南蕩子婦不許郎君烏帽斜
五臺山前雪如席千古萬古摇銀光驅馬
莫飲澗邉水澗水能令馬穿腸
小樓昨夜聴琵琶推手却手怨王家不辭
逺嫁盧龍道可憐長城骨如沙
海南不愁珠翠少家家共籠秦吉了夜聴
言了佀秦聲賈客年年不知老
紅衣夜唱娑羅樹云是西天好兒孫吹螺
日飲官法酒笑渠騎馬傍人門
吳兒蕩漾楚兒癡酒酣垂手索題詩桃葉
不傳渡江曲竹枝空歌三峽詞
老鶴攀松舞月色哀猿坐樹啼天光一喜
一悲盡今古慷慨不如秦舞陽
誰家弄玉矜少年採蓮艇子歌娟娟轉首
那知顔色老猶抺横雲啼鏡前
京華作客不知老燈花明滅摇寒房為問
渉江下灔澦何如種竹滿篔簹
金門羽客恣狡獪清曉玄文緫不看朝騎
白馬穿閬苑夜乗白鶴下天壇
妾顔不比夭桃枝妾心不如傾日葵羞著
主衣當筵舞蓬鬢荆釵却自宜
燕山芍藥大如斗千朶萬朶凝春煙健羨
南京馬供奉醉著宫𫀆不上船
向曽六月桓州住雪歇前巖散氷樹王郎
馬郎太愁生兩騎雙雙辭我去
呉門艇子淮南船我慣乗之眼欲穿老来
愛酒不得飲歸向桃源種秫田
烏靴窄窄稱宫𫀆雙鬢風翻見二毛聞道
中山止十驛急須乗馬釀松醪
　　　還馬伯庸文藁
乗槎深夜問支機天女流梭舞鳯飛廽首
人間金粟尺剪燈愁製五銖衣
　　　逸馬圖
瑶池宴罷周王耄牛首蛇身騁怪靈漢使
近從西極返龍媒元是世間形
　　　試馬圖
二駿翩翩勢並驅轉頭槽櫪緫庸奴秋風
萬里雲容與不用青絲強縶拘
　　　散馬圖
秋盡川原草樹空冷雲嗚咽佀呼風太平
天子櫜弓矢留得閑身落照中
　　　次韻繼學伯庸上都見寄
隂隂㯶殿水雲蒼鳷鵲風微夏日長渾佀
醴泉宫畔境千官齊立從文皇
紗縠單衣珮水蒼碧牋裁詔繭絲長日斜
雙入通明殿雲母屏前對玉皇
相思盡日鬢毛蒼赤土塵深怨路長忽憶
鏡湖明月夜藕花清淺棹餘皇
　　　題危㓛逺山水
雲作糢糊氷作稜玉峯深鎻鐵崚嶒欲問
先天觀前路釣叟捲蓬終不譍
　　　孔節婦表門
鳯逐麒麟天上飛深鍾涼月獨鳴機春風
猶是人間世華表亭亭護落暉
　　　墨梅圖
鐵石氷霜百世身疎明瘦直一生真玄雲
借我凌寒便直上鈞天試早春
雪繭輕蒙絶㸃塵小䆫晴日得横陳夢囬
猶記溪橋路黯澹相看喜佀人
　　　蜀女繡牛圖
絶壁連雲翠木稠五丁空作蜀王羞浣花
女子聞鵑苦繡作春風萬古愁
　　　錢舜舉折枝菊
醉别南山十五秋鴈聲深恨夕陽樓寒香
佀寫歸來夢背立西風替蝶愁
　　　子昂控馬圖
雪積流沙冰歇巖天池飛舞入殽凾奚官
可是相拘檢笑領春風白玉衘
　　　渡水羅漢圖
洞口泉分岸渺茫意行的的水中央相看
緫絶神通想不用折蘆歸故鄉
　　　次韻繼學天寶宫禱雨見懷
小著羅衫涼佀秋梨花寒重雪交流瓊林
宴罷傳宣急不許祠官用虎頭
的的雲團白玉杯可堪羊角兩驂開松花
深處塵如雪知是龍歸鶴未來
千林紅紫闘京城一朶姚黄露有聲惆悵
可人何處覔獨行花下到天明
新雨悠揚人未歸逺山凝碧綴雲衣捲簾
擬作庭前舞㸃㸃團沙栁絮飛
　　　送嶼上人
玉几前峯慘翠顔瘦藤挑雪度三闗黄塵
佀作松花落歸鴈南來我北還
東南蕭寺𣑽王音禪榻蛛絲薜荔深我欲
與君同面壁首拚雙屣挂松林
東溪老子詩三畧的的瑛盤貯夜光擬把
玉簫松頂坐穿雲吹徹九天涼
月暎寒燈雪暎簷故鄉夢斷酒初忺因思
舊宅梅霖後新竹齊抽碧玉尖
　　　寄天童岫長老
太白山髙雪四圍孤峯翠織五銖衣誰言
老子寒無力獨擁紅爐更下幃
　　　贈南嶽道士歐陽君
丹鼎芙蓉生玉床紫泥封固結玄霜道人
急歸巖屋守不使月明騰夜光
　　　崔白竹
昔年家住篔簹谷葉葉凌雲對此同近日
畫師争歛手垂頭疑在栁隂中
　　　徃嵗南歸啇隠長老逺恵佳句不
　　　獲承貺次韻叙懷
席帽亰塵廿載强風前數髮白於霜芸編
不檢蛛絲幕斑馬専門萬古香
桑乾嶺上是天心萬樹松花積翠深兩度
灤陽三伏節片雲飛雪是晴隂
烏紗承笠霏霏土短䄂持鞭窄窄風冬盡
不知梅蘂白春來深愧杏花紅
　　　啇隠長老以余歸喜溢翰墨愧歎
　　　之餘次韻以謝
少年學道惡加鞭掩息支頤絶語言玉几
老禪曽對坐茶甌如雪閉寮門
沈沈雲頂絶天風不展袈裟萬念同眼見
永師傳妙宻虎丘殘塔夕陽中
龍歸石落無消息碧眼長身振祖傳江上
白鷗元不礙潮囬月出滿樓前
　　　春日奉
　　　㫖侍祠太乙朝罷觀齋中紅梅花
藏春塢裏功夫宻一一羣英㸃絳唇共道
紫皇分上瑞須知太乙露天真
斗柄分明指孟陬紅鑪横簇化工收
先皇寶曆今重建應許南枝在上頭
　　　次韻砥平石
廿載冰霜興已終復於馬上送年窮雙峯
閣上慿欄立疑有子䂓啼晚風
燕山長驛四十五雪擁金臺玉作層疑是
黄虀消不得何年投老得依僧
我翁緑野舊精廬樓閣連雲畫不如贏得
髙人欹枕卧膽瓶冰蘂樂冬餘
恩師髙住湖邊寺清夏菱花閱錦波妙趣
通玄鄰粲可清言恊律近隂何
砥師平地湧金僊不詫虚空不說禪怪我
徃來増白髮雲龍新碾汲清泉
　　　省庵
三十六宫春寂寂月華如水碧雲真空齋
宴坐天心轉知是羲皇太古人
　　　姚子中左司墨竹
雪花摇曵被春欺的的琅玕侍玉墀千嵗
玄霜誰拾得紫薇花畔寫參差
　　　斗巖
摇光游戱下塵寰曽被山僧駐不還從此
夜深隨鶴度玉衣清淺珮珊珊
　　　歸徳王瓊母表閭
寶奩香瑣綉羅衣不許春來蛺蝶飛得見
慈烏好顔色門前槐栁引雛歸
　　　西寧李䖏士碑(初作/元復)
堂堂吏部睢陽叙耿耿中郎有道碑㸃檢
清河金石録的於䖏士絶䛕辭
　　　博平王獻妻徐氏表閭
無子無夫鬢影蓬兩家王母事相同(原妻/王逢)
(有傳/宋史)臨川妙筆傳青史我輩空令兩耳紅
　　　離宫圖
龍首渠開王氣埋淺沙殘草認天街當年
金屋寒鴉聚時有耕人拾寶釵
　　　子昂逸馬圖
神駿飄飄得自閑天池飛躍下塵寰青絲
絡首誰收得留與春風十二閑
　通叟狀元以秘書滿職言歸泊然若無
　營者桷舊與
　殿廬詳定得通叟卷氣完以充議者争
　緘口今其南歸以子昂畫馬求言愴然
　以别吾徒之責深缺然矣至治元年八
　月二十九日桷書
　　　薛濤牋
蜀王宫樹雪初消銀管填青㸃㸃描可是
春山留不住子䂓聲斷促歸朝
十様蠻牋起薛濤黄筌禽鳥趙昌桃浣花
舊事何人記萬劫春風燐火髙
　　　理皇題馬麟野芳佳木圖(午嵗/上題丙)
重慶城頭翠木圍陽羅堡畔野花稀卅年
竟換人間世弦管西湖認落暉(亥恰卅年/丙午至乙)
　　　題寒拾圖
三人携手共嘲吟古殿脩廊自在尋石壁
忽開靈怪絶可禁飛瀑海潮音
　　　舒貴和以黄菊相贈賞挹逾六十
　　　日短句奉還深碧齋
九秋風度玉精神的的寒英不落塵還向
清齋調火候明年散作萬枝春
　　　雲峯圖
融融洩洩互低昂絶頂瓊冠白玉裳聞道
溪南三尺雨道人推枕召髯羊
　　　揚節婦傳
鳯簫吹徹碧雲天眼見孤凰淚欲穿囬首
春風三十載槐花如玉栁如綿
　　　宫女賞花圖
一架薔薇錦障稠滿庭蜂蝶替人愁玉環
已侍昭陽殿側近傳杯得自由
　　　宫女度曲圖
望瀛法曲紫霞觴更按伊州奉玉皇翠竹
凉深宫院宻新聲那得過宫墻
　　　静中齋
玉宇寥寥星斗沉千林籟寂印天心羲皇
猶是人間世嶰谷參差不用尋
　　　張氏承祜堂
㓜弄青梅共繞床白頭舉按話尊嫜竹花
已老桐花發雛鳳參飛列畫堂
　　　題何尊師醉猫
縱横社穴恣穿窬抵掌摩鬚不柰渠賴有
連錢能遣醉晚風殘日卧庭除
　　　題初平起羊圖
舊跨髯羊入帝青天瓢如注散清泠明知
制氣歸吾手好與松間護茯苓
　　　題鮮于伯機拱北樓樂府
氣湧如山壓海潮髙樓明月更吹簫從兹
徑直虚皇筆春蚓秋蛇擅市朝
　　　簡馬伯庸
象榻香濃翠幌春美人倦繡態横陳平明
欲進朝天襪小立蘭燈熨帖頻
　　　山水圖
髙閣何人傲獨醒蒼松流水倍分明絶怜
艇子摇山影猶與行人管送迎
　　　書懷
二紀驅馳鬢已班臨風數鴈悟知還山中
舊種松千樹從此歸休手自芟
　　　三月卄九日女孫生朝今七嵗乆
　　　客京師未甞食其湯餅舊見林鬳
　　　齋為女孫作絶句事適相類瑾子
　　　云當次林韻且録林詩于後
福慧曽傳兩足尊願將清貴屬髙門大家
女誡夫人筆付與袁家第一孫
(舊留書册今猶在時放漁竿教女孫/憶昨華光侍至尊䄂香清曉候金門)
　　　隠居放言
憐子憐孫玉雪顔更憐諸壻守家山若教
緫使紆青紫老盡京師更不還
古道寥寥世不聞麥舟髙誼薄青雲邇來
忽作苞苴看買得南宫免校文
　　　以琴弦寄永嘉周子敬
五色鸞膠世莫傳春雷迸石響流泉永嘉
七十四居士玄鶴來時就榻眠
　　　堯民圖(子題/泰定甲)
衢尊深酌舞蹁躚鼓腹行歌樂自然共道
帝堯新紹運九州重見上元年
　　　育王長老見恵茶瓜次韻奉荅
玉几峯横寶塔前彌天消息是真傳蒲團
禪板都忘却佀笑當時手指天
迸石春芽寶所蔵枯松手拾許深烹能令
星斗珠璣綻要使江山錦繡張
道人種玉光千頃深陋長安畆一金只恐
冰霜難下齒特將妙語助清音
　　　蜀江圖
三峽盤渦灔澦堆層巒百丈鼓聲催從今
盡向金牛路杜宇深啼喚不囬
　　　巢溪堂
風攪危巢樹樹秋更騎牛背濯清流舉頭
緫是人間世朝市山林且自由
　　　餘慶堂
閉門春熟酒醪香深夜書聲度北堂不羡
崔盧官譜好盛栽松竹俟成行
　　　題李士弘墨竹
漫山桃李艶紛紛嵗晚相看有此君昨夜
墨池新雨過澹煙輕掃一䆫雲
碧海無塵玉作壷琅玕清淺露流珠相思
忽憶侯都史為爾疏封墨大夫
　　　題管道士雷谷
古竇隂隂一線泉中有伏龍方晝眠何人
握固坐其下霹靂送雲催上天
　　　盧溝符氏酒亭
茅屋疎煙報午鷄金沙清淺水亭低羲和
勸汝一杯酒勿與行人東復西
　　　牧羊圖後有閻先生詩次韻感舊
　　　因成二首
嬰兒御氣草堤眠能使雙羊合自然莊叟
不知蝴蝶夢覺來重作養生篇
玉質堂堂地下眠雲龍風虎各加鞭松隂
舊日趨庭客整佩蘭臯駐集仙
　　　李唐牛
䆉稏原空蟋蟀吟秋來乞得自由身平蕪
又見𥻘𥻘緑復與田翁共苦辛
　　　閔思齊調閩府
榕葉隂隂荔子丹碧巖深䖏潄潺湲秋聲
只在瑶琴上曽聴龍吟杳靄間
道山堂上文書静寺寺題詩滿碧蕉昨夜
海神隨雨過緑牋為作小詞招
　　　水僊圖
日暮佳人十二鬟臨風觧佩意閒間當年
曽立通明殿笑押蛾眉第一班
　　　百鷺圖
紫宸深處立清班聴履雝雝得自閑歸向
江湖尋老伴展圖猶在五雲間
　絶句(五言)
　　信州招真觀二十八詠
　　　小隠巖
山鬼小兒足木精游女神㩀㑹學真隠下
視飛花塵
　　　馨香巖
深睡失明珠猛走飛流涎松花巻輕雨滴
滴百重泉
　　　學堂巖
露盤下金薤雲笈流珠纓泠泠寒巖下猶
有嬰兒聲
　　　鬼谷巖
縱横太古石短長千嵗藤感彼巖居子獨
飲古澗冰
　　　昇僊臺
寥寥入太清金門繚紫垣或云有官府微
誦五千言
　　　釣臺
垂綸落澄潭小魚儵然來大魚引之去釣
石何崔嵬
　　　一線天
兹山可容天舉世皆笑之我不答此語鼓
腹支其頤
　　　五面石
分一只成五五石各有一誰能㩀其上面
面不相失
　　　寒月泉
曉汲寒泉清明月各在缶缶空不見月引
水復在手
　　　金沙嶺
金沙雖為貴履之傷我足愧彼側布人欲
獲無量福
　　　長生池
飲水人已去山中多白頭青蘋空淺䖏時
見玉蟾游
　　　老人峯
髙帽側整整秀嶺深重重積此太古雪遂
名老人峯
　　　三山石
三山不可度絶壁峙書堂流水日浩浩太
極彌茫茫
　　　磜潭
沉沉無厎谷央央太古雲赤日焦下土老
蛟眠不聞
　　　玉簾泉
截玉作明簾不知簾外事應有碧眼僊隔
簾見人至
　　　石人峯
飡玉未得法變形成楚囚九轉乞換骨三
沐期㸃頭
　　　僊足巖
山深猿狖驚瞬息下神步空飛本無跡長
嘯上天去
　　　月巖
顧莬樂嬉遨入地不得騁化為白玉泉彷
徨返東井
　　　雷公巖
神鈞起空洞隂火生羽翰我耳若不聞白
雲在天冠
　　　道人巖
道人本無姓對客那有言龍口迸石髓鳥
跡開雲根
　　　丹井
金鼎閟寒泉真火彌不壞年深定飛騰子
夜吐光怪
　　　洗藥池
靈根乗月吠肉芝生土肥濯以上源水千
嵗永不饑
　　　鳯山
孤飛千仞岡兩翼化為石年年春風時山
花成五色
　　　風洞
罡風轉空輪浩劫不停息此為天地根視
之杳無跡
　　　逍遥巖
形留非自在何者為逍遥青松在谷口白
雲在山腰
　　　長廊巖
飛吟起霞珮馭氣躡天梯碧雲布參差纎
脩與巖齊
　　　龍口巖
弄月紅玻瓈匿雲紫芙蓉近已厭狡獪納
息玄虚中
　　　靈湫
靈龜道其前游鯈殿其後嵗久深自韜清
夜巖下走
　　　朱􁨀楊栁青地近滄州余愛其名
　　　雅作古調五首
朱􁨀楊栁青明日是清明地下不識醉悲
歡緫人情
朱􁨀楊栁青客亭塵漫漫為你多離别我
生無由完
朱􁨀楊栁青黄河㵼如注還俟飛絮時相
同入海去
朱􁨀楊栁青自愛青青好亦如逺行客相
逢不知老
朱􁨀楊栁青桃杏闘顔色顔色雖不同時
節各自得
　　　墨蘭
飛瓊散天葩因依空巖側守黒聊自韜不
與衆草碧
僊人紫玉枝化為水蒼佩獨立摇落中秋
風得相貸
　　　次韻宿清風軒(覺寺/澥滴正)
天風净雲衣海眼卷石髪醉起撲殘燈獨
看端正月
　　　石湫二水橋
寧為千丈清不作一尺渾古語有涇渭橋
水何人分
　　　虚一
欲問鴻荒事何如鰲極時三三與七七在
手不須知
　　　題應徳茂㳺吳紀事二絶
澗束冰泉咽松懸月露清何人㑹真趣細
坐與君評
聽鶴鴛湖曉呼猿鷲嶺昏十年南北恨無
語獨銷䰟
　　　雲鏡
團團白玉光直入寒奩厎昭徹誰為容空
飛本無趾
　　　霧香
含章楚澤東晚思凄冥冥剖之乆不食三
嗅揚其靈
　　　竹西
前導扶桑日廣招閭闔風天心須正位不
必問西東
清容居士集卷第十三
清容居士集卷第十四
　絶句(五言/六言/挽詩/雜詩附)
　　　雙鴈圖
秋風限南北何事徃来頻並宿寒蕪際應
憐自在身
　　　六月二十四日夜夢剡源師同游
　　　山寺主僧延入丈室出梅花畫巻
　　　賦詩旁有胡用章先生坐主僧下
　　　時剡源對席僕居其次案上緑竹
　　　一枝青翠可愛剡源賦詩桷即援
　　　筆
一白不受采重玄今罷論䆫前有緑竹密
雪打黄昏
　　　漁樵問荅圖
翠嶺邀黄鳥蒼波玩白鷗偶因平地坐始
識世間愁
　　新安郡嶺南十詠
　　　清江釣月
神魚竊金液為龍復為光平波無纎雲有
餌不肯嘗
　　　空谷耕雲
斜側龜背戲髙下魚麗圖阿童踵其後黄
犢為前驅
　　　蒼峯卓筆
仰手判虚空昭回爛星斗遂令山下泉復
作之玄走
　　　碧巘舒屏
古藤青步障曲曲靜相宜春晚巖花發生
綃印折枝
　　　楓林巢鶴
絶頂秋聲急盤旋作我家不湏金掌露且
服赤城霞
　　　雪澗浮龜
飛湍齧雲根千載見五色中有九九文舉
世人不識
　　　峻嶺扶車
前行已可戒後行復何如懐㢤王陽生靜
言表其閭
　　　圓岡掲斗
晞髪步上帝空巖泣山妖歷歷化為石喬
松導前杓
　　　古寺垂虹
飛虹飲長澗垂首不能收僧從背上行水
流橋不流
　　　雙溪合璧
鳴玉抱山根上有金蟾翁指揮鐡如意化
為雙白龍
　　　子昻蘭竹墨戲
玄霜落銀繭飄飄湘江佩服媚疑䙝之碧
䆫靜相對
迸地麟角精摩空鳯毛聳寒泓散晴煤桃
李争色動
　　　題龍虎圖
玉淵發靈籟摩盪超九天調鉛静召之帖
首在我前
寒松翳幽篁得意當路隅急以真一汞坐
令侍瓊琚
　　　墨竹四絶
謇謇凌雲志霜餘節更存春風宜管領生
意屬兒孫　右老
奮雷初出地承露已凌煙願從朝元駕為
旄拂九天　右嫰
直道犯無隱虚心眀且清側身思逺舉巖
壑飬深情　右風
曉沐換新緑萬采成空塵守黒心不緇同
玄道彌真　右雨
　　　墨蘭蕙四絶
金明秋林清月白楚天碧美人眇愁予服
媚永今夕
采芝不成仙食薇難療飢結兹以為佩臨
風酹湘纍
天香落銀楮秋聲入玄筆何如湘夫人促
軫鼓靈瑟
組綬何承承琲珠復纍纍相視不以色紛
披暎簾帷
　　　題悟律師語卷
萬樹叢雲裏千巖急雪時世塵俱不到端
坐誦君詩
壊衲翻經帙匡牀㸃律科看山無限思一
一付吟哦
　　　子昂枯木竹石圖
亭亭木上坐楚楚湘夫人因依太古石融
液無邊春
　六言
　　　厚齋先生以詩借玩辭次韻
項子沈冥學古芸芸萬變觀爻閉閤清香
宴坐斯人端可神交
已悟長年坎離更窮逆數先知𥙷亡已滿
三篋問事誰携一瓻
　　　題湖曲小景(題詩句/穆陵御)
流水無言寂寂落花有意毿毿徃事空餘
華屋倚闌愁絶江南
　　　送鄧師禹歸龍虎山
小帽飛花一寸輕舟流水三分落日獨歸
洞口隔溪短笛猶聞
　　　獐猿圖
細草豐茸古洞斜柯厯落寒雲信道乾坤
消息端湏類聚同群
　　　孤雲
在水同源一色出山萬緒千條欲趂驂鸞
整整更同笙鶴飄飄
䂓矩方圓在手輕清重濁随形宋子不湏
苦賦屈生為我揚靈
白鴈佀憐片影碧潭深暎無心獨上紫霄
峯半參差吹徹飛吟
　　　題陳文翁畫扇
淡淡孤花欲笑姢姢雙蝶疑愁無柰寒螀
得意竟専落日啼秋
　　題美人圖
　　　西施
辭家已意存越入宫誰觧圖吳故苑秋風
麋鹿扁舟夜月江湖
　　　昭君
鬢影愁添塞雪花枝羞殺宫春誰道佳人
傾國觧從絶域和親
　　　馮妃
目送亭亭秋水腰廻欵欵春風為問下車
搏虎何如御坐當熊
　　　班姬
望幸眸凝秋水倚愁眉蔟春山已悟篋中
紈扇湏看鏡裏朱顔
　　　洛妃
可怪夢中説夢厎湏愁裏添愁落日春風
王子多情不觧綢􁁴
　　　緑珠
金谷煙迷清曉玉簫春怯餘寒可恨花鈿
委地當時莫倚危欄
　　　夀陽
一片花飛宫裏十分春滿眉端厎用流酥
㸃綴更煩圓玉搓團
　　　張麗華
結綺塵空樓暗景陽春斷鍾遲紅葉無言
在手同成井上臙脂
　　　次韻潜昭焚香
意絶豈能生慧心清定觧通神一穂黄雲
滿几故将綺語撩人
甲煎煙消吐艷鷓斑湯暖凝脂道人機心
已盡清坐唯餐兩梨
𥿄帳温雲如醉綺樓春夢成虚知見何湏
盡絶詩成要是禪餘
宫様昔傳心字羅紋指甲争工徃事桃花
流水黄塵蔓草寒風
　　　潜昭九日贈龍團次韻
月碾舊裁玉胯雲爐温浴銀芽九日殷勤
相贈淡羅猶記金花
閱世已成清玩傳觀那識餘甘寳篋政湏
千襲瓷甌未許同參
　　　題伯庸所蔵子昻竹石
伯夷清宜典禮子路勇誠冠軍日落虎驚
沒羽潭幽龍走凌雲
胷中丘壑玩世眼底煙雲凛秋岸幘欲澆
磊磈觧衣深聴颼飀
　　　墨竹
蘆葉不禁秋色栁枝那觧春聲醉閲小䆫
横幅風回雨轉雲清
　　　子昻墨萱扇為湖南揚晉母作
墨蝶巧分釵股玄蟬髙綴冠梁莫厭南州
炎溽為添北户清􁧈
　　　雪谷曉行圖
過翼凄凄巖谷曠懐納納乾坤我欲想思
命駕人猶髙卧扃門
　　　髙彦敬逺山木石圖為紀夢符學
　　　士作
身比寒厓枯木心佀浮雲太虚落日前峯
堪隱丹青渺渺愁予
　　　復成
黄髮蒼顔並轡白雲青山比肩誰道風流
已矣只今圖畫依然
　　　春雲出岫
駘蕩巫山態度悠揚洛浦精神春去佀歸
閨裏月出端疑水濱
　　　謝氏梅坡
謝家鴈行兄弟一枝偏出南州低昻肯受
殘雪瀟洒猶堪盛秋
　　　劉生還廣信省親就試
萬馬随雲北上孤鴻趂暑南飛欲踏三山
海浪願随寸草春暉
　　　頥齋
多言不直杯水異味能生五兵何佀深深
閉息丹臺出日初清
　禮闈倡酬(乙卯)
　　　次韻禮部李公二首
眀詔傳巖谷携■入
帝京心同蛛網織意擬鵠巢營選徳圭璋
器掄材𣏌梓楹龍門能化鯉端不負平生
　　　又
黼坐思文渙號行鵠𫀆林立萃　天亰釣
絲已具六鼇手彩筆誰専五鳯名寳鑑懸
空深照影神鋒躍冶莫容情百年禮樂重
開運此道何湏問兩生
　　　次韻監試李仲囦御史四首
髙墉䕶脩庭列仗嚴棘闈昭代闡文治多
士舒且遲謬言職緘縢晝日深下帷昻昻
子大夫咫尺瞻天威願罄悃欵忠少奉白
玉墀直言諒無隐寜懼菲與萋
中朝尊夀俊入徴垂安車念彼巖谷生恵
然命来趨鵬飛企天池鳯息思髙梧煌煌
六籍㓛不與稊稗俱明皇燭遐邇追琢璠
與璵雅詠廣棫樸仁風暢騶虞
髙堂集羣英摇佩蒼玉寒朗鑑明月髙雅
量滄海寛上承丹扆心舉逸脩廢官繻童
入關内芝叟辭商顔陋彼馬上翁慷慨空
溺冠
皎皎鵠𫀆子旅進翔廣庭明時昭曠典如
醉眸初醒稽古廼正學敢言效桓榮昌歜
詎正味咸池在希聲古云儒匪迂雍容佐
文明餘思續皇雅黼黻歌昇平
　　　次韻郭巖卿
清穆黼坐更化絃儒館集議招列僊玉堂
射䇿興羣賢鵠𫀆賈勇思登先輪囷奏牘
誰三千利若武庫森矛鋋巍如繩直清廟
堧常山之蛇首尾連胷臆結約言不愆峩
峩相國水鏡懸手捧詔墨金花鮮大爲梁
柱小杙椽令嚴虎士齊烽煙游絲日靜風
翼翾羣曺坐井難觀天大鈞槖籥品物甄
代天有命司其權錙銖美醜精評詮方臯
相馬遺黄玄嫫母敢作千金妍工輸守度
成方圓萬目一口非幸然斟酌損益牛無
全慶雲五色罘罳邉彤庭珠貫臚聲聨明
堂正席𨳩九筵扶杖觀化嗟華顛煌煌龍
牓天門前金吾控騎青絲鞭夾道動色爭
駢肩詩書徃昔成遺捐聲教丕合今無偏
瓦金之注同一埏慎勿逞説窮雕鐫
皇元文運齊天年
　秋闈倡和(丁巳)
　　　次韻席士文御史
至道白璧重小言浮雲輕詞塲次後先理
致貴坦眀捧心匪正色偏師乃竒兵駢駢
白袍子昻首争疾行味道絶嫵媚清心飬
和平謇諤御史公懼我遭譏評當道謝駑
駘朝陽歌鳳鳴
　　　次韻士文感興
宣尼倦游躅冥思立天紀洗心悟盈虚應
物合參倚羣雄争覇盟騁意立私史崎嶇
東周君削弱絶統體約言正墜典執筆乃
託始後王迭雄長正閏亂朱紫説吻江海
深短長争四起大羮實鉶鼎玄冕表朱裏
返真非無人末派失玄理金碧騰虚空謂
是可不死或言影響㓛駭愕壓餘子齊居
玩芸芸作事首存悔洗心探羲爻變動實
由已神珠守深淵光怪孰可比矯矯林中
鶴絜白不受耻紛紛堂下蟻聚羶亦無幾
流光企羲娥慎獨守素履之人金石心年
運任坎止中年勇聞道晚嵗復未已驅車
望前川操轂敢濡軌
　　　八月二十有二日范京尹同㑹秋
　　　闈　天使傳
　　　召命　温問試䇿貢士　賜以法
　　　酒臣桷等望
　　　闕再拜以叙飲謄録官翰林應奉
　　　臣翼述其歌詩謹用次韻
五雲閶闔祥鸞流
紫皇御極圖神洲巍煌亰師首文化計吏
四出巖阿求城南儒宫極蕭爽古木落月
凝清秋麻衣東西白鵠峙烏帽髙下寒鴉
稠朱顔廣顙粲胄子佩服觽礪懸吴鈎兵
竒欲奪趙氏璧氣盛直卧元龍樓范侯機
深妙彈壓雞翹蚤歲承
宸旒傳　宣
温訓慎去取瓦釡勿以黄金酬宫壷午傳
瑞露重翠質縝栗緘封周微臣望拜感莫
語願上史館書
徽猷百年墜典起盛世慶雲五色開公侯
興文云初道任重滄海浩渺難方舟眉山
之蘇詎常士過眼獨賞湏梅歐夜闌心掉
不得語瑟縮凍吻歌丕休
　　　次韻王正臣書史試院書事二首
貢士搜天巧經營縹緲間露蟲吟嘖嘖雨
葉戰澘澘董賈傳醇正揚劉陋險艱銓衡
同水鏡辱贈不知還
古殿蒼雲裏踈星出樹間案燈光閃閃簷
溜滴澘澘便覺登瀛易誰言與選難白頭
心更苦滄海探珠還
　　　次韻宋質夫應奉秋闈書事二首
廣寒清徹桂花黄影落空庭夜露凉七札
巧穿誰矢直六鼇連舉我竿長神清難入
華胥國賦古湏看古戰塲一朶紅雲傳湛
露夜深齒頰凝天香
草廬星列藉寒莎欲擬隆中事若何倚筆
看天塵境絶衮辭翻海怒濤多持衡要使
心常赤題牓誰言髮盡皤盛世崇文遍寰
宇遺賢寜肯老巖阿
　　　次韻席士文御史六首
煌煌文運起賔興樸學無知謝未能北斗
夜横東壁正露簷危坐獨凌兢
槐木森森雲影開諸生曵履起輕埃眀河
可是人間物端用乗槎八月来
文鋒鏖戰白差差沉着無聲午漏時掣海
碧鯨翻古製翔雲彩鳯吐芳辭
倚筆看天思獨難懸庭秦鏡敢蔵奸東方
射䇿三千牘姑信眀時取士寛
多病支離百不堪挑燈眼眩罷清談廣寒
果有娑羅樹湏踏天梯上蔚藍
烏府先生玉雪清論文冲淡去浮輕要令
我輩平如砥不使輿言負
聖明
　秋闈倡和(丙寅江浙)
　　　至治三年八月十五日乘馹騎抵
　　　榆林于時善之祭酒仲囦學士伯
　　　生伯庸二待制同在驛舍觸感増
　　　悵今忽同校文于江浙因述舊懐
萬馬穿塵入渺茫遺臣一日九廻膓碧雲
碎碎琉璃影白月離離菡蓞光鴈足無書
来海㠀龍髯有恨達衡湘誰知此日同文
館把手無辭醉十觴
　　　三十年前與倪仲深泛湖作中秋
　　　今幸同與校文中庭月色如晝短
　　　句叙舊
昔年同泛凌風舸白眼論交屈指難楓葉
參差山影矗藕花凌亂水聲乾我方烏帽
穿黄霧君正羊裘漱碧瀾歸隱始知人世
換無端此地更憑闌
　　　中秋柬周儀之推官伯眀都事兄
氣與西山爽氣髙酒酣燈冷各稱豪不随
北雪追燕騎徑上南雲踏海鼇桂醑的知
侔沆瀣蔗漿端可敵蒲萄衰年投紱慙真
隱更為君王選俊髦
　　　汪叔濟推官鄭𣸪𥘉判官周本道
　　　判官同校文江浙因思歐陽兖公
　　　王岐公事政相類不可無一言以
　　　成故事短章述懐
長冠黒髮鴈行齊讜對彤庭陋木雞直以
中聲生玉琯更將五采藉玄圭文章贍覈
期穿札經術精深鄙印泥我輩直湏雙目
烱肯令餘子誚昏迷
　　　次韻叚省掾
妙筆翻空歷杳茫更馳紫電騁沙塲珠璣
已綴三千牘斧藻能成十二章易水臺髙
招國俊廣寒路近裛天香相君盛徳憐駑
劣給燭分茶與激揚
　　　再次韻
白頭歸隱髪荒荒那識當年古戰塲文雉
朝陽金吐綬潜虬迸霧火為章才超董賈
文如織語壓淵雲墨有香㑹見彤庭冠多
士始知我輩陋宣揚
　挽詩
　　　謝尚書
學易書臺地(書臺榭公治易/資州有李鼎祚讀)詞林起壯
猷家空辭蜀道禄薄度南州(為廣東倉/曽知封州復)
愛石雲生坐看書月過樓凄凉甬水曲風
竹自蕭颼
晚歲㓛名異蒲輪禮數温嘉謀傳竹帛肥
遯寄丘園散號南儒貴(賜南儒/自號為勑)峩冠北
客尊冥冥乘鶴去空想典刑存
　　　史觀文
奕世調元貴東南第一家紫綸傳密札緑
髪擁髙牙徃事霜前木餘齡霧裏花陽明
真洞啟跨鶴整飛霞
故國衣冠聚凋零獨此賢勞生樂蟬蛻遺
魄寄牛眠丹旐前官貴青箱舊物全哀榮
今莫比笳鼓閙晴川
　　　李宣慰(思衍)
宏才卓犖聳羣雌悵望心期晚嵗違江海
夜長談舌壮關山春斷客魂飛批風給月
文空在逐電追雲事竟非神理緜緜那得
盡冡頭新栢翠成圍
白首㓛名汗漫休一官鎩翮玩清秋終憐
薏苡難消瘴肯用蒲萄强博州萬事浮雲
今已定百年公論與誰謀羊生未洒西門
淚落日寒江水亂流
　　　史猷父
少小昻昻意長冠脱綺𥜗交游金谷聚談
笑玉山扶舊雨三槐宅西風五栁湖空令
後生輩彈鋏陋為儒
妙語千年簡英姿百世期忍聞淮水絶不
見雍門悲徃事雲歸壑空言水覆巵相從
今已矣寒淚滴氷澌
　　　王尚書
秋水雙蓮孕英英吐異芬詞章納雲夢禮
樂訂河汾丹詔三軍泣清名四海聞西峯
傾落日乘鶴叩蒼雲
晚嵗艱難意衡門老病身蜀山迷望帝楚
澤痛靈均皮弁終辭徴深衣晚任真盖棺
今已定千載有遺民
燕説經生濫齊諧學䆒䡖微言空有意獨
拍已無聲墨澤雞林貴青氈虎觀榮新銘
前進士幽抱付誰眀
再世登龍舊淵源許管窺西山遺正緒東
澗結㝠知腹笥名空在眉梨夀竟違重歌
妾薄命寒淚滴塵瓻
　　　楊夫人
丹桂香殘紫菊蔫轉頭何自失芳年錦裙
舊繡空為記玉軫新聲已莫傳散騎文成
殘月淚彩鸞書罷白雲仙人間緫有相思
恨不用松風激澗泉
　　　潘少白
星暦張平子丹砂葛稚川書田終晚嵗酒
國送長年世味雲行水心期月印天諸郎
聞競爽蒼碣定重鐫
　　　史湖州夫人
清白吴興守稜稜老吏師風霜塚上木玉
雪閫中儀種徳桑千本傳家桂一枝春暉
有餘報遺範合蒼碑
　　　文集賢
家聲垂宇宙更作列僊儒袁粲那無傳嵇
康已不孤金雞官驛暝白鷺古洲蕪不盡
修文意端從地下圖
死者不可作家兒常自嫌奉輿薊門角叱
馭越山尖猿落三更淚霜飛六月炎人方
愛嵇紹我亦愧陶潜
前朝三百載慷慨盡斯人天地有消息江
湖多賤貧許人憐老母叱馭作忠臣邂逅
成丘首猿啼佀有神
　　　黄夫人
錦堂鶴髮玉稜層猶是承平舊典刑鸞誥
日邉傳御札狨鞍花外候仙軿室如明鏡
心如水庭有斑衣案有經回首人間真蝶
夢澗松摇佩起泠泠
　　　悼章斯逺
學道求僊二十年飲氷齧雪竟蒼然錦機
斷幅朝元賜銀燭殘膏醮斗傳役鬼有靈
符絶筆爊金無術鼎飛鉛昨宵同我堦前
飲今日憐君地下眠
烏府先生聲佀鍾希年羆夢喜溶溶擬看
廣顙傳青簡誰信方瞳學赤松秋月白於
銀鑿落夕陽紅佀錦芙蓉燕山甬水五千
里從此空飛㓕去蹤
　　　悼張道士
海上神山十二鬟思君疑在有無間桃花
褪水青春急柳絮團風白日閑芸室燈昏
螢閃閃藥壇雨冷竹斑斑它生欲了重玄
事煩乞神膏駐好顔
　　　呉君載(金谿人)
妙年玉雪佩幽蘭麈尾英賢接徃還萬里
出門車折軸九天無路虎當關青燈黄卷
家仍在古木清溪福竟慳頼有韓公三世
舊已将椽筆誌瑶環
　　　夏昭文
晚嵗心清眼界平看雲投幘飬脩名徒令
化鶴悲滄海不見迴鸞下玉亰觀物無心
玄草滿愛吟有句墨花輕蒼山日落簫聲
急佀有仙家白鹿迎
　　　熊䖏士
三閭千古恨五柳一生賢石䕶栽花徑泉
分種秫田松髙青耿耿竹净緑姢姢欲識
凄凉意埋銘手自填
　　　危㓛逺道士
紅日翳黄埃騎鯨徹九垓詩瓢風歴歴丹
鼎雪皚皚紫府調仙掌朱宫育聖胎相期
千古意獨立重徘徊
　　　劉古昻教授
矯矯南鵬翼昻昻野鶴姿剪燈千古事彈
鋏半生詩棋罷黄粱熟歌殘玉樹萎溽雲
催雨急相送不勝悲
　　　成都何徳之䖏士(也晚居興元/蒲應奉其弟子)
江漢清秋老岷峨故國身潜川珠玓瓅韞
匵玉孚尹逸興蟬離垢癯容鶴寫神發硎
經席正炙轂辨鋒新素業書千簏幽居黍
一囷非辤魯生徴自樂管寜淳水近蘋交
佩巖低溜墊巾詩清猿母泣詞整燕雛親
夢徃蕉疑鹿書成筆感麟山觀天外象梅
閲静中春燐黑䰟猶慘槐黄事可詢極知
情惘惘徒憶走䞭䞭故里傳遺藁空堂象
素真故人調鼎鼐弟子演絲綸靖節名堪
繼文中躅可循悠然端有意念此竟誰陳
　　　吴饒公
種徳槐三樹傳清桂一枝晚年香欵欵天
爵嵗熈熈大賚開茅社殊恩辨土宜執謙
容受谷詠道樂沿沂玉帶朝元服朱顔浴
日姿菊泉便上夀橘井飬清資引竹藤侵
屨看花柳拂巵跨鞍人共仰扶杖客争疑
霜暖柑分釀年豐黍作糜黄封浮瑞露白
醉擁晴曦京國輸甘旨鄉閭表羽儀齊年
堂上扁通徳里間楣謂可疇離祉胡然不
慭遺烏傷情有感蟬蜕樂無涯孝飬傾千
古褒榮盛一時誰成太史傳㑹俟侍臣碑
　　　王秋山
翩翩玉雪飬脩名絶頂穿松午日青别墅
忽廻迎客犬空林猶隱讀書螢苔荒琴薦
春無迹風攪詩瓢樹有靈萬疊蒼雲埋玉
去好將銀管寫沉㝠
　　　廬陵李主簿(應珎)
青衫黯淡畫圖中鴈塔塵深進士空可恨
餘勲收汗馬極知徃事費雕蟲暮年榮辱
非吾意此道升沉屬至公松竹蕭蕭自今
古清秋裁些託冥鴻
　　　趙令人(與䒩女/永陽郡王)
靈漢雲昏彩鳯沉參差聲絶露沾巾髙堂
玉樹竟芳殞寳篋金花空素陳鮫室不知
珠滴淚仙壇曽見海揚塵百年精爽真冥
㑹一掬清溪是劒津
　　　吳夫人(民主簿母/上饒徐覺)
玉樹彫殘浩刼還稜稜鶴髮獨清全種桑
不作十年計指廩能生萬竈煙白璧飬成
玄圃失華堂歌罷板輿懸坡陁積翠松千
本凖擬飛雲歸墓田
　　　黄如山
兵後還家意苦辛白雲零落淚沾巾松花
麨蜜厨常净貝葉書經筆有神蝸角可憐
蠻氏國鵑聲猶記蜀王身白頭編簡成春
夢的的餘勲付後人
　　　劉伯宣中丞死三十年延祐丁巳
　　　嵗始得謚忠憲朝中各為挽詩
烏臺雲黯栢蕭蕭秋雨聲悲廾四橋置獄
可能生長倩入門端不祭臯繇墓前飛鳥
傳新象身後騎鯨下大招　聖代昭眀青
史著願將直筆紀姦妖
　　　東平叚衛率
壯嵗投鞭夜渡江前茅親受百城降後車
長物唯書篋别墅閑情獨酒缸燕憶香銷
塵滿榻鶴驚琴冷月當䆫傳家舊有籯金
諺手種堦前璧一雙
　　　何徳之䖏士
雪色鬚眉兩臉春市中能作笑雲人簮花
欲舞烏啼急放鶴初廻蝶夢真茶竈煙收
門掩晝詩瓢風動筆生塵婷婷小女思翁
醉欲剪巾紗淚滿唇(宜士夫咸取之/家賣烏紗染入得)
　　　播州宣撫楊資徳
掌武傳無敵崇儀續上多精忠書竹帛英
譽蓋山河絶北驚遼海投南鎮大和􁐂封
緺滿篋錫誥錦成窠皎皎眀玕樹亭亭碧
玉柯之無文緥認宫羽短𥜗哦魏帝奇何
並唐皇悦李過㓜成端有種
帝鍳的無頗玉帳龍韜秘青箱鳯篆摩教
民風偃草撫俗水旋渦斥境嚴銅柱征戎
指錟戈雅遊春結佩小隊曉鳴珂士飽歌
于蒍軍懽釂叵羅追亡窮古澗濟勝極幽
蘿寸地歸王化羣蠻守詔科細氈侔密纊
善馬敵名駞客有依劉感人傳嗣産歌氣
融汶領雪量納蜀江波葛相㓛猶在韋王
事若何雲仍賢莫比君長禮無苛閉户時
披褐看山蹔脱鞾填詞鶯轉切促軫鴈聲
搓芝嶺圖空想桃源境類訛盛年真國器
妙質竟山阿世徳蟬聮備家聲驥子峩播
川彌震耀峴石詎沉磨
　　　真㝎史萬户(死忽題詩而逝/髙陽之徒也至)
一身蠶作繭兩曜蟻旋磨投筆人境忘長
嘯泉下卧
月流白羽觴風送朱絲絃欲識無生樂熟
睡三千年
玉雪陽春五十年詩成書罷珮翩蹮擬将
北斗為罌缶不向人間酌酒泉
　　　臨江熊君
浮湛元不礙清影透溪扉木落行雲泣山
空病鶴飛詩書誰素業江海獨天機此意
何人㑹哀笳慘暮暉
　　　至治丞相挽詩次韻李仲囦學士
重玄開葆命
上聖席蘿圖盛徳函諸夏深仁浹八區降
靈申作翰稽古禹陳謨初日行黄道羣星
拱紫樞神羊庭辨直貪獸鼎垂模纁帛招
賢俊鋼金辟佞䛕撫牀論密勿借筋契都
俞眀月青銅鑑中秋白玉壷律成懸象魏
禮缺𥙷鴻都士進三千牘姦誅十二衢彌
縫前後正損益古今殊相業専橋梓英標
瑞竹梧癡蟇元有兔猛虎果非貙内坐占
華盖中階仰泰符令嚴顓白帝漏下候黄
姑萬騎玄雲蔽羣狐黒夜呼銜枚兇有約
觧帶僕云痛象燬端因齒龍眠竟失珠聞
驚燧人氏事異夏區夫闒㦸交馳驛重弓
競接途殺青誰執簡泣血漫成湖史紀羮
梟賜經傳齒馬誅隂氛動天地遺痛感樵
蘇故壘煙攅棘荒原燐積蕪邦刑窮剿絶
陽澤起萎枯趙氏児猶在山公汝不孤勲
名昭令甲精爽與天徒帝所随陞降神山
辨有無
　雜詩
　　　破衣僧
橦花楮絲枲纂新廼成弊鐡裓及肉身剛
柔亦摧毁真空埽真壊大願開大智渇欲
飲清泉飢欲思美味随彼所願心以觧嗔
惱累王侯與長者糞土金玉貴何以慰彼
思長夀只歡喜夀本同我衣仰箭勢還墜
堅忍及精進設衣以自譬懼彼不信我投
熖五采異老僧機已寂賛嘆非本意意絶
道始彰從此斷三世
　　　熾盛光佛偈
寳光生虚空旋如火車輪肉眼一見之欣
怖難思議謂光由身生我身與汝同口眼
鼻舌心光亦何從出無生亦無滅是繇定
慧成衆生受五濁七曜日鍳臨四餘在虚
空摩盪不暫停列宿直四方好樂各有職
或増彼貪嗔或増彼淫慾居䖏各侈靡恣
飽窮膏脂天神與魔鬼行住隂伺察爰假
躔次環俾汝作疾忒佛言彼有罪湏當盡
懴悔若更攘割之安得名慈悲矧此缺䧟
世植果㑹有因辠既從是消福亦從是増
般若無損益萬念堕積刧還彼清净根衆
生永安樂
　　　緑隂堂山偈十首奉寄開元斷江
　　　長老
緑隂堂前碧樹齊千枝萬枝雲萋萋生臺
不令鷓鴣舞禪板時許倉庚啼
緑隂堂前春笋生大着錦䙀小織成老禪
一一㸃頭角要使參天来鳯鳴
緑隂堂前𥘉夏􁧈芭蕉為扇椒為漿日汲
井華三百斛側聽漁父歌滄浪
緑隂堂前古佛身刧火不壊金色新笑殺
丹霞斷知見暖得病軀生障塵
緑隂堂前萬境空掩息不語超鴻濛有人
立雪問大意山神泣走號寒松
緑隂堂前自在時不拈公案不題詩僧来
住夏與竹杖客去逢春贈柳枝
緑隂堂前秋葉彫湖翻白浪魚龍驕我有
鐡鉢水一勺彈指送爾歸扶摇
緑隂堂前夏木清千紅掃盡雲層層有僧
忽問栢樹子斫却栢枝僧始譍
緑隂堂前結小叅以手直指車司南現前
虚空付大𣑽過去㓛徳歸瞿曇
緑隂堂前合自然不學吟詩不學禪應許
清容老居士睡盡髙舂猶愛眠
　　　還源菴
沃焦山下水歸東端與銀河一㸃通誰信
道人能掩息手提渾沌擲虚空
清容居士集卷第十四
清容居士集卷第十五
　開平第一集(甲寅)
　　　延祐改元五月三日分院十五日
　　　始達開平得詩數篇録示児曹
　　　居庸闗
太行領羣山萬馬髙下拜平蠻轉城隍隐
隐南北界危坡互交牙寒溜㵼泙湃隂風
玄虬湧巨石忽崩壊周遭青松根下有古
木砦石皮散青銅云是舊戰鎧天險不足
慿歴劫有成敗驅車上林杪出日浴光恠
肅肅空巖秋天風迅行邁
　　　雨中度南口
山寒絶禽鳥獨聞子䂓啼石壁飛雨驟衆
木摇凄凄瘦馬蹴亂石髙下齧其蹄陟巘
沮洳深漸覺所厯低暝色起亭午土屋流
寒泥湏臾過雷聲倐忽生晴霓水清亦可
渡戒僕踰前溪
　　　重午日宿南口小店
寒雨鳴石峽蕭蕭五月秋道逢采藥人不
識葵與榴氣清諧令節暑溽想南州凉颸
木末来動色思重裘猶持一巵酒慰彼湘
纍愁
　　　桑乾嶺
漠漠清都近天梯爾許長青帘矗山影烏
帽拂雲光行客穿珠曲居人綴蜜房端窮
萬里目那惜九廻腸
　　　渡懐來沙磧
沙清圓石瘦千里聞風聲驅此觳􁁥車索
索莎鷄鳴逺山列翠席近坡環碧城髙下
各有險轍跡那由平驚兔導我前厯錄為
之驚天低雲摇蕩土曠塵縱横謬膺翰墨
選逺行有期程迴頭望南坂初月隨風生
　　　草地
帶水殘沙似暗潮平坡軟草緑迢迢不須
廻首更南望下馬同児摘地椒
　　　龍門
瀚海雙龍鐡鱗甲捲壑拏雲蹲兾闕千泉
百道湊東南急雨翻空迸晴雪古言神禹
功㝡多導山鑿石疏九河幽都之地不復
顧迺使雙龍下地成盤渦隂風何颼颼磅
礴太古秋崩崖落車礮恠木森戈矛碎沙
晴日鋪金麸云是昔日當闗挽劲之僕姑
寒泉組練結九曲亭午赫日光糢糊車聲
何轔轔昨宵急水迷無津垂堂之言猶在
耳㳺子商人行不已子規徹天呼我歸翠
華北幸那得辤龍門之石髙不磨泚筆書
我龍門歌
　　　彈琴峽(在居庸)
寒泉飛玉峽誰彈使成聲下有戰士骨嗚
咽水中鳴絲石本異調摩戞生虧成鑿跡
匪神禹佳兵構秦嬴駐馬為聽之逝者何
不平虗牝納新雨急促濁復清重華初省
方百神静相迎為作薰風弦散彼巖下情
　　　雲州
天闊雲中郡剛風起泬寥氈房聨澗曲土
屋覆山椒橦布朝朝市通薪户户燒遥看
塵起䖏深羡霍嫖姚
　　　次韻虞伯生題祝丹陽道士摹九
　　　歌圖
玉眸精佇朝玉皇五采萬物迎初陽神鈞
空洞光茫茫瑶席合奏樂未央沉幾經綸
白為章膚寸帝青下填阬朝挟朱鳥招八
方旋輪風轉盪金剛君山之峰隃可望玉
女鼓瑟哀不傷世職玄籍元運昌靈夀給
扶顔色蒼賜齡金箧難度量仲氏之道誰
為長深根抱一真有常下憫濁世生復亡
浴精昧谷暾扶桑寥陽昭徳森九芒亘刧
永寳天地光安流舒舒復湯湯儼思白璧
謝汝將厯險有戒毋垂堂乘貍從豹何陸
梁菰蒲粔籹弦管張積變不化㳺益荒屈
子調苦心忠良歌罷雲遏投靈湘簫巫鼓
胥紛莫詳嚴嚴祝册遺鉛黄握管用九神
歸藏出入森衛視錦嚢
　　　伏日書懐二首
伏日急雨來端坐披重裘中天異寒暑兹
維帝王州碧草記初夏堅冰在餘溝野曠
無留禽積潦不復收飛雲屡晴隂蒼莾天
宇秋營營壁間蠅就暖旬日謀玄㝠自成
嵗髙下各有求悵彼南飛鴈素心愧難酬
晨起萬竈烟墨雲何輪囷念昔種松者用
志良苦辛寒沙草澷澷萬騎来無津樹之
佀雲柵積雪迷秋春大車棟復楹小車槱
與薪空餘千嵗脂成此官路塵我衣素修
絜蹔汙不敢嗔俛焉拾餘煤作書記其囙
　　　題李士弘學士畫明復齋風竹
虗聲出素壁泠泠天地秋矧此三伏涼居
然索重裘盪摩神光旋戞擊玄露浮浩蕩
白玉京頃刻瀟湘洲昂昂貟嶠仙筆底寒
颼颼髙齋襲道氣深根澹無求
　　　慈雲堂(周南翁祖母)
萬竹凰岡下虗堂聳翠微隔林聴返哺前
嶺望孤飛山立斑斕服牛眠錦繡圍諸孫
有遺範致樂報春暉(樂堂奉母/南翁近築致)
　　　送濯伯玉之官雲南
蕩蕩哀牢國耕桑換不毛官船乗驛稳銅
鼓報衙髙事簡歸王化民淳汰吏曺端知
清净理山水縱逰遨
　　　次韻玉堂畫壁
至人悟窮逹歛迹寓壟畞良苗貴深扶撅
土戒蒿莠靄靄新陽浮髙下接紫宙跨犢
東南行問事一俛首新雨㵼溝塍交流媚
川后輟耕非素心帝命資左右相彼前山
雲倐速復還岫卷舒樂槃澗署壁寫其舊
清秋暎空谷風雨百神守夙昔經濟姿志
不在杯酒要使風俗淳斯民樂仁夀(耕雲/秋谷)
明月入水底摩盪空江雪昻昻垂綸翁在
雪不在月悟彼玄化理不寐坐明發我舟
非無槳我車詎無軏迂儒守繩樞丗胄貫
華閥願以千尺竿裁為濟川筏(釣雪/寒江)
　　　再次韻
粤商有阿衡肥遁樂畎畆深畊力其勤嘉
榖寜有莠時來起丘園勲業冠宇宙持此
金石心黽勉佐元首維敬在一徳維訓守
先后髙風邈難追白雲在前岫堂堂匡濟
功匪以夙昔舊譬彼執御人先道謹為右
精忠百壬避正色九闗守我昔夢見之再
拜酹巵酒容谷秋思深圖之奉千夀
維昔師尚父垂老鬚眉雪突兀江海姿韜
精忘嵗月坐石投其竿秘籥時一彂載車
與之歸在徳不在軏念昔經濟人事㝎始
功閥寒江眇風濤乘桴可知筏
　　　上都客舍士弘為作風竹
門巷泥深笑獨清此君瀟灑未忘情無端
昨夜風花急却送秋聲作雨聲
　　　金主畫孟浩然騎驢圖
生前明主已遭嗔身後君王為寫真家國
總縁詩句廢灞陵猶勝蔡州塵
木葉山前雪似銀軟裘難作自由身想應
晚歲朝陵後故寫騎驢䖏士真
北闕明言不上書蹇驢何自入西都開元
天子元無分留與他生作畫圖
　　　李陵臺
矢盡弮空計未踈囊封朝奏佀憐渠漢家
天子春秋責從此降臣直筆書
雪衮寒沙風衮灰眼穿猶上望郷䑓隴西
可是無廻鴈不寄􁀊安一字來
　　　上都楊節婦
吹徹玉參差孤鸞天外飛匣藏身後劒篋
寳嫁時衣夀樂厖眉聳心清鶴骨肥諸郎
新玉立孝謹報春暉
　開平第二集(己未)
　　　登候臺
蜿蜒西龍岡緑草摇晴波旁有雙玉井石
角増嵳峩明良佐神運目力窮坡陁層垣
睥睨雄寳構通羲娥昻昻鐡竿聳飛鳥光
盪摩土屋粘蜜房文氈圍錦窠𬗟思皇猷
逺黙止松林戈匪以清暑㳺跋履勞鳴珂
隂森晚色晦寒沙聚羣駝悲笳月初上戴
斗瞻天河
　　　次韻伯宗同行至上都
㳺塵捲飛蓬積水翻驚波羣山擁雙闕勇
勢凌岷峨藉草各小憩側身復登陀纎峰
修眉聳佇立愁湘娥仰視北斗光燁燁疑
肩摩田父指我言昔日搜鵰窠吾皇罷畢
弋射生乆投戈二客何舒遲直可鳴朝珂
銀罌傳緑蟻翠釡登紫駞出䖏愧我異愛
君筆懸河
　　　再次韻答李彦方應奉
良㑹難具陳嵗月流頽波念昔邂逅初黒
髮雲冠峩羣公擅碑板雄文記頭陀于時
接英武奉身如素娥粲粲白玉署墨沼争
漸摩所思筆成塚不計印積窠君時皎冰
霜正色羞倒戈習隱吏金馬弔古師銅駞
瞬息已廿載愧彼桑乾河
　　　伯宗再次韻復叙舊
玉署日倒影綺窓水迴波堂前雙琪樹暑
清緑雲峩君時坐其下涼漪起陂陁悲商
激湘纍急羽凌韓娥執簡諒且直惜日勤
編摩盛世昭休明卑枝鳥争窠掀髯紀其
端刻佞侔鉛戈占風念靈烏聼水悲老駝
俯仰各努力觧佩投于河
　　　伯宗逰華嚴寺次韻二首
􁀊蕪寒磧際突兀梵宫尊白石開金地青
蓮擁紺園城低干嶂擁塔静一鈴喧夙昔
荘嚴果無言急掩軒
欲問生公法年深不上堂斷雲成密樹深
栁當踈篁十地三乘要諸天百和香玄機
我素觧何日勘禪房
　　　上亰雜詠
雲護中街日風開北户天千溝凝白雪萬
竈起青煙午溽曽持扇朝寒却衣綿松林
空有界剪伐不知年
土屋層層緑沙坡簇簇黄馬鳴知雹急鴈
過識天涼墨菊清秋色金蓮細雨香内園
通閬苑千樹壓羣芳
天闕虗無裏城低納逺山白榆迷鴈塞青
草𥙷龍灣市簇家家近官清日日間重㳺
深問俗漸恨鬢毛斑
舊嵗寒冬惡霏霏土雨迷門荒懸馬革草
浄絶牛蹄列帳烟光慘空營月色低縣官
捐粟帛嵗晚得扶携
上國饒為客天涼眼倍青白魚沙際網黄
鼠草間翎芍藥圍紅斗麻姑綴玉釘漸知
塵骨換振佩接青冥
天錫清涼國晴霞綻雪峰月低疑墮兔雲
近得攀龍寳鑑頒冰撤筠籠賜果封白頭
貂帽客為我話深冬
駞皷村村應傳更趣進程草肥涼露白樹
薄曉風清帳殿横金屋氈房簇錦城屬車
流水度細㸃侍臣名
伏日瓊林宴名王總内朝帽尖花壓翠衣
角錦團貂炙􁊌牛酥芼醅深馬乳澆柘枝
旋舞急宛轉稱纎腰
市狹難馳馬泥深易没車凍蠅争日聚新
燕掠風斜晚汲喧沙井晨炊㫁木槎閭閻
通茗酪俗簡未全奢
長夏崇真館疎簾洒静便支頥推萬古止
息契重玄月窟窓如雪天瓢酒似泉主人
憐老客下榻不曽懸
　　　再次韻
帝京環陸海平野接冰天龍吐青林火狼
沉紫塞烟風花秋黯淡雲葉雨連綿昔日
君臣意深符卜洛年
寳閣凌空涌金壺暎日黄梵音通朔漠法
曲廣伊涼御榻惟經帙宫爐獨篆香吾皇
清浄徳銀管願垂芳
髙下雲中樹踈明雪外山坡凹茅結屋嶺
轉水回灣禁路分馳道沙場當内閑通明
風露冷時許侍清班
晨起儀臺立烟青望眼迷草低鷹側目車
逼馬迴蹄風勁弓弦直泥融柱礎低蚊蠅
深歛跡麈尾不須携
紫極中天正森森接帝青鴈歸傳帛信雉
落舞紅翎寳所金千頃朱門帶萬釘瀛洲
清淺䖏髙坐納空㝠
昔年曽扈蹕宿直對鰲峰錦掣蘭苕翠波
翻墨沼龍起居青簡注除拜紫泥封共説
先皇日千官總住冬
土驛髙低置蒼茫七日程馬通分熠燿牛
酪注深清殘雲明珠闕繁星列火城前山
黄白䖏草藥不知名
千堞蜂腰凸羣山馬首朝沙場調俊鶻草
窟射豐貂閙舞花頻簇狂歌酒恣澆今年
春事减土舍雪齊腰
箭落驚遊騎鈴傳督運車土風殊楚越驛
道倣褒斜細雨三更枕清秋八月槎夜聽
繁管急漸習五陵奢
長齋孤館静捧腹睡便便酒断眸凝碧塵
深鬢返玄凍蜂粘暖草乳燕啄冰泉過翼
時頻數鄉心日夜懸
　　　李陵臺次韻李彦方應奉
前坡聳頽基云是望郷臺往事已厯厯亂
石何嵬嵬想此二子别袂結不能開河梁
白日速朔風衮沙堆漢法重失律輕生表
奇才一跌不能返欷歔壮心摧形影胡越
分骨肉參商乖萬事已瓦解誰能寫余哀
昂昂司馬生義色與壯懐子卿固偉節屬
國何低徊褒功實謭淺議刑良刻哉坐令
衛律輩嵗望邉城來
　　　次韻李齊卿呈閑閑嗣師
清都逼紫㣲瑶光流玉壇隂厓太古雪伏
日生午寒澄懐集遐思黒髮竹皮冠玄闗
轉輕雷銀潢激層瀾取彼白石詞寄㠯朱
絲彈一彈去日短再彈行路難兩曜疾飛
隼歸雲生樹端逺㳺感夙昔努力慎風餐
　　　西亰李齊卿讀所贈吳公詩愛之
　　　遂次其韻
温温紫玉姿陽休升觚壇維時夜氣肅璇
璣動芒寒辟公閲多士謂宜錫玄冠環水
㑹文海㑭爾揚清瀾東南有髙樓繁吹和
急彈我獨念子意希聲世知難遺情寄寥
廓㝠鴈渺雲端去住靡所止精思勿忘餐
　　　伏日
伏日隂隂九月天雲邊桂露十分鮮侍臣
已入清涼境不到凌虗未是僊
偷桃㬅倩語言尖伏日歸來割肉亷那似
蓬萊風露冷重裘端坐絶趍炎
　　　松林行
隂隂松林八百里昔日相傳為界址玄雲
捲甲天馬來雪兔霜狐先委靡山前犬牙
十六州石郎屈膝輕相投淺沙圓石古轍
迹草青草枯無盡愁　拂天鎮南北萬
井燃松煙佀墨大車　龍角全小車輪
囷束矛㦸松花落子　復抽不如昔日當
道稠採薪之人不辤　出郭十里争相酬
君不聞雪山之西銅柱南混同鴨緑成東
漸金山橐駞争貢寳翦取平林作馳道
　　　採摩姑
官山摩姑天下無迸石菌蠢攅寳珠阿香
執御雲中驅天瓢急注争葩􁝞玉亰髙門
散金鋪剩欲㸃綴完無膚萬釘寳帶山澤
癯圓如佛螺綴頭顱累如秬黍連二稃羶
根未許相糢糊㪺泉石鼎鳴笙竽急投小
烹養甘腴上池三咽生醍醐五芝髙著神
農書吾欲比之議匪迂天花代北嚴貢輸
永言定論兄弟俱
　　　尚尊賜張上卿薛玄卿賦詩次韻
龜眸鶴骨煉純陽言合靈蓍行有常黼坐
近瞻堯日月屬車逺度漢封疆英雲玉佩
開僊府湛露瓊巵出尚方可恠相如多病
渇願分金掌接㤙光
　　　再次韻
居庸曉次日初陽肅肅龍旂出奉常獸殿
頻趍㤙有秩鵲爐深祝夀無疆冰壺酒滑
通真一雲閣香清接上方静夜屢陪談麈
樂燈摇寒燼目摇光
　　　復成二篇
羞逐羣芳度艶陽丰神弘景筆元常氣雄
轉斾攻秦壁色正登壇復魯疆易玩天皇
逰太古書看王㑹補殊方􁀊生物論深涇
渭寳鑑懸空背透光
孤鳳清聲出嶧陽冲天采羽越尋常清心
侍帝真醫國束髮從師屢出疆明月乘鸞
通碧落空江瘞鶴憶朱方詩囊取次傾珠
琲一一清圓敵夜光
　　　西京任庭瑞樂善齋
大鈞妙無心變化各有職元陽執樞紐羣
動遂生息達人洞顯幽語黙絶窺測尸居
碧窓曉觀萬養真寂春葩陽林秀衆采紛
薿薿上有黄鸝鳴下有㳺鹿跡嗒然遺世
情至道在几席芝眉紫綸巾舉酒起玉色
桐孫䕶清風竹毋引白石素心絶榮侈天
爵夐有得敦厖古遺民過里車已式願言
表其閭庶以昭帝則
　　　白雲閑齋
武當靈峰通廓寥下有白雲䕶山腰朝入
寢扉結翠被暮宿丹井騰金瓢神君握機
不盈寸頃刻倒影旌幢飄道人夙昔慣所
見更上岧嶤抉斗杓
　　　送金華王生
不到金華洞于今二紀餘偶逢騎鶴客為
覔牧羊書芸芨秋消蠧萱堂暮饌魚江湖
易衰感蹔且問樵漁
　　　建昌李生城南别墅
雲樹黒㣲茫依稀見竹房山空遼鶴化市
近海鷗藏逸興王官谷幽禪華子岡展圖
塵眼眯剩欲濯滄浪
　開平第三集(辛酉)
至治元年二月庚戌至亰城壬子入禮闈
考進士三月甲戌朔入集賢院供職四月
甲子扈
蹕開平與東平王繼學待制陳景仁都事
同行不任鞍馬八日始達留開平一百有
五日繼學同邸八月甲寅還大都得詩凡
六十二首道塗良勞心思彫落姑録以記
出䖏耳是嵗八月袁桷序
　　　次韻繼學途中竹枝詞
居庸夾山僧屋多鑿石化作金彌陀但有
行車度流水不見舉拂談懸河
紅袍旋風漾金泥車前把酒長跪齊忽聼
琶琶相思曲迎郎北來背面啼
氈房錦幄花簇勻酥凝疊餅生玉塵晚傳
宫壺檀板急酒轉一巡先吐茵
土屋苫草成廜㢝前床翁媪後小姑我郎
南來得小婦蘆笛聲聲吹鷓鴣
雲州山如五朶雲老松積鐡霾青春遂令
古雪不肯化萬杵千爐煎貢銀
山後天寒不識花家家髙曬芍藥芽南客
初來未諳俗下馬入門猶索茶
寒風捲蓬沙轉黄駐馬問路路轉長紅衣
簇簇入新市指㸃壚頭稱上方
朔雲蕩蕩愁燭龍土房擁被睡髙㫪披衣
上馬過前驛清霜急雪時相逢
瀛洲往嵗侍宸居一度還家一度踈近行
開平十二驛眼望南鴈傳郷書
閶闔雲低接紫宫水精涼殿起薰風侍臣
一曲無懐操能使八方歌㑹同
　　　四月二十六日曉霜
逺坡殘月露零零曉壓椒花玉作屏他年
若問南州説疑是鄒生逞恠靈
　　　戯題樺皮
褐裳新脱玉層層紅葉朱蕉謝不能擬製
小冠韜短髮意行雲水一枝藤
　　　望雲州
望雲州裏松花白金閣山前木葉丹駐馬
摇鞭㳺不到還家寫作畫圖看
　　　次韻薛玄卿南還題驛二首
思君葉落見參旗碧眼㣲醺倍陸離北上
開平復南去却如返棹剡溪時
碧窓雲冷思萋萋曉搨黄庭眼未迷宜向
山隂道中住聼風聽雨聼猿啼
　　　次韻答陳明復
漢殿髙懸五丈旗羽人朝奏佩江離緑章
已徹蒲團坐正是金門月上時
碧雲深䖏草萋萋誰道桃源路已迷昨夜
紫霄峰頂坐天鷄子夜獨先啼
　　　再次韻
行殿風髙十二旗碧雲深䖏紫流離相如
獻賦誰能繼有客瀛洲獨立時
烟籠沙磧凍雲萋錦簇椒花五色迷不是
朝天騎馬倦寒雞自怯曉鐘啼
　　　次韻李伯宗學士途中述懐
山巍磧瘦馬逶遲盡日雲隂變四時曉度
桑乾雪新作倚松參坐闘題詩
李陵臺下日遲遲惆悵河梁執别時漢武
不知歌四牡千年競作五言詩
縈紆馳道屬車遟白髮㣲臣際盛時侍獵
能追上林賦登臺願繼柏梁詩
紫禁天低夏日遟深紅芍藥勝春時共仰
雲孫李學士樂府新填更進詩
内宴初筵舞尉遟榴花未吐艾花時宫詞
乆矣無王建把筆争傳應制詩
鰲峰土冷菊花遟滴滴金明八月時留取
東平老學士烹羊分韻酒催詩
　　　端午謝吳閑閑惠酒
客裏端陽景物殊侍晨分釀出偏壺松間
尚積千年雪澗底難尋九節蒲霏玉論陳
醫國艾研朱手寫辟兵符侍臣陡覺蓬萊
近簇簇宫花徧蘂珠
　　　榆林
白榆天上生北塞傳真種漢皇究邊略盛
秋此為重
神武開　帝亰赤縣官曺擁井邑生聚繁
折㦸出畊壟考昔所種榆禾黍日菶菶繁
絃雜伎部一一承天寵盛衰諒有時前山
碧雲涌
　　　龍虎䑓
羣山朝宸居層䑓納靈秀百泉暗東西千
嶂眀左右(多伏流/沙磧水)
先皇雄略深省方歲廵狩翠華懸中天問
俗首耕耨沉沉貔貅壘濯濯鷹犬藪前行
節駝皷執御各在手侍臣仰天威長跪四
方奏往聞父老言羅拜上萬夀山桃與黍
酒唘齒時一嗅乘雲去無蹤過者必稽首
登坡望儲胥紫氣徹牛斗
　　　居庸闗
扈蹕朝上京嚴􁛑戒修途首夏天宇肅寒
雲慘不舒足弱跨鞍窘喋喋詢前途縈紆
入南口松籟吹笙竽在昔恃險隘當闗守
千夫一朝天馬來巖崿成康衢大統叶天
運神武開皇謨信矣經唘功聿超神禹圖
　　　桑乾嶺
兹山西北來旋轉十二雷昔人望郷䖏生
别何崔嵬我來坐絶頂雲漢森昭回出日
騰金鉦積露流銀臺長空不受暑雪華散
皚皚氈車引繩過屈曲腸九迴㣲踪愧三
至南望心低徊長風馬耳迅何當賦歸來
　　　李老谷
層巒積眀秀深崦罘罳圍千松受新雨一
一流珠璣少憩倚厓文清湍激林霏睡醒
日亭午隔溪啼秭歸昔有山水癖黽勉登
王畿欣此澗谷幽亭亭白雲飛素心儻自
喻出䖏諒無違
　　　龍門
蒼厓出雙闕羣山頫首尊隂風起晴雷摩
盪晝日昏銕峽擁偪仄百川為之奔疑下
有龍湫逞恠蹲天門渰兮出膚寸頃刻黄
流渾側徑出石壁巨浸存遺痕緬昔設天
險事乆難窮論征衣襲輕雨神君儼雲根
　　　獨石
亂石各參布兹山以獨稱磅礴太素初星
隕遺其形磊落絶衆附昂昂耿晶熒此土
積隂沍草木無光精疑有華表人宴坐陳
廢興前車何繩繩去馬何騰騰問之了不
應油然白雲升
　　　晚發
蓐食慎王事曉星當前户跨馬官道行細
草泣寒露亂石鳴琮琤啼鳥守荒樹行行
未十里問堠坐當路年衰脛力拘望逺彌
窘步天風捲飛蓬白日互吞吐深知非世
才歸畊誓先墓
　　　合門嶺
寒沙髙岡聚積溜開土門地媪神功奇兹
焉奉帝尊先皇嵗巡幸屬車爛華軒令嚴
植前茅髙下相攀援魚貫别後殿蟻行㝎
前屯飛九落千尺瞥裂驚危轅履險深自
持人情戒居安寒雲蔽出日去去踰前村
　　　赤城
兹山浴曉日墻壁流丹砂昔聞天台峰云
受珠宫霞地氣有南北變化無殊差埴墳
登禹書頳壤勞民嗟感彼山上松黒銕留
槎牙形色有正性染入徒増夸至今温泉
下金鼎烹靈芽
　　　灤河
近山馬昂􁍅逺山鳳騰羽百谷奔亂流屈
曲長虵赴維時雨新過急溜槽床注居人
匯為井千屨集沙步寒光澄玉膏甘冽過
牛乳兹泉成白溝巨浸合沮洳蓮芡充餱
糧魚蝦足租賦塞翁話疇昔陋彼成險固
往事不復論沄沄日東去
　　　次韻虞伯生墨竹畫壁
墨雲參差平地湧碧窓淅瀝寒風生截為
崆峒白玉管蟄龍夜嘯幽鳳鳴六月雪花
飄上京峥嶸直與星斗平出門忽作江海
興推枕先聞金石聲
　　　楊花曲
上都楊柳瘦且堅葉葉不展圓如錢年年
飛花作端午逺客乍見心茫然上都飄雪
不知數此花與雪相旋舞黄鸝聲絶孤鴈
鳴萬騎千車互來去手攀短條心欲絶宛
轉成毬恨初結寒風飛蓬捲車輪㸃㸃相
亞随明滅南隣蕩子衣夜單曉望出日如
黄綿􁅪勤掇拾不敢棄願刮龜毛同作氈
　　　伯宗學士悉知鄙作唐律叙謝
峩冠疎髮老詞臣筆底花飛㸃㸃春千里
闗山勞夢寐百年泉石換精神蕪城賦罷
生新恨䕫府詩成嘆絶塵更有御園紅芍
藥生香一曲柘枝新
　　　四月廿一日與繼學同出健徳門
　　　而伯庸以是日入都城作詩寄之
二子出北門一客南門來燕鴻兩相避矯
首氣崔嵬客有百和香我有蒲萄杯把杯
客不見我心為之灰願留百和香以待二
子回
　　　乞酒潘景梁學士
長夏蕭齋學晝眠鼇峰深䖏酒如泉山瓢
從此通來往準擬宫袍不上船
　　　次韻繼學
急雹散晴雪仲夏天氣清閉户北窓坐稍
稍新月生客至設棊局言忘遺世情盡日
無王事自雲與簷平
　　　重午聮句
夏峰表奇雪天京候端陽寒襲宫羅輕瑞
登水鏡光烏輪麗北陸龍舟競南湘蠅虎
逞王國蜥蜴嚴帝房事訛汙習陋風烈壚
壤剛擁貂繫綵絲飛鞭賭瓊漿帶重公莫
舞簪飄艾如張鴈分列瑶席魚貫登紫廊
白乳謝角黍青蒲截鵞肪重離天門正習
坎地軸方靈符瑩丹砂羽箭穿白楊戀闕
葵日傾懐家麥秋涼羮梟傳太官懸虎步
天罡鵙噤百壬歛螽動九子昌嶻嶭翠屏
偃浩溔白海長扇藏婕妤泣標聳飛㢘忙
紅苞當階藥碧縷雕盤香宫花金抺額廐
仗玉鏤錫鈴催寳貼進拍奏霓裳揚舉鼎
凝脂膏載車實餦餭蒲萄㶑灧㵼琵琶宛
轉傷蟾蜍■未乖驌驦裘難藏伏日奩果
貢薰風鑑冰洋瀛洲畏獨徃玉署思同翔
　　　􁛑馬曲
綵絲絡頭百寳􁛑猩血入纓火齊光鍚鈴
交驅八風轉東西夹翼雙龍岡伏日翠裘
不知重珠帽齊肩顫金鳳絳闕䓗曨旭日
初逐電迴飈斗光動寳刀羽箭鳴玲瓏鴈
趐却立朝重瞳沉沉椶殿雲五色法曲初
奏歌薰風酮官庭前列千斛萬甕蒲萄凝
紫玉駞峯熊掌翠釜珎碧實冰盤行陸續
須臾玉巵黄帕覆寳訓傳宣争頫首黒河
夜渡􁅪苦多畫㦸雕閎捴勲舊龍媒嘶風
日將暮宛轉琵琶前起舞鳴鞭静蹕宫門
閉長跪齊聲呼萬嵗
　　　嘉禾圖
土膏滲陽春連畛垂黄雲仁聲九垓被地
瑞昭人文穰穰大同郡嘉穗表奇芬擢莖
秀雙岐駢首誓不分稃聨珠琲光苞簇綬
受紋老農善視之神化非耕耘維皇調玉
燭嵗功合氤氲帝力畎畝深擊壤歌放勛
圖成上金匱寳軸森香芸侍臣丹筆工秉
心述前聞願旅天子命補亡追典墳
　　　蘇武牧羊抱雛圖
寒氈齧盡節旄稀野曠風低短草肥忽見
嬋娟新月上却疑身似夢中歸
　　　李仲賓墨竹圖
筆底玄雲冰雪姿瀛洲玉佩暎參差如何
昔日閻中令晚嵗羞稱老畫師
　　　開元㤙長老以詩送北禪講師㳺
　　　上亰末章見及見余于灤陽次韻
乘槎親見玉繩流厎用蒲萄與海榴紫塞
接天星戴斗白雲垂地水浮漚蠅頭可但
窮三藏麈尾懸知又九州問訊開元老禪
伯詩瓢今向太湖浮
　　　王澹㳺墨竹
隂隂密葉鐡鈎鎻淡淡踈柯水玉簪客向
流離渾老盡臨風題筆望江南
　　　次韻繼學竹枝宛轉詞
長年乆客學吳儂應對嫦娥認妾容聞道
秋來三十日雪花飄䖏似深冬
聞郎腰瘦寄當歸望盡天邊破鏡飛昨夜
燈花圓似粟倚門不肯送郎衣
宫羅疊雪撚金龍郎去香奩手自封還家
貂裘綿百結教妾今年兩度縫
年年河皷度天津郎在灤陽見得真今夕
㝎知郎到日桂華浮魄滿香輪(日抵京/約八月十五)
　　　陳景仁都事以詩惠酒次韻
閉門擁膝絶知聞壊壁行蝸古篆文誰遣
白衣傳剥啄新詩如雪酒如雲
短髮藤冠似晉賢瀛洲獨坐思如泉眀知
白眼輕餘子客至題詩視屋椽
　　　贈翰林何生
殘月踈星送曉鐘伊吾聲徹炯雙瞳盛年
事業須黄卷盡日交㳺謝碧筩案上蟾蜍
承夜露門前叱撥立秋風君家居士多隂
徳佇看雞翹列殿中
　　　嗣天師墨戲四絶
横塘野色深聳身對秋水守獨匪自夸感
彼蜻蛉子(枯蓮孤鴛)
守雌氣之母見一道之宗配合貴有得丹
灮結芙蓉(枯蓮鴛鴦)
二禽詎無知秋聲起天外蘆枝為我旌蓮
葉為我盖(蘆荷水禽)
萬籟日惻惻水花澹無蹤孤鴻招不來泛
泛以自容(蘆荷孤鳬)
　　　果老圖
御氣如嬰児變化能成形再過趙州橋滅
跡絶恠靈
清容居士集卷第十五
清容居士集卷第十六
　開平第四集(壬戌)
至治二年三月甲戌改除翰林直學士四
月乙丑出健徳門買小車卧行八日至開
平舍于崇真宫有　旨道士免扈從宫中
􁒒無人聲
車駕五月中旬始至書詔簡絶僅爲祝父
十三道(内制/已入)悲愉感發一寓扵詩而同院
亦寡倡和率意爲題得一百篇閏五月
上幸五臺山以實録未畢趣史院官属咸
還亰是月丁巳發癸亥還寓舍五月灤陽
大寒閏月道中大暑觀是詩者亦足知夫
馳驅之為勞隠逸之為可慕也六月丁卯
朔桷叙
　　　端午日繇車中抵開平客中三度
　　　端陽愴然有懷
居庸昔日逢端午子規聲聲勸歸去舊嵗
灤陽萬夀宫九節菖蒲泛瓊醑今年車中
飽掀簸盲風北來雨如注沙坡馬鬛髙下
迎土屋魚鱗先後附舊家松篁百㝷碧簷
蔔花前石榴樹停車俛首不得語鄰墻簫
聲雜駝皷勞生得意同蝸牛奮臂却行等
蠅􁈇
　　　崇真宫􁒒無一人經宗師丹房惟
　　　蒲苗楊栁感舊有作
雙斛青蒲苗中庭緑楊枝門鎖碧窓寂徘
徊心不怡􁅪勤四十載逢辰搆崇基寒日
淡無華朔風助之悲想此鸞鶴侣長嘯悟
成虧徃昔玉局翁言罷白雲随懷賢感夙
昔悼念成涕洟夜夢忽邂逅掀髯歌紫芝
　　　閒閒真人未至
崇真觀裏獨徘徊門鎖蛛絲燕子猜玄度
來遲愁欲絶為慿白鶴寄書催
　　　舊嵗端陽與王吏部同客灤陽因
　　　成七言奉寄
舊年同飲端陽酒擊鉢聨詩日未斜我戴
夫須重出塞君飄蹀躞獨留家雪花帶雨
催前馬草色連空趂後車萬里功名頭竟
白張騫何事苦乗槎
　　　寓舍玄卿舊住今歸龍虎山書壁
　　　言懷
明玕出海見竒姿價壓連城賈客知徃嵗
曽爲大鵬賦今秋且作小山詞黒頭好景
傳杯樂白眼長年按劒疑君去我來同此
榻鴈回何䖏寫相思
　　　五月八日雨霰
黒雲轉飛蓋晴空落珠丸急響逓踈宻跳
踉杳無端仰視烏輪光粲粲不可干隂晴
界南北咫尺分寒暄鮫人有暗淚乗陽湧
冰瀾又疑天女下百琲隨輕紈采之不滿
把瞬息何彌澷東墻古楊枝含思碧雲寒
留取宛轉花伏日為君看
　　　開平昔賢有詩片雲三尺雪一日
　　　四時天曲盡其景遂用其語為十
　　　詩
茫茫廣莫區屈曲層城建昔云水雲陂伐
木嚴築鍵寒沙雜軟草其下有冰片雙龍
赴魏闕雲氣時隠見巍峩中天居百里見
行殿
唐皇極睿筭憂邊罷從軍種松八百里擘
畫疆理分立象有㝎數後王䇿竒勲千車
昂頭來萬竈生墨雲天險尚莫恃人謀安
足云
曉日出東門寒光静相涵黒雲何方來玉
妃為之驂頃刻變昏晝隂晴常日三宸居
逼象緯熒煌斗司南世儒窘六合鄒子成
虚談
羲和當中街重裘慘顔色詢彼住冬人封
户雪踰尺松煙暗踈箔羅坐圍丈席南鄰
時相通北門恍未識冰天與火井受地各
有職
近山如雕鞍逺山如削鐵㳙㳙落黄流嗚
咽恨未雪坡陀下前坂颯爽萬境滅馬嘶
不肯行沙寒草如茁氈廬峙前岡一一望
初月
鴐鵞帖雲飛下懼鷹眼疾空墟無鴉棲壞
穴見䑕出楊枝尚歛色吐絮朝伏日羌巴
雜蠻䝤異服狀非一風土諒不同刪述在
史筆
煌煌千賈區竒貨耀出日方言互欺詆粉
澤變初質開張通茗酪談笑合膠漆憶昔
闗市寛崇墉積如銍梯航際窮髮均輸乃
踈術
城南水沮洳飲之不盈匕逺汲沙水甘客
云汝縱恣客竟遭河魚投以百金劑簞瓢
乃真空飾情果為累狙公解朝暮不復計
三四
亭亭芍藥枝朱明勝春時金蓮與墨菊兄
弟相等推陽艶深摧藏後秀真竒姿盛時
匪自棄願與松栢期有客同爾心臨風結
長思􁕁
燄燄三伏日沉沉九秋天雷鳴過床下月
出在樹顛手持五采筆直侍虚皇前大以
書龜圖小以傳瑶編綸言廣聖澤載歌千
萬年
　　　南望
急霰輕雷五月　觥船手把趣裝綿燕山
南望十三驛紅杏枝頭别有天
　　　天鵞曲
天鵞頸瘦身重肥夜宿官蕩羣成圍蘆根
啑啑水蒲滑翅足蹩曳難輕飛參差旋地
數百尺宛轉培風借雙翮翻身入雲髙帖
天下陋蓬蒿去無跡五坊手擎海東青側
眼光透瑶臺層解絛脱帽窮碧落以掌疾
摑東西傾離披交旋百㝷衮蒼鷹助擊隨
勢逺初如風輪舞長竿末若銀毬下平坂
蓬頭喘息來獻官天顔一笑催傳餐不如
家雞柵中生死守免使羽林春秋水邊走
　　　李老峪山水深類　先公墓田左
　　　右悠然白雲之思
積翠彂層巒恍然家山圖隂竇水屈曲古
樹雲扶踈是時月新出歸鴈飛躊躇疑我
久離郷問我今何如云昔所種松靈籟吹
笙竽捴角守庭訓六籍師鴻儒幸以鉛槧
勤三入承明廬風景果有佀舉目諒不殊
信美非我土誓言敢終渝
　　　偶成
午雷嬰兒聲晚月大士面頃刻備四時隂
晴足千變空齋襲重裘塵壁委團扇昔為
居養移今愧筋骸倦
　　　鼇峰石
刼風吹沫孕玲瓏度海鞭霆駕六龍聲合
八音驚俗耳重均九鼎動天容空庭露冷
珠璣綻阿閣雲開錦繡封匝匝金蓮隨地
擁佀催夜直佩瑽瑢(金蓮花/石下皆)
　　　子䂓詞三首
不如歸去君家南山松萬樹我欲送君歸
憐汝嵗上灤陽路
去不如歸江南春深筍蕨肥筍蕨肥子苦
飢見子手持一片冰下馬坐看白雲飛
歸去不如我是蜀王魄化聲􁀾􁀾君不歸
請看錢塘雪浪千尺帆踏歌起舞去復還
　　　盧彦威與余同為待制下世已八
　　　年覩行院題名舊跡感愴寫情
長髯黒髪佩鳴珂嗜飲常持金叵羅詩艶
欲追長吉製詞新深愛小蠻歌鳯池聨轡
情偏重鸞鏡重粧病已魔(日即病以終/彦威再醮一)題
壁凄涼悲二妙元公近亦葬山阿
　　　元復初學士舊歲同官集賢㑹于
　　　上都改除翰林學士見其飲酒數
　　　十觥倍常時今年以疾卒不起覩
　　　行院題壁為四韻以挽
慷慨論交二十年深慙經術荷推先龜趺
林立毛錐秃麟筆星垂汗簡傳直以曠懷
招側目肯扵凡品說齊肩舊聞蘇李曽生
别行院重來倍泫然
　　　潘景梁學士同在集賢朝夕與余
　　　論宏詞源委後俱罷去新政肇更
　　　皆得復入舊嵗同㑹上都景梁還
　　　都不一月下世僕忝入翰林過視
　　　草堂有感
鑾坡清切平生志粉省烏臺謝不能(尚書/嘗除)
(樂意在承旨/行臺侍御皆不)夜剔蘭燈書葉亂凍呵鐵
硯墨花凝蟻穿九曲誰傳授蜩化枯枝果
變騰欲說玄機吾豈敢碧天雲黯喚難應
　　　客舍書事八首
客景真愁絶凄涼倍舊年草穿沙觜縮雲
住屋頭偏竈冷厨烟濕窓低簷霤懸畏寒
難出户盡日得髙眠
日永空庭浄清齋罷煮茶無羊誰閱市有
客共思家巷近逢歸馬門閑數過車衰年
行六十那得老風沙
愁極吟肩聳塵深望眼迷屋隨冰上下山
趂雪髙低乾酪瓶争挈生鹽斗可提日斜
看不足蹋舞共扶擕
蟾影穿窓矗龍光拂席流淒清三伏暑淅
瀝九天秋水惡停泥井冰堅宿瓦溝年年
㳺上國那識望郷愁
問俗過閭里凄涼說住冬凍瓶粘在手暖
扇縳當匈雪急籧篨響風髙榾柮鬆寒更
傳警夜飛騎急憧憧
禁堞防危石官衢漾淺沙犬能搜兔窟馬
解避駞車童剪青蔬甲僧分墨菊芽飄零
堪慰藉小雨墊烏紗
宿霧成踈雨寒蓬捲細塵雲飛疑到地草
長不知春香几蜂喧宻寒房燕語真白頭
闗塞外猶作未歸人
燈影微微焰鍾聲隠隠清歸鴻天際度去
騎月邊行久客心無著微醺夢易成攬衣
中夜起北斗正南横
　　　視草堂四詠
視草堂前月淒清十倍秋銀河斜䖏響玉
斧暗中修隠約娑羅見微茫顧菟流霓裳
端可補願入廣寒㳺
視草堂前雪飛花具四時老疑潘鬢重舞
覺沈腰羸妙合絲綸巧功調鼎鼐竒虚皇
瞻咫尺願賦玉亰詩
視草堂前雨飛空萬象新隨龍下膏澤滌
頴布陽春脉霂能生物霑濡不受塵巫山
空有賦難作楚王臣
視草堂前日傳宣趣制詞藁裁初刻上朝
罷八磚移烏御行黄道龍光暎玉墀薰風
生殿閣小立獨多時
　　　華嚴寺
寶構熒煌接帝青行營列峙火晶熒運斤
巧闘攢千柱相杵歌長築萬釘(湧沸以木/殿基水泉)
(其費鉅萬/釘萬枚築之)雲擁殿心團寶蓋風翻簷角
響金鈴隃知帝力超前古側布端能動地
靈
　　　贈華嚴長老二首
四年上國扈金輿燕䖏髙齋得起予篋寶
寸珠光不老爐存片雪色相如抱琴有意
傳流水擊拂無言指太虚二十里松親見
得塔中古佛白毫舒(明太白禮宏智塔宏/華嚴洞下宗常㳺四)
(佛再世/智相傳古)
丈室蕭蕭晝掩扉蒲團不下得忘機堦前
菊本先春種門外楊花伏日飛句落珠璣
禪客誦象嚴金碧𣑽王威知余猶是青山
伴話盡斜陽指翠微
　　　書邢遵道二父家傳
蜚聲秀采動時賢書帙如山酒佀泉已恨
人間雙璧化共誇身後一䕫傳藥嚢有厎
隂功滿詩卷相輝盛事全㑹見門楣成晚
秀瀛洲委佩接羣僊
　　　贈寫真佟生
丹青妍醜世間形碧眼看天畫未成夢覺
已傳商相似神閑能寫趙郎情沙塲燕頷
愁中樂客舍鳶肩暗裏驚彩筆閱人頭漸
白長囙眸子識公卿
　　　贈李道士
髙安李道士貨藥繞灤城竹杖常隨手茶
甌與解醒住冬饒活計聴雨話平生欲說
前朝事年深記不成
　　　行路難五首
桑乾嶺上十八盤赫日東出紅團團迴頭
平田樹如髪北去沙石何彌澷青帘髙低
知客倦勸汝一杯下前坂馬蹄䕶鐵聲琮
琤帖石朱欄列危棧度嶺林昬泊官驛冰
湧虚泥踰五尺馬行猶知泥淺深重車沒
踝路莫㝷
松林巨木官採搜千斧斫根膏液流翠旄
離披仆巨壑百谷震動狐狼愁大車以載
牛馬喘歴塹凌深不能挽車頭挂帋齊聲
呼一步一移日將晚經春踰夏來亰都雕
梁繡柱天人居錦茵花磚淺深䕶嵗久不
知行路苦
昔聞萬迴僧空中轉足如飛鷹又聞麥八
百側徑迴旋去無跡牙牌校尉夸快行急
􁛑一日來亰城人言脛中有肉燕籋雲躡
電那能名古云行路難今作等閑看君不
見明王坐朝疲心思日行天下人不知
金谷園頭土如酥瓊花琪樹凝流蘇文鴦
甃磚藻影動飛鳳團礎雲光腴紫絲步障
三十里百和生香交旖旎美人羅韈不動
塵匝匝金蓮隨步起須臾急騎圍四隅瞬
息突兀生寒蕪緑珠危樓百尺墜行路之
難却成易
弊裘蒙茸蘇季子兩足重趼行不已一朝
佩印何纍纍列鼎腥羶夸國士班生逺出
玉門關被甲夜度隨黄間飛沙擊面燕頷
失晚望落日思生還書生守株燈火勤終
嵗不通南北鄰一朝安車入關内老不能
言願求退
　　　賣薪行
老兵縳薪穿市賣雙手如龜布衣壊低頭
望日南階行背負槎牙北風殺大車輪囷
小車聚我薪不如一抔土黄公壚前烟霧
髙揮手相譏不相顧暮歸置薪眠土屋望
月清歌聲㫁續丈夫窮達㑹有時買臣懷
章人始竒
　　　視草堂嵗久傾圯述懷二首
視草堂前草木青微臣三入鬢星星壞墻
雨透蝸生角舊竈泥深菌露釘深恐雨鐘
催曉箭獨聴寒殿響風鈴堂堂諸老冰澌
盡病叟應歸種茯苓
昔時夀俊佩蹁躚人物於今佀眇然倚馬
誰憐才獨步屠龍端信技無全頒冰伏日
金奩重賜果薰風綺席鮮可是虚皇䟽顧
問玉堂舊事少人傳
　　　翰林故事莫盛扵唐宋聊述舊聞
　　　擬宫詞十首
禁鐘初動趣傳宣衣袖薰香到御前漸近
宫門扶下馬内官分引導金蓮
御筆圓封草相麻龍牋香透擁金花儀鸞
敕設庭前候賜酒方終更賜茶
制草塗鴉未敢刪内璫宣引侍龍顔已分
筆格金蟾滴更賜端溪紫硯山
春帖分裁閤分多宫娥争餽纈綃羅青絲
菜併銀盤送幡勝新題墨旋磨
文思如泉涌墨林屏風院吏不須㝷舊時
内相諸孫在猶有當年掃閤金
入院聴宣席未温賜金已向案頭存(入院/故事)
(十兩始草制/傳旨畢賜葉金)清晨上馬還家去内出黄
麻付閤門
清馥香温酒玉脂祝攵已撰報都知夜來
奉旨傳丞相五朶雲濃押省咨
天孫夜度玉潢清内托銀盤湧化生秋思
未多團扇在擬題宫怨月分明
盤鵰暈錦是冬衣鴿炭初生酒力微聞道
邊臣風雪苦口宣臈藥布皇威
贊書謄副節樓前筐篚盈庭邸吏傳深恨
葫蘆陶學士受渠犀玉索金錢
　　　書懷
曉來重纊避風簷午着輕羅更上簾可是
炎涼隨世態病多時節要抽添
　　　五月二十日甘雨如注江南呼為
　　　分龍雨
平疇龜拆禱龍君百頃青黄兩界分匝岸
已霑三尺雨隔溪唯見一川雲誰家襏襫
涼如水此地祗裯火欲焚共道神功有南
北老農元不廢耕耘
　　　五月廿六日大寒二十二韻
地界幽都正風傳委羽来隂機堅積沍空
寲起荒埃炎帝辤施設玄神擅展裁氣疑
翻溟涬勢欲壓恢台北户嚴雲結中街宿
霧霾睫流驚炙轂吻咽訝衘枚野曠狐歸
穴林荒雀下臺趂虗人瑟縮走驛吏徘徊
舊篋裘頻索殘爐火易灰當陽紈扇棄薄
暮酒尊催牛喘猶瞻月龍藏敢挟雷曉吟
肩峭直午睡髮毰毸絺綌聊増􁐂簾帷莫
浪開鼎温延上客竈煬集羣孩鳥認南枝
宿駝鳴北路回泬寥河漢接慘澹雪霜堆
重甲身僵仆銖衣說詭詼已知鄒子的更
覺杜生哀澤國朝曦赫畬田溽雨催鴻鈞
陶石爍金鑑煮冰摧舊俗慙卑窘新聞騁
慱該廣寒今已到姑射不須陪
　　　御天門聴　詔
大樂出端門金龍日正暾千官齊跪聴萬
姓列行屯親衛周廬列王徭尺籍存侍臣
頭已白宣室願陳論
　　　露立
空庭露立意茫然簇簇飛雲萬馬旋擬變
清涼成佛國不敎人喚四時天
　　　喜吴宗師至
飛鶴馭空來春濃洞府開燈光争夜月磬
韻起春雷玉斗朝雲禮金門就日回的知
僊桂種玉斧更深培
　　　食杏有感
筠籠賜杏得嘗新一一如拳醉臉匀準擬
重㝷舊門館空庭繫馬燕飛巡
　　　寄王繼學吏部
青春王吏部東閤久相陪聴雪聮詩送㸔
花並轡迴如何千里别不寄一書來拂拭
題名記深知吐鳳才
　　　皇城曲
堂堂瞿曇生王宫㓜年夙悟它心通𣑽書
未覩口已誦厎用城闕窮西東浄居老人
幻境異故作恐怖生愁容世間習妄了莫
喻要以神化開盲聾嵗時相仍作㳺事皇
城集隊喧憧憧吹螺擊鼓雜部伎千優百
戯羣追從寳車瑰竒耀晴日舞馬裝轡摇
玲瓏紅衣飄裾火山聳白傘撑空雲葉叢
王官跪酒頭叩地朱輪獨坐顔酡烘蚩氓
聚觀汗揮雨士女簇坐唇摇風人生有身
要有患百嵗㑹盡顔誰童西方之國道里
通至今生老病死與世同
　　　天童山圓上人逺來開􁀊訪華嚴
　　　以舊詩求題
三尺枯藤一卷詩五千里外訪相知郷音
未改眉毛在曉過嶺西聞子䂓
手探驪珠顆顆圓清如秋月獨當天舊棲
太白寒禁得更上開平擬過年
　　　題信上人手書
南湖涼觀碧芙蕖屢見臨池曉日初一去
天台隔生死重來應寫梵天書
　　　客舍四詠
膚寸出巖遲亭亭大雅姿肯囙風共去獨
與月相隨似絮飛無着如山立不移崑岡
有片玉嵗晚話深期　孤雲
寒燄出房㣲前山尚落暉酒醒光耿耿鐘
㝎影依依蝶夢疑方化螢流竟不飛廿年
長作客獨照合玄機　孤燈
舊日江湖伴多囙塞北分身單追暮雨翼
冷帖秋雲肯向蘆邉宿還應枕上聞沙洲
矰繳滿不是故離羣　孤鴈
絶頂看秋月星沉萬象竒難隨黄鵠侣獨
與白雲期野性便金洞清聲徹玉墀山中
王子過時一聴參差　孤鶴
　　　次韻圓上人
大荒沙漠境全真平楚天低絶見聞此䖏
無愁誰㑹得琵琶一曲問昭君
我家鄞水望江神君住鄞山半嶺雲同向
天涯作行客㝎知猿鶴有移文
萬解千言任所之一花五葉捴牟尼九龍
峰鎖難分别㑹見芙蕖長玉池
　　　次韻華嚴賀李彦方除監察御史
秀采寒光敵楚金詞鋒能繼九州箴鳳池
舊直驚人海烏府新除表士林氈紹家聲
真素業簡謄民瘼是丹心華嚴蓮社相期
逺應許遺民得共㝷
　　　彭法師禱雨有感
神京嵗嵗春夏交乾風捲塵喧四郊銀潢
清寒不可挽火礫燥露焚烏巢廟堂憂惶
走羣望桂酒跪瀝陳牲殽飛雲虚無恣强
魃古澗偃蹇專幽蛟拾蜴旋舞破甕缶髣
龍作形糜藁茭或夸巫言擊長劒或騁梵
語鳴銅鐃老彭之孫赤松派尸坐直欲鴻
濛包深知天水本一􁁿山澤妙感窮羲爻
三玄上章給鳳札九淵投簡驚鮫綃大青
小青各受令旋轉急注搜巖拗初疑飛繒
蔽雲頂恍若銀竹穿林梢鳥衝沉㝠舊栖
失虎度泥淖前林咆廼知至道在瓦礫芒
刃不缺須良庖皇皇真宰燭萬類神運溥
博民同胞前驅招摇後玄武朱冠鐵騎森
旄旓精誠相通顔咫尺聾瞽未識徒譏嘲
白頭太史詎妄記願以彩筆窮模描
　　　近為盧真人作桐柏山賦以舊賢
　　　四詠復令賦詩次韻
雙闕髙蹲僊境分深留絶頂獨耕耘雞啼
流水村非逺犬吠隔溪人始聞翠蔓滿林
俱上藥黄雲封户總回文層霄笙鶴須臾
見不用談空李少君
王子乗鸞八極周參差吹徹此淹留緱山
未信雙輈逺滄海端如一羽浮碑聳蛟螭
擎雨露賦鏗金石閱春秋莫言劉阮歸無
跡政與寒巖二子㳺
逺瞰神山接海潮羣峰匝匝翠周遭添書
舊字開蒼蘚金鼎寒光暎碧桃瀑濺花香
疑過雨風回松吹佀驚濤昔年曽說王靈
寶冷笑人間有二毛
雷起平田過雨腥居民猶説老龍靈泉流
洞口凝鍾乳月落松間照茯苓琴罷忽驚
人換世丹成深勸客延齡僊翁久作朝元
客贏得瑶壇滿鶴翎
　　　再次韻
門首穹碑字八分寸田尺宅勸鋤耘雲歸
右洞疑無着雷過前山佀不聞磨石旋風
空世刧梭溪織水起寒紋年年秋月層䑓
上髣髴虗無下帝君
堂堂王子憫宗周不住緱山此地留玉髓
㝎將金篋貯滄波能使羽觴浮絳桃帶雨
飄紅雪翠樹停雲起素秋絶頂銀盤宫闕
爛不須更向紫霄㳺
夾山松瀑佀秋潮老鶴調雛日一遭欲與
雙成同勸酒却嫌方朔强偷桃草沿碧澗
千年藥雪釋瓊城百尺濤聞道玉蟾三度
到通明金骨舊皮毛(羅浮未化/玉蟾或云在)
久食青精厭世腥無心折草緫通靈望雲
岸幘招歸鶴滴露濡毫傳負苓峰頂丹成
真九轉洞中棊罷已千齡嗟余猶是征塗
客四上開平數鴈翎
　　　上上人㳺開平回四明
圓帽方袍上上京看山碧眼雪分明南來
白鴈先秋去我輩無情合有情
　　　成君輔廣濟堂
車馬填門日不停刀圭上藥已通靈應須
重作鐵門限坐見堯民夀百齡
　　　内宴二首
寶勒猩纓鴈翅屯錫鑾欵欵奏南薰珠冠
聳翠千行列雉扇交鸞五采分宫漏觧留
黄道日御爐能接紫霄雲漢家天子空英
武置酒争功始考文
椶殿沉沉曉日清静鞭初徹四無聲桐官
玉乳千車送酒正瓊漿萬甕行肯以駞峰
專北饌不須瑶柱詫南烹
先皇雄畧函諸夏擬勝周家宴鎬京
　　　伏日
伏曰車中閉炎蒸不自由轉旋疑病酒掀
簸佀驚舟山色隨眸轉溪聲着耳流艱難
吾敢讓猿鶴故山秋
　　　龍門
君恩八度過龍門眼見蜿蜒守黒雲漠漠
沙田荒礫滿空將霖雨一溪分
巨靈何日擘雙門千古英雄底死論落日
碎金寒澗裏銷磨猶是僕姑痕
　　　戯題開平四集
開平四集詩百首不是故歌行路難竹簟
暑風茅屋下它年擬作畫圖看
　　　奉題開平百首詩後　王士熈
玉海雲生貝闕髙騎鯨人去採芝遨灤江
一夕秋風到瑟瑟珊瑚湧翠濤
清容居士集卷第十六
清容居士集卷第十七
　贊
　　　劉敏叔畫八君子圖贊
五季横潰萬姓阻傷剗舊布新赫日蕩光
變通維時君臣爾詳丕顯韓王應運斯翔
佐帝立極肇服衆國銷兵弛財邦本茂植
獨相十年黎獻安謐弼違雍容不撓厥色
百壬肆妖喬嶽漂摇智深如谷終止且消
金縢天開軒冕以朝簡在帝心王勲日昭
燕尾之眉貫玉之姿炳靈丹青庶或類之
　　　　右韓王
堂堂魏王龍章鳯質天實生之以佐王室
射䇿玉墀慶雲耀日中外踐更執徳惟一
西陲繹騷将弛卒驕往綏爾戎薄陳武韜
濯以清泉釋其煎熬入秉國鈞衆味畢調
不懾不渝迄康皇圖取日虞淵登子天衢
朝野罔知繄王眀謨危疑之際以身調娱
両宫熈熈萬姓于于桓圭赤舄清廟配食
於鑠厥勲千古罔極
　　　　右魏王
赫赫潞公不震不動威以服戎寛以濟衆
宏淵雅譽磅礴肆著蚤年登庸具正百度
貝盗斯興命公于征振旅霆發不日以平
國財未殫抗議省兵激懦抑貪朝廷清明
以徳報怨以爵為勸强虜効貢却立改觀
名倡九牧進善無倦四朝師臣邦家之珍
委蛇兩河如松如椿燕頷淳庬鮐背輪囷
何以比之永古蔑聞
　　　　右潞公
儒以稽古酌時斯正用非所宜秪益其病
在漢懿侯治守清浄惟爾荆公行修于躬
耽精古籍慨想遐風懷寳陸沉患莫已逢
激而翹之以達天聦髙配五帝羞視七制
廷議藉藉㫁以辯毅復古之志與帝俱銳
發政累名公是喪朋晚歸鍾陵惘兮慎兢
蹇驢空山悟彼愛憎矯矯貞姿涅而不緇
吾將疇依為學是師
　　　　右荆公
帝宇永清文治斯舉取青媲白眩巧鬪嫵
末派横流獨手莫禦弊極斯反誰受天祜
䔍生歐公鴻碩之宗鼓以雷霆驅以雨風
如日之眀如川之東肇正古始四方攸同
奬善矻矻英俊滿席彼有未至憂見于色
𥙷衮之功其繩則直以退為完以佚為安
髙風邈如審象以觀
　　　　右歐公
任當其誼三褫無畏用不展志好爵斯避
允顯温公為世張弛執中秉徳享帝活國
熈豐紛紜朝有奸慝歸卧洛師纂緝載籍
元祐之初大矢厥謨稂莠既深百糓未敷
畀成于天力疾以除佐佑王室公心如日
獨樂之園以迂自佚生無榮飬殁有餘泣
深衣幅巾天骨嶙峋中有至道不以示人
唯誠與敬千載如新
　　　　右温公
岷峨之山扶輿絪緼誕育至英絶類離羣
溢為江河乗為風雲髙絶俊頴探賾炳文
承眀邇英紬思運精騁轡以行華夷是驚
蹇蹇匪躬上通帝靈才以貶官謗以長名
播遷徼荒百虐冦攘繕性養神彌介彌剛
盤桓南歸百神從行誰謂巨浸一葦以航
瞻彼徳容春陽秋霜烱然方瞳如犢初生
切雲峩峩野服蒼蒼徃代莫從鍳兹耿光
　　　　右蘇公
沄沄修水誕弘文明維太史氏頴敏之功
由彼岐嶷揚譽上京服襲瑰瑋綜覈文藝
剖析幽翳謝鮑前驅屈宋擁篲玄言逍遥
夙昔超詣正宗江西歛祍嗣裔厠身著庭
正氣果毅筆者未成削者已繼秉畀濁流
孰怨孰尤不怛其化心君天游精神滿腹
瞻望不足烝烝孝友猶在眉目清塵髙風
曷其有終
　　　　右黄太史
　　　祝道士龍賛
靈砰砰三五一視若存水神立玄為光髙
原粒天門開靈受秩
　　　墨竹贊二首
墨以韜智玄以御柔渰焉雲興脱兮凛秋
寥寥天標下為岧嶤執兹混淪函三爾超
乗剛庸升實志勿驚比焉彚亨烝徒繩繩
纚者如傴若佩而組墨卿司玄謄汝于堵
　　　子昂集賢真贊
審中聲以比磬箾之音證墜簡以啓載籍
之藴承明三入而不居江海一麾而無愠
遺世而深憂盡言而寡尤瓌瑋萬物金石
横流敷文太微慶雲瑞芝超然巖壑寄扵
筆翰者吾猶以為杜徳機也
　　　張廣微金書隂符經贊
遐哉古帝握契眇綿沌沌混混超天地先
執静御動兹為坤乾虚九蔵一書圖弢鈴
範圍包絡佐理宻堅氣毋受要納息以傳
泥金著文其曄玄玄鋒淬頴脱乗雲大圜
　　　雲中龍贊
握玄機騰八荒憺雲中闇以彰九九合下
土光返珠淵終智蔵
　　　龍贊
御乾入坤萬靈嫖姚止水飛立廽旋上朝
神后布令藴蕯黙逃功成返淵重玄以韜
　　　又
玄雲嘘氣為母騰靈湫匿星斗握以機數
九九百糓　有
　　　太上授經圖賛
混元希夷空洞眇綿方圓緯經言孰可宣
憫彼世醨述玄五千紫雲升空重席九筵
跪坐受聽萬神參前研幾察微如珠善淵
徳為之初道廼自然
　　　辛稼軒畫像賛
妖雛殂江八方沸騰手提糢糊仗義南興
閩越荆湘是鎮是繩智名勇㓛蔑如浮雲
䜛屢尼之耳若不聞聲裂金石湛厥心君
運有南北孰言一之時有未完矢詞窒之
卒全其歸莫能躓之帶湖維居喬木欎新
目光背甲佩兮振振審象式瞻宛其不泯
　　　仁廟御書除官贊
扵赫
仁考御龍中天追琢王度左右惟賢思索
俊髦嘉量達權稽古九官匪曰叙遷嚴嚴
秩宗維直且清佐理大政宰士是程皇畿
膴穰具瞻靡輕率彼緇流出納糾繩八柄
馭臣首爵以貴或超或常執管淵思昭哉
雲章銖黍奠置勿私以恩不恱其媚番番
老臣卒秉國鈞山立陽明如嵗之春　帝
賔于天執簡涕淪虹光徹楹萬億日新
　　　至治丞相真贊
以元勲開國之孫佐大明麗天之主肩一
徳以正人心集衆思以清庶務玉絜而彌
温山立而有度審象以觀斯為太平之宰
輔
　　　又
階符耀騰河嶽炳靈寔生上相秉鈞以成
儼兮徳容衮衣葱衡山立其威玉絜其清
陟降　帝所翼翼是承　帝曰相賢佐我
治平雲龍從類鼎鉉利貞懋昭顯功象于
丹青扵赫　寶璽虹光爛明用永厥蔵詔
爾雲仍
　　　英廟御書開經偈贊(皇太子/時為)
日升咸池五采耀騰昭徹水源濁垢斯澄
維彼寸頴執一貫萬鉅纎受形莫測其變
驪珠陸離光被寰海允符龍圖昭示億載
　　　自贊
㓜承　父師之準繩壯緝文獻之淵懿守
先天之中為初心䆒三聖之易為一致氣
弱而詞愈卑學䟽而用益疑寥寥兩京耳
受目接者不能紹傳吁何可言
　　　王承㫖畫像贊
扵赫乾運天造耆武肇敏王公粲飭皇度
越于江濤率圖籍以朝秉直在庭不激不
雕矢辤瓊琚風舒霰消益之以甘雨濯其
嘉苗佐理毣思敷繹静規民甫息痍勿煩
以疵懿徳沄沄如山出雲有聞無聲爰澤
後昆珮玉峩冠審象是傳之問之美百世
弗諼
　　　王叔能真贊
心清而行全守廉而益堅不汲汲扵利達
專丘壑以自完若是者五采不能以傳至
若烱烱方瞳藹然孝悌之實發于睟容人
知其為臺閣之秀彦藴經綸而猶未盡其
用者也
　　　自贊
訥文詞而三直承明之廬拙騎射而五游
朔漠之域居安以窮犧爻之變比事以糾
麟經之釋至扵見㡬歸田服恬淡而守貞
白識者謂為知止而獨慊然猶以為有形
迹也
　　　馬元帥真贊
養恬而智無遺息機而事能應贊黄閤弗
居其功坐烏臺獨守其正制變扵劇郡若
郢人之斤鎮戎扵大藩若秦王之鏡服芝
术以養年將見安車造朝守規隨而樂清
浄也
　　　瑞檜贊
老子之道以恬泊真静為根本而其嚴靚
清宻非窮極壯偉不足以為榮觀故所至
丹雘土木與浮屠氏相埒殊庭廣寛候靈
斿扵致祠之際尤加嚴焉四眀玄妙觀構
寶殿倣南城之長春法式具備主者吕法
師顧瞻中唐作而曰兹不可不加竦肅手
植蒼檜列若幢節厥土墳剛風潤雨濡膏
脉日起旁達蓊鬱連累相承泰㝎三年春
正月中澣上聳結為鳳冠觀者林立考諸
釋檜者曰乍檜乍栢一枝而能屢變唯檜
為然觀是則知釋者之非妄矣或曰厥今
聖天子嗣位歴更上元洋洋乎盛徳覆被
動植疊瑞重休四方承畏不敢以獻以告
而祝釐儲祉道家者流有所不得辭讓迺
繪為圖以光天之休為之贊曰
繄檜在廷三光炳靈膏涵于膚湛其晶熒
化為鳳雛珥冠儀刑乗風鞭雷上于帝青
曰有徳者祥兹為利貞爰祝萬夀九垓永
寧
　　　雷氏龍吟琴贊(為閔思齊作)
四田八日用凝扵神攫之也深養之也淳
風生扵木莫窮其聲比物引類錫兹嘉名
杳杳變化雲升雨㴻戞如銅盤兹其為作
者之助
　　　吴閑閑真贊
徳不形禮為翼熈熈冲静之神侃侃孝友
之色籠古絡今其詞如雲佐理以無為智
淵而若存朝承衮龍暮撫松鶴心徹九九
坐石盤礴是所謂養其尺宅守玄以生白
者耶
　　　仰山熈禪師真贊
　蜀僧曇簡以文詞振林下繇是東南學
　者翕然師之育王觀禪師才辯繼其學
　弟子熈公復繼之有詩名鳴咸淳間試
　嘉慶圖詩禁中定為第一余獲見于浄
　慈植節刻行言語若冰雪欲以蜀學廣
　其徒後歸隠仰山以逝其嗣隆教師祖
　瑛以遺象從海上請余贊迺為贊曰
心之精神繇言以宣匪事琢雕合扵自然
維師集思泉湧雲溢億萬森列𣸪貫以一
蜀學日淪志士是惜瞻彼肅容以楷以式
　　　南湖入法師真賛
目穿書林心超義海體用不違㓛斯十倍
審多岐之亡羊悟忘筌以得魚追琢其詞
不浮不蕪外嚴内熈蕭然野鶴之姿斯其
成祖庭之羽翼絶塵世之樞機
　　　㝎水源禪師真賛
持律以攝心習教以騁辯語黙兩忘微㫖
益闡薄飯一盂福不稱其徳至於據席握
機飈回電激誠禪林之凖式也
　　　雪厓吴法師真贊
　雪厓吴法師飭身制行道流所尊企弟
　子吕虚夷請贊
長齋以養年持敬以籲天若雞抱鷇如珠
守淵望之山林即之珪璋知止葆静合太
古之淳厖夫如是逍遥乎白雲之鄉
　箴
　　　存悔箴
天君亭亭巖石永貞執樞維機莫我敢膺
鈎聲割名如蟊如螟微焉髪毛戰兢是承
謂善實繇小而過不在大雷以鼓之艮以
配之合動而復繇静斯㑹昔顔氏子悔實
莫可名筮人司蓍敢告司扃
　　　遵誨堂箴
肅肅祖父誦戒孔昭亶惟矩衡匪矜匪慆
式瞻里門養真簞瓢何榱題岌嶪肆其夸
驕金糜玉毁迄用不紹巷有居人燕咡曽
髫右觴左饘以逰以遨何白首髙位顧影
號咷伊堂既深亦具室奥傴躬徐行慨焉
焄蒿户冊崇崇陟降以悚於乎後生勿夢
夢是從爰繹具訓敢告嗣宗
　　　貞一齋箴
昭哉森著鉅纎受形順天之樞執動以承
尸居者誰不震不隨謂珠蔵扵淵主静是
師太虚無體曷思曷為聚為物均散為返
真由感以遷若火之燎原在昔夸父逐日
走傴鍳觀河圖繇是成數成復捨之厥數
愈具庶物澷澷若冰斯泮固而斯應迺事
之幹絶仁棄智望道彌渙必寂爾心必完
爾神筮人司易敢告靈君
　　　誠求堂箴
肫肫者仁婉婉者孺彼孺不言容動斯具
以食為喜以啼為恕感匪物遷孰司昭先
黜思絶為迄全其天揣知者誕矢激滋逺
順隂保陽若執玉以祼太素烟煴至静無
垠見之猶龍望之如雲猗儒守醫曰曽氏
子言邁于京户冊是視
　銘
　　　復菴銘
弁陽老人周公謹父卜終老之丘扵先中
丞公墓左築室其上揭名曰復庵謂其故
人子袁桷曰復反也反諸其本也聖人作
易之義深矣余取斯名也厥有㫖昔太公
表東諸侯歸葬於營丘禮以謂不忘其本
余家故齊人雖南徙吴興而其遺禮三世
猶守之自余失仕居錢塘非有酣豢之樂
而忘其歸不幸而不得歸者勢也今老矣
苟終無所歸則扵𣸪之道奚取抑甞推死
生晝夜之理其變無窮反身而觀虚一而
明者物莫能禦則兹丘之樂殆與造物者
去來而莫窮其所止也子爲我暢繹而銘
之銘曰
大明麗天隠扵崑崙晦冥有時以全其根
海氣騰溢爲雲爲澤吐竒滋生復反故壑
嗟彼昏氓雎雎凉凉齒髪日化莫知其鄉
馳車羊腸倒戈蟻垤少夸老衰運往一跌
維子周子心君天游顧瞻松栢肇謀莵裘
峯迴泉渟虎伏馬立鬱爲斯丘不龜以吉
煌煌先徳如珠在淵既揚其輝終閟其妍
盤桓斯丘豈不念歸三返晝夜以為徳機
伊復之道其微如芒磅礴一氣變化以彰
原本稽中是則是象謹獨内觀動静交養
他年逍遥駕風御雲匯為江河炳為星辰
其來無趾其去孰止為善是嗣貽于孫子
　　　君子齋銘
大裘無華完玉不琢飾美自將其實愈落
善不可為名不可近恕以養仁敬以崇謹
謂我獨賢於徳彌損八表同雲一決終僨
謂世實賢雎盱孔憐肥遯斯耻却行乃前
人我之道弭節兩忘汝不我瑕我不汝望
煌煌嘉名揭兹户冊希賢是求探藴觀賾
盤旋九州俯仰千古發硎淬鋒門轍户屨
君子之泰君子之和永言銘之以宴以歌
　　　澄心齋銘
大梁劉君彦清佐鄞幕清浄畫一希蓋公
之道逾月而治愈簡及朞而人莫能議噫
使佐天下由是道也果何病今世汨汨然
外治者多矣神明粹精交蔽而愈失其於
内也盖不暇夫虚明之體絶慮而求者非
正或者謂老氏之說近此因屏不復取今
劉君以澄心名齋動静交用有合扵聖人
之説四眀袁桷因銘以廣之
存神内觀形不能以久完刻意外治氣由
是而彌衰水煩土敝維物之灾人為物靈
其道安在内不可穢外不可悖湛然長存
扵物何纇故操尺寸之智者成㝷丈之失
勤錙銖之功者獲倍蓰之益御天地之一
氣持隂陽之兩端吾見其清而不介絜而
自全也
　　　雪房銘
錢塘孫道士構雪為房居江南度不能乆
得北如　亰師将遂焉乆之復越居庸以
㳺始固有之廼属袁桷銘銘曰
飬絜沮洳其變莫渝納眀屋漏其神莫䆒
執天之冝允成徳機機可轉不可緩緩則
懼懼無以㩀窮髮之北以儀以則爰謹視
之毋怠毋慝
　　　崇真觀鐘銘
冶吉金構坎離為氣用震以時深則安安
迺旋鎮無極億萬年
　　　朝陽堂銘
焯彼曜靈光融曲阿翼翼玄黄粲其欎華
䆒觀厥功構精沉淵若鷇斯伏若珠斯潜
内隂以蔵外遲以進含施無垠執斗憲運
衆瞻嘉明企而則諸言升于岱昏旦允殊
丹流金騰下土若昧竦心愓思怠曷可悔
嗟哉夸父競不救暍大聖維姬慎兹明發
爰興爰䖏寸測短長少耄勿荒永儀朝陽
　　　蔵書室銘
六學鴻烈代天昭明精思纂微辭以立誠
匪事扵言不文奚宣析理日繁直致衍傳
謂黙足以通絶其知聞敬焉孰持誠焉孰
存趙郡氏蘇崇其書楹剖抉雲章緯經有
程靈根湛虚服習粹精廣以觀萬約以守
一迎之莫㝷倚兮不躓仰止元聖學海彌
溢
　　　極髙明齋銘
謂天穹隆環扵九泉謂日陽靈始於虞淵
邈焉具瞻荒忽漫漶銖黍立鈞億萬以正
行逺陟遐跬步攸定維先聖彛訓大賢是
證理一分殊等級辨分不博以求孰為彌
綸不約以觀孰歸其根積小斯髙用晦斯
明罔有僣差是凖是繩户冊孔昭爰矢厥
銘
　　　九思堂銘
虚中實中圖書之紐實以分殊虚以一受
理原扵初思曷為九扵赫玄聖分言為中
上由體生下應景從維李氏子受訓倥侗
户冊孔昭執玉靡墜數窮扵玄隂陽以類
則皇極之言罔有偏陂
　　　淵静齋銘(爲蒙道士作)
猗鉤盤審鯢桓蜀叟蒙拱以觀惔無極視
晏温黙雷聲守綿綿珠在宫百神環時既
至乗風摶
清容居士集卷第十七
清容居士集卷第十八
　記
　　　慶元路鄞縣學記
粤昔授受緒絶空虚固陋之學淪於人心
言理者人人殊師記問者質而不化詞章
篆刻决裂六藝糜爛而不可救師儒有憂
之據道徳性命之要毫分縷析鑿鑿乎其
不可相紊也繇是士得以一其視聴皇王
之道復興於千數百年之後可謂盛矣
世祖皇帝混同區夏崇學校定國子學成
憲皆東南儒先而朱文公所說咸取以爲
經史模楷於是窮徼絶域中州萬里之内
外悉家有其書然而急近功者勦取其近
佀以爲口耳之實天人禮樂損益消長切
扵施爲所宜精思而熟攷者一以爲凢近
迂緩而不講至於脩身養心或相背戾而
不相佀則緣飾儼黙望之莫有以窺其涘
際夫明絶學以承先聖之統可謂難矣弊
生扵苟易守其說而湮其本將不勝其弊
載籍極博莫嚴於五經教人之法莫詳於
三物揚子雲云丘陵學山而不至于山惡
夫畫也鄞舊有學王文公安石為宰時延
㑹稽杜先生醇教之學者輩出至大二年
郡大火學燬之主邑之學曰孔文雋董儒
金始建講堂禮殿未及完而去皇慶二年
三衢姚熈載實來是嵗
天子下科舉詔同知郡事吴郡張侯某顧
瞻陋蕪首曰其何以稱
上意迺率郡官而助之邑令梅君遇春丞
簿龎君滋范君祐咸曰吾長扵是兹役曷
可逭嚴工庀程戒隷業者咸輸以佐閱二
年夫子像成侑從有叙門廡庖廋塗雘繚
繞之屬堅宻精粲學宫之制完且具矣姚
君迺曰鄞號多士昉杜先生宜作先賢祠
以祀鄞士之興其自今始乎嘗謂學校宫
室殿謁循行風俗之使者未嘗不督厲脩
繕獨教法未定雖聰明自任猶不敢髙下
以議今　明詔四出郡侯首創其原姚君
又能推本前人尊師之㫖深有所寓桷雖
官　朝廷因姚君之請知張侯之美遂以
學校之弊首叙其說庶㡬吾里秀士强敏
自脩詢考耆哲篤行於顯微内外之實文
質交資上承詳延將以復乎昔時之盛則
姚君之闡微其意深矣庸刻于石願有以
俟焉
　　　鄮山書院記
粤若古儒先各以方國所尊祭于學社自
漢而降定孔子祀餘悉徹廢今百年來始
有事于先師其居邑講習治官㳺衍之地
崇闡相望或者病焉夫氣流六虚神而存
之聚者易推逺者難窮聲音笑貌之感若
將企焉如弗及者理有在也合吴越楚蜀
之地咸尊以師惟朱文公
世祖皇帝一海㝢㝎胄子學取文公訓註
為學制郡縣益遵守而祀於江南者復得
推衍大徳二年四明趙夀家儒科慨然請
于朝曰伊吾祖鄂州善待從文公㳺今
天子興是學願割田别居以祠而名曰鄮
山事甫下趙氏即世七年三山林徳載氏
奉命祇事屋毁弗稱旋辟田没不可問覈
故整圯實完實成奠薦齋明陟降儼肅賔
老佐祭侯伯合餕又三年㑭繫其事于石
袁桷曰維我四明薦紳先生辦釋著微實
相表裏源同流分塗殊轍一合私而惡異
標榜之弊也炳然彜訓理何外焉學以殖
身徳以敦本斯道立矣執空說以為證弊
不勝舉惟性與道匪言是夸桷懼兹久願
相與勉焉林君精敏慎脩宜展於世文公
之學不墜審由是也大徳丁未春後學袁
桷記
　　　鄞縣興造記
鄞為縣延亘三百里環山帶江西為沃區
其民盡地利近東瀦為湖土廣而俗雜逐
島嶼魚鹽之利出沒于海上嵗千百數林
藪川澤之隷于鄞者不假于外故號為劇
邑邑復輔城以居尤為難治縣上事郡署
曲直縱舍承指意一不得便輒指擿辱撓
関臨相通縣勢始振後凢為縣者率用是
自治而民益困矣大徳七年帥府始移鎮
控扼水陸衆曰郡有二府縣益不可理八
年真㝎盧廷信氏丞于兹推勤服廉沉㫁
静脩罪䟽于囹訟辤于庭朞月而郡侯尊
焉大府任焉它邑之讞咸質以㝎旁郡之
賕悉檄以正顧瞻四周令主簿是謀先時
縣燬經始陿庳不足廣迺撤而新鳩材于
山負者以競輸役于徒民以不病首于臺
門㕔堂亭廡凢五十有■楹智周而勞簡
噦然以深翼然以容謁者趨者視聴易慮
於是耆艾讙然以謡曰伊丞之來吾民不
知吏屩既荒吾民相忘彼庭開明維丞之
平雍雍其堂富民恐傷有亭是休思賢悠
悠丞之戾止勿譁以喜後兮今兮維今是
佀咸謂桷嘗職太史筆削無避溢遂不得
讓役始扵乙巳之十月越明年■月成丞
嘗為行掾中書有吏能令長忻都次為東
平周汝弼氏簿澄江朱申氏也余愛其成
紀以示後㑭知鄞為可治大徳十年十二
月日袁桷記
　　　西洛書院記
河南薛公遵先君子之命建義學于永寧
矣龍頭山有故跡焉蒼崖嶄然宋元祐中
天台羅適正之大刻其上曰洛書錫禹之
地正之安㝎胡先生門人善水利所至通
陂埭屯田之美按地志永寧併長水縣長
水東臨洛川記傳云洛書所出今龍頭山
新立禹祠而薛公仰止亦近得請于　朝
為書院遂更其名曰西洛且㑭夫後人知
禹洛書之誠有自粤昔九疇垂象示文夸
誣相矜祖緯襲符漢世明經之士汨扵休
咎莫窺其真歷千餘年儒先大興闡天人
之袐方圓相通正學以眀然同黨之說勝
一以為已是一以為傳授數精理湮皇極
之建卒無以大通民有恒性君師作之以
修以綏如彼北辰樞紐運行内静若動莫
窮其化凢厥有生極迺固有性者為聖復
者為賢作而新之維后是訓庸保其極則
民永以乂保極者民作極者君運而制諸
若丸之在握輪之在御皆聴命於我孰先
後焉孰終始焉四時萬化之理繇是而備
謂之攸叙夫豈捨已而隨彼也昔大禹佐
理水土攸平君臣交修抑亦有㝎制洛為
天下中碩儒訓傳家有其書慎厚遜讓猶
有先王之遺風陞西洛之堂者當慨然以
思謹其執中將見夫作人如新之驗由鄉
而達于邦國勵之翼之示諸于掌皇極之
訓其效可成也薛公名友諒温宻有文今
為翰林直學士推先志之私淑焕而廣之
為屋凢若干楹又將延師以教後之學者
而屬筆扵桷故以昔之所聞者著為之記
　　　建城夫子廟堂記
景城縣東南三十里有故城焉曰建城漢
為中水縣地金大㝎中以其地北臨滹沱
南薄御河徙縣於今所二水交流名之曰
交河焉皇慶元年保定王君領縣簿事循
河故堤水落冬月先期率民以𥙷其缺頽
霖雨時至則因其防而廵督之河不横流
政簡民佚觀風省俗聿来于兹望其井屋
聮屬誠阜且康於是士林之秀曰劉國芝
耆老韓昌等言曰建城舊有先聖廟城址
日圯而廟莫敢廢在昔許文簡公安仁甞
撤而新之未幾金亡居室燬蕩而獨巋然
以存至元戊子國芝之父禎遂易扵文簡
公之故居以詔于里士弦誦之聲家至而
日化矣王君周旋里門念崇而新之扵是
治書侍御史張侯完以書來曰吾里夫子
廟易代有存許劉儒先作新之志子盍廣
諸敢以楮幣若干為里人勸於是下令輯
工奠方闡基表植巷道庭宇邃嚴以丹以
塗論講有堂㳺息有廡眀年率其儒生落
而祀之迺介刑部員外郎葉蘇君㑭志其
事粤自塾庠序學之制不眀而士無所於
學州縣有學率嵗時奠祭貿貿道途謹脩
其故常於造士乎何有成周之學備四代
而畿内為序十有二為庠三百左右之塾
復不預焉噫先王教學之興何其盛也學
必釋菜於先師虞庠為鄉學有堂有序得
行釋菜之禮記禮者之言也釋菜於廟則
自魏晉始也遵古之學從今之禮損益之
變不亦可乎且鄉校不毁鄭人美之今
天子下詔眀鄉里選舉之法建城之學者
由是而陞司徒者將皆敦讓重厚敏者謹
其藝能恂恂于于仰止昔賢舉不絶書而
王君化民成俗之美庶得以傳于後王君
以習國語始為樞宻院從事名某治縣有
法類是
　　　封龍山書院重脩記
世祖皇帝以盛徳深仁正位纂圖越二年
始立翰林院真定李文正公首以碩徳耆
夀俊召為翰林學士未幾告老以歸隠于
封龍山封龍在恒山之陽公㓜侍東平府
君受業焉地舊有書院兵革蹂躪公拮据
盡力以成之故其居　朝廷也食息不忘
兹山
天子察憫其志俾食致政之祿以終老於
是公作新斯文逺近之士咸秀出暨公下
世踰二十年其從公而顯者曰史忠武公
諸子曰杠曰(闕)曰𣏌曰煇廉訪使荆㓜紀
集賢學士焦養直廉訪僉事張翼宣撫崔
某其餘賛成均授鄉里名不能悉數而真
㝎之學者升公之堂拜公之像未嘗不肅
容以増逺想也皇慶二年其曽孫慎言為
翰林屬
仁宗有詔省掾用儒士擢入佐左司院中
選都事僉曰李文正公為翰林肇端其曾
孫宜以居未㡬拜監察御史而於封龍也
惓惓悉如公之志嵗久蕪漶不治徃至治
元年為司農屬時請于司農符下其道㢘
訪丹漆木甓悉撤以新御史有言曰繼述
志事子孫所謹我先公之為兹也實將以
佐　國家之盛願子記之桷曰致太平經
濟之道章句佔畢不能以盡也文正公恬
扵進取率躬以化其鄉耄至而辤祿徳之
本也導掖其秀民仁之至也其徒卒昌扵
時孰不曰文正公所作成也今遺書具存
在扵書院者宜究其委源考三代之所以
長秦漢之所以失反躬以思平治之道如
指諸掌將反覆以陳于上李氏世守家法
則書院永永代有嘉譽其繕脩也益廣扵
今日矣本末具前記不再書
　　　慶元路醫學記
醫之書作於上古乎後人猶疑焉隂陽氣
運之說與易書禮相脗合蟲魚草木之精
詳扵詩尤近之然其辭義奥古卒莫能通
曉非專治者不能也先王知之始為之師
以教之後復立學以長之生人之本繇是
備矣至元壬辰濟南陳公祥為肅政廉訪
副使來四明遵　詔㫖立醫學學成甫十
有八年燬焉其地近市狹紊咸病展事鄞
縣西有故主簿㕔事基及傍近地蕪礫不
治於是教授徐君源道等請于郡遷以廣
之迺斤其舊地得財若干以治土木郡侯
完顔公首為之勸推官賀某賛補其役隷
于醫籍者胥率錢以輔之逾年而學完殿
廡翼成軒闊深静㑹予自　京師還里屬
記其事余㓜嘗聞長老言鄉里多名醫皆
脩謹退讓呐呐然若不勝衣察脉視色必
原扵井谷經絡之微眇調製湯液必通乎
風土之宜甘辛燥濕内外相為表裏者悉
參取扵經傳故其術百不一失懷疑審問
求正扵勝已無忌悻之謬道同而氣和相
遜以禮相䖏以義而昔時公卿家激厲奬
與之道又能使盡其術而無愧噫亦盛矣
今　皇宇恢廓五方士民參雜乎州里拘
而不達將不勝其弊率焉以僥倖懼其深
有所失也徐君世儒醫教授是邦今二十
餘年重静而不撓昔之所聞徐君深知之
廣
天子好生之徳諄諄然語之使後之學者
誦其書母執一以自滿虚心遜志復昔時
之長厚不幸罹于疾病將得盡其順受無
夭閼之害則徐君之教不亦闡乎余歸田
里尚幸而有見也
　　　白石書院記
釋奠先聖先師㝎著於祀典而鄉社之所
宜祭皆廢不舉宋初肇建四書院釋奠釋
菜之禮悉遵令甲若鄭玄所言髙堂生毛
公制氏之徒皆不得專祭僅列扵從祀濂
洛之說行於是先賢之祠競立首扵其鄉
復推其居官㳺歷之地甚者謂其觀風宣
化雖其足跡之所不至亦當有祠夫古不
墓祭謂其神專於其居室也又曰不歆非
類謂懼其瀆而不正也今郡縣朱文公祠
㝡廣各慕恱胥勸終莫能有病之者繇是
空巖海嶼屹然巋立而入仕者借是以為
資歴何先賢祠祀先後盛衰之不同也朱
文公之髙第曰黄文肅公天下尊之曰勉
齋先生其學以持敬為先探微鉤深以極
夫操履之實懼其守之不專則蚤夜以思
歛其粹精絶其枝蔓正誼明道見於經濟
故其臨川漢陽之政惓惓於征繕獄訟而
論者始不敢以儒為侮守邊議戎衆皆咎
時宰用非所宜而公益得以攄其素講事
至而不懼政成而不迫是則儒者之效惟
先生足以及之先生嘗曰吾於江東之犮
得三人焉曰李敬子胡伯量蔡元思時廣
信之儒先劉君飬浩盖獲登其門朝夕習
益悉以先生之指授者為標凖寳慶元年
入太學舍法成淳祐七年授寧國府教授
後進之士從劉君者無虚日相地於白石
山為精舍以䖏學者祥刑使者建安蔡公
抗扁之曰白石書院蔡公之於文肅皆文
公之門人從劉君者悉稱為白石先生天
運合一白石之子安輯其齋廡曰先君之
承先師曷敢墜替誦聲屨武益廣其舊後
為湖廣儒學副提舉以殁有子曰光𣸪慨
然曰大父師友之傳不可以不垂乆逺文
公祠遍江南祠文公則文肅道得以尊久
遂買田築宫中為禮殿書院之制悉備殿
北立文公祠以文肅侑食後立大父祠繇
是傳授之㫖益信所隷有司上其事于中
書省省允其言始㝎置山長入選調既成
㑭桷書始末著于石章噫文肅文公之忠
臣也疑者補之異者同之不以一時之辨
争而立其黨與見于成書故其匡輔之功
若文公之於程子今之尊文肅者能若是
斯得矣光今為史院編脩官敏達知治體
文肅之學是誠有望焉者也
　　　昌國州重脩學記
青社韓侯莅是州踰年顧瞻學宫頽圯日
至喟然嘆曰化民成俗必自學始爰相厥
攸鉤稽負逋治其島租墾其閒田究整是
先泰㝎元年十月甲子役興用工二千有
八百計緍錢二千有五百匠石日食之費
則諸生欣輸以佐扵是殿堂門廡齋庖池
徑咸得備具謂桷繇翰苑歸㑭記其事桷
甞聞之先儒以明理為綱領譏詆漢唐不
少假濂洛之說盛行誠敬忠恕毫分縷析
一以體用知行槩而申之繇是髫齓之童
悉能誦習髙視闊步轉相傳授禮樂刑政
之具獄訟兵甲之實悉有所不講哆口避
席謝非所急言詞之不工則曰吾何以華
藻為哉考覈之不精則曰吾何以援据為
哉吾唯理是先唯一是貫科舉承踵駸駸
乎魏晉之清談疆宇之南北不接乎視聽
馴致社亡求其授命死事率非昔時言性
理之士後之學者寧勿置論而循其故習
者哉昌國惟四明海中州士之興起自紹
熈始著樓宣獻公袁正獻公楊文元公尚
書深寧王公嘗記其建學論堂之本始揚
雄有言曰百川學海而至于海善喻者也
首之以訓詁之精次及夫名物度數之宻
由小成至于大成非積年不能以至周官
鄉三物之教詎止執一而以為傳道之要
殆不可也委流安行由蹇而達訖歸于海
學之功也侯名摶字仲舉既興其學迺復
儒役以為大比之勸學之士子寧不自勵
敢執筆以俟是役也州之長某州同知黄
棟孫判官張信吏目陳益學正孫恕皆叶
賛其事泰㝎二年二月癸卯具官袁桷記
　　　昌國州醫學記
醫之道即夫人身以備三才其說與易箕
疇詩禮相表裏亦大矣哉盖昔之君師聰
明神聖因夫五行以寓于五常之形氣致
坎離之用以合其隂陽推其運行以齊夫
寒暑考九州風土之宜别温凉燥濕之髙
下蟲魚草木纎悉備具非博習廣聞者不
能也至扵七情既發之偏必求其中以返
于正皆吾儒傳心之極論有察扵聲氣臭
味之眇忽考之扵遺書受之扵家庭積歲
年不能以竟而掌政令者從是稽其醫事
以制廪禄是則寧有夭閼疵癘之憾也㢤
南北地氣有大不同而為之醫者各執已
論近者急扵好尚而恣縱不能商度十失
五六誠可罪也秦漢之主卒望海求不死
藥藥詎能令不死盖其空巖絶島磅礴扵
巨浸之際絶囂塵接雲霧靈根異草得地
氣之正方外隱士時採其竒絶精良以療
治輒竒中而功倍今所謂海上方皆其苖
裔而昔之集方論者復蒐類于蛟龍之窟
穴海扵天地間號㝡鉅焉得以有遺也昌
國為州四履皆海至元二十九年始立三
皇祠綿蕝不稱韓侯治儒學既竟復莅醫
學兹曷以奉揭䖍廣其故址而二倍之泰
㝎元年冬十月正殿成復立論堂翼以東
西前為儀門外為神門廊廡有序祠象儼
赫首以圭租勸民胥成不三月咸樂以助
復遵　詔㫖為恵民藥局工既畢書來㑭
書其事于石桷嘗謂疾痛疴癢切於吾身
者猶民之身也民困魚鹽侯能紓之儒病
徴科侯能復之既憂其生又懼其罹扵疾
病使夫習為醫者講肄以精其術故余歷
叙醫家者流其學實難三聖之書昭然具
存反覆紬繹皆得以完其生是侯仁政之
本愈逺而愈不可忘也
　　　㝎海縣重脩記
定海為縣自昔號重地鎮遏戍守異於它
所南受諸蕃絶域之颿舶東控島夷不庭
之邦商賈舟楫噴薄出沒據㑹濟勝實東
南之竒觀也
皇元考圖受貢益倍于異代信使香幣渡
海嵗不絶縣令將迎日疲於供事視公宇
若傳舍嵗益圯剥至治二年忻都君始莅
事曰吾受
天子命長邑扵是失撫字則奚以仕嵗適
大歉徴租扵民將不勝逋負計嵗所入一
萬有竒遂覈其實止輸竒于官鹽賦嵗不
登民益以困卒請而蠲若干嚴飭官驛置
隷人以候過客而復其役久而曰吾將治
所居以聳民視瞻一撤以新為楹五十餘
瓴甓木石丹漆箭鐡皆堅緻可永久教諭
蔣君昭先列其行事㑭為記余謂治縣莫
先於宜民承上意而不鳴其疾苦甚者増
羡以求媚善譽乎何有縣當水陸之衝輒
黙計嵗月得觧職即謝去植仆舉弊終其
身未能也若是則忻都君之行事汲汲慕
古將有以大其所為夫豈苟計目前之功
效者㦲余特記其興造使來者有攷蔣君
所述多善政不復著推其所為舉綱以遺
目盖可知矣是役也尹曺敏中主簿薛炳
悉力賛治故迄用有成
　　　新建鄞縣尉廰記
郡治絶江其地名甬東吴王居甬句為古
浹口號甬江在今海濵海達于江入扵奉
化西釃于餘姚縈紆回曲綿亘百餘里鄞
為縣分東西以浮梁為界東之民習網罟
魚鹽以自業其地膏沃有湖可以灌浸率
不善墾治春至輒率其子弟文身櫂歌出
没扵海島伺危薄險對面成姦宄憲令昭
著至死有所不避尉以廵督為職自宋雍
熈間置尉治扵彼盖重其地以鎮遏迄今
數百年㳺手益夥捕繫無虚日廨燬于兵
踰五十年尉率其兵徒随所寓無常地訊
録之所不具扵觀瞻莫格其非而任益以
困矣至治三年廬陵周君一䕫來視故址
曰吾不可不自重首為外門復為廨門中
建㕔事挾以賔榮輔以吏舍後設燕居以
休其勞清流匯池花木列植周繚塗雘皆
足以支永久吏有言者曰尉職在察盗囹
圄不立奚尉之為兹土之民俗弊已久鹺
禁之嚴莫窮其窟穴朝夕胠發纍纍旁午
不有以居將曷能以有䖏尉笑曰道徳齊
禮夫子之訓也獄市無擾相國之言也閱
數月獄以空告於是輿人有言曰尉之申
申非取異以求新塞其姦慆養其淳真彼
疇鱗鱗良苗氲氲尉之去兮將以告夫後
之人役始扵泰㝎元年秋八月成於二年
之二月郡人具官袁桷記
　　　浙東廉訪司重建澄清堂記
國家肇置肅政廉訪司浙之東以婺女為
緫治而行部使者凢六人讞審殿黜循歷
于六郡總治之使二人坐鎮于婺六郡嵗
終必以其成牘歸于總治㝎其可否以上
于御史臺持綜覈之實執與奪之柄厥任
實不輕矣夫以輿地之廣貢賦之夥
天子不能以自治必假扵首令焉守令不
能以公其心又假扵耳目焉以重其寄大
其居室聳其視瞻廉逺堂髙非直為觀美
也聴事之所繇唐歷宋嵗久頽剥不治至
治二年中奉大夫馬公為使于是邦顧瞻
改容曰兹不可不為先務邦之耄倪亦曰
兹實聴政之本扵是郡請于中書行省計
郡餘財以為匠費崇其堂隍稍北以構柱
甓孔新庭廡邃宻名之曰澄清復為燕居
之室于其後曰迎華觀經始扵是年之九
月眀年五月告成中奉拜湖廣行省叅知
政事以去資善大夫思蘭公甫至則曰中
奉公之恵後若是宜紀其事未幾拜南臺
中丞資政大夫岳烈公繼為使亦曰是誠
不可軼於是僉命桷為之記中奉資政嘗
牧于吾鄉皆得而接識往㑹中奉公于
京師謂余曰民之多寃繇循行者不盡其
辭吾往浙東将使六郡之苛癢亦切扵吾
身後聞其所行果有所不避資政公廉而
守正牧民如己子遺愛于四眀人能言之
中丞公得見于㑹通河議論氷雪以刺劾
為己任是則三公之行事深有合夫至公
之論抑又聞之事患有所不眀知而不有
所舉藉藉于道塗之民口不可以防也苟
眀矣不少恕焉則法舉而徳不足以化今
使者五人皆遴選在位于以見
聖上振整之初政登斯堂也則相與講習
見扵施設不薾以避不苛以求陽喣隂肅
吏民率服胥保恵以承于上其治豈不偉
哉夫志同議同任事同七郡之民孰不鼓
舞以嚌詠太平之盛桷舊職太史慕前賢
壁記警戒之實因以謏聞而為之辭
　　　眀逺堂記
澄清堂成紀興繕之本末矣叅政馬公奉
聖天子眀詔廵行江浙復至婺女見其燕
居之堂舊曰迎華觀者而更其名曰眀逺
取其切于觀風之道副使馬公經歴爼君
冕復求記於余於是屬筆為之辭曰今夫
七郡之黜劾悉萃於澄清吏抱其牘鴈鶩
以進卒不敢妄議其可否將求其生欲重
其罰情皆不能以得也精思以究必退省
焉以品節之事窘扵一庭而智足以見萬
里古之善馭吏者不泥扵法律不事扵朱
墨故其革姦警饕無言而化成必有其本
也在昔聖人眀目達聰百僚在官㝎扵三
載之考績夫豈有他哉維東浙負山聮海
風俗不一强者雜諼詐柔者率罷軟撫摩
之道各有攸䖏登斯堂也必攝齊肅容悉
議其所宜行退于燕居申申夭夭燭照數
計考七郡之幽隱如指諸掌名之曰眀逺
孰曰不宜今叅政公之按行非家至而户
到也是則眀逺之㫖講之熟矣則凢後之
來者益得以省察俾勿壞泰㝎三年四月
丁丑具官袁桷記
　　　新修司獄司記
國朝肇置司獄司専以掌守囚禁職卑而
勞猥為其官常憒憒不得志浮湛坐曺日
數嵗月希善代謁吏部者每請託求免注
繇是視為傳舍狴犴之不修桎梏之不整
所至皆是憲部審决亦有所不暇及簡漏
相仍其勢然也永嘉林君龍澤之來守是
官也曰吾不可不自振考其成牘剔疑擿
姦重者上憲府輕者白郡守多有所變易
罪以不寃囚民宜之久之曰獄不可不繕
營至大二年獄既燬支弊植仆僅存其制
於是除地撤瓦築堂三楹曰平恕堂後燕
室曰種徳左右翼軒環以吏廡迺築髙門
迺闢圜土養疾有堂奉神有祠繚以瓦垣
浚以甘井取足備具各中繩墨盖先之以
已俸而官若民迺悉為之助不旬月而告
成噫亦難矣昔人言不卑小官扵林君見
之州縣疑獄郡輒以委林君揣情以求其
生量事以正其罪羣吏抱案詣庭下無虚
日是則林君之果能令官大也書曰典獄
非訖于威惟訖于富若是則寧有私謁者
乎余直集賢林君時為掾史䖏事立具今
覩其政績顯白足可稱道庸紀嵗月是役
也興于某年某月成扵某年某月泰㝎三
年嵗在丙寅郡人具官袁桷記
　　　慈溪縣興造記
泰㝎二年冬十一月保㝎孫公楫循行四
明至于慈溪覩其縣治壯麗整宻咨嗟徘
徊詢諸縣人邑長為誰咸曰此昔烏忠顯
之所成也忠顯為縣首治董孝子祠以化
俗次修孔子廟三皇祠曰儒以長民醫以
養民又治社壇嚴其齋宿以謹水旱迺曰
迎詔禮賔兹不可不䖍傳驛休息宜慎其
寒燠興繕既畢始曰吾亦得以廣居于是
矣語未終孫公曰是誠可紀載扵是命進
士翁心傳為圖㑭桷為之記聴事五楹髙
其前三楹焉堂曰清清淳化中尹張叔達
璽書之所褒因其名而築之者也挾以吏
舍厨湢獄室縣門鼓樓前後有序縣治之
後有小湖湖之中為洲花竹四列風蓮水
柳暎翳繚繞為亭以庥其居有四曰思政
佐治以察民隱也曰柳意勝覽以樂其神
觀也圖既畢復言忠顯之政墾莱輯亡役
不病扵民去其姦饕以為政本今其去十
有三年思如一日而其繕營足以支永乆
扵是有驗噫今之為縣嘗患夫土豪之控
持也其始也利以誘之終三年更徴需歛
散一聴其命户稅更易拱手莫與之抗甚
者為之囊橐可哀也已孫公之来兹邑也
其亦有所感表去尹之美亦將以警夫来
者余昔在太史觀循吏之實書以示後忠
顯不求名而名自至孫公之為使者夫豈
計目前以為黜陟哉始忠顯之滌篆也漫
不可考謹視之實秭歸縣印言扵攸司而
更正之其精覈率類是則凢今之為縣者
廣使者之用心以成其政績桷雖老尚當
記之泰㝎二年嵗在乙丑冬十有二月甲
午郡人具官袁桷記
　　　㝎海縣學蔵書記
㝎海為縣南接蠻島汪洋數千里食息可
至厥今號為重屯四方語言咿嚘侏離交
衢旁午褒衣儒冠見者訾議考諸郡乗惟
沈端憲一人嗣後接武猶班班可攷泰㝎
二年春某官始來為令迺曰縣固有學學
必聚書冥行空言講習何補武城弦歌先
聖是取進鄉小民首於文辭其必自聚書
始迺與主簿龎君首捐俸資復命教諭汪
宗江出學粟㑭儒職樊惟肖胡驥繇杭置
經史若干卷又諭學之耆老曰經以窮理
史以究成敗廣聞脩辭惟子集是宜是亦
不可缺復得若干卷將刻石列目以示永
久謁記扵余念昔在　殿廬見令尹之兄
在廡下察其儀貌莊肅知非凢近後果為
進士第一見令尹于國學儀端語温審其
頡頏萃于一門今兹掌其邑尤以教學為
己任抑嘗聞之聚書非難寶書為難校官
之不職悉資以奉權貴甚者竊其故籍挾
之以逃其㝡甚者漫漶散落一不掛眼三
者之病比比皆是今刻于石將杜其漸後
之來者寧得不自勉乎
　　　慶元路重脩先聖廟記
河南郭候視郡事之初首㝎役法郡民日
困鹺事旬月按覈數嘗不登郭侯知其奸
利迺言曰病在私商潜轉輸其所贏餘卒
不入公籍民病不可藥也於是罷賈區分
四廂俾總之鱐醢豉脯各趨其時視計口
之授畧相等復竦然曰吾職司學校兹曷
可少緩督大小學謹授業斥其偽冒以其
餘粟大修孔子廟扵是進郡博士陸晉之
學正録胡某毛某而言曰漢文翁立學歴
唐宋幾二千年猶完緻君等知其故乎少
間曰教在不墜其不廢在繕修迺曰若殿
若儀門風雨剥圯在丹雘先聖崇嚴列祀
肅雝在作繪定章服在禮象又曰講有堂
書有樓吾亦曷敢後姑徐徐為之吾願㑭
是邦服習仁義秀乂林立遣詣　王朝將
自兹始桷繇禁署歸里凢三年愛中和樂
職之詩首為詩以咏賛侯名郁字文卿所
至官以興學為本詩曰
茫茫海甸聿仁義邦圭組積榮失其敦厖
嵗亦云徂夸侈則降維侯之來靡瘼不知
曰維泮宫風化攸基竦其具瞻象神之儀
藻井繪櫨絢兮承式降陟有嚴是奉是翼
匪土木之工職教攸則瞻彼㦸門有飛戾
止斯翬煌煌五采屬纚鏘鍠八音粲曰在
耳嗟爾後生無媮以誕無逸豫伴奐遵我
侯度以靖以獻奉璋有峩伊侯之願
　　　鄞縣學興造記
延祐元年桷記鄞學之興造矣甫一紀職
鄞學者括蒼林君傳以事狀來言昔之經
度踰扵舊址廩入不給故其結構塗塈缺
焉未周鄞之尹曰阮君周翰治縣未幾有
藻井繪櫨絢兮承式降陟有嚴是奉是翼
匪土木之工職教攸則瞻彼㦸門有飛戾
止斯翬煌煌五采屬纚鏘鍠八音粲曰在
耳嗟爾後生無媮以誕無逸豫伴奐遵我
侯度以靖以獻奉璋有峩伊侯之願
　　　鄞縣學興造記
延祐元年桷記鄞學之興造矣甫一紀職
鄞學者括蒼林君傳以事狀來言昔之經
度踰扵舊址廩入不給故其結構塗塈缺
焉未周鄞之尹曰阮君周翰治縣未幾有
恪殿謁首以興繕為急割俸以勵儒生於
是歩履有甓繚繞有墉礱以宻石華以堊
丹象設有嚴講席齋廬足以稱弦誦而從
祀一百有五悉易以塑合儒先之宜祀者
為祠以庥少間曰既完矣盍廣教以振士
類立小學師二人而増弟子員凢五十人
泰㝎三年二月朔告成復命桷記維鄞自
王文公延杜先生以君師為端本故後之
繼承經術淵懿蹇蹇大節見扵史傳者凢
數公衣冠日隆微近功利而懐忠抱徳盛
扵乾道淳熙之際遺言正學傳扵今猶未
泯周翰之先公嘗分刺是邦厖眉褒衣諸
老森立盖嘗極尊賢之禮矣今兹作新亦
将有意夫斯道考問徳業吾猶以為有在
也周翰名申之池陽人林君字以道非怠
其職以苟度者扵是乎見魯公修宫形扵
歌頌系以詩曰
維鄞之峯煌煌金精其江縈紆挾城以行
磅礴元化孕兹羣英其英伊何鬱彼瑚璉
不戚施以求是則是憲發其精忠匪石可
轉曰尹之來庭誥是遵顧瞻廟廷風墮雨
昬土金丹漆有炳其文宫既完矣失教則
缺循循子佩自今以始罔敢越以道氏林
葺構揭揭杜先之訓百世服膺有失其猷
將夸誕是興凢升論堂戰兢以承
清容居士集卷第十八
清容居士集卷第十九
　記
　　　馬元帥防倭記
自昔待蠻夷之國必傳　詔令以諭説之
稍失撫馭則狙詐百出甚者嗜錙銖之甘
傾接如素所交徃失上國體簸侮訕笑扵
兹有年矣
今天子考獻令於疆域中書省奏曰蠻夷
之不庭實守禦長吏餌利忘公弊不可日
長維㝎海實慶元屬縣附海司鎮遏遵考
舊蹟兹其為泊艤之所舶有㝎制輸其物
以上于官勿入郡城勿止貿易則得以永
逺虚聲生疑駱驛傳騎亡益也是宜選帥
臣清白有譽望者制置其事
上可其奏泰㝎二年冬十月倭人以舟至
海口於是行省僉曰非馬公孰得當是選
公乗驛至縣即宣諭
上意始疑駭不肯承命反復申諭訖如教
於是整官軍合四部以一號召列邏船以
示備禦戢科調減騶從除征商之姦嚴巡
警之實慮民之投憲為文以諭收其㠶櫓
器械而舶法卒不敢移减自便事既畢賈
區市虚陳列分錯咿嚘争竒踏歌轉舞川
后山君徳色效靈而公之淵思曲畫若防
之制水不可得以殫述自始訖終凢一百
三十有七日古之禦邊莫踰扵諸葛武侯
韋臯善繼史有述焉今公創始於前願後
之賢帥規隨以成非惟鄉里之奠安則國
家懐来將自兹始王㑹之篇桷願有繼焉
　　　兩浙轉運鹽使分司記
國朝定煑海之賦倍於前代邦用是資其
選官委任為不輕兩浙設總司於杭東西
屬郡率置分司以董督四明號為東浙繁
夥饑饉荐罹逋負益廣急之則疲薾愁嘆
䵩色骨立見於耄稚故受其任者為㝡難
桷官翰林時預議中書堂嘗白丞相乞減
嵗額丞相頷其議于時大臣咸然其説卒
以户部籍不能易是後憂國者迄減其直
繼今善謀邦計之士亦將有以待也泰定
元年冬分司燬三年張侯伯威莅是邦以
官楮若干委于郡郡守郭侯曰兹役不可
緩必擇善於營繕者是屬曰阮君申之縣
庠之興尹能紹之曰尉周君一夔尉廨乆
湮尉能起之兹其以是屬僉謀曰取扵山
里胥是刪鬻於市大賈以喜將視其材市
於民堅完縝密是則不負於郭侯之教矣
六月闡工九月告成聴事崇嚴夾舍拱揖
門臺有叙百堵具列斧斤鼛鼓不徹于垣
周君則曰尉雖不才囹圄之設非我職矧
轉運府設是則益以病盍去諸復以楮之
餘者歸于司官常患不得其人急奉於公
怨讟滋興况復因之以竊其利周君則不
然人皆曰作之登登周君是承去其榜笞
民完以熈若是則任其職者絶呌囂息追
逮其賦寧有不登于
天府昔之使者遺愛掲於堅珉矣後之来
者登斯堂也藹然仁政將屢書不絶桷老
矣尚當見之泰㝎四年二月庚寅具官袁
桷記
　　　鄞縣小溪巡檢司記
城南門折行四十五里曰小溪鎮宋元豐
置焉唐曰光溪鎮以監酒稅煙火得名治
平元年罷酒稅以便民獨掌煙火凢言煙
火職民訟水火盗賊其地三境交接大江
貫其中羣溪畢㑹水清泠如明鏡巖巒擁
秀千篙競發碧瓦朱甍翬聳鱗比望之如
神仙居宋紹興中北客多樂居之魏文節
公結圃墅與客大梁張武子為詩友其它
如安儀同孫王尚書相繼卜築而為是鎮
者于于飬恬承接履舄争闘絶庭下桷㓜
嵗舟至溪上猶能記髣髴也
皇朝一海㝢立巡檢司于是地而舊鎮久
廢故家亦湮沒毁散仕者率苟循嵗月䖏
隘踵陋不復以崇嚴為事泰㝎元年白君
察罕不花莅是職與父老言曰司徼之所
不在荒寂則在獷惡吾獨愛是溪有先賢
之遺俗薪者販者前歌後休絶枹鼓之警
罷干棷之邏吾心固勤焉亦是土循謹之
素願廣聴事以表兹溪咸曰然於是木踵
以至甓效以来三年夏闡工九月告成逺
迎龍湫近接虹梁舉觴以落而懐牒巧訟
者各屏息以避有合夫道徳齊禮之義迺
相與歌曰
作之烝烝罔聞其聲養其髙明心清以寧
不卑其官惟後来是承
　　　吳江重建長橋記
震澤東受羣川汪洋巨浸至吳江尤廣衍
地為南北衝千㠶競發駛風怒濤舂擊噴
薄一失便利莫能制唐刺史王仲舒築石
堤以順牽挽宋慶曆八年邑宰李問始造
長橋繇是各捨舟以途来徃若織水齧木
腐嵗一治葺益為民病泰㝎元年冬州判
官張君顯祖始莅事曰兹實首政稽工程
財莫知攸出當謀於民民有調役維浮屠
善計度長衢廣殿瞬息以具吾語諸其有
獲廣濟僧崇敬寔來敬言伐木為梁弗克
支逺易以石其迄有濟㕘知政事馬思忽
公以督運至吳迺采其議周詢以籌首捐
貲以勸敬復曰作事謀始不可不慎有善
士姚　嘉禾人能任大工役必屈以委
繪圖相攸經畫畢具咸服姚議於是參政
諉郡守郭侯鵬翼役未興丞相荅剌罕公
朝京師迴道繇吳江郡白橋議丞相曰吾
必首倡即捐萬緍而府縣士民相胥以勸
平章髙公貫公繇湖廣江西来自江浙力
囑張君俾終是工杜侯貞来守是土亦曰
張之言然閏正月建橋明年二月橋成長
一千三百尺有竒揵以巨石下逹層淵積
石既髙環若半月為梁六十有一釃其剽
悍廣中三梁為丈三百以通巨舟層欄狻
猊危柱贔屭甃以文甓過者如席舊有亭
名垂虹周遭嵳峩因名以増榮觀焉是役
也敬師鳩徒輸財實三之二贏財十萬復
以為寳帶橋助姚摠其綱張君首議出於
仁政事有脗合而是州興役見知於丞相
誠出大幸厥今運舟相聨驛使旁午咸曰
丞相謀國經逺張君美績繇是得書將永
逺無極繫之以詩曰
茫茫禹甸昔鄰扵魚維四載功兹為具區
有失其防羣嗸喁喁曰維李侯構兹虹梁
經始孔艱任負揚揚嵗老水泐臨履若驚
張君莅官飭我初政曰兹橋匪脩涉者益
病召彼耆老貨布莫競相國之来六轡徐
徐詢事審宜以究以圖割其緍錢㑭民樂
輸橋既成矣虹飛于江千柱承宇羣流迴
矼儼兮層城爛其軒䆫張君籌思相國成
之彼清浄士式克承之千嵗永賴我庸以
銘之
　　　陸氏捨田記
吳越舊俗敬事鬼神後千餘年争崇尚浮
屠老子學棟甍徧郡縣宋帝南渡公卿大
臣多出兩浙而制令入政府得建宫院崇
祖禰驅石輦木空巖閴寂之地髙下晃曜
財日益耗而弊莫可救矣故稍自給足者
亦承風效施跬步瞬目日不勝其繁吁可
禁㢤宋社亡故家日降辱過昔所崇建揮
手若不相識甚者翦夷其墓田豚蹄之祭
不通扵焄蒿而卒未有能懲戒夫厲階於
初其習聞者不變故雖善說巧譬終莫能
以改也夫錫山陸元俊以其母夫人楊氏
捨田之狀且告曰陸故吳望族大父凱恬
静絶企騖觀老子書若有得所與交多聞
人是生先府君愈孝謹自治讀司馬公書
不釋手人勸之仕則曰吾承事於家者未
至安能弊内以益外哉未幾大父母相繼
卒吾府君拮据治窀穸不幸以毁卒又不
幸弟鐵孫卒於是吾母曰為物為變魂之
屈而不能伸者也氣化則魂升求於家祭
記禮者盡之矣求於窈㝠則莫若清浄焉
是依汝父若弟其往也無悔而吾惓惓者
情有盡而哀終身不可以有盡也今將割
田若干歸于城北之洞虚觀以廣其時思
吾知守禮者矜其情而曲許之焉事不永
久則吾之志墮當求能文詞者為之傳其
文傳田不復可易矣田不可易則汝父弟
與吾志俱不朽矣其言若是㑭余信其言
者吾友陽榖李君希哲也希哲於陸母為
姻聨善屬文遜扵予者求徵以示公也儆
其子孫而余前言惓惓復將以儆夫觀中
之徒知以輿言為可畏也袁桷記
　　　野月觀記
養生説有二焉北祖全真其學首以耐勞
苦力耕作故凢居䖏服食非其所自為不
敢享蓬垢䟽糲絶憂患慕羡人所不堪者
能安之調伏攝持將以復其性死生夀夭
泊然無繫念駸駸乎笁乾氏之學矣東南
師魏伯陽其傳以不死為宗本於黄帝韜
精鍊形御六氣以游夫萬物之表其夀命
益長者謂之僊而所傳確有派繫先儒深
有取焉夫人之所受為命其夭閼戕賊必
不能盡其年過於厚者非自裕也盡性知
天踐形以全其正斯二者俱得之矣天台
多羽人居遺跡勝所相望不絶宋世有大
梁趙公宗卿某佐縣黄巖樂而家焉踰二
百年子孫益繁衍詩書孝友簪笏不絶於
家乗四世孫與慶虚中父遯世樂道從北
方之學者而慕之志彊氣堅脅不至席今
踰十年矣遂築室委羽山之西北八牖四
房兩翼三楹靚深以明于以坐忘不知寒
暑之代謝順其天年以入於自然者也而
名之曰野月焉月猶身也則而象之者得
無佀乎吾按其圖東西仙源南企大有北
顧商丘誠僊人棲息之所境清則神湛嘗
聞張平叔産是州王子晉居桐栢山二人
皆以不死傳信盡性可以至命虚中得至
静之説願取平叔書讀之將見王子而肅
之矣道無異同不偏於一者則盡善桷也
行南歸願踵門請其説尚當賦之至治元
年九月四眀袁桷記
　　　冲菴記
御史臺都事開封賈君華甫以冲名其居
謂袁桷曰為我敷繹而記之余於易先後
天之説精思以求而嘗得其説焉冲漠無
迹易之初也二儀定位其氣果有分哉是
氣也隂陽得之則為日月星辰為河漢為
山嶽凝而瑞扵世為甘露為慶雲形而在
下四靈連理之應係焉其於人也受中以
生則與天地之未判同也曰生矣氣亦果
有分哉曰寂然者初之未始離者也感以
應不動乎内者也心君清寧行乎六氣而
不沴䖏乎寒暑而無背則中和者内外之
樞紐也昔之聖人言夫上者為道下者為
器變通事業允屬夫人若是則全其大和
以養吾生休休焉復奚遜焉存誠以立乾
之本也持敬以直坤之本也聖人惓惓致
辭焉隂陽之用備矣氣生於無形成於有
形聚散反復晝夜不置朂哉勉夫將不能
以病矣華甫官京師踰二十年踐歴清劇
其於事物也充然若迎刃與人交謙以善
防臧否之色絶顔面而損益髙下各有攸
當是其飬之有素外不能動者矣其名曰
冲不幾佀夫華甫竦然曰唯遂為之記
　　　順堂記
大徳八年余與天台陳君剛中為翰林屬
剛中素簡曠不耐酬接獨其族子萬里禆
益俛仰客至能使盡歡禮洽而氣和真翩
翩良子弟也家居于台之三台山之下凢
十有一世宋世第科目聲黌序代有其人
焉古之言令族必曰荀陳曰王謝非貴華
腴也薫徳以為善積小以為髙絶於聲音
笑貌篤躬以行者斯近矣萬里三游京師
未嘗不與之言齊家脩身察其所養益充
厚調官以歸謂余曰遴築堂以奉吾母兄
弟三人而仲弟居于外今将挽之以歸抑
反身而思之我不能和恊以至於是邪則
又曰遴其母以妻孥之私若是邪昔之歌
常棣之詩情義之曲盡焉者也而夫子蔽
之曰順願則順焉其殆庶幾矣桷曰天地
以順動不順為逆焉孛于辰為震為孽春
秋紀之順天地之經義者孝之本矣陳仲
子喻於槁壤世人行事不若仲子則升斯
堂油然以興不逺而復何憂焉化由身始
盖何病焉為之歌曰
彼山㠝岏孰啓源兮世十有一嗣宗蕃兮
木之詵詵本可分兮謂本可分兮枝曷以
存季也孔艱憂心薫兮伯也鬱陶求于原
兮歸来歸来兮我母永歡兮
　　　積慶堂記
徃嵗朝廷廣錫類之澤於中外繇是執政
大臣得追榮其三世今集賢大學士平章
大慈公時為翰林承㫖捧
制書告于厥曽暨祖考惕然以思曰嗣子
守先緒敬篤弗敢替陟降帝廷嘉惠日接
靡有間兹惟前人寵綏功我康懿公潛光
葆真植徳在拱把至安惠公封樹益䖍美
䕃磅礴蓄久而未振逮先考文敏公則亦
旁達秀發聞譽光灼矣然祿弗稱其報今
膺是穹顯居室完好弗先烈是思曷稱永
久遂扁其堂曰積慶有取於坤之文言如
臨如存知所以近
天子之光者實有攸自桷也獲殿次集賢
得升公之堂而㑭有言焉古之能孝者食
息跬步不忘其本而詩人之推原則亦曰
孝孫有慶是皆其先祖之徂賚夫源深則
流長恃而不浚將壅焉以竭譬之善賈貨
殖之積所從来久矣因其饒而日取之用
殆有盡今平章公朝夕承顧問委心微言
觸類以感悟廣聞以通導善經達權以天
下休戚為己任所陳於上者外雖不能知
覩命名之意若堂焉以構播焉以穫實崇
迺先公之徳以垂裕於萬子孫毋怠則凢
登斯堂者亦将倣以尊祖河潤九里夫豈
徒言乎哉
　　　樂全齋記
真㝎李君允希微甫故儒家幼慕冲曠閲
其游記曰登恒山聆天雞觀出日焉遵太
行上王屋山嵩華少室視昔時好竒之士
遺蹟鑱刻悲愉怪愕歴歴在目而徼福頌
語何侈愚也南踰江淮地險不足恃矣震
澤禹功能知尊之錢塘故王都囂溽靡習
未有改遂窺禹穴望蓬萊乆之歴天台赤
城知孫興公司馬承禎肥遯益有㫖武夷
九曲其仙者誠然與道統之傳有自矣過
九江審瀦匯之本匡山之截乎長江者非
偶然也衡山為南嶽灊山望祭抑深疑之
氣舒而神完則曰吾於鍾山其止乎遂日
廣松竹桃杏鼎壺几硯之屬于以娱其客
且益以自佚鍾山故衣冠之所僑寓也繇
晉以南名士居焉今將居是丘以樂之為
何如益展其地曰山房堂曰静脩齋曰樂
全軒曰松風而命其樂全者㑭余記余嘗
悲好游之士名足以成矣文足以傳矣而
不能全其身盖其沉恣豢養恃才以肆危
機駭浪蹈之而莫知遇事瓦解其悔恨悼
惜若無所容其生非若夫子之宋之陳之
衛之不遇盖徳以輔名道以喻志捨是則
非以自豫也希微生盛眀之世居于中州
以仕焉若水達于川孰能禦遏今而曰卜
居于南土豈託而逃者與余居京師見持
政柄者皆善思索位置遇大利害輙執咎
不能解而南士以䟽逺得免希微之居南
夫豈遂其静退與抑亦耳目之所接有感
而然與遂為之辭曰
顒顒鍾山覇基承兮英光盪摩隱徳貞兮
泉纚纚兮玉鈴松摇摇兮翠旌維絜士之
定居兮山神憺兮以受令合正命兮萬化
成神無方兮飬千齡
　　　竹鳯石屏記
繇開平西南行七百里稍折西北其地有
泉如懸簾五色貫射在昔
世祖皇帝名之曰三不刺以其國語志之
也地曠衍均成沙居民鮮少地所宜惟瓜
悉發南戍卒墾樹之瓜絶甘美按燉煌多
種瓜沙土䟽利根蔓善達分水無沮洳昔
常以江漢人廣其田號㑹稽其事政相佀
至治元年
今天子巡北邊望祭陵寢昭文館學士史
公以屬車從旄旂交章鼓柝傳警頓次之
暇則詢其遺俗千里一色林光野燒絶不
接目睫怪石犬牙層獻迭見遂得一屏若
水玉澄澈雲根屹成巖崿雕鏤其上有叢
竹森列旁出一木綠葉宻成前隱采鳳迴
咮導前以飛五采紛敷不假於琢削而生
意屈曲造物有以畀之者因名之曰竹梧
来鳯為圖以紀之余嘗聞地之宜於五榖
者男女必繁夥充斥盡力以食其土若夫
絶漠廣域其寳玉光怪不可名狀而其人
類寡鮮得非夫地之氣其凝結者為星辰
為河嶽其聖其賢者為君師以長牧之至
扵不能以自見者則萃其精眀剛絜之質
以伏于荒野一得所遭而其緹襲繅薦又
甚於他好豈不幸哉方今
天子寳賢飭躬以孚佑于下民兹石之瑞
和氣之感與抑亦開太平之應以告成于
天與史公徃在至元間從
大帝出征嘗得二石中空如塤出虚成奏
其一具北斗形余嘗聞史公好養生説玉
石吾寳視於内者何如也至治三年三月
袁桷記
　　　曰生堂記
天台道士項君子虛通岐黄書其治病不
擇富貧輙徒步以往䖏藥候脉有源委盖
所居鄉有老醫能理傷寒受其説傷寒首
經絡未有不通是而能為醫者治所居室
名之以曰生且求記於余噫今之醫未嘗
不以生為心也技薄而學淺貿貿然以游
人之門恣意剖决遂使夫人之夀夭不得
以盡其正命十盖有五六者焉薄人之危
剛燥䟽補重其疾以利厚貲則凢所謂生
者不存於其心矣天地之於品物寒暑代
天台道士項君子虛通岐黄書其治病不
擇富貧輙徒步以往䖏藥候脉有源委盖
所居鄉有老醫能理傷寒受其説傷寒首
經絡未有不通是而能為醫者治所居室
名之以曰生且求記於余噫今之醫未嘗
不以生為心也技薄而學淺貿貿然以游
人之門恣意剖决遂使夫人之夀夭不得
以盡其正命十盖有五六者焉薄人之危
剛燥䟽補重其疾以利厚貲則凢所謂生
者不存於其心矣天地之於品物寒暑代
謝日用而不能以知為之君師以正其綱
常為之醫以療其疾病是醫之道其賛化
育者厥功茂著仁為人心操存動止於醫
殆得其全矣余嘗聞道家者言陶弘景増
本草飛走蟲魚類例有殺生心此盖誘俗
鄙俚之論犧牲養人千萬世不能以易藝
不如古人挾一囊以自行巢氏之説畢具
於所挾矯誣滋甚矧有若予前所言者其
為醫之禍㝡速矣子虚氣正而色剛立志
不苟視財帛如糞土耐習勞苦師全真之
説養心若保赤子其未通者必有以日廣
活人愈多仰俯不怍斯其為徳也大矣庸
俟以紀至治三年九月袁桷記
　　　信州貴溪縣楊林橋記
貴溪環山為縣大溪貫其中支流為楊林
秋夏水至奔潰莫能禦嵗病渉焉當淳熙
年有僧允懐任其事懐陸出也象山文安
公勉之曰徒杠輿梁觀政之本是則昔時
盛平轉輸供調之勞守令有所不暇及矣
考於成周除成梁道扵先王之財賄不用
役民之法其無迺因其隙而用之故不煩
扵官者良有以也二千年来著律令者長
吏率遵守文具飾傳舍除驛道為急使者
所弗至不復計省民所必趨而顓受其害
扵是乎有倡義者焉懼其嗇於財也則復
有利益之説焉噫民之所利上所當興顧
其力有不能事與勢實有違者夫豈惟今
也哉龍虎山為老子祖宫其民食其業以
游於襄陜廣蜀嵗幾萬人而江淮復不與
道繇楊林咸惴惴焉求於上則有未及謀
於私則曰亦盍思以為永乆於是山之道
士曰傅某章某首出資以倡之主兹山者
董某曰事宜是郷之耆老某亦曰吾等詎
坐視遂伐木聚石聳為飛梁危湍駛流帖
俯於履轍之下訖成於至治元年十有一
月明年董君􁐂常来亰師命余以記余讀
老子之書曰修之郷徳廼長又曰儉故能
廣刻志繕行則其自貶損者夫豈厚生以
自飬民困於徭役牧之者不能以告于上
因令所著而强之将轉散而他徃清浄之
學不有衛翊其何以為教三君子之志深
且逺永詔後之来楊林之橋其何有廢焉
　　　小領水亭記
薛君玄卿自京師歸上清二年矣習静脩
德日治其文詞刋落雕飾以求進于道暇
日游小領領分為兩側足以上過者岌嶪
然龍虎山為治所其教行南北故凢驛騎
之旁午商賈之輻湊皆本於龍虎而道必
繇扵小領玄卿坐其旁見行者之至是皆
假以憇息良憫其勞貴賤固一等也遂築
館于領之西曰崇賢作亭于領之東曰振
衣命道人日具茗水承接以休其心昔之
善喻者曰夸父逐日而不返今世汲汲然
道途者皆夸父也故其捫歴河漢而不慴
困阨蠻瘴而不懼方其去鄉里辤妻子漠
然無惘惘之色其羇窮逆旅饘粥藥餌之
不給而猶曰我有命焉奚以憂至扵久勞
而思逸若登兹領然者未嘗不心一而念
同當是時使幡然有得吾知其絶跡扵是
途必矣玄卿曰領之東古象山陸文安公
講道之地其西為臺山突兀秀峙南為雲
林麈湖聖井琵琶諸峯歴歴可數北則潛
山之井邑稠宻髙下雞犬桑柘望之如神
僊居吾知夫仕焉而已登兹領也必曰吾
不復為人間事矣其善蓄而給足者則曰
吾行其少息矣王公貴臣捧香而来于山
亦知老子不辱莫先于善退徃来鮮少將
見夫青牛白鹿之士倚古松而聴流水登
斯亭也願為之執鞭以俟焉斯可矣遂掇
其語而為之文泰定元年正月壬寅清容
居士袁桷記
　　　友恭堂記
余幼居鄉合郡里巷考門閎之髙者十居
其六七焉　先公撫余首而言曰自圭組
之日盛而兄弟之虧有不可勝言者今可
稱道惟史忠獻王與汝曽外祖忠宣公白
首若一次則曰余忠恵其季尚書貧無副
衣出入互易貴且死也約同葬尚書之子
寺丞不替是道以京秩讓其弟所後子二
百年来登顯仕亡慮數十姓中外宦簿俱
徧歴獨號能盡兄弟道為難盖其貴盛之
極勢軋於相等稍避嫌以退則若無所容
其身以為吾才不能以見用者兄弟使然
也不再傳而其祖父之所蓄棟積稛聚各
私利其美好黨署賔客强凌很勝嵗時叙
昭穆占對簡略觴豆不設强成禮即退言
至是良可哀也又曰吾之事賔州汝雖嫡
長讓其爵扵兄子凢世所慕好吾一不以
問怡色拱立若幼子弟積誠以感遂悔焉
而益以親汝以孤子承吾宗何憂焉若有
子孫衆多能率我以行則知吾門殆未父
也受其言于今四十年余官集賢日近醫
藥命次子瑾来侍久之復還翰林屢謁告
以請不得命長子瓘撤舊室之蠧腐搆新
堂以俟歸書屢至將以盡侍養之道余曰
父子異宫兄弟同䖏古之制也幸有尚書
公之堂在可以逸老則斯堂若兄弟居之
誠宜遂名曰友恭實取夫先公之遺訓焉
夫為公侯之後得為幸矣恣其私心以泯
夫天倫氓隷之所不忍因詩書而成衣冠
不幸不勝衣冠而卒泯其詩書則昔之髙
門今不能一二者其病首在是　越公之
書在山中而余再世之積實倍焉二子能
讀而守之又將見吾諸孫之有成而翁授
首之泰㝎元年■月　日清容居士記
　　　種徳堂記
蔡侯茂先以其先郡侯之狀求銘摭其行
事古君子也少間謁余為種徳堂記其名
實侯崇祖之本意昭掲于户冊者集賢大
學士郭公安道之所篆而歌詠其事以光
顯悉余同院之故人也若是則余何敢辭
郡侯之樹徳盖不止於鋕銘之所紀而因
事以詠則宜有取於行實昔人有言隂徳
猶耳鳴想其平居篤厚廣施於郷惻然以
求其急難御於家也敏其力者貰之不足
者周之懼飭躬之未能蚤夜以思則曰所
求合乎古未能也蘄正乎有道之士則曰
吾所為能盡善邪燭計利害得無慊邪施
於族者洽於肌髄與訓於家者蹈履足以
日化與朝培而夕脩望嵗焉不求報豐飬
之以年祝之於子期之扵孫磅礴浸漬斯
其為種徳之本㫖也茂先今為良二千石
其季為太守鸞翥鵠峙羽儀清朝盡忠補
過以先其祖父吾知其曽雲少者謹于里
門長者服于王庭恂恂孝慎日補其未備
考其興隆與徳良未艾也書曰率乃祖考
之攸行又曰汝克昭乃顯祖願相與勉桷
也亦從是得以有益焉泰㝎元年冬十月
甲子四眀袁桷記
　　　春暉堂記
翰林院都事韓君友謙居京師有年矣徃
嵗築堂以奉其母夫人未幾下世今復名
其堂曰春暉示不忘初也命余記其事焉
孟子生於戰國距舜之時幾二千餘嵗矣
而其言終身之慕者則必曰惟舜一人焉
耳矣昔之聖人懼其不能皆然也為之令
以教之為之表以勸之而作史者復取其
卓異者以彰眀之教益詳而行益微吁可
嘆也矣孝根於心人之所同繇古而論宜
不若是薄然而缺焉所從来久立其名者
良有以也杯圈手澤存而不察非孝之實
吾知夫韓君之升斯堂也雞鳴則思其進
盥之儀饋食以列則思其嗜好之若初將
惕然而奉之日入而息陳其枕簟闇乎其
有聞也故其居於家也望之而在前思之
而若著其䖏於鄉也身無虧焉言無擇焉
鄉之老者曰韓氏之澤有在矣其先人之
教未忘也立扵班朝無有父母兢兢若臨
于其側而人始曰若是者其殆幾於永慕
矣吾聞友謙佐治大尹執禮自持不為苛
刻矯亢人安其業而化俗敦教饑渇之於
飲食義方之訓有自来矣昔孟氏之子扵
其羇愁困窮之際始矢扵言情之感也友
謙仕不離鄉遭世隆平卒取其言感之正
也桷也官于朝七稔矣升春暉之堂得無
愧乎
　　　賀蘭堂記
靈武李公居錢塘三十年築其第之堂而
名曰賀蘭志不忘本也㑹桷自京師還迺
命誌之桷嘗紬書于太史按賀蘭山在靈
武保静縣西草木青白望之如駁馬然者
土音語駁為賀蘭而昔之居是山者復因
以為姓在唐天寳時靈武號要衝後卒能
以一旅之衆興復舊業至李王有其地天
下易代凢九姓獨靈武以十餘州相傳者
三百餘年其民沉鷙尚勇土壤沃曠氈酪
駝馬給足無凶歉國狹而慮密各以金革
相保衛患難垂乏絶不少變精急専一迄
能奉其君長盖傳愈久則俗愈定
太祖皇帝經略西土為武功首靈夏舊地
始臣服委質然猶强節好義䇿殊勲受上
賞者史不絶書李公之仕扵江南也常兢
兢然恵綏不忍侮其鰥寡而其扵浙東也
事若有素今所領七郡四為其守矣風俗
媺惡皆示諸掌而惓惓思於賀蘭者亦將
有以振夫萎薾之習使吳越之土如吾賀
蘭者斯可矣古者氏族之别必錫于其土
雖逺䖏他邑其不紊殽者因是以有考賀
蘭之山承平日滋昔時之草木意其豐茸
嘉美當盛于公去鄉里之日而斯堂之封
植五采交錯宻然成文者心猶以為賀蘭
也食必祭先耕則祭嗇斯湏不敢遺其初
種德崇報有開必先以佀以續殆将見之
公其以余言為徴也
　　　沉香石記
唐虞之時曷有玩其耳目哉余讀貢書至
青州則有怪石者焉今文登諸島洲往往
掇拾珍怪置几席間物易得而可喜則雖
聖人是誠有所不廢矣浙東括蒼山松化
為石其文理真如松或曰踰千年迺爾人
為至靈其化之不可測也為聖焉為神焉
受成而不變者木與石至積之嵗月則貫
射於日星磅礴於霜露光怪駭愕充然黝
然為珀為玉有不可悉名者矣嘉榖為莠
穡夫憂之鷹之為鳩橘之為枳其遷之若
是則亦有美惡存於其中焉京城田舜舉
為太醫院屬治其燕居眀絜靚幽得一石
望之如水沉樛結宛轉巖崿刻削薦以文
石過者咸以為海南土産也佀是而非其
為怪石也奚以疑故變至於道君子之所
勉子盍慎諸
　　　樂善堂記
雲間繇魏晉以降多文人磅礴秀絜故其
言辭幽麗瑰雅喻物形狀無留遁常驚動
海宇是其人誠精於言者也或曰其地介
海挾江波濤魚龍善噴薄變化人居其中
者咸佀之宋世文儒益光顯冠帶相望數
十年来習始變舟楫極蠻島竒貨善物徃
徃充上國力事生産廣田侈居擬於王侯
而仕者亦争願食扵其土夫事久則變變
則迭為乗除因其見聞上之人寧有不遏
其萌芽㝎其準式者與惟烏溪趙質夫之
居於鄉也悃愊以無營恂恂里閭足不踐
公府汰其侈華日安扵平素其鄉人之不
善者避之嘗曰積豪以希富富不能永也
積書以教子吾其盡心焉勸之仕不能動
苟利於人者誠求之泉石以為腴徳充以
完嗒然忘世其樂道肥遯焉者歟未幾其
子庭芝登進士第人始有言曰是殆將復
其初矣昔故多文物不幸為大家以財雄
是其地氣厚積之使然也趙君不屑意焉
於是以儒名抑進之則必以文顯文與行
相湏以成余嘗上庭芝之文於殿廷繇是
以求之探源泝流苟不止則其學益粹聲
聞之逺無疑矣庭芝詣門曰嚴君以樂善
名堂願有記退而詢諸其徃來遂以行事
為之記質夫名宗文大父以積善聞于鄉
樂善之義袒是
　　　亦樂齋記
永嘉陳子敬客京師居城南東隅車輪馬
蹄之聲奔激若雷雹大雨泥淖入數尺賈
區豕圈㕘錯啾唧土俗雜南北不可辨入
子敬門槐隂植幢盖寒苔斑菊側布踈密
清泉滿洗白雲在户坐者不欲去去者復
再至君蒼髯抵掌一榻為席顧余而言曰
此亦樂齋也髙王父宣撫公受薦史太師
太師若髙外大父舊家遺徳泯然罹變更
漆園吏之意為我終始而言之夸者以愧
感者以喟不幾於道乎桷幼聞長老言君
里宅雄甲勝㯫重樓䟽軒旁薄倒景飛鳥
怖而海雲伏也君方少年挾䇿以自劬漠
然其中若不能一朝䖏稍壯入太學喜名
而益竒蒹葭芙蕖之蕭爽招提廜㢝之空
絶境寂意冷疾筆落紙自得於杳靄千頃
之外望者知非綺紈世子弟而視窶人子
復不相佀何其盛也今一廢不得復廢復
坐刻畫居京師十年無知已力慷慨引助
視重垢積戾頑然持牒争洗濯不三宿告
去君意氣當復摧抑闒茸而怡然以理勝
豈榮觀之㫖託焉以自逃者與屢空晏如
榮辱不足以累豆羮見色情怵于内也使
向時沉溺自恣卒遇不遂意冝朝夕弗給
又安得為十年計天乎其成之者至矣噫
使果止是耶則亦無以自樂夫强之而不
復必巽徳以䖏太夫人春秋髙不能自眀
寧勿歸也少貶以求樂於是乎有在陳子
勉乎哉慎交而寡言正車于塗其終能有
以直矣
清容居士集卷第十九
清容居士集卷第二十
　記
　　　邵庵記
雍虞伯生界其居之偏為庵廬焉温凊之
隟則怡怡然飽食以歌宴休于中其廬温
密樸質具粹且深中而虚之若璧而環若
鑑而明樞圜而扉方闔闢以動止其温燥
也禓以舒其清焉其凄厲也隩以休其和
焉左顧右矚神止氣寂晝握其動夜根其
静不丐飾于外據萬物之㑹將以極其榮
觀者焉廬不廣尋丈旁設易圖圖除其卦
五十有六瞪而視之首擊而尾應迎而存
之風至而水涌審聲遺形益原其情忽然
控浮㳺以上征則摶制控伏囿于其内而
不能以自恣或曰非輕世逺舉者不得以
専是伯生曰維昔邵先遭時明康玩芳以
嬉不激不隨順其隆汙儒者之準也吾將
尊其廬曰邵庵何如桷曰可乎哉言無郵
乎夫敦厚而靈明者君之先也峻簡而絜
精者君之光也自君之出名日以張莫窮
其鄉黽黽然聲音笑貌之學詎昔之志也
勉之哉兹廬之制易而不卑簡而不倚其
取諸物非鑠我者也由質以成禮無踰矣
迺觴以祝之介其休明曰烟烟煴煴維道
之門悃悃欵欵維徳之本美哉廬乎足以
為永居乎袁桷記
　　　古劒記
吳成季得劒一于故吳之區窮首以度合
周尺二十有一寸下縮而圓人盡其握璏
倍扵臘東西半焉鐔長五寸有竒口懸三
空古飾以琫具者金氣消竭玉質湛湛然
望其鋒肅而不劌黝乎以温如鑑之示明
揣其章若氷之在防養其寒光泊焉不知
所凝日出而觀則陸離以陳為丹為碧起
滅扵膚理風雨以休之隐隐歴歴欲泄而
強抑客曰此何祥也成季曰粤古至人絶
世遁逃有不得已則託劒以象五金之精
竊隂據陽繇神以成非劒之能也維吾道
祖以劒印授受為漢丗遺物傳信可根㩀
劒歸宣和今得于吴吴為故都庸詎知非
昔之所寳且夫化而沉扵淵物之靈也返
之扵山物之完也或曰以神不以形又曰
以徳不以物形與物其果有變乎袁桷記
　　　昭真山水記
廣信昭真山晉王僊居山祖閩武夷宗為
天冠巖翼行數十里左右扈挾悉至觀迺
伏北俯貴溪又正北當縣居中匯泉曰寒
月泉與藥池丹井通遵井南鱗瓦削列成
廡有泉懸溜廡下拾級以升曰金沙益南
至于昇僊臺臺石天設空眀無依傳言王
僊化是又南石室坐可二十席下視屋邑
蟻髮旋縷凡登是山者不盡適不返故冠
以逍遥焉上巘為靈湫逍遥西多故賢居
三山品列徐紹宗隱益下北麓陸文安公
書堂奠焉循西有吳緬石潛谷巖小隱巖
皆以䖏士著吳緬石形成五嶽復曰五面
迤東為峰二曰老人石人東屈而下得名
六學堂以虛名僊足月巖以形名鬼谷以
真隱名鬼谷東石壁中穴環好風出湧泉
曰風洞輔東益髙有石箕瓢器物成琢潭
深不測以磜潭名又東極下水鉤盤巖壁
削立旌陽許令刺蛟于是唐名曰馨香觀
道士祝丹陽繪圖㑭志且言其山清刻深
古多異石名木嵗不識伏日泉品與惠山
同自唐李商隱劉大用王荆公毛澤民而
下著詠可傳信夫山南為陽主陽賔隂鍾
其所極鬱之而不化可慕可愕不一以足
然神獨嗇之使冲漠者専其静居絜絜然
好㳺之士少紓其耳目而卒不畀何也世
言名山多方外居益以昭真為信丙午二
月袁桷記
　　　東山精舍記
自民迫扵生而儒日益病清宗華門淪圮
乗接􁒒然絶環珮聲東装韝衣方傴伏却
立而甚者貿貿途路間益困苦不復振或
以謂升降迭偶之理使然耳噫首是説者
其未知所飬與予客京師豫章周儀之之
甥冷有泰復先辱其㳺問其年則宜若與
昔不相接近而甚頌且文予始異之儀之
曰不然冷為分寧故族官簿相接所居曰
東山山横重屏方列若刻其尊正叔治屋
一區負山為居治堂翼然䟽沼縈然幽林
絜石竒梧秀竹之森爽以繚以屬前拱而
導則黄龍幕阜蜿蜒效焉平辠沃畛鱗集
備焉朝光夕霏户牖進而几席納也正叔
閉門幾三十年服居士衣設丈席講論終
日危坐清思無纖芥糠粃時為詩詞凌厲
頓伏索索裂金石舉觴雅歌耋稚以叙酬
酢揖讓猶昔時衣冠家氣度而卒相邂㑹
恍然知為非人間世也嘗聞正叔舉童子
時意功業可拾取今迺摧落刋實益自斂
避彬彬文質久而盖彌章焉夫不急扵外
者宜有裕扵後大江以西士風炳如扵是
乎則故予首書其慨然者以厲吾黨知正
叔為可徵四明袁桷記
　　　采芝亭記
太行首扵三危伏扵河折北而尊為恒山
支巒複岡畢赴扵燕秩秩然復纚属以東
數十百里入扵海上土人以其西來號曰
西山或曰駿極于是山急而堅凝地多空
寒不可以兆域又曰是為都城之衝自北
而南太和薫然捨是奚所適扵是工部尚
書郝公景文惕然維思實震且陰迺相其
大塋先君子之蔵祔陿而善崩始遷而謀
焉大徳甲辰得卜扵某山卜者曰是山之
形翼容而咮鳴日中而升戴坎以寧以華
以承及既塟眀年守冡以芝告公弗信展
于墓下登坡而望則敷者荑者燁然于山
效獻以萬歸以示其客袁桷噫是果為芝
邪今舉世之言瑞者必首扵芝芝不常有
扵世故窮夸闡珍得一二焉輒指以自瑞
使誠瑞邪寸畛尺壟其融液變化不若是
之固而甚者竭四海之類夫芝者聚焉以
觀不亦陋乎夫土和則芝生始公之心懼
親之不寧故擇其温密以永其幽菌蠢而
擢靈土之和也盈数爲萬非昔之固也不
侈以求異徳之質也維山之陽彌鞏彌剛
子孫之祥也孝感而文著扵瑞乎何有
　　　梅亭記
廣信據江浙閩越之衝萬山交牙四顧羅
劒㦸其氣蜿蜒磅礴為丹碧玉石長溪貫
其中凝膏溢藍愈積愈完山水之秀甲諸
郡故其俗多刻厲自奮矜謹節義言文學
道徳者為儒宗治政事者為吏師建炎初
中原縉紳家多居是州其舊聞遺語尊守
傳信歴歴可數皆數百年文獻源委非如
野人窶子掇拾目近為利禄地方是時人
物之勝足以甲山水而浮屠老氏之跡實
不與焉弋陽為縣山益深水益清車輪馬
足之聲不入于其境寒泉蒼巖百里一色
山之陽有陳隱君居焉隱君守儒以自信
閉門授書朝夕盥饋合其孫曾嬪婦男女
將百人年九十四以終有子曰徳父教授
帶湖十年法當得致仕官以鄉博士歸于
家迺築室旁近之華山為雲居雲居之西
為梅亭曰香月扵是其子敏學志仲官京
師㑭予記之且言曰自吾大父恂恂之扵
是居也詩書以持稼穡以時門無忿色而
少長以叙吾不知其化之及扵里也自吾
父觀之今七十餘矣誦聲滿户而樽斚在
牖氣完而色康其行舒舒其語徐徐視吾
祖之孫曽亦相邇也噫榮何以過是袁桷
曰天地之理嗇者豐之始周流于六虗其
暗也實明其闢也實闔昔之澹然而無營
者徳之基也養之于其身而施之于其後
充以引之吾知其孝謹扵家者日益廣爵
祿扵朝者日益侈視斯亭之手植豐融婆
娑連理而並實隂陽之生物其不出扵是
明矣詩曰髙山仰止景行行止亦囙以勉
夫志仲焉
　　　西泉記
髙君舜臣通敏才智之士也治其齋心之
居表其顔曰西泉爲予言曰太行之山合
于恒山隱伏聨亘北東以入于海肅慎朝
鮮屹然表于其地者皆支絡也泉生扵西
歸扵東隂陽之常性也周人有言曰肅慎
燕亳吾北土也昔之疆理吾扵是乎考則
凡北紀之山水繇西徂東所繇來審矣爲
我記之舜臣扵金爲大姓官簿歴歴可紀
居京師數世遡其泉源知其晝夜之不止
必達于其里禮不忘其本其髙君之謂與
予官京師踰十餘年望所謂西山者蒼㧞
翠峭實太行之苗裔水流無窮演迤洋溢
導之為漕渠止之為陂塘資國用以為民
食者泉之利也其次達官貴人囙之以丘
壟濬其冽清挹其回環䕃藉蕃廡將利其
子孫以求全乎兹山之下不知其幾至扵
淡泊空曠之士則又抉尋幽深渟膏匯甘
使夫絶塵稅駕者止焉以嗟啜焉以留無
有窮已噫西泉之效誠博矣哉在易之象
曰山下出泉蒙其險釋矣謹其所之君子
之用也髙君致用以推本厥㫖明矣究反
復之道益驗扵身將見某百折而不撓獨
行而不懼非兹泉也與念其祖徳繄命名
之意與其兄堯臣閉門窮經沉思䔍行予
得與之交將並㳺夫西山感夫昔之廢興
不在扵險則泉之東其寧有已邪
　　　戅庵記
慈溪黄彦實少喜豪士澷㳺故都見世所
稱知名人率脂韋自保秘惋恨無可與語
酒酣氣雄謂海㝢方宴安休明宜取天下
事置念慮以入計畫否則搜抉險幽浩然
為萬里㳺遇不遇命也未幾泝采石上漢
江西㳺荆襄歴觀用武關要荒榛廢壘猶
有能言昔時得失益慷慨自振而所見公
卿大夫與夫布衣之士則皆與昔交㳺者
無大異扵是治其居曰戅庵以自儆求記
扵予亟請焉昔之養生者志專而若愚遺
世絶俗懼其名之至也介然以逃泊然以
遨聖人憂之慮其器之不弘不足以任斯
道也然舉世之士樂同而惡異曲者常安
直者易危則寧直焉者斯近矣彦實智通
扵事物行幾扵古人視今世之戅者吾能
言之草野㳺京師决臆裂眥不顧生死詣
廟堂求竒中書未出袖而利祿萌扵中非
戅也鄉里稱任俠大言斷是否隂持短長
以利己非戅也佯不絜清詆罵排觸而私
有揣摩問之而若樸即之而彌汙若是者
又其佀而靡者也彦實先大夫文節先生
為史館官咸淳上殿論浮屠不宜入禁掖
度宗大怒手詔出國門未㡬貳守桐江與
宰相兄子争事卒易他郡戅無以易此矣
古之君子事至而名随人棄我取自謙之
道也聞彦實居山中閉門讀書益不妄交
求古聖賢摧折困踣之本彂而不可犯者
養之至也予歸里聆其言斯知之矣延祐
五年夏四月越袁桷記
　　　桂山堂記
江南地宜桂故凡廣居室者必植之以為
美觀焉釋木者曰桂白華叢生冬夏常青
人取以自近良有以也地記言八公從淮
南王後入山為僊作叢桂詞與漢史所記
異予獨愛其簡絜幽古為文章宗師申言
攀援非自息扵林莾者讀其辭可悲也矣
上饒周君　居龍虎山囙其地之隆植
桂于上築堂面之而名曰桂山徵記扵予
予曰今龍虎山為道家統宗金碧晃曜出
于縣官搜竒抉幽異夫昔時之荒煙古木
􁇆相結而袂相接也周君主畫諾以極其
榮觀則今之所命名者若不相似何也然
予嘗聞古之至人其貌恂恂其言諄諄執
中以權損益其未備黜紛華以從事于寂
寞者非有所激也周君知周扵身謙抑自
持思夫山林之静養其冲泊先事以自警
古之所謂備豫而能立者近之矣周氏之
先得道扵希夷陳先生當熈寧時猶亡恙
見其曽玄離世樂善樹徳之訓有自来矣
且夫託物以喻志詩人之心也仰觀扵山
徐視吾手植者風雨氷雪貫四時而不改
擬諸形容得無似之乎異日將㳺山中詠
八公之辭反招寫心僕援筆未敢以老爲
辭也
　　　張尚書救荒後記
儒學提舉天台柯謙自牧爲序一通言今
工部尚書張公之佐江浙也活饑民禠貪
帥爲去思帥能歌詩者追美之是可謂無
負張公矣往嵗桷以翰苑屬歸里里人言
元帥府始治婺女有捴戎官鎮慶元言慶
元聨蠻國入海㝡近稍失控御兵釁不可
測乗驛入都白利害時太傳丞相坐省中
盛言捴戎非兼元帥不足以重鎮太傅察
其言有私便後雖移鎮而卒用常調官如
舊制焉大徳十一年嵗大饑浙東副帥
(缺)命属吏疾傳詣行省告變曰慶元接海
口僅數十里羣盗據島嶼出沒將入城剽
刼願速分行省軍往翦其窟穴緩則不可
治行省大驚將如議張公時為郎中丞相
謂公曰計安出公以調兵非所預丞相固
問則曰果有變帥府當印署白省副帥獨
遣非完議也召属吏問變奚自府有鎮守
官今上變為何地屬吏頫首不能對遂移
檄問盗今安在帥府得檄大驚咸言無是
事繇是卒不發兵而慶元迄無它噫方副
帥造謀時當饑侵窮困之急稍加以兵山
海逋竄寧能歛手以快鋒鏑一有抗拒誣
以叛逆則凡故家大姓蔓延扵囹圄之下
將不可勝計人能知救荒之為美績而不
知吾里之人微張公之言有不待賑恤而
皆置扵死地矣敢書以補郡乗㑭知夫立
帥府本末盖如是張公名(缺)字士瞻衛郡
人䖏事明逺知大體若是事寕勿為記其
可乎
　　　晚香堂記
延陵吳成季父奉萬年之祝于崇真大徳
甲辰二月承　詔為祠官于衡山復命歸
祠其受道之山曰龍虎龍乕扵番為接壤
番扵成季為鄉井扵是其嚴君偕七十矣
迺避館屏騶却入里閭舉觴再拜以祝以
夀宗黨姻友旁列叙坐勸酬以禮進退維
度聚而言曰嘻其盛哉成季曰不然繄昔
逺祖挈國以讓晚交兵間既夀且康至于
番君墜緒㠯興維用之嗇報必以厚自吾
少時聞為是州一不承意則交喙争誚而
吾父子吟詠佔畢呐呐謙讓不能出諸口
至論成敗衰盛嘗掩卷三歎以自警厲而
今也二老人康强起居佐理内外冠帶童
丱咸立左右其迨乎逺祖之意願築堂以
奉而名曰晚香其何如衆曰唯唯未幾來
京師屡屬予以記予以謂大夫士之養莫
侈扵羊犬豕而世之希年逺引者至以金
石草木為可久菊水之夀效極扵胡廣昔
之議廣猶若糞土則名與年較不相並今
成季榮扵其身顯扵其親惓惓然企本支
之盛吾見吳氏子孫孝謹遜于里門秀敏
有列于朝而耆耋老人方逰遨嬉戱擊鮮
養醲若古之所謂偕老而終隠者其不在
兹也傳記言王公大人晚嵗託言神僊多
以逺禍成季㳺乎方外之畛憂世嫉邪嘗
不自置異時承渥流問則司馬子微之對
殆猶糠粃而名以晚香者非獨為吳氏美
是特有待扵成季也四明袁桷記
　　　玉冠記
大徳乙巳嵗二月甲申
皇帝受釐于玉徳迺命尚服出玉冠以賜
玄教真人張公其製為山形空其梁述温
栗精潤隆殺悉等莫有究其攸始袁桷見
之曰此紹興宴居所服韜髪冠也舊聞長
老言思陵為清暑樓聚金石竒刻飛湍清
樾森鬱蕭爽伏日退朝衣白縠羽衣冠小
玉冠閲㝎書蹟其殆是與維古弁冕雜飾
以玉至晉宋間君臣上下崇習玄理清逸
修簡始為玉冠今世所傳元帝像及晉賢
圗軸與此無毫髮異則紹興所冠猶古帝
王遺物按道家書言神君始建飛天玉冠
其製與逺㳺爵弁微近疑有差等含玄秉
陽舒精吐光繄冠維則欽承是天寵進道
之篤其不在兹乎夫玉者陽中之隂也首
者體形之上神精明之主也陽非隂不能
以成合而凝之出入于斯易之門也方今
張公以清浄理賛益熈洽縝密而不露孚
尹而不泄逺而望之誠理勝矣庸述其始
以示于後袁桷謹記
　　　孝思亭記
三山吳眀之築亭扵陽岡大父之墓側名
之曰孝思按昔之言禮者則曰魂歸于所
居將致其一焉墓有祭有亭為非古矣善
乎延陵季子之言曰魂氣無不之也夫専
于祠宇不意若是拘也物精神著其氣彂
揚者出于丘壟是則必首扵墓将奚以疑
古之聖人懼其瀆且數也嚴為之防速貧
速朽夫豈非夫子之語祭墓為尸是墓有
祭矣祭而不屋失祭之禮矣繇宋宰輔侈
其墓田不復拘甲令層樓巍閣空青金碧
巋然于坡陁之阜過者必式其防遏森翊
誠以為千百年無慮也乾坤合運頽垣廢
址上牛羊而履荆棘欲求子孫不可得而
眀之方慎其繚圍構亭以綏其體魄是則
過扵盛者必有衰吳君之志追逺以求㫖
微意深鬱勃之興將自兹始大舜五十而
慕昔以為難能也遡而推之探其微㫖亦
難能也禮抱孫不抱子祔于王父幽明之
通瞭然而莫遺明之審之而克行之桷也
故國之公孫其思于祖父也罔敢替囙繹
其㫖為之記
　　　福源精舍記
建炎初秉義李君以勇略捍衛鄉社倜儻
急義植徳流衍諸孫以詩學接武科目恂
恂退讓望知為秉義家子弟衣冠浸微獨
溧水府君之子登仕君寄隠㕓市厖眉幅
巾治生産益有理年逾七十迺卒予請告
歸里其子印傳以事狀踵門求記其精舍
㑭永逺嘉熈間溧水君卒于縣治登仕甫
八嵗祖母朱氏奉其䘮以歸將葬于上元
之祖塋朱母泫然曰孤児奚依少不利必
隳其先祀相于慈溪東嶺楊奥之山卜告
以吉結為四塋昭穆以叙而以其殤女祔
于旁近登仕長有室曰茹氏朱母即世既
葬茹氏曰吾姑以橐中􁔾成是山夫君獲
有成立新婦不㳤紹先繼志弗展擴則奚
以緝前人光亦斥奩資廣山壟建祠屋精
舍以奉其舅姑茹氏沒于至元之十九年
登仕君沒于至大之四年大徳六年印傳
與其妻胡氏同入山拜墓顧瞻周迴蕪圮
日廣胡氏曰再世尊章有成妾獨不能少
效萬一聞佛氏有大報㤙而用其法名為
福源精舍命僧以居遂一以浮屠所需者
咸備具復買田若干命僧某首主㑭其弟
子相次以繼其所度僧非李氏不得入予
愕而有言曰吾里卿相什百各以功徳院
為請有以其田園與子孫共分析求利益
穹樓矗塔坡阜松柏蔽翳綿數十里時運
更易各降在皂隷孤童負囊倀倀不能以
入每恨其祖父作是為無益也予嘗過其
祠宇薪草雜糅破爐凝煤而主兹所者僴
然有曰彼昔承寵㤙故幸若是其子孫何
能預至于士夫之家庵廬相接幸其不為
有司之所隷羣聚毁撤甚者發其丘壟噫
可勝道哉予謂三孝婦之志人莫能並心
純而孝專發扵自然非過信以溺于異端
思其創始思其悠久是則秉義之澤良未
艾也為浮屠者聞予之説寧不有泚其顙
印傳復為穴三一以葬生母張氏其二則
夫婦囙以預備云
　　　治平寺記
治平寺主者以建寺本末謁予為記其狀
曰寺在城南門外渡江曰銅湓浦鄉曰鄞
塘平疇鬱密松竹環植望之竦然其間者
即治平也寺建扵後唐清㤗僧曰道隆以
法華勸民習誦持善果剏是地三十畞有
竒始居之復得别業為畞六十其初曰東
李浦院錢忠懿王俶給符牒㑭永逺又改
為保豐院宋英宗更元治平祀眀堂始易
今名法智大師以教乗闡東南習學皆其
徒故號為天台宗元豐間有性法師講法
華别立機要從者雲集而田租漸廣居民
染㿃下疾師咒水飲之飲者日益衆師咒
扵池悉愈寺舊有東西池今咒水池猶甘
冽可鑑師號山堂卒葬扵是寺嘉熈三年
寺燬于時上師實主是寺遂新三門法堂
廊廡等若干迺謝去淳祐六年堯師始成
殿宇居室所宜有者悉備咸淳八年子直
良法師至曰吾不可不私㳤後學户屨日
接簡約暢隠法華之說大備而治平名益
著率由是陞于南湖者凡數人南湖四明
之祖庭也復曰一蓀守是山今十有五年
繄前脩是承昔之營構皆腐折傾漏不可
支今幸完復粗備惟創建昔人缺軼靡有
紀碩登其事于石桷以為今之為牧守者
茍度嵗月堤防津梁田野之不治尚何能
望究其本始為世胄者日墮其先祖父名
諱近在數十年問有不能答未有如浮圖
氏泝源推根若是之詳者道散扵九流百
家各自奮植吾儒之教末俗以空言為髙
卒不能勝甚者去其舊籍郡縣養士之田
皆澷漶不可考如蓀師所為寧不有愧庸
囙其狀以紀亦以勵吾徒之為師長者云
　　　海㑹庵記
出城西門皆良田白水髙下緑樹雞犬相
聞蓊然農家善扵其業者也予繇　京師
回艤舟驛亭望之則朱甍碧瓦傑然為人
天居佛之道以枯槁堅忍為能事卉衣糲
食樹下塜間不求其豐足故從者樂然如
歸二千餘年為之説者以荘嚴為善果愚
者益信狂者益怖而梵宫寳刹合郡縣山
水之勝悉為所據日増月益有不可勝言
者四明海之東絶䖏為補陁巖大士顯焉
鄮之東為育王山釋迦舍利塔焉遵南為
岳林為天台皆㳺歴之所而補陁育王自
天子至扵王公百司乗驛奉香幣不絶扵
道四方之民終嵗膜拜至扵西門始求其
渡海之路然而觸風濤煙霧率莫悉䖏所
又舟人伺其危殆時有不利目接其事而
来者益不止豈非其教足以傾動而為善
者有以復其良心也有僧曰妙夀以其建
庵之始末告曰兹庵之剏專以奉補陀育
王岳林天台之㳺者也初卜地扵城西郡
民任氏首不過地千歩屋三楹有同志僧
妙然日習宗尚善勸募傾捨駢集又有僧
元安清持以行業振勵信者俱至善士翁
父堅翼輔之首建佛宫且割田以濟未幾
宣慰楊侯梓益買田以賛相由是拓地為
畞十五屋百楹殿堂門廡迎賔習静各有
其地泛海有舟放生有池獨不設方丈懼
後人之佚樂以自恣也不請寺額曰海㑹
庵懼其奪攘以為兹所之凌替也其狀若
是願請記以求永久予曰博施濟衆昔之
聖人猶以為慊浮屠氏日丐假扵外而皆
足以慰其志意盖其説汪洋浩博㕘之以
報應而為惡者懼吾儒之説百姓日用而
不知卒之以道政齊刑者不得已之具也
逃空虚絶人事釋氏本㫖而其生産作業
皆取扵吾教若今有司興繕則民不勝怨
咨海㑹之成相胥以勸何其易也妙夀深
湛善思事為之防曲為之制其惓惓于後
者厥慮若是雖欲勿永久其得勿永久乎
　　　重建延福院記
予繇集賢還里居有僧永華躡屩重趼踰
數千里南康來介天平㤙大師求記延福
院興造者其狀曰院在南康建昌州西山
曰龍城唐馬大師嘗憩寂焉殿有記宋雍
熙間廣陵沙門䖏暹所撰嵗久蕪圮宋末
郡始署開陽院僧紹志主之墾殖磨刮集
材庀工鍾閣齋室凡僧之所居䖏者咸屹
然以成至大徳庚子主兹山三十餘年矣
命其徒曰吾宜蔵密以興造事付汝等咸
頓首曰曷敢不承繼曰繼福迺襲院事首
建三門及外門曰繼祖繼夀永翌廣賔至
之所視昔居䖏之宜益廓且完繼祐迺曰
吾新殿視瞻廣博謂色身小大擬扵形容
良非吾道然徧滿充塞當有是事揆諸空
幻則俱非實相宜改而正諸遂易舊象得
舍利五色扵佛胷背間宋咸平僧道志所
建或曰是若有脗合然者歟扵是梵㖵賛
頌而若子若孫皆勇猛赴事謁扵事佛之
徒増飾金紺象設尊重瓶鉢精絜烜然如
人天居復増其田若干紹志終于大徳七
年夀七十五葬寺東之陽今守其遺言祖
子孫相繼如初孫七人曰永岫永岦永岓
永華宗松宗槐宗權讀狀畢迺問華曰志
師能植立若是宜有本始華拱手曰昔圓
悟大師得法弟子曰真牧大師賢賢度其
徒幾千人志其派緒也予嘗聞釋氏服勤
壊形實本持攝至扵廣居榮觀將以慴伏
庸騃除其侈心非專以是為能事生而不
居死而不餘故其道益固傳有言曰又何
加焉曰教之能仁之教書遍中國為禅學
者不立文字而其徒復守師説文字益繁
今而曰教之扵二者將焉取乎哉他年曳
杖㳺匡廬西㳺龍城問聰明道理其必有
以告我則予之記興建亦得以永久也
　　　資教寺修三門記
吾里法智大師以至行約言闡揚天台大
行于浙東西謂城南延慶為祖庭故四明
旁邑近郊雖丈室尋地多博辯秀出之徒
過扵他郡西山資教其一也西山在郡西
四十里周顯徳元年號廣徳院宋治平改
曰資教負山靣湖有菱荷鳬鷗舟楫亭橋
之勝凡郡人之㳺于湖者必至是寺湖湮
為田㳺者不復至而寺漸頽圮紹㝎中月
公首授徒是山後謝事上竺願復領之世
言上竺第一院西山號㝡卑繇月公再居
而寺益重故講説者争趍之延祐(缺)年道
師逢原以郡選主之其徒亦曰彼學専静
選不可易也予舟過先墓必望所謂資教
者焉空巖傾欹樹木翦落將不堪其居比
還里則昔之頽然以興重簷翬飛表表出
林杪道師曰吾首新三門餘以次繕治不
田以食廢其教將有愧集徒講肄則庶幾
希前人光三門紀修願以囑焉考諸禮經
制有五門雉門居中故曰三門秦漢損益
不遵扵周連門為三唯王宫得用官署降
殺非雉門之制久矣釋老宫室擬扵乗輿
雖儀制有令不得禁天台以眀静為宗弊
衣惡食脫氛垢厭榮觀汲汲以土木為急
崇信興敬將扵是乎取夫像設之教首于
西方其能傾動禍福必召募焉以集事師
謝不肯寺久廢得人焉以興則吾徒之為
校官者竊食自嬉寧得無愧焉
　　　吉祥寺重建記
主吉祥寺崇柏師以其興造本末為狀一
通㑭予為記其狀曰初寺在翁洲南香柏
巖唐有僧慧超相攸築居峻絜厲行居民
傾信寺遂以成漠乾祐中賜額曰崇福至
宋咸平有真大師善持咒能愈閭巷疾病
號真大悲崇奉益廣邑中尉曰丁漸以柏
巖峻絶困登陟易扵廣平環以九峰繚以
清溪審勢辨方各當其職宋治平始賜今
額曰吉祥紹興中給事中黄龜年以讜論
忤時宰避禍絶人事僑居絶島獨與方外
交每至寺中時有宏智覺禅師主天童宣
密抉妙師表藂林其大弟子輝主是山傾
動島嶼黄公敬之施所藏辟支佛牙為閣
以庋而寺益増重遂為海上寺居甲乙人
稱之為小天童繇輝師始也皇慶二年火
一師始作法堂㑹遷它所不果終至是柏
居之首建大殿三門次以藏室僧堂凡僧
居之所宜營繕者畢具泰㝎三年告成俗
姓虞氏其父酉發嘗為海運官有兄曰庭
桂曰庭芝慨然曰吾不可不相吾弟三世
佛像吾與弟共成之今夫浮屠氏宫室率
為禍福説以誘民陰奪其財民日以耗有
國者憂之若師所成就不丐假扵外竭其
嬴餘以復舊觀怡愉相資將瘁躬以究築
凌隂廣腴田以為後人補緝費志專念逺
是果能興其教者也余誌釋氏建置每有
感扵學校若是則又重有所感也師居浄
慈嗣法扵慧禪師屏外持攝慧之學益有
光矣勉之哉
　　　妙果寺記
廬山東林寺以逺法師為祖庭其教行乎
海㝢閲年滋多厖幻雜糅壊宫夷址將絶
其遺教寺僧普度慨然興復率弟子十人
芒屨草服詣京師上書演為萬言又集歴
代經社縁起作蓮宗寳鑑十卷
仁宗在東宫閲其書盡初帙問曰得無欲
布施乎合指謝不敢又問曰得無欲補僧
職乎復謝無是想惟蓮教墜絶願　殿下
振復時
武宗皇帝在御近臣以其事奏即以
詔㫖慰撫如律令至大四年始播告中外
而度㑭職其教為優曇主師丹陽人在縣
為竹林山妙果寺率徒喻俗将大廣其居
以稱
聖天子崇重之意予嘗謂象無形儀域無
逺邇逺公之言曰思專想寂三昧之本彼
所謂邦國之殊異相好之莊嚴盖将絶其
邪惑一淡泊而無所逢大雄氏設喻警蒙
攝持示境境由心發境㓕返真清浄安樂
包括宇宙是知道者又安有四履之分别
哉度師博習教乗示扵衆者頫焉以導其
師日禪師久居東林後主天童嘗率善士
脩逺公法来扵江西者踵不絶度師興其
教是果能有傳也記寺興造摭其綱要以
明初志云
　　　石夫人廟記
州東北隅有山昂然以尊秀特瑰異望之
若貞女獨立凛乎莫能犯水旱祈祭輒應
土人因其形佀而名之曰夫人山唐咸通
八年主簿李成矩記其廟貞固之封見扵
祠部嘉㝎十七年加昭徳順應咸淳六年
加福祐
皇元合一郡縣大脩祀典兹山必預焉泰
㝎三年州判官張思訥承命致祭肅瞻廟
庭棟壓瓴圮心駭目瞪折旋㝠思喟然有
言其何以稱　上命遂謀扵州尹曰蘇君
(缺)同知焦君鼐州判官塔海復語其僚俎
毅許禋割資以佐工役而凡隷扵祠下者
胥勸相事是嵗廟成乞記扵桷原夫宓妃
静波神女行雲此騷人墨客之寄興也二
孤望夫至今㳺覽者羞言之若夫天姥雲
母穹窿磊落淫言鄙語不能以入是則兹
山之靈功在水旱餘奚以議傳曰山澤通
氣記禮者曰地秉隂竅于山川炳靈赫奕
民社是依崧髙之詩實有考焉遂作迎享
送神詞詞曰
磅礴兮上征渰兮積兮縞繒樛木矗兮翠
旌恍綏顧兮揚靈抱貞固兮合窈冥竒功
教兮集鏤塍嶞兮稜稜駿兮烝烝帝祀兮
永承(一/其)來兮弗趾去兮莫視有穰兮
億秭祓不祥兮盪癘宻石兮牲繫俛精思
兮帝制百神擁兮森衛苾芬歆兮嵗嵗(二/其)
　　　信州自鳴山加封記
至元十四年玄教大宗師張留孫扈從
世祖皇帝于兩京言信州自鳴山神有靈
狀敢詣　闕下敕禮官崇顯之是嵗
皇帝命侍臣李衆劉子中降香實銀奩旂
以金錦顯其神三十一年
成宗皇帝有詔遣使致祭嶽瀆在昔登載
者如式崇奉大徳三年三十八代天師張
　　平錢塘潮言神以雲雨昭著自鳴山
事見郡乗宋元符始有廟號繇宣和迄咸
淳制書凡十五下乞如今皇帝詔令扵是
符于州考證無異辭至大三年玄教嗣師
崇文弘道真人吳全節乃言曰吾徒食兹
山有年矣闔闢摩盪繄隂陽是資變以行
神神繇以興今
天子禋奉祠祭吾教益昌自鳴扵龍虎封
畛相入捨是其何言遂復請于　朝得加
封為明仁廣孝翊化真君桷待罪翰林十
有五年矣嗣師曰龍虎紀述吾不以累子
兹山肹蠁紹定之際　先正肅公嘗紀之
矣子誠不得辭桷嘗聞之地秉隂山川竅
焉通而後能鳴石之徵也聲生扵空因山
以著昧其初而以為神者其諸異乎石之
鳴也風霆流形神始出焉神非妄也兹道
之妙老氏深知之矣予何敢語延祐三年
四月㑹稽袁桷記
　　　隱仙記
宋開慶初伯父賔州我先考郡公将除
大父尚書公喪相與議曰崇親報本唯躬
行是先焄蒿悽愴鬱然而莫能見者將導
達之則屈伸之義足以考聞諸老氏有黄
籙齋善攝度彼果能濟則吾父將超然于
物表非崇泥以求福也齋既成以尚書公
所遺祠部牒度道士三人王君徳華在是
選二人皆亡化不復紀獨王君服道士服
幾七十年徃來袁氏門且五世貴燄侈盛
嘗親見之至枯泊頽薾則過門風雨不少
阻且曰吾寧負袁門哉其扵宜所學者曰
章奏符籙雨暘疾疫親究而逺扣方外士
来質衣以請百誑不倦以其勤且無悔故
有所成就今年八十有八而請者益勤迺
語予曰今卜藏于城西隅名之曰隠仙仙
也者返真之義也魂升魄歸死生之大義
也而釋仙者謂為不死古果有是若吾徒
者寧能企是哉桷今年六十有一矣考其
入道先扵吾生死者若蜉蝣生者若稊稗
推一門之盛衰足以驗一郡之興廢而桷
也以譾薄之技獲官　清朝今仕焉而止
願與王君考㳺歴之舊指其歸藏則曰委
順觀化寧有怛扵心懼後人不能以紹志
㑭預書平昔之出䖏且以勵于後今主焚
修于玄妙聰明不衰夀益未艾家世㝎海
縣自號曰蓬山志不忘初也泰㝎三年四
月甲午見一居士袁桷記
　　　通玄觀賈道士記
通玄觀道士賈志福年八十三化于其居
有徒曰王道深者言曰吾師以不言為宗
其學澄寂寡約不為翕翕詭幻楮衣草屩
寒暑自得有問其道者不以對機藏籥啓
指喻微密若口授而耳属也始為汝南民
弱冠得法扵棲雲王真人王曰知者不言
子㳺四方能果不言以自全乎後㳺南陽
遇軍帥脅以語不對復辱以箠榎師正色
畫地作無語二字軍帥竦愧謝以白金將
築室奉之㑹得間走京兆復遇其師曰汝
志已完忍辱易忍寵難其居京師以觀子
之有成扵是迄歸扵京師㑹有數薦于
先朝者復即遁去然居通玄而號清静散
人實洞眀祁公之所强也又曰師少時嘗
得竒疾夢一老人授以七桃食之寤而愈
其徴家為道士者凡七人有弟曰徳常亦
守其學今居大名之嶽祠韜静完絜與吾
師無異願有述以廣其道迺為之詞曰
繄摩兠鞬厥機孔艱維柱下學知者不言
納息于踵養神于淵匪曰不言其道已完
道豈文傳文實累智虗辭借浮一跌千里
竊隂據陽詭立名字夸者逐魂固者死技
睠此嗒然奥密是造不懈其躬不喪其寳
心焉死灰頭若蓬葆藏明委順是曰至道
翩翩二難孰去孰存厥徒允從匪私其温
恍焉松聲彼聴莫聞勵爾後人永矢勿諼
清容居士集卷第二十
清容居士集卷第二十一
　序
　　　易三圖序
上饒謝先生遯於建安番昜吳生蟾徃受
易焉後出其圖曰建安之學為彭翁彭翁
之傳為武夷君而莫知所授或曰託以隐
祕故謂之武夷君焉復曰吾易神也易何
為而神也神者易之始也易不可以强名
也不名則亡易願叙其旨袁桷曰夫亡易
者非聖人之本旨也神以合聖人之易斯
得矣然則曷爲神無端而莫可見也惟無
端焉故無體焉存而明之而數以生焉數
生矣而始有變變立矣而㑹以理理者其
一也理不能以盡易因數以立者理也用
變以逆者非理也故曰隂陽不測之謂神
始晁以道紀傳易統緒截立疆理㑭後無
以偽至荆州袁溉道絜始受於薛翁而易
復傳袁廼以授永嘉薛季宣士龍始薛授
袁時嘗言洛遺學多在蜀漢間故士大夫
聞是説者争陰購之後有二張曰行成精
象數曰縯通於玄㝡後朱文公属其友蔡
季通如荆州復入峡始得其三圖焉或言
洛書之傳文公不得而見今蔡氏所傳書
訖不著圖蔵其孫抗祕不復出臨卭魏了
翁氏嘗疑之欲經緯而􁑅不可得季通家
武夷今彭翁所圖疑出蔡氏惜彭不具本
始謝先生名字今不著其終也世能道之
　　　易集傳序
觀象畫卦庖犧之本旨也因言意而廣象
焉三聖人之本旨也王弼後出附小象以
言理儒先莫能病若繫辭傳説卦等篇弼
莫能措辭審是則弼幾一偏矣十翼之作
有彖焉有象焉専於理而作彖象傳焉者
夫子之志也然則文王周公之彖象其悉
皆理與曰非也卦本於象八卦首之定名
以為象則井鼎小過是也言意以為象伏
羲言而人不能知之文王周公始申言之
文王之言見於彖周公之言見於爻是則
不俟予言也易有聖人之道四彖象傳果
唯言意焉則變占乎何取曰有變焉有占
焉伏羲畫不變於九六則變見之占則文
王於彖附言之象未始分文王始離之變
之疾者莫先於蠱憂世之深也若分象則
師晉小畜之類是也爻變於占因筮以見
者也其即見者漸小畜訟之類是也彖爻
合四者而言之夫子不一言之何與曰傷
哉夫子之志也事莫尚乎辭辭非理不能
以定人事吉凶繇妄而咎以興先之以變
占是易殆卜筮之書矣器繇動成動斯静
矣取静觀動將於是乎則斯其為象也大
矣夫子於説卦焉始彚之彚以窮其變占
則變占者筮之始也故其首章先於蓍二
章次於卦先天之説七言之懼溺於占也
後天之説一言之人事之本也而終之以
象焉維昔康節邵先生作方圓環中圖合
於天人皆本説卦充類以至知夫聦明特
達之士不在於諄告也若繫辭傳設卦之
方窮神之妙其詳於爻者毫釐不能以易
積數以成變易以動肇於方寸㪚於六合
幽眇廣大取而莫窮應而莫遺囙卦以測
善筭喻者不能窮也舉世舍是矛盾互持
雖百世莫能以觧吾故曰非繫辭傳不能
以知易是説也邵子之説非僕之説也桷
不佞讀易二十年歲月逾邁所見益懼紇
石烈君希元䔍志嗜古於易精思以求搜
摭疑義私嘗歉然莫能以對卒能先予以
成書不鑿以求通不拘以强附㑹其粹精
足以垂世故以予昔之所告冠於篇首㑭
知夫同焉以異者將以革夫株守偏弊之
失則予之所著其果有同乎其無同乎
　　　新安程子見四書圖訓序
象數可以圖言名意不得以圖言以圖言
之其亦有所本乎昔者聖人觀象著圖因
圖為書範圍發揮由書而始通則夫圖之
秘非書不能以盡是書之明於圖者也後
聖繼述遵文演圖器度物象之微剛柔善
惡之應若天旋之黙運于樞紐其不可以
繪畫得之者猶囙名以立義此圖之輔於
書而不可廢焉者也二者之用各有先後
合而言之者吾不知其説也自正心誠意
之説興茫無畔岸朱子憂之遂以其可據
依者為之主而體用知行之説實切於學
者之功用後百餘年五經廢棄遂復勦取
其近似端坐塗飾而根柢源委悉不復攷
禮主於敬理主於善一言以蔽講學之法
糜爛而不可救矣新安程子見取論孟中
庸大學之書切於吾身者析而為圖以輔
翼朱子之教抑亦使夫人知為學之叙非
字義之可盡條分目舉必有能䔍行而親
識之者斯足以盡夫斯道之要其勤且備
可謂能矣昔真文忠公作讀書記仁義性
命之説各以類從先正肅公作書止之曰
使若書成學者將得以自肆今是書具在
視今之言理者與古賢無異論其所學則
又甚於朱子之憂矣子見之圖其必有以
拯諸
　　　輔漢卿先生語孟註序
解經莫嚴於聖賢見於語孟其語簡其旨
明子思之釋經尤得聖人之微旨今其書
具在也自漢傳註之學興蔓辭衍説浸滛
乎萬言魏晉一切掃削明理之説歸乎空
玄二者之弊遂淪於偏滯學者昧昧無所
依慿焉踰千有餘載矣至宋㫪陵碩儒開
伊洛之緒正説至道粲於簡冊良謂大備
後朱文公出懼其剽竊之近似也源同而
派别之統宗據要蓋將使夫學者不躐等
而進若律之有均衡之有權不得以錙銖
差也既又懼其疑之未釋復為問答以曲
喻之其詳且盡不復可以有加矣書大行
於天下而後之師慕者類天台釋氏之教
文旁行側注挈綱立目茫乎皓首不足以
窺其藩籬􁑅至於聖人之經㫖莫之有解
日從事于口耳孩提之童齊襟拱手相與
言道徳性命者皆是也桷㓜承父師獨取
黄輔二先生之書而讀之黄公之書嘗輔
翼其未備若可疑者則以昔之所聞於先
師而申明之至於輔公則直彰其義衍者
隐之幽者暢之文理炳著不别為標的以
盡夫事師之道微文小義簡焉以釋經為
急而其知行體用之説不蘄合而有合矣
二公所為是誠有益於後世而今世補文
公之遺書夸多務博雜然前陳莫知揀擇
余獨病之合黄輔以傳則文公授受之㫖
益得以逺輔公書其子季章舊刻於武岡
兵禍散軼今其従孫政與其子華亭丞友
仁相與謀曰遺書不傳吾輔氏子孫責曷
敢緩遂刻先生之書于家塾㑭序其事予
獨連言於黄公者将使夫後人知二公為
文公親授黄公之澤已斬輔氏為未墜是
可哀也已是可嘉也已願勉哉正學之興
其必在是也
　　　郭好徳論語義序
唐儒作五經正義䟽必先之以衍義而始
明其傳註其先之者何懼汩扵經也釋之
以義䟽焉者有訓詁焉有制度焉至扵名
物象器疆理飛走潜動之辨不博不足以
盡約之以衍義非背扵傳經之說也理唯
約足以見漢稽古三萬言後世嗤之至朱
文公承濂洛之正傳始為語孟精義乆之
慊然曰宜尊所聞今所傳集註具訓中外
下逮荒陬絶㠀家有而人誦文奥義古至
於不揣者斷章譏駮識者哂之京兆郭君
好徳秉彛父授徒于其鄉塾懼世之不達
於辭者習譏駮之病撮其精微合於簡易
将使夫初學者若循塗以進遇險以休使
少窒焉必由是而達在易之蹇曰險而能
止知矣哉蹇斯通矣抑嘗聞文公之教於
其家也謂集義之作義理詳而訓詁略别
為一書曰訓䝉口義今此書不存秉彛是
書殆深得文公之意近世東南諸儒旁行
側注鄰於釋教之學濫觴而不可禁予得
讀是書深有合夫訓蒙之説孔賈遺旨能
以逺紹其不在兹書也歟
　　　龔氏四書朱陸㑹同序
五經専門之説不一既定於石渠鴻都嗣
後學者靡知有異同矣易學以辭象變占
為主得失可稽也王輔嗣出一切理喻漢
學幾於絶熄宋邵子朱子震始申言之後
八百餘年而始興者也春秋家劉歆尊左
氏杜預説行公榖廢不講啖趙出聖人之
旨微見劉敞氏葉夢得氏吕大圭氏其最
有功者也尊王褒貶則幾於贅是千餘年
而始著者也書别於今文古文晉世相傳
馴致後宋時則有若吳棫氏趙汝談氏陳
振孫氏疑焉有考過千百年而能獨明者
也詩本於大小叙諸家詩已廢毛公説尊
獨蘇轍氏始刪鄭樵氏悉去之朱子祖之
此又幾二千年而置議焉者三禮守鄭玄
氏正義皆旁正曲附唐趙匡氏始知其非
宋諸儒駁鄭幾不能以立甚者疑周官非
聖人書卓識獨見雖逾千百世亘萬古而
不泯是則寧能以一時定論為是哉曩朱
文公承絶學之傳其書叙疑非西亰於孝
經則刋誤焉詩去其叙易異程氏中庸疑
於龜山楊氏程楊朱子本以傳授者也審
為門弟子世固未以病文公也陸文安公
生同時仕同朝其辨争者朋友麗澤之益
朱陸書牘具在不百餘年異黨之説興深
文巧闢而為陸學者不勝其謗屹然墨守
是猶以丸泥而障流杯水以止燎何益也
淳祐中畨昜湯中氏合朱陸之説至其猶
子端明文清公漢益闡同之足以補兩家
之未備抑又聞之當寳慶紹定間黄公榦
在朱子門人不敢以先人所傳為别録黄
既死夸多務廣有語録焉有語類焉望塵
承風相與刻梓而二家矛盾大行於南北
矣廣信龔君霆松始發憤為朱陸㑹同舉
要於四書集陸子及其學者所講授㑭來
者有攷刪繁薈精余於龔君復有望焉夫
事㝎於千百年則罔有異論故歴舉興廢
之説若是噫龔君之書有俟夫後若余言
亦殆将得以同傳也至治二年八月辛未
袁桷序
　　　五經約説序
古之學者三十而五經立方其時以力田
致養為先本春出于野冬始入邑其勤懇
懇然日不能給暇日入學嵗卒不滿十旬
焉噫何其敏且成如是之易也盖先王盛
時卿遂溝洫之制明冠昏賔蜡之禮具絃
歌爼豆鐘皷弓矢之事周旋品節皆身親
而日化則所謂通其義者道徳性命之理
也簡牘日繁専門經師夸宏務竒漢世儒
者白首莫一微言既絶掇拾枝蔓而媮意
惰業率自涯而返良有以也夫子之翼易
二戴之傳古禮解經之準的也訓詁别立
為小學析文以言字因字以生義究其大
較邈不相入然則士何自知經㫖哉唐孔
賈氏尊漢儒宗知其迕陋猶旁諱曲覆如
臨師保不敢有犯獨啖趙出口指摘無所
避至劉原父氏歐陽氏始慷慨直論未幾
言經者銖分毫别疆畫同異亦駸駸乎漢
儒矣夫一道徳而同風俗作者之事也復
古而不至焉者儒者之責也六藝之道莫
急於禮樂樂書廢已久而儀禮迄不得立
學官遺音舊器莫可尋辨登降進退揖讓
之損益臨事取具跂就企及卒泥夫近古
吾獨謂學古之士猶足以語夫此也廬陵
宋元翁為童子時能明經明經舉廢已久
獨元翁興起其事弱冠復約為大義先王
墜典炳然其専美矣夫天人之奥昔人之
所罕言而昔之耳聞目見接熟素履今皆
棄置不講元翁氣清徳茂養泉糞木必以
源本約而同之與道俱㑹後之學者将由
是則焉敢誦所聞而美之
　　　鄧淳翁春秋集傳序
因褒貶而傳春秋焉聖人之餘意也悉貶
而遺其褒焉非聖人之本旨也粤自周室
既遷史列於諸侯典策之蔵世莫得見而
其紀載之法號稱近古故凡是非善惡之
實天灾時變之著直書而不隐逮于戰國
執簡侍史者猶守而未墜然而攻刧凌㩀
之侈相尋而莫之顧實由夫外史之􁑭不
行于邦國其史之存扵國者又将日幸淪
棄而無所傳證故益得以逞其驕而恣其
所行若是者二百餘年矣聖人始出然後
因其史之本文而修明之别為之書以信
于後善乎孟子之言曰孔子成春秋而亂
臣賊子懼若是則春秋其果為褒貶哉三
家之傳事與義例轇轕殽紊刻者若法吏
博者若辯士上下二千餘載各執所嗜介
不相並而玩獵蒐擇髣其音聲益遺其形
傳愈䟽而經益湮矣夫因義例以明聖人
之意懼義與例不得而盡廣其記聞不燭
於理則事益無以自附春秋之道幽而明
無傳而著論至於是良有以也自唐以來
合三傳者始各以其長自見然而求於外
者必謹於内純明粹精非自外至焉者耳
先王之典禮舊章具於傳記悉心以推之
闇而日彰墜而復完則禮者又春秋之標
準也邵武鄧淳翁慨不行於今特立已任
纂而為編復因胡氏七家而增廣之余嘗
謂審乎人情酌乎事變非春秋其誰凖感
而通天下之故則易之用其與是相並始
於春秋而終於易者邵子之學也淳翁學
首於是必有其本敢因以訂諸
　　　王先生困學紀聞序
世之為學非止於辭章而已也不明乎理
曷能以窮夫道徳性命之藴理至而辭不
達兹其為害也大矣是故先儒有憂之且
夫子之言有曰興於詩立於禮成於樂其
品節備具見於禮之經解夫事不燭不足
以盡天下之智物不窮不足以推天下之
用考於史冊求其精粗得失之要非卓然
有識者不能也若是其殆得之矣在易之
居業則曰脩辭立誠而畜徳懿徳必在夫
聞見之廣旁曲通譬是則經史之外立凡
舉例屈指不能以遽盡也揚雄氏作法言
其意亦有取夫是後千餘年禮部尚書王
先生出知濂洛之學淑于吾徒之功至漙
然簡便日趨偷薄固陋瞠目拱手面墻背
芒滔滔相承恬不以為耻於是為困學紀
聞二十卷具訓以警原其㫖要揚雄氏之
志也先生年未五十諸經皆有説晚歲悉
焚棄而獨成是書其語淵奥精實非紬繹
玩味不能解下世三十年肅政司副使馬
速忽公僉事孫公楫濟川分治慶元振起
儒學始命入梓桷㳺公門最久官翰苑時
欲悉以其所著書進于
朝廷因循不果今也二公謂桷知先生事
為詳㑭首為序庸書作書之本㫖亦以勵
夫後之學者先生諱應麟字伯厚自號深
寧居士泰定二年冬十月門人具官袁桷
序
　　　大易通義序
郡侯郭文卿示易通義一帙曰此真定侯
先生所述也先生㓜䘮明聆羣兒誦書不
終日能悉記其所授稍長習詞章自謂不
學可造詣既而悔曰吾明於心刋華食實
莫首於理理以載道原易以求則為得之
於是精意讀易旁通曲㑹参以已說而名
之曰通義讀其書浩乎其詳也簡乎其著
也因理以測象若遺焉而不敢廢也桷學
易蓋亦有年矣原夫八卦既列象斯立焉
故卦有理者焉有象者焉理有以言為象
象有以理為用理與象不得而偏也聖人
懼其言之雜也諸卦之彖専言夫理而取
身取物悉見於爻辭矣又懼夫設卦之理
彖不足以盡也復繫之以上下傳而其象
位之明著悉見於説卦至矣盡矣後之儒
先言理者過於浮略象廣喻而泥象者微
言隻字咸取以為象角立交病三聖之旨
泯然莫知所歸自朱文公發變象之説學
者始知所宗君思深而識幽㩀㑹提要盖
將為程子之忠臣倣文公以入夫邵子之
室非潛心尊聞者不能也今年逾九十康
色未艾先生名克中字正卿郭侯㑭叙其
書將入于梓不讓而為之序焉
　　　老子講義序
昔之善言老子者謂其同者合於易其不
同於孔子者皆矯世之弊此論千萬年不
能以易也新安程泰之作易老通言余意
深得其旨讀之茫然不能以脗合語簡則
理得大羮玄酒夫豈㫖於味乎老子之五
千言不得已而為言也道為乾坤之體徳
為咸恒之用繹其辭㫖觀妙觀徼見天下
之賾而疑諸形容者也衆妙之門易之門
也功成弗居治蠱之道也使民無知無欲
百姓日用而不知也挫銳解紛洗心藏宻
之㫖也多言數窮吉人之辭寡也谷神不
死生生之謂易也後其身外其身以前氏
用之道也水善利萬物坎之行有尚也持
盈揣銳君子有終也生而不有為而不恃
無思無為也埏埴為器户牖為室十三卦
制器之義也有之以為利無之以為用民
咸用之謂之神也為腹不為目觀我朶頥
之凶也寄於天下託於天下知進退存亡
而不失其正者也迎之不見其首随之不
見其後神無方而易無體也善為士之章
出入以度無有師保如臨父母之謂也觀
復復其見天地之心也皆謂我自然不事
王侯髙尚其事也若夫十八十九二十章
矯世之言也其中有物其中有精坎離之
體未濟既濟之用也不自伐故有功謙之
義也有不信焉亦矯言也跂者不立鼎折
足不勝其任也有物混成易有太極也輕
則失臣躁則失君君不宻則失臣臣不宻
則失身之義也善人者不善人之師益道
也知白守黒窮神知化之義也去甚去奢
去泰致恭以存其位者也将軍居左師左
次无咎也道之在天下變動不居周流六
虗之義也自知者明顔子之不逺復也自
勝者强君子之自强不息也終不為大虗
以受人也視之不見聴之不聞極深而研
幾也不疾而速不行而至也柔弱勝剛强
坤至柔而動剛也利器不可以示人君子
藏器於身也守萬物将自化神而化之使
民宜之也上徳不徳章矯言也謂得一者
貞夫一者也萬物生於有有生於無蔡氏
曰兩儀之先其易無體兩儀之後其易有
體有無之義於斯見之明道進道探賾索
隐鈎深致逺之謂也道生一一生二二生
三三生萬物石林葉氏曰易之數見於大
傳者乾坤之䇿也物亦非萬之所能盡該
微見其緒曰引而伸之觸類而長之天下
之能事畢矣老氏言數曰道生一一生二
二生三三生萬物荘周言數曰一與言為
二二與一為三自此以徃巧歴不能筭老
氏所謂三生萬物者猶易之言當萬物之
數而不盡其說也荘周所謂巧歴所不能
筭者猶易之言引而伸之觸類而長之而
不窮其變也至漢言律歴者於是始於易
數之外起黄鍾之一而三積之至於十七
萬七千一百四十有以為五行之數備已
而又為三統之説以五行相錯由三微三
著積之始於太極而終於二千三百六十
三萬九千四十而復於太極上元以為天
下之能事畢無為老子之㫖義與生而不
有同㫖既同則無思無為之義同矣知足
不辱知止不殆諸卦之上九類之清静為
天下正憧憧徃來之反説也知足常足繫
于苞桑也其出彌逺其知彌少稱名也小
取類也大之義也為學日益為道日損兼
損益而言也懲忿窒慾損也見善則遷有
過則改益也聖人皆孩之退藏於宻吉凶
與民同患也善攝生老子之本旨致一之
義近之矣道生徳畜乾坤之用也生而不
有變化云為也塞其兊言行君子之樞機
也慎言語塞兊之本也閉其門行其庭不
見其人之謂也介然有知知微知彰知柔
知剛介于石之義也善建者不㧞確乎其
不可㧞也修身至天下中庸之論也精之
至和之至男女搆精化生之道也玄同不
見是而無悶也以竒用兵以此毒天下而
民從也禍兮福之所倚碩果不食也福兮
禍之所伏鞶帯之三禠也治人事天莫若
嗇卑而不可踰貳簋可用享也有國之母
可以長久安土敦乎仁愛之道也非其鬼
不神睽之羣疑亡也大國取小國小國取
大國湯文王是也謙之上六得之矣道者
萬物之奥廣大悉備也何棄之有容民畜
衆也坐進此道藉用白茅无咎也圖難於
其易為大於其細易簡而天下之理得矣
為之於未有治之於未亂履霜堅冰也合
抱之木生於毫末喻積小以髙大也下二
章亦同也民之難治以其智多禁民為非
曰義則智去矣江海為百谷王天水違行
而由一以生也下者水之道需而蹇蹇則
通矣下濟而光明之義得矣曰慈天地之
大徳曰生也曰儉損之道也曰不敢為天
下先巽以行權也善為士夫子於益或擊
之立心勿恒凶之爻詳言之矣用兵有言
仁者無敵也吾言甚易知易知則有親也
知不知滕口説也民不畏威不威不懲滅
趾滅耳之爻得之矣勇於敢則殺天道虧
盈而益謙也民之饑節以制度則不傷財
不害民矣人之生章原始反終故知死生
之説也天之道其猶張弓日徃月来之義
也天下柔弱莫過於水坎之内爻堅强者
也故險之時用大矣哉受國之垢國君含
垢也明夷之義於斯見之常興善人積善
之家有餘慶也小國寡民章通其變使民
不倦也利而不害乾不言所利保合大和
乃利于貞矣為而不争争地争城老子之
親見也王侯設險以守其國夫豈有争哉
予固嘗以易釋其㫖而未有成也同里吕
君與之故儒家閲世益深㳺於方外以其
著老子一編見示甚佀夫予之所見其文
詳順而實援㩀以精築室於海㠀孤絶之
地黜聦窒明以養其泰和且又将窮極山
川之幽勝以求正於有道誠可謂老而能
學者也故輯舊説列于前凡我同志知予
之不妄許可者有在也泰定二年七月清
容居士袁桷序
　　　髙一清醫書十事序
班固氏輯劉氏七略為藝文志其序醫經
方藥終以神僊十家殿之尋宗探本厥㫖
深秘近世習老氏者則以為薄清浄務名
實若班氏去取未足為吾學輕重其不習
老氏者因其先後遂以為尊吾聖人莫若
班氏縁聲附響深切明著之道二者皆所
未喻也醫經方藥具訓于先古其不得已
而為之意世莫之曉惟空林隐竇刻意繕
性之士必極其本致而後能知之故其察
五行乗剋之理七情摩盪之原兢兢揣揣
使夫身不至扵已病而餘功後效積精以
適神者斯近夫神僊之說矣班氏深存其
義而隐其說故世之方士皆荒忽詭幻復
别為一家以自侈靡而所謂非聖不言者
則有戾五福之彛訓仁者静夀之義扵道
何取焉予甞謂有經天下之志必有經天
下之事胼胝之勞在陳之厄其饑寒困苦
雖九死不得以自悔視夫弹冠結綬争奪
得䘮談性命之空而忘事理之實者則有
間矣故每信而不敢自異居里時獨髙君
􁡯一清慕方外學嘗以為醫經為性命之
本若冶金鍊石諸秘詭事皆不取弹極年
歲悉取上古漢晉諸經方以及唐宋所續
出經分緯别定其精良刪其繁雜别為十
事謂必由此足以通夫僊道而其意與班
氏適相脗合髙氏衣冠為四明望自獻簡
公閌掌成均㝎學制當秦氏廢錮正士即
致事以春秋禮學教授郷里内翰公文虎
禮部公似孫父子皆以文學致清顯至大
宗伯衡孫為端平正士脩儀偉貌年八十
餘手抄見聞及方技諸書亹亹道舊不輟
一清為諸孫得於宗伯為多淵懿之深簡
聞小誦非所可擬疑駸駸乎與學僊之道
通故今自號為通僊子云然予㓜聞諸老
言葛天民曾景建以神僊説㳺公卿清言
玉雪苦意氷蘖見者憐而欲成之後卒不
就最後里人王丹池復以是説㳺亦不就
十事之成扵吾徒誠有頼未知通僊之本
㫖其果能有成也朱文公於老氏嘗曰恐
逆天理信而不泥然未始與浮屠者同其
議悼日月之如流知玄髪之易化髙君其
奚以辭因叙而致意焉
　　　四明志序
成周疆理之制審於王畿首合同姓以夹
輔至於四履則必假異姓焉以控遏之先
後䟽附曲盡其制何周且詳也四方之志
猶懼其不能以悉知也則必以外史掌之
社亡入秦而書具在區區刀筆吏獨能収
其書㩀要漢中夫豈偶然也哉
世祖皇帝聖徳神武混平寰宇首命秘書
監儒臣輯大一統志沉幾逺略與昔聖人
意㫖脗合然而郡志缺落其遺䡍未備焉
者不復以徹于上馬侯澤潤之固嘗為中
祕官知之矣暨守四明迺曰明舊有志今
為帥大府浙東七州推明為首阨塞户版
物産地利是宜究察以待問清風舊徳與
昔之髙閎巨閥屬於宅里者猶可考也謂
桷久為史官冝有述桷嘗聞之洙泗遺俗
稽之以久逺者道徳之澤也詫錙銖之利
以害于吾民昔人之所不道空虗說增農
日益困甚者紀其山林屋室之盛奉書詣
庭若執符契争莫能已是殆昔之無知者
根其禍也管夷吾作書訓子弟良厚而内
政以漁鹽為急儒者詬之維明負山横江
歲厄於水旱河渠是先牧民之本推其沿
革覧其山川知昔時得人之盛宫室户口
之無恒釋道遺文之盛衰是皆足以增其
永歎焉者矣廼為十二考以志其事遂不
敢以荒落而有辭也馬侯為政愷悌惻隐
以宜于民民以不病郡博士吳君某勤恪
承令詢索州縣之所宜聞者良備因是得
以成書焉
　　　李景山鳩巢編後序
桷過永嘉張宗魯書塾庋河間李景山氏
手校朱子詩傳謹視之旁行側注朱墨定
竄精善心慕焉雖未熟詳知其名能詩吾
意非近世詩士也近世言詩家頗輩出凌
厲極致止於清麗視建安黄初諸子作已
憒憒不復省鈎英掇妍刻畫眉目而形幹
離脱不可支輔其凡偶拙近者率悻悻直
致棄萬物之比興謂道由是顯六義之㫖
闕如也是歲冬見于　京師始讀其詩於
雍虞徳生質而不倨綺而不踰襲衆芳之
英融寄于窮厓絶域之地而審其昔日之
心滿意肆盖將冲寂寥廓脱然以逃焉者
也夫子之言曰詩可以怨然不怨可也怨
已則責難於天誠不怨邪幽蘭之辭湘纍
之賦得而廢之矣若公之詩非悲其不遇
也凛焉以持者正也反而言之斯怨矣又
何病焉予嘗從問雲南土風歲弄兵不止
計安出公曰理則人擾則獸豈獨雲南哉
退已書諸牘復識于序後若徳生所論次
者不復著
　　　劉内翰文集序
至元二十四年間南康劉公為内相宋社
未亡桷髫年侍　先䖏州府君于錢塘獲
已則責難於天誠不怨邪幽蘭之辭湘纍
之賦得而廢之矣若公之詩非悲其不遇
也凛焉以持者正也反而言之斯怨矣又
何病焉予嘗從問雲南土風歲弄兵不止
計安出公曰理則人擾則獸豈獨雲南哉
退已書諸牘復識于序後若徳生所論次
者不復著
　　　劉内翰文集序
至元二十四年間南康劉公為内相宋社
未亡桷髫年侍　先䖏州府君于錢塘獲
識之議論雄偉誠竒士也後有客自京師
来者必詢其詞命制作多戃怳不能道踰
十餘年獲入禁林得玉堂制草而讀之編
次荒略詞臣之名十不存四五是則劉公
之文無因而推考焉者矣至治元年冬十
月其嗣判官君某橐其遺文相過焉㑭有
叙桷讀之手不以釋夫集腋於裘擣􁦵於
鼎非精别者不能也尊其所聞足以信後
諛言美説非後進之所宜為也東平李公
謙評公之文曰學問該洽性理精詣承㫖
王公搆則曰深妥雄健博碩光明廣平宋
公渤亦曰氣盛辭卓温縟宏雅嘉禾張公
伯淳則又曰浩蕩横逸是數公者司衡挈
繩將㑭夫後之學者翕焉以従其傳信何
疑矣夫以理為主文常患於不工雕鏤委
心茫然而無以畔岸是則為是者良難矣
命焉而得所遭事久則論益定觀其詩文
於當世羣賢之言有考焉斯得矣
　　　樂侍郎詩集序
故吏部侍郎河南尹樂公詩一編其季子
克誠以家集散軼守其記憶者得若干篇
将刻于梓㑭有叙桷讀而作曰嗚呼㫖哉
方南北分裂兩帝所尚唯眉山蘇氏學至
理學興而詩始廢大率皆以模寫宛曲為
非道夫明扵理者猶足以發先王之厎藴
其不眀理則錯冗猥俚散焉不能以成章
而諉曰吾唯理是言詩實病焉今夫途歌
巷語風見之矣至扵二雅公卿大夫之言
縝而有度曲而不倨将盡夫萬物之藻麗
以極其形容賛羙之盛若是者非夸且誣
也五經言理莫詳於易其辭深且宻闡幽
顯微不敢以直易言之考於經皆然也宋
之亡也詩不勝其弊金之亡一時儒先猶
秉舊聞於感慨窮困之際不改其度出語
若一故中統至元間皆昔時之緒餘一一
能有以自見若吏部公則親受承安貞祐
之傳故其詩清切俊邁足以振數百年之
逺響㑭置諸中州之所編次其何能以辨
公諱舉字用之號蔵齋與父運副皆金進
士家世源委所從來有据傳以永久孰曰
不宜
　　　曹邦衡教授詩文序
大江以南地為荆揚郡不過百十其言語
風俗起居飲食之異邈不相近世方理文
治而士大夫言詞章髙下復人人殊數十
年來文益媮體益弊乗髙駕浮滑稽恣睢
恍乎其不可結絜而至於道者不懼則僨
遡源而論之盖方承平時師表日增士以
其類至尊其所傳過於自守而樂凡近者
尤矜矜然祕重不妄與一道徳而同風俗
先王之教誠不若是也余嘗㑹文於同志
反復力議而卒以自病廬山曺邦衡客京
師三年矣閉門弦歌絶造請之跡顧屢察
之而卒未之與議将行始示其詩文一編
蒐竒粹精炳然而横陳列懸于簴擣珎于
鼎聲味相屬而凌厲感悱盖将合律吕之
變適酸鹹之宜者也夫不自是其是必有
則於古守其私説不能以自廣將固且隘
博以求之精以思之日遷而歲異當於是
乎益今四海一國士之不可强為者猶跂
而及文教之洽由是而一曹君勉乎哉徃
慎廼塗正轅而行其寧有不至者耶
清容居士集卷第二十一
清容居士集卷第二十二
　序
　　　韓泗州老人詩序
徃八十年金蹙于汴盡汴民咸勝兵抗闘
不得息聞其父老泣撫黄稚謂不幸生亂
離使言承平時疑􁑅未見果承平耶余弗
得見得見焉必若䓁也不十年而金亡又
四十年
世祖一轍迹郡縣轉輸屯戍徭徴江以北
悉撤省而汴爲樂土今三十年矣私恠當
時父老言合龜卜特不知得年者幾何人
又不知得年而果佚樂者為何如人夫夀
與冨天不能並畀錙銖之較願與計莫以
勝也大徳丙午韓泗州君美書來　京師
曰余家嚴君偕老于汴俱八十矣桷與泗
州交㝡深官於吾鄉㝡久與之言文詞道
政事切直近實今守於泗泗與汴水陸相
望甘㫖致問不絶汴緫河南十數州得領
公府事上汴奉觴跪行盡其私歡二老人
方彊明艾和㳺戲閭里登坡陁極榛翳臨
車飛礮動在耳眼嘗指而慨已而以喜而
泗州又能清謹愷悌祝其神明以養其志
慮休休焉不知其将耄古之所謂陶唐氏
之民者於韓氏見之矣中都之士咸美而
賦四明袁桷為之序
　　　張氏宗譜序
宗以族言斯古也别以為宗記始也大宗
非諸侯之制也居小宗而遺大宗自鄭氏
大記之釋失之缺其大宗小宗乎何取然
則曷為大宗也大宗之法不施於庶昆弟
謂之别者大夫學士悉有宗也天子以國
諸侯以封世守其祀莫敢為宗下于庶人
而言宗焉遺其大宗不可也大夫士有常
宗由大宗而為小宗小宗不可以承祖故
分而言之小宗之嫡斯大宗矣此繼别之
義也張氏之各得為宗也奈何張譜始於
東平東平其大父善也東平之長子禮為
豐縣丞豐縣東平之大宗也其季義居於
東昌死復葬焉有子五人長曰叔温為髙
沙屯官東昌之大宗也古者適於他國皆
别爲宗國一而地異别之義斯近矣張譜
軼扵兵迎而數之首豐縣之禰悉張氏子
孫更數十百年宗不能易也髙沙之禰居
東昌合豐縣爲小宗始髙沙爲大宗宗各
有别尊祖之道斯備矣張姓出于姬至周
而氏著祖于韓其得望者十二曰襄陽洛
陽河東始興馮翊吴郡平原清河河間中
山曰魏曰蜀東􁀊譜祖以上名不得而次
合賢與貴侈而書之失近㩀逺譜其疑矣
惟貴與賢不偕同也誠貴矣非賢不能傳
使果賢邪雖弗貴焉可也張氏之先墓隤
於河族厄于逃今其孫若曾咸曰别為始
者猶邇也至東昌而復别何敢忘之太和
之季叔恭敬父則曰為譜辨宗百世猶今
也且昔之不幸吾猶慊恧焉噫敬父之心
思而深肅肅然念其先敏儒以自持其興
也於是乎在敬父今為宗正府左右司都
事大徳丁未作亭于東昌之墓旁表曰宗
會翰林學士廣平程公為之記太子文學
魏郡元君復初系之以詩而俾余為譜史
官袁桷述
　　　廬陵羅氏世譜序
黄帝二十五宗距唐堯猶未逺世系昭穆
混錯若不可考置而不論者謂其詳不可
聞也禮莫詳於周展親别宗强本弱枝之
慮品式備具不數百年難生於所親兵車
日尋卒之顛覆僨絶何也其所以繼之者
非其道也禮生於人情貴貴親親禮之大
經繇貴而失親聖如周公猶不能以制宗
法之不講所由来舊矣後漢鄭康成謂諸
侯之别子為大宗自大夫士而下皆不當
有由是常宗之法廢貴為王公其所以承
攝者止於五世鄭氏之説誤也譜諜學廢
姓氏殽雜獨孔氏子孫更數千百年歴歴
可紀而姬氏享國八百餘祀秦漢之際已
散䡍僅存後王盛衰抑無以議為矣或者
謂孔子垂世立訓貴不以位故其所傳久
逺然考諸傳記蠻夷小邦率一姓數十世
噫立禮以辨位位尊而益争昔之聖人夫
豈不知其有是哉消長之理相尋於無窮
其不可詰者數存焉耳矣廬陵羅氏譜繇
唐至今為世凡十有五為派凡十有八旁
行邪上如指諸掌合職方氏小史之記貴
盛累葉者亦莫能並統宗合源一其所尚
必有其道參差不齊物之理也先之以孝
謹終之以卑讓黜爵貴徳雖百世可推也
桷也公侯之子孫因羅氏之譜諜将有感
夫昔時之興廢企焉若不及而終之以自
勉者亦羅氏譜之微㫖也延祐丙辰八月
史官袁桷序
　　　臨川危氏族譜序
姓氏之學魏晉以下無稽焉歐陽子作宰
相世系切切然将私其親然􁑅數世亡軼
是則凡言譜諜者缺之焉得矣氏族混於
周之東遷祖以為氏猶之可也别族改氏
因其官簿以相沿襲益繁多矣繇是為賜
姓為缺文一氏而兩望同源而别派至於
推律觀物慕風嚮化雜然而前陳其避禍
者託焉以自逃承宗繼絶漫不可考竄易
傳㑹紛然莫能辯者數千百年皆是也宗
法之不講所從来久謂百世不遷者徳如
后稷焉斯可矣后稷而不能則凡為吾徒
者得無懼乎孟子有言曰君子之澤五世
而斬均小人而言之何邪昔之親盡盖見
于孟子然而私淑之道充孟子而能為之
者吾於危氏之譜其殆庶幾矣夫逺而不
可明者理之常也究其初以合乎貴賤貧
富其心博其旨微将使夫困者通盈者持
危氏之盛循環無窮於是乎有考焉是矣
維漳州大夫於桷　曾大父樞宻越公同
淳熙進士同乙科同著作同為番陽文敏
公之門人其弟南昌君族祖正肅公實銘
其墓桷來　京師族孫有成嘗曰兩家疇
昔若是譜非子叙不可不幸有成􁑅其弟
歸其骨于臨川遂不負其言而序之
　　　熊西玉文集序
粤昔以經賦科進天下士有司崇尚日異
辟雍居俊㳺尤為準繩音節程度更創迭
變雲翕影附各以其伎進拘者輙困躓不
得上方是時蜚英溢行為時所推重連百
州之地不能以什一數邈音聲之近絶師
弟子之敬和筆繕扎傳誦不止其好慕實
使之然也當咸淳初江以東言熊公焉余
師剡源戴公言爲同舍郎時學官始授題
熊公㩀案瞪目鉤深摘微落筆澄澈理融
意新蠶則績而珠纚屬也未幾失仕東歸
沉㝠簡編空林窮厓之怨横溢間發而安
之有命不憤不悱猶昔日年壯意盛之所
作擬諸於徳殆其微與噫陶唐氏之亡歴
年滋多精深憂思愈逺愈在極周陵遅諸
子相繼有作是則先王之澤不可以一日
冺自漢而下殆無以議何則理不勝弊焉
故爾夫弊不極不足以自振此强仁者之
所宜知甞聞公閉門盡心索六藝之藴以
極逺紹後之學者是宜有考故不知其不
能而申其說命序之者實壻張拱辰氏也
　　　陳元吉韻海序
近世儒先以韻書首扵江左其理未竟論
者疑焉夫聲與韻文字之自然童歌巷語
肇於唐虞旁叶偶傳與君臣賡歌相表裏
非若今世拘拘然以清濁為髙下論也小
學廢已久言六書皆本於許慎或者謂揚
雄太玄竒字與許氏不合皆其私臆殊不
知屈氏而下若司馬諸賦其不易解辨豈
亦其所自製故昌黎韓子謂凡為文冝略
識字則世所為許學者茍趨省易實秦相
斯之學也按魏李登始為聲韻増益衍廣
實原七均七均之説成於江左江左之文
綺而萎其於韻若法律為師條分目析錙
銖之不可混也降於陏唐守其説而莫之
變能變者宋惟吳棫氏今世所行唐韻博
極羣籍之要見於其序而近世附益終莫
能已噫學其果有止也邪眉山陳君元吉
少以春秋試有司第一南極交廣以㳺夫
幽兾之平衍搜竒尊聞包絡攟拾因韻以
廣􁑅為是書名曰韻海班然而居編懸在
庭各得其職雖第而輕重之同律吕也属
辭比事春秋之教殆猶其微與昔顔魯公
為韻海鏡源集古今韻字凡三百餘卷識
者謂其摭華撮要該於理著四庫散落不
具而今也􁑅俟君以成合流納汚愈逺愈
清至於海者百川之功聚也敢誦所聞而
回以序之
　　　鄆城馬節婦詩序
詩始婦人先王盛時天地萬物之理推變
審情者若是矣不幸而大故守中秉徳合
於自然憂辱恐懼盖不能以相動也二南
之化行於天下未及數百年陵夷變遷首
於國君夫人聖人憂之錄於風雅書於春
秋後有述作尤惓惓焉以致其意嗟夫乾
坤之道相濟以成者也
皇元一海宇累下　詔郡縣孝子節婦按
實旌植是謹鄆城王母其狀曰馬氏年少
䘮夫養姑鞠子纎粟盡恩禮閫户循飭四
十年終始不易由是鄉老言于州州上其
事禮部繇是得加桓表焉桷待罪太史歲
終常㑹以　奏書然陳詩以觀史官之職
也凡我同志什為詠歌先之以憂勤終之
以燕樂足以見夫國家徳化之廣非止為
王氏榮也豈不美歟長子質山東宣慰府
掾季獻今為翰林院都事云
　　　蕭克有字序
在昔先民理得於簡易其言動視聴之方
不求合於禮而所謂禮者何其日用而不
知也唐虞之際黎民時雍至於湯武出而
禮益立於是升降揖讓以成其容為之珩
璜以節其步武為之弁冕以嚴其首服黼
黻有度尊彛有數温柔剛毅寛嚴張弛之
教復品節而備具之噫可謂至矣世益衰
而法益繁悉刑以防其情民之日不幸者
非天之所與殊也俗媮而説厖教不足以
勝靡然從上以自治其亦未知其本始焉
者也周之衰諸子馳騁激於世者黜仁絶
禮以自髙急於近功則皆苛迫峭刻益莫
知其所措聖人政刑徳禮之論幾乎其息
書曰臣人克有常憲解之者曰憲猶法也
奉有其常者也民之初生淵乎其仁詩書
禮樂造士之具也不由是而推奉法以為
固有夏后氏之世吾誠知其不若是也廬
陵蕭御史之子憲其師黄君字曰克有請
其説於余詩曰天生烝民有物有則克有
之義備矣假於外以為常将失其所謂由
己之道修其由己之道莫若乎禮故余先
言其得於天者如是而復以學禮之説告
　　　袁氏舊書目序
袁氏舊書目者目袁氏舊書之存于今者
也始　曾大父越公舉進士時貧不能得
書書多乎抄强記至用■髙祖妣齊國夫
人魚魫冠學書後官中都凡二十有五年
乃務置書以償宿昔所志其世所未有則
從中祕書及故家傳録以歸於是書始備
矣于時國家承平四方無兵革之虞多用
文儒為牧守公私間暇撃鮮享醴㑹寮属
以校讎刻書為美績至於細民亦皆轉相
模鋟以取衣食而閩之建蜀之益其最著
者也紹定辛夘公自宥府歸里遂累土為
堂貯所得書於東西榮公日䖏其中客至
不復道世事顧嗜陳黄詩擇其適意者手
書為編寓物詠歌與道㳺遨休休焉不知
其年之将耄如是者七年而薨舊書之傳
距于今四世矣桷㓜聞公從學正獻公時
有手校九經旁說疑義皆附書左右最為
精善欲從諸父一觀而未得又欲合諸父
之蔵分第為目録亦不果竊甞謂天下之
物聚多者終必散或者早計扵未散則庶
㡬幸有一存之理遂悉藏於山中己丑之
灾偕家人渡江以逃袁氏之書一夕而盡
昔之預計者乃幸而獲全嗚呼此公之靈
有以唘其衷也惟公以勤勞起家其書之
傳不幸而不存固當歸之扵數其幸而獲
存者敢不襲蔵心思而躬踐之以求無忘
前人之意謹次其本始書以為舊書目序
　　　袁氏新書目序
余少讀書有五失焉雅觀而無擇濫閲而
少思其失也博而寡要攷古人之言行意
常退縮不敢望其失也懦而無立纂録史
籍之故實一未終而屢更端其失也勞而
無成聞人之長唯恐不及将疾趨從之而
輙出其後其失也欲速而過髙好學為文
未能蓄其本經術隐奥茫乎其無所適從
泛然而無所闗决是又失之甚者也夫為
學之道用志不能不一用力不能不専農
夫莽而廣種不如狭墾之為實也工人泛
而雜學不如一藝之為精也徃者書未模
印時争傳寫授讀較余所藏之書不能十
一而士以三年通一經其自得之實皆足
以傳世垂後其視余之書多無成者豈古
人所謂沃土無善民之説與徃年春書燬
于火偃仰草苃所失物不復追憶而於書
獨不能忘懐已乃思前之五失一旦而悟
将從事於内以求自得之實其年夏大人
過故都復購遺闕篋載以歸意者斯文之
冨将過乎昔而余又思旁搜逺録侔夫昔
日之藏矣噫年未至於壯其五失可以亟
改也而古人之志余亦竊有慕焉用識吾
過以為袁氏新書目序首
　　　文子方安南行記序
始余讀戴記帝王疆理不盡於衡山而虞
書致日廼南極交州是則要荒不責其貢
賦使者雖歲徃返亡害也馬伏波議兵法
與建武帝合勞民入於潦霧蚺蛇之地其
得意自叙反不若賈君房建罷撃議時俗
升降略地定功後王所尚者然與唐置安
南都䕶府獻令鮮薄同羈縻州開元詔太
史測天下晷交州為南履準事與唐帝類
不聞其有僭拒事也萌芽侈心承詔㫖以
肆誅索一不得意而曰損國體者是誠盜
臣也已
世祖文武皇帝神幾洞察不加以兵而安
南畏威不敢朝終五世削王爵以奉貢
今天子即位頒正朔議遺使於是文君子
方拜禮部郎中為使副以行辭命専達儀
注品節唯子方是毗入其境不旬日卒致
命以還稽諸徃使五十年所未有也還都
示予行記一編夫誦詩専對夫子之訓也
予於書獨有取焉宣上意儆有衆誓命焉
有考山川導别表土俗以宜于民莫詳於
貢書至若贊帝徳以傳示永久是非史官
不能子方以論譔奉使事三者将兼而取
之誠於詩書殆相表裏矣蠻荒首長㑭知
夫中國有人焉者其自子方始窮極珎麗
媚上以營夫已者子方不知其説也是宜
廣梓以告于後之使者云年月日袁桷序
　　　白季清母夫人受新封詩序
春秋經錫命之制後王以品秩益展其追
榮倣古則今至于是大備
今皇帝嗣大歷服桷時在翰林得與議典
章儀注僉曰勲爵古制以人子所居官褒
崇之罔㑭専美于前代定其格入奏
皇帝曰可輕外重内非廣孝道視所居官
咸大賚之　詔下皆叩首望闕謝浙東元
帥府都事白君湛即以其所宜封者為母
盧夫人請于　朝得封太原郡太君盧白
皆中原望族盧以父詞鳴翰林白氏再世
持雄辨清言冰雪繅藉聞者莫不興起若
是者尤足以振耀也噫世之崛然因其夫
與子蒙爵命者多矣未有若盧白之清望
足以厭服于當代恃其世家白君之所不
敢朝夕温凊陳白其所行事秉心以公張
弛興革孰不曰是真世家彼夸詡者誠不
足為兩家重也郡之儒士相率為歌詩以
贊俾桷首為序泰定元年冬十有一月前
史官袁桷書
　　　甬山集序
文章與時為髙下誠哉是言也宋祚将亡
國學考文其悲哀促急不能一朝居四方
翕然取則凌躐上第至今殘編斷牘讀之
令人歎恨不己盖士生斯時能自㧞以表
見者不一二數有一人焉則又韜匿冲晦
與世若不相接始予少時見三江李君在
明于史塾其貌癯然其語泊然僅知其為
長者也下世十餘年子汲以所為詩文十
卷號甬山集相示貫穿籠絡悉本于五經
之微旨而優柔反覆羇而不怨曲而不倨
藹然六義之懿宫商相宣各叶其體情至
理盡守之以嚴無直致之失丗之號能為
詩文者率不過是較一時之輩流實居其
最惜乎昔時之承接不足以知其萬一也
維昔秉義公以盛徳燾𥙿丗科聮踵今五
傳矣論其詞章則擬扵先世為有光汲能
廣而傳之惠於吾鄉㑭其子孫得以遵守
豈不韙哉泰定二年冬十月袁桷序
　　　蓬莱閣詩序
㑹稽為禹㑹諸侯之所自嬴政一登而其
山水之勝迄兩漢孫吳莫不表章或者謂
當是時征伐蠻粤為用武地而士大夫在
朝廷簪筆執牘以奉天子之㳺宴顧安得
從事於荆榛險絶以暢其耳目哉惟太史
遷出於流落不偶以至而見於賦詠實自
東晉始方王謝諸賢南徙渡江北望丘壟
其悲離感愴不在扵仕進故其意念殊絶
搜竒抉幽樂天以俟命而㑹稽號為南鎮
将騁懐以攄其所尚故今之言㳺山水實
自㑹稽始繇是而降㳺者益廣而専牧守
之任者得兼有而畢具矣元微之以觀察
使鎮㑹稽所辟幕客皆知名士號為絶倡
後人作為蓬萊閣盖取微之詩語唐宋鉅
作悉刻于其上雲内王侯叔能父蒞是邦
政簡訟平百廢俱飭復閣之舊廼曰昔之
諸賢意必有在登斯閣也將見夫同寅之
肅和寮宷之靖共飛觥撃壺以彷夫微之
昔時之盛巖壑交暎神閑意消不苛刻以
暇豫彼俗吏瑣瑣夫豈知是也哉同郡儒
士合賦詩若干首桷與叔能同官于　朝
審平昔清静簡易之論於是乎見雖老尚
能為侯賦之泰定三年正月甲子清容居
士四明袁桷序
　　　馬氏族譜序
譜以逺言懼其非吾祖也以近言有悲吾
之不得已也金徙于南衣冠故蔟扶挈僵
仆十失其九者有焉百不得其一者有焉
難甫定遺童孤兒想像先人之容儀音聲
僅得於髣髴推名諱至於祖則有能言者
矣上而髙曾不復有能言矣余嘗攷夫譜
諜之書秦漢以後牽强附㑹世表姓纂僅
取其近佀作史者不得不爾凡為子孫者
罔敢以是為傳信河陽馬氏盖皆昔時之
望族今元帥公知夫髙曾以上之不可以
譜遂斷自其可知者為之旁行側注官位
名諱以明其始卒葬年月以慎其終用意
弘逺将以期其子孫之日盛嗚呼百年之
計莫先於徳徳愈種則見於後人者不俟
而自至晉丞相王文獻公導渡江始立家
譜不及三世而蕃衍盛大史不絶書馬公
之意盖若是願相與勉乎哉則得之矣泰
定二年七月乙夘前史官袁桷書
　　　鄭原善思親詩編序
廣信鄭君復初舉進士之嵗時維三月值
其嚴君始生之朝作為歌詩而終之曰移
忠云自兹其立志誠逺且大矣夫仕莫不
欲榮其親仕貴矣所尚貴乎自立不爾則
其於貴也乎何有故昔之學仕者必求夫
大賢者之格言以佩服之若鄭君者䇿名
未離乎都門超識逺抱先之以不苟若是
余嘗於　殿廬識之冲然其容介然其操
審必能有異乎衆也暨余還里咸言其在
官也竒衺不入於市貴侠不登于庭盡職
而無所顧避是其所蓄足以行所願矣泰
定三年秋八月同校文江浙始見其属和
者凡一編嗟夫古之果於正誼必寜夫親
而為親者計其詘辱将與之同患難而不
之避故載於史傳者不一鄭君之志見初
筮敭歴既逺聲譽益振始信夫家庭之教
在乎夙昔誠不在夫今日也因申其㫖而
為之辭丙寅歲八月壬辰袁桷序
　　　周彦祥存樂堂詩序
徃者淮甸為南北要衝耕耨不足以盡其
地力彌望數十里皆草屋星散髙下每歲
春秋避兵輙土窖稻麥老稚潛匿叢薄中
丁男健婦守舍相偵伺黄塵翳天猶能在
旁近結集保䕶卒然有相接持梃箠盡力
以抗其甚不幸者則皆係累長驅䘖車逐
馬故凡淮民之家子不識其父弟不知其
兄因循茍活慈孝恭敬施於家庭之懿者
未能也吁誠可悲也夫
世祖皇帝一海宇淮始為樂土今四十餘
年昔之父老言昔時之事未嘗不先之以
欷歔繼之以幸喜野無閒民而詩書庠序
之教駸駸乎雍熙之盛廬江周君彦祥於
是作堂以奉其二親而名曰存樂予嘗以
為生乎今之世有幸不幸存於其間故其
愈後者則愈樂而生乎其前者若彦祥之
二親是也彦祥之奉親當補其昔時之不
可致推彦祥之年亂離﨑嶇猶耳接而身
受至其諸孫則蔑有知之者噫豈非愈後
者則愈樂然則彦祥之心所以樂其父母
昆弟者可勝道哉太學博士姚君為之記
善為歌詩者将别為一編廼首為之序彦
祥今為某官
　　　白鶴詩序
泰㝎元年春二月有　旨醮於崇真萬夀
宫特進宗師吴公主祠事越四日有白鶴
三集雲中指殿前五日復至旭日晏温執
事有恪皆承睫仰視一口賛慶士大夫各
為歌詩以侈其異甞聞禮儀神明之事莫
嚴扵精意而諸物之畢至良係乎聖徳之
通感惟今
天子踐祚之初詢賢考能歛福以錫庶民
籲天請命實不私扵已祠祭之事遵叙以
行罔有偏好昔漢宣帝勵精圖治嚴蕆祠
事時則有白鶴集于廟庭異代同符稽諸
行事實過於彼而祝釐奉祀以承　上命
者罔敢暇逸吳公盖有之焉絶地天通昔
之聖人将以止夫禨祥之説天人之際合
於自然盖有不期然而然者不然詩書所
稱其得而廢之與詩若干首遂為之序
　　　春臺詩序
老氏之學以澹然無欲為至道故凡人之
所同然者以激言以相反至於榮觀燕處
其徒日廣其説則曰吾教必若是侈靡盛
大浸淫於天下其言曰如登春臺彼嘗非
而鄙之今考其所為若不相佀視其言者
吾猶以為近古也延平余君惟熙於是取
以為齋名焉昔之盛時淳厚給足充然樂
其身非直為耳目之美觀日作夕息相安
於閭里康衢之謡撃壤之歌其教易行也
今海宇一轍户口田野休養蕃廡涵嚌
聖澤庶幾時雍之治惟熙慕古於是乎得
之矣理適乎中人情之同随物而遷者過
也極枯槁禁制以為至樂矯然者也惟熙
嘗為威茂安撫司僉事今属　國史府通
敏守禮推命名之雅其将樂夫天年同衆
以求用於世者與集賢大學士郭公大書
其户冊　朝之卿士咸為歌詩
　　　曹伯明文集序
江西之文曰歐陽王曾以慶暦以来為正
宗舉天下師之無異辭宋金分裂羣然師
眉山公氣盛意新於科舉為尤宜至乾道
淳熙江西諸賢别為宗派竊取國䇿荘周
之詞雜進語未畢而更事遽起而輟斷續
鉤棘小者一二言長者數十言迎之莫能
以窺其涯而荒唐變幻虎豹竦而魚龍雜
也嗚呼三公之文其思厚以深其理精以
正凌厲乎諸子貞元而下曾勃然不肯自
讓後之人懼蹈襲之譏卒至於濫觴淪胥
而莫能以救可勝恨哉大徳中桷與端明
曺公之子伯明甫為翰林属其為詩文如
桑麻榖粟切於日用不求酸鹹苦澁以傷
乎味之正篤實渾厚與其履踐見於事物
者實相表裏夫行以為先言實次之言不
勝不足以害道翕翕夸詡含譏以射人者
猶懼其不解方手指其説曰吾意盖有在
若是而罹于人禍者多矣伯明以親老再
為編脩官補外以去幾二十年來　京師
為文若干卷得而讀之其哀窮舉躓略枝
葉之學㫪容雅馴以循夫規矩它不能以
詬病也夫慕其輕浮而欲求佀於瑣瑣者
伯明之所不忍抑有聞焉老而能學吾二
人之所宜繼炳燭之勤願相與切瑳焉

清容居士集卷第二十二
清容居士集卷第二十三
　序
　　　送鄧善之應聘序
近世先達之士類言求進于京師者多羇
困不偶煦煦道途間麻衣弊冠柔聲媚色
無以動上意其言若諄切懇􁏣後進之士
懐疑而不進百以十數然遇不遇命也而
言若是則抱道自足者益無忌於世而或
者亦得以窺其介且固焉夫道成於同而
弊於孤雲龍之相從風水之相應其理然
也徃歲余與巴西鄧君道所以嘗以為今
世無是决矣吾徒當力學為已閉門息心
耕六籍之圃溉根以茂實若古逸民髙士
退静自樂其於道也無害方是時君家錢
塘囂塵五達之衝意寂而體舒無造門囁
嚅之勞下帷授書衿佩森立公卿貴人皆
傾下愛慕獨君無少矜喜而去来朋徒各
盡㤙意以相周奉其有不可强猶謙挹慰
藉人咸以為其未遇也已異夫褊心者之
論則其遇當不止若是今年春承徵将如
京師告余以行余固喜夫人之所期者有
驗而其行也復将有説焉君子之出也大
言以行道者夸誣之流也相時而行守身
於不辱謹得避難貞白而無愧斯近之矣
方今食太官衣御府亡慮數百擬之漢世
為盛吾意吾丘周仁之徒道不相類若貢
禹之經明行絜區區車馬之對亦若無可
取者苟不以是進則其氣昌而愈完行周
而無躓於得䘮益無病矣夫處順者逆言
莫能入嗜味者腊毒無終悔予與君疇昔
相好無所隱思處贈之誼而宻以告焉
　　　送曺伯明序
議者謂故家世官陽明精絜之氣極于簡
冊溢于圭組盛衰消長始相尋為無端焉
嗟夫豈誠有是理哉百尋之木上干雲霄
盤礴慘舒履之而後至其風雨雪霜之變
適其事㑹理之不可詰者誰得而辨而茍
一時之得失以自詭吾未之信也士患不
自知而卒病夫知者迄莫可究至扵凌髙
躐深惝怳疾進幸其安肆顛越而莫救則
豈其父兄之過至不幸糜爛墜覆與世為
始終者要未得以成敗論也廬山曹伯明
官翰林十有二年始為編修官議當叙遷
曰愚名居先願以讓秩再滿則又曰太夫
人春秋髙願補邑以行吾知其盛衰消長
之理炳于胷中確乎不能以易者也維昔
從祖文簡公既老来朝翩然東歸位不充
其徳未幾先正端明公敦知止之誼慷慨
力去邈乎髙風趾媺不墜謙以居之仁以
成之振世德之緒使議者之言不出乎口
其自伯明始因其行序以識之
　　　送范徳機序
四方士㳺　京師則必囊筆楮飾賦詠以
偵候于王公之門當不當良不論也審焉
以求售若乗必駿食必稻足趼而腹果介
然莫有所遭夫争藝以自進宜有不擇焉
者心誠知之孰慙其非故幸得之則歸于
能其不得之則歸于人惕然而自治吾未
之見也臨江范徳機㳺于兹三年矣語焉
簡然行焉恂然嗇其菁華韜焉以深視世
之言文辭位貴重者靳靳不自表夫子曰
道不同不相為謀范君誠審焉抑不可知
使不可知則凡辱與㳺者責莫能以辤也
君所為詩文幽絜而静深怨與不怨皆存
乎天慨然南歸善治其學彌謹所徇使果
擇士耶無以易矣譬之璞焉蓄極而光遇
寜有不遂者乎惜其行解以俟之
　　　送周子敬序
温與閩地犬牙相入俗秀而矜絜子弟勝
衣能文詞父兄相與言命束装負書以行
四方劘切感動約不有所就不復見故凡
困于有司則適㧿諸公貴人職牋記劇談
論翺㳺以自逞其横厲捷發者讀太公孫
吳書櫜鞬轅門建功業萬里樂生重遷􁑅
無所思其故土然視閩俗為最少噫弊成
于過髙安其所常義不能以自勝恬不知
改積數十年來蔑有以議亦固矣當咸淳
間周子敬以治經㳺錢塘聲至士避未幾
而科舉絶来四明授業于嘗所知己南望
數十驛每悒悒不自置罄囊槖以歸拜其
家君焉得奉終于其家夫情合於中情至
而不從者非罪也縱情而不返極其所從
於理乎何有始於榮其親終於私其身漠
然而不接兹惑滋甚視子敬之道得以愧
矣子敬将終老于吾鄉棄其田廬畀于季
弟以奉先人之祀今年夏季弟疾亟貧不
能以行天台趙叔度官于温載與俱歸審
其心於季弟友且怡也桷與之交最深慕
其静安絶毫髮偽妄蒼然長身風雨一室
無子弟佽助而清韻雅語舉觴晏如與之
違寧無介然者乎今歸于家其耄者必曰
當終樂於我此土也㓜者則曰先生老于
行悉于事某聞某戒願執簡以受去魯之
意吾未知所决也化民成俗之道必自上
始因俗以徵其謬子敬其何遜敢俟而質
諸
　　　送劉習卿序
今之為守令者㩀文法以具事事弊而法
具雖更百吏焉無易也事當而文不具一
撓詰之齚舌無所對歲部使者入境吏曹
取舊牘相考訂附益完善至名押題署恣
所補不復問使者坐所治决事搜擿十不
得一二然皆毫末靡細於政體不相涉故
稱能吏者或以苛察議噫徒法不足以致
理任情而失實故先王為法以禁其過久
而繁滋則審於治者簡而易之使不病焉
斯可矣大徳丁未浙東西以饑告殍移日
屬于道官㑹其數于郷将賑活之其不實
者究焉鄉登名于縣縣審而始聞于郡郡
以事至重闔郡寮以議其一以故不預則
旬月以俟廼得達部使者部發使於鄉復
詢察而周詳始定其議如令夫幸民之饑
乗而弊焉者羣下之過也因其弊而持久
之則民之死者日益甚法顧安得以救有
司者之意夫豈不知是拘於文狃於故相
安而不改其勢然也今年夏中書掾汴劉
習卿御史府舉為浙右肅政從事習卿精
敏簡廉與余議古今事嘗欲以無法為法
其施張而品節之者必中理道至於條㩀
辨析灼與繩墨脗合向宦江南洒然無俗
吏意㩀鞍賦詩危坐終日一語不及律令
今從事職掌號緫所部為至重故余舉今
之所急者以告㑭毋汩扵常而變通焉彼
瑣瑣守文者又烏足與語是
　　　送祝道士南歸序
世祖皇帝取江南首　詔召龍虎山嗣漢
天師掌其教或曰其父觀妙公甞推天人
之要教繇是尊元貞制書甞言之　今上
即位歲以　天夀節命使者祝香于兹山
延祐四年天冠山道士祝君為祠官将行
求予言以餞噫盛衰消長相尋為無窮禎
祥之説儒者之所不道守經執中則必一
其説以立教然而窮居巖穴之士精思㩀
㑹其為書也幽明簡深由變察来使之黙
焉以知畏将以定夫天下之象夫豈荒忽
以眩於衆理有所不能逃焉者若是矣老
子之學法於簡易隂陽闔闢必本於其身
因身以及物故凡水旱疾癘必責其徒其
徒則曰吾無為也何取是若是則其教之
廢也久矣昔先正肅公守饒觀妙公始十
四五以禜祭上章入静室正肅公嘗與之
論天運環合之道觀妙公愀然有言曰公
老不復見當在四十年以後于時族祖永
州親聆其説亟言之龍虎由觀妙以興祝
君多藝能沉静篤志其歸山中正辭永命
予不能以告敢誦所聞願有以推究則世
人之所深望将不憚煩豈若彼大言者飽
食自嬉以無聞於後姑勉乎哉
　　　贈宣城汪澤民登第歸里序
今世論道理詞章為二塗師道徳之説者
毫分縷析派其近似而刪黜之其言博以
約㩀㑹統宗謂一足以緫萬也然懼其辭
工而勝理則必直致近譬山林頽放諺俗
之語皆於是乎取甚者金石著述勦其説
而師倣之莫得有議焉者矣昔者夫子言
行見記於門弟子簡絜精粹嘗並於五經
初非有意於辭也謂不若是不足以有傳
也性與天道不可得聞私獨怪近世學者
参錯輩出過子貢十百倍将惟其所尚而
然邪抑羣聖之道存於書涵泳濡嚌不期
然而能者歟科舉廢己久　今天子崇闡
文治損益條制以興其賢能八表之士連
􁇆結袂于然以来然而沿襲之弊相尋於
無窮愛憎之説若不相似宣城汪君叔志
首上于春官報罷以歸則曰吾學未至焉
耳探幽闡微遂益治其業戊午歲復来
京師擢乙科授同知平江州以歸則又曰
仕優而益學斯可矣将行求余贈言以歸
余固感夫二者之不相同也綴言以績文
将以明理也理不自得剽襲以求之文益
弊而理日益逺将焉以為準興之以化成
天下實自有司始操繩墨審程度有司盡
之矣合八音以成律吕師曠猶難之噫有
司之任其果能有同乎維昔端明公誥命
擅天下制作具備集衆美之效也慶流雲
仍叔志之踵傳科于今十世矣志専而氣
昌異於凡近其異也必能以復古家世趾
媺莫叔志若也故余以昔之有疑者告之
而因以勉焉夏四月越袁桷序
　　　送吳成季歸省序
噫吾徒來　京師視成季有三愧焉居
京師者不宜以塊䖏蓬蓬然結鞍整袂惜
日以進其不能是者目以為固野成季則
不然閉門展書視日蚤莫冰渟而川止也
達公貴人語未脱口納柔奉佞千巧百詭
成季獨正色指畫朗言某事未當至論天
下休養大計龜灼繩直聴者唶舌方疾趨
以行不勝其愧成季㓜為方外士常所置
論必曰吾父母皆耆年矣惕焉不得以朝
夕養而吾徒将捐棄尊愛荒塵敗屋啜蔬
飯糲業官以為生如無所容歸若是者愧
之大者也今年春承　詔如南得省其親
樂不能以已而懐愧者亦争道而交賛夫
人之情扵道不逺極其所騖而􁑅莫之救
化之者不足以導歟将人事之未思不復
以致此歟唐之陽城語若鄙近薫然而歸
養者凡數十人何則機使之然也儒扵道
最髙力不勝其弊則成季之出䖏吾當疾
馳焉從而慕之整轅扵四逹之衢斯得矣
又何愧焉因其行序以侈之
　　　送達兼善祠祭山川序
古之為使者亦難矣哉存撫省聘諭言語
恊辭令必盡其誼嫚有致辱之道焉惰則
媮簡則侮約而有常敬以成禮斯其為使
者之事矣然此特平世而言之也飛矢旁
午國懸於三寸之舌操機以析明輕重揣
情偽定議於瞬息使不亦重乎哉奉天子
命持節萬里外懾之而莫屈而因事専輙
宣威布徳凾首入覲非夫勇智超絶不足
至此歷千百年數人而已矣吾嘗觀夫列
國諸臣禮以定儀言以叙志結禬執玉若
合符節而其諷諭陳白足以截其矯泰蔑
有敗事非强辭以言是其夙昔之所素備
夫子之言曰専對不能其警夫四方之使
與
皇元一海宇偏陬逺㠀蹙縮候賔館無事
於使者而歲以祠祭使望於山川分道四
出其為使也若甚易至治三年集賢修撰
達君兼善以使由恒山濟源東南上于㑹
稽吾於兼善有言焉恒山古真定地也二
河交流濁漳貫其旁郡縣築防歲不得息
或言有運河在焉民居墊蕩冝詢其俗而
條紀之濟源在懐州懐河南地相接昔之
括地興賦民不勝其害河流靡常空灘遺
磧墾殖以自肥者其誰與㑹稽杭相襟帶
粟帛絲布丹漆綺繡之作倍於他郡竒衺
夸誕故都之習不能以革獨㑹稽山水秀
朗民朴安業徃承大饑荒壟彌望猶不能
盡耕昔有逸民戴安道賀知章其故家曰
王謝能有若斯人者宜表而出之悉䟽歸
以俟　明天子之清問則得之矣因其行
故序以告之
　　　送曾巽堂南歸序
景㝎中樞宻東陽馬公帥臨安先子職酒
正入幕府于時廬陵御史曾公相後先佩
鳴纓彯剖吏牘若破竹俱欲以功業自致
運數合一兩家子弟東西數千里過庭入
塾志同業同而僕適先爲史院属㑹御史
仲子于　京師年冨志鋭屢䇿焉以儆不
能止也皇慶承徵入翰林復㑹季子焉氣
清貌謙不為汲汲計嘗曰仕以傳世岌然
以取誚誠不敢平進以求而猶曰未宜吾
有不甘焉今為應奉文字論者始歛口盖
其為文敏而新其待人周以和夫孰曰不
宜春三月謁告盡室以歸求言以處桷曰
今居顯榮清宻者凛凛不自置名至矣文
不能以稱文不能以稱造物之所不畀於
是乎有覆絶之憂焉燁然以興萎然随之
是則得者失之兆君何憾焉桷官翰林踰
二十年老不戒止念之至者滋以懼将歸
故山究五經之藴為書以蘄逺文詞之任
老不能以進炳燭之勤願相與勉焉泰定
元年三月四明袁桷序
　　　贈崔兵部序
髙句麗崔君耐卿徃督征税於　京城不
私其餘以進于官既又懼為後来者之莫
繼也則慊然曰吾豈為奉上之罪人哉復
䟽以告于上曰事適然願勿以為程數噫
崔君仁矣哉今世善言利者督括虗籍峻
鞭朴以求媚嘗諰諰以告吾所居官能贏
餘以自效當升夫資秩相率以效朘削日
廣而其徒争不肯自置其猥闒者則攘臂
以取不顧利害其弊有不可勝言者今崔
君兩得之不希于公不病于民絜矩之道
至而儆夫在位者皆得以同是道也崔君
徃為内史府官見　天子于王邸大器異
之今即位首拜兵部員外郎兵曹之事多
於昔飛符調發水陸之需頃刻在立辦寛
則事不能以濟稍苛急民之病有甚於専
征之弊崔君推昔日之心明以核之仁以
恕之政績之著有踰於昔将步武日躋廣
經濟之志不愆於素守桷也願拭目以觀
因志其美以俟焉泰定元年三月癸夘四
明袁桷序
　　　送王叔能守㑹稽序
桷與北京王叔能交幾二十年其贊行省
於江浙也盡心而不苛合上下之情婉而
加且詳焉弗亟以邀美弗固以逞志執政
宜之寮寀服之至治元年丞相慎選左司
之熟於政體者叔能在選爲都事
英宗皇帝更庶政除前相所行不便事下
詔天下命御史臺樞宻翰林集賢集議桷
時得預末席叔能首言江南兩稅已㝎復
增賈區銀賦賈無常居賦重即逋逃今徴
額籍具使無能輸将併扵主户主户既主
徭役是徭役之外别有銀賦将不勝其害
群公以為然　新詔既下取首建議為多
古之善言利者莫先扵劉晏晏所行不至
急刻而晏迄不善後是興利為害身本也
躁扵求進􁑅之自唐以來如晏者皆無以
自保吁可不懼哉叔能世居燕北而樂於
江南於江南厭其囂煩而樂於山水屢丐
補於外宰輔察其志　奏守㑹稽㑹稽王
謝之所居泉石清美有不可勝道逸少安
石經世素藴託丘壑以自負盖深取而有
擬也昔之陳迹按行而搜摭之舉觴以酹
其訪於民俗也不察其毛疵事至而應無
欲以自化将見獄空訟息少者避於道老
者㳺於衢撃壤以歌沐太平之治郡守之
賢必以王公為第一矣因其行序以祝之
　　　贈孟久夫南臺掾序
世嘗病夫儒與吏其道不同卒莫有一其
説者為吏者曰法定於後王微忽不可以
相混也徵調出入官簿淺深不可以踰越
也童而師之猶不能以盡今儒者之説急
於所緩髙而迂滯而踈卒一遇焉吾深知
其莫能成事矣儒者則曰法有不忍人之
意焉審官别人制用有常沾沾然迎好以
刻意非為治之本也然而為儒者莫有以
見於用間嘗用之其肯綮節脉融貫昭晢
之理疑有所滯而益得以藉口吁是誠難
矣　今天子崇尚儒術立進士科昔之舉
茂才者咸試吏以盡其材智憲府舉按守
令閭閻纎粟令式髙下日接于耳目果勤
而敏修若視鑑焉瞭其妍醜無有逃遁於
是儒吏之一倣自今始吏部從事孟君久
夫以茂才舉者也兩属于司憲復辟御史
府矜抑自将盡其㢘隅入吏部朝夕謹曹
事人莫有識其面遇事守令甲不踰越旁
暢曲就藹然猶守儒素吾知足以有用於
世矣未幾江南御史臺復辟為掾将行袁
桷告之曰御史臺職諸道黜陟歲終㑹事
以㢘直舉者不能得一二人黜者何多陟
者恒寡激奨之道豈上有所未備邪守法
而不變視其成牘惻然以求仁善人之用
心非墮法以為直也州縣賢否孟君嘗知
之矣執中以權使無偏焉亦儒者之説也
故重之以言
　　　崔君都事餞行詩序
今之言賛畫者以摭拾為能羣吏抱成牘
入幕府一不可意輙曠日相持不决由是
揣摩迎合弊有不勝言者矣昔人之善吏
治事决於頃刻理定於造次安于其自然
人莫能有以為非者心出乎公也海右帥
府事號最簡其治於民者七郡之守令係
焉寓於軍旅緫戎夫長之職任焉今而曰
某事所行吾将諭之以從我又曰吾不能
坐視其利病更謁迭請繇是有撓政侵官
之譏雖不靣議退而悉數其長短者皆是
也夫其職在於奉行先之以更張上所增
疑而下益得以議是殆昧於守官之道矣
大名崔君義甫之為都事也未明攬衣坐
署執筆無滯礙其不便者白於長官從大
府以行一介之卒不入於所隷敦厚侃侃
守正以自律其紿之者謝不與較養恬藏
智閭巷之人不知崔君之賛帥府三歲觧
去而其不知者始曰詎不知崔君無嘱託
於州縣吾是以不知今而曰知殆惜其去
而願後来者之與崔君同也噫功利增羡
人所願學每率得竒禍而猶接踵不悟視
崔君所爲其果有悔乎郡之文士相率爲
歌詩以餞桷遂爲之序
　　　贈陳太初序
戰國之士以雄辨長説㳺諸侯立致卿相
故其髙自譽道無所顧藉雖困躓有不肯
悔揣摩相師遺言成編今七十二子之書
皆足以爲㳺之具也漢世尊尚黄老㳺士
屏息武帝開絶域於萬里外㳺者復至盡
其足之所歴圖寫險阨立功效能以其荒
怪異物輸于地圖而口舌之學悉廢與戰
國之㳺有異矣南北分裂㳺不越其國㳺
之效不能以著唐立科舉各挟䇿自奮窮
山水之勝履危陟幽則皆其羇窮不遇之
所為見於詠歌盖不以為利達冨貴也若
是則㳺之道幾廢矣宋承唐舊巖居逸士
見於聘徵㳺者益耻至於季年下第不偶
者輙為篇章以謁藩府京淮閩廣旁午道
路數十年不歸子弟不識其靣目囊金輦
粟求筦庫之職以自活視前之㳺戛戛然
難相並矣
丗祖皇帝大一海宇招徕四方㑭盡計畫
以自效雖誕謬無所罪㳺復廣扵昔敝裘
破履袖其囊封卒空言無當以其無所罪
也合類以進省署禁闥駢肩攀縁卒無所
成就余甞入禮部預考其長短十不得一
将遏其㳺以喻之㳺者訖不悟
朝廷固未甞㧞一人以勸使果㧞一人将
傾南北之士老扵㳺而不止也今㳺之㝡
夥者莫如江西其拙㳺者惟浙東浙之東
天台以能㳺稱四明之士不著扵㳺録餘
五郡間一見之括蒼陳太初壮歲能詞章
得濟勝之理西適錢塘復来四明以其藝
㳺公卿多深奨之業儒以為本復挟能以
自張其寧有不遇者故余歴言㳺者之幸
不幸太初之㳺夫豈若是然哉生之髙祖
容州府君與　先樞宻越公同為淳熙進
士於其行得盡其言且命二子為歌詩以
餞
　　　送俞教授回里序
吾郡教官繇至元丙子以来見於題名者
亡慮數十人皆得而接識之其通於綜核
者善移易故籍結熟郡守鉗士口不得發
歲時表章經説疑義􁑅假耆舊以隂助誦
聲寥寥講授不立不復以師道自任繇是
諸生之亡賴者挟短長以剽竊廩稍而貴
騃之子弟恃其可侮益得以恣睢有終歲
不入于學宫極於弊壊而勸學之　詔屢
下為虗文矣始余以為吾郡惟然後官
京師見教官選于吏部凡數百人罷老不
勝任十居其六若吾郡之弊十有三其俊
秀博習則皆為館閣掄選各得以自見而
所謂若人者十僅居其一焉噫考昔時得
人必在教官今不如昔或者謂入仕之門
必慎其始故今之為教官不三考已致其
事尚何能兾其惠淑之益哉合吾郡之教
官得一人焉曰天台吴君宗彦吳以牋記
㳺公卿其文辭亦闗絡合時用去三十餘
年復得一人焉曰永嘉俞君希魯用中父
其属筆纚麗若錦機然五采彰而文宻也
其行温然其容粹然聴其言若飲醇酎而
愈恭也論理而不泛取友而不雜余交於
俞君不一年而知其所為若是惜吾郡之
後進習於故常不能以請業於其行序以
餞之為歌詩凡若干併見于後
　　　送陳山長序
郡博士而下其尊且専者莫若書院數十
年来朱文公之説行祠宇徧東南各以四
書為標準毫杪擿抉於其所不必疑者而
疑之口誦心臆孩提之童皆大言以欺世
故其用功少而取效近禮樂刑政之本興
衰治亂之迹茫不能以知纍纍冠綬礙於
銓部老死下僚􁑅莫能以自見良有以也
蘭亭有書院自東平王侯始右軍之學非
止於一藝也經綸憂世寜不仕焉以見其
志審勢陳害瞭然指掌非善於謀國者不
能也語必堯舜髙自譽道􁑅至變易紛擾
而莫可救視右軍之行事誠何如哉參政
清敏陳公之曾孫鑑翁為長于蘭亭求余
以言家世之正學不能以告憫夫世之通
弊知長于彼者考右軍之傳倣其所言陳
白于太守太守王侯通逹國體求儒以自
近君有言其寧有不遭乎
　　　送蔡府尹歸里序
郡守之任亦重矣視其精神為之折衝鈎
扶一不加意吏挟以侮民逞以姦故其食
息嘗内省外顧非智與力兩全者不能也
朝廷察為仕者之有病於吾民也於是著
致事令而其罷軟昏眊不待年而具者朝
廷亦不能以限之也余官京師見有請于
廟堂自陳其剛强矍鑠雖不之許察其意
猶有觖望噫羞惡是非人皆有之若是果
何如哉濟寧蔡侯茂先之守於四明也屢
引年以請于上考其年猶未至也既而曰
吾宜休而不得謝可若何遂移疾家居踰
三月始告于其同官及嘗所徃來曰吾具
舟江滸将行矣於是咸驚且誦曰蔡侯之
来民實不知戢其竒哀返于雍熙不苛不
黷歲則大熟俟復于所再命作牧自余歸
里中數聆其議論明而通相時以行無矯
激之過焉保其身若是人孰得以議審侯
之進退将以為不知止之勸聞于
天朝其寧使夫終老扵里閭則其去也盖
抑将以有進也文學之士是宜為歌詩以
餞遂首為辭㤗㝎二年九月丙寅郡人前
史官袁桷序
　　　送閔思齊調閩府序
閩郡縣蓄産饒給仕扵彼者咸曰可善更
盖其疆理與　亰師相逺浙為要衝貢賦
考工之役使者督責亡虗月而閩獨以絺
繡為勞視若重任較二浙為十一耳閩浙
二帥府府史更迭受任然終以閩地烟瘴
蒙犯少優其歲月隴西閔君思齊繇浙東
更於閩則曰不然九州分設唐虞之制也
今
皇元以仁武凾諸夏卉裳重譯罔不臣服
幅員倍古限南北取士非　上意也立賢
無方是則
世祖之明訓而凡吾徒之居於南者稍得
致通顯輒言財用掇竒禍或言刑法致深
文根株排連牢不可破守正脩己悉不復
自達矣桷曰珠玉藴于山淵採擇者必之
夫絶域是寜有逺邇耶
世祖皇帝遣使徵聘必先夫江南歲月既
逺聞者益荒見者益狭彼區區售技自獻
者實不與昔時並思齊敏不自夸百受而
不撓精於琴知急焉不足以知操縵将緩
以求深懼其為孱緩也考其中聲按抑止
泊澹兮若無營激兮若有感是則於政事
文學法理於此盡矣蔑有加矣桷老矣遲
君之還猶能皷南風之弦歌明月之篇其
果有合乎泰定三年秋七月清容居士袁
桷序
　　　送薛景詢教授常熟序
㤗定元年吾里進士上南宫曰薛君景詢
程君時叔史君車父三人者皆故宦家所
居皆在城東志同道同聲聞同意其歴階
以陞比肩而袂接也未幾獨景詢下第于
時余編試　殿廬景詢不以咎而余獨恨
景詢之不果遭也
天子新即位推龍飛㤙授常熟教授以歸
将之官求言以導其行抑嘗考隋唐選舉
之法不久即弊今夫所謂經疑者以知行
體用而鈴約之不中不逺經説萃于一家
按其形模而脱墼焉不敢以自異也有司
守固陋而程式之千士一律欲求其緫核
同異㑹衆美以合乎至論不可得矣賦貴
於鋪揚因雕蟲之譏而以理致為長屈宋
兩漢之作誠不若是之易也至於考晁董
之對則方諸近作有不待辨而明者自設
科取士桷未嘗不預議焉嚴以取之則近
於隘俛以售之則鄰於率心恧焉以不釋
薛君較藝於　京師誠知其有幸不幸操
車於四達之衢險阻曲直惟御是審則淑
於是州者必有其道吾将見褎然秀出者
推是州為首是則薛君之教也
清容居士集卷第二十三
清容居士集卷第二十四
　序
　　　李慶長御史餞行序
昔之公卿貴人居處要地言語出口足為
世重輕也故希進之士聮袂接屨望塵伺
色日若有所不足者其勢然也登用更迭
一旦謝去則引結儔類議其短長甚者旁
及其子弟􁇢黨得者未報其不得者常忿
誹若是則毁譽之説固不足以為誠然矣
大徳癸卯桷以太史属事承㫖閻先生於
翰林先生色荘慎許可待院属必靣質其
長質之而猶以為疑也􁑅詢扵甞徃還以
考其詞學焉桷入院五日先生召堂上曰
子能為制誥乎桷謝不敏頃之出片紙令
試制草即具藁以進閱一月将登車輒命
撰廟學詔如漢詔今體冬十月大㑹院属
令擬進五朝實録表桷得預擬焉先生始
察而奨之即署為應奉文字間以事詣門
下甥壻却立奉唯諾不敢仰視庭肅然也
夫争名者群進速化之道莫易扵自獻為
之上者審焉而彌詳則其怨謗也實多久
而議定必視其取士當不當固可考也先
生壻隴西李慶長館于公有年矣　朝舉
優老之制為高唐州同知以便侍養先生
下世議者之口始曰先生己矣繼之者其
果有能近之者歟慶長之仕不急於進方
墾田樹桑以裕其衣食翰林追先生之徳
舉以為佐未幾䑓徴為西臺御史桷始曰
先生去國與殁幾一紀翰林追思其壻焉
誠不亡矣臺糺天下士之清濁銖考而始
用之慶長之平昔可見矣始為得人賀而
終以見夫先生之行事焉則桷也亦竊有
榮也已矣歌詩以光其行者皆　朝紳桷
以舊好不讓而為之序
　　　平章政事王公歸省魯公餞行詩
　　　序
延祐六年平章政事王公居中書三年矣
每奏事輙請于
上曰臣疲懦不稱臣父年過八袠
陛下赦其愚㑭遂終養臣不任大願請踰
四五不允後有　詔曰宜官其子本郡以
侍祖父公卒謝不敢冬十月
皇太子受玉冊詔示中外始以其子某傳
詔歸東平因省魯公焉魯公徃歲嘗對
詔使具奏曰臣齒髮未脱落願以弱息盡
力事　陛下公之雍容廟堂魯公之志也
然公歲數請不置十有二月辛未始出
允㫖公拜手稽首望　闗謝翌日蓐食策
馬遂行公卿大夫設祖席門外至則無及
矣迺遣使者傳　㫖以内醖精幣錫魯公
猗歟盛哉桷嘗聞之君臣際㑹終始之道
難矣昔之大臣一斥而不復者徃徃見於
傳記今公之在位也精白自持卑讓若不
足超然逺去詎捨國以自全也粤若稽古
明王求忠臣於孝子之門吾知公之在家
也閭里徃還益知夫守令之賢否其不便
於民者熟詢而究論之四方之使乗傳入
驛將脩容門下水旱盜賊之原財榖徴役
之害虗心以求筆于簡牘歲時附奏益以
彰畎畆不忘之忠而魯公方精彊遨嬉充
然孺子之色或徹于　上聴出處之道是
皆不能有以豫計也維今
聖天子孝治隆古昔一時廷臣生榮其親
不一二數鋪揚詠歌詞林之職也遂各為
歌詩庸敢不讓而首序焉
　　　瑞芝亭賦詠序
昔之聖人建中和之本畜四靈以為應焉
麟鳳則其儀龜龍效其文脩火之利以制
五穀養其太初壹情性以齊形色四方不
同而養生送死莫敢有異焉者教使之然
也中古而降道徳不能以一而昔之所睹
悉以為異表章鋪模圖記所載不常有於
動植遂名之曰瑞焉繇是眩幽抉奇之士
棄所服食吸空制景烹冶飛伏卒枯槁無
所成就甚者則曰吾治法有未盡吁可哀
也矣延祐五年中和夏真人明適承
詔祝祠上清宫精一不懈竣事憩館于崇
真院松竹交列覩厥墳壤擢莖而光玉質
鏐章瑩然以敷咸曰是芝也誠為瑞稽圖
徴史復曰無以異遂積竹為亭以落之迺
曰繄吾道祖之應焉耳矣鏗鏘舂容攄藻
獻秀筆争綴而簡争續也余讀而歎曰頌
聲之變基於魯登高能賦始之以洋溢終
之以託寓其理然也神農書定芝為上品
神僊家服之云可得上夀蜿蜒清淑之氣
嘗閟而不發地非愛其寶待其人而始彰
也維今開府大宗師張公際休明之運陟
降　帝所幾五十年子孫繼承罔敢暇豫
是芝之瑞吾見耄期稱道益莊而愈完表
于山中夫豈榮觀之美挹其粹和道充氣
腴異日駕青牛之車歸返故山撫芝一笑
則其為瑞也畢矣願叙以為徴
　　　夀樂堂詩序
延祐乙卯季夏桷乗驛留杭間則與友人
泛舟一㳺葛嶺諸山穿幽入窮嘉木叢柳
鬱然上下而相望也遂遵其蹊以升其坡
陁有堂巋址粗完而不華冊其顔曰夀樂
群峰蜿蜒水光相属前挹左舞顧登其堂
而異之客曰此容齋李公習静之所非所
謂臺榭苑囿之觀也且昔之翬翼而侈者
於公乎何取世有專鍾鼎之貴其得意盛
時未嘗不寓興於山林泉石之清美疲精
竭資彷象其舊游卒不知其所造今斯堂
也不專乎構築不勞乎藝植心領於物外
其得乎湖山者是幾有道之士也于時李
公領元帥之符于海右桷復以間歸里因
得覧兹堂之勝公笑且言曰土木之夸吾
深鄙之洛陽名園多矣擅名專美於後世
今何人哉夫動靜交養廼成其性錢唐諸
山水渟泄起伏大者為盛衰小者為榮辱
有得乎是則視兹堂之樸簡其㫖深矣至
人之心如珠在淵樂之至者終身而不厭
取諸在外非有損於内也願與爾邦之士
率為歌詩而子序之退不得讓遂以昔之
聞見者次而為之序
　　　送彭道士侍親詩序
范文正公守番更定學宮咸言嗣是番為
衣冠聚未幾彭尚書舉進士第一正直朝
著為吴楚間領袖其弟忠毅公不幸城守
身死二忠易名見於宋史作史者深有感
焉嘉定初　先正獻公越公俱在著作庭
深言朱墨史避忌而宣政實録為魯諱時
宰尼之後六十餘年
皇元大一統宋故家子孫變滅凘盡獨忠
毅公裔孫南陽作而曰吾宜游於方外矣
其道祖位秩視三公於視聴也尊且榮起
處也不貸假以自貶嗣師呉公方藻思瑰
識將樂其同而進之況於親者乎未踰年
則曰詎宜久　京師居母氏春秋高歸以
奉則庶幾幸不墜矣將行且丐叙其情桷
於是深有愧焉忠孝秉彛皇極之訓中古
肇分重華是著更秦暴强而死莭謹書踰
千百年迄不能一二數獨於彭氏見之歌
詩者寧得以辤也
　　　送文子方使安南序
安南繇秦漢以来内郡縣
世祖神武皇帝取宋荆揚益三州之全土
大一統東踞高句麗西度流沙金山王業
之基不知紀極坐朝按圖指銖黍地曰兹
南交州乎得不為武寧能以中國民甘心
而係頸之遂㑭成要荒之禮以歸蠻夷多
疑其子常稱病不至禮謹㑹同尤嚴於錫
命故其自署表曰世子臣某其所以容受
而畏慴者實在是
新天子即位更元曰至治遣使　詔諭故
事必遣近臣為之又擇能文辭通達
國體者以貳之於是僉曰翰林修撰文君
子方有使才實可任廼名上于
天子而許之遂増秩為禮部郎中以行將
行其友袁桷曰徃使者鄱陽李侍郎思衍
薊丘李侍郎衎天台陳郎中李河間李侍
郎京皆得與交交人言鄱陽清介質直不
絶口聞其俗善憸巧館餼供帳故不如法
俟詰讓始成禮入其境也必迂途請野或
謝以病緩歲月始迎春氣萌達黄霧苦雨
然後拜使者而送焉其狙詐率類此而不
知者常逞夸肆豪以受多言之羞昔讀左
氏傳見列國諸臣取詩斷章以成好焉簡
而明易而且和信由於衷而禮以辨之也
故夫子之言曰雖多亦奚以為列國之臣
得之矣況於　朝廷乎又嘗聞李公言使
者入境詰其館人一草木名字之微必聞
於世子翌日涉筆始具對蠻陬逺人設施
周密若是無它焉懼削其土也交州之土
産道里見地記而昔之入貢者又皆淺薄
不足取於其不知者寜缺如也子方以余
言為然乎若夫周折之宜守經以揚文徳
則必曰
天子仁聖明達萬里外子方優言之是則
余無以告矣
　　　送程士安官南康序
朝廷清望官曰翰林曰國子監職誥令授
經籍必遴選焉始命獨東􁀊之士什居六
七或曰洙泗先聖之遺澤也誠宜然又曰
其浸汪洋渟伏昔東諸侯闡興文儒飛矢
交集弦歌之聲不輟扵􁨝序有自来矣桷
向為翰林属所與交多東􁀊他郡僅二三
焉若南士則猶夫稊米矣士樂得所依連
彚以進各以其所向上有以挽之下有以
承之勢使之然也程君士安則不然程君
魯士也獨游夫江之南幾四十年詢其先
友則皆在上位者不獲於上豈程君之藝
有未至焉者與嘗得其詩詞讀之視其同
郡之仕於　朝者亦殆相佀其大過人者
誠顯矣而視與程君同者則誠枉而不逢
者焉少仕於南御史臺後為吾里元帥府
掾强貴者衊之卒得白而程君亦年以浸
老今年調南康理曺以還嗟夫類聚以方
士患不得之既得之則不宜以遺佚随聲
媚容置之良是矣才焉而不遇則在上者
寧得以辤其責焉囙其行叙以慰之夫子
曰不怨天不尤人則亦曰有命焉耳矣咸
為詩章凡若干首
　　　送陳景仁調官雲南序
至治元年中書省選集賢都事陳君景仁
調雲南官簿將行謂袁桷曰吾與子交久
子寜無一言以贈乎於是有言曰在昔
世祖皇帝寧一海宇幅貟袤廣凡為仕者
力不能以自達于　京師故歲必遣
朝廷望官即其地如選部注授焉省之逺
者曰湖廣曰江西福建曰雲南其最逺莫
如雲南故自三品而下皆得除擬奏而後
出命視他省為最重其受任使者非清慎
明正不足以當之維
世祖繇壬子入吐蕃破䝉段二姓宋金所
不能臣至是踰三百年始定神武偉著時
則有若賽公稱合上意羈縻而綏撫者厥
有攸治夫以蠻䝤之俗俾安其素習誠不
在於煩促苛削也囙其民風而㑭之為官
者長子孫不越於其境則安而簡易矣邊
隙之生所從来久出於長民之貪黷殿最
莫嚴於考課循歲月以善觧視其成櫝則
調是官者雖離婁之明將何以辨之哉厥
今御史循行郡縣察採是不而坐驛頃刻
促具食上馬懼夫事之填委將終歲不能
以盡也今之為遷調者居于是邦雍容詠
歌得覧其山川詢其阨塞仕焉而己者入
閭以問之其隱而在下者詳延以博詢之
則仕於彼之士吾將瞭焉匈臆而示諸掌
矣不然拾級循叙朱墨之職一介吏足以
辦何假於陳君乎陳君清不近名慎而有
守明足以養其厚正無失於過舉若是則
足當其選矣余將奚言焉是宜率為歌詩
以迓其歸
　　　送李溉之致祠山川序
病矣夫幅員嘗不能以合也五方之俗惟
不能以合故地氣各乖於一偏昔之赫然
以統率之者嚴於方嶽望瀆海之為帝所
由来久矣必皆致祀焉夫山澤通氣騰降
蟠際卒之以立民食豈以它故哉在昔盛
時惟漢唐近古能徧至而遵行之然而巫
祝之祕或鄰於方士其餘偏方分裂帝號
尊襲車輪馬跡南北不相踵接僑立望祭
神弗顧格責之以一風俗成時雍者亦難
矣
世祖皇帝以仁武英叡成大一統考先代
祀典曰兹職方氏登載實萬姓重事遂歲
遣從臣捧香幣各分道四出郡縣祗恪候
驛謹絜視他使者為有加粤昔唐虞黜陟
成於四岳昔之善使者不專於所命水旱
疾痛承制以便利之令守職如守法非儒
者不足以語而生事者不保惜復將有以
病焉抑難矣至治二年集賢都事李君溉
之承　詔首北嶽遵濟源轉北海終㑹稽
焉以登其於行也將見夫挈瓢囊以就食
者焉又將見夫餐餼之不給於適館者焉
踰於大江東南之民外侈内枵罷於不作
不役而歌臺暖榭心目飛蕩以貽無窮之
害若是者不能以悉言矣溉之明國體所
歴彫瘼願悉䟽以白于執政若夫悲愉駭
慕深林危徑矢扵言辭而使夫人傳誦者
扵其歸也桷雖還里尚能叙而廣之
　　　郭子昭淮南㢘司經歷餞行詩序
淮南地廣袤昔號用武故其勁悍伉率遇
事嫌曲輒私剖决以直不復上官府水有
菱芡魚蟹之冨􁀊陸則兔鹿馳逐飛鳧鳴
鴈䕃翳陂澤網獵足食不丐假扵外事簡
而易治夫以易治而強治則變易不安曺
相之治天下豈不用其心哉則亦曰煩擾
非所先也余嘗過淮南道繇肅政府日未
午官吏上馬去故視他道為最優汝寧郭
子昭今為其幕長焉子昭之吏事不拘文
以求苛者也若釃渠於川順其自然激射
穿齧不能以逆水之性學優而辭工將考
其山川詢其廢興抉搜幽奇悉出於翰墨
廣陵有儒丈人曰王令逢原文甚古臨川
王荆公敬企之願求其書以廣方今四海
乂平將化其齗齗褒衣長襜使與計吏偕
是則子昭之教在所急也為歌詩者㑭余
首為叙
　　　王正臣浙東㢘司經歷餞行詩序
朝廷置㢘訪司緫司曰監司曰使其属有
三每歲循行不與止受其成牘議輕重職
簡且尊視聴黜陟專於一郡而所部他郡
不復考故其毁譽常若不及或者病焉權
莫重於循行今之言者曰歲五六月録囚
秋七八月出司明年春還司所歴有程限
疲精於某所則足跡不能盡於是有料簡
之法焉民懷其冤卒無以自白相率以告
於緫治疑矜其情而許之矣議者則曰是
在於行部侵越則事繁事繁則寮寀不相
恊安於平素守官以自全者為善計矣夫
行部之寄為最重泛常以治之民不勝其
病告于其上卒拒之以辭使一振舉之則
歲之分治將悉心以究是它郡之事悉緫
於我謂專於一郡者非知言者也聊城王
正臣以内臺掾出為浙東幕長通達治體
守儒善斷今監司馬公嘗鎮江西諸郡皆
嚴憚之是能知緫制之道輔之以正臣事
可立具浙東民俗簡易春温冬嚴相濟以
須吾知其足以振采於一道於其行序以
告之且率能歌詩者以餞焉
　　　送朱君美序
許文正公定學制悉取資朱文公至
仁宗皇帝集羣儒定貢舉法五經皆本建
安書蔡氏為文公門人而春秋傳則正字
胡公之從父文定公師友授受宗于一門
㑹于一郡至若訓䝉士正史統庋積筆録
悉師于文公何其盛也夷考地圖閩粤繇
秦漢始通今九州之地非不廣而道徳師
表不敢有異於文公者繇文正公獨建大
議而
聖天子有以成之也今之為議者則曰南
士淺薄不足取又曰其文學論議與中原
大異夫行事必本於經考成均之法惟文
公是師而南士獨有背何耶余嘗入議者
之室其服食器用由南以来者頗若惬所
好其無廼貴物而賤士與識患於不弘黨
患於過偏自昔創業之君合一海㝢必取
遐陬荒域之士以自近輔維昔
世祖皇帝能知之選取盖可稽也文公五
世孫煒君美以
宸㫖入國學議者亦若不滿然以其所受
學皆文公也視其子孫少假之今以書考
之法出仕將行求余以言念昔先正獻公
與文公俱以偽學坐禁錮政治更新善類
彚進文公書大行於東南今六合一家文
公之學行於天下矣士能通其學者其寜
有固執之弊桷官　京師踰二十年見昔
時諸老津津於南士者甚衆考其異同其
亦南士之不如昔耶其亦異者之不如於
羣公邪君美以世濟令徳將見於蒞民經
術政事余不能以告故歴南北好惡而知
吾文公之道千萬世南北不能以易也
　　　送陳道士歸龍虎山序
徃歲見福唐張君見獨于　京師貌清氣
完語簡而意消察其退靜泊然無求者也
山中之人曰張君居室靚邃滋蘭藝松蔵
善本書盈庋督教其弟子恂恂卑讓見之
者必知為其徒也至治元年嗣天師入
覲君死且十年侍劒印者曰陳某物初一
見之甚佀吾張君也問之則曰亦福唐人
也閩為儒林經典釋文陸公徳明所校定
天下遵守莫敢異夫閩昔為荒陬言語不
合於中土六經表章旁及諸子繇唐世始
定而獨取於閩何邪九州之士未始以南
北限陸公書積六七百年而不廢則其疑
息而無可議者矣今則曰揚以南為蠻夷
吾不知其何所自也其亦有所激也歟余
將有言焉而末之能也嘗聞龍虎山尊崇
吾聖人書絃誦之聲接於兩廡徃銘空山
雷君其於書若飢之於五穀朝暮不敢棄
故其門人樹立偉著推張君蓄書之心觀
陳子之甚佀知其刻厲寧能以中畫也邪
兩京雄富夫既身履而目受之豪勁厖錯
可夸可愕接於歌謠風氣之盛必將矢言
沉深以鳴夫太􁀊身安道充必不戚戚以
求外也老子嘗曰無為無不為國之本也
願歸以究之異日詢咨以承專美於前者
將有繼矣勉乎哉事豫則備若然則其寜
有不能者邪凡我同志宜為詩以餞
　　　送劉生歸郷試序
漢五經各立博士唐兼以詞賦取士至宋
廢置不一然各精其能者始得為主司五
經難以兼而詞賦號為淺且難以淺且難
而兼五經孔鄭復生不能為也科舉廢既
久
先皇帝慨然崇文酌損為進士條制今将
十年巖居谷隐習其學者家傳而户授其
蕪拙而宜黜者主司之任也余嘗預考進
士于禮部鄉貢而来者盖疑之而不敢有
汰也汰則徳傷而體損繇江以南求試于
外省多至八千餘人司繩墨者其無廼失
於銓考與抑亦以其耳目聞見之不接者
而疑之與以昔賢之所難而兼之其於任
也實重古學之不講于今有年矣卒然加
士林之上冒焉以承不咎于己而曰試者
之未至故取之常合其譾薄進于禮部禮
部不得已足其數觀其所取者則咎禮部
之未至禮部諉受其責吾知夫八千之士
功深而學優者詎不大有遺者矣廣信劉
生任時来　京師試入國學將叙次佐胄
子講誦今歸省其母試于鄉生敏于文從
余游焉厄人事不能以悉告霅有牟成父
先生於羣經有攷而為書者也於詞學父
師之所授充然而炳鏘然而和東南西蜀
蔑以有及也生負笈而問之若登泰山瞠
乎有失矣使先生不以耄老辭則東南之
士類于禮部者將㧞頴以進生蓋亦有得
矣勉之哉
　　　仰高倡酬詩卷序
今年春房山高公彦敬歸休于舊隐夏五
月延陵吴君成季首為歌詩以致其懷賢
之思於是次于其後者凡十餘人矣獨清
河張侯與成季復肆奇逞敏纚纚用韻不
輟筆未脱手語未終舌而兩家使者各踵
户限故其飛籌急置如督餉道於劒閣棧
道之險也角形擇利如薄虎象於蒐狩之
野也風恬而水湧欲挂席而争進也弓良
而矢直欲並發而連的也至於夸豪競富
金張之靡崇愷之侈焉噫何其至多若是
也古之言倡酬者曰元白其次莫若皮陸
彼皆因其事物之偶然有合於風雲泉石
之清適故麗者流於情羇者鄰於怨而今
也因房山之賢有以興其思復因其思以
發其所養異夫逐物而忘已者多矣房山
筆精墨潤澹然丘壑日見於游藝此詩之
作其所以惓惓不忘者難與俗子語姑以
見夫思賢之心在於寛間自得之後不在
於爵禄有列之時也詩成凡若干首云
　　　送陳仲剛序
昔之職文墨議論者必擇其瑰逸俊磊以
自近唯取其才焉才與徳不相並或者譏
之謂徳不勝不足以為君子也今有番陽
陳仲剛焉其言恂恂其度謹且循於事也
不欲察其是否見一善焉不知其為矯且
詐也翕而譽之人議之我且直之其不善
也人議之則曰彼豈誠不善也將訓迪之
㑭有以悛之嗚呼是則人誰有議焉者矣
黨同惡異以其類至鼎臠之遺酒食之失
足以亡其國而廢其身可勝道哉吁是則
有可憫者矣余向為史属見南士焉執案
牘者刻若法吏其滑稽跅弛不善避忌酒
酣大言無所顧吾深憂之未幾而陳仲剛
亦受其讒以去仲剛之失在不能以自斷
彼之言者一無犯何慘也今
朝廷下詔蒐舉遺逸仲剛可以仕矣而復
以守資歴者不在是限遂以外郡校官補
之始得為教授老至而濡滯彼獨何心哉
喜怒以害天下之士莫嚴於後漢之季盛
時清明孰敢少肆其毒不十年間今皆凘
盡無在可歎也已可哀也已仲剛調湖廣
將行于以悼其窮亦以激其有自立文辭
之素能者不敢以告勉之哉
　　　陳彦恂餞行詩後序
士之爲吏病飭於内而騖於外者多矣飭
乎内者無赫赫之功而亦不足以取仕騖
於外者自處善士之目率先得大官厚禄
故仕而臨民雖百里之邑其勢亦足以動
衆智亦足以防口凡所居官將解印綬必
諷諭能為文章者書刻其政績方古循吏
殆未愜意間有不肯操筆輙威脅罪訹閭
里耆艾争相效承長縑巨軸聮衢表道先
出郊餞祖語嘖嘖不自已迨其去官猶視
彼黜陟為廢置而士不幸為師儒之官者
則不能是盖其秩最卑勢最下其行事不
能以致衆方苟度歲月以兾脱去故来也
無聞去也無迹而􁏵者之道愈缺然矣噫
先王致治之效必本於學校之興廢而謂
其道不足以致譽以自棄者則過矣且譽
果可以致而得哉余父友陳君以越博士
歸于家三年將調官行邁越之鄉大夫以
及博士弟子詠述遺愛致詞于家詩凡若
干首同里之姻黨異郡之交友争歎美贊
誦詩亦凡若干首而天台胡公復叙昔日
輿人之意圭璋交輝金石迭響殊績細行
指掌畢具斯亦偉矣夫不求而自至者非
媚也歲久而名益彰者非强也彼勞甚而
無聞者非過也庸叙其言期以信于後敢
繫于篇末云
　　　送洽師歸呉序
四明學行於浙東西而南湖延慶寺實尊
者闡繹之遺址陳忠肅公原觀想而為之
記甲於東南至嘉定中史忠獻傾意營繕
莊嚴妙密學子林立運逢壞空不四十年
兩遭燬厄寺缺主者僉以為石泉洽公宜
主是席至之日除榛削礫一以己任而四
明罹旱疫之灾信者靡替施者莫能迺慨
然曰吾故吴産也吴多信士凡頽垣廢址
吾徒一詣其門輙金帛踵至高者矗雲霄
樸者絢丹碧崇信生於心斥其餘財以貽
浮屠氏非有所利益也嘗聞洽公化行吴
中所至傾接盖以能靜止息之道廣爲譬
釋夫安於給足而哀樂喜怒爲其營役則
聞洽公之説者孰不開朗故其欣然以輸
肅然以接夫豈聲音笑貌之傾動嗟夫露
臺百金十家之産而大雄氏以側布爲未
足化其吝心非大言不足以警若是則是
行也見其稇載以歸不日以就罔㑭忠獻
專美於前而忠肅之學願竊有取焉

清容居士集巻第二十四
清容居士集卷第二十五
　碑
　　　獻州交河縣先聖廟碑
尊聖人而親之有為廟之道焉廟也者享
之以寧其神者也氣行于太虚莫窮其神
天地日月星辰久而不息者也聖人之道
與天地並而其炳然立言品節備具則猶
夫日月星辰也人生則有死渙而復之亦
必有道著其思以立其誠焄蒿悽愴没世
而不忘故立廟之制親盡而祧祧而壇墠
其愈逺者情不得而推也自唐以来祖立
先聖廟天下郡縣皆以上丁致祭升降迎
享有佀夫宗廟而復琢範土木象其神明
故其廟也有堂無廂重屋四阿具體而制
簡禮縁人情敬生於其心其從来也久則
今之爲廟者不得而廢矣夫子嘗曰祭神
如神在神無在無不在有其誠斯知神矣
獻州交河縣舊有廟學廟狹庳不足展事
皇慶元年王君某爲縣主簿治事之隙日
率胥徒入學以受講迺與其令長僚属勸
士民出其贏財廣新孔子廟越明年十月
告成維昔獻王纂輯古文補正六藝今州
以是得名儒術之士宜為歌詩以侈厥美
於是鄉大夫刑部員外郎葉蘇君俾志經
始且請之以詩詩曰
兩河舒舒民迄奠居理政孰先學廬是圖
禮殿弗䖍墉棟庳穿我究我環築營燥堅
嗟爾士子康色以喜出粟載車以相胥宇
松柏甓石維鐡丹碧翼然崇崇聿完有侐
王君之始民不知至暨来衅成其徒烝烝
仰止獻徳胙土唘國絶續闡微維聖是則
聖有載籍徳脩靡忒毋辨以夸毋質而阿
洋洋在庭若聞厥聲視而新宮以淑以繩
　　　獻州交河縣三皇廟碑
司馬氏作史記斷自五帝世之言三皇者
著天地人之説而强名之孔安國序書以
伏羲神農黄帝為三皇或者疑焉晉皇甫
謐述帝王世紀謂八卦之畫切於人身水
火升降得以有象百病之理得以有類神
農黄帝設五穀藥石為生民本謐之論是
殆謂醫家者流而專言之也唐天寶禮官
㝎議尊古帝祀三皇適與謐合
皇元唘運詔天下郡縣立醫學囙奉三皇
以廟春秋謹祠之昔人有言曰庖犧神農
順民之性育之者也黄帝除民之害救之
者也乾坤之道合變以成民用之而不知
象而示之凡所以各得其正者也誠在中
矣宮居粒食順形色之正將以養而安之
忘其和平綦其所之疾疢生焉博施濟衆
堯舜猶不能以全其功則夫三聖人者法
施於人而祀之誠宜也皇慶元年保㝎王
君来主交河縣簿三月朔日有事于三皇
敝垣蕪壇虗位望祀拜伏瞬息而禮以成
告顧瞻惕若謀於令長語于若属曰象設
弗嚴其何以肅衆神道設教其㑹通之道
也迺即其攸廣而崇之削荒黜幽楹甓嚴
密資鳩於民役成於工相胥以勸而莫知
其勞為鏹三萬有贏其用之不給者悉輔
而足之明年殿成三聖峩峩有嚴有飭遂
落而祀之維我
世祖皇帝神武不殺混合寰宇憂民之不
全其天崇祀廣法㑭尊其道術幸已厚矣
不幸或罹于非辜此誠牧民者之責餘何
咎焉民有輿言交河之政有匿其婦而誣
其姑者維我王君迹而推之婦姑以完盜
狃攻刦吏隱之使緩王君之至越境斯得
嗟夫六氣之流行夀夭不齊上之人尤惓
惓然拯閔之而不至䧟而攘之則其為疾
沴灾旱者吾不知其何心也王君為政若
是桷職在太史紀成宇而附書之
　　　奉化州三皇廟碑
馬侯為州急先崇儒建尊經閣成作而曰
學無田曷足養士表圭田租勵之於是鄉
之儒合言兹實吾黨耻鄉校日毁青衿賦
焉館粲有加士子知教盍助田以成侯志
侯復曰先賢遺則惠養存殁規曷敢湮廢
正籍端本耻格貪戢於是始言曰噫
世祖皇帝行仁肇邦萬世永憲今獲守兹
土疾沴不治黎民何辜迺建三皇殿初殿
在廢觀址後徙寺旁庳隘弗稱詢圖考初
厥地爽亢遂廣土而興之百柱翼成萬瓦
鱗比􁉤者效泉力者輸伇官不出賦而巋
然光尊耆老賛企願紀其建立以彰侯績
抑嘗聞庖犧闡極人居其中靈根湛純萬
化是生坎離致用窮夫隂陽之機夀夭不
齊彼實戕竊維大聖憂之樹藝五穀輔之
以醫藥剛柔燥濕各施諸用神農之功也
囙其􁉤生迄於傷生以憫以原為之經問
教之以知懼使各盡性命之道則夫黄帝
之功詎少矣哉三聖炳著尊祀肇唐皇甫
謐之論合扵醫說道不虗矣為作樂章俾
歌以祀表侯扵無窮侯名驥徳字致逺官
奉議大夫明爽幹飭吏民畏而愛焉是伇
也州之官咸佐之郷老皇甫簡董役訖成
前門九楹廊廡齋序二十八楹講堂五楹
禮器備充圍繚丹堊咸曰美㢤歌曰
判鴻濛精一中八方圓握以通稽聖作逆
不逢神之㳺雲霓從嗟彭殤曷恣縱簡差
差指􁧦蹤玄籥唘人喬松煌煌大聖萬丗
功
天昭昭日月星變化周純粹精木石土金
盪至靈飛走食物各受令一日屢蘇民迺
脩齡覽九州雲泠泠是州秀淑守著能牲
具肥酒齊馨
日出作晦宴息守􁧦故常民用不極何顛
僨自傷縱恣作慝帝有憂筆載籍目視毫
釐脉寸尺智者驚保厥徳雲龍之髯杳無
跡祀靡斁千萬億
　　　衢州重修三皇廟碑
混沌既判民生之用日滋制器創物首於
三聖詳見於宣尼之繫易儒者皓首棼莫
能以究周外史掌三皇書秦厄既盡而其
遺言間見於諸子可得而考者唯醫家者
流見之天經時訓書禮之準也察其循環
考其氣運不悉是不足以言醫之本也至
於推萬化之原别九州之宜調神嗇精按
摩導引湯液炮炙無一不究地利土膏率
有合於農書之説若是者其繁且難有甚
於吾儒則凡為醫者良不易言也小司馬
作三皇本紀其精約不出於大傳而荒誕
不稽悉得以訾病史遷之不作良有以也
伏羲神農之書見於易黄帝書具在有依
髣而為之者亦不失本㫖自唐肇建三皇
祠
世祖皇帝遵舊令遍祠州郡推仁濟衆比
合前聖泰㝎元年夏三衢郡侯赫斯趙侯
仲禮僉曰
天子神聖不殺稱上意俾洽于羣生莫若
立醫學於是與府判官㝎住君勸糾于其
徒爭輸幣以助不三月殿以成告繪象有
嚴禮器畢具惠民有廬校官有居閱明年
亷訪副使真㝎白侯鐸邦謁廟學首肯口
賛且割官沙田為畆若干以奉時祭咸願
刻石以著永逺繫以詩曰
太素絪緼品物類分經緯五行濟用立勲
茫茫開元通幽合神炳諸典墳是究是勤
盪摩三光區别九土沮洳晦冥或折或沮
潤澤滲漉順而居䖏正陽昭晰以保純嘏
有簡斯彰翫覈纂組民用不知其仁如天
大帝述明播于垓埏春臺以登鴻澤日宣
嘉穗合畆采鱗游川㑭絶癘疵享其大年
三衢之宮伊侯所築濟濟者徒愓若奉玉
研精韋編以介藎穀侯云去矣祝彼千禄
我庸作詩相祀是肅
　　　饒州安仁縣柳侯廟碑
古昔祈報之禮得行於州黨閭里民神相
通禦捍於無形厥有常祀一有水旱疾癘
為其所憑依者尤卓然偉著五行之精成
於太素摩盪轇轕主宰以名國有典禮莫
得而僣維神依人以行實有姓字烈山氏
之柱共工之勾龍周之先后稷死為其主
後又擇其功徳之高者代而承之噫積虗
以為氣氣散以為變居隂假陽人鬼之化
行則凡今之列于祀典者皆本于是
皇朝列聖下制詔以通幽潜遺徳著功表
見郡國雖數千百年皆尊顯崇祀至大二
年崇文弘道玄徳真人呉全節䝉被殊遇
推榮其親退伏自念昔為孩提黨禜族酺
從我父兄觴而祝之繄神是賴神之闡微
肇唐咸通至宋宣和以来由侯以王肸蠁
休嘉鄉大夫湯巾炳志于祠下矣今歲時
阜康神靈熈熈祥風甘雨莫窮其微犬牙
接壤咸稱神效願上其事于禮部全節敢
稽首集賢敷奏
天子以昭神惠秋七月
武宗皇帝御朝封顯靈溥惠沖祐真君命
詞臣宣制而褒錫之是嵗真人歸至安仁
縣以制書授神及饒國公饒國夫人吏士
再拜呉氏長幼亦再拜禮成還風交雷挾
雨来應安仁之人或言曰明有禮樂幽有
鬼神孝以揚之誠以昭之兹邑之美一舉
而兼備孝生扵心神之相之孰使之然㢤
縣長吏将刻神制書于祠真人屬為記按
舊記真君姓柳名敬徳廼為作迎享送神
詞三章以廣民思詞曰
結玄雲兮文虬的容與兮山椒光晶熒兮
横流帝皷導兮前驅山之阿兮神居迎群
睇兮與留儼素容兮絜貞佩泠音兮始停
筍席兮翠邅棘匕兮紫揺露零零兮隕珠
嘉薦湛兮以陶揮上牲兮吸秀芝巫揚廷
兮靈之娭靈娭兮心降日簡兮益康
日懸車兮松冥千童慘兮控軿皷坎坎兮
輪砰恍欲去兮心不寧神居兮山承宇汝
居兮山下神詎去兮愁汝執玄徳兮歴九
疑超無為兮終焉以歸
　　　徐州吕梁神廟碑
神禹水功龍門吕梁惟最艱聖人述書隱
而不言懼荒恠以汨真也歩于上帝受圖
于河其事偉著豈誣也哉余宦　京師過
今吕梁者焉春水盛壯湍石瀰漫不復辨
左迴右激舟檣林立擊鼓集壯稚循崖側
足負綆相進挽又募習水者專刺櫂水涸
則巖崿畢露流沬懸水轉為回淵束為飛
泉頃刻不謹敗露立見故凡舟至是必禱
于神神固靈矣夫集誠以致神靈繇衆成
往之自信不惑者猶感悼自恐則今之所
謂禄利奔走而不息寧得無慊于其中也
邪昔
世祖皇帝征南絶淮夢神扈蹕以行
詔所至立䕶國祠吕梁故祠相傳歲已久
此邦之人囙其湍險復増重之繇是南北
之舟至于祠下必禱焉彭城隷歸徳太守
囙君以事謁祠下肅瞻有加迺命立石以
侈神績於是鄉之耆老鄭安仁復廣其廟
基象設密嚴棟宇軒靚薦酹登降嚴飭有
秩遂介緫管錢塘姚君具圖狀願刻其事
于石余待罪太史觀前代職方神祠徐州
有廟曰孚濟曰顯濟皆曰龍神吕梁信天
下竒險處也非神孰尸非龍孰居嶽瀆有
祠不以姓氏著吕梁為河下流奔赴南海
一息千里昔之神受令神禹顯微無常代
謝上下隨運以化則今之神猶古之神也
皇朝一四海貢輸金珠綺繒犀象水土精
翫之物悉出東南舳艫相衘晝夜不絶道
必繇徐州神司其職訖罔敢替怠依神以
行相戒無虞神任匪輕矣迺作詩曰
首河崑崙厥行靡恒或伏而舒或迅以凌
在昔堯帝孟門震騰授禹以圖百神罔不
承九野既疏沇水渾渾挾河以行北東斯
奔積鐡懸壁怒雷赴川如霤斯注如蛟斯
騫自涯刋山訖達其源河既南矣帝迹眇
漫赫赫
世祖威神耀天爰率貢琛萬桅盤旋引梯
從繩以登以升耄歌稚和鼛皷受聴櫂夫
佐前水師試命曰吾神是依捨神則病駢
駢士子亦有商女爰集宇下釃酒致祀金
龍蜿蜒以肖起止導其棘流如席如砥此
邦之人仰神之来昻昻石松雲斿離離匪
惟護之將永綏之山川出雲古言祠之崇
堂豐堵耆老相宇戒而呌囂毋作神侮拾
級有叙勿黷貨以沮神告萬年
天子受祜
　　　奉化州開河碑
奉化諸溪至龍潭畢㑹汪洋衍滙陂塘澗
溝合流赴資國紆行凡六十里始達于江
嵗霖雨不時溪江相迎上下交射漫流田
堤或漂民廬舎昔之為政者懼焉於是築
埭善坊潦至則泄旱則瀦以灌輸繇資國
埭注市橋循三山為廣平湖凡言湖通畎
澮也湖之下有斗門必嚴其水則至是通
鄭家淫古有隂溝或為淫溝皆取以達水
今言淫名之省聲之訛也溪至是循明山
稍折為揚橋水以折始善行將達江復限
之為縣門曰進林曰常浦又益限之以埭
曰車耆提閼有程則水旱不病今之善吏
治者挈挈奉公上不自保政不能及此廣
平馬侯驥徳至州曰
皇元陞江南縣為州實租户口户繁租瘠
何以稱綏惠田疇蕪闢兹惟殿最首吾視
兹土抑溝洫漫滅以害吾民邪遂窮上源
首資國耆老咸言市橋逹車耆有故河徃
宋舟楫聮絡今趨江以行驚駭濤浪商賈
不赴而市用益匱濬廣復舊則民其有􁏺
遂遵市橋至陳橋具畚鍤表深廣未及終
日而遺石斷絶皆舊蹟儼著至何家埭或
曰是郡乘不登積為豪民利水至是當行
何障固焉扵是决隄仆石埭復置卒守水
門亦如之易資國埭為水門别立小柵以
謹通塞廣􁀊増斗門志舊有贍卒租亦復
之扵是昔之言紆行六十里皆得舟行以
達于江矣史遷作河渠書能吏所紀厪一
二數謝太傅守淮南水利博濟則自方之
以召伯謝公偉功迄不廢馬侯之政良近
矣迺係以詩㑭勿墜詩曰
閔閔汙萊舉趾厥艱婦饁子任火墾水芟
相彼高下粤昔廡蕃有隄相之有泉養之
崩奔交來設險以防彼防弗亟時其雨暘
謀于在野集作㑹節低昻疏儲究爾墜遏
饕强恣專訖孰㑭是罰馬侯自南宣承
皇風相攸以圖鞠草茂豐耆父交謁兹焉
商功千鍤剖壤頽堤赴壑宛其遺基白石
鑿鑿復常彌堅匪夸以丕作泉流湯湯隂
洩陽瀦江流馬奔懼而舒徐千帆縈紆入
于市區河既復址侯斯戾止嘉穀羨穰甘
棠薿薿維河之新告来者勿替
　　　碑隂
　凡犬工役必資僚屬長官某同知某判
　官某吏目某實僉賛之州民之耆長大
　家某等歴考舊蹟且佐厥役吏奉令曰
　某等董工庀程州之南復有梁家灘■
　■碶戚家溪悉濬治之足溉田萬畆開
　河績最著庸附碑右以見侯政小者亦
　若是
　　　許州衡君去思碑
至元初詔議立五事為牧民根本後數歲
憂其有不奉行者輙緫覈敦厲又時遣重
臣循行以振植之大徳七年分命宣撫使
糾嚴黜陟多罷所居官獨未聞有治行第
一入徴為謀議邇臣者使者以功狀上丞
相府府下東曹掾掾守法謂事任固當是
束狀入書􁌛不復省繇是詿墨抵眚歲率
常書于憲部夫法不足以成政先王馭臣
必先之以序爵其不幸而奪廢之者誠不
忍於人也民為天下本郡縣守令常長於
民民病其長嵗有所黜率天下之民常不
善其長民獨何心哉余每過通邑大府碑
首高下表植衢道讀其行事無一不皆古
循吏而焯焯在人耳目又若相反甚者謂
懼其威使而以媚夫人之為也俗媮而日
艱濟之以淺薄之論上益以不信則是守
令考課蹈䂓􁐂常安所從超越哉皇慶癸
丑秋七月
天子遣御史分察天下牧民賢否咸屏息
俟命國子助教許昌趙君師顔言衡大夫
氏守許賢解官三年矣其承大夫者亦已
去過時而政存可以登紀子職在太史不
溢美不希謟宜表石以昭永毋固辤桷謝
不敢則又曰余叔父㢘訪公師表河南置
論少許可言大夫賢無異語誠不憚書衡
大夫事第以州里嫌故遂雅属子桷始謝
不辤於是退以其郡士劉君廷瑞耆長郝
守寧之狀摭而叙曰大夫為州質靜無亢
異視民便害黙計而成除之州賦户二百
歲久亡絶無所徴别輸他民以逭責民莫
敢訴許為要衝逓馬户率多逃去竟三歲
以民籍户四十二代之户代而民籍徭調
如故大夫請于官而悉除之厚風俗敦尚
孝讓考漢魏塚墓若陳太丘而下立鄉賢
堂以祀于學復構廊宇以庥諸生而使之
竟業臨穎縣有鄧艾口故地河南檄大夫
按視將屯之大夫署筆曰鄧艾故屯繇魏
下千餘歲未嘗復今有民若干耕其地墳
壟居室環地左右一旦官墾闢大不便願
㑭民以已耕田歲入官賦猶屯田也河南
是其議民往謝之大夫曰吾職也何謝為
今世揭揭然以商榷為仕進路使大夫廣
屯穀名得十萬石顯要可立致不忍數百
民命為俑許人之思大夫宜社而祝之相
與望其儀于
天朝以徳我許人者日永久迺繫之以詩
以篤不忘大夫名佐字君用廣平人詩曰
瞻彼具茨英英其雲不稷不稌粤維邦君
邦君之来我民不聞曰秋而嘗曰春而耘
木之巃嵸維侯之宅侯轡在掌言戻于學
有挈有任亦丱其角亦飲其醑言攷耆耄
穎川之流其下黍稌嗟余逺祖及我鰥寡
是播是蓺曷余敢震侮穎水之湄戢戢其
牛利言鼔簧將復其陂陂云當復云誰之
来邦君痡痡維衡大夫大夫言邁匪愠斯
怒有翬者居有墳者墓咎匪我執言遵其
所陂既完矣大夫旋矣熟而豚肩進其粲
矣曰我不敢甞爾歸爾郷墓門之柏烏飛
彭彭中田之廬椅桐稜稜云昔不如今永
歌以康侯歸其組三載云逺許民之思復
日以旦侯車在東彼從如龍侯車偃里誰
為之朋有弁斯緌大庭團團瘁躬在公匪
食其飱式昭去思攻珉以䥴嗣初維終慎
永我傳
　　　華嚴寺碑
太祖皇帝肇㝎區夏視居庸以北為内地
户族散處皆安其簡易在
憲宗皇帝時將有事西南厎慎舊章建置
靡遑時則
世祖皇帝治軍和林相厥地利曰維灤陽
展親㑹朝兹為道里得中稽衆契龜僉告
允吉因城而名之曰開平焉歲在庚申
世祖承大厯服建　國改元削僣靖亂宗
王殊邦奉貢效牽咸㑹同于開平繇是定
為上都大興為大都兩京之制協於古昔
矣省方有常庶職攸叙商旅子来置而勿
征首建廟學乾艮二隅立二佛寺曰乾元
曰龍光華嚴復立老子宫於東西化俗警
䝉相須以成具訓淵逺將垂憲永以為民
則
仁宗皇帝在東宮如華嚴惕然永思粤維
皇祖置慮弘廓建都功業弗克崇闡紹開
是我子孫不大彰顯爰命守臣臣某撤而
廣之踰十年將成
仁宗陟方
繼天體道敬文仁武大昭孝皇帝北巡狩
回上都首幸華嚴若曰
列聖在天神化合一朕罔敢有替述修
聖明將於是有在廣植冥福　神御周流
宜得以届止其以
先帝所構殿鎮于後維五方佛像在
世祖時素有感異復廣大殿以居之梵相
東西挟翼以從凡尊事棲息悉如其教以
備又别賜呉田百頃安食其衆至治三年
夏六月丁卯丞相入宿衞上都留守司同
知臣某傳　㫖命翰林宜為碑紀其成績
㑭萬姓䝉祉庶得以昭朕奉思臣桷竊㠯
為天地生物無心以成維
聖人有憂則曰物有不齊皇極是訓大雄
氏則亦曰性本至善遷以隨欲欲由妄生
性日益昏故為物為變至於摩盪轇轕生
死靡分於是有懴解之説焉有追崇之説
焉使生得以斷死得以離則本性湛空無
有垢累道奚病矣華嚴設辭以富貴為喻
終之以返真復初㑭世之所景慕由境以
入因境而悟入於無相其於喻也深有㫖
矣
世祖命名亦將以警夫迷俗愍濟羣動與
前聖相合者實在是　聖聖繼承靡有銖
異臣桷屢從属車聞首主是山者曰至温
師以妙密縝緻為本行傳宗洞山與太保
劉文貞公秉忠為方外交磊落有大計因
得見
世祖於潜邸陳對明朗遂大器之六傳曰
惟夀今授司徒際遇隆赫於法祖有光夀
能文辭守其道專固則永㠯傳謹再拜稽
首為之銘曰
於赫
世祖武緯文經廣莫相攸堅墉斯城鑒觀
羣生厥性有恒驕鷙忿鬪失常是行沉昵
昏惑執妄是成維政與徳具訓以儆善本
性初為明為靜猗與覺皇功始戒㝎或喻
㠯空或設㠯境空解境悟真慧永證巍煌
華嚴窮珍極瑰龍伏藻井雲凝瑤臺積香
浮浮側瓴枚枚耄稚畢觀心掉膽摧相既
永離虚空如埃
世祖稽古是則是效暨于
仁皇益闡乘教維　皇御極承志廣孝曰
列聖在天鴻績靡報顧瞻咨嗟展飾殊妙
錫福兆民　列聖之心拯彼大迷覺皇具
陳謨烈顯承如歲之春物無癘疵膏熈沐
淳億萬卜年刻銘堅珉
　　　興福頭陀院碑
興福院在都城保大坊北院既成其主僧
尼捨塵以其狀来謁曰捨塵王姓膠州即
墨人也家世素奉佛今之言佛教有三禪
以喻空教以顯實律則攝其威儀禁妄絶
非鼎立以陳融㑹莫究惟頭陀教吾佛宣
演形色自然汨其紛華而悲惱集焉外守
或懈内持益離參而範之將釋諸塵以成
安樂若是者誠有端緒矣教始於西竺盛
於齊梁
皇元建國今其教凡十傳捨塵始與其徒
劉普照誓志游　京師刻意問道日唯一
食精嚴自牧以勞役為調伏菲薄為精進
草茇安寄束身堅忍至元中今平章政事
王公毅樞密副使呉公珪福建宣慰使李
公果見而異之始買今院地至大徳　年
􁀊章政事賈公某邇院居審捨塵積行無
退意遂與其夫人林氏引見于
皇后下教出財帛建其殿曰慈尊㑭開府
知院月魯公暨賈公奏其事扵
皇帝
皇太后咸曰可其悉以
皇后私府輸助之延祐五年院告成復奉
宸旨禁護而掌其教者錫名清修妙行以
褒美之是役也齋庖廡室皆捨塵所鳩建
嘗謂釋氏之説福田利益姑警誘盲騃若
曰離愛辤榮非感物而動者也真性虗湛
奚假於外則其説近矣詞曰
粤昔能仁蟬蜕侈華絪緼泰始雪霜勵磨
厥性眇微五采眩訶毁形壞衣其儀不頗
空假廣陳蕩恣斯病佩規帶衡迄莫内省
兹惟艱哉爰參以竟惱繇樂積煩以欲騁
除彼垢紛曰執中無競女徳效坤靜於鴻
濛維大雄是師頭陀是宗人憫厥勞熈然
以充善士日来格于羣公
三宮清穆昭事孔肅鑒觀宇縣作極錫福
夸榮逐魂是究是度秉持法權㑭民不黷
伊教之興泊然纉承千甓固室百礎栱楹
式尊其初匪維誕矜戒爾後人戰兢永寧
清容居士集卷第二十五
清容居士集卷第二十六
　神道碑銘
　　　武義將軍梁公神道碑
梁公諱禎字用之大名元城人父金吾公
千為大名兵馬都緫管既卒長子汴􁐂職
㑹用兵江南復籍新軍别擇將家子統領
中書樞密二府議以汴兼領公􁄕然曰兵
事至重寧能使吾兄獨受責邪禎宜行死
國效命弗辤也二府壯之攝授以新軍千
夫長㑭鎮睢州帥領兵將渡河攻宋宋將
夏貴迎挋遂領所部分擊斬首若干級帥
上功狀拜為真中統三年李璮叛攝本軍
帥出擊功益最璮受擒方璮叛山東時調
發旁午璮善戰故將士多失亡璮受誅軍
帥俱恨之議悉屠其黨公密白　宗王哈
必赤曰璮逆黨非土著俱東南狂士宜汰
擇以安新土宗王然其言從攻襄樊功益
著加授武略將軍至元十一年鎮邳州十
三年　王師渡江州郡望風下常州獨守
世祖皇帝命大帥率堅鋭併圍之州嬰守
益固有將築橋登城城弩中將死檄公代
將即輦木石齊城雉剗其險塹縁附以登
城陷第功授武義將軍佩金符後改鎮嘉
興羣盜出没江湖伺疑釁竊發獨展誠撫
綏申令飭罰使不能少越繩墨㑹歲大饑
捐己儲粟以食餓者郡益寧靜性沈默善
計事天性孝友出於自然始公之考金吾
衞上將軍當金亡時傍邑盜起侵掠金吾
率衆列柵守鄉土天兵南下越境率父老
持牛酒犒師城以降得完宋將彭斌渡河
城中大震搜其首亂者誅之辛卯歲郡將
蘇椿叛入南大將阿术魯怒將屠城金吾
率宗人悉輸金帛詣軍前請命卒獲免公
之妣張氏訓整有則金吾以兵亂失元配
董氏踰二十年董氏還夫人即歸家政退
處裕如也噫觀公卓然成就盖其家教有
自再世樹徳傾身出口活人於大難其豐
報盖有以也王父而上兵難事逺不獲考
至元三十年年未七十願解兵致其事大
徳元年正月某日卒于里舎年七十有一
其年四月某日葬祔大名府西南白水村
之先塋娶張氏大名織染局提舉津之女
子紹祖􁐂爵佩金符仍鎮嘉興嚴重逺慮
鎮遏衺慝悉不使入境後鎮烏江詢盜踪
跡在海浦遣兵擒磔之郡鎮肅然延祐四
年年六十終于軍四月某日祔先塋公女
二人長適李居忠温州路照磨次適張鉉
濬州判官紹祖娶天水郡侯秦穩女生子
女各一人曰成􁐂祖職佩金符娶大名府
安撫使宋天祐女女嫁承直郎佩金符頴
州萬户府管軍千户劉輿輿之父中順君
今為雲南屯田萬户府同知桷與之游最
稔善議論嘗言昔時離亂大名城中幾駢
首就死獨賴梁金吾得全活空郊敗井隐
然鋒鏑遺跡猶在厥今梁公子孫世顯抑
為善之報善有傳往史良不誣也輿以事
狀来請銘迺不復辤銘曰
草昧肇區雨雷風驅崩角喪元孰完厥居
嶪嶪單壘斧鋋就屠壯哉金吾請命發途
稽顙瀝血氣填以歔春冰朗日稚耄夹扶
或偃或興聚其室廬是生武義趾媺以繼
粤維叛臣率黨狂猘交兵飛芻靡有寧歲
既殱彼魁廼徒斯薙武義曰吁罪有䓁第
宜磔其兇此土何戾再世興仁隂功奫奫
如璞斯玉如山斯雲大田多豐曷耔曷耘
番番餘齡終樂里枌靖共以儀不瑕以温
金符後先祖曽子孫白水之域松柏茂直
為艱斯通爰表初植大名之城大耋日隔
永言金吾曷其有極煌煌譜宗接佩踵舄
有来墓門肅立以式公徳允昭後裔承則
　　　資善大夫資國院使贈資政大夫
　　　江浙等處行中書省左丞上護軍
　　　順義郡公諡貞惠玉吕伯里公神
　　　道碑銘并序
至元二十九年
世祖皇帝詔立肅政㢘訪司監治諸郡濟
南陳公　實治慶元按覈官吏大小餘
百人故工部尚書資國院使順義郡公時
為治中獨受委任條其不便於民者上府
力去之㑹大饑乘驛詣行省言慶元瀕海
地陿隘歲熟猶仰給他郡非官賑給將移
徙不便執政然其言為發粟石四萬後為
㢘訪副使復治慶元遺愛炳著耄稚一口
迄稱叙不置大徳中桷備員翰苑属時公
為侍從每得奉議論必歴問衣冠緒族惓
惓於舊治彌􁉤公薨將十年其子和上以
儒雅善正論擢監察御史桷亦待罪集賢
相與言公遺事御史則曰子實知吾先公
為詳且神道之碑未樹子宜為銘桷謝不
得辤遂次其官閥世譜而為叙曰公系出
玉吕伯里氏諱伯行大父阿魯家西北部
世安其俗精騎射父忽都勇冠軍伍
天兵㝎中原因從征冒陣略地以積功領
南宿州軍分鎮鄿縣後家于大名路之清
豐縣焉公幼歲失鄿縣母夫人徐氏躬牧
蒔紉織以贍稍長命從學里中張蔡公尹
大名見而奇之後從丞相阿术公征襄樊
南渡江率先登復從丞相阿答海鎮揚州
議以州所領四萬户軍移鎮鄂而易鄂兩
萬户軍更戍於揚奏已準白於鄂省丞相
阿里海牙使者相望訖不肯發軍淮省丞
相念非公不能辦即乘驛宣　上㫖語竟
鄂相色赤反目公前曰丞相何怒受　上
㫖怒怒且不敬丞相懼答曰吾怒阿答海
公復前曰　上㫖非淮相所造公怒殆怒
上願亟歸相益懼具酒食謝悔迺發軍丞
相奇之録其勞以通國語專奏對歲率乘
驛六七返
世祖見而喜曰是黒髯使臣復来矣至元
二十二年授承事郎調金壇縣長省執政
官計慮江浙事繁夥非條達敷對莫能稱
上意時征日本事不便念所使有詰難必
忤　㫖遂選公驛　奏奏至即罷兵遷承
直郎行省理問官省中事急速必命公詣
御前皆得允㫖以歸
世祖曰伯行昔朕以黒髯使臣目之今察
其相貌誠温暖絜正㑭以重任宜無負相
桑哥方柄政寢命不下即再守舊職丞相
移省江西征䝤冦　奏公自輔授奉議大
夫行省都鎮撫二十九年授慶元路治中
慶元多故宋公相家時翰林學士王公應
麟閉門不納客公首尊禮開説㑭學者師
事之里胥躪躒士族著片紙叱名立召庭
下公責吏數罪㑭書故官吏復聚謀行榷
酤法壞富室釀具當益官利三倍公毁其
牘不行州民某氏某以事遁江淮間傳王
㫖起大家十餘姓徙置淮南傲睨指畫莫
敢忤郡貳南士也益張大翕霍公察其姦
利曰民籍始㝎上計此非淮南分地曷得
徙願上省白事􁑅止之承接聲影纍纍蚩
氓爭願出其門下㑹偽造印牒事敗大興
路獲得其所署偽籍下郡逮捕公時再為
理問羣氓造庭叩首伏罪公憫緩其事卒
得貰大徳元年遷浙東海右道肅政㢘訪
副使復分治慶元縣有廢湖緫戎官久㩀
湮為田將輸官租以絶口公立決以溉民
田撫循瘡痍磨刮驕冗皆素所習知而獨
於鄉校諄切訓諭謂為宣化所宜急至今
盖有賴焉同分治官􁋁弛日弄事爭上謁
出入無禁公手疏力按之太傳丞相答剌
罕公審察賢士擢工部侍郎日從丞相騎
具言江南弊事數百條丞相首肯之且命
治西京賈人積逋鉅萬得其實大徳八年
成宗召對賜侍宴􁐂衣十一年
成宗崩丞相受遺鎮遏嚴整獨命公掌諸
庫藏鍵鑰唯謹諸王㑹朝頒賚有等自公
品節纎粟毋敢譁丞相益器之遂陞尚書
至大元年
今上皇帝時爲皇太子以本部官見問今
何階官再拜謝不敢遂加正議大夫㑭稱
其職值營繕推佛寺㤙賞悉謝不受從
皇太子如五臺山頓逓如法而不病扵民
賜白金名馬以寵之太夫人䘮朞年乞歸
里特賜上尊㑭祭于墓仍疾趣還朝以視
事省更尚書授兩浙都轉運使力丏辭再
授資善大夫資國院使復辭不允三年奉
旨過江南具條所行事宜即得疾卧寓舎
四年三月己卯薨年六十有一公􁀊居簡
默絶聲色謙抑自閟遇事有發發即不可
犯崇善斥惡若飢渴峩冠深衣于于庭廡
曲盡恩意所至率招師訓諸子御史之教
寔有自来晚自號徳齋延祐四年特贈資
政大夫江浙等處行中書省左丞上護軍
順義郡公諡貞惠娶曲律氏嚴整内治一
不累公故所居官益自裕今封順義郡夫
人男四長即御史次貌罕真習儒業以門
功讓其季曰教化今為武略將軍同知沔
陽府事女一適衡山奴江西㢘訪司僉事
孫男聖童銅臺清涼山孫女二長適太傅
鐵哥孫伯顔直省舎人次適駙馬丞相亦
都䕶朶児赤長子南無釋迦以是年八月
甲申葬公魏縣迺為銘銘曰
伊涼之西沉鷙悍剛挽强策良樂其騰驤
天祚神聖授兵龍荒湊輯部族以先顔行
赳赳赴功星流電驅顯允宿州飛矢執殳
裹瘡先登擐甲以趨履彼樂土籍魏奠居
篤生尚書積學以藴力探其本游於鄉校
不忮不忿展武誓身江流渾渾踣襄擣樊
舟濟合盾計其功多司譯省中敷奏簡亮
走驛歲終黒髯長身儀動帝瞳罷征除徭
音詞鴻鐘靡忒其行弗矜以辭彼權抑之
訖莫疵之再官洊歲究覈謾欺輕疑除蔓
納于春熈丞相受命捕䝤西江辟公佐戎
解甲受降彼强先覆轘于油幢摩之沃之
革其愚狂佐政海壖恤䵩廣賑尊而儒先
㑭職具訓曰維此土衣冠振振勿爲隳辱
養真復淳儒彦在堂父老在廡夀母委蛇
介彼春醑歲亦有康絜而秔稌去馬騑騑
執轡如雨公復有来爭任爭扶悅其條教
激頑蘇枯同列冒慝書章劾鋤端揆審官
㑭執事樞不譁以嚴不激以正庀工斯程
賞至傴命品秩日崇經國陳政膏竭木萎
水涸魚病積憂載馳疚闗我身計其便宜
咋舌莫陳教子惟忠以報國恩不夸其贏
淑施後人魏縣之原松柏堅貞錫命孔熺
裒對以承倬彼光大維公之成勒銘表阡
永垂厥慶
　　　資徳大夫紹慶珎州南平沿邊宣
　　　慰使播州安撫使侍衞親軍都指
　　　揮使上護軍追贈推忠效順功臣
　　　銀青榮禄大夫平章政事柱國封
　　　播國公諡忠宣楊公神道碑銘
世祖聖徳神功文武皇帝奉辭興師于宋
厥相賈某黷愎違信誓郡將悉解體不用
命播州安撫使楊惠敏公邦憲􁐂土守邊
至是十八世矣誓于衆曰喻合蹙隘荆州
惴不保宋主且已降吾州逺王化聞大國
有聖人當署欵奉籍㑭若等耆稚完聚果
後降汙鋒鏑吾寧忍哉衆稽首一口曰公
言是無緩於是瀝誠挈州願上職方氏
世祖大悦即璽書慰諭曰宋内附邊臣莫
敢後播末奉命宜詔諭汝能承朕意其悉
如宋制授官至元二十二年公薨是生公
諱漢英字熈載年甫五齡母夫人田氏携
朝于上京眉目刻削儀矩習如成人　上
摩其頂熟視之諭宰臣曰楊氏子孤弱可
愍母子逺来宜悉以父爵錫􁐂之賜名賽
囙不花公之為仕也授金􁈇符龍􁈇衞上
將軍紹慶􁦵州南平等處沿邊宣慰使行
播州軍民安撫使後加管軍萬户復拜侍
衞親軍都指揮使進資徳大夫勳上護軍
其治邊也改南詔驛道罷順元宣慰使升
安撫司為宣撫司分㝎雲地以東隷播以
西隷新部減郡縣之冗員者若干屯丁之
糧三去其一焉黄平素屬播宣慰使斡羅
思誘諸酋長詐以為新闢境獻于朝公發
其姦而歸我使耻不勝誣言舊有雄威忠
勝軍思播匿不以告當籍之交州公言納
土時已隷籍為别户臺審覈如公言使益
不得志詣樞密府白其事竟遣使者乘急
傳將械公丞相與昔審覈官言無是事而
斡羅思卒以擅掠邊民獄具罷歸部蠻桑
柘亂省議用兵公言賊勢方盛宜招諭之
兵久無功而卒以公議相繼請降　天兵
討南詔道由播大發卒輦運以濟軍食隆
濟賊日熾合鄂蜀二省重臣綂師出征檄
公以民兵從甫出師卒與賊遇公力急戰
大軍繼之降阿苴拔乍籠賊復合拒迄縛
隆濟阿女以歸大徳四年南蠻盧奔掠劫
大姓依險翳自固黎魯在新部者亦嘯劫
蟻聚攻守議未決卒命公撫諭二賊請命
遂置戍兵以歸六年　詔出師復征蠻命
公與田茂忠率二州民兵專討之茂忠以
討他冦未至公獨分兵五道以進賊始却
部蠻爭合從公度深入絶後應乃全師還
次黄平七年茂忠始来議分民兵守險而
公以疾薨于師年止四十公之治郡殺妖
民王忠以絶芽蘖大脩泮宮招蜀之名士
教厲以化夷俗至元二十七年詔郡縣上
計播鄰壤不奉命公即括户口租税籍以
進　上大器之八朝京師弓矢鞍幣之賜
不絶以平南功特賜玉帶兩被　璽書㑭
世守其土預　御宴輙與國戚相齒
世祖嘗曰此兒聰解殆得天賦
仁宗則曰此子貌沉厚類畏吾人復賜譯
經佛圖象以寵之二相貞憲王忠獻王尤
加器敬性純孝睦宗黨二兄殁道中請于
朝而􁐂其爵寛􁉤重然諾嘗約以善馬贈
士友友死趣贈之南北冠盖相依者無虗
歲少讀濓洛書為詩文以體要為主所著
書有明哲要覧九十卷桃溪内外集六十
二卷㓜嗜山水九州雄勝悉窮力以逰别
自號爲中齋子男四嘉貞嘉謩嘉祐嘉禧
娶田氏榮禄大夫義敏公謹賢之女喜書
史善筆扎封遵義郡夫人公薨之歲秋七
月葬于桃溪祖域之東曽祖价宋任閤門
宣賛舎人雄威軍都統贈威武寜武忠正
軍節度使賜廟忠顯封威靈英烈侯妣田
氏封齊安和政安康郡夫人贈永寧郡夫
人祖文宗任和州防禦使播州沿邊安撫
使　國朝贈榮禄大夫同知樞密院事柱
國封播國公諡崇徳妣田氏封播國夫人
諡章靖父即惠敏公宋任左金吾衞上將
軍安逺軍承宣使播州沿邊安撫使
國朝授龍􁈇衞上將軍侍衞親軍都指揮
使紹慶珎州南平沿邊宣慰使播州安撫
使累贈推忠效順功臣銀青榮禄大夫平
章政事柱國封播國公妣田氏封播國夫
人諡貞順至治二年秋八月嘉貞来朝見
天子於大明殿拜跪興即錫名曰延禮卜
花禮宴如故事嘉貞昧死言曰先臣殁有
年䘏典未獲敢以請　詔下翰林禮部太
常趣議追錫迺贈推忠效順功臣銀青榮
禄大夫平章政事柱國封播國公諡忠宣
田氏亦封播國太夫人而以忠宣所受官
􁐂其子嘉貞為資徳大夫紹慶􁦵州南平
等處沿邊宣慰使行播州軍民宣撫使播
州等處管軍萬户侍衞親軍都指揮使上
護軍嘉貞踵門言曰子職在太史植徳彰
善宜以傳信先公隧碑未立願有述桷謝
不得辤而為銘曰
播唐内州鮮于唘兵憬彼西夷蹂躪弗庭
􁈇欲浟浟谷川震騰乾符鼎移五季嗣興
維并楊氏太師肇初往理其疆以黜以鋤
相繼象賢執武霆驅奕葉昭宣臣宋奉圖
中令之支踵徳趾媺再世死忠守節彌勵
枕戈復讎斬首以謝燁燁展功䞇貢不替
宋社踰南間道以前是生忠顯擐甲開先
三帥締歡痛不有年立廟錫封歲時牲牷
繇太師以降十有四傳崇徳效奇拯民脱
危貽于後昆惠敏攸祗實天有命我弗敢
違委心效誠
世祖色怡審彼逆順朕不汝疵恭承赫奕
恪事　四帝弱齡奏言匈臆默計宵征邁
途􁂵敿鍜　或諭以生或矢以誓堤鄣一
方不泯世勲盛徳沄沄如山出雲夀嗇爵
穹奚憾之云揭碑隧門萬子孫紹聞
　　　漳州路同知朝列大夫贈汴梁路
　　　同知騎都尉開封郡伯馬公神道
　　　碑銘
鳳翔府兵馬緫判公諱昔里吉思以忠節
死難廟食於治所汴為金南遷都作褒忠
廟悉合享死事之臣兵馬公預焉兵馬贈
恒州刺史鎮國上將軍夫人王氏太尉明
徳公女方公提孤兵守空壘力抗不敵盡
室投巨燄一媪抱嬰兒以逃是為禮部尚
書諱月合㓜歲悲憤感厲其先居天山因
以兵馬官為馬氏植徳秉志贖士人之為
孥者後皆為達官而子孫更業儒術卒致
光顯焉禮部子諱世昌為尚書省左右司
郎中傾貲粟結雋彦家日困落子孫益用
儒自振是生漳州諱潤字仲澤父即以文
墨入官初署荆湖道宣慰司令史遷吉州
路經歴陞兩淮轉運司經歴改太平路當
塗縣長官再調常州路武進縣長官進奉
訓大夫知灮州改漳州路同知皇慶二年
卒于漳州實十一月某日年五十有九其
佐荆湖調漕舟討䕫府山壁夹江峻矗樛
木葛藟率藏敵者以衝突公上計帥府焚
伐蔽翳取木藟結綯索挽舟衘尾以進漕
事迺不缺在吉州治豪民絶其柄持郡守
以刻急自任公以寛輔之郡事不撓有劫
盜獄株連百餘户閱牘讞論止坐十餘人
守終不能以奪也為轉運幕商人爭後先
歲終鹽直不售公請刻籌第甲乙實巨筩
㑭商人自揲以抽鹽卒以辦縣當塗上疏
言括馬料民徙户増賦為不便時柄臣桑
哥力主議公獨以邑宰能奮言之其治武
進如當塗刑其無良者而貸假之觴詠簡
適皆相慕以化有拾松薪易酒滓尉以盜
論公慰釋之守光州取官粟之羨者廣弟
子員以食光久為用武地司馬丞相生于
光公歲率諸生以祠民始知為儒以自重
㑹有言利者請籍光間田歲可得粟十萬
石河南省下其事公執筆不肯署吏固請
公曰官可免筆不可署卒不行州無茶租
民間採山谷微末以食轉運司掩捕抵法
㑹奉使出諸道問疾苦公疏所以轉運生
事者各降官三資漳州負海障崖龍巖章
浦數反易公命吏宣布上意始受令漸寧
謐㑹有言漳州地産水精卒以獻言者代
公始罷當塗時居儀真㡬十年母夫人張
氏語家丗官簿微警之廼復仕所為詩曰
樵隐集若干卷觀其命名足以知志意矣
韋布踵門降席倒屣傾家治具輟所得俸
高下賢否以奉而其教子晷刻不肯置以
門功讓其弟禮長子祖常皇慶初桷得交
于　亰師其為文詞深湛有師法甞默器
而期之科舉行祖常試汴梁南省皆第一
扵廷對以尊國氏族為第二祖義郷貢進
士祖烈江浙行省宣使祖孝與祖常同登
進士第將仕郎陳州判官祖信國子生試
中承事郎同知冀寜路保徳州事女二長
適金雲次適劉某孫男五人武子以公䕃
授將仕郎監常州路宜興州税文子獻子
懿子惠子女孫五祖常官翰林應奉時請
于　朝贈尚書為正議大夫治書侍御史
諡忠懿夫人白氏追封梁郡夫人公亦贈
朝列大夫同知汴梁路緫管府事騎都尉
開封郡伯夫人楊氏追封開封郡君於是
郎中之夫人張氏年八十有四矣祖常今
為翰林待制承直郎兼國史院編脩官願
以其封婦者回授于張夫人噫盛矣哉某
年某月某甲子將葬公于光州西樊原桷
辱為文字交知且深乃来請銘銘曰
節以起宗儒以紹傳誰其任之宗伯維先
再世是承漳州象賢佐政慈寛智名不居
養其熙光發于詩書尊聞厲行飭躬日劬
載籍之藴心聲為言仰止不愆兹為徳源
積小以高本本元元雲興崇山百穀頴栗
鑒觀厥初豐報匪嗇揭其徳華昭銘以述
　　　武略將軍裕州知州李公神道碑
　　　銘
太祖皇帝略㝎凾夏以河南北要害為分
地徴科供索從守令取具版籍缺落富瘠
莫能考至
憲宗用兵西南調發煩重推擇宜民人者
為尤難時則有若故武略李侯排解勸勵
鄉人徳之死逾數十年仁聲善政歴歴在
口耳在昔考循吏繇身後始㝎今於是見
之侯諱英字彦臣滑州白馬縣人弱冠􁐂
叔父宥爵以宣武將軍知滑州立條教惇
孝讓㑹歲饑賦入莫能輸率其州民見
世祖于汴唘曰兵興值饑民即逃亡將使
此州為空城敢昩死請
世祖動色從其唘中綂元年蝗食桑蠶賦
病民獨建言約秋熟並取果逋負當以身
任後至秋悉如約以入滑隷大名逺三百
里粮餉轉輓不便侯請儲本州候逺近
朝廷是其請方兵興時鎧甲糧餱率從豪
民稱貸子母轉息旬月相倍豪民倚州督
取復入見于　上言不可陳對感切下其
議執政執政咸是之繇是官償其本去其
倍息别為内府籍以誌本始行田諮詢旌
别勒惰如是治滑者三十年至元二年改
順徳路判官尹清豐南宮兩縣二十一年
授武略將軍知裕州二十五年改知房州
所至以治滑為準而滑以久任其事益章
灼可考不妄嘗言叔父撫我良􁉤今得以
宦業自拔即歸其爵兄子儀觀脩整酬酌
庶務靜要而理得才不盡用多士惜之三
十一年十月六日卒年六十有九娶郭氏
先一年卒卒時年七十學浮屠法慈儉有
度靡密緫核允宜其家夫人有助焉是歲
合葬于白馬縣大呉村曽祖義祖信父祐
二子長元徳奉政大夫龍陽州知州次元
忠朝列大夫慶元路治中女四適和義郭
君寶馮徳臨魏仁元徳娶張氏子二熹燾
燾蚤世女一適郭從道元忠娶孫氏子二
熈杰女一適郭守中始元徳以給事　東
宮授贛州判官元忠佐御史府授新淦州
同知公及見之戒曰壯歲長民宜清謹自
重我昔罹兵艱赤手立職業若等展世勿
棄暴則先徳永有紹我語弗可忘也今二
子所至植立滑州之效於是乎見之桷待
罪太史預修　累朝諸名臣列傳是則滑
州行事宜有紀謁告歸里元忠以事狀請
銘銘曰
粤若生民大君長之幅員芒芒牧守是資
飢匪設糜疾匪命醫承化觀風察其阨疵
展也李侯百罹是逢誅菅援溺不希其功
天聽匪高矢言率從不苛以夸不阿以容
社有美榆田有嘉穀輿言無浮唯侯斯祝
侯云逝矣厥績謖謖種徳孔深豐報有僕
白馬之原松柏茂鮮詢彼耄倪遺愛是言
家教允遵罔有虧愆爰表銘詩孫曽永傳
　　　奉政大夫同知東昌路緫管府事
　　　蔡公神道碑銘
延祐年紀丙辰
仁宗皇帝推㤙羣臣考視品秩榮其祖禰
及其曽大父繇是單父蔡侯衍以簽事㢘
訪贈府君諱良輔汝弼甫奉政大夫同知
東昌路緫管府事驍騎尉單父縣子妣李
氏單父縣君泰㝎元年
新天子下詔大賚内外㑭􁂗所居官皆錫
命蔡侯時為慶元路緫管又贈嘉議大夫
　　路緫管上輕車都尉　郡侯妣某
氏　郡夫人桷謁告歸里侯以郡侯事
狀来請銘詳厥原自則由侯之祖父緫轄
府君諱旺始緫轄甞語于單父君曰吾逺
祖世居徐州樹善不懈吾禄弗及食汝必
有後後果興汝其與榮焉單父亦嘗語于
侯曰汝祖訓語猶在耳若兄弟仕進皆祖
徳唘佑緫轄當金南遷時限河南為内界
禁不得渡河歲大饑民爭就食河北潜戒
舟夜渡所全活不可紀金愈迫河南亦轉
徙皆竊㩀自保郡人丁綂領集衆萬人為
宋前導緫轄往依之署以部伍徐説曰宋
師入汴兵弱不可用彼將無固志難與共
事綂領從其策歸兵為農而宋將卒敗衂
以遁所居曹州鄉曰東村有孟氏善居貨
自􁉤緫轄避難因家焉後與孟相雄長而
卒以米帛賙其閭里之貧細歲鬻鹽増滲
淤筭以售市悉便之至元十九年八月卒
年八十有三集其姻黨與素往来者叙遺
言端坐以逝夫人孫氏閱十有二日相繼
卒治葬東村闊板塋舊所乘馬負衣冠以
從至塋悲鳴躑躅即死讀其行事則單父
之追命侯兄弟膴仕之效實緫轄君啟之
單父天性明朗其所待接與其父率相類
官雖卑一毫不以病民民益宜之家僮久
役服者毁其約㑭自便僮不忍去願服田
以終老年八十一得與束帛令以卒卒時
在大徳十年九月某日夫人李氏權某州
之女俱祔于緫轄塋所衍以臺察官入仕
其行事正不近名去衺黜妖愷悌以宜于
民而寛􁉤有度迪祖父遺訓復以燾後興
盖未可測也季曰衡　大夫趙州尹女
一適汶上李(闕)孫五沖霄敏學山住某某
孫女三適石㝎安石公安孟欽曽孫一奇
山桷嘗謂為善無不報根固膏沃彌積以
興責成旦暮考其所為不能以逺久宜矣
若蔡氏祖父是誠可紀銘曰
水蹇於山積流必東磅礴委順不希其逢
有截之椿鬱兮輪囷秀儀長身􁐂和服醇
匪高其門厥慶日増如茨之茂如木之升
父緝子承既夀且康詔爾諸孫以受簡穰
􁉤徳匪浮是庸紀録表于隧門以闡以續

清容居士集卷第二十六
清容居士集卷第二十七
　神道碑銘
　　　朝列大夫同僉太常禮儀院事白
　　　公神道碑銘
白於太原為令族至金源氏興太原衣冠
為㝡盛而白氏兄弟相繼踵儒科故中大
夫樞密院判官兼右司郎中輕車都尉南
陽郡伯諱華字文舉其季也唐宋樞密無
判官金天興帝賞器之特置職以寵由是
相仍自郡伯始郡伯後居真㝎生子四人
俱有時名君諱恪字敬甫少警敏三歲善
作字書八卦八字有以見于鄉先生元公
好問公作詩湥器之郡守上其能將薦于
朝郡伯謝弗許稍長里之先進張先生耀
卿愛其才奬拔力成就至元中
世祖遣使詣州郡試明經生復門役君首
預選弱冠試吏揬姦拔寃獄具御史不能
撓後為河南按察司書吏有尉卒利孀婦
財未終喪强贅於姑家既而虐其婦復不
禮其姑姑告於官絶之尉卒隱其罪屢訴
終喪無明文事久不決君悉疏所犯聚邑
人以告婦得終養其姑焉至元十四年江
南建行臺御史大夫相威公慎簡所屬署
君為掾史即條不便事凢二十大夫見
世祖力陳之允十有八㝡著令者大辟成
讞上刑部聽報可賈某公田租歲減什二
十八年授從仕郎江東建康道提刑按察
司經歴改荆湖占城等處行省都事時荆
湖省臣某括財恣威福君度不可與共事
辭不拜後果受誅二十四年改浙西提刑
按察司經歷遷平江丁母羅夫人憂以夫
人喪葬于呉将終老焉㑹　詔舉不附權
臣自晦者有以君辭荆湖事薦于
上除福建宣慰司經歷閩郡廣逺豊歉不
同是歲汀州穀善收戍兵所給糧不登數
福泉興化穀驟踊有司議移三郡穀于汀
君建言道途轉輸大無益發貴粟以賑三
郡歸直于汀可多得穀誠兩便有司難之
君署記曰使有罪願已獨受卒如其議而
官之贏糧果増倍宣慰司復為省君治六
曺文牘以俟平章某公知君簿領有能名
受其籍以付吏三十一年丞相太傅公為
湖廣平章君時為都事俾陳樞密院及本
省利便侍丞相入覲有㫖允其奏復陞員
外郎湖廣聮絡左右江官吏秩禄歲一再
受俸於省地逺得不償旅食有棄俸不願
受者君建議隨所部以給迄今行之衡永
戍兵耕閒田官出牛輸其租牛死不得落
籍戍兵歲率鏹數十萬以酬君惻然計之
曰牛死當納皮角于官除故籍而以官租
捐納之則得矣戍兵由是免害有省臣獻
廣西地肥沃可為田徙湖南居民往耕之
當調户五千君力言不可平章公是其議
奏止之獻田者復調兵征思明發運粟入
賊境道逺雨淖荷擔者各持去志君憂有
他變出直募民民樂受以往峽州歲饑請
粟于官有欲核驗始發君言饑民朝不及
夕使核驗死當過半矣大徳二年進本省
理問官推誠燭幽莫有滯濫而言論風采
彬彬文雅盖以吏治濟其儒行者與四年
改江西省理問官究偽楮獄得直于時翰
林承㫖閻公復持士論賢否有言曰白文
舉父子兄弟俱有文名敬甫幼負俊聲老
不入翰林咎將誰執奏為翰林待制復同
僉太常禮儀院事儀度閒整贊導禋祀動
不踰矩蒼顔玉立真善為頌者也桷向為
翰林應奉幸得侍同朝聆議論接顔色寛
厚平實言金諸老行事歴歴指掌晚自號
竹梧其為文不事雕飾扶掖後進侃侃自
持知其於孝友有加也生丙午歲十有二
月至大二年己酉四月卒于官年六十有
三積階至朝列大夫有詩文若干卷蔵于
家某年某月某日葬于真㝎路真㝎縣之
朱洛村曽祖仲温隱徳里居妣李氏祖宗
完金故贈朝列大夫輕車都尉南陽郡伯
祖妣李氏妣張氏羅氏君羅出也娶盧氏
中書架閣管勾順之女翰林承㫖摯之女
弟男五淵安福州儒學教授沆蘄州路䝉
古教授皆蚤世湛今承事郎浙東道宣慰
司都元帥府都事洙國子學正灝江西湖
東道憲司書吏先卒女三長適李棠靜江
路税課提領次適甄遂良季適李權河間
路某州樂夀縣尹孫男八貞采暹辟楙
樞桂孫女四曽孫男一女三湛為元帥府
都事桷適請告歸里以事狀拜且言先君
子嘗得與子同院銘莫如子桷謝不敢辭
乃為之銘曰
有完者圭藉之以韋不泄其温禋祀用祗
受中以生剛柔是宜木神則仁其用不陂
顯用太常幼敏且岐挹其粹精飭躬以教
黜明養潛爰燭姦暴匪伊求之我曷望報
道在一源挈以簡要詹詹炎炎益飾其巧
佩玉舒徐六轡濡如執簡以陳矢言不迂
彼計功者承色善趨較以虧成卒喪其軀
有高維閎兹為守儒恒山之陽松柏茂直
詔于雲礽是謹是則膴仕之初壎篪踵奕
詢彼故老曰惟祖徳我銘孔昭庸告爾無
斁
　　　贈翰林學士嘉議大夫馬公神道
　　　碑銘
浙東道宣慰使都元帥馬公踵門以告曰
惟吾先公隧道碑未立子職在太史勲舊
死事貞逸之士嘗焯焯紀著登載金匱先
公仕雖不顯其見之于
世祖受學于碩師河内後進猶能誦習遺
事敢以行實告它日上其事史官則子實
前史官庶幾傳信可永久敢再拜以請謹
按公諱充實字士輝覃懷河内人父庭大
父某
皇朝入中原略地㝎圖貢詔大帥專除授
嘗得署郡縣副貳兵亂大父以上名諱弗
可攷公八歲遭大喪從母完顔氏携載以
從其夫李侯侯長萬夫隨征六盤善謀畫
禆贊李益取自助六盤為高昌要衝高昌
之俗收經史立校官地與西域接故其聲
音文字詳於諸國公得其説而習焉
世祖皇帝大一寰宇命以其國語别立文
字用於印章宣勑其字母與西域相近公
㫄曲通暢單出雜比㑹其指歸學者爭詣
門請業許文正公薦于
上以儒服入見于桺林委曲問時事悉以
國語對
上大喜錫以錦帽語翰林學士承㫖某公
左丞相耶律公宜以為稠人師遂僅授將
仕郎懷孟路䝉古教授再授承事郎㐮陽
路均州判官然不樂仕進嘗曰我能知樹
藝遂力治其閒田因原隰以種所宜木春
華秋實茂鬱滿道過者咸曰此馬公手植
也縣西有田二十餘頃皆先世業歲久勢
家悉占其肥沃後服公純徳始願歸其田
卒酬直以受方許文正公講授鄉里時靳
許可逰其門者察以歲月始命執弟子禮
獨見公䔍厚温謹即㑭就列授性理大義
以躬行為先公能守之故其退讓無干進
之念而恂恂里閈克脩克儉皆師訓也文
正公侍
帝所無虚日懐孟素産地黄可釀酒其脩
治貴精謹
上問文正卿弟子孰為誠實即以公對公
素知製法得山中石泉如法釀以進許公
之薦將由是㑭嚮用而事若不偶公復不
以為介豈安於命分者與後有奏為河渠
使者又將奏為䝉古院學士皆力謝不受
里中有徳大師金内族年過百齡能知人
夀夭前後俱尊異之公甫生一日徳夢其
故友宋讓曰吾今為馬家子矣後抱示之
摩頂即為笑容噫死生事不可詰若前史
所載又有若佀焉者寧勿書卒于至元二
十九年四月六日年六十葬于河内縣青
平村先塋之次娶劉氏征西萬户某之女
後公四年卒生二子長鑄即元帥公次鎔
朝列大夫廣西海北道肅政㢘訪副史次
娶李氏生二子鋭奉議大夫廣州路治中
次鋼皆蚤世女五人適陳吉甫張漢卿王
某朱仲徳楊某鑄男四長徳潛内監尚衣
次徳源徳淳皆國子生徳淳今為鎔後徳
淵府學生女四適太祝王世昌戴彦實李
起宗郭成可鋭男二徳潤徳温曽孫一孟
孫至大三年鑄為禮部郎中推恩得贈翰
林學士嘉議大夫上輕車都尉扶風郡侯
諡莊惠劉氏贈扶風郡太夫人李氏封扶
風郡夫人鑄官中奉大夫浙東道宣慰使
都元帥又贈公某官劉氏贈某夫人大父
贈某官大母完顔氏贈某夫人桷於是有
言曰仕嘗患弗及其身殁而子榮推其榮
以及其先而為善之效著矣世固有極其
顯光殁無徳以傳卒至于子孫流播可勝
道哉元帥公中外揚歷清白益者今帥浙
東事不苛求而明燭幽隱不為已甚遺其
後者猶先公之志是宜銘詩以昭来世銘
曰
相彼土田或隰或陵湥根平培蓊焉以升
實者缶之茹者釡之梓漆是供絲枲是輔
種不亟求曰惟歲年視彼種徳亦云其然
温温馬公植善無倦仕匪蹇時從我之願
經緯聲音服習訓則奉盈彌謙以退以黙
詔爾孫曽戰競是承蔽芾長松勿替厥聲
　　　翰林學士承㫖榮禄大夫遙授平
　　　章政事贈光禄大夫大司徒上柱
　　　國永國公諡文康閻公神道碑銘
世祖皇帝應期握圖肇函諸夏文經武緯
各當厥職粤惟東平地接鄒魯時則有嚴
忠武公披荆翦蕪扶植儒學作成逢掖卒
能敷文　帝庭風動八表鄆之得人號稱
至盛而閻徐李孟世名以四傑焉自至元
至于大徳更進迭用誥令典冊則皆閻公
所獨擅公諱復字子靜幼入東平府學蜚
聲炳著操筆綴詞賦音節和暢融液事理
率占為舉首幼從贈翰林學士康公康大
器之太常徐公道隆年長有聞譽不敢以
後進待公在翰林㝡久贊書積几高下輕
重擬議精切傳誦以為揩則其待寮寀擇
敏秀者自近不滿意者不復强以文墨任
滿不調雖請託亦不得以叙遷故事表牋
自待制而下分譔公命各為一通輯其精
良融為一家而别擬以示其屬始仕東平
行臺書記御史臺掾至元八年入翰林為
應奉文字進脩譔十六年陞翰林直學士
十九年侍講明年兼集賢侍講學士于時
兩院皆領㑹同館由是自應奉至侍講皆
兼㑹同二十三年陞翰林學士改集賢學
士大徳元年復除翰林學士四年拜翰林
學士承㫖而知制誥脩國史皆視其職以
進其補外職則僉河北河南道提刑按察
司事浙西道肅政㢘訪使
世祖陟方召公草詔于上都
成宗繼崩復召公上都
武宗即位首上疏曰惜名器明賞罰擇人
材朝論韙之賜金錦白金以彰其直頋公
老矣願致事以歸乃進階榮禄大夫遙授
平章政事給半俸以佚其老且命壻李嗣
宗特授承直郎同知高唐州以侍養
仁宗在東宮時知公歸特遣使賜幣命公
卿設祖帳于都門外桷嘗以院屬侍公入
議事堂鵠峙山立中外各改容以奉語簡
意足不屑屑持辨爭丞相而下皆傾動一
日草詔書其語意難以入國語大臣疑之
有集賢學士亦出微語公召掾史具紙筆
請學士改譔學士大愧卻立㑹食畢公改
為之而前詔一字不復用一坐大驚公以
文墨自任不肎為緊要官罷尚書省時
世祖召入便殿諭以卿為執政官何如公
謝不能
世祖曰知讓誠美事宜勿强
成宗擇相召公密問曰左丞相缺孰可任
以江浙行省左丞相某對益稱
上意其陳于上者大較若是㝎孔子主祀
賜孔林洒埽及祀田皆所建明興國學論
廟樂所助為多而其在憲府以敦本崇化
為先務當大徳星變疏十九事皆切中弊
壞
成宗賜楮錢萬以優寵公受知
成宗為湥甞問其所師承金玉幣器錫賚
有加
仁宗初政首命召公以疾辭皇慶元年三
月某日年七十有七薨其年五月葬于先
塋之側公将薨時夢㳺祠宫有道士迎問
公年口占一詩以荅覺而言曰吾殆云逝
矣世方倚公為重而公不復少畱可慨也
矣其所為文號靜軒集内外制集若干巻
將傳于世桷由泰㝎元年得告歸里越明
年公之壻奉直大夫南臺監察御史李嗣
宗以書来海濱告曰子職在太史出處大
致子侍承知為詳隧碑未立願登其事于
石以貽永逺桷踧踖莫辭謹按閻氏平陽
人今居高唐州曽大父衍贈嘉議大夫大
司農卿永安郡公謚懿徳妣趙氏永安郡
夫人祖和叔贈昭文館大學士資善大夫
永安郡公諡昭獻妣武氏封永安郡夫人
考忠故高唐主簿贈銀青榮禄大夫大司
徒永國公諡惠穆妣牛氏劉氏追封永國
夫人娶尹氏趙氏李氏男一嗣慶以䕃授
奉訓大夫廣平路威州知州未任以疾卒
女一孫男二翁安翁夀女適即御史君也
公既下世婦弟淮東宣慰使李處恭時為
吏部侍郎慨然曰吾寧使閻公終無以易
名遂請于　朝得贈光禄大夫大司徒上
柱國永國公諡文康其姊亦封永國夫人
而公三世亦以令典得追贈竝榮猗歟休
哉銘曰
泰伯之曽食采於閻因邑為氏慶源涓涓
太原之閻顯武後唐戰多著名分茅為王
有孫曰象決科就文撫綏降邦拯其溺焚
迢迢裔孫實家平陽試邑死事和川歸蔵
是生惠穆占籍名郡推誠急施樂善不靳
教子有行俾離其鄉業精行成何求不償
顯允文康以文偉著執其牛耳莫或敢侮
斟酌泰和密勿元氣英露矞雲萬物屭贔
鎮于詞垣幾四十年矜彼不能擢才進賢
維我
世祖養兹國珍薦更
三宗猶昔舊臣公歸白雲多士盡悼凢今
曰能亦公所造何以逺貽有豐其碑實茂
聲弘播于銘詩
　　　周瑞州神道碑銘
景㝎元二間賈相某隱城下盟罔宋帝理
宗邀竒功外受强冦内括民業廷紳鉗舌
奉風㫖稍異議輙諷䑓臣斥去小者歸田
里大者入蠻瘴時則有豫章周公以史館
檢閱入對曰李璮由山東来歸實急而求
我區區一旅瞭然可見借援無功彼敗我
辱招釁之道梁武在位四十餘年卒墮其
計陛下臨御日久不宜復蹈前轍父全逆
叛著在信史已登告于祖廟璮乞改正是
作史者誣枉逆全行事淮東人猶能道此
亦陛下在宥之所覩困獸投林誠不可使
縱意干紊又曰臣近覩輔郡和市富室田
業以備軍餉良以和糴廣造楮多楮多則
楮益賤是誠不可不變通也今所在置司
擇其上腴低直以酬又欲令賣田之主抱
佃輸租歲或荒歉田主必當割他租以補
他租既竭歸于耕夫耕夫逃亡歸于鄉役
可謂獲近效而忘逺慮自漢以来納粟補
官歴代循用翰粟既微補爵亦輕不足以
動豪民臣宜以為由尚書省樞密院吏員
為出身㝎品格立止法則大家相胥以勸
可以立辦粟可無糴楮可減造矣疏入相
大怒言者急擊去而公風節言論著江表
公諱應合字淳叟七歲授詩書通習大義
年　七父如翼贈朝奉郎母胡氏贈安人
相繼即世逮事王父友賢以卓行稱宋寧
宗朝嘗旌其閭書棣華扁以賜號為棣華
周氏嘗從棣華君至近郊望邑有火光亟
返奉安人柩入祠堂袖神主以出王父竒
之紹㝎四年詞賦應鄉書不中始悔曰吾
安能事雕刻乃學春秋經結廬湥密揬微
索幽從者益衆淳祐九年應試兩浙轉運
司果冠諸生十年有㫖試轉運司者入别
院復在首選授江陵府府學教授待次歸
里授生徒曲為講説㑹歲饑首率鄉黨立
三事一曰貸貧民二曰濟疾苦三曰賑游
末包公恢記曰是三者足補義社倉之未
備十三年官江陵首講孟子曰壯者以暇
日脩其孝弟忠信此凢民也士無一日而
不脩士不當以壯幼論師友言行去其偏
黨據㑹立要學者湥徳之創鄉射齋申勵
武備别立凢例以脩郡乘趙丞相葵雅知
名㑹宣撫荆湖辟為元寮以志書未成辭
馬公光祖帥荆湖師援䕫路俾為屬主贊
畫蜀事益急詔趣馬公援蜀馬公聽羣議
不決公獨贊進師乃解開慶二年馬公帥
沿江復佐江東兼長明道書院淳公嗣乆
絶詢諸池陽得五世孫偃孫以主奉稡二
程遺語若干卷復以馬公命為新金陵志
自史館歸外補通判饒州後攝郡事決疑
剖姦絶煩擾催督部使者争薦之咸淳三
年主管華州雲䑓觀四年通判寧國府其
治如畨而補其前逋復攝郡事大脩學宮
除輸苗之不便於民復梅都官諸孫斥豪
禁吏人不敢以犯湘帥汪公立信舊同寮
奏辟通判潭州兼叅議官丞相審治行自
諸賢交章無虚歲亦欲俾出門下諭意長
沙母行公不可相聞益怒㑹江文忠公在
相位以國子監簿進擬亟命御史李珏褫
劾徳祐元年登極恩復官是歲賈相兵敗
走維揚起守寧國江西以瑞缺守辟知瑞
州將治兵為固圉計與帥議不合劾去素
善訓子長子天驥年六歲敏記誦宋有童
子科㑭習之年十一以能文詞舉後登上
第人取以為法寰宇合一天驥守吉州迎
以養卻甘茹蔬感慨遁迹人不知太守為
有父至元十七年卒年六十有八眉山程
尚書公許嘗語曰君理義則濓溪章表佀
平園以溪園自號為宜維周氏籍㑹稽唐
以憲銜官鎮遏江州曰勍為御史中丞銀
青光禄大夫因家江州六世孫曰師教訓
生徒里人稱曰一經居士又三世曰昌元
妣胡氏是生棣華君子男四長即天驥次
天􁈇天鳳天龍女適朝奉郎經略叅議官
呉疇吉州教授劉明仲從仕郎潭州路湘
隂令冷頥孫孫男十二志道某官志仁志
徳志學志義志立志逺志禮志行志敏志
伊志崇曽孫男十六女二四世孫十有八
五世孫三娶王氏繼萬氏俱封安人某葬
在吉水縣同水鄉臻善里鷓鴣山之原天
鳳幼歲入官熟昔時言行罔缺軼桷備翰
苑屬與之言論傾倒身履目接人則曰官
簿不足恃久而曰彼兩家不可輕桷投紱
歸里强使校文天鳳以泉州推官同在院
未幾桷以喪子歸天鳳請銘銘曰
蹇蹇史君内剛以文察其要機叩于帝閽
䝉耻冒功厥腥四聞我后不知惟相之云
佐郡未幾輙劾以去冥心委順不懼伊沮
山鑱野刻勤彼纂組謂宜掌制命則不遇
教子有謨見其提符我實故臣逃空以娯
叔也秉文庭誥靡渝詵詵者孫冠佩是佀
宦若不偶名則罔替昭銘松阡以告良史
　　　有元故贈中憲大夫中書吏部侍
　　　郎騎都尉陳留郡伯郭公神道碑
　　　銘
大徳十一年桷再入翰苑郭侯郁文卿時
為江浙行省都事獲締交焉見其受易學
于侯先生得見尊公于庭下延祐五年文
卿為中書檢校余時直集賢来往益密而
其尊公正席危坐凢辱交于文卿者咸執
弟子禮嘗聆其言曰吾兒幸竊禄位不敢
以自喜其所行事未嘗不察其指要而足
以垂後者亦將以示吾子若孫居吾語子
焉始兒以吏能及格為掾都省㝎水縣門
計功以便民民不敢謾而官費以省晉山
荐饑且疾疫親㦄其家去偽冒為善藥以
治得活者三千人為宣徽都事行省都事
句稽奉公增餼羊若干而浚役于松江者
去其工直十有六萬石吾懼其瘠于民也
民不以病是則吾之所湥喜也于時衞府
調卒萬五千至都城計其往復俾俱以九
月集白子省大臣大臣許之至則器甲精
鋭士馬肅給為諸省冠其餘稽工㑹程而
不志苛刻於余諸孫良有望矣其在浮梁
也迎余以養見其治學宮立鄉校廣弟子
員知余後裔之必有以儒術顯者矣公之
語於余者知其嗣必昌也公飲酒不亂道
金朝遺老行事猶能反復感慨鄉人尊爲
隱君是年八月卒于　京師得年七十有
六公諱天祐字祐之世居汴梁封丘縣吕
村祖進考誠嘗職民千夫長娶林氏汴粱
爲金遷都兵逼野處僑居大名大帥器之
因以長千夫郭氏大墓數十兵亂蹂藉不
可攷而新塚猶存三房審其爲大家眀矣
延祐六年八月某日葬于先塋郁爲浮梁
州以大賚恩進封奉政大夫知宜興州驍
騎尉延祐七年郁授中順大夫知高郵府
至治三年授中憲大夫同知兩浙都轉運
鹽使司事泰㝎元年授亞中大夫僉江西
河東道肅政亷訪司事二年七月贈公中
憲大夫中書吏部侍郎騎都尉陳留郡伯
未幾郁改授慶元路緫管桷嘗以謂貴顯
之及於親必原於逺祖親榮矣而考其若
子之行事是猶望於後也自侍郎之無禄
亞中公四㦄要官桷略其治狀以侍郎之
言為可證豐功茂徳見於去思誠不在是
也配李氏累贈陳留郡君公男四長亞中
次迪嘗為錢榖官厚海道運糧萬户府百
户仁以黄陂主簿今為江浙行省掾郁娶
孫氏封陳留郡君子三澍渥國子生夀蚤
卒迪娶崔氏子三厚娶崔氏子四仁娶孫
氏亞中来乞銘銘曰
大梁之區厄為兵墟層城鬱峩以薙以鋤
維郭氏先㦄有譜圖迢迢郭公在唐紫朱
吏部有謙弗克以居以其先聞維訓菑畬
味道養齡擊鮮以娯治官莅民考于庭趨
大樸弗雕盛徳莫踰維公有子克遵令謨
述銘孔昭勿替勿渝
　　　王氏先塋碑銘
延祐四年中書左丞王公出為江浙省右
丞將行
天子遣使由上京傳　㫖曰毅其勿行七
月拜中書省平章政事由是推恩如令式
得贈其曽祖為正奉大夫山東東西道宣
慰使上護軍魯郡公妣周氏魯郡夫人於
是平章拜命惕然有言曰維我祖蓄徳閟
華慶貽孫曽稚昧實蔑克稱
天子寵綏于臣子厥亦赫􁉤願叙先徳以
收合宗譜子職在太史為我表而銘之桷
謝不得辭謹按郡公名汜世家徳州平原
金将亾士族奔播南徙郡公有子全甫七
歲随從母走亳州稍長壻田氏由須城鄆
城三徙後占籍汶上晚歲甞謂子曰吾㓜
罹兵凶僅能記我考妣名字遺諜舊事不
復省今祖墓在平原郭東北五十里曰水
務鎮我死力不能歸葬若等母忘平原也
今以平章累贈資徳大夫江浙等䖏行中
書省右丞魯國公公二子長田玉次曰傑
二女嫁張氏葛氏玉嘗一試吏輙謝去謙
約無表襮策杖鄉社通慶弔煦煦無憊意
今年八十有四以榮禄大夫河南江北等
處行中書省平章政事柱國魯國公致政
于家始平章以詹事歸養魯公曰
聖天子軫齒召至渥我雖耄尚善飯汝不
效犬馬報居家何為也又附　詔使奏曰
不佞老臣骸骨堅且强謹遣臣毅一心事
陛下
上大喜特授集賢學士資徳大夫其配郭
氏朱氏封魯郡夫人後以推恩進郡公訖
封魯公魯公子三人長平章平章子思恭
思齊思聖思誠思明次子謙謙子思禮思
義幼子鼎鼎子思道思問曰傑魯公弟也
子四人愿讓諒懋傑孫思正思進思忠思
温思益噫平原之墓由郡公得封今始有
表焉郡公之若祖若父名字弗可考隆然
兆域則皆在其上而諸孫之與平章同高
祖者凢四房猶在平原居平章振興于百
年之後因郡公之追榮合譜繫族俾五世
之本支横列㫄附將使之孝謹自將益昌
其祖可謂厚也已銘曰
畇畇平原土墳宅舒民用泰寧聿勤佃漁
自河雲奔邑屋播逋有孌者雛宵衣走途
九折其行益南以趨由毫投汶靡㝎厥止
税于須城客鄆以俟復還于汶以鏄以耜
望彼北河有隆坡陀企焉音容戰兢弗磨
衡門之棲韜精養和曰我此有籍我墓伊
何戒而孫子勿忘勿圯番番魯公樂道趾
媺允也魯公不衒以試蓺而黍稷亦有魴
鯉遨嬉大耋訖用燾祉䔍生辨章爲國之
梁夸毗弗師佩瑀秉璋諤諤藎言百壬避
剛始事　東宮岌高傴讓告疾遄歸厥聲
四揚魯公在堂曰汝来庭國恩靡效慎其
寐興汝車疾驅我餬斯寧鴻化惟幾靖希
隆平勿忿以媢勿喜以矜
帝曰汝嘉庸遏南征乃晉平章衮衣具榮
視品追秩三世是錫平原之塋松柏茂植
維高維曽爰朂懿徳寸雲敷功下土霈澤
嬋嫣祖芬肅爾承翼合宗别支秩秩母紊
瞻彼中林王氏之本匪祖曷思匪譜孰辨
春秋墓門蟄蟄在巘紹聞象賢繩武以昌
平章之心孝思不忘刻銘先塋久載用光
　　　邢氏先塋碑
邢氏世居彰徳安陽之交口村金亡大姓
散走譜諜塚墓軼塞率高曽莫能考名字
維邢由酒使君始著君諱植字子實幼隨
父母竄䖏林谷親疫死從兄林歸里力樹
蓺自給厚徳卑讓以先業奉其兄後居城
中蓄善貨取贏頗以財自振尚義急賑兄
無子訖盡力治生死每日嗇用近禮愛物
近仁執信守常吾何慊焉坐肆中有客數
人貿縑於肆者罷肆縑有白金遺焉追客
莫及明日客至君先授之客曰果有遺不
意在君所誠大長者相謝以去庚戌歲大
災郡蕭侯率民擕綆缶力用命不可滅至
君舎乃反風侯敬禮之始以推擇為酒使
歲終第籍上府窶户無所納乃悉以已財
補輸之書劵於君者毁不問後不肎仕鄉
閭化之至元二十四年三月二十有二日
以夀卒于家年九十有六初娶李氏繼楊
氏李生子曰徳裕字裕卿風度皎峻展君
所行整暢為儒吏擢本路録事路隷某王
分土俾復為酒使至元四年銓選格行授
將仕郎博州路録事遷潞州判官再遷從
仕郎陽翟縣尹又遷承事郎藁城縣尹其
涖博州調征南軍不使富民委役於貧潞
州有疑獄立剖之而讞陽翟獄尤著民王
氏有婢竊其簪珥酒壺以逃盜不可得詿
誤相連坐乃密詢其素所徃来或曰王氏
姪誘婢他之度不可俱行因殺之以利財
後卒獲其姪一訊輙引服縣人大驚爭持
酒殽以賀在藁城㑹真㝎無極縣軍隊長
匿戍卒鏹二萬五千緡詒言室中夜遇盜
告于官三年不能獲捕盜官多受罪挾疑
佀坐獄者三十餘人府以白樞密院咸曰
是能決陽翟疑獄者檄君以問入其室左
右視驗實無有盜跡呼其孥二人别居之
所對皆異辭遂直入其室發床下軍鏹咸
在即日獄具而君以二十九年六月一日
卒于官年六十有七初配王氏再配郭氏
皆葬于交口之祖塋有子五人長曰秉仁
字仁甫曰秉義某官曰秉禮曰秉智某官
曰秉信女四人皆適士族孫七人女孫七
人仁甫始由憲司筮仕入掾臺省兩為太
醫院行省都事鐡冶正副提舉一再為二
千石治撫州興學禮士盜不敢入境治廣
平亦以善理寃獄有能名郡民立去思碑
以祝之今以嘉議大夫禮部尚書致仕于
家而藁城君卒以尚書為提舉時推恩得
贈朝列大夫騎都尉河間郡伯王氏郭氏
皆封河間郡太君尚書之長子温字孟直
更迭省部由御史徧㦄中書左司官諳習
故事而克謙慎脩以禮度自䖏今授亞中
大夫大名路緫管将之官致尚書公之命
曰父子俱受
朝廷殊遇列三品夙夜兢惕實為先徳渟
蓄再世以昌愳後人徒知邢氏之盛而莫
知二祖之勗善培本者若是願刻諸墓上
因子銘以昭示于後乃銘曰
雲雷之交經綸靡寧上降下騰甲坼是承
劬儉于躬不企其成蓄極斯泰奕奕振亨
折獄揬情罔用口才嗇以裕衆兹維艱哉
維子維孫享其胚胎仰俯橋梓播美益培
霜雨濡降永思彌䖍詔而後昆絜其簋籩
仕以飭身止以樂全過者必式兹為邢氏
厚徳之阡
　　　任氏先塋碑銘
青齊由尚父啟封土沃民阜擅魚鹽之利
山水險阨雄偉冠鄰壤昔時宰輔願優逸
自便者爭乞守是土勝概見於職方氏數
千年盛矣劉豫猊父子背宋以千里赤子
驅為兵徒犯順滅徳金主悟其元惡傳㫖
就戮而青齊户口物故過半完聚未幾李
璮復懷逆抗拒齊部所領益莽為墟落痛
矣哉任姓世著滕州傳緒益逺有元帥府
君諱杞以宏諱府君為逺祖葬于薛河源
宏有七子擢文武科墓碑燬落今由元帥
府君始可譜府君娶王氏二子長曰鋭金
武舉進士終千夫長次曰釗字某某幼長
戈革䔍考古今成敗以進取自任鬱不得
志持素所講習訓導鄉黨陳義抑惡片言
緫榮耻薰受以化咸曰繄任公所成就郡
縣以其行舉于朝辟行軍緫管再舉沂州
臨沂令皆謝疾不就始由沂州歸于滕築
室祖墓一日蔓火燎于野逼墓次公號泣
伏墓所有頃火由它行郡嘗上其事府君
曰吾得歸故里守丘隴奚外慕焉美鬢善
容倜儻以隱逸自傲至元二十四年九月
六日年八十有一卒以孫貴贈樂安郡伯
娶周氏贈樂安郡君三子長曰榮曰滋曰
英榮由元帥府知事陞閩海道提刑按察
司經㦄以不樂入嶺嶠改授廬州嘉興緫
管府知事善心計仕泊如也以子貴贈某
官樂安郡侯娶單氏贈樂安郡君生子四
長曰居敬善吏事所至有能名為建康般
陽路緫管今以通議大夫禮部尚書致仕
娶王氏樂安郡夫人尚書子擇善承務郎
樞密院都事執善江南諸道行御史臺譯
從事女三孫三曽孫三曽孫女一曰居禮
房娶李氏七子師善中政院管庫兼善泰
寧路司獄思善蚤世明善進善悦善從善
始學仕曰居仁房居仁為鷹房緫管府經
㦄娶王氏馬氏志善適善達善宗善曰居
義房娶丁氏伯善性善友善合子孫與曽
孫四十一人郡伯次子曰滋房娶李氏生
子四居安居信居寛居　合孫與女二十
一人郡伯季子曰英房四子居實居慶居
厚居徳合子女十人嗚呼由府君至于今
凢五世通其譜幾百人世莫可儷豈非其
孝感于鬼神蓄極以通故仕者振于
朝而其未仕者各相勉思䋲祖武以自顯
匪表于墓則曷以彰盛徳擇善湥湛雅思
見事不苟與桷同備屬翰苑厚善而尚書
亦屢瞻其儀度俾有述焉奚敢辭銘曰
滕薛之間任國首封傳於東都齒秩有崇
禮食是問邈其遺風泱泱三齊絲枲沃豐
執智秉機厥俗攸同允也府君厄於兵囏
閱詳興衰訓言閒閒左閭右塾化其慆姦
隱身墓廬以號以攀仕不强希榮耻莫干
雲蔵靈淵磅礴蓊欝朝躋于陵百谷瀰溢
徳盛莫居子孫秩秩聿来墓門展祀芬苾
叙昭辨穆孝謹罔失
清容居士集卷第二十七
清容居士集卷第二十八
　墓誌銘
　　　翰林學士嘉議大夫知
　　　脩　國史趙公墓誌銘(長作/代院)
大德七年正月辛亥翰林學士趙公晦叔
卒扵官其年十月中書右丞相入對
天子曰趙與􁧎事
世祖皇帝幾二十年事
陛下亦將十年敦確清謹今既死無以歸
骨扵里敢奏以請於是
天子命有司賻緡五千復給舟車傳費俾
其喪歸將行孟實等以狀来請銘復往歲
直翰林公爲待制其叙遷也亦相先後知
公尤詳義不得辭方至元十四年間公以
驛来朝湥衣幅巾見
世祖于上京冰澄玉瑩詞氣整朗言宋亾
根本所在親切感動
世祖傾屬自是入翰林爲待制爲直學士
累遷爲真學士公之爲侍講也言江南箕
斂急督移括大姓宋世丘壟暴露皆大臣
擅易書詔明㫖又言庚戌嵗大霧蔽塞正
月甲辰虎来西城其徴為下臣執權簸政
言雖不行而公閉門待罪後司徒公俾同
列諭意始復入署公毎視職清望近思欲
以言議質直理道確近條縷報上故所言
嘗若剴切無隱而
世祖皇帝沉幾先物神量莫測或為公懼
至平章政事不灰木公為公奏私負嵗積
皇帝曰得非指故臣為虎者宜官酬其逋
别給廩粟布帛以養由是始知君臣相與
脗合明著如是曽祖伯洙宋朝議大夫知
南外宗正事祖師雍宋朝議大夫直寶章
閣考希聖宋宣教郎史館校勘髙祖宗正
某南遷時丞台州黄巖因家焉伯祖師淵
與朱攵公纂次通鑑綱目凢例㣲言奥語
耳受身履故公所行尤近嘗與許公仲平
論伊洛閫域首言力行致知清簡惟高沉
黙自秘皆東南極弊攵以顯道捨是無以
議許公湥然之至觀公待人愛士恩禮周
洽不為疏數翕訿其持家簡泊無復商榷
計慮非湥知道者不能也天性孝友自宗
正而下四世力請于朝而復其役贖姻黨
男女為奴而不能歸者凢十有一人始登
宋辛未進士第為鄂州教授由鄂来亰師
迄為翰林學士知制誥同脩國史積官至
嘉議大夫年六十有二其所成就不為甚
過而公以榮祿豐遇為可愧不獲老田里
為可恨噫公之心如是而已矣初娶夫人
舒氏不一歲卒歸橐中􁛑于婦翁不取今
夫人史氏三男子孟實以公為侍講時特
官為承事郎同知瑞安州事孟賚温州路
蒙古學教授孟貫將以䕃入官以某年某
月某日歸葬于黃巖塔山之原復嘗讀大
雅文王之詩曰商之孫子其麗不億上帝
既命侯于周服侯服于周天命靡常殷士
膚敏祼將于京以知文王之德之盛商士
之恪謹温遜䔍承天心維我
世祖明德造邦式混區夏内外小大共為
帝臣而公陟降左右承賚接錫終始若一
至於不幸而死今
天子復申命而寵綏之則公死猶無死也
是冝銘銘曰
禄不斂贏謀不課利我以其拙彼以其智
衣敝策駑内澡玉雪誦聲清泠鏗出金鐵
謇謇九關壬人殞魂維帝有訓四方于聞
之身云亾之德不爽丘環麓茂一息以徃
繄畀之豐維時之通尚詔後人以封以崇
　　　奉訓大夫昌平䓁䖏屯田總管贈
　　　亞中大夫永平路總管輕車都尉
　　　宣寧郡侯劉公墓誌銘
太祖皇帝沉幾整武蹙金踰南乃肇㝎中
原物土萌蘖横出迭變莫能稱　上意將
草芟而獸蒐之久而曰噫吾赤子也始料
其民俾執蓺丕作故家大姓争占籍自詣
遂得脱鋒鏑野處以居飭材辨器咸精其
能而人益效用國以富強猗歟盛哉故昌
平屯田總管劉侯之祖仁時為金軍器局
副使治于汴至是率其屬徙北以行副使
之考秉攵家河南世儒族讀書通大義審
金將亡兩河大饑家故饒傾所積以食餓
者或曰嵗荐饑宜善蓄以俟府君曰國迫
民流旦夕當走守榖可乎守子孫可乎後
副使由燕居宣德奉府君以養終葬于宣
德為祖域首焉副使隨軍而北也諸匠官
所領道亾過半獨副使整部伍工作皆完
繕帥大人奇勉之曰吾當入白上擢以羙
官卒俾見
太宗皇帝授諸路人匠提舉後陞緫管以
終其配馬氏故涿郡馬令公之女孫男三
人長伯英雲州判官季伯豪安平縣尹仲
即昌平君諱伯傑字巨卿習土俗騎射尤
善諸部語言初從其父至大興見尹郭汝
梅郭以能理劇知名善鑒識一見即命佐
麾下使候賓館使者鞭帽駢集指畫不可
辨能悉其語意周折省約使各慰謝以去
尹益取自近壬子春
憲宗獵漷州桺林尹日扈從治供頓一日
上問尹近郊嵗入州戸籍多寡尹愕謝莫
對輒從㫄具對甚習　上喜顧侍臣曰是
人宜為官官寧有不能㑹供應官忤㫖受
誅乃授警巡院判官即不避署事先白所
司言京師號賈區奇貨善物可立致官減
其直嵗盡且不與雖百置市令無益卒如
所白而官取需始輯秩滿府咸曰捨劉君
孰使遷本院副使再遷院使厯院四曰大
興宛平易縣樂陵循撫慰煦倉卒泛索不
假氣色卒不使煩擾事益以理古言京師
號難治若内縣得一善滿輒蹈足以去君
所為官凢七遷皆畿赤繁職使忤貴近一
斥不復上驅民迎合將促數苛擾曷得更
取迭用以自顯若是則其治狀可無愧矣
其治樂陵也鷹房數百人從㫄縣来糗肉
滿馬尾意樂陵可稱意讀令諭之召其首
曰使果犯誠不貰汝卒避去推樂陵所為
政其治它縣與府院盖可知也後為昌平
路屯田總管積官至奉訓大夫卒以至元
二十三年四月某日年六十有五其葬在
大興縣招賢鄉烽臺村之原男六安易縣
尉蚤世弼監太倉支納致事
裕宗皇帝年勞補官積遷中大夫建康路
總管府事佐承務郎同知湥州事敏從仕
郎湥州判官敬承事郎藏珍庫使女三長
適幽州賀進次適承務郎尚舎監丞蕭某
次適嵩州判官田從義孫男九可大將仕
郎同知馬籠州事可久蚤世可浩崇祥院
尚印可任㓜事　東宫進義校尉行篋司
藥局副使可復可真國子生餘尚幼孫女
五長適安平王某次適幽州郭炫保㝎于
傑幽州朱棟蔚州宋某延祐中贈典行致
官三品得贈二代始追封亞中大夫永平
路總管輕車都尉宣寧郡侯夫人宋氏宣
寧郡夫人而祖父亦贈中順大夫宣德府
知府驍騎尉宣寧郡伯配某氏宣寧郡君
桷往與太常博士楊君宗瑞游過其塾見
劉氏諸孫齊襟受經雍穆有度而建康公
禮法自持未老倦游肅然以門戸訓勉今
觀博士行述儒素之積實由河南来禮不
忘其本遭時熙明將於是乎振遂不讓而
為銘銘曰
巍巍
元后成玄功鋋戈誕指中州從麏驚鼠竄
耄與童土金石木獸草工各飭攸職程作
供徙彼儒族漸勁雄敹甲奉貢朝紫宫語
言清琅纊耳聰指掌代對剖臆胸天府赤
縣更選庸貴瘖獷伏氓顒顒游刃不缺至
理通大椿靈根壤墳豐美蔭蔽芾宏閥崇
鑱銘堅珉德彌隆
　　　將仕佐郎信州路儒學教授陳君
　　　墓誌銘
大德丁未余供奉翰林與廣信陳志仲游
粹然以容慎宻不妄言間語昔時祖子孫
家慶故事志仲莞爾言曰吾大父廸㓛君
大母程夫人罹兵難時年七十餘我嚴君
衛鄉保入侍二老人嬉戲盥饋奉禮如昔
廸㓛君年愈髙别築華山梅堂以奉益不
復知有世事于時諸孫實五世矣迪㓛君
號南隐翁翁終時年九十有四方南隐翁
無恙時諸父皆逝唯吾老人力整門戸訓
兄弟子後以儒術興者凢若干人幸為我
記華山焉己酉歲秩滿南歸余師剡源戴
先生教授信州亦還言廣信多郡博士獨
陳博士温譲材智䔍素慎行為第一方有
司急庸調徴儒生幾二千人能力言而盡
復其役汝官京師有名敏學字志仲者其
子也與之游乎未幾志仲以信州教授致
仕命歸榮其親後為宫師府司經典籍稍
遷太常留錢塘遇之則又曰吾親年七十
時嘗為書授敏學曰年至而仕非古也壯
者必仕仕不求禄養吾視大父年不敢跂
幸氣血康完若二兄恂恂善持家勉若以
仕勿懼也皇慶癸丑余復入史館志仲則
以太常舉將為博士冬十有一月訃至凢
所與游者皆入弔越三日凶服踵門泣不
能言以國子博士虞集之狀授桷㑭為銘
君諱萬里字德甫弋陽縣人幼善屬文長
從工部侍郎韓公禾學詞章起居郎徐公
直方受理學謝公枋得張公卿弼植志節
咸淳癸酉薦于鄉後起家廣信書院大修
燕居堂面帶湖立諸生論古今成敗道理
遺言㣲㫖文質益損皆口授手畫諸生不
忍去請于官留帶湖凢十年南隱翁卒學
者咸㑹葬焉雅性寛厚善清言與人交久
而彌䔍歉嵗疾札發粟施藥以全活家多
書讐證成善本謂諸子孫天佚吾老吾遺
爾書守儒為凖守身為本餘何言哉壯嵗
慨然慕詞學故於章啓語尤精噫方宋攵
治時立博學宏詞科番陽三洪公周攵忠
公迄致清顯至吕成公真攵忠公闡正學
彌貴重真傳諸徐鳯徐鳯傳諸尚書王公
應麟公曰中是科者實有命晚嵗問難無
以承諸生徒自辱爾桷聞是語愧汗累日
今幸與志仲交意謂從廣信山中論竟斯
道今不可得矣屬纊之日戒勿用浮屠事
實以九月某日卒得年七十有六以某月
某日將葬于永年鄉之吉田曽祖謙道祖
應隆考文光即廸功君也長子誼次天驥
皆為郡學官先娶程氏出次敏學將仕郎
太常太祝今方氏出女三長適方晟次徐
某次方天祐孫男七人長師中第五孫弘
為大都路儒學録孫女五人曽孫女二人
桷嘗謂士患不得名巖居谷隱一時推可
多任俠尚輕重若先生者休然養名平進
安時鄉閭化之郡縣企之孫曽承之殁有
餘德古所謂鄉先生者陳氏之門見之矣
是宜為銘銘曰
日劬其躬以濬其逢不逢樂天脩齡以終
帶湖之徒来㑹幽宫彼冽者泉樹之青松
而子而孫慎其延弘式昭墓門百祀弗窮
　　　陳士直墓誌銘
咸淳三年浙西提㸃刑獄戸部陳公卒大
臣以公清直挺著特官其子暠伯是曰貴
白甫有子命名長曰紹㢘季曰紹庭㢘言
清庭言直也壬午嵗余過奉化入其里居
拜戸部夫人于堂下退揖貴白甫于賓次
識二子焉其季紺頂斑襦眉目刻成燁然
碧光流几席稍長羣諸生誦聲琅圓端黙
絶外嗜又十年貴白甫居徙江滸復入城
僑館則季已加冠字曰士直神益完貌益
整肅客侍立無倚怠退具醪茗動中周折
不復俟指頋間從士直坐書室鉛黄森錯
卷帙整束受業退暇琴清筆潤花竹手植
如幢列人咸曰誠有子桷則曰是宜夀且
傳噫世胄彫薾夸者馳侈靡卑者淪頽仆
幼儀雅言耳目不相接垂三十年脱有能
自樹植皆野人窶子椎魯不入繩墨獨士
直以故家兒接受薰熟而貴白甫身教簡
易故人皆愛士直静且和足以蔚其宗余
亦愛士直將挈而充之使益有令聞大德
丁未余官禁林有言士直遵海東游京師
遲之不復至已酉歸里貴白甫泣且言曰
吾紹庭甫壯以九月某日亡矣其死也遺
筆叙訣無怛語獨屬兄置後以慰父母明
年春兄果得男曰鑄配汪氏遂育以成其
言葬地在宅西嶼山以辛亥十有二月某
日窆俾桷銘謹按官譜曽祖諱某宣義郎
致仕贈朝散郎祖諱肖孫朝奉大夫戸部
郎中浙西提㸃刑獄嗟夫世患不能持身
既壯且脩振衣康莊御轡逺騁其進莫可
止輪揉軛敗䘚歸于命貴白甫秉德師古
迄逢不淑莫紓其悲以貌期稱余復失之
天乎是果不可知也庸銘以慰而翁銘曰
有燁者珠復沉于淵云誰尸之蒼蒼維天
雲乗嶼山兆食歸復詔而兄子以衍以續
　　　戴先生墓誌銘
先生諱表元字帥初一字曽伯世為慶元
奉化州人七嵗學古詩文多竒語年十三
即加冠入鄉校從里師習詞賦輒棄不肎
學諸父強之乃游臨安于時新㝎方尚書
逢辰廬陵劉博士辰翁以論䇿表厲進士
得先生程文大竒之咸淳已已入太學改
嵗以三舎法升内舎生又踰年辛未試禮
部第十人登進士乙科授建康府教授越
乙亥嵗由建康歸遷臨安府教授行戸部
掌故皆不就積階至文林郎大德甲辰先
生年六十一矣㑹執政薦于朝起家拜信
州教授秩滿授婺州以疾辭至大庚戌三
月卒享年六十有七先生在建康時先處
州通守是邦朝夕互還往先生眉目炯聳
慷慨自奮欲以言語筆札為己任嘗曰科
舉取士弊不復可改幸得仕矣宜濯然自
異斯可也後二年失仕歸剡遂俾桷事先
生始盡棄聲律文字力言後宋百五十餘
年理學興而文蓺絶永嘉之學志非不勤
也挈之而不至其失也萎江西諸賢力肆
于辭斷章近語雜然陳列體益新而變日
多故言浩漫者蕩而倨極援證者廣而纇
俳諧之詞獲絶于近世而一切直致棄壞
繩墨棼爛不可舉文不在兹其何以垂後
先生湥憫焉方是時禮部尚書王公應麟
天台舒公岳祥師表一代先生獨執子弟
禮寸聞隻語悉囿以為文其文清湥整雅
蓄而始發間事摹畫而隅角不露施於人
者多尢自秘重不妄許與晚嵗翰林集賢
以脩撰博士二職薦論而先生不可復出
矣維先子與先生緫角相厚善暨先生登
進士年盛氣邁故舊貶抑者不敢自進先
子正色相輔復以不肖孤托于先生誘之
迪之獲不失其身往嵗解官南歸於是先
子捐館踰一紀矣先生始愴然曰先公之
德幸勿墜嗚呼朋友道喪久矣過時而哀
桷實何敢忘自昔孔門首分四科㦄代之
士率不能兼有尊德行者後文學世甞病
焉先生為文尢多扵忠厚孝悌之語後之
纂言者其必有所考夫文以蘄逺果能逺
矣而近者五六十年或止百餘年其不幸
者又皆為水火燬没亡紀使誠盡傳也則
世有能名者不一二數然視今世焯焯所
傳又皆無是事噫傳與朽始固不論也曽
祖辛妣劉氏祖汝明妣鄭氏考灝妣王氏
世多儒科伯祖杰端平初爲宗學諭䔍厚
為時輩所尊先生詩文若干卷疾革猶手
加繕㝎以所居鄉名曰剡源集治窆張村
葬以至大元年三月某日娶陸氏子男四
初陽次紀後庚幼儒女四壻曰陸孟孫孫
肖翁徐公説袁庚孫孫男女八始先生兩
授徒于鄞于宣于杭其徒散處莫㑹初陽
等謂從學㝡久而知吾父者冝莫如桷遂
俾誌其墓乃泣對不敢辭銘曰
桓桓戴系立氏以謚信都九江集禮秉衛
在漢國鈞守正忠毅别籍于剡貞德彌勵
琅然孤桐不諂其逢浩歸衡門邈焉冥鴻
二季重輝續其高風箋經暢隱雅言舂容
厥壤犬牙㫄邑是著方門之支本茂葉附
展世斯恭宗黌攸輔詵詵餘慶聿踵先武
振聲鋪華先生是承有燁者光不竦不凌
在泮峩冠掩耳以行曲裾長襜祇繋其亨
千塗競譌一轍交走正歧前驅白首莫疚
發其粹精如瘖脱口如轡在手如藥在肘
屢躓于艱秉禮益間有泉潺潺有佩珊珊
駕言東游曰知者天卒昌其文以終丘樊
張原之柏先生手植彼高為南彼鬱者北
告而嗣子以順以則昭銘墓門過者必式
　　　周隱君墓誌銘
先王盛時以三物教民六行之不脩則設
刑以糾之是六者切於人道之日用故嚴
以為之防其理然也降於戰國彛倫益斁
孝友著於列傳擁強貲持短長縱恣郡國
作史者復傳其事豈誠有激於世乎納粟
之令行虚文益張實不見於鄉黨執筆以
揚人之美不偽則佞吁可懼也矣廬陵曽
君巽申與桷同在翰林狀其姻家周隱君
之行曰君諱天錫字極翁吉安路安福州
人曽大父大成大父宗元平實自持以累
舉恩授迪功郎臨江軍新喻縣丞兄九鼎
䔍信行嵗饑能損粟直以售遇朋友急厄
傾貲解援裕如也牟内翰林領史事將薦
以自近後不果文丞相信公靳許可扁其
齋居曰信太學博士劉君辰翁實銘之是
生隱君嘗以詞賦上轉運所江丞相讀其
文奇之事親盡孝侍疾治喪悉如禮以遵
父志其待於族姻洽於鄉鄰者彌有廣焉
性不事表襮勸之仕謝曰吾求全吾初遂
因以自號至元二十九年十一月年五十
有二以卒娶蕭氏男長孺將仕郎征東等
䖏儒學提舉孫男三福祺禎孫女四延祐
五年四月甲辰葬柏溪之横原讀其狀則
知夫厚德之延非一世繼志紹聞久而彌
光泉蹇於山木生於地磅礴欝積有自來
矣君之逺祖廣為南唐節度押衙積憲衘
為御史階金紫唐廣明以來有是官曽君
平居語不妄孫禎曽壻也曽之先君監察
御史縣桂陽時為湖南主文實拔君為首
選事可證若是銘曰
有錦絅之有玉匵之蓄兮續之是用榖之
廬陵之原豐碑秩秩昭其幽光詞不以溢
　　　楊府君墓誌銘
江南官簿大家運綂合一諸墜牒散流降
不復可考或者謂聲聞詭激德不稱名馴
致是理味其語淵乎有㫖哉箕疇叙五福
首次以富終之以考終命而禄位弗叙若
是則尸禄位者私善惡喜怒鉤名挈譽幸
終其身其禍可勝道哉至治元年余校文
南宫得一士曰張純仁廣信人也調鄞縣
丞鄞為余里會謁告歸純仁踵門以其舅
氏之狀請銘其　氏為武夷楊氏楊由侍
讀學士徽之翰林學士億顯後有徙信之
弋陽今為弋陽人其曽祖諱崧祖元龍考
汝翼妣三世曰李氏程氏江氏考能詩有
集曰醉吟李君明通叙之君名謙之字謙
叔嘗監麻沙鎮後不復仕其所從師曰謝
公君直純仁之祖教授君某其事親有誣
其考以重罪君緫角詣庭直其寃其居室
銖黍充剏使善裕其施于鄉損粟直以濟
饑買田以助縣庠其宅南有重巖水石君
能専美獨樂之其娶熊氏閫助迄成其家
子三長昭德次拱辰先卒季進德孫男九
孫女六曽孫一其生在寶祐丙辰卒以泰
㝎元年正月某日年六十有九其葬在武
石山噫所謂五福斯備者歟其自號曰謙
山名字與號若不相捨兹其為延永也大
矣是宜銘銘曰
世以禄夸我弗企之積小以高莫或躓之
峩峩長松美蔭日疏迄樂其全弗僣弗踰
武石之山固爾體魄爰廣墓門過者是式
　　　劉隱君墓誌銘
五經之學由宋諸儒先緝續綂緒詩首蘇
轍成鄭樵易首王洙東萊吕祖謙氏後始
㝎十二篇胡宏氏辨周官余廷椿乃漸次
第書有古文今文陳振孫掇拾援㩀確然
明白言傳心者猶依違不敢置論至天台
劉君正仲諱莊孫始憤然曰吾不能接響
相附和尊聞紹言各為論著不没其實而
先儒之傳益顯所為書曰易志一十卷詩
傳音㫖補二十卷書傳上下篇二十卷周
官集傳二十卷春秋本義二十卷其論春
秋為魯史之舊是則發揚先儒之遺㫖喜
著書能以詞藻達幽隱復為論語章㫖老
子發㣲楚辭補註音釋湥衣考而其所為
詩文曰芳潤藁凢五十卷和陶詩一巻噫
多矣哉學患不愽愽矣其必不能有以精
也士生于今㑹衆以合一由谷而之川川
以達于海盖其書具在獵英聚珍朝成夕
上敏而求之者良不以為艱是則於劉君
見之君少學古文湛湥隠伏不見其涯涘
落筆數百語詩工次和愈作愈平順而幽
愁感歎思其平昔狀其羇窘鑒燭清澈物
莫有逃遁者性嗜酒不解治生業幼侍其
父府君昇自為師弟子從閬風舒先生岳
祥游唱和不輟空林絶嶂目接耳受一寓
於諷詠晚嵗先會稽郡公延入塾教諸甥
桷相與論經㫖徃復不避輩行盖君䔍信
周官而不鄙毎置議君亦不以為忤在太
學五年不善為同輩文字不獲釋褐今其
所為書先師尚書王公總而叙之大德六
年十二月某日卒年六十有九娶王氏後
七年卒子三長主一早夭次存翁學翁女
一適董可傳葬于士奥之龜峯劉為寧海
儒族八世祖世充為吳越王錢氏板授官
閬風里有二劉曰和叔曰允叔於君為曽
叔祖有文名不大光顯至君父子亦若是
今遺書具在詎果無傳也邪曽祖某祖某
妣某氏其子存翁嘗請銘以久官翰林不
克為至是二十有四年矣今復有請愀然
謝曰隠君振華續光將大有傳耆舊澌盡
桷敢不自勵銘曰
探㣲證墜前哲功後學剽􁐂誣顓蒙偉哉
卓識合異同輪囷卷帙浩不窮冥􁆱玄象
歌渢渢㺯筆為戲箋魚蟲辟雍三黜命莫
逢紀述有在蓄極通墓門永揭昭儒宗
　　　曹士弘墓誌銘
襃貶論春秋解經者失之作史者祖之則
益失其㫖矣宋祚㦄三百餘年經國之綱
領治迹之盛衰實書以示後其義自見深
文巧避多出其子孫而為國諱者掩而益
彰沿􁐂不決何以傳信吾友曹士弘甫深
憂之蒐摭遺逸不瞽於昔時之議論自成
一家其貫穿出入年經月緯誅其私心附
以㫄證莫能逃遁桷往嵗亦嘗以是自任
故書燬廢不復敢因㣲言曰帝在房陵豈
乾侯之例邪外大夫不書卒書卒者其是
邪士弘甫撫掌大以愚言為然甞約吾二
人當必任是事嗚呼士弘甫今往矣以余
之識闇志荒不復能有成矣士弘甫讀書
目過即成誦理財飬兵禮樂刑政之損益
折衷扵古經而以通今所宜行者為之準
其見扵用也不卑扵簿領而志足以展用
取於友也盡其所長覆護以捨短故舉世
一皆以為賢奉親孝事兄以恭訓諸生專
席廣說耳領心會争踵門受業後卒致顯
仕初為郡史燕公公楠為大司農辟以自
近㦄婺州純孝慶元丈亭廣德陳揚村杭
村巡撿後入銓曹復授陳揚村揚村父老
咸曰是嘗攝吾里者矣曹君善撫字今年
饑必賑我我何之君諱毅武惠王裔孫五
世祖某從隆祐太后辟兵過廬陵因家焉
曽祖某祖某父某有詩集六卷祖妣鄒氏
妣羅氏鄒氏以叔父某太學釋褐恩封孺
人所為文若干巻纂言行編曰鉤玄凢五
十六卷疾革命諸子曰必返汝祖母故塋
吾魂氣無不之得地即埋我卒以至大三
年四月某日年五十有二子男五人汝霖
今為兩浙轉運司書吏汝舟饒州器資宣
州皆以秀才舉馳以醫業入仕幼桐孫女
一適劉某先卒孫男女七嗚呼人嘗恨位
卑齷齪媚上甚則䇿功利以求進名在罪
籍不自悔王公貴人持與奪生殺身死無
足稱道較士弘所負所傳得失為何如也
先師禮部尚書王公應麟為文餞之曰闕
里高第冉有用矛樊遲為右士弘為此官
文武同方之道也侍講學士張公伯淳則
曰伯淳官慶元士弘在慈谿與之友不敢
吏朱雲也汝霖汝舟皆能世其學泰㝎二
年汝舟以書抵余求銘實不敢辭銘曰
匏也不食我心孔悲聿求王明以䇿以馳
輪囷知聞如山蔟雲纂史闡名不屑於文
緝墜紹緒執筆是紀年不稱德傳世則偉
作銘允哀以詔我同志
　　　陳縣尉墓誌銘
咸淳閲十禩諸縣獨奉化號多士流出入
太學上南宫亡慮十餘人于時蜚聲秀穎
㫄縣皆斂手避讓一時傳誦習讀謂清選
不嵗月可馴致未幾
皇元合一皆失仕歸里挾䇿授徒踈糲自
給俱不能享中夀子弟不自振飭復歸為
農陳君亦咸淳甲戌進士不自矜襮接幼
待賤謙挹愈加混迹蒿翳不知其為故官
而得年且八十有一有子漢復能以儒自
守其視前數公良夐過矣君諱觀字國秀
嘗調臨安府新城縣尉十世祖棠尉奉化
因占籍焉子孫日蕃其㝡顯者曰太學博
士著於君為兄博士倅貳臨安君館于其
家君之考承務亦在館既䇿名客館其兄
復賀其父人咸榮之晚嵗足不入城府州
争迎致率諸生以請業君一至即謝去徜
佯巖壑侍博士窮幽抉竒連唱屬和有帙
曰棣萼集其自為詩文曰竅蚓集嵩里集
延祐五年三月疾忽作猶力書中庸一章
以授漢是月某日卒祖諱某妣戴氏以守
節著事見州志考某承務郎妣臧氏董氏
孫男二時説時敏孫女一已嫁次未行今
葬剡源鄉畢駐里祔于曽祖迪功某之兆
銘曰
日垂崦嵫亦既見斗實命不逢怨則屢疚
布衣便便迄享大年執其韋編戒子于傳
維陳令族詩書是續作銘昭昭以告必復
　　　静清處士史君墓誌銘
大德七年桷官翰林史先生以書見貽不
獲領後二十年子壁孫橐其書藁以示反
復痛悼䇿勵于桷為甚重今撮要而表之
曰斯文剥喪餘數十年師表郡縣學者應
格則得未嘗于其人後生不説學亦未嘗
知學剔偽務實而挽之古子宜勉焉非可
以虚談兾也又曰吾將死得子文表扵墓
桷拜手讀之泫然以泣先生於外家為舅
氏猶記拜先生於獨善坊論宦族纚屬文
詞顯著獨缺自吳丞相開新河有相者曰
邇後當踵有之甥宜自重先生於諸經窮
探微㫖證墜緝缺不溺於諛聞剖釋正大
而折衷一歸於前哲論古今得失必探情
偽以暴其罪正色憤悱若造庭而受其責
也為文邃古不雜異説手抄口講更㒒不
能以盡孝悌遜讓知其出自然也先生諱
蒙郷字景正生而奇頷秀目七嵗善屬文
年十二入國子學通春秋周官經復兼詞
賦江文忠公萬里常叅政挺時為大小司
成器待之咸淳元年登進士第授迪功郎
復州景陵縣主簿吕少保文德帥鄂檄入
幕吕命先生勉蜀帥温和解正陽圍温疑
吕猜阻不肎發㣲語撼之即就道凢所需
器物一夕以辦温實先公帳下校卻立曰
史監軍誠有子調穿山鹽場諭義勸輸戸
不知有箠榎十年改江陰教授復改平江
至是不復仕故其詩文多感憤自喻禮部
尚書王公應麟嘗勉曰思深辭悲學陶靖
節其得之維鄞史族號相門曽祖諱浤蚤
夭贈中散大夫祖諱彌鞏司封郎中贈少
師司封以儒學致顯當貴盛時獨卑退自
持鄉人稱為獨善先生妣臧氏華國夫人
考諱肎之中大夫湖北提刑兼知常德府
贈太中大夫妣趙氏周氏碩人太中熟邊
事折衝料變有大帥才時宰尼之太中在
湖北時謁告歸省從巴川陽公岊學易春
秋一年復歸國學乃中上第士常患固陋
株守皓首不寤先生識足以窺淵懿經緯
一原合師友之㫖老而彌實確而不懈故
其成就若是自號静清晚嵗罹厄窮講道
不輟從者益衆天台多名山心樂之僑居
者八年大德十年七月某日卒享年六十
疾漸革語諸子曰我死必歸葬不能得資
良累汝汝有志其果能成也是嵗十有一
月柩歸祖墓明年葬于陽堂鄉穆奥之原
娶陸氏朝請大夫將作監合之女子壁孫
墓孫坒孫臺孫女伯佺適葉信公夢鼎之
孫揆翁仲忱適紹興中書舎人潘公良貴
之曽孫世演二女未行有文集二十卷易
究一十卷託永逺於少賤誠不敢承命嵗
月逾邁而壁孫能遵守不貳奉遺言以請
曷敢以不腆為辭銘曰
貞絜陸沉志裂金石秉言無郵厄則孰職
驥伏于襄不稱其德塊獨結約忿決胸臆
持丸障瀾盡瘁不休卒昌者名屢空靡憂
生為完人歸藏于丘有子紹學曷怨以尤
清容居士集卷第二十八
清容居士集卷第二十九
　墓誌銘
　　　浦經㦄墓誌銘
大徳丙午桷與吳郡浦源如淵同佐史局
史局緫翰林職清簡屬筆將既輒羣坐臧
否今古如淵呐不出口一日正襟瞪目援
酌是否纚纚數百語經史綜錯湥切治道
且曰吾家君重然諾慷慨子歸且往見是
歲還呉始納謁焉見其設席尋丈車屨沓
戸限茗絶觴舉輒口數州郡靡敝事傾耳
㸃首皆僑寓達官竒其言將引以為他日
助未幾授漕運府知事朝貴人俾乘驛来
京師昌言漕計十數事不便朝從其言即
陞為經厯壬子嵗桷留吳㝡久遂益得奉
議論痛言田税民役上下交困乏將繕治
其説於素所傾宻者于時以婉語止之曰
害不什一除㫄出苛擾殆將重病之君立
悟乃止後授黄州録事判官延祐乙丣君
年六十一矣嘗謂知已多行事少平時措
念挺挺可表著迄莫能自見一有委使排
根抉蠧將欣然盡瘁方受檄推考而卒以
疾至大故實四月庚午也嗚呼成周以三
物教萬民降于司馬遷憤世嫉邪獨致意
任俠君周於事物激不近刻任重致逺出
戸而日昃噫幸歟其不幸歟浦為吳郡著
姓君諱椿字　世家崑山州曽大父某
大父某植德潛閟父某貧而好施君少試
吏以曲直視事不肎有高下簡易紇城府
解排糺徽磊落輒自許壯嵗耻同凢輩始
辟漕運府史熟其利害府薦于　朝為照
磨三遷為府經㦄晚授黄州而志意莫遂
詎命也夫娶陳氏男五長源以編脩官授
承事郎常熟州判官次厚與陳夫人先七
嵗卒次湜浩津女嫁同里嚴震孫男五孫
女二六月乙酉葬長洲縣陳墪之原銘曰
璞隠于荆彼士泣之驥伏于車曷予縶之
成者匪天為者匪人不成不為其風肫肫
聿昌其始有子文偉高丘永安是謂受祉
　　　司天管句焦君墓誌銘
長安焦氏世逺軼莫究宗譜有諱紹先者
金汰武時始著進士籍生子繼祖爲河南
招討使招討生餘慶第詞賦科仕至中順
大夫雲陽縣令金將亡國勢蹙僨日挈都
南徙達官重族棄播不自保雲陽號儒家
乃讀建除候占䓁書察便利生死法爲隠
避計死未幾有子曰永字某益究術自秘
天兵下陜率里閈孥属二百九人道金洋
入蜀門蜀附㝎悉完聚歸後家岐陽遂以
術顯靈臺因官焉至元庚辰靈臺卒年六
十有八男二榮陜西四川陰陽提舉顯廣
元路歸興倉使女一適輔某孫男四澤臨
洮府税務大使溉將仕郎同知益良州事
渥岳州路陰陽教授沇延安路陰陽教授
其葬在咸寧縣龍首鄉南岡合配胡氏祔
大德丁未孫沇奉集賢宋公所為先塋碑
與靈臺君之事狀謁某京師且曰吾祖不
顯于儒躬遘險艱食蓺保緒晚嵗聚經史
探玩意若有俟性温重無忤色紛難急乏
力盡不瘁諸父兄嶄然自持承芬振華挈
挈自厲匪我祖先德疇克有賴敢以是乞
銘銘曰
起儒維曽逃艱以承魄蔵止止昭爾孫子
俾復其始
　　　滕縣尉徐君墓誌銘
君諱之綱字漢臣金以詞賦舉進士君為
詞賦大有能名㑹金將亡不得試作賦説
以示學者窮幽闡㣲合金宋體指摘昔人
鉅作嶻然不少讓上論隋唐曲盡幽眇久
而曰是果為學邪益探道理以河南二程
江南朱張胡蔡為根柢窮春秋易二經其
言春秋失始三傳左氏誣為甚常事不書
聖人之㫖也易更三聖麻衣誠偽書夫子
十翼功並日月其言與朱文公合當是時
南北盖未混也意識卓絶尚友於千載其
言論金士疑之宋號以儒立國論亦如君
言其所為書東齋黙志三卷皆經説也通
融賦説三卷舉子學也麟臺雜著七卷其
所為詩文也
皇元畧中原㝎地戊戌嵗始招輯儒士君
以明經選益都于時李璮以諸矦兵分省
君以府學教授佐省事璮喜儒間問攻戰
成敗陰蓄甲士習勞苦君講經曰使民以
時相君不知也璮黙然又曰平王威烈周
之衰也戰國之士知諸侯而不尊周唐世
河北將士尊藩鎮而不知有唐其言簡直
遂黜爲滕州滕縣尉讒者復以默誌羅君
禍後璮果就誅而君亦已下世中綂四年
八月某日也年七十有五配李氏郭氏嗚
呼崎嶇兵塵士悉以童習自守磅礴河漢
横流塞而天源湥非君其誰邪淄川楊公
序其文矣君世家單州後徙濟州祖鐸父
革俱金進士配翟氏子敬至元十三年中
明經無禄即世孫天麟十七年亦中明經
次鳯以積勞為益都路臨朐縣尹今承務
郎慶元路總管府經㦄次士龍代州儒學
正曽孫若干人鳯靖共宜官愀然言曰祖
父節行經學先哲推重子嘗為文字官願
誌墓道遂讀其所為書以叙乃為銘銘曰
魯聖絶學蕪榛菅曲説恣臆紛翩翻浮聲
急響曼以繁青紫決拾靡靦顔夫子勇志
開冥頑手持寸膠清渾瀾雲陰駮霽白日
還佐鎮陳誼數斥姦拂衣避席彼構讒寥
寥道綂孰異分正轍前趨南北貫厥功茂
著儒碩先遺文傳信銘永刋
　　　龍興路司獄潘君墓誌銘
元貞元年桷掌吕成公麗澤祠于時夀俊
有數公能言乾道淳熙遺事嘗曰麗澤選
不輕二潘君真名士子繼二潘亦僅僅焉
大潘君吾里人以介直忿世死小潘君弼
良輔䖏之麗水人介亦相近氣邁年盛用
世必得善譽子善識之未㡬良輔来金華
望之魁偉璧立瞪目拱手廣席叅錯未始
出半語稍論古事輒躍然纚屬穿貫握手
曰大潘君死吾與子真交承矣後㳺亰師
授贑州教授見中丞崔公議論剴發相感
動闗絡觧剔不為翕翕附中丞喜聞四方
利病即奏授廣東㢘訪司管句架閣兼照
磨是後余亦入為太史屬臺使者㫄午入
奏事咸言良輔有御史才廣東副元帥囊
橐峒冦稍㢘察即縱冦搖動斂手弗敢問
遂悉發其姦蠲德慶路官逋糧三萬石劾
具幕長不法數事聞于臺立罷之監司欽
察公悉付以事副帥益欝怒誘引亡賴誣
衊會省臺停其職而以君劾罷者復所居
官未幾御史言論劾者罪著不宜復然君
卒以是去江南行臺御史列署薦君宜久
任憲職于時崔公已即世不復任君矣大
德十年復為贑州教授以昔之治廣者為
準闢田築宫訓士嚴整力請于官而復其
役皇慶二年授龍興路司獄不卑其職悉
疏宜行者以盡心焉部使者佟公憲府舊
属命治佐劊専利者凢得八百人悉除去
之㑹佟公去官不逞復以他事相詿誤強
訴者引君然君自是抑氣不能食以死嗟
夫士患不得名名與謗常角立昧昧後福
善不近名誠有為而言也若是者君幾近
之矣君族祖父曰叔豹曰杞世儒科皆至
二千石曽祖恕樂道不仕大父垕太學進
士脩職郎平江府吳江縣丞父應發薦于
鄉文行瑰偉士尊稱之君幼孤母項氏招
師教授俾植立其為文辭浩溔勢盛衝激
巖嶽風止瀾静卒不露飄泊其善養氣者
與所為文號冝山集若干卷讀易管見四
卷詩一卷蔵于家元配何氏子二人曰龍
吉鳯翔女三人長適常鍮次林㝎老徐天
祐再娶陸氏子二人鼎臣衡孫女一人適
林街三娶陳氏女二人尚幼曰昇曰鑑皆
庶生孫男女各四人君卒於延祐　年七
月某日卒年五十有八桷在翰苑時嘗以
君薦于承㫖程公程公曰吾固知之得無
以南士累乎相笑而止至治元年二月承
徴至　京師預考禮部進士策名得林㝎
老後登上第授奉化州同知㝎老踵門拜
且言曰潘君實婦翁先生嘗知之矣將以
今年八月庚申葬朱溪祖墓敢以銘請又
言婦翁嘗從先人先人卒㝎老生未周矻
矻撫字終以女妻之由是悲且歎曰師友
道喪久矣是尢冝書銘曰
長紳峩冠日出脂韋莫窒其逢委蛇以嬉
白駒在谷不屑不辱決臆過都孰縶其足
生人匪艱成之實難丸泥障流彼駛者繁
氣直以堅維德之完謂隘不由其名奚傳
　　　江陵儒學教授岑君墓誌銘
慈溪黄宗卿震之季子叔英彦實甫壻餘
姚岑氏咸言岑氏善擇壻彦實館其家以
詩書授子弟彬彬于于鉤深纂玄融液品
節各就條貫掉鞅於詞場者尢宜焉延祐
五年岑君良卿以詩義上禮部第二桷時
爲　殿試讀巻官㝎甲乙七年其弟士貴
貢于鄉桷以至治元年再入集賢預校文
選詞賦工者擢前列暨拆名則士貴也
國朝治㝎踰百年始立科舉江南行省有
三而襄郢東西淮之士亦隸南選三嵗止
七十五人登名上于庭者三黜其二岑氏
連取之盛矣哉論德考實必推其前人士
貴懐牒南歸以其先府君之狀来請銘君
諱翔龍字雲起踰弱冠即起家為髙節書
院長調和州敎授又調江陵教授幼警敏
能文辭性慕髙潔以禮自持植廢舉缺㒺
有怠事鄉里稱孝謹事大府能使貴盛者
咸愛重之大德九年卒年四十有五吏部
教官格年踰五十始得入州教授州不滿
三十而接踵嘗數百人十五年始得授且
守缺近三四年逺至七八年故多不能食
禄而陞于路者非耆年則下世矣君以盛
年徧㦄宜涖于民不得年以没前佚後窒
若有憾者未一紀兄子登進士又三年子
亦進士較其得失是則亦奚有憾焉也矣
娶王氏先九年卒子男五文仲朝瑞為伯
父後士貴今授某官季德盛楚材女一適
鄞范某至大元年葬於上林鄉召奥之原
古者銘蔵于幽後揭於墓道懼人之弗先
見也禮生於人情弗忍焉耳矣乃表以銘
曰
蒼姬展親岑亭啓封棘陽專居傳漢益隆
矯矯舞陽佐運闡功後興儒碩錮禁以終
㝎籍會稽支居鹽官三相佐唐偉績彌刋
或鳴以詩載車和鑾降宋中㣲其譜實完
蹇兮在山不駛不僨卒達于川百折混混
孰導其先孰開其藴肇者不居來者益振
執券獲酬雙璧是陳載考令德其馨絪緼
我銘以昭益勵後人
　　　河間清鹽使郝君墓誌銘
君諱從字從之霸州信安縣人壯嵗秀整
植聲節與人交不為儉薄意拯其急難里
人推德之至元十三年為河間清鹽使副
後陞正使治弗煩擾而政日以理始君從
弟彬弱冠事
裕宗後為工部尚書官寖顯從之曰吾郝
氏由大父宛平君多惠政後宜有顯者徴
在尚書吾仕宜已矣會得末疾息心斷家
事調佐寒暑力補治䇿杖閭里如平時踰
二十年嘗謂其子志善曰才能不如古人
擇今世賢公卿如古人者事之斯近之翕
恭取貴艶非進身本也志善從太傅丞相
之子大夫游始為北郊署丞為監察御史
而君與世嗒然益若相遺者焉延祐五年
十月某日卒年七十有一噫士患不知命
逐日希影挈挈然不返若君能知止矣而
其弟叅大政罷歸閉門幾十年亦不出今
拜大司農郝氏之昌殆未易量也考諱德
仁妣李氏宛平縣君諱政以叅政贈資德
大夫尚書右丞追封薊國公諡康靖賈氏
薊國夫人配劉氏女二長適楊居義次適
集賢照磨李忠将以十有二月某日葬宛
平君墓左御史来乞銘銘曰
始竒終閟覿徳日温訓言衡門不華以尊
曄曄大椿灌膏培根弗利其身利其後昆
　　　翰林學士承㫖贈大司徒魯國王
　　　文肅公墓誌銘
翰林承㫖贈大司徒魯國王文肅公至大
三年六十有六薨京師假葬于城東隅至
治元年其孤翰林待制士熙始克奉柩以
某月某日葬東平祖塋瓠山之原士熙拜
且泣曰墓上碑則父友翰林學士陳公儼
属比銘之矣今葬日薄知吾先公莫若子
幸誌其㦄官行事納諸幽堂桷不敢辭為
之辭曰公諱構字肎堂年弱冠以詞賦入
鄉校賈文正公一見器偉之禮載以歸俾
教授某子遂來京師至元十一年授翰林
國史院編脩官由院中叙遷應奉脩譔陞
侍講進翰林學士訖承㫖佐丞相府為司
直㦄吏部禮部二郎中太常為少卿於臺
外江北淮東道提刑按察使副内治書侍
御史入省叅議中書省事復出守濟南公
之在翰林也辭命詔令多所譔述其㝡傳
于朝者曰
世祖皇帝謚冊追謚
太祖冊
武宗皇后冊於實録預脩
世祖成宗兩皇帝㝎
武宗上尊號親享
太廟儀在太常考輯因革有叙其佐丞相
府剗刮蠧弊更始選士丞相齊魯公信從
之為治書時值桑葛擅中書政柄嫉方直
士檄公偕翰林承㫖魯國文貞卜忽木公
覈究燕南錢榖約一月治辦公先事計畫
不以累魯公㑹桑葛誅乃得免其按淮西
不切切近名而吏亦不敢慢事治吏禮二
部無缺緩同列見公署事不復視成牘以
行叅議府六年一時執政聴南士陳利便
搜括田賦時平章政事何公榮祖與公正
色不少讓摧萌折貪卒俾其謀以寢始
天兵平宋詔徴賢能李學士槃同受　㫖
公至杭首言宋三館圖籍太常天章禮器
輿仗儀注當悉輦歸于　朝董趙公文炳
從其言今宋實録正史藏史院由公以完
守濟南寛貧民官逋脩閔子祠復學田觴
詠自娛而訟益以簡承㫖李公謙幼師之
遷應奉卒推以先始受命勤敏通愽一時
鉅公皆屈已期奬後卒與相並史館辟署
亡慮數十人今相躡清要皆門下士其為
文閉閤詠諷落筆纚属不止於王言為尢
長臺閣故事資公始能奉行事兄戸部侍
郎桓如嚴父惇姻睦宗在中書迄不肎私
其親人益伏之同里陳公儼為孔顔孟教
授年幾五十矣入徴拜監察御史未幾為
翰林直學士盖公昔嘗薦之王愷年七十
為編脩官公請于　朝以待制致其事資
㦄循叙銓衡所宜守文字官陞擢詔㫖具
在後為繼者緘口不薦一士視公誠可愧
也公之系由琅琊居東平自八世祖為宋
司農卿守鄆因家焉魯祖瑀登金進士第
官奉訓大夫滄州無棣令妣范氏祖鐸以
公官承㫖贈正奉大夫太常大卿妣杜氏
臨沂郡夫人父公淵贈昭文館大學士資
德大夫妣薛氏瑯琊郡夫人昭文當金亡
時有兄三人攜妻孥南徙昭文私自念王
氏大墓盡族以行孰與守下車伏草莽兄
呼其名第不復得後騎迫大慟以去昭文
傭保自活迄全其墓厚德勃興於公見之
矣娶薛氏魯國夫人是生士熙再娶許氏
皆先卒晚嵗得二子士點士然女一嫁薛
晉士熙能文辭有聲將大用於世推薦賢
之功王氏殆未艾也銘曰
德充智周世莫與儔士林之標奬士無方
譽髦珪璋孰阨其遭文鳴盛世金石雜比
厥聲四昭子也允文戰兢紹聞嗚呼乎公
之名益以高
　　　磁州知州程君墓誌銘
程君諱翔字鵬舉以孝友聞于州里後其
子若弟官江南恂恂愉愉夐然異衣冠常
流於是江南之士族咸取以為則嗟夫世
降俗媮能竭力以養者有矣友于之乖君
師之嚴不能以户化若程君者發於良心
成於身教是宜揭豐碑以昭示薄俗按其
狀曰世家廣平大墓在城西南兵難譜軼
獨記其父名約是生三子長即鵬舉仲曰
翺仕至僉浙東㢘訪司事叔曰翼吉州治
中二季以宦業表著皆君之教君綜家治
生服其勤勞俾弟悉意問學聚書延師靡
宻叢雜一不使亂意弟則曰匪我之能維
吾兄之成其事父承接意指日侍食俟可
否或卻食即不敢食懷甘割鮮斥幼者避
席以立佐治湯液時其寒燠卒能以上夀
終既除喪謹上冡禮脩誠厲行分寸不使
越繩墨鄉閭尊之昭文學士張公孔孫集
賢學士劉公愻曰吾徒不能以卓行薦諸
朝是誠有愧年七十有一卒於元貞二年
正月七日葬某鄉娶張氏子四良弼良輔
良佑良佐君疾革呼諸子曰父死異財違
古禮慎遵我訓若君者懿德斯備而復以
嘱其子程氏之澤良未艾也良佑始仕在
中書右司歴叅議府户部宣徽院改授太
常太祝出為鎮江常州推官浙東道宣慰
司都元帥府都事甫解職以選守令授奉
政大夫上都路興州知州孫十人孫女九
人良佑来請銘君弟之子良能松江府横
浦場司丞良士温州路永嘉場監運亦曰
伯父事實將湮佚宜速銘以詔後君以推
恩贈奉政大夫磁州知州驍騎尉追封廣
平縣子張氏追封廣平縣君銘曰
惟民初生其仁肫肫摩盪恣情有戾彛倫
展也磁州執德養淳奉盈臨淵踧踖以遵
陳饌在堂手函脆新候顔以趨厥容孔温
爰用則之施于家人濟濟雁行厥聲四聞
永裕是嗣振于朝紳城南之塋有大維椿
爰勵薄俗表兹堅珉
　　　榮禄大夫大司徒特進饒國吴公
　　　饒國夫人舒氏墓誌銘
至大三年
武宗皇帝廣孝錫類以翰林學士中順大
夫致仕吳公克己特授榮禄大夫大司徒
封饒國公妻舒氏饒國夫人夫婦同日受
封其子玄徳真人玄教嗣師全節歸饒州
安仁縣下馬入里門奉　制書跪堂上二
老人卻立望　闕拜命誠夐軼前古延祐
元年夀八十
仁宗皇帝遵
先帝故事錫上尊文錦以尊顯之表署宅
里榮耀極致人子之崇侈其親者兹亦備
矣玄教嗣師實開府大宗師張公留孫之
大弟子延祐六年公與夫人夀八十有五
五月丙辰公薨全節號泣不食得請于
上倍道星馳以歸十有一月某日饒國夫
人相繼即世嗚呼生榮死戚訖同以歸盛
矣哉人子之事其親情至矣而養弗能以
盡養足以盡而禄弗及者千萬焉貴極於
王侯襃追之禮見於墓下則凢通顯之事
親者十無二三焉合唐宋譜胄幾七百年
具慶僅一二見吳氏之德胚胎磅礴是誠
有攸来矣喪禮莫嚴於儒者飾情表行哀
不足而溢於禮者多矣玄德力行而兼有
之兹難能也至治二年春全節泣且告曰
將以九月某日合葬于崇德鄉山田原願
述我先公先夫人之世系而銘之隧道有
碑翰林學士元公則為之矣古者墓而不
墳蔵銘于幽懼世之久而弗知也視其姓
名有不忍人之心焉後之慮其親者則曰
立於墓人之見之者不忍矣何蔵焉碑於
隧斯敬矣銘於墓斯仁矣謹按番陽吳氏
皆祖番君芮饒公曽祖岳祖夢旂父鑑追
封某官謚文靖妣陳氏追封饒國夫人公
字祥甫卑讓自持不善者避之善者從之
身貴矣禮鄉黨以和視後進煦然以奬誘
觴至益持重戒其子侍
帝左右毋以我耄為往返夫人舒氏諱妙
真世儒族祖某父某公蚤事舅姑盡孝敬
晚嵗主祭享親滌濯遇諱日淚涕滿頤睫
内閫姻黨咸儀則之高堂齊眉人以為福
德具備何憾焉子四詢承事郎誠蚤卒叔
即玄德君季全義女二嫁某官孫男五人
善集賢脩譔能文詞孫女若干曽孫男女
九人銘曰
抑抑吳伯植節秉仁毁形以逃克昌胤孫
傳國中圯是生番君得其民心徙王策勲
代有顯賢支庶日繁廟食演裔饒惟邇親
執經武夷源同派分是生饒公守謙以文
大盈彌虚黜驕鏡昬厥配氏舒廬江之蕃
相唐始興矢辭派騫椘吳犬牙譜牒是遵
德儀嫓賢象服衯衯訓子以忠不私其門
顯晦偕老死生同根道以易傳德以簡尊
悼哉令宗允顯
皇元
　　　海陰陳處士墓誌銘
咸淳元二間吾里陳公肖孫以善政事驟
用由大理寺丞知嘉興輔郡未幾兼浙西
提㸃刑獄踰年兼度支郎官人謂且大用
矣會㫄郡山冦起罷歸不數月疾卒喪除
其子暠伯候平章賈某于馬前平章入政
事堂謂宰属曰陳肖孫一㢘可取冝與致
仕恩官其子當上奏餘人勿得為例既授
將仕郎宋社亡不復可仕矣鄉人尊之為
海陰先生先生少嵗力古學不屑事科舉
聚羣經師説商畧讐證下逮㫄聞曲記遺
言懿行譜牒星曆之説皆手抄與梓本書
相竝䔍於信行傾急解難道里寒暑不廢
其學湥湛詳博尊聞傳信懼悟解者汨其
真嘗禁止之非其友不友既友矣必反覆
護衛不使有議之者友或叛去先生泊然
不為言人益服之桷先䖏州府君於朋友
義尢敦叙而先生行事亦相近故交好尢
善厚先府君即世時来城中愛撫彌厚嘗
曰汝父宜有後昔百受欺今詎使一無報
邪大德五年桷備翰苑属後屢遷先生喜
溢眉睫曰吾所期誠不妄延祐六年二月
得㣲疾作書與常往來戒勿用浮屠事且
命桷誌其墓幸以故人子何敢辭先生字
貴白甫世居奉化之鵁鶄山卒時年七十
有七葬某鄉某原妣方氏封安人曽祖聰
謀妣孫氏祖師稷以度支明堂恩贈朝散
郎妣陸氏鄔氏追封安人娶樓氏子二人
紹㢘紹庭孫二人先生仕不逢時學不展
用熙熙然以夀終於後人有徴可無銘以
俟銘曰
駕車康衢佐䕫龍日昃之離命不逢寤言
弗告隠志充畬田瘁耕黍稷豐考覈琬琰
手澤功大椿養齡蔭巃嵸靈璞久閟合鴻
濛是式是佀後當隆
　　　處士黄仲正甫墓誌銘
嗚呼自聘舉之法疏人得以易售抱德蓺
者羞之後法始宻益不肎自進有薦之人
不盡識或曰彼士奚足取又或曰士若是
者衆使一取之將曳踵以至桷官翰林㝡
久故有若吾黄仲正甫之賢明經博聞卒
不能啓口以告于當路嗚呼今亡矣果使
無傳則誠有罪矣仲正事母孝居家無語
笑聲待弟姪不使有忤意持敬讓以禮宗
姻鄉黨長者洽之幼者慕之其學汪洋暢
整經以載道必考其精㣲幽顯之委折於
史辨疆理氏族制度官名之興廢㫄搜博
徴曲而通確而明故為文辭纚属不能以
窮將臻乎極而始底于用欲以名世者不
在仕進也有司三奉科舉令卒不應試而
嘗以其説授于其徒昔者聖賢憂道不行
於時由列國言之識遇焉斯得矣今天下
一轍達而上者其説具在布衣焉以遺逸
舉進以秩禄恧縮在下不能有為仲正之
不屑者在是儒病通乎古而不知今昔之
在上位顓重名其行事執愎誤後世甚者
竊高爵講説他方以鉤徴召仲正嘗勃然
不喜然竟不假以年則誠可哀也已仲正
諱叔雅父震宗正少卿提舉浙東常平茶
鹽咸淳間號名二千石晚嵗高遯以卒仲
正不仕繼志焉耳矣世居慶元慈溪縣鳴
鶴鄉曽祖世垚祖一鶚贈朝奉郎妣趙氏
配鄭氏司農寺主簿大澤之女子二人正
倫正倩今葬韋家奥之原延祐七年五月
二十二日卒年五十有四銘曰
闚觀稱貞舉世顯榮肥遯靡求孰為之升
君允矣恬搴竒潄英求知者天卒韜智名
有年不脩莫究其成我銘孔哀以永厥聲
　　　将作監主簿蒋公墓誌銘
朝奉大夫将作監主簿蒋公諱曉字堯臣
淳祐七年進士以至元二十四年卒年七
十有一葬奉化州長夀鄉邵奥之麓曽祖
楩朝奉郎通判台州贈中奉大夫祖如愚
朝請郎通判隆興府贈太中大夫曽祖妣
張氏楊氏伍氏贈令人祖妣諸葛氏贈安
人贈淑人考嶠文林郎池州貴溪縣丞贈
朝奉大夫妣湯氏贈宜人既葬三十有六
年長子景先卒無子次子昭先次其先德
家譜来請曰蔣實望族七世昭穆皆鉅公
著銘罔缺軼我先人在時子以子孫禮見
且承學今子在太史非子銘其誰宜桷不
敢讓銘曰
蔣姓宗姬􁡴亭漢侯居鄞發祥唐季是稠
厥孫評事清浄急施有嗣金紫益振以義
忠肅陳公謫明絶朋俾子允師連桂以登
曰高祖考宰邑孤高相京傳私卒忤以逃
是生台州繼以隆興倅貳有聲再世是繩
詵詵貴池丞邑退卑厥兄諫議職穹聞馳
愍弟有孤將授門功公謝弗受迄升南宫
試簿仙居復攝寧海卻妖節浮民靡匱貸
入理京獄直囚不刑揬其隠姦大尹以驚
出邑武進遄易分水嚴盜獗張召公顓治
摩磔羸頑請粟食賑楮帛賦繁直疏罷進
神存正祀學飾新象彼厖者叟祠祝泣想
爰倅于越撫民彌加計臣増輸牘諫戢譁
佐餉既終監舶蒞温香珠翠毳罔游于門
輯為成書以儆墨惽彼相嫉廉改司軌函
白璧􁐂緹卒罹其讒晚佐繕營國步日窘
墼竇食貧絶見喜愠少窺刑書復入詞學
記言博精灑墨清犖譜書庚申文紀甲子
視階郎中澤奏冡嗣嵗行丁亥九月庚戌
飾巾辭終夀七十一厥嬪氏曹箋詩之曽
子曰景先無禄絶承有季昭先守儒俟徴
墓在州南先域接挹集蔵于家厥帙為十
維公儀觀偉古動人前聞後訛指掌剖陳
巍坐若尸不傾不陂彼諂有徒正色以止
清容居士集巻第三十
　墓誌銘　墓表　葬記(附)
　　　宣武將軍夀春副萬户吳侯墓誌
　　　銘
往者夀春為宿亳要衝犬牙相承城郭樓
櫓移易無常所草舎殘缺狐兔出没道途
間築覆土窖以避妻子短兵迎接利不利
不復計猶持農噐治田壤惴惴求活嵗率
如是
世祖皇帝以天兵取江南捨兩淮為最後
至元十一年冬渡江十二年平江東抵錢
塘宋社告亡十三年兩淮争奉地圖以降
無鏃刄之費天下大㝎而淮始得為樂土
矣當是時吴侯祐以夀春歸職方其子安
民字惠卿侍父居顔行率部伍招輯潰卒
控曹橋下獨松渡越江畧㝎㑹稽台温三
城南踰閩嶺拔莆田擒將李雄生俘其守
臣而以功歸其父二大帥曰呉氏子宜第
其戰多别有以賞勵乃署千夫長十四年
父卒始􁐂爵佩金符為管軍緫管鎮揚州
十八年大治兵伐日本拜疏請行授宣武
將軍征東副萬戸領淮東西兵以先舟師
抵其國八月颶風大作噐械軍士沈溺物
故袽破舟亂流以經海㠀高麗日本二國
常不相能遇高麗邏人問所以載與還而
先帝亦厭兵罷征矣二十年建黄華反奉
命往討之至政和縣獲賊將度九峯嶺接
戰益急得其偽署圖籍虜驍將以歸十有
二月昧爽進軍平溪華盡死力拒砦赤巖
山盡俘其噐甲族属黄華始平迴鎮楊州
二十一年省治杭州從與俱其年鎮湖州
路南潯明年調嘉興路海鹽未幾復還南
潯又還鎮夀春二十四年　詔領軍討交
趾至黄州罷兵二十六年鍾世明叛江西
呉太仲叛興國縣搏竒蹂虚率以厎寧上
功司勲輒卑退不欲言三十年移鎮和州
大德四年七月某日即世年五十有七娶
楊氏先卒子男若干人長繼武􁐂其爵葬
于宣武侯之墓左曽祖某祖某妣某氏予
嘗聞古名將垂老呐呐若不能言祕畫勇
畧壮嵗所施無留藴閲成敗得失已盡醇
酒鍾皷夫豈託焉以自完者與烏江馬君
某言吳侯知儒書後悟浮屠氏禪學充然
若有得其女弟亦能為禪人偈語是皆世
所鮮有者銘曰
維昔淮甸勁雄莫侔一夫當百鋋戈怒投
裹彼乾餱聿嚴盛秋養安懷慆苞桑靡謀
天錫
大帝神武興邦捨其喉襟投鞭浮江俘駑
擒驍百城舂撞視彼彈丸後夫卒降桓桓
吳侯效命奉職以其素能昭代著績褰裳
先登飈掠電激或乗其巇或躡其跡瞻彼
霍山雲流無蹤昔困于兵今黍芃芃繄
帝之功維民之逢侯之幽宫松柏茂直告
而孫子靡懈靡忒法其退謙恬静以黙我
思于淮作銘示刻
　　　同知樂平州事許世茂墓誌銘
端平三年蜀破衣冠大姓順流下東南至
江陵十不存一二皆舟觸巖崿瞬息以死
淳祐三年蜀益蹙避兵来南其物故與端
平無異宋主憫其流離悉擢列在位大者
輔政機備獻納外為閫臣郡将經術史學
四方取以為宗則宋既亡故國丗臣益困
辱不自振淪胥泥塗非獨蜀士然也大德
七年桷備史屬選與虞忠肅公孫集交許
君松以湖廣掾上計　京師詢其官簿則
顯謨閣學士給事中少保諱奕之曽孫中
奉大夫知紹熈府謚介節諱彪祖之孫奉
議郎通判涪州諱長源之子君字丗茂懿
範世則珠貫而櫛比語西蜀事歴歴在指
掌清言雅儀筆札擅簡古卑讓耻與後進
較酒至醉愈恭不復作世俗語遂締與之
交至大元年授潭州榷茶副使再見之貌
益温論事盡繩墨智圓氣完欲以政理自
表見故其為茶官也不務苛刻而課有贏
羨
仁宗皇帝立科舉以君考鄉試自喜曰吾
嘗貢于鄉黜浮培實宜以稱　明詔是嵗
君所貢士入南省號為得人延祐五年授
徽州路婺源州判官復與語輒愀然曰吾
家繇開慶初辭簡池寓南康墳墓井邑生
别踰五十年貧不能忘禄齷齪州縣弗得
以文墨顯吾何為哉其治婺源益自振剔
絶蔓探疑明以近民而盜跡不敢入境至
治二年見其神益清貌益癯舉酒屢酌却
雋永猶喜議當世事桷與翰林直學士曹
君元用子貞共署薦為湖廣提舉儒學思
以佚其老集賢直學士鄧君文原善之亦
曰是舉誠不忝吾為江東分部使者嘗舉
其政事文學矣十一月授承直郎饒州路
同知樂平州事嵗終得上氣疾正月甲午
終于邸舎年七十有二曽祖妣某氏祖妣
某氏妣某氏娶趙氏再娶陳氏子男若干
人女若干人孫男若干人始君居南康閉
門授徒以奉母右丞燕公公楠開營田司
知其賢取以為佐後遷行大司農益任之
掾湖廣省六七年能以儒術輔法令事明
理融無底滯固陋一時吏師尊禮之君始
生踰百日晝夜啼不止有僧祝其頂曰汝
為許氏子啼何為耶啼乃止未幾涪州下
世年八嵗隨舅氏茶馬趙君寓江陵里有
灾能取涪州神主奉以逃稍長益自奮勵
諸老咸噐偉故晚嵗宦業雖不大顯而行
事有足稱者其喪歸以某月某日葬于某
原子　踵門以廣信劉君光事狀泣曰願
請銘桷泣相向不復辭嘉㝎更元韓侂胄
誅解偽學禁先少師正獻公曽大父樞宻
越公相繼入著作庭給事中少保許公巍
科首班著善類肅穆天下傾動未幾少保
論外戚不合去今幾百二十年閲昔時題
名求其嗣續率皆澌盡銷鑠而桷與世茂
俱為曽孫相顧自保灰編墜簡證世德之
舊於世茂實有望今死矣雖欲勿哀其可
乎銘曰
蜀繇秦開踰千載底寧英光蜚聲山川耀
靈漢魏啓伐不假以兵唐宋踵規開門晝
迎錦楹繡墻夸浮日矜帝鑒地圖百神震
驚氈車轟轟金戈晶熒自西徂東舳艫貫
繩或沈于淵或疫以乗蹇蹇許公疑丞弗
登是生介節嬰彼孤城恂恂涪州弱息慎
承流離拮据守其書籯儒以飭身政以裕
名匪急於禄抗宗希成凡我士族欒范是
懲東南之區凜其春氷我思許君是用述
銘
　　　任隠君墓誌銘
鄞甬東横溪多郡宗故家桷之七世祖祥
符丞而下娶婦皆楊氏少保夫人曰申國
太保曰越國魯國太師曰齊國幾三百年
矣楊袁為中外表嵗時往還無虚日而甬
東任氏與楊姻婭亦十餘傳一日任氏子
元善介予表兄楊仁之以其先君子之狀
求銘復録其十九世祖唐建州司馬逺之
葬記以示其記曰建州生佶檢校尚書工
部貟外郎兼侍御史是生崇試循州司馬
循州生貞幹元和十三年補集賢殿供奉
承㫖後為越州都督府功曹叅軍以終集
賢生行規大中時以明經薦于鄉舉上第
為蘇州司兵叅軍吾里士族莫先於樓袁
楊蔣作郡志者於任有缺仕莫榮於集賢
承㫖承㫖布衣為者也職撰述校理在元
和時任不輕畀司兵以明經登唐上第尤
偉著志亦不紀考孫吳有任光任奕皆鄮
句章人今其地為鄞縣則建州盖二賢之
裔而先賢皆遺軼比予補郡乗亦缺然有
愧矣嘗考大中以後鄞數為盜侵掠城燬
蕩遷徙錢氏以宗親専節鎮租税刮剥民
不堪奉昔時故族躪藉銷鑠於任氏槩可
見至宋受版圖興文儒鄞士在汴始盛渡
江以南雲滃川湧幾二百年而不幸數十
年詩書廢墜望塵執隷欲為任氏十九世
之傳不可得噫可勝嘆哉可勝道哉任君
名天祺字君瑞曽祖汝諒祖用康父逢龍
其居鄉善保衛徴調數起先事以備縣胥
不能高下友其弟天麟弟病酒死曰吾不
可使弟無後殯其喪俟我死必俱葬也大
德七年六月某日卒年五十有八未幾弟
婦顧氏亦卒以其遺言大德十一年十二
月丁酉奉柩與弟及婦俱葬于吳公山之
祖塋妻屠氏四子元善可善承弟後達善
兼善孫男四立道弘道鳴道原道孫女三
立道楊氏壻也銘曰
世胄日顛任譜完堂堂文藝志録傳昔通
今晦理則然鄉井急誼手可捐金峩東聳
下泓泉蹇極遇順盈百川我銘考官以昭
先歴十九世緒益延焯哉任恤德靡愆率
而雲仍亘千年
　　　史景賢墓誌銘
君諱韋卿字景賢鄞史氏故國世臣太師
承相保寧軍節度使越忠㝎王諱浩為曽
祖妣貝氏魏越國夫人太師中書令保寧
昭信軍節度使衛忠獻王諱彌逺為祖妣
潘氏齊魯國夫人觀文殿學士正奉大夫
奉化郡公諱宇之為考妣趙氏高平郡主
君幼成合矩度進退持奉侍立占對識者
知真王孫筆墨書史椘椘自將皆有法郡
公目送深念之稍長鉛采自陶冩蒼松㫁
崖昂然有遺世意宫商敷宣綵鸞詠而鳯
幽鳴也退静韜匿冥會于千載之上察其
念良是矣郡公職二品君當以京官入仕
生晚禄弗及至治三年秋八月得上氣疾
却藥賦詩出别語於宗親桷時官　京師
呼桷子壦立牀下曰為吾語而翁求銘以
昭吾志焉越翌日辛酉果卒嗚呼年甫四
十有八章綬積􁐂隠顯有㝎數至於年亦
不得永是可哀也已維忠㝎王桷外高祖
幼習外家獻文世德相業焯在宋史不敢
論獨叙三世夀考以増君之悲維忠㝎以
三公居東湖三十年陪祠慶夀秀骨山立
多士秉笏交語曰史太師真夀相年八十
有九即世忠獻獨相二宗二十有七年緫
核庶政燭照藪納罔有缺年七十以終郡
公恂退若癯儒厖眉素毫氷玉照焜郷黨
年七十有九廼終夀種彰灼若是君才不
得一見施設年又不能以紹傳是大可哀
也已子一性孫女二将以某年某月葬鄞
縣陽堂郷金嶴之原銘曰
寥寥東陵瓜圃熟沈冥里閭企高躅達人
知命化不恧手持參差入雲谷周公魯公
儼𥘉服奉蓍以占剥斯復學詩習禮在嗣
續我銘孔悲辭匪瀆佳城鬱蒼覘宰木
　　　袁州知事孔君墓誌銘
大德初元孔君昭孫明逺甫為慶元儒學
正于時禮部尚書王先生應麟師表後進
門無雜賓明逺以通家子執疑證訛桷每
連席請益時則有教授某恣睢自負語侵
先生迺憤然曰吾不能與之共處疏其謬
誕十數事鳴于憲府人益奇其伉直有先
中丞遺風是後為蘄陽教授蘄陽舊為邊
障地君能化其俗使稍就學久之丕變為
儒士皇慶元年授慈溪縣主簿郡人咸曰
是斥故教授者飭躬以廉民莫敢病未幾
江浙省取為掾會歲侵計富人籍田出粟
以賑吏不能舞文粟悉入市其直輙减宰
輔竒之延祐某年授從仕郎袁州知事秩
滿泰㝎元年以疾卒時年六十有二君實
孔子五十二世孫中丞為大宗傳四十有
七世中奉公傳與其從子玠南徙三衢賜
廟譜諜章灼而君之考諱某咸淳間為名
太守後僉書樞宻院事職進資政殿大學
士而大父某亦贈太子少師謚文介曽大
父諱某贈某官妣某氏某氏某氏俱贈郡
夫人噫士常患為世家紹宗趾媺懼難以
繼仕顯矣德不稱無取也言足以斥姦發
揚剛毅是則於孔君見之仕雖不大振於
孔君何憾焉予嘗與君繇義烏同邸宿至
婺學旬日危坐論古今各欲以名節相勉
而懷竒抱介予輒讓不敢今歸老田里期
為全人思一見明逺不可得至是淇来請
銘安得勿哭也已娶王氏前進士集之女
男六淇淮繼兄後海蚤世㳙繼弟後建德
儒學正瀛慶元昌國州儒學正滸早夭女
二適山陰王墉富春張順可某年某月葬
葉水浮河原銘曰
金剛而氷清行之成也白兮不緇德之貞
也憤世嫉阿全粹精也謝彼戚施實蜻蛉
也銘以揭之歸蔵永寧也
　　　僉事范君墓誌銘
大德六年范君子誠爲平江路經歴于時
桷將之京師道吳其郡大夫疑忌事多不
決范君抱牘堂上㝎可否大夫頷領不復
有異議人皆曰是真賛畫才嗣後為掾中
書
仁宗皇帝在東宫興崇禮文廣廟祭凡視
執政者率増賛書桷時日具紙墨君排剔
研討使各中繩式莫有訾議嗣爾厭繁劇
告外補湖州推官又為黄巖州州與鄞相
犬牙治跡賢否嘗耳接巷議州民来鄞必
曰吾州黄氏子號豪民范侯能挫抑之帖
首受罪後予直集賢黄巖之儒生暨商于
城埛者咸告曰黄生易黄冠訴范俟以不
直遂議于大學士郭公訖不受其説精神
籠絡貫穿于儒術法律將大展其用而其
子景文踵門泣以告曰先君之不禄在泰
㝎二年閏月某日得年七十道逺不克歸
葬以是嵗二月某日與大父奉議君俱葬
于平江路長洲縣武丘鄉白蓮橋之北原
知先君莫如子敢以銘請謹按君諱忠其
先京兆藍田人後籍真㝎今三世矣其為
仕首受史丞相之孫耀辟為浙東宣尉府
掾改受蘭溪主簿再辟江浙行省掾迺授
平江路經厯又授揚州路經厯不赴改辟
都省掾授湖州路推官以選能為海道府
千户分治四明知台州黄巖州
英宗皇帝詔風憲舉守令再知徽州婺源
改同知福建轉運鹽司事泰㝎元年擢僉
江南浙西道肅政㢘訪司事其簿蘭溪嘗
攝尉事捕造偽楮當受賞君謝不取在湖
州有訟弟死非命且疑弟婦受賂焚其尸
君録囚考弟實以闘死婦始得脱湖多淫
祠毁三百六十以治官舎分漕四明首拓
廰事嚴竦治具新天妃宫以肅祠使其治
黄巖黄氏事冣著正彛倫絶攘奪尸祝口
誦宣著于郡乗婺源俗尚競渡易其舟爲
浮梁民不病涉在閩中鹽足於民而私貿
者悉絶考其所居官興建鋤擊爲己任絶
功利守名實爲君素志迄不展大用夀與
禄不失其願亦可無憾矣嘗鑄禮殿祭噐
書二千巻歸于鄉學集賢王公仲常爲文
以美䔍于慈孝頒宗録孤故贈禮部郎中
白公某壯嵗深奇之妻以女君感知已凡
所為樂府稡刻以傳曽祖昻霄金大安元
年進士官正議大夫同知静難軍節度使
兼邠州觀察使祖元泰　元授從仕郎同
知解州事父天祐汀州路經厯贈奉議大
夫真㝎路趙州知州驍騎尉元氏縣子景
文由臨安主簿辟江浙行省掾敏脩善吏
事其進將未艾孫二公琇公琰孫女五乃
為銘曰
吏詬于儒以儒為拘儒以病吏其刻莫渝
㩀會綂宗孰承其傳温温范侯趾媺紹先
化其奇觚不急以干削豪翦強欲援以手
謂不大逢亦既禄夀世方尚名我獨掎之
彼喜以功縮武避之武丘之原松柏峙植
䰟無不之子孫承式
　　　鄭照磨墓誌銘
鄭威敏公驤以靖康虜難死同州紹興録
孤褒忠賜廟愍節至于其孫建德登進士
第延賞守祠世嗣不絶五世孫諱元貞實
奉祠事生孫曰端是生汝賢為江西安撫
司準遣生檜為都酒庫官君之父也君諱
文瑞字子祥生而骨相殊特府君深竒之
稍長從鄉先生課程文有能聲科舉既廢
居里閭以孝謹稱至元間下令舉儒吏實
預首選試郡功曹移典玉山郡侯復取自
近省授監平江路倉轉海道萬户案牘官
再為海鹽州案牘轉行省鈔庫副使平江
庾氏嵗入浩夥不得脱君獨以治辦稱海
鹽多豪民殺人率遣奴償死君能直之行
省積弊楮三年不毁君上言申其數而嵗
除之後取以為法泰㝎元年勑授將仕郎
浙東道宣慰司照磨兼承發架閣予見君
于京師言議縝宻剸割苛穴中綮節暨官
帥司下帷沈思吏跡不入戸勾稽研覈充
然益有餘地古之善居官者必自持家始
自衣冠丘墟不復給足荷戈負耒何可勝
道念昔信實要衝君獨善理其身掇拾化
治任能竭力相其天時權其贏竒卒昌於
官以發其素藴是殆於君見之抑又聞之
流光演休首於死節宋社云亡忠義之録
一二僅見則威敏之澤雖十世未艾君續
其承猗與盛㢤其卒在㤗㝎三年九月某
日年六十有三某月某日葬某縣某郷子
男四謙亨復亨鼎亨㤗亨女三嫁黄中正
孫良玘葉原道皆仕族孫男七孫女七娶
姚氏曽祖妣􁐣氏祖妣劉氏妣謝氏謙亨
奉柩将歸里踵門泣以告曰先生故大門
知官譜唯詳而吾里獲銘者數家矧先子
丗系若是敢以請銘曰
志專豐崇足昌其躬家傳扵忠蹇事于公
美玉􁐂之良馬縶之不泄不辱云紹以續
作之怦怦承之競競而子而孫視我斯銘
　　　文清薛處士墓誌銘
孔子叙逸民謂其求志達道超然於塵垢
之外心若槁木形若蟬蛻動莫有跡行莫
可名其混世也物莫與俱冥神内觀返真
潜虚若是者其近之矣故昔之善晦匿者
草衣菲食不導引以夀養其天年恣縱泉
石厯探逺挹興至而若遺擇幽絜以養其
雅操求於世吾不得而見之矣今得一人
焉曰䖏士薛君勉薛君信州貴溪故儒家
自其曽大父子徹以儒科縣南丹大父琢
父士亨繼業進士君益以儒自勵居鄉黨
教授名不蘄彰沖然有容守約自裕游湖
湘極交廣返築室于宜陽納幽㩀勝為堂
曰寶善以示子孫泰㝎三年四月某日卒
年六十有八族黨姻戚咸會哭曰先生儒
以紹傳兹其為文也宜矣固窮而無求貽
書以遺後其得不謂之清乎遂私謚之曰
文清子二玄羲玄儀玄羲與余為方外交
在崇真宫數評議吾徒所當為事詞章清
峭翰墨簡絜每視之嘗以爲不可及君既
死求銘於余實不敢辭在易蠱之上九不
事王俟高尚其志而初爻則曰有子考無
咎嗟夫離世絶俗念不存於家非子承意
曷克臻濟是肥遯者猶相湏以成也妣王
氏配孔氏孫男二女一以某月某日葬銘
曰
㝠飛維鴻莫窮去還飄搖長裾游於海寰
沈匿不羈謝彼世艱貞簡峻清玉雪者顔
支離佀困爰養其遯先賢高風承耳接論
葆真蔵名永裕嘉問振振有子益昌者名
三光盪摩服其粹精有大之松清風泠泠
非培曷成非繼孰承
　　　海鹽州儒學教授袁府君墓表
維袁氏四明大族繇處州太守諱轂試開
封府第一登嘉祐四年進士第佐蘇文忠
守杭文忠為同年生後贈光禄大夫生倉
部郎中諱灼得罪政和以歸生贈朝奉諱
埛朝奉生通議大夫諱文通議生龍圖閣
學士贈少師諱燮嘗以禮部侍郎専史事
謚正獻天下稱為絜齋先生桷七世祖諱
㲄試開封以中書守當官遷祥符縣丞生
曽孫為少傅同知樞宻院事諱韶贈太師
越國公受學正獻公於宗譜為族子相踵
登淳熙進士第同入秘書省為史官先後
為侍從縉紳榮之正獻生子四人俱至名
卿尚書東宫官而第三子冣清顯嘉㝎七
年進士第一再世國子祭酒仕至兵部尚
書給事中實録史院修撰諱甫贈少傅謚
正肅天下稱為蒙齋先生正肅次子諱徯
通判潭州是生君諱裒字德平以安㝎長
授海鹽州儒學教授未拜延祐七年六月
二十日卒年六十有一嗚呼甲族鼎貴莫
盛吾里甍棟接耀郡守丞監官議婚對未
肯齒擬華腴争高姿度悦澤可愛念遇大
變故困辱不自完業無依歸貿貿以死者
多矣方至元十五六年間故家猶亡恙海
鹽時年二十桷年十四五移相議曰宦族
久當圮宜蘄為傳逺計未幾正獻宅火留
城南遂各盡晝夜濬源鈎思探索幽隠以
黜陳辭為己任考閩蜀東浙永嘉湖南江
西之儒先合其異同不在於貴耳雜書􁐂
訛輯言行者尊之吾與子所當辨更二十
年各宦游四方君以憂窘困躓酒酣語豪
卒不少貶折詩筆益温雅簡絜察其學猶
以昔所言自任桷繇集賢罷歸徃拜焉病
且瘠不能起忽手書曰夜夢游南嶽署已
判官遂釋之曰南正火也火為離為文明
宜司以瑞太平今
天子興文禄弗及其在乎子孫未旬日下
世夫子作春秋譏世卿史非世官不能兩
家子孫凡五為史官獨君不及用誠可憾
曽祖妣邊氏秦國夫人祖妣趙氏衛國夫
人妣趙氏封孺人子四曰霆曰杲曰銳曰
奫孫一人有文集若千卷葬在正肅塋十
步邇迺表于墓曰桷備史屬號冣久見秉
筆者罔再傳獨東平王公其子文且賢纂
脩有能名嗚呼吾宗免矣夫君不得預為
可吁厥子若孫永紹圖至治二年嵗次壬
戌族姪具官桷表
　　　真㝎安敬仲墓表
嗚呼金蹂宋踰南兩帝並立廢道德性命
之說以辯愽長雄為詞章發揚稱述率皆
誕漫叢雜理偏而氣豪南北崇尚幾何所
分别當是時伊洛之學傳南劒至乾道淳
熙士知尊其說闡明之朱文公統宗㩀會
纎鉅畢備正學始崇又未幾偽學造謗咸
諱其説以售仕于時金將亡各流離自保
烏覩所謂經說哉有明其説者獨江漢趙
氏私相筆録尊聞傳信稍自異流俗
皇元平江南其書稇載以來保㝎劉先生
因䔍志獨行取文公書㑹稡而甄别之其
文精而深其識専以正盖隆平之興使夫
道德同而風俗一承熄續絶不在於目接
耳受而有嗣也劉既死得其傳者曰安君
焉君諱熙字敬仲其學汪洋静邃謂文以
載道辭不勝不足以言理故其言脩以立
於詩章幽而不傷慕貞絜之實將以自任
其道者也道散於異端九流證拾於墜簡
傳者益逺而書幸具在不知而作者則索
於句讀之末㫖意㫁絶踵謬而莫悟君設
對問以辨後作者悔而焚其書左氏浮誕
不合經者悉去之續皇極經世書繇元豐
至至大三年考家禮為祠堂以奉四世邑
人化之教人也持敬為本解經必毫縷以
析果知之必驗其所行弟子相從者常百
餘人出入閭巷佩矩帶規知其為君之弟
子其於劉先生也未嘗一見之盖䔍信其
書黙求以通焉者也劉亦知君足以傳道
卒不得見焉君深悲之而於學有佀君無
憾矣君之先太原離石人五丗祖玠仕扵
金曽祖昇不仕祖滔以經童登第金将亡
徙真㝎因居焉戊戌歲詞賦入等占儒籍
考松江東宣慰司照磨妣劉氏君少敏悟
諸父咸噐之素多疾嘗避隠封龍山然卒
不得年至大四年五月某日卒年四十有
二娶張氏焦氏子二塈垣女一嫁保㝎等
路鷹坊緫管王沖是歲葬藁城縣安仁郷
先塋之側其卒也翰林學士王公思㢘以
書唁其父曰自敬仲死詎安氏不幸士林
不幸矣有遺文若干卷既葬之十三年門
人蘇天爵述其事狀踵門曰黙齋先生天
爵從學寔有年先生之德之行願表于墓
原使有考桷作而言曰真文忠公德秀與
朱文公同里生不及事焉文公之學真實
紹之侑食于廟于祠無異辭集賢劉公生
愈後闡揚合一劉公功與真公並安君不
得見劉公而道寔有傳盛矣哉舂陵之學
四方為有準矣某年某月某日具官袁桷
表
　　　史猷父葬記(代其子作)
大德丙午九月朔我先君子夀春推官卒
于寢年七十有三越十月丙午葬其地邇
高祖越忠㝎王墓次百步許先夫人郭氏
卒葬十五年迺合窆焉嗚呼先君子諱徽
孫字猷父少孤祖母嚴氏躬教督具諷先
訓感悟于時史氏極貴盛夀春癯然整脩
奮棄子弟玩習搜紹淵懿族祖文靖公見
之曰児當以文名吾門稍長試吏為諸暨
主簿從政精覈邑長缺使者㑭治幾一嵗
入辟淮東治田事調揚州司理叅軍帥大
噐重悉以事付甫授夀春帥益取自佐循
承直郎而先君子不復仕三十有三年矣
有詩文若干卷晚讀陶靖節詩語近意逺
視世德脗合深自慕儗平居無愠忤色筆
墨清藝觴至輒就放邵子觀物為詩數十
篇久更困約益以理自得清日危坐道舊
事緩語不絶口鄉黨賴焉嗚呼公旦等五
男子為從伯父從叔父後者曰公玉公謩
次公晝公亘女三已嫁仕族浙西提㸃刑
獄贈少師諱彌正為曽祖紹興監酒贈朝
奉大夫諱實之為祖朝請大夫通判處州
諱顯卿為父將葬謹書納諸壙
　　　張府君墓田記
平章留守亞安公介其掾韓叔亨致命於
袁桷曰吾外大父張府君世燕大姓貞祐
來兵革相尋獨府君逃難脫死每言避兵
本末輒吁歎涕泗且曰吾譜諜亡缺使果
得仕吾安能為祖父榮顯耶繇是益治生
自裕強之仕弗願也至元十五年三月某
日卒年六十有七外大母劉氏次黄氏俱
無子一女劉出也嫁我先公中奉大夫湖
南宣慰使後以䘏典贈金紫光禄大夫大
司徒梁國公而吾母亦得封為梁國太夫
人府君之塋在大興路大興縣宜泉里嵗
時率外孫奠薦于塋下封植崇謹顧瞻咨
嗟推其所自出其接于見聞者誠莫有怠
也更數十年則曰禮有隆殺焉推服盡之
義至於異姓則必曰先王制禮不可過也
夫禮繇情生使張氏有後焉誠不敢越吾
懼其塋域之蕪没詔于曽玄將有以謹諸
為我記之桷聞諸春秋㑹盟稱辭甥舅之
國雖數十世猶徼福於先君敦叙之義盖
可考也掩骼埋胔先王之令典留守公之
用心合於禮者之為也凱風寒泉藹然見
於悽愴情之至也然則凡為子孫者寧不
守其家訓也哉府君諱祥字瑞之壻梁公
諱某外孫長即榮禄大夫平章政事大都
留守領少府監行工部事佩金虎符武衛
親軍都指揮使兼大都屯田事次某承務
郎太府監左蔵庫使次某奉議大夫太僕
寺丞外曽孫凡若干人延祐四年九月某
日具官桷記
　　　田氏先塋誌
太僕田茂實君秀與桷交　京師相好也
大德乙已三月某日其先君子諱某年六
十有五卒于河南君秀墨色蓬首哀不絶
道兼晝夜行歸治其喪將窆于大塋卜以
不吉告越二年始得吉于邙山之白李莊
迺徙武畧君與夫人齊氏合葬以諱某君
祔至大戊申君秀奉家譜言曰嗚呼先君
子德豐而養薄孤之罪也田氏世居豐州
有試金武舉科為環州司候者諱青金徙
汴拜武略將軍緫戎千夫屯鄧州鄧歸
有元改為襄樊屯田官豐州墓夷徙始占
籍于洛陽武畧吾大父也先君子嘗言金
將亡城郭蟻潰四出馬塵南驅躪藉争死
枯骼野燐千里一色豐州為路衝荒墟敗
礫白日無人行聲自吾少年聞祖父言每
震掉不自已今汝生盛明時重和累休振
纓清朝吾老於斯土蓺于田漁于河㴠煦
濡嚌食安閟華没齒誠樂也仕何慕焉茂
實泣受其言而書之敢以為邙山之塋誌
請桷曰噫夫邙山古之幽宅也穹隆袤廣
可以數度自秦漢而降錮其封崇極于夸
貴俠侈之士不知其幾後今變更高者為
雲煙下者為水泉而慎終送死日相尋於
此山愈完而愈新者何也夫貴以日計德
以世計德足而貴不至者命也恃貴而忘
德貴將耻之今君秀官于朝將貴矣念先
君子之言警其宴安彌以自勵吾知田氏
之墓滃然而豐茸必戒必護衍其子孫益
守孝謹雖千百年無變而始田氏之譜者
由武畧愈逺而愈可考者由太僕其尚勉
之㢤母夫人高氏慈儉有家則君秀今為
奉直大夫太僕院判第二德畯丗英葬以
某月某日袁桷誌
　　　高夫人葬記(代作)
嗚呼我先考至元甲申嵗七月十有三日
不禄昉時年二十有一平居嘗言吾宗丗
居遼陽始祖當金時以征遼功封太師有
子十人皆拜節度使金亡太師子悉散軼
獨曾祖岢嵐州節度紹其宗是生大父諱
植為洺州防禦使妣大氏夫人洛州生近
侍局副使諱世榮副使卒吾時年八嵗妣
王氏夫人寓殯于陜因家焉夫人鞠撫之
迄見其成人初娶郭氏前元帥左監軍巨
濟之女後來大名經厯孫用之無子察吾
氣宇非凡近遂以汝母歸于我因㝎居大
名而自洺州而下藁殯于陜者皆葬于元
城縣之令公鄉焉先考諱昂字沖霄繇轉
運幕職拜朝城武陟縣尉能以慈惠撫其
民盜不敢犯後謝病退居樹德自秘重享
年五十有九以終昉初掾集賢由院上中
書自中書累遷為左司郎中出為潭州路
緫管太夫人視聴明徹緫覈靡宻昉盡服
王事一不使亂其志意未幾入為中政院
同知拜中書省參知政事尚書省立後除
江浙省參知政事至大四年　詔官二品
得贈二代繇是副使得追贈嘉議大夫大
名路緫管兼府尹上輕車都尉王夫人追
封渤海郡夫人先考贈中奉大夫參知政
事護軍渤海郡公夫人封渤海郡太夫人
皇慶癸丑昉陞資善大夫為江浙行中書
省左丞太夫人年益高屢疏終養延祐元
年春復召為中書省參知政事奉夫人將
北歸使者屢趣就道又未幾改拜集賢學
士商議中書省事迺不敢辭遂侍夫人來
京師是嵗十月十日以疾終于正寢享年
七十有九嗚呼昉不孝先公亡恙時不能
以禄為一日之養幸得奉先夫人以自慰
垂三十年不自殞滅禍罹慈親攀號訴慕
實無所容罪將以是年十有一月某日葬
于先塋日薄未得謁銘于當代謹志其梗
槩納諸壙男一昉女五人長適梁從晦大
名等䖏管民提舉次適李允中萬盈屯丞
二人蚤卒次適李好義承務郎齊河縣尹
孫男三人筠孫夀孫和尚孫女一人孤子
昉泣血謹誌
　　　趙令人葬記(代作)
嗚呼宰孫大父為郎時先子樂清尹始試
吏部静秀専恪鄞史氏號相家刑部再世
國子生執禮秉度不以官簿矜許先夫人
侍永陽王族屬崇近莫敢議昏對永陽尊
刑部愛樂清遂以歸乃受封令人而始嬪
焉夫人姓趙氏諱孟柔曽祖師意追爵於
吳謚宣獻祖希邐掌宗正食于㑹稽夫人
沖黙謹視聴儀範不出屏閤相先子以和
撫子若女無二意距先子葬始一紀夫人
以殁殁時年五十有四嗚呼養不能盡哀
未知稱乃大德丙午合封于樂清之兆而
先夫人之亡適終喪矣痛徹于天彚事徴
德將不懈有俟永陽諱與䒩夫人為長女
刑部諱能之夫人為冢婦先子諱普卿宰
孫為孤子女一嫁趙孟貫是嵗十月甲辰
葬謹濡血為之記

清容居士集卷第三十
清容居士集卷第三十一
　墓誌銘(㙮銘附)
　　　周夫人墓誌銘
夫人諱天福朝議大夫知瑞州周公諱應
合之女朝議大夫直寳章閣廣東經畧安
撫知廣州冷公諱應澂之婦今湘陰尹名
頤孫之配世為龍興武寧人瑞州以學行
表後進論議惜許可湘陰拔童子科整敏
善自晦亟愛重之故㑭夫人以歸兩家為
儒宗婦壻各得所擇衆咸曰在是夫人幼
静慧受女史工正書二弟始就學日諷誦
感發相勵事尊順謹媲徳儷義能使外有
不知絜豆籩洽昭穆靡宻斟度恩意各盡
夫宗宜焉二子曰有泰有益保抱具訓輙
置筆札毋誑戲稍長約繩墨躬詰難嘗言
吾誘弟以婉督汝以嚴皆一轍也善宜亟
稱過不可得聞書種寜有斷乎年四十有
九以卒是嵗大徳癸卯葬仁義鄉下畬里
女六長許嫁周志行孫男三女二仲弟分
宜丞天鳳來　京師桷與之㳺議門户興
植婦道允頼數稱夫人之賢過時而彌哀
扵是有泰實來致湘陰之命銘曰
有崇義閭維周之敷展世秉文耳受口濡
執彼閫儀來彛來祗宗承其和家安其慈
誦聲在户嘉醑在廡叶于夫君婉徳以輔
雙桐高岡附蕚煌煌擢榮舒英糓旦用光
冽彼寒泉聿環墓田昭銘新宫實曼厥延
　　　方夫人墓誌銘
湖廣儒學副提舉上饒劉君安徳恭甫之
夫人方氏大徳庚子五月己未卒卜祔先
墓不吉乃假葬于舎東越八年相中堂山
兆以吉告於是其子光以事狀來　京師
謁陳郡袁桷銘夫人世居饒之徳興幼特
静好其父隠君常抱膝上祝曰吾家世儒
林當為汝慎擇婚對方是時上饒劉君某
以太學名輩待次寧國教授歸授徒山中
饒信地接武習進士業者率相戒師劉君
始出鄉隠君慨曰捨劉氏子奚適即徳恭
甫也未幾寧國死徳恭甫刻意振擢不以
貧窶自慊隠君念夫人憫徳恭不自置察
夫人意色無吝悕卒㑭以歸徳恭甫壯嵗
力問學預計偕生理靡密一不問夫人銖
黍化治手劘而身理之者寒暑曲備方丙
子兵變時徳恭甫傾家貲以完䕶為急夫
人力賛之事定勉夫以仕且言曰盍亦少
慰吾父意始伯姊嫁同里蔡氏蔡姊家侈
盛脱簪琲以服亟摇手弗受自是終老無
異飾生男子曰升老幼卒徳恭甫晚得光
時夫人躬訓育抱咡慈嚴酌宜迄見光克
紹其父業焉始光㳺　京師與余交相久
話言母儀悲泫不已余特以為母子至情
不足異夫賢其媲子孝其母閭里知事者
率能是及觀夫人之行與光終身之哀見
焉若將弗及則帷閤衽席色笑敦厚制事
以理夫豈勉而然哉噫是宜銘夫人諱柔
則曽祖瑋祖應奎隠君諱逢吉卒時年六
十有三子光瓊州教授今為中書屬從事
孫男二至大二年將治葬徳恭甫亦即世
扵是以某月某日祔銘曰
詩始房中維教之基芣苢薄言和平以孳
考視劉媛温恭具儀膏沐以韜絲枲是師
外防内完拮据孔艱孩無矯慈諸御間間
匪異其誠由衷允安興言遺思載汍載瀾
女史日微徳音莫跂瞻彼墓田有顙斯泚
松岡豐融不震不圮廣揚嘉芬式𥙿爾嗣
　　　盧母王夫人墓誌銘
盧氏河北望族有諱仙者家深州武強縣
金将亡武强為秦趙要衝歲蹂兵不息由
是徙家睢州兵浸南家益蕩析有子曰全
掠為奴于時全生子曰榮甫十歲審其父
北行斷髮仰誓呼曰兒不獲見父寧即死
行泣道中呼其父姓名道繇真㝎日號訴
宛轉事益著里人憫之問所掠主無異辤
卒義以歸父子復居武强稍長學書筭入
鄉校試吏為縣從事時録事王君崇攝武
强審盧氏子孝感且吏䏻廼曰吾女舎盧
氏易取配遂以歸生子四曰文曰仁叔曰
廷信季曰徳廷信生始三年不幸盧君卒
夫人撫其四子力治桑枲甘苦淡垣屋庳
狭内外整截有限程督訓導過者無敢譁
事其舅姑以夀終至元十三年詔考郡縣
孝節扵是河北道提刑按察司審盧婦事
不誣州達于禮部復除其家而廷信始仕
江南調泉州晉江尉辟福建行省掾又掾
江西叙遷為鄞縣丞復掾江浙未幾以才
佐海道漕府陳不便事就領金符為温台
千户嵗運粟視往嵗數三倍而夫人皆見
之廷信為鄞丞余時里居見其䖏事精覈
剔植蠧利官長不能出私語上府陳白伉
直無隠嘗曰吾盧氏世為吏刻峭文致非
以起宗吾父有孝行迄不得上夀稍自飭
勵繄吾母之訓戒子孫為儒兾吾母慰意
焉至大二年夫人卒年八十有六祔葬于
先塋延祐二年
天子孝治天下推賚存殁而廷信秩五品
得贈其考奉議大夫真定路趙州知州驍
騎衛尉栢鄉縣子夫人亦追封栢鄉縣君
四年遣其子某来　京師請銘桷待罪史
館若盧氏事誠宜書今誌也無溢辤系以
銘曰
林林生民男室女家禮失俗淪企而禄奢
維貞丈人尚古不遐卓彼孝童木升斯華
承筐来嬪絶其榮夸四雛在户蓬首苦心
甕牖屹城過者肅襟宅里表植栁槐森森
頍弁奮揚滑甘具新大耋莫嗟淑徳岑嶔
戒而孫子服儒以嗣教經展世厥武踵起
有隆墓田大賚告祉式時芬苾永保千祀
　　　侯母王夫人墓誌銘
世祖皇帝以仁立國敦節申義丕變醇厚
至元八年時則有若太保劉文貞公議事
省中増益令式繇是郡縣旌表綽楔槐柳
光于往史猗歟休哉桷繇集賢歸里居録
事判官侯玉踵門来言曰聞子嘗執筆太
史節婦孝子嵗終必登于史籍玉也敢有
言玉故居濮州鄄城縣其先女直人曽祖
敬嘗為金殿前將軍祖林金人匠緫管父
珪仕
皇元為濮州儒學教授濮州不幸年四十
有一以卒母王氏生子女六人惸然未勝
喪吾母之教四子也皆身訓之其鞠二女
也必教以纂組化治嫁娶耕稼能謹之以
時家貧無生産而充然若有餘者繄吾母
之力也玉兄弟既長而吾母益能綜核靡
宻不知有缺怠故仕者得盡心於官政而
不仕者孝謹稱里閭玉之為婺州永康縣
巡檢時至大三年也母年七十有七以卒
至是嫠居凡四十有餘年矣後復為婺之
平凖庫副使婺之人知吾母行若是縣儒
士具實言扵縣縣下於鄉加察考焉繇是
以達于郡郡復移扵所居州州眀扵禮部
然後悉如　詔旨旌于其鄉敢以是有請
傳永逺嗚呼劉向作列女傳當熙眀之時
則肅雍平和藹然有闗雎士女之行至於
末季則不幸不得全其生讀其書未嘗不
興歎也孝慈耕桑帝堯表閭夫人生承平
貧能以禮防少老一節實
聖天子休養生息漸仁秉徳有自来矣盛
矣哉能勿書乎夫人名妙善父某妣某氏
長子伯巖　勑授定海慈溪兩縣舡官次
某不仕幼即玉也女嫁某氏銘曰
勵其躬訖于逢慈儉勤夀考終表華楹帝
堯功過者式報媺豐
　　　劉夫人墓誌銘
婦人之事舅姑有從其令者矣若近矣莫
知其心焉有屈體承色先事以備逆志以
求其得謂之孝與或曰是知及之考其中
有疑焉今之為舅姑嚴重則生畏畏不能
以洽玩弛則生怠怠近於凟閨門之訓厲
以失之而容忍者於教乎何有在易之象
曰家人嗃嗃婦子嘻嘻吾扵郝君鹽使從
之之夫人有取焉夫人姓劉氏河間人父
諱鼎母牛氏夫人之姑李嘗祝香以告曰
願吾子孫生悉如劉婦噫此非出扵令與
知也孝根於心怨咎莫知旻天中野且悲
且懼若婦人貞静其誠慤顯著一語以盡
兹其為孝也大矣夫人事夫之寡叔母夫
之孤姪有恩愛鹽使病末疾嵗久不愈斥
竭簮珥佐醫藥教子志善能植立兩見為
監察御史至治二年某月某日卒年七十
有二眀年二月某日祔葬于西山之祖墓
桷往銘鹽使君矣今御史復請銘夫人諛
溢辤事史官所大戒婦人事不出閫户以
孝養為飭躬本考其姑嫜之言是宜書銘
曰
有言閒閒有儀珊珊視其寒温靡覿愠顔
從姑玄宅弗愧以懌繄爾後人以永作則
　　　韓夫人墓誌銘
中原韓有二族居㑹稽者為安陽居廣信
者為潁川龍圗閣學士無咎公師表一世
其子仲止克紹家學搢紳號二韓父子而
廣信别出一族曰侍郎公祥字履善常卿
公補字復善嘉熙中士類稱為二韓兄弟
桷族祖正肅公持節江東辟入幕府在後
省復薦為國子官人皆曰正肅善選士二
韓公聞望駸駸與潁川相並盛矣哉天運
合一衣冠家澌滅幾盡江浙閩蜀大略相
近余歸老里閭有儒生踵門以告曰容徐
氏子祖母韓夫人無為大夫諱禋之女大
夫二韓公之親弟也自夫人歸徐門克持
其家事姑以孝著待夫之弟妹助裝以有
室家其相夫也郤金以成美夫官建寜僚
属有不孝其母者夫人引喻廣譬能使其
妻訖事姑以禮訓子舉前史言行時刻畫
故事人物以佐警戒故其子孫俱能守家
教容又言曰徐故廣信大家刑部侍郎諱
元杰實容從曽祖桷聞侍郎公侍講筵于
時史丞相圖起復百僚皆進疏理宗猶豫
不決侍郎獨微言曰邊事漸寜從戎以墨
縗失國體丞相誠經濟老其才以用未晚
也丞相聞是語憮然曰嵩之不得起復矣
夫人之舅諱卿子朝奉郎權知嘉興府事
其夫諱忠甫終廣徳建平尉夫人之曽祖
大寜奉議郎知徽州婺源縣妣諸葛氏贈
宜人祖貴玉贈朝請大夫妣端明汪公逵
之孫女男一拱辰將仕郎信州路永豐縣
主簿先八年卒女一順正適祝士貴孫男
五宜容宅安竇孫女四卒以至治二年享
年八十以泰㝎二年某月某日葬于某山
容不逺千里来謁銘秀整足以興植使世
家皆若是其曷有憂廼為銘曰
亭亭兩家允為舊門服習懿徳克紹厥聞
㓜工女史粲其纂紉亦㳺扵藝靡不究勤
母目既盲䑛膜還眀来嬪于徐事姑益精
奉脆擇甘順其性情不侈其長不夸其盈
訓子督孫雅言諄諄厖眉秀姿儼兮淳真
宦族日圮内教莫陳吁嗟夫人表兹堅珉
　　　㝎水源禪師塔銘
大雄氏以已說剖三宗禪學汪洋廣博言
意承接絶去文字稍契入輒證為知道小
智大黠相煽以自髙律教廢棄食不知耕
居不知工恣情於無畔岸而道益以昧唯
妙源師獨憂之自嘉㝎十七年受具戒即
㳺方眀本心久而曰不耐塵勞心曷以制
願習賤事以調御寓本州天寜寺嵗大饑
赤足踵門以化後始歴清職曰吾得無媿
名教矣其師愚公持正議不肯下宰相吴
潛潛怒繫獄辱之退居精舎獨侍側辨難
卒有疑義愚公啟機以示曰汝今太平矣
愚公住徑山即㑭首率僧衆愚已老學子
林立寮下析微統宗愚喜力賛之主平江
薦嚴内外事不一廢舉鼓山國清辭不就
主泉州水陸院治若薦嚴而俗士益信慕
愀然曰吾寜久是携錫以歸桷　先曽大
父太師樞宻越公功徳院曰定水　伯父
賔州　先府君䖏州議曰寺缺主者善趨
謁迎奉吾兄弟不受能以寂照解脫為義
則庶幾㝠福源公行堅望高使力請必不
讓以素所往来者通意廼欣然以来桷時
年十三或問曰吾儒性善與佛所言同否
曰同感物而動漢儒失之由是有不同焉
後廼曰儒釋二教分别有異在治人治心
治人在五常治心在四大修五常治人之
本修四大亂心之本道微世衰誠得一人
焉不可得涕淚交下謂桷曰禄損則福益
盍慎諸布衣鐡裓終日尸坐語徹機迅奔
電絶壑不可制伏稍歛戢則瞬息在几席
禪人仰之四方士尤宗之精於詩故宋名
士喜之然不肯表襮舊築居扵越之雲頂
將終願解㝎水以歸且命無建塔無火化
以任其壊其徒不忍卒埋是山以至元十
八年卒夀七十有五俗居象山縣姓陳氏
為僧五十有九年銘曰
道弊扵文巵言以宣繇簡速超悟者日繁
空浮變騰若火燎天服竒食珍謂合自然
師實已憂榮戚靡覩或逃于谷或伏于莾
唯大雄是遵唯古徳是祖機以峻傳言以
戒輔通黜興廢道曷敢替幽扃潜珍户屨
屬係彼昧其承卒黯以逝昭銘授徒勿圮
勿翳
　　　延慶入法師塔銘
四眀法智大師以天台教旨經緯導達學
者謂為中興南湖寳講貫舊址踵主其席
稍不厭衆議訾病交集歴代承接皆有足
稱道至師居南湖千口無異辤師名善入
傅姓世居㝎海大蓬因法師見異之淳祐
十一年與半山彬師㑭受具戒㳺諸方辨
解究詣客東掖山著教家四書㩀㑹執約
不以文字溺泥指畫勤懇從者樂其易簡
初佛光法師居上竺提其徒悉使出門下
于時有善良師與師相講習各植立不肯
和附師與良議曰吾師大蓬兄能嗣之願
再拜以嗣良後嗣圎覺頑空師而師卒能
昌大蓬始典謁南湖後首教坐主赭山東
臯世忠其説以角立為大病支離為末流
泛不溢詞約不厓絶禪人士子咸傾仰之
興仆復侵安衆靡懈泉南僧素宗禪學慕
師徳重趼以請法智之學行扵東南六十
餘州至是入海嶠人益竒之至大年中
詔宣政行院慎採選勿阿意貪倖集議者
曰南湖缺席捨師孰能遂以昔日所傳授
者深省宻啟空假破建一性眀静而互議
交毁訖忘于言大蓬果有聞扵世崇本誓
志師扵是有成焉其凢見扵脩植施於人
事今不復著錫號惠觀弘教法師而自號
曰秋虚延祐(闕)年五月二十有六日示寂
為僧六十三朞年七十有八化于城南頂
骨得舎利葬法智祖廷而以爪髮歸東臯
冡間之精舎至元間桷納交于東臯呐若
不能言聆其坐講則汪洋罔詰秉行潔清
癯容儼脩粹然古徳有足興起弟子大倫
正道等来乞銘廼為之銘曰
四眀之興匪事扵言橐籥萬殊貫于心源
如水必東如失必鵠末世濫觴語益以瀆
佔畢究鋪千緒億條炎炎詹詹泛焉以寥
師慨有憂約陳其辭探微發機㑹歸一岐
承宗紹傳不希其逢謝彼翕訿矢心圖終
後歸南湖振揭初説曰吾師有傳兹道不
滅弗蔓其根弗瑕其璞癯然蕭閒廓以恬
泊世教日淪躡雲徂高著爾懿徳我銘用
昭
　　　天童日禪師塔銘
紹定辛卯蜀破士大夫蔽江東下成都大
慈寺主華嚴教僧之秀朗率棄舊業以教
外傳㳺東南若癡絶冲無凖範導達後進
表表名世者皆其門人而範之成就益衆
天童師其一也師諱浄日號東巖俗居南
康之都昌姓廖氏幼嵗喜誦佛書解大義
常食蔬果以自持年十五告父母願為浮
屠氏眀年祝髪于廬山香林訪道仰山石
霜遂入浙見冲師扵靈隠越二夏不契乃
登徑山見無凖師範大許之語在傳道録
後見西巖惠于天童恵無凖師大弟子其
提示與無凖無異危機敏鋒迎拒莫覩風
止水息渙然帖順遂宻契其旨卒服從之
㑭守蔵室後開先無文璨屈為第一璨亦
僧之俊傑繇是譽聞益彰宋景㝎某年江
東帥汪公立信慎許可推以主圓通咸淳
某年江東漕使錢真孫㑭兼領東林至元
壬辰主育王三年歸隠雪竇大徳四年集
公議主天童師之行峻絜以完語温氣和
衆益得以親納其徒㑭眀徹復性不侈于
言解其蔓惑䖏於世若無所施為遐邇嚮
慕傑閣銅象無踵以至而於天童功㝡著
久居東林化俗警衆民争繪以祝故其興
天童廬山之民奉貲以助尤夥生宋嘉㝎
十四年辛巳終至大元年戊申年八十有
八僧臘七十有一將示寂戒其徒書韻語
以示曰天為蓋兮地為凾吾奚為乎塔與
庵灰吾骨兮山阿言已矢兮勿鑱越二日
沐浴端坐而逝其徒奉遺言以化齒根不
壊遂歛蔵于西巖之清風塢噫耆舊日淪
争憝恣蕩甚扵世人理不勝欲靡然頺瀾
莫有障窒觀師景行實泚其顙今弟子在
浙東西江東西若干人蠻溪嶺嶠承師之
教亦不可勝紀如砥䓁来請銘銘曰
七情盪摩約性返源喻以攝持匪夸浮繁
末俗濫觴競立險艱眩一駭百莫執其凢
性本湛虗分别則二不以解通不以思擬
寂非有存感迺隨義達摩之功空其所空
奚後人騁馳庸失玄宗空不假爲兹惟用
中蜀學簡昜師承其風開盲振瘖發機以
示云彼摩尼非浄非穢往安自然是謂止
止鮐背長身從者如水丹霞嵌空匪耀凢
目曰兹山之頽否極斯復敬者效輸罔不
率服山君来朝雲釃霧矗幻身既空勿鍤
勿甓一氣孔周窮彼變易清風之塢石列
五色恍焉如存嗣者是式
　　　廣恩仁法師塔銘
師名可仁貫天台縣寧海姓胡氏號木庵
㓜嵗㳺四明山居資福寺習天台鈔疏于
時我　曽大父樞宻越公治　齊國楊夫
人喪見師秀整儼恪㑭以從服闋吾必以
汝祝髮資　楊夫人福　越公以右司郎
中歸召為軍器少監尹臨安　樞宻之夫
人周國陳氏曰師宜祝髪矣嘉㝎十三年
設齋上竺迺得度于時月大師以講論訓
諸徒願侍席側大師與　越公厚善謂師
曰今僧徒聰敏林立稍使一人預人間事
得無害統體乎繇是在郡治間歸胡嶴展
治林嶂一以任師在館中參政應公㒡猶
未仕深器之曰使師不為僧其問學當與
士子並中書舎人陳公耆卿時為臨安教
授與師同里亦曰應公言然　越公入政
府例得經院廼相攸紫巖繩約四履峻危
有階引泉有梯淬醯除險帖石助髙審靣
曲直周折獻秀紹㝎肇工淳祐告成屈以
主席錫名曰廣恩崇福　伯祖吉州　大
父尚書咸諉以事罔有弛缺徃侍諸父時
見師承接曲盡而恃氣凌鑠者不敢出慢
語至扵桷四世矣噫逮今五傳有不善扶
植者矣而師亦四傳守規蹈矩僅一二數
兩家相視岌乎可懼桷繇翰苑歸登塔亭
謂塔主子鎮曰往事將湮沒師之行業不
可不紀其徒曰是在太史師以至元十七
年某月某日入寂僧臘六十一度弟子二
十有(闕)人有詩集若干卷大澤大雅相繼
主是寺凢四十年規約散弛今有子堂子
鎰子鎮子金子真猶能知師遺事下是不
復解其寜有不哀也夫銘曰
維大雄氏内寂外脩不偏一能用彰以周
在師敏通卒異其儔峩峩新宮百礎承宇
以其彌縫莫或敢侮智周行圎耆年以輔
成之匪艱承之孔難大訓厥徒黜慆砭頑
昭銘以儆勿踰其閑
　　　延慶良法師塔銘
天台之學其説汪洋浩博旁訓廣詁多至
萬言學者讀其書前迷後遺究厥本旨更
席不能以終良法師始疑之謂繇律以入
則心以攝持繇禪以入則心以解脱玄文
妙旨約以㩀要事理昭晰如瘖獲吐如盲
獲覩其為書曰十門指要約説三卷指要
餘論一卷教觀宏立門分户列貫穿出入
莫窮其塗師以諸部證其義例條焉不紊
示焉指掌其為書曰教觀撮要四卷三千
别説則其師覺法師之言具在舉世尚同
因省立異良非苟扵言也師名善良字子
直號月溪族姓朱氏㝎海縣人始祝髮浄
居習律湖心㳺杭之大雄師頑空覺大師
空問不二門所屬三諦三千其旨意與空
合覺大師言辯簡峻師入其室嘗㑭守講
席後㳺浄慈訪禮禪師以古徳語叩辯禪
語瞬息眩晃意師泥名相為可惑師徐曰
三觀之旨不外乎是禮謝曰其歸振汝宗
集慶寺成朝命選主席班從者亦皆精良
晦法師主上竺任可否師預是選講大涅
槃經聽者雲集師懸辯提機整暢理得然
卒師頑空上竺不能强也主禪恵擇陽報
國藥師治平户屨日接别為堂以䖏篝燈
星列咸曰是宜繼四眀矣嵗既久卒以輿
論主延慶至元二十六年寺延燬茇舎草
緝講論彌不輟大徳元年九月某日入寂
僧臘六十年七十有九奉遺骨歸于祖闗
桷居邇南湖幼嵗㳺起信堂羣僧誦聲接
几席取其書讀之茫不能解泰㝢曺先生
説曰取子直約説讀之斯解矣後来南湖
覩其容和以莊其説坦以眀始悟曰先生
語不虚矣殁三十有一年弟子允恭来請
曰公深知吾師吾教有行業碑敢以請迺
不得辤銘曰
天台之宗眀性合理銖縷其别弊極口耳
以言顯道言曷有止若舟在川茫不有涘
若蓬繫風去莫以趾支離演文積沓縑楮
迷途具茨珠探濁水至簡以求允究厥旨
聚不滿握邇納步跬解其桎梏一貫真詣
南湖之庭屨履纚纚振麈一言聞者竦起
遺書具存毋敢訾毁昭哉是銘千祀勿圮
　　　空山雷道士墓誌銘
孔子白文勝質則史班固亦曰道家者流
出扵史官豈其然乎老子為周蔵室史酌
古今治亂成五千言致用以凖易較其治
良不誣也噫為老氏者其知此與河圗洛
書聖人則之易書誠經緯也微言既湮傳
注門户各立自勝易與書迄不能並士方
齗齗然不可參錯進老子之説焉得力而
勝諸士患無恒心遇不遇命耳曠百世而
相感者吾得一人焉曰雷齊賢始予讀其
書益知其所以言病乎世莫知其涯也齊
賢所為書援㩀切至感厲奮發不蹈世俗
繩墨合神以窮變盡變以翼道申言廣指
其扵力誠至矣今知齊賢者不若是則齊
賢之意將終無以自表齊賢扵書無所不
讀悉資以為是書者其道然也道散於九
流百家同歸而殊塗唯老子㝡近然則易
老誠相表裏邪嗚呼齊賢之志予深知之
矣齊賢著書曰易圗筮通變義老子本義
莊子旨義所為詩文二十卷和陶詩三卷
齊賢名思齊家世臨川人幼棄家居烏石
觀晚講授廣信山中暨終也復歸烏石治
其窆而先表焉表曰空山雷道士之墓卒
時年七十有二番昜吴成季廣信弟子也
嘗曰空山先生承絶學扵蕩裂繕刻志意
却甘茹苦光景變幻皆隠慝不道飛伏控
握愈眩愈逺道無有矣今遺書具在匪吾
徒私彰確者如是則行若藝猶其粗也陳
郡袁桷以是銘銘曰
入而不出神不可以物通而不塞用不能
以怵膏軸御輪其行彌踆無適不宜曷問
其津生以道爲樞死以天爲徒有隆空山
泉流舒舒矯爾後人抑華食實弗繢弗雕
我銘是質
　　　戴道士墓誌銘
予讀桃源記私竊以為慕肥遯有遺扵世
者之説云耳後讀地志則沅南地今號為
桃源者不與王化邇安食水土無君臣守
令之程節扵徴需乎何有嗣後地益闢桃
源遂為壯縣溪峒増為十州今烏能辨桃
源也哉或曰州有桃源宫　累聖蠲復山
水清湛其人惇厚直且信使能居之寧非
桃源乎戴君道安和甫其人歟和甫成童
辤家為道士性疏曠無畦町其師王君文
卿器之㑭逺㳺見開府大宗師于崇真宮
隨其委令風雪承給不少替請扵人也事
弗就弗止而人不以煩避之䖏扵衆也率
退以自持衆先矣而君亦跋焉以及之故
亦受制為龍瑞宮提㸃奉香于武當桃源
性不喜臧否遇酒嗒然以忘然不復失事
故職教者彌任器世人以記短長逐日影
為能事君不能且鄙耻較其得失是真無
懐尊盧之民矣豈唯桃源民哉往歸其宫
携酒邀父老㳺白馬洞天泂近長磧山酒
酣援筆述韻語曰吾死必蔵是延祐七年
還京師眀年改元至治正月某日微疾以
逝年若干斥其囊資不能以歛遺言以弟
子李禮謙領宮事和甫在崇真度弟子天
台徐信初厚禮翰林待制虞君伯生㑭教
之伯生與予皆故家見後進傲誕不復與
語獨信初給事無惰聞論文獻道徳嘗惕
悚不自置信初果能為請銘君斯無憾矣
某月某日葬是山銘曰
棄方刓觚睢盱以趨何誕之日多樸莫能
扶瞻彼沅溪中季載圗其徳弗雕其人允
符持觴養和奚憾之祛命也不尤卒為天
徒
　　　通真觀徐君墓誌銘
開府玄教大宗師張公留孫以玄道賛理
陟降　帝庭踰四十年其承次授受同流
一源罔有支别故其弟子相傳多至六七
十人以文辭議論達國體者為之嗣教其
餘彬彬行能清整英發林立輩出或激昻
自脩則㑭之挈綱振維往来京師山林間
重其名教若是者寜不備矣夫開府弟子
之㝡長者曰徐君余官翰林十有六年未
始識之延祐四年開府年七十始来上夀
閉户不復出户限邂逅于庭中若相避然
者集賢大學士李公某傳　詔醮崇真宮
益避跡隠奥中集賢語開府曰聞高第在
是願接顔色可乎强之見揖以退復辤其
師曰弟子歸山中不来矣願師自重至治
元年専价走京師作訣别語衆咸疑焉未
幾訃至灤陽以夏五月癸巳化于仙源宫
得年八十有二扵是嗣師真人吴全節率
其弟子為位以哭皆不勝其哀且以狀求
余銘維徐故士族祖某父某君名懋昭字
徳明饒餘干州人饒為衣冠望郡宋端明
湯文清公丞相江文忠公善衡鑒幼獲接
識之繇是棄仕譜為老氏學以其道㳺江
淮間于時烽燧連警百里土舎不相接獨
澗飲草茹以善勸勵㑭崇信其法後皆化
之開府公入
皇朝隨侍二嵗即歸且誓曰釋老以募衆
集施為能事叩門嚅囁抑獻笑且取誚吾
不能若是當益貶損焉積數十年作仙源
觀乆之復作神翁觀佳木竒卉編緝墾治
山林壠畆陂塘之利益充然衍裕卒能遂
其𥘉言歲饑以餘食餓者不足則損直以
售葛衣布幬十數年始一易見者服之老
氏之學力本自治退足無欲其言黯以彰
不知者以虚無釋之邈不相渉矣夫不丐
扵外則必慎扵内宮室𬞞糓絲麻丹􁇀之
物燕興俯仰之節酬酢進退之儀人之生
不能以缺也今而曰吾無求焉將何以取
具世以役鬼神竊服食為道吾不能知之
不惑扵衆則害扵民者寡考其自治則扵
吾道合清浄富强昔之時君嘗師之則凢
刻繕者誠得矣夫何疑焉余嘗侍開府公
言語絶臧否耆而謙黙而簡退與嗣師㳺
彌綸損益將以行其道是非家庭之教績
業纂素能若是乎盛矣哉大徳六年制授
主常州路通真觀皇慶元年制加保和通
妙崇正真人二觀亦以　璽書尉鎮焉以
是年某月日葬某山開府再傳曰李立本
陳義高義高明朗通豁器行瓌特贈粹文
冲正明教真人皆蚤世今以次傳者曰余
以誠何思榮吴全節孫益謙李奕芳毛頴
達夏文泳薛廷鳳陳日新餘若干人將葬
開府惻然曰吾弟子蚤從吾㳺其亡也不
宜以薄迺命奕芳歸蒞葬銘曰
林林生民厥初一原帝覇肇分兵刑日嚴
維玄元君治道不繁節約寡求罔有僣貪
榮觀超居導迎泰和絶色屏味日用不頗
後侈怪竒風揮電訶造舟搆臺百靈迄訛
赫赫
大帝尊企清浄玄風恬寂守貞自正温温
開府不夸不佞于帝左右淵黙無競在師
承之儉以繩之泯泯自營卒克興之道合
古初訖莫我病銘昭真宅是式是證
　　　陸道士墓誌銘
道家者流以清静無名為本時王以其宜
扵治國靡然宗之傳世益薄長生之説侈
卒茫昧不復講今世所傳唯法藥與術藥
術又鄙棄不用而法僅傳謂其宜扵水旱
疾病通得而用之也余行天下與方外士
㳺率不得一二蓋其傳受訛缺浮靡恣蕩
攝思握神罔不知所以而其祛役禁制按
圖以求叱咤瞬息欲通靈扵肸蠁不可得
也噫其教若是而為其學者又皆不自植
立可哀也矣余居近東嶽行祠有陸氏者
掌其祠有年矣其四世孫曰頤真㓜嵗識
之儀觀秀整淵乎抱道之器與之語慎重
不伐悒悒然欲求其師未能也日尊所聞
抄綴盈箧樓楚公諸孫坦好黄老能以參
考損益編簡往受其説遂為弟子後聞天
台桐栢山有靈寳法福聖觀道士曺君為
正傳往師之又聞維揚潘師得白真人上
章法逺游以受然不自表襮䖏羣衆益簡
嘿丹經筮書星曆孤虚之術悉究詣旨要
晚得末疾疾漸革呼其弟子陸宗玄張蒙
生語授受本末且曰我死必得袁内翰誌
文以信後是死為不朽當葬我扵先母之
墓側墓在翔鳳鄉白石紫虚觀右紫虚樓
君所建實繼其事曽大父軾大父景文考
斗瑞生宋開慶元年殁時年六十有七實
泰㝎二年七月某日也葬以某月某日其
弟貴和實来請銘哀其志嘉其勤而卒不
逢非命也與銘曰
握竒制氣超鴻濛約束萬神驅霆風物無
疵癘玄感功秘圗靈籥昭羣蒙後生棄暴
甘盲聾嗟哉紫虚憂忡忡踰江越嶺兾一
逢死生晝夜在反終不怛其化輪旋空恍
兮步虚出雲中有縞之鶴來城東

清容居士集卷第三十一
清容居士集卷第三十二
　行狀
　　　翰林學士嘉議大夫知　制誥同
　　　脩　國史趙公行狀
　　　　曽祖伯洙宋朝請大夫知南外
　　　　　宗正事贈金紫光禄大夫
　　　　祖師雍宋朝議大夫直寳章閣
　　　　考希聖宋宣教郎史館校勘
公諱與􁧎字晦叔宋燕懿王徳昭九世孫
髙祖子英宗正少卿避地南徙紹興間為
台州黄巖丞家于縣之西橋至其子孫遺
育蕃衍故今號西橋趙氏宗正有孫師淵
字幾道官至太常丞爲朱文公髙第文公
述通鑑綱目條分例舉整齊芟奪迄于成
書皆太常所定其言理學藴奥心受耳属
精析該邃非若語録所傳剽臆謬妄東南
後進咸尊太常與黄幹氏並扵公爲伯祖
公少美儀觀音吐清徹讀經史大義必本
家訓弱冠以易入宗學登咸淳辛未進士
第用積舍法教授鄂州鄂爲楚上流嵗備
武不懈公視邊將翫弛而咸淳士大夫率
耻言邊事迺䇿諸生而問曰文武之用不
可偏廢韓范二公不以言武而失文曺彬
狄青不以清談而喪武文事武備豫然後
立時未幾王師絶江守以城獻公自念為
宋國族鄂先内附兵勢若破竹不可支而
歸道已斷絶不得返遂上書丞相伯顔公
言宋權臣賈某柄國十有五年脅威罔主
棄背信好事一至爾今得兾如藩臣嵗奉
貢幣願緩師以行成焉書未報而錢塘已
下實至元十三年也公知南北已混復上
書丐返田里㑹大臣有竒公狀貌告于
世祖皇帝十四年遣使上驛來　京師幅
巾深衣見扵　上京
天子清問温渥首詢其老㓜及江上事首
尾其對復如上書所言特命給廪餼以俟
用眀年奏言江南郡縣户口繁夥當以簡
易治近嵗有司急切興利殊失安輯新定
之意臣生長江南悉習利害因條類為十
六事以進大較以擇守令釋征歛厚風俗
為急而末復以存活趙宗為請十六年入
翰林為待制陞直學士復兼集賢又三年
遷侍講學士預纂實録加太中大夫扵是
侍講十四年矣累䟽乞致事歸里雖未得
旨而不入翰林者幾二年久之拜翰林學
士自鄂之來　京師凡二十有七載由里
居而之鄂也適三十年每恨乖隔愈久冀
一得請以終老丘隴常忽忽不樂秋風倚
楹懐悲故鄉擁衾障袂聲出金石非復以
宦達為可戀惜而志迄不遂抱疾朞嵗以
卒大徳七年正月二十有二日也年六十
有二積官至嘉議大夫公之為侍講也言
江以南括責營聚皆大臣與其黨類私植
貨累鉅萬願寛今年田租以緩赤子宋世
陵寢毁掘及移徙故宗室大姓皆非初
詔本旨乞正其私擅之罪
天子以為然又言乃者庚寅嵗大霧四起
越翼日癸巳夜地震地為臣道臣强則震
至正月甲辰西城老虎就擒虎扵象為兑
為金其著尤異咎在姦臣簸權令已執咎
而　宸斷未果願蚤正天誅以應變異
上意若微忤而終不以罪由是居家待罪
閲三月大司徒公自　上京俾燕只干學
士諭以復職後平章政事不灰木復為公
奏逋負嵗積不能自養
上曰得非指桑哥為虎者宜令有司計逋
以償嵗别給帛粟餘勿為例人益知
世祖皇帝神武沉斷非真忤公公天性踈
達與人交緩急髙下盡力傾引弗避不為
刻峭自髙亦不復計得失成就故始争趍
慕而間輙掉去訖無毫髪恨意傾觴煮茗
費盡即止危坐清論一不以靡宻缺乏廢
其雅道嵗時奠薦雖甚匱嗇猶豐絜盡力
如舊禮自宗正四世而下皆請于　朝而
復其役族属男女以及鄉里之俘虜而北
來者悉贖以歸凡十一人有張生貨藥西
闗一日過之張死已數月矣亟歸視藥劵
盡酬所負其家人不知也遂具以告而歸
之一士人伺公錫賜時謾言當買田亳宿
間計資與之嵗久不至後亦不問其受欺
類如此同列有侮公為方拙暨死之日朝
野咸曰善士已矣各賻奠哭弔終其歛事
而同列亦悔昔日所侮為可愧往右丞許
公仲平䔍意道徳性命之學奮自飭厲以
文公四書為標凖達官髙胄皆俛首承訓
不敢怠公時至　京師首言力行致知
近世率清曠自髙言行若枘鑿不相入非
儒先本旨許公深然之至觀其平居䖏身
待人抑華養實許公雖死而昔時門人親
聞其言者皆以為伊洛源委惟趙公為真
佀益以知太常之學為可信至公為有傳
矣有詩文若干卷類聚蔵于家初娶舒氏
御史中丞亶之五世孫未踰年而卒歛箧
中裝歸其婦翁不取今夫人史氏奉直大
夫知連州一之之女生三男子長孟實以
公居　朝廷久特官為承事郎同知瑞安
州事孟賚温州蒙古學教授孟貫以廕入
官孟實等欲求銘當世有道以信于後俾
桷有述謹具歴官行事如右謹狀大徳七
年七月日從表姪具官袁桷狀
　　　推誠保徳功臣開府儀同三司太
　　　傅上柱國追封薊國公謚忠哲梁
　　　公行狀
公諱徳珪字伯温姓梁氏大興路良鄉人
八世祖徳成遼末以勇力善貲雄鄉里生
子吉不仕吉子伯温金皇統進士官通議
大夫同知河南府事遂贈吉安定郡伯郡
伯孫牧牧子陟眀昌進士官中奉大夫同
知南京路都轉運司事亦贈其父安定郡
侯郡侯有别墅金世諸名士日觴詠從之
游中奉髫年能以詞章相周旋咸器偉之
晚歲直節善政深自植立值金亡終老扵
里生衎為金承奉班祗候祗候生守信終
隆興都轉運塩使轉運生國禎終内蔵庫
提㸃是生公後以公為左丞時　朝廷特
號中奉曰通憲先生轉運贈榮禄大夫定
國公謚忠毅提㸃贈榮禄大夫安定郡公
謚僖敏公㓜歲給事
昭睿順聖皇后宫中竒其器骨俾熟國語
通奏對年十一太府長官愛之帥其弟徳
瓚同見
世祖命相者閱二兒相者曰後當貴
帝頷之遂使從東平忠獻王安童習憲令
儀注年十四即襲父職至元十六年升中
書左司員外郎二十三年遷右司郎中踰
年復左司二十六年進太中大夫總管大
都等路打捕府仍領左司是嵗復右司二
十八年參議尚書省事復遷中書二十九
年
世祖特旨拜參知政事
成宗即位陞中書左丞大徳二年拜平章
政事公未弱冠即官宫省踰三十年錢穀
出入高下若指諸掌四方奏請率面授中
書掾言某事當如律某當如
先帝某年所行極邊宗王急驛調發卒無
所從具同列拱手不能語公徐言軍用有
故實泛索非故事不可行執筆量劑退考
故籍無少訛誤戊子嵗地震北京
世祖問今嵗刑部所報囚徒何煩多公對
曰囚非犯刑罪特以徴索羅織無所從納
故悉為囚在獄中
上大感悟迺悉　赦天下逋負　京師供
給繁夥屢　奏蠲復之漕運根本江南浚
治諸湖堤不宜使富民侵塞以殺水勢議
自公始選部資歴吏不敢後先一時以事
功自期者公亦與一二執政議超常格俾
自効方大徳初元
成宗恭儉守成一繩　祖武公亦以朝政
自任年穀豐熟四境寜謐廟堂大臣相戒
以清浄為治凡上書言利害歛口不敢發
自是希進者皆避匿後議相持既深朋聚
比進乗事間發浸淫扵疑佀之際㑹
上不豫遂出公湖廣安置踰年
上疾稍瘳罪一二幸臣急召公還都遂乗
驛朝于上京
上問卿從何來公環視嗚咽不敢對
上賜酒饌命歸省其母諭以將再用至九
月　詔復入中書時公已得上氣疾與家
人言向嘗逺謫今得再覲
上眀白母子相完聚即死且不恨何敢復
有希進意遂却藥危坐謝事某日星殞西
南有光流室中是夕薨年四十有六葬于
宛平之樊村妻安氏今封薊國夫人柔静
能家子一人某女三長適納速剌僉事次
適伯達某路都提舉幼適某同知宣徽院
今上改元詔録勲舊贈公推誠保徳功臣
開府儀同三司太傅上柱國追封薊國公
謚忠哲而公祖父亦復追命為國公母夫
人完顔氏公能承侍盡道待二弟曲致恩
意對賔客謙不失禮自以先諜踵世科尤
重儒士詢考安㝎别墅為圗表章一時縉
紳咸賦詠追美其事侍
帝左右率偵候意嚮奬拔士類至扵决事
占奏悃欵不讓而悉簡惬稱
上意死雖十餘年　朝廷至今猶稱道之
前翰林脩撰知髙郵府張某次公遺事命
桷演潤將求鴻藻以表墓道桷與張侯曩
同在翰林見一時行事張侯以親嫌為辤
公之弟徳璋今益都總管昔為慶元判官
時桷居鄉里得聆公言行遂不敢以草野
為辤然舊聞中原故老嘗言梁斗南文采
風度有陶靖節晚嵗志意後進争慕企久
知迺通憲先生也先生言行在人口不絶
方金將亡時士族解散澌盡暨獲平定推
原高曽名字扵荒碑野塜之際皆缺軼無
所考獨梁公八世官簿歴歴可据徳源深
長通憲守儒之效著矣至若公行事在史
冊者不敢有私姑次其出䖏大致使銘述
者有考焉延祐三年九月某日翰林待制
承務郎兼國史院編脩官袁桷狀
　　　翰林承旨王公請謚事狀
公諱構字肯堂世居濰州家譜云與中書
令同系八世祖某宋世為司農卿守鄆因
家焉故今為東平人曽祖某金進士奉訓
大夫滄州無棣令祖某以公貴贈正奉大
夫太常大卿考某贈昭文館大學士資徳
大夫公㓜嵗肄業郡學試詞賦入等杜先
生仁傑深器之賈文正公居貞一見舘以
教其子載與來　京師時太保劉文正公
王文康公王文忠公持薦士權即辟為權
國史院編脩官丞相史公耶律公在政府
聽公上事言論接以賔禮耶律公復戒其
子以兄禮事焉至元二十一年授將仕郎
命為真于時集議時政必使公預㑹裁酌
之十二年丞相伯顔出師諭江南公實草
詔是嵗渡江
世祖命翰林直學士李槃與公偕行俾蒐
擇儒藝之士眀年春次杭州公見董夀公
某曰故宋圖籍禮器具在宜收其祕書省
天章閣翰林太常考集目録宋史異日必
脩纂遂悉輦歸于　朝十四年充應奉翰
林文字公辤曰少甞受學于李先生謙今
先生猶教授東平實不敢先遂以其官召
李眀年始受之十六年陞脩撰凡制誥撰
述文康公必以命公丞相齊魯國公和禮
霍孫領翰林開司徒府授府司直
世祖詔大臣議道蔵可焚棄者公與議完
救之十九年丞相阿合馬敗齊公入相議
選舉更定法皆公手定遂授吏部郎中未
幾改禮部後復吏部而翰林制誥猶諉公
參詳焉二十二年遷太常少卿
上方定宗廟修禮樂而公昔從故宋所輦
還者皆得補缺二十四年出為江北淮東
道提刑按察副使御史大夫率公陛辤
上賜酒慰遣擊奸恵民淮民猶能言其事
二十七年除治書侍御史故相桑哥嫉公
命與故平章魯公卜忽木檢責燕南逋負
公先馳驛㑹計簿領迄無所迎合謂魯公
曰公近臣某復在言路相若苛責當受罪
不以累公也未幾桑哥伏罪二十八年調
選江西二十九年改翰林侍　講學士三
十一年
世祖升遐
成宗嗣位分院上都制誥多公次定
徽仁裕聖皇太后知之特賜楮幣七千五
百復命撰
世祖祔廟謚冊攝司徒以導禮大徳改元
纂脩
世祖實録陞翰林學士二年參議中書省
事右丞相引見于栁林
上問昔從何人丞相奏是和禮霍孫官属
真儒者昔奉　旨㕘用儒生今故用之時
上初即位勵精文治年穀屢熟海内熙洽
公從容二相間以薦士安静為急務後數
年來執政希合生事將檢括増羡首以其
䇿行東南公卒不肯附稱疾納禄幾一年
七年　朝廷更政獨公無所累歸里九年
授濟南總管禮法自持嚴而不苛凡為民
害者悉除去丞相荅剌罕見公所申牘咸
從之十一年太師瀋陽王等奏俾乗驛造
朝拜翰林學士承　旨復脩　兩朝實録
特命贈公二代公言臣本儒家遭逢　四
朝先世皆潛徳里士　大國美謚懼無以
稱以臣所居官授之誠以為過今羣臣封
謚下太常必繇翰林議官品臣首踰越將
無以服衆
今上時為皇太子嘗詢翰林老成必首姚
燧王構手以酒賜之是嵗尊謚
祖宗公撰
太祖
睿宗皇后謚冊賜楮幣萬緡正月撰
皇后冊文攝侍中讀冊至大三年以疾薨
公在　朝廷踰四十年凡　累朝憲章損
益能悉舉源委翰林述作自為編脩時已
預撰先賢文懿尊酒敘論咸有据依欲輯
為臺閣舊聞而事莫遂崇拔後進雖未識
面汲汲稱許不絶口性剛直有不善必面
責之有文集三十卷蔵于家子士熙今為
翰林待制竊惟　聖朝褒録臣下見扵令
典謹摭其居官行事請扵太史上扵太常
至若居家雜儀治民遺事悉弗敢次第延
祐三年九月日門生翰林待制承務郎兼
國史院編脩官袁桷上
　　　李司徒行述(代作)
嗚呼我先公之亡銓時年十有三遺言懿
範誠不盡知雖知之亦不能盡詳少鞠于
趙氏外家外大父諱某為南京同知先夫
人嘗泣語銓曰汝父沉静寡言笑篤志嗜
古卓然遵聖賢言行為矩範强之仕弗肯
仕凝塵敗席家事靡宻弗顧疾革猶執卷
瞠然若有思空約彌甚間嘗曰我幼孤長
兄樞宻都事教我撫我繄汝舅之訓汝舅
生三子長都事君從革次總判君從謙余
叙為季生兵革中我先君每誨吾兄曰家
世朔州罹亂離朝夕習騎射今邊宇寧謐
諸児宜守儒顯親母刻木吏為也都事受
其言朝夕以詔二弟俾從學于九山李先
生徵吾詎願不仕非其道不可也銓幼不
能必其成後其語諸又曰大父之墓在朔
州地逺不能至考其事則有紫陽楊先生
之誌在戒其毋忘焉不幸某嵗卒年四十
有一葬于南城栁村之原先公既卒家益
困太夫人挈于外家化治銖粟率資以教
銓稍長痛自感勵有以其名聞于
世祖皇帝詔習儒業入國子學師許文正
公焉後直省闥三年出為彰徳鐡冶提舉
又十年同知歸徳府事始得致養于母夫
人元貞元年過汴梁將歸　京師不幸夫
人卒扵汴卒時年五十有八奉柩歸葬于
栁村相其地水齧洳不可旁祔迺卜於西
山金河口田峪之南得合葬焉冬十有一
月某日也元貞元年為翰林待制又三年
轉廣平等䖏鐵冶提舉改工部員外郎承
檄視屯田鴈門鴈門地近朔州銓思念吾
大父葬朔州在鄯陽灰河西一里今六十
年榛莾不可攷有楊先生英誌在雖無能
知吾以誠求寧卒使無知哉翼日驗誌徴
旁近卒無有哭走于野有老叟年八十餘
迺来曰李府君葬時吾嘗治畚鍤于灰河
今西一里隆然者其墓也銓泣且拜得封
崇以識焉楊先生之誌曰李君大父諱彦
宏由彦為名者十八人自彦而别為玉者
二十六人其諱玘者銓大父也我先考大
父之㓜子也都事有子曰某緫判君無後
銓由是奉都事而下皆合葬于西山而灰
河之墓始樹楊先生之碑推大父燾後之
徳邅時隆平非若昔時之永隔嵗時省墓
則力猶可至也楊先生之誌又曰大父為
山西西路課稅時耳目所逮纎悉必陳扵
長官有以榷麴牟利即峻拒絶後患或言
郡縣始安輯宜用重典使不犯輙面折陳
白非忠厚恤民本旨先公之誌翰林承
旨王先生構則曰拱璧駟馬流俗所恃嫭
者先公無是心也銓無所肖似自工部改
授朝列大夫揚州路同知臺擢為監察御
史四年少中大夫河北河南道肅政副使
五年移淮東未幾嘉議大夫常州路總管
不六月召為㕘議中書省事又六月除禮
部尚書復五月轉燕南河北道肅政㢘訪
使改昭文舘大學士中奉大夫治書侍御
史
今上皇帝推賚存殁扵是得贈大父資善
大夫司農卿上䕶軍追封兾國公謚莊順
祖妣王氏兾國夫人考榮禄大夫司徒上
柱國追封兾國公謚端敏妣趙氏兾國夫
人嗚呼銓無所肖佀承藉先徳先夫人之
訓歴歴在耳願因　朝廷光顯之寵求文
鉅公表扵墓道俾李氏子孫後有攸考謹
再拜叙其事于右端敏公諱從益銓今為
翰林侍講學士娶孫氏封兾郡夫人合三
房孫凡幾人長某延祐四年九月日男翰
林侍講學士中奉大夫知制誥同脩國史
李銓狀
　　　資徳大夫大都留守領少府監事
　　　兼武衛親軍都指揮使知大都屯
　　　田事贈推忠賛治功臣銀青榮禄
　　　大夫平章政事澤國公謚忠宣鄭
　　　公行狀
　　　　本貫澤州陽城縣澤陽鄉屯城
　　　　里年四十七
　　　　曽祖珪不仕
　　　　祖臯故忠昌軍節度使
　　　　父鼎故鎮國上將軍湖北道宣
　　　　慰使贈銀青榮禄大夫中書右
　　　　丞謚忠毅
公諱制宜字扶威澤州陽城縣人大父節
度當金危亡時以智略慷慨衛拯里社興
屯田陂池之利年不展用是生忠毅公提
天師勦羌蜀絶襄漢竒勲冠勇功次表焯
官譜始著公忠毅公之嫡子也方勝衣時
忠毅携見于
世祖皇帝特視偉之命從大臣習給事儀
忠毅遏冦死難
世祖震悼迺即授金符襲平陽太原之軍
而戍鄂焉公盛年受殊數益矜謹自重控
伏將士怗首無撓犯湖廣行中書治鄂戎
帥䇿馬進退承教令縮蹙不自給獨公争
器重傾下鄂守缺長執政俾攝治日坐决
文武兩府郡益以理凡數嵗訖不除鄂長
官十九年　詔治樓船有事扵島夷江滸
地不足居船官城南有何家洲洲爽廣多
居民中書行令遷洲屋仆徹墉瓦聲汹撼
白日交走驚泣道上公行相旁近地與洲
無異即趣還其居洲民争持牢醴拱謝公
揮手曰安民吾職也何謝焉鄂多火災連
晝夜交作或言城中隠姦利羅疑佀者急
治火可止公言咎在火政不眀火未絶而
復誣構彼何生為遂率軍士申令約立渠
巷俟火所未至通徹其道火是日迺止有
盗私立部號伏近郊日暮剽刼負擔者訛
言將入城索之不得見數男子從城外来
促數異顧命縛之省貴人曰得無以疑詿
誤將出之眀日過城東門見一少年乗白
馬行且色動公呼曰汝賊也汝貌良人也
何作賊不速言當訊汝少年叩首吐實復
信宿日所捕亦同欵一郡大驚二十三年
徴入侍中眀年從　駕北征願前敵效擊
上曰鄭制宜死唯一子在宜勿使擊復請
戰乃命從太師以行師還　詔侍膳殿中
加懐逺大將軍樞宻院判官春　駕如上
京院留母行公曰年少宜服勞願以偕行
上愛而勿許二十八年超拜湖廣省㕘知
政事是時鄂大臣集括歛為竒功
上怒録其家公入辤
上曰而父死賊難賞不及于汝今有盗臣
貲財僮孥留貯于鄂者宜擇精善自取公
對言某臣家入皆贓穢不可詰受之雖無
汙然跡其由来寜無汙乎
上益竒之鄂為舊治土俗厚薄悉周知其
隠蘇枯翦彊翕然至和
上知其能賜中金五千兩間嵗具口奏臣
向留鄂治兵臣母知臣年未更事乞臣侍
陛下宿衛今不以卑鄙預外政府朝夕思
念不勝任敢昧死以請復徴為内臺侍御
史安西地嵗牧馬牧人利曠逺率併入旁
近世業民數訴理求地持軋不下命公乗
急傳治其事覈地得三十萬頃考籍于官
餘悉歸于民三十一年拜行樞宻院副使
院治衡州公統軍入衡下令不得入廬舎
營部擇便地定井竈食罷畢發至暮整列
就次道遇雨卒言冝止頓舎休憇公立雨
指畫訖一卒無敢宿民居道旁市井人雜
語不知為官軍也湖南地介江廣賊負險
煽昭賀聮絡廬陵諸屬邑大軍至即守固
不復出歲一捕冦率害善地冦伺去復嘯
集如故公至相阸塞雜耕守戍㩀其出没
眀語歸降者釋弗殺逐殱其酋長茶賊譚
計龍匿兵器有異志立捕得之其弟舁貨
以緩事公趣輸于軍卒正其罪
成宗皇帝改元復别置副使一人與公同
治公謂官溢常員先置者當罷入授大都
留守領少府監未幾兼武衛親軍都指揮
使知大都屯田始進階資徳大夫公㓜熟
内府營繕工巧供給祠祭之屬能通達緩
急終嵗事集無曠敗至大宴席刀匙樽斚
必命公董領以重其事大徳七年地震太
原平陽公承命往視且言河東罹鉅創
聖天子出粟幣以賑活之設一不及是負
眀詔死罪萬萬何可逭迺躬入里巷傷殘
羸餒悉䟽録以給有市官利征商詭言某
地少災不宜費官廪征法宜如昔無所損
公怒曰幸災困民民何罪且汝計征入何
補縣官入言于
上復其地三年公天性慤厚
上宴大眀殿獨侍立不惰命之飲再拜辤
上察其意賜酒二壷使歸飲于家事母蘇
氏至孝特封潞國太夫人以寵之錫賚無
虗嵗復加賜海青俾入禁囿尤號為異數
大徳十年二月五日以疾薨年四十有七
其葬在某縣某鄉自公少時己知自貴乞
名扵王文忠公王見而器之遂定其名字
忠毅以死事顯故公彌欲以忠孝勉奬通
敏有持守其居鄂十年善政藹著至今父
老言鄭公真清士非他人比至守官靖正
不以喜怒害事謙抑自晦中朝士大夫則
曰鄭公真吉士也配可烈真氏丞相孛羅
公之女子鈞今為懐逺大將軍武衛親軍
都指揮使至大更元特贈推忠賛治功臣
銀青榮祿大夫平章政事澤國公復下太
常定謚曰忠宣謹具歴官行事鴻筆碩彦
得以取擇謹狀
　　　榮禄大夫大司徒特封饒國公吴
　　　公行述
　　　　本貫饒州安仁縣開興鄉夀櫟
　　　　里
公諱克己字祥甫維吴氏逺有令緒泰伯
以至徳讓嗣逃于吴周受殷命大封同姓
而泰伯胤系因食采吴地子爵不絶周既
衰吴越楚争王吴為越所僨子孫散䖏江
湖間因以國氏夫差六世孫芮為秦番令
有徳于番號番君漢次芮功封長沙而廟
食番世不絶宗庶蕃衍凡占籍番者悉祖
之安仁吴世儒家宋淳熙間有從朱文公
講學曰某皆其譜諜公之曽祖岳祖夢旂
養潛樂幽丘園晏如也父鑑服儒業言行
矩範閭里是否能持平善諭俾率初後皆
尊信之劬書教子誨之曰學非以干禄遇
不遇命也故公受其訓而行之㓜静黙寡
嗜好達生養和非仁義之言不言其居家
也斥絶喜愠躬行以導之不逮者微語以
警之其䖏于鄉也肅然如有容暴者化之
以慈有為不善者輙自勵曰得無吴公知
吾所為乎㓜督之以學壯奨之以仕稍有
能輙譽之其成就也怡色若己得年益耆
賔客造户無惰媮酒至愈莊夜分猶危坐
治纎悉人皆曰吴公有子全節為玄教嗣
師總攝江淮荆襄道教崇文弘道玄徳真
人其好賢其持身常念若不及繄家教所
致推公之徳視其子則猶可企也延祐六
年五月玄徳扈　駕上京桷以待罪集賢
偕行公薨以五月丙辰訃至玄徳晝夜哭
不絶泣且曰全節不天疾驅以歸願述先
公之行以聲其哀桷謝曰述徳叙行宜在
門人佐吏敢辤則又曰猶子善辱與子游
其何辤謹按玄徳真人㓜慕老子道年二
十從大宗師開府張公入　朝奉祠宮間
嵗告歸省
成宗皇帝憫許之大徳八年公與夫人夀
七十
上賜公上尊加帛俾乗傳以歸大徳十一
年特拜翰林學士中順大夫至大三年
武宗皇帝隆孝治恩賚中外臣子繇是超
拜榮禄大夫司徒饒國公配舒氏饒國夫
人而公考亦追贈昭文館大學士資善大
夫饒國公謚文靖妣陳氏饒國夫人玄徳
奉　制書以歸延祐元年公夀八十
天子遵
成宗錫賜如故事延祐四年復降　璽書
復其家命守臣王都中表鄉曰榮禄里曰
具慶玄徳築公所居堂曰晚香曰天爵翰
林侍讀學士元公眀善記之矣曰齊老則
因宋孝宗所書扁以徴其實曰樵隠公所
居自號以寓其冲澹之意焉公夀八十有
五將以某月某日葬于鄉之山田原子四
人長詢次誠蚤卒次玄徳真人次全義女
若干人孫男若干人善集賢脩撰蒙剛才
致孫女若干人曽孫男女若干人始善来
京師從游嘗出大父手書誡善制酒力纂
述勿愒玩以自棄又誡其叔父持敬存誠
為應天事神之本日承君師母以我耄為
辤幸未棄昭代甞惕然深念曷報稱數數
道途非所望假我死何憾也水蹇扵山屈
曲演迤遇順而始逹非偶然也飬深用嗇
累逺益振扵吴氏有考丗胄顛覆抑其所
發者誠過耶嗚呼吾扵是見之矣桷也辱
再世之㳺耳受目矚向爲史官錫命享醴
之禮嚴詳於記註惇史純孝賛皇風闡鴻
藻有自来矣遂不克讓奉于太史㑭有攷
焉延祐六年七月日具官袁桷述
清容居士集卷第三十二
清容居士集卷第三十三
　表誌
　　　西山阡表
嗚呼我　大父嚴州宋寳祐五年丁巳六
月七日庚寅即世年六十有七後六十有
七年是為
皇元至治三年嵗在癸亥
聖天子推恩文武錫命有秩不肖孫桷以
從臣遂得贈中順大夫上騎都尉㑹稽郡
伯　大母令人王氏㑹稽郡君是嵗五月
丞相忠獻王薦于
英宗超拜侍講學士泰定元年又贈嘉議
大夫禮部尚書上輕車都尉㑹稽郡侯郡
君加㑹稽郡夫人嗚呼桷生七日而母史
夫人卒　先考處州嘗語曰汝外祖敷文
轉運公諱賔之淳祐十一年辛亥嵗秋八
月病且革　嚴州詗疾候所命于時汝母
年六嵗余年七嵗即指曰吾女以中外表
願奉公㓜子　大父謝且立曰㓜子獲為
越忠定王孫壻它日生孫寧負吾兩門哉
桷泣受其語以識桷髫齓時喜聞遺事于
時　越公賔客子孫宦途著仕而　大父
遊從咸在嘗語曰　越公為京尹十有一
年擿括隠伏抑强振恵繄汝　大父宻以
賛外若韋布使世不知有子弟名字其居
越公䘮盡喪禮喪除廬于墓不入城府者
三年匪惟鄉人言之外州士大夫能言之
退考于家乗曰初補承務郎監無為縣襄
安鎮知建寜府浦城縣丞　越公久侍從
陞政府而執政子求外仕令不許故再任
佑神觀紹定四年　越公解機政始得授
江南東路安撫司幹辦公事端平二年以
侍養請于朝優許之充沿海制置司機宜
文字淳祐七年通判嘉興兼尚書省提領
田事所檢閱迺曰吾得以仕矣治府事無
留難囹圄以空悉以　越公尹京法治之
郡守謝不能提領户部財用史宅之悉括
諸司田阿媚奉上具籍百餘萬用户部印
入御府而以副帙置三省始愀然曰吾不
可復治乞歸三年授江陰軍力辤以疾後
户部果督責浙西諸州虗籍守臣争納告
丐罷言諸司田皆朝廷舊籍欲入虗籍則
宜蠲舊籍未幾宅之死始悔罷而副帙在
三省者國亡散落民間言利大臣深信之
卒為東南害十一年知嚴州寳祐二年提
舉台州崇道觀積官至中散大夫鄞縣開
國子　先䖏州登朝贈中奉大夫再以登
極恩贈中大夫維我　大父訓範嚴宻居
家治具畢舉區别工技悉精其能堂奥危
坐無笑色聚書至數萬卷圖畫鼎彛鑒裁
得源委而　先䖏州遵奉誡令教子晝夜
不廢桷得以譾薄文藝敘升翰苑幾二十
年再為集賢直學士今復超進為翰林侍
講學士夙昔期望扵遺言見之今墓在桃
源之西山王氏夫人合葬焉　大父諱似
道字子淵曽祖諱臯累贈太保　妣楊氏
越國夫人楊氏魯國夫人　祖諱昇累贈
太師衛國公　妣楊氏齊國夫人　考諱
韶少傅同知樞宻院事資政殿大學士累
贈太師越國公　妣陳氏周國夫人配王
氏平江府吴江縣癯庵先生份之四世孫
蘇養直向伯恭張安國朱元晦諸賢賦詩
于其家圃有詩集十卷行扵世長子諱浚
奉議郎淮西制置司機宜文字入
皇元改授承務郎賔州同知娶史氏孫四
曰棟楳棅栐孫女十曽孫五彦毅亨端辛
孫女一　先䖏州諱洪朝列大夫同知處
州路總管府事贈中奉大夫浙東道宣慰
使都元帥䕶軍㑹稽郡公娶史氏楊氏並
追封㑹稽郡夫人子桷為嫡長孫女三曽
孫二瓘瑾女四人四世孫男曮曄女徳秀
袁為鄞聞姓晉政府繇　越公始至于
大父承緒展世不赫赫以求髙命所居堂
曰拙逸曰得閒殆見其雅志將以俟于後
矣夫徳厚者報深恃報自佚必不能以顯
郡公事兄若父讓爵避財鄉黨至今能言
惴慄四十年而教子督切則曰我大父之
訓我不敢私今雖未厎于成詩書之澤殆
能以自白嵗月逾邁交友故吏凘落幾盡
隧碑有缺幾扵無傳是則有罪矧以不腆
之文行于南北庸述祖徳刻于墓道俾子
孫有考泰定元年嵗次甲子　月　日孫
具官桷表
　　　先大夫行述
先大夫諱洪字季源姓袁氏袁爲眀州著
姓州陞爲慶元宋仁宗朝詔外郡得籍開
封舉進士嘉祐初爲開封舉首者諱轂後
通判杭州蘇文忠公時爲郡太守日論文
史典處州以終贈光禄大夫其宗諱㲄亦
占籍開封試進士歴官至祥符縣丞因家
焉為公六世祖五世祖諱謂贈少保　髙
祖諱臯贈太保靖康難作隨青州兵復歸
里積善好施年八十餘預言死期别親黨
沐浴端坐以逝　曽祖諱昇為眀州助教
贈太師衛國公樹徳力卑讓鄉里尊信郡
有不軌大獄命公攝治即其家搜驗得偽
署籍姓名一千餘人皆六縣大家不以送
官立焚之異行遺事世多所傳錄妣楊氏
封太恭人贈齊國夫人　祖諱韶㓜學于
族父正獻公爕登淳熙丁未第嘉泰禁道
學自趙忠定以下皆入黨正獻公坐廢
越公為吴江丞得罪蘇師旦俱家居避禍
嘉定改元褒叙趙忠定公朱文公扵是相
次被召先後為侍從搢紳榮之尹臨安十
年神眀愷悌自辛棄疾揚王休馬大同丘
崈以後推公次之為同知樞宻院事以資
政殿大學士銀青光禄大夫奉化郡開國
公致仕贈太師越國公妣陳氏吉國太夫
人贈周國夫人　考諱似道中散大夫知
嚴州總覈事物能通達損益然不樂仕進
守次江陰將行乞祠祿以歸理宗異之贈
中大夫妣王氏恭人贈令人公嚴州次子
七嵗能諷誦詩書左氏通大義以　越公
遺表恩奏補承務郎年十七試吏部銓監
鎮江府大軍倉眀年道臨安馬光祖以樞
宻為京尹上書往見之馬公喜謂曰是故
袁越公孫耶光祖治京師皆先公條教今
官位適相同然貴家諸郎多不達文墨是
書果子所作當留以自近公謝不敏遂改
辟監桃源酒庫檄入帥幕時馬公號嚴敏
客多畏避不敢進率秉燭决諸曺事命四
客坐四隅禁私語夜分間以成案俾閱先
後是否一日擇巻牘繁冗者以試公公䟽
其要領言是事曲直微有隠某官所擬微
兩端馬公大喜日以不决事委處分將俾
徴旁邑逋負公謝曰初入官而以括責稱
懼失　先公遺訓馬公謝之禮部尚書李
公伯玉薦可治劇邑中書舎人劉公震孫
薦可理瘠縣馬公去國改兩浙轉運司幹
辦公事轉運使胡太初刻峭善伺時相意
旨公不樂之請告歸里胡亟怒以緑匣􁘭
還司署曰不即来當議劾公起視事或咎
之迺慰曰太初先子　先樞宻門下士知
子能官固若是後潜說友為轉運􁘭督寧
國絹十六萬疋公婉謝曰嘉熈以来江東
稅絹皆虚負實籍寜國尤甚莫若悉蠲虚
名止取景定至今年逋且昔時甞以不能
謝馬公矣說友懼蠲數廣亟命他吏然卒
不能辦為禮部貢院封彌官甫出院度宗
忽降手札諭賈某曰舒津太學名士袁洪
嘉定名臣孫宜與陞擢差遣舒同里人賈
疑有内援遂除舒太常博士公為太社令
就職兩月諷門下省論而舒亦以他事去
賈相嘗曰浙東唯温處士可任事四眀士
不宜用于時髙公衡孫趙公汝楳以户部
侍郎汪之林以汀州陸合以軍器少監章
士元以太常少卿趙孟傳以贑州合執政
官至守倅凡六十餘人皆家居月為一集
約討論先哲言行不得議時事繇是公益
得紬繹文獻深愛重自晦絶不通京師書
問賈相悉偵知之迺命主管華州雲臺觀
咸淳壬申遷通判建康府公閱事敏决老
吏不敢詒慮獄句容有偽楮連坐二百餘
人悉出之㝎議止誅其首帥趙溍貴騃不
親庶務僚属上府謁不得入率用紫袋取
畫諾公坐賔次命吏白帥今邊事益急惡
少年掠奪市上將驕不習兵非紫袋可奉
行帥聞即延入閤出遜語且曰將循視沿
江諸屯壘苟可安便者毋忌也甲戌冬十
有二月帥行郡中大驚争移徙出郭而村
落民與故侯聮絡者復入城有約白晝罷
市公詢扇亂者斬之戒門者毋納村民城
中始安夜多火災有徼卒瞻對詳練公私
以白金立署賊曺一夕卒馳報有賊約以
二皷縱火東門劫門鑰以出今賊俱在廟
中治火具公遣卒往伺賊將出廟門捕二
人有緼火在手即斬以徇諸將留城者皆
故侯部落至是益蹇傲願習射求官賞且
曰在昔唯陳招捕習騎射今不能復見此
等相公矣翼日將巡城請公乗騎吏擇馴
馬以進公命取將馬来將異之坐城上召
諸將曰郡庫非制置使不敢用若等求較
射吾當以私財定髙下語畢入射將挟矢
前喏曰願奉約束然不敢先公手弓遂弦
三發皆中革一入的將謝不敢公强之終
不能並卒定其賞如初諸將前曰惜侍郎
官晚然事不可為公嘿然侍郎盖江淮間
幕府通稱也二月帥調精鋭居屯江城中
羸卒數百相偶語有卒夜從江滸還言趙
制置已南遁數日將解兵還淮西總領費
伯恭棄軍資夜乗舟如通州入海賈相師
潰歸揚州諸將率故侯部落將劫公出城
公不得己微服間道歸臨安見太常丞吴
浚浚舊為沿江參議與公厚善相對各泣
下公曰國勢日蹙諸將率聞風内叛浚薦
丞相陳宜中將留用之公願自劾待罪急
辤去趙公孟傅尹臨安奏為浙西安撫使
機宜文字不拜趙公制置慶元復奏為沿
海制置司參議官公時已陞階朝奉郎亦
不拜乙亥冬臨安奉表降謝太后詔諭東
浙諸郡如命戒毋徒以百姓汙鋒鏑時入
南軍道上虞餘姚焚掠以行聲言留軍慶
元備禦居無何　王師將壓境公見趙制
置言南軍以具海舟實無意留旦夕必入
城縱焚當先攻甬東門宜戒火政分卒保
東城以全居民未幾果縱火焚浮橋劫江
滸城有備不得入舟出定海以行制置司
改宣撫司復署為參議人心危疑旁郡邑
相屯堡未散舊不快意扵衣冠者争上變
入爵參議官陳允平素與王姓讐讐言新
從福州航海来見陳參議爲書蘓都統約
以九月乗颿下慶元當出兵以迎又言禮
部尚書髙衡孫而下三十餘人皆聮署勸
進時張元帥督師將征南命招討使王世
强圍捕鞫實公儒服立庭戺見王辨陳參
議與聮署書實亡有招討故爲宋官寜知
讐不爲虗言王未應有戎服長髯者將登
階見公亟下拜持抱曰此吾袁侍郎詣王
前曰傅海舊爲建康壕寨官承宣使阮思
聰與侍郎巡城議列木栅阮言城廣不可
守且木柵無所從得傅海答曰蔣山左右
巨木可取撤近郊居民屋髙下附益可立
具使果欲守良無難阮故呂太尉姻盛怒
將以軍律抗對殺海袁侍郎悟旨急叱海
入獄眀日杖海而遣之今不知侍郎何故
立庭下海願以身贖罪王大驚具賔禮以
迎且告元帥帥引問之故公言安反側定
新國當絶告訐羅織翼日元帥盛軍容坐
府有告者復言奉化昌國某大家以故王
為名一從台州黄巖来一從海上来帥立
叱去之陳參議亦繇是得脫郡大疫具善
藥以施死者給棺以殯後戒以為常行之
踰二十年至元十五年從趙公朝京師覲
世祖皇帝天語命班秩宜髙從行者一等
將授總管以子㓜辤迺授朝列大夫同知
邵武路總管府事以疾不赴至元二十年
授温州路同知疾作復辤公㓜從王先生
鑐學問戒以躬行為持身本毎授以言行
編諸書公守而行之至是書陶靖節詩顔
氏家訓為一編以寄意至元丙戌嵗侍御
史程公奉　詔徴士首寄聲起公公遜謝
不敢當大徳二年改授處州路同知命下
而公已捐舘實是嵗二月十有八日享年
五十有四　先大夫性孝友事兄賔州如
父器物田宅賔州所予者猶辤不敢受
嚴州遺澤二悉讓兄子淡嗜好自建康歸
即獨處清坐嘗曰綺縠聲色非潤身延年
佳物諸君何慕焉喜賔客終嵗無虗日客
去復具饌以俟不喜言人過或甚不能自
重者猶覆䕶言無是事急施與家無長物
嫁娶喪葬有不能舉者悉賑與之愛博而
内眀碩儒故官旁邑外郡俱舘致教子弟
嘗言吾交游宜廣汎愛親仁勿為臧否可
也有客素依公調官　京師願奉公文書
以效勞久之客得官羣議咎客公以書慰
之君果有得猶我之得客出書示議者迺
止善尺牘琴奕諸藝皆過人不自詫襮毎
言沽名激行為之良易然不可欺扵心晚
嵗過郡土神祠桷侍行指謂曰吾言出諸
口今得視神無愧自丙子来冠屨雜糅抑
負不自振甞開釋防漸而扶植之或利害
不便必正色廣論絶其萌蘖廼止殁之日
郷里無貴賤老穉皆驚惋不絶葬在鄞縣
桃源郷慈溪奥之原元配史氏太師丞相
忠定史越王浩之曽孫祖彌堅資政殿學
士贈太傅謚忠宣考賔之朝議大夫直敷
文閣荆湖轉運副使再娶楊氏世儒家五
世入太學景定壬戌太學進士太平州判
官　之女以宋眀堂恩俱贈安人男一
桷史出女三長適丞相史荘肅公嵩之孫
佀伯前將仕郎次適工部尚書余天任孫
昌期前通仕郎次適資政殿大學士史巖
之孫益伯前承務郎孫男二瓘瑾孫女四
長適同知餘姚州事趙孟貫餘許嫁未行
痛惟　先大夫言履歴歴在人口耳蚤登
膴仕將大有為迄不得展究尚義勇斷施
止扵州里而中年泊然退静莫有知其意
者不肖孤藐然嗣承懼嵗月之久失扵傳
貽將益負不孝願託于立言大賢以求信
于後世謹述歴官行事辱賜之銘而傳焉
　　　先君子蚤承師友晚固艱貞習益
　　　之訓傳扵過庭述師友淵源錄
王鑐濟南人侍御史伯庠曽孫繇次翁始
居鄞敦厚寡言㓜師之精理學多錄言行
教人不喜矯飾壬戌進士
張即之㕘政孝伯子孝祥從子善為頌語
乾道淳熙事月日先後亡異史官李心傳
嘗質之喜校書經史皆手定善本　嚴州
奉祠日相過從有絜疾語言清整待僮僕
亦然書蔽其名書法之壞自張始特加太
中大夫以夀終
趙汝楳善湘子為宰相壻卑退自脩精易
象有易叙叢書可傳官至户部侍郎晚嵗
以理財進用失士譽
李伯玉鄱陽人為右司論事得罪後為禮
部尚書薦以政事可作劇邑將入政府卒
馬光祖婺州人號吏師改署佐其府性過
急斷决無停滯一時新進效之鄉有馬元
演時為仁和縣晨坐廨决事五百縣大治
改官奏舉皆出馬公後為衢州坐殺饑民
罷
劉震孫東平人忠肅公元孫文清公之子
魏文靖公之壻為喬丞相行簡樞属喬相
與劉嘗言越公尹京政治晚嵗為宗正少
卿兼中書舎人知為諸孫署剡曰嘉定名
臣某有孫敏材宜理瘠縣
胡太初天台人以清苦自檢治與處州季
鏞同其父　越公門下士胡晚始自言事
見劉克莊所為銘
劉黻永嘉人左史出治慶元于時奉祠山
中以居鄉清脩薦世號六士
汪之林里人龍圖閣學士大猷族孫為諸
王宮教授守汀州晚嵗十年不通時相書
逮識樓宣獻公言出處大致不可易居同
里巷貧益甚卒
應文煒奉化縣人精史學年六十始入太
學蚤㳺江淮吴毅甫作相兄淵守建康不
去應作書諷之即謝事毅甫竒之招入相
府不顧去史嵩之罷相猶子璟卿上書或
言應為輔史相諷所屬掠治應益忿然卒
得脫癸酉嵗襄陽降應言世事已去　先
子官金陵戒母携妻孥凡所言得失悉中
曹説侍講粹中曽孫父為山陽佐死難㓜
絶葷娶精易象數論語詩春秋皆有解多
折衷舊説嵗一再至易説為里人所竊今
不傳聞在松江儒家
王先生應麟兄弟中博學宏詞科為翰林
學士禮部尚書咸淳詔冊辭命皆先生所
作著書有春秋攷逸詩攷古易攷通鑑義
例攷困學紀聞玉海一百卷文集一百卷
先子命桷受業門下十年
胡三省天台人寳祐進士賈相舘之釋通
鑑三十年兵難藁三失乙酉嵗留袁氏塾
日手抄定註己丑冦作以書蔵窖中得免
定註今在家
吴浚建昌人喜論兵為建康參議數凌侮
郡將賈相督師舟泊龍灣客謁不得入吴
大慟賈竒之後入為王宮教授累遷起居
舎人嘗薦　先子于陳丞相入南起義兵
事不濟議降文丞相殺之
戴表元辛未進士善論䇿失仕歸里力從
諸先生能古文為金陵教授時與之同官
家貧衣食喪葬咸賙之後留塾中有榆林
集五十卷
黄震慈溪縣人以清介聞賈相知之守撫
州兼本路提㸃刑獄迄不能合坐論去性
不喜鄉里獨作書以所為日抄一編寄贈
陳蒙鄞縣人國子司業塤之子善筆札治
獄多探竒嘗疑之後為淮西總領以浪用
公帑罷貶建昌晚守温州夜别　先子行
益詭誕子孫散亡不可攷
安劉汴人居鄞之小溪以詩義冠多士善
清言三歴祕丞郎官素為賈相客安以科
目自持卒不得顯用
程鉅夫舊名文海郢州人今居建昌善鑒
裁為侍御史時奉　詔徴江南遺逸首薦
先子以疾辤所薦士皆知名多至大官今
為翰林學士承旨
謝昌元資州人淳祐甲辰别院第一守封
州提舉廣東常平㓜嵗見劉文節公光祖
能道蜀士大夫言行可傳録言蜀中亡事
甚慘僑居于鄞入　朝爲禮部尚書
青陽夢炎西蜀人使李璮善機辯賈相愛
之爲荆湖提㸃刑獄仕
元朝為吏部尚書多智
留夢炎三衢人事見　國史晚爲翰林承
旨焚香擇吉日薦　先子于御史中丞翰
林脩撰汪漢卿與桷官翰林時言之
趙與􁧎黄巖人篤實無城府睦姻族與
先子俱爲史壻官　亰師歲一遣問官至
翰林學士卒
盛夬金華人邃經學多本項安世氏丞相
王爚薦為太學博士後通判慶元
梅應發廣徳人與叔祖履道同補太學為
慶元教授習詞科卒不成官至太府卿喜
抄書先世書皆傳冩
舒缶祥台州寧海人七嵗能作古文弱冠
謁吴子良吏部大竒之吴學于陳耆卿舎
人舎人學于葉適正則以師道自任好譏
侮晚嵗詩益工官慶元時與之游後作書
俾桷往事之
劉莊孫學于舒能文詞深沉善精思家貧
無書傳五經能黙與先儒合病廢卒
樓槮宣獻公族孫精曆法言宋司天氣朔
盈虗當改章法不可用未之信後授時曆
頒言始驗舘于賔州伯父家四十年日布
筭疑多財者貧老卒
應發孫㕘知政事㒡之子父為翰林學士
時能代父書命後祕其父書不出好博以
蠱死
史蒙卿乙丑進士拙程文黙誦五經其學
喜竒説禮部尚書王公多傳授之卒以竒
不合于王公
陳㝎孫參知政事卓之孫為軍器監丞家
居四十年嵗奉祭祀必哭泣年八十餘迺
終
余尚賔官至太府寺丞賈相入朝不得調
孝友誠實鄉里交賢之
謝翺南劒人僧圓志瑞州人俱能古文尚
嚴簡氣欎不自舒困死
周宻湖州人與陳厚韓翼甫李義山咸淳
初為運司同僚俱有吏才約貴日以字稱
禁近俗名號陳能文端眀存之弟韓安陽
裔孫善持守李豪邁名吏夀朋之孫皆蚤
卒周中丞祕曽孫晚嵗以鑒賞游諸公微
失雅道
葛慶龍南康人寓居四眀僧舍精唐律詩
酒酣能飛筆為數百言然棄不復錄有什
一集極精警游越卒
　　　先夫人行述
嗚呼桷始生之七日己不孝罹禍于　先
夫人音容永隔無所容罪毎侍　先大夫
嘗語曰汝生之年嵗大熱丙寅為火協于
支干臨安居民繁湫坐地沃水猶喘息不
得止茵席器案如執焦汝母體素弱一夕
暴泄輙不可藥目光已離猶視汝在褓中
復愀然曰桷来前念至是曷時可忘耶桷
泣而記之又曰　大父嚴州與汝　外大
父敷文公最相好伏臘治具悉相佀商榷
品目議論好惡無一不脗合汝　祖母王
令人史太師甥孫故扵敷文通姻好益宻
淳祐辛亥八月敷文病㿃下　嚴州日問
疾敷文力疾言吾有二児二女皆未姻願
以穉女屬公㓜子吾時年七嵗汝母年六
嵗是月　嚴州治幣問名閱七日敷文捐
舘　嚴州嵗時往敷文家撫汝母候笄期
以主我中饋又無禄　嚴州即世景定辛
酉歸于我史氏號大門　伯父賔州嚴峻
汝母屈意朝夕承候無替惰分至大祭盛
服俟廟門陳器薦牲饌低首傴立終日不
少動性絜静無華飾從母廣國夫人為昭
化軍節度使謝公埜配貴家競侈異獨無
纎粟模效毎一詣親黨歸悉脫去鈿靨嘗
言教児嬰孩必蚤加訓整庶無為父母羞
余年少時習騎射必正色切劘或從㕔屏
偵問所與交有凡近者即掩被就睡眀日
徐曰先丞相家無此客　先夫人少母張
夫人所出張夫人生二女長適謝公　先
夫人既卒謝公日迎張夫人張夫人不肯
去泣曰吾一外孫曷忍去卒撫字見桷有
室張夫人言外祖敷文方死時汝母坐床
下泣不置勸之食不食終日坐殯次不離
服除一詣庶母房至嫁日始再詣别之家
人莫有識其顔面者桷既長舅氏軍器監
丞栁州某言忠定越王淳熙中召赴徳夀
慶夀班孝宗曲宴問曰太傅㓜子今何姻
忠㝎謝不敢孝宗曰吾為太傅成之是時
崇憲靖王伯圭女方笄即封新安郡主以
嫁忠宣是生敷文敷文長外家出宰武康
縣縣滿始歸里敷文言吾祖暨外祖皆真
太師汝曺當謹擇婚對今甥已克堪問學
慎毋忘外家敷文嘗言而母㓜静簡當有
成竟迄不享年幸子在猶能慰吾意夫人
諱棣卿字景華以宋眀堂恩追封安人謹
按史氏譜有舉八行者諱詔贈太師冀國
公為五世祖曽大父諱浩舊學相孝宗純
誠厚徳歴三公以太師保寜軍節度使魏
國公致仕追封越王謚忠定妣貝氏封齊
魏國夫人伯祖諱彌逺相寜宗理宗太師
中書令祖考諱彌堅資政殿學士光祿大
夫奉化郡開國公致仕贈太傅壯嵗尹臨
安帥湖南多異政中令為相歴年滋多太
傅不復肯仕家居十餘年端平改元謚忠
宣妣趙氏新安郡主封衛國夫人考諱賔
之朝議大夫直敷文閣荆湖北路轉運副
使少事丘文定公崈以政事稱六為郡太
守贈通奉大夫妣王氏恭人丞相忠定魯
公淮之孫妣葉氏恭人俱贈碩人丙寅嵗
冬十一月葬于鄞縣通逺鄉建奥之原卒
時年二十有一後三十有三年　先處州
不祿懼體魄之不寜遂别葬于桃源鄉慈
溪奥之原　先處州諱洪朝列大夫同知
處州路總管府事　曽祖諱昇贈太師衛
國公　祖諱韶同知樞密院事資政殿大
學士銀青光祿大夫奉化郡公致仕贈太
師越國公　父諱似道朝議大夫知嚴州
贈中大夫男一人桷女二人長適丞相莊
肅史公嵩之孫佀伯前將仕郎次適工部
尚書余天任孫昌期前通仕郎　先大夫
晚得女一人適資政殿大學士史巖之孫
益伯前承務郎孫男二瓘瑾孫女四長適
同知餘姚州事趙孟貫餘許嫁未行私念
桷孤苦不自振擢揆厥有生與　先夫人
違棄之日俱積今宰木已抱過庭之訓懼
無以貽子孫敢求偉扵文詞叙而銘之庶
得以永考而有傳焉
　　　亡妻鄭氏事状
亡妻諱某姓鄭氏鄭為眀州令族世家于
鄞始自元祐舉進士至宣和時其孫入辟
雍有諱某者當孝宗時爲郎曺守平江寖
著至太師尚書令忠定魏郡王諱清之以
舊學相理宗官簿益盛故君之七世祖至
髙祖皆贈太師魯國公魯公長子某國學
進士贈中太夫妣邊氏封太碩人魯公配
臧夫人素嚴忠定之生夫人將不舉邊氏
亟詣姑取保乳之長歸于其姑後碩人生
子諱某與忠定同登嘉定丁丑進士第邊
碩人卒忠定為之服衰以報其子亦官至
中大夫秘書監寳謨閣待制以終扵君為
祖贈正奉大夫妣汪氏封太碩人待制生
子諱某朝請大夫直祕閣主管建昌軍僊
都觀扵君為考妣汪氏封宜人淳祐中忠
定以師臣再相年益髙祕閣入閤承侍禆
賛可否務總約體要纎秒不以纇于時賈
相帥京湖數張皇軍旅邀國用朝廷抑不
下賈相恨議繇公出辛亥嵗丞相薨庚申
賈入相由是積二十有三年不復出仕
先處州繇太社令奉祠里居祕閣公多能
言臺閣舊事數往還是時祕閣新喪子無
他嗣庚午嵗迺得君客至嘗抱立左右錦
𥜗珠髢注目不聽去　處州戲曰他日願
以為子婦祕閣愀然若有屬癸酉嵗　處
州通判建康府將之官宜人與祕閣餞飲
于中堂共指桷曰誠宜為吾壻是嵗祕閣
與宜人俱捐舘居第在城東門外乙亥兵
難作　先處州以其遺言謀于其宗長始
歸于我于時袁宗猶完盛先廟祭祀娣姒
林立能卑順盡禮朔望承問無缺怠事桷
外祖母張夫人甘柔凉燠調適以宜張夫
人嚴整語相家内儀和珎組絲皆精巧有
度君能耳受目悟而敬成之張夫人病革
視藥膳連月不入寢處嘗曰新婦不獲事
先姑得事夫人斯可矣性静厚寡言笑遇
事不輙發而是否瞭然不能易故䖏親黨
無間言　處州㓜撫如已女君偵顔色承
事幾二十年絶纎粟忤意己丑城中災遺
物散燬　先處州以它事往吴杭間意忽
忽不樂間治觴具能使如平盛時秘閣所
後子不自振君深憂之竊從招提命所子
嵗時以祀其先大徳戊戌嵗正月君産女
病榮弱桷主史甥姻于杭二月十日丁夘
亟歸視之則已不及矣大禍仍構又八日
而我　先處州亦捐舘舎噫念昔少時私
欲奮勵學問以自振植　先處州愛之迺
悉總攬酬酢俾不以亂其心不幸志昏能
薄一無所成立四女二男皆君所出紉箴
訓飭復能相其夫使有所不知及今一十
有七年從宦　京師藐然孤身若忘其家
缺内佐之助靡宻綜錯日益加多而學益
以落文誠不能以表君之志敢求扵故家
之友人精扵言詞者誌而銘之君葬在鄞
縣桃源鄉潘奥之原男瓘次瑾女一嫁餘
姚州同知趙孟貫餘許嫁未行桷今為翰
林待制是為　先樞宻太師越公諱韶之
第四曽孫　先嚴州中大夫諱似道之嫡
孫　先處州朝列諱洪之孤子也
　　　外祖母張氏墓記
外祖母張氏諱致和湖州徳清人嘉定六
年七月生父某事趙崇憲靖王父子再世
部樂伎年七嵗通音律桷曽外祖母新安
郡主歸崇王家見而愛之載以歸俾事外
祖敷文轉運史公稍長為侍姬户室靡宻
總覈合繩墨外祖性嚴急挈長覆短使不
有忤意囊箧甲乙隨旨諭立陳于前如是
踰三十年生二女長和政郡夫人嫁太尉
昭化軍節度使謝埜次即　先妣㑹稽郡
夫人歸于我　先考諱洪朝列大夫處州
路同知總管府事二女皆嫁宰輔家于時
謝以后族貴顯　先處州官臨安常卑讓
䟽之外祖母雖久居相門見謝壻侈靡踰
限制心不樂而多留　處州以静恬自怡
咸淳二年丙寅夏六月㑹稽夫人實生桷
甫七日洞下遽卒又未幾　先處州病大
熱垂死咸言不利於母將及父謝公願取
已育之　處州在病摇手不許外祖母排
斥詬詈户之遂日訓飭調適且祝曰児宜
為史氏外翁自重八年謝公死泣曰吾固
審若是吾盡力撫袁氏外孫他何之訖見
桷娶婦生女至元二十四年二月
日卒年七十有五葬于　先夫人墓左五
十武㓜通書筭善心計處州事有未及始
諷之終以舊事敷文者言之晚嵗病瞽纚
纚言外家事曰汝外曽祖太傅忠宣公居
東湖滄洲十有四年不復仕作書諫兄忠
獻辤相位不輟嵗賜生日器幣辤一再始
受後數年不復受鄭忠定丞相忠宣公塾
師也敷文受學焉其舊第前為舊學夀皇
書後為授經鄭相書皆有深旨又曰音樂
慎勿蓄今世公卿女樂皆俚野不足聽惟
太傅壻趙崇王悉祖樂髓景祐譜調八十
四穿心相通嘗曰譜與易合吾不知易何
圖可合汝識之又曰丁抗掣曳大住小住
為喉舌綱領法曲散序忠宣刪正之曲有
均猶韻也纍纍貫珠韻不絶也聲有盡拍
以度非句斷也于時周待制邦彦孫璹扵
太傅為中外表太師越忠定王嘗命譜清
真詞手筆具在今付汝雖不解慎勿墜也
舊以恩賜紅霞帔再封孺人記曰庶母不
祀於孫而復曰祔于庶祖姑古不墓祭昔
之大賢嘗慊然矣今夫禮縁扵情而義以
制者懼後之昵扵私者之過也先王營丘
壟之大小無貴賤慎其始不幸有沮洳崩
齧之患焉其修之也必有道是則扵吾外
祖母非有過者矣以孤児傳　處州考其
所自曰外祖母保鞠之恩重桷二子瓘瑾
将竦然以加厚外祖母有田若干足以治
墳壟奉春秋刻于碑隂懼瓘瑾之子若孫
滅其情義必曰禮有所不載遂具昔之訓
撫行事立石于墓俾勿墜某年某月某日
外孫具官袁桷謹誌

清容居士集卷第三十三
清容居士集卷第三十四
　傳
　　　徐師顔傳
徐君諱師顔字子愚逺祖天聖間繇太末
徙新定故所居里以氏得名曰徐閈君始
生時蓮出並蔕父母器之稍長讀經史心
徹意領年十七授室君白大人當令児從
師外方迺㳺三衢習進士業入宋太學程
試甲乙表流輩性倜儻急難嵗饑日具釡
鬵滿庭廡值父喪慨曰世俗飯僧為冥福
吾當活餓者以報親是嵗就食者幾萬人
太守楊潮南書以勵旁邑至元十四年
詔用兵入南俘虜日繫馬尾疲弱棄道上
春大疫饑民旁午君出粟募民舁骼坎瘞
可醫食者親撫視以活遇一女子扶曳蒼
然氣微属問之曰吾三衢儒家女命載以
歸稍長俾為士人妻客方達可舘于君死
已飭斂具其子辤不能行即指某地葬焉
復嫁其孤女事繼母至孝一日妻治紉澣
出微語君聞之自責不居内者幾月母言
亡是叱妻具簪服拜堂下始復初外氏族
黨嘗質田嵗久君束劵母前願奉田以償
其承順率類此始為信州教授首言于郡
復儒役七百人署所居曰道悦以奉母㑹
母思歸即解去湖南缺提舉官集賢章舉
之辤曰母在不宜逺游受湖州迺歸秩滿
視資當入縣佐君言昔為太學諸生中繩
墨始得郡博士博士古官何縣佐為復授
太平路教授所至必先新學宫嚴餼廩安
定胡先生墓浮屠氏將夷圯之君力復而
致祀焉在太平時治丁蘭王祥諸祠墓扵
仁孝殆天性待諸生穆如也晚得末疾卒
時年七十有四曽祖某祖某子男九人觀
先卒頤為族弟仲龍後艮革為長興州教
授節處州路教授益晉萃復未仕女二方
丙子時游騎入人居大索二女争死之孫
男二十人女三曽孫男女三人所著有上
饒集吴興集姑熟集北游錄凡十卷大理
卿陵陽牟公序其詩曰事親若徐積詩亦
佀之其子革留　京師將歸泣言于袁桷
曰先人力詩書宦不充其徳遺行又泯遏
弗表見革等何以自樹將乞銘于翰林學
士廣平程公以表墓子為之傳蔵于家其
可乎迺弗敢辤
賛曰周官以鄉三物教萬民任恤之道戰
國而降挟持以干兾幾扵靡矣若徐君者
不翕翕以近名禮以為防恬然孝謹彌老
益安子孫滿門殁猶有稱旨哉
　　　蕭御史家傳
公諱泰登字則平姓蕭氏逺祖繇唐末遷
長沙占籍廬陵太和縣代有吉士曽祖諱
逢辰官至中大夫當開慶間以安撫使副
守鄉郡兵至卒急羣議撤近郊民居為清
野大夫持議不下城守兵去里人徳之晚
嵗築宅一區立田八百畆聚其族以教厚
徳衍裕生徳安府觀察支使諱安中稱其
先猷蚤嵗以亡徳安生中順大夫瓊州安
撫副使諱元永玉雪矜謹倜儻自榮是生
則平方㓜時頭角嶄異九嵗入鄉校治論
語義屬筆精警稍長忽自悟儒以道得名
事物險易當品節中理齷齪翦翦無益也
弱冠試吏調永豐丞永豐多盗區跡巢穴
僇之丞以治稱入　京師授湖南儒學副
提舉振直士氣使治靡宻者不敢撓部使
者徐琰竒之言可為御史府屬㑹徐為中
丞亟力言遂僉廣東道提刑按察司事廣
東介絶嶺海幽篁深水蠻獠縱恣郡吏私
表裏聲言獠不可治白日剽刦子女財物
公贈遺良吏清謹者皆避讓郡縣多版授
官姦宄馴積莫問使者循行擇善地坐嵗
月即去至則躬歴所部劾治與獠相根蔕
及積貪濫者八十七人皆罷之减始興貢
銀之半䟽其可宜行于臺者凡二十便事
廣東民繇是知　朝廷有犯贓律焉初至
廣時讙言獠㓂入境亦欲以是嘗試一坐
大驚徐曰督盗守令職署舎在是卒有警
我輩何自即上馬出境軍將争率兵以進
獠迺退是嵗至元二十八年
天子下議羣臣言按察官糜爛不任職更
名曰肅政㢘訪司遂以舊職解後新使者
及御史咸言蕭按察治事纔二百日所論
按皆引直當法不宜以舊官同罷牘甫上
御史大夫書牘曰湏選用元貞改元
成宗即位罷兵安南釋陪臣陶子竒歸命
李衎為禮部侍郎奉　詔往使之遂拜兵
部郎中介其事眀年二月入安南世子遣
偽署官曰太尉迎　詔空首不至地因問
何得爾偽太尉曰國世子未至不敢先以
黄盖二皂衣數十人清路入舘世子髠首
跣足率從吏百餘人至舘門前問
聖天子起居却立曰　主上新即大位二
使者辱入弊境道里勞逺秋毫無所取誠
切感抃敢昧死願聞　眀詔大意侍郎目
郎中郎中前曰昔廼先王先諸蠻欵附
朝廷録舊㓛将錫宥于汝小邦汝曷敢不
祗畏畏克敬廼不墜厥命或少縱自恣天
憲速罰弗敢逭宜肅恭盡事世子錯愕唯
唯越三日備仗奉綵輿率朝服數十人導
詔從褥道中行入其宫世子後從二使者
授　詔世子拜伏讀　詔興稽顙曰小臣
不自意獲寛大如是復命再拜遂定慰賀
皇帝　皇太后　皇后表牋貢物儀注成
禮迺還道繇思眀時思眀帥言石西州禄
州皆　本朝地為安南所侵幾二百里彼
詭言山溪蠻阮盝出沒不相統虗文嵗往
来無益至永平寨寨故宋戍兵遮道言實
安南部領侵撓不得耕耨囬首語陶子竒
山溪蠻誠所属奚號令不可止今已目覩
當語而世子子竒不能對至是復命歸地
蠻吏上下顧吝遂言吾非以侵疆来石西
地不足輕重設奉辭致討汝何以自洗各
屏息一口盡歸侵地故右丞相太傅公時
治湖廣省聞復地亟喜之為設宴以勞凡
安南所贈遺悉返之眀年遷連州又眀年
改為江西儒學提舉儒者用廢已久新舊
持短長科舉律令交排鄙不中節至則擇
知名士禮致之導誘後生斟酌可能行者
為繩凖省檄慮囚有巡官及富民殺人誘
傭奴以財俾自誣伏獄屢閱無異詞徐跡
處所及所持刃亡有獨引囚曰若是汝當
死咸欵實得出㑹　詔使按問諸道守令
治狀使囬丞相問官吏孰㢘使以儒學官
蕭泰登對四年僉嶺南廣西道㢘訪司事
海南都元帥薛闍干聲燄震海上多所為
姦利不法立具章劾有　詔雜治抵罪覈
殺無罪七人焚掠村堡二十四奪私没奴
婢六百七十五雜畜三千六百五十五過
栁州出妖民誣詿者百三十七凡黜吏二
百一十罷攝吏四十一六年進奉直大夫
江南行臺監察御史分守江浙行省㑹嵗
大饑吴流民扶曳滿道已定議出官粟守
法吏言非　朝旨不得擅語曰民命在旦
夕後有詰責已捐貲以償何害為行省吏
牘積糅叢雜首尾銜絡摇手莫敢問時已
得疾呼掾史詰難視罪輕重悉坐之又别
為副書筆其事使後母有出入羣吏大驚
是嵗八月疾漸革趣治棺歛手書屬其子
語侍疾者勿宜受贈賻遂登舟不復言卒
時年三十有八歸葬于其鄉螺岡門外配
楊氏繼彭氏子男三文孫憲孫昇孫女三
大夫天性眀爽閱具獄率不為吏蔽探情
傅意多所出活非曲假恩貸以自異重然
諾容采精絢達官大人皆傾耳與論事或
言太剛必折徐正色曰今世士無有剛果
折何憂也長子文孫静専自脩留　京師
授翰林學士程公銘俾為家傳念與公同
年生相後纔一月薾薄不自振然職在太
史筆削傳信惟謹迺弗辤
賛曰大江以南號多公卿比數十年闊焉
無聞者何邪官御史府靳靳五六人或以
激毁或以愞譏獨蕭公精謹自持正静益
眀物莫能逃守儒知通据法不阿使㕘錯
天下三年可成也年不衍用名益以昌何
恨焉
　　　史母程氏傳
嗚呼余嘗得三卯錄讀之蜀禍之慘誠忍
言也夫朱禩孫之死而復生也蜀民就死
率五十人為一聚以刀悉刺之迺積其屍
至暮疑不死復刺之禩孫屍積于下暮刺
者偶不及屍血淋漓入禩孫口夜半始蘓
匍匐入林薄匿它所後出蜀為樞宻使嘗
袒視人未嘗不泣下賀靖權成都録城中
骸骨一百四十萬城外者不計嗚呼推是
考蓋可悲也蜀眉州史氏由唐吏部侍郎
儼從僖宗幸蜀因家焉其先墓在青神將
二十世宋世號名族其出蜀也今唯居湖
州一房讀其遺事益悲之史母程夫人蘇
文忠公之母之族也夫人將携其家下峡
江以槖金腰纒之兵暴至伏林莾與鄰嫗
謀曰輸金果可生吾児無資不復能出蜀
史宗誠無噍類矣縱得生旦夕兵復至亦
决死均死死以全史児誠不恨嫗見身死
為吾出腰中金告児使速走湏㬰兵果執
母謝以實亡金遂遇害翼日嫗語于鄰告
史氏児児年甫十三從草野得尸如其言
窆以歸且亟圖其象識曰史光母年五十
有四嘉熙二年十月二十有七日申時死
兵難児遂東南来占籍湖州刻意自奮以
右科為浙東兵馬鈐轄鈐轄生子圭文嘉
定儒學教授嘉定生子台孫某台孫儒術
通吏文復有子幾人而史氏繇嘉熙至于
今且四傳矣噫蜀繇秦帝入中夏至于宋
凡一千五百餘年文物大盛絶不知有兵
革一旦掃削殆盡迄今百餘年遺墟敗棘
郡縣降廢幾半可哀也已可哀也已
賛曰婦人内徳不出門房中歌廢戰國而
下俱不幸以著非得已也諱莫甚扵死從
容反復烈士猶難之况士女乎歐陽公傳
斷臂婦人以愧馮道夫人以死傳宗承平
世澤扵是乎見作史者烏得廢諸延祐七
年十月壬子前史官㑹稽袁桷撰
　　　孫孝子傳
表厥宅里首扵唐虞若是則失其本心者
見扵上古歟司馬遷傳貨殖滑稽或者譏
其有激五典爲治之本捨正而求異於世
道何補焉晉唐作史始立孝友勸勵後世
靡然嚮風深有取焉孫孝子楫字濟川世
爲保定雄州新城人㓜倜儻讀書通大義
其喪父也遵禮而不瀆後調宣徳尹慨然
曰吾惟母存何仕爲不踰月謝去事母以
上夀終而歸于田野者凡十七年兄蚤喪
奉嫂彌謹卒為兄子授室姊贅李氏于家
三十年將異居營近市髙燥以奉姊姊大
慰喜録其孤有成性重然諾不自表襮有
故人喪至日將葬適以故不及送抵暮促
騎以往夜已分一家大驚其待友也有挂
劔之義焉其居鄉隐約自持鄉多宦家絶
不通問鄉人咸曰此孫孝子居也卒上其
行于　朝表其門閭始為燕南府史録事
襄陽繼授宣徳繇宣徳名始著調興和路
經歴改河東憲府属又調濟南卒拜監察
御史今為浙東道㢘訪僉事其行事不阿
多可紀余獨著其孝行扵父母兄姊朋友
兼盡故特書太原郭幹卿嘗曰孫濟川少
嵗能以其妻奩物償父兄逋一難能兄無
子買妾以奉二難能郭靳許可今考其行
信然前史官袁桷曰曩在史院時嘗纂次
世祖以来功臣列傳考實錄所著旌表令
尤諄切至作隠逸孝行訖未有章灼篤實
可以詔後世若孫孝子允其人哉
　　　韓威敏公家傳
公諱政字君用姓韓氏髙祖諱天麟知金
臨潢府有恵政民祠奉之卒葬城南因家
焉曽祖諱垂髙州節度妣李氏祖文卿知
耀州妣孫氏貞祐避兵南遷臨淄今為益
都人父松之膂力善戰四駙馬募兵南征
與之俱至下邳主將竒其勇俾率益都兵
戍山陽戊子嵗攻宋揚州殁于陣公時年
五嵗妣劉氏挈以家山陽眀年益都為
皇元所破淮南城守争遁去劉氏走奔莒
居熢火山劉母家沂州其舅業醫命習之
盡得其術復遇一醫繇是益精稍長猶隠
醫以自活山東連嵗大擾入于汴復歸臨
朐又復還青社時甫弱冠見叔父順始得
拜淄州諸塋迺復從軍取海州掠東海破
漣水皆在功簿塔察大王鎮遼東召公以
從至于龍庭與議事不合卒以其嘗所計
畫者告于
世祖皇帝遂悉以邊陲大事委之至元十
三年討西羌相威國王領兵即授嘉議大
夫漢軍元帥監軍事佩金虎符軍中大驚
曰監軍非國姓不得領
裕宗在東宫心亦疑㑹入辤命以鎮庫弓
挽之彀而復引者三始曰
大帝善任使若是賜金錦衣一以行西入
大磧斬馘凱聞還軍至臨潢得拜祖墓其
碑記猶在十五年立五衛首授前衛親軍
副都元帥指揮使復兼領左右衛屯田軍
馬紀律整遏卒莫敢譁　奏以屯田各歸
于衛而治其無良者則諸衛各有統属
上從之秋繕修大眀殿以治具稱十九年
加正議大夫充樞宻院判官二十年進治
書侍御史二十三年改淮東道按察使善
决事有拾遺者告于其所失輙誣以金公
遣拾遺者而叱去之商人暴死于旅邸疑
邸人殺之驗其嗜炙有毒邸人得釋其餘
行事往往與傳記相合常出能吏上薦士
十三人率致位通顯在御史府定議盧右
丞牟利罪卒流徙之二十六年卒于官年
六十有六葬于某鄉贈嘉議大夫　部尚
書上輕車都尉南陽郡侯謚威敏娶孫氏
表氏石氏殷氏男八拱承務郎廣州路増
城縣尹次振摶奉政大夫慶元路昌國知
州拯御藥院副使次撝皆蚤卒次揆扶持
女十人孫男若干人摶之治昌國也興儒
學建三皇祠嘗紀其美績且命作家傳讀
其隧碑􁐂慶趾媺有自来矣
賛曰貞祐兵興中原士人無噍類獨臨潢
以遺愛祠葬兹土三世牧守至扵曽孫死
事有光威敏是承北省臨潢南保臨淄難
矣哉政合古先不茹不吐子孫繩繩宜哉
　　　有元開府儀同三司上卿輔成賛
　　　化保運玄教大宗師張公家傳
公諱留孫字師漢系出清河東武城張氏
留侯良之裔孫歆為司徒歆弟協為衛尉
生魏太山太守岱自河内徙清河七代孫
彞徙魏州昌樂為後魏侍中謚孝侯子始
均復謚孝侯孝侯生晏之北齊兖州刺史
生䖍雄為隋陽城令是生文瓘相唐髙宗
子潛揚州刺史揚州生㝏為杭州刺史始
居江南至公十五世今為信州貴溪縣人
曽祖宏綱集賢大學士光禄大夫柱國魏
國公謚安惠祖粹夫金紫光禄大夫大司
徒上柱國魏國公謚康穆皆以公貴贈父
九徳太中大夫同知江東道宣慰使司事
累贈開府儀同三司大司徒上柱國魏國
公謚文簡公兄聞詩學道龍虎山見而慕
之遂服道士服以漢天師所傳授游江淮
間儀觀頎整見者尊異成願受其説有相
者曰當貴極人臣而清竒絶俗視陶弘景
葉法静殆將過之
世祖皇帝平江南召嗣天師宗演選公從
行北方地髙寒皆不樂居中遂委任其事
門室清泊處之晏如也
世祖祠幄殿
裕宗入侍風雨卒至召見于
上見其貌異常士而　奏對簡異益器之
風雨隨止遂賜廩給裘服俾嵗從北巡
上與
昭睿順聖皇后駐日月山
后疾甚召至命愈其疾若有神人獻夢于
后遂愈
上大喜命為上卿鑄寳劒鏤其文曰
大元賜張上卿敕兩都各建崇真宫朝夕
從駕日昃命衛士提輿以歸内侍强登輿
謝不受即步出禁門十五年加玄教宗師
授道教都提㸃管領江北淮東淮西荆襄
道教事佩銀印眀年奏復宫觀令自别為
籍有獻言者道蔵經多殽雜宜焚去不録
遂宻啟
裕宗黄老書漢帝遵守清浄嘗以治天下
非臣敢私言願　殿下敷奏後
上大悟召翰林集賢議定上章祠祭等儀
注訖行于世十七年奉　詔祠名山川給
驛馬五十令訪遺逸以進　敕輔臣設宴
崇真宮復餞于國南門外回朝以所見聞
剡于　上上悉用之十八年七月
皇曽孫生是爲
武宗　上命擇嘉名以進是嵗分翰林集
賢院爲兩道教專掌集賢始自公議二十
二年
仁宗生復召命名今
二帝廟諱雖用國語皆以公名義釋之二
十五年預議集賢院賜七寳冠金錦衣玉
珮珠履二十八年丞相桑哥敗　上欲相
完澤穆卜之得同人之豫公曰同人柔得
位而應乎乾豫利建侯同人為得位豫為
建侯彖傳之辭也　陛下所擬為無疑
未幾拜完澤公為相後卒受遺輔政二十
九年開通恵河　上問果便利對曰漕為
國本孰敢議非是誠減民力取實效民必
趍之繇是河役卒不爲民病三十一年
上不豫遣内侍諭
隆福太后曰張上卿朕舊臣必能善事
太子太子繇軍中歸即
帝位是爲
成宗皇帝
成宗慕道家說蕆祀彌盛在宥十年嵗輒
祠上帝侈甚秘祝　御名皆　上所自署
後有白鶴翔雲中命詞臣叙紀付史舘元
貞元年同知集賢院道教事大徳三年加
大宗師别給銀印視二品　上御便殿命
講南華經七年上京旱兩京山西地震復
命祠祝謝曰祠祝實臣職祭不欲數地道
主静厥罰惟暘見扵五行傳災繇人興願
應天以實布徳賑惠臣敢稽首以請
上深頷之八年　上御玉徳殿賜玉冠
為夀十年　制授上卿十一年
興聖皇太后自懐孟還宫
武宗即位加大真人知集賢院事至大二
年領集賢院位大學士上是嵗再加特進
時
仁宗在東宫進講老子自是入侍必賜坐
皇慶元年錫號輔成賛化二年命將作臣
製玉刻文曰玄教大宗師手授曰以是傳
教俾永逺延祐二年羣臣侍嘉禧殿
上曰先朝備陟降持保無瑕缺者孰在咸
未有對　上語曰張上卿其人乎衆唯
唯遂　制授開府儀同三司號加保運四
年以七十特敕設于其宫伎部畢列宰輔
以下咸奉夀復命圖像鎮崇真宮賜璽文
曰
皇帝之寳命翰林學士承旨趙孟頫為賛
兩宫傳賜翌日入謝俛奏曰臣際遇
累朝惕惕顧念罔有替今年且衰耄不去
辱　聖世願歸老鄉里即死且不朽
上不允七年
英宗皇帝即位遵　累聖優褒禮再降
璽書至治元年益求去十二月壬子酌酒
㑹弟子少頃入寢室脩静端坐以化歛之
日顔色完好舉體如蛻羽兩宫震悼賻贈
有加宰輔至于士類咸曰福人逝矣傾城
耄稚則曰善人亡矣皆弔哭盡哀及啟靷
木氷載路觀者嗟愕始從日月山
世祖即命公為天師却立以謝曰嗣天師
漢張陵之裔今居龍虎山願正其傳繇自
三十六代嗣師宗演至于今凡四傳皆公
所匡翊美鬚長大癯然冲退不擇貴賤傾
下承接奏告廣殿音聲激鏞鐘聞者凜竦
賚錫無虗嵗未嘗奉已屢錫田園以食其
徒當至元末嵗
成宗新嗣位時宰不快扵御史臺
成宗是其言讓責中丞崔公彧崔懼問䇿
安在曰當見丞相釋所以遂與俱詣相府
相怒霽又與同謁近臣言御史臺
世祖皇帝建立專以懲姦慆勢尊則綱紀
眀削之則臺不能立矣近臣大驚入言于
上眀日大宴大眀殿諭崔曰臺為朕耳目
朕曷不知憂卿等不職故告諭宜勿懼其
盡心焉朕行為汝増重矣崔頓首拜手謝
其彌縫國體婉順若是至於排解薦助人
不知所自亦不肯自以為功絶口不言朝
政貴客至争短長酒盡三爵即假寐客去
禮復初暨喪還州郡縣接祭以俟今葬某
縣某鄉祖師八人皆贈真人事在傳宗碑
今嗣玄教為吴全節授特進上卿玄教宗
師崇文弘道玄徳真人以真人佩銀印者
三人夏文泳江淮荆襄等處道教都提㸃
曰毛頴達掌遁教事曰王夀衍領杭州開
元宫以真人　制書命者三曰余以誠領
鎮江路諸宮觀曰孫益謙領杭州佑聖觀
延祥觀曰陳日新承　詔興聖宮以　璽
書命者九曰何恩榮提㸃信州真慶宮曰
李奕芳提㸃南嶽廟兼衡山昭聖宫夀寜
宫曰張嗣房提㸃潭州嶽麓官曰薛廷鳳
舒致祥張徳隆薛玄羲徐天麟丁應松皆
奉兩宫崇真祠事其它弟子三十有八曰
上官與齡何斯可彭齊年薛起東李世昌
陳彦倫詹處敬于有興王景平蔡仲哲彭
堯臣張汝翼馮瑞京祝永慶蔡允中張善
式董襲常王國賓曺載静余克剛丁迪吉
張居遜董宇定王用亨張顯良徐守勤彭
一寜劉若冲彭師尹張逢吉趙有立程某
施某葉某童某倪某上官某李某公兄子
榮祖弟子熙祖亦以公故入宿衛榮祖為
邵武路同知熙祖為衢州路同知泰定二
年
今上召全節曰玄教汝祖闡立其為朕祈
永遂大祠于長春復追贈某官前史官賛
曰
世祖皇帝闔一海宇蒐遺逸選藝能靡然
踵来江南持政柄者不一二人卒不能善
終何哉在　御三十四年命相幾二十餘
人或解罷或斥逐獨張公無少疵病目覩
成敗至于　五朝難矣哉蓋其行無迹曲
焉以全得老氏之旨五福斯備前古鮮著
詩云昭眀有融髙朗令終張公其近之
　　　拜住元帥出使事實
至元二十九年今浙東元帥拜住公奉
世祖旨以行軍招安使從征爪哇于時髙
王二将爲蠻兵所圍公深入㧞圍出之元
貞二年奉
成宗旨使西域哈賛王愛其才以尚衣職
行軍有戰㓛賞金符金帶因令其入見于
成宗復賜虎符皇慶二年
仁宗以金印賜丞相孛羅且俾徃哈児班
答王所議事至中途遇也先不花王疑有
間諜執以問答曰今　上所遣不過通
嵗時問禮曷有他意王左右曰使者往来
皆言有啟邊生事形迹汝此行宜得要領
可實言否則搒掠汝亦必言遂命跪大雪
以問且搜其衣中無所有公曰王所問實
不知且王從何所得是議王曰阿必失哈
至是嘗言之且曰哈児班答王　上近支
也吾等族属存與留不可知後使者至必
有處分今汝往彼必生事速吐情以告我
曰王擁兵遮道使者急求去多詭辭以脱
阿必失哈曷可信左右曰彼統軍九萬寧
肯不自愛惜詐言以求脱遂縳公兩手納
諸股擊之迺曰有　璽書具在使臣往来
有後先拜住萬死實不知取　璽書視之
始曰彼果無罪遂奪其虎符及丞相金印
拘囚王所延祐元年王興兵内冦復遣使
召公至獵所曰我已入汝境土矣公曰兄
弟之國無内外彼地亦王地王往何所疑
王曰親踈既分釁隙已兆勢不得不爾公
徐言在昔
太祖皇帝西征有訓若曰人不可以信䜛
䜛入則宗親乖離宗親既離則百姓他適
將貽笑扵敵國拜住嘗聞在
成宗時先王有盟興滅國開闗塞以安百
姓今言猶未冺絶使者掉舌生異同令王
致疑拜住等良不稱職敢叩頭死罪以請
王解顔曰吾欲遣汝詣　上通好何如公
謝不能時有不内附者梗扵路遂罷行復
以公往昔拘所未幾王薨延祐七年弟怯
别王立王召曰在昔先王嘗遣汝詣
上前後不果汝今宜以素所具　奏者以
聞是年秋入朝　上曰
太祖造邦孔艱惟和好惇叙則宗支允寜
汝其以元帥職名乗驛諭朕意王既受
上旨拊膺謝曰疆宇寜敉自此始汝来何
遲也對曰使副有疾在道故不得速進王
曰来旨極善使他人来吾亦不若是深信
大較使臣多擅増减致啟邊禍公曰拜住
来途中聆逃人言且云復將有兵變拜住
實不信懼王惑其言而行人之言不得信
于　上是為虗行王宜熟察善計慮拜住
不敢他引古事為比維昔
定宗皇帝征把禿王有滅國真薛禪使者
諫罷征嘗喻
太祖得國之本明配日月量侔江海合天
地之大徳故能混一海宇滅國真薛禪死
已乆拜住不才願踵其䇿以獻後王從公
言奏于　上訖如約以平王遂遣使收兵
四境而少尼其行且曰邏者猝遇將害汝
遂設宴三日給符信䕶行俾歸于　朝至
治元年三月抵上京入見于　上而王亦
遣使　奏拜住兩為行人不愛其身隆爵
厚職所不吝然除拜非吾所預為語　朝
廷大臣善奏扵　上使得享至樂建牙纛
為諸侯表得矣是年冬丞相拜住入　奏
嘉禧殿具以功簿言迺拜中奉大夫浙東
道宣慰使都元帥官既滿類集行事俾桷
為奉使事實云前史官袁桷曰
太祖皇帝經畫區夏以磐石宗犬牙扵龍
興絶域之地四履奠安盛矣夫疆域既廣
詔旨上意傳諭失實則時致疑争拜住公
間闗險阻百慴不撓義正功倍以數百語
解百萬之師非精白一心曷底于是計勲
上多卒稱其職俾後之為人臣者益有勸
焉

清容居士集卷苐三十四
清容居士集卷第三十五
　内制
　　　昭憲元聖皇后謚冊文
徳合乾元母儀正而宸極立道參泰治王
化基而國本寧靖思保佑之功冝慎欽崇
之典有嚴祔禮爰重尊名欽惟
太皇太后陛下淵静體仁齊莊秉度憂勤
潜邸清謐治朝内教洽乎宫庭懿範著于
海㝢寔生二聖光于前聞用貽冲人纂兹
丕緒方將樂怡愉以承至飬率恭儉以挹
太和痛鑾輿之莫旋儼珠衣之如在謹遣
某官奉玉冊玉寳上尊謚曰
昭憲元聖皇后伏惟靈承顯冊陟配宗祧
錫羨家邦永延祚胤
　　　英宗皇帝謚冊文
瑶圖纉緒神已御於鼎湖玉冊揚休禮冝
陞於太室悼降年之不永儼立政以如新
爰述徽猷以傳信史欽惟
皇帝陛下文明天縱剛健日嚴辨奸邪於
嗣位之初彤廷祗畏廣儀注於治朝之際
清廟肅雝絶封敕以杜憸人申憲章以勵
多士罰兹無赦令必惟行君臨三載而有
成知周萬物而莫隠豈運逢艱否大命靡
終然號謹追崇尊名是著謹遣某官奉玉
冊玉寳上尊謚曰
睿聖文孝皇帝廟號
英宗伏惟炳靈有赫歆格無違祔于新宫
以妥以冝
　　　皇后冊文
皇帝若曰在昔正始之道必先内治于以
奉承宗祧化成天下朕嗣大歴服祗循憲
章冝資配助用彰位號咨爾
皇后淑慎柔嘉遵道是行輔佐王邸謙抑
自持寔生元子國本斯䢖興龍舊鎮介子
紹封粤若臨御之初賛畫計慮厥相維多
正位中宫天神恊祥今遣某官授爾玉冊
寳章坤順承天人道攸則表正母儀萬方
是觀惟躬儉節用則徽音是嗣惟求賢審
官則私謁靡干匡朕徳格朕心實為有頼
詩書所稱罔専美于前代噫敬厥初終有
慶尚其念㢤以膺爾景命
　　　特命右丞相詔
帝王之職在論一相于以表正百司綱領
庶績朕纂承丕緒勵精求治然而澤有所
未洽政有所未舉豈委任之道有遺缺與
今特命中書左丞相拜住為開府儀同三
司上柱國録軍國重事中書右丞相監脩
國史一新機務使邪正異途海㝢乂康以
復中統至元之治所有便民條畫具列于
后(云云)於戯朝廷既正著端本澄源之功
風俗斯醇廣摩義漸仁之化咨爾有衆體
予至懷
　　　戒飭曲阜廟學詔
郡縣廟學崇奉之制所從來尚矣乃者大
臣言曲阜廟學創建聿新將嚴飭以風厲
四方朕甚慕之惟夫子之道行于天下崇
教立化實始於魯可不知其所自與有司
其益加明絜屏遊觀嚴汛掃以稱創立之
美敬而勿䙝神明之道也茍完以教夫子
之訓也其盡心焉毋怠
　　　閤皁山萬夀崇真宫加大崇真萬
　　　夀宫詔
朕慨慕希夷式瞻殊勝蜿蜒磅礴之所兹
神必靈虚静恬惔之徒其用彌廣睠彼僊
翁之化境曰惟江右之名區歴年滋多嗣
教不墜形而下者謂之地兹實景山神而
明之存乎人載加美號承天之大與國無
彊
　　　試進士䇿問(月六日進/延祐五年三)
制曰盖聞昔之聖人垂衣裳以成無為之
治稽於書傳任賢設教品節備具諄諄然
命之矣是無為者始於有為也事久則弊
唐虞之世歴年滋多不聞其有弊也治莫
重於定國體尊國勢綱常之分嚴風俗之
化一國體定矣善惡之類明賞罰之制冝
國勢尊矣㢘逺堂髙上下之辨也量才授
官莫得踰越國之大柄也若是者其道何
以臻此記曰禮樂刑政四達而不悖王道
備矣夫禮以防民樂以和志刑以禁暴政
以善俗四者何所先也夙夜浚明卿大夫
之徳也知其邪慝則知所以儆之知其困
窮則知所以振之為吏習常恬不知省其
故何也繼體守文善論治者尤以為難朕
承
累聖之丕緒宵旰圖治罔敢暇豫於變時
雍若有缺然者子大夫觀乎㑹通酌古今
之冝毋迂言髙論以稱詳延之美朕将有
攷焉
　　　試進士䇿問(月六日進/泰定元年三)
制曰朕聞自昔聖王之治天下罔不在初
政故舜之嗣位也明目達聦命九官咨十
有二牧禮樂刑政之道粲然備具禹成厥
功祗承于帝精一執中實聖聖傳心之要
湯黜夏命以克綏厥猷為本武王勝殷首
訪于箕子天人之際明矣詩之訪落公劉
書之無逸立政亦惟成王嗣服之始君臣
交修以成繼志述事之業唐虞三代其揆
一也維我
世祖皇帝聖神啓運時則有同心同徳之
彦效謀輸忠故能混一區宇治化旁洽朕
祗承丕緒永惟帝王事功見於經傳悉遵
而行之時有古今制冝損益若稽
世祖之宏規逺略垂統萬世夙夜寅畏以
圖治安然人才之列於庶位者猶若未及
治道之達于庶政者猶若未備子大夫其
以前王之坦然明白可行於今者何䇿
世祖政典之綱領當今未盡舉行者何事
冝悉心以對以輔朕惟新之治
　　　先農祝文
仲春令月原陸勸耕祗率舊彛以陳明祀
惟兹艱食稼政允修相其隂陽迄獲豐廡
　　　司嗇祝文
春土方興曰耘曰耔聿修耕藉庸薦常事
維神功恊先農種斂是司除菑布祉以成
善嵗
　　　太嵗祝文
年熟於酉曷敢震驚僝功在初率循其舊
爰立寢宇匪曰廣居尚訖相成以祈寧謐
　　　后土祝文
至㢤坤元以静為主匠石踰年寧免震疊
寢宇畢治庸復其初敢伸揭䖍克相終事
　　　五方帝祝文
五行之用相須以成維神司之萬物以靈
相彼土宇撓神實多引誠致祈勿譴勿訶
　　　立皇太子告　太廟祝文
列聖延洪纂嗣大歷國本聿嚴
太后有訓親王大臣僉言允同曰嫡曰長
兹惟主器將䢖冊命首告于宗廟
　　　西鎮祝文
地道静専載物惟職震竦失恒咎徵莫測
側身内修秉徳若惕慎其政刑爰别淑慝
迺戒輔臣香冊昭格籲復故常以厎寧謐
　　司天臺祭告祝文
　　　太陽
煌煌大明浴光咸池丕冒八表出震見離
揆時朱明中街御輪體乾以行庶物駢臻
法兹照臨實予一人爰絜芬祀庸遂民因
　　　太嵗
嵗行歸終福禄是惇四時秉權百神攸遵
禮有報祈徳用兆民時將平分雨晹恊冝
綏此金穰物無癘疵
　　　太衝(本命)
卯為春門品物彚滋受命自天集兹蕃禧
聿嚴省方髙明謹時大徳曰生繄震是出
順隂飬陽罔敢暇逸肅迎元本多祜有秩
　　　勝光
鶉火之宫司南秉陽時維長飬品物用章
繄月之恒儷日以光兹實命元受福無疆
芳薦式陳莞簟錫祥
　　　金星
金精呈輝配日後先遇伏斯晦厥用不偏
清商助威晱晱導前爰庸預祈以相坤寧
吉蠲匪瀆戩榖是膺
　　　火星
執法麗天俯承太陽曰兹贏縮厥有故常
飭徳省躬導迎景光陽居大夏翼翼靡違
順軌合躔徳馨是祈
　　　土星
昭㦲填星徳隆倭遲燁燁中黄百榖阜滋
斟酌元氣導迎丕基照臨元命肅將以祈
嘉薦苾芬留俞靡違
　　　氐宿
蒼龍首東兹維宿殿界于夘辰靡有忒僣
象緯或凌曰有成憲彼不順行曷敢適從
䖍命宗祝監兹寅恭
　　　房宿
巡狩事嚴百司靡寧率彼徒御興言宵征
天星之精實為準繩凌伏愆常推䇿布程
蘭席令芳祗迎展誠
　　　心宿
布政于宫上稽明堂維兹日永法天以行
五緯疾遲渾象森著謂數實然嗣服彌懼
祝冊致詞式筵菲具
　　　尾宿
析木天津燕都所次維昔初基相攸塗塈
民用不頗益遐以治靈臺考占庸啓震悸
善言維從式致芬祀
　　　迎神
天佑丕基一誠肅將瞻卬昊穹紫微騰光
龍虎森衛鸞皇鏗鏘降兹瑶壇八音開張
碧雲紓徐肸蠁斯皇
　　　送神
靈斿歆顧靡亟靡遲敬天之休億載維期
三垣潤明五曜逶迤玉斗宣光瑶壇受釐
憺兮如存脱兮若遺
　　　楠木殿上梁祝文
揆時夏季維土居中百堵皆作震疊是恐
不日以成帝令攸式棟隆之初以厎元吉
　　　崇真萬夀宫設醮齋文
序推良月式符坤厚之光誠揭層霄䖍致
泰元之祝竹宫汛㓗蘂笈宣揚伏願神御
顧臨靈斿昭格玉衡齊政永綏有道之長
寳籙延年誕啟無疆之夀三宫悅豫四海
乂安
　　　青詞
天佑丕基肇啟乾元之始令行吉月於昭
坤徳之祥寅畏在初籲尊惟重伏願監觀
有赫敷錫無疆懐徳維寧溥羣生而康乂
以慈為寳遂億載之怡愉
　　　皇帝本命長春宫祈福齋文
獻嵗肇春懋對亨嘉之序祈天永命式臨
元本之辰矯首層霄延真殊館伏願祥開
泰治道合乾剛綏萬邦而致豐年咸躋仁
夀錫五福而䢖皇極迄厎雍熙
　　　青詞
陽和肇嵗冝與物以皆春元本䢖辰敢自
天而申命籲尊為大祗翼若初伏願帝鑒
不違神功溥運成四時之玉燭允恊昇平
展億載之瑶圖恪依覆燾
　　　昊天上帝青詞
皇極䢖中密運生成之造玄穹垂象益嚴
寅畏之誠禮謹祈禳功深保佑伏願靈斿
下今景緯順躔發政施仁迓丕基之永固
側身修行迎嗣嵗之嘉祥
　　　崇真萬夀宫設醮齋文
嵗慎省方爰恪遵於祖訓秋嚴報禮庸祗
奉於玄科演繹瓊章敷陳瑶席伏願靈斿
昭假叶氣周流玉燭常調遂家給人足之
願黄圖永固致兵寢刑措之風
　　　青詞
嗣守丕基心靡違於寅畏導迎繁祉嵗恪
謹於修崇維徳在秋自天申命伏願祥雲
開瑞景曜宣光怡愉永康受介福於王母
清寜無斁錫皇極於庶民
　　　皇太后為皇太子祈福設醮齋文
天威不逺好生洽于民心帝訓孔昭受祉
施于孫子誠深保佑禮盡禱祈伏願飇馭
肅臨雲輿駢集鴻圖鞏謐允諧載物之功
燕翼綿弘永保貽謀之吉
　　　青詞
正位宅中恪守成於祖武承天順則庸徼
福以孫謀矯首叢霄傾誠璇極伏願玉衡
齊政金篋賜齡重輪重暉誕保無疆之慶
有嚴有翼永恢長治之規
　　　長春宫散壇青詞
祈報聿嚴儼神光之下顧精誠允格荷帝
命之密符茀禄攸冝際蟠均慶伏願嵗成
玉燭政叶璣衡孔盖繽紛歸三千之寳所
瑶壇馥郁拱百二之皇圖
　　　興聖宫上梁文
旭日蒼龍聳帝京之積翠層霄彩鳯流阿
閣之霏煙巍成少廣之居盛極東朝之禮
欽惟
殿下道師清浄性合儉慈色石𥙷天法女
媧之妙用瑶池錫宴符王母之長生穆如
薫風之自南粲若衆星之拱北
陛下孝嚴温凊敬謹膳羞謂神遊泰初當
廣鬱儀之宇而飬以天下益新長樂之宫
庶民子來百堵皆作倚空繡柱峩峩太乙
之揚旌闘角雕檐奕奕飛㢘之奏舞彩宇
周遭於禁雉寳華流曳於驂鸞匠石繕完
蓍龜告吉舉脩梁於地上川嶽無譁成巨
構於域中雲霞得色敢伸善頌庸賛昌辰
　抛梁東天雞初唱日輪紅漢殿瓊巵稱
　　萬夀堯階寳扇擁重瞳
　抛梁西三素雲扶鳯輦低閬苑碧桃聞
　　已種廣寒靈藥不須携
　抛梁南薫風殿閣聳眈眈一色花光濃
　　佀酒十分松露滴如藍
　抛梁北帝子天孫來侍側何須玉檢告
　　昇平擬把瑶編増鏤刻
　抛梁上僊藥輕調承露掌龍圖載見賛
　　無為魚夢維占歌有象
　抛梁下女史未須夸鄧馬聖徳重歌韓
　　愈詩徽音願續周王雅
伏願上梁之後坤元光大鼎命延弘雲需
湛露之恩徳廣陽春之澤松茂柏恱三宫
同億載之歡風散雨濡九有順四時之序
與天齊夀率土歸仁
　　　皇太后寢殿上梁文
璇宫擁翠刻姑射之層山柏寢通雲儼廣
寒之寳所凝神清浄恊徳順承
皇太后飬備東朝尊臨北極天純佑命握
四時而品物亨夕以安身御六氣而隂陽
理寳典深調於玉燭珠星連緯於紫躔
陛下禮謹家人孝行天下謂榮觀合老氏
之要道而廣居迺亞聖之至言令月書春
恵風司律瑶池湧地龜吐瑞以成形畫棟
騰雲燕銜文而獻秀髣十二樓之縹緲開
億萬載之怡愉工師肅給以無譁多士驩
呼而稱慶脩梁舉地率土皆春敢集歌謡
庸伸賛祝
　抛梁東髣髴神君下夀宫絳闕雲光催
　　曉日翠簾花影颺春風
　抛梁西靈杵玄霜煉紫泥露下隃知金
　　掌濕參横坐見玉繩低
　抛梁南咫尺天居接蔚藍厎用麻姑擘
　　麟脯共看帝子引鸞驂
　抛梁北色石神功參太極物無疵癘樂
　　豐年道合希夷超至徳
　抛梁上紫微鈎陳肅玄象五兵不試太
　　平年三聖重光天下飬
　抛梁下内宴傳歡慶朝野逰魚漸識柳
　　邊舟飛鳥時随花外馬
伏願上梁之後乾清坤謐月穆星俞撃壤
而歌阜康結繩以復淳厚千萬年永清於
四表九五福悉萃于三宫
　　　楠木殿上梁文
天道不言而庶類亨式嚴居所聖人無為
而天下治爰法當陽坐朝知問道之勤側
席審思賢之念揆辰考室申令鳩工欽惟
陛下守位䢖中施仁濟衆陋竹宫之侈靡
羞桂館之虚無宣室受釐未遑鬼神之問
石渠論奏是資經術之明掄楩楠以擬棟
梁審律度以合規矩爰居爰處乃寢乃興
歌庶民之子來形四方之風動虹梁歡舉
龜墨告從敢述輿情庸伸善頌
　抛梁東一朶紅雲泰嶽峰絳闕翠旌浮
　　曙色玉階星弁整朝容
　抛梁西王母傳宣曼夀齊漏下銅壷催
　　蜜炬庭傳丹詔擁金泥
　抛梁南薰風殿閣静潭潭帝子承顔催
　　鶴駕宗王侍宴擁龍驂
　抛梁北紫微熒煌儼宸極五兵奏凱一
　　車書萬國來朝合圭璧
　抛梁上玉燭金穰契玄象陽剛深法泰
　　元尊至孝力窮天下飬
　抛梁下百榖芃芃滿原野淳風再使比
　　羲黄雅樂重宣繼㲈夏
伏願上梁之後乾坤合徳日月順行髙拱
穆清景化溥霑於八表茂迎穰簡嘉祥均
被於三宫率土歸仁與天齊夀
　　　普慶寺後殿上梁文
積翠凌空儼諸天之層構側金布地成四
梵之妙縁惟我
皇帝陛下味道圓明宅心清凈深植善本
靈山之付嘱未忘廣種福田寳所之莊嚴
彌奐像設參前而山立威儀殿後以雲趨
一一青蓮層層貝葉爰以棲神而凝睇亦
云澄觀以集思成祗樹園作平等觀虹梁
將舉龍象具瞻
　抛梁東瞿曇瑞世日輪紅一手指天呈
　　實際九旬談妙演宗風
　抛梁西雪山深䖏鵲巢低白足赤髭随
　　地見紺眉青眼倚巖棲
　抛梁南要看彌勒與同龕撃竹莫參朝
　　九九拈鎚且問後三三
　抛梁北大地山河光的的平齊斗柄布
　　王春深拱宵衣開夀域
　抛梁上堯仁如天髙蕩蕩八風不動太
　　平年四時平分真實相
　抛梁下川后山君擁風馬赤麟白鴈奏
　　郊丘瑞麥嘉禾徧原野
伏願上梁之後後天不老景緯齊光玉檢
七十二君同觀三脊金輪萬八千嵗共拂
銖衣四海永清三宫均慶
　　　天慶寺佛殿上梁文
寳構凌空稱華嚴之富貴青蓮湧地成祗
樹之神通雪堂老禪心匠虚明性宗真浄
住南城數十載名滿江湖祝北闕億萬年
日嚴香火雖紺宇禪扃之已敞而璇題秘
殿之未雄靈山之法㑹如新黼扆之綸音
已下無踵而至不日以成繡甍結飛霞稱
由旬之龍象金波麗鳷鵲儼第一之人天
爰舉脩梁敢陳口號
　抛梁東須彌初見日輪紅願上吾皇千
　　萬夀銖衣拂石宴春風
　抛梁西一朶紅雲映日低不用親遊天
　　笁國只今寳所緫菩提
　抛梁南軒䆫面面是瞿曇欲問拈花微
　　笑意雪堂老子睡方酣
　抛梁北殿角罘罳如翠織鐘魚觧作梵
　　王音日把心香祝宸極
　抛梁上大雄之尊夀無量聖朝方是太
　　平初白馬迎經踵三蔵
　抛梁下禪板蒲團不須假側金布地擬
　　諸天香鉢如雲坐長夏
伏願上梁之後乾坤泰治日月恒新豐年
調玉燭之和正法拱金湯之固兩宫萬夀
四海一家
　　　天夀節致語
洪範九五福曰夀允屬至人上古八千歳
為秋實名治丗仰天門之葱鬱審雲闕之
青圜黄道日明式紀老人之次金莖露肅
有開上聖之祥慶浹叢霄歡騰榖旦恭惟
皇帝陛下穆清居位剛健體元雷在地中
消群隂於既長風行水上示景命於方來
辟雍建崇化之規象魏布新民之法以食
為本歸漕粟於中都所寳惟賢郤貢琛於
絶域方且端冕以聴古樂惡酒而好善言
麴蘖相臣簫勺多士瞻鳳皇來儀之瑞歌
鳧鷖守成之詩克叶禹謨丕光周道某等
伎陳九奏曲合三呼蘭有秀菊有芳願敷
宣於律吕月重輪星重曜行登載於歌謡
遥望天威敢陳口號
羲和御日上蓬瀛盛旦曈曈集夀星冠珮
雲排朝帝闕笙鏞春響藹宸庭瑶池已獻
蟠桃實玉殿初開五葉蓂要識吾皇清浄
理長生瓊液肕脩齡

清容居士集卷第三十五
清容居士集卷第三十六
　外制
　　　翰林學士承旨榮祿大夫知制誥
　　　兼脩國史遥授平章政事閻復贈
　　　光祿大夫大司徒上柱國追封永
　　　國公諡文康
聲音與政通辭莫先於風雅易簡而理得
治實效於乾坤維昔
先皇歴選羣彦一道徳以垂統嚴誥命以
興文奉璋孔峩執簡有度攷諸遺老號稱
名臣具官某學博而智周材新而意古山
立陽休之儀表望重縉紳日光玉絜之詞
華才工黼黻進揆臣而堅國是避政柄以
守儒榮畫旨尚方宻勿深符於上意澄清
外服咨諏慎考於民風人物蓍龜典章衡
石遽告休而還里終辤徴以養年脱屣如
歸逝川滋逺噫徳輿制詔早已類於人間
居易詩文今果傳於身後載加褒恤式克
欽承可
　　　妻李氏贈永國夫人
魯侯燕喜之歌褒其令美敬仲皇飛之卜
後將蕃昌事不偶然理難固必具官某妻
某氏韞玉養徳佩蘭􁐂芳規矩不出於㕔
屏律吕永諧於琴瑟守大家之戒静慎而
禮法自防誦季女之詩恪恭而祭祀有度
命之不㳤報也宜豐噫茅土並封亦既慰
文儒之願玄堂同穴尚欽承人世之榮可
　　翰林學士承旨榮禄大夫知制誥兼
　　脩國史劉賡贈三代
　　　曽祖深贈昭文館大學士資徳大
　　　夫追封邢國公謚康穆加上護軍
㤗山之雲起膚寸而成雨黄鍾之律累銖
黍以立均徳胚胎於前人凙膏沭于後嗣
具官某曽祖某持身圭璧䔍學巾箱清白
儒科曩共誇於鄉黨丹青帝制今復見於
階庭念昔干戈攘擾之艱唯汝詩書種殖
之懿既開公社載廣王勲噫天勝人人勝
天事果成於昭代子有孫孫有子慶永萃
於一門増秩便藩䟽恩㝠漠可
　　　祖肅中書左三部尚書商議中書
　　　省事致仕贈推忠賛治㓛臣金紫
　　　光禄大夫大司徒追封邢國公謚
　　　文獻加贈上柱國
乾坤清夷真主昇而四海一風雲際㑹英
傑出而庶績凝䔍生股肱之臣能緫喉舌
之職亶惟熙運爰立鴻勲具官某祖某學
博而通方才長而守正讀易悟損益之理
觀文叅忠質之宜中歲投閒卒起裴度扵
既老平居緩獄審知㝎國之将興廟堂咨
國是扵蓍龜朝野係民瞻扵柱石家聲允
佀子承曵履之榮書種有傳孫擅掌綸之
美用永厥世以等其㓛噫四世三公亦既
推赫奕之懿一門萬石尚毋忘孝謹之思
可
　　　祖母鄭氏贈邢國夫人
王臣外勞動資邦媛冢婦中饋訓立閫儀
具官某祖母某氏佐餕靖共持家澹素縑
緗整比齊襟拱立於北堂錡釡絜蠲歛袵
儼趨於南澗子先仕顯孫復文榮噫沃壤
再疏足示龍光之赫奕芳猷未逺尚瞻象
服之委蛇爰詔後人式共爾位可
　　　父慤中奉大夫䕶軍彭城郡公加
　　　榮禄大夫大司徒柱國封邢國公
帝堯雍熙擊壤之民皷腹漢文寛厚扶杖
之叟厖眉念累聖之仁恩俾遺老之夀俊
具官某父某脫棄軒冕徜徉里閭誦讀詩
書邈矣師承之舊陟降籩豆僾然孺慕之
思壮年幹蠱以𥙿如晚節撝謙而㤗㝎言
追古徃耄及意新種樹養生黙合三槐之
故事巾車訪俗有符五栁之曠懷亨嘉真
磻水之師朝著仰商山之皓兒年希有世
號少儔噫周公拜前益慎威儀之則韓侯
受命毋忘傴僂之恭可
　　　母彭城郡太夫人李氏追封邢國
　　　夫人
貴子而不及親施仁宜厚揚名以之為孝
報徳是先禮有追崇恩推錫賚具官某母
身同隠遯性一柔嘉蘋藻恪共於春秋絲
麻力勤於夙夜執䘮慟絶竟三日而始蘇
佐餕懽違遽中年而長徃是生賢嗣爰顯
清朝噫翠輅魚軒亦既極小君之寵蜜章
鸞誥尚再疏下泉之思可
　　　妻冀氏彭城郡夫人追贈邢國夫
　　　人
月圓而魄虧理或可詰劒成而神化物莫
能推念兹偕老之盟言詎意中道而淪世
具官某妻秉芳蘭茞佩矩珩璜奉舅姑以
無違䖏娣姒而彌度年之不㳤生也有涯
噫鄉國大邦追錫永光於窀穸泉臺佳氣
周流宜見於焄蒿可
　　　妻廖氏封邢國夫人
相夫之道静㳤是師承祀之儀絜蠲惟謹
故貴得以從其爵而教必先脩其身具官
某妻執禮奉盈守徳珮玉事舅嚴雞鳴之
問逮下審桃夭之宜噫小君實諸侯之妻
惟謙抑可以長保鉅鹿乃邢子之國惟儉
素　足以久安毋替戒詞以底終吉可
　　集賢侍讀學士中奉大夫李倜贈祖
　　父二代
　　　祖懋河東宣撫檢察使贈嘉議大
　　　夫吏部尚書上輕車都尉追封兾
　　　寧郡侯諡文恵
乾坤轉旋臣擇君而審事風塵膠轕民徯
后以求生匪資談辯之折衝曷得從容而
完聚昔有俊士聞于當年具官某祖懋沈
鷙决機秋毫析理不背時而棄利魯連感
燕將之風能因危以為㓛陳康歸蕭王之
智按堵復鄉閭之舊開田廣井邑之繁全
逃民山寺之中沒猶有祀憐故帥孤城之
守許以自新謂宜膴仕之軒飛廼獨急流
而髙避菟裘嘯傲合難兄難弟之懽犢車
雍容追某水某丘之勝才不大用徳遺後
人噫維此兾方存憂深思逺之旨嗟爾孫
子䔍尊祖貴始之誠賜履舊邦克昌胤嗣
可
　　　祖母張氏贈兾寧郡夫人
婦人内訓愈久則事莫可稽
聖朝鴻恩雖逺而凙益加厚錫類者教民
之本顯親者繼志之基具官某祖母張氏
語簡以嚴心静而正歛容佀玉家庭服其
母儀飣坐如山郷閭師其懿德益昌爾後
克厎于成噫貽厥子孫不負窀穸之願烝
畀祖妣爰䟽湯沭之封營魂有知寵光無
斁可
　　　祖母某氏贈兾寧郡夫人
孝治天下教必本扵興仁恵及萬方禮莫
嚴扵尊祖爰念瀛洲之彦庸推下泉之恩
具官某祖母某氏韞玉無瑕服蘭有度采
藻行潦雝雝承祀之顔殷靁南山黽黽勸
夫之義生子允才而不㳤傳孫濟美而始
昌噫一門同封聿廣聖朝之凙三晉故壤
足為里社之榮垂世彌光終古奚憾可
　　　父昱成都路防城軍民緫管贈集
　　　賢侍講學士追封冀寧郡公
古澗長松宜棟梁而弗施於太室韞匵美
玉器瑚璉而莫致於合宫維　先朝宣力
之臣皆一時成徳之彦才不䆒用沒猶可
稱具官某父昱沈思而好文敏斷而濟事
地生天施知民悦以阜通城髙池深審人
和以環守蜀為望郡職號劇曹足食足兵
流馬相迎於道上為物為變飛鳧疑度於
雲中天不以年子由之貴噫三牲之養榮
親弗逮於膝前兩谷之間錫土有光於身
後式嚴嘉命爰慰九泉可
　　　母仇氏贈兾寧郡夫人
曽參風木之悲深嗟于身後孟宗冬筍之
養得遂於生前事為至難道無全美具官
某母仇氏遵行儉素服習勤勞不見其夫
之榮舜華隕露猶幸有子之佀蘭茁承春
肆衍褒嘉同疏追錫噫金葩錦橐益増玄
宅之光丹轂文軒允過板輿之樂清朝展
慶故里聚觀可
　　　母韓氏贈冀寧郡夫人
孟軻五鼎之饋禮非有踰子路三釡之悲
情何可既仕獲通貴者常有禄不逮養者
何多具官某母韓氏家法儉勤母儀慈恵
化治絲枲生兒承膴仕之傳恪共蘋蘩奉
祀守吉蠲之度鬛封已拱口澤猶存肆推
錫類之仁誕布昭天之渥噫黄河一曲千
里兹實故鄉白雲孤飛太行有光前躅烝
嘗不墜褒寵如新可
　　　妻許氏封冀寧郡夫人
君子偕老之宜國風所詠家人中饋之吉
易象攸存作則閫儀来嬪瀛彦具官某妻
許氏有諧琴瑟相夫之道無違不出㕔屏
教子之心彌切維静以正既樂且康噫蟋
蟀唐都合儉禮而民始化采蘋南澗循法
度而祀廼修遵錫舊封祗承景命可
　　　集賢大學士榮禄大夫致仕李謙
　　　贈光禄大夫柱國追封魯國公謚
　　　文正
祚衍皇圖
上聖聿開其正統教興文治鴻儒允際於
清朝四時周而寒暑成八音宣而律吕比
道關運數天䔍忠純具官某藻思夙新蜚
聲壯著處身閭里蔚然黄流之在中䇿名
搢紳燁矣錦衣之尚絅早賛青宫之善迄
編金匱之書疏傳十事之簡嚴志遂四休
之安佚碑板華夏辭累貫珠詩篇林泉語
深挾纊故老倚之為衡石諸生仰之如蓍
龜大帶幅巾儼君實之在洛秀眉明目侔
康成之居鄉既得夀以保終宜易名而廣
譽土荒東魯爵列上公噫孔門設科先德
行而後文學漢廷取士首孝弟而次賢良
舉世實難唯卿無愧可
　　　妻孫氏追封魯國夫人
夷攷儒學之彦允資賢㳤之妻從游外方
米帛不干其念慮敦叙同姓籩豆式謹其
威儀古有其人今見于汝具官某妻某氏
温恭秉度禮制飭躬相敬如賔皓首不墮
其繩墨有嚴教子青燈猶課以詩書惟小
君之封用加矧大賢之忠宜錄爰伸並命
以慰九原噫起家而居有之惜未配夫宗
之貴告徃而知来者庶永為婦徳之規於
昭營魂裒對天寵可
　　禮部尚書中奉大夫元明善贈二代
　　　祖海贈嘉議大夫秘書監太卿上
　　　輕車都尉追封清河郡侯諡貞恵
青桐孫枝之良雲和所植紫芝靈根之秀
商山是宜隱顯之用有時報施之效不忒
具官某祖某養真巖壑䇿名里閭試吏緩
刑卒應髙門之語抱孫竒骨可勝執硯之
悲器卓犖以不羣量汪洋而莫測李翺之
傳皇祖文已四馳王通之述府君事關百
丗禮嚴教孝爵侈勸忠噫東壁圖書爾尚
詔後人之佀故郷湯沭益毋忘昭代之㤙
可
　　　祖母髙氏追封清河郡夫人
珠蔵九淵神光燭而愈閟蘭生空谷幽香
耿而自持通塞維時存殁奚憾具官某祖
母髙氏慶源演迤㳤則和平種桑而望繭
絲亦云勞止樹桐而中琴瑟夫豈偶然錫
類者治世之湛恩尊祖者孝孫之美志噫
爵書故里永為枌社之榮稱曰小君益表
松阡之觀可
　　　父貢奉議大夫驍騎尉大名縣子
　　　贈中奉大夫吏部尚書護軍追封
　　　清河郡公諡孝靖
種徳如藝木必閲世而始昌保身若奉盈
惟持善者無愧窮達有命幽明不渝具官
某父某孝友䔍躬質直守道簞食卒安於
簿領籯金始羨於縑緗不假以年益豐其
報孝能繼志鬱成南陽之阡文以顯親行
擬瀧岡之表肆加錫爵復舉易名噫丹詔
䟽恩天官實古之冢宰蜜章分土甘陵維
爾之舊邦尚其營魂歆此殊命可
　　　母弭氏大名縣太君贈清河郡夫
　　　人
孟軻大儒深藉斷機之訓仲由至孝每懷
列鼎之悲審閫範之可遵愍堂封之彌逺
具官某母弭氏孝慈有度㳤慎無違禮行
於家蘋蘩循沼沚之素教施於子斧藻為
朝廷之光已錫鴻恩爰加再命噫九原可
作鸞書啟鄉郡之尊八座並榮象服稱小
君之號可
　　　妻李氏大名縣君封清河郡夫人
鵲巢起家之因實原勤儉燕喜受祉之美
斯為樂康報之厚者始必勞持之素者終
不懈具官某妻李氏習熟女史幽閑内儀
儼服笄珈執沖謙而彌下恪恭籩豆盡蠲
絜以無踰百祿是遒再命而傴噫相其君
子益知典禮之寅稱曰夫人毋忘主饋之
訓可
　　　光祿大夫湖廣等䖏行中書省左
　　　丞相阿力海涯追封太師郡王
四懸設樂必假鏞鐘之洪音八柱承天斯
合明堂之巨構乾坤啟運川嶽降靈是生
非常之偉人以佐統一之真主沒且不朽
徳猶可稱具官某勇略致身英姿盖世羊
祜平吴之䇿誰復先之楊素渡江而来何
其神也據荆州以為之根本擣長沙以披
其腹心兵勢建瓴皇威震電
先皇帝知人而善任㝎㓛以行封倬彼雲
漢之章廷無儔匹享有金石之奏位班侯
王兼將相之重權契君臣之嘉㑹令肅風
生於細栁政成人指其甘棠念耆㝎爾㓛
實有資於賛助而大賚於廟必申錫以褒
崇彌深撫髀之思莫遂圖形之想白雲已
徃青史如新噫齊岱為鍔石城為鋒朕已
悉皇王之大武黄河如帶㤗山如礪卿允
為邦國之元勲詔爾後人無替先徳可
　　　妻某氏贈國夫人
鵲巢起家因以為召南之首殷靁勸義足
以成大夫之行矧江漢之舊邦昭柱石之
偉績必資内助以佐髙賢具官某妻某氏
澹泊無華静專有守良玉在匵􁐂中美以
善蔵幽蘭生林愛國香而自閟禀北庭之
渾厚婉南澗之恪共方考禮以報㓛爰推
恩而錫類噫西平有子足彰閫範之光魯
侯令妻宜受國封之侈是惟崇徳尚克歆
榮可
　　　太尉平章政事某特授太子太傅
朝廷大䇿慶莫盛於建儲社稷重臣禮尤
嚴於敬故㓛叅羽翼政倚股肱具官某秉
志精忠宣猷惇實黄閣調元之始允属謀
謨青宫選士之初必先徳義惟左右前後
之人正斯君臣父子之道彰噫日重輪月
重光宜益資於輔導書同文車同軌期咸
厎於昇平徃堅乃心祗若予訓可
　　　遥授平章政事某特封秦國公
亶惟龍飛之初考圖數貢爰䔍鷹揚之舊
崇徳報功出命告廷分封啟宇具官某蚤
乗熙運躬受真才絶北威名允著長城之
助居中韜略密宣前箸之籌肆予纂承委
以輔弼噫干戈弓矢于以昭武㓛山川土
田斯以彰異渥祗服明命益殫嘉猷可
　　中書左丞某封贈三代
　　　曽祖某贈資善大夫中書右丞追
　　　封髙昌郡公諡康懿
粤昔髙昌肇邦蔵經史以崇儒師立校官
以訓子弟所從来久矣故其聰明才知通
於聲音文字之學代不乏人具官某曽祖
某誦詩讀書漸仁摩誼得於鄉里之素若
雲在淵勃然以升蓄極而通至曽玄而始
見疏封舊寓以報流澤之無窮尚其享㢤
可
　　　曽祖母追封髙昌郡夫人
諸侯之制立廟以五親服未盡是猶有待
於後也今爾曽孫某勤勞王家錫之山川
土田而汝與封推其自則由玄孫啓之先
王之旨逺矣具宫某曽祖母某蓄德不耀
保躬益貞敷佑後人輔弼不懈曽孫之慶
至于五丗其昌矣今從夫爵尚承朕恩可
　　　祖某贈榮祿大夫平章政事追封
　　　齊國公謚荘靖
赫赫在上永遵繩武之思子子為孫爰述
尊祖之義發揚潜德追錫愍章具官某祖
某明珠媚淵良玉韞匵言寡尤行寡悔祿
不願干旋中矩折中規動無踰則養真於
攘擾之際味道於冲漠之初本碩枝繁源
深流逺噫稽尚父之返葬咸謂分封仰周
公之拜前允宜㳤後載嘉正直庸受寵綏
可
　　　祖母追封齊國夫人
蘭長空林羞當户以自獻珠生巨海懼媚
川而深蔵矧為隱約之時曷表殊絶之行
婦德永閟孫賢可推具官某祖母某孝敬
行於家門肅雝傳於閭里念昔日艱難之
際為善是持至歴年磅礴之多興宗有驗
恩分沭邑賚廣脂田噫綺繡冰紈莫慰生
前之願文軒象服足爲身後之榮可
　　　父某贈銀青榮祿大夫大司徒追
　　　封齊國公諡恭恵
大明麗天羣隂伏于蔀室寸雲出岫甘澍
徧于寰區崇徳報功之典存繼世象賢之
制著惟勲是錄于禰有光具官某父某潜
珍養名砥節礪行王明受福井渫不食非
所憂父教爲忠籝金之蔵奚足羨事久斯
㝎時至乃亨念爾嗣之弘文生聞孫而佐
治蟬聨朝著磬折里閭維積善之粹精宜
流澤之溥博詢于集議庸爾展恩噫泱泱
大風知紹封而益茂謙謙終吉詔承徳以
靡虧可
　　　母追封齊國夫人
積行累功允頼夫人之配承先共祭載歌
季女之賢剛柔之道有恒倫紀之位斯㝎
具官某母某氏持守貞白衣被絜清子又
生孫莫計堆床之笏善必有慶久髙容駟
之門議勲以褒藎臣錫命而及賢配亶惟
異數足稱營魂噫三服齊官是在昔女工
之訓五鼎廟食亦庶㡬孝祀之芬旌寵有
光歆承無斁可
　　　榮祿大夫宣政院使領延慶使某
　　　贈推誠佐理功臣太師開府儀同
　　　三司上柱國追封齊國公諡文忠
式觀景運灼考藎臣際乾坤清夷之時承
風雲亨嘉之㑹精忠儼在褒恤庸加具官
某慎慤而行方沈潛而量厚踐揚禁近官
一品以益謙陟降邃嚴閲五朝而彌著恕
能及物㢘以律身經文譯潤之功深開宗
明義詩書服習之訓久教子象賢維時輔
臣佐我初政塤箎雅奏圭璋令儀盖徳厚
者世必昌勲著者爵宜峻誕開公府庸正
師垣儼精爽以如生合神明而無愧噫保
兹青社斯為胙土之崇封以紫泥益見蜜
章之重體兹申錫期爾永承可
　　　妻封齊國太夫人
馭爵疇功錄先臣之大節疏恩並命成賢
嫓之芳猷徃莫追尋生宜悦豫具官某妻
某秉心淵静制行霜嚴悃愊無華佐餕唯
精於五飯温恭有恪執容儼稱於六珈是
生絲綸之英復得鹽梅之佐入室每諮於
慈訓揚庭爰著其母儀噫誦齊風雞鳴之
詩則貞女宜封於東土歌魯侯燕喜之頌
則夀母益介於長年裒對殊恩恭承令祉
可
　　　資徳大夫同知宣政院事某贈存
　　　誠秉徳功臣太傅開府儀同三司
　　　上柱國追封齊國公諡忠穆
帝室興隆君臣交孚而同徳王庭肅穆弟
兄相繼以共為睠若昔之揚休越今兹而
錫命輿言是採䘏典有加具官某植節秋
霜持評水鏡侍元戎於漢上屢奏凱功奉
大帝於禁中益參聖諦凛有不可犯之色
充然無自滿之心阿閣鳳凰虞廷屈軼績
既昭於簡冊望宜冠於巖廊噫舉賢上功
爾猶存太公之生氣慎終追逺卿勿忘人
主之殊恩尚其㝠魂享此休寵可
　　　妻追封齊國夫人
王言惟作命揚于庭者為報功内訓不出
門宜其家者為合徳有嘉賢嫓宜盡褒封
具官某妻某秉徳芝蘭奉身玉雪逺行江
漢之域勸義不違深居房闥之中服勤無
斁考圖㝎地錫命縯綸噫取妻必齊盖有
資於大國從夫之爵今已謂之小君昭于
幽扄歆我異渥可
　　監察御史沙某封贈祖父母
　　　祖某嘉議大夫行工部事專一修
　　　築宫城勾當今贈　㓛臣
　　　太傅開府儀同三司上柱國追封
　　　某國公謚武敏
式考皇猷承命以永新邑爰立民極相宅
以營成周輪奐彰施髙深鞏固言念梓材
之彦興懷棫樸之官具官某祖父某氣壹
而静專智圓而肅給順隂陽伐材木構寳
殿以如規議逺邇程土㓛儼金城之有截
通四方而罔缺傳衆力以聿成典制百工
論道時趨扵清切辨䕶少府使民每减其
冗煩紫闈深教以手書墨詔屡傳扵宸旨
亶惟際遇允恊隆平覩設施而舊跡愈彰
思典刑而老臣彌重誕開公爵復廣社封
噫召公之誥簡明命庶丕作蕭相之謀宏
逺俾後無加追命煥章營魂昭慰可
　　　祖母
女教勤閨門夫獲脩于六府皇恩洽寰宇
死得慰於九原睠惟藎臣成于良媛具官
某祖母某韞玉制行範金作程化治絲麻
宛惜日稽㓛之效絜清蘋藻儼承先盡職
之能用施孝孫亦克王事方褒忠以大賚
爰追命以並封噫蜜印昭天益侈桓楹之
表脂田廣國式崇栢板之嚴茂對有光靈
承無斁可
　　茶迭兒局使沙正議贈父母
　　　父某正議大夫遥授工部尚書管
　　　領茶迭兒局人匠緫管
漢宫宻勿之邃彌重細旃周廷朝㑹之嚴
用資隂羽省方維嵗考古若今具官某父
某才敏而通時慮深而應變春秋蹕道環
徼廬虎士以無譁風雨属車望帳殿翠華
而有煥掎如鹿角整若魚麗曉籌争奮以
啟行夕頓悉安其成列舊規儼在故老能
言爰開大國之封式體先朝之任噫相王
入大次禮猶想於肅雝論道惟三公恩豈
殊於㝠漠詔爾後嗣祗予至懷可
　　　嫡母
世官嗣業古罕其人工師致㓛今慎其職
具官某母某肅著令徳恪嬪大家上承尊
章察素絲五紽之儉下訓子婦審狐腋千
金之難爰俾象賢式克紹後噫翟茀崇貴
已享偕老之時蜜章廣恩足慰厚夜之望
子能謙謹汝預寵光可
　　　生母
佐中饋之職必假婉柔成繼世之賢實資
訓飭泉遇蹇而利見水積小而始升具官
某生母某勤勞大門光寵盛代象服之貴
宗婦攸同鸞誥之榮郷人所羨爰相胤嗣
益慎忠嘉可
　　　資徳大夫紹慶珍州南平沿邊宣
　　　慰使播州安撫使侍衛親軍都指
　　　揮使上䕶軍楊漢英贈推忠效順
　　　㓛臣銀青榮祿大夫平章政事柱
　　　國封播國公諡忠宣
繼世立諸侯審象賢之有託推恩保四海
在追逺以彌加有懷藎臣庸厚恤典具官
某著徳遐域效誠　先朝聰敏得於襁抱
之初發于天性稚弱置於扈從之側斷自
宸衷用能絶黨殊鄰投戈納欵尺天寸地
負版奉圖先國後已之慮深尊主庇民之
績著闡學傚文翁之化好賢師鄭武之風
雅量鎮浮方櫜弓而箙矢澄懷味道時緩
帶以輕裘出門興折軸之悲行壘應流星
之兆何以勸善必也正名循故壤以加勲
衍圭田而封土青綬崇副相之貴衮衣嚴
辨章之稱噫忠孝傳家于以顯昭事厥辟
之實殁存錫命所宜推圖任舊人之終精
爽有知欽承無斁可
　　　妻田氏遵義郡夫人加播國太夫
　　　人
婦人中饋歌采蘋則謹其承先大夫逺行
誦殷靁則審其勸義禮有準則行無過踰
具官某妻田氏嬪髙門之勲庸受外氏之
經籍曹大家之女誡奉上克謙魏夫人之
僊書教兒能學念王事靡盬之際知女子
有行之宜夙夜傳恭寒暑循度噫從夫以
貴今已位於小君勉子惟忠益有光於先
正茂膺異渥式介長年可
　　　開府儀同三司上柱國錄軍國重
　　　事中書右丞相監修國史拜住贈
　　　清忠一徳佐運㓛臣太師開府儀
　　　同三司追封東平王謚忠獻
八柱承天棟橈萌於巨構六飛御日輻説
見於中街愍死難以成仁攷生榮而錫命
具官某鼎彛王社閥閲相門自結主知應
雲龍之異遇獨持國是炳蓍蔡之先㡬陳
於上者不足言見於事者為可則斥聚歛
之臣以靖四表誅黷貨之徒以正庶官庫
無餘財拔葵之訓靡替門絶私謁懸衡之
鍳益公天下望其治平朝廷以之模楷然
盡言招過憸謀愈深選賢與能奸黨滋懼
變成肘腋禍延股肱川嶽動摇日月昬翳
雖元兇正罰足明朕心在壹恵易名姑慰
卿意分茅故壤増爵維垣噫未眀入朝竟
堕　之計盛服假寐孰為鉏麑之賢念
此䀌傷恩斯優渥可
　　　妻某氏封東平王夫人
星坼中台輔弼之虧果應舟蔵半夜伉儷
之情曷勝死者易名生焉從爵具官某妻
某氏素系相閥克嬪王門纂組之功弗訓
以習祭祀之謹於禮無違偕老之志莫酬
並封之恩宜厚爰增湯沭庸演絲綸噫司
徒之妻問齊君以予邑蹶父之子樂韓土
以相攸宣飭諸孤以保終譽可
　　　太中大夫内史府司馬狄琮贈榮
　　　禄大夫中書平章政事柱國追封
　　　冀國公謚貞毅
山西諸将之英沈雄有自斗南一人之裔
正直是傳爰産魁梧之賢以賛藩輔之政
具官某少植竒節壯懐孤忠朱邸論思引
經說以開導細旃密勿詢治道以彌縫挺
然廊廟之姿鬱有江海之量才見扵用知
無不言邊陲以之敉寧帷幄以之康濟朕
纂嗣大歴圖任舊人方審象以博詢慨撫
髀而莫覩興宗有佀兹為栢臺之羽儀追
逺彌加庸進槐階之品秩噫吕望老而賜
履實文王之故臣丙吉生而受封廼悼考
之遺徳事莫能偶恩宜有加可
　　　妻張氏贈冀國夫人
逺行從政閔勤勞者著壼儀脩身踐言循
法度者執婦道允矣温恭之媛疏其赫奕
之封具官某妻張氏謙以自持儉而有守
酒食是議春秋之祭無違狐狸為裘風雪
之需悉備既嘗艱阻莫遂恩榮噫兼謩入
臺紹祖之傳彌振僧孺清道思母之念益
深尚其營魂承爾嘉命可
　　　妻劉氏贈冀國夫人
展如邦媛典刑傳於大門咺兮國英謨謀
見於藩邸天相其配恩與之俱具官某妻
劉氏珩璜母儀纂組女訓如璞藴石審玉
人之琢磨若鳩在桑信君子之均一嗣為
烏府之模楷母増魚軒之寵榮噫繼世象
清容居士集卷第三十七
　外制
　　　太傅右丞相伯顔贈太師開府儀
　　　同三司　㓛臣淮陽郡王
　　　諡忠武
乾坤呈符搆風雲之嘉㑹山川毓秀挺柱
石之英賢夙奉宸猷丕揚帝訓惟不嗜殺
人者能得天下而可與事君者實非鄙夫
睠我元勲膺時碩望合太平之寰宇成一
統之輿圖生為名臣殁有公論太傅右丞
相伯顔機沉而識逺量重而器宏十乗􁫅
行共服征南之妙算七騶咸駕黙傳濟北
之遺編誓衆於鼔角之初過師於枕席之
上具宣徳意誕廣仁聲簞食壺漿之迎咸
知已後觴酒豆肉之賜士向無前是謂制
勝而屈人兵抑亦好生以全天道丞相之
㓛第一智士之譽無雙方謙牧以學卑愈
䝉飬而用晦角巾私第恂恂佀不能言雞
翹属車㫁㫁猗無他技肆予纉服躬任受
遺㓛成莫居年運而往格于皇天者有儀
可象游於造物者不見而章師尚父之崇
名貞惠文之美諡益疏王爵庸示國恩噫
彛器景鍾足銘邦家之偉績蜜章襚典斯
昭泉壤之幽光尚其眀靈歆此殊命可
　　　平章政事㢘希憲母某氏贈　國
　　　夫人
温璞出於玄圃貞松産於徂徕良由地氣
之完以合天和之藴故平章政事㢘希憲
母某氏柔嘉維則淑慎其思采蘋采藻之
恪恭為絺為綌之素儉奉尊章於壯嵗樂
其天全率娣姒之諸郎視為已出齊家以
禮教嗣以忠用能為先朝社稷之臣􁫅奕
葉簪纓之慶雖爵從夫貴莫得而加然義
以子賢當崇其本益開湯沐之侈庸增窀
穸之光是為異恩以旌舊徳可
　　　忽荅的迷失公主追贈　國大長
　　　公主
維王展親之道實先於惇敘粤昔慎終之
典尢謹於追崇矧予同氣之賢是惟長主
之貴廣疏異數庸寓至懷忽荅的迷失公
主玉海澄輝金枝毓秀充然婦徳成肅雝
以為穠李之華相其夫家閔勤勞而勸殷
靁之義婉順諧於日就儉慈出於天然美
王姬下諸侯固異公宫之制問我姑及伯
姊益㴱　先朝之思胡不百年以永終譽
肺腑之託云在手足之念彌鍾圭籥荐更
湯沐儼舊爰開名國下慰營魂噫立愛惟
親曷愧死生之初志以義度徳莫窮脩短
之大原沒而有知服之無斁可
　　宗正府寳哥贈祖父母
　　　祖某特贈推誠保運翊亮㓛臣開
　　　府儀同三司太尉上柱國追封恒
　　　山郡王謚忠靖
風雲初際允資佐命之賢歲月既徂庸厚
報㓛之典亶惟平治爰錫褎嘉具官某祖
某貫日精忠淩雲節槩載櫜弓矢翊龍徳
扵初潛以為股肱展鷹揚而無敵噫孝文
拊髀豈惟思古之名臣顯宗圖形實欲方
今扵前世九原可作千載如新可
　　　祖母追封恒山郡王夫人
慎終追逺本先王之至仁崇徳報㓛傳有
國之令典具官某祖母某氏從夫早貴訓
子克賢如山如河之儀容宜室宜家之愷
悌肇封大國儼焉象服之新益慰九原歆
此蜜章之寵可
　　　參知政事賈某贈官
朕丕承大業逺究前圖肇邦九有之初紀
綱備舉同徳一心之彦贊畫允資慨年運
之云徂儼風猷而如昔具官某經術展緒
孝㢘起家侍㡬微於帷幄之中保身彌謹
識變通於衡石之外得士尢多故一時出
令之坦明皆　先帝欲言之㫖意器能容
物清不近名暨更南國之旬宣咸謂中朝
之倚任方堅退佚益避權姦活千人有封
考於爾嗣徳百世而祀論乃至公爰襃賢
以勸㓛復易名而疏爵噫方叔壯猶之雅
雖已美於盛時韋丹遺愛之碑實有俟於
今日皦如精爽綏我寵光可
　　　淮西道宣慰使劉復亨妻趙氏贈
　　　某國夫人
圖任舊人式表世臣之重烝畀祖妣用昭
孝孫之賢維徳厚者慶益長而爵貴者報
必逺具官劉無隐祖母趙氏鍾鼎望族山
河令儀使節春行從子從夫之樂備女箴
夜誦為母為婦之道全頌臺之彦有嘉漏
泉之恩冞廣髙堂素象音容猶想於含飴
故里佳城湯沐儼疏於刻蜜湛然精爽歆
此襃崇可
　　　荆湖北道宣慰使劉澤妻孫氏贈
　　　某國夫人
孝治聿嚴誕布蓼蕭之澤聖謨丕顯遐思
屈軼之賢念服瘁於外庸允資成於内助
恩昭竝命光慰九泉具官劉無隐母孫氏
里族髙華閫儀淑慎閉户而行盥饋曲盡
婦儀暎雪以課詩書咸稱母訓桮棬之飲
猶在茵鼎之飬莫加位正小君已備沼蘩
之徳爵崇大國益攄風木之思可
　　　參知政事趙世延贈曽祖母　氏
　　　雲中郡夫人
積徳在於百年實資内訓襃封及其三世
亶謂異恩勤勞藎臣服襲先矩具官趙世
延曽祖母某氏幽蘭雅度喬木舊傳殷靁
雖閔其勤克彰忠節采蘩不失其職允佐
肅雝膏之沃者根必㴱種之豐者穡益厚
顯于西土咸曰大家維爾曽孫益彰有慶
於戲秩秩先廟崇松楹柏板之儀翼翼小
君承錦誥金花之寵奉先追孝錫類興仁
可
　　平章政事董某封贈三代(九道)
　　　曽祖昕贈光祿大夫司徒趙國公
　　　謚宣懿
大裘無文可饗于帝良玉韞璞孰窺其珍
灼知遺逸之民邁種渾圓之徳克昌厥後
不在其身具官董某曽祖具官某畎畝怡
愉里閭退讓開田種术㴱期蔽日之輪囷
如山出雲莫測為霖之變化子能擇主孫
亦象賢一門萬石之家聲四世五公之譜
牒噫慎終追逺分茅宣曽矩之光崇徳報
㓛推本協孫枝之願亶惟異渥寵爾營魂
可
　　　曽祖母李氏追封趙國夫人
岷山之源若甕而達于海至日之影如線
而麗乎天信知明道不可以計功要在積
微因之而成著具官董某曽祖母李氏盤
阿共隐饁畝如賔惟耽積善之勤厥享降
祥之驗百年未逺五世其昌噫象服表儀
亦既慰賢勞之願蜜章刻篆斯有昭孝治
之隆可
　　　祖俊贈翊運效節㓛臣太傅開府
　　　儀同三司上柱國追封夀國公謚
　　　忠烈加贈推恩翊運效節㓛臣依
　　　前太傅開府儀同三司上柱國改
　　　封趙國公諡忠烈
駿命握乾誕􁫅中天之運豹韜宣武協成
上國之光念風雲之㑹匪常而日月之流
如駛爰新景命以慰故臣具官董某祖具
官某被褐潛珍棄書學敵戎馬驅攘之未
㝎志已出塵雲龍㑹合之有開獨能就日
察敵保臨淵之智挽彊夸貫札之精釋兵
為農所活者衆延師教子其訓益㴱馬革
裹屍㴱可憫生前之語虎頭食肉終有期
身後之榮惟徳之厚者嗣必昌而功之著
者禮必報肆朕嗣服念爾疇庸爰廣重封
以彰異數噫脩祖廟陳宗器在于君臣之
交脩光王室逆天体惟爾子孫之無斁精
爽不昧寵渥其承可
　　　祖母李氏特贈夀國夫人改贈趙
　　　國夫人
殷靁勸義於昭媲徳之賢柏舟作詩爰表
自防之志雖内教止傳於閨闥而懿範備
著于鄉閭具官某祖母李氏淑慎持家嚴
勤訓子斥簪珥以奉賢師之饌化絲枲以
助先祭之供衡宇周旋人不識其面目闔
門款洽族猶想其儀刑雖雙鯉之飬弗居
而八龍之譽罔替允惟賢母有光前聞兹
予溥澤於世臣庸汝􁫅封於大國噫先正
昭事已克光竹帛之傳夫人起家式歆承
絲綸之訓用昭後嗣永肩一心可
　　　父文炳特賜贈諡金紫光祿大夫
　　　平章政事忠獻公加贈宣忠佐運
　　　開濟㓛臣太尉開府儀同三司上
　　　柱國追封趙國公仍諡忠獻
君臣相資莫喻同心之美忠孝兩立斯為
佐命之殊念汗簡曷能既其勲而朝著猶
足以優其禮維祖有訓非朕敢私具官董
某父具官某沉毅而善謀明恕而敦本黒
頭試邑棄官羞墨綬之卑赤腳從軍絶食
望翠華之幸刑輕典以安反側釋降人以
靖流離白日揮戈睥睨益張其羽翼長風
破浪䝉衝竟擣其腹心命在飬民市不易
肆取麥禾以陋鄭人之過収圖書以成蕭
相之㓛嶺嶠宣威南人不復反矣朔方請
使周公方且膺之恂恂持儒者之風諤諤
挺大臣之節靖念丕圖之建彌㴱喬木之
思格于皇天雖儼若帝庭之陟降涣其大
號必有加玄宅之襃崇錫以嘉名胙之大
國掌武􁐂建牙之舊開司増立㦸之榮九
原如生終古永譽噫英才間出足為邦家
之立基盛徳無瑕成爾子孫之逢吉載加
殊命以賁營魂可
　　　母趙氏追封趙國夫人
鵲巢推夫人之徳於配實難碩人歌衛侯
之妻其賢可想具官某母趙氏秉心淑静
主饋柔嘉逮事皇姑克奉甘㫖於左右一
視諸子莫窺憎愛之後先每傳家訓之忠
勞遂致孤兒之死事噫開脂田而獲上國
夐謂無儔被象服以從先塋幸㢤有子可
　　　繼母某氏追封趙國夫人
國族世貴鮮執禮以下人王臣㓛髙適合
符而媲徳具官某繼母某氏敦厚天性静
專内儀瞻彼南山㴱得勸夫之義遵于行
潦不失奉祀之恭有子忠賢為我宰輔噫
推恩三世庸疏湯沐之封錫類九原益廣
蓼蕭之澤可
　　　繼母王氏追封趙國夫人
嶰谷之竹應律而氣自鳴十洲之膠續絃
而竒乃見不有佐餕曷能相夫具官某繼
母王氏組織婦工齊莊母道嵗時盥饋立
蘭玉以無譁春秋烝甞絜牲醪而有度嗣
子極中書之貴一門疏大國之封噫生也
有涯莫稱魚軒之樂死如可作尚歆鸞誥
之榮可
　　　所生母樊氏追封趙國夫人
綵衣之飬莫罄其私心板輿之歡遂以為
美事念風木之永感惜春草之寸暉具官
董某所生母樊氏禮以母稱義由子貴勞
謙終吉竟莫觀垂魚擁笏之榮一視同仁
乃預享刻蜜演綸之寵允惟盛事服我異
恩可
　　集賢大學士張宴贈二代(四道)
　　　曽祖宇贈保節㓛臣銀青榮禄大
　　　夫大司徒追封魏國公諡文愍
韋孟明經諸孫之傳始貴袁安卜葬三士
之言若符膏之沃者日以光徳之厚者世
益逺具官某曽祖某進脩家塾退静鄉閭
乾坤轉機徯后服先知之算干戈效勇舉
宗成全殁之悲命也在天幸㢤有子噫忠
孝一門之盛事百世可知節義千古之大
閑九原不作聿申景命庸建上公可
　　　曽祖母常氏追封魏國夫人
盛徳之報若券取償内訓之施如玉韞璞
聿行尊祖之禮益知起家之難具官某曽
祖母常氏澹静無華儉勤有素清晨佐餕
奉羔韭之肥甘晚嵗謀生治蠶麻之靡密
積善有慶沒世不忘噫魯孝孫之詩宜告
成於先廟魏大名之國爰錫命於九原服
我鴻恩亶惟異數可
　　　祖英贈純徳秉義㓛臣太保儀同
　　　三司柱國追封魏國公諡簡懿
幽蘭空林抱孤芬而永閟長松古澗垂巨
䕃以自完明其道者不計㓛非其身者必
在子具官張晏祖英徳若不足樂且有儀
遇　真主之龍興出關而俟喜佳兒之豹
變潛邸以從居官耻商榷之謀接物多任
侠之義念干戈首難彌㴱丘壟之思歸鄉
里自娛益廣子孫之澤考其䔍素允謂安
行噫于公之門少髙兹言已驗畢萬之後
必大今食其封爰詔後人益光前業可
　　　祖母劉氏追封魏國夫人
徳盛起家允著夫人之懿時危秉志有髙
列女之風盖在昔以為榮至于今而彌顯
具官某祖母劉氏澡身蘭服耽耳椿齡重
闈期冡婦之興宗一札勸孤兒之入侍忍
乃有濟鑄金符緘口之銘安不忘危考室
遜飛翬之制勗徳若是生賢可知噫徂賚
孝孫已極登瀛之貴逮事王母益疏分國
之恩幽泉有知純嘏無斁可
　　　資徳大夫江南諸道行御史臺中
　　　丞于璋贈推誠肅政㓛臣光祿大
　　　夫平章政事上柱國追封薊國公
　　　謚文簡
善人天地之紀徳莫有加君子邦家之基
沒猶不朽睠懷遺直追錫殊封具官于璋
志藴忠貞運逢熙洽慶雲甘露氣和而動
植自冝威鳳祥麟瑞應而猛摯咸伏華要
屢更扵中外靖共彌保其始終緇衣不渝
素絲彌替念在昔菁莪之彦皆先朝棫樸
之㓛年運既徂風猷彌逺噫劉寬長厚允
宜居鼎鼐之官胡廣中庸謂當乆臺閣之
任事乖往古恩浹九原咨示營魂服我休
命可
　　　妻某氏追封薊國夫人
慎終追逺先王惇俗之盛心崇徳報㓛治
朝馭臣之大勸恩襃臺彦澤及閫儀具官
某妻某氏静淑自脩柔嘉彌謹珩璜有節
動常法於女箴圖史自娛身不逾於内則
傷㢤無子貴也從夫脂田廣大國之封蜜
印慰九京之望噫瑶琴别鵠早已棄於人
間寳劒化龍竟相從於泉下尚其冥漠歆
此寵光可
　　　茅山第一峰大茅君特加封東嶽
　　　上卿司命太元妙道沖虚聖祐真
　　　應真君
静慕玄風灼觀往事無為曰道必刻意繕
性而始成脩身乃真非積行累躬而莫就
大茅君竒操矯俗精思集虚壹徳齋心受
龜臺西華之秘㫖萬靈受職開金陵句曲
之宗壇丹光千載以如新寳氣三峰而彌
固發祥肇祉民到于今稱之逆雨寧風天
之所助順也亶惟作聖允合祐神孔蓋翠
旌祀莫嚴於司命瓊文蕊簡禮爰謹於秩
宗假兹聰明佐予平治可
　　　茅山第二峰二茅君特加封㝎籙
　　　右禁至道沖静徳祐妙應真君
合人心理萬物禮宜順於鬼神建皇極錫
庶民徵有稽於暘雨大江以東之地句曲
維望而尊土樂昇平嵗稱稔足二茅君中
峯司命西華鍊形作牧審煩擾之非脩真
得恬淡之要驂鸞導從塤箎儼奏於雲中
化鶴来歸城郭時看於華表朕方推仁以
濟衆靈宜妙物以祐民學道受之以神端
有宗於李耳望祀不祈其福誠慕㴱於漢
文嘉與函生誕敷景命可
　　　茅山第三峰三茅君特加封三官
　　　保命微妙沖慧仁祐神應真君
氣化為神握隂陽而執要物来能應遇水
旱以成㓛兹山之靈以氏為號三茅君不
導引而夀體素純為真密從蒼龍承左右
而無間時乗白鵠侍伯仲以逺遊荷天降
休為民請命逍遙容與服光景以如新周
流常羊䝉祉福而無極肆加襃錫丕應隆
平埋鼎髙峰爰慕軒轅之有道獻金空谷
方薄光武而不為以恭厥靈同歸于治可
　　　吳全節特進上卿玄教大宗師
運開至治法簡易以合泰元教審宗傳隆
繼承以明正嗣用揚涣號誕聳具瞻具官
某孝友中乎凖繩詞華鏗乎金石居無思
行無慮粹然令名禮為翼知為時協于王
度陟降紫宸而匪懈贊襄琳館而益謙蔵
珠在淵雲五色而川媚納息于踵風八景
以星從維　列聖嚴珪幣之薦以格天而
乃祖受劔印之錫而展世四十餘年之
帝頋卑已行權三千之徒首汝賢小心盡
瘁俾超華貫爰仿舊階侍清祠以表羣公
度玉墀而膺六命祇若具訓允為異恩噫
奏隂陽之和以祝釐則諸福可以畢至通
神明之徳以事上則庶績底於咸熙守慈
儉以佐無為遵希夷而贊有道式觀素履
庸佩綸言可
　　　三十七代仙姑馮淑真特封靖明
　　　貞素夫人
紹玄風而展世丕闡帝猷溥内則以疏恩
勉從人爵仙姑馮氏簪纓素緒鞶􁉄芳儀
媲穀城之傳益師清浄守柏舟之操冞固
堅貞受祉惟㴱錫名斯侈雲龍風虎之慶
㑹亶謂有光舞鳳迴鸞之制書懋承無斁
可
　　　昭應宫提㸃王氏金蓮特贈淵静
　　　玄素真人
寂然不動知来去之有因湛焉長存冝死
生之無間辤風雲之際㑹竟穅秕於世塵
爰加異恩以彰殊遇昭應宫提㸃住持王
氏金蓮早塵椒掖晚謝蕊宫脩崇宻契於
九重錫賚屢承於三接浄如止水斯為至
道之宗脱若太虚實本重玄之體尚歆嘉
號庸表將来可
　　　長春宫提㸃常某授玄門演道大
　　　宗師掌教真人管領諸路道教所
　　　商議集賢院道教事
治國以無為惟宗式符要道順物乃自然
之理允謂至言長春宫提㸃常某槖籥重
玄蓍龜萬變氣超渾沌灼知天地之根運
際昇平黙贊隂陽之化方獨立以不改彌
大盈而若沖爰紹真風以彰人望噫内觀
形影斯泉石之素心外飭身名實朝廷之
異渥保兹清浄俾以闡揚可
　　　昭瑞宫提㸃張惟一特授全徳靖
　　　明弘道真人太一宫提㸃
神以知来至教匪存於象設人惟求舊襃
封首錫於龍飛念扈蹕之宣勤黙儲祥而
介福坤元具訓涣號揚綸昭瑞宫提㸃張
惟一泉石古心氷霜雅操侍晨長樂澹焉
若樸而妙感彰澄觀穆清廓乎不驚而衆
虚集惟才全者徳不競而正靖者明愈昭
闡道王庭葆真沖館噫有國之母以長乆
爾尚謹扵祝釐立天之道曰隂陽當益思
扵觀復恭承嘉命助贊無為可
　　　廣誠靈妙演法真人江南諸路女
　　　冠諸宫觀都提㸃邵靈瑞特追封
　　　宗師
二儀之生根於太極萬物之母始於有名
推剛柔迭用之原悟坤乾交泰之理兹焉
觀妙足以表微具官邵靈瑞野鶴孤標金
芝内行亶麻姑之清淑允謂地靈慕南嶽
之沖虚聿工草聖通章帝闕備問宫闈燁
矣龍光守大盈而自牧端然蟬蜕享上夀
而弗居道氣常新仙風不墜噫女偊朝徹
已傳宗師之篇帝堯時雍爰有化人之國
錫兹美號昭我鴻恩可
　　　沖靖靈妙凝真法師玄元萬夀宫
　　　提㸃盧行益􁐂封真人
道要易爲㓛必假相傳之祕名盛難與繼
益求自治之方矧兹女冠之慎脩爰出朕
綍以示勸具官盧行益沖澹若璞謹飭自
繩侍蕊珠之宫宣琳琅而不瀆守萼緑之
訓視金玉以如遺惟清浄者玄學之宗惟
簡素者師資之本斯焉無忝足以有承噫
誦赤松中誡之經卑退爲徳考南嶽内傳
之㫖齋戒是先可
　　　五雷宗師沖靖先生留用光特加
　　　封五雷宗師沖靖至徳昭應真人
天地交泰而雷出奮風霆流形而物露生
神行兩間因體而始有用數合五位由柔
而後成剛乃知變動之機不出隂陽之妙
五雷宗師留用光參合太始摩盪無垠學
道從師罹厄窮而不悔救災禦患卒韜斂
以如遺詢諸長老之言考以輿圖之載損
之又損承禎之語若符生而不生介象之
歸非異運隆累洽道慕重玄思其人如欲
見之宜加綸誥告諸往而知来者益勵羽
流可
　　　通妙葆真先生髙士易如剛特加
　　　封通妙葆真文教真人
式觀脩真之徒多出好古之士伯陽柱下
習典禮而道成弘景山中愽載籍而書備
髙士易如剛學通群藝妙集衆虚師清浄
以避堂可謂簡矣問鬼神而前席殆將近
之韋編之繼絶孰傳洞章之補亡猶在無
文不立松風恍其步虚與時偕行草露晞
而羽化方企崇玄之館爰思列仙之居本
無名而有名庸彰往古效先覺者後覺庶
勸將来可
　　　臨江路閤皁山萬夀崇真宫住持
　　　四十六代傳籙嗣教宗師楊伯晉
　　　陞加太玄崇徳翊教真人
性出於無始存存為成性之門道合於有
為生生乃得道之奥式觀載籍爰有至人
吐故納新以調其神齋心服形以制其炁
于以濟衆因兹延齡具官楊伯晉守樸丹
丘潛珍琳館止息以踵陋熊經鳥申之迂
蔵珠于淵握龍變虎騰之要開九籥之祕
記傳八景之玄文問年今見其復丁㑹月
密推其納甲天台之召司馬損數術以理
身羅浮之迎軒轅徹聲色而合徳朕悉兹
理卿無復言聿加綍命之殊以重羽流之
選噫居安易之序所當明天地之根脩身
徳乃真宜益究坎離之用贊敷皇極懋協
鴻禧可
　　　毛穎達封真人(甲神/主祭丁)
道萬物之奥非虚不能以通微誠百行之
源惟静斯足以制動聿求佐理爰慕希夷
兹得有恒之人以賛無為之化崇真宫提
㸃毛穎達澄心止水植節貞松禮為翼知
為時澹然無競巧若拙辨若訥体乎有容
蔵名琳館之珍飬粹玄門之望維昔
世祖動遵軒轅占瑶光以揬五行之精通
紫煙以嚴六子之用山林肅絜星斗爛眀
苟非其人靈弗頋矣不懈于位爾其勉之
庸加綸誥之隆以示真卿之貴噫乾元天
下治也浚明用變之㓛神物聖人則之敬
謹祝釐之效有嘉恬靖永保恪恭可
清容居士集卷第三十七
清容居士集卷第三十八
　表(牋附)
　　　進　五朝實錄表
皇祖有訓聿成四繫之書大曆無疆允纉
五朝之治夙陳載筆上徹凝旒欽以邦啟
治平運符熙洽禮樂刑政教化之具炳若
丹青典謨訓誥誓命之文昭如日月維累
聖繼承之述作實皇家混一之謀猷官謹
具寮書嚴信史雖編摩之匪一幸聞見之
悉同欽惟
陛下祇奉鴻圖光膺龍御惟天佑于一徳
咸曰湯孫受命丕若㦄年悉循堯道仁宣
孝治學廣文明臣某等職忝汗青官慙尸
素帝王之制可舉今已稡於鉅編詩書所
稱何加願有光於億載
　　　賀冊　皇太子表
黼扆當陽首重升儲之建彤庭叶吉誕承
鏤冊之頒宗社以貞幅員胥賀(中賀)切以
天下之本在國在家皇極之言是彛是訓
然知子莫若父故立嫡必以賢二美斯完
羣情允屬信為非常之慶實開太平之基
欽惟
陛下駿命溥將燕謀敷遺本支百世咸推
受震之亨夀考萬年益著離明之象臣等
濫巾膴仕欣覩上儀金石鏗鏘知協風之
從律乾坤清晏瞻景耀之宣精
　　　賀冊　皇太子表(院作/代宣徽)
乾坤合徳立鼇極以建中日月繼明奉龜
圖而示吉誕敷渙號允迪震亨(中賀)欽惟
陛下寳曆儲祥璿源衍慶立嫡以長遵三
代有道之常受命於天膺萬年永保之裕
惟知子莫若父故治國先齊家上當帝心
下㝎民志臣等恪共内府欣際昌辰太極
稱觴效驩呼而率舞寢門視膳嚴唯諾以
致恭
　　　賀正旦表(院作/代宣徽)
泰元衍䇿百二十日以為春乾御當陽扵
千萬年而受祜紫清叶奏丹陛傳臚(中賀)
欽惟
陛下盛徳在躬至仁育物象闕而垂治法
祖訓是繩獸樽以招直言皇猷滋闡嗣嵗
蒼規之始羣生玉燭之和臣等班辨外朝
職嚴内宰雲迴龍衮肅瞻天日之光星拱
鵷行䖍祝岡陵之夀
　　　賀　武宗皇帝登極表
乗龍御天握純乾而居正斷鼇立極奠下
土以宅中百辟一心四方胥賀(中賀)欽惟
陛下聰明合道智勇冠倫承詔撫軍展素
書之竒略登途受璽昭黄屋之珍符惟謳
歌曆數之有歸繄祖考神祇之允格丕基
永紹景命不移羣徯后以來蘇政與民而
偕樂臣等班瞻文陛瑞仰層霄頒度量以
朝諸矦三千同徳垂衣裳而治天下億萬
斯年
　　　賀　皇太后表(省作/為都)
六飛夾日奉大曆於聖人五色補天歸玄
功於文母事關宗社慶浹宫闈(中賀)欽惟
陛下教闡周南徳參太極以慈為寳夙資
保佑之勤維道積躬聿致怡愉之養顯坤
元之光大卜鼎命之延洪臣等幸列周行
欣承嘉㑹瑶池晝迥樂四表之驩心玉殿
春迴衍東朝之曼夀
　　　賀　聖節表(本院)
天開景運篤有道之曽孫電繞神樞受介
福于王母觚棱瑞靄閶闔儀傳(中賀)欽惟
陛下誕紹蘿圖丕承葆命至仁育物得秋
而萬寳成盛徳在躬居所而衆星拱當立
經陳紀之始新省刑薄斂之規郊廟肇禋
朝野胥慶臣等名汙玉署目極璇霄廣文
王有聲之詩載歌律吕衍中宗無逸之夀
䖍祝華嵩
　　　賀　聖節表(府作/代宗正)
乾御當陽甫際中天之運斗樞繞電式臨
彌月之祥絳闕青葱瑶京肅穆(中賀)欽惟
陛下聰明合徳孝友根心偃武修文百神
歆而九廟格敦本崇化皇極建而庶績熙
爰開有道之長斯衍無疆之慶臣等職縻
邦憲身阻廷趨有王者興行見温洛榮光
之瑞祝聖人夀願増泰元神筴之書
　　　賀　皇太后冊寳禮成表(本院)
蘿圖衍瑞丕昭景命之祥寳冊騰徽誕紀
慈元之懿聖心祗恪子道昭揚(中賀)欽惟
陛下稽古聰明事親愛敬有國之母以長
久致養聿嚴天道之要在隂陽飭躬彌謹
禮行中禁慶洽九圍臣等職近鼇頭班聨
龍尾玉巵前夀肅瞻長樂之儀彤筆特書
願廣思齊之聖
　　　賀　皇太后冊寳禮成表(府作/代宗正)
黄鍾應律協陽徳之初亨寳冊告廷奉坤
元之至養尊歸慈極慶洽治朝(中賀)欽惟
陛下愛敬積衷順承法道雍雍肅肅聖實
本於太任怡怡愉愉孝有光於唐帝日嚴
初政風動八方臣等恪謹國章欣陪班著
瑶池畫迥幸預聞管籥之音玉斚春融願
䖍祝岡陵之夀
　　　賀　皇太后冊寳禮成表(省作/為都)
乾旋坤轉㝎妙算於宫闈月吉辰良鏤徽
音於典冊東朝禮著九㝢歡騰(中賀)欽惟
陛下聖嗣大任道希少廣以天下母神㳺
清浄之居惟泰元尊致謹怡愉之養允持
慈寳益屆夀祺臣等㑹弁鵷聨趨庭鼇抃
陽回玉琯八音首協于黄鍾春滿瑶巵萬
嵗齊呼於紫禁
　　　賀　聖節表
寳曆建元協重華之嘉運瑶光貫月開上
聖之貞符盛徳在秋昊天有命(中賀)欽惟
陛下智仁御極孝友根心丕顯王謨端拱
巖廊之上達觀新邑式均道里之中取泰
象於坤乾合離明之日月璇璣叶紀玉斗
儲祥臣等祇率班聨肅瞻清穆宣昭鴻業
載歌七月之詩耆㝎武功願繼萬年之雅
　　　史局謝鍚宴表
立朝載筆交懷愒日之慙就館肆筵申錫
需雲之寵恩傳宫醴光動廷紳(中賀)欽惟
陛下黼黻先猷憲章祖武謂丹青信史紀
二聖之鴻文念鉛槧微勞屬小人而燕賚
魚藻歌騰於周室鳳簫聲遶於鈞天屆視
朔以迎長粲飛霙而奏瑞上追槀飫下陋
權輿臣等愧匪食功懽惟飽徳陽剛初復
太平歌既醉之詩天威不違下拜祝無疆
之夀
　　　賀正旦表(省作/為都)
㑹謹天朝文命敷于四海曆司人統攝提
正於孟陬率由舊章曰為改嵗(中賀)欽惟
陛下道裁天地政在璇璣崇郷黨以厲賢
才聿嚴親䇿詔郡國而謹牧養爰廣使軺
東漸西被以如春小往大來而交泰禮行
雅夀捧瑶斚於東朝親納直言開獸尊於
前殿亶惟平治允際亨嘉臣等祇率鵷行
肅登龍尾弘敷五典慙退食以罔功永保
萬年敢矢心而善頌
　　　賀正旦表(本院)
清臺課曆允符顓頊之元明堂視朝茂正
攝提之位陽廻象魏儀贊鴻臚(中賀)欽惟
陛下經緯人文財成天地審賢良知古今
之體能勵廉隅謂吏道以法令為師益嚴
品節剛健密參扵太極怡愉深謹扵東朝
車駕蒼龍導迎木徳樽開白獸詢採芻言
臣等材乏頌椒恩叨給札春王正月推五
始之大原　天子萬年納八荒扵夀域
　　　賀　皇太后正旦表
嵗在攝提叶孟陬之令月曆符顓頊開太
始之上元時屆履端天綏眉夀(中賀)欽惟
陛下清心慈儉至養怡愉數往知來利永
貞而坤厚體中居順祉元吉以泰亨徽音
惟日以恒新懿徳如春而益暢臣等職叨
視草才乏頌椒絳闕五雲王母隃臨於黼
座玉巵萬夀神堯親捧於瑶階
　　　全徳泰寧福慶皇太后尊號冊寳
　　　禮成賀　皇帝表(省作/為都)
皇矣上帝丕昭立極之功至哉坤元申衍
得名之典禮行宫壼化被寰區(中賀)欽惟
陛下敬養日嚴文明天縱謂聖徳無加於
孝爰盡討論而　天子必有所尊載揚徽
美御未央而登冊即長樂以展儀鳳泊鸞
飄寳刻永光於秦璽雲蒸霧起翠華親下
於堯階協氣醇和嘉生博厚臣等班聨㑹
弁夀介奉觴太微三光之庭烟煴交泰有
名萬物之母允合永貞
　　　賀　皇太后正旦表(都省作/丁已為)
正月始和資坤元而蕃衍兩儀交泰綏夀
祉以亨嘉徳協青煒瑞浮紫禁(中賀)欽惟
陛下寳慈作則履順行仁龍衮捧觴喜溢
椒花之頌龜臺簇仗坐觀蓂莢之祥審孫
枝之正傳定國本以蚤建邦家大慶朝野
均懽臣某等祗率鵷行式遵鳳曆正時成
嵗百廿日以為春利用厚生萬億年而受
祜
　　　賀　皇太后正旦表(院/集賢)
褘衣視旦丕彰立極之功鳳曆頒春誕合
建邦之嵗笙鏞翕繹黼繡昭明(中賀)欽惟
陛下道協母儀教參女史承顔致養順徳
備於九重正位在中行願符於六五朝賛
聖神之治禁傳慈儉之謨臣等叨侍近班
肅瞻嘉㑹玉巵為夀儼寳殿以雲從金篋
賜齡樂瑶池而晝燕
　　　賀冊　皇太子表(院/集賢)
前星定位仰宸極之聖謨陽月臨軒法坤
元之慈訓光騰鏤冊儀謹傳臚(中賀)欽惟
陛下稽古行仁憲天合道知子莫若父審
恭敬之積中治國先齊家盡怡愉而致養
惟宗祊繼體之事大玩易爻重明之象深
蓍龜協祥匕鬯承嫡臣等職縻珍舘班肅
彤庭喜液龍顔虎拜咸呼於萬嵗禮嚴鶴
駕鸞和共徯於三朝
　　　冊　皇太子賀　皇太后表(院/集賢)
承天正位詒謀啟於重闈諏日揚廷渙號
昭於寳冊大明繼照萬邦以貞(中賀)欽惟
陛下色石功深黄裳徳順以佀以續降葆
命以丕基是訓是行席蘿圖而端本知立
嗣必子之有自審建儲非私之惟公施于
神孫繄我文母臣等職塵清貫班肅上儀
簫韶九成願盡稱觴之慶本支百世式瞻
主鬯之尊
　　　皇太子兼中書令賀表(府作/代宗正)
黼扆當陽懋對紫宸之慶玄龜叶吉丕昭
寳冊之光八音播廷羣公㑹弁(中賀)欽惟
陛下悦親有道立賢無方謂一人元良勢
實尊於藩翰而中書政本命尤慎於樞機
孝友宣昭仁慈溥愽臣等恪司成憲欣覩
縟儀卜七百年願衍周家之曆上千萬夀
咸趨漢殿之班
　　　賀正旦表(院/集賢)
丹扆當陽頒發春之仁政清臺治曆符建
國之昌期日之方中天其申命(中賀)欽惟
陛下澤漸滲漉心玩神明盤銘監觀徳又
新而無斁河圖則象祉元吉之有恒獸樽
設席以招言龍衮坐朝而問道臣等瀛洲
布武閶闔詔儀玉燭豐穰用制九年之蓄
紫清蠖濩業隆萬世之基
　　　賀　皇太后正旦表(都省作/丙辰為)
嵗指蒼龍密叶昭華之琯雲開褕翟首稱
長樂之觴順履始和懋隆元吉(中賀)欽惟
陛下儉慈作則清浄頣神色石功深妙裁
成而交泰黄裳位正盡滲漉以皆春母儀
循四序之周聖孝衍三朝之祉臣等職叨
輔相效愧爕調拜捧椒花慶載臨於元日
宴觀桃實祈永保於萬年
　　　賀正旦表(嵗閏五月/壬戌本院是)
肇祚發春伸正陽之布治歸餘成嵗審長
至以觀生黼扆昭明彤庭肅穆(中賀)欽惟
陛下仁推滲漉道協際蟠修徳錫符驗隂
陽之消長發號出令則天地以裁成念丕
圖演繼于祖宗究盛禮益嚴于上下臣等
瀛洲接武文石趨班閏月㝎時泰治密齊
扵七政皇極錫福北元永保扵萬年
　　　賀　太皇太后正旦表
地天交泰隂教法乎坤元閏餘歸終寳曆
増于夏五陽浮中禁瑞靄重闈(中賀)欽惟
陛下端懿母儀慈明内範怡神少廣悟黄
中通理之爻辨秩東郊樂青煒登平之景
曰惟肇嵗兹用儲祥臣等給札承恩肅班
稱慶筆徽音於彤管嵗不絶書望長樂之
璇宫天惟曼夀
　　　進　仁宗皇帝實錄表
君臨十載式昭垂世之謨聖治萬方庸謹
繫年之錄編摩玩愒敷奏凌兢欽以
仁宗皇帝陛下濬哲積躬欽明稽古發揚
乾健預清宫以候　先皇祇奉坤元䖍問
寢而娛　太母審俗周知於民瘼授時彌
切於嵗豐謂養性存心宜採於傳記而脩
身治國必取於禮經監觀厯代之蓍龜夷
攷前王之軌範政要採諍臣之讜議大學
芟衍義之浮辭爰譯成書用禆博覽至若
譽髦斯士擢不次以待非常爵人於朝表
有功而抑妄進每遵帝範肇立儒科廣祖
宗百年未備之規示子孫億代永貽之訓
珠玉非寳旁招菁莪之賢農桑惟勤旋致
嘉禾之瑞惡衣服以申縁履之禁省畋獵
以彰開網之仁増胄子之官資限計吏之
品級為民請命匪營一已之福田遇烖秉
誠果應自天之甘澤與人不求備從諫如
轉圜河徙故灘謫斂臣於嶺徼雪深前殿
憫戍卒於邊防常思創業之艱益慎守成
之效道傳精一明授受之至公孝竭怡愉
協繼承而無間凡兹殊美冠乎羣倫濡毫
惟懼於荒蕪削牘復虞於缺軼雖盡巧心
於舉要蔑窮茂績之敉功欽惟
陛下葆命誕膺鴻圖丕顯窮神知化彰明
聖之鋪張詢事考言採臣鄰之記注屢宣
睿㫖迄萃鉅編雖天地之徳無俟於賛揚
而日月之光有資於繪畫臣等職叨率屬
識乏簡僚慕永貞之謹嚴詞慙韓愈稽太
初之直核筆愧馬遷
(聫直致伏覩/舊制進實錄表文有短長然未敢以數)
(行事跡以序篇首桷大徳中嘗進/聖朝二帝實錄進表必加詳盡摘其所)
(遵守舊制撰成一篇或恐繁蕪别有副/五朝實錄表未免倣效前作今輒不揆)
(宣讀/本庶便)
　　　又
十年御極聿修四繫之編億載揚休殊乏
三長之筆祇成信史上徹宸旒(中賀)欽以
仁宗皇帝陛下仁静根心温恭合徳詩書
造士闡學制以設科法律為師嚴官規而
限祿諏經作則稽古鑒今所寳惟賢卻獻
琛而弗尚莫大於孝謹視膳以彌加蓍龜
定主鬯之公棫樸藹奉璋之衆宜登琬琰
永秘縑緗欽惟
皇帝陛下慕切羮牆令行金石率時昭考
摭言行以無遺迪惟前人繼聖明而有造
臣等尊聞傳信竭思纂題閲厯嵗年已深
慙於尸素經緯日月期不朽於汗青
　　　賀正旦表(都省作/癸亥為)
嵗正天門陳揆治朝之位曆新人統肅嚴
魏闕之班四表迎祥八風順律(中賀)欽惟
陛下仁施滲漉命受溥將輔相財成别忠
邪而無黨斟酌損益合禮樂以同流圭璋
藹多士之良玉燭兆大田之慶準繩乾健
槖籥泰亨臣等補衮功慙更弦政拙萬年
永錫仰瞻太極之尊六甲既周行履上元
之運
　　　賀　聖節表(都省作/癸亥為)
十月為陽於赫發祥之兆一人有慶丕昭
嗣服之初出日之升降年以永(中賀)欽惟
陛下斂時錫福握乾闡珍玩天地之心陽
初升而來復發雷霆之令隂早辨於履霜
繩祖武以雍熙格民風而醇厚道尊泰壹
運接上元臣等叨列近司欣逢盛旦望翠
華之行御瑞藹五雲趨絳闕以傳臚齊呼
萬嵗
　牋
　　　賀　皇太子受冊牋(省作/為都)
禮嚴中禁位建承華萬國以貞咸曰吾君
之子四方来賀永厎烝民之生(中賀)敬維
殿下玉璞藴珍金枝表秀繼體而承匕鬯
如歲之春㝎志以協蓍龜維天其祐方謹
雞鳴之問聿新鶴禁之居某䓁叨列政司
欣傳制命父子君臣之道備允廣緝熙詩
書禮樂之教崇式符繼照
　　　賀　皇太子受冊牋(院作/代宣徽)
範金作寳禮成内朝簇仗演綸驩騰四宇
協春秋之大義覃雨露之殊恩(中賀)敬惟
殿下岐嶷天成温文夙就佩規帶矩正言
正事之教成執玉奉盈事父事君之道備
某等叨司庶府欣覩盛儀仰黄道之日長
式符離照候明堂之星潤允謂震亨
　　　賀　皇太子受冊牋(本院)
體元更始肅瞻玉裕之姿崇徳計勲肇錫
朱明之服宗支襲慶國本奠安(中賀)敬維
殿下英睿夙成藝文天縱清宫朝邸朱虚
之功為髙審俗迎郊孟侯之賢允佀受介
福于王母繼明照於四方維軍國之樞機
實政化之橐籥名倡百辟兩儀正而五緯
齊徳和萬邦九榖熟而三農足某等職叨
掌綍欣覩揚庭紀王子之吹笙有慙斧藻
歌堯民之擊壤願廣丹青
　　　賀　皇太子受冊牋(府作/代宗正)
盛徳動天誕受元良之冊萬邦為憲悉資
文武之賢政本増崇皇基鞏固(中賀)敬維
殿下圭璋王度黼黻聖謨整齊乾坤指揮
於旋轉之頃肅清宫廟怡愉於定省之間
亶惟不世之勲庸舉非常之典某等職司
宗籍欣覩王綸磐石既安願上則百斯男
之頌權衡允稱克成曰三有俊之功
　　　賀　皇太子正旦牋(省作/為都)
曆起上辛􁫅自天之申命嵗行維戊瞻出
日之重光萬宇薰陶九垓滲漉(中賀)敬維
殿下功調玉燭政察璇璣宴錫龜臺密承
歡於王母仗移鶴禁親奉夀於神堯維春
之祺有秩斯祜某等導迎嘉節賛詠清時
候銅琯之陽和式占泰㝎望青宫之葱鬱
允協震亨
　　　賀千秋節牋(府作/代太保)
月映彩雲慶仰猗蘭之瑞令行青陸書占
玄鳦之祥維春之祺粤上斯已(中賀)敬維
殿下宅心聖學匡力皇圖廣邦家太平之
基澤窮滲漉察天人同心之理下逮芻蕘
仁孝合名中和叶徳某等展儀榖旦徯首
叢霄夀考萬年敢陋千秋之頌本支百世
願陳大雅之詩
　　　賀千秋節牋(院作/代詹事)
甲觀畫堂仰紀吹銅之瑞瑶山玉彩特書
主鬯之勲維暮之春初吉云已(中賀)敬維
殿下蒼規體徳銀漢儲祥稽七政之有恒
實循冬夏消羣隂於交泰爰法坤乾興鴻
文以闡基握龍圖而佐運兩宫定省雍容
化日之長四表謳歌瞻徯前星之耀某等
具寮無補盛旦有光奉曲水之羽觴齊呼
曼夀探泰元之神䇿允謂延洪
　　　賀　皇太子正旦牋(本院)
青規紀曆甫開嗣嵗之祥蒼震布和懋協
少陽之象自天申祐與物為春(中賀)敬維
殿下經緯人文權輿政治三朝交泰聿嚴
盛禮以奉觴四徳尊乾行美成功而瑑玉
卜稔已符於祈榖登賢深味於拔茅慶洽
宫闈仁施㝢縣某等叨塵頋問欣覩亨嘉
聲徹鳳笙仰非霧非煙之瑞班随鶴駕歌
重暉重潤之詩
　　　賀　皇太子正旦牋(省作/為都)
嵗正璿璣丕應震亨之象春先寳曆允符
泰治之祥絳闕光華青宫葱鬱(中賀)敬維
殿下道随陽長徳與日新玩易中行密包
荒而坱圠法天繼照永主器以彌綸稱觴
前殿以承顔侍宴瑶池而受福某等禮成
鶴禁敬謹鳬趨祈榖躬耕預卜金穰之兆
頌椒介夀欣瞻玉裕之姿
　　　賀　皇太子受冊牋(院/集賢)
明堂辨儀裒對重輝之耀昕朝發冊丕昭
上嗣之賢宗社敉寧幅員驩慶(中賀)敬維
殿下孝仁生禀禮樂夙脩一人元良羽翼
靡煩於商皓百揆時序英威共仰於秦王
鶴駕之御日三烏輪之光明兩某等叨塵
仙館末綴臚庭瀛水汪洋望瑶山而親切
宸居蠖濩瞻青路以陪從
　　　賀　皇太子正旦牋(院/集賢)
大曆更新叶
皇祖建元之祚少陽正位隆神孫承嫡之
基百辟是儀五辰攸叙(中賀)敬維
殿下應乾作命受震行仁嘉禮告成歸妹
祉吉之象外朝佐治同人文眀之祥日就
月将而緝熙小往大来而分類某等肅瞻
玉裕謹候青煒詠歌重光紹天休而繼照
弼諧庶績占嵗在之有年
　　　賀千秋節牋
(擬賀表非禮後不進/國恤未餘月百司皆)
電繞斗樞允昭甲觀之瑞日昇暘谷行受
明堂之朝宗社厎寧神祇協相(中賀)敬惟
殿下欽文師古剛健法天或躍在淵龍徳
合乎中正永言配命龜圖闡其延長仰震
夙之非常審傳付之素定某等肅瞻睟表
獲際重光聖孝有加羮牆之慕彌切民情
共戴岡陵之祝益䖍
　　　賀千秋節牋(本院)
心居天位前星耀於明堂丣為春門大電
騰于甲觀盛徳集福至和儲祥(中賀)敬維
殿下體仁法元師古合道温恭事帝密贊
化以生成問學積躬益緝熙而光大疇選
黄髮之彦庸佐青闈之規如日之升降年
有永某等肅瞻英偉䖍祝簡穰輯往則於
瑶山一辭莫措採賜齡之金篋曼夀是期
　　　賀千秋節牋(省作/為都)
玄鳦發祥丕顯吹銅之瑞蒼龍協紀式昭
主器之符紫禁懽騰璿源秀衍(中賀)敬惟
殿下温文秉度仁孝積躬侍宴瑶池令徳
令儀之可述問安内寢正言正事之足聞
如嵗之春自天其祐某等導迎穰簡賛詠
中和瞻出日之舒遲重光允繼望彩雲之
葱欝曼夀是期
　　　賀　皇后正旦牋(本院)
王春謹時肇正内朝之治帝曆更始益嚴
中禁之儀與物咸亨自天作合(中賀)敬維
殿下矩循内則言法徽音關雎詠歌禮避
乎蘭殿之貴卷耳思念頌取于椒盤之文
稽陽徳維如嵗之初考隂教曰履端于始
某等清班接武穀旦趨朝日月竝明願上
千萬之雅夀天地交泰載歌元二之太平
清容居士集卷第三十八
清容居士集卷第三十九
　啓
　　　上王尚書
伏以瞻望聲容幸有登龍之舊披陳悃愊
慙無吐鳯之長圗鼓勇之新功冀鑄頑扵
大造掃門受業椷櫝致詞切念桷生不逢
時長始知學伶俜素緒綺襦紈袴之習無
聞零落青編簡漆汗書之蔵曷見久知我
軰固當投之濁流靖念斯文豈宜束之髙
閣操觚而歎詎秉異心倚柱而歌終持正
色胸臆結約肝膽輪囷惟其用拙扵今将
欲修名扵後載惟宏博世號殊科夷考哲
賢咸稱異數當紹聖之首創盖以窮經為
先至大觀之重删乃因代言而設唐朝疎
略故退之自笑其俳優宋制精詳至文公
欲加以深厚維較藝扵詞苑杳若探丸雖
置身扵書林悉同畫餅茍非討論扵暇日
孰能敷奏扵一時爰取舊規各成要覽涑
水之尚徳筆纂金桴義山之好竒文編玉
府初學記資騷人之属對稽古編假進士
之試文博要之粹扵丁年統類之塵扵乙
夜斯皆品節之效可為區别之模然獨此
書實難其例千門萬户恍焉莫知所之六
律五音聞之不喻其意至若寝門路鼓遂
成君子之欺御庫神弓終藉老兵之對望
洋之歎浩浩測海之智　一物不知過
亦多矣兩端而竭耻莫甚焉信知梓慶之
巧専益訝庖丁之技異伏惟内翰尚書先
生南州元老故國重臣望壓縉紳聊復浮
湛扵閭里文驚華夏未妨談笑扵江湖耻
申公之蒲輪便管寜之紗㡌樹人為急奨
士尤先子誠齊人侈以都邑之富波及晉
國化其潢汙之卑是用忘揣顓蒙惠徼恩
育鉤玄提要在眀公為壯歲之筌蹄糾繆
繩愆扵後生為百世之模範儻獲書傳扵
琬琰尤當􁐂蔵扵巾箱與汝共之㴱議中
郎之隘非吾徒也尚祈夫子之憐欲報無
從未言先愧
　　　謝王尚書
拔叔度扵㓜童㴱慙非偶執李膺之下御
竊喜同時敢縁擁篲之恭庸致摳衣之請
衮褒語重茅塞心開伏念桷才實滯頑心
尤退縮經箱塵寂莫逃家丞庶子之譏藝
苑雲蒸誠駭翰林客卿之對深恐凋零扵
冷譜固嘗論索扵陳編志不能以過人識
不足以廣問戴盆望日勤無補扵三餘坐
井窺天智有鄰扵五技衡門感歎斗室屏
營然而切觀盤盂之書致戒必謹韋弦之
義繕性尤深茍非取則扵古經曷足振名
扵来世虚心實腹學始類扵安弦閑邪存
誠念實同扵執玉反觀典學之成訓爰採
遜志之嘉名輙布請祈方虞僣躐豈駑駘
已下尚希一顧之功然爰居何知遽享九
奏之禮寒窗展玩絢兮虹蜺之章素壁髙
張森然神鬼之䕶論深藥石字重璠璵已
三復而吝消終九思而感併此盖伏遇某
官言為楷範道藴經綸化閭里之澆風愍
簮纓之弱息至誠樂易許傳新著之書雅
量恢弘不棄一偏之士遂令少賤屢獲親
承桷敢不躬勵前聞仰稱春秋之筆恪遵
眀訓益加嵗月之功永依師門以堅壮志
　　　與陳無我論樂府
伏承下教垂示雅詞退揆踈蕪敢居品藻
復縁眀命之重庸誦謏聞之迂執筆靦慙
通函傴伏切以陽春白雪之唱和者固希
清廟朱弦之音知之尤寡㦄觀樂府之傑
出悉為詞林之緒餘良由萬物變化之愈
多抑使五采章施之匪易龍文被寶鼎雕
刻益精天馬駕鼓車低徊滋窘貫珠之音
空在累黍之器莫傳吐角含商孰分其清
濁析宫合徴莫辨其短長俚歌日煩古調
㡬廢留連桃葉習晉世之風流淒切竹枝
傳巴人之羇旅江南腸斷之句誰足近之
涼州意外之聲今無是也風聲鳥葉當由
動植之可通霓裳羽衣徒詫神竒而自眩
捨陽關三疊之清怨變南鄉九闋之狹邪
樂意生香寫天機之妙理山光水色換俗
子之凡容彼誇刻鵠之工詎悟承蜩之解
精義無二至道不煩靖言思之孰可繼者
伏惟無我學士詞華泉湧言吐氷清飛星
急羽之秋文傾上幕投綸沈鉤之暇興滿
南山每希白石道人之雅聲以成黄絹幼
婦之佳制雪兒低唱未多學士之風髙墨
客廣傳益見咸陽之紙貴桷尊聞唯謹快
覩尤先用鹽洗金殊未眀扵物理以蠡測
海徒竊笑其心思狂斐莫裁涵容斯幸
　　　回宗人袁慶逺教授
同源分流夙感陶公之詠劬躬燾後每懐
韓子之碑均此靈根褎然望姓切以經術
基扵博士衣冠盛扵司空名節為天下髙
言非其過歌詩著先人跡時與之俱念鼻
祖嘗客扵上虞而耳孫分胙扵越土定居
鄞水占籍開封西湖之佐蘇公風流儼在
眀招而從太史文獻有傳光于淳熈錮在
嘉泰父子同館繼廣受之美談師生竝朝
陋禹宣之異禮京兆踵河南尹之祖武成
均慕光禄公之家聲藐焉遺孤承此玄胄
正倫之妬諸杜鑿地何心子雲之亡它楊
泝江有考車書一致江海相逢豈無它人
因以合譜伏維
教授學士摛詞展世敬業守儒謂鄧林之
廣敷本扵一木探崑崙之無底散作群川
田歸扵齊良非得已爰絶扵漢或曰未然
驗賦形之不齊審受氏之有自處祧唯謹
繫世是嚴然而内舉避親昔者之邉幅合
族戒令先王之凖繩愧鷽鳩之圗南憫騏
驥之伏櫪羲之之别王述趣乃不同康樂
之愛謝荘心誠有得桷偶縁鉛槧久汙絲
綸傳呼欣大小戴之稱臭味鄙南北阮之
騃蔀室而得眀月當道而逢夜光百世不
遷揆宗支之非逺異姓為後幸譜牒之可
通敦叙攸同參承伊始永懐繾綣曷罄敷
陳
　　　謝閻學士
東觀英游乆欽諸老南州俚士獨守陳編
念相望之逈然知無因而至爾何期銓鑒
俾預薦揚惟清切之司存實作成扵俊乂
王言之制曰七史官之長有三風動四方
必訓詞之温雅詔垂萬世在書法之簡嚴
維班馬之良不能繼獲麟之筆而燕許之
體難以推倚馬之才藝不兩能物無全美
筆則筆削則削非曲學之可為見所見聞
所聞恐直情而難致古有斗米而作傳近
多千金以致詞好惡成一已之私褎貶失
當時之實掩長卷以竊歎抱遺經而自娛
故魏収以輕薄寡才咸稱穢史王通雖隠
淪不仕獨著元經方今偉績無前太平有
象大禮略封禪之記純誠汰郊丘之儀聲
教萬邦文質二代追皇猷創業之永傳丕
基嗣服之初必属鴻文以揚駿徳彰施作
繪極妙巧扵羣工雜比成音合天和扵衆
耳拔犀之選非易聚毛之長亦難如桷者
學不逮人志徒師古獻漢家三雍之頌庶
或可能續周書王㑹之篇良非所任揆小
材之雕鏤幸大冶之作成忘其顓蒙倍以
踊躍兹盖伏遇某官儒林冠冕文藪凖繩
桃李不言以成衆芳之春松柏後彫而貫
四時之氣官僚慎簡載籍肇新争名扵朝
難後来之居上脩身以道匪平進以依流
深虞同升之譏上辱大賢之舉幸相知扵
氣味迄無假扵聲容桷敢不益勵討論上
酬奨拔求識李邕之面當已有期效彈貢
禹之冠不㡬扵贅因風輸感執筆寫情嵗
律云更神休所屆庸致茵憑之禱密調鼎
鼐之和
　　　賀鄧善之應奉
兹審講徹皋比班登龍尾早居三字極鉛
槧之光榮爰作一經萃縑緗之芳潤朝端
色動江左文眀切以詞章之體與政相通
禮樂之宜随時斯舉誠少近古于以酌今
釋訓聱牙固難返殷周之盛委心綺靡殆
有鄰齊梁之風山東之詔令温然河西之
璽書炳在往者諸賢不競故先云亡掇拾
成言編聫賸語形模近巧難逃脱墼之譏
刻畫傷和殊近鏤氷之累徒畫虎以類狗
強令鶩而随雞事非偶然時使之爾念欲
復還其正氣抑嘗深探扵陳編然而木人
石腸難以語經綸之事河目海口要當歸
黼黻之才請誦所聞無出其右伏惟某官
清言古瑟雅製方壺冶百鍊之金而成雲
雷之竒合八珍之味以調薑桂之美當下
帷之多暇每傾盖而劇談意得忘筌神閒
䑛筆船容萬斛果自致扵水中芝産九莖
宜載歌扵殿内夙嘗相勉今匪共諛桷倚
馬才疎屠龍技謬歸来之詞莫擬遂初之
賦或尋話茅舍扵玉堂當廑逺想謹蔗漿
扵金盌冀保天和傾向之忱敷陳莫既
　　　夀鄭潜庵
兹審玉宇金眀蓬壺瑞藹數環六甲堯年
已合扵上元福擁三壬申旦適同扵洊九
江湖相慶樽俎交歡伏惟内翰學士鬱鬱
澗松昻昻野鶴辨排堅白共誇麈尾之清
言書喜硬黄猶習蠅頭之細字方窮太始
之理以與造物者游陋絳縣老人之年讀
清溪道士之易踏龜殻而一笑持蟹螯以
髙歌夢繞故園夀客相期扵晚嵗情親近
局麯生肎負扵良辰桷傾接維新扳援實
舊黄絹㓜婦之詞莫擬子墨客卿之賦未
能八千嵗為秋願致長生之祝六十飬扵
國佇看優禮之加薄物助誠副椷凟聽
　　　回交代潘檢閲
誦子墨客卿之賦竊有激昂聆諸老先生
之言深相推挽審珠玉之將至愧糠粃之
在前慶牘未遑巽函先枉伏惟内翰學士
冰壺貯月水鑑懸秋下帷授徒有矻矻窮
年之趣閉門樂道無憫憫望嵗之憂追北
渚之歗歌覽東齊之形勝斧藻樸素丹青
炳靈相如封禪之書直譏其陋賈誼治安
之䇿允謂可侔濯纓益振其髙風結綬良
非其雅志金馬門之待詔有類俳諧白虎
觀之談經亦㡬糅雜維兹册府亶號詞林
寶書如山汗簡若束方偃武修文之盛乃
立經陳紀之初候日影扵松階詞容潤色
瞻天威扵芝閣議許討論匪慎簡扵英髦
曷専美扵治世除書一下輿論僉諧桷學
匪適今才不逮古重以簮纓之舊猶工鉛
槧之勤泉石寫心比元郎之漫仕山川感
興追杜老之壮㳺過厪㓜婦之辭重託聞
孫之好有懌其㫖不知所裁
　　　回冷教授
仰南州之喬木美䕃獨存望西山之慶雲
英光猶在居然傾盖之幸辱以投函之謙
斧藻溢情丹青炳目切以取士之岐不一
用儒之道實髙賈誼少年憂國之䇿允著
馬周逆旅入對之疏密諧法如牛毛賤若
魚目将望然而引去寜挽之以必来方今
人文交修禮樂備舉金馬碧雞之頌可被
弦歌赤麟白雁之祥宜書竹帛孰爲稱選
僉謂當仁伏惟賢良學士溟海扶摇清秋
沆瀣圓冠方屨儼魯國之舒徐漆簡汗書
補羽陵之疎略寶氣横鬱天葩芬竒方按
軌以徐行羞登途而捷進青氊舊物行廣
髙門白水同心益窺雅志幸雲龍之有應
成針芥之相投遺以十朋之龜貴若連城
之璧有味其㫖固難和扵大羮無徳以将
敢亟酬扵雜佩銘膺感幸占對簡蕪
　　　賀吳編修
兹審疏青汗簡錫寵身章史官之具三長
英髦慎簡聖經之法五始盛事特書荷針
芥之偶投慶雲龍之胥㑹編修内翰篤志
精白結交老蒼審黄鐘扵希聲灼知律吕
嗜昌歜之古味允適酸鹹維懐寶而深蔵
終待價而一試筆耕云舊學殖焉窮桷師
友川流獻文日墜喜而不寐類文子之同
升樂以忘憂慨宣尼扵往昔斐然賛美蔑
以效規
　　　夀貢仲章
月暈虹蜺藹南漪之五色春浮花桺揆東
作之平分孕彼玉人瑞兹寶運伏惟某官
池塘逸興金石流波懸弧表四方之心逺
游結駟落筆擬千古之作長歗彈冠愛東
方之偷桃専北門而視草盖将旬五日而
後返抑亦一千歲以来歸桷善頌莫陳雅
㳺屢接沈香亭北行催芍藥之詞白玉堂
前愧伴梅花之直薄儀侑祝副穎瀆清
　　　賀鄧善之脩譔
伏審儒林著望詞苑貪賢超近署之清班
贊中朝之元化光膺異數允際重熙敢縁
肺腑之私庸寫胷臆之藴切以王言之制
始分於唐人文之精特盛扵宋故便扵宣
讀者必資諧叶而直以訓告者當務簡嚴
作者數公流為末派學疎而才勝每師浩
汗而失扵麤疏記贍而思遲必慕敷腴而
拙扵裁翦鳬鶴不續蕭蘭莫分盖洗金以
鹽當研物理而攻玉必石有假朋從厯年
滋多此道不競蔵名淵黙莫窮龍虎之變
騰處友善柔徒欣牛馬之奔走望風随其
臧否疾才摭其短長有符東晉之清談自
謂西都之舊作昔君實不為四六語未嘗
失朝廷之尊而温伯輒草廿二麻豈害為
錢穀之吏必此為士其何敢言然作新斯
文是在吾黨復古之道誠惟今兹起八代
之衰昌黎固専其事振五季之弊師魯亦
預有功樂在羣居道無孤立伏惟修譔學
士丰姿凝湛雅量韜深大音希聲儼一獻
九奏之意玄酒不和成百拜三行之儀中
和養其本根英華發扵情性譬若夜光眀
月衆咸以為寳珍方之威鳯祥麟人莫窺
其形状陳太丘之容衆王茂弘之盡懽以
為黼黻帝猷曷取竟寜之事丹青神化獨
追正始之音桷㓜講門功早親庭誥探諸
老之源委不知者謂得異書道前賢之心
期無聞者猶譏曲説懼廢三槐之緒聊希
五栁之恬為可汰之技官守不求之樸論
要蘄傳後寜望叙遷欣覩除書缺修賀記
幸燈火平生之舊道江湖相忘之言人皆
曰賢亦既遂彈冠之願老而能學當益思
炳燭之勤敢效頌規斯為處與
　　　囘趙太社
㐲以豎燎扶朝陽之光敢居斧藻贈貂得
眀月之報庸謹襲緹三復先猷重陳素欵
切以屬辭比事匪遵魯史之舊文微顯闡
幽允正周王之大統無傳而著惟道是眀
然而獲麟之箋有鄰神怪矢魚之訓詎止
觀陳紛然賣餅之譏蕞爾垂旒之喻泥天
正扵長曆循夏五之闕文郊用辛而非長
日之時禘尊祖而雜圜丘之謬清言何補
墨守徒矜投膠澄百尺之渾引髪舉千鈞
之重首勲啖趙心學邵程義理精眀賴先
儒之啓迪權衡輕重資前哲之賛揚嘗窺
西周之簡編深陋後王之典禮致太平者
猶有羣議言五伯者殆無全人廢學熈寜
卒致爲我之歎尊王慶曆遂多刻吏之嘲
人物眇然年運而往伏惟大尹學士山林
圭組燈火詩書返袂髙歌法天時扵五始
下帷坐授悟人事扵三微載惟先正細氊
奏對之書是爲後學青箱纂輯之式集狐
扵腋端有假扵翼成洗金以鹽良永慙扵
瘢索桷困學有志强仕無功百年雁塔之
聫登季世龍門之末至欒胥皁隷捫心有
感扵同時管鮑交朋掉首未逢扵知已翕
然針芥終以絲蘿萬二千五百家為鄉豈
無好學二百四十餘年行事聿覩成書擁
篲以陳袖函非禮尚祈矜采俯賜鑒融
　　　囘趙太社鄉飲
習鄉上齒咸推大里之典刑隆禮尊賢幸
屬貞元之耆舊矧蟬冕三公之地在皋比
一變之功人物眇然年運已往扵粲雙魚
之牘孔昭二馬之期入學祭典修願廣太
平之盛觀升歌主人獻敢随後進以同登
　　　回趙太社
切以百人逐免祗益苦心一朝解牛敢煩
敏手念洛社久存扵鄉約而杜陵或廢其
家聲宰肉莫均㧞毛不與仰止金刀之禮
樂陳兹典午之春秋無以易堯不如歸趙
粲飛函而禮讓堅縮裏以勞謙君子是憂
貪人斯幸潛魚畏餌雖自潔扵水中羣蟻
慕氊卒相縁扵堂上其為計則得矣獨竊
議其可乎難以立談終祈臥治匏五石而
無用其果不能粟萬鍾以何加頋兹可陋
僉謀懇切童瀆矜融
　　　夀徐徳剛(八日/七月)
涼生兎子瑞應麟兒玄祖流芳嵗逺猶傳
其玉硯黄姑停宴夜分端俟扵銀津家聲
之克振可覘宅相之深期有在桷陳人愈
拙妙語莫工望閭里之葱葱阻舟航而耿
耿九五一曰夀願益窮皇極之書四十不
動心矧已開中年之衮薄儀侑祝善頌増
情
　　　謝程承㫖
爵人扵朝已甘遜避譽髦斯士忽被選掄
小已惟驚大鈞有自切以王言之制炳若
日星帝令之行潤如風雨三代訓誥誓命
之作理雖同而體實殊累聖歲月日時之
編事若近而書貴備簡嚴足以成信史清
切然後為　人才非甚長藝莫能擅皇眀
啓御文治興圖漆書汗簡之竒来者不絶
金泥玉檢之陋却而未遑寬大之詔數頒
遺逸之聘屢舉宜得鴻碩以贊雍熈大鵬
乗風乃鷽鳩之斯集長鯨失水頋螻螘之
所凌憫涇渭之孰分慨薰蕕而同置拾芥
而取青紫彼謂不難相馬而視玄黄曷云
有遇炙手可熱涌氣如山生能齊言豈荘
嶽之所變耻與噲伍何淮隂之過髙惟末
俗之寔繁斯南士之不競離眀有照渙汗
聿新鍊金扵陶冶之餘煮海扵剛鹵之後
聚毛雖氄擢象是精懸水鏡扵廟堂今兹
選衆審銓衡扵臺閣夙已簡僚閭巷駭聞
江湖翹首桷之不佞人能具言性褊介而
弗通學固陋而無補少承諸老欲窺龍馬
之祕圗晚效一官深愧蟲魚之曲學守西
樞之遺緒望北門之後塵待坐松階占對
或言其可教散襟茅宇倚歌人數其太迂
雖慙殺青之工僅免尸素之誚既云美解
寜敢强留蒼狗浮雲幸逃物論白駒過隙
謂失事機蠖久屈以奚伸鴻已飛而何慕
私以恤緯之諛見敢言出綍之舊章知之
非艱試可乃已泛觀唐世厯攷宋朝元白
才髙必授題而方拜歐蘇望重免給札以
即真誰謂秦無請從隗始惟智行其無事
扵人何所不容然而争進駢肩一兎詎堪
其百逐旁觀裏手前禽終失扵三驅彼非
招而不来羌奚為而遽集議由鴟閣功在
鑾坡此盖伏遇某官間世宗工先朝元老
文諧律吕八音振而四懸成智合蓍龜六
虚周而三極建既任棟梁之重彌深參术
之儲謂立賢無方當視朔南之員幅凡成
人有徳豈拘州里之逺遐夾袋初謄青氊
已復桷蒙恩若是圖報謂何欲酬國士之
知願假客卿之對承眀三入莫能書赤麟
白雁之祥滄海重㳺要飽識紫鳯天吴之
異寸心有在千穎莫殫
　　　謝李承㫖
五載辤榮已安初服一朝出命遽復舊氊
三已何慙重来有靦切以太史編摩之所
翰林清切之司貴慎密而熟扵憲章尚精
敏而逹扵事勢欲取倜儻絶羣之士将貽
落魄無檢之譏茍従依違寡言之人必致
脂韋不稱之弊原昔養才扵館閣之地盖
當責效扵廊廟之時文治日興皇猷淵黙
委諸元宰于以彰衡石之無偏詢扵輿言
足以知芻蕘之可擇克謹天戒慎簡乃僚
肩摩足累之徒揚鞭而避巖棲穴處之隠
接淅以来矧聲教久敷扵朔南而忠信可
行扵蠻貊㧞茅以彚采葑不遺有如苦窳
之蹤亦預陶甄之選兹盖伏遇某官精忠
貫日盛徳格天髙宗之得傅巖營求諸野
成湯之扵伊尹學焉後臣彌窮成性之存
存益著匪躬之蹇蹇以匡王室其代予言
惟宫府一體之意深念君臣同心之㑹罕
願因知己庸敢竭愚難得者非常之機易
失者不次之遇方今輿地紀載悉歸于梯
航觀闕㑹朝相望其冠盖東漸西被上際
下蟠法過密則煩擾而不安赦愈多則姦
媮之滋幸理錢穀雖號為俗吏當究其出
納之源議禮樂實本扵儒生孰眀其沿革
之理同風俗以合志尚敦朴素以去竒衺
言舉斯心可運諸掌然文盛必有武弊而
陽長尤懼隂来積薪憂燃非賈誼之過計
前籌借箸乃張良之逺謀和羮難壹其酸
鹹成錦易工其萋斐有懸髙鑒奚假諛言
桷累世詩書百年簮笏與銅臭而同傳敢
謂未然為瓦注以自怡不㡬扵佀當朱門
炙手之日乃清林散髪之秋著書期身後
之名擊缶遂山中之樂恩蒙乗傳非所據
以屏營技止操觚将何為而報謝念承眀
三入而奚補望天門九重而莫通大書特
書執筆難施扵青簡一命再命循牆深愧
扵素餐曷稱奨提惟肩樸直玉堂獨掩恍
江南送客之情懐衡宇載瞻形稚子候門
之夢寐願安静退以盡感藏
　　　賀曽提舉
兹審望領儒先道光王化宣尼乗桴之意
豈果居夷㓜安度遼而還殆将易俗登􁧤
可俟艤舟以須伏惟某官妙思春雲壮懐
秋水掣鯨魚而游員嶠竒觀畢陳踞龜殻
以挹浮丘妙言合奏身寄神京之陸海胸
蔵東壁之木天允議居中詎宜補外桷屠
龍技拙倚馬才疎詭御以告王良則云豈
敢執鞭而慕晏子尚或可能不腆儀羞無
文敬在
　　　招俞光逺入塾
七嵗入小學㓜儀㴱著扵曲臺三年通一
經俚諺敢誇扵東魯先猷滋逺頴識無聞
空多老翁不量力之譏莫慰大賢願汝為
之意伏惟教授學士砭頑妙手注巧良模
樂矣誨人陋孫寳之避舍幡然就道知李
耳之入闗談經排狗曲之嘲挟䇿耻兔園
之固以身徇道初何愧扵古先辤富居貧
益有覘扵雅量尚煩負劍辟咡之訓以成
灑埽應對之儀虚左以迎側躬而俟
清容居士集卷第三十九
清容居士集卷第四十
　啓(疏附)
　　　回宣城郭教授(雷煥)
江左諸賢夙慕敬亭之山水洛中九詠肯
言亰邑之風塵擔簦而賜璧一雙馮軾而
下城七十竒節矯亢髙名激昻伏惟教授
學士藻思春雲丰神秋月子綦隠几立言
深愧扵炎詹林宗墊巾置論匪鄰扵危覈
脱頴悟折衝之敏發硎窮肯綮之情流涕
力疏扵治安多病耻陳其封禪懐章宿邸
知富貴之有時棄繻入關審功名之可卜
方盛世興賢扵郡國詎長才抱道扵草茅
雲龍類從㝠鵬運徙遴選金臺之彦孰敢
居前深蔵寳劒之篇豈宜緩後方争求而
識面謂鼎来以解頥顧懐刺而却行将舉
扇以疾避長箋鯨掣蔀室珠輝桷學殖塵
荒經畬徳墜儒林丈人之源委老矣亡傳
子墨客卿之詞華終焉自失每念空餐而
増戾誠思㧞茹以避賢位卑語輕望淺任
重吾徒掌帝之制弗稱絲綸君子贈人以
言有慙斧藻永繹其㫖不知所酬伏希亮
察
　　　答郭山長
家近神山那有望瀛之想禄尸玉署每慙
玩嵗之羞将賦式微之歸忽膺連茹之寵
捫心悸惕揆分僥踰桷智不逮人噐非越
衆老而能學永希先世之勤樂以忘憂欲
述聖門之志考兹盛代尊彼儒流選部推
毛之精崇文㧞犀之舉謂南士後至難效
盧前而靈胄逺尋所宜隗始白駒空谷振
鷺西雝有来琳琅之書彌重錦繡之段客
師之遇跛男子佀若倒之汾陽之許謫仙
人于今驗矣襲蔵是謹傳誦惟驚
　　　回府學觀禮
瀛州清切甫賦歸休泮水肅雝適嚴秩祀
方謹陪庭之儀注遽承巽牘之詞華進執
豆籩升聞金石惟素王道徳之懿合蒼姬
文質之宜謂巍坐光榮不㡬淺陋而成令
炳著斯為故常深嘉絜已以作新共企傳
恭而復舊奉璋相事敢居髦士之先執禮
遵前難免鄹人之誚
　　　答朱生
一還故里分安野鶴之閑三入承眀衆哂
黔驢之技櫛髪淒其已化捫心省以獨慙
粲然霞裾申以氷繭蔀室獲兼金之耀衡
門駭織翠之竒伏惟賢良學士汗簡功深
韋編思切議詞章之弊肇扵揚劉發騷雅
之幽擬於屈宋單出雜比為律吕五采一
就分等夷靡然變藻繢之工綽矣成灝噩
之古然而眀理者鄰扵直致修辭者萎扵
曲裁謂箋記止媚上之文能之實少而制
誥得儆衆之體作者猶難桷金匱世官青
箱家學嘗自處扵木鴈深有哂扵土龍史
乏三長敢述馬班之制作經迷五始莫推
啖趙之淵微事與願違志随年徃幸覩清
修之標度得攄磊落之襟期針芥有投漆
膠彌固贈以繡段拜雖亟以莫辭酌彼金
罍禮未成而先醉輪囷有感厓略是酬
　　　回楊編修
綴班玉署悵諸老之川流晉秩金華撫微
躬而涯返選繇鼎鼐事駭搢紳方虞按劒
之疑忽荷遺珠之贈伏惟編脩學士文裁
錦叚思湧繭絲目無全牛論固輕扵餘子
智専老馬語或齒于陳人每憐炳燭之勤
能破炙轂之辯嗜同昌歜玩比懸黎既接
壤扵片雲復盍簮扵中禁事云有幸時不
偶然桷乆困亰塵冝收朝蹟望蓬莱隔弱
水肉羽難勝歸郷里授諸生丹心尚烱敢
因褒拂庸寫摧蔵
　　　賀臧户曺七十
光分華旦瑞􁫅希齡兕觥以躋公堂允資
禆賛鳩杖而游鄉校實頼主維人瞻夀骨
之有傳天挺蜚聲而彌壮桷陪游再世縻
繫一官望廣顙之彭籛雲烟縹緲想脩容
之姑射冰雪湛凝侑慶薄儀别陳副楮
　　　回韓知州
伏承劄翰俾篆碑顔詳讀再三莫殫萬一
靖惟先正按察相公智謀超俗勇略立勲
東西戰壘之出竒左右屯田之擇便矢穿
楊葉彤弓昭
大帝之恩斧破豫章金符儼百神之助烏
府藹澄清之譽紫樞彰鎮静之謨薦士惟
公共擬巨源之識量聴訟以理未夸廣漢
之精眀至若更異代而振家聲以孤兒而
傳宦牒績為罕匹人所難能編摩已著扵
穹碑揚厲宜歸扵汗簡伏惟節使相公窮
神述事立身揚名繼世象賢牧守之任相
接為政以徳撫字之念彌加安陽之圖譜
可尋頴川之風猷如在昔聞惟二今見其
三某演誥罔功紬書無補龜跌屭贔幸附
驥以託名蠆尾參差願濡毫而作傳尚賖
參覿統祈鑒融
　　　夀史允叟
數周甲子夀開絳縣之年瑞後中和慶萃
金閨之彦槐堂馥郁榆社歡榮伏惟某官
服食頥神希微養智撫松筠而閲嵗霜雪
不移調茵鼎以樂天烟霞自得方将友安
期扵瀛海揖子晉扵緱山坐觀盛衰笑視
今古招邀親黨願成二老之風流約集耆
英共繼九賢之真率薄儀侑祝副楮别陳

　　　埜甥定鄧氏
西州勝士久欽翰墨之芳南國故家自笑
冠裳之冷幸託根于外氏獲聫䕃扵清門
不假揄揚遂諧婚對伏承某封　徳
參女史訓服姆師從子公埜習有童心才
猶凡品每慙鐡鑪歩之誚敢意玉鏡臺之
緣敦義有加申盟無斁陳不腆之幣爰以
敬初叶和鳴之占永言綏後臨風瞻倚執
筆感愉
　　　趙氏請婚(代作)
眀珠當道愧無因而至前幽蘭深林敢不
採而自佩庸假蹇脩之力允諧懿氏之占
伏惟某人朗鑒冰清義襟河潤品題吾黨
合閭里之衣冠繅藉斯文振家庭之詩禮
有懐聫事歸擇賢宗不煩千金之致詞端
藉七寳之合月翠屏宜晚行叅羣從之㳺
白水同心益覬片言之助輙干将命恭俟
報音
　　　長女許適趙氏
西府垂芳遺編僅守北門視草一疏獨髙
興懐二老之盍簮屈指故家之傳笏前言
儼在嘉命是恭伏承令姪同知壮慕直清
仕版方堅扵冰蘖而桷長女某幼遵婉娩
閫儀粗習扵絲麻眼空餘子之随羣人議
迺翁之擇壻察其素履終以淡成萬里逺
歸自訝子平之拙百年偕老願諧敬仲之
占腴禮莫酬副書以載
　　　次女許適趙氏
伏以漢庭甲乙曩已託扵同年商邑後先
適相符扵十載仰止青雲之素巋然喬木
之存施于孫曽成爾姻婭伏承長令嗣學
士思深象管譽已藹扵階庭而桷第二女
某工謹鞶絲職粗遵扵閫奥末習競夸其
侈靡吾徒宜守以儉純此道清風斯盟白
水仕非為貧也願早觀金題玉躞之竒言
得無訒乎已預述竹笥綀裳之簡有嚴報
禮庸謹副椷
　　　回余氏議姻
成季之勲象賢是嗣有媯之後教順惟慙
念脩程方歴扵冰霜而賤跡幸安扵田里
事適相偶時何敢違聿来金薤之華申告
瓊茅之吉悉蠲繁縟以奉周旋直道而行
固官箴之攸謹外言不入在梱範之必嚴
匪惟弱息之有歸益見清門之足法奉板
輿而調鼎膳所願事姑入玉堂以復家氈
敢云傳壻莫攄喜臆庸致規言
　　　季女許適余甥
百年事契仰止髙曽再世婚姻施于姑姪
念造端扵幼嵗獲締好扵今辰允自氣同
抑光肺附伏承令姪洒掃應對久遵夀母
之䂓桷女保抱携持夙賴大家之訓展也
衣冠之緒凛然弓冶之傳人亦有言吾為
此懼魯衛兄弟禮已判扵立談秦晉舅甥
事益難扵坐視勉焉亢植稱爾奨提
　　　叔女許適史氏
秦晉甥舅之國論世可知朱陳嫁娶之村
披圖儼在惟華閥孰比肩而擬廼衡門争
接踵以前盛徳有容寒宗奚讓伏承令姪
孫承奉衣被儒素綺𥜗之侈靡聞而桷女
服習女工鞶絲之精未觧念游宦久塵扵
當路而婚姻馴致扵失時立談璧雙訂諾
金百綀裳未備敢云九十其儀鐡硯可傳
行奏三千之牘
　　　回史氏聘
宦路因循莫酬宿諾相門清䆳猶守舊䂓
荷崇篤之愈加審姻婭之攸自書来尺素
禮重兼金歌摽梅之詩懐惟有慊效投瓜
之報愧莫可言
　　　瑾請婚史氏
元老傳宗専清名扵碧沚彌甥承緒徼餘
福扵滄洲百年婚媾之孔昭再世姻親而
允著伏惟某官某封　内閫服習手
絺繡以益精而桷男辟水従游躬簡編而
粗謹唯閥閲吾徒之當保何閭閻餘子之
争前謝彼濁流成是古道納采用鴈欲男
女之及時端䇿拂龜審公侯之復始敢陳
薄禮庸載副椷
　　　牟氏招贅書(代作)
中年婚對每深禮本之思晚嵗家聲猶守
儒林之舊盟既諧於築舘事宜免扵御輪
老矣無能視之猶子伏承令嗣學精緗帙
才詎止扵目前而某女某功謹鞶絲情難
離扵膝下受餐願同其甘苦奉匜深謹扵
寒温既重久要敢辤先施青氈硯在敢言
翰墨之有傳銀燭屏開豫卜門闌之多喜
　疏
　　　易州文廟疏
聖人之道極覆載莫得而名神眀之通若
淵泉無徃不在維上谷之古郡實陪京之
奥區脱戰國任俠之風服五經仁義之訓
化行衿佩家有衣冠然而揭䖍妥靈廟堂
之制未舉設儀辨位籩豆之禮莫施雖像
設之教唘扵後人而神棲之宫見乎累代
事關我軰天祐斯文泮宫作詩願同功扵
史克鄉校有頌豈専美扵鄭僑敢不盡心
聿来胥宇翬飛鳥革佇㸔不日之成玉振
金聲共享無言之化鄉閭樂助庠序増榮
　　　贈陳無我凌波圖疏
右軍換鵞經不了生前之債東坡賣馬劵
要求身後之名然而畫餅豈足充飢須信
望梅亦堪止渴菊南道人璠璵古學瑚璉
雅材江漢秋風付經綸扵獨笑冰霜晚嵗
寄漫浪扵一官食苦茗而論事不休坐胡
牀而倚聲自若寜為雞口任刮龜毛丈夫
豈願憐出門何礙平生不道乞對鏡奚慙
信天公之記已成孔方兄之交頓絶雪車
豪士㑹須奪吏部之金秋水逹人寜復貸
監河之粟知心惟一具眼無雙
　　　張玉田歸杭疏
采藥神山悟朱顔之今昨呼猿靈鷲勞清
夢之去来要當青鞵布襪徒步徑歸誰信
黄絹色絲空言何補弄笛恨邉雲慘澹坐
䆫惜江月淒涼落葉孤尊無復金貂之慷
慨古梅千檻空懐玉照之風流食肉之相
已非解牛之技焉用焦桐未遇斷木自慙
風雪江湖肯後當時之置驛交㳺金石定
先桑子之裹粮鄙騎驢㶚上之寒遂跨鶴
揚州之願膝行而謝稛載以歸燈火話平
生慰老弟兄之白髪詩書娛晚嵗還名祖
父之青氈恩極無言情陳有靦
　　　周可竹移居疏
借車載家具已知生理之疎騎馬傍人門
可怪言辞之拙相期青眼少尉白頭可竹
教授清比叢蘭臞如野鶴無殘盃冷炙之
色有簞食瓢飲之安鼓琴授生徒近馬季
長之標致隠居任漁釣入方玄英之品題
㡬經茅屋之秋風厭聴小樓之春雨烏鵲
三匝鷦鷯一枝欲尋莬裘之謀難課兎園
之效昔和靖處士享西湖之樂不以告人
然康節先生買天津之居嘗聞醵衆既自
慙扵唘口要當㑹扵知心不惜一言母煩
婁請門多長者共成来往之歡尊有賢人
不廢倡酬之適鄉閭佳話湖海髙風
　　　許路教入舘疏(代人作)
道䘮扵千載之餘談經者逐章句之末士
奮扵百代之後言理者析天人之微不有
淵源孰為矩範某人學優聖域譽藹儒林
光風霽月之心胸莫窮其藴清泉白石之
志趣所養者深名羞少室之山人衆羨關
西之夫子得英賢而教育終愧顓蒙美盛
徳之形容莫殫善頌却前而請虚左以迎
　　　趙太社刻春秋法度編疏
列國寳書慨混茫而亡紀三陳鐡㰅洞消
息以深憂永瞻黍離之遷迄成葵丘之㑹
蒼姬凛在素王是専攷牛耳之盟悉淪扵
誣矯推麟趾之應莫捄扵衰顔匪惟凡例
之嚴是曰筆削之正然而隕星退鷁非有
貶褒歸賵求車實渝典禮直書其事足以
誅亂臣之心曲說以箋殆有若法吏之口
三傳角立羣儒狐疑維昔師臣侍經白􁈇
今有賢子紹業青氈討論無歆向之嫌文
獻續間平之美年運徃矣風猷儼然㓜讀
父書若擣珍以和扵舉鼎老嚴家訓雖嗜
芰猶守扵加籩泯然郷校之闕遺懼爾世
卿之淪靡願廣傳扵琬琰庸不墜扵箕裘
白首書成允遂殺青之志清門人在益章
夀梓之㓛
　　　戴先生刻遺文䟽
羊公峴山之碑深懐身後白傅雞林之集
豈較目前是以壁中之蔵咸嗟其斷缺航
頭之獻或議其改更念兹汗簡之勞多孰
若夀梓之功博生乎今者甞忽夫近志于
古者或知其非爰舉耆先以告茂異剡源
子少負竒志晚成大名漱六藝之菁華窮
百氏之源委如得温璞以成連城之璧若
裒吉金以合四懸之鏞世方尊崇老益平
實夫人既慕其學是宜家有其書失今不
圖斯咎誰執十年之計在木庶得廣傳同
心其利斷金允宜共賛不在是舉曷成斯
文穆叅軍市上之酬敢求美價蔡中郎帳
中之陋徒蔽脩名
　　　尚仲良刋醫書疏(景書為十圖/類長沙張仲)
欲觀日月星辰疇咨繪畫多識鳥獸草木
具訓傳模矧左圖右書之教備存内榮外
衛之微莫辨張長沙類四證以眀治病之
本朱南陽衍百問以推用藥之原其書雖
完厥理難究爰有多聞之士聿成一覽之
圖考百藥之君臣推五行之母子分弦濇
扵坤艮别表裏之隂陽若㳺建章咸旁通
其門户猶入武庫悉能名其甲兵允得扵
心如指諸掌欲推已而傳世必假衆以全
功張廣樂扵鈞天詎資聴瑩挂髙堂之素
璧端便覽觀共勉揮毫所期刻楮
　　　陳晦父致仕還家疏
挂冠神武注晚嵗之蟲魚歸老鑑湖了餘
生之麴糵駭士林之一見合選部之二宜
喜在眉端春生足下湖西致政陳教授長
材韞匵敏手斵輪破㡌塵侵不辨支離之
粟矮簷風急徒賡骯髒之歌鳥信天以無
愁楊厄閏而彌老李太保亦為之恵米固
以眼青蘇司業時賴其與錢終憐頭白漫
浪江湖之迹淒涼山澤之癯囊無一錢室
如懸磬扁舟下吳㑹願共謀屝屨之貲騎
鶴上揚州庶益遂衡門之樂
　　　金陵鄭生應炎道士疏
北闕上書著詠受嗔扵唐主南山種豆貽
言増禍扵漢朝生也有涯安之若命金陵
鄭生精神玉絜辭辯春霏負笈登途謂功
名之来可立致下帷講道審義理之得為
無窮淒涼灤水之情懐隠約金陵之夢寐
将置身扵方外行抵掌扵人間柱史猶龍
匪宣尼之私論塞翁失馬詎荘叟之寓言
斷于乃心告兹多士青精顔色深培槖籥
之㓛白日羽翰必假刀圭之助渝盟天厭
效義風從
　　　真定劉謙父葬母䟽
貧迺士之常命有拘而淹屈孝為行之本
力不逮以因循歴觀聖賢夷考傳記脱驂
之贈成扵斯須挂劒之酬定扵徃昔蓋惻
隐為人之固有而忼慨則世所共難謙父
提舉臺閣蜚英江湖漫仕郎潛衰矣虀百
甕以自怡吏隠蕭然粟五秉而誰助假墻
壁以葬其先母閲嵗年莫返其故居雲聳
松楸難合延平之劒煙迷鄉國佀隔蓬莱
之山傾麥舟則蓋有其人指米廩亦當繼
其事古推任恤義濟厄窮觀百金為夀之
辝誠為過舉輟一朝享客之費是在勝流
凡我同盟知此非僣
　　　史朝甫鳩金疏
衮繡舊坊痛家氈之羽化簮纓故物存遺
址扵霜餘非假熏修曷能永逺昔梁公有
廟以香火而綿長魏氏故荘因耕稼以蕪
翳肯堂之志敢替居室之資孰謀矧此地
號寳奎湖通碧沚四世五公之故躅十洲
三島之仙蹤道氣分紅塵之囂勝槩接紫
清之邃王珣捨宅虎丘之跡彌芳賀老棄
家鴻禧之傳益著願慿衆力允成勝因
　　　鞏子固鳩金疏
顔淵希聖簞瓢之樂有餘揚雄好玄甔石
之儲不足道之充者身愈泰心之廣者貧
益安子固經歴游藝精深養神恬静因五
行而知貴賤響若蓍龜閲千官而審盛衰
眀如水鑑腰難折米口厭言錢監河之粟
誰償吏部之金莫奪廣厦寒士之願古蓋
有之綈袍故人之情今斯可矣一時傾蓋
相與揮毫
　　　竒禪師住天童疏
身隔片雲更上玲瓏髙處心如止水久眀
清浄本源行蔵不假扵脩為去住靡容扵
擬議僉言推挽一笑承當伏惟天童怪石
禪師潛雷在淵美玉藴石法筵擊拂大辯
若訥以難窮丈室閉門掩息如灰而莫測
澹兮守僧伽之鐡鉢寂然䕶摩尼之寳珠
不滯一方難違衆論雲無心而出岫允稱
拈提水有時而回川佇㸔興復祝聖主夀
作天人師
　　　冲禪師住補陀疏
平湖春藹久居水月之上方絶岸雲深要
識海潮之瑞相雖神化無形而應感在世
縁即境以示真選衆維公當仁無忝伏惟
補陀太虚禪師澄源心鏡懸河辨鋒蔵室
眼空一滴果投扵巨壑石盤手透正宗允
紹扵東巖對逹官不下繩牀示諸徒靡煩
禪板睠惟寳刹上徹紫宸香幣絡繹扵道
塗車馬駢闐扵島嶼發乎邇見乎逺變現
莫窮左畫圓右畫方應酬非易敢煩主宰
庸闡拈提小白花香證西天之梵語空青
水影印南海之圓光顯大士功祝聖人夀
　　　夀國堂師住廣恩疏
法王寳刹殫億刧以莫窮盛徳佳城考五
傳而必復維　樞庭奉先而結構實木庵
受畫以拮据子為孫孫為玄初無間隔公
慙卿卿慙長卒致荒蕪羣議交譏諸方竊
笑伏惟某人溥洞下之㫖益宻為山中之
行最尊化鶴還家飛錫歸里翠浮松栢儼
竒觀之舊模金透簷楹増清暉之秀色祝
彤庭夀廣緑野恩
　　　南湖十六觀重脩疏
想逐心生由思為而攝以觀行随誠立積
空假以歸于中推西方清浄之樂邦解羣
生昏垢之苦海法智尊者開講席扵是山
介然比丘肇化境扵此地十六觀室烱銀
樹之光眀八千由旬儼紫臺之芬郁坐無
虚位儀具清規巍峩髣三聖之現前拱衛
恍諸天之如在若兹妙所允勝他方壊空
乃算數之循環變幻成刧灰扵瞬息睠維
名郡素號相鄉信士孔彰法身不昧陳諫
議以筆墨為之翊賛史中令傾金帛盡其
荘嚴古與今同事由衆舉掄楩楠扵澗谷
采丹雘扵陶鈞蓮花湧七寳之池貝葉集
諸香之案雲興膚寸徧龍澤而有年毛積
毫釐成狐裘之無價以斯功徳作是因縁
庸報皇恩咸増佛果
　　　永禪師還定水疏
百年得意大槐宫真成一瞬千載還家華
表鶴今喜重来山林以之鎮浮松栢為之
改色去留何礙出䖏無心東州老禪骨格
老蒼宗玄真浄沙盆之破已補佛法無多
寒厓之倚如春機心盡掃厭聽蕉䆫之㸃
雨竟歸茅屋以看雲塜間之約遽忘庵外
之事漸識微我弗顧盍歸乎来一宿閣中
寜許當年之掉臂三生石上㑹須今日之
㸃頭水已歸東車容虚左
　　　儀師住天台飛瀑寺疏
如来四十二章已成經論天台萬八千丈
難與度量爰開祖庭以揚教觀天台飛瀑
寺儀公講師心懸水鏡辯雨天花跨逺道
以獨游觸緇塵而無染方且寄吟咏扵畦
町之外追談笑于江湖之間恵勤来亰師
歐公嘗進而與之語文暢游河朔栁子亦
序以壮其行二美適同羣言允惬挽之不
可去矣奚求飛雪懸厓捨枯薪而煮茗清
風夾徑對眀月以倚松逈絶見知益増定
慧
　　　真禪師住定水疏
古人冡間樹下是大道塲彼處山色湖光
乃真長物雖三宿恐成知見然一擊終有
本原飛錫肯来虚車以俟真公長老松源
嫡嗣竹閣儒流大庾嶺擲衣了無諍語雙
峯山舉拂允謂報恩卧白雲以送千帆之
飛㪺清泉以展一鉢之供為仁由已斯道
覺民今年貧勝舊年幸尚有卓錐之地東
澗水流西澗儼相望埋玉之阡夀祝三宫
道叅七佛
　　　寳林塔重建疏
如来以不二心作浮屠相至人以無縫手
成窣堵縁睠兹寳林名冠東越平地湧起
實許玄度之勝因兹山飛来有徐㑹稽之
妙句(今有墨本留寺中/徐浩詩兹山昔飛来)雖佛燈之相續
柰劫灰之屢更萬里有行七層儼在中殿
記靈山之㑹已為天下之先康衢歌擊壤
之謡共效封人之祝雖云具足要在合尖
願力精専等童子聚沙之戯神通溥博謝
育王使鬼之能舉筆生風成功不日
　　　東嶽興造疏
三宫空洞之中上通寥廓四海幅員之廣
實有主維古稱岱宗仁並木帝伸為神屈
為鬼端假去来生者飬死者蔵必資旋轉
三十餘里之太嶽七十二司之真官爰謹
鳩工用嚴象設居士垂鶴髪而成勝果詎
止一年懐州號龍興而闡珍符永祈萬嵗
丹青之費雖廣黒白之業可消煩孔方兄
之㸃頭須楮先生之落筆五榖熟而人民
育造化功深三階平而隂陽和生成道廣
　　　西隠道院重脩疏
賀祕監千秋之觀門有水雲王大夫安化
之廬居多竹樹爰宅清浄以成勝殊然而
絳闕蘂宫乃梵靈之所幻桂棟蘭橑兹地
産之所為若風落山木葉盡脱如舟在水
波濤相凌故卦氣示還返之方而丹經著
補服之妙兹維人事必假衆修告于棟梁
視我墻屋華表驚其如故鬱羅儼以常新
伻来以圖還十二樓之森著神降之福祝
三千嵗以遨嬉
　　　脩桐栢觀疏
福地七十二所之最允屬金庭台山萬八
千丈之髙實通丹闕維王子乗雲而税駕
至僊翁禮斗以建壇谷神闡靈山君集異
瀑水千尋而横練松花五葉以垂珠興公
之賦曲盡其瑰竒擇木之碑悉書其逺始
睠兹寳殿迺開元皇帝之經營攷彼漆書
肇司馬山人之展布嵗月屢經扵代謝風
霜曷任其枝梧羽人停鶴以興嗟客子控
驂而問故巍峩道祖必資蠖濩以導迎縹
緲虚皇宜假靚淵而崇奉計匠詎渉旬之
可集商財非積萬以莫能瓊臺何昔日之
易成玉局蓋一時之神化匪資柱石曷濟
津梁鼴鼠飲河願早貸清溪之水精衛填
海當有憐白首之心烟霞改觀以翺翔草
木懐新而鼓舞祝崇萬夀道賛重玄
清容居士集卷第四十
清容居士集卷第四十一
　議(状附)
　　　進郊祀十議状
桷近奉
勑牒受桷前件官拜　命以来實竊戰汗
自惟庸駑俚儒濵海蟄處平時所習不過
以雕蟲篆刻粉飾其固陋誠不自意俾獲
擢用捫心顧影愈積愧靦思欲上報
朝廷之萬一退揆素志願以上陳竊伏思
念
國家車書混同之後聲文昭眀典章純備
議禮考文實惟　聖眀之大本觀㑹通以
行典禮今維其時然因循有待㡬三十年
得非睹厯代儀文之緐縟費用之浩博故
由是而未舉也桷嘗質五經之本文較羣
説之同異自漢而下良由鄭玄註釋殽雜
遂不得其當若郊壇神位之侈靡牲牢尊
罍之加多又皆出扵東西兩漢之舊増益
愈緐而古禮愈失有司益憚其費而不敢
議若嵗必親祀之説下至唐宋承平大盛
猶不能一嵗一祀則厯代所行足以知非
五經之正禮矣昔叔孫通奉漢髙㫖意成
野外之儀獨魯兩生不至方是時承秦絶
學使魯兩生號為知禮其𥙷亡正誤當不
至如叔孫通綿蕝而已故儒先惜兩生之
不来而復議兩生之迂介金馬碧雞之頌
茂陵封禪之書桷雖愚賤度不敢為獨懐
區區之説以陳者實以郊祀為國之大事
不應闊畧而未議方今翰林為清切之職
典章文物悉自此成而衆賢肅和討論潤
色不憂其不至謹獻所為郊祀十議以補
缺佚偹
皇朝之禮眀郊祀之本其亦有在若夫登
降燔燎之儀禮文豐殺之異非十議所盡
當别具以獻知其綱則其目可知矣将仕
佐郎翰林　國史院檢閲官袁桷状
　　　郊祀十議序
五帝不相沿樂三王不相襲禮所由来尚
矣損益之道其㫖同焉嬴政絶滅三代典
禮臆為之制禮經廢缺殘灰斷壁收合扵
西漢之世名為宗周而祠祭廣衍皆祖秦
舊逮王莽尊信周官後漢二鄭申釋名義
違異扵五經者旁傅曲㑹皆得以合自漢
而降言禮者悉本扵此愚嘗紬繹經傳尊
聞審問繄儒先是證郊社大典秦漢而下
莫有疑義惟合祭同異其詳可得聞矣若
郊非圜丘帝非天帝沿襲舊説卒無與正
夫天無二日是天尤不得有二也五帝非
人也然不得謂之天作昊天五帝議祭天
嵗或為九或為二或以變禮者為正作祭
天名數議圜丘不見扵五經郊不見扵周
官作圜丘非郊議后土社也先儒言之而
復疑焉作后土即社議三嵗一郊非古也
作祭天無間嵗議燔柴古經之可見者也
周官以禋祀為天其義各㫖作燔柴泰壇
議祭天之牛角繭栗用牲于郊牛二合配
而言之也禮成扵周公未之有改増羣祀
而合祠焉非周之制矣作郊不當立從祀
議郊質而尊之義也眀堂文而親之義也
作郊眀堂禮儀異制議郊用􁅪魯禮也卜
不得常為􁅪猶至日之不常為􁅪作郊非
􁅪日議北郊不見扵三禮尊地而遵北郊
鄭玄之説也作北郊議多聞闕疑先聖有
訓私不自量揆妄為之説實有恧焉鴻藻
碩儒洽通上下其必有以折衷而深證之
大徳五年春三月具官袁桷序
　　　昊天五帝議
言昊天者有三説鄭玄六天之妄攻之者
衆矣王肅謂祭天有二冬郊圜丘春祈農
事若眀堂迎氣皆祭人帝厯唐而下則謂
郊祀配天者為昊天眀堂配上帝者為五
帝甚者因其説之不通併孝經后稷配天
本文而非之其説紛雜良由天與帝之號
不眀故耳夫在郊者謂之天在眀堂者謂
之帝河南程氏曰萬物本乎天人本乎祖
故冬至祭天而以祖配之以冬至者氣之
始也萬物成形于帝人成形扵父故季秋
饗帝而以父配之以季秋者物成之時也
胡宏氏曰天言其氣帝言其性其説是矣
故由其在郊則以其逺祖配尊而無文之
義也由其在眀堂則以其父配尊而親之
之義也鄭氏六天本扵讖緯攻之者雖力
而卒莫敢廢漢魏以来名號不一漢初曰
上帝曰太一元始曰皇天上帝魏初元間
則曰皇皇天帝梁則曰天皇大帝至唐始
曰昊天上帝從長孫無忌之議而廢六天
之謬後復尊鄭而不敢廢者蓋鄭氏謂星
經之天皇即周官之昊天上以合夫周官
而下復合夫従祀扵是郊之所主為昊天
而其壇之二等復有天皇焉此存鄭之説
至扵唐宋而不敢廢者以此也王肅言眀
堂為人帝者固非而攻王者未嘗不泥扵
五帝至以眀堂之祀五帝其来已久或者
又謂禋祀五帝為祭天以此病肅然卒無
以歸于一當之論愚嘗獨謂五帝非人帝
其所謂人帝者五帝之配耳且五帝非天
也新安朱氏之定五帝有取夫家語五帝
之説天有五行木火土金水分時化育以
成萬物其神謂之五帝而不敢加天以混
之唐永昌之勑亦曰天無二稱帝是通名
承前諸儒互生同異乃五方之帝亦謂為
天自今郊祀唯昊天上帝稱天餘五帝皆
稱帝證以二説則六天之説不攻而自破
五帝之誤可證而不誣矣獨黄榦泥夫鄭
學謂饗帝扵郊而風雨節寒暑時非人帝
所能為殊不知五人帝者若太皡是也五
人神者若勾芒是也今以五行之官名佐
成上帝而稱五帝何憂不能寒暑節風雨
時獨不可稱天帝以混夫昊天上帝之號
耳陳祥道言五帝無預乎昊天上帝其説
良是而下文言上帝則五帝兼存焉此亦
泥夫鄭說又謂眀堂之上帝兼昊天與五
帝而一之其說又不通獨三山林岊言古
之祭上帝與祭五帝之禮以經推之禮莫
盛扵周周之祭上帝亦曰祀天郊祀之天
眀堂之上帝即一也郊祀從簡爲報本反
始以稷配眀堂從備爲大饗報成以文王
配稷王業所始文王王業所成從其類也
祭扵郊曰天扵眀堂曰上帝天言兆朕帝
言主宰也周官先言祀上帝次言祀五帝
亦如之謂大臣之賛相有司備具至其圭
幣則五帝各有方色未嘗與上帝混同也
愚嘗妄謂周官無眀堂郊天之文先儒必
欲合扵五經其説愈不可解天官太宰祀
五帝則掌誓戒後云祀大神示亦如之鄭
謂大神示即天地也是重五帝扵大神示
也五帝之説盛扵吕不韋之月令先儒嘗
言周官為戰國時書故周官之言五帝多
扵祀天而其禮之大者未嘗不與祀天並
玉樂雖重扵上帝而充人掌牲牷止扵五
帝小司寇之實鑊水納亨士師之沃尸及
王盥皆止扵五帝詩書所載未嘗有五帝
之號尊上帝而黜五天帝要不為無據也
　　　祭天名數議
天嵗有九祭鄭玄之説也何以謂之九祭
祀昊天扵圜丘五天帝扵四郊復立郊祀
眀堂而為二龍見而雩帝于南郊此九祭
也王肅之祭有二謂天惟有一嵗有二祭
南郊之祭為圜丘以冬祭其祈農事也以
春祭謂之二祭梁崔靈恩宗鄭而黜王不
過謂郊丘不可為一而五帝之祀同為天
帝眀堂之不可廢猶大雩之不可廢也自
唐以後非六天者皆是而九祭之名微與
鄭異者則謂春祈糓夏大雩秋眀堂冬圜
丘兆五帝扵四郊為九祭厯代尊黜異同
不過出扵三者之説愚獨以謂其説皆無
足取證鄭氏之五天帝不得為天前已辨
之詳矣以圜丘南郊為二者分帝為太微
為天皇而非昊天之本名也王肅之祈農
事先儒之言大雩愚請得而論之按月令
元日祈糓于上帝噫嘻之小序春夏祈糓
于上帝祈糓之祭非郊與眀堂之比也善
乎盧陵胡氏之論曰鄭謂此即郊按郊特
牲云郊之用􁅪此云元日善日則不必􁅪
郊特牲又云郊迎長日之至註引易説謂
春分日漸長則此未春分也易説三王之
郊一用夏正孟獻子云啓蟄而郊則此未
啓蟄也獻子又云郊祀后稷以祈農事此
不祀后稷而祀帝也足眀此但祈糓非郊
天大祭詩云春夏祈糓豈謂郊乎先儒亦
言祈者以民食之重有求扵天不得與南
郊眀堂並而大雩之祭尤不宜與二大祭
同議按春秋之書雩旱祭也司巫女巫之
舞雩皆不得已吁嗟乎而求之義其甚者
則歌哭而請禮之變也爾雅曰雩號祭也
春秋書雩之例三傳雖有異同大較紀其
旱烖之極若昭公之季年一月而兩書焉
足以見夫旱之極矣謂夫子紀魯之僣者
非也魯之雩壇舞詠而歸者非歟又按鄭
注周雩壇在南郊之旁則非郊天之壇眀
矣詩之小序自歐陽氏蘇氏朱氏疑而去
之者已久詳小序之箋則先已有疑扵本
文故其箋曰月令孟春祈糓于上帝夏則
龍見而雩是與夫是與者疑之之辭也春
猶得以祈糓言夏不得以祈糓言矣孔疏
知是與為若不審之辭復引仲夏大雩以
祈糓實為證是徇小序之失不若毛氏之
置疑也祀天之禮有常有變有因事之祭
若國故之旅于上帝師行之類于上帝天
地之大烖疾病水旱皆不得不禱于天孰
謂雩旱而可為常祭者也今定以南郊為
一眀堂為二此為一嵗之大祭若祈農事
雖非變禮要為祭之次者吕令固有議之
者矣獨祈農于上帝誠不可廢而元日之
祭不得與郊祭並故兩存而復議之
　　　圜丘議
圜丘之名獨見扵周官大司樂詩書春秋
儀禮之所不載二戴禮先儒謂出扵漢儒
今不復引以周官考之圜丘非祀天之地
其本文曰凡樂圜鐘為宫黄鐘為角太蔟
為徴姑洗為羽靁鼓靁鼗孤竹之管雲和
之琴瑟雲門之舞冬日至扵地上之圜丘
奏之若樂六變則天神皆降可得而禮矣
函鐘為宫太蔟為角姑洗為徴南吕為羽
靈鼓靈鼗孫竹之管空桑之琴瑟咸池之
舞夏日至扵澤中之方丘奏之若樂八變
則地示皆出可得而禮矣鄭康成釋以為
禘祭又謂天神為北辰地示為崑崙厯代
相承皆謂祀天扵圜丘王肅之徒雖難鄭
説能知禘之非祀天而謂郊即圜丘圜丘
即郊其說牽雜而不能定愚按圜丘非郊
也圜丘非祀天之所獨鄭康成言之既不
能合扵詩書儀禮而扵周官復有所背以
周官之本文言之止言扵地上圜丘奏之
不聞其祀天扵圜丘也况大司樂前云奏
黄鐘歌大吕舞雲門以祀天神奏太蔟歌
應鐘舞咸池以祭地示夫祀天神祭地示
其樂與圜丘所奏實異則當以黄鐘大吕
雲門爲祀天不當用圜丘降神之所而遽
言爲祀天之所也其祭地也亦當以太蔟
應鐘咸池為祭地不當用方丘降神之所
為祭地之所也鄭康成知其説之不通遂
釋前天神為五帝日月星辰圜丘之天神
為北辰後来紛紛沿襲其説而王肅六天
之辨復泥扵祀天圜丘之説不能詳眀其
本文而折其謬乃謂郊即圜丘圜丘即郊
故崔靈恩孔頴逹咸宗鄭而黜王夫大司
樂既無祀天圜丘之文而鄭氏天神復釋
為二有不待辨而眀按釋圜丘者謂為自
然之丘非人力所為其説與爾雅合雍鎬
近郊宜或有此若後代國都扵平衍之地
将人力而為之耶抑亦為壇以象之耶或
曰圜丘祀天鄭康成必本扵前代愚曰詩
書易春秋儀禮之所無者不必信鄭氏之
説本扵秦始皇祠八神地主之圜丘又漢
武帝作十九章之歌以正月上􁅪用事甘
泉圜丘二者皆非祀天鄭氏隂取之而不
敢眀證其事若謂南郊即圜丘北郊即方
丘不知周官四郊非南北郊之郊詩書春
秋之郊非圜丘之制不得合而為一謂祀
天扵圜丘者特鄭氏之説初非周官大司
樂之本文陳祥道禮書謂祭祀必扵自然
之丘所以致敬燔瘞必扵人為之壇所以
盡文亦宗鄭之説而微異崔靈恩義宗亦
宗鄭黜王而所謂郊即圜丘圜丘即郊之
誤乃不能正其説厯漢至宋諸儒悉不過
以周官傅合扵詩書春秋滋以啓後来之
誤故為之辨(五峯胡氏非圜丘天神降地/新安朱氏亦疑大司樂本文)
(文集/示出見)
　　　后土即社議
周官無祭地之文先儒言之詳矣而其言
近扵地者有五曰地示大示土示后土社
是也鄭氏之釋地示則曰北郊神州之神
及社稷夫以北郊為祀地此祀之大者不
得合社與稷而言合社與稷是為三祀非
祭地眀矣曰大示鄭無眀釋或謂大示乃
地示之大者祀地以北郊為大則地示之
大者将何以祀之曰土示鄭謂原隰平地
之神此又非祀地矣曰后土鄭氏則直謂
后土黎所食者后土官名死為社而祭之
又曰后土土神不言后土社也其答田瓊
則曰此后土不得為社者聖人制禮豈得
以世人之言著大典眀后土土神不得為
社至扵太祝建邦國告后土鄭復曰后土
社神獨此説違戾特甚啓厯代之訛謬實
自此始按尚書曰告于皇天后土孔注曰
社也泰誓之宜于冡土亦社也召誥之社
于新邑者亦后土也甫田之以社以方注
社后土也后土與社皆地之稱今悉疏經
文之可證者而言之泰誓曰郊社不修禮
曰祭帝扵郊所以定天位也祀社扵國所
以列地利也又曰郊所以眀天道社所以
神地道又曰郊社所以事上帝又曰眀乎
郊社之義又曰禮行扵郊而百神受職禮
行扵社而百貨可極若然則社即后土后
土即社鄭氏之釋大宗伯既以黎所食者
為是而復有所疑而不决扵是答田瓊之
問以后土不得為社四者之説更相背戾
而方丘北郊復為二説終莫能定至胡宏
氏始定郊社之義以為祭地扵社猶祀天
扵郊也故泰誓曰郊社不修而周公祀扵
新邑亦先用二牛于郊後用太牢扵社記
曰天子将出類乎上帝宜乎社而周禮以
禋祀祀昊天上帝以血祭祭社稷别無地
示之位四圭有邸舞雲門以祀天神兩圭
有邸舞咸池以祭地示而别無祭社之説
則以郊對社可知後世既立社又立北郊
失之矣此説足以破千古之惑故新安朱
氏中庸郊社亦以社為祭地取夫胡氏而
獨以其廢北郊之説為未然愚按北郊不
見扵經獨見扵鄭氏鄭氏之北郊非至日
方丘之祭攻鄭氏神州之説者多而不䏻
辨鄭氏北郊之不經攻合祭之説者力而
不攷以地為郊之失亦始扵王氏郊以祀
天社以祀地謂郊為祀地吾知其不出扵
六經也春秋書魯之郊止扵郊天不聞其
郊地也用牲幣于社間于兩社皆天子之
制也謂魯為僭郊社則可以魯郊為祀地
則不可雲漢之詩曰祈年孔夙方社不莫
又曰自郊徂宫宫社宫也告天地之禮郊
宫為二則詩之郊亦非祀地也朱氏亦曰
周官止言祀昊天不言祀后土先儒之言
祭社者為是其言周官禮大神祭大示皆
無眀文是深有疑扵周官之非全書也或
謂社不足以盡地此蓋因諸侯大夫皆得
立社遂因此以致疑按大宗伯王大封則
先告后土又曰建邦國先告后土謂之后
土者建國之始稱若武成之告于后土者
是也左祖右社親地之道也此言社之名
成扵告后土之後也先儒謂尊無二上故
事天眀獨行扵天子而無二事地察故下
逹扵庶人而且有公私焉胡宏氏曰諸侯
之不敢祭天猶支庶之不敢繼祖也諸侯
之得祭地猶支庶之各母其母也其説為
是且社有等差至扵州黨族閭愈降愈少
獨天子之社為羣姓而立王社之説孔疏
謂書傳無文其説莫攷陳祥道釋社后土
之辨終泥扵鄭氏至謂建邦國先后土為
非社曽不知社之未立其不謂之后土其
可乎
　　　祭天無間嵗議
古者天必嵗祭三嵗而郊非古制也然則
曷為三嵗而郊也三嵗之禮始扵漢武其
祀天也不扵泰壇而扵甘泉壇有八觚席
有六采文章采鏤之飾玉女樂石之異鸞
輅騂駒之靡瑄玉寳鼎之華其禮也侈其
用民也勞如之何其勿三年也至扵後世
不原其本而議其末三年之祭猶不能舉
其能力行者若唐之太宗享國長久亦不
過三四至宋仁宗以後始克遵三年之制
夫三年一祭巳不得爲古則一二舉者尤
非禮也蘇氏曰秦漢以来天子儀物日以
滋多有加無損以至于今非復如古之簡
易也今所行皆非周禮三年一郊非周禮
也先郊二日而告原廟一日而祭大廟非
周禮也郊而肆赦非周禮也優賞諸軍非
周禮也自后妃以下至文武官皆得廕𥙷
親属非周禮也自宰相宗室已下至百官
皆有賜賚非周禮也先儒又曰古之郊禮
以事天也以報本反始以教民尊上也天
子前期齊戒命冡宰誓百官而涖事焉事
之莫尊者也近世則變矣三年而一郊其
所事者則軍旅億醜之賞賚耳事軍旅億
醜之賞賚則誠不専扵享帝制不一扵報
本夫郊以報一嵗生物之功也夫豈三嵗
一生物而三嵗一報耶古者大路素而越
席大圭不琢大裘不飾牲用繭栗器用陶
匏謂徳産精微物所以稱故其文至簡而
其誠至慤近世盛鸞輅冕服珠玉金繒之
飾唯懼不華内闕觀宫一夕之具唯恐不
工其文至緐而其費至廣豈所以降格天
神之意邪如是則郊天之禮自漢而下皆
非古制禮樂百年而後興誠能如三代之
禮其繭栗陶匏費不為甚廣罷壇陛從祀
之位止以始祖為配則千百年之廢禮墜
樂由是而舉豈不甚盛其或不與祭則如
大宗伯所謂若王不與祭祀則攝位鄭氏
之釋量人亦曰冡宰佐王祭亦容攝祭庶
㡬破千古之陋上以合扵天道而下足以
解諸儒之疑議云
　　　燔柴泰壇議
儀禮覲禮曰祭天燔柴祭山丘陵升祭川
沈祭地瘞祭法亦曰燔柴扵泰壇祭天也
瘞埋扵泰折祭地也爾雅曰祭天曰燔柴
祭地曰瘞薶祭法爾雅雖各自為書而其
説與儀禮合者獨燔柴無異周官曰以禋
祀祀昊天上帝實柴祀日月星辰槱燎祀
司中司命飌師雨師夫周官之柴歸扵日
月星辰而以禋祀為祀天是不與儀禮合
也禮器曰至敬不壇掃地而祭不壇非燔
柴也掃地而祭非周官之祀也合儀禮周
官禮器三書而言之實有不同自鄭氏必
欲合三禮之説為一而後人附㑹者曲為
之遷就崔靈恩則謂先燔柴及牲玉扵丘
訖次乃掃地而祭祭天之法皆扵地上以
下為貴故不祭扵人功之壇陸佃則曰祭
天之禮升煙扵泰壇奏樂扵圜丘所以致
天神也天神皆降可得而禮然後掃地而
祭樂者陽也其聲無形故奏扵自然之圜
丘煙者陽中之隂其氣有象故燔扵使然
之泰壇至扵禋祀實柴有異扵儀禮鄭氏
則云禋煙也三祀皆積柴實牲體扵日月
言實柴扵昊天言禋三祀互相備矣其釋
覲禮則曰燔柴祭天祭日也祭天為祭日
則祭地瘞者祭月也日月而云天地靈之
也敢各疏其穿鑿以從古禮經之正周官
之不與儀禮易詩書春秋合者不止扵祀
天地今止因三禮之異同諸儒之附㑹而
言其非是夫周官之圜丘乃奏樂之所非
壇也自漢而下皆祀扵圜丘已失周官之
意崔氏謂圜丘即壇為人功之壇按釋圜
丘者為自然之丘非人功之壇崔説與釋
圜丘者異矣使果從壇下掃地而祭則燔
柴扵人功之壇不可謂質而獨掃地之祭
得謂之質矣若然則儀禮之燔柴為末而
掃地之祭為本厯攷梁陳以来不聞有祭
扵圜丘之下者是崔氏之説不得以行也
陸氏謂自然者為丘使然者為泰壇是祀
天之壇有二愚嘗謂合扵周官則泰壇之
制未嘗有合扵儀禮則燔柴之制無圜丘
厯代之失祀扵圜丘非是陸氏獨不䏻證
其誤是為二壇者亦非也鄭氏謂禋煙也
詩生民之禋祀書之禋于六宗禋于文武
釋者謂禋敬也又曰精意以享之謂也使
從鄭説以禋為煙則六宗之祀不得與上
帝並而祀文武扵宗廟又難與燔柴之祭
同也鄭氏之釋燔柴以祭天為祭日祭地
為祭月其説尤妄是殆尊周官之書其不
可合者遂臆説以非古禮如夏正郊天迎
長日之至圜丘南郊二天帝之説類皆若
是古禮經獨覲禮為天子禮捨燔柴為祭
天則此書又如王安石之罷黜不䏻以用
于世戴記之合于經傳者先儒類皆取之
若王制禮器儒行眀堂位等篇固有疑之
者矣獨燔柴泰壇為祭天與古禮合特取
其説泰壇雖不見扵儀禮然從古傳襲未
嘗不以壇壝為正覲禮之壇十有二尋周
公之三壇同墠司儀之為壇三成去祧為
壇下至周末齊侯為柯之盟有壇先君適
四國未嘗不為壇况祀天欽崇之實其可
廢壇壝哉
　　　郊不當立從祀議
郊有從祀西漢未之見也禮之失始扵建
武建武采元始之制而為之元始王莾之
政也王莾之失在分牢在同祭不聞其從
祀也杜佑尊時王之禮而深知其非謂從
祀之坐近古皆有梁陳及于國朝始相沿
􁐂夫謂之近古者非古眀矣開元之禮成
扵徐堅之徒而開寳所作祖扵開元大較
從祀損益咸取扵建武今因開元所定而
論著其非是其第一壇曰五帝曰大眀夜
眀以周官言之五帝之祀在四郊大眀夜
眀以實柴而朝日夕月之制復見扵經傳
此不得混而一之之證也壇之第二與第
三皆以星經為之制杜佑謂天有萬一千
五百二十星地亦如之考其所祭知其壇
壝之不足以容也遂為外官内官以別而
節其數開寳以後又復増五嶽四瀆飌師
雨師之類而併祭之其壇愈廣其牲牢愈
繁而其禮愈失考扵周官則大宗伯之實
柴槱燎此又不得混而為一之證也今考
扵虞書其類上帝之後則行六宗山川羣
神之祀不聞其合祭也湯之玄牡武成之
柴望皆若此矣召誥用牲于郊牛二者后
稷配天之始也若魯之三望雖為非禮亦
皆無總祀之理自漢而下牲犢尊罍之數
不勝其煩其郊禮之費竭九州之貢賦不
足以供由是雖三年之祭亦不能舉壇壝
緐雜宫縣四立有司臨事登降偪仄懼不
能以周旋跛倚顛仆無所不至昔之儒先
能議合祭天地之非而不能正合祭群祀
之失能以親郊爲是而不能以三年一郊
爲非能知牛羊供給之費廣而不能盡角
繭栗之誠慤甚者配帝之争不决遂有二
配帝扵壇上依違莫從一至扵是今若悉
如三代典禮不傷財不害民一嵗一郊則
何憚其不可行也(止設昊天上帝坐唐顯/按晉泰始明堂罷六天)
(從祀獨郊天從祀循􁐂舊誤/慶亦止祀昊天扵眀堂宋元豐眀堂亦罷)
　　　眀堂與郊天禮儀異制議
晉摯虞議曰郊丘之祀掃地而祭牲用繭
栗器用陶匏事反其始故配以逺祖眀堂
之祭備物以薦三牲並陳籩豆成列禮同
人理故配以近考新安朱氏曰為壇而祭
故謂之天祭扵屋而以神示祭故謂之帝
晉傅玄亦云扵郊尚質扵眀堂尚文若然
則儀文悉皆有異矣郊以特牲眀堂以牛
羊詩曰我将我享維羊維牛此牲之異者
也燔柴以報陽也猶宗廟之祼鬯也眀堂
與宗廟近則燔柴乎何有(有燔柴眀堂無/沈約宋志謂郊)
(人而親不必盡同此説是/禋燎郊以逺人而尊堂以近)席用藁鞂器
用陶匏象天之質也玉爵代匏尊罍簋俎
之属一以宗廟此元豐議禮之得也郊之
祭用氣也進孰之失始扵唐自唐以降未
之有改也記曰郊血大饗腥三獻爓一獻
孰解者曰郊祭天也大饗祫祭也三獻社
稷五祀也一獻羣小祀也郊不以血而以
孰薦禮之䙝而失之甚者也然則眀堂之
祭其不進孰與曰聖人亨以享上帝上帝
眀堂之稱也用扵眀堂而不用扵郊其義
眀矣特牲少牢之始扵薦孰大夫之禮也
用大夫之禮扵郊不可也用扵眀堂近宗
廟也配羣祀扵郊非禮矣眀堂國中也邑
外曰郊引而近之其瀆莫大焉尊罍尚質
也彞以盛鬱鬯郊得以用之也記曰黄目
鬱氣之上尊彞得謂之尊也(經八尊無鬱/孔疏六彛上)
(之彞用疏布宗廟亦有八尊用畫布互舉/鬯以言宗廟有鬱鬯其實天地亦有秬鬯)
(義/以眀)定尊罍扵天地六彞扵宗廟鄭氏之
説也開元遵而不用扵郊猶曰以質不以
文眀堂宗廟之近而文物之極也其不用
也則野矣凡此皆禮儀文質之異不可以
不辨也
　　　郊非􁅪日議
郊特牲曰郊之至也迎長日之至也又曰
郊之用􁅪也周之始郊日以至鄭玄謂迎
長日者建卯而晝夜分也三王之郊一用
夏正其釋周之始郊日以至則謂魯之始
郊日以至魯無冬至祭天圜丘之事是以
建子之月郊天示先有事也夫以迎長日
為建卯胡氏非之至矣三王之郊以寅則
冬至圜丘之祭是周以冬為春矣正月正
嵗猶曰以子為首若以冬為春則非矣蓋
郊之用􁅪言魯禮也周之始郊日以至言
周以冬至而郊也易周為魯以附夫臆鑿
之論則大有所不可周為周王魯為魯公
合周魯為一禮曷不曰魯之始郊日以至
葉夢得氏曰以郊為迎長日之至下言郊
之用􁅪周之始郊日以至正以别魯禮鄭
氏反之强以建卯為日至甚矣其好誣也
冬至祭天此周之正禮不可易者孟春建
寅之郊蓋祈糓之祭魯雖得郊不得同扵
天子是以因周郊之日以上􁅪三卜不從
至建寅之月而止魯郊殆周祈糓之郊故
左氏謂啓蟄而郊也或曰郊必以􁅪周之
制與曰以至日而祭則至日非常以􁅪也
魯之郊雩皆􁅪是用􁅪魯之禮也然則周
郊非􁅪與曰周官祀大神則卜日崔靈恩
謂卜日以至為主不吉始用它日是有疑
扵卜也横渠張氏謂日至不必卜日周之
始郊日以至言日至則不容卜言月至則
有卜卜日則失氣至之時矣是定以為不
卜日也曲禮曰大饗不問卜吕大臨謂天
時隂陽之至日月素定故不問卜若他饗
則問卜矣或又曰周之不用辛有所本與
召誥曰越三日丁巳用牲于郊非􁅪也至
翼日而社非卜也五經異義春秋公羊説
禮郊及日皆不卜常以正月上丁成王命
魯使卜從乃郊故魯以上􁅪郊不敢與天
子同也是足以眀周郊之非􁅪矣厯代之
月時不一獨唐武徳以冬至祀天孟春􁅪
日祈糓于南郊能取二說而裁正之號為
近古故特表而出之
　　　北郊議
北郊之名不見扵五經謂北郊見扵周官
鄭玄之論也周官無北郊之本文因鄭玄
䜟緯之説而與周官並行者王莾劉歆實
為之始也先儒能攻王莾南北合祭之議
而不知立北郊之説者始扵匡衡成扵王
莾捨其大而議其細相承謬誤今千七百
餘年矣敢推其本始而詳言之夫周官圜
丘方丘為奏樂之地非祭之所圜丘之辨
詳矣鄭氏祭地之法有二夏至之日祭崑
崙之神扵澤中之方丘一也正月祭神州
地示扵北郊二也是方丘北郊為二今合
而言之不知其何所始也按大宗伯之本
文鄭氏之不能釋者有二曰以血祭以貍
沈以疈辜則曰不言祭地此皆地示祭地
可知以黄琮禮地則曰禮地以夏至謂神
在崑崙者至扵大司樂之地示則又曰祭
扵北郊鄭氏既以方丘北郊為二而後人
之尊鄭者未嘗不以方丘北郊合而為一
神州䜟緯非之者至矣至若方丘之不爲
祭所北郊之無所經見皆泥其說而無有
辨之者或曰北郊始扵匡衡非王莾自爲
之說謹按漢志髙帝因北畤而備五帝至
武帝時后土猶未立建始之際方立南北
郊匡衡張譚以天随王者所居援据禮經
皆自爲損益若所引祭地扵泰折在北郊
就隂位之說今戴記無北郊之文陳祥道
禮書知其說之無所据遂謂南郊祀天則
北郊祭地祀天就陽位則祭地就隂位以
强合夫鄭氏北郊之説夫郊非天不足以
言社非地不足以盡二者相對如天地之
不可以合祭也謂之郊地其何所据哉先
儒能眀祭之不可以合而不能辨社之不
可以為郊治􁐂建始之弊自漢而降無有
知其非者祀地之為社詳見于后土之議
尊地之説莫先扵罷方丘廢北郊以全古
禮之正或者謂玄璜禮北方孟冬迎氣北
郊古不得而廢愚謂鄭氏之言人帝五精
帝扵地無預王肅之攻鄭玄其説雖行扵
泰始惜其説猶以郊丘為一故宗鄭者多
而王説復廢馴致今日郊社盛禮方由是
損益以承三代之正罷北郊之謬其不在
兹乎
　　　國學議
成周國學之制略扵大司樂其遺禮可法
者見扵文王世子三代而上詳莫得而聞
焉漢武表章六經興太學至後漢為尤盛
唐制微附益之而其制愈加詳宻今可考
也宋朝承唐之舊而國學之制日隳至于
紹興國學愈廢雖名三學而國學非真國
子矣(國子入學者十無一二/當時布衣從公卿牒𥙷入國學而真)
夫所謂三舍法者崇寜宣和之弊也至秦
檜而復増之月書季攷又甚夫唐眀經帖
括之弊唐楊綰嘗曰進士誦當代之文而
不通經史眀經但記帖括投牒自舉非仄
席待賢之意宋之末造類不出此今科舉
既廢而　國朝國學定制深有典樂教胄
子之古意儻得如唐制五經各立博士㑭
之専治一經互為問難以盡其義至扵當
世之要務則略如宋胡瑗立湖學之法如
禮樂刑政兵農漕運河渠等事亦朝夕講
習庶足以見經濟之實往者朱熹議貢舉
法亦欲以經説㑹萃如詩則鄭氏歐陽氏
王氏吕氏書則孔氏蘇氏吳氏葉氏之類
先儒用心實欲見之行事自宋末年尊朱
熹之學脣腐舌弊止扵四書之註故凡刑
獄簿書金糓户口靡宻出入皆以為俗吏
而争鄙棄清談危坐卒至國亡而莫可救
近者江南學校教法止扵四書髫齓諸生
相師成風字義精熟蔑有遺忘一有詰難
則茫然不能以對又近扵宋世之末尚甚
者知其學之不能通也扵是大言以蓋之
議禮止扵誠敬言樂止扵中和其不渉史
者謂自漢而下皆覇道其不能詞章也謂
之玩物喪志又以昔之大臣見扵行事者
皆本扵節用而愛人之一語功業之成何
所不可殊不知通逹之深者必悉天下之
利害灌膏養根非終扵六經之格言不可
也又古者教法春夏學干戈秋冬學羽籥
若射御書數皆得謂之學非若今所謂四
書而止儒者博而寡要故世嘗以儒詬誚
由國學而化成扵天下将見儒者之用不
可勝盡儒何能以病于世作國學議
　　　修遼金宋史搜訪遺書條列事状
猥以非才備員史舘㡬二十年近復進直
翰林仍兼史職茍度嵗月實爲罔功伏覩
先朝聖訓屢命史臣纂修遼金宋史因循
未就推原前代亡國之史皆係一統之後
史官所成若齊梁陳隋周五代正史李延
夀南比史房玄齡等晉書或稱御撰或著
史臣此皆唐太宗右文稽古數百年分裂
事志悉得全備至宋倣依唐世爰設官局
以成唐書是則　先朝屢命有合太宗文
眀之盛卑職生長南方遼金舊事鮮所知
聞中原諸老家有其書必能搜羅㑹稡以
成信史竊伏自念先髙叔祖少傅正獻公
燮當嘉定間以禮部侍郎秘書監専修宋
史具有成書曽祖太師樞宻越公韶為秘
書著作郎遷秘書丞同預史事曽叔祖少
傅正肅公甫吏部尚書商俱以尚書修撰
實録譾薄弱息獲際　聖朝以繼先躅宋
世九朝雖有正史一時避忌今已易代所
宜改正昔司馬遷班固皆以父子相傳遂
䏻成書劉知㡬劉餗劉賛咸以家世舊聞
撰成史通史例輙不自揆庸用條析兼本
院宋朝名臣文集及雜書紀載悉皆遺缺
亦當著具書目以備采擇者
　一宋太祖實録舊有兩本一是李昉諸
　　臣所為太宗屢曽宣索已有避忌至
　　真宗咸平再脩王禹偁直書其事出
　　為黄州禹偁所著建隆遺事足見深
　　意前實録無太宗叩馬一段後録増
　　入顯是迎合
　一杜太后金縢之事趙普因退居洛陽
　　太宗嫉之後以此事宻奏太宗大喜
　　秦王廷美吴王徳昭秦王徳芳皆繇
　　普以死今宋史普列傳無一語及之
　　李燾作通鑑長編亦不敢載私家作
　　普别傳始言普将死見廷美坐于牀
　　側與普忿争其集號巽巖集所宜搜
　　訪
　一天聖三朝正史紀載多有謬誤盖修
　　史官夏竦所爲吕夷簡受成而已其
　　列傳遂以冦準丁謂同傳所宜改正
　　若此非一
　一洪邁作神哲徽欽四朝史于時髙宗
　　在徳夀宫多所避忌立傳亦有蕪纇
　　所宜刋削當直書徽宗亡國之罪
　一徽宗違盟契丹童貫復燕城正史回
　　避所合改正
　一徽欽圍城受辱北行邅幽正史不載
　　所有雜書野史可備編纂今具于后
　　　三朝北盟㑹編　靖康傳信録
　　　孤臣泣血録　靖康草史
　　　靖康奉使　靖康遺録
　　　裔夷謀夏録　陥燕記
　　　南歸録　靖康録
　　　犯闕録　偽楚録
　　　松漠紀聞　偽齊録
　　　起戎録　痛憤録
　　　建炎復辟記　己酉航海記
　　　建炎扈從録　中興遺史
　一元符至元祐事趙鼎雖扵紹興改正
　　亦有隠諱今可考證増入者今具于
　　后
　　　邵氏辨誣　元祐黨籍傳
　　　尊堯集　丁未録
　　　符祐本末
　一宋世九朝莫詳長編而可資證援叅
　　考復别有書今院中長編不備諸書
　　並缺今具于后
　　　續通鑑長編　長編紀事本末
　　　國紀　九朝通畧
　　　編年備要　建隆編
　　　隆平集　元符詔㫖
　　　治迹統類　兩朝國史紀志
　　　東都事畧　仁皇訓典
　　　國朝㑹要　續㑹要
　一太史公作世表年表至秦楚之際復
　　為月表致意極深晉代播遷魏宗勃
　　起所宜為表以分年統時兵火湮厄
　　南北二史無所憑依卒不䏻就至歐
　　陽脩任史官之責獨䏻扵宰相方鎮
　　年月譜系盖宰相之任匪輕推年可
　　以考得失方鎮之害最重因年可以
　　推盛衰宋朝興亡繇是可考目今舊
　　書尚有而史院無存今具于后
　　　百官公卿表　宰輔拜表罷録
　　　百族譜　麟臺舊事
　　　宰輔編年
　一禮樂厯代帝王不相沿􁐂自聶崇義
　　作三禮圖多有舛誤樂自王朴李照
　　胡瑗范鎮魏漢津房庶皆有異同史
　　志所載止扵一時而諸家所陳罔有
　　紀載其樂志止詳扵樂髓新經禮書
　　若元豐集議未之有載其書尚在可
　　備討論今具于后
　　　開寳通禮　開寳通禮義纂
　　　分門禮選　禮閣新編
　　　太常新禮　慶曆祀儀
　　　太常因革禮　郊廟奉祀禮文
　　　致和五禮　大饗眀堂禮
　　　鹵簿記(有宣和/本院止)濮議
　　　東嚮議
　一兵刑徭役漕運度支随俗施政莫敢
　　偏廢趙元昊用兵保甲義勇保馬等
　　制羣臣各有議論王安石以顧役行
　　扵河北司馬温公以差役行扵東南
　　各有不便王安石青苖貸息大壊極
　　弊繇是馴致靖康之禍所宜博採奏
　　議及食貨等書以備作志
　　　經濟集　羣臣奏議
　　　三司攷　㑹計録
　　　救荒録　刑統
　一宋翰林視唐尤加清重有雜書可𥙷
　　志書者
　　　金坡遺事　翰林雜記
　　　續翰林志
　一地志宋有成書
　　　太平寰宇記　皇祐方域圖志
　　　皇祐地理新書　元豐九域志
　一纂修史傳必當先以實録小傳附入
　　九朝史傳仍附行狀墓誌神道碑以
　　備去取
　　　琬琰集　諸家文集
　　　涑水紀聞　邵氏聞見録
　　　春眀退朝録　夢溪筆談
　　　龍川畧志　歸田録
　　　續歸田録　可談
　　　談叢　師友雜志
　　　童蒙訓　晁氏客語
　　　清豐懿範　韓忠獻遺事
　　　忠獻家傳　申國春秋
　　　歐公本末　蘇魏公譚訓
　　　師友談記　王鞏聞見録
　　　桐隂舊話　王沂公筆録
　　　張乖厓言行録　胡安㝎言行録
　　　王沂公别録　舊聞證誤
　　　唐介事實　范太史遺事
　　　鄒道郷語録　豐清敏遺事
　　　文昌雜録　楊文公談苑
　　　麈史　能改齋漫録
　　　石林燕語　嘉祐雜志
　　　東齋紀事　談圃
　　　澠水燕談　避暑録
　　　王鞏雜録　秀才間居録
　　　却掃編　揮麈録(録/後録三)
　　　典故辨疑　吕氏家塾廣記
　一諸降王當别立傳三朝史所載簡畧
　　宜用偽史叅照作世家倣歐陽脩五
　　代史例
　　　十國紀年　九國志
　　　吳越備史　南唐書
　　　江南録　南唐近事
　　　蜀檮杌　閩王事迹
　　　江南野史
　一宋代疆理北不盡燕城南不盡交趾
　　西不盡靈夏東不盡髙麗宜倣晉書
　　載記各紀其事當訪尋四境關渉諸
　　書
　　　髙麗圖經　至道雲南録
　　　趙元昊西夏事實
　　　交趾記　丙午録
　　　遼金誓書　國書本末
　　　使遼録　西夏事宜
　一李筠李重進本非叛臣實漢周之忠
　　臣宋史作叛臣傳所宜改正韓通亦
　　周忠臣歐陽脩作五代史不立韓瞠
　　眼傳議者非之又如諸方僭竊皆宜
　　立傳宋史悉諱今宜㑹稡立傳
　　　李順　方臘　王則(叛記/甘陵伐)
　　　趙諗(有事實)儂智髙(事蹟/有平蠻)
　一歐陽脩作唐書曆志悉取一行十議
　　造曆之法見扵志書宋世五朝志應
　　天曆乾元曆儀天曆崇天曆眀天曆
　　亦號詳備獨熈寜奉元曆經元祐觀
　　天曆崇寜占天曆大觀紀元曆洪邁
　　作志不䏻盡紀所宜訪求曆草見扵
　　志中大抵曆不差不改得其造曆更
　　攺則後有攷民間通曆學者亦有其
　　書所宜搜訪
　一神宗元豐以前官制似唐亦有増損
　　元豐以後官階勲爵分為二途史志
　　雖詳難便檢閲
　　　官制新典　官制舊典
　　　官制通考
　一藝文志自元豐後該載未盡宜以今
　　世所行書籍備載舊制進呈者入書
　　目亦當以館閣書目為主分類𥙷入
自惟志學之嵗宋科舉已廢遂得専意宋
史亦嘗分彚雜書文集及本傳語録以次
分别不幸城西火灾舊書盡燬然而家世
舊聞耳受目覩猶䏻記憶或者謂國亡史
不宜脩南方鄙儒詎敢置論年齒衰邁分
宜歸老田里曠官縻職實為罔功而區區
素藴亦蘄别白以稱　朝廷奨拔之厚凡
所具遺書散在東南日就湮落或得搜訪
或得給筆札傳録庶䏻成書以備一代之
史謹呈翰林　國史院謹状
清容居士集卷第四十二
　䇿問(問答附)
　　　大都郷試䇿問(延祐四年)
先王之政莫先於養民洪範以食為先故
昔之水旱歴年多而民不病者有以也周
漢上計簿以周知民數三年則大比以登
于王府制國用之法日計嵗㑹使之裕如
者将以預其備也大無麥禾春秋非之則
周知民數将悉民以備不虞歟其止為國
用乎耿夀昌立常平皆以為便或以不便
罷之其去取可得聞歟亰師天下之本實
粟重内理所當急唐貞觀轉運之法嵗不
過三十萬石後雖増多然止給軍用至于
貞元所入不過四十餘萬石而亰邑未嘗
有闕抑内地無間土民不仰於官歟抑有
司㝎制無泛冗歟
聖天子惠飬元元實粟内畿間遇不登漕
運或不能足今天時雨澤上協聖心中外
豐熟九年之蓄九糓之數可講而行也将
取諸民而備諸意其有煩擾也社倉之法
唐首用之後復有科折之患焉歛散之法
壊扵後人國服為息之辯非本㫖也蔵富
於民貧者得以濟乎糓賤傷農因時而官
收之積嵗朽腐何以處之上下給足因其
豐穰而講行實在今日習進士業者通識
時務宜陳説便利以俟講明焉
　　　㑹試䇿問(至治元年)
夫書者即古之史孔子刪述自唐虞二典
以訖于周之文侯之命附以費誓秦誓而
三墳八索九丘諸書皆芟而不録至其約
史記修春秋託始扵魯隐公元年寔周平
王之四十九年也褒善貶惡特書屢書至
獲麟而絶筆前乎唐虞之所著豈不過於
文侯之命等篇而去彼取此泝平王而上
沿獲麟而下豈無可紀之事而絶不為書
是皆有深意存焉司馬子長創為史記首
軒轅以逮漢武或有孔子所芟者子長乃
從而録之後人翕然以為有良史之才愛
其雄深雅健凡操史筆者如班孟堅范蔚
宗諸儒争相蹈􁐂是祖是式而未有取法
於春秋者焉豈聖言宏逺匪常人所可擬
其彷彿邪自荀悦倣左氏傳為漢紀體製
稍為近古扵是袁宏孫盛之徒並為編年
之書而學者或忽而不習終不若子長史
記盛行于世司馬公編資治通鑑造端於
周威烈王二十三年繫年叙事歴漢唐以
終五代勒成一家之言淵乎博哉此近代
所未有也其亦得聖人之意否乎我　國
家隆平百年功成治㝎禮樂方興纂述萬
世之鴻規敷闡無窮之丕績吾儒之事也
故樂與諸君子討論之諸君子游心載籍
聞見滋廣其於書春秋之所始終史記通
鑑之所以製作必詳䆒而明辯之矣願聞
其説
　　　江浙郷試䇿問(泰定三年)
用賢之道治天下國家先務也人才之賢
否本乎心術之邪正邪正者義利公私之
辨君子小人之所由以分古之時宜無有
黷貨而鬻獄者然伊訓曰其刑墨先儒謂
貪以敗官之刑也吕刑論五過之疵亦曰
惟貨又曰無或私家于獄之兩辭當時諄
切告戒已如此漢去古未逺嘗舉孝亷矣
乃或萬家之縣無應令者或闔郡不薦一
人豈自昔㢘吏已難其選歟賈長沙之言
曰有坐不亷而廢者曰簠簋不飾或謂此
粗可厲亷隅之士而頑頓亡耻者不格也
賢良若董仲舒公孫弘児寛皆稱經術而
公孫弘卒以布被脱粟之詐見譏當世則
亷者又未可深信歟楊震辤暮夜之金劉
寵郤父老之餽世以為美談然震之刺荆
州寵之守㑹稽皆治行焯著民咸徳之豈
亷特守已之一節而惠澤之及民者不專
在是歟方今　聖眀在上薦紳之士分布
中外封贈足以遂顯揚禄廩足以供事育
而十二章之典又嚴且宻也刑賞勸懲之
道亦至矣然亷者守法奉公未必見知貪
者嗜利營私不為少戢豈刑賞之外猶有
當加意者歟官吏之貪亷其於政事之臧
否民生之休戚所係至重也諸君有眀當
世之務者其悉意以對
　　　答髙舜元春秋七問
　問先儒謂春秋常事不書凡書者皆非
　常也非常者見其不正也又謂事之非
　常者誌于冊又謂有貶無褒邵子謂録
　實事而善惡形乎其中愚竊謂如桓公
　以管仲九合諸侯以奨王室孔子是之
　如許叔入于許又如葵丘之盟同盟于
　幽又如書有年書大有年公弟叔肹卒
　豈皆非不善歟若謂無褒舉録而罪之
　者愚所未曉邵子之説是歟非歟
答春秋書法惟吾邵子知之録實事而善
惡形乎其中者是也又曰五覇功過不相
掩先褒其功後貶其罪夫是之謂褒貶其
言得之獨所謂褒貶者是啓後世紛紛之
疑也常事不書其説得之而謂非常者不
正則非矣謂事之非常有貶而無褒亦非
矣㑹稽袁桷曰無褒之義諸人皆知之無
貶之義子何知之姑以隠桓之事言之桓
之弑兄猶以公稱何取乎其貶也夫人姜
氏人皆醜之㑹于禚夫子不削其夫人何
言乎其貶此直書而見其非常也許叔入
許褒貶皆無之也許絶十有五年而直書
之何褒何貶焉是直書而見其非常也葵
丘幽首止召陵之盟齊桓之尊王眀矣謂
之貶邪吾實不敢以子糾葵丘之説考之
皆孔孟之言也貶何從而生與季子来歸
愚不敢謂之貶也褒其可乎此皆書非常
之例也有年大有年因桓宣之時而書之
亦非褒貶此亦非常事也宣公之螽蝝饑
見扵十五年螽見扵六年大旱見於七年
自文公時不雨之書不一則其十六年之
大有年誠宜書何褒貶焉是非常而書無
疑矣叔肹兄弟之義眀矣書之亦非常也
　問左傳載晉申生以僖四年十二月縊
　于新城而經書扵五年之春晉里克以
　僖九年弑卓子而經書於十年正月晉
　以僖十年冬殺㔻鄭而經書於十一年
　春經傳不同劉原父謂傳與經不同者
　左氏作書雜取當時諸侯史䇿䇿有用
　夏正者有用周正者錯雜文舛徃徃而
　迷故經所云冬左謂之秋也此説然否
答以日南至考之例差兩月劉氏之説得
之矣温麥周禾又佀夏正然杜氏悉取正
月為十一月啓後人之議者皆杜氏也
　問晉殺其大夫里克衛殺其大夫寗喜
　愚竊謂晉衛殺其大夫佀大夫無罪而
　晉衛殺之里克寗喜果無罪邪有罪邪
答稱國以殺大夫罪累上也纂例之説得
之矣劉氏言里克不聽優施之謀寗喜不
從孫林父之亂陳乞不随景公之貳晉無
殺世子之禍衛無遂君之惡齊無立嬖孽
之變以此言之里克寗喜之罪著矣或言
晉衛二公皆惡其専偪而殺之理容有之
然總殺大夫之例此特一節耳不如罪累
上為正
　問文十二年子叔姬卒先儒謂春秋内
　夫人則書薨葬吾女為外夫人則書卒
　按禮云女子許嫁笄而字伯仲叔季皆
　字也已嫁之女各以國氏如紀伯姬宋
　伯姬之類是也今子叔姬笄而字之卒
　不繫扵國何也
答叔姬之卒以左氏考之佀若可證然僖
公之九年復書伯姬卒則是許嫁而有字
當以成人之䘮待之也以曽子問考之壻
為之服書其卒亦非常事也詳見經解
　問澶淵之㑹諸國大夫皆貶書人而虎
　牢無貶文何哉
答公之盟大夫自隠公始也然猶曰宋人
莒人考其時疑非大夫也荘公蔇防之盟
夫子不得而諱也僖盟于齊楚與中夏盟
之始也再盟于翟泉與大夫盟王子之始
也然猶不書公以隠之至成公之盟蜀夫
子迺直書之則諸侯之㑹荆人自成公始
也魯大夫㑹諸侯之大夫迺衰周之常也
城虎牢紀大夫之實也故兩㑹于戚皆直
書之獨澶淵之㑹魯無大夫而後人遂以
為貶例左氏之説遂以諱魯大夫其謬戾
莫甚於此公㑹荆蠻猶不得而諱澶淵之
㑹何其諱與善乎陳君舉之説曰晉之城
𣏌合十二國之大夫為悼夫人於澶淵合
十三國之諸侯大夫為共姬也晉為盟主
區區宋𣏌晉已細矣愚謂魯大夫若叔孫
豹仲孫羯使果預㑹夫子皆直書之獨澶
淵之㑹魯不復預書之者記晉之細也大
夫稱人已見凡例或疑魯大夫不㑹何以
書余答之曰齊狄􁋼邢齊衛胥命蔡侯鄭
伯㑹于鄧如此例不一皆非魯事何疑扵
澶淵之無魯也左氏之説不可據者類此
它國自盟㑹不書卿名見陸氏纂例
　問荘九年夏公伐齊納子糾齊小白入
　于齊糾與小白皆庶子任氏謂小白是
　子糾之庶弟争國自立孫氏亦謂子糾
　是桓兄胡氏却謂子糾是小白之弟何
　也
答按史記以小白為糾弟眀矣而先儒謂
小白為兄者由齊小白入齊之説啓之也
愚直謂紀年既逺姑當從司馬氏之記若
謂齊小白而謂之兄則子糾之説雖出左
氏不應獨從公糓之説子者子般之例見
之是也按論語公子糾其義甚眀糾為魯
甥魯故納之夫子之與桓之義管仲之説
詳矣或者不逹降糾為弟者此因齊小白
之書以論夫子謂之過焉可也夫子之書
齊小白正是不當立之書法糾為長當立
眀矣
　問經閔元年春王正月經無所云公羊
　何從而傳之
答慶父之禍三傳通能言之前後不同蓋
有追而紀之有張其本之法者有言禍首
之法者通貫于一年之中無害也
　　　答髙舜元春秋四問
　問襄二十有五年衛侯㑹于夷儀此衛
　侯剽也是年衛侯入于夷儀者衛侯衎
　也衎入夷儀不名復歸于衛而名之舜
　元謂衛侯衎失地之君也失地之君恒
　名之衎入夷儀不名者其脱文歟
答衛侯入夷儀與鄭伯突入櫟之事相佀
而實非故夫子一名之一不名之夷儀故
邢地滅為衛所邑衛侯之入不得主其國
政也寗喜弑剽而衛侯始入衛故夫子始
書衞侯衎言其復國也鄭伯突之入櫟雖
非國都而諸侯之相與者在突而不在忽
遇于垂居櫟之鄭伯也政在於突夫子安
得不名之則衞侯之入夷儀在所不當名
至入于衞則當名矣先儒之說皆有所未
安執事謂入夷儀當名疑爲脫文則衎之
入衛将名乎将不名乎吾故曰此夫子之
深意也
　問崔杼逆光而立之經書齊殺其大夫
　髙厚殺之不以其罪也公子嘉叛晉而
　起曺師者經書曰鄭殺其大夫公子嘉
　公子嘉與髙厚之辤同何歟
答自糓梁言稱國以殺為有罪杜預則又
為稱名為有罪之論紛紛不決陳殺其大
夫洩冶冶豈有罪哉謂之無罪則殺陽處
父得無罪乎或又以累上之文書之則凡
殺大夫皆非國君矣左氏之言殺髙厚公
子嘉一以為崔杼一以為國人其説自相
矛盾獨公羊云稱國以殺君殺大夫之辭
為得之桷謂専殺大夫諸侯之罪而大夫
之有罪無罪實不係焉有罪不可殺况無
罪乎以此論之凡言殺大夫者蓋可見矣
　問襄公之世有穆姜齊姜説者謂穆姜
　成公之母謂齊姜成公之妻舜元謂何
　由知乎成母成妻
答穆姜宣公初即位之所逆也通於僑如
見成公之十六年其卒也見襄之九年齊
姜者即襄元年姜氏薨者是也其逆也見
於成公之十四年
　問吴子使扎来聘書札與曹椒秦術無
　異稱焉左氏公羊皆謂以札賢而進吴
　子説者又謂札辤國而亂者札之為也
　舜元謂吴夷狄之國札之賢類不得通
　扵此也札不書族不書字不書公子何
　賢乎札也屈完書族札不書族與曺椒
　秦術之使夫何異哉
答吴札楚椒同例何褒貶之有二人皆公
子故不書姓若屈完非公族屈氏出於莫
敖者也薳罷来聘則蒍氏也謬始扵公糓
不攷而自破矣
　　　答髙舜元經史疑義十二問
　問易有辭象變占太玄以方州部家擬
　辭象變占其太玄方州部家九首之説
　傳諸世者請喻其所長
答太玄以蓋天之法為之方州部家在上
此地承天之説也起於牛宿随天而左行
也方州部家者以元而生三方方為三州
州為三部部為三家其所謂八十一者則
棄其方州部而言之也先儒多以辭象變
占擬玄之方州部家僕獨以為非易成六
十四卦之後一卦之内必有辭焉有象焉
有變焉有占焉是四者缺一不可也揚氏
之玄既棄其方州部而獨取家而為八十
一復取八十一而為七百二十九以賛是
方州部者縁三以起於家若無預者焉先
儒嘗言太玄與卦氣圖偶合邵子亦言易
之卦始於乾而終於未濟玄之首始於中
而終於飬中者法於中孚飬者法於頥此
始終之異自邵子温公荆公尊玄之後如
三蘇譏玄之説遂棄不道然其中十有七
卦分而為二義殊不可曉所謂卦氣圖公
辟侯大夫卿之定卦亦不能通執事其詳
思之
　問易有起於中孚者未究其理
答易起中孚先儒之説甚詳今録其説曰
先儒言卦起中孚非也中孚復起於甲子
耳蓋由揚雄作太玄以初卦凖中孚故先
儒誤以為卦起中孚耳夫六十四卦首之
以乾坤何以言起於中孚耶夫子分上下
經而上經三十卦始於乾坤終於坎離下
經三十四卦始於咸恒終扵既濟未濟且
乾配甲而起扵子坤配乙而起扵丑故六
十四卦歴乾之甲子泰之甲戌噬嗑之甲
申至坎離凡三甲而上經三十卦盡矣又
歴咸之甲午損之甲辰震之甲寅至節而
周凡六十卦為六六三百六十爻一年之
日周矣而中孚小過既濟未濟之四卦繼
節之後謂中孚復起甲子可也謂卦起中
孚不可也且乾為十一月之卦而起甲子
節爲十月之卦而得癸亥由是知上經三
十卦是陽生於子而終於已下經三十卦
是隂生於午而終扵亥至中孚而陽氣復
生於子故亦為十一月之卦自乾之起甲
子至節六十卦而終是四其河圖十五之
數為三百六十爻爻當一日而為六十卦
一年之候也自中孚之起甲子至未濟四
卦而終是四其六子之數凡二十四爻而
爻當一氣為二十四氣應一年之候也或
又曰何取於四其六子之數應之曰中孚
巽上兑下小過震上艮下併既濟未濟坎
離互體為六子少陽少隂六子之氣分布
於四時故四之以應二十四氣耳亦應四
其河圖十五數而日當一卦凡六十日為
六十卦一年之候也其淵妙如此
　問易占法其取騐於人者當何所祖本
　爻之變處當何為主
答占法唯程沙随得之嘗以左氏考之古
必有占書今旣散軼但當以變者為主然
一爻之變猶可䆒索至二爻三爻之變則
茫不可通舊聞唐正卿深於筮若二爻變
者便不敢臆斷古人心虛静因動生變隨
變而推有千萬變而不可盡者今人心念
駁雜無感而遂通之理縱有所感其感不
一當從何處下手康節推象變之説亦不
外此説卦乃占之本能通其類尚庶㡬僕
甚有意於此然一行作吏終未有至静工
夫茍能静斯得矣
　問古儀禮今所存者可見端緒未審於
　盛周之時曽盡行之乎為後世立教乎
　愚所未曉
答禮爲禮儀爲儀成周盛時自天子至于
士皆躬行而親習之者聘射燕饗昏冠之
禮考於經無有不合謂存于書而不行者
非也後人因周官一書謂周公營洛之後
所成未及舉行遂併儀禮有疑其說陋甚
亡取按蓺文志以儀禮謂之禮古經未嘗
有儀禮之名先儒疑後漢學者見十七篇
中有儀有禮遂合而名之者是也
　問大小戴記其盡取諸於經乎摭漢儒
　之說乎望喻其取諸於經者如何取諸
　於漢儒者如何
答二戴之學原於后倉而小戴盛行者繇
馬融盧植等考合衆家古文之文附之遂
刋而行名為禮記今冠昏郷飲酒射燕聘
義為古經之羽翼而中庸大學又為傳道
之書若學記樂記皆集古書而為之者其
有駁雜則哀公問儒行王制眀堂位禮運
諸篇先儒已嘗置疑至若大戴禮之哀公
問投壺與小戴禮無異若曽子之大學與
祭義相佀其餘又與荀子賈誼書相出入
者則大戴之不及小戴多矣鄭康成後漢
之精禮學者獨大戴未嘗為之注朱文公
有取踐阼釁廟等篇然學者觀其㑹通不
當貴耳而廢目也
　問黄鐘為宫則三分損一以下生林鐘
　之徴林鐘之徴復三分益一以上生太
　蔟之商太蔟之商損一以下生南吕之
　羽南吕之羽益一以上生姑洗之角姑
　洗之角損一以下生應鐘之變宫云云
　益損數理未逹
答太極元氣函三為一三者天地人也故
必以三而損益之三統相通始成律吕陽
之生隂曰下律也隂之生陽曰上吕也正
變之説自古有之陳暘樂書去其清聲不
考之過不然安得成八十四調哉
　問井田制治願聞其詳
答井田舊有圖譜然不通開方之法悉如
棊局又兼以周官授地之法相參悉非舊
制蓋鄉遂井田皆司馬法之説惟可與周
官合而不可與孟子合先儒必欲合而一
之愈不可通蓋井牧小司徒之法井衍沃
左傳之法丘井黄帝之法漢書井田亦與
孟子微異秦廢井田開阡陌僕嘗謂井田
古制至秦始廢兵農相通非井田之制此
未易遽言也
　問周官及月令真偽之理請喻其詳
答周官或謂周公營成周後成此書而不
及行其説無所據甚者方之為戰國隂謀
之書吾不知其何者為隂謀也或又言劉
歆偽為歆何所為而偽為之耶三説皆非
僕嘗謂周八百年其間更革損益不一穆
王之吕刑夫子不存于書或者又将以為
周公之所作矣兩漢唐宋歴年不及周王
之半而官制更改皆有成書則周官之書
當審為周時所作特不能定為何王時書
也然周官井田禘祫郊社絶無其名先儒
必欲以郊為圜丘井田為授地之類難以
勉從實以其書列官分職整然有條欲强
合於諸經遂不得不支離其説其餘可疑
者五峯言之詳矣月令具見吕覽為吕不
韋書無疑陸徳眀云此是吕氏春秋十二
紀之首後人刪合為此蔡伯喈王肅言周
公所作皆非也月令云命太尉賛桀俊此
蓋秦官鄭氏釋之眀矣
　問春秋於王正月上左傳加一周字其
　義有所謂無所謂
答春秋云王正月左氏云周王正月皆周
之正月然左氏増周之一字其跡若與夫
子同而其釋經實有不同今世之以周正
為夏十一月皆啓於左氏如書雲物取温
麥之類直以春夏秋冬更易而改書之後
人紛紛之謬誤左氏其尤也正朔之説家
有成書非立談可盡聞吴幼清亦與鄙見
合不審得其説否
　問周子太極圖上一空圈下二空圈當
　存當舎乞喻之
答太極圖的確自陳希夷傳二圏乃成人
成仙之説非面陳不可
　問三國之時司馬公邵康節朱文公三
　子之言不同誰之言為是
答司馬編年之法當時較量極費力然既
謂之編年不得不爾終建安而始魏亦自
有深意但不合謂諸葛公入寇耳朱文公
帝蜀自正但後連書晉事又不可曉若書
莾大夫揚雄卒大與春秋書法不同莾為
亂臣賊子春秋未有書家臣之理僕嘗謂
正統二字扵經無所見尚書止有大統二
字漢歴法有三統二字後人泥正統之説
故皆不通前後遮䕶不得律以大義則漢
以後皆當缺書若用編年備事温公之法
盡矣邵氏經世以不書事故可糢糊無罅
漏然此老少年先從春秋下工夫終占得
道理端正
　問窮理盡性以至於命又不知命無以
　為君子也與公伯寮其如命何又知命
　者不立乎巖墻之下其義同否
答命也者禀於有生之初也夫人之生天
所與者有一定而不能移先儒雖有理氣
之分以命言之其實一也天以命人者氣
人受於天者理若仁義禮智則理也貧賤
夀夭則氣也是豈命有二也㢤析之雖殊
命則一也尚論古聖賢之言命者其辭㫖
蓋有不同亦各從其所由而發之啓道徳
之門者有之逹微妙者有之有不得已而
言之者有之又有有爲言之者有之故易
曰窮理盡性以至於命孔子言知命孟子
亦曰知命知其命者夫是之謂君子君子
之所以知之者修身成徳順其正而已至
若見危亡身不茍去就死宗廟社稷城郭
封疆者皆得其正者也自罹刑戮此以罪
致而不知命者矣孔子曰公伯寮其如命
何言公伯寮何預焉在我者豈委而廢在
天者豈强以必今之言命者悖於此至若
不保其身死於巖墻之下當在不弔之義
然所謂命者乃天命之命孟子之言詳矣
　　　答髙舜元十問
　問吾自衛反魯然後樂正雅頌各得其
　所
答樂正非謂四代之樂有誤而正也魯用
四代之樂是魯僣用之失非四代之樂非
也夫四代之樂各有律吕夫子安得而正
諸古者房中之樂為二南朝聘㑹同燕飲
郷射為二雅告神之歌為周頌頌為周王
所得行也歌與樂相並而作三終之義可
得而攷也季子觀樂歌詩亦與樂相通無
以議為也至扵樂正雅頌各得其所則有
不可不辨者范寗言孔子列黍離於國風
殊不知季子之歌王固為王矣歌小雅而
曰周徳之衰是歌六月至于何草不黄矣
鹿鳴至于菁菁者莪皆美詩也曷言乎周
徳之衰乎今之小雅皆夫子所定則凡歌
鹿鳴至于菁菁者莪非周徳之衰是雅頌
之得所復與樂正眀矣太史公謂仁義陵
遅鹿鳴刺焉夫子以前雅之無别眀矣故
司馬氏作孔子世家曰關雎為風始鹿鳴
為小雅始文王為大雅始清廟為頌始是
真謂夫子所定夫子皆絃歌之以求合㲈
武雅頌之音若是則豈得不謂之詩樂相
合然則謂夫子正四代之樂實非也季子
之歌大雅誠文王之徳矣然民勞至于召
旻此周之亂也何文王之徳乎故凡可以
合于樂者小雅至于菁菁者莪而止大雅
至于卷阿而止衰亂之詩不得入於樂矣
頌之得其所者夫子直書周頌以别則魯
之配天烝禘閟宫之廟皆非禮矣歌周頌
之詩於魯侯之廟則奚取三家之堂夫子
之意眀矣魯頌非告神之歌謂之頌者頌
之變然敬之小毖振鷺閔予小子諸篇亦
非告神之詩善乎太史公之言曰成王作
頌推已懲艾悲彼蒙難觀至于此則後人
之效魯而溢美者誠可羞矣商頌是夫子
之祖正考父所作夫子殷人遺聞墜簡附
以傳後觀其辭想其世之宋而不足證可
知矣肆直而慈愛商之遺聲也歌商之説
次扵雅頌夫子之意深矣雅頌得所樂亦
正矣非他有樂也即雅頌之歌樂也
　問邵子謂天覆地地載天天地相函故
　天上有地地上有天
答邵子言天依乎地先儒言地在其中蓋
如磨然上下皆天虛者為氣只天之形濁
者為體只地之形所謂天上有地者日月
五星周行晝夜日没于地下但認得地在
其中則天上天下皆可通矣
　問邵子謂數起扵午
答數起於午微妙不可言已生之數皆順
天而行復至於乾也未生之數皆逆天而
行姤至於坤也非午不能起陽盡於午由
静而動此知来之妙邵子之秘先儒未嘗
言之
　問邵子謂天行不息未嘗有晝夜人居
　地上以為晝夜故以地上之數為人之
　用
答邵子曰先天學心法也圖從中起萬化
萬事生乎心又曰先天圖者環中也方圓
之圖尤宻所謂地上之數為人之用方圖
是也用九環中則依天而行圓圖是也合
天而行附地而生故人為萬物之靈而乾
之九三九四其功用尤可見
　問邵子聲音之學及字母淵源
答縱為四聲横為七音鄭漁仲之説備邵
子聲音之學出於其父名古號伊川丈人
有圖譜行于世温公切韻皆源於此然此
學由西域来今所謂三十六字母亦從彼
出中國四聲甚拙至沈約始眀七音先儒
嘗言中聲合於天籟若如近世祝泌觀物
解中韻譜却又入樂工清濁之拘荘子謂
樂出虚乃邵子心法但得伊川丈人圖子
一觀亦得髣髴後漢風角鳥占亦不出此
然非至静工夫未易能通也
　問芣苢説者謂車前其子治婦人難産
　愚謂采之於詩殊無義味其中必有其
　義乞教之
答芣苢謂治婦人難産政如釋螽斯芍藥
之謬也先儒謂叙物以言情謂之賦情體
物也索物以託情謂之比情附物也觸物
以起情謂之興物動情也此詩兼興賦之
體古樂府中魚戲蓮葉東魚戲蓮葉西之
詩深得此意難以語言盡也
　問詩關雎謂之國風自王季為西伯至
　紂又命文王典治國南文王作邑於豐
　乃命岐邦周召之地爲周公召公采地
　至武王定天下巡狩述職陳誦周國之
　詩以觀民風俗得二公之徳教尤純者
　属太史分而國之謂之周南召南作樂
　用之被之筦絃以爲房中之樂又謂太
　姒稱后此追稱云耳其義何如
答地志扶風雍縣東北有周城東南有召
城文王之爲西伯周召未得封也武王伐
紂以後周召未得封也周召之封始於相
成王以後詩序不足證今直以行露甘棠
考之眀言召伯此不可通之一也夫既以
二南爲文王在周南則爲王在召南則為
公此不可通之二也太姒在周南爲后妃
在召南為夫人此不可通之三也關雎之
作太史公所言不一或爲刺或爲康王以
後詩但先儒之說林立雖有鄙見未易陳
道若復異論此又佀吴㓜清宗象山之謗
興矣世無真學貴耳賤目難以立談
　問作史及編年實録凡例
答日曆起居注時政記條目歐陽公言之
詳矣實録迺加謚以後書必有臣傳亦有
字數限式宋元豐以後日厯壊於王安石
建炎以後日厯壊於秦檜至咸淳之謬尤
不足據然遺書舊聞皆足考證若欲討論
非經月議論不可
　問四六格式及速成之方檢閲之書
答牋表之説當别詳具此雖小技更僕未
易言大要寡學而才氣差敏㨗者直師東
坡南渡以後皆宗之金源諸賢只此一法
惟荆公一派以經為主獨趙南塘單傳莫
有繼者汪彦章則游乎蘇王之間若欲精
究當取夏英公掦文公翟忠惠綦北海王
疎寮元章簡王禹玉張安道劉莘老諸人
文字置几案賤子當面言源委矣
　問古賦當祖何賦其體製理趣何由髙
　古
答屈原為騷漢儒為賦賦者實叙其事體
物多而情思少登髙能賦皆指物喻意漢
賦如掦馬枚鄒皆實賦體至後漢雜騷詞
而為賦若左太冲班孟堅兩都賦皆直賦
體如幽通諸賦又近楚辭矣晁無咎言變
離騷續楚辭其説甚詳私謂賦有三變自
後漢之變爲初栁子厚之賦爲第二蘇黄
爲第三今欲稍近古觀屈原橘賦賈生鵩
賦爲正體又如馴象鸚鵡諸賦猶不失古
曹植諸小賦尤雅潤但差萎弱耳
清容居士集卷第四十二
清容居士集卷第四十三
　祭文
　　　祭余寺丞(代大人作)
維年月日某謹致祭于故知郡寺丞余公
親翁之靈嗚呼哀哉世日澆巧為善者希
惰士尚媮智士死竒公獨為善窮日孜孜
始終其心夷險不移方公少年貴盛莫比
顯允文昌玉節絲轡笑談春生叱咤電起
公獨趨庭巽若處女維昔晏安雲冠霧𥚑
一車當道百役避衢官有未便入閤勸除
公獨守謙癯然清儒世禄日蕃兄怨弟咨
囊珠匱玉宴見以時公獨友于髙堂春熈
寒衾朝飱二難怡怡守官唯勤不矜其智
尺牘撫問各盡親意人有急難公先其慮
族有困乏公遺之食天運既遷飄風激阿
棲遅精廬髪化其皤末疾未㡬奄然無何
嗚呼哀哉維我與公三世有素知公之詳
匪以􁇢故天道與人先後莫睹事或未然
曷咎曷怒陂陁墓田自公親卜世途昬茫
之死何惑永念殊隔泣涕莫復酹兹一觴
以寫哀臆尚享
　　　祭外祖(代大人作)
城南之望奕世惟賢接武辟雍厥聞藹然
紛綸五經曰鄭屯田維公髙曽廣塾以延
諸老簮盍二獻是先遺言懿範公承其全
體涵中和靈珠媚川粃糠世機徳容渾圓
囿身書林徘徊孤鶱亦既食實紹兹家氈
世徳險微喬木蒼煙紛紜欒胥岌其疾顛
掇拾耆舊列于簡編蘧廬方床卷舒窮研
其語雖寡其意實傳秀眉玉色投老愈妍
謂享大耋事胡不然俛仰疇昔今三十年
嵗在丙寅憂患日纒孌彼諸雛不能飛翾
請昏于公以煦以憐服􁐂粹温雍容周旋
雖乏偕老情實不遷飄風揚塵畏途屯邅
為善斯懼公無愠言昔者逺行相望越燕
甘脆莫奉於禮實愆歸省床下公疾沈綿
形枯神朗遺墨愈鮮属託孔深悲不可宣
淳厖日希百巧相挻執玉奉盈敢以自完
公死何恨如雲在天式陳酒殽辭盡淚漣
尚享
　　　祭李兩山(代大人作)
維公周敏之才英偉之彦金精璞温不假
琢鍊摩蒼雲以髙翔目九日而不眩造物
之卑蓋将以固斯文之元氣閲天下之事
變故其始也脱略畦町卷書長哦浩然經
濟之意忘其冠切雲之嵳峨分席扵諸老
䛕言腐談拱手以置覩江流之如帶凛丸
泥之莫倚鳴雞號寒籌筆疾書負囊封以
叩關維石友之與俱事往既莫得咎而所
以保衛先緒者常兢兢以懐圖嗟今之人
志與運乖道與事違介者卒至扵困而爽
者或流乎卑抑嘗反覆出處之大致每惕
然以深思而公雍容兩端不茹不吐莫余
敢侮試命南荒酬勞扵東浙之濵既不以
利其身亦不以望扵今玩理忘世孰能踰
於斯人者乎幸公之强謂坐進此道以鎮
當世之浮薄而事有不可料狂雲飄奔隕
晴日之飛雹滔滔川流逝者如斯往不可
作徒以為生者之悲昔某辱知文昌公白
首故吏三十年于兹始得見公于金華握
手傾倒酒酣耳熱各相視不復道念此意
冷今聞公䘮愈重不競之歎公䰟在天一
息八極雖千里其奚逺我哀之長敢緘辭
以薦番江怒瀾其有相余之悲黯也尚享
　　　祭王尚書
維年月日以清酌之奠祭于内翰給事尚
書先生之靈曰道大如天學廣如漢企而
望之自涯而返末俗濫觴昧彼一貫捨學
而言所執愈渙伊洛之盛嗣扵乾淳析仁
辨義脩己治人先民有訓其言諄諄稽經
探本纂史輯聞匪黙以髙匪誕以守降于
叔季其弊莫救千士一律躪訛踵陋坐曹
清談迎事拱手攵散武萎禮㢮樂虧孰㨿
其全以爲國毗篤生我公是宗是師天清
㬌温前旌後麾窮源崑崙賔日扶桑磅礴
萬類衆曷敢當積潤滉漾舒光煒煌探巖
排碕纎巨畢蔵若農有秋箱輸廩峙若龍
起淵雷震雨施九招希聲昌歜古味爰薦
合宫以享以蒞灌膏養腴心君清澄讜言
訪對屈軼在廷羣疑未決神龜示靈化被
姦饕淳風泠泠天運悠邈公亦永歎學絶
道傾死灰莫然獨行誰儔獨立誰言吾非
斯人其誰與傳翳翳里門易窮三陳捨泣
而歌謂天莫聞劔失其光蘭銷其薰柴桑
沈冥王官混淪年已逮耇秉燭繼晷一柱
承天四海仰企蔽牛之隂百草茂美謂享
大耋以淑後士云胡微疾永蜕世塵嵗匪
龍蛇其理莫詢訴詞重華蹇兹遺臣曰士
之弊逮今弗振桷以蒙昧請業門下反復
可教授以端緒有疑必開有謬必舉語其
平生載出載處兾登斯堂舉觴以祝詎期
湏臾望公以哭蹻蹻小子抵掌掉目哀哀
吾儕殞首莫贖死生之原千古一致瘁躬
報徳匪哀以既風雨神交却立鬼魅秉心
靡渝服義靡墜庶㡬公䰟慰此耿特皦如
兹觴之志罔慝拜手薦公公其来格矢詞
致誠有淚俱滴尚享
　　　祭胡梅澗先生
維年月日袁桷謹以清酌時羞之奠祭于
梅澗先生胡公之靈嗚呼司馬氏續素王
之旨歸成萬世之標準過髙之議始於王
覇謂秦漢而下不得並混取法於唐虞之
雍熈其見扵所行迄無以救其元本習剽
竊以為工者絺繪變幻乗虛附近語新意
粲過都而疾馳自涯而遽返其不謬者則
已為過幸書愈傳而學愈陋論愈髙而事
愈謬紛紛比比孰有尸其責以自任曠百
年而一見知卑與者之所靳維先生負淵
海之學執事物之樞用功扵青雲决科之
前大究若訥小得若愚網羅搜抉極竹素
之秘而其微細委瑣猶不遺於初虞􁐂釋
例扵杜氏著履霜堅氷之㫖條分目舉而
牛李棄地之争黨子制父之議前人之有
疑者雖取舎有在以眀迃叟當時之不得
已至扵孜孜衛翼拾遺𥙷誤亦㡬乎司馬
氏之忠臣而無負江上之䇿不行扵老姦
蒙昧草野避聲却影年運而往知吾道之
愈難寫心聲之悲憤聽澗水之潺湲隂陽
倚伏何得而非辱何失而非福匪歴代消
長融㑹胷臆其何能若是之藎糓甲申之
嵗先生出峡訪　先子扵城南桷時弱冠
氣盛望先生之道不知佩玉之利扵徐趨
駕車之不可脱䘖也先生微機以抉之再
而赧三而竭垂頭却立畢志以請業由是
始得知二千餘年之内論事不可以一㮣
而所謂非三代不陳者實要君以行怪憂
患荒落負先生之訓相望信宿猶兾往復
以自振迅書来自冬属託孔懃諄諄已近
扵期耆之語感多而疑成懼不能以久親
語未脱口而㑹事已陳一老之不憖斯攵
之所係而不肖所受之深者㤙不止扵玉
成哀不止扵流涕痛遺書之已稡異夫草
玄之隘茍志願之不泯雖少屈而何害掃
児童之哀悼陳一觴以自誓蓋事有至難
而可成時不可以終逝炳然之書安能久
名山之副蔵迄垂闡於盛世公之精誠理
寜有昧矢兹一言以俟其㑹溪流奔豗雲
木黯䨴相此皦如䰟兮其返斾也尚享
　　　祭戴先生
維至大四年嵗在􁅪亥三月癸酉朔越二
十有四日丙申學生袁桷謹以清酌庶羞
之奠敬祭于剡源戴公先生之靈功業可
以致君而名不得以潤身科舉足以取士
而文不足以行世二岐孔分厥害實深彼
沾沾之白首汔莫能自悟卒翳于榛莾而
漠然為太虚也先生之識成于髫年失仕
以歸素業永捐篝燈蓬髪支笻聳肩抉拾
天巧落其華妍視雲在山散為飛泉戊寅
之秋愚騃無肖承　先子之命以奉洒埽
謂百尋之宇拱把之木曷中梁柱凛然師
訓顔汗舌吐維臨淵是懼維執玉是慕經
事爰久　先子棄養十年之間百慴相望
深源厚殖莫知其力往嵗　先子嘗曰徳
非我敢専而世由是傳萬物五色絢兮翩
翩吾懼汝之一偏也先生隠几驚坐以起
曰汝毋忘父訓嗚呼文以承道徳以承世
父師在天終莫敢墜矢文寫哀有淚如洗
尚享
　　　祭危功逺
神室既虛周流無跡巖巖先天風水湧激
謨草木五色清心無華外損中益雍容成
均訓掌是職鏘鏘佩衿曰古遺直晚歸鑾
坡實為舊物炳燭無倦寜以耄屈長松之
貞幽蘭之鬱瑰詞玉篆粲若黼黻川流星
徂典刑日淪豈期纒綿隕兹徳人我老意
短我悲孔新敬率具寮薄奠以陳尚享
　　　祭王瓠山承旨
維年月日門生具官袁桷謹以酒殽之奠
昭告于翰林承旨瓠山先生王公之靈芒
芒九州求應惟類粤昔先民疆理制治考
賢論方角立競訿大同莫諧多士兹弊始
公南来黒髪嶷嶷挈其圖書是根是柢我
先大夫接識辭氣晚嵗在　京閔恤昧稚
曰覺有先後士無遐邇矞雲在空萬物五
釆毋匿彼光厥誨以仕迺居禁林執度量
士不見其人有簡斯揆手書諄諄而父不
死眀有　帝制幽有信史削煩養膏汝駿
其媺聿来承公傴伏屏俟公車東行跂望
靡已公車来朝載色載喜彼山維雲彼堂
維戺帶兮委兮告我知已其餞伊何教言
靡靡塵之朝飛曷其有既弗寜履氷竟爾
用逝外踐内揚於粲終始敷文宣昭秩秩
在耳于嗟公兮公往弗墜凡今寠人冒疾
有技視公之為有泚以愧愧能止之止孰
可嗣嗣今企而彼嗣不躓聞哀于郷承睫
涌淚殯宫有紖淚盡斯矢佩玉曵𥚑玩月
歲愒寫心何言弗辱罔貳嗚呼哀哉尚享
　　　祭吴饒公
維延祐六年閏八月癸丑朔越十有二日
甲子具官袁桷謹以清酌庶羞之奠敬祭
于大司徒饒國吴公之靈寸雲興功甕源
湯波磅礴奫沄徳同其科稽公玄胄行仁
于番隆汙迭仍卒昌靈柯是生上嗣髙挹
泰和手握玄機萬象畢羅不翕以隨不媚
以頗允謂家教靡勞琢磋維公純䔍里社
婆娑耆夀好禮受祜則那外謙養恭内温
守和郷國賜履紆垂佩珂燕豆孔陳湛焉
春酡或車扵閭或舟扵河恂恂熈熈皷缶
以歌書来　亰師戒言匪苛勿私我躬瘁
公靡他告而孫子劬書暮哦觀化有終奄
然微痾有子純孝涕洟交沲回視吾儕泚
顙實多　國恩懋昭賁於坡陁生無憾私
没無缺蹉仰止盛徳白雲嵯峨南望伊阻
心思云瘥承交再世其舊如何薄奠逺陳
矢言匪阿尚享
　　　祭黄仲正
嗚呼世儒謏聞昧焉求容天命罔知曵𥚑
憧憧迄莫有成祇尤其逢惟我仲正甫日
韜其躬退讓益卑殖學若農謙兮虚谷訥
兮大冲恭不近卑夷不失中粤昔耆舊慶
暦闡宏鋤荒廣聞維公維卿世胄疾㒹欒
范是程君獨憫之仰天撫膺緝簡差差綴
書聚蠅經緯譜諜範圍日星若綱斯網若
臂斯肱維嵗壬辰盛名日起泮宫舒遅不
泄其美維我　先子一見驚喟曰姿宇儀
觀先大夫是似大夫令名士有㝎誄謂君
嗣之克踵厥媺奉于家塾羣幼漸被彼幼
困蒙迄莫有啓僕實與君針芥宻投窮玄
倉垠探源渠搜比律為均擣珍為羞彼昧
不知議莫與酬　先子云亡南北異輈嵗
月逾邁塵積弊裘君書到手云胡永留中
年相同繭室豫脩今訖南歸動色相慰運
有顯晦官實郵置曰汝二子教實未至空
林荒野黜彼聽視三餘養功先徳是嗣彼
夸逐魂氣蹶彌圯屬觴孔深君以疾告話
言慎矜罔有㒹倒長年駒隙囊虚禄稍汝
易漸完吾與汝校麟經説幽吾願汝斆詞
林榛蕪書圃川浩執轡以驅不失其導伏
枕瞬息疾危奔泉郷失成彦親失令賢謂
天蓋髙則莫敢言謂徳靡脩余曰不然承
契疇昔今三十年金蘭合交矧維􁇢聨薄
奠寫哀涕盡莫殫嗚呼哀哉尚享
　　　祭袁府君
稽乾淳之盛際多士闡其皇風啓城南之
攵㑹首屯田之封崇維　正獻之模範實
髙躡其遺蹤植大本以沃心廣經説而訓
蒙雲負笈而鵠立　越公兹焉以相從懐
試牒而不上考舊譜而合宗登慈㤙以後
先黨籍熖而避鋒洎大眀之更絃俱玉珮
於秘蓬靈椿儼其不凋桂聮芳以増隆髣
安陽之成思與桐木而相通凛風雲之變
更丹林殞其青葱粲千金之美裘淟涊辱
而蒙茸雪霜厲以交隕復融風之相攻履
蹇武以不前慘胡為乎泥中合情話以交
慰證墜簡而彌縫䑕行窓以窺燈各飣坐
以烱瞳意凌空而肆竒效並飛以追鴻神
投淵以摶怪争交手而捧龍或舉觴而心
眩或擊筑以氣雄窮探蟻扵珠曲駕採蓮
於神峯語不泄而益婉詞欲陳而彌封瞻
懸瀑於踞石聽空籟於舞松運通塞以莫
推各分𡵨而西東歲恊洽以入燕益磅礴
其心胷馬伏軛以悲鳴詎示之以不逢亟
返駕以式微疾果侵乎令躬念兩家之敦
叙五丗閱而攸同原伯魯之丗胄交衢泣
其憧憧蚊秋集而失喙菌露漙而慘容憫
坌垢以多虞爰返真乎顥穹天柱鬱其朱
明校緑籍以昭融玩死生之情状周流竟
乎鴻濛陟　帝廷而不震承顔僾乎　先
公賜二笥以永蔵靈根衍以和沖觀萬化
之終始深有悲夫夏蟲陳薄奠以永訣抑
以寫夙昔之悲衷嗚呼哀哉尚享
　　　祭張宗師
維至治元年嵗次􁅪酉十有二月庚子朔
越十有八日丁巳具官袁桷謹以香茗之
奠告于開封玄教大宗師張公之靈曰維
公以篤碩之姿冲静之量執儉與勤靡有
恣放際遇　五朝貴盛莫伉口絶否臧身
守謙讓大盈益虚小徳彌諒衆罔置疵異
莫敢謗絪緼無垠如雲在天亦既作止脱
焉蔵淵金冠玉圭四十五年緼𫀆蕭齋弗
競弗鮮易簀以逝嗒然癯僊死生亦大公
寜慊然賤子在亰踰二十載每黙察之謂
可免悔笑言孔殷觴至彌愛聞公觀化寜
不永慨凡我南士命有顯晦五福之全莫
與公配一奠寫忱盛徳曷沬靈斿来歸昭
鍳如在
　　　祭外祖
淳祐辛亥　大父嚴州養逸家居我　外
大父敷文繇臨漳解組歸于里閭是嵗八
月抱疾以吁曰吾女甫六嵗相宜生佳兒
将曷所從維　嚴州夫人我中外表俾它
日以事問名不旬日嗒然以終􁅪酉之嵗
歸　䖏州府君實惟次壻官于亰畿是生
不孝子曰桷七日以逝外祖母張氏鞠之
曰果長成有立我敷攵無愧吾女亦不死
㓜嵗多疾兼以羸弱昧昏　先䖏州督過
不置稍長知外家為王門尅自奮勵遂獲
見于郷大夫郷先生曰是子其有聞桷生
丙寅　先夫人之亡三十有三年　䖏州
無禄禍罰酷纒閉門省愆曰吾何以報劬
十有七日丁亥從表弟具官袁桷謹以清
酌庶羞之奠敢昭告于翰林承旨榮禄趙
公之靈曰河嶽之精上為列星形而為人
孰著炳靈茫茫禹甸萬不一能維公之生
服食粹精幼敏于學雲英天葩崑崙五色
散而為河其見有卓其别有科書證古攵
律合泰和肩曹躪鮑絀荘廣騷身承萬牛
手題六鼇神㳺靡窮燈螢𥙷勞運通承休
官于兵曹嘉名既彰日厎于髙大縑豐碑
喜愠靡辤或與其竒或削其疵窮櫩華居
卒為其師行不矜細語不擇辭客去我休
嗒然相忘英英玉堂燦兮珩璜心如虚舟
云返其郷鷗波大雅曰兹徜徉都有異傳
愛者以匿嵗月既深傳者維的聞訃莫奔
相視動色世失名士曷有南北維我外祖
崇王外孫桷實史出絲蔓是論乙酉之嵗
㝎交論文我賦孔深公辭彌敦俯仰三紀
獲接佩履薦墨専特屬以史事彼雖藐然
公意則侈今承後塵或謂是似哭不慿棺
葬不視穴雖云係縻禮則有缺嵗周如流
心志若割薄奠寫忱以告永訣嗚呼哀哉
尚享
　　　祭史車父助教
維昔外家過扵侈盛乾坤轉旋咸謂其将
不競矣攵治聿興闔郡不薦者㡬三舉桷
以譾薄考校輙與而私以計則曰我外家
譜諜若是計偕之来抑疑且自懼也嗚呼
車父色蒼而貌淳規矩不踰扵常人其考
經也守儒先之説罔敢越踰吾則曰五經
之説弊極則返昔有議而必除渙然怡然
知鄙説之不妄而冒昧固陋得奉身扵殿
廬嗚呼區區之心兄悉知之矣投老還山
書疏不置意謂衰朽猶能相奉以劇議也
靈輀逺歸痛徹心膂暮年哭子因兄之䘮
涕泗不已可哀也夫其可置也夫嗚呼哀
哉尚享
　　　祭㝎水真禪師
維皇慶二年三月􁅪夘朔越八日戊戌具
官袁桷謹以香茗之奠告于雙峰長老真
師之塔空性返真匪以言先詮要混殽强
名為禪立禪啓宗假言以宣語黙動作斯
言之筌末派沄淪若蔓斯延巧迺嫉之斵
方毁圓彼尚辭者復㨿其㒹視之莫名執
不以權駕彼駑馬㝠途加鞭在昔源公孤
立巖泉食苦避甘養其徳全匪石匪金以
刻以鐫来者却立恣言佔諠疾抱遺衣涕
語漣漣信宿熟視維師是傳師来斯丘若
源之在前毁心以完沈珠于淵謂支離茍
生何有嵗年散形而歸雲升在天一髪挽
鈞事實眇綿縻爛缺敗曷其有痊陳茗寫
心其然其然尚享
　　　祭㝎水源禪師
維師之行力垢穢而益清也維師之言事
韜匿而益明也志異乎衆知者不以為介
居䖏乎獨識者不議其隘壊祴脫粟憂道
之無傳涕與淚漣辤俗避世将䖏夫懸厓
之㒹誓隕其年以厲夫貪鄙而卒不能以
遂願也戊寅之冬㑹于先塋師抉其旨神
光晶熒匪事扵觧粲焉緯經曰無體無方
簡易是程丗道日淪夸誕益臻望洋以行
靡知其津維師之示寂今四十有六年桷
也周㳺南北亦既垂老何授徒烝烝而罔
有以紹雙峰之山實演法之所有祠歴年
塵翳莫覩適臨忌辰薄奠式陳以寫我衷
愫尚享
　　　祭湖心奎律師
維泰㝎三年嵗在丙寅四月乙亥朔越十
有一日乙酉具官袁桷謹以茗果之奠告
于前湖心漢章律師之靈維師以峻絜縝
宻之行儀于叢林不言而耄稚所仰無攵
而顓蒙所欽壊祴薄飯攝念一室𣑽唄震
動絶怖畏以息其貪嗔末世頽波毁戒壊
律罔止扵一人鰍鱔縱恣侮夫澄海之巨
鱗雖心不為動持清議者何縮吻而咽瘖
暮専一丘将挽退静之質以為比鄰今嵗
之春㑹言諄諄手書至門遺語益親勸余
以老之将至息機心而罷哦吟念故老之
凘盡紛攘臂以自陳視師之行其嚚曷悛
今師往矣寜不戚􁅪薄奠寫懐庶其鍳歆
尚享
　　　祭育王眀禪師
慨禪林之盛時争摩擊以相接或勵行以
安行或發機扵危掣辨鋒激以奔雷玄鑰
契而吸鐡遵古聖之矩範接前賢之軌轍
於斯時也師能承其餘風以考其異同數
十年来兹道不競角立争騁遺言懿行罔
有深省師獨巋然玉几之峯㑹衆説以持
正繁霜孤松巨浸一航凜乎誠不可以當
相㑹未㡬遺書在門痛耆舊之欲盡知典
刑之莫存髙年昭眀曷有䀌傷如月在天
孰存孰亡持兹一奠以寫餘光
　　　祭王蓬山
精氣神之交媾兮動死地而莫可詢魂既
升而茫忽兮有假夫攝鍊以存存彼學仙
者之自任兮謂能持精思以叩夫帝閽鬱
儀兮繽紛髣靈霄兮粲以文目渺渺兮空
洞睟容髣兮神君道至簡兮宜鋤耘絶聴
視兮合渾淪蓬山為郷兮海為門是生王
仙兮合吐吞劬躬以訪道兮老益以勤窮
還反之變化兮莫逃夫大垠慨宗伯之上
征兮壮嵗實預其駿奔守不懈以自将兮
二父合情以彌敦數九九而益少陽兮不
怛乎世劫之邅屯念初志兮兾有聞侍靈
斿兮駕長雲歸来乎隠仙兮塵曷以坌
　祝文
　　　壬子嵗除告祖禰祝文
舊嵗冬十月将入直翰林舟来吴門知有
代者乃不果行菑畬先疇爰築室是承徭
役紛更復逗留以治靖念烝嘗不克親奉
是慄是懼秋九月得疾㡬殆庸禱于祖禰
幸獲有瘳十月既望蒙恩復授舊職遣官
趣驛以進退惟譾薄承藉先徳迄克臻兹
言歸于家敢絜酒饌合祀于中堂尚祈相
綏以保嘉吉
　　　丙辰嵗告追封祝文
承藉先䕃有列于朝今踰十稔叨恩次對
亦復再留䘏典既行咸得追榮其父母而
桷視先考品秩有懸格未應得先妣從先
考之爵今追封為㑹稽郡君妻鄭氏亦獲
追封為㑹稽縣君縻繫京師未能遄歸異
日将告于墓下爰羞酒殽䖍告行宇敢告
　　　戊午嵗終告祖禰祝文
癸丑之春蒞官于朝今兹六稔烝嘗之奉
弗克親薦夙夜惕心次對再叨亦滿秩考
嵗聿云暮絜陳庶羞以伸永慕尚相其成
俾歸奉松楸桷之大願尚享
　　　己未封贈祝文
延祐丙辰春叨塵待制霈典普行得追榮
于我考妣是嵗翰苑扈從不以官秩髙下
咸獲霑恩獨吏部申明謂子職既卑難擬
於父繇是僅獲追封妣為㑹稽郡君丙辰
秋八月復獲再任惕然松楸之念朝夕不
置将俟代南歸捧黄以告墓下夏五月踰
滿忽䝉誤恩超陞為直學士靖惟僥倖皆
考妣劬勞覆燾之徳奉職伊始曷敢告還
謹奉　宣命令孫瓘跪讀于墓所保祐無
斁俾獲為全人以無負先訓桷之至願敢
告
　　　己未告鄭氏縣君祝文
向以叨榮侍從追崇典行遂得恩及于妻
因循再任晉秩集賢卒未可歸令子瓘以
副黄焚白敢告
　　　􁅪酉嵗終祭祖禰祝文
桷濫官于朝踰二十載舊嵗南歸将一意
誓墓以奉祭祀承詔復舊春三月来京即
預考士四月供職復扈蹕開平八月始還
孱弱之質﨑嶇道里迄獲平善皆我祖宗
保祐之功嵗聿云暮庸奉祀扵㝢廬俾遂
平康二子瓘瑾克紹詩書以光祖徳不肖
孤實有祈望惟隂相而黙成之尚享
　　　壬戌春祭祖禰祝攵
三月甲戌中書奏奉改直翰林退省淺學
非所宜當實我祖禰胚胎前光而不肖嗣
冒膺是天寵扈蹕有嚴将上開平脆弱之
質驅馳不堪車馬脩途冀有以扶翼使獲
歸田以奉松楸不勝大願次子瑾俾入成
均敢庸䖍告相其有成尚享
　　　癸亥封贈告廟祝文
慿藉先䕃獲綴從班䘏典肇新祖考嚴川
府君得贈中順大夫上騎都尉㑹稽郡伯
祖妣王氏令人贈㑹稽郡君考䖏州府君
贈亞中大夫輕車都尉㑹稽郡侯妣史氏
郡君贈㑹稽郡夫人妣楊氏安人贈㑹稽
郡夫人妻鄭氏縣君贈㑹稽郡夫人今祗
承　宣命奉祀于㝢舎以申䖍告淺薄承
緒戰兢靡遑晉秩侍講實繇祖徳深厚弱
息踵武克己樹徳敢不夙夜伏祈鍳歆以
永終譽敢告
　　　告嚴州府君祝攵
登極之詔以推恩錫命為首越小大臣罔
不承澤桷以侍臣獲追榮于二代而我祖
考今得贈中順大夫上騎都尉㑹稽郡伯
祖妣贈㑹稽郡君追惟付託之重實䔍意
于先大夫不肖孫朝夕思念靡有替墜踰
六十有七年獲遂初志霜露既降謹以副
黄俾瓘焚白近叨綸音晉秩侍講行能淺
薄大懼弗克荷負先徳弘逺兾有以綏祐
贈典有加行申告于墓下敢告
　　　告䖏州府君祝攵
登極有詔以推恩錫命為首小大臣罔不
承澤越今始奉行桷以侍臣獲追榮于二
代而先考得贈亞中大夫輕車都尉㑹稽
郡侯妣史氏贈㑹稽郡夫人妣楊氏贈㑹
稽郡夫人靖惟義方之教期勵甚逺種徳
殖義奏身以淑後者郷黨所共知施于孤
児得食其豐報霜露既降謹以副黄俾長
孫瓘焚白以鍳近叨綸音晉秩侍講忝竊
踰分惟寵綏而啓祐使行能無愧獲為全
人則世徳永逺施于諸孫俾有慿奉敢告
　　　告鄭氏縣君祝文
往嵗已膺縣君之命今䘏典既開位在三
品追爵彌髙繇是陞為㑹稽郡夫人天澤
深厚魂其欽承敢告
　　　謁告還家祭祖祝攵
庚申蒙恩被召再入集賢連嵗疊除大懼
不克負荷日夕念歸以䖍奉祭祀為急守
職有嚴不敢遽去今者謁告歸里将杜門
息心力教子孫永承松楸之䕃私心未遂
惟隂相以成其私禴祭有嚴敬奉昭穆合
食于新堂敢布由衷尚享
　　　追封祝攵
綴跡朝著今踰二紀行能譾薄大懼弗䏻
稱職迺者先丞相忠獻王不以卑鄙驟加
超擢叨塵二品
今上嗣位大賚中外視其職秩悉俾追榮
繇是祖考加贈嘉議大夫禮部尚書上輕
車都尉追封㑹稽郡侯祖妣王氏加封㑹
稽郡夫人考加贈中奉大夫浙東道宣慰
使都元帥䕶軍追封㑹稽郡公妣史氏加
封㑹稽郡夫人妣楊氏加封㑹稽郡夫人
成命已頒庸告于逺祖敢告
　　　立碑告墓祝攵
維㤗定二年嵗在乙丑十有二月丁丑朔
越三日己卯男具官桷敢昭告于妣史氏
㑹稽郡夫人七日而孤先郡公以家教之
謹始於嬰孩能言即授書甫七嵗詩書語
孟皆已誦習尚書之澤桷以嫡長當受郡
公讓于兄子甲戌嵗先公陞貟郎法當從
是進秩且得以官其子先公正色曰我即
死官亦不以與郷書國學儀圖以紹世徳
汝之責也纎粟靡宻先公一以自任遂得
専意問學師友之淵懿皆躬探而力討辛
丑嵗登名于翰苑凡二十有五年僥忝踰
分皆考妣之垂𥙿隧碑未立每䀌然于懐
往官待制清河元公擅金石之作遂獲乞
銘吴興趙公専翰墨之美得求其書今已
十年而桷齒髪漸衰亟刻石立于墓右亦
欲俾子孫知儒學足以發身扵是有考謹
以清酌庶羞敬奉考中奉大夫浙東道宣
慰使都元帥䕶軍㑹稽郡公妣楊氏㑹稽
郡夫人合祭尚享
　　　祭外祖母張氏祝攵
嗚呼自先夫人之亡我外祖母不忍棄其
諸孤鞠育撫訓日期成立以報罔極桷今
幸不墜先訓官于翰林集賢者二十有五
年而先夫人之誌始得成就載惟厚恩懼
子孫之不詳亦登具于誌上今兹立石敬
以清酌蔬食用伸䖍告尚享
　　　立碑告墓祝攵
幼承嚴訓遂得悉意於藝攵有列于朝大
懼遺言懿行之罔傳向為次對廣平程公
辱在先友適為院長迺求其銘是後叨塵
二品封贈疊加不敢易其舊攵遂刻于碑
右乙未之日實為誕辰庸建碑于隧道嗚
呼厚徳如山百不寫一靖惟孝思曷有殫
極敢告
　　　男瓘祔祭攵
男瓘不幸蚤夭已安葬于錢湖黄奥之原
日月不居已經卒哭禮宜祔于王父大母
今兹陳設殽饌有事于中堂敬以其主祔
孤児孤女冀相其成俾宗緒不墜則實有
望敢告
　　　男瓘祔廟攵
盛年長往亦既妥安其體魄矣卒哭事竣
當祔主于祖廟設祭中堂其從與享
清容居士集巻第四十三
清容居士集卷第四十四
　雜文
　　　放生池祝聖文
重華廣孝琴奏五絃成湯克仁網開三面
式届正陽之月宻符元命之辰寸地尺天
歸皇恩於不有四生萬類涵惠澤以無窮
恭惟
陛下㓛契重玄道融衆妙鳶飛魚躍極上
下之昭眀馬負龜呈發隂陽之靈秘臣等
依承真䕃詠賛昌期天地大徳曰生想洋
洋而圉圉文武萬邦爲憲咸肅肅以雝雝
碧海波澄瑶池仙下
　　　鮑王廟祈雪祝文
維神廟食兹土㡬千餘禩比嵗饑疫荐臻
户口耗絶意者降罰自天神不得以有請
也飛蝗蔽天神能相其穡事俾獲無害而
入冬以来陽不歛蔵雷電晝作月臨嘉臘
同雲之候迄莫有覩深竊懼之雪爲五榖
之精恊應以時則遺胤原隰者可以弭伏
民無疾疫春有東作千里之幸使者觀風
於此朝夕徯念神於斯民休戚彌重願力
闡明靈叶賛于山川錫以嘉瑞勿愆其期
以絶菑害益足以彰神之賜
　　　賀東嶽表
節應蒼龍紀岱宗之元祀雲舒彩鳯流阿
閣之祥光萬姓庭趨百靈弁㑹(中賀)恭惟
氣超混沌㓛運冥茫禀木帝之精仁施無
際悟谷神之藴道妙難名永孚于休必得
其夀臣等肅蠲瑶斚祗演琅凾望齊魯之
青葱天威彌近恨蓬瀛之拘縶肉翅難飛
　　　又(庚子嵗甲辰日)
陽徳鍾靈龍集式符扵天統昌辰紀瑞虹
流上合扵堯年五福錫民百神受職臣聞
至仁無極如嵗之春盛徳莫名惟天為大
故䏻彰施黼黻以盡人文之妙休養封殖
以成品類之和幽明相通顯微無間極際
蟠而均被亘今古以常新佳氣鬱葱神光
孚逹(中賀)恭惟位冠羣后㓛賛無為玉檢
金泥極昔王之潤色丹山赤水覧海國以
遨逰爰假青煒以諧寳典臣等傾心雲闕
注目霓旌呼萬嵗三莫侍鈞天之廣莫方
百里五徒推東魯之幅員
　　　又(是嵗三月十九日立夏)
瞻雲喬嶽叶盛徳之在春受暦清臺揆發
祥而維夏四方来賀六合同風(中賀)恭惟
樞紐隂陽權衡品物金穰玉燭以成三時
之和丹臺紫清以佐九皇之治雖真游之
無跡幸神御之有嚴光挾龍輿下琳宫而
布武燕分麟脯傅玉斚以流恩海觀塵清
城闉瑞靄臣等式循舊典庸展上儀大道
無言莫測絪緼之始人心不逺益窮肸蠁
之微
　　　又
天作髙山實尊魯甸位冠羣后兹為岱宗
良辰揆維莫之春多士仰思皇之祐(中賀)
恭惟受元氣始為萬物宗七十二君莫測
神庭之秘三千餘里有開日觀之祥睠兹
海壖實維侯服斥鹵竭魚鹽之利生聚紀
蠶麻之㓛民食每假於轉輸土俗猶存於
浮靡雨暘微戾伏臘遽乖敢因善頌之誠
庸致預祈之懇絳旂丹轂宻除疵癘之妖
紫府清都彌降簡穰之祉然後東皇太乙
錫宴鈞天夀宫神君追逰化國遹廣聦明
之聖懋昭長育之仁眷此有生施于無極
　　　又
時維莫春誕紀盛旦嵗行吉亥丕昭令辰
蒼龍宣長育之仁玉燭啓豐穰之瑞(中賀)
恭惟希夷道廣亭毒㓛深神化無方寸雲
合而甘澤溥精誠有感巖石固而積霤穿
臣等身囿海圻心傾日觀萬年永保降祥
敢擅扵斗牛大徳曰生衍夀益齊於箕翼
　　　東嶽殿上梁文
伏以海觀澄清聳神山之紫翠仙閭縹緲
靄雲闕之青紅光景常新規圖改舊伏惟
隂陽合徳髙明配天三宫空洞之游道無
不在六虚周流之妙用莫能窺睠兹海壖
古稱鉅鎮廉讓被先王之澤詩書敦故老
之風糓粟桑麻行恊三登之慶象犀珠玉
聿来重譯之邦神符黙契扵天心嘉貺式
資扵帝力洋洋在上蕩蕩無名雖兆祀之
苾芬愧掲䖍之庳隘今太守顧瞻下宇咨
度廣居龜卜既從鳩工斯集雕欒藻井峩
然金雀之棲玉階彤庭鬱若彩鸞之舞雲
光五色花氣千層誕揚仁惠之聲益廣循
良之政梓人之道類相敢愧裁成王者之
徳好生益申賛詠今兹榖旦庸畢偉㓛虹
梁初舉扵地中鳯輦疑從扵天下載色載
笑来宴来娭輙采歡謡少揚盛事
　抛梁東天雞午夜日輪紅風馬雲車歸
　　帝所丹臺紫府布皇風
　抛梁西江濶城廻細栁低簇騎共看紅
　　叱撥踏歌時聽白銅鞮
　抛梁南簇簇山光擁翠嵐蓂葉隂陽元
　　有凖蛙聲水旱不湏占
　抛梁北滄波不動平如席祥風甘露瑞
　　豐年大貝南金書絶域
　抛梁上仙藥未須承露掌絳宫神闕自
　　回環玉檢金繩空悵望
　抛梁下萬井春風樂皇化雕題交趾九
　　夷朝草笠黄冠八方蜡
取與而芸編復驗其勤勞至道無私積善
有慶某學拘鉛槧業保簮裳教子未能企
世科之必復傳家有託守先訓以丕承庸
展素忱式陳薄薦伏願祥光紛郁𣑽氣開
通孔蓋翠旌覧徳輝於九土虎符龍劵錫
慶澤於一門
　　　梓潼醮齋文
瑞靄層霄誕紀降靈之節誠傾魏闕有嚴
事帝之儀慶接九垓芳垂百世恭惟至仁
育物玄感闡幽受色筆夢寐之中睟容有
赫厠金牓銓衡之際嘉兆宻符允懐一經
教子之心適值大比興賢之嵗雖登崇有
數難以預祈然神化無方終期黙運伏願
祥光下燭飈馭恍臨桂籍書名願俟家氈
之復棘闈進步思成盆繭之抽詞盡意長
恩深感集
　　　宴交代鄧集賢致語
繡衣南國屢施白簡之威玉佩中朝允稱
金闈之彦惟姻好實侔扵兄弟廼交承永
紹扵雲仍愧乏弦歌式陳籩豆伏惟交代
集賢相公雲霄自致風月無邉給札玉堂
氣欲呑扵兔頴横經璧海坐嘗撤扵臯比
清言王謝之比肩妙畫鍾張之接踵與人
無競詎論鵬鷃之鉅纎處身以和不計鴈
鳬之雙乗京師之望君實洛社之慕堯夫
廟堂掄才㑹弁已同扵諸老巖壑動色拔
茅肯後於吾徒蓋将拄笏以看西山披裘
而傲北雪老子之興不淺先生之祝何如
特進宗師大真人㓜結文盟壮持道紀度
弱水之萬里騎氣而逰登紫微之九重步
虚以進謂孔老之同有自若晉鄭之焉依
避堂尊賢授粲禮客諸衆官或逺使絶域
或近職内銓俱精神磊落之英實羽翼賛
襄之士儀生彩鳯武接祥麟我翰林脩史
大夫針芥宻投金蘭久託候松階之日影
舊若塤箎踵蓬島之雲光今慙糠粃悟三
已之無愠知四休之當冝敢以心聲上陳
口號
婆娑老子倦東吴笑挹胥濤傲太湖坐使
千巖為几席䏻令萬籟作笙竽瀛洲法曲
行刋譜酒國長春莫計壺頼有嘉賔相勸
舞玉山蹔倒不須扶
　　　亡是公代聽雪主人宴客致語
疾病相扶持廼天倫之至理酒食召僚友
亦人道之常彛挹南斗以為漿夢鈞天而
廣奏熒煌接席醲郁陳歡清容處士素褐
癯儒青氈舊緒投簮逸海岸有古松流水
之心騎馬傍人門無冷炙殘盃之色困頓
扵爼豆弦歌之事沈淪扵醫藥卜筮之流
匪曰卑陬亦云曠逹喜愠既不形于色口
腹亦何累扵人聽雪主人出壑清氷臨風
玉樹陽和盎面士疑挟纊之恩冲粹積躬
衆美虚車之讓鼎烹而調衆口杯水以勝
萬言給月支風陋人間之腥腐屠龍膾鳯
窮天外之珍羞厥徳不回何恙弗已方将
肥羜以速諸父庸示等差弊袴以待有㓛
悉除僥覬芳筵縹緲雅集舒徐露堕三危
化逡巡之麴糵風號萬竅陳廣莫之笙竽
享若太牢澹如明水敢陳口號少賛神交
玉堂學士詫英豪濯濯天葩簇錦袍擬上
瑶池擘麟脯不将金帳飲羊羔長卿多病
縁消渇坡老長貧漫老饕從此青州化烏
有夢廻霜月冷如刀
　　　太虚道士劾清容子文
鑄金作象深垂饕餮之文索米為飢何異
侏儒之拙廼知芻豢之恱我口不如禮義
之根人心傳書染指之卑易著濡首之悔
詭稱聞道實曰費辭清容子山澤迂踈冰
霜傲睨乏燕頷虎頭之相初匪適時為牛
溲馬勃之才猶言蔵用徒禀薑桂之性殊
乏參术之和望佀木雞出語争疑其鐡石
癯如野鶴持身或近乎膏梁岐黄之問對
匪専元白之唱酬莫預已廢三餘之業獨
夸一藝之長隤其家聲耻莫甚矣同乎流
俗已實為之弗思尚口之凶猶見朶頥之
色昔茅容雞黍詎為設客之資而張翰鱸
蓴廼在還鄉之日捨飯䟽飲水之自得為
蒙袂輯屨之可憐不為盤飡固難免跨驢
之誚我有斗酒要當為得魚之懽幸前倨
而後恭姑小懲而大戒尚期深省以贖徃
愆
　　　涼州牧白羽乞致仕表
控扼喉衿粗謹揚清之節叨承掌握莫甦
中暍之民知見㡬而作之良致陳力不能
之請眀時匪棄小已實兢伏念山澤癯儒
江湖野性樊籠久困難自致扵雲騰邉幅
自修徒强追於時好心已忘於虚室手慵
炙扵權門勇不足以沉舟技莫施於秉翟
畏趙盾之日固曲盡其巧心憎元規之塵
終有慙於眯目羞踽踽凉凉之行鄙媛媛
姝姝之能謀乏知兵謬忝三軍之寄材非
補衮莫資四皓之成荷執中之從權俾持
麾而自效然而動静之道莫逃扵數代謝
之理亦維其時今者扶摇在空蓐收届候
羊角之哀已急鴻毛之順實先雖酒泉之
封相與絡聮而雪山之衝深惟扞格服不
衷而災也清有餘而簡之鄣面見人詎堪
寒士之誚翳身而舞不逃宛丘之譏况臣
翼蔽非長骨立早見久尸重寄深懼大何
同異之論方興終難徇習磷緇之瑕已露
必致投閑兹蓋伏遇某官八柄馭臣一時
講武治天下運諸掌式契古初繫一人謂
之風灼觀民志憐蓐席之舊物希箧笥之
厚恩動之斯和固己遂馳驅之微願揮之
不去誠有乖名節之大閑優哉香山之歸
凜矣杜郵之戮先猷儼在遺訓具存矧兹
蒲栁之姿惕若桑榆之景亟全末路㑭就
完人問温樹而不言深疑過謹開浴堂而
召對未忍自捐得請為期束装以俟
　　　答詔
式瞻天文俯察世道求賢自輔故建官以
廣其見聞使民以時故用人弗責其全備
卿皎若眀月穆如清風早振儀于天朝晝
承問於温室盛秋守塞力丐散閑當宁念
㓛莫違雅素飾賁無咎持謙有終朕執中
而慊然卿爲計則得矣百年過隙要當從
佚老之歡萬物為銅行復俟秉鈞之用勿
云致事不我告猷可特授扶風公致仕擇
日降制(制凉州牧白羽謝表余因擬乞致/廬陵蕭静安作白羽扶風公致仕)
(批荅/仕表及)
　　　漢雲字説
雲漢之萌進於坤而踰於乾其昭然者隂
也隂何乗於陽乎天地之初至静而虚根
於隂矣隂者陽之先夫下而上者為升鶉
火之中隂之基也隂見而極陽始著明萬
物彚貞各返其生生而不已復歸于隂其
環無端其去無趾故曰體之者隂也用之
者陽也廬陵蕭道士字曰漢雲知所後先
引而明之道不逺人合性與神其道得矣
老氏之學捨是奚自庸俟而質諸
　　　張子敬字説
乾坤之用近取於人者必始於敬敬立則
誠始存聖人繫辭㫖且深矣自伊洛之説
行各希美名然徐察視履矜矜于外者猶
慊然于内豈果以為外飾哉余嘗聞中原
諸老言許文貞公教授諸生窮髪之北皆
負笈以請一聞善言有終身行而不倦者
是殆其至静未散先進禮樂之遺意子敬
居河西沉厚黙靖莫敢自暇内外交飬在
已治人悉本於是尚勉之哉
　　　史文振字説
丞相史忠武王以雄韜淵謀佐　上聖合
㝢縣㓛書鼎彛勲在琬琰厥子若孫章綬
承接至于雲仍罔有替墜時則有若今江
浙省管勾君勾稽知微謙謹保緒譬之巨
木蔽芾百里群柯交䕃條逹而不紊亦盛
矣哉一日以書抵余曰鐸受名于父兄而
字未之有竊有請焉嘗考文武之事不能
以兼而鐸焉則能以備丞相之勲殫於武
事則今之振文事者繄後人是望敢字之
曰文振夫文非止於詞章而已縝宻而不
泄著而明翕然以成其聲也清以廉宣明
國家之盛俾後之人夷考世臣之系則必
曰允文允武罔俾専美於前代余於文振
實有望焉
　　　余孝友命名説
䆳古命名六相七輔莫得而詳也八愷八
元或得以有解焉是則命名之説其始於
周乎周之初猶未聞其説也申繻之言名
有五則夫今之問名者皆本於是私獨怪
夫世降而俗漓髙者希於聖卑者希於禄
余閲夫歴代之史傳獨漢為近古皆以一
字為則至於方術有所不足責徳命為義
則於東魯余君見之成王夫子之訓先儒
紬繹不能為言矣或者喋喋然為言其無
乃贅而不知非者與余君方力行以為本
因義以究其實是不在於吾徒之告異時
行脩於家庭顯於朝著願勉之哉㑭勿替
則得之矣
　　　平山説
唐僧一行陋周畿漢志之陿始定南北兩
戒而山川之肇源止伏一覧以盡可謂善
矣然而磅礴雄險隐然若有所限其支脉
連属猶屏蔽自衛焉睹所謂平山哉余嘗
出居庸上桑乾始識其衍迤之勢千里若
一方若布席圓若拱璧氈廬蔽空凝雲積
雪杳不察其髙下故其行者如升虗騎者
如凌風忘登頓之勞繇是逹于金山靡有
紀極而視兩戒之説倍蓯未足以議也王
侯設險以防國徳不勝不足以恃是則幽
州之北山不以險稱雄絶萬世朝九州以
凾諸夏豈峻極于天者非山之謂與在易
之象曰地中有山謙不言山在地中謂有
髙大之實蔵于地謙之象也余嘗聞洞庭
諸山跬步巖㟧謝君獨取其平焉久留京
師願至開平知盛世之廣洗耳目之固陋
歸于故里卧游以思登東山而小魯夫豈
虚言哉
　　　琴述贈黄依然
徃六十年錢塘楊司農以雅琴名于時有
客三衢毛敏仲嚴陵徐天民在門下朝夕
損益琴理刪潤别為一譜以其所居曰紫
霞名焉自渡江来譜之可攷者曰閣譜曰
江西譜閣譜由宋太宗時漸廢至皇祐間
復入秘閣今世所蔵金石圖畫之精善咸
謂閣本盖皆昔時袐閣所庋而琴有閣譜
亦此義也方閣譜行時别譜存扵世良多
至大晟樂府證定益以閣譜為貴别譜復
不得入其學寖絶紹興時非入閣本者不
得待詔私相傳習媚熟整雅非有亡蹙僨
遽之意而兢兢然國小而弱百餘年間盖
可見矣曰江西者由閣而加詳焉其聲繁
以殺其按抑也皆别為義例秋風巫峽之
悲壯蘭臯洛浦之靚好将和而愈怨欲正
而愈反故凢騷人介士皆喜而争慕之謂
不若是不足以名琴也方楊氏譜行時二
譜漸廢不用或謂其聲與國亡相先後又
謂楊氏無所祖尤不當習噫楊司農匿前
人以自彰故所得譜皆不著本始其為今
世所議無可言余嘗習司農譜又數與徐
天民還徃知其聲非司農所能意創間以
問天民時天民誇詡猶司農也謾對焉終
不以悉余益深疑之而莫以㩀後悉得廣
陵張氏譜而加校焉則蔡氏五弄司農號
為精加紬繹皆張氏所載獨楊氏隱抵不
述耳今世琴調清商號為㝡多郭茂倩記
古樂府琴辭亦莫盛於清商杜佑氏叙論
雅樂謂楚漢舊聲猶傳於琴家蔡氏五弄
楚調四弄至唐猶存則今所謂五弄非楊
氏私製明甚議者悉去之不可也按廣陵
張氏名巖字肖翁嘉㤗間為叅預居霅時
嘗謂閣譜非雅聲於韓忠獻家得古譜復
從互市宻購與韓相合定為十五巻将鋟
于梓以預韓氏邉議罷去其客永嘉郭楚
望獨得之復别為調曲然大抵皆依蔡氏
聲為之者楚望死復以授劉志芳志芳之
傳愈尊而失其祖愈逺天民嘗言楊司農
與敏仲少年時亦習江西一日敏仲由山
中来始弄楚望商調司農驚且喜復以金
帛令天民受學志方故今紫霞獨言劉郭
而不言廣陵張氏傳授皆楊氏與其客自
私之蔽越有徐理氏與楊同時有奥音玉
譜一巻以進律鑒琴統入官其五弄與楊
氏亦無異晚與楊交楊亟重之益知楚漢
舊聲非楊氏所作余来京師見鼓琴者與
紹興所尚微近第重緩如寛厚長者余不
能以是説告之也黄君依然豫章太史之
裔以琴游公卿余未識之而余之嗜琴當
有同者故書其源緒以解夫今世之惑而
因以告之
　　　贈醫者陳生
鄞衣冠家為㝡盛閭里棟宇相接屬議醫
藥尤尚選擇輙考論其世又察其詞色温
謹涉于儒者始得進焉每視疾必先告以
虚實先後始筆簡牘議其月日以校輕重
有不如式者争詬病詆笑于時待之也良
厚而所謂醫者亦咸自愛重不敢妄試車
軌混合南土游宦居多中原人壤髙氣厚
所服餌率冝寒凉由是羣醫争視好尚迎
合間有奇中遂復以施于鄉黨十失其半
夫泥於古者非通論而强試其所不可吁
亦殆矣余官京師時遇南士之稍適於時
者服食嗜好茫不可分辨疑誠中州人也
節宣之不時亦復以攻導之法自治問者
未退已倉卒不復救輕千金之軀以夸眩
誠有罪猶諉曰是不通至於業醫捨風土
燥濕之宜以逐近利利未獲而害日以甚
吾不知其為何心也里中陳氏子某世為
醫祖父篤厚君子也力訓諸子讀古醫書
長子辨論開慱余每見之則曰醫不可以
泥古徇今則非矣又未㡬而死心每悼之
後二十年其孫復自立不墜余廼有言曰
夸言以為容非術之工也媚時以自售非
術之究也相其州里審其表裏神而行之
日踵于門者莫可禁雖嫉媢遏抑不足為
子懼朂哉以樹道何憂焉
　　　示羅道士
近世通南北謂吴中所習琴為浙譜其咎
在楊司農纉諱其所自譜首於嵇康四弄
韓忠獻家有之侂胄為平章遂以傳張參
政其客永嘉郭楚望始紬繹之今人不察
百喙莫以觧精於琴者始知之北有完顔
夫人譜實宋太宗閣譜余㓜嘗學之其聲
數以繁完顔譜獨聲緩差異而裹聲良同
字本於右軍今而曰浙字琴本於蔡嵇今
而曰浙譜吁其孰能觧之玉笥羅道士大
章秀敏且文其㳺於藝也必求其極致傳
余操調嘗以幽逺冲寂之㫖語之當于其
心盖愈澹則人愈厭余将終老故山異日
大章能芒鞋以訪一倡三歎之遺尚有以
相告聲生於無形而悲愉感愕之跡畢具
古人之事於斯者豈徒然㢤因書以告之
　　　贈番昜筆工童生
咸淳間湖州筆工馮生製筆得截法圓不
至輭媚勁不至峭直一筆可作萬字馮生
死其弟若孫漸變家法然猶有韻度近世
子昻承㫖擅書名吴中筆工争進技庭下
率形製相類書不滿卷則已成秃翁盖毫
熟則易乏如脂韋之士寜復生氣子昂不
言其短将以為彼養生計来亰師劉自謙
編脩以番易童生筆為贈絶類玉山徐氏
舊製先正肅公平生惟用徐筆守番最久
徐氏妙法豈童生家世能傳之耶梔蠟粉
澤識者所哂譬如行車慎操其輈詭遇獲
十蔑有效矣右軍製筆法傳諸葛氏嘗作
右軍筆進栁誠懸栁不能用吾徒書記姓
名童生之哂甚於諸葛願勉之三吴専利
将却走以避峩峩清逺可用於朝審矣

清容居士集巻第四十四
清容居士集卷第四十五
　題跋
　　皇姑魯國大長公主圖畫奉
　　教題
　　　徽宗扇面
水殿風髙菡蓞清手題紈扇墨花輕君王
猶道宫中熱竟上臨潢五國城
　　　定武蘭亭
薛郎輕薄盜為鄰蟹爪金鐘眩世人從此
子孫千百億錦囊玉軸各稱真
　　　牧羊圖
髙栁風清曉日蒼牧童随處候隂凉佀嫌
挟䇿當年客物我胷中兩未忘
　　　吴元瑜四時折枝
吴生天機握羣動彩筆随時作輕重幽如
静士槃澗歌妍若妖娥漢宫寵娟娟交鳴
疑欲語宛轉不去情相送宣和殿前花佀
玉珎禽低昻手堪捧傳言寫生論甲乙御
筆親題羣輩竦一朝百幻歸逝水舊苑凄
凉麥成壟君不見桑間栗留田間雀難作
折枝奉宣索
　　　九馬圖
九衢塵沸各低頭水暗荒陂得自由矯首
天池欲歸去乗風緩從玉皇游
　　　江貫道煙雨圖
江生泉石本膏肓刻削經營入渺茫老樹
雨深龍翼重隔川雲冷縠紋長吟鞍欲度
愁溪徑漁艇将歸認石梁擬向此中尋隱
計底須紫禁謁虚皇(行在所一夕而卒/貫道紹興間召至)
　　　周増水塘秋禽圖
蘆葦蕭蕭秋水清拒霜迎日闘紅英鵁鶄
屬玉休驚訝嵗晚江天得共行
　　　王振鵬狸奴
畫堂緑幕鎮犀懸花影雲隂得散眠自是
主家扃鎻宻晚風縁木捕新蟬
　　　天王供佛圖
諸天陳妙供奉佛演大乗佛以施受之佛
亦墮因果所施不願報自然福無量布金
與獻花輕重同一念若以多寡論冨者日
増益天王䕶虚空如月七寳合正覺無等
夷即不入生滅世人重施報萬刧成輪廻
問佛佛不言彈指即成就
　　　徐白秋塘戯魚圖
魚背水深一尺溪毛日暎千絲佀笑釣鼇
狂客獨騎瘦馬歸遲
　　　恵崇小景
恵崇作畫荆國王文公屢褒奨之亰卞作
宣和譜堅黜之何耶余嘗評恵崇逺景不
踰扵吴頭楚尾殆如大年朝陵止見西洛
山水然黄太史作詩曰坐我瀟湘洞庭豈
其芒鞵踰楚而南胷次浩蕩非少年所作
也此卷得之
　　　黄太史松風閣詩
謂松有風松不知謂風入松風無形聲繇
形始成言六書者取焉肇扵無名入扵有
名萬化之始吾未始以妄聽松動風動當
於混沌以前得之斯可矣
　　　王生鬼戯圖
青天白日其呈怪獻醜廼敢是昔人嘗云
有錢鬼可使無錢鬼揶揄作斯圖者其無
迺逆旅燈下見其情状抑亦貂裘珠帽視
窶人子類以此目之邪
　　　出山佛像
世尊雪山成道時日食一麻一米其枯槁
蓋可見天王八十億衆猶未深伏故其獰
雄怪醜溢于面目胡跪合掌當是净瓶不
動以後儀相若曰相好端嚴閉目則失相
由目成有相俱妄或有問曰丈六金身真
妄曷辨荅者曰清净妙法身無住亦無去
明月印海波白雲倚巖樹
　　　折枝
錢生調露滴花枝蜂蝶無知鎮日随記得
畫橋流水䖏雙紅背立隔簾窺
　　　隆茂宗羅漢
子昻評畫要是具眼隆無住葉石林門僧
久居弁山故其作畫極多徳夀宫評畫以
隆為龍眠嫡嗣今觀此巻信然
　　　周昉金星
兊景肅萬寳秋水瀉銀潢渺渺帝子降寳
冠縠文裳凝睇白玉京晶熒動瑶光手弄
鵾雞絃運撥雲飛揚正心秉無囬緩節申
以商西游升廣寒東廽從扶桑龜䑓鈞天
奏八景儼髙張出入復安窮隐見定有常
閶闔下符貺嗣嵗歌穰穰稽首連蜷靈萬
年奉虚皇
　　　黄居寳湖石水禽圖
峩眉雲疊翠凄迷更着層峯小殿西誰信
蜀王辤劒閣鴛鴦飛盡杜鵑啼
　　　𣑽隆䕶法神
威音無喜亦無嗔獰目揚眉定有因欲識
世間平等觀雲如流水月如輪
　　　馬賁秋塘水禽圖
古木荒陂澹澹秋禽鳬髙下意夷猶佀憐
天際南飛鴈年去年来不自由
　　　孤鶴圖
一庭凉月白萬里海雲清佀欲乗天女排
空入帝京
　　　唐摹鍾繇賀捷表
賀捷表唐摹有二本楮河南微瘦而勁峭
徐季海差肥而沈着此本盖自季海来若
希白長沙帖所摹則祖河南舊本施武子
墓田丙舎石刻與此筆法無異觀此足以
知前人鈎榻之工孔世三十八白而長身
猶取其類况此實曽玄也與冝重寳之
　　　傳古龍賛
下土焦聲嗷嘈靈在湫蕩游遨鼓以風挟
以濤受帝令行林臯百糓成神㓛韜庶徴
叙靈靡勞
　　　何尊師醉猫
攪甕翻盆勢不禁晚風辤醉首岑岑醒来
獨立䦨干畔四壁無聲蟋蟀吟
　　　羅漢圖
四果圓融得自如天台樓閣緫虚無何人
繪畫供青眼拍手雲中笑客愚
　　　錢舜舉禾䑕
七尺長身愧負多清時空食㡬囷禾營營
蒼䑕嚵分寸不柰詩人緫譴訶
　　　徽宗鸂鶒
太液池清皺碧羅兩禽相對盪春波當年
肯憶閻中令䑛筆和鈆恨未磨
　　　徽宗桃核圖(其廣幾尺)
三足之烏千嵗芝當年曽作帝王癡黄龍
府裏沙溪淺凖擬平分作酒巵
　　　蕭照江山圖
蕭郎解作湖山圖上皇一見玉色愉明知
此景落歌舞别灑妙墨為訏謨長江吐吞
恨無極突兀金鼇障西北雞鳴不聞中夜
起零落烽臺候朝夕蒙衝揚帆去如仰遥
望青徐在吾掌諸公坐談籌畫䟽年年送
使瓜州上輪囷米舟踰沔水驕将髙眠載
吴妓卷蘆吹笛斜陽愁折箠投江等兒戯
只今承平五十年蜀荆賈客船相聮箜篌
傳歌賽神舞不信人間有今古
　　　順宗墨行
濃淡娟娟涼月低昻淺淺春雲胷次何須
千畝筆端咫尺平分
　　　臣然山水
空江浩蕩挟秋聲不是匡廬只秣陵老子
定囬神觀静笑渠艇子浪千層
　　　趙昌折枝
瑶池朶朶玉精神滴露研朱竟奪真蛱蝶
不知遮繡幕飛来猶認故園春
　　　時苖留犢圖
伯夷采薇身苦飢人言周土夷受譏鶴翻
孤松蟬嘒栁絜腹得免身中肥昔聞汲井
嘗投錢清白之子推父縑人生作事在平
易鄒子受金非慊然時君作吏心不懈一
犢相辤匪竒怪當年孝廉争入徴壷飱柴
車魏王令
　　　徽宗瓊蘭殿記(足以指顧其髣髴/記中云湖湘佳致)
玉殿遥思湘水逰欲看虞帝九疑秋二君
野死難相佀宫女當年一様愁
　　　蘇李河梁圖(李藻)
曽作河梁客山廽溪水灣春看人北上秋
見鴈南還
　　　燕文貴山水(雲州雲應縣主簿/翰林學士将仕郎守)
晚色蒼茫外秋聲縹緲間亂溪環水佩千
嶂疊雲鬟曉瀑村舂急風林寺鐸閑片帆
如可託吾欲與君還
　　　海潮圖
銀潢清淺瑞星輝的的秋光下紫微欲識
潮音真實相落迦山畔五銖衣
　　　海狗窠石圖
靈璧層峯負六鼇藥欄花檻翠周遭如何
畫史同羣吠不與君王繪旅􁄶
　　　王振鵬錦標圖
界畫家以王士元郭忠恕為第一余嘗聞
畫史言尺寸層疊皆以凖繩為則殆猶修
内司法式分秒不得踰越今聞王君以墨
為濃淡髙下是殆以筆為尺也僚丸秋奕
未嘗以繩墨論孫吴之論兵亦猶是也然
嘗聞鍳古之道必繇其侈靡者言之余扵
畫㫁有取焉龍舟之圖得無近佀不然昔
之所傳者安得乆逺至是耶
　　　徽宗梅雀圖
金帝母家宋外孫筆畫好樂餘風存披圖
勘書儼相佀天水别記牙籖分明昌宫中
三萬軸盡日雲䆫看不足平明鐵騎踰河
来玉􁣢金題碎車轂上皇寫生工入神一
枝瀟洒江南春天興之初汝南失猶解傳
蔵記年日(元年蔵記/卷題天興)爲言當年愛遺墨不
如洗手還河北
　　　黄宗道播州楊氏女
長頭黒髪垂玄雲矯矯馬首雙手分彫弓
寳刀左右挟欲領鐡騎趍崑崙前關濤湧
如壊墻後砦百溜奔溪篁羣蠻簇唇争呌
囂云是楊家女子㓛最髙旋如長蛇轉空
洞快若俊鶻凌風飄還家膏沐帶簮珥父
母見之眼垂淚君不聞木蘭女兒着金鎧
年少從軍顔不改一朝脱役歸故鄉樂府
相傳至今在
　　　魯國大長公主圖畫記
至治三年三月甲寅
魯國大長公主集中書議事執政官翰林
集賢成均之在位者悉㑹于南城之天慶
寺命祕書監丞李某為之主其　王府之
寮寀悉以佐執事籩豆静嘉尊斚絜清酒
不强飲簮佩雜錯水陸畢湊各執禮盡歡
以承飫賜而莫敢自恣酒闌出圖畫若干
卷命随其所能俾識于後禮成復命能文
詞者叙其嵗月以昭示来世竊甞聞之五
經之傳左圖是先女史之訓有取扵繪畫
将以正其視聽絶其念慮誠不以五采之
可接而為之也先王以房中之歌逹於上
下而草木蟲魚之纎悉因物以喻意觀文
以鑒古審時知變其謹於朝夕者盡矣至
於宫室有圖則知夫禮之不可僣溝洫田
野則知夫民生之日勞朝覲賛享冕服懸
樂詳其儀而慎别之者亦将以寓其儆戒
之道是則魯國之所以􁐂蔵而躬玩之者
試有得夫五經之深意夫豈若嗜竒哆聞
之士為耳目計哉河水之精上為天漢昭
囬萬物矞雲興而英露集也吾知縑緗之
積寳氣旁逹候占者必於是乎得泰定元
年正月具官袁桷記
清容居士集卷第四十五
清容居士集卷第四十六
　題跋
　　　書孝宗賜史忠定王褒賢臣頌後
右王褒聖主得賢臣頌乾道八年先忠定
王守福唐孝宗皇帝御書遣使繇郡治所
賜也始忠定爲直講時嘗沐是賜實署御
名且書王字于後是後繳帖以進遂復被
是賜焉猗歟盛哉惟聖主之得賢臣唯髙
宗傳説事相脗合方王之爲直講訏謨定
計盖已見扵三善之陳告監先王之成憲
惟孝宗足以承式克欽承旁招俊乂惟忠
定足以繼舊學之素夫豈若持守希阿光
禹輩然哉故其在相位也知恢復為正論
時有未至則寜受衆誚而不避相位三月
正色引去未㡬符離潰師張魏公首乞速
定和議則昔之未敢出師盖實在是家居
十年王之心事露白扵天而昔之言恢復
者皆大言取官位一無所成就至是君臣
交孚過闕入對寳畫森著實彰厥㫖非偶
然也桷之外大父敷文户部為王嫡孫是
生㑹稽郡君桷實親出學術荒薄為
國朝史官十五年獲纂金宋舊史簡帙繁
廣猶未克就五世孫公升王之大宗獲寳
是卷他日願上扵太史㑭有考焉延祐七
年十月己酉外曽孫具官袁桷拜手頓首
謹書
　　　書彭忠毅汝方贈官誥後
忠毅公實尚書噐資公之親弟以尚書門
㓛補太廟齋郎故終身為右選官方臘䧟
歙睦杭三州衢介扵中公以孤城分守卒
罵賊以死當時贈典亦至厚矣嗚呼豐亨
豫大之説行馴致靖康長驅中原皆望風
迎降嘗讀兩朝忠義録而悲之則公盖居
其首見危致命臣子之當為徹彼桑土不
能不憾扵宣政之事使龍圖公正色朝著
事寜有是哉
　　　書髙安蔡中允誥後
嗚呼宋仁宗世康節邵先生以為日之方
中至今南北議論無以易何則賢人多而
朝廷治故也今觀髙安蔡中允誥身而桷
世為史官請得以考焉故事進士第一獨
命詞以其相繼者為首次其甲乙若幕職
縣佐則緫其詞命以畀之石揚休字昌言
眉山人蘇明允先生所敬尊者以髙第為
同州推官誥中首稱是也元豐前率沿唐
官制舊六曹尚書侍郎緫為階官入政府
始得之吏部専職則有三班審官流内銓
等官誥中署權判即判流内銓也知制誥
舍人職也亦元豐正之翰林學士權判曰
郊宋郊也言前已改名非也李淑五為翰
林學士景祐間元憲同院淑忌其先登譛
之曰姓符國號名應祀天實斯年也始更
名焉曰絳陽夏謝希深也謂為韓絳者亦
非也是年父億為參知政事無父子同要
地之理竊考仁宗更元凡九而史官與歴
年圖景祐止四年為寳元今誥曰景祐五
年倘不知者寜不置疑焉吾敢為蔡氏子
孫言之景祐實有五年六月前猶五年也
至秋七月郊上尊號曰寳元皇帝凡十四
字遂更寳元焉是則自七月始為寳元紀
年者莫知遂悉以實元元年書之先正獻
公以秘書監禮部侍郎領史事先越公為
秘丞著作郎覩舊史聞扵家庭者若是輔
之不鄙謂余世習臺閣故事遂書以歸若
夫賛美感慨有諸賢說在不容扵言矣至
治元年九月丁丑史官袁桷書
　　　題放翁訓子帖
放翁先生送其子之官獨書荘子二章以
訓或曰五經切近而書荘子何耶余曰自
農師右丞師尊臨川臨川宗老荘故其家
學世守之此二章足以涉世變清而容物
逺禍之基也喜怒哀樂不入扵胷次進徳
之本也紹熈黨禍萌蘖故逢迎者廢扵嘉
定標榜者錮扵慶元雖善惡岐而當時仕
進者寜不自重先生教子之意深矣晚嵗
一出終能全身以歸觀此盖可知矣袁桷
書
　　　題汪龍溪與從子書後
汪氏皆祖新安故先生祭其逺祖有曰散
處諸邑非雲則仍今玉山番陽宣城新安
皆同所自獨新安之宗其别爲三貴賤貧
富角立不相通叙世逺源分故若是耶先
生居饒之徳興而宣城諸房皆祖之先生
嘗謝其宗衮舉刻有曰渡江而上傷不見
扵它揚其敦叙同姓無彼我之異中興誥
令盖合王蘇之精整明暢文獻益逺桷以
荒陋備員詞林踰十年每惕念罔敢替敬
觀遺墨因以識景仰之志至治元年十月
壬戌四眀後學袁桷書
　　　跋朱文公與辛稼軒手書
晦庵嘗以卓犖奇才股肱王室期辛公此
帖復以克已復禮相勉朋友琢磨之道備
矣嘗聞先生盛年以恢復為最急議晚嵗
則曰用兵當在數十年後辛公開禧之際
亦曰更須二十年閲歴之深老少議論自
有不同焉者矣公所居號帶湖一夕而燼
時文公猶無恙慶元四年公復殿撰此書
盖戊午嵗以後所作至六年則文公夢奠
矣今觀此帖益知前賢講道彌老不廢炳
燭之㓛良有以也夫
　　　跋蔡君謨帖
蘇文忠評忠惠行書第一後見莆田所刻
亦主此論亰卞師其從兄而名莭虧䘮愧
恧多矣爾雅姊妹之子為甥至晉世則謂
之郎忠惠日習晉帖語與之俱化矣
　　　題曽文昭詩
文昭文肅當貧苦時皆舎人撫字迄見有
成至扵制誥則殆青過扵藍尚書省記實
公所作後評文者謂當為萬世法噐資番
陽彭公與公同臺熈豐改更乃若有不同
者幸以内相謝事卒為全人後作史者宜
深考焉
　　　跋曽文肅帖
顧子敦為河北轉運時實司馬公作相之
時子宣猶在外服建中調停之説既興善
惡玉石黨碑既成則子宣亦復同傳後之
作史其去取為如何嘗讀丞相日記類其
子姪若公衮輩繅飾術不可不慎扵紹興
作史見之
　　　跋楊補之月賦
逃禪老人出處清峭當與魏林同傳思陵
愛其所作宫梅将召見之一夕遁去此真
方外士昔人言蜀無他楊以九州言揚州
或言輕揚或言維揚子雲寂寞賴此能紹
宗矣
　　　跋米元章帖
中年養生惟獨宿第一東坡貶謫有權發
遣之語山谷戒行堅嚴有漫種老生涯之
詩信知未易脱釋景逺余故人能寳襄陽
二帖晚嵗煎熬良不能自存釋氏嘗扵此
騐生死關聞之者足以戒矣
　　　書東坡寄真隐詩
東坡先生作續養生論知及之而未知守
者晚嵗慕丹元子真隐翁桷嘗深疑之道
以氣為母文以思為宗二者相反聚散有
不同耳神行六虚止者合扵自然朝市而
能之者無是也故近世方外之説釋性命
為二途平叔之學不復傳言語動作一謂
之性卒未見有超然者巽堂内翰明至理
通玄微異時登紫霄峰願相與竟其説坡
僊㳺八極之表必撫掌視吾二人矣
　　　跋晉帖
晉帖見扵淳化多不成文盖唐文皇去其
斷爛以成卷軸今十七帖號可讀餘則不
然矣姜堯章作絳帖釋文旁證曲引有㓛
於金石缺亦疑之此帖盖唐人榻本欲求
文義則㡬臆說矣
　　　跋于湖帖
于湖先生與王宣子皆紹興進士第一而
皆以政事發身二公皆守湖南此帖盖于
湖江東宣子尹京時也杼山劉季髙寓金
陵于湖守行宫納謁杼山杼山曰守謁當
有故于湖曰願求書法杼山野服以肅于
湖拜而授之今其書盖與劉無異也文獻
彫落因巽堂内翰出其書敢以過庭所聞
者告焉
　　　書陸子履賀復熈河詩後
王樞宻開熈河㓛成而萬骨枯矣至元祐
初司馬公堅欲棄横山之地深恐生事之
人復啓邉隙故耳維州牛李之事是温公
去取之本心後之評史當扵是考焉陸子
履歐公之上客作是詩其亦有媚夫上之
意厥今　皇圖窮吐蕃而西唐宋之耻一
洗而盡時則有若緫帥汪公以元戎經略
桷舊為史官得鋪揚其偉績今獲觀此卷
始知英賢夷考徃事以展拓其素藴盛矣
哉
　　　跋定武稧帖
歐陽公著集古録言定武二民家各有石
較其本纎毫不異是則定武有二本從来
久矣後宋諸賢謂薛向之子嗣昌私易定
武本别刻石以留公庫此論千人一律今
以歐公所論則明有二本薛守定武果易
以歸則民間猶有一本是公庫本為第三
本矣議者又謂嗣昌鑱損湍流帶右天以
亂真後入宣和曲水亭余嘗毫髪辨證亦
微有不同此卷壓角小印正嗣昌名印而
米襄陽親跋尤真舊蔵張參政孝伯家其
子寺丞即之以書名一時大變古體遂不
能傳印識猶可考也今以余平昔所見本
悉䟽于後
　不損本
　　趙眀誠本前有李龍眠蜀紙畫右軍
　　象後明誠親跋眀誠之妻李易安夫
　　人避難寓吾里之奉化其書畫散落
　　徃徃故家多得之後有紹勲小印盖
　　史中令所用印圖畫者今在燕山張
　　氏家
　　王順伯本第一跋是王黼順伯名厚
　　之號復齋有金石録家蔵石刻鍾鼎
　　篆籀鑑銘泉譜侔内府其家兵後不
　　廢近嵗丁未饑越新昌尤慘遂悉散
　　落始歸于龍翔道士黄石翁黄秘不
　　示人後有順伯為浙西提舉時携入
　　秘省諸賢題名皆有其最著者樓宣
　　獻劉文節今亦歸張氏
　　趙子俊孟籲得扵閩中有樓宣獻跋
　　剪碎作冊葉與前二本無異今歸子
　　昻承㫖家
　　蘇承㫖易簡第一跋後有元豐諸賢
　　同觀于鄞之城南崇法院有舒信道
　　字畫然不著名在内侍譚氏家精神
　　無毫髪恨
　　趙子固本舟過嘉興遇風舟没子固
　　疾呼曰蘭亭在否舟人負以出子固
　　作跋識其事復題八大字曰姓命可
　　輕此寳難得子固死入賈相家賈敗
　　籍于官有官印歸濟南張參政斯立
　　今在集賢大學士李叔固家
　　潘經略畤本題識皆徳鄜手書滿軸
　　余以有米跋本遂贈鄧善之文原鄧
　　借田師孟師孟有借書不還癖因留
　　之余跋乃剪去矣
　損本
　　龍圖閣學士劉公克荘本細書滿紙
　　後有賈相跋亦滿紙括蒼鄭陶孫為
　　福建儒學副提舉得之為翰林應奉
　　貧質于甆噐劉氏屢入子錢卒以逋
　　重為劉氏所得(有叔信父印)
　　損本多有叔信父篆印盖宣和曲水
　　亭既成亟以御筆繇亰兆薛嗣昌家
　　宣取留内璫所暮夜以匱金紙(翼紙/即越蟬)
　　疊三紙連印故下本肥中本着中上
　　本微瘦然皆無異此本子昂得扵都
　　城装成冊葉甆噐劉生手之不置以
　　銀壷杯盂易之
　　翰林承旨趙孟頫家本得扵霅溪陳
　　侍郎振孫伯玉號直齋其家蔵書冠
　　東南今盡散落余家亦得其數十種
　　此本亦有叔信甫印
　　翰林侍讀學士張伯淳本有黄豫章
　　跋余每疑鑱損與山谷差有後先然
　　本無異前數本更俟他日以考
　　　題薛紹彭帖
長安薛道祖與米元章劉巨濟為三友朝
夕議論晉唐雜蹟圖畫然其作字則各自
成一家紹興中購薛米書最急率以小璽
印縫後御府刻米帖十卷而道祖書不得
入石客杭見道祖書一巨卷于駙馬都尉
楊公家精神峻整遂深疑紹興不入石之
故問於子昻子昻曰薛書誠美微有按模
脱墼之嫌余不能書而深識其語私嘗謂
米襄陽書政如黄太史作詩之變芒角刷
掠求扵匵韞川媚則蔑有矣學魯獨居之
男子於道祖見之至治二年八月乙亥袁
桷記
　　　魯公坐位帖
坐位帖真蹟在亰兆安氏家嘗刻以傳世
吴中復守永興謂安氏石未盡筆法因再
模刻此二本余家咸有之安氏子孫分析
坐位帖乃剖為二此帖至行香寺僕射指
後不復有盖吴安石刻本卓頭髙指後别
為一行遂由是平分為兩是安氏兄弟不
學之謬東坡見安師文時帖尚全嘗手搨
數十本余得坡公搨本於東平王氏無纎
毫失真旁用眉陽蘇氏及趙郡蘇軾印記
米襄陽少年嘗臨之邵伯温亦云安氏析
後不復見全本此卷筆法絶類米老徃見
乞米帖墨蹟扵子昻家子昻以重資得之
余心有疑而不敢言余得此帖紙色行墨
絶相類遂定為米老所臨無疑延祐二年
八月丁丑袁桷氏記
　　　書梅聖俞詩後
都官公與歐陽公繇河南幕府締交最久
至嘉祐元年始一薦為直講距都官之死
僅五年耳故王荆公挽詩有云貴人憐公
青兩眸吹嘘可使髙岑樓坐令隐約不見
收空能乞錢助饙餾此盖為歐公發也崑
體之變至公而大成變扵江西律吕失而
渾厚乖馴致後宋弊有不勝言者敬觀詩
帖精思以求益為之懼至治三年嵗次癸
亥正月丁未後學袁桷書
　　　黄華帖(名庭筠)
米襄陽學段季展得其刷掠奮迅故作大
字悉祖之考諸右軍筆陣實未有是體蕭
齋丈二盖其鼻祖季展之變繇是始沈傳
師實為雲仍米良有所本矣黄華老人百
一帖評品悉祖寳章故其大字超軼抗衡
桷舊閲金帝實録老人為脩撰時坐擅議
朝政受杖噫使在慶暦元祐寜有是耶至
治三年二月史官袁桷書
　　　書錢王板授某官長洲縣
五代擾攘十國各有年號獨武肅不以數
十州之地自負﨑嶇航海入貢中土其設
心置慮良逺至再傳則亦建立元號良繇
更易不常尊重其一方者不得不爾唐末
多板授官扵此見之唐有敕授官與此亡
異隆殺有等唯錢氏能守之相時以行一
門盛事上極宰輔内為都尉與宋同為終
始吁盛矣哉吴越皆本武肅而散處淮甸
亦其苖裔展觀無斁因為之書
　　　書孔子廟堂碑
永興公守智永舊法故唐能書人盡變唯
永興號為第一以右軍譜系猶在也余嘗
見大周本於故家精神遒整其雲仍散落
不復可考此當在嫡孫行唐人唯魏華得
正傳孔頴逹碑與虞相佀或云孔卒時永
興下世已乆
　　　書皇甫君碑
渤海公以險勁易王體故碑石照耀四裔
大小皆合宜右軍世傳皆小楷霜寒帖稍
展至筆陣圖則疑非真再傳為千文為廟
堂碑確守繩墨稍廣拓非歐不能余嘗評
歐書化度第一皇甫碑與温恭公伯仲臨
池積年必領其妙余㓜不學書酷喜蔵歴
代金石覧此益重自棄之歎
　　　題劉共甫與朱文公書
劉共甫樞宻世濟忠節而其文詞詔示扵
隆興乾道之際四方聳動詎止一經生學
士哉樞宻隧碑實文公所撰文公受知樞
宻實繇韋齋吏部先友事契此書盖在江
東留守時所作扶植故家觧釋僚友非盛
徳不至是古道寥落肅觀益増泚顙至治
三年十有二月袁桷書
　　　跋李公擇尚書帖
公擇尚書手蹟惟鳯墅石刻一見之元祐
間為正人以黄太史為甥它不足論山房
蔵書以待天下士盛徳至矣㢤
　　　題子昂書靈寳經
承旨公作小楷着紙如飛每謂歐楮而下
不足論此經尾題距下世纔兩月痛當作
慟
　　　書徽宗御書詩
道君書此詩當在寳籙宫所製筆法飛動
有凌雲步虚之意真元杳冥(真元在杳冥/詩中有一㸃)
(句/之)騐扵五國城下殆詩䜟與㤗定元年三
月癸夘袁桷書
　　　跋李時雍墨蹟
思陵翰墨志謂熈豐以後蔡襄李時雍體
製方入格律繇是紹興初年二公字畫俱
用紹興小璽印縫此卷政初年所收宋世
諸賢筆法終不逮唐隴西公書深有懐素
氣象觀此足以知其源委
　　　徽宗賜温益搨本黄庭
温益以王邸舊僚崇寜初即拜中書侍郎
其傾邪翕訿見扵陳忠肅公之䟽迫鄒忠
公渡海侵侮范忠宣諸賢之貶湖南而崇
寜之主愈近而不疑何哉賈生師傅之論
得之矣益死未二十年而其子已登次對
典大藩又何哉國之亡也宜矣黄庭真蹟
在建中靖國刻為秘閣續帖後易為大觀
帖余舊得劉無言雙鉤蘭亭今復得此感
昔人寵遇之非當因書以為纍臣之痛㤗
定二年七月丙寅袁桷記
　　　跋米元章書趙崇公墓誌
故事宗室墓誌例属翰苑撰述嘗觀歐陽
公王華陽李淇水王臨川所撰殆得玉牒
之五六而其蕃衍盛大一一皆然今觀崇
公墓誌多有可書故鄭太宰所作得盡製
作之美噫京城括索盡籍以行獨太祖諸
孫號為䟽逺渡江勃興皆得奉朝請人事
之不可料襄陽此卷龍跳虎卧不盡賛述
太宰此文亦稱合作惜與王将明蔡元長
同傳訖蔽其名可為歎息
　　　劉貢父與羅正之手帖
彭城劉舎人晚入西掖以元祐元年十二
月赤城羅公為開封縣令此帖云相望累
年不忘瞻渇盖元祐二年書也嘗考二公
相知之舊始扵彭城公之守曹曹為盜區
彭城公緩刑而盜息赤城公時為濟隂縣
其必有禆扵劉公故其以事罷歸即需章
留之有曰伏以羅適自臨百里将及二朞
奉詔條主扵恪恭聽獄訟號為簡諒有識
詠頌咸謂得古人之風愿民服従可以當
屬城之冣惜其未盡施設遽爾罷歸輙徇
輿情亟陳囊奏朝廷遂允其請後自開封
推官為府界提㸃刑獄其制詞曰强力民
事知其要務亦公所為也羅公政績湮落
少見漫摭其事書于後云
　　　書潞公帖
潞公兩守永興其一自秦州徙知皇祐之
五年也其一自洛入覲到郡不數日即召
還為樞宻使治平之二年也此帖謂旦夕
赴雍㳺嵩之約竟不如願盖入覲時所作
也嘗考潞公之居洛始扵皇祐二年之立
廟其三年罷政知許州五年徙秦復知永
興未嘗一日歸河南也至嘉祐三年始判
河南八年復判河南居洛凡六年方家居
無事暢心適意莫過扵窮極山水之樂而
嵩山去洛無信宿乃不能一踐此約何哉
昔王逸少欲㳺蜀都汶嶺弗果每為終身
恨公晚年居洛㡬三十年山水清詠見扵
篇什其與逸少之恨異矣潞公學蘇靈芝
書余嘗見靈芝易州碑豐峭特甚觀此筆
法尤相肖越國袁桷書
　　　跋荆公帖
吕嘉問以元豐元年自金陵改知潤州二
年四月落職罷郡方是時朝廷積息之弊
極矣公時家居然猶不悟其非何哉昔山
谷老人嘗言荆公不甚知人痛痒余謂此
説殊不近理夫人之厚薄皆生扵情之好
惡方熈寜間荆公之所惡者多矣至扵晚
年而其所好者又皆背叛構祸宜其平昔
簡牘漠然若無世俗之情今觀此帖勞問
勤懇且憂其乏絶噫以嘉問之姦何得公
之深若此余嘗讀荆公與嘉問詩末章云
所懐在分襟藉草淚如洗惜不為范蜀公
司馬公諸賢發之
　　　跋富韓公帖
神宗初年鋭志更治虚席以俟冨公之来
然當其時言不足以勝辨徳不可以厭智
君臣之際難矣此帖謂舁杖自便盖斯時
也嘗三復公求退之章未始不扼腕痛憤
而或者謂公逆知五行休咎之說而退則
過矣
　　　跋蔡忠恵帖
蔡忠恵書筆圓韻滿盖其楷法精到所至
今人作書先事行草是猶未能言而強之
以歌也近丗行體多尚嫵媚回視忠恵書
凛凛有清介之氣
　　　跋王岐公帖
前賢作家問語質而情周非如今人從事
筆墨長語今觀此帖亦足以少勵薄俗矣
　　　趙清獻公帖
清獻公祖墓與陶山陸右丞祖墓相邇紹
興間陸氏地為攢陵清獻旁近墓地亦皆
歸朝廷而不絶其祠祭先朝陵寢遭賊韜
之酷痛通于天而趙氏祖墓亦莽為丘墟
矣又聞陸氏祖墓復歸王氏今觀此帖慨
不自勝
　　　陸放翁荅杜賢良求牒試書
金華杜氏昆弟文學行義大科異等固其
常也然自孝皇設科之初有司輙抑而不
取故李文簡公之子賢良猶不免謗議自
此其科遂廢今觀此帖有愛莫助之之意
則一試牒其肯為杜氏惜昔葉正則序龍
川之文曰使同甫不登進士則為狼藉人
矣噫科舉之弊果足以困天下之士哉
　　　書東坡凉熱偈
東坡先生作蔵院記自謂夢中所作文不
加㸃至作魚魫冠頌落筆驚坐則所謂夢
中語特神其説耳今觀涼熱偈語亦與前
二文相佀釋氏之書皆自梁隋諸臣翻譯
故語質而文窘至若楞嚴由房融筆授始
覺暢朗公文如萬斛泉風至水涌鳯翔祈
文與訓誥相表裏則房融文體一規近之
如洗金以鹽濯錦以魚不亦易也焦火凝
氷廓然于得䘮之域嶺海炎瘴又何足道
三挹遺墨清風泠然
　　　書鄭資政伯祖中散題名後
山水清事非矻矻朱墨吏所可與鄭公邑
長扵斯而三㳺鴈山則其清浄之政盖可
見矣鴈蕩之名自唐末始著故前賢罕有
至者此碑字畫頗有顔魯公東林題名筆
意益可為鄭氏家寳
　　　跋米元章書
(諱改曰陶後納唐氏為壻可怪/陶寂本唐彦謙後石晉時避帝)
(章書/米元)
歐陽公常曰士大夫不眀氏族與禽獸無
異然自晉世渡江譜牒散亡夷虜殽互賜
姓别族漫不可考要難以盡責也潞公之
先本敬氏易而為文失製字之體今陶氏
為婚于唐虧人倫之義盖石郎之害不止
割十六郡而已米老本曠逹之士而能書
此為戒亦足以知前輩非茍扵一藝者
　　　吴傳朋書曽丞相夫人虞美人草
　　　詩
(流血咸陽宫殿三月紅覇業已/鴻門玉斗紛如雪十萬降兵夜)
(强必死仁義王英雄本學萬人/随煙燼滅隂陵失道非天亡剛)
(旌旗倒玉帳佳人坐中老香魂/敵安用慘戚悲紅粧三軍散盡)
(芳心寂寞寄寒枝舊曲聞時似/先逐劒花飛新血化為原上草)
(聼楚歌時清魂杳杳令誰主玉/歛眉怨悒徘徊愁不語恰如初)
(宫更伴樽前戚姬舞/骨他年耻萬土㑹當移植漢王)
(紹興乙夘七月廿八日吴傳/右瀛國魏夫人虞美人草歌)
(守約書/朋為沈)
南豐諸曽與王廣陵為文字交吴紫溪實
廣陵之外孫扵曽氏有素則此詩為文肅
夫人所作無疑噫熈寜之逢迎建中之調
停夫人獨無一語諫其夫而且倚聲弄筆
尚論漢髙之戚姬何耶前輩嘗言婦人與
知文墨非美事殆有深意然曽氏子孫空
青艇齋世傳江西之燈閫庭淵懿有自来
矣紫溪自謂筆法得栁半葉體不知此語
何所自豈與魯公屋漏法相類然不可强
解也
　　　跋黄太史帖
此一帖疑在黔南時所作有云慎言重行
盖息影畏禍之餘意釋氏與太史有縁輟
錢奉馬其意盖可見
　　　跋東坡黄州謝表
昌黎公潮州謝表識者謂不免有哀矜悔
艾之意坡翁黄州謝表悔而不屈哀而不
怨過扵昌黎多矣然余嘗讀嶺海謝表有
云人皆相傳其已死臣亦自厭其餘生言
至扵此章蔡之罪可勝數㢤
　　　書劉元城與李荘簡公書後
崇觀間老亰竊威簸權天下善類皆禁錮
不用而汪龍溪葉石林陳簡齋號為渡江
名賢亦嘗出門下至若元城先生龜山先
生荘簡李公進退言議為一代矩範而元
城奉祠南亰龜山被召荘簡為尚書郎始
余嘗疑之久而後知拯世之道有不得不
如是也原老亰當垂耄之年逆知公論之
不可揜張觷以一書生微言警悟悔心之
萌黨禍漸解向微諸公少貶以自逭則其
無所顧藉之意将必置諸死地而後止方
了齋之為尊堯也其意盖亦若是至扵羣
姦轇轕用權之道迄不可救由是聲罪而
正之吁豈了齋之願若是也朋黨之禍盛
扵東漢張讓之䘮持正論者一律獨一陳
仲弓徃弔後卒頼以解禍乃知志士仁人
之用心雖相逺數千百載盖未嘗不相同
也此卷皆先生與荘簡公書清名勁節其
淵源實自兹始至紹興和議之首荘簡入
參大政皆昔時所聞扵諸老救弊之説逺
歴瘴霧其大節盖自可見惟元城先生字
畫端謹之妙有不待賛述敢因荘簡出處
之事推先哲之所未發者而書于後丁酉
嵗正月丙寅四明後學袁桷書
　　　跋唐鎮遏使侍御史倪亞手帖
桷與番陽倪仲寳同為太史属一日出其
先鎮遏公墨刻一通以示實象山先生識
焉俾桷有述謹按鎮遏使廢置之始繇貞
元間悉屬諸刺史而邉扵溪峒連扵蠻徼
者則特置城鎮而刺史不與焉廣明以来
江淮之地秦畢孫楊迭相雄角而鎮遏之
職隷于節度信為犬牙要衝雄石鎮之得
名實貞元以前遺令唐制御史别為憲䘖
自押衙都虞候至兵馬使凡十有二年而
始為監察又積年而遷止扵侍御史其㓛
髙而軍倍廼得為中丞焉故當時稱謂咸
以中丞為貴今此帖言中丞誠尊稱也仲
寳言御史之傳今十六世而丘壠昭穆封
植彌謹遺言舊諜日補其未備譬之岷江
初若甕口而至于海者其源逺故也念昔
吾里衣冠故胄皆為文安公之門人俯仰
變更而事有不可言敬觀遺墨實勞我心
仲寳尊祖敬賢其深匵蔵之㑭勿壊大徳
乙巳四明袁桷書
　　　跋李後主詩藁
(觀故國主詩筆太平興國壬午/右散騎常侍徐鉉奉使汝隂泣)
(日西湖北臺記/嵗前十二月十六)
李主辤廟北行時猶倚聲製曲不知降王
宅果凄抑也晚嵗幽憤溢于歌詠竟以憂
死獨徐鼎臣守遺臣舊禮痛東鄰之煽禍
怨歸錢氏而此卷文僖寳之何耶鼎臣題
識足厲薄俗方承平時士風藹然故莫有
疑迕使以文為害則當如律令矣悲夫
　重光書世謂撥鐙然不解何語按書記
　言推拖撚拽乃具秘訣先徳學士為李
　西臺余嘗見其三體道徳經及風后廟
　碑審為無疑天駟監太平興國四年置
　監有左右復各有二故此印云第一也
　畢少董文簡公裔孫繇東平南遷多蔵
　圖畫雜蹟後入秘府紹興間人謂之畢
　谷董
　李丞相在翰林三十年太平興國八年
　始入政地如扈李二學士今玉堂集猶
　存其制誥趙嘗預修實録所謂初本者
　是也徐公八分世不多見益可貴重時
　中宜正色深寳勿為豪巧者簸侮是日
　袁桷重記
　　　跋姚子敬所蔵東坡書飛白記
東坡先生語慶暦皇祐未嘗不感歎三復
此正紹述深意熈寜諸子廼始崇是議元
符間何耶舊見蔡君謨飛白廣不盈尺此
字當與是記相屬思陵購先朝書入秘府
悉去題識今不可復覩而記為子敬所寳
誠可感也夫
　　　東坡玉堂制草
淳化後學士院紙貢從池陽唐五代所用
廼矮麻紙熈陵愛李氏澄心遂易此制蘇
公此卷正號玉堂底本桷見文潞公吕申
公辤免平章批荅有賈相私印疑當時故
家剪以修媚與此紙無異今留河東李士
弘家袁桷識
清容居士集卷苐四十六
清容居士集卷第四十七
　題跋
　　　題唐玉真公主六甲經
靈飛六甲經一卷唐開元間書當時名能
書者莫若李泰和徐季海然皆變習行體
獨鍾紹亰守鍾王舊法余嘗見愛州刺史
碑黄庭經無毫髮違越至開元間從貶所
入朝一時字畫皆出其手此卷沉著遒正
知非經生輩可到審定為紹亰無疑昌隆
公主睿宗第九女景雲元年入道改封玉
真因以名觀方盛夏時工役迫急羣臣諫
疏咸入魏知古之疏有曰陛下為公主造
觀將祈福祐季夏之辰興工犯禁百姓居
宅卒然逼迫令其轉移㓛徳何有觀地盖
太平公主之舊第也唐世諸主多强入道
以為報本㝠福否則和戎以弭國難為女
子者不亦難弁併識其事于後
　　　跋竺氏蔵舒沈二先生書
二先生授學鄉里時踵門而登巍科瞴仕
者固不一二數殊異以後衣冠淪落有不
忍言者獨剡源竺君嗣孫稷猶能守儒保
世庋蔵二先生遺墨惟謹桷伏讀沈公書
誨有曰兢兢自持若果能爾何用師友審
竺君誠能用力於是舒公誌其嵗月則曰
樂道其教子荐更百年敦厚愷悌之澤今
復未艾竺君諸孫宜力脩而善繼焉俾勿
墜袁桷書
　　　題唐臨講堂司州帖
臨書如九方臯相馬遺其玄黄筆意洞達
妙在轉摺若拘然位置不復有神韻矣唐
臨十七帖較閣帖多異此卷紙品墨色真
數百年前舊物宋世唯蘇才翁米襄陽得
此妙解能書者必能湥辨
　　　跋鄭太宰奏撰樂章
故事圜丘明堂孟享宿齋之夕六宫起居
奉表必委學士翼日復命它學士作宣荅
詞車駕還宫始賀慶成及錫賚亦皆學士
所為詞臣書詔填委盖不止是也自元祐
以後罷合祭儀文悉倍舊規國用不足二
蔡之徒悉遵王安石熈豐理財之法史官
書之未嘗不慨嘆也鄭皇后三為妃嬪始
正后位實大觀四年之十月今觀太宰鄭
公奏撰樂章之文在十二月實此年也鄭
相世居開封三開茅社雖由椒掖之貴而
其子孫殆有能以詩書自顯都承公興裔
詳習刑政今世所行大理格目實自公始
蟬聨官簿見於周文忠公所為墓碑四世
孫出示手勅足以見一時文物之美噫翩
翩不富之戒又何其速也延祐三年五月
甲子史官袁桷書
　　　書唐臨蘭亭(府故蔵/紹興内)
定武蘭亭文皇摹本所刻故毫髮無踰矩
至徧賜諸王羣臣則皆一時能書所臨精
神横逸雖抵掌相佀然猶以為優孟也余
所見元嘉賜本第一神龍第二蘇才翁家
本第三才翁本則祖神龍褚河南悞字本
第四馮承素本二第五禇庭誨本第六陸
柬之本第七㝡後復見米老所傚禇河南
本第八傚馮承素本第九今見此為十矣
十本皆臨書與定武㣲異同又皆繭紙非
雙鉤響榻所可作米友仁定此為模本失
之矣況此卷濃淡結構皆出已意每攬二
字落筆尤竒媚米老臨摹誑一世豈此法
不以授其子耶柯敬仲好法書而近世輙
效米老眩易者十有八九故余特叙所見
且以為貴耳賤目之戒
　　　跋齊竟陵王蕭子良書
(譔自書契以訪唯文字象形鳥/叙云齊永明三年正月十九日)
(一卷/跡總成)
韋續纂書體中有張芝一筆書鍾繇行狎
書曹喜懸針篆書杜伯度章草書此卷盖
五十六體之十一耳蕭子良書不傳於世
獨述書賦其書有力而無體此卷是唐響
榻粉蠟本茟力遒勁有智永舊法宗少文
作一環草蕭齊咸慕之子雲書政與此類
文皇乃湥非之何耶圭璧殘斷然猶審為
朝覲遺寳吾於此書亦云
　　　跋桺城懸隴西李夫人誌
顔魯公錐沙印泥法僅傳於蔵真誠懸真
得其遒勁魏晉隸書以扁古為工至唐虞
永興禇河南猶守舊法唐世碑刻作字逾
廣遂以長勁為能而晉法悉變矣近世能
書家不屑顔桺競為李北海書而隸體遂
絶余拙於書而善鑒未有能易余言者往
嵗嘗見桺公書清靜經西昇經靈寳經易
賦心經凢五卷當以此誌為第一
　　　題定武損本
損本定武多匱金蟬翼越紙所印字彌精
神不知者乃以纎瘦疑之當宣和流觴亭
成有旨従薛嗣昌宣索急驛以進内侍梁
師成暮夜亟以蟬翼三紙連覆得百餘本
故上本差瘦中本肥瘦得宜㝡下本與不
損肥本亡異雖非北紙實皆薛氏所竊本
也此本盖是薛氏舊本紙墨昏渝殆猶東
郭子綦垢弊愈甚而神益清望而就之真
有道之士也
　　　跋懐素草書四帖
蔵真論右軍書未若湥服後乃爲黄長睿
所貶殆釋氏所謂報縁員嶠寳晉之餘復
㳺戲唐蹟吾意後人無敢出議口當以是
為徴
　　　跋歐陽詢隅隩帖
評書家嘗言率更書難雙鉤盖其落筆全
在骨法若填補肥媚則失其體舊見唐彦
猷摹鄱陽帖筆意絶近此卷殆髣髴之矣
　　　跋聖教序
三蔵記舊經生多習之李西臺人品髙猶
不免蹈襲今觀此卷遺其玄黄非有拘窘
蓬萊神仙海鏡雲滅濡毫而踞龜殻非此
翁也耶
　　　跋懐素自叙
自叙墨蹟俱有蘇子美補字凢見數本董
逌進徳夀殿者為第一然子美所補皆同
殆不可曉善鑒定者終莫能次其後先今
觀員嶠所書貴耳賤目之士願加詳焉
　　　跋急就篇
索靖急就王廙所蔵僅存於衣摺是渡江
時已不完章法㣲茫轉摺之分少失之則
訛謬矣自唐以後遂不敢以是擅名觀此
足以驗筆塚之㓛噫誠難矣夫
　　　跋懐素聖母帖
劉綱得道四明余嘗欲㳺山中攀懸崖坐
石牎問超世之㫖而未得今觀此帖極偉
怪素為文世未之見而此帖亦世少摹刻
觀法書㡬三十年謏聞若是是果孤陋耶
　　　跋玉笥觀李後主牒
漢武南巡以天柱為南嶽而江西諸山言
神仙者皆宗之玉笥山記所言漢武良本
此至蕭子雲譔立館碑有曰清虚之館盖
其地也李重光以蕞爾小邦當開寳末年
兵勢寖迫奉宋正朔不暇給而猶曰御批
此殆終身不去帝號之誚所行文又曰準
教則王制也南唐之亡城䧟猶誦佛不輟
渡江雖㓛在曹彬而江面濶狭表裏實一
僧圗獻于太祖宋史特諱不言耳九華先
生道家者流李主得國之效觀其成敗爲
之憮然前史官袁桷書
　　　跋蔡君謨汶嶺帖
君謨行書蘇文忠定爲第一其所摹右軍
諸帖形模骨肉纖悉備具莫敢踰軼至米
元章始變其法超規越矩雖有生氣而筆
法悉絶矣昔人嘗言程李御兵各善其用
學程之道猶魯男子也君謨盖深知此唐
人雙鉤多横搨執筆尊謹懼其妄出胸臆
也今觀汶嶺帖較唐文皇棗木本益足取
徴延祐五年六月㑹稽袁桷書
　　　祕閣續帖劉無言雙鉤開皇蘭亭
元祐間詔以秘閣舊蹟淳化所未臨摹者
命劉燾無言董其事為續帖十卷至建中
靖國畢工後大觀間蔡亰復增臨十卷去
無言所題命京改題通為二十卷後復有
孫過庭書譜今世號為太清樓帖是也開
皇真本後由榷場復入徳夀御府號神龍
蘭亭紙前後角有神龍半璽盖唐中宗時
所用印也理皇下嫁周漢長公主于駙馬
都尉楊鎮故事奠雁奏進禮物一百有二
十奩理皇從復古殿取神龍蘭亭為第一
奩以報宋社亡楊氏子不能守歸于濟南
張叅政斯立大徳末年復歸集賢學士李
某余得見之以百花蟠龍官作錦為褾首
前有希世蔵小璽真竒物也此卷正為無
言在秘閣親摹事見無言手跋向冰文簡
公裔孫當韓侂胄聚閲古圗畫皆出冰鑒
定自淳熈後圗籍考訂之富惟霅溪向氏
錫山尢延之諸暨王厚伯三人然字畫㝡
惡拙及今與僕遂成四人延祐七年二月
六日越袁桷記時官集賢獲覩此卷賈相
舊物也
　　　跋蘇文忠與黄師是尺牘
黄師是寔先浦城人其父頴州府君好謙
與二蘇公為同年進士師是遂與蘇公家
通姻譜嘗為提㸃刑獄文忠有曰白首沈
下吏緑衣有公言之句所謂緑衣盖指侍
婢朝雲言師是官職之不遷云爾師是官
至待制其弟宰星變上䟽論蔡京遂長流
海島有子子㳺脫驂以葬歐陽徹張魏公
義之後居四明之奉化此帖縫印曰仁儉
者為子㳺之子而視師是為伯祖仁儉之
曾孫應春以詩學教授鄉里後其子皆為
達官桷嘗聞長老言其家所蔵二蘇公帖
凢數十紙五世澤哀皆散落殆盡此帖盖
遭母章碩人之喪文忠所慰唁者舊亦嘗
見石本今獲真蹟為之湥有感焉
　　　跋米元章書
元章壯年學蕭誠書後學段季展最後悉
意師褚河南其體三變晚復規模大令往
往行書為長御府米帖有楷書周官性不
耐拘檢時有塗注中原諸賢所見周官盖
行書也草書之變始張旭行書之變由米
老盖其㒹逸政相佀耳孫過庭嘗自言作
書無一筆大令善書者必能評其優劣也
　　　跋汪氏推恩誥
右信州汪氏孺人誥一道實夀聖齊明廣
慈備徳呉太后夀七十時孝宗上夀康夀
殿推髙年恩所賜也紹熈五年復以八十
行慶夀禮未㡬孝宗崩危疑之際定立曾
孫母儀四朝猗歟盛哉嘗考乾淳之際國
境寧謐天子以孝治天下一時郡縣以年
髙聞于朝者視汴史惟㝡多舊制男女凢
年登百嵗得官封仕而父母年九十官封
如民百嵗而慶夀恩八十以上始得預如
前制差䓁焉張氏自待制時為宦族則汪
氏之年耆盖可知矣叅政師㸃盖施公施
為廣信人首相文定王公淮實桷外祖母
碩人之大父于時文定作相其母夫人猶
迎飬相府君臣廣孝扵是可見元傑沉静
好脩學老子道猶能寳家牒於易代之後
故國喬木藹然遺思桷也世為史官得無
書乎袁桷記
　　　題李龍眠雅集圗
龍眠舊作雅集圗在元豐間于時米元章
劉臣濟諸賢皆預盖宴于王晉卿都尉家
所作也嗣後詩禍興京師侯邸皆閉門謝
客都尉竟以憂死不復有雅集矣元祐更
政蘇文忠公爲中書舍人黄太史入史館
張右史晁河中爲正字秦少㳺以品秩㝡
下亦校黄本書籍未㡬晁以憂去又未㡬
趙挺之論蘇公少㳺魯直同一疏否則晁
亦在疏中矣噫元二之際號爲翕和黨論
之萌盖已兆朕良可悲也此圗盖作于元
祐之初龍眠在亰後預貢舉考斯時之集
則孰為之主歟曰此安定郡王趙徳麟之
集也徳麟力慕王晉卿侯鯖之盛見於題
詠文潛嗜飲樽罍滿几者其實也少㳺凝
然有思其小秦王之意乎魯直每遇家妓
輒書裙帶今乃題卷猶故態也東坡公精
神淩厲見於筆墨而待門下三客盖未嘗
以此易彼嘗考文章盛時各展素藴故六
君子别集體製各備後宋之弊以華貫為
重墓中之文前歸於周文忠公樓宣獻踵
之至於末造劉龍學専之矣仰止英躅庸
書扵後
　　　題八馬圗後
龍眠嘗作明皇八馬圗此盖其雲仍也奚
官調牧湥得沙苑間意態畫評云人稱髙
名馬虧先匠余於斯圗亦云
　　　題雙竹圗
彭城遺派如俞且軒梁率庵皆有蕭灑意
態世人貴耳賤目正不免如米老牛即戴
嵩象即章得之誚此卷雙折枝煙雲慘淡
展閲晴齋頗有莊生去國㡬年之意
　　　書藝祖皇帝十節度風雲圖後
杯酒釋兵柄此啟運立極之基也然文盛
武衰亦自此始攬風雲圗痛當作慟遺民
袁桷書
　　　以辟穀圗夀張治中併識其後
叅預篤素張公孝伯于湖先生之從弟為
貳卿時有以辟穀圗為初度夀翫其詩語
典宻超逺非叅預公不能受未㡬入西府
又陪㡬政偽學之禍公實彌縫雖一手獨
拍國史時政至今猶可考也晚歸桃源領
祝釐十餘年康强夀考是生樗寮太中公
亦以字畫醖藉重一時年過八十作字猶
嫵媚本茂枝亘有自来矣桷大父嚴州於
太中情好湥厚每相顧語時事艱塞思欲
如叅預公嘉泰時不可得風雲變更此圗
遂為袁氏家寳思得留侯裔孫以永兩家
傳襲之美治中張公精神炳燿篤志文物
於吾家族祖正肅公有三世之舊振轡甬
水言語冰雪誠信金石優㳺孫讓而發不
可犯事不徒作超然有黄石公審勢之道
桷往㳺金華聽言論之緒覩兹佳辰敢以
叅預張公所至者為祝俛仰疇昔今百二
十年矣庸書所聞為公夀四明後學袁桷
書
　　　題趙希逺山水
前賢議大年山水平逺多朝陵往回所見
今觀此圗殊有泉石意態吾鄉樓宣獻公
嘉泰坐錮十年不作子公書問趙尚書時
方尹行都其猶子輩行後先不同要知此
畫不當以此為重近世附㑹率類此
　　　題家山圗
巖壑朱鴻臚翰墨繪事乾淳諸老咸尊許
之余屢見其書洛神賦飛湍圗當未易入
書畫家評品信知前賢㳺戲不得以藝名
目竹墅先生舊為江行圗登瀛圗復因思
陵書法充為學書韻譜使之較藝書畫二
愽士意其猶朱鴻臚也藝成而下韋仲將
閻立本懊恨莫雪則知㳺戲湥意未為害
道桷客錢塘獲觀家山圗於其從孫一清
典刑日淪雅思清集萃于牆屋之被文繡
宜湥寳蔵以示同志
　　　題赤壁圗
空濛寒江望斷壁如日色羈臣謫子作淒
然懐土語佀傷正氣余嘗讀囚山諸賦湥
惜其才其不遇果命歟覽此長卷益知東
坡翁百折不撓非景物可動為之一噱
　　　題模本重屏圗
重屏圗至汝隂王明清氏始定正坐者為
南唐李中主像余嘗見樓宣獻公家周文
矩所畫初本前有祐陵御書樂天偶眠一
章噫承平盛時君臣圗治而區區慕企耆
年之安佚禍及於身國亡於嗣苞桑之戒
有自来矣此卷模搨不遺毫髪乃喬仲常
所製湥得龍眠筆意而精巧過之以此辨
定
　　　書牟端明脱鞾圗黄魯直返棹圗
　　　贊後(當塗所贊/子昻畫時守)
嘉定改元首召樓宣獻公為翰林學士承
㫖更十七年不復有繼而學士亦乆虚不
用寳慶初首用鄭忠定公時則有若洺水
程公相繼為學士端平則真文忠嘉熈則
魏文靖文忠不肎拜命文靖不兩月即入
政府矣淳祐特用三人曰端明李公參政
應公其以不能辤者呉丞相一人耳至景
定始踵用徐公端明牟公獨牟公至咸淳
初猶學士噫四十一年理宗所命内相不
過四五人則凢號為學士者誠難矣方陵
陽李先生特以史局入蜀為㕘謀首辟先
生以自近蒼黄出蜀李公造朝願給筆札
補其書先生之助為多龍翔之役丁董氣
燄無敢犯一麾出守惓惓憂國絶僥踰鼠
穴之蠧初圗見之感指摘文致之弊太史
之圗見之裕于子孫經術淵懿為東南師
表故國喬木殆於是見之矣念昔至元乙
酉嘗從子昻承旨公于錢塘于時年少氣
鋭各欲以文墨自見此圗之作實在是嵗
鼇頭之兆殆表於是桷也學不加進而志
日益懦肅容斯圗其亦有所感也夫延祐
四年九月袁桷書
　　　題楊補之梅
逃禪居士平生文章字畫清勁簡絜獨作
梅花習宫體豈宋廣平遺意邪徳夀殿湥
愛之嘗命作横披親御翰墨懼以是干進
即脱身還里士大夫自重若此可以見昔
時之盛
　　　題湯叔雅梅
舊見叔雅作三香圗踰二丈遺其女準奩
田四十畝清實清矣如太清何叔雅性慕
曠逹其繪事有山林枯槁之意徳夀殿乃
不喜之何耶遇不遇有命昔人評詩謂桺
塘春水真富貴語叔雅豈故為是以自况
然予嘗聞評畫家言竹外一枝水邉摇落
非叔雅不能盖棺論始定於此圗見之
　　　李成寒林
李光丞畫多入御府在民間者其子天章
以金帛悉購蔵故米元章作無李論此卷
王都尉畫帙中物余留　京師見寳繪堂
畫帙仙佛折枝禽畜凢三帙後入宣和太
上皆御題姓名復加寳璽宣和㝡重光丞
山水今􁛑潢犀軸皆舊物盖從畫冊表而
出之者摺文猶在而後紙略剪去至治元
年十一月丙子導　尊號玉冊置省中歸
坐南牕書
　　　題小坡竹石牧牛圗
小坡竹石綽有父風後倅定武駡賊不屈
以死其風節不墜光于前人矣坡翁流落
困苦有悔不長作多牛翁之語將買田終
老于陽羡而志迄不遂此圗之作無乃聆
庭訓以寓初意與江南䆉稏千里一色乆
客于亰塵莊舄故鄉之思無言而色已動
覽之悵然
　　　題李伯時馬性圗
(為龍眠李元中作/仁廟賜郝叅政此圗)
龍眠三李元中厠伯時豈淺淺哉嘗聞伯
時欲工馬形狀或有告者曰非入天廐不
可今世所傳好頭赤等圗悉天廐摹寫鳴
立起俛神氣洞馬腹矣後復有告者曰子
性非馬性入於自然寧有悔悟使真入之
曷有出理由是懺悔作大士像袁桷曰性
以理成物具理具區别有殊性之益彰惟
我
仁宗皇帝溥愽濟物一視同仁其所以際
待大臣者實有差䓁其膺是賜非臣彬不
足以稱
龍御上賓先臣不接踵以逝誠有是也夫
嗣子升至治二年命小臣袁桷叙本末謹
稽首拜手為之書
　　　題王黄華墨竹
黄華老人祖襄陽筆墨至於平世不遇卒
至窮困流離時使之然使生元祐盛時實
不在米老下文丹淵用墨意在筆前觀此
卷豈在彭城下邪徳常評古精詣遂取其
評以書
　　　題李龍眠十六羅漢象
龍眠白描多用呉道子卧蠶筆若一用界
畫法則非真矣此卷山林嶔崟骨相巉崿
猶有離王舍城真態非復有江右卑弱儀
度神閒意定視天台靈鷲直瞬息事龍眠
神氣洞馬腹晚脩蓮社得無冥㑹耶
　　　題彦敬子昻蘭蕙梅菊畫卷
余嘗見彦敬子昻親作繪事生香踈影光
透紙墨觀者莫不斂衽二公既下世摹傳
益多優孟之叔敖㡬不可辨觀此生意猶
侍杖屨時也
　　　題子昻撃磬圗
君子聽磬聲則思死封疆之臣蒯聵父子
之亂於斯時也聖人得無所感柴也其来
由也其死事果有至於此名畫記有擊磬
圗不存子昻創意作此本其亦有所感也
夫
　　　題鄭有之蘇黄海棠詩卷
吾鄉樓楚公為令登封得嵩山之石以歸
自渡江来南北隔絶其孫宣獻公遂築樓
扁曰登封而貯石於其上京洛慨歎其記
文實三致意焉華陽自甲午之破衣冠南
来不一二數土地之宜登於王所者悉絶
若竒花美木往往於前賢題詠中髣象而
不復可覩金華鄭有之北山先生宣撫公
之裔孫其家有蜀棠一本猶傳以為宣撫
公自鎮蜀歸時手植有之復得摩圍閣所
刻東坡海棠詩一篇又得黄太史所草合
為一卷每花時舉酒展卷髙歌居然萬里
之勢見於眉睫其扵宣獻公之意政相佀
余嘗聞牛竒章聚花石之竒麗而身不及
享近者内翰洪公築瓊圃於第而㡬致竒
禍孰若宣撫公清名懿行淑於後人一花
之㣲猶存於百數十年之後古人有言曰
十年之計在木百年之計在徳今徳與木
俱存而無墜豈不美與謹書其事于後他
日訪喬木之居坐花隂之下舉觴相屬當
為賦其事
　　　書趙監酒墓記後
唐世宗室其初皆有封爵世逺親盡遂與
異姓之臣雜而仕宦至或流落民間故作
史者湥為之歎惜然而石堤谷之慘則又
有甚可歎息焉者也宋太祖懲前代之失
諸降王子孫皆得登仕版而柴氏錢氏復
與為婚姻號為㝡盛至於靖康大變流離
南來皆得奉國牒以見于宗廟絶猜疑之
嫌於此可見余嘗自紹興以来考其世系
彬彬秀出亡慮數十人至若魏王諸孫雖
其族属號為疏逺卓然可傳者詞華則徳
莊仲白清謹則徳老父子抑有以知祖宗
垂裕之盛乙未秋趙君開叔出其皇祖監
酒君之銘謂余曰此相國程公之所作也
監酒君於魏王為九世孫而文昌公之從
子也文昌師性命之説於慈湖先生為時
儒宗曩先人官廣陵時詔以家世舊聞甚
習暨歸餘姚故居毎拜髙曾墓下讀諸老
所述先徳夙夜畏懼不能承嗣丙子奔播
善和故書與墓碑俱燬為庶為奴不敢自
恨獨欲求程公之銘不可得也惕然於心
㡬二十年今復獲于四明之族黨誠不勝
慰喜其為我記其事余曰世之畏禍者多
矣變姓之張禄别族之輔氏盖思以自全
也今君之喜非昔之喜也君方以易推䇿
隱市以自活易之道非止於是其憂患之
湥者也飬其支離以盡其天年斯足以不
辱其先矣餘不足為道姑書其事而歸之
　　　書進脩堂往還尺牘
始　曾大父越公從正獻公時通判少卿
方總角誦書正肅公方入小學于時諸生
從正獻公凢數百人公教不及諸子母夫
人戴氏手模顔魯公大字以教諸孫宗盟
之好實夫人啟其議故越公少年作字亦
習此體後　伯祖通判　大父嚴州尢相
與模學進脩堂書體兩家敦叙情誼於書
牘猶可見也嘉定癸酉嵗正獻公自九江
召歸郎省　越公亦自桐廬入為奉常属
官後正獻公為待從而　越公復入著庭
同朝凢六年後三年正獻公奉祠歸里
越公以列卿尹臨安公作詩十章相寄奬
勵尤湥而其首章有曰少年妙譽已超然
不肎随羣茍目前盖猶言昔時遲赴禮部
相從事也暨正獻公薨　越公挽章有曰
燕堂聨族子講席後諸生盖言合譜時事
也自正獻公而下書牘無慮數百皆蔵二
父房往嵗從兄子禮舉此卷以授己丑之
災凢先世舊物一夕而燼獨此以蔵于故
山獲全追念二祖宗盟之始今己百二十
年舊聞零落懼不復記憶因書識于後俾
後之子孫得以有考云甲午歲良月曾孫
桷謹識
　　　書馮將軍翠峰詩後
金煬渡江世人咸稱采石㓛為䧺偉而不
知煬之首謀以海道進兵為第一向非膠
西用竒決勝則長驅海陵江左殆未可保
始余閲李伯微甫繫年書湥疑紀采石之
事為多膠西之事為略間閲傳記則知前
輩已議雍公之張大而伯微甫雜記亦書
雍公經理闗狭之不遂盖未嘗不置疑於
其間也膠西之戰李寳㓛誠不得冺若馮
將軍事獨不得見於史為可恨惟趙氏遺
史所記號為詳悉而所謂當時卓然奇㓛
皆歸於李寳之偏將曺洋乃於馮將軍湥
有異論且謂獨請海艘借勇以避虜棄陣
却走於凱旋之先余嘗反復其事有知其
不然者夫軍法莫嚴於背兵李寳非能假
馮將軍者也其㨗也實寳命曺洋詣闕以
奏洋安得不揜美以自稱方是時猶概受
其賞將軍之不卻走也明矣所傳聞異辭
聖人猶疑之遺史重妄之罪湥矣微正獻
公直筆以行遺事則將軍之㓛不止於冺
焉而已也桷　曾大父樞宻越公尹行都
時築射圃曰旬閲下教出將軍射法以試
士伍白首軍校猶能誦將軍射譜　樞宻
公訓閲之勤山陽弄兵公以不發兵坐視
責時宰由是去國于時領兵殿巖者㡬欲
承受風㫖襲夏震遺志以報私恩每思將
軍之忠烈有不待子孫而後傳也今觀翠
峰題詠諸老贊述滿卷獨正肅公書尾之
語猶不滿於紹㝎之事噫其亦有望於後
者與彭叟成紀之正裔今為范氏後馮范
之譜猶臨卭髙魏之譜也昔陶商翁劉景
文以邊將有能詩名將軍翰墨之美誠不
愧古昔彭叟以詩書迪紹前人光其當不
止此敢辨遺史之妄以補家乗復以勵彭
叟云丁酉歲正月辛未越國袁桷書
　　　書史文靖為西山先生薦黄參軍
　　　家問
嘗讀西山先生通文靖公啟有曰四紀奉
常之第三州刺史之符華塗咸擬於直登
雅操獨安於平進又曰青原彭蠡善政有
百年之思太白東湖勝賞窮四時之樂味
繹詞㫖盖不以恭奕為可貴也紹定元二
先生去國文靖亦歸老里第今觀薦士之
急遂因父以致其子而文靖諄諄訓諭尤
以先生為重絶干撓之嫌於斯可見桷聞
諸老言永國為相時欲迎公政府就養不
一嵗而返方永國之入相也公獨言叅預
應公宜為文字官應時以議端平兵事謫
歸里未㡬果得召命將入國門劉濮二豎
相繼論去公聞之歎恨數日噫父子至親
宜無所嫌避在隆興時若張紫㣲之總得
近世之江文忠誠有不可處若文靖父子
誠無可議一時廷紳不免有趙括之譏慨
貴盛之不常愍天運之日圮三復遺墨肅
襟以嘻是嵗五月乙亥年家孫袁桷謹書
于其曾孫益伯題識之後
　　　書張仲實家譜後
古者别姓收族莫嚴於祖廟自宗法不行
各尊其禰不待數世而視為絶族盖譜諜
不脩廟制不立迄無所蔵附故耳唐世廟
院之法猶有遺意至宋令甲非君賜不得
立由是公卿大臣各懐安茍且視以為難
事自渡江来承賜者亡㡬其所立廟率燬
於火或撤去不復立而獨張忠烈王故廟
易代猶無恙方承平時張氏族號㝡盛散
處都邑其房院稱號各以數目為别嵗時
烝嘗男女長㓜悉列廟下而復擇宗子以
主祀傳于今其法盖未墜也昔摯虞以漢
亡之後譜傳之失子孫不能言其先祖推
其本始作族姓昭穆夫當流亂之餘理固
若是而先儒以為厚風俗之道亦莫若明
於譜系今仲實因故廟之舊合七世之譜
傍行邪上如指諸掌慨今思古將襲徳踵
媺使夫来者之有以自振而其可傳者非
止於章綬赫奕而已夫尋丈之木其旁達
拳曲者莫病于本也阿閣之鳯翺翔振迅
者無害於徳也惟其有之者斯佀之也書
曰紹聞衣徳言又曰迪惟前人光仲實其
朂之矣袁桷識
清容居士集卷第四十七
清容居士集卷第四十八
　題跋
　　　書張忠烈王傳後
世言老子書富國強兵以予觀之是未足
知其說老子言佳兵者不祥而陳平亦言
隂謀道家所忌夫其書學道者之所祖而
言用兵有不得已之意則兵者非真喜用
也宣政以来老姦宦竪争㺯兵立功扵僥
倖馴致靖康之禍議者謂佳兵扵此可見
矣至扵建炎兵不得不用而一時狃宴媮
之乆長驅南来蔽遮阻厄者皆望風奔突
驍将巨鎮遂廣立屯衛以自重而東南民
力匱轉輸供給之苦未㡬而紹興用事者
言罷兵矣方是時秦氏子誠無所容罪獨
張忠烈王有適堕偃月之計而後無與辨
之者當罷兵之初莊簡李公嘗同其議檜
之始未可以遽議也論檜之罪當成扵罷
王西府之任盖姦臣造謀未始不假宿徳
重望以厭服衆論事成而即排之者毋怪
其若是故李公之去也不數月而王雖一
歲而去則亦有所不免夫事之毁譽難㝎
扵一時而視其子孫始足以知昔時之行
事漢髙宻侯鄧禹功為中興第一遲遲長
安無以辭光武之責至其訓子孫俾各習
一藝則其善後良有古意唐李勣垂歿之
訓嚴且明矣敬業之覆宗滅祀終不可逭
豈非立后之議誠有遺憾也今王聞孫彬
彬滿扵家乗施及五世崇徳植學以自表
著猶不可一二數則是非之公當由是而
見因書所聞以附于家傳之後
　　　書史忠㝎王貸錢劵後
桷年十三四時有鄉先生應君文煒年八
十餘善談論乾淳諸老舊事為桷言外髙
祖忠㝎越王未第時僦富民錢氏坊以飬
越國夫人洪氏今天童松徑東臯先生精
舍即坊故址也當紹興甲子歲越國夫人
夀周甲子忠㝎王假坊錢為酒食以合姻
族閭里禮甚具坊故屬浙東常平司至秋
七月不勝輸官之苦留繫于越宿越賣餅
湯媪家是歲鄉試期已迫忠㝎王不得歸
里鬰鬰悵望媪微問曰秀才何負官逋如
是遂具以前對翼日媪召兒與共約曰我
積錢百千以治終事今悉與秀才輸官若
中秋試必速償我毋惜也王歸果與計偕
實紹興之十四年至乾道間王以衮衣偃
藩飬越國夫人于越時媪猶亡恙王命使
者車迎媪坐堂上拜之欲官其子媪謝弗
受曰願丞相子孫他日官越毋忘媪家時
賑與足矣後忠獻為常平使者復命駕媪
家拜其像與其子坐且遺金帛甚厚應君
又言樞宻公帥越余時相從湯媪諸孫猶
在樞宻公紹先志如初特伺候門下旬日
為異耳今獲從五世孫公升允叟伏覩手
劵夷攷歲月去秋試纔二月當從此劵以
償湯媪而桷所聞扵應君者不誣謬為可
信謹書以補家乗之缺維王盛徳厚行垂
裕無極以允叟五世大宗兢恪遵奉睦宗
廣孝下賢急施當不止智周扵家庭慮盡
扵鄉黨而已也桐木之韓由南澗而愈昌
申國之吕至太史而益著韓吕五世孫聞
望若此允叟其有以朂之書曰廸惟前人
光又曰紹聞衣徳言因以勉允叟併以自
勵
　　　書焦節婦傳後
唐虞之事載籍莫詳往讀劉氏外紀胡氏
皇王紀等書記帝堯之時孝慈力耕桑者
表其門閭雖遐邈無本非有類扵荒怪不
經吾取以為始焉世衰道微日淪扵媮彤
管之詩先儒或疑為季代之作扵是淑徳
内範與男子竝稱若列女傳所載張芝桓
女之徒皆得如帝堯時故事亦足以惇行
表勵噫其意亦㴱且明矣桷㳺呉門讀中
丞徐公所為焦氏婦傳誠可謂懿厥哲婦
而其彰明之始實自其弟焦侯發之昔屈
原作楚詞悲切反復而獨推髙陽之玄胄
女嬃之嬋媛盖其好徳之心根扵自然移
為忠君愛國猶不敢忘其所自使原幸得
其時則其光榮之道不假扵原之自陳也
方今焦侯以明達粹雅嘗舉正扵省闥前
徽貞行将以請于太史氏更生蔚宗之筆
足以稱是非如李文公之傳楊節婦不得
入唐史為可恨也詩曰此令兄弟綽綽有
裕焦侯孝友之道扵是乎備矣敢書所聞
于後大徳庚子越袁桷書
　　　書湯西樓詩後
玉溪生往學草堂詩乆而知其力不能逮
遂別為一體然命意㴱切用事精逺非止
扵浮聲切響而己也自西崑體盛襞積組
錯梅歐諸公發為自然之聲窮極幽隱而
詩有三宗焉夫律正不拘語腴意贍者為
臨川之宗氣盛而力夸窮抉變化浩浩焉
滄海之夾碣石也為眉山之宗神清骨爽
聲振金石有穿雲裂竹之勢為江西之宗
二宗為盛惟臨川莫有繼者扵是唐聲絶
矣至乾淳間諸老以道徳性命為宗其發
為聲詩不過若釋氏輩條達明朗而眉山
江西之宗亦絶永嘉葉正則始取徐翁趙
氏為四靈而唐聲漸復至扵末造號為詩
人者極凄切扵風雲花月之摹寫力孱氣
消規規晚唐之音調而三宗冺然無餘矣
夫稡書以為詩非詩之正也謂捨書而能
名詩者又詩之靡也若玉溪生其㡬扵二
者之間矣呉門湯君往得其過葛嶺諸詩
玉辟邪鐵如意之警䇿有得乎玉溪生之
㴱切精逺余毎欲蒐其精良者而一讀之
来呉門其從㳺陳子乆相過知湯君之詩
雕搜㑹稡皆子乆任其事余不識湯君而
知其用意間有與余合遂書玉溪生作詩
之源委宋三宗詩體之變以慰湯君庶知
湯君非苟扵言詩者子乆嘗學于湯不知
余言能有合扵湯否噫詩至於中唐變之
始也若玉溪生者跂而望之其不至者非
不進也子乆年富才俊它日追風雅之正
返雲咸之音其視余言殆猶穅秕也大徳
庚子四明袁桷書
　　　書髙息齋嚴母方氏夫人墓誌後
息齋先生蚤歲入辟雍受知于龜山楊先
生後掌國子扵熙興五峰先生一書慷慨
明白遂即挂冠致事辨春秋王霸未甞不
嚴正而簡明也成均學制至咸淳之末猶
復遵守其或變更傅㑹皆大臣私意或謂
與宣和三舍法微近是殆不知先生本扵
周官乗聲附響無以議為也舊聞遺落麟
臺故史三厄無從考訂郡志䟽缺能言髙
氏出處大致譜牒官號亦不多見而桷以
先世遺蔵得其集註喪禮若奏牘之見扵
㑹要者猶一二條目至扵他文則皆未之
知也今年春得讀嚴母方夫人墓銘其叙
師友婚姻之好不以窮達渝易足以知先
生成均之法出扵閭塾之遺意而方夫人
崇師教子不得與流俗同也噫師友道廢
遂耻以師自言陳稽古印綬惡遇舊館人
者有之矣婚姻禮乖雖潘楊之睦猶以貧
富異心尚何敢脩師友之誼敦婚姻之舊
扵富貴利達之後也夷攷後唐傳記嚴母
之賢者莫若延年與武彼二子苛酷驕蹇
遂不幸使内則懿範見扵史氏今嚴氏儒
雅奕世聞孫與計偕登仕版者亦不絶書
則方夫人之賢不著扵郡乗嚴氏之幸也
巨川往歲南極交廣蒐竒補軼多四方聞
見今垂老隱居充然自足不假扵當世而
獨卷卷表章先夫人之訓範以示厥後復
使髙先生之遺文振暴扵二百年之後謏
聞寡見由是而廣惇本崇禮由是而興不
亦韙與謹書其後而歸之大徳壬寅二月
九日袁桷書
　　　書呉興張景芳祖母費夫人所作
　　　華嚴偈頌後
南軒先生祖母魏國夫人日誦華嚴得心
法扵佛日杲佛日之頓悟機辨亦由華嚴
或謂華嚴乃佛富貴此盖以妄測妄非知
道者方魏國學佛時忠獻以忠正謫居南
軒先生從五峰㳺學子孫為一代師表未
始諱言魏國為異端也近世崇正之說方
新凢類近釋氏者子孫皆揜匿不著扵家
乗今呉興張景芳獨次其祖母夫人偈頌
以光示子孫忠厚孝謹将由爾以興敢書
宗衮之事以勉大徳壬寅良月望日越袁
桷書
　　　書鄭潛庵李商隱詩選
李商隐詩號為中唐警麗之作其源出扵
杜拾遺晚自以不及故別為一體玩其句
律未甞不規規然近之也拾遺愛君憂國
一寓於詩而㴱譏矯正不敢以談笑道若
商隱則直為訕侮非若為魯諱者使後數
百年其詩禍之作當不止流竄嶺海而己
也桷往歲甞病其用事僻昧間閱齊諧外
傳諸書籖于其側冶容褊心遂復中止私
以為近世詩學頓廢風雲月露者幾於晚
唐之悲切言理析指者隣扵禪林之曠達
詩雖小道若商隐者未可以遽廢而議也
客　京師潛庵鄭公示以新選一編去其
竒衺俚艶讀其詩若截狐為裘播精為炊
無一可議去取之當良盡扵此昔蕭統㝎
文選至淵明詩存者特少故議之者不置
至王介甫選唐百家詩莫敢異議而或者
又謂筆札傳録之際多所遺落嗜好不同
固難以一今此編對偶之工一語之切悉
附于左商隐之詩如是足矣覽者其何以
病因書其說而歸之
　　　書定興王成之墳臺記後
自古不脩墓之說見扵禮經世媮俗浮遺
墟敗塜子孫有泚其顙而莫以為怪抑不
知必誠必信當自其始至不幸而脩者非
禮之正也自墓田㝎尋丈崇卑之制穣穣
世胄率從事翁仲雲闕之靡麗發丘模金
蔑有遺蔵抑不知制令之始盖以防其侈
非俾之薄内以事外也㝎興王成之躬負
土之勞髙為墳臺積至尋丈絶椎埋之望
而慎終謹始復合扵聖人立言之本意吾
友李伯宗甫特叙表其事余嘉其純孝之
實而復以是說告之大徳癸丣七月既望
四明袁桷書
　　　書陸淳春秋纂例後
近世春秋家立襃貶扵字義茫不知盡性
之理按其形模以中有司程式為精巧天
理人慾三尺童子矜矜然猶能言之春秋
之學廢矣習三傳者唯文詞是師左氏盛
而公穀廢矣武夷胡氏作傳止扵七家唐
世傳春秋者皆廢矣噫士何事春秋哉吾
里樓宣獻公晚歲欲明義例之說時永嘉
陳君舉舍人為春秋傳遂序其意而焚其
藁毎語後進當以唐陸淳集注纂例清江
劉氏傳為下手余家所蔵纂例乃寳章桂
公所校號為精善按纂例他無善本審此
書廢已乆聞蜀有小字本惜未之見唐志
纂例十卷集注三十卷微㫖二卷辨疑七
卷余来杭復得微㫖二卷乃皇祐間汴本
聞苕溪直齋陳氏書目咸有之當搜訪以
足此書以假友人得脫灰燼劉氏傳乃先
越公居宥府時岳肅之侍郎所遺家諱咸
以絳羅覆其上二書當永為子孫寳俾勿
墜
　　　書鄭潛昭曽祖東谷先生諡議後
胡忠簡論王正道時不知其後之忠烈也
廟有碑史有傳斯無愧矣三槐名孫﨑嶇
擾攘欲以竒計立功業不幸有脫略名教
之誚使不若是則㡬為狼藉人矣今觀栝
蒼鄭公覆謚猶不恕置議禮義名節士之
大閑謹于正道盖将以謹夫後来者耳渡
江百餘年屢厄權相獨㝎諡無敢希指至
若賜諡則由舍人行詞端平以後諡愈多
而名愈濫惜不得鄭公有以正之嗚呼悲
夫
　　　書朔齋先生都梁第一樓詩後
南豐記擬峴臺欲與州民同其樂至朔齋
先生之賦都梁第一樓則欲與之同其憂
非㴱知民隐者言不至是此卷筆勢有籌
茟驛詩態度嘉㝎以後士大夫不復崇尚
字學獨公與莆田陳復齋號舍書二公出
處相近要未可以一藝名
　　　書朔齋送弟牧翁十絶後
朔齋先生以宗正兼直後省于時　先子
方入轉運幕府一見道問家世即以科目
剡薦至今照牒猶襲蔵也今得拜觀遺墨
其藹然友于之意見于篇翰前哲愈逺古
道日媮摛章繪詞言行實不相顧觀此亦
足以媿警
　　　書髙使君脈圖後
吾鄉嘉㝎以後故家諸賢獨髙使君衍孫
興寄冠珮清逸儼慗如晉世圗畫賢士宅
㫄植水竹竒石號曰竹墅其食必按本草
其居處必順叙寒燠銖分脈法如指諸掌
往時搢紳類能夸詡之數十年来士益困
不復知有清事桷㓜與其諸孫一清相過
往見一便面即使君脈圗也于時一清方
編類經方惜日不自置叔祖文昌公猶無
恙其尊聞于家庭者尤精確可傳信今㡬
二十年而一清所為醫書十事亦成矣宓
戯作易神農為本草至黄帝述素問難經
等書三聖人未嘗以卜筮醫藥為鄙九流
肇分漢世儒者猶不得尊則此復何議至
陶弘景孫思邈貞白為髙能令天子大臣
傾下敬愛則道與神完者未以一概論也
一清方逰公卿間清名舊閥當益以貴重
敢誦所聞書附脈圗使来者得以攷清容
居士書
　　　題忽訥監司畫象詩卷後
成都郡治㦄唐宋㡬五六百年牧守皆有
畫像政績可紀若魏相國張益州愈逺而
愈不忘其治守無状耄倪咸指其像争詬
詈以病盖棺事㝎豈虚語㢤忽訥監司按
臨長沙墓木已拱其子脫帖木兒宣武公
知遺愛之被扵長沙也至厚歲乆而冺落
将懼夫子孫之叙述者未足以傳信固雖
豊碑善頌皆迫扵一時之指使考其相與
社而祝之者審像以觀則得以察其平昔
治行之實永乆而益信詎家庭之所少而
逺求數千里之外㢤徧觀鉅軸其意有若
未盡桷也職太史韋丹之碑其能肎多譲
願泚筆以俟
　　　書白敬甫三歲作大字卷
桺桺州劉賓客在海嶠為二童作詩有曰
小兒㺯筆不能嗔涴筆書牕且賞勤桺州
則曰聞道近来諸子弟臨池尋已厭家雞
二賢期待如此彼二童迄莫能有聞梧竹
先生一為元公期奨卒有成就在易䝉之
六五觧者謂黙識心通為顔子得之令聞
夀考先生實何愧焉傳示子孫俾無斁以
承
　　　書胡評事夢昱印紙
桷㓜歲嘗讀　曽大父樞宻越公家乗言
寳慶改元九月旦胡評事進對首言濟邸
死非上㫖當立孤以明本意于時相臣震
怒入對兩宫乞黜去未㡬御史李知孝希
㫖具疏削籍度嶺　先公時尹錢塘力過
閤言削籍故事必下亰兆書考㓛籍公遲
不肎署復三入閤相怒曰趣書何言宿留
凢七月始下公曰不十載當悔復吾毋為
禍首且考㓛籍謹不渉署後必有知我者
繇是戒兵士善護復宻以錢鏹相遺贈自
後先公門人王公邁亦踵論濟邸事而公
亦被黜去端平末年公始得諸老叙復桷
獨不得與胡氏子弟參論来　京師豫章
周儀之間言是事桷具所以儀之曰胡公
諸孫擕考㓛紙来與子語誠不妄噫呉夫
人之復封端平之初也復立濟祀徳祐之
末也馴致扵此其何可言剛簡丁丑試集
英先公時為叅詳併識于是謹書其後而
歸之乙已歲三月甲戌袁桷記
　　　書呉景山樂府
景山呉先生佐金陵閫府時　先子實為
貳車亦入幕甞為桷言先生壯歲客羣公
飛牋疾記坐宴席即􁂗􁂗亦弗視言論冰
雪懷吐竒磊不肎屈人下晚始第奉常甞
欝欝自慨語昔時承平事謂今當不復有
未㡬逃難觧散先生亦竟謝人世後十餘
年其子博文為四明郡博士　先子家居
敦叙夙昔猶一日也桷客　亰師博文適
先後至乃出先生手澤一通以示盖方囬
堯章之伯仲非如劉改之徒喑嗚叱咤以
氣為言者也唐子西之詠梅不免以倨傲
得罪先生之詞藴而不露哀而不怨情見
乎辭而莫知其止殆駸駸乎國風矣俯仰
疇昔悲不自勝并志　先子遺語而歸之
大徳乙己契家子四明袁桷書
　　　書黄彦章詩編後
元祐之學鳴紹興豫章太史詩行于天下
方是時紛立角進漫不知統緒謹懦者循
音節宕跌者擇險固獨東莱吕舍人憫而
憂之定其派系限截數百輩無以議而宗
豫章為江西焉豫章之詩夫豈惟江西㢤
觧之者曰詩至扵是蔑有能繼者矣數十
年来詩益廢為江西者嘗慷慨自許掉鞅
出門卒遇虎象空劵恣睢復卻立循避不
敢近使觧者之言迄幸而中噫然則其果
不可以復古與桷来　亰師遇黄生景章
于旅次問其譜別于太史為七世而尚書
公叔敖之所自岀示其詩宫商敷宣黯然
不遇之意絶于詞氣吾知其充然以脩興
太史氏之學者非子其誰也夫別江西之
宗者是不至太史之堂者也曠百載而有
俟捨其諸孫曷有望焉念嘉泰間尚書之
孫犖為常平使者于呉　曽大父樞宻越
公丞邑呉江檄定理役時蘇師旦驟幸顯
獨絶請託無隱使者大喜得剡于朝而改
邑焉俯仰百年門下之誼猶一日也庸叙
疇昔而勉之大徳乙己八月中秋書于其
詩後
　　　書劉将軍詩
言用兵者必曰師尚父讀其遺書多竒簡
韻語非㴱知詩者不至爾噫采薇杕杜詠
歌勞苦雖賤微者猶能知則古言詩抑豈
有文武異㢤今觀劉将軍詩藹然有觀民
風審知止之意使髙逹夫劉景文復生攬
轡竝行未知孰先後也陳郡袁桷書
　　　題金承安樂府
㓜歲見老樂工歌棃園音曲若不相屬而
均數無少間斷猶纍纍貫珠之遺意也承
安老人所補歌曲按其音節無少異此殆
以文為戯者黄豫章甞評小山樂府為狹
邪之鼓吹豪士之大雅風流日逺惜不得
共論承平王孫故態為之慨然
　　　書清江羅道士詩後
往歲卜居城南遇梓人焉曰築室之制崇
廣纖鉅必謹其䂓體楩楠杞梓若一而用
之則堂觀亭室各不相類余扵是悟作詩
法亦猶是也近世工清儉者局扵律師宕
逸者鄰扵豪角立墨守迄無以融液詩㡬
乎息矣噫風雅頌之體夫子何自而分㢤
清江羅道士詩余讀之審劑輕重分析清
濁大者合繩墨小者適程度佀欲各取其
長誠非苟扵言詩者余聞學仙之說内固
而神益清飬之以歲年斯熟矣詩其果有
二道乎
　　　題蕭安撫廸後記
老瞞視天下事如探丸晚歲真態始見李
衡號良二千石猶不免為諸兒計慮乃知
情愛雖䧺烈有所不忘蕭公安撫副使書
迪後記上推本始㫄及疏逺教之食之一
語不及其私觀者興起噫故國世臣俯仰
事變何害不有獨蕭氏孫曽為名太守賢
御史官簿益顯今四世孫文孫靜敏好學
年弱冠上書御史府言救荒事皆切實語
行受選用種徳之報是真有慶矣尚勉之
㢤
　　　書謝道士歸洞庭詩卷後
古之善飬生者必適夫寛閒之地順其隂
陽使神足以恬不能有動扵心苟絶其所
為㴱林嵁巗隱翳自處将感悔震掉日有
不給且外不能以自治其理内者奚以合
榮觀之道豈徒言㢤江湖之水至岳陽而
安流停蓄廣衍動静交飬括蒼馮道士居
之三十年安且樂矣北㳺　亰師縦耳目
之廣益舒其和平夫山極扵燕水極扵洞
庭求其怪險不可得将安扵自然道入于
自然則刻形毁志竊據詭幻者吾不知其
說也今歸主其徒與之㳺者各為歌詩四
明袁桷叙
　　　書張侍郎孫祖傳存靖齋銘後
夀張先生精忠讜論為一代師表其居家
御飭子弟遺言懿􁐊故家往往猶能傳誦
稱道聞其曽孫脩謹自振能世其家一日
示以㴱寧先生所作存靖齋銘凛焉大訓
巋然于頽波横流之域紬繹㫖意㴱有感
焉者也靖念　曽大父樞宻越公淳熙癸
丣與文靖公同薦于鄉至嘉定間同在館
閣今百三十有八年兩家子弟㒺敢曠墜
而桷承教扵㴱寧先生者彌厚敢益以自
勵亦以勉夫張君焉辛亥歲後學袁桷書
　　　書鄭魯公全拙齋銘後
粤昔先正忠獻韓公詩書五世其父康州
牧工扵詞章尹河南富鄭公誌其事渡江
南來忠獻張公忠肅虞公尚論其世皆著
書立言有以自見至于二公發揚光顯百
餘年間懦夫庸子猶能仰止自厲審其先
徳源委端有来也太師魯國鄭公劬躬敏
行是生忠定丞相為穆陵舊學其四世孫
奕夫示公所為全拙齋銘紬繹莊生之用
大不㡬扵贅矣念昔　先曽大父越公嘉
㝎丁丑編次集英進士是歲丞相實奉廷
對紹㝎辛丣復同在宥府桷以　先世餘
緒得獲壻門下風塵荐更甬東世槐不可
復覩㴱以為拙㡬辱而巧鄰薄與其薄也
寧辱桷不佞猶願扵魯公取法焉敢以自
勵亦以勉夫鄭氏諸孫㴱味之
　　　書鄭魯公嘗充逹庵記後
占夢之書具于藝文自漢而下其學已不
可究雖間有占驗往往鄰扵附㑹聞忠㝎
公以魯公所夢遍閱釋道諸書迄莫能解
今雖廣為箋釋使能言于未遇之前誠果
竒矣忠㝎布衣時甞夢有告公者他日公
官位當止尚書後除禮部辭不拜由内相
入政府身後卒贈尚書令此夢之符有不
待辨而明者因以舊聞併補于家乗
　　　書髙宻鄭節婦傳後
舊令義士節婦焯然表著者得入國史實
録周召二南正始之道此殆其遺意也
世祖皇帝天兵下山東膺東諸侯之任者
維髙宻鄭公聞昔時諸老言僭亂以後削
荒易頑納諸軌範繄鄭公是倚襃嘉之典
書于太史澤遺子孫振家聲以趾媺者纓
緌相接内教嚴整薰然正直流于士女終
始貞絜桷待罪史館異日得秉筆書鄭公
家世遺事附録節婦于後亦足以光盛世
文明熙洽之偉焉得而遜諸
　　　跋瑱山經徳堂記後(生作/象山先)
晦庵先生晚歲每言陸文安公之門人多
得踐履是盖㴱憂其徒之學鄰扵上逹後
百餘年黨同惡異空言相髙其弊有甚扵
昔今觀瑱山呉氏編次師友淵源㒺有缺
軼是又其門人之諸孫也勉之㢤晦庵之
言是誠有驗矣延祐改元陳郡袁桷書
　　　呉饒公制書跋
史遷序道家以清浄為至言作封禅書唯
紀祠祝符應㫖㢤言乎能知史遷之微斯
近之矣
皇朝累聖繼體守文基祚鞏隆惟臣全節
職掌玄學敷澤道徳夸誕肸蠁之說悉所
不取祈天永命與易􁐊相表裏至大三年
襃嘉典行遂特貽其祖父哀榮備美聞者
歆企粤昔開元有臣法善前席之對皆理
道要術追顯先代而史官紀載弗克偉著
論者惜之㳟讀贊書景命扵爍移孝為忠
全節之志罔敢自替太史氏誠宜泚筆以
登信史使知
皇元崇尚實邁往古来者得有以考云延
祐改元史臣桷謹記
　　　跋象山先生經徳堂記後
朱文公荅項平甫書云子思以来教人之
法惟以尊徳性道問學兩事為用力之要
子静所說專是尊徳性事而某平日所論
問學上多所以為彼學者多持守可觀而
看義理不細某自覺扵為己為人多不得
力今當反身用力去短集長庶㡬不堕一
邊今觀文安公所作經徳堂記瑱山呉伯
厚乃其門人諸孫持守之學有舊謹録友
公語于前俾愧夫世之貴耳賤目者願勉
之㢤
　　　書南劍謝君程文後
李漢㝎昌黎文獨序其古賦而明水賦不
得入今世㝎為外集者盖趙氏本也唐宋
以詞賦取士其所為文率不傳後至王安
石改經義獨張庭堅陳古正義闡儒先之
微㫖故東莱吕氏取而第之往歲聞閩中
諸先賢如莆陽二劉正字三山二林公皆
別為程文傳于其家而鄭屯田鍔通五經
資其說以取進士皆私相秘蔵非其門人
傳授不可復得屯田嘗講授四明樓宣獻
沈端憲皆諸弟子于時談經之士專守師
說非若後時鑿新逞竒以取有司之恱而
昔時為有司者又皆温良敦厚以成國家
之盛今世之所傳者斷自乾道淳熙之際
彬彬然猶可考也延平謝君用和示其先
人所為詩論及其程文文獻之徴将於是
有取噫宋世帖經墨義之制雖見扵史莫
得詳自吕申公試卷之編行而其法具在
謝君之意余㴱知之史氏之為宋史者尚
宜有取焉史官袁桷書
　　　書順堂記後
抑甞觀易而知乾坤之用焉坤固順也而
承天者逆也乾坤㝎而人行乎其中仰觀
乎天七政繫焉猶不得與天同則人之所
以法坤者猶法天也事坐扵有為貧富夀
夭遵其自然庸詎知吾之謂逆者非順也
耶故動心忍性者逆之用存心飬性者順
之體也尚書元公以順之道由逆相須蜀
郡虞博士取坤順以為徳余謂李君能盡
天道斯能盡人事之理矣
　　　書廬陵蕭煥有救荒䇿後
救荒莫弊扵鬻度牒宋世大儒猶不免遵
而行之民益堕而食益衆矣鬻爵之令盛
扵秦漢然不使之治民猶有成周遺意降
于後王令下而中變習為固常望望然以
去扵是禁抑興而𫾣朴繁矣廬陵蕭煥有
来　京師簡静自脩心鄙諸人咄嗟取大
官閉門無競一日上書御史府陳救荒三
䇿三䇿行而祿弗及噫今世上書率資以
為仕進然卒未嘗有見用者甚者圗絶域
覈稅畝以自便　朝廷清明卒報罷而猶
未悔視煥有三䇿寧不有愧然天下之弊
在於斟酌損益救荒有書而先賢素講猶
有缺然年至而學益加煥有之進殆未已
也延祐丙辰八月旦日史官袁桷書
　　　書余國輔詩後
余嘗以為聲詩述作之盛四方語諺若不
相佀考其音節則未有不同焉者何也詩
盛於周稍變於建安黄初下於唐其聲猶
同也豫章黄太史出感比物聮事之冗於
是謂聲由心生因聲以求㡬逐於外清濁
髙下語必先之於聲何病焉法立則弊生
驟相模倣豪宕怪竒而詩益浸淫矣臨川
王文公語規於唐其自髙者始宗師之拘
焉若不能以廣較而論之其病亦相佀也
余君國輔生臨川守宗㑹源其所為詩質
者合自然華者存至理雍容悼歎知時之
不遇猶先王國風之意也小弁之怨為親
親黍離之憫為宗周酌古之詩詳之矣秉
彞好徳詩之道也在昔先正以是言之矣
桷從子瑛曩嘗獲師國輔仰其髙風敢申
以言之
　　　書程君貞詩後
風雅異義今言詩者一之然則曷為風黄
初建安得之雅之體漢樂府諸詩近之蕭
統之集雅未之見也詩近於風性情之自
然齊梁而降風其熄矣由宋以来有三變
焉梅歐以紆徐寫其材髙者淩山嶽幽者
穿巖竇而其反覆蹈厲有不能已於言者
風之變盡矣黄陳取其竒以為言言過於
竒竒有所不通焉蘇公以其詞超扵情嗒
然以為正頽然以為近後之言詩者争慕
之音與政通因之以復古則必於盛明平
治之時唐之元和宋之慶曆斯近矣感昔
時流離兵塵之衝言不能以宣其愁而責
之以合乎古亦難矣夫詩之言風悲憤怨
刺之所由始去古未逺則其道猶在越千
百年日趨扵近是不知國風之作出扵不
得已之言也程君貞其為詩淡而和簡而
正不激以為髙舂容怡愉将以鳴太平之
盛其不遇之意發乎心而未始以為怨也
雅也者朝廷宗廟之所宜用儀文日興絃
歌金石迭奏合響非程君其誰宜也願勉
乎㢤
　　　書杜東洲詩集後
蘇文忠自渡嶺海以後詩律大變盖其精
神氣概逢海若而不慴噴薄變化迎受之
而莫辭昔之善賦詠者必窮渉歴之逺至
扵空巖隱士其所諷擬不過空林古澗語
近意短又安能足以廣耳目之竒寫胸臆
之偉㢤杜君臣傑乗漕艎遵神山閱海市
觀光扵　上京食冰嚙雪足跡之所歴不
盡不止壯矣㢤故其所為詩視其篇題誠
足以奪山林之固陋至扵鍛錬之工搜抉
之巧發扵心聲自然合笙鏞之間歌錯錦
綺之竒文夫豈率意而為之者信以知逺
逰之有益扵斯文也余五度居庸留京師
㡬二紀閱舊藁無一竒語始從君挂席南
斗則殆将有進矣因書以歸清容居士叙
清容居士集卷第四十八
清容居士集卷第四十九
　題䟦
　　　書番陽生詩
延祐丙辰余守直玉堂有以詩一編相示
曰此番陽忠宣公族孫所作也忠宣忠節
起家其子文恵文安文敏三公以宏博登
政府竒辭奥學與漆書盤盂相表裏未始
以詩名也然則詩果何自㢤唐詩之完成
於文敏詩繇文敏興矣詩盛於唐終唐盛
衰其律體尢為㝡精各得所長而音節流
暢情致㴱淺不越乎律吕後之言詩者不
能也自次韻出而唐風益絶豪者俚腴者
質情性自別皆䂓䂓然禅人韻偈為宗益
不復有唐之遺音矣此編意新語清優柔
不倨将因先世之編以復唐舊吾知其進
未止也噫儒者之事博而且難泛焉以講
将勞而寡成守一而充之因以考夫風雅
之㣲㫖知詩之立言各有其體諷諫詠賦
無不曲盡其情狀精者為言況於詩而可
以易焉余雖未接識因其詩願有以廣之
　　　跋集書金剛經
古佛如来說性本空性空不壞離相常寂
相本虚幻若無所往則名實相相由性成
乃得堅固凢諸音聲及莊嚴事一念無爲
咸獲殊勝譬如燃燈由火所傳百千燈明
不見火跡金剛正體廣博妙宻擬議分別
即生變滅爰集衆手不渉塵刹三十二分
各不相統初無雜亂亦絶知觧指有長短
字有大小以平等觀象體迥忘遍滿一切
不遺錙銖靈山付囑亦復如是慧光印空
如月在水謂作㓛徳即墮輪迴㑹稽袁桷書
　　　書綵衣堂楊次公記後
余讀禮經首五服於髙祖私怪百數十年
卒未有為之服者損益隆殺沿於時王獨
五服㝎制不敢有所更易豈誠有待者耶
今得於綵衣周氏而見之矣中古之論上
夀百歲視唐虞時若不相佀或者謂情偽
滋多世日以薄過是而能夀非通於隂陽
性命之說不能也隂陽性命易老相表裏
先天無極其圗具在悉傳於希夷陳先生
先儒言之矣綵衣翁乃得而師之見於郡
志趙清獻美周屯田致政綵衣詩皆為老
人所作湯文清嘗詩而美之夫何疑焉昔
孫思邈生隋開皇至唐永淳年過百袠周
公其佀之歟所以踰於孫思邈之死其孫
未生五世咸集孰有如周氏者㢤周今為
饒大族傳十四世而宋亾有孫復為方外
之學嘗聞紹㝎間有余君隱于番號甕隱
老人年九十餘釋魏伯陽書自叙源委謂
得於綵衣周氏君今南歸試求其書祖徳
之傳則猶可攷也延祐四年二月甲子㑹
稽袁桷書
　　　書虞伯生送周南翁序後
大徳六年余嘗作郊祀十議上於奉常周
漢唐宋偽雜之說悉釐正之十年
朝廷作圗丘得預議焉位卑而語輕越職
議禮若有所不可者勿議焉耳矣至大辛
亥集賢司直周君以方士祠祭乗驛上天
壇行濟源雍虞伯生氏叙而餞之将使之
推致其節文以陳于
上㫖㢤言矣復議其禮與沈瘞相近噫其
信然矣禮之祭天未始與山川同舉也地
爲社主遺而不言地獨安所附乎或曰祭
山縣則地盖瘞歟禮莫嚴於博士博士秩
七品禮官不敢以􁉗属待大典禮封諡博
士用印專逹可否禮官唯謹惟謹伯生奉
常三年昔之所藴見於周君之贈言合方
士之說而復有疑焉者其必見於因革矣
周君明辨博習所承扵虞君者甚厚因其
說願得以攷焉其可乎㑹稽袁桷書
　　　書龍陽傅氏旌表記後
博施濟衆夫子不以與人於易謙則曰稱
物平施聖人立言夫豈一偏者㢤近世詞
華盜衣食者用心褊陋輒以為大病李君
之記藹然忠厚使誠若是當上史館宜書
曰某年詔立義倉鼎州龍陽民傅某首入
田千畝則國家之義俱得矣惜其事猶未
至延祐四年九月㑹稽袁桷識
　　　書真㝎武仁夫静夀堂記後
仁人心也非性也仁果静乎靜者仁之所
獨性之静者人之所同也然則聖人之言
静夀其果不可知乎聖人與衆同夫豈獨
專其静㢤飬其心者惟静焉耳矣感物而
静斯得之矣感物而動記禮者之失也夫
子之言曰感而遂通天下之故斯静也非
動也余嘗聞諸胡子胡子本於程子而朱
子用之静動互用隂陽之㡬非仁静之說
余豈好辯尊其所聞敢因以復於命名者
焉㑹稽袁桷書
　　　書凌生㓛課曆後
觧經而括其義例繫辭傳惟盡之釋章句
以盡㫖意記禮者得之三傳例立經之義
乖矣稽古萬言書之㫖微矣昔之盛時口
相傳授猶懼其臆度玄言興微㫖不復有
統緒隐暢之立是殆猶近古也明經設而
帖括煩禮科設而義羅作将安取士㢤㴱
於楚聲卒悔其篆刻蘭溪之學殆未可非
也自王介甫㴱嫉其說晚卒不䏻以救悔
益多而弊益甚南北分裂而相師成風者
皆介甫舊制無以五十百歩為也
皇朝酌準之制秀士得以自勵溺於前者
則曰非格律不可格律焉自出㢤其誕漫
不統則又曰法何自立竄竊腐語率意直
志文益弊矣經益何自而明矣賈董之對
切而婉婉非将順也惡盡言而攻上者非
切謂也便扵宣揚童蓋習之矯焉以自文
者誠不知其初歟昔之哲賢由是而知非
慎之至也師徳試于國子復類登于賓興
譬之適逺轅無有不正者勉之㢤俟其成
行有以告矣為作㓛課曆引越袁桷氏丁
己十一月識
　　　題進士梁宜致慤亭記後
舍奠墓左觧之者以禮神言之然則祭墓
非古歟禮生於情親之至者彌不可以媮
也在昔先正司馬文正公㝎家祭禮弗忍
焉者多矣張宣公獨卓然罷屏乆而㴱悔
乃卒復之心之不寧是則先王有所不廢
也禮經殘缺非止祭墓焉耳矣展哭于墓
猶秉周禮充類以使夫民之歸厚則今通
國所行誠不曰背於古矣荏平梁君表其
墓亭曰致慤致慤之著羹牆之見也著莫
大於思誠恱親有道夫豈幽明之間㢤詩
云神保是饗孝孫有慶余扵彦中見之求
隂於地莫近扵體魄王矦而下降殺有等
怵惕悽愴夫豈禘甞之謂㢤記禮之失也
余願與梁君㴱究而辨明焉
　　　書虞伯生從子豐登字說後
往歲余與伯生甫同官于　朝有燬宋故
家者瞋目發赤擿數無遺藴余固曰彼不
遜若是耶伯生曰毋庸戚吾徒不振誠有
罪當自治以俟㝎於是悉取夫人師友之
源委臺閣儀注之損益精思紬繹凛凛然
不敢一日廢将二十年伯生率以文詞名
諸公桷也力不加進而自治者則亦罔敢
豫延祐五年其弟徳常登進士第故家之
誚将於是乎息今年從子豐登侍仲父来
京師以其弟兄之字說来示呉㓜清之所
期者至矣余何敢言雖然願因大父致政
公命名之意而廣焉授地之法休田以逢
年者全其力也仁熟之效在於善所飬與
與翼翼古曰有年其豐登之謂與維致政
公徳充而位卑重施樂善敦薄興譲休田
之義也施于有成曽孫之稼吾見其京且
齊矣弸中以文外仲父訓廸有自来矣獨
感夫昔者之詬病因以告二子願勉夫哉
越袁桷伯長甫書
　　　題徐天民草書
甲申乙酉間余嘗受琴於瓢翁問譜所從
来乃出韓忠獻家盖通南北所傳皆閣譜
宣和譜北爲完顔譜南爲御前祇應譜今
紫霞前譜是也韓譜湮廢已乆東嘉郭椘
望始紹其傳毛楊徐皆祖之不知者咸稱
浙譜由毛楊自秘其傳故耳蔡氏四㺯嵇
中散補之其聲無有雷同孰謂浙人能之
乎瓢翁酒酣好作草書嘗寫前人悲憤之
詞一日言中散廣陵散漫商君臣道喪㴱
致意焉至毛敏仲作塗山專指徴調而雙
絃不復轉調與嵇意合非㴱知音者不能
又曰學琴當先本書傳俗韻自少仲連得
法於其子余以作吏荒落向甞作琴述言
歴代所譜派系因覽先生遺墨俯仰疇昔
今三十六年矣延祐六年仲夏丁丑越袁
桷書
　　　書栝蒼周衡之詩編
詩有經緯焉詩之正也有正變焉後人闡
益之說也傷時之失溢扵諷剌者果皆變
乎樂府基於漢實本於詩考其言皆非愉
恱之語若是則均謂之變矣歟建安黄初
之作婉而平羈而不怨擬詩之正可乎濫
觴扵唐以文為詩者韓吏部始然而舂容
激昂於其近體猶䂓䂓然守繩墨詩之法
猶在也宋世諸儒一切直致謂理即詩也
取乎平近者為貴禪人偈語佀之矣擬諸
採詩之官誠不若是淺蘇黄傑出遂悉取
歴代言詩者之法而更變焉音節淩厲闡
幽掲明智析於秋毫數殫扵章亥詩益盡
矣止矣莫能以加矣故今世學詩者咸宗
之栝蒼周君衡之㳺　亰師極其㳺目之
所寓悉歸扵詩浩溢閎愽盖将因言以宣
情而扵眉山公之學㴱有慕而跂之者其
為志亦勤矣夫水宗扵海百折而卒至者
非一日之功也故余力敘詩學之源委俾
反而求之周君氣盛年富進進不懈異日
胥㑹必當以余言為然也延祐六年閏八
月庚申前史官㑹稽袁桷書
　　　書仇按察父訓子詩後
淵明退之諸賢惓惓訓子形扵歌詩聽之
藐藐迄不䏻繼父業手澤存焉之戒良可
悲也獨康節先生有子伯温捧其先人之
詩日篤不墜卒有成立此盖絶無而僅有
今觀致政仇公三詩遺墨如新其子按察
清節吏能炳炳可紀用不展志諸孫嶄然
各自立宦業有法曰以祖訓為則顔氏之
庭誥桺氏之家範奕葉母變今扵仇氏之
門見之矣書曰汝克昭乃顯祖用成爾顯
徳勉之哉
　　　跋王使君都中年像圗詩卷
粤昔故家江左之王贊皇之李其髙自標
致不以華腴為可貴故其淩厲絶俗則有
若元禮文饒官為一集卓然以名閥自重
其視世胄珥貂紆綬猶褓中兒耳閩王侯
都中㓜歲登膴仕抱負竒氣折節慕義其
為政先愷悌而後㓛利宦績光顯為東南
牧守表官為一象盖将憫歲月之如流厲
志考徳俾日進焉若年之有加而無斁也
抑甞聞之今之為吏起扵荒窶甞病不知
其所為葢其講習之道非有所素也宦學
之門受察於父兄之側遇事剖析白首吏
拱手不敢議其徴取者良有自来桷念昔
曽大父太師樞宻越公嘉定間以著作郎
考南省多士獨得參政畱耕先生後登上
第直道大節為淳祐全臣雖不及相天下
士今猶嗟惜之施于諸孫詩書之澤盖未
己也桷學不加進懼世徳之微凛然自治
敢以通家之舊願相與勉焉以求佀夫世
臣之文獻金章𬗋綬豈足為吾兩家榮觀
㢤延祐六年八月辛丑契家弟四明袁桷
書
　　　題樓生詩集
海隂陳處士甞言吾婦兄樓某善治生昩
爽以興即整理靡宻某租某山出入俱有
法又治其所嘗往来㒺缺怠於是酌酒盡
暮暮而醒醒而吟凢是者三十年樓之上
世故為呉越王鎮遏使因所居有廟里民
祠之㡬四百年今樓君已下世其子崧伯
為余弟之子之夫始以其集相示曰踈懶
嘻若前言果踈懶邪詩盛於江西吾郷以
詩自名者率祖之其浸淫者為韓梅壬午
癸未歲余始悔悟海隂譏之曰自言學術
有悟門不謂師承廢扵是今讀樓君詩天
和混融不露斧鑿而其平淡造詣有陶韋
之風焉理勝則無疵果有疵議者不能發
口文士善譏評後率不振僕不敢若是書
以歸尚勉之雅俗類厥考足永逺矣
　　　書茅生家譜
余待罪翰林甞草三茅君加封制書㴱以
為神仙家功行累積子孫必盛茅為希姓
則今江南茅氏豈其苖裔也與或曰三茅
君既仙去安得有後余應之曰老子為道
祖老子之子宗五傳而為王太傳今李姓
皆祖則茅氏之祖也夫何疑吾鄉公相家
受原伯魯之誚厚貲腴田談笑立棄其困
辱有下於皁隸甚者發丘壠惡言其家世
之盛靖觀茅氏之自重有泚其顙者多矣
漢世以試籀書始得為吏而唐宋制令玉
册官必通文詞者始得為茅氏守藝猶近
於儒者之事矣盛徳若不足老子之㫖尚
勉㢤必有以興復矣
　　　跋子昂贈李公茂詩
松雪翁詩法髙踵魏晉為律詩則專守唐
法故雖造次酬荅必守典則然扵贈別等
詩則僅見之淮隂李公茂胷次磊落言論
吐冰雪擅幕府畫諾事無停畱士大夫喜
從之㳺宜松雪翁繾綣而樂道之阮公服
常白觀此足為人物論矣
　　　跋宜春夏君與上饒陳先生文蔚
　　　講經書問
自武夷之說行其門人矜重自秘皆株守
拱立不能親有所明辨獨勉齋黄公奮然
衛道以其同焉者析之曲焉者直之使後
之人無以議湯文清公後出復以昔之所
㴱疑者充廓之是則武夷之忠臣矣今觀
宜春夏先生自明壯歲從上饒陳先生文
蔚問荅疑難無苟同之病紬繹微㫖夐然
扵尊聞之外汲井飬源端木表正蓄徳集
善至是盡矣其孫震以進士来　亰師以
桷族叔祖特進尚書公遺墨相示盖守宜
春時與其大父交好良厚今八十年矣師
友道喪愚者守之薄者背之欲求其自得
者不可得夷考武夷釋中庸與易傳輒異
夫程楊者夫豈得已觀此得以攷焉
　　　題何子方丹書後
金石草木藥品見扵神農書二者不得以
偏廢也自唐世方士飾侈說以動上聽卒
致躁僨以弊或者不察遂因以置議焉厥
今四海一轍而南北方劑判為二塗昔人
甞言蔵用檐頭三斗火陳承箧内一壺冰
二者胥失之矣金石變化鄰扵鴻寳故昔
得道之士近取扵身而法之内外交飬厥
功著焉今世所傳實祖劉先生爾朱先生
余甞得其書而讀之水火之騰降日月之
摩盪差毫髮則不能成也故其起死也如
神而非以増其聲色之奉歴亘古而不可
廢者其說具在貴溪何大方料簡切於人
用者為十二方本扵神農參扵難素復以
五金八石之論曲暢而闡微焉其師陳君
善父號名醫宋世公卿㴱重之泉源木本
有自来矣合南北之偏扵大方有望甞聞
龍虎經有火記六百散落雲笈願歸而求
之則其藥愈神而人益信矣年月日四明
袁桷書
　　　書江陵唐氏族譜後
集賢脩譔番陽呉公善作江陵唐府君墓
銘叙述世系於質肅公八世矣府君之子
洞雲願揭徳正傳俾桷有述焉維質肅公
立朝偉節在宋史而獨減死令莫㝎是否
敢於府君之誌而詳言之熙寧元年著謀
殺已傷自首者減二等為㝎律主是議者
王安石許遵也非是議不得行者參知政
事唐公御史中丞吕公獻可判刑部劉孝
叔御史劉公玉錢安道翰林學士司馬公
也許遵在宋循吏傳蘇黄門㴱取之且謂
其年髙多子孫由減罪之報桷考宋史則
減殺議自登州婦人殺夫自首始唐公論
為綱常本王許之議非也公以新法憤死
後詳㝎勅令者卒於是而兩疑焉宜㝎律
曰謀殺自首減等如遵議在天屬如唐公
議若是則兩得之矣公之子淑問為名御
史是唐公亦誠有後㢤唐故餘杭大族侍
讀學士詢實同所自其居江陵由公父殿
直君始質肅公事實紀其諸孫在朝著歴
歴可考宋社既亾衣冠故緒闔郡不能以
一二觀呉君所為銘則世次猶可考也抑
甞聞之鮑靚以司隸系孫為道士王逺知
以琅邪太傅孫為茅山觀主皆知名當時
今洞雲佐治開元宫居　亰師二十年貞
幹善謀其源委有自来矣夫樂道人之善
儒者之事質肅公之不得伸於一時事若
有待庸書碑隂以告夫為史官者有攷焉
　　　書永嘉王母香几銘
記禮者之言曰先祖之徳善㓛烈鼎而銘
之衛孔悝是也嘉言不忘子張之書紳是
也席机觴豆受於老臣則几銘舊矣況母
訓乎口澤之存歲乆則弊為文傳信几之
存亾復何預焉以儒成名几之銘滋乆矣
庸書以俟
　　　䟦劉真人帖
飬生家性命分為二途而性宗之說與命
宗各有七焉丘祖師以談笑詼譎活中州
萬姓至其二傳為長生劉真人或疑其有
畱滯之意嘗讀淵明詩有云感彼柏下人
㴱有感愴劉真人則曰墓中長有真空景
豈非先兆乎至治二年春二月丁丣拜醮
長春宫為長沙余君善之書
　　　題姚雪齋右丞草書
金源諸賢皆師懷素其法由黄太史始盖
一時崇尚蘇黄遡本以求則黄本懐素蘇
本徐季海二羙兼備則雪齋先生俱得之
詩昉扵蘇駸駸乎太白矣字源扵黄則與
之俱為醉素之弟子矣桷也獲㳺玉堂得
與其猶子承㫖公侍筆硯繼入集賢復與
公之子侍論議今觀遺墨敢發明前賢之
淵懿使後者得有攷焉至治二年㑹稽袁
桷書于恱心堂
　　　書姚牧菴贈播州楊安撫漢英樂
　　　府
大徳末年桷以史屬預脩
成宗實錄于時承㫖姚先生實領史事見
其塗抹詳㝎若不經意而一受潤色即粲
然與班馬竝此殆其天資學力相須以成
者思播楊侯　朝覲本末見於太史先生
執筆尢致意焉惟昔楊侯以中原大族世
領䕫府羈靡之州當蜀破一時名士咸往
依故其文獻承接的有源委聚書訓子益
振起光采推姚公不妄許與之心是所謂
立賢無方則凢司文衡取士類扵是有攷
侯之子頤正君来都温慎儒雅與之論前
朝事悉纚纚不絶示姚公所贈樂府因書
以歸之
　　　書葉信公家問後
信公貴為宰輔不忘貧約舊事壯歲客吾
里從學城南楊氏書塾楊氏館遇甚厚咸
淳丙寅以資政守四明舊往還皆重報之
而以次子通判應友君為楊壻人咸服其
盛徳咸淳政事一歸賈相江公萬里以告
老去馬公廷鸞以稱病去信公先二公以
歸賈每憾之後再召将中以事而公卒由
曹娥以遁天時人事至此有不䏻容力可
勝道㢤竹友君甞獲識于　先人侍側廣
顙豐下其談論猶有王謝家風度俯仰四
十年而其子能以方外士保其家譜信公
諸孫於余為外表則漸就零落浮雲變更
夫豈葉氏敬觀遺墨為之愴然至治二年
秋九月癸丑袁桷書
　　　書楊安撫訓子詩後
魯周公傳三十四世夫子紀二百四十二
年之行事所不忍言是則伯禽以後為無
聞矣家訓之嚴莫盛於顔桺若包孝肅司
馬文正庭誥儼在至諸孫而靡傳君子之
澤五世而斬夫豈徒言㢤播川楊忠宣公
其子襲爵作詩訓示韋玄成之詩有曰於
戯後人惟肅惟謹無沗顯祖以蕃漢室公
之詩有焉今宣撫君盛年執謙問學日績
金玉厥躬以承休譽克昭乃顯祖視魯公
世家實為有光尚勉之㢤則忠宣公實永
不朽矣
　　　題呉浩然詩卷
讀羣公詩玩把不能去手氣與理俱明矣
氣由物以成形而下者為道邪為人邪人
心非與道悖亦非氣質舉世相承吾何敢
言觀浩然亦知道矣
　　　書朱氏精舍圖詩卷
婺女史學之盛有三家焉東莱之學據經
以考異同而書事之法得於夫子之義例
以襃貶而言者非夫子㫖矣龍川陳同父
急於當時之利害召人心感上意激頑警
媮㴱以為世道標準志不成而年逝識者
悲其不遇焉說齊唐與政蒐集精要綱挈
領正俾君臣得以有考禮樂天人圖書之
㑹稡力返於古是則論史者無遺藴矣噫
自宋忠簡公以經濟才不得展用故其鄉
之後進匡國輔世為首論人事不齊則亦
曰有數焉耳矣方咸淳初義烏朱氏兄弟
四人竝登進士第而伯仲季尢得名其季
宰㝎海余得識之見其貫今古若身歴而
知其是否其為文簡而明據㑹以歸於一
者也竦然以叩之則曰吾於伯仲曷敢望
後聞其兄仲晦君燁論事廟堂與南士持
政柄者不合為理成精舍圖以歸而中原
忠純儒雅之士藻繪襃拂皆今士大夫之
所仰慕而不可見者亦盛矣㢤近世南北
之黨分朱君以越産不合扵南士而中原
諸賢有愛於朱君審諸賢忠厚之至則朱
君之承接者必有其道立賢無方於諸賢
見之羣而不黨於朱君見之於是夫重有
感焉
　　　書楊御史奏藁後
御史言事有二不幸焉折羣隂初萌之機
論國是於未㝎之日若難矣不至履其危
而蹈其禍也至若姦孽肆兇株黨連結箝
口拱手者千士一律至是而有言焉非夫
捨成敗死生不能也鄒道鄉審於田承君
劉元城決於母氏其所處既㝎故其直節
焯焯偉著有若楊御史之言事其感憤厲
奮悉出胷臆嶺海刀鑊雖在目睫猶往矣
忠矣㢤昔人甞言御史以言事得名有闗
夫世道之升降方今
天子聖明小大臣㒺不承恪楊君論思辰
告非若前日之難匪初惟艱尚懋敬之以
永終譽
　　　題潘伯潤家譜
㓜歲聞寧海藩繁昌公以文學政事得名
羣公交薦乆官江淮其猶子伯潤甞從以
行飛牋急檄一時争稱道之科舉既廢假
館浙右辱其講授者皆楚楚可觀然而剛
不容物論事直見底藴脂韋者良忌之每
語繁昌公輒涕洟見于顔面繁昌死無後
逃難蕩析而伯潤垂白服斬衰以繼晚歲
手書宗譜以示其子惓惓于繁昌尢切噫
今世以田宅財物争為後若繁昌之死當
掉去不頋矣伯潤所為誠足以警厲薄俗
子孫其有興者願書此以俟至治三年十
月袁桷書
　　　書鮑仲華詩後
宋太宗真宗時學詩者病晚唐萎薾之失
有意乎玉臺文館之盛絺組彰施極其麗
宻而情流思蕩奪扵援據學者病之至仁
宗朝一二鉅公浸易其體髙㴱者極淩厲
摩雲決川一息千里物不能以逃遁考諸
國風之㫖則蔑有餘味矣歐陽子出悉除
其偏而振絜之豪宕恱愉悲慨之語各得
其職今之言文章者皆其門人而扵詩則
不復有同焉甞㴱疑之其力不能佀之與
抑其心之和平不得與之同與降于後宋
言詩者人人殊而歐陽子之詩訖未有宗
之者滁陽鮑君庭桂仲華以詩一編介余
所從㳺郝君時升求余叙語完氣平其於
景也不刻削以為能順其自然以合於理
之正考其從来有佀夫歐陽子之㫖矣今
滁人思公數百年猶一日也而其篇詠見
於一泉一石者復得其遺民而宗仰之仁
聲之入人㴱於是乎見晉本乎唐憂㴱思
逺有堯遺風余於仲華其殆近之與至治
三年十有二月某日袁桷書
　　　書李弘道朝天録
司馬氏探極南北之㳺蹟私怪其動心導
志不專為書晚歲憤悱始以游歴者散見
於紀傳入于渤海則禹所傳者異矣纂歴
代之書以為言其沿革㫄分而散見誠宜
矣自漢趙充國班超扵金城玉門纖悉利
害至唐西南備邊亦得其要領是誠有指
歸夫古之善使者必通逹道里周知阨塞
為主上道若曰行記南北之變易詢於道
途父老之說盖未足憑也今天下一家由
淮而燕者同一舟轍淮泗合流九河故道
諸儒置議不已㳺於京城山前十六郡之
名漫不能考陸務觀范志能擕志書以行
或猶有詬病之者豫章李君以能為北行
録簡而明博而文而扵在朝之羣彦㴱咸
致意焉桷也學未足以傳後願刪之以俟
他日成之也
　　　書紇石烈通甫詩後
言詩者以三百篇為宗主論固善矣然而
鄙淺直致㡬如俗語之有韻者或病之則
曰是性情之真奚以工為千士一律迄莫
敢議其非是紇石烈堯臣示其先府君怡
閒吟藁一編玩其詞㫖藻繪融液一本扵
大曆貞元之盛而幽㴱婉順則㡬於國風
之正矣府君舊貴族遺言雅聞得扵先朝
之故老壯歲轍迹半天下冨盛羇愁感慨
歡恱之事目受而心㑹冥搜逺想不極其
摹寫不止用意若是故成􁂗實足以自見
桷舊得拜府君於堂下聆其議論明絜而
簡易讀其詩如親見之焉泰袁元年三月
某日袁桷書
　　　書郝伯常經題黄鶴樓水龍吟後
郝公以使事館儀真日襆被蓐日引馬於
庭下請歸館使謝以未有㫖如是者十有
六年在館中觀書不輟其未見者從制置
司以假所作蜀漢書皆拘畱時藁㝎方是
時宋相以滔天之惡䝉蔽朝論士夫咸以
道學縁飾殆如風痺不知痛痒公盖目覩
其弊今觀此詞其意㫖可知矣公之子為
侍讀學士甞與桷言公奉使時侍讀甫四
歲後囬　亰師年十九以戎服見拜且泣
公閉目不頋進退不敢其父友命易衣冠
以進始與語焉前賢典刑峻整若是視近
時父兄之御子弟泚顙實多因書舊聞以
補遺事泰㝎元年三月癸丣四明袁桷書
　　　書張子仁少監族譜後
張侍中曽孫忠文公叔夜忠確公克戩皆
以死節表表著靖康宋史忠義傳兄弟竝
立餘人不能兼也後其子孫入南一在四
明一在福唐紹興推恩盖首及之都水少
監張君子仁盖其裔孫惓惓以宗譜未備
綱羅附綴支分而派別之歴歴在指掌其
勤且勞積二十年始成焉族譜散軼皆由
兵戎之遷徙晉世故家南北隔絶各立譜
系元魏以来賜姓紛雜譜莫能考歐陽子
作宰相表用志良苦而私為渤海譜猶有
缺文是則為譜者誠不易矣今子仁能追
考其所自又復以職業自見光于前人其
官都水興廢舉軼廟堂以其諳歴陞其官
以居然子仁有不懌者桷曰胡安㝎先生
以水利為一科故其弟子若羅適頋臨皆
為名監司水土職在司空古尢不輕世以
善理財穀為能吏厥今􁑀渠之粟歲致千
萬石數倍遼海不害于民而　京師益以
羡吾知考治行者必以子仁為首夫何慊
然因書其宗譜且以勉焉
　　　䟦呉子髙詩
詩本性情能知之矣本於法度知之不能
詳矣風雅頌體有三焉釋雅頌復有異焉
夫子之別明矣黄初而降能知風之為風
若雅頌則雜然不知其要領至於盛唐猶
守其遺法而不變而雅頌之作得之者十
無二三焉故夫綺心者流麗而莫返抗志
者豪宕而莫拘卒至夭其天年而世之年
盛意滿者猶不悟何也楊劉弊絶歐梅興
焉於六義經緯得之而有遺者也江西大
行詩之法度益不能以振陵夷渡南糜爛
而不可救入扵浮屠老氏證道之言弊孰
能以救㢤呉子髙居湖湘為詩以法度自
守髙者騰霄漢幽者抉泉石憂樂得中合
於採詩之說矣候神人於執期望飛仙扵
蓬瀛侈心之萌帝者之事公卿之作雅頌
得之願與子髙異日相見而論焉燕都宋
本誠甫進士第一橐子髙詩俾有語遂書
以歸之

清容居士集卷第四十九
清容居士集卷第五十
　題跋
　　　書正肅公懲忿窒慾題扁
忿慾皆發之不中節者桷嘗讀易之咸以
無心為感何思何慮是則安有不正者㢤
漢儒言感物而動失㫖多矣先正肅公謂
忿近於剛以欲為剛徳不足探本澄源有
合夫繫辭傳之說故其平居奉身如玉雪
危言讜論百壬交避其剛之謂也清齋端
居不邇聲色此絶欲之效也居朝不一二
年輒以直道去湯文清哭公之詩有曰獨
畱事業在江東真實錄也從子瑛居龍虎
居室以四大字昭示户冊且築象山之麓
為精舍審其傳授保形以静老氏之說飬
厥靈根吾儒之說是則安有忿慾易曰無
有師保如臨父母正肅之訓豈虚言㢤泰
㝎二年上已日族孫具官桷再拜謹書
　　　跋正肅公手澤
吾宗由宋仁皇時　光禄公轂與祥符縣
丞　同舉開封　祥符後居東亰建炎兵
變　祥符孫　太保絜家從青州軍以歸
是生　太師衛公厚徳退譲而　光祿公
家自朝奉公亦漸替至　正獻公入太學
師陸文安公登淳熙辛丑第　衛公之子
　越公從　正獻游考兩家南北之分始
得合譜訖受學于　正獻癸丣歲　越公
與計偕不赴淳熙丁未登第自是先後為
秘書省官為侍從人咸曰叔姪之盛師生
之榮於是見之　正肅公見　越公鄉薦
時年始九齡自是敦叙不絶兩家厄於祝
融之災舊蔵㡬盡脫焉以僅存者猶數十
紙從姪則瑛自龍虎還里曰　䝉齋先生
遺愛在江東社而祝之㒺敢墜因以手澤
二通俾為象山證契曰　大資同知桷之
曽大父曰思贊府判實則瑛之曽大父噫
世運既殊喬木彫落書其本末願刻諸山
中以為永乆泰㝎二年三月甲寅族孫具
官桷拜手謹識
　　　題從子瑛城門八詠
始余讀陶靖節諸賢詩志意憤悱抑其意
而為之言盖将以從其類也五君八哀杜
子羙䂓䂓然相近羇窮不偶故竊其佀而
為之者焉龍虎山為道士據㑹竒怪嶄削
率可以見於詠歌者書扵志見扵碑誌跬
歩不敢以軼而吾從子則瑛作城門八詠
以相示首之以仙隱言夫宗師創始之難
也曰茅山易髙士靈寳之創首龍虎而終
于茅山者也曰天谷慕真隱而不騁于外
詠蓬蓽之所居則與天谷竝或曰蓬蓽勝
之曰玄洲三隱東城慕其孝友而能以肥
遯自處者也曰碧玉則曰我　越公之徳
未墜粤昔旌陽公以厚徳植樹而奉祀有
缺懼不能以承噫今為方外流者絶其本
枝而獨呉特進不若是則瑛能亢宗叔老
矣不復有望異時見吾　中散公　朝請
公之子孫成立非子也邪
　　　跋外髙祖史越王尺牘
(齋戒之時共惟撫幹國録盛徳/某伏以即日毒暑在候正君子)
(繁福某歸老山林一念不作殊/在躬黙有神相台候動止倍介)
(狀可發一笑識者觀之必有公/覺强健不足云者䝉示張公行)
(甲符離一掃無孑遺東南膏血/論建炎以来錙積寸累車馬器)
(當時不䘏國計以償㓛名之心/竭扵叛亡目今州郡窮匱皆由)
(之主上實知之不䘏後世之無/某所不忍為也某此心天實知)
(什物無恙幸置慮他覬韜飬以/聞也吾人以謂如何竹洲所寓)
(期待幸甚幸甚五月日太傅保/前光大異時横蜚尉區區之所)
(魏國公史浩箚子/寧軍節度使致仕)
朱文公作張忠獻行狀一出南軒之筆不
過題官位姓名而己後攷三敗事跡始悔
昔年不加審覈歸咎南軒然亦無及矣符
離之敗陵陽李伯微甫載其事甚詳今不
敢為忠㝎辨明直書其所紀曰符離之役
軍資器械失亾殆盡張魏公初聞之疑虜
人踵至甚懼即軍中觧所佩魚遺歸朝官
太平州通判劉藴古朝議大夫使虜求和
僚吏有止之者乃奏乞致仕又乞朝廷遣
使孝宗不從既而虜人不復南魏公乃謀
再舉上亦不從及和議将成魏公持之甚
確左相湯慶公因白藴古之事由是魏公
遂絀李與張俱蜀士史筆不敢有所隱避
桷以外諸孫尢宜尊所聞以傳信忠㝎尺
牘無一字失實者此豈私喜怒而為言者
歟泰㝎二年五月甲子具官袁桷再拜謹
記
　　　書瓶城齋記後
抑甞觀易而得兊艮焉澤以漸摩言之於
家者也澤而不止㡬於險矣節者所以懼
其過也當位以節節斯通矣艮者總其身
而身有止也思不出位艮道之致因地以
光而復降焉斯謂之謙謙非忘於事也故
鳴謙之象著而用節之斯益困矣凌侯商
榷事物黙以全其機清介自律人莫有敢
犯户冊之訓㴱契易理敢誦所聞而質諸
良月既朢越袁桷書
　　　䟦汪龍溪外制草
崇觀詞臣以扇對全語為髙獨龍溪先生
痛掃時弊盡復元祐之舊方羽書飛馳顛
沛道路非如昔人夙搆古語而徳音四逹
甚於奉天之感泣不幸為秦氏子擯斥逺
道而先生迄不得再入矣抑甞考宋世内
外制之作至公而始備故其翦裁也有丁
夏之風其典雅也備曽王之體肆而不野
麗而不侈則駸駸乎歐蘇矣今觀手藁遂
書所聞以寓仰止之意云乙丣七月望日
袁桷書
　　　書劉貢父舍人種竹倡和詩後
元祐元年九月蘇文忠公以中書舍人為
翰林學士十一月劉仲馮孔經甫為左右
史蘇文㝎曽子開為中書舍人盖同月除
書也劉公由秘書少監入掌詞命盖與大
蘇公相後先孔常甫則猶在著作廷兄弟
父子嗚呼盛矣㢤鄧右丞熙寧間以九制
之譽積十年為承㫖自負灝噩詎淺淺耶
甞攷元祐初元實維丙寅姤遯之基已萌
是歲温公薨黨論興詩禍作馴致宣政紹
興丙寅秦相擅持南北分裂遂㝎至於開
禧則罪歸于韓咸淳㒺上之罪昭于賈氏
不十年而宋亡治少亂多明于天人者未
甞不㴱知之噫前乎乾徳天聖之際又何
其盛也今歲距丙寅僅僅十禩文明之運
誠在于此仰止先哲感慨係之丙寅人袁
桷識時延祐乙丣十有二月庚寅也
　　　跋蘇子美帖
滄浪翁中年書猶未精詣後沈錮黜落浩
然之氣悉心用資以為翰墨祁公號婦翁
兖公宻友終不能為之道地前代法律之
嚴若是
　　　書蒲傳正左丞帖
左丞蒲公文學政事熙寧元豐之時號為
名流後出為亳州未㡬以揚易杭皆東南
要郡此手帖盖由亳入覲時所作也蜀由
孟氏以来無兵革鬭争文士迭出至元豊
時為翰林學士者十餘人公其一也宋世
仁英正史皆公纂脩今蔵史院可考皇慶
癸丑桷得與其裔孫道源同為史屬蒲為
西蜀大族三丣之變徙興元者獨能保其
宗家譜整備遂以　先越公所蔵左丞公
手澤歸之以永其傳噫綸言汗簡皆家世
舊物桷無以進議厥今理學宏闡實始於
舂陵周元公元公之道之學實蒲公紀其
事立賢無方願於諸孫有以廣之㑹稽袁
桷書
　　　䟦懐素揮翰帖
懐素書多才翁兄弟所書至明昌諸賢尢
競習此體余在都下所見凢數十卷皆偽
贗可考獨此唯宣和舊物審為非臨摹者
　　　跋桺公權書清静經
韓氏閱古堂清静經乃越石氏家蔵舊物
石居新昌慶曆時刻此帖後入復古方韓
貴盛時遂得此帖悉有紹興圖璽此籖摽
光皇手題石氏墨本失之拘紹興本失之
瘠韓本失之弱今覩真蹟硬黄古紙松煤
老色無纎粟繆妄視昔三本真碔砆也龍
集戊申至大改元甲子日桷謹審證于後
　　　跋顔真卿誥
前人多疑祖父誥非其子孫所可書魯公
舉進士開元年已長成昔人誥勅必擇能
書者填補從唐考之徐季海之於其父嶠
之是也從宋考之蔡君謨米芾是也此卷
舊入思陵復古殿後入秘書省　先越公
為秘丞時掌圖籍凢唐相誥皆入録盖徳
夀晚歲悉以前賢誥入祕省故也今李紳
誥及徐顔諸誥皆舊物審㝎無疑
　　　書舊作九華臺賦後
潛庵鄭先生兩入翰林纂脩凢例多出其
手于時桷亦補史屬適相後先未㡬除江
西儒學使者所居近玉堂矮屋脫粟不堪
旅瑣先生清言介行每言數百年承平事
不絶口桷不揆參錯承接時則有新安汪
尚書孫漢卿為供奉廬山曹端明子愚為
編脩此數公者皆先世情好而桷以外舅
秘閣公叙宗盟於相府事契彌相厚也先
生生於淳祐甲辰之重九日先侍郎因之
以命名家居築九華臺湥致意焉于時桷
實賦之由江西歸里第不數年而捐館其
子公許以門㓛入官来　亰師攜混元山
居題詠手澤一卷而九華臺賦實附于後
俯仰疇昔邈不可得而桷不自知止因循
翰苑者今十五年矣學不加進而道日益
損異日當假道清溪拜先生之墓驗昔時
手植之花木因以有推其子孫之興盛願
嗣以記之延祐三年三月已已袁桷書
　　　書李巽伯小楷夢歸賦(有跋/趙子固)
洛陽李巽伯建炎初同朱希真避難南来
名望文學與希真相上下而作字體製亦
復相佀希真書相鶴經朱文公評之矣余
甞聞先生長者言黄長睿崇寧間㳺洛陽
作九詠楷書㴱刻故一時洛人皆師慕之
希真巽伯又其佀之者字學廢已乆宣和
立書學主上所好乃薛稷禁經所謂字則
長而逾制者也則朱李二公寧得為博士
耶希真甞和巽伯詩伊水嵩雲未歸得說
平生處淚浪浪盖與夢歸同意又曰琴書
揔驚眼文字更過人巽伯翰墨之妙可知
今觀趙子固評書力宗元常而宋朝習鍾
書惟黄朱李三人暨姜堯章子固耳余甞
見丙舍帖徐浩模本出尢端明家又見褚
河南摹力命表唐本皆纎濃遒潤至比閣
絳宣示表如出二手則學鍾書者猶可置
論乙酉歲余見今翰林承旨趙公子昂扵
杭于時愛堯章書譜手之不釋逾三十年
趙公小楷妙天下是盖脫其形佀而師其
神俊此卷舊蔵南康黄可玉可玉嗜古剛
絜人也後授其徒董君有能能寳之願質
諸承㫖公作書評焉俾勿壊延祐五年八
月乙丣書
　　　題東坡嶺表書歸去来辭贈卓契
　　　順道者
東坡先生居嶺海惟卓契順巢元脩不逺
數千里􁁬鞋問訊元脩有傳而契順止書
歸去来辭與之如有欠恨桷扵徳常家始
獲見真蹟落墨淋漓光透楮背見者皆竦
然以起敬而元脩傳非精熟蘇文者未甞
接識昔人以鼎彝傳逺謂於監觀有補徳
常宜廣刻使家有其書任恤之道見於盛
世矣
　　　跋呉丞相繳京湖帥賻陳清敏帖
嘉㝎十一年　先越公與清敏公同在殿
廬實得呉毅甫丞相爲第一清敏之薨丞
相㴱徳之爲作書閫帥于時賈相年未四
十方折節慕名丞相書至詎敢靳嗇清敏
子孫又安得以不家於喪為辭故事大臣
薨有㫖州郡治喪葬㴱恐後人不知以清
敏公家為有請故表其本末若是
　　　書世綸堂雅集詩卷
吾鄉盛時比屋皆故家大官咸淳賈相擅
國絶惡四明由是衣冠皆為月集悉不敢
議時事卒至國亾無賣降于外者當至元
末年諸老先生猶亾恙時則有㴱寧王先
生師表模範世綸雅集猶有洛社耆英之
遺意甫三十有四年風塵變更乗虬上征
無有一人在者覽　先郡公之遺墨不勝
悲慕世綸主人於是下世亦二十年矣桷
以契家子猶得從封胡羯末之後願相與
勉焉以圖無斁
　　　題樂生詩卷
詩於唐三變焉至宋復三變焉派於江西
變之極有不可勝言者矣劉南嶽少年以
詩自名晚歲獨尊楊廷秀考於風雅無是
體參於唐宋無是體以斷絶直致為工叱
咜轉旋駸駸乎江湖之靡者也吾鄊前哲
所為詩倣韓而不能愽師蘇而不能宏然
卒無江西之弊誦建安黄初之作推而至
扵風雅則亦有徑廷矣㝎海樂君之才以
一編介蔣君玉度示余且求叙引噫詩不
能以易言也觀其平淡者合自然孤絶者
得㴱悟繪物不鄰扵巧琢至境合心㑹釃
然百谷之泉必逹扵衆流是亦扵詩非積
學有源者不能是也余終老林泉異日相
尋於寂寞空絶之地相與酬倡又将盡其
說焉
　　　書孫僉事訓子八字說
一貫之㫖忠恕而己其語簡而易明大賢
之教人曰不妄語聖人之教子則曰立與
言二字而己過於文則漫不加省切於近
則易以自持孫公濟川之家訓凢八字曰
吾将以訓于家吾子之果能為儒也必将
由是以得名使不至焉則守斯言也其不
為小人之歸也明矣求余言以増警遂書
以歸之俾勿墜濟川子名某日不廢學将
以儒術起家桷老矣猶将見之
　　　書党承㫖篆杏壇二字後
翰林承㫖党公篆法妙一時所書杏壇二
字刻于曲阜藹然風雩之意千載一日也
衍聖大宗南徙三衢設祀有廟傳嫡有緒
今郡守趙侯敬之髣其舊址築壇於㫄昭
掲二字於其上有新豐肖佀之意見堯於
牆著存不忘之義也若曰思其居處孔氏
子孫萬世不怠是則趙侯之用心良厚矣
泰㝎三年二月具官袁桷拜手謹記
　　　書呉子行篆書隂符經
唐世隂符始大行原扵李筌成扵李靖貞
觀皇帝始酷好之命褚河南凢書一百九
十本貞觀之意盖廣用兵之說耳李筌託
神姥之言乃曰上有神仙抱一中有富國
安民下有彊兵戰勝又妄増六注以惑後
人然終不可悉解而呉子行復書之何耶
唐人作篆惟書千文盖懼學者之未易察
也徐鉉作項王亭賦仿李陽冰裴公徳政
碣之遺意子行沈困市隱豐碑巨碣不能
以自見寫其幽曠託焉以自逃者也余甞
聞善書者大篆不得入小篆隸書㝡懼入
八分使子行在吾願相與評焉
　　　題劉明叟詩卷
大裘無文良玉不琢質至羙而無可楝擇
也言為心聲而詩章之衍溢則又若必事
扵模範論至扵理盡所謂模範者特餘事
耳黄太史甞言寧律不諧不使句俗以建
安黄初之法較之佀若有病然太史所為
詩鍛鍊之工過於前人其所謂不諧者盖
其變體耳吉安劉明叟示余詩一編不事
雕飾意氣凌厲理勝而語完嶰谷之竹合
扵自然不假按抑而宫商敷宣各當其職
手之不能以釋因以夙昔之所聞者書于
後而歸之
　　　題閔思齊詩卷
唐詩有三變焉至宋則變有不可勝言矣
詩以賦比興爲主理固未嘗不具今一以
理言遺其音節失其體製其得謂之詩與
隴西閔思齊示所爲詩沖澹流麗亹亹倣
唐人風度寄興整雅将駸駸乎陶韋之畦
町矣近世言詩莫不以三百篇為主經緯
之分茫不知所以由逺自邇漸入魏晉詩
寧有不工者乎思齊敏而且勤輟食忘寝
和平多而凄怨少氣完體充不以沮折為
可撓事物之来處益有暇故其見於心聲
者無羇窮不偶之意讀其詩以余言為證
斯得之矣
　　　書呉明之文編後
始余見閩清呉明之于成均神度秀朗㳺
于公卿将以竒言直氣感動鉤說輒同坐
席復與一時之能文詞者聲摩度測守繩
合則駸駸乎班馬之軌轍而建安黄初之
餘事将力進而不肎止也余既得請歸隱
山中江浙挽余以校文㑹有亡子之戚旬
日即出後知明之試進士不中幸不余誚
而㴱病有司之不察也暨来四明将返閩
中示其所為詩文若干卷讀之不能置是
誠得於逺逰者多矣見聞窘于州閭舂糧
之適不足以自廣而冒萬里者多大言以
賈禍若明之之㳺歴漸摩薰陶悉輯於翰
墨藉爾求配扵古人誠不為過使果有遭
吾見其揚于王庭清逺自儀潤色敷繹詎
止于是編之所述㢤因書以為異日之俟
泰㝎三年十有二月辛未朔見一居士袁
桷書
　　　題雲岡圗詩卷
王侯叔能守㑹稽将悉意山水以攄其夙
慕下車未㡬沿省檄治舶事往来市衢意
若有不樂值寗侯善繪事命作雲岡圗朝
夕觀覽蘧蘧栩栩見佀人而喜者也余甞
聞巖居谷隐之士有言夫細旃廣厦未甞
不心掉目駭而乆居　朝廷者志念専寂
凢其可喜可愕之事皆不足以動故其於
山林之趣介乎其不拔一使肥遯将終焉
以無悔若是則賦此圗者其為招隐乎其
為反招隱乎
　　　書馬元帥救荒事實後
司獄永嘉林君萬里彚次元帥馬公救荒
事實一鉅編俾有言嗟夫斂散之法不行
扵今為牧守者亦難矣因時之凶復抑其
直是則於商旅奚有望焉董煟輯救荒書
至盡至美迄莫能有遵其說而行之者病
在於執一虚心以求則今馬公之政其近
之矣林君之編曰台民四十九萬有竒其
粟率糶者一十四萬七千有竒糾於冨家
㡬三萬石有竒當是時以一郡之民能動
于上聽其出粟至于一十有四萬非身任
其責所為文書不大懇切不能至是冨民
遭荒抑損以售亦必有道數盈于三萬則
其便不便有不得已而然者也視瘠而坐
弊仁人之所不忍邀名以幸成夫豈仁人
之用心馬公之政集衆思以為其佐林君
之為首奉行而不失者皆公所辟佐吏凢
五人見於所行事實不復著記禮之言曰
三十年之通制國用量入以為出馬公耆
徳碩望将參預于　天朝願以今之所行
為權而以經制告于廟堂焉則得矣
　　　書孫孝子事實
余待罪翰苑見友人張希孟郭幹卿所為
孫孝子碑及序引卓卓表著二友非取佞
以恱夫人者今歸老田里又見程琚孟夢
恂二文士作孝子傳事益詳宻文雖不同
而紀載各有條理信矣㢤事至實者易扵
言孝非以干名而名随之是見信於州里
有不得揜焉者矣五典之常心之固有聖
人設為司徒以職其教唐虞之世見於旌
表是則上古猶有失其良心者今觀孝子
之行事悉合於五典刻意肥遯乃今起家
入御史府䇿名振徳政事施設皆其素所
蓄藴觀風宣化家至而户喻矧今為澄清
使者薄敦懦立反其澆漓惇行孝悌悉以
其躬行施于七郡不亦美乎孝子今為浙
東肅政僉事名楫字濟川泰㝎二年二月
甲辰前史官袁桷書
　　　書戒壇儀後
余居鄰開元寺其戒壇精嚴肅静過者莫
不悚息間遇度僧必一往閱之見其結跏
藉草持怖畏想口誦加護不絶天神炳靈
至有登壇仆絶不䏻終事者由是雖獰夫
惡子率㒺敢廢懈噫使常持是心安有所
謂地獄也耶悟心源律師㝎上壇結夏等
儀式願廣施諸方使人人如初受具足戒
時清浄法海與大䧺氏告衆無異不然酒
池肉林罪刼可勝道㢤
　　　書大般若經闗後
大䧺氏以汪洋廣愽之說喻於羣迷萬緒
千說故其為書讀之茫然不知畔岸師其
說者始作闗籥以抽其秘由是㫄行側注
機要立具夫相從心起食息之際其来無
端即其書以求佀若未盡捨相以求則所
謂一者猶以為形跡也皇祐庚寅有僧省
悟以三蔵法師大般若經通闗重加校㝎
至
皇元泰㝎甲子實相距二百七十五年時
有演忠律師其名亦曰省悟復為聲聞入
道行位記三卷𥙷昔時之未備殆與前哲
夙相脗合體一分殊吾儒之說近世釋氏
率竊取以為秘探索於毫釐之際殊失其
㫖矣自愽而約吾於是書㴱有取焉悟師
類其書簡宻将與後来者共異時執一以
持捨一以悟則觀是書者為入道之軌轍
明矣
　　　書文宗周秘蔵圖詩卷
宗周法師作秘蔵圖㴱取吾儒一貫之理
昔濂溪周先生衍太極圖體一而用異歸
其異于同則用猶一也斐然黙契不能已
于言而法師舂容鏗鏘振孤桐之遺響發
天籟之靈窽又率其講下珠聫璧耀将極
其㴱造不出乎秘蔵之㫖而其融液變化
雖億萬猶以為未盡歸一之效于是乎見
桷老矣倦㳺相望南湖跬歩還往之便願
自此始
　　　題噩上人疊秀軒賦後
楚之詞不作乆矣晁無咎氏始分其言為
二淵乎得其微㫖離騷九歌判不相合漢
魏而降一而為之縝宻者為揚馬反復悲
悼漢帝所謂鄰於楚之聲也左太沖融液
藻繪能為一繼者不復若是晁氏豈虚語
㢤吾鄉髙端叔先生作變離騷直與古昔
相抗而或者謂羇窮不偶怨悱不得以自
振今噩上人作驃騎山賦及曡秀冽清二
賦手而讀之誠駸駸乎古作矣渡江以来
諸賢蹈襲蘇學以䧺快直致為夸詩與文
率相成風科舉學盛屈宋不入於口耳積
弊㡬二百年山林枯槁之士尚何能冀其
髣象是則皆吾徒之罪也上人語精意新
無模塹之弊言道也師逺㳺託興也鄰九
辯嗟乎余老矣上人當勉之投閒謝事願
相與過從将復見於雪竇玉几諸山斯幸
矣泰定二年閏月乙亥清容居士書
　　　書禪林備用
周官擯相行祀升降玉帛之事禮為禮儀
為儀何謂禮執以告王者是也儀者陳設
綴兆之位一㝎而莫易者也經籍既焚淹
中之出不全後人以意損益僅見扵朝著
若少儀内則弟子職所當行扵家庭一切
廢棄儒先屢致意焉釋氏之教為三宗見
扵動作日用不敢一有犯越者為律宗逹
磨之學則不然調伏扵準繩之外放形骸
黜邊幅守禮者莫能與之辨而其從心不
踰矩卒有合扵自然是則繕性之效略外
以理内扵斯見之矣淫慾嗔恚皆謂之道
大䧺氏託言為喻将以語夫上知愚者不
察悉得以自恣職教者憂之於是為清䂓
而曲為之防數百年来遵守㒺替世愈薄
而俗愈侈竒衺曼美充滿區宇澤山咸大
師始輯廣其未備詢于耆舊證于編簡作
備用十卷以拯其極壞其勤苦之志扵是
書足以見之余甞聞咸師縛律以為禪守
其師說不肎以從于人清嚴峻整講道不
輟頑薄敬避其死也尢竒偉余愍夫吾儒
之教淪弊若是使有若斯人者一正之斯
得矣序其書所以識吾徒之未能也
　　　書噩上人慈照師行述後
佛氏之言以理譬廣釋心性其言汪洋浩
愽譯潤有工拙而體製則一可得而同也
宋世諸儒言理者率不以文字為工論考
古昔措于五經則或有疑者焉太史公叙
事幽顯變化猶龍焉不能以名狀後世宗
之編年之法㡬絶而今世所為誌碣行述
悉祖襲莫能有違者夫發揚㑹稡因其事
之實而為之也反復致意傷其不偶而表
之也豊㓛鉅績被于絃歌鼎彝者則又皆
太史之事荒林絶壑曠逹沖澹非有道之
士不能為其言也言佛者三宗而習禪學
者必以悟入為證将從其言邪則質野不
足以傳逺引而刪之又懼不與其道合噩
上人示所為慈照師行状泊兮若玄酒之
致其誠韜兮若絅衣之䝉其飾逞竒闡幽
大小委折各當其職合儒者之辭以盡縁
飾包括纎粟絶其疵俚是其言也傳信永
逺為無疑也余甞聞慈照師剛毅貞固内
外有則故所至成立上人文足以發之因
書以吿其同志㑭入石勿墜泰㝎二年十
月丙申清容居士書
　　　題轟上人詩卷
華嚴極天下之富麗樹下塜間又何其岑
寂邪乃知豐儉愽約從心以生芥子須彌
之喻豈虚語㢤觀轟上人西隐亭榭諸詩
有遍法界之道将随境以觀懼其多岐而
亾羊也揜闗息機真㳺扵混沌之鄊萬幻
俱滅胷中樓閣豈土木丹漆之所䏻成吾
将與上人一叩其户牖焉
　　　題雪竇平禪師詩卷
大梁張武子来吾鄊始正唐律由是禪林
悉守其法雖頌古詠物清切婉潤足以追
配牧之商隐怡雲師盖一時與之從㳺近
朱近墨豈虚語㢤由今而論獨僧詩猶能
守格律而吾徒一切直致恬然不事脩飾
觀此足以泚顙龜石寺號小院然多出名
輩怡雲師之漸摩灌溉於是乎見
　　　題雪竇潛師語録後
用潛師住清涼　先郡公将挽主㝎水未
㡬上雪竇不果㓜歲祝髮扵觀禪師不乆
而觀謝世乃痛自卓立㳺諸方能采其所
長不專於一師而其貫通融㑹慊然猶以
為未足由是瓣香之酬靳未肎出禪林有
疑而桷獨能探用潛之意佛之學道非止
一悟用潛能㴱知之今世禪人之病在於
望風承嗣以希進用而居顯路者㫄收曲
誘了不相渉其弊日甚推用潛之用心玩
其語言有至死不休之意廣其傳将以愧
夫今世之弊庸叙於前足以知余言之非
妄也
　　　書笑堂偈頌後
拈花微笑大䧺傳道之㫖也不笑不足以
為道老子憤世之論也近世禪人掃跡削
機謂微笑為疵病卒致漫誕不可救藥影
響既絶而道益無所見聞禪師在淳祐間
羣公傾下以平實為法門因西律師之請
號為笑堂是㴱得迦葉之要領感而遂通
夫豈虚語也㢤西律師已下世矣其徒寧
上人能寳此卷倘以聲色觀虚空将大笑
矣泰㝎三年某月某日清容居士書
　　　題俊老語録
顯仁蔵用非言不足以宣而絺辭繪句悉
堕於浮繁唯大䧺氏絶其萌芽刋落無文
土苴瓦礫不足以喻其拙也由是禪宗沿
襲千士一律使人冥行不知其所謂畔岸
明極長老以其示世語㑭有叙盖其不得
已扵言者歸於大樸而其足以陶冶性情
見之於歌詩發之於言辨聲從字順使人
得以知其指示非過為椎魯以誑盲聾者
余壯歲讀四家語於育王珙禅師曰語有
實地有證地若華嚴所演豈空幻㢤明極
語将大行於世敢叙以證之
　　　跋觀禅師石菖蒲賦後
廖寺丞賈相之門客于時方歌舞湖山沈
酣恣縦不知有泉石清事觀禅師持此以
奉鋪叙宏麗末章以主賓輔仁㓛為急用
意㴱矣厥今湖曲凄迷藤蔓一色不知此
本流落何所言此可為於邑
　　　跋觀禪師摩利支天贊
觀禪師此贊為賈相作維釋迦慈悲廣度
勅諸天以護衛濁世非黨私滅公徇其所
請江上祈和乃拘畱信使㒺上以為竒㓛
使終日𣑽唄香雲滿室神其吐之矣觀師
言語不迫隐然恤緯之憂厥後師潰身竄
三尺童孺猶指駡不絶桷㓜歲親覩其事
今老矣尚忍言之
　　　書薛嚴二道士雙清編
余㓜好讀黄庭真誥二書私謂學古調詩
當準其音節程度後讀陳子昂李太白諸
賢詩飄飄然清逸沖逺纎言腐語刋落俱
盡則知二書要其標準矣渡江諸賢明切
理性間為禅人偈語謂與風雩川上相表
裏詩道浸廢而所謂道家者流方自治其
學不復寄適扵吟詠之末噫實吾黨有以
使之然也臨川道士危㓛逺以雙清詩一
編示余攷其歲年儒者之言詩者正絶而
薛嚴二師方往来龍虎山中搜遐挈緒求
遺音扵魯壁之既壞宫商相宣更迭振響
豈乆扵其道而能化者與夫學詩而為魏
晉有道之語亦少近古其不至成就力不
逮焉耳習簡易近體遽謂理趣譬之酒焉
因其薄醨而強以三齊玄酒第之不㡬扵
過矣二師詩足以昌其道余獨惓惓焉致
意而不置者愧吾徒之學為可愍而不在
扵今日之弊也薛君志行絜清不自表眩
觀妙公甞尊異之嚴亦簡整自治㓛逺云

清容居士集卷第五十
