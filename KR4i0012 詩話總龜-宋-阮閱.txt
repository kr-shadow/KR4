#+TITLE: 詩話總龜-宋-阮閱
#+DATE: 2018-05-12 10:21:25
#+SOURCE: github.com/kanripo/KR4i0012 master 4c02ad4d                
集一百家詩話總目
　陶岳零陵總記　畢田湘中故事
　曹衍湖湘故事　韓魏公别錄
　趙璘因話錄　李康靖見聞錄
　呉感大定錄　捜神秘覧
　胡戢泗上傳　金華瀛洲錄
　盧氏雜說　南部新書
唐李石别傳　江鄰幾雜誌
　劉約拾遺　明皇雜記
　雍洛靈異記　盧瓌杼情
　鄭棨開元傳信記　洛陽縉紳舊聞
　大業拾遺記　王幾通勉志
　廣卓異記　西安虞介唐宋遺史
　歐陽靖掇遺　宋舎人春明退朝錄
　東觀奏事　蔡寛夫詩史
　金陵語録　張固幽閑鼓吹
　劉禹錫佳話　御史䑓記
　錢思公逢辰録　啓顔錄
　談藪國史雜記　文瑩玉壺清話
　張靚雅言雜載　王舉雅言系述
　劉忠叟樂府集　錢公思金坡餘事
　世說　野人閒話
　張鷟朝野僉載　鑑誡錄
　洛陽舊聞　閒居詩話
　范内翰東齋錄　唐史拾遺
　柳公權小說舊聞　有宋佳話
　劉斧翰府名談　錢希白洞微志
　王子年拾遺記　趙叔平見聞錄
　靈異錄　沈汾續仙傳
　朱定國續歸田録　博異志
　鄭工部南唐近事　盧肇遺史
　郡閣雅談　桂堂閑話
　曾龍圖詩話　洛陽詩話
　楊妃外傳　古今詩話
　劉貢父詩話　敺陽公詩話
　玉堂閒話　脞說後集
　張君房脞說　北夣瑣言
　青瑣後集　龍衮江南野録
　李元文雲齋廣錄　桂苑藂談
　周後人摭言　葛稚川西京雜記
　范攄雲谿友議　楊文公談苑
　孟棨本事詩　文瑩湘山野録
　呉處厚青箱雜記　沈存中筆談
　劉斧摭遺　倦逰録
　太平廣記　幽恠録
　青瑣集　異聞集
　百斛明珠　王直方詩話
　遯齋閒覧　玉局文
　雜誌　紀詩
　大唐記　志逸
　冷齋夜話　䂬溪詩話
集一百家詩話總目
増修詩話總龜分門目録
　第一卷
　　　聖製　忠義　諷諭
　第二卷
　　　達理　博識　㓜敏
　第三卷
　　　志氣　知遇　狂放
　第四卷
　　　詩進　稱賞
　第五卷
　　　自薦　投獻　評論
　　第六卷
　　　　評論(二)
　　第七卷
　　　　評論(三)
　　第八卷
　　　　評論(四)
　　第九卷
　　　　　評論(五)
　　第十卷
　　　　雅什(上)
　　第十一卷
　　　　雅什(下)苦吟
　　第十二卷
　　　　警句(上)
　　第十三卷
　　　　警句(中)
　　第十四卷
　　　　警句(下)
　　第十五卷
　　　　留題(上)
　　第十六卷
　　　　留題(下)
　　　　宴逰
　　第二十三卷
　　　寓情
　　第二十四卷
　　　感事(上)
　　第二十五卷
　　　感事(下)
　　第二十六卷
　　　寄贈(上)
　　第二十七卷
　　　　書事
　　第二十八卷
　　　　　故事　詩病
　　第二十九卷
　　　　詩累　正訛
　　第三十卷
　　　　道僧
　　第三十一卷
　　　　詩䜟(上)
　　第三十二卷
　　　　詩䜟(下)
　　第三十三卷
　　　紀夢(上)
　　第三十四卷
　　　紀夢(下)
　　第三十五卷
　　　　譏誚(上)
　　第三十六卷
　　　譏誚(中)
　　第三十七卷
　　　譏誚(下)
　　第三十八卷
　　　　恢諧(上)
　　第三十九卷
　　　　恢諧(下)
　　第四十卷
　　　樂府
　　第四十一卷
　　　　送别
　　第四十二卷
　　　　怨嗟
　　第四十三卷
　　　傷悼
　　第四十四卷
　　　　隱逸　神仙(上)
　　第四十五卷
　　　　神仙(下)
　　第四十六卷
　　　藝術　俳優　竒恠(上)
　　第四十七卷
　　　竒恠(下)鬼神(上)
　　第四十八卷
　　　鬼神(下)佞媚　琢句

增修詩話總龜分門目録(終)
　詩話總龜叙
詩昉關雎詩話即稗官野史之類
自王迹熄而詩䆮微變至扵漢魏
　極扵盛唐其遺韻餘音直将與宇
　宙間山川為流峙也漢藝文志註
　稗為細糲王者𣣔知閭巷細瑣之
　言故立稗官關繋殆亦不小
淮伯王月肉嗜古學文其志慕東平
　河間而𣣔相揖遜于異代者宫睱
　廼取阮子詩話總龜延庠生程珖
　校讐之命工刋布致言于予以叙
　諸首予披而閲之詩之有話言有
　繇也詩話以總龜名言有統也龜
　千年五聚問無不知賀知章昔以
　爲殷踐猷慱學之號阮子之詩話
　其殆謂慱而足以資問者歟阮子
　舊集頗襍
　王條而約之彚次有義棼結可㝷
　首觀其聖製等篇破魯恭之壁科
　斗錯陳也次觀其咏物等目浴玉
　池之日百寳争出也又次觀其藝
　術紀實諸例發驪山之塜而彛鼎
　纍纍也終而觀其䜟夢鬼神諸簡
　燃牛渚之犀而幽恠又無以遯其
形也夫殷之愽以韻學而成名阮
之愽盖勤諸詩與緒言而有得者
王約其慱合二家而一之又不可
以徒事扵慱語者其何以見之哉
見之于凢例矣是則可嘉也是爲
序
賜進士第中憲大夫奉
勅整飾山東海道副使郴陽李易書
　詩話總龜序
　白川子負譴嬰疾分牧芝城居常
　怏怏弗樂也廼
　月牎殿下時時遣貴侍覘之間授
　二册曰是爲詩話總龜是爲宋阮
　一閲所編是爲今程子珖所校是
　將夀諸文梓期與好事者共先生
　能無言乎余拜而受之枕次快閲
　曰佳哉
　月牎其披寳藏而璆琳琅玕畢集
　吾目邪其展武庫而戈矛劒㦸震
　駭我心邪其過陶朱猗頓之室百
　物充溢足以拯急而切需者邪是
　冨且竒也夫詩胡爲者也宣欝逹
　情擷菁登碩者也夫話胡爲者也
　摘英指纇標理斥迷者也考諸三
　代而下春秋列國以上載諸經雜
　出乎詞宗孺婦之口可徴巳嗣是
　以來作者非一家不能指而数也
　議者非一喙不能群而聴也譬之
　鳯毛豹斑非不文彩炫耀望者興
　歎有遺恨焉盖未獲總其龜耳今
　月牎廼能逸塵逺覧訂古凖今與
　二三愽雅君子㝠羅約採彚爲全
　書書有門示别也有纇示同也有
　序示次也若有勸有規有慨有慕
　有願學之意則皆置之不言之表
　而亦昭昭然灼灼然無言而無弗
　言孔子曰其義則某竊取之矣佳
　哉月牎之用心也昔河間以禮樂
　名東平以樂善著咸垂光汗青馨
　香帝胄至求述作槩乎未之前聞
　月牎孝友不凢文藝雋拔而又啫
　好清絶如此方之二王得無過乎
　是書也我
國家宗室之盛
皇上風化之隆賢士夫裁正之畧並
　可仰見刻之冝書凢九十八卷
　月牎爲我
高皇六世孫程珖修學楚楚郡慱弟
　子員番陽人
　嘉靖甲辰孟秋奉直大夫江西饒
　州府同知前進士南京刑部郎中
　海塩白川張嘉秀撰
百家詩話總龜後集目録
　　後山詩話　蔡寛夫詩話
　　金坡遺亊　石林詩話　黄常明詩話
　　藝苑雌黄　詩話雋永　東莱文集
　　復齋録　歸田録　文正公目録
　　韻語陽秋　東軒筆録　緗素雜記
　　葛常之詩話　西清詩話
　　桐江詩話　丹陽集　閩川名士傳
　　聞見録　談苑　高齋詩話
　　胡氏詩話　許彦周詩話
　　擊壌集　法蔵碎金　上蔡語録
　　横渠集　亀山語録　南山文集
　　晦庵詩集　吕氏家墪記
　　易學辯惑　漫叟詩話
　　學林新編　侯鯖録　雪浪齋日記
　　王直方詩話　宋子京筆記
　　杜詩正異　詩眼　山谷集
　　東坡集　言行録　渑水燕談
　　正䝉書　迂叟詩話
　　吕氏童䝉訓　冷齋夜話
　　隱居詩話　三山語録
　　臨川集　揮塵録　林和集語録
　　倦游雜録　陳輔之詩話
　　遯齋閑覽　文昌雜録
　　三山老人語録　東齋記事
　　唐子西記　南㳺集　劉禹錫嘉話
　　東皋雜録　夷堅志　上庠録
　　古今詞話　夷白堂小集
　　侍兒小名録　阮户部詩
　　髙道傳　異聞録　龍川畧志
　　囬仙録　今是堂手録
　　東觀餘論　太平廣記
　　昭君圖叙　雲齋廣録
　　江角録　植萱録　洪駒父詩話
　　僧寳傳　傳燈録　山谷王梵志
　　麈史　詩説　集古録記
　　雪竇語録　陳了齋集
　　唐語林　青瑣集　寄齋録
　　四六談麈　金石録　樂府觧題
　　元城語録　程氏遺書
　　淮海集　六朝事迹
百家詩話緫亀後集目録
百家詩話總龜後集門類
　　　聖製門(一卷)賡歌門(一卷)
　　　御燕門(一卷)榮遇門(一卷)
　　　忠義門(二卷)孝義門(三卷)
　　　孝義門(四卷)宗族門(四卷)
　　　仁愛門(五卷)友義門(五卷)
　　　㓜敏門(五卷)志氣門(五卷)
　　　述志門(五卷)求意門(五卷)
　　　諷諭門(六卷)逹理門(六卷)
　　　逹理門(七卷)傳識門(八卷)
　　　狂放門(九卷)稱賞門(九卷)
　　　　　稱薦門(九卷)投獻門(九卷)
　　　　　評論門(九卷)評論門(十卷)
　　　　　評論門(十一卷)評論門(十二卷)
　　　　　評論門(十三卷)評史門(十四卷)
　　　　　評史門(十五卷)評史門(十六卷)
　　　　　評史門(十七卷)辯疑門(十八卷)
　　　　　正訛門(十八卷)隱逸門(十九卷)
　　　　　恬退門(十九卷)警句門(二十卷)
　　　　　句法門(二十卷)苦吟門(二十卷)
　　　　　留題門(二十一卷)寄贈門(二十二卷)
　　　　　故事門(二十一卷)書事門(二十一卷)
　　　　譏誚門(三十七卷)箴規門(三十八卷)
　　　　詼諧門　神仙門(三十九卷)
　　　　神仙門(四十卷)歌詠門
　　　　鬼神門(四十二卷)釋氏門(四十三卷)
　　　　釋氏門(四十四卷)釋氏門(四十五卷)
　　　　釋氏門(四十六卷)䴡人門(四十七卷)
　　　　䴡人門(四十八卷)飲食門(四十九卷)
　　　　器用門　技藝門(五十卷)
　　　　拾遺門
百家詩話總龜後集門類
増修詩話總龜卷之一　甲集
　　　　　　　　　　　龍舒散翁阮一閱宏休編
皇　明　宗　室　月　窓道人　刋
　　　　　　　　　　　鄱陽亭梧程珖舜用校
　　　　聖製
太宗好文進士及苐賜文喜宴常作詩贈之景祐朝因以
　爲故事　仁宗在位四十二年賜詩尤多然不必盡上
　所作景祐元年賜詩落句云寒儒逢景運報徳合如何
論者謂質厚宏壯真詔㫖也(貢父詩話)
李文正昉　太祖在周朝巳知其姓及即位用以爲相嘗
　語文正曰卿在周朝未曽傾䧟人可謂善人君子故
　太宗遇之亦厚年老罷相每内宴必先赴坐嘗獻詩曰
　㣲臣自愧頭如雪也向鈞天侍玉皇太宗和之以賜
　曰珍重老臣純不已我慚寡昩繼三皇爲時之美傳(青/箱)
(雜記又談苑玉壺清/話皆謂扈蒙應制)
吕正惠端　太宗朝爲參知政事多獨對便殿語必移刻
因宴後苑上釣魚詩㫁句云欲餌金鉤殊未逹磻溪須
問釣魚人意巳屬公矣公和詩進曰愚臣鉤直難堪用
　冝用濠梁結網人不數日拜平章事(詩史又古今詩話/謂正惠巳作户部)
(侍郎平章事時吕文穆蒙正/告老甚切因此詩遂冠台席)
福唐蔡伯禧四歲對　真宗誦書授校書郎春宫伴讀齒
猶未三周故曰三歲神童賜之詩曰七閩山水多才俊
　三歲竒童出盛時家世應傳清白訓嬰兒自得老成資
　初嘗學歩來朝謁方及能言解誦詩更勵孜孜圖進益
　青雲千里有前期(續歸田録)
蘇易簡在翰林　太宗一日召對賜酒甚歡暢曰君臣千
　載遇蘇應聲曰忠孝一生心　太宗大恱以所御金噐
　盡席賜之(掇遺)
夏侯嘉正好爐火仍以不得两制爲恨太宗御樓觀燈
　進詩十韻末句云两制誠堪羡青雲侍玉輿太宗和
　賜曰薄徳終難舉通才例上居嘉正嘗曰使我得水銀
　半两知制誥一日平生足矣二願俱不遂而卒(玉壷/清話)
李廷臣官扵瓊舘有夷人携錦臂絛上織成一聮云恩𫀆
　草色動仙籍桂香浮乃仁廟朝賜進士及第舉人詩
　也廷臣以千金易之藏爲珍寳(青瑣集)
　　　　忠義
張巡守睢陽明皇已幸蜀胡羯方熾城孤勢促人食竭以
　𥿄布切煑而食之時以茶汁和食而意自如其謝金吾
將軍表曰想峨眉之碧峰逰豫西蜀追緑耳扵元圃保
夀南山逆賊禄山戮殺黎獻膻腥闕廷臣𬒳圍四十九
　日凡三千二百餘戦主辱臣死廼臣致命之時惡稔罪
盈是賊㓕亡之日忠勇如此激厲壯士嘗賦詩曰接戰
春來苦孤城日漸危合圖侔月暈分守効魚䴡屢厭黄
塵起時將白羽揮褁瘡猶出陣飲血更登陴忠信應難
　敵堅誠自不移無人報天子心計欲何施又夜聞笛曰
　岧嶤試一臨虜騎附城隂不辨風塵色安知天地心營
　開星月近戰苦陣雲深旦夕更樓上遥聞横笛聲(有宋/佳話)
趙師旦潜叔皇祐中守康州儂賊犯城死扵是士大夫作
　詩者衆而元厚之李擇思中詩最佳元詩云轉戰譙門
　日再晡空拳由自冐戈殳身垂虎口方安坐命弃鴻毛
　更疾呼柱下杲卿存㫁節袴間杵臼得遺孤可憐三尺
英雄氣不愧西山士大夫李詩云賊壯兵孤衆膽驚忠
　臣此日見專城負君罪大寜如死守土城堅不問生報
　國存心惟自愧呼天壯氣幾時平潺湲多少英雄淚千
　古封江不㫁聲(雲齋廣録)
王維字摩詰天寳末禄山䧟两京明皇出幸維扈從不及
爲賊所得維服藥取利僞稱瘖病禄山素憐之遣人迎
　置洛陽拘扵普施寺迫以僞命禄山宴其徒於凝碧宫
　其樂乃梨園弟子教坊工人維聞之悲惻潜爲詩曰萬
　戸傷心生野烟百官何日再朝天秋槐花落空宫裏凝
碧池頭奏管絃賊平䧟賊官者三等定罪維以凝碧詩
聞于行在肅宗嘉之特宥之授太子中允(劉約拾遺)
晋天福三年與戎和晋祖曰當遣輔相爲使趙瑩桑維翰
　同堂皆未言以戎雖通好而反覆難測咸懼扵將命馮
　道與諸公中書食訖分廳堂吏前白道言北使事吏人
　色變手顫道索𥿄一幅書云道去即遣寫勑屬吏泣下
　道遣人語妻子不復歸家舎都亭驛不數日即行晋祖
　餞語以家國之故煩耆德使逺自酌巵酒飲之虜以道
　有重名欲留之命與其國相同列所賜皆等戎賜臣下
　以牙笏及臈月賜牛頭皆爲殊禮道皆得之以詩謝云
　牛頭偏得賜象笏更容持戎甚喜潜諭留之道曰两朝
　皆臣豈有分别賜悉市薪炭云北地寒老年不堪及還
　京師作詩五章以述北使之意其首章云去年今日奉
　皇華只爲朝廷不爲家殿上一盃天子泣門前雙節國
　人嗟龍荒冬徃時時雪兔苑春歸處處花上下一行如
　骨肉幾人身死掩風沙虜中大寒賜錦襖貂襖羊狐貂
　衾各一每入謁悉服四襖衣宿舘中併覆三衾詩曰朝
披四襖專藏手夜盖三衾怕露頭(叢苑)
劉吉江左人有膂力尚氣事李煜爲傳詔承㫖以忠扵所
奉歸朝供奉官以知河渠利害委以八作務太平興國
中河大决吉護之與工夫同甘苦使者至訪吉不獲甚
怒乃着皂短布褐獨負二嚢土爲先導從吏無敢言使
者宻訪得之歸奏　仁宗厚賜之内侍石全振領河堤
甚苛急自謂石爆裂嘗侮吉吉不與校一日吉乗小艇
督役至中流語石曰公恃貴近見凌甚不畏死當與公
同見河伯遂蕩舟覆之全振乞命號泣乃止不復敢侵
吉吉本燕薊人自受李氏恩常分禄以濟其子孫朔望
必拜李煜真雖童㓜必拜之執臣僚之禮後爲崇儀使
　其刺字謁呉中親舊題僧寺驛亭皆自稱以南人不忘
　本也有詩三百首目爲釣鰲集徐鉉爲序其首篇隱者
　詩曰一箭不中鵠五湖歸釣魚人多誦之以塞河有方
　略人目爲劉䟦河名震河上(同前)
　　　　諷諭門
太平興國中李繼遷以西夏叛朝廷興師剪伐迨十年餘
至咸平末猖獗愈盛㓂䧟邊境章聖以西民疲於輸輓
有厭兵之意而無名以罷師伐議者益紛紜未决事固
　秘宻未聞於外處士种放山中有詩云胡雛負恩信聖
　主耻干戈　章聖聞之歎美且愜素志即遣使齎詔召
　至授左司諌直昭文舘㑹景徳初邊臣奏李繼遷死其
　子阿移即徳眀也願納欵遂罷兵放隱終南山累詔不
　起至拜官復歸終于工部侍郎(誌逸)
淳化中合州貢桃花犬甚小而性急常馴擾于御榻之側
每坐朝犬必掉尾先吠人乃肅然　太宗不豫此犬不
食及上仙號呼涕泗瘦瘠章聖初即位左右引令前
導鳴吠徘徊意若不忍　章聖令諭以奉陵即揺尾飲
　食如故詔造大鐡籠施素䄄置鹵簿中行路見者流涕
李至作桃花犬歌以寄史官錢若水末句云白麟赤鳯
　且勿喜願君書此懲浮俗(古今詩話)
章聖幸汾隂回望林嶺間亭檻幽絶意非民俗所居時魏
　野方教鶴舞俄報有中使至抱琴踰垣而走後㓂萊公
　鎮洛凡三邀不至萊公暇日寫刺訪之野服葛巾布𫀆
　長揖萊公禮甚平簡頃之議論騷雅相得甚歡將别謂
　萊公曰盛刺不復還留爲山家之寳萊公再秉釣軸野
常游門下顧遇之禮優異等倫一日獻詩曰好去上天
　辭冨貴却來平地作神僊萊公得詩不恱自是禮日益
薄即辭去後二年貶道州每題前詩扵窓朝夕吟哦之
王文正公旦在中書僅二十年魏野贈詩曰聖朝宰相年
年出公在中書十四秋西祀東封今已畢可能來伴赤
　松逰公䄂書以進累表求退不許(青箱雜録)
别本云昔時宰相年年出公在中書十一秋西祀東封俱
　已了如今好逐赤松逰
治平中有吉州吉水令忘其姓名治邑嚴酷有野人馬道
　爲啄木詩諷之曰翠翎迎日動紅觜響烟蘿不顧泥丸
　及唯貪得食多纔離枯朽木又上最高柯呉楚園林闊
　忙忙争柰何令見其詩稍緩刑時人目曰馬啄木(翰府/名談)
蔡君謨守福唐政尚嚴肅陳烈先生過福唐維舟溪亭留
　詩於亭上曰溪山龍虎蟠溪水皷角喧中宵郷夣破六
　月夜衾寒風雨生殘木蛟螭喜怒瀾殷勤告舟子放棹
　過前灘亭吏録以呈公公遽令追之巳不及矣公自此
爲之少霽威眀(同前)
范希文有贈釣者詩曰江上徃來人盡愛鱸魚羙君看一
葉舟出没風濤裏觀競渡詩曰小艇破濤去旁觀亦損
　神他年在平地無忽險中人皆不徒作也(同前)
冝春王從謙李璟之第九子好學善爲詩璟扵苑中與宰
　相奕棋從謙在焉令賦觀棋詩曰竹林二君子盡日意
　沉吟相對雖無語争先各有心恃強知易失守分固難
　侵若筭機籌處滄溟想未深
楊玢靖夫虞卿之曽孫也仕僞蜀王建至顯官隨王衍歸
後　以老得工部尚書致仕歸長安舊居多爲鄰里侵
　占子弟欲詣府訴其事以狀白玢玢批𥿄尾云四鄰侵
我我從伊畢竟須思未有時試上含元殿基望秋風禾
黍正離離子弟不復敢言(談苑)
舒王得請金陵門下有人賣魚一日放魚有門生獻詩云
　直須自向池邊看今日誰非鄭校人公誦乆之(詩史)
蔣貽恭蠶詩云辛勤得繭不盈筐燈下繅絲恨更長着處
　不知來處苦但貪身上繡衣裳(古今詩話)
華山鄭雲叟有傷時一絶云㠶力劈開滄海浪馬蹄踏盡
　亂山青浮名浮利濃如酒醉得人心死不醒又贈霍山
　秦道士云老鵶啼猿伴採芝有時長嘆獨移時翠蛾紅
　粉嬋娟劍殺盡世人人不知(同前)
宋齊丘江南二世爲宰相璟尤愛其才然知其不正一日
　於華林園試小妓羯皷召齊丘同宴齊丘獻詩曰切㫁
　牙床鏤紫金最冝平穏玉糟深因逢淑景開佳宴爲出
　花奴奏雅音掌底輕璁孤鶴噪枝頭乾快亂蟬吟開元
　天子曾如此今日將軍好用心(同前)
唐李日知爲黄門侍郎安樂公主池館新成中宗臨幸從
　官預宴賦詩日知尤存䂓戒其卒篇云所願暫思居者
　佚莫使時稱作者勞
盧汪門族甲於天下舉進士二十上不第爲一絶云惆悵
　興亡係綺羅世人猶自選青娥越王觧破夫差國一箇
　西施已是多(同前)
范文正公言勁節知無不言仁廟朝數出外𥙷梅聖俞作
　啄木詩以見意曰啄盡林中蠧未肯出林飛不識黄金
　彈雙翎墮落暉(同前)
夏英公慶暦中欲真拜以言者罷除使相知南京到任以
　二詩寄執政云造化平分荷大鈞腰間新佩玉琪璘南
　湖不住栽桃李擬狎沙鷗過十春海鴈橋邊春水深略
　無塵土到花隂忘機不取人知否自有江鷗信此心復
　徙西都張昪知諌院作青雀詩寄之曰弱羽傷弓尚未
　完孤飛誰敢擬鴛鸞眀珠自有千金價莫爲逰人作彈
　丸昇卒不敢言及之(同前)
于濆爲詩頗干教化對花詩云花開蝶滿枝花謝蝶還希
　惟有舊巢燕主人貧亦歸又有唐備者與濆同聲咸多
　比諷有詩曰天若無雪霜青松不如草地若無山川何
　人重平道題道傍木云狂風㧞倒樹樹倒根已露上有
　數枝藤青青猶未悟又曰一日天無風四溟波盡息人
　心風不吹波浪髙百尺(盧瓌抒情)
西京端正木去馬嵬一驛徳宗幸奉天觀其蔽地錫以羙
　名後有文士題之曰昔日偏霑雨露恩德皇西幸賜佳
　名馬嵬此去無多地好向楊妃塚上生(同前)
羅鄴工詩春逰欎然有懷云芳草如烟處處青閑門要地
　一時生年來撿點人間事惟有春風不世情春雨詩云
兼風颯颯洒皇州能帶輕寒阻勝逰昨夜五侯池舘裏
佳人驚覺爲花愁(同前)
僖宗幸蜀詞人題於馬嵬驛云馬嵬烟柳正依依重見鑾
　輿幸蜀歸泉下阿蠻應有語這回休更泥楊妃或云狄
侍郎歸昌詩(同前鑑戒録云是羅隱詩)
盧常侍鈺牧廬江日郡職曹先生恱營妓丹霞者盧沮不
　許㑹餞客短亭曹獻詩曰拜玉亭間送客忙此時孤恨
感離郷㝷思徃嵗絶纓事肯向朱門泣夜長盧演爲長
　句和而勉之曰桒扈交飛百舌忙祖亭聞樂倍思郷樽
　前有恨慚卑宦席上無憀愛艶粧莫爲狂花迷眼界須
　求真理定心王逰蜂採掇何時巳秪恐多言議短長(盧)
(懷抒情)
李羽能詩五十方擢苐嘗獻江淮郡守詩曰塞詔東來淝
　水濵時情惟望秉陶鈞將軍一陣爲功業忍見沙場百
　戰人盖郡守盧公一舉及第(南唐近事)
景祐中羗人叛西方用兵朝廷永草澤遺逸士多獻方略
　自衒鬻率皆得官其下材無能徃徃過望亦有挾持頡
　頏觖望不服者嘗有人題關西驛舎爲詩曰孤星熒熒
　照寒野漢馬蕭蕭五陵下廟堂不肯用竒謀天下徒勞
　聘賢者萬里危機入燕薊八方殺氣衝靈夏逢時還似
　不逢時已矣吾生真苟且(東齋録)
汪自能爲文章有平糶詞詩意高古刺譏中時病云穴垣
　補墻(缺墻/成垣)已隳㫁屨穿履完屨亦虧汪氏宦不逹其他
　著述不甚留傳
唐文宗曰嘗觀晋君臣以夷曠致傾覆當時卿大夫過耶
　李石曰然古詩有之人生不滿百常懷千歲憂畏不逢
　也晝短苦夜長闇時多也何不秉燭逰勸之照也臣願
　捐軀命濟國家惟陛下鑑照不惑則安人強國其庻幾
　乎(鑑誡録)
余在黄州與陳慥季常徃來每過徃之際輙作泣字韻詩
　一篇季常不禁殺故以此諷之季常旣不復殺而里中
皆化之至有不食肉者皆云未死神已泣此語使人悽
　然(百斛明珠)
盧承丘長沙人披褐居呉芙蓉山常著文爲芙蓉集作落
　韻詩雖一時諷罵聞者亦可爲戒題花鈿云傳粉銷金
剪翠霞黛烟濃處貼鉛茟也知曽伴姮娥咲將來村裏
賣誰家又題渡頭船云刳木功成濟徃還古溪殘照下
　前山看看向晚人來少猶自須來覔見錢年八十卒於
　所居(雅言系迷)
東坡云在潁時陳無巳趙徳麟軰適亦守官於彼而歐陽
　叔弼與季黙亦又居閒日相唱和而二歐頗不作詩東
　坡以句挑之云君家文律冠西京旋築詩壇按酒兵袖
　手莫欺真將種致師須得老門生明朝鄭伯降誰受昨
　夜條侯壁已驚從此醉翁天下樂還須一舉百觴傾盖
　爲文忠公昔有詩贈梅聖俞蘇子羙云我亦願助勇皷
　旗噪其旁快㢤天下樂一嚼冝百觴也(王直方詩話)
景祐中華州張源作絶句云太公年登八十餘文王一見
　便同車如今若向江邊釣也𬒳官中配看魚吟此詩畢
　入夏州其後元昊反關中有兵者六七年不解源作是
　詩以叛去亦足爲戒(東齋録)
李清臣北都人方束髮則才俊詞句驚人一日薄逰鄭州
　時韓公爲帥因徃見其大祝吏報曰大祝方寢遂求筆
　爲詩一絶書于刺授其吏曰大祝覺則投之詩云公子
　乗閒卧綵厨白衣老吏慢寒儒不知夣見周公否曾說
　當年吐哺無(青瑣集)
聶夷中公子詩云種花於西園花發青樓道花下一禾生
　去之爲惡草有三百篇之㫖
章子厚謫雷州過小貴州南山寺有僧奉忠子厚見之已
　而倚檻看層雲曰雲多竒峰真善比類忠曰曾記夏雲
　詩甚竒曰如風如火復如綿飛過㣲隂落檻前大地生
　靈乾欲死不成霖雨謾遮天
太祖問罪江南李後主用謀臣計欲拒王師法眼禪師觀
　牡丹於大内作偈諷曰擁毳對芳叢由來趣不同髮從
　今日白花是去年紅艶曵隨朝露馨香逐晩風何須待
　零落然後始知空後主不省王師渡江
增修詩話總龜卷之一
百家詩話總龜後集卷之一　巳集
　　　　　　　　　　　　龍舒散翁阮一閱宏休編
皇　明　宗　室　月　䆫　道人　刋
　　　　　　　　　　　　鄱陽亭梧程珖舜用校
　　御製
王師圍金陵唐使徐鉉来朝鉉伐其能𣣔以口舌觧圍謂盛称
其主慱學多藝有聖人之能使誦其詩曰秋月之篇天下誦
　傳之其句(云/云)太祖大笑曰寒士語耳吾不道也鉉内不服謂
　大言無實可窮也以請殿上驚惧相目　太祖曰吾㣲時自
　秦中歸道華醉卧田間覺而月出有句曰未離海底千
　山黒纔到天中萬國明鉉大驚殿上稱夀後山詩話
故亊進士期集常擇榜中最年少者爲探芲郎熈寕中始
　罷之太平興國三年胡秘監旦榜馮文懿拯爲探花是歲登第
七十四人太宗以詩賜之曰二三千客裏成亊七十四人中
　少年始唐以禮部放榜故座主門生之札特盛主司因得竊市
　私㤙上稍欲革其弊旣更廷試前一歲吕文穆公䝉正爲狀頭
　始賜以詩盖示以優寵之意至是復賜文懿然狀頭詩迄今詩有
探芲詩後無継者惟文懿一人而巳最爲科舉之盛亊也(蔡寛夫/詩話)
太平興國七年十二月十七日大雪御製雪詩并酒賜學士詩云輕
輕相亜凝如酥宫樹花粧萬萬株今賜酒卿時一盞玉堂聞話道
情無又御製五七言詩賜蘇易簡五言詩曰翰林承旨貴清净主堂中
應用咸依式深岩比更崇歸家思值日入内集英風儒措門生盛髙明大化
雄七言詩曰運偶昌時逺更深果然榖在我中心從風
臣偃光朝野此日清華見翰林舉措樂時周礼法思賢
教古善規箴少年學士文明世一寸賢毫数萬㝷(金坡/遺事)
石林詩話楊文公在翰林去聀　真宗眷之不衰即起為
郡未㡬復以判秘書監召旣到闕以詩賜之曰瑣闥徃
年司制誥共嘉藻思類相如蓬山昔日詮墳史还仰夛
聞過仲舒報政列城㱕覲後䟽㤙髙閣拜官𥘉諸生濟
濟弥瞻望鈆槧咨詢辨魯魚祖宗愛惜人才保全忠孝
之意如此(䂬溪)
大中祥符五年楊億為學士季夏𬒳疾至十月方赴朝叅
具狀称謝　御筆狀尾批七言二韻詩賜之詩云承明
迩侍䆒儒玄苦學劳心疾巳痊善保㒷居調飲食副予
前席待名賢(金坡遺事)
大中祥符二年春真宗御製詩賜知貢舉晁逈云礼闈
選士古称難都爲陞沉咫尺間較藝清時公道在掄材
應得惠人寰五年二月又製詩賜知貢夆晁逈云盛時
選士貢闈開殿宇聞風献藝来心似權衡求實効勿教
蓬蓽有遺才(同上)
天禧三年正月九日錢惟演承明殿面奉知舉真宗御
製詩并序云卜賢能之多士允恊盛猷資從之洪儒書
伸藻鑑期申聀業用示篇章詩云寅奉昌圗紹慶基選
　倫多士叶前規郷閭薦㧞期無濫草澤搜羅詎有遺徳
舉况逄全盛日計偕咸造廣埸時春官任聀當求善宗
伯掄材務得冝侍從名儒當委任藝文公道辯妍媸佇
伸衡鑑裁深念允恊菁莪樂育詩(金波遺事)
二月十八日将放文賜詩并序序云詳延造士允叶扵盛
猷乃眷儒臣式分於重寄論秀才臻扵顯効當官偹著
於純誠詩云四海為家宝緒隆旁求文雅振儒風命郷
隨計来多士軗藝掄材有澤宫簮紱近臣當顯任絲綸
深旨論丹衷旰霄汲汲予存念夙夜孜孜尔狥公名實
豈惟衡鑑内賢能皆萃網羅中佇觀翹楚登時用布政
分憂恊庶功(同上)
真宗賦御溝柳詩令宰相兩省和進陳执中詩曰一度春
来一度新翠光長得照龍津君王自愛天然態恨殺昭
陽學舞人其詩最尤者(西朝宝訓)
神宗遵太祖遺意聚積金帛成帑自製四言詩一章云
五季失圗獫狁孔熾藝祖造邦意有懲艾爰設内府
基以募士曽孫保之敢忘厥志毎庫以一字目之又别
置詩二十字分掲其上曰毎䖍夕惕心妄意遵遺業
予不武資何以成戎捷後来所謂　御前封椿庫者也
上意用此以為開柘西北境土之資始命王韶克青唐
然後欲經理銀夏復取燕雲元豊五年徐禧永洛衂師
之後　帝心弛矣(林宓𥙿陵/遺事云)
前軰云詩有奪胎換骨之說信有之也杜陵謁玄元廟其
　一聮云五聖聮龍衮秋風折鴈行亦以鴈行對龍衮
然語中的其親切過於夲詩兹不謂之奪胎可乎不
然則徒用前人之語珠不足貴且如沈佺期云小池殘
暑退髙樹早􁡾歸非不佳也然正用柳惲太液㣲波
起長楊髙樹秋之句耳蘇子云峽束滄淵深貯月巖
排紅樹巧粧秋非不佳也然正用杜陵峽束滄江起岩排
石樹圓之句耳語雖工而無別也(藝苑雌黄)
光堯𥘉幸錢塘有詩云六龍轉淮海萬騎臨呉津王者本
無外駕言蘇逺民瞻彼草木秀感此瘡痍新登堂望稽
山懐哉大禹勤大㢤之言布於天下漢祖大風之歌唐
宗勁草之句不足道也(詩說雋永)
　　賡歌門
東莱㳟和皇帝幸秘書詩麟閣龍旂日月章中興再
　見赭𫀆光仰觀焜耀人文盛始識扶持德意長功利從
　今卑𬋩晏浮華自昔陋盧王願求實學醻
　天造肯効明河織女㐮(文集)
　　御燕門
嘉祐七年冬宴近臣于群玉殿　英宗以皇子預坐在舍
　人待制之後岐公詩云翠輦生香容扈蹕黄金塗𥿄㸔
　揮毫介甫云何不言翠玉裝輿岐公改之以進(復齋謾録)
神廟時經月每夕有赤氣見西北隅如火至人㝎乃滅人
　以為皇子生之祥故禹玉作大燕樂詞云未曉清風生
　殿閣經旬赤氣照乹坤未幾皇子生大燕群臣扵集英
　殿(文正公/日録)
　　榮遇門
蘇叅政易簡取開封觧時宋尚書白為試官是歲狀頭登
第後十年白爲翰林學士易簡以継召入故易簡贈白
詩云天子昔取士先後分媸妍済済俊兼秀師師鱗與
鵉小子最承知同軰㝷改觀甲等叨薦名髙飛便凌煙
遂使拜扆坐果得超神仙迄今纔七歲相接乗華軒慶
暦二年歐陽文忠公為别頭試官王文㳟公預薦至嘉
祐𥘉文忠在北門文㳟亦同院仍同知貢㪯故文㳟詩
有十五年前門下客最荣今日預東堂之句座主門生
同列固儒者盛事而玉堂尤天下文學之極選國朝
以来惟此二人前此所未有也(蔡寛夫/詩話)
嘉祐二年余與端明韓子華翰長王禹玉侍讀范景仁龍
圗梅公儀同知礼部貢㪯辟梅聖俞為小試官凡鏁院
五十日六人者相與唱和為古律歌詩一百七十餘萹
集為三卷禹玉余為校理時武成王庙所觧進士也至
此新入翰林與余同院又同知貢㪯故禹玉贈余云十
五年前出門下最荣今日預東堂余荅云昔時叨出武
成宫曽㸔揮毫氣吐虹夣寐閑思十年事笑談今日一
樽同喜君新賜黄金帶頋我今為白髮翁也天聖中余
舉進士國斈南省皆忝第一人薦名其後景仁相継亦
然故景仁贈余云淡墨題名第一人孤生何幸継前塵
也聖俞自天聖中與為詩友余嘗贈云猶喜共量天下
士亦勝東野亦勝韓而子華筆力豪贍公儀文思温雅
而敏捷皆勍敵也前此有南省試官者多窘束條制不
少放懐余六人者􁁅然相得群居終日長篇險韻衆製
交作筆吏疲扵冩録僮史奔走徃来間以滑稽嘲謔加
於風刺更相酧酢徃徃哄堂絶倒自謂一時盛事此前
未之有也(㱕田/録)
百家詩話總龜後集卷之一
増修詩話總龜卷之二
　　　逹理門
世傳馮瀛王詩有曰窮逹皆由命何勞發歎聲但知行好
　事莫要問前程冬去氷須泮春來草自生請公觀此理
　天道甚分明又曰莫爲危時便愴神前程徃徃有期因
　須知海嶽歸明主未必乾坤䧟吉人道德幾時曾去世
　舟車何䖏不通津但教方寸無諸惡狼虎叢中也立身
逹者之言也(青箱雜記)
張文定公齊賢嘗作詩自戒并貽子孫曰慎言渾不畏忍
事又何妨國法須遵守人非莫舉揚無私仍克已直道
更和光此箇如端的天應降吉祥余廣爲八詩其一曰
　慎言渾不畏言出患常隨須信樞機發寜容駟馬追三
　緘事可見两舌業當知言是起羞本慿公且再思其二
　曰忍事又何妨勿令心火揚火揚猶可㓕心忿固多傷
　堪嘆波羅宻可憐波利王從心更從刄字意好消詳其
　三曰國法須遵守金科盡詔條一毫如有犯三尺不相
　饒豈用誇奸黠何須恃貴驕自然逢吉慶神理亦昭昭
　其四曰人非莫舉揚萬事且包藏殿上涎須掩車中吐
　不妨在他誠所短扵已有何長須是常拘檢回頭自忖
　量其五曰無私仍克已克己又無私二事兼修飾終身
　在省思公清多歛怨高亢易招危更切循卑退方應履
　坦夷其六曰直道更和光雙修譽乃彰直須和輔助和
　乃直交相恃直終多忤偏和又少剛能和又能直行已
　自芬芳其七曰此個真端的除非六句脩永爲几杖誡
　更遺子孫謀本立方生道農勤乃有秋茲詩須淺近至
　理可推求其八曰天應降吉祥天理本茫茫舒慘須無
　定榮枯却有常益謙尤効驗福善更昭彰籠絡無踈漏
　恢恢四網張(同前)
王文惠公隨深悟性理臨終作詩曰畫堂燈欲㓕彈指向
　誰說去住本㝷常春風掃殘雪(同前)
謝諫議臨捐舘作詩云平生功業數張𥿄千古英雄一窖
　塵何似從來周孔教解將仁義浸生民(見聞録)
皎然禪師贈呉馮處士詩云世人不知心是道只言道在
　他方妙還如瞽者望長安室在東南向西笑東坡代答
　曰寒時便具熱時風飢漢那知食藥功莫怪禪師向西
　笑縁師身在長安東(百斛文)
陶淵明飲酒詩云善養千金軀臨化消其寳寳不過軀軀
　化則寳亡矣人言靖節不知道吾不信也
余與郭生逰寒溪主簿呉亮置酒郭生善作挽歌酒酣發
　聲座爲凄然郭生言恨無佳詞因爲略改樂天寒食詩
　歌之坐客有泣者其詞曰鳥啼鵶噪昏喬木清明寒食
　誰家哭風吹曠野𥿄錢飛古墓纍纍春草緑棠梨花映
　白楊路盡是死生離别處冥漠重泉哭不聞蕭蕭暮雨
　人歸去每句雜以散聲
人間無漏仙兀兀三盃酒世上無眼禪昏昏一覺睡雖然
　無交渉其柰略相似相似尚如此何况真箇是子奉使
關西見邸壁書此愛而誦之故海上作濁醪有妙理賦
　曰嘗因旣醉之適方識此心之正此老氏言心之正與
　孟子言人之性善何異(並同前)
舒王當位多進用文士蘇䑓盧中甫作詩以見志云青衫
白髪病參軍旋糶官粮買酒尊但得有錢留客醉何須
　騎馬傍人門(雅言雜載)
杜祁公致政後作林下書懷詩曰從政區區到白頭一生
寜肯顧恩仇雙鳬乗鴈常深愧野馬黄羊亦過憂豈是
林泉堪佚老只縁蒲柳不禁秋始終幸㑹承平日樂聖
唯能撃壌謳(青箱雜記)
李建勲年八十謁宋齊丘於洪州題一絶於信果觀壁云
　春來漲水流如活曉　西山勢似行玉洞主人經刼在
携竿歩歩就長生歸高安無病而卒(青璅後集)
東坡遊廬山至東林作二偈曰溪聲便是廣長舌山色豈
　非清净身夜來八萬四千偈他日如何舉似人横看成
　嶺側成峰逺近看山了不同不識廬山真面目只縁身
　在此山中山谷曰此老扵般若横說𥪡說了無剰語非
　筆端有口安能吐此不傳之妙(冷齋夜話)
　　　　博識門
徐鍇仕江左至中書舎人時呉淑爲校理古樂府中慘字
者淑多改爲操字盖章草之變鍇曰非可一例言若漁
　陽摻者(七鑑切)三撾皷也禰衡作漢陽摻撾古歌云邊
　城晏聞漢陽摻黄塵蕭蕭白日暗淑歎服(談苑)
商汝山中多麝絶愛其臍每爲人所逐勢且急即自投高
　巖舉爪裂出其香就縶而死猶拱四足以保其臍李商
隱詩曰投巖射退香許渾詩云射采生香是也狨類䑕
　而大尾長金色川峽深山中人以藥箭射之取其皮爲
　卧褥鞍被坐毯之用甚愛其尾旣中毒即嚙㫁尾以擲
　之惡爲身患杜甫詩云狨擲寒條馬見驚盖輕捷喜縁
　木猿猱之類也犛牛出西域尾長而動中國以爲纓人
　或射之亦自㫁其尾左氏所謂雄雞自㫁其尾(同前)
李義山詩小鼎烹茶面曲池白鬚道士竹間棋何人書破
　蒲葵扇記着南窓移樹時蒲葵扇出謝安傳然人不知
　其何名蒲葵蘇子容云㯶櫚也出廣雅今衢信宣歙間
　扇是也謂彩似蒲葵爾(詩史)
梅聖俞河豚詩云春岸飛楊花永叔謂河豚食楊花則肥
韓渥詩柳絮覆溪魚正肥大抵魚食楊花則肥不必河
　豚
隴西地名魚龍出石魚掘地得石破其中有魚㾗鱗甲纎
　悉皆具焼之有魚氣盖魚蟄泥而變爲石衡州亦有無
　異隴西者故杜云水落魚龍夜山空鳥水秋正隴州詩
南部烟花録文理極俗又載陳叔寳詩云夕陽如有意偏
　傍小窓明此乃唐人方棫詩非叔寳作兼六朝人大抵
　不知此唐藝文誌載烟花録乃記廣陵行幸事此本已
　無唐末人僞作此書爾(詩史)
歐陽文忠愛林逋詩草泥行郭索雲木呌鉤輈以謂語新
　而屬對親切鉤輈鷓鴣聲也郭索蠏行貌太元曰蠏之
　郭索用心躁也(古今詩話)
古詩云博山爐中百和香鬱金蘇合及都梁又氍　吾水
　香迷迷艾納及都梁嘗按唐志都梁香出交廣形如藿
　迷迷出西域魏文帝又有迷迷賦信乎不行一萬里不
　讀萬卷書不可看老杜詩也(王直方詩話)
前世所稱駔儈駔(子黨/切)今人謂之牙韓文公贈玉川詩曰
　水北山人得名聲去年去作幕下士水南山人又繼徃
　鞍馬僕從塞閭里少室山人索價高两以諌官招不起
　又云先生抱才須大用宰相未許終不仕王向子直謂
韓公與䖏士作牙牙商度物價也駔儈爲牙者世不曉
　所謂道原云本謂之互即互市事爾唐人書互字作㸦
　㸦字似牙字因轉讀爲牙其理如可信或云何得舉世
　同辭盖不足怪今人以萬爲万以千爲丿亦人人道之
　也(貢父詩話)
楊大年因奏事論及比紅兒詩大年不能對甚以爲恨訪
　比紅兒詩終不可得忽一日鬻書者有小編眡之乃比
　紅兒詩也自此士大夫始傳之此詩乃羅虬所爲凢百
　首盖當時但傳其詩不載名氏大年偶不記爾(筆談)
余靖尚書使虜爲胡詩契丹愛之再徃情益親余詩云夜
　筵設羅(侈盛也)臣拜洗受賜也两朝厥荷(通好也)情幹
　勤(厚重也)微臣推魯(拜舞也)祝若統(福祐也)聖壽鐡擺
(嵩高也)俱可忒(無極也)虜舉大杯謂余曰能道此余爲
　卿飲復舉之虜大笑遂爲釂觴漢史記槃木白狼詩漢
　語則恊夷語則否其實夷人先作詩反用夷語譯出不
　如余真胡語也(詩史)
山谷云余讀周書月令云反舌無聲佞人在側迺觧老杜
　百舌詩過時如發口君側有讒人之句(直方詩話)
永明禪師記曰有禪師夜經行誤踐瓜皮意其蝦䗫也死
墮惡道又有山行人爲蛇螫而意觸樹樁行三十里遇
筮醫識之告曰蛇螫也發毒而死使行人不遇筮醫毒
遂不發比丘知是瓜皮不墮惡道古德偈曰惡境自虚
　不須畏終朝照曯元無對設使任持浮幻身任運都無
舌身意(冷齋夜話)
　　　　㓜敏門
楊文公年十一歲建州送入闕下章聖親試一賦二詩頃
刻而成令送中書再試叅政李至狀臣等言押送建州
　十一歲習進士楊億到中書其人來自江湖對天陛殊
　無震愓盖聖祚承平神童間出臣等令賦喜朝京闕詩
　五言六韻頃刻而成詩曰七閩波渺漠雙闕勢岧嶤曉
　登雲外嶺夜渡月中潮㫁句願秉清忠節終身立聖朝
又楊文公數歲不能言一日家人抱登樓忽觸其首便能
　語家人曰旣能言可爲詩乎曰可遂吟登樓詩云危樓
　高百尺手可摘星辰不敢高聲語恐驚天上人(古今/詩話)
夏文莊試制科廷對出殿門楊徽之見其年少遽邀與語
　曰老夫它則不知唯喜吟詩願丐賢良一篇以卜他日
　之志忻然爲書曰殿上衮衣明日月硯中旗影動龍蛇
　縱橫禮樂三千字獨對丹墀日未斜(青箱記)
明皇御勤政樓大張音樂教坊王大娘善戴竿扵百尺上
　爲木山狀瀛洲方丈命小児持綘節出入其間舞亦不
　輟劉晏以神童爲秘書省正字年十歲慧悟過人召扵
　簾中坐貴妃膝上爲施粉黛與戴巾櫛問晏汝爲正字
　　而來正得何字曰天下字皆正惟朋字未正貴妃令
　詠王大娘戴竿晏曰樓前百戯競争新惟有長竿妙入
　神誰謂綺羅翻有力由自嫌輕更着人(明皇雜録)
蘇瓌未知男頲有人獻兎掛於廊廡間召頲詠詩兎子死
闌彈將來掛竹竿試將明鏡照何異月中看由是稱爲
　小許公(開元傳信記)
京兆尹訪蘇瓌旣去瓌令男頲詠尹字乃曰丑雖有足甲
　不成身見君無口知伊少人其敏捷如此明皇問瓌草
書難其人誰可瓌曰臣不知其他臣男頲爲文甚速可
備使令然性嗜酒幸免沉醉足以了事令召至則酒未
　解猶嘔殿下命中貴人扶卧御幄前明皇親舉衾覆之
　旣醒援筆立就明皇撫背曰知子莫若父(明皇雜録)
徐鍇字楚金年十餘歲群從宴集分題賦詩令爲秋詞援
筆立成其略曰井梧分墮砌塞鴈逺横空雨乆莓苔紫
　霜濃薜荔紅(詩史)
林傑字智用五歲與父同逰王仙君壇父曰能詩手傑曰
　羽客已登雲路去丹砂草木盡凋殘不知千歲歸何日
空使時人掃舊壇又謁唐中丞作七夕詩曰七夕今朝
看碧霄牽牛織女渡河橋家家乞巧望秋月穿盡紅絲
幾萬條唐公曰真神童也年十歲方秋初忽有雙鶴盤
　空而下忻然下堦抱得一隻父恐非祥令放之鶴升堂
　而去是夕得疾而卒鄭立之以詩哭之曰才高未及賈
　生年何事孤魂逐逝川螢聚帳中人已去鶴離䑓上月
　空圓(古今詩話)
李琪十歲通六經父佐王鐸滑州幕聞而異之㑹府燕鐸
　遣人以三傑賦試之琪作賦尾句云得士則昌非賢罔
　共龍頭之友斯貴鼎足之臣可重冝㢤項氏之所以亡
　有一范增而不能用鐸曰大噐也他日謁帥帥謂琪曰
　蜀中詔到用夏州拓䟦思恭爲北京收復都統可作詩
　否琪曰飛騎日邉來何時玉輦回早平關右賊莫待詔
　書催鐸益異之
王元之内翰五歲已能詩因太守賞白蓮倅言元之能與
　語於太守因召而吟一絶云昨夜三更後姮娥墮玉簮
　馮夷不敢受捧出碧波心又云佳人方素面對鏡理新
　粧守曰天授也
丘瑃十歲謁陳州太守曰前日寺中聞射因成詩云殿宇
時聞燕雀喧虚庭盡日少人行孤吟獨坐情何限時喜
　風傳中鵠聲守喜令對弱柳絲絲搓緑線曰春雲片片
　掲新綿
蔣堂侍郎方六歲父令作梔子花詩曰庭前梔子樹四畔
　有椏􁎙未結黄金子先開白玉花
崔鉉相爲童時隨父謁韓滉指架上鷹令作詩曰天邊心
　膽架頭身欲擬飛騰未有因萬里碧霄終一去不知
　誰是解絛人
李賀字長吉唐諸王孫七歲以長短之製名動京師韓文
　公皇甫湜過其父肅見其于總角荷衣而出二公不之
　信因而試一篇賀承命忻然操觚染翰旁若無人仍目
　曰高軒過華𥚑織翠青如䓗金環壓轡摇玲瓏馬蹄隱
　耳聲隆隆入門下馬氣如虹云是東京才子文章鉅公
　二十八宿羅心胸殿前作賦聲摩空筆𥙷造化天無功
　元精烱烱貫當中龎眉書客感秋蓬誰知死草生華風
我今垂翅附冥鴻他日不羞蛇作龍二公大驚以所乗
　馬聮鑣而還所居親爲束髪年未弱冠丁内難他日舉
進士或謗賀不避家諱韓文公特著辯諱一篇不幸未
壯室而終(並同前)
㓂元弼言徐州通判李綯有子七歲不善詩忽詠落花詩
　云流水難窮目斜陽易㫁腸誰同砑光㡌一曲舞山香
　父驚問之若有物慿者自云是謝中舍問砑光㡌事西
　王母宴群仙有舞者戴砑光㡌㡌上簮花舞山香曲未
　終花皆落(百斛文)
賈文元乃唐相造華夷圖丞相耽之逺孫七歲童子舉關
　頭及第李文賀贈詩云七歲神童古所難賈家門户有
　衣冠七人科第排頭上五部經書誦舌端見榜不知名
　字貴登筵未識管絃歡從茲穏上青霄路萬里誰能測
　羽翰太平興國中叅大政(玉壺清話)
蘇州童子劉少逸年十一文辭精敏有老成體其師潘閬
　携以見長洲宰王元之呉縣宰羅思純以所作贄二公
　二公名重當時疑所贄假手未之信因試之與之聮句
　略不淹思思純曰無風煙熖直少逸曰有月竹隂寒又
　曰日移竹影侵棋局少逸曰風逓花香入酒尊元之曰
　風雨江城暮少逸曰波濤海寺秋元之曰一回酒渇思
　吞海少逸曰幾度詩狂欲上天二公驚異至聞于朝賜
　進士及苐官止尚書員外郎(續歸田)
孫周翰精敏亦少逸之流其父穆之携以見郡侯時賞春
　作㑹座客簮花郡侯屬周翰曰口吹楊葉成新曲翰
　曰頭戴花枝學後生郡侯笑曰何遽便戯老夫賜童
　子出身
馬希振爲鼎州節度使馬氏諸子中白眉也與門下客何
　致雍僧貫徽聮句希振曰青蛇每用腰爲力貫徽曰紅
　莧時將葉作花又見蟻子縁砌希振曰蟻子子㗸䖝子
　子雍曰猫児児捉雀児児實一代之雋(並同前)
黄鑑學士七歲而不言其祖愛之以謂風骨之羙當大吾
　門不冝如是也每遇景物必道其名逹其理以指教之
　然終不言一日又謂之曰楊文公㓜而不言文公之父
　告之曰後園梨落籬神童知不知文公發聲曰不是風
　揺樹便是鵲驚枝汝風骨若此何爲不言鑑竟不對後
　携行河上其祖曰水馬池中走鑑曰逰魚波上浮後任
　館閣(李康靖聞見録)
增修詩話總龜卷之二
百家詩話緫後集卷之二
　忠義門
世人論渊明自永𥘉以後不稱年號秪稱甲子與思悅所
論不同觀渊明讀史九章其間皆有深意其尤章章者
如夷齊箕子魯二儒三篇夷斉云天下革命絶景窮居
正風凌俗爰感懦夫箕子云去郷之感猶有遲遲矧伊
代謝觸物皆非魯二儒云易代隨時迷変則愚介介若
人特為正夫由是觀之則渊明委身蓬巷丼黔娄之貧
而不自悔者豈非以恥事二姓而然也(葛常之)
子羙詩雖有古殿存世尊亦䝉埃山僧衣藍縷告訴棟梁
摧夲即所賦自然及扵乗輿䝉塵股肱非材之意忠義
所激一飯不忘君邪(黄常明)
明宗召蜀中舊臣賦蜀主降巨唐詩王偕等譏荒淫独中
丞牛希済曰唐主再懸新日月蜀王难保舊山川明宗
曰希濟不忘君親忠孝也賜百段余謂希済但能兩觧
之辝而巳江革云不能殺身报主得死為幸誓不為人
执筆此可以厲臣子之莭(䂬溪)
詩人比雨如絲如膏之類甚夛至杜牧乃以羽林鎗為比
恐未尽其形似念昔逰云雲門寺外逢猛雨林黒山髙
雨脚長曽奉郊宫為近侍分明􁒍􁒍羽林鎗大雨行云
四面明騰玉京仗萬里横互羽林鎗豈去囯凄断之情
不能忘雞翹豹尾中耶(丹楊集)
柳遷南荒有云愁向公廷問重譯𣣔投章甫作文身太白
云我似鷓鴣鳥南遷懶北飛皆𥚹忮躁辭非畎畆惓惓
之義杜詩云馮唐雖晚逹終覬在皇都愁来有江水焉
得北之朝其賦張曲江云歸老守故林戀闕悄延頸乃
心王室可知(黄常明)
世俗誇太白賜床調羮爲荣力士脫靴為勇愚觀唐宗渠
渠於白豈真樂道下賢者哉其意急得艶詞媟語以恱
媍人耳白之論撰亦不過玉樓金殿鴛鴦翡翠等語社
稷蒼生何頼就使滑稽傲世然東方生不忘納諫况黄
屋旣爲之屈乎說者以謀謨潜宻歴考全集愛國憂民
　之心如子羙語一何鮮也力士閨闥腐庸惟恐不當人
主意挾主勢駈之何所不可脫靴乃其聀也自退之爲
蚍蜉撼大樹之喻遂使後學吞聲余竊謂如論其文章
豪逸真一代偉人如論其心術事業可施廊庙李杜齊
名真沗竊也(䂬溪)
汲長孺叚太尉皆義勇奮不頋身之人至於仁愛撫飬矜
怜惻怛無所不至所謂刚者必仁仁者必勇也嘗觀樂
天云况多刚狷性難與世同塵希文云吾生豈不幸所
禀多刚腸皆心中語也白則有敢辭爲俗吏且𣣔活疲
民又云心中有念農桑苦耳裏如聞飢凍聲范有寸懐
如春風思與天下共赴姑蘇云豈辭雲水三千里由濟
瘡痍十萬民與汲叚正相似(黄常明)
靈徹有相逢盡道休官去林下何曾見一人世傳為口實
凢語及抽簮即以此譏之余謂矯飾㒺人固不足論若
出於至誠時對知已一吐心胷何害觀昌黎送盤谷云
　行抽手板付丞相不待彈劾歸農桑贈侯喜便當提携
妻與子南入箕　無還時如今便當去咄咄無自痴如
今更誰恨可便耕灞滻此類凡數十豈苟以飾口㢤其
剛勁之操不少屈所守素定故也(䂬溪)
永叔嘗試謁執政坐中賦雪詩云主人與國共憂戚豈惟
喜悅将豊登湏怜鉄甲冷徹骨四十餘萬屯邉兵當時
　乃謂唐韓退之亦能道言語其預裴晋公宴㑹但云园
林窮勝亊鍾鼓樂清時不曽如此作閙殊不知老杜一
言一詠未曽不在於憂國恤人物我之際則淡然無著
夏日歎曰浩蕩想幽薊王師安在哉夏夜歎曰念我荷
戈士窮年守邊疆此仁人君子之用心終食不可忘也
邊兵之語豈為過哉如退之始知神官未賢聖護短憑
愚要我敬雪徑抵樵叟風廊折談僧真作閙詩也(䂬溪)
余觀楚國先賢傳言汝南應璩作百一詩譏切時事編以
示任亊者皆怪愕以爲應焚弃之及觀文選所載璩百
　一篇畧不及時亊何耶又觀郭茂倩雜体詩載百一詩
五篇皆璩所作首篇言馬子侯觧音律而以陌上桑為
鳯将雛二篇傷翳桑二老无以塟妻子而巳無宣孟之
徳可以賙其急三篇言老人自知桑榆之景斗酒自劳
不肯為子孫積財末篇即文選所載是也苐四篇似有
風諌所謂苟𣣔娯耳目快心樂腹服我躬不悅􁁅安能
慮死亡此豈非所謂應焚弃之詩乎方是時曹爽亊多
違法而璩爲爽長史切諌其失如此所謂百一者庶㡬
百分有一𥙷於爽也而爽卒不悟以及於旤或謂以百
言爲一篇者以字数而言也或謂百者数之終一者數
之始士有百行終始如一者以士行而言也然皆穽鑿
之說何足論哉後何遜亦有擬百一躰所謂靈輒困桑
下於陵拾李螬其詩一百十宇恐出於或者之說然璩
詩毎篇字数各不同苐不過四十字爾(丹楊集)
杜扁舟空老去無𥙷聖明朝又云報主心巳老以稷契軰
人而使老弃閑曠非唯不形怨望且惓惓如此彼遭時
遇主言听計從復幸年髩未暮而不能攄誠戮力以圗
報效良不愧此歟(䂬溪)
明朝有封亊数問夜如何此幸而得之坐以待旦之意避
人焚諌草騎馬欲雞栖所謂嘉謀嘉猷入告爾后于外
曰斯謀斯猷惟我后之德也(黄常明)
一朝自罪已萬里車書通此與無逸旅􁅾孟子格君心之
非汲長孺諫上多慾魏鄭公十漸陸宣公之奉天詔書
無二道也(同上)
昌黎云詣闕三上書臣非黄冠師臣有膽與氣不忍死茅
茨韋應物送李山人云聖朝多遺逸披胆謁至尊豈是
貪寵荣誓將救元元聖俞贈師魯云臣豈爲身謀而邀
陛下睠皆急扵得君非爲利禄計也(同上)
杜詩公若登台輔臨危莫愛身寄裴道州蘇侍御云致君
堯舜付君等早㩀要路思捐軀此公素所蓄積而未及
施設者故樂以語人耳夫全軀碌碌之臣果何能爲汲
長孺云天子置公卿寕令從䛕承意縦愛身柰辱朝廷
何任遐曰禇彦囬保妻子愛性命遐能制之觀此以騐
　二詩信有証矣自比稷契豈為過哉岑侍御行軍詩平
生抱忠義不敢私㣲軀范文正公云一入諫諍司鴻毛
忽其身(䂬溪)
世人喜子羙造次不忘君嘗觀其祖審言除夜云還将万
億夀更謁九重城則教忠之家風舊矣
張堯佐以進士擢苐累官至屯田貟外郎知開州㑹其姪
女有寵於　仁家冊爲脩嫒尭佐遂驟迁擢一日中除
宣徽節度景靈群牧四使是時御史唐介上䟽引天寳
楊國忠爲戒不報又與諫官包拯呉奎等七人論列殿
上旣而御史中丞晋百官班𣣔以廷諍卒奪尭佐宣徽
景靈兩使特加介一品服以旌敢言未㡬尭佐復除宣
徽使知河陽唐謂同列曰是𣣔與宣徽而假河陽為名
耳我曹豈可中已邪同列依違不前唐獨争之不能奪
仁宗諭曰差除自是中書介遂極言宰相文彦慱以燈
籠錦媚貴妃而致位宰相今又以宣徽使結堯佐請逐
　彦慱而相冨弼又言諌官觀望挾姦而言渉宫掖語甚
　切直　仁宗怒趣召兩府以䟽示之介猶諍不巳樞宻
　副使梁適叱介使下殿介諍愈切　仁宗大怒玉音甚
　厲衆恐􁪽出不測是時蔡㐮脩起居注立殿陛即進曰
　介誠狂直然納諌容言人主之羙徳必望全貸遂貶青
　州別駕翊日御史中丞王舉正救觧之改爲英州別駕
　始上怒未巳兩府竊議曰必重貶介則彦慱不安彦慱
　去即吾屬遞遷矣旣而果如其料當是時梅尭臣作書
　竄詩曰皇祐辛卯冬十月十九日御史唐子方危言𥘉
　造膝曰朝有巨姦臣介所憤疾願條一二事臣聀敢妄
　率宰相文彦慱邪行世莫匹曩時守成都委曲媚貴暱
　銀璫挿左貂窮臘使馳馹邦媛将夸侈中金齎十鎰爲
　我寄使君竒文織纎宻遂傾西蜀巧曰夜撃鞭扑紅絲
　緯金縷排科閗八七比比䨇蓮華篝燈戴星出　㡬
　日成一端持行如鬼疾明年觀上元𬒳服穩称質璨然
　上目遽尔有薄詰旣聞所從求佞對似未失且云奉至
　尊於妾豈能必遂回天子顔百亊容丐乞臣今得粗陳
　狡猾彼非一偷威與賣利次苐推甲乙是惟隂猾雄仁
　㫁冝勇黜必欲致太平在列無如弼弼亦昧平生况臣
　不阿屈臣言天下公奚以身自䘏君旁有側目喑啞横
　詆叱指言為㒺上廢汝還蓬蓽是時白此心尚不避斧
　鑕雖令禦魑魅甘且同飴蜜旣知弗可惧復以強詞窒
　帝聲亦大厲論奏不容畢介也容甚閑猛士胆爲慄立
　貶海外春速𣣔爲異物内外官恟恟陛下何未悉即敢
　救者誰㐮执左右筆謂倘不容盛羙有所咈平明中执
　法懐䟽又堅述介言或似強百豈无一實恐傷四海和
　幸勿苦倉卒亟許遷英山衢路猶嗟咄翊日宣白麻稱
　快口盈溢阿附連諌官去若壊絮虱其間因獲利竊笑
　等蛇鷸英州五千里瘦馬行䭿䭿毒蛇噴曉霧晝與
　嵐氣没妻孥不同途風浪過蛟窟存亡未可知雨舘愁
　傷骨飢僕時後先隨縁拾橡栗粤林多蔽天黄柑雜丹
　橘萬室通釀酤撫逺無禁律醉去不須錢醒来弄鳴瑟
　山水仍竒怪巳可消憂欝莫作楚大夫懐沙自沉汨西
漢梅子真出爲呉市卒市卒且不慚况兹別乗秩始尭
臣作此詩不敢示人及歐陽脩爲編其集時有嫌避又
削去此詩是以少人知者故今全録焉(東軒筆録)
鄭谷與僧齊巳黄損等共定今体詩格云凢詩用韻有数
格一曰葫蘆一曰轆轤一曰進退葫蘆韻者先二後四
轆轤韻者雙出雙入進退韻者一進一退失此則繆矣
余按倦逰雜録載唐介爲䑓官廷䟽宰相之失　仁庙
怒謫英州別駕朝中士大夫以詩送行者頗衆獨李師
中待制一篇爲人傳誦詩曰孤忠自許衆不與獨立敢
言人所難去國一身輕似葉髙名千古重扵山並逰英
俊顔何厚未死姦䛕骨巳寒天為吾君扶社稷肯教夫
子不生還此正所謂進退韻格也按韻畧難字苐二十
　五山字苐二十七寒字又在二十五而還又在二十七
　一進一退誠合躰格豈率爾而爲之㢤近閱冷齋夜話
載當時唐李對荅話言乃以此詩爲落韻詩盖渠伊不
見鄭谷所定詩格有進退之說而妄爲云云也(素緗雜/記)
唐介始彈張堯佐諌官皆上䟽及彈文彦慱則吳奎畏縮
　不前當時謂拽動陣脚及唐爭論於上前遂并及奎之
背約執政又黜奎而文潞公益不安遂罷政事時李師
中詩送唐有並逰英俊顔何厚未死姦䛕骨巳寒之句
爲奎發也(東軒)
百家詩話總龜後集卷之二
增修詩話總龜卷之三
　　　志氣門
丞相李文正公昉少年時嘗以詩呈叔侍中覧而喜贈之
　詩曰反觀西里盛世世秉鈞衡後文正果大用詔賜所
　居爲謝元卿秉鈞里是知李氏自五代至本朝世居將
　相非一日也(翰府名談)
陳文惠未逹時作偶成詩曰千里好山雲乍歛一樓明月
　雨初晴觀此詩者曰意與李覯碧山更𬒳暮雲遮者異
　矣(青箱雜記)
宋莒公守潁昌開西湖作詩曰鑿開魚鳥忘情地展盡江
　湖極目天觀者知其必大用
丞相劉公沆以氣義自許嘗作牡丹詩曰三月内方有百
花中更無又述懷詩曰虎生三日便窺牛獵食寜能掉
　尾求若不去登黄閣貴便須來伴赤松逰奴顔婢舌誠
堪耻羊狠狼貪自合羞三尺太阿星斗煥何時去取魏
齊頭皇祐𥘉出鎮豫章漕使潘夙以小孤山四十字示
　公公即席和之曰擎天有八柱此柱一焉存石聳千㝷
勢波流四面㾗江湖中作鎮風浪裏蟠根平地安然者
饒他五嶽尊覧者皆知有宰相噐
蔣槩治平中登苐後乆不調官逰河朔登雄州北門樓有
　詩曰壯士未酧志乗秋感慨多幽燕新種落唐漢舊關
　河塞月沉青塚邉聲入暮河如何得萬騎玉壘夜經過
　不幸早死觀其志亦有爲者也(並同前)
長安舊以不歴䑓省便出鎮㢘車節鎮者爲麄官大率重
　内而輕外今東都乾元門舊宣武軍皷角門節度王彦
　威有詩刻其上云天兵十萬勇如貔正是酬恩報國時
　汴水波濤喧皷角隋堤楊柳拂旌旗前驅紅斾關西將
　坐間青娥趙國姬寄語長安舊冠盖粗官到底是男児
　彦威自太常博士出辟使府至茲鎮故有是句至今不
　知所在薛能亦有謝寄茶詩云粗官寄與真抛擲頼有
　詩情合得嘗(談苑)
李昪竹詩曰棲鳯枝梢猶軟弱化龍形狀已依稀唐宣宗
　瀑布詩曰溪澗豈能留得住終歸大海作波濤王覇之
意可見也河中府逍遥樓有唐太宗詩曰昔乗四馬去
　今驅萬乗歸氣象尤可見(詩史)
唐子方謪官渡淮至中流風作舟欲覆作詩曰聖宋非狂
楚清淮異汨羅平生仗忠信今日任風波日暮泊舟岸
續云舟楫顛危甚黿鼉出没多斜陽幸無事沽酒聴漁
　歌真詩無謟可以格鬼神(雲齋録)
景祐五年苑試進士以鵾化爲鵬爲詩題吕濟叔詩云九
　霄離海嶠一夕過天池論者以此詩當爲第一人(同前)
沙門文瑩嘗謂爲文老而不衰者惟元厚之在禁林時有
懷荆南舊逰云去年曾醉海棠叢聞說新枝發舊紅昨
夜夣回花下飲不知身在玉堂中
樂天典杭日江東學子奔杭取解張祐自負詩名而徐凝
　亦至燕于郡中樂天諷二子矛盾祐曰僕冝爲觧首凝
　曰有何佳句祐曰甘露竒詩曰日月光先到山河勢盡
來金山寺詩曰樹影中流見鐘聲两㟁聞凝曰善則善
矣柰無野人瀑布詩曰千古長如白練飛一條界破青
　山色祐愕然一座盡傾(古今詩話)
王沂公布衣時以梅花詩獻吕文穆公云雪中未問和羮
　事且向百花頭上開文穆曰此生已安排狀元宰相也
　後果然
姚嗣宗詩云踏碎賀蘭石掃清西海塵布衣能效死可惜
　作窮鱗韓魏公安撫關中薦試大理評事(同前)
高越逰河朔有州牧欲以女妻之越作鷂子詩云雪爪星
　眸衆鳥歸摩空專候整毛衣虞人莫謾張羅網未肯平
　原淺草飛
孫給事僅及孫曁皆咸平初省試放狀元後各應制舉給
　事與兄何齊名有聲場屋何淳化中魁多士給事下第
　有詩曰前春再就天堦試應被人呼小狀元次舉中甲
　科王元之以詩贈曰病中何事忽開顔憶得詩稱小狀
　元粉壁已懸龍虎榜錦標争屬鶺鴒原(並同前)
高言京師人字明道好學有志義以詩于友人曰昨夜隂
　風透膽寒地爐無火酒瓶乾男児慷慨平生事時復挑
　燈把劔㸔
秦少㳺謫雷州有詩曰南土四時都熱愁人日夜俱長安
　得此心如石一時忘了家郷黄魯直謫冝州作詩曰老
　色日上面歡情日去心今旣不如昔後當不如今輕紗
　一幅巾短簟六尺牀無客日自静有風終夕凉少㳺鍾
情故詩酸楚魯直學道故詩閒暇至東坡南中詩曰平
　生萬事足所欠唯一死則英特之氣不受折困
　　　　知遇門
楊徽之侍讀太宗聞其名索所著數百篇奏御獻詩云十
　年牢落今何幸叨遇君王問姓名太宗選十聮書于御
屏間梁周翰詩曰誰似金華楊學士十聮詩在御屏間
　僧文瑩嘗謂楊公必以天池浩露滌筆於氷甌雪碗中
則方與公詩神骨相副(古今詩話)
夏文莊守安陸宋莒公兄弟尚皆布衣文莊異待之命作
落花詩莒公曰漢臯珮解臨江失金谷樓危到地香子
　京曰將飛更作回風舞已落猶成半面粧是歲詔下兄
弟皆應舉文莊曰詠落花而不言落大宋須狀元及第
　又風骨秀重異日作宰相小宋非所及然亦須登嚴近
後皆如其言故文莊在河陽聞莒公登庸以别𥿄賀曰
　昔年安陸已識台光盖謂是也(青箱雜記)
杜荀鶴謁梁高祖與之坐忽無雲而雨祖曰無雲而雨謂
　之天泣不知何祥請作詩荀鶴曰同是乾坤事不同雨
絲飛灑日輪中若教隂顯都相似争表梁王造化工髙
　祖喜之(洞㣲志)
真宗末年嘗逰禁中見翰林學士王禹偁倚宫木若詠吟
　命宫使亟探之果預作賞花釣魚詩明日百官赴宴迨
　題出乃千葉石榴花百官皆失所擬禹偁首進一絶云
　王母庭中親見栽張騫偷得下天來誰家巧婦殘針線
　一撮生紅熨不開上稱賞謂真才(桂堂詩話)
唐文宗夏日與諸學士聮句人皆苦炎熱我愛夏日長柳
　公權續曰薫風自南來殿閣生㣲凉時丁表五學士皆
屬繼文宗獨諷公權两句辭清意足不可多得乃令公
　權題於殿壁字方員五寸文宗視之歎曰鍾王復生無
　以加焉(廣卓異記)
劉景文作饒州監酒得一詩題芝山寺壁云數聲燕語落
簷間底事驚回夣裏閑說與傍人都未信杖藜携酒看
　芝山舒王作本路憲見之愛甚遂令權州學(古今/詩話)
蜀人雍陶以進士第爲簡州牧自比謝宣城柳呉興也賔
　至折挫忽有馮道明下第請謁告閽者道明與員外有
舊及見呵曰與公昩平生何方相識道明曰誦員外詩
　仰員外徳遂吟曰立當青草人先見行傍白蓮魚未知
　又曰江聲秋入寺雨氣夜侵樓又曰閉門客到常疑病
滿院花開不似貧聞之歡狎如曩昔之友(雲溪友議)
王文公凝清族重徳冠絶當時每就寝息必义手而卧慮
其寝寐中見先靈食䬪飥不過十八片曽典綘州時司
　空圖侍郎方應進士舉自別墅到郡謁見後更不訪親
　知閽吏遽申司空秀才出郭後入郭訪親知即不造郡
　齋琅琊知之謂其專敬愈重之及知舉日司空一捷列
第四人登科同年訝其姓名甚暗所圖太速有鄙薄者
　號爲司徒空琅琊知有此說因召一牓門生開筵宣言
　扵衆曰某叨忝文柄今年榜帖全爲司空先軰一人而
　巳由是聲彩益振爾後爲御史分司舊相盧公携酒訪
　之留詩曰氏族司空貴官班御史雄老夫如且在未可
歎途窮其爲名徳重也如此(北夣瑣言)
　　　　狂放門
鍾傳鎮南昌有李夣符者放蕩酣飲好事者與語應口成
詩後桂州刺史李瓊遣人謂傳曰夣符吾弟請遣歸鍾
令求於市邸人曰夜來不歸不知所之有回常學士詩
　云罷脩儒業罷修真飬拙藏愚春復春到老不踈林裏
鹿平生難見日邉人洞桃深處千株錦岩雪鋪時萬草
　新深謝名賢逺相訪求聞難禣鳯爲鄰(詩史)
朱勰仕江南爲縣令甚踈逸有詩云好是晚來香雨裏擔
簦親送綺羅人李璟聞之處以閒曹又有僧庭實獻詩
　云吟中雙鬢白笑裏一生貧璟聞云詩以言志終是寒
薄以束帛遣之(同前)
李澣登科在和凝榜下同爲學士㑹凝作相澣爲承㫖當
　批詔次日於玉堂舊閣悉取圖書噐玩留一詩扵榻云
　座主登庸歸鳯闕門生批詔立鰲頭玉堂舊閣多珎玩
　可作西齋潤筆否人皆笑其踈縱(古今詩話)
杜牧之登科後三年縱放爲詩曰落魄江湖載酒行楚腰
纎細掌中情十年一覺楊州夣嬴得青樓薄倖名又
　曰觥舩一棹百分空十載青春不負公今日鬢絲禪榻
畔茶烟輕颺落花中
杜牧自御史分司洛陽李司徒罷鎮閑居聲妓爲當時第
　一因㑹朝士以牧之嘗任風憲不敢邀置牧之諷坐客
逹李李遽馳書以招而牧之遂來謂李曰聞有紫雲者
　孰是因指示牧之作詩曰華堂今日綺筵開誰喚分司
　御史來忽發狂吟驚滿座两行紅粉一時回意氣閒逸
　旁若無人
裴忠謙狀元登科作𥿄牋名𥿄謁平康里妓因宿于里中
　作詩曰銀缸斜背解鳴璫小語低聲喚玉郎從此不知
蘭麝貴夜來新惹桂枝香
鄭谷登第後宿平康里作詩曰春來無處不閒行楚閠相
　看别有情好是五更殘酒醒耳邊聞喚狀元聲
楊汝士尚書鎮東川其子及第汝士開筵營妓咸集汝士
　命人與綾一端詩曰郎君得意正青春蜀國將軍又不
　貧一曲髙歌綾一匹两頭娘子拜夫人
潘逍遥與許洞錢易爲友狂放不覊嘗作詩云散拽禪師
來踘蹴醉拖逰女上鞦韆此其自序之實也後坐盧多
　遜黨亡命捕之甚急乃易姓名爲僧入中條山許洞贈
　詩曰潘逍遥平生志意如天髙仰天大笑無所懼天公
　嗔爾口呶呶罰教臨老投𥙷衲歸中條我願中條山神
　鎮長在驅雷逐電依前趕出這老怪后㑹赦以四門助
教招之送信州安置復舞扵市曰出砒霜價錢可嬴得
撥灰兼弄火暢殺我以此士人不齒放弃終身(並同前)
姚嵓傑梁國元崇之裔弱冠通墳典以詩酒逰江左凌忽
前逹旁若無人乾符中顔標典鄱陽𥘉剏鞠埸請嵓傑
　紀其事文成千餘言標欲刋去一两字嵓傑大怒旣而
　標已睚眦而巳勒石遂令覆碑扵地以車拽之磨去嵓
傑以一篇寄之曰爲報顔公識我麽我心唯只與天和
　眼前俗物關情少醉後青山入夣多田子莫嫌彈鋏恨
　寗生休唱飯牛歌聖朝若爲蒼生計也合公車到薜蘿
　盧肇牧歙州嵓傑在婺源先以著述寄肇肇知好使酒
　以手書褒羙之贈以束帛迎至郡齋館穀如公卿旣而
　日肆傲睨輕視子發子發嘗以詩咤嵓傑曰明月照巴
　山嵓傑笑曰月照天下柰何獨照巴山子發慚不樂無
　何㑹扵江亭時蒯希逸在坐子發改令目前取一聮象
　子發曰逺望漁舟不闊尺八嵓傑遽飲一噐凭闌嘔􁊆
　須臾即席遂答云凭䦨一嘔巳覺喉空有集二十卷曰
　象溪子逆旅豫章不知所終(雜言)
鍾山公鎮臨川賞牡丹有小吏手捧硯舉止有士人風公
　曰學詩乎曰粗親筆硯因令口占一篇其警句云三月
　莫辭千度醉一生能得幾回看公曰他日定成噐因勉
　令就學明年謁嶺南李國老大加稱賞賫數百縑扵金
　陵酒樓數日而盡醉中掛㠶數百里至落星灣半醒烟
　雨中登水心寺題詩於水軒曰分飛南渡春風晚却返
　家林事業空無限離情似楊柳萬條垂向楚江東
李白才思不覊有醉吟詩曰天若不愛酒酒星不在天地
　若不愛酒地應無酒泉天地旣愛酒飲酒不愧天三盃
　通大道一斗合自然但得醉中趣勿爲醒者傳憶賀知
　章曰欲向江東去定將誰舉盃稽山無賀老却棹酒船
　迴(郡閣雅談)
韓魏公出鎮中山有門客夜踰墻出宿娼家公知作種竹
　詩以警之殷勤洗灌加培植莫遣狂枝亂出墻門客自
　愧作詩云主人若也憐高節莫爲狂枝贈斧斤公置一
　女奴贈之(青瑣集)
増脩詩話總龜卷之三
百家詩話總龜後集卷之三
　孝義門
徐師川詩云楚漢紛争辨士憂東歸那復割鴻溝鄭君立
義不名籍項伯胡顔肯姓劉謂項伯籍之近族乃附劉
而背項鄭君以爲漢臣乃違漢而思楚也余嘗論之曰
方劉項之勢雌雄未决也其間豈無容容狡詐之士首
䑕兩端以觀成敗而爲身謀者乎項伯是也其意以謂
項氏得天下則吾嘗以宗族從軍畫䇿定計豈吾廢㢤
劉氏得天下則鴻門之㑹吾嘗舞劍以蔽沛公矣廣武
之㑹吾嘗勸勿烹太公矣劉氏豈吾廢哉髙祖之封項
伯殆以此也至鄭君則不然亊藉藉死属漢髙祖諸
　故楚臣名籍鄭君獨不奉詔乃盡拜名籍者為大夫而
　逐鄭君觀此則鄭君與項伯賢佞可見髙祖或逐或封
　皆徇情之好悪則知戮丁公者一時矯激之爲也王儉
　七志曰宋髙祖逰張良廟並命僚佐賦詩謝瞻所賦冠
　于一時今載扵文選者是也其曰鴻門銷薄蝕陔下隕
　攙搶爵仇建䔥宰定都護儲皇肇允契幽叟飜飛指帝
　郷則子房輔漢之䇿盡於此数語矣王荆公云素書一
　卷天與之榖城黄石非吾師固陵觧鞍聊出口捕取項
　羽如嬰兒從来四皓招不得為我立弃商山芝用亦此
　數事而論議格調出瞻数等東坡論子房䄂搥之亊以
　謂良不爲伊吕之謀而特出於荆軻聶政之計以余觀
之此良少年之銳氣未足以咎良也圮上授書之後所
見豈前比㢤(葛常之)
予曽祖通議兄弟四人取良辰羙景賞心樂亊之義作
四并堂于東园故通議詩云華圃控弦秋學射寒窓留
燭夜抄書良辰羙景饒心事歡日相并樂起予先祖清
孝公兄弟六人取三荆同林之義作培荆亭于西園當
時篇詠無存者清孝安遇集中有培荆亭記其畧云西
园推輪無亭觀之玩伯兄欲紏合叔季同耳目之適於
是基盈尺之髙宏一筵之廣列楹為亭號曰培荆至先
人文康公罷官南陽適當兵擾復還舊捿奉伯父工部
居焉别建二老堂于宅南秦望由里諸山皆在目植花
竹于四隅命某日治饌徃徃樂飲竟日某嘗賦詩云去
家纔隔水一股二老堂成三百弓鴒原暮下沙水暖鴈
行夜落霜天空竹根酌酒不妨酔花蕚斵詩如許工坐
乆興䦨笻竹杖出門人指兩仙翁(同上)
月輪當空天下之所共視故謝莊有隔千里兮共明月之
句盖言人雖異處而月則同瞻矣老杜當兵戈騷屑之
際與其妻各居一方自人情觀之豈能免閨門之念而
他詩未嘗一及之至於明月之夕則遐想長思屢形詩
什月夜詩云今夜鄜州月閨中只獨㸔繼之曰香霧雲
鬟􁊨清輝玉臂寒一百五日夜對月去無家對寒食有
淚如金波継之曰仳離放紅蘂想像嚬青蛾江月詩云
　江月光於水髙樓思殺人繼之曰誰家排錦字燭㓕翠
眉嚬其數致意閨門如此其亦謝莊之意乎顔延之對
孝武乃有莊始知隔千里兮共明月之說是莊才情到
䖏延之未能曉也(同上)
魏武於諸子中獨愛植丁儀丁廙楊脩之徒爲植羽翼㡬
代太子丕而植任性不自雕勵又太子御之有術故易
宗之計不行盖非植遜丕也洎文帝即位植屡求試用
不報益怏怏帝欲害之卞太后曰汝已殺任城不得復
殺東阿故止從貶爵則植豈無怨懟乎嘗觀植所作
豫章行云他人雖同盟骨肉天性然周公穆康叔管蔡
　則流言子臧孫千乗季札慕其賢意謂已素爲武帝
所愛忌之者故衆有管蔡流言之說然乃自以季札為
比亦誣矣豈其掠羙之言㢤(同上)
晋嵇康贈弟秀才四言詩云感悟馳情思我所欽則以所
欽爲弟陸機贈從兄車騎詩云寤寐靡安豫願言思所
欽則以所欽爲兄又贈馮文罷詩云慷慨誰爲感願言
懷所欽則以所欽為友
陸機作詩贈賈謐㡬三百言無非極其裒讃方謐用事生
死荣辱人如反覆手其裒讃亦何足怪然其間亦有寄
意譏誚人未能推其意者按臧榮緒晋書謐父韓夀母
賈充少女也充平生不議立後妻郭槐輙以外孫韓謐
襲封帝計之遂以謐為魯公則是賈謐非充子也故機
詩云誕育洪胄纂戎于魯言誕育則以譏非巳生也
又曰惟漢有木曾不踰境謂橘踰淮則化爲枳言如螟
蛉之化蜾蠃無異也夫謐勢熖薰灼如此而機敢爲廋
詞以狎侮之真文人之習氣㢤
王福畤之子勔勮勃皆有才名故杜易簡稱為三珠樹其
後助劼勸又皆以文顯勃於兄弟之間極友愛自郷還
􁆁詩云人生忽如客骨肉知何常願及百年内花蕚
常相將無使棠棣廢取譬人無良觀此語意豈兄弟
有不相能者耶及觀誡功勁云欲不可縦争不可常
勿輕小忿将成大殃此二人者似非處於禮義之域
者棠棣廢之語疑爲此二人設也(同上)
楊六尚書白樂天妻兄也𥘉除東川節度代妻賀兄云
覔得黔婁爲妺婿可能空寄蜀茶来又寒食寄詩云蛮
旗似火行隨馬蜀妓如花坐遶身不使黔婁夫婦㸔誇
張冨貴向何人皆責望之言也(同上)
文選載嵇叔夜贈秀才入軍詩李善注謂兄喜秀才入軍
而張銑謂叔夜弟不知其名考五詩或曰携我好仇或
曰思我良朋或曰佳人不在皆非兄弟之稱善銑所注
恐未必然爾(同上)
錢起題杜牧林亭詩云不湏躭小隱南阮在平津南阮謂
杜悰也史載悰更歴將相而牧困躓不自振怏怏不平
以至於卒審爾以牧之豈肯受其料理哉然宗族貴宦
河潤者非一枯菀升沉時命存焉何至怏怏如是可以
知牧之量不宏也
李義山作驕児詩時衮師方三四歲爾其末乃云兒應勿
學耶讀書求甲乙况今西與北羗戎正狂悖兒當速成
大探雛入虎窟當爲萬户侯勿守一經袠兵連旤結生
民塗炭以日爲歲之時而乃望三四歲児立功於二十
年後所謂俟河之清人夀㡬何者也(同上)
陶淵明命子篇則曰夙興夜寐願爾之才爾之不才亦已
　焉哉其責子篇則曰雖有五男児緫不好𥿄筆天運苟
如此且進杯中物告􁄂等数則曰鮑叔管仲同財無猜
歸生伍舉班荆道舊而况同父之人㢤則淵明之子未
必賢也故杜子羙論之曰有子賢與愚何其掛懐抱然
子羙於諸子亦未為忘情者子羙遣興詩云驥子好男
兒前年學語時世亂憐渠小家貧仰母慈又憶㓜兒
詩云別離經莭換聦惠與誰論憶渠愁只睡炙背俯
晴軒得家書云熊兒幸無恙驥子最憐渠元日示宗
武云汝啼吾手戰觀此数詩於諸子鍾情尤甚於淵
明矣山谷乃云杜子羙困於三蜀盖爲不知者詬病以
爲詘於生亊又徃徃譏宗武失學故寄之淵明爾俗
人不知便爲譏病所謂癡人面前不得說夣也(同上)
百家詩話總龜後集卷之三
增修詩話總龜卷之四
　　　　詩進門
楊允元年二十一歲爲光䘵寺丞太宗極愛之三月後苑
　曲宴未得貼職不得與以詩貼寄舘中諸公曰聞說宮
　花滿鬢紅上林絲管侍重瞳蓬萊咫尺無由到始信仙
　凢逈不同諸公進呈太宗訝有司不召左右以未得貼
　職爲奏即日直集賢院與晩宴(古今詩話)
翰林學士李宗諤以京官帶館職赴内宴閤門拒之獻詩
　曰戴了宫花賦了詩不容重覩赭黄衣無憀獨出金門
　去恰似當年下第歸公嘗舉進士御試下因及之太宗
　覧詩即宣赴坐後遂爲例雖選人帶館職亦同赴宴(青箱/雜記)
周世宗幸廣陵孟貫能詩以一集獻之世宗見首卷貽棲
　隱洞譚先生詩云不伐有巢樹多移無主花謂貫曰伐
　叛弔民何有巢無主之有獻朕則可他人卿將不免遂
　釋褐授官(江南野録)
太宗收并門凱旋日范果叩迴鑾進詩曰千里版圖來浙
　右一聲金皷下河東賜一官(古今詩話)
唐太宗征遼師還途中御製詩有鑾輿臨紫塞朔野陣雲
　飛之句遂寜令何象進鑾輿臨塞賦朔野雲飛詩召對
　嘉賞授賛善大夫詩有塞日穿痕㫁邉鴻背影飛縹緲
　浮黄屋隂沉護御衣之句(同前)
吳越司賔使沈韜文湖州人有逰西湖詩云菰米蘋花似
　故郷不是不歸歸未得好風明月一思量武肅憫其思
　郷授以湖州刺史(遺一句同前)
世傳琴曲宫聲十小調皆隋唐賀若弼製最妙一不博金
　二不換玉三泛峽吟四越溪吟五越江吟六孤憤吟七
清夜吟八葉下聞蟬九三清十亡其名琴家名賀若而
　已太宗改不博金曰楚澤涵秋不換玉曰塞門積雪命
辭臣採調製詞蘇易簡得越江吟詞曰神仙神仙瑶池
　宴片片碧桃零落春風晚翠雲開䖏隱隱金輿挽玉麟
背冷清風逺又本云非雲非烟瑶池宴片片碧桃零落
黄金殿蝦鬚半捲天香散春雲知孤竹清婉入霄漢紅
　顔醉態爛熳金輿轉霓旌影亂簫聲逺不知孰是
　　　　稱賞門
太宗留意藝文好篇詠淳化中春日苑中有賞花釣魚小
宴宰相至三舘畢預坐咸從賦詩中字爲韻上覧以苐
優劣時姚鉉詩先成曰上苑烟花逈不同漢皇何必幸
　囬中花枝冷濺昭陽雨釣線斜牽太液風綺蕚惹衣朱
　檻近錦鱗隨手玉波空小臣侍宴驚凢目知是蓬萊第
　㡬宫賜白金百两時軰榮之以比奪𫀆賜花等故事
薛道衡爲人日詩曰入春纔七日離家已二年南人嗤之
　曰是底言語誰謂此虜㑹作詩及云人歸落鴈後思發
　在花前乃喜曰名下無虚士(小說舊聞)
江爲能詩少逰廬山白鹿洞題詩一聮于壁曰吟經蕭寺
　旃檀閣醉倚王家玳瑁筵李璟見之謂左右曰吟此詩
　者大是貴族遂爲時軰所稱(江南野録)
成都周式作春詩題㢘遜驛云珠簾綉户遲遲日柳絮梨
　花寂寂春王拱辰甚愛之(雲齋廣録)
白昊秋日郊歩詩云鶴盤逺翅投孤嶼蟬曵殘聲過别枝
　歐陽公稱爲佳句(同前)
馮太傅端嘗書云鳴􁣉直上一千尺天静無風聲更乾碧
　眼胡児三百騎盡提金勒向雲看謂坐客曰可圖扵屏
　障乃柳如京塞上詩也(倦㳺録)
何涓㐮陽人少爲瀟湘賦爲時所稱潘緯以古鑑詩著名
　或曰潘緯十年吟古鑑何涓一夜賦瀟湘零陵總記載
　何涓瀟湘賦云鏡歛殘色霞披曉光亦無全篇(古今/詩話)
楊大年同陳恕讀李義山詩酷愛一絶云珠箔䡖明覆玉
　墀披香新殿鬪腰肢不須看盡魚龍戯終遣君王怒偃
　師嘆曰古人措意如此深妙各歎服
李太白𥘉自蜀到京師賀知章聞其名見之請爲文出蜀
　道難示之知章曰公非人間人豈太白星精邪扵是解
　金貂換酒醉而歸及見烏夜啼曰此詩可以泣鬼神其
　詞曰姑蘇䑓上烏飛時呉王宫裏醉西施呉歌楚舞歡
　未畢青山𣣔㗸半邊日金壺丁丁漏水多起看秋月墜
　江波東方漸明柰樂何又曰黄雲城邉烏欲棲歸飛啞
　啞枝上啼機中織錦秦川女碧紗如烟隔窓語停梭向
　人問故夫欲說遼西淚如雨
憲宗時北虜數㓂邊大臣議和親有五利而無千金之費
　憲宗曰比聞一士人能爲詩而姓字稍僻其詩曰山上
青松陌上塵雲泥豈合得相親舉世盡嫌羸馬瘦唯君
　不弃卧龍貧千金未必能移姓一諾從來許殺身莫道
書生無感慨寸心還是報恩人侍臣曰此戎昱詩也京
兆李鑾欲以女妻之令改姓昱辭焉憲宗恱曰又記得
　詠史詩云漢家青史上計拙是和親社稷歸明主安危
　托婦人若能將玉貌便欲静胡塵地下千年骨誰爲輔
　佐臣憲宗笑曰魏綘何其儒也此人如在可與鼎州武
陵桃源足稱其吟咏士林榮之又蘇郁有詩云關月夜
　懸青塜鑑塞雲愁薄漢宫羅君王莫信和親䇿生得
　胡雛虜更多
裴慶餘咸通末佐李北門爲淮南幕嘗同逰船舟師悮以
　舩篙水濺侍女衣上變色慶餘請爲詩曰滿額鵞黄
　金縷衣翠翹浮動玉釵垂從教水濺羅裙􁊨知道巫山
　行雨歸公喜令歌者傳之(古今詩話又唐賢杼情謂李/蔚守淮南日布衣孫處士作)
張祐有觀獵詩并宫詞白傅稱之宫詞云故國三千里深
　宫二十年一聲河滿子雙淚落君前小杜守秋浦與祐
　爲詩友酷愛祐宫詞贈詩曰如何故國三千里虚唱歌
　詞滿六宫又詩寄祐云睫在眼前人不見道非身外更
　何求誰人得似張公子千首詩輕萬户侯
楊祭酒嘗見江表士人項斯詩贈之詩云度度見君詩最
　好及觀標格過於詩平生不觧蔵人善到處相逢說項
　斯由是四方知名
樂天初舉名未振以歌詩投顧况戯之曰長安物貴居亦
　不易及讀至原上草云野火燒不盡春風吹又生歎曰
　有句如此居亦何難老夫前言戯之耳
丁晋公孫何齊名翰林學士王元之廷譽嘗言二人可使
　白衣充脩撰嘗贈之詩曰三百年來文不振直從韓柳
　到孫丁如今便合教脩史二子文章似六經
杜紫㣲覧趙渭南早秋詩云殘星幾點鴈横塞長笛一聲
　人倚樓因目之爲趙倚樓贈詩曰今代風騷將誰登李
　杜壇覇陵鯨海動秦苑鶴天寒今日訪君還有意三條
　氷雪借令看
盧延遜獻太宗詩卷中有栗爆燒氊破猫跳觸鼎翻之句
　後與潘羙樞宻在内殿議事令宫人煨栗俄有數栗爆
　出燒損綉褥又嘗燒金鼎宫猫相戯觸翻因舉前詩曰
　詞人作詩信無虚語
武后逰龍門命群臣賦詩先成者賜錦𫀆左史東方虬詩
　成設拜賜坐未安宋之問詩後成文理兼羙左右莫不
　稱善乃就奪錦𫀆衣之其詞曰宿雨霽氛埃流雲度城
　闕河隄新柳翠苑上花初發洛陽花柳此時濃山水樓
䑓映幾重群公拂霧朝翔鳯天子乗春幸鑿龍鑿龍
　近出王城外羽從淋漓擁軒盖雲蹕纔臨御水橋天衣
　巳入香山㑹山壁嶄嵓㫁復連清流澄澈俯伊川塔影
　遥遥緑波上星龕奕奕翠㣲邉層巒舊長千㝷水逺
　壑初飛百丈泉綵仗紅旗遶香閣下輦登高望河洛
　東城宫闕擬昭回南陌溝塍殊綺錯林下天香七寳䑓
　山中春酒萬年盃㣲風一起祥花落仙樂初鳴瑞鳥來
　花落紛紛更無已稱觴獻夀烟霞裏歌舞淹留景欲斜
　石間猶駐五雲車鳥旗翼翼流芳艸龍騎駸駸映晚花
　千乗萬騎鑾輿出水静山空嚴警蹕郊外喧喧引看人
　傾城南望屬車塵囂聲引颺開黄道王氣周迴入紫
　宸先王定鼎三河固寳命乗周萬物新吾君不是瑶池
樂時雨來觀農扈春(廣卓異記)
郭元振爲通泉縣尉前後掠所部千餘人遺賔客百姓苦
　之武后使籍其家有書數百卷令問其貲財所在知皆
　已濟人扵是竒而免之召見大稱㫖令口占古劍歌進
　天后竒之命繕冩贈諸學士歌曰君不見昆吾鐡冶飛
　炎烟紅光紫霧俱赫然良工鍜錬經幾年鑄得寳劍
　名龍泉龍泉顔色如霜雪良工咨嗟嘆竒絶琉璃匣裏
　吐蓮花錯鏤金環生明月正逢天下無飛塵幸得周防
　君子身精光黯黯青蛇色文章片片緑龜鱗非直結交
　㳺俠子亦嘗親近英雄人何言中道連弃捐零落湮淪
　古獄邊雖復沉埋無所用猶能夜夜氣冲天(同前)
楊少卿凝式有材自負旣不大用多佯狂自穢逰寺觀遇
　水竹幽勝之地吟咏忘歸墻壁之上筆跡多滿僧道愛
護莫不粉壁光㓗以俟揮掃逰客嘆賞故馮瀛王次子
　少吉題壁下曰少卿真跡滿僧居秪恐鍾王也不如爲
報逺公須愛惜此書書後更無書安鴻漸題曰端溪石
硯宣城管王屋松烟紫兎毫更得孤卿老書札人間無
此五般高(洛陽舊聞)
張翼善詩嘗投詩两帙於京師王相溥王諭之以詩云清
　河詩客本賢良惠我清吟六十章詞格宛同羅給事工
夫深似賈司倉登山始覺天高廣到海方知浪渺茫好
去蟾宫是歸路明年應折桂枝香
廖圖字賛禹䖍州人文學博贍爲時軰人所服湖南馬氏
　辟幕下奏天䇿府學士與劉禹李宏臯徐仲雅蔡昆韋
鼎釋虚中齊已俱以文藻知名更唱迭和今有集行扵
　世贈泉陵上人云暫把枯藤倚壁根禪堂𥘉創楚江濆
直疑松小難留鶴未信山低住得雲艸接寺橋牛笛近
　日㗸村樹鳥行分毎來共憶曾逰䖏萬壑泉聲絶頂
聞又和人贈沈彬詩云冥鴻跡在烟霞上燕雀休誇大
厦巢名利最爲浮世重古今能有幾人抛逼真但使心
　無着混俗何妨手強抄深喜卜居連岳邑水邉松下得
　論交僧齊已寓渚宫與圖相去千里而每有書徃來臨
　終有絶句寄圖兄弟云僧外閑吟樂最清年登八十䘮
南荆風騷作者爲啇搉道去碧雲争幾程(雅言雜録)
江南韓熈載稱左偃能詩有集千餘首偃不仕居金陵寄
廬山白上人云潦倒門前客閒眠歲又殘連天數峰雪
　終日與誰看萬丈高松古千㝷落水寒仍聞有新作懶
寄入長安又昭君怨云胡笳聞欲死漢月望還生寄韓
侍郎云謀身謀隱两無成拙計深慚負耦耕漸老可堪
懷故國多愁翻覺厭浮生言詩幸偶明公許守朴甘遭
　俗者輕今日况聞搜草澤獨悲憔悴卧昇平韓見詩感
歎厭浮生不喜不逾月果病卒年二十四王操有詩哭
　之曰堂親垂白日稚子欲行時
温庭筠彦博之裔孫本名𡵨字飛卿少敏悟薄行無檢幅
　多作側詞艶曲與貴胄裴誠令狐滈等飲博與李商隱
　皆有名號温李醉爲邏卒撃折齒由汙行訴不得理連
　舉不第徐商鎮襄陽辟官不得志歸江東紀唐夫贈詩
　曰鳯凰詔下雖沾命鸚鵡才多却累身人多諷之庭筠
　旣以才廢引長沙之事自云豈司命重文章而輕爵䘵
　虗有授焉浮扵行者必有怨尤不自咎也(並同前)
長安三月五日两街看牡丹奔走車馬慈恩寺元果院牡
　丹半月開故裴兵部憐白牡丹詩自題扵佛殿東頭蜃
　壁之上大和中敬宗自夾城出芙蓉園路幸此寺見所
　題詩吟翫乆之因令宫嬪諷念及暮此詩滿六宫矣詩
　曰長安豪貴惜春殘争賞先開紫牡丹别有玉盃承露
　冷無人肯就月中看(南部新書)
李昇移鎮金陵旁羅隱逸沈彬赴辟知其欲取楊氏因獻
　山水圖詩曰須知手筆安排定不怕山河整頓難覧之
　而喜
任濤豫章人詩名早著有露漙沙鶴起人卧釣舩流他皆
　倣此數舉敗於垂成李常侍隲㢘問江西時與放郷里
　之役民俗互有論列隲判江西界内凡有詩得似濤者
　即與免役(摭言)
郭祥正自梅聖俞贈詩有采石月下訪謪仙以爲李白前
　身縁此有名又有金山行云鳥飛不盡暮天碧漁歌忽
　㫁蘆花風大爲王荆公所賞秦少章嘗云郭功父過杭
　州出詩一軸示東坡先自吟誦聲振左右旣罷謂坡曰
　祥正此詩幾分坡曰十分詩也祥正問之坡曰七分來
是讀三分來是詩豈不是十分也(工直方詩話)
徐俯字師川忠愍公之子有平生功名心夜窓短檠燈之
　句大爲山谷所賞山谷其舅也
蘇伯固之子名庠字養直作清江曲云屬玉雙飛水满塘
　菰蒲深䖏浴鴛鴦白蘋滿棹歸來晚愁看蘆花一片霜
　扁舟繋岸依林樾蕭蕭两鬢吹華髪萬事不理醉復醒
　長占烟波弄明月坡曰若置在李太白集中誰疑其非
秦覿字少儀好爲詩𥘉亦不甚工旣而以獻山谷山谷贈
　之曰乃能持一鏃與我箭鋒直又云自我得此詩三日
　卧向壁才難不其然有亦未易識當時交㳺以此言爲
　過然少儀縁此思大發交㳺亦刮目視之(並同前)
增脩詩話總龜卷之四
百家詩話總龜後集卷之四
　孝義門
唐人與親别而復歸謂之拜家慶盧象詩云上堂家慶
　畢顧與親思邇孟浩然詩云明朝拜家慶湏著老莱
衣(葛常之)
荆公𥘉去臨川詩云馬頭西去淚霑襟一望親庭更苦心
已覺省煩非仲叔安能飬志似曾參赴調西笑時詩也
非仲叔則自傷不能飬口躰不如曽参則自傷不能飬
志也人士一官所駈乃爾爲志亦豈得巳哉後又有詩
云古人一日飬不以三公換正爲此爾(葛常之)
張劍州以太夫人䘮劒州歸荆公予之詩并示女弟云烏
辭反哺顛毛黒鳥引思歸口舌丹又有張劍州至劍一
日以親憂罷詩云白頭反哺秦烏側流血思歸蜀鳥前
所賦皆一時之亊而語意重復如此何耶(月上)
陳繹奉親至孝嘗作度老堂以娯其母介甫贈之詩云種
竹常疑出冬筍開池故合涌寒泉盖不獨詠堂前景物
而孝感之事實寓焉岀冬笱暗用孟宗事涌寒泉暗用
姜詩事(同上)
王稚川調官京師母老留鼎州乆不歸侍嘗閱貴人歌舞
有詩云畫堂玉珮縈雲響不及桃源欵乃歌山谷次韻
諷之曰慈母毎占烏鵲喜家人應賦扊扅歌可謂盡朋
友責善之義谷至孝奉母安康君至爲親滌廁牏浣中
裙未嘗頃刻不供子聀洎貶黔南不能與親俱則贈
王郎詩云晋我左右手奉承白髮親至贑上食蓮有
感則曰蓮實大如指分丼念母慈亦可見其孝誠矣
余聞無瑕者可以戮人則其告稚川之語未爲過也
老杜送李舟詩非不歸重而其中亦不能無譏焉所
謂舟也衣彩衣告我欲逺適倚門固有望歛衣就行役
南登吟白華已見楚山碧何時太夫人堂上㑹親戚豈
非譏其無方之逰耶孔子云父母在不逺逰逰必有方
則山谷少陵之詩皆孔子之意也
人之事親當以敬爲主故孔子吿子游曰至於犬馬皆能
有養不敬何以别乎束晢作𥙷亡詩於南陔白華二篇
每以爲言南陔曰飬隆敬薄惟禽之似白華曰竭誠盡
敬亹亹忘劬可謂得孔子之旨矣今之人恃親之愛已
而忘其敬者多故表而出之以爲事親之戒(同上)
李白樂府三卷於三綱五常之道数致意焉慮君臣之義
不篤也則有君道曲一篇所謂軒后爪牙常先太山稽
如心之使臂小白鴻翼於夷吾劉葛魚水二慮父子之
義不篤也則有東海勇婦之篇所謂淳于免詔獄漢主
爲緹縈津妾一棹歌脫父於嚴刑生子若不肖不如一
女英慮兄弟之義不篤也則有上晋田之篇所謂田氏
倉卒骨肉分青天白日摧紫荆交柯之木本同形東枝
顦顇西枝榮无心之物尚如此参商胡乃㝷天兵慮朋
　友之義不篤也則有箜篌謡之篇所謂貴賤交結心不
　移惟有嚴陵及光武輕言託朋友對面九疑峯管鮑乆
　巳死何人継其蹤慮夫婦之情不篤也則有䨇燕離之
　篇所謂䨇鷰復雙鷰雙飛令人羡玉樓珠閣不獨捿金
　窓繡户長相見徐䆒自行事亦豈純於行義者哉永王
　之叛白不能㓗身而去於君臣之義爲如何旣合于劉
　又合于魯又娶于宋又携昭陽金陵之妓於夫婦之義
　爲如何至於友人路亡白爲權窆及其麋潰又收其骨
　則朋友之義庻㡬矣送蕭十一之魯兼問稚子伯禽有
　髙堂倚門望伯魚魯中正是趨庭䖏君行旣識伯禽子
　應駕小車騎白羊之句則父子之義庻㡬矣如弟凝錞
　儕况綰各贈詩以致其雍睦之情則兄弟之義庻㡬矣
　惜乎二失旣彰三羙莫贖此所以不能爲醇儒也(韻語/陽秋)
樂天及第後歸覲留别同年云擢第未爲貴拜親方始榮
　此毛得檄而喜之意也論者以春風得意疾决非孟郊
　語其氣格亦不類而白公亦有得意减別恨半酣輕逺
　程翩翩馬蹄疾春風歸郷情此又不可曉也(黄常明)
范文正公雷霆日有犯始可報吾親誰謂臣子忠難於兩
全也涖官不敬戰陣無勇本非事親事禮記必以爲非
孝公之謂歟(黄常明)
　宗族門
謝師厚生女梅聖俞與之詩曰生男衆所喜生女衆所醜
　生男走四隣生女各張口男大守詩書女大逐鷄狗又
　云何時集氏郎堂上拜媪叟盖戯師厚也陳琳杜甫詩
　及楊妃外傳其說異焉琳痛長城之役則曰生男戒勿
　舉生女哺用哺杜甫傷関西之戍則曰生女猶是嫁比
　鄰生男埋没隨百草楊妃專寵帝室金印盩綬寵遍於
　銛釗象服魚軒荣均於秦􁆁當時遂有生女勿悲酸生
　男勿喜歡男不封侯女作妃君㸔女却爲門楣之詠而
　樂天長恨歌亦云遂令天下父母心不重生男重生女
　今師厚之女敏質儒門不過求賢士以爲之配爾縦不
　至負薪如瞿婦餉舂如孟光亦豈能預知其必大冨貴
　亢宗荣族如蒲之婦人乎冝其聖俞以爲戯也(韻語陽/秋)
傳曰學士大夫則知尊祖矣族之所在祖之所自出也其
可以不敬乎陶淵明有贈長沙公詩序云予於長沙公
爲族祖同出大司馬昭穆旣逺巳爲路人故其詩云同
源分流人易世踈慨然晤歎念斯厥𥘉禮服遂悠歲月
　眇徂感彼行路眷焉踟蹰盖深傷之也長沙公於淵明
　如此而淵明乃以教載自任其臨别贈言之際有進簣
雖少終左爲山之句嗚呼淵明亦可謂賢矣杜子羙数
訪從孫濟而不免於防猜故其詩云所来爲宗族亦不
爲盤餐勿受外嫌猜同姓古所敦觀長沙與済尊祖之
　義掃地矣(韻語陽秋)
百家詩話總龜後集卷之四
增脩詩話總龜卷第五
　　　　自薦門
曹武毅公翰江南歸環衛數年不調一日内宴侍臣皆賦
　詩翰以武人獨不預乃陳曰臣少亦學詩乞應詔太宗
　曰卿武人以刀字爲韻因以寄意曰三十年前學六韜
　英名常得預時髦曽因國難披金甲不爲家貧賣寳刀
臂徤尚嫌弓力軟眼明猶識陣雲高庭前昨夜秋風起
羞見蟠花舊戰𫀆太宗爲遷數官(青箱雜記)
唐李義府初召見太宗令詠飛烏詩曰日裏颺朝彩琴中
　聞夜啼上林多少木不借一枝棲太宗曰我當全林借
　汝豈惜一枝耶左右羡之(小說舊聞)
本朝知制誥待制止服皂鞓犀帶遷龍圖直學士始賜
金帶燕肅爲待制十年不遷作詩上時宰云鬢邊今日
　白腰下幾時黄遂遷直學士賜帶
唐莊宗時禁旅王慶乞叙功賞曰侍從濟河日臣係第一
隊入汴臣屬前鋒乞遷𥙷莊宗頷之他日又言亦不納
莊宗好樂樂工子弟至有得官者謂慶曰子何不學我
　吹管稍稍能之亦不獲用後事李嗣源亦言其勞莊宗
　曰知慶薄有功但每見慶則心憤然安得更有賜與之
意因舉唐太宗詩曰待余心肯日是汝命通時人主握
　天下生靈賞罰之柄若言如此則進退誠有命也(翰府/名談)
蘇麟爲杭州屬縣巡檢范文正鎮錢塘城中兵官徃徃皆
　獲薦書獨麟在外邑未見收錄因公事入府獻詩曰近
　水樓䑓先得月向陽花木易逢春文正薦之(同前)
禇載字厚之家至貧客梁宋間困甚以詩投襄陽節度使
　邢君牙云西風昨夜墜紅蘭一宿郵亭事萬般無地可
　耕歸不得有恩堪報死何難流年怕老看將老百計求
　安未得安一卷新書滿懷淚頻來門舘訴饑寒君牙贈
絹十疋薦扵鄭滑辟攴使不行明年裴贄知貢舉君牙
薦之擢第(詩史)
胡恢坐法失官困扵京師上韓魏公詩曰建業江山千里
逺長安風雪一家寒得復官(古今詩話)
南唐烈祖在徐温家作燈詩云一點分明值萬金開時惟
　怕冷風侵主人若也勤挑撥敢向尊前不盡心(同前)
伍喬張洎少相友善張爲翰林學士眷寵優異伍爲歙州
　通判作詩寄張戒去僕曰張逰宴時投之一日張與僚
　友近郊㑹燕歡甚僕投詩詩云不知何䖏好消憂公退
携壺即上樓職事乆叅侯伯幕夢魂長遶帝王州黄山
　向晚盈軒翠黟水含春遶郡流遥想玉堂多暇日花時
　誰伴出城逰得詩動容乆之爲言扵上召還爲考功員
　外郎詩史
孟賔于獻主司詩云那堪雨後更聞蟬溪隔重湖路七千
　憶昔故園楊栁岸全家送上渡頭舩主司得詩自謂得
賔于之晚當年中第興國中致仕歸連上過廬陵吉守
　贈詩曰曾聞洛浦綴神仙火樹南棲幾十年白首自忻
　丹桂在詩名巳得四方傳行隨秋渚將歸鴈吟傍梅花
　欲雪天今日還家莫惆悵不同初上渡頭船雅言系述
孫集賢冕天禧中直史館㡬三十年晚守蘇巳及引年大
　書詩扵􁰽曰人生七十鬼爲鄰已覺風光屬别人莫待
　朝廷差致仕早謀泉石養閒身去年河北曽逢李今日
　淮西又見陳(李見素陳莊/皆差致仕)寄語姑蘇孫太守也須抖擻
　旧精神題畢拂衣而徃詔下公巳歸矣(湘山録)
　　　　投獻門
太宗棊品第一待詔有賈元者臻扵絶格時人以爲王積
薪之比也楊希粲蔣元吉李應昌朱懷璧皆國手然非
　元之敵元嗜酒病死晚有李仲元年甚少棊絶勝可侔
扵元歲餘亦卒朝士有蔣居中潘慎脩亦善棋至三品
内侍陳好元四品多得侍棋自元而下皆受三道慎脩
受四道好元受五道慎脩獻詩曰如今縱得仙翁術也
怯君王四路饒(談苑)
魏仲先獻㓂萊公生日詩曰何時生上相明日是中元謂
七月十四日又贈萊公詩曰有官居鼎鼐無宅起樓䑓
播傳漠北章聖朝北使至問那箇是無宅起樓䑓相公
萊公時方居散地因召還授北門管鑰(青箱雜記)
杜荀鶴字彦之遇知扵朱梁高祖送名春官扵裴贄侍郎
　下第八人登科乃大順三年正月十日荀鶴生日也九
華王希羽以詩獻曰金榜曉懸生世日玉書潜記上升
　時九華山色高千尺未必高扵苐八枝(洞㣲志)
沈彬高安人早有詩名先主鎮金陵知其欲代楊氏獻山
　水圖詩云須知手筆安排定不怕山河整頓難覧而喜
　之臨終指葬處以示家人穴之乃一塚未嘗葬人石燈
䑓上有􁈍燈一盞壙頭有一銅碑鐫篆文云佳城今已
　開雖開不葬埋􁈍燈猶未㓕留待沈彬來(江南野録)
李吉甫之父㣲時以一絶投維揚都護朱甄大夫朱殊無
　意李後生吉甫吉甫節判青州有舉子呉武陵詣府投
　刺並不禮之武陵遂書前詩以獻吉甫厚賂之請爲寝
黙詩曰十䖏投人九處違家郷萬里又空歸嚴霜昨夜
　侵人骨誰念高堂未授衣(鑑誡録)
施肩吾上禮部陳侍郎詩曰九重城裏無親識八百人中
　獨姓施弱羽飛時攅箭險蹇驢行處薄氷危晴天欲
　照盆難及貧女如花鏡不知却向從來受恩地再求青
律變寒枝(同前)
錢穆尹天府遇生日楊次公作小詩并畫老子出關圖以
　獻曰秘藏幽谷關中子將獻蓬萊閣上仙願得鬚眉如
　此老却教龜鶴羡長年(雲齋廣録)
戴思舉進士未第爲江淮郡守所知因獻叢蘭閣環清池
　詩曰蘭榭環池景象融乍疑鼇背路纔通雕籠雅句
曹劉比畫鷁舟仙李郭同歌裊浦漁疑暮雨管吹湘
　竹怨秋風秉鈞從此朝天去難戀小山芳艸叢答友人
　曰衡門聞道子猷來吟向蓬蒿興自回今日尚懷珍重
　意玉壺偏寄两三盃
吕申公鎮河陽府府屬投詩曰渭川重得吕嵩嶽再生申
　由是獲知(洛陽詩話)
鮑當善為詩景徳二年登進士第爲河南法掾薛映尚書
　知府嘗失其意初甚怒之獻孤鴈詩云天寒稻粱少萬
　里孤難進不惜充君庖爲帶邊城信薛大稱賞自是不
復以掾屬之禮待時人謂之鮑孤鴈薛公暑月詣其舎
　當方露頂狼狽入易服把版而出忘其幞頭薛公嚴重
　左右莫敢言坐乆之月上當顧見髪影大慚以公服䄂
　掩頭而走(司馬太師詩話)
平曾獻金陵牧薛大夫白馬詩曰白馬披絲練一團今朝
　被絆欲行難雪中放去惟留迹月下牽來只見鞍向北
　長鳴天外逺臨風斜墜耳邊寒自知毛骨還應異更請
　王郎仔細㸔特以獻詩爲薛所留(雲溪友議)
劇燕蒲坂人工爲雅正詩王重榮鎮河中府燕投詩曰只
　向國門安四海不離鄕里拜三公榮禮重之爲人縱誕
　多凌轢同軰果取正平之禍(摭言)
孫愿唐正元之後三代爲池陽刺史有㦸門子朱元迎於
　道左獻詩曰昔日郎君今刺史朱元依舊守朱門今朝
　竹馬兒童子盡是當時竹馬孫(郡閣雅談)
羅隱嘗以詩投鄭畋相國鄭有女喜詩什讀隱詩至張華
　謾出如丹語不及劉侯一𥿄書大愛其才隱一日至畋
　女於簾隙見其汚陋遂不復詠其詩(鑑戒録)
令狐楚自翰林學士中書舎人拜相子綯自湖州召充翰
　林學士周嵗拜相渭南尉趙嘏獻詩云鶚在卿雲氷在
壺代天材業奉訏謨榮同伊陟傳朱戸秀比王商入畫
　圖昨夜星辰回劍履前年風月滿江湖不知機務時多
　暇猶許詩家屬和無(廣卓異記及見寄贈門)
呉士矩牧大郡因時相論置軍倅飲後獻詩曰一夕心期
　一種歡那知踈散負杯盤尊前數片朝雲在不許馮公
　仔細看(南部新書)
吕許公一日有張球獻詩云近日厨中乏短供孩児啼哭
　飯蘿空母因低語告児道爺有新詩謁相公公以俸錢
　百緡遺之(青瑣集)
　　　　評論門(上)
白樂天詩云無事日月長不覊天地闊此逹者之詞也孟
東野詩曰出門即有碍誰謂天地寛此𥚹狹者之詞然
則天地何嘗碍郊自碍耳(青箱雜記)
袁夏過永見何仙始曰吾郷有故人亭全亦有故人亭何
　是非也仙曰此亭名因選詩有洞庭值歸客瀟湘逢故
　人而得之彼亭非也仙作詩曰全永從來稱舊郡瀟湘
源上構軒新門前自古有流水亭上如今無故人風細
　日斜南楚晚鳥啼花落東湘春因公問我昔日事江左
　亭名不是真(摭遺)
歐陽文忠曰詩原乎心者也冨貴愁怨見乎所處江南李
　氏㩀冨有詩曰簾日巳高三丈透佳人次苐添香獸紅
　錦地衣隨歩皺佳人舞徹金釵溜酒渥時拈花蕋嗅别
　殿㣲聞簫皷奏與時挑野菜和根煑旋斫生柴帶葉燒
　異矣(摭遺)
刺史縣令故事尤多士子以詩投獻難得佳句方諤有上
廣州太守詩曰鰐去惡溪韓吏部珠還合浦孟嘗君雖
善用故事議者未許贈邑令詩云琴彈永日得古意印
　鎻經秋生蘚痕句雖佳但印上不是生蘚䖏不若雨後
　有人耕緑野月明無犬吠花村意清句雅又見令之教
　化仁愛民樂於豐年之耕耨且無盗賊之警不見治術
　之迹(翰府名談)
劉夣得有望洞庭詩雍陶有詠君山詩語意異同劉詩曰
　湖光秋月两相和潭面無風鑑似磨遥望洞庭山水色
　白銀盤裏一青螺雍詩曰烟波不動影沉沉碧色全無
　翠色深疑是水仙梳洗罷一螺青䯻鑑中心李山甫秦
　韜玉皆有貧女吟意亦相類李詩曰平生不識綉衣裳
　閒把金針亦自傷鑑裏只應諳素貌人間多是信紅粧
當年未嫁還憂老終日求媒即道狂两意定知無說䖏
暗垂珠淚滳𧖟箱秦詩曰蓬門未識綺羅香擬托良媒
　益自傷誰愛風流高格調共誇時世儉梳粧敢將十指
　誇􁅔巧不把雙眉鬪畫長最恨年年厭針線爲他人作
　嫁衣裳李山甫又有石頭城故事韋莊有詠南國英雄
　用意亦同李詩曰南朝諸國愛風流盡守江山不到頭
　總是戰争収拾得却因歌舞破除休尭將道徳終無敵
　秦把金湯可自由試問繁華何處有雨莎烟草石城秋
　韋詩曰南朝三十六英雄各逐興亡自此中有國有家
　皆是夣爲龍爲虎亦成空殘花舊宅悲江令落日青山
　弔謝公事竟覇圖何物在石麒麟没卧秋風王維摩詰
　雲母帳子胡令能繡障亦佳句王詩曰君家雲母帳持
　向野庭開自有山泉入非關彩筆來胡詩曰白日堂前
　花蕋嬌争携小筆上牀描綉成掛向春園裏引得黄鷩
　下柳條李紳鄭雲叟傷農詩意亦皆同李詩曰鋤禾日
　當午汗滳禾下土誰知盤中飱粒粒皆辛苦鄭詩曰一
　粒紅稻飯幾滳牛頷血珊瑚枝下人㗸盃吐不歇(鑑戒/録)
詩之作也窮通之分可觀王建詩寒碎故仕終不顕李洞
　詩窮悴故竟下第韋莊詩壯故至台輔何賛詩愁未幾
　而卒王建寄賈島曰盡日吟詩坐忍飢萬人中覔似公
　希僮眠冷榻朝猶卧驢放秋田夜不歸旁㬉旋収紅落
　葉覺寒猶着舊生衣曲江池畔時時到爲愛鸕鷀雨裏
　飛李洞上曹郎中曰閑坊宅枕穿宫水聴水分衾盡蜀
　僧藥杵聲中搗殘夢茶鐺影裏煑孤燈刑曹樹䕃千年
井華岳樓開萬里氷詩句變風官漸緊夜濤春盡海邊
騰韋莊感懷曰長年方悟少年非人道新詩勝舊詩十
　畆野塘留客釣一軒春雨對僧棋花間醉任黄鸝語池
　上吟從白鷺窺大道不將爐冶去有心重立太平基何
賛書事云果决生涯向洛中西投知巳話恩容雲遮劍
閣三千里水隔瞿塘十二峰闊歩文翁坊裏月閑尋杜
甫宅邊松到頭須卜林泉隱自愧無能繼卧龍(鑑戒録)
王建宫詞黄帕盖鞍呈了馬紅羅纒項闘廻鷄晏元獻改
　呈了馬鬪雞廻爲順語(詩史)
晚唐人詩多少巧無風騷氣味如崔魯山鶴詩云一林寒
　雨吹巢冷半朶山花咽觜香張林池上云菱葉乍翻人
　採後荇花初沒舸行時蓮花云何人解把無塵䄂盛取
　清香盡日憐皆浮艶無足尚而昔人愛重佳作(詩史)
沈存中謂樂天詩不必皆好然識趣可尚章子厚謂不然
樂天識趣最淺狹謂詩中言甘露事處幾如幸災雖私
　讎可快然朝廷當此不幸臣子不當形歌詠也如當公
　白首同歸日是我青山獨徃時之類
盧延遜詩自爲容易如每過私第邀看鶴長着公裳送上
　驢高僧觧語牙無水老鶴能飛骨有風此等之語其殆
　庻幾又如栗爆焼氊破猫跳觸鼎翻而楊文公愛之不
　知何謂(詩史)
江淹云蝴蝶飛南園李白云春園緑花蝴蝶飛語意相似
聶夷中河南人有詩曰二月賣新絲五月糶新榖醫得眼
　前瘡剜却心頭肉孫光憲謂有三百篇之㫖此亦爲詩
史詩史
梅聖俞愛嚴維詩有柳塘春水慢花䲧夕陽遲善矣夕陽
　遲固繋花而春水慢不繋柳也如杜詩空山催短景喬
木易高風此了無瑕纇又曰蕭條九州内人少虎狼多
　人少慎莫投多信虎所過飢有易子食獸猶畏虞羅如
　此等句含蓄深矣殆不可模倣(古今詩話)
凡詩以意義爲主文詞次之退之古詩高卓至律詩雖可
　稱善要之未有工者有云老翁真箇似童児汲井埋盆
　作小池此直諧語耳永叔江鄰幾評退之隨車翻縞帶
　逐馬散銀盃爲工而謂凹中𥘉盖底凸處遂成堆爲勝
未知真得意否
杜子羙詩云紅豆啄餘鸚鵡粒碧梧棲老鳯鳯枝此語反
　而意竒退之詩云舞鑑鸞窺沼行天馬度橋亦效此
體(古今詩話)
退之城南聮句云竹影金鏁碎乃日光非竹影也
唐人作富貴詩多紀其奉養服噐之盛乃貧眼所驚耳如
　貫休云刻成筝柱鴈相挨此下里鬻彈者皆有之韋楚
老云十幅紅綃圍夜十幅紅綃爲幬不及四五尺如
　何伸尺所謂不曽近冨家児
楊大年不喜杜子羙詩謂之村夫子有郷人以子羙詩強
　大年不服因曰公試爲我續江漢思歸客一句大年亦
　爲屬對郷人曰乾坤一腐儒大年似少屈
李習之詩稱東野詩食薺腸亦苦強歌聲無歡出門即有
　碍誰謂天地寛可謂知音矣今世傳郊詩五卷百餘篇
　又有咸池集三百篇其語句尤多蹇澁疑前五卷曽經
　名士刪改也
張文昌謝裴司空馬詩云乍離華廐疑蹄澁初到貧家舉
　眼驚乃一遲鈍不能行多驚馬也詩人之辭㣲而顯亦
　少其比
古人有風定花猶落之句無人能對舒王對以鳥鳴山更
　幽本宋王籍詩元對蟬噪林逾静鳥鳴山更幽上下句
　只是一意若對風定花猶落則上句静中有動下句動
　中有静(同前)
劉夣得每吟張籍詩云新酒欲開期好客朝衣纔脫見閒
　身又王維詩云興闌啼鳥喚坐乆落花多嘗言樂天苦
　好余秋水咏曰東屯滄海闊南漾洞庭寛又石頭城下
　作云山圍故國周遭在潮打空城寂寞迴自知不及韋
蘇州春潮帶雨晚來急野渡無人舟自横又杜少陵過
　洞庭詩云白蘋愁殺白頭人鄙夫之言亦愧杜公
劉夣得言茱茰更三詩人道之而有能否杜子羙云醉把
　茱茰子細看王右丞云遍挿茱茰少一人朱倣云學他
　年少挿茱茰子羙爲優(同前)
劉夣得曰柳八駁韓十八平淮西碑云左飡右粥何如我
　平淮西雅之云仰父撫子柳云韓碑兼有㡌子使我爲
　之便說用兵伐叛矣劉曰韓碑劉雅予爲詩云城中早
　雞喔喔鳴城頭皷角聲和平羙李愬入蔡賊無覺者落
　句云始知元和十二載四海重見升平時言十二載以
　見平淮西之年
劉夣得云爲詩用僻字須有來處朱考功云馬上逢寒食
　春來不見餳嘗疑之吾重陽欲押一糕字思索六經無
　糕字遂不敢爲之嘗訝老杜詩有巨顙拆老拳無出處
　及讀石勒傳云卿旣遭孤老拳孤亦遭卿毒手豈虚言
　㢤
毗陵士人李氏有女十六歲能詩有破錢詩云半輪殘月
　掩塵埃依稀猶有開元字想得清光未破時買盡人間
　不平事又彈琴詩云昔年剛咲卓文君豈信絲桐解悮
　身今日未彈心巳亂此心元自不由人雖有情致非女
　子所冝
崔護作城南詩其始云去年今日此門中人面桃花相映
　紅人面不知何處去桃花依舊笑春風以意未完謂未
　工改云人面秪今何處在至今所傳有两本惟本事詩
　云抵今何處在唐人工詩大率如此雖重一今字不恤
　也(俱同前)
增修詩話總龜卷之五
百家詩話總龜後集卷之五
　　仁愛門
孟子七篇論君與民者居半其餘欲得君盖以安民也觀
杜陵窮年憂黎元歎息腸内热胡爲將暮年憂世心力
弱宿花石戍云誰能扣君門下令减征賦寄相學士云
㡬時髙議排金門各使蒼生有環堵寕令吾廬獨破受
凍死亦足而志在大庇天下寒士其仁心廣大異夫求
穴之螻蟻軰真得孟子所存矣東坡問老杜何如人或
言似司馬遷但能名其詩耳愚謂老杜似孟子盖原其
　心也(䂬溪)
韋蘇州云身多疾病思田里邑有流亡愧俸錢郡中燕集
云自慚居處崇未覩兹民康余謂君子當切切作此語
彼有一意供租專事土木而視民如讎者得無愧此詩
乎(同上)
賈生終童欲輕亊征伐大抵少年躁鋭使經歴老成當不
　如此昔人欲沉孫武於五湖斬白起於長平誠有謂哉
　嘗爱老杜云慎勿吞清海無勞問越裳大君先息戰帰
　馬華山陽又有安得壯士挽天河净洗甲兵長不用安
得務農息戰閗普天無吏横索錢願戒兵猶火㤙加四
海深不眠憂戰伐無力正乹坤其愁歉憂戚盖以人主
生靈為念孟子以善言陣戰爲大罪我戰必克爲民賊
仁人之心易地皆然(黄常明)
臨川云黄雀百頭顱長行萬里餘因君令出守暫得免苞
苴使能行此言則虐生類以飽口腹刻疲民以肥權势
者寡矣其詩才二十字耳崇仁愛抑奔競皆具焉何以
多爲
杜云築埸怜穴蟻拾穗許村童人謂有仁愛民物意臨川
　詠促織云只向貧家促機杼㡬家能有一鈎絲愚謂世
　之嚴督征賦不恤疲瘵之有無者雖魁然其形實㣲䖝
　智爾(䂬溪)
元結刺道州承兵賊之後徴率煩重民不堪命作春陵行
　其末云何人采國風吾𣣔獻此詩以傳考之結以人困
甚不忍加賦嘗奏免稅租及和市雜物十三萬緡又奏
免租庸十餘萬緡因之流亾盡歸乃知賢者所存不特
空言而巳(丹陽集)
范文正淮上遇風云一棹危於葉旁觀欲損神他年在平
地無忽險中人雖弄翰戯語卒然而作險済加澤之心
　未嘗忘也(黄常明)
元道州㫪陵行云所願見王官撫飬以惠慈柰何重驅逐
不使存活爲逋緩違詔令䝉責願所冝亦云守官貴守
道不愛能適時賊退示官吏云使臣将王命豈不如賊
　焉令𬒳徴歛者迫之如火煎誰知絶人命以作時世賢
　子羙志之曰令盗賊未息知民疾苦得結軰十数人為
　邦伯萬姓氣吐天下少安立可待巳余謂漫叟所以䏻
然者先民後已輕官爵重人命故也觀其石魚詩云金
魚吾不湏軒冕吾不愛此所以能不狥權勢而專務爱
　民也杜乃知正人意不苟飛長纓可謂相知深矣(同上)
　友義門
蘇武李陵在武帝時同爲侍中金蘭之義素篤武拘於匈
奴明年而陵始降雖逆順之勢殊悲􁁅之情異然朋友
　之誼此心常烱烱也觀陵海上勸武使降之言非不切
　至而武之所以告陵者不過明吾忠義之心而已而未
嘗一語及陵之叛若告衛律者則不然盡辭詬詈歸之
於不忠不臣之科而此以莭義臨之㡬使悪死此亦可
　以見於陵厚矣後武得歸陵置酒賀武曰今足下還歸揚
名於匈奴功顯於漢室雖古竹帛所載丹青所畫何以
過子卿故李太白蘇武詩云渇飲月窟水飢飡天上雪
東還沙塞逺北愴河梁别泣把李陵衣相　涙成血盖
亦是意語爾(韵語陽秋)
石林詩話元豊間東坡繋獄　神宗本無意罪之時相因
舉軾檜詩根到九泉無曲處歲寒惟有蟄龍知且云龍
飛在天軾以爲不知已而求知地下之蟄龍非不臣何
得章子厚従而觧之遂薄其罪而王㝎國見聞録云東坡
在黄州時上欲復用王禹玉以歲寒惟有蟄龍知激怒
上意章子厚力觧遂釋子觀東坡自獄中出與章子厚
書云某所以得罪其過悪未易一二數平時惟子厚與
子由極口見戒反復甚苦某強狼自不以爲然又云異
時相識但過相稱譽以成吾過一旦有患難無復相哀
惜唯子厚平居遺我以藥石及困急又有以救䘏之真
與世異矣則知坡繋獄時子厚救觧之力爲多石林詩
話不妄也(陽秋)
東坡歸陽羡時流離顛躓之餘絶祿巳數年受梁吉老十
絹百絲之　可見非有餘者李憲仲之子廌以四䘮未
舉而見公則盡以贈之且贈以詩曰推衣贈孝子一漑
滋湯旱誰能脫左驂大事不可緩章季黙三䘮未葬亦
求於公公亦以助之有不辭毛粟施行自丘山積之句
其髙盖出於天資矣(同上)
　㓜敏門
西清詩話云魯直少警悟八歲能作詩送人赴舉云送君
歸去明主前若問舊時黄庭堅謫在人間今八年此以
非髫稚語矣
桐江詩話云山谷七歲作牧童詩云騎牛逺逺過前村吹
笛風斜隔隴聞多少長安名利客機関用盡不如君
林傑㓜而聦惠言發成文質莹凝脂音清扣玉六聚群書
又妙于手談當時名公多與之交及有是子益大其門
亷使崔侍郞手與之遷聀詞云家蔵萬卷學富三冬傑
五歳父因挈行(云/云)後業詞賦頗振聲光有仙客入壼
中賦云仙客以變化隨逍遥放情處於外則一壼斯在
　入其中則萬象皆呈飛閣重樓不是人間之狀竒芲異
木無非物外之名至九歳謁大夫盧貟常侍黎埴無不
嘉奬㝷就賔薦日在讌筵侍御李逺支使趙格深所知
　仰不捨斯湏和趙支使詠荔枝尤佳云金盤摘下排朱
顆紅壳開時飲玉漿副使鄭立竒童傳制使劉潼序以
貽之(閩川名士傳)
王元之年七八歲已能文畢文蕳公爲郡從亊始知之問
其家以磨麵爲生因令作磨詩元之不思以對但存心
裏正無愁眼下遲若人輕著力便是轉身時文蕳大
竒之嘗扵子弟中講學一日太守席上出詩句鸚鵡
能言争似鳯坐客皆未有對文蕳寫之屏間元之書
其下蜘蛛雖巧不如蚕文蕳歎息曰經綸之才也遂加
以衣冠呼爲小友至文蕳入相元之已掌書命矣(聞見/録後)
　志氣門
蔡寛天詩話云太白之從永王璘世頗疑之唐書載其亊
甚畧亦不爲明辨其是否獨其詩自序云夜半水軍来
潯陽滿旌旃空名適自誤迫脅上楼船從賜五百金弃
　之若浮烟辭官不受賞翻謫夜郎天然太白豈從人爲
亂者㦲盖其學本出從横以氣俠自任當中原擾攘時
𣣔藉之以立竒功耳故其廵歌有但用東山謝安石爲
君談笑静胡沙之句至其卒章乃云南風一掃胡塵静
西入長安到日邊亦可見其志矣大抵才髙意廣如孔
北海之徒固未必有成功而知人料事尤其所難議者
或責以璘之猖獗而欲仰以立事不能如孔巢父䔥頴
士察於未萌斯可矣若其志亦可哀巳
蘇子由云李白詩類其爲人俊發豪放華而不實好事喜
名不知義之所在也語用兵則先登䧟陣不以爲難語
㳺俠則白晝殺人不以爲非此豈其誠能也白始以詩
酒奉事明皇遇讒而去所至不改其舊永王將㩀江淮
白起而從之不疑遂以放死今觀其詩固然唐詩人李
杜稱首今其詩皆在杜甫有好義之心白所不及也漢
髙祖歸豊沛作歌曰大風起兮雲飛揚威加海内兮帰
故郷安得猛士兮守四方髙帝豈以文字髙丗者帝王
之度固然發於中而不自知也白詩反之曰但歌大風
雲飛揚安得猛士守四方其不識理如此老杜贈白詩
　有重與細論文之句謂此類也
髙齋詩話云荆公題金陵此君亭詩云誰怜直節生来瘦
自許髙才老更刚賔客毎對公稱頌此句公輒顰蹙不
樂晚年與平甫坐亭上視詩牌曰少時作此題榜一傳
　不可追改大抵少年題詩可以爲戒平甫曰此楊子雲
所以悔其少作也
石林詩話云荆公以意氣自許故詩語惟其所向不復更
爲涵蓄如天下蒼生待霖雨不知龍向此中蟠又濃縁
萬枝紅一點動人春色不湏多又平治險穢非無力潤
澤焦枯是有才之類皆直道其胸中事後爲郡牧判官
　從宋次道盡假唐人詩集慱觀而約取晚年始盡深婉
　不迫之意乃知文字雖工拙有定限然必視其㓜壯雖
公方其未至亦不能力強而遽至也
石林詩話云蘇明允至和間京師旣爲歐陽文忠公所知
其名翕然韓忠獻諸公皆待以上客嘗遇重陽忠献置
酒私苐惟文忠與一二执政而明允乃以布衣參其間
都人以爲異禮席間意氣兀不少衰明允詩不多見然
精深有味語不徒發正類其文而讀易詩云誰爲善相
應嫌瘦後有知音可發弹婉而不迫哀而不傷所作自
不必多也
　述志門
余嘗官展嘗借詩集於士人中有小篇序云成都■陽天
慶中進士葉沆作止百篇時有可觀如閑居感懐云身
　閑難報國語直易傷時村墅云夜庭和月掃秋户拂雲
開亦可想見其胸襟也
和靖與士夫詩未嘗不及遷擢與學子詩未嘗不言登第
視此爲何等隨縁應接不爲苟難亢絶如此老杜云夲無
　軒冕意不是傲當時鍾鼎山林各天性濁醪麄飰任吾
　年道義重而輕王公者也阮孝緒南平王要之不赴曰非
志驕冨貴但性長庙堂使麏麚可驂何異驥騄
　　求意門
復齋漫録云書當快意讀易盡客有可人期不来世事相
違毎如此好懐百歲㡬逥開其後又寄黄充前四句云
　俗子推不去可人廢招呼世事毎如此我生亦何娯盖
無已得意故兩見之
胡氏評詩曰魯直過平輿懐李子克詩世上豈無千里馬
　人中難得九方皐題徐孺子祠堂詩白屋可能無孺子
黄金不是欠陳蕃二詩命意絶相似盖歎知音者難得
耳
苕溪漁隱曰錫宴明日絶句云宴罷回来曰欲斜平康坊
裏那人家㡬多紅䄂迎門笑争乞釵頭利市花清明日
絶句云無芲無酒過清明興味都来似野僧昨日隣家
　乞新火曉窓分與讀書燈二詩何况味不同如此亦可
　見其老少情懐之異也
胡氏評詩曰澶淵之役王介甫以謂丞相莱公功第一張
文潜以爲可能功業盡莱公大抵人之議論各有所見
故尓不同今具載二詩識者當能辨之介甫澶州詩云
去都二百四十里河流中間兩城峙南城草上不受兵
北城樓樐如邉城城中老人爲予語契丹此地經鈔虜
黄屋親矢石間胡馬飲踏河氷渡天發一矢胡無酋河
氷亦破沙水流歡盟從此至今日丞相莱公功第一文
潜听客話澶淵事詩云憶昔胡来動河朔黄河飲馬吹
　胡角澶渊城下氷載車邉風䔥䔥千里賖城上黄旗坐
真主夜遣六丁張猛弩雷驚電發一矢飛横射胡酋貫
車柱犬羊無踪大漠空歸来封禪告成功自是乹坤扶聖
主可能功業盡莱公
談苑曰余知制誥曰與余恕同考試恕曰夙昔師範徐騎
省爲文騎省其有徐孺子亭記其警句云平湖千畆凝
碧乎其下西山萬叠倒影乎其中他皆常語近得舎人
所涵虚閣記終篇皆竒語自渡江来未嘗見此信一代
之雄文也其相推如此因出義山詩共讀酷爱一絶云珠
　箔輕明拂玉墀披香新殿閗腰支不湏㸔尽魚龍戯
　終遣君王怒偃師撃節称嘆曰古人措辝寓意如此之
　深妙令人感慨不巳
百家詩話總龜後集卷之五終
增修詩話總龜卷之六
　　　評論門(中)
王右丞好取人詩如行到水窮處坐看雲起時此華英集
　中句也漠漠水田飛白鷺隂隂夏木囀黄鸝此李嘉祐
　句僧惠崇有詩云河分崗勢㫁春入燒痕青士大夫竒
　之然皆唐人舊句崇有師弟學詩於崇贈崇詩曰河分
　崗勢司空曙春入燒痕劉長卿不是師偷古人句古人
　詩句似師兄大都誦古人詩多積乆或不記則徃徃用
　爲巳有如少陵詩云峽束滄江起嵓排石樹圓見蘇子
　羙頌詩全用峽束滄江嵓排石樹作五言詩两句子羙
　豈竊人詩者(古今詩話)
元和中長安有沙門善病人文章尤能提人語意相合張
　籍喜之或得句曰長因送人處憶得別家時謂似應不
　與前軰合也僧曰此有人道來籍曰何人僧曰見他桃
　李樹憶着后園枝籍大笑
舒王云梨花一枝春帶雨桃花亂落如紅雨珠簾暮捲西
　山雨皆警句也然不若院落深沉杏花雨爲佳
宋莒公好玉谿詩不愛韋蘇州晏元獻取少陵多取太白
　少又取裴說幸無偏照處剛有不明時爲佳
咏牡丹詩甚多羅鄴云落盡春紅始見花幄籠輕日護香
　霞買栽池舘恐無地看到子孫能幾家此詩中之虎也
(俱同前)
此詩續本事詩有全篇云落盡春紅始見花花時比屋事
　豪奢買栽池舘恐無地看到子孫能幾家門倚長衢攅
　綉軛幄籠輕日護香霞歌鍾滿坐争歡賞豈信流年鬢
　有華(續本事詩)
李太白才逸氣豪與陳拾遺齊名其論詩云梁陳巳來艶
　薄殊極沈休文又尚聲律將復古道非我而誰故陳李
　二集律詩全少嘗言興寄深㣲五言不如四言七言又
　其靡也况使束扵聲調俳優㢤故戯杜子羙曰飯顆山
　頭逢杜甫頭戴笠子日卓午借問别來太瘦生總爲從
　前作詩苦(古今詩話)
宋武帝詠謝莊月賦稱歎乆之謂顔延之希逸作此可謂
　前不見古人後不見作者陳思王何足尚也延之曰誠
　如其言又云羙人邁兮信音絶隔千里兮共明月知之
　不亦晚乎武帝以爲然及見希逸希逸對曰延之詩云
　生爲長相思死爲長不歸豈不更加於臣耶武帝撫掌
謝學士吟蝴蝶詩三百首人呼爲謝蝴蝶其間絶有佳句
　如狂隨柳絮有時見舞入梨花何處尋又曰江天春晚
　煖風細相逐賣花人過橋古詩有陌上斜飛去花間倒
　翅回又云身似何郎貪傅粉心如韓夀愛偷香終不若
　謝句意深逺
孫少述栽竹詩曰更起粉墻高百尺莫令墻外俗人看晏
　臨淄曰何用粉墻高百尺任敎墻外俗人看處士之節
　宰相之量各言其志
李洞爲呉子華所知子華嘗出百篇示洞洞曰大兄百篇
　中一聮最佳西昌新亭曰暖漾魚遺子晴逰鹿引麛子
　子華亦不怒其所鄙而喜其所許
蘇子羙坐進奏賽神事謪官死于臯橋之居江隣㡬有詩
　吊之曰郡邸獄冤誰與辯臯橋客死世同悲用事精審
　而當又有云五十踐衰境加我在明年論者謂人莫不
　用事使事如已出天然渾成乃可言詩
江外有石人破之其形色皆類月歐陽文忠有月石詩云
　二曜分爲三固爲佳句尚念未快子羙見之作詩寄之
　云我疑此山石乆爲月昭著老蚌吸月月降胎水犀望
　星星入角􁂍霞爍石變丹砂白紅貫岩生羙璞永叔見
　之曰此竒才精通物理者也
說者謂王右丞終南詩皆譏時宰詩云太乙近天都連山
　接海隅言勢位盤㩀朝野也白雲廻望合青靄入看無
　言徒有表而無内也分野中峰變晴隂衆壑殊言恩澤
　偏也欲投何處宿隔水問樵夫言畏禍深也
杜荀鶴嘗有舊衣灰絮絮新酒竹篘篘或稱於相國韋莊
　莊曰我道印將金鏁鏁簾用玉鈎鈎其皆可見(俱同前)
唐人賡和詩有次韻依其次用韻同在一韻中耳有用韻
　用彼之韻亦必次之韓吏部和皇甫湜陸渾山火是也
　今人多不曉劉長卿餘干旅舎云揺落暮天逈丹楓霜
葉稀孤城向水閉獨鳥背人飛渡口月初上鄰家漁未
歸郷心正欲絶何處搗征衣張籍宿江上舘云楚馹南渡
　口夜深來客稀月明見潮上江静覺鷗飛旅宿今巳逺
　此行殊未歸離家乆無信又聴搗寒衣两詩偶似次韻
　皆竒作也
張逈少年苦吟未有所得夣五色雲自天而下取一團吞
　之遂精雅道有寄逺詩曰錦字慿誰逹閒庭草又枯夜
長燈影㓕天逺鴈聲孤蟬鬢凋將盡虬髯白也無幾
回愁不語因看朔方啚携卷謁齊巳點頭吟諷無斁爲
改虬髯黒在無逈遂拜作一字師(郡閣雅談)
鄭谷㓜負名譽司空圖見而竒之問之荅曰大夫曲江晚
　望㫁篇云村南斜日閑廻首一對鴛鴦落渡頭意深
　矣司空撫背曰當爲一代風騷主(同前)
蘇子容愛元白劉賔客軰詩如汝洛唱和皆徃徃成誦苦
　不愛太白軰詩曾誦汝洛集九日送人云清秋方落㡌
　子夏正離群以爲假對工夫無及此聮又舉劉夣得送
李文饒再鎮浙西詩以爲最着題(詩史)
謝赫云衛恊之畫雖不該備形妙而有氣韻凌跨群雄誠
　曠代絶筆歐陽文忠盤車圖云古畫畫意不畫形梅詩
　詠物無隱情忘情得意知者寡不若見詩如見畫此眞
識畫也(古今詩話)
曹唐羅隱同時有詩名羅曰唐有鬼詩或曰何也曰樹底
　有天春寂寂人間無路月茫茫唐曰隱有牡丹詩或曰
　何也若教觧語應傾國任是無情也動人(盧瓌抒情)
杜子羙詩映堦碧草自春色隔葉黄鸝空好音此正詠武
　侯廟而托意在其間(金陵語録)
暝色赴春愁下得赴字好若下起字便是小児語也無人
　覺來徃踈懶興何長下得覺字大好足見吟詩要一字
　两字工夫(同前)
國朝浮屠以詩名于世九人故有集號九僧詩今不復傳
余聞人多稱其一曰惠崇餘八人忘其名字余亦記其
　詩云馬　降來地鵰盤戰後雲又云春生桂嶺外人在
海門西其佳句類此當時有進士許洞俊逸士也㑹諸
　僧分題出一𥿄約曰不得犯此一字其字乃山水風雲
　竹石花草雪霜星日禽鳥之類諸僧閣筆洞咸平三年
　進士及第無名子嘲曰張康渾褁馬許洞閙裝妻是巳
　九僧謂希晝寳通守恭行肇簡長尚能智仁休復惟鳳
　有集行於世試苑亦有詩(歐公詩話)
唐之晚年詩人無復李杜豪放之格然亦務以精意相高
　如周朴者搆思尤艱每有所得必極雕琢故時人稱朴
　詩月鍜未及成篇句巳播人口其名重當時如此今不
　復傳余少時見集中有云風暖鳥聲碎日高花影重又
　云曉來山鳥閙雨過杏花稀誠佳句也
風暖鳥聲碎日高花影重杜荀鶴集有全篇嘗有云杜詩
　三百首妙在一聮中風煖鳥聲碎日高花影重今文忠
　乃以爲周朴詩
聖俞嘗語余曰詩家雖率意造語亦難若意新語工得前
　人所未道者斯爲善也必能狀難冩之景如在目前含
　不盡之意見於言外然後爲至賈島云竹籠拾山果瓦
瓶担石泉姚合云馬隨山鹿放人逐野禽棲等句是山
　邑荒僻官况蕭條不如縣古槐根出官清馬骨高為工
余曰工者如是狀難冩之景含不盡之意何詩為然聖
俞曰作者得於心覧者㑹以意若嚴維柳塘春水慢花
塢夕陽遲則天容時態融和駘蕩豈不在目前乎又若
　温飛卿雞聲茅店月人迹极橋霜賈島怪禽啼曠野落
　日恐行人則道路辛苦覊愁旅思豈不見於言外乎
楊大年與錢劉數公唱和自西崐集出時人争效之詩體
　一變而先生老軰患其多用故事至語僻難曉殊不知
　自是學者之弊如子儀新蟬云風來玉宇烏先覺露下
　金莖鶴未知雖用故事何害爲佳如大年云峭㠶横渡
　官橋柳叠鼔驚飛海㟁鷗其不用故事豈不佳乎盖其
　雄文博學筆力有餘故無施不可非如前世號詩人者
　區區於風雪草木之類爲許洞所困也
退之才力無施不可以詩爲文章末事其詩曰多情懷酒
　伴餘事作詩人然其資談笑助諧謔叙人情狀物態一
　寓於詩而曲盡其妙此在雄文大手固不足論而余獨
愛其工於用韻盖得韻寛則波瀾横溢泛入旁韻合離
出入回合殆不可拘以常格如此日足可惜之類是巳
得韻窄則不復旁出而因見其巧愈險愈竒如病中贈
　張十八之類是也余嘗與聖俞論此以謂譬諸善馭良
馬者通衢廣陌縱橫馳逐惟意所之至於曲水蟻封疾
　徐中節而不蹉跌乃天下之至工也聖俞戯曰前史言
　退之爲人木強若寛韻可自足而輒旁出窄韻難獨用
　而抝反不出非強而然歟坐客笑(俱同前)
歐陽永叔不甚愛杜詩而謂韓吏部絶倫吏部於唐世文
章未嘗屈下獨於李杜稱道不巳歐陽貴韓而不恱子
　羙所不可曉然於李白則又甚賞愛將由太白騰捍飛
　動易爲感動也(貢父詩話)
唐文人李習之不能爲詩韓吏部集有習之两句云前知
　詎灼灼此去信悠悠殊無可取鄭州嘗掘地得石刻刺
　史李翺戯贈詩云縣君愛塼渠遶水恣行逰鄙性樂山
　野掘地便成溝两岸植芳艸中間漾清流所向旣不同
　傅監還自脩從他後人見景趣誰爲幽此别一李翺非
　習之唐書習之傳不記爲鄭州王深甫編次習之詩乃
　收此詩皇甫湜詩亦無聞退之有讀公安詩譏其掎摭
　糞壌間國朝尹師魯以古文自名而不能爲詩吾嘗見
　梅聖俞云然(同前)
許渾詩格清䴡然不干教化又有李逺以賦名傷於綺靡
　不渉道故當時號渾詩逺賦雖然詩要于教化若似聶
　夷中軰又太拙直矣(詩史)
古人文章自應律度未嘗以音韻爲主自沈約増崇韻學
其論文則曰欲使宫羽相變低昻殊節若前有浮聲則
後須切響一篇之内音韻盡殊两句之中輕重悉異妙
逹此㫖始可言文自後浮巧之語體製漸多如旁犯蹉
對假對雙聲叠韻之類詩又有正格偏格類例極多故
有三十四格十九圖四聲八病之類今略舉數事如徐
陵云陪遊馺娑䀻􁅔腰於結　長樂鴛鴦奏新聲於度
曲又云厭長樂之踈鍾勞中宫之緩箭雖两長樂義不
同不爲重複此爲旁犯如九歌云蕙殽蒸兮蘭藉奠
　桂酒兮椒漿蒸蕙殽對奠桂酒今倒用之謂之蹉對如
　自朱耶之狼狽致赤子之流離不惟赤對朱耶對子兼
　狼狽流離乃獸名對鳥名又如厨人具雞黍稚子􁈋楊
　梅以雞對羊如此之類皆爲假對如幾家村艸裏吹唱
　隔江聞幾家村艸吹唱隔江皆雙聲如月影侵簮冷江
　光逼屐清侵簮逼屐皆叠韵詩第二字側入謂之正格
　如鳯暦軒轅紀龍飛四十春之類皆第二字平入謂之
　偏格如四更山吐月殘夜水明楼之類唐名軰詩多用
　正格希首薦樂天曰二公論文在於一戰遂試長劍倚
　天外賦餘霞散成綺詩以凝爲首祜次之曰地勢遥高
　岳河流側譲關多士謂陳叔寳曰日月光天徳山河壯
　帝居此徒有前名又祜題金山寺云樹影中流見鍾聲
　两岸聞雖綦母潜云塔影掛清漢鍾聲和白雲此句未
　爲佳祜觀獵四韻及宫詞樂天曰張三作獵詩比王右
　丞予則未敢優劣王摩詰詩曰風劲角弓鳴將軍獵渭
　城草枯鷹眼疾雪盡馬蹄輕忽過新城戍還歸細柳營
　廻看落鴈處十里暮雲平祜詩曰曉出禁城東分圍淺
　草中紅旗開向日白馬驟迎風背手抽金鏃翻身控角
　弓萬人齊指處一鴈落寒空白公云又謂宮詞之中皆
　數對何足竒也然無徐生千古長如白練飛一條界破
　青山色祜遂行歌而邁凝亦鼓枻而去二生終身偃蹇
　不隨郷賦前此李林宗𥙷闕杜牧之舎人與樂天輦下
　較文具言元白詩體斘雜而爲清苦者見嗤因茲恨之
　樂天爲河南尹李爲河南令相遇於道尹乗馬令肩輿
　乖趍走之禮亦曾謂樂天爲囁嚅公聞者皆咲樂天名
　减矣尹曰李直木(林宗/字也)吾視之猘子也其鋒不可當後
　牧之守秋浦與祜爲詩酒之交酷吟祜宫詞亦知錢塘
　之試自有是非之論櫰不平之色爲詩二章以髙之曰
　誰人得似張公子千首詩輕萬戸侯又云如何故國三
　千里虚唱歌詞滿六宫祜詩曰故國三千里深宫二十
　年一聲何滿子雙淚落君前此詩宫娥諷念思郷起長
　門之悲祜復逰甘露寺觀盧肇題詩曰不謂三呉經此
　詩人也祜曰日月光先到山河勢盡來盧曰地從京口
　㫁山到海門(雲溪友議)
聖俞子羙齊名於一時而二家詩體特異子羙筆力豪俊
　以超邁横絶爲奇聖俞覃思精㣲以深逺閑淡爲意各
極其長雖善論者不能優劣余谷夜行詩略道其一二
　云子羙氣方雄萬竅號一噫有時肆顛狂醉墨洒滂濡
譬如千里馬巳發不可殺盈前盡珠璣一一難㨂汰梅
公事清淺石齒漱寒瀬作詩三十年視猶後我軰文詞
愈清新心意雖老大有如妖嬈女老自有餘態近詩尤
苦硬咀嚼苦難嘬又如食橄㰖真味乆愈在蘇豪以氣
轢舉世徒驚駭梅窮獨我知古噐今難賣語雖非工謂
　粗得彷彿然不能優劣之(歐公詩話)
昔蘇子羙言樂天琵琶行中云夜深忽夣少年事覺來粉
淚紅闌干此聮有佳句余謂夣得武昌老人吹笛歌云
如今老去語猶遲音韻髙低耳不知氣力巳無聲尚在
時時一曲夣中吹不减樂天(詩史)
梅聖俞扵范希文席上賦河豚魚詩云春洲生荻芽春岸
飛楊花河豚於此時貴不數魚蝦河豚出春暮逰水上
食柳絮而肥南人多與荻芽爲羮而食之故知者謂只
破題两句已道盡河豚好處聖俞平生苦於吟詠以閑
爲意故其詩思極艱此詩於尊爼咲談間頃刻而成遂
爲絶唱(東齋録)
司馬相如叙上林諸水曰丹水紫淵㶚滻涇渭八川分流
　相背而異態灝溔潢東注太湖李善注太湖所謂震澤
　按八水皆入大河焉得東注震澤又曰樂天長恨歌云
峨嵋山下少人行旌旗無光日色薄峨嵋在嘉州與幸
　蜀路全無交渉杜甫武侯廟栢詩云霜皮溜雨四十圍
　黛色叅天二千尺四十圍乃徑七尺無乃太細長也防
風氏身廣九畆長三丈按廣六尺九畆乃五十丈四尺
　如此防風之身乃一餅餤耳此文章之病也(筆談)
晏元獻公喜爲詩多稱引後進一時名士徃徃出其門聖
　俞作詩多矣公獨愛其一聮云寒魚猶着底白鷺巳飛
　前又絮暖鮆魚繁波添蓴菜紫余嘗見聖俞自書手簡
　再三稱賞此二聮余問之聖俞曰此非我之極致豈公
　偶自得意於其間乎(歐公詩話)
淇州楊軒詠牡丹曰楊妃歌舞態西子巧讒魂利劍砍不
　㫁餘妖鍾此根光華日已盛欄檻豈長存寄語尋芳者
　須知松栢尊羅隱曰若教觧語應傾國任是無情也動
　人二人用意不同如此軒詩雖撚風花而有警戒(雲齋/廣録)
世傳盧綘夣女子喝菩薩蠻云眉黛逺山攅芭蕉生暮寒
　此詞人能道之楊大年云獨自凭䦨干衣襟生暮寒未
　知孰是(古今詩話)
劉長卿嘗謂前有沈宋王杜後有錢郎劉李李嘉祐郎士
　元焉得與余齊稱每題詩不言姓但曰長卿以海内合
　知之耳士林譏之宋雍𥘉無令名及瞽詩名乃彰盧綸
　員外作擬僧詩清江作七夕詩劉隨州有眼作無眼句
　宋雍無眼作有眼句流以爲四背或云四倒盧綸詩曰
　願得逺公知姓字焚香洗鉢過餘生清江上人詩曰惟
　愁更漏促離別在明朝劉隨州詩曰細雨濕衣看不見
　閑花着地聴無聲宋雍詩曰黄鳥不堪愁裏聴緑楊冝
　向水中看(雲溪友議)
心事數莖白髮生涯一片青山空林有雪相待古路無人
　自還李王好書神仙隱遁之術非遭罹多故欲脫世網
　而不得者耶(百斛明珠)
舊說陶淵明不知音畜無絃琴以寄意曰但得琴中趣何
　勞絃上聲東坡嘗言劉伯伶以鍤自隨曰死便埋我予
　以謂伯伶非逹者棺槨衣衾不害爲逹苟為不然死則
　已矣何必更埋至於淵明亦非忘琴者也五音六律不
　害爲忘琴茍為不然無琴可也何獨絃乎以是知舊說
　之妄也淵明自云和以七絃豈得爲不知音當是有琴
　而絃弊壞不復更張但撫弄以寄意如此爲得其真自
　祭文出妙語於纊息之餘豈死生之流㢤但恨其猶以
　生爲寓以死爲真耳嗟夫先生豈非真死得非寓乎(同/前)
詩話總龜卷之六
百家詩話總龜後集卷之六
　諷諭門
唐文宗夏日聮句東坡謂宋玉對楚王雄風􁌲其知已不
　知人也公權小子有羙而無規爲續之云一爲居所移
苦樂永相忘願言均此施清隂分四方或謂五弦之薫
解愠阜財巳有陳善責难之意愚謂不然凢規諫之辞
湏切直分明乃可以感悟人主故盗言孔甘良薬苦口
若以薫風自南来爲陳善閉邪但恐後世導䛕側媚持
兩可者皆得以冐敢諫之名也(䂬溪)
陽城徳行道義爲士林之所敬服徳宗以銀印赤紱起于
隱所驟拜諌官可謂賢且遇矣故學生聞道州之貶投
業而呌閽賢士愴馹名之同摛辞而頌徳可以知其賢
不誣也然退之諌臣論乃極口貶之何㢤其言曰今陽
子實一匹夫在諫位不爲不乆而未嘗一言及於政視
政之得失若越人之視秦人之肥瘠問其官則曰諌議
也問其政則曰我不知也有道之士固如是乎考之本
傳以謂他諫官論事苛細帝厭苦城漫聞得失且熟尤
未肯言客屡諫之第醉以酒而不荅盖其意有所待矣
至徳宗逐陸贄𣣔相裴延齡而城伏蒲之說始上廷争
懇至累日不解故元㣲之詩云正元歳云暮朝有曲如
鈎飛章八九上皆若珠暗投且曰事不止臣諫誓不休
而白楽天亦云陽城爲諌議以正事其君其手如屈軼
舉必指侫臣卒使不仁者不得秉國鈞柳子厚亦云抗
志厲義直道是陳盖退之諫論乃在止裴延齡為相之
前而三子頌羙之言乃在陽城極諫之後也(丹陽集)
唐末有冝春人王轂以歌詩擅名嘗作玉樹曲畧云璧月
夜瓊楼春匣舌泠泠詞調新當時狎客尽封禄直諫犯
　顔無一人歌未闋晋王劍上粘腥血君臣猶在醉郷中
　一面巳無陳日月此調大播人口轂未苐時嘗於市㕓
中見有同人𬒳無頼軰歐撃轂前救之曰莫無禮便是
觧道君臣猶在醉郷中一面巳無陳日月者無頼聞之慙
謝而退盖譏當時士大夫掩蔽人善殆此小人不若愚
　謂特假以自諭爾無頼所以悔過從善頓革㐫暴之氣
者非重其才也非重其名也盖重其言有𥙷於治亂安
危者也
蔡寛夫云江湖多白鳥天地有青蝇人遂以白鳥爲鷺而
禮記月令群鳥飬羞鄭氏乃引夏小正丹鳥白鳥之說
謂白鳥為蚊蚋則知以對青蠅意亦深矣不然江湖多
白鷺有何說邪(䂬溪)
子羙詩草有害於人曾何生阻脩芒刺在我眼焉能待時
　秋其憤邪嫉悪欲芟夷蕰崇之以肅清王室者抱懐可
　見臨川有勿去草草無悪如比世俗俗浮薄此方外之
　語異乎農夫之務者也(黄常明)
子羙云設網萬魚急盖指聚歛之臣苛法侵漁使民不聊生
乃萬魚急也又云能者操舟疾若風撑突波濤挺义入
小人舞智趋時巧宦数遷所謂疾若風也殘民以逞不
顧傾覆所謂挺义入也日暮蛟龍改窟穴山根鱸鮹隨
雲雷魚不得其所龍豈能安居君與民猶是也此與六
義比興何異吾徒何爲縱此樂暴戾天物聖所哀此樂
而能戒又有仁厚意亦如前王作網罟設法害生成不
專爲取魚也退之义魚曰觀樂憶吾僚異此意矣亦如
蘄簟云却願天日常炎曦故後人改之云豈比法曹空
自私却願天曰長炎赫(黄常明)
唐子西上張天覺内前行云内前車馬撥不開文德殿下
宣麻回紫薇侍郎拜右相中使押赴文昌䑓此語善扵
　叙事質而不俚又云周公禮樂未要作致身姚宋亦不
悪向来兩翁當國年民間斗米纔四錢此語善扵諷諭
當而有理皆可法也湖上云佳月明作哲好風聖之清
栖禪　歸云草青仍過雨山紫更斜陽語意俱新
李陽氷云太白不讀非聖人之書恥爲鄭衛之作故其言
多似天仙之辭凢所著述言多諷興自三代以來風騷
之後馳驅屈宋鞭撻揚馬千載獨歩唯公一人故王公
趋風列岳結軌群賢翕習如鳥帰鳯盧黄門云陳拾遺
横制頽波天下質文翕然一變至今朝詩体尚有梁陳
　宫掖之風至公大変掃地併盡今古文集遏而不行唯
　公文章横𬒳六合可謂力敵造化歟
　　逹理門
苕溪漁隱曰裴說云讀書貧裏樂捜句静中忙此二事乃
　余日用者甘貧守静自少至老飽諳此味矣
許彦同詩話云羅隱詩云只知亊逐眼前過不覺老從頭
　上來此殊有味
朱氏復齋偶題詩曰出入無時是此心豈知鷄大易追㝷
　請㸔屏上𥘉爻㫖便識名齋用意深
東坡云秋菊有佳色裛露掇其英泛此忘憂物逺我遺
　世情一觴雖獨進杯盡壼自傾曰入群動息帰鳥趋林
　鳴笑傲東軒下聊後得此生靖莭以無事爲得此生則
　見役扵物者非失此生耶
東坡送山夲禪師赴法雲云是身如浮雲安得限南北此
　二句乃老杜別賛上人詩中全語豈偶然用之邪題碧
落洞詩云小語輙響荅空山白雲驚此語全類李太
　白今印夲誤作自雷驚不惟無意味兼與上句重叠
也後自嶺外歸次韻江晦叔詩云浮雲時事改孤月此
　心明語意髙妙如參禪悟道之人吐露胸襟無一毫
窒碍也
康節天津感事吟水流任急境常静花落雖頻意自閑
不似世人忙裏老生来未始得開顔(撃壤集)
先天吟先天天弟爲後天奉天時弗違無時虧奉時有
時疲(同上)
身心吟身生天地後心在天地前天地自我出自餘何
　足言(同上)
康莭無憂吟人生長有两般愁愁死愁生未易休或向利
中窮力取或于名上盡心求多思唯恐晚得手未老已
聞先白頭我有何功居彼上其間攘臂獨無憂(擊壤集)
百家詩話總龜後集卷之六
詩話總龜卷之七
　　　評論門(三)
南嶽李岩老好睡衆人食罷下碁岩老輙就枕閱數局乃
　一展轉云我始一局公㡬局矣東坡曰岩老常用四脚
　棊盤只着一色黒子昔與邉韶敵手今𬒳陳搏饒先着
　時自有輸嬴着了全無一物歐陽公詩云夜涼吹笛千
　山月路暗迷人百種花碁罷不知人換世酒䦨無柰客
思家殆類是也(百斛明珠)
竹逕通幽處禪房花木深常建詩也文忠公最愛賞以爲
　不可及此語誠可人意然於公何足道豈非厭飫芻豢
　反思螺蛤耶
予在都下有傳太白詩者其略曰朝披雲夣澤又曰笠澤
青茫茫此非世人語也盖有見太白在酒肆而得此詩
者神仙之道真不可度紹聖元年九月過廣州訪崇道
太師何徳順有神仙降其室因言女仙也賦詩立成有
　超逸絶塵語或以其托扵箕箒如世之紫姑神者疑之
然味其言非紫姑所能至有入鬼獄群鳥獸者而托於
箕箒豈足恠㢤崇道好事喜客多與士大夫㳺其必
有以致㢤
七言之偉䴡者杜子羙云旌旗日暖龍蛇動宫殿風㣲燕
　雀高五更皷用聲悲壯三峽星河影動揺尔後寂寥
　無聞直至永叔云蒼波萬古流不盡白鷺雙飛意自
　閑萬馬不嘶聴號令諸蕃無事樂耕枟可以並驅争先
　矣小生云令嚴鍾皷三更月野宿貔貅萬竈烟又云露
　布朝馳玉關塞捷書夜到甘泉宫亦庻幾焉
樂天爲王涯所誣謫江州司馬甘露之禍樂天在洛適遊
香山寺有詩云當君白首同歸日是我青山獨徃時不
　知者以樂天爲幸之樂天豈幸人之禍者盖悲之也
俗傳書生入官庫見錢不識或怪而問之生曰固知其爲
錢但恠其不在𥿄褁中耳予讀淵明歸去來辭云㓜稚
盈室瓶無儲粟乃知俗傳可信使瓶有儲粟亦甚㣲矣
　此翁平生只於瓶中見粟也馬后夫人見大練乃爲異
　物晋惠帝問飢民何不食肉麋細思之皆一理也聊爲
　好事一笑永叔嘗言孟郊詩鬢邊雖有絲不堪織寒衣
　縦使堪織能成幾何
淵明詩采菊東籬下悠然見南山采菊之次偶見南山初
　不用意而景與意㑹故可喜也今皆作望　南山子羙
云白鷗沒浩蕩萬里誰能馴盖㓕没於波間耳而朱敏
求謂予曰鷗不解没改作波字改此覺一篇神氣索然
唐宋五代文章衰盡詩有貫休有亞栖村俗之氣大率相
　似如蘇子羙家収藏張長史書云隔簾歌已俊對面貌
　彌精旣凢惡而字畫真亞栖之流近見曾子固編李太
白詩自謂頗獲遺亡而有贈懷素草書歌及笑矣乎數
　百篇皆貫休以下詞格二人者皆號有識故知者深可
　恠如白樂天贈徐凝韓退之贈賈島之類皆世俗無知
　者所托此不足恠
杜子羙詩云自平宫中吕太一世莫曉其義而妄者至以
　爲唐時有自平宫偶讀明皇實録有中官吕太一叛廣
　南此詩故云而下文有南海收珠之語見書不廣而輕
　改文字鮮不爲笑也
秋菊有佳色浥露掇其英泛此忘憂物逺我遺世情一觴
難獨進盃盡壺自傾日入群動息歸鳥趍林鳴嘯傲東
　軒下聊復得此生靖節以無事自適爲得此生則見役
　於物非失此生耶
貴公子雪中飲醉臨檻向風曰爽㢤此風左右皆泣下貴
　公子驚問之曰吾父昔日以爽亡楚襄登䑓有風颯然
　而至王曰快㢤此風寡人與衆共者耶宋玊譏之曰此
　獨大王之風庻人安得而共之不知者以爲謟也知之
　者以爲風也唐文宗詩曰人皆苦炎熱我愛夏日長柳
　公權續之曰薰風自南來殿閣生㣲凉惜乎宋玉不在
旁也
湘中老人讀黄老手挼紫虆坐碧草春至不知湖水深日
暮忘却巴陵道唐末有人見作是詩其辭氣殆是李謪
　仙予都下見有人携一𥿄文書字則顔魯公也墨跡如
　未乾𥿄亦新徤其首两句云朝披雲夣澤笠釣青茫茫
　此語非太白不能道
南都王誼伯書江濵馹垣謂子羙詩歷五季兵火多斘缺
　竒異雖經其祖父公所理尚有疑闕者誼伯謂西川有
　杜䳌東川無杜䳌涪萬無杜䳌雲安有杜䳌盖是題下
　注㫁自我昔逰錦城爲首句誼伯悮矣盖子羙詩備諸
　家體非必率合程度偘偘者然也是篇句處凡五杜䳌
　豈可以文害辭辭害意即原子羙之意類有所感托物
　以發者也亦六義之比興離騷之法歟按博物志杜鵑
　生子寄之他巢百鳥飼之今江東所謂杜宇曾爲蜀帝
　王化禽飛去舊城荒是也且禽鳥之㣲知有尊故子羙
　詩云重是古帝魂又禮若奉至尊子羙盖譏當時之刺
　史有不禽鳥若也自唐明皇已後天歩多棘刺史能造
　次不忘於君者可得而考嚴武在蜀雖橫歛刻薄而實
資中原是西川有杜䳌耳其不䖍王命負固以自抗擅
　軍旅絶貢賦如杜克遜在梓州爲朝廷西顧憂是東川
無杜䳌耳至於涪萬雲安刺史㣲不可考凡其尊君者
　為有也懷貳者爲無也不在夫杜䳌真有無也誼伯以
　為來東川聞杜䳌聲煩而急乃始疑子羙詩䟦㚄𥿄上
　語又云子羙不應叠用韻子羙自我作古叠用韻無害
　扵為詩僕見如此誼伯博學強辨殆必有以折衷之
悲陳陶云四十萬人同日死此房琯之敗也唐書作陳濤
　不知孰是時琯旣敗猶欲持重有所伺而中人邢延恩
　促戰遂大敗故此次篇悲長坂云焉得附書與我軍忍
　待明年莫倉卒
後出塞云我本良家子出師亦多門將驕益愁思身貴不
　足論躍馬三十年恐辜明主恩(云/云)惡名幸脫免窮老
　無児孫味此詩盖禄山反時其將帥有脫身歸國而禄
　山盡殺其妻子者不知其姓名可恨也
憶昔詩云關中小児壞綱紀謂李輔國也張后不樂上爲
　忙謂肅宗張皇后也爲留猛士守未央謂郭子儀奪兵
　柄入宿衛也
子羙自許稷與契人未必許也然其詩云舜舉十六相身
　尊道更高秦時用商鞅法令如牛毛自是稷契軰人口
　中語也又云知名未足稱局促商山芝又曰王侯與螻
　蟻同盡隨丘墟願聞第一義回向心地初乃知子羙詩
　尚有事在
玉川子作月蝕詩云歲星坐福德官爵奉董秦忍使黔婁
　生覆屍無衣巾詳味此詩則董秦當是無功而享厚䘵
　董秦李忠臣也天寳末驕將屢立戰功雖粗官亦頗知
　忠義代宗時吐蕃犯闕徴兵忠臣即日赴難或勸擇日
　忠臣怒曰君父在難乃擇日也後卒汚朱泚僞命誅考
　其始終非無功而享厚䘵者不知玉川子何以有此句
詩人有寫物之功桑之未落其葉沃若他木殆不可以當
　此林逋梅花詩云踈影横斜水清淺暗香浮動月黄昏
　决非桃李詩皮日休白蓮詩云無情有恨何人見月冷
　風清欲墜時决非紅蓮詩此乃寫物之功若石曼卿紅
　梅詩云認桃無緑葉辨杏有青枝此村學中至陋語也
王燾集外䑓秘要有代茶飲子一首云格韻高絶惟山居
野人乃當作之予嘗依法治服其利鬲調中信如所云
　而其氣味乃一服煑散耳與茶了无干渉薛能詩云粗
　官乞與真抛擲賴有詩情合得嘗又作鳥觜詩曰塩損
添冝戒薑冝煑更誇乃知唐人之於茶盖有河朔脂麻
氣也(並同前)
老杜云張公一生江海客身長九尺鬚眉蒼謂張鎬也蕭
　嵩薦之云用之爲帝王師不用則窮谷一叟爾(同前)
長沙天䇿府諸學士所著文章擅名者惟徐東野李洪臯
　耳然其詩皆浮脆輕艶鈆華歌舞一時尊爼間語獨東
　野贈江處士一篇可采曰門在松隂裏山僧幾度過藥
　靈丸不大棊妙子無多薄霧籠寒徑殘風戀緑蘿金
　烏兼玉兎年幾柰公何(玉壺清話)
將進酒魏謂之平關中呉謂之章洪徳晋謂之因時運梁
　謂之石首扄齊謂之破侯景周謂之取巴蜀李白所擬
直勸岑夫子丹丘生飲耳李賀深扵樂府至扵此作其
　辭亦曰琉璃鍾琥珀濃小槽酒滳珎珠紅嗟乎作詩者
　擺落鄙近以得意外趣者古今難矣(樂府集)
君馬黄古詞云君馬黄臣馬蒼二馬同逐臣馬良終言羙
　人歸以南歸以北駕車馳馬令我傷李白擬之遂有君
馬黄我馬白馬色雖不同人心本無隔其末云相知在
急難獨好亦何益自能馳騁不與古人同圏摸非逺非
近此可謂善學詩者歟
日出東南隅行古詞曰日出東南隅照我秦氏樓舊說邯
鄲女子姓秦名羅敷爲邑人千乗王仁妻仁爲趙王家
令羅敷出採桑陌上趙王登樓見而恱之置酒欲奪焉
羅敷彈筝作陌上桑以自明不從今其詞乃羅敷采桑
　陌上爲使君所邀羅敷盛誇其夫爲侍郎以拒之論者
病其不同大抵詩人感詠隨所命意不必盡當其事所
謂不以辭害意也且發乎情止乎禮義古詩之風也今
　次是詩盖將體原其跡而以辨䴡是逞約之以義殆有
　所未合而盧思道傳縡張正見復不究明更爲祖述使
　若其夫不有東方騎不爲侍中郎不作專城居乃得從
　使君之載歟如劉邈王筠之作蚕不飢日未暮亦安得
　徬徨爲使君留哉蕭撝殷謀曾不足道而沈君攸所謂
　看金怯舉意求心自可知者庻㡬焉故秋胡婦曰婦人
　當采桑力作以飬舅姑亦不願人之金此真烈之辭耳
　余嘗擬古作一篇以著羅敷所以待使君之當然者直
　欲規諸■子以就雅正豈固與古人争驅㢤其詞曰羅
　敷十五六采桑城南道臉媚奪朝霞蛾眉淡𥘉掃桑枝
　間桃樹不見桃花好采桑未盈筐春寒蚕欲老使君從
　南來黄金絡馬腦調笑一不顧東風揺百艸
玄雲周禮保章氏以五雲之物辨吉凶水旱豐荒之祲雲
　黒爲水魏劉掞詩曰玄雲起髙岳中朝彌八方春秋孔
　演圖曰黄帝之將興黄雲升於堂文命之候玄龍衝雲
漢曲名此謂是乎
隴頭吟隴州有大隴小隴二山即天水大坂也古詞云隴
　頭流水鳴幽咽遥望秦川腸欲絶作是詩者著征役之
　思耳
關山月木蘭詩萬里赴戎機關山度若飛朔氣傳金柝寒
　光照鐡衣
濟黄河援神契黄河者水之伯上應天河􁊓元水經云河
　源出崑崙之墟山海經崐崘縱橫萬里髙萬有一千里
　有青白赤黒河環其墟其泉出東北陬屈向東南流為
　中國河百里一小曲千里一大曲發源乃入中國常然
　爾雅河出崐崘墟色白由此言之今之黄河所謂白河
　也而物理論乃云河色黄赤
渡易水曲荆軻去燕入秦渡易水爲之歌曰風蕭蕭兮易
　水寒壯士一去兮不復還其後如呉均所作雖叙征虜
　事盖亦取軻感激之意
董逃行言神事傳休奕九秋篇十二章乃叙夫婦別離之
　思梁簡文賦行幸甘泉宫歌復云董桃律金紫賢妻侍
禁中疑若引董賢及子瑕殘桃事終云不羡神仙侣排
　烟逐駕鴻皆所未詳按漢武内傳王母觴帝命侍女索
　桃剰桃七枚大如鴨子形色正青以四枚㗖帝因自食
其三帝收餘核王母問何爲帝曰欲種之王毋曰此桃
　三千歲一生實柰何帝乃止於是數過命侍女董雙成
　吹雲和笙觴作者取諸此耶
桃葉歌桃葉王獻之愛妾名也其妹曰桃根詞云桃葉復
　桃葉桃葉連桃根今秦淮口有桃葉渡即其事也古人
載桃葉答獻之乃團扇辭盖傳者悮也
團扇歌晋中書令王珉好持白扇其侍人謝芳歌之因以
　爲名一說珉與嫂婢有情好甚篤嫂鞭撻過苦婢素善
　歌而珉好持白團扇故云團扇復團扇許持自遮面憔
　悴無復理羞與郎相見
大垂手舞貌也楚辭曰二八齊容起鄭舞祍若交竿舞按
　下梁劉孝標舞詩曰轉䄂隨歌發頓履赴絃餘度行過
　接手回身乍歛裾
胡姬年十五李白樂府有白鼻騧其詞曰銀鞍白鼻騧緑
　地障泥錦細雨春風花落時揮鞭且就胡姬飲
豫章行豫章邑名漢南昌縣隋爲豫章有豫章江江連九
　江有釣磯陶侃少時嘗宿此夜聞人唱聲如量米者訪
　之呉時有度攴扵此亡今考傳玄陸士衡軰所作多叙
　別離怨恨思即知豫章昔爲華艶盛䴡之區耳至唐杜
　牧詩尚過稱其侈靡焉
走馬引樗里牧恭所作也爲父報怨殺人亡匿山下有天
馬夜降團其室而鳴覺聞其聲以爲吏追乃奔去旦觀
乃天馬跡因愓然大悟曰吾之所處將危乎遂荷杖去
　入沂澤中援琴而鼓之爲天馬聲曰走馬引而張敞為
　京兆尹無威儀時罷朝㑹過走馬章䑓街風俗曰殺君
馬者路旁児也言長吏馬肥觀者快之喜其言驅馳不
　止至於死故張率作此引曰歛轡且歸去吾畏路旁児
烏夜啼宋臨川王義慶所造時爲江州刺史聞命而哭文
帝怪之召還家大懼妓妾夜聞烏啼叩齋閤云明日應
　有赦及改爲南州因作此歌詞云籠窓窓不開夜夜憶
　郎來今所傳非義慶本㫖詞曰歌舞諸少年娉婷無種
　則菖蒲花可憐聞名不相識
雀乳空城中晋傳玄詩曰鵲巢立城側雀乳空井中居不
　附龍鳯嘗思蛇與䖝今集所載作空城中者非也故劉
　孝威辭云轆轤絲綆絶桔橰金蘚稠(並同前)
陶靖節詩云平疇交逺風良苗亦懷新古之耦耕植杖者
　不能此語非余老農亦不識此語之妙(王直方詩話)
陳無巳有除官一篇云扶老趍嚴詔徐行及聖時端能幾
　字正敢恨十年違肯著金根謬寜辭乳媪譏向來憂畏
　㫁不盡鹿門期臨川饒次守云此詩不作可也才得一
　正字亦未須云趍嚴詔無巳后作謝啓復曰名雖文字
　之選實爲將相之儲又云頭童齒豁敢辭乳媪之譏聞
　淺見輕益畏金根之謬
沈存中云如厨人具雞黍稚子􁈋楊梅盖以鷄對揚皆爲
　假借田承君曰雞黍两事那得似楊梅耶
眺羙叔秘監嘗因謁先君曰昔人有一聮云平生不到處
　落日獨行時唯公家使詩着此盖崔塗詩也余後見李
　陽氷所題阮客舊居云阮客身何在仙雲洞口横人間
　不到處今日此中行亦相類
潘邠老作洪氏勵殻軒云封胡羯末謝龜駒玉鴻洪千載
　望四謝四洪天壌同爲龜父駒父玉父鴻父也時人以
　爲急口令
歐陽知貢舉日有詩云無譁戰士衘枚勇下筆春蚕食葉
　聲絶爲竒妙故聖俞作詩云食葉蚕聲句偏羙當時曽
　記賦初成(一云/將成)
田承君云池塘生春艸盖是病起忽然見此爲可喜而能
　道之所以爲貴
李希聲云見文潜外生言文潜每作詩其有用得妙處必
　自記緑如法雲㑹中懷無咎云獨覺欠此翁自以欠字
　頗佳(並同前)
有周知㣲者字明老爲晋州縣尉到官不數月不告於州
　而徑來京師人問其故云我欲求教授至京求知巳不
　得大醉一夕而卒然爲詩有可喜者如觀臨淮雙頭白
　蓮圖云旣不學叔隗季隗南歸晋又不學大喬小喬東
　入呉一種桃根與桃葉若爲化作雙芙蕖臨淮政成有
　餘暇坐令華屋生瀟􁮺鵞溪一幅萬里寛移得㫁江入
　圖畫天空水闊江茫茫想見女英與娥皇九嶷雲深蒼
　梧逺氷姿泣露不成粧苦心抱恨何年了香骨應甘没
　秋草不如回首謝秋風分作尹邢來漢宫又作上已日
　寒食云疾風暮雨悲逰子峻嶺崇山非故鄕亦可賞而
　其狂未見其比(古今詩話)
晁以道云王禹玉詩世號至寳丹以其多使珎寳如黄金
　必以白玉爲對有人云詩能窮人且試強作此冨貴語
　看如何其人數日搜索云止得一聮云脛脡化爲紅玳
　瑁眼睛變作碧琉璃余爲之絶倒
舒王有詩云籜龍將雨遶山行而周次元有逰天竺觀詩
　亦云竹龍驅水轉山鳴余以爲當與秦少㳺同科
歐陽文忠公云唐人有姑蘇䑓下寒山寺半夜鍾聲到客
　船之句說者云句則佳也其如三更不是撞鍾時于鵠
送宫人入道詩云定知別後宫中伴遥聴緱山半夜鍾
　而白樂天亦云新秋松影下半夜鍾聲後温廷筠亦云
悠然旅榜閒回首無復松窓半夜鍾豈唐人多用此語
　耶倘非逓相沿襲恐必有說(並同前)
詩話總龜卷之七
百家詩話總龜後集卷之七
　逹理門
否卦包承小人吉說者謂小人在下者包之小人在上者
承之盖處否當然杜云曲直吾不知負暄候樵牧是非
　何處定髙枕笑浮生洗眼㸔輕薄虚懐任屈伸寄謝悠
悠世上児不争好悪莫相疑其寄傲踈放擺脫世網所
謂兩忘而化其道也(黄常/明)
漫叟無為洞口云洞傍山僧皆學禪無求無欲亦忘年
　又無為洞口春水滿無為洞傍春雲白爱此　蹰不
　能去念人悔作衣冠岑参宿先逰寺云寄报乗軒客
簮𥚑爾何容臨川何秀老云觧我葱珩脫孟劳暮年
　丼與子同袍比之退之云方将歛之道且欲冠其顛向
風長歎不可見我𣣔収歛加冠巾異矣六一有云自慚
前引朱衣吏不称閑行白髪翁說者謂不言亦可然
次山宿丹崖翁宅詩云吾将求退與翁逰學翁歌醉
在漁舟官吏隨人徃来得却望丹崖慚復羞吁淫乎富
貴者也(䂬/溪)
東坡拈出陶淵明談理之詩前後有三一曰採菊東籬下
　悠然見南山二曰笑傲東軒下聊復得此生三曰客飬
　千金軀臨化消其宝皆以爲知道之言盖摛章繪句嘲
　弄風月雖工亦何𥙷若覩道者出語自然超詣非常人
　能蹈其軌轍也山谷嘗䟦渊明詩卷云血氣方刚時讀
此詩如嚼枯木及綿歴世亊如决㝎無所用智又嘗
論云謝康楽庾義城之詩鑪錘之功不遺餘力然
未能窺彭澤数仭之墻者二子有意扵俗人賛毀其工
拙淵明直寄焉持是以論淵明詩亦以可知其關鍵也
(丹陽/集)
孟子所言皆精粗兼偹其言甚近而妙義在焉如龎居
士云神通并妙用運水與般柴此自得者之言最爲
逹理若孟子之言則無適不然如許大堯舜之道只於
行止疾徐之間教人做了(龜山/語録)
或問言動非禮則何以正視听如何得合禮曰四者皆不
可易易則多非理故仁者先難而後獲所謂難者以我
視以我听以我言以我動也仰面貪㸔鳥囬頭錯應人
視听不以我也胥失之矣(上蔡/語録)
吕晋伯兄弟中皆有見処一人作詩詠曽點亊曰凾丈從
容問且酧展才無不至諸侯可怜曽點推鳴瑟獨對春
風詠不休(同/上)
或問卲尭夫云誰信畫前元有易自從刪後更無詩畫前
有易何以見曰畫前有易其理甚㣲然即用孔子之巳
發明者言之未有畫前尽可見也如云神農氏之耒耜
盖取諸益日中為市盖取諸噬嗑黄帝堯舜之舟楫盖
取諸渙服牛乗馬盖取諸隨益嗑渙隨重卦也當神農
黄帝堯舜之時重卦未畫此理真聖人有以見天下之
賾故通変以冝民而易之道得矣然則非畫前元有
易乎(亀山/録)
熈寕十年夏康莭感㣲疾氣日益耗神日益明笑謂司馬
温公曰雍欲觀化一廵如何温公曰先生未應至此康
莭笑曰死生亦常事耳張横渠先生喜論命来問疾因
曰先生論命否當推之康莭曰若天命則巳知之矣世
俗所謂命則不知也横渠曰先生知天矣載尚何言程
伊川曰先生至他人無以為力願自主張時康莭居正
寢諸公議後事扵外有欲葬近洛陽城者康莭巳知呼
伯温入曰諸公欲以近城地葬我不可當從伊川先生
茔耳七月𥘉四日大書詩一章曰生于太平世死于太
平世客問年㡬何六十有七歲俯仰天地間浩然獨無
愧以是夜五更捐舘(聞見録)
張敬夫元日詩古史書元意義存春秋揭示更分明人心
天理𥘉無欠正本端原萬善生(南軒集)
康莭過士友家晝卧見其枕屏小児迷蔵以詩題其上云
　遂令髙卧人欹枕㸔児戯盖熈寕間也陳恬云撃壌集
不載(同/上)
張横渠聖心詩聖心難用淺心求聖學湏專礼法脩千
　五百年無孔子盡因通變老優㳺(横渠集)
五峯胡廣仲詩幽人偏愛青山好未是青山青不老山
中出雲雨太虚一洗塵埃山更好朱氏陂云右衡山
　胡子詩也𥘉紹興庚辰熹病卧山間親友仕扵朝者以
　書見招某戯以兩詩代書報之曰先生去上芸香閣(時/籍)
(溪先生正字/赴舘供聀)閣長新峩豸角冠(刘共甫秘書/丞除察官)晋取幽人
　卧空谷一川風月要人㸔(章)甕牗前頭列畫屏晚来相
　對尽儀形浮雲一任閑舒卷萬古青山只麽青(二/章)或傳
　語胡子胡子謂其學者張敬夫曰吾未識此人然觀此
　詩庶能有進矣時其言有躰而無用故為是詩以箴警
　之庻其聞之而有發也明年胡子卒又四年某始見敬
　夫而後獲聞之恨不及見胡子而請其目也因序其本
　末而書之于䇿以無忘胡子之意云(見詩/集)
　邵堯夫先生居洛四十年安貧樂道自云未嘗攅眉所
　居寢息處為安樂窩自號安樂先生又為甕牗讀書燕
　居自平旦則焚香獨坐晡時飲酒三四甌㣲熏便止不
　使至醉也中間州府以更法不餉餽寓賔乃為薄粥以
　代之好亊者或載酒以濟其之嘗有詩云斟有淺深存
　爕理飲無夛少繋經綸莫道山翁柮於用也能康済自
　家身喜吟詩作大字書然遇興則為之不牽強也大寒
　暑則不出每出乗小車用一人挽之為詩以自詠曰花似
　錦時髙閣望草如茵處小車行司馬温公贈以詩曰林
　間髙閣望已乆芲外小車猶未来隨意所之遇主人喜
　客則晋三五宿又之一家亦如之或經月忘返雖性髙
　潔而接人無賢不肖貴賤皆􁁅然如親嘗自言若至大
病自不能支其遇小疾得有客對語不自斍疾之去躰
也學者来從之問經義精深浩慱應對不窮思致幽逺
妙極道数間與相知之深者開口論天下亊雖乆存心
世務者不能及也
康莭嘗誦希夷之語曰得便冝亊不可再得便冝処不
　可再去又曰落便冝是得便冝故康莭詩云珍重至人
嘗有語落便冝是得便冝盖可終身行之也(邵伯温易/斈辨惑)
涪陵譙天授牧牛圖詩一章言其崇明礼法目無邪視可
否昭判㨂辨無舛依見見正色塵不迷故能非礼勿視
　如牛双目変白畏鞭箠警視不易設有他惡不敢縦觀
矣詩曰喜見双眸白通身黒尚全整思南畆稼還忌
　牧童鞭妄色無輕斈非觀巳屡悛囬光惟聖道此外竟
　何縁二章言其外屏非聞耳無邪听入耳著心但惟聖
　道依聞審音悪聲不惑故能非礼勿听如牛角耳変白
　聳耳低首惟牧是聆更無他念矣詩曰耳角氷霜㓗
　湏知听不訛法言縁理辨邪說自心訶响外聆㣲旨音
　中味太和滛荒無復入非礼末之何三章言其戒謹辝
　氣口無妄言戯渝讒誣不形声說非先王之法言不敢
　道依苦謹辝修辝立誠故能非礼勿言如牛唇口変白
　為牧所纏不得妄鳴惟渴飮飢食始得觧釋矣詩曰白
　口纏圏索言非駟莫追心声休妄發敬道復何疑正信
　通神鑑淵談恊𥘉儀能為天下則誠自我無欺四章言
　其遵守礼法中主惟敬心無妄動舉必循理精誠外發
　照破邪行素履而往徃而無咎故能非礼勿動如牛
　四足変白猶恐散失未捨鼻索矣詩曰四足雖更白猶
　冝鼻索拘草田方緩执禾徑未相踰歩歩無非履心心
　向大途見聞言動事到此竟何殊五章言其斈習羙成
　礼法文質内外自然克已復礼歸于至誠不假行将動
　容周旋皆中乎礼盛徳之至居德之盛尚可形容故如
　牛首尾変白牧者置鞭間坐不执鼻索放曠無拘頓絶
　所犯矣詩曰鼻索何劳执長鞭已弃間大田隨俯仰古
　道任囬環義草　清野仁泉飲碧湾徳純非用牧危坐
　對層山六章言其抑為不厭好古敏求積而至聖思慮
　銷隕情識净静猶金鑑焉不迎不将應而不傷心躰世
　通超然絶疑動静無意但寓形於丗而已如牛全白純
　一不雜人牛兩息㓕意相拘矣詩曰一飽心休息安眠
　百不知有形隨処寄毋意復何疑用舎非関念優㳺絶
　所窺相忘人世外惟有牧童児七章言其逆順難測混
　同体用随世態卷舒例陰陽慘酢損益盈虚與時偕行
　言不必信行不必果惟義所在一切毋必道合則從猶如
　白牛雖帶圏索已無牧人矣詩曰圏索離牽执從兹牧
　者亡何心拘小莭平歩蹈中常飢飽隨过行蔵任運将
　春山春草緑逄処可充腸八章言其仕止乆速咸契所
　冝逹莭善変出處無際進退存亡不失其正獨見㡬權
應世無固不俟終日猶如白牛隨方運動飲食無繋矣
詩曰日煖隨方去天寒隱有餘當行非俟牧可止便安
居飲食和粗細周旋契疾徐權㡬雖應用豈外是如如
九章言其無方無体妙絶萬物不見有巳身心銷復與
道混融一切毋我又何分别隨時應用應物張機無有
本体名言胡義晋為世訓警䇿後斍猶如無牛可得惟
存鼻索傳示将来矣詩曰相盡云何牧心融孰是牛我
人依妄立學行假名脩不見當先迹寕知有後由鞭䋲
應到此聊為且有晋
詩話緫亀後集卷之七終
增修詩話總龜卷第八
　　　評論門(四)
韋蘇州云誰知風雨夜復此對床眠最爲世所稱重而白
　樂天招張司業云能來同宿否聴此對床眠意亦相類
　然不爲人知老杜云眼前無俗物多病也身輕而樂天
　有眼前無俗物身外即僧居之句世亦獨稱老杜(直方/詩話)
梁簡文云早知半路應相失不若從來本獨飛李義山云
　無事交渠更相失不及從來莫作雙而近時樂府亦云
　早知今日長相憶不及從來莫作雙此最爲詩之大患
樂天云哺歠眠糟瓮流涎見麯車杜甫有路逢麯車口流
　涎而張文潜有寄予詩云須看逺山相對蹙莫欺病齒
　惱衰翁自註云黄九謝人遺梅子詩有逺山對蹙之句
　乃知詩人取當時作者之語便以爲故事此無他以其
　人重也
舒王詩云投老歸來供奉班塵埃無復見鍾山何須更待
黄粱熟始信人間是夣間又云黄粱欲熟日流連謾道
春歸莫悵然蝴蝶豈能知夣事􁑞􁑞先墮晚花前又
　云客舎黄粱今始熟鳥殘紅柿昔分甘盖三用黄粱而
　意義皆妙
老杜對雪詩云有待至昏鴉乃引何遜城隂度塹黒昏鴉
　接翅歸之句余疑昏鴉亦常語何必引遜句後作絶句
　却云釣艇収緍盡昏鴉接翅歸
秦少㳺始作蔡州教授意謂朝夕便當入舘歩青雲之上
　故作東風解凍詩云更無舟楫碍從此百川通已而乆
　不召用作送張和叔云大梁豪英海故人滿青雲爲謝
　黄叔度鬢毛今白紛謂山谷也說者以爲意氣之盛衰
　一何容易
舒王送呉仲庻待制守潭云自古楚有材􁴫醁多羙酒不
　知樽前客更待賈生否賈誼初爲河南呉公召置門下
　而謪死長沙其用事之精余以爲可詩法
余最愛蘇黄門送文潞公云遍閱後生真有道欲談前事
　恐無人盖潞公官爵年徳難爲形容非此两句不能優
　㳺而自見
張文潜病中作七言詩蘇黄門和之云長空鴈過疑來荅
　虚幌螢飛坐恐燒秦覯云文潜讀至此不樂余曰何也
覯云虚幌坐燒近於死病人所諱
歐陽文忠最愛林和靖云踈影横斜水清淺暗香浮動月
黄昏山谷以爲不若雪後園林纔半樹水邊籬落忽横
枝余以爲其所愛者便是優劣耶此句扵前所稱真可
䖏伯仲耳而和靖又有詩云池水倒窺踈影動屋簷斜
　入一枝低
歐陽文忠送張至秘校歸莊詩云鳥聲梅店雨柳色野橋
春此茅店月板橋霜之意老杜云天闕象緯逼雲卧衣
裳冷舒王云當作天閱謂其可對雲卧也
古今人作昭君詞多矣余獨愛樂天一絶云漢使却回傳
　寄語黄金何日贖蛾眉君王若問妾顔色莫道不如宫
　裏時其意優㳺而不迫切樂天賦此時年甚少
李秉彛字徳叟寄詩一卷與李希聲云此余近所作希聲
　讀至朋也老無能淡如雲水僧爲之撫掌盖洪龜父名
　朋善作詩德叟欲資其名失於點勘故耳
老杜云何時一尊酒重與細論文而孟浩然亦有何時一
　尊酒重與李膺傾之句
唐張子容作巫山詩云巫嶺岧嶤天際重佳期夙昔願相
　從朝雲暮雨連天暗神女知來第幾峰近時晏叔原作
　樂府云慿君問取歸雲信今在巫山第㡬峰最爲人所
　稱恐出扵子容
李賀高軒過中有筆𥙷造化天無功之句余每撃節此詩
　人之所以多窮也老杜云文章憎命逹恐亦出此
陳無巳云石池隨䖏數逰魚余以爲不若李希聲云緑净
　隨時看上魚
邵尭夫詠牡丹云施朱施粉色俱好傾國傾城艶不同可
　謂言工殊無高致
張崏字子望作洛陽觀花云平生自是愛花人到處㝷芳
　不遇真秪道人間無正色今朝初見洛陽春盖托意邵
　堯夫尭夫和云造化從來不負人萬般紅紫見功真滿
　城車馬空撩亂未必逢春盡得春豈非欲使之有所行
　耳
邵尭夫集平生所作爲十卷號曰撃壌冨丞相作詩題其
　後云黎民於變似尭時便字尭夫徳可知更覧新詩名
　撃壌先生全道略無遺爲偉人所重如此
郭功父少時喜誦文忠公詩一日過聖俞聖俞曰近得永
　叔書云作廬山高詩送劉同年効杜牧晚晴賦自以為
　得意恨未見此詩功父誦之聖俞撃節歎賞曰使吾更
　學作詩三十年不能道其中一句功父再誦不覺心醉
　遂置酒又再誦數行凡誦十數遍不交一言而罷明日
　聖俞贈功父詩曰一誦廬山髙萬景不可藏設如古畫
　師極意未能忘或云不及忘
癸未正月三日徐師川胡少汲謝夷季林子仁潘邠老呉
　君𥙿饒次守楊信祖呉迪吉見過㑹飲於賦歸堂亦可
爲一時之盛潘一作詩歴數其人云胡子雲中白鶴林
生初發芙蓉呉十九成雅奏饒三百錬竒鋒南州復見
　髙士東山行起謝公信祖真成徳祖立之無愧行中呉
生可共南郡老夫寜附石崇閒雅巳傾重客說談仍得
　王戎冠盖城南高㑹山隂未掃餘風客散日衘西壁主
　人不道尊空徐師川軰皆言此詩殊不工又六字無人
曾如此作想爲五言亦可遂去一字句皆可讀至老夫
　附石崇坐客無不大笑
劉咸臨醉中嘗作詩話數十篇旣醒書四句於後曰坐井
　而觀天遂亦作天論客問天方圓低頭慙客問盖悔其
　率爾也
參寥云舊有一詩寄少㳺少游和云樓閣過朝雨參差動
　霽光衣冠分禁路雲氣繞宫墻亂絮迷春闊嫣花困日
　長平康何處是十里帶垂楊孫莘老讀此詩至末句這
　小子又賤相發也少㳺後編淮海集遂改云經旬率酒
　伴猶未厭長楊
宗室士􁕓字明發喜作詩與畫嘗爲高軒過圖張嘉甫題
　云顧長康善畫而不能詩杜子羙善作詩而不能畫從
　容二子之間者王右丞也若明發盖右丞之季孟云晁
　無咎亦題云嘉甫謂顧長康善畫而不能詩杜子羙能
　詩而不能畫明發兼此二勝可在摩詰季孟間余以畫
　及詩信嘉甫之知言晁以道見之謂余能畫而不能詩
　乃可以爲病豈有能詩而必又能畫耶夏雲多竒峰乃
長康句謂不能詩可乎嘉甫旣易於立論而無咎又便
　抑之大抵皆讀書少之過
洪龜父有詩云胡生畫山水烟雨山更好鴻鴈書逺汀馬
牛風雨草潘邠老愛其第二句余愛其第三句山谷愛
其第四句徐師川愛其第三第四句逺汀後又改爲逺
　空余云向上一句莫是公未有所得否何衆人之皆不
　好也龜父大笑
劉壯輿云歐陽公自謂吾畏慕不可及者聖俞子羙及贈
　詩云文㑹忝予盟詩壇推子將又曰維持於文章㤗山
　一浮塵旣曰郊死不為島聖俞發其藏又曰堪笑區區
　郊與島螢飛露􁊨凝秋草是其自謂不如者乃所以過
　之也
歐陽公云李白云落日欲沒峴山西倒着接䍦花下迷㐮
　陽小児齊拍手大家争唱白銅鞮此常言也至於清風
　明月不用一錢買玉山自倒非人推然後見太白之横
　放所以警動千古者顧不在於此乎甫之於白得其一
　節而精強過之余以爲以此警動之耳
田承君云歐陽公晚年最喜陳知默詩至云修方且欲學
　之陳詩不多見承君但見其两聮云平地風烟橫白鳥
　半山雲木卷蒼藤雲埋山麓藏秋雨葉脫林梢帶晚風
張文潜作虎圖詩云煩君衛吾寝振此蓬蓽陋坐令盗肉
　䑕不敢窺白晝潘邠老云却是猫児詩
文潜作輸麥行有云埸頭雨乾埸他白老稚相呼打新麥
　半歸倉廩半輸王免教縣吏相煎逼輸王乃老農語若
　時享歲貢納王勤王之類其語古矣
秦少㳺晚出左掖門有詩云金雀觚稜轉夕暉飄飄宫葉
　墮秋衣出門塵漲如黄霧始覺身從天上歸識者以爲
　少㳺作一黄本校勘而衒耀如此必不逺到
洪駒父見陳無巳小放歌行云不惜捲簾通一顧怕君着
　眼未分明此爲竒語盖通字未嘗有人道余曰子豈不
　記老杜云簾户每冝通乳燕耶
舒王有云却憶金明池上路紅裙争看緑衣郎歐公謂舒
　王曰謹愿者亦復爲之耶
趙徳有詩云冥冥小雨不成泥參寥言冥冥之雨却是作
　泥者不若霏霏也以道以爲然
荆公嘗作一絶題張文昌詩後云蘇州司業詩名老樂府
　皆言妙入神看似㝷常最竒崛成如容易却艱辛文昌
　平生所得荆公两句言盡
詩云壁門金闕倚天開五見宫花落石槐明日扁舟滄海
　去却將雲氣望蓬萊此劉貢父詩也自舘中出知曹州
　時作舊云雲表荆公改作雲氣又云五見宫花落石槐
　此作詩法也
王中至召至舘中試罷作一絶題於壁云古木森森白玉
堂長年來此試文章日斜奏賦長楊罷閑拂塵埃看畫
墻舊云奏罷長楊賦亦荆公所改
石守道作三豪詩謂曼卿豪於詩永叔豪於文杜默豪扵
歌故詩云師雄二十二筆距猛如鷹玉川月蝕句意欲
　相慿陵而歐公亦有詩云南山有鳴鳯其音和自清鳴
　於有道國出則天下平杜默東土秀能吟鳯凰聲作詩
幾百篇長歌仍短行杜默濮州人師雄其字謂豪扵歌
者有送守道六子詩云聖人門前大䖝及推倒楊朱墨
　翟扶起仲尼周公之句默詩謂之豪者豈在是耶余嘗
　得師雄全集觀之餘作皆不及此
陳無已有寄眺以道詩云子較東方生自視何益損人言
　不當價一錢萬金産其後無巳又賦高軒過云滕王蛺
　蝶江都馬一𥿄千金不當價以道云陳三两度不當價
司空表聖自論其詩以爲得味外味如緑樹連村暗黄花
　入麥稀此句最善又云棋聲花院閉幡影石壇高吾嘗
　獨逰五老峰白䳽觀松隂滿庭不見一人惟聞琴磬之
　音然後知此句之工但恨其寒儉有僧態若子羙詩云
　暗飛螢自照水宿鳥相呼四更山吐月殘夜水明樓則
　才力冨徤過表聖逺甚
柳儀曹詩(憂/中)有樂樂中有憂妙絶古今然老杜云王侯與
　螻蟻同盡隨丘墟儀曹何憂之深也
有人云陳無巳閉門十日雨即是退之長安閉門三日雪
　余以爲作詩者容有意思相犯亦不必爲病但不可太
　甚耳(並同前)
古有早行詩云主人燈下別羸馬月中行又王若云旅人
　心自急公子夣犹迷惟江東逸人王舉衮詩曰高空有
　月千門閉大道無人獨自行最爲絶唱(青瑣集)
范文正有採茶歌天下共傳蔡君謨謂希文公歌膾炙人
　口有少未完盖公才氣豪傑失於少思希文曰何以言
　之謨曰昔茶句云黄金碾畔緑塵飛碧玉甌中翠濤起
　今茶之絶品其色貴白翠緑乃茶之下者耳希文曰君
善鍳茶者也此中吾語之病也公意如何君謨曰欲革
　公詩二字非敢有加焉公曰革何字君謨曰翠綠二字
　可云黄金碾畔玉塵飛碧玊甌中素濤起希文曰善又
　見君謨之精茶希文之伏於義
濮州杜默當年目之爲三豪謂黙豪於歌石守道赴詔作
　太學直講默作大字歌送之今舉其豪句云仁義途中
　馳騁詩書府裏從容頭角驚殺嘏蠏學海波中老龍爪
　距逐出狐兎聖人門前大䖝推倒楊朱墨翟扶起仲尼
　周公一條路出甕口幾程身在雲中水浸山影倒碧春
着花梢半紅因此歌得在三豪之列又上永叔詩云一
　片靈䑓掛明月萬丈詞熖飛長虹乞取一杓鳯池水活
　取乆旱泥蟠龍其豪例皆此類(並同前)
薛許州能以詩道爲巳任還劉徳仁卷有詩云百首如一
　首卷𥘉如卷終譏劉不能變態陸希聲之比(北夣瑣言)
蜀沙門僧爾鳥慕李白歌鄙賈島蹇澁乃自諷其詞云
　鯨目光燒半海紅鰲頭浪蹙掀天白而云我不能致思
　扵藩蘺蹄涔之間人咸服之仍精於周易佛經為歌行
　掩之賈島嘗爲僧洛陽令不許僧午後出寺賈有詩云
　不如牛與羊猶得日暮歸詩思遲澁杼軸方得■如鳥
　從井口出人自岳陽來乃經年方遂偶句
開元中有儒士登鍾南山得句云野逈雲根闊山高樹影
　長私心自負吟諷之際忽聞空中語云未若天河雖有
　浪月桂不聞香儒士不勝喜以爲已有歸誇於僧智潜
掩鼻咲曰臭氣可掬何足多也儒士驚愕遽以實告自
　此又號爲鑑文大師有浮漚篇行於世(零陵総記)
盧延遜詩淺近人多咲之惟呉融獨重其作盛稱於時且
　云此公不㝷常後必垂名延遜詩至今傳之亦有絶好
者宿東林云两三條霓欲為雨七八箇星猶在天旅舎
　言懷云名𥿄毛生五門下家僮骨立六街中贈元上人
　云髙僧觧語牙無水老鶴能飛骨有風蜀路云雲間聞
　鐸騾䭾去雪裏殘骸虎拽來懷江上云餓猫臨䑕穴饞
　犬䑛魚砧寄人云吟成一箇字撚㫁數莖髭又云樹上
　諮諏批頰鳥窓間壁駁叩頭䖝余在翰林嘗召對上舉
　廷遜詩云臂鷹徤卒懸氊㡌騎馬佳人卷畫衫雖淺近
　亦自成一體(談苑)
東坡嘗與人書言味王摩詰之詩詩中有畫觀摩詰之畫
　畫中有詩云藍田白石出玉關紅葉稀山路元無雨空
　翠濕人衣此東坡詩非摩詰也(詩史)
吾詩云日日出東門歩歩東城逰城門抱關卒恠我此何
　求我亦無所求駕言冩我憂章子厚謂嵾寥曰前歩而
　後駕何其上下紛紛也僕聞之曰吾以氣為輪以神爲
　馬何曾上下乎參寥曰東坡文過有理似孫子荆曰枕
　流欲洗其耳(東坡詩話)
山谷作漁父詞清新　䴡聞其得意自言以水光山色替
　却玊肌　乃真得漁父家然纔出新婦磯又入女児
　浦此漁父無乃大瀾浪也(百斛明珠)
文與可嘗云老僧墨竹一派近在彭城吾竹雖不及石似
過之此一卷公案不可無山谷下一句山谷因次其韻云
東坡雖是湖州派竹石風流過一時前世畫師今姓李
　不妨還作輞川詩或言東坡不曾目伯時爲前身畫師
　俗人不便是語病伯時一丘一壑風流未减古人誰當
　作此痴計東坡此語是真相知又作二詩云秋山風雨
　石骨瘦法窟寂寥僧定時李侯有句不肯吐淡墨冩作
無聲詩龍眠不似虎頭痴妙筆無機可並馳蘇仙呪墨
作石竹應觧種花聞此詩
石曼卿詠紅梅云認桃無緑葉辨杏有青枝東坡云詩老
　不知梅格在更看緑葉與青枝荆公云北人𥘉未識渾
作杏花看又能盡紅梅之妙處也有單葉梅千葉梅臘
梅故余作四梅詩(直方詩話)
山谷見東坡和淵明飲酒詩讀至前山正可數後騎且勿
　驅云此老未死在
山谷嘗謂余曰凡作賦要須以宋玉賈誼相如子雲爲師
格略依放其歩驟乃有古風老杜詠呉生畫云畫手看
前軰呉生逺擅塲盖古人扵能事不獨求誇前軰要須
前軰中擅塲耳
東坡言淵明云但恐多謬誤君當恕醉人此未醉時說若
　醉何暇憂悮哉然世人言醉時是醒時此語最名言
荆公始爲集句多至數十韻徃徃對偶親切盖以其誦古
　人詩多或坐中率然而成始可爲貴其後多有人傚之
　者但取數部詩集諸家之善耳故東坡次韻孔毅夫集
　句見贈云羡君戯集他人詩指呼市人如使児天邊鴻
　鵠不易得便令作對隨家雞退之驚笑子羙泣問君乆
　假何時歸世間好事世人共明月自滿千家墀
山谷云謝師厚方其爲女擇對見山谷詩曰吾得婿如是
　足矣庭堅欲求之然庭堅之詩卒從謝公得句法故山
　谷有詩曰自徃見謝公論詩得濠梁
文忠公盤車圖詩云古畫畫意不畫形梅詩詠物無盡情
忘形得意知者寡不若見詩如見畫東坡作韓幹畫馬
圖詩云韓生畫馬真是馬蘇子作詩如見畫世無伯樂
　亦無韓此詩此畫誰當看又云論畫以形似見與児童
鄰君看賦詩者定知非詩人詩畫本一律天工與清新
　又云少陵翰墨無形畫韓幹丹青不語詩此畫此詩今
　已矣人間駑驥謾争馳余每誦數過殆以爲法(並同前)
增修詩話總龜卷之八　甲集終
百家詩話緫龜後集卷之八
　　慱識門
嘗觀臨川觧我葱珩脫盂劳嘗不曉孟劳何等物及觀穀
　梁傳注孟劳魯之寳刀(黄常/明)
子羙於菟侵客恨乃楚人謂虎於菟土銼冷踈烟乃蜀人
　呼釡為銼冨豪有錢駕大舸方言南楚江湘凢船大者
　謂之舸百丈誰家上水船荆峽以竹為纜百丈塹抵公
　畦稜京師農人指田云㡬稜(去/声)市暨瀼西巓䕫人謂江
　水横通山谷處為瀼子厚桃笙葵扇安可當宋魏之間
謂簟為笙欵乃一聲山水緑乃楚人歌聲臨川窓明兩
　不借楚人以草屦為不借東坡倦㸔澁勒暗蛮村盖嶺
南竹名艾蓬沓障前赱風雨注云於潜媍人皆挿大銀
　􁈊謂之蓬沓又㡬思壓茅柴禁烟日夜急山谷燕􁊨社
　公雨鶯啼花信風皆方言也(黄常/明)
江漢有滸以扞制泛濫大漲則溢扵平陸水退滸見舟人
　謂之水落糟又灘石湍激其中深僅可容舟者謂之洪
　若大水則不復問洪矣臨川萬里寒江正復糟東江水
落水分洪以此亦謂水黄㡌謂雲砲車非遐征逺渉不
能知也(同/上)
柳讀書篇瘴疴擾灵府曰與徃昔殊臨文乍了了徹卷元
若無盖常荅許京兆書云徃時讀書不至底滯今毎讀
　一傳再三伸卷復觀姓氏在宗元則為瘴疴所擾它人
乃公患也(同/上)
東坡云東来賈客木綿裘飲散金山月滿楼夜半潮来風
　又熱卧吹簘管到楊州集中題云夣中作盖坡嘗衣此
　坐客誤云木綿襖俗飲散乃出此詩且云雖欲不可得
　也坐客大慙賈客事乃南史孔覬二弟頗营産業請假
　東還覬出渚迎之輜重二十餘舩皆綿絹𥿄席之属覬
　僞喜命且置岸側旣而正色謂曰汝軰沗預士流何至
還東作賈客邪命燒盡乃去(䂬溪)
家家飬烏鬼沈存中以為鸕鷀說者謂非也元微之詩云
病飬烏稱鬼巫占瓦代龜自注云南人染病競賽烏鬼
楚巫列肆兢賣瓦卜此乃戯效俳体二首其二亦云瓦
卜傳神語皆是處方言則烏鬼非鸕鷀不疑矣
書史蓄胸中而氣味入於冠𥚑山川歴目前而英靈助於
　文字太史公南逰北渉信非徒然觀老杜壯㳺云東下
姑蘇䑓已具浮海航到今有遺恨不得窮扶桑劍池石
壁仄長洲芰荷香嵯峨閶門北清廟映池塘越女天下
白鑑湖五月􁡾剡溪藴秀異欲罷不能忘歸㠶拂天姥
中歲貴舊郷放蕩齊趙間西歸到咸陽其豪氣逸韵可
以想見序太白集者称其隱岷山居㐮溪南逰江淮觀
雲夣去之齊魯之呉之梁北抵趙魏燕晋西徙邠岐從
金陵上㝷陽流夜郎泛洞庭上巫峽白自序亦曰偶乗
　扁舟一日千里或遇勝景終年不移其恣横採覽非其
狂也使二公隱坐中書何以垂不朽如此㢤燕公得助
扵江山鄭綮謂相府非㶚橋那得詩思非虚語也
學林新編云世傳織女嫁牽牛渡河相㑹某按史記晋天
　文志河鼓星在織女牽牛二星之間世俗因傳㑹為度
河之說媟瀆上象無所根㩀淮南子云烏鵲填河成橋
而渡織女荆楚歲時記云七夕河漢間弈弈有光景以
此為候是牛女相遇也其說皆怪誕不足信子羙牽牛
織女詩曰牽牛出河西織女處其東萬古永相望七夕
誰見同神光意難候此亊終朦朦觀子羙詩意不取世
　俗說也七夕乞巧見扵周處風土記乃後人編類成書
大抵𥘉無稽考不足信者多矣
侯鯖録云東坡作雪詩云凍合玉楼寒起栗光摇銀海眩
生花後見荆公云道家以兩肩為玉楼目為銀海是使
此事否坡退曰惟荆公知此出處
苕溪漁隱曰緗素雜記學林新編二家辨證乗槎亊大同
小異余今采摭其有理者共爲一說按張茂先博物志
曰舊說天河與海通近世有人居海上者每年八月見
浮槎来不失期齎一年粮乗之而去十餘日中猶觀星
月日辰自後茫茫亦不覺晝夜奄至一處有城郭屋舎
甚嚴遥望宫中有婦人織見丈夫牽牛渚次飲之驚問
曰何由至此其人銳以来意并問此是何処荅曰君至
蜀郡訪嚴君平則知之因還後以問君平君平曰某年
　月日有客星犯牽牛宿計年月正是此人到天河時也
　所載止此而巳而荆楚歲時記直曰張華慱物志云漢
　武帝令張騫窮河源乗桴經月而去一處見城郭如官
　府室内有一女織又見一丈夫牽牛飲河騫門云此是
　何處荅曰可問嚴君平織女取機榰石與騫而還後至
　蜀問君平君平曰某年月日客星犯牛斗所得榰機石
　為東方朔所識亦其証焉按騫本傳及大宛傳騫以郎
　應募使月氏為匈奴所晋十餘歲得還騫身所至者大
　宛大月氏火夏康居而傳聞其旁大國五六具為天子
　言其地形所有並無乗槎至天河之說而宗懔乃傳㑹
　以為武帝張騫之亊又益以榰機石之說何邪子羙蘷
府詠懐詩曰途中非阮藉槎上似張騫又秋興詩曰奉
使虚隨八月槎如此類前賢多用之恐非實亊
杜子羙詩喜用文選語故宗武亦習之不置所謂熟精文
選理休覔綵衣輕又云呼婢取酒壼續児誦文選是也
唐朝有文選學而時君尤見欽重分别夲以賜金城書
絹素以属裴行儉是也外史檮杌載鄣奕嘗以文選教
其于其兄曰何不教讀論語免學沈謝嘲風弄月汚人
行止鄭兄之言盖欲先徳行而後文藝亦不爲無理也
(丹陽/集)
雪浪齋日記云昔人有言文選爛秀才半正爲文選中亊
多可作本領爾余謂欲知文章之要當熱㸔文選盖選
中自三代涉戰囯秦漢晋魏六朝以来文字皆有在古
則渾厚在近則華䴡也苕溪漁隱曰少陵宗武生日詩
孰精文選理盖為是也
詩話乃云質之少陵昔逰詩昔者與李同登單父䑓則
知非吹䑓三人能詞宗果登吹䑓豈無雄詞傑唱著后
世邪予竊哂其弗細考前詩而妄為云云故具載之以
顯其誤也
苕溪漁隱曰學者欲慱讀異書余謂退之之進學觧云
　上規姚娰渾渾無涯周誥湯盤詰屈聱牙春秋謹嚴左
氏浮誇易竒而法詩正而葩下逮莊騷太史所録子雲
相如同工異曲若只讀此足矣何必多嗜異書
百家詩話緫亀後集卷之八終
增修詩話總龜卷之九　乙集
　　　　　　　　　　　　舒　城　阮一閱　編
皇　明　宗　室　月　窓　道人　刋
　　　　　　　　　　　　鄱　陽　程　珖　校
　　　評論門(五)
東坡作蝸牛詩云中弱不勝觸外堅聊自郛升高不知疲
竟作黏壁枯後改云腥涎不滿殻聊足以自濡升髙不
　知迴竟作黏壁枯余亦以爲改者勝(直方詩話)
山谷惠余詩两篇一云多病廢詩仍止酒一云醉餘睡起
　怯春寒觀者以爲疵余曰說詩者不以文害辭豈非謂
　此耶
東坡愛韋蘇州詩云誰知風雨夜復此對床眠向在鄭西
　別子由云寒燈相對記疇昔夜雨何時聴蕭瑟又有初
　秋寄子由云買田秋已議築室春當成雪堂風雨夜已
　作對床聲又子由與坡相從彭城賦詩云逍遥堂後千
㝷木長送中霄風雨聲悮喜對床㝷舊約不知飄泊在
彭城子由使虜在神水舘賦詩云夜雨從來相對眠茲
　行萬里隔胡天此其兄弟所賦坡在御史獄有云他年
夜雨獨傷神在東府有云對床定悠悠夜雨今蕭瑟其
同轉對有云對床貪聴連宵雨又云對床欲作連夜雨
　又云對床老兄弟夜雨鳴竹屋可謂無日忘之
詩云讀書頭欲白相對眼終青身更萬事巳頭白相對百
　年終眼青看鏡白頭知我老平生青眼爲君明故人相
　見尚青眼新貴即今多白頭江山萬里盡頭白骨肉十
　年終眼青白頭逢國士青眼酒尊開此坡谷所爲用青
　眼對白頭者非一而工拙亦各有差老杜亦云別來頭
　併白相見眼終青
山谷有詩云小立佇幽香農家能有㡬韻聮與荆公詩頗
　相同當是暗合
方時敏言荆公言鷗鳥不驚之類如何作語則好故山谷
　有云一鷗同一波
謝朓嘗語沈約曰好詩圓羙流轉如彈丸故東坡答王鞏
　云新詩如彈丸及送歐陽弼云中有清員句銅丸飛柘
　彈盖謂詩貴圓熟也余以謂圓熟多失之平易老硬多
　失之乾枯不失於二者之間可與古之作者並驅
東坡爲温公作獨樂園詩只從頭四句便巳都說盡云青
　山在屋上流水在屋下中有五畆園花竹秀而野此便
　可以圖畫
東坡嘗為余書荆公詩云徑暖草如積山晴花更繁縱横
　一川水高下數家村倦憇雞鳴午荒㝷犬吠昏歸來向
　人說恐是武陵源坡云武陵源不甚好又云也是此韻
中別無韻也
山谷每與余言謝師厚七言絶類老杜但少人知之耳如
　倒着衣裳迎户外盡呼児女拜燈前編入杜集無愧
趙徳甫云東坡爲程筠作歸真亭詩云㑹看千粟記木杪
　見龜趺是碑坐不應見木杪
秦少章云世上事絶有理㑹不得者余前日見孫莘老大
　笑東坡謝御賜書詩云有甚道理後面更直說至陜西
　奏捷
東坡䟦米元章所收書云畫地爲餅未必似要令痴児出
　饞水又云錦嚢玉軸來無趾山谷和之云百家傳本畧
　相似如月行天見諸水又云拙者竊鉤輙斬趾皆謂元
　章患净病及好奪取人話
東坡平生最慕樂天之爲人故有詩云我甚似樂天但無
　素與蠻又云我似樂天君記取華顛賞遍洛陽春又云
　他時要指集賢人知是香山老居士又云定似香山老
　居士又云淵明形神似我樂天心相似我東坡在杭又
　與樂天所留歲月略相似
東坡送李公擇云有如長庚星到暁爛不收贈道潜云故
　人各在天一角相望落落如晨星任師中挽辭云相看
　半作晨星没可憐太白與殘月而黄門送退翁守懷安
　亦云我懷同門友勢如曉天星(友或/作客)學者尤多用此
眺以道言近見東坡說凢人作文字須是筆頭上挽得數
萬斤起可以言文字巳余謂歐公豈不云興來筆力千
　鈞重
謝玄暉最以澄江净如練得名故李白云觧道澄江净如
練令人却憶謝玄暉山谷詩云慿誰說與謝玄暉莫道
　澄江净如練則其人之優劣於此亦可以見
摭言載白樂天在江東進士多奔徃時張祜負時名旣而
　徐凝至二子相矛盾祜稱其佳句云樹影中流見鍾聲
　两岸聞凝以爲柰無野人千古長如白練飛一條界破
　青山色祜愕然不對於是一座盡傾其後東坡云世傳
　徐凝瀑布詩至爲塵陋又僞作樂天詩稱羙此句有賽
　不得之語樂天雖渉淺易豈至是㢤乃作絶云帝遣銀
　河一派垂古來惟有謪仙詞飛流濺沫知多少不與徐
　凝洗惡詩余以爲此之相去何啻九牛一毛也
韓存中云東坡嘗云人言盧𣏌是姦邪我見鄭公但嫵媚
　好作一對請諸人將去作一篇詩
崔中云山谷稱晏叔原舞低楊柳樓心月歌盡桃花扇底
　風定非窮児家語
韓存中云東坡作漁蓑句好真堪畫柳絮才髙不道塩只
　不道塩與真堪畫自合是一對
陳無巳云山谷最愛舒王扶輿度陽燄窈窕一川花謂包
　含數箇意
韓存中云家中有山谷寫詩一𥿄乃是公有胸中五色筆
　平生𥙷衮用功深此詩本用小杜詩中五色線而却書
　云五色筆若却書云五色筆此真所謂筆悮
賀方回初作青玉案詞遂知名其間有云彩筆新題㫁腸
　句後山谷有詩云少㳺醉卧古藤下誰作詩歌送一杯
　觧道江南㫁腸句只今惟有賀方回盖載青玉案事
東坡作藏春塢有云年抛造化甄陶外春在先生杖屨中
　而秦少㳺作俞充衮詞乃云風生使者旌旄上春在將
　軍爼豆中余以為依倣太甚
陶潜避俗翁未必能逹道觀其著詩集頗亦根枯槁逹生
　豈是足默識盖不早生子賢與愚何其繋懷抱山谷云
　杜子羙困窮於三蜀盖爲不知者詬病以爲拙於生事
　又徃徃譏議宗文宗武失學故聊托之淵明以觧嘲耳
　其詩名曰遣興可解也俗人便爲譏病淵明所謂痴人
　前不得說夣也余以爲安得山谷將工部詩篇篇如此
　訓釋以成一集乎
日月老賔客送山谷詩也日月馬上過文潜詩也其工拙
　有能辯之者老杜云厨人語夜䦨東坡云圖書跌宕悲
　年老燈火青熒語夜深山谷云児女燈前語夜深余爲
　當以先後分勝負
山谷與余詩云百葉湘桃苦惱人又云欲作短歌慿阿素
　丁寜誇與落花風其後改苦惱作觸撥改歌作章改丁
　寜作緩歌余以爲詩不厭多改
東坡作百歩洪詩云有如兎走鷹隼落駿馬下注千丈坡
　當在黄時有人云千丈坡豈注馬䖏及還朝其人云惟
　善走馬方能注坡聞者以爲注坡
山谷有茶詩押腸字韻和者巳數四而山谷最後有曲几
　團蒲聴煑湯煎成車聲入羊腸之句東坡云黄九怎得
　不窮故眺無咎復和云車聲出鼎細九盤如此佳句誰
能識
文潜先與李公擇軰來余家作長句後再同東坡來坡讀
其詩歎息云此不是吃烟火食人道底言語盖其間有
漱井消午醉掃花坐晚凉衆綠結夏帷老紅駐春粧山
　谷次韻云張侯筆端勢三秀䴡芝房掃花坐晚吹妙語
　亦難忘
白樂天有詩云醉貌如霜葉雖紅不是春東坡有詩云児
童誤喜朱顔在一笑那知是酒紅鄭谷云衰鬂霜供白
　愁顔酒借紅老杜云髪少何勞白顔衰肯更紅無巳出
　此一聮大爲諸公稱賞
宋景文云詩人必自成一家然後傳不朽若體䂓畫圓凖
　方作矩終爲人之臣僕故山谷詩云文章最忌隨人後
　又云自成一家始逼真誠不易之論
東坡送江公著云忽憶釣䑓歸洗耳又云亦念人生行樂
　耳註云二耳義不同故得重用
陳淳字子真南昌人也嘗以詩呈山谷云作詩須要開廣
　如老杜日月籠中鳥乾坤水上萍之類子真云淳軰那
　便到此山谷曰無亦只是𥘉
洪龜父有詩云琅玕嚴佛界薜荔上僧垣山谷改云琅璫
　鳴佛屋以謂薜荔是一聲須要一聲對琅璫即一聲也
　余以爲然
龜父云朋見張文潜言魯直楚詞誠不可及晁無咎言魯
　直楚詞固不可及而律詩𥙷之終身不敢近也余嘗聞
　龜父前後詩有一朝厭蝸角萬里騎鵬背一聮最爲妙
　絶龜父云山谷亦歎賞此句
山谷謂龜父云甥最愛老舅詩中何等篇龜父舉螘穴或
　夢封侯王蜂房各自開戸牖及黄塵不觧涴明月碧樹
　爲我生凉秋以爲絶類工部山谷云得之
古詩云公道世間惟白髪貴人頭上不曾饒而元祐𥘉多
　用老成故東坡有云此生自㫁天休問白髪年來漸不
　公陳無巳答邢敦夫云今代貴人頭白髪掛冠高處不
　冝彈其後秦少㳺謂李端叔復有白髪偏於我軰公之
　句則是白髪有隨時之義
東坡云爲我周旋寜作我一句只是難對時王平甫在坐
　應聲云只消道因郎憔悴却羞郎
秦少㳺嘗和黄法曹憶梅花詩東坡稱之故次其韻有西
　湖處士骨應槁只有此詩君壓倒之句此詩初無妙處
　不知坡所愛者何語和者數四余獨愛坡两句云江頭
　千樹春欲暗竹外一枝斜更好後必有能辯之者
陳無巳作小放歌行两篇其一云春風永巷閉娉婷長使
　青樓誤得名不惜捲簾通一顧怕君着眼未分明其二
　云當年不嫁惜娉婷映白施朱作後生說與旁人須早
　計隨冝梳洗莫傾城山谷云無巳他日作語極髙古至
　扵此篇則顧影徘徊衒耀太甚
荆公有詩云端能過我論竒字亦復令君見異書東坡亦
　云未許郎中得異書且共楊雄說竒字陳無巳又以竒
　字對異方
東坡題李秀才醉眠亭詩云君且歸休我欲眠人言此語
　出天然醉中對客眠何害須信陶潜未若賢山谷題無
　咎卧陶軒亦云欲眠不遣客佳處更難忘意極相類
秦少㳺嘗以真字題月團新碾㵸花甆飲罷呼児課楚詞
　風定小軒無落葉青䖝相對吐秋絲扵邢敦夫扇上山
　谷見之乃扵扇背復作小草題黄葉委庭觀九州小䖝
　催女獻功裘金錢滿地無人費百斛明珠薏苡秋皆所
　自作也少㳺後見之云逼我太甚邢敦夫云掃地燒香
閉閣眠簟紋如水帳如烟客來夣覺知何處掛起西窓
浪接天東坡詩嘗題扵余扇山谷𥘉讀以爲是劉梦得
　所作也
陳留市中有一刀鑷工隨所得爲一日費醉吟於市負其
　子以行歌江端禮以爲逹者爲作傳而要無巳賦詩無
　巳詩有閉門十日雨凍作饑鳶聲大爲山谷所愛山谷
後亦擬作有云養性霜刀在閱人清鏡空無以復加
潘邠老云陳三所謂學詩如學仙時至骨自換此語爲得
　之然余見山谷有學詩如學道之句陳三所得豈苗裔
　耶(並同前)
山谷謂余言吾少年時作漁父詞曰新婦磯頭眉黛愁小
姑堤畔眼波秋魚児錯認月沉鉤青蒻笠前無限事緑
蓑衣底一時休斜風細雨轉舩頭以示坡坡笑曰山谷
境界乃扵青蒻笠前而巳耶獨謝師直一讀知吾用意
　謂人曰此即能扵水容山光玉肌花貌無異見是真解
　脫逰戯耳(冷齋夜話)
舒王詩曰紅梨無葉庇華身黄菊分香委路塵晚嵗蒼官
才自保日高青女尚横陳又云木落岡巒因自獻水歸
　洲渚得橫陳山谷謂余曰自獻横陳見相如賦荆用不
應全耳余曰首楞經亦曰於横陳時味如嚼蠟
山谷云詩意無窮人之才有限以有限之才追無窮之意
雖少陵淵明不得工也然不易其意而造其語謂之換
骨法規模其意而形容之謂之奪胎法如鄭谷十日菊
　曰自縁今日人心別未必秋香一夜衰此意甚佳而病
在氣不長西漢文章雄深雅徤其氣長故也曽子固曰
詩當使人一覧語盡而意有餘乃古人用心處所以舒
　王菊詩曰千花百卉凋零後始見閑人把一枝坡則曰
萬事到頭都是夣休休明日黄花蝶也愁李翰林曰鳥
飛不盡暮天碧又曰青天盡處没孤鴻其病如前所論
山谷登逹觀䑓詩曰瘦藤拄到風烟上乞與逰人眼界
　開不知眼界開多少白鳥去盡青天回凢此之類皆換
　骨法也顧况詩曰一别二十年人堪幾回別其詩簡緩
　而立意精確舒王與古人詩曰一日君家把酒盃六年
　波浪與塵埃不知烏石江邊路到老相㝷得幾回樂天
　曰臨風抄秋樹對酒長年身醉貌如霜葉雖紅不是春
　東坡南中詩曰児童悮喜朱顔在一笑那知是醉紅凡
　此皆奪胎法唐詩曰長因送人處憶得别家時又曰舊
　國別多日故人無少年舒王東坡用其意作古今不經
　人道語王詩曰木末北山烟冉冉草根南澗水泠泠繰
　成白雪桑重緑割盡黄雲稻正青坡曰桑疇雨過羅紈
　膩麥隴風來餅餌香如華嚴經舉果知因譬如蓮花方
　其吐花而果具蕋中造語之工至於舒王東坡山谷盡
　古今之變舒王曰江月轉空爲白晝嶺雲分瞑與黄昏
　一水護田將綠遶兩山耕闥送青來坡海棠詩曰只恐
　夜深花睡去故燒高燭照紅妝又曰我携此石歸䄂中
　有東海山谷曰此皆謂之句中眼李格非嘗曰老杜謂
　之詩史者其大過人在誠實耳如玉川子醉歸詩曰昨
　夜村飲歸徤到三四五摩挲青莓苔莫嗔驚着汝舒
　王用其意作扇子詩曰玉斧修成寳月圓月邉仍有女
　乗鸞青冥風露非人世鬢亂釵横特地寒謝公有池塘
　生春艸園林變鳴禽謂之神助古今文士多稱之李元
　膺曰此句未有過人處古人意所至則見於情詩句盖
　寓也謝公喜惠連夣中當論情意不當泥句吾弟超然
　曰陳叔寳絶無肺腸詩語有驚絶者如午醉醒來晚無
　人夣自驚夕陽如有意長傍小窓明王摩詰山中小詩
　曰荆溪白石出天寒紅葉稀山路原無雨空翠湿人衣
　舒王百家衣體曰相看不忍發慘淡暮潮平欲别更擕
　手月明洲渚生此得天趣問曰何以識其天趣曰能知
蕭何所以識韓信則天趣可觧余竟不能詰
東坡曰淵明詩𥘉看若散緩熟讀有竒趣如曰日莫巾柴
　車路暗光巳夕歸人望烟火稚子候簷隙又曰藹藹逺
　人村依依墟里烟犬吠深巷中雞鳴桑樹顛才高意逺
　造語精到如此如曰一千里色中秋月十萬軍聲半夜
　潮蝴蝶夣中家萬里子規枝上月三更深秋簾幙千家
　雨落日樓䑓一笛風皆寒乞相初如秀整熟視無神
　氣以字露故也東披則曰山中老宿依然在案上楞嚴
　巳不看細味之無齟齬態對甚的而字不露得淵明遺
　意耳對句法人不過以事以意出處備具謂之妙荆公
　曰平昔離愁寛帶眼迄今歸思滿琴心又曰欲寄荒寒
　無善畫頼傳悲壯有能琴不若東坡特竒如曰見說騎
　鯨逰汗漫亦曾捫虱話酸辛又曰龍􁑼萬斛不敢過漁
　舟一葉從掀舞以鯨爲虱對龍􁑼爲漁舟對大小氣熖
　之不等其意若玩世謂之秀傑之氣終不可没夫冨貴
　中不得言貧賤事少壯中不得言衰老康強不得言疾
　病死亡或犯之謂之詩䜟是大不然詩者妙觀逸想豈
　限繩墨㢤王維作雪中畫芭蕉詩眼見已知其神情意
　寓於物俗則譏其不知寒暑荆公方大拜忽書其壁曰
　霜筠雪竹鍾山寺投老歸歟寄此生東坡詩曰平生萬
　事足所欠惟一死豈可與俗論余作詩曰東坡醉墨浩
　琳琅千首空餘萬丈光雪裏芭蕉失寒暑眼中騏驥略
　玄黄句法欲老徤有英氣當間用方言爲妙竒男子行
　人羣中自然有頴脫不可干犯之韻老杜八仙詩序李
　太白曰天子呼來不上船船方言也所謂襟紐是已家
　家養烏鬼頓頓食黄魚川峽路民多供事烏蠻鬼以臨
　江故頓頓食黄魚耳俗人不觧便作養畜字讀遂使沈
存中自差以烏鬼爲鸕鷀也
詩云夜䦨更秉燭相對如夣寐更互秉燭照之恐是夣也
作更字讀則失意甚矣山谷每用之所謂一霎杜公雨
數畨花信風是也江左風流乆已零落士大夫人品不
高故音韻絶㓕東晋韻人勝士無出謝安石之右烟霏
空翠間乃携娉婷登之與夫雪夜訪山隂故人興盡而
反下馬㩀胡床三弄而去者異矣詩有句含蓄者老杜
曰勲業頻看鏡行藏獨倚樓鄭雲叟曰相看臨逺水獨
自上孤舟是也有意含蓄者如宫詞曰銀燭秋光冷畫
屏輕羅小扇撲流螢天街夜色凉如水卧看牽牛織女
星又嘲人詩曰恠來粧閣閉朝下不相迎総向春園裏
花間笑語聲是也有句意俱含蓄者如九日詩曰明年
　此㑹知誰徤醉把茱茰仔細看宫怨曰玉容不及寒鴉
色猶帶朝陽日影來是也(並同前)
田承君云王居卿在楊州同孫巨源蘇子瞻適相㑹居卿
置酒曰踈影橫斜水清淺暗香浮動月黄昏此林和靖
梅花詩然而爲詠杏與桃李皆可東坡曰可則可但恐
杏李花不敢承當一座大笑(直方詩話)
增修詩話總龜卷之九
百家詩話総亀後集卷之九
　狂放門
劍閣云吾将罪真宰意欲鏟叠嶂與太白槌破黄鶴楼剗
却君山好語亦何異然劍閣詩意在削平僣竊尊崇王
室凛凛有忠義氣槌碎剗却之語但覺一味粗豪耳故
昔人論文字以意為主性豪業嗜酒嫉悪懐刚腸飲酣
視八極俗物都茫茫此子羙胸中語也冝其孩弄嚴武
藐視禮法而朱老阮生皆預莫及遭田父泥飲至𬒳肘
而不悔其内直外曲彊禦不畏矜寡不侮非世所能測
也(䂬溪)
唐史載杜審言嘗云吾閔當得屈宋作衙官其孫乃有讀
書破萬卷下筆如有神謂蘇味道見吾判且羞死甫乃
有集賢學士如堵墻㸔我落筆中書堂謂為造化小児
所苦甫乃有日月籠中鳥乹坤水上萍所謂是以似之
也(同/上)
藝苑雌黄云吟詩喜作豪句湏不畔於理方善如東坡觀
崔白驟雨啚云扶桑大繭如甕盎天女織綃雲漢上徃
来不遣鳯㗸梭誰能鼓臂投三丈此語豪而甚工石敏
若橘林文中詠雪有燕南雪芲大扵掌氷柱懸簷一千
丈之語豪則豪矣然安得尓髙臺或云詠雪非敏若詩
見鮑欽止夷白堂小集苕溪漁隱曰東坡集載此詩是
題趙令晏崔白大啚幅徑三丈故云徃来不遣鳯㗸梭
誰能鼓臂投三丈可謂善造語能形容者也畫品人間
刀尺不敢裁丹青付與濠梁崔風蒲半折寒鴈起竹間
的皪横江梅乃是崔白冬景圗藝苑以謂驟雨圖悞矣
余李太白北風行云燕山雪芲大如席秋浦歌云白髪
三千丈其句可謂豪矣柰無此理何如秦少逰秋日絶
句云連卷雌蜺拄西楼逐雨追晴意未休安得萬粧相
向舞酒酣聊把作纏頭此語亦豪而工矣
郭功甫金山行造語豪世多不見全篇今録于左方金山
杳在滄溟中雪崖氷柱浮仙宫乾坤扶持自今古日月
彷彿纏西東我泛靈槎岀塵世搜索異境窺神工一朝
登臨重歎息四時想像何其雄捲簾夜閣挂北斗大鯨
駕浪吹長空舟摧岸断豈足数徃徃霹靂槌蛟龍寒蟾
八月蕩瑶海秋光上下磨青銅鳥飛不盡暮天碧漁歌
忽断芦芲風蓬莱乆聞未成徃壯觀絶致遥應同潮生
潮落夜還曉物数交㑹誰能窮百年形影浪自苦便欲
此地安躬白雲南去供入望又起歸興隨征鴻
　稱賞門
王直方詩話云樂天有詩云醉貌如霜葉雖紅不是春東
坡有詩云児童誤喜朱顔在一笑那知是酒紅鄭谷有詩
云衰髩霜供白愁顔酒借紅老杜有詩云髪少何劳白顔
衰肯更紅無巳詩云髪短愁催白顔衰酒借紅皆相類
也然無已𥘉岀此一聯大爲當時諸公所稱賞
雪浪(齋日記云髙荷字子勉)山谷詩云點檢金閨彦飄
　零玉筍斑尚令清庙噐猶隔鬼門関大為山谷所喜
杜子羙褒称元結㫪陵行兼賊退後示官吏二詩云兩章
對秋月一字偕華星致君唐虞際淳朴憶大庭又云今
盗賊未息得結軰数十公落落然参錯為天下邦伯天
下少安可立待巳盖非專称其文也至於李義山乃謂
次山之作以自然為祖以元氣為振無乃過乎秦少㳺
漫郎詩云字偕華星章對月漏泄元氣煩揮毫盖用子
羙義山語也
今是堂高䴡使過海有詩云水鳥浮還没山雲断復連時
賈島詐為稍人聮下句云棹穿波底月船壓水中天䴡
　使嘉歎乆之(䂬溪)
張祐詩云故國三千里深宫二十年杜牧賞之作詩云可
憐故國三千里虚唱歌詞滿六宫故鄭谷張生故國三
　千里知者唯應杜紫㣲諸賢品題如是祐之詩名安得
不重乎其後有觧道澄江静如練世間唯有謝玄暉觧
　道江南断腸句世間唯有賀方回等語皆祖是意也(葛常/之)
詩人賛羙同志詩篇之善多比珠璣璧玉錦綉花草之類
至杜子羙則豈作此陳腐語也寄岑參詩云意愜関飛
動篇終接混茫夜听許十誦詩云精㣲穿溟滓飛動摧
霹靂贈盧居詩云藻翰唯牽率湖山合動摇贈朱諌議
詩云毫髪無遺恨波瀾獨老成寄李白詩云筆落驚風
雨詩成泣鬼神贈髙適詩云羙名人不及佳句法如何皆
驚人語也視餘子其神　芝與腐菌㢤(丹陽/集)
　稱薦門
温公自称爲叟香山居士亦嘗以自號其詩云𥘉時𬒳
目爲迂叟近日䝉呼作隱人司馬豈慕其洛居有閑適
之樂邪(䂬/溪)
周羙成邦彦元豊𥘉以大學生進汴都賦神宗命之以
官除太學録其後流落不偶浮沉州縣三十餘年蔡元
長用亊羡成献生日詩略云化行禹貢山川内人在周
　公禮樂中元長大喜即以秘書少監召又復薦之(揮麈/録)
李白贈崔侍御詩云黄河三尺鯉本在孟津居點額不成
龍歸来伴凢魚何當赤車使再徃召相如相如盖自謂
也觀此不可謂白之無心扵仕進者然當時慢侮力士
畧不為身謀　致貶逐而曽不悔使其欲仕之心切必
不如是先是蘇頲為益州長史見白異之曰是子天才
英特少益以學比相如故曰詩中毎以相如自比從弟
之遥曰漢家天子馳駟馬赤車蜀道迎相如自漢陽病
酒歸曰聖主還听子虚賦相如却欲論文章贈張鎬曰十
五觀竒書作賦凌相如白自比為相如非止一詩也
呉邁逺好自夸而媸鄙他人毎作詩得称意語輙擲地呼
曰曹子建何足数㢤袁嘏謂人曰我詩有生氣亦以用
心深苦俄尓有得冝不勝其喜子羙云語不驚人死不
休貫休謂得句先呈佛皆此謂也
老杜髙自称許有乃祖之風上書明皇云臣之述作沈欝
頓挫楊雄枚皐可企及也壮逰詩則自比逰崔魏班楊
又云氣劘屈賈壘目短曹劉墻贈韋左丞則曰賦料
楊雄敵詩㸔子建親甫以詩雄扵世自比諸人誠未爲
過至窃比稷與契則過史称甫好論天下大事髙而不
切豈自比稷契而然耶至云上感九廟焚下憫萬民瘡
斯時伏青蒲廷争守御床其忠藎亦可嘉矣(陽秋/韵)
復齋漫録云江公著𥘉任洛陽尉乆旱㣲雨作詩云雲葉
紛紛雨脚匀乱荅柔草長精神雷車却碾前山過不洒
原頭陌上塵温公扵士人家見之借𥿄筆脩刺謁江且
為称廌由此知名
　投献門
王直方詩話云杭有西湖而潁亦有西湖皆為逰賞之勝
而東坡連守二州其𥘉得潁也有潁人在坐云内翰但
只消逰湖中便可以了郡亊盖言其訟蕳也秦少章因
作一絶献之云十里荷花􁶁蓞𥘉我公所至有西湖欲
将公亊湖中了見說官閑亊亦無後東坡到潁有謝执
政啓亦云入参兩禁毎玷北扉之荣出典二邦輙為西
湖之長
錢惟演為洛帥晋守始置馹貢芲識者鄙之蔡君謨加
法小團茶貢之冨彦國歎曰君謨乃為此也坡作荔
枝歎曰我願天公怜赤子莫生尤物為瘡痏雨順風調
百谷登民不飢寒為上瑞君不見武陵溪边粟粒芽前
丁後蔡相籠加吾君盛德豈在此致飬口腹何陋邪又
不見洛陽丞相忠孝家可怜亦進姚黄花𥙷世之語不
能易也嘗愛李敬方汴河直進船詩云汴水通淮利最
多人生爲害亦相和東南四十三州地取盡脂膏是此
河此等語皆為多背之献也
　評論門
介甫詩少陵為尔牽詩興可是無心賦海棠杜黙云倚風
莫怨唐工部後裔誰知不觧衣曽不若東坡柯丘海棠
長篇冠古絶今雖不指名老杜而𥙷世之意盖使来
世自曉也
樂天九日思杭州云笙歌委曲聲延耳金翠動摇光照身
　子瞻有懐錢塘云剰㸔新畨眉倒暈未應泣別臉消紅
黎元耆舊何遽忘之也徐考其集白送杭州姚因思舊
㳺云閭里固冝勤撫恤楼䑓亦要数躋扳蘇亦云細雨
暗時一百六畫橈鼇鼓莫遺民是未嘗無意扵民庶也
然白又有故妓数人慿問訊新詩兩首倩流傳坡又有
休驚歲歲年年貌且對朝朝暮暮人大抵淫樂之語多
於撫飬之語耳夫子称未見好德如好色而傷之曰已
矣乎二公未能免俗餘人不必言
子瞻賦濁醪有妙理首句云酒勿嫌濁人當取醇其末乃曰
濁者以飲吾僕清者以酌吾友復立分別則是濁醪無
妙理矣豈非万斛洶湧不暇點校故歟
司馬温公云清茶淡話難逢友濁酒狂歌易得明雖造
次間語亦在於直諒之益而退便僻之損也(䂬溪)
雪浪齋日記云讀謝灵運詩知其攬盡山川秀氣讀退之
南山詩頗覺似上林子虚賦才力小者不能到李長吉
玉川子詩皆出扵離騷未可以立談判也皇甫持正云
　吟詩未有劉長卿一字唐人必甚重長卿今詩十卷亦
清䴡
宋子京茟記云古人語有推拙不可掩者樂府曰何以銷
　憂惟有杜康劉越石曰何其不夣周又有曰夫子悲
獲麟西狩歎孔丘雖有意緒詞亦鈍樸
百家詩話総亀後集卷之九終
增修詩話總龜卷之十
　　　雅什門(上)
王安國平甫作詩多使酒樓語宋次道曰楊文公詩有酒
　樓江南堤柳拂人頭李白題詩遍酒樓錢昭度亦有一
　酒樓長憶錢塘江上望酒樓人散雨千絲今子詩有幾
　酒樓次道曰吾詩有二酒樓九江琵琶亭云夜泊潯陽
　宿酒樓琵琶亭畔荻花秋雲沉鳥没事已徃月白風清
　江自流又送客西陵云若耶溪畔醉秋風獵獵船旗照
　水紅後夜錢塘酒樓上夢魂應遶浙江東(青箱雜記)
西方琥東州人鄭毅夫榜登第期集處告毅夫曰榜中琥
　最少年乞作探花郎毅夫云已差二人琥曰此無定員
　添一員何損公吏曰前日琥第三甲合出鋪地錢二十
　緍若作職事則不出錢琥曰願出錢毅夫從其請琥巳
　受符不出緡毅夫切責之而倍其罰琥白毅夫曰晚進
　未嘗工詩願狀元先爲之以爲楷式毅夫曰緑𫀆不怕
　露㾗􁊨直入閙花深處來他日復見毅夫曰一見雅詩
　不敢下筆翌日當再進詩願公代之毅夫復云朝來巳
　與碧桃約留住春風不放歸聞者歎服(翰府名談)
成都慈光寺尼乗舟夜行一篇亦佳云水色連天色風聲
益浪聲旅人歸思苦漁父夣魂驚舉棹雲先到移舟月
　遂行旅吟詩句罷猶見逺山横
京師曹氏家藏阮歩兵詩一卷唐人所書與世所傳多異
　有數十首集中所無其一篇云放心懷寸隂羲和將欲
　冥揮𬒮撫長劍仰觀浮雲行雲間有立鵠抗首揚哀聲
　一飛冲青天彊世不再鳴安與鶉鷃徒翩翩戯中庭又
　云嘉木不成蹊東園損桃李秋風吹飛雀零落從此始
　更回眸孫巨源云此詩工夫不少刻之石
呉人方子通作古栢詩云四邉喬木盡児孫曾見呉宫幾
度春若使當時成大厦也應隨例作埃塵又作灔澦堆
　詩湍流怪石碍通津一一操舟若有神自是世間無妙
　手古來何事不由人舒王見而竒之(雲齋廣録)
舒王得請金陵寓定力院題一絶於壁間云溪北溪南水
　暗通隔溪遥見夕陽舂思量諸葛成何事只合終身作
　卧龍
天聖中禮部郎中孫冕詠三英詩劉元載妻詹茂光妻趙
晟之母早梅寄逺惜別三詩劉妻哀子無立詹妻留夫
侍母病趙母懼子逺遊孫公愛其才以取之早梅詩云
南枝向暖北枝寒一種春風有两般慿仗高樓莫吹笛
大家留取倚䦨干寄逺詩云錦江江上探春回消盡寒
氷落盡梅争得児夫似春色一年一度一歸來惜别詩
　云煖有花枝冷有氷惟人沒後却無慿預愁離别苦相
對挑盡漁陽一夜燈(金華瀛洲集又摭遺記梅花/詩是女仙題蜀州江梅閣)
王元字文元桂林人苦吟風月終于貧病妻黄氏共持雅
　操每遇得句中夜必先起然燭供具𥿄筆元甚重之有
　聽琴詩曰拂琴開素匣何事獨頻眉古調俗不樂正聲
　公自知寒泉出澗澁老檜倚風悲復有來聴者誰堪繼
　子期好事者畫為圖(郡閣雅談)
僧虚中宜春人㳺瀟湘山與齊巳顔栖蟾爲詩友住湘江
　西宗成寺潭州馬氏子希振侍中好事每出即延納於
　書閣中好焼柴火烟昬彩翠去後復節題馬侍中池亭
　云嘉魚在深處幽鳥立多時集首寄華山司空圖侍郎
　云門徑放莎垂徃來投刺希有時開御札特地掛朝衣
　岳信僧傳去天香鶴帶歸他時周召作無復更衰㣲司
　空侍郎有詩言懷云十年華岳峰前住只得虚中一首
　詩(同前)
唐大清宫使翰林學士錢起多作佳篇人収起詩不過百
首有錢蒙仲得江行無題一百絶皆人家藏本所無有
　云霽雲踈有葉雨浪細無聲穏放扁舟去江天自有程
　又憔悴異靈均非讒作逐臣如逢漁父問未是獨醒人
　又烟渚復烟渚畫屏　畫屏引惹天末去數點暮山青
　又隄壞漏江水地抝成野塘晩荷從不折留取作秋香
(詩史)
權常侍題山寺曰萬葉風聲利一山秋氣寒暁霜浮碧瓦
　薄日度朱欄又得即高歌失即休多悲多恨謾悠悠今
　朝有酒今朝醉明日愁來明日愁
王駕大順中擢第爲禮部貟外郎弃官號守素先生與司
　空圖鄭谷爲詩友所爲詩少傳者晴景一篇最佳云雨
　前不見花間葉雨後全無葉底花蜂蝶飛來過墻去應
　疑春色在鄰家
柳彦塗塞上云鳴􁣉直上㡬千尺天静無風聲更乾碧眼
　胡児三百騎盡提金勒向雲看都下好事者畫為圖
歐陽文忠公酷愛鮑溶詩山中寒思一篇最佳云山深多
悲風敗葉與秫齊門逕非世路何人念窮棲哀風破山
起夕雪悮鳴雞巢鳥侵旦出饑猿無聲啼辰興動烟火
開雲伐氷溪老木寒更瘦隂雲晴亦低我負自力永顔
色常低迷時想靈䑓下逰子正悽悽文忠晚得恨見之
　遲今人少愛溶詩者
閩人謝伯初字景山天聖景祐之間以詩知名余謪夷陵
景山為許州法曹以長韻見寄頗多佳句有云長官山
色江波緑學士文華蜀錦張余答曰參軍春思亂如雲
白髪題詩愁送春盖景山有多情未老頭先白野思到
春亂如雲之句故余此戯之景山詩頗多如自種黄花
添野景旋移高竹聽秋聲園林換葉梅𥘉熟池舘無人
燕學飛皆無愧唐賢仕宦不偶終以困窮而卒其詩因
録于此云江流無險似瞿塘滿峽猿聲㫁旅腸萬里可
堪人謪宦經年應合鬂成霜長官山色江波緑學士文
華蜀錦張異域化爲儒雅俗逺民争識校讎郎才如夣
得多爲累情似安仁乆悼亡下國難留金馬客新詩傳
　與竹枝娘典辭縣待脩青史諌草當留集皂囊莫爲明
　時輕譴謪便將纓足濯滄浪(歐陽公詩話)
鄭相肇牧廬州日以詩酒爲娯題郡齋曰九衢塵裏一書
　生多幸逢時擁斾旌醉裏眼開金使字紫旂風動耀
　明后代者薛沆郎中到郡題藏舟浦花一聮云也知别
　有風光主蓓蕾枝枝似去年又别後寄席中三蘭(三人)
(名中並曰蘭)淮淝两水不相通隔岸臨流望向東千顆
　淚珠無寄處一時彈與渡前風鄭多佳句如凍瓶粘柱
　礎宿火䧟爐灰人皆稱之(南部新書)
廖凝字熈績善吟諷有學行隱居南岳三年江南受僞官
　爲彭澤令遷連州刺史與昇平李建勲爲詩友善相有
　集盖見行於世咏中秋月與聞蟬爲絶唱中秋月云九
　十日秋色今宵已平分孤光吞列宿四面絶㣲雲衆木
　排踈影寒流叠細紋遥遥望丹桂心緒正紛紛聞蟬云
　一聲𥘉應候萬木已西風偏感異鄕客先於離塞鴻日
　斜金谷静兩過石城空此處不堪聴蕭條千古同凝居
　南岳韋鼎有詩贈曰居與白雲鄰生涯乆忍貧姓名髙
　雅道寰海許何人岳氣秋來早亭寒果落新幾回吟石
　畔孤鶴自相親𥘉宰彭澤有句云風情竹閣留僧宿雨
　􁊨莎庭放吏衙觧印有句云五斗徒勞謾折腰三年两
　鬂爲誰焦今朝官滿重歸去還挈來時舊酒瓢江左學
　詩者競造其門
劉禹昭字休明婺州人少師林寛爲詩刻苦不憚風雪詩
　云句向夜深得心從天外歸言不虚耳懷蕭山隱者云
先生入太華杳杳絶良音秋夣有時見孤雲無處㝷神
清峰頂立衣冷瀑邊吟應笑干名者六街塵土深嘗與
　人論詩曰五言如四十箇賢人亂着一字屠沽軰也覔
句者若掘得玉匣有底有盖但精求必得其寳在湖南
　累爲宰　卒於桂府幕有詩行于世(郡閣雅談)
廖融字元素隱于衡山與逸人任鵠王正已凌蟾王元皆
　一時名士爲詩相善湘守楊徽之代歸闕枉道出南岳
　宿融山齋留詩曰清和春尚在歡醉日何長谷鳥隨柯
　轉庭花奪酒香𥘉晴岩翠滳向晩樹隂凉別有堪吟處
　相留宿艸堂融贈天台逸人云移檜託禪子携家上赤
　城拂琴天籟寂欹枕海濤生雪白寒峰晚鳥歌春谷晴
　又聞求桂檝載月十洲行又題寺古檜云何人見植初
　老對𣑽王居山鬼暗棲托樵夫難破除聲高秋漢逈影
　倒月潭虚盡日無僧遶清風長有餘夣仙謡云琪木扶
　踈繋辟邪麻姑夜宴紫皇家銀河旌節揺波影珠閣笙
　簫吸月華翠鳯引逰三島路赤龍齊別五雲車星稀猶
　倚虹橋立擬就張騫搭漢槎退宫妓云神仙風格本難
　儔曾從前皇翠輦逰紅躑躅繁金殿暖碧芙蓉笑水宫
　秋寳車鈿剥隂塵覆錦帳香銷畫燭幽一旦色衰歸故
　里月明猶夣按梁州左司諌張觀過衡山留詩曰未向
　􁈍園為傲吏定應明代作徴君家傳奕世無金玉樂道
　經年有典墳帶雨小舟橫別澗隔花幽犬吠深雲到頭
　終爲蒼生起休戀耕烟楚水濵融卒刺史何承矩葬之
　進士鄭鉉表其墓
劉相公鄴因白令公維持方入翰苑仍賜及第為同列所
　䡖因作詩曰曾是江波垂釣人自憐深厭九衢塵浮生
漸老年隨水徃事曾聞淚滿巾巳覺逺天秋色動不堪
　閑夜雨聲頻多慚不是相如筆虚直金鑾接侍臣待漏
院吟曰玉堂簾外燭遲遲明月初時契勘時閒聴景陽
　鍾盡處两鶯飛上萬年枝才調清高終秉鈞衡(盧瓌/抒情)
薛尚書釗爲河東從事乞假歸寜題候舘曰僕帶彫弓馬
　似飛老萊衣上着戎衣郵亭不暇吟山水塞外經年皆
　未歸後鎮徐州咏柳曰髙出軍營逺映橋曾逢兵火一
時燒風流性在終難挫煖日還生萬萬條又有雅句坐
　乆僕頭出語多僧齒寒(南部新書)
呉門陸暢郎中嘗和人雪詩落句曰天人寜底巧剪水作
花飛又山齋翫月云野性平生惟好月新晴半夜覩嬋
　娟起來自擘書窓破恰漏清光落枕前後因雲安出降
　百僚舉暢爲儐相奉詔作催粧詩云雲安公主貴出降
　五侯家天母看調粉日兄憐賜花催鋪百子帳待障七
　香車借問粧成未東方欲晚霞(古今詩話)
潘浪歸錢塘云乆客見華髮孤棹桐廬歸新月無朗照落
　日有餘輝漁浦風水急龍山烟火㣲時聞沙上鴈一一
　皆南飛人謂不减劉長卿(同前)
韋承貽咸通中䇿試夜潜紀長句扵都堂南壁云裒衣博
　帶滿塵埃獨上都堂納卷回蓬巷㡬時聞吉語棘籬何
　日却重來三條燭盡鍾𥘉動七轉丹成鼎未開殘月漸
　低人擾擾不知誰是謪仙才又云白蓮千朶照廊明一
　片昇平雅韻聲才唱第三條燭盡南宮風月畫難成(同/前)
徐休雅長沙人因馬希範夜宴迎四儀夫人賦詩云雲路
　半開千里月洞門斜掩一天春又作宫詞云内人曉起
　怯春寒輕掲珠簾看牡丹一把柳絲收不得和風搭在
　玉欄杆曾獻家宴堂十首時稱冠絶(郡閣雅談)
文宗詔禮部侍郎高鍇作貢舉試霓裳羽衣曲詩時宗子
李肱詩最佳詩曰開元太平時萬國賀豐歲梨園獻舊
曲玉座流新製鳯管遞參差霞衣競揺曵宴罷水殿空
輦餘芳草細蓬壺事巳乆仙樂功無替詎肯聴餘音聖
明知善繼
撫州蔡牧嘗作責四皓詩云秦末家家思逐鹿商山四皓
獨忘機如何鬂髪霜相似更出山來定是非及假節交
邕道經湖口零陵太守鄭史同年也逺以酒樂相迎坐
有瓊枝者守之所愛奪之而去泊中興頌下僶俛不前
　乆之到邕御制失律伏法湘川權厝二子延近終䘮而
　逝論者謂妄責四皓而欲買山於浯溪之間不徒言㢤
　詩曰停橈積水中舉目孤鴻外借問浯溪人誰家有山
　賣(雲溪友議)
舉子尉遲正梗槩士也獻詩于右坐李林甫有暮行潼關
　云明月飛出海黄河流上天觀内人樓上踏歌云芙蓉
　初出水桃李忽無言塞上曲云夜夜月爲青塚鏡年年
　雪作黒山花右坐鍳此句云得非才子乎
徐安正侍郎乆居中書堂參李右丞之論恐罪累乃隱衡
　山為東林掇菜行者李北海邕逰岳過寺觀其題詩處
　曰不知徐公乃在此握手言曰朝列於公論巳息矣遂
　解布褐而釋以簮裳謂徐曰曾吟峴山詩曰峴山思駐
　啞之日嘗亦默誦之遂同載歸長沙
正元五年置中和節徳宗製詩朝臣奉和詔寫本賜戴叔
　倫於容州天下羙之中和變梅柳萬彚生春光中和紀
　月令方與天地長耽樂豈不尚懿茲時景良庻遂亭育
恩同致寰海康君臣永終始交㤗符隂陽曲沼水新碧
華池桃稍芳勝賞信多歡戒之在無荒(廣卓異記)
唐黄損龍徳二年登進士第喜作詩吟讀史云逐鹿走紅
　塵炎炎火徳新家肥生孝子國覇有謀臣帝道雲龍合
　民心草木春須知烟閣上一半老儒真(雅言雜載)
李洞唐諸王孫㳺西川慕浪仙爲詩作銅像其儀事之如
　神洞爲終南詩二十韻有殘陽高照蜀敗葉逺浮涇復
　曰砍竹烟嵐凍偷湫雨雹腥逺看丹鳯闕冷射五侯􁰽
　全篇皆絶唱又贈司空侍郎云馬饑飡落葉鶴病曬残
　陽又曰捲箔青溪月敲松紫閣書送僧云越講迎騎象
　蕃齋懴射鵰贈高僕射云征南破虜漢功臣提劍歸來
萬里身閒傍凌煙金柱看形容消瘦老扵真送人歸日
本云島嶼分諸國星河共一天但誚其僻澁而不知竒
貴其峭唯呉子華深知之子華才力浩大八面受敵以
　百篇示洞洞曰大兄所示百篇中有一聮絶唱新亭曰
暖漾魚遺子晴逰鹿引麛子華不怨所鄙而喜其所許
　洞三牓裴公第二牓䇿夜簾獻曰公道此時如不得昭
陵慟哭一生休㝷卒於蜀裴公無子人謂屈洞所致(摭/言)
周賀少從浮屠法名清鍳遇姚合而返𥘉與賈島無可齊
名島哭栢巖禪師曰苔覆石床新師曾占㡬春寫留行
道影焚却坐禪身塔院關松雪房廊露隙塵自憐雙
淚下不是解空人賀詩曰林逕西風急松枝講妙餘凍
鬚亡夜剃遺偈病時書地燥焚身後堂空着影𥘉此時
　頻下淚曾省到吾廬(同前)
孟賔于蟠溪懷古云良㢤吕尚父深隱始歸周釣石千年
在春風一水流松根盤蘚石花影卧沙鷗誰更懷韜術
　追思古渡頭又懷連上舊居云閒思連上景難齊樹遶
　仙郷路遶溪明月夜舟漁父唱春風平野鷓鴣啼城邊
　寄信歸雲外花下傾盃到日西更憶海陽垂釣侣昔年
相遇草萋萋(雅言系述)
曹鄴字業之桂林人爲四怨三愁五情詩其怨云庭花巳
　結子岩花猶弄色誰令生處逺用盡春工力其愁云别
　家鬂未生到城鬚似髮朝朝臨水望㶚水不入越其情
　云空城野雀饑咬咬復飛飛忽見官倉粟官倉無空時
　爲舎人韋慤所知力薦於主司乃中第看牓日諭主司
　云一辭桂嵓猿九泣都門月年年孟春至看花不如雪
　杏園宴上呈同年云賢路非在天十年行不至一旦公
道開青雲在平地又云故衣未及換尚有去年淚又云
　永持共濟心莫起胡越意
劉章子克明江左人事湖南馬氏有蒲鞋詩云呉江浪浸
　白莆春越女𥘉挑一様新纔自綉窓離玉指便隨羅襪
　上香塵石榴裙下從容乆玳瑁筵前整頓頻今日高樓
　鴛瓦上不知抛擲是何人
黄損連山人作公子行云春草緑綿綿驕驂驟暖烟㣲風
　飄樂韻半日醉花邊打鵲抛金弹招人舉玉鞭田翁與
蠶婦平地看神仙又出山吟云來書𥘉出白雲扄乍躡
　秋風馬足輕逺近留連分岳色別離嗚咽亂泉聲休將
　巢許争喧雜自共伊臯論太平昨夜細看雲色裏進賢
　星座甚分明(並同前)
詩話總龜卷之十
百家詩話總龜後集卷之十
　評論門
杜云爾軰可忘年含悽覺汝賢送爾維舟惜此筵汝與山
東李白好自世俗觀之則為簡傲詩蕳不然亦嘗有云
忘形到爾汝(黄常/明)
又古栢云不露文章世已驚未辝剪伐誰能送先噐識後
文蓻與浮躁衒露者有異也(同/上)
古栢云大厦如傾要梁棟萬牛回首丘山重此賢者難進
而易退也非其招不徃者也(同/上)
趙嘏長安秋望詩云殘星㡬點鴈横塞長笛一聲人倚
　楼當時人誦詠之以為佳作遂有趙倚楼之目又有長
安月夜與友人話歸故山詩云楊柳風多潮未落兼葭
霜在鴈𥘉飛亦不减倚楼之句至扵献李僕射詩云新諾
似山無力負舊㤙如水滿身流則謬矣(葛常/之)
鍾嵘称張茂先惜其兒女情多風雲氣少喻鳬嘗謁杜紫
㣲不遇乃曰我詩無綺羅鉛粉冝不也淮海詩亦然人
戯謂可入小石調然率多子羙句但綺䴡大勝爾子羙
並蔕芙蓉夲自双水荇牽風翠帯長退之金釵半醉坐
添春牧之春風十里楊州路誰謂不可入黄鍾宫邪(黄常/明)
昌黎云携持令名帰自足貽家尊蘇州送黎尉云秪應傳
善政朝夕慰髙堂誠儒者迂闊之辝然貪饕苟得汚累
其親孰若清白之為愈(同/上)
東坡云少陵詠懐詩杜陵布衣老大意轉拙許身亦何愚
竊比稷與契子羙自比稷契人未必許也然其又有詩
云舜舉十六相身尊道更髙秦時任商鞅法令如牛毛
自是稷契軰人口中語也知名不必称局促商山芝又
云王侯與蝼蟻同盡隨丘墟願聞第一義回向心地𥘉
乃知子羙詩尚有亊在也(䂬/溪)
張藉送區弘詩云韓公國大賢道徳赫巳聞昨出爲陽山
爾區来趋奔韓官迁法曹子送至荆門韓入爲慱士﨑
嶇從覊輪觀其逰從之乆疑得於韓者深也然考其文
章議論之際乃不得預藉湜之列何也韓集有送區弘
南歸詩云我迁于南日周圍来見者衆莫依希爰有區
子熒熒暉觀以彛訓或從違我念前人譬葑菲落以斧
斤引纏㣲雖有不逮驅騑騑觀此数語則韓雖以師道
自任而區受道之質盖有所未至也其後又勉之以行
行正直勿脂韋業成志立来頎頎其誨之者至矣集
中又有送區冊序韓文辨証云冊即弘也未知孰㨿尓
(丹陽/集)
舉人過失難於當其尤者臧孫之犯門斬関惟孟椒能繼
之臧紇謂國有人焉必椒也其難如此司馬相如竊妻
滌噐開巴蜀以困苦郷邦其過巳多至為封禪書則讒
謟盖天性不復自新矣子羙猶云竟宣室召徒有茂陵
求李白亦云果得相如草仍餘封禪文和靖獨不然曰
茂陵他日求遺藁犹喜曽無封禪書言雖不迫責之深
矣李商隱云相如觧草長門賦却用文君取酒金亦舍
其大論其細也舉其大者自西湖始其后有譏其謟䛕
之態死而未已正如捕逐冦盗先有力者所獲搤其吭
而騎其項矣余人從旁助箠縳耳(黄常/明)
士人程文窮日力作一論旣不限聲律復不拘詩句尚罕
得反復折難使其理判然觀赴奉先詠懐五百言乃聱
律中老杜心迹論一篇也自杜陵有布衣老大意轉拙
許身一何愚自比以稷與契其術祈嚮自是稷契等人
窮年憂黎元歎息腸内热與飢渇由已也何異然常爲
　不知者所病故曰取笑同學翁世不我知而所守不変
　故曰浩歌弥激烈又云非無江海志瀟洒送日月當今
　廊庙具建厦豈云缺葵藿傾太陽物性固莫奪言非不
　知隱遁為髙也亦非以國無其人也特廢義乱倫有所
　不忍以兹悞生理獨恥亊于謁言志大術踈未始阿附
　以借势也為下士所笑而浩歌自若皇皇慕君而雅志
　棲道旣不合時而又不少低屈皆設疑互荅屡致意焉
　非巨刃有余孰能之乎中間鋪叙間関酸辛冝不勝其
　戚戚而黙思失業途因念逺戍卒所謂憂在天下而不
　為小已失得也禹稷顔子不害為同道少陵之迹江湖而
　心稷契豈為過㢤孟子曰窮則獨善其身逹則兼善天
　下其窮也未嘗無志於囯與民其逹也未嘗不抗其易
退之莭宻謀先定出處一致矣是時先後周復正合乎此
昔人目元和賀雨詩為諌書余特目此詩為心迹論也(䂬/溪)
五言如四十个賢人著一箇屠酤不得覔句者若掘得玉
　匣子有底有盖但精心必獲其宝然昔人园柳変鳴禽
竟不及池塘生春草餘霞散成綺不及澄江静如練春
水船如天上坐不若老年芲似霧中㸔閑乆硯中窺水
淺不若芲落徑裡得沿香停杯嗟別乆不及對月喜家
貧楓林社日鼓不若茆屋午時雞此数公未始不精心
似此知全其宝者未易多得(黄常/明)
愈寄孟刑部聮句云羙君如道腴逸歩謝天械或問道果
有味乎余曰如介甫午雞声不到禪林栢子烟中静擁
衾竹鷄呼我出華胥起滅篝燈擁燎炉各㩀搞梧同不
寐偶然聞雨落階除皆淡中意味非造此景不能形容
　也(黄常/明)
張無盡題武昌陵竹寺云孟宗泣竹笋冬生豈是青青竹
有情影響主張非别物人心但莫負幽明語雖淺直然
當於理樂天有餘霞散成綺別葉乍辞風等語䴡矣不
過扵嘲風雪弄花而巳故寄唐生詩云非求宫律髙不
務文字竒惟歌生民病得願天子知(䂬/溪)
顔延之嘗問鮑昭已與靈運優劣昭曰謝五言如𥘉發芙
蓉自然可愛君詩鋪錦列綉亦彫繢滿眼鍾嵘詩品乃
記湯惠休云謝如芙蓉出水顔如錯采􁐨金與本傳不
同又称延之甞薄惠休制作以爲委巷中歌謡耳豈湯
休因爲延之所薄遂有芙蓉錯􁐨之語故史取以文飾
之邪坡云辨才詩如風吹水自成文理吾軰與參寥如
巧媍織錦耳取况亦類此淵明所以不可及者盖無心
於非譽巧拙之間也(黄常/明)
永叔以昌黎比介甫云荅他日若能窺孟子終身何敢望
韓公呉季野以方賈誼荅云俯仰繆㤙方自慊慚君将
比洛陽人皆憤然不平如悪無塩唐突而謝景山贈文
忠詩有才如夣得今爲累情似安仁乆悼亡即開門當
之二公何抑揚之異也(同/上)
子羙夜宴左氏莊檢書燒燭短燭正不冝觀書檢閱時暫
　可也退之短檠二尺便且光可謂燈窓人中語猶有未
　便燈不籠則損目不冝勤且乆山谷夜堂朱墨小灯籠
　可謂善矣而虚堂非夜乆所冝子瞻推門入室書縦横
蠟𥿄灯籠晃雲母慣親灯火儒生酸態尽矣(同/上)
張藉嘗移書責退之與人商論不能下氣愈亦有云我昔
　實愚蠢不能降色辞余謂此乃書生常態昔常見太中
炉亭議題紛喧関然其後有二生坐是鳴鼓豈直議礼
家爲聚訟㢤聖俞謝永叔惠酒云貽詩語且横旣醉論
益堅曽不䆒世務閑氣争占先誠有之也(同/上)
岑参寄杜拾遺云聖朝無闕亊自覺諌書稀退之贈崔𥙷
闕云早生得塗未要忙時清諫䟽尤冝罕皆繆承荀卿
有听從無諌諍之語遂使阿䛕奸侫用以藉口以是知
凢造意立言不可不豫為天下来世慮(䂬/溪)
西清詩話人之好悪固自不同子羙在蜀作悶詩乃云捲
簾唯白水隱几亦青山若使余居此應従王逸少語吾
當卒以樂死豈復更有悶邪(同/上)
王君玉云子羙之詩詞有近質如麻鞋見天子垢膩脚不
襪之句所謂轉石扵千仭之山势也學者尤之過甚豈
逺大者難窺乎(同/上)
百家詩話緫亀後集卷之十終
増修詩話總龜卷之十一
　　　雅什門(下)
張瀛碧之子也事廣南劉氏官至曹郎嘗爲歌贈琴棋僧
　同列見之曰非其父不生其子詩云我嘗聽師法一說
波上蓮花水中月不垢不净是色空無法無空亦無㓕
我嘗聴師禪一觀浪溢鰲頭蟾魄滿河沙世界盡空空
　一寸寒灰冷燈畔我又聽師琴一撫長松喚住秋山雨
　絃中雅弄若鏗金指下寒泉流太古我又聽師棋一着
　山頂坐沉紅日脚阿誰稱是國手人羅浮道士賭却鶴
輸却藥法懷斟下紅霞丹束手不敢争頭角(雅言系述)
翁宏字大舉桂嶺人常寓居韶賀間不仕進能詩宫詞云
　又是春殘也如何出翠帷落花人獨立㣲雨燕雙飛寓
　目魂將㫁經年夣亦非那堪向秋夕蕭颯暮蟾輝秋風
　曲云又是秋殘也無聊意若何客程江外逺歸思夜深
　多峴首飛黄葉湘湄走白波仍聞漢都護今歲合休戈
　塞上曲云風高弓力大霜重角聲乾海中山云客㠶來
　異域別島落蟠桃中秋月云寒清萬國土冷鬪四維根
　曉月云漏光殘井甃缺影背山椒送人下峽云萬木殘
　秋裏孤舟半夜猿南越行云因㝷買珠客悮入射猿家
　細雨云何處殘春夜和花落古宫途中逢故人云孤舟
　半夜雨上國十年心開寳中衡山處士瘳融南逰宏有
　詩云病卧瘴雲間莓苔漬竹關孤吟牛渚月老憶洞庭
　山壮志潜消盡淳風竟未還今朝忽相遇執手一開顔
　宏以百篇示融融謝宏云高竒一百篇見造化工全積
　思逰滄海冥搜入洞天神珠迷罔象瑞玉匪雕鐫休歎
　不得力離騷千古傳王元懷云獨夜思君切無人知此
情滄洲歸未得華髮別來生孤舘木𥘉落高空月正明
逺書多隔歲猶念没前程皆佳句也
張子明攸縣人居鳯巢山有詩名孤鴈一篇最佳云隻影
　翩翩下碧湘旁池鴛鷺下銀塘雖逢夜雨迷深浦終向
晴天着舊行憶伴㡬回思片月蛻翎多爲繋繁霜江
　南塞北俱關念两地歸飛似故郷
路洵羙唐相岩之元孫有夜坐詩云簾捲竹軒清四鄰無
　語聲漏從吟裏轉月自坐來明草木露華􁊨衣裳寒氣
生難逢知鍳者空恱此時情兢傳於湖南
伍彬邳陽人初事馬氏王師下湖湘授官爲安邑簿秩滿
歸隱題全義分水嶺云前賢功及物禹後杳難儔不及
古今色平分南北流寒衝山影岸清繞荻花洲盡是朝
宗去潺湲早晚休夏日喜雨云稚子出看莎徑没漁翁
來報竹橋流辭觧牧云蹤跡未辭鴛鷺客夣魂先到
鷓鴣村洎居隱廖融書其屋曰圓塘緑水平魚躍紫蓴
生要路貧無力深村老退耕犢隨原艸逺蛙傍塹籬鳴
撥棹茶川去初逢榖雨晴路振贈詩云考終秋髩白歸
隱舊峰前庭樹鳥頻啄山房人尚眠寒岩落桂子野水
過茶烟已絶勞生念䖍心向竺乾
王元字文元桂林人有登祝融峰詩云草叠到孤頂身齊
高鳥翔勢疑撞翼軫翠欲滳瀟湘雲􁊨幽崖滑風梳古
木香晴空聊縱目杳杳極窮荒又聽琴云拂塵開素匣
有客獨傷時(郡閣雅談記第二/句何事獨顰眉)古調俗不樂正聲君自
知寒泉出澗澁老檜倚風悲縱有來聴者誰堪繼子期
題鄧真人遺址云三千功滿輕升去留得山前舊隱基
但見白雲長掩映不知浮世幾興衰松梢風觸霓旌動
㯶葉霜霑鶴翅垂近代無人㝷異事野泉噴月冩秋池
與廖融為詩友贈之云伴行惟瘦鶴㝷寺入深雲終于
長沙
李韶郴州人苦吟固窮題司空山觀云梁代真人上紫㣲
　水盤山脚五雲飛杉松老盡無消息犹得千年一度歸
識者謂韶必無名果如其言王元有詩悼之云韶也命
　何竒生前與世違貧棲古𣑽刹終着舊麻衣雅句僧抄
遍孤墳客吊稀故園今孰在應見夣中歸
陸蟾不知何許人居攸縣司空山聞子䂓云後夜入清明
逰人何處聴花殘斑竹廟雨歇峴山亭樹罅月欲落牕
間酒正醒衆禽方在夣誰念爾勞形
王操字正羙江左人太平興國上南郊賦授太子洗馬奉
使隴右至石濠驛作黄葵詩扵壁云昔年南國看黄葵
雲鬂金釵向後垂今日林容籬落下秋風寂寞两三枝
　李相國昉自延安入覲見詩愛之後贈相國云䄂中諌
草朝天去頭上宫花侍宴歸贈劉將軍云三十懸鉤事
　聖朝功名常愛霍嫖姚錦衣香重花垂足玉帶光寒雪
遶腰秣馬暖思秦地草弦弓秋憶鴈門鵰清時閑却英
雄興醉聴笙歌擲酒瓢寒食云馬揺金勒嘶村墅人搶
花毬落野田夜宴云彩牋分卷碧雲薄蠟燭對燒紅淚
　乾(同前)
卞震蜀人嘗吟即事云雨壁長秋菌風枝落病蟬又云老
　笻搘瘦影寒木凭吟身春日偶題云詩債到春無處避
　離愁因醉暫時無即事云茶香解睡磨鐺煑山色牽懷
着屐登(並同前)
郭功父方與荆公坐有一人展刺云詩人龍太𥘉功父勃
　然曰相公前敢稱詩人其不識去就如此荆公曰且請
　來相見旣坐功父曰賢道能作詩能為我賦乎太初曰
甚好功父曰只從相公請箇詩題時方有一老兵以沙
　撩銅噐荆公曰可作沙詩太𥘉不須刻間誦曰茫茫黄
　出塞漠漠白鋪汀鳥去風平篆潮回日射星功父閣筆
太初縁此名聞東南余後扵喬希聖家見太初詩一軸
　皆不及前所作(直方詩話)
東坡作彭門守時過齊州李公擇中秋席上作一絶云暮
　雲收盡溢清寒銀漢無聲轉玉盤此生此夜不長好明
　日明年何處看其後山谷在黔南令以小秦王歌之
韓持國酴醿一絶云平生爲愛此香濃仰面常迎落絮風
　每到春歸有遺恨典刑尤在酒桮中
詩云春隂垂野草青青時有幽花一樹明晚泊孤舟古祠
　下滿川風雨看潮生此蘇子羙詩也(雙同集並同前)
賀方回題一絶于定林云破氷泉脉漱籬根壞衲遥疑掛
　樹猿蠟屐舊痕㝷不見東風先爲我開門舒王見之大
　稱賞縁此知名
詩云欲掛衣冠䄂武門先㝷水竹渭南村却將舊斬樓蘭
　劍買取黄牛教子孫不知何人作
石曼卿以書名世然愈大愈妙嘗書三佛名最爲雄俊張
　文潜有詩云煌煌三佛名榜鐡金石鈕開張宫室上渾
　質山岳厚井水駭龍吟蟻封觀驥驟余愛能道其妙處
詩曰蛟室圍青艸龍堆隱白沙護江盤古木迎棹舞神鵶
　破浪南風正収㠶畏日斜雲山千萬叠何處上仙槎此
老杜過洞庭詩也李希聲云得之扵江心一小石刻人
　生燭上花火㓕巧妍盡春風饒樹頭日與化工進只知
　雨露貪不聞零落近昔我飛骨時慘見當塗墳青松靄
　朝霞縹緲山下村旣死眀月魄無復玻瓈魂念此一脫
　灑長嘯登崐崘醉着鸞鳯衣星斗俯可捫又曰朝披夣
　澤雲笠釣青茫茫㝷緑得雙鯉中有三元章篆字若丹
　蛇遶勢如飛翔歸來問天老奥義不可量金刄割青紫
　靈文爛煌煌嚥服十二環奄有仙人房暮跨紫鱗去海
　氣侵肌凉龍子善變化化作梅花粧贈我叠叠珠靡靡
　明月光勸我穿絡縷繋作𥚑間璫挹予以詞去談笑聞
　餘香元祐八年東坡帥定武李方叔王仲弓别於惠濟
　出示南岳典寳東華李真人像又出此二詩曰此李真
　人作也近有人於江上遇之得此云即李太白也(並同前)
楊大年錢文僖晏元獻劉子儀以文章立朝為詩皆宗李
　義山號西崑體後進效之多竊取義山語御嘗賜百官
　宴優人有裝為義山者衣服敗裂告人曰為諸舘職撏
撦至此聞者大噱然大年漢武詩云力通青海求龍種
　死諱文成食馬肝待詔先生齒編貝忍令乞米向長安
義山不能過(古今詩話)
王正白唐末大播詩名嘗作御溝詩云一派御溝水緑槐
　相䕃青此波涵帝澤無處濯塵纓鳥道來雖險龍池到
　自平朝宗心本切願向急流傾示貫休休曰剰一字正
　白揚𬒮而去休曰此公思敏書一中字扵掌逡巡正白
　回曰此中涵帝澤休以掌中示之不異所改(青瑣後集)
史青零陵人其先名籍秦隨㓜而聰敏博聞強記開元初
　上上表自薦臣聞曹子建七歩成章臣愚以為七歩太
　多若賜召試五歩之内可塞明詔明皇試以除夜上元
觀燈竹火籠等詩惟除夜最佳云今歲今宵盡明年明
　日催寒隨一夜去春逐五更來氣色空中改容顔暗裏
摧風光人不覺巳入後園梅(唐宋詩以/為王湮作)明皇稱賞授左
僧乾康零陵人齊已在長沙居湘西道林寺乾康徃謁之
　齊巳知其為人使謂曰我師門仭非詩人不㳺大徳來
　非詩人耶請為一絶以代門刺乾康詩曰隔㟁紅塵忙
　似火當軒青嶂冷如氷烹茶童子休相問報道門前是
　衲僧齊巳大喜日與欵接及別以詩送之乾康有經方
　干舊居詩云鏡湖中有月處士後無人荻笋抽高節鱸
　魚躍老鱗為齊巳所稱乾徳中左𥙷闕王伸知永州康
　捧詩見伸覩其老醜曰豈有狀貌如此能為詩乎冝試
　之時積雪方消命為詩康曰六出竒花巳住開郡城相
　次見樓䑓時人莫把和泥看一片飛從天上來伸驚曰
　其㫖不淺吾豈可以貌相人也待以殊禮
賈島詩有影落句韓退之喜之渡桑乾詩曰客舎并州巳
　十霜歸心日夜憶咸陽如今又渡桑乾水却望并州是
　故郷赴長江道中詩曰䇿杖馳山驛逢人問梓州長江
　那可到行客替生愁(冷齋夜話)
韓子蒼曰丁晋公海外詩云艸解忘憂憂底事花名含笑
　笑何人世以為工及讀東坡詩曰花非識面常含笑鳥
　不知名時自呼便覺才力相去如天淵
余自并州還江南過都下蔡子因約相見相國寺問余有
　詩且曰覺範有寒嵓上元懷京師詩曰上元獨宿寒嵓
　寺卧看青燈映薄紗夜乆雪猿啼岳頂夣回清月上梅
　花十分春瘦縁何事一掬歸心未到家却憶少年行樂
　處軟紅香霧噴東華今能作京師上元懷山中可乎余
　爲之曰北逰爛熳看并州重到皇州及上元燈火風光
　記前事𬋩絃音律試新畨期人未至情如海穿市歸來
　月滿軒却憶寒岩曾獨宿雪牕殘夜一聲猿
世徒知文與可掃墨竹不知其髙才兼諸家之妙詩尤精
　絶戯作鷺鷥六言曰頸細銀鉤淺曲脚高緑玉深翹岸
　上水禽無數有誰似汝風標(並同前)
　　　苦吟門
李昪受禪之𥘉忽半夜寺僧撞鍾滿城皆驚召將斬之對
　云夜來偶得月詩乃曰徐徐東海出漸漸上天衢此夕
　一輪滿清光何處無喜釋之(江南野録)
潘閬自號逍遥子作苦吟詩曰髮任莖莖白詩須字字清
(同前)
方干為詩練句字字有功寄人云鶴盤逺勢投孤嶼蟬曵
　殘聲過別枝(鑑戒録)
唐人為詩常積思數十年然後各自名家杜少陵云更覺
　良工用心苦豈特我㢤(古今詩話)
陳舎人從易當時文盛之際獨以醇儒古學見稱詩類白
　樂天自稱楊劉唱和西崑集行後進學者争效之風雅
　之變謂之崐體由是唐賢諸集廢而不行陳公時偶得
　杜集舊本文多脫誤至送蔡都尉詩云身輕一鳥其下
　脫一字陳公與數客各用一字𥙷之或云疾去落或云
　下莫能定后得一善本乃是身輕一鳥過陳公歎服以
　為雖一字諸君亦不能到(歐公詩話)
龎潁公喜為詩雖臨邊典郡文案委前日不廢三两篇以
　此為適及疾甚余時為諌官以十餘篇相示手批其後
　曰欲令吾弟知老夫疾中尚有此思耳字巳慘淡難識
　數日薨(閒居詩話)
㓂萊公延僧惠崇扵池亭分題爲詩公探得池上柳青字
　韻崇探得池鷺明字韻自午至晡崇忽點頭曰得之矣
　此篇功在明字凢五壓不倒公曰試口占曰雨歇方塘
溢遲回不復驚暴翎沙日暖引歩島風清照水千㝷逈
　棲烟一點明主人池上鳯見爾憶蓬瀛公笑曰吾柳之
　功在青字而四壓不倒不如且已貫休懷武昌故樓云
　風清江上寺霜洗月中砧得句先呈佛無人知此心
賈島𥘉赴舉在京師一日於驢上得句云鳥宿池中樹僧
敲月下門又欲推字煉之未定扵驢上吟哦引手作推
　敲之勢觀者訝之時韓退之權京兆尹車騎方出島不
覺行至第三節尚爲手勢未巳俄爲左右擁至尹前島
　具對所得詩句推字與敲字未定神逰象外不知廻避
　退之立馬乆之謂島曰敲字佳遂並轡而歸共論詩道
　留連累日因與島爲布衣之交有贈島詩曰孟郊死葬
　北邙山日月風雲頓覺閒天恐文章聲㫁絶故生賈島
　在人間自此名著後因不第乃為僧改號無本居于法
　乾寺與無可唱和一日宣宗㣲行至寺聞鍾樓上有吟
　聲遂登樓扵島按上取詩卷覧之島不識乃攘臂睨之
　遂於手内取詩卷曰郎君何㑹此耶宣宗下樓而去旣
　而島知之亟謝罪乃賜御札除遂州長江簿後遷普州
　司倉卒故程錡以詩悼之曰倚恃詩難繼昻藏貌不恭
　騎驢衝大尹奪卷忤宣宗馳譽超前軰居官下我儂司
倉舊曹署一見一心忡王元贈詩曰江城賣藥常將鶴
　古寺看碑不下驢(唐宋遺史)
僧齊巳徃袁州謁鄭谷獻詩曰高名喧省闥雅頌出吾唐
叠巘供秋望飛雲到夕陽自封修藥院別下着僧床幾
　話中朝事乆離鴛鷺行谷覧之云請改一字方得相見
　經數日再謁稱巳改得詩云别掃着僧床谷嘉賞結為
　詩友(郡閣雅談)
賈島元和中嘗跨驢張盖横截天街時秋風正厲黄葉可
　掃島吟曰落葉滿長安求一聮不可得不知身之所從
　因衝京兆尹劉栖楚節𬒳繫一夕釋之又嘗遇武宗於
　定水精舎島尤肆慢武宗訝之他日另與一日授長江
　尉至普州司倉卒
永叔言苦吟句云一句坐中得片心天外來茲所謂苦吟
　破的之句(青瑣集)
詩話緫龜卷之十一
百家詩話總龜後集卷之十一　庚集
　　　　　　　　　　　　舒　城　阮一閱編
皇　明　宗　室　月窓道人刋
　　　　　　　　　　　　鄱陽　程珖校
　　　評論門
翰苑作春帖子徃徃秀䴡可喜如蘇子容云璇霄一夕斗
　杓東㶑灔晨曦照九重和氣熏風摩盖壌競消金甲事
　春農鄧温伯云晨曦㶑灔上簾櫳金屋熈熈歌吹中
　桃臉似知官宴早百花頭上放輕紅蔣頴叔云昧旦求
　衣向曉雞蓬萊仗日下將西花添漏䜵三聲逺柳映春
　旗一色齊梁君貺詩云東方和氣斗回杓龍角中星轉
　紫霄聖主問安天未曉求衣親護玉宸朝皆佳作也余
觀鄭毅夫新春詞四首其一云春色應隨歩輦還珠
旒玊几照龍顔紫雲殿下朝元罷便領東風到世間其
　二云春風細拂緑波長初過層城渡建章草色未迎雕
輦翠柳梢先學赭衣黄其三云晴暉散入鳯凰樓一行
朱簾不上鉤漢殿鬪簮雙彩燕併和春色上釵頭其四
云小池春破玉玲瓏聲觸簾鉤漸好風閑繞䦨干搯花
樹春痕已着半梢紅觀此四詩與帖子格調何異豈乆
扵翰苑而筆端自然習熟耶(丹陽集)
張籍韓愈高弟也愈嘗作此日足可惜贈之八百餘言
　又作喜侯喜至之篇贈之二百餘言又有贈張籍一篇
　二百言皆不稱其能詩獨有調張籍一篇大尊李杜而
　末章有顧語地上友經營無太忙之句病中贈張籍一
　篇有半塗喜開鑿派别失大江吾欲盈其氣不令見麾
　幢之句醉贈張徹有張籍學古淡軒昻避雞群之句則
　籍有意扵慕大而實無可取者也及取其集而讀之如
　送越客詩云春雲剡溪口殘月鏡湖西逢故人詩云海
　上見花發瘴中聞鳥飛送海客詩云入國自獻寳逢人
　多贈珠紫掖發章句青闈更詠歌如此之類皆駢句也
　至語言拙惡如寺貧無施利僧老足慈悲収拾新琴譜
　封題舊藥方多申請假牒秪送賀官書此尤可笑至扵
　樂府則稍超矣姚秘監嘗稱之曰妙絶江南曲凄凉怨
　女詩白太傅嘗稱之曰尤攻樂府詞舉代少其倫由是
論之則人士所稱者非以詩也
應制詩非他詩比自是一家句法大抵不出扵典實冨艶
爾夏英公和上元觀燈詩云魚龍曼衍六街呈金鎻通
宵啓玉扄冉冉逰塵生輦道遲遲春箭入歌聲寳坊
月皎龍燈淡紫舘風㣲鶴熖平宴罷南端天欲曉回瞻
河漢尚盈盈王𡵨公詩云雪消華月滿仙䑓萬燭當樓
寳扇開雙鳯雲中扶輦下六鼇海上駕山來鎬京春酒
沽周宴汾水秋風陋漢才一曲昇平人盡樂君王又進
紫霞杯二公雖不同時而二詩如出一人之手盖格調
當如是也丁晋公賞花釣魚詩云鶯驚鳯輦穿花去
　魚畏龍顔上釣遲胡文㳟云春煖仙蓂初靃靡日斜芝
盖尚徘徊鄭毅夫云水光翠繞九重殿花氣濃薰萬夀
　盃皆典實冨艶有餘若作清癯平淡之語終不近尓
顔延之謝靈運各𬒳㫖擬北上篇延之受詔即成靈運乆
　而方就梁元帝云詩多而能者沈約少而能者謝眺雖
　有能速多寡之不同不害其俱工也
咸平景徳中錢惟演劉筠首變詩格而楊文公與之鼎立
　綽號江東三虎詩格與錢劉亦絶相類謂之西崑體大
　率效李義山之為豐冨藻䴡不作枯瘠語故楊文公在
　至道中得義山詩百餘篇至扵愛慕而不能釋手公嘗
　論義山詩以謂包藴宻緻演繹平暢味無窮而炙愈出
鑚彌堅而酌不竭使學者少窺其一斑若滌腸而浣骨
是知文公之詩者得扵義山者為多矣又嘗以錢惟演
詩二十七聮如雪意未成雲着地秋聲不㫁鴈連天之
類劉筠詩四十八聮如溪牋未破氷生硯爐酒新燒雪
滿天之類皆表而出之
詩之有思卒然遇之而莫遏有物敗之則失之矣故昔人
言覃思垂思抒思之類皆欲其思之來而所謂亂思蕩
　思者言敗之者易也鄭綮詩思在㶚橋風雪中驢子上
唐求詩所㳺歴不出二百里則所謂思者豈㝷常咫尺
　之間所能發哉前軰論詩思多生扵杳冥寂寞之境而
志意所如徃徃出於埃壒之外苟能如是扵詩亦庻㡬
矣小說載謝無逸問潘大臨云近日曾作詩否潘云秋
來日日是詩思昨日投筆得滿城風雨近重陽之句忽
催租人至令人意敗輒以此一句奉寄亦可見思難而
敗易也
米元章賦詩絶少而人罕稱之者以書名掩之也如不及
陪東坡徃金山作水陸詩云乆隂障奪佳山川長瀾四
隘魚龍淵衆看李郭渡浮玉晴風掃出清明天頗聞妙
　力開大施足病不列諸方仙想應蒼壁有垂露照水百
恠愁寒烟栖雲閣云雲出救世旱澤浹雲㝷歸入石了
不見豐功已如遺龍騫荐復起抱石明幽姿雲乎無定
　所隱者何當栖如此二詩殆出翰墨畦逕之表盖自邁
　徃凌雲之氣流出非㝷䂓索矩者之可到也
韓退之調張籍詩曰刺手㧞鯨牙舉瓢酌天漿魏道輔謂
　高至酌天漿幽至扵㧞鯨牙其用思深逺如此𬒳獨未
　讀送無本詩爾其曰吾嘗示之難勇往無不敢蛟龍弄
　牙角造次欲手攬衆鬼囚大幽下覷襲元窞言手攬蛟
　龍之角下覷衆鬼之窞皆難事而無本勇徃無不敢盖
　作文以氣為主也則調張籍之句無乃亦是意乎
余㐮公靖嘗在契丹作胡語詩云夜筵没邏臣拜洗兩朝
　厥荷情幹勒㣲臣稚魯祝若統聖夀鐡擺俱可忒没邏
　言侈盛拜洗言受賜厥荷言通好幹勒言厚重鐡擺言
　嵩髙也沈存中筆談載刀約使契丹戯為詩云押燕移
　離畢看房賀䟦攴餞行三匹裂宻賜十貔狸移離畢如
　中國執政官賀䟦攴執衣防閣人匹裂小木罌貔狸如
　形如䑕而大狄人以爲珎饌二詩可作對故表而出之
孟郊詩云食薺腸亦苦強歌聲無歡岀門即有碍誰謂天
　地寛許渾詩云萬里碧波魚戀釣九重青漢鶴愁籠皆
是窮蹙之語白樂天詩云無事日月長不覊天地闊與
　二子殆霄壤矣
作詩貴雕琢又畏有斧鑿痕貴破的又畏粘皮骨此所以
　爲難李商隱柳詩云動春何限葉撼曉㡬多枝恨其有
　斧鑿痕也石曼卿梅詩云認桃無緑葉辯杏有青枝
恨其粘皮骨也能脫此二病始可以言詩矣劉夣得
　稱白樂天詩云郢人斤斵無痕迹仙人衣裳弃刀尺世
　人方内欲相從行盡四維無處覔若能如是雖終日斵
　而鼻不傷終日射而鵠必中終日行扵䂓矩之中而其
　迹未嘗滯也山谷嘗與揚明叔論詩謂以俗爲雅以故
　爲新百戰百勝如孫呉之兵棘端可以破鏃如甘蠅飛
　衞之射揑聚放開在我掌握與劉所論殆一轍矣
余讀許渾詩獨愛道直去官早爲貧家客多之句非親嘗
者不知其味也贈蕭兵曹詩云客道耻摇尾皇恩寛犯
鱗直道去官早之實也將離郊園詩云乆貧辭國逺多
　病在家希家貧爲客多之實也
蘇飬直清江曲見賞扵東坡以爲與李太白無異所謂屬
玉雙飛水滿塘菰蒲深䖏浴鴛鴦是也旣為前軰所賞
名已不沒而又作後清江曲一篇豈飬直尚惡其少作
　耶所謂呼児極浦下笭箵社瓮欲熟浮蛆香輕蓑浙瀝
鳴秋雨日暮乗流自相語如此等句前曲似未到也
自古文人雖在艱危困踣之中亦不忘扵製述盖性之所
嗜雖鼎鑊在前不䘏也况下扵此者乎李後主在圍城
中可謂危矣猶作長短句所謂攖桃落盡春歸去蝶飜
金粉雙飛子䂓啼月小樓西文未就而城破蔡約之嘗
親見其遺蒿東坡在獄中作詩贈子由云是處青山可
藏骨他年夜雨獨傷神猶有所托而作李白在獄中作
詩上崔相云賢相爕元氣再欣海縣康應念覆盆下
雪泣拜天光猶有所許而作是皆出扵不得已者劉長
卿在獄中非有所托訴也而作詩云斗間誰與看冤氣
盆下無由見太陽一詩云壯志已憐成白髪餘生猶待
發青春一詩云冶長空得罪夷甫不言錢又有獄中見
畫佛詩豈性之所嗜則縲絏之苦不能易雕章繢句之
樂欤
杜牧赤壁詩云折㦸沉沙鐡未消自將磨洗認前朝東風
　不與周郎便銅雀春深鎻二喬李義山集中亦載此詩
未知果何人所作也(俱同上)
百家詩話總龜後集卷之十一
增修詩話總龜卷之十二
　　　警句門(上)
太祖嘗顧近侍曰五代干戈之際猶有詩人今太平日乆
　豈無之也中官宋永圖於僧寺園亭中得詩百篇以進
　有丞相李文正公昉宰相僧閣閒望一聮云水光先見
　月露氣早知秋(古今詩話)
楊朴字契元鄭州人善為詩少嘗與畢文簡公(士/安)同學文
　簡薦之太宗召見面賦蓑衣詩云狂脫酒家春醉後亂
　堆漁舎晚晴時除官不受聽歸山以其子從政爲長水
　尉朴爲七夕詩云年年乞與人間巧不道人間巧已多
魏野陜人字仲先少時未知名題河上寺柱云數聲離㟁
　櫓幾點别州山時有幕僚本江南文士見之大驚邀與
　相見贈詩曰恠得名稱野元來性不群仍爲延譽由是
　人始重之真宗西祀遣中使召之野閉户踰垣而遁
熈寜六年有司言四月一日當蝕上爲　徹樂避正殿
　一夕㣲雨不見日食是日有皇子之慶蔡子正為樞宻
　獻詩云昨夜薫風入舜韶君王方避正衙朝陽暉已得
　前星助隂沴潜隨夜雨銷其叙四月一日避正殿皇子
　慶誕隂雲不見日食已盡矣當時無能過云
成都妓單氏贈陳希夷詩云帝王師不得日月老應難名
　士多稱之(唐宋遺史)
晏元獻覧李慶冨貴曲云軸傳曲譜金書字樹記花名
　玉篆牌曰此乃乞児相未嘗諳冨貴者故公每言冨貴
　不及金玉錦綉惟說其氣象若樓䑓側畔楊花過簾幙
　中間燕子飛梨花院落溶溶月柳絮池塘淡淡風是也
　公自以此句語人曰窮人家有此景否宋莒公見公佳
　句皆書於齋壁如無可柰何花落去似曽相識燕歸來
　静㝷啄木藏身處閒看逰絲到地時樓䑓冷落収燈夜
　門巷蕭條掃雪天已定復揺春水色似紅如白野棠花
　之類后人不可及(青箱雜記)
蘇為知呉興日多作詩内一篇最佳云野艇閒撑處湖天
　景亦㣲春波無限緑白鳥自由飛柳色濃垂岸山光冷
　照衣時携一壺酒戀到晚凉歸又在宣城作十首以宣
　城爲目内宣城花一篇首出曰宣城花叠嶂樓前簇綺
　霞若非翠露陶潜宅即是紅藏小謝家又在邵武有詩
　曰愛重八九月登臨髙下樓林紅雲白䖏寒瀬泊漁舟
丞相王文惠有宮詞云一聲啼鳥禁門静滿院落花春日
　長野歩云桑斧科春色漁歌唱夕陽皆佳句也
楚僧惠崇工於詩題楊雲卿郊居云河分崗勢㫁春入燒
　痕青長信詞云隂井生秋早明河徹曉遲江行晚泊云
嶺暮清猿急江寒白鳥稀上谷相池上作云歸禽動踈
　竹落果响寒塘贈陳少府云野人傳相鶴山叟學彈琴
　夜坐云春淺水生井宵分月上簷贈凝上人云掩門青
　檜老出定白髭長送逐客云浪經蛟浦闊山入鬼門寒
　經縁公舊寺云遺偈傳諸國留真在一峰塞上云河氷
　堅瘦馬塞雪宻藏鵰喜長公至云乆别年顔改相逢夜
　話長隱者云多年不道姓近日旋移家宿東林寺云鳥
　歸山墮雪僧去石況雲上楊内翰云露寒金掌重天近
　玊繩低柳氏書齋云著書驚日短彈劍惜春深上王太
　尉云探騎通畨壘降兵逐漢旗田家秋夕云露下牛羊
　静河明桑柘空舟行云林㫁城隍出江分島嶼廻寄梅
　蘇州云鏁城山月上吹角海鷗驚宿楊侍郎東亭云卷
　幔來風逺移床得月多送程至云白浪分呉國青山隔
　楚天宿隱静寺云空潭聞鹿飲踈樹見僧行送錢供奉
　云劍㦸明山雪旌旗湿海雲梅鼎臣河亭云曠野行人
　少長河去鳥平宿肇公齋云月高山舎過霜落石門深
　盧經西歸云雪多秦木逈雲盡漢山孤濠梁夜泊云夜
　䦨潮動舸天逈月臨城崔仰秋居云葉影風中静䖝聲
　月下多贈裴使君云行縣山迎舸論兵雪遶旗早行云
　繁霜衣上􁊨殘月馬前低秋夕云磬㫁䖝聲出燈迴鶴
　影沉書韓退之屋壁云移家臨醜石租地得靈泉秋夕
　懷長公云秋近草䖝亂夜遥霜月低觀宴郷老云海鷗
　聴舜樂山老泛堯觴贈素上人云午食下林鳥夜禪移
　塚狐夏夜云扇聲猶泛暑井氣忽生秋江行早發云殘
　月楚山曉孤烟江廟春翻經舘靖少卿房云𣑽容分古
　像唐語入新經題太保道院云鶴傳滄海信僧和白雲
　詩秋夕懷汪白云塞禽棲古柳破月入㣲雲贈白上人
　云花漏沉山月雲衣起海風喜陳助教至云樓中天姥
　月座上杜陵人冬日野望云人歸崗舎近鴈過渚田遥
　送人知榮州云山色臨巴逈江流入漢清春深道中云
　湘雲隨鴈㫁楚路背人遥贈李道士云松風吹髪亂岩
　溜濺棋寒栖霞寺云境閒僧度水雲盡鶴盤空林逋河
　亭云古路隨崗起秋㠶轉浦斜楊秘校池上云禽寒時
　動竹露重忽翻荷魏仲先山亭云嵐重琴棋􁊨風長枕
　簟寒塞上云離磧鴈衝雪渡河人上氷寄白閣上人云
　夜𣑽通雲竇秋香漏石叢陜西道中云關河雙鬂白風
　雪一燈青送防秋楊將軍云殺氣生龍劍威風動虎旗
　瓜州亭子云落潮鳴下岸飛雨暗中峰賀劉舎人云日
　躔黄道逈春入紫㣲深除夜云寒燈催臈盡曉角喚春
　歸幽并道中云鴈行沉古戍鵰影轉寒沙送僧歸天台
　云景霽雲迴合秋風林動揺過陳希夷舊居云亂水僧
　頻過荒松鶴不還宿橫江舘云露舘濤驚枕空庭月伴
　琴維邢道中云馬渡氷河闊鵰盤磧日高報國寺秋居
　云驚蟬移古柳鬪雀墮寒庭書早上人房云松風傳夕
　磬谿霧擁春燈觀南郊天仗云霓旌揺曉色鳳吹遶春
　雲贈義上人云坐石雲生衲添泉日入瓶昇平詞云萬
　國無形治三邊不戰平國清寺云瞑鶴棲金刹秋僧過
　石橋吕氏西齋云雪殘僧掃石風動鶴歸松劉參幽居
　云風煖鳥巢木日高人灌園楊都官池上云竹風驚宿
　鶴潭月戯春魚書方嶠壁云圭竇先知暁盆池別見天
　送陳舎人巡撫云月露踈寒柝雲濤閃畫旗宿齊上人
　禪齋云鶴盤金刹露龍蟄玉瓶泉春日㓂宣替池上云
　暄風生木末遲景入泉心七夕云河來天上闊雲度月
　邊輕贈王道士云海人來相鶴山狖下聴琴送荆州云
　畫鷁浮秋浪金鐃響夕雲江城晚望云丹楓映郭逈緑
　嶼背江深題王太保山亭云危溜含清瑟飛花點玉觴
　送李秦州云朱旗臨雪卷畫角入雲吹晝上人西齋云
　云孤雲還静境逺籟發秋聲李太傅山庄云圍棊分雪
　石汲井動金沙宮中詞云井含春氣碧樓轉夕隂清送
　呉袁州云鳥瞑風沉日天清月上旗寄肇公云斜吹鳴
　金錫歸雲擁石床塞上云古戌生烟直平沙落日遲贈
　嗣上人云拂石雲離帚烹茶月入鐺舟行云逺嶼迎檣
　出寒林帶㟁回送來上人云來時雲擁衲别後月隨笻
　馬蠙淮亭云路橫岡燒㫁風轉浦㠶斜贈戴殿前云劍
　静龍歸匣旗開虎遶竿高諲書齋云品畫逢名客横琴
　憶古賢太乙山云雲隂移漢塞石色入晴天上送人云
　地遥群馬小天闊一鵰平范溶園池云江花凌霰發山
　溜入池深獵騎云長風躍馬路小雪射鵰天高略書院
　云古木風烟盡寒潭星斗深送叚工部河北漕云渡河
　風動斾廵部雨霑車題高生山閣云對酒淮潮起題詩
　楚月新經明大師房云門掩前朝樹心垂別郡峰送李
　堪云秋聲動群木暮色起秋山(並同前)
歐陽文忠公守滁見王元之謝上表云諸縣豐登絶少公
　事全家飽煖共荷君恩因成詩云諸縣豐登少公事全
　家飽暖荷君恩(摭遺)
楊軒字公逺衡州人嘗有燈詩曰解照日月不照處獨眀
　天地未明時(同前)
李煜作詩大率多悲感愁戚如青鳥不傳雲外信丁香空
　結雨中愁鬂從今日添新白菊是去年依舊黄之類然
　思清句雅可愛(翰府名談)
陳亞大卿士大夫徒傳其諧謔之語不知其作詩甚佳如
　浪平天影接山盡樹根回得作者之格
趙師民龍圖有春日即事詩云委地露花啼曉淚拂堤烟
　柳弄春容又如麥天辰氣潤槐夏午隂清曉鶯林外千
聲囀芳草堦前一尺長皆佳句(並同前)
太常博士黄孝先字子忠爲咏懷詩曰日者未知裴令貴
時人争笑禰生狂又作重五詩曰風簷燕引五六子露
　井榴開三四花(春明退朝録)
孟賔于子名歸唐寓廬山學得瀑布一聮云練色有窮䖏
　寒聲無盡時隣房有人亦得此聮互誦其句助教不能
　理因送江州以全篇定之而歸唐勝焉大為時賢所知
夏寳松廬陵人與劉洞唱和爲節度使陳徳誠所知徳誠
　贈詩曰建水舊傳劉夜坐(劉洞有夜坐詩)螺川新有夏
　江城寳松有江城詩曰鴈飛南浦鍾初動月滿西樓酒
　半醒又云曉來羸駟依前去雨後遥山數點青皆佳句
(江南野録又雅言系述别有寳松宿臨江驛/全篇并劉洞宿寳松山齋詩以寳松為保松)
唐仁傑全州人苦吟陳徳誠出守池陽仁傑以詩貽之云
　紅斾渡江霞蘸水青蛇出匣雪侵衣徳誠善之勉之入
　金陵㑹休沐朝逹集于升元寺召之坐酒行請仁傑賦
　登閣詩立談而成其中有句云雲散便冝千里望日長
　斜占半城隂其餘亦可觀贈嘉禾峰僧云只住此山能
　有意向來求佛本無心時論與之(並江南野録)
施肩吾好作諸詩著山居百韻如荷翻紫盖揺波面蒲瑩
青刀挿水湄烟粘薜荔龍鱗軟雨壓芭蕉鳯尾垂
錢鄧師嘗舉思賈誼两句云可憐半夜虚前席不問蒼生
　問鬼神后人何可及(談苑)
潘逍遥貧居詩曰長喜詩無病不憂家更貧峽中聞猿曰
　向須三呌絶已恨一聲多哭高舎人詩曰生前是客曾
　投卷死後何人與撰碑張乖厓贈逍遥詩云莫嗟黒鬂
　從頭白終見黄河到底清宋白尚書贈云宋朝歸聖主
潘閬是詩人(退朝録)
蜀僧希晝㳺鴈蕩山云天長來月正木末度猿稀答黄桂
　州云束書逢嵗嗣去梦歴峰危送廣漕云春生桂嶺外
　人在海門西送僧東歸云㠶影先寒鴈經聲隱暮潮宋
　承㫖林亭云雪溜垂危石棊燈射逺林贈僧云漱齒氷
　溪逺聞蟬雪屋深送人云玊繩天闕近金柝海城秋贈
　勾學士云曉天金馬路晚嵗石霜心寄人云山日秋光
　短江虹晚影低送新津尉云劍月啼猿苦江沙濯錦寒
　北宫書亭云花露盈䖝穴梁壁墮燕泥贈關上人云寄
　禪關樹老乞食塞城羗送僧歸新安云風泉舊聴僧窓
　改雲穴曾行鳥徑殘春山云芳樹侵雲老孤泉落石危
　送人歸南海云落日横秋島寒濤兀夜船浙僧寳通題
　相國寺云下朝人帶天香出入定僧迎御杖頭僧守恭
　佛迹峰云市髪人來絶㗸花鹿去多僧行肇送僧云定
　錫樵停斧窺人鳥立槎送人之鄞江云江聲鰲背出㠶
影斗邉飛僧簡長送人歸寜州云烟壘沉寒角霜空撃
怒鵰尚能送僧歸浙右云霜洲楓落盡水舘月生寒送
僧歸四明云古寺山光後重城海氣圍送人云西風隨
鴈急寒柳向人踈送孫大諌知永興云關河虎符重殿
閣獸樽閑僧知仁溪居云寒聲病葉落曉色凍雲開送
僧歸天台云路遥無去伴山叠有啼猿冬夕云風窓燈
易㓕雪屋夜偏寒僧休復送道士西逰云日暮長安道
秋深太白峰僧惟鳯秋日送人云去路正黄葉别君堪
白頭哭度禪師云海客傳遺偈林僧冩病容(談苑)
楊文公言自雍熈𥘉歸朝迄今三十年所閱士大夫多矣
能詩者甚觧如侍讀兵部宿擅其名而徐鉉梁周翰范
　宗黄夷簡皆前軰鄭文寳薛映王禹偁呉淑劉師道李
　宗諤李建中李維姚鉉陳堯佐悉當時儕流後來著聲
　者如路振錢熈丁謂錢易梅詢李拱蘇爲朱嚴陳越王
曾李堪陳詁吕夷簡宋綬邵煥晏洙江任焦宗古布衣
　有林逋周啓明錢氏諸子有封守惟濟供奉錢昭度即
　曲有今南鄭殿丞楊黎州家居及高官簿覺宗人字牧
　之並有佳句可以􁈋舉而錢惟演劉筠特工扵詩
楊徽之侍讀春望云杳杳烟蕪何處盡揺揺風柳不勝垂
寒食云天寒酒薄難成醉地逈䑓高易㫁魂塞上云戍
樓烟自直戰地雨長腥僧舎云偶題岩石雲生筆閒遶
　庭松露􁊨衣湘中舟行云新霜染楓葉皓月借蘆花哭
　江爲云廢宅寒塘水荒墳宿艸烟嘉璟川云青帝巳教
春不老素娥何惜月重圓又云浮花水入瞿塘峽帶雨
　雲歸越嶲州元夜云雲歸萬年樹月滿九重城宿東林
　云開盡菊花秋色老落遲桐葉雨聲寒
徐鉉逰木蘭亭云蘭橈破浪城隂直玉勒穿花苑樹深觀
　習水戰云千㠶日助隂山勢萬里風馳下瀬聲病中云
　向空咄咄頻書字忘世滔滔莫問津謫居云野日蒼茫
悲鵩舎水風隂温弊貂裘陳秘監歸泉州云三朝恩澤
　馮唐老萬里江山賀監歸宿山寺云落月依樓閣歸雲
擁殿廊
梁周翰應制云百花將盡牡丹拆十雨𥘉晴太液春黄夷
　題人山居云宿雨一畨𬞞甲拆春山㡬焙茗旗香
鄭文寳郊居云百草千花路斜風細雨天重經貶所云過
　關已躍摴蒱馬悮喘犹驚顧兎屏洛城云星沉㑹節歌
　鍾早天半上陽烟樹㣲贈張靈州云越絶曉殘蝴蝶夣
　單于秋引畫龍聲長安送别云杜曲花光濃似酒㶚陵
　春色老扵人送人歸湘中云滿㠶西日催行客一夜東
　風落楚梅南行云失意慣中遷客酒多年不見侍臣花
棲靈隱寺云舊井霜飄仙界橘雙溪時落海邊鷗送人
　知韶州云碧落春風老朱陵古渡頭永熈陵云承露氣
　清駒送日觚稜人静鳥呼風邊上云鬂間相似雪峰外
　寂寥烟
薛映送人知鄂州云黄鶴晨霞旁樓起陀頭秋艸遶碑荒
呉俶送朱致政云洛殿夜凉初閣筆渚宮歲晚得懸車
劉師道寄別云南浦未傷春艸碧北山仍愧暁猿驚與張
必云乆師金馬客勍敵玊溪生荷花云有路期奔月無
媒與嫁春殘花云金谷路塵埋國艶武陵溪水泛天香
　寄陳龍圖云晨瞻北斗天何逺夣㫁南柯日未沉歎世
　云野馬飛窓日醯雞舞甕天春雪云青帝翠華沉物外
　素娥孀影吊雲端咏雪云三千世界銀成色十二樓䑓
　玉作層湘中云逝波帝子魂何在梦艸王孫怨未歸
李宗諤春郊云一溪曉緑浮鸂鶒萬樹春紅呌杜䳌贈蘇
　承㫖云金鑾後記人争寫玉署新碑帝自書
李建中送人云山程授舘聞鴻夜水國還家欲雪天
李維渚宫亭云故宫芳草在徃事暮江流朱致政云清朝
　納䘵猶狂徤白首還家正太平和人贈馬太保云轉盼
　廻嵓電分髯磔蝟毛寄洪湛云謪去賈生身徤否秋來
　潘岳鬂斑無
姚鉉錢塘郡云踈鍾天竺暁一鴈海門秋
陳堯佐潮州召還云君恩來萬里客路出千山送种放云
　供帳開天苑傳呼度國門送人越州云風樵若耶路霜
　橘洞庭秋送朱荆南云部吏百凾通爵里從兵千騎屬
　鞬櫜
錢熈送人金陵拜掃有云鶴歸巳改新城郭牛卧重㝷舊
　墓田
丁謂和錢易曰珊瑚新筆架雲母舊屏風送章安南云梅
　花過嶺路桃葉渡江船送章明州云泣珠泉客通關市
　種玉仙翁寄版圖送陳荆南云楚子夣雲鈴閣宻郢人
　歌雪射堂開
錢易晝景云雙峰上簾額獨鵲裊庭柯芭蕉云緑章封事
　緘初啓青鳯求凰尾乍開
梅詢隂陵云千里漢圍合一夜楚歌聲
李拱春題村舎云犬眠花影地牛牧雨聲坡
蘇爲送劉端州云夜浪珠還浦春泥象印蹤
朱嚴贈徐常侍云寓直有誰同騎省立班獨自戴貂冠
陳越侍宴云千鍾人旣醉九奏鳯來儀與劉慘云莫哀城
　下酌不廢洛中吟送李秦州云擁路東方騎懸腰左顧龜
王曾送李駙馬拜陵云人畏軒䑓乆春歸雨澤多
李堪哭韓黎州云桐郷留語葬銘路在生悲送周建州云
　海月隨㠶落溪花遶驛流送人行云雷風有約青蚪起
　霜露無情紫蕙枯退居云雨宻絲桐潤潮平釣石沉
陳詁閑居云籠雞對窓語羅雀繞門飛
吕夷簡早春云梅無驛使飄零盡草怨王孫取次生九日
　呈梅集仙人云人歸北闕知何日菊映東籬似去年寒
　食云人爲子推初禁火花愁青女再飛霜
宋綬送人知江陵云竒才劍客當前隊䴡賦騷人託後車
　送人知洪州云江涵帝子翬飛閣山際真君鶴馭天送
　周賢良云楚澤傷春怨鶗鴂長安索米愧侏儒
趙復送晏集賢南歸云船官風破浪關吏皷通晨
晏元獻與張臨川云籬邊菊秀先生醉桑下雛嬌稚子仁
　又云東陽詩骨瘦南浦别魂銷送章明州云騷客登山
　知有助秦源雞犬更相聞送人知洪州云干斗氣沉龍
　巳化置芻人去榻猶懸(並同前)
江任送人云珠盤臨路■斗印入鄕提(玉堂詩話)
焦宗古送人逰蜀云芳樹高低啼蜀魄朝雲濃淡極巴天
　贈周賢良云南陽客自稱龍卧東魯人應歎鳯衰
林逋湖山云片月通蘿徑幽雲在石牀
周啓明近臣疾愈云一丸童子藥五返使人車送皇甫提
　刑云鴟夷江上畬田稔牛斗星邊貫索空
錢惟濟太一宫醮云林下焚香連宿霧樹間鳴珮起棲鸞
　從駕西廵云曉陌壺漿滿春風騎吹長故主第云鳯簫
　通碧漢星斗辯靈源
錢昭度村居云黄蜂衙退海潮上白蟻戰酣山雨來大寒
　云雨𬒳北風吹作雪水愁東海亦成氷金陵云西北高
樓在東南王氣銷梅花云東北風吹大庾嶺西南日映
　小寒天鴈云三年別舘風吹入萬里長沙月照來秋逰
　華山云人間路到三峰盡天下秋隨一葉來
南鄭殿丞云青鳥幾傳王母信白鵞曾換右軍書將至京
　云近闕巳瞻龍虎氣思鄕猶望斗牛星
楊黎州赦至云山川百蠻國雨露九天書寄逺云胡越自
為迢逓國參商元是别離星自遣云天上羲輪都易識
　人間堯暦自難逢哭儲屯田云部中車雨春無潤天上
　星郎夜損光感悟云頓纓狂走鹿吐沫倦逰鱗心知云
逺別苦驚雲聚散相逢多悟月盈虧自咏云剛腸欺竹
葉衰鬂怯蘆花淚云一斑早寄湘川竹萬點空遺峴首
　碑竹簟云若非琥珀休爲枕不是琉璃莫作屏春晝云
　人歸漢后黄金屋燕在盧家白玊堂(並同前)
牧之寄人云世味嫌為枳時光怨落蓂閒居云歌懷飯牛
起書憤抱麟成蟬云二子自不食三閭何獨清登樓云
　逺水净林色㣲雲生夕陽塵云巳傷花榻滿休妬畫屏
　飛(談苑)
西洛古都荒䑓廢沼遺迹依然見於詩多矣惟錢文僖公
　一聮最為警䇿云日上故陵烟漠漠春歸空苑水潺潺
　裴晋公緑野堂在午橋南徃時屬張相齊賢家罷相歸
終日與客宴其間惟鄭文寳工部一聮為警絶云水暖
鳬鷖行哺子溪深桃李卧開花人謂不减王維杜甫錢
詩好句尤多而鄭句不惟當時人莫及雖其集中若及
　此者亦少(歐公詩話)
詩話緫龜卷之十二
百家詩話總龜後集卷之十二
　　　評論門
或問鄭䋯相國近有詩否答云詩思在㶚橋風雪中驢子
　上此䖏那得之北夣瑣言載綮雖有詩名本無廊廟之
望及登庸中外驚駭太原兵至渭北天子震恐渇扵攘
　却綮請扵文宣王謚號中加一哲字其不究時病率此
類愚謂此人止可置之風雪中令作詩也(䂬溪)
王夷甫蔡景節並號口不言錢二子皆因弊矯之者衍以
　其妻貪淫黷貨至藉俠士李陽以懼之樽在臨海其婢
　納女巫之賂為百姓撾登聞皷其絶口盖有由然如子
羙張籍皆児散寫乞錢書太白頻將三十萬盡付酒家
　錢岑參閑居耐相訪正有床頭錢小杜清貧長欠一杯
　錢東坡滿江風月不論錢山谷青山好去坐無錢曾不
　害諸公之高也
孟郊詩最淡且古坡謂有如食蟛􁡡竟日嚼空螯退之論
數子乃以張籍學古淡東野為天葩吐竒芬豈勉所長
　而諱所短耶抑亦東野古淡自足而不待學欤(並同上)
武元衡詩不多集中有酬嚴司空荆南見寄詩两篇一云
金貂再領三公府玉帳連封萬户侯一云漢家征鎮委
條侯虎節龍旌居上頭皆續以簾捲青山巫峽雨烟開
碧樹渚宫秋第三聮一云劉琨坐嘯風清塞謝眺題詩
　月滿樓一云金笳曾掩故人淚䴡句初傳明月樓皆續
　以白雪調高歌不得羙人相顧翠娥愁人訝其大同余
　謂乃元衡刪潤之本集中両存之尔當以前篇爲正後
篇誠未工也(丹湯集)
李太白杜子羙詩皆掣鯨手也余觀太白古風子羙偶題
　之篇然後知二子之源流逺矣李云大雅乆不作吾衰
竟誰陳王風委蔓艸戰國多荆榛則知李之所得在雅
　杜云文章千古事得失才心知騷人嗟不見漢道盛扵
　斯則知杜之所得在騷然李不取建安七子而杜獨取
　垂拱四傑何耶南皮之韻固不足取而王楊盧駱亦詩
　人之小巧者尔至有不廢江河萬古流之句褒之豈不
　太甚乎同上
少㳺贈坡詩云節毛零落毡餐雪辨舌縱横印佩金語太
　不等子瞻譏集句云天邉鴻鵠不易得便令作對隨家
　鷄此詩正類此(黄常明)
東坡文章妙一世然在掖垣作吕吉甫謫詞繼而吕復用
　遂納告毀抹在翰苑作上清儲祥碑繼而蔡元長復作
　遂遭磨毀非特此也蘇叔黨云昔公為藏經記云傳扵
　世或以為非在惠州作梅花詩至有以為笑此皆士大
　夫以文鳴者其説能使人必信乃謬妄如此信知識古
戰場文者鮮矣子由嘗䟦東坡遺稿云展卷得遺艸流
　涕􁊨冠纓斯文乆衰弊流涇自為清科斗藏壁間見者
　空嘆驚廢興自有時詩書付西京(陽秋)
嘗恨王子猷作此君語輕以難名者告人遂使庸夫俗子
　忘意其間酤坊茗肆適以汚累之謪仙云但得酒中趣
　勿為醒者傳此理信然和靖招靈魄云百千幽勝無人
見說向吾師是洩機東坡云此味只憂児軰覺逢人休
道北囱凉人生此樂須天賦莫遣児曹取次知使子猷
　知此必鉗其喙也(䂬溪)
老杜畏人有云門徑從榛艸無心待馬蹄又直須上畨看
成竹客至從嗔不出迎將遺物離人矣答嚴八乃云只
　須伐竹開荒徑拄杖穿花聴馬蹄又有艸萊無徑欲教
　鋤亦如厭就成都卜而云慿將百錢卜漂泊問君平自
　智者觀之則爲㳺戯篇章得失自在俗士拘泥則全不
相應也東坡荅林塘云古今正自同歳月何必書㳺香
積山又云㝷幽恐不繼書版記歳月蕭思話先於曲阿
起宅有閒曠之致子惠基嘗謂所親曰㛰嫁畢當歸老
舊廬故元次山招陶别駕云無惑别婚嫁竟為俗務牽
退之云如今便可尔何用畢婚嫁
杜茅屋為風所破歌云自經䘮亂少睡眠長夜沾􁊨何由
徹安得廣厦千萬間大庇天下寒士俱歡顔風雨不動
安如山於乎何時眼前突兀見此屋吾廬獨破受凍死
亦足白樂天新製布裘云安得萬里裘盖褁周四垠穏
煖皆如我天下無寒人新製綾袴成百姓多寒無可救
　一身獨煖亦何情心中為念農桑苦耳裏如聞飢凍聲
争得大裘長萬丈與君都盖洛陽城皆伊尹自任一夫
不獲之辜也或謂子羙詩意寜苦身以利人樂天詩意
推身利以利人二者較之少陵為難然老杜飢寒而閔
人飢寒者也白氏飽煖而閔人飢寒者也憂勞者易生
扵善慮安樂者易失扵不思樂天疑優或人又謂白氏
之官稍逹而少陵尤卑子羙之語在前而長慶在后逹
者宜急卑者可緩也前者唱導後者和之耳同合而論
則老杜之心盖賢矣
老杜當干戈騷屑之時間關秦隴負薪採梠餔糒不給
　困躓極矣自入蜀依嚴武始有草堂之居觀其經營徃
來之勞備載扵詩皆可攷也其曰萬里橋西宅百花潭
　北莊言其地也經營上元始㫁手寳應年者言其時也
　雪裏江船渡風前徑竹斜寒魚依宻藻宿鷺起圓沙者
　言其景物也至扵艸堂塹西無樹林非子誰復見幽深
　則乞樹木扵何少府之詩也艸堂少花今欲栽不問緑
　李與黄梅則乞果栽扵徐少卿之詩也王侍御携酒艸
　堂則喜而為詩曰故人能領客携酒重相看王録事許
　草堂貲不到則戯而為詩曰為嗔王録事不寄艸堂資
　盖其流離貧窶之餘不能以自給皆因人而成也其經
　營之勤如此然未及黔突避成都之亂入梓客閬其心
　則未嘗一日不在艸堂也遣弟檢校艸堂則曰鵞鴨冝
　長數柴荆莫浪開寄題艸堂則曰尚念四松小蔓艸勿
　拘纏送韋郎歸成都則曰為問南溪竹抽梢合過墻塗
　中寄嚴武則曰常苦沙崩損藥欄也從江檻落風湍每
　致意如此及成都亂定再依嚴武為節度叅謀復歸艸
　堂則曰不忍竟捨此復來薙榛蕪入門四松在歩堞萬
　竹踈則其喜可知矣未㡬嚴武卒彷徨無依復捨之而
　去以史及公詩攷之艸堂㫁手扵寳應之𥘉而永太元
　年四月嚴武卒是年秋公寓䕫州雲安縣有此艸堂者
　終始秪得四載而其間居梓閬三年公詩所謂三年奔
　走空皮骨是也則安居艸堂者僅閱歳而巳其起居寢
　興之適不足以償其經營徃來之勞可謂一世之覊人
　也然自唐至今巳數百載而艸堂之名與其山川艸木
　禽獸公詩以為不朽之傳盖公之不幸而其山川艸木
　之幸也(葛常之)
僧祖可俗蘇氏伯固之子飬直之弟也作詩多佳句如懐
蘭江云懐人更作夣千里歸思欲迷雲一灘贈端師云
　窓間一榻篆烟碧門外四山秋蕋紅等句皆清新可喜
　然讀書不多故變態少觀其體格亦不過烟雲艸樹山
　川鷗鳥而巳而徐師川作其詩引乃謂自建安七子南
　朝二謝唐杜甫韋應物柳宗元本朝王荆公蘇黄妙処
　皆心得神解無乃過乎師川作畫虎行未章云憶昔予
　頑少小時先生教誦荆公詩即今老舊無新語尚有
廬山病可師愛其詩如是也(丹陽集)
元和十一年六月武元衡將朝夜漏未盡三刻騎出里門
遇盗死于墻下許孟容謂國相横尸而盗不得爲朝廷
　耻遂下詔募捕竟得賊始得張晏者王承宗所遣訾珎
者李師道所遣也初元衡䇿李錡之必反已而錡果反
　就誅由是諸鎮桀鷔者皆不自安以致扵是劉夣得有
代静安佳人怨詩云寳馬鳴珂踏曉塵魚文七首犯車
茵適來行哭里門外昨夜畫堂歌舞人又云秉燭朝天
遂不回路人彈指望高䑓墻東便是傷心地夜夜秋螢
　飛去來余攷夣得為司馬時朝廷欲澡濯𥙷郡而元
　衡執政乃格不行夣得作詩傷之而託扵静安佳人
　其傷之也乃所以快之欤(韵語陽秋)
黄庻字亞夫嘗有恠石一絶傳扵世云山鬼水恠着薜荔
　天禄辟邪眠莓苔鉤簾坐對心語口曾見漢家池舘來
　人士膾炙以為竒作唐張碧詩亦不多見嘗有池上怪
石詩云寒姿數片竒突兀曾作秋江秋水骨先生應是
壓風雷着向池邉塞龍窟我來池上傾酒尊半酣書
破青烟痕參差翠柳擺不落筆頭驚怖黏秋雲我聞
呉中項容水墨有高價邀得將來倚松下鋪却㕠僧
直難掉掉首空歸不成話二詩殆未易甲乙也(同上)
百家詩話總龜後集卷之十二
增修詩話總龜卷之十三
　　　警句門(中)
楊文公云錢惟演劉筠首變詩格學者慕之得其格者蔚
　為佳詠二公䴡語頗多如惟演奉使塗中云雪意未成
　雲着地秋聲不㫁鴈連天又云客亭厭見名長短村酒
　那能辯聖賢送僧逰楚云宿舎孤烟起行衣夣雨凉張
　弁州詩云戈矛廵霧夕鐃皷宴蕭晨章衢雨詩云平檻
　暁波呉榜渡遶城春樹越禽飛章南安云離人南浦多
　春艸越鳥棲枝有早梅劉潭州云坐激鮮飈湘竹暁樹
　含凉雨越禽歸李大僕北使云漢幟隨移帳燕鴻半解
　鞍何袁州云踈鍾静起軍城晚華表雙高水國秋陳江
　陵云深沉蛛網通歸夣紫翠春山接去舟太乙宮云神
　庭古栢啼烏起齋室虚簾宿霧通送人云思滿離亭酒
　魂驚客舎烏高泉州云東南地逈宵烽息西北樓髙晩
　望迷章分寜云小雨郊原連苦霧夕陽樓閣照丹楓東
　封應制云羽毛㐮野駕宴喜魯郊民送予知處州云輕
　飈使車逺明月直廬空張僕射判河陽云緑野桑麻連
　四水黄堂歌吹擁千兵孫永興云魚尾故宫迷艸樹龍
　鱗平隰自風烟漢武云立候東溟邀鶴駕窮兵西極待
　龍媒公子云歌畨南國桃根曲馬過章䑓杏葉韀槿花
　云欲作飛烟散猶憐反照遲荷花云泪有鮫人見魂須
　宋玉招禁中鶴云天淵風雨多秋思遼海烟波失舊期
　留題云有時盤馬看尤懶盡日投壺笑未廻又云春瘦
　巳寛連理帶夜長誰有辟寒金元夜云九枝火樹連金
　狄萬里霜輪上璧璫馬延州云沃野桑麻涵細雨嚴城
　皷角送斜陽劉筠直禁中云雨勢宫城闊秋聲禁樹多
　陜州從事云角逈含秋氣橋長㫁洛塵周賢良云﨑嶇
　一乗傳憔悴五羊皮南鄭云渝舞氣豪傳漢俗丙魚味
　羙敵呉郷李太僕云惟月卿曹重占星使者賢送僧云
　捲衲城鍾㫁搘笻岳雨寒僧惠崇云醉令難同社仙鵞
　肯換書葉金華云柔桑蔽野鳴雛雉高柳含風變早蟬
　劉潭州云坐席乆虚温樹老心旌無柰楚風長又云沙
　禽两两穿鈴閣江艸依依接射堂九隴云溪牋未破氷
　生硯爐酒新燒雪滿天又同賢良云春風亂鶯囀夕霧
　一鴻宴張嶺南云山月愁􁘠子風濤怒鱷魚西廵云龍
　駕昌明御天旗太乙神張婺神云大野幾星分婺女清
　風萬古感顔烏章南安云嶺雲夏變梅蒸早越雨秋藏
　桂蠧多西京首坐云滎河帶繞中天閣空樂星懸大士
　居題雪云劉伶醉席梅花地海客仙槎粉水天利州轉
　運云鴟蹲野芋誰為尹雪積泉塩乆置官章分寜云鶴
　伴鳴琴公事晚烏驚調角戍城秋楊處州云朱飾两􁜎
　廵屬邑案留雙筆在中䑓閣云三壤月臨承露掌九鶵
　烏繞守宫槐又云酒供硯滳濡毫冷火守更籌添漏長
　雪月云巳回鄰面三年粉又結寒絲幾許氷汾陽道中
　云皷音記里繩阡逺舞節鳴鸞玉歩隨相洪州云桃葉
　横波人共醉劍光衝斗獄常空李秦州云右墄獨登温
　樹宻前旌雙抗嶺雲高劉潭州云洛田荒二頃楚浪漲
　三篙槿花云呉宫何薄命楚夣不終朝宫詞云難消守
　宫血易㫁舞鸞腸又云虹跨層䑓晚螢飛夏苑凉夏日
　云雲容倐變千峰險草色相沿百帶長新蟬云翼薄乍
　舒宫女鬂蛻輕全解羽人尸公子云行庖㸑蠟彫胡熟
　永埒鋪金血汗驕明皇云梨園法部兼胡部玉輦長亭
　更短亭荷花云湔裙無限水障𬒮幾多風留題云荷心
　出水終無定蘿蔓從風莫自持又云藻井風高蛛壞網
　杏園春暖燕争泥咏梨云先時櫻熟煩羊酪逺信梅酸
損瓠犀洞户云宻鎻香風深處户亂飄梨雪曉來天贈
希晝云吟餘雲散葉坐乆麈遺毛夕陽云塞逈横垣紫
　江清照葉丹圉中云籠禽思隴樹洞犬識秦人柳絮云
平沙千里經春雪廣陌三條盡日風高屬疾云風簾鴟
　笑厨烟絶月樹烏驚藥杵喧燈夕云金徒抱箭當壺水
　玊宇風來满砌蓂禁中云萬年宫省樹五色帝家禽
晚唐詩句尚切對然氣韻甚卑鄭綮山居云童子病歸去
鹿麑寒入來自謂銖两輕重不差有人作梅花云強半
瘦因前夜雪數枝愁向曉來天對屬雖偏亦有佳處
李廷老家有李揆與饒州刺史封漸仲容叔霽聮句揆筆
　力遒勁詩亦大佳略云光踐蓬瀛閣卧痾淮海濵偶逢
　鄱陽守宛是鄱陽人又云共仰新侯伯同瞻舊宰臣又
　云郷路轅思北客林巷喜南
王爽字季明王孝伯問曰古詩中何句爲最佳爽未對孝
　伯曰所遇無故物安得不速老此為佳
楊巨濟詩曰爐烟添柳重宫漏出花遲當以下句為試舉
　人詩題濟本作源
晏元獻稱國初待詔云醉輕浮世事老重故郷人張安道
　亦稱紅塵三尺險中有是非波
晏臨淄宴集詩最多有一聮云春風任花落流水放杯行
惠崇逰長安云人逰曲江少草入未央深不减馬放降來
　地鵰盤戰後雲
景祐三年後苑生雙竹宣宰相從臣賦詩知制誥李絢有
　詩云日迴龍並影風過鳯聮聲衆嗟賞之(前並詩史)
嘗和杜祁公致仕詩云收得桑榆歸物外種成桃李滿人
　間亦佳(雲齋廣録)
李元膺逰春詩云夾道桃花三月暮馬蹄無處避殘紅其
　標致如此
陳䑓杜黙預東平郡宴太守請賦海棠詩黙云倚風莫怨
　唐工部後裔寜知不解詩坐客歎服(詩史)
臧謀梅花詩云緑楊解語應相笑漏洩春光却是誰人皆
　誦之
淇川人揚萬畢字通一作聞梧桐夜雨詩云千里暮雲山
　巳黒一燈孤舘酒𥘉醒索寞之意盡扵此
華州華隂縣宰許弋扵縣廨闢一軒名曰增明取韓文公
　遥岑出寸碧逺目増雙明之意羽客姚太虚謁許公因
書云遥岑寸碧尚增明何况雲峰三十六
楊茂卿詩云河勢崐崘逺山形􁶁蓞秋誠佳
錢昭度燈詩云繡帔夣驚中酒處朱門人語上朝時未若
　船中聞鴈洞庭夜床下有蛩長信秋意格清逺
昭度又有聞角詩云風欲抛高雨壓沉黄昏前後五更深
　議者云此亦句之優者
王文穆罷相帥朝士皆有詩陳從易詩最佳云千重浪裏
　平安過百尺竿頭穏下來
景祐末昊叛夏鄭公守長安梅聖俞送詩云亞夫金皷從
　天落韓信旌旗背水陳鄭公獨刻此詩于石
范景仁喜為詩年六十三致仕一朝思郷里遂輕行入蜀
　故人李才元知梓州枉道過之歸至成都日與郷人樂
　飲散財於親舊之貧者遂逰峨嵋青城下巫峽出荆門
　歲暮乃還京師在道作詩二百五篇有云不學郷人誇
　駟馬未饒吾祖泛扁舟此一二事他人所不能用也
范希文扵江上見一漁父意其有徳隱者也問姓名不對
　但留一絶云十年江上無人問两手今朝一度义(並同前)
閩嶺孟貫爲性踈野不以名宦爲意喜篇章大諌楊徽之
　稱之如寄張山人艸堂云掃葉林風後拾薪山雨前
韓㐮客者漢南女子為歌詩知名㐮漢間孟浩然贈詩曰
　只爲陽䑓夣裏狂降來教作神仙客㐮客閨怨詩曰連
　理枝前同設誓丁香樹下共論心先公熈寜中迓虜使
　成堯錫見遺衣服刺此聮扵褁肚上其下復刺丁香連
　理男女設誓之狀虜人重此句為佳製(詩史)
開元中將軍宋清有神劍後為瓜州牧李廣琛所得竒舒
　翰求之廣琛不與贈詩曰刻舟㝷巳化彈鋏未忘酧(南/部)
廬阜人陳沉立性僻野不接俗士黄損熊皎虚中師事之
　寒食後云罷却児女戯放他花木生閑居云掃地雪粘
　箒耕山鳥怕牛題水云點入旱雲千國仰力浮塵世一
　毫輕齊已贈沉云四海方磨劍深山自讀書(並雅言雜載)
張觀性沉静未嘗艸書自詠曰保心如止水爲行見真書
　以爲着題(桂苑雜録)
太上隱者人莫知其本末好事者從問其姓名不答留詩
　一絶云偶來松樹下高枕石頭眠山中無暦日寒盡不
　知年(古今詩話)
宋之問貶黜放還至江南逰靈隱寺夜月極明長廊行吟
　曰鷲嶺欎岧嶤龍宫鏁寂寥未得下聮有老僧燭燈坐
禪問曰少年不寐而吟諷甚苦何耶之問曰欲題此寺
　而思不屬僧曰試吟上聮之問誦之曰何不道樓觀滄
　海日門對浙江潮之問終篇曰桂子月中落天香雲外
　飄捫蘿登塔逺刳木取泉遥雲薄霜𥘉下氷輕葉未
　凋待入天台路㸔余渡石橋僧一聮乃篇中警䇿也遲
　明訪之已不見寺僧曰此駱賔王也
張俞成都人蜀以賢良稱之有詩行于世題武侯廟云高
　光如有嗣呉魏豈勝誅又題御愛山云可勝亡國恨猶
　有愛山心題洞庭湖云萬頃碧波看不盡一拳孤岫望
　中明皆佳
劉夣得有蜀吟曰巴人淚逐猿聲落蜀客舟從鳥道囬
姚合道旁亭子詩云南陌逰人回首去東林道者杖䉫歸
　不言亭亦佳
王摩詰酷好畫山水其畫山聳谷䆳雲浮水飛意出塵外
　嘗自題云宿世謬詞客前身應畫師李璟定爲妙品上
　上(同前)
李益詩名早著征人早行篇好事者畫爲啚障如回樂峰
　前沙似雪受降城下月如霜天下歌之
胡擢詩善狀花木鳥獸飄然有物外意嘗謂人曰吾思苦
　扵三峽聞猿吟曰甕中每醖逍遥樂筆下閒偷造化工
唐南蠻侵軼西川僖宗幸蜀慮為患以女下降蠻喜其姻
聮大國遣宰相趙隆眉楊竒鯤叚義宗來朝行在高駢
自淮海飛章云南蠻心膂唯此數人請留而鴆之迄僖
宗還京無虞用駢計也揚趙軰各有詞藻途中云風裏
浪花吹更白雨中山色洗還青海鷗聚處窓前見林狖
啼時枕上聴
自唐以來試進士詩號省題時有佳句如梓州進士楊諤
　天聖八年省試蒲車詩云草未驚皇轍山能護帝輿是
　歲下第景祐元年省試宣室受釐詩云願前人主席一
　問洛陽人是歲及第未㡬慶暦二年韓欽試勲門賜㦸
　詩云凝鋒畫翻轉交鏃采文繁范景仁曾見真本云迎
　鋒畫翻轉映日采文繁姑两存之蘇州進士王偃試邇
　英延講藝詩云白虎前芳掩金華舊事輕天心非不悟
垂意在蒼生有古諷諌意是年奏名甚高御前下第二
　十年始第㝷卒滕元發皇佑五年御試吹律聴軍聲詩
　云萬國休兵外群生奏凱中又作西旅來王詩云寒日
邊聲㫁春風塞草長傳聞漢都護歸奉萬年觴極為埸
　屋所稱楊諤有題􁐻山云行人問宫殿耕者得珠璣
孟蜀王時花蕋夫人能詩而世不傳王平甫扵舘中得七
　言三十餘篇六約似王建詩云厨舩進食簇時新列座
　無非侍從臣日午殿頭宣索鱠隔花催喚打魚人又月
　頭分給買花錢滿殿宫娥盡十千遇着唱名多不語含
　羞急過御床前(並同前)
楊文公在舘閣時占城進獅子例進詩文公云渡海鯨波
　息登山豹霧清(雜說)
章獻太后挽辭數百首唯石曼卿一聮首出曰震出坤柔
　變乾成太極虚太后稱制日乆仁宗端拱至是始親萬
　機曼卿詩切合時冝又不卑長樂也(古今詩話)
嘉祐中劉諷都官簡州人方年六十三致仕夫婦徒居頼
　山謝景山有詩送云移家尚恐青山淺隱几唯知白日
　長朱公綽詩云諌艸焚來應見史槖金散盡只留書
潘天錫員外與沈郎中宅相隣同逰古觀分題天錫云風
　便磬聲逺日斜樓影長沈彬云松欹晚影離壇艸鍾撼
　秋聲入殿風(郡閣雅談)
唐宣宗重陽賜群臣宴詩曰欵塞旋征騎和戎委廟賢傾
　心方倚注恊力共安邉魏謩應制云四方無事去神豫
杪秋來八月寒光動千山霽色開宣宗嘉之(南部新書)
魏野啄木云千林啄如盡一腹餒何妨有詩人䂓戒之風
閒居云妻喜栽花活童誇鬪艸嬴得野人趣非急務故
也又云燒葉爐中無宿火讀書窓下有殘燈有嫌燒葉
貧寒太甚改葉為藥不惟壞此一句并下句亦减氣味
　所謂求益反損也贈司馬君實云文雖如古道貌不似
貧家公監安豐酒稅赴官有行色詩云冷於陂水淡於
秋逺陌初窮見渡頭猶頼丹青不能畫畫成應遣一生
愁非狀難寫之景乎
㓂萊公年十九進士及第知東巴縣詩云野水無人渡孤
舟盡日橫又為江南春詩云波渺渺柳依依孤村芳艸
逺斜日杏花飛江南春盡離腸㫁蘋滿汀洲人未歸膾
炙人口(古今詩話)
李長吉歌云天若有情天亦老以為竒恠無對石曼卿云
　月如無恨月長圓
九華山人熊皎能詩早行云山前猶見月陌上未逢人山
　居云果熟秋先落禽寒夜未棲閒居云深逢野艸皆為
藥静見樵人恐是仙又云厭聴啼鳥夣醒后慵掃落花
春盡時(雅言雜載)
李範關中人善章句爲道傍木云雖當南北路不碍徃來
　人經王山人舊居云鶴歸秋漢逺人去草堂空秋日江
　干逺望云清猿啼逺木白鳥下前灘暮秋懷故人云天
　涯故友無來信窓外拒霜空落花江寺閒書云釣叟無
　機沙鳥睡禪師入定白牛閒(同前)
丁晋公在朱崖有詩數十篇號知命集有曰草解忘憂憂
　底事花名含笑笑何人(古今詩話)
陸子履言懷云薄有田園歸去好苦無官况莫來休士君
　子莫不賞味其意(青瑣集)
湘南詩僧文喜為失鶴詩云一向亂雲㝷不得㡬畨臨水
　待歸來上潭州劉相大稱許
河外僧清晤春日即事云宿鳥歸花影潮魚没浪痕郊外
晚菊云叠浪攴層漢殘陽𥙷㫁霞上賈侍中遂褒稱
范攄有子七嵗能詩夏景云閒雲生不雨病葉落非秋方
　干曰必不享夀未十嵗而終
劉昭禹字休明婺州人為詩刻苦不懼風雨有云句向夜
深得心從天外歸言不虚耳(並同前)
廖凝字熈績十歲詠棋詩云滿汀鷗不散一局黒全輸識
　者見之曰必垂名扵後(郡閣雅談)
裴說裴諧俱有詩名說官至𥙷闕諧終於桂嶺假官宰同
　作湘江吟說詩云吟餘潮入浦坐乆燒移山諧詩云風
　回山火㫁潮落岸氷高經杜甫墳說云擬掘孤墳破重
　教大雅生諧曰名終埋不得骨且朽何妨景同而語意
　俱别
吕文穆公未第時嘗逰一縣忘其縣名胡大監旦方隨其
　父宰是邑遇吕甚薄客有譽曰工扵詩宜少加禮胡問
　其警句客舉一篇卒章云挑盡寒燈夣不成胡笑曰乃
　一渇睡漢耳吕恨而去明年首中甲科因人寄語胡曰
渇睡漢狀元及第胡荅曰待我明年第二人及第輸君
　一籌旣而次榜亦中首選(歐公詩話)
許致殿丞及第後忽心恙爲詩亂題房壁云有漏難求佛
　無機好學禪又江上對月云江使不來秋練净月娥長
　在夜珠寒
詩話總龜卷之十三
百家詩話總龜後集卷之十三
　　　評論門
魯直謂陳後山學詩如學道此豈㝷常雕章繪句者之可
　擬㢤客有謂余言後山詩其要在扵點化杜甫語尔杜
　云昨夜月同行後山則云勤勤有月與同歸杜云林昏
　罷幽磬後山則云林昏出幽磬杜云古人日已逺後山
　則云斯人日已逺杜云中原皷角悲後山則云風連皷
　角悲杜云暗飛螢自照後山則云飛螢元失照杜云更
　覺追隨盡後山則云林湖更覺追隨盡杜云文章千古
　事後山則曰文章平日事杜云乾坤一腐儒後山則曰
　乾坤着腐儒杜云孤城隱霧深後山則曰寒城着霧深
　杜云寒花只暫香後山則曰寒花只自香如此類甚多
　豈非點化老杜之語而成者余謂不然後山詩格律高
　古真所謂碌碌盆盎中見此古罍洗者用語稍同乃是
　讀少陵詩熟不覺在其筆下又何以足病公(丹陽)
南史載孝武嘗問顔延之曰謝莊月賦何如荅曰莊始知
　隔千里兮共明月帝召莊以延之語語之莊應聲曰延
　之作秋胡詩始知生為乆離别沒為長不歸(同上)
連綿字不可挑轉用詩人間有挑轉用者非為平仄所牽
　則為韻所牽也羅昭諌以沉寥為寥沉是為平仄所牽
　秋風生桂枝詩所謂寥沉工夫大是也又以汎瀾為瀾
　汎是為韻所牽哭孫員外詩所謂故侯何在淚瀾汎是
　也(韻語陽秋)
方干詩清潤小巧盖未升曹劉之堂或者取之大過余未
曉也王賛嘗稱之曰鋟肌滌骨氷瑩霞絢嘉殽自將不
　吮餘雋䴡不葩芬苦不癯棘當其得志倐與神㑹孫邵
　嘗稱之曰其秀也仙蕋扵常花其鳴也靈鼉扵衆响觀
其所作登靈隱峰詩云山叠雲霞際川傾世界東送喻
　坦之詩云風塵辭帝里舟楫到家林此真児童語也寄
喻鳬云寒蕪隨楚盡落葉渡淮稀如送喻坦之下苐
　又云過楚寒方盡浮淮月正沉贈路明府詩云吟成五
　字句用破一生心贈喻鳬又云才吟五字句又白㡬莖
　鬚稱心寺中島云雪折停猿樹花藏浴鶴泉寄越上人
　又云窓接停猿樹巖飛浴鶴泉于使君詩云月中倚棹
吟漁浦花底垂鞭醉鳯城送伍秀才詩又云倚棹寒吟
漁浦月垂鞭醉入鳯城春其語言重叠有以見其窘也
　至扵野渡波揺月空城雨翳鍾白猿垂樹窓邊月紅鯉
驚鈎竹外溪義行相識處貧過少年時等句誠無愧扵
孫王所賞
杜甫讀蘇渙詩則曰余髪喜郤變白間生黒絲高適觀陳
　十六史碑則曰我來觀雅製慷慨變毛髪(韵語陽秋)
李長吉云我生二十不得意一生愁心謝如梧蘭至二十
　七而卒陳無巳除夜詩云七十已強半所餘能㡬何遥
　知暮景促更覺後生多至四十九而卒語意不祥如此
　豈神明者先受之耶(丹陽)
老杜賦螢火詩云幸因腐艸出敢近太陽飛未足臨書卷
　時能點客衣似譏當時閹人用事扵人君之前不能主
　張文儒而乃如青蠅之點素也說者乃謂喻小有才而
　侵侮大徳豈不悞㢤羅隱竊取其意乃曰不思曾腐艸
　便擬倚孤光若道通文翰車公業　長其視前作愧矣
錢起集前八卷後五卷鮑欽止謂昭宗時有中書舎人錢
　翃亦起之諸孫今起集中恐亦有翃所作者余𥘉未知
　其所㨿也比見前集中有同程七早入中書一篇云不
　意雲霄能自致空驚鵷鷺忽相隨臘雪新晴百子殿春
　風欲上萬年枝和王員外雪晴早朝詩紫㣲晴雪帶恩
　光遶仗偏隨鴛鷺行長信月留寜避曉宜春花滿不飛
香二詩皆翃所作無疑盖起未嘗入中書也集中又有
登彭祖樓一詩而薛能集亦載則知所編甚駮也
陳去非嘗謂余言唐人皆苦思作詩所謂吟安一箇字撚
㫁數莖鬚句向夜深得心從天外歸吟成五字句用破
　一生心蟾蜍影裏清吟苦舴艋舟中白髪生之類是也
故造語皆工得句皆竒但韻格不高故不能叅少陵之
逸歩後之學詩者倘能取唐人語而掇入少陵繩墨歩
驟中此速肖之術也余嘗以此語似葉少藴少藴云李
益詩云開門風動竹疑是故人來沈亞之詩云徘徊花
上月虚度可憐宵皆佳句也鄭谷掇取而用之乃云睡
深可忍風敲竹飲散那堪月在花真可與李沈作僕奴
　由是論之作詩者興致先自高逺則去非之言可用倘
　不然便與鄭都官無異
荆公嘗有詩云功謝蕭䂓慚漢第恩從隗始上燕䑓或謂
　公曰蕭何萬世之功則功字固有來處若恩字則未見
　有出也荆公荅曰韓集鬪雞聮句孟郊云受恩慚始隗
　則知荆公詩用法之嚴如此然一水護田將緑遶两山
　排闥送青來之句乃以樊噲排闥事對護田豈護田亦
　有所出耶有好事者謂余言一日有人面稱公詩謂自
　喜田園安五柳但嫌尸祝擾庚桑以為的對公笑曰伊
　但知柳對桑為的對然庚亦是數盖以十日數之也余
　謂荆公未必有此意使果如好事者之說則作詩歩驟
　亦太拘窘矣錢起送屈突司馬詩云星飛龎統驥箭發
　魯連書人多稱其工余恨龎綂驥出處無星字而魯連
　書有箭字也趙給事晚歸不遇詩忽看童子掃花處始
　愧夕郎題鳯來前句不用事後句用二事皆非律也(丹陽)
詩家有換骨法謂用古人意而點化之使加工也李白詩
　云白髮三千丈縁愁似箇長荆公點化之則云繰成白
髪三千丈劉禹錫云遥望洞庭湖翠水白銀盤裏一青
螺山谷點化之云可惜不當湖水面銀山堆裏看青山
　孔稚圭白苧歌云山虚鍾響徹山谷點化之云山空响
筦絃盧仝詩云艸石是親情山谷點化之云小山作友
　朋香艸當姬妾學詩者不可不知此(同上)
沈存中云退之城南聮句云竹影金瑣碎金瑣碎者日光
　也恨句中無日字尔余謂不然杜子羙云老身倦馬河
　堤永踏盡黄榆緑槐影亦何必用日字作詩正欲如此
(葛常之)
自古工詩者未嘗無興也觀物有感焉則有興今之作詩
者以興近乎訕也故不敢作而詩之一義廢矣老杜萵
苣詩云两句不甲拆空惜埋泥滓野莧迷沒來空山實
　扵此皆興小人盛而掩抑君子也至高適題處士菜園
　則云耕地桑柘間地肥菜常熟為問葵藿資何如廟
　堂肉則近乎訕矣作詩者苟知興之與訕異始可與言
　詩矣
高適别鄭處士云興來無不愜才大亦何傷寄孟五詩云
　秋氣落窮巷離憂兼暮蟬送蕭十八云常苦古人逺今
　見斯人古題陸少府書齋云散帙至棲鳥眀燈留故人
　皆佳句也上陳左相天地莊生馬江湖范蠡舟亦有含
蓄但莊子謂天地一指萬物一馬而以天地為馬則悞
矣(並同上)
山谷詩多用稻田衲亦云曰衣王摩詰詩云乞飯從香積
裁衣學水田又云手中花㲲净香飯稻畦成豈用是耶
(丹陽集)
晋張翰憶具中蓴菜鱸鱠而歸而高適屢作越上用如送
　崔功曹赴越云今朝欲乗興隨尔食鱸魚送李九赴越
　云鏡水若所憶蓴羹子舊便人以為疑余攷地理志漢
　呉縣隷今㑹稽郡則以鱸作越上亦無傷也(韵語陽秋)
魯直謂東坡作詩未知句法而東坡題魯直詩云每見魯
　直詩未嘗不絶倒然此卷語妙甚殆非悠悠者可識能
　絶倒者巳是可人又云讀魯直詩如見魯仲連李太白
　不敢復論鄙事雖若不適用然不為無𥙷如此題識其
　許之乎其譏之也魯直酷愛陳無已詩而東坡亦不深
　許魯直為無已揚譽無所不至而無巳乃謂人言我語
　勝黄語何耶(同上)
百家詩話總龜後集卷之十三
增修詩話總龜卷之十四
　　　警句門(下)
石曼卿以詩酒豪爽得名嘗獨行京師倐有豪士揖曼卿
　語巳而曰公幸過我家曼卿語諾豪士顧從騎載曼卿
　同行入委巷前抵大第三四門乃至内堂庭户宏䴡施
　設錦繡侍女珠翠延飲求曼卿書字曼卿醉後書其詩
　籌筆驛等數篇豪士甚珎愛之贈曼卿金帛可直數十
　百千使從騎送歸𥘉不知其誰何後日㝷迷不省所居
　閭里人不能知他日復遇之塗又以金數十两贈曼卿
　云籌筆驛詩意中流水逺愁外舊山青最佳
歐陽詹乾徳中獻野史授黄崗宰有詩行於世聞猿云啼
　猿非有恨行客自多悲聞笛云不知吹者意何似聴人
　心卧屏云横琴遮逺洞舉手出高峰公宇蘆云漁家合
　得两三莖公退徐吟思倍清官滿不將歸舊隱蕭蕭留
　與後人聽(雅言雜載)
繆島雲少從浮屠詩尚竒險如抛芥子降顛狒狒折楊枝
　􁮺醉猩猩夐出前軰(摭言)
湖南日試萬言王璘與李群玉校書相遇扵岳麓寺群玉
　揖之曰公何許人日試萬言■群玉曰與公聮句可
　乎璘曰惟子之命群玉破題授之曰芍藥花開菩薩面
璘繼之曰㯶櫚葉散夜义頭
東坡云児子邁㓜嘗作林檎詩云熟果無風時自脫半窓
　迎日鬪先紅扵等軰中亦號有思致者今巳老無他技
　但時出新句作酸棗尉有詩云葉隨流水歸何處牛載
　寒鵶過别村(百斛明珠)
眉山矮道士李伯祥好爲詩格亦不能高徃徃有竒語如
　夜過脩行寺醉打老僧門皆可愛予㓜時學於道士張
　易簡觀中伯祥與易簡徃來嘗歎曰此郎君貴人也不
　知何以知之(同前)
狄煥南岳石樓暁望云數點當秋霽不知何處峰題岳路
　松云一嶂雨聲歸洞壑两條翠色下瀟湘(雅言系述)
曾弼長沙人依逸人王元爲詩友宿玉泉寺云山偷半庭
　月池印一天星君山云翠壓魚龍窟寒堆波浪心
蔣鈞字不器營道人與劉洞陳甫爲詩友寄柳宣云因借
夣書過竹寺學耕秋粟繞茆原戎昱詩有一夜不眠孤
　客耳主人門外有芭蕉鈞代答云芭蕉葉上無愁雨自
　是多情聴㫁腸
史虚白嵩洛人廖凝寄之詩曰飯僧春嶺蕨醒酒雪潭魚
　終於湓浦
林楚才賀州冨川人贈致仕黄損詩云身閒不恨辭官早
　詩好常甘得句遲
陳甫字惟岳吉水人贈黄岩云清時不作登龍客緑鬂閒
　梳傍草堂漳江感懷云一雨洗殘暑萬家生早凉村居
　云暮鳥歸巢急寒牛下隴遲詩云筭吟千百首方得两
　三聮
高元矩宣城人贈宣城宰云硯貯寒泉碧庭堆敗葉紅贈
　徐學士云鸞掠琴絃穿静院吏收詩草下閒庭
楊鳬字舄之閩人山中即事云背日流泉生凍早逆風歸
　鳥入巢遲
李平關右人讀武席内傳云龍髯巳㫁嬪嬙老豹尾不來
　𡵨路長閒書云至人無夣夣不到天道惡盈盈有餘
曹崧衡陽人題衡山㝷仙觀云千年松引東陵鶴三級芝
　田草木香贈陳先生云讀太元經秋醮罷註參同契夜
　燈㣲經羅大夫故居云鹿眠荒圃寒蕪白鵶噪殘陽敗
　葉飛
祕舘以上巳日會西池王仲至有二詩張文潜和之最工
　云翠浪有聲黄帽動春風無力綵旗垂秦少㳺云簾幙
　千家錦繡垂仲至笑曰此語又待入小石調也少㳺有
　煩逸少書陳迹更屬相如賦上林之句諸人亦為難及
山谷曰余作两句云清鑑風流歸賀八飛揚䟦扈付朱三
　未知可贈誰不能成章(王直方詩話)
有以長韻詩上王仲至其一聮云狗監傳新賦雞林購近
　詩屬對頗工而終篇無若此者言辭鄙陋幾可絶倒豈
　所謂寸有所長耶
舒王和人歌曲有暖字韻一篇余清老云更有一篇只記
　一句云夕陽到處花偏暖及嘗代一小児賦花糕詩一
　絶恨不得見
荆公在金陵嘗指壁上所題两句云一水戽(一云/護)田將緑
遶两山排闥送青來
張塤字叔和謂余曰塤一日到洛中謁潞公方飯後坐扵
　一亭亭邊皆蘭旣見不交一談對坐幾時公方曰香來
　也叔和以爲平生所未聞潞公云凢香嗅之則不佳須
　待其因風自至余始悟山谷詩云披拂不盈懷時有暗
　香度
韓持國有云青烟人幾家緑野山四合當時無不傳誦
東坡云參寥善絶句有云隔林彷彿聞機杼知有人家在
　翠㣲毎爲人誦後來黄州相聚半年京師故人以書相
　遺曰知有僧在彼非隔林彷彿聞機杼和尚耶僕謂參
　寥曰此吾師七字師號也
梅聖俞在禮部考校時和歐陽文忠公春雪詩云有夣皆
　蝴蝶逢𫀆只紵麻用事如此乃可貴
余愛張文潜過宋都詩云白頭青鬂有存没落日㫁霞無
　古今不减老杜
山谷有光山道中雪詩云山㗸斗柄三星没雪共月明千
　里寒都尉王晋卿足成鷓鴣天云才子隂風度逺關清
　愁曾向畫圖看山㗸斗柄三星没雪共月明千里寒新
　路陌舊江干﨑嶇誰歎客程難臨風更聴昭華笛蔌蔌
　梅花滿地殘
舒王與呉彦律云含風鴨緑鱗鱗起弄日鵞黄裊裊垂
　自云此幾凌轢造物
張文潜謂余曰黄九云桃李春風一盃酒江湖夜雨十年
　燈真竒語(並同前)
詩云千山送客東西路一樹照人南北枝王康功推官作
牛丞相竒章公初為詩矜竒特語至有地瘦草叢短句明
　年秋卷成呈之曰有求色必赧慿酒意乃伸益加能矣
　明年乃上第因曰楊茂卿云河勢崐崘逺山形􁶁蓞秋
　此過華隂山下作初用蓮峰作􁶁蓞的當而暗盡矣
(劉禹錫佳話録)
蜀王建時楊義方能文詞爲春日詩云海邊紅日半離水
　天外暖風輕到花贈王樞宻云兩聲鞭自禁門出一簇
　人從天上來(異聞録)
唐求劉郇伯有詩名唐求臨池洗硯詩云恰似有龍深處
　卧𬒳人驚起黒雲生又漸寒沙上路欲暝水邊村早行
　云沙上鳥猶睡渡頭人巳行詩思不出二百里間劉郇
　伯爲范鄭郎中詩友范得句云歲盡天涯雨乆而難對
　劉郇伯曰人生分外愁范賞之然老于新津之東渡非
　隱非吏二子亦可凌厲名埸而死丘樊所謂蜀人無志
懷土正此也(北夣瑣言)
余問山谷今之詩人誰爲冠曰陳無巳其佳句可得聞乎
　曰吾見其作温公挽辭一聮便知其才不可敵曰政雖
　隨日化身已要人扶
盛次仲孔平仲同在舘中雪夜論詩平仲曰當作不經人
　道語曰斜拖闕角龍千尺澹秣墻腰月半稜次仲曰甚
　佳其未大乃曰看來天地不知夜飛入園林總是春平
　仲乃服(並同前)
舒王嘗寄蔣山元禪師詩曰不與物違真道廣毎隨縁起
　自禪深(冷齋夜話)
　　　唱和門
熈寜間𥘉作東西府望氣者云有天子氣及府成車駕果
幸張掞以詩慶二府諸公荆公和云曾留上主經過迹
　更費髙人賦詠才(倦㳺録)
唐路徳延有孩児詩五十韻傳扵世侍郎張公師錫次韻
　成老児詩曰鬂髪盡皤然眉分白雪鮮週廻延客話傴
僂抱孫憐無病常供粥非寒亦衣綿假温衾擁背借力
杖搘肩貌比三峰老年過四皓仙喚方離枕上扶始到
　門前每愛烹山茗嘗嫌打石蓮耳聾如塞纊眼暗似籠
　烟宴坐羸扶几乗騎困嚲鞭頭揺如轉旋唇動若抽牽
　骨冷愁離火牙疼怯漱泉形骸將就木囊橐尚貪錢
膠睫乾眵綴粘髭冷涕懸披裘腰懶繫濯手袖慵揎抬
舉衣頻換扶持藥屢煎坐多茵易破行少履難穿喜婢
　裁裙布嗔妻買粉鈿房教深下幕床遣厚鋪毡琴聴憐
　三樂圖張笑七賢看經嫌字小敲磬喜聲圓食罷羮
　流𬒮盃餘酒帶涎樂來須遣罷醫到乆相延褁帽縱模
　掠梳頭取次纒長吁思徃事多感聴哀絃氣注腰還重
　風牽口更偏墓松先遣種誌石預令鐫客到唯求藥僧
　來忽問禪飬茶懸土竈曝艾晒簷椽怒僕空睁眼嗔童
　謾握拳心驚嫌踘蹴脚軟怕鞦韆局縮同寒狖摧豗似
　餓鳶觀瞻多目眩舉動即頭旋女嫁求紅燭男婚乞彩
　牋巳聞頒几杖寜更佩韋弦賔客身非與児孫事巳傳
　飬和屏作伴如意佛相連乆弃登山屐惟存負郭田呻
　吟朝不樂展轉夜無眠呼稚臨床伴看書就枕邉冷懷
　疑貯水虚耳訝聞蟬束帛非無分安車信有縁伏生甘
　坐末綘老譲行先拘急將風夜昏沉欲雨天雞皮塵旋
潰児齒食頻填毎憶居郎省常思釣渭川喜逢迎佛㑹
　羞赴賞花筵徑逺令移檻堦危索减磚好生焚鳥網惡
　殺杵魚船旣感桑榆日常嗟蒲柳年長思當弱冠悔不
　賸狂顛(青箱雜記)
牛僧孺將赴舉時投贄扵劉夣得對客展讀飛筆塗竄其
文居三十年夣得守汝牛出鎮漢南枉道汝水駐旌信
　宿酒酣贈詩於夣得曰粉署爲郎二十春向來名軰更
無人休論世上升沉事且閗尊前見在身珠玉㑹應成
　咳唾山川猶覺露精神莫嫌恃酒輕言語曾把文章謁
　後塵夣得方悟徃年改文卷之事和答云昔年曾忝漢
　朝臣晚歲空餘老病身𥘉見相如成賦日後爲丞相倚
　門人追思徃事咨嗟乆幸喜清風語笑頻猶有當時舊
　冠劔待公三日拂埃塵(古今詩話)
長慶二年王起自中書舎人知舉放進士周墀及第後同
　在翰林㑹昌三年起自僕射再放榜時周墀任華州因
　寄詩賀叙同在翰林日文塲三化魯儒生二十餘年振
重名曾忝木雞誇羽翼又陪金馬入蓬瀛雖欣月桂居
　先折更羡春蘭最後榮欲到龍門看風水關防不許暫
　離營答曰貢院離來二十霜誰知更忝主文塲楊葉縱
　能穿舊的桂枝何必爱新香九重每憶同仙禁六藝初
　吟得夜光莫道相知不相見蓮峰之下有龔黄人以爲
　絶唱(廣卓異記)
韋中憲蟾㢘問鄂州春日除　祖筵上題文選两句云悲
莫悲兮生别離登山臨水送將歸以毫牋授賔從請續
其句坐中悵望皆不屬有酒妓泫然曰某不知欲口占
　两句乃曰武昌無限新開柳不見楊花撲面飛坐客嘉
　歎韋有贈聾僧詩云􁴞嶺東西烟靄合两問茅屋一溪
　雲師云耳重誰解知師意人是人非不欲聞雅言雜載
曹相確鎮浙西日㑹湖中郡判官王樞舉進士嚴惲詩曰
春光苒苒歸何處更向花前把一盃盡日問花花不語
　爲誰零落爲誰開王仰其才調和曰花落花開人世夣
　衰榮閒事且持盃春風底事輕揺落何似從來不要開
(同前)
龔頴自負文學少許可又談論多所折難知鼎州士罕造
　其門獨丁晋公贄文求見頴倒屣迎迓酧對終日至于
　忘食曰自唐韓柳後今得子矣翌日丁獻詩扵頴頴次
韻和酬曰膽怯何由戴鐡冠只縁昭代獎孤寒曲肱未
遂違前志直指無聞是曠官三諌每傳朝客說五溪閒
　凭郡樓看祝公早得文塲雋况值天堦正舞干(青瑣/雜記)
江西韋丹大夫與僧靈徹為忘形之契寄徹詩云王事紛
　紛無暇日浮生冉冉只如雲已為平子歸休計五老峰
前必共論徹酧曰年老身閑無外事麻衣草坐只容身
　相逢盡道休官去林下何曾見一人(雲溪友議)
白中令鎮荆南杜藴常侍問長沙諸從事盧發致瞍焉發
　酒酣傲睨公少不懌因改著詞令曰十姓胡中第六胡
也曾金闕掌洪爐少年從事誇門地莫向尊前喜氣粗
盧答曰十姓胡中第六胡文章官職勝崔盧暫來關外
分憂寄不稱賔筵語氣粗公極歡(摭言)
梅聖俞客歐陽晦夫使工畫茅庵已居其中一琴横牀而
　已曹子方作詩四韻僕和云寂寞王子猷迴舩剡溪路
　超遥戴安道月夕誰與度倒披王恭氅半掩袁安户應
　調折弦琴自和撚鬚句(百斛明珠)
東坡云余在廣陵與晁無咎曇秀道人同舟送客山光寺
　客去余醉卧舟中秀作詩云扁舟乗興到山光古寺臨
　流勝氣藏慚愧南風知我意吹將艸木作天香予和云
閙裏清逰似隙光醉時真境發天藏夣囬拾得吹來句
十里南風草木香余昔對文忠公誦文與可詩云羙人
　却扇坐羞落庭下花公曰此非與可詩世間元有此句
　與可拾得耳後五年秀來惠州見予偶道其事(直方/詩話)
鄧洵羙連山人乾祐二年中進士第與司空昉少保溥同
　年謁劉氏不禮歸武陵時周氏有其地且辟在幕府未
幾司空氏自禁林出使武陵與洵羙相遇贈詩曰憶昔
　詞塲共着鞭當時鶯谷喜同遷關河契闊三千里音信
　稀踈二十年君遇巳知依玉帳我無才藻歩花磚時情
　人事堪惆悵天外相逢一泫然洵羙和云詞場幾度讓
　長鞭又向清朝賀九遷品秩雖然殊此日歲寒終不改
　當年馳名早巳超三院侍直仍忻歩八塼今日相逢畨
　自愧閑吟對酒倍潸然相國歸闕率偕載而辭以疾不
　行相國語同年少保公公時在黄閣洵羙在武陵又爲
　詩寄之云衡陽歸鴈别重湖䘖到同人一𥿄書忽見姓
　名雙淚落不知消息十年餘綵衣我已登黄閣白社君
　猶葺舊居南望荆門千里外暮雲重叠滿晴虚周氏疑
　洵羙漏洩宻謀急追捕易俗場官而遇害建隆初王師
　下湖湘相國復牧衡陽道經易俗場作詩弔曰十年衣
　染帝郷塵踪跡仍傳活計貧高掇桂枝曾遂志假拖藍
　綬至終身侯門寂寞非知巳澤國恓惶似旅人今已向
　公墳畔過不勝懷抱暗酸辛(雅言系述)
山谷云金華俞清老名子中三十年前與予共學扵淮南
　元豐甲子相見扵廣陵自云荆公欲使之脫縫掖着僧
　伽藜奉香火扵半山宅寺所謂報寜禪院者予之僧名
紫琳字清老無妻之累去作半山道人似為不難事然
生龜脫筒亦難堪忍後數年見之儒冠自若因嘗戯和
　清老詩曰索索葉似雨月寒遥夜䦨馬嘶車鳴鐸群動
　不遑安有人夣超俗去髪脫儒冠平明視清鏡政爾良
　獨難子瞻屢哦此詩以為妙(直方詩話)
乾祐元年户部侍郎王仁𥙿放王溥狀元及第溥不數年
　拜相仁𥙿時爲太子少保有詩賀曰一戰文埸㧞趙旗
　便携金鼎賛無為白麻驟降恩何厚黄閤𥘉聞喜可知
䟦勑案前人到少築沙堤上馬行遲押班長幸遥相見
　親狎争如未貴時溥和曰揮毫文戰偶搴旗待詔金華
亦偶爲白社遽當宗伯選赤心旋遇聖人知九霄得路
榮雖極三接承恩出每遲職在台司多少暇親師不及
　舞雩時(廣卓異記)
魯直使余對句曰呵鏡雲遮月對曰啼粧露着花魯直罪
　余於詩深刻見骨不務含蓄余竟不曉此論當有知者
(冷齋)
僧修詩話總龜卷之十四
百家詩話總龜後集卷之十四
　　　評史門
安禄山及永王璘有窺江左之意子偒勸其取金陵史稱
　薛鏐李䑓卿等爲璘謀主而不及李白白傳止言永王
璘辟爲府僚璘起兵遂迯還彭澤審尔則白非深扵璘
者及觀白集有永王東廵歌十一首乃曰𥘉從雲梦開
　朱邸更取金陵作小山又云我王樓艦輕秦漢却似天
　皇欲度遼若非賛其逆謀則必無是語矣白旣流夜郎
　有書懐詩云半夜水軍來潯陽滿旌􁈎空名適自悞迫
脅上樓船從賜五百金弃之若浮烟辭官不受賞飜謫
　夜郎天宋中丞薦白啓云遇永王東廵脅行中道乃用
　白述懷意以收拭其過尔孔巢父亦為永王所辟巢父
　察其必敗㓗身潜遁由是知名使白如巢父之計則安
　得有夜郎之謪㢤老杜送巢父歸江東云巢父掉頭不
　肯往東將入海隨烟霧其序云兼呈李白恐不能無㣲
　意也(黄常明)
唐穆宗時令狐楚為相為景陵使以傭錢獻羡餘怨聲係
　路致有衡州之貶觀發潭州寄李寜常侍詩云君今
侍紫垣我已墮青天委廢從兹日旋歸在㡬年又有答
　竇鞏中丞詩云何年相贈答却得在中䑓亦可見其去
　國慘傷之情矣孔子曰苟患失之無所不至其楚之謂
　乎觀甘露之事則可見矣當是時也王涯等𬒳繋神䇿
仇士良白涯與李訓謀逆將立鄭注楚時以舊相在闕
下文宗召楚至帝對楚悲憤因付涯訊牒曰果涯書耶
楚曰涯誠有謀罪應死嗚呼觀望腐夫閹人而誣寘人
扵死地楚忍為之乎甘露野史乃言尚頼舊相令狐
楚獨為辯眀若以史為證則野史之言未必公也
杜牧之作李和鼎詩云鵩鳥飛來庚子直謫去日蝕辛卯
年由來枉死賢才士消長相持勢自然盖言鄭注事也
方是時和鼎論注不可為相旋致貶謫故牧之作詩痛
　之如此議者謂辛卯年在憲宗之時而文宗時無辛卯
也豈牧之悞乎余謂牧之所云非謂實庚子辛卯也鵩
集于舎班固書庚子之日日有蝕之詩人有辛卯之詠
借是事以眀李甘之冤尓
杜牧之集有李給事詩二首其中有紛紜白晝驚千古鐡
鎖朱殷㡬一空之句謂鄭注甘露之事也又有可憐劉
校尉曾訟石中書之句牧之自注云給事曾忤仇士良
人遂以為給事者李石也余嘗攷之李石雖嘗為給事
然劾鄭注之事史所不載語言忤仇士良然亦在石拜
相之後石旣拜相則牧之詩題不應以給事為稱其非
李石明矣當時唯有李中敏與牧之厚善嘗因旱欲乞
斬注以申宋申錫之冤帝不省遂以病告歸頴陽令牧
之有元禮去歸緱氏學之句牧之自注云因論鄭注告
歸頴陽又史云注誅遷給事其后仇士良以開府䕃其
　子中敏曰内謁者安得有子士良慙恚由是復弃官去
　由是論之則是中敏無疑矣
唐太和末閹尹恣横天子以擁虚噐為耻而元和逆黨未
　討帝欲夷絶其類李訓謂在位操權者皆碌碌獨鄭注
　可共事遂同心以謀巳而殺陳宏志扵青泥驛相繼王
　守澄楊承和韋元素王踐言皆不保首領又㫁崔潭峻
　之棺而鞭其尸剪除逆黨㡬盡亦可謂壯矣意欲誅宦
　　　乃復河湟歸河朔諸鎮天子向之鄭注雖招權納
　賄然出節度隴右欲因王守澄之葬乗群宦臨送以鎮
　兵悉誅之謀亦未必不善㑹李訓先五日舉亊遂成甘
　露之旤世以成敗論人物故訓注不得為忠至李徳𥙿
　謂不可與徒隷齒亦太甚矣按唐史李甘與李中敏皆
　嘗論鄭注不可為相故甘有封州之謫而中敏有頴陽
　之歸杜牧之贈甘詩云太和八九年訓注極虓虎吾君
　不省覺二兇日威武喧喧皆傳言明辰相登注和鼎顧
　予云我死有處所明日詔書下謪斥南荒去又有贈中
　敏詩云元禮去從緱氏學江充來見大䑓宫曲突徙薪
　人不㑹海邉今作釣魚翁盖深痛二公之言不行而訓
　注得恣其謀也盖當是時仇士良竊國柄勢熖熏灼士
　大夫扵議論之間不敢以訓注為是以賈殺身之旤故
　牧之之詩如此於乎東漢之季柄在宦官陳蕃之徒以
　忠勇之資謀殪其黨而事亦不遂史載其名殆如日星
而訓注以當時士夫畏懾士良軰遂加以奸兇之目而
史亦以為亂人萬世之下無以自白其深可痛惜㢤家
藏甘露野史三卷及乙卯記一卷二書之說特相矛盾
甘露野史之言上令訓等誅宦官事覺反為所擒而乙
卯記乃謂訓等有逆謀盖甘露史出扵朝廷公論而乙
卯記附㑹士良之私情也乙卯記後有朱實跋尾數百
言以乙卯所記為非是其說與野史同余故表而出之
(葛常之)
三良以身殉秦繆之葬黄鳥之詩哀之序詩者謂國人刺
繆公以人從死則咎在秦繆而不在三良矣王仲宣云
結髮事明君受恩良不訾臨殁要之死焉得不相隨陶
　元亮云厚恩固難忘君命安可違是皆不以三良之死
　為非也至李徳𥙿則謂社稷死則死之不可許之死與
　梁丘㩀安陵君同譏則是罪三良之死非其所矣然君
　命之扵前而衆驅之扵後為三良者雖欲不死得乎唯
　柳子厚云疾病命固亂魏氏言有章從邪䧟厥父吾
　欲討彼狂使康公能如魏顆不用亂命則豈至䧟父扵
　不義如此㢤東坡和陶亦云顧命有治亂臣子得從違
　魏顆真孝愛三良安足希似與柳子之論合而過秦繆
　墓詩乃云繆公生不踈孟眀豈有死之日而忍用其良
　乃知三子狥公意亦如齊之二子從田横則又言三良
　之殉非繆公之意也
韋蘇州睢陽感懷詩有曰宿將降賊庭儒生獨全義宿將
謂許逺儒生謂張巡也盖當時物議以為廵死而逺就
虜疑逺畏死而辭服扵賊故應物云尔韓愈嘗有言曰
逺誠畏死何苦守尺寸之地食其所愛之肉以與賊抗
　而不降乎斯言得矣廵死後賊將生致逺扵偃師逺亦
以不屈死則是逺亦終死賊也
李義山詩云本為留侯慕赤松漢廷方識紫芝翁蕭何
　只解追韓信豈得虚當第一功是以蕭何功在張良下
　也王元之詩云紀信生降為沛公艸荒孤壘想英風漢
　家青史縁何事却道蕭何第一功是以蕭何功在紀
　信下也余謂炎漢創業何為宗臣高祖設指縱之喻
盡之矣他人豈容議耶
盗殺武元衡也白樂天為京兆掾初非言責而請捕盜以
必得為期時宰惡其出位坐賦新井篇逐之九江故因
聞琵琶乃有天涯流落之感至於淚􁊨青衫之上何憊
如此㢤先文康公嘗有詩云平生趣操號安恬退亦恬
然進不貪何事潯陽恨遷謫輕將清淚􁊨青衫又云
及泉曾改莊公誓勝母終回曾子車素綆銀牀堪泪
墮更能賦詠獨何如
左太冲陶淵明皆有荆軻之詠太冲則曰雖無壯士節與
　世亦殊倫淵明則曰惜㢤劍舞踈竒功遂不成是皆以
成敗論人者也余謂荆軻功之不成不在荆軻而在秦
　舞陽不在秦舞陽而在燕太子舞陽之行軻固心疑其
　人不欲與之共事欲待他客與俱而太子督之不巳軻
　不得已遂去故羽歌悲愴自知功之不成巳而果膏刄
秦庭當時固巳惜之然槩之扵義雖得秦王之首扵燕
亦未能保終吉也故楊子云荆軻為丹奉扵期之首燕
　督亢之圖入不測之秦實刺客之靡也焉可謂之義也
　可謂善論軻者
漢文欲輕刑而反重議者以謂失本惠而傷吾仁故也或
　又咎帝短䘮為傷扵孝予觀遺詔率皆言為巳損制
　未嘗使士庻皆短䘮也厥後丞相翟方進與薛宣服母
　䘮皆三十六日而除而顔師古注云漢制自文帝遺詔
　國家遵以為常則咎不在文帝矣而王荆公詩云輕刑
　死人衆䘮短生者偷仁孝自此薄哀㢤不能謀䡖刑
　死人衆則固然矣短䘮生者偷則似誣文帝也(俱同上)
百家詩話總龜卷之十四
增修詩話總龜卷之十五
　　　留題門(上)
吕申公累乞致仕仁宗不允他日復叩便坐度其不可留
因詢曰卿去誰可代者申公曰知臣莫如主陛下自擇
堅問之乃引陳文惠曰陛下必欲得英俊經綸之臣則
臣所不知若圖任老臣鎮安百度周知天下事無如陳
堯佐仁宗然之文惠遂大拜極懷薦引之徳因作燕詞
携酒過之申公使之歌焉詞云二社良辰千家庭院翩
　翩又見新歸燕鳯凰巢穏許為鄰瀟湘烟瞑來何晚亂
　入紅樓低飛緑岸畫梁時拂歌塵散爲誰歸去為誰來
　主人恩重朱簾捲申公笑曰自恨捲簾人已老文惠曰
　莫愁調鼎事無功老扵廊廟而醖籍不减昔任浙漕有
呉江詩曰平波渺渺烟蒼蒼菰蒲纔熟楊柳黄扁舟繋
　岸不忍去秋風斜日鱸魚鄕又碧瀾堂詩云苕溪清淺
　霅溪斜碧玉寒光照萬家誰與月明終夜聴洞庭漁笛
隔蘆花(古今詩話)
徐州漢興歌風䑓詩雖多張安道詩最絶云落魄劉郎作
　帝歸樽前一曲大風詞才如信越猶𦵔醢安用思他猛
　士為(青箱雜記)
臨潼朝元閣詩雖多唯陳文惠二韻首出曰高閣高閣逈
　秋毫無隱情浮雲忽一蔽不見漁陽城
張退傳宰邵武時多逰僧舎至則吟詠忘歸題西庵寺曰
　西庵深入西山裡筭得當年少客逰宻宻石叢蟠小徑
涓涓雲竇㵼寒流松皆有節垂青盖僧盡無心也白頭
　欲刷粉碑書好字調卑官冗不堪留題寳盖巖寺云
　身為冠冕流心是雲泉客每到雲泉中便擬忘歸迹况
　此寳盖巖天造清凉宅稅車官道邉誰知願言適過建
寜縣洛陽村曰金谷花時醉幾埸舊逰無日不思量誰
　知萬水千山裡枉𬒳人言過洛陽(並同前)
張伯玉過姑蘇熟見太白十詠不及明月泉因題一絶曰
　至今千古松猶伴數峰雪不見纎塵飛寒泉湛明月
陳文惠至古寺作詩曰殿古寒爐空流塵暗金碧獨坐偶
　無人又得真消息(春明退朝録)
顔謝魯公之後所居有泉石松竹創亭延客孟賔于留題
　詩曰園林瀟􁮺聞來乆欲徃因循二十秋今日開襟吟
　不盡碧山重叠水長流(江南野録)
陳頴南昌人業進士題漢祖廟曰項羽英雄猶不懼可憐
　容得辟陽侯得狂病而卒(同前)
長安慈恩寺浮屠前後題詩多矣唐文宗朝元㣲之白樂
　天到塔下見章八元所留詩悉令除去諸家牌惟留章
　詩詩云十層突兀在虚空四十門開面面同却恠鳥飛
　平地上自驚人語半天中回梯暗踏如穿洞絶頂𥘉攀
　似出籠落日鳯城佳氣合滿城香樹雨濛濛(鑑戒録)
陶雍典雅州送客至情盡橋改爲折柳橋題詩曰從來
　只有情難盡何事名為情盡橋自此改名為折柳從他
　離恨一條條
施肩吾題友人閒居詩曰花眼綻紅斟酒看藥心抽緑帶
　烟鋤
夫差廟拆姑蘇䑓木剏成陳羽題詩曰姑蘇䑓畔千年木
　刻作夫差廟裡神幡盖寂寥塵土滿不知簫皷樂何人
(並同前)
陳羽姑蘇䑓詩云憶昔呉王争覇日歌謡滿路上蘇䑓三
　千宫女看花䖏人盡䑓空花自開
賀程詠君山詩曰曾逰方外見麻姑說道君山此本無云
　是崐崘山頂石海風吹落洞庭湖(鑑戒録)
劉象詠仙掌詩曰萬古亭亭倚碧霄不成擎亦不成招何
　如掬取蓮池水洒向人間救旱苗(同前)
砌䑓即今撥擦䑓也王侯家作以爲臨觀之戯唐張素詩
　云冩望臨香閣登高下砌䑓林間踏青去席上意錢來
　即知唐來有之太祖朝大王都尉家其子承𥙿㓜時其
　父戯𥙷砌䑓使(談苑)
楊文公罷䖍州過饒州餘干縣登干越亭前瞰琵琶洲後
　枕思禪寺天下絶境古今留題百餘篇張祐詩云扁舟
亭下駐烟波十五年㳺重此過洲觜露沙人渡淺樹梢
　藏竹鳥啼多層瀾漲水㾗猶在古板題詩字已訛况是
　高秋正圓月可堪聞唱異郷歌劉長卿云天南愁望絶
亭下柳條新落日獨歸鳥孤舟何䖏人生涯投越嶠世
業䧟胡塵草色迷征路鶯啼傍逐臣秦䑓悲白首楚渚
怨青蘋杳杳鍾陵暮悠悠鄱水春獨醒翻取笑直道不
容身得罪風霜苦全生天地仁青山數行淚滄海一窮
鱗流落機心盡空憐鷗鳥親(談苑)
江遵詠史云秦築長城比鐡牢蕃戎不敢過臨洮雖然萬
　里連雲際不及堯堦三尺高何光逺稱此詩卓絶千百
集中無以加(詩史)
桂州左右山皆平地㧞起數千百丈石如染黛陽朔縣尤
佳沈彬有詩云陶潜彭澤五株柳潘岳河陽一縣花两
處争如陽朔好碧蓮峰裏住人家觀此山水可知(同前)
淮隂廟題者甚多惟錢諫議昆詩最佳築壇拜日恩雖厚
　躡足封時慮已深隆凖早知同鳥喙將軍應有五湖心
(青箱雜記)
歙州問政山聶道士所居嘗有人陟險攀蘿至絶壁扵岩
　下嵌空䖏見題詩一首雖苔蘚昏蝕而文尚可辯題云
黄台詞不知台何人也千㝷練帶新安水萬仭花屏問
政山自少雲霞居物外不多塵土到人間壺懸仙島吞
　舟罷椀浸星宫沉水閑寳籙篋垂金絛帶綘囊絛鎻玊
　連環静張棋勢鋪還打嘿考仙經𥙷又刪床並葛鞋寒
　兎伏􁨆横檉几老龍跧溪童乞火朝敲竹山鬼聴琴夜
　撼􁁧艸暗碧潭思句曲松昏紫氣度深關龜成淺甲毛
　猶緑鶴化幽翎頂更殷阮洞神仙分藥去蔡家兄弟寄
書還黄精苗倒眠青鹿紅杏枝低掛白鷴容易煑茶供
　客用辛勤栽果與猿攀常㝷靈穴通三島擬過流沙化
　百蠻新隱漸開侵月窟舊林猶恱枕沙灣手䟽俗禮慵
非傲肘護靈方臂不慳海上使頻青鳥黠篋中藏久白
　驢頑笻枝徤杖菖蒲節笋櫛高簮玳瑁斑花氣薫心香
馥馥澗聲聆耳冷潺潺高墳自掩浮生骨短晷難窮不
　死顔早晚重逢蕭塢客願隨芝盖出塵寰台國𥘉時任
　屯田員外郎世有全篇
荆門軍玉泉山寒泉亭題者甚多有一篇最佳而忘其姓
　名詩云朔風凛凛雪漫漫未是寒時分外寒六月火雲
　天不雨請君來此倚䦨干(雲齋廣録)
張宗尹為長安令時鄭州陳相尹京兆宗尹嘗以事忤公
意公有別業在鄠杜間宗尹書一絶于壁云喬松翠竹
絶纎埃門對南山盡日開應是主人貪報國功成名遂
　不歸來有人録以告公覧而善之待之如初宗尹嘗有
　詩云大書文字隄防老剰買田園准備閒(倦㳺録)
臨潼縣靈泉觀唐清華宫也自唐迄今題詠不可紀小杜
　五言長韻并三絶洎鄭嵎津陽門詩外唯陳文惠張文
　定及進士楊正倫詩最佳文定詩云當時不是不窮奢
　民樂昇平少嘆嗟姚宋未亡妃子在塵埃那得到中華
　文惠詩云百首新詩百意精不尤妃子只尤兵争如一
　句傷時事只為明皇恃太平正倫詩曰休罪明皇與貴
　妃大都衰盛两相隨惟憐一派温泉水不逐人心冷暖
　移又鄭文寳詩云只見開元無事乆不知貞觀用功深
　皆爲知音所賞
鄜州東百里有水名相思河傳舎曰相思舖令狐楚詩曰
　誰把相思號此河塞垣車馬徃來多只應自古征人淚
　􁮺向空洲作碧波(並同前)
韓魏公自中書出相州扵居第作狎鷗亭永叔以詩寄曰
　豈止忘機鷗鳥信鈞陶萬物本無心魏公喜曰余在中
　書進退升黜未嘗置心扵其間永叔可謂知我(古今詩話)
吕文靖詩曰賀家池上天花寺一一軒窓向水開不用閉
　門防俗客愛閑能有幾人來賀家池即賀監所賜之湖
　詩後爲風雨所損惜乎寺僧不留(雜誌)
唐人徐凝多吟絶句曾吟廬山瀑布詩云瀑泉瀑泉千丈
　直雷奔入江無暫息今古長如白練飛一條界破青山
　色題處州縉雲山鼎湖詩云黄帝旌旗去不回空遺片
　石碧崔嵬有時風捲鼎湖浪散作青天雨點來後無題
　者(郡閣雅談)
權審常侍著詩千首常題山院曰萬葉風聲利一山秋氣
　寒曉霜浮碧瓦落日度朱欄(貢父詩話)
江南道士任右元能篆見人題常州忠烈王廟詩一絶云
　松竹蕭蕭野笛悲寂寥氷雪對旌旗前山月夜隂風起
　神去神來人不知時人不㑹其意㝷毀其碑元厚之篆
　于石后愈無識者因此漫㓕(郡閣雅談)
鄧仙客死葬麻姑山人謂尸解逰人題詩多矣有一少年
　一絶不言姓名但云天嶠逰人詩曰鶴老芝田雞在籠
　上清那與世塵同旣言白日昇天去何事人間有殯宫
　鄧名稍减(雲溪友議)
三郷題不知誰氏題云余本家若耶溪東從良人西入凾
　關寓居新昌里第不幸良人巳矣邈然無依東邁歴渭
　川渉滻水背終南渉太華經號略抵陜郊皆曩昔讌逰
　之地命筆輙題終不能滌其懷抱翰墨非女子事故隱
　其名而不書為詩曰昔逐良人西入關良人身没妾空
　還謝娘衛女不相待為雨為雲過此山和詩十一首陸
　正洞云惆悵殘花怨暮春孤鸞舞鑑倍傷神清詞好箇
　干人事疑是文姬第二身王祝云女几山前嵐氣低佳
　人留恨此中題不知雲雨歸何䖏空使王孫見即迷劉
　谷云蘭蕙芬芳見玊姿路傍花笑景遲遲苧蘿山下無
　窮意併在三郷惜別時王條云浣沙逰女出關東舊跡
　新詞一夣中槐陌柳亭何限事年年回首向東風李昌
　鄴云紅粉蕭娘手自題分明幽怨發雲閨不應更學文
　君去泣向殘花歸剡溪王顧云無姓無名越水濵芳詞
　空怨路旁人莫教才子偏惆悵宋玉東家是舊鄰李繪
　云㑹稽王謝两風流王子沉淪謝女逰歸思若隨文字
　在路傍空為感千秋張碕云洛川依舊好風光蓮帳無
　因見女郎雲雨散來音信㫁此生遺恨寄三郷高衢云
　南北千山與萬山軒車誰不念郷關獨留芳翰悲前迹
　陌上恐傷桃李顔章氷云來時歡笑去時哀家國迢迢
　向越䑓待寫百年幽思盡故宫流水莫相催賈馳五言
　云壁古字未㓕聲長響不絶蕙質本如雲松心應柰雪
　秋耿離幽谷悠悠望甌越𣏌婦哭夫時城摧無此說(雲)
(溪友議)
呉門女郎真娘死葬虎丘山時人比之蘇小小行客題墓
多矣舉子譚銖題云虎丘山下塚纍纍松栢蕭條盡可
悲何事世人唯重色真娘墓上獨留詩
鄭仁表經滄浪峽憇於長亭亭吏持牌乞詩題曰分陜東
　西路正長行人名利火然湯路傍看箇滄浪峽真是將
　閒攪攪忙(摭言)
蜀道有飛泉亭留詩甚多薛能佐李公過蜀道題云賈掾
曾經去題詩豈易哉悉打去詩板獨留李端巫山高一
　篇(同前)
元祐五年同景文羲伯聖徒次元題竹上云結根豈殊衆
脩柯獨出林孤高不可恃嵗晩風霜侵(百斛明珠)
余𥘉謪嶺南過田氏小園東門一峰豐下銳上俚人謂之
　鷄籠山余更名曰獨秀峰今過之留詩云倚天巉絶玉
浮圖肯與彭郎作小姑獨秀江南如有意要三二别四
　方壺(玉局文)
慈恩寺塔有唐人盧宗回一詩云東來曉日上翔鸞西轉
蒼龍拂露盤渭水冷光揺蕩井玉峰晴氣壓䦨干九重
金界望長安(古今詩話)
江州琵琶亭題者惟夏鄭公梅公儀詩佳夏詩曰年光過
　眼如車轂職事覊人似馬衘若遇琵琶應大笑何煩涕
　淚滿青衫梅詩云陶令歸來為逸賦樂天謫宦起悲歌
　有絃應𬒳無絃笑何况臨絃泣最多又葉氏女郎詩云
　樂天當日最多情淚滳青衫酒重傾明月滿船無處問
　更聞商婦琵琶聲(古今詩話)
河中􁈠鵲樓唐人極多唯王之渙李益暢詩最佳王云白
　日依山盡黄河入海流欲窮千里目更上一層樓李云
　􁈠鵲樓前百尺墻烟汀雲樹共茫茫漢家簫皷沉流水
　魏國山河半夕陽事去千年猶恨短愁來一日即知長
　風烟併在相思處滿目非春亦自傷暢詩云天勢圍平
　野河流入㫁山(同前)
李建中恬退作詩清淡望湖樓詩云小艇閒撑處湖天景
　亦㣲春波無限緑白鳥自由飛落日孤鴻逺輕烟古寺
　稀時携一壺酒戀到晚凉歸西湖詩云漲烟春氣重貯
　月夜㾗深皆此類(古今詩話青箱雜記謂望/湖樓詩是蘇爲在湖州作)
潘邠老有登漢陽江樓詩云两屐上層樓一目略千里說
　者以爲着屐豈可登樓(直方詩話)
陸蟾寓居潭州攸縣司空山好神仙事多辟榖累月題廬
　山瀑布云正源人莫測千尺掛雲端岳色染不得神功
裁亦難夏噴猿鳥浴秋射斗牛寒流到滄溟日翻濤更
　好看又春暮經石頭城云六朝多少事搘肘思悠悠落
　日空江上子䂓啼渡頭蒹葭侵壞壘烟霧接滄洲今古
　分明在那堪向九秋雍熈中服藥卒(雅言雜載)
李宏臯唐末八座善夷之子善夷左遷武陵宰卒扵官宏
　臯􁢌櫬歸故園途中值兵革為馬氏擁入湖湘文昭王
　有功授學士至刑部侍郎每牋奏至京辭臣降歎李崧
　相國噐之後馬氏兄弟結隙與弟宏節俱棄市少攻詩
　題桃源云山翠參差水渺茫秦人昔在楚封疆當時避
　世乾坤窄此地安家日月長草色㡬經壇杏老岩花猶
帶澗桃香他年倘遂平生志來着霞衣侍玉皇
任鵠字射巳冨有學問題君山云不碍揚㠶路盤根壓洞
　庭波濤四面白雲外一堆青魚躍晴波動龍歸石洞腥
纔期託名畫爲我簇為屏送王正巳歸山云五峰青拄
　天直下掛飛泉琴鶴同歸去烟霞到處眠鼯跳霜葉徑
虎嘯夕陽川獨酌應懷我排空樹影連(並同前)
韓常侍為郎吏日宣宗問曰卿有好詩如何得見韓稽首
　曰容至私第録進乃選八十首進後以眼疾辭拜珥貂
　為御史䘖命出關讞獄道中看華山有詩曰野麋蒙象
　暫如犀心不驚鷗角駭雞一路好山無伴看㫁腸烟景
寄猿啼(御史出使不得與/人同行故云無伴)時補衮謝病歸山更寄織錦
篇與薛郎中云錦字龍梭織錦篇鳯凰文采間非烟並
　他時世新花様虚費工夫不直錢和人憶鶴云拂拂雲
　衣冠紫烟已爲丁令一千年留君且伴居山客幸有松
梢明月天又和憶山泉云情多不似家山水夜夜聲聲
旁枕流(古今詩話)
少㳺在黄州飲扵海橋橋南北多海棠有老書生家海棠
叢間少㳺醉卧宿扵此明日題其柱曰喚起一聲人悄
衾枕夣寒窓暁瘴雨過海棠晴春色又添多少社甕醸
　成㣲笑半破共癭瓢共舀覺徤到急投床醉鄉廣大人
　間小東坡愛之恨不得其腔(冷齋夜話)

增修詩話總龜卷之十五
百家詩話緫龜後集卷之十五
　　　評史門
老杜北征詩云憶昨狼狽初事與古先別不聞夏商衰中
自誅褒妲其意謂明皇英㫁自誅妃子與夏商之誅褒
　妲不同老杜此語出扵愛君曲文其過非至公之論也
白樂天詩云六軍不發無柰何宛轉蛾眉馬前死非逼
　迫而何哉然明皇能割一巳之愛使六軍之情帖然亦
　可謂知所輕重矣故前軰有詩云畢竟聖明天子事景
　陽赴井是何人(丹陽集)
晋盧諶先為劉琨從事中郎將叚匹磾領幽州求諶為别
　駕故琨荅諶詩云情滿伊何蘭桂移植茂彼春林瘁此
　秋棘言諶弃巳而就疋磾也厥後琨命箕淡攻石勒一
　軍皆没由是窮蹙不能自守乃率衆赴匹磾繼為匹磾
　所拘知其必死矣豈無望扵諶㢤觀再贈諶云朱實隕
　勁風䌓英落素秋何意百煉鋼化為繞指柔其詩托意
欲以激諶而救其急而諶殊不領也琨旣𬒳害諶始上
表以雪其冤終亦何所𥙷耶
漢元帝時弘恭石顯用事京房劉向皆深嫉之嘗上書力
詆盖薫蕕氷炭不能以共䖏理之必然也然房欲淮陽
　王為巳助代王作求朝奏章向令外親上䟽謂小人在
朝以致地動雖嫉惡之心切然於忠實亦少貶矣使二
子果輸忠扵漢當明目張膽論至再三可也何暇為身
　謀而假之扵他人㢤故荆公詩云京房劉向各稱忠詔
　獄當年迹自窮畢竟論心異恭顯不妨迷國畧相同後
　之論人物者倘取其心而畧其迹則善矣(韻語陽秋)
張祐觀狄梁公傳云失運廬陵厄乗時武后尊五丁扶造
　化一柱正乾坤而山谷有鯨波横流砥柱虎口舌國宗
　臣之句可謂善論仁傑者余謂仁傑不畏武后羅織之
　獄三族之夷強犯逆鱗敢以廬陵王為請者非特天資
　忠義亦以先得武后之心故也且張易之昌宗后之嬖
　臣也欲歸廬陵事大體重非二嬖之言后孰信之吉頊
　能以危言撼二嬖陳易吊為賀之計故二嬖敢從容以
　請而后意遂定扵是仁傑之諌得行卒之遣徐彦伯迎
　廬陵王扵房州者由仁傑之言也故史援吕温之言稱
　之曰取日虞淵洗光咸池潜授五龍夾之以飛於乎仁
傑其忠且賢㢤按仁傑傳始后欲立武三思而李昭徳
傳乃云洛陽人王慶之請以武承嗣為皇太子昭徳力
　争今考三思本傳不載為皇太子之說而承嗣傳云洛
　州人請立承嗣為皇太子岑長倩格輔元皆争不從而
　不及昭徳豈有牴牾耶
裴度在朝憲宗委任不疑使破三賊巳而呉元濟授首王
　承宗割二州遣子入侍李師道𬒳擒两河諸侯忠者懐
　強者畏克融廷奏皆不敢桀勲烈之盛一時無與比肩
者惟李義山指為聖相詩曰帝得聖相相曰度又曰嗚
　呼聖皇及聖相亦過矣㢤荀卿曰得聖臣者帝若舜禹
　伊尹周公皆聖臣也謂四人為聖臣則可謂裴度為聖
　相其可㢤
唐明皇以英銳身致極治以荒淫身致極亂自古人君成
　敗之速未有如眀皇者鄭毅夫詩云四海不揺艸九重
　藏旤根十年傲堯舜一笑破乾坤盖是意也開元之盛
　能致兵寢刑措之治者實姚宋輔政之功明皇可以無
　疑矣不三四年遽使去位及李林甫用事則盤旋紏固
　至十八九年敗國蠧賢無所不至猶以為未足也晩年
　顧力士曰海内無事朕將吐納導引以天下事付林甫
　天下安得而不亂乎(並同上)
史載宋之問冉祖雍並賜死扵桂州之間得詔震汗不引
　决祖雍請扵使者曰之問有妻子幸之决使者許之而
　之問荒悸不能處家事及考之文集有登大庾嶺詩云
　兄弟逺謪居妻子咸異域則之問赴貶時未嘗以妻子
　行也又有發藤州及昭州二詩二州皆在桂州之南則
　賜死之地非桂州眀矣豈史之誤歟(丹陽集)
漢高祖置酒沛宫酒酣擊筑自歌曰大風起兮雲飛揚威
　加海内兮歸故郷安得猛士兮守四方時帝有天下已
　十二年當思耆艾賢徳與共維持獨專意猛士何㢤豈
　馬上三尺嫚罵未易遽革邪治道終以覇雜盖有由然
　其前年下詔曰賢士大夫吾能尊顯之是年下詔曰與
　天下之賢豪士大夫同安緝之■謂播告之辭乃秉筆
代言非若耳熱之歌乃中心所欲也
許汜不為陳元龍所禮嘗與劉備稱之備曰君有國士名
望無救世意而求田問舎言無可采何縁當與君語如
　小人欲卧百尺樓卧君扵地何但上下床之間耶然介
甫屢用之求田問舎轉無成更覺求田問舎遲讀蜀志
　曰無人語與劉元徳問舎求田意最高又有㳺西霞庵
　云求田此山下終𣣔忤陳登豈非力𣣔轉此一重案欤
老杜北征詩云經年至茅屋妻子衣百結慟哭松聲回悲
泉共幽咽平生所嬌貌顔色白扵雪見爺背面啼垢膩
　脚不襪方是時杜方脫身於萬死一生之地得見妻児
　其情如是洎至秦中則有晒藥能無婦應門亦有児之
　句至成都則有老妻憂坐痺㓜女問頭風之句觀其情
悰巳非北征時比也及觀進艇詩則曰晝引老妻乗小
艇晴看稚子浴清江江村詩則曰老妻畫𥿄為棋局稚
　子敲針作釣鉤其優㳺愉恱之情見扵嬉戯之間則又
　異扵在秦中時矣(葛常之)
白樂天作八漸偈云苦旣非真悲亦是假則世間悲歡人
我必能忘情始憲宗欲以樂天為刺史王涯以資淺為
言遂得江州司馬及涯敗作詩快之有當君白首同歸
　日是我青山獨徃時之句李徳𥙿扵樂天不見有隙徳
　𥙿貶崖州亦作三絶快之其一篇云樂天嘗任蘇州日
要勒須教用禮儀從此結成千萬恨今朝果中白家詩
盖嘗以唐史攷之樂天卒扵㑹昌之初武宗時也而徳
𥙿之貶乃在宣宗大中年則徳𥙿之貶樂天死巳乆非
樂天之詩明矣以是凖之快王涯之句恐亦未必然也
(韻語陽秋)
西伯將出獵卜之曰所獲非龍非彲非虎非羆所獲覇王
之輔扵是果遇太公扵渭水之陽載與俱歸此司馬遷
　之說也文王至磻谿見吕尚釣鈎得玉璜刻曰姬受命
　吕佐檢徳合于今昌來提此尚書大傳之說也太公釣
扵滋泉文王得而王此吕不韋之說也吕望年七十釣
　扵渭渚初下得魴次得鯉刳腹得書書文曰吕望封
　扵齊此劉向之說也太公避紂居東海之濵聞文王作
　興曰盍歸乎來由文王至於孔子五百有餘歳若太公
　望則見而知之此孟子之說也是數說者皆言天産英
　輔以興周盖非碌碌佐命者之可擬而司馬遷乃摭或
　者之論謂西伯拘羑里散宜生閎夭招吕尚求羙女竒
　物獻扵紂而贖西伯西伯旣脫三人有隂謀脩徳以傾
　商政此豈所以待太公也㢤歐陽詹云論兵去商虐講
　徳興周道屠沽未遇時何異斯川老余比赴官宜春扵
　夀昌道中見壁間題一詩云漁翁何事亦從戎變化神
　竒抵掌中莫道直鈎無所取渭川一釣得三公一以為
　傾商政一以為釣三公皆非知聖賢者(韻語陽秋)
李太白至邯鄲登城樓詩云提携袴中児杵臼及程嬰空
　孤獻白刄必死耀丹誠是有取扵二子甚重袴中児謂
趙武也然司馬遷作趙晉二世家自相矛盾左氏所書
　又復不同將何以取信扵后世耶晋世家之說曰景公
　十七年誅趙同趙括令庻子武為後趙世家之說曰景
　公三年屠岸賈攻趙朔殺趙括等朔同友人程嬰匿趙
　武於山中至十五年景公有議立趙武左氏之說曰魯
　成公八年六月晋討趙同趙括武從姬畜于公宫以其
　田與祁奚韓厥言扵晋侯曰成季之勲宣孟之忠無後
　為善者懼矣乃立武而反其田按成公八年即晋景公
　十七年也或云匿武扵山中或云畜武扵宫中或云十
　五年而後立武或云未踰月而立武皆未知所㩀也
揚雄之迹曲謟新室議之者衆矣此置而不論雄之心如
何㢤觀法言之書似未明乎大道之㫖也王荆公乃深
　許之何耶詩云寥寥鄒魯後於子獨先覺又云懦者陵
夷此道窮千秋止有一楊雄又云道眞沉溺九流渾獨
泝頽波討得源又云子雲平生人莫知知者乃獨稱其
辭今尊子雲者皆是得子雲心亦無㡬是亦聖人許雄
　也東坡謂雄以艱深之辭淺易之說與公矛盾矣(同上)
百家詩話總龜後集卷之十五
増修詩話總龜卷之十六
　　　留題門(下)
松江新作長橋制度宏䴡前世所未有蘇子羙長橋對月
　云雲頭熖熖開金餅水面沉沉卧彩虹時謂此橋非此
　句雄偉不能稱也子羙兄舜元字才翁詩律遒勁而獨
　罕傳與子羙紫閣等聮句無愧韓孟恨不盡見之
李古少貧賤一舉成名不二十年自副樞宻除本州刺史
　有登祝融峰云欲上祝融峰先登古石橋鑿開巇嶮處
　取路到丹霄(南唐近事)
陳誼吉州人題螺江廟云廟裏杉松蕭颯風廟前江水碧
　溶溶凭䦨不見當時事落日逺山千萬重太平興國中
　史舘學士張齊賢出爲本道轉運使至其廟覧留題詩
　牌甚多俱打去獨留誼詩方知名(郡閣雅談)
郢中寺壁有鄭文寳詩親筆寒食訪僧舎云客舎愁經百
　五春雨餘溪寺緑無塵金花何䖏鞦韆皷粉頰誰家鬪
　草人水上碧桃流片叚梁間歸燕語逡廵高僧不飲客
携酒來勸先朝放逐臣(古今詩話)
章碣題焚書坑云竹帛烟銷帝業虚昔年曾是祖龍居坑
　灰未冷山東亂劉項元來不讀書
舒州三祖山因芟薙蘿蔓峭壁間得詩乃杜牧之金陵懷
　古云玉樹歌殘王氣終景陽兵合戍樓空楸梧逺近千
　官冡禾黍高低六代宫石燕拂雲晴亦雨江豚吹浪夜
　還風英雄一去豪華盡惟有江聲似洛中
范文正謪睦州過嚴陵釣䑓作詩曰漢包六合網英豪一
　箇冥鴻惜羽毛世祖功臣三十六雲䑓争似釣䑓高
繁知一聞樂天將過巫山先於神女祠粉壁大書曰忠州
太守今才子行到巫山必有詩為報髙唐神女道速排
　雲雨待清詞白公見詩邀知一曰劉夣得理白帝欲留
　一詩於此怯而不敢罷郡經過悉去詩千餘首只留四
篇沈佺期曰巫山高不極合沓狀竒新闇谷疑風雨幽
崖若鬼神月明三峽曉潮落九江春爲問陽䑓客應知
　入夣人王無競曰神女向高唐巫山下夕陽徘徊作行
　雨婉孌逐荆王電影江前落雷聲峽外長霽雲無處所
䑓舘峙蒼蒼李端曰巫山十二峰皆在碧虚中迴合雲
藏日霏㣲雨帶風猿聲寒渡水樹色逺連空愁向高唐
　去千秋見楚宫皇甫冉曰巫峽見巴東迢迢出半空雲
藏神女舘雨到楚王宫朝暮泉聲落寒暄樹色同清猿
　不可聴偏在九秋中
金陵賞心亭丁晋公建也秦淮絶致公以家藏袁安卧雪
圖張扵其屏乃唐同昉筆經十四守無敢覬覦者後爲
　太守竊去以凡筆畫蘆鴈易之王宻學琪來作守登臨
賦詩曰千里秦淮在玉壺江山清䴡壯呉都昔人巳化
遼天鶴舊畫難㝷卧雪圖冉冉流年去京國蕭蕭華髪
老江湖殘蟬不㑹登臨意又噪西風入座隅此詩乃竊
竊畫者蕭斧也(同前)
蘇州崑山縣惠聚寺殿基乃鬼神一夕砌成殿中有僧繇
畫龍每因風雨夜騰趠波濤傷田害稼郷人患之僧繇
　再畫一鎻鎖之仍畫一釘釘其鎖至今人捫其釘頭尚
　隱隱唐乾寜𥘉呉都崔融善五言題惠聚云人莫嫌山
　小僧還愛寺靈殿高神氣力龍活客丹青(同前)
丁晋公舊有園在保康門外園内有仙逰亭仙遊洞與道
　士劉遁徃來遁作仙遊亭詩贈公云屢在仙逰亭上醉
　仙遊洞裏杳無人他時鳴鶴歸滄海同看蓬萊島上春
　公莫曉其詩後公南遷遁徃見公於崖方思其詩知爲
　異人也(古今詩話)
洪州西山與滕王閣相對過客多留詩有僧覧之告郡守
　曰詩無佳者何不去之守愕然曰能作佳句乎因爲詩
　曰洪州太白方積翠倚穹蒼㡬夜碍新月半江無夕陽
(雅言雜載古今詩話此陳文亮詩亮因天下既定/作詩云草鋪春■闊兵偃塞垣/或謂陳希夷作)
真州即揚州之楊子縣古白沙鎮也祥符中丁晋公鑄聖
　祖天尊像遂爲真州有儀真觀西一水縈廻南入大江
號曰胥浦一日三潮俗云子胥解劍渡江之所觀之記
載使者以像在舟日方午潮水忽至今有午潮張芸叟
　有詩云聞說仙郷接瀬郷閑􁬸詩侶禮虚皇三潮寳派
　通前浦萬葉靈杉蔽蜀崗天地杳冥供㵼像江山迴合
　助靈祥五雲送入蓬萊島留與人間作道塲
金陵昇元寺即瓦棺寺也在城西隅前瞰江面後踞崇崗
　最為古跡累經兵火略無彷彿李氏時昇元閣猶在乃
　梁時故物高二百四十尺太白所謂日月隱簷楹也
瓜州渡楊子橋介於江淮之衝南之瀟湘北走秦壠咸此
　取道古詩云楊子江頭楊柳春楊花愁殺渡江人數聲
　羗笛離亭晚君向瀟湘我向秦
元稹相㢘問東浙七年因題東武亭曰役役閑人事紛紛
　碎簿書功夫两衙留滯七年餘病痛梅天發親情海岸
　踈因循歸未得不是戀鱸魚盧簡夫侍御曰丞相不恋
　鱸魚為好鑑湖春色春色謂劉采春(並同前)
陳希夷題西峰云為愛西峰好吟頭盡日昻巖花紅作陣
　溪水緑成行幾夜碍新月半江無夕陽寄言嘉遯客此
　䖏是仙郷(翰府名談)
陳希夷題華山云半夜天香入巖谷西風吹落嶺頭蓮空
　愛掌㾗侵碧漢無人曾歎巨靈仙(同前)
王仲儀鎮真定惠愛在人罷日攀轅卧轍不得去題村寺
　曰寛猛三年無枉理公私兼濟不欺心如今受代朝天
　去遮路人人淚滿襟(同前)
裴晋公赴敵淮西題名於華嶽之闕門大順中戸部侍郎
　司空圖以一絶之云岳前大隊赴淮西從此中原息戰
　􁃜石闕莫教蒼蘚上分明認取晋公題(古今詩話)
開元𥘉鄭瑶經慈恩寺題云岸與恩同廣波將慈共深涓
　涓勞日夜長似下流心(南部新書)
郴州城東有山高秀神仙蘇耽脩真之所唐封爲蘇仙山
　觀有泉名曰橘泉元結詩曰靈橘無根井有泉世間如
　夣又千年郷關不見重歸鶴姓字今爲第幾仙風冷露
　壇人悄悄地閑荒徑草綿綿如何躡得蘇君跡白日霓
　旌擁上天沈彬詩曰眼穿林罅見郴州井里相逢側局
　楸味道不來閑䖏坐勞生更欲㡬時休蘇仙宅古烟霞
　老義帝墳荒艸木愁千古是非無䖏問夕陽西去水東
　流(摭遺)
鄭毅夫題呉江長橋云挿天蝃蝀玉腰闊跨海鯨鯢金背
　高(青瑣集)
祝融留題甚多謝元云雲􁊨幽岩滑風梳古木香僧栖岩
　云閑雲四邊盡浮世一齊低
羅隱題金山云老僧齋罷關門睡不𬋩波濤四面生孫山
　云結字孤峰上安禪巨浪間亦可亞張祐詩
潤州甘露寺有三賢亭乃劉備孫權曹操㣲時嘗㑹此羅
　隱詩云漢鼎未分聊把手楚醪雖羙肯同心過者心服
　焉(同前)
衡州耒陽有杜甫祠過客題詩多矣歐陽文忠公獨稱徐
介之詩云來接汨羅水天心知所存故教工部死來伴
　大夫魂流落同千古風騷共一源消凝傷徃事斜日隱
　頽垣
畿邑扶溝有白鶴觀蘇才翁子羙壁間留題二絶周元郎
　中知是邑愛之作詩紀其羙公卿知者韓(衞/公)詩最佳詩
　云二蘇遺迹匿仙局賢宰重來爲發明字乆半隨風雨
　駮氣豪猶入鬼神驚直疑鸞鳯騫雲去不假江山到地
　清人對盛時須自勉酒豪顛艸尚垂名
三閭大夫屈平字靈均沉沙之䖏汨羅江在岳州境内正
　廟以漁父配享唐末有洪州衙前軍將忘其姓名題一
　絶云蒼藤古木幾經春舊祀祠堂小水濵行客謾陳三
　酹酒大夫元是獨醒人自後能詩者不敢措手
唐東京政平坊安國觀明皇朝玉真公主所建女冠多上
　陽退宫嬙盧尚書有詩云夕照紗窓起暗塵青松遶殿
　不知春請看白髪誦經者半是宫中歌舞人劇談録
唐相叚文昌家江陵少以貧窶脩進常患口食不給每聴
　曾口寺鐘輙詣謁食爲寺僧所厭自此乃齋後扣鐘冀
其晚屇而不逮食後入登台座出連大鎮拜荆南節度
　使詩題曾口寺云曾遇闍黎飯後鐘盖爲此(北夣瑣言/古今詩話)
(載此詩是唐相王播題揚州佛寺有全篇云上堂巳了/各西東慚愧闍黎飯後鍾三十年前塵土面而今始得)
(碧紗籠今言叚文昌/乃江陵人所傳誤)
懷素䑓在郡東五里横隴之上唐開元中有僧懷素居是
　䑓學者因謂之懷素䑓今有墨池筆塚存焉裴說有題
　懷素䑓歌云我呼古人名鬼神側耳聴杜甫李白與懷
　素文星酒星艸書星永州東郭有竒恠筆塚墨池遺迹
　在筆塚低低高似山墨池淺淺深如海我來恨不巳争
　得青天化為一張𥿄高聲喚起懷素書搦管研朱點
　湘水欲歸家重歎嗟眼前有三箇字枯樹槎烏梢蛇墨
　老鵶(零陵總記)
白沙驛在永州一百二十里祁陽縣下臨湘水西岸門外
　有亭以形勝盡在此也開寳𥘉左𥙷闕劉能奉詔之九
　嶷維舟於此留詩云窓外秋聲湘瑟怨檻前竹色楚㠶
　飛又云懶向九嶷𡵨路望渡頭雲雨正霏霏
法華寺在永州東南一里高阜之上城郭崗巒交相掩映
　唐咸通中有陀頭蔣氏愛其地乃拖鉗行丐獲金帛鉅
　萬以創寺焉名士無不留詠沈彬云地隈一水廵城轉
　天約群山附郭來又孟賔于匝地人家凭檻見逺山秋
　色捲簾看可謂盡其狀
朝陽岩在永州城西南一里餘元結所名也以其東向日
　先照故名杜陵有歌云朝陽岩下瀟水深朝陽洞中寒
泉清零陵城郭夾瀟岸岩洞幽竒當郡城荒蕪自古人
　不見零陵徒有先賢傳水石爲娯安可忘長歌一曲留
　相勸又有牛叢詩云躡石攀蘿路不迷曉天風好浪花
　低洞名獨占朝陽號應有梧桐待鳯栖
瀟水在永州西三十歩自道州營道縣九嶷山中亦名營
　水湘水在永州北十里出自桂林海陽山中經靈渠北
　流至零陵北與瀟水合二水皆清泚一色高秋八九月
　雖文餘可以見底自零陵合流謂之瀟湘經衡陽抵長
　沙入洞庭秦韜玊有詩云女媧羅裙長百尺搭在湘江
　作山色又云嵐光楚岫和空碧秋氣湘江到底清沈彬
　湘江行云數家魚網踈雲外一岸殘陽細雨中僧齊巳
瀟湘詩云二水逺難論從離到坎奔冷穿千嶂陏清過
　幾州門又云月來無夜底雲度見秋痕何㳙有詩云鴈
　影數行秋半逢漁歌一聲夜深發皆曲盡其妙
浯溪在永州北百餘里流入湘江溪水石竒絶唐上元中
　容𬋩經畧使元結罷任居焉以所著中興頌刻之崖石
　顔真卿書結復爲浯䑓石堂西峰四厭亭銘皆刻于石
　崖上皇朝乾徳中左𥙷闕王伸知永州維舟於此留詩
　云湘川佳致有浯溪元結雄文向此題想得後人難以
　繼高名長與白雲齊
淡塘在永州北三十里其水有九十九源昔有居人文潭
　好農務榖乃築塘以灌田百姓利之立碑紀其功覇國
　時碑猶在塘中長興初黄損爲永州團練副使耴爲别
　叢有詩曰傍水野禽通體白飣盤山果半邊紅損去爲
　居民劉氏所有(並同前)
鵞羊山在長沙縣北二十里本名東華山亦謂之石寳山
　上有仙壇丹竈湘中别記云昔郡人成君平年十五兄
　使牧鵞羊忽遇一仙翁相將入此山兄後㝷至山中見
　君平因問所牧鵞羊何在弟拍白石曰此是也遂驅起
　令隨兄去旬日却還山下復化為石今猶存焉因名此
　山為鵞羊山畢田詩云羽客何年此錬丹尚留空竈鎮
　孱顔雲中雞犬仙應逺山下鵞羊石轉頑湘渚幾因滄
　海變遼城無復令威還何年仙馭還來此盡遣飛騰上
　九關(幽閑鼓吹)
醉郷湘中別記云後漢時有人在此郷忽然醉經三晝夜
　始醒猶有酒氣言與天神共飲乃尔後任陽羡令每言
　歲之豐儉無不驗俄亦仙去畢田詩云三宿酣神酎郷
　名因此呼山中千日者自合是仙都(同前)
水簾朱陵洞口有泉自洞而去巨石横峻壁立千仭一派
　飛下如紋簾之狀畢田詩云洞門千尺掛飛流玉碎珠
　聮冷噴秋今古不知誰捲得緑蘿為帶月為鉤(湘中/故事)
凝碧在南岳石橋上畢田詩云四面山屏叠萬重古嵐濃
　翠鎖寒空清秋獨倚危䦨立身在琉璃世界中
擲鉢峯湘中山水記云昔惠思禪師居般若䑓嘗擲鉢乗
　之赴陳帝召畢田詩云應將鉢渡鬪神通擲去乗將赴
　帝宫争似嶺頭提不起于今相續闡真風
石霜山寺南在溜陽縣南八十里有崇勝禪寺昔普㑹禪
　師居衆千餘名其堂曰枯木盖取其晏寂也㢘使丞相
　裴公嘗親枉大斾詣之盡留玉環象笏在此迄今存焉
　畢田詩云石上泉華噴猛霜境竒因此闢禪坊使君環
　笏留何用枯木千餘滿一堂
大哀洲在湘隂縣西三十里圖經云昔舜南狩二妃㝷之
　至此而聞舜葬於九嶷博物志云舜崩扵蒼梧二女以
　涕揮竹竹盡成斑畢田詩云玉輦南廵去不還翠娥望
　㫁楚雲間波寒剰寫哀絃怨露冷偏滋泪篠斑一水盈
　盈傷逺目九峰􁪄􁪄慘愁顔荒洲千古凄凉地半掩空
　祠向暮山
神鼎山在湘隂縣東北絶頂有丹井於此獲藥鼎及巨人
　跡云神仙所履之跡因此名為神鼎故畢田詩云玊趾
　分明印絶巔藥成仙去幾千年深藏寳鼎今方出合得
　丹經與世傳
香水湘中別記云在縣郭内其水甚香若合餘水即變昔
　年嘗貢此水民多困弊至齊末以來因廢罷以板覆之
　上起塔今猶存湘郷本謂之湘香盖由此而名列子曰
　壺頂有口名曰滋穴其水涌出名曰神瀵臭過椒蘭味
　過醪醴畢田詩云坎上浮圖巳拂天椒蘭餘馥尚依然
　九重無復脩常貢空有香名與邑傳(並同前)
鄧峰永庵主南禪師法子魯直恨不識有自慶者事永甚
　乆即以慶主黄龍叢林於慶改觀及與語多解體山谷
　過永庵題曰奪得胡児馬便休休嗟李廣不封侯當時
　射殺南山虎仔細看來是石頭(冷齋夜話)
東坡愛西湖詩曰若把西湖比西子淡粧濃抹也相冝余
　宿孤山下讀林和靖詩句句皆西湖寫生特天姿自然
　不施鉛華耳作詩書壁曰長愛東坡眼不枯解將西子
　比西湖先生詩妙真如畫為作春寒出浴圖
前軰訪人不遇不書壁東坡作行說不肯書牌惡其特地
　只書壁耳候人未至則掃墨竹荆公訪一高士不遇題
　曰墻角數枝梅凌寒獨自開遥知不是雪為有暗香来
潘大臨工詩山谷尤喜之謝無逸以書問有新作否荅曰
　秋來景物件件是佳句恨爲俗氣所蔽昨日滿林風雨
　起題壁曰滿城風雨近重陽忽催租人至遂敗意止此
　一句奉寄聞者咲其迂闊
詩話總龜卷之十六
百家詩話總龜後集卷之十六
　　　評史門
孔子謂寗武子邦有道則知邦無道則愚其知可及也其
愚不可及也所謂及者繼也非企及之及謂寗武之愚
　而後人不可繼尔居亂世而愚則天下塗炭將孰拯屈
　原事楚懐王不得志則悲吟澤畔卒從彭咸之居究其
　初心安知拯世之意不得伸而至扵是乎賈生謫長沙
傅渡湘水爲賦以吊之所遣之時雖與原不同盖亦原
　之志也白樂天詠史詩乃謂士生一代間誰不有浮沉
　良時真可惜亂世何足欽乃知汨羅恨未抵長沙深信
　如樂天言則是以亂世爲不拯也而可乎議者謂誼所
　欲爲文帝不能用者為鈍鈆刀為銛斡弃周鼎寳康
　瓠兮觀此是有憾於綘灌東陽者雖然勃也嬰也敬也
　皆素有長者之譽必不肯害賢而利已楚漢春秋別
有綘灌豈其是耶(葛常之)
永和中王羲之脩禊事扵㑹稽山隂之蘭亭群賢畢至少
　長咸集序以謂雖無絲竹管絃之盛一觴一詠亦足以
暢叙幽情則當時篇詠之傳可攷也今觀羲之謝安謝
萬綽孫統王彬之凝之肅之徽之徐豐之袁嶠之十有
　一人四言五言詩各一首王豐之元之藴之渙之郄曇
華茂庾友虞說魏滂謝繹庾藴孫嗣曹茂之華平桓偉
　十有五人或四言或五言各一首王獻之謝瑰卞迪卓
　髦羊模孔熾劉宻虞谷勞夷石綿華耆謝藤王儗吕系
　吕本曹禮十有六人詩各不成罰酒三觥謝安五言詩
　曰萬殊渾一象安復覺彭殤而羲之序乃以為一死生
　為虚誕齊彭殤為妄作盖反謝安一時之語而或者遂
　以為未逹此特未見當時羲之之詩尔其五言曰仰視
　碧天際俯瞰緑水濵寥閴無涯觀寓目理自陳大矣造
　化功萬殊莫不均群籟雖參差適我無非親此詩則豈
　未逹者耶史載獻之嘗與兄徽之操之俱詣謝安二兄
　多言獻之寒温而已旣出客問優劣安曰小者佳吉人
　之詞寡以其少言故知之今王氏父子昆季畢集而獻
　之之詩獨不成豈亦吉人之詞寡耶景祐中　稽太
　守蔣堂修永和故事嘗有詩云一派西園曲水聲水邉
　終日㑹冠纓㡬多詩筆無停綴不似當年有罰觥盖為
　獻之等發也(葛立之)
㑹稽臨安金陵三郡皆有東山俱傳以為謝安携妓之所
按謝安本傳初安石寓居㑹稽與王羲之許珣攴遁逰
處被召不至遂棲遲東土唐裴冕與吕渭等鑑湖聮句
有興衰還㝷戴東山更問東此㑹稽之東山也本傳又
　云安石嘗徃臨安山中坐石室臨濬谷悠然嘆曰此與
　伯夷何逺今餘杭縣有東山東坡有逰餘杭東西岩詩
　注云即謝安東山所謂獨携縹緲人來上東西山者是
也此臨安之東山也夲傳又謂及登台輔扵土山營墅
樓舘林竹甚盛每携中外子姪㳺集今土山在建康上
　元縣崇禮郷載建康事迹云安石扵此擬㑹稽之東山
　亦號東山此金陵之東山也李白有憶東山二絶不到
東山乆薔薇㡬度花白雲他自散眀月落誰家我今携
　謝妓長笑絶人群欲報山東客開關掃白雲不知所賦
　者何處之東山也陳軒乃録此詩扵金陵集中將别有
　所㩀耶南史載宋劉勔經始鍾嶺以爲棲息亦號東山
　金陵遂有两東山矣(同上)
韓愈自監察御史貶連州山陽令所坐之因傳記各異唐
　書本傳謂上䟽論宫市徳宗怒故貶李翺行狀謂爲倖
　臣所惡故貶皇甫湜作神道碑謂正元十九年關中旱
　飢公請寛民徭專政者惡之故貶按文公集宫市之䟽
　不傳而文公歴官記及年譜以謂京師旱民飢詔蠲租
　半有司徴求反急愈與同列上䟽言狀為幸臣所讒幸
　臣者李實也予考退之自連山移江陵詩云孤臣昔放
　逐泣血追愆尤汗漫不省識恍如乗桴浮或自疑上䟽
　上䟽豈其由則所坐之因雖退之猶疑之也集中有上
　京兆李實書盛稱其能曰愈來京師所見公卿大臣未
　有赤心事上憂國如閣下者又云今年以來不雨者百
　餘日種不入土而盗賊不敢起榖價不敢貴老姦宿贜
　銷縮摧沮亹亹百餘言皆叙其敬慕之意其後實出為
　華州又有書云愈扵乆故㳺從之中蒙恩奬知遇最厚
　無與比者愈為實所讒不應此書拳拳如是及觀江陵
　塗中詩云同官盡才俊偏善柳與劉或慮語言洩傳之
　落冤仇又岳陽别竇司直云愛才不擇行觸事得讒謗
　前年出官日此禍最無妄又和張十一憶昨行云伾文
　未揃崖州熾雖得赦宥常愁猜近者三奸悉破碎羽窟
　無底幽黄能眼中了了見郷國知有歸日眉方開又有
　永正行以快伾文之貶其末云郎官清要為世稱荒郊
　僻野嗟可矜具書目見非妄徴嗟尔旣徃冝為懲則知
　陽山之貶伾文之力而劉李下石為多非為李實所讒
　也(葛常之)
韓偓香奩集百篇皆艶詞也沈存中筆談云乃和凝所作
　凝後貴悔其少作故嫁名於韓偓爾今香奩集有無題
　詩序云余辛酉年戯作無題詩十四韻故奉常王公内
　翰吳融舎人令狐渙相次屬和是歳十月一旦兵起隨
　駕西狩文藁咸弃丙寅歲在福建有蘇暐以藁見授得
　無題詩因追咏舊時闕忘甚多予按唐書韓偓傳偓嘗
　與崔嗣定䇿誅劉季述昭宗反正為功臣與令狐渙同
　為中書舎人其後韓全誨等刼帝西幸偓夜追及鄠見
　帝慟哭至鳯翔遷兵部侍郎天祐二年挈其族依王審
　知而卒以紀運圖攷之辛酉乃昭宗天復元年丙寅乃
　哀帝天祐二年其序所謂丙寅歲在福建有蘇暐授其
　藁則正依王審知之時也稽之於傳與序無一不合者
　則此集韓偓所作無疑而筆談以為和凝嫁名於偓特
　未攷其詳尔筆談云偓又有詩百篇在其四世孫奕處
　見之豈非所謂舊詩之闕忘者乎(同上)
漢史載韓信教陳狶反有挈手歩庭之議且曰吾為公從
中起漢十年狶果反高祖自將兵出張文潜曰方是時
　蕭相國居守而信欲以烏合不教之兵從中起以圖帝
　業雖使甚愚必知無成信豈肯出此㢤故其詩曰
　陳侯乃中起不思蕭相在咸陽又一詩云平生蕭相真
　知已何事還同女子謀則又責蕭相不為信辨其枉也
　余觀班史吕后與蕭相謀詐令人從帝所來称狶巳破
　群臣皆賀相國紿信曰雖病強入賀信入吕后使武士
　縳信斬之則斬信者相國計也縱使其枉相國其肯爲
　辨之㢤信死則劉氏安不死則劉氏危相國豈肯以平
　日相善之故而悮社稷大計乎文潜後有一絶云登壇
　一日冠群雄鍾室倉皇念蒯通能用能誅誰計䇿嗟君
　終日媿蕭公(丹陽集)
漢成帝時張禹用事朱雲對上曰臣碩賜尚方斬馬劒㫁
　佞臣一人以厲其餘上問誰也對曰安昌侯張禹上大
　怒曰居下訕上罪死不赦御史將雲下雲㧞殿㩜折曰
　臣碩從龍逢比干逰於地下如雲者可謂忠直有餘矣
後世思其人而不可得則作爲韻語以聲其羙肅宗時
　元載用事故杜子羙詩云千載少似朱雲人至今折檻
空嶙峋武后時傳㳺藝用事故盧照鄰詩云昔有平陵
男姓朱名阿㳺願得斬馬劍先㫁佞臣頭言當時立朝
　之士不能如雲以二人之惡而告扵上也若二人者奸
䛕百倍張禹矣腥臊之血豈足以汚尚方之劍乎朱景
　文云朱㳺英氣凛生風殯死危言悟帝聰殿檻不脩旌
直諫安昌依舊漢三公信乎去佞如㧞山也
五王之誅二張也張柬之啓其謀桓彦範任其事敬暉崔
　元暐袁恕巳各效其力坐使天后還政中宗即阼誠爲
　社稷之竒勲然尚有可恨者焉薜季昶勸除武三思彦
　範軰豈不知中宗非剛㫁之主乎彼之意以爲三思方
　烝亂韋氏而中宗孱懦一聴其所爲苟誅三思必不利
　扵巳故不肯誅耳不旋踵而自罹殺身之禍實自取之
　也張文潜云繋狗不繋首反噬理必然智勇忽迷方脫
　匣授龍泉區區薛季昶先事僅能言留禍啓臨淄敗謀
　豈非天
高祖大風之歌志氣慷慨規模宏逺凛凛乎巳有四百年
基業之氣史記樂書謂之三侯章令沛得以四時歌舞
　宗廟盖欲使後之子孫知其祖創業之勤不可怠扵守
成尔武帝秋風詞瓠子歌已無足道及為賦以傷悼李
夫人反覆數百言綢繆戀嫪扵一女子其視高祖豈不
愧㢤藝文志上自造賦二篇其一不得而見耶(並同上)
百家詩話總龜後集卷之十六
增修詩話總龜卷之十七
　　　紀實門(上)
仁宗正月十四日御樓遣中使傳宣從官曰朕非好逰觀
　與民同樂翌日蔡君謨獻詩云髙列千峰寳炬森端門
　方喜翠華臨宸逰不為三元夕樂事還同萬衆心天上
清光留此夜人間和氣閣春隂要知盡慶華封祝四十
　餘年惠愛深(東齋録)
李叅少有吏材　仁宗竒之殿柱題其名有䌓劇人所避
　者必用叅自將作監簿擢至右丞樞宻直學士元豐中
　卒李師中以詩弔之曰當年殿柱題名處(詩史)
嶺南謂村市為墟柳子厚詩云青箬褁塩歸洞客緑荷包
　飯趂墟(人青箱雜記)
夏文莊謪守黄州時龎頴公爲郡掾文莊識之優待頴公
有病意謂不起文莊親視之曰異日當爲貧宰相亦有
年夀疾非所憂頴公曰宰相豈得貧耶文莊曰一等人
中貧尔故頴公作退老詩曰田園貧宰相圖史冨書生
張侍郎師錫年八十有喜子登苐詩曰御榜今朝至見名
　心始安尔能俱中苐吾遂可休官賀客留連飲家書反
　覆看世科雖不繼得慰二親難張氏常有中甲科者故
　有世科之語
張退傳文懿士遜趙少保叔平槩張樞相昇皆夀八十六
　陳丞相文惠尭佐夀八十二杜丞相正獻衍夀八十一
　冨丞相文忠弼夀八十文惠致政退傳詩曰青雲𡵨路
　逰將遍白髪光隂得最多
天聖中李康靖公若谷慶暦中邯鄲公淑皆知滑州后八
　年審言又知前此邯鄲公迎康靖公到滑康靖題詩扵
　州廨曰滑守如今是世官阿戎出守自金鑾郡人莫訝
留題别孫息期同住此看後審言刋石紀其事同前
元豐𥘉王伸效王建作宫詞百首獻之頗有意思詩云太
　皇生日最尊榮獻夀宫中未五更天子捧觴仍再拜寳
　慈侍立到天明寳慈皇太后宫名太后幸景靈宫駕前
　露面雙童女詩曰平明綵仗幸靈宫紫府仙童下九重
　整頓瓏璁時住馬畫工闇地貌真容(古今詩話)
張九齡在相有謇諤匪躬之誠明皇怠於政事李林甫隂
中傷之方秋明皇令高力士持白羽扇賜焉九齡作歸
燕詩貽林甫曰海燕何㣲眇乗春亦暫來豈知泥滓賤
　只見玉堂開繍户時雙入華軒日㡬廻無心與物競鷹
隼莫相猜林甫知其必退恚怒稍解(明皇雜録)
叚文昌廣郡縣人父以賣油爲業生而多智長亦有文常
跨驢行郷里笑之三十年間衣錦歸蜀蜀人贈詩曰昔
　日騎驢學忍飢今朝忽着錦衣歸等閒畫虎驅紅斾可
　畏登龍入紫㣲冨貴不由公祖觧文章生得羽毛飛廣
　郷再去應惆悵猶有江邉舊釣磯(鑑戒録)
羅史君向廬州人不事産業以至困窮常投福泉寺隨僧
　飯而巳其學未嘗廢二十年間持節歸郷里及境至僧
房書壁曰二十年前此布衣鹿鳴西上虎符歸行時賔
從過前事到䖏松杉長舊圍野老共遮官路拜沙鷗遥
　認隼旟飛春風一宿琉璃殿惟有泉聲愜素機(同前)
雷州及海外瓊崕多香木夷民以為槽飼雞犬鄭文寳詩
　曰沉檀香植在天涯賤等荆衡水面槎何必爲槽飼鷄
　犬不如煨燼向豪家(談苑)
建州山水竒秀剏寺落落相望偽唐建安寺三百五十一
　建陽二百五十二浦城一百七十八崇安八十五松溪
　四十一關隷五十二僅千區杜牧江南絶句云南朝四
　百八十寺謂是也
劉經為虜政事舎人来奉使路中有野韭可食味絶佳作
　詩云野韭長猶嫩沙泉淺更清(並同前)
張弘靖三世掌綸誥秉鈞軸楊巨源詩云伊陟無聞祖韋
　賢不到孫時稱其善與張家說家門巨源燕居吟咏年
　老得疾頭數揺人言吟咏習成詩史
張鎬少有大志逰京師未始知名嗜酒跌宕人有邀之筞
　杖而徃大醉即歸言不及世務楊國忠薦為右拾遺不
　二年由諌議大夫擢中書侍郎平章事杜少陵云張公
　一生江海客身長九尺鬚眉蒼召起遄遇風雲會扶
　顛始知籌䇿良正謂鎬
王元之出守黄州時蘇易簡牓下放孫何等三百五十
　八人奏曰禹偁禁林宿徳累為遷客飄泊可念臣欲
令牓下諸生罷集綴馬送于郊奏可送過四短亭諸生
列拜于官橋元之口占一絶付狀元為我深謝蘇公其
詩云綴行相送我何榮老鶴乗軒愧谷鶯三入承明不
　知舉看人門下放諸生時諸親友觀望不敢私近惟竇
　元賔執手於閤門曰天乎天乎得非命歟公以詩謝其
略曰惟有南宫竇員外為余垂淚閤門前
文潞公居伊洛日年七十八同時中散大夫程朝議大夫
　司馬旦司封郎中致仕席汝言皆年七十八嘗為同甲
　之會各賦詩潞公詩曰四人三百十二歲况是同生甲
　午年占得梁園為賦客合成商嶺採芝仙清談亹亹
　風生席素髪飄飄雪滿肩此㑹從來誠未有洛中應作
　畫圖傳
荆公罷相知金陵有詩曰投老歸來一幅巾君恩猶許備
藩臣芙蓉堂下䟽秋水聊與龜魚作主人再罷相以㑹
　靈觀使居鍾山又作詩曰乞得膠膠擾擾身江湖波浪
　替埃塵只同鳬鴈為閑侣不與龜魚作主人
荆公初拜相以未謝坐閣中不見客一二門生侍坐但見
顰蹙不言徐題詩於窓曰霜筠雪竹鍾山寺投老歸歟
　寄此生放筆而起人莫測其意
國朝内相服金帶朱衣一名前引两府則金毬文帶佩魚
　朱衣二人謂之重金望两制乆者則曰眼前何日赤腰
　下㡬時黄望两府乆者則曰眼赤何時两腰黄甚日重
熈寜中高䴡使人至京師求王平甫詩有㫖令京尹元厚
　之抄録以賜厚之自詣平甫求新著平甫以詩戯之曰
　誰使詩仙來鳯沼欲傳賈客過雞林
福唐有老嫗當壚有舉子謂嫗曰吾能與爾致數十千乃
　令嫗作酒帘題曰下臨廣陌三條闊斜倚危樓百尺高
　太守王祠部逵見之大喜呼姬與錢五千酒一斛盖詩
　乃王公詠酒旗詩平生最得意者
大社二祭多差近臣王禹玉在两禁二十年熈寜間爲翰
　林學士復被差題詩於齊宫曰鄰雞未動暁驂催又向
　靈壇飲福盃自笑治聾知不足明年強徤更重來
關右人或作京師語音俗謂之獠語士大夫亦然有太常
博士楊獻民河東人時鄜州脩城差望青砍木作詩寄
僚友曰縣官伐木入烟蘿匠石須材盡日磨盖以郷音
　呼忙爲磨也士人而狥俗不典可笑
魏仲先贈萊公詩曰有官居鼎鼐無宅起樓䑓仁宗即位
　北使至賜㝠惟两府預焉北使歴視坐中問譯者曰孰
是無宅起樓䑓相公丁晋公令譯者曰南方須大臣鎮
撫㓂公撫南夏非乆即還(古今詩話)
元㣲之自㑹稽拜尚書左丞到京未逾月出武昌詩贈夫
　人裴氏曰窮冬到郷國正歲别京華自恨風塵眼看他
逺地花碧幢還照耀紅粉莫咨嗟嫁得浮雲婿相隨即
　是家夫人答曰使門𥘉擁節御苑栁絲新不是悲殊命
　惟愁别近親黄鸝啼古木朱履從清塵想到千山外滄
　江正暮春
正元中李摯以宏詞振名與李行敏同姓同年登第又同
　歲及同門摯答行敏詩曰因縁三紀異契分四般同
武宗怒一宫嬪謂栁公權曰得學士一詩當釋之遂進詩
　曰不忿前時悮主恩巳甘寂寞守長門今朝却得君王
　顧重入椒房拭涙㾗
柳公權從事未央宫文宗謂曰有一喜事邉上賜衣乆不
　時今年二月巳給公可賀我以詩公權進詩曰去歲雖
　無戰今年未得歸皇恩何以報春日得春衣
嚴續僕射請韓熈載爲父撰神道碑珎貨外仍輟一姬為
　潤筆韓受姬及文成但叙譜系品秩及薨葬哀贈之典
　而巳續嫌之乃封還意其改竄熈載亟以歌姬并珎贈
　還之姬登車書一絶於泥金雙帶云風柳搖搖無定枝
　陽䑓雲雨夣中歸他年蓬島音塵㫁留取尊前舊舞
　衣同前
雄州安撫都監稱宣事云虜中好樂天詩聞虜有詩云樂
　天詩集是吾師
白樂天一舉登第作詩曰慈恩塔下題名處十九人中最
　少年時年二十七
大和二年崔郾侍郎東都放牓西都過堂杜紫㣲第五人
　登第作詩曰東都放牓未花開三十三人走馬廻秦地
　少年多醸酒却將春色入關來
寳暦中楊嗣復相具慶下繼放甲榜時無僕射自東洛入
　覲嗣復率生徒迎于潼關宴于新昌里第元白在焉皆
　即席賦詩楊汝士詩後成元白覧之失色詩曰隔座應
　須賜御屏盡將仙翰入高冥文章舊價留鸞掖桃李新
　隂在鯉庭再歲生徒陳賀宴一時良史盡傳馨當時䟽
傅雖云盛詎有茲筵醉醁􁴫汝士是日大醉歸謂諸子
　曰今日壓倒元白
何扶大和元年登第明年再捷以一篇寄同年曰金榜題
　名墨尚新今年依舊去年春花開每𬒳紅粧問何事重
　來只一人(並同前)
紫閣山老僧文聰說晏相來逰山獮猴萬數遍滿山谷僧
　言未嘗如此之多晏詩㝷添獼猴之句(雅志)
王沂公與李文定公連榜取殿魁又相繼秉鈞軸文定鎮
　并門公均勞逸本郷作詩寄之略曰錦幖得雋曾相繼
　金鼎調元亦荐更并土児童公再見會稽幢紱我先榮
　或曰如此名實何由企及(續歸田録)
潘閬在舒州灊山寺為行者題詩鍾樓云遶寺千千萬萬
　峰(忘第二句)頑童趂暖貪春睡忘却登樓打曉鍾孫僅
　為郡官見詩曰此潘逍遥也告寺僧呼行者潘已亡去
　貢父詩話
越州鰻井在應天寺井在一盤石上高數丈井纔方數寸
　乃一石竅也深不可知徐浩詩云深泉鰻井開即此也
　其來亦逺鰻時出逰人取之置衣䄂間了無驚猜如鰻
　而有鱗耳其大尾有刄跡相傳黄巢曾以劍砍之凡鰻
　出必有水旱疫癘之疾郷人以此候之
學士院有雙鵲嘗栖於西軒海棠枝上每學士㑹食必徘
　徊翔集扵玉堂之上略無驚畏因謂之靈鵲時或鳴噪
　必有大詔令或宣召之事故眺公見和詩云却聞靈鵲
　心應喜并予宿直詩云靈鵲先依玉樹栖二詩出樞庭
　集(金坡遺事)
鼎州甘泉寺介官道之側泉甚佳便於漱酌行客無不留
　者㓂萊公南遷題東檻曰平仲經此望北闕黯然而行
未㡬丁晋公又過題西檻曰謂之酌泉禮佛而去後范
　諷𥙷之安撫湖北題詩曰平仲酌泉方北望謂之禮佛
向南行烟嵐翠鎖門前路轉使高人厭寵榮(古今詩話)
退傅張懿晚春乗安輿出南薫門繚繞都城逰金明池抵
　宿詣冝春門入關吏捧牌請官位書云閒逰靈沼送春
　回關吏何須苦見猜八十老翁無品秩三曾身到鳯池
來同前
增修詩詁總龜卷之十七　乙集終
百家詩話總龜後集卷之十七
　　　評史門
老杜課伯夷幸秀伐木則曰報之以㣲寒共給酒一斛遣
　信行脩水筒則以浮瓜裂餅以答其恭謹陶淵明告其
　子則曰輙遣一力助汝薪水之勞此亦人子也可善遇
　之盖古人之役僕夫其忠厚率如此初學記載王褒買
　便了爲奴作約使苦作以致聴劵而泪下鼻涕長一尺
　有不如早歸黄陌令蚯蚓鑚額之語其少陵柴桑之罪
　人㢤(葛常之)
建安七子惟劉公幹獨爲諸王子所親曹操威熖盖世甄
　夫人出拜諸人皆伏而公幹獨平視雖輸作而不悔亦
　可嘉矣故梅聖俞詩云公幹才俊或欺事平視羙人曾
不起自兹不得爲故人輸作左校瀕扵死公幹嘗有贈
従弟詩云亭亭山上松瑟瑟谷中風風聲一何盛松枝
　一何勁其寄意如是豈肯少屈扵操㢤末篇又托興鳯
凰有何時當來儀將須聖明君之句則不以聖明待操矣
杜甫悲陳濤詩云野曠天清無戰聲四萬義軍同日死言
房琯之敗也琯臨敗猶持重而中人邢延恩促戰遂大
敗故甫深悲之甫爲右拾遺㑹琯罷相上䟽力救琯肅
宗大怒詔三司推問宰相張鎬救之獲免故洗兵馬行
　云張公一生江海客身長九尺鬚眉蒼盖感其救巳也
張無盡孤憤吟云房琯未相日所談皆臯䕫一朝陳濤
　下覆没十萬師中原巳紛潰老杜尚嗟咨則老杜救琯
　之章豈亦出扵私情乎
鄭䖍受安禄山僞命洎賊平與張通王維並囚宣陽里因
善盡祈扵崔圓遂得免死老杜所謂今如罝中兎子雲
　識字終投閣是也及䖍貶台州有詩云可念此公懐直
　道也霑新國用䡖刑如䖍者可謂之懷直道乎當是愛
　私之言尔八哀詩亦云反覆歸聖朝點染無滌蕩老蒙
　台州掾泛泛浙江槳盖傷之也
忘年交謂雖年齒尊㓜不侔而道義可為友也如張鑑之
　扵陸贄崔廓之扵李謙是巳魯直云逐貧不去與忘年
　便以忘年作朋友用盖有來處也老杜過孟倉曹詩云
清談見滋味尔軰可忘年則山谷所用豈苟云乎㢤
李白作蜀道難以罪嚴武其末云所守或匪親化為狼與
　豺朝避猛虎夕避長蛇磨牙吮血殺人如麻錦城雖云
　樂不如早還家則武待白之禮未必優也武與杜甫情
　好甚厚一朝以飲酒過度而武㡬殺之則不如早還家
　之說乃白先見之明尔陸暢謁韋臯於蜀郡暢感韋之
遇已遂反其詞作蜀道易云蜀道易易扵履平地
郎基在頴川不置木枕裴潜在兖州不眠胡牀居官清操
　要當如是白樂天在杭州取天竺片石受代携㱕故其
　詩曰三年為刺史飲氷復食檗唯向天竺山取得両片
　石此抵有千金無乃傷清白曁守呉門復取洞庭雙石
　一以攴琴一以貯酒故雙石詩有萬古遺水濵一朝入
吾手之句洎罷府攴琴石遂歸履道舊居故作詩云天
　上定應勝地上攴機未必及攴琴於乎泉石膏肓人士
　之逸韻若樂天者豈潘子義所謂風流罪過也耶
君子為小人誣衊則其詩怨故寓之於物以舒其憤如朱
晝古鏡詩所謂我有古時鏡初自懐陵得蛟龍猶泥蟠
魑魅幸月蝕是也小人旣敗君子得志之秋則其詩昌
　故寓之扵物以快其志如劉禹錫磨鏡篇所謂萍開緑
　池滿暈盡金波溢山神妖氣沮野魅真形出是也黄子
　虚作妬佳月篇云狂雲妬佳月怒飛千里黒佳月了不
　嗔曾何汚㓗白攴頥少待之寒光静無迹燦燦黄金盤
　獨照一天碧殆亦二子之意(俱同上)
康節三皇吟許大乾坤自我宣乾坤之外復何言初分大
　道非常道終有先天永後天作法極㣲難着迹收功最
　乆不知年若教世上論功業料得更無人在前(撃壌集)
五帝吟進退肯將天下譲着何言語狀雍容(一作/従容)衣裳垂
　處威儀盛玉帛脩時意思恭物物盡能循至理人人自
　願立殊功當時何故得如此只被升明類日中
三王吟一片中原萬里餘殆非孱徳所能居(能一/作冝)夏商正
朔猶能布湯武干戈未便驅澤火有名方受革水天無
意不成需請觀仁義為心者肯作人間淺丈夫(意一作/應請觀)
(一作/詳知)
五伯吟刻意尊名名愈虧人人奔命不勝疲生靈劍㦸圍
　中活(圍一/作林)公道貨財心裏歸雖則餼羊能愛禮柰何鳴
　鳯未来儀東周五百餘年内歎息唯聞一仲尼
七國吟當其末路尚縱横仁義之言固不聽肯為破齊存
　即墨能勝坑趙盡長平清晨見鬼未為怪白日殺人奚
　足驚加以蘇張掉三寸扼喉其勢不俱生
嬴秦吟轟轟七國正争籌利害相摩未便休比至一雄心
　底定其如四海血横流三千賔客方成夣百二山河又
　變秋謾說罷侯能置守趙高元不是封侯
西漢吟秦破山河舊戰埸豈期民復見畊桑九千來里開
　封域四百餘年號帝王剥䘮旣而遭莾卓經營殊不念
高光當時文物如斯盛城復何由更有隍
三國吟桓桓鼎峙震雷音絶唱高踪没處㝷蕭皷一方情
味暢弓刀萬里力難任論兵狠石寜無意飲馬黄河徒
有心雖曰天時亦人事誰知慮外失良金
西晋吟承平未必便無憂安若忘危非善謀題品人才慿
雅誚雌黄時事用風流有刀難割公閭腹無木可梟元
海頭禍在夕陽亭一句上東門笑浪悠悠
十六國吟溥天之下號寰區大禹曾經治水餘衣到敝時
多蟣蝨瓜當爛處足䖝蛆龍章夲不資狂㓂象魏何嘗
薦亂胡尼父有言堪味處當時欠一管夷吾
南北朝吟■方其天下分南北聘使何嘗絶徃還偏覇尚
　存前典憲小康猶帶舊腥膻(一作/迍邅)洛陽雅望稱崔浩江
　表竒才服謝安二百四年能並轡謾將夷虜互為言
有隋吟始謀當日已非臧又更相承或自戕螻蟻人民貪
　土地泥沙金帛恱姬姜征遼意思糜荒服泛汴情懷厭
　未央三十六年都掃地不然天下未歸唐
有唐吟天生神武奠中央不爾群兇未易攘正觀若無風
　凜凛開元安有氣揚揚凭高始見山河壯入夏方知日
　月長三百年間能混一事雖成徃道彌光
五代吟自從唐李墜皇綱天下生靈𬒳擾攘社稷安危慿
　卒伍朝廷䡖重繋藩方深冬寒木固不脫未旦小星猶
　有光五十三年更五姓始知掃蕩待真王
我宋吟二首紛紛五代亂離間一旦雲開復見天艸木百
　年新雨露車書萬里舊山川㝷常巷陌猶簮紱取次園
　林盡管絃(盡一/作亦)人老太平春未老鶯花無害曰高眠又
　吾曹飬拙頼明時為幸居多寜不知天下英才中遁迹
　人間好景處開眉生來只慣見豐稔老去未嘗經亂離
(一作聞/皷鼙)五事歴將前代舉帝堯而下更無之(按邵氏聞/見録康節)
(先公謂本朝五事自唐虞而下所未有者一革命之日/市不易肆二克復天下在即位後三未常殺一無罪四)
(百年方四葉五百年無心腹患伯温竊疑未嘗經/乱離為太甚先公曰吾老且死汝軰行自知之)
張南軒采菊亭詩引曰陶靖節人品甚高晋宋諸人所未
　易及讀其詩可見胸次􁮺落八窓玲瓏豈野馬逰塵所
　能棲集前建安丞張君精力未衰即掛冠家于瀏陽有
　年矣葺小園為亭面南山來求予名予名之曰采菊亭
　取靖節所謂采菊東籬下悠然見南山嗚呼靖節興寄
　深逺特可為識者道耳詩曰陶公千載人高標跨餘子
　豈無濟時念歛䕃獨知止歸來卧衡門無愠復何喜九
　日天氣佳東籬擷芳蕋舉頭見南山佳處政在此地偏
　心則逺意得道豈否張侯謝銀艾築室娯燕几小亭才
　㝷丈景物自新羙頗聞方瞳清亦復強歩履不妨數登
　臨倚杖看雲起高詠悠然篇飛鴻送千里(文集)
復齋漫録云東坡作諌論以魏鄭公以蘇張之辯而為諌
　諍之術且云鄭公之初實學縦横之術其所以與蘇張
　異者心正尔或以東坡之論為不然余讀鄭公出関詩
増修詩話總龜卷之十八　丙集
　　　　　　　　　　　　　舒　城　阮一閲　編
皇　明　宗　室　月　窓道　人　刋
　　　　　　　　　　　　　番　易程　珖　校
　　　紀實門(中)
趙平叔客漣水軍郡守召置門下數年平叔以館職守漣
　水後守以所居為豹隱堂石曼卿有詩云熊非清渭逢
　何暮龍卧南陽去不還今郡守蔚然惟在立談間士大
　夫留詩甚多莫可偕者(古今詩話)
煬帝好食蛤忽有一蛤椎擊不破異之寘于几下一夜有
　光肉乃自脫有一佛二菩薩像悔之乃不食蛤段成式
　有詩云雖因雀變化不逐月虧盈縱有天中像神功詎
　可成又云相好全如𣑽端嚴秪為誰寜同蚌頑惡且與
　鷸相持
西洛上清宫混元后有呉生畫五聖杜甫詩云五聖聮龍
　衮千官列鴈行謂是也
刁約使契丹詩曰押燕移離畢看房賀䟦攴餞行三匹裂
　宻賜十貔狸皆紀實也移離畢官名如中國執政官賀
　䟦攴如執衣防閤匹裂■小木瞿以■色綾木為之如
　黄􁈍貔狸形如䑕而大穴居食榖粱嗜肉狄人為珎膳
　味如豚肉而脆
川陜呼梢工篙手為三長老杜詩云長年三老歌聲裏白
　馬灘前白浪中
土氣有早晚天時有愆伏如平地三月花者深山四月方
　花樂天逰大林寺云人間四月芳菲盡山寺桃花始盛
　開(同前)
張乖厓鎮宛丘邸報王文正大拜不恱謂坐客曰朝廷肯
　用經綸康濟人乎余少以直節自誓束髪登用無两府
　心幕中杜夀隆曰固知公無两府意公曰吾胸中事爾
　安得知杜曰嘗見公柳詩云安得辭榮同范蠡緑絲和
　雨繫扁舟
雍陶知簡州自比謝宣城柳呉興賔至則挫辱投贄者少
　得見之馮道明下第請謁紿閽者曰與太守故舊及見
　呵責曰與公昧平生何故舊之有道明曰誦公詩得相
　見何隔平生遂吟雍詩曰立當青草人初見行近白蓮
　魚未知閉門客到常如病滿院花開未是貧江樓秋入
峽雨葉夜侵樓雍厚之
元和十一載李源公牓三十三人皆取寒素時詩曰元和
　天子丙申年三十三人同得仙𫀆似爛銀文似錦相將
　白日上青天
撫州有放生池禁採捕忽有乗小舟釣扵其上太守蔡大
　夫令人捕之釣者為詩曰投却長竿捲却絲手携簑笠
　獻新詩明知太守清如鏡不是漁人下釣時乃野人張
　項(同前)
薛能尚書鎮彭門時溥劉巨容周岌俱在麾下未數年溥
　領徐巨容鎮㐮岌領許俱假端揆故能詩舊將已為三
　僕射病身猶是六尚書
王拱辰守長安日𥘉禮上理掾口號云人間合作大丞相
　天下猶呼小狀元梅摯知錢塘有一掾官撰禮上曲子
　云黄閤方開金鼎調羮只待梅皆着題
孟賔于字國儀連州輔國郷人天福中自湖湘越京洛應
　舉逺人無援遂卜命於華山神珓有如一年乞一珓凢
　六擲得上上大吉每年下第有詩今略舉一聮用表其
　第一年云蟾宫空手下澤國更誰來二年云水國二親
　應探榜龍門三月又傷春三年云仙島却回空說夣清
　朝未逹自嫌身第四年云失意從他桃李春嵩陽經過
　歇行塵雲僧不見城中事問是今年第幾人五年云因
　逢日者教重應忍𬒳雲僧勸却歸天福九年禮部侍郎
　符蒙下及第果六舉後徃江南官至水部郎中致仕居
　吉州玉笥山復知豐城縣年七十餘卒(郡閣雅談)
煬帝時洛陽進合蔕迎輦花得之嵩山塢中人不知名採
　者異之因以名迎輦花濃艶芬馥或惹襟䄂移時不散
　嗅之令人不睡命寳兒持之號司花女寳児姓袁長安
　進御車女年十五腰肢纎弱時詔虞世南草征遼徳音
　於側寳兒注視乆之煬帝謂世南曰舊傳飛燕可掌上
舞今得寳児方昭前事注目於卿卿才人可便嘲之世
　南應詔為絶句曰學畫鵶児丰未成垂肩大䄂太憨生
　縁憨却得君王惜長把花枝傍輦行帝恱龍舟鳯舸每
　舟擇妙䴡長白女子千人執雕檀金楫號殿脚女一日
　煬帝凭殿脚女呉綘仙肩喜柔䴡不與群軰齒愛綘仙
　善畫長眉將拜婕妤適早嫁萬邰故不克顧内謁者云
　古人云秀色若可飱如綘仙真可樂飢矣因吟持楫篇
　賜之曰舊曲歌桃葉新粧艶落梅將身倚輕楫知是渡
　江來詔殿脚女千軰唱之越溪進耀花綾綾文突起有
　光彩越人乗樵風泛舟石㠶山下収野蠒繅絲女夜夣
　神人告云禹穴三千年一開所得蠒即江淹文集中壁
　魚所化絲織爲裳必有竒文織成果得所夣獨賜司花
　女洎綘仙蕭妃恚怒不懌由是稍稍不親幸煬帝嘗醉
　逰宫中偶戯宮婢羅羅畏妃不敢迎帝辭有程姬之疾
　不可薦寢帝嘲曰個人無頼是横波黛染龍顱簇小娥
　幸有留儂伴成夣不留儂住意如何煬帝徃徃為妖祟
　所惑逰雞䑓恍惚與陳后主相遇喚帝為殿下后主戴
　單紗皂幘綽䄂長𥚑緑錦純縁紫文方平履舞女數人
　即䴡華也以緑文測海蠡酌紅梁新醖勸帝飲因請䴡
　華舞玉樹后庭花䴡華辭以抛擲歲乆自井中出腰肢
　旅拒無復徃時再三索起終一曲后主詠十數篇煬帝
　不記獨愛小窓詩及寄侍児碧玉詩云午醉醒來晚無
　人夣自驚(後二句詩史謂/是唐人宋咸作)夕陽如有意偏傍小窓明碧
　玉詩云離别腸應㫁相思骨合銷愁魂若飛散慿仗一
　相招䴡華拜求帝一章辭以不能䴡華笑曰嘗聞此䖏
　不留儂自有留儂處安可言不能煬帝強為之操觚曰
　見面無多事聞名尔許時坐來生百媚實箇好相知䴡
　華赧然不懌后主問龍舟之逰樂乎始謂殿下致治堯
　舜之上今日復此逸逰人生各圖快樂曩時何見罪三
　十六封書使人至今怏怏煬帝叱之不見帝幸月觀清
　景晴明左右皆寢凭蕭妃肩說東宫時事適黄門映薔
　薇叢調宫婢衣朒薔薇吃吃聲笑帝望腰肢纎弱意望
　寳児披單衣亟擒乃雅娘蕭妃喟然不止帝曰徃年幸
　妥娘時情態正如此曾效劉孝綽為離億詩嘗念與妃
　記之否蕭妃即念云憶徃來待來剛不來卸粧仍索伴
　解珮更相催博山思結夣沉水永成灰憶起時投籖初
　報暁𬒳惹香黛殘枕隱金釵裊笑觀上林春除却司辰
　鳥煬帝云日月遄邁今巳㡬年事矣(大業拾遺)
㐮王僣偽逼李拯為偽官拯嘗吟曰紫宸朝罷綴鴛鸞丹
　鳯樓前駐馬看惟有終南山色好晴明依舊滿長安拯
　終為亂兵所殺(南部新書)
裴皥官至禮部尚書放三榜四人拜相桑維翰竇正固張
　礪馬裔孫清㤗二年馬裔孫知貢舉纔放牓謝恩引諸
　生詣座主宅謁拜裴公以詩示云宦途最重是文衡天
　與愚夫著盛名三主禮闈年八十門生門下見門生未
　開宴裔孫登庸(郡閣雅談)
呉長文使虜詩云奚車一牛駕朝馬两人騎(雜誌)
昔執政有詩云躁因脩賀刺懶爲答空書又有省判者云
　省府舊例不答空書(同前)
文徳殿百官常朝之殿宰相奏事畢乃來押班常至日旰
　守堂卒好以厚朴湯飲朝士朝士有乆無差遣厭苦常
　朝者戯為詩曰立殘庭下梧桐影喫盡堦頭厚朴湯(古)
　今詩話
李徳誠加司空守臨川湯文圭草麻徳誠濡毫之賂乆而
　未至以詩督之曰紫殿西頭月欲斜曾草臨川上相麻
　潤筆巳曾關奏謝更飛章句問張華時皆少之
馮延魯公出討閩中催督軍粮急於星火李建勲以詩寄
　之曰粟多未必全爲計師老須防有伏兵旣而福州之
　兵果爲越人所敗及歸遷司空累表乞致政自稱鍾山
　公詔授司徒不起學士湯恱致狀賀之建勲以詩答曰
　司空犹不作那敢作司徒幸有山公號如何不見呼先
　是宋齊丘自京口求退於青陽號九華先生未周朞一
　詔而起時論薄之建勲年徳未衰時望方隆重或有以
　比宋公者因爲詩曰桃花流水雖相似不學劉郎去又
　來(南唐近事)
化度寺内有無盡藏院京城捨施日漸崇盛武徳貞觀后
　錢帛金玉積聚不可勝計常使名僧監藏爲等分一分
　供天下伽藍脩理之用一分施天下飢餓一分充舊供
　無遮之會城中士女奔走捨施争次不得至暮収獲亦
　鉅萬有大車載錢帛捨了弃去不知姓名者多矣藏内
　物天下寺院許容來取供給亦不可勝數不阻貞觀年
　中有裴元智戒行修謹宛是修行高人入寺洒掃十年
　有餘寺中觀其行無玷缺使之守藏不覺𬒳盗去黄金
　極多將去不可知數寺衆見潜走去後不還衆僧驚異
　遂於元智寢房内看壁上有詩四句曰將肉遣狼守置
　骨向狗頭自非阿羅漢焉能免得偷后莫知所之武后
　遂移藏東都福光寺日乆錢物漸耗却移歸舊寺至開
　元九年發散錢帛於京師諸寺(二京靈異小録)
僕在呉興逰諸寺卿詩曰㣲雨止還作小窓幽更研盆山
　不見日草木自蒼然非至呉越不見此景(百斛明珠)
舊讀蘇子羙六和寺詩云沿橋待金鯽竟日獨遲留𥘉不
　喻此語及倅錢塘乃知寺後池中有此魚如金色復逰
　池上投餅餌乆之略出不食后入不可見自子羙作詩
　至今四十年已有遲留之語苟非難進易退而不妄食
　安能如此夀耶(同前)
京師風物繁富士大夫牽扵事役良辰羙景罕宴逰之樂
　其詩至有賣花檐上看桃李拍酒樓前聽管絃之句(玉)
(堂閑話)
張喬九華人咸通末取京兆府解李建州時為京兆府叅
　軍主試同時有許棠及喬俞坦之劇燕任濤吳罕張蠙
　周繇鄭谷李栖逺温憲李昌符謂之十哲其年府試月
　中桂詩喬擅埸詩曰與月長洪濛扶踈萬古同根非生
　下土葉不墜秋風每向圓時足還隨缺䖏空影高群木
　外香滿一輪中未種丹霄日應虚白兎宫何當隨羽化
　細得問元功其年以許棠在埸屋多年為薦首喬許坦
　之在許下薛能尚書深知以詩唁二子云何事盡參差
　惜㢤吾子詩日令銷此道天亦負明時有路當重振無
　門即不知何當見尭日重與啜澆漓(摭言)
僕𥘉入廬山山谷竒秀平生所未見殆應接不暇遂發意
　不作詩巳而見山中僧俗皆言蘇子瞻來矣不覺作一
　絶云芒鞵青竹杖自挂百錢逰可恠深山裏人人識故
　侯既自悔前言之謬又作两絶云青山若無素偃蹇不
　相親要識廬山面他年是故人又云自昔懐清賞神逰
　杳靄間如今不是夣真箇在廬山是日有以陳令舉廬
　山記見寄者且行且讀見其中云徐凝李白之詩不覺
　失笑旋入開先寺僧求詩因作一絶云帝遣銀河一派
　垂古來惟有謪仙辭飛流濺沫知多少不為徐凝洗惡
　詩徃來南北山十餘日以為勝絶不可勝談擇其尤者
　莫如漱玉亭三峽橋故作此二詩最後與總老逰西林
　作一絶云横㸔成嶺側成峰到處㸔山了不同不識廬
　山真面目只縁身在此山中余廬山詩盡於此(百斛/明珠)
余在𡵨下見秦州進一馬􁏢如牛項垂胡側立顛倒毛生
　肉端蕃人云此肉􁏢馬也乃知鄧公騘馬行云肉駿碨
　礧連錢動當作肉􁏢
唐人煎茶用薑故薛能詩云塩損添常戒薑冝着更誇㩀
　此則又有用塩者矣近世有用此二物者輙大笑之然
　茶之中等者用薑煎信佳塩則不可
安定郡王以黄柑醸酒謂之洞庭春色色香味三絶以餉
　其猶子徳麟徳麟以飲予為作詩醉后信筆頗有沓拖
　風氣云去年洞庭秋香霧長噀手于今洞庭春玉色疑
　非酒賢王文字飲醉筆龍蛇走旣醉念君醒逺餉為我
　夀瓶開香浮坐盞凸光照牖方傾安仁醽(潘岳賦云披/黄苞以授甘)
(傾縹瓷/以酌醽)莫遣公逺嗅要當名字竒未可論升斗應呼釣
　詩鉤亦號掃愁箒君知葡萄惡正是嫫母醜須君灔海
　盃澆我談天(口並同前)
增修詩話總龜卷之十八
百家詩話總龜後集卷之十八
　　　辯疑門
王絲字敦素越之蕭山人景祐初為縣令㑹嵗歉絲每家
　攴錢一千以濟之期以眀年夏輸絹一匹邑人大受其
惠稱為徳政繇此當路薦之盖是時一縑售價不逾其
　數爾仕止郎曹典州而巳范文正公為作墓誌具載其
　事至荆公當國傚其法施之天下號為和買乆之本錢
　旣不復俵且有折帛之害世悞傳始扵王儀仲素儀仲
　文正公之子早即貴逹未嘗為邑官至八座没謚懿敏
　國史夲傳可考其子鞏字定國與東坡先生㳺李定字
　仲求洪州人晏元獻公之甥文亦竒欲預賽神㑹而蘇
　子美以其任子距之致興大獄梅聖俞謂一客不得食
　覆鼎傷衆賔者也其孫即商老彭以詩名列江西派
　中又李定字資深元豐御史中丞其孫方叔正民兄弟
　皆顯名一時揚州人又李定嘉祐治平以來以風采聞
　嘗遍歴天下諸路計度轉運使官制未行老于正卿乃
　敦老如岡之祖盖濟南人也同姓名者凢三人世亦多
　指而為一不可不辯(李豸陽翟人東坡先生門下士亦/字方叔两方叔俱以文鳴詩章又)
(多互傳/于世)
陳子昻感遇詩云樂羊為魏將食子狥軍功骨肉且相薄
他人安得忠又曰吾聞中山相乃属放麑翁孤獸猶不
　忍况以奉君終一則忍扵其子一則不忍於麑故魯直
懐荆公詩有啜羮不如放麑樂羊終媿巴西陳無巳啓
　亦用此事所謂中山之相仁於放麑亂世之雄疑於食
　子是也然屬麑於秦西巴者孟孫也非中山相也子昻
　徒見樂羊中山事遂誤作孟孫用無巳亦遂襲之魯直
　以西巴為巴西亦悞矣(丹揚集)
李白古風云燕昭延郭隗遂築黄金䑓劇辛方趙至鄒衍
　復齊來予攷史記不載黄金䑓之名止云昭王為郭隗
　改築宫而師事之孔文舉與曹公書曰昭王築䑓以尊
　郭隗亦不著黄金之名上谷郡圗經乃云黄金䑓在易
　水東南十八里燕昭王置千金於䑓上以延天下士遂
　因以為名皇甫松有登黄金䑓詩云燕相謀在兹積金
　黄巍巍上者欲何顔使我千載悲其迹尚可得而考也
東坡詩云玉奴弦索花奴手玉奴謂楊妃花奴謂汝陽王
　璡也及觀和楊公濟梅花詩乃言玉奴終不負東昏何
　耶按南史東昏妃潘玉児當是筆悞尓
韓退之詩曰離騷二十五王逸序天問亦曰屈原凢二十
　五篇今楚詞所載二十三篇而已豈非并九辨大招而
為二十五乎九辨者宋玉所作非屈原也今楚詞之目
雖以是篇併注屈原宋玉然九辨之序止稱屈原弟子
　宋玉所作大招雖疑原文而或者謂景差作若以宋玉
　痛屈原而作九辨則招魂亦當在屈原所著之數當為
　二十六矣不知退之王逸之言何所㩀耶
杜子羙栢中允除官制詩舊註以為栢耆又以為正節按
　杜詩云紛然䘮亂際見此忠義門蜀中㓂亦甚栢氏功
　彌存三止錦江沸獨清玉壘昏當是有功扵蜀者方是
　時叚子璋反扵上元徐知道反扵寳應而正節為卭州
　刺史數有功則是正節無疑矣杜集又有栢學士茅屋
　栢大兄弟山居詩議者皆以謂正節之居然詩中殊不
　及功名之事但皆稱其為學讀書尔茅屋云古人巳
　用三冬足年少今開萬卷餘山居云山居精典籍文雅
　渉風騷疑是卭州立功之前(丹陽集)
黄魯直詩云世有捧心學取笑如東施梅聖俞云曲眉不
　想西家様餒腹還須二子清太平寰宇記載西施事
　云施其姓也是時有東施家西施家故李太白效古云
　自古有秀色西施與東鄰而東坡代人留别詩乃云綘
　蠟燒殘玉斚飛離歌唱徹萬行啼他年一舸鴟夷子應
　記儂家舊姓西似與寰宇記所言不同豈為韻所牽
　耶(同上)
張無盡嘗和山字云安得將相似仲山人疑之以近人所
　常用皆山甫也觀後漢志陽樊攅茅田服䖍注云楚
　仲山所居又楊脩荅臨淄侯牋云仲山周旦之儔只稱
　仲山何疑之有(黄常明)
坡記王凌過賈逵廟呼曰賈梁道我大魏之忠臣也及
　司馬景王病夢逵為崇因為詩曰嵇紹似康為有子
　郄超畔鍳似無孫如今更恨賈梁道不殺公閭殺子元
盖怪梁道忠義之靈不能自巳其子充之惡按晋紀王
　賈所殺者乃宣帝名懿字仲達非景帝子元也(䂬溪)
　　　正訛門
天闚象緯逼雲卧衣裳冷世傳古本作天闚今從之莊子
　以管闚天正用此字舊集以作闕又或作關今不取盖
先生詩該衆羙者不惟近體嚴扵屬對至扵古風句
對者亦然觀此詩可見矣近人論詩多以不必屬對為
髙古何耶故詳論之以俟知者焉(杜詩正異)
海右此亭古濟南名士多濟南實海右諸郡舊集一作
　海右今從之正文作海内非也
拂天萬乗動觀水百丈湫拂字従一作兼畫馬詩有云翠
　華拂天來向東正文作沸非也
君臣留歡娯樂動殷嶱嵑殷從上聲嶱嵑出文選音渇曷
　集韻山貌舊集作殷湯嶱音字皆悞盖縁湯字之訛二
　字從而倒之兼他詩二字悞倒之者非一
豈知秋禾登貧窶有倉卒别本禾字一作未今從之按此
　詩十一月作禾字明矣昌黎謂年登而妻啼飢實此意
　也
隂風西北來慘淡隨回紇紇字從一作鶻唐史徳宗朝始
　改名回鶻正文非也
中興諸將収山東捷書夜報清晝同夜字從王介甫謂捷
書晝夜至也舊作日今不取
花門天驕子飽肉氣勇决諸詩之言花門者皆回紇也舊
集作北門盖由字畫小誤唐以太原為北門非謂回紇
　明矣卒章申言花門也
渡河不用船千騎常撇捩撇捩疾貌大食刀歌云鬼物撇
　捩辭沆壕字意皆同今從之舊集作撇烈非也
嬋娟碧蘚静蕭摵寒籜聚蘚字従别本舊集作鮮盖字
畫小缺而釋者因云嬋娟碧蘚皆謂竹也尤謬
長夜苦寒誰獨悲杜陵野老骨欲折此成都詩舊集作長
　安非也其夜字之訛故悞作安耳况卒章之意明甚
南京亂初定所向色枯槁色字従别本他詩亦云朝野色
　枯槁正文作邑今不取
樹枝有鳥亂棲時瞑色無人獨歸客棲字従一作正文作
　鳴今不取言亂棲則鳴可知矣
高皇亦明王魂魄猶正直皇字舊集諸本皆作堂近見别
　本作皇今従之乃與上下數聮詩意相貫也詢之閬人
　其漢高祠廟今尚存焉
别離重相逢偶然豈足期足字舊集作定盖由字畫小訛
　况上句巳云泄雲無定姿
悲䑓蕭颯石巃嵸哀壑􁎙枒浪呼洶浪字作别本考两句
　属對之二當用一實字又别本下句作二鶯猛胸絛徐
　墜字亦未通
主守問家臣分朋見溪畔耘者必分朋曹而進故東坡逺
　景樓記謂耘者畢出數百人為曹者是也舊作明乃字
　小訛耳
風吹巨熖作河漢騰烟柱諸本下句作何掉騰烟柱蜀本
　何作河近見別夲今從之盖扵詞意通也
合昏排鐡騎清曉散錦幪幪字　他詩有云駑駘怯
　錦幪乃覆馬之物正文作􁘡非也
大火運金氣荆揚不知秋火字從一作謂大火西流七月
　詩也正文作暑今不取
終然契真如得匪金仙術二句並從一作正文作終契如
　徃還得匪合仙術今不取
㡬度寄書白塩北故人贈我青絲裘絲字從一作縑别本
　正文止作絲字此詩寄裴施州者或謂裴冕非也按唐
史冕以寳應元年貶施州刺史不數月移澧州距此巳
　六年矣
配極玄都閟慿高禁籞長籞字舊集諸本皆作蘌按西
漢宣帝紀云池籞者其字從竹今従之
尸郷餘土室誰話呪雞翁誰話從　事見列仙傳正文
　作雞說乃字之訛也咒字一作喌音州又音祝
茂樹行相引連山望忽開茂字連山字皆從一作時歸鳯
　翔行在正文連山作連峰非也霧樹亦然
掖垣竹埤梧十㝷洞門對霤常隂隂霤字從别本文選云
　二堂對霤此春深詩也而諸本作雪悞矣
江上小堂巢翡翠苑邉高塜卧麒麟苑字從一作正文作
花盖字畫小訛而說者云一詩連用三花字不害為工
　誤矣
雲㫁岳蓮臨大路天晴宫柳暗長春大路陜華間地名也
　晋書檀道濟從劉𥙿伐姚泓至潼關姚鸞屯大路以絶
　道濟粮道而蜀本正作大道誤矣
馬嬌朱汗落胡舞白題斜朱汗巳見他詩舊作珠乃衍文
　也白題從一作西漢云斬胡白題將字義與雕題同正
　文作蹄非也
力疾坐清曉來詩悲早春詩字從别本考詩題與上下句
　意當從之舊作時非也
峽雲籠樹小湖日蕩船明蕩字従一作非乆㳺江湖者不
　知此字之工正文作落盖字訛也
合觀却笑千年事驅石何時到海東題云觀造竹橋即日
　成句中合觀字謂聚觀橋成之速而笑驅石之誕舊集
　諸本皆訛作歡非也
百家詩話總龜卷之十八
増修詩話總龜卷之十九
　　　紀實門(下)
世人畫山水竹石不假五色而成未有以畫花者汴解獨
　能之因賦詩云造物本無物忽然非所難花心起墨暈
春色散毫端縹緲形纔就扶踈態自完蓮花悉顛倒杏
　雨半披殘幸有狂居士求為黒牡丹兼書平子賦歸去
　雪堂㸔(百斛明珠)
十一月三日與㡬先自竹西來訪慶老不見獨與君卿供
奉蟾知客東閣道話乆之作詩云卷卷長廊走黄葉席
　席垂地香烟歇主人待來終不來紅火消盡灰如雪
嶺南氣候不常吾嘗云菊花開時乃重陽凉天佳月即中
　秋不須以日月為㫁今嵗九月殘暑方退旣望之後月
　出愈遲余嘗夜起登合江樓或與客逰豐湖栖禪寺扣
　羅浮道院登逍遥堂逮曉乃歸杜子羙云四更山吐月
　殘夜水明樓此古今絶唱因其句作五首仍以殘夜水
　明樓為韻云一更山吐月玉塔卧㣲瀾正似西湖上湧
　金門外看氷輪横海闊香霧入樓寒停鞭且莫上照我
　酒盃殘二更山吐月幽人方獨夜可憐人與月夜夜江
　樓下風枝乆未停露艸不可藉歸來掩關卧唧唧幽夜
　話三更山吐月棲鳥夜驚起起㝷夣中逰清絶正如此
　驅雲掃泉溜俯仰迷空水幸可飲我牛不須違洗耳四
　更山吐月皎皎為誰明幽人赴我約坐待玉繩横野橋
　多斷板山寺有㣲行今夕定何夕夣中逰化城五更山
　吐月窓逈室幽幽玉鉤還掛户江練却明樓星河淡欲
　曉皷角冷知秋不眠翻五詠清切變蠻謳
海南有五色雀常以两綘者爲長進止必隨俗謂之鳯凰
　云乆旱而見輒雨潦則反是吾卜居儋耳城南嘗一至
庭下今又見之黎子雲及其弟威家洎旣去吾舉酒祝
　之曰若爲吾來者當再集也巳而果然乃爲賦詩云粲
　粲五色羽炎方鳯之徒青黄縞玄服翼衞两紱朱仁心
　知閔農常告雨霽符我窮惟四壁破屋無占烏惠然此
　粲者來集竹與梧鏘鳴如玉珮意欲相嬉娯寂寞两黎
　生食菜真臞儒小圃散春物野桃陳雪膚舉杯得一笑
　見此紅鸞雛高情如飛鴻未易握粟呼胡為去復來眷
眷豈屬吾(一作予)回翔天壌間何必懐此都(並同前)
元豐五年十二月十九日東坡生日置酒赤壁磯下踞高
峰俯鵲巢酒酣笛聲起於江上客有郭尤二生頗知音
謂坡曰笛聲有新意非俗工也使人問之則進士李委
聞坡生日作南曲曰鶴南飛以獻呼之使前則青巾紫
裘腰笛而巳旣奏新曲又快作數弄嘹然有穿雲裂石
　之声坐客皆引滿醉倒委䄂出嘉𥿄一幅曰吾無求於
　公得一絶句足矣坡笑而從之詩云山頭孤鶴向南飛
載我南逰到九嶷下界何人也吹笛可憐時復犯龜茲
　玉局文
秦少章不旯十年忽一日見訪書一篇為惠云不到王家
　近十年子猷風韻亦依然舊時朋友今何在别後新詩
　誰與傳余戯曰莫太犯老杜所謂不見旻公三十年封
　書寄與淚潺湲舊來好事今能否老去新詩誰與傳
張嘉甫云余少年見人誦一詩所謂但存方寸地留與子
　孫耕不知何人語元符三年過毘陵汪迪家出所藏水
　部賀公手書乃知此詩賀所作世俗以為他人非也賀
　天聖中為郎真宗東封謁扵道左元祐𥘉其二弟踰
　喬者來京師云賀嘗於㤗山望見東坡意甚喜之欲上
　元至龜蒙東坡為作詩亦賦五篇余愛嘉甫一章云方
　寸平田便有餘子孫無復廢耕鋤巳將不死爲嘉種更
　向無何築隱居(直方詩話)
吕申公在揚州日因中秋令秦少㳺作口號少㳺有照海
　旌幢秋色裏激天皷吹月明中之句是夜却㣲隂公云
　不着也少㳺乃别作一篇末云自是我公多惠愛却回
　秋色作春隂參寥與余言如此余曰此真所謂翻手作
　雲也
李希聲云舒王罷政事時居州東劉相宅於東院小􁰽題
　當時諸葛成何事只合終身作卧龍者數十處至今尚
　有三两䖏在希聲劉氏壻故知其詳云曾見數𥿄屏亦
　只寫此两句
滕王蛺蝶江都馬一𥿄千金不當價異材天縱非力能畫
　工不見甘為下今代風流數十年含毫落筆開山川忽
　忘朽老壓塵眼却怪鳬鴻墮目前邇來八駿復秀出萬
　里山河纔咫尺眼邉事得有突兀復似天地𥘉開闢明
　窓寫出高軒過便逐淪混聞吟哦晚知書畫真有益却
　悔歲月來無多官禁脩嚴絶過訪時於僻寺聊脫鞅秀
　潤如行琮璧間清明似別星辰上憂悲惆悵百不行河
　擘太華東南傾平生秀句寰區滿掇拾弃置成丹青平
　湖逺岫開精神陡覺文字生清新未許两豪來角立要
　知旁有衞夫人此無巳所賦宗室士􁕓高軒過圖詩也
　初無巳謂余曰近宗子節使使余作一詩皆掛名其間
　得百千以為女子嫁資可乎余曰詩未成則錢不可授
　詩已成則錢不可來數日無巳卒士􁕓贈以十縑(並同/前)
盧多遜與趙普睚眦　太宗踐阼凡對即傾之普出守河
　陽日朝辭面訴曰臣以無狀之迹獲事累聖曩日與先
　帝面受昭憲皇后命遣臣親寫二書令大寳神器傳歸
　陛下以二書合縫批之立臣衘為証其一書先后納扵
　柩一書先帝手封禁中乞陛下㝷之庻㡬少雪此行身
　移則事起豺狼在途危如累卵誰肯為臣辨者後果得
　書於宫中疑遂决多遜竄崖州太宗謂普曰㡬誤斬
　卿王元之趙韓王挽詞有鴻勲書冊府遺訓在金縢之
　句廼謂是也(古今詩話)
方勉字及甫娶許虞部女好學能詩勉嘗同妻夜看眺錯
　傳許氏有詩云匣劍未磨眺錯血已聞刺客殺袁絲到
　頭昧却人心䖏便是欺他天道時痛矣一言偷害正戮
　之萬叚始為宜鄧公墳墓知何處空對斯文有淚垂勉
　後與故人飲於市醉犯夜禁囚扵府庭時鄭毅夫作尹
　許氏獻書援其夫并投詩云明時樂事偷詩酒帝里風
　光剰占春况是白衣重得侣不堪青斾自招人早知玉
　漏催三皷不把金貂換百廵大抵仁人憐氣類不教孤
　客作囚身遂釋其夫勉死許氏居陋巷教子為學登科
　賢㢤(同前)
唐相國孫公偓寛𥙿通簡曾乗軺至蜀詣杜光庭受籙乃
　曰嘗遇至人話及時事毎有高樓之約後登庸二府竟
　出宮南岳寄杜先生詩其要曰蜀國信難遇楚郷心更
　愁我行同范蠡師舉效浮丘他日相逢䖏多應在十洲
唐末朝廷罹榖水白馬驛之禍惟孫獲免(北夣瑣言)
温庭筠字飛卿或作雲舊名𡵨與李商隱齊名時號温李
才思艶䴡工於小賦每入試押官韻作賦凢八义手而
八韻成多為鄰鋪假手日㧞數人而士行有缺搢紳薄
之李義山謂曰近得一聮句云逺比邵公三十六年宰
輔未得偶句温曰何不云近同郭輔二十四戴中書藥
名有白頭翁温以蒼耳子為對皆此類宣宗愛唱菩薩
蠻詞令狐相國假其新撰宻之戒令勿洩而遽言於人
由是踈之温亦有言云中書内坐將軍譏相國無學也
　宣宗㣲行遇於逆旅温不識傲然詰之曰公非司馬長
　史之流乎又曰得非文叅簿尉之類帝曰非也謪為方
　城縣尉其制辭曰孔門以徳行為先文章為未爾旣徳
　行無取何以𥙷焉徒負不覉之才罕有適時之用竟流
　落而死杜豳公自西川除淮海温詣韋曲杜氏林亭留
　詩云卓氏爐前金線柳隋家堤上錦㠶風貪為两地行
　霖雨不見池蓮照水紅豳公遺絹一千匹
沈詢侍郎清粹端羙神仙中人制除山東節旄京城咸誦
　曹唐㳺仙詩玉詔新除沈侍郎便分茅土領東方不知
　今夜逰何處侍從歸騎白鳯凰其風采可知
唐求言成都距長安才二千里每歲隨計求名者甚鮮建
　安之貢無歲無之故曰龍門一半在閩川信斯言矣(並同/前)
韓魏公嘗從容議及養兵事慨然曰某有所思而得之者
　未嘗以語人人未必信養兵雖非古然積習巳乆不可
　廢又自有利處不為不深者昔發百姓戍邉無虚歲父
　子兄弟有生離死别之苦議者但云不知漢唐調兵於
　民獨不見杜甫石壕吏詩云暮投石壕村有吏來捉人
　老翁踰墻走老婦出門看吏呼一何怒婦啼一何苦聽
　婦前致詞三男鄴城戍一男附書至二男新戰死存者
且偷生死者長巳矣室中更無人惟有乳下孫孫有母
　未去出入無完裙老嫗力雖衰請從吏夜歸急應河陽
　役猶得備晨炊夜乆語聲絶如聞悲幽咽天明登長途
　獨與老翁别調兵於民弊乃如此后世収拾強而無頼
　者飬之以為兵良民雖稅歛良厚而終一身保骨肉相
　聚之樂故兵能練習戰陣而豪勇可使豈可與農夫同
　日而語(韓魏公别録)
劉巴字子初零陵人有名於郷閭諸葛亮薦於蜀用為將
　軍曹掾後為尚書令巴恭行節儉不治産業非公事不
　言䇿命皆巴所為張飛甞與巴宿巴不與言飛甚怒之
　諸葛亮謂曰張飛雖武夫甚慕足下聲望足下雖天資
　高亮宜少降意巴曰大丈夫當交四海英雄如何與兵子
　語邪巴建武二年出鎮荆州卒於岳陽葬扵郡西後因
　巴墳遂號岳陽為巴陵時人語曰生居三湘頭死葬三
　湘尾(同前)
蘇子由謫高安雲安時時相過有聰禪師亦蜀人一夕雲
　安梦同子由聰迓五祖戒禪師旣覺語子由聰亦至子
　由曰方與洞山說梦子今來同說梦乎聰曰夜來梦吾
　三人迎戒和尚子由曰世間果有同夣者乆之東坡書
　至曰已至奉新旦夕相見三人喜出城而坡至則以語
　坡坡曰軾七八歳常梦是僧又先妣方孕時夣一僧來
　托宿及謫英州雲遣書至南昌坡引𥿄大書曰戒和尚
　又錯脫也後監玉局觀作偈答南華長老曰惡業相纒
　四十年常行八棒十三禪却着衲衣歸玉局自疑身是
　五通仙(冷齋夜話)
退之詩曰喚起窓前曙催歸日未西無心花裏鳥更與盡
情啼余児時每哦此詩了不解其意自出陜吾年五十
　八年時春曉偶憶此詩方悟喚起催歸二禽名也催歸
　子䂓也喚起聲如絡絲圓轉清亮偏於春曉鳴江南謂
　之春喚
老杜謁玄元廟詩曰鳯笙吹玉柱露井凍銀牀許彦周云
　嘉祐河濵漁網得一小石刻詩曰雨滳空堦暁無心換
　夕香井梧花落盡一半在銀牀銀牀井欄也莫知誰作
王仲至言老杜詩曰江蓮揺白扇天棘夣青絲天棘自是
　一種物高秀實曰天門冬也一曰顛棘非天棘也王元
　之詩曰水肢卧玉腕天棘舞金絲則天棘盖栁也
韋應物琥珀詩曰曾為老茯苓元是寒松液蚊蚋落其中
　千年從可覿嘗見琥珀中有物形如蜂此物自外國來
　地有茯苓處皆無琥珀不知韋公何以知之
東坡海棠詩曰只恐夜深花睡去更燒銀燭照紅粧事見
　太真外傳曰上皇登沉香亭召太真妃子時卯醉未醒
　命力士使侍児扶掖而至妃子醉匀殘粧不能再拜上
　皇笑曰豈醉是海棠睡未足耳作尼童詩曰應將白練
　作仙衣不許紅膏汚天質事見則天詔書曰天下尼童
　用白練為衣
橄㰖詩曰待得㣲甘回齒頰已輸崖蜜十分甜崖蜜事見
　鬼谷子曰照夜清螢也百花醲蜜也崖蜜櫻桃也贈舉
　子詩曰平生萬事足所欠唯一死事見梁僧史曰世祖
　宴東府詔䟦陀羅至䟦陀羅皤然世祖戯曰摩訶衍不
　負逺來唯有一生應曰貧道客食陛下三十載恩徳厚
　矣所欠者一死耳(並同前)
增修詩話總龜卷之十九
百家詩話總龜後集卷之十九
　　　隱逸門
世人謂淵明皆以其專用肥遯初無康濟之念能知其心
　者寡也嘗求其集若云歲月擲人去有志不獲騁又有
　云猛志逸四海騫翮思逺翥荏苒歳月頽此心稍已去
　其自樂田畆乃卷懐不得已耳士之出處未易為世俗
　言也(陽秋)
瓢之為器貧者所用故顔子以一瓢飲而楊子比之山雌
　文康公築室泛金溪上闔門千指朝虀暮塩未嘗敢
　以貧為病嘗因溪結亭號曰瓢飲盖欲少見慕賢好古
安貧樂道之意予嘗有詩云我不學許由隱烟霧得瓢
　不飲惟掛樹又不學徳義居虎丘帶瓢入市多騎牛分
　無玉甌囊古錦病渴文園只瓢飲不瞰金溪新結亭未
　須引吸如長鯨但願金溪化爲酒歲歳持瓢醉花柳
杜㝷苑十隱居云侍立小童清義山憶正一云烟爐銷盡
　寒燈晦童子開門雪滿松子厚云日午獨眠無餘聲山
童隔竹敲茶臼秀老云夜深童子喚不起猛虎一聲山
月高閑弃山間累年頗得此數詩氣味
陳搏負經綸才歴五季亂離㳺行四方志不遂入武當山
後隱居華山自晋漢以後每聞一朝革命嚬顣數日人
　有問者瞪目不答一日方乗驢逰華隂市聞太祖登
極驚喜大笑問其故又笑曰天下自此定矣太祖方
潜龍時搏嘗見天日之表知太平之有自矣遯迹之初
　有詩云十年蹤跡走紅塵回首青山入夣頻紫陌縱榮
　争及睡朱門雖貴不如貧愁聞劍㦸扶危主悶見笙歌
　聒醉人携取舊書歸舊隱野花啼鳥一般春豈淺
㢤(邵伯温易學辨惑)
陳搏周世宗嘗召見太平興國初再召赴闕太宗賜詩
　云曾向前朝出白雲後來消息杳無聞如今若肯隨徴
　召總把三峰乞與君先生服華陽巾艸屨垂絛以賔禮
　見賜坐(澠水燕談)
康節除祕書省校書郎潁州團練推官辭不許旣受命即
　引疾不起且以詩答郷人曰平生不作皺眉事天下應
　無切齒人㫁送落花安用雨裝添舊物豈湏春幸逢堯
　舜為真主且放巢由作外臣六十病夫冝揣分監司無
　用苦開陳(言行録)
後復再召搏辭曰九重仙詔休教丹鳯㗸來一片野心巳
　𬒳白雲留住(辯惑)
种放别業在終南山後生從之學者甚衆性頗嗜酒躬畊
　種秫以自釀所居有林泉之勝殊為幽絶真宗聞之
遣中使携畫工圖之開龍圗閣召輔臣觀焉上欲賞
　之其後復聞魏野居有幽致　帝亦遣人圗之故野有
　詩云幽居帝盡㸔(澠水燕談)
張横渠八翁吟詩十首歩虚聲裏八竒翁八竒須信古英
　雄賔朋未散山翁醉聴歌同入醉郷中傳岩岩下築岩
　翁幽通心與帝心通憂勤未感思賢夢相霖何日見成
　功磻溪溪伴釣魚翁濯纓溪水聽溪松龜猷未告非熊
　兆漁簔堪笑老龍鍾老原原上卜年翁感天功業動天
　聰流言未信成王悟悟成全得起禾風龜山山下感麟
　翁麟翁知巳㡬時逢自従顔孟希蹤後㡬人今日更希
　蹤青牛西去伯陽翁當年夫子嘆猶龍立言為恐真風
　䘮豈知言立䘮真風寓言豪誕􁈍園翁誇談名理浩
　無窮早知懸解人間世争知懸解不言中一身無碍竺
　乾翁遍員身　戒身同船師從我乗桴去頑空中與指
　真空褒中斜谷卧龍翁量如江海氣如虹不應三顧逢
　先主至今千載慕冥鴻籃輿多病八吟翁雲　叟恣
　逰從清時無事青山醉青山仍醉最青
處士魏野字仲先陜州人居扵東郊架艸堂有水竹之勝
　好彈琴作詩清苦多聞扵時前后郡中皆所禮遇上祀
　汾隂召之辭疾不至野以詩贄公曰從前輔相皆頻出
　獨在中書十五秋㤗岳汾隂俱禮畢這回好伴赤松逰
　公覧之喜形扵色以酒茗藥物爲答素編先公遺札
　有公自寫此詩數本(王文正公遺事)
旦得詩感悟以疾屢辭政柄遂拜太尉玉清昭應宫使又
　曰魏野謂㓂凖曰自古功名盖世少有全者因與詩曰
　好去上天辭將相歸來平地作神仙及貶始悔不用野
之言云(仁宗政要)
復齋漫錄云晋皇甫謐高士傳載四皓見秦政虐乃避入
藍田山作歌曰漢之高山深谷逶迤燁燁紫芝可以療
飢唐虞世逺吾將安歸駟馬髙盖其憂甚大冨貴之
　畏人不如貧賤之肆志
林逋字君復居杭州西湖之孤山　真宗聞其名賜號和
靖處士詔長吏歳時勞問逋工扵畫善為詩如梅花
　詩云踈影横斜水清淺暗香浮動月黄昏評詩者
　謂前世咏梅者多矣未有此句也及其臨終為句云茂
陵他日求遺藁尤喜𥘉無封禪書尤為人稱誦自逋
　之卒湖山寂寥未有繼者(歸田録)
又青箱雜記云逋景祐𥘉尚無恙范文正公亦過其廬贈
逋詩曰巢由不碩仕堯舜豈遺人又曰風俗因君厚文
章到老醇其激賞如此(言行録)
武夷之溪東流凡九曲而第五曲為最深盖其山自北
　而南者至此而盡聳全石為一峰㧞地千尺上小平處
㣲戴土生林木極蒼翠可玩而四隤稍下則反削而入
如方屋㡌者舊經所謂大隱屏也直屏下两麓相抱之
中西南向為屋三間者仁智堂也堂左右两室左曰隱
求以待棲息朱氏隱求室詩曰辰窓林影開夜枕
　山泉嚮隱去復何求無言道心長丘氏詩曰抱
　小窓深讀書空谷響一笑有㑹心紛紛自長項氏
詩曰種桑不療寒蒔粟長苦飢飢寒　有但使碩無
　違袁氏詩曰本是山中人歸作山中友豈同荷篠老永
　結躬耕耦浮雲一出岫膚寸彌九有此志未可量見之
　千載後劉平父詩曰寧懷棲遯情閒䄂經綸手風雲倘
未期猿鶴且為友萬氏詩曰平生區中縁中歲從黄綺
出處本無心誰云今隱几黄子厚詩曰隱側混樵牧堅
高存聖功懷㢤得所尚一瓢從屢空
韓氏次櫂歌韻宛宛溪流叠九灣山猿時下鳥關關釣磯
茶竈山中樂大隱屏邊日月閑
淮南小山作招隱極道山中窮苦之狀以風切遁世之士
　使無遐心其㫖深矣其後左太冲陸士衡相繼有作雖
　極清䴡顧乃自為隱遁之辭遂與本題不合故王康琚
　作詩以反之雖正左陸之悞而所述乃老氏之言又非
　小山本意也十月十六日夜坐許生挾琴過予書堂夜
　乆月明風露凄冷生揮絃度曲聲甚悲壯旣乃更為招
隱之操而曰榖城老人嘗欲為予依永作辭而未就也
予感其言因為推本小山遺意戯作一闋以反之口授
　許生寫呈榖城老者諸名勝請共賦之以備山中異時
故事云
南山之幽桂樹之稠枝相樛高拂千厓素秋下臨深谷之
　寒流王孫何處扳援乆淹留　聞說山中虎豹晝嘷聞
　說山中熊羆夜咆叢薄深林鹿􁈡􁈡獮猴與君居山鬼
　伴君逰君獨胡為自聊(音/留)歳云暮矣将焉求思君不見
　我心徒离憂南山之中桂樹秋風雲冥濛下有寒栖老
　翁木食澗飲迷春冬此間此樂優㳺眇何窮我爱陽
　林春葩昼紅我爱隂崖寒泉夜淙竹栢含烟怕青䓗徐
　行發啇歌安坐撫孤桐不問簟瓢屡空但把明月丼長
　終人間雖樂此心誰與同(右/隱)南山之阿桂樹婆娑雲嵯
　峨下䕃連蜷舊柯秋思渺渺秋風多王孫不見扳援時
　寤歌　岑寂空山良霄月華詰曲前溪春流迅波
　秀木􁑱紆雜青莎猿猴慕熊羆麋􂀤麚荒忽淹竜柰
　何思君使我長咨嗟人間歳月驚心易蹉跎　幽居
　中林散髮披襟山崎崟慰此栖遅素心緑綺一曲傅清
音超然忘世誰能共浮沉　逺汲寒溪烟雨昼隂獨
宿空斎哀猿夜吟竹栢摇風更蕭森春蘭得芳紉秋菊
伴孤斟此意寕論古今勸君與我同投簮倘徉㱕去歌
谷雲深(右反招隱)
　　　恬退門
蔡寛夫詩話云乖崖少喜任俠學擊劍尤樂聞神仙事爲
　舉子時嘗從陳希夷欲分華山一半希夷以𥿄筆蜀牋
　贈之公笑曰吾知先生之旨矣殆欲驅我入閙処乎然
　性極清介居無妾媵不事服玩朝衣之外燕処惟紗㡌
　皂絛一黄土布裘而已至今人傳其昼像皆作此飾始
　及第時嘗以詩寄傳霖逸人云前年失脚下魚矶苦恋
　明時不忍埽為報巢由莫相笑此心非是爱輕肥李順
　之乱乖崖帥蜀有詩寄陳希夷云性愚不肯住山林刚
要清流擬致君今日星馳劍南去囬頭慚愧華山雲皆
真素志也
復齋漫録云唐人詩有意効承平無功荅聖明灰心縁忍
事霜髩為論兵道直身還在恩深命轉輕梅塩非擬訍
葵藿是平生白日長垂照青蠅謾發聲嵩陽舊田宅終
使謝㱕畊中書後堂　軒西壁有題灰心霜髩之句者
　騐其筆迹舊相李公迪之書也李入相時边兵未動意
在忍事之語元献中書即事詩叙其事云惨惨高槐落
凄凄餘菊寒粉墻多記墨聊為拂塵㸔正為此也苕溪
　漁隱曰蔡寛夫詩話以灰心縁忍事霜鬂為論兵之
句是裴晋公作李文定嘗親書于中書壁間
蔡寛夫詩話云正獻公以清徳直道聞天下而風姿尤竒
古年近七十髮髩皤然無一莖黒者居相位未幾以歳
旦請老一章得謝退居睢陽歐陽文忠公未顯時正獻
推薦特厚及文忠為留守日與公酧唱文公有荅公見
贈末章云報國如乖碩㱕耕寕買田期無辱知已肯逐
利名迁熈寕初文忠致政㱕汝隂時正獻捐舘巳十有
　五年矣文忠復用前詩題其祠堂云門生今白首墓木
　巳蒼烟報國如乖碩㱕耕寕買田此言今始踐知不愧
黄泉苕溪漁隱曰昭陵諸臣傳云慶暦四年拜中書門
下平章事毎内降與恩澤者積数十而面納上前上嘗謂
諫官歐陽脩曰外人知衍封還内䧏吾居禁中有求恩
者毎以衍不可告之而止者多扵所封還也由是僥倖
不說出知兖州明年正旦上表曰臣年七十碩還上印
綬乃以太子少師致仕議者謂故相一上章得請以三
少致仕皆非故事盖宰相賈昌朝疾之蔡寛夫云正献
居相位末㡬以歳旦請老不言鎮東魯盖闕文也
迃叟詩話云王太尉旦從車駕過陜魏野貽詩曰昔時宰
相年年替君在中書十一秋西祀東封俱巳了如今好
伴赤松遊王䄂其詩以呈上累表請退上不許苕溪漁
隱曰余按三朝正史云旦登柄用十八年爲相僅一紀素羸
多疾又以名位太重憂畏不自安連歳拜章求解上素
重其徳望聞其引退甚不樂優詔褒荅継以面諭旦一
日獨對滋福殿令左右扶掖而升復求遜位上覩其瘦
瘁閔然許之則迃叟詩話以為上不許盖悞矣其蔡
寛夫詩話云遂得謝此言良是
劉寛夫詩話云莱公自永興𬒳召魏野以詩送之曰好去
上天辞冨貴却耒平地作神仙王文正從東封囬野亦
寄以絶句云西祀東封今巳了好耒相伴赤松逰文正
䄂此詩求退遂得謝莱公晚歳南迁世多言不䏻如文
正用野言盖志士仁人亦各有志觀䒹公末年所為豈傀
文正也㦲山人處士其言不如此或用或不用各繋其人
要之不溺於冨貴以貪得則一也野有子亦父風宋景
文嘗贈以詩云姓名髙士傳父子少㣲星
百家詩話總龜後集卷之十九
增修詩話總龜卷之二十
　　　詠物門(上)
王承之云　太祖一夕翫月命學士盧多遜曰可以作詩
　多遜曰請用何韻　太祖曰用児字韻多遜奏詩曰太
　液池邉月上時好風吹動萬年枝誰家玉匣新開鑑露
　出清光些子兒(王直方詩話)
王文康公性質重厚嘗作詩曰棗花至小能成實桑葉雖
　粗觧吐絲堪笑牡丹如斗大不成一事又空枝(青箱雜記)
方干詠擊甌詩曰白噐敲來曲調成腕頭匀細自輕清隨
　風摇曵有餘韻測水淺深多汎聲春漏丁當相次發寒
　蟬計㑹一時鳴從今巳得佳声出衆樂無由更擅名
李正白江南人不仕號處士善嘲詠曲盡其妙詠刺蝟云
　行似針毡動卧若粟毬圓莫欺如此大誰敢便行拳嘗
　謁一貴公子不甚禮􁰽有一格子屏風題其上曰道格
　何曾格言糊又不糊渾身總是眼還解識人無詠狗蚤
　云與虱都來不較多襮挑筋斗太嘍囉忽然𬋩着一籃
　子有甚心情那你何詠月云當塗當塗見蕪湖蕪湖見
　八月十五夜一似没柄扇建師晦之子得誠罷𬋩㳂江
　水軍掌禁衞頗患拘束方宴客正白在坐食蠏得誠顧
　正白曰請詠之正白曰蟬眼龜形脚似蛛未曾正面向
　人趍如今飣上盤筵上得似江湖亂走無衆客皆咲詠
　罌粟子云倒排雙陸子希挿碧牙籌旣似犧牛乳又如
　鈴馬兠皷槌并瀑箭直是有來由(談苑)
汝陽溪穆清叔因寒食縱歩郊外㑹數年少同飲松梨花
　下以香輪莫輾青青破留與愁人一醉眠各賦梨花詩
清叔得愁字詩曰共飲梨花下梨花挿滿頭清香來玉
樹白蟻泛金甌粧靚青娥妬光凝粉蝶羞年年寒食夜
　吟繞不勝愁衆客閣筆(雲齋廣録)
大庚嶺上有佛塔廟徃來題詩多矣有婦人題云妾㓜年
侍父任英州司㓂旣代歸父以大庾本有梅嶺之名而
　反無梅遂植三十株于道之右因題詩于壁今隨夫之
　任端溪復至此寺前詩巳汚漫矣因再書之云英江今
　日掌刑回上得梅山不見梅輟俸買將三十本清香留
　與雪中開好事者因以夾道植梅矣(倦㳺録)
劉昭禹聞蟬詩云一雨一番晴山林冷落青莫侵殘日噪
　正在異郷聽孤舘宿漳浦扁舟離洞庭年年當此際那
免鬂凋零(雅言雜載)
李建樞詠月云昨夜圓非今夜圓却疑圓䖏减嬋娟一年
　十二度圓缺能得㡬多時少年(抒情集)
謝邈謝人惠琴材云風撼桐絲帶月明羽人乗醉截秋聲
　七絃妙制饒仙品三尺良材稱道情池小未聞春浪泛
岳低猶欠暮雲生何妨乞與元中術臨化無妨膝上横
　謝僧寄拄杖云峭壁猿啼採處深一枝竒異出孤岑感
　師千里寄來意發我片雲歸去心窓外冷敲簷凍折溪
邉閑點戯魚沉他年必藉相携力蹇歩猶能返故林
劉希夷聞砧云秋天瑟瑟夜漫漫月白天清玉露寒始向
　松中縈素練閑來機上製齊紈又落花云洛水城東桃
　李花飛來飛去落誰家洛陽女児惜顔色行逢花落長
　歎惜題御柳云花蕚樓前𥘉種時羙人樓上逞腰肢如
　今抛擲長街裏露染如啼欲恨誰
曾庻㡬吉州人一猿詩甚切云孤猿鎻檻歲年深放出城
　南百丈林緑水任從聮臂飲青山不用㫁腸吟(雅言雜載)
李烈祖為徐温飬子年九歲詠燈詩云主人若也勤挑撥
　敢向尊前不盡心温歎賞遂不以常児遇之(詩史)
惜竹詩獨陳亞少卿最佳詩曰出檻亦不剪從教長瘦叢
　年年到朱夏葉葉是清風(古今詩話)
李義山逰長安投宿旅店適㑹客因召與坐不知為義山
　也酒酣客賦木蘭花詩衆皆誇示義山后成詩曰洞庭
　波冷曉侵雲日日征㠶送逺人㡬度木蘭舟上望不知
　花是此船身坐客大驚詢之方知是義山(古今詩話零/陵総記載木)
(蘭花詩是陸/龜蒙所作)
錢大初惜劍詩曰得自袁公手屠姦血未乾玉龍乗夜泣
　秋水帶霜寒願對英雄舞羞教婦女看太平無處用撫
　匣泪汍瀾盆池云一撮浮萍盖蛙黽不知容得卧龍無
吕文靖公守宦海陵西溪手植牡丹一本有詩刻石後范
　文正亦官此題云陽和不擇地海角亦逢春憶得上林
　色相看如故人後以二公有詩題者亦多而花大為人
　所愛重歲乆繁茂覆地數丈毎春花開數百朶為海陵
　竒觀
陳標詠葵花詩云能共牡丹争㡬許得人嫌處只縁多
咸陽郭氏冨室也有蒼頭曰捧劍詠牡丹云一種芳菲出
　後庭却輸桃李得佳名誰能為向天公說從此移根近
　太清
白樂天𥘉到杭州令訪牡丹會開元寺惠澄近自都下得
　之時花𥘉開徐凝自冨春來謁公先題牡丹云唯有數
　包紅幞在含芳只待舍人來
裴誠郎中與舉子温岐為友好作歌曲周徳華乃劉香女
　女子善歌楊柳詞有以温裴歌詞令徳華唱則音韻所
　陳爲浮艶之羙徳華終不取二公恨焉所唱者七八篇
　乃近日名流之詞滕邁郎中云三條陌上拂金覊萬里
　橋邉映酒旗近日令人腸㫁處不堪將向笛中吹賀知
　章秘監云碧玉粧成一樹高萬條垂下緑絲絛不知細
　葉誰裁出二月春風是剪刀楊巨源員外云江邉楊柳
　麴塵絲立馬慿君剪一枝惟有春風最應惜殷勤更向
　手中吹劉禹錫尚書云春江一曲柳千條二十年前舊
　板橋曾與羙人橋上别恨無消息至今朝韓琮舎人云
　枝鬪􁅔腰葉鬪眉春來無處不如絲㶚陵原上多離别
　多少長條拂地垂又云梁苑隋堤事巳空萬條猶舞舊
春風那堪更想千年後誰見飛花入漢宫雲溪子曰有
　艶歌行非爲桑間濮上之音也偕以雪月松竹雜詠楊
　㧕作者雖多鮮見其妙杜牧之云巫娥廟裏低含雨宋
　玉門前斜帶風滕郎中云陶令門前惹接䍦亞夫營裏
　拂朱旗不言楊柳最佳(古今詩話鑑戒録載賀知章/事不同謂韓琮詩乃韓渥詩)
幽薊數州自石晉賂戎後懐中華不巳有使北者見燕京
　傳舎畫墨鴉甚精旁題詩曰星稀月明夜皆欲向南飛
僧居寜毘陵人妙工畫艸蟲嘗見水墨艸蟲有長四五寸
　者題云居寜酔筆雖大失真然筆力遒勁可愛梅聖俞
　詩云草蟲有􁅔意醉筆得正熟
張文懿家有春江釣叟圖上有李煜漁父詞二首其一曰
　浪花有意千里雪桃花無言一隊春一壺酒一竿鱗世
　上如儂有㡬人其二曰一棹春風一葉舟一輪蠒縷一
　輕鉤花滿渚酒滿甌萬須波中得自由
相國于兢善畫牡丹㓜年從學見牡丹盛開乃落筆倣之
　不浹旬奪真有人贈詩曰看時人出澁展處蝶争來有
　全本折枝圖傳於世
白樂天以詩名與元㣲之同時號元白詩詞多比圖畫如
　重屏圖自唐迄今傳焉乃樂天醉眠詩也詩曰放杯書
　案上枕臂火爐前老愛㝷思睡慵便取次眠妻教缷烏
　帽婢與展青氊便是屏風様何勞畫古賢且詩之所以
　能盡人情物態者非筆端有口未易到也詩家以畫為
　無聲詩誠哉是言
德宗西幸有二馬一號神智驄一號如意騮進退緩急皆
　如其意因謂之功臣乗幸諸苑馭者進瑞鞭因語近臣
　曰昔者西幸有二驄謂之二絶今得此鞭可謂三絶因
　吟韓翊詩曰鴛鴦赭白齒新齊晚日花開放碧蹄玉勒
　乍回𥘉噴沫金鞭欲下不成嘶(並古今詩話)
狄煥字子炎唐相國梁公之後寄於南岳以林泉自適題
　柳云天南與天北此䖏影婆娑翠色折不盡離情生更
　多雨餘籠㶚岸烟瞑夾隋河自有佳名在秦松繼得麽
(雅言系述)
崔魯慕杜牧之為詩尤能詠物如梅花云強半瘦因前夜
　雪數枝愁向晚來天又曰𥘉開已入雕梁畫未落先愁
　玉笛吹山鵲曰一番春雨吹巢冷半朶山花咽觜香又
　曰雲生柱礎降龍地露洗林巒放鶴天蓮花曰何人解
　把無塵䄂盛取殘香盡日憐此頗形迹(摭言)
蘇子瞻李伯時為栁仲逺作松石圖仲逺取杜子羙松根
　胡僧憇寂寞龎眉皓首無住着偏袒右肩露雙脚葉裏
　松子僧前落之語復求伯時畫此四句目為憇寂圖子
　由題云東坡自作蒼蒼石留取長松待伯時只有両人
　嫌未足兼收前世杜陵詩(百斛明珠)
子瞻歸自道塲何山遇大風雨因憇耘老溪亭命官奴秉
　燭捧硯冩風雨竹一枝題詩云更將掀舞勢把燭書風
　篠羙人爲破顔恰似腰肢嫋
劉仲㡬餞飲東坡中觴聞笙簫聲杳杳在雲霄間抑揚徃
　返粗中音節徐而察之則出於雙瓶水火相搏自然吟
　嘯食湏乃巳坐客驚歎請作瓶笙詩以記云孤松唫風
　細泠泠獨蠒長繅女媧笙陋㢤石鼎逢彌明蚯蚓竅作
　蒼蠅聲瓶中宫商自相賡招文無虧亦無成東坡醉熟
　呼不醒但云作勞吾耳鳴(並同前)
湖口人李正臣蓄異石九峰玲瓏宛轉若窓􁂻然予欲以
　百金置之與仇池石爲偶方南遷未暇也名之曰壺中
　九華以詩識云我家岷蜀最高峰(一作清溪電/轉失雲峯)夣裏猶
　驚翠掃空五嶺莫愁千嶂外九華今在一壺中天池水
　落層層見(一作石泉影/落涓涓滴)玉女牕明處處通念我仇池太
　孤絶百金歸買小玲瓏(玉局遺文)
器之喜談禪而倦逰山山中筍出戯語器之同去叅玉版
　和尚去來乃作此句云叢林真百丈法嗣有横枝不怕
　石頭路來參玉版師聊慿栢樹子與問籜龍児瓦礫猶
　能說此君那不知(同前)
西南地温少雪余及壯年止一二年見之自退居天國溪
　堂山深氣嚴隂嶺叢薄無冬而不雪每一賞翫必命諸
　子賦詩為樂旣而蹈襲剽掠不免渉前人餘意因戯取
　聲色氣味冨貴勢力數字离為八章止四句以代一日
　之謔且知余之好不在於世俗所争而在扵雪也仍倣
　歐陽公體不以塩玉鶴鷺為比不使皓白潔素等字聲
　石泉凍合竹無風夜色沉沉萬境空試問静中閑側耳
　隔窓撩亂撲春蟲色閑来披􁑵學王恭姑射群仙邂逅
　逄只為肌膚酷相似遶庭無䖏覔行踪氣半夜欺凌范
　叔𫀆更兼風力助威豪地爐火煖猶無奈􁁣得山村酒
　價髙味児童亀手握輕明漸碾槍旗入鼎烹擬欲為人
　修水記惠山彔冷醸泉清富天工呈瑞足人心平地
　聞一尺深此為豐年報消息滿田何止萬黄金貴海風
　吹浪去無邉倐忽凝為萬頃田五月京塵渴人肺不知
　價直幾多錢勢髙下斜横薄又濃破窓踈戶若相攻莫
　言造物渾無意好醜都来失舊容力萬石千鈞積累成
　未應忽此一毫輕寒松瘦竹水清劲昨夜分明聞折聲
(玉局文)
歐陽文忠守潁日因小雪會飲聚星堂賦詩約不得用玉
　月梨梅練紫白舞鵝鶴等事歐公篇畧云脱遺前言笑
　塵襍搜索萬象窺𬈑𬈑自後四十餘年莫有継音元祜
六年東坡在潁因禱雪于張龍公獲應遂復舉前令篇
末云汝南先賢有故事醉翁詩話誰能説當時號令若
聼取白戦不許持寸鉄(王直方詩話)
山谷有蕨芽已作小児奉之句張閣云此忍人也時閣方
為河内推官而道判葛繁最喜蔬食誦經故閣亦斷葷
　而有此語(同前)
荆公作相苑中有石榴一叢枝葉甚茂止發一花題詩云
　濃緑萬枝紅一點動人春色不須多
荆公過東坡見案上有石研甚愛賞因曰當集句賦之唱
　曰巧匠斵山骨沉吟乆之不能成因命駕去
臘梅山谷𥘉見之作二絶一云金蓓銷春寒惱人香未展
　須無桃李紅風味極不淺一云體熏山麝臍色染薔薇
　露披拂不盈懐時有暗香度縁此臘梅盛於京師然交
　㳺間亦有不甚喜之者余嘗作解嘲云紛紛紅紫雖無
　韻映帶園林却要渠(要或作見)誰遺一枝香最勝故應
　有客謂何如
高致虚云東坡言過温泉壁上見詩云直待衆生總無垢
我方清冷混常流問人云可遵作因作一絶云石龍有
　口口無根自在流泉誰吐吞若信衆生本無垢此泉何
　處覔寒温可遵縁此知名后來京師每有賔客必出數
　十篇讀者無不絶倒(並同前)
增修詩話總龜卷之二十
百家詩話總龜後集卷之二十
　　　警句門
唐盧綸與吉中孚韓翃錢起司空曉苗發崔峒耿湋夏侯審
李端皆䏻詩齊名號大暦十才子憲宗尤爱綸文至詔
張仲素　其遺藳故綸集中往徃有贈諸人詩所謂舊
籙蔵雲穴新詩滿帝鄊者送中孚之詩也引水忽驚氷
滿磵向田空見石和雲者寄湋端之詩也擁褐覺霜下抱
琴聞鴈来者同湋宿旅舎之詩也風傾竹上雪山對酒
邉人者題苗發竹間亭詩也桂樹曽同折龍門㡬共登
者寄端峒曉湋之詩也司空曉亦有送中孚詩云听猿
㸔楚岫随鴈到呉洲耿湋寄曉云老毉迷舊疾杇藥誤新
方李端寄綸云熊寒方入樹魚樂稍離泉錢起荅苗發龍
池詩云暫别迎車雉還随護法龍又贈夏侯審云詩成
流水上夣盡落花間諸人更唱迭和莫非佳句盖草木
臭味旣同則金蘭契分弥篤尔史載郭暖進官大集名
士李端賦詩㝡工錢起曰素為尔請以起姓别賦端立
献一章又工扵前起之妬賢徒増愧而端之㨗思為可服
也(丹楊集)
錢起與郎士元齊名時人語曰前有沈宋後有錢郎然郎
豈敢望錢㢤起中書遇雨詩云雲銜七曜起雨拂九門
来宴李監宅云晚鍾過竹静醉客出花遲罷官後云
秋堂入閑夜雲月思離居對雨云生事萍無定愁心雲
不開亦可謂竒句矣士元詩豈有如此句乎贈孟少府新
除江南尉云客路㝷常隨竹影人家大扺旁山嵐題王季
友半日村别業云長溪南路當群岫半景東隣照数家
此何等語余讀其詩盡秩未見有可喜處以是知不及
起逺甚(同上)
山隂野雪興難來佳辰強飲食猶寒皆斡旋其語使就音
律近集有天上嬌雲未肯同十年江海别嘗輕花下壷盧
鳥勸提與君盖亦不湏傾皆此法也(黄常明)
賔客集添炉擣雞舌洒水净龍鬚駱賔王桃芲嘶別路竹
葉㵼离樽此体甚衆惟桞子厚從中丞過盧少府郊居
　一聮最工云蒔藥閑庭延囯老開尊虚室值賢人只似
稱坐客而有两意盖甘草囯老濁酒賢人故也夣得又
有薬爐燒姹女酒甕貯賢人近扵湯燖右軍矣余嘗爲郊
行詩云江干食息呼扶老木未扳縁訝宛童乃古今注秃
鶖一名扶老爾雅女羅謂之宛童也又題一士人所君云
但遺一枝居巧婦不殊大厦賀佳賔盖用爾雅注鷦鷯
俗呼巧婦炙轂子雀一名佳賔言集人屋如賔客也樂
天曽用巧婦對慈姑謝元暉善爲詩任彦升工於筆又
云任筆沈詩劉孝綽稱弟儀與成云三筆六詩故牧之
云杜詩韓筆愁来讀似倩麻姑痒處爬近人　用之臨
川云閑時用意帰詩筆静外安生比太山坡云水洗禅
心都眼静山供詩筆總眉愁(同上)
唐朝人士以詩名者甚衆徃徃因一篇之善一句之工名
公先逹為之㳺談延譽遂至聲聞四馳曲終人不見江
上数峯青錢起以是得名故囯三千里深宫二十年張
祐以是得名㣲雲淡河漢踈雨滴梧桐孟浩然以是得
名兵衛森畫㦸宴寝凝清香韋應物以是得名野火燒
不盡東風吹又生白居易以是得名𫾣門風動竹疑是故
人来李益以是得名鳥宿池中木僧𫾣月下門賈島以
是得名畫棟朝飛南浦雲珠簾暮捲西山雨王勃以是
得名華𥚑織翠青如葱入門下馬氣如虹李賀以是得名
然觀各人詩集平平處甚多豈皆如此句㢤古人嘗謂
嘗鼎一脔可以盡知其味恐未必然尔杜子羙云為人
性僻耽佳句語不驚人死不休則是凢子羙􁗀中流出
者無非驚人之語矣讀其集者當知此言不妄殆非前
数公之可比倫也(葛立之)
李義山任弘農尉嘗投詩謁告云却羡卞和雙刖足一生
無復沒堦趋雖為樂春罪人然用事出人意表尤有
餘味英俊陸沉強顔低意趋跖諾虎扼腕不平之氣有
甚扵傷足者非粗知直巳不丼心扵病畦下者不䏻賞此
語之工也(陽秋)
郛子稍斈作小詩嘗賦梅芲云玉屑装龍脑雲衣覆麝臍
　何堪夜耒雪香色雨凄迷留友人詩云良友間何闊春
事遽如許劳君下鷗沙一葉繫春渚昨夣堕前世再見
欣𣣔舞聊呼花底盃酒面點紅雨狂歌謝貫珠􁐻駒夫
可歌妙句湏君吐觀此数語似粗知詩家畦逕斈之不
已必佳但恐其中堕爾(同上)
陸士衡文賦云立片言以居要乃一篇之警䇿此要論也
文章無警䇿則不足以傳世盖不能竦動世人如老杜
及唐人諸詩無不如此但晋宋間人專致力於此故失
扵綺靡而無髙古氣味老杜句云句不驚人死不休所
謂驚人句即警䇿也(吕氏童蒙訓)
　　句法門
前人文章各自一種句法如老杜今君起拖春江流予亦
江邊具小舟同心不减骨親毎語見許文章伯如此之
類老杜句法也東坡秋水今㡬竿之類自東坡句法魯
直之夏扇曰在摇行樂亦云聊此魯直句法也學者若
能遍攷前作自然度越流軰(同上)
淵明退之詩句法分明卓然異衆惟魯直為能深識之斈
者若䏻識此等語自然過人阮嗣宗詩亦然
徐師川云作詩囬頭一句叢為難道如山谷詩所謂忽思
鍾陵江十里之類是也他人豈如此尤見句法安壮山谷
平日詩多用此格
徐師川云為詩文常患意不属或只得一句語意便盡
𣣔足成一章又悪其不相稱師川云但能知意不属
則斈可進矣凢注意作詩文或得一两句而止若未其
次句即不若且休飬銳以待新意若盡力湏要相属譬
如力不敵而苦戰一敗之後意氣沮矣
王荆公好集句嘗扵東坡處見古硯東坡令荆公集句荆
公云巧匠斵山骨只得一句遂逡巡而去山谷嘗有句
云琪璘卧塟功名骨終身不得好對(同上)
荘子文多竒变技経肯綮之未嘗乃未嘗技經肯綮也詩
句時有此法如昌黎一蛇两頭見未曽拘𬋩計日月𣣔
進又不可君𣣔強起時難東坡云迨兹霜雪未兹謀待
君必聊亦記吾曽餘人罕敢用(黄常明)
　　苦吟門
山澤之儒多癯詩人尤甚子羙有思君令人痩樂天云形
容瘦薄詩情苦豈是人間有相人又云貌将松共瘦心
與竹俱空李商隱瘦盡東陽姓沈人掉頭撚髭之苦豈
有張頥豊頰者㢤沈昭略嘗戯王約以肥而癡荅以瘦而
狂昭略喜曰瘦已勝肥狂已勝痴(同上)
賈島詩如鳥従井口出人從岳陽來貫休此夜一輪滿清光
何處無皆經年方得句以見其詞澁思苦若非好事者
誇辞亦繆用其心也(同上)
後山詩話云荆公詩力去陳言誇末俗可憐無𥙷費精神
而公平生文体数変莫年詩益工用意盖苦故言不可
不謹也
蔡寛夫詩話云司空圖善論前人詩如謂元白為力勍氣
僝乃都㑹之豪估郊島非附於寒澁無所置才皆切中
其病及自評其作乃以南樓山最秀北路邑偏清為假
令作者復生亦當以着題見許此殆不可曉當局者迷
固人情之通患如樂天所謂属石破山先觀鑱迹發矢
中的兼听弦聲使不見其詩而聞此語當以爲如何㢤
冷齋夜話云賈島詩有影略句韓退之喜之其渡枽乾詩
曰客舎并州三十霜帰心日夜憶咸陽而今更渡桑乾
水却望并州是故鄉又赴長江道中詩曰䇿杖离山馹
逢人問梓州長江那可到行客替生愁
隱居詩話云孟郊詩蹇澁窮僻瑑削不暇苦吟而成觀其
句法格力可見矣其自謂夜吟曉不休苦吟鬼神愁如
何不自閑心與身為仇而退之薦其詩云荣華肖天秀
捷疾愈响報何也
蘇子由云唐人工扵為詩而陋扵聞道孟郊嘗有詩云食
虀腸亦苦強歌聲無歡出門即有碍誰謂天地寛郊耿
介之士雖天地之大無以容其身起居飲食有戚戚之
憂是以卒窮以死而李翶稱之以為郊詩髙處在古無
上平處猶下頋沈謝至韓退之亦談不容口甚矣唐人
之不聞道也孔子稱顔子在陋巷人不堪其憂囬也不
改其樂囬雖穷困早死而非其處身之非可以言命與
郊異矣
百家詩話總龜後集卷之二十
增修詩話總龜卷之二十一
　　　詠物門(下)
東坡橄㰖詩云紛紛青子落紅塩氣味森森苦且嚴待得
　㣲甘回齒頰巳輸崖蜜十分甜范景仁言橄㰖木高大
　難采以塩擦木身則其實自落所以有落紅塩之語南
　人誇橄㰖河東人誇棗(直方詩話)
李公擇種竹舘中語同舎曰後人指此竹必云李文正所
　植貢父笑曰文正不獨繫筆亦知種竹耶時有筆土李
　文正故云后到貢父西省種竹東坡有詩云舊徳終呼
　名字外後生誰續笑談餘謂此也又一本云尔後貢父
　種竹坡有詩云舊徳言忘乆新材得再培
亭亭思婦石下閱㡬人代蕩子長不歸山椒乆相待㣲雲
　䕃髮彩𥘉月輝蛾黛秋雨叠苔衣春風舞羅帶宛然姑
　射姿矯首塵冥外陳迹遂云窮佳期從莫再脫如魯秋
　氏妄結桑下愛玉質委泥沙悠悠復安在此賀方回作
　望夫石詩也交㳺間無不愛者余謂田承君云此詩可
　以見方回得失其所得者漸磨之功所失者太粘着皮
　骨耳承君以為然
楊皤字公濟爲蓴菜詩云休說江東春水寒到來且覔鑑
　湖船鶴生嫩頂浮新紫龍脫香髯帶舊涎玉割鱸魚迎
　刄滑香炊稲飯落匙圓歸期不待秋風起漉酒調羹任
　我年時人以為讀其詩不必食蓴羮然後知其味余以
爲可以言詠物未可以語詩耳
陳君節字明信言錬句不如錬韻余以爲若只覔好韻則
　失於首尾不相貫穿參寥云東坡在徐州日嘗爲秦少
　游置酒少㳺飲罷擁一官妓從參寥書其裙帶云寄語
　巫山窈窕娘好將閒夣惱㐮王禪心巳作沾泥絮不逐
　春風上下狂(並同前)
踘蹴惟柳三復能之丁晋公亦好焉晋公詩曰背裝花屈
膝白打大㢘斯進前行两歩蹺去立多時古今詩話
郭希聲𥿄牕詩曰偏宜酥壁稱閒情白似溪雲薄似氷不
　是野人嫌月色免教風弄讀書燈聞蛩詩曰愁殺離家
　未逹人一聲聲到枕前聞苦吟莫入朱門裏滿耳笙歌
　不聽君(青瑣後集)
巴蜀三紀以來藝能之士精於書畫者衆矣沙門曇彧學
李陽氷篆曇彧則神大師門人也道士張昭嗣效柳公
權書昭嗣則傳直天師杜光庭門人也工部元員外昭
嘏倣韓擇八分書昭嘏亦光庭門人僧暁巒攻張芝草
書曉巒則歸夣弟子皆超其本而差其肩獨黄少鑑筌
邉鸞崔竹䖏士滕昌祐擬梁廣花草野人張道隱張藻
松石道隱不事論談不與人交徃不冠帶不拜跪人謂
　之猱頭相國李昊爲著名道隱常在綿竹山中李司議
　文才繼閻立本寫真書畫八人皆妙絶當代野人平生
讀莊老之書有暇則性好圖龍之真形興思忽至即畫
　百尺之狀縱意揮畫苟不稱意則塗抹之不啻千餘軀
　而巳飄飄然雲隂雨氣似蜿蜒之勢擲筆撫掌以為怡
　逸常以此為適意之作亦曾撰集龍証筆訣三卷傳於
家丁未年彭州倅鄭昭請圖真龍扵州城之西門太山
府君之祠為民致雨於是與二道士數僕夫秉燭以畫
使人槌皷噴笛掌祠者頓足起舞其夕三更風雨大沛
柰何一時之戯亦濟農事有蔣貽恭留題詩曰世人空
觧効丹青惟子通玄得墨靈應有鬼神看筆下豈無風
　雨助成形威疑噴浪歸滄海勢欲拿雲上杳冥静閉緑
堂深夜後曉來簾幕似聞腥(野人閒語)
僧齊巳松詩云雷電不敢伐靈勢蠹萬端􁊁依乾節死
　蛇人朽根蟠影浸僧禪湿風吹鶴夣寒㝷常風雨夜疑
　有鬼神看小松云發地纔盈尺蟠根巳有靈嚴霜百艸
　死深院一株青後夜蕭騷動空堦蟋蟀聴誰於千歲外
　吟倚老龍形(續本事詩)
白傳柳詩二首云青青一樹傷心色會入㡬人離恨中為
道都門多送别長條折盡减春風又一樹春風萬萬枝
嫩扵金色軟扵絲永豐西角荒烟裏盡日無人屬阿
　誰又顧雲詩云㶚岸晴來送别頻相偎相倚不勝春自
家飛絮猶無定争把長條絆得人(唐宋詩云羅隱/作續本事詩)
隂鏗石詩云天漢攴機罷仙人捧膞餘零陵舊是燕昆明
本學魚還當榖城别自下解兵書
羅鄴水詩云漾漾悠悠㡬泒分中浮短棹與鷗群遥天帶
　雨淹芳草玉洞飄花下白雲静稱一竿持處見急流孤
　舘覺來聞隋家柳色還堪恨東入長淮日又曛鄭谷云
　竹院松廊分數沠晴空清碧亦逶迤落花相逐向何處
　幽鷺獨來無限時洗鉢老僧臨岸乆釣魚閒客捲綸遲
　晚來一片連莎緑悔與滄浪有舊期韓喜云方員不定
　性空柔東注滄溟早晚休高截碧塘長耿耿逺飛青嶂
　更悠悠瀟湘月浸千年色夣澤燈含萬古愁别有嶺頭
　嗚咽䖏為君更作㫁腸流(並同前)
唐高相國崇文本薊門將校討劉闢有功授西川節度一
　旦雪下諸從事吟賞有詩渤海鄙言多呼人為􁣉児此
　日筵上謂賔客曰某雖武夫亦有一詩乃口札云崇文
　崇武不崇文提戈出塞號將軍那箇􁣉児射落鴈白毛
　空裏亂紛紛其詩着題皆謂北齊敖曹之比太尉駢即
　其曾孫也鎮蜀日以蠻蜒侵暴乃築羅城四十里朝廷
　雖加恩賞亦疑其固護或一日奏樂聞樂聲知有改移
　乃題風筝寄意曰夜静絃聲響碧空宫商信任徃來風
　依稀似曲纔堪聽又𬒳風吹别調中旬日果移鎮渚宫
　北夣瑣言
馮㳙分符眉州不得之任跼蹐於陳田之間覊愁六年徒
　歩湘湖著懷秦賦有南冠梁川歌詩集皆傷蹭蹬也有
　蜀駝引其要云自古皆傳蜀道難尔何能過㧞蛇山忽
驚登得雞翁磧又恐碍着鹿頭關昻藏大歩𧖟叢國曲
　頸㣲伸高九尺卓女窺窓莫我知嚴仙㨿案何曾識題
　攴機石云不隨俗物皆成土只待良時却𥙷天苦雨行
　云釜魚化作池中物木履浮為天際船皆惜已之不遇
　也蜀城拆體之際㡬至殍殕因投鬻米家活有詩云取
　水郎中何日了破柴員外㡬時休早知蜀地區娵與(乃/訓)
(如此/与也)悔不長安大比丘(即収足大/坐也同前)
徐仲雅題合歡牡丹云平分造化㕠包去拆破春風两面
　開(湘湖故事)
蔣維東字孟陽零陵人旅中書懐云未有一夜夣不歸千
　里家落花云流水從將去春風解送來(零陵總記)
東華觀在邵州城下江岸俗謂之水北觀有松偃亞數枝
　凡八面上有一枝中折搭在半樹間復生垂下掃壇逰
　人以手扳而撼之則千萬枝皆動覇國時天䇿府學士
　徐東野坐事謪居扵郡見其魁異賞翫無巳因為詩有
　序序略云揺一枝則萬枝動看一面則八面同白犬出
　其根青羊入其腹漢髙祖琥珀枕虚真君茯苓人疑其
　孕也詩云半巳化為石有靈通碧湘生逢堯雨露老值
漢風霜月滳蟾心水龍遺胸骨香鹿於毫末后曾見幾
興亡
裴說鷺鷥云却為分明極翻令所得遲雍陶云立當青艸
　人初見行近白蓮魚未知(同前又古今詩話所載馮明/道舉此詩不知其為鷺鷥也)
鸕鷀色黒而頭長能沒水捕魚其疾如飛栖宿之處其下
　雖水深魚多未嘗犯諺云鸕鷀不打脚下塘杜荀鶴詩
　云深水有魚㗸得出看來却是鷺鷥饑
鸜鵒居人多飬之五月五日去其舌尖則能語聲尤清越
　雖鸚鵡不能過也僧虚中有詩云菖蒲花不艶鸜鵒性
　多靈
相思樹其狀尤佳子員而紅故老云昔有人北没於邊其
　妻追思之泣於樹下而卒因號相思樹黄損鷓鴣詩云
　而今世上多離别莫向相思樹下啼盖採其意也
柘樹多叢生幹踈而直葉豐而厚春𧖟食之其絲以冷水
　繰之謂之冷水絲可以瑟絃盖檿絲之類蔣宻詠桑柘
　詩云綺羅因此木桃李謾同時
楊桐葉細冬青臨水生者尤茂居人遇寒食採其葉染飯
　色青而有光食之資陽氣謂之楊桐飯道家所謂青飢
　飯鄭畋二十八宿詩云員明青飢飯光潤碧霞漿謂此
櫟樹多生岡阜之上大則偃亞小則聳𡵨踈曠而性直伐
　為薪鍜為炭其力倍扵常木王正詩云未可輕樗櫟尤
　能濟雪霜
木蘭花枝葉俱踈花即裏白表紫或有四季開者生扵深
　山者尤大可以爲船陸龜蒙木蘭花詩云曾向木蘭船
　上過不知船是此花身(古今詩話載全篇/謂是李義山作)
映山紅生於山坡欹側之地高不過五七尺花繁而紅輝
　映山林開時杜鵑始啼又名杜䳌花成幹詩云杜鵑花
　與鳥怨艶两何賖疑是口中血滳成枝上花一聲寒食
　夜數朶野僧家謝豹出不出日遲遲又斜(並同前)
羅漢絛後洞有草蔓結如帶長丈餘附木而生相傳謂之
　羅漢絛畢田詩云五百移栖絶洞深空留轍跡杳難㝷
　緑絲絛帶何人施長到春來掛滿林(湘中故事)
舒王與薛處士碁賭梅花詩輸一首曰華髪㝷春始見梅
　一枝臨路雪培堆鳯城南北他年憶杳杳難㝷驛使来
　與俞秀老至報寜王假寐秀老私跨王驢謁寳覺禪師
　有頃秀老至王曰為士子敢盗跨吾驢秀老願自贖其
　罪王曰罰松聲詩一首秀老立就詞極佳人忘之余𥙷
　曰萬壑揺蒼烟百灘度流水下有跨驢人瀟瀟吹醉耳
(冷齋夜話)
前軰花詩多用羙女比狀如云若教觧語應傾國任是無
　情也動人俗㢤山谷酴醿詩曰露􁊨何郎試湯餅日烘
　荀令炷爐香乃是以丈夫比之若出類而吾叔彭淵材
　作海棠詩又不然曰雨過温泉浴妃子露濃湯餅試何
　郎尤工也
曾子宣夫人魏氏作虞羙人草行云鴻門刀斗紛如雪十
萬降兵夜流血咸陽春殿三月紅覇業巳隨烟燼㓕剛
　強必死仁義王隂陵失道非天亡英雄本學萬人敵何
　用屑屑悲紅妝三軍散盡旌旗倒玉帳佳人坐中老香
　魂夜逐劒光飛青血化為原上草芳菲寂寞寄寒枝舊
　曲聞來似歛眉哀語徘徊愁不語恰如初聴楚歌時㴞
　滔逝水流今古漢楚興亡两丘土當時遺事乆成空慷
　慨樽前為誰舞
舒王在鍾山有道士來謁因與碁輙作數語曰彼亦不敢
　先此亦不敢先惟其不敢先是以無所争惟其無所争
　故能入於不死不生舒王曰此特碁隱語
東坡詩曰客來茶罷渾無事盧橘楊梅尚帶酸張嘉甫曰
　盧橘何種果也曰枇杷是矣事見相如賦嘉甫曰盧橘
　夏熟黄柑橙楱枇杷橪柿亭柰厚朴盧橘果枇杷不應
　重用應劭注曰伊尹書曰箕山之東青鳥之所盧橘常
夏熟不㨿之而何也坡笑曰不𣣔爾
余游儋耳見黎氏出東坡别海北詩曰我本儋耳民寄生
　西蜀州忽然跨海去譬如亊逺逰平生生死夣三者無
　劣優知君不再見欲去且少留又登望海亭柱間有擘
窠大字曰貪看白鳥横秋浦不覺青林沒暮潮又謁姜
　唐佐見其毋余問識蘇公乎曰然無柰好吟詩甞杖而
　至有包燈心𥿄公以手拭開書滿𥿄余索讀之醉墨欹
　傾曰張睢陽生犹罵賊嚼齒穿齦顔平原死不忘君握
拳透爪
余至瓊州有長短句賦燈蛾曰宻燭花猶清夜䦨粉衣香
　翅遶團圞人皆認假為真實蛾豈將燈作火看方嘆息
為遮攔也知愛處實難拚忽然性命隨烟㷔始覺從前
𬒳眼瞞
老杜詩曰笋根稚子無人見沙上鳬雛傍母眠世不解稚
　子無人見何等語唐人食筍詩曰稚子脫錦綳駢頭玉
　香滑則稚子為筍明矣賛寕雜記曰竹根有䑕大如猫
　色類竹名竹豚亦名稚子余問韓子蒼子蒼曰筍為稚
　子老杜之意不用食筍詩亦可老杜北征詩曰惟昔艱
　難初事與前世别不聞夏商衰中自誅褒妲意者明皇
　鑑夏商之敗畏天悔過賜妃子死也而劉禹錫馬嵬詩
　曰官軍誅佞幸天子捨妖姬群吏伏門屏貴人牽帝衣
　白樂天長恨歌曰六軍不發無柰何宛轉蛾眉馬前死
　乃官軍迫使殺妃子謌詠禄山叛逆耳孰謂劉白能詩
㢤北征詩識君臣大體可貴也
衡州花光仁老以墨冩梅花魯直嘆曰如嫩寒春暁行孤
　山籬落間但欠香耳余賦長短句曰碧瓦籠晴香霧遶
　呵手西偏小駐聞啼鳥風度女墻吹語笑南枝破臘應
開了道骨不凡江瘴曉春色通靈醫得花重小抱醸寒
　春杳杳一聲畫角光殘　照又曰入骨風流國色透塵
　種性真香為誰風流鬂啼粧半樹水村春暗雪壓枝低
籬落月高影動池塘高情數筆寄㣲茫小寝初開霧帳
　並同前
増修詩話總龜卷之二十一
百家詩話總龜後集卷之二十一
　　留題門
澧陽道旁有甘泉寺因䒹公丁謂曽㽞行記従而題詠
者甚衆碑牌滿屋孫諷有平仲酌泉曽頓轡謂之礼佛
遂南行髙㙜下瞰炎荒路轉使髙僧薄寵荣人獨傳道
余獨恨其語無別自古以直道見黜者多矣豈皆貪寵
荣者㢤又有人云此泉不洗千年恨留與行人戒覆車
害理尤甚莱公之事亦例為覆車乎因過之偶為数韵
其間有云已慿静止鑑忠精更遣清冷洗讒喙盖指二
公也(䂬溪)
黄州麻城縣界有萬松亭連日行清隂中其舘亭亦可爱
適當関山路徃來留題無数東坡傷耒者不嗣其意嘗
有詩云十年栽種百年規好徳助人無我儀又云爲問
㡬株能合抱殷勤記取角弓詩中　嘗徹碑有士題云
舊韵無儀字蒼髯有恨聲不可録(旁溪)
張祐喜逰山而多苦吟凢所歴僧寺徃徃題咏如題僧壁
云客地多逢酒僧房却厭花題萬道人禅房云殘陽過
逺水落葉滿踈鍾題金山寺云僧帰夜舡月龍出曉
堂雲樹影中流見鍾聲两岸聞題孤山寺云不雨山
長䦞無雲水自隂断橋荒蘚澁空院落花深如杭之
靈隱天竺蘇之靈岩楞伽常之惠山善權潤之丼露招
隱皆有佳作李渉在岳陽嘗贈其詩曰岳陽西南湖
上寺水閣松房遍文字新釘張生一首詩自余吟着
皆無味信知僧房佛寺題其詩標榜者多矣(葛常之)
温公治第洛中闢䦎曰獨樂其心憂樂未始不在天下
也其自作記有云世有人肯同此樂必再拜以献矣東
坡賦詩云児童誦君實走卒知司馬盖名其得人心也
又云撫掌咲先生年來學瘖啞疑未盡命名之意(同/上)
沈約命王筠作郊居十詠書扵壁不加篇題約云此詩指
物程形無假題署老杜贈李潮八分歌云吾甥李潮
下筆親開元巳來数八分潮也奄有二子成三人何
退之招揚之　之罘南山來文字得我驚我令之
罘帰失得栢與馬之罘別我去計出栢馬下我自之
罘帰入門思而悲之罘别我去能不思我為作詩招
之罘晨夕抱飢渇嘗戯謂此二詩真不湏題署也(黄)
(常明)
子羙詩誅茅初一畆廣地方連延敢謀土木䴡自斍面
势堅經营上元初断手宝應年又題衡山縣斈堂云
旄頭彗紫㣲無復爼豆事扵乎巳十年儒服敝扵地衡
山雖小邑首唱恢大義講堂非曩造大屋加塗塈下可
容百人墻隅亦深邃林木在庭户宻榦叠青翠有井朱
夏時轆轤凍堦戺采詩倦跋渉載筆尚可記豈不是草
堂縣學紀
李翺皇甫湜集中皆無詩世傳翶有縣君好塼渠一詩并
傳燈録載荅藥山一偈湜秪有浯溪留題一篇而已
許彦周詩話云牧之題桃花夫人廟詩細腰宫裡露桃新
脉脉無言度㡬春至竟息亡縁底事可憐金谷墜楼人
僕嘗謂此詩為二十八字史論
苕溪漁隱曰牧之扵題詠好異扵人如赤壁云東風不與
周郎便銅雀春深鎖二喬題啇山四皓廟云南軍不袒
左邉䄂四老安劉是㓕劉皆反說其事至題烏江亭則
好異而畔扵理詩云勝敗兵家事不期包羞忍耻是男
児江東子弟多才俊卷土重来未可知項氏以八千人
渡江敗亡之餘無一還者其失人心為甚誰肯復附之
其不能卷土重來决矣
許彦周詩話云牧之作赤璧詩折㦸沉砂鐡未消自将磨
洗騐前朝東風不與周郎便銅雀春深鎻二喬意謂赤
璧不能縦火即為曹公奪二喬置之銅雀臺上也孫氏
覇業系此一戰杜禝存亡生靈塗炭都不問只恐没了
二喬可見措大不識好悪
南唐書云韓熈載自江南奉使中原為感懐詩題于館壁
云㒒本江北人今作江南客再去江北逰舉目無相識秋
風吹我寒秋月為誰白不如帰去來江南有人憶苕溪
漁隱曰余家有韓熈載家讌啚啚中題此詩后四句
嘗以問相識間云是古樂府今觀此書方知其悞也
苕溪漁隱曰題呉江三賢堂内陸龜䝉詩云千首文章
　二頃田囊未有一錢㸔却因飬得能言鴨驚破王孫金
　弹丸談苑云陸龜䝉居笠浲有内飬自長安使杭州舟
　出舎下弹其一緑頭鴨龜䝉遽從舎出大呼曰此緑頭有
　異善人言　将献天子今持此死鴨以詣官内飬少長
　宫禁信然厚以金帛遺之因徐問龜䝉曰此鴨何言龜
　䝉曰常自呼其名逰道埸山何山詩云白水田頭問行
　路小溪深處是何山髙人讀書夜逹旦至今山鶴鳴夜
　半汪彦章何山何氏書堂記云寺有何氏書堂圖記相
　承以何氏為晋何楷楷嘗讀書此山後為呉㒷太守以
　其居為寺而名其山
　　　寄贈門
子羙詩逺行無自内热比何如寄旻云舊来好事今能否
老去新詩誰與傳岑參云喬生作尉别耒乆因君為問
平生否魏君校理復何如前月人來不得書夫子素多
疾别來未得書北庭苦寒地體内今寒如樂天寄夣得
云病後能吟否秋來曽醉無退之贈崔立之云長女當
人事誰助出􁊌縭諸男皆秀爽㡬能守家規亦皆書
一通也
張均張均兄弟承襲父寵致位嚴近皆自負文材覬覦端
揆明皇𣣔相均而抑扵李林甫𣣔相垍而奪扵楊囯忠
自此各懷􁯫望安禄山盗國垍相禄山而均亦受偽命
粛宗反正兄弟各論死非房琯力救豈能免乎老杜
贈均詩云通籍踰青瑣亨衢照紫泥靈虬傳夕箭帰馬
散霜蹄言均爲中書舎人刑部尚書時也贈垍詩云翰
林逼華盖鯨力破滄溟天上張公子宫中漢客星言垍
尚寕親公主禁中置宅時也二人㤙寵烜赫如是則報
國當如何而乃斁乱天理下比逆賊反噬其主夫豈人
類也㢤(黄常明)
杜甫累不第天寳十三載明皇朝献太清宫饗廟及
郊甫奏賦三篇帝竒之使待制集賢院命宰相試文章
故有贈集賢崔于二學士詩云昭代将垂白途窮乃呌
閽氣冲新象表詞感帝王尊天老書題目春官騐討
論倚風遺鴨路随水到龍門舊注陳希烈韋見素爲
宰相而崔囯輔于休烈者皆集賢院學士也故末句云
謬稱三賦在難述二公㤙可謂不忘扵藻鑑之重者矣按
唐史是歳陳希烈爲相至八月見素代之而甫集有上
見素詩云持衡晋藻鑑听履上星辰則甫之文乃爲見
素所賞非希烈也(同上)
牧之贈阿冝一日讀十𥿄一月讀十箱古人讀書以𥿄計
范雲就袁叔明讀毛詩日誦九𥿄又袁俊家貧無書
每從人假借必皆抄冩自課日五十𥿄爲計(䂬溪)
　　故事門
余嘗論李廣以私憾殺㶚陵尉■𥚹忮險刻决非長者
所以不侯非直殺降之讉也因觀坡云明年定起故將
軍未肯先誅㶚陵尉恐亦寓此意
史傳襲稱兄弟為友于故淵明詩云再喜見友于子羙云
友于皆挺㧞又山鳥山花吾友于南史到荩從武帝登
北頋楼賦詩荩受詔便就上以示其祖漑云荩定是才
子畨恐卿從來文章假手于荩後每和御詩上輙手詔
戯漑曰得無貽厥之力乎退之玉川詩云誰謂貽厥無
基址二事正可對也(䂬溪)
坡云賔鴻社燕巧相違月令來賔事常疑人未曽用及及
觀夣得秋江晚泊云莫霞千萬状賔鴻次第飛頋况云
安得凌風翰粛粛賔天京社別浦鴈賔秋(同上)
東坡㳺金山詩云江山如此不帰山江山見怪驚我頑我
謝江神豈得巳有田不帰如江水盖與江神指水為盟
耳句中不言盟誓者乃用子犯事指則誓在其中不必
詛神血口然後謂之盟也送程六表弟云浮江泝蜀有
成言江水在此吾不食(黄常明)
老杜復見諸山得銀甕注引禮記山出噐車注盖瑞應圖
曰王者宴不及醉刑罸中人不為非則銀甕出昌黎我
有雙飲醆其銀得朱提見漢志朱提銀八两為一流注
朱提属揵為乃邑名也(䂬溪)
樂天以長慶二年自中書舎人為杭州刺史冬十月至治
時仍服緋故逰㤙徳寺詩序云俯視朱紱仰睇白雲有
愧扵心及難自歎詩云實事漸銷虚事在銀魚金帶遶
腰光戊申咏懷云紫泥丹筆皆經手赤紱金章盡到身
以今觀之金帶不應用銀魚而金章不應用赤紱人皆
以為疑而不知唐制與今不同也按唐制紫為三品之
服緋為四品之服淺緋為五品之服各服金帶又制衣
紫者魚袋以金餙衣緋者魚袋以銀餙樂天時為五品
淺緋金帶佩銀魚冝矣劉長卿有袁郎中喜章服詩云
手詔來筵上腰金向粉闈勲名傳舊閣蹈舞著新衣即
中亦是五品故其身章與樂天同(葛常之)
　　書事門
近世作文者多以紫荷囊作侍從事用如宋景文詩所
謂荣觀聳麟族賦筆助荷􁂫之類　襲而用者非一
而不知其誤也按晋書輿服志書文武百官皆有囊
綬八座尚書則荷紫以生紫為祫􁂫綴之服外加扵左
肩則所謂荷紫者非芰荷之荷乃負荷之荷也南史載
周捨嘗問劉香曰着紫荷囊相傳云挈囊竟何所出香
曰張安世傳云持槖筆事孝武帝数十年注曰槖􁂫
也盖人徒見南史有着紫荷􁂫四字遂作一句讀之殊
未知晋書紫荷之義也(丹揚集)
王儉少年以宰為命嘗有詩云稷契康虞夏伊吕翼商周
又字其子曰元成取仍世作相之義至其孫訓亦作詩
云旦奭康世巧蕭曹佐甿俗大率追儉之意而為之後
官亦至侍中(同上)
杜云十暑岷山葛三霜楚户砧九鑚巴噀火三蛰楚祠雷其
書歳月也新矣樂天云呉郡两囬逢九月越州四度見
重陽去年八月十五夜曲江池畔杏園邊今年八月十
五夜湓浦沙頭水舘前又前年九月餘杭郡呼賔命
宴虚白堂去年九月到東洛今年九月來呉鄉两邉
蓬鬂一時白三處菊花同色黄其質直叙事又自一格
(黄常明)
岑參送顔平原詩序云十二年春有詔𥙷尚書郎十数
公爲郡守上親賦觴群公扵蓬萊仍賜以繒帛寵餞
加等故參爲長篇述其事安禄山乱明皇曰河北二十
四郡無一忠臣邪及聞平原固守乃曰朕不識真卿何
如人所爲若此前吕宴賚真文具耳退之云偶然題作
木居士便有無穷求福人可謂切中時病凢世之趋附
權势以啚身利者豈問其人賢否果䏻為囯為民㢤及
其敗也相推入禍門而己聾俗無知謟祭非鬼無異也
(䂬溪)
　　感事門
三山語録登慈㤙寺塔詩􁌲天宝時事也山者人君之象
秦山忽破碎則人君失道矣賢否自混淆而清濁不分
故曰泾渭不可求天下無䋄紀文章而上都亦然故曰
俯視但一氣焉能辨皇州扵是思古之聖君不可得故
曰囬首呌虞舜蒼梧雲正愁是時明皇方耽扵滛樂而
不已故曰惜㢤瑶池飲日宴崑崙丘賢人君子多去朝
廷故曰黄鵠去不息哀鳴何所投惟小人貪竊禄位者
在朝故曰君㸔随陽㕍各有稻梁謀(同上)
西清詩話云退之宿龍宫灘詩云浩浩復湯湯灘聲抑更
揚黄魯直曰退之才听水句尤見工謂浩浩湯湯抑更
揚者非諳客裏夜卧飽聞聲安能周旋妙處如此耶(渙)
(隱叢話)
東坡云南澗中詩秋氣集南澗獨逰亭午時(囬/風)一䔥瑟林
影乆參差始至若有得稍深遂忘羈禽响幽谷寒藻舞
淪漪去國魂巳逺懷人洎空垂孤生易為感失路少所
宜索寞竟何事徘徊只自知誰為後來者當與此心期
柳儀曹詩憂中有樂樂中有憂盖絶妙古今矣然老杜
云王侯與蝼蟻同盡随丘墟儀曹何憂之深也
蔡寛夫詩話云子厚之貶其憂悲憔悴之𣣔發扵詩者特
為酸楚閔巳傷志固君子所不免然亦何至是卒以憤
死未為逹理也樂天旣遇閑放浪物外若真能脫屣軒
冕者然荣辱得失之際銖銖校量而自矜其逹每詩未
嘗不着此意是豈真能忘之者㦲亦能勝之耳惟淵明
則不然觀其貧士責子與其他所作當憂則憂遇喜則
喜忽然憂樂两忘則随所遇而皆適未嘗有择於其
間所謂超世遺物者要當如是而後可也觀三人之詩
以意逆志人豈難定以是論賢不肖之實亦何可欺乎
隱居詩話云樂天題海圖屏風詩略曰或者不量力謂兹
鼇可求贔􁿭牽不動綸絶沉其鈎一鼇旣頓頷諸鰲齊
掉頭噴風激飛亷鼓波怒陽秋遂使江漢水朝宗意亦
休吾讀此詩感劉隗李訓㾕文通等事為之太息
老杜所以為人稱慕者不獨文章為工盖其語黙所主君
臣之外非父子兄弟郎朋友黎庻也嘗觀韋應物詩及
兄弟者十之二三廣陵覲兄牧情且為歡累日不知饑
冬至寄諸弟云巳懐時節感更抱別離酸元日寄諸弟
云日月昧逺期念君何歇社日寄云遥思里中㑹心緒
悵㣲㣲寒食聮騎定何時吾今顔巳老又云把酒㸔花
想諸弟杜陵寒食早青青初秋寄云髙梧一葉下空齋
㱕思多聞蝉寄諸弟云緘書報是時此心方耿耿登郡
楼寄諸季云上懷犬馬恋下有骨情余謂觀此集者雖
讒䦧交瘉當一變而怡怡也(黄常明)
百家詩話總龜後集卷之二十一
增修詩話總龜卷之二十二
　　　宴逰門
李文正公言少保王仁𥙿與諸門生飲出一詩板掛於坐
　次曰二百一十四門生春風𥘉長羽毛成擲金換得天
　邉桂鑿壁偷將牓上名何幸不才逢聖世偶將踈網罩
　群英衰翁漸老児孫小異日知誰略有情(公知舉時年/巳老諸子皆)
(亡唯有/㓜孫)又與諸門生春日會飲于繁䑓賦詩曰柳隂如
　霧絮成堆又引門生飲故䑓淑景即隨風雨去芳樽冝
　命𬋩絃催謾誇列鼎鳴鍾貴寜免朝烏夜兔摧爛醉也
　須詩一首不能空放馬頭回(摭遺)
㓂萊公有妾曰蒨桃公因㑹贈歌者以束綾蒨桃作二詩
　呈公曰一曲清歌一束綾羙人猶自意嫌輕不知織女
螢窻下㡬度抛梭織得成風勁衣單手屢呵幽窓軋軋
度寒梭臘天日短不盈尺何似燕姬一曲歌公和曰將
　相功名終若何不堪急景似飛梭人間萬事何須問且
　向尊前聴艶歌(翰府名談)
劉輝為金陵小倅攝府事一日邀郡僚洎賔客僅百入逰
　蔣山就太平僧舎開宴賦詩輝詩曰两道翠隂迎騎合
　四圍清氣逼人來林端有路雲千級物外忘機酒一杯
　楊蟠詩曰猿驚鶴怨不知䖏(蔣山有猿驚/鶴怨二谷)虎踞龍蟠空
　見山芳艸路隨流水逺老僧心共白雲閒(同前)
施肩吾夜宴云蘭缸如晝買不眠玉爐夜起沉香烟青蛾
　一行十二仙欲笑不笑桃花燃碧窓弄嬌梳洗晚户外
　不知銀漢轉被郎嗔罰琉璃琖酒入四肢紅玉軟鑑戒録
桑門仲殊赴潤州郡宴於北固樓太守命坐客賦詩殊先
　成曰北固樓前一笛風碧雲飛盡建康宫江南二月多
　芳艸春在濛濛烟雨中(雲齋廣録)
趙叔平退居睢陽歐陽永叔致政居潁叔平來訪永叔時
　吕晦叔知潁開宴召二公永叔自為作致語曰欲知盛
　席繼荀陳請㸔當筵主與賔金馬玉堂三學士清風明
　月两閒人紅芳巳過鶯猶囀青杏初嘗酒正醇好景難
　逢良會少乗歡舉白莫辭頻(倦㳺録)
范鎮自給事中謪官數年方歸濟南城西有張聰寺丞園
　亭甲於歷下張邀公飲于園中因作詩云園林再到身
　猶徤官職全抛夣乍醒惟有南山與君眼相逢不改舊
　時青(同前)
郭曖升平公主壻也盛㑹文士即席作詩公主自帷中觀
　之李端中宴詩成有薫香荀令偏憐小傅粉何郎不觧
　愁之句衆皆稱妙或謂宿思端自願賦一篇錢起曰請
　以起姓為韻遂有金垺銅山之句曖出名馬金帛為贈
(古今詩話)
正月十五日夜許三花夜行金吾廵禁察其寺觀及前後
　街巷會要盛造燈籠燒燈光明若晝山堂高百餘尺神
　龍巳後復加嚴飾士女無不夜㳺罕有居者車馬塞路
　有足不躡地𬒳浮行數十歩者王公之家皆數百騎行
　歌蘇味道詩曰火樹銀花合星橋鐡鎖開暗塵隨馬去
　明月逐人來逰妓皆穠李行歌盡落(金/梅)吾不禁夜玉漏
　莫相催郭利正詩曰九陌連燈影千門度日華傾城出
　馬騎匝路轉香車爛熳惟愁暁周逰不問家更聞清管
　發處處落梅花崔液詩曰今年春色勝常年此夜風光
　正可憐鳷鵲樓前新月滿鳯凰䑓上寳燈然玉漏銅壺
　且莫催鐵關金鎖徹明開誰家見月能閑坐何處聞燈
　不看來神燈佛火百輪張刻像圖容七寳粧影裏惟聞
　金口恱空中疑散玉毫光金勒銀鞍控紫騮玉輪青盖
　駕青牛驂驔始散東城外倐忽逺逢南陌頭公子王孫
意氣驕不論相識也相邀最憐長䄂風前嫋更賞新絃
時裏調星回漢轉月將㣲露洒烟飄燈漸稀猶惜路傍
　歌舞(踟/䖏)蹰相顧不能歸(洛靈異小録)
杭州辯才老師退居龍井不復出入子瞻徃見之常出至
　風篁嶺左右驚曰公復過虎溪矣辯才笑曰杜子羙不
　云乎與子成二老來徃亦風流因作亭嶺上名過溪亦
　名二老(紀詩)
荆南高從誨字遵聖季興嫡子也乆事戎間及至繼立頗
　叶衆望始則飾車服尚鮮華逺市駔駿廣招伶倫荆渚
　樂籍間多有梁園舊物季興先時建渚宫於府庭西北
　隅延袤十餘里亭榭鱗次艛艦翼張栽種異果名花脩
　竹從誨紹立尤加完葺每月夜花朝會賔客從誨明音
律僻好彈胡琴有女妓數十皆善其事王仁𥙿使荆渚
從誨出十妓彈胡琴仁𥙿有詩羙之曰紅粧齊抱紫檀
槽一抹朱絃四十條湘水凌波慚鼓瑟秦樓明月罷吹
簫寒敲白玉聲何婉㬉逼黄鶯語自嬌丹禁舊臣來側
耳骨清神爽似聞韶(雜詠)
天下大定録載王仁𥙿两篇一篇巳載於此今録所遺一
　篇云玉􁅔挑落断水聲散入秋空韻轉清三五指中遺
塞鴈十三絃上囀春鶯譜從陶室偷將妙曲向秦樓寫
　得成無限細腰宫裏女就中偏愜楚王情
崔公佐牧名郡日宴賔僚有一客巾屨不完衣破肘見突
筵而入崔喜其來令下牙籌引滿數觥神色自若歌妓
駭其藍縷因大噱客獻詩曰破額幞頭衫也穿使君猶
　許對華筵今朝幸倚文章守遮莫青蛾笑掲天崔令掩
　口無咍賢士(郡閣雅談)
杜悰司空牧澧陽宏辭李宣古數陪宴飲戯謔侮慢杜不
　能容使辱之長林公主出而救之云尚書不念諸子學
　文待士如此那得平陽之譽遣易衣而赴中坐長林請
為詩冀彌縫也宣古詩云紅燈初上月輪高照見堂前
萬朶桃觱栗夜深抛耍令舞來挼去使人勞杜公賞之
　後二子裔休儒休皆登第人謂之曰非其母賢不能成
其子(雲溪友議)
白樂天致仕時裴晋公夜宴諸致仕官樂天賦詩云九燭
　臺前十二姝主人留醉任歡娯飄颻舞䄂雙飛蝶宛轉
　歌喉一索珠坐乆欲醒還酩酊夜深臨去更踟蹰南山
　賔客東山妓此會人間曾有無(古今詩話)
裴令公守東洛夜宴半酣公索聮句元白有得色公為破
　題至楊侍郎曰昔日蘭亭無艷質此時金谷有高人白
　知不能加遽裂𥿄曰笙歌鼎沸勿作此冷淡生活元頋
　白曰樂天可謂全其名也
李相國蔚鎮淮南布素孫處士來謁李敦舊分待之殊禮
　將行祖送逰河橋下舟人回篙水濺近坐飲妓李公大
　怒孫獻楊栁詞曰半額鵞黄金縷衣玉搔頭裊鳯㕠飛
　從教水濺羅裙􁊨知道巫山行雨歸舟子獲免罪又有
　李嶸獻相國詩云雞樹烟含瑞氣深鳯池波待玉山澄
　國人乆倚東關望擬築沙堤到廣陵後果入相(同前)
雙井黄叔逹字知命初自江南來與陳履常俱謁法雲禪
　師于城南夜歸過龍眠居士李伯時知命衣白衫騎驢
　縁道摇頭而歌履常負杖挾嚢于後一市皆驚以為異
　人伯時因畫為圖而邢敦夫為作歌曰長安城頭烏夜
棲長安道上行人稀浮雲卷盡暮天碧但見明月流清
　輝君獨騎驢向何處頭上倒着白接䍦長吟搔首望明
　月不學山翁醉似泥到得城中燈火閙小児拍手攔街
　笑道傍觀者那得知相逢疑是商山皓龍眠居士畫無
　比揺毫弄筆長風起酒酣閉目望窮途𥿄上軒昻無乃
　似君不學長安㳺俠誇年少臂鷹挾彈章䑓道君不能
　提携長劍取靈武指揮猛士驅貔虎胡為脚踏梁宋塵
　終日飄颻無定所武陵桃花春欲暮白水青山起烟霧
　竹杖芒鞋歸去來頭巾任掛三花樹惇夫時年未二十
(王直方詩話)
林逈與黄秘教同逰連江玉泉有詩曰泉山好翠㣲權尹
　訟庭希曉馬破雲去夜船乗月歸妓歌珠不㫁人醉玉
　相依薄宦自拘者咄㢤多少非(青瑣集)
嬖佞韓昭顧珣潘迎等為狎客兢扠手揺頭令唐師入境
　遏其報而逰幸師至利州方知將士紛然曰且打扠手
揺頭念周宣帝作歌曰自知身命促把燭夜行逰令宮
　女連臂踏脚而歌(北夣瑣言)
湖南馬氏作會春園開宴徐東野作詩有數聮爲當時所
称云珠璣影冷偏粘草蘭麝香濃却損花山色逺堆
　羅黛雨草梢春戞麝香風衰蘭寂寞含愁緑小杏妖
嬈弄色紅旁搜水脉湘心滿遍掲泉根楚底通水乳滳
　殘青壁痩石脂傾盡白雲空深浦送回芳草日急灘牽
　㫁緑楊風藕梢逆入銀塘裏蘋迹潜來玉井中敗菊籬
　踈臨野渡落梅村冷隔江楓剪開净澗分苗稼劃破漣
　漪下釣筒(湖湘故事)
増修詩話總龜卷二十二
百家詩話總龜後集卷之二十二　辛集
　　　　　　　　　　　　　舒　城　阮一閱　編
皇　明　宗　室　月　窓　道人　刋
　　　　　　　　　　　　　鄱　陽　程　珖校
　　　用事門
臨川慷慨秋風起悲歌不為鱸眉山不須更說知㡬早直
　為鱸魚也自賢反復曲折同歸一意亦如把酒祝公公
　莫拒緇衣心為好賢傾我欲折繻留此老緇衣誰作好
　賢詩共用一事而造語居然不同(䂬溪)
臨川道徳文章吾事落南華夫子盍行邪無落吾事乃柳
　詩有惆悵樵漁事今還又落然恐亦用此(同上)
杜心迹喜雙清茶瓜留客遟似非用事觀灵運齋中詩云
　矧乃歸山川心跡雙寂寞竟陵王子良禮才好士愛
　月客至為設瓜飲甘菓二詩盖用此至若㯶拂子云咂
　膚倦撲㓕頼爾甘伏􁋊雖等閑題目無字無出處(同上)
坡集有全萹用事者如賀人生子曰欝䓗佳氣夜充閭
　喜見徐卿苐二雛我亦從来識英物試教啼㸔㝎何
　如戯子野買妾自錦里先生自笑狂身長九尺鬂眉
　蒼平生謬作安昌客略遣彭宣到後堂句句用事曷
　嘗不流便㢤(同上)
嘗觀臨川詠棗止数韵餘甘入隣家尚得讒婦逐贄享
　古巳然豳詩自冝録用女贄棗修八月剥棗雖云
　食之昏用范　棗膏昏䝉䝉碩比赤心投皇明倘加
　燭用蕭琛陛下投臣以赤心臣敢不報以戰栗以是知
　凢作者湏飽材料傳稱任昉用事過夛属辞不得流
　便余謂昉詩所以不䏻傾沈約者乃才有限非用事
　之過(同上)
李商隱詩好積故實如喜雪云班扇慵裁素曹衣詎比
　麻(鵞/帰)逸少宅鶴滿令威家又洛水妃虚妬姑山(女/謾)夸
　聮辞雖許謝和曲本慚巴一萹中用事者十七八(同/上)
夣得詩只恐鳴騶催上道不容待得晚菘嘗乃周彦
　倫答文惠太子問山中菜食云春初早韭秋末晚菘
　此以两字用事者送熊判官云臨軒弄郡章得人方
　付此乃用漢髙弄印倪寛事此一字用事者(黄常明)
韋應物詩心同野鶴與麈逺詩似氷壼徹底清又雜言
　送人云氷壼見底未為清少年如玉有詩名此可為用
　事之法盖不拘故常也(同上)
甫冝春花詩云無復増修事君王惜費金乃暗用漢
　文惜百金之産而罷露䑓事(同上)
沈慶之謂上曰為國譬如治家耕當問奴織當問婢陛
　下欲治國而與白面書生謀之事何由濟夣得送
　李䇿云春風深曰静争長幽鳥鳴僕夫前致辭門有
　白面生(同上)
坡藍尾忽驚新火後遨頭要及浣花前注及樂天三盃藍
　尾酒一楪膠牙餳觀長慶集此詩題云七年元日對酒
　非鑚火時事也宋文景守歳云且盡灯前藍尾杯(䂬溪)
師曠釋絳縣老人年数云亥有二首六身盖離拆亥字點
畫而上下之如筭籌縱横然則下其二首為二萬六
身各一縱一横為六千六百六十正合其甲子之日数
傳以明矌之慱物劉賔客送人赴綘州云午橋群吏散
亥字老人迎義山贈綘䑓老驛吏云過客不劳詢甲
子惟書亥字與時人可謂善使事矣亦如近詩送人
　洪州千斗氣沉人巳化置芻人去榻猶懸送人鄂州
　云黄鶴晨霞傍楼起頭陀青草遶碑荒送人襄陽
　云四葉表閭唐尹氏一門逃世漢龎公雖隣封宻
　迹不可移也(䂬溪)
凢作詩有用事出處有造語出處如五陵衣馬自輕
　肥雖出論語搃合其語乃潘岳裘馬悉輕肥柳絮
　才髙不道塩雖謝女事乃借張融以海賦示人人
　評其賦但不道塩耳紅䄂泣前魚本戦國䇿其語乃
　陸韓卿中山王孺子妾歌安陵泣前魚坡作太白畫像
　詩云大児汾陽中令君小児天台坐忘身其事乃用
　白交汾陽於伍行中竟脫白於禍天台司馬紫㣲謂
白有仙風道骨可與神逰八極之表所造之語乃禰
　衡傳云大児孔文舉小児楊徳祖(同上)
坡㳺武昌見農夫皆騎秧馬較之傴偻而作者劳佚相
絶嘗作秧馬歌叙述甚詳唐子西至羅浮始識此噐
　作詩云擬向明時受一㕓著鞭常恐老農先行藏巳問
　吾家舉從此馳名四十年亦巧扵用事(黄常明)
坡和柳子王暨景純岡字韵詩至七萹云屡把鉛刀
齒歩光更遭華衮照龎凉乃用子建七啓云歩光
　之劍華藻繁縟左傳龎凉冬殺雖第一韵衆人
　所更易而七篇未嘗改又貫穿精絶如此(黄常明)
東坡在儋耳時余三從兄延　之自江隂擔簦萬里絶
　海徃見晋一月坡嘗誨以作文之法曰儋州雖数百
　家之聚州人之所湏取之市而足然不可徒得也必有
　一物以攝之然後為巳用所謂一物者錢是也作文
　亦然天下之事散在經子史中不可徒使必得一物以
　攝之然後爲巳用所爲一物者意是也不得錢不可以
　取物不得意不可以用事此作文之要也吾兄拜其
　言而書諸紳嘗以親製龜冠爲献坡受之而贈以
　詩云南海神龜三千歳兆叶朋從生慶喜智能周物
　不周身未免人鑚七十二誰能用爾作小冠岣嵝耳
　孫剏其製今君此去寕復來𣣔慰相思時整視今
　集中無此詩余嘗見其親筆後坡歸冝興道由
　無錫洛社嘗至孫仲益家時仲益年在髫齓坡
　曰孺子習何藝孫曰學對属坡曰試對㸔徐曰衡
　門稚子璠璵噐孫應聲云翰苑仙人錦綉腸坡撫其
背曰真璠璵噐也異日不凢二事皆吾鄊人士所知輒
記于此(韵語陽秋)
謁帝似馮唐垂白馮唐雖晚逹馮唐毛髮白長卿多
病乆我多長卿句病渇汚官位杜以其為郎故用之
若它人老與病恐不可槩使(同上)
用巳詩為故事湏作詩夛者乃有之太白云滄浪
吾有曲相子棹歌聲樂天湏知菊酒登髙㑹從此
多無二十埸明年云去秋共数登髙㑹又𬒳今年
减一場過槩里云昔嘗詠遺風著為十六篇盖居
渭上醖熟獨飲曽効淵明体為十六篇又贈微之
　云昔我十年前曽與君相識曽将秋竹竿比君孤
　且直盖舊詩云有秋竿也坡赴黄州過春風嶺有
　两絶句後詩云去年今日関山路細雨梅花正断
　魂又云柯丘海棠吾有詩獨笑山林誰敢侮又有
竹云吾詩固云爾可使食無肉(同上)
唐諺云槐花黄舉子忙東坡有彊隨舉子踏槐芲槐
芲還似昔年忙谷云槐催舉子踏花黄是也
世傳五月十三日為竹迷日凢種多以五月杜云東林
竹野薄臘月更湏栽則唐人植竹用季冬月也
　又云平生憇息地必種数竿竹嘗𣣔闢小軒以必種
　名之前軰戯語以郊外呵喝月下燭龍皆謂之殺風
景介甫戯示頴叔云但怪傳呼殺風景豈知禅客
　夜相投盖用此也(同上)
老杜塗穷反遭俗眼白本用阮籍事意我軰本宜以白眼
　視俗人至小人得志疾視君子是反遭其白眼故倒用
　之亦如水清反多魚乃倒用水至清則無魚也夣得酌
　我莫憂狂老來無逸氣乃倒用黄次翁無多酌我寄謝
　嵇中散予無甚不堪倒用絶交論坡云後生可畏吾衰矣
　刀筆從來錯料尭周昌以趙尭刀筆吏後果無能為所
　料信不錯而云錯料尭亦以渉􁌲謗倒用尔又有穷
　鬼却相呼乃知飯後鍾闍黎盖具眼它年五君詠山
　王一時数皆倒用也(䂬溪)
坡云通家不隔同年面得路方知異日心乃唐人責同
　　年不赴期集辞云紫陌㝷春尚隔同年之面青雲得
　　路不知異日之心任昉别謝云楊詩云詎念耋嗟人方
　　深老夫託报劉孝綽云詎慰耋嗟人徒深老夫託略改
　　一两字豈以㑹意處𣣔常用之邪臨川有莫林揺落献
　　南山又云大落岡峦因自献如云名譽子真矜谷口事功
　　新息困壼頭又未爱京師傳谷口但知鄊里勝壼頭昔
　　人行事措意黙與巳合則喜用之馬少㳺𣣔乗下澤
　　御欵叚不去鄊里雖自謀獨善亦可為貪躁之戒伏
　　波在浪洎下潦上霧仰視飛鳶跕跕堕水中卧念少
　　㳺平生時語以為何可復得故坡云何須更待飛
　　鳶堕方念平生馬少㳺又大夫行役家怨應念郷
居馬少㳺雪堂唯有思歸曲為念平生馬少㳺以其可
喜不直押韵也(䂬溪)
律詩有一對通用一事者更㝷嘉樹傳莫忘角弓詩乃
左傳韓宣子聘魯嘗賦角弓及譽嘉樹魯人請封殖
此樹以無忘角弓介甫乆諳郭璞言多騐老比顔含
意更踈乃景純𣣔為顔含筮含曰年在天位在人修巳
　而天不與命也守道不囬性也人自有性命無劳蓍
龜(同上)
古人作詩有用經傳全句選詩小人計其功君子道其常
　樂天疾悪如巷伯好賢如緇衣乃两句渾用之杜云無妄
　之憂勿藥喜誰謂荼苦甘如薺冨貴扵我如浮雲近人亦
　多用史語坡云人言盧𣏌似奸邪我見鄭公但嫵媚嘗觀
南史載王冝興云為刼不湏伴甚似一側韵五言但無題
　目耳(同上)
昔人用五馬事多因㳺遨動出處方用之如老杜賦王閬
　州餞蕭遂州云二天開寵餞五馬爛生花其賔主出住分
矣又送李梓州五馬何時到贈嚴武五馬舊曽諳小徑
送賈閣老出汝州人生五馬貴太白云五馬莫晋連岑
參云門外不湏催五馬戎昱五馬㡬時朝魏闕子厚五
　馬助征騑樂天五馬無由入酒家東坡鼓吹未容迎五
馬介甫尚得史君駈五馬近人扵太守安居閉閣例稱
五馬此理恐未安也(丹揚集)後集卷之二十二
增修詩話總龜卷之二十三
　　　寓情門
曹脩古立朝謇諤甞見池上有一所似者作小詩曰荷葉
　罩芙蓉員青映嫩紅佳人南陌上翠盖立春風(青箱雜記)
唐僖宗朝自内製𫀆千領賜塞外吏士神䇿將士馬直扵
　𫀆中絮得金鎖一枚詩一首云玉燭製𫀆夜金刀呵手
　裁鎖情寄千里鎖心終不開直貨鎖扵市為人告其將
　并得詩奏聞僖宗令馬直赴闕以宫人賜直為妻有情
　者為金鎻曲流於世(翰府名談)
蜀人皆呼營妓為校書韋南康鎮成都罷之故胡曾有詩
　贈薛濤曰萬里橋邉薛校書枇杷花下閉門居掃眉才
　子知多少𬋩領春風捴不知濤再為連帥所喜因事獲
　怒而逺之作五離詩以獻遂復喜焉一曰犬離家出入
　朱門四五年為知人性足人憐只因咬着親情脚不得
　紅絲毯上眠二曰魚離池一入池中四五秋常將朱尾
　玩銀鉤近縁戯觸紅蓮折不得隨波自在逰三曰鸚鵡
　離籠慣向侯門養此身飛來飛去羽毛新近縁言語無
　方便不得籠中再喚人四曰竹離叢蓊欎栽成四五行
常持堅節待秋霜近來春笋鑚堦破不得垂枝對畫堂
　五曰珠離掌一顆明珠内外通分明皎㓗水晶宫近縁
　一點瑕相累不得朝朝在掌中(鑑戒録摭言謂此是薛書/記上元㣲之未知孰/是)
成都女郎張窈窈上任事者詩曰昨日買衣裳今朝賣衣
　裳衣裳都賣盡羞見嫁時箱有賣愁應緩無時心轉傷
　故園胡虜隔何處是蚕桑(鑑戒録)
鄭還古博士東都閒居與柳將軍徃還柳冨有家姬鄭與
　笑語柳知不恠也鄭將入京柳餞之鄭贈姬詩曰冶艶
　出神仙歌聲雜管絃眼看白苧曲欲上碧雲天未擬生
　裴秀如何知鄭玄莫教金谷水横過墜樓前栁見詩曰
　俟榮歸當為遣充賀禮及除國子博士柳遣姬入京師
　至嘉祥驛而鄭已物故柳甚悼之(古今詩話)
張祐客淮南幕中赴宴時杜紫㣲為攴使座中有屬意處
　索骰子賭酒牧之㣲吟曰骰子逡巡褁手拈無因得見
　玉纎纎祐應聲曰但知報道金釵落彷彿還應露指尖
(同前南部新書謂/此詩乃李義山作)
封特卿爲湖州軍倅與同年李大諌詩酒唱酧以疾阻歡
　及愈有詩曰巳負數條紅畫燭更辜雙帶綉香毬白蘋
　洲上風烟好扶病須拚到后籌後有離别難詞佛許衆
　生願心堅石也穿今朝雖送别會却有明年一座無不
　悽愴(雜誌)
李翺尚書牧江淮郡日進士盧儲投卷來謁李禮待之置
　文卷几案間赴公宇視事長女及笄見文㝷繹數四謂
　小青曰此人必爲狀頭李公聞之深異其語乃慕爲婿
　來年果狀頭及第纔過殿試徑赴佳婣催粧詩曰昔年
　將去玉京逰第一仙人許狀頭今日巳成秦晋會早教
　鸞鳯下粧樓盧止官舎迎内子入庭花開乃題詩曰芍
　藥斬新栽當庭數朶開東風與拘束留待細君來(南部/新書)
房千里初上第逰嶺徼有韋滂自海南邀趙氏十九歲而
　許為房妾房迫於遊從暫與趙别后寄詩曰鸞鳯分飛
　海樹秋忍聽鍾皷越王樓只應霜月眀君意緩撫瑶琴
　送我愁山逺莫教㕠淚盡鴈來空寄八行幽相知若返
　臨卭市畫舸朱軒萬里逰(萬里橋也)千里以情托焉到
　府訪之趙氏巳適韋秀才矣許與房韋俱有布衣之舊
　不陳之則負房之言欲陳之則傷韋之義作詩寄千里
　曰春風白馬紫絲韁正值𧖟娘来采桑五夜有心隨暮
　雨百年無節抱秋霜重㝷綉帶朱藤合却認羅裙碧草
　長為報西　離恨阮郎纔去嫁劉郎(雲溪友議)
薜宜僚會昌中為左庻子充新羅册禮使青州泛海船船
　阻惡風雨至登州却漂回淹泊青州郵傳一年節度使
　烏漢正尤加待遇有席中飲妓東羙者薛頗多情連帥
　置於驛中薜發日祖筵嗚咽流涕東羙亦然乃於席中
　留二詩曰經年郵驛許安棲　命他郷别恨迷今日海
㠶飄萬里不堪腸㫁對含啼阿母桃芳方似錦王孫草
長正如烟行雲行雨今辭夣惆悵歡情却一年薛到國
未行冊禮旌節曉夕有聲旋染疾謂判官苗用曰東羙
何頻在夣中乎數日致卒苗攝大使行禮旅櫬回青州
東羙乃請假至驛素服致奠哀號拊柩一慟而卒情緑
　相感頗為竒事(唐賢杼情)
趙嘏頗有詩名不拘小節飲中贈歌者曰倚風無處避梁
　塵雅唱清歌日日新來值漢亭花欲盡一聲留得萬家
　春后因酒失悔過以詩上歙州守曰葉覆清溪艷艶紅
　路横秋色馬嘶風猶携一榼郡齊酒傾對青山憶謝公
敬相牧廬州有朝客留意飲妓祖送短亭妓車後至相贈
　之曰望㫁蘇娘小小坡竹埿金鴈展輕莎客卿幸有凝
　情意何必臨尊始轉波(同前)
大中年有江淮郡守名郎登樓縱飲見二逰女羅衣飄飄
　目送乆之因詠曰两朶紅英值萬金教人不負看花心
　高樓日晚東風急吹落千家何䖏㝷在省日宣宗顧問
　稱㫖攝中郎將有詩曰宮娃引入玉為行金殿齊趍近
　御床不見聖明親顧問如何得攝漢中郎風神俊邁後
　擁節旄(南部新書)
李尚書擢罷歙州呉貟交代有佐酒録事名媚川頗留意
　縁以納籍中妓韶光托扵替人令存䘏酒酣臨發洪飲
　不勝離情有詩曰經年理郡少歡娯為習干戈間飲徒
　今日臨行更交割分明留取媚川珠呉答曰曵履長裾
　日日歡須言違徳泪汍瀾韶光今巳輸先手領取蠙珠
　掌内看(同前)
鄭詳縱情詩酒至廬江謁郡守留連吟醉因贈妓曰䑓盤
　闊狹纔三尺似隔中當有阻艱若不騎龍與騎鳯樂營
　門是望夫山(同前)
江陵有士子㳺於交廣間而愛姬為太守所取納扵高䴡
　坡底及歸寄詩曰惆悵高䴡坡底宅春風無復下山來
　守見詩遣還
白樂天任杭州刺史携妓還洛後却遣回錢唐劉禹錫有
　詩曰其奈錢唐蘇小小憶君淚點石榴裙
越水李主簿逰廣陵迨春未返其姬寄詩曰去時盟約與
　心違秋日離家春不歸應是維揚風景好恣情歡笑到
　芳菲答曰偶到揚州悔别家親知㽞滯不因花塵侵寳
　鏡雖相待長短歸時不及瓜
㑹昌中張暌防戎有功勒留蕃儌十年妻侯氏綉錦廻文
　詩作龜形獻進曰暌離已是十秋強對鏡那堪重整粧
聞鴈燈前修尺素見霜心痛裂衣裳開箱叠練先垂涙
　拂杵調砧更㫁腸綉作龜文獻天子願教夫婿早還郷
崔左轄􁁱牧江外郡祖席夜䦨一營妓先辭歸崔與詩曰
　寒簷寂寂雨霏霏候舘蕭條燭盡㣲只有今宵同此宴
　翠娥佯醉欲先歸(並同前)
朱滔括兵不擇士族悉令赴軍自閲於毬塲有士子進趍
　閒雅因問曰何業曰學詩有妻否曰有即令作寄内詩
　曰握筆題詩易荷戈征戍難慣從鴛𬒳暖怯向鴈門寒
痩盡寛衣帶啼多漬枕鸞試留青黛着回日畫眉㸔又
　令代妻答曰蓬鬂荆釵世所稀布裙尤是嫁時衣胡麻
　好種無人種正好歸時又不歸滔憐之遺束帛遣歸(古)
(今詩話)
韓晋公鎮浙西戎昱為郡刺史有郡妓羙而善歌公召置
　籍中昱作詩以送之且曰至彼令歌必首唱是詞旣至
　公持盃妓歌昱詩公曰使君扵汝寄情邪對曰然贈百
　縑而遣之歸其詞曰好去春風湖上亭柳條藤蔓繫人
　情黄鶯乆住渾相識欲去頻啼四五聲
韓翊少負才名隣居有姓李者每將倡妓柳氏至其居必
　邀韓同飲愈熟柳每窺所徃來皆名人因乗暇語李曰
　韓秀才甚貧然所與逰必時賢是必不乆困冝假倚之
　李深然之具酒邀韓至謂韓曰公當今名士栁當今名
　色名色配名士不亦可乎遂命栁與韓韓懇辭李曰大
　丈夫相遇盃酒間一言道合尚相許以死一婦人何足
　辭夫子貧柳資數萬可以取濟長揖而去韓辭之栁曰
　此豪逹者昨暮具言之矣俄就柳歸來嵗成名淄青節
　度使辟為從事韓以世方擾不敢以柳同行置之都下
　期至而迓之三歲不果寄之詩曰章䑓栁章䑓柳昔日
　依依今在否縱使長條拂地垂如今攀折他人手栁答
　曰楊柳枝芳菲節可惜年年贈離别一葉隨風忽報秋
　縱使歸來不堪折
盧渥舎人應舉京師偶臨御溝見一紅葉上有一絶云流
　水何太急深宮盡日閒殷勤謝紅葉好去到人間盧得
　之藏於巾篋及宣宗有㫖許宫人從人盧所獲人因覩
　紅葉而吁怨乆之曰當時偶題不謂君得之
顧况在洛乗閒逰苑中水上得大桐葉有詩曰一入深宮
　裏年年不見春聊題一片葉寄與有情人明日扵上㳺
　亦題於葉泛之波中曰花落深宫鶯亦悲上陽宫女㫁
　膓時帝城不禁東流水葉上題詩寄與誰十日餘有客
　㝷春苑中又於葉上得詩以示况云一葉題詩出禁城
　誰人酧和獨含情自嗟不及波中葉蕩漾乘春取次行
開元中賜邊將軍士纊衣製扵宫有兵士短𫀆中得詩曰
　沙埸征戍客寒苦若爲眠戰𫀆經手作知落阿誰邉留
意多添線含情更着綿今生巳過也重結後生縁兵士
　以詩白帥帥進呈明皇以詩遍示宫中曰作者勿隱不
汝罪也有一宫人自言萬死明皇深憫之遂以嫁得詩
者謂之曰吾與爾結今生縁邉人感泣
張又新郎中甞為廣陵從事有歌妓常致情而終未果納
　二十年後妓猶在籍中張罷江南郡道由廣陵時李紳
鎮淮南宴飲極歡張以指染酒書一絶扵盤上相府命
　妓歌以侑張酒其詞曰雲雨分飛二十年當時求梦不
曾眠今來頭白重相見還上襄王玳瑁筵酒罷令妓侍
張歸
太和𥘉有御史分務洛都有姬善歌時李逢吉留守欲一
見旣不可辭遂徃焉李有姬四十餘軰皆在其下旣入
　不復出作詩两篇投李曰三山不見海沉沉豈有仙蹤
尚可㝷青鳥去時雲路㫁姮娥歸處月宫深仙窓暗想
春相憶書幌誰憐夜獨吟料得此時天上月只應偏照
两人心(一首已失)
陳太子舎人徐徳言尚叔寳妹樂昌公主陳政衰謂其妻
曰國破必入權豪家倘情縁未㫁尚慕相見乃破鏡各
分其半約他日以正月望日賣扵都市及陳亡其妻果
為楊越公得之乃為詩曰鏡與人俱去鏡歸人不歸無
復姮娥影空留明月輝樂昌得詩悲泣不巳越公知之
愴然召徳言至還其妻因與徳言樂昌餞别令樂昌為
詩曰今日甚遷次新官對舊官笑啼俱不敢方信作人
難
樂天姬樊素善歌小蠻善舞嘗為詩曰櫻桃樊素口楊柳
　小蠻腰樊素年旣長小蠻方豐艶因為楊柳詞曰一樹
春風萬萬枝嫩扵金色軟扵絲
唐戎昱守零陵妓籍中有善歌者湘帥于公頔遽索之昱
　乃遣行比至令歌乃昱送妓辭也其辭曰寳鈿香蛾翡
翆裙粧成掩泣欲行雲殷勤好向襄王道莫向瑶䑓夣
使君公曰大丈夫不能立功業為異代所稱豈可奪人
愛姬為巳之娯遂贈以帛送歸零陵
五溪論事去蜀尚書侯繼圖本儒士一日秋風四起偶倚
欄扵大慈寺樓有大桐葉飄然而墜上有詩云拭翠歛
　雙蛾為欝心中事搦𬋩下庭除書成相思字此字不書
　石此字不書𥿄書向秋葉上願逐秋風起天下有心人
盡觧相思死天下負心人不識相思意有心與負心不
　知落何地侯貯小帖凢五六年方卜任氏為婚嘗諷此
事任氏曰此是妾書葉時詩争得在公䖏曰向在大慈
寺閣上倚欄得之即知今日聘非君偶然也侯以今書
較之與葉上無異(並同前)
李茂復為㑹府從事出逢一小青衣有色馬上目之作詩
　曰行盡踈林見小橋緑楊深處有紅蕉無端眼界無分
　别安置心頭不肯銷其内子甚妬晚年牧泗州有詩云
落日西山近一竿世間恩愛極難拚近來不作顛狂事
　免𬒳冤家惡眼看(南部新書)
謝郎中有女數歲能吟詠長嫁王元甫元甫調官京師送
别云此去惟冝早早還休教重起望夫山君看湘水祠
前竹豈是男児淚染斑(青瑣集)
增修詩話總龜卷之二十三
百家詩話總龜後集卷之二十三
　　　紀實門
唐文皇聚一時名流天䇿府始有十八學士之號後來
　凢居舘殿者皆稱之　國朝以來任于外非两制則
　雖帥守監司止呼寄禄官惟通判多從舘中帶聀
　出𥙷如蔡君謨湖州歐陽文忠公滑州王荆公舒州
　東坡先生杭州如此之類甚多劉贛父赴㤗倅詩云
　壁門金闕倚天開五見宫花落早梅明日扁舟滄海
　去却㝷雲氣望蓬萊盖在道山五載然後得之學
　士之稱施于外者縣通判而然今外庭過呼大可
　笑也(揮塵録)
老杜送殿中楊監赴蜀見相公云豪俊貴勲業邦家
　頻出師相公鎮梁益軍事無孑遺以是知邊鄙之
　臣貪功生事結禍招釁皆有以致之一得忠臣處之
　生灵受賜矣(黄常明)
文選載王粲公讌詩注云此侍曹操宴也操未為天子
　故云公讌耳操以建安十八年春受魏公九錫之命公
　知衆情未順終其身不敢稱尊而粲詩巳有碩我賢
　主人與天享巍巍之語則粲豈復有心扵漢耶粲常
說劉表之子琮曰曹公人傑也将軍卷甲倒戈以歸
　曹公長享福祚萬全之䇿也厥後操以粲為軍謀祭
　酒則以腹心委之矣(韵語陽秋)
或云韋應物乃韋后之族慿恃㤙私作里中横故韋集載
　逄楊開府詩云少事武皇帝無頼恃㤙私身作里中横
　家蔵亡命児武皇升仙去把筆學題詩两府始收迹南
　宫謬見推夫武皇平内亂殺韋后不應后之族敢於武
　皇之時豪横若此正恐非后族尔李肇國史𥙷言應物
　性高㓗鮮食寡𣣔所居焚香掃地而坐與楊開府詩所
　述不同豈非武皇仙去之後折莭悔過之時耶
曽文清吉父孔毅父之甥也早從學于毅父文清以䕃入
　仕大觀初以銓試合格五百人爲魁用故事賜進士出
　身紹興中明清以啓贄見云傳經外氏早侍仲尼之間
　居提筆文塲曽寵平津之爲首文清讀之喜曰可謂着
　題矣後與明清詩云吾宗擇壻得羲之令子傳家又絶
　奇甥舅従来多酷似弟兄如此信難為徐敦立覧之笑
　云此迺用前日之啓為体脩報耳(同上)
老杜卒扵大暦五年享年五十九當生扵先天元年觀其獻
　大禮賦表云臣生陛下淳樸之俗行四十載矣以此推
　之天寳十載始及四十則是獻大禮賦當在天寳九載
　也本傳以謂天宝十三載因獻三賦帝奇之待制集賢
院誤矣其後又進西嶽賦序云上旣封太山之後三十
　年按史開元十三年乙丑封太山至天寳十三載始及
　三十年則是進西岳賦在天寳十三載也老杜有贈獻
　納使田舎人詩云舎人退食收封事宫女開凾近御筵
　暁漏追随青瑣闥晴窓点檢白雲萹末句云楊雄更有
　河東賦唯待吹嘘送上天其云更有河東賦當是獻西
　岳賦時也(丹揚)
羊叔子鎮㐮陽嘗與從事邹湛登峴山慨然有泯　無聞
　之歎峴山亦因是以傳古今名賢賦詠多矣呉興東陽
　二郡亦有峴山呉興峴山去城三里有李適之窪尊在
　焉東坡守呉興日嘗登此山有詩云苕水如漢水鱗鱗
　鴨頭青呉興勝㐮陽萬瓦浮青冥我非羊叔子愧此峴
　山亭悲傷意此同歳月如流星湛軰何足道當以徳自
　銘東陽峴山去東陽縣亦三里舊名三丘山宋啇仲文
　素有時望自謂必登台輔忽除東陽太守意甚不樂嘗
　登此山悵然流涕郡人爱之如㐮陽之扵叔子因名峴
　山二峰相峙有東峴西峴唐寳暦中縣令于興宗結亭
　其下名曰涵碧劉禹錫有詩云新開潭洞疑仙府逺冩
　丹青到雍州即其所也(葛立之)
張籍居韓門弟子之列又以愈薦為國子愽士東坡所謂
　汗流湜籍走且僵㓕没倒景不可望者而籍作愈祭詩
　乃云公文為時師我亦有㣲聲而後之學者或號為韓
　張何耶(丹陽集)
陳後主起臨春結綺望仙三閣極其華䴡後主與張䴡華
　孔貴妃各居其一與狎客賦詩互相贈荅采其艶䴡者
　𬒳以新聲奢滛極矣隋克䑓城後主與張孔坐視無計
　遂俱入井所謂烟脂井是也楊修詩云擒虎戈矛滿六
　宫春花無樹不秋風蒼惶益見多情處同穴丼心赴井
　中李白亦云天子龍沉景陽井誰歌玉樹後庭花今烟
　脂井在金陵之法寳寺井有石攔紅痕若烟脂相傳云
　後主與張孔泪痕所染石攔上刻後主事迹八分書乃
　大暦中張著文又有篆書戒㢤戒㢤𢾗字其他題刻甚
　多徃徃漫㓕不可攷寺即景陽宫故地也有井在焉好
　事者徃来不絶寺僧頻厭苦之張芸叟嘗有詩戯僧云
　不及馬嵬襪猶能致萬金
馬少㳺常哀兄援多大志曰士生一世但取衣食裁足乗
　下澤車御欵叚馬郷里稱善人斯可矣致求嬴餘但自
　苦尔故援在浪洎西里當下潦上霧雲氣薫蒸仰視飛
　鳶跕跕在水中之時輒思其言以謂念少㳺語何可得
　也洎武陵五溪蛮作亂劉尚軍没而援貪進不止方且
　拠鞍矍鑠𬒳甲請行遂底壼頭之困劉夣得經伏波神
　祠詩有一以功名累飜思馬少㳺之句可謂名言矣壼
　頭在武陵當是夣得為司馬時經歴故萹首言䝉䝉篁
　竹下有路上壼頭(韵語陽秋)
武帝見顔駟厖眉皓首問何時為郎何其老也對曰文帝
　好文而臣好武景帝好老而臣尚㓜陛下好少而臣老
　矣老扵為郎此事尤著切怪老杜屢傷為郎白首每稱
　馮唐而不及駟生旣不遇三君身後復不遇老杜可笑
　也已(䂬溪)
子羙世號詩史觀北征詩云皇帝二載秋䦞八月初吉送
　李校書云乾元元年春萬姓始安宅又戯友二詩元年
　建已月郎有焦校書元年建巳月官有王直司史筆森
　嚴未易及也(黄常明)
舎人遺織成褥叚云服飾㝎尊卑大㢤萬古程煌煌珠宫
　物寢處􁪽所嬰錦衣卷還客始斍心和平其意在明分
　守警貪饕屏斥玩物嚴道氣之大莭豈直專為詩㦲就
　中和平之語尤可人意世有豪横凶人強委饋扵善士
　而不能驟絶之其心愧恥雖𣣔和平不可得也(䂬溪)
諸史傳首尾一律惟左氏傳春秋則不然千變萬状有一
　人而稱目至數次異者族氏名字爵邑謚號皆宻布其
　中而寓諸褒貶此史家祖也觀少陵詩冝隠此㫖若云
　杜陵有布衣杜曲幸有桑麻田杜子将北征臣甫憤所
　切甫也東西南北人有客有客字子羙盖自見其居里
　名字也不作河西尉白頭拾遺徒歩㱕俻矣均𥙷衮凡
　才汚省郎𥙷官迁徙歴歴可攷至叙他人亦然如云粲
　粲元道州又云結也實國楨凡例森然誠春秋之法也
(䂬溪)人以藤代蒭酒名鈎藤俗傳他處即不可用或謂
　但心醖造之法異耳所在皆可樂天忠州春詩云閑拈
　舊葉題詩詠悶取藤枝引酒嘗是巴蜀亦有之(黄常明)
百家詩話總龜後集卷之二十三
增修詩話總龜卷之二十四
　　　感事門
高力士謫巫州山谷多薺而人不食感之因作詩以寄意
　曰两京作斤賣五溪無人採夷夏雖有殊氣味都不改
(明皇雜録)
李適之在相位每退朝則邀賔客諧謔賦詩曾不備林甫
　之害嘗為詩曰朱門長不閉親友恣相過年今將半百
　不樂復如何及罷相又為詩曰避權仍罷相樂勝且㗸
　盃借問門前客今朝㡬箇來及死非其罪時人冤之
明皇幸蜀回至劔門謂侍臣曰劍門天險自古及今敗亡
　相繼豈非在徳不在險也因作詩曰劍閣横空峻鑾輿
　出狩回翠屏千仭合丹嶂五丁開灌木索旗轉仙雲拂
　馬來乗時方在徳嗟爾勒銘才至徳二年普安郡太守
　賈深勒于石(開元傳信記)
明皇將幸蜀登花蕚樓使樓前善水調者登樓而歌曰山
　川滿目淚沾衣冨貴榮華得㡬時不見而今汾上水惟
　有年年秋鴈飛顧侍者曰誰爲此對曰宰相李嶠辭也
　明皇曰真才子不待曲終而去(明皇傳信記)
唐曲江開元天寳中嘗有殿宇因安史之亂遂盡圯廢文
　宗覧杜甫詩云江頭宫殿鎖千門細柳新蒲爲誰緑因
建紫雲樓落霞亭歲時賜宴及两㟁建亭舘焉(春明退/朝録)
劉洞嘗以詩百餘首獻李煜首篇乃石城懐古云石城古
　岸頭一望思悠悠㡬許六朝事不禁江水流煜覧之掩
　卷改容金陵將危為七言詩大榜扵路傍曰千里長江
皆渡馬十年飬士得何人又云翻憶潘郎章奏内愔愔
　日暮好沾巾盖潘祐表云家國愔愔如日將暮也(江南/野録)
韓熈載高宻人顯仕江南晚年奉貢入梁都絶知舊乃題
　于舘壁云未到故郷時將謂故郷好及至親得歸争如
身不到目前相識無一人出入空傷我懐抱風雨瀟瀟
旅舘秋歸來牕下和衣倒夣中忽到江南路㝷得花中
歸舊處桃臉蛾骨笑出門争向前頭擁將去又云僕本
　江北人今作江南客再去江北行舉目無相識金風吹
我寒秋月為誰白不如歸去來江南有人憶(江南野録)
後庭花亡陳之曲也杜牧之詩曰烟籠寒月水籠沙夜泊
　秦淮賣酒家商女不知亡國恨隔江猶唱后庭花故胡
　曾詩曰陳國機權未可涯如何後主恣驕奢不知即入
宫前井猶自聽吹玉樹花
思越人亡呉之曲也胡曾詩曰吳王恃覇弃賢才貪向姑
蘇醉醁醅不覺錢塘江上月一宵西送越兵來
柳枝歌亡隋之曲也胡曾詩曰萬里長江一旦開岸邉楊
柳㡬千栽錦㠶未落干戈起惆悵龍舟去不回韓渥詩
　曰梁苑隋堤事巳空萬條猶舞舊春風那堪更想千年
後誰見楊花入漢宮古今詩話謂此詩是韓琮作又賀
　知章詩曰碧玉粧成一樹高萬條垂下緑絲條不知細
葉誰裁出二月春風是剪刀羅隱詩曰裊裊和煙映
　玉樓半垂橋上半垂流今年漸見枝條宻惱亂春風卒
未休李渉詩曰錦池江上柳垂橋風引蟬聲送寂寥不
必如絲千萬縷只禁離恨两三條(鍳戒録)
天成初明宗召亡蜀舊宰臣王錯等賦蜀王降唐詩惟牛
希濟爲佳詩曰滿城文武欲朝天不覺隣師犯塞烟唐
　主再懸新日月蜀王還却舊山川非干將相扶持拙自
是君臣數盡年古徃今來亦如此㡬曾歡笑㡬潸然
元㣲之劉夣得韋楚客㑹於樂天之居因論南朝興廢事
　各賦金陵懐古詩夣得方在郎省元公巳居北門夣得
騁其才略無遜意滿引一觴請爲首唱一揮而成白公
覧詩曰四人探􁐻龍而子先得其珠其餘鱗甲將何為
　三公扵是罷吟夣得詩曰王濬樓船下益州金陵王氣
　黯然収千㝷鐡鎖沉江底一片降旛出石頭荒苑至今
生茂艸古城依舊枕寒流如今四海歸皇化两岸瀟瀟
蘆荻秋
杜荀鶴朱梁時作時世吟十首今錄其两首云夫因兵亂
守蓬茅麻苧裙衫鬂髪焦桑柘廢來猶納稅田園荒盡
　尚徴苗時挑野菜和根煑旋砍生柴帶葉燒(前雖見於/評論所載)
(事固不同/姑存其作)任是深山更深處也應無計避征徭八十衰
　公住破村村中牢落不堪論因供寨木無桑柘為點郷
兵絶子孫還似平寜催賦稅未曾州縣略安存至今雞
　犬皆星散日落西山哭倚門(並同前)
内侍張繼常爲鎮戎軍鈐轄因題詩扵􁰽事曰夜聞磧外
　鈐聲苦曉聽城頭角調哀不是感恩心似鐡誰人肯向
　此中來繼常能讀書有識好談論知治體中間入内都
　知領郡(談苑)
翠㣲寺在􁐻山絶頂舊離宫也唐太宗避暑扵此后寺亦
廢有逰人題云翠㣲寺本翠㣲宫樓閣亭臺㡬十重天
　子不來僧又去樵夫時倒一株松
鍾謨建安人爲李璟奏表稱臣扵周孫晟遇害獨赦謨爲
　耀州司馬有詩與州將云翩翩歸盡塞垣鴻隱隱寒聞
　蟄戸蟲渭北離愁春色裏江南家事戰塵中還同逐客
　紉蘭佩誰聴縲囚奏土風多謝賢侯振吾道免令搔首
泣途窮後盡江為界世宗召謨為衛尉卿放還國作詩
獻其畧云三年耀武群雄伏一日回鑾萬國春南北通
歡永無事謝恩歸去老陪臣世宗覧而恱之(並同前)
元厚之昔隨侍在荆南從學扵龍安寺僧舎後三十年以
龍圖閣帥荆州昔之老僧犹在一日訪舊齋而門徑池
䑓如昔悵感乆之因剏巨堂榜曰碧落題詩扵堂曰九
重侍從三明主四紀乾坤一老臣未㡬召還翰林叅熈
寜大政真可謂乾坤老臣也(古今詩話)
王播少逰揚州惠照寺木蘭院隨僧飯僧頗厭之後二紀
　出鎮廣陵因訪舊逰向書字巳為碧紗籠矣題二詩曰
　二十年前此院逰木蘭𥘉發院初脩而今再到經行處
　樹老無花僧白頭上堂已了各西東慚愧闍黎飰後鍾
　二十年前塵撲面而今始得碧紗籠(古今詩話北夣瑣/言載後篇叚文昌)
(題江陵/佛寺)
李翺尚書扵潭州席上有舞柘枝者顔色慘沮侍御殷堯
　藩即席贈詩曰姑蘇太守青蛾女流落長沙舞柘枝滿
坐綉衣皆不識可憐紅臉淚雙垂因問之乃蘇州韋中
　丞愛姬所生女也因相為之吁嘆即命更其舞衣扵賔
　榻中擇士嫁之舒元輿侍郎聞之贈李公詩曰湘江舞
　罷忽生悲便脫蠻靴出綘幃誰是蔡邕琴酒客魏公懐
舊嫁文姬(古今詩話)
杜甫開元中流竄秦越有秦州詩二十首其首叙曰有弟
皆覉旅無家問死生寄書多不逹况乃未休兵后殁衡
　州耒陽縣杜牧之常覧其集有詩曰杜詩韓筆愁來讀
　似倩麻姑癢處搔天外鳯凰誰得髓無人觧合續絃膠
羅隱題杜甫集曰楚水悠悠浸　亭楚南天地两無情忍
　敎孫武重泉下不見時人說用兵(南部新書)
詩云昔日青樓對歌舞今日黄埃聚荆棘山川滿目泪沾
衣冨貴榮華能㡬時不見而今汾上水惟有年年秋鴈
飛李嶠作也明皇深賞之當時未有太白子羙故嶠軰
得稱雄爾意其遭罹世故不得不爾雨中聞鈴且猶涕
　下嶠詩可不如撼鈴也以此論工拙殆未可也(蘇公詩話)
李士元嘗爲僧逰𥘉有登單于䑓詩云悔上層樓望翻成
　極目愁路沿葱嶺去河背玉關流馬散眠沙磧兵閑倚
　戍樓殘陽三會角吹白旅人頭登華閣詩云亂後獨來
　登大閣凭闌舉目盡傷心長堤過雨行人少廢苑經秋
　草自深破落侯家通永巷蕭條宫樹接踈林総輸釋氏
　青蓮舘依舊重重布地金(雅言雜録)
張祐素藉詩名凢知巳者皆當世英儒故杜牧之云誰人
　得似張公子千首詩輕萬户侯祐有華清宫詩爲世所
　稱云龍虎旌旗雨露飄鳯池歌㫁玉山遥明皇上馬太
　真去紅杏滿園香自銷(郡閣雅談)
李朱崖平泉莊佳景可愛洛中士人詫扵江遵遵有詩曰
　平泉風景好髙眠水色風光滿目前剛欲平他不平事
　至今惆悵滿南遷江過楊相宅有詩云倚伏從來事不
　遥無何平地起青霄纔到青霄却平地門對古槐空寂
　寥(唐賢抒情)
陳喬張俄重陽日登高于北山湖亭不奏聲樂因吟杜工
　部九日宴藍田崔氏莊詩其末句云明年此會知誰徤
　醉把茱茰仔細看員外郎趙宣父時亦在集感慨流涕
　者數四舉坐異之未㡬趙卒(南唐近事)
僖宗幸蜀有北省官(忘名)避地江左元昆扈蹕在蜀因寄
　詩曰渉江今日恨偏多援筆長吁欲柰何倘使淚流西
　去得便應添作錦江波后有朝士同在外地覩野花追
　思京師舊逰云曾過街西看牡丹牡丹纔謝便心䦨如
　今變作村園眼古子花開也喜歡(雜誌)
錢思公謫漢東作一曲曰城上風光鶯語亂城下烟波春
　拍岸緑楊芳艸㡬時休淚眼愁腸先巳㫁年年漸變成
　衰晚鸞鑑朱顔驚暗換昔年多病厭芳尊今日芳尊唯
　恐淺每歌之酒闌則泪下時後閣尚有一白髪姬乃鄧
　王俶歌鬟驚鴻也吾憶先王挽鐸中歌此聲相公其亡
　乎果斃扵隨鄧王舊曲曰帝郷烟雨鎖春愁故國山川
　空淚眼頗相類(湘山野録)
胡汾不知何許人嘗隱廬山桑落洲一篇云莫問桑田事
　但看桑落洲數家新住處昔日大江流古岸摧將盡平
　沙長未休想應百年後人世更悠悠又月詩云輪中别
　有物光外更無空(摭言)
元和十三年進士陳標獻諸先軰詩曰春官南院院墻東
　暁色𥘉明月色紅文字一千重馬擁喜逢三十二人同
　眼看魚變辭凢水心逐鶯飛出瑞風莫恠雲泥從此别
　總曾惆悵去年中(同前)
余昔在錢唐一日晝寢寳山僧房起題其壁云七尺頑軀
　走世塵十圍便腹貯天真此中空洞渾無物何止容君
　數百人其后有數小子亦題名壁上見者乃謂余誚之
　也周伯仁所謂君者乃王茂宏之流豈此等軰㢤吾嘗
　作太白真賛云生平不識高將軍手汚吾足乃敢嗔吾
　今復此者欲使後之小人少知自揆也(百斛明珠)
僕在徐州王子立子敏皆舘扵官舎而蜀人張師厚來過
　二王方年少吹洞簫飲酒杏花下明年予謪黄州對月
　獨飲甞有詩云去年花落在徐州對月酣歌羙清夜今
　夜黄州見花發小院閉門風露下盖憶與二王飲時也
　張師厚乆巳死今年子立復為古人哀㢤
予素不觧棋因獨逰廬山白觀觀中人皆闔户晝寝獨聞
　棋聲扵古松流水之間意欣然喜之自爾欲學然終不
　解也児子過乃粗能者儋守張中從之戯予亦隅坐竟
　日不以為厭也詩曰五老峯前白鶴遺址長松映庭風
　日清羙我時獨逰不逢一士誰為碁者户外屨二不聞
　人聲時聞落子紋枰坐對誰究此味空鉤意釣豈在魴
　鯉小児近道剥啄信指勝固欣然敗亦可喜優㢤㳺㢤
　聊以卒歲(並同前)
增修詩話總龜卷之二十四
百家詩話總龜後集卷之二十四
　　用字門
子羙有同學少年多不賤小徑升堂舊不斜群仙不愁思
　夕𤇺来不近皆人所不敢用甚類周禮凡師不功左傳
　仁而不武晋人聞有楚師師曠曰不害椘㱕而動不後
　才以易無字爾而語势頓壮(黄常明)
杜詩有用一字凡数十処不易者如縁江路熟俯青郊傲
　睨俯峭壁展席俯長流杖藜俯沙渚此邦俯要冲四顧
　俯層巔旄頭俯渊瀍層䑓俯風渚㳺目俯大江汀檻俯
　鴛鴦其餘一字屢用若此類多不可述(同上)
張文潜法雲懐無咎云獨覺欠此公或傳其生語文潜獨
　以欠字為得意然夣得送皇甫云從兹洛陽杜吟咏欠
　書生楽天可怜閑氣味惟欠與君同得君更有無厭意
　猶恨尊前欠老劉退之云今者誠自幸所懐無一欠張
　何得意之有(同上)
賈島携新文謁韓愈云青竹未生翼一歩萬里道安得
　西北風身願變蓬草可見急扵求師愈贈詩云家住幽
　都逺未識氣先感来㝷吾何能無殊嗜昌歜可見謙扵
　授業此皆島未儒服之時也洎愈教島為文遂弃浮屠
　學舉進士摭言載島初赴名塲扵馿上吟鳥宿池中樹
　僧􁥽月下門遇權京尹韓吏部呵喝而不覺洎擁至馬
　前則曰𣣔作􁥽字又欲作推字神㳺詩府致冲大官愈
　曰作􁥽字佳矣是時島識韓巳乆矣使未相識愈豈肯
　教其作𫾣字耶(丹揚集)
凢聚落相近期某旦集交易閧然其名為虚栁云包飯趂
　虚人臨川云花間人語趂朝虚山谷葉褁塩同趂虚人
　集春𬞞好趂虚(黄常明)
數物以个謂食為喫甚近鄙俗獨杜屢用峽口驚猿聞一
　个两个黄鸝鳴翠栁却遶井邉添个个送李校書云臨
　岐意頗切對酒不能吃樓頭吃酒樓下卧但使殘年飽
　吃飯梅熟許同朱老喫盖萹中大㮣奇特可以映帶者
　也坡云筆工傚諸葛散筆反不如嘗筆正如人學老杜
　詩但見其粗俗耳(同上)
野飯射麋新本名状郊居然左氏楚人致晋師晋人逐楚
　樂伯餘一矢糜射以獻又晋師及熒澤魏錡射糜以獻
　楚潘黨曰子有軍功無乃不給扵鮮皆飯扵野而射糜
　新事也又市喧宣近利亦止称東屯所居盖齊侯𣣔更
　晏子宅曰湫溢嚻麈晏子辭曰近市小人之利也市喧
　而近利事餘惟一两字暗貫經傳者可勝𢾗㢤(同上)
杜云南風作秋聲殺氣薄炎熾盖用易雷風相薄左氏寕
　我薄人無人薄我軍志先人有奪人之心薄之也(同上)
劉禹錫謫連州作畬田行云何處好畬田團團縵山腹下
　種煖灰中乗陽拆芽孽又作竹枝辭云銀釧金釵来負
　水長刀短笠去燒畬嘗覌辰沅亦然瘠土之民亦倍其
　劳而耕反鹵莽也夣淂蛮子歌云蛮貊鈎輈音蛮衣襴
　布熏狸掘沙䑕時莭祠盤瓠忽逄乗馬客恍若驚􁊁顧
　腰斧上高山意行無舊路賓客謫居朗州而五溪習俗
　盡得之矣(黄常明)
杜集多用經書語如車鄰鄰馬䔥䔥未嘗外入一字如天
　属尊尭典神功恊禹謨卿月升金掌王春度玉墀濟潭
　鱣潑潑春艸鹿􁈡􁈡皆渾然嚴重如天陛赤墀植璧鳴
　玉法度森嚴然後人不敢用者豈所造語膚淺不類耶
(同上)
作詩在扵練字如老杜飛星過水白落月動沙虚是練中
　間一字地拆江㠶隠天清木葉聞是練末後一字酧李
　都督早春詩云紅入桃花嫩青㱕栁葉新若非入與㱕
　二字則與児童之詩何異(葛常之)
霄漢瞻佳士泥塗任此身只任字即人不到處自衆人必
　曰欵曰愧獨無心任之所謂視如浮雲不易其介者也
　繼云秋天正摇落回首大江濱不知大觀傲睨天地汪
　汪萬頃奚足云㢤
坡有白衣送酒舞渊明人有疑舞字太過者及覌庾信答
　王褒餉酒云未能扶畢卓尤足舞王戎盖有所本(黄常/明)
杜子羙西郊詩云無人兢来徃或云無人與来徃或云無
　人覺来徃兢與皆常談覺字非子羙不能道也盖煬者
　避竈有道者之所驚舎者争席隠居者之所貴也(丹陽集)
舊賈浪仙抒思僧𫾣月下門或引推作推势遂冲尹莭世
　傳為羙談舊扵太學得江御史詩一軸有督人和詩云
　直饒煆煉經時序若是推𫾣捴可刪以是知雷同從非
　善學也(䂬溪)
舊觀臨川集肯顧北山如慧約與公西崦􁧐莓苔嘗爱其
　􁧐字最有力後讀集當為􁧐青冥藥許隣人􁧐退之詩
　翁憔悴􁧐荒棘窖谿􁧐株橜子厚戒徒􁧐雲根雖一字之
　法不無所本(同上)
杜詩四韵并絶句味之皆覺字多以字字不閑故也他人
　雖長萹若無可讀正如賢人君子並處朝廷但一二相
　助已號為得人若不能為有無者縦累千百軰蔑如也
秦少㳺雨砌堕危芳風軒納飛絮之類李公擇以為謝家
　兄弟得意不能過也
潘邠老云七言詩第五字要響如返照入江飜石壁㱕雲
　擁樹失山村飜字失字是响字也五言詩第三字要响
　圓荷浮小葉細麦落䡖花浮字落字是响字也所謂响
　者致力處也予竊以為字字當活活則字字自响(吕氏)
(童䝉訓曰)
　　押韻門
孔毅夫雜記云退之詩好押狹韵累句以示工而不知重
　叠用韵之為病也双鳥詩押两韻字李花詩押两花字
　苕溪漁隠曰讀皇甫湜公安園池詩亦押两閑字日夜
　不得閑君子不可閑盖退之好重叠用韵以盡己之詩
　意不恤其為病也
學林新編云杜子羙飲中八仙歌曰知章騎馬似乗舩又
　曰天子呼来不上舩一曰眼花落井水底眠又曰長安
　市上酒家眠一曰汝陽三斗始朝天又曰舉觴白眼望
　青天一曰皎如玉樹臨風前又曰蘇晋長齋綉佛前
　又曰脫㡌露頂王公前此歌三十二句而押二舩字二
　眠字二天字三前字近時論詩者曰此歌一首是八叚
　不嫌扵重用韵也某案子羙此歌以飲中八仙歌五
　字為題則是一歌也此歌首尾扵舡字韻中押未嘗
　移別韵則非分為八叚盖子羙古律詩重用韵者亦
　多况扵歌乎如园人送瓜詩曰沈浮亂水王愛惜如芝
　艸又曰园人非故侯種此　何艸艸一篇押二艸字
　也上後园山脚詩曰蓐收困用事元寘蔚彊梁又曰登
　高𣣔有徃蕩析川無梁一萹押二梁字也北征詩曰維
　時遇艱　朝野少暇日又曰老夫情懐悪嘔泄卧數日
　一篇押二日字蘷府詠懐詩曰雖云隔禮不敢墜周旋
　又曰淡交随聚散澤國遶囬旋一篇押二旋字也贈李
　八秘書詩曰事殊迎代邸喜異賞朱虚又曰風烟巫峽
　逺䑓榭楚宫虚一篇押二虚字也贈李邕詩曰放逐早
　聮翩低垂困炎厲又曰哀贈終消條㤙波延掲厲一篇
　押二厲字也贈汝陽王詩曰自多親棣萼誰敢問山陵
　又曰鴻寳全寕秘丹梯庻可陵一萹押二陵字也喜薛
　璩岑參迁官詩曰栖遲分半菽浩蕩逐浮萍又曰仰思
　調玉燭誰定握青萍一萹押二萍字也寄賈岳州嚴巴州
　两閣老詩曰討胡愁李廣奉使待張騫又曰如公盡雄
　隽志必在騰騫一萹押二騫字也子羙詩如此類甚多
　雖然子羙非剏意為此者盖有所本也按文選載古詩
　曰晨風懐苦心蟋蟀傷局促又曰音响一何悲絃急知
　柱促一萹押二促字也曹子建羙女萹曰明珠交玉体
　珊瑚間木難又曰佳人慕高義求賢良獨難一萹押
　二難字也謝靈運述祖徳詩曰叚生蕃魏國展季救魯
　人又曰外物辭所賞勵志故絶人一萹押二人字也又
　南圃詩曰樵隠俱在山由来事不同又曰賞心不可忘
　妙善冀能同一萹押二同字也又初去郡詩曰或可優
　貪兢豈足称逹生又曰畢娶類尚子薄逰似邴生一萹
　押二生字也陸士衡擬古詩曰此思亦何思思君徽與
　音又曰驚飈褰反信㱕雲難寄音一萹押二音字又豫
　章行曰汎舟清川渚遥望江山隂又曰寄世将幾何日􁀈
　無停隂一萹押二隂字也阮嗣宗詠懐詩曰何當行路
　子磬折忘所歸又曰黄鵠㳺四海中路将安㱕一萹押
　二㱕字江淹雜体詩曰韓公論賣藥梅生隠市門又曰
　太平多􁁅娛飛盖東都門一萹押二門字王仲宣從軍
　詩曰連舫踰萬艘帶申千萬人又曰我有素餐責誠愧
　伐檀人一萹押二人字古人詩自有体格杜子羙亦傚古
　人之作耳韓退之贈張籍詩一萹押二更字二陽字又
　岳陽樓別竇司直詩押二向字又李花詩押二花字又
　雙鳥詩押二州字二頭字二秋字二休字又和盧郎中
　送盤谷子詩押二行字又示爽詩押二愁字又义魚詩
　押二銷字寄孟郊詩押二奥字此日足可惜詩押二光
　字白樂天渭村退居詩押二房字夣逰春詩押二行字
　寄元㣲之詩押二夷字出守杭州路次藍溪詩押二水
　字逰悟真寺詩押二􁋞字其餘詩人如此叠用韻者甚
　多不可具舉意到即押耳奚獨扵飲中八仙歌而致怪
　邪子瞻送江公詩曰　忽憶釣䑓㱕洗耳又曰亦念人
　生行樂耳自注曰二耳義不同故得重用盖子瞻自不
　必注
聖祖上自嫌名書如宫縣之縣者言架也若州縣之縣則
　別無他音嘗觀顔延之侍皇太子釋奠宴詩曰獻終襲
　吉郎宫廣宴堂設象筵庭宿金縣沈約侍宴詩曰囘銮
　獻爵摐金委奠肆士辨儀胥人掌縣二人押韵皆作州
　縣之縣用何耶沈佺期哭蘇眉州詩云家愛方休杼皇
　慈更徹縣則當作平聲押(丹揚集)
劉禹錫嘉話詩云作詩押䪨湏要有出處近𣣔押一餳
　字六經中無此字唯周禮吹簫處注有此一字終不敢
押予按禹錫歴陽書事詩云湖魚香勝肉官酒重扵餳
　則何嘗按六經所出耶洛陽伽藍記載河東人劉白堕
善釀酒盛暑晒之曰中經旬不壊當時謂之鶴觴白堕
　乃人名子瞻詩云獨㸔紅渠傾白堕石林避暑録云若
　以白堕為酒則醋浸曹公湯燖右軍可也予按文選魏
　武帝短歌行云何以觧憂唯有杜康康亦作酒人而選
　詩遂以為酒用東坡豈祖是耶(䂬溪)
百家詩話總龜後集卷之二十四
增修詩話總龜卷之二十五
　　　感事門(下)
西蜀楊耆數年前見之甚貧今見之亦貧所異扵昔者蒼
　頭華髮耳女無羙惡冨者妍士無賢不肖貧者鄙使其
　逢時遇合豈减當世之士㢤頃宿長安驛聞泣者甚怨
　問之乃昔富而貧者乃作一詩今以贈楊君孤村漸雨
　逐秋凉逆旅愁人怨夜長不寢相看唯櫪馬愁吟互答
　有寒螿天寒滯穗猶横畆歲晚空機尚倚墻勸爾一盃
　聊復睡人間貧冨海茫茫(玉局文)
予十八年前中秋與子由觀月彭城作一詩以陽關歌之
　今復遇此夜宿扵贛上方南北嶺表獨歌此曲聊復書
　之以識一時之事雖未覺有今夕之悲但懸知爲他日
　之喜也行歌野哭两堪悲逺火低星漸向㣲病眼不眠
　非守歲郷音無伴苦思歸重衾脚冷知霜重新沐頭輕
感髮稀多謝殘燈不嫌客孤舟一夜苦相依(同前)
賛皇公再貶朱崖道中有詩云十年紫殿掌洪鈞出入三
　朝一品身文帝寵深陪雉尾武皇恩重宴龍津黒山永
　破和親慮烏嶺全坑扈從臣自是功高臨盡處禍來名
减不由人又登朱厓郡城云獨上高樓望帝京烏飛猶
　是半年程青山似欲留人住百匝千遭遶郡城世傳賛
皇公崖州詩皆仇人所作只此二首是真(古今詩話)
明皇友悌古無有者嘗以書賜弟憲等魏文帝詩曰西山
　一何高高高殊無極上有两仙童不飲亦不食賜我一
　丸藥光輝有五色服之四五日身體生羽翼朕每言服
藥而生羽翼寜如兄弟天生之羽翼乎陳思王之才足
　以經國絶其朝謁卒使憂死魏祚未終司馬氏奪之豈
　神丸效耶(雍洛靈異記)
唐元和十三年士人下第多為詩刺試官獨章孝標作歸
燕詩獻庾承宣侍郎曰積累危巢泥巳落今年故向社
前歸連雲樓閣無棲處更傍誰家門戸飛歐陽澥亦作
燕詩獻鄭愚侍郎云翩翩飛燕畫堂開送古迎今㡬萬
　回長向春秋社前后為誰歸去為誰來(古今詩話)
盧氏子垂拱中不中第歩出都門其日寒甚投宿旅舎一
　客續至附火吟曰學織絲綾功未多謾臨機杼錯抛梭
莫教宫錦行家見把此文章笑殺他盧憶前詩乃白尚
書者因問其姓氏曰姓李氏世業織綾前屬東宫錦坊
　近以薄藝投本行皆云如今花様與前不同不謂伎俩
　児以文采求售不重扵世如此
元稹奉使東川扵褒城題黄眀府詩序曰昔年曾扵解縣
飲酒余為録事有客后至數犯酒令併飛數盃逃席而
去醒后問其人曰前虞卿黄丞也爾後絶不復知所在
　元和四年三月奉使東川十六日至褒城驛有黄明府
見迎問其前銜即曩日迯席也因問坐隅山川則褒女
所奔之城在其左諸葛所征之地在其右感今懐古作
贈黄明府詩曰昔年曾痛飲黄令困飛觥席上當時走
　馬前今日迎依稀迷姓字積漸識平生故友身皆逺他
時眼暫眀便邀連坐叙兼共摘船行酒思臨風亂霜
拂地平不㸔深淺酌貪愴古今情迤逶七盤洛坡陀數
丈城花疑褒姒笑棧想武侯征一種埋幽石空閑千古
情(同前)
魏瓘侍郎知廣州子城一角忽頽一古塼有四大字云委
　扵鬼工是魏字公感其事大築新之罷而召還仲簡待
　制代之未㡬儂賊㓂廣州外城一擊而圯獨子城堅完
　民頼以生賊平朝廷以公有前知之備加諌議大夫再
　知五羊二年公以築城之功自論乆不報作感懐詩曰
羸羸霜髮一衰翁蹤跡年來類㫁蓬萬里逺歸雙闕下
　一身還在衆人中螭頭賜對恩雖厚雉堞論功事巳空
淮上有山歸未得獨揮清涙􁮺春風又五羊書事詩云
雖云嶺外無霜雪何事秋來亦滿頭文潞公採其詩進
　呈加龍圖閣學士尹天府
南唐元宗割江之后金陵對岸即是敵境因遷都豫章每
　北望忽忽不樂有詩曰靈槎思浩蕩老鶴憶崆峒又廬
　山百花亭刋石云蒼苔迷古道紅葉亂朝霞皆佳句也
隋煬帝迷於聲色高昌薦浙人項升進新宮圖覧之大恱
　即日召有司具材役夫經歲而成帑庫為之一空幸之
　喜謂左右曰使真仙逰其中亦當自迷也可目之曰迷
樓每一幸即經月宫女無數后宫多不得進有侯夫人
者有羙色忽自縊於棟下臂懸錦囊左右取進有自感
詩三首其一曰庭絶玉輦迹芳艸漸成窠隱隱聞簫皷
　君恩何處多其二曰欲泣不成涙悲來翻強歌庭花方
爛熳無計柰春何其三曰春隂正無際獨歩意如何不
及閑花草翻承雨露多又云粧成多自恨夣好却成悲
　不及揚花意春來到處飛又遣意云祕洞扄仙卉彫房
鎻玉人毛君真可戮不肯寫昭君煬帝見詩反復傷感
　眠其屍巳死顔色尚爾厚禮葬之
寜王憲宅左有賣餅人妻有色王欲之厚遺其夫取之寵
　嬖踰等閱歳因問云尚思餅漢否默然不對因呼令見
　其妻注眼淚下若不勝情時坐客十餘無不悽然王請
　客賦詩王摩詰先成詩曰莫以今朝寵寜忘舊日恩看
　花滿眼淚不共楚王言
東海北巖畔有大石龜俗云魯般所造夏則入海冬復止
　此山涯有詩云石龜尚懐海我寜忘故郷
劉虚白昔與裴令公同硯席及公主文虚白猶是舉子試
　雜文日簾前獻一絶云二十年前此夜中一般燈燭一
　般風不知歲月能多少犹着麻衣待至公(並同前)
余自夏歷秋毒熱七八十日不衰炮灼理極意謂不復有
　清凉之時今日復凄風㣲雨遂御夾衣顧念茲歲屈指
　可盡彭澤云我今不為樂知有來歲不此言真可為惕
　然也(王直方詩話)
僧可隆善詩高從誨閱其卷有觀棋句云萬般思後得一
　失廢前功從誨謂可隆曰吾師此詩必因事而得隆答
　曰某本姓慕容與桑維翰同學少負志氣多忤維翰維
　翰登第以至入相某犹在場屋頻年敗衂皆維翰所挫
　也因削髮爲僧其句實感前事而露意焉從誨識鍳多
　此類也(大定録)
廖齊父爽直甞爲永州刺史齊后逰零陵於民間見父題
　壁感而成詩曰下馬連聲叩竹門主人何事感遺恩回
　頭泣向児童道重見甘棠舊子孫(青瑣后集)
杜牧太和三年佐吏部沈公傳師幕在江西時好好年十
　三始以善歌來入樂籍中後一年公鎮宣城復置好好
　扵宣城籍中後三歲爲沈著作述師納之後三歲扵洛
　陽城重見覩好好感舊傷懐故題二十韻以贈之爾爲
　豫章姝十三纔有餘翠茁鳯生尾丹葉蓮合趺高閣倚
　天半晴江聮碧虚此地試爾唱特使華筵鋪主公顧四
　座始訝來踟蹰呉娃引賛起低回映長𥚑雙鬟可高下
　才過青羅襦眄眄乍垂䄂聲同雛鳯呼䌓絃迸關組寒
　管裂寒蘆衆音不能逐裊裊穿雲衢主公再三歎爲言
　天下姝贈之天馬錦副以水精珠龍沙看秋浪明月逰
　東湖自此每相見三日以爲踈玉質随月滿艶態逐春
　舒脩唇漸輕巧雲歩轉虚徐旌斾忽東下笙歌随軸轤
　霜彫謝庭樹沙煖句溪蒲身外任塵土樽前極歡娱飄
　然集仙客(著作堂合/集賔校理)諷賦欺相如聘之碧瑶珮載以紫
　雲車洞户水聲逺月高蟾影孤邇來未㡬歲散盡高陽
　徒洛陽重相見婥婥為當壚恠我苦何事少年垂白鬚
　朋逰今在否落魄更能無門舘慟哭后水雲秋景𥘉斜
　月掛衰柳凉風生坐隅􁮺盡滿襟淚短歌聊一書
蜀王衍俘係入秦至劍閣閱山水之羙詩云不縁朝闕去
　好此結茅廬時人笑之至咸陽又作曲子云盡是一塲
　嬴得與夫無愁入井者所校無多也(北夣瑣言)
廖圖在永州有江干感興詩云正悲世上事無限細看水
　中塵更多甚為識者所稱
种放在章聖朝累章乞歸賜買山銀百两放少時有瀟湘
　感事詩曰离离江草與江花徃事洲邉歎復嗟漢傅有
　才終去國楚臣無罪亦沉沙凄凉野浦寒飛鴈牢落汀
　祠晚聚鵶無限清忠沉浪底㴞㴞千頃屬漁家亦先兆
　也(古今詩話)
開元時樂工李龜年承恩遇扵東都道通里創堂甲扵都
　下其後流落江南每為人歌則坐客掩泣罷酒杜子羙
　嘗贈詩曰𡵨王宅裏㝷常見崔九堂前數度聞正是江
　南好風景落花時節又逢君崔九即滌中令湜之弟也
(明皇雜録)
眀皇初自巴蜀回夜䦨登勤政樓倚欄南望烟月滿目因
歌曰庭前琪樹巳堪攀塞北征人尚未還盖盧思道之
詩也歌畢里中隱隱如有歌者謂力士曰得非梨園舊
　人乎遲明為我訪來翌日力士潜求於里中召至果梨
園弟子也其夜復乗月登樓左右惟力士及妃侍者紅
桃在焉遂命歌凉州凉州即貴妃所製親御玉笛為倚
樓曲曲罷無不掩泣因廣其曲傳扵人間
眀皇在南内耿耿不樂每自吟太白傀儡詩曰刻木牽絲
　作老翁鷄皮鶴髮與真同須臾弄罷渾無事還似人生
　一世中(並同前)
東坡在惠州盡和淵明詩(思州)魯直在黔南聞之作偈曰
　子瞻謫海南時宰欲殺之飽喫惠州飯細和淵明詩淵
　明千載人子瞻百世士出䖏固不同風味亦相似
鄒志完過永州淡山岩岩有馴狐凡貴客至則鳴志完將
　至而狐鳴僧出迎以馴狐為言志完作詩曰我入幽嵓
　亦偶然初無消息與人傳馴狐戯學仙伽客一夜飛鳴
　至老禪(並冷齋夜話)
増修詩話總龜卷之二十五
百家詩詁總龜後集卷之二十五
　　傚法門
李商隠詠淮西碑云言訖屢頷天子頥雖務奇崛人臣言
　不當如此乗輿軒陛自不敢正斥如老杜天顔有喜近
　臣知蚪湏似太宗可謂知体矣東坡贈冩御容詩云野
　人不識日月角彷徨尚憶重瞳光天容誰敢畫老師古
　寺畫閉房盖遵此法(䂬溪)
杜牧之詩字多意用老杜如觀東兵長句云黒稍将軍一
　鳥輕盖用子羙身䡖一鳥過也逰樊川詩云野竹踈還
　宻岩泉咽復流盖用子羙雨止還作㫁雲䟽復行也盖
　其心景慕之切則下語自然相符非有意扵蹈襲故
　其論杜詩云天外鳯凰誰得髄何人觧合續弦膠豈非
　自以為得髄者耶東坡贈孔毅甫詩云天下幾人學杜
　甫誰得其皮與骨前生子羙只君是信手拈淂俱天成
　學杜甫而得其皮骨者鮮矣又况其髄㢤(丹揚集)
沈攸之晚好讀書手不釋卷嘗歎曰早知穷逹有命恨不
　十年讀書東坡再和劉景文介亭長萹云早知事大繆
　恨不十年讀(䂬溪)
王元之到任表有全家飽煖盡荷君㤙之語到今傳誦永
　叔用為詩云諸縣豊登少公事全家飽煖荷君㤙夣
　得亦嘗有云一生不得文章力百口空為飽煖家白
　云不才空飽煖無力及飢貧(䂬溪)
樂天云身閑當得真天爵官散無憂即地仙盖用顔蠋晚
　食當肉早眠當冨無事當貴也
臨川愛眉山雪詩能用韵如云氷下寒魚漸可义和羔䄂
　龍鐘手獨义盖子厚嘗云江魚或共义又云入郡腰常
　折逄人手盡义(黄常明)
退之詠蚊蠅云凉風九月到掃不見踪跡夣得聚蚊云清
　商一来秋日暁羞尔㣲形飼丹鳥聖俞云薨薨勿乆恃
　㑹有東方白王逄原晝睡云蚊䖝交紛始誰造一一口吻
　如針錐噆人肌膚得腹飽不觧黙去猶鳴飛雖然今尚
　尔無柰當有獵獵秋風時小人稔悪豈漏恢網但可僥
　倖目前耳左氏曰天之假助不善非右之也将厚其悪
　而降之罰也其是之謂乎(黄常明)
桞色黄金嫩梨花白雪香隂鏗詩也李太白取用之杜子
　羙太白詩云李侯有佳句徃徃似隂鏗後人以謂以此
　􁌲之然子羙詩有蛟龍得雲雨鵰鶚在秋天一聮已見
　晋書載記矣如氷肌玉骨清無汗水殿風来暗香满孟
　蜀主詩東坡先生度以為詞昔人不以蹈襲為非南部
　烟花録夕陽如有意偏傍小窓明唐人方域詩新唐書
　藝文志有方域詩一卷烟花録一名大業拾遺記文詞
　極悪可疑而大業幸江都記自有詩一卷唐著作郎杜
　寳所纂明清有之承平時楊州印本也(揮塵録)
詩体如八音歌建除体之類古人賦詠多矣用十二神為
詩者始見扵沈烱山谷亦嘗效爲之余友人莫之用其
　祖戬嘗以辯舌說賊脱百人扵死意其後必昌而之用
　乃貧不能以自存天理殆難暁也余嘗以此格作詩贈
　之云抱犬高眠巳云足更得牛衣有餘燠起来敗絮擁
　懸鶉誰羡龍髯織氷縠踏翻菜園底用羊從他春雷
　吼枯腸擊鍾烹鼎莫渠爱小笔自許猴葵香半世飢寒
　孔移帶䑕米占来身漸太吉雲神馬日匝三樗蒲肯作
　猪奴態虎頭食肉何足誇隂徳由来报冝奢丹竈功成
　無躍兎玉凾方秘縁青虵(丹揚集)
坡有𣣔吐狂言喙三尺怕君嗔我却湏吞嘗疑其語太恠
　及觀杜集亦有臨風𣣔慟哭聲出巳復吞韋蘇州高歌
　長安酒中憤不可吞(䂬溪)
杜云卿到朝廷說老翁漂零巳共滄浪客又朝覲從容
　問幽仄勿云江漢有垂綸其後夣得送陳郎中云若問
舊人劉子政而今懶拙毎如初送慧則云休公乆别如
　相問楚客逄秋心更悲小杜江湖酒伴如相問終老烟
波不計程交㳺問我慿君道除却魲魚更不聞商隠寄
崔侍御云若向南䑓見鶯友為言垂趐度春風臨川故
人亦見如相問為道方㝷木鴈編㱕見江東諸父老為
言飛鳥㑹知還聖俞倘或無忘問姓名為言懶拙皆如
故坡單于若問君家世莫道中朝第一人皆有所因也
(黄常明)
韋應物詩擬陶淵明而作者甚多然終不近也荅長安丞
　裴税詩云臨流意巳悽采菊露未晞舉頭見秋山萬事
　都若遺盖效淵明采菊東篱下悠然見南山此懐有真
意𣣔辨巳忘言之句也然渊明落世紛深入理窟但見
萬象森羅莫非真境故因見南山而真意具焉應物乃
　因意悽而采菊因見秋山而遺萬事其與陶所得異矣
(葛常之)
苕溪云退之有藤杖詩空堂晝眠倚户牗飛電著壁捜
　蛟螭故東坡鉄柱杖云入懐氷雪生秋思倚壁蛟龍護
　晝眠山谷笻竹杖賛涪翁晝寢蒼龍挂壁皆用退之
　詩(䂬溪)
杜云嗜酒狂嫌阮知非　笑蘧近集有素書欵欵誰怜
　杜采筆遒遒獨勝江榻畔烟花常嘆杜海中童丱尚追
　徐河魚潰腹空號楚汗足流骰始信呉皆用此格(同上)
西京雜記載司馬相如将聘茂陵人女為妾卓文君作白
　頭吟以自絶相如乃止樂府詩集謂白頭吟疾人以新
　間舊不能至白首故以為名余觀張籍白頭吟云春天
　百艸秋始衰棄我不待白頭時羅𥜗玉珥色未暗今朝
　巳道不相冝李白白頭吟云妾有秦樓鏡照心勝照井
　碩持照新人雙對可怜影其語感人深矣至劉希夷作
白頭吟乃云寄言全盛紅顔子湏怜半死白頭翁此翁
白頭真可怜伊惜紅顔羙少年則是言男為女所弃而
　作與文君白頭吟之本意異矣(韵語陽秋)
老杜贈李秘書觸目非論故新文尚起余太白酬竇公衡
　云曽無好事来相訪頼爾高文一起余韋蘇州每一
　覩之子高詠尚起余昌黎酬張韶州将經貴郡煩晋客
　先恵高文謝起余豈非用事偶合𢾗公非蹈襲者(䂬溪)
元白齊名有自来矣元㣲之冩白詩扵閬州西寺白樂天
　冩元詩百篇合為屏風更相傾慕如此如樂天必言㣲
　之詩得已格律頓進所謂毎𬒳老元偷格律是也然㣲
　之江陵放言與送客嶺南詩樂天皆擬其作何耶東坡
　嘗效山谷体作江字韵詩山谷謂坡收歛光芒入此窘
　歩余樂天亦云(丹揚集)
仲長綂云垂露成幃張霄成幄沆􁴦當餐九陽代燭盖取
　無情之物作有情用也自後竊取其意者甚多張志和
　則云太虚爲室明月爲燭王康琚則云華條當圜屋翠
　葉代綺窓呉筠則云緑竹可充食女蘿可代裾劉伶則
　云日月爲扄牖八荒爲庭衢皆是意也李義山無題詩
　云春蚕到死絲方歇蠟燭成灰泪始乾此又是一格今
　效此体爲俚語小詞傳於世者甚多不足道也(丹揚集)
皮日休雜体詩序曰詩云螮蝀在東又曰鴛鴦在梁雙
　聲起扵此也陸龜䝉詩序曰叠韵起自梁武帝云後牗
　有杇桞當時侍從之臣皆唱和劉孝綽云梁王長康強
　沈休文云載載每碍　自後用此体作爲小詩者多■
如王融所謂园衡炫紅蘤湖行畢黄華温庭筠所謂捿
　息銷心象􁑴楹溢艶陽皆傚雙聲而爲之者也陸龜䝉
　所謂瓊英䡖明生竹石滴瀝碧皮日休所謂康荘傷荒
凉坐虜部伍苦皆效叠韵而爲之者也南北朝人士多
喜作雙聲叠韵如謝荘羊戎魏收崔岩軰戯謔談諧
之語徃徃載在史冊可得而攷焉(丹揚集)
百家詩話總龜後集卷之二十五
増修詩話總龜卷之二十六
　　　寄贈門(上)
吕文穆公蒙正甞與温恭肅仲舒及一友人忘其姓名讀
書於洛陽龍門山誓不作狀元不仕及唱第文穆爲狀
　頭温巳不意然尚中甲科其友人隨拂衣歸隱後文穆
　大用　太宗問昔與誰友文穆即以歸隱者對遂以著
　作郎召不起故文穆罷相歸洛作詩贈之曰昔作儒生
　謁貢闈今提相印出黄扉九重鴛鷺醉中别萬里烟霄
逹了歸隣叟盡垂新白髪故人猶着舊麻衣洛陽謾說
　多才子自嘆遭逢似我稀故人盖指歸隱者也(青箱雜記)
梁周翰太宗朝爲舘職真宗即位除知制誥柳開贈詩曰
　九重城闕新天子萬卷詩書老舎人(古今詩話)
五代末濠梁人南楚材逰陳潁間潁守欲子妻之楚材巳
　娶薛氏以受潁守之恩遣人歸取琴書之屬似無還意
薛氏善書畫能屬文自對鑑圖其形并作詩寄之曰欲
　下丹青筆先拈玉鑑端己驚顔寂寞漸覺鬂凋殘淚眼
描將易愁腸寫出難恐君渾忘却時展畫圖看楚材見
　而慚焉與之偕老(唐宋遺史)
韋應物為蘇州太守嘗有詩贈米嘉榮曰吹得凉州意外
聲舊人惟有米嘉榮近來年少欺前軰好染髭鬚學後
後生又嘗赴揚州司馬杜鴻漸宴醉宿驛亭醒見二佳
　人在側驚而問之乃曰郎中席上與司空詩因令樂妓
　侍寢問記其詩否一妓強記乃誦之曰高髻雲鬟宫様
　粧春風一曲杜韋娘司空見慣渾閑事㫁盡蘇州刺史
　腸(同前古今詩/話劉夣得詩)
唐末士子崔郊姑有婢端䴡郊竊愛之他日鬻婢扵㐮陽
　司空于頔得錢四十萬因寒食出遊婢見郊立扵栁隂
　下郊因作詩隨以贈之曰公子王孫逐後塵緑珠重淚
　滴羅巾侯門一入深如海從此蕭郎是路人疾郊者録
　詩以示頔頔召郊執其手曰詩公所作也四十萬小㢤
　何不早言因以婢贈之(唐宋)
雷徳遜有終父子二人並命為江南淮南漕王元之贈詩
　二首其一曰江南江北接王畿漕運㠶檣去似飛父子
　有才同冨國君王無事免宵衣屏除姦吏魂應䘮飬活
　疲民肉漸肥還有文塲受恩客望塵情抱倍依依其二
　曰當時豪氣壓朱雲老作皇家諌諍臣章䟽罷封無事
　日朝廷猶指直言人題詩野舘光泉石講易秋堂動鬼
　神棘寺下僚叨末路齋心猶祝秉洪鈞元之嘗出徳遜
　門下而徳遜深扵易酷扵詩也(青箱雜記)
樞宻邵公尭謂余詩似樂天一日閲相藍書肆得馮瀛王
　詩集歸公與余語曰子詩似樂天又愛馮集將來拈取
　箇豁逹李老(慶暦中京師有人號豁逹李老每/好吟詩而詞多鄙俚以此戯之)遂皆大
　笑熈寜中余辟定武帥幕公自鄆附所作詩一軸并寄
　余詩曰流年真似隙中駒别后情懐懶更踈天上又頒
　新暦日床頭未答故人書殷勤羔鴈功曹檄狼籍盃盤
　上客魚好在仲宣家萬里從軍苦樂定何如
李文正昉吕正惠端同踐文舘後皆登台輔李贈吕詩曰
　憶昔僦居明徳坊官資俱是校書郎青衫共直昭文館
　白首同登政事堂佐國廟謨公巳展避賢榮路我猶妨
　主恩至重何時報老眼相㸔淚两行(並同前)
向文蕳敏中㓂忠愍凖二相同以太平興國五年登第後
　文簡秉鈞忠愍以使相守長安文蕳作詩寄忠愍忠愍
　酧之曰玉殿登科四十年當時僚友盡英賢歲寒惟
有公兼我白首猶持將相權(唐宋遺史)
劉昌言泉州人常侍陳洪進為幕客入朝為副樞嘗作
　下第詩落句云唯有夜來蝴蝶夣翩翩飛入刺桐花後
　為商丘記室王元之贈詩曰年來復落事堪嗟載筆商
　丘鬂欲華酒好未陪紅杏宴詩狂多憶刺桐花盖為是
　也(同前)
錢塘林逋處士有高節范文正公贈詩曰巢由不願仕堯
舜豈遺人風俗因公厚文章到老醇
張乖厓公為布衣時與陳希夷善因夜話謂希夷曰欲分
先生華山一半住得無希夷曰餘人不可先軰則可及
旦相别希夷以宣和中筆一枝白雲䑓墨一劑蜀牋一
角贈之公曰㑹得先生意驅某入閙處去曰珎重珎重
希夷送公回謂門弟子曰此人無情扵物逹則為公卿
　不逹則為帝王師公嘗感之後尹蜀過華隂寄希夷詩
　曰性愚不肯林泉住強要清時擬致君今日星馳劍南
　去回頭慚愧華山雲
曹脩司封守邵武以竹簟贈僧仁曉并惠小詩曰翆筠織
　簟寄禪齋午夜秋從枕底來若也此時人問道寒天捲
　却暑天開(並同前)
孟賔于湖湘連上人少脩儒學好詩有百篇名金鰲集
　獻于李若虚侍郎因採集中佳句可取者記之于書使
　賔于馳詣洛陽獻諸朝廷其譽藹然明年春與李昉同
　擢進士苐後事李後主為滏陽令因抵法當死會昉遷
　翰林學士聞在縲絏以詩寄賔子曰初携書劍别湘潭
金牓標名第十三昔日聲塵喧洛下近來詩價滿江南
長為邑令情終屈縱處郎曹志未甘莫學馮唐便休去
明君晚事未為慚主見其詩而宥之復官未㡬歸老連
　上號群峯叟吉守馬致恭以詩送其末章云今日還家
莫惆悵不同初上渡頭船(江南野録雅言系述記吉守/送賔于詩有全篇及賔于詩)
李頻方干高第也登第後干寄詩曰弟子已攀桂先生猶
　卧雲(鑑戒録)
羅隱以諷刺之深久而不第劉賛贈之詩曰人皆言子屈
我獨以為非明主旣難謁青山何不歸年虚侵白鬂塵
　土汚麻衣自古迯名者至今名豈㣲隱見之遂起歸歟
　之興作五湖詩曰江頭日暖花又開江東行客思悠㢤
　高陽酒徒半凋落終南山色空崔嵬聖代也知無弃物
　侯門未必用非才一船明月一竿竹家在五湖歸去來
施肩吾贈邉將詩曰輕生奉國不為難戰苦身多舊箭瘢
　玉匣鎖龍鱗甲冷金鈴繫鶻羽毛寒皂貂擁出花當背
　白馬騎來月在鞍却恐犬戎臨虜塞柳營時把陣圖看
杜荀鶴苦扵詩有贈僧句云安禪不必須山水㓕得心頭
　火自消又云利門名路两何慿百歲風前短熖燈只恐
　為僧心不了為僧心了是輸僧
翁承賛唐末為諌議大夫使福州至劍浦縣見舊識僧亞
　齊贈詩云蕭蕭風雨建陽溪溪畔維舟見亞齊一軸新
　詩劍潭北十年舊識華山西吟魂㫺向江村老空性元
　知世路迷應笑乗軺青瑣客此時無暇聴猿啼
唐陸希聲以雙鉤寫字法授僧𧦬光辯光入長安為翰林
　供奉而希聲尚未達以詩寄𧦬光曰筆下龍蛇似有神
　天池雷雨變逡巡寄言昔日不龜手應念江湖洴澼人
　𧦬光感其言薦希聲後至宰相(並同前)
興國中潘若冲罷桂林經南岳留鶴一隻與廖融贈詩一
章云峭格數年同野興一官纔罷共船歸稲梁少飼教
　長瘦羽翼無傷任逺飛側耳聴吟侵静燭㗸花作舞帶
　斜暉朝天萬里不將去留伴高人向釣磯若冲到京授
維揚通理臨行復有詩寄融曰曾經别墅住行蹤春浪
　和烟撼釣筒共歩幽亭連石蘚寄眠静榻帶松風秋來
　頻夣岳雲白别后應添鶴頂紅又泛汴舟随汴水不堪
　南望思忡忡後至維揚聞融與鶴相繼而亡若冲感而
　又為一絶云南岳僧來共歎吁風亭月榭巳荒蕪先生
去世未十日留伴高吟鶴亦徂融卒未乆潘有泉陵之
命經隱居有詩哭云天䘮我良知無言雙淚垂惟求相
見夣永絶寄來詩應有異人吊從茲雅道衰春風古原
　上新塚艸離離(雅言雜載)
杜羔妻劉氏善為詩羔累舉不第將至家妻即先寄詩曰
良人的的有竒才何事年年𬒳放回如今妾面羞君面
君到來時近夜來羔見詩即時回去㝷登第妻又寄詩
　云長安此去無多地欎欎葱葱佳氣浮良人得意正年
　正年少今夜醉眠何處樓(南部新書)
張介以命術逰公卿門寓居錢塘西湖上嘗自京師南歸
　士大夫率為詩贈之吕許公王沂公時方執政亦皆有
詩夏鄭公留守南京為詩繼二公曰上公詩筆千金重
逋客歸裝一舸輕莫到青山更招隱且留明哲為蒼生
鄭谷雪詩云亂飄僧舎茶烟􁊨宻洒歌樓酒力㣲江上晚
來堪畫處漁人披得一簑歸有叚賛善善畫因采其詩
　為圖曲盡瀟洒之意持以贈谷谷為詩以謝之云賛善
　賢相後家藏名畫多留心扵繪素得意在烟波屬興同
　吟詠功成更琢磨愛余風雪句幽絶寫漁簑(古今詩話)
歐陽价攻傳神楊次公贈之詩曰國手曾煩寫㡬回無人
　彷彿醉顔開青銅鑑裏㝷常見不謂今從筆下來奉職
　劉祕亦贈詩曰筆妙今為第一人心期造化奪天真精
　神形骨從來一移入青縑推两身(古今詩話)
唐相鄭棨贈老僧詩曰日照西山雪老僧門未開凍瓶粘
　柱礎宿火隱爐灰童子病歸去鹿麑寒入來自云此詩
　可以衡稱重輕不偏也嘗有人問相國近有新詩否曰
詩在㶚橋風雪中驢子上此中安可得之(同前)
王定保唐光化三年李渥侍郎下及苐呉子華侍郎臠為
　壻子華即世定保南逰湖湘無北歸意呉假緇服自長
安來明日訪其良人白於馬武穆王令引見定保扵定
林寺呉隔簾誚之曰先侍郎重先軰以名行俾妾侍箕
箒侍郎没慮先軰以妾改適是以不逺千里來明侍郎
之志定保不勝慚赧致書武穆乞爲壻吴確乎不㧞定
保爲盟畢世不婚矣呉歸呉中外家沈彬有詩贈定保
　云仙桂曾攀第一枝薄逰湘水阻佳期臯橋巳失齊眉
願蕭寺行逢落髪師廢苑露寒蘭寂寞丹山雪㫁鳯參
差聞公巳有平生約謝絶女蘿依兎絲定保後爲馬不
禮奔五羊依劉氏官至卿(郡閣雅談)
賈島爲普州司倉方干寄詩曰亂山重復叠何路見先生
豈料多才者空垂不第名閑曹曾得醉薄俸亦勝畊莫
問爲詩苦年年芳草生(鑑戒録)
稷山驛吏王金作吏五十六年稱有道術徃來多贈篇什
　李義山有詩贈云過客不須詢歲代唯書乙亥與時人
令狐綯自湖州刺史拜翰林學士因夜召對坐從容語及
　文宗大稱之由是眷遇有加未㡬拜相因郊禋侍祠還
　趙嘏贈詩云鶚在卿雲氷在壺代天才業共訏謨榮同
　伊陟傳朱戸秀比王商入畫圖昨夜星辰廻劍履前年
　風月落江湖(自湖州入/相纔二年)不知機務時多暇猶許詩家屬
　和無(詩史)
李賛皇頗開寒素之路及南遷或人贈詩曰八百孤寒齊
　下淚一時南望李崕州
徐鉉謫居舒州贈彭芮云賈生去國巳三年短褐閒吟翫
　水邊終日野雲生砌下有時京信到門前無人與和投
　湘賦愧子來浮訪戴船醉裏新詩好歸去莫随騷客賦
林泉並(同前)
陳文惠尭佐退居鄭下張退傳知西京以姚黄魏紫及酒
惠文惠答詩曰有花無酒頭慵舉有酒無花眼倦開正
　向西園念蕭索洛陽花酒一時來(雲齋廣録)
増修詩話總龜卷之二十六
百家詩話總龜後集卷之二十六
　　莭候門
嶶宗宣和七年十二月二十一日勅睿謨殿張燈預賞元
　霄曲燕近臣命左丞王安中中書侍郎馮熈載爲詩
　以進安中云上帝通明闕神霄廣愛天九光環日月
　五色䴡雲烟紫䄂開三極瓊璈列萬仙希夷塵境㫁髣
　髴玉經傳妙道逄昌渾真王撫契賢龜圖規大壮龍位
　正純乾穹昊親無間皇居掇自然刚風同變化祥氣共
　陶甄層觀星潢上重闉斗柄邉摩空七雉峻冠嶠六鼇
　連夣想何嘗到階升信有縁昕朝初放仗宻宴忽聞宣一
　清禁来鳴珮脩廊入並肩獸鋪金半闔鵉障綉㣲褰
　　霽景晋庭砌雷文繪桷梴宫簾波錦漾殿榜字金填花
　　擁巍巍座香浮秩秩筵高呼稱萬億韶奏侍三千華歲
　　推尭暦元璣候舜璿氷霜知臘後梅桞認春前造化應
　　呈巧芳菲巳閗妍樛枝彫檻小多葉露桃鮮錯落飛
　　盃斚鏘洋雜𬋩弦承雲歌歴歴回雪舞翩翩黼幄祥氛
　　合銅壷永漏延鎬京方置醴羲馭自停鞭上聖情深渥
　　諸臣意更䖍宗藩親魯衞相芾拱閎顛側弁㤙光浹中
　　觴詔蹕旋宝熏携满䄂御果得加边要賞嬉逰盛儀
　　追歩武遄騰身複道表送日夾城㬉仰揖蒼龍象旁
　　臨艮岳顛謳歌紛廣陌簘皷樂豊年赫奕攅輕幰珍
　　奇集市廛博盧多袒跣飲肆兢蹁跹蕃衍開朱邸崔嵬
　照彩掾橋虹弯矗矗江練泮濺濺擊柝周庐晚張燈
　别院先餘霞摇綺暈列宿舍珠躔浩蕩三山島稜層十
　丈蓮再趋天北極却立榻東偏旣用家人禮仍占聖製萹
　兕觥從酩酊蟾魄待婵姢轉盻随親指環觀得從穿曲
　屏江浪蹙巨柱赤虬纏光透垂枝井晶衘帶壁錢蕭䑓
　千級峻重屋八窓全孰席花墪匝行樽紫䄂楦交輝
　方爍爍起立復闐闐邃字㑹寕過中霄勝賞專鋪陳尤
　有韵清雅不相㳂户箔明珠串欄缸水碧捲䂓模啇
　鉒欵識魯壷鎸秦曲移筝柱唐粧􁄂鬂蝉窄襟珠綴領
　高朶翠為鈿喜氣排寒沍輕颸洗静便層琳籍璣組方
　鼎炷龍涎瑪瑙供􁑱大坡璃琢琖圓暖金傾小榼屑玉釀
　新泉帝子天才異英姿棣蕚聮顃㸔揮斗盌端是吸鯨
　川推食俱均逮攘餐及墜捐海螯初破殻江柱乍离渊
　寕𢾗披綿雀休論縮頸鯿南珍誇飣餖北饌厭烹煎賜
　橘懷頳卵酡顔釂宝舡言㱕荷慈惠末莭笑拘挛放鑰
　嚴扄啓籠紗逸足牽氷輪挂銀漢夜色映華韉人識重
　熈象功參獨㫁權五辰今不忒六氣永無愆天紀承三
　古時雍變八埏比閭增板籍疆場罷戈鋋文軌包夷夏弦
　歌徧幅貟恢儒荣藻薦作士極魚鳶慶胄貽謀顯多
　男景福綿迓衡常穆穆遵路益平平亭障今踰隴耕耘
　乆際燕信通鵬海漲威竄犬戎羶東擬封雲岱西将欵
　澗瀍琳科宣蕊笈玉府下雲軒帝籍勤初播宫蚕長自眠
　蠒絲登六寢稃米秀中田庙鶴垂昭格壇光監吉蠲靈
　芝滋􁒓蠢丼醴湧潺湲合敎龎風革頒經衆疾痊雨随
　親禱􁌀河避上流迁执契　皇猷洽波圖福物駢太和
　輸槖籥妙用絶蹄筌此際　君臣悦應先簡冊編雅稱
　魚罩罩頌述皷咽咽詎比千齡遇猶聞四始箋覉臣起韋
　布陋質愧駑鈆驟俾陪機政由来出眷怜㤙方拜綸綍
　報未効塵㳙宻席叨臨勸凡踪第曲拳雖無三峽水曽
　歩八花塼渝望知難稱才慳合勉旃鈞天思盡賦賸續
　白雲牋熈載云化工𣣔放陽春到先教元冥戮衰艸凝
　氷封地萬木僵誰向雪中探天巧璿璣星囬斗指寅群
　芳未知時巳春人心蕩漾趂佳莭燈夕獨冠年華新昇
　平萬里同文軌井邑相連通四裔蘭膏兢吐夜烘春和
　叔囘車避羲轡巍巍九禁倚天開温風更覺先春来試
　燈不用雨花落迎陽為却寒崔嵬宣和初載元冬尾瑞
　白纔消塵不起穆清光賞属欽鄰錦綉雲龍頒宴喜初
　聞傳詔開睿謨歩障幾里承金鋪調音度曲三千女正
　似廣樂陳清都遏雲妙唱韓娥侣囬雲飛花称獨歩千
　春蟠木效紅英獻夀當筵豈金母上林晚色烟藹輕景
　龍逰人歡笑聲霞裾月珮擁仙仗翠鳯挾輦趋平成銅
　華金掌散晶彩翠碧重重簇珠琲先從前殿望脩廊日
　出綺霞紅滿海神光通透雲母屏􁐻龍出舞波濤驚煌
　煌黼座承天命座下錯落如明星榻前玉案真核旅獸
　炭銀爐夜初皷憲天重屋訝雲屯崇道簫䑓疑蜃吐
　前楹火柱囬萬牛藺卿璧碎色光浮周圍照䊮眼界徹
　氷壺漾月生珠流點点金錢盡御璧豹髄騰輝粲銀礫
　絲篁人籟有機緘繳繹清音傳屋壁湏臾随蹕登㑹寕
　如驂鵉鶴逰紫清彩蟾倒影上浮空纎雲不点惟光明
　四壁垂簾　玉銀缸吐艶相連属棼楣横帶碧玻璃
　一朶翠雲承曰轂萬光閃爍争吐吞燭龍御耀輝四崑
　又如電母神鞭馳金虵省壁不可捫端信竒工通造化
　豈比胡人能幻假丹青漫𢾗顧虎頭􁑱礴觧衣催客冩
　此時(揮麈)
帝御鈞天䑓紫垣两两明三台尚方飲噐萬金宝古玉
　未足誇雲雷帝旁侍女雲華品玉立仙標及時韵四音
　促柱泛笙簫應有翔鵉落千仞龍瓶㵼酒如流泉■御
　厨絡繹紛珎鮮塌邊争欲供天笑快倒頗類虹吸川厭
　厭夜飲方歡浹玉漏頻催皷三叠金門初下醉㱕時正
　見氷輪上城堞㣲臣去歳陪清班悪詩悞辱重曈觀
　小才易穷真䑕技再賦愈覺相如慳履道彦為二集
　中今不復印行故録扵此(同上)
荆楚記云屈原以五月五日投汨羅而死人傷之以舟擑
　拯焉故武陵競渡用五月五日盖本諸此劉夣得云
　今舉檝相和之音皆曰何在盖所以招屈原也詩曰湘
　江五月平堤流邑人相将浮采舟靈均何在歌巳矣
　哀謡振檝從此起又有招屈亭詩所謂曲終人散空愁
　暮招屈亭前水東注是也今江浙間兢渡多用春月疑
　非招屈之義及考沈佺期三月三日獨坐驩州詩云誰
　念招魂節翻為禦魅囚王績三月三日賦亦云新開避
　忌之席更作招魂之所則以上巳為招屈之時其必有
　所㨿也予觀琹操云介子推五月五日焚林而死故是
　日不得發火而異苑以謂寒食始禁烟盖當時五月五
　日以周正言之尔今用夏正乃三月也屈原以五月五
　日死而佺期王績以上巳為招䰟之莭者亦豈是耶
歳時有祓除不祥之具而元日尤多如桃版葦索磔雞之
　類是也飲屠蘇酒亦所以祓瘟攘悪而法必自㓜飲何
　耶顧况歳日口號云還丹寂寞羞明鏡手把屠蘇先少
　年白樂天元日贈劉夣得詩亦云與君同甲子歳酒合
　誰先元日飲酒則先卑而後尊自唐以来巳如此矣四
　時月令云進椒酒次第當從小起而董勛告晋海西公云
　小者得歲故先酒賀之老者失歲故後與酒似亦不為
　無理(並丹揚集)
先文康公晚歲卜居扵寳溪之上建觀禊堂于水濵紹興
　癸丑與客泛舟脩禊甚樂距永和癸丑不知其幾癸丑
　也因與客相與推筭自永和九年歳甲子一周為晋義
　熈九年又一周為宋元徽元年自後梁大通五年隋開
　皇十三年唐永徽四年間開元元年大暦八年大和七
　年景福二年周顯徳二年本朝祥符六年熈寕六年皆
歲在癸丑凢七百八十年矣乃作詩以紀其事云快雨
霽亭午晴曦作春妍鄰曲饒勝士共開浮棗筵中流愜
　嘨詠隠浪金壷偏紅芰初出水捧劍疑来前緬懷蘭亭
　㑹七百八十年可怜右軍痴生死情纏綿由来彭殤齊
　頋或謂不然吾黨殆天放卜夜孰𬋩弦尺六細腰女舞
　䄂輕囬旋且畢今日歡不期来者傳(同上)
上已日扵流水上洗濯祓除去宿垢故謂之祓禊禊者潔
　也王逸少作蘭亭記云永和九年歲在癸丑㑹扵山隂之
蘭亭脩禊事也當其群賢畢集逰目騁懐之際而感慨
　係之乃有一死生為虚誕齊彭殤為妄作之語議者以
　此咎羲之之未逹也(同上)
自冬至一百五日至寒食故世言寒食皆稱一百五杜子
　羙一百五日夜對月云無家對寒食有泪如金波姚合
　寒食書事詩云今朝一百五出户雨初晴則是詩人例
　以百五日爲寒食也或者乃謂自冬至至清明凡七氣
　至寒食一百三日殊不知暦家以餘分演之也司馬彪
續漢書云介子推焚林而死故寒食不忍舉火至今有
　禁烟之說盧象所謂子推言避世山火遂焚身四海同
　寒食千秋爲一人是也太原一郡舊俗禁烟一月周舉
　爲郡守以人多死移書推秪禁烟三日子羙清明詩云
　朝來新火起又家人鑚火用青楓皆在寒食三日之後
則知禁烟止扵三日也而韓翃有寒食即事詩乃云
春城無處不飛花寒食東風御栁斜日暮漢宫傳臘
燭青煙散入五侯家不待清明而巳傳新火何耶元㣲
之連昌宫詞云初過寒食一百六店舎無烟宮樹緑念
奴覔得又連催特敕宫中許然燭一百六在清明前寒
　食之後是時店舎巳無烟而宫中然燭乃一時之權冝
尔或云龍星木之位也春属東方心為大火惧火盛故
禁火是以寒食有龍忌之禁則所謂禁堙又未必為子
　推設也(同上)
百家詩話總龜後集卷之二十六
増修詩話總龜卷之二十七
　　　書事門
唐高宗承正觀之後天下無事上官儀侍郎獨持國政嘗
　凌晨入朝巡洛水堤歩月徐轡詠詩云脉脉廣川流驅
　馬入長洲鵲飛山月曉蟬噪野風秋音韻清亮群公望
　之如神仙焉(小說舊聞)
長和國使人布爕聽蜀妓洞雲歌詩云嵇叔夜鼓琴飲酒
　無閒暇若使當時聞此歌抛擲廣陵都不藉劉伯倫虚
　生浪死過青春一飲一石猶自醉無人為爾卜深塵又
　思郷詩曰虜北行人絶雲南信未還庭前花不掃門外
　栁誰攀坐乆銷銀燭愁多减玉顔懸心秋夜月萬里照
關山(鑑戒録)
江南人多畬田先熂爐熂(音餼)縱火燎草也爐火燒山界
也俟經雨乃下種歷三歲土脉竭不可復種藝但生草
木復熂旁山宋西陽王子尚所部鄞縣有疁田(音嘐留/畬田也)
子尚言山湖之俗熂山封水澤山須熂爐後種劉禹錫
謫連州作畬田詩云團團縵山腹鑚龜得兩卦上山燒
卧木又云下種暖灰中乗陽拆芽蘖蒼蒼一雨後苕
頴如雲發白樂天子䂓歌云畬田有粟何不啄石楠有
枝何不棲畬(音羊/諸反)爾雅云一歳曰菑二歳曰新三歲曰
畬易曰不菑畬皆同音凡三歲而不可復種盖取畬之
義也(談苑)
進士科始隋大中盛於正觀永徽之際縉紳雖位極人臣
　不由進士者不以為羙其推重謂之白衣卿相又曰一
　品白衫其不利者謂之三十老五經五十少進士有老
　扵文塲者亦無恨焉故有詩云太宗皇帝真長䇿賺得
　英雄盡白頭(摭言)
浮玉老師元公欲爲吾昔有詩云江山如此不歸山山神
　見恠驚我頑我謝江神豈得巳有田不歸如江水今有
　田矣而不歸無乃食言扵神耶(百斛明珠)
世常傳云欲人不知莫若不爲以謂旣爲之也安得人之
　不知夫至隱至宻者莫若中冓之事豈欲人之知邪然
　而不能使人不知以此凡事之不循理者雖毛髪之細
　不可為也明皇舊置五王帳長枕大𬒳與兄弟同䖏於
　其間無何妃子輒竊寜王笛吹之始亦不彰因張祐詩
　云梨花静院無人處閑把寜王玉笛吹妃因此忤明皇
　不懌乃遣中使張韜光送歸楊銛宅妃子涕泣謂韜光
　曰托以下情繳奏妾罪固當萬死衣服之外皆聖恩所
　賜惟髪與膚生從父母爾今當即死無以謝上乃引刀
　剪髪一結附韜光以獻自妃之放逐皇情憮然妃髪至
　張韜光取搭之肩上明皇見之大驚惋遂令高力士就
　召以歸嗟乎道路之言亦可畏也使張祐不為此語事
　亦何由彰顯之如此然張亦何從得此為之說以此可
　驗其欲人不知莫若不為亦名言也
唐末有冝春人王轂者以歌詩擅名於時嘗作玉樹曲云
　碧月夜夜瓊樹春蓮舌泠泠詞調新當時狎客盡豐禄
　直諫犯顔無一人歌未闋晋王劍上粘腥血君臣犹在
　醉郷中面上巳無陳日月此詞大播扵人口轂未第時
　嘗於市㕓中忽見同人𬒳無頼軰毆打轂前救之揚聲
　曰莫無禮識吾否吾便是解道君臣尤在醉郷中面上
　巳無陳日月者無頼軰聞之歛袵慙謝而退噫無頼者
　乃小人也能為此等事亦可重也方其倚力恃勢勃然
　以發兇暴之氣將行歐擊視其死且無悔矣及一聞其
　名人則慚謝之色形扵外斯亦難矣有改悔之耻向善
　之心得不謂之君子㢤(百斛明珠)
戚綸宻學𥘉仕為吉州太和令里俗頑悍喜結誣訟公至
　以術漸磨先設巨械嚴固狴犴其箠挺組索比他邑數
　倍民巳自悚駭次作諭民頌五十絶不事風雅皆風俗
　易曉之語俾之諷誦以申䂓警立限日誦半年頑心不
　悛一以苛法治之果因此獄訟大减其詩有云文契多
　欺歲月深更將疆界強相侵官中檢出真兼偽枷鎻鞭
　笞痛不禁大率類此江南徃徃有本(玉壷清話)
今時市語答人真實事則稱見來此語盖巳乆矣坡贈黄
　山人詩云面頰照人元自白眉毛覆眼見來烏(直方/詩話)
羅虬羅鄴羅隱齊名號三羅李孝恭籍中有紅児善肉聲
嘗為二車屬意聘隣道虬請紅児歌而贈之繒綵孝恭
　以副車所貯不令受所貺虬怒拂衣而起詰旦爲絶句
　百篇號比紅児詩盛行扵時(摭言)
盧仝詩云何時得去禁酒國今吾謪嶺南萬户酒家有一
　婢昔嘗爲酒肆頗能伺候冷煖自今當不乏酒可以日
　飲之何其去禁酒國矣(玉局文)
上元夜登樓貴戚例有黄柑相遺謂之傳柑東坡有扈從
　端門觀燈詩云老病行穿萬馬群九衢人散月紛紛歸
　來一盞殘燈在猶有傳柑遺細君盖謂此也(直方詩話)
前軰戯語有西湖風月不如東洛軟紅香塵之語故東坡
　和錢穆父蔣頴叔從駕景靈宫詩云半白不嗟垂項髮
　軟紅猶戀屬車塵
李方叔為坡公客坡公知貢舉而方叔下第有詩云平生
　謾說古戰埸過目還迷日五色山谷和之云今年持槖
　佐春官遂失此人難塞責盖是時山谷亦在貢院中也
舟人占雲若砲車雲起輒急避雲乃大風候也東坡有云
　今日江頭天色惡砲車雲起風欲作文潜有云喜逢山
　色開眉黛愁對山雲起砲車
氷庍事旯因話録云歐陽有詩云獨宿氷庍夣帝闕
余疑李賀云酒滳珎珠紅夏彦剛云江南人造紅麯酒
白樂天云羗管吹楊柳燕姬酌葡萄謂太原出葡萄酒也
　然此乃律詩用平聲讀則太不律用側聲讀則近俗耳
京師芡實最盛於會靈觀之凝祥池故文忠詩曰凝祥池
　鎻會靈園僕射荒村安可比而東坡又云忽憶嘗新會
　靈觀滯留江海得加飡僕射坡在鄭州世亦稱其芡實
　也(同前)
老杜有坐開桑落酒句世說謂桑落河多羙酒而庾信有
　從蒲州刺史乞酒詩云蒲城桑落酒㶚岸菊花秋
詩云年老身閑無外事麻衣草坐亦容身相逢盡道休官
　去林下何曾見一人盖載於雲溪友議而歐陽文忠以
　謂相傳作俚諺慶暦中天章閣待制許元為江淮發運
　使因修江岸得此石扵池湯江水中始知為靈澈詩何
　邪(同前)
賔護尚書言來禽以味甘衆禽也而東坡和舒王詩云青
　李扶踈禽自來何邪
酴醿本酒名也新開花本以其顔色似之故以取名山谷
　所以有名字因壺酒風流付枕幃之句又云風流徹骨
　成春酒夣寐宜人入枕囊(冝或作疑)
京師舊無鴨脚李文和自南方來移植扵私第因而着子
　自後稍稍蕃多不復以南方者為貴歐陽文忠作詩云
鴨脚生江南名實未相浮綘嚢因入貢銀杏貴中州致
逺有餘力好竒自賢侯因令江上根結實夷門秋始摘
　纔三四金奩獻凝旒公卿不及識天子百金酧歲乆子
漸多纍纍枝上稠玉人名好客贈我此珠投慱望昔所
徙葡萄安石榴想其𥘉來時厥價與此侔今也徧中國
籬根及墻頭物性乆雖在人情逐時流惟當貴其始後
　世知來由是亦史官法豈徒續君謳
劉太真與韋蘇州書云頋著作來以足下郡齋燕集相示
　云何情致暢茂遒逸之如此宋齊間沈謝呉何始精扵
　理意縁情體物偹詩人指後之傳者甚失其源惟足下
　制其横流師摯之始關雎之亂於足下之文見之矣則
　知蘇州詩為當時所貴如此燕集所作乃兵衞森畫㦸
宴寢凝清香也
昔文潞公來朝𥙿陵待以殊禮禁從三省皆為賦詩李籍
　云三公歴拜榮無敵二府更居貴莫倫畢仲㳺云十年
　三冊命四海一師臣皆為能叙其官爵錢長卿云三陪
　藻燕簮𥚑上五對龍顔日月邉又云黼座勸觴鈞樂逸
　雲章屬韻侍貂傳此爲叙其恩禮盖公自𥘉覲至出關
　賜特燕者三登對者五上親勸以御觴而後復和其所
　賦故長卿云爾
詩云白藕作花風巳愁(或作秋)不堪殘睡更回頭晚雲帶
　雨歸飛急去作西窓一夜秋(或作愁)此趙麟細君王氏
　所作也徳麟旣鰥居因見此篇遂與之爲親余以為乃
　二十八字媒也
秦少㳺為黄本錢穆父為户部皆居扵東華門之堆垜埸
　少㳺春日甞以詩遺穆父云三年京國鬂如絲又見新
　花發故枝日典春衣非為酒家貧食粥巳多時穆父以
　米二石送之復為二十八字云儒館優賢盖取頥校讐
　尢自困朝饑西隣俸禄無多少希薄才堪作淖縻時人
　以少㳺有如此才而亦食粥似不相稱耳
東坡寄柳子玉云聞道床頭惟竹几夫人應不觧卿卿又
　送竹几與謝秀才云留我同行木上座贈君無語竹夫
　人盖俗謂竹几為竹夫人也山谷云竹夫人廼凉寐竹
　噐憇臂休膝非夫人之職而冬夏青青竹之所長故為
　名曰竹奴嘗作詩曰穠李四弦風拂席昭華三弄月侵
　床我無紅䄂堪娱夜正要青奴一味凉穠李昭華貴人
家两女奴也張文潜后作竹夫人傳
宣勸字東坡數使之其一和王仲至喜雪御筵詩曰宣勸
　不多心自醉其一和蔣頴叔端門觀燈詩云十分宣勸
　恐難勝
東坡謪黄州居于定惠院之東雜花滿山而獨有海棠一
　株土人不知貴東坡為作長篇平生喜為人寫盖人間
　刋石者自有五六本云吾平生最得意詩也
杭州有西湖而潁亦有西湖皆為逰賞之勝而東坡連守
　二州其𥘉得潁也有潁人在坐云内翰只消逰湖中便
　可以了郡事盖言其訟簡也秦覯少章因作一絶以獻
　云十里荷花􁶁蓞𥘉我公所至有西湖欲將公事湖中
了見說官閑事巳無后東坡到潁有謝執政啓亦云入
叅两禁每玷北靡之榮出典二邦輙為西湖之長(並同前)
唐德州刺史王倚家有筆一管粗於常筆刻從軍行人馬
　毛髪亭䑓山水無不精絶刻两句曰亭前琪樹已堪攀
　塞北征人尚未還(古今詩話)
北方白鴈似鴈而少色白秋深乃來白鴈至則霜降河北
　人謂之霜信杜甫詩云故國霜前白鴈來即謂此(同前)
大丞相劉公沆赴舉道過獨木鎮有老人出曰知公赴舉
　有一聮相贈曰今年直跨窮驢去異日當乗寳馬歸公
　曰何以知之叟曰公自是羅浮山玉源道君公愧謝叟
　乃去(青瑣集)
王仁𥙿嘗飬一猿名之曰野賔乆而放之因作詩曰放爾
　丁寜復故林舊來行處好追㝷月明巫峽堪憐静路隔
　巴山莫厭深棲宿免勞青嶂夣躋攀應惬白雲心三
　秋果熟松梢徤任爾高枝徹曉吟后入蜀過嶓􁆠祠前
漢江之隂有群猿聮臂而下飲清流有巨猿捨群而前
　從者指之曰此野賔也呼之猶應哀吟而去又作一篇
　云嶓􁆠祠邉漢水濵山猿連臂下嶙峋漸來仔細窺行
客認得依稀似野賔月宿應勞羇旅夣松棲那復稻粱
身數聲腸斷和雲呌識得前年舊主人(脞說后集)
東坡南遷有侍児王朝雲請從行坡佳之作詩有序曰世
謂樂天有鬻駱馬放楊枝詞佳其至老病不忍去也然
夣得詩云春盡絮飛留不得隨風好去落誰家樂天亦
　曰病與樂天相伴住春同樊素一時歸則樊素竟去也
　余有數妾四五年相繼辭去獨朝雲隨余南遷因讀樂
　天詩戯作此贈之不學楊枝别樂天且同通德伴伶玄
　伯仁絡秀方同老天女維摩總解禪經卷藥爐新活計
舞裙歌板舊因縁丹成隨我三山去不作巫山雲雨仙
　盖紹聖元年十一月也三年七月朝雲卒葬於西禪寺
　松林中直大聖塔和前詩曰苗而不秀豈其天不使烏
童與我玄駐景恨無千歳藥贈行唯有小乗禪傷心一
　念償前債彈指三聲㫁后縁歸卧竹根無逺近夜燈勤
　禮塔中仙(冷齋夜話)
杜甫贈高適詩云脫身簿尉中始與捶楚辭韓退之贈張
　功曹詩云判司卑官不堪說未免捶楚塵埃間杜牧寄
　小姪阿宜詩云叅軍與簿尉塵土驚皇皇一語不中治
　鞭捶身滿瘡以此明唐之叅軍簿尉有過即受笞杖之
　刑犹今之胥吏也(遯齋閒覧)
俗云槐花黄舉子忙謂槐之方花乃進士赴舉之時而唐
詩人翁承賛詩云雨中粧點望中黄勾引蟬聲送夕陽
憶得當年隨計吏馬蹄終日爲君忙乃知俗語亦有所
自也
増修詩話總龜卷之二十七　丙集終
百家詩話總龜後集卷之二十七
　　　詠物門
杜集及馬與鷹甚多亦屢用属對如老驥倦知道蒼鷹飢
　易馴老驥思千里飢鷹待一呼老馬倦知道蒼鷹飢箸
　人驥病思偏秣鷹愁怕　籠放蹄知赤驥捩翅服蒼鷹
　老驥倦􁑼首飢鷹愁易馴􁈼馬行云吾聞良驥老始成
　此馬數年人更驚又不比俗馬空多肉一洗萬古凢馬
　空楊監出畫鷹云干戈少暇日真骨老崖嶂為君除狡
　兎㑹見畨韝上王兵馬二角鷹云安得汝軰皆其群駈
　出六合梟鵉分畫鷹云何當擊凢鳥毛血洒平蕪餘尚
　多有之盖以壮心未丼伏櫪嫉悪刚腸尤思排擊語曰
　驥不稱其力稱其徳也左氏曰見無礼扵其君者如鷹
　鸇之逐鳥雀也少陵有焉
周顒有云性命之在彼極切滋味之扵我可賖今人以活
　脔而資口腹者比比皆是也是誠何心㢤或曰羊豕大
　身難扵刲割蚶蛤㣲􁩑易扵烹熬如是則性命之小者
　尤不幸也鍾屼嘗告其師何子季曰車螯蚶蠣眉目内
　関脣吻外緘不悴不榮曽艸木之不若無聲無臭與瓦
　礫其何筭故可長充庖厨永為口實何其仁扵大而忍
　扵細欤山谷信佛甚篤而晚年酷好食蟹所謂寒蒲束
　縳十六軰已覺酒興生江山又云雖為天上三辰次未
　免人間五鼎烹乃果扵杀如此何㢤東坡在海南為殺
雞而作䟽張乖崖之在成都為刲羊而轉經是豈愛物
　之仁不能勝口腹之𣣔耶山谷談無碍禅蘇張行有為
　法亦各其所見尓
永叔堪笑區區郊與島萤飛露􁊨吟秋艸以為二子之
　窮子羙亦有暗飛萤自照水宿鳥相呼幸因腐艸
　出敢近太陽飛雖吟詠㣲物曽無一點窮氣
臨川蕭蕭出屋千㝷玉(竹也)靄靄當窓一炷雲(香也)皆
　不名其物然子厚破額山前碧玉流(泉/也)巳有此格近詩
　蕨芽巳作小児拳退之已有初拳幾枝蕨
竹未嘗香也而杜子羙詩云雨洗姢姢净風吹細細香雪
　未嘗香也而李太白詩云瑶䑓雪花數千點片片吹落
　春風香(葛常之)
韓退之雙鳥詩多不能暁或者謂其詩有不停两鳥鳴
　百物皆生愁不停两鳥鳴大法失九疇周公不為公
　孔子不為丘之句遂謂排釋老而作其實非也前云
　一鳥落城市一鳥巢岩幽后云天公怪两鳥各捉一處
　囚則豈謂釋老耶余嘗觀東坡作李白昼像詩云天
　人幾何同一漚謫仙非謫乃其㳺揮斥八極隘九州化為
　二鳥鳴相酧一鳴一息三千秋縻之不得矧肯求且知
　所謂雙鳥者退之與孟郊軰尓所謂不作两鳥鳴等語
　乃審公告天之言甚其辭以譛二鳥尓落城市退之自
　謂落岩幽謂孟郊軰也各捉一處囚非囚禁之囚止言
　韓孟各居天一方爾末云還當三千秋更起鳴相酧
　謂賢者不當終否當有行其言者
老杜云鮑當孤鴈詩云更無聲接續空有影相随孤則孤
　矣豈若子羙孤鴈不飲啄飛鳴尤念群誰怜一片影相
　失萬重雲有不尽之意乎(同上)
王誼伯謂西川有杜䳌東川無杜䳌盖是題下注断自
　我昔逰錦城為句首子瞻謂杜俻諸家体非必牽合
　程度詩意盖􁌲當時刺史有禽鳥不若者明皇已後
　天歩多棘凡尊君者有為也懐二者為無也魯直亦云
　臣結春秋二三䇿臣甫杜字再拜詩忠臣啣憤痛切骨
　後世但識瓊瑰辭今觀此萹叙鴻鴈羔羊礼自太古尊
　親君上之意為明皇設不疑至扵杜䳌行乃云雖同君
　臣有舊禮骨肉滿眼身羇孤又云爾惟摧殘始發憤羞
　帯羽翮傷形愚指斥罵詈殊無致嚴之語莫不皆有所
　主也(黄常明)
東坡南都王誼伯書江濱馹垣謂子羙詩歴五季兵大多
　舛缺奇異雖經其祖父所理尚有疑闕者誼謂西川有
　杜䳌東川無杜䳌涪萬無杜䳌雲安有杜鵑盖是題下
　注㫁自我昔逰錦城為首句誼伯悞矣且子羙詩俻諸
　家体非必牽合程度偘偘者然也是萹句處凡五杜䳌
　豈可以文害辭辭害意邪原子羙之意類有所感託物
　以彂者也亦六藝之比興离騷之法欤按慱物志杜䳌
生子寄之他巢百鳥為飼之故江東所謂杜宇曽為蜀帝
王化禽飛去旧城荒且禽鳥之微有識故子羙詩云重是
古帝魂又曰禮若奉至尊子羙盖譏當時刺史有不禽鳥
若也唐自明皇以後天歩多棘刺史能不忘君可得而
攷也嚴武在蜀雖横歛刻薄而實資中原是西川有杜
䳌耳其不䖍王命負固以自抗擅軍旅絶貢賦如杜克遜
在梓州為朝廷西顧之憂是東川無杜䳌耳至扵涪萬
雲安刺史微不可攷凢尊君者爲有也懐二者爲無也
不在夫杜䳌真有無誼伯以爲來東川聞杜宇聲乃始
疑子羙䟦疐𥿄上語又云子羙不應叠用韻子羙
自我作古叠用韻無害扵詩僕所見如此誼伯慱學
強辯殆必有以折中之(䂬溪)
花卿云用如快鶻風始生南史曹景宗謂所親曰昔在郷
里與年少軰托弓弦作霹靂聲放箭如餓鴟覺
耳後生風鼻尖出火子羙盖不拘泥扵鴟鶻之異也(黄常/明)
柳子厚牡丹曰欹紅醉濃露窈窕留餘春坡云
殷勤木芍藥獨自殿餘春留與殿重輕雖異各
有冝也
楊中立梅詩云𣣔驅殘臘變春風只有寒梅作選
鋒頗恨不與殿軍啇確正一的對(同上)
西湖浮動横斜之句最為前軰撃節常恨未見全篇得其
集觀之云衆芳摇落獨暄妍占盡風情向小園踈影
横斜水清淺暗香浮動月黄昏霜禽𣣔下先偷眼粉蝶
　如知合㫁䰟幸有㣲吟可相狎不湏檀板共金墫其卓
　絶不可及專在十四字耳又有七年數萹皆無如池水
　倒窺踈影動屋簷斜入一枝低雪後園林纔半樹水邉
篱落忽横枝之句(䂬溪)
于里蓴羮未下塩䜴盖言未受和耳子羙䜴化蓴絲熟又
　䜴添蓴菜紫聖俞送人秀州剰将塩䜴煮紫蓴魯直塩
䜴欲催蓴菜熟(同上)
巴峽中有吐綬雞比常雞差大嗉蔵肉綬長闊幾數寸紅
　碧相間極煥爛常時不見見遇晴日則向陽擺之頂首
　先出两肉角亦二寸許然後徐舒其綬逾時乃歛李
　文饒詩所謂葳㽔散綬輕風裏若御若垂何可擬是也
　文饒云出剡溪今詢之越人不復有予嘗自峽中携至
　蘇州人皆不識則知山川風氣所産古今亦有不同也
(蔡寛夫詩話)
真珠雞生䕫峽山中畜之甚馴以其羽毛有白圓点故號
真珠雞又名吐綬雞生而反哺亦名孝雉毎至春夏之
交景氣和煖頷下出綬帯方尺餘紅碧鮮然頭有翠角
雙立良乆悉歛扵嗉下披其毛不復見或有死者割其
　頸臆間亦無所覩苕溪漁隠曰廣右閩中亦有吐綬雞
余在二處見人多養之不獨巴峽中有也王荆公有絶
　句云樊籠寄食老低摧組麗深蔵肯自媒天日淸明聊
　一吐児童初見互驚猜(倦㳺録)
李衞公詩云五月畬田收火米三更津吏报朝雞頗似少陵
　句王荆公詩云紛紛易変浮雲白落落难鍾老栢清山
　谷蟹詩云巳摽天上三辰次未免人間五鼎烹此皆得老
　杜句法(雪浪斎日記)
唐故事中書省植紫薇花歴世循用之不以為非至今舎
　人院紫薇閣前植紫薇花用故事也樂天詩云獨坐黄
　昏誰是伴紫薇花對紫薇卽按天文志紫薇大帝之坐
　也天子之常居也主命主度也何關紫薇花事(湘素雜/記)
嘗見曲中使桞三眠事不知所出後讀玉溪生江之嬀賦
　云豈如河畔牛星隔歳止聞一過不比苑中人桞終朝
　剰得三眠注云漢苑中有桞状如人形號曰人栁一日
　三起三倒(漫叟詩話)
玉溪生牡丹詩錦帳佳人乃越絶書中事退之燈花詩全
　似老杜所用黄裏事見前漢黄屋注中荆公詩曰溪邊
　飲啄白浮鳩浮鳩出晋志(雪浪斎日記)
牧之和裴傑新櫻桃詩云忍用烹騂酪從将玩玉􁑱流年
　如可駐何必九華丹唐人巳用櫻桃薦酪也苕溪漁隠
　曰摭言載唐新進士尤重櫻桃宴劉覃及第大㑹公卿
　和以糖酪人享蛮昼一小盎則唐人用櫻桃薦酪此事
　又可騐矣(髙斎詩話)
老杜櫻桃詩云西蜀櫻桃也自紅野人相贈满筠籠數囘
　細冩愁仍破萬顆匀圓訝許同此詩如禅家所謂信
　手拈来頭頭是道者直書目前所見平易委曲得人
　心所同然但他人艱難不能發耳至扵憶昨賜霑門下
省退朝擎出大明宫金􁑱玉筯無消息此日嘗新任轉
蓬其感興皆出扵自然故終萹遒䴡韓退之有賜櫻桃
詩云漢家舊種光明殿炎帝還書本艸經豈似满朝承
雨露共㸔傳賜出青冥香随翠籠擎偏重色照銀􁑱
　冩未停食罷自知無𥙷報空然慙汗仰皇扄盖學老杜
前詩然捜求事跡排比對偶其言出扵勉強所以相去
甚逺若非老杜在前人亦安敢輕議(詩眼)
温庭筠小詩尤工如墻髙蝶過遲又蝶翎朝粉重鴉背夕
　陽多又過蘇武廟詩云㱕曰樓䑓非甲帳去時冠劍是
　丁年(雪浪斎日記)
温飛卿晚春曲云家臨長信徃来道乳燕雙双拂烟艸油
壁車輕金犢肥流蘇帳曉春雞报籠中嬌鳥煖尤睡簾
外落花閑不掃哀桃一樹近前池似惜容顔鏡中老殊
　有富貴佳致也(苕溪漁隱)
韓偓詩云鵞児唼啑雌黄觜鳯子輕盈膩粉腰事見崔豹
　古今注云蛺蝶大者爲鳯子(西清詩話)
　傳道嘗扵彭門壁間見書一聮云一鳩鳴午寂雙燕話
春愁後以語東坡世謂公然否坡笑曰此唐人得意句
僕安能道此苕溪漁隠曰余嘗用此語作春日一聮云
　話盡春愁雙紫燕喚囬午梦一黄鸝(同上)
陳恭公执中以衞尉寺丞知梧州馹遞上䟽乞立儲貳
　真宗嘉其敢言翊日臨朝䄂其䟽以示执政欵奬乆之
　召為右正言然為王兾公所忌一日　真宗賦御溝栁
　詩宣示宰相两省皆和進恭公因進詩曰一度春来一
　度新翠光長得照龍津君王自愛天然色恨殺昭陽學
　舞人(東軒筆録)
紅梅清艶两絶昔獨盛扵姑蘇晏元獻始移植西岡第中
　特珎賞之一日貴逰賂園吏得一枝分接由是都下有
　二本公嘗與客飲花下賦詩曰若更遲開三二月北人
　應作杏花㸔客曰公詩固佳待比俗何淺也公笑曰頋
傖父安得不然一坐絶倒王君玉聞盗花事以詩遺公
云館娃宫裡舊精神粉瘦瓊寒露蕊新園吏無端偷折
去鳯城從此有雙身自尔名園爭培接遍都城矣苕溪
漁隠曰王介甫紅梅詩云春半花纔發多應不柰寒北
人𥘉未識渾作杏花㸔與元献之詩暗合然介甫句意
俱工勝元獻逺矣(西清)
百家詩話總龜後集卷之二十七
增修詩話總龜卷之二十八　下集
　　　　　　　　　　　　龍　舒　阮一閱　編
皇　明　宗　室　月　囱　道人　刋
　　　　　　　　　　　　番　陽程珖　校
　　　故事門
章聖朝春月多召两府两制三舘扵後苑賞花釣魚賦詩
　自趙元昊背叛西陲用兵廢缺甚乆嘉祐末仁宗為
　脩故事群臣和御製詩是日㣲隂寒韓魏公時為首相
　和詩卒章云曾叅二十年前會今備台司得再陪時内
　侍都知任守忠常以滑稽侍上從容曰韓琦譏陛下
　仁宗愕然問其故守忠曰譏陛下逰宴太頻仁宗為
　之笑(閑居詩話)
唐制禮部郎中掌省中文翰謂之南宫舎人百日内須知
　制誥故王元之贈宋給事詩曰須知百日掌絲綸又謂
　員外郎􁰽為瑞錦窠􁰽前有大石諸州府送到廢印皆
　於石上碎之又祥瑞圖亦掌於員外􁰽令狐楚元和中
　任員外郎有詩曰移石㡬回敲廢印開箱何處送新圖
(春明退朝録)
北都郡守有過馬􁰽按唐韓渥詩云外使進鷹𥘉得按中
官過馬不教嘶注云上乗馬必令中官為馭以進謂之
　過馬旣乗之然後蹀躞嘶鳴也唐時方鎮亦效之乃有
　此名(同前)
世傳潘閬安鴻漸八才子啚皆䇿蹇重戴又王元之贈崔
　遵度及第未脫白詩云且留重戴士風多則國初舉子
　尤重戴矣(青箱雜記)
新進士放榜后翌日排光範門候見宰相雖云排光範門
　其實排建福門集於四方舘昔有詩曰華陽觀裏鍾聲
　禁建福門前皷動時即其日也(南部新書)
張燕公守歲詩云竹爆好驚眠今人家祀畢始爆竹(雜記)
宋次道嘗為西都詩以野狐落對五鳯樓野狐落唐人名
　宫人所聚(同前)
曲江會先牒教坊請奏上御紫雲樓觀焉時或擬作樂則
　為之移日故曹松詩云追遊若遇三清樂行從應妨一
　日春㫖下后人置𬒳袋例以圖障酒噐錢絹實其中逢
　花則飲故張籍詩云無人不借花間宿到處常携酒噐
　行其𬒳袋狀元録事同點檢缺一則罰金曲江之宴行
　市羅列長安街至半空公卿帥以其月選東床車馬駢
　闐莫可殫述(摭言)
韓定辭不知何許人為鎮州王鎔書記聘燕帥劉仁恭舍
　於賔舘令幕客馬郁延接馬有詩贈韓曰燧林芳艸綿
　綿思盡日相携渉䴡譙别后巏熬山上望羡君時復見
　王喬郁詩清䴡然意在試其學問韓即席答之曰崇霞
䑓上神仙客學辨痴龍藝最多盛徳好將銀管述䴡詞
堪與雪児歌座内諸賔靡不欽訝稱爲妙句然亦疑其
　銀筆之僻也他日都從容問韓以銀管雪児之事韓曰
　昔梁元帝為湘東王時好學著書嘗記録忠臣義士及
　文章之美者筆有三品以金銀雕餙或用斑竹為管忠
　孝全者以金管書之德行精粹者用銀管書之文章贍
　䴡者以斑竹管書之故湘東王之譽振於江表雪兒孝
　宻(或為/孝齊)之愛姬能歌舞每見賔僚文章有竒䴡中意者
　即付雪児叶音律以歌之又問痴龍出何處曰洛下有
　洞穴曾有人悞墜於其中因行數里漸明曠見有宫殿
　人物凢九䖏又有大羊羊髯有珠人取食之不知何所
　后出以問張華華曰此地仙九舘也大羊名曰痴龍耳
　定辭復問郁巏嶅之山當在何處郁曰此隋郡之近事
　何謙遜而下問由是两相恱服結交而去(百斛明珠)
世傳王子敬帖有黄柑三百顆之語此帖乃在劉季孫家
　景文死不知今在誰家矣韋蘇州有言書後欲題三百
　顆洞庭須待滿林霜盖蘇州亦見此帖也余亦嘗有詩
　與景文云君家子敬十六字氣壓鄴侯三萬籖劉季孫
　景文之子也慷慨竒士博學能詩僕薦之得隰州以殁
哀㢤嘗有詩寄僕曰四海共知霜鬢滿重陽能挿菊花
無死之日家無一錢但有書三萬軸畫四百幅耳
退之詩曰百年未滿不得死且可勤買抛青春國史𥙷云
酒有郢之冨水烏程之若下滎陽之土窟春冨平之石
凍春劍南之燒春杜子羙詩亦云聞道雲安麴米春裴
　鉶作傳竒記裴航事亦有酒名松醪春乃知唐人名酒
　多以春則抛青春亦必酒名也(並同前)
太祖問趙普男尊女卑何故男跪而女不跪群臣無對者
　惟王貽孫曰古者男女皆跪至唐則天時始拜而不跪
　太祖曰何以爲實貽孫曰古詩云長跪問故夫遂得振
　學譽(玉壺清話)
鷄鳴髙樹巔說題辭曰雞爲精陽南方之象離爲火精陽
　之象火陽精物炎上故陽出雞鳴以類感也古詞云犬
　吠深巷中雞鳴髙樹顛(樂府集)
東飛百勞歌詩七月鳴鵙一曰勞鵙也東飛百勞西飛燕
　言其類不同而飛翔特異無因以相逐故其詩曰春巳
暮花從風空留可憐與誰同
滄海雀風土記六月東南長風海魚化爲黄雀又禮記雀
　入大水化爲蛤故荀昶黄雀詩云空城舊侣絶滄海故
　交分
蘭若生春陽感時而思君子也若謂杜若亦香草名左思
　三都賦曰其草則有杜若蘅菊石蘭芷蕙棗下何纂纂
潘安仁笙賦云輟張女之哀彈流廣陵之清散詠桃園
　之夭夭歌棗下之纂纂歌曰棗下纂纂朱實纍纍宛
　其落矣化爲枯枝釋者謂之纂纂棗花也
西園㳺曹子建公醼詩云清夜逰西園飛盖相追随明月
澄清影列宿正參差(並同前)
京城街衢有金吾傳呼以禁夜行至正觀馬同上封事每
　街隅懸皷夜擊皷以止其行以備竊盗時人遂呼爲􁱪
􁱪皷有道人裴脩然雅有篇詠善書畫好酒嘗戯爲
　詞遮莫􁱪􁱪皷須傾滿滿盃金吾若相問報道玉山頽
(古今詩話)
青州隆興寺殿前廡下西邉有木䑓䑓上以架懸二小皷
　相傳寺乃孟嘗君故宅皷乃集賔客食皷考究不然而
　皷南壁上有詩一絶云千載遺蹤號皷樓不知誰是雍
　門周區區此飯徒爲爾唯有鳴雞■可酧不題姓名亦
　不知何謂
唐開元天寳間承平日乆世尚輕㣲多愛三花飾馬郭若
　虚家藏貴戚閲馬啚中有三花馬蘇大叅家有韓幹畫
　三花御馬晏元獻家藏一畫虢國出行圖亦有三花馬
　三花者剪鬃爲三瓣白樂天詩云舞衣裁四葉馬鬛剪
　三花是也
淮南蜀江者維揚之地也或曰勢連蜀土或以産茶味如
　蜀茶云自蜀江之南有竹西亭脩竹踈翠后即禪智寺
　也竹西取杜牧之詩斜陽竹西路歌吹是揚州自蜀江
　以南景氣頓異北風至此遂絶
鄴中銅駝郷魏武帝立銅駞石犬各二古詩云石犬不可
　吠銅駝徒爾為
呉宫有香水溪俗云西施浴處人呼爲脂粉塘吳王宫人
　濯粧於此溪上源至今猶香古詩云安得香水泉濯郎
　襟上塵
蘭溪自黄州麻城出東南流入大江有水極清冷杜牧之
　詩云蘭溪春盡碧泱泱是也
磁湖鎮道士磯即西塞山也薛能詩有西塞長雲盡南湖
　片月斜正謂此處南湖臧質敗走南湖以荷自蔽即此
　地也
彈棋今人罕為之有譜一卷盖唐賢所爲其局方二尺中
　心髙如覆盂其巔爲小壺四角㣲起李商隱詩云玉作
　彈棋局中心最不平謂其中髙也樂天詩云彈棋局上
　事最妙是長斜謂抹角長斜一發過半局今譜中具有
　此法柳子厚叙用二十四棊者即此謂也
神龍以來杏園燕後皆於慈恩寺塔下題名他時有將相
　則朱書之及第後知聞或遇未及第時題名字添前字
　故詩曰曾題名處添前字送出城人乞舊詩
湘潭縣唐興寺有劉夣得撰儼禪師碑孟賔于鄭谷詩湘
　水似伊水湘人如故人之句乃此寺前江流也
鸊鵜水鳥也其膏可以塗刀劍令不鏽爾雅注云膏玉瑩
劍續英華詩云鳥㗸苜蓿葉劍瑩鸊鵜膏是也
周禮四時變火春取榆柳之火夏取棗杏之火唐詩惟春
　取榆柳之火以賜近臣戚里之家故韓翃有曰日暮漢
宫傳蠟燭青烟散入五侯家之句
章聖嘗宴群臣扵太清樓忽問市店酒有佳者否中貴人
　對唯南仁和酒佳亟令沽賜群臣又問近臣曰唐時酒
　每升價㡬何無有對者唯丁晋公奏曰唐時酒每升三
　十錢章聖曰何以知之晋公曰臣嘗記杜甫詩曰速來
　相就飲一斗恰有三百青銅錢章聖大喜曰杜甫詩自
　可爲一代之史
禮部貢院試進士設香案于階前試官與舉人對拜此唐
　故事也列坐設位供帳亦盛乃具茶湯至於試學究則
　撤去㡩幕亦無茶湯渇則飲硯水皆黔其吻非固困之
　盖防毡幕中藏文字供應人傳經義爾故事爲之防歐
　陽文忠公詩云焚香答進士撤幕待經生(並同前)
　　　詩病門
王靖學蘇子羙作壯語曰欲徃海上吞鯨鯢又近有士人
　好爲怪語詩云比劉和尚小師畢逹尤卑劉貢父曰此
　乃番僧名號也又盧延遜吊陳亾將詩云自是碙砂發
　非干礉石傷牒多身上字盌大背邉瘡此乃打脊詩也
　如金同丁銀花合之類皆語忌爾作詩冝以爲戒(詩史)
詩有語病當避之劉子儀嘗贈人云惠和官尚小師逹禄
　須干全用故事取孟子所謂柳下惠不卑小官仲尼曰
　師也逹子張學干禄或有冩此二句减去官字示人曰
是畨僧逹禄須干見者大笑此偶自諧合無如輕薄子
非刀筆過也(古今詩話)
蔡居厚詩史不言劉子儀而謂劉貢父以為畨僧名論語
　只有師也過逹恐是過字章孝標登第後寄淮南李
　紳相詩曰及第全勝十改官金湯鍍了出長安馬頭漸
　入揚州路爲報時人洗眼看李答曰假金方用真金鍍
　若是真金不鍍金十載長安得第一何須空腹用髙心
聖俞嘗云詩句義理雖通語渉淺俗而可笑者亦其病也
　如有贈漁父一聮云眼前不見市朝事耳畔唯聞風雨
　聲說者云病肝　風如盡日覔不得有時還自來本謂
　詩之好句難得耳說者云此是人家失猫児人以為笑
(歐公詩話)
進士黄可字不可深扵雅道詩句中多好用驢字如獻高
　侍郎云天上傳將五馬賦門前迎得跨驢賔之類
昵昵児女語恩怨相爾汝劃然變軒昻勇士赴敵埸此
　退之聽頴琴詩歐陽文忠嘗問僕琴詩何者最佳余以
　此答之公言此詩最竒䴡然自是聴琵琶詩非琴詩余
　退而作聽杭僧惟賢琴詩云大絃春温和旦平小絃㢘
　折亮以清平生不識宫與角但聽牛鳴盎中雉登木門
　前剥琢誰叩門山僧未閑君勿嗔歸家且覔千斛水净
　洗從前筝笛耳詩成欲寄公而薨至今以為恨(紀詩)
邯鄲公周陵詩曰纔及春髙鼎祚移舒王詩云春高鼎祚
　不成詩
詩人貪求好句而理有不通亦語病也如䄂中諌草朝天
　去頭上宫花侍宴歸誠爲佳句矣但進諌必以章䟽無
　用藁之理唐人有云姑蘇䑓下寒山寺半夜鍾聲到客
　船說者亦云句則佳矣其如三更不是撞鍾時如賈島
　哭僧云冩留行道影焚却坐禪身時謂之燒殺活和尚
　此尤可笑若歩隨青山影坐學白塔骨又獨行潭裏影
　數息樹邉身皆是島詩何精粗頓異(歐陽詩話)
西頭供奉官錢昭度曾咏方池詩云東道主人心匠巧鑿
　開方石貯漣漪夜深却𬒳寒星映恰似仙翁一局棋有
　輕薄子見而笑曰此正謂一局黒全輸也遯齋閒覧
增修詩話總龜卷之二十八
　百家詩話總龜後集卷之二十八
　　　詠物門
歐陽文忠公極賞林和靖踈影横斜水清淺暗香浮動
　月黄昏之句而不知和靖别有詠梅一聮云雪後園林
　纔半樹水邉籬落忽横枝似勝前句不知文忠何縁弃
　此而賞彼文章大槩亦如女色好悪止繋扵人苕溪漁
　隠曰王直方又愛和靖池水倒窺踈影動屋簷斜入一枝
　低以謂此句扵前所称真可處伯仲之間余觀此句略
　無佳處直方何為喜之真所謂一蠏不如一蠏也(山谷)
為詩當飽參然後臭味乃同雖為大宗匠者亦然月觀横
　枝之語乃何遜之妙處也自林和靖一參之後參之者
　甚多(雪浪斎日記)
唐人牡丹詩云紅開西子粧樓暁翠掲麻姑水殿春若改
　春作秋全是蓮花詩林和靖梅花詩云踈影横斜水清
　淺暗香浮動月黄昏近似野薔薇也(陳輔之詩話)
凢詠梅多詠白而荆公詩獨云鬚撚黄金危𣣔堕蔕團紅
　臘巧能粧不惟造語巧䴡可謂能道人不到處矣又東
　坡詠梅一句云竹外一枝斜更好語雖平易然頗得梅
　之幽獨閑静之趣凡詩之詠物雖平淡巧䴡不同要能
　以随意造語爲主公後復有詩云遥知不是雪爲肯暗
　香耒盖取蘇子卿云只言花似雪不悟暗香来之意公
　在金陵又有和徐仲顰文字韵梅詩二首東坡在嶺南
　有暾字韵梅詩三首皆韵險而語工非大手筆不能到
　也(遯斎閑覧)
馹使前時走馬回北人初識越人梅清香莫把酴醾比只
　欠溪邉月下杯此梅二丈京師逄賣梅花絶句吾随後
　軰犹及與之周旋覧其親書如見其抵掌談笑也(東坡)
韓持國雖刚果特立風莭凛然而情致風流絶出時軰許
　昌崔象之侍郎舊第今為杜君章所有庍後小亭僅丈
　餘有海棠两株持國毎花開輒載酒日飲其下竟謝而
　去歲以為常至今故吏猶能言之余嘗扵小亭柱間得
　公二絶句其一云濯錦江頭千萬枝當年未觧惜芳菲
　而今得向君家見不怕春寒雨􁊨衣尚可想見當時氣
　味韓忠獻公嘗帥蜀持國兄弟皆侍行尚少故前句云
　尔其二云長條無風亦自動柔艶着雨更相冝漫其後
　句苕溪漁隠曰鄭谷海棠詩云穠䴡最冝新着雨妖嬈
　全在𣣔開時前軰以謂此两句說盡海棠好處今持國
　柔艶着雨更相冝之句乃用鄭谷語也至扵東坡作此
　詩則詞格超逸不復蹈襲前人其詩有嬀然一笑竹篱
　間桃李漫山捴粗俗自然冨貴出天姿不待金􁑱薦華
　屋朱唇得酒暈生臉翠䄂卷紗紅映肉林深霧暗曉光
　遲日煖風輕春睡足雨中有泪亦悽愴月下無人更清
　淑元豊間東坡謫黄州寓定惠院院之東小山上有海
　棠一株特繁茂每歳盛開時必為携客置酒巳五醉其
　下矣故作此長萹平生喜為人冩盖人間刋石者自有
　五六本云軾平生得意詩也(石林詩話)
隱居詩話云吕士隆知宣州好以事笞官妓妓皆𣣔迯去
　而　也㑹杭州有一妓到宣其色藝可取士隆喜之
　留之使不去一日郡妓復犯小過士隆又欲笞之妓泣
　訴曰某不敢辭罪但恐杭妓不能安也士隆愍而捨之
　聖俞因作莫打鴨一萹曰莫打鴨打鴨驚鴛鴦鴛鴦
　新向池北落不比孤洲老秃鶬秃鶬尚𣣔逺飛去何况鴛
　鴦羽翼長盖謂此也
詠物詩不待分明說盡只彷彿形容便見妙處如魯直酴
　醿詩云露􁊨何郎試湯餅日烘荀令炷爐香義山雨詩
　云摵摵度瓜園依依傍水軒此不待說雨自然知是雨
　也後来魯直無巳諸人多用此体(吕氏童䝉訓)
苕溪漁隠曰裴璘詠白牡丹詩云長安豪貴惜春殘争
　賞先開紫牡丹别有玉杯承露冷無人起就月中㸔時
　稱絶唱以余觀之語句凢近不若胡武平詠白牡丹詩
　云璧堂月冷難成寐翠幄風多不柰寒其語意清勝過
　裴璘逺矣如皮日休詠白蓮詩云無情有恨何人見月
冷風清𣣔堕時若移作詠白牡丹詩有何不可深更清
　切耳曼卿詠小桃二絶句云生色深紅綬帶長宫簾寒
　在井欄香母家升上瑶池品先得春風一面粧本分桃
　花寒食前小桃長是上春天二喬二趙俱傾國女弟嬌
　彊意自先其模冩命意豈不佳㢤
王直方詩話云或有称詠松句云影摇千尺龍蛇動聲撼
　半天風雨寒者一僧在坐曰未若雲影亂鋪地濤聲
　寒在空或以語聖俞聖俞曰言蕳而意不遺當以僧
　語為優
百家詩話總龜後集卷之二十八
增修詩話總龜卷之二十九
　　　詩累門
隋煬帝善屬文不欲人出其右薛道衡由是得罪後因事
　誅之曰更能作空梁燕落泥否嘗為燕歌行文士皆和
　之著作郎王胄獨不和焉每銜之終坐此見害而誦其
　警句曰庭草無人隨意緑復能作此邪(小說舊聞)
劉禹錫自屯田員外郎左遷鼎州司馬凡十年始召還方
　春贈看花者云紫陌紅塵拂面來無人不道看花回玄
　都觀裏桃千樹盡是劉郎去後栽不日傳於都下好事
　白執政誣其怨憤他日見時宰與坐慰勞乆之旣而曰
　近日新詩未免爲累不數月遷連州刺史其自叙云貞
　元二十一年春余為屯田員外郎時玄都觀未花是歲
　牧州至荆南又貶鼎州司馬居外十年召至京師人言
　有道士手植仙桃滿觀盛開遂有前篇以識一時之事
　旣出牧十四年始為主客郎中重逰是觀再書二十八
　字以俟後逰時元和二年三月也百畆亭中半是苔桃
　花開盡菜花開種桃道士今何在前度劉郎去又來(古)
(今詩話)
唐左司郎中喬知之有婢名窈娘藝絶當時武延嗣聞之
　欲一見旣見即留之無復還知之痛憤因為詩賂閽者
　以逹窈娘窈娘繫於裙帶赴井而死延嗣見詩酷吏誣
　䧟知之破其家詩曰石家金谷重新聲明珠百顆買娉
　婷昔日可憐公自許此時歌舞得人憎窈娘答曰公家
　閨閣不曾關好將歌舞借人看冨貴英雄非分理驕奢
勢力横相干别公此去終不忍徒勞掩袂傷紅粉百年
　離别在髙樓一代紅顔爲君盡載初元年三月也四月
　下獄死(同前)
宣宗好文嘗賦詩有金歩揺未能對令温𡵨卿(即廷/筠也)續之
　𡵨卿以玉跳脫應之宣宗令以甲科處之為令狐綯所
　沮除方城尉綯曾問其事扵𡵨𡵨曰出南華真經非僻
　書也冀相公爕理之暇時冝覧古綯怒甚後𡵨有詩曰
　悔讀南華第二篇之句(南部新書)
北夣瑣言廷筠事甚詳此獨載玉跳脫事又瑣言以跳為
　條與此不同南華真經無玉跳脫事不知當時何所㨿
　也
劉希夷詩曰年年歲歲花相似歲歲年年人不同其舅宋
　之問苦愛此两句知其未乏傳人懇乞許而不與之問
　怒以土袋壓殺之宋不得其死亦其報也(並同前)
薛令之閩之長溪人嘗爲右庻子時開元東宫官僚清冷
　令之作詩題于壁曰朝日上團團照見先生盤盤中何
　所有苜蓿長䦨干飯澁匙難綰羮稀筯易寛無以謀
朝夕何由保歲寒明皇行東宫見之題於其傍曰啄木
觜距長鳯凰毛羽短若嫌松桂寒任逐桑榆煖遂謝
病歸(古今詩話)
南唐徐融夜宿金山詩云維船分蟻照江市聚蠅聲烈祖
　姓嚴忌宋齊丘譛之以竹籠沉于京口
開元間禁中初重木芍藥植扵興慶池東沉香亭會花盛
　開明皇乗照夜駒妃子歩輦從之詔選梨園弟子中尤
　者得樂十六色李龜年以歌擅一時之名手擅捧板押
　衆前樂將歌明皇曰賞名花對妃子焉用舊詞遽命李
　龜年持金花牋賜李白立進清平調詞三章白承詔尚
　苦宿醒遂賦詞其一曰雲想衣裳花想容清風拂檻露
　華穠若非群玉山頭見定向瑶䑓月下逢其二曰一枝
　紅艶露凝香雲雨巫山枉㫁腸借問漢宫誰第一可憐
　飛燕倚新粧其三曰名花傾國两相歡常得君王帶笑
　看解釋春風無限恨沉香亭北倚䦨干龜年遂以調進
　令梨園弟子歌之太真妃持七寳盃酌西梁州葡萄酒
　笑領歌意明皇因調玉笛倚曲遲其聲以媚太真妃自
　是顧白尤異於諸學士然髙力士終以脫靴為耻異日
　太真妃重吟前詞力士曰始謂太真妃怨白入骨髓翻
拳拳如是耶太真妃因驚曰何翰林學士能辱人如此
　力士曰以妃子比飛燕賤之甚矣太真妃頗深然之明
皇欲三命白官卒為宫中所沮而止
孟浩然逰京師張九齡王維雅稱道之維因邀入内省俄
　而明皇至浩然匿床下維以實對帝喜曰聞其人矣而
　未之見也何懼而匿詔出問所爲詩浩然自誦云不才
　明主棄明皇曰卿自不求仕非朕棄卿也柰何誣我因
　放還(並同前)
孟浩然曾謁華山李相不遇因留一絶而去曰老夫三日
　門前立朱箔銀屏晝不開詩卷却抛書袋内譬如閑看
　華山來一日明皇召李對說及浩然事對曰見在臣私
　第急召俾口進佳句孟誦北闕休上書南山歸舊廬不
　才明主棄多病故人踈明皇不恱曰未嘗見浩然進書
　朝廷退黜何不云氣蒸雲夢澤波動岳陽城由此不遇
　與前所言及摭言稍異又北夣瑣言載元宗謂浩然何
　不道氣蒸雲夣澤波動岳陽城由是不遇於布衣
襄陽詩人孟浩然開元中頗爲王右丞所知有㣲雲淡河
　漢踈雨滳梧桐之句右丞擊節賞之維侍金鑾殿一日
　召之商較古今風雅忽遇明皇幸維所浩然錯愕伏床
　下維不敢隱奏聞明皇欣然曰素聞其人因得召見卿
　將何詩來否浩然曰偶不將來奉詔念詩曰北闕休上
　書南山歸舊閭不才明主棄多病故人踈明皇憮然曰
　朕未曾棄人自是卿不求進柰何有此作因命歸終南山
唐宣宗索趙嘏詩其卷首有題秦詩云徒知六國隨斤斧
莫有群儒定是非宣宗不恱(北夣瑣言)
　　　正訛門
宋謝眺詩云芳洲採杜若正觀中醫局求杜若度攴郎乃
　下坊州令貢州司判報云不出杜若應由謝眺詩悮也
　太宗聞之大笑判司改雍州司法度攴郎免官(小說舊聞)
張安道云江鄰㡬言孟郊死葬北邙山非退之詩也賀家
　湖上天花寺一一僧窓向水開不用閉門防俗客愛閒
　能有㡬人來此呉文靖詩也(詩史)
灔澦歌水經云白帝山城門西江有孤石冬出二十餘丈
　夏即没去郡二十里有瞿塘湍言灔澦石與城郭門外
　石潜通蜀人徃燒火伏時則灔澦邉沸王濬平呉尤作
　預石今訛曰灔澦瞿塘湍水急諺曰灔澦大如馬瞿塘
　不可下(古今詩話)
老杜有杜日两篇其一曰尚想東方朔詼諧割肉歸然而
　漢書所載事乃伏日(直方詩話)
山谷云老杜長鑱短鑱白木柄我生托此以為命黄獨無
　苗山雪盛短衣數挽不揜脛徃時儒者不解黄獨義改
　爲黄精學者承之以余攷之盖黄獨是也本草諸魁注
　黄獨肉白黄色漢人蒸食之江東謂之土芋余求之江
　西江西謂之土卵蒸煑食之類芋魁也
老杜家諱閑而詩中有云翩翩戯蝶閑過幔或云恐傳者
　謬又有宴王使君宅詩云汎愛憐霜鬢留歡卜夜閑
余以為當以閑為正臨文恐自不以爲避也
老杜送賈閣老出守汝州云雲山紫邏深世之注云邏塞
　也取巡邏之義而余觀九域圖乃云汝州有紫邏山
京師人呼大夫為大斧呼承制為承池盖語訛也有入戯
　為句云大夫何嘗斧承制豈當池(或云不當池)
舊以王維有詩名而好取人章句如行到水窮處坐看雲
　起時乃英華集詩也漠漠水田飛白鷺隂隂夏木囀黄
　鸝乃李嘉祐詩也余以為有摩詰之才則不可然是剽
　竊之雄耳
劉貢父作詩話稱杜甫云功曹非復漢蕭何按光武謂鄧
　禹何以不掾功曹謂曹叅嘗為功曹云鄼侯非也雍丘
　江子載云高祖紀何為主吏孟康曰主吏功曹也貢父
　之言過矣
貢父又云白樂天詩云請錢不早朝請作平聲唐人語也
　江子載亦云顔師古注漢書請或音才性反或不音唐
或以請作平聲悮矣
舒王集中有落星寺詩其末云勝槩惟詩可収拾不才羞
　作等閑來落星寺在彭蠡湖中劉咸臨嘗親見寺僧言
　㓜時目覩閩中章傳道作此詩其前六句皆同其末云
勝槩詩人盡収拾可憐蘇石不曾來蘇石謂子羙并曼
　卿也後人愛其詩者改末句作舒王詩傳之遂使一篇
　之意不完其體與舒王所作詩語不同也(並同前)
荘子曰野馬也塵埃也乃是两物古人謂野馬塵埃呉融
　賦曰動梁間之野馬韓渥詩云牕裏日光飛野馬恐不
　然野馬乃田間逰氣逺望如群馬又如水浪佛書謂如
熱時野馬陽熖即此物也(古今詩話)
章聖朝試天德清明賦有閩士破題云天道如何仰之彌
　高(讀作歌)會考試者亦閩人遂中選又荆南士人今雪
　詩用先字韻其末句云十二峰前旋旋添(添作天)
守郡謂之建麾盖用顔延年一麾乃出守之句不知其悞
　也延年謂一麾之麾如武王右秉白旄以麾之麾耳延
　年贈始平詩云屢薦不入官一麾乃出守謂山濤薦咸
　為吏部郎三上而武帝不用其後一擠遂出始平故有
　此句延年𬒳擯以此自托爾後杜牧之爲登樂逰原詩
　云擬把一麾江海去樂逰原上望昭陵遂為故事
今人不用厮字唐人作斯音五代時作入聲陶榖詩云尖
　簷帽子卑凢厮是也樂天又云金屑琵琶槽雪擺胡騰
　琵琶胡語與今人同
少陵詩云皂鵰寒始急白公歌云千呼萬喚始出來皆以
　為語病其實不然事之終始則音上聲有所宿留則音
　去聲二公詩非語病也
宋景文言大孤山以孤獨為字有廟在江壖乃為婦人形
　陳蕳夫留詩曰山稱孤獨字廟塑女郎形過客須知誤
　行人尚乞靈時稱佳句
羊愔太山人甞逰阮郎亭崕下有篆字詩刻石世傳漢阮
肇所書驗之乃李陽氷爲緒雲令時逰此亭題耳詩云
　阮客家何在仙雲洞口横人間不到處今日此中行
杜少陵詩云家家飬烏鬼頓頓食黄魚說者謂䕫峽間
有鬼户乃夷人也不聞有烏鬼盖蜀人臨水居者皆飬
鸕鷀繩繫其頸使捕魚得魚則倒持出之至今如此
詩家用也字本皆音夜杜詩云清絶也元禎云也向慈恩
　寺裏㳺今人讀為如字非也張端為河南司録府當祭
　社買猪呈尹猪走入端家即取殺之吏以白尹尹召端
　問端對按律云猪夜入人家主人登時殺之勿論尹大
　笑令别市猪(並同前)
歐陽公記陶榖詩末厥兵不暁其意余謂今人呼秃尾犬
　為厥尾衣之短者亦呼為厥然則此兵正謂其末賤耳
　今人不以末厥相連言之其義則是也不然則不可對
　卑凢厮(貢父詩話)
世人語虚偽者為何樓似汎濫之名其實不然國初京師
　有何家樓其下所賣物皆汚濫者故人以此目之樓巳
　廢語尚在也俳優人言河市樂人說者謂石駙馬在南
　都其家樂甚盛詆誚南河市中樂人故得此名其不然
　唐元和時燕呉行紀巳有河市字大抵不隷軍中有河
　市者散樂名也又人謂事之陳乆者為賛本五代時
有馬賛者為使府幕官其人魯戇有所聞見他人巳熟
　而巳方為新竒而道之時人見有言事之陳者皆號賛云
薛簡肅公尹開封以嚴為治謂之薛出油其後牧成都歳
　豐人樂其俗與之逰作春逰好十首自號薛春逰欲換
　前稱也(並同前)
李文正進永昌陵挽辭云奠玉五廻朝上帝御樓三度納
　降王當時群臣皆進惟文正詞最為首出所謂三降王
　者廣南劉鋹西蜀孟昶江南李煜也五朝上帝則誤矣
　建隆盡四年明年初郊改乾德至六年再郊改元開寳
　五年又郊而不改元九年己平江南四月大雩告謝扵
　西京欲盖執玉祀天者實四也當時人必繆傳者誤為
　五耳(歐公詩話)
古詩云䄂中有短歌欲寄雙飛燕意以燕春來秋去自可
　寄書故寓言尔今人馴養家鴿携在外數千里輙能還
　家蜀人以事至京師者以鴿寄書不旬日而逹賈人舶
　船浮海亦以鴿寄書皆非虚言也陸機使黄耳寄書此
　殆不然自洛至呉更厯江淮犬何能濟必從舟楫而渡
　犬又豈能諭意扵渉人或者謂陸機有奴名黄耳因此
　爲狗也(貢父詩話)
淮南張佖知舉進士試天雞弄和風佖但以文選中詩句
　爲題未甞詳究也有進士白試官云爾雅　天雞䮧天
　雞天雞有二未知孰是佖大驚不能對亟取爾雅檢釋
　䖝有　天雞小䖝黒身赤頭一名莎雞一名樗雞釋鳥
　有䮧天雞赤羽逸周書曰文䮧若彩雞成王時蜀人獻
　之江東士人深於學問有如此者(談苑)
李白戯杜甫云借問别來太痩生只爲從前作詩苦太痩
　生唐人語也至今尤以生爲語助所謂可憐生作么生
　何似生之類是也陶穀有詩云尖簷帽子卑凢厮短靿
　靴兒末厥生亦當時語也余天章景祐間巳聞此語時
　陶公卒未乆人莫曉其義王元叔慱學多聞最為多識
　亦不知爲何語也記之必有知之者(歐陽詩話貢父謂未厥/兵今謂未厥生姑存之)
延州五城說者以謂舊有東西二城夾河對立高方典郡
　始展東西北三城予讀杜詩云五城何迢迢迢迢隔河
　水延州秦北門山川猶可恃乃知天寳間巳有五城也(筆/談)
茶芽古謂之雀舌麥顆取其至嫩也余謂茶之羙者其質
　素良而所植之土又羙則新芽一發便長寸餘其細如
　針惟芽長為上品以其質榦土力皆有餘也如雀舌麥
　顆極下材耳乃北人不識誤爲品題予山居有茶崘為
　茶崘詩曰誰把嫩香名雀舌定知北客未曾嘗不知靈
　草天然異一夜風吹一寸長(同前)
司馬君實嘗論九旗之名旗與旂相近緩急何以區别小
雅庭燎夜向晨言觀其旂左傳尾伏辰取虢之旂當為
芹音耳關中人言清濁之清則不改言丹青之青為萋
　又以中為蒸䖝為塵不知旂本是芹亦關中人語轉丹
青之言萋也五方之人語言若是者多閩人以高為歌
荆楚以雞為斤文士作歌詩亦多不悟也向丞相敏中
　知長安不敢賣蒸餅云觸諱盖關中人以中為蒸也(貢)
(父詩話)
増修詩話總龜卷之廿九
百家詩話總龜後集卷之二十九
　　詠茶門
庫部林郎中說建州上春採茶時茶園人無數撃皷聲
　聞數里然一園中纔間壟茶品巳相逺又况山園之異
　邪苕溪漁隐曰歐陽永叔嘗新茶詩云年穷臘尽春𣣔
　動蛰雷未起駈龍蛇夜聞撃皷满山谷千人助呌聲喊
　呀萬木寒痴睡不醒惟有此樹先萌芽余官冨沙凡三
　春備見北苑造茶但其地煖纔驚蛰茶芽長导許𥘉無
　擊皷喊山之事永叔詩與文昌所紀皆非也北苑茶山
　凡十四五里茶味惟均亦豈有間壟茶品已相逺之說
　邪(文昌雜録)
歐公和劉原父揚州時㑹堂絶句云積雪猶封䝉頂樹驚
　雷未發建溪春中洲地煖萌芽早入貢冝先百物新注
　云時㑹堂造貢茶所也余以陸羽茶經考之不言揚州
　岀茶惟毛文錫茶譜云揚州禅智寺隋之故宫寺在蜀
　岡其茶丼香味如䝉頂焉第不知入貢之因起扵何時
　故不得而誌之也(苕溪漁隠)
東坡汲江水煎茶詩云活水還湏活火烹自臨釣石取深
　清大瓢貯月㱕春瓮小杓分江入夜瓶此詩奇甚道尽
烹茶之要且茶非活水則不能發其鮮馥東坡深知此
　理矣余頃在冨沙嘗汲溪水烹茶色香味俱成三絶又
　况其地産茶為天下第一冝其水異扵他處用以烹茶
　水功倍之至扵浣衣尤更㓗白則水之輕清益可知矣
　近城山間有陸羽井水亦清丼寔好事者爲名之羽
　著經言建州茶未得詳則知羽不曽至冨沙也(同上)
建安北苑茶始扵　太宗太平興國二年遣使造之取象
　扵龍鳯以别庻飲由此入貢至道間仍添造石乳其後
　大小龍茶又起扵丁謂而成扵蔡君謨謂之将漕閩中
　實董其事賦北苑焙新茶詩其序云産茶者将七十郡
　每歲入貢皆以社前火前爲名悉無其寔惟建州出茶
　有焙焙有三十六三十六中惟北苑彂而味尤佳社前
　十五日即採其芽日數千工聚而造之逼社即入貢工
　甚大造甚精皆載於所撰建安茶録仍作詩以大其事
　云北苑龍茶著甘鮮的是珍四方惟數此萬物更無新
　纔吐㣲茫緑𥘉沾少許春散㝷萦樹遍急採上山頻宿
　葉寒尤在芳芽冷未伸茅茨溪口焙籃籠雨中民長疾
　勾萌拆開齊分两均帶烟蒸雀舌和露叠龍鱗貢作
　勝諸道先嘗祇一人緘封瞻闕下郵傳渡江濵特㫖
　㽞丹禁殊㤙賜近臣啜　灵藥助用與上罇親頭進英
　華盡𥘉烹氣味醇細香勝却麝淺色過扵筠頋渚慙投
　木冝都愧積薪年年號供御天産壮甌閩此詩叙貢茶
　頗為詳盡亦可見當時之事也又君謨茶録序云臣前
　因奏事伏䝉陛下諭臣先任福建轉運使日所進上
　品龍茶最為精好臣退念艸木之㣲首辱陛下知鍳
　若處之得地則能盡其材昔陸羽茶經不苐建安之
　品丁謂茶圖獨論採造之本至扵烹試曽未有聞輙條
　數字蕳而易明勒成二萹名曰茶録至宣政間鄭可蕳
　以貢茶進用乆領漕試創添續入其數浸廣今猶因之
　細色茶五綱凡四十三品形製各異共七千餘餅其間
　貢新試新龍團勝雪白茶御苑玉芽此五品乃水㨂為
　苐一餘乃生揀次之又有粗色茶七䋄凡五品大小龍
　鳯并㨂芽悉入龍腦和膏為團餅茶共四萬餘餅東坡
　題汶公詩卷云上人問我晋連意待賜頭䋄八品茶
　即今粗色紅綾袋八品者是也盖水㨂茶即社前者
　生㨂茶即火煎者粗色茶即雨前閩中地煖雨則茶巳
　老而味加重矣山谷和揚王休点宻雲龍詩云小壁雲
　龍不入香元豊龍焙承詔作今細色茶中却無此一品
　也又有石門乳吉香口三外焙亦隷扵北苑皆採摘茶
　芽送官焙添造每歲縻金共二萬餘緍日役千夫凡兩
　月方能迄事苐所造之茶不許過數入貢之後市無
　貨者人所罕得惟􁒽源諸處私焙茶其絶品亦可敵官
　焙自昔至今亦皆入貢其流販四方悉私焙茶耳蘇黄
　皆有詩称道􁒽源茶盖􁒽源與北苑為鄰山阜相接才
　三里餘其茶甘香特在諸私焙之上東坡和曹輔寄壑
　源試焙新芽詩云仙山靈雨􁊨行雲洗遍香肌粉未匀
　明月来投玉川子春風吹散武林春要知玉雪心腸好
　不是膏油首面新戯作小詩君一笑從来佳茗似佳人
　山谷謝送碾賜􁒽源㨂芽詩云矞雲從龍小蒼璧元豊
至今人未識􁒽源包貢第一春御奩碾香俱玉食睿思
　殿中金井攔甘露薦枕天開顔橋山事事　百局
衮司諸公省中宿中人傳賜夜未央雨露㤙光照官
　燭右丞似是李元禮好事風流有涇渭肯怜天禄校書
　郎親敕家庭遣分似春風飽食太官羊不慣腐儒湯
　餅腸捜攪十年灯火讀令我匈中書傳香已戒應門牛
　馬走客来問字莫載酒(苕溪漁隠)
建州陸羽茶經尚未知之但言福建等十二州未詳徃徃
　得之其味極佳江右日近方有䗶面之號李氏别令
　取其乳作片或號曰京挺的乳及骨子等毎歲不過
　五六萬斤迄今歲出三十餘萬斤凡十品曰龍茶鳯茶
　京挺的乳召乳白乳頭金䗶面頭骨次骨龍茶以供乗
輿及賜执政親王長主餘皇族學士将帥皆得鳯茶舎
　人近臣賜金挺的乳館閣賜白乳龍鳯石乳茶皆太宗
　令造江右有研膏茶供御即龍茶之品也丁謂為北苑
　茶録三卷俻載造茶之妙未行扵世(談苑)
唐茶惟湖州紫筍入貢每歲以清明日貢到先薦宗廟然
　後分賜近臣紫筍生頋渚在湖常二境之間當採茶時
　兩郡守畢至最為盛集此蔡寛夫詩話之言也蔡但
　知其一而不知其二按陸羽茶經云浙西以湖州上常
　州次湖州生長興縣顧渚山中常州義興縣生君山
　懸脚嶺北峰下唐義興縣重脩茶舎記云義興貢茶非
　舊也前此故御史大夫李栖筠實典是邦山僧有獻佳
　茗者㑹客嘗之野人陸羽以為芬香甘辣冠于他境可
　薦扵上栖筠從之始進萬两此其濫觴也厥後因之徵
　獻浸廣遂為任土之貢與常賦之邦侔矣故玉川子詩
　云天子湏嘗陽羡茶百艸不敢先開花正謂是也當時
　顧渚義興皆貢茶又鄰壌相接白樂天守姑蘇聞賈
　常州崔湖州茶山境㑹想羡歡宴因寄詩云遥聞
　境㑹茶山夜珠翠歌鍾俱遶身􁑱下中分两州界燈前
　合作一家春青娥遞舞應争妙紫筍斉嘗各閗新自
　欵花時北窓下蒲黄酒對病眠人唐袁高爲湖州刺史
　因修貢顧渚茶山作詩云禹貢通逺俗始圖在安人後
　王失其本聀吏不敢陳亦有姦佞者因兹欲求神動生
　千金費日使萬姓貧我耒顧渚源淂與茶事親黎甿輟
　耕農采掇實苦辛一夫且當役盡室皆同臻捫葛上欹
　壁蓬頭八荒榛終朝不盈掬手足皆鱗皴悲嗟遍空山
　艸木爲不春隂嶺牙未吐使曹牒巳頻心争造化先走
　挺麋鹿均選納無日夜擣聲昏繫晨衆功何枯櫨俯
　視弥傷神皇帝尚廵狩東郊路多堙周囬繞天涯所獻
　惟艱勤况减兵革用兼兹困疲民未知供御餘誰合分
　此珎顧省忝邦守有慙復因循茫茫滄海間丹憤何由
　申此詩雅得詩人諷諌之体誠可尚也(苕溪漁隠)
玉川子有謝孟諌議恵茶歌范希文亦有閗茶歌此二萹皆
　佳作也殆未可以優劣論然玉川歌云至尊之餘合王
　公何事便到山人家而希文云北苑将期獻天子林下
　雄豪先閗羙若論先後之序則玉川之言差勝雖然如
　希文豈不知上下之分者㢤亦各賦一時之事耳苕溪
　漁隠曰藝苑以此二萹皆佳作未可優劣論今並録全
　余謂玉川之詩優扵希文之歌玉川自出匈臆造語穩
　貼得詩人之句法希文排比故實巧欲形容宛成有韵之
　文是果無優劣耶玉川走筆謝孟諌議寄新茶云日髙
　丈五睡正濃軍将打門驚周公自云諌議送書信白
　絹斜封三道印開緘宛見諌議面手閱月團三百片聞道
　新年八山裏蛰䖝驚動春風起天子湏嘗陽羡茶百艸
　不敢先開花仁風暗結珠琲瓃先春抽出黄金芽摘鮮
　焙芳旋封裏至精至好且不奢至尊之餘合王公何當
　便到山人家柴門反関無俗客紗㡌挂頭自煎吃碧雲
　引風吹不㫁白花浮光凝椀面一椀喉吻潤两椀破孤悶
　三椀捜枯腸惟有文字五千卷四椀發輕汗平生不平
　事盡向毛孔散五椀肌骨清六椀通仙靈七椀喫不得
　也唯斍两腋習習清風生蓬莱山在何処玉川子乗此
　清風欲㱕去山上群仙司下土地位清髙隔風雨安得
　知百萬億蒼生命堕在顛崖受辛苦便為諌議問蒼生
　到頭合得蘇息否希文和章岷從事閗茶歌云年年春
　自東南来建溪先煖氷㣲開溪邉竒茗冠天下武夷仙
　人從古㘽新雷昨夜發何處家家嬉笑穿雲去露芽錯
　落一畨营綴玉含珠散嘉樹終朝采掇未盈袒唯求精
　粹不敢貪研膏焙乳有雅製方中圭兮圓中蟾北苑将
　期獻天子林下雄豪先閗羙鼎磨雲外首山銅瓶携
　江上中􁥀水黄金碾畔緑塵飛碧玉甌中翠濤起閗
　茶味兮輕醍醐閗茶香兮薄蘭芷其間品第胡能欺
　十目視而十手指勝若登山不可扳輸同􁌀将無窮恥
　吁嗟天産石上英論功不愧堦前蓂衆人之濁我可清
　千日之醉我可醒屈原試與招魂魄劉怜却得聞雷
霆盧仝敢不歌陸羽湏作經森然萬象中焉知無茶
星啇山丈人休茹芝首陽先生休采薇長安酒價减
千萬成都藥市無光輝不如仙山一啜好泠然便欲乗
風飛君莫羡花間女郎只閗艸嬴得珠璣满斗㱕
百家詩話總龜卷之二十九
増修詩話總龜卷之三十
　　　道僧門
道士沈廷瑞彬之子也性坦率直造縣宰之坐宰方治訟
　而廷瑞至宰戯之曰沈道士何時成道廷瑞應聲曰何
　須問我道成時紫府清都自有期手握藥苗人不識體
　含仙骨俗争知宰慙(江南野録)
呉崇岳泉州人也爲龍興觀道士辟榖多年常登其宫松
　梢禮拜㨿松枝可六七十尺福建漕使周謂因請隨行
　抵于德化縣縣治之東有古松一株高八九十尺上有
　鶴巢乃命崇岳登之宛若猿狖容易直上出鶴巢之外
　端身飛歩手無攀縁就纎枝拜如平地其松枝柔軟隨
　歩低昻略無損處周謂乃爲詩贈云楮為冠子布為裳
　吞得丹霞夀最長混俗性靈常樂道出塵風格早休糧
　枕中經妙誰傳與肘後方新自寫將百尺松梢㡬飛歩
　鶴棲枝上禮虚皇太平興國中詔入(郡閣雅談)
楚郎中失其名宦逰江東泊金陵岸下子弟軰逰茆山見
　一老僧住一小庵謂諸子曰何所至此告以因逰賞林
泉而來日晚欲丐宿可乎僧曰舎陋不可相容此二三
里有寺可宿因指諸子令徃抵寺巳暮矣寺僧問誰指
來諸子曰山下老僧寺僧曰聞此有老僧甚乆未之見
　也凌晨徃則庵中巳無人惟松上有詩云數株松檜食
　不盡一沼芰荷衣有餘剛𬒳傍人相問當老僧今日又
　遷居(摭遺)
僧無夣嘗在府畿村落中求化手持大木牌題詩二絶曰
　心為車兮身為軾車動軾随何意息交梨火棗是誰無
　自是不為荆與棘身為客兮心為主主人和平客安堵
　若還客主不康寜精神必定隨君去(翰府名談)
景德中日本僧照寂入貢三司使丁晋公甚恱之晋為言
　姑蘇山水竒秀照寂心愛而留因止于呉門寺其徒不
　願從者遣數人歸本國後以黒金水瓶寄晋公并詩曰
　提携三五載日用不曾離曉井斟殘月春爐釋夜澌鄱
　銀難免侈萊石易成虧此噐堅還實寄公應可知(談苑)
僧護國江南人也攻詞翰題醴陵玉仙觀云白雲至今凝
　不散星壇松殿㡬千秋徃徃笙歌生夜半瀑布西行遇
　石橋黄精採根還採苗路逢一人擎一椀茶花夜來風
　吹滿又言家住在東坡白大相逢邀我過南山石上有
　棊局曾使樵人爛斧柯此篇絶佳詩僧中下可得也
大暦末禪僧元覧住荆州陟岵寺道高風韻人不可親章
　璪嘗畫松於齋壁符載賛之衞象詠之亦一時四絶覧
　悉加堊焉人問其故曰無事疥吾壁也僧那即其甥發
　瓦探壞墻薫䑕覧未甞責弟子議論而布衣一食亦不
　稱之或怪問之乃題詩扵竹曰大海從魚躍長空任鳥
　飛(古今詩話)
沙門貫休鍾陵人精扵筆札荆州成中問其筆札法休曰
　此事須登壇可授安可草草而言成令䘖之乃逓於黔
　中因為病鶴詩見意曰見說氣清邪不入不知爾病自
　何來(同前)
唐昭宗以錢武肅平董昌功拜鎮東軍節度使自稱呉越
　國王貫休投詩曰貴逼身来不自由㡬年勤苦蹈林丘
　滿堂花醉三千客一劍霜寒十四州萊子衣裳宫錦窄
　謝公篇詠綺霞羞他年名上凌烟閣豈羡當時萬户侯
　武肅愛其詩遣諭令改為四十州乃可相見貫休性𥚹
　答曰州亦難添詩亦難改閑雲孤鶴何天不可飛遂入
　蜀以詩投孟知祥詩云一瓶一鉢垂垂老萬水千山得
　得來(古今詩話)
温州鴈蕩山自古圖史不載按西域書云諾矩羅居震旦
　東南大海祭鴈蕩山芙蓉龍湫唐貫休作賛云鴈蕩經
　行雲漠漠龍湫宴坐雨濛濛北山南山有芙蓉峰下有
　芙蓉驛前瞰大海山頂有大池相傳以為鴈蕩有二潭
　以為龍湫又有經行䑓宴坐峰皆以貫休詩得名也
唐大興善寺東廊之南有僧不出院轉法華經三萬七千
　部夜常有狐子來聴長慶初庭前有牡丹一朶合歡僧
　幽之詩曰三萬蓮經三十春平生不踏院門塵
杜牧之弱冠登第再中制科因與二三同年城南逰覧至
　丈六寺有禪僧擁褐坐與之語可佳問杜姓名具以對
　又曰脩何業傍人以累捷誇之笑曰皆不知也牧之嘆
　訝乆之作詩云家住城南杜曲旁两枝仙桂一時芳老
僧都未知名姓始覺空門氣味長
蜀僧遠國傷蜀詩曰樂極悲來數有涯歌聲纔歇便興嗟
牽羊廢主㝷傾國逐鹿奸臣盡䘮家丹禁夜凉空鎻月
後庭春老謾開花两朝基業都成夣林木蒼蒼噪暮鴉
南方浮屠能詩者多矣徃徃多不顯其名福州有一僧作
　詩百餘篇其中佳句有云虹收千嶂雨潮展半江天又
　有詩云詩因試客分題僻棋為饒人下子低不减於古
　人也
閩僧懐濬有詩二絶云家在閩山東復東其中歲歲有花
　紅而今再到花紅䖏花在舊時紅處紅家在閩山西復
　西其中歲歲有鶯啼而今再到鶯啼處鶯在舊時啼
處啼人多誦之
大暦中澤潞間有僧號普滿或歌或咲言事多驗建中初
　潞州佛寺題詩一首而去詩曰此水連涇水雙珠血滿
　川青牛將赤虎方號太平年此水泚字涇水自涇川兵
亂雙珠滔泚也青牛興元二年乙丑赤虎是歳改元元
年丙寅是年賊平
陳文惠赴端州􁒷舟廬陵有胡僧叩舷謂公曰虎目鳯鼻
猿身平地不能為也當有攀附然後有所食位極卿相
僧為詩一絶曰虎目猿身形最貴須因攀附即升高知
公今向端溪去助子清風泛怒濤公後登庸(青瑣集)
廬山佛手巖在絶頂李氏有國日行因禪師居焉李氏詔
　居棲賢寺未㡬一夕大雪迯居舊隱嘗煑茶延僧起托
　巖扉立化余作偈曰前朝詔住棲賢寺雪夜迯居岩石
　間想見煑茶延客處直縁生死不相關
東呉僧道潜經臨平作詩云風蒲獵獵弄輕桑欲立蜻蜓
　不自由五月臨平山下路藕花無數滿汀洲東坡見之
　大稱賞及坡守徐潜訪之館扵逍遥堂士大夫欲識之
　坡饌客罷俱而來坡遣一妓乞詩詩曰寄語巫山窈窕
　娘好將魂夣惱㐮王禪心巳作沾泥絮不逐春風上下
　狂一座大驚然性偏憎凡子作詩云去歲春風上苑行
　爛窺紅紫厭平生如今眼底無姚魏浪蕋浮花懶問名
　士論少之其作詩追法淵明有逼真處如曰數聲柔櫓
　滄浪外何處江村人夜歸是也(冷齋夜話)
西湖僧順怡然清苦賦十竹詩城中寸土如寸金幽軒種
　竹只十箇春風慎勿長児孫穿我堦前緑苔破林下詩
　云乆服林下逰頗識林下趣從渠緑隂繁不碍清風度
　閑來石上眠落葉不知數山鳥忽飛來啼破幽寂處荊
　公愛之
陳瑩中謫合浦以書抵余為負華嚴經入嶺有偈曰大士
　㳺方興盡回家山風月絶纎埃杖頭多少閑田地挑取
　華嚴入嶺來余和之曰因法相逢一笑開俯看人世過
　飛埃湘南嶺内休分别圓寂光中共徃來聞嶺外大雪
　作二偈寄之曰傳聞嶺外雪壓倒千年樹老児拊手笑
　有眼未曾覩故應潤物材一洗瘴江霧寄語牧牛人莫
教頭角露又曰偏界不曾藏處處光皎皎開眼失蹤由
　都縁太分暁園外忽生春萬瓦粲一笑遥知忍凍人未
　悟安心了静禪師渡溪為漲流所䧟童子掖至㟁坐沙
　石間垂頭如雨鶴忽指溪作詩曰春天一夜雨霶𩃱添
　得溪流意氣多剛把山僧推倒却不知到海復如何後
　無疾而化
余夜夣逢一道士一奴負酒瓢隨之道士邀余坐茗坊奴
　竊飲瓢無有乃笑道士詬欲杖之顧奴曰汝從覺範求
　詩曰難藏為香釁易滿坐徧小開口所有竭饞奴法
　當笑句句皆譏其𥚹可怪也璉禪師工詩舒王以其詩
　示歐公公曰此道人肝臟饅頭是中無一點菜氣仁廟
　留住净因禪院作偈進乞還山林曰千簇雲山萬壑流
閑身歸老此峰頭殷勤願祝如天夀一炷清香滿石樓
　又曰堯仁况是如天闊乞與孤雲自在飛
桂林僧景淳工詩福老衲為余言淳意苦而深世不可遽
解如曰夜色中旬後虚堂坐㡬更隔溪猿乍呌當檻月
　初生又曰後夜客來稀幽齋獨掩扉月中無事立艸際
　一螢飛余時方十六七心不然之
筠溪快山有虎有牧童為虎逐牛捍護之竟死石門老衲
　文公為余言之為作詩以諷含齒𬒳髮而不義者然余
　徒能諷之其能巳之㢤頌曰快山山淺亦有虎時時妥
　尾過行路一䜿地坐牧两牯以捶捶地不知顧虎搏䜿
　如鷹搦兎两牛來奔虎棄去因徃疴癢挨老樹牯則喘
　伺同守護虎竟不得此牧䜿䜿雖不活牯無負一村囂
　傳共鳴皷而虎巳迯不知處嗟乎異㢤两太武高誼可
　與貫髙伍今走仁義名好古臨事真情乃愧汝此事可
　信文公語為君落筆驚風雨(並同前)
増修詩話總龜卷之三十
百家詩話總龜後集卷之三十
　　詠茶門
唐趙璘𫐠因話録載其家兵部君性尤嗜茶能自煎謂人
　曰茶湏緩火灸活水煎坡有活水還湏緩火煎恐亦用
　此(黄常明)
五代時鄭遨茶詩云嫩芽香且靈吾謂艸中英夜臼和烟
　搗寒爐對雪烹維憂碧粉散常見緑花生最是堪珎
　重能令睡思清范文正公詩云黄金碾畔緑塵飛碧
　玉甌中翠濤起茶色以白爲貴二公皆以碧緑言之何
　邪(三山老人語録)
茶之佳品造在社前其次則火前謂寒食前也其下則雨
　前謂谷雨前也佳品其色白若碧緑者乃常品也茶之佳品芽蘖
　細㣲不可多得若此數多者皆常品也茶之佳品皆點
　啜之其煎啜之者皆常品也齊已茶詩曰甘傳天下口
　貴占火前名又曰髙人愛惜蔵岩裏白甀封題寄火
　前丁謂茶詩曰開緘試新火湏汲逺山前凡此皆言火
　前盖未知社前之品為佳也鄭谷茶詩曰入坐半甌輕
　泛緑開緘數片淺含香鄭雲叟茶詩曰維憂碧粉散嘗
　見緑花生沈存中論茶謂黄金碾畔緑塵飛碧玉甌中
　翠濤起冝改緑為玉翠為素此論可也而舉一夜風吹
　一寸長之句以為茶之精羙不必以雀舌鳥觜為貴今
　案茶至扵一寸長則其芽葉大矣非佳品也存中此論
　曲矣盧仝茶詩曰開緘宛見諌議面手閱月圑三百片
　薛能謝劉相公寄茶詩曰兩串春團敵夜光名題天柱
　印維陽茶之佳品珎輸金玉未易多得而以三百片惠
盧仝以两串寄薛能者皆下品可知也齊巳詩角開香满
　室炉動緑凝鐺丁謂詩曰末細烹還好鐺新味更全此
　皆煎啜之也煎啜之者非佳品矣唐人扵茶雖有陸羽
　為之說而評論未精至本朝蔡君謨茶録旣行則持論
　精矣以茶録而覈前賢之詩皆未知佳味者也(三山老人/語録)
唐以前茶惟貴蜀中所産孫楚歌云茶出巴蜀張孟陽登
成都樓詩云芳茶冠六合溢味播九區他處未見称者
　唐茶品雖多亦以蜀茶為重然惟湖州紫筍入貢毎歲
　以清明日貢到先薦宗庙然後分賜近臣紫筍生顧渚
　在湖常二境之間當採茶時两郡守畢至最為盛㑹杜
　牧詩所謂溪盡停蛮棹旗張卓翠苔栁村穿窈窕桃澗
　渡喧豗劉禹錫何處人間似仙境春山携妓采茶時皆
　以此建茶絶亡貴者僅得挂一名尓至南李氏時漸見
　貴始有團圏之製而造作之精經丁晋公始大備自建
　茶出天下所産皆不復可數今出處􁒽源沙溪土地相去
　丈尺之間品味已不同謂之外焙况他處乎則知雖艸
　木之㣲其顯晦亦自有時然唐自常衮以前閩中未有
　讀書者自衮教之而歐陽詹之徒始出而終唐世亦不
　甚盛今閩中舉子常𢾗倍天下而朝廷将相公卿毎居十
　四五人物尚尔况艸木㣲物也顧渚湧金泉毎造茶時
　太守先祭拜然後水漸出造貢茶畢水稍减至供堂茶
　畢已减半太守茶畢遂涸盖常時無水也或聞今龍焙
　泉亦然苕溪漁隠曰北苑官焙也漕司歲以入貢茶爲
　上􁒽源私焙也土人亦入貢茶爲次二焙相去三四里
　間若沙溪外焙也與二焙相去絶逺自隔一溪茶爲下
　山谷詩云莫遣沙溪耒亂真正謂此也官焙造茶嘗
　在驚蛰後一二日興工採摘是時茶芽已皆一槍盖閩中
　地煖如此舊讀歐公詩有喊山之說亦傳聞之訛耳
　龍焙泉即御泉也水之増减亦随水旱𥘉無漸出遂涸
　之異但泉水極丼正冝造茶耳(蔡寛夫詩話)
蜀中數處蜀茶雅州䝉頂最佳其生最晚在春夏之
　交其地即書所謂蔡䝉旅平者也方茶之生雲霧覆其
　上若有神物護持之(東斎紀事)
茶古不著所出本艸云出益州唐以䝉山顧渚蘄門者爲
　上品尚雜以蘇椒之類故李泌詩云旋沬翻成碧玉池
　添蘇散出琉璃眼遂以碧色爲貴止曰煎茶不知點試
　之妙大率皆艸茶也陸羽茶經綐言福建泉紹等十
　州所出者其味極佳而只今建安爲天下第一(遯斎閑/覧)
鄭可簡以貢茶進用累官聀至右文殿修撰福建路轉
　運使其姪千里扵山谷間得朱艸可簡令其子待問
　進之因此得官好事者作詩云父貴因茶白児荣爲
艸朱而千里以從父奪朱艸以予子譊譊不已待問得
官而㱕盛集為慶親姻畢集衆皆賛喜可簡云一門
僥倖其姪遽云千里埋冤衆皆以的對是時貢茶一方
騷動故也苕溪漁隠曰余觀東坡荔支欵注云大小龍
茶始扵丁晋公而成扵蔡君謨歐陽永叔聞君謨進小
龍團驚欵曰君謨士人也何至作此事今年閩中監司
　乞進閗茶許之故其詩云武夷谿邊粟粒芽前丁後
　蔡相籠加争新買寵各出意今年閗品充官茶則知始
　作俑者大可罪也(髙斎詩話)
詩云誰謂茶苦尔雅云檟苦茶注樹似梔子今呼早采者
　為茶晚采者為茗一名荈蜀人名之苦茶故東坡乞茶㘽
　詩云周詩記苦茶茗飲出近世𥘉縁厭粱肉假此雪昏
　滯盖謂是也六一居士嘗新茶詩云泉甘噐潔天色好
　坐中㨂擇客亦佳東坡守維揚扵石塔寺試茶詩云椫
　窓䴡午景蜀井出氷雪坐客皆可人鼎噐手自㓗正謂
　諺云三不點也(苕溪漁隠)
葉濤詩極不工而喜賦詠嘗有試茶詩云碾成天上龍兼
　鳯煑出人間蟹與蝦好事者戯云此非試茶乃碾玉匠
　人嘗南食也(西清詩話)
唐相李衞公好飲惠山泉置馹傳送不逺數千里而近
　世歐陽少師作龍茶録序称嘉祐七年親享明堂致
　齋之夕始以小團分賜二府又給一餅不敢碾試至今
蔵之時熈寕元年也吾聞茶不問團鍔要之貴新水
不問江井要之貴活千里致水真偽固不可知縱令識
真巳非活水自嘉祐七年壬寅至熈寕元年戊申首尾
七年更閲三朝而賜茶猶在此豈復有茶也㢤苕溪漁
　隠曰壬午之春余赴官閩中漕幕遂得至北苑觀造貢
茶其最精即氷芽細如針用御泉水研造社前巳嘗貢餘
　毎片計工直四萬錢分試其色如乳平生未嘗曽啜此
　好茶亦未嘗嘗茶如此之蚤也(唐子西閗茶記)
魯直諸茶詞余謂品令一詞最佳能道人所不能言尤在
　結尾三四句詞云鳯舞團團餅恨分破教孤令金渠休
　净隻輪慢碾玉塵光莹湯響松風早减二分酒病味濃
　香永醉郷路成佳境恰如灯下故人萬里㱕耒對影
　口不能言心下快活對省(苕溪漁隐)
東坡詩春濃睡足午窓明想見新茶如潑乳又云新火發
　茶乳此論皆得茶之正色矣至贈謙師点茶則云忽驚
　午盞兔豪班打作春瓮鵝児酒盖用老杜詩鵞児黄似
　酒對酒爱鵞児若是則色黄烏得爲佳茗矣今東坡前
集不載此詩想自知其非故刪去之(同上)
臘茶出扵建劍草茶盛扵两浙两浙之品日注爲第一自
　景祐巳後洪州双井白芽漸盛近歲製作尤精囊以
　紅紗不過一二两以常茶十數斤飬之用辟暑􁊨之氣
　其品逺出日注上遂爲艸茶第一苕溪漁隱曰醉翁又
　有雙井茶詩云西江水清江石老石上生茶如鳯瓜穷
　臘不寒春氣早雙井芽生先百艸白毛囊以紅紗碧十
　斤茶養一斤芽長安冨貴五侯家一啜猶湏三日誇蔡
　君謨好茗飲又精扵藻鍳荅程公闢蕳云曏得雙井
　四两其時人還未識叙謝不悉㝷烹治之色香味皆
　精好是為茗芽之冠非日注宝雲可並也涪翁尤譽双
　井盖鄉物也李公擇有詩嘲之戯作觧嘲云山芽落磑
　風囬雪曽與尚書破睡来勿以姫姜弃憔悴逄時瓦釡
　亦鳴雷又荅黄冕仲索煎双井并簡王揚休詩云江夏無
　雙乃吾宗同舎頗似王安豊能澆茗椀湔祓我風𬒮欲
　挹浮丘公吾宗落筆賞幽事秋月下照澄江空家山鷹
　爪是小艸敢與好賜雲龍同不嫌水厄幸来辱寒泉湯
　鼎听松風(同上)
世言團茶始扵丁晋公前此未有也慶暦中蔡君謨為福
　建漕更製小團以充歲貢元豊𥘉下建州又製宻雲龍
　以獻其品高扵小團而其製益精矣曽文昭所謂莆陽
　學士蓬莱仙製成月團飛上天又云宻雲新様尤可喜
　名出元豊聖天子是也唐陸羽茶經扵建茶尚云未詳
　而當時獨貴陽羡茶歲貢特盛茶山居湖常二州之間
　脩貢則两守相㑹山椒有境㑹亭基尚存盧仝謝孟諌
　議茶詩云天子湏嘗陽羡茶百艸不敢先開花是巳然
　又云開緘宛見諌議面手閱月團三百片則團茶巳見扵
　此當時李郢茶山貢焙歌云烝之馥之香勝梅研膏架
　動聲如雷茶神拜表貢天子萬人争喊春山摧覌研膏
　之句則知嘗為團茶無疑自建茶入貢陽羡不復
　研膏祗謂之艸茶而已(葛常之)
昨夜梦參寥師携軸詩見過斍而記其飲茶两句云
　寒食清明都過了石泉槐火一時新夣中問火固
　新矣泉何故新荅曰俗以清明淘井當續成詩以
　記其事(東坡)
百家詩話総龜後集卷之三十
增修詩話總龜卷之三十一
　　　詩䜟門(上)
太祖采聽至明逺邉事纎悉必知有間者西蜀還問劍外
　有何事間者曰但聞城郭滿城誦朱山長苦熱詩曰煩
　暑鬱蒸無所避凉風清冷㡬時來曰此蜀人思我來取
　也(古今詩話)
僞蜀每歲除日諸宫門各給桃符書元亨利貞四字時昶
　子善書札取本宫䇿勲府書云天垂餘慶地接長春乾
　德中伐蜀明年蜀降二月以兵部侍郎吕餘慶知軍府
　事以䇿勲府爲治所太祖聖節號長春此天垂地接
　之兆也
辛夤遜仕僞蜀孟昶爲學士王師將致討之前歲除昶令
　學士作詩两句寫桃符上夤遜題曰新年納餘慶嘉節
　號長春明年蜀亡吕餘慶以叅知政事知益州長春乃
　太祖誕聖節名也(談苑二說不同故两存之)
梁沙門寳誌銅牌多䜟未來事云有一真人在兾川開口
　張弓在右邉子子孫孫萬萬年江南李璟其子曰弘兾
　呉越錢鏐諸子皆連弘字期以應之而真宗諱正當之
江南將亡數年前昇元寺殿基掘得石記視之詩也辭曰
若問江南事江南事不慿抱雞升寳位走犬出金陵子
建居南極安仁秉夜燈東陵嬌小女騎虎渡河氷王師
　甲戌渡江李煜以丁酉年生曹彬爲大將列柵城南乃
　子建也潘羙為副將城䧟恐有伏兵命卒縱火乃安仁
　也錢俶以戊寅年入朝盡獻浙西之地騎虎之謂也
誌公嘗畫鹿負按走山中又云两角女子緑衣裳却背太
　行趍君王一止之月必消亡後禄山亂盖两角即鹿緑
　即禄女子即安字太行即山名一止之月果正月敗亡
　唐宋遺史
翰林蘇公紳嘗題潤州金山一聮云僧依玉鑑光中住人
　在金鼇背上行乃榮入玉堂之兆巳而果然位止内相
　亦詩之䜟也(青箱雜記)
李昪徐温飬子冐徐姓名知誥為昇州刺史爲童謡詩曰
　東海鯉魚飛上天後乃繼温
江南李覯召試制科嘗作詩曰人言落日是天涯望㫁天
　涯不見家巳恨碧山相掩映碧山更被暮雲遮觀此詩
有重障碍意恐時命不偶果如其言
孟東野下第詩曰棄置復棄置情如刀劍傷又再下第詩
　曰两度長安陌空將泪見花其後登第詩曰昔日齷齪
　不足嗟今朝曠蕩思無涯春風得意馬蹄疾一日看盡
長安花進取得失盖亦常事而東野噐宇不宏偶下第
則情隕穫如傷刀劍以至下淚旣登科則志意充溢一
　日之間花即看盡何其速邪後授溧陽尉卒
㓂萊公方貴時送人使嶺南嘗作詩云到海止十里過山
　應萬重及貶雷州吏呈圖經問去海㡬里吏曰十里是
　則南遷之禍巳見於詩也
張乖厓公守陳日嘗逰趙氏西園詩曰方信承平無事乆
　淮南閑殺老尚書後一年捐館亦詩之䜟
蘇緘字宣甫性忠義喜功名皇祐中知英州儂賊作過以
　守禦功換館職㝷坐事貶房州司馬嘉祐中復官知越
　州諸曁縣余與之同僚嘗贈詩曰燕頷將軍欲白頭昔
　年忠勇動南州心如鐵石老不挫功在桑榆晚可收十
　八年再知邕𬋩交趾叛攻城戰没朝廷憫之贈奉國軍
　節度使謚忠勇則忠勇之謚巳見於余詩矣
許州臨頴人成銳應制科嘗以詩三篇獻丞相王文惠野
　菊云綵檻應無分春風不借恩野花云馨香雖有艶栽
　植未逢人公謂辭雖綺靡未有登科意别有贈裴員外
　詩云凭高看漸逺更上最高樓公曰再舉合踐高第果
　符其言其能品藻如此
李璟逰后湖賞蓮花作詩曰蓼花蘸水火不㓕水鳥驚魚
　銀梭投滿目荷花千萬頃紅碧相雜敷清流孫武巳斬
呉宫女琉璃池上佳人頭識者謂雖佳句然宫中有佳
　人頭非吉也(摭遺)
廖獻䖏士衡山人有詩云雲穿搗藥屋雪壓釣魚船因
　自解曰屋破而雲穿其中無人也船爲雪壓無用也後
　六十日果卒
余安道自番禺詔赴闕過韶陽逰龍光寺詩云暫離人
　世界且至佛家郷議者謂非吉兆果卒扵秦淮亭下嘗
　有日者謂曰到秦地當有災果如其言
蘇子羙滄浪亭觀魚詩云自嗟不及逰魚樂虚作人間半
　世人非吉意也又有云山蟬帶響穿踈户野蔓蟠青入
　破窓雖佳句然窓破野蔓蟠其中似無人居矣子羙竟
　卒於謪籍
王䖏厚字元羙益州華陽縣人甞遇一老僧論浮世苦空
　事登第後出郭徘徊古陌軫懐長吟曰誰言今古事難
　窮大抵榮枯總是空筭得生前隨夢蝶争如雲外指冥
　鴻暗添雪色眉根白旋落花光臉上紅惆悵荒原懶回
　首暮林蕭索起悲風及暮還家心疾而卒(洞㣲志)
楊貴妃嘗以假髻為首飾而好服黄裙天寳末童謡曰義
　髻抛河裏黄裙逐水流(明皇雜録)
李遐周有道術居元都觀嘗題詩數千言皆記明皇廵幸
　西蜀及禄山僣竊之事時人皆不之悟詩曰燕市人皆
　去禄山以薊門之事而來也凾關馬不歸哥舒翰敗潼
　關也可憐山下鬼嵬也環子繫羅衣貴妃小字玉環及
　馬嵬之死高力士以羅衣縊焉
崔曙嘗作明堂火珠詩其中有佳句曰夜來雙月滿曙後
　一星孤為文士推服崔旣夭殁有一女名星而無男子
　當時異之
季煜暮歲乗醉書扵牖云萬古到頭歸一死醉郷葬地有
　高原醒而見之大悔不乆謝世翰(府名談)
邵拙字拙之鴈門人好學博通經史水曹郎趙慶有詩贈
　之曰邁古文章金鸑鷟出群行止玉麒麟仕宦不逹而
卒有詩傳於時其間有云萬國不得雨孤雲犹在山此
　其應歟(江南野録)
何昌陵宰廬陵郡有衙將楊克儉能媚州牧而移其權昌
　齡以兄事之嘗逰其池舘貽其詩曰經旬因雨不重來
　門有蛛絲徑有苔再向白蓮亭上望不知花木為誰開
　未㡬克儉連延範貸死而刑其家破焉議者以為其詩
　之䜟也
賈島嘗為病蟬詩曰病蟬飛不得向我掌中行折翼猶能
搏酸音尚極清露華應在腹塵點悮侵睛黄雀并烏鳥
　俱懐害爾情議者謂無摶風之意果爲禮闈所斥
淳化中崇文院直攎絶高處有人題两句云秋風送炎去
　庭木葉齊落是年立秋日宋炎罷來年立秋葉齊黜
張退傳年七十八除夜有詩云八十光隂有二年烟蘿門
　戸喜開關近來無柰山中相頻寄書來許綴班后四年
　而薨乃八十二之䜟也此答陳文惠之詩(詩史)
沈詢夜宴僚友歌著辭令曰莫打南來鴈從他向北飛打
時雙打取莫遣两分離是夕爲奴歸秦所殺夫妻並死
張忠定少年逰華山謁陳圖南遂欲隱華山謂圖南曰欲
　就分先生山半住可否圖南曰他人即不可如公者吾
　當分半山相奉然公方有宦職未可釋此其勢如家人
　張筵笙歌鼎沸忽庖中火起待公救之豈可不赴贈之
　詩曰自吴入蜀是㝷常歌舞筵中救火忙乞得金陵飬
　閑散也須多謝鬢邉瘡始皆不諭后忠定更鎮杭益晚
　年發瘡於腦不瘥乞金陵悉如其詩大中祥符七年乙
　卯七月二十日終(古今詩話)
滕倪善詩宗人滕郎中守吉州徃謁之㑹秋試告别為詩
　云秋風江上别旌旗故國無家淚欲垂千里未知投足
　地前程應是聽猿啼誤攻文字身空老却返漁樵計巳
　遲羽翼凋零歸不得丹青無路接差池守得詩云此生
　不與子相見别後卒於旅邸倪又有詩云白髪不知容
　相國也同閒客滿頭生又題鷺鷥障子云映水有深意
　見人無懼心(同前)
増修詩話総龜卷之三十一
百家詩話總龜後集卷之三十一　壬集
　　　　　　　　　　　　舒　城　阮閱　編
皇　明　宗　室　月　窓　道　人　刋
　　　　　　　　　　　　鄱　陽　程　珖　校
　　　格致門
詩眼山谷言文章必謹布置每見後學多言以原道命意
　曲折後予以此㮣考古人法度如贈韋見素詩云紈袴
　不餓死儒冠多誤身此一萹立意故使人静聴而具陳
　之自甫昔少年日早充觀國賓致君尭舜上再使風俗
　淳皆儒冠事業也自此意竟䔥條至蹭蹬無縱鱗言誤
　身如此也則意舉而文偹故巳有是詩矣然必言其所
　以韋者扵是有厚愧真知之句所以真知者謂傳誦其
　詩也然宰相聀在薦賢不當徒愛人而巳士故不能無
　望故曰竊效貢喜難甘原憲貧果不能薦賢則去之
　可也故曰焉能心怏怏秪是走踆踆又将入海而去秦
　也然其去也必有遅遅不忍之意故曰尚怜終南山囘
　首清渭濵則所知不可以不别故曰常擬報一飰况懐辭
　大臣夫如此是可以相忘扵江湖之外雖見亦不可得
　而見矣故曰白鷗波浩蕩萬里誰能馴終焉此詩前賢
　録爲壓卷盖布置最得正体如官府甲第所堂房室各
　有定處不可亂也韓文公原道與書之尭典如此其他
　皆謂之變体可也
曲水脩禊之㑹人各賦詩成两萹者自右軍安石而下纔
　十一人成一萹者郗曇王鄷而下十五人詩不成罰觥
　者凡十六人今觀所傳詩𢾗皆四言五言而又两韵者
　两四韵者無幾四言二韵正十六字耳當時得預者徃
　徃皆知名士豈獻之軰終日不能措辭扵十六字㢤窃
　意古人持重自惜不𣣔率爾恐貽乆逺􁌲議不如不賦
　之為愈(黄常明)
白獻晋公云聞說風情筋力在只如𥘉破蔡州時雖叙其
　功業與夀康其語緩而不迫此可為作詩法也(䂬溪)
省題詩自成一家非他詩比也首韵拘扵見題則易扵牽
　合中聮縳扵法律則易扵駢對非若逰戯扵烟雲月靈之
　形可以縦横在我者也王昌齡錢起孟浩然李商隱軰
　皆有詩名至扵作省題詩則踈矣王昌齡四時調玉燭
　詩云祥光長赫矣佳號得温其錢起巨魚縦大壑詩云
　方快吞舟意尤殊在藻嬉孟浩然騏驥長鳴詩云逐逐
懐良馭蕭蕭顧樂鳴李商隱桃李無言詩云夭桃花正
發穠李蕊方繁此䓁句兒童無異以此知省題詩自成
　一家也(丹揚集)
古辭云藁砧今何在山上復有山何當大刀頭破鏡飛上
天藁砧砆也謂夫也山上有山出也大刀頭刀上鐶也破
鏡言半月當還也此詩格非當時有釋之者後人豈能
曉㢤古辭又云圍碁燒敗襖着子故依然陸龜䝉皮日
　休固嘗擬之陸云旦日思雙履明時願早諧皮云莫言
　春繭薄猶有萬重思是皆以下句釋上句與藁砧異矣
　樂府觧題以此格為風人詩取陳詩以觀民風示不顯
　言之意至東坡無題詩云蓮子擘開湏見薏秋枰着盡
　更無棊破彩却有重縫處一飯何曽忘却匙是文與釋
　普見扵一句中與風人詩又小異矣(丹揚集)
老杜歌行與長韵律詩後人莫及而蘇黄用韵下字用故
　事處亦古所未到晋宋間人造語題品絶妙今古近世
蘇黄帖題䟦之類率用此法尤為要妙(吕氏童蒙訓)
學退之不至李翶皇甫湜然翶湜之文足以窺測作文用
力處近世𣣔學詩則莫若先考江西諸派(同上)
老杜歌行最見次第出入本末而東坡長句波瀾浩大變
　化不測如作雜劇打猛顐入却打猛顐出也(呂氏童蒙/訓)
讀古詩十九首及曹子建諸詩如明月入高樓流光正徘
　徊之類詩皆思深逺而有餘意言有盡而意無窮也學
　者當以此等詩嘗自􁁃飬自然下筆髙妙
大槩學詩湏以三百萹辭及漢魏間人詩為主方見古人
　妙處自無齊梁間綺靡氣味也
少㳺過嶺後詩嚴重髙古自成一家與舊作不同學者亦
　冝詳味文潜詩自然竒逸非他人可及如秋明樹外天
　客燈青映壁城角冷吟霜淺山寒帶水旱日吹風川塢
　半夜雨卧冷五更秋之類逈出時流雖是天姿亦學可
　及學者若能常玩味此等語自然有變化處也
今人作詩自述則稱我謂人則稱君徃徃相習皆然杜子
　羙送孔巢父詩云道甫問信今何如墜馬諸公携酒相
　㸔詩云甫也諸侯老賔客遇王倚飲云在扵甫也何由
　羡則自述乃稱名送樊侍御云至尊方旰食仗爾布嘉
　惠寄李太白云昔年有狂客號爾謫仙人送竇九云非
　爾更持莭何人符大名則謂人乃稱爾若謂尊之甚則
　称名則前三人皆非通貴之士若謂卑則甚之稱爾則
　後三人皆非穉孺之列盖其詩格變態如是恐不繋重
　輕也
　　　俲法門
退之心訝近来惟貯火眼知别後自添花臨川云髮為感
傷無翠葆眼從瞻望有玄花乆欽江揔文才妙自嘆虞
翻骨相屯王云乆詣郭璞言多騐老比顔含意更踈韓
我今罪重無㱕望直去長安路八千永叔今日始知予
　罪大夷陵去此更三千栁十年顦顇到秦京誰料今為
　嶺外行王十年江海別常輕豈料今随寡嫂行栁直以
　踈慵招物議休将文字占時名王直以文章供潤色未
應風月負登臨十一年前南渡客四千里外北歸人又
　一身去國六千里萬死投荒十二年蘇七千里外二毛人
　十八灘頭一葉身黄五更㱕夣三千里一日思親十二
　時皆不約而合句法使然故也(黄常明)
老杜雨詩云紫崖奔處黒白鳥去邊明而江碧鳥逾白山
　青花𣣔燃之句似之贈王侍御云暁鶯工迸泪秋月觧
　傷神而感時花濺泪恨别鳥驚心之句似之殆是同一
　機軸也(葛常之)
劉义詩酷似玉川子而傳扵世者二十七篇而巳氷柱雪
　車二詩雖作語竒怪然議論亦皆出於正也氷柱詩云不
　爲四時雨徒扵道路成泥渣不爲九江浪徒能汩没天
　之涯雪車詩謂官家不知民餒寒盡驅牛車盈道載屑
　玉載載𣣔何之秘蔵深當以御炎酷如此等句亦有𥙷
　扵時與玉川月蝕詩稍相類(丹揚集)
張籍云爱養無家客多傳得力方坡贈金山元老云蒜山
　幸有閑田地招此無家客任居(葛常之)
白云趂凉行遶竹引睡臥㸔書坡引睡文書信手畨書引睡
魔誠人人所同也(同上)
　　詩病門
學者湏做有用文字不可盡力虚言有用文字所論文字
　是也議論文字湏以董仲舒劉向爲主禮記周禮及新
　序說苑之類皆當貫穿熟攷則做一日便有一日工夫
　近世文字如曽子固諸序尤湏詳味學古人文字湏得
　短處如杜子羙詩頗有近質野處如封主簿親事不合
　詩之類是也東坡詩有汗漫處魯直詩有太新竒太巧
　處皆不可不知東坡詩如成都畫手開十眉楚山固多
　猿青者黠而夀皆穷極思致出新意扵法度之表前賢
　所未到然學者專力扵此則亦失古人作詩之意
劉禹錫嘉話載楊祭酒贈項斯詩曰度度見詩詩捴好今
　觀標格勝扵詩平生不觧蔵人善到處相逄說項斯斯
　集中絶少佳句如晚春花云踈與香風㑹細将泉影移
　別張籍云子城西並宅御水北同渠拙悪有餘冝祭酒
　公謂標格勝扵詩也祭酒乃敬之也其贈斯詩鄙俗如
　此與斯亦奚逺㢤(葛常之)
　　樂府門
周羙成為江寕府溧水令主簿之室有色而慧羙成毎欵
　洽于尊席之間世有傳風流子詞盖所寓意焉新緑小
　池塘風簾動碎影舞斜陽羡(一作/見)金屋去来舊時巢燕
　土花繚繞前度髙墻綉閣鳯帷深處許聴得理絲黄𣣔
　說又休慮乖芳信未歌先噎愁轉清商暗想新粧了開
朱戸應自待月西廂最苦夣魂今霄不到伊行問甚時
却與佳音宻耗痴将秦鏡偷換韓香天便教人霎時厮
　見何妨新緑待月皆簿厅亭軒之名也(俞羲仲云)
徐幹臣伸三衢人政和初以知音律為太常典樂出知常
　州嘗自製轉調二郎神之詞云悶来弹鵲又攪碎一簾
花影謾試著春衫還思纎手薫徹金虬燼冷動是愁端如
　何向但恠得新来多病嗟舊日沈腰如今潘鬂怎堪臨
　鏡重省別時泪滴羅襟猶凝為我厭厭曰高慵起長託
　春酲未醒鴈足不来馬蹄難駐門掩一亭芳景空佇立
　盡日欄干倚遍晝長人静旣成㑹開封尹李孝夀来牧
　吴郡李以嚴治京兆號李閻羅道岀郡下幹臣大合樂
　燕劳之喻羣娼令謳此詞必待其問乃止娼如戒歌至
　三四李果詢之幹臣蹙頞云某頃有一侍婢色藝冠絶
　前歲以亡室不容逐去今聞在蘇州一兵官處屢遣信𣣔
　復来而今之主公靳之感慨賦此詞中所叙多其書中
　語今焉適有天幸公擁麾于彼不審能為我之地否李
　云此甚不難可無慮也旣次無錫賔賛者請受謁次第
　李云郡官常至楓橋橋距城十里而逺翌日􁒷舟其所
　官吏上下望風股栗李一閲刺字忽大怒云都監在法
　不許出城乃亦至此使郡中萬一有火盗之虞豈不殆
　㢤斥都監下堦荷枝送獄又數日耴其供牘判奏字其
　家震惧求援宛轉哀鳴致懇李笑云且還徐典樂之妾
　了来理㑹兵官者觧其指即日承命然後舎之
曽文肅十子㝡鍾愛外祖空青公有夀詞云江南客家有
寧馨児三世文章稱大手一門兄弟獨良眉籍甚衆多
　推千里足来自渥洼池莫倚善題鸎鵡賦青山湏待
健時㱕不似傲當時其後外祖果以詞翰名世可謂父
　子為知巳也(揮麈)
世傳温公有西江月一詞今復得錦堂春云紅日遅遲虚
廊轉影槐隂迤􁢤西斜彩筆工夫難状晚意烟霞蝶尚不
　知春去漫遶幽砌㝷花奈猛風過後縦有殘紅飛向誰
　家始如青鬂無價歎飄零宦路荏苒年華今日笙歌叢
裏特地咨嗟席上青衫􁊨透算感舊何止琵琶怎不教
　人見老多少離愁散在天涯(東皐雜録)
送劉貢父守維揚作長短句云平山欄檻倚晴空山色有
　無中平山堂望江右諸山甚近或以謂永叔短視故云
　山色有無中東坡笑之因賦快㢤亭道其事云長記平
　山堂上欹枕江南烟雨杳杳没孤鴻認取醉翁語山色
有無中盖山色有無中非烟雨不能然也(藝苑)
方囘詞有鴈後㱕云巧剪合歡羅勝子釵頭春意翩翩艶
　歌淺笑拜嫣然願郎冝此酒行樂駐華年末至文園多
病客幽襟悽断堪怜舊逰夢挂碧雲邊人㱕落鴈後思
發在花前山谷守當塗方囘過焉人日席上作也腔本
臨江仙山谷以方囘用薛道衡詩故易以鴈後㱕云唐
劉餗傳記云隋薛道衡聘陳為人日詩曰入春纔七日
離家巳二年南人嗤之及云人㱕落鴈後思發在花前
　乃曰名下無虚士(復斎漫錄)
後山詩話謂退之以文為詩子瞻以詩為詞如教坊雷大
　使之舞雖極天下之工要非本色余謂後山之言過矣
　子瞻佳詞冣多其間傑出者如大江東去浪淘盡千古
　風流人物赤壁詞明月幾時有把酒問青天中秋詞落
　日綉簾捲庭下水澄空快㢤亭詞乳燕飛華屋悄無人
　桐隂轉午𥘉夏詞明月如霜好風如水清景無限夜登
　燕子樓詞楚山脩竹如雲異材秀出千林表詠笛詞玉
　骨那愁瘴霧氷肌自有仙風咏栂詞東武南城新堤固
　漣漪𥘉溢宴流杯亭詞氷肌玉骨自清凉無汗夏夜詞
　有情風萬里卷潮来無情送潮㱕别叅寥詞缺月挂踈
　桐漏断人初静秋夜詞霜降水㾗收淺碧鱗鱗露逺洲
　九日詞凡此十餘詞皆絶去筆墨畦逕間直造古人不到
　處真可使人一唱而三歎若謂以詩為詞是大不然子
　瞻自言平生不善唱曲故間有不入腔處非盡如此后
　山乃比之教坊雷大使舞是何毎况愈下盖其繆耳
百家詩話総龜後集卷之三十一
增修詩話總龜卷之三十二
　　　詩䜟門(下)
孟津詩人李讀字長源一日自孟津訪魏仲先曰數宿前
　有人在床下誦曰行到水窮處未知天盡時予斥其悞
　曰豈非坐看雲起時耶答曰此雲安能起也茲必死期
　故來相别痛飲數日而卒(古今詩話)
丁晋公摠章聖陵事翰林學士李維援其親識爲挽郎懇
　請扵晋公曰更在陶鉒丁應聲曰隔鉒復陶鑄齋郎又
　挽郎自然堪下淚何必到斜陽未㡬丁敗
張唐卿進士第一人登科期集於興國寺題詩句扵壁曰
　一舉首登龍虎榜十年身到鳯凰池有人續云君看姚
　曄并梁固不得朝官未可知後果終於京官
趙嘏嘗有詩云早晚粗酬身事了水邉歸去一閒人止扵
　渭南尉以其精扵詩時謂之趙渭南如韋蘇州云
孫秀旣恨石崇不與緑珠又憾潘岳昔遇不以禮復遭遇
　晋武帝遂同日收䂖崇歐陽堅潘岳送市石謂潘曰安
　仁復爾耶潘曰可謂白首同歸也潘金谷集云投分寄
　石友白首同所歸亦其䜟也
庾亮出石頭城百姓歌於岸上曰庾公上武昌翩翩如飛
鳥庾公還揚州白馬牽旒旐果㝷卒
來鵬詩思清䴡韋岫尚書常愛其才逰蜀夏課卷中有云
　一夜緑荷風剪破賺他秋雨不成珠識者以為不祥是
年果失志
丁晋公自崖召還有寄友人詩曰九萬里鵬重出海一千
年鶴再歸巢句徤意清然議者曰謂鵬䖏於海為得地
出海則失水鶴返其巢則不能翺翔矣卒如其說又扈
從東封嘗聞柰何黒水人間隂獄也感其事而為詩曰
黒水溪旁聊駐馬柰何岸上試回頭高崕昏處是隂獄
須信人生到此休非佳兆也
丁晋公為侍中時嘗作詩曰千金家累非良寳一品官高
是強名未㡬奪爵籍没初釋褐為饒倅同年白稹為判
官稹一日以片𥿄假緡伍鐶扵公公笑曰牓下新婚京
國冨室豈無半千質物耶懼我撓之故矯耳扵間尾書
　一絶戯之曰欺天行止吾何有立地機關子太乖五百
　青蚨两家闕赤洪崖打白洪崕朱崕之行兆扵此
蘇子羙失意秋日登蘇之閶門云年光冉冉催人老雲物
　涓涓又變秋家在鳯凰城闕下江山何事苦相留又書
　其旁云江山留人也人留江山也卒不用亦詩之䜟
鄭毅夫罷禁林行次南都遇雨為二篇曰雨聲飄㫁忽南
　去雲勢旋生從北流應料凉風消息近蕭蕭巳在樹梢
　頭又曰榴火燒空未擬休忽驚快雨破清秋晚雲淡淡
　趂落日只到楚江南岸頭僧文瑩見之訝其氣不振解
錢塘赴青社卒楚州
崔玄諫議有子名勉與趙叔平同年登第轉大理評事過
　天津橋墜馬時集賢韓公與趙同為開封府推官韓崔
　壻也聞其墜馬遽徃眡之但嘔血不止數日館扵韓舎
　因作詩曰身随花露重命逐藕絲輕明朝風雨霽歸路
　在三清明日果卒時有㣲風細雨
盧多遜方丱角其父携就雲陽觀小學與群児見廢壇上
　有古簽一筒競徃抽之為戯多遜尚未識字抽一簽歸
　示其父詞曰身出中書堂須因天水白登仙五十二終
　為蓬島客父見之頗意以為吉兆迨作相與秦王事故
　敗始因遣堂吏趙白遂竄南荒卒于朱崕年五十二無
　一字之差(並同前)
嚴惲字子重善為詩嘗有詩云春光冉冉歸何處更向花
前把酒盃盡日問花花不語為誰零落為誰開累舉不
第卒扵呉中(南部新書)
汝州劉廷芝字希夷苦篇詠善為閨帷之作詞哀多似古
　調體勢與時不合遂不為人所重希夷羙姿貌善彈琵
　琶好酒色落魄不拘常俗為白頭吟忽作一聮語曰今
年花落顔色改明年花開誰復在旣而復嘆曰我此語
　似䜟石崇曰白首同所歸復何所異乃除之復作二句
　曰年年歲歲花相似歲歲年年人不同復歎曰死生有
命豈復由此乃并留前句作詩後歲餘爲奸人所害
隋長夀年中有鄭州鄭蜀賔風流名士頗善五言蹉跎郷
閭不求聞逹垂掛冠選授江左一尉臨去賔友祖餞至
　上東門留别曰畏途方萬里生涯近百年不知將白首
　何處入黄泉酒酣自詠聲調哀蹙合坐嗚咽卒扵官時
　人比之劉廷芝(同前)
㓂萊公初爲宻學方年少得意偶撰江南曲其句有江南
　春盡離腸㫁蘋滿汀洲人未歸日暮江頭一望時愁情
　不㫁如春水之類音皆悽愴末年果南遷(拾遺)
孫咸不知何許人而長於預知災異又善為詩開寳初客
　于九江因逰廬山有詩留題九天使者廟云獨入玄宫
禮至真焚香不為賤貧身秦淮两㟁沙埋骨湓浦千家
　血染塵廬阜烟霞誰是主虎溪風月屬何人九江太守
勤王事好放天兵渡要津不踰數年金陵板蕩九江重
　闈人受塗炭並應此詩咸後卒於南昌衆人棄尸扵江
　中泝流而上咸異之
蘇易簡罷翰林學士以禮部侍郎知南陽日年未四十屢
　有閒冷之嘆有老僧獨處外城古寺通儒術能詩故公
　與詩曰憔悴今年三十六與師氣味不争多未㡬而卒
二宋以文章齊名天下子京守蜀日作詩三百名曰猥藁
　有碧雲謾有三年信明月空爲两地愁後卒不入两地
　人以爲詩䜟
王元澤少時作白苧行有云君心莫厭頻歡樂請看雲間
　日西入議者謂羙則羙矣然日西光景無多近乎䜟果
　不永夀
王鼎湖湘人字則之季父多㳺江左有洪州西山詩云林
　泉空有東西路風月難㝷十二家議者謂必無名第後
　果然嘗作鸂鶒詩云棲息應難近小池性靈閒雅衆禽
　希蒲洲日暖依花立漁浦烟深貼浪飛遺羽參差沾水沬
餘蹤稠叠印苔衣晚來林徑㣲風起何處相呼着對歸
狄渙孤鴈云更無聲接續空有影相隨聞此句者皆云必
　無後果如其言(並同前)
陳無巳賦高軒過詩云晚知書畫真有益却恠歲月來無
　多不數月遂卒(直方詩話)
秦少㳺紹聖初請外以校勘為杭倅方至楚泗間有詩云
　平生逋欠僧房睡准擬如今處處還詩成之明日以言
　者落職監處州酒人以為詩䜟
東坡有送戴蒙赴成都玉局觀詩云莫欺老病未歸身玉
　局他年第㡬人又有過嶺一篇云劍南西望七千里乗
　興真為玉局逰後卒於是觀
方元脩字時敏一日與楊信祖饒次守過余坐中分題人
　以姓為韻而楊有共約城南方之句後數日録此唱和
　扵前忽有一同人讀云共釣城南方盖釣字以約字草
　不相辨而讀者悮之時敏大以爲惡不三日其父省中
　歸暴卒後數月其母亦亡(並同前)
范攄處士有子七歲作隱者詩云掃葉隨風便澆花趂日
　隂方干聞之曰此可入室又作夏景詩云閒雲生不雨
　病葉落非秋干曰必不夀果卒後有歐陽彬之子稚齒
　作田父詩云桑柘殘陽裏児孫落葉中廖凝見之曰可
　惜天才同范氏之子㝷亦卒(郡閣雅談)
髙若拙善詩從誨辟於幕下嘗作中秋不見月云人間雖
　不見天外自分明從誨覧之謂賔佐曰此詩雖好不利
　扵巳將來但恐䘮明後果如其言(大定録)
王元之甞作病鶴云埋瘞肯同鸚鵡塚飛鳴不到鳯凰池
　其文學才藻登金門玉堂不爲難也竟不至其地見扵
　是矣(青瑣集)
張■字退翁都下人有言懐詩云命交隨分樂天賜一生
　閑埸屋有聲而不第亦詩之䜟
王寂都下人重信義少然諾嘗撫劍鋏為之歌曰人間冉
冉混塵埃身後身前事莫猜早悟浮生都是夣當時悔
　向夣中來又曰當年吁氣謾如虹回首都歸冷笑中翠
　玉峰前好歸去可憐三十二秋風時寂年三十二明年
　寂知事莫非前定笑出都門而去至太行馹舎暴卒在
　仕者遂葬於西崦下(並同前)
徐振甫興化軍人居朝京門外未第時䜟曰折着屋爛着
椽朝京門外出狀元振甫將第而門果壊黄裳道夫南
劍州人家居龍溝未第間有䜟曰掘龍溝出龍頭道夫
將第而溝果脩浚興化軍有壺公山䜟云壺公山若㫁
莆田朱紫半水遶壺公山此時方好看蔡君謨興水利
　灌民田引水遶壺公山登第者比前在朝廷者半朱紫
　矣(搜神秘覧)
韓魏公起堂扵北池上效樂天因名曰醉白堂五月堂成
　公賦詩二篇其一卒章云霓裳時事非吾事且學熏酣
　石上眠自尔寢疾以六月二十五日薨此詩遂爲絶筆
　旣而神廟遣使特爲石藏以葬始悟石上眠之句若䜟
　云公薨士大夫恨勲徳之難名知與不知皆爲泫然而
　嘆曰天何不爲我留歐陽公爲魏公作誌文而後死也
(韓魏公别録)
鄭毅夫守杭題僧文瑩所居壁云西湖頻送客緑波舟楫
　輕春入蘿逕静浪花翻逺晴又云東風江雲北飛燕同
　寄青春不相見又題杭郡閣云雨影横殘紅秋容隂映
　日寒江帶暮流曉角穿雲出峰藏翠如織宿鳥去無迹
　封書冩所懐聊托金門翼時頗訝其氣象不逺後觧杭
　麾將赴青社以病泊舟楚州而卒其語巳兆於先矣玉
(壺清話)
増修詩話總龜卷之三十二
百家詩話總龜後集卷之三十二
　　樂府門
翰林學士聶冠卿嘗扵李良定公席上賦多䴡詞云想人
　生羙景良辰堪惜問其間賞心樂事就中誰是并得况
　東城鳯䑓沁苑泛晴波淺照金碧露洗華桐烟霏絲栁
　緑隂摇曵蕩春一色畫堂逈玉簮瓊佩髙㑹盡詞客清
　歡乆重燃絳蠟別就瑶席有翻若驚鴻体熊暮為行雨標
　格逞珠喉緩歌妖䴡似听流鶯亂花隔慢舞萦廽嬌
　鬟低嚲腰支纎細困無力忍分散彩雲㱕後何處更㝷
　覔休辭醉明月好花莫謾輕擲蔡君謨時知泉州寄良
　定公書云新傳多䴡辭𫐠宴遊之娛使病夫舉首増
　歎耳又近者有客至自京師言諸公春日多㑹于元伯
　園池因念昔逰輙形萹詠緑渠春水走潺湲畫閣峯
　峦映雪鮮酒令巳行金盞側樂聲𥘉認翠裙貟清逰勝
　事傳都下多䴡新詞到海邊曽是尊前沉醉客天涯
　囘首重依然苕溪漁隠曰冠卿詞有露洗華桐烟霏
　絲栁之句此正是中春天氣下句乃云緑隂摇曵蕩春
　一色其時未有緑隂真語病也(復斎漫録)
吾昔自杭移高宻與楊元素同舟而陳令舉張子野皆從
　余過李公擇扵湖遂與劉孝叔俱至松江夜半月出置
　酒垂虹亭上子時年八十五以歌詞聞扵天下作定風
　波令其略云見說賢人聚呉分試問也應旁有老人
　星坐客歡甚有醉倒者此樂未嘗忘也今七年耳子野
　孝叔令舉皆為異物而松江橋亭今歲七月九日海風
　駕湖平地丈餘蕩盡無餘孑遺矣追思曩時真一夢
　耳苕溪漁隠曰呉興郡圃今有六客亭即公擇子瞻元
　素子野令舉孝叔時公擇守呉興也東坡又云余昔與張
　子野劉孝叔李公擇陳令舉揚元素㑹于呉興時子野
　作六客詞其卒章盡道賢人聚呉分試問也應旁有老
　人星凡十五年再過呉興而五人者皆巳亡矣時張仲
　謀與曹子方劉景文蘇伯固張秉道為坐客仲謀請作
　後六客詞云月滿苕溪照夜堂五星一老閗光芒十五
　年間真夣裏何事長庚對月獨凄凉緑髮蒼顔同
　一醉還是六人吟笑水雲鄊賔主談鋒誰得似看取曹
　劉今對两蘇張(東坡)
栁三変字景荘一名永字耆卿喜作小詞然薄扵操行當
時有薦其才者上曰得非填詞栁三变乎曰然上曰且
去填詞由是不得志曰與儇子縦逰倡舘酒樓間無復檢
率自稱云奉聖㫖填詞栁三変扵乎小有才而無徳以
将之亦士君子之所冝戒也栁之樂章人多稱之然大
㮣非覊旅穷愁之辭則閨門媱媟之語若以歐永叔晏
　叔原蘇子瞻黄魯直張子野秦少㳺軰較之萬萬相遼
彼其所以傳名者直以言多近俗俗子易悦故也皇祐
中老人星現永應制撰詞意望厚恩無何始用漸字終
篇有太液波翻之語其間宸逰鳯輦何處與仁廟挽
　詞闇合遂忤㫖士大夫惜之余謂栁作此詞借使不忤
　亦無佳處如嫩菊黄深拒霜紅淺竹籬茅舎何處無此
　景物方之李謫仙夏英公等應制詞殆不啻天冠地履
　也世傳永嘗作輪㙜子早行詞頗自以為得意其後張
　子野見之云旣言怱怱䇿馬登途滿目淡烟衰艸則巳
辯色矣而後又言楚天闊望中未暁何也抑何語意顛
　倒如是(藝苑)
先君嘗云古詞絳都春有鼇山綵(字犯太上/皇御名)蓬莱島之句
　當云綵締余前集悞以古詞為柳詞今正是之(苕溪漁隱)
先君頃嘗丐祠居射村作感皇恩一詞云乞得夣中身㱕
　棲水雲始覺精神自家底峭帆輕掉時與白鷗㳺戯畏
　途都不𬋩風波起光景如梭人生浮華百歲何妨盡沉
　醉臥龍多事謾說三分竒計筭来争似我長昏睡又嘗
　江行阻風作漁家傲一詞云幾日北風江海立千車萬
　馬鏖声急短掉峭寒欺酒力飛雨息瓊花細細穿窓隙
　我本緑蓑青若笠浮家泛宅烟波逸渚鷺沙鷗都舊識
　行未得高歌與尔相㝷覔(同上)
顔氏家訓云别易㑹難古人所重江南餞送下泣言離北
　間風俗不屑此事岐路言離歡笑分首李後主盖用此
　語耳故長短句云别時容易見時難(復斎漫錄)
舊詞高雅非近世所及如撲胡蝶一詞不知誰作非惟藻
　䴡可喜其腔調亦自婉美
馮延巳著樂章百餘闋其鶴冲天詞云暁月墜雲披銀燭
　錦屏幃建章鍾動玉繩低宮漏出花遲又㱕囯謡詞云
　江水碧江上何人吹玉笛扁舟逺送瀟湘客蘆花千里
　霜月白傷行色明朝便是關山隔見稱扵世元宗樂府
　詞云小樓吹徹玉笙寒延巳有風乍起吹皱一池春水
　之句皆為警䇿元宗嘗戯延巳吹皱一池春水干卿何
事延巳曰未如陛下小樓吹徹玉笙寒元宗悦苕溪漁
　隱曰古今詩話云江南成文㓜為大理卿詞曲妙絶嘗
　作謁金門云風乍起吹皱一池春水中　聞之因案獄
　稽滯召詰之且謂曰卿聀在典刑一池春水又何干扵
　卿文㓜頓首又本事曲云南唐李囯主嘗責其臣曰
　吹皱一池春水干卿何事(盖趙公所撰謁金門辞/有此一句最為警䇿)其臣
　即對曰未如陛下小樓吹徹玉笙寒若本事曲所記但
　云趙公𥘉無其名所傳必悞惟南唐書古今詩話二說
　不同未詳孰是(南唐書)
李感化善謳歌聲韵悠揚清振林木繋樂部為歌板色元
　宗嘗作浣溪沙二闋手冩賜感化曰菡蓞香消翠葉殘
　西風愁起碧波間還與容光共憔悴不堪㸔細雨夣囘
　雞塞逺小樓吹徹玉笙寒蔌䔩泪珠多少恨倚䦨干手
捲真珠上玉鈎依前春恨鎻重樓風裡落花誰是主思
　悠悠青鳥不傳雲外信丁香空結雨中愁廽首緑波三
　峽暮接天流後主即位感化以其詞札上之後主感動
　賞賜感化甚優苕溪漁隱曰元宗即嗣主李璟嘗作此
　二詞古今詞話乃以為後主作非也後主名煜(南唐書)
東坡大江東去赤壁詞語意高妙真古今絶唱近時有人
　和此詞題扵郵亭壁間不著其名語雖粗豪亦氣槩可
　取今謾筆之詞曰炎精中否歎人材委靡都無英物戎
　馬長驅三犯闕誰作連城堅壁楚漢吞并曹劉割㨿白
　骨今如雪書生鑚破簡編說甚英傑天意眷我中興
　吾君神武小曽孫周發海岳封疆俱效聀狂虜何劳追
　㓕翠羽南巡叩閽無路徒有冲冠髮孤忠耿耿劍鋒冷
　浸秋月(苕溪漁隠)
孫􁒷字濟師嘗作落梅詞甚佳一聲羌𬋩吹嗚咽玉溪半
　夜梅飜雪江月正茫茫断橋流水香含章春欲暮落日
　千山雨一點着枝酸呉姫先齒寒(同上)
汪彦章舟行汴中見岸旁畫舫有映簾而觀者甚見其額
　有詞云小舟簾隙佳人半露梅粧額緑雲低映花如刻
　恰似秋霄一半銀蟾白結児梢朶香紅扐鈿蝉隠隠摇
　金碧春山秋月渾無迹不露墻頭些子真消息寄醉落
　魄(同上)
詞句𣣔全萹皆好極爲難得如賀方囘淡黄楊栁帶棲鴉
　秦處度藕葉清香勝花氣二句冩景詠物可謂造㣲入
　妙若其全萹皆不逮此矣徐幹臣鴈足不来馬蹄難駐
　門掩一庭芳景駐字當作去字語意乃佳周羙成水亭
　小浮萍破處簷花薕影顛倒按杜少陵詩灯前細雨簷
花落羙成用此簷花二字全與出處意不相合乃知用
字之難矣趙徳麟重門不鎻相思夣随意遶天涯徐師
　川栁外重重叠叠山遮不断愁来路二詞造語雖不同
其意絶相類古詞水竹舊院落櫻筍新𬞞果一本是水
　竹舊院落鶯引新雖過不然櫻筍新𬞞果則與上句有
　何干渉董武子疇昔㝷芳秘殿西日厭金鋪宮栁垂垂
　然秘殿豈是㝷芳之處非所當言也
侯元功䝉密州人自少㳺塲屋年三十有一始得郷貢人
　以其年長邈寝不之敬有輕薄子畫其形扵紙鳶上引
　線放之䝉見而大笑作臨江仙詞題其上曰未遇行蔵
　誰肯信如今方表名踪無端良匠畫形容當風輕借力
　一舉入高空才得吹嘘身漸穩只疑逺赴蟾宫雨餘時
　候夕陽紅幾人平地上看我碧霄中䝉一舉即登第年
　五十餘遂為执政(夷堅志)
曽端伯慥編樂府雅詞以秋月詞念奴嬌為徐師川作梅
　詞點絳唇為洪斍範作皆悞也秋月詞乃李漢老梅詞
　乃孫和仲冲冲即正言諤之子也又世傳江城子青玉
案二詞皆東坡所作然西清詩話謂江城子乃葉少藴
作桐江詩話謂青玉案乃姚進道作四詞皆佳今併録
之念奴嬌詞云素光練浮映秋山隠隠修眉横緑鳷鵲
　樓高天似水碧瓦寒生銀粟千丈斜暉奔雲湧露飛过
　盧仝屋更無塵氣滿庭風碎梧竹誰念鶴髮仙翁當
　年曽共賞紫岩飛瀑對飲三人聊痛飲一洗離愁千斛
　斗轉參横翩然㱕去萬里騎黄鵠滿天霜暁呌雲吹断
　横玉點絳唇詞云流水泠泠断橋斜路梅枝亜雪初下
　全似江南畫白璧青錢難買春無價㱕耒也風吹芷野
　一點香随馬江城子云銀濤無際卷蓬􁱃落霞明暮雲
　平曽見青鵉紫鳯下層城二十五弦弹不盡空感㮣有
　餘情蒼梧烟水断㱕程捲霓旌為誰迎空有千行流泪
　寄幽貞舞罷魚龍雲海晚千古恨入江聲青玉案詞云
　三年枕上呉中路遣黄耳随君去若到松江呼小渡莫
　驚鷗鷺四橋盡是老子經行處􁔀川圗上看春暮長記
　高人右丞句作箇㱕期天巳許春衫猶是小蛮針線曽
　􁊨西湖雨漢老念奴嬌詞中有滿天霜暁呌雲吹断横
　玉之句乃用崔魯華清宫詩銀河漾漾月輝暉樓碍
　天邊織女機横玉呌雲清似水滿空霜逐一聲飛或
　云呌雲乃笛名非也又端㑑所編樂府雅詞中有漢宫
　春梅詞云是李漢老作非也乃晁冲之叔用作政和間
　作此詞獻蔡攸是時■朝廷方典大晟府蔡攸携此詞
　呈其父云今日扵樂府中得一人京覧其詞喜之即除
　大晟府丞今載其詞曰瀟􁮺江梅白竹捎稀處横两三
　枝東君也不愛惜雪壓風欺無情燕子怕春寒輕失佳
期惟是有南来歸鴈年年長見開時清淺小溪如練問
　玉堂何似茅舎踈籬傷心故人去後冷落新詩微雲淡
　月對孤芳分付他誰空自倚清香未减風流不在人知
　此詞中用玉堂事乃唐人詩云白玉堂前一樹梅今朝
　怱見數枝開児家門户重重閉春色因何得入来或云
　玉堂乃翰苑之玉堂非也(苕溪漁隱)
元豊間都人李嬰調蘄水縣令作滿江紅一曲徃黄州上
　東坡東坡甚喜之其詞云荆楚風烟寂寞近中秋時候
　露下泠蘭英将謝葦花初秀㱕燕殷勤辭巷陌鳴蛩凄
　楚来窓牗又誰念江邉有神仙飄零乆横琹膝携笻手
　矌望眼閑吟口任紛紛萬事到頭何有君不見凌烟冠
　劍客何人氣貌長依舊㱕去来一曲為君吟為君夀(苕/溪)
(漁隱)
古樂府詩云今世褦襶子觸热到人家褦襶集韵觧之云
　不曉事余素畏热乃知人觸热来人家其謂不曉事宜
矣嘗愛王逐客作夏詞送將㱕不用浮瓜沉李等事而
　天然有塵外凉思其詞云百尺清泉聲陸續映瀟洒碧
　梧翠竹面千歩囬廊重重簾幕小枕欹寒玉試展絞綃
　㸔畫軸見一片瀟湘凝緑待玉漏穿花銀河穿地月上
　欄干曲此語非觸热者之所知也苕溪漁隠曰余嘗
　愛李太白夏曰山中詩脫巾掛石壁露頂洒松風其清
　凉可想也(漫叟詩話)
賈耘老舊有水閣在苕溪之上景物清曠東坡作守時屢
　過之題詩畫竹扵壁間沈㑹宗又為賦小詞云景物因
　人成勝槩滿目更無塵可碍等閑簾幕小欄干衣未觧
　心先快明月清風如有待誰信門前車馬隘别是人間
　閑世界坐中無物不清凉山一帶水一派流水白雲長
　自在其後水閣屢易主今已摧毀乆矣遺址正與余水
　閣相近同在一岸景物悉如㑹宗之詞故余嘗有鄙句
　云三間小閣賈耘老一首佳詞沈㑹宗無限當時好風
　月如今捴属續溪翁盖謂此也(苕溪漁隱)
晏叔原工小詞如舞低楊栁樓心月歌盡桃花扇底風不
　愧六朝宫掖到荆公小詞云揉藍一水萦花艸寂寞小
　橋千嶂抱人不到柴門自有清風掃略無塵土思山谷
　小詞云春未透花枝瘦正是愁時候極為學者所稱賞
　味秦湛處度嘗有小詞云春透水波明寒峭花枝瘦盖
　法山谷也(雪浪斎日記)
孫洙字巨源元豊間為翰苑名重一時李端愿太尉世戚
　里折莭交搢紳間而孫徃来尤數㑹一日鎻院宣召者
　至其家則巳出數十軰踪迹之得扵李氏時李新納妾
　能琵琶孫飲不肯去而迫扵宣命李不敢晋遂入院幾二
　鼓矣艸三制罷復作長短句寄恨恨之意遲明遣示李
　其詞曰樓頭尚有三通鼓何湏抵死催人去上馬苦匆
　匆琵琶曲未終囘頭凝望處那更簾纎雨漫道玉為堂
　玉堂今夜長(夷堅志)
武才人出慶夀宮色最後庭𥙿陵得之㑹教坊獻新聲爲
　作詞號瑶䑓第一層(后山詩話)
栁三変逰東都南北二巷作新樂府骩骳從俗天下詠遂
　傳禁中　仁宗頗好其詞毎對酒必使侍伎歌之再三
　三変聞之作宮詞號醉蓬莱因内官逹後宮且永其助
　仁宗聞而覺之自是不復歌其詞矣㑹改京官乃以無
　行黜之後改名永仕至屯田貟外郎苕溪漁隠曰先君
　嘗云栁詞鼇山綵(字犯/太/上皇御)蓬莱島當云綵締坡詞低
　綺戸當云窺綺戸二字旣改其詞益佳(后山詩話)
荆公問山谷云作小詞曽㸔李後主詞否云曽㸔荆公云
　何處最好山谷以一江春水向東流為對荆公云未若
　細雨夣囘雞塞逺小樓吹徹玉笙寒又細雨􁊨流光最
　妙(雪浪齋日記)
南唐李後主㱕朝後每懐江國且念嬪妾散落欝欝不自
　聊嘗作長短句云簾外雨潺潺春意䦨珊衾不煖五
　更寒夣裏不知身是客一餉貪歡獨自莫凭欄無限関
　山別時容易見時難流水落花何處也天上人間含思
　悽惋未幾下世(西清詩話)
李後主詞云三十餘年家國數千里地山河幾曽慣干戈
　一旦㱕為臣虜沈腰潘鬂消磨最是蒼皇辭庙日教坊
　猶奏別離歌揮泪對宫娥後主旣為樊若水所賣舉囯
　與人故當慟哭扵九庙之外謝其民而後行顧乃揮泪
宮娥听教坊離曲㢤(東坡)
南唐後主圍城中作長短句未就而城破櫻桃落盡春㱕
　去蝶飜金粉雙飛子規啼月小樓西曲䦨金箔惆悵捲
　金泥門巷寂寥人去后望殘烟艸低迷余嘗見殘藁
　點染晦昧心方危窘不在書耳　藝祖云李煜若以作
　詩工夫治國事豈為吾虜也苕溪漁隠曰余觀太祖
　實録及三朝正史云開寳七年十月詔曹彬潘羙等率
　師伐江南八年十一月㧞昇州今後主詞乃詠春景决
　非十一月城破時作西清詩話云後主作長短句未就
　而城破其言非也然王師圍金陵凢一年後主扵圍城
　中春間作此詞則不可知是時其心豈不危窘扵此言
　之乃可也(西清詩話)
前人評杜詩云紅豆啄殘鸚鵡粒碧梧棲老鳯凰枝若云
　鸚鵡啄殘紅豆粒鳯凰棲碧梧枝便不是好句余謂詞
　曲亦然李景有曲手捲真珠上玉鈎或改為珠簾舒信
　道有曲云十年馬上春如夣或改云如春夣非所謂遇
　知音(漫叟詩話)
呉越後王来朝　太祖為置宴出内妓弹琵琶王獻詞曰
　金鳯𣣔飛遭掣搦情脉脉㸔　玉樓雲雨隔祖起拊其
　背曰誓不殺錢王(后山詩話)
百家詩話總龜後集卷之三十二
增修詩話總龜卷之三十三
　　　紀夣門(上)
周琬湘中人􁒷舟長沙夣二吏引入南嶽廟内升殿殿起
　接之曰知入京銓選欲奉辟在此亦與人世之樂不踈
　琬曰名宦未達且欲赴銓王曰如此則不敢奉縻也乃
　作詩送琬曰住此旣非樂捨此去何啚若問青氊事惟
　留一角書至京調中牟尉忽卧病旅中且慮不起作妻
　子書一角封卑而卒(洞㣲志)
侯復字復之世本三秦人嘗登乾陵賦詩曰勢欲傾江移
㤗華乾坤都在手心中幾時直欲更唐柞不柰簾前有
　狄公又曰太宗蹀血平寰宇何事高宗信女王當時朝
　端無正人天下分毫皆姓武歸寢夣一朱衣人引至大
　宫闕有一婦人坐殿上衣王者服侍立皆婦人知其爲
　唐天后也問復曰前代帝可譏而陵寢可登乎復遜謝
　之令升殿與論當時事酌以酒再令賦詩曰堂殿無人
　古苑空幽花盡日度春風山鶯海燕舊時在時復飛來
　入故宫唐宫秦苑皆離黍常遣詩人興倍增落日牛羊
　歸巳盡朦朧初月上乾陵后覧詩尤異令呼杜夫人來
　至即謂復曰此如晦之逺孫也當時爲第一色帝欲見
　之多稱疾其強項與爾敵令與復飲杜夫人贈復詩曰
　深宫鎻閉暗生塵默默那知歲月新泉室乆無人氣味
　不知今日再逢春留數日而歸臨行復以詩别夫人曰
　丈夫剛鐡腸因花反柔弱男子忠義心於情安可薄几
　有㶑灔巵席有燕趙姬人生捨此外萬事俱不知魂魄
　恍逰仙自信皆偶然匆遽又分散涕淚何流漣從斯對
　佳景蕭索春風前今夕天角月光滿人不圓幽池雙鸂
鶒日日浮清泉霜鶻長天外驚飛急似弦一落江沙上
　一墮古溪邉獨行寒水畔悲鴻誰見憐何時再相遇共
　戯復雙眠復徘徊不忍去因為執繖者擊其腦遂覺
(翰府名談)
明皇幸蜀回居南内嘗夣中見妃子扵蓬山太真院作詩
　遺之使焚扵馬嵬山下云風急雲驚雨不成覺來仙夣
　甚分明當時苦恨銀屏影遮隔仙姬秪聴聲又作妃子
　所遺羅襪銘曰羅襪羅襪香塵生不絶細細圓圓地下
　得瓊鈎窄窄弓弓手中弄初月又如脫履露纎圓恰似
　同衾見時節方知清夣事非虚暗引相思㡬時歇
待制王公素仲儀任御史曰嘗夣至玊京黄闕殿上有紺
　服翠冠者吾東門侍郎公則西門侍郎也昔以奏牘玊
　帝前語傷鯁訐遂責于世公夣回題詩於書窓曰似去
華胥國裏來雲霞深處見樓䑓月光冷射雞窓急驚
覺逰仙夣一迴公晚歳復思玉京之夣作詩曰虚碧中
藏白玉京夣魂飛入黄金城何時再歩烟霄外皓齒仙
　童巳掃􁰽
盧綘字晋卿因病痁夣一白衣婦人令食蔗遂愈他日復
夣白衣婦人曰太尉當冨貴時至可詣都下妾有一詩
　一緡以助行妾乃玊真也他日孟家陂相見其詩曰清
風明月夜深時箕箒盧郎恨巳遲他日孟家陂上約再
來相見是佳期言訖而去綘後賜死鄜延賛視行刑將
至梁門綘見擁一白衣婦人來宛如前夣中所見因嗟
　曰玊真何至此乎延賛為問玊真姓耿氏夫死與婦之
　子私遂與綘同場斬首其地果孟家陂
丁咸序未第時嘗夣乗龍而起回顧又有一駱駝在其後
後二十年方捷科舉作詩曰嘗憶金陵應舉時壯心頻
徃折丹枝蹉跎二十年中夣一度思量一淚垂殿試牓
　出亞咸序之名者乃龍起又亞之者乃駱起方悟其夣
鄭顥嘗夣中得句云石門霧露白玊殿莓苔青續成長
　韻此两句老杜詩也(詩史)
蜀人任玠字温如晚寓寜州府宅一夕夣一山叟貽詩曰
　故國路遥歸去來玠和之曰春風天逺望不盡旣覺自
　笑曰吾其死乎數日不疾而卒(古今詩話)
金陵才士鍾輻少年氣豪一老僧見之相曰公登第則家
　破時樊若水愛輻之才以女妻之及燕爾應詔洛中果
　中甲科由是任放携一女奴青箱過華州蒲城其宰乃
　輻故人延留累日一夕盛暑登縣樓痛飮而寢夣妻樊
　氏以詩一首示生云楚水中如鏡雙雙白鷺飛金陵
　幾多地一去不思歸生夣中愧謝答詩曰還呉東下過
　蒲城城上清風酒半醒想得到家春欲暮海棠千樹巳
　凋零旣悟感其事因趣裝歸至采石渡青箱心痛暴卒
生匆匆藁葬扵新墳之側洎至家庭户閴然妻亡巳數
月詢之親鄰樊亡之日乃夣扵登縣樓之夕也青箱葬
處乃樊之塋地爾不植他木惟海棠數株正符詩意鍾
歎曰老僧之說信㢤終身不仕隱于鍾山著書養氣年
　八十而終(古今詩話臆說謂鍾輻/爲蘇檢青箱爲小青)
范陽盧獻卿大中年舉進士連不中第薄逰衡湘間至郴
　而病夣人贈詩曰玊築郊原古青山為四鄰扶踈遶䑓
　木寂寞獨歸人踰旬乃卒郴守為葬之近郊果以夏初
　入窀穸(同前)
許渾嘗夣登山有宫室凌雲人云此崑崙山也旣入見數
　人方飲招同飲至暮而罷賦詩曰曉入瑶䑓露氣清庭
　中惟有許飛瓊塵心未斷俗縁在十里空山下月明他
　日復夣至其處飛瓊曰子何題余姓名扵人間改曰天
　風吹下歩虚聲曰善
池陽崔球為太學生苦學不歸一日晝夣到其家見其妻
　正鴈字呼之不應與之言不答眡其所書乃詩也曰數
　日相望極須知意思迷夣魂不怕險飛過大江西旣覺
　歷歷記之數日書至其妻寄此詩一字不差驗其冩詩
　日乃球得夣之日也
謝濤諌議臨捐館舎前一月夣作讀史一絶云百年竒特
　㡬張𥿄千古英雄一窖塵唯有炳然周孔教至今仁義
　浸生民召其孫晏初録焉
石曼卿嘗扵乎陽㑹中代作寄尹師魯一篇曰十年一夣
花空委依舊河山損桃李鴈聲北去燕南飛髙樓日日
春風裏眉黛石州山對起嬌波淚落粧如洗汾河不斷
　天南流天色無情淡如水曼卿死後數關永言夣曼卿
　曰延年平生作詩多矣常以爲平陽代意篇最得意而
　世人少稱之能令余此詩傳扵世者在永言耳永言乃
　増其詞爲曲度以迷仙引扵是人争歌之他日夣曼卿
　致謝焉曲云春隂霽岸柳參差裊金絲細畫閣晝眠鶯
　喚起烟光媚燕燕雙高引愁人如醉慵緩歩眉歛金鋪
　倚嘉景易失懊惱韶光改花空委忍猒猒地施朱粉臨
　鸞鑑膩香銷减摧桃李獨自箇凝睇暮雲暗揺山翠天
　色無情四逺低垂淡如水離恨托征鴻寄旋嬌波暗落
　相思泪粧如洗向高樓日日春風裏悔凭闌芳艸人千
　里(古今詩話)
海州士人李慎言嘗言夣至一處水殿宫觀女戯毬山陽
蔡繩作傅叙其事甚詳有抛毬詞十餘首言皆清䴡今
　但記其两篇云侍燕黄昏晚未休玊堦夜色月如流朝
　來自覺承恩醉笑倩傍人認繡毬堪恨■家㡬帝王舞
　䄄揉盡繡鴛鴦如今重到抛毬處不是金爐舊日香
胥偃内相應舉時夣徐將軍㰱下頭項作詩云昔作樹頭
　花今為塜下骨明年徐奭牓下第二人及第(南部新書)
僕在黄州參寥自武陵來訪館之東坡一日夣參寥誦作
　新詩覺而記两句云寒食清明都過了石泉槐火一時
　新後七年出守錢塘而參寥始卜居湖上智果院院有
　泉出石縫間其冷冝作茶寒食之明日僕與客泛舟自
　孤山來謁參寥汲泉鑚火烹黄檗茶忽悟所夣詩兆扵
　七年之前衆客驚嘆知傳記所載盖不妄也(東坡詩話)
僕泊船呉江夣仲殊彈一琴十三絃頗損而有異聲余問
　云琴何爲十三絃殊不答但誦云度數形名不偶然破
　琴今有十三絃此生若見邢和璞方信秦筝是響泉梦
　中了然諭其意覺而識之至晚到蘇殊當来見即以示
　之冩至此筆未絶殊老叩船耒見驚歎不巳遂以贈之
　去州五里
　王平甫熈寜癸丑歲直宿崇文院夢人邀至海上見宫殿
　甚盛其中作樂簫皷之伎甚衆其宫曰靈芝邀平甫俱
　徃有人在宫側隔山水曰時未至且令去他時迎之恍
　然夣覺時禁中巳鳴鍾平甫頗自負非凢為詩記之曰
　萬頃波濤木葉飛笙簫宫殿號靈芝揮毫不似人間世
　長樂鍾聲夣覺時後四年平甫卒其家哭訊之嘗夣靈
　芝宫其信然乎當兆告我是夕暮奠若有聲音接人其
　家復卜之果獲兆昔有人至海上蓬萊見樓䑓中有待
　樂天之室樂天自為詩以紀其事與平甫之夣實相似
盖二人皆天才逸發則其精神所寓必有異者物理盖
　有之而不可窮也(紀詩)
王仲簡潭州人少脩進士業未諧隨計性寛厚敦孝弟周
顯德中攝長沙縣丞累任甚能為理與潭州通判耿振
相善太平興國二年忽染患而亡兄仲偉夜夣莊客持
書一封云評事差送來偉便開其書乃詩一章題云贈
　耿郎中曰得接英賢喜可知人生能得㡬多時自從别
　後顔容改恰似庭前雨淚碑仲偉夣覺而記分明衆歎
　訝振不十年而終(郡閣雅談)
沈彬字子羙高安人為詩天才狂逸下筆成章好神仙之
事少孤西逰以三舉為約嘗夣着錦綵衣貼月而飛識
　者言雖名播天下身不入月終不及第洪州解至長安
　初舉行納省卷作夣仙謡云玊殿大開從客入金桃爛
　熟没人偷鳯驚寳扇頻翻翅龍悮金鞭忽轉頭第二
　舉憶仙謡云白榆風占九天秋王母朝回宴玊樓日月
　漸長雙鳯睡桑田欲變六鰲愁雲翻簫管相隨去星
　觸旌幢各自流詩酒近來狂不得騎龍却憶上清逰第
　三舉贈劉象一首云曾應大中天子舉四朝風月鬂蕭
　踈不隨世祖重携劍知為文皇再讀書十載戰塵消舊
　業滿城風雨壊貧居一枝何事扵君惜仙桂年年幸有
　餘劉象三舉無成孤寒主司覧彬詩其年放象及第五
　老牓即其數也彬乾符中值四方多事遂南逰湖湘
　及嶺表二十餘年却廻呉中過江南受偽命官至吏部
　侍郎致仕退居高安(雅言雜載)
杜牧之頻干時宰求小儀不遂求小秩又不遂嘗夣人謂
　曰辭春不及秋昆脚與皆頭后果得比部員外郎(脞說)
中書舎人崔嘏娶李續女爲曹州刺史令周邵南勾當障
　車後邵南因睡忽夣在㕔中女立床西嘏立床東女持
　紅牋題詩一首笑投嘏因高吟之云莫以真留妾從他
　理管絃容華難乆住知得㡬多年一歲而嘏妻卒
余自蜀中應舉京師道過華清官夣明皇令賦太真裙帶
　詞覺而記之今書贈柯山潘大臨邠老云百叠漪漪水
　皺六銖縱縱雲輕植立含風廣殿㣲聞環珮揺聲
元豐八年正月旦日子由夣李士寜草草為具夣中贈一
絶句云先生惠然肯見客旋買雞豚旋烹炙人間飲酒
未須嫌歸去蓬萊却無吃明年二月六日為予道之書
　以遺遲云
増修詩話總龜卷之三十三
百家詩話總龜後集卷之三十三
　　樂府門
政和元年尚書蔡嶷為知舉尤嚴挾書是時有街市詞曰
　侍香金童方盛行舉人因以其詞只改十五字作懐挾
　詞云喜葉葉地手把懐児摸甚恰限出題厮撞着内臣
　過得不住脚忙裏只是㸔　班駮這一身冷汗都如雲
　霧薄比似年時頭势悪待檢又還猛相度只恐根底有
　人撏着(上庠錄)
蘇子瞻守錢塘有官妓秀蘭夫性黠慧善扵應對湖中有
　宴㑹群妓畢至惟秀蘭不来遣人督之湏臾方至子瞻
　問其故具以髮結沐浴不覺困睡忽有人叩門聲急起
　而問之乃樂营将催督也非敢怠忽謹以實告子瞻亦
　恕之坐中倅車属意扵蘭見其晚来恚恨未巳責之曰
　必有他事以此晚至秀蘭力辯不能止倅之怒是時橊
　花盛開秀蘭以一枝藉手告倅其怒愈甚秀蘭收泪
　無言子瞻作賀新凉以觧之其怒始息其詞曰乳燕飛
　華屋悄無人桐隂轉午晚凉新浴手弄生綃白團扇扇
　手一時似玉漸困倚孤眠清熟門外誰来推綉戸枉教
　人夣断瑶䑓曲又却是風𫾣竹石榴半吐紅巾蹙待浮
　花浪蕊都盡伴君幽獨濃艶一枝細㸔取芳心千里重似
　束又恐𬒳西風驚緑若待得君来向此花前對酒不忍
　觸共粉泪雨蔌蔌子瞻之作皆紀目前事盖取其沐浴
　新凉曲名賀新凉也後人不知之誤為賀新郎盖不
　得子瞻之意也子瞻真所謂風流太守也豈可與俗吏同
　日語㢤苕溪漁隠曰野㢤楊湜之言真可入笑林東坡
　此詞冠絶古今託意高逺寕為一娼而發耶簾外誰来
　推綉戸枉教人夣断瑶䑓曲又却是風𫾣竹用古詩捲
　簾風動竹疑是故人来之意今乃云忽有人叩門聲急
　起而問之乃樂营将催督此可笑者一也石橊半吐紅
　巾蹙待浮花浪蕊都盡伴君幽獨濃艶一枝細㸔取芳
　心千里重似束盖𥘉夏之時千花事退惟橊花獨芳因
　以冩幽閨之情今乃云是時橊花盛開秀蘭以一枝藉
　手告倅其怒愈甚此可笑者二也此詞空調寄賀新
　郎乃古曲名也今乃云取其沐浴新凉曲名賀新凉後
　人不知之誤為賀新郎此可笑者三也詞話中可笑者
　甚衆姑舉其尤者苐東坡此詞深為不幸横遭點汚吾
　不可無言一雪其恥宋子京云江左有文拙而好刻石者
　謂之詅嗤符今楊湜之言俚甚而鋟板行世殆類是也
(古今詩話)
張仲宗有漁家傲一詞云釣笠披雲青嶂繞緑蓑雨細春
　江渺白鳥飛来風滿棹收綸了漁童拍手樵青笑明月
　太虚同一照浮家泛宅忘昏暁醉眼冷㸔城市閙烟波
老誰能認得閑煩恼余徃歳在錢唐與仲宗從㳺甚乆
仲宗手冩此詞相示云舊所作也其詞苐二句元是橛
　頭細雨春江渺余謂仲宗曰橛頭雖是舡名今以雨襯
　之語晦而病因為改作緑蓑細雨仲宗笑以為然(苕溪/漁隠)
邹志全徙昭陳莹中貶㢘間以長短句相諧樂有箇胡児
　摸様別滿頷髭鬚生得渾如添見說近来頭也白髭鬚
　那得長長黒(志/句)籋子摘来湏有千堆雪莫向細君容
　易說恐他嫌你将伊􁈋此茔中語謂志全之長髭也有
　箇頭陀脩苦行頭上頭髮毶毶身披一副黪裙衫緊纒
雙脚苦苦要逰南聞說度牒朝夕到并除頷下髭髯缽
　中无粥住无菴摩登伽處只恐却重參此志全語謂茔
　中之多慾也廣陵馬推官徃来二公間亦嘗以詩詞贈
　之有才何事老青衫十載低囬北斗柄肯伴雪髯千日
　醉此心真與古人參不見故人今幾年年来風物尚依
　然遥知閑望登臨處極目登臨萬里天志全語也一尊
薄酒滿酌勸君君舉手不是親朋誰肯相從寂寞濵人
　生似夣梦裏惺惺何處盞到休辭醉後全勝未醉時茔
　中語也初志全自元符間貶新州　徽宗即位以中書
　舎人召未幾謫零陵别駕龍水安置未幾徙昭焉(同上)
東坡云龍丘子自洛之蜀載二女侍戎裝駿馬至溪山佳
　處輒駐終日見者以為異人後十年築室黄岡之北號
　静庵居士作臨江仙贈之云細馬逺䭾双侍女青巾玉
　帶紅靴溪山好處便為家誰知巴峽路却見洛城花囬
　旋落英飛玉蕊人間春日初斜十年不見紫雲車龍
　丘新洞府鈆鼎飬丹砂龍丘子即陳季常也秦太虚寄
　之以詩亦云侍童雙擢玉鬟髮光可照駿馬錦障泥
　相随窮海嶠暮年更折莭學佛得心要鬻馬放阿樊幅
巾對沉燎西清詩話云季常自以為飽禅學而妻栁頗
　悍忌季常畏之故東坡因詩戯之有忽聞河東獅子吼
　柱杖落手心茫然之句觀此則知季常載二侍女以逺
　逰及暮年甘扵枯寂盖有所制而然亦可憫笑也(同上)
古今詞話以古人好詞世所共知者易甲為乙稱其所作
　仍随其詞牽合為說殊無根葉皆不足信也如秦少㳺
　千秋歳水邉沙外城郭春寒退末云春去也飛紅萬點
　愁如海者山谷嘗歎其句意之善欲和之而以海字難
　押陳無巳言此詞用李後主問君都有幾多愁恰似
　一江春水向東流但以江為海耳洪覺範嘗和此詞
　題崔徽真子云多少事都随恨逺連雲海晁無咎亦
　和此詞吊少㳺云重感槩驚濤自捲珠沉海觀諸公
　所云則此詞少㳺作明甚乃以爲任世徳作又八六子
　倚危亭恨如芳艸萋萋剗盡還生者浣溪沙脚上鞋
　児四寸羅者二詞皆見淮海集乃以八六子為賀方囘
　作以浣溪沙為涪翁作晁無咎塩角児開時似雪謝時
　似雪花中竒絶者為晁次膺作汪彦章點絳唇新月姢
　姢夜寒江静山衘斗者為蘇叔黨作皆非也(同上)
唐𥘉歌詞多是五言或七言詩𥘉無長短句自中葉以後
　至五代漸変成長短句及本朝則盡為此体今所存者
　止瑞鷓鴣小秦王二闋是七言八句詩并七言絶句詩
　而已瑞鷓鴣尤依字易歌若小秦王必湏雜以虚聲乃
　可歌耳其詞云碧山影裏小紅旗儂是江南踏浪児拍
　手欲嘲山簡醉齊聲争唱浪婆詞西興渡口㠶初落漁
　浦山頭日未欹儂送潮囬歌底曲樽前還唱使君詩
　此瑞鷓鴣也濟南春好雪初晴行到龍山馬足輕使君
　莫忘霅溪女時作陽関腸断聲此小秦王也皆東坡所
　作(同上)
東坡別叅長短句云有情風萬里捲潮来無情送潮㱕問
　錢塘江上西興浦口幾度斜暉不用思量今古俛仰昔
　人非誰似東坡老白首忘機記取西湖西畔正暮山好
　處空翠烟霏筭詩人相得如我與君希約他年東還海
　道願謝公雅志莫相違西州路不應囬首為我沾衣晋
　書謝安雖受朝寄然東山之志始末不渝每形扵言色
　及鎮新城盡室而行造汎海之裝𣣔湏經略粗定自海
　道還東雅志未就遂遇疾篤還都㝷薨羊曇為安所
　愛重安薨後輟樂弥年行不由西州路嘗因大醉不覺
　至州門左右曰曰此西州門曇悲感以馬䇿扣扉誦曹
　子建詩曰生存華屋處零落㱕山丘因慟哭而去東坡
　用此故事若世俗之論必以為成䜟矣然其詞石刻後
　東坡自題云元祐六年三月六日余以東坡先生年譜
　之考元祐四年知杭州六年召為翰林學士承㫖則
　長短句盖此時作也自後復守頴徙揚入長礼曹出帥
　定武至紹聖元年方南遷嶺表建中靖國元年北㱕至
　常乃薨凡十一載則世俗成䜟之論安可信邪(同上)
錢思公謫漢東日撰玉樓春詞曰城上風光鶯語亂城
　下烟波春拍岸緑楊芳艸幾時休泪眼愁腸先巳断情
　懐漸変成衰晚鵉鏡朱顔驚暗換徃年多病厭芳墫
　今日芳墫惟恐淺毎酒䦨歌之則泣下後閤有白髮姫
　乃鄧王歌鬟驚鴻也遽言先王将薨預戒挽鐸中歌木
　蘭花引紼為送今相公亦将亡乎果薨扵随州鄧王舊
　曲亦嘗有帝郷烟雨鎻春愁故國山川空泪眼之句(侍/児)
(小名録)
曹元寵本善作詞特以紅窓逈戯詞盛行扵世遂掩其名
　如望月婆羅門一詞亦豈不佳詞云漲雲暮捲漏聲不
　到小簾櫳銀河淡掃澄空皓月當軒高挂秋入廣寒宫
　正金波不動桂影朦朧佳人未逄歎此夕與誰同望逺
　傷懐對景霜滿愁紅南樓何處想人在長笛一聲中凝
　泪眼立盡西風此詞語病在霜滿愁紅之句時太早
　耳曽端伯編雅詞乃以此詞為楊如晦作非也(苕溪漁/隱)
凡作詩詞要當如常山之蛇救首救尾不可偏也如晁無
　咎作中秋洞仙歌詞其首云青烟幕處碧海飛金鏡
　永夜閒堦卧桂影固巳佳矣其後云待都将許多明付
　與金墫投暁共流霞傾盡更携取胡床上南樓㸔玉做
　人間素秋千頃若此可謂善救首尾者也至朱希真作
　中秋念奴嬌詞則不知出此其首云挿天翠栁𬒳何人
　推上一輪明月照我滕床凉似水飛入瑶池銀闕亦巳
　佳矣其後云洗盡凡心滿身清露冷浸蕭蕭明朝塵世
　記取休與人說此两句全無意味收什得不佳遂弃全萹
　其氣索然矣(同上)
中秋詞自東坡水調歌頭一出餘詞盡廢然其後亦豈无佳
　詞如晁次膺緑頭鴨一詞殊清婉但樽爼間歌喉以其
　萹長惮唱故湮没無聞焉其詞云暁雲收淡天一片琉
　璃爛銀􁑱来從海底皓色千里澄輝莹無塵素娥澹泞
　净可數丹桂參差玉露𥘉零金風未凛一年無似此佳
　時向坐乆踈星時度烏鵲正南飛瑶䑓冷攔干凭暖𣣔
　下遲遲念佳人音塵隔後對此應觧相思最関情漏聲
　正永暗断腸花影潜移料得来宵清光未减隂晴天氣
　又争知共凝恋如今别後還是隔年期人縦健清墫素
　月長願相随(同上)
東坡在黄州中秋夜對月獨酌作西江月詞曰世事一塲
　大夣人生幾度秋凉夜来風葉巳鳴廊㸔取眉頭鬂
　上酒賤常愁客少月明多𬒳雲妨中秋誰與共孤光把
　盞凄然北望坡以讒言謫居黄州欝欝不得志凡賦
　詩綴詞必冩其所懐然一日不負朝廷其懐君之心末
句可見矣苕溪漁隠曰聚蘭集載此詞注云寄子由
故後句云中秋誰與共孤光把酒凄然北望則兄弟之
情見扵句意之間矣疑是倅錢塘時作子由時為睢陽
幕客若詞話所云則非也(古今詩話)
百家詩話総龜後集卷之三十三
增修詩話總龜卷之三十四
　　　紀夣門(下)
狄遵度紀夣詩云佳城欝欝頽寒烟孤雛乳獸號荒阡夜
　卧北斗寒挂枕木落霜拱鴈連天浮雲西去半落日行
客東盡隨長川乾坤未毁吾尚在肯與蟪蛄論大年狄
遵度自児童時巳能属文落筆有竒氣年十六一夕
夢杜子羙誦平生詩皆集中所未見者覺而記两
句後遂續之(百斛明珠)
張察字隱之本閩人迁於成都数世矣善属文不仕晚用
　太守王素薦賜號冲退處士一日夣有人寄書召之
　云東岳道士書也明日與李士寕荅曰手持東岳寄
書來察大驚不知其所自來未㡬察果卒其子禩亦
　逸民舉仕一命乃死士寕蓬州人也語黙不常或以為
得道者百歳乃絶嘗見余於成都曰子甚貴當䇿
舉首已而果然
余嘗夣見人云是杜子羙謂余曰今人多誤㑹余八陣啚
詩云江流石不轉遺恨失吞呉世人皆以為先主武侯
𣣔與関羽復仇故恨不能㓕呉非也我意本謂呉蜀乃
唇齒之國不當相圖晋之所以能取蜀者以蜀有不
忘詩區區自列其意書生之習氣也(並同前)
東坡将亡前數日夣中作一詩寄朱行中云舜不作六
噐誰知貴璵璠哀哉楚狂士抱璞號空山相如起睨柱
　投壁相與還何如鄭子産有禮國自閑虽㣲韓宣子鄙
　夫亦辭環至今不貪寳凛然照塵寰斍而記之自不曉
　所謂東坡絶筆也(直方詩話)
陳明信云䔥貫少時嘗夣至宫廷中長廊䆳舘如王者
　所居有千門萬戸望之洞然金碧爍耀旣過數門見群
　婦人如神仙視貫驚問何所從來貫愕然亦不知對
　貫自陳進士能為詩中有一人授貫𥿄曰此所謂衍波
　牋煩賦宫中曉寒歌貫援筆立成旣有竒語其人甚賞
　之因曰先軰異日必貴此天上非人間也貫寤尚能記
　所賦俞秀老徃嘗得之於蕭翰林之孫其詩有云十
　二嶤関隱空緑獸貎呼熖椒壁馥渇烏㳙㳙不相續
　轆轤𣣔轉霏紅玊百刻香殘隕蓮燭九龍吐水漫寒漿
　紅綃佩魚無左璫两两趨走瞻扶桑紅萍半圭山波面
　囬首觚􁁓九霞絢鳴鞙聲從天上來大劍髙冠滿前
　殿秀老誦之尚有四五韵忘之
王太初傳言有焦仲先者家於南徐元豐元年因詣京
　師訪知巳忽夣一婦人相頋遇或以詩筆相徃來其一
　聮云呉王䑓下無人處㡬度臨風學舞腰又曰呉山之
　北㑹稽之陽古木蒼蒼其㝡後一章云仲冬之月二
　七之間月圎風静車馬相扳其人如病狂縁太初而
　後愈至秦少游書栁鬼事所載詩語前後皆同但年
　月乃是熈寕九年所病者乃是嘉興令陶集而所諭
　者乃是天竺辯才法師二者不知孰是(並同前)
僕嘗夣有客携詩文見過者覺而記其一詩云道惡
　賊其身忠先愛厥親誰知畏九折亦自是忠臣又有
　數句若銘賛者云道之所以成不以害其畊徳之所
　以修不以賊其生(東坡詩話)
冨鄭公早年嘗夣青州王相公以後事相托公曰相公徳
𬒳生民當延遐夀何遽及此後二年罷相知鄆州辟鄭
　公爲倅到任月餘有大星隕于宅園家人恠之相告曰後
　月當見果至後月薨鄭公為治䘮事故鄭公挽詞曰
　道徳𬒳生民與當年夣中符契(古今詩話)
鄭内翰獬未貴時嘗病瘟疫數日未愈甚困俄夣至一
䖏若宫闕有吏迎謁甚恭公謂吏曰吾病甚倦煩熱思
得凉浴以清其肌吏云已為公辦浴乆矣吏引公至一室
中有小池方闊數尺甃以明玊水光㶑灔以手測之清
冷可愛公乃坐甃上以水泛身俄視两臂已生白鱗視
水中影則頭已角出公驚遽出吏云此玊龍池也惜
乎公不入其水中入則為輔宰乃覺少選出汗公後
登第為第一人為詩戯友人云文闈數戰奪先鋒
変化湏知自古同霹靂一聲從地起到頭身是白龍翁
王仲舉营道人毋嘗夣挾仲舉入月仲舉修進業長興化
二年赴舉謁秦王登第後有詩謝秦王曰三千里外抛漁
艇二十人前折桂枝太平興國中仲舉有子曰嗣全亦
　中進士第乃扶两子入月之祥(青瑣集)
湖州長興縣啄木嶺金沙泉即毎年造茶之所也湖常
　二郡接界於此其土有境㑹亭毎茶節二牧畢至斯
泉處沙中居嘗无水将造茶太守具犧牲祭泉頃之
發源清溢造御茶畢水則㣲减供堂者畢水已半矣太
　守造茶畢即涸矣太守或行斾稽晚則有風雷之變或見
鷙獸毒蛇鬼魅之類焉胡生者即其居以釘鉸為業居
　霅溪而近白蘋洲去其居十餘歩有古墳胡生每因茶
　飯必奠酬之嘗夣人謂之曰吾姓柳氏平生善詩而嗜
　茗及死塟此室乃子今㞐之側也常衘子之惠無以為
　報𣣔教子為詩胡生辭以不能柳強之曰但率子意言
　之當有致矣生旣寤試晋思果有冥助者其後遂
　工焉詩曰胡風似劔鎪人骨漢月如鈎釣胃腸魂夣
　不知身在路夜來犹自到昭陽人謂之胡釘鉸詩
金沙池泉在常州冝興縣罨畫溪之東有寺寺有碑載
　當時杭湖常三州貢茶唱和樂天云十隻畫船何處宿
　洞庭山脚大湖心常州太守忘其姓名和云殷勤為報
春風道不貢新茶只貢心
韋檢舉進士不第常有一羙姬一日捧心而卒檢追思痛
　悼殆不勝情舉酒吟詩悲怨可掬吟曰寳劔化龍歸
　碧落嫦娥隨月下黄泉一盃新酒青春曉寂寞書窓
　恨獨眠一日忽夣姬泣涕潜然曰當有後期今和來萹
　即口占云春雨𪷟𪷟不見天家家門户栁如烟如今
　賜断空垂淚歡笑重追别有年檢終日怏怏後更夣姬
　曰即遂相見覺來神魂恍惚乃題曰白浪漫漫去不廻
　浮雲飛盡日西頽始皇陵上千年樹銀鴨金鳬也變灰
　後數日即符夣兆(脞說前集)
晁奉禮簡故宫保内翰之次子也於昆弟中㝡稱竒秀與
　梁固少小硯席之至善大中祥符二年固状元及第授
　青州倅時奉禮荣侍在闕下是年冬末梁方之任去青
　雨驛夜夣晁來相謁手携白扇上有七言詩一首以贈
　梁云死生離别最堪悲相對無言涙滿衣歎我巳歸
　泉下去羡君新向月中歸長鞭巳見騰夷路折翼終
　難継迅飛珍重故人當聖代早持鈞軸入黄扉覧詩起
　執手悲泣而别倐然覺大異之歎晁必沒故矣乃急走㒒
　録所得詩入京師訪其安否宫保開讀之大慟曰品格
　真吾兒作也夣之夕乃簡忘之日也
李良弼故給事中防之子祥符元年應進士舉得同學
究及第二年給事自南京移知鄭州以家在應天良弼奏
為本府司士叅軍是年中赴良弼隨侍至鄭夜宿中牟
驛夣人持詩版跪而來献良弼詩曰九霄丹詔三天近萬
叠紅芳一旦開日月山川湏問甲為君親到小蓬萊覺
而異之旦遽起而白給事喜曰㨿此詩意汝必有前程
慎勿廢於笔硯勉旃勉旃至郊而别五年方歸闕授三司
　户部判官五月已舉張楚縣丞事停任六月十九日良
　弼卒於應天府給事大慟悲語張君房曰夣之不誠
　如是自此兒夣必謂其前程而為詞臣一旦至是苦㦲君
　房但寛勉以慰之是年秋君房以詔鞠獄無状謪為寕海
　督郵乃同給事舟抵應天府旦憇泊間細詰良弼卒塟之日
　月及塟地之所因而繹之忽有數悟乃省其詩盡得之良弼
　丙戌生年二十有七即詩首句云九霄丹詔三天近三九二十
　七數是年二十五故云近也萬叠紅芳一旦開方萬葉之
　花一旦開盡是近謝之意次云日月山河湏問甲其年
　六月十九日甲寅乃其卒日殯是二十九日甲子塟于府
　東甲地即是日月山川湏間甲也盖六月天徳月徳俱
　在甲末句云爲君親到小蓬萊即虚無冥漠之所給
　事沉黙曰君辨之矣(脞說前集)
沈亞之嘗言邢鳯寓居長安平康里第晝夣一婦人自
　楹而來古粧髙髻作陽春曲曰長安少女翫春陽何處春
　陽不断腸舞䄂弓腰渾忘却蛾眉空帶九秋霜鳯曰何
　謂弓腰曰昔年父母教舞作此弓彎状舞罷辭去鳯
　亦尋覺(脞說後集)
呉興姚郃嘗言有友王生者元和𥘉夕夣逰呉宫乆之聞
　宫中岀輦吹簫撃鼓言塟西施王悲悼不止立召門客
　作挽歌生應声爲詞曰西望吴王闕雲書金字牌連
　江張蕙帳擇土塟金釵滿池紅心草三層碧玊㙜春風
　無處所悽恨不勝懷及寤復記其事王生太原人
崇寕元年元日昏眠夣中作一詩云無頼春風試怒號共
　乗一葉傲驚濤不知两岸人皆愕但覺中流笑語髙
　三月與陳莹中渡湘江是日大風當断渡小舟􁴳舞白
　浪中两岸聚觀胆落莹中笑愈髙余以詩語莹中莹中
　曰此公按後大行叢林
東坡倅錢塘夣神考召入禁中宫女環侍一紅衣女捧紅
　靴一隻命坡銘之其中一聮云寒女之絲銖積寸累歩
　武所及雲蒸雷起上極嘆其敏㨗(同前)
山谷晝卧夣與一道士升空道士曰與公㳺蓬萊覺天風
　吹鬂道士曰歛目俄有狗吠開目不見道士惟見宫殿魯
　直入有两玊人導升殿主􁌀揖之仙女侍之中有一女云
整琵琶魯直愛其風韵頋之忘揖主者主者色荘故其
詩曰試問琵琶可聞否靈君色荘妓揺手與余親言之
　今山谷集語不同盖更易耳(冷齋夜話)
少逰南迁宿郡亭湖廟下側枕視㣲波月影縱横追憶昔
宿垂雲老借竹軒見西湖月色如此夣羙人自言我天女也
以維摩像乞賛少㳺愛其畫念曰非道子不能作此天
　女以詩戯少㳺曰不知水宿分風浦何似秋眠借竹軒
聞道詩詞妙天下廬山對眼可無言少㳺夣中題其
像曰竺儀華夣瘴面囚首口雖不言十分似九應笑舌
覆大千作師子吼不如不搏取妙喜如陶家手(同前)
陳智夫㐮陽人慱學有才思尤長於歌詩嘗遇異人授
　以吐納之術故佳句多於夣中得之若花笑似留客鳥
　聲如喚人又野花臨水數枝恨芳草連天千里情之句
　雖前軰不能逺過(遯齋閑覧)
增修詩詁總龜卷之三十四
百家詩話總龜後集卷之三十四
　　傷悼門
長慶四年退之為吏部侍郎薨扵静安里苐李翶行状載
　属纊之語云伯兄徳行高晚年止四十二某位為侍郎
　年出伯兄十五歳且獲終扵牗下幸不失大莭以下見
　先人可謂荣矣翶祭文曰人心樂生皆悪其㐫兄之在
　病則齊其終順化以盡靡憾于中張籍祭詩亦曰公有
　曠逺識生死為一綱及當臨終辰意色亦不荒贈我珍
　重言傲然委衾裳盖其聦明之所照了徳力之所成就
　故扵生死之際超然如此宣室志載威粹骨蕝囯世與
　韓氏為仇神人以帝命召公計事愈曰臣願從大王討
　之未幾而愈卒公神道墓誌行状俱不載而止見扵小
　說者如此豈東坡所謂其生也有自来其死也有所為
　乎李肇國史𥙷謂愈登華山絶頂度不可返至扵發狂
　慟哭今觀易簀之際神色不亂如此不應扵此而至扵
　發狂慟哭也(葛常之)
太白辭粟卧首陽屡空飢顔回當代不飲酒虗名安在㦲
　君不見梁王池上月昔照梁王尊酒中梁王巳去明月
　在黄鸝怨觧啼春風分明感激眼前事莫惜醉臥桃園
東又平原君安在科斗生古池坐客三千人而今知有
　誰君不見孔北海英風豪氣今何在君不見裴尚書土
　墳三尺蒿藜居此類者尚多愚謂雖千萬萹只是此意
　非如少陵傷風憂國感時觸景忠誠激切蓄寓深逺各
　有所當也(黄常明詩話)
曽文肅熈寕𥘉為海州懐仁令有監酒使臣張者小女甫
　六七歳甚為惠黠文肅之室魏夫人怜之教以誦詩書
　頗通觧其後南北暌隔紹聖𥘉文肅柄事樞時張氏女
　以入禁中雖無名位以善筆扎掌命令之出入忽與夫
　人相聞夫人以夫貴䟽封瀛國稱夀禁庭始相見叙
　舊自後歲時遣問夫人没張作詩以哭云香散簾幃寂
　塵生翰墨間空傳三壷譽無復内朝班從此絶迹矣後
　四十年靖康之変張從昭慈聖獻南渡至錢塘朱忠
　靖筆録所記　昭慈遣其傳導反正之議張夫人者
　即其人也年八十餘終(揮塵)
東漢李固忠直鯁亮志在許國不爲身謀争立清河遂忤
　梁兾以致身首異處當時有提鈇上章乞收固尸如汝
　南郭亮者有星行至洛守衞尸䘮如陳晋楊羌者亦可
　見固以忠獲罪矣唐李華嘗觀黨錮傳撫卷而悲之且
　作詩曰古墳㐮城野斜徑横秋陂况不禁撨采茅莎無
　孑遺扵乎生不能保其身死又不能保其蔵骨之地天
　之不相善人何至是耶梅聖俞詩云漢家誅黨人誰與
　李杜死死者有范滂其母爲之喜喜死名愈彰生荣同
　犬豕故史臣以胡廣趙戒爲糞土而馬融真犬豕㢤(韵/語)
(陽秋)
宋彭城王義康忌擅道濟之㓛㑹文帝疾動乃矯詔送廷
　尉誅之故時人歌云可怜白浮鳩柱杀檀江州當時人
　痛之盖如此柰何王綱下移主威莫立洎魏軍至瓜歩
　帝方登石頭以思之又何𥙷㢤劉夣得嘗過其墓而悲
　之曰萬里長城壊荒雲野草秋秣陵多士女猶唱白浮
　鳩盖傷痛之深雖歴三百年而猶不泯也(韵語陽秋)
苕溪云李杜畫象古今詩人題詠多矣若子羙其詩高妙
　固不待言要當知其平生用心處則半山老人之詩得
　之矣詩云吾觀少陵詩謂與元氣侔力能排天斡九地
　壮顔毅色不可求浩蕩八極中生物豈不稠醜奸巨細
　千萬殊竟莫見以何雕鎪惜㢤命之穷顛倒不見收青
　衫老見斥餓走半九州瘦妻僵前子仆後攘攘盗賊森
　戈矛吟哦當此時不廢朝廷憂嘗願天下聖大臣各伊
　周寕令吾庐獨破受凍死不忍四海赤子寒颼颼傷屯
　悼屈止一身嗟時之人我所羞所以見公像再拜涕泗
　流推公之心古亦少願起公死從之逰(䂬溪)
淵明非畏枯槁其所以感嘆時化推迁者盖傷時之急扵
声利也非畏亂離其所以愁憤扵干戈盗賊者盖以王
室元元為懐也俗士何以識之
七哀詩起曹子建其次則王仲宣張孟陽也釋詩者謂病
　而哀義而哀感而哀悲而哀耳目聞見而哀口歎而哀
鼻酸而衰謂一事而七者具也子建之七哀哀在扵獨
棲之思婦仲宣之七哀哀在扵弃子之媍人張孟陽之
七哀哀在扵已毀之园寢唐雍陶亦有七哀詩所謂君
若無㝎雲妾作不動山雲行出山易山逐雲去難是皆
以一哀而七者具也老杜之八哀則所哀者八人也王
思礼李光弼之武功蘇源明李邕之文翰汝陽鄭䖍之
多能張九齡嚴武之政事皆不復見矣盖當時盗賊未
息歎舊懐賢而作者也司馬温公亦有五哀詩謂楚屈
原趙李牧漢鼂錯馬援齊斛律光皆負才竭忠卒困扵
讒而不能自脱盖有激而云爾(葛常之詩話)
白樂天元㣲之皆老而無子屢見扵詩章樂天五十八歳
始得阿崔微之五十一歳始得道保同時得嗣相與酬
　唱喜甚樂天詩云膩刺新胎髮香綢小綉𥜗玉牙開手
爪蘇顆點肌膚微之云且有承家望誰論得力時又云
嘉名稱導保乞姓號崔児三歳而亡白賦詩云懐抱
　而亡按墓誌有子道護年三歳而卒以歲月攷之即道
　保也孟東野連産三子不數曰皆失之韓退之嘗有詩
　假天􁩑以寛其憂三人者皆人豪而不能忘情如此信知
割爱為難也若使學空天黙黙依前重作鄧攸身傷㢤
微之五十三道者遭此則又何必黒衣巾者闖然入其
　戸而後喻㢤(同上)
韓退之作李于墓志云余不知服食之說自何起殺人不
可計而慕尚之益至臨死乃悔其為而退之乃躬自蹈
　之以至扵死白天樂所謂退之服硫黄一病訖不痊是
　也陳後山作嗟㢤行云張生服石奴下潦上乾如渇烏
　韓子作志還自屠白笑未竟人復吁盖爲此也然樂天
　與刑部李侍郎詩云金丹周學都無益姹女丹砂燒即
　飛則樂天深知服食之無騐其肯以身試藥以自斃乎
　則白笑未竟人復吁之句未必然爾山谷在貶所曽公
　衮有書勸其勿服金石藥谷報云公衮疽根在旁乃不
　可食庭堅服之如晴雲之在川谷安得有霹靂文也
　則知服金石者尤當屏去粉白黛緑之軰或者用以資
　色力其斃冝㢤(丹揚集)
百家詩話総龜後集卷之三十四
増修詩話總龜卷之三十五
　　　譏誚門(上)
陳彭年大中祥符中與晁文荘内翰等四人同知貢舉
　省試将出奏試卷舉人壅衢觀其岀省諸公皆慘赧其
　容獨彭年揚鞭肆意有驕矜之色榜出有甥不預選怒
　入其第㑹彭年未來於几上得黄勅乃題其背曰彭年
　頭恼太冬烘眼似朱砂鬂似蓬紕繆幸叨三字内荒唐
　仍在四人中取他權势欺明主落却親情賣至公千百
　孤寒齊下淚斯言無路達堯聦彭年怒抱其勅入奏
　章聖見而不悅然釋其罪(江南野録)
唐太宗燕近臣長孫無忌嘲歐陽詢更曰聳膞成山字埋
　肩畏出頭誰言麟閣上畫此一彌猴詢應聲曰縮頭連
　背聳漫襠畏肚寒只縁心渾渾所以面團團太宗改
　容曰詢豈不畏皇后聞邪無忌長孫后之弟也(小說/舊聞)
唐相張延賞選壻無可意者其妻苗氏賢而知人特選進
　士韋臯許之皐性踈曠不拘細行延賞竊悔由是婢㒒頗
　輕慢惟苗氏待之益厚臯因辭東逰張氏罄奩具以治行
　延賞幸其去以七䭾物為贐皐行翌日悉還之惟晋奩物
　及書册而已後五年臯擁節旄㑹徳宗幸奉天持節西
　川替延賞乃改姓名作韓翺人莫敢言至大囬驛去府三十
　里人有報延賞曰替相公者韋皐也非韓翶苗氏曰若韋
　皐必韋郎也延賞曰天下姓名同者甚衆彼韋生必填
溝壑豈能乗吾位乎次日果韋臯也延賞慚惧自西門潜
遁皐入見苗禮奉過布衣之日求前輕慢者皆杖死之時泗
濵郭圍因為詩曰宣父從周又入秦昔賢誰不困風塵當時
甚訝張延賞不識韋臯是貴人(唐宋遺史)
彭齊吉州人才辯滑稽嘗謁南豐宰而不禮之一夕虎入縣
　􁰽噬所飬羊棄殘而去宰即以㑹客齊預焉翌日獻詩於
　宰曰昨夜黄班入縣齋分明踪跡印蒼苔㡬多道徳驅難
　去些子猪羊引便來令尹聲聲言有過録公吕道無灾思
　量也觧開東閤晋得頭蹄待秀才覧者絶倒(青箱雜記)
景徳𥘉河朔舉人張存任弁皆以防城得官有無名子嘲曰張
　存觧放旋風砲任弁能燒猛火油
丘濬寺丞失意徧逰諸郡至山陽郡守屢召之夜飲翌日作
詩曰醜却天下羙人面正得世間君子心郡将它日再為文
字飲以謝之至宜真太守召㸔牡丹作詩曰何事化工情
愈重偏教此卉大妖姸王孫𣣔種無餘地顔巷安貧欠
買錢曉檻競開香世界夜欄誰結醉因縁湏知村落桒
　耘處田叟饑耕婦不眠又至五羊贈太守詩曰碧睛蠻婢
　頭蒙布黒面胡児耳帶環㡬處樓䑓皆枕水四周城郭
半圍山又詩曰堦上腥臊堆蜆子口中濃血吐檳榔又詩
曰風腥蠻市合日上瘴雲紅太守見之大不懌(翰府名談)
天聖中修國史王安簡謝陽夏李邯郸黄唐卿為編修官
　安簡神情冲淡唐卿刻意篇什謝李嘗戯為句豐
　皃閑如鶴黄吟苦似猿(春明退朝録)
唐旣平劉展江淮之亂上元間租庸使元載以呉越雖兵荒
　後民産尤給乃辟召豪吏分宰列邑而重歛之時人謂之
白着言其役歛無名其所着者皆公然明白無所嫌避一
　云世人謂酒酣爲白着旣爲刻薄之役不堪其弊則必㒹沛
　酩酊如醉者之着也渤海髙亭有詩曰上元官吏稱剥削
　江淮之人皆白着
唐景龍中洛下霖雨百餘日宰相不能調隂陽乃閉坊市北
　門卒無効􁌍溢至甚人歌曰禮賢不觧開東閤爕理惟能閉
　北門(朝野僉載)
孫魴沈彬李建勲好爲詩什魴有夜坐詩爲時所稱建
勲因匿于齋中待彬至乃問彬云魴之詩何如彬曰田舍
翁火爐頭之語何足道也魴聞而出誚彬曰何誹謗之甚
而比田舎翁無乃過乎彬曰子夜坐句劃多灰漸冷坐乆席
成痕此非田舎翁爐上作而何闔坐大笑乃題金山寺云萬
古波心寺金山名日新天多剰得月土少不生塵過櫓
妨僧艇歸濤濺佛身誰言張處士題後更無人莫不服
其騐雅(江南野録)
朝元龜廬陵人嘗謁邑宰見超伏生獷𣣔窮以詞學因新
畫屏為戯珠龍乃曰請子咏之元龜應聲而成因諷
宰受賂云翻身騰白浪探爪攫胡珠
毛抦聚生徒於廬山白鹿洞與諸生講論所獲貲鏹皆
　以市酒洞有辨者嘲云彭生作賦茶三片毛氏傳詩酒
　半升嘗自題於齋壁云先生不在此千載只空山因大醉
　一夕而逝
劉炎少負詞學晚為永新尉拙於政治遂有貪名太守行
　邑覬覦之意而炎不悟旣行以詩諷炎云未到桃源時
　長憶出家景及到桃源了還似鑑中影炎乃和而復之
　后因民訴受賄遂按以法炎復有詩云早知太守如狼虎
　獵取膏梁以㗖之
羅隱性傲聣𥘉赴舉過鍾陵見营妓雲英一紀後下第又過
　復見之雲英曰羅秀才尚未脫白隱以詩嘲之曰鍾陵醉
　别十餘春重見雲英掌上身我未成名英未嫁可能俱
　是不如人隱與頋雲同謁淮南相國高駢雲為人雅律髙
　公遂㽞雲而逺隱隱𣣔歸武陵與賔幕酌餞於雲亭盛暑
　青蠅入坐髙公命扇驅之謔隱曰青蠅𬒳扇扇離席隱聲
　曰白澤遭釘釘在門偶見白澤圖釘在門扇乃譏雲也時
　髙公𣣔継淮南王求仙方為妖亂後為畢将軍所害隱作
　妖亂誌以譏之故有題延和閣云延和髙閣勢凌雲輕語猶
　疑太一聞燒盡降香無一事開門迎得畢将軍僖宗在蜀隱
　作詩數首以刺諸侯及還梁為朝貴所疾乃謁錢武粛焉
　獻僖宗在蜀詩曰白丁攘臂犯長安翠輦倉皇路屈蟠丹
　鳯有情雲外逺玊龍無跡渡頭寒静思貴族謀身易危
　惜文皇創業難不将不侯何計是釣魚船上涙闌干又作僖
宗還京曰馬嵬楊柳尚依依又見銮輿幸蜀歸泉下阿蛮
　應有語這囬休更怨楊妃(鑑戒録郡闍雅談謂青蠅/白澤對句是㓂弱謝觀作)
蘇子羙監進奏院因賽神召舘中同舎是時江南人李中舎
　因梅聖俞謁子羙且願預此㑹聖俞以為言子羙曰食中
　不設蒸饅餅夾坐上安有國舎虞䑓李啣之遂暴其事
　於言語為劉元瑜所弹子羙坐謫故聖俞有客至詩云有
　客十人至共食一䁀珍一客不得食覆䁀傷衆賔盖指李
　也(詩史)
來鵠洪州人咸平中名振都下然喜以詩譏訕當路為人所
　惡卒不第金錢花云青帝若教花裏用牡丹應是得錢
　人夏雲云無限旱苗枯𣣔盡悠悠閑處作竒峰偶題云
　可惜青天好雷電只能驅趂懶蛟龍(詩史)
唐湖州參軍陸䝉妻蔣氏善属文然嗜酒姊妹勸節酒強
　飡蔣應聲曰平生偏好飮劳爾勸吾飡但得尊中滿時
光度不難憎知業有詩名與蒙善一日訪蒙談玄蔣使
　婢奉酒知業云受戒不飲蔣隔簾謂曰上人詩云接岸
　橋通何處路倚樓人是阿誰家觀此風韵得不飲乎知
業慚而退
濠州西有髙唐舘俯近淮水御史閆欽授宿此舘題詩曰
借問㐮王安在㦲山川此地勝陽䑓今朝寓宿高唐舘
神女何曽入夣來有李和風者至此又作詩曰高唐不
是這高唐淮上江南各異方若向此中求薦枕參差
笑殺楚㐮王
丁晋公爲玊清昭應宫使夏英公爲判官一日賜宴齋宫
優人有雜手藏㩎者晋公顧英公曰古人無詠藏㩎詩
請賦一章英公爲一絶云舞拂挑珠復吐丸遮藏巧使
　百千般主公端坐無由見却𬒳傍人冷眼看
楊孺尚書以耳聾致仕居雩縣别業同里高氏貲厚有二
　子小字大馬小馬一日里中社飲小馬携酒一榼就楊
公曰此社酒善治聾願持盃酌之無瀝楊書絶句與之
　云数十年來雙耳瞶可将社酒使能醫一心更願青盲
子免見高家小馬児(倦斿録)
景祐𥘉詔先朝免觧人候将來特與推恩有無名子改王
　元之升平詞以嘲曰舊人相見問行年便說真宗更以
　前但看緑𫀆包褁了這回冷笑入黄泉
永叔在政府将引去以詩寄潁州常夷甫曰笑殺汝陽常
　䖏士十年騎馬聽朝雞致政歸潁又贈之詩曰頼有東鄰
　常䖏士披簑戴笠伴春鋤明年夷甫起授侍講判國子監
　有無名子改前詩作夷甫寄永叔曰笑殺汝隂歐少保新
　來䖏士聽朝鷄又云昔日頴隂常䖏士却來馬上听朝
　雞
吏流仕不得志好持人長短世以㓙人目之亦終以此敗嘗
　過江州琵琶亭題詩云坐上騒人雖有咏江邊寡婦不
　難欺若使王涯聞此曲織羅應過賞花時(並同前)
邵安石連州人髙湘侍郎南迁歸朝途經連江安石以所業
　投之遂見知同至輦下湘知貢舉安石㩴第詩人章碣
賦東都望幸詩刺之曰懶修珠玊上高䑓眉目連姢幸
　不開縱使東巡也無益君王自帶羙人來(古今詩話)
泗州僧伽塔人多云其下真身也塔後有閣記興國中𥘉
塑事甚詳退之詩云火燒水轉掃地空則真身之焚乆
矣塔本般匠所建俗言塔頂為天門蘇國老有詩云上到
　天門最髙處不能容物只容身盖譏在位者
孫皓為晋所㓕封歸命侯武帝問皓曰聞南人好作爾汝
詩爾頗能否皓𬒳酒舉觴曰昔與汝為鄰今與汝為
　臣勸汝一盃酒令汝壽萬春帝悔之
呉武陵有文而好訐嘗以贜敗廣州吏治殊不假貸題詩
　路左壁曰雀児來徃颺風髙下視莺鸇意氣豪自謂
能生千里翼黄昏依舊入蓬蒿
唐王鐸楊收皆薛逢同年收作相逢有詩曰湏知金印朝
天客同是沙堤避路人威鳯遇時皆瑞聖應龍無水謾
通神收聞之怒王鐸作相逢又有詩曰昨日鴻毛萬鈞
重今朝山岳一毫輕鐸又怒
羅隱與桐廬章魯風齊名錢武肅崛起以魯風善筆札
召為表奏孔目官魯風不就執之後以羅隱為錢塘令
惧而受命因宴獻詩云一箇禰衡容不得思量黄祖謾
英雄自是始厚之
馮􁱘王鎮南陽郡中宣聖廟壊有酒戸十餘軰投状乞修瀛
　王未及判有幕客題四句状後云槐影參差覆杏壇儒
　門子弟盡髙官却教酒戸重修廟覺我慚惶也不難瀛
　王遽罷其請岀巳俸重修
孫僅給事鎮永興日多作詩時玉清昭應宫𥘉成孫作驪
　山詩云秦帝墓成陳勝起明皇宫就禄山來有人傳
　于京師以為譏時政
顔標咸通中鄭薰下状元及第先是徐冦作叛薫𣣔激勸
　勳烈意標乃魯公之後故置之危科旣而詢其廟院標
　曰寒素京國無廟院薰始大悟有無名子嘲曰主司頭
　腦太冬烘錯認顔標作魯公
光啓中蔣嶓以丹砂授韋中令呉人張鵠有文而貧或嘲
　之曰張鵠只消千䭾絹蔣嶓惟用一丸丹(並同前)
增修詩話總龜卷之三十五
百家詩話総龜後集卷之三十五
　　傷悼門
復齋漫録云農桒不優歳常登邊將無㓛吏不能四十二
　年如夣覺東風吹泪過昭陵此詩題扵寢宮不著名氏
　冝表而出之
許彦周詩話云楊舜韶名友䕫長㒒十餘歳向同在姑蘇
　時盗發孫堅墓楊作詩云闔廬城邊荒古丘昔誰塟者
　孫豫州乆無行客為下馬時有牧童来放牛嗚呼舜韶
　今亡矣他詩皆工必傳扵世也
雪浪齋日記云弔辯才詩云滄海盡頭人㓕度亂峯深處
　塔孤貟憶登夜閣天連鴈同㸔秋崖月上烟劉僴云天
　連鴈前人有古戍天連鴈之　句
張南軒挽劉觀文詩憶昨登廊廟忠言逹帝聦听思惟盡
　瘁敢復計成㓛半世江湖上千憂寤寐中汗青誰秉筆
　請放衆言公一國恥臣當死公家三世心忍㸔誰絶筆
　誰續㫁弦音精爽今如在衣冠恨更深却嗟蜍與志處
　世漫侵㝷二平日多奇莭中間似冨公天從庐墓請人
　說捄荒㓛辛苦培邦本雍容遏乱鋒人傳遺奏切更過
　子囊忠三曽是南荆地他年竹馬迎旌旂嚴騎士弧矢
　盛民兵細放規摹舊還知莭制明思公如峴首同我泪
　縦横(四)
南軒挽王詹事詞大莭元無玷中心本不欺排奸力扛䁀
　憂國鬂成絲方喜三旌召俄興一鑑悲西風吹泪眼夫
　豈哭吾私一睿主能飛曰如公舊學臣忠言関國計清
　莭映廷紳歳月身多外江湖澤在民當年遺直歎千古
　更如新(二)
東莱挽王詹事諸老收聲盡佳城又到公蒼天不可問吾
　道竟成窮旌捲莆田雨簫横霅浦風今年襟上泪三哭
　萬夫雄一太史交㫋際元戎卷甲秋先鳴驚衆寐孤
　憤厭羣咻羽翼新鴻鵠聲華舊斗牛断橋無恙不落月
　照寒㳅(二)
東萊挽汪端明異時憂世士歎息恨才難毎見公身健猶
　令我意寛彫零竟何極合復豈無端此理終難觧天風
　大隧寒一四海膺門峻親承二紀中論交由父祖受學
　自児童山岳千㝷上江湖萬折東徽言蔵肺腑欲吐與
　誰同(二)
王龜齡悼張安國舎人天上張才子少年觀囯光高名一
　枝桂遺爱六州棠出世纔成佛修文遽作郎長沙屈賈
　誼宣室竟凄凉
王龜齡挽趙氏詩全莭忠臣配崇寕宰相家哀能変國俗
　實不御鈆華學佛穷三昧然松教五車遺芳載彤𬋩名
　夀两俱遐
東萊挽魏國録麻衣見天子拜䟽不知休落落山林氣拳
　拳畎畆憂極知千載遇政用一身酧繞舎閩溪水朝宗
　日夜流■羣公祖踈傳多士送陽城短掉非前約長亭
　及此行深晋移白日語只蒼生㑹綺山陽賦鄰人笛未
　横
東萊挩簫祭酒摩揣誠斯薄雕鎸質亦消平生但真撲直
　上絶枝條氛霧終澄霽丘山亦動摇陽舊時鳯声入舞
　簫韶
王龜齡悼亡燕寢焚香老病身細君相對坐如賔而今一
　榻維摩室唯與無言法喜親一偕老相期未及朞囘頭
　人事巳成非逄春尚擬風光轉過眼忽驚花片飛(二)
文昌雜録云梁均帝晋天福中始塟故妃張氏獨存考㓛
　貟外商鵬爲誌文曰七月有期不見望陵之妾九疑無
　色空餘泣竹之妃後唐武皇師還渭北不獲入覲幕客
　李襲告作違離表云穴禽有翼听舜樂以猶来天路無
　梯望尭雲而不到五代之季工翰墨者無以過此也
許彦周詩話云外祖父邵安蕳公布衣時上平元吳䇿又
　嘗勸　仁廟早立太子晚年自樞府出知越州又移知
　鄆州其薨也岐公作挽詞云披褐曽陳㝎羌䇿汗青猶
　著立修書春風澤國吟牋落夜雨溪堂燕豆踈前軰詩
　不獨語言精錬且是着題
冷齋夜話云余問山谷今之詩人誰為冠曰無出陳無巳
　其佳句可得聞乎曰吾見其作温公挽辭一聮便知其
　才不可敵曰政雖随日化身巳要人扶
王直方詩話云邢居實字惇夫年少豪邁所與㳺皆一時
　名士方年十四五時嘗作明妃引末云安得壮士霍嫖
　姚縳取呼韓作編戸諸公多稱之旣卒余收什其殘艸
　編成一集號曰呻吟惇夫自少便多憔悴感慨之意其
　作秋懐詩云高歌感人心心悲将柰何其作棗陽道中
　詩云有意問山神此生復來否巳而果卒扵漢東惇夫
　之卒也山谷以詩哭之云詩到随州更老成江山爲助
筆縦横眼㸔白璧埋黄壤何况人間父子情盖謂惇夫
　與其子歆何也蔡天啓亦有詩云人物扵今歎眇然孤
　墳宿艸巳生烟曰暮行人道旁舎應逄年少共談玄其
　餘作者甚衆皆載扵呻吟集後
　　　寓情門
古今詩話云牧之爲御史分司洛陽時李司徒罷鎮閑居
　聲妓爲當時苐一一日開筵朝士臻赴以杜嘗持憲不
敢邀飲杜諷坐客逹意願預斯㑹李馳書杜聞􁩑遽來
㑹中女妓百余皆絶色殊藝杜獨坐南行瞪目注視滿
　引三巵問李曰聞有紫雲者孰是李指示之杜凝睇良
　乆曰名不虚得宜以見恵李俯首而笑諸妓亦皆回首
　破顔杜又自引三爵朗吟而起曰華堂今日綺筵開誰喚
　分司御史來忽發狂言驚滿座两行紅粉一時囬意氣
　閑逸旁若無人苕溪漁隠曰東坡聞李公擇餘飲傳國
傳家大醉有詩云不肯醒醒騎馬囘玉山知爲玉人頽
　紫雲有語君知否莫喚分司御史來即此事也又侍児
　小名録云兵部李尚樂妓崔紫雲詞華清峭眉目端䴡
　李公為尹東洛宴客将酣杜公輕騎而來連飲三觥謂
　主人曰嘗聞有能萹詠紫雲者今日方知名不虚得倘
　垂一意無以加焉諸妓囘頭掩笑杜作前■詩罷上馬
　而去李公㝷以紫委送贈之紫雲臨行獻詩曰從來學
　製斐然詩不料霜臺御史知愁見便教随命去恋㤙腸
　断出門時侍児小名録不載此事出於何書疑好事者
　附㑹為之也
東坡續䴡人行李仲謀家有周昉畫背面欠伸内人極精
　戯作此詩云深宫無人春晝長沉香亭北百花香羙人
　睡起薄梳洗燕舞鶯啼空断腸畫工𣣔畫無穷意背立
　春風初破睡若教囬首更嫣然陽城下蔡俱風靡子蒼
　用此意題伯時所畫宮女云睡起昭陽暗淡粧不知縁
　底背斜陽若教轉■一囬首三十六宫無粉粧終不及坡
　之偉䴡也
藝苑雌黄云朝雲者東坡侍妾也嘗令就秦少㳺乞詞少
　㳺作南歌子贈之云靄靄迷春態溶溶媚暁光不應容
　易下巫陽秪恐翰林前世是㐮王暫為清歌駐還因暮
　雨忙瞥然㱕去断人腸空使蘭䑓公子賦高唐
王直方詩話云無巳嘗作小放歌行两萹其一云春風永
　巷閉娉婷長使青樓悞得名不惜捲簾通一顧怕君着
　眼未分明其二云當年不嫁惜娉婷傅白施朱作後生
　說與旁人湏早計随冝梳洗莫傾城山谷云無巳他日
　詩語極高古至扵此萹則顧影徘徊衒耀太甚
　　逰宴門
蔡寛夫詩話云文忠與趙康靖公槩同在政府相得歡甚
　康靖先告老歸睢陽文忠相繼謝事歸汝隂康靖一日
　单騎車特徃過之時年巳八十矣㽞劇飲踰月日扵汝
　隂縦逰而後返前軰挂冠後能從容自適未有若此者
　文忠　賦詩云古來交道愧難終此㑹今時豈易逄出處
　三朝俱白首凋零萬木見青松公能不逺來千里我病
　尤堪釂一鍾巳勝山隂空興盡且晋㱕駕為從容因
　榜其㳺從之地為㑹老堂明年文忠𣣔徃睢陽報之未
　果而薨两公名莭固師表天下而風流襟度又如此誠可
　以激薄俗也
人間佳莭惟寒食天下名園重洛陽金谷煖横宮殿碧銅
　駞晴合綺羅光橋邊楊栁細垂地花外秋千半出墻白
　馬蹄輕艸如剪爛逰扵此十年狂(康莭春逰呤)
東臯雜録云孔嘗甫言唐人詩有城頭推鼓傳花枝席上
　搏拳握松子乃知酒席蔵􁭤為戯其來也乆
復齋漫録云仲至使遼囬謁恭敏李公席中賦詩云穹庐
　三月巳淹晋白艸黄雲見即愁滿䄂塵埃何処洗李家
　池上海棠洲
許彦周詩話云退之詩酩酊馬上知為誰此七字用意哀
　悲過扵痛哭又詩云銀燭未消窓送曙金釵半醉坐添
　春殊不類其為人乃知能賦梅花不獨宋廣平
阮戸部逰紫㣲觀詩春來猶未到金庭桃杏離披栁巳青
　直待斜陽方興盡一笻獨立紫㣲亭
百家詩話総龜後集卷之三十五
増修詩話總龜卷之三十六
　　　譏誚門(中)
苗台符十六歳張讀十八歳同年登科為鄭宣州幕嘗列
　題於西明寺之東廡或竊注之曰一雙前進士两箇阿孩
児
李煜作江羅亭四面栽江梅花作艶曲歌之韓熈載和云桃
　李不湏誇爛熳已輸了風吹一半時淮南巳歸周
趙嘏浙人有羙妾洎計偕母不許携行㑹上元莭為鶴林
　之逰帥見之掩為己有明年嘏荣歸以詩感之曰寂寞
　堂前曰又薰陽䑓去作不歸雲當時聞說沙吒利今日
　青蛾属使君帥聞遣歸
李啇隱依彭陽令狐楚以牋奏受知後其子綯有韋平之
　拜浸踈啇隱重暘日義山造其厅事㽞題云十年泉下
　無消息九日樽前有所思郎君位重施行馬東閤無因
　得再窺綯見之慚悵扄閉此廳終身不處
袁筠婚蕭楚女言㝎未㡬擢進士第羅隱以一絶刺之云細
　看月輪還有意㝎知青桂近嫦娥
林和靖傲許洞洞作詩嘲之云寺裏掇齋飢老䑕林間咳
嗽病猕猴豪民送物鵞伸頸好客窺門鼈縮頭
章邭公性簡静嘗為開封府試官出人為天地心賦舉子
　曰先朝曽試遽别岀一題曰教尤寒暑旣非致思舉子又
　上請此題出樂記教乃樂教也上在諒隂而用樂事恐
　非便方紛紛不已無名子作詩嘲曰武成廟裡沽良玉
　夫子門前㺯簸箕唯有主司章得象徃來寒暑未曽
　知時南廟試良玉不琢國學試良弓之子必學為箕
賦(並同前)
韓退之彌明傳云嘗與文友㑹宿有老道士形貌怪異自
　通姓名求宿言論甚竒旣飲酒衆度其不能詩因聮句
　咏爐中石䁀将以困之首唱曰妙匠琢山骨刳中事調
　烹至彌明自云不善俗書人多不識乃遣人執笔硯吟
　曰龍頭縮囷蠢豖腹脹膨脝坐客盡驚㑹人思竭不
　能復續彌明連促之坐中有𣣔吟其聲悽苦彌明句中
　侮之曰仍於蚯蚓竅更作蒼蠅聲湏臾倚壁睡鼻息如
　雷坐客異且畏之(古今詩話)
光化中羅隱佐两浙幕同院沈嵩得新榜封示隱隱批一絶
　於𥿄尾曰黄土原邊狡兎肥犬如流電馬如飛㶚陵老
　将無功業犹憶當時夜獵歸
正元中太府卿韋渠牟金吾李齊運皆寵貴薦人多得名
　位時劉師老穆寂皆應科目渠牟主穆寂齊運主師老㑹
齊運對順宗嗟其羸弱許以致仕而歸師老失㨿無名子
　曰太尉朝天升穆老尚書倒地落劉師劉禹錫曰名埸嶮
巇如此
王文惠相府中病尤好釋氏時有人作詩曰誰謂調元地
畨成飬病坊但見僧盈室寕知火燎房
盧肇黄頗皆冝春人頗冨於財而肇苦貧與頗同赴舉復
　同日登途郡守獨餞頗於郵亭而遣肇明年肇状元登
　第歸郡守㑹肇看競渡肇即席作詩曰向道是龍刚不
　信果然奪得錦標歸太守大慚
韋蟾左丞至長樂驛見李瑒給事題名因書其側云渭
　水春山照眼明希仁何事寡詩情只應學得虞姫
　壻書字纔能紀姓名
劉魯風江西投所知爲典謁所阻因得一絶曰萬卷書生劉
　魯風烟波千里謁文公無錢乞與韓知客名􁐋生毛不
　為通
范魯公質舉進士和相凝爱其程文以自登第舊在十三
　人謂魯公曰公之詞業合在甲選暫屈十三人之傳老
　夫衣鉢可乎魯公謝之後果至宰相亦且相継門生有
　献詩者云從此庙堂添故事登庸衣鉢亦相傳
李郁尚書為荆南從事有朝士寄書字体殊悪李寄詩曰
　華緘千里到荆門章草縦横任意論應笑鍾張虚用力
　却教羲献謾劳魂惟堪爱惜為珎宝不敢晋傳示子孫
　深荷故人相爱處天行時氣許教吞言堪作符也(並同上)
北齊盧思道聘陳設宴聮句作詩先唱者􁌲北人云榆生
　欲飽漢草長正肥馿謂北人食榆吴地無馿故有此句
　思道即續之曰共甑分炊飰同鐺各煮魚謂南人無義
　同炊異饌也呉人愧之(譚薮)
洛陽有譚歌婦人楊苧羅朝办言有才思楊凝式侍侍郎
　以姪女呼之怜其聡彗也時有僧雲辨者有文善能講
　經善應對若祀祝之辭随名位髙下對之三十字如宿
　思少師尤重之長壽年五月雲辯講對歌者忽有蜘蛛
　扵簷前垂絲而下正對少師與雲辯前少師笑謂歌者
　曰試嘲得着奉絹五疋歌者不思應声嘲之意不离蜘
　蛛戯之雲辨雲辨体充肚大不能行少師見詩絶倒大
　呌和尚将絹五疋雲辨慙且笑與絹五疋詩嘲蜘蛛曰
　吃淂肚罌撑㝷絲遶寺行空中設羅網只待殺衆生
(洛陽舊聞)
至和間有数達官以詩知名常慕樂天体多得扵容易曾
　有一聮云有禄肥妻子無㤙及吏民有人戯之曰昨日
　通衢遇一輜軿車載極重嬴牛甚苦豈非足下妻子乎
　聞者傳以為笑(歐公詩話)
向文簡在延州嘗有詩云四時常有烟棚合三月猶無莱
　甲生又有人嘲同州詩云三春花發惟樗樹二月鶯啼
　是老鵶(雜誌)
徐州雲水山人張天驥不逺千里見朱定囯扵錢塘愛其
　中風物遂欲徙家居焉春盡思歸以詩戯之云羡公飄
　蕩一孤舟来作錢塘十日㳺水洗禅心都眼净山供詩
　筆捴眉愁雪中乗興真聊尔春盡思歸都罷休何事
　却㝷朱處士種魚万尾橘千頭(絶詩)
閩人廖復天禧二年求薦天府下撾鼓訟之覆考再収省
　試又下湖人凌景陽因復訟之亦再收髙第遂登科士
　子作詩嘲復曰細思堪恨廖賢良論中科名属景陽啼
　得血流無用處為它人作嫁衣裳(朱定囯録曰/續歸)
景祐中有輕簿子以古人二十字詩益成二十八字嘲誚
　曰仲昌故囯三千里宗道深宫二十年殿院一声河滿
　子龍啚双泪落君前龍啚王慱文也嘗更大藩鎮開封
　知府王司使一日對上前因叙揚歴之乆不斍泪下殿
　院䔥定基也為殿中侍御史與韓魏公吴春卿王君貺
　同發觧開封舉人作河满子曲嘲之因奏事■仁宗問
　之令誦一遍王宗道為諸王教授及講書凡二十餘年
　不求進用仲昌者章郇公文仲從子論科塲不公奏聞
　牒歸建州當時以為雖用古人詩句而切中一時之盛
　事傳以為笑樂(東齋録)
丁晋公與楊文公逰処宴集必有詼諧之語復皆敏扵應
　荅一日㙜諌攻文公因晩俟晋公之門方伏拜晋公亟
　謂文公曰内翰拜時髭擊地文公随声荅曰相公坐処
　幙瞞天盖楊羙髭髯而丁第方盛設帷幙因互相議也
(有宋佳話)
太尉田重進起扵戎行晚年好道術喜黄老有㨂停兵
　士張花項衣道服以其項多雕篆目之為花項又引道
　士為同志前後所用錢帛悉資之无少違乆而無成忽
　　一日云岀采藥八月當成晚大醉歸重進問尊師從来
　　飲何遽醉花項㣲笑其實不飲昨日見一仙流向西頂
　　礼重進問何人花項㳟粛低言即吕洞賔謂曰重進武
　　人好事如此此人有壽今已有㣲疾田㣲染風痾某當
　　暫届少藥療之田大喜曰重進粗人何銷神仙下降且
　　曰何時至花項曰此月十五日夜三更必至吕不欲多
　　見人望太尉扵射亭張設用好新䄄褥静室燃香鮮果
　　好酒後至五更重進乆患風折腰艱難重進方欲責花
　　項虚誕外报尊師門大開囊篋般運已盡重進慚恨鳴
　　指曰無良漢無良漢自是不復信時有無名人献詩一
　　首以笑之永㒷軍人尚能念誦詩曰或作黄金或作銀
　热人好倖搏尖新一朝狂惑田重進半夜板迎吕洞賓
　􁒲漢出門時引領黠児淂路已潜身雖称两個無良漢
　笑殺長安萬万人(洛陽舊聞)
湖南徐仲雅與李宏皐刘昭禹斉名所業百餘卷並行于
　世畊夫謡一首云張緒逞風流王衍事輕簿出門逄畊夫
　顔色必不樂肥膚如玊㓗力拗絲不折半日無畊夫此
　軰惣餓殺(雅言雜載)
周顓処士洪儒奥斈偶不中第旅淅西從事歡飲惟昧扵
　章程座中皆戯之有贈詩曰龍津掉尾十年劳声價當
　時閗月髙惟有紅粧囬舞手似持霜刃向猿猱周和曰
　十載文塲敢憚劳宋都囬鷁爲風髙今朝甘伏花枝笑
　任道墫前爱縳猱(南唐近事)
廬山道士體貌魁偉飲酒㗖肉居九天使者廟有雙鶴因
　風所飄憇于廟庭道士驚喜自謂當赴上天命令山
　童控而乗之羽儀清弱不勝其載毛傷骨折而斃翌
　日馴飬者知訴于公府處士陳沆嘲之曰㗖肉先生𣣔
　上升黄雲踏破紫雲崩龍腰鶴背無夛力傳語麻
　姑借大鵬(南唐近事)
李山甫詩名冠於當代過烏江題項羽廟云爲虜爲王
　盡偶然有何慙見渡江舡平分天下猶嫌少可要行人
　贈𥿄錢又贈宿将曰校獵燕山經㡬春雕弓白羽不離
　身年來馬上渾無力望見飛鴻指似人
任谷冨有經術隱居於洛以俟召命未䧏蒲輪乃躬到京
　訪知巳有朝官戯贈曰雲間應訝鴈書遲自到京中
　探事冝從此見山湏合眼𬒳山相賺巳多時後至𥙷衮
曹確楊収徐啇路岩同秉政時有詩嘲之曰確確無餘
　事錢財緫𬒳扠啇人都不𬋩貨賂㡬時休(南部新書)
増修詩話總龜卷之三十六
百家詩話總龜後集卷之三十六
　　怨嗟門
孟郊詩云借車載家具家具少扵車借者莫弹指貧窮何足
　嗟可見其素窭後有詩云賔秋巳斍厚私儲常恐多是
　古人恐冨求㱕之義則貧亦何足怪按郊為溧陽尉縣
　有投金瀬平陵城林薄蓊蔚郊徃來其間曹務都廢至
　遣假尉代之而分其半俸則安得有私儲㢤退之贈郊
　詩云陋室有文史高門有笙竽何能辯荣辱且欲分賢
　愚盖言貧者文史之樂賢扵冨者笙竽之樂也(葛立之)
司馬迁㳺江淮汶泗之境紬金匱石室之書而作史記上
　下數千年殆如目覩可謂孤㧞𥘉遭李陵之旤不肯引
　决而甘腐刑者實欲效離騷吕覧說難之書以攄憤悱
　故荆公詩云嗟子刀鋸間悠然止而食成書與後世憤
　悱聊自釋觀史記評賛扵范睢蔡澤則曰二子不困戹
　烏能激乎扵季布則曰彼自負才故受辱而不羞扵虞
　卿則曰虞卿非窮愁則不能著書以自見扵伍貟則曰
　隠忍以就功名至扵作貨殖㳺俠二傳則以家貧不能
　自贖左右親戚不為一言而寄意焉則荆公釋憤悱之
　言非虚發也(韵語陽秋)
晨牝妖鴟索家生亂自古而然故夏姫亂陳費無極亂
楚李義山咏北齊云小憐玉体横陳夜已報周師入晋
　陽東坡城都畫手開十眉横雲却月争新竒㳺人指点
　小顰処中有漁陽胡馬嘶熟味此詩則呉人何苦怨西
　施豈足稱詠史㢤等而下之凡移扵尤物皆可以為戒
(黄常明)
杜牧張祜皆有春申君絶句杜云烈士思酧國士恩春申
　誰與快冤魂三千賓客捴珠履欲使何人殺李园張云
　薄俗何心議感㤙謟容卑迹賴君門春申還道三千客
　寂寞無人殺李園二詩語意太相犯扵乎朱英之言義
　矣而春申不能必用李園之計巧矣而春申不能預防
　春申之客衆矣而無一人為春申殺李園者所以起
　二子之論也余亦嘗有二絶云朱英意在強黄歇黄歇
　如何弱李園一旦棘門竒􁪽作自貽伊戚向誰論又先
　秦豈謂嬴爲吕東晋那知馬作牛不悟春申亦如許敢
　慿宮掖妻邪謀(同上)
唐淄青李師道倚蔡爲重稱兵不軌洎蔡平師道乃始震
　悸憲宗􁩑削其官詔諸軍進討扵是六莭度之兵興矣
　故劉夣得嘗爲天齊行二萹以快李師道之死夫師道
　猖獗狂悸反噬其主人怨神怒豈能居覆載之中乎故
　夣得云牙門大将有劉生夜半射落攙搶星又云太山
　沉㓂六十年旅祭不饗生愁烟今逢聖君𣣔封禅神使隂
　兵來助戰夫刘悟本軍之將也力爲師道屯陽榖以當
　魏慱乃倒戈以攻其主太山本土之神也冝福其地而
　乃以隂兵助敵則人怨神怒可知矣将叛其君神叛其
　主豈非以此始者以此終乎天之所報速矣(同上)
杜子羙身遭離乱復迫衣食足迹㡬半天下自少時逰蘇
　及越以至作諌官奔赱州縣旣皆載壮逰詩矣其後贈
　韋左丞詩云今欲東入海即将西去秦則自長安之齊
　魯也贈李白詩云亦有梁宋逰方期拾瑶草則自東都
　之梁宋也發同谷縣云賢有不黔突聖有不煖席姑來
　玆山中休駕喜地僻柰何物迫累一歲四行役則自隴
　右之劍南也留别章使君云終作適荆蠻安排用荘叟
　隨雲拜東皇挂席上南斗則自蜀之荆楚也夫士人旣
　無常産為飢所驅豈免仰給扵人則奔赱道途亦理之
　常爾王建云一年十二月強半馬上㸔貟缺百年歡樂
　能㡬何在家見少行見多不縁衣食相驅遣此身誰願
　長奔波李頎亦云男児在世無産業行子出門如轉蓬
　皆爲此也同上
陶渊明乞食詩云飢來驅我去不知竟何之而継之以感
　子漂母惠愧我韓才非則求而有獲者也杜子美上水
　遣懐云驅馳四海内童稚曰糊口而継之以但遇新少
　年少逄舊知友則求而無所得者也山谷貧楽齋詩云
　飢耒或乞食有道無不可過青草湖云我雖貧至骨尤
　勝杜陵老憶昔上岳陽一飯徔人討由是論之則杜之
　貧甚於陶如山谷之貧尚優於杜也同上
老杜避亂秦蜀衣食不足不免求給於人如贈髙彭州云
　百年巳過半秋至轉飢寒為問彭州牧何時救急難客
　夜詩云計拙無衣食途穷仗友生老妻書数𥿄應悉未
　歸情狂夫詩云厚禄故人書断絶常飢稚子色凄凉荅
　裴道州詩云露名但䝉寒温問泛爱不救溝􁒽辱蕳
　韋十詩云因知貧病人湏弃能使韋郎迹也踈觀此
　五詩可見其艱窘而有望扵朋友故舊也然當時能
　期之者幾何人㢤劉長卿云世情薄恩義俗態輕穷
　厄山谷云持飢望路人誰能顔色温余扵子羙亦云葛
(常之)
李翶賦衆囂嚻而雜処咸歎老而嗟卑頋予心獨不怨
　兮慮行道之猶非文忠常稱之觀老杜漢隂有鹿門滄
　海有灵槎焉能學衆口咄咄空咨嗟正同此意(同上)
樂天謫潯陽寄左降詩云殘灯無熖影幢幢此夕聞君得
　九江垂死病中驚起坐暗風吹雨入寒窓白謂此句他
　人尚不可聞况㒒心㢤至今毎吟猶惻惻耳復貽三韵
　云憶昔封書與君夜金銮殿後欲明天今夜封書在何
　處庐山庵裏曉灯前去來乃士之常二公不應如此戚
　戚也子瞻送文與可云奪官遣去不自斍曉梳脱髮誰
　能收推之前詩厥論尚矣然居易荅元書以三太為報
　且云可以樂之終身者悲歎之語恐特傷離索耳(䂬溪)
詩有人之情性也非強諌争扵庭怨詈扵道怒隣詈坐之
　所為也余謂怨隣詈坐固非詩本指若小弁親親未嘗
　無怨何人斯取彼譛人投卑豺虎未嘗不憤謂不可諌
　争則又甚矣箴規刺誨何為而古者帝王尚許百工各
　执藝事以諌詩獨不得與工技等㢤故譎諌而不斥者
　惟風為然如雅云匪面命之言提其耳彼童而角實訌
　小子憂心慘慘念國之為虐乱匪降自天生自媍人忠
　臣義士𣣔正君㝎國惟恐所陳不激切豈盡優柔婉
　媚乎故樂天寄唐生詩云萹萹無空文句句必盡規子
　建稱孔北海文章多雜以嘲戯子羙亦戯效俳諧体退
　之亦有寄詩雜談俳不獨文舉為然自東方生而下祢
　處士張長史顔延年軰徃徃多滑稽語大抵才力豪邁
　有餘而用之不盡自然如此韓詩濁醪沸入口口角如
　衘箝試以詩義授如以肉貫串𥘉食不下喉近亦能稍
　稍皆謔語也坡類集此不可勝數寄蘄簟與蒲傳正云
　東坡病叟長覉旅凍飢餓吟似飢䑕倚頼東風先破衾
　一夜雪寒披故絮黄州云自慚無𥙷絲毫事尚費官
　家壓酒囊将之湖州云呉児膾薄薄欲飛未去先說
　饞涎垂又㝷花不論命爱雪長忍凍天公非不怜听飽
　即喧閧食筍云紛然生喜怒似𬒳狙公賣種茶云飢寒
　未巳免巳作大飽計平生五千卷一字不救飢寒來凭
　空按一字不可煮皆斡旋其語而弄之信恢刃有餘與
　血指汗顔者異矣(黄常明)
詩眼云山谷常言少時曽誦薛能詩云青春背我堂堂
　去白髮欺人故故生孫莘老問云此何人詩對曰老杜
　莘老云杜詩不如此後山谷語傳師云庭堅因莘老之
　言遂曉老杜詩髙雅大体傳師云若薛能詩正俗所謂
　歎世耳
後湖集云余毎讀蘇州漠漠帆来重冥冥烏去遲之語未
　嘗不茫然而思喟然而歎嗟乎此余晚泊江西十年前
　夣耳自余犇竄南北山行水宿所歴佳處固多欲求此
　夣了不可得豈蒹葭莾蒼無三湘七澤之壮雪蓬烟艇
　無風檣陣馬之竒乎抑吾且老矣壮懐銷落塵土坌没
　而無少日烟霞之想也慶長筆端丘壑固自不凡當為
　余圖蘇州之句扵壁使余隠几静對神逰八極之表耳

百家詩話総龜卷之三十六
增修詩話總龜卷之三十七
　　　譏誚門(下)
太中元年魏扶知礼闈入貢院題詩曰梧桐葉落满庭隂
　鎻閉朱門試院深曾是昔年辛苦地不将今日負前心
　心及榜出為無名子削為五言詩譏之(南部新書)
先天中王上客為侍御史自以才望當在前行忽除膳部
　貟外郎微有恨惋吏部郎中張思咏曰有意嫌兵部專
　心望考功誰知脚踜蹬幾落省橋東盖膳部省是東北
　隅也
趙璘儀質麽陋第名後赴􁈯礼儐相以詩嘲之曰廵関雖
　傍樗蒲局望月还登乞巧樓第一莫教嬌太過縁人
　衣帶上人頭又曰不知元在鞍橋裏将謂空䭾席帽歸
　又曰火炉床上平驅立便與夫人作鏡㙜
崔立言髙退隱茅山善謔浪為詩贈营妓敦龎者曰瓦棺
　寺裏逄行跡華岳山頭露掌痕不湏惆帳愁難嫁待與
　将書問岳神(瓦棺寺有大佛跡岳神/大人)又醉中謔浙江㢘
　使曰山夫㽞意向丹梯連帥邀来出藥畦常見浙東誇
鏡水鏡湖元在浙江西(並同上)
太平廣記言杜牧為宣州幕有酒妓肥大牧之贈詩曰盤柤
當時有逺孫尚令今日逞家門一車白土将泥臉十幅
紅綃𥙷破裩瓦棺寺裏逄行跡華岳山前見掌痕不湏
啼哭愁難嫁待與将書問岳神與此同未知孰是
張唐卿進士第一人及第期集于㒷國寺題壁云一舉首
　登龍虎榜十年身到鳯凰池有人續云君看姚曄并梁
　固不得朝官未可知後果京官(筆談)
惠崇詩自負有河分崗势断春入焼痕青時人或有疑譏
　其犯古者嘲之曰河分岡势司空曙春入焼痕刘長卿不
　是師兄多古句古人詩句似師兄(閑居詩話)
元居中作宿守郡有官妓小蘇善歌舞㓜而聪彗元守甚
　怜之一日宴罷令就座客関彦長求詩関善詼諧即當
　時名公也得詩云昔日聞蘇小今朝見小蘇未知蘇小
　皃得似小蘇無由是以此自負相傳以起声士大夫從
　此作詩甚衆洎長大数年間体豊脩長未免尚語比蘇
　子瞻出知湖州亦耒乞詩蘇書與之云舞腰窈窕影揺
　千尺龍蛇動歌喉宛轉声散半天風雨寒此䂖曼卿古
　松詩遂士大夫笑(泗上録)
曹唐羅隱同時才情不殊羅曰唐有鬼詩或曰何也曰水
　底有天春寂寂人間無路月茫茫唐曰羅有女子詩或
　曰何也曰若教觧語應傾國任是無情也動人此盖羅
　牡丹詩也(盧瓌杼情)
賈島狂狷行薄执政悪之故不與選裴晋公扵㒷化作池
　亭島詩曰破却千家作一池不栽桃李種薔薇薔薇花
　謝秋風起荆棘满庭公始知人皆悪其不遜(古今詩話)
胡旦秘監性𥚹躁喪明居襄陽愛譏郡政夏英公常師
　事之及公貴逹胡尚以青衿眡公公出鎮㐮陽時一造
　焉一日謂公曰讀書乎郡事少暇比只作淂一燕雀詩
　胡曰試㪯之曰燕雀紛紛出乱麻漢江西畔使君家空
　堂自恨無金弹任尔啾啾到日斜自尔少戢
蔡君謨守福唐㑹李太伯與陳烈扵望海亭以歌者侑
　酒方舉板一拍陳驚怖越席攀木踰垣而去李作詩曰
　七閩山水掌中窺乗興登臨到落暉誰在昼橋沽酒
　處㡬多鳴櫓趂潮歸晴耒海色依希見醉後鄉心積
　漸㣲山鳥不知紅粉樂一声檀板便驚飛盖譏其矯
　也
梅聖俞過楊州宋公序送鵞作詩謝云嘗逰鳯池上曽
　食鳯池萍乞與江湖客從交養素翎公序得詩不懌
(同前)
乾符末有客寓扵廣陵開元寺不為僧所礼一筆題門而
　去龕龍去東時日隱西斜敬文今不在碎石入流沙僧
　衆皆不能詳之独有沙弥能觧衆問其由則龕龍去矣
　有合字時日隱矣有寺字敬文不在苟字也碎石入流
　沙卒字也此不遜之言辱我曺也衆僧大悟沙弥乃懿
　皇朝雲皓供奉也
長沙六快詩致仕屯田王揆作也六人謂帥周沆漕趙良規
　憲李碩刘舜臣倅朱景陽許玄詩略曰湖外風物竒
　長沙信難續衡峰排古青湘水湛寒緑舟檝通大江
　車輪㑹平陸昔賢官是邦仁澤流豊沃今賢官是邦
　刳㗖人脂肉懐昔甘棠花傷今猛虎毒然此一郡内所
　樂人纔六漕與二憲僚守連兩通属髙堂日暮㑹深
　夜継以燭幃幙皆綺紈噐皿盡金玊歌喉若珠纍舞
　腰如素束千態與万狀六人歡不足因成快活詩薦之
　尭舜目餘数聮猥不可録揆與樊太慱立里閈友素俱
　老扵故郷而林泉相依以二踈自髙謗詩旣出捕樊以
　脅之樊義薄无守悉以逰從之事賣之以求苟免而希
　賞獄具讟謗削籍立以告發加秩昻然拜􁩑略無三禠之
　羞訓詞云為尔交者不其難乎(湘山録)
皇甫松箸醉鄊日月三卷自叙之云松丞相竒章公表甥
　然不薦舉因㐮陽大水变極言誹謗有夜入真珠室
　朝逰瑇瑁宫之句丞相有爱姬名真珠
張曙崔昭緯中和間西川同舉相與謁日者問命時曙自
　恃才名籍甚人皆呼爲将耒状元崔亦分居其下無何
　日者殊不頋曙惟目崔曰将来万全及第曙有愠色曰
　郎君亦及第但崔家郎君拜相當扵此時過堂旣而曙
　果以愴恤不終塲昭緯首冠曙以詩刺之曰千里江山陪
　驥尾五更風水失龍鱗昨夜浣沙溪上雨緑楊芳艸爲
　何人崔不平之㑹夜飲崔以巨觥飮張拒之崔曰但吃
　待我作宰相與你取状元張拂衣而出因不叶後七年
　崔自内大廷拜張扵後三榜裴公下及第果扵崔公
　下過堂(並同上)
崔珏佐大魏公幕與副車袁充不叶公俱薦之扵朝崔
　拜芸閣校讎縦舟江滸㑹有客以絲桐詣公公善之而
　迎珏至公從容爲客請一篇珏方懐拂欝因而發洩所
　蓄爲詩七条弦上五音寒此藝知音自古難惟有河南
　房次律始終怜淂董亭蘭公不懌崔大慚恚
元㣲之在浙東時賔府有薛書記飲酒醉因争令以酒
　噐撃傷㣲之由此遂去幕乃作十離爲献詩云馴擾朱
　門四五年毛香足净有人怜無端咬着親情脚不得紅
　絲毯上眠(犬离家)越𬋩宣毫始称情紅牋𥿄上撒花瓊
　都縁用乆鋒頭尽不得羲之手裏擎(筆离手)雲耳
　紅毛淺碧蹄追風曽到日東西為驚玊皃郎君墜不得
　華軒更一嘶(馬离廐)隴西獨自一孤身飛去飛耒上錦
　茵都縁出語無方便不得籠中更喚人(鸚鵡离籠)出
　入朱門未忍抛有人常変語咬咬􁋚泥穢汚珊湖簟不
　得梁間更壘巢(燕离巢)皎㓗圎明内外通清光似照
　水晶宫都縁一点瑕相汚不得終霄在掌中(珠离掌)戯
　躍蓮池四五秋常摇朱尾弄輪鈎無端擺断芙容朶不得
　清波更一㳺(魚离池)瓜利如鋒眼似鈴平原捉兎趂髙
　晴無端竄向青雲外不得而今手上擎(鷹离鞲)䈵欝
　新栽四五行常将正節負秋霜為縁春笋鑚墻出不得
　垂隂覆玊堂(竹离亭)鑄㵼黄金鑑始開𥘉生三五月
　徘徊爲遭無限塵䝉汚不得華堂上玊㙜(鑑离㙜)元公
　詩曰馬上同携今日盃湖邊還拂去年梅年年只是人
　空老処処何曽花不開歌咏每添詩酒興醉酣還命𬋩
　弦来墫前百事皆依舊点檢唯無薛秀才(摭言鑑戒録/有薛涛上連)
(師犬离家魚离池鸚鵡离籠竹离叢/珠离掌五詩謂㾕書記不知孰事是)
趙昌言爲樞宻副使時陳儀與董􁄂俱爲三司塩鉄副使
　胡旦知制誥院盡同年生俱少年爲一時之俊梁顥又嘗
　與同幕五人者旦夕㑹飮扵樞第茶觴壼矢未嘗虚
　日毎乗醉夜方歸金吾吏逐夜候馬首声喏儀以醉
　鞭指其吏曰金吾不惜夜玊漏莫相催都人諺曰陳三
　更董半夜(玊壼清話)
張文潜嘗作斉安行詞甚不羙未云最愁三伏热如甑北
　客十人九人病百年坐死回中州千金莫作斉安㳺而潘
　邠老黄人也爲作觧嘲云爲邦雖陋勿雌黄我曽侍立
　蘇公旁見公顔色不撨悴不似賈誼耒江湘它州雖粗
　勝吾州無此两公相継㳺(直方詩話)
王令逄原廣陵人旣見知於舒王声譽赫然時附䴡之徒
　望風伺候守牧冠盖日满其門進譽献謟𥘉不及文字
　間也􁆩原猒之大署其門云紛紛閭巷士看我復何爲
　来即令我煩去即我不思意有知恥者而干謁不衰
東坡號思聡詩爲水鏡集又作序贈之云聡能爲水鏡以
　一含万則書與詩當益竒吾将觀焉以爲聡淂道深
　之候及聡来京師種種不進有人戯之云水鏡年来亦
　太昏
張文潜作大旱詩云天邊趙盾益可畏水底武侯方醉眠
　時人以為㡬扵湯燖右軍也(並同上)
晋劉道真遭乱扵河側牽舡見一老嫗摇櫓道真嘲之曰
　女子何不調機弄杼因甚旁河摇櫓荅曰丈夫不跨
　馬揮鞭因甚旁河牽舡又嘗與人艸中同盤共飲見
　一嫗将两小児過並着青衣嘲之曰青羊引双羔媍人
　曰两猪共一槽道無以對(因話録)
唐宋國公瑀不觧射九月九日賜射瑀箭俱不着垜一
　無所獲歐陽詢詠之曰急風吹緩箭弱手馭強弓
　欲髙翻復下應西還又東十囬俱着地两度併擎空惜
　問誰為此只應是宋公簫瑀封宋國公(太平廣記)
東臯子王勣字無功有杜康廟碑醉郷記俻言酒徳廣
　陵人刘虚白擢進士第嗜酒有詩云知道醉鄉無戸
　稅任他荒却下丹田世之嗜酒者苟為仲尼之徒淂
　為誥戒乎(北梦瑣言)
李度顯徳中舉進士攻詩有醉䡖浮世事老重故郷人之句
　人多誦之王朴為樞宻以此一聮薦扵申文炳知㪯遂
　擢為第三人嘲曰主司只選一聮詩(玊壷清話)
冦文公嘗與張洎同省一日作庭雀詩譏洎曰少年挾弹多
　狂逸不用金丸用䗶丸盖譏洎頃在江南重圍中而李
　煜草詔内扵䗶丸中追上江救兵之事也洎不免強
　顔附之後稍親䁥(仝上)
龔彦和謫化州持不殺戒日夜礼佛對客蟣虱滿衣領不
　恤也鄒志完嘲曰衣領從教虱子縁夜深拜淂蓆児穿
　道郷活計君知否飢即湏飡困即眠(冷齋夜話)
詩話總龜卷之三十七
百家詩話總龜後集卷之三十七
　　譏誚門
坡逰武昌寒溪云楚雨遂昏雲夣澤呉潮不到武昌宮又
　周㳺困卧九折嶺褰衣獨上呉王㙜扵一時筆快遂以
　上宮目之繼而有李成伯云嗟嗟漢鼎乆傾東肉食曽
　無智與忠孟徳仲謀交號令本𥘉耦地搶姦雄武侯偶
　失三分䇿孫氏俄成一戰功寂寞西山舊巢穴庸児尤
　道帝王宮語幾乎詈矣但渠不記其家太白曽作武昌
　韓侯去思頌黄金之車大呉天子武昌鼎㨿實為帝
　里其罪大矣(碧溪)
永叔萬釘寳帶爛熳環人謂此帶幾度道著觀子羙緋魚
　以及之扶病垂朱紱挈帶㸔朱紱銀章付老翁世未嘗
　􁌲之者豈以其人不止冝此服邪固嘗有云朱紱負平
　生又云居然綰章紱受性本幽獨(同上)
唐竇常牟群庠鞏兄弟五人四人擢進士獨群客隱毗陵
　因韋夏卿屡薦始入仕皆詩人也牟晚從昭義盧從史從史
　䆮驕牟度不可諌即移疾㱕東都故其秋夕閑居詩云
　燕燕辝巢蟬蛻枝穷居積雨壊藩籬群嘗為黔中觀察
　使故其詩云佩刀㸔日晒賜馬旁江調言語多重譯壷
　觴毎獨謡而鞏詩中乃有自京師將赴黔南之所謂風雨
　荆州二月天問人𥘉頋峽中舡西一望雲和水尤道黔
　南有四千此詩疑群所作而悞寘鞏集中尔常歴武陵
　夔江抚四州刺史所謂㸔春又過清明莭筭老重經癸
　巳年者将之武陵到松滋渡之所作也庠詩不見其廵
　内一絶云愁雲漠漠艸離離太液鈎陳処処疑薄暮毁
　垣春雨裏殘花猶發萬年枝造句亦可謂秀整矣兄弟
　中獨群詩稍低又不得舉進士而位反居上鞏詩有放
　魚詩云好去長江千萬里不湏辛苦上龍門豈非為群
　而言乎史載鞏平居與人言若不出口世號囁嚅翁乃
　肯為是耶(葛立之)
謝灵運在永嘉臨川作山水詩甚多徃徃皆佳句然其人
　浮躁不羈亦何足道㢤方景平天子踐阼灵運巳扇摇
　異同非毀執政矣曁文帝召為祕書監自以名軰應叅
　時政而王曇首王華等名位踰之意旣不平多称疾不
　朝則元君之心巳見扵此時矣後以㳺放无度為有司
　所紏朝廷遣使收之而靈運有韓亡子房奮秦帝魯連
　恥之詠竟不免東市之戮而白樂天乃謂謝公才廓落
　與世不相遇壯志欝不用湏有所洩処洩為山水詩逸
　韵諧竒趣何也武帝文帝两朝遇之甚厚内而卿監外
　而二千石亦不為不逄矣豈可謂與世不相遇乎少湏
　之安知不至黄散而𥚹躁至是惜㢤其作登石門詩云
　心契九秋榦目翫三春荑居常以待終処順故安腓不
　知桃墟之洩能処順耶五羊之旤能待終耶亦可謂心
　語相違矣(韵語陽秋)
荆公作商鞅詩云今人未可非商鞅商鞅能令政必行余
窃疑焉孔子論為君難有曰如其善而莫予違也不亦
　善乎如不善而莫予違也不幾乎一言而䘮邦乎盖人
　君操生殺之權志在使人无違扵我其何所不至㢤商
　鞅助秦為虐而乃称其使政必行何耶後又有謝安詩
　云謝公才業自超群誤長清談助世紛秦晋區區等亡
　國可能王衍勝啇君則知前萹有激而云也杜子羙云
　舜舉十六相身尊道何高秦時用商鞅法令如牛毛則
　知所去耴矣(韵語陽秋)
荆公以詩賦决科而深不樂詩賦試院中五絶其一云少
　年操茟坐中庭子墨文章頗自輕聖世選才終用賦白
　頭來此試諸生後作詳定官復有詩云童子常誇作賦
　工暮年羞悔有楊雄當年賜帛倡優等今曰論才将
　相中細甚客鄊因茟墨卑扵尔雅注魚䖝漢家故事真
　當改新詠知君勝弱翁熈寕四年旣預政遂罷詩賦專
　以經義耴士盖平日之志也元祐五年侍御史劉挚等
　謂治經者專守一家而略諸儒傳記之斈為文者惟務
　訓釋而不知聲律体要之詞遂復用詩賦紹圣𥘉以詩
　賦為元祐學術復罷之政和中遂著扵令士庻傳習詩
　賦者杖一百畏謹者至不敢作詩時張芸叟有詩云少
　年辛苦校䖝魚晚歳彫䖝恥壮夫自是諸生尤習氣果
　然紫詔盡駆除酒間李杜皆投筆地下班揚亦引車唯
有少陵頑鈍叟静中吟撚白髭鬚盖芸叟自謂也(葛)
(立之)
黄魯直云陶渊明責子詩曰白髮𬒳两髩肌膚不復實
　雖有五男児捴不好紙筆阿舒巳八嬾惰故无匹阿宣
　行志學而不爱文術雍端年十三不識六與七通子垂
　九齡但覔梨與栗夫運苟如此且進盃中物觀渊明此
　詩想見其人慈祥戯謔可觀也俗人便謂渊明諸子皆
　不肖而渊明愁歎見扵詩耳又杜子羙詩陶潜避俗翁
　未必能逹道觀其著詩萹頗亦恨枯稿逹生豈是足黙
　識盖不早生子賢與愚何其挂懐抱子羙困頓扵三川
　盖為不知者詬病以為拙扵生事又徃徃􁌲議宗文宗
　武失學故聊觧嘲耳其詩名曰遣興可觧也俗人便爲
　􁌲病渊明所謂痴人前不得說夢也
作詩不知風雅之意不可以作詩詩尚譎諌唯言之者無
　罪聞之者足以戒乃爲有𥙷而渉扵毀謗聞者怒之何
　𥙷之有觀蘇東坡詩只是􁌲誚朝廷殊无温柔崇厚之
　氣以此人故得而罪之若是伯淳詩聞者自然感動因
　舉伯淳和温公諸人禊飲詩云未湏愁日暮天際是輕
　隂又泛舟詩云只恐風花一片飛何其温厚也(龜山語録)
東坡云今太白集中有㱕来乎笑矣乎及贈懐素艸書𢾗
　詩决非太白作盖唐末五代間學齊巳軰詩也余舊
　在冨陽見國清院太白詩絶凡近過彭澤興唐院又見
　太白詩亦非是良由太白豪俊語不甚擇集中亦徃
　徃有臨時率然之句故使妄庸軰敢耳若杜子羙世豈
　復有偽撰邪余嘗舟次姑熟堂下讀姑熟十詠恠其語
　淺近不類李白王平甫云此李赤詩也赤見栁子厚集
　自比李白故名赤其後為厠鬼所惑以死今觀其詩止
　此而以太白自比則其人心疾乆矣豈厠鬼之罪也苕
　溪漁隠曰東坡此語盖有所􁌲而已
元祐文章世称蘇黄然二公當時争名互相譏誚東坡嘗
　云黄魯直詩文如蝤蛑江珧柱格韵高絶􁑱飱盡廢然
　不可多食多食則發風動氣山谷亦云盖有文章妙一
　世而詩句不逮古人者此指東坡而言也二公文章自
　今視之世自有公論豈至各如前事盖一時争名之詞
　耳俗人便以為誠然遂為􁌲誚所謂蚍蜉撼大樹可笑
　不自量者邪
王直方詩話云文潜賦虎圖詩末云煩君衞吾寢振此蓬
　蓽陋坐令盗肉䑕不敢窺白晝或云此却是猫兒詩也
　又大旱詩云天邊趙盾益可畏水㡳武侯方醉眠時人
　以為幾扵湯燖右軍也
東軒筆録云彭乗為翰林學士文章誥命尤為可笑有边
　帥乞朝覲　仁宗許其候秋凉即途乗為批荅之詔曰
　當俟䔥䔥之候爰興靡靡之行王琪性滑稽多所侮誚
　及乗死也琪為挽詞云最是䔥䔥句無人繼後風盖為
　是也
後山詩話云楊蟠金山詩云天未樓䑓横北固夜深灯火
　見揚州王平甫云荘宅牙人語也觧量四至呉僧錢塘
　白塔院詩曰到江呉地盡隔岸越山高余謂分界堠子
　語也
隠居詩話云至和中阮逸為王宫記室王能詩多與逸唱
　和逸有句曰易立太山石難枯上林栁有言其事者
朝廷方治之㑹逸坐他事因廢弃之
百家詩話総龜後集卷之三十七
增修詩話總龜卷之三十八
　　　詼諧門(上)
太宗賜錢思公巳下孝經詩令次韵和進晁文元逈首
　出四句云舎後信標名風篁自有声温桑敦厚教仙
　果子難生思公即便對晁公今日湏了晁大笑諸公不曉
　今日孝經詩稽遲戯以此督之尔四句盖次韵詩遲也
祥符中日本國遣使入貢称國之東有祥光現其國素傳
　中原天子聖明則此光現■聖章詔本國建寺賜額曰
　神光朝辝日夷使乞令詞臣撰一寺記是時當制者雖
　中魁選然詞學不優贍居常止以張君房代之盖假
　其稽古才雅也旣傳宣訖撰寺記時張尚為小官醉飲
　樊楼遣人遍京城㝷之不見而夷人在閤門翹足以
　候文中人三促之紫㣲大窘後錢希白楊大年因玊
　堂暇日改閑忙令大年曰世上何人最號閑司諌拂
　衣歸華山盖种放得歸山時也希白曰世上何人最號
　忙紫㣲失却張君房時傳此事為雅咲(湘山録)
唐制三班奉聀月俸七百馹劵羊肉半斤祥符中有人
　題扵馹舎曰三班奉聀實堪悲卑賤孤寒即可知
　七百料錢消甚使半斤羊肉㡬時肥朝廷聞之謂如
　此責廉遂議増俸(古今詩話)
陳亜少卿維揚人善詩什滑稽尤甚嘗與蔡君謨㑹
　于金山僧舎酒酣君謨題詩屏間曰陳亜有心
　終是悪即索芼對曰蔡襄無口便成衰少時為杭州
　扵潜令以利口謔浪人或厭之太守馬忠粛因其趋
　府戒之陳惧受教俄有通慄謁者称太祠郎李過庭
　公罵曰何人家子弟亞率尔云李趋見馬公徐悟之
　大笑(唐宋遺史)
陳亞卿著藥名詩若風月前湖近(前胡)軒窓半夏凉
(半/夏)棊為臘寒呵子下(呵/子)衣嫌春瘦縮砂栽(縮/砂)及贈
　祈雨僧詩云無雨若還過半夏(半/夏)和師􁷠作葫芦巴
(葫芦巴)之類最膾炙人口又曾知祥符縣親故多干
　托借車牛因作詩曰地名京界足親知(荊/介)託借㝷常
　無歇時(蝎)但看車前牛領上(車前子)十家皮没五家皮
(五加皮)嘗言藥名用扵詩無不可而幹運曲折使各中
　理在人之智耳或曰延胡索可用乎曰可沉思乆之吟
　曰布𫀆䄂裏懐漫刺到処迁延胡索人(鰻鯉延胡索)此
　可贈㳺謁措大聞者絶倒與章郇公同年将用之而為
　言者所沮作生查子献之曰朝廷数擢賢(蒴)旋占
　凌霄路(凌霄花)自是欝桃人(桃/仁)險難無夷処(蕪荑)也
　知没藥療孤寒(没/薬)大幅𥿄連粘(大腹皮)甘艸歸田賦(甘草)
　又别作閨情生查子三首其一曰相思意巳深(相思子/薏苡)
　白𥿄書難足(白/止)字字苦參商(苦/参)故要檀卽讀(狼/毒)分明
　寄得約當歸(當/帰)逺志櫻桃熟(逺/志)何事菊花時(菊/花)猶未
　囬郷曲(茴/香)其二曰小院雨餘凉(禹餘粮)䂖竹風生砌(石竹)
　　羅扇侭從容(蓯/容)半夏沙厨睡(半/夏)起来閑坐北亭中(北亭)
　　滴盡真珠泪(真/珠)為念􁖔辛勤(細/辛)去折蟾宫桂(桂)其三
　　曰浪蕩去来来(莨/菪)躑躅花頻換(躑躅)可惜石橊裙
　　籣麝香消半(麝/香)琵琶閑後理相思(枇杷相思)必撥朱
　　弦断(篳/撥)擬續断朱弦(續断)待這冤家看(代/赭)又自為
　　亞字(迷/言)曰若教有口便啞且要無心為悪中間全没
　　肚腸外面任生稜角雖一時諧謔之詞寄托亦有深意
　　又嵗旦示知巳云收寒歸地底表老向人間與人郊
　　行云馬嘶曽到寺犬吠乍行村送㱕化宰赴闕云吏
　　辝如賀日民送似迎時懐舊隱云排聮花品曾非
　　僣愛借苔錢不是慳自成一家体(青箱雜記)
魏仲先冦莱公㳺陜郊僧寺多㽞題後同到見莱公詩
　巳用碧紗籠而仲先詩獨塵昏在壁時有從行官妓
　頗慧以紅衣䄂拂之仲先徐曰若得時将紅䄂拂也應
　勝着碧紗籠莱公大笑
西都應天院去府十里每朔望晋守帥府官朝拜未
　曉而往時行十里不交談有人作詩云正梦寐中行
　十里不言語處飲三盃有人送馿肉復云厅前捉到
　湏依法合内盛耒定付厨(春明退朝録)
李濤相國性滑稽爲布衣時徃来京洛間汜水関有
　僧舎曰不動尊院匕中有僧不出院十餘載濤每過
常謁其院必省其僧未幾寺焚僧散濤再過之但
　有門扉而巳因題詩曰走却坐禅客移将不動尊世
　間顛倒是八萬四千門(談苑)
韓浦韓洎晋公滉之後咸有辭學浦善声調洎能為
　古文洎嘗輕浦語人曰吾兄為文譬如繩樞草舎庇
　風雨而已予之文是造五鳯樓手浦性滑稽窈聞其
　言因有親知遺蜀牋浦作詩與洎曰十様蛮牋出益
　州寄来新自浣溪頭老兄得此全無用助尔添脩五
　鳯樓(同上)
内朝辰入庭内錯立至駕欲坐即御史㙜知班唱班欲依
　班立也王彦和汾與劉貢父攽同趋朝王戯劉曰内朝
　日日湏呼汝劉應聲曰寒食年年必上公
王平甫愽學耿介語言輕肆人或戯為心風熈寕中乞郡
　得湖州舒王以詩送之曰吴興太守羙如何栁惲詩
　才不足多遥想郡人迎下担白蘋江上起滄波譏其
　風也平甫知其意即以呉興太守羙如何為破題作
詩十首其一曰呉㒷太守羙如何太守從来悪祝鮀
生若不為上柱國死時猶合作閻羅舒王聞之曰閻
　王見闕請便赴任
方圭好為悪詩宋公序知楊州日圭来謁醼于平山堂
圭誦詩不巳宋欲它辭巳之頋野外牛就木磨痒
謂坐客胡詼曰青牛恃力狂挨木詼應声曰妖鳥啼
春不避人宋公大笑圭悟其意飲散至客次欲
　奮拳擊詼衆捄而免(並同上)
劉子儀三入玊堂望大用頗不懌作詩云蟠桃三竊成何
　味上盡鰲山迹轉孤移疾不出朝士問疾劉云虚热上
　攻石文㝎在坐云只銷一服清凉散謂两府方得凉繖
王君貺送牡丹與永叔荅詩云最好花常冣後開盖君貺
　同時軰皆入两府永叔以冣後戯之也王得詩不喜對来
　价擲之永叔謂人曰好花不開也君貺聞之愈怒(詩史)
李芸居扵泗上一日納姫友人鍾公寄詩曰昨暮閑行泗
　水　緑楊堤上覩雲軿知君買得千金笑只用何曾两
　日錢(詩史)
范希文以大理寺丞監西溪塩塲西溪素多蚊蛃希文作詩
　曰飽去櫻桃重飢来栁絮輕但知求旦暮休更問前程
馮瀛王性仁厚家有一池毎得魚放池中其子監丞毎竊釣之
　瀛王聞之不悅扵是髙其墻垣鑰其門戸作一詩書其門曰
　髙卻垣墻鑰却門監丞從此罷垂綸池中魚鱉應相
　賀從此方知有主人
呉善長郎中儀状魁偉頗類冨丞相文學之譽則無焉
　有䡖簿子贈之詩曰文章却似呼延賛風皃還同冨相
　公國𥘉有武臣呼延賛好吟悪詩故云
熈寕中章子厚察訪湖北因以兵收辰溪之南江諸蛮時
　有呉僧願成亦在軍中自称察訪大師每出則乗大
　馬以撾劔擁從呵殿而行随兵官李資入洞資為蛮
　人所殺成亦𬒳縳旣而放歸猶揚揚自得詩僧文莹嘲
　之曰童頭浮屠浙東客傳呼避道長以陌宝撾青盖官
　儀雄新賜袈裝椹猶黒察車後乗從驅挈庸夫無
　謀動蛮穴暗灘夜𬒳猿猱擒縳入新溪哭殘月䍧牱
　畏佛不敢烹脫身腥窟存餘生放師囬目不自愧反以
　意氣湘南行我聞辛有適伊川变戎預䜟麟經編暌
　車載鬼吁可恠冝入熈寕志怪篇
京師優人以雜細物𢾗十種布於地使人暗記物色然後
　遣沐猴認之每沐猴得之優人即曰道著也馬㽞㽞盖
　優人呼沐猴之名熈寕庚戌春市井之人見舉子往徃
　亦以馬㽞目之其年状元葉祖洽赴宴扵池上有下第
　進士寄詩曰着甚耒由去賞春也應有意惜芳辰馬
　蹄莫踏乱花碎晋與愁人作醉茵紬而繹之乃是着也
　馬㽞四字盖四句各取上一字
鄭君平性滑稽及第後有人以詩来钁錢君平以詩荅
　曰五貫九百五十俸省錢請来足甚用還債還負亦
　無餘買酒買肉何曾夣妻児終日只愁飢婢僕過冬由
　受凍更有不識事閑人献詩献啓覔甚甕
張献啚主簿頴人善嘲謔以老榜得班行寄書于家人曰
　汝作鵉孤我為奉聀不忝矣又譏州縣官之貪汚者云
　棒頭舊血添新血篋裏黄金壓白金(古今詩話)
王丞相好嘲謔𥘉执政對客悵然曰投老欲依僧再三
　言之客應之曰急則抱佛脚丞相善之復曰投老欲依僧
　是古人一句詩客急則抱佛脚亦是俗諺全句上去頭
　下去脚豈是的對丞相大笑
祕書省東即䂖威衛营荒䉑搉毁其大厅逼校正院南對
　御史㙜有人嘲之曰門縁御史塞厅為校書侵
宋中道有俊才而身短小人多戯之蘇子羙與中道年
　相懸然甚愛其才調道亦傾心作詩論交子羙長大
　魁偉與中道並立下視曰交不着此京師市井語也號
　中道為宋錐為其頴利而么麽云贈之詩曰譬如利錐
　末所到物巳破後中道通判洛州洛州本趙地有毛遂
　墓聖俞作詩送行㪯錐処囊事亦所以戯之也
太宗時進士同年有数人名似姓者或有取以為詩云郭
　鄭鄭東東野絡馬張張夏夏侯璘熈寕中有崔度
　崔公度王韶王子韶皆的對也又有章君陳陳君章
　二人未有似者唐東方虬欲為西門豹作對亦當時好
　事者為此對耳給事中馬子山穆王八駿有山子馬王丞
　相云馬子山騎山子馬莫有對者相傳乆之有姓錢
　人為衡水令罷歸或取以為對云錢衡水盗水衡錢
　錢聞之變色或者對云吾正欲作對耳非有實也(古今/詩話)
咸通中以舉子衣車服侈異下令不許乗馬時塲中不下
　千人皆跨長耳或嘲之曰今年勑下盡騎馿短帽長鞭
　满九衢清瘦児郎猶自可就中愁殺鄭昌圖鄭昌
　圖魁偉故有此句
開元中宰相蘇味道張昌齡皆有詩名暇日相㑹互相
　嘲謔昌齡曰某詩所不及相公者為無銀花合盖蘇元
　夕詩有火樹銀花合之句也味道曰某詩所以不及相
　公者為無今同丁盖張贈張昌宗詩有昔日浮丘伯
　今同丁令威之句也遂相對抚掌而笑
武后朝左司郎中張元一滑稽時西戎犯邉武后欲武氏
　立功因行爵賞命武懿宗統兵平之冦未入境懿宗
　纔逾邠畏懦而遁懿宗陋短元一嘲之曰長弓與短
　箭蜀馬臨髙蹁去賊七百里隈墻獨自戦忽然逄着
　賊騎猪向南迍天后聞之未暁曰懿宗無馬耶何故
　騎猪元一觧曰騎猪夾豕也天后大笑
捴章二年興善寺火塑像焚盡道士李宗嘲之曰道
　善何曾善言㒷又不㒷如来燒亦盡堆有一群僧
文潞公常言潞中有一士人憂制中㳺處坐中有人嘲輒嘗
　自云有年光徳一王伸恋酒貪歌不厭貧三年得替
　㱕朝去嬴得髭鬚白似銀其不覊檢也如此特好事人
　有善必優禮待之僧乾康金仙皆以能詩登門士儒閻
　羽卿通尚書春秋鄧潜有詞學每接見則疑語忘倦
　議者以此称之(零陵捴記)
雪峰悅禅師與㒷化銑公友善旣老迎送不巳悦戒曰公不䄂
　手山林尚忍垢乎銑一日送官堕馬損臂悅作偈戯云
　大悲菩薩有千手大丈夫児誰不有㒷化和尚折一支由
　有九百九十九
南華恭長老同嗣大愚少叢林有書叙法乳悅作偈曰
　與師瓶錫寄江湖共憶當年在大愚堪笑堪悲無限
　事甜瓜生得苦葫蘆
東坡宿曹溪讀傳灯録灯花堕卷上焼一僧字以筆記于
　窓曰曹溪岑寂寞灯下讀傳燈不斍灯花落茶毘
　一個僧
増修詩話總龜卷之三十八
百家詩話総龜後集卷之三十八
　　箴規門
東坡山村詩云烟雨濛𪷟雞犬聲有生何処不安生但教
　黄犢無人佩布榖何劳也勸耕意言是時販私塩者多
　帶刀杖故取前漢龔遂令人賣劍買牛賣刀買犢曰
　何為帶刀佩犢意言但得塩法寛平令民不帶刀劒而
　買牛犢則民自力耕不劳勸督以譏塩法太峻不便也
　又云老翁七十自腰鎌慙愧春山筍蕨甜豈是聞韶觧
　忘味尔來三月食無塩意言山中之人飢貧無食雖老
　猶自採筍蕨􁌲時塩法峻急僻逺之人無塩食用動經
　數月若古之聖賢則能聞韶忘味山中小民登能食淡
　而樂乎以譏塩法太急也又云杖蔾褁飯去匆匆過眼
　青錢■手空嬴得児童語音好一年強半在城中意言
　百姓請得青苗錢立便扵城中浮費使却又言鄊村之人
　一年两度夏秋税及𢾗度請納和預買錢今來更添青
　苗助役錢因此荘家㓜小子弟多在城市不着次苐但
　斈得城中人語音而巳以譏新法青苗助役不便也
東坡開運塩河詩云居官不任事消散羡長卿胡不歸去
　來滯晋愧渊明塩事星火急誰能卹農耕薨薨曉鼓動
　萬指羅溝坑天雨助官政泫然淋衣纓人如鴨與猪投
　泥相濺驚下馬荒堤上四頋但湖泓綫路不容足又與
　牛羊争㱕田雖賤辱豈失泥中行寄語故山友謹勿■
　藜羮是時盧秉提舉塩事擘畫開運塩河差夫千餘人
　某扵大雨中部役其河只為般塩旣非農事而役農民
　秋田未了有妨農事又其河中間有涌沙数里意言開
　得不便自歎泥雨劳苦羡司馬長卿居官而不任事又愧
　陶渊明不早弃官㱕去也農事未休而役千餘人故云
　塩事星火急誰能卹農耕又言百姓巳劳苦不易天雨
　又助官政之劳民轉致百姓疲弊役人在泥水中辛苦
　無異鴨與猪又言某亦在泥中與牛羊争路而行若㱕
　田豈失此㢤故云寄語故山友謹不可厭藜羔而思仕
　宦以􁌲開運塩河不當又妨農事也
蘇東坡八月十五日觀潮作詩云呉児生長狎濤渊冐利
　忘生不自怜東海若知明主意應教斥鹵變桑田時新
　有㫖禁弄潮故云呉児生長狎濤渊冐利輕生不自怜
　盖言弄潮之人為貪官中利物致其間有溺死者故朝
　㫖禁断某為其時又好興水利因作此詩言東海若知
　明主意應教斥鹵変桒田意言東海若知此意當令斥鹵
　地盡変桑田此事之必不可成者以􁌲興水利之難成
　也
子瞻任杭州通判日轉運司差徃湖州相度堤岸利害因
　與知湖州孫斍相見作詩與孫斍云嗟余與子乆離群
　耳冷心灰百不聞苦對青山談世事當湏㪯白便浮名
某是時約孫斍并坐客如有言及時事者罸一大盞雖
　不指言時事是非意言時事多不便不得說也又云天
　目山前渌浸𥚑碧瀾堂下㸔衘艫作堤捍水非吾事閑
送苕溪入太湖某為先曽言水利不便却𬒳轉運司差
　相度堤岸又云作堤捍水非吾事意言本非㒷水利之
　人以譏諷水利之不便也
王詵送韓幹畫馬十二疋求跋尾子瞻作詩云南山之下
　汧渭之間想見開元天寳年八坊分屯隘秦川四十萬
　疋如雲烟騅駓駰駱􁐻驑騵白魚赤兎騂皇䮧龍顱鳯
　頸獰且妍竒姿逸徳隠駑頑碧眼胡児手足鮮歳時剪
　刷供帝閑柘𫀆臨池侍三千紅粧照日光流渊楼下玉螭
　吐青寒徃來蹙踏生飛湍衆工甜茟和朱鈆先生曹覇
　弟子韓廐馬多肉凥脽圎肉中畫骨誇尤難金覊玉
　勒綉羅鞍鞭箠刻烙傷天全不如此圗近自然平沙細
　艸荒芊綿驚鴻脫兔争後先王良挾䇿飛上天何必俯
　首服短轅意以騏驥自比􁌲执政大臣無能盡我才如
　王良之御者何必折莭干求進用也
子瞻臈月逰孤山詩云獸在薮魚在湖一入池檻㱕期無
　悞随弓旌落塵土坐使鞭箠環呻呼追胥連保罪及孥
　百日愁歎一日娯白雲舊有終老約朱綬豈合幽人紆
　人生何者非􁑞庐故山鶴怨秋猿孤何時自駕鹿車去
　掃除白髮煩菖蒲麻鞋短褐随獵夫射弋狐兎供朝
晡陶潜自作五栁傳潘閬畫入三峰圖吾年凛凛今幾
　餘知非不去慙衞􁑞歳荒無術㱕亡逋鵠則晝虎為難
　摹此詩云悞随弓旌落塵土坐使鞭箠環呻呼以譏新
　法行後公事鞭箠多也
　　詼諧門
老杜贈韋左丞有朝叩冨児門暮随肥馬塵至為殘盃冷
　炙之語及姜少府為清觴異味即云新歡使飽姜侯徳
　王倚為沽酒割鮮即云故人情義晚誰似豈附炎老饕
　如是㢤盖託文字戯謔也然又不可不慮故有𥚹性貪
　幽捿干謁傷直恥事干謁以自見其志亦如示姪佐云
　甚聞霜薤白重恵意如何巳應舂得細頗斍寄來遅皆
　戯言也終慮痴人以夢為實故示姪済云所來為宗族
　亦不為􁑱飱小人利口實薄俗難可論正如渊明乞食
　篇云飢來駈我去不知意何之行行正斯里扣門拙言
　辞其卑汚乃尔不肯為五斗拆腰殆與異矣
試問高呼二十首何如低唱两三盃又譬如長大人不以
　長為苦㱕來𬒳上下一夜著無処天斍真賛云書生大
　抵多穷相金眼除非是党公皆笑林語也
北夣瑣言載江陵世號衣冠薮澤人言琵琶多如飯甑措
　大多如鯽魚退之酧崔少府伊陽詩云下言人吏希惟
　足彪與虥余官辰溪時士人皆可喜而不多得近城人
虎雜居戯為對云固冠思得多扵鯽(士人)刻木惟冝少
　似彪(吏人)
某見同㑪因行飲令人索一魚名有浙人大唱云周公魚
　余謂客坐且喜召伯鮓有對矣滿堂芦胡不止因戯爲
　足成其語云京語鮓先誇召伯浙音魚或號周公(䂬溪)
文潜詩児曹鞭笞學官府翁怜児痴旁笑侮平明坐衙鞭
　復呵賢扵群児能幾何児曹鞭笞以爲戯翁怒鞭人血
　流地一種戯劇誰后先我笑爲公児更賢余謂此詩亦
　不可不令操權者知也坡云不辭脱袴溪水寒中水照
　見催租瘢等閑戯語亦有所𥙷
後山詩話云楊大年傀儡詩云鮑老當筵笑郭郎笑他舞
　䄂太琅璫若教鮑老當遥舞轉更琅璫舞䄂長語俚而
　意切相傳以爲笑
後山詩話云乞猫詩秋来䑕軰欺猫死窺瓮翻􁑱攪夜眠
　聞道狸奴將数子買魚穿栁聘衘蝉雖滑稽而可喜千
　歲而下讀者如新
王直方詩話云謝王炳之惠玉板𥿄詩云王侯髩若緑坡
　竹此出髯奴傳炳之大以為憾送零陵主簿夏君玉詩
　未云因行訪幽禅頭陁烟雨外盖君玉頭甚大故以此
　戯之
東軒茟錄云陶榖乆在翰林意希大用仍俾其黨因事薦
　引言榖在詞禁宣力實多微伺上㫖　太祖笑曰翰林
　草制皆檢前人舊本改換詞語所謂依様晝葫蘆耳何
　宣力之有榖聞之作詩曰官職湏由生処有文章不𬋩
　用時無堪笑翰林陶李士年年依舊晝葫蘆■太祖薄
　其怨望遂决意不用矣
西清詩話云髙英秀者呉越國人與賛寜為詩友口給好
　罵滑稽每見眉目有異者必噂短扵其後人號悪啄薄
　徒嘗譏名人詩病云李山甫覧漢史云王莾弄来曽半
　破曹公将去便平沉㝎是破船詩李群玉詠鷓鴣云方
　穿詰曲﨑嶇路又听鈎輈格磔聲㝎見𣑽語詩羅隱云
　雲中雞犬劉安過月裡笙歌煬帝㱕㝎見鬼詩杜荀鶴
　云今日偶題題似着不知題後更誰題此衞子詩也不
　然安有四蹄賛寕笑􁔱而巳
苕溪漁隠曰劉義落葉詩云返蟻難㝷穴㱕禽易見窠滿
　廊僧不厭一片俗嫌多鄭谷桞詩云半烟半雨溪橋畔
　間杏間桃山路中㑹得離人無限意千絲萬絮惹春
　風或戯謂此二詩乃落葉及栁謎子觀者試一思之方
　知其善謔也
隠居詩話云昨夜隂山吼賊風帳中驚起黒髯翁平明
　不待全師出連把金鞭打鉄􁈼不知何人之詩頗為邉
　人傳誦有張師雄者居洛中好以甘言悦人晚年尤甚
　洛人目為蜜翁翁㑹官扵塞上一夕傳胡騎犯邊師雄
　倉皇震恐衣皮裘两重伏扵土穴中神如痴矣秦人呼
　土窟為土空遽為無名子改前詩以嘲之曰昨夜隂山
賊吼風帳中驚起蜜翁翁平明不待全師出連着皮裘
　入土空
許身一何愚自比稷與契杜陵布衣老且愚信口自比稷
　與契其平居趋超自是唐虞上人時夸儀秦似不可曉
　飃飄蘇季子六印佩何遲敝裘蘇季子歴國未知還
　季子黒貂敝得無妻嫂欺戦囯奸民蘇張為渠此老不
　應未喻及觀薇蕨餓首陽裘馬資歴聘賤子欲適從疑
　誤此二柄其意甚明前言盖戯耳(䂬溪)
許彦周詩話云黄魯直爱與郭㓛甫戯謔嘲調雖不當盡
　信至如曰公做詩費許多氣力做甚此語切當有益扵
　學者不可不知也
百家詩話総龜卷之三十八
増修詩話總龜卷之三十九　戊集
　　　　　　　　　　　　　舒城　阮一閱　編
皇　明　宗　室　月　窓道人　刋
　　　　　　　　　　　　　番昜程珖　校
　　　詼諧門(下)
兵部李内相濤唐宗室子自河陽令一舉状登科小字社
　翁每扵班中多自名焉其坦率如此翰林月給内醖兵
　部嘗因春社寄翰林一絶云社翁今日没心情為乏迯聾
　酒一瓶惱乱玊堂将欲遍依希循到第三厅
顔師古觧霍去病穿域蹋鞠云以皮為之實以毛蹴踏為
　戯也顔時鞠乃如此至後唐巳不同㱕氏子弟嘲皮日
　休曰八片尖斜砌作毬火灰撏了水中揉一包閑氣如
　常在惹踼招拳卒未休
仁宗朝試山海天地之蔵賦長沙進士陳說同進士出身
　謁鄊人胥偃内翰因㪯其賦胥曰賦頗佳但其間貼故
　事少耳説㱕作詩曰紫宸較藝集英聡作賦方知尚
　欠功事内少它些子鉄殿前羸淂一堆銅黄紬𬒳下
　夫人煖青瑣窓中學士空寄語交朋湏細認主司
　頭恼太冬烘
盧延遜五㪯方登第嘗作詩云狐衝官道過犬刺客門
　開租庸張相毎誦之又曰餓猫臨䑕穴饞犬舐魚砧
　成中令激賞之又曰栗爆燒毡破猫跳觸鼎翻王
　中懿愛之盧嘗謂人曰平生投謁公卿不意得猫児
　狗子力也
梅聖俞與謝氏世姻師直小字錦衣奴聖俞作詩戯
　之曰古錦裁詩句班衣戯坐隅木奴今正熟肯効陸郎
　無師直方十歳讀詩而悟
石曼卿登第有人訟科塲覆考落者數人曼卿在
　焉方與國寺期集符至追所賜敕牒餘人皆泣
　而起獨曼卿觧靴還使人露体戴幞頭笑語
　終席次日放黜者例受三班借聀曼卿作詩曰無
　才且作三班借請俸争如録事參從此免称郷貢
　進且湏走馬東西南(並同上)
王𣑽志詩曰城外土饅頭饀草在城裏無人吃一箇莫嫌
　没滋味且爲饀草當使誰食之爲易其後两句
　云預先着酒澆啚教有滋味(東坡詩話)
馮衮牧蘇州日多縦飲傅因大勝以所得均與座客吟云
　八尺䑓􁑱照面新千金一擲閗精神合是賭時湏賭
　物不堪囬首乞閑人(雅言雜載)
李紳相鎮廣陵有少年甚踈簡来謁晤對間言白尚書先
寄元相公詩云悶勸迃辛酒閑吟短李詩且曰辛大性
迃嗜酒丘度李二十短而能詩(紳)少年即丘度子也謂李
公曰小子每憶白共二丈詩曰悶勸平惜酒閑吟廿丈
詩李曰辛大有此狂児吾不存舊乎(雲溪友議)
崔涯張祐為一時狂友好嘲謔嘗戯贈營妓曰雖得蘇方
　木由貪玳瑁皮懐胎十箇月生下崑崙児又曰布𫀆披
　襖火燒毡𥿄𥙷箜篌麻接弦更有一双皮屐子紇梯紇
　榻出門前又嘲李端端云黄昏不語不知行鼻似烟􁨆
　耳似鐺猶把象牙梳插鬂崑崙山上月𥘉生端端得
　此詩而因出遇二子扵道再拜曰伏望哀怜乃重為一
　絶云不見驊驑偹綉鞍善和坊裏取端端揚州近日渾
　成錯一朶能行白牡丹前嘲乃觧又嘗為雜嘲之曰二
　年不到宋家東阿母深居僻巷中含泪向人羞不語琵
　琶弦断倚屏風日暮追来香閣中百年心事一朝同寒
　雞皷翼紗窓外巳斍恩情逐曉風又悼人詩云赤板橋
　西小竹篱挿花還似去年時淡黄衫子都無了腸断丁
　香畫雀児
曹州酒紏雲娘瘦瘠而善歌李宣古嘲之曰何事實堪悲
　雲娘只首竒瘦拳抛令急長觜出歌遲只怕肩侵鬂唯
　愁骨透皮不湏當户立頭上有鍾馗
復州凌岩夣桂州筵上贈胡子女詩云自道風流不可扳
　那堪蹙額更頽顔眼睛深似湘江水鼻孔髙扵華岳
　山舞態豈能安掌上歌声應不遶梁間孟陽死後今
　千載由有家人覔往還(並同上)
楊叔宝強人也嘗為荆門幕時虎傷人楊就虎穴磨巨
　崖大刻誡虎文如韓文公遣鱷魚文其略曰嗚呼尔彪
　岀境潜㳺改官扵欝州以書托知軍趙㝎打虎文𢾗本
　書言嶺俗庸獷欲以化之仍有詩曰日将先聖詩書教
　暫作文翁守欝林守遣人打碑次日本耆申磨崖樹下
　大虫咬殺打碑匠二人荆門止以耆状报叔宝(湘山録)
薜逄晚年厄扵宦途䇿嬴赴朝值新進士綴行而出時進
　士團所由数十人見逄行李蕭然前道曰廽避新郞君
　逄冁然即遣价語之曰报道莫貧相阿婆三五少年時
也曾東塗西抹来(接言)
許孟容進士及第李䆒登科時人嘲之曰錦襖子上着蓑
　衣
張處士祐柘枝詩曰鴛鴦鈿帶抛何處孔雀羅衫属阿
　誰樂天呼爲問頭詩祐矛盾之曰鄙薄問頭之誚所
　不敢辭然明公亦有目連変長恨歌云上窮碧落下黄
　泉两處茫茫都不見豈不是目連変耶(並同上)
王中令旣平蜀捕餘冦與伍隊相逺飢甚乃入一村寺中
僧醉甚箕踞公怒欲斬之僧應對不懾公竒而釋之問
求𬞞食云有肉無𬞞公益竒之餽以蒸豚頭食之甚羙
　公喜問僧止能飮酒食肉邪爲有它伎邪僧自言能詩
　公令賦蒸豚詩操筆立成詩云觜長毛短淺含臕乆向
山中食藥苗蒸處巳将焦葉畏熟時更用杏漿澆
紅鮮雅称金盤貯軟熟真堪玊筯挑若把羶根耒代
並羶根只合喫藤條公内大喜與紫衣乃蜀中詩僧(百斛/明珠)
韓玉汝治秦州尚嚴去官人語曰寕逄暴虎莫逄韓玉
　汝孫臨滑稽尤善對或問曰莫逄韓玉汝當以何
　對臨應声曰可怕李金吾天下以為口實(同前)
䂖介作三豪詩略云曼卿豪扵詩永叔豪扵文杜黙師
　雄豪於歌永叔亦謂黙云贈之三豪而我濫一名黙之
　歌少見扵世𥘉不知之後聞其篇云學海波中老龍夫
　子門前大虫皆此等語甚矣介之無識也永叔不為嘲
　誚之者此公悪争名且為介諱也吾觀杜黙豪氣正
　是京東學䆒飲私酒瘴死牛肉醉飽后而發之者也
　作詩之狂至扵盧仝馬異極矣若更求竒便作杜黙也
㓜時里人程建用楊咨家弟子由㑹草舎天雨聮句六
　言程曰庭松偃盖如醉楊曰夏雨新凉似秋軾云有
　客髙吟擁鼻子由云無人共吃饅頭皆絶倒巳四十餘
　年(同上)
聶宗義建隆𥘉為學官河洛之師儒也趙韓玊嘗拜云
　郭忠恕使酒詠其姓玩之曰近貴全為瞶㧞龍即是
　聾雖然三箇耳其奈不成聡宗義應声荅曰勿笑有三
　耳全勝畜二心忠恕大慚(雲溪友議)
趙成伯家宴造之無由輙欲効顰而酒巳盡入夜不欲煩擾
　戯作小詩求数酌而巳詩曰道士令嚴難継和僧御㡌小
　却空迴隔篱不欲鄰公飲抱甕惟防吏部耒
趙成伯家有姝䴡僕忝郷人不肯開樽徒吟春雪謹依元
　韵以當一笑云綉簾朱戸未曾開誰見楊花落鏡䑓
　試問髙吟三十韻何如低唱两三杯莫嫌衰髩聊相
　映湏得纎腰妙共囬知道文君共青瑣梁園賦客
　敢言才俗云檢騐雪壓秀才衣帶上有雪詩三十韵又
　世傳陶榖學士買得党太尉家故妓過㝎陶取雪水烹
　團茶謂妓曰党太尉應不識此妓曰彼粗人安有此景
　但能以銷金煖帳下淺斟低唱吃羊羔児酒尔榖愧其
　言荅来句罪過之義取貸而巳(玊局遺文)
僕少好種松過泗上與杜子師出山中子師求予種松法
　欲之都梁山中戯作二絶云露宿泥行艸棘中十年春
　雨飬髯龍如今五尺城南杜欲東坡學種松君方掃
　雪抆松子我巳開榛得伏苓為問何如挿揚栁明年
　飛絮落浮萍(同上)
元豊中晁無咎詩極有声无巳以詩戯之曰聞道新文能
　入様相州紅纈鄂州花盖是時方尚相州纈鄂州花也
　晁尭民子損之云(王直方詩話)
劉諷參軍宿山馹月朙有女子數自屋後来􁩑酌庭中
　歌曰明月清風良霄㑹同星河易翻歡娛不終緑墫
　翠杓為君斟酌今夕不飲何時歡樂此廣記所載詩也
　山谷曰當是鬼中曹子建所作東坡亦以為然又有一篇云
　玊戸金缸願侍君王邯郸宫中金䂖絲簧鄭女衛姫
　左右成行紈綺繽紛翠眉紅粧王歡轉眄為王歌舞
　碩得君歡長無灾苦穌公以為邯郸宫中金石絲簧此
　兩句不唯人少䏻作而知之者亦極難得耳皆醉中爲
　余書此張文潜見坡谷論說鬼詩忽曰舊時鬼作人語
　如今人作鬼語二公大笑
髙愈主簿云東坡云世間事勿笑爲易惟讀王祈大夫詩
　不笑爲難祈嘗謂東坡云有竹詩兩句最爲得意曰葉
　埀千口劔幹聳萬條鎗坡云好則極好則是十條竹竿
　一箇葉児也
以道云𥘉見東坡詞云素面常嫌粉涴洗粧不退唇紅便知
　此老湏過海余問何邪以道曰只為古今人不曾道到
　此湏罰教逺去
呉賀廸吉者撫州人一日載酒来余家并召劉夷季洪
　龜父饒次守軰酒酣頗紛紛龜父先歸作一絶題于余
　書室曰再爲城南逰百花巳狂飛更堪逄悪客騎馬風
　中㱕次守旣醒作十七字和云當時爲舉首滿意望
　龍飛而今已报罷且歸盖龜父是年自洪州首薦自今
　上𥘉即位無廷試也
山谷旣飯素在館中時多食東華門椀睌蒸餅後從黔南
　王㝎國寄之以詩云北海未常墫有酒馮驩何止食無
　魚黔州椀脱無蒸餅自合官稱削校書
張文潜在一時中人物最爲魁偉故陳無已有詩云張
侯魁然腹如皷雷爲飢声酒爲兩文云要痩君則肥
　山谷云六月火雲蒸肉山又云雖肥如瓠壼而文潜卧
　病秦少㳺又和其詩云平時帶十圍頗復减臂環皆戯
　語也
劉季孫景文公頃年王安䂖對使念兹在兹釋兹在兹名言
兹在兹季孫對之以掲諦掲諦波羅掲諦波羅僧掲
　諦安䂖大笑(並同上)
徃歲江行阻風㳂岸野歩望雲嶺而去忽有蘭若甚多
　僧院覩客来皆扃門不納獨有一院大敞其户見一僧
　翹足而眠以手書空頋客不介意窈思曰書空有換鵞
　之能翹足類坦腹之事此必竒僧直八造之僧雖強起
　全不樂客客不得已而問先達有詩曰書空翹足睡
　路險側身行和尚其庻幾乎僧曰貧道不知許事適昼
房門振匙様客不辭而去(桂苑叢談)
梁周翰在太宗朝為舘聀真宗即位乃除知制誥栁
開贈詩曰九重城闕新天子萬卷詩書老舎人梁與
朱昻楊大年同在禁掖大年年未滿三十而两公皆老𢾗
見慢侮不能堪即好謂大年曰公母侮我此老亦将留
與公耳朱聞之背面摇手腋不謂梁莫與大年之没
不及五十也(閑居詩話)
晋郝隆為蛮府參軍三月三日作詩曰娵隅躍清池桓
温問何物荅曰蛮名魚為娵隅桓曰何為作蛮語隆旱
里投公始得一蛮府參軍郍得不作蛮語(世說)
盧家有子弟年暮而猶爲校書郎晚娶崔氏女崔
　有詞翰結䄜之後㣲有嫌色盧因請詩以述懷
爲戯崔立成曰不怨檀郎年紀大不怨檀郎官聀卑
自恨妾身生較晚不見盧郎年少時(南部新書)
李建勲鎮臨川日九江帥周宗一書求曰近噐用儀注或
　闕欲輟臨川者李乗醉批一絶句云偶罷阿衡来典郡
　固無閑物可應官慿官爲报周公道莫作循州刺史看
(南唐近事)
李巽字仲權累舉不第鄉人侮曰李秀才應舉空去空囬
　不知甚時席㡌得离身巽亦不校登第後乃遺鄉人詩
　曰當年踪跡困泥塵不意乗時亦化鱗爲报鄊閭親
　戚道如今席㡌巳离身盖因國𥘉由襲唐士子皆曵
　𫀆重戴出則席㡌自随(青箱雜記)
梅聖俞河豚詩曰春洲生荻芽春岸飛楊花河豚扵
　此時貴不𢾗魚蝦劉原甫戯曰鄭都官有鷓鴣詩謂
　之鄭鷓鴣聖俞有河豚詩當呼為梅河豚也(古今詩話)
雲䑓集有鄭谷鷓鴣全篇云暖戯烟芜錦翼斉品流應得
　近山雞雨昏青艸湖邉過花落黄陵庙裏啼㳺子每聞
　征䄂温佳人纔唱翠眉低相呼相喚湘江闊苦竹叢深
　春日西(同上)
鄭毅夫榜明州人周師厚以名極低只壓得陳傳一名
　自賦詩曰舉眼不堪觀鄭獬囬頭由喜得陳傳(朱/定)
(囯詩話)
唐僧法軌形容短小開􁆸扵寺與李荣議論徃来數番僧
　舊作一詩詠李荣扵髙坐上誦之云姓李應湏礼名荣又
　不荣李應声曰身長三尺半頭毛尤未生四坐伏其辯
　捷(啓顔録)
經生多不省文章嘗一邑有两人同官其一或舉杜筍
　鶴詩稱賛也應無處避征徭之句其一難之曰此詩
　失矣野鷹何嘗有征徭乎舉詩者觧曰古人有言豈
　有失也必是當年科取翎毛耳(貢文詩話)
頴州張龍圖嘗見州牒押字多團下拽一畫有人云押
　字如有蒸餅様張應声曰為官恰似􁨇糊團有同
　人自言近年云鬚鬂恰如􁈼馬色張曰文章依舊草
　馿鳴(雍洛灵異記)
包賀多為鄙俗之句至扵枯竹笋抽青橛子䂖橊樹掛小
　瓶児又云霧是山巾子舡為水靸鞋又云掉摇舡掠髩
　風動水搥匈雖好事者托以成之亦空穴来風之意
王伸知永州為人耽扵酒色其宴樂徃徃自早至暮不之
　云鴛鴦未老頭先白嘲者素患六損憂制者應声曰
　螃蠏才生足便多時人以為名對
崔櫓酒後扵䖍州陸郎中坐上甚狂以詩謝之曰醉時顛
　蹶醒時羞麯蘖催人不自由尀耐一双窮相眼不堪花
卉在前頭
閩人黄通累舉不第後該恩歴官𢾗任年六十猶欲鎻厅
　或嘲之曰剰貟主武藝老妓舞柘枝
李義府嘗作詩曰􁐨月為歌扇裁雲作舞衣自怜廽雪態
　好取洛川㱕有棗強尉張懐慶好窈人文章有詩曰生
　情􁐨月為歌扇出性裁雲作舞衣照鑑自怜廻雪態
　来時好取洛川㱕時人誚之曰活剥張昌齡生吞郭
　正一
宋莒公判館亊督諸館聀必至而刀景純數日不来筥
　公使人邀之加之誚譲主原叔改杜少陵贈鄭廣文
　詩云景純過官舎走馬不曽下驀地稱朝歸便遭官
　長罵
栁州栁太守種栁栁江邉栁舘依然在千株栁拂天後南
　中丞至黔南人嘲之曰黔南南太守南郡在雲南閑向
南亭畔南風变俗談(並同上)
増修詩話總龜卷之三十九
百家詩話總龜後集卷之三十九
　　神仙門
高尚処士劉臯謂士大夫以嗜慾殺身以財利殺子孫以
　政事殺人以斈術殺天下後世非神仙中人不能發此
　言也(復斎漫録)
熈寕中王迪為洪州左司理叅軍一日有道人來磨鏡因
　俾迪自照乃見星冠羽帔縹緲見鏡中迪問其故曰此
　汝前身也由汝悞念堕此勉自脩証勿淪苦海旣去迪
　具以告其妻妻然之遂弃官與妻隱去郡僚挽留不可
　皆作詩以餞行時新建主簿劉純臣有詩雖警拔可以
　記其實云髮如抺添左叅軍脱去青衫作隱淪世上更
　無羈絆事壷中别有自由身鼎烹玉免山前薬花㸔金
　鰲背上春莫怪少年能决烈藍田夫媍搃登真后㱕姑
　蘇不知所終(同上)
周貫自言膠東人嘗號木鴈子善属文㳺扵洪州西山嗜
　酒不覊布褐粗全人或贈之錢則詣酒家取醉余皆散
　墜不頋西山之人見貫徃來者五十余年而顔如𥘉至
　有以道術訪之則必报以悪声使之親近不得也熈寕
　元年至豫章石頭市遇故人捿止張生爲具酒食而宿
　中夜逆旅之主人聞戸外有車馬合沓声起而視之無
　有也唯貫所卧室月止開犹奄奄然喘息就而察之貫
　已死矣明日告新建縣尉呉杲卿徃按之貫身㓗如
　生扶而轉之腹中汨汨如浪鳴焉縣主簿刘純臣使人
　棺歛埋扵地云張生還家其弟迎門曰周翁凌辰見遇
　今徃双嶺矣衆乃知貫非實死者也貫所著華陽二篇
　坐卧不離懐䄂人莫得見　曰純臣耴而有之純臣
　梢其文險絶而有條理純臣以詩記之曰八十西山作
　酒仙麻鞋乱断布衣穿形骸一脱塵縁尽太極光隂不
　記年洪斍範冷齋夜話嘗記之然互有不同(同上)
吾八歳入小學以道士張易蕳為師童子㡬百人師獨称
　吾與陳太𥘉者太𥘉眉山市井人子也予稍長學日益
　遂第進士制䇿而太𥘉乃為郡小吏其後余謫居黄州
　有眉山道士陸推忠自蜀來云太𥘉巳尸觧矣蜀人呉
　師道為漢州太守太𥘉徃客焉正旦日見師道求衣食
　錢物且告别持所得盡與市人貧者反坐扵㦸門下遂
　卒師道使卒舁徃野外焚之卒罵曰何物道士使我正
　旦舁死人太𥘉㣲笑開目曰不復煩汝歩自㦸門至金
　鴈橋下趺坐而逝焚之城人見烟熖上眇眇焉有一陳
　道人也(東坡)
新安聶師道宗微少事道士于方求發迹逰名山𢾗見異
　人楊行宻開府扵揚州宗㣲實輔佐之盖為囯師三十
　年楊氏末觧化而去弟子塟之舉棺惟衣履存焉順義
　七年楊溥贈問政先生方外之兄徳誨為新安太守乃
　扵郡之東山築室以居方外號為問政山房問政之名
　或得扵此苕溪漁隱曰問政山去新安郡城十許里岩
　谷幽邃今有琳字在焉囯𥘉黄台留題詩云千㝷練帶新
　安水萬仭花屏問政山自少雲霞居物外不多塵土到
　人間壷懸仙島吞舟罷椀浸星宫咒水閑艸暗■壇思
　句曲松昏紫氣度凾関龜成錢甲毛猶緑鶴化黳翎頂
　更殷阮洞神仙分藥去蔡家兄弟寄書还笻枝挺柱菖
　蒲莭筍幘高簮玳瑁班新隱漸聞侵月窟舊隣猶說枕
　沙湾黄精苗倒眠青鹿紅杏枝低挂白鷴海上使頻青
　鳥黠篋中蔵乆白馿頑手踈俗礼慵非傲肘後灵方秘
　不慳室録匣垂金縷帶絳囊條鏁玉連環常㝷灵穴
　通三楚擬過流沙化百蛮容易煑銀供客用辛勤㘽
　果與猿扳静張琹局舖还打黙考仙經註又刪牀並葛
　鞋寒兎伏窓横柽几老龍跧溪童乞火朝𫾣竹山鬼听
　琹夜撼關花氣熏心香馥馥澗声聆耳响潺潺高墳
　自掩浮生骨短晷難凋不死顔早晚重逄䔥塢客願随
　芝盖出塵寰余以續仙傳高道傳二書攷之詩中所用
　事多出師道本傳(山谷)
唐末有狂道士不知何許人又晦其名氏逰成都忽詣紫
　極宫謁杜光庭先生求寓泊之所先生諾之而不與之
　進道士日貨藥扵市所得錢随多少沽酒飲之惟唱感
　庭秋一詞其意感蜀之將亡如秋庭之衰落然人未之
　暁但呼為感庭秋道士凡半年人亦不知其異一夕大
醉歸夜将䦨尚聞唱声愈高有訝之者隔户窺之見灯
燭綵綉筵具噐皿罗列甚盛狂道士左右二青童立侍
時斟酒而唱窺者具以白先生先生乃欵其户曰光庭
量識膚淺不意上仙降鍳深爲罪戾然不揆愚昧而匍
匐門下冀一拜光灵以消塵障道士曰何辱勤拳之若
是當出奉見乃令二童收筵具噐皿及陳設致扵前堞
之則随手而小如符子狀置冠中又将二童按之如木
　偶可寸許又置冠中乃啓户光庭忻然而入但空室而
巳(高道傳)
唐清逺道士同枕恭子㳺虎丘詩曰余本長殷周遭罹歴
秦漢計之至唐則二千餘歳矣顔魯公爱而刻之且有
詩曰客有神仙者扵兹雅䴡陳盖指為神仙也李衛公
追和魯公刻清逺道士詩曰逸人綴清藻前哲晋萹翰
則逸人指清逺而前哲謂魯公也其後皮日休陸龜蒙
軰皆和之仙耶鬼耶則不必問然㒒獨爱其数句云吟
挽川之隂歩上山之岸山川共澄澈光彩交陵亂白雲
蓊𣣔㱕青松忽消半扵乎借使非神仙亦才鬼也(許彦周/詩話)
異聞集載沈旣済作枕中記云開元中道者吕翁非洞賓
也盖洞賔嘗自序以為吕渭之孫仕徳宗朝今云開元
則吕翁非洞賔無可疑者苕溪漁隱曰回仙嘗有詞云
黄梁猶未熟梦驚殘尚用枕中記故事可見其非吕翁
也灵怪集載南柯太守傳與枕中記事絶相類浮世荣
　枯固巳如夣矣此二事又扵夣中作梦旣可笑亦可歎
　已(復斎漫錄)
回仙扵京師景徳寺僧房壁上題詩云明月斜秋風冷今
　夜故人來不來教人立盡梧桐影相傳此詩自國𥘉時
　即有之栁耆卿詞云愁緒終難整又立盡梧桐碎影用
　回仙語也古今詞話語云耆卿作傾盃秋景一闋忽夣
　一媍人云妾非今世人曽作前詩数百年無人称道公
　能用之夣斍記其事世傳乃鬼謡也此語怪誕無可攷
　㨿盖不曽見回仙㽞題遂妄言耳
予兄子瞻嘗従事扶風開元寺多古畫而子瞻少好畫徃
　徃匹馬入寺循壁終日有一老僧出揖之曰小院在近
　能一相訪否子瞻欣然從之僧曰貧道平生好藥術有
　一方能以朱砂化淡金為精金老當傳人而患無可傳
　者知公可傳故欲一見子瞻曰吾不好此術雖得之将
　不能為僧曰此方知而不可為公若不為正當傳矣是
　時陳希亮少卿守扶風而平生溺扵黄白嘗扵此僧求
　方而僧不與子瞻曰陳卿求而不與吾不求而得何也
　僧曰貧道非不悦陳卿畏其得方不能不為耳貧道昔
　嘗以方授人矣有為之即死者有遭䘮者有失官者故
　不敢輕以授人即出一卷書曰此中皆名方其一則化
　金方也公必不肯輕作但勿輕以授人如陳卿謹勿傳
　也子瞻許諾㱕視其方毎淡金一两視其分数不足一
　分輙以丹砂一錢益之雜諸藥入甘鍋中煆之鎔即傾
　出金砂俱不耗但其色深淺斑斑相雜當再烹之色匀
　乃止後偶見陳卿語及此僧遽應之曰近得其方矣陳
　卿驚曰君何由得之子瞻具道僧不欲輕傳人之意不
　以方示之陳固請不巳不得已與之陳試之良騐子瞻
　悔曰某不惜此方惜負此僧耳公謹爲之陳姑應曰諾
　未幾坐受隣郡公使酒以贓敗去子瞻疑其以金故深
　自悔恨後謫居黄州陳公子慥在黄子瞻問曰少卿昔
　竟嘗爲此法否慥曰吾父旣失官至洛陽無以買宅遂
　大作此然竟病指􁱫而没乃知僧言誠不妄也後十年余
　謫居筠州有蜀僧儀介者師文事禅師文之所至輙爲修造所
　費不貲而莫知錢所從來介祕其術問之不以告人介
　以聡禅師善宻爲聡言其方大類扶風開元寺僧所傳
　者然介未嘗以一錢私自利故能保其術而無患苕溪
　漁隠曰洞微志載葉生者與前事相類其以得乾銀術
　妄費而受􁪽故回仙謂沈東老云聞公自能黄白之
　術未嘗妄用盖嘉之也此真可爲貪者之戒(龍川)略志
呉興之東林沈東老能釀十八仙白酒一日有客自號回
　道人長揖扵門曰知公白酒新熟逺來相訪願求一醉
　實熈寜元年八月十九日也公見其風骨秀偉跫然起
　迎徐觀其碧眼有光與之語其声清貟扵古今治乱老
　荘浮圖氏之理無所不通知其非塵埃中人也因出酒
　噐十數扵席間曰聞道人善飲欲以鼎先為夀如何公
　曰飲噐中惟鍾鼎為大屈巵螺杯次之而梨花蕉葉最
　小請戒侍人次第速斟當為公自小至大以飲之笑曰
　有如頋愷之食蔗漸入佳境也又約周而復始常易噐
　滿斟扵前笑曰所謂杯中酒不空也回公興至即㪯杯
　舉白常命東老鼓琹回乃浩歌以和之又嘗圍棊以相
　娱止奕數子輒拂去笑曰秪恐碁終爛斧柯回公自日
　中至暮已飲數斗無酒色是夕月㣲明秋暑未退蚊蚋
　尚多侍人秉扇敺拂偶㓕一燭回公乃命取竹枝以餘
　酒噀之挿扵逺壁湏臾蚊蚋盡捿壁間而所飲之地洒
　然東老𣣔有所叩先託以求敺蚊之法回云曰且飲小
　術烏足遒㢤聞公自能黄白之術未嘗妄用且篤扵孝
　義又多隂㓛此予今日所以來㝷訪而将以發之也東
　老因叩長生輕舉之術回公曰以四大假合之身未可
　離形而頓去惟死生去住為大事死知所住則神生扵
　彼矣東老攝衣起謝有以喻之回公曰此古今所謂苐
　一最上極則処也此去五年復遇今日公當化去然公
　之所鍾爱者子階也治􁩑時不得見之當此之際公亦
　先期而知謹勿動懐恐䘮失公之真性東老頷而悟之
　飲将逹旦則瓮中所醸止㽞糟粕而無餘瀝矣回公曰
　乆不逰浙中今日為公而來當㽞詩以贈然吾不斈世
　人用筆書乃就擘席上榴皮畫字題扵􁱦壁其色㣲
　黄而漸加黒故其言有回仙人贈東老詩西隣巳冨憂
　不足東老雖貧樂有餘白酒醸來縁好客黄金散盡為收
書凡三十六年巳而告别東老啓関送之天漸明矣握
手並行笑約異時之集至舎西石橋回公先度乗風而去
　莫知所適後四年中秋之吉東老微恙乃属其族人而
告之曰回公熈寕元年八月十九日嘗謂予曰此去五
　年復遇今日當化去予意明年今乃熈寕之五年也子
　階又適在京師干薦回公之言其在今日乎及期捐舘
　凡回公所言無有不騐(陸元光回仙録)
吾廼京兆人唐末累舉進士不苐因逰華山遇鍾离傳授
　金丹大藥之方復遇苦竹真人方能驅使鬼神再遇鍾
　离尽獲希夷之妙旨吾得年五十苐一度郭上竈苐二
　度趙仙姑郭性頑鈍只與追錢延年之法趙性通灵随
　吾左右吾惟是風清月白神仙㑹聚之時嘗逰两浙京
　汴譙郡嘗着白襴角帶右眼下有痣如人間使者筯頭
　大世言吾賣墨飛劍取人頭吾聞乃之實有三劍一
　断煩恼二断貪嗔三断色慾是吾之劒世有傳吾之神
　不若傳吾之法不若傳吾之行何以故爲人若反是雖
　携手接武終不成道苕溪漁隠曰回仙有沁园春一闋
　明内丹之旨語意深妙惜乎世人但歌其詞不究其理
　吾故表顯之云七返還丹在人先湏煉巳待時正一陽
　𥘉動中宵漏永温温鈆鼎先透簾幃造化争馳虎龍交
合進火㓛夫尤閗危曲江上㸔月華莹净有箇烏飛
當時自飲刀圭又誰信無中養就児辨水源清濁木金
間膈不因師指此事難知道要玄微天機深逺下手速
脩犹太遲蓬萊路逺三千行滿獨歩雲㱕
百家詩話総龜後集卷之三十九
増修詩話總龜卷之四十
　　樂府門
皷吹部中有拱辰𬋩即古人之义手𬋩也太宗賜今名
　邊軍捷廻則連隊抗声凱旋乃古之遺音其詞徃徃
　皆市井鄙俚語沈存中在鄜延時製十數曲令士卒歌
　之云先取西山十二州别分子将到衙頭始看秦塞低
　如馬漸見黄河直北流天威卷地過黄河萬里羌人盡
　撲歌莫堰横山倒流水從教西去作恩波馬尾胡琹随
　漢車曲聲由自怨單于彤弓莫射雲中鴈㱕鴈如今不
　寄書旗隊渾如錦綉堆銀装背傀打毬　囬先教净掃
　安西路待向河源飮馬来灵武西凉不用圍畨家捴待
　納王師城中半是山西種由有當時乾吃児(古今詩話)
乾祐中國樂有米嘉荣何戡近有陳不謙不謙之子意
　奴三十年中絶不聞善唱盛以拍弹行扵世拍弹起
　扵李可及懿宗朝有㤙澤曲子别趙十哭趙十之名劉夣
　得與米嘉荣詩云三朝供奉米嘉荣能変新聲作舊
聲如今後軰欺前軰好染髭鬚學後生又自貶所㱕
　京聞何戡歌云二十年来别帝京重聞天樂不勝情
　舊人唯有何戡在更令勤勤唱渭城(盧氏雜記)
搢紳脞說載盧氏雜記曰歌曲之妙其来乆矣國樂有
米嘉荣何戡田順郎媍人有永新婦御史娘栁青娘
　張紅娘皆一時之妙也近有陳不謙子意奴三十年
　来絶不聞善歌者盛以拍彈行扵世拍彈起扵李可及
　懿宗恩澤最厚有别趙十哭趙十之名又與田順郎詩
　曰清歌不是世間音玊殿常聞称帝心惟有順郎皆學
　得玊声尤岀九重深與御史娘詩曰天下能歌御史娘
　花前月底奉君王九重深処無人見獨把新声傳順
　卽白公听田順歌曰戞玊𫾣水声未停嫌雲不過入青
　冥安得黄金滿衫䄂一時抛與断膓声咸通中丞相姑
　臧公拜端揆日自梁移鎮淮海郡寡勝逰之地且風亭
　月觀旣以荒凉扵戯馬㙜連玊鈎道開剏池沼建亭㙜
　旣畢號曰賞心浙右小校薜陽陶監押度支運米入城
　公喜其姓名試詢之果是舊人及問徃日蘆𬋩之事因
　朱崖陸暢元白所撰歌萹一軸公益喜之以芦管扵兹
亭奏之其𬋩絶㣲毎一篳篥𬋩中常容三𬋩声声如天
　際自然来大佳之亦贈一篇略云虚心纎質鴈啣餘鳯
　吹龍吟㝎不如贈與甚豊授其子牢湓倅
明皇樂工奔迫江潭間扵湘中採訪使筵上唱云紅豆生
　南國秋来發幾枝贈公多採擷此物冣相思又云清風
　明月苦相思蕩子從容十載餘征人去日殷勤嘱歸鴈
　来時𢾗寄書皆摩詰所作也至今梨园歌焉坐中皆惨
　然時明皇思幸蜀也(雲溪友議)
霓裳羽衣曲刘禹錫詩云三郷陌上望仙山歸作霓裳羽
衣曲王建詩曰听風听水作霓裳樂天詩注云開元
　中西凉府莭度使楊欽遠造鄭嵎津陽門詩注云葉
　法善常引明皇入月宫聞仙樂及歸但記其半遂以笛
　之㑹欽逺進波羅門曲與聲調相符遂以月中所傳爲
　散序欽逺所進爲腔號霓裳羽衣曲矣
江南大理卿成文㓜精爲詞曲嘗作謁金門云風乍起吹
　皱一池春水李璟聞之召而謂之曰卿聀在典刑一池
　春水干卿何事文㓜頓首
江南馮延巳善爲歌詞晏元献善公所爲歌詞不减馮
　也樂府木蘭花句都是七言晏詩云重頭歌咏响璁琤
　入破舞腰紅乱旋重頭入破皆弦𬋩家語也
張子野郎中善歌詞常作天仙子云雲破月来花弄影
　士大夫皆称之子野𥘉謁歐公迎之坐語曰好雲破月
　来花弄影恨相見之晚也有謂張子野曰人皆謂公為張
　三中即心中事眼中泪意中人也何不目之為張三影
　客不諭公曰雲破月来花弄影嬌柔懶起簾押捲花影
　栁徑無人墜風絮無影此平生得意句也
林和靖工扵詩文善為詞嘗作點絳唇云金谷年年乱生
　春色誰為主餘花落處滿地和烟雨又是离歌一闋長
　亭暮王孫去萋萋無數南北東西路乃艸詞尔謂終篇
　無草字
鼎州滄水馹有䇾薩蛮云平林漠漠烟如織寒山一帶傷
　心碧暝色入髙楼有人楼上愁玉梯空泞立宿鳥歸飛
　急何處是歸程長亭更短亭曽子宣家有古風集此
　詞乃太白作也(古今詩話)
古人飲酒皆以舞相属至扵献壽樽者徃徃亦舞長沙王
　少舉䄂云囯小不足廻旋唐太宗自起舞属群臣古
　人淳質舞以逹歡忻不必臻妙合度故人人可爲之
　張燕公曰醉後歡更好全勝未醉時動容皆是舞出
　語捴成詩李白詩曰要湏廻舞䄂拂盡五松山醉後
　凉風起吹人舞䄂寒今時舞者皆曲捎益盡竒妙然
　非有詩士人不爲也(貢父詩話)
水調第五遍五言調聲最愁苦故樂天詩曰五言一遍最
　辛勤調少情多似有因不㑹當時翻曲意此時腸断爲
　何人舊說水調河傳隋煬啼将幸江都宫時所製曲成
奏之聲韻悲切煬帝喜之樂工王令言聞而止之謂其
弟子曰不返矣役竟如其說或詰其何知曰水調河傳
　但有去声(措紳脞說)
何滿子開元中犯罪繋獄中撰此曲白樂天云滄州人姓
　何名滿子鞠獄者愍而為奏之明皇弗許竟坐白樂天
　曰世称何滿是人名臨孰罪時曲始成一曲囬音并八
　叠從頭捴是断腸声(脞說)
髙玲瓏餘杭之歌者白公守郡日與歌曰罷胡琹掩瑶瑟
　玲瓏再拜當歌出莫為使君不觧歌听唱黄雞與白
　日黄雞催曉丑前鳴白日催人酉后沒腰間紅綬繫
　未稳照裏朱顔㸔巳失玲瓏玲瓏奈老何使君歌了汝
　更歌元㣲之在越州聞之厚幣来邀樂天即時遣去到
　越州住月餘使盡歌所唱之曲即賞之後遣之㱕作詩
　送行兼寄樂天曰休遣玲瓏唱我詞我詞都是寄君詩
　却向江邊整廻掉月落潮平是去時
秦少㳺在處州夣中作長短句曰山路雨添花花動一山
　春色行到小溪深処有黄鸝千百飛雲當面化龍蛇
　夭矯轉空碧醉卧古藤隂下杳不知南北後南迁北㱕
　逗留藤州終扵光舉亭時方醉起以玊盂汲泉欲飲笑
　視而化(冷齋夜話)
華亭舩子和尚偈曰千尺絲綸直下垂一波纔動萬波随
　夜静水寒魚不食滿舡空載月明歸山谷改成長短句
　曰一波纔動萬波随蓑笠一鈎絲金鱗正在深處千尺
　也湏垂吞又吐信還疑上鈎遲水寒江静滿目青山載
　月明㱕
東坡携妓謁大通禅師大通愠色坡作長短句曰師唱誰
　家曲宗風有阿誰借君拍板與門搥我也逄塲作戯莫相
　疑溪女方偷眼山僧巳皱眉莫嫌弥勒下生遲不見老
婆三五少年時僧仲殊和曰觧舞清平曲而令說向誰
　紅炉片雪上鉗搥打孰金毛師子也堪疑巳信身如夣
　何湏眼似眉蟠桃巳是結花遲不向風前一笑待何時
余登秋屏閣浩然有歸老之㒷作長短句寄意曰城裏
　乆偷閑塵涴雲山此生巳是再眠蚕隔岸有山㱕去好
　萬壑千岩霜曉更凭欄减盡晴嵐㣲雲生處是茅庵
　試問此行誰作伴弥勒同龕
東坡與少㳺飲别維楊作虞羙人詞曰波聲拍枕長淮
　曉隙月窺人小無情汴水自東流只載一舩离恨向西
　州竹隂花圃曽同醉酒未多扵泪誰教風鍳在塵埃
　醖造一塲煩惱送人来世傳賀方囬作也
余與渊材牛渚間見長短句曰牛渚天門險限南北七英
　豪占青烟霧歛與閑人登覧待月上潮平波灔灔寒𬋩
　孤吟新繋䌫風满檻歴歴数西州更点渊材恨不得腔
　乃撰其譜盖賀方囬作也(並冷齋夜話)

増修詩話總龜卷之四十
集一百家詩話總龜後集卷之四十　癸集
　　　　　　　　　　　　舒　城　阮一閱編
皇　明　宗　室　月　䆫　道人　刋
　　　　　　　　　　　　　鄱　陽　程　珖　校
　　神仙門
陳東靖康間嘗飲於京師酒樓有倡打坐而歌者東不願
　乃去倚欄獨立歌望江南詞音調清越東不覺傾听視
　其衣服皆故弊時以手掲衣爬搔肌膚綽約如雪乃復
　呼使前再歌之其詞曰䦨干曲紅颺綉簾旌花嫩不禁
　纎手捻𬒳風吹去意還驚眉黛蹙山青鏗鉄板閑引歩
　虚聲塵世無人知此曲却騎黄鶴上瑶京風冷月華清
東問何人製曰上清蔡真人詞也歌罷得數錢下樓亟
　遣僕追之巳失矣(岀夷堅志)
心事数莖白髮生涯一片青山空林有雪相待野路無人
　自還李主好書神仙隱遁之詞豈非遭罹多故𣣔脫世
　網而不得者邪(東坡)
葛稚川神仙傳載王方平麻姑降蔡經家方平謂曰不見
　姑巳百年矣擘麟脯行酒而蔡經竊視麻姑手如鳥爪
　心念曰背蛘時正可爬背方任念而方平巳知責經曰
　麻姑神人汝何忽謂其手可爬背於是鞭經背皇祐中
　江西有一事正類此或題麻姑壇記以嘲之曰五百年
　来別恨多東征重得見青蛾擘麟方擬窮歡喜不禁閑
人背痒何(隱居詩話)
劉跛子者青州人也拄一拐毎歲必一至洛中㸔花舘范
家园春盡即還京師爲人談噱有味范家子弟多狎戯
之有大范者見之即與二十四金曰跛子喫半角小范
者即與十金喫椀羮於是以詩謝伯仲曰大范見時二
　十四小范見時喫椀羮人生四海皆兄弟酒肉林中過
　一生張丞相召自荆湖時跛子與客飲市橋客聞車騎
甚盛起觀之跛子挽其衣使且飲作詩曰遷客湖湘召
　赴京輪蹄迎送一何荣争如與子市橋飲且免人間寵
　辱驚陳莹中甚愛之作長短句贈之曰槁木形骸浮雲
身世一年兩到京華人還乗興閑㸔洛陽芲聞道鞓紅
　最好春歸後終委泥沙忘言處花開花謝不似我生涯
　年華晋不住飢飱困寢觸䖏爲家這一輪明月本自無
　瑕隨分冬裘夏葛都不㑹赤水黄芽誰知我春風一拐
談笑有丹砂余政和春見於興國　以詩戯之曰相逢
　一拐大梁間妙語時時見一班我欲從公蓬島去爛銀
坑裏㸔青山予姻家許中復之内乃趙槩叅政之孫云
我十許時見刘跛子来覔酒飲笑語而去計其壽百四
　五十許嘗書于京師新門張婆店三十年日坐相國寺
東書邸中人無識之者(冷齋夜話)
范致虚居方城有髙士舘於家自言昔乃白髮社翁遇師
　授以神藥今年踰下夀顔渥如丹有孺子色旣乆■歸
　晋一絶末句云莫訝杖藜歸去早舊山閑却一溪雲(西/清)
(詩話)
賣墨者潘谷余不識其人然聞其所爲非市井人也墨既
　精妙而價不二士或不持錢求墨不計夛少與之此豈
　徒然者㢤余嘗與詩云一朝入海㝷李白空㸔人間盡
　墨仙一日忽取欠墨錢劵焚之飲酒三日發狂浪走遂
　赴井死人下視之盖趺坐井中手尚持数殊也見張元
　明說如此(東坡)
近有人逰羅浮晋一宿岩谷間中夜見一人身無衣而紺
　毛覆躰意必仙也乃再拜問道其人了不頋但長嘨数
聲响振林木歌詩云雲来萬嶺動雲去天一色長嘯两
　三聲空山秋月白(西清詩話)
張亶熈寕中夣行人入空中聞天風海濤聲振林木徐
　見海中樓闕金碧瓊琚琅珮者数百人揖亶出𥿄請賦
詩細視筆硯皆碧玉色且戒之曰此間文章要似隱起
鵉鳯當與織女機杼分巧過是乃人間語耳亶成一絶
　句云天風吹散赤城霞染出連雲萬樹花誤入醉郷迷
去路傍人應笑忘還家有仙人曰子詩佳絶未免近凡
　酌酒一盃極甘寒忽覺身墮萬仭山而寤(同上)
䖍州布衣頼仙芝言運州有黄損僕射者五代時人僕射
盖事南漢未老退歸一日忽遁去莫知其存亡子孫畫
像事之凢三十二年復歸坐阼階上呼家人其子適不
在孫出見之索筆書壁上云一别人間歲月多歸来人
事巳消磨惟有門前鑑池水春風不改舊時波投筆竟
去不復晋子歸問其狀貌孫云甚似影堂老人也無異
相傳如此後頗進仕者(東坡)
太學体逺齋饒州一士人遇逰道士道士本里人化去巳
　多年一日来客位相訪約士人請假歸齋假簿中有詩
　一絶乃道士所書也詩云相別来来一百秋幻泡重作
故人逰紫泥白雪㝷常事何苦人間詩不休(今是堂/手録)
鍾弱翁帥平凉一方士通謁從牧童牽黄犢立扵庭下弱
　翁異之指牧童曰道人頗能賦此乎笑曰不煩我語是
　児能之牧童乃操筆大書云草鋪横野六七里笛弄晚
風三四聲歸来飽飰黄昏後不脫蓑衣卧月明旣去郡
人見方士担兩大甕長歌出郭迹之不見两甕乃二口
豈洞賔耶(西清詩話)
回先生過湖州東林沈氏飲醉以石橊書其家東老庵之
壁云西鄰已富憂不足東老雖貧樂有餘白酒醸来縁
好客黄金散尽為收書東老沈氏之老自謂也余次其
韻云世俗何知貧是病神仙可學道之餘但知白酒晋
佳客不問黄公覔素書符離道士辰興際華岳先生尸
觧餘忽見黄庭丹篆句猶傳青𥿄小朱書凄凉雨露三
年後彷彿塵埃数字餘至用橊皮縁底事中書君豈不
中書山谷云秋風吹渭水落葉滿長安黄塵車馬道独
　清閑自然炉鼎虎繞與龍盤九轉丹砂就琴心三叠蕋
　珠㸔舞胎仙便萬釘寳帶貂蟬冨貴欲熏天黄粮炊未
　熟夣驚殘是非海㡳直道作人難䄂手江南去白蘋紅
　蓼再逰湓浦廬山徃三年有人書此曲於州東茶园酒
　肆之柱間或爱其文指趣而不能歌也中間樂工或按
　而歌之輒以俚語竄語睟然有市井氣不類神仙中人
　語也十年前有醉道士歌此曲廣陵市上童児和之乃
　合其故時語此道士去後乃以物色迹　之知其爲吕
　洞賔也苕溪漁隱曰近時呉江長橋垂虹亭屋山壁上
　草書一詞人亦以爲吕仙作其果然耶詞曰蜚梁欹水
　虹影清光暁橘里漁郷半烟草㸔来今徃古物是人非
天地裏惟有江山不老雨衣風㡌四海誰知道一劍横
空幾畨到按玉龍嘶未断月冷波寒埽去也琳宇洞天
無鏁指雲屏烟嶂是吾廬但滿地蒼苔年年不掃(東坡)
知制誥李大臨西川人有門人背傴不能仰視因以薬市
罷見一道士云秀才有錢丐一二百爲酒資書生云家
貧無錢所居有薄醸同一醉可乎道士欣然便徃酒半
道士問何故背傴書生言不幸遇此疾無如之何道士
因出藥三十粒云来日五更面東以新汲水下覺㣲燥
不足怪書生如所教旣服薬燥甚不可勝展轉於塌上
亦甚悔之然毎一伸縮漸斍舒快比明身巳直矣蜀人
重藥市盖常有神仙之遇焉(文昌雜録)
予治平末泝峽還蜀泊舟仙都山下有道士以隂真君長
生金丹訣石本相示予問之曰子知金丹訣邪道士曰
不知也然士大夫過此必以問之庶有知之者予佳其
意試問以燒煉事對曰飬生有内外精氣内也非金石
所能堅凝四支百骸外也非精氣所能変化欲事内必
調飬精氣極而後内丹成則不能死也然隱居人間乆
或托尸觧而去求変化輕舉不可得也盖四大本外物
和合而成非精所能易也惟外成然後可以點瓦䃯化
皮骨飛行無碍矣然内丹未成内無以交之則服外丹
者多死譬積枯草弊絮而置火其下無不焚者予甚善
其說告之曰昔人有服金丹不幸赴井而死既而五臓
皆化爲黄金者又有服玉屑死於盛夏而尸不敗壊者
皆無内丹以主之也子之說信然㢤後十餘年官于南
京張公安道家有一道人陜人也爲公飬金丹其法用
紫金丹砂費数百千朞年乃成公喜告予曰吾藥成可
服矣予謂公何以知其薬成公曰抱朴子言薬旣成以
手握之如泥出指間者薬真成也今吾藥如是以是知
其成無疑也予爲公道仙都所聞謂公曰公自知内丹
成則此藥可服若猶未也姑俟之若何公笑曰我姑俟
之(龍川畧志)
百家詩話緫龜後集卷之四十
增修詩話總龜卷之四十一
　　送别門
劉綜學士出鎮并門两制舘閣皆以詩餞其行因進呈
　章聖深究詩雅時方競尚西崐体􂀥裂彫篆親以御
　筆選其平淡者得八聮句云夙駕都門曉凉風苑樹秋
(晁/逈)秋聲和暮角膏雨逐行軒(李/維)置酒軍中樂聞笳塞上
　情(錢惟演)関揄漸落邊鴻度勸到劉郎酒十分(楊/億)寒垣
　古木含秋色祖帳行塵起夕陽(朱/巽)汾水泠光摇昼㦸䝉
　山秋色鎻層樓(孫/僅)河朔雪深思愛月并門春煖詠甘棠
(王貽永)極目関河髙倚漢順風鵰鶚逺凌秋(刘/筠)聖章謂
　綜曰并門唐時皆将相出領凢之官遣從事以題詠作
　寵其行多刻諸道宫佛寺纂集編聚乆不聞有是作也
　後綜冩為御選句圗立於晋祠(古今詩話)
王化基詩送梁助曰文章換桂一枝秀清白傳家两弟貧
　人多誦之(談苑)
天祐中毗陵有慎氏本儒家女三史嚴灌夫娶之数年無
　子因拾其過而出焉慎氏慨然登舟晋詩一章為别曰
　當時心事巳相関雨散雲飛一餉間便挂孤㠶從此去
　不堪重過望夫山灌夫覧而愧乃㽞之(唐宋遺史)
唐如意中有女子七歳能詩則天命試之皆應聲而就其
　兄别之而去則天令作詩送兄曰别路人𥘉起离亭葉
　正飛所嗟人異鴈不作一行㱕
丞相劉沆與郷人尹鑑少同塲屋丞相旣大拜尹方以恩
　榜得官公以詩送還曰少年相欵老相􁆩鄉舉雖同遇
　不同我已位登三事後公方名列五刑中荣登莫計名
　髙下宦逹湏由善始終若到郷関人見問為言歸思满
　秋風(並同上)
内侍裴愈字益之作詩送魯秀才南逰詩云東呉山水家
　家月西椘江聲浦浦風又聞蝉云楊桞影踈秋霁兩梧
　桐葉墜夕陽天
唐子方以言事謫冝春監酒待制李師中作詩贈别曰孤
　忠自許衆不與獨立敢言人所難去國一身輕似葉髙
　名千古重扵山並㳺英俊顔何厚已死奸䛕骨尚寒天
　意若爲宗社計肯教夫子不生還(倦逰録)
徐鉉仕宦海州蒯亮爲録事叅軍多與徃還未幾亮受代
　徐餞之詩曰昔年聞有蒯先生二十年来道不行抵掌
　曽談天下事折腰尤忤俗人情老還上國風光簿貧裏
　歸装結束輕迁客臨流重惆悵晚風黄葉滿孤城(詩史)
武元衡罷相出鎮西蜀栁公綽與裴度俱爲判官公綽先
　度入爲吏部郎中度有詩餞别云两人同日事征西今
　日公先捧紫泥
景祐末元昊叛夏鄭公出鎮長安梅昌言送詩云亞夫金
　皷從天落韓信旌旗背水陳是時士大夫詩甚多鄭公
　獨刻昌言詩于䂖
臨川楊智堅嗜學居貧妻厭其饘藿不足求离智堅以
　詩送之曰平生業在負琹詩頭上而今有二絲漁父尚
　知溪谷暗山妻不信岀身遲荆釵任意撩新鬂鵉鏡從
　他學畫眉今日便同行路客相􁆩正是下山時妻持詣
　州顔魯公為内使杖其妻而令嫁自後莫有弃其夫者
(雲溪友議)
崔涯别其妻詩曰隴上流泉隴下分断腸鳴咽不堪聞姮
　娥一入宫中去巫峽千秋空白雲
申國長公主為尼掖庭随岀者二十餘人詔两禁送至寺
　賜齋傳㫖令各賦詩惟陳文僖公彭喬年詩尚有記者
　云盡出花鈿散宝津雲鬟齊剪向殘春因驚風燭難晋
　世遂作蓮池不染身貝葉乍翻疑軸錦𣑽音𥘉學誤梁
　塵從兹艶質成空後湘浦都無觧珮人都下好事者以
　鷓鴣天歌之(湘山録)
朱昻字㪯之揚歴清貴二十年晚為工部侍郎懇求㱕荆
　南踰年方允時方劇暑㤙㫖曲晋許秋凉始行呉淑贈
　行詩云漢殿夜凉𥘉閣筆渚宫秋晚得懸車錫宴玊津
　园中傳㫖令賦詩為送李維承旨云清朝納禄尤強健
　白首還家正太平陳文惠云部吏百御通爵里從兵千
　騎過荆門弟恊亦同時隱皆享眉壽謂之渚宫二踈(並)
(古今詩話)
武公幹常事蒯希逸十餘歳異常勤幹洎希逸擢第幹辭
　㱕以親在養父堅晋不住以詩送之其略云山險不曾
　离馬後酒醒長見在床前(摭言)
張乖崖在蜀州有録事叅軍老病㾱事公曰胡不歸明日
　叅軍求去且以詩㽞别其略云秋光都似宦情簿山色
　不如㱕興濃公驚曰同僚有詩人而吾不知晋而薦之
　元祐中老人守潁有路都曹者以小疾求致仕老人誦
　此詩以留之不可乃採前人之意作詩送之曰淮光釀
　山色先作㱕意濃恨無乖崖公一洗芥蔕匈(百斛明珠)
張不疑帥鼎文莹徃謁後帥辰又謁之旣别慨然以二詩贈行
　曰憶昔荆門屡過從當時心巳意冥鴻渚宫禅伯唐斉
　巳淮甸詩豪宋惠崇老格踈閑松倚潤清談潇洒坐生
　風使君不見髙僧事莫把名叅伎術中又云碧嶂孤雲
　苒苒㱕觧携情緒異嘗時餘生歲月能多少此别應難
　問後期(玉壷清話)
狄焕送人逰卲云春江正渺渺送别两依依烟裏掉将逺
　渡頭人未㱕漁家侵叠浪島樹挂殘暉况入湖湘路那
　堪花乱飛(雅言系述)
元豊三年蘇子由謫官筠州張安道口占一絶送之云因
　嗟萍梗才名客自歎匏瓜老病身一榻從兹還倚壁不
　知重掃是何人巳而涕下東坡云安道平生未嘗出涕
　向人王崇拯字拯之與先君同在熈河先君自熈河入
京相别扵中塗送先君云渭城楊栁巳青青強住行人
　听渭城不問使車㱕路逺且従墫酒滿杯傾相􁆩洮塞休
　兵後此去秦州照眼明若立螭頭借前箸且教充囯事
　春耕先君誦扵昊卿丞相縁此知名扵朝庭
洪駒父有詩送余赴官河内末云眼中人物東西盡肺病
　京華故倦㳺潘邠老每誦而喜之李希声亦有詩送余
　云散盡平生眼中客煖風晴日閉門居可以相上下也
　是時紹聖改元之二月(並王直方詩話)
李群玊好吹笙常使家僮吹之又善急就草性喜食鵞及
　授校書卽東㱕故里盧肇送詩云妙吹應諧鳯工書定
　得鵞(南部新書)
乾祐三年宣政殿試賢良方正直言極諌科下一十人登科
　其後牛僧孺等四人皆相次拜相先是白居易在翰
　林日為考覆官其後僧孺罷相出鎮揚州居易在洛中
　有詩送曰北闕上東京風光十六程坐移丞相閣春入
廣陵城紅斾擁双節白髭無一莖万人周路看百吏立班
　迎閫外君珍重樽前我亦荣何湏身自得将相是門生
(卓異記)
㒒去歲錢塘十六年而又来㽞二年乃去平生自斍出處
老少相似樂天雖才名相逺而安分寡求亦庶㡬焉二
　月六日来别南北山惠净上人以天竺醜石見贈乃作
　絶句三首以全樂天之好曰當年衫髩两青青強說
重臨刷别情衰髮只今無可白故應相對話来生其二
　曰出處依希似樂天敢将衰杇校前賢便從洛社休
官去犹有閑居二十年其三曰在郡依前六百日山中
　不記㡬囬来還将天竺一峰去欲把雲根到處栽(紀詩)
唐節度使薛嵩有人献小鬟十三歳左右手俱有紋隱若
紅線因號為紅線十九年方辭嵩去不可晋乃餞别請坐
客冷潮陽作詩曰采菱歌罷木蘭舟送客魂消百尺樓
還似洛妃乗霧去碧雲無際水長流
江淮間有妓徐月英作詩送人曰惆悵人間萬事違两人
同去一人㱕生憎平望亭前月忍照鴛鴦相背飛
韋相皐昔逰江夏止扵姜使君之館姜氏子􁊬宝有小
青衣曰玊簘才十歳常令侍韋姜入関家属不行韋乃
易居頭陀寺荆宝遣玊簘往来年稍長乃與韋歡後為
　㢘使陳常侍發遣㱕舟人趣行乃以書别荆宝荆宝與
　玊簘同至相約曰逺不踰六七年當取玊簘㱕因晋玊
簘指環一枚并詩曰黄雀啣来巳數春别時㽞解贈佳
　人長江不見双魚至為遣相思夣入秦
李訥尚書夜登越城樓聞歌曰鴈門山上鴈𥘉飛其声激切
公召至乃去籍之妓盛小叢也梁園供奉南不嫌女甥
所唱者乃不嫌昔所授也崔元範自幕府拜侍御史
餞扵鑑湖光候亭命小叢歌餞坐客各賦詩送之李尚
書曰綉衣奔命去情多南國佳人歛翠娥曽向教坊
听國樂為公重唱盛叢歌崔御史曰羊公晋宴峴山亭
　洛浦髙歌午夜清獨向拍䑓爲老使可怜林木响餘聲
　揚判官曰燕趙能歌有幾人落花囬雪似含嚬聲随衘
　史西歸去誰伴文翁過九春彦升曰蓮府纔爲緑水賔
　忽乗􁈼馬入咸秦爲公唱作西河調日暮偏傷去住人
　盧業支使曰何郎戴豸别賢侯更吐歌珠宴庾樓莫道
　江南不同醉即陪舟楫上京㳺舉子髙湘曰謝安春渚
　餞名卿千里仁風一扇清歌黛惨時方酩酊不知公子
　重飛觥盧溵處士曰烏䑓上客紫髯公共捧天書静鑑
　中桃葉不湏歌白䇡耶溪日暮起樵風崔下句云獨向
　柏䑓爲老吏皆曰御史即其任也何老扵柏䑓衆請改之
　崔曰某但止扵此任寕望九迁乎是年秋鞫獄譙中而
卒是終扵柏䑓之任也(並古今詩話)
刘夢得送人下第詩云今此卜行日髙堂應夢㱕莫将和
氏泪滴向老菜衣又有詩云新詩一聮出白髮数莖生
(抒情)
詩話總龜卷之四十一
百家詩話緫龜後集卷之四十一
　　歌詠門
熈寕間奉詔定蜀楚秦民三家所献書得一弊𥿄所書花
蕋夫人詩三十二首乃夫人親筆而辞甚竒與王建宫
　詞無異自唐至今誦者不絶口而此獨遺弃不見取前
受詔定三家書者又斥去之甚可惜也謹令繕冩入三
　舘而歸口誦數篇於丞相安石明日與中書語及之而
　王珪馮京願傳其本於是盛行於世夫人僞蜀孟昶侍
　人事具國史苕溪漁隱曰余閱此詞如龍池九曲逺相
　通楊柳絲牽两岸風長似江南好風景畫船来徃碧波
中黎园弟子簇池頭小樂携来候宴逰試炙銀笙先按
　拍海棠花下合梁州月頭支給買花錢滿殿宫人近数
　千遇著唱名多不語含羞走過御床前内人追逐採蓮
　時驚起沙鷗兩岸飛蘭把来齊拍水並船相閗􁊨羅衣
　厨舡進食簇時新侍坐無非列近臣日午殿頭先索膾
　隔芲催喚打漁人皆清婉可喜花蕋又别有逸詩六十
　六篇有近世好事者旋加搜索續之篇次無倫語意與
前詩相類者極少誠爲亂真矣聊摘其一二云羅衫玉
帯最風流斜揷銀箆慢褁頭閑向殿前騎御馬掉鞭横
過小紅樓春日龍池小宴開岸邊亭子號流杯沉檀刻
作神仙女對捧金盃水上来(王平甫)
周世宗時陶尚書榖奉使江南韓熈載遣家妓奉盥匜及
　且有書謝畧云巫山之䴡質𥘉臨霞侵鳥道洛浦之妖
　姿自至月滿鴻溝舉朝不能㑹其辭熈載因召家訊之
　云是夕忽當浣濯焉(緗素雜記)
唐髙宗燕群臣賞双頭牡丹詩上官昭容一聮云势如連
壁友情若臭蘭人計之必一英竒女子也(許彦周詩話)
東坡後集有題織錦圗上回文其一云春晚落芲餘碧草
　夜凉低月半枯桐人隨逺馬邊城暮雨映踈簾綉閣空
其二云紅手素絲千字錦故人新曲九囬腸風吹絮雪
愁萦骨泪洒縑書恨見郎其三云羞㸔一首囬文錦錦
　似文君别恨深頭白自吟悲賦客断絃愁是㫁弦琴淮
　海集載東坡䟦云余少時見一江本其後有人題詩十
　餘首皆竒絶今記其三首然則此詩非東坡所作也少
　㳺又云子瞻記江南所題詩本不全余嘗見之記其五
　絶今以𥙷子瞻之遺即叢話前集所載囬文詩五首是
　也世以爲少㳺所作亦非也(苕溪漁隱)
蘇蕙織錦囬文詩所傳舊矣故少常沈公復傳其畫繇是
若蘭之才益著然其詩囬旋書之讀者唯曉外繞七言
至其中方則漫弗可考矣若沈公之博古亦謂辞句脫
讀不成文殊不知此詩織成本五色相宣因以別三四
五七言之異後人流傳不復施采故迷其句讀非辞句
之脫畧也政和𥘉予在洛陽於王晋玉許得唐程士南
效此并申諴之釋而後暁然是詩𥘉不舛脫盖沈公未
嘗見此本耳然申諴所釋但依士南之設色其七言數
　火其色反黄四言數金其色反緑扵五行為弗類意蘇
　氏詩圗之色為不耳今因冠詩于畫遂別而正之三四
　五七言之詩各隨其所行而爲之色觀者見其色則詩
　之言數可知巳至扵士南之文旣有釋者則賦采自從
　其舊而并録扵其首云(東觀餘論)
載璇璣圗序云前秦安南将軍竇滔有寵姬趙陽䑓歌舞
之妙無出其右滔置之别所妻蘇知之求而獲焉苦加
撻辱滔深恨之陽䑓又專伺蘇之短讒毁交至滔益忿
蘇氏年二十一滔鎮㐮陽與陽䑓之任絶蘇氏之音問
蘇悔恨自傷因織錦囬文題詩二百餘首計八百餘字
縦横反覆皆爲文章名曰璇璣圗遣蒼頭賫至㐮陽滔
覧錦字感其妙絶因送陽䑓之関中而具車從迎蘇氏
㤙好愈重苕溪漁隱曰王初寮有點綘唇一詞送韓済
之歸㐮陽云峴首亭空勸君休墮羊碑泪宦逰如寄且
伴仙翁醉說與鮫人莫觧江皐珮将歸思暈紅萦翠䄂
織囬文字𥘉寮用事以其漢上故然扵送人之詞似难
用也(侍児小名録)
南齊楊侃性豪侈舞人張静婉腰圍一尺六寸能掌上舞
唐人作楊柳枝辭曰認得楊静婉腰後人却除家字只
　使楊静婉悞矣李太白云子夜呉歌動君心李義山云
　鶯有子夜歌晋有子夜女善歌非當時可及也(許彦周/詩話)
古今詩人詠媍人者多以歌舞爲称梁元帝妓應令詩云
　歌清隨澗響舞影向池生劉孝綽㸔妓詩云燕姬臻妙
舞鄭女爱清歌北齊䔥放冬夜對妓詩云歌還團扇後
舞出妓行前弘执恭觀妓詩云學舞俱回雪分歌共落
塵陳隂鏗侯司空宅咏妓詩云鶯啼歌扇後芲落舞衫
前陳劉刪亦云山邊歌兩日池上舞前溪庾信趙王㸔
妓詩緑珠歌扇薄飛燕舞衫長江捴㸔妓詩云並歌時
轉黛息舞暫分香隋盧思道夜聞隣妓詩怨歌声易断
妙舞態难収陳元璪春园听妓詩云紅樹摇歌扇緑珠
飄舞衣釋法宣觀詩云舞䄂風前㪯歌声扇後嬌王勣
咏妓詩云早時歌扇薄今曰舞衫長刘希夷春日閨
　人詩云池月怜歌扇山雲爱舞衣以歌對舞者七以歌
扇對舞衣者亦七雖相縁以起然詳味之自有工拙也
杜子羙取以爲艶曲云江清歌扇㡳野曠舞衣前(復齋/漫録)
緑珠井在白州双角山下昔梁氏之女有容貌石季倫爲
交趾採訪使以真珠三斛買之梁氏之居舊井存焉耆
老云汲飲此井者誕女必多羙里閭以羙色無益扵是
遂以巨石填之苕溪漁隱曰山谷詩云欲買娉婷供煮
茗我無一斛明月珠用此事也(太平廣記)
石季倫王明君辭云延我以穹庐加我閼氏名閼氏單于
妻也上烏前下章移切前漢匃奴傳曰冐頓後有爱閼
　氏生少子顔注閼氏匈奴皇后號劉貢父云匈奴單于
　號其妻爲閼氏耳顔便以皇后觧之大俚俗也西河舊
事云失我祁連嶺使我六畜不蕃息失我焉支山使我
媍人無顔色盖北方有焉支山山多紅藍北人採其芲
染緋取其英鮮者作烟脂媍人粧時用此顔色殊鮮明
　可愛匈奴名妻閼氏言可爱如胭脂也錢昭度作王昭
君詩云閼氏纔聞易妾名帰期長似俟河清則誤讀氏
字爲姓氏之氏矣(藝苑雌黄)
古今辭人作明妃辞曲多矣意皆一律惟吕居仁獨不蹈
襲其詩云人生在相合不論胡與秦但取眼前好莫言
　長苦辛君㸔輕薄児何殊胡地人(苕溪漁隱)
韓子蒼題昭君圗詩寄語双鬟負薪女炙面謹勿輕離家
余考唐逸士傳云昭君至今生女必炙其面白樂天詩
至今村女面燒灼成瘢痕乃知炙面之事楽天已先道
　之也(復齋漫録)
漢書竟寕元年呼韓邪来朝言願壻漢氏元帝以後宫良
　家子王昭君字嬙妃之生一子株累立復妻之生二女
至范曄書始言入宫乆不見御積怨因掖庭令請行單
　于臨辞大㑹昭君豐容靚飾頋影徘徊竦動左右帝驚
悔欲復晋而重失信夷狄然曄不言呼韓邪願壻而言
賜以宫女又言字昭君生二子與前書皆不合其言不
　願妻其子而詔使從胡俗此自烏孫公主非昭君也西
　京雜記又言元帝使畫工圗宫人皆賂畫工而昭君獨
不賂乃悪圗之旣行遂誅毛延夀琴操之按又言本齊
國王穣女端正閑䴡未嘗窺㸔門户穰以其異人求之
不與年十七進之帝以地逺不幸欲賜單于羙人嬙對
使者越席請徃後不願妻其子吞藥而卒盖其事雜出
無所攷正自信史書尚不同况傳記乎要之琴操朂牴
牾矣按昭君南郡人今秭歸縣有昭君村村人生女必
灼艾炙其面慮以色選故也昭君卒􁲍匈奴謂之青塜
晋以文王諱昭號明妃云(韓子蒼昭君圗叙)
百家詩話緫龜後集卷之四十一
增修詩詁總龜卷之四十二
　　怨嗟門
王元之精扵四六同時在玉堂而大拜者元之啓賀曰三
神山上曽陪鶴駕之㳺六學之中空有漁翁之嘆以白
樂天嘗有詩云元和六學士五相一漁翁(青箱雜記)
怨婦不知其姓旣笄受幣扵姨兄馬生父没継母渝其約
改適母之族兄老而猥悪居官納賄以罪犯為五羊民
掾舟過英州庸良醉卧婦因題三絶扵馹亭𥘉與馬絶
馬作詩貽媍人曰急水浮花入亂流濃雲遮月暗西樓
風流忿恨知多少但㸔青春已白頭婦荅詩曰金丸打
折鶼禽翼利刃偏傷連理枝自古一床無两好如今方
信昔人詞題馹亭曰情若分滿歸故國夢随瘴月過梅
峰誰将此骨埋煙隴寂寞魂㳺山霧中(翰府名談)
高蟾累舉不第有詩云月桂數條榰白日天門㡬扇鎻明
時陽春發處無根蔕慿仗東風次第吹怨而切又下第
上王司馬侍郎詩云天上碧桃和露種日邊紅杏倚雲
栽芙蓉生在秋江上獨向秋風怨未開人頗憐其意明
年李昭知舉遂擢第(詩史)
王元之以尼道安事謫黄州盖爲盧崖州所譛也有詩云
敢向台堦問罪名後有以事貶黄州者有詩云魏䏻下
靣㸔花衘魏䏻以軍功黄州刺史(同上)
陳羽有詩百餘首古意一篇集中所無其詞云十三學繡
　羅衣裳自怜紅䄂聞馨香人言此是嫁時服含笑不刺
　双鴛鴦郎年十九髭未生拜官天下聞聲名車馬駢闐
　賀門舘自然不失爲公卿是時妾家尤未貧兄弟出入
　雙車輪繁華全盛兩相敵與郎年少為婚姻郎家居近
　御溝水豪門客盡躡珠履彫􁑱酒噐常不乾曉入中厨
　妾先𧺫姑嫜嚴肅有䂓矩小娘嬌意難取朝叅暮拜白
　玉堂綉衣着盡黄金縷妾貌漸衰郎漸薄時時強笑意
　索寞知郎本来無歳寒㡬回掩泪㸔花落妾年四十絲
　滿頭郎未五十封公㑦男兒全盛日忘舊銀床羽帳空
　颼飀庭花紅遍蝴蝶飛㸔郎佩玉下朝時歸来略略不相
　顧却令侍婢生光輝郎恨媍人易衰老妾亦恨深不忍
道㸔郎強徤䏻㡬時年過六十還枯槁(詩史)
陜郊有唐昭宗詩曰何處有英雄迎歸大内中又曰紇
干山頭凍殺雀何不飛去生處樂讀之令人變色昭宗
在河東作菩薩蠻云登樓延望秦宫殿茫茫不見雙飛
燕渭水一條流千山與萬丘野煙生碧樹陌上行人去
何處有英雄迎歸大内中今云詩未知孰是
南唐元宗優待藩邸舊僚馮延已自元帥府書記至中
書侍郎遂相時論以爲非才江文蔚因其弟延魯福州
亡敗請徔退削乃出撫州秩滿還朝因赴内宴進詩曰
青樓呵監應相笑書記登壇又却囘
韓渥天復中車駕幸鳯翔渥以扈從功反正𥘉昭宗面許
渥為相渥奏云運契中興冝復用重徳鎮風俗因薦右
僕射趙崇時梁祖在京馳入請見具言崇長短昭宗曰
趙崇是韓渥所薦渥時在側梁祖叱之三奏曰臣不敢
與大臣争渥尋出閩中渥有詩曰手風慵展八行書眼
暗休㸔九局啚窓裏日光飛野馬按頭筠𬋩長蒲蘆謀
身拙爲安虵足報國危曽捋虎鬚舉世可能無黙識未
知誰擬試齊竽(並同上)
孫定字至光涪州犬戎之族子長於儲定數舉矣而儲方
就貢或訪於定定謔曰十三儀表堂堂好箇将軍何湏
以科第為意儲頗衘之後儲貴逹未嘗言定長短晚年
䘮志放意酒盃景福二年下第逰京西出開逺門醉中
作詩曰行行沅血洒塵襟事逐東流渭水深私跨蹇馿
風尚緊静投孤店日方沉一枝猶挂東堂夣千里空馳
北巷心明月悲歌又前去滿城煙樹噪春禽(同上)
玉階怨李詞云玉階生白露夜乆侵羅襪却下水晶簾玲
瓏望秋月
長相思詩云悠悠我思又曰靡日不思蘇子卿詩云生當
復来歸死當長相思
生别離楚詞曰悲莫悲於生别離古詩云行行重行行與
君生别離相去萬餘里各在天一涯
怨歌行李白亦有此作一作長安見内人出嫁令予代爲
怨歌行其詞曰十五入漢宫花顔笑春紅君王選玉色
侍寝金屏中薦枕嬌多月捲衣戀春風寕知趙飛燕奪
寵恨無窮沉憂䏻傷人緑髩成霜蓬一朝不得意世事
徒爲空鷫鸘換羙酒群衣罷雕籠臨寒不忍言爲君奏
　絲桐腸㫁聲已絶悲心夜忡忡
獨不見李白云白馬誰家子黄塵邊塞児天山三丈雪豈
是逺行時春蕙忽秋草莎雞鳴曲池風催寒梭響月入
霜閨悲憶與君别年種桃齊娥眉桃今百餘尺花落成
枯枝終然獨不見流泪空自知
白頭吟相如将聘茂陵女為妻文君作白頭吟以自絶相
　如乃止故李白辭云頭上玉燕釵是妾嫁時物贈君表
相思羅䄂幸時拂莫捲龍須席從他生網絲且留琥珀
枕還有夣来時此最爲警䇿
藁砧藁砧今何在藁砧砆也問夫何處山上復有山重山
爲岀字言夫已岀何當大刀頭刀頭有環問何當来還
破鏡飛上天言月半當来也
七哀詩曹子建釋詩者謂病而哀義而哀感而哀悲而哀
耳目聞見而哀口歎而哀鼻酸而哀也
巴東三峽歌三山峽七百里兩㟁連山略無闕處重巖叠
嶂隱蔽天日自非亭午夜分不見日月其漁父歌曰巴
東三峽巫峽長猿啼聲苦泪沾裳
别鶴操髙陵牧子作也娶妻五年而無子父兄爲之改娶
妻聞之中夜𧺫倚户而悲嘨牧子聞之愴然而歌曰将
乖比翼隔夭端山川悠逺路漫漫攬衣不寝食不飡後
人因爲樂章焉(並見楽府集)
劉子儀與夏英公同在翰林子儀素爲先逹章獻臨朝子
儀主文在貢院聞英公爲樞宻副使意頗不平作堠子
詩曰空呈厚貌臨官道更有人從捷徑過(閑居詩話)
周總福州人天禧二年因事逰京師值詔下奔郷薦不及
有故人在譙郡守官遂往投之倚爲拔觧之地而國家
申嚴條約不許寄籍郡有司吏周吉者頗殖涯産捴遂
拜爲父吉欣然納之齒于諸子三代名諱亦徔而更焉或
人問吉則對以此子當年與母氏俱斥近始歸捴亦以
是對秋預薦未幾逹于郷父乃馳詩一絶寄之遂不敢
南㱕因此慚恨而卒詩曰文章不及林洪範徳行全亐
李坦然若拜他人爲父母直湏焚却蓼莪萹
名族重京官而䡖外任故楊汝士建莭後詩云抛却弓刀
上砌䑓上方樓殿倚雲開山僧見我衣裳窄知道新徔
戦地来又云如今老去騎官馬羞向関中道姓楊
楊行敏出使馹騎到劍州郡将䡖忽慊恨尤甚題詩扵冬
青館云駑駘嘶呌知無㝎騏驥低垂自有心山上髙松
溪畔竹清風纔動是知音又云杜䳌花裏杜䳌啼淺紫
深紅更傍溪遲日霽光捜客思暁来山路恨如迷(南部/新書)
張又新郎中與楊䖍州友善楊妻李氏即鄘相之女有徳
無色楊未嘗介意張嘗語揚曰我少年擅羙名不復仕
宦惟得羙室平生足矣旣成婚殊失所望乃作牡丹詩
　云牡丹一朶直千金将為従来色最深今日滿园開似
　雪一生辜負看花心
唐女真蕙蘭有才思咸通中為李億𥙷闕侍婢愛衰後隸
咸冝觀為女道士有怨李詩曰易求無價宝難買有情
　郎又有云蕙蘭消歇歸春圃楊栁東西絆客舟楊氏為
　宋齊丘閉於泰州永寜宫有詩曰江南江北舊家郷六
　十年来夣一場呉苑樓䑓皆冷落廣陵宫闕亦凄凉雲
　凝逺岫愁千片雨打孤舟泪兩行兄弟四人三百口不
　堪端坐更思量(丘南野録謂此是李煜所/作未知孰是並古今詩話)
戴衢乆不第嘗夜吟曰優優東西南北情何人於此悟浮
　生還縁無月春風夜暫得獨聞流水聲又云坐落千門
　日吟殘午夜灯(盧瓌抒情)
鄭還古爲河中從事爲同院所誹謗貶吉州掾道中爲望
思䑓詩云讒語䏻令骨肉離姦情難測事堪悲何因掘
得江充骨搗作㣲塵祭望思又云吉州新置掾馳馹到
條山薏苡殊非謗羊腸未是艱自慚多白髮争敢競朱
顔苦有前生債今朝不懊還(同上)
盧群玉落托江湖不第縦情詩酒有詩曰酒㵼銀瓶到底
清夜深絲竹鳯凰鳴紅粧醉起一花落更引春風無限
情又投盧尚書詩曰無力不任為走役有文安敢滯清
平從来若把耕桒定免恃彫䖝悞此生(南部新書)
李山甫咸通中不第後流落河朔為樂彦正從事嘗有薄
怨执政曰勸君不用誇頭角夣裏輸羸捴未知
郎中自瓜州宣事囬進合歡水果一噐煬帝以一双令小
黄門馳賜絳仙馬急揺觧絳仙拜賜泫然因附紅牋小
簡進詩云馹騎傳雙果君王寵念深寕知辭帝里無復
合歡心煬帝省之不悦顧黄門黄門惧拜而言意乃觧
張安道舉進士再失意而作歌曰休休歸去休清風釣艇
　明月酒樓公不見㓂相丁相雷州崖州休休歸去休景
　祐元年中茂材異等後又中賢良方正(朱定囯歸田録)
杜牧舎人罷任浙西郡道中有詩曰鏡中絲鬂悲来慣衣
　上塵痕拂漸難惆悵江湖釣魚手却遮西日向長安與
　杜甫齊名時號大小杜(郡閣雅談)
唐文宗大和九年誅王涯鄭注後仇士良秉權或登臨㳺
　幸徃徃獨語左右莫敢進問因題詩曰輦路生秋草上
　林芲滿枝慿髙何限意無復侍臣知(古今詩話)
增脩詩話總龜卷之四十二
集一百家詩話總龜後集卷之四十二
　　鬼神門
昔年陳州有女妖自云孔大娘能昏夜扵鼓腔中與人語
　言尤知未来事時晏元憲守陳方製小辞一闋脩改未
定而孔大娘已能歌之矣亦可怪也
長安慈㤙寺有数女仙夜逰題詩云黄子陂頭有月明強
　踏華筵到曉行烟波山色翠黛横折得落花逺恨生化
爲白鶴飛去明夜又題一首湖水團團夜如鏡碧樹紅
芲相掩映北斗䦨干移曉柄有似佳期常不定亦婉約
　可愛(許彦周詩話)
請紫姑神大抵能作詩然不甚過人舊傳一士人家請之
　旣降偶書院中子弟作雨詩因率尔請賦頃刻書滿𥿄
其警句云簾捲滕王閣盆翻白帝城誠可喜也(同上)
雲齋廣録載司馬槱官于錢塘夢蘇小小歌蝶恋芲詞一
　闋其詞頗佳詞云妾在錢塘江上住芲開芲落不記流
　年度燕子却㗸春色去黄昏幾度消消雨蟬鬂犀梳雲
欲吐檀板新声唱徹黄金縷酒醒夢回無覔処凄凉明
　月生秋圃(苕溪漁隱)
魯直記江亭鬼所題詞有泪眼不曾晴之句余以此鬼剽
東坡樂章有秋雨晴時泪不晴之語(復齋漫録)
東坡記秦少㳺言寳應民有嫁娶㑹客者酒半客一人徑
　赴水曰有媍人以詩招我詩云長橋直下有蘭舟破月
　冲烟任意逰金玉滿堂何所用争如年少去来休余讀
張君房脞說進士謝朏寓居宝應晚至縣橋忽見女郎
自舟中出曰某楚小陂也可見訪舟中懐中出詩二首
其一云畫橋直下是蘭舟破月冲烟任意逰金玉滿堂
無用處早隨年少去来休其二云妾貌君才兩不常君
　今休苦更思商児家自有清溪水飲著方知氣味長前
篇與少㳺所言不同者𢾗字更有二首爲異至謂寳應
　亦同君房著脞說在真庙時不應東坡少㳺之忘也(復齋/漫錄)
余讀江南録丘孟陽有賦名嘗夢一官人延入一第中具
　飲其旁几上有書一卷孟陽展讀謂曰斯乃吾所述賦
藁何至兹乎其人曰昔公焚之時吾得之矣孟陽因就
　求之荅曰它日若至衡山必當奉還後官至衡州茶陵
　令乞致仕卒於衡州今世焚故書必毀而燔之盖可信
　也(文昌雜錄)
吕申公夷蕳嘗通判蜀中忘其郡名𪠘宇中素有鬼物號
　榆老姑乃榆木精其狀一老醜婦常出厨間與群婢相
　偶或時不見家人見之乆亦不以爲怪公呼問之即下
　堦拜之云妾在宅曰乆雖非人然不為禍公亦置而不
　問常謂公他日必大貴一日忽懐妊群婢戯之自言非
　乆當産遂月餘忽不見出云巳産矣請視之後园榆木
　西南生大贅乃是視之果然(見聞録)
東坡記徐州通判李綯有子年十七八不善作詩忽咏落
芲云流水難窮目斜陽易断腸誰同砑光㡌一曲舞山
香人驚問之若有物慿者云是謝中舎問其砑光㡌事
自云西王母宴群仙有舞者戴砑光㡌㡌上簮芲舞山
香一曲未終花皆落去余讀唐羯皷録汝陽王璡明皇
愛之乃隨逰幸璡常戴砑綃㡌子打曲上有摘紅槿芲
　一朶置之㡌上遂奏舞山香一曲芲不落墜上笑此事
　與前極相類(復齋漫録)
陳甲為成都守李西羙璆舘客舎于治事堂東偏之雙竹
齋紹㒷二十一年四月西羙浣花囬得疾旬日間甲巳
寢聞堂上婦人語笑声即起映門窺觀有女子十餘皆
少艾有容色而衣結束頗與世俗異或坐或立或歩庭
　中甲猶疑其為帥家人以主人翁病輒出但怪其多也
　頃之一人曰中夜無以為樂盍賦詩乎即口占曰晚雨
簾纎梅子黄晚雲捲雨月侵廊隂把酒不成飲識着無
情更断腸一人應声荅之曰舊時衣服尽雲霞不到迎
仙不是家今日楼䑓渾不識祗因古木記宣華餘人方
綴思甲味其詩語不類人方悟為鬼物忽寂無所見
后以語蜀郡父老皆云孟氏有囯時嘗造宣華殿扵
摩訶池上今郡堂乃其故趾所見之鬼妾云西羙病遂
　不起(夷堅志)
魯直自黔安出峽登荆州江亭柱間有詞曰簾捲曲䦨独
倚江展暮天無際泪眼不曽晴家在呉頭楚尾数點雪
花亂委撲漉沙鷗驚起詩句始成時没入蒼烟叢裏魯
　直讀之悽然曰似爲予發也不知何人所作所題筆勢
　妍軟欹斜類女子而有眼泪不曾晴之句不然則是鬼
詩也是夕有女子絶艶夢於魯直曰我家豫章呉城山
　附客舟至此墮水死不得歸登江亭有感而作不意公
　能識之魯直驚寤謂所親曰此必呉城小龍女也(冷齋/夜話)
長安南山下一書生作小圃蒔花木一日有金犢車從数
　女奴皆艶䴡下飲于庭邀生同坐甚欵洽將別出小碧
　牋題詩曰相思無路莫相思風裏楊花一片時惆悵深
　閨獨歸處曉鶯啼断緑楊枝(侯鯖録)
張磪嘗㳺霅上白蘋洲見碧衣女子携手吟咏一篇云碧
　水色堪染白蓮香正濃分飛俱有恨此別㡬時逢藕隱
　玲瓏玉花蔵縹緲容何當假雙翼聲影暫相從確逐之
　化爲翡翠飛去(樹萱録)
番禺鄭僕射嘗㳺湘中宿於馹樓夜遇女子誦詩云紅樹
醉秋色碧溪弹夜弦佳期不可再風雨杳如年頃刻不
見(樹萱録)
明月清風良宵㑹同星河易翻歡娯不終緑墫翠杓為君
斟酌今時不飲何時歡樂此廣記所載鬼詩也山谷云
當是鬼中曹子建所作翰林蘇公以為然又一篇云玉
　户金缸願陪君王邯鄲宫中金石絲簧鄭女衛姬左右
成行紈綺繽紛翠眉紅粧王歡轉盻為王歌舞願得君
　歡長無災苦蘇公以爲邯鄲宫中金石絲簧此兩句不
　惟人少作而知之者亦極難得耳醉中爲余書此張文
潜見坡谷論說鬼詩忽曰舊時鬼作人語如今人作鬼
　語二公大笑(王直方詩話)
東坡作䖍州八境詩曰山中木客觧吟詩十道四番志記
　䖍州上洛山有木客鬼與人交甚信未嘗言能作詩也
　後得續法帖記木客詩云酒盡君莫沽壷傾我當發城
　市多囂塵還山弄明月方知得句之因徐鉉謂鄱陽山
中有木客自言秦時造阿房宫采木者豈鉉未嘗見十
道四番志也(漫叟詩話)
春草萋萋春水緑野棠開盡飄香玉綉嶺宫前白髮人猶
　唱開元太平曲忽然湖上片雲飛不覺舟中雨􁊨衣折
　得荷渾忘却空将荷葉盖頭歸浦口潮来𥘉渺漫蓮舟
　溶漾采花難芳心不愜空帰去㑹待潮囬再摘㸔爺娘
　送我青楓根不記青楓幾廽落當時手刺衣上花今日
　爲灰不堪著惆悵金泥撲蝶裙春来猶見伴行雲不教
　布施刚晋得恰似知逢李少君卜得上峽曰秋江風浪
　多巴陵一夜雨腸断木蘭歌余與魯直夀朋天㑹于伯
　時齋舎此一卷皆仙鬼所作或夢中所作也又記太平
　廣記中有人爲鬼物所引入墟墓皆華屋洞户忽爲刼
　墓者所驚出遂失所見但云芫芲半落松風晚清吾毎
　愛此兩句(東坡)
酉陽雜爼載鬼詩兩篇山谷喜道之其一曰長安女児踏
　春陽無處春陽不断腸舞䄂弓弯渾忘却娥眉空帶九
　秋霜其二曰流水㳙㳙芹弩芽織鳥雙飛客還家荒
　村無人作寒食殯宫空對棠梨花(洪駒父詩話)
李真言字希古嘗夢至一宫殿有数百妓抛毬人唱一詩
覺而記三首云侍宴黄昏未肯休玉堦夜色月如流朝
来自覺承㤙最笑倩旁人認綉毬隋家宫殿鎻清秋曽
見婵姢颺綉毬金鑰玉簘俱寂寂一天明月照髙楼堪
恨隋家㡬帝王舞腰挼盡綉鴛鴦如今重到抛毬處
　不是金爐舊曰香今古詩話中載此詩只有二首不及
　此詳俻故盡録之(侯鯖録)
百家詩話緫龜卷之四十二
増修詩話總龜卷之四十三
　傷悼門
雷有終自平蜀後人爲立祠又嘗以私財犒士貧不能足
貸錢以給比捐舘舎時尚欠三萬緡章聖特出内帑錢
償之故魏仲先悼有終詩曰聖代賢臣䘮何人不慘顔
新祠民祭祀舊債帝填還􁌜簿塵侵暗銘旌涙洒班功
名誰可継勑􁲍向家山(青箱雜記)
杜子羙自蜀走湘椘卒扵耒陽時人謂以牛䏑白酒脹飲
而死則非也僧紹貟詩曰賢人失志古来有牛䏑因傷
是也無耒陽宰詩曰詩名天寳大骨塟耒陽空耒陽有
子羙墳時人謂聶令空堆士也唐人詩曰一夜耒江雨百
　年工部墳(摭遺)
北虜多有文籍亦以文雅相尚王矩為工部郎中本燕
　人為虜将邪律志其名堂書記常徔其出入邪律兄及
　其兄之子太平興國中戦没扵大郡後邪律經舊戦処
覧其遺迹作詩矩記其两句云父子盡徔虵陣没弟兄
空望鴈門悲(談苑)
徐寅興化軍莆田人以祕書省正字歸老鄊里旣死莭度
使王延賔以詩哭之曰延夀溪頭歎逝波古今人事半
　銷磨昔除正字今何在所謂人生能幾何延夀溪寅
所居也(詩史)
李逺体物縁情皆盡臻妙嘗有贈筝妓伍卿詩云䡖䡖
没後更無筝玉腕紅紗到伍卿坐客滿筵都不語一行
哀鴈十三聲咏鴛鴦云鴛鴦离别傷人意似鴛鴦試取
夗央㸔多應寸腸故人盧尚書哭李詩云昨日舟還浙
水湄今朝丹旐欲何為纔收北浦一竿釣未了西齋半
局棊洛下已傳平子賦臨川争冩謝公詩不堪舊里經
行處風木瀟瀟鄰笛悲(郡閣雅談)
江鄰㡬善為詩清淡有古風蘇子羙坐進奏院事謫官後
死呉中江作詩云郡邸獄冤誰與辨臯橋客死世同悲
用事甚精嘗有古詩云五十踐衰境如我在明年論者
謂人莫不用事䏻令事如已出天然渾厚乃可言詩江
天資淳雅喜飲酒鼓琴圍棋人以酒召之未嘗不醉已
　醉眠人強𧺫飲之亦不辭也或不能歸即宿人家啇度
　風韵陶靖莭之比云江嘗通判廬州有酒官善琴以坐
　務不得出江旦旦就之郡中沙門道士及里畎䏻棋者
數人呼與同徃郡人見之習熟因畫為圗前列趋道一
　人騎馬青盖其後沙門道士褐衣数人葛巾芒履累累
　相尋意思䔥散惜時無名手此畫不足傳後何减稽阮
　也(唐賢抒情)
竇鞏工為絶句嘗從軍有别家詩云自笑儒生着戦𫀆書
齋壁上掛弓刀如今便是征人媍好織廻文寄竇韜又
悼妓東東一篇云芳菲羙艶不禁風未到春殘已墜紅
惟有側輪車上鐸耳邊長似呌東東(盧瓌抒情)
令狐楚宫人斜詩云唯應四仲祭使者暫悲嗟又白時詩
序云自刑部貟外郎出得累歴方鎮携挈随逐又有茈
菰花芹花詩亦唐賢所罕詠者(雜志)
李郢嘗與賈島僧無可逰島没長江僧亦返𥘉郢感歎題
　曰却到京師事事傷恵林歸寂賈生亡何人收得文章
　篋獨我来經苔蘚房一命未沾為逐客万縁𥘉盡别空
　王䔥消竹塢斜陽在葉覆閑堦雪擁墻(雜談)
孟郊卒韓吏部作誌謚曰正耀先生賈島哭之詩曰身没
聲名在多應萬古傳寡妻無子息破宅帶林泉塚近登
山道詩随過海舡故人相吊處斜日下寒天(摭言)
荒凉城南奉先寺後宫羙人棺葬此角樓相望髙起墳草
　間柏下多石人秩卑焚骨不作塚青石浮屠唱丘壠家
家墳上作享亭朱門相向无人聲樹頭土梟作人語月
黒風悲鬼揺樹宫中飬女作子孫年年犢車来作主廢
后陵园官道側家破無人掃陵域官家歳給半千錢街
頭買餅作寒食此張文潜題奉先寺詩晁以道嘗與江
子之言文潜近来詩不堪好子之因誦此詩以對以道
云莫不是文潜詩否
洪駒父有過李公擇尚書墓一萹其間云鹿埸兔逕白畫
静稻壟松竹青嶂深說者以為大逼老杜
邢居實字惇夫年少豪邁所與遊皆一時名士方年十四
五時嘗作明妃引末句云安得壮士霍嫖姚縳取呼
韓作編戸諸公多称之旣卒余收什其殘章編成一集
號曰惇夫自少便多憔悴感慨之意其作秋懐云髙歌
感人心心悲将柰何其作棗陽道中詩云有意問山仙
此生更来否已而果䘚於漢東惇夫之䘚也山谷以詩
哭之云詩到年来更老成江山爲助茟縦横眼㸔白骨
埋黄土何况人間父子情盖惇夫與其父歆向也蔡天
啓亦有詩云人物於今歎渺然孤墳宿艸已生煙日暮
　行人道傍㑹應逄年少共談玄其餘作者甚衆皆載於
呻吟集後
邵尭夫之弟名睦者無疾而化前此有重九詩云擬問東
籬事東籬事渺茫后果殯於東籬之下故尭夫哭之云
自茲明月清風夜䔥索東籬㸔断膓又云断腸東籬何
所尋東籬從此事沉沉
余於一雜編中見有書郵亭事既不暁其誰作但觀其詩
有足哀者故載之於此其末云周仲羙不知何許人自
言世居亰師父㳺䆠家于成都既而適李氏子侍舅姑
䆠㳑上從良人赴金陵幕偶因事棄官入華山有長住
之意仲羙即寄身合淝外祖家方求歸未得㑹舅遽調
任長沙不免共載而南雲水茫茫去囯益逺形影相吊
洒涕何言因書所懐于壁詩曰愛妾不愛子爲問此何
理棄官更棄妻人情寕可已永訣泗之濱遺言空在耳
三載無朝昬孤幃泪如洗婦人義從夫一莭誓生死江
郷感殘春腸断晚煙起西望太華峰不知幾千里(並/王)
(直方詩話)
梅聖俞至寕陵寄余詩云獨護慈母䘮泪與河水流河水
冬有竭泪泉常在眸彦獻持國譏其作詩太早余應之以
蓼莪及傳咸贈王何二侍郎詩(雜誌)
劉洞不知何許人江南國破後題池州一亭云千里長江
唯渡馬十年養士得何人(詩史)
白樂天去世人以詩吊之曰綴玉聮珠六十年誰教㝠路
作詩仙浮雲不繫名居易造化無為字樂天童子觧吟
長恨曲胡児能唱琵琶萹文章已滿行人耳一度思卿
一愴然
韓文公少年受䔥存吏部知賞及自袁州囬入國子祭酒
　道經江州因㳺庐山過吏部山居知諸子凋零惟二女
　在焉作詩曰中郎有女能傳業伯道無児可保家今日
庐山過舊隱空将衰泪對煙霞
張祐性酷好太湖石三吴太守多以贈之遺故陸魯望以
詩哭之曰一林石筍散豪家
顧况字逋翁暮年有一子字非熊忽暴亡况哀悼不勝乃
作詩曰老人䘮愛子日暮涙成血老人年七十不作多
時别非熊冥間聞之以情告冥官冥官閔之却令生扵
况家三歳能言冥間聞父苦吟求再生事歴厯然長成
應舉擢第
盧延遜哭李郢端公詩曰軍門半掩槐花宅每過猶聞哭臨
聲北固暴亡兼在路東都權塟未㱕茔漸穷老㒒慵㸔
馬着慘佳人暗理筝詩侣酒徒消散盡一塲春夣越王
城
劉夣淂虎丘山見元㣲之二年過題名愴然有感云滻水
送君君不還見君題字虎丘山因知早貴兼才子不得
　多時在世間又有所嗟二首云庾令樓中𥘉見時武昌
　春色似腰支相逄相識空如夣為雨為雲今不知鄂渚
𪷟濛煙雨㣲女郎魂逐暮雲㱕只應長在漢陽渡化作
　鴛鴦一隻飛
石守道為國子監直講天下呼為徂徠先生作慶暦聖
　徳頌大為時所忌㑹徐賊孔直温叛搜其家有介書坐
　貶而卒時疑其詐死欲剖棺騐之近臣(言/介)實死得免永
　叔以詩哭之曰埋猶不信死終免断其棺揚章安云(章/安)
(或為章亦)誰道盖棺人事定是非猶及土中身
劉夣得傷友人亡姫詩曰見學琵琶見藝成今来追想倍
　傷倩撚弦花下呈新曲放撥灯前謝改名大抵好花終
　易落従来尤物不長生蘭䑓夜直衣衾冷雷雨無因入
禁城
劉得仁出入屋塲三十年卒無所成而逝僧西白以詩弔
之曰忽苦為詩来到此氷魂雪魄已難招直教桂子落
墳上生得一枝冤始消
張禕侍郎有爱姫早亡念之不已猶子為右𥙷闕因其入
　朝未歸為浣溪沙辭置扵机上曰枕帳熏爐隔繍幃二
　年終日両相思好風明月尔應知天上人間何處去舊
　歡新夣覺来時黄昏㣲雨畫屏垂禕見曰此必阿灰詞
　阿灰𥙷闕小字也
錢熈泉南才士也曽作四夷来王賦獻■太宗愛其才又
　嘗撰三酌酸文世稱精絶後亦不逹而故郷人李慶孫
　以詩吊之曰四夷妙賦無人継三酌酸文舉世傳詩話
唐武宗有才人孟氏嘗對武宗泣下作何滿子而卒張祐
　作詩云偶因清唱詠歌頻奏入深宫十二春却為一聲何
滿子下泉湏吊孟才人(劇談録)
秦國公主薨神考賜挽詞曰海闊三山路香輪定不㱕帳
　深閑翡翠珮冷失珠璣明月晋歌扇殘霞散舞衣都
　門送車反宿艸自春菲暁發城西道靈車望更遥春風
寒魯舘明月断秦簘塵入羅衣暗香随玉篆消芳魂
無北渚郍復可爲招又曰慶自天源發恩從國愛深
歌鍾雖在舘桃李不成春水折空還沁樓髙亦隔秦
區區㑹稽市無復獻珠人(冷斎夜話)
增修詩話總龜卷之四十三
百家詩話總龜後集卷之四十三
　釋氏門
坡贈辯才云我比陶令愧公為逺公優時辨才退居未嘗
出入坡徃見之遂出至風篁嶺又云如使北山人求記
　二老㳺用老杜寄賛上人與子成二老来徃亦風流皆
　一儒一釋也又寄參寥問少㳺失觧云底事秋来不得
觧之定中試與問諸天盖劉禹錫和宣上人賀王侍郎
放榜後詩云借問至公誰可印支郎天眼定中觀不惟
兼具儒釋又正属科埸事其不泛如此(䂬溪詩話)
夢得送僧君素云去来皆是道别此不消魂　坡云古今
　正自同歲月何必書此等語皆通徹無碍釋氏所謂
　具眼也(同上)
端師子始見弄師子者發明心要則以綵帛像其皮時時
著之因以爲號秦少游聞其髙道請申座端以手自指
曰天上無雙月人間只一僧一堂風冷笑千古意分明
少游首肯之能誦法華經必得錢五百乃開秩日誦数
句即持錢地坐去其缺簿者易之而去好歌漁父詞月
夕必歌之逹旦有狂僧囬頭和尚以左道鼓動流俗士
大夫亦安其妄方對丹陽吕公肉食端徑至指曰正當
與麽時如何是佛囬頭不能遽對端捶其頭推倒乃行
又有妖人號不托掘秀州城外地有佛像建塔其上傾
　城敬信端見堪住曰如何是佛不托擬議端趯之而去
章相子厚請升座使余秀老撰䟽叙其事曰推倒囬頭
趯飜不托七軸之蓮經未誦一聲之漁父先聞端听僧
　官宣至此以手揶揄曰止乃引聲吟曰本是瀟湘一釣
　客自東自西自南北大衆雜然称善端頋大笑曰我觀
　法王法法王法如是下座(僧宝傳)
釣魚船上謝三郎雙鬂已蒼蒼莎衣未必清貴不肯換金
章汀草畔浦芲旁静鳴桹自来好箇漁父家風一片瀟
　湘金華俞秀老作此篇道人多傳之非道意岑寂其語
　不能如是苕溪漁隱曰傳燈録云玄沙福州閩縣人姓
　謝氏㓜好垂釣泛小艇扵南䑓江狎諸漁者年甫三十
忽慕出塵乃弃釣艇投芙蓉山訓禪師落髪用此事
　也(山谷)
冷齋夜話謂道潜作詩追法淵明其詩有逼真處曰数聲
柔櫓蒼茫外何處江村人夜歸又曰隔林彷彿聞機杼
知有人家住翠微余細細味之句格故佳但異淵明語
豈得謂之逼真䖏若東坡和陶詩前山正可數後騎且
勿驅此方是逼真䖏徳洪不善評詩此豈足慿㢤(苕溪/漁隱)
師住天台梅子真舊隱一僧入山迷路問曰和尚在此山
多少時也師曰只見四山青又黄又問出山路什麽䖏
去師曰流水可隨去僧歸說似塩官塩官令僧去請出
　山師有偈云摧殘枯木倚寒林幾度逢春不変心樵客
　遇之猶不頋郢人那得苦追㝷大寂聞師住山乃令一
僧到問曰和尚見馬師得箇什麽便住此山師云馬師
向我道即心是佛我便向這裏住僧云馬師近日佛法
　又別師云作麽生別僧云近日又道非心非佛師云這
老漢惑乱人未有了曰任汝非心非佛我只𬋩即心即
　佛其僧廽㪯似馬祖祖云大衆梅子熟也苕溪漁隱曰
　韓子蒼送僧住梅山詩云寺聞岑寂知何許想到千岩
　萬壑開待得梅山梅子熟不辞先寄一枝来用前事也
(傳燈録)
梵志翻著襪人皆道是錯乍可刺尔眼不可隱我脚一切
　衆生顛倒皆類如此乃知梵志是大脩行人也昔茅容
　季偉田家子尔殺雞飯其母而以草具飯郭林宗林宗
　起拜之因勸使就學遂為四海名士此飜著襪法也今
　人以珍饌奉客以草具奉其親渉世合義則與已不合
義則称親萬世同流皆季偉之罪人也(山谷王梵志)
明州妙音僧法淵為人陽狂日飲酒市肆歌笑自如匄錢
於人得一錢即欣然以為飲得之多復與道路廢疾窮
者能言人禍福無不騐人疑其精於術數故號淵三命
發言無常及問之掉頭不荅惟云去去有䘮之家必徃
哭之􁲍則送之無貧富皆徃莫測其意人以其狂又號
顛僧大覺禪師𥘉住育王開堂僧倔然出問話人莫不
竊笑大斍問顛僧是顛了僧僧了顛荅曰大斍是大了
覺覺了犬大覺黙然衆皆驚愕一日忽於市相别携
　酒一壷至郡守宅前㩀地而飲觀者千餘人酒盡懐中
　出頌一首欲化去衆皆引聲大呼云不可於此遂歸妙
　音趺坐而化頌曰咄咄平生顛蹶欲問臨行炉中大雪
　真相至今存焉(三山老人語録)
蓬州道士賈善翔字鴻舉能劇談善琴嗜酒士大夫喜與
　之㳺東坡嘗過之献書問曰身如芭蕉心如蓮花百節
踈通萬竅玲瓏来時一去時八萬四千末云鴻舉下語
賈荅曰老道士這裏没許多般数張天覺䟦其後云去
時八萬四千不知落在那邉若不斬頭覔活誰知措
　大叅禪(東泉雜録)
太白夜懐有句云宴坐寂不動大千入毫髮潘佑獨坐有
　句云凝神入混茫萬萬成虗空予爱二才子吐辭精敏
　之力等入道深宻之狀同合而書之聊資已用(法藏淬/金)
近時僧洪覺範頗能詩其題李愬畫像云淮隂北面師廣
武其氣豈止吞項羽公得李祐不肯誅便知元濟在掌
股此詩當與黔安並驅也頃年僕在長沙相從弥年其
　他詩亦甚佳如云含風廣殿聞碁响度日長廊轉栁隂
　頗似文章巨公所作殊不類衲子又善作小詞情思婉
　約似秦少㳺至如仲殊叅寥雖名世皆不能及(許彦周/詩話)
城外土饅頭饀草在城裏一人吃一箇莫嫌没滋味巳且
　為土饅頭尚誰食之今改預先著酒澆使教有滋味(山/谷)
(王梵志)
余在臨川景德寺與謝無逸軰升閣得禪月所畫十八應
真像甚竒而失苐五軸予口占嘲之曰十八聲聞觧唾
　根少叢林漢乱山門不知何䖏羅齋去不見雲堂苐五
　尊明日有女子来拜叙曰児南营兵妻也寡而食素夜
夢一僧来言曰我本景德僧因行失隊煩相引歸寺可
　乎旣覺而鄰家邀飯入其門見壁間有畫異僧形像了
然夢中所見也時朱世英守臨川異之使迎還閣藏之
(冷齋夜話)
元豊間嘗乆旱　𥙿陵禁中齋禱甚力一夕夢有僧乗馬
　馳空中口吐雲霧旣覺而雨大作翌日中貴人道夢中
　所見物色於相國寺山門五百羅漢中至苐十三尊略
彷彿即迎入内觀之正所夢也王丞相禹玉作喜雨詩
云良弼為霖辜所望神僧吐霧應精求元叅厚之云仙
驥籋雲穿仗下佛芲吹雨布天流盖記此事相國寺羅
漢本江南李氏時物在廬山東林寺曹翰下江州盡取
其城中金帛寳貨連百餘舟私盗以歸無以爲名乃取
羅漢毎舟載十許尊獻之詔因賜相國寺當時謂之押
綱羅漢(石林詩話)
魯直使予對句云呵鏡雲遮月對曰啼粧露㸔花魯直罪
　予於詩深刻見骨不務含蓄予竟不曉此論(冷齋夜話)
僧寳傳覺範所撰也但欲馳騁其文徃徃多失事實至扵
　作賛又雜以詩句此豈史法示褒貶之意也㢤其詩云
行盡湘西十里松到門却立数諸峯崇公事迹無㝷處
庭下春泥見虎蹤又云廬山殿閣如生成食堂䖏處禪
牀折我自三門如冷灰盡日長廊卷風葉又為竒語云
如月照衆水波波頓見而月不分如春行萬國處䖏同
時而春無迹但其才性競爽見於言語文字間若扵禪
門本分事則無之也(苕溪漁隱)
前軰好称僧悟清鳥歸花影動魚没浪㾗圎以為句意皆
　新然余讀後梁沈君攸臨水詩云花落圎紋出風急細
流翻乃知魚浪㾗圎之句出於此也(復齋漫録)
泉州僧慶老有詩云交情老去淡如水病骨秋来瘦作松
　真方外語也(詩說)
汪彦章龍溪集有霜餘溪上四絶癩可東溪集亦有霜
餘溪上五絶内四絶即龍溪集中詩但一絶不是所謂
　故人江北江南岸者餘皆同之不知竟誰作邪四絶中
其一云水似秋蛇巧作蟠山如濃翠擁髙鬟清風明
月元無主乞我烟蘿茅數間味清駃可愛(苕溪漁隱)
百家詩話緫龜後集卷之四十三終
增脩詩話總龜卷之四十四
　　　隱逸門
章聖遣使召魏野仲先聞使至留詩一聮于壁而遽去云
　洗硯魚吞墨烹茶鶴避烟使還以壁間詩對章聖曰野
　不求仕矣遂不召(古今詩話)
内侍孫可乆賦性淡薄年踰五十即乞致仕都下居苐堂
　北有小園城南有圃每以小車載酒優㳺自適石曼卿
　嘗過其居贈詩曰南北占河潤幽深在禁城叠山資逺
　意辭俸買閑名閉戸斷蛛網折花移鳥聲誰人識高意
　朝野石渠生柳詠詩曰孫侯幽隱直城東草木扶踈一
　畆宫㑹珥貂璫為近侍却紆絛褐作閑翁高吟擁鼻詩
　懷壯雅論■衡道氣充猒盡繁華天上樂始將蹤跡學
　冥鴻(青箱雜記)
劉素字仲華好學不事科舉頗通迁固夀曄之書嘗有人
　貽之詩曰不甘五等諸侯薦直肯九重天子知然卒不
　及仕(江南野録)
方干䖏士號缺唇先生有司以唇缺不可與科名遂隱居
　鑑湖作閑居詩曰寒山壓鏡心此處是家林梁燕欺春
　醉岩猿學夜吟雲連平地起月向白波沉由自聞鍾角
　棲身可在深又曰世人如不容我自縱天慵落葉慿風
　掃秋粳任水春花朝連郭霧雪夜隔湖鍾身在能無事
　頭冝白此峰又感懷云事業不得力至今猶苦吟吟成
　五字句用破一生心世路屈聲滿雲溪冤氣深前賢多
　晚逹莫怕鬢霜侵(鑑戒録)
隱士張楚居洛陽平康之南與李衛公别苐為鄰山水竒
秀楚風韻高㓗衛公當軸薦為左拾遺不起後出鎮過
　平康徃訪之楚避扵山谷衛公歎恨乆之題其門曰昔
　日趣黄詔余慚在鳯池今來招隱士恨不見瓊枝(詩史)
張齊賢相公司空致仕歸洛康寜福夀得晋公午橋莊鑿
　渠通流栽花植竹日與故舊乗小車携觴逰釣牓扵門
　曰老夫已毁裂冠冕或公􁀍垂訪不敢迎見嘗以詩戯
　故人云午橋今得晋公廬水竹烟花興有餘師亮白頭
　心已足四登两府九尚書慕唐李大亮為人故字師亮
(同前)
康定間益州書生張俞嘗獻書朝廷天下由是知其名然
　不喜仕進隱扵青城山白雲溪時樞宻田况守成都與
　詩曰深慚蜀太守不及采芝人(雲齋廣録)
程嵩字明甫延津人初舉不第遂不肯仕場屋年八十餘
嘗作詩曰雖無事業傳千古却得安閑過一生(同上)
王鼎善歌詩好神仙事逰心物外時人或謂有所得問之
　終不洩露詩百餘篇傳扵人間五言詩贈程明甫云古
縣枕前灘官閑道自安執盃山鳥唱曬藥野猿看石縫
　横琴筆槎根挿釣竿不知陶靖節早晚入雲端又贈僧
　云出齋猿獻果烹茗鳥㗸薪又題云風落桂枝驚鶴去
　水流山果向人來又送僧云孤雲蹤跡都無定出個青
　山入個山
王易簡蕭希甫下及第名居榜尾不看榜歸華山尋就山
　釋褐授華州幕官後拜左拾遺又辭官歸隱留詩曰汨
　没朝綱愧不才誰能低折向塵埃青山得去且歸去官
　職有來且自來再入升朝官位諌垣䑓閣三十年官至
　八座乞致仕歸華山十年而終(郡閣野談)
顧况志尚踈逸近扵方外時宰招以好官况以詩答之云
　四海而今已太平相公何用喚狂生此身還似籠中鶴
東望瀛洲呌一聲(南部新書)
有一武士忘其姓名志樂閑散而家甚貧嘗作詩曰人生
　本無累何用買山錢遂投檄而去(古今詩話)
唐末蜀川有唐求放曠踈逸方外人也吟詩有所得即將
　藁撚為丸投大瓢中後卧病投瓢於江曰茲瓢苟不沉
　没得之者方知吾苦心耳瓢至新渠江有識者曰此唐
　山人詩瓢也接得十纔二三題鄭處士隱居曰不信最
　清曠及來愁已空數點石泉雨一溪霜葉風業在有山
　䖏道成無事中酌盡一盃酒老夫顔亦紅贈如上人云
　不知名利苦念佛老岷峨𥙷衲雲千片焚香篆一窠戀
　山人事少憐客道心多日日齋鍾罷高懸濾水羅題
青城山范賢觀數里縁山不猒難為㝷真訣問黄冠
　苔鋪翠點仙橋滑松􁊨香梢古道寒晝旁緑畦薅嫩
　玉夜開紅竈撚新丹孤鍾已㫁泉聲在風動瑶花月滿
壇(古今詩話)
偽蜀辛酉歲有隱迹于陶沙者不知所從來戴破㡌携鐵
　笆竹畚多扵觀寺閑䖏坐卧有文谷遇之以禮接之忽
　誦谷新詩數篇又詠自作詩曰九重天子人中貴五等
　諸侯閫外尊争似布衣雲水客不將名字掛乾坤
劉槩字伯節青社人有氣節及苐為幕僚一任不得志弃
　官隱居冨丞相噐重之有詩云昔年曾作瀟湘客憔悴
　東秦歸不得西軒忽見好溪山如何却有楚郷憶讀書
　悞人四十年有時醉把䦨干拍(閑居詩話)
陳陶劍浦人好逰學善觧天文長扵雅頌有詩曰中原莫
道無麟鳯自是皇家結網踈與水曹任畹相善寓之詩
曰好向明時薦遺逸莫教千古弔靈均晚絶縉紳之望
　以脩養爲事有詩曰乾坤見了文章懶龍虎成時印綬
踈又曰蟠溪老叟無人用閑把　竿教六韜又曰近來
世上無徐庻誰向桑麻識卧龍陶隱西山産藥物數十
種開寳中嘗見一叟角髪𬒳褐與一錬師舁藥入城鬻
　之獲貲則求鮓就爐對飲旁若無人歌曰藍采和塵事
紛紛事更多争如賣藥沽酒飲歸去深厓拍手歌疑其
為陶焉或云得仙矣(江南野録)
又陳陶詩有江湖水清淺不足掉鯨尾飲水狼子瘦思日
鷓鴣寒一鼎雌雄金液火十年寒暑鹿麑衣寄語東流
　任斑鬢向隅終守鐡蓑衣諸如此不可殫紀(北梦瑣言)
史虚白本山東人唐晋之間中原多事見李昪屢陳治要
　而不用遂隱廬山煜徙南昌至星子渚召問曰處士隱
　居必有所得曰近得漁父一聮令誦之曰風雨掲卻屋
　全家醉不知煜變色時世宗已下淮南(江南野録)
㓂豹不知何許人與謝觀同在唐崔裔孫相公門下以詞
　藻相尚謂觀曰君白賦有何佳語對曰曉入梁王之苑
　雪滿羣山夜登庾亮之樓月明千里豹唯唯觀大言曰
　僕已擅名海内子才調多胡不作赤賦豹未搜思厲聲
　曰田單破燕之日火燎平原武王伐紂之時血流漂杵
　觀大駭豹後不仕隱南嶽
許堅不知何許人遇酒筵不問尊卑逺近必到乗興只三
　五盃便去性嗜魚將魚火上旋炙熟處即吃生處復炙
殊不去其鱗腸每和巾帶入溪澗内浴度目浸身出水
　即扵風日中坐候乾其衣服多有黤氣人惡之或有人
與物忻然而受將散與貧者多扵夣中吟詩宿溧陽縣
靈泉精舎僧出白字韻請留詩其僧對榻見熟睡至晚
起出七言詩云近枕呉溪與越峰前朝恩錫雲泉額竹
林晴見鴈塔高石室曾棲㡬禪伯荒碑字没秋苔深古
　池香泛荷花白客有經年别故林落日啼猿情脉脉太
平興國九年自茅山再逰廬山扵方先生房内安下至
夜深常與數人談笑人疑聽堅已知之高聲云不得來
　不得來今在洪州西山或吉州玉笥山(郡閣雅談)
韓退綘州人放誕不拘常跨一白驢有詩云山人跨雪精
　上便不論程嗅地打不動笑天休始行為人所稱好着
　寛鶴氅醉則鶴舞石曼卿贈詩曰醉狂玄鶴舞閑卧白
　驢號(閑居詩話)
王兾公鎮金陵以書致錢塘講師遵式式將謁公過林逋
　逋以詩送云虎牙熊軾隱鈴齋棠樹隂隂長碧苔丞相
　望尊賔謁少清言應喜道人來(同前)
謝逸字無逸臨川勝士也工詩能文魯直讀其詩曰晁張
　流也恨未識耳無逸詩曰老鳯垂頭噤不語枯木槎牙
　噪春鳥又曰貪夫蟻旋磨冷官魚上竿又曰山寒石髪
　瘦水落溪毛凋皆為魯直稱賞朱世英以八行薦入學
　不得已詣之信宿而還所居溪堂生涯如龎藴余嘗過
　之小君方炊稚子宗野汲井無逸誦書掃除顧余放箒
　大笑曰聊復爾耳余作偈曰老妻營炊稚子汲水龎公
　掃除丹霞適至弃掃迎門一笑相親不必靈照多通道
　理朱世英亦作偈曰提藍靈照掃地謝公一般是麫做
　作不同不假語黙通透玲瓏更若未㑹換手槌胸(冷齋/夜話)
　　　神仙上
陳希夷先生每睡則半載或數月近亦不下月餘贈金勵
　睡詩曰常人無所重惟睡乃為重舉世皆為息魂離神
　不動覺來無所知貪求心愈動堪笑塵中人不知夣是
　夣又曰至人本無夣其夣本逰仙真人本無睡睡則浮
　雲烟爐裏近為藥壺中别有天欲知睡夣裏人間苐一
　玄又嘗題石水澗曰銀河􁮺落翠光冷一派回環湛晚
　暉㡬恨却為頑石碍琉璃滑處玉花飛又冬日晚望云
　山鬼煖或呼溪魚寒不跳晚景愈堪觀危峰露殘照題
　西峰曰為愛西峰好吟頭盡日昻嵓花紅作陣溪水緑
　成行㡬夜碍新月半山無夕陽寄言嘉遯客此處是仙
　鄉又華山曰半夜天香入巖谷西風吹落嶺頭蓮空愛
　掌痕侵碧漢無人曾嘆巨靈仙又與毛女逰曰藥苗不
　滿笥又更上危巔回指歸去路相將入翠烟又曰曾折
　松枝為寳櫛(一作/髻)又編栗葉作羅𥜗有時問着秦宫事
　笑撚仙花望太虚(翰府名談)
又先生唐徳宗時至僖宗封清虚處士賜宫女三人先生
　貯之别室以詩謝云雪為肌體玉為腮深謝君王送到
　來處士不生巫峽夢虚勞雲雨下陽䑓章聖累召不起
　有學士譏之曰秪是先生詔不出若還詔出一般人先
　生答曰萬頃白雲獨自有一枝仙桂阿誰無后歸華隂
　令王睦令飲之起寢扵溪岩先生為詩曰華山高處是
　吾官出即凌空跨晚風䑓殿不將金鎻閉來時自有白
　雲封睦得詩愧謝(青瑣集)
張洎家居城外有一隱士名乃吕仙翁姓名洎倒屣見之
索𥿄筆八分書七言詩一章留與洎頗言將作鼎鼐之
　意其末句云功成當在破瓜年俗以破瓜字為二八洎
　六十八而卒乃其䜟也仙翁詩多傳人間有自詠云朝
逰北海暮蒼梧䄂裏青蛇膽氣麄三入岳陽人不識朗
吟飛過洞庭湖又有飲海龜児人不識燒丹符子鬼難
看一粒粟中藏世界二升鐺裏煑山川之句大抵皆詞
　句竒怪世所傳百餘首人多誦之(談苑)
道士馬自然有異術飲酒至一石不醉人有疾以雜草木
　揉碎呵與人食無不瘥每自吟曰昔日曾隨魏伯陽經
　時醉卧紫金牀東君過我多情懶罰向人間作酒狂廣
　明中梓州上升續本事集更有二首詩其一曰省悟前
　非一息間更抛人世弃塵寰徒誇羙酒如瓊液休戀嬌
　娥似玉顔含笑謾教心思苦别離還使鬢毛斑雲中
　幸有堪歸路無限青山是我山其二曰何用燒丹學駐
　顔閙非城市静非山時人若覔長生藥對景無心是大
　還(詩史)
殷七七有異術過潤州與客飲云某有一藝佐歡即顧屏
　上畫婦人曰可歌陽春曲婦人應聲遂歌其音清亮似
　從屏中出歌曰愁見唱陽春令人離腸結郎去未歸家
　柳自飄香雪如此者十餘曲(同前)
吕仙翁名嵓字洞賔本關右人咸通初舉進士不苐巢賊
　為梗携家隱扵終南山學老子法絶世辟榖變易形骸
　尤精劍術今徃徃有人扵關右途路間與之相逢多不
顯姓名以其趍舎動作異扵流俗故為人所疑又為篇
詠章句間洩露其意嘗有詩送鍾離先生云得道來來
相見難又聞東去幸仙壇杖頭春色一壺酒頂上雲攅
五岳冠飲海龜児人不識燒山符子鬼難看先生去後
應難老乞與貧儒換骨丹贈薛道士云落魄薛道士年
高無白髭雲中卧看石雪裏去尋碑誇我吃大酒嫌人
念小詩不知甚麽漢一任軰流嗤(雅言雜載)
又先生唐僖宗時人避冦亂多逰湖湘間或梁魏之地嘗
逰大雲寺與寺僧多唱和僧有詩贈翁翁乃依韵和曰
　三千里外無家客七百年前雲水身行滿蓬萊為别館
道成瓦礫是黄金待賔榼裏嘗存酒化藥爐中别有春
　積徳求師何患少由來天地不私親一日逰寂蕳觀淬
　劍扵石作詩贈道士侯日晦曰欲整鋒鋩敢憚勞凌晨
　開匣玉龍嘷手中氣岸氷三尺石上精神蛇一條姦血
　點流隨水盡兇膏今逐漬痕銷削除浮世不平事與尔
　相將上九霄嘗逰長沙智度寺贈僧惠覺詩曰逹者推
　心兼濟物聖賢傳法不離真請師開訴西來意七祖如
　今未有人臨行題壁上云唐室進士今時神仙足閗紫
　霧却歸洞天衆方知其為吕仙翁也(摭遺)
宿州天慶觀西廡下有石刻二詩盖至道中有賣墨人嘗
　逰扵此一日題詩曰秋景蕭蕭葉亂飛庭松影裏坐
　移時雲迷鶴駕何方去仙洞朝元失我期又曰肘傳丹
篆千年術口誦黄庭两卷經鶴觀古壇槐影裏悄無人
　跡戸長扄或以為名吕仙翁詩也(古今詩話)
岳陽樓有碑極大乃李觀記吕仙翁筆迹李知賀州日有
　道士相訪自云吕先生誦過岳陽詩云唯有城南老樹
　精分明知道神仙過李亦不曉後知岳州有白鶴寺僧
　見過道及吕仙翁嘗憇扵寺前松下有老人自松梢冉
　冉而下致恭扵先生之前曰某松之精也今見先生過
禮當致謁吕書一絶扵寺壁而去獨自行來獨自卧無
　限世人不識我唯有城南老樹精分眀知道神仙過後
　郡守為創亭扵松下名曰回先生云(古今詩話)
孟嘏連山人性落魄狂溺扵歌酒賦詠後捷名不欲止江
　左士人頗竒之贈史虚白云詩酒獨逰寺琴書多寄僧
　聖朝奄有金陵孟賔于先居連上嘏興國中亦自吉水
還故郷逾年卒書生成務崇因言廬山與嘏有忘年之
分興國中見嘏且言自連上來㳺江左時有詩送成務
崇曰同呼碧嶂前已是十余年話别非容易相逢不偶
然多為詩酒役早免利名牽幸有歸真路何妨學上玄
務崇詢扵連上知交皆言嘏卒已十余年矣(雅言雜載)
許堅江左人為性藪野似非今之人年高絶不知曉人事
少言人不問終日不啓口多居三茅山不知年歲形容
　不變好飱魚能為詩多談神仙事題茆山觀曰嘗恨清
風千載欎洞天今得恣逰遨松楸古色玉壇静鸞鶴不
來青帝高茅氏井寒丹已化玄宗碑㫁夣仍勞分明有
箇長生路休向紅塵歎二毛早年堅以時事干江南李
　氏人訝其狂戇以為風恙莫與之禮一絶上舎人徐鉉
　云㡬宵烟日鎻樓䑓欲寄侯門薦禰才滿面塵埃人不
識謾隨流水出山來因拂衣歸隱今尚在隱迹江淮間
沈廷瑞寄食閣皂山舉作異俗軰盛夏向火嚴寒单衣問
其故終不荅與袁州陳智周相善興國中無病卒于玉
　笥觀數年有人扵江筠路次見廷瑞共語乆之令人將
　詩寄智周智周得詩甚訝馳出門求送詩者已不知所
　在詩曰名山相别后别後㑹難期金鼎銷紅日丹田老
　紫芝訪君雖有路懷我豈無詩休羡䌓華事百年能
　㡬時智周扵端拱二年登苐授衡陽尉卒(同前)
沈道士筠州高安人故吏部郎中彬第二子也性孤僻形
　貌秀徹初名有鄰弃妻入道居玉笥山易名廷瑞每遇
　深山古洞日不返嚴寒風雪常单衣危坐或絶食經月
　或縱酒行歌縁峭壁升喬木若猿猱之狀骨肉相尋便
却走避忘情混俗人莫測之徃徃為同道者困雍熈二
　年正月内扵玉笥山先不食七日至上元日甲辰辭道
　侣歸所居院集仙亭念人生㡬何賦無病而終遺言扵
　弟子將畫者土宿一幀度人經一卷隨􁲍後二年二月
　二十日有閣皂山僧昭瑩扵山門數里相遇且閣皂山
　相去玉笥山一百六十里僧昭瑩問所徃云暫别廬山
尋知巳留下土宿一幀及度人經一卷五言詩一首為
别云南北東西路人生㑹不無早曾依閣皂又却上玄
都雲片隨天闊泉聲落石孤何期早相遇樂共煑菖蒲
後昭瑩到玉笥山話及方知沈道士已亡具說途中相
遇并所留土宿及經詩示于人衆皆駭異遂徃墳上看
見土交横拆裂闊及尺餘至今不敢發質其文驗其事
　即屍解而去(郡閣雅談)
張白邢州人少應進士舉不及苐入道常挑一鐡葫蘆得
錢便飲酒自稱白雲子註天尊升玄護命經著武陵春
　色三百首略一两篇云武陵春色好十二酒家樓大醉
　方回首逢人不舉頭是非都不采名利混然休戴個星
　冠子浮沉逐世流贈酒店崔氏一絶云武陵城裏崔家
　酒地下應無天上有南逰道士飲一㪷卧向白雲深洞
　口又哭陸先生一絶云六親慟哭還復蘇我笑先生涙
　滴無脫履定歸天上去空墳留入武陵圖忽一日稱患
　至夜閉户曉不開問之不應道衆訝之抉門見血滿地
　問之别無所苦嘱身後勿燒焚尋時而卒酒户崔氏出
木櫃而葬扵武陵城西經半年有鼎州官忘其名在楊
　州勾當公事遇扵酒肆同盃數日衆聞之道俗看驗其
墳有一穴如椀大深透其棺敲之已空
陳省躬金陵人扵偽朝頗歷政事顯徳中出為臨川宰泛
舟闕下道經章江泊女児浦抵暮有書生不通姓名登
　舟求見與省躬語論甚竒問今晋朝苐㡬帝省躬具以
實對㣲笑而已坐間高吟云西去長沙東上船思量此
事已千年長春殿掩無人掃滿眼梨花哭杜䳌省躬疑
　是神仙再拜告問無言而退出船不見所之
呉含靈江西人也為道士居南岳六七年俗呼為呉猱好
睡經旬不飲食常言曰人若要閑即湏嬾如勤即不閒
　也素不攻文偶作上升歌甚竒絶云玉皇有詔登仙職
　龍吐雲兮鳯着力眼前驀地見樓䑓異艸竒花不可識
　我向大羅觀世界世界只如指掌大當時不為上升忙
　一時提向瀛洲賣清太年羽化後有客人扵乾祐中在
　嵩山見之
許鵲真人唐末逰南岳招仙觀壁上題歌一首云洪爐烹
　鍜人性命噐用不同分皆定妖精鬼魅鬪神通只自干
　邪不干正黄口小児初學行唯知日月東西生還為萬
　靈威聖力移月在南日在北玉是玉兮石是石藴弃深
　泥終不易鄧通餓死嚴陵貧帝王豈是無人力丈夫未
　逹莫相侵攀龍附鳯損精神題後数日上昇
李夣符不知何許人梁開平初鍾傳鎮洪州日與布衣飲
　酒狂吟放逸嘗以釣竿懸一魚向市肆蹈漁父引賣其
　詞好事者争買得錢便入酒家其詞有千餘首傳于江
　表略其一両首云村寺鍾聲渡逺灘半輪殘月落前山
　徐徐撥棹却歸灣浪叠朝霞錦綉翻又曰漁弟漁兄
喜到來婆官賽了坐江隈椰榆杓子木瘤盃爛煑鱸魚
　滿案堆察考取狀答曰挿花飲酒何妨事樵唱漁歌不
　碍時遂不敢復問或把氷入水及出身上氣如蒸鍾氏
　亡亦不知所在(俱同前)
伊用昌逰江浙間散誕放逸不拘細謹善飲每醉行歌市
　中其言皆物外汗漫之辭似不可曉亦能為詩留題閣
　皂觀云花洞門前吠似雷險聲流㫁俗塵埃雨噴山脚
毒龍起月照松梢孤鶴回羅幕秋高添碧翠畫簾時捲
　對樓䑓両壇詩客何年去去後門關更不開後入湖南
　謁馬氏時方設齋獨不請用昌自造之㩀其坐洎食畢
　則大聲吟詩云誰人能識白元君上士由來盡見聞避
　世早空南火宅植田高種北山雲雞能抱卵心常聴蟬
　到成形殻自分學取大羅些子術免敎松下作孤墳詩
畢拂衣而起衆訝竒異乃逼問無對出門不見(雅言雜載)
石恪西蜀人善畫尤長扵山水禽魚亦攻歌詩言論粗暴
多誚人短開寳中王師下西蜀遣名畫入京恪在其數
宣扵相國畫壁工畢上狀乞歸奉勑任便出京卒扵道
中雍熈元年殿直雷承昊奉命來衡陽風土殊俗恪痛
勉之為七言詩送承昊遲暮與恪宿于公含逹曉分携
承昊行經數里思恪已卒數年遽出所贈詩多言衡陽
風物其詩曰衡陽去此正三年一路程途甚坦然深䆳
門牆三楚外清風池舘五峰前西邊市井來啇客東岸
　汀洲簇釣舩公退只應無别事朱陵後洞看神仙及到
　任公宇一如恪言詩章好事者争傳之(同上)
黃覺仕宦不遂意送客都門外至則客已逺不及旅舍中
　見一道士在側因取所携酒肉呼道士共飲食之旣罷
　道士舉杯摭水寫吕字覺始悟其為吕洞賔道士曰眀
　年江南相見覺果得江南官及期見道士出俵大錢七
　文其次十文又小錢三文曰數不可益也予藥可數寸
　許告曰歲旦以酒磨服之可保一歲無疾覺如其言至
　七十餘藥亦將盡作詩曰床頭暦日無多字屈指眀年
　七十三果以是歲終(貢父詩話)
咸通中有進士張綽下苐逰江淮飬氣耽竒只以爐火為
　事題壁曰争那金烏何欲上飛不住紅爐謾燒藥玉顔
　安可駐今年花落枝眀年花滿樹不如且飲酒莫𬋩流
　年度人異之不喜粧飾多㦄旗亭而好盃人召飲若遂
　意則索𥿄剪蝴蝶三十二以氣吹之成列而飛如此累
　刻以指收之俄皆在手見者求之即以他事為阻嘗逰
　塩城多為酒困非類相競留繫邑中醒乃課述為陳情
　二章獻狄令乃釋之詩云門風長有蕙蘭馨鼎族家傳
　覇國名容貌静懸秋月彩文章高振海濤聲訟堂無事
　調琴軫郡閣何妨醉玉觥今日東流橋下水一條從此
　鎮長清自後宰欲傳其術張云明府勲貴家流年少而
　宰劇邑多聲色犬馬之求未暇忘味玄奥因贈詩云何
　用梯媒向外求長生尺在内中脩莫言大道人難得自
　是行心不到頭去之日乗醉因求搗網𥿄剪二鶴扵􁰽
　前俄而翔飛乃曰汝先去吾即後來時狄令亦醉其所
　題云自不㑹天下經書在腹内身却騰騰處世間心即
　逍遥出天外江南好事者尚記上升時事(桂苑叢談)
崔存字存中博州博平人因逰王屋見二人坐扵水濵存
　曰願聞二仙名號東坐曰豈不知世有石曼卿乎西坐
　者即蘇舜欽子羙也存曰世傳學士為鬼仙矣曼卿曰
　甚㢤二三子之妄也夫純陽即仙純隂即鬼升扵天者
　為仙沉扵幽者為鬼處扵中者為人旣為仙又為鬼乎
　存曰願得一語以救塵骸曼卿作詩曰牛毛麟角成真
　少莫道從來是壯夫龜鶴性靈終好道神仙言語不關
　書不將青目觀浮世都把仙春駐玉壺寄語世人無妄
　語高真幽鬼適殊途子羙作詩曰宿植靈根何太早洞
　悟真風正年少常令丹海飛日烏又使玉液朝元腦崑
䑓氣候四時春紫府光隂夜如曉來時不用五雲車跨
　着清風下蓬島須臾有翠鳥飛下㗸書置扵二子前子
羙曰瀛洲有召遂飛踰山頂而去(摭遺)
增修詩話總龜卷之四十四
百家詩話緫龜後集卷之四十四
　　釋氏門
予謫海外上元椰子林中漁火三四而巳中夜聞猿聲悽
　動作詞曰凝祥宴罷聞歌吹畫轂走香塵起冠壓芲枝
　馳萬騎馬行燈閙鳯楼簾捲陸海鰲山對當年曾㸔天
顔醉御杯舉歡聲沸時莭雖同悲樂異海風吹夢嶺猿
啼月一枕思歸泪又有懐京師詩云十分春痩縁何事
　一掬歸心未到家苕溪漁隱曰忘情絶愛此瞿曇氏之
所訓惠洪身爲衲子詞句有一枕思歸淚及十分春痩
　之語豈所當然又自載之詩話矜衒其言何無識之甚
　邪(冷齋夜話)
徃年余宰分寕覺範従髙安来舘之雲嵓寺寺僧三百各
　持一幅帋求詩扵覺範覺範斯湏立就余見之不懌
　曰詩當少加思豈若是容易乎覺範笑曰取笑吾意而
　巳相别十年覧其遺編追記平生不覺隕泪余欲刪去
　冗長定取精深数十百首仍爲作序以示世人老懶未
　睱也僧中𥘉無具詩眼者巳刻版書肆每以為恨(韓子/蒼)
巳收一霎掛龍雨勿起千岩攧鷂風挂龍對攧鷂皆方言
　古今人未嘗道又云䴡句妙扵天下白髙才俊似海東
青又云文如水行川氣如春在花皆竒句也(雪浪齋日/記云)
余至瓊州劉蒙叟方飲於張守之席三鼓云遣急足来覔
長短句欲問叙何事䝉叟視燭有蛾撲之不去曰為賦
此急足反走持𥿄曰急爲之不然獲譴也余口授吏書
之曰宻燭花光清夜䦨粉衣香趐遶團團人猶認假爲
真實蛾豈将灯作火㸔方歎息爲遮欄也知愛處實難
拚忽然性命隨烟熖始覺從前𬒳眼瞞蒙叟醉笑首肯
之既北渡夜發海津又贈行為之詞曰一叚文章種性
更謫仙風韻畫㦸叢中清香凝宴寢落日清寒落花
信愁似海洗光詞錦後夜帰舟雲濤喧醉枕(冷齋夜話)
東坡長短村南村北響繅車參寥詩云隔林彷彿聞機杼
知有人家在翠㣲秦少㳺菰蒲深處疑無地忽有人家
笑語聲三詩大同小異皆竒句也(髙齋夜話)
呉僧道潜有標置常自姑蘇歸西湖經臨平道中作詩云
　風蒲獵獵弄輕柔欲立蜻蜓不自由五月臨平山下路
　藕花無数滿汀洲東坡赴官錢塘過而見之大称賞巳
　而相㝷扵西湖一見如舊相識及坡移守東徐潜徃訪
　之舘於逍遥堂士大夫争識之東坡饌客罷与俱来
　紅粧擁隨之東坡遣一妓前乞詩潜援筆而成曰寄語
　巫山窕窈娘好將魂夢惱襄王禪心巳作沾泥䋈不逐
　春風上下狂一坐大驚自是名聞海内然性𥚹憎凢子
　如仇嘗作詩曰去歲春風上國行爛窺紅紫厭平生而
　今眼底無姚魏浪蕋浮花懶問名士論以此少之道潜
　作詩追法渊明其語有逼真處曰數聲柔櫓蒼茫外何
　䖏江村人夜歸又曰隔林彷彿聞機杼知有人家在翠
㣲時從東坡在黄州士大夫以書抵坡曰聞曰與詩僧
　相從豈非隔林彷彿聞機杼者乎真東山勝㳺也坡以
書示潜誦前句笑曰此吾師七字師號(冷齋夜話)
華亭船子和尚有偈曰千尺絲綸直下垂一波纔動萬波
隨夜静水寒魚不食滿船空載月明歸叢林盛傳想見
其爲人山谷倚曲音歌成長短句曰一波纔動萬波隨
蓑笠一鈎絲金鱗正在深處千尺也湏垂吞又吐信還
　疑上鈎遲水寒江静滿目青山載月明歸(冷齋夜話)
靈徹詩僧中第一如海月生残夜江春入暮年窓風枯硯
　水山雨慢瑟弦經来白馬寺僧到赤烏年前軰評此詩
　云轉石下千仭江(雪浪齋日記)
唐李憕之子源以父死王難不仕居洛陽惠林寺與僧貟
澤逰一日相約逰峨嵋山源欲泝峽澤欲取斜谷路源
　不可曰吾巳絶世事豈可復道京師㢤舟次南浦見媍
　人錦襠負甕而汲者澤望而泣曰吾不欲由此者為是
也源驚問之澤曰媍人姓王氏吾當爲子孕三歲矣吾
　不来故不得乳今旣見無可逃者三日浴児時願公臨
我以一笑爲信後十二年杭州天竺寺外當與公相見
　至暮澤亡婦乳三日源徃視之児見源果笑源後適吴
赴其約聞葛洪川畔有牧童扣牛角而歌曰三生石上
　舊精魂賞月吟風不要論慙愧情人逺相訪此身雖異
　性長存問澤公徤否荅曰李公真信士又曰身前身後
事茫茫𣣔話因縁恐断腸呉越山川㝷巳徧却回烟棹
上瞿塘遂去不知所之東坡詩云𣣔向錢塘訪貟澤葛
洪波畔帯秋深即此事也(甘澤謡)
逺法師居廬山下持律精苦過中不受宻湯而作詩換酒
　飲陶彭澤送客無貴賤不過虎溪而與陸道士行過虎
溪数百歩大笑而別故禪月作詩云爱陶長官醉兀兀
送陸道士行遲遲買酒過溪皆破戒斯何人斯師如斯
故效之晋陶淵明把酒椀送陸脩静過虎溪胸次九流
情似鏡人間萬事醉如泥(山谷)
文殊問無著近離甚處著云南方殊云南方佛法如何多
少著云或三百或五百著問此如何住持殊云凡聖同
　居龍蛇渾雜著云多少衆殊云前三三後三三雪竇頌
　曰千峰盤屈色如藍誰謂文殊是對潭堪笑清凉多少
衆前三三與後三三(傳灯録)
大覺懐璉禪學外工詩荆公與之㳺嘗以其詩示歐公曰
　此道人作肝臓饅頭也荆公不悟其戯問其意歐公曰
　是中無一點䒩氣璉䝉仁庙賞識晋住東京静因禪
　院甚乆嘗作詩進呈乞還山林曰千簇雲山萬壑流閑
身歸老此峯頭殷勤願祝如天夀一炷清香滿石楼又
　曰堯仁况是如天闊乞與孤雲自在飛(冷齋夜話)
東坡言僧詩要無𬞞筍氣固詩人龜鑑今時悞觧便作世
網中語殊不知本分家風水邉林下氣像盖不可無
若盡洗去清拔之韻便與俗同科又不足尚齊巳云春
深逰寺客花落閉門僧惠崇云曉風飄磬逺暮雪入廊
　深之句華實相副頋非佳句邪天聖間閩僧可士有送
僧詩云一缽即生涯隨縁度歲華是山皆有寺何䖏不
爲花笠重呉天雪鞋香楚地花他年訪禪室寕憚路途
賖亦非食肉者能到也(西清詩話)
西湖僧清順怡然清苦多佳句甞賦十竹詩曰城中寸土
　如寸金幽軒種竹只十箇春風慎勿長兒孫穿我堦前
　緑苔破又有乆服林下逰頗識林下趣從渠緑隂繁不
碍清風度閑行石上眠落葉不知數一鳥忽飛耒啼破
幽絶處荆公逰湖上爱之乃称揚其名坡晚年亦與之
㳺甚多酧唱(冷齋夜)
東呉僧惠詮徉狂垢汚而詩語清婉嘗書湖上一山寺壁
曰落日寒蟬鳴獨歸林下寺柴扉夜来掩片月隨行屦
惟聞犬吠聲更入清蘿去東坡一見而和其後曰但聞
煙外鍾不見烟中寺幽人行未巳草露温芒屦惟應山
頭月夜夜照来去詮竟以此詩知名(冷齋夜話)
東坡元豊末年得請歸耕陽羡舟次瓜歩以書抵金山了
元禪師曰不必出山當學趙州平等接人元得書徑来
東坡迎笑問之曰以偈爲獻曰趙州當日少謙光不出
三門見趙王争似金山無量相大千都是一禪牀東坡
拊掌稱善(僧宝傳)
　王荆公丁家艱閱内典於蔣山與賛元禪師㳺從如兄弟
　公嘗問祖師意旨元不荅公益扣之公般若有鄣三有
　近道之質一更兩生来恐純熟公曰願聞其說元曰公
　世縁深懐經濟之志用舎不能必心未平又多怒而學
　問尚理扵道爲所知愚此其三也特視利名如脫髮甘
　淡薄如頭陁此為近道且當以教乗滋茂之可也公再
　拜受教元爲人閑靖寡言客来無貴賤寒温外無别語
　公後罷相居定林稍覺煩動即造元相向黙坐終日而
　去有詩題覺海方丈贈之云徃来城府住山林諸法脩
　然但一音不與物爲真道廣毎隨縁起自禅深舌根巳
　净誰能壊足跡如空我得㝷歲晚北窓聊寄傲蒲萄零
落半牀隂人以為實録(僧宝傳)
雪竇顯禪師嘗作偈云三分光隂二早過靈䑓一點不揩
磨貪生曰曰區區去喚起回頭争柰何世人貪着愛境
以妄為真迷而弗返讀此偈者冝如何㢤(雪竇語録)
百家詩話緫龜後集卷之四十四終
增修詩話總龜卷之四十五
　　　神仙門(中)
有逸士衣襴破衫緑􁢲黒束腰帶闊三寸一脚着一靴一
脚跣行夏衣絮衫冬卧氷雪出氣如蒸自號藍采和歌
　曰踏踏歌藍采和世界能㡬何紅顔三春樹流光一擲
　梭古人混混去不返今人紛紛來更多朝騎鸞鳯到碧
落暮見桑田生白波長景明暉在空際金銀宫闕高嵯
　峨曵長繩穿錢拖行縱錢散不收後至濠梁飛上昇冉
　冉而去(續仙傳)
任生隱於嵩山讀書夜有一女子來曰冥數合與子爲姻
　生意其異乃拒之遂開簾而入可二十許冶容艶羙二
青衣侍前就案書一詩云我本籍上清謪居逰五岳以
君無俗侣來勸神仙學三日當來遂去生覧之愈疑妖
怪志不納又贈一篇云葛洪還有婦王母亦從夫神仙
盡靈匹君意合何如面墻不對女子再贈一首阮郎迷
　不悟何䖏伸情愫明日海山春彩舟却歸去出門冉冉
飛望而去數月任大病為黄衣吏攝去來行十里忽見
幢節不絶有女仙乗翠輦侍從數千人黄衣吏曵任牆
下避仙笑曰嵩山薄命漢汝數盡更與三年生果六十
卒後詩為雷電取去(盧肇遺史)
洞庭賈客吕卿雲以貿販雜貨逐什一之利有羡施貧善
笛遇好山水即留中春月夜泊君山獨飲持一盃弄數
　曲波上有漁舟冉冉而來乃一父老皤然賈置笛起立
　迎上舟問所以曰聞子笛聲非凢我是以來對數杯我
　少業笛子有性可教父老扵懷䄂間出笛三管其大如
　合拱其次大如常人所蓄其小如細筆管卿雲請父老
　一吹曰大者不可發次者亦然小者為子吹一曲不知
　得終否卿雲曰願聞其不可者曰苐一者對諸天帝合
　天樂動天地坼日月五星失次第二者對洞府諸仙合
　仙樂飛沙走石百獸腦裂㓜稚震死苐三者可與朋儕
　聽之未知可終否抽小笛吹三聲湖上風動波濤洶湧
　魚鱉跳噴僮僕恐悚君山鳥獸呌噪舟檝大恐父老不
　復吹引滿數盃乃吟曰湘中老人讀黄老手挼紫藟坐
　碧草春至不知湘水深日暮忘却巴陵道又飲數盃曰
　明年社期君扵此遂棹漁舟而去隱隱没扵波間(傳異/志)
盧李生隱居太白山讀書習吐納李生不甘苦貧訣别浪
　迹江湖後之官漆園人吏欺隱折官錢覊縻不得東西
貧瘁日甚揚州阿師橋逢人草履布衫視之乃盧生昔
號二舅者李生與舅語哀其繿縷盧大罵曰貧賤不畏
　公弃身又有欠負且𬒳囚繫有面相見手李生厚謝之
舅咲曰居處不逺來日以馬來迎至日晚果來云屈郎
　君去來十里朱門斜開二舅出迎雲冠霞帔容貌光澤
侍婢數百人燕饌名果不可紀求得一女子佐酒善箜
篌容色極佳上有朱字一行雲中辨江樹天際識歸舟
燕罷曰莫願作婣否又曰所欠官錢二萬貫請以柱杖
　往波斯店取錢可從此學道無自穢身其年汴州行軍
陸長源以女妻之宛類盧舅北亭善箜篌者箜篌有詩
　二句李具言舊事女曰少年時因兄弟戯夜乃作夣入
　仙宫如公所言者(盧肇遺史)
茅濛字初成華陽人也隱華山脩道當始皇三十一年九
　月白日上升先是時有民謡曰神仙得者苐初成駕龍
　上昇入太清時下赤洲戯赤城繼世而徃在我盈始皇
聞之問故老曰此仙之謡始皇扵是有尋仙之意濛之
　元孫盈淂道扵金陵勾曲山上升爲東岳上卿司命君
　太元真人居赤城時來勾曲邦人改勾曲爲茅君山(拾/遺)
　　　　神仙門(下)
慶暦中有一閑人逰岳謁主簿郭及甫旣坐視其刺乃羅
　道成也詢其郷里言郴州人及甫留飲曰乆思東州之
　逰前日逰太山已遍到佳處旦夕迴南方山索𥿄筆為
詩曰因思靈秀偶來逰碧玉寒堆萬叠秋直上太山高
　處望根盤連接十餘州後自和云水雲踪跡自閒逰夏
　谷隂寒冷勝秋猿鳥性情猶戀舊飜身却去海邊州
　及甫不勝嘆羡及去令人送之又得詩曰白騾代歩若
奔雲閑人所至留詩迹欲知名姓問源流請看郴陽山
　下石後問郴人有成真君觀得道乗白騾行石壁上其
　跡至今存焉(古今詩話)
唐子正著作桂州人治平中赴舉至全州途中雇一僕負
重擔徤若飛羽雖鞭馬疾逓常去馬百歩外恐其逸去
　逐遣之其僕即日自全州二千七百里日午巳到唐州
　留書驛吏曰候桂州唐秀才至即投之唐月餘到驛驛
吏出書題云呈桂州唐秀才歸真子封唯一詩曰袁州
　相見又之全不遇先生道未員大抵有心求冨貴到頭
　無分學神仙篋中靈藥冝頻施鼎裏丹砂莫妄傳待得
　角龍為宴㑹好來黄壁卧林泉唐甚怪之詰其狀貌乃
　全州僕也留書之日乃全州所遣日也始悟其為神仙
　唐後為邕倅熈寜丙辰交趾冦邕唐遇害乃詩所謂角
　龍也
許宣平新安人常掛一花瓢及曲竹枝每醉即獨吟曰負
　薪朝去賣沽酒日西歸路人莫問歸何處穿白雲行入
翠㣲好事者扵洛陽同華間是處題之李太白見曰此
　神仙也
韋七七名文祥周寳舊扵長安識之及寳鎮浙西七七忽
　到召之益加禮遇鶴林寺有杜䳌花寺僧相傳云正元
中外國僧自天台鉢中以藥飬其根來植扵此寺僧剏
餙花院人或見女子紅裳艶䴡逰扵花下俗傳花神也
　一日寳謂七七曰鶴林寺天下竒絶嘗聞能開頃刻
　花此花能開赴重九乎曰可也乃前二日經鶴林寺宿
中夜有女子來謂七七曰妾為上蒼所命下司此花非
　乆即歸閬苑今為道者開之晨起寺僧訝花漸拆至九
日爛熳後為兵火其花遂亡信歸閬苑矣
元真子張志和㑹稽人守真飬氣卧雪不冷入水不濡顔
魯公守湖州日與賔客唱和為漁父詞志和曰西塞山
前白鳥飛桃花流水鱖魚肥青蒻笠緑蓑衣斜風細
　雨不須歸坐客嘆服不已後果傳之
相州棲霞谷有喬順二子服飛龍藥二子十年不飢魏文
帝詩曰西山有仙童不飲亦不食謂此(俱同上)
呉仁壁關右人學進士逰羅浮洞學老莊扵張先生得其
　大㫖辭歸謀入京取應先生曰觀子氣法可住此吾授
　子長生之道仁壁辭以老母缺甘㫖俟名遂身退學亦
　未晚先生曰此去必遂其志亦須早來是年中第入浙
　謁錢武肅殊禮之累辟入幕堅辭不就以詩謝云東門
　上相好知音數盡䑓前郭隗金累重雖然容食椹力㣲
　無計報焚林弊貂不稱芙蓉幕衰朽仍慚玳瑁簮十里
　溪光一山月可堪從此負歸心武肅復遣人請撰羅城
　記仁壁堅不從武肅怒沉扵江呉人惜之仁壁有一女
　有閑居詩云爲惜苔錢妨換砌因憐山色旋開尊又贈
　道士云五龍金角向星斗三洞玉音愁鬼神又題甖粟
　云蒲草薄裁連蒂白臙脂濃染半葩紅又逰法華寺云
　高閣煙霞禪客睡滿城塵土世人忙建隆初廣南劉隱
　遣中翁光普同禮丞寗昱就羅浮山設醮醮畢昱逰諸
岩洞至山頂見一石門有老叟衣薜蘿㩀門而坐昱問
其由云是羅浮先生宅再問誰氏叟低聲對云呉先生
　也名仁壁言訖户闔了無所見其後或有人扵羅浮勾
　曲諸山見仁壁復引一十歲許女子驗是其女也(雅言/雜載)
有商客過海遇風俄抵一所門宇聳秀珎噐爛然云是樂
　天之居樂天聞之作二絶云近有人從海上廻海山深
䖏是樓䑓中有仙龕開一室皆言此待樂天來又云吾
學空門不學仙恐君此語是虚傳海山不是吾居處歸
則惟歸兠率天(古今詩話)
女真錢氏二姊妺依止陶隱居誦黄庭經即茅山燕洞也
　至今有紫菖蒲碧桃焉其姊披白練衣得道入洞及女
　弟至則户已扄矣淳化五年夏侯嘉正與道士五人徃
　彼投龍是夜雷震其洞復開有一吏深入遇道士與林
　擒一枚食之遂絶粒田霖作詩題之曰燕口龍泓氣象
　清錢真此䖏有遺靈仙兄去後師猶在女弟回時户已
　扄雲片尚如披白練泉聲長似誦黄庭碧桃花發菖蒲
　紫留與人間作畫屏(同上)
唐儀鳯中清城縣横源翠圍山下有民王仙柯服道士所
遺靈丹㧞宅上升已具仙傳拾遺蜀州僧中寤釋學道
播扵方州偶於龍池山逢人精神爽朗異扵常叟即王
　仙柯也寤公曰聞仙名已乆何幸相逢飛升之後胡為
　來此仙柯曰吾等有靈藥止能飛歩今全家隱扵後山
　更脩道法遐舉之事吾何望焉但長夀而已寤公以詩
　贈之曰瞻思不及望仙兄早晚遐飛入太清手種一株
　松未老爐燒九轉藥新成心中已得黄庭術頭上應無
　白髪生異日却歸華表語待教凢俗普聞名自後不復
　遇葆光子聞扵真人曰世人學道資一丹一藥聊固其
　命何以脩道未得證就避忌尢多三官巡羅攝入鬼録
　所以頻改姓名先用屍解然後棲止靈岳進取上法或
　五岳授事效職仙曹優㳺人間或至千歲功徳升聞即
　朝玉皇海岳之間徃徃遐舉者世人無由知也今之初
　得道者止扵仙隱有騰空者服金丹也遐舉之事未可
　希望(北夣瑣言)
伊夣不知何許人因夣两日遂立此名唐末不仕披羽褐
　逰山水題攸縣司空觀仙壇云惟有松杉空弄日更無
　雲鶴暗迷人題黄蜀葵云露凝金盞滳殘酒檀點佳人
　噴異香在醴陵何氏家一日别去作詩附鐡匠回言在
　彼打劍何氏發其塜棺空惟劍耳(青瑣后集)
陳純字元朴莆田人因逰桃源中秋夜遇玉源靈源桃源
　王夫人玉源令純舉中秋月詩純言一聮云莫辭終夕
　看動是隔年期桃源曰意雖佳但不見中秋月作七月
　十五夜月亦可玉源因作詩曰金風時拂𬒮氣象更分
　明不是月華别都縁秋氣清一輪方極滿群籟正無聲
　曉魄沉烟外人間萬事驚靈源詩曰髙秋渾似水萬里
　正圓明玉兔歩虚碧氷輪輾太清廣寒宫有路桂子落
　無聲吾館無弦彈棲烏莫要驚桃源詩曰金吹掃天幕
　無雲方瑩然九秋今夕半萬里一輪圓皓彩盈虚碧清
　光射玉川瑶樽休惜醉幽意正綿綿玉源謂純曰子能
　繼桃源之什乎純作詩曰仙源嘗悞到覊思正蕭然秋
　静夜方静月圓人更圓清尊歌越調仙棹泛晴川幽意
　知多少重重類楚綿
太原王世寜自言籍係第十八洞玉仙人熈寜中以暴疾
　終于家臨終作詩曰翠羽旌幢仙子隊紫雲樓閣玉皇
　家人間風雨易分散回首武陵空落花
韓湘字清夫文公猶子也落魄不覊文公勉之學湘曰湘
　之所學非公知之公令作詩以觀其志詩曰青山雲水
　窟此地是吾家後夜流瓊液凌晨咀綘霞琴彈碧玉調
　爐錬白朱砂寳鼎存金虎元田飬白鴉一瓢藏世界三
　尺斬妖邪解造逡巡酒能開頃刻花有人能學我同共
　看仙葩公覧而戯之曰子能奪造化耶湘曰此事甚易
　公為開尊湘聚土以盆覆之良乆花開乃碧花二朶扵
　花間擁出金字詩一聮云雲横秦嶺家何在雪擁藍關
　馬不前公未曉其句意湘曰事乆可騐遂告去未㡬公
　以佛骨事謫官潮州一日途中遇雪俄有人冐雪而來
　乃湘也湘曰憶花上之句乎正今日事也公詢其地即
　藍關嗟嘆乆之曰吾為汝足此詩詩曰一封朝奏九重
　天夕貶潮陽路八千本為聖明除弊政豈扵衰朽惜殘
　年雲横秦嶺家何在雪擁藍關馬不前知汝逺來須有
　意好収吾骨瘴江邊公别湘詩曰人才為世古來多如
　子雄文世孰過好待功名成就日却抽身去上烟蘿湘
别公詩曰舉世都為名利醉伊余獨向道中醒他時定
是飛升去冲破秋雲一點青(青瑣集)
賈師雄郎中治平中通判邵武嘗收鐡鏡甚大非常物也
　乆欲淬磨未得其人左右言近有回處士自言善磨鏡
　召至風骨軒昻非常人也出示之仍以飲酒畢推藥鏡
　上言藥少當自取之旣去不回詢其宿在太平寺留詩
　一絶而去曰手内青蛇凌白日洞中仙果艶長春須知
　物外烟霞客不是尋常磨鏡人取鏡視之藥已化去所
堆藥處一點表裏通明如寒玉春氷又嘗有顧中謁故
人季郎中至岳陽投宿市邸唱新曲有𥙷鞋人問曰此
何曲中曰都下新聲也其人曰吾不觧書子能為我書
當扵此調頃一詞中因為書之乃今所傳沁園春也因
問其姓荅曰生扵山口長扵江口即今為守谷之客姓
名不知也中翌日見太守言之追不復至題詩一絶扵
邸中腹内嬰兒養已成且居塵世暫娱情無端措大剛
饒舌却入白雲深處行中與太守深歎恨之山口守谷
乃仙之姓并字也
永叔登苐後授洛陽節推聖俞為洛陽簿乃得友之初也
　一日同逰嵩山佳䖏相對吟醉遂望四峰巨厓之上有
丹書四字云神清之洞指示聖俞聖俞曰不見洎告老
歸潁思前四字作一絶云四字丹書萬仭厓神清之洞
鎻樓䑓烟霞極目無人到鸞鶴今應待我來後數月薨
(並同上)
有道人過沈東老飲酒用石榴皮寫絶句壁上稱回山人
東老送出門渡橋不知所徃或曰此吕洞賔也僕見東
老子偕道其事為和此詩後復與偕遇錢塘更為書之
　回山人詩云西鄰己冨憂不足東老雖貧樂有餘白酒
醸來縁好客黄金散盡為收書東坡和曰世俗那知貧
　是病神仙可學道之餘但知白酒留佳客不問黄公覔
　素書符離道士晨興際華岳先生尸解餘忽見黄庭丹
　篆字猶傳青𥿄小朱書凄凉雨露三年後彷彿塵埃數
　字餘至用榴皮縁底事中書君豈不中書(東坡詩話)
劉跛子青州人拄一拐每歲一至洛陽看花舘扵范家園
大范見之即與二十四曰跛子吃半角小范見時止與
　十金曰跛子喫椀羮以詩謝曰大范見時二十四小范
見時吃椀羮人生四海皆兄弟酒肉林中過一生張丞
相召自荆南時跛子與客飲市橋客起觀之挽其衣使
　且坐飲作詩曰遷客湖湘召赴京輪蹄迎迓一何榮争
　如與子市橋飲且免人間寵辱驚余寓扵興國寺戯之
詩曰相逢一榻大梁間妙語時時見一斑我欲從公蓬
　島去爛銀堆裏看青山計其夀百四十五矣邸中無人
　識之(冷齋夜話)
周貫不知何許人自號木鳫子宿龍泉觀半夜搥道士門
道士問其故曰偶得句當奉告因吟曰彈琴傷指甲盖
蓆損髭鬚是夜貫以蓆自覆故耳至袁州見市并李生
秀韻欲携同歸林下李嗜酒色意欲無行貫指煑藥鐺
　作偈示之曰頑鈍天教合作鐺從初三脚豈能行雖然
有耳不聽法只愛人間戀火坑尋死扵西山將化人問
㡬歲貫曰八十西山作酒仙麻鞋糺㫁布衣穿相逢甲
　子君休問太極光隂不記年復有人見扵京師附書扵
李生云眀年中秋夕當上謁至時生以事出貫乃以白
　土書門而去曰今年中秋夕來赴去年約不見折足鐺
　彈指空剥剥李生竟折一足(冷齋夜話)
劉野夫留南京乆未入都彭淵才以書督之野夫答曰跛
　子一生别無道路展手教化三饑两飽目視雲漢聊以
自誑元祐新年𬒳劉法師徐神翁形迹得不成模様深
欲上京相覷又恐撞着丈人涅陁佛驀𬒳乾拳􁊨踢
着甚來由不覊如此甞作長短句曰跛子年來形容何
　似儼然一部髭鬚世間許大拐上做工夫選甚南州北
縣逢着處酒滿葫蘆熏熏醉不知明日何䖏度朝晡洛
陽花看了歸來帝里一事全無又還與瓠羮再作門徒
驀地思量下水粮網上蘆蓆横鋪呵呵笑睢陽門外有
　箇大南湖
有僧史宗着麻衣加衲其上號麻衣道士坐廣陵白土埭
　謳歌自適江都令檀祗與語多無畔岸索𥿄賦詩曰有
　欲苦不足無欲即無憂未若清虚者帶素披玄裘浮游
　一州間汎若不繫舟要當畢塵慮棲息老山丘檀祗異
　異之陶淵明記白土埭逢三異比丘此其一也觀其詩
句脫去畛封有超然自得之氣非尋常介夫所能作
　也(並同上)
詩話總龜卷之四十五
百家詩話總龜後集卷之四十五
　釋氏門
王績作𬒳召謝病詩云横裁桑莭杖直剪竹皮巾鶴警琴
停夜鶯啼酒甕春顔回唯樂道原憲豈傷貧觀此数語
又豈以招聘為喜乎坐獨詩寄身千載下聊逰萬物𥘉
欲令無作有翻覺寔成虗詠懐詩云故鄉行處是虗室
坐間同日落西山暮方知天下空贈薛收詩頼此北山
僧教我似真如使我視听遺自覺塵累祛問有知績有
　得於佛氏者甚深也(西清詩話)
不立文字見性成佛之宗逹磨西来方有之陶淵明時未
有也觀其自祭文則曰陶子将辞逆旅之舘永歸於本
歸於本宅其擬挽詞則曰有生必有死早終非命促其
作飲酒詩則曰採菊東籬下悠然見南山此中有真意
欲辨巳忘言其形影神三篇皆寓意髙逺盖苐一逹磨
也而老杜乃謂淵明避俗翁未必能逹道何耶東坡論
　陶子自祭文云出妙語於纊息之餘豈渉生死之流㢤
盖深淵明者(同上)
世稱白樂天學佛得佛光如滿時趣觀其吾學空門不斈
仙歸則湏歸兠率天之句則豈觧脫語耶元㣲之詩雖
　不及樂天逺甚然其得䖏豈樂天所能及㢤其遣病詩
　云况我早師佛屋宅此身形復捨彼就此去晋何所萦
前身為過迹来世即前程蛻骨龍不死蛻皮蟬自鳴則
　與賈誼忽然為人何足控持化為異物又何足患之語
　何逺耶孟郊未嘗晋意於此而吊元魯山詩有苟含天
地秀皆是天地身之句亦可嘉矣(同上)
許渾送栖元弃釋奉道詩云仙骨本㣲靈鶴逺法心潜動
毒龍驚送勤尊師自邉將入道詩云蒼鷹出塞胡塵滅
白鶴還郷楚水深送李生弃官入道云水深魚避鈎雲
逈鶴辞籠皆奨之也至送僧南歸詩云送師不得隨師
去巳戴儒冠事素王豈渾亦有逃禪之意也(同上)
錢起投南山佛寺云洗足觧塵纓忽斍天地寛庶将鏡
中像盡作無主觀盖知百骸九竅本非天形至悟真寺
詩云更聞東林磬九竅本非一興中㝷斍花寂尔諸像
滅盖知妙明真心不関諸象起於是理亦可謂超然者
矣(同上)
子由誦楞嚴經悟一觧六亡之義自言扵此道更無疑然
其作風痺詩乃有数盡吾則行未應墮冥漠之句則於
理尚有礙矣而東坡乃謂子由聞道先我何耶東坡奉
新別子由詩云何以觧我憂粗了一事大哭遯兒詩云
中年忝聞道夢幻講已詳故贈錢道人詩云首断故應
無断者氷消那復有氷知主人若苦令儂認認主人人
竟是誰又云有主還湏更有賔不如無鏡自無塵只從
半夜安心後失却當年覺痛人贈東林揔老詩云溪声
便是廣長舌山色豈非清净身夜来八萬四千偈他日
　如何舉似人如此等句雖宿禪老衲不能屈也(同上)
柳展如東坡甥也不問道扵東坡而問道於山谷山谷作
　八詩贈之其間有寢興與時俱由我屈伸肘飯羮自知
　味如此是道否之句是告之以佛理也其曰咸池浴日
　月深宅飬靈根胸中浩然氣一家同化元是教之道教
　也聖學魯家恭惟同出自乗流去本逺遂有作書肆
　是告之以儒道也(同上)
歐永叔素不信釋氏之說如酧净照師云佛說吾不學劳
師忽欸関吾方仁義急君且雲水閑酬惟吾師云子何
獨吾慕自忘夷其身韓子亦謂收歛加冠巾是也旣登
　二府一日𬒳病亟夢至一所見十人冠冕環坐一人云
　叅政安得至此冝速反舎公出門数歩復徃問之公等
豈非釋氏所謂十王者乎曰然因問世人飯僧造經為
　亡人追福果有益乎荅云安得無益旣寤病良巳自是
遂信佛法文康公得之於陳去非去非得之於公之孫
恕當不妄葉少藴守汝隂謁見永叔之子棐乆不出巳
而棐持数珠出謝曰今日適與家人共爲佛事葉問其
所以棐曰先公無恙時薛夫人已如此公弗之禁止也
逺師作白蓮社與謝灵運陸脩静等十八人爲社客獨淵
明不肯入社視衆人固巳髙矣無為子楊次公又從而
笑之其作廬山五笑於陶有曰我笑陶彭澤聞鍾暗歉
眉藍輿急回去巳是出山遲視彭澤又髙一著矣(俱丹/陽集)
佛氏經律論合五千四十八卷寘之大蔵所以傳佛心印
　作將来眼所𥙷大矣樂天詩詞其間何所不有而寘大
蔵何耶東都聖善寺蘇州南禪院各有之自且著集序
　李公垂作詩羙之曰永添鳴宝集莫雜人乗經所謂盗
憎主人者耶又觀題文集櫃云身是鄧伯道世無王仲
　宣只應分付女晋與外甥傳於是後名亦大孜孜矣(同/上)
大觀中呉興郡有邵宗益者剖􁄺将食中有珠現羅漢像
　偏袒右肩矯首左頋衣紋畢具僧俗創見遂奉以歸慈
感寺之臨溪流建炎間憲使楊應誠與客傳玩之次不
覺越檻躍入水中亟禱佛求之於烟波渺茫之中一索
　而獲噫亦異矣葉少藴有詩云九淵幽怪舞垂涎㳺戯
那知我獨尊應迹不辞從異類蔵身何意恋窮源歸
来自說龍宫化乆住方知鷲嶺存此話湏逢老摩詰貟
通無碍本无門曽公衮云不知一壳㡬由旬能納湏弥
　不動尊疑是呉興清霅水直通方廣古灵源月沉濁水
圎明在蓮出汙泥寔性存隱現去来𥘉一致莫将虗幻
點空門一時名公和篇甚衆今蔵慈寺(同上)
有唐中葉浮屠中有四澄觀桇支提以舎僧伽者洛中之
澄觀也故退之元和五年為洛陽令與之詩云火燒水
轉掃地空突兀便髙三百尺洛陽窮秋厭窮獨丁丁
啄門疑啄木有僧来訪呼使犀揷脑髙頰權者也叅
元名大師爲華嚴䟽主譯經潤文者㑹稽之澄觀也故
裴休爲其塔銘云元和五年授僧紇印歴九宗聖世為
七帝門師俗壽一百二者也傳燈録有鎮國大師澄觀
荅皇太子問心要有心心作佛無一心而非佛心處處
成道無一塵而非佛國之句所造超詣豈若前二澄觀
有金植福筭沙窮海者之比㢤又有曹谿别出苐二世
五䑓山華嚴澄觀大師旣有華嚴二字又有無名禪法嗣
之言似即㑹稽澄觀然續云無機縁語句可錄則又非也
金光明經載流水長者子以象負水救十千魚生忉利天
可謂悲済之極報騐之速矣厥後現於記傳有放䗫得
金放龜得印者其類甚多遂使上機生无縁之慈下士
兾有因之果皆流水長子之慈意余居泛金溪上暇日
率同志拏小舟載魚鼈蝦蟹命五比丘誦宝勝佛名若
十二因縁法作梵唄捨之溪中坐間有請作詩以紀一時之事
者余輒爲書云漁師竟日漁水族作斤賣小捐使鬼兄滿
載獲鱗介鯤鯨未易羅所得亦殊態青蛙尽公私朱鮪兼
小大霜魲尚貫針土負或粘塊輪囷積文螺郭索走蒼蠏
􁊨沫相煦濡自分煑姜芥豈知惻隱人規作江湖貸因呼
小青翰放溜舞澎湃趺坐延黒衣號佛指青瀬經翻流水
篇梵起魚山唄傾盆帶寒藻圉圉㸔于邁驚疑或依蒲喜
濯或生喝快若鷹辭鞲歡如囚破械定非校人池恐是餘不派
願汝藉佛力永脫鈎網債口腹聊尔耳香餌莫渠愛(並同上)
百家詩話緫龜後集卷之四十五終
增脩詩話總龜卷之四十六
　　　藝術門
鍾傳領江西日客有以覆射之法求見傳以暦日包橘置
　䄂中令射客云太歲當頭坐諸神不敢當其中有一物
常帶洞庭香(唐宋遺史)
何龍圖中正初登第聞西川郭從周精扵卜乃以縑素求
　筮從周作一絶贈之云三字來時月正圓一麾從此出
秦關錢塘春色濃如酒貪醉花間卧不還公後宦逹以
三月十五日授知制誥以言邊事忤㫖出知秦州後移
杭州而捐舘舎從周之筮何其驗歟
黄州東南三十里為沙湖亦曰螺螄店予買田其間因徃
相田得疾聞麻橋人龎安常善醫而聾遂徃求療安
常雖聾而頴悟絶人以指畫字不盡數字輙深㑹人意
余戯之曰余以手為口君以眼為耳皆一時異人也疾
愈與之同㳺清泉寺在蘄水郭門外二里許有王逸少
洗筆泉水極甘下臨蘭溪溪水西流余作歌云山下蘭
牙短浸溪松間沙路净如泥蕭蕭春雨子䂓啼誰道人
生無再少君看流水尚能西休將白髪唱黄雞是日極
飲而歸(百斛明珠)
王建宫詞百首多言禁中事皆史傳小說所不載者徃徃
見扵其詩如内中數日無呼喚傳得滕王蛺蝶圖之類
滕王元嬰高祖子新舊唐書皆不著其所能惟名畫録
　略言其善畫亦不言其工蛺蝶也惟見扵建詩耳或聞
　今人家亦有淂其圖者唐世一藝之善如公孫大娘舞
　劍曹剛琵琶米嘉榮歌皆見扵唐賢詩句遂知名扵後
　世當時山林田畆潜徳隱行君子不聞扵世者多矣而
賤工末藝得所附託乃垂名不朽亦各係乎幸不幸尔
合淝人傳論言曹谷善星暦衍數談事如神為王兾公作
命書云七十年中一一加弄珠灘上事堪誇碧油幢下
聞鳴鳥千日催還上漢搓公年七十二知㐮陽正得千
　日召還又云周匝將臨壬戌歲定鼎門前春色異一千
　日上少三環再入和羹冝盡醉後兾公判西京將七百
　日再入政府壬戌歲也又云臨去尚猶聞禁漏異姓佳
　名在史書兾公薨謝之夕漏將盡無子其婿張環掌䘮
事(並古今詩話)
　　　俳優門
李家眀江南李璟時為樂部頭善滑稽為諷詠璟逰後
　苑登䑓見牛晚卧璟曰牛旦熟矣家眀曰臣不學敢上
　絶句云曾遭寗戚鞭敲角又𬒳田單火燎身閒背斜陽
　　　嚼枯草而今問喘更無人左右之臣皆冠謝罪李
氏乃徐温飬子及僣號遷徐氏于海陵璟繼統用宋齊
　丘言無男女少長皆殺之今海陵州宅之東小墳十數
皆當時所殺徐氏之族也宋齊丘只一子輙卒逾月慟
　哭不止家眀曰惟臣能止之乃作大𥿄鳶上大書曰欲
興唐祚革強呉盡是先生作計謨一箇孩児拚不得上
皇百口合何如乗風吹之度至齊丘家遂絶其縷齊丘
見之慚感乃止璟扵後苑命臣僚臨池而釣諸臣屢引
到數十巨鱗惟璟無所獲家眀乃進口號曰新甃垂鈎
興正濃御池春煖水溶溶凢鱗不敢吞香餌知道君王
合釣龍璟善之幸南都畫江為界舟楫多行南㟁至趙
北因輟樂停觴北望皖公山謂家眀曰好數青峰不知
何名家眀應聲曰龍舟輕漾錦㠶風正值宸逰望逺空
回首皖公山色翠影斜不到夀盃中(出江南野録互見/談苑所載不同未)
(知孰/是)
江南李氏樂人王感化建州人隷光山樂籍建州平入金
　陵教坊少聰敏未曾執卷而多識善為詞口諧捷急滑
　稽無窮時本郷節帥更代餞别感化前獻詩曰旌斾赴
　天䑓溪山曉色開萬家悲更喜迎佛送如來至金陵宴
　苑中有白野鵲李璟令賦詩應聲曰碧岩深洞恣逰遨
　天與蘆花作羽毛要識此來棲宿處上林瓊樹一枝高
　又題恠石九八句皆用故事但記其一聮云艸中誤認
　將軍虎山上曾為道士羊(談苑)
楊叔寳郎中與眉州人言頃眉州視事後三日作大排樂
　人獻口號其末句云為報士民須慶賀火星去了福星
　來喜召優人問曰大排致語誰做對曰本州自來舊例
　只用此一首(湘山録)
丁晋公鎮金陵嘗作詩有吾皇寛大容尸素乞與江城不
　計年之句天聖中李文定公出鎮金陵一日郡宴優人
　作語意其宰相出鎮所作理必相符誦至落句頂望抗
聲曰吾皇寛大容尸素乞與江城不計年賔僚皆俛首
文定笑曰是何是何上聞見責(歸田録)
賞花釣魚㑹詩賦徃徃有宿思者天聖中永興軍進山水
　石適㑹宴命賦山水石歌盖出不意中生優人入戯各
執𥿄筆作吟哦狀其一優人或仆扵石上衆扶掖起旣
　起曰累日來作一首賞花釣魚詩准備應制却𬒳這石
　頭摖倒左右皆大笑翌日䧏出詩令中書銓定内有鄙
　惡者落職與外任(東齋記)
　　竒恠門
王謝金陵人世以航海為業一日扵海中失舟泛一板登
岸見一翁一嫗皆衣皂引謝至所居乃烏衣國也以女
妻之旣乆謝思歸復乗雲軒泛海至其家有二燕棲扵
梁間謝以手招之即飛來臂上取片𥿄書小詩繫扵燕
尾曰誤到華胥國裏來玉人終日苦憐才雲軒飄去無
消息灑淚臨風㡬百廻來春燕廻徑飛來謝衣上燕尾
有詩一云昔日相逢冥數合如今暌逺是生離來春縱
有相思字三月天南無鴈飛至來嵗燕竟不至因目謝
　所居為烏衣巷劉禹錫有詩曰朱雀橋邊野艸花烏衣
巷口夕陽斜舊時王謝堂前燕飛入尋常百姓家摭遺
彭城劉景直雍熈間逰華清宫因題詩扵門屏問云天子
多情寵太真六宫專幸掌中身漁陽皷動長安破從此
香肌委路塵是夜夣明皇召去論當時事妃子索景直
有所贈立作詩曰玉刻水中龍雲牌掲故宫霓裳滿天
月粉骨㡬春風眉勢從山盡裙腰芳艸空共知千古事
悽恨與誰同𡵨王至明皇曰来何晚王曰適杜甫到臣
帳中誦哥舒翰詩向臣似有徳色云日月低秦樹山河
遶漢宫明皇又曰常愛伊夜䦨更秉燭相對如夣寐之
句李白終無甫之筋骨至如賈至崔輔國亦闕自然之
句張老死把筆無伊一字遂宴飲忽聞寳雲寺鍾聲
　方覺
郭平振武舊將士分配于錢塘給官屋居之屋在修文坊
舊為白板書(尤)賃燒藥丹朱欲徃而官吏丁踈因逐之
乃破爐而去白因召丁踈同飲謂踈曰大藥為吾子所
破有小戯術子醒酒乃取盤一面置扵膝上以指敲兩
腕出五色彈子两枚化為雙燕而飛白曰僕射髭甚䌓
　燕好去可减些言未畢二燕化為二小劍長五寸餘鋒
　刄如雨交舞扵踈之頥頷間髭落如雪踈懼甚白呼劍
　下盤中依前成二丸納扵左右腕而去錢昭度贈白詩
曰䄂裏青鋒秋水寒誰疑雙燕是金丸出門風雨如何
去空有霜髭在玉盤
無諸彭演西逰鄠縣宿甘泉店閒歩原野忽有一少年
　引至一古官舎甚宏壯梁上有紅絲羯皷縚數條垂于
　地一老人杖而守之演問曰此何䖏老人曰開元興慶
宫也來此者二百年中十二人尔去時莫不為詩請書
　一絶可乎演為詩曰長安宫闕半蓬蒿塵暗虹梁羯皷
縚惟有水天明月夜一條空碧見秋毫演又曰十二人
之詠可得聞乎老人舉章曰小小蓬山刻得成宫簾不
動結飛鯨誰將八月天河水瀉到重樓無浪聲此楊尚
書所作也又誦一章曰金人無路守瓊山坐見雲生棟
宇間忽墜霜飛翠樓曉不知龍尾許誰扳此裴中書所
　作也再詢楊裴之名則瞪而不答
錢仁伉尚父之孫也為元帥府中書檢校司徒與中軍都
　虞候金沼鄰居沼所居堂東植牡丹花一本着花三百
　朶其色如血如之金含稜每瓶子頂上有碎金絲如自
　然蛺蝶之狀一城以為殊異每嵗花開張宴仁伉預焉
　開寳七年春三月花纔一两朶開仁伉一夕洪飲擊劍
　䄇服中单背負大籃左手携鋤腰插六􁁻首踰墻而過
　沼中外無知者鋤取牡丹置籃中乃平其地空中聞有
　吁歎之聲㣲細若逰蜂音辭曰一花三百朶含笑向春
　風眀年三月裏朶朶㫁腸紅仁伉異之移植扵亭後明
　日沼覺失花為非人力所及來年花盛開乃宴召沼沼
　一見無語得疾以歸至夜憤悶不已以刀决腸而卒腸
　皆寸寸㫁果符空中之語
鄭繼超廣州人赴官鳯翔道逢田參軍同行家累千餘人
言是東川替罷亦入西京繼超與欵自言洛下有莊在
北邙山下因問鞍乗極多何也曰亡室人來多年皆蜀
中孤寡家子息亦欲旋旋與人繼超曰願得一人乃令
妙香與之是夕歸繼超家數年繼超卜居西洛一日忽
　謂繼超曰妙香非人也今將歸北邙山舊穴願乞同乘
　至北邙因問田叅軍何人曰狐也是夕作别妙香歌以
　送酒曰勸君酒莫辭花落抛舊枝只有北邙山下月清
　光到死也相隨翌日同至北邙山下老君廟後妙香佯
墜馬化為一狐迅走而去(並洞㣲志)
唐王軒字公逺因遊苧羅山問西施之遺迹留詩扵石上
　曰嶺上千峰秀江邊細草春今逢浣溪石不見浣溪人
　廻顧見一女子素衣瓊珮謂軒曰妾自呉宫離越國素
　衣千載無人識當時心比金石堅今日為君堅不得軒
　知其異又貽詩曰佳人去千載溪山乆寂寞野水浮白
　烟岩花自開落猿鳥舊清音風月閒樓閣無語立斜陽
　幽情入天幕西子曰子之詩羙矣不盡妾之所寄也乃
　答軒詩曰高花岩外曉相鮮幽鳥雨中啼不歇紅雲飛
　過大江西從此人間怨風月旣暮已散期來日會扵水
　濵翌日軒徃則西子已在焉又相與飲軒詩曰當時計
　拙笑將軍何事安邦頼羙人一似仙葩入呉國從玆越
　國更無春西子見之怨慕乆之又曰雲霞出没群峰外
鷗鳥浮沉一水間一自越兵齊振地梦魂不到虎丘山
　旣夜乃散異日又相遇而留者逾月乃歸郭素聞王
　軒之事逰苧羅留詩扵泉石間莫知其數寂無所遇無
　名子嘲之曰三春桃李苦無言却𬒳斜陽鳥雀喧借問
東鄰效西子何如郭素學王軒聞者大笑(翰府名談)
朱休之家犬歌曰言我不能歌聴我歌梅花今年固自可
　眀年當柰何明年兵亂城䧟梁亡(詩史)
杜少陵因見病瘧者謂之曰誦吾詩可療病者曰何杜曰
　夜䦨更秉燭相對如夣寐之句瘧猶是也又曰誦吾手
　提髑髏血模糊其人如其言誦之果愈言感鬼神亦
　不妄(古今詩話)
石曼卿自少以詩酒豪放自得其氣貌偉然詩格竒峭又
　工扵書筆畫遒勁體兼顔柳爲世所好余家嘗得唐後
　主澄心堂𥿄曼卿爲余草書其籌筆驛詩詩曼卿平生
　所自愛者至今藏之號爲三絶真余家寳也曼卿卒後
其故人有見之者云恍惚如夣中言我今爲仙也所主
芙蓉城欲呼故人徃逰不得忿然騎一青騾去如飛後
又云降扵亳州一舉子家其舉子留不得因留詩一篇
與之余亦略記其一聮云鶯聲不逐春光老花影常隨
日脚流仙事恠不可知其詩頗類曼卿平時語舉子不
能道也(永叔詩話)
增脩詩話總龜卷之四十六
百家詩話總龜後集卷之四十六
　釋氏門
韋應物奉詶處士叔詩云髙齋樂宴罷清夜道相存東
坡次王鞏韻云那能廢詩酒亦未妨禪寂子由春盡詩
　云楞嚴十卷㡬廽讀法酒三升是客同道貴冲寂寞主
　歡暢二者恐不能相兼也白樂天延樂命釂之時不忘
　於佛事至今逹者譏之(葛常之)
衡州花光仁老以墨為梅花魯直觀之嘆曰如嫩寒春曉
　行孤山籬落間但欠香耳余因爲賦長短句曰碧瓦籠
晴香霧繞水殿西偏小駐聞啼鳥風度女墙吹語笑南
　枝破臘應開了道骨不凢江瘴曉春色通靈醫得花多
少抱甕醸寒春杳杳譙門畫角催殘照又曰入骨風流
國色透塵種性真香爲誰風鬂涴啼粧半樹水村春暗
雪壓低枝籬落月髙影動池塘髙情数筆寄㣲茫小寢
　𥘉開霧帳前蝶恋花后西江月也(冷齋夜話)
余自并州還故里舘延福寺寺前小溪風物類斜川余兒
童時戲劇之地也嘗春深獨行溪上作小詩曰小溪倚
春漲攘我夜月湾新晴爲不平約束晚見還銀梭時撥
刺破碎波中山整釣背落日一葉嫩紅間又嘗莫寒㱕
見白鳥作詩曰剰水殘山慘淡間白鷗無事小舟閑個
中著我添圗畫便是華亭落照湾魯直曰觀君詩說烟
　波漂渺處如陸忠州論國政字字坦夷前身非篙師沙
　户種類邪有詩其畧云吾年六十子方半槁項顛螺度
歲年脫却衲衣著蓑笠来伴涪翁刺釣船嘗對淵材誦
　之曰淵材曰此退之澄觀我欲收歛加冠巾換骨句也
(冷齋夜話)
余還自珠崖舘于髙安大愚山陳瑩中自台州載其家耒
漳浦過九江愛廬山因家焉以書督余兼程來余以三
　日至湓城莹中曰自此公可禁作詩無益於事余曰敬
奉敎然余児時好食肉毋使持齋余叩頭乞先飫餐肉
　一日母許之今日當准食肉例先吟兩詩喜吾二人死
而更生何如莹中許焉曰鴈蕩天台看不足尽般児女
寄蓬窓徃耒漳水謀二頃偶愛廬山家九江名節適真
　如醉白生涯領略似湘龎向耒萬事都休理且听楼鍾
　一夜撞與公灵鷲曽听法㳺戯人間知幾生夏口甕中
蔵畫像孤山月下認歌聲翳消巳斍蔕礦尽方知珠自
　明数抹夕陽殘雨外一畨飛絮滿江城莹中喜而謂余
　曰此岐山猪肉雖羙無多食後三年余客漳水見莹中
　姪勝柔自九江來出詩示余曰仁者難逢思有常平居
　慎勿恃何妨争先世路機関悪近後語言滋味長可口
　物多偏作疾快心事過必為傷與其病後求良藥不若
病前能自防余謂勝柔曰公痴詩如食鯽魚惟恐遭骨
刺與岐山猪肉不可同日而語也(泠齋夜話)
陳莹中謫合浦時余在長沙以書抵余為負華嚴經入嶺
　有偈曰大士㳺方興尽囬家山凬月絶纎埃杖頭多少
　閑田地挑取華嚴入嶺来余和之曰因法相逢一笑開
　俯㸔人世過飛埃湘南嶺外休分别圓寂光中共徃耒
　又聞嶺外大雪作二偈寄之曰傳聞嶺外雪壓倒千年
　樹老児拊手笑有眼未曽覩故應潤物材一洗瘴江霧
　寄語牧牛人莫教頭角露又曰偏界不曽藏處處光皎
　皎開眼失蹤由都縁太分曉園林怱生春萬瓦粲一笑
遥知忍凍人未悟安心了(冷齋夜話)
余觀誌公十二時頌自非深悟上乗同佛知見豈能作此
　語也是時逹磨猶未西耒誌以明此理所謂先得我心
　之所同然者誌公没扵天監十三年而逹磨以普通八
　年至金陵由此之魏傳佛心印禅宗方興近世學佛者
　徃徃忽此頌而弗觀蓋貴耳而賤目矣余嘗手書此頌
　置之座右朝夕味之尤爱其最後一首云雞鳴丑一顆
圓珠明巳乆内外推㝷覓捴無境上施爲渾大有不見
頭又無手世界壞時終不朽未了之人听一言只這如
今誰動口以至二祖信心銘永嘉証道歌皆禅學之髄
　𥘉地之人其可弗觀乎(苕溪漁隱)
陳体常荅黄冕仲二書叙學佛之㫖深切著明余嘗三復
其言歎其有理恨未能尽行也体常又有頌六首今録
　二首其一云宻坐研穷有細㣲到頭湏是自忘機應無
　祖佛能超越豈有冤親更順違歷歴孤明猶認影巍巍
　獨露尚披衣飜嗟㑹得昭靈者也道㝷師㫖歸其二云
　個中端的有誰知知者歸來到者稀即見即聞還錯
　㑹離聲離色轉乖違山青水緑明玄旨鶴唳猿啼顯妙
　機有意覔渠終不遇無心到處盡逢伊冷齋夜話云陳
　瑩中北歸過南昌言鄒志完在韶州極精進閉門誦華
　嚴經舎利生袖間此真入信位日誦華嚴於觀音像前
　有脩竹三根生像之後志完掲茆出之不可乃垂枝覆
　像如世所畫寳陁嚴竹今猶無恙韶人扄鎻之以爲過
　客逰觀北還至未州淡山岩有馴狐凢貴客至則鳴志
　完將至而狐輒鳴寺僧出迎志完怪之僧以狐鳴爲言
　志完作詩曰我入幽岩亦偶然𥘉無消息與人傳馴狐
戲學仙伽客一夜飛鳴報老禅(苕溪漁隱)
余讀劉興朝悟道經真集其言曰余少治儒術長登仕版
盖未嘗信佛也三十有二歲見東林長老緫公與之語
七日始生信焉即取其書讀之三年盖恨其信之之晚
也然循其理而体㑹則似悟還迷依其法而行持則暫
静還擾旣而閱傳燈錄始知佛有法眼妙心宻相付嘱
而逹磨西來单傳此事衆生悟者可以見性而了心其
後發明此事但覺境界非常取証道歌讀之句句盡是
吾之心地讀至六般神用空不空一顆貟光色非色如
是希竒之事吾今巳得現前任是千聖出來巳湏退歩
始得示人以偈曰世間多少英靈漢終是迷頭喚人喚
　可怜眼底黒漫漫不見􁐻珠光燦爛過今晡又耒旦不
　斍年華暗中換急抬頭髙著眼徑寸不容蚌中産灵利
　男児薦得時好笑交渠腸𣣔断又詩云今士堂堂此事
　同㱕因処処獲貟通片心豁去滄𬈑窄双眼開耒宇宙
　空出海銀蟾光動地離弦金簇疾追凬湏知佛祖埋藏
　後坐断千差是此翁(苕溪漁隱)
百家詩話捴龜卷之四十六(終)
増修詩話總龜卷之四十七
　　　竒恠門(下)
賣墨者潘谷予不識其人然聞其所為非市人也墨旣精
　妙而價不二或不持錢米求墨不計多少與之此豈徒
　然者㢤予嘗與詩云一朝入海尋李白空看人間畫墨
　山一日忽取欠墨錢劵焚之飲酒三日發狂浪走遂赴
　井死人下視之盖趺坐井中手尚持數珠也見張眀言
　如此(百斛明珠)
太子中允王綸祥符中登進士苐有女子年十八歲一日
晝寢中忽魘聲其父與家人亟徃問之已起謂父曰與
　汝有洞天之縁降人間四百年矣今又㑹此自是謂父
　曰清非生自稱曰燕華君𥘉不識字忽善三十六體大
　篆皆世所未識每與清非生唱和及百餘篇有送人詩
　云南去過瀟湘休問屈氏狂而今聖天子不是楚懷王
　又贈清非生末句云自有燕華無限景清非何事戀東
　宫又雪詩云何事月娥期不在亂飛端葉落人間說與
　人云天上端木開花六出贈清非生云君為秋桐我為
　春風春風㑹使秋桐變秋桐不識春風面題金山云濤
　頭風滚雪山脚石蟠虬又詩云落筆非俗子皷吹皆天
　聲豈俟耳目旣慰子華燕情蔣頴叔以楷字釋之刻扵
　石後嫁為吕氏妻旣嫁則懵然不復能詩康定間進篆
　字二十四軸仁宗嘉之有女仙傳行扵時
天授二年臈卿相等詐稱上苑花開請幸則天許之乃遣
　使宣詔曰眀朝逰上苑火急報春知花須連夜發莫待
曉風吹扵是凌晨名花瑞草皆發羣臣並咸服其異(卓異/記)
唐太府寺隋都水門之地隋平陳扵此置叔寳叔寳將亡
有飛鳥集扵庭以觜畫地作詩云獨足上高䑓腐草化
為灰欲知我家處朱門臨水開(雍洛異集)
嗽金鳥出昆眀國形如雀色黄魏眀帝時其國來獻飼以
　珎珠及兔腦嘗吐金屑如粟宫人争取為釵鈿謂之辟
寒金以此鳥不畏寒也宫人相嘲曰不服辟寒金那得
帝王心不服辟寒鈿那得帝王憐(古今詩話)
西蜀張俞嘗逰􁐻山題二絶云金玉樓䑓挿碧空笙簫逓
　響入天風　當時國色并春色盡在君王顧盻中玉
　帝樓前鎻碧霞終年培飬牡丹芽不妨野鹿踰垣入㗸
　出宫中第一花異日宿温湯見二黄衣吏召其魂至一
　宫闕見仙座殿上問左右曰唐太真妃也與之論當時
　事甚詳覺又爲詩曰夣魂飛入瑶䑓路九霞宫裏曾相
　遇壺天晚景自愁人春水泛花何處去俞尚留温湯閑
　歩野外有牧童持書一𥿄俞乃開封乃仙所爲詩云虚
　堂壁上見清詞似共幽人說所思海上風烟雖可樂人
　間聚散更堪悲重簾透日温温曉玉漏穿花滳滳遲此
　景此情傳不盡殷勤嘱付隴頭児俞詢牧童從何得對
　曰前日有一婦人過此遺我百錢授此書云眀日有衣
　冠獨歩野外子與之俞聞之愈感俞多對士君子道此
(青瑣集)
治平二年長沙趙琪郎中作廣東憲公宇西軒有荔枝數
　本盛夏方熟召刺史燕賞一夕皆空皮核滿地軒之西
　壁有詩云吾儕今日㑹嘉賔滿酌洪鍾飲數廵遍地狼
藉不知曉荔枝又是一畨新二廣人多傳異之
隋煬帝逰廣陵恍惚見陳叔寳來謁曰聞已開隋渠引洪
　河之水東逰維楊因作詩獻之曰隋室開兹水𥘉心謀
　太奢一千里力役百萬民吁嗟水殿不復返龍舟成火
　霞驚流摧陡㟁濁浪噴黄沙兩隄人送客三月柳飛花
　日脚沉雲表榆梢噪瞑鵶如今疲子俗異日便無家且
樂人間景休尋上漢槎客喧舟艤㟁風細錦㠶斜莫言
　無利役千古壯京華煬帝愠曰爾多知為後人之利耶
(同前)
呉興柳歸舜泊舟洞庭君山見鸚鵡數千翶翶其間相呼
姓字有名清越者名武逰郎者名阿蘇児者名武仙郎
者名自在先生者名踏蓮路者名鳯皇䑓者名戴蟬児
者名多花子者或有唱歌者曰吾此曲乃漢武鈎弋夫
　人常所唱者詞曰戴蟬児分明傳與君王語建章殿裏
未得歸朱箔金缸雙鳯舞名阿蘇児者曰我憶得阿嬌
深宫唱曰昔請馬相如為作長門賦徒使費千金君王
　終不顧歸舜歸舟舟人云相失已二日矣
寳應中有元無有春末獨行廣陵郊野夜入路傍村舎宿
　北軒下忽聞西廊有人行聲見四人出衣冠各異相與
　吟詠一衣冠長人曰齊紈魯縞如霜雪寥亮高聲為子
發一黒衣短陋者曰家貧良㑹清夜時熒煌燈燭我能
持一故敝黄衣者曰清冷之泉俟朝汲長綆相牽長出
　入一黒衣冠身亦短陋者曰㸑薪煑水常煎熬充他
　口腹我為勞遲明方散起而視之乃有一杵燭䑓水桶
　破鐺而已(幽恠録)
彭州天台禪院前致仕焦將軍彦賔所創也天台僧行燈
掌之刺史安思謙男守範與賔客逰聮句以紀其來守
　範出首句曰偶到天台院因逢物外僧定武軍推官楊
　鼎夫繼曰忘機同一祖出語離三乗前懷逺軍周述曰
　古德玄意逺外牕虚景澄前眉州判官李仁肇音聮曰
　片時松影下聮續百千燈遂請閑僧教大師義西八分
　書扵牌翌日有貧子乞食扵院見而高聲讀之曰人道
　有初無尾此則有尾無初後五年首頷俱碎不如尾句
　者乎院僧驅逐貧子曵杖四顧曰此後生不逺千里即
　欲到來人以為狂言果五年誅思謙守範伏法鼎大暴
　亡此則首頷俱碎之義也行燈歸寂寺僧蜀王盡遣出
　之後主持院僧適自興元歸則是不逺千里之義也貧
　子之說一無謬焉楊鼎城郭都人嘗逰青城山過皂江
　溺而又出登㟁遽有老人以杖接引且笑曰元是塩裏
　人本非水中物旋失老人所在因作詩以紀之曰青城
　山峭江水寒欲渡當時值急湍棹急狂風趍逺㟁舟逢
恠石碎前灣手攀弱杖倉皇處命在洪濤頃刻間今日
　深恩無以報令人羞說雀㗸環至成都與知巳言竟莫
究塩裏人之義後為居安思謙幕判成都■塩院感疾
暴亡以塩褁其屍歸于蜀(野人閒話)
海南城東有两井相去咫尺而異味號雙井井源出山源
　山石罅中東坡酌水異之曰吾尋白龍不見今家此水
　乎同㳺怪問其故曰白龍當為東坡出俄見其脊尾如
爛銀蛇伏忽水渾有氣浮水面舉首如桃玉筯乃泳而
去余定两井太守張子■為造庵井上號思逺亭號泂
　酌崖有恠樹樹枝腋有詩曰岩泉未入井蒙然冐沙石
泉漱洄爲靨石老生罅隙異㢤寸波中露此横海脊先
　生酌泉笑泉香龍神蟄舉首玉筯揷忽去銀釘擲大身
　何時見夭矯翔霹靂誰言鵬背大更覺宇宙窄字畫
　如顔書無名衘日月此詩氣格似東坡而言泉漱石老
　似非東坡又語散緩疑學而爲之也龍爲蛇形小如
　玉筯(同上)
　　　鬼神門
大暦十三年李道昌爲姑蘇太守忽一日城南虎丘山有
鬼題二詩扵石壁上其一云青松多悲風蕭蕭聲且
哀南山接幽壠幽壠空崔嵬白日徒昭昭不照長夜䑓
　雖知生者樂魂魄安能廻况復人所親慟哭心膽摧慟
哭復何言哀㢤復哀㢤其二云神仙不可學中化空㳺
魂白日非我朝青松為我門雖復隔幽隴猶知念子孫
何以遣悲怨萬物歸其根寄語世上人莫厭臨芳尊莊
生問枯骨生樂徒虚言道昌録奏准勑致祭祭畢其詩
乃㓕後數日又隱出詩一首曰幽冥雖異路平昔忝攻
文欲知高卧處山北両孤墳尋于山後得両墳極高廣
　至今存焉(唐宋遺史)
許周士泊舟淮隂醉題淮隂廟曰脫身仗劍歸眀主授鉞
登壇是得人千騎争馳擒虎口萬囊不㫁堰龍津㧞旗
破趙如摧朽一皷搶齊速若神功業盖時雖不賞威名
　震主即危身時來且佩三齊印勢去翻輸一婦人得意
　不思防後患窮居何用結邊臣名留青史成何事血汚
　西鍾㡬掬塵遂使後來征戰者却愁他日似將軍還舟
　方寐夣介士擁見周士曰足下詩固好然未合扵理也
　信去楚歸漢起自行伍高祖結壇授鉞雖立功名一旦
　自藴忿躁之氣外結邊臣内謀大叛死為萬世醜吾今
　血食扵此亦出望外而子之詩重吾過焉懦無所守將
　安用也(摭遺)
賈魏公尹京日忽有人來展刺謁曰前江南國主李煜相
　見則一清瘦道士爾公曰太師巳物故何得及此曰某
　㓜探釋氏未逹誤有所見今為師子國王偶思鍾山而
　來懷中取一詩授公曰異國非所志煩勞殊清閑驚濤
　千萬里無乃見鍾山公讀之隨身灰㓕
張孝和關中人淳化壬辰年㳺淮南在夀春與張李二生
𬒳酒及淮漘入就龍女祠取桐葉寫詩两句云我是夣
中傳彩筆欲書花葉寄朝雲投扵帳中而去一旦獨至
　其祠忽簾中有婦人邀而置酒贈孝和詩一絶曰落㠶
且泊小沙灘霜月無波淮上寒若向江湖得消息爲傳
風水到長安孝和告去行數十歩忽小女奴呌曰娘子
令還桐葉勿復置念孝和得之回顧惟古祠敗舎而已
李珦字温叔都官外郎之㓜女也八歲能詩嘗作榴花一
　絶云烈火真紅輕皺面晨霞碎剪貼枝條金刀刺出猩
　猩血濺落芳叢乆不銷後適江夏人王常同泛舟射利
　江湖間婁徹為江州清風亭記常萬歎美珦曰未之盡
　也何不云好山渌水萬里有盡處清風眀月千古無老
　時一日舉其文扵徹徹卒用其言為破題不乆常死而
　珦溺舟扵三山磯下後三日屍忽出扵水中士人異之
　為立廟熈寜間都人張芝過廟作三絶焚扵廟中一云
　風軟潮生江水平遥峰隱隱浸寒青自從香骨沉波底
　獨我為詩吊尔靈二云軋軋櫓聲離逺浦蕭蕭㠶影落
　寒濤殷勤滴酒陳佳果將此深心慰寂寥三云江雨初
　晴逺岸低心因啼鳥陡思歸爾如㑹我題詩意魂夣相
　求一處飛旣夜一青衣召云娘子奉俟乆矣芝曰娘子
　為誰青衣曰早來獻詩與誰耶芝乃悟見一婦人謂芝
　曰早來佳章欲托以夣寐是或不真不能盡所懷故求
　面見妾溺此時水官令賦詩及校九江㑹源録一夕而
　畢水官大恱令江神出其屍顯其靈今有祠在此血食
　扵人謝子之詩意所不敢當荅以詩曰梅天半霽江水
　漲水揺花影紅蕩漾東風抛雨過江西截江一瞬生銀
　浪閴然不見鷗鷺飛漁唱四沉烟瞑蕩忽然晴霽碧虚
　闊水色天光月下上柳風和軟浪無聲客櫓嘔軋中
　流鳴两㟁沙頭拾翠女嬉笑携手相將行秋入空江潦
　水静澄江一碧如寒鏡逺㠶㓕沒入雲中菱唱㣲茫晩
　風瞑西風脫木露三山隱隱樵歸亂石間霜猿哀落岩
前月杜宇枝間更啼血蓬囱風緊客衣單中夜危腸㡬
　欲絶我本名家閨中女聘得良人共途路相將雲水二
　十年所得歡心亦無數豈其天禍及一身夫死身沉大
　江去猛風吹雲無定踪盡日隂愁難得雨秋髙水冷白
　骨寒孤児稚女歸何處因公遺我白玉篇慰此窮泉生
　和煦明朝仙舸宿何州回首寒江烟雨暮芝見詩嘆賞
　乆之又出白金二百星贈芝曰煩礲一石載妾前事亦
　有奉報如何芝受其金送芝出幄則已五皷矣芝後因
　循不能為立石舟再過三山下㡬至傾覆是夜又夣其
　女深詬責之負其事(翰府名談)
李群玉校書過二妃廟題詩曰小孤洲北浦雲邊二女明
　粧共儼然野廟向江春寂寂古碑無字草芊芊東風近
　墓吹芳芷落日深山哭杜鵑猶似含嚬望廵狩九嶷如
　黛隔湘川題黄陵廟詩曰黄陵廟前芳艸春黄陵女児
　茜裙新輕舟小檝唱歌去水逺山長愁殺人又曰黄陵
　廟前春已空子䂓啼血滴春風不知精爽落何䖏疑是
　行雲秋色中群玉自以第三篇春空便到秋色踟蹰欲
　改二女俄出焉群玉悉其所陳而題於後渉重湖至潯
　陽太守叚成式索為詩酒侣具述其事後二年而群玉
　逝故哭李詩曰酒裏詩中三十年縱横唐突世喧喧明
　時不作禰衡死傲盡公卿歸九泉又曰曾說黄陵事今
　為白日催老無男女累誰哭向泉䑓
䖍州布衣頼仙芝言連州有黄損僕射五代時人僕射盖
　仕南漢也未老退歸一日忽遁去莫知所在子孫畫像
　事之凢三十三年乃歸坐阼階上呼家人其子不在孫
　出見之索筆書壁上云一别人間歲月多歸來人事已
　銷磨惟有門前鑑池水春風不改舊時波投筆而去不
　可留子歸問其狀貌云甚似影堂中人也連州相傳如
　此其後頗有禄仕者
艾子病熱稍昏夣中神㳺隂府見閻王升殿治事有數鬼
招一人至一吏前白曰此人在世惟務持人隂事思扵
財物雖無過者必巧造端以誘䧟之然後􁈋抉准法合
以五百億萬斤柴扵鑊湯中煑之王曰可令赴獄有一
　牛頭捽執之而去其人私謂牛頭曰君何人曰吾鑊湯
　獄主獄之事皆吾主之其人又曰旣爲獄王固首主也
　而豹皮襖若是弊鬼曰冥中無此皮若陽人焚化方得
　吾名不顯扵人間故無焚貺者其人又曰某之外氏獵
　徒也家常有此皮若蒙主見憫少减柴數得還即焚化
　十皮為獄王作裩其鬼喜曰爲女去億萬二字以敗其
　徒則汝得速還兼免沸煑之苦二三人扵是又入鑊煑
　之其牛頭者時來相問小鬼見如此必欲庇之亦不敢
　令火熾遂報柴足旣出鑊束帶將行牛頭曰忽忘皮也
　其人乃明顧曰有詩一首奉贈云牛頭獄主要知聞權
　在閻王不在君减刻官柴尤自可更求枉法豹皮裩牛
　頭大怒义入鑊湯益薪煑之艾子旣寤語扵徒曰須信
　口是禍之門(並百斛明珠)
周祖起扵鄴范魯公遁迹民間執𥿄扇偶題云大熱去酷
吏清風來故人坐茶肆中忽一形貌怪陋者前揖之曰
相公相公勿慮勿慮律其扇曰輕重無准吏得舞文何止
大熱耶公當深究獄弊持扇急去後一日扵祅廟後門
鬼手中持其扇乃茶肆中見者未㡬周祖果得公扵民
間遂大用憶陋鬼之言首議刑典䟽曰先王所恤莫重
扵刑今䌓苛失中輕重無准民罹横刑吏得舞法周祖
從其言命公與知雜張湜等刋定五年書成目曰刑統
(玉壺清話)詩話總龜四十七
百家詩話緫龜後集卷之四十七
　䴡人門
銅雀伎古人賦詠多矣鄭惜云舞餘依帳泣歌罷向陵㸔
　張正見云雲慘當歌曰松吟欲舞風賈至云靈几臨朝
奠空牀卷夜衣王勃云妾本深宫妓曽城閉九重君王
歡愛盡歌舞爲誰容沈佺期云昔年分食鼎今日望陵䑓
　一旦雄圗盡千秋遺令開皆佳句也羅隱云強歌強舞
竟難勝花落花開淚滿繒秪合當年伴君死免教憔悴
望西陵似比諸人差有意也魏武隂賊險狠盗有神器
實竊英雄之名而臨死之日乃遺令諸子不忘於葬骨
之地又使伎人㸔銅雀䑓上以歌舞其魂亦可謂愚矣
東坡云操以病亡子孫滿前而咿嚶涕泣留連妾媍分
香賣履區處衣物平生姦偽死見真性真名言㢤(葛常/之)
人君不能制𣣔於媍人以至溺惑廢政未有不亂亡者桀
奔南巢􁪽階妺喜魯威亾國惑始齊姜妲巳褒娰以至
楊妃張孔之徒皆是也呉於西施王之耽惑不减於諸
　后一夕越兵至而王不知也鄭毅夫詩云十重越甲夜
城圍燕罷君王醉不知若論破呉功苐一黄金只合鑄西
　施謂非西施則呉不亡呉不亡則安得以黄金而鑄之
容㢤東坡范蠡詩云誰將暗矢射呉児長笑申公爲夏姬
却遣姑蘇有麋鹿更令夫子得西施言楚申公欲弱楚而
強呉者以夏姬之故曾不如范蠡滅吴覇越而坐得西
　施也(同上)
韓康公上元召從官数人出家妓侍飲其專寵者曰魯生
　偶中蜂螫少頃持扇就東坡乞詩詩中有魚吹細浪歌
　摇日舞罷花枝蜂入懐之句上句記姓下句記事(侯鯖/録)
東坡嘗飲一豪士家岀侍姫十餘人皆有姿伎其間有一
　善舞者名媚児容質頗䴡而軀幹甚偉豪士特所寵愛
　命乞詩扵公公戯爲四句云舞䄂𥚹􁫝影揺千尺龍蛇
　動歌喉宛轉聲撼半天風雨寒妓頳然不悦而去(迍齋/閑覧)
王晋卿都尉既䘮蜀囯貶均州姫侍尽逐有一號者號囀
春鶯色藝两絶平居属念不知流落何許後二年内徙
汝隂道過許昌市傍小楼聞泣声甚悲晋卿異之問乃
囀春鶯也恨不可復得因賦一聮佳人已属沙吒利義
　士今無古押衙晋卿每話此事客有足成章者晋卿覧
　之尤愴然其詞曰幾年流落向天洭萬里㱕耒两鬂葉
翠䄂香殘空浥泪青楼雲渺定誰家佳人已属沙吒利
義士今無古押衙囬首音塵两沉絶春鶯休囀沁園花
(西清詩話)
蔡持正謫新州侍兒名琵琶嘗飬一鸚鵡持正毎呼琵琶
即和一響板鸚鵡傳言呼之琵琶卒後悮觸響猶傳言
呼之持正感傷成疾不起嘗為詩云鸚鵡言猶在琵琶
事已非傷心瘴江水同渡不同㱕苕溪漁隱曰持正守
安州夏日登車蓋作十絶句為吴処厚箋注得罪謫新
　州其間一絶云𥿄屏石桃竹方牀手倦抛書午夣長睡
　起莞然成獨笑数聲漁笛在滄浪殊有閑適自在之意
(侯鯖錄)
囬紋两讀必徧獨此五詩不然其一曰紅窓小泣低聲怨
　永日春寒斗帳空中酒落花飛絮乱曉鶯啼破梦匆匆
　其二曰同誰更倚窓綉落日紅扉小院深東復西流分
　水嶺恨兼愁續断弦琹其三曰寒信凬飄霜葉黄冷灯
殘月照空牀看君寄憶囬紋錦字字萦愁冩断腸其四
　曰前堂畫燭殘凝泪半夜清香舊染衾烟鎻竹枝寒宿
　鳥水沉天色霽横叅其五曰娥翠歛時聞燕語泪珠弹
　処見鴻㱕多情妾似凬花乱薄倖郎如露草希(漫叟詩/話)
曽子宣夫人魏氏作虞美人草行云鴻門玉斗紛如雪十
萬􁌀兵夜流血咸陽宫殿三月紅覇業已随烟烬㓕刚
強必死仁義王隂陵失路非天亡英雄本學萬人敵何
　用屑屑悲紅粧三軍散尽旌旗倒玉帳佳人坐中老香
　魂夜逐劒光飛青血化爲原上草芳心寂寞寄寒枝舊
　曲聞耒似歛眉哀怨徘徊愁不語恰如愁听楚歌時滔
　滔逝水流今古漢楚㒷亡两丘土當年遺事乆成空慷
　慨墫前爲舞誰苕溪漁隱曰此詩乃許彦囯表民作表
　民合肥人余昔随侍先君守合肥嘗借得渠家集集中
　有此詩又合肥老儒郭全羙乃表民席下舊諸生云親
　見渠作此詩今曽端伯編選亦列此詩扵表民詩中遂
　與余所見所聞合覧者可以無疑亦知冷齋之妄也
(冷齋夜語)
費氏蜀之青城人以才色入蜀宫後主嬖之號花蕊夫人
　效王建作宫詞百首囯亡入備後宫
　太祖聞之召使陳詩誦其囯亡詩云君王城上竪􁌀旗
　妾在深宫那得知十四萬人齊觧甲寕無一个是男児
　祖恱蓋蜀兵十四萬而王師纔数萬爾(後山詩話)
㒒七歲時見眉州老尼姓宋忘其名年九十餘自言嘗随
　其師入蜀主孟昶宫中一日大熱蜀主與花蕊夫人夜
　起避暑摩訶池上作一詞宋具能記之今四十年耒巳
　死矣人無知此詞者独記其首两句云氷肌玉骨自清
　凉無汗暇日㝷味豈洞仙歌令乎乃為足之云苕溪漁
隱曰漫叟詩話所載本事曲云錢唐一老尼能誦後主
詩首章两句與東坡洞仙歌序全然不同當以序為正
也(東坡洞仙歌序)
楊元素作本事曲記洞仙歌氷肌玉骨自清凉無汗水殿
　凨耒暗香滿繍簾開一點明月窺人人未寢欹枕釵横
鬂乱起耒携素手庭户無聲時見踈星渡河漢試問夜
　如何夜巳三更金波淡玉縄低轉細屈指西凬幾時耒
　又不道流年暗中偷換錢唐有一老尼能誦後主詩首
　章两句後人為足其意以填此詞余嘗見一士人誦全
　篇云氷肌玉骨清無汗水殿凨来暗香暖簾開明獨窺
　人欹枕釵横雲雲乱起耒瓊户時見踈星渡河漢屈指
　西凬幾時耒只恐流年暗中換(漫叟詩話)
太和𥘉有為御史分務洛京者有妓善歌時太尉李逢吉
　留守求一見既不敢辭盛粧以徃李命與衆姫相見李
　姫四十餘􁲕皆出其下既入不復出頃之李亦辞以遂
　疾罷坐信宿耗絶但怨歎不能巳已為詩两篇投献明
　日李但含笑曰大好詩遂絶詩曰三山不見海沉沉豈
　有仙踪尚可㝷青鳥去時雲路断姮娥㱕去月宫深紗
　窓暗想春相憶書幌誰令夜獨吟料得此時天上月只
應偏照两人心一篇亡苕溪漁隱曰余觀刘賓客外集
有憶妓四首内有一首即前詩也其餘三首亦是前詩
　之意也古今詩話中旣不云御史姓名則此詩豈非夣
　得為之假手乎古今詩話
何彼穠矣之詩羙王姫而作也周姫姓故皇女皆称姫如
　陳嬀楚芈齊姜之類是也後世凢婦人皆称姫誤矣南
　朝人士皆謂姫人如䔥綸見姫人詩所謂狂夫不妬妾
　随意還家刘孝綽詠姫人未出詩所謂帷開見釵影簾
　動聞釧声梁王僧孺為姫人怨詩所謂還君与妾扇㱕
妾與君裘江捴為姫人怨服藥詩所謂妾家邯郸好輕
薄持忿仙童一丸藥是也(丹揚集)
後山詩話退之詩云長安衆冨児盤饌羅羶葷不能文字
飲惟觧醉紅裙而老有二妓號絳桃栁枝故文昌張藉
　云為出二侍女合弹琵琶筝也又為李于志叙當世名
貴服金石藥𣣔生而死者数軰著之石藏之地下豈為
　一世戒邪而竟以藥死故白樂天云退之服硫黃一病
竟不痊也
唐語林退之二侍妾一曰綘桃二曰栁枝皆能歌舞𥘉使
　王庭湊至壽陽驛絶句云凬光𣣔動别長安春半邊城
特地寒不見園桃并巷栁馬頭惟有月團圓蓋寄意二
姝逮㱕栁枝踰垣遁去家人追獲故鎮州𥘉㱕詩云别
耒楊桞汀頭樹擺乱春凬只𣣔飛惟有小園桃李在留
花不發待郎㱕自是專寵綘桃矣(䂬溪)
百家詩話捴龜後集卷之四十七(終)
增修詩話總龜卷之四十八
　　　鬼神門
余與魯直夀朋天啓㑹子伯時齋看詩卷皆仙鬼作或夢
　中所作也又記太平廣記中有人為鬼物所引入墟墓
　皆華屋洞戸忽為刼墓者所驚出遂失所見但云芫花
　半落松風晚清吾每愛此两句故附之書末
王著洛陽人也七歲能属文十四進士及第初依師冤勾
　縣張嘏東京應舉乆不知消息賃居相國寺東因出通
　衢忽遇張嘏遂邀茶肆叙闊至乃才蝴蝶詩最嘉云今
　夜君棲芳艸裏為傳消息到王孫嘏無言忽然不見著
　驚問郷人云卒已半年著自及第便歴華省至翰林
學士只及中年而終(郡閣雅談)
西川宰相高駢版築羅城日有守禦指揮使姜知古分得
　西南趙波塊即趙畚相公墳也知古號令候䁱開之是
　夜有人黄衣束帶瘦骨長卓立于知古前曰趙相公使
　上書知古驚覧書末後有詩一首頃之鬼不見詩云我
昔勝君昔君今勝我今人生一世第何用苦相侵
保大中廣陵裡城隍因及古塜得石誌一所云日為箭兮
月為兮四時射人兮無窮但得天將明月花不覺人隨
流水空山川秀兮碧穹窿崇夫人墓兮直其中猿啼烏
嘯烟濛濛千年萬年松栢風或云李白詞(南唐近事)
甘露寺僧話吴王收得浙右之明年夏中夜月瑩無雲
　長江如畫有僧持課俄數人自西軒領僕厮軰挈酒
　上江亭而止夣明月宰相遇坐定命酒羅列昊竊窺之
　思中夜禁行從何而至必是幽虚扵牕隙俯伏伺之東
　向一人衣南朝衣西向一人北虜衣北向一人衣縫掖
　衣指南向者設禮而坐東向一人衣朱衣霜簡清痩多
　髯飛杯之次東向者曰今日恣縱江南之㳺皆不乏風
　流矣僕嘗記公云何人種得西施花千古春風開不盡
　可謂越古超今矣酒至西虜服曰各述旦曩日臨危一
　言曰趙䑓能爲賦邢陽解獻書可惜西川水不救轍中
　魚次至縫掖舉白而歌曰偉㢤横海鱗壯矣垂天翼一
　旦失風水翻爲螻蟻食廵至東向云功遂侔昔人保退
　無智力旣渉太行險兹路信難渉次至朱衣乃高吟曰
　握裏龍蛇𥿄上鸞逡廵千幅不將難顧雲已徃羅隱耄
　更有何人逞筆端吟罷東樓晨鍾遽鳴僧户軋然而啓
　忽尔而散(桂花叢談)
秦太虚言寳應民有嫁娶㑹客者有客徑起出門若醉甚
　將赴水者人急持之客曰有婦人以詩招我其詞云長
　橋直下有蘭舟破月衝烟任意逰金玉滿堂何所用争
　如年少去來休倉皇就之不知其為水也然客亦無他
　夜㑹說鬼與參寥參寥舉此聊為記之(東坡詩話)
唐丞相馬植弟固武威太守固弟西河太守二弟聞植罷
安南都護又除黔南不得意維舟峽中古寺前夜月如
晝見白衣人緩歩隄上吟曰栽竹爲筒作笛吹鳯凰池
　上鳯凰飛勞公更向黔南去即是陶鈞萬類時歴歴可
　聽遣人尋訪已失之後黔南去再入爲大理卿遷刑部
侍郎判塩鐡遂大拜
大暦元年元載因早朝有人獻詩載令左右收之候入中
　書看其人曰若不能讀請自誦一篇曰城東城西舊行
　處城裏花飛柳如絮海燕㗸泥欲下來屋裏無人却飛
　去吟畢不見乃知其非人也載後敗家破妻𬒳戮
馮翊夏陽縣㩀大河有兾河清澈可鍳大和中縣尉趙生
　一夕與同軰聮歩望月扵兾泉上忽有人貌甚黒緑𫀆
　自泉中出徐吟曰夜月明皎皎緑波空悠悠生且驚其
　水溺明日生再逰兾水見廟中土偶人𬒳緑𫀆視之其
　貌乃昨日吟詩人也
元和中有陸橋家于丹陽居有池塘亭榭一夕有人叩門
　急視見一人儀狀秀逸自稱曰沈約聞公雅好詩故來
　奉謁旣而呼左右曰召青箱來有一児年可十歲約曰
　此吾子也欲使紹吾學故名青箱然亦能詩從吾與范
僕射過䑓城曾作感舊詩令諷之曰六代舊山川興王
㡬百年䌓華今寂寞朝市昔喧闐夜月琉璃水春風柳
色天傷時爲懐古垂涙國門前忽不見
唐燕士晋昌人隱于九華晚歩山下見一白衣少年閒歩
　自若曰澗水潺湲聲不絶溪壠茫茫野花發自來自去
　人不知歸時長對空山月歸問里人曰是呉氏子善詩
　卒僅數年矣
錢起寓宿驛舎聞窓外有人曰曲終人不見江上數峰青
　起怪之十年後就試座主李時試湘靈鼓瑟詩落句意
　乆不屬遂以此一聮續之乃中魁選詩全篇云善鼓雲
　和瑟常聞帝子靈馮夷空自舞楚客不堪聽雅調悽金
　石清音發杳冥蒼梧來暮怨白芷動芳馨流水傳湘浦
　悲風過洞庭曲終人不見江上數峰青
劉山甫隨侍官扵嶺外北歸泊舟洞庭登㟁見有北方毗
　沙門天王廟祠因謁之見廟宇頽圯乃題云壞墻風雨
　㡬經春艸色盈庭一座塵自是神仙無感應盛衰何得
　却由人是夜夣神責曰我南岳神也汝何相侮俄而風
濤大作舟㡬覆悔謝徹去詩牌乃止(古今詩話)
長安中秋望夜有人聞鬼吟曰六街皷歇行人絶九衢茫
茫空有月又聞有和者云九衢生何勞勞長安土盡槐
根高俗云務本西門是鬼市或風雨暝晦皆聞其喧聚
　之(南部新書)
開元中有幽州衙校姓張妻孔氏生五子而卒後娶李氏
　妬悍狠戾虐遇五子鞭捶不其甚苦哭扵孔氏之墳母
　忽於塜中出撫其子悲慟乆之因以白布巾題詩贈張
曰不分成故人泣涕每盈巾死生今有隔相見永無因
盒裏殘粧粉留將與後人黄泉無用處浪作塜中塵有
　意憐男女無情亦任君欲知腸㫁處眀月照孤墳五子
　得詩以呈其父其父訴扵連帥連帥上聞李氏流嶺南
建隆初有人行扵巴峽夜泊舟扵江涘忽有人諷詠曰秋
　逕填黄葉懸崕露艸根猿聲一呌㫁客旅數重魂其音
苦切激昻而悲如是通宵九吟百遍𥘉疑舟行秀士也
　及曉訪之其所泊㟁殊無舟舸但空山䆳林溪谷絶幽
　尔㳂㟁尋訪數處有二脚迹長二尺許
荆南復州門街東有劉氏舊宅宇舎横㫁敝壊鮮有人居
　梁太保震有逺房弟伯升秀才請居之貴其幽致而肄
業旣憇馭月餘辰夕甚安一日晝寝夢魘乆之方寤乃
　曰適夣一女子緑裙紅䄂自東街而來泣而呼曰聴妾
　幽恨之句詩曰卜得上峽日秋江風浪多巴陵一夜雨
腸㫁木蘭歌梁因稱嘆而覺竟無他說(脞說後集)
鬼仙詩曰仙人未必便仙去還在人間人不知手把白鬚
　從两鹿相逢却問姓名誰又云江上檣竿一百尺山中
樓䑓十二重山僧樓上望江上指點檣竿笑殺儂又云
爺娘送我青楓根不記青楓幾回落當時手刺身上衣
今日爲灰不堪着又曰酒盡君莫沽壺傾我當發城市
多囂塵還山弄明月又云浦口潮來𥘉渺漫蓮舟溶漾
采花灘芳心不愜空歸去㑹得潮平更折看又曰忽然
湖上片雲飛不覺舟中雨濺衣折得荷花渾忘却空將
荷葉盖頭歸又曰寒花白露裏亂山明月中是夕苦吟
　罷寒燭與君同
黄魯直登荆州亭柱間有詞曰簾捲曲欄獨倚銀屏暮天
　無際淚眼不曾晴家在呉頭楚尾數點雪花亂委撲漉
　沙鷗驚起詩句欲成時没入蒼烟叢裏魯直曰似為予
　發筆勢類女子又有淚眼不曾晴句即鬼也是夕有女
　子絶艶見夣扵魯直曰我家豫章附舟墮水死于此登
　亭感而作不意公能辨之魯直覺曰此必呉城小龍女
　事(同前)
　　　佞媚門
陳瑄太師任西川有愛姬徐氏郫城令之女也令欲求彭
　牧以紅絹數寸作二十八字遣其妻私示其女曰深宫
　冨貴事風流莫忘生身老骨頭因與太師歡笑處為吾
　方便覔彭州人皆鄙之(鑑戒録)
鎮楊州請章孝標賦春雪孝標作詩曰六出花飛處處飄
　粘囱拂砌上寒條朱門到曉難盈尺盡是三軍喜氣消
唐李嶠少負才華參知政事封鄭國公長夀中則天鑄八
稜銅柱題曰大周萬國述徳天樞紀革命之功貶皇家
　之德天柱下置鐵山翁師子琪璘圍遶武三思為文朝
　士獻詩不可勝紀惟嶠詩冠絶當時曰轍迹光西崦勲
庸紀北燕如何萬國㑹諷德九門前灼灼臨黄道迢迢
　入紫烟仙盤正下露高柱欲乗天山類叢雲起珠疑大
火懸聲流塵作刼業固海成田聖澤傾堯酒薫風入
　舜絃忻逢下生日還遇上皇年后憲司發附㑹韋庶人
　左授滁州别駕(大唐新語)
　　　琢句門
唐僧多佳句其琢句法比物以意而不指言一物謂之象
　外句如無可上人詩曰聽雨寒更盡開門落葉深是落
葉比雨聲也又曰㣲陽下喬木逺燒入秋山是㣲陽比
逺燒也用事琢句妙在言其用而不言其名耳此法唯
　荆公山谷東坡知之荆公曰含風鴨緑鱗鱗起弄日鵞
黄裊裊垂此言水柳之用而不言水柳之名坡别子由
　曰猶勝相逢不相識形容變盡語音存此用事而不言
其名山谷曰管城子無食肉相孔方兄有絶交書又曰
　語言少異無阿堵氷雪相看有此君又曰眼看人情如
　格五心知世事等朝三格五是融法也後漢注云常置
　人扵險處然句中眼者世尤不能解王荆公欲新政作
　雪詩曰勢合便疑包地盡功成終欲放春回農家不念
豐年瑞只欲青雲萬里開
韓魏公罷政判北京作園中行詩曰風定曉枝蝴蝶亂雨
　匀春圃桔橰閑意趣所至多見扵嗜好
歐陽文忠公喜士爲天下第一好誦孔北海座上客常滿
尊中酒不空之句
范文正公清嚴而喜論兵好誦兵衛森畫㦸燕寢凝清
　香之句
李師中送唐介謪官詩曰去國一身輕似葉高名千古重
　如山並㳺英俊顔何厚已死姦䛕骨尚寒已而聞介趂
　月首上任大悔乃以書索詩唐公笑曰吾正不用此無
　對屬落韻詩送還李乃悟一身千古非恊對與荆公措
東坡逰羅浮詩曰潜鱗有飢蛟掉尾取渇虎我來方醉後
　濯足聊戯侮想見海上超放之類然蛟疑不能掉尾雪
裏芭蕉也
王榮老渡觀江風作不得濟父老曰公篋中畜竒物此江
　神極靈獻之當得濟榮老有玉麈尾端石硯宣包幛獻
　之皆不驗有魯直草書扇頭子題韋應物詩曰獨憐
　幽草澗邊生上有黄鸝深樹鳴春潮帶雨晚來急野
　渡無人舟自横取視儻恍之勢曰我猶不識鬼識之乎
　以獻之香火未收天水相照如鏡南風徐來㠶一飽而
　濟余謂神必元祐仙客不然何嗜之深也
李白詩曰昔日芙蓉花今為㫁腸草以色事他人能得㡬
　時好陶弘景仙方注曰㫁腸草不可食其花羙好名芙
蓉花
柳子厚詩曰漁翁夜傍西巖宿曉汲清湘然楚竹烟消
　日出不見人欵乃一聲山水緑回看天際下中流巖上
　無心雲相逐東坡評詩云以竒趣為宗反常合道為趣
熟味之此詩有竒趣其尾两句雖不必亦可欵乃
相呼聲相應也(冷齋夜話)
杜牧華清宫詩云長安西望綉成堆山頂千門次第開一
　騎紅塵妃子笑無人知道荔枝來尤膾炙人口㨿唐記
　明皇常以十月幸􁐻山至春即還宫是未嘗六月在驪
　山也然荔枝盛暑方熟詞意雖羙而失事實
唐人題西山寺云㡬夜碍新月半江無夕陽或謂冠絶古
今以其盡得西山之景趣也金山寺題者甚多而絶
少佳句唯樹影中流見鍾聲两㟁聞又天多剰得月地
　少不生塵最為人傳誦要亦未為至工若用扵落星寺
有何不可乎熈寜中介甫有句云天末海門横北固烟
中沙岸似西興尤為中的(遯齋閒覧)
增修詩話總龜卷之四十八(終)
百家詩話捴龜後集卷之四十八
　䴡人門
陳筑字夣和莆田人崇徳𥘉登第為福州古田尉既至官
　惑一倡周氏周能詩嘗有詩贈筑曰梦和殘月過楼西
　月過楼西夣巳迷喚起一声腸断処落花枝上鷓鴣啼
　首句蓋寓筑字也又有春時詩曰暼然飛過誰家燕驀
　地香耒甚処花深院日長無個亊一瓶春水自煎茶
(夷堅志)
徃時青幕之子婦妓也善為詩詞同府以詞挑之妓荅曰
　清詞䴡句永叔子瞻曽獨歩似恁文章冩得出耒當甚
　強(後山詩話)
杭妓胡楚龍靚皆有詩名胡云不見當年丁令威年耒処
　処是相思若将此恨同芳草却恐青青有尽時張子野
　老于杭多為官妓作詞而不及靚靚献詩云天與群芳
　十様葩獨分顔色不堪誇牡丹芍藥人題徧自分身如
　鼓子花子野扵是為作詞也(同上)
蘇子瞻通判錢唐嘗權領郡事新太守将至營妓陳状以
　年老乞出籍從良公即判曰五日京兆判状不難九尾
　野狐從良任便有周生者色藝為一郡之最聞之亦陳
　状乞嫁公惜其去判云慕周南之化此意誠可嘉空冀
　北之群所請冝不允其敏捷喜謔如此(澠水燕談録)
韓魏公為陜西安撫開府長安李待制(師中)過之李有詩名
　席間使為官妓賈爱卿賦詩云願得貔貅十萬兵大戎
　巢冗一時平㱕耒不用封侯印只問君王乞爱卿(后山/詩話)
李元膺喪妻作長短句云去年相逄深院宇海棠下曽歌
　金縷歌罷花如雨翠羅衫上點点紅無数今歲重㝷携
　手処空物是人非春暮囬首青門路乱紅飛絮相逐東
　凨去元膺㝷亦卒(冷齋夜話)
杜大中自行伍行将與物無情西人呼為杜大䖝虽妻有
　過亦公杖杖之有爱妾才色俱羙大中牋表皆此妾所
為一日大方寢妾至見几間有𥿄筆頗佳因書一闋寄
　臨江仙有彩鳯随鵶之語大中斍而視之云鵶且打鳯
　扵是掌其面至項折而斃(今是堂手録)
東坡在豊城有老人生子爲具召東坡且求一詩東坡問
　翁年夀幾何曰七十翁之妻幾何曰三十東坡即席戯
　作八句其警聮云聖善方當而立歲乃翁巳及古希年
(迍齋閑覧)
治平中錢忠道過呉江爱其凬物清佳晋恋不能去諷詠
　逰賞遇一女子小舟獨棹扵煙波浩渺間忠恱之作詩
　贈女子其警句云滿目生涯千頃浪全家衣食一輪竿
　女子得詩携之㱕呈其父其父蓋隱淪客也喜忠此詩
遂以女子奉忠箕箒泛舟同入烟波不知所徃(青瑣)
白藕作花凬巳秋不堪殘睡更囬頭晚雲帶雨㱕飛急去
　作西窓一夜愁此趙徳麟細君王氏所作也徳麟既鰥
　居因見此篇遂與之為親余以為乃二十八字媒也徳
麟名令畤東坡作秋陽賦云越王之孫有賢公子宅扵
　不土之里而詠無言之詩蓋畤字也坡云且教人別処
使不得苕溪漁隱曰徳璘小詞有臉薄難藏泪眉長易
斍愁之句人多称之乃全用也香奩集桃花臉薄難蔵
　泪栁葉眉長易斍愁一聮詩但去其上四字耳(王直方/詩話)
毛逹可未第時其内以一詩寄之云剔燭親錦字書擬慿
　㱕鴈寄天隅經年未報于秦䇿不識如今舌在無(寄齋/録)
近時媍人能文詞如李易安頗多佳句小詞云昨夜雨踈
　凬驟濃睡不消殘酒試問捲簾人却道海棠依舊知否
　知否應是緑肥紅瘦緑肥紅瘦此言甚新又九日詞云
　簾捲西凬人似黄花瘦此語亦媍人所難到也易安再
　適張舟未幾反目有啓事與綦処厚猥以桒榆之晚景
　配茲駔儈之下材傳者争笑之(苕溪漁隱)
朝奉郎丘舞中諸女皆能文詞每兄弟内集必聮詠為樂
其仲嘗作寄夫詩云簾裡孤灯斍曉遅獨眠留得宿得
　粧眉珊瑚枕上驚殘梦認得䔥郎馬過時(苕溪漁隱)
近世婦人多能詩徃徃有臻古人者王荆公家能詩者最
　衆張奎妻長安縣君荆公之妹也佳句為最草草盃􁑱
供笑語昏昏灯火話平生呉安持妻蓬䒹縣君荊公之
　女也有句云西凬不入小窓紗秋意應怜我憶家極目
　江山千萬恨依前和泪看黄花刘天保妻平甫女也句
　有不縁燕子穿簾幙春去春来可得知荆公妻呉國夫
　人亦能文嘗有小詞約諸親逰西池有待得明年重把
　酒携手那知無雨又無風皆脱洒可喜之句也(隱居詩/話)
作詩押韵是一巧中秋夜月詩押尖字数首之後一媍人
　云蚪胎光透亮犀角暈盈尖(許彦周詩話)
廣漢营妓小名僧児秀外惠中善填詞有戴者忘其名两
　作漢守寵之旣而得請玉局之祠以㱕僧兒作滿庭芳
見意云團菊包金叢蘭减翠畫成秋暮凬烟使君㱕去
　千里倍澘然两度朱轓鴈水全勝得陶侃當年如何見
　一時盛事都在送行篇愁煩梳洗懶㝷思陪宴花月湖
　边有多少凨流徃事萦牽聞道霓旌羽駕看看是玉局
神仙應相許冲雲破霧一到洞中天(苕溪漁隱)
姑蘇官妓姓蘇名瓊行第九蔡元長道過蘇州太守召飲
　元長聞瓊之能詞因命即席為之乞韵以九字詞云韓
　愈文章蓋世謝安情性凬流良辰美景在西楼敢勸一
　巵芳酒記得南宫髙過弟兄争占鰲頭金炉玉殿瑞烟
　浮髙占甲科第九蓋元長奏名第九也(復齋漫録)
夏均父嘗言詩之比類直要相停常與客泛舟載肥妓而
　飲濁酒其詩曰蟻浮金椀濁妓壓畫船低(詩說隽永)
文潞公守洛冨鄭公致仕司馬温公宫祠范蜀公自許下
　耒同過郡㑹出四玉杯勸酒官妓不謹碎其一潞公将
　治之温公請書牘尾云玉爵弗揮典礼虽聞扵徃記彩
　雲易散過差可恕扵斯人乃笑而釋之
東坡自錢塘𬒳召過京師林子中作守郡有會坐中營妓
出牒鄭容求落籍髙莹求從良子中命呈東坡東坡索
　筆為减字木蘭花書牒後云鄭荘好客容我樽前先堕
　幘落筆生凬籍籍声名不負公髙山白早莹骨氷肌那
　觧老從此南徐良夜清凨月滿湖暗用此八字扵句端
　也苕溪漁隱曰聚蘭集載此詞乃東坡贈潤守許仲凃
　且以鄭容落籍髙莹從良為句首非林子中也(同上)
江寕章文虎其妻劉氏名彤文羙其字也工詩詞嘗有詞
　寄文虎云千里長安名利客輕离輕散㝷常難禁三月
　好凨光滿堦芳草緑一片杏花香記得年時臨上馬看
　人泪眼汪汪如今不忍更思量恨無千日酒空断九囬
　腸又云向日寄去詩曲非敢為工蓋𣣔道衷腸萬一耳
　何不掩悪輒示他人適足耴笑文虎也本不復作然意
　有所感不自巳小詩二章章四句奉其一云碧紗窓外
一声蝉牽断愁腸懶昼眠千里才郎帰未得無言空撥
玉炉烟其二云畫扇停揮白日長清凬細細襲羅裳女
童耒報新難酒安得良人共一觴(苕溪漁隱)
祭文唐人多用四六韓退之亦然故李易安祭趙湖州文
　云白日正中歎龎翁之機捷堅城自堕怜𣏌婦之悲深
　媍人四六工者(四六談塵)
今代婦人能詩者前有曽夫人魏后有易安李李在趙氏
　時建炎𥘉從秘閣守建康作詩云南耒尚怯呉江冷北
　狩應悲易水寒又云南渡衣冠少北耒消息欠劉琨
(詩説雋永)
山谷戯聞喜遣侍児耒促詩云日遣侍児耒報嘉草鞋十
　里踏堤沙鳩盤茶様施丹粉只欠一枝萵苣花其醜陋
　可想山谷亦善戯也(苕溪漁隱)
劉偉明既䘮爱妾而不能忘為清平樂詞云東凬依舊着
　意隋堤栁槎得鵞児黄𣣔就天色清明時候去年紫陌
　青城今朝雨魄雲魂断送一生憔悴知他幾個黄昏與
　唐阿灰之詞有間矣(復齋漫録)
陸敦礼藻有侍児名羙奴善綴詞出侑樽爼每丐韵扵坐
客頃刻成章卜筭子云送我出東門乍別長安道两岸
　垂楊鎻暮烟正是秋光老一曲古陽関莫惜金墫倒君
　向瀟湘我向秦魚鴈何時到如梦令云日暮馬嘶人去
　舡逐清波東注後夜最髙楼还肯思量人否無緒無緒
生怕黄昏踈雨(苕溪漁隱)
王定囯嶺外帰岀歌者勸東坡酒坡作定凬波序云王定
　囯歌児曰柔奴姓宇文氏眉目姢䴡善應對家世住京
　師定囯南迁㱕余問柔廣南凬土應是不好柔對曰此
　心安処便是郷因為綴此詞云常羡人間琢玉郎天教
　分付点蘇　自作清歌傳皓齒凬起雪飛炎海変清凉
万里帰耒年愈少㣲笑笑時猶帶嶺梅香試問嶺南應
　不好却道此心安処是吾郷(東皐雜)
余觀古今詩話翰府名談皆載冦莱公侍児蒨桃詩二首
和章一首並同翰府名談仍益以恠辭吾所不取今但筆
其詩云公自相府出鎮北門有善歌者至庭下公收金
鍾獨酌令歌數闋公贈之束綵歌者未滿蒨桃自内窺
之立爲詩二章呈公云一曲清歌一束綾羙人由自尚
嫌輕不知織女瑩窓下㡬度抛梭織得成其二云夜冷
衣单手屡呵幽䆫軋軋度寒梭臘天日短不盈尺何似
　妖姬一曲歌公和云將相功名終若何不堪急景似奔
梭人間萬事君休問且向樽前聽豔歌(同上)
百家詩話總龜後集卷之四十八
集一百家詩話緫龜後集卷之四十九
　　飲食門
唐御食紅綾餅餤爲上光化中放進士裴格盧延孫等二
十八人燕於曲江勅太官賜餅餤止二十八枚而巳延遜
後入蜀頗為蜀人所易嘗有詩云莫欺零落殘牙齒曾
吃紅綾餅餤来其爲當世所貴重如此酉陽雜爼載衾
冠家有䔥家餫飩庾家粽子韓約櫻桃饆饠又有胡突鱠
麞皮索餅之類號為名食不至於甚侈而羙有餘亦紅綾
餅餤之類也
晋史稱何劭驕奢簡貴衣裘服玩新故巨積食必盡四方
珍異一日之供以錢二萬爲限而曽所食而曽所食不
　過萬錢是劭之自奉侈於父也而劭贈張華詩乃云周
　旋我陋圃西瞻廣武廬旣貴不忘儉處約能存無鎮俗
　在簡約塞門焉足摹是以姬孔爲法以𬋩氏爲戒也審
能如是則史所書又如何㢤以史為正則邵所言誣矣
東坡擷菜詩云秋來霜露滿東园盧服生兒芥有孫我
與何曾同一飽不知何苦食鷄豚苟能如此則豈肯縦
嗜𣣔於口腹之間㢤
酉陽雜爼載鄭慤嘗於使君林避暑取蓮葉以簮刺其心
令與柄通其屈莖如象鼻傳酒噏之名為碧筒盖取蓮
葉芳馨之氣雜於酒中爲可喜也故東坡詩云碧筩時
作象鼻湾白酒微帯荷心苦是巳大抵醪醴之妙籍外
而發其中則格髙而味竒如大宛之葡萄大官之挏馬
　皆藉他物以成者趙德麟以黄柑醸酒東坡嘗作洞庭
　春色賦遺之所謂命黄頭之千奴卷震澤而俱還坡亦
　以松明醸酒所謂味甘餘而小苦歎幽姿之獨髙二酒
　至今有用其法而爲之者至坡在黄州自作蜜酒惠州
自作桂酒皆一世而止盖出於一時之戲劇未必皆中
節度爾(同上)
酒之種多矣有以緑爲貴者白樂天所謂傾如竹葉盈樽
緑是也有以黄為貴者老杜所謂鵞兒黄似酒是也有
　以白為貴者樂天言玉液滿金巵是也有以碧爲貴者
老杜所謂重碧酣春酒是也有以紅爲貴者李賀所謂
小槽酒滴珍珠紅是也今閩廣間所醸酒謂之紅酒其
色殆類臙脂酉陽雜爼載賈􁭀家蒼頭能别水常乗小
艇於黄河中以瓠匏接河源水以醸酒經宿色如綘名
爲崑崙觴是又紅酒之尤者也(同上)
張衡曰客賦醉言歸稱露未晞王式曰客歌􁐻駒主人歌
庸歸賓主之情可謂粲然者至李太白陶淵明則不然
各常爲詩曰我醉欲眠君且去雖曰任真之言然亦太無
主人之情矣司馬温公獨樂园飲云浩歌縦飲任天機
莫使歡娯與性違玉枕醉人從獨卧金羇倦客聽先
歸其亦二子之意也白樂招客飲云客告暮將歸主称
日未斜又命小青娥長跪謝貴客其視張衡王式尤爲
　有委曲相者然置酒送李漳州詩曰獨醉似無名借君
　作題目又何與招客飲之詩異乎東坡醉眠亭詩云醉
　中對客眠何害湏信陶潜未苦賢山谷云欲眠不遣客
　佳䖏更難忘如是則不失賓主之禮又有可以通我之
情是賓主之情兩得矣(同上)
賢者豹隱墟落固當和光同塵雖舎者争席何病而况於
　杯酒之間㢤陶淵明杜子羙皆一世偉人也毎田父索
　飲必使之畢其歡而盡開情而後去淵明詩云清晨聞
　叩門倒裳徃自開問子為誰歟田父有好懐壼漿逺見
　候疑我與時乖老杜詩云田翁逼杜曰邀我嘗春酒呌
　婦開大瓶盆中為吾取二公皆有位者也於田父何拒
焉至於田父有一世皆尚同願君汨其泥之說則姑守陶
　之介久客惜人情如何拒隣叟則何妨杜之通乎(陽秋)
復齋漫録云唐李敬方歡醉詩云不向花前醉花應觧笑
　人只因連夜雨又過一年春日日無窮事區區有限身
若非盃酒裏何以寄天真杜子羙絶句云二月巳破三
月漸老逢春能㡬逥莫思身外無窮事且盡生前有限
盃二詩雖相縁而杜則尤其工者也世所傳相逢不飲
空歸去洞口桃芲也笑人之句盖出於方敬
詩說隽永云福州嶺蛤蠣號西施舌極甘脆其出時天氣
正熱不可致逺吕居仁有詩云海上凢魚不識名百年
生命一杯羮無端更號西施舌重與児曹起妄情
藝苑雌黄云河豚所附本草云味甘温日華子云有毒予
　按倦㳺雜録云河䐁魚有大毒肝與卵人食之必死暮
　春栁花飛此魚能大肥江淮人以時為珍更相贈遺腐
　其肉雜蔞荻芽瀹而爲羮或不甚熟亦能害人歲有
　𬒳毒而死者南人嗜之不巳故聖俞詩春洲生荻芽春
　岸飛楊花河䐁當此時貴不数魚鰕而其後又云炮煎
苟失所轉喉為莫耶如此則其毒可知本草以爲無毒
悞矣或云河䐁子不可食其大纔一粟浸之經宿如弹
丸人有中其毒者以水調炒槐花末及龍腦皆可觧予
嘗見其漁者說其所取之由曰河䐁盛氣善怒毎伏水
　底必設網於上故以物就而觸之彼将奮怒而上遂爲
所獲呉人珍之以其腹腴為西施乳予嘗戲作絶句云
蔞蒿短短荻芽肥正是河豚欲上時甘羙逺勝西子乳
呉王當日未曽知雖然甚羙必甚悪河䐁味之羙也呉
　人嗜之以䘮其軀西施色之羙也呉王好之以亡其國兹
可以爲來者之戒
　噐用門
舒王作前元豊行云倒持龍骨掛屋　後元豊行云龍骨
長乾掛梁梠龍骨水車也是歲豊稔故龍骨掛而不用
又有寄楊徳詩云遥聞青秧底復作龜兆拆脩脩雨龍
骨豈得長掛壁是歲亢旱反前詠爾東坡亦有水車詩
　云翻翻聮聮衘尾鴉犖犖确确蛻角蛇分畦翠浪走雲
陣刺緑針抽稻芽天公不念老農泣喚取阿香推雷車
　言水車之利不及雷車所霑者廣矣(䂬溪)
張景陽七命有浮三翼泛中沚之句故詩家多以三翼爲
　輕舟如梁元帝日華三翼舸元微之光隂三翼過是也
按越絶書伍子胥水戰兵法内經曰大翼一艘廣一丈
　五尺二寸長十丈中翼一艘廣一丈三尺五寸長五丈
　大尺小翼一艘廣一丈二尺長九丈所謂三翼者皆巨
　戰船也用爲輕舟悞矣
苕溪漁隱曰蘇叔黨過賦䑕鬚筆云太倉失陳紅狡穴得
　餘腐旣興丞相歎又發廷尉怒磔肉餧餓猫分髯雜
　霜兎挿架刀槊徤落𥿄龍蛇􁕀物利易未詰時來即
百家詩話總龜後集卷之五十
　技藝門
東坡與子由論書云吾雖不善書曉書莫如我苟能通其
　意常謂不學可故其子叔黨䟦公書云吾先君子豈以
書自名㢤特以其至大至刚之氣發於胸中而應之於
　手故不見其有刻畫嫵媚之態而端乎章甫若有不可
　犯之色少年喜二王書晚乃喜顔平原故時有二家風
　氣俗子不知妄謂學徐浩陋矣觀此則知𥘉未嘗規規
　然出於翰墨積習也(葛常之)
唐令狐相進李逺爲杭州宣宗曰聞李逺云長日惟消一
　局棊豈可使治郡哉對曰詩人之言不足有實也乃薦
逺亷察可任此正說詩者不以辭害志也(䂬溪)
房千里作骰子選格序云以六骰雙雙爲戯以數多少為
進身官聀之序而乃條其選黜之目焉坡以流俗狂惑
　經营倘來惴惴惟恐後扵他人何異擲骰者心動於中
　而色形於外也欲求勝人者哉王逄原彩選詩云卒無
　及物效徒有髙人氣昏昏忘其大優優争其細其理信
　然(黄常明)
裴度平淮西絶世之功也韓愈平淮西碑絶世之文也非
　裴之功不足以當韓之文非韓之文不足以發裴之功
　碑成李愬之子乃謂没父之功訟之於朝憲宗使叚文
　昌別作此與捨周鼎而寳康瓠何異㢤李義山詩云
碑髙三丈字如手負以靈鰲蟠以螭句竒語重喻者少
讒之天子言其私長繩百尺拽碑倒粗砂大石相摩治
公之斯文若元氣先時已入人肝脾愈書愬曰十月壬
申愬用所得賤賊将自文城因天大雪疾馳百二十里
到蔡取元濟以獻文昌所謂郊雲晦冥寒可墮指一夕
卷斾凌辰破関等語豈不
相萬萬哉東坡先生責官過舊馹壁間見有人題一詩
云淮西功業冠吾唐吏部文章日月光千古断碑人膾
炙世間誰數叚文昌坡喜而録之(同上)
陸希聲隱居冝興君陽山今金沙寺其故他宅也自著君
陽山記叙其景物亭舘如輞川上可得其彷彿𥘉僧𧦬
光從希聲授筆法継以善書得幸於昭宗希聲祈使援
　已以詩寄之云筆下龍蛇似有神天池雷雨變逡廵寄
言昔日不龜手應念江湖洴澼人遂得召隱操盖不足
觀也嘗著易傳十卷觀其自序以謂夢在大河之陽有
三人偃卧東首上伏羲中文王下孔子也以易道卑予
遂悟八卦小成之位質之象數如有符契且云今年四
　十有七巳及聖人之年於是作易傳以授門人崔徹王
賛之徒復自爲注今觀其書無可取者而恠誕如此其
　人亦可知後避難死於道路盖不能終君陽之居也(韻/語)
(陽秋)
杜劉少府畫山水障歌云反思前夜風雨急乃是蒲城鬼
神入元氣淋漓障尤􁊨真宰上訴天應泣應物聽嘉陵
江聲云水性自云静石中本無聲如何兩相激雷轉空
山鳴贈能吟李儋詩云絲桐本異質音韻合自然吾觀
造化意二物相因縁臨川詠魯公壊碑云六書篆籒数
變改遂後世多失真誰𥘉妄鑿妍與醜坐令學士劳骸
筋堂堂魯公勇且仁豈亦以此夸常民直疑技巧有天
巧不必強勉亦通神坡詠歙硯詩云與天作石来㡬時
與人作硯𥘉不辭詩成鮑謝石何與筆落鍾王硯不知
此窮本探妙超出凖繩外不特狀冩景物也(䂬溪)
　拾遺門
退之和劉使君云吏人休報事公作送春詩夢得送王司
　馬之陜州云案牘來時惟署字風煙入興更成章自俗
吏觀之皆可坐不了事之目也(韻語陽秋)
樂天云報道前駈少呵喝恐驚黄鳥不成啼坡云鬂絲只
好對禪榻湖亭不用張旌旗蔡君謨云因傍堤松却飛
盖爲聞山烏撤鳴騶若俗士務此誇張俗眼又豈識數
公意(黄常明)
林和靖詩馬從同事借妻怕罷官貧頗能狀寒亷態抑又
有意所謂怕貧者婦人女子耳大丈夫之不移何隕獲
　之有子羙有長貧任婦愁亦以男子未嘗愁也譲粟不
謀妻以明謀及婦人則不得辭也又云浮生有分定飢
　飽豈能迯歎息謂妻子我何隨汝曹樂天云妻孥不恱
　　生恠問而我醉卧方陶然退之曰莫為児女態戚嗟憂
　　賤貧(䂬溪詩話)
　肅宗至徳𥘉子羙為拾遺岑参為𥙷闕或問二人孰賢予
　　曰子羙賢或曰何以知之曰以其詩知之子羙之詩
　　云避人焚諌草騎馬欲雞栖又曰明朝有封事数問夜
　　如何参之詩曰聖朝無闕事自覺諌書稀至徳𥘉安史
　　之亂方劇上皇在蜀朝野騷然果無闕事時耶(䂬溪/詩話)
　李白月下獨酌詩云舉盃邀明月對影成三人而賈翁
　　玩月詩亦云但爱杉倚月我倚杉為三(葛常之)
　文如翻水成賦作义手速乃北夣瑣言記温庭筠才思
　　艶麗工於小賦每入試押官韻作賦凡八义手而八韻
成多為隣鋪假手號日救數人也余嘗以八义手對
　三折肱(䂬溪詩話)
老杜流落不偶然巳為世所尊嘗有杖藜還客拜又
　有客云老病人扶再拜難則其㘴深鄉曲敬可
　見奚雖然樊宗師見劉义尚為之獨拜况老杜
　乎(黄常明)
周羙成晚歸錢塘鄉里夣中得瑞鶴仙一闋悄
　郊原帶郭行路永客去車塵漠漠斜陽映山
　落歛餘紅猶恋孤城䦨角凌波歩弱過短亭
　何用素約有流鶯勸我重觧繍鞍緩引春醉
　酌不記歸時早暮上馬誰扶醒眠朱閣驚飈
動幕猶殘醉遶紅渠歎西园已是花深無地東風何事
　又悪任流光過却歸來洞天自樂未㡬方臘盗起自桐
廬擁兵入杭時羙成方㑹客聞之倉黄出奔趍西湖之
墳庵次郊外適際殘臘落日在山忽見故人之妾徒歩
亦爲迯避計約下馬小飲于道傍旗亭聞鶯聲於木杪
分背少焉抵庵中尚有餘醺因卧小閣之上恍如詞中
逾月賊平入城則故居皆遭蹂踐旋营緝而處継而得
請提舉杭州洞霄宫遂老焉悉符前作羙成嘗自記甚
　詳今偶失其本姑記其畧以書于編(揮塵)
余嘗於王莹夫􁁱處見王荆公手書集句詩一𥿄云海棠
乱發皆臨水君知此䖏花何似凉月白紛紛香風隔岸
聞囀枝黄鳥近隔岸聲相應隨意坐莓苔飄零酒一盃
今不知在何所(揮塵)
莱公雖居相位於寢處一青幃三十年有親者求之欲其
易去公笑而荅曰彼詐我誠雖敝何害實不忍以敝舊
弃耳析者愧之故魏野詩云有官居鼎鼐無地起楼䑓
及北使來頋望縉紳而問迓者無地起樓䑓相公安在
其清望爲人所景望如此然永叔歸田録頗論其侈汰
司馬温公亦云豈非奢外而儉内歟(䂬溪)
昌黎寄崔立之云傲兀坐試席深叢見孤羆四坐各
低囬不敢捩眼窺可謂善言埸屋事若平居所飬不
厚誠難傲兀也(同上)
退之韶州晋别張使君云乆欽江緫文章妙自歎虞翻骨
　相屯翻放弃南方自恨䟽莭骨鯁不媚犯上獲罪當長
　没海隅其刚𥚹方拙凌突權势出於天性冝文公喜用
　江緫乃敗國奸回特引之何故按南史孔奐傳宋主欲
　以緫為太子詹事奐曰江有潘陸之華而無园綺之實
　乃奏江緫文華之人冝求厚重之才是時恐有􁌲云杜
　云逺愧梁江緫還家尚黒頭李商隱贈杜牧之云前
身恐是梁江緫皆未可與言史也(同上)
子羙有朱紱負平生樂天有金帶　腰衫委地紫綬相暉
　映不悪赤紱金章盡到身如此尚多然亦有歎曰實
事盡消虗事在銀魚金帶遶腰光又有簮纓假合虗名
在筋力消磨實事空皆自作觧嘲也嘗愛韋蘇州云
　除書忽到門冠帯便拘束又有謝居士寄松英丹云一
　拜藍峰送還使腰間銅印與心違言與意皆自在也
散貟踈去未爲貴小邑陶休何足云惟樂天早退乃可語
　此(黄常明)
蘇州寄粲師遥知㝷齋夜凍雪封松竹時有山僧来懸
燭獨自宿嘗於暑月讀亦有霜氣
籍贈令狐云乆爲慱士無人識自到長安賃舎居未足
　爲窮其㝷時道士云昨來官罷無生計𣣔就專求辟
榖方其窮無以加矣
唐王建以宫詞名家本朝王岐公亦作宫詞百篇不過述
　郊祀御試經筵翰苑朝見等事至於宫掖戲劇之事
　則秘不得傳故詩詞中亦罕及若建者乃内侍王守澄
　之宗姪得宫中之事為詳如叢叢洗手遶金盤旋拭紅
　巾入殿門衆裏遥㸔新橘子在前枚得便承㤙又云避
　脫昭儀不擲盧井邊含水噴鴉雛内中數日多呼喚冩
　得滕王蛺蝶圗如此之類非守澄說似則建豈能知㢤
　𥘉守澄讀建宫詞謂之曰宫掖之事而子昌言之儻得
　罪將奚贖建與之詩云三朝行坐鎮相隨今上春宫見
　小時脫下御衣先賜著進來龍馬毎教騎長承宻旨帰
　家少獨奏邊機出殿遲不是姓同親說向九重争得外
　人知自是守澄不敢有言花蕋夫人亦有宫詞百篇如
月頭支給買花錢滿殿宫人近數千遇著唱名多不語
　含羞走過御床前之類亦可喜也
余嘗赴京師徃辭伯父坐中舉兄弟送行詩云問人求穩
　店下馬過危橋及觀坡集送姪安莭詩序其伯曽有送
蘇老下第歸蜀云人希野店休安枕路入靈関穩跨馿
急難之誠意皆相若但字有多寡耳余官辰沅逾年族
弟来相視将行率爾送之云就舎勿令人避席渡江莫
與馬同船雖鄙近不工亦可用於畏塗也(黄常明)
荆公日記云立春日悉剪綵爲燕子以戴之故歐永叔云
　不驚樹裏禽𥘉變共喜釵頭燕巳来鄭毅天云漢閣閗
簮雙綵燕併知春色上釵頭皆春日貼子詩也
藝苑雌黄云脩真入道秘言曰以立春日清晨北望有
　紫縁白雲者爲三元者三素飛雲三元君以是日乗
　八輿上詣天帝子候見當再拜自陳某乙乞得給侍
　輪轂三過見元君之輦者白日登天歲時廣記載此事
　云臣鍇按舉埸嘗試立春日望三素雲詩取此事故
　蘇子容作皇太妃閣春貼子云萬年枝上㸔春色三
素雲中望玉宸許仲尤作皇帝閤春貼子云三素雲
飛歸北極九農星粲見南方
百家詩話總龜後集卷之五十(終)
　　　　　　　　　　　　　冩書貴溪姜輔周
　　　　　　　　　　　　　刋字番易丁　祖
　　　　　　　　　　　　　　　　　　朱
　　　　　　　　　　　　　　楽平　胡　暹
詩話総龜䟦
余舒阮字集百家詩話総龜首卷四十
有八後卷五十寔抄録未傳之書其
月囱殿下樂善嗜古見而珍愛亟𣣔與四
方風雅之士共之延珖校讎訛舛芟剔
重冗而夀諸梓焉復俾采集近代及
國朝諸大家者而續成之荑荒僻淺鮮蒐
輯尚未成帙姑識于卷末云
　峕
　嘉靖歳次乙巳春三月吉旦
　　　　　　　番昜後學程珖謹識
