#+TITLE: 別本韓文考異-唐-韓愈
#+DATE: 2018-05-12 10:19:02
#+SOURCE: github.com/kanripo/KR4c0044 master db533fd5                
晦庵先生朱文公韓文考異序
南安韓文出莆田方氏近丗號爲佳本
予讀之信然然猶恨其不盡載諸本同
異而多折衷於三本也原三本之見信
杭蜀以舊閣以官其信之也則宜然如
歐陽公之言韓文印本𥘉未必誤多爲
校讎者妄改亦謂如羅池碑改歩爲渉
田氏廟改天明爲王明之類耳觀其自
言爲兒童時得蜀本韓文於隨州李氏
計其歲月當在天禧中年且其書巳故
弊脫略則其摹印之日與祥符杭本蓋
未知其孰先孰後而嘉祐蜀本又其子
孫明矣然而猶曰三十年間聞人有善
本者必求而改正之則固未甞必以舊
本爲是而悉從之也至於秘閣官書則
亦民間所獻掌故令史所抄而一時館
職所校耳其所傳者豈真作者之手藁
而是正之者豈盡劉向揚雄之倫哉讀
者正當擇其文理意義之善者而從之
不當但以地望形勢爲重輕也抑韓子
之爲文雖以力去陳言爲務而又必以
文從字順各識其職爲貴讀者或未得
此權度則其文理意義正自有未易言
者是以予於此書姑考諸本之同異而
兼存之以待覽者之自擇區區妄意雖
或竊有所疑而不敢偏有所廢也
郡齋近刋朱文公校定昌
黎集附以考異而音辯則
舊所刋也初讀者未免求之
音辯質诸校本既字不盡同且
音讹事多缺此書有集注有
補注有辨證有全觧音通
句釋引物連類雖若加詳
而扵本文間亦抵捂余頗病
之今悉從校本更定音訓因
旁摭诸家注觧劫本文用事
者枚举而記其凡有未俻則
訪诸士友博極此書者併記之
意其間阙逸尚多也昔黄太
史有云杜詩韓文無一字無來
處竊謂必盡所云而後可讀
二文公之書過不自料附所甞
記録於逐卷之左而空其下
方以待來者竄釋兾更相
緝續於音辯或有補云寳慶
三年季夏既望承議郎特添
差通判南剱州軍州兼𬋩内
勸農事王伯大謹書
　　音釋如集中考異
　　巳載者更不重出
昌黎先生集諸家姓氏
　　丹陽洪氏(興祖/撰年譜辨證)
　　東蜀樊氏(汝霖/著公志及年譜註)
　　眉山孫氏(汝聽/全解)
　　臨卭韓氏(諄/全解)
　　文溪祝氏(充/全解)
　　　晦庵朱氏(熹/撰考異)
　　　留畊王氏(伯大/著音釋)
姓氏(畢)
朱文公校昌黎先生集序
(此集今丗本多不同惟近歳南安軍所刋方/氏校定本號爲精善别有舉正十卷論其所)
(以去取之意又它本之所無也然其去取多/以祥符杭本嘉祐蜀本及李謝所據館閣本)
(爲定而尤尊館閣本雖有謬誤往往曲從它/本雖善亦弃不録至於舉正則又例多而詞)
(寡覧者或頗不能曉知故今輒因其書更爲/校定悉考衆本之同異而一以文勢義理及)
(它書之可證驗者决之苟是矣則雖民間近/出小本不敢違有所未安則雖官本古本石)
(本不敢信又各詳著其所以然者以爲考異/十卷庶幾去取之未善者覧者得以叄伍而)
(筆削焉○方云序只云目爲昌黎先生集諸/本亦多無文字者今从之○後凡从方氏者)
(不復論所不/同者乃著之)
　　門人李漢編
(方云蜀本作朝議郎行尚書屯田貟外郎史/館修撰上柱國賜緋魚袋李漢編今本或有)
(并序二/字非是)
周情孔思千態萬貌卒澤於道德仁義炳如也洞視
萬古愍惻當丗遂大拯頽風教人自爲時人始而驚
中而笑且排先生益堅終而翕然隨以定嗚呼先生
於文摧陷廓清之功比於武事(閣本作/土非是)可謂雄偉不
常者矣(常方从杭本作賞云取漢書功蓋天下者不/賞之語○今按不賞乃蒯徹教韓信背叛之)
(語而唐太宗亦甞自言武德末年實有功髙不賞之/懼施之於此旣不相似且非臣子所宜言者李亦未)
(必敢取以爲用也/當从諸本爲正)長慶四年冬先生殁門人隴西李
漢(或無隴/西二字)辱知最厚且親遂収拾遺文無所失墜(方/云)
(左傳國語多用失墜字或/作墜失或無失字者皆非)得賦四古詩二百一十聮
句十一律詩一百六十雜著六十五書啓序九十六
哀辭祭文三十九碑誌七十六筆硯鱷魚文三表狀
五十二揔七百(或作七百一十六或作七百三十八/方氏考其数皆不合而姑從閣本杭)
(本以爲唐本舊如此旣非/文義所繫今亦不能深考)并目録合爲四十一卷目
爲昌黎先生集傳於代又有注論語十卷傳學者順
宗實録五卷列於史書不在集中先生諱愈字退之
官至吏部侍郎餘在國史本傳
　　　　　韓柳二先生文集行丗乆矣唐季歴代以来儒
　　　　　人文士莫不宗之以為文章之模範序記之矜
　　　　　式惜乎舊板漫滅續集遺闕讀者憾焉本堂
　　　　　廣求訪到善本卷集全備宗玉喜不自勝命工鼎
　　　　　新綉􁆒以廣其傳使四方文學君子得覩
　　　　　二先生之全文不致湮没豈不偉歟幸鑑
　　　　　嵗舍戊長十月吉旦　書林王宗玉謹識
　　　汪季路書
逵頃在成都見樊澤之所藏盤谷序碑本云得之邵
公㴉作横卷刻字畫甚新略無殘闕處家中所藏本
乃刻之方石殘闕殊甚其下方十餘字不復存字體
絶不相類自是兩本家中本有後語集古録金石録
本亦皆有之記得樊本無之洪慶善所見似亦與家
中本同惟樂且無央不同以上文意觀之恐舊自作
無殃也大氐家所藏本與方本所記多同但藂茂盤
旋友人於峕可以稼五處家本所闕而天子二字家
本似續改刻耳又嘗以所見樊本及家本校今方本
所不同者五處如不可幸而致(不樊作弗/家本闕)大丈夫不
遇(夫下樊本有/之字家本闕)僥倖(樊本家本/僥並作徼)不祥(樊本家本/不皆作弗)飲則
食(樊本同/家本闕)田氏先廟碑海外二字方氏蓋从石本而
不著其說櫜兠則石本省卜作櫜方作橐者誤也
　　右季路所見二石本與方氏所記無大同異但
　　央二本皆作央恐作殃者爲是蓋作殃則與樂
　　爲兩事中閒可用且字作央則與樂爲一事中
　　閒不容著且字也僥倖據經傳當作徼字它亦
　　不必改也今録此書以見石本未必可據况方
　　氏所見又出傳録而非其眞耶田碑櫜字雖無
　　石本亦亡可疑方本之誤則其考之有未詳耳
朱文公校昌黎先生集凡例
　一正文及篇次係按方崧卿本而用諸本參校(杭/係)
(監本閣係館閣本石係石刻本洪係/洪興祖本又有潮本蜀本泉本晁本)
　一考異舉方作者係按方崧卿本而舉方云者並
　　是方崧卿舉正全文(方有舉正/十卷刋行)
　一注方作或作及非是或注用事及用字出處並
　　是考異全文其間有注一作者係今例别用他
　　本增入
　一小圈下今按云云者並是考異全文
　一句讀下或一兩字下各有考異今例並緫附於
　　一章之下
　一一章或有兩今按云云者又分其一於小章或
　句断之下今例一段無再出今按
　一考異於正文本字或一字或二字並皆提起如
　本字在章末其下即入注脚則不復再出(或二/四字)
(或全句/例同)
　一考異有厶字或作厶字者今例並提起正文本
　字如上文或有字相犯則於本字上更連舉一
　字以别之如上字又相犯則連舉下字
　一考異有或無厶字者今例上文只有一字則止
　云或無厶字如上文有兩字相犯則云厶下或
　無厶字如上字又相犯則云厶上或無厶字或
　上下字又皆相犯則連舉二字以别之厶上或
　有厶字厶下或有厶字例亦同
　一律詩一聮如上下句係附兩意則各附考異及
　注脚於毎句之下如兩句只是一意則併附於
　　一聮之下(碑銘墓誌聯/句祭文例同)
　一考異或於篇目下云恐非公作今刪去者今例
　亦但存其篇目而不載其文
　一正文或有疑字並依考異文从囗
　　右凡例十二條乃南劒官本所載按
　　朱文公校昌黎集又著考異十卷在正集之
　　外自爲一書　留畊王先生倅南劒時併將
　　考異附於正集本文之下以便觀覧故其凡
　　　例如此　留畊先生又集諸家之善更定音
　　釋援據的當音訓詳明猶未附入正集仍於
　　　逐卷之左空其下方㠯待竄補是雖足見
　　　先生之謙德而觀者未免即此較彼其於披
　　　閱又未爲便今本宅所刋係將南劒州官本
　　　爲據併將音釋附正集焉使觀者一目可盡
　　　而文義粲然亦　先生發明此書之本心也
　　　幸鍳
朱文公校昌黎先生集目録
　　　　　　　　　　　　李　漢　編集
︻卷之一
　　賦
　　　感二鳥賦　復志賦
　　　閔已賦　别知賦
　　古詩
　　　元和聖德詩　琴操十首
　　　南山詩　謝自然詩
　　　秋懷詩十首　赴江陵途中寄三學士詩
　　　暮行河堤上詩　夜歌
　　　重雲　江漢
　　　長安交遊者　岐山下二首
︻卷之二
　　古詩
　　　北極一首贈李觀　此日足可惜贈張籍
　　　幽懷　君子法天運
　　　落葉　歸彭城
　　　醉後　醉贈張秘書
　　　同冠峽　送惠師
　　　送靈師　縣齋有懷
　　　合江亭　陪杜侍御遊湘西寺
　　　岳陽樓　送文暢師
　　　荅張徹　薦士
　　　喜矦喜至贈張籍張徹　古風
　　　駑驥　馬猒榖
　　　　出門　嗟哉董生行
　　　　烽火　汴州亂
　　　　利劒　齪齪
︻卷之三
　　古詩
　　　　河之水二首　山石
　　　　天星　汴泗交流
　　　　忽忽　鳴鴈
　　　　龍移　雉帶箭
　　　　條山蒼　贈鄭兵曹
　　　　桃源圗　東方半明
　　　　贈唐衢　貞女峽
　　　　贈矦喜　古意
　　　　八月十五夜　謁衡嶽廟
　　　岣嶁山　永貞行
　　　洞庭湖阻風　李花
　　　杏花　感春四首
　　　寒食出遊　憶昨行
︻卷之四
　　古詩
　　　劉生詩　鄭羣贈簟
　　　豐陵行　遊青龍寺贈崔補闕
　　　贈崔立之　送區弘
　　　三星行　剥啄行
　　　青青水中蒲三首　孟東野失子
　　　陸渾山火　縣齋讀書
　　　題新竹　晚菊
　　　落齒　哭楊兵部(凝)陸歙州(參)
　　　苦寒　赤藤杖歌
　　　酬崔十六少府　送矦參謀
　　　東都遇春　感春五首
　　　酬裴十六功曹　燕河南府秀才
　　　送李翶　送石處士
　　　送湖南李正字
︻卷之五
　　古詩
　　　辛卯年雪　醉留東野
　　　李花二首　招揚之罘
　　　寄盧仝　酬司門盧四雲夫院長望秋作
　　　　誰氏子　河南令舎池臺
　　　　送無本師歸范陽　石鼓歌
　　　　雙鳥詩　贈劉師服
　　　　題炭谷湫祠堂　聽潁師彈琴
　　　　送陸暢歸江南　送進士劉師服東歸
　　　　嘲魯連子　贈張籍
　　　　調張籍
　　　　盧郎中雲夫寄示盤谷子歌以和之
　　　　寄皇甫湜　病中贈張十八
　　　　雜詩　寄崔二十六立之
　　　　月蝕詩效玉川子作　孟生詩
　　　　射訓狐　將歸贈孟東野房蜀客
　　　　答孟郊　從仕
　　　短燈檠歌　送劉師服
︻卷之六
　　古詩
　　　符讀書城南　示爽
　　　人日城南登髙　病鴟
　　　華山女
　　　讀皇甫湜公安園池詩書其後二首
　　　路傍堠　食曲河驛
　　　過南陽　瀧吏
　　　贈别元十八協律六首　𥘉南食貽元十八恊律
　　　宿曾江口示姪孫湘(二首)答柳柳州食蝦蟇
　　　别趙子
　　　除官赴闕至江州寄鄂岳李大夫
　　　南山有髙樹行一首贈李宗閔
　　　猛虎行
︻卷之七
　　古詩
　　　雪後寄崔二十六丞公　送僧澄觀
　　　獻山南鄭相公樊貟外　和武相公詠孔雀
　　　感春三首　行香贈盧李二中舎人
　　　晚寄張十八助教周郎博士
　　　題張十八所居　酬盧給事曲江荷花
　　　和錢七盆池所植　記夢
　　　南内朝賀歸呈同官　朝歸
　　　雜詩四首　讀東方朔雜事
　　　譴瘧鬼　示兒
　　　庭楸　翫月喜張十八以王六至
　　　和李相公攝事南郊　和裴僕射相公假山
　　　與張十八同效阮歩兵　送諸葛覺往隨州讀書
　　　南溪始泛三首
︻卷之八
　　聮句
　　　城南聮句　㑹合聮句
　　　闘雞聮句　納凉聮句
　　　秋雨聮句　征蜀聮句
　　　同宿聮句　莎柵聮句
　　　雨中寄孟刑部聮句　逺遊聮句
　　　晚秋郾城夜㑹聮句
︻卷之九
　　　律詩凡八十五首
　　　　題楚昭王廟　宿龍宫灘
　　　　义魚招張功曹　李貟外寄紙筆
　　　　次同冠峽　答張十一功曹
　　　　郴州祈雨　湘中酬張十一功曹
　　　　郴口又贈二首　題木居士二首
　　　　晚泊江口　湘中
　　　　別盈上人　喜雪獻裴尚書
　　　　春雪　聞棃花發贈劉師命
　　　　春雪閒早梅　早春雪中聞鸎
　　　　棃花下贈劉師命　和歸工部送僧約
　　　　入関詠馬　木芙蓉
　　　題張十一旅舎三詠
　　　榴花　井
　　　蒲萄　峽石西泉
　　　梁國惠康公主挽歌(二首)和崔舎人詠月二十韻
　　　詠雪贈張籍　酬王二十舎人雪中見寄
　　　送侯喜
　　　學諸進士作精衛衘石塡海
　　　酬振武胡十二大夫　和盧庫部元日朝廻
　　　寒食直歸遇雨　送李六協律歸荆南
　　　題百葉桃花　春雪
　　　戯題牡丹　盆池五首
　　　芍藥
　　奉和虢州劉給事三堂二十一詠(并序)
　　　新亭　流水
　　　　　竹洞　月臺
　　　　　渚亭　竹溪
　　　　　北湖　花島
　　　　　柳溪　西山
　　　　　竹逕　荷池
　　　　　稻畦　柳巷
　　　　　花源　北樓
　　　　　鏡潭　孤嶼
　　　　　方橋　梯橋
　　　　　月池
　　　　遊城南十六首
　　　　　欝神　題于賔客莊
　　　　　晚春　落花
　　　楸樹二首　風折花枝
　　　贈同遊　贈張十八助敎
　　　題韋氏莊　晚雨
　　　出城　把酒
　　　嘲少年　楸樹
　　　遣興
︻卷之十
　　律詩凡八十首
　　　送李尚書赴㐮陽八韻　和席八十二韻
　　　和武相公早春聞鸎　太安池(闕)
　　　遊太平公主山莊　晚春
　　　大行皇太后挽歌詞(三首)廣宣上人頻見過
　　　閑遊二首　酬馬侍郎寄酒
　　　和侯協律詠笋　過鴻溝
　　　送張侍郎　贈刑部馬侍郎
　　　和裴相公女几山下作
　　　郾城晚飲贈馬侍郎及馮李二貟外
　　　酬别留後侍郎　同李二十八夜次襄城
　　　同李二十八野宿西界　過襄城
　　　宿神龜招李二十八馮十七
　　　次硤石　和李司勲過連昌宫
　　　次潼関寄張十二閣老使君
　　　次潼関上都統相公　桃林夜賀晉公
　　　送李貟外院長分司東都
　　　和晋公破賊回重拜台司
　　　獨釣四首　枯樹
　　　元日酬馬尚書去年元日之什
　　　詠燈花同侯十一　祖席前字
　　　秋字　送鄭尚書赴南海
　　　答道士寄樹雞　左遷至藍関示姪孫湘
　　　武関西逢配流吐蕃　次鄧州界
　　　題臨瀧寺　酬韶州張使君惠書二章
　　　題秀禪師房
　　　將至韶州寄張使君借圖經
　　　過始興江口感懷　韶州留别張使君
　　　量移袁州酬張韶州　次石頭驛寄王中丞
　　　遊西林寺題蕭郎中舊堂
　　　自袁州還京次安陸寄周隨州
　　　題廣昌館　寄隨州周貟外
　　　酒中留上襄陽李相公　題層峯驛梁
　　　賀張十八秘書得裴司空馬
　　　杏園送張徹　雨中寄張愽士侯主簿
　　　和張侍郎酬馬尚書　早春遊楊尚書林亭
　　　奉使常山次太原
　　　夕次壽陽驛題呉郎中詩後
　　　鎭州𥘉歸
　　　同水部張貟外曲江春遊寄白舎人
　　　和水部張貟外宣政衙賜櫻桃詩
　　　早春呈水部張貟外二首
　　　送桂州嚴大夫　酬馬僕射見寄之作
　　　奉使鎮州酬裴司空
　　　鎭州路上酬裴司空重見寄
　　　和僕射裴相公感恩言志
　　　和僕射相公朝廻見寄　和李相公題蕭家林亭
　　　和杜相公太清宫
︻卷之十一
　　雜著
　　　原道　原性
　　　原毀　原人
　　　原鬼　行難
　　　對禹問　雜說四首
　　　讀荀子　讀鶡冠子
　　　讀儀禮　讀墨子
︻卷之十二
　　雜著
　　　獲麟解　師說
　　　進學解　本政
　　　守戒　圬者王承福傳
　　　五箴五首(并序)後漢三賢賛三首
　　　諱辯　訟風伯
　　　伯夷頌
︻卷之十三
　　雜著
　　　子産不毀郷校頌　釋言
　　　愛直贈李君房别　張中丞傳後叙
　　　河中府連理木頌　汴州東西水門記
　　　燕喜亭記
　　　徐泗濠三州節度掌書記㕔石記
　　　畫記　藍田縣丞㕔壁記
　　　新修滕王閣記　科斗書後記
︻卷之十四
　　雜著　書
　　　鄆州溪堂詩　猫相乳
　　　進士䇿問十三首　爭臣論
　　　改葬服議　學生代齋郎議
　　　禘祫議　顔子不貳過論
　　　與李秘書論小功不稅書
　　　大學生何蕃傳　答張籍書
　　　重答張籍書
︻美之十五
　　書　啓
　　　與孟東野書　答竇秀才書
　　　上李尚書書　賀徐州張僕射白兎狀
　　　上兵部李侍郎書　答尉遲生書
　　　答楊子書
　　　至鄧州北寄上襄陽于相公書
　　　爲分司郎官上鄭尚書相公啓
　　　爲河南令上留守鄭相公啓
︻卷之十六
　　書
　　　上宰相書　後十九日復上書
　　　後二十九日復上書　荅矦繼書
　　　荅崔立之書　荅李翊書
　　　重荅李翊書　代張籍與李浙東書
　　　荅李秀才書　荅陳生書
　　　與李翶書
︻卷之十七
　　書
　　　上張僕射書　荅胡生書
　　　與于襄陽書　與崔羣書
　　　與陳給事書　荅馮宿書
　　　與衛中行書　上張僕射第二書
　　　與馮宿論文書　與祠部陸貟外書
︻卷之十八
　　書
　　　與京西節度使書　爲人求薦書
　　　應科目時與人書　荅劉正夫書
　　　荅殷侍御書　荅陳商書
　　　與孟尚書書　荅吕毉山人書
　　　荅渝州李使君書　荅元侍御書
︻卷之十九
　　書　序
　　　與鄭相公書　與袁相公書
　　　與鄂州柳中丞書　又一首
　　　荅魏博田僕射書　與華州李尚書書
　　　京尹不臺參荅友人書　送陸歙州詩序
　　　送孟東野序　送許郢州序
　　　送竇從事序
　　　上巳日燕太學聽彈琴詩序
　　　送齊皡下第序　送陳密詩
　　　送李愿歸盤谷序　送牛堪序
︻卷之二十
　　序
　　　送董邵南序　贈崔復州序
　　　送張童子序　送浮屠文暢師序
　　　送楊支使序　送何堅序
　　　送廖道士序　送王秀才序
　　　送孟秀才序　送陳秀才序
　　　送王塤秀才序　荆潭唱和詩序
　　　送幽州李端公序
︻卷之廿一
　　序
　　　送區冊序　送張道士序
　　　送髙閑上人序　送殷貟外序
　　　送楊少尹序　送權秀才序
　　　送湖南李正字序　送石處士序
　　　送温處士赴河陽軍序　送鄭尚書序
　　　送水陸運使韓侍御歸所治序
　　　送鄭十校理序　韋侍講盛山十二詩序
　　　石鼎聮句詩序　石鼎聮句詩
︻卷之廿二
　　哀辭　祭文
　　　祭田横墓文　歐陽生哀辭
　　　題哀辭後　獨孤申叔哀辭
　　　祭穆貟外文　祭郴州李使君文
　　　祭薛助教文　祭虞部張貟外文
　　　祭左司李貟外太夫人文
　　　祭薛中丞文　祭裴太常文
　　　潮州祭神文(五首)
︻卷之廿三
　　祭文
　　　袁州祭神文(三首)祭柳子厚文
　　　祭湘君夫人文　祭竇司業文
　　　祭侯主簿文　祭竹林神文
　　　曲江祭龍文　祭馬僕射文
　　　弔武侍御所畫佛文　祭故陜府李司馬文
　　　祭十二兄文　祭鄭夫人文
　　　祭十二郎文　祭周氏姪女文
　　　祭滂文　祭張給事文
　　　祭李氏二十九娘子文　祭張給事文
　　　祭女挐女文
︻卷之廿四
　　碑誌
　　　李元賔墓銘　崔評事墓銘
　　　施先生墓銘　考功貟外盧君墓銘
　　　施州房使君鄭夫人殯表
　　　清邊郡王楊燕竒碑文　河南少尹裴君墓誌銘
　　　國子助教河東薛君墓誌銘
　　　監察御史元君妻京兆韋氏夫人墓誌銘
︻卷之廿五
　　碑誌
　　　登封縣尉盧殷墓誌銘　興元少尹房君墓誌銘
　　　河南少尹李公墓誌銘　集賢院校理石君墓誌銘
　　　唐故江西觀察使韋公墓誌銘
　　　唐故河南府王屋縣尉畢君墓誌銘
　　　試大理評事胡君墓銘　襄陽盧丞墓誌銘
　　　唐河中府法曹張君墓碣銘
　　　太原府參軍苗君墓誌銘
︻卷之廿六
　　碑誌
　　　唐朝散大夫贈司勲貟外郎孔君墓誌銘
　　　故中散大夫河南尹杜君墓誌銘
　　　唐銀青光禄大夫守左散騎常侍致仕上柱國㐮陽
　　　　郡王平陽路公神道碑銘
　　　烏氏廟碑銘
　　　唐故河東節度觀察使滎陽鄭公神道碑文
　　　魏博節度觀察使沂國公先廟碑銘
︻卷之廿七
　　碑誌
　　　劉統軍碑　衢州徐偃王廟碑
　　　袁州先廟碑　清河郡公房公墓碣銘
　　　唐故銀青光祿大夫檢校左散騎常侍兼右金吾衛
　　　　大將軍贈工部尚書太原郡公神道碑文
︻卷之廿八
　　碑誌
　　　曹成王碑　息國夫人墓誌銘
　　　試大理評事王君墓誌銘
　　　扶風郡夫人墓誌銘　殿中侍御史李君墓誌銘
︻卷之廿九
　　碑誌
　　　唐故朝散大夫商州刺史除名徙封州董府君墓誌
　　　貞曜先生墓誌
　　　唐故秘書少監贈絳州刺史獨孤府君墓誌銘
　　　故虞部貟外郎張府君墓誌銘
　　　唐故檢校尚書左僕射右龍武軍統軍劉公墓誌銘
︻卷之三十
　碑誌
　　　唐故監察御史衛府君墓銘
　　　唐故河南令張君墓誌銘
　　　鳯翔隴州節度使李公墓誌銘
　　　唐故中散大夫少府監胡良公墓神道碑
　　　唐故相權公墓銘　平淮西碑
︻卷之三十一
　　碑誌
　　　南海神廟碑　處州孔子廟碑
　　　柳州羅池廟碑　黃陵廟碑
　　　唐故江南西道觀察使贈左散騎常侍太原王公神
　　　　道碑
︻卷之三十二
　　碑誌
　　　司徒兼侍中中書令贈太尉許國公神道碑銘
　　　柳子厚墓誌銘
　　　唐故昭武校尉守左金吾衛將軍李公墓誌銘
　　　唐故朝散大夫尚書庫部郎中鄭君墓誌銘
　　　唐故朝散大夫越州刺史薛公墓誌銘
︻卷之三十三
　碑誌
　　　楚國夫人墓誌銘
　　　唐故國子司業竇公墓誌銘
　　　唐正議大夫尚書左丞孔公墓誌銘
　　　故江南西道觀察使贈左散騎常侍太原王公墓誌銘
　　　殿中少監馬君墓誌銘
︻卷之三十四
　　碑誌
　　　南陽樊紹述墓誌銘
　　　中大夫陜府左司馬李公墓誌銘
　　　故幽州節度判官贈給事中清河張君墓誌銘
　　　河南府法曹參軍盧府君夫人墓誌銘
　　　故貝州司法參軍李君墓誌銘
　　　處士盧君墓誌銘　故太學博士李君墓誌銘
︻卷之三十五
　　碑誌
　　　盧渾墓誌銘　虢州司户韓府君墓誌銘
　　　四門博士周况妻韓氏墓誌銘
　　　韓滂墓誌銘　女挐壙銘
　　　河南緱氏主簿唐充妻盧氏墓誌銘
　　　乳母墓銘
︻卷之三十六
　　雜文
　　　瘞硯銘　毛頴傳
　　　送窮文　鱷魚文
︻卷之三十七
　　狀
　　　贈太傅董公行狀
　　　與汝州盧郎中論薦侯喜狀
　　　論今年權停舉選狀　御史臺上論天旱人饑狀
　　　請復國子監生徒狀
　　　唐故贈絳州刺史馬府君行狀
　　　復讎狀　錢重物輕狀
︻卷之三十八
　　表狀
　　　爲韋相公譲官表　爲宰相賀雪表
　　　進順宗皇帝實録表狀二首
　　　爲裴相公譲官表　爲宰相賀白龜狀
　　　冬薦官殷侑狀　進王用碑文狀
　　　謝許受王用男人事物狀
　　　薦樊宗師狀　舉錢徽自代狀
　　　進撰平淮西碑文表　奏韓弘人事物狀
　　　謝許受韓弘物狀
︻卷之三十九
　　表狀
　　　論捕賊行賞表　論佛骨表
　　　潮州刺史謝上表　賀冊尊號表
　　　袁州刺史謝上表　賀皇帝即位表
　　　賀赦表　賀冊皇太后表
　　　賀慶雲表　與張惟素自代狀
　　　與韓泰自代狀　慰國哀表
　　　舉薦張籍狀　請上尊號表
　　　舉韋顗自代狀
︻卷之四十
　　表狀
　　　論孔戣致仕狀　舉馬揔自代狀
　　　賀雨表　賀太陽不虧狀
　　　舉張正甫自代狀　袁州申使狀
　　　國子監論新注學官牒　黃家賊事冝狀
　　　應所在典貼良人男女等狀
　　　論淮西事宜狀　論變塩法事宜狀

朱文公狡昌黎先生集目録(畢)
朱文公校昌黎先生文集卷之一
　晦庵朱先生考異　留畊王先生音釋
　　　宋莒公云馮章靖親校舊每卷首具列卷中篇目馮
　　　悉以朱墨滅殺之惟存其都凡集外别有目録一卷
　　　今按李漢所作序云揔七百首并目録合四十一卷
　　　則正與馮合
　　賦
　　　感二鳥賦(并序)
(集註正元十一年公以前進士三上宰相書不報東/歸感所獻二鳥而賦之時宰相趙憬賈耽盧邁也)
貞元十一年(一或作五方云以諸/譜考之作一爲是)五月戊辰愈東歸癸酉自
潼(音同潼関/在華隂)關出息于河之隂時始去京師有不遇時之歎
見行有籠白烏白鸜鵒而西者號於道曰某土之守(音/狩)某官
使使(䟽吏/切)者進於天子東西行者皆避路莫敢正目焉(西下/閣杭)
(本無行字方云考之禮/記及公送温造序當有)因竊自悲幸生天下無事時承先人
之遺業不識干戈耒耜攻守耕穫之勤讀書著文自七歲至
今凡二十二年其行巳不敢有愧於道(於杭作/之非是)其間(音/閑)居思
念前古當今之故亦僅志其一二大者焉選舉於有司與百
十人偕進退(十或作千方云此專爲選舉而言也貞元九年/應宏詞者僅三十二人作十爲是退上或再有)
(偕/字)曽不得名薦書齒下士于朝以仰望天子之光明(方从閣/本名上)
(有列字名下有於字○今按嘉祐杭本與謝/本並無此二字語簡而意已足方本非是)今是鳥也惟以
羽毛之異(以下或/有其字)非有道德智謀承顧問賛教化者乃反得
蒙採擢薦進光耀如此(此下諸本有可以人而不如鳥乎一/句方从閣本文粹删去○今按諸本)
(所有之句乃全用大斈傳中語而意則異矣二本無之豈公/晚覺其陋而自削之歟抑後之傳者爲賢者諱而删之也方)
(从二本意則厚矣然凡讀書者但當据其本文實事考評得/失以自警戒乃爲有益正不必曲爲隱諱以啓文過飾非之)
(習也今此一句恐或公/所自刋故且从方本云)故爲賦以自悼且明夫遭時者雖小
善必逹不遭時者累善無所容焉其辭曰
吾何歸乎(此句或在苟有/食其從之下)吾將旣行而後思誠不足以自存
苟有食其從之(苟或作/敬非是)出國門而東騖(音務/馳也)觸白日之隆景
時返顧以流涕念西路之羌永(羌或作差○今按作差固謬/然羌乃發語之詞施之句内)
(似亦未安以上文反顧流涕之語推之則西路乃長安之路/而此字當爲浸漸愈益之意不知的是何字又恐或是逾字)
過潼關而坐息窺黃流之奔猛(黄流或/作流黄)感二鳥之無知方蒙
恩而入幸惟進退之殊異増余懷之耿耿彼中心之何嘉(之/或)
(作其嘉或/作憙非是)徒外飾焉是逞(焉或/作而)余生命之湮阨(音/厄)曽二鳥之
不如汨(音聿又音骨說文水流/也楚詞汨余若將不及)東西與南北恒十年而不居
(恒或作亘而或作以方云恒居鄧切與亘竟之/亘同班固叙傳恒以年歳選詩徙倚恒漏窮)辱飽食其有
數况䇿名於薦書(䇿方从閣杭作榮云公上宰相書非苟没/於利榮於名也與此義通○今按唐人䇿)
(字俗體从竹从宋亦有只从艸者與榮字絶相近故閣本作/榮盖傳冩之誤耳方引榮於名亦與此語意不相似於或作)
(與亦/非是)時所好之爲賢庸有謂余之非愚昔殷之髙宗得良弼
於宵寐(或云昔上當有在字或是念字/由上句未有愚字相似而脫也)孰左右者爲之先信
天同而神比(先下或有容字信或作容皆非是方云漢酈食/其傳沛公吾所願從遊莫爲我先韓語祖此)
及時運之未來或兩求而莫致雖家到而戸說祇以招尤而
速累(說或/作曉)蓋上天之生余亦有期於下地盍求配於古人獨
怊悵(上音超/悵恨也)於無位惟得之而不能乃鬼神之所戯幸年歳
之未暮庶無羡於斯類(惟方作雖○今按上文之意若日天/之生我必有所用何不力慕古人如)
(傳說之徒而獨怊悵於無位耶惟或者苟得其位而不能追/配古人但如二鳥之空被榮寵乃是鬼神之所戯耳故幸年)
(歳之未晚而庶幾無慕於斯類也斯類盖并指二鳥與彼得/之而不能者而言也推字正是斡轉處作雖即無力矣能或)
(作孤亦/非是)
　　　復志賦(并序)
(樊曰其句法歩類離騷往往相/似眺無咎嘗取此賦於變騷)
愈旣從隴西公(孫曰董晋也正元十二年七月以東都留守/董晉爲宣武軍節度使平鄧惟㳟之亂辟公)
(爲其府推官/詳見晋行狀)平汴州其明年七月有負薪之疾退休于居作
復志賦其辭曰
居悒悒(音邑憂也選/云良増悒悒)之無解兮獨長思而永歎(音灘騷云心/鬰鬰之憂思)
(兮獨永歎乎増/傷解或作辝)豈朝食之不飽兮寧冬裘之不完昔余之旣
有知兮誠坎軻(音可坎軻不平易/皃選坎軻多苦辛)而艱難當歳行之未復兮
從伯氏以南遷凌大江之驚波兮過洞庭之漫漫至曲江而
乃息兮逾南紀(韓曰唐一行以天下山河之象存乎兩戒分/南紀比紀韶在南紀之外詩滔滔江漢南國)
(之/紀)之連山嗟日月其幾何兮攜孤􁁪(音/釐)而北旋(孤􁁪謝/作嫠孤)值中
原之有事兮將就食於江之南(方从閣本無將字於下有大/字或又無之字今詳文勢皆)
(非/是)始專專於講習兮非古訓爲無所用其心(方从閣本古作/詁爲作焉非是)
窺前靈之逸迹兮(靈一/作修)超孤舉而幽尋旣識路又疾驅兮孰
知余力之不任(音壬/堪也)考古人之所佩兮閱時俗之所服(閱杭/作闕)
(非/是)忽忘身之不肖兮謂青紫其可拾(之或作而又或/作之者皆非是)自知者
爲明兮故吾之所以爲惑(吾下或有/志字非是)擇吉日余西征兮亦旣
造夫京師(旣或/作冀)君之門不可逕而入兮遂從試於有司(逕或/作徑)
惟名利之都府兮羌(起羊切騷云羌衆人之所仇羌楚/人發語端詞猶言卿何爲也字)衆人
之所馳(羌或作差非/是所或作四)競乗時而附勢兮紛變化其難推(附勢/或作)
(射利或只附/字作射字)全純愚以靖處兮將與彼而異宜欲奔走以及
事兮顧𥘉心而自非朝騁騖乎書林兮夕翶翔乎藝苑(騁或/作馳)
(方云楚詞朝騁騖/乎江皐作馳非是)諒却歩以圖前兮不浸近而逾逺哀白日
之不與吾謀兮至今十年其猶𥘉豈不登名於一科兮曾不
𥙷其遺餘進旣不獲其志願兮退將遁而窮居排國門而東
出兮慨余行之舒舒(慨或/作嗟)時慿髙以廻顧兮涕泣下之交如
(之或/作而)戾(音荔/至也)洛師而悵望兮聊浮游以躊躇假大龜以視兆
兮求幽貞之所廬(大或/作火)甘潜伏以老死兮不顯著其名譽(音/欤)
非夫子之洵美兮吾何爲乎浚(音峻衛邑詩干/旄在浚之都)之都小人之
懷惠兮猶知獻其至愚固余異於牛馬兮寧止乎飲水而求
芻伏門下而黙黙兮竟歳年以康娯(下而或/作下之)時乗閒以獲進
兮顔垂歡而愉愉(音俞和恱也/而或作之)仰盛德以安窮兮又何忠之
能輸昔余之約吾心兮誰無施而有獲(方从閣本誰作惟下/又有德字云李本謂)
(陳無已去德字今本復訛惟爲誰其誤甚矣○今按此句本/用楚詞孰無施而有報孰不殖而有穫之語詞意旣有自來)
(又与上下文勢相應故嘉祐杭本與諸本多如此乃是韓公/本文相傳巳乆非陳以意定也閣本之繆如此而方信之反)
(以善本爲誤今不得而不辨也又嘉祐杭本也多有之而/其不同處方皆不録豈其偶未見耶抑忽之而不觀也)嫉
貪佞之洿(與汚/同)濁兮曰吾其旣勞而後食(方無旣/字非是)懲此志之
不脩兮愛此言之不可忘(脩方作循云唐人書脩近循楚詞/亦有誤者○今按唐人書字之誤)
(方說是也然此乃脩誤作循非循誤作脩也/脩猶脩好脩怨之脩盖因舊増新之意耳)情怊悵以自失
兮心無歸之茫茫(之或/作而)茍不内得其如斯兮孰與不食而髙
翔抱關之阨(與隘同音/又一作厄)陋兮有肆志之揚揚(諸本多作陽陽/方云後漢孔嵩)
(傳云晨門肆志於抱関史記晏嬰傳志氣揚揚公當是用/此語詩君子陽陽則注謂無所用其心非公所用字也)伊
尹之樂於畎畒兮焉貴冨之能當恐誓言之不固兮斯自訟
以成章(斯或作聊/訟或作誦)往者不可復兮冀來今之可望(音/亡)
　　　閔已賦
(𥙷注公甞佐董晋于汴未幾晉薨尋佐張建封于/徐建封又薨罷去居洛賦云甞未安而既危指此)
(此所以賦/閔已也)
余悲不及古之人兮伊時勢而則然(而或/作兮)獨閔閔其曷已(閔/閔)
(或作悶悶渚本句下有兮字下文隔句皆有兮字○今按洪/慶善云歐宋皆無兮字後皆復添或云咸通本復志賦與此)
(賦皆無兮字/未知孰是)憑文章以自宣昔顔氏之庶幾在隱約而平寛
固哲人之細事夫子乃嗟歎其賢惡飲食乎陋巷亦足以頥
神而保年(閣本無食/字非是)有至聖而爲之依歸又何不自得於艱
難(何下或/有苦字)曰余昬昬其無類望夫人其巳逺(逺或作還方云/詩小雅焦贑易)
(林逺字皆叶平/声讀作還者非)行舟檝而不識四方渉大水之漫漫勤祖先
之所貽勉汲汲於前修之言雖舉足以蹈道哀與我者爲誰
衆皆捨而已用忽自惑其是非下土茫茫其廣大余壹不知
其可懷(壹本多作豈方云閣杭本作壹舊監本潮本尚作一/訛壹爲豈自蜀本也檀引云予壹不知夫䘮之踊也)
(韓語盖/原此)就水草以休息恒未安而旣危乆拳拳其何故亦天
命之本宜(本或/作所)惟否泰之相極咸一得而一違(閣本作/衰非是)君子
有失其所小人有得其時聊固守以静俟誠不及古之人兮
其焉悲(諸本多/無兮字)
　　　别知賦(送楊儀之)
(韓曰公以御史言旱饑得罪黜爲連之陽山令連/有唐屬湖南道時楊儀之以湖南支使來公爲此)
(賦以/别之)
余取友於天下將歳行之兩周下何深之不即上何髙之不
求紛擾擾其旣多咸喜能而好修(紛或作伊紛擾或作伊紛/其或作而咸方作或非是)
寧安顯而獨裕顧阨窮而共愁(窮或/作塞)惟知心之難得斯百一
而爲収(之或作而斯或作在百一或作一旦皆非是/方云陸機嘆逝賦得十一於千百韓用此意)歳癸未
而遷逐侣蟲蛇於海陬(將侯切隅也/侣或作旅)遇夫人之來使闢公館
而羅羞(而或/作以)索微言於亂志發孤笑於羣憂物何深而不鏡
理何隱而不抽(鏡或/作考)始參差以異序卒爛漫(莫半切又謨/官切並大水)而
同流(以或作於爛漫本或作爛/熳或作瀾漫云大水也)何此歡之不可恃遂駕馬而
廻輈(張流切車轅也遂/或作卒而或作以)山磝磝(𥘉交切尓雅山/多小石日㟼)其相軋樹蓊
蓊(音翁又烏孔/切草木盛)其相摎(居由切絞也祝曰儀礼殤之絰/者不樛垂注不絞其帶之垂者)雨浪
浪(音/郎)其不止雲浩浩其常浮(磝磝或作嶅嶅樛或作繆雲或/作雪浩浩或作活活其或皆作)
(而)知來者之不可以數(音/朔)哀去此而無由(方無者字或無之/字皆非是而或作)
(以)倚郭郛(音/孚)而掩涕空盡日以遲留(而或/作其)
　　古詩
　　　元和聖德詩(并序)
(樊曰憲宗即位劒南劉闢自稱留後元和元年正/月以髙崇文爲左神䇿行營節度使討闢九月克)
(成都十月闢伏誅二年正月己丑朝献于太清宫/庚寅朝享於太廟辛卯祀昊天上帝於郊丘還宫)
(大赦天下補注穆伯長日退之元和聖德詩淮西/碑柳雅章之類皆辝嚴義偉制作如經能崒然聳)
(唐德於盛漢之表筆墨間録云此/序乃司馬迁之文非相如文也)
臣愈頓首再拜言(此下或/有日字)臣伏見皇帝陛下即位巳來誅流
姦臣(孫曰永貞元年貶王伾/王叔文韓泰韋執誼也)朝廷清明無有欺蔽外斬楊惠
琳劉闢以収夏蜀東定青徐(孫曰青謂平盧節度李師道奉/表詣京師徐謂徐帥張建封子)
(上表請代皆/正元元和間)積年之叛海内怖駭不敢違越郊天告廟神靈
歡喜風雨晦明無不從順(晦明或/作明晦)太平之期適當今日臣蒙
𬒳恩澤日與羣臣序立紫宸殿陛下(或無/陛字)親望穆穆之光而
其職業又在以經籍教導國子(而或/作况)誠宜率先作歌詩以稱
道盛德不可以辭語淺薄不足以自效爲解(或作懈或作辝/皆非是方云自)
(左傳請以曹爲解迁/固相承用之非一)輙依古作四言元和聖德詩一篇凡千
有二十四字指事實録具載明天子文武神聖以警動百姓
耳目傳示無極(警或作驚方云洪日驚流俗妄改也史/記尊寵樂毅以警動燕斉義當用此)其詩
曰
皇帝即阼(或作祚方云史記文紀有皇帝即阼一全語/實用阼字○今按阼謂東階也作祚非是)物無
違拒曰暘而暘曰雨而雨維是元年有盗在夏欲覆其州以
踵近武(近或/作其)皇帝曰嘻豈不在我負鄙爲艱縱則不可出師
征之其衆十旅(十或作千方云按此專紀楊惠琳之乱也時/嚴綬在河東表請討之詔與天德軍合擊未)
(甞它出師也十旅爲征○今按周礼五人爲伍五伍爲两四/两爲卒五卒爲旅則一旅五百人而十旅五千人也方說得)
(之亦見以順討逆/師不在衆之意)軍其城下告以福禍腹敗枝披不敢保聚
擲首陴(音脾城上/女墻也)外降(下江/切丨)幡夜竪疆外之險莫過蜀土韋
皐去鎭劉闢守後血人于牙不肯吐口(人或作/入非是)開庫㗖士曰
隨所取(曰方作日今按此乃述其/誘㗖士卒之詞方本非是)汝張汝弓汝鼓汝鼓(上鼓/字或)
(作伐或作/桴或作擊)汝爲表書求我帥汝事始上聞在列咸怒皇帝曰
然嗟逺士女苟附而安則且付與讀命於庭(讀或作/續非是)出節少
府朝發京師夕至其部闢喜謂黨汝振而伍蜀可全有此不
當受(不當或作/當不非是)萬牛臠(力轉/切)炙(之夜切與䏑同記/母嘬炙或作肉)萬甕行酒
以錦纏股以紅帕(𥙷注實錄曰禹㑹塗山之夕大風雷震有/甲兵卒千餘人其不𬒳甲者以紅綃怕袜)
(其額自此遂/爲軍容之服)首(方云荆公本音麥潮本亦然方言注絡頭怕/頭也音貃今多讀作莫轄切公送李益鄭權)
(序皆用此語或作帓字盖二音通讀○今按集/韻帕莫白切無莫轄音帓莫葛切帶也方說誤)有惟(音匡/怯也)其
兇有餌其誘(兇方作匈○仐按此二句盖言有畏其暴者有/貟其利者故從之者衆耳非本心樂從也方本)
(非/是)其出穰穰(如羊切/多也)隊以萬數遂刼東川遂據城阻皇帝曰
嗟其又可許爰命崇文分卒禁禦有安其驅無暴我野日行
三十徐壁其右(壁或/作辟)闢黨聚謀鹿頭是守崇文奉詔進退規
矩(規或/作合)戰不貪殺擒不濫數(方云杭本三舘本文粹作藍縷/唐本作襤褸蜀本始作濫數校)
(本多从之今姑存其舊○今按藍縷無理濫/数盖用左傳数俘之語蜀本得之它本皆誤)四方節度整兵
頓馬上章請討俟命起坐(請或/作乞)皇帝曰嘻無汝煩苦(嘻嘆辝/也方作)
(嘉非/是)荆并洎梁(孫曰荆謂荆南節度使裴均并謂河東/節度嚴綬梁謂西道節度使嚴礪也)在國
門户出師三千各選爾醜四軍(謂荆并梁及/崇文之師)齊作殷其如阜
(殷其或作殷/殷或作其殷)或拔其角或脫其距(拔或/作披)長驅洋洋無有齟齬
(音語齒/不相當)八月壬午闢棄城走載妻與妾包裹稚乳是日崇文
入處其宇(日或/作曰)分散逐捕搜原剔藪闢窮見窘無地自處俯
視大江不見洲渚遂自顚倒若杵投􁀋取之江中枷脰(音豆/頸也)
械手婦女纍纍啼哭拜叩來獻闕下以告廟社周示城市咸
使觀覩解脫攣(力全切/係也)索夾以砧斧(方云砧當作拈與椹同/戦囯策范雎曰臣之匈)
(不足以當椹質要不/足以待斧鉞是也)婉婉(音宛/順也)弱子赤立傴(於武/切)僂(音縷/曲躬)牽
頭曵足先斷腰膂次及其徒體骸撐(丑庚/切)拄(冢庾/切)末乃取闢
駭汗如寫(方云音湑蓼蕭詩用/韻如此或作雨非是)揮刀紛紜爭刌(趍本切/細切也)膾脯
(爭或作猶刌或作切皆非是義理有刌肺○樊曰此詩蘇黄/門曰此持憲宗命崇文誅一劉闢耳其言何瑣屑之甚謂之)
(造語工則可謂之得雅體未也詩載文王伐崇武王伐紂固/自有體退之獨不到此耶亦其少年所爲文也按公時年四)
(十不可謂少大抵德不足則夸憲宗功烈固偉比文武則有/間矣王荆公甞論詩曰周頌之詞約約所以爲嚴德盛故也)
(魯頌之詞侈侈所以爲夸德不/足故也是詩其魯頌之謂欤)優賞將吏扶珪綴組帛堆其
家粟塞其庾(塞下其字方作倉非/是以上句偶之可見)哀憐陣殁廩給孤寡贈官
封墓周帀宏溥經戰伐地寛免租簿施令酬功急疾如火天
地中間莫不順序幽恒青魏(或作魏/幽恒青)東盡海浦南至徐蔡區
外雜虜怛威赧德踧踖(上音蹙下音/昔行而謹敬)蹈舞(諸本怛作烜赧作/赫又作服方以文)
(録定烜作怛以唐閣蜀文定赫作赧云/公上尊號表有怛威愧德意與此同)掉(徒弔切/擲也)棄兵革私
習簋簠來請來覲十百其耦(或作/數)皇帝曰吁伯父叔舅各安
爾位訓厥甿畮(甿或/作田)正月元日𥘉見宗祖躬執百禮登降拜
俯薦于新宫(于或作饗新/或作閟非是)視瞻梁梠(音吕楣也桷端連綿/木名選㮰梠縁邊)慼
見容色淚落入爼侍祠之臣助我惻楚乃以上辛(𥙷注穀梁/傳曰自正)
(月至三月郊之時也我以十二月下辛卜正月上辛不從則/以正月下辛卜二月上辛如不從則以二月下辛卜三月上)
(辛如不從則不郊矣礼記郊之用/辛也注云言人君當齋戒自新耳)於郊用牡除于國南鱗筍
毛簴(上思尹切下國許切孫曰筍簴所以掛鍾磬也横曰筍/飾以鱗屬植曰簴飾以羸屬祝曰周礼梓人爲筍簴)
廬幕周施開掲磊砢(上落猥切下魯可切石多皃相如日水/石磊砢又石縱横皃祝曰選金玉磊砢)
獸盾(順允切孫曰以木爲之而/畫龍文相合載之以蔽馬)騰挐(女加切/牽引也)圎壇帖妥(吐火/切安)
(也)天兵四羅旂常婀娜(旂或作旗上於可切下奴可/切美也曹植曰華容婀娜)駕龍十
二(周礼馬八尺以上爲龍/天子之駕馬十有二閑)魚魚雅雅(晋史劉棪傳洛/中雅雅有三嘏)宵昇于
丘(昇或作升方云楚詞/升皆作昇它凖此)奠璧獻斚(音賈/玉爵)衆樂驚作轟豗(上呼/宏切)
(下音灰轟羣車聲選轟轟闐闐/豗相擊也選磊匒匌而相豗)融冶(樂/声)紫熖嘘呵(火氣紫/或作柴)髙
靈(孫曰天神/之有靈者)下墮羣星從坐錯落侈哆(昌者切說文張口也/詩巷伯哆兮侈兮注)
(大/皃)日君月妃煥赫婐㛂(上烏果切下五果切身好弱皃祝曰/樂府婐􁛙戯金闕煥赫謂日君婐􁛙)
(謂月/妃)瀆鬼𪷟鴻(上莫孔切下胡孔切/廣大皃選濛鴻沆茫)嶽祇嶪峩(上音業下音/我山髙皃後)
(漢増槃/嶪峩)飫沃羶薌(沃羶或作羶燎孫曰亦作香羶羊臭薌榖/氣○今按飫沃之義未詳或云當作飫厭)
(亦未有所据也羶/薌字見禮記云)産祥降嘏鳯皇應奏舒翼自拊赤麟黄龍
逶(於爲/切)陀(徒何切容/與之皃)結紏(麟或作鱗/逶或作頽)卿士庶人黃童白叟踊
躍歡呀(虚加切/張口皃)失喜噎歐(上一結切下烏后切歡或作/嘆歐或作嘔方云嘔俗字也)乾清
坤夷境落褰(音愆或/作騫)舉帝車廻來日正當午(方云校本作日/始東吐盖疑郊)
(祀回車不應至午也/然諸本皆同姑从之)幸丹鳯門大赦天下滌濯剗(楚簡切/削也)磢
(𥘉两切瓦石洗/物選飛勞相磢)磨滅瑕垢續功臣嗣拔賢任耇孩養無告仁
滂施厚皇帝神聖通逹今古(今或作先或/作通今逹古)聽聦視明(或作視/聽聦明)
一似堯禹(洪曰盖取禮記/似重有憂者黄魯直云退之文/老社詩無一字無來處後人讀書少故謂韓杜自)
(作此/語耳)生知法式動得理所天錫皇帝爲天下主并包畜養無
異細鉅億載萬年敢有違者皇帝儉勤盥(音貫/澡也)濯陶瓦(孫曰/盥濯)
(以陶瓦之器/言其儉也)斥遣浮華好此綈(音題厚/繒也)紵勑戒四方侈則有
咎天錫皇帝多麥與黍無召水旱耗于雀䑕(耗于或/作無耗)億載萬
年有富無窶(羣羽切貧也方作冨有無窶或作/冨有貧窶或作無有貧窶皆非是)皇帝正直别
白善否擅命而狂旣翦旣去盡逐羣姦靡有遺侶天錫皇帝
厖臣碩輔博問遐觀以置左右億載萬年無敢余侮(余方作/有非是)
皇帝大孝慈祥悌友怡怡愉愉奉太皇后浹于族親濡及九
有天錫皇帝與天齊壽登兹太平無怠永乆億載萬年爲父
爲母愽士臣愈職是訓詁(孫曰尓雅有釋詁釋訓釋詁者釋/古今之異辭釋訓者辨物之形皃)
(訓詁即/歌詩也)作爲歌詩以配吉甫
　　　琴操十首(并序)
(韓云按琴操十有二公取其十如下所作是也惟/水仙懷陵操乃伯牙所作公削之爲之詞者各注)
(于下唐子西云琴操非古詩非騷辝惟退之爲得/体退之琴操柳子厚不能作也孫曰風俗通云琴)
(曲曰操操者言窮/阨猶不失其操也)
　　　將歸操　孔子之趙聞殺鳴犢作
(孫曰孔子將西見趙簡子聞竇鳴犢之死臨河歎/日美哉水洋洋乎丘之不済此命也夫事見史記)
(○諸本題義下皆有子注方云閣本只存題義唐/本注與題義皆不出蜀本於注云上増又曰二字)
(與題義皆夾注寫以此見雖題義亦後人以琴操/續𥙷也歐宋荆公皆用閣本○今按歐本云此効)
(蔡邕作十操事跡/皆出蔡邕琴操云)
狄之水兮其色幽幽(秋蜀本作秋○今按水經河水至東阿/茌平等縣東北流四瀆津注云津西有)
(四瀆祠東對四瀆口河水東分済水受河盖滎口水斷不通/始自是出與清水合沛瀆自河入済水徑周通故有四瀆之)
(名昔趙殺鳴犢孔子臨河歎而作歌曰狄之水兮風揚波舟/楫顛倒更相加歸來歸來胡爲斯案臨済故狄也是濟所逕)
(得其通稱也又云済水逕臨済縣南詳此則是済水自滎澤/之下潜流至此四瀆津口而後復出河又東分一支與之合)
(流以過臨済而爲狄水故孔子臨河不済而歌詠狄水即此/東分之河復出之済也然此皆斉地今在済鄆之間史記以)
(為孔子自衛將西見趙簡子則其道不當出此此/又不可曉者今姑闕之以俟深於地理者正焉)我將濟兮
不得其由渉其淺兮石齧我足乗其深兮龍入我舟我濟而
悔兮將安歸尤歸兮歸兮無與石鬪兮無應龍求(帰兮帰兮諸/本兮/作乎)
　　　猗蘭操　孔子傷不逢時作
(孫曰古琴操云習習谷風以隂以雨之子于帰逺/送于野何彼蒼天不得其所逍遥九州無有定處)
(丗人闇蔽不知賢者/年紀逝邁一身將老)
蘭之猗猗揚揚其杳不採而佩於蘭何傷今天之旋其曷爲
然我行四方以日以年雪霜貿貿(音茂/不明)薺麥(韓曰西京雜記/日建亥之月隂)
(氣之極萕/麥始生)之茂子如不傷我不爾覯(見也孫曰言我如萕麥/之茂當雪霜之時不改)
(其操子如見傷而用我可也子/如不傷我無自貶以見子之義)薺麥之茂薺麥之有(孫曰茂/而能傲)
(霜雪萕麥/之固有)君子之傷君子之守(韓曰君子居可傷之時不/易其守亦猶萕麥之有也)
　　　龜山操　孔子以季桓子受齊女樂諫不從望龜山
　　　　而作(龜山魯山也詩奄有龜蒙在太山博縣韓曰/古琴操云予欲望魯兮龜山蔽之手無斧柯)
(柰龜/山何)
龜之氛兮不能雲雨(氛或作氣雲或作/爲或雲上有爲字)龜之枿(亦作蘖五割/切前漢三枿)
(之起李廵曰/槁木之餘)兮不中梁柱(不下或有能字非是方云太玄經/梁不中柱不隆大厦㣲中平声讀)
(○今按此但言其木不堪作梁柱耳與太/玄中字意異當只作去声讀文意乃恊)龜之大兮祇以奄
魯知將隳兮哀莫余伍(知或作如孫曰言魯將墮/壞哀而憐之者莫余若也)周公有鬼
兮嗟余歸輔(鬼或作思余帰方作帰余皆非是大抵方意尚/異不問文義之如何惟作倒語者則必取之如)
(下文我豳于家莫/尓余追皆此類也)
　　越裳操周公作
(韓本注事見後漢南蛮志交趾之南有越裳云/古琴操曰於戯嗟嗟非旦之力乃文王之德)
雨之施物以孳(或作/滋)我何意於彼爲自周之先其艱其勤以
有疆宇私我後人我祖在上四方在下厥臨孔威敢戯以侮
孰荒于門孰治于田(孫曰言豈有荒于門而能治于田者/乎故必四海旣均而後越裳是臣也)四
海旣均越裳是臣
　　　拘幽操　文王羑里作(上音酉漢地理志河/内蕩隂縣有羑里城)
(孫曰事見史記周本紀琴録曰文王見拘羑里憂/愁无聊援琴而鼓之號曰拘幽操詞曰殷道溷溷)
(浸濁煩兮朱紫相合不别分兮迷乱声色信䜛言/兮炎炎之虐使我愆兮幽閉牢穽由其言兮遘我)
(四人憂/勤勤兮)
目窈窈兮其凝其盲(目窈窈方作窈揜揜或作目揜揜○今/按下文有耳字正與目字相對窈窈二)
(字比之揜揜/似亦差勝)耳肅肅兮聽不聞聲朝不日出兮夜不見月與
星(日上或/有見字)有知無知兮爲死爲生嗚呼臣罪當誅兮天王聖
明(伊川曰退之作琴操有日臣罪當誅兮天王聖明道文王/意中事前後之人道不到此徐仲車言退之拘幽操云臣)
(罪當誅兮天王聖明可謂知文王之心矣凱風七子之/母猶不能安其室而云母氏聖善我無令人重自責也)
　　　岐山操　周公爲太王作
(祝曰岐山在岐州今有岐山縣/詩居岐之陽太王古公亶父也)
我家于豳(方作我豳/于家非是)自我先公伊我承序敢有不同(諸本序/作緒方)
(云商書丕氶基緒然國語亦有奔走氶序註謂氶受事業次/第也○今按序謂傳授次第漢書多云朕承天序是也緒猶)
(言統系方引商書之言是也二字義雖不同然用之於此似/亦兩通但國語承序乃謂氶受政役之次第與漢書字同而)
(意異方作序而引/以爲說則誤矣)今狄之人將土我疆民爲我戰誰使死傷
彼岐有岨(石山/載土)我往獨處爾莫余追無思我悲(方云岨與阻/同楚詞漢書)
(多用岨字今以平聲讀之非也/尔或作人尓莫方作莫尓非是)
　　履霜操　尹吉甫子伯竒無罪爲後母譛而見逐自
　　　　傷作(樊曰尹吉甫之子伯竒所作也吉甫聽其後/妻之言逐之伯竒編芰荷而衣採楟花而食)
(清朝履霜而自傷無罪見放逐乃援琴而鼓之見/古樂府觧題其詞曰朝履霜兮採晨寒考不明其)
(心兮信䜛言孤恩離别兮摧肺肝何辜皇天兮/遭斯愆痛殁不同兮恩有偏誰說碩兮知此冤)
父兮兒寒母兮兒飢兒罪當笞逐兒何爲兒在中野以宿以
處四無人聲誰與兒語兒寒何衣兒飢何食兒行于野履霜
以足母生衆兒有母憐之獨無母憐兒寧不悲(兒寕方作/母寕非是)
　　雉朝飛操　牧犢子七十無妻見雉雙飛感之而作
(牧犢或作沐瀆○樊曰呉兢樂府古題觧云舊說/斉宣王時牧犢子七十無妻出薪于野見雉雌雄)
(相隨意動心怨因援琴而歌以自傷其声中絶魏/武帝宫人有盧女者七歳入漢宫斈鼓琴能傳此)
(曲崔豹古今注牧犢子斉宣王時人五十無妻出/薪於野見雉雄雌相逐而飛乃作詞曰雉朝飛兮)
(鳴相和雌雄群遊兮山阿我獨何命兮未/有家時將暮兮可柰何嗟嗟暮兮可柰何)
雉之飛于朝日羣雌孤雄意氣横出(或無/氣字)當東而西當啄而
飛隨飛隨啄羣雌粥粥(集注記曰粥粥若無能或謂當作/音祝說文呼雞重言之杜詩誰話)
(雞/翁)嗟我雖人曽不如彼雉雞生身七十年無一妾與妃(馬大/年云)
(别本彼作此無雞字而/下語妃音嫓與雉叶)
　　　别鵠操　商陵穆子娶妻五年無子父母欲其改娶
　　　　其妻聞之中夜悲嘯穆子感之而作(崔豹古今注/云云其詞曰)
(將乖比翼隔天端山川悠逺路漫/漫攬衾不寐食忘飱後遂爲夫妻)
雄鵠衘枝來雌鵠啄泥歸巢成不生子大義當乖離江漢水
之大鵠身鳥之㣲更無相逢日且可繞樹相隨飛(且或作安/又無繞樹)
(二字皆非是方云李陵詩長當爲此别且復立斯/湏又古樂府與子如黄鵠將别復徘徊亦此意也)
　　　殘形操　曾子夢見一狸不見其首作
(事見琴録其詳未/聞曽子一作魯子)
有獸維狸兮我夢得之其身孔明兮而頭不知吉凶何爲兮
覺坐而思巫咸(韓曰離騷巫咸將夕降兮懷椒糈而要之注/巫咸古神巫也張衡思玄賦抨巫咸使占夢)
上天兮識者其誰
　　南山詩(或無/詩字)
(凡百有二韻樊曰東方朔曰終南山天下之大阻/也其山多玉石金銀銅鉄䂊章檀柘異物之類不)
(可勝原百工取給萬姓所仰足也洪曰此詩似上/林子虚賦才力小者不可到也𥙷注潜溪詩眼云)
(孫莘老甞謂老杜北征勝退之南山詩王平甫以/謂南山勝北征終不能相服時山谷尚少乃曰若)
(論工巧則北征不及南山若書一代之事以與國/風雅頌相爲表裏則北征不可無而南山雖不作)
(未害也二公/之論遂定)
吾聞京城南茲維羣山囿(言群山/聚此)東西兩際海(方云史記春/申君上秦昭)
(王書王之地一經兩海太康地記日河北得水為河塞外得/水為海○今按此與史記但皆極言其廣耳不必曲引塞外)
(之說/也)巨細難悉究山經及地志茫昧非受授團辭試提挈挂
一念萬漏(挂一念或作一念挂非是孫曰集也山經地志旣/不詳欲團集其詞而試挈提之又恐掛一漏萬也)
欲休諒不能粗叙所經覯甞昇崇丘望(甞或/作常)戢戢(相輻/湊也)見相
湊晴明出稜(魯登/切)角縷脉碎分繡蒸嵐相澒洞(胡孔切澒或/作鴻方云淮)
(南子澒濛􁍣洞王褒簫賦揚雄羽獵賦所用皆同唐/人始兼用之杜詩鴻洞半炎方澒洞不可掇是也)表裏忽
通透無風自飄簸(音播又/音跛)融液煦柔茂横雲時平凝點點露
數岫天空浮脩眉(空或作宇○孫曰言逺山横如脩眉也韓/曰選洛神賦脩眉䏈姢注脩長也西京雜)
(記文君絞好眉色如望逺山又外傳/趙飛燕妹名合德為薄眉號逺山黛)濃緑畫新就孤撐有巉
絶海浴褰鵬噣(音晝鳥口補注已/上叙南山大槩)春陽潜沮(子魚切/又去声)洳(音如/䧟􁊨)
(地又/去声)濯濯吐深秀(吐深或/作深吐)巖巒雖嵂崒(上音律下昨没切山/峻也史記隆崇嵂崒)
輭(俗作/軟)弱類含酎(音宙/醇酒)夏炎百木盛䕃欎增埋覆神靈日歊
歔(上音枵下音/虚氣出也)雲氣爭結構秋霜喜刻轢(音曆車所踐也或/作鑠方云史記酷)
(吏傳刻/轢宗室)磔卓立(陟格切裂也記大儺旁磔孫曰言/言草木皆暮山卓然獨立也)癯(音劬/瘠也)痩參
差相疊重剛耿陵宇宙冬行雖幽墨冰雪工琢鏤(雪或/作路)新曦
(音希日光選/隆暑方赫曦)照危峨億丈恒髙袤(莫候切廣也危或作峞/方云恒居鄧切或作亘)明
昬無停態頃刻異狀候(𥙷注巳上叙/四時変態)西南雄太白(𥙷注子厚/云雍州西)
(南界于梁其山日太白其地常/寒又諺云武功太白去天三百)突起莫間簉(祝曰左氏僖子/使助還氏之簉)
(注簉副倅也嵇/康日承間簉之)藩都配德運(唐土德太白在西南/坤位故云配德運)分宅占丁
戊(亦坤/位)逍遥(谷/名)越坤位(坤或/作地)詆(音邸/詆訶)訐䧟乾竇(音豆穴也孫/曰言太白非)
(特占西南坤位而巳又侵及西北乾位故/日䧟乾竇按藩都至乾竇四句未詳其義)空虚寒兢兢風氣
較搜漱朱維方燒日隂霰(蘇佃切/雨雪雜)緃騰糅(女救切/雜也)昆明(孫曰/昆明)
(池漢武帝時作在長/安西南周圍四十里)大池北去覿偶晴晝緜䏈窮俯視倒側
困清漚(烏候切/乆漬)㣲瀾動水面踊躍躁猱(奴刀切/猴也)狖(音柚䑕属/善旋躁或)
(作/蹂)驚呼惜破碎仰喜呀(玉篇虚牙切/唅牙張口皃)不仆(敷救切又匹候切/倒也頓也補注已)
(上言南山方/隅連亘之所)前尋徑杜墅(神与切孫曰即杜陵也在長安万/年縣東南韓曰唐宰相杜佑與同)
(列宴於樊川别墅/即此也墅田廬也)坌(蒲悶切塵也後漢益氣坌涌徑或作經/方云當如夜徑澤中之徑柱或作社非)
(是坌或/作忿)蔽畢原(孫曰周文武葬處在今咸陽縣西/北或曰文王子封於畢此其地也)陋﨑嶇(上/音)
(祈下/音區)上軒昻始得觀覽冨行行(𥙷注上夏良切下户庚切或/謂皆如字謝惠連詩行行道)
(轉逺又古詩/行行重行行)將遂窮嶺陸煩互走(音/奏)勃然思坼裂擁掩難恕
宥巨靈與夸蛾(夸音誇列子云帝命夸蛾氏二子負太行王/屋二山一厝朔東一厝雍南自此冀之南漢)
(之隂无/隴断焉)逺賈(音/古)期必售(承呪切賣去手蛾或作娥方/云考列子當作蛾賈或作雇)還疑造
物意固護蓄精祐力雖能排斡(烏括切又音管轉/也楚詞斡維焉繫)雷電怯呵
詬(呼漏切怒/也罵也)攀縁脫手足蹭蹬(上七鄧切下音鄧失/道也選増蹬窮波)抵積甃
(測救/切)茫如試矯首堛塞(上普逼切士塊亦雅/云塊堛也塞填塞)生怐愗(上冦下/茂愚也)
(楚詞宋玉九辯云直怐暓而自若/按集韻通作轂霧鄙吝心不明也)威容䘮蕭爽近新迷逺舊
拘官計日月欲進七可又因縁窺其湫(音秋湫者龍所居/也南山有炭谷湫)凝
湛閟隂嘼(音嗅亦作畜樊曰作獸者非礼運曰龍以為嘼謂/湫中蛟也秋懷詩云其下澄湫水有蛟寒可罾即)
(此也洪曰嘼畜/産也或作獸)魚蝦可俯掇(丁括切/拾也)神物安敢冦林柯有脫
葉欲墮鳥驚救(樊曰其湫如鏡靣葉落恐其汚即鳥衘去盖/其神物之靈如此公題炭谷湫祠堂所謂魚)
(鱉蒙擁護/者此也)爭衘彎環飛投棄急哺鷇(音冦鳥生湏哺日鷇自/食日雛尓雅生哺鷇生)
(噣/鷇)旋歸道迴睨(音詣/視也)逹枿壯復奏(逹或作逺方云盧仝月/蝕詩頭戴弁冠髙逹枿)吁
嗟信竒怪峙質能化貿(音茂/易也)前年遭譴(謫蓮/山)謫探歴得邂逅
𥘉從藍田(縣名今在/雍州有關)入顧眄勞頸脰時天晦大雪淚目苦矇
瞀(音茂目不明莊子予適/有瞀病注風眩冒乱)峻塗拖長冰直上若懸溜褰衣歩
推馬顛蹶(顛仰倒蹶/失脚也)退且復(扶冨切又/也返也)蒼黄忘遐睎(音希/視逺)所
矚(音燭亦視也選/西瞩與遊歎)纔左右杉䇸咤(陟駕切噴也/記無咤食)蒲蘇杲耀攅
(在完切聚也楚/辝匍匐兮叢攅)介冑專心憶平道脫險逾避臭(逾或作迩非/是吕氏春秋)
(日人有大臭者其兄弟/親戚皆無能與居者)昨來逢清霽宿願忻始副(始方作所/非是自前)
(年遭譴謫以/後讀之可見)崢(鋤耕/切)嶸(音宏山峻也馮衍日觀壷日/之峥嶸楚辝下峥嶸而無地)躋冡頂
倐閃雜鼯鼬(吾又二音虫似䑕尔/雅謂之飛生能𥙷䑕)前低劃(音畫忽麥切錐刀/曰劃前漢劃崇墉)
開闊爛漫堆衆皺(方从蜀人韓仲韶本作/云石蟇也二鶕/皆取喻謂髙而羣峯飛馳如鼯鼬之奔低)
(而堆阜分布如衆/之列於義爲近○今按此蜀本之誤沈/元用本亦然皆非是盖此但言登山之時叢薄蔽翳方與虫)
(獸羣行而忽至上頂則豁然見前山之低雖有髙陵深谷但/如皺物㣲有蹙摺之文耳此最爲善形容者非登髙山臨曠)
(野不知此語之爲工也况此句衆皺爲下文諸或之綱領而/諸或乃衆皺之條目其語意接連文势開闔有不可以毫釐)
(差者若如方說則不唯失其統紀乱其行列而鼯鼬動物山/體常静絶無相似之理石蟇之與堆阜雖略相似然自髙頂)
(下視猶若成堆則亦不爲甚小而末足見南山之極髙矣其/與下文諸或踈宻工拙又有逈然不侔者未論古人但使今)
(時舉子稍能布置者巳不爲此又况韓子文氣筆力之盛關/鍵紀律之嚴乎大抵今人於公之文知其力去陳言之爲工)
(而不知其文從字順之爲貴故其好怪失常類多/如此今旣定从諸本而復備論其說以曉觀者云)或連若相
從或蹙若相鬪或妥若弭伏或竦若驚雊(音遘/雉鳴)或散若瓦解
(胡買切/散也)或赴若輻湊(輻方作輪○今按輪者轂輻之通/名其湊於轂者輻而巳當作輻)或翩
若船遊(翩或/作泛)或决若馬驟或背若相悪或向若相佑或亂若
抽筍或嵲(吾結切山小而不/安皃選嶮巇屹嵲)若注炙(音疚/灼也)或錯若繪畫或繚
(力少切又音/僚繚繞也)若篆籕(音宙篆/籕之文)或羅若星離或蓊若雲逗(音豆/遛住)
(也)或浮若波濤或碎若鋤耨(奴豆切/􁄾器)或如賁育(孟賁夏育楊/子注皆衛人)
(或云秦/之勇士)倫賭勝勇前購(孫云以財/而求也)先強勢巳出後鈍嗔䛠譳
(上音闘下音耨不能/言也玉篇言不正也)或如帝王尊叢集朝賤㓜雖親不䙝狎
雖逺不悖謬或如臨食案肴核紛飣餖(上丁定切下音豆/貯食也紛或作分)又
如遊九原墳墓包槨柩或纍若盆甖或掲(音/訐)若㽅豆(或作登/豆○尓)
(雅木豆謂之豆/瓦豆謂之登)或覆若曝鼈或頽若寢獸(寢或作窮非/是又或作偃)或蜿
(一丸切楚辝日駕八龍之蜿蜿/蟠蜿龍皃又日龍屈兮蜿蟤)若藏龍或翼若搏鷲(音就陸/機云鴡)
(鳩目上骨露幽人謂之鷲祝曰鳥/名山海經云景山多鷲黒色多力)或齊若友朋或隨若先後
(友朋或作迎随随或作差方云方言日先後猶娣姒也釋名/日以來先後言也校本不詳此義而以先後爲虚字遂改友)
(朋爲迎随以偶之又避重複而改随字爲差字其誤/甚矣○今按史記見神於先後宛若即謂娣姒也)或迸若
流落或顧若宿留(上音秀下音霤漢武帝宿留海/上史記宿留之數日無所見)或戾若仇
讎或密若婚媾或儼若峨冠或翻若舞䄂(舞或/作㪯)或屹(魚乞切/屹山皃)
若戰陣或圍若蒐狩或靡然東注或偃然北首或如火熺(音/僖)
(熾也與熹同選耀/華屋而熾洞房)熖(或作/煙)或若氣饙餾(上音分下音溜蒸飯/也尓雅饙餾稔也注)
(􁉙飯爲饙/饙熟爲餾)或行而不輟或遺而不収(音狩/獲也)或斜而不倚或弛
而不彀(張弓/也)或赤若秃鬝(丘閑切又客八切祝/曰鬢秃皃孫曰頭瘡)或燻若柴槱
(余救切積火以/燎詩薪之槱之)或如龜拆兆或若卦分繇(音宙韓/曰占辝)或前横若
剥或後斷若姤延延離又屬夬夬叛還遘喁喁(音顒魚口也/呉越春秋云)
(天下/喁喁)魚闖(丑禁切馬出門皃公羊云/開之則闖然注出頭皃)萍落落月經宿(音秀列/星也)
誾誾樹牆垣巘巘(語偃切詩/陟則在巚)架庫廐(方云巚山形如甑也姚/令威云恐當作䡾䡾魏)
(都賦四/門䡾䡾)參參削劒㦸煥煥衘瑩琇(音秀詩充耳琇/瑩注美石也)敷敷花披
蕚闟闟(音翕闟闟/或作闟闟)屋摧霤(力救切屋水祝日/屋簷也又水流也)悠悠舒而安兀
兀狂以狃(女救切習也前漢姦/有所隱則狃而寖廣)超超出猶奔蠢蠢駭不懋(補/注)
(巳上並叙其經/歴所見之伏)大哉立天地經紀肖營腠(音輳肖象也謂/象營衛腠理)厥
𥘉孰開張僶(音泯僶俛/一作俛仰)俛誰勸侑(音宥/勸食)創兹朴而巧戮力忍
勞疚得非施斧斤無乃假詛呪鴻荒竟無傳功大莫酬僦(即/就)
(切賃也前漢或不償其僦費/無或作誰又作莫莫或作豈)嘗聞於祠官芬苾降歆嗅(許救/切謂)
(神饗之也或作/齅依字當作齅)斐然作歌詩惟用賛報酭(音又言助/報酭之曲)
　　　謝自然詩
果州南充縣寒女謝自然童騃(語駭切/廢也)無所識但聞有神仙
輕生學其術乃在金泉山繁華榮慕絶父母慈愛捐凝心感
魑魅慌惚難具言一朝坐空室雲霧生其間如聆笙竽韻來
自㝠㝠天白日變幽晦蕭蕭風景寒簷楹蹔明滅(蹔或/作氣)五色
光屬聮觀者徒傾駭躑躅(上直炙切下厨玉切祝云不/進皃楚詞待天明兮立躑躅)詎敢
前湏臾自輕舉飄若風中煙茫茫八紘(音宏淮南子曰九州/之外有八夤八夤之)
(外有/八紘)大影響無由縁里胥上其事郡守驚且歎(或作觀/或作歡)驅車
領官吏甿俗爭相先入門無所見冠屨同蛻(音稅楚詞済/江海兮蛻蟬)蟬
皆云神仙事灼灼信可傳余聞古夏后象物知神姦山林民
可入(民或作人方云公文石本用民/字多只爲字不成不盡避也)魍魎(左傳王孫滿日夏/之方有德也鑄鼎)
(象物使民知神姦故入川澤/山林螭魅罔兩莫能逢之)莫逢旃逶迤不復振後丗恣欺
謾幽明紛雜亂人鬼更相殘秦皇雖篤好漢武洪其源自從
二主來此禍竟連連木石生怪變狐狸騁妖患(音還離騷屡/離憂而逢患)
莫能盡性命安得更長延(盡或作保方云嵇康飬生/論導飬得理以盡性命)人生處
萬類知識最爲賢柰何不自信反欲從物遷往者不可悔孤
魂抱深冤來者猶可誡余言豈空文(空或/作虚)人生有常理男女
各有倫寒衣及飢食在紡績耕耘(紡或/作蚕)下以保子孫上以奉
君親苟異於此道皆爲棄其身噫乎彼寒女永託異物群感
傷遂成詩(或作/詠)昧者宜書紳
　　　秋懷詩十一首
(樊曰秋懷十一首文選詩体也唐人最重文選斈/公以六經之文爲諸儒唱文選弗論也獨於李邢)
(墓誌曰能暗記論語尚書毛詩左傳文選而公詩/如自許連城價傍砌看紅薬眼穿長訝双魚断之)
(句皆取諸文選故/此詩往往有其体)
䆫前兩好樹衆葉光薿薿(音擬祝曰茂也/詩黍稷薿薿)秋風一披拂䇿䇿
時節耳目去所憎(去或/作无)清曉卷書坐南山見髙稜其下澄湫
水(澄或作通或作有/或作古或作石)有蛟寒可曽(音/曽)惜哉不得往豈謂吾無
能
離離掛空悲慼慼抱虚警露泫秋樹髙(泫或作滴或作啼或/作泣方云謝靈運詩)
(花上露猶泫謝恵連泫泫露盈條王僧逹詩秋還露泫柯古/詩於露用泫字非一○仐按擅弓孔子泫然流涕則泫為流)
(涕之皃於下句/虫弔對偶尤切)蟲弔寒夜永歛退就新懦趨營悼前猛歸愚
識夷塗(愚或/作懦)汲古得脩綆名浮猶有恥味薄眞自幸庶幾遺
悔尤即此是幽屏(必郢切僻也張/衡曰雜挿幽屏)
今晨不成起端坐盡日景蟲鳴室幽幽(方作幽室中○今按/當作室幽幽乃與下)
(句相/偶)月吐䆫冏冏(居永切韓曰䆫牖明也孫綽/曰冏冏秋月明○吐一作照)䘮懷若迷方
(列子秦人逢氏子有迷罔之疾/天地四方寒暑无不倒錯者)浮念劇含梗(古杏/切)塵埃慵伺
候文字浪馳騁尚須勉其頑王事有朝請(前漢呉王濞使人/為秋請孟康曰律)
(春日朝/秋日請)
秋夜不可晨秋日苦易暗我無汲汲志何以有此憾寒雞空
在棲缺月煩屢瞰(苦濫切視也楚詞/馮崑崙以瞰霧露)有琴具徽絃再鼓聽愈
淡古聲乆埋滅無由見眞濫低心逐時趨(低或作吾盖草書/之誤而失其半)
苦勉祗能暫有如乗風船一縱不可䌫(音濫用以維舟/選繫纜臨江楼)不如
覷文字丹鈆(音㳂粉/筆也)事點勘豈必求贏餘所要石與甔(都濫/切小)
(甖也韓曰斉東此海岱之間謂之甔列/子狀若甔甀揚子家无擔石之儲通用)
卷卷落地葉隨風走前軒鳴聲若有意顚倒相追奔空堂黄
昬暮我坐黙不言童子自外至吹燈當我前問我我不應饋
我我不餐退坐西壁下(坐或/作下)讀詩盡數編作者非今士相去
時巳千其言有感觸使我復悽酸顧謂汝童子置書且安眠
丈夫屬有念(夫或作人○今按宋本亦作人說者謂丈人者/尊長之称古楽府所謂丈人且安坐是也此為)
(答童子而自称故/其言如此更詳之)事業無窮年
霜風侵梧桐衆葉著樹乾空堦一片下琤(楚耕切玉聲/琤或作瑲)若摧
琅玕(上音郎/下音干)謂是夜氣滅望舒(月也淮南子月御曰望舒离/騷前望舒使先驅又𥙷註張)
(載曰望舒四五團聞葉声琤/然誤謂望舒之霣其團也)霣(于敏切/墜也)其團青冥無依倚飛
轍危難安驚起出户視倚楹乆汍瀾(上音丸下音䦨/選揮筆涕汍瀾)憂愁費
晷景日月如跳丸迷復不計逺(計或/作記)爲君駐塵鞍
暮暗來客去群囂各収聲悠悠偃宵寂斖斖(音尾進也美也/前漢児生斖斖)
抱秋明丗累忽進慮(進或/作連)外憂遂侵誠強懷張不滿弱念缺
巳盈(巳或/作易)詰屈避語穽㝠茫觸心兵敗虞千金弃得比寸草
榮知恥足爲勇晏然誰汝令(誰一/作惟)
鮮鮮霜中菊旣晚何用好揚揚弄芳蝶(揚揚或/作陽陽)爾生還不早
(東坡詩云勿訝昌黎公/恨尔生不早謂此語也)運窮兩值遇婉孌(上音宛下力兖切/詩婉兮變兮注婉)
(少皃孌/好皃)死相保西風蟄龍蛇衆木日凋槁由來命分爾泯滅
豈足道
　　　赴江陵途中寄贈王二十𥙷闕李十一拾遺李二十
　　　六貟外翰林三學士
(或作寄三斈士題下注王二十𥙷闕李十一拾遺/李二十六貟外方云蜀本无翰林字三斈士王涯)
(李建李/程也)
孤臣昔放逐血泣追愆尤(血泣或作泣/血或作血泫)汗漫(上捍下幔淮南/子徙倚于汗漫)
(之宇又曰吾與汗漫期于九/垓之外注汗漫不可知云也)不省識怳如乗桴浮或自疑上
䟽上䟽豈其由(或云自疑當作疑自謂疑由上䟽/也故下文云上䟽豈其由當乙)是年京師
旱田畒少所収上憐民無食征賦半巳休(征或/作兵)有司恤經費
未免煩徴求冨者旣云急貧者固巳流傳聞閭里閒赤子弃
渠溝持男易斗粟掉臂莫肯酬我時出衢路餓者何其稠(其/或)
(作/為)親逢道邉死(方云閣本作道邉死而从杭蜀作道死者○/今按古人謂尸為死左傳生拘石乞而問白)
(公之死漢書何處求子死且古語又有直如弦死道邊之/說韓公盖兼用之此乃閣本之善而方反不从殊不可曉)佇
立乆咿嚘(佇立或/作停馬)歸舎不能食有如魚中鉤(中或作佳方从/蜀本作出云選)
(文賦若遊魚衘鉤而出重淵之深公語原此○今按韓公末/必用選語况其語乃魚出淵非魚出鉤也不若作挂為近然)
(第五卷送劉師服詩有魚中鉤之語則此出字/乃是中字之誤而尚存其彷彿耳今乃作中)適㑹除御史
誠當得言秋拜䟽移閤門爲忠寧自謀上陳人疾苦無令絶
其喉(或作/候)下陳畿甸内(陳或作言/内方作事)根本理宜優積雪驗豐熟
幸寛待蠶麰(音牢來/麰麥也)天子惻然感司空(正元十九年三月杜/佑檢校司空同中書)
(門下/平章)歎綢繆(直留莫彪二切詩綢/繆束薪注猶纏綿也)謂言即施設乃反遷炎州
(反或作返州本又作洲方云古本只作州樊曰遷炎州謂貶/陽山也舊史言公自監察御史上章数千言極論宫市德宗)
(怒貶陽山令量移江陵府法曹參軍新史亦云上䟽論宫市/今詩自序其得罪之由大抵言京師旱飢未甞言宫市惟皇)
(甫持正神道碑云関巾旱飢先生力言天下根本專政者惡/之出為陽山令正與詩意合持正當時從公遊者知公之不)
(以論宫市/而出審矣)同宫盡才俊偏善柳與劉(時柳宗元刘禹/錫皆爲御史)或慮語
言洩傳之落冤讎二子不宜爾將疑斷還不(方鳩切未/定之辭)中使
臨門遣頃刻不得留病妺卧床褥(妹或/作姝)分知隔明幽悲啼乞
就别百請不頷頭弱妻抱稚子出拜忘慙羞僶俛不迴顧行
行詣連州朝爲青雲士暮作白首囚商山季冬月冰凍絶行
輈春風洞庭浪出没驚孤舟逾嶺到所任低顔奉君侯酸寒
何足道隨事生瘡疣(贅也荘子曰/附贅垂疣)逺地觸途異吏民似猨猴
生獰(尼耕切惡也李賀猛虎/行乳孫哺子教得生獰)多忿很(多或/作知)辭舌紛嘲啁(上陟/交切)
(下張流切/鳥声也)白日屋簷下雙鳴闘鵂鶹(上音休下音留/孫曰訓狐也)有蛇類
兩首有蠱群飛游(蠱或作蟲方云鮑明逺詩吹蟲/病行暉李善曰吹蠱飛蠱也)窮冬或揺
扇盛夏或重裘颶(音貝海風也南人呼為貝嶺南録異云/嶺嶠夏秋雄風日颶發日午至夜半止)起
最可畏訇(音轟大声選声/訇/其若振)哮(許交切祝曰豕驚声/越絶書声若哮虎)簸陵丘雷
霆助光怪氣象難比侔癘疫忽潜遘十家無一瘳猜嫌動置
毒對案輙懷愁前日遇恩赦私心喜還憂果然又覊縶(陟立/切祝)
(曰係/馬也)不得歸耡耰(音憂摩/田器)此府雄且大騰凌盡戈矛棲棲法
曹椽何處事卑陬生平企仁義所學皆孔周早知大理官不
列三后儔何况親犴(音岸漢書義曰/鄉亭之獄日犴)獄𫾣(丘交/切)搒(音彭谷永/曰搒笞㿊)
(於炮/蛒)發姦偷懸知失事勢恐自罹罝罘(上子邪切下/音浮兎網)湘水清
且急凉風日脩脩胡爲首歸路旅泊尚夷猶(楚辝君不行兮/夷猶注猶豫也)
昨者京使至(者或/作日)嗣皇(孫曰正元二十一年順/宗内禅憲宗即位也)傳冕旒赫然
下明詔首罪誅共吺(或作兠方吺/古文兠字也)復聞顚夭輩(韓謂當時杜/黃裳鄭餘慶)
(之徒/爲相)峨冠進鴻疇(孫曰鴻大/也疇謀也)班行再肅穆璜(半壁也周礼以/玄璜礼北方)
珮鳴琅璆(上音郎下音求璆琳尓雅/注美玉琅玕注云似珠也)佇継貞觀烈邊封脫兠
鍪(音/牟)三賢推侍從卓犖(吕角切持逹也左/思曰卓犖觀羣書)傾枚鄒髙議參造
化(方作物/非是)清文煥皇猷恊心輔齊聖致理同毛輶(音由詩曰/德輶如毛)
小雅詠鳴鹿食苹(音平/水草)貴􁈡􁈡(音幽/鹿鳴)遺風邈不嗣豈憶甞同
禂(甞方作常方云禍與幬同床帳也或作儔或作稠皆非是/韓曰裯被也樊曰公於三賢有同裯之舊故望之以鹿鳴)
(之風/也)失志早衰換前期擬蜉蝣(上房尤切下夷周切祝曰渠/略也生糞土中朝生暮死)
自從齒牙缺始慕舌爲柔(淮南子曰老子斈商容見舌而知/柔注云刘向說苑常從有疾老子)
(往問焉張其口而示老子曰吾舌存乎老子曰然吾歯存乎/老子曰亡子知之乎老子曰舌之存也豈非以其柔乎歯之)
(亡也豈非以其/剛乎曰嘻是巳)因疾鼻又塞漸能等薫猶深思罷官去畢命
依松楸(音秋孫曰松/楸舊隴也)空懷焉能果但見歳巳遒(音酋/盡也)殷湯閔
禽獸觧網祝蛛蝥(賈誼新書湯見設網者四面乃去其三面/祝曰蛛蝥作網欲左左欲右右吾受其犯)
(令者士民聞之曰德/及禽獸而况我乎)雷煥掘寳劒冤氛銷斗牛(氛或/作氣)兹道誠
可尚誰能借前籌殷勤謝吾友(吾或/作朋)明月非暗投
　　　暮行河堤上
暮行河堤上四顧不見人衰草際黃雲感歎愁我神夜歸孤
舟卧展轉空及晨謀計竟何就嗟嗟丗與身
　　　夜歌
静夜有清光閑堂仍獨息念身幸無恨志氣方自得樂哉何
所憂所憂非我力(或作可悲/我才力)
　　　重雲一首李觀疾贈之
天行失其度(方作天行令失度云公詩語多用此一体○今/按諸本皆作天行失其度文意自通公詩虽間)
(有如方說者然亦/不專以此爲竒也)隂氣來干陽重雲閉白日(方作日/夜非是)炎燠成
寒凉小人但咨怨君子惟憂傷飲食爲减少(方作尚爲/减非是)身體
豈寕康此志誠足貴懼非職所當(職或作識方云張衡/同聲歌賤妾職所當)藜羮
尚如此肉食安可嘗窮冬百草死幽桂乃芬芳且况天地間
大運自有常勸君善飲食鸞鳯本髙翔
　　　江漢一首荅孟郊
江漢雖云廣乗舟渡無艱(或作/難)流沙信難行馬足常往還凄
風結衝波狐裘能禦寒終宵處幽室華燭光爛爛(或作炎炎/方云楚辝)
(爛字叶平声九章曰曽枝剡棘/圓果搏兮青黃雜楺文章爛兮)苟能行忠信(行或/作存)可以居夷
蠻嗟余與夫子此義毎所敦何爲復見贈繾綣(上音遣下苦/逺切不相離)
(皃詩以/謹繾綣)在不諼(許元切/忘也)
　　　長安交遊者一首贈孟郊
長安交遊者貧富各有徒親朋相過時(過或/作遇)亦各有以娯(或/作)
(亦有以/歡娯)陋室有文史髙門有笙竽何能辨榮悴且欲分賢愚
　　　岐山下二首
(諸本只作一首方云自日暮邊火驚以上爲苐一/篇丗有灌畦瑕語一書謂子斉𥘉應㪯韓公賞之)
(爲作舟穴五色羽子斉姓程字昔範嘗著中謩謩/卷見因話録則下詩似當為别篇第前詩題以岐)
(山下此必遊鳯翔日作然四語亦/不成篇此詩載之卷未疑有脫誤)
誰謂我有耳不聞鳯皇鳴朅(丘傑切/去也)來岐山下日暮邉鴻驚
(鴻方作火今按上文言/不聞鳯鳴則此當作鴻)○丹穴五色羽其名爲鳯皇昔周有
盛德此鳥鳴髙岡和聲隨祥風窅窕相飄揚(窅窕或作窅窅/或作窈窕方本)
(作窅窕而㪯正改窕為窈按窅即窈字旣/連用之不應異躰或是窅字一作窈耳)聞者亦何事但知
時俗康自從公旦死(公或/作姬)千載閟其光吾君亦勤理遲(音治/祝曰)
(待也漢書/側席遲士)爾一來翔
朱文公校昌黎先生集卷之一
朱文公校昌黎先生集卷之二(考異音/釋附)
　○古詩
　　　北極一首贈李觀
北極有羇羽南溟有沈鱗川源浩浩隔影響兩無因風雲一
朝㑹變化成一身誰言道里逺(里方作理非是陶詩云/不怨道里長正作里)感激
疾如神我年二十五求友昧其人哀歌西京市乃與夫子親
所尚苟同趨(尚或作向趨方云孟子云三子者/不同道其趨一也注趨讀如趣)賢愚豈異倫
方爲金石姿萬丗無緇磷(音/鄰)無爲兒女態(兒女或作/女兒非是)燋悴悲
賤貧
　　　此日足可惜一首贈張籍
(洪曰此詩雜用韻又疊用韻歐陽公云退之工於/用韻得寛韻則波瀾橫溢泛入傍韻如此日足可)
(惜之類是也得窄韻則不復旁出因/難見巧如病中贈張十八之類是也)
此日足可惜此酒不足嘗(不足或/作不可)捨酒去相語(去方作須○/今按湏字無)
(理或是復字/傳寫誤尓)共分一日光念昔未知子孟君自南方自矜有
所得言子有文章我名屬相府欲徃不得行(或作/驤)思之不可
見百端在中腸維時月魄死冬日朝在房(韓曰朝旦也月令/孟冬之月日在房)
驅馳公事退聞子適及城(或作墻方云此詩視古用韻不入/今韻者多爲後斈以意妄改呉才)
(老云詩人用行字韻二十有五無叶今讀者此詩後用/東去趍彭城諒知有所成皆庚韻也何獨於此疑之)命車
載之至引坐於中堂開懷聽其說往往副所望(音/亡)孔丘殁巳
逺仁義路乆荒紛紛百家起詭怪相披猖(乱/也)長老守所聞後
生習爲常少(詩詔/切)知誠難得純粹古巳亡(古一/作固)譬彼植園木
有根易爲長留之不遣去館置城西旁歳時未云幾浩浩觀
湖江(未或作来江或作湘非是方云植園木以/喻籍之始从斈也觀湖江以喻其成也)衆夫指之笑
謂我知不明兒童畏雷電魚鼈驚夜光州家舉進士選試繆
所當馳辭對我䇿章句何煒(音偉/光也)煌相公(董晋/也)朝服立工席
歌鹿鳴禮終樂亦闋(苦穴切終也記/曰爵卒而楽闋)相拜送於庭之子去須
臾赫赫流盛名竊喜復竊嘆(竊喜復或/作慷慨仍)諒知有所成人事安
可恒奄忽令我傷聞子髙第日正從相公䘮(孫曰正元十五/年髙郢知㪯籍)
(登第是歳三月晋/卒愈護其䘮行)哀情逢吉語倘怳(上音敞下許昉切𥙷注/相如曰聽敞怳而亡聞)
(注耳不諦也○惝或作敞方云楚/詞逺遊作惝怳相如傳作敞怳)難爲雙暮宿偃師(縣名今/在洛州)
西徒展轉在牀(諸本作展轉在空床/○仐按或當从諸本)夜聞汴州亂遶壁行徬
徨我時留妻子(時留或/作乃弃)倉卒不及將相見不復期零落甘所
丁驕兒未絶乳念之不能忘忽如在我所(或作其側所或/作前或作側)耳
若聞啼聲中途安得返一日不可更俄有東來說我家免罹
殃乗船下汴水東去趨彭城(徐州地孫曰公/妻子先在徐州)從䘮朝至洛(方/無)
(朝字洛下有陽字○今按朝至洛盖用洛誥語/又下文云日西入軍門則此當作朝至洛明矣)還走不及停
(還或/作旋)假道經盟津出入行澗岡日西入軍門羸馬㒹且僵(音/姜)
(什/也)主人願少留延入陳壷觴卑賤不敢辭忽忽心如狂飲食
豈知味絲竹徒轟轟平明脫身去决若驚鳬翔黄昏次汜(音/似)
(汜水在河/南城皐縣)水欲過無舟航(過或/作濟)號呼乆乃至夜濟十里黄中
流上灘潬(灘方作沙潬或作澤方云郭璞曰江東人呼水中/沙堆為潬潬即灘也○今按下句便有沙字恐只)
(當作灘二字複出如/上句言舟航之類)沙水不可詳驚波暗合沓星宿爭翻芒
轅馬蹢躅鳴(諸本或作馬乏復悲/鳴或作馬蹢濁鳴悲)左右泣僕童甲午憩時門
(左傳昭十九年鄭大水龍鬪于時門/之外洧渊杜氏注云時門鄭城門也)臨泉窺闘龍東南出陳
許陂澤平茫茫(方作茫茫平云用古䪨○今按此詩固用古/䪨然皆因其語势之自然未甞作意捨此而)
(用彼也諸本只作陂澤平茫茫韵諸語恊本無不可若作陂/澤茫茫平却斍不響不應以欲用古韵之故牽挽而強就之)
(也又按别本平或作路而或/作何者語意尤勝讀者詳之)道邊草木花紅紫相低昻百里
不逢人角角雄雉鳴(角方云音谷見集/韵雄雉或作雉雛)行行二月暮乃及徐
南疆下馬歩堤岸上船拜吾兄(洪曰公有三兄皆早丗見於/集中者雲卿之子俞紳卿之)
(子岌皆公從兄或曰/吾兄謂張籍非也)誰云經艱難(艱或/作險)百口無夭殤(或作横/方云楚)
(詞強死者為國殤三/字全語亦見列子)僕射南陽公(張建/封也)宅我睢(音綏水名在/徐州孫云二)
(月末公至徐州泗濠節度使張建封以公爲節度推官祝曰/公與孟東野書云主人與余有故居余符離睢上即此也)
水陽篋中有餘衣盎(烏浪切/盆也)中有餘糧閉門讀書史(讀或/作閱)䆫
戸忽巳凉(諸本多作清風䆫户凉或作䆫户風已涼或作䆫/户清風凉○今按公以二月末到徐不知此詩何)
(時作若夏即當作清風䆫户/凉若秋即當作䆫户風巳凉)日念子來遊子豈知我情别離
未爲乆辛苦多所經對食毎不飽共言無倦聽連延三十日
晨坐逹五更我友二三子(友方/作有)宦遊在西京東野窺禹穴李
翶觀濤江蕭條千萬里㑹合安可逢淮之水舒舒楚山直叢
叢子又捨我去我懷焉所窮(焉或/作安)男兒不再壯百歳如風狂
(方作狂風○今按方亦強用古韻/之過不如只作風狂語势尤徤)髙爵尚可求無爲守一郷
　　　幽懷
幽懷不能寫(能或/作可)行此春江潯(音尋水涯選/弭節乎江潯)適與佳節㑹士
女競光隂凝䊋耀洲渚䌓吹蕩人心(人方作/神非是)閒關林中鳥亦
知和爲音(諸本作知時爲和音非是然今/本疑亦有誤或恐爲是其字)豈無一罇酒自酌
還自吟但悲時易失四序迭相侵我歌君子行視古猶視今
　　　君子法天運
君子法天運四時可前知(可或/作毎)小人惟所遇寒暑不可期利
害有常勢取捨無定姿焉能使我心皎皎逺憂疑
　　　落葉一首送陳羽(或作葉落篇/首同非是)
落葉不更息㫁蓬無復歸飄颻終自異邂逅暫相依悄悄深
夜語悠悠寒月輝誰云少年别流淚各霑衣
　　歸彭城
天下兵又動太平竟何時訏(音吁/大也)謨者誰子無乃失所宜前
年關中旱閭井多死飢(方作/饑)去歳東郡水(郡或作洛方云非/也舊紀貞元十五)
(年秋鄭/滑大水)生民爲流屍上天不虚應禍福各有隨我欲進短䇿
無由至彤墀(彤或/作丹)刳肝以爲紙瀝血以書辭上言陳堯舜下
言引龍䕫言詞多感激文字少葳蕤(上音逶下音緌盛皃選/文物共葳蕤葳或作萎)
(方云紛葳㽔以馺遝見陸機/文賦○今按葳蕤巳見楚詞)一讀巳自怪再尋良自疑食芹
(說文芹楚葵也列子宋有出大自曝於日謂其妻曰負日之/暄人莫知者以献吾君將有重賞又有喜食芹者對郷豪稱)
(之郷豪取而嘗之蜇於口慘於腹衆哂而怨之其人大慙晋/山濤為吏部郎㪯嵇康自代康恨不知巳移書責之曰野人)
(有快炙背而美芹欲献之至尊雖有/區區之意亦巳踈矣願足下勿似之)雖云美獻御固巳癡緘
封在骨髓耿耿空自竒昨者到京城屢陪髙車馳周行多俊
異議論無瑕疵見待頗異禮未能去毛皮到口不敢吐徐徐
俟其巇(虚宜切楊子曰巇/可抵乎巇罅隙也)歸來戎馬閒驚顧似覉雌(孤雌也/枚乗曰)
(日暮則迷鳥/覉雌宿焉)連日或不語終朝見相欺(相方作我見相或作/相見○今按此三家)
(三本疑/皆有誤)乗閒輙騎馬茫茫詣空陂遇酒即酩酊君知我爲誰
　　　醉後
煌煌東方星柰此衆客醉𥘉喧或忿爭(或作紛爭/方作爭紛)中静雜嘲
戲(雜或作惟方云雜以/嘲戯選典論全語)淋漓身上衣(漓或/作浪)顚倒筆下字人生
如此少酒賤且勤置
　　　醉贈張秘書
(方云今本下或注徹字徹元和四年進士此詩元/和𥘉作徹猶未第公五六年間皆在東都此詩盖)
(在長安日/作非徹也)
人皆勸我酒我若耳不聞今日到君家呼酒持勸君爲此座
上客(方作士/非是)及余各能文君詩多態度藹藹春空雲東野動
驚俗天葩吐竒芬張籍學古淡軒鶴避雞群(鶴方及諸本皆/作昻○今按此)
(言張籍斈古淡而不驚於綺靡如以乗軒之鶴/而反避雞羣也又軒鶴乃與天葩之句相偶)阿買(趙堯夫/曰或問)
(魯直阿買是退之何人荅/云退之姪必有據而云)不識字頗知書八分(樊曰秦壞古/文有八體其)
(一隷書今/八分也)詩成使之寫亦足張吾軍所以欲得酒爲文俟其
醺酒味旣冷冽酒氣又氛氲(上音芬下於云切祝云氣也冷/或作冷氣或作煙氛或作氤方)
(云氛氲盛皃/字見選雪賦)性情漸浩浩諧笑方云云此誠得酒意餘外徒
􁈔紛(亂/也)長安衆冨兒盤饌羅羶葷(音熏/臭菜)不解文字飲惟能醉
紅裙雖得一餉樂有如聚飛蚊今我及數子固無蕕與薫險
語破鬼膽(補注開元天寳遺事李果爲洛陽令有劉兼者過/其境夜聞人外語声曰古今正人李令是也见其)
(行事令人破瞻開户/視之無物乃鬼神也)髙詞嫓(匹詣切祝曰爾雅妃嫓也/注相偶嫓也嫓或作動)皇墳
至寳不雕琢(或作/瑑)神功謝鋤耘方今向太平元凱承華勛吾
徒幸無事庶以窮朝曛(音薫日/入也)
　　　同冠峽
南方二月半春物亦巳少維舟山水間晨坐聽百鳥宿雲尚
含姿朝日忽升曉羇旅感和鳴囚拘念輕矯(和鳴或作陽和/方云和鳴輕矯)
(皆指百鳥/而言也)潺湲淚乆迸(乆或/作交)詰曲思増繞行矣且無然蓋棺
事乃了
　　　送惠師
惠師浮屠者乃是不羇人(鄒陽上呉王書使不羇之士與牛/馬同皂注不羇無所拘繫也又司)
(馬迁傳少負/不羇之才)十五愛山水超然謝朋親(或作同/隱淪)脫冠翦頭髮
(頭或作短按下對/蹤塵當作頭髮)飛歩遺蹤塵(飛或/作孤)發跡入四明梯空上秋
旻遂登天台望(韓日天台山/名在台州)衆壑皆嶙峋(上音鄰下音荀深/崖皃選階楯峋嶙)
鯨戲側脩鱗自來連州寺曽未造城闉(音因詩出其闉/闍闉城上重門)日攜
青雲客(青或作春方云李白/詩多用青雲客字)探勝窮崖濵太守邀不去(或作/往或)
(作/得)羣官請徒頻(或作其志/信不羣)囊無一金資翻謂富者貧(謂或/作爲)昨
日忽不見我令訪其鄰奔波自追及(波或/作走)把手問所因顧我
却興歎(我却或/作却我)君寜異於民離合自古然辭别安足珍吾聞
九疑好(𥙷注山海經曰蒼梧之川其中有九疑山漢武廵狩/祀舜于此孫曰其山九疑相似故名九疑韓曰九疑)
(山在零陵營道縣零陵今/永州而營道則隷道州矣)夙志今欲伸(欲或/作願)斑竹啼舜婦清
湘沈楚臣衡山與洞庭此固道所循尋崧方抵洛歴華遂之
秦浮游靡定處偶往即通津吾言(孫曰公/自謂)子當去子道非吾
遵江魚不池活野鳥難籠馴吾非西方教憐子狂且醇吾嫉
惰遊者憐子愚且諄(章倫切/誠也)去矣各異趣何爲浪霑巾(浪或/作淚)
　　　送靈師
佛法入中國爾來六百年齊民逃賦役髙士著幽禪官吏不
之制紛紛聽其然(制或作禁紛/紛或作紛紜)耕桑日失隷朝署時遺賢靈
師皇甫姓胤胄本蟬聮(孫曰㣧継也胄系也謂姓氏所出蟬/聮連續之皃𥙷注南史宋王鈞七葉)
(之中爵位相継人人有集沈約語人云自開闢/以來未有爵位蝉䏈人才相継如王氏之盛者)少小渉書史
早能綴文篇中間不得意失跡成延遷逸志不拘教軒騰㫁
牽攣圍碁鬪白黒生死隨機權六博在一擲梟盧叱迴旋(梟/或)
(作呼或作􁟐楚辝宋玉招䰟菎蔽象碁有六博王逸注云投/六箸行六碁故爲六博也宋劉𥙿與劉毅樗蒲毅以爲不能)
(𥙿惡之因按五木旣而四子俱黒其一子轉躍未定𥙿厲声/喝之即成盧毅意殊不快也宋玉招䰟有成梟而牟呼五白)
(梟勝也社詩袒跣不肯成梟盧廣韵􁟐子樗蒲采名唐/李文公集五木經甿采六開塞搭秃撅􁟐則裊冝從􁟐)戰詩
誰與敵浩汗横戈鋋(音延小矛戦詩或作爭戦或作文戦或/作詩戦方云戦詩戦文唐人語也白樂)
(天戦文重掉鞅刘夢得戦文/矛㦸深誰与方作与誰非是)飲酒盡百􁑭(側眼切/杯也)嘲諧思逾
鮮(􁑭或作醆或作琖/後放此逾或作愈)有時醉花月髙唱清且緜(髙唱清或/作清唱髙)四
座咸寂黙杳如奏湘絃尋勝不憚險黔江(黔州有/黔江縣)屢洄沿(上/音)
(回下音縁泝流而上/曰洄從流而下曰沿)瞿塘五六月驚電讓歸船(讓或作攘非/是姚令威云)
(譲責怒也方云此只謂帰舟急於/驚電耳譲如厥大誰與譲之讓)怒水忽中裂千尋墮幽泉
(尋或作潯○今/按潯與尋同)環迴勢益急仰見團團天(下團字/一作圎)投身豈得
計性命甘徒捐浪沬蹙翻涌漂浮再生全同行二十人(二諸/本作)
(三)䰟骨俱坑填靈師不掛懷冒渉道轉延開忠二州牧(方云/魏道)
(輔謂二牧韋處厚白居易也二公出守在元/和末此詩作於貞元二十年間攷其時非也)詩賦時多傳失
職不把筆珠璣爲君編強留費日月密席羅嬋姢昨者至林
邑使君數開筵逐客三四公盈懷贈蘭荃(音詮/香草)湖游泛漭沆
(上音莽下胡朗切深大也西京賦滄也漭沆湖或作湘方/云此言在林邑日非相地也○今按湖游對溪宴乃切)溪
宴駐潺湲别語不許出行𥚑動遭牽鄰州競招請書札何翩
翩十月下桂嶺(縣名在/賀州)乘寒恣窺縁落落王貟外爭迎獲其
先自從入賔館占恡乆能專吾徒頗攜𬒳(頗或作或/𬒳或作之)接宿窮
歡妍聽說兩京事分明皆眼前縱横雜謡俗瑣屑咸羅穿材
調眞可惜朱丹(韓曰陶徽詩對酒展塵編朱黄/加釋注孫曰磨研猶琢磨也)在磨研方將
歛之道且欲冠其顚韶陽李太守髙歩陵雲煙得客輒忘食
開囊乞繒錢(繒或/作緡)手持南曹叙(唐制吏部貟外郎一人掌判/南曹王仲舒自吏部貟外郎)
(貶方云謂王貟外仲舒也墓/志云所為文章無丗俗氣)字重青瑶䥴(子全切祝曰/鑚也斲也)古氣
參彖繫(方作象○今按杜/詩前哲垂彖繫)髙標摧太玄維舟事干謁披讀頭
風痊(音詮孫曰典略曰張繡反曹操令記室陳琳草檄檄成/呈太祖太祖先苦頭風是日疾發讀琳所作而愈翕然)
(起日此/愈我病)還如舊相識(還如或/作頗似)傾壷暢幽悁(於縁切祝曰憂悒/也通也詩中心悁)
(悁)以此復留滯歸驂(音參/驂馬)幾時鞭
　　縣齋有懷
少小尚竒偉平生足悲吒(陟駕切嘆也郭璞/詩撫心獨悲吒)猶嫌子夏儒肯
學樊遲稼事業窺皐稷(或作/稷卨)文章蔑曹謝濯纓起江湖綴珮
雜蘭麝悠悠指長道去去䇿髙駕誰爲傾國媒(樊曰漢李延/年傳北方有)
(佳人絶丗而獨立一頋傾人城再顧傾人囯上嘆息日丗豈/有此人乎平王公主因言延年有女弟上召見實妙䴡善舞)
(由是得幸是/爲李夫人)自許連城價(樊曰史記連城謂十五城/秦所以易趙璧者史記)𥘉隨計
吏貢屢入澤宫射雖免十上勞(韓曰戦囯䇿蘇秦說秦惠王/書十上而說不行資用乏絶)
(去秦/而帰)何能一戰霸(能或/作曽)人情忌殊異丗路多權詐(多或/作重)蹉跎
顔遂低摧折氣愈下冶長信非罪侯生(侯嬴也孫曰史記魏/有隱士侯嬴公子無)
(忌虚左迎之嬴有客朱亥在市屠中嬴引車/入市見之其客睥睨乆立徒騎皆竊駡侯生)或遭罵懷書出
皇都衘淚渡清灞(音霸灞水也/選控灞乗滻)身將老寂寞志欲死閑暇朝
食不盈腸冬衣纔掩髂(枯駕切祝曰腰骨/前漢折脅拉髂)軍書旣頻召戎馬
乃連跨大梁從相公彭城赴僕射弓箭圍狐兎絲竹羅酒䏑
兩府變荒凉(荒或作炎方云此言董/晋張建封相継殂謝也)三年就休假求官去東
洛(去或作來或作去官來東洛方云此/謂貞元十五十六年冬如京調官也)犯雪過西華塵埃紫
陌春(韓曰唐人樂府云紫陌/青門三十六宫春晝永)風雨靈臺夜名聲荷朋友援引
乏姻婭(音亜孫曰尓雅/两壻相謂曰婭)雖陪彤庭臣(雖方作偶或作仰陪或/作偶皆非是孫曰彤庭)
(丹墀謂/御史也)詎縱青冥靶(音霸轡革王襃曰王/良執靶冥或作雲)寒空聳危闕曉色
曜脩架捐軀辰在丁鎩(所介切鳥羽病也/選鵉翮有時鎩)翮時方䄍(音乍年/終祭公)
(貶山陽以其/年十二月)投荒誠職分領邑幸寛赦湖波翻日車(韓曰淮/南子日)
(乗車駕以六龍羲和爲/御杜詩西江浸日車)嶺石坼天罅(虚訝切/孔也)毒霧恒熏晝炎
風毎燒夏雷威固巳加颶勢仍相借氣象杳難測聲音吁可
怕夷言聽未慣越俗循猶乍(循或作/脩非是)指摘兩憎嫌睢盱(上音/墮下)
(音吁視上逆皃祝曰視不明也列/子老子而睢睢而盱盱而誰與居)互猜訝祗縁恩未報豈謂
生足藉嗣皇(永正元年/順宗即位)新繼明(新方作/帝非是)率土日流化惟思滌
瑕垢長去事桑柘斸(陟玉切/斫也)嵩開雲扄壓潁抗風榭禾麥種
滿地梨棗栽繞舎兒童稍長成雀䑕得驅嚇(音罅詾嚇莊子/鴟得腐䑕鵷雛)
(過之仰而視之日/嚇注怒而拒物声)官租日輸納村酒時邀迓閑愛老農愚歸
弄小女姹(陟駕切少女也後/漢姹女工数錢)如今便可爾何用畢婚嫁(樊曰/後漢)
(向平字子平隱居不仕建武中男女/嫁娶畢敕官事勿相罔當如我死也)
　　合江亭
(諸本作題合江亭寄刺史鄒君方从閤杭蜀本篇/内三處注文亦用蜀本○孫曰亭在衡州負郭今)
(之石鼓頭即其地也地形特異崛起於二水之間旁/有朱陵仙府唐人題刻散滿岩上公自陽山量移江)
(陵過/衡山)
紅亭枕湘江(紅或作江方作洪○今按歐本作紅鮑/云當作紅其作洪者声存而字訛也)蒸水㑹
其左瞰臨眇空闊緑淨不可唾維昔經營𥘉邦君實王佐(洪/曰)
(謂故相斉/映所作)翦林遷神祠買地費家貨(費或/作匱)梁棟宏可愛(宏或/作横)
結構麗匪過伊人去軒騰兹宇遂頽挫老郎來何暮髙唱乆
乃和(洪曰謂字文/炫又増其制)樹蘭盈九畹(音宛楚辝予旣/滋蘭之九畹)栽竹逾萬个
(或作箇方云史記貨殖傳竹竿万个/古書皆作个字漢功臣表始出箇字)長綆汲滄浪(音/郎)幽蹊下
坎坷(口个切坎/坷地不平)波濤夜俯聽雲樹朝對卧𥘉如遺宦情終乃
最郡課人生誠無幾(誠方作/成非是)事往悲豈柰(乃个切語/助或作那)蕭條緜
歳時契闊繼庸懦勝事誰復論醜聲日巳播中丞黜凶邪天
子閔窮餓君侯至之𥘉閭里自相賀淹滯樂閑曠勤苦勸慵
惰爲余掃塵階(塵方作/東非是)命樂醉衆座窮秋感平分新月憐半
破願書巖上石勿使泥塵涴(烏卧切泥着物也/泥塵或作塵泥)
　　　陪杜侍御遊湘西兩寺獨宿有題一首因獻楊常侍
(諸本無兩字及一首因三字/楊常侍慿也時觀察湖南)
長沙千里平勝地猶在險况當江闊處斗起勢匪漸深林髙
玲瓏(上音苓下音籠玉/声也一曰明皃)青山上琬琰(以冉切青玉/也上或作生)路窮臺殿
闢佛事煥且儼剖竹走泉源開廊架崖广(音􁄂因岩爲/屋廊一作廓)是時
秋之殘(之或/作𥘉)暑氣尚未歛羣行忘後先朋息棄拘檢(朋或/作困)客
堂喜空凉(空或/作風)華榻有清簟澗𬞞煑蒿芹水果剥菱芡(音儉/雞頭)
伊余夙所慕陪賞亦云忝幸逢車馬歸獨宿門不掩山樓黒
無月漁火燦星點夜風一何喧杉檜屢磨颭(聀琰切風動物/也磨或作摩方)
(云古摩/磨通)猶疑在波濤怵惕夢成魘(於琰切/睡中魘)静思屈原沈逺憶
賈誼貶椒蘭(離騷經注蘭楚懷王弟司/馬子蘭椒楚大夫椒也)爭妬忌絳灌共䜛謟
誰令悲生腸坐使淚盈臉翻飛乏羽翼(乏或/作摧)指摘困瑕玷(困/或)
(作因/非是)珥(音餌曹植戴蝉珥貂珥挿也漢官儀曰侍中冠/金蝉有貂韓曰珥貂分陜謂楊以常侍鎮長沙)貂藩
維重政化類分陜禮賢道何優奉己事苦儉大厦棟方隆巨
川檝行剡(音琰銳利/行或作𥘉)經營誠少暇遊宴固已歉(歐本行歉俗/字當作慊方)
(云古書歡欣之類或/从心或从欠多通用)旅程愧淹留徂歳嗟荏苒平生毎多感
柔翰遇頻染展轉嶺猿鳴曙燈青睒睒(音陜燈方作光𦦨𦦨/或作𦦨𦦨○今按曉)
(光不青作/灯是也)
　　　岳陽樓别竇司直(竇庠時以武/昌幕權岳州)
洞庭九州閒厥大誰與讓南匯羣崖水(匯或/作維)北注何奔放瀦
爲七百里吞納各殊狀自古澄不清環混無歸向炎風日捜
攪幽恠多冗長(音仗選陸機曰/故無取乎冗長)軒然大波起宇宙隘而妨(音/訪)
(妨礙也玉篇云/害也一作放)巍峩拔嵩華騰踔較健壯(踔或作躍方云選/呉都賦騰踔飛超)
聲音一何宏轟輵車萬兩(輵諸本作􁠊或作揭方定作輵云/丘葛切車声也楊雄羽獵賦所謂)
(皇車幽輵是也杭蜀本作渇盧仝月蝕詩亦有推蕩轟渇不/知唐人何以訛輵爲渇也今本多作磕砰磅轟磕上林賦語)
(磕与輵音/義一也)猶疑帝軒轅張樂就空曠蛟螭(音摛无角/如龍而黄)露筍簴
縞練吹組帳(組或作祖○今按鮑/昭詩組帳揚春風)鬼神非人丗節奏頗跌踼
(上徒結切下徒/浪切放逸也)陽施見誇麗隂閉感悽愴(感或/作咸)朝過冝春口
(袁州唐日/冝春郡)極北缺堤障(過或作迴/北方作地)夜䌫巴陵洲(岳州唐曰/巴陵郡)叢
芮(而銳切/草生皃)纔可傍(蒲浪切/近也)星河盡涵泳俯仰迷下上餘瀾怒
不巳喧聒鳴甕盎明登岳陽樓輝煥朝日亮飛廉(風/伯)戢其威
清晏息纎纊(音曠纎纊細綿也息或作自方云按/海賦輕塵不飛纎羅不動息字爲勝)泓(烏宏切/水深)
澄湛凝緑物影巧相況江豚時出戯(說文江豚一名/鱄䱐欲風則踊)驚波忽
蕩瀁(波或/作没)時當冬之孟隙竅縮寒漲前臨指近岸側坐眇難
望滌濯神魂醒幽懷舒以暢主人孩童舊(孩童一/作童孩)握手乍忻
悵憐我竄逐歸相見得無恙(音漾病也李陵曰/霍与上官无恙乎)開筵交履舄
(韓曰史滑稽傳履/舄交錯盃盤狼藉)爛漫倒家釀(音讓劉/曰見何次道/飲酒使人欲傾家釀)盃行
無留停(或作/停留)髙柱(補注/琴柱)送清唱中盤進橙栗投擲傾脯　歡
窮悲心生婉孌不能忘(音/望)念昔始讀書志欲干覇王(于放/切二)屠
龍(莊子朱萍漫斈屠龍於支離益殫千/金之家三年後成而无所用其巧)破千金爲藝亦云亢
(孫曰/髙也)愛才不擇行觸事得䜛謗前年出官由(或作日以前卷/上􁋮豈其由之)
(語推之作由者是但恐此與/彼語意不同則只作日亦通)此禍最無妄公卿採虚名擢拜
識天仗姦猜畏彈射(食亦切公時爲御史爲/王叔文之黨所排逐)斥逐恣欺誑新
恩移府庭(移或/作趨)逼側(潘岳曰駢闐偪側又/子虚賦云偪側秘節)厠(間/也)諸將于嗟苦
駑緩但懼失冝當追思南渡時魚腹甘所葬嚴程迫風帆劈
箭(上音僻又轉麥/切說文劈破也)入髙浪顚沈在須臾忠鯁誰復諒生還真
可喜剋巳自懲創(剋或/作刻)庶從今日後粗識得與䘮事多改前
好趣有獲新尚誓耕十畒田不取萬乗相細君知𧖟織稚子
巳能餉行當掛其冠生死君一訪
　　　送文暢師北遊
昔在四門館晨有僧來謁(補注聞見録云歐陽公於詩主退/之不主子美劉仲原父毎不然之)
(公日一美老夫清晨梳白頭玄都道士來相訪有俗氣退之/决不道也仲原父曰亦退之昔在四門館晨有僧來謁句之)
(類耳公/賞其辯)自言本呉人少小學城闕巳窮佛根源粗識事輗(五/雞)
(切)軏(五骨切車/轅端曲木)攣拘(漢鄒陽書能越挛拘之語/潘安仁賦陋吾人之拘挛)屈吾眞(或作/身)
戒轄(胡轄切車軸頭鐡左氏巾/車脂轄詩云載脂載轄)思逺發薦紳秉筆徒聲譽耀
前閥(音罰閥閱家丗也後/漢声榮光耀於門閥)從求送行詩(求或/作來)屢造忍顛蹶今
成十餘卷浩汗羅斧鉞先生(公自/謂)閟窮巷未得窺剞劂(上居/綺切)
(下音厥祝曰刻鏤刀也淮南子剞劂无跡人巧之妙楚詞握/剞劂而不用揚雄甘泉賦般僅棄其剞劂或云剞作剞字見)
(傅毅琴/賦當考)又聞識大道何路𥙷剠刖(剠与黥同莊子庸詎詎造/物者不息我剠而𥙷我劓)
(韓曰公詩意謂文暢旣祝髪為僧/欲𥙷其剠則而反之𥘉庸可得乎)出其囊中文滿聽實清越
謂僧當少安草序頗排訐上論古之𥘉所以施賞罰下開迷
惑胷窙豁斸株橜(音掘株橜木根列子吾處若橜株抅注橜/株抅斷木也言序所以排訐釋氏而告以)
(聖人之道者如以刃而􁧐株橜也方云何遜詩窙豁下岩呀/窙音孝氣上烝也校本一用西京賦作孝豁恐非○今按一)
(本作/豁注云開逹貌西京賦李善无注而篇韻以為宫殿/貌祝氏音義作/豁開逹貌潘岳登虎牢賦幽谷豁以窙寥)
(今亦末詳孰是/且从方氏作孝)僧時不聽瑩(荘子是黄帝之所聽瑩也䟽聽/瑩疑惑皃不聽瑩則無所疑矣)
(此所以若飲/水救渇也)若飲水救暍(音謁傷暑也或作渇方云公詩用/今韻者未甞逾韻此詩三十三韻)
(不應獨旁取此一韻○个按方說/不知何以見此詩用今韻當考)風塵一出門時日多如髮
三年竄荒嶺守縣坐深樾(音日兩木交/隂之下日樾)徴租聚異物(或作物/異非是)
詭製怛巾韈(製或作制怛或作/恒方云恒驚也)幽窮共誰語(共或/作与)思想甚含
噦(於月切逆氣/礼記噦噫)昨來得京官照壁喜見蝎(音歇韓曰江南舊/元蝎樊曰蘇内翰)
(謫黄州五年離泗州北行岸上聞騾䭾声欣然/日不聞此声乆矣退之照壁喜見蝎不虚語也)况逢舊親識
(或作識知/親或作相)無不比鶼(音兼尓雅曰南方有比翼鳥不比不飛/其名謂之鶼公竄逐新帰見蝎猶喜况)
(相識乎无不/比之鶼蟨矣)蟨(音厥見後/岠虚注)長安多門户弔慶少休歇而能勤
來過重惠安可掲(孫曰㪯也重惠或作惠重方云母丘檢/詩憂責重山岳誰能爲我擔与此義同)當
今聖政𥘉恩澤完􁓵狘(上許出切下許月切祝曰飛走皃記/鳯以爲畜故鳥不獝麟以爲畜故獸)
(不狘完/或作寛)胡爲不自暇飄戾逐鸇鷢(其月切似鷹尾/上白善捕䑕)僕射領北
門威德壓胡羯(音訐/胡種)相公鎭幽都竹帛爛勲伐酒埸舞閨姝
獵騎圍邊月(韓曰李恢秋月詞/云邊月破鏡飛)開張篋中寳自可得津筏(音/伐)
(海中/浮)從兹冨裘馬寜復茹藜蕨(音/厥)余期報恩後謝病老耕垡
(音伐孫曰耕起士謂之垡祝/曰与撥同囯語王耕二撥)庇身指蓬茅逞志縱獫(方驗切/大長喙)
猲(許竭切祝曰短喙犬日猲/出尓雅詩曰載獫猲猲)僧還相訪來山藥煑可掘
　　　答張徹
(筆墨間録劉澗云答/張徹一詩尤竒䴡)
辱贈不知報我歌爾其聆首叙始識面次言後分形道途緜
萬里日月垂十齡浚郊(浚音峻孫曰正元十五年/宣武軍乱殺留後陸長源)避兵亂雎
岸(是歳公至彭城節度使/張建卦居之於睢水上)連門停(諸本作庭閤本作停而方/从諸本○按停猶居也上)
(對乱字冝用停字乃的後又/有洞庭字或未必重押也)肝膽一古劒波濤兩浮萍漬墨
竄舊史磨丹注前經義苑手祕寳文堂耳驚霆暄晨躡露舄
暑夕眠風櫺結友子讓抗請師我慙丁𥘉味猶噉(与啖同祝/日顧愷之)
(啖蔗從尾至本/云漸入佳境)蔗遂通斯建瓴(上紀偃切下音零見漢髙纪/注瓴盛水瓶也居髙屋之上)
颷(卑遥切風也韓曰楚/詞忽飈騰兮浮雲)颭伶俜(普丁切補注伶傳行不/正選少伶俜而偏孤)悔狂
巳咋(音責/囓也)指垂誡仍鐫銘峨豸(宅買切祝曰獬豸獸似牛而/一角知曲直善觸御史冠用)
(之)忝備列伏蒲(孫曰元帝欲廢太子史/丹伏青蒲上泣涕諌帝)愧分經(孫曰分别涇/渭以明清濁)
微誠慕横草(孫曰漢終軍云軍无横草/之功横於草野謂戦也)瑣力摧撞筳(音廷孫/曰東方)
(朔傳以𬋩窺天以蠡測海以筳橦鍾从丱恐未是諸/本筳从艸方云當从竹繀絲筦也見東方朔客難)疊雪走
商嶺飛波航洞庭下險疑墮并守官類拘囹(音令圄也/官或作宮)荒餐
茹獠(音老祝曰夷别名孫曰獠南夷蠱虫毒自/峩豸下皆言自監察御史貶陽山時事)蠱幽夢感湘
靈刺史肅蓍蔡(孫曰言刺史爲人所信/肅如蓍蔡蔡大龜也)吏人沸蝗螟(音/冥)點綴
簿上字趨蹌閤前鈴(補注羊祜出鎮南夏鈴閤/之下侍衛不過十数人)頼其飽山水
得以娯瞻聽紫樹雕斐斖(音尾祝曰文色皃選彤雲/斐尾以翼檽彤一作雜)碧流滴
瓏玲映波鋪逺錦挿地列長屏愁狖(余救切祝曰/狖形似猿)酸骨死(或/作)
(怨)怪花醉魂馨潜苞絳實坼幽乳翠毛零(乳或/作孔)赦行五百里
月變三十蓂(音冥孫曰丗紀堯時有草夾階而生於庭隨月/凋榮毎月朔日生一莢至望則落一莢月小則)
(餘一/莢)漸階羣振鷺入學誨螟蛉(音苓桑上青虫也楊子以喻/七十子肖仲尼元和六年公)
(自江陵法曹召爲/囯子博士故云)苹甘謝鳴鹿罍滿慙罄缾問冏抱瑚璉飛
飛聮鶺鴒魚鬛欲脫背(孫云言將/化爲龍)虬光(或云/劒也)先照硎(光先或/作精光)
豈獨出醜類方當動朝廷勤來得晤語勿憚宿寒㕔
　　　薦士
(薦東野於鄭餘慶也東野正元十一年爲/溧陽尉時鄭餘慶尹河南公作是詩薦之)
周詩三百篇雅麗理訓誥(雅䴡或作䴡雅理或作埋○/今按二字皆未安恐必有誤)曽經
聖人手議論安敢到五言出漢時蘇李(韓曰選李陵与蘇武/詩注云五言詩自陵)
(始/也)首更號東都漸瀰漫(大/皃)派别百川導(孫曰謂風雅之体/如百川之分也)建
安能者七(孫曰建安漢献帝年號典論曰今之文人孔融陳/琳王粲徐幹阮瑀應瑒劉楨斯七予者於斈无所)
(遺於辝/无所假)卓犖變風操(孫曰風謂風雅操/琴操之類亦詩也)逶迤抵晉宋氣象日
凋耗中間數鮑謝(孫曰謝靈運謝朓或日二謝通称鮑昭字/明逺謝朓字玄暉李觀評孟郊詩云平處)
(下顧/二謝)比近最清奥齊梁及陳隋衆作等蟬噪搜春摘花卉㳂
襲傷剽(強最/也)盗國朝盛文章子昻(補注薦士詩与送東野序/盛言子昻李杜餘皆不在)
(其/列)始髙蹈勃興得李杜萬類困陵暴後來相繼生亦各臻閫
奥(或作/方云舊本作奥今本以重/韵誤刋也班固傳究先聖之閫奥)有窮者孟郊受材實雄
驁(音傲/敖也)冥觀洞古今象外逐幽好横空盤硬語(横空或/作縱横)安帖
力排奡(孫曰論語奡盪舟言多力能陸地行舟𥙷注臨川云/吟詩各有所得清水出芙蓉天然去彫飾此李白所)
(得也或看翡翠蘭苕上未掣鯨鯢碧海中此杜甫/所得也橫空盤硬語安帖力排奡此韓愈所得也)敷柔肆紆
餘(屈曲皃古詩日/山澤紛紆餘)奮猛卷海潦榮華肖天秀捷疾逾響報(捷/或)
(作健逾/或作愈)行身踐規矩甘辱恥媚竈孟軻分邪正眸子看瞭眊
杳然粹而清(或作/精)可以鎭浮躁酸寒溧(音栗/宣州)陽尉五十㡬何
耄孜孜營甘旨辛苦乆所冒俗流知者誰指注競嘲慠聖皇
索遺逸髦士日登造廟堂有賢相(鄭餘/慶也)愛遇均覆燾况承歸
與張(郊嘗爲帰登/張建封所知)二公迭嗟悼青冥送吹嘘強箭射魯縞(音/槁)
(韓曰漢韓安囯傳強努之末力不能穿鲁縞孫曰/縞素也曲阜之俗善作之尤爲輕師故曰魯縞)胡爲乆無
成使以歸期告霜風破佳菊嘉節迫吹帽念將决焉去感物
増戀嫪(盧到切集注恡物也声類云/姻嫪恋惜也說文云固也)彼微水中荇尚煩左右
芼(音冒/擇也)魯侯國至小廟鼎猶納郜幸當擇珉玉(石次/玉也)寜有棄
珪瑁(音冒孫曰周/礼天子執瑁)悠悠我之思擾擾風中纛(音導補注楚王/曰寡人之心揺)
(揺然如懸旌詩意取此纛以犂牛/尾爲之繫於左騑選黄屋左纛)上言愧無路日夜惟心禱
鶴翎不天生變化在啄菢(薄報切鳥伏/卵謂之菢)通波非難圗尺地易
可漕善善不汲汲後時徒悔懊(於倒切恨也晋史/門生驚懊者累日)救死具八
珍(韓曰礼記内則入珍謂淳母/炮豚性牂擣珍積熬肝膋也)不如一簞(音单楚与晋戰或/人誰玉一簞酒王)
(傾酒於水上/与軍士共飲)犒(不或/作无)微詩公勿誚(㣲或/作数)愷悌神所勞(即到/切)
　　喜侯喜至贈張籍張徹
(韓曰公𥘉謫陽山令元和改元自江陵掾召囯子/博士其从遊如喜如籍如徹皆㑹都下詩以是作)
昔我在南時數君長在念揺揺不可止諷詠日喁噞(上音顒/下音驗)
(孫曰魚口動也韓曰/張衡曰喁噞浮沉)如以膏濯衣毎漬垢逾染又如心中疾
箴石非所砭(波驗切孫云說/文以石刺病)常思得遊處至死無倦厭(无或/作不)
地遐物竒怪水鏡(孫曰水鏡一名蜮陸機䟽云一名射影江/淮水皆有之人在岸上影見水中投人影)
(則殺/之)涵石劒荒花窮漫亂幽獸工騰閃礙日不忍窺忽忽坐
昬墊(音店/溺也)逢神多所祝豈忘靈即驗依依夢歸路歷歷想行
店今者誠自幸所懷無一欠孟生去雖索(孫曰/离也)侯氏來還歉
(說巳/見上)欹眠聽新詩屋角月豔豔(眠或作枕/月或作日)雜作承閒聘(雜方/作新)
(○按上句巳云聽新詩不應此句便重出/新字當作雜作承間聘盖謂間出它文也)交驚舌㸦舚(他念/切樊)
(曰說文吐舌皃交或作文㸦/或作牙皆誤㸦俗互字也)􁈔紛指瑕疵拒捍阻城塹(阻城/方作)
(城阻/非是)以余經摧挫固請發鈆槧(七艷切韓曰王充論衡斷木/爲槧西京雜記暢子雲好事)
(常懷鈆提槧从諸計吏訪殊/方絶域之語鉛墨槧牘也)居然妄推譲見謂爇天𦦨(天或/作黔)
(非/是)比踈語徒妍悚息不敢占呼奴具盤飱(或作/餐)飣餖(上丁定/切下音)
(豆貯/食也)魚菜贍人生但如此朱紫安足僣
　　古風
(樊曰安史之後方鎮相望於内地大者連州十餘/小者不下日四兵驕則逐帥帥強則叛上不廷不)
(貢往往而是故托古風以寓意觀詩意/當在德宗之丗与烽火相爲表裏云)
今日曷不樂幸時不用兵無曰旣蹙矣乃尚可以生(日或作/日以或)
(作勞/非是)彼州之賦去汝不顧此州之役去我奚適(去我方作我/去奚或作爰)
(皆非/是)一邑之水可走而違天下湯湯曷其而歸好我衣服甘
我飲食無念百年聊樂一日
　　　駑驥
(洪曰唐本有贈歐陽詹字或作駑驥吟/示歐陽詹詹集有荅韓十八駑驥吟)
駑駘誠齷齪(上音渥下音擉或作/􁙆選小人自齷齪)市者何其稠力小苦易制
價微良易酬(苦或作良/良或作誠)渴飲一斗水飢食一束芻嘶鳴當大
路志氣若有餘騏驥生絶域自矜無匹儔牽驅入市門行者
不爲留借問價幾何黄金比嵩丘(老杜騘馬行朝來夕試華/軒下未斍千金滿髙價)
借問行幾何咫尺視九州飢食玉山禾渇飲醴泉流問誰能
爲御(諸本作借問誰能御方从/杭蜀本及歐陽詹集如此)曠丗不可求惟昔穆天子乗
之極遐遊王良執其轡造父挾其輈(挾諸本作夾此从詹集/○今按左傳頴考叔挾)
(輈以走/當作挾)因言天外事(韓曰周穆王西極有化人來王敬事之/遂肆意逺遊駕八駿之乘主車則造父)
(爲馭宿于崑崙之阿赤水之陽别日升崑崙之上以觀黄帝/之宫遂賔于西王母孫云天外事即謂崑崙池事非中囯所)
(見者/也)茫惚使人愁(茫或作怳或作荒方云/詹集作慌古慌与茫通)駑駘謂騏驥餓死
余爾羞(餓或/作飢)有能必見用有德必見収孰云時與命通塞皆
自由騏驥不敢言低徊但垂頭人皆劣騏驥共以駑駘優喟
余獨興歎才命不同謀寄詩同心子爲我商聲謳(商声秋声/也記曰愛)
(者冝歌啇選諒懷詩素質游商声/悽愴傷我心詩或作言商或作髙)
　　　馬猒榖(此詩及其下出門/皆未得志之辝)
馬猒榖兮士不猒糠籺(音纈又胡骨/切麄屑爲籺)土𬒳文繡兮士無䄈褐
(裋或作短方云前漢貨殖傳实用裋字董彦逺洪慶善皆甞/辨古无短褐字按䄈褐字两漢如賈誼貢禹貨殖傳班彪刘)
(平張衡傅凡六見无有作短字者班彪王命論短褐之襲漢/書作裋文選則用丁𬋩切是唐儒方两用之故少陵詩以長)
(纓短褐為對而史記孟甞君傳与戦囯䇿墨子語盖皆傳冩/之訛公好古最深當以短為正○今按戦囯䇿鄰有短褐一)
(作裋史記士不得短褐司馬貞曰短亦音竪班彪王命論短/褐之襲韋昭曰短當為䄈裋襦也字皆正作短注中乃云䄈)
(字竪音又淮南子亦云巫馬期才衣短褐而髙誘无說則亦/末必皆傳冩之誤也又柳子厚亦甞用之則安知韓公之必)
(不然乎今两存/之以俟知者)彼其得志兮不我虞一朝失志兮其何如巳
焉哉嗟嗟乎鄙夫
　　　出門
長安百萬家出門無所之豈敢尚幽獨與丗實參差古人雖
巳死書上有其辭(其或/作遺)開卷讀且想千載若相期出門各有
道我道方未夷且於此中息天命不吾欺(命或/作誠)
　　　嗟哉董生行
淮水出桐栢山東馳遥遥千里不能休(遥遥一/作悠悠)淝水(淝音肥/水名在)
(庐/江)出其側不能千里百里入淮流(百上或/无里字)壽州屬縣有安豐
唐貞元時(元下或/有年字)縣人董生召南隱居行義於其中(召或/作邵)刺
史不能薦天子不聞名聲爵禄不及門門外惟有吏日來徴
租更索錢(方无更/字非是)嗟哉董生朝出至夜歸讀古人書盡日不
得息或山而樵或水而漁(而方並作/於非是)入厨具甘旨上堂問起
居父母不慼慼妻子不咨咨(方从閤杭蜀本作羞羞云此詩/以三嗟哉易韵以羞叶居視古)
(用韵也○今按咨字自与居叶方於毛頴傳資字論之矣何/獨於此而疑之邪羞羞韵雖可叶然殊无理而可笑方之主)
(此又其酷言三本之誤也或恐本是嗟字叶音子余反/而誤作羞字耳然亦不如且作咨字之見成穩當也)嗟哉
董生孝且慈(董召南壽州安豊人公甞有送董生游河北序/且日董生㪯進士甞不得志於有司而此詩叙)
(其孝且慈如此東坡姚氏三瑞堂詩云君不見董召南隱居/行義孝且慈天公亦恐无人知故令雞狗相哺児又令韓老)
(為作詩尓來三百/年名与淮水肥)人不識惟有天翁知(方无有/字非是)生祥下瑞無
時期家有狗乳出求食雞來哺其兒啄啄庭中拾虫蟻哺之
不食鳴聲悲傍徨躑躅乆不去以翼來覆待狗歸嗟哉董生
誰將與儔時之人夫妻相虐兄弟爲讎食君之禄而令父母
愁亦獨何心嗟哉董生無與儔(或作誰將与儔或作將无与/儔或作誰与儔○今按上句)
(誰將与儔疑而問之之詞也此/云无与儔荅而决之之詞也)
　　　烽火
登髙望烽火誰謂塞塵飛王城富且樂曷不事光輝勿言日
巳暮相見恐行稀願君熟念此秉燭夜中歸我歌寕自感乃
獨淚霑衣
　　　汴州亂
汴州城門朝不開(汴州自大暦後多兵董晋卒軍司馬陸長/源揔留後事八日而軍乱殺長源等監軍)
(俱文珍宻召宋州刺史刘逸凖使揔後務朝廷從之賜名全/諒公時巳從晋䘮出汴四日實正元十五年二詩盖譏德宗)
(姑息之/政云)天狗(狀如犬流星有声其下正地/類狗必有破軍殺將之兆)墮地聲如雷健兒
爭誇殺留後(誇或/作誘)連屋累棟燒成灰(累棟或/作累累)諸侯咫尺不能
救孤士何者自興哀
母從子走者爲誰大夫夫人留後兒昨日乗車騎大馬坐者
起趨乗者下廟堂不肯用干戈(肯或/作敢)嗚呼奈汝母子何
　　　利劒
利劒光耿耿佩之使我無邪心故人念我寡徒侶(寡或作无/徒或作儔)
持用贈我比知音我心如氷劒如雪不能刺䜛夫使我心腐
劒鋒折决雲(莊子說劒上决/浮雲下絶地紀)中㫁開青天噫劒與我俱變化
(晋雷/煥事)歸黄泉
　　　齪齪
齪齪當丗士所憂在飢寒但見賤者悲不聞貴者歎(音/灘)大賢
事業異逺抱非俗觀報國心皎㓗念時涕汍瀾妖姬坐左右
柔指發哀彈酒肴雖日陳感激寕爲歡秋隂欺白日(欺方作/蔽○今)
(按作蔽固古語然/作欺尤有味也)泥潦不少乾河堤决東郡老弱隨驚湍天
意固有屬誰能詰其端(属或作謂或作以詰方作語○今/按謂以語不若作属詰為深切)願
辱太守薦得充諌諍官(諌諍方作争臣○今按争/臣下更著官字語復非是)排雲呌閶
闔(天門也楚詞排/閶闔而望予)披腹呈琅玕致君豈無術自進誠獨難卷終
朱文公校昌黎先生集卷之三(考異音/釋附)
　古詩
　　　河之水二首寄子姪老成
河之水去悠悠我不如水東流我有孤姪在海陬(或作隅方/云古音隅)
(五侯切分/與流通)三年不見兮使我生憂日復日夜復夜三年不見
汝使我鬢髮未老而先化
河之水悠悠去我不如水東注我有孤姪在海浦三年不見
兮使我心苦采蕨于山緡(武巾切韓/曰釣魚綫)魚于淵(方作泉○今按/以淵爲泉避諱)
(也依例/當作􁂙)我徂京師不逺其還(其或/作而)
　　　山石
山石犖确(上力角切下/音斍磽确也)行徑微黃昬到寺蝙蝠(上布田切下/甫服切伏翼)
(也一名/仙䑕)飛昇堂坐階新雨足(或作定/非是)芭蕉葉大支(即梔/字)子肥
僧言古壁佛畫好以火來照所見稀(所見或作/見所非是)鋪牀拂席置
羮飯踈糲(蘭未切粝麄而粺/精列子食則粢粝)亦足飽我飢夜深静卧百蟲絶
清月出嶺光入扉天明獨去無道路出入髙下窮煙霏山紅
間碧紛爛漫時見松櫪皆十圍(歷或作櫟方云選南都賦楓/槐櫨櫪李善曰櫪與櫟同)
當流赤足蹋澗石水聲激激風吹衣(吹或/作生)人生如此自可樂
(或作可自得自可方作/自得或作可自皆非是)豈必局束爲人鞿(音飢馬絡也楚詞/今雖好脩姱以鞿)
(覊兮注韁在口日覊前漢是猶以鞿/而御悍突爲人鞿言爲人所拘縶也)嗟哉吾黨二三子安得
至老不更歸
　　　天星送楊凝郎中賀正
天星牢落雞喔咿(上音渥下音/伊圭声也)僕夫起餐車載脂(脂以/滑車)正當
窮冬寒未巳借問君子行安之㑹朝元正無不至受命上宰
須及期侍從近臣有虚位公今此去歸何時(或作何/时歸)
　　　汴泗交流贈張僕射(建封)
(貞元十五年公在徐州張建封幕汴/水徐之西泗水徐之南故以名篇)
(辤去云云主人謂張建封公在徐/欎二不得志見於書與詩者如此)
嗷嗷鳴鴈鳴且飛(上鳴字/或作鴻)窮秋南去春北歸去寒就暖識所
依(或作處/非是)天長地闊棲息稀風霜酸苦稻粱(鴻鴈前輩多使/稲粱事盖出戦)
(囯䇿廣絶交論云分鴈鶩之稻/粱又杜甫詩自古稲粱多不足)微毛羽墔落身不肥(毛羽或/作羽毛)
徘徊反顧羣侣違哀鳴欲下洲渚非江南水闊朝雲多(朝方/作朔)
(○今按旣云江南則不應言/朔雲矣兼作朝雲語亦差響)草長沙軟無網羅閑飛静集鳴
相和違憂懷惠性匪他(惠一/作息)凌風一舉君謂何
　　　龍移
(此詩謂南山湫也湫𥘉在平地一日風雷移居山/上其山下湫遂化為土公題炭谷詩云厭處平地)
(士巢居/挿天山)
天昏地黒蛟龍移雷驚電激雄雌隨(激或作擊方云雷奔電/激班固西都賦語雄雌)
(或作/雌雄)清泉百丈化爲土魚鼈枯死吁可悲
　　　雉帶箭
鋪牀拂席置ËÉ
(此詩公佐張僕射十徐從獵而作也/讀之其狀如在目前盖寫物之妙者)
原頭火燒静兀兀野雉畏鷹出復没(出復方作伏欲○今按/雉出復没而射者弯弓)
(不肯輕發正是形容持蒲命巾之巧/豪釐不差處改作伏欲神采索然矣)將軍欲以巧伏人盤馬
彎弓惜不發地形漸窄觀者多雉驚弓滿勁箭加衝人决起
百餘尺紅翎白鏃(作木/切)相傾斜將軍仰笑軍吏賀五色(爾雅/雉五)
(色皆備/曰翬)離披馬前墮
　　　條山蒼
(歐本注云中條山在/黄河之曲今蒲中也)
條山蒼河水黃浪波沄沄去(浪波或/作波浪)松栢在山岡(山或/作髙)
　　　贈鄭兵曹
罇酒相逢十載前君爲壯夫我少年罇酒相逢十載後我爲
壯夫君白首我材與丗不相當戢鱗委翅無復望當今賢俊
皆周行君何爲乎亦遑遑(亦或/作獨)盃行到君莫停手破除萬事
(獨爛也或作睒睒/方云字當从目)雞三號(音毫杜詩日/𥘉鳴度必三)更五點
　　　贈唐衢
(集註衢從退之遊舊史附公傳末新史削之舊史/云衢應進士乆而不第能爲歌詩意多感激見人)
(文章有所傷激讀訖必哭涕泗不能巳每與人言/論旣别發声一號音辝悲切聞者莫不涕下故丗)
(稱唐衢善哭白樂天亦嘗贈以詩略云賈誼哭/時事阮籍哭路歧唐生今亦哭異代同其悲)
虎有爪兮牛有角虎可搏兮牛可觸柰何君獨抱竒材手把
鋤犂餓空谷當今天子急賢良匭凾(孫曰唐武后垂拱二年/命銅為匭置之廟堂東)
(曰延恩南曰招諌西/曰伸冤北曰通玄)朝出開明光(漢殿/名也)胡不上書自薦逹坐
令四海如虞唐
　　　貞女峽(連州桂/陽縣)
江盤峽束春湍豪雷風戰闘魚龍逃懸流轟(轟)射水府一瀉
百里翻雲濤漂船擺(𥙷買切/開也)石萬瓦裂咫尺性命輕鴻毛(鴻/或)
(作於或/作如)
　　　贈侯喜
吾黨侯生字叔􁌒(或作起方云/起之古文也)呼我持竿釣温水(洛水在河/南易乾鑿)
(度曰王者有盛德之應/則洛水先温故號温洛)平明鞭馬出都門盡日行行荆棘裏
温水微茫絶又流深如車轍闊容輈蝦蟇跳過雀兒浴此縱
有魚何足求我爲侯生不能巳盤針擘粒投泥滓晡時堅坐
到黃昏(到或/作至)手倦目勞方一起暫動還休未可期蝦行蛭(音/質)
(水蛭也賈誼曰夫/豈從蝦與蛭螾)渡似皆疑舉竿引線忽有得一寸纔分鱗
與鬐(音頎莊子日驚掦而奮鬐或作鰭○今按鬐/馬鬛也當作鰭然莊子作鬐則亦可通用也)是日侯生
與韓子良乆歎息相看悲我今行事盡如此此事正好爲吾
規半丗遑遑就舉選一名始得紅顔衰(始或作/巳非是)人間事勢豈
不見徒自辛苦終何爲便當提攜妻與子南入箕潁(箕山名/潁水名)
(許由巢/父隱處)無還時叔􁌒君今氣方銳我言至切君勿嗤君欲釣
魚須逺去大魚豈肯居沮洳(上音疽下音茹漸湿/地肯或作有非是)
(痕淚/非是)雖不勑還情庶幾朝暮盤羞惻庭闈幽房無人感伊威
(尓雅委䑕也/詩伊威在室)人生此難餘可祈子去矣時若發機(矣或作呉/非是句法)
(見上張/文潜說)蜃沈海底氣昇霏彩雉野伏朝扇翬(音揮五采旌扇/或作羽非是盖)
(宫扇以雉尾爲之翬文彩皃此言雉伏於野而/其羽可用爲朝廷之儀与上下二句爲一類也)處子窈窕王
所妃(蜃沈止所妃此二句君/子不患人不我知之意)苟有令德隱不腓(下音肥孫曰/百卉貝腓腓)
(病也言苟有令德雖/在隱約不以爲病)況今天子鋪德威(鋪或作/輔非是)蔽能者誅薦
受禨(音幾/祥也)出送撫背我涕揮行行正直愼脂韋(楚辝如脂如/韋注脂韋柔)
(弱/皃)業成志樹來頎頎(音祈祝曰詩碩人頎頎言/儀表長䴡絞好頎頎然)我當爲子言
天扉
　　　三星行
(三星斗牛箕洪曰三星行剥琢行皆元和𥘉召爲/囯子博士時作樊曰蘇内翰云吾平生遭口語无)
(数盖生时与退之相似吾命在牛斗間而身宫亦/在箕故其詩曰我生之辰月宿南斗且曰无善名)
(以聞无悪声以攘今謗吾者或云/死或云仙退之之言良非虚耳)
　　　八月十五夜贈張功曹(著)
纎雲四卷天無河清風吹空月舒波(波月/光)沙平水息聲影絶
(沙平方作/平沙非是)一盃相屬(之欲切漢灌夫傳及飲酒酣夫起舞屬/蚡師古曰屬付也猶今之舞訖相勸)
君當歌君歌聲酸辭且苦不能聽終淚如雨洞庭連天九疑
髙蛟龍出没猩鼯(音吾䑕名/一曰飛生)號十生九死到官所幽居黙黙
如藏逃下牀畏蛇食畏藥海氣濕蟄熏腥臊(􁊨方作/温非是)昨者州
前槌大鼓嗣皇(順宗即位正元/二十一年正月)繼聖登䕫皐赦書一日行萬
里罪從大辟皆除死(方云荆公與謝本作除徙下文巳/有迁者追回流者還則除死爲當)遷者
追廻流者還滌瑕蕩垢朝清班(朝清或作清朝方云唐本作/朝清盖言追還之人皆得條)
(瑕垢而朝清班惟已爲使/家所抑故只量移江陵也)州家申名使家抑坎軻秪得移荆
蠻(秪或作只/它詩皆然)判司(功/曹)卑官不堪說(卑官一/作宮卑)未免捶楚(韓曰老/社送髙)
(書記詩脫身簿尉中始与捶楚/辝孫曰公時迁爲江陵府法曹)塵埃間同時輩流多上道天
路幽險難追攀君歌且休聽我歌我歌今與君殊科(杭本如/此言張)
(之歌詞酸苦而巳直歸之於命盖反騷之意而其詞氣抑揚/頓挫正一篇轉換用力處也方从諸本我下去歌字而君下)
(著豈字全失詩意使一篇首尾不相運掉无/復精神又不著花本之異盖考之亦未詳耶)一年明月今宵
多(明月一/作月明)人生由命非由他(託何切/非我也)有酒不飲柰明何
　　　謁衡嶽廟遂宿嶽寺題門樓(或無/廟字)
(公兩謫南方𥘉自陽州北還過衡在永正元年八/月過潭適當殘秋陪杜侍御遊湘西寺詩云是時)
(秋向殘是也今云我來正逢秋雨節故知此詩自/山陽還時作後自潮州還移刺袁州則元和十五)
(年十月盖未嘗過衡據袁州謝表云去年正月貶/授朝州刺史其年十月凖例量移云云即自潮徑)
(當來袁又未嘗遇秋雨節時也蘇東坡觀海市詩/云潮陽太守南迁㱕喜見石廩堆祝融觕言之耳)
五嶽祭秩皆三公(皆或作/比非是)四方環鎭嵩當中火維地荒足妖
怪天假神柄(神衡山/之神)專其雄噴雲泄霧藏半腹雖有絶頂誰
能窮我來正逢秋雨節隂氣晦昧無清風(清方作晴○今按/清風㒷群隂伏无)
(清風則雨意未/巳也晴字非是)潜心黙禱若有應豈非正直能感通(非方作/即非是)
(能感方作感能○今按若从/方讀則此句爲吃羌語矣)須臾静掃衆峯出仰見突兀撐
青空紫蓋連延接天柱(衡山有五峯紫盖天柱石廩/祝融芙蓉石廩一名石囷)石廪騰
擲堆祝融森然魄動下馬拜松柏一逕趁靈宫(栢或/作桂)粉牆丹
柱動光彩鬼物圗畫塡青紅升堦傴僂薦脯酒欲以菲薄明
其衷廟令老人識神意(令一/作内)睢盱(上許圭切下香/于切顧視皃)偵(丑鄭切/候也)
伺能鞠躬手持杯珓導我擲(珓方从唐本作校云廣韻作珓/字古者以士爲之也朝野僉載)
(作珓角与校音義皆相近魏野有詠竹校子詩只作/校字荆楚歳時記又作教○今按當从廣韻及衆本)云此最
吉餘難同竄逐蠻荒幸不死衣食纔足甘長終侯王將相望
乆絶神縱欲福難爲功夜投佛寺上髙閣星月揜映雲朣朧
(方云選秋興賦月朣朧而含光从日者/非○今按字書二字从日當更考之)猿鳴鍾動不知曙杲
杲寒日生於東
　　　岣嶁山
(東坡中隱堂詩岣嶁何須/到韓公浪自悲謂此詩也)
岣嶁(上音矩/下音縷)山尖神禹碑(盛洪之荆州記曰南岳周回数曰/里昔禹登而祭之又徐靈期南岳)
(記曰夏禹導水通瀆刻石書名山之髙南/岳文云髙四千一十丈南岳即衡山也)字青石赤形模竒
科斗拳身薤(音械古文似科/斗薤書如薤葉)倒披(倒或作葉方从蜀本云衡/陽舊刻亦然魏都賦云華)
(蓮重葩而倒披○今按岣嶁者衡山南麓别峯之名薤倒按/者古有倒薤書見歐公集名録目唐玄度十躰書方得之矣)
(然今衡山实无此碑此詩所記盖當時傳聞之誤故其卒草/自爲疑詞以見㣲意刘禹錫寄吕衡州温亦云甞聞祝融峯)
(上有神禹銘古石琅玕姿秘/文螭虎形盖亦得於傳聞也)鸞飄鳯泊拏(奴加切又女書切/皆以象其碑之摹)
(刻)虎螭事嚴跡秘鬼莫窺道人獨上偶見之我來咨嗟涕漣
洏(上音連下音/而涕流皃)千捜萬索何處有森森緑樹猿猱悲(猱或/作啼)
　　　永貞行
(韓曰正元二十一年德宗崩順宗即位病瘖不能/視朝王伾王叔文用事四月䇿皇太子八月立爲)
(皇帝是爲憲宗順宗爲太上皇改元永正此詩載/太皇謂順宗小人謂叔文元臣故老謂杜佑髙郢)
(鄭珣瑜等嗣/皇謂憲宗也)
君不見太皇諒隂(指順宗即/位之時)未出令小人乘時偷國柄北軍
百萬虎與貔(音/毗)天子自將非他師(或作/時)一朝奪印付私黨
(是歳王叔文以金吾大将軍范希朝爲左右神䇿諸行營節/度以韓泰爲其行軍司馬叔文欲奪取宦官兵權以自固藉)
(希朝老將使主帥而实/以泰專其事人情疑懼)懔懔朝士何能爲狐鳴梟噪争署置
䁑睒跳踉(上音迢下音梁/得意喜躍之皃)相嫵媚(上音武下音眉相媚說也/䁑睒或作睒閃方云䁑睒)
(獸狂視貌字/見呉都賦)夜作詔書朝拜官超資越序曾無難公然白日
受賄賂火齊(下音剤韓曰珠名選班固西都賦翡翠火齊流/耀含英注珠也樊曰火齊狀如云母色如紫金)
(有光耀别之則如蝉翼積之則如紗縠之重/杳詳見南史祝曰文選磊落漫衍乎其側)磊落堆金盤元
臣故老不敢語晝卧(王叔文用事一日諸相㑹食叔文至中/書欲与韋執誼計事執誼起迎諸相停)
(箸以待有頃報叔文索飯已与韋相同餐閣中矣柱佑髙郢/懼不敢言鄭珣瑜獨歎日吾豈可復居此位索馬徑㱕卧不)
(起)涕泣何汍瀾董賢三公誰復惜(三或作/一非是)侯景九錫行可歎
國家功髙德且厚天位未許庸天干嗣皇卓犖信英主文如
太宗武髙祖膺圗受禪登明堂共流幽州鯀死羽四門肅穆
賢俊登数君(謂柳宗元刘/禹錫之類)匪親豈其朋郎官(孫曰時貶礼部/貟外郎栁宗元)
(邵州司封郎中韓曄池州屯田貟外/郎刘禹錫連州刺史皆自郎官迁謫)清要爲丗稱荒郡迫野
嗟可矜湖波連天日相騰蠻俗生梗瘴癘烝江氛嶺祲(音浸/妖氣)
昏若凝一蛇兩頭見未曾怪鳥鳴喚令人憎(鳴喚或/作爭鳴)蠱蟲群
飛夜撲燈雄虺毒螫墮股肱食中置藥肝心崩左右使令詐
難慿愼勿浪信常兢兢吾嘗同僚(補注退之与子厚禹錫最/厚善江陵途中寄三斈士)
(詩云同官尽才/俊偏善柳與刘)情可勝(賞或作/常非是)具書目見(韓曰公先以言事/出為陽山令故書)
(所目見/告之)非妄徴嗟爾旣往宜爲懲
　　　洞庭湖阻風贈張十一署
(永正元年自陽山徙掾江陵十月過洞庭湖作或/云赴陽山時非也公江陵途中詩叙𥘉赴陽山云)
(春風洞庭浪而此詩首云/十月隂氣盛可知其非矣)
十月隂氣盛北風無時休蒼茫洞庭岸與子維雙舟霧雨晦
爭泄波濤怒相投大雞㫁四聽(斷方从杭蜀本作絶○今按/此句旣有絶字則下一句不)
(應便復出方爲杭蜀所誤此比多矣今但刋/正不能悉論而論其最著者一二以曉觀者)糧絶誰與謀相
去不容歩險如礙山丘清談可以飽夢想接無由男女喧左
右飢啼但啾啾非懷北歸興何用勝羇愁雲外有白日寒光
自悠悠能令暫開霽過是吾無求
　　　李花贈張十一署(或作李/有花)
江陵城西二月尾花不見桃惟見李風揉雨練雪羞比(揉或/作柔)
(非/是)波濤翻空杳無涘(翻空方作/相翻非是)君知此處花何似白花倒燭
天夜明羣雞驚鳴官吏起金烏海底𥘉飛來朱輝散射青霞
開迷魂亂眼看不得(迷䰟乱眼或作迷乱入/眼入又作人皆非是)照耀萬樹䌓如
堆念昔少年著遊燕對花豈省曽辭盃(省曽辝或作/曽辝酒非是)自從流
落憂感集欲去未到先思廻祗今四十巳如此後日更老誰
論哉力攜一罇獨就醉(獨或作/共非是)不忍虚擲委黄埃(委或/作隨)
　　　杏花
居鄰北郭古寺(孫曰江陵/所居之鄰)空杏花兩株能白紅曲江滿園不
可到看此寜避雨與風二年流竄出嶺外所見草木多異同
冬寒不嚴地恒泄陽氣發亂無全功(无全閤本作/全无非是)浮花浪蘂
鎭長有纔開還落瘴霧中山榴躑躅(上直炙切下厨玉切韓/曰本草注躑躅樹生髙)
(三四尺花/似山石榴)少意思照耀黄紫徒爲叢鷓鴣鉤輈(下張流切孫/曰鉤輈鷓鴣)
(声祝曰嶺春記鷓鴣自呼云鉤/輈李羣玉詩又聽鉤輈格磔声)猿呌歇杳杳深谷攅青楓(杳/杳)
(或作/杳靄)豈如此樹一來翫若在京國情何窮今旦胡爲忽惆悵
(惆或作怊/後放此)萬片飄泊隨西東明年更發應更好(更發一/作花發)道人
(孫曰謂寺僧樊曰八年六月公召拜國/子博士明年花發時公爲愽士于京矣)莫忘鄰家翁
　　　感春四首
我所思兮在何所情多地遐兮徧處處東西南北皆欲往千
山隔兮萬山阻(孫曰張衡四愁詩我所思兮在太山欲往從/之梁甫艱我所思兮在桂林欲往從之湘水)
(深我所思兮在漢陽欲往從之隴坂長我所/思兮在鴈門欲往從之雪紛紛公云取此)春風吹園雜花
開朝日照屋百鳥語三盃取醉不復論一生長恨柰何許(諸/本)
(柰作春方从杭蜀本云古楽府柰/何許石闕生口中御碑不得語)
皇天平分成四時春氣漫誕最可悲雜花糚林草蓋地白日
座上傾天維(傾謂傾側風動而然西京賦振天維衍地絡一/本注云天維謂春光照灼如維帟之張㪯也)
蜂喧鳥咽留不得紅蕚萬片從風吹豈如秋霜雖慘冽(惨或/作凛)
(方以西京賦氷/霜慘列定作惨)摧落老物(樊曰晋宣帝甞疾張皇后往省帝/曰老物可僧又曰老物不足惜)
誰惜之爲此徑須沽酒飲自外天地棄不疑近憐老杜無檢
束爛漫長醉多文辭屈原離騷二十五(樊曰屈原賦二十五/篇盖離騷經一九歌)
(十一天問一九章九逺遊卜/居漁父各一凡二十五篇)不肯餔啜糟與醨惜哉此子巧
言語不到聖處寧非癡(韓曰聖處謂酒清者爲聖人先儒云/公以原介於莊周司馬遷之間其感)
(春云云盖與屈原之懲於諷/諌而傷其違聖之達節也)幸逢堯舜明四目條理品彚皆
得宜平明出門暮歸舎酩酊馬上(韓曰晋山簡每出嬉遊兒/童歌曰日久倒載帰酪酊)
(無所知時時能騎/馬倒着白接離)知爲誰(閤杭蜀本作誰爲方从諸本云按/公後詩有遇酒即酪酊公知我爲)
(誰即此義也○今按方氏此論最/公使它處皆如此則無可議矣)
朝騎一馬出暝就一牀卧詩書漸欲拋節行乆已惰(方作破/非是)
冠欹感髮秃語誤驚齒墮孤負平生心(孤或/作辜)巳矣知何柰(乃/个)
(切元稹立部伎詩云古人邪正知誰柰○諸本皆同无可疑/者荆公本柰作那李本知作如亦无大異獨方从閤本作巳)
(知无可柰乃不成文/理故今定从諸本)
我恨不如江頭人(我恨方从杭本作柰我閤本无柰字亦无/恨字蜀作我柰○今按杭蜀本盖因前篇)
(之未有柰字而誤也閤本亦/少一字皆非是今从監本)長網横江遮紫鱗獨宿荒陂射
鳧鴈賣納租賦官不嗔歸來歡笑對妻子衣食自給寧羞貧
今者無端讀書史智慧只足勞精神(閤本如此爲當方乃不/从而以足爲是又不可)
(曉/也)畫蛇著足無處用兩鬢雪白趨埃塵乾愁漫解坐自累與
衆異趣誰相親數盃澆腸雖暫醉皎皎萬慮醒還新百年未
滿不得死且可勤買拋青春(買或作置樊曰酒名也唐人名/酒多以春杜子美有麯米春裴)
(鉶作傳亦/有松醪春)
　　　寒食日出遊
(張十一院長見示病中億花九篇寒食日出遊夜/帰因以投贈張十一院長即工曹署樊曰國史𥙷)
(云外郎遺𥙷相呼爲院長𥙷注公與張同自御史/貶官又同爲江陵椽公法曹參軍張功曹參軍元)
(和元/年)
李花𥘉發君始病我往看君花轉盛走馬城西惆悵歸不忍
千株雪相映邇來又見桃與棃交開紅白如爭競可憐物色
阻攜手空展霜縑(音兼祝曰絲繒也古楽府云/新人工織縑故人工織素)吟九詠紛紛
落盡泥與塵不共新糚比端正桐華最晚今巳䌓君不強起
時難更關山逺别固其理寸歩難見始知命憶昔與君同貶
官夜渡洞庭看斗柄豈料生還得一處引袖拭淚悲且慶各
言生死兩追隨(生死方/作死生)直置心親無貌敬念君又署南荒吏
路指鬼門(樊曰容州北流縣南三十里有二石相對闊三/十歩俗号鬼門関諺曰鬼門関十人九不還)幽
且夐(休正切/逺也)三公盡是知音人曷不薦賢陛下聖囊空甑倒
誰救之我今一食日還併自然憂氣損天和安得康強保天
性斷鶴兩翅鳴何哀縶驥四足氣空橫(户孟/切)今朝寒食行野
外緑楊市岸蒲生迸(生或/作芽)宋玉庭(孫曰宋玉楚人故居在江/陵韓曰杜詩曽聞宋玉宅)
(毎欲到荆州荆/州即江陵也)邊不見人輕浪參差魚動鏡自嗟孤賤足瑕
疵特見放縱荷寛政飲酒寜嫌􁑭底深題詩尚倚筆鋒勁明
宵故欲相就醉(故或/作固)有月莫愁當火令(洪云此時春未夏𥘉/故云火令方云非也)
(此謂寒食禁火耳火令字見周礼魏武帝亦有寒食禁火令/但東坡甞爲李公擇書此詩作灯火令又不知其所據何本)
(也○今按方說是也此言夜行有月故/不憂當寒食禁火之令耳坡讀亦誤)
　　　憶昨行和張十一(或作和張十/一憶昨行)
憶昨夾鍾之吕𥘉吹灰上公禮罷元侯廻(上洪作杜云杜佑/自淮南入朝也方)
(作社云此爲荆帥裴均罷社而享客也○今按方說是也但/以上爲社則未然左傳云五行之官封爲上公祀爲貴神其)
(土正曰后土在家則祀中霤在野則爲社故杜注用幣于社/云以請於上公則上公即社神也况此句内又自以元侯爲)
(對/耶)車載牲牢甕舁(音余對/㪯也)酒並召賔客延鄒枚腰金首翠(謂/娼)
(姬之/服)光照耀絲竹逈發清以哀青天白日花草麗玉斚屢舉
傾金罍張君名聲座所屬起舞先醉長松摧宿酲未解舊痁
(失廉切瘧疾左/傳曰痁作而伏)作(舊痁方作痁字○今按此句内上有/宿酲字則此當爲舊痁明矣方誤)深室
静卧聞風雷自期殞命在春序屈指數日憐嬰孩危辭苦語
感我耳淚落不揜何漼漼(徂回切選指季豹而/漼焉注涕泣垂皃)念昔從君渡
湘水(湘或/作湖)大帆夜劃窮髙桅(吾回切/檣竿)陽山鳥路出臨武驛馬
拒地驅頻隤(三館本作槌方云博雅槌椎也亦有義○今按/方義暗僻不可曉此但言當謫官時馳驛發遣)
(而山路險惡故羸馬拒地不進𬒳驅而屡至傾隤耳隤或/取虺隤字然其義但爲不能升髙之病又似未必然也)踐
蛇茹蠱不擇死忽有飛詔從天來伾文未揃崖州(韋執/誼也)熾(揃/或)
(作剪謝校从剪方云說文揃㓕/也史記西南夷賛有揃剽字)雖得赦宥恒愁猜近者三姦
悉破碎(集注元和元年正月順宗即位二月大赦公自陽山/徙禒江陵三姦方用事其年八月憲宗立伾貶開州)
(司馬叔文偷州司户並貟外置十一月継/貶執誼崖州司馬及是三姦始悉破碎焉)羽窟無底幽黄能
(集註能有兩音奴來切者三足鼈也奴登切者熊屬足似鹿/者也左傳堯殛鯀于羽山其神化爲黄熊以入于羽渊囯語)
(作黄能音賢能之能東海人祭禹廟不用熊白/及鼈爲饌疑鯀化爲二物則兩音亦可通用)眼中了了見
郷國知有歸日眉方開今君縱署天涯吏(縱或作從○今按/張署墓志邕管張)
(署爲判/官也)投檄北去何難哉無妄之憂勿藥喜一善自足禳千
災頭輕目朗肌骨健古劒新斸磨塵埃殃銷禍散百福併從
此直至耇與鮐(音台樊曰詩黄耇台背箋云台之言/鮐也大者則背有鮐文耇或作耆)嵩山東
頭伊洛岸勝事不假須穿栽(或作/裁)君當先行我待滿沮溺可
繼窮年推(他回切韓曰取礼/記三推九推之意)
朱文公校昌黎先生集卷之三
朱文公校昌黎先生集卷之四(考異音/釋附)
　古詩
　　　劉生詩(或无/詩字)
生名師命其姓劉自少軒輊(下竹二切韓曰詩云戍車旣安/如輊如軒又馬援傳居前不能)
(令人䡖居後/不能令人軒)非常儔(幹或/作軼)棄家如遺來逺遊東走梁宋曁楊
州(曁或/作墮)遂淩大江極東陬(下將侯切東/陬謂越也)洪濤舂天禹穴幽越
女一笑三年留南逾横嶺入炎州(或作/洲)青鯨髙磨波山浮(鯨/或)
(作鮮○今按青義未/詳疑是長字之誤)怪魅炫曜推蛟虬(魅或作媚堆/或作推非是)山㺑讙
譟猩猩游(㺑或作獠非是方云㺑蘇遭切神異經西方深山/有人長尺餘袒身捕􁔉蟹以食名曰山㺑囯語注)
(作㺐公䏈句亦有中矢類妖摻游或作愁方云/此詩二州字二游字視古用韵後人誤改也)毒氣爍體黄
膏流問胡不歸良有由美酒傾水䏑(之夜切与炙/同又側吏切)肥牛妖歌
慢舞爛不収倒心廻腸爲青眸千金邀顧不可酬乃獨遇之
盡綢繆瞥然一餉成十秋(餉或作/曏非是)昔鬚未生今白頭五管(嶺/南)
(有經略軍謂之五/管容廣邕桂安南)歷徧無賢侯廻望萬里還家羞陽山窮邑
惟猿猴手持鈞竿逺相投我爲羅列陳前修芟蒿斬蓬利鋤
耰天星廻環數纔周文學穰穰(豊也如/两切)囷(去輪切祝曰倉庾/也藏也倉圎曰囷)
(礼記修/囷倉)倉稠車輕御良馬力優咄哉識路行勿休(韓曰終篇/盖有且諷)
(且勸之意上云問胡不帰良有由即先之以越女一笑三/年留継以妖歌慢舞爛不収則知刘生所寓皆不羈也)往
取將相酬恩讎
　　　鄭羣贈簟
(羣嘗以侍御史佐裴均江陵孫曰羣字洪之時以/殿中侍御史佐裴均江陵軍公自陽山量移法曹)
(与羣同僚樊云唐孔幾私記云退之豊肥善睡每/來吾家必命枕簟而沈存中筆談丗畫韓退之小)
(靣而美髯着紗㡌此乃江南韓熈載尔熈載謚文/靖江南人謂之韓文公因此遂誤以爲退之退之)
(肥而少髯此詩有腰腹空/大及慢膚多汗之語信然)
蘄州笛竹(韓云蘄州在今洧南其地出/竹本用為笛今以之爲簟耳)天下知(笛或/作簟)鄭君所
寳尤瓌竒攜來當晝不得卧一府傳看黄琉璃體堅色净又
藏節盡眼凝滑無瑕疵(盡或/作蒲)法曹貧賤衆所易腰腹空大何
能爲自從五月困暑濕如坐深甑遭蒸炊手磨䄂拂心語口
慢膚多汗眞相宜日暮歸來獨惆悵有賣直欲傾家資誰謂
故人知我意卷送八尺含風漪(於離切/水紋)呼奴掃地鋪未了光
彩照耀驚童兒青蠅側翅蚤(音早抱朴子曰蚤/蝨攻君卧不獲安)蝨避肅肅疑
有清飈吹倒身甘寢百疾愈却願天日恒炎曦明珠清玉(選/張)
(衡四愁詩美人贈我貂䄡䄖何以報之明/月珠美人贈我錦綉段何以报之青玉案)不足報贈子相好
無時衰(閤本无時作/時无非是)
　　　豐陵行(順宗/時)
羽衛煌煌一百里(一或作三方云以/長安志考之非是)曉出都門葬天子群臣
雜沓馳後先宫官穰穰來不巳是時新秋七月𥘉金神按節
炎氣除清風飄飄輕雨灑偃蹇旂斾卷以舒逾梁下坂笳鼓
咽(方作沸○今按作唯乃/響又見悲切之意也)嵽嵲(絰臬二音山/小而不安皃)遂走玄宫閭(方/云)
(選注天子后妃所葬墓曰玄宮閭謂/玄宫前之寓閭也閭或作虚非是)哭聲訇(呼宏/切)天百馬噪
幽吹晝閉空靈輿皇帝孝心深且逺資送禮備無贏餘設官
置衛鎖嬪妓(孫曰唐制諸陵皆置宮殿列曹設嬪妃侍衛如/平生杜甫橋陵詩云宮女晚知曙祠臣朝見星)
(韓曰終篇言三代舊制存諸書當/時之礼必有不合於古者故云)供養朝夕象平居(飬或/作送)臣
聞神道尚清淨三代舊制存諸書墓藏廟祭不可亂欲言非
職知何如
　　　遊青龍寺贈崔太𥙷闕(諸本太/作羣)
秋灰𥘉吹季月管日出卯南暉景短友生招我佛寺行正值
萬株紅葉滿(韓曰東坡甞謂此句𥘉不曉其故及觀小說鄭/䖍寓青龍寺貧无𥿄取柿葉斈書九月柿葉赤)
(而实紅退/之詩謂此)光華閃壁見神鬼(壁或/作璧)赫赫炎官張火傘然雲燒
樹火實駢金烏下啄赬虬卵(赬音檉赤色韓曰上䏈詠村葉/之紅而光華之粲然下䏈詠柹)
(实之赤而日光之交映火傘赬/虬皆狀其紅而取喻之工如此)魂翻眼倒忘處所(倒或/作暈)赤氣
冲融無間斷有如流傳上古時九輪(孫云淮南子日堯時十/日並出草木焦枯堯命)
(羿仰射十日申其九鳥皆/死九輪謂九日車輪也)照燭乾坤旱二三道士席其間靈
液屢進頗黎盌(音椀孫曰頗黎玉名其色赤出西域亦作坡/黎祝曰盌說文小盂也選逸珠盈盌此謂食)
(柿/也)忽驚顔色變韶稚(忽方作勿非是韶或作離/方云韶有美義不必易字)却信靈仙非
怪誕桃源迷路竟茫茫棗下(古曲名歌曰棗下纂二朱實離/離宛其落矣化為枯枝人生不)
(能行楽死何/以虚謚為)悲歌徒纂纂前年嶺隅郷思發躑躅成山開不
筭去歳羈帆湘水明霜楓千里隨歸伴猿呼鼯嘯鷓鴣啼(嘯/或)
(作笑/非是)惻耳酸腸難濯澣(惻或作/側非是)思君攜手安能得今者相從
敢辭懶由來鈍騃(語駭/切)寡參尋(騃或作/駭非是)况是儒官飽閑散惟
君與我同懷抱鋤去陵谷置平坦年少得途未要忙時清諌
䟽尤宜罕何人有酒身無事誰家多竹門可欵(韓曰後漢孔/融甞曰坐上)
(客常滿樽中酒不空吾无亊矣晋王子猷好竹呉中士大夫/家有好竹欲觀之便出輿造竹下諷嘯良乆蔡寛夫云此一)
(對尤閑/逺有味)須知節候即風寒幸及亭午猶妍暖南山逼冬轉清
痩刻畫圭角出崖窽(音疑空也莊/子道大窽)當憂復𬒳氷雪埋汲汲來
窺誡遲緩
　　　贈崔立之評事
崔侯文章苦趯敏髙浪駕天輸不盡曽從関外來上都(外或/作内)
(非/是)隨身卷軸車連軫(止忍切車後木孫曰/連軫言数車相接)朝爲百賦猶鬱怒
暮作千詩轉遒緊揺毫擲簡自不供頃刻青紅浮海蜃(音腎/能吐)
(氣為楼䑓海中春夏間見祝曰/大蛤也前漢海旁蜃氣象樓䑓)才豪氣猛易語言往往蛟螭
雜螻蚓(上音楼下音/引丘蚓也)知音自古稱難遇丗俗乍見那妨哂勿
嫌法官未登朝猶勝赤尉長趍尹時命雖乖心轉壯技能虚
富家逾窘念昔塵埃兩相逢争名齟齬持矛楯(音貭/兵器)子時專
楊誇觜距(專或/作擅)余始張軍嚴韅靷(上曉見切下以忍切駕牛/具在背曰韅在胷曰靷)
爾來但欲保封疆莫學龐㳙怯孫臏(音/牝)竄逐新歸厭聞閙齒
髮早衰嗟可閔頻蒙怨句刺棄遺豈有閑官敢推引深藏篋
笥時一發戢戢巳多如東筍可憐無益費精神有似黄金擲
虚牝(洪曰牝谿谷也殷仲/文曰哀壑可虚牝)當今聖人求侍從拔擢𣏌梓収楛
(音戸木名可/以為矢簳)箘(音窘/美竹)東馬嚴徐巳奮飛枚皐即召窮且忍復
聞王師西討蜀霜風冽冽摧朝菌(音窘地䉦朝生暮死韓/曰莊子朝菌不知晦朔)走
章馳檄在得賢燕雀紛拏要鷹隼竊料二塗必處一豈比恒
人長蠢蠢勸君韜養待徴招不用雕琢愁肝腎牆根菊花好
沽酒錢帛縱空衣可準暉暉簷日暖且鮮摵摵(山責切隕落/也盧子諒曰)
(摵摵芳葉零又潘岳秋/思賦庭樹摵以濯落)井梧踈更殞髙士例須憐麴蘖丈夫
終莫生畦畛能來取醉任喧呼死後賢愚俱泯泯
　　　送區弘南歸
(區或作歐歸或作征方云區烏侯切唐/韵區冶子之後漢王莽漙有中郎區博)
穆昔南征軍不歸虫沙猿鶴伏以飛(抱朴子云周穆王南征/三軍之衆一朝尽化君)
(子為猿為鶴小人為虫為沙造化權輿作周昭王南/征皆未詳本何据也○孫曰伏謂猿虫飛謂沙鶴)洶洶(許/拱)
(切水/声)洞庭莽(音姥楚辝夕擥中州之宿莽王逸/注云草經冬不死者楚名曰宿莽)翠微(或作江/洶洞庭)
(宿莾/微)九疑(湘中記零陵營道縣九山相似行者/疑惑故名九疑曰荒是非豈以此耶)鑱(鋤衘切/險也)天
荒是非(鑱或作巉方云九疑言攙/天洪濤言春天皆竒語也)野有象犀水貝璣分散百
寳人士稀(言山川之美散為百宝獨/人物稀少士或作亊非是)我遷于南日周圍(言曰/一周)
(匝公正元十九年冬謫陽山/明年冬弘来故云日周圍)來見者衆莫依稀爰有區子熒
熒暉(區子方/作子區)觀以彛訓或從違我念前人譬葑菲落以斧引
以纆徽(上音墨下音暉孫曰即今梓匠所引以正木者引以/或作斧引洪本纆作墨方从唐閤杭本亡張文潜云)
(古人作七言詩其句脉多上四字而下以三字成之退之乃/変句脉以上三下四如落以斧引以纆徽雖欲梅舌不可捫)
(是也○今按此言纆徽謂木工所用之繩墨也然周易/作徽纆乃為墨索所以拘罪人者恐公所用别有据也)雖有
不逮驅騑騑(詩四牡騑騑注/行不正之皃)或採于薄(叢薄/也)漁于磯(音幾/磧也)服
役不辱言不譏從我荆州來京畿離其母妻絶因依嗟我道
不能自肥(道不或作/不道非是)子雖勤苦終何希王都觀(音/貫)闕雙巍巍
騰蹋衆駿事鞍鞿佩服上色紫與緋獨子之節可嗟唏(与敎/同哀)
(而不/泣)母附書至妻寄衣開書柝衣淚痕晞(開書折衣或作開/緘發封淚痕方作)
(痕淚/非是)雖不勑還情庶幾朝暮盤羞惻庭闈幽房無人感伊威
(尔雅委䑕也/詩伊威在室)人生此難餘可祈子去矣時若發機(矣或作呉/非是句法)
(見上張/文潜說)蜃沈海底氣昇霏彩雉野伏朝扇翬(音揮五采雉扇/或作羽非是盖)
(宫扇以雉尾為之翬文彩皃此言雉伏於野而/其羽可用為朝廷之儀与上下二句為一類也)處子窈窕王
所妃(蜃沈止所妃此二句君/子不患人不我知之意)苟有令德隱不腓(下音肥孫曰/百卉貝腓腓)
(病也言苟有令德雖/在隱約不以為病)況今天子鋪德威(鋪或作/輔非是)蔽能者誅薦
受禨(音幾/祥也)出送撫背我涕揮行行正直愼脂韋(楚辝如脂如/韋注脂韋柔)
(弱/皃)業成志樹來頎頎(音祈祝曰詩碩人頎頎言/儀表長䴡絞好頎頎然)我當爲子言
天扉
　　　三星行
(三星斗牛箕洪曰三星行剥琢行皆元和𥘉召為/囯子博士時作樊曰蘇内翰云吾平生遭口語无)
(数盖生时与退之相似吾命在牛斗間而身宫亦/在箕故其詩曰我生之辰月宿南斗且曰无善名)
(以聞无悪声以攘今謗吾者或云/死或云仙退之之言良非虚耳)
我生之辰(方从閤本之下有三字云請斗牛与箕也/○今按辰時也詩云我辰安在方說非是)月宿南
斗牛奮其角箕張其口牛不見服箱(詩記注服駕也箱車箱/也兩較之内謂之箱是)
(車内容物之処服/箱猶言駕車也)斗不挹酒漿箕獨有神靈無時停簸揚無
善名巳聞無惡聲巳讙(諸本巳並作以方从唐閤本云讙如/諸將尽讙之讙此詩叶餘於除叶讙)
(於聞今本易讙爲攘/以求叶揚韻非也)名聲相乘(音䋲𥙷注曆象有増减率/遟速積故有乗除之法)除
得失少有餘三星各在天什伍東西陳嗟汝牛與斗汝獨不
能神
　　　剥啄行
剥剥啄啄有客至門我不出應客去而嗔從者語我子胡爲
然我不厭客困于語言(諸本此下有我嗟子誠一語閤本同/方从唐杭蜀本删去閤本衍盖下語)
(誤/入)欲不出納以堙其源空堂幽幽有秸(音戞秸稾書三/百里納秸服)有莞
(音丸又九还切蒲也秸莞/所以爲席詩下莞上簟)門以兩板叢書於閒窅窅(音窈/深皃)深
塹其墉甚完(墉或作/容非是)彼(謂塹/与墉)寕可隳此(謂堂/也)不可干從者語
我嗟子誠難子雖云爾其口益蕃(益或作實口/益或作益實)我爲子謀有
萬其全凡今之人急名與官子不引去與爲波瀾(与方作以/云韓文与)
(多作以他文見者非一詩之子帰不我以注以猶与也○今/按陸宣公奏議亦然如云未審云云以否之類是也然當作)
(与爲/正)雖不開口雖不開関變化咀嚼有鬼有神今去不勇其
如後艱我謝再拜汝無復云往追不及來不有年(諸本作來/可待焉方)
(从閤杭蜀本云公祭十二兄文/其不有年以𥙷我愆同此義也)
　　　青青水中蒲三首
(諸本作一首方从閤本/○今按楽府亦作三首)
青青水中蒲下有一雙魚君今上隴去我在與誰居
青青水中蒲長在水中居寄語浮萍草相隨我不如
青青水中蒲葉短不出水婦人不下堂行子在萬里
　　　孟東野失子(并序)
(黃魯直甞書此詩遺石君美君美失子云時以觀/覧可用乱思而紓哀究觀物理其實如此太槩因)
(果耳退之救丗弊故併因果而言然此一叚文意/乃是涅盤中佛語退之甞言不能无所不讀未有)
(能為大儒者其弗信/矣乎魯直所云如此)
東野連産三子不數日輒失之幾老念無後以悲其友人昌
黎韓愈懼其傷也推天假其命以喻之
失子將何尤吾將上尤天女實主下人與奪一何偏(何或作/以方云)
(莊子等彼与/此一何偏也)彼於女何有乃令蕃且延(蕃或/作繁)此獨何罪辜生
死旬日閒上呼無時聞滴地淚到泉地祇爲之悲瑟縮乆不
安乃呼大靈龜騎雲欵(叩/也)天門問天主下人薄厚胡不均天
曰天地人由來不相関吾懸日與月吾繫星與辰日月相噬
囓星辰踣(音匐唐志曰/踣顛仆也)而顚吾不女之罪知非女由因(因或/作縁)
(方云此詩如因与鰥今本皆以韻不叶而/誤刋也○今按作縁亦通未必誤改也)且物各有分孰能
使之然有子與無子禍福未可原魚子滿母腹(或作/肚)一一欲
誰憐細腰不自乳舉族長孤鰥(或作/懸)鴟梟啄母腦母死子始
翻(或作/蕃)蝮蛇(上音覆孫曰細腰滿盧也蜂属无雌雄取桑虫/或阜䘇子抱成巳子注曰梟一名鴟亦名流離)
(食母許愼曰梟不孝鳥也祝曰/蝮一名虺毒蛇也螫手則斷)生子時坼裂腸與肝好子雖
云好未還恩與勤惡子不可說鴟梟蝮蛇然有子且勿喜無
子固勿歎上聖不待教賢聞語而遷下愚聞語惑雖敎無由
悛大靈頓頭受即日以命還地祇謂大靈女往告其人東野
夜得夢有夫玄衣巾(孫曰玄夫大靈龜以其巾衣玄故曰玄/夫龜一名玄衣督郵史記龜䇿傳宋元)
(王夢一大夫衣玄/繡之衣而乗輜車)闖(丑禁切馬/出門皃)然入其户三稱天之言再拜
謝玄夫収悲以歡忻
　　　陸渾山火和皇甫湜用其韻
(諸本作次韻和皇甫湜陸渾山火方从閤杭蜀本/○皇甫湜字持正睦州新安人爲陸渾尉洪曰一)
(作次韵非是刘貢父云唐人𢋫和詩有/次韵依其/次用韵用波之韻不必次之退之和陸渾山火是也)
皇甫𥙷官古賁渾(賁或作陸方从杭蜀本/云賁音陸字本公羊傳)時當玄冬澤乾源
(玄或/作大)山在谷狠相吐吞風怒不休何軒軒擺磨出火以自燔
有聲夜中驚莫原天跳地踔(救教切祝曰後漢踔宇宙而遺/俗注猶越也孫曰跳踔皆震動)
(之/皃)顚乾坤赫赫上照窮崖垠截然髙周燒四垣神焦鬼爛無
逃門三光弛隳不復(或作/暇)暾(他昆切日出皃祝曰/楚辝暾將出兮東方)虎熊麋豬
逮猴猿水龍鼉(音駝祝曰類魚有/足皮可以冒鼓)龜魚與黿(音元似鼈/而形大)鴉鴟
(一名/鳶)鵰鷹雉(或作/鴈鹰)鵠鵾(似雞三足而大/選鴐鵝鴻鵾)燖(徐塩切湯中爚肉/也儀礼推燖者有)
(膚)炰(音庖含毛炙物/詩毛炰胾羮)煨(烏恢切𥙷注筆墨間録上句正柏梁/躰後山作七字詩上東坡襲此躰)
􁗤孰飛奔(􁗤於刀切埋物灰中令熟/也方作爊非是孰一作熟)祝融(顓頊氏有子曰黎/為火官火行於冬)
(猶祝融告/休而帰也)告休酌卑尊錯陳齊玫闢華園(玫或作收非是洪/曰謂火斉玫瑰也)
(闢或/作闡)芙蓉披猖塞鮮繁千鐘萬鼓咽耳喧攅雜啾嚄(上即由/切下胡)
(伯切樊曰雜乱声廣韵啾唧小声嚄噴大喚自山狂谷狠下/言火之盛如此神鬼焦爛三光不暾鳥獸為炮燖祝融之神)
(所以錯陳斉玫張鍾/鼓塤箎而御之也)沸篪塤(沸或作/咈非是)􁂍幢絳􁈎紫纛旛(旛或/作番)
炎官熱屬朱冠褌(音昆祝曰親身裳前/漢相如目著犢鼻禈)髹(音休漆赤多黒少/選列髹彤之繡桷)
其肉皮通䏶(音/陛)臀(方云祝季賔謂䏶當作䯗按䏶从肉/从骨一也刘備髀中肉消亦通用)頺胷
垤腹車掀(音軒祝曰手㪯物也左/氏乃掀公以出於淖)轅(或作/轅掀)緹(音提祝曰赤色/也周礼赤緹用)
(羊)顔靺(莫拜切祝曰赤韋/也詩云韎韐有奭)股豹兩鞬(居言切孫曰馬上盛弓/矢器以豹皮爲之董卓)
(有力過人双帶/两鞬左右馳射)霞車虹蚓(虹或作紅非是/蚓音胤引索)日轂轓(音蕃車/大箱也)丹
㽔縓(七絹切祝曰縓絳色/尓雅一染謂之縓)蓋緋繙(廣䪨風/吹旗皃)㠾(音鴛孫曰/繙㠾乱皃)紅帷
赤幕羅脤膰(上音蜃下符爰切/韓曰脤膰祭肉也)􁀱池波風肉陵屯(􁀱音荒韓/曰血也左)
(氏士刲羊亦无􁀱也陵或作陵洪曰陵屯字見莊子當从陵/樊澤之曰􁀱若池波若風肉若陵屯方云􁀱如他而波風肉)
(如陵之屯聚也○今按列子生於陵屯注謂髙處莊子音義/云阜也洪說得之樊說􁀱池肉陵屯方說波風皆得之而樊)
(說波如風方說肉如陵之屯聚則誤矣合二說/而言之曰如􁀱池之波風肉之陵屯乃為善耳)谽呀鉅壑頗
黎盆(谽或作豁方云大皃字見上林賦少陵詩亦有餘光散/谽呀呀虚加切孫曰鉅壑谽呀狀如頗黎盆也頗黎西)
(囯赤玉名○今按漢書/注谽呀澗谷形容也)豆登(孫曰木豆謂之豆瓦豆謂之登/豆登五山者以五岳為豆登瀛)
(四樽者以四瀆為酒樽也樊曰自􁂍憧以/下皆言祝融御火其車御飲食之盛如此)五山瀛四罇熈熈
釂醻(釂子肖切飲尽謂之釂礼記長者㪯未釂/少者不敢飲醻与酧同主人進客曰醻)笑語言雷公
擘山海水翻齒牙嚼齧舌腭反(腭音咢冝作齶口中/齗也出字說反音翻)電光䃸
磹(上先念切下徒/念切電光也)赬目䁔(音暄/大目)頊冥(月令冬其帝顓頊/其神玄冥水神也)収威
避玄根(或謂水隂/根陽火也)斥棄輿馬背厥孫(洪曰水生木木生火水/之於火猶祖視孫也)
縮身潜喘拳肩跟(音根足踵祝曰選/突到投而跟絓)君臣(謂頊/㝠也)相憐加愛恩
命黒螭偵(音檉又丑鄭/切伺也問也)焚其元(首也謂/為火焚)天關悠悠不可援(音/袁)
(援/引)夢通上帝血面論(樊曰詩意謂火旣用事則頊冝黒精之/君玄冥水官之臣當縮身潜喘而君臣)
(乃命黒螭問其事於祝融而火焚其/首黒螭所以血面而訴於上帝也)側身欲進叱於閽帝賜
九河湔(音煎洗也祝/曰手澣之也)涕㾗(涕或/作淚)又詔巫陽(宋玉招魂云帝告/巫陽曰有人在下)
(我欲輔之魂魄离散汝筮/与之注巫陽天帝女也)反其魂徐命之前問何冤火行於
冬古所存我如禁之絶其飱(一作餐飲食也/帝告黒螭云然)女丁婦壬傳丗
婚(杭本女作夫方云董彦逺日當作女丁夫壬引東山少連/曰玄冥之子曰壬夫娶祝融氏之女曰丁芊俱斈水仙是)
(為温泉之神洪曰丁火也壬水也火女也水男也丁女而為/婦於壬故曰女丁婦壬一作夫丁婦壬亦通夫丁者壬也言)
(壬為丁夫也婦壬者丁也言丁為壬婦也○今按丁為陽中/之隂壬為隂中之陽故言女之丁者為婦於壬以見水火之)
(相配今術家亦言丁与/壬合洪氏二說皆是)一朝結讎柰後昆時行當反愼藏蹲
(音存踞也左氏/蹲甲而射之)視桃著花(韓曰月令仲春始雨水桃始/華漢書云來春桃花水盛)可小
騫(音愆虧少/一作騫)月及申酉利復怨(音冤祝曰古楽府空負百年/怨孫曰申七月酉八月水生)
(於申火死於酉此/玄冥復怨之时)助汝五龍從九鯤溺厥邑囚之崑崙(之或/作出)
(河水所/自出)皇甫作詩止睡昏(樊曰從公斈文者多矣惟李翶習/之得公之正皇甫提特正得公之)
(竒持正甞語人曰書之文不竒易可謂竒矣豈礙理傷聖乎/如龍戦于野其血玄黄見豕負途載鬼一車突如其來如焚)
(如死如棄如何等語也今此詩黒螭五龍九鴡等語其与易/龍戦于野何異韓曰詳此詩始則言火势之盛次則言祝融)
(之御火其下則水火/相尅相済之說也)辭誇出眞遂上焚要余和増怪又煩雖
欲悔舌不可捫(音門/抚持)
　　　縣齋讀書
出宰山水縣讀書松桂林(桂或作竹方云/舊本多作竹桂)蕭條捐末事邂逅
得𥘉心哀狖(音柚獸/名如猿)醒俗耳清泉㓗塵襟詩成有共賦(共方/作与)
(非/是)酒熟無孤斟(樊曰在湯山作也公甞曰陽山天下之窮処/又曰縣郭无居民官无丞尉小吏十餘家審)
(此則有共賦无孤斟其孰与楽此乎及觀公集區冊區弘/竇存亮刘師命軰皆自逺方來从公則外户之屦蒲矣)青
竹時黙釣白雲日幽尋南方本多毒北客恒懼侵讁譴甘自
守滯留愧難任投章類縞帶(縞素也孫曰左氏傳呉季札聘/于鄭見子産与之縞帶子産亦)
(献紵衣焉呉貴縞鄭/貴紵各一献所貴也)佇答(此詩當是隨与交/朋望其報章也)逾兼金(答或作/益非是)
(孫曰價倍於常謂之兼金韓曰選/雜体詩承榮重兼金廵華過盈瑱)
　　　新竹
筍添南堦竹日日成清閟縹(普召切/青黄色)節巳儲霜(儲或/作除)黄苞猶
揜翠出欄抽五六當户羅三四髙標陵秋嚴貞色奪春媚稀
生巧𥙷林併出疑爭地(疑爭或/作全遮)縱横乍依行爛漫忽無次風
枝未飄吹露粉先涵淚(露或/作霧)何人可㰎翫清景空瞪(宅耕切/直視又)
(登應切選/偃仰瞪盻)視
　　　晚菊
少年飲酒時踊躍見菊花今來不復飲毎見恒咨嗟佇立摘
滿手行行把歸家此時無與語棄置柰悲何(奈悲方/作悲奈)
　　　落齒
去年落一牙今年落一齒俄然落六七落勢殊未巳餘存皆
動揺(存或/作在)盡落應始止憶𥘉落一時但念豁可恥及至落二
三始憂衰即死毎一將落時懔懔恒在巳义牙妨食物顚倒
怯漱水終焉捨我落意與崩山比(与或/作欲)今來落旣熟見落空
相似餘存二十餘次第知落矣儻常歳落一(或作/一落)自足支兩
紀如其落併空與漸亦同指人言齒之落壽命理難恃我言
生有涯長短俱死爾人言齒之豁左右驚諦視我言莊周云
木鴈各有喜語訛黙固好嚼廢軟還美因歌遂成詩時用詫
妻子
　　　哭楊兵部凝陸歙州參(部或/作曹)
人皆期七十(皆或/作生)纔半豈蹉跎併出知巳淚(併或/作数)自然白髮
多晨興爲誰慟還坐乆滂沱論文與晤語(或作新墳/与宿草)巳矣可
如何(可或作鬲/或作復)
　　苦寒(此詩意盖有所諷德宗正元/十九年春公爲四門博士作)
四時各平分一氣不可兼隆寒奪春序顓頊固不廉太昊弛
維綱(或作施網/維非是)畏避但守謙遂令黄泉下萌牙夭勾尖草木
不復抽百味失苦甜凶飈攪宇宙(攪或/作擾)鋩刃甚割砭(悲廉/切)日
月雖云尊不能活烏蟾羲和(韓曰廣雅日御也孫云山海經/云東南海之外甘泉之間有羲)
(和囯有女子曰羲和是生十/日爲帝悅妻常浴日於甘泉)送日出恇(音匡亦/怯也)怯頻窺覘(痴/廉)
(切窺視頻/或作煩)炎帝持祝融呵嘘不相炎而我當此時恩光何由
沾肌膚生鱗甲衣𬒳如刀鐮(音廉列子/擁鐮帶索)氣寒鼻莫齅血凍指
不拈濁醪沸入喉口角如銜箝(音黔馬/口中鐡)將持􁁻著食觸指如
排籖(音僉祝曰銳也選/雞人司漏傳更籖)侵鑪不覺暖熾炭屢巳添(巳或/作以)探湯
無所益何况纊與縑虎豹僵穴中蛟螭死幽潜熒惑䘮躔次
六龍(孫曰六龍/曰御也)冰脫髯芒碭(下音宕又一/作踢非是)大包内生類恐盡
殱啾啾䆫間雀不知已微纎舉頭仰夭鳴所願晷刻淹不如
彈射死却得親炰燖鸞皇苟不存爾固不在占其餘蠢動儔
俱死誰恩嫌(恩或/作思)伊我稱最靈不能女覆苫(女覆諸本皆作/安寑方从唐本)
(及蔡謝校本云韓文古本汝皆作女杭本尚作女今訛自閤/本也女指上文禽雀而言苫蓋也言我最靈而下能汝覆盖)
(也義為是祝曰凶/服者以苫為覆)悲哀激憤歎五藏難安恬(難或作/誰非是)中宵倚
牆立淫淚何漸漸天王哀無辜(王或作子/或作公)惠我下顧瞻褰旒
去耳纊(音曠/塞耳)調和進梅鹽賢能日登御黜彼傲與憸生風吹
死氣豁逹如褰簾懸乳零落墮晨光入前簷雪霜頓銷釋土
脉膏且黏豈徒蘭蕙榮施及艾與蒹日萼(孫曰日照花萼/鐐鑠鮮明皃)行
鑠鑠風條坐䄡䄡(處占切揺動皃祝曰相如日㪯惟幄之䄡/䄡荀子是䄡䄡者何也楚辝張絳帷以䄡)
(䄡)天乎苟其能吾死意亦厭
　　　和虞部盧四(汀)酬翰林錢七(徽)赤藤杖歌
(諸本无四七字方从/閤蜀本仍側注二名)
赤藤爲杖丗未窺臺郎(尚書郎也篇末南宮清深禁闈密/孫曰南宮謂虞部禁闈謂翰林)始
攜自滇池(囯名樊曰前漢西南夷傳夜/郞最大其西滇也方三百里)滇王掃宫避使者(避/或)
(作迎或作邀方云當如避道之避○/今按上言掃宫則當為避舍之避)跪進再拜語嗢咿(上乙/骨切)
(下音伊夷語也說文嗢/咽也咿字林内悲也)繩橋(韓曰以竹索為橋也竹索/曰笮西南夷尋之以度水)拄過
免傾墮性命造次蒙扶持途經百國皆莫識君臣聚觀逐旌
麾共傳滇神出水獻赤龍拔鬚血淋漓又云羲和操火鞭暝
到西極睡所遺幾重包裹自題署不以珍怪誇荒夷歸來捧
贈同舎子浮光照手欲把疑(諸本同方獨从蜀本作照把欲/手疑云擅弓有手弓列子有手)
(劒史記有手旗義同此諸本多誤○今按方說手義固為有/據然諸本云照手欲把則是未把之時光巳照手故欲把而)
(疑之也今云照把則是巳把之矣又欲手之而復疑之何耶/况公之詩衝口而出自然竒偉豈必﨑嶇偪反假此一字而)
(后為工乎大抵方意專主/竒澁故其所取多類此)空堂晝眠倚牖户飛電著壁(孫曰/以杖)
(倚户牖飛電誤以為蛟螭而捜索之言其色赤也/補注東坡鐡拄杖詩也谷笻竹杖賛皆用此詩)搜蛟螭南
宫清深禁闈密(闈或作圍方云南宮指盧禁闈指錢也白楽/天詩遽列謙垣升禁闈洪引繚繞宮牆圍禁)
(林以釋此誤又閤/本密作客亦非是)唱和有類吹塤篪妍辭麗句不可繼見寄
聊且慰分司(公時分/司東都)
　　　崔十六少府攝伊陽以詩及書見投因酬三十韻
(酬下或无三十/韻字而有之字)
崔君𥘉來時相識頗未慣但聞赤縣尉不比博士慢賃屋得
連牆(得或/作往)往來忻莫間我時亦新居觸事苦難辦𬞞飱要同
喫(諸本飱多作餐方从蜀本云此詩用𬞞飱朝餐字多相亂/他詩亦然說文飱謂晡時食餐吞也飱或作飡餐或作湌)
(故字多相亂漢髙后紀賜餐錢王莽傳設飱粥顔師古曰古/餐食字也又曰飱古飱字而皆以千安切讀之則非詩不素)
(飱兮鄭玄讀如魚飱之飱音孫當以此為/正○今按飱或當作餐說見平淮西碑)破襖請來綻(𥙷縫/也祝)
(曰古楽府新衣誰/當補故衣誰當綻)謂言安堵後貸借(音/迹)更何患不知孤遺多
舉族仰薄宦有時未朝餐得米日巳晏隔墻聞讙呼衆口極
鵝鴈前計頓乖張居然見眞贗(僞物字亦作鴈韓非子說林/斉伐魯索䜛鼎魯以其鴈往)
(斉人曰鴈也魯人曰眞也又温公考異宋太宗/泰始元年華願兒言於廢帝曰官爲鴈天子)嬌兒好眉眼
袴脚凍兩(于下晏切/骨脛骨)捧書隨諸兄累累(力追/切)兩角丱(古患切/揔角兩)
(角或作角尚/或作角两)冬惟茹寒韲秋始識瓜瓣問之不言飢飫若厭
芻豢才名三十年乆合居給諌白頭趨走裏閉口絶謗訕府
公(河南尹鄭/餘慶也)舊同𫀆拔擢宰山澗寄詩雜詼俳(歩皆切/戯也)有類
說鵬鷃上言酒味酸冬衣竟未擐(音患祝曰左氏躬/擐甲胄衣或作裘)下言人
吏稀惟足彪與虥(下士限切孫曰彪虎文虥虎之淺毛者/祝曰尓雅虎竊毛謂之貓注竊淺也)又
言致豬鹿此語乃善幻(善方作是○今按漢書西域傳有善/眩之語顔注云眩讀与幻同眩相詐)
(惑也即今吞刀吐火植瓜種樹屠人截/馬之術韓公盖用此語方从閤本誤矣)三年國子師腸肚習
藜莧(侯襇切菜也習/或作集非是)况住洛之涯魴(音房江東/呼爲鯿)鱒(才本切似/鯶而鱗細)
(韓曰詩九罭之魚/鱒魴言大魚也)可罩汕(上都教切下音訕詩南有嘉魚注/罩罩籗取魚之器仙仙摷今之撩)
(罟也尓雅巢謂/之仙籗謂之罩)肯效屠門嚼(孫曰亘譚新論曰人聞長安楽/則出門西向而笑知肉味美則)
(對屠門而大爵曹子建書曰過屠/門而大嚼雖不得肉貴且快意)乆嫌弋者篡(篡或作纂非/是方云篡見)
(楊子鴻飛冥二弋人何篡焉古本及後漢書皆/然盖篡取之義也然今本楊子亦作慕非也)謀拙日焦拳
活計似鋤剗(方云本或作鏟謂削平之也選海賦鏟臨崖之/阜公此詩用今韻剗属上声疑當以鏟為正)
男寒澁詩書妻瘦剰腰襻(普患切衣襻也又衣系也周庾/信鑑賦裙斜假襻妻或作女)爲
官不事職厥罪在欺謾(或作慢方云字見禹貢/傳漢書面謾亦皆音慢)行當自劾去
漁釣老葭薍(五患切尓雅葭蘆菼亂注/蘆葦也菼􁋈似葦而小)歳窮寒氣驕冰雪滑
磴棧(上諌切/木道)音問難屢通何由覿清盼(或作盻方云李大白/詩君子枉清盻詩美)
(目盼兮以目美言也左顧右盻以眄視言也盻本作盼眄通/作盻今四字多不分當以蜀本為正○今按盼匹莧切目黒)
(白分也眄莫見切从省作䀎眄睞顧視也盻五礼切見/孟子恨視也此詩當作眄然作盼亦通猶言青眼也)
　　　送侯參謀赴河中幕(侯繼時從/王鍔辟)
憶昔𥘉及第各以少年稱君頥始生鬚我齒清如氷爾時心
氣壯百事謂已能(方云用中庸人一能之巳/百之之語別本作巳者非)一别詎幾何(詎/或)
(作遽或作距方云字林曰詎未知/詞也潘岳悼亡詩尔祭詎幾時)忽如隔晨興我齒豁可鄙
君顔老可憎相逢風塵中相視迭嗟矜幸同學省官末路再
得朋東司絶教授遊宴以爲恒(胡登切/常也)秋漁䕃密樹夜博然
収績開史牒翰飛(上音寒羽也/詩翰飛戾天)逐溟鵬男兒貴立事流景不
可乗歳老隂沴(音戾/妖氣)作雲頽雪翻崩别䄂拂落水征車轉崤
(音爻左氏傳/崤有二陵焉)陵勤勤酒不進勉勉恨巳仍送君出門歸愁腸
若牽繩黙坐念語笑癡如遇寒蠅䇿馬誰可適晤言誰爲應
(音膺/當也)席塵惜不掃(或作/拂)殘罇對空凝(對或作/醑非是)信知後㑹時日
月屢環絙(下居登切環循環/絙大索又急也)生期理行役歡緒絶難承寄書
惟在頻無恡簡與繒(竹帛/也)
　　東都遇春
少年氣眞狂(眞方/作直)有意與春競行逢二三月九州花相映川
原曉服鮮桃李晨糚靚(疾政切或作靘靘青黒色方云靚莊/字見子虚賦郭璞曰粉白黛黒也)
荒乗不知疲醉死豈辭病飲噉(徒感切/或作嘬)惟所便(平/声)文章倚豪
横爾來曾幾時白髮忽滿鏡舊遊喜乖張新軰足嘲評(音病/評量)
心腸一變化(腸或/作腹)羞見時節盛得閑無所作貴欲辭視聽深
居疑避仇黙卧如當暝朝曦入牖來鳥喚昏不醒(鳥一/作烏)爲生
鄙計筭鹽米告屢罄(告屡或/作屡告)坐疲都忘(音/望)起冠側懶復正幸
蒙東都官獲離機與穽乖慵遭傲僻漸染生避性旣去焉能
追有來猶莫聘有船魏王池(池名在長安洪曰河南志云洛/水經尚善旌盖二坊之北南益)
(為池深處至数頃水鳥洋泳荷芰翻覆為都/城之勝正觀中以賜魏王泰故號魏王池)往往縱孤泳(縱/或)
(作從或/作泛)水容與天色此處皆緑浄(此或/作比)岸樹共紛披渚牙相
緯經(音/徑)懷歸苦不果即事取幽迸(取或/作最)貪求匪名利所得亦
巳併(巳或/作以)悠悠度朝昏落落捐季孟(落落或作/落魄非是)羣公一何賢
上戴天子聖謀謨収禹績(或作/跡)四面出雄勁轉輸非不勤稽
逋有軍令在庭百執事奉職各祗敬我獨胡爲哉(胡一/作何)坐與
億兆慶譬如籠中鳥仰給活性命爲詩告友生負愧終究竟
　　　感春五首(分司東/都作)
辛夷(洪曰辛夷樹髙数丈江南地煖正月開北地寒二月開/𥘉發如筆北人呼為木筆其花最早南人呼為迎春苕)
(溪漁隱曰木筆迎春自是两種木筆色紫叢生二月/方開迎春白色髙樹立春巳開然則辛夷乃此花耳)髙花最
先開(髙花或作花髙方云以未章辛夷花房忽全開言之/則此爲髙處之花先開矣何遜詩有岩樹落髙花)青
天露坐始此廻巳呼孺人戞(音秸篨之也礼大夫妻曰孺人/韓曰選恨賦左對孺人右顧稚)
(子)鳴瑟更遣稚子傳清盃選壯軍興不爲用坐狂朝論無由
陪如今到死得閑處還有詩賦歌康哉
洛陽東風幾時來川波岸柳春全廻宫門一鎻不復啓(唐都/長安)
(以洛爲東都故有宮門一鎻之句宫/門不啓故九陌无往來之塵埃也)雖有九陌無塵埃䇿馬
上橋朝日出樓閣赤白正崔嵬孤吟屢闋莫與和寸恨至短
誰能裁
春田可耕時巳催王師北討何當廻放車載草農事濟(車或/作軍)
(非/是)戰馬苦飢誰念哉蔡州納節舊將死(是年彰義節/度呉少誠卒)起居諌
議(孫曰裴度以河南府功曹召爲起/居舎人孟簡孔戣皆為諌議大夫)聮翩來朝廷未省有遺
䇿肯不垂意缾與罍(孫曰公以/自喻也)
前隨社尹(杜/兼)拜表廻笑言溢口何歡咍(呼來切/笑也)孔丞(孔/戡)别我
適臨汝風骨峭峻遺塵埃(峭峻或/作峭峭)音容不接祗隔夜凶計詎
可相尋來天公髙居鬼神惡欲保性命誠難哉
辛夷花房忽全開(韓曰未篇言辛夷花之盛如此元微之有/問韓貟外求辛夷花詩韓貟外家好辛夷)
(開時乞取两三枝折枝為贈君/莫惜縱君不折風亦吹豈此耶)將衰正盛須頻來(須頻或作/頻頻非是)
清晨輝輝燭霞日薄暮耿耿和煙埃朝明夕暗巳足歎况乃
滿地成摧頽迎繁送謝别有意誰肯留念少環廻
　　　酬裴十六功曹廵府西驛塗中見寄
(或无塗字方云裴十六度也舊云裴諗非/○度時為河南府功曹公時分同東都)
相公(鄭餘慶也時元和元/年罷相出為河南尹)罷論道聿至活東人(至方作來活/或作治非是)
御史(裴度也時度為監察御史宻䟽/論權倖忤㫖出為河南府功曹)坐言事作吏府中塵遂
令河南治今古無儔倫四海日富庶道途隘蹄輪府西三百
里候舘(亭驛孫曰周礼五十里有市/有候館所以候賔客之館)同魚鱗相公謂御史勞
子去自廵是時山水秋光景何鮮新哀鴻鳴清耳宿霧褰(猶/開)
(也)髙旻(褰或作/浥非是)遺我行旅詩軒軒有風神譬如黄金盤照耀
荆璞眞我來亦巳幸事賢友其仁(事賢謂餘慶/友仁謂裴度)持竿洛水側
孤坐屢窮辰多才自勞苦(方作苦勞云苦勞語見吕強傳○/今按語势當作勞苦大抵公詩多)
(自胷襟流出未必/故用古人語也)無用祗因循(多才謂裴度/无用公自謂)辭免期匪逺行
行及山春
　　　燕河南府秀才(得生/字)
(時元和五年冬房式尹東京/公為河南令權德輿為相)
吾皇紹祖烈天下再太平詔下諸郡國歳貢郷曲英元和五
年冬房公尹東京功曹上言公(或作上/其言)是月當登名(月或作/日非是)
乃選二十縣試官得鴻生(碩儒/也)羣儒負巳材相賀簡擇精怒
起簸羽翮引吭(下浪切又音杭咽也/選引圎吭之纎婉)吐鏗轟此都自周公文
章繼名聲(章一/作物)自非絶殊尤難使耳目驚今者遭震薄不能
出聲鳴鄙夫忝縣尹愧慄難爲情惟求文章寫不敢妬與爭
還家勑妻兒具此煎炰烹柿紅蒲萄紫肴果相扶檠(或作/擎)芳
荼(茶也茶之嫩者雀舌鳥觜夌顆皆出蜀/中張孟陽登成都楼詩芳荼冠六州)出蜀門(諸本荼多/作茶方从)
(潮館本云尓雅曰檟苦荼音徒郭璞注木小似栀子早取者/為茶晚取者為茗唐韻茶宅加反俗作茶大抵茶与荼古音)
(相近如今言搽与塗亦通用也○今按茶与荼今人語不相/近而方云相近者莆田語音然也雖出俚俗亦由音本相近)
(故与古暗合耳今建人謂口為苦/走為祖亦此類方言多如此云)好酒濃且清何能充歡燕
庶以露厥誠昨聞詔書下(方作/來)權公作邦禎(音貞/祥也)文人得其
職(文一作大/一作丈)文道當大行隂氣攪短日冷雨澁不晴勉哉戒
徒馭家國遲(音治/待也)子榮
　　　送李翶
(翶字習之隴西人娶公兄弇之女/楊於陵為廣州刺史表翺佐其府)
廣州萬里途山重江逶迤行行何時到誰能定歸期揖我出
門去顔色異恒時雖云有追送(或作迎送方云詩有客/薄言追之鄭云追送也)足跡
歷余所經悠悠子當返孤游懷耿介旅宿夢婉娩(宛晩二/音媚也)風
土稍殊音魚蝦日異飯親交俱在此誰與同息偃
朱文公校昌黎先生集卷之四
朱文公校昌黎先生集卷之五(考異音/釋附)
古詩
　　　辛卯年雪
元和六年春寒氣不肯歸河南二月末雪花一尺圍崩騰相
排拶(姊抹切逼也孫/曰排拶密拶也)龍鳯交横飛波濤何飄揚天風吹旛旂
白帝盛羽衛鬖髿(或作㲚土音參又蘇含切下音沙/髮垂貌祝曰選緑荅鬖髿乎斫上)振裳衣
白霓先啓途從以萬玉妃翕翕陵厚載譁譁弄隂機生平未
曽見何暇議是非或云豐年祥飽食可庶幾善禱吾所慕誰
言寸誠微
　　　醉留東野
昔年因讀李白杜甫詩長恨二人不相從吾與東野生並丗
如何復躡二子蹤東野不得官白首誇龍鍾(方云依字當作/躘踵盧仝詩盧)
(子躘踵也賢/愚緫莫驚)韓子稍姦黠自慙青蒿倚長松低頭拜東野願
得終始如駏蛩(上音巨下音卭樊曰孔叢子北方有獸名曰/蟨愛蛩蛩駏驉食得甘草必齧以遺蛩蛩駏)
(驉見人將來必負蟨以走蟨非愛駏蛩也爲其假足也二獸/亦非心愛蟨也爲其得甘草而遺之也夫禽獸猶知北假而)
(相報也况士君子/之欲名利者乎)東野不廻頭有如寸筳撞鉅鍾吾願身爲
雲東野變爲龍四方上下逐東野雖有離别無由逢(離别或/作别離)
　　　李花二首
(諸本作一首方云此二詩也自當春天地争奢華/以下分焉意義甚明編者誤合之○樊曰此詩自)
(夜領張徹投盧仝而下狀極李花之妙矣蘇内翰/梅詩㪯此云縞裙練帨玉川家肝膽清新冷不邪)
(穠李争春猶辦此更教/踏雪看梅花亦一竒也)
平旦入西園棃花數株若矜夸旁有一株李顔色參慘似含
嗟問之不肯道所以獨繞百市至日斜忽憶前時經此樹正
見芳意𥘉萌牙(或作芽方云漢傳如朱草/萌牙事有萌牙无用芽字)柰何趂酒不省録
不見玉枝攅霜葩(枝或/作杖)泫(胡畎切/流也)然爲汝下雨淚無由反斾
羲和車東風來吹不改顔蒼茫夜氣生相遮氷盤夏薦碧實
脆斥去不御慙其花(斥去或作片雲或作雲去或作斤逐方/云張衡思玄賦斥西施而不御韓語原)
(此或本/皆誤也)
當春天地爭奢華洛陽園苑尤紛挐(或作拏方云董彦逺云/挐从如今人从奴唐韵)
(以挐爲或躰非也考相如子虚賦王逸九思皆只作挐○/今按說文拏从奴牽引也挐从如持也古書作拏盖通用)誰
將平地萬堆雪(將方/作堆)剪刻作此連天花日光赤色照未好明
月暫入都交加夜領張徹投盧仝乘雲共至玉皇家長姬香
御四羅列縞(白/色)裙練帨(始銳切佩巾詩/无感我恱兮)無等差静濯明䊋有
所奉顧我未肯置齒牙清寒瑩骨肝膽醒一生思慮無由邪
　　　招揚之罘
(方云之罘元和十一年進/士閤本作之果字訛也)
柏生兩石間萬歳終不大野馬不識人難以駕車蓋柏移就
平地馬羈入廐中馬思自由悲柏有傷根容傷根柏不死千
丈日以至(千或作百日以或/作不難以或作巳)馬悲罷還樂振迅矜鞍轡(迅或/作頓)
(方云振迅字見七/月詩傳鮑昭鶴賦)之罘(音/浮)南山來文字得我驚館置使讀書
曰有求歸聲我令之罘歸失得柏與馬(失得方作失待或作/實待或作實失○今)
(按三本皆无理唯嘉祐杭本作失得似頗有理而㪯/正不収盖其意曰失得之計觀於柏馬可見云尓)之罘别
我去計出柏馬下我自之罘歸入門思而悲之罘别我去能
不思我爲洒掃縣中居引水經竹間嚻譁所不及何異山中
閑前陳百家書食有肉與魚先王遺文章綴緝實在余禮稱
獨學陋易貴不逺復作詩招之罘晨夕抱飢渴
　　　寄盧仝
玉川先生洛城裏破屋數間而巳矣一奴長鬚不裹頭一婢
赤脚老無齒辛勤奉養十餘人上有慈親下妻子先生結髮
憎俗徒閉門不出動一紀至令鄰僧乞米送僕忝縣尹能不
恥(令或作今非/是尹一作令)俸錢供給公私餘時致薄少助祭祀勸參留
守謁大尹(樊曰唐洛城有東都留守有河南尹公誌盧登封/墓曰爲書告留守与河南尹是時鄭餘慶留守東)
豈無農夫親耒耜先生抱才終大用宰相未許終不仕假如
不在陳力列立言垂範亦足恃苗裔當蒙十丗宥豈謂貽厥
無基阯(或作址方云阯/字見漢䟽廣傳)故知忠孝生天性㓗身亂倫安足擬
昨晚長鬚來下狀隔牆惡少(韓曰荀子无廉恥而嗜/乎飲食可謂惡少者也)惡難似
毎騎屋山下窺闞(或作/瞰)渾舎驚怕走折趾慿依婚媾欺官吏
不信令行能禁止先生受屈未曽語忽此來告良有以嗟我
身爲赤縣令操權不用欲何俟立召賊曹呼伍伯(方作五百/○今按五)
(伯見古今注什伍/之長也作五百非)盡取䑕輩尸諸市先生又遣長鬚來如此
處置非所喜况又時當長養節都邑未可猛政理先生固是
余所畏度量不敢窺涯涘(牀史/切)放縱是誰之過歟效尤戮僕
愧前史買羊沽酒謝不敏偶逢明月矅桃李(𥙷注即前李花/詩曰光赤色至)
(玉皇家四/句是也)先生有意許降臨更遣長鬚致雙鯉
　　　酬司門盧四兄雲夫院長望秋作
長安雨洗新秋岀極目寒鏡開塵函終南曉望蹋龍尾(龍尾/陂長)
(安地/名)倚天更覺青巉巉(徂衘切/髙也)自知短淺無所𥙷從事乆此
穿朝衫歸來得便即遊覽暫似壯馬脫重銜曲江(地名唐号/芙蓉園)
荷花蓋十里江湖生目思莫緘(自思或作思自/或作思目非是)樂遊(孫曰漢/宣帝神)
(爵間起楽遊苑在杜陵/西北今呼爲楽遊廟)下矚無逺近緑槐萍合不可芟白首
寓居誰借問平地寸歩扄雲巗(扄或作局/一作屈)雲夫吾兄有狂氣
嗜好與俗殊酸鹹日來省我不肯去論詩說賦相諵諵(女咸/切諵)
(諵語/声)望秋一章巳驚絶猶言低抑避謗䜛(抑或/作徊)若使乗酣騁
雄怪造化何以當鐫劖(鉏衘切/断也)嗟我小生值強伴怯膽變勇
神明鍳(音/監)馳坑跨谷終未悔爲利而止真貪饞(饞饕也孫曰/言拘於利禄)
(而不遊此山是/爲貪饞之人矣)髙揖羣公謝名譽逺追甫白感至諴樓頭完
月不共宿(完或作見或作皎○今按月蝕詩有完完上天東/之句言月圎也此亦同意以下句就缺推之可見)
其柰就缺行攕攕(或作纎纎方云攕蜀音所咸切詩/掺掺女手說文与石經皆作㩥㩥)
　　　誰氏子(吕氏子炅見/李素墓誌)
非癡非狂誰氏子去入王屋稱道士白頭老母遮門啼挽断
衫袖留不止翠眉新婦年二十載送還家哭穿市或云欲學
吹鳯笙(方作皇/非是)所慕靈妃嫓蕭史(孫曰列仙傳秦穆公时有/蕭史善吹蕭公女弄玉好)
(之公以妻焉遂教弄玉作鳯鳴居数十年吹鳯凰声鳯來/止其屋公爲作鳯凰臺夫妻處其上一旦皆隨鳯凰去)又
云時俗輕尋常力行險怪取貴仕神仙雖然有傳說知者盡
知其妄矣聖君賢相安可欺乾死窮山竟何俟嗚呼余心誠
豈弟願往教誨究終始(誨方作悔○今按作誨非是大/抵方意以竒爲主比類可見)罰一
勸百政之經不從而誅未晩耳誰其友親能哀憐冩吾此詩
持送似(或作以/非是)
　　　河南令舎池臺
灌地纔盈五六丈築臺不過七八尺(七八或/作六七)欲將層級壓籬
落未許波瀾量斗碩規摹雖巧何足誇景趣不逺真可惜(景/或)
(作/指)長令人吏逺趨走巳有蛙黽(武幸切又母/耿切蛙属)助狼藉(方云藉/從艸說)
(文曰草不編狼藉今本從竹漢陸賈傳名声籍甚孟康曰狼/藉甚盛盖古字如藉田皆只作藉而從艸從竹則㳂義以生)
(此當以/藉爲正)
　　　送無本師歸范陽(即賈/島也)
(即賈島集注刘公嘉話云島𥘉赴㪯京師一日於/馬上得句云鳥宿也中樹僧敲月下門𥘉欲作推)
(字練之未定不斍衝尹時韓吏部權京尹左右擁/至前具告所以韓立馬良乆曰作𫾣字佳矣遂与)
(爲布衣交有詩曰孟郊死葬北邙山日月風雲頓/斍閑天恐文章渾断絶再生賈島在人間○又摭)
(言云島甞騎馿天衢時秋風正厉黄葉可掃島忽/吟曰落葉滿長安卒求一䏈不可得因唐突京尹)
(刘栖楚𬒳繫一夕而得釋新史云島字浪仙范陽/人𥘉爲浮屠名无本來東都愈教其爲文遂去浮)
(屠㪯進士當其苦吟及值公卿大夫不知斍也一/日見京兆尹跨馿尹詰責之乆乃得釋其意与摭)
(言合而嘉話䓁集所云公与島詩東坡云丗俗无/知者所託非退之語洪氏亦云按送无本時公爲)
(河南尹不應至是方相知又島𥘉爲浮屠後乃㪯/進士此云後改名无本乃傳者之誤又樊氏云按)
(此詩元和六年冬作而是年秋東野亦有詩与无/本云長安秋声乾木葉相号悲時東野尚无恙何)
(以云死葬邙山耶若以爲公爲京尹始識島故云/則公爲尹在長慶三年而是年何以有此作也)
無本於爲文身大不及膽吾甞示之難勇往無不敢蛟龍弄
角牙造次欲手攬衆鬼囚大幽下覻襲玄窞(玄黒也窞徒感/切說文坎中小)
(坎)天陽熈四海注視首不頷(胡感切頤也○方云李本頷作/顉說文顉低頭也列子巧夫顉)
(其順○今按說文顉五感切引衛献公頷之而巳爲證則与/頷字自不同也然左傳今本只作頷未詳其說或疑下有顑)
(頷字此不當重押則作顉爲是然顑頷字見楚詞云顑虎感/古湛二切頷户感魚檢二切食不飽面黄皃則亦与不頷義)
(不可/也)鯨鵬相摩窣(蘇骨切亦摩也前漢/書媻姍勃窣上金堤)兩舉快一噉夫豈能
必然固巳謝黯黮(上烏减切下徒感切黒也楚詞/云尚黯黮而有瑕孫云庸暗皃)狂詞肆滂
葩(狂/皃)低昻見舒慘姦窮怪變得往往造平澹蜂蟬碎錦纈(紋/繒)
(○蜂蝉或作風蝉或作蝉翼○/今按此与下句不對未詳其說)緑池披菡蓞(上音撼下音禫/○披用荆公本)
(定或作垤或作低方从閤本作坏皆非是唯披坏声/相近耳孫曰詩有蒲菡蓞尓雅荷芙蕖其花曰菡蓞)芝英擢
荒蓁(或作/榛)孤翮起連菼(吐敢切孫曰尓雅菼薍郭璞/注云似葦而小連菼叢葦也)家住幽
都逺未識氣先感來尋吾何能無殊嗜昌歜(徂感切孫曰昌/蒲𦵔也文王嗜)
(昌歜孔子聞而食之出吕/氏春秋又左氏享有昌歜)始見洛陽春桃枝綴紅糝遂來長
安里時卦轉習坎老懶無鬪心乆不事鈆槧欲以金帛酬舉
室常顑頷(上呼感切下乎感切離騷曰長䫲頷以何傷韓曰/顑食不飽皃頷向黄色孫曰言欲酬以金帛則我)
(家常飢/貧也)念當委我去霜雪刻以㦧(痛也礼記/中心􁂋怛)獰飈(狂風/也)攪空
衢(天衢也○/攪一作摺)天地與頓撼(孫曰揺撼也言獰飈之/起天地亦且揺撼也)勉率吐歌
詩尉女别後覧
　　　石鼓歌
(樊曰歐陽文忠公集古録云石鼓乆在岐陽𥘉不/見称於丗至唐人始盛称之而韋應物以爲周文)
(玊之鼓至宣王時刻尓韓退之直以爲宣王之鼓/在今鳯翔縣孔子廟鼓有十先時散棄于野鄭餘)
(慶始置于廟而亡其二皇祐四年向傳師求於民/間得之十鼓乃足其文可見者四百六十有五磨)
(㓕不可識者過半然其可疑者四逺之好古不妄/者予姑取以爲信耳至於字畫亦非史籕不能作)
(也文忠所跋如此孫曰石鼓文可見者其略曰我/車旣攻我馬旣同又曰我車旣好我馬旣騊君子)
(貟獵貟獵貟游麋鹿速速君子之求又左驂幡幡/右驂騝騝秀弓時射麋豕孔庶又曰其魚維何維)
(鱮維鯉何以櫜之維揚維柳櫜音髙說文曰嚢也/○又筆墨間録此歌全仰止杜子美李潮八分小)
(篆歌才薄將奈石鼓何即子美云潮乎潮乎柰尓/何快劒斫断生蛟鼉即子美云快劒長㦸森相向)
張生手持石鼓文勸我試作石鼓歌少陵無人謫仙死才薄
將柰石鼓何周綱陵遲四海沸宣王憤起揮天戈大開明堂
受朝賀諸侯劒珮鳴相磨蒐于歧陽騁雄俊(蒐踈鳩切今歧/山縣舊曰歧陽)
萬里禽獸皆遮羅(萬或/作百)鐫功勒成告萬丗(成或作盛方云封/岱勒成東都賦語)
鑿石作鼓隳嵯峨(山髙/皃)從臣才藝咸第一㨂選撰刻留山阿
(揀或作簡/撰或作譔)雨淋日炙野火燎鬼物守護煩撝呵(撝音麾指撝/呵或作訶)
公從何處得紙本(處方/作士)毫髮盡備無差訛辭嚴義密讀難曉
字體不類隷與科(諸本皆同方从蜀粹作蝌○今按蝌乃科/之俗体後人以重韻而誤改耳方知韓公)
(不避重韻乃疑於此何耶○孫曰隷書秦始皇時程邈所定/施於公府也科謂科斗書魯共王時壞孔子宅得書論語孝)
(經人不知古文/謂之科斗文字)年深豈免有缺畫(或作/劃)快劒斫斷生蛟鼉(唐/何)
(切韓曰快劒斫断以/下皆狀石鼓文如此)鸞翔鳯翥衆仙下珊瑚碧樹交枝柯(碧/樹)
(或作幽碧○孫曰班固西都賦云珊瑚碧樹周阿而生廣雅/曰珊瑚珠也說文云生于海中色赤碧樹碧玉樹也淮南子)
(日崑崙山有碧玉樹在其此韓曰晋武帝賜王/愷珊瑚樹髙二尺餘許枝柯扶踈丗所罕比)金繩鐵索鎻
紐壯(紐音狃/結也)古鼎躍水龍騰梭(龍騰或作騰龍○韓曰梭織/具也樊曰晋陶侃少時漁于)
(澤網得一梭掛於壁少/頃雷雨化爲龍而去)陋儒編詩不収入二雅𥚹迫無委蛇
(収一作得蛇一作佗○上於爲切下音移祝曰毛詩/叶韻𥙷音唐何切詩注行可從迹也孫曰平易之皃)孔子西
行不到秦掎摭(摭或作拾掎音竒摭之/石切來俊臣掎摭諸武)星宿遺羲娥(孫曰羲/娥日月)
(也羲和日御嫦娥月御韓曰詩意謂石鼓文不編於詩而二/雅不載孔子言詩小者具𫐠而此文獨遺是猶掎摭星宿而)
(遺日/月也)嗟予好古生苦晚對此涕淚雙滂沱憶昔𥘉蒙博士徴
其年始改稱元和故人從軍在右輔爲我量度掘臼科(孫曰/謂安)
(石鼓/處)濯冠沐浴告祭酒如此至寳存豈多氊苞席裹可立致
十鼓祗載數駱駝(駱或作馲依/字當作槖)薦諸太廟比郜鼎光價豈止
百倍過聖恩若許留太學諸生講解得切磋觀經鴻都尚填
咽(孫曰漢靈帝元和元年始置鴻都門斈熹平四年詔諸儒/止五經議郎蔡邕爲古文篆隷三体書之刻石于太斈門)
(外碑始立觀覧及謩冩者車乗日千两/瑱塞街陌鴻都觀經盖二事公併用之)坐見舉國來奔波剜
(一丸切/刻削)苔剔蘚露節角安置妥帖平不頗大厦深簷與蓋覆
經歴乆逺期無佗中朝大官老於事(官或/作夫)詎肯感激徒媕娿
(上音庵下音/阿不决之皃)牧童𫾣火牛礪角誰復著手爲摩挲(音娑後漢/薊子訓至)
(長安摩/挲銅人)日銷月鑠就埋没六年西顧空吟哦羲之俗書趂姿
媚(樊曰周宣王時史籕始変大篆爲籀書石鼓文籀書也秦/変古爲篆爲隷今又変爲楷丗俗書尓非古書也𥙷注王)
(得臣塵史云王右軍書多不講偏/旁此退之所謂俗書趂姿媚者也)數紙尚可博白鵝繼周八
代争戰罷無人収拾理則那(那何也左傳犀兕/尚多棄甲則那)方今太平日
無事柄任儒術崇丘軻(任或/作用)安能以此上論列願借辨口如
懸河石鼓之歌止於此嗚呼吾意其蹉跎
　　雙鳥詩
(集注鯀内翰作李太白畫像詩有曰化爲二鳥鳴/相酬一鳴一止三千秋或者遂謂此詩爲李杜作)
(柳仲塗双鳥詩觧云韓之為心憂夫道也履行非/孔氏者爲夷矣故垂言以刺之釋老俱夷而教殊)
(故日双鳥自柳仲塗爲二氏說行干丗洪慶善祖/述其意而箋之而朱文公謂公爲巳与孟郊說見)
(考異/注)
雙鳥海外來飛飛到中州(來飛飛方/作飛飛來)一鳥落城市一鳥集岩
幽(集或/作巢)不得相伴鳴爾來三千秋兩鳥各閉口萬象銜口頭
春風卷地起百鳥皆飄浮兩鳥忽相逢百日鳴不休有耳聒
皆聾有口反自羞百舌(記曰反舌无/声注百舌也)舊饒聲從此恒低頭(恒/或)
(作且/非是)得病不呻喚泯黙至死休雷公告天公百物湏膏油自
從兩鳥鳴(或作/聒)聒亂雷聲収(諸本同但蜀本声作光閤本作/雷声三伏収皆誤而方獨从唐)
(本作聒雷声伏収/則不成文理矣)鬼神怕嘲詠造化皆停留(化方/作作)草木有微
情挑抉(下於說切/桃撥也)示九州蟲䑕誠微物不堪苦誅求不停兩
鳥鳴百物皆生愁不停兩鳥鳴自此無春秋不停兩鳥鳴日
月難旋輈不停兩鳥鳴大法失九疇周公不爲公孔丘不爲
丘天公怪兩鳥各捉一處囚百蟲與百鳥然後鳴啾啾(百鳥/方从)
(閤杭蜀本作七鳥云柳謝荆公皆作七鳥謂月令七十二候/之虫鳥也蘇耆開譚録亦見○今按百虫即上文之虫䑕百)
(鳥即上文所言皆飄浮者耳与七十二候𥘉不相関也且使/果爲七十二候之鳥而但云七鳥則詞旣有所不備又鳥旣)
(爲七而虫獨爲百於例亦有所不通今細考之豈以/草書百字有似於七而致誤耶𥘉不必過爲之說也)兩鳥旣
别處閉聲省愆尤朝食千頭龍暮食千頭牛朝飲河生塵暮
飲海絶流還當三千秋更起鳴相酬(方云柳仲塗有此詩觧/一篇傳於丗謂指釋老)
(也然以歐公感二子詩及東坡李大白畫像賛考之盖專爲/李社而作○今按釋老李杜之說恐亦未然舊嘗竊意此但)
(公爲巳孟郊作耳落城市者巳也集岩幽者孟也𥘉亦不/能无疑而近見葛氏韵語陽秋巳有此說矣讀者詳之)
　　　贈劉師服(服或/作命)
羡君齒牙牢且㓗大肉硬餅如刀截我今呀豁落者多所存
十餘皆兀臲(音臬不/安皃)匙抄爛飯穩送之合口軟嚼如牛呞(音/癡)
(食巳乆復/出嚼也)妻兒恐我生悵望盤中不飣栗與梨祗今年纔四
十五後日懸知漸莽鹵(上莫古切下音魯○杭本作鹵莽方/云鹵莽本莊子然唐人多倒用之柳)
(子厚沉昏莽鹵又食貧甘莽鹵白楽天飬/生仍莽鹵始斍琵琶絃莽鹵所用同也)朱顔皓頸訝莫親
此外諸餘誰更數憶昔太公仕進𥘉口含兩齒無贏餘虞翻
十三比豈少遂自惋恨形於晝(惋烏貫切吁嘆也○比或作/皆或作比方从蜀本云太公)
(两齒事見古本苟子虞翻呉志只載其上書謂/臣年耳順髮白齒落豈在當時猶有可考也耶)丈夫命存百
無害誰能點檢形骸外巨緍東釣儻可期與子共飽鯨魚膾
(鯨音就莊子任公子為大釣巨縯五十㮫以為餌持/竿東海已而大魚食之自制河以東莫不厭若魚者)
　　　題炭谷湫祠堂
(時公在京師○歐本云在京兆之南終南/之下所雨之所也南山秋懷詩皆有之)
萬生都陽明幽暗鬼所寰嗟龍獨何智出入人鬼間不知誰
爲助若執造化関厭處平地水巢居挿天山列峯若攅指石
盂仰環環巨靈髙其捧保此一掬慳(西京賦注云華山本与/首陽同一山河神巨靈)
(以手擘開其上掬謂以手棒物/一掬言小也詩云不盈一掬)森沉固含蓄本以儲隂奸(謂/龍)
(也猶南山詩所謂/疑湛閉隂獸也)魚鼈蒙擁護羣嬉傲天頑翾翾棲託禽(翾/許)
(縁切小飛也揚/字曰朱鳥翾翾)飛飛一何閑祠堂像侔眞擢玉紆煙鬟群怪
儼伺候恩威在其顔我來日正中悚惕思先還寄立尺寸地
敢言來途艱吁無吹毛刃血此牛蹄殷(殷烏閑切孫曰吹毛/良劒也牛蹄蹄涔小)
(水也言我豈无吹毛之劒血此牛蹄水令殷乎言欲/殺此龍也殷赤黒色左傳左輪朱殷注云血深也)至令乘
水旱鼓舞寡與鰥林叢鎮冥冥窮年無由刪妍英(花/也)雜豔實
星瑣(音鎖/玉也)黄朱班(妍或作研/瑣或作鎻)石級皆險滑顚躋莫牽攀龍區
雛衆碎付與宿巳頒(大/也)棄去可奈何吾其死茅菅(菅音奸/草名)
　　　聽潁師彈琴
(潁師若是道士則潁字是姓當乆水是僧則潁字/是名當从禾○西清詩話云六一居士甞問東坡)
(琴詩孰優坡答以退之潁師琴公曰此祗是琵琶/耳呉僧義海以琴名丗或以六一語問海海曰歐)
(陽公一代英偉然斯語誤矣昵昵男女語至失势/一落千丈強皆指下絲声妙処惟琴則然琵琶格)
(上声烏能尓耶退之深得其趣未易譏評洪氏亦/日或云浮雲柳絮无根蔕天地闊逺隨飛楊此泛)
(声也謂輕非絲重非木也啾喧百鳥羣忽是孤鳯/凰泛声中寄指声也躋攀分寸不可上吟繹声也)
(失势一落千丈強歴声也善琴者云此数声最難/工歐文忠公以為琵琶声東坡甞作听琴詩報文)
(忠公不及見二公/之論似未必然)
昵昵兒女語(昵昵或作妮/妮或作呢呢)恩怨相爾汝劃然變軒昻勇士赴
敵埸浮雲柳絮無根蔕天地闊逺隨飛揚喧啾百鳥羣忽見
孤鳯凰躋攀分寸不可上失勢一落千丈強嗟余有兩耳未
省聽絲篁自聞潁師彈起坐在一旁(或作傍/或作牀)推手遽止之濕
衣淚滂滂潁乎尓誠能無以氷炭置我腸(乎或作師方云李/賀亦有聽潁師琴)
(歌○韓曰當是琴操必有/感於公者故聽終而悲焉)
　　　送陸暢歸江南
(洪曰暢字逹夫娶董溪女溪丞相董晋第二/子貶死湘中事見墓誌公甞為董晋从事)
舉舉江南子(方云唐人以㪯/止端䴡為㪯㪯)名以能詩聞(樊曰暢貢㪯年對/雪落句云天人寕)
(底巧剪水作花飛崔諫議林亭云蝉噪入雲樹風開无主花/及登蘭省遇雲陽公主下降暢為儐相有詠簾詠行障催粧)
(等作内人以暢呉音才思敏捷以詩嘲之暢酬曰粉面仙郎/選聖朝獨逢秦女斈吹蕭須教翡翠聞王母不奈烏鳶噪鵲)
(橋觀此可見/其能詩矣)一來取髙第官佐東宮軍迎婦丞相府誇映秀
士羣鸞鳴桂樹間(鵉鴻或/作鳴鵉)觀者何􁈔紛(上四賔切下音芬交/雜也揚雄曰􁈔紛往)
(來)人事喜顛倒旦夕異所云蕭蕭青雲幹遂逐荆棘焚歳晚
鴻鴈過郷思見新文踐此秦關雪家彼呉洲雲悲啼上車女
骨肉不可分感槩都門别丈夫酒方醺我實門下士力薄蚋
與蚊受恩不即報永負湘中墳(不即或作即不方云暢董晋/子溪之婿也公甞佐董晋幕)
(○今按暢字逹夫/甞著蜀道易詩)
　　　送進士劉師服東歸
猛虎落檻穽坐食如孤㹠(㹠与豚同○落一作知食或作貪/荆公本如作茹㹠或作豚方从閤)
(本云此乃司馬迁所謂猛虎在檻穽之中揺尾而求食也○/今按方說是也然則坐當作求矣但本皆作坐故未敢改耳)
丈夫在富貴豈必守一門公心有勇氣公口有直言奈何任
埋没不自求騰軒僕本亦進士頗嘗究根源由來骨鯁材喜
𬒳軟弱吞低頭受侮笑隱忍硉兀冤(侮笑方作笑侮硉兀或/作矹硉○硉音律硉兀)
(危石也選江賦碧沙演沲/而往来巨石硉矹以前却)泥雨城東路夏槐作雲屯還家雖
闕短(或作/短闕)指日親晨飱攜持令名歸自足貽家尊時節不可
翫親交可攀援(音/爱)勉來取金紫勿乆休中園
　　　嘲魯連子
(韓曰魯連斉人太史公亦有取焉公/嘲之之意不/悉其安在意必有所諷於當時後丗有不得而窺者)
魯連細而黠(而方/作兒)有似黄鷂子(弋照切鷂/鷙鳥也)田巴兀老蒼(兀一/作元)
(○孫曰巳斉之辯者辯於祖丘議於稷下一日而服千人有/徐刼弟子曰魯連謂刼曰臣願當田子使不得復說連往見)
(田巴云云巴於是杜/口易業終身不談)橉汝矜爪觜開端(魯/連)要驚人雄跨(田/巴)吾
厭矣髙拱禪鴻聲若輟一盃水(輟或/作啜)獨稱唐虞賢顧未知之
耳(孫曰以天下与人於堯舜何足道者而仲連以唐虞為賢/盖未知之耳○今按此詩洪說巳詳然公之意必有為而)
(作/也)
　　贈張籍
吾老著讀書(諸本著作嗜方云著如髙士/著幽禅少忤著遊宴之著)餘事不掛眼有兒
雖甚憐敎示不免簡君來好呼出踉蹡(上音郎下音鏘又上/音亮下七醬反急行)
(皃潘岳曰巳/跟蹡而徐来)越門限懼其無所知見則先愧𧹞昨因有縁事
上馬挿手版(笏也唐輿服志八座尚書執笏者自筆綴手/版頭其餘王公卿士俱執手版正主於敬)留
君住㕔食使立侍盤􁑭(爵/也)薄暮歸見君迎我笑而莞(与莞尓/而笑同)
指渠相賀言此是萬金産吾愛其風骨粹美無可㨂試將詩
義授如以肉貫丳(𥘉限切/炙肉丳)開祛(祛衣袪/猶開懷)露毫末自得髙蹇嵼
(蹇或作􁠬○上基展切下所簡切山屈曲/皃選連崗岩以􁠬嵼楚詞思蹇嵼之不呉)我身蹈丘軻爵位
不早綰固宜長有人文章紹編剗感荷君子德怳若乗朽棧
(朽一作杇○乗/朽棧謂驚喜也)召令吐所記解摘了瑟僴(遐板切曽子曰詩/云瑟兮僴兮恂慄)
(也)顧視䆫壁間親戚競覘矕(武板切竊視皃/說文目矕二也)喜氣排寒冬逼
耳鳴睍睆(上胡顯切下户板/切詩曰睍睆黄鳥)如今更誰恨便可耕灞滻(音産/滻水)
(出藍田谷霸陵入灞三滻二水司馬/相如上林賦曰終始灞滻出入涇渭)
　　　調張籍
李杜文章在(集注退之有取於李杜如薦士腸句留東野望/秋石鼓等詩毎致意焉然未若此詩之專美也)
光熖萬丈長(諸本熖作艶方云西/京賦光熖屬天庭)不知羣兒愚那用故謗傷
(魏道輔云公作此詩為元微之發盖元稹作李杜優劣論先/枉後李故耳黄魯直云吾友黄介讀李杜優劣論曰論文正)
(不當如此予/以爲知言)蚍蜉(上音毗下音/浮大螘也)撼大樹可笑不自量伊我生
其後舉頸遥相望夜夢多見之晝思反微茫徒觀斧鑿㾗不
矚治水航想當施手時巨刃磨天揚垠崖劃崩豁乾坤擺雷
硠(垠方作根擺一作罷○硠音郎山崩声左思曰拉獵雲硠/韓曰硠磕石声郭璞江賦巴東之峽夏禹䟽鑿絶岸乃丈)
(壁立霞駮又云/如地裂豁若天開觸曲崖以縈繞駭崩浪/而相礧詩意謂李杜文章如禹䟽鑿江峽雖有迹可尋而當)
(時運量之巧則今/不可得而覩矣)惟此兩夫子家居率荒凉帝欲長吟哦故
遣起且僵翦翎送籠中使看百鳥翔平生千萬篇金薤垂琳
琅(韓曰金薤書也古有薤葉書詳見􁇷嶁山詩/注琳琅石也言李杜文章播於金石云尓)仙官勑六丁
(道書陽官六甲隂官六丁/六丁者六甲中丁神也)雷電下取將(𥙷注異人記云上元/中台州道士王逺知)
(善易知人死生禍福作易緫十五卷一日雷雨雲霧中一老/人語逺知曰所泄者書何在上帝命吾攝六丁雷電追取上)
(方秘文自有飛天保衛金科秘藏玄都汝/何者輒藏緗帙逺知曰青丘元老傳授也)流落人間者(流或/作留)
(方云孔毅父甞曰漢霍去病傳諸将留落不偶今丗浴皆作/流落如江揔詩流落今如此少陵詩流落意无窮皆只作流)
(落字盖留謂遟留流謂飄/流自不可拘以一義也)太山一豪芒(豪方作毫云李本作/豪按孟子莊子秋豪)
(之末班固答賓戯銳思豪芒之内字皆作豪然楚詞秋毫微/而見容王逸曰銳毛為毫是豪字通○今按毫俗字當作豪)
(為/正)我願生兩翅(方作願生/兩翅翎)捕逐出八荒精誠忽交通百怪入
我腸刺(七亦/切)手拔鯨牙舉瓢酌天漿(魏道輔云髙至於酌天/漿幽至於拔鯨牙其思)
(賾深逺如此詎止於/曹刘沈宋之間耶)騰身跨汗漫(猶茫洋也淮南子若上/与汗漫期於九垓之上)不
著織女襄(㐮駕也○或/作相非是)顧語地上友經營無太忙乞(音氣後/漢乞楊)
(生/師)君飛霞珮與我髙頡頏(上胡結切下音航韓曰詩頡/之頏之飛而上曰頡下曰頏)
　　　盧郎中雲夫寄示送盤谷子詩兩章歌以和之
(两或作二○東坡云退之尋常詩自/謂不及老杜此詩獨不减子美云)
昔尋李愿向盤谷正見髙崖巨壁爭開張是時新晴天井溢
(孫曰天井関名在太行山上水經曰天井/溪出天井関北流注白水丗謂之北流泉)誰把長劒倚太行
(孫曰水自天井順㵼而下如長劒之倚山/韓曰宋玉曰長劒耿介倚天外○行音航)衝風吹破落天外
(破或作波非是○楚詞衝風起兮/水揚波吹破謂吹此長劒之水)飛雨(水漂散/如雨)白日灑洛陽
東蹈燕川(地/名)食曠野有饋木蕨芽滿筐馬頭(溪/名)溪深不可厲
(以衣渡水由/膝巳上曰厲)借車載過水入箱平沙緑浪榜(音謗進舡也与/傍同又比孟切)
(楚詞斉呉/榜以擊汰)方口(地/名)鴈鴨飛起穿垂楊窮探極覧頗恣横物外
日月本不忙歸來辛苦欲誰爲坐令再往之計墮眇芒(或作/渺芒)
閉門長安三日雪推(或作/堆)書撲(祝曰擲也蜀志云/未甞不撲之于地)筆歌慨慷
(下音康韓曰魏武帝慨當以慷憂思難/忘選中矯厲而慨慷注抑揚意氣也)旁無壯士遣屬和逺
憶盧老詩顛狂開緘忽覩送歸作字向𥿄上皆軒昻又知李
侯竟不顧方冬獨入崔嵬(髙山皃謂/盤谷也)藏我今進退幾時决十
年蠢蠢隨朝行家請官供不報荅何異雀䑕偷太倉行抽手
版付丞相不待彈劾還耕桑(還方/作帰)
　　寄皇甫湜
𫾣門驚晝睡問報睦州吏(睦或/作乃)手把一封書上有皇甫字拆
隔雪風照鑪釘(音/定)明釭夜䦨縱捭闔(上音擺鬼谷/子有捭闔篇)哆(昌者切/脣下垂)
口踈眉厖(多毛/皃)勢侔髙陽翁坐約齊横降(降胡江切酈商髙/陽人也斉王田橫)
(懼誅入海居隝中髙帝使商持節/貝告以詔意横謝使者乃自殺)連日挾所有形軀頓胮肛
(上匹江切下許/江切脹大皃)將歸乃徐謂(將帰方作帰將云逺干將之毛/傳將行也故古人以送將帰為)
(三事焉○今按楚詞言秋之可悲如在逺行之処而登山臨/水以送欲帰之人愈斍羇旅之牢落故其意象慘戚而无聊)
(耳將字与詩文同字異安得強爲一說而謂送將帰爲三事/乎必爲三事而可顛倒言之則楚詞之与此詩皆不復成文)
(理/矣)子言得無哤(音厖語雜乱曰哤管子/四民雜処則其言哤)迴軍與角逐(軍或作/君非是)
斫樹収窮龐(皮江切孫臏减竈僞走㳙逐之臏度㳙夜至之/処伏弩万人見火則發乃斫樹書云龐㳙死於)
(此樹下㳙至果㪯火讀之弩發㳙死韓曰公始也扶几導籍/使之言且匿其麾幢觧斾束杠而示之弱籍乃縱其捭闔如)
(酈生之下斉旣連日挾其所有其後/乃爲公所敗是猶孫臏之収龐㳙也)雌聲吐𣢾要酒壷綴羊
腔(苦江切肫羊張鷟云/案後一腔東猪肉)君乃崑崙渠籍乃嶺頭瀧(閭江切/奔湍)譬
如蟻垤微詎可陵崆㟅(或作𡵻方云㟅字見南都賦蜀本苦/江五江二切今本作坑字書未見○)
(南都賦曰其山/則崆㟅嶱嵑)幸願終賜之(一作願終/賜之教)斬拔枿(牙葛切/芽也)與樁
(株江切/椿橛也)從此識歸處(韓曰籍旣爲公所敗乃自以為嶺頭之/瀧不足以方崑崙之渠蟻垤之微不足)
(以陵崆𡵻之山願終受教於/公而公於是導其所帰也)東流水淙淙(士江切/水声)
　　　雜詩
古史散左右詩書置後前豈殊蠧書蟲(蠧書或/作書虫)生死文字間
古道自愚憃(陟降切愚也○/或作戇或作蠢)古言自包纒當今固殊古誰與
爲欣歡獨攜无言子共昇崑崙顚長風飄襟𥚑遂起飛髙圎
下視禹九州(禹方/作㝢)一塵集豪端遨嬉永云幾下巳億萬年向
者夸奪子万墳厭其巔(方从唐杭本作墳○今按方所从本/盖後人以重韻而誤改之說見石鼓)
(歌)惜哉抱所見白黒未及分慷慨爲悲咤(陟駕/切)淚如九河翻
指摘相告語雖還今誰親翩然下大荒𬒳髮騎騏驎(或作麒/麟方云)
(古書如戦囯䇿多用麒麟字其義一也○孫曰謂復/仙去樊曰東坡爲公潮州庿碑詞終篇多取此意)
　　寄崔二十六立之
西城貟外丞心跡兩屈竒(屈或作崛或作倔方云淮南子聖/人无屈竒之服髙誘曰屈短竒長)
(也言服之不中漢廣川士揚椎傳選西征賦皆/只用屈竒字○今按漢書注屈竒異也其勿反)往歳戦詞賦
不將勢力隨下駐入省門左右驚紛披(紛或/作分)傲兀坐試席深
叢見孤羆文如翻水成𥘉不用意爲四座各低面不敢捩眼
窺(捩力結切拗也又苕溪詩話/云音䴡琵琶撥也謂左右窺)升階揖侍郎(知㪯者立之中/正元四年進士)
(第知㪯待/郎刘太真)歸舎日未欹佳句喧衆口考官敢瑕疵(或作玼方/云避重韵)
(而誤/改也)連年收科第若摘頷底髭迴首卿相位通途無他歧(途/或)
(作逵或/作逹)豈論校書郎(立之登第後除/秘書省校書郎)𫀆笏光參差童稚見稱
說祝身得如斯儕輩妬且熱喘如竹筒吹老婦願嫁女約不
論財貲(約不或作不約貲或作資方云亦避重韵/之誤此詩用二疵字二斯字不獨此也)老翁不量
分累月笞其兒攪攪爭附託(攪攬或/作擾優)無人角雄雌由來人閒
事翻覆不可知安有巢中鷇(音冦鳥生子湏母/哺曰鷇燕雀之属)揷翅飛天陲
駒麛(音迷/鹿子)著(陟畧/切)爪牙猛虎借與皮汝頭有韁(音姜/馬組)繫汝脚
有索縻䧟身泥溝間誰復禀指撝不脫吏部選可見偶與竒
又作朝士貶得非命所施客居京城中十日營一炊逼迫走
巴巒恩愛座上離昨來漢水頭始得完孤羇桁掛新衣裳(桁/音)
(行又下良切韓曰衣椸也周庾/信對燭賦灯前桁衣凝不亮)盎棄食殘糜苟無飢寒苦那
用分髙卑憐我還好古宦途同險巇毎旬遺我書竟歳無差
池(上楚宜切两相差/左傳何敢差池)新篇奚其思風幡肆逶迤(幡或/作旛)又論諸
毛功劈水看蛟螭(劈或/作擘)雷電生睒䁑(二字或从日說見永貞/行○上音閃下音釋韓)
(曰疾視皃選忘其所以睒䁑孫曰睒/暫見也言雷電睒爍見其光如日)角鬛相撑披(或作枝方/云亦以重)
(韵而誤/改也)属我感窮景抱華不能摛(蜀本作把筆不能摛不能/或作能不方从杭本云班)
(固答賔戯摛藻如春華盖公得崔詩正當冬月故感窮景而/不能摛發其春華耳上文諸毛乃謂筆也旣隱其詞則此不)
(應又直言之故作把筆者亦非也○今按方本及說皆是但/其詞有未足者故今略為𥙷之論諸毛功必是為毛頴傳而)
(發但蜀本之誤不待/以此為辨而自明矣)唱來和相報愧歎俾我疵(疾移切/黒病)又寄
百尺綵緋紅相盛衰巧能喻其誠(巧或作功方从唐蜀本云/列子矜巧能修名譽○今)
(按巧能喻其誠言崔遺我書并新篇綵帛巧於能逹其意猶/言工於某事云尓非以巧能為二字相連如列子之意也方)
(說誤/矣)深淺抽肝脾開展放我側方餐涕垂匙朋交日凋謝存
者逐利移子寜獨迷誤綴綴意益彌舉頭庭樹豁(頭或/作頂)狂飈
卷寒曦迢遞山水隔何由應塤箎别來就十年君馬記騧(音/瓜)
(黄馬黒䴡音离馬深/喙曰騧馬黒色曰􁐻)長女當及事誰助出帨(音稅佩巾/所以拭物)縭(音/离)
(緌也詩親/結其縭)諸男皆秀朗幾能守家規文字銳氣在輝輝見旌
麾摧腸與慼容(或作居或作眉方云居當為容字之訛也眉/特以意定耳慼作蹙亦通孟子其容有蹙)
能復持酒巵我雖未耋老髮秃骨力羸所餘十九齒飄颻盡
浮危玄花著兩眼視物隔褷䙰(上所宜切下吕支切○方云/離褷毛羽𥘉生兒字本海賦)
(然離字字書无从衣者惟王維詩有独立何日是嵇康琴賦/作離纚古楽府作玉蓰陸羽茶經作䴡簁義皆通今此作褷)
(䙰豈古連緜字或可倒用不然褷字自入韵豈傳者誤耶姚/令威曰唐本作視物劇隔褷不知謝本何以不出○今按所)
(見謝本实校作劇隔褷下注澄字然義亦未通恐當作視劇/隔褷䙰物字乃劇字之訛而又重出遂去䙰字以就五言耳)
(然亦无据不如且/从方說徐更參考)燕席謝不詣游鞍懸莫騎敦敦凭書案(敦/敦)
(或作孜孜方从閤杭/本作敦音都回切)譬彼鳥黏黐(丑知切用/以䵕鳥)且吾聞之師不
以物自隳孤豚眠糞壤(眠方作服/或作伏)不慕太廟犧(孫曰荘子或/聘於莊子應)
(其使曰子見夫牡牛乎衣以文綺食以蒭菽/及其牽而入於太庿雖欲爲孤豚其可得乎)君看一時人幾
輩先騰馳過半黒頭死隂蟲食枯骴(音疵/殘骨)歡華不滿眼(歡或/作權)
咎責塞兩儀觀名計之利(或作实○今按此句難曉切意計/猶校也言觀其所得之虚名而校)
(之以实利不/足相𥙷也)詎足相陪禆(符支切𥙷/也増也)仁者恥貪冒受禄量所
宜無能食國惠豈異哀癃罷(音皮/倦也)乆欲辭謝去休令衆雎雎
(音隋視上逆也又衆目所視莊/子而睢睢而盱盱而誰与居)况又嬰疹疾(又或作自疹音/軫說文唇瘍也)
寜保軀不貲(即移切後漢書曰不/足以償不貲之身)不能前死羅内實慙神祗
舊籍在東都茅屋枳棘籬還歸非無指灞渭揚春澌(音斯觧/氷也○)
(方云流氷為/澌父水非)生兮耕吾疆死也埋吾陂(也一/作兮)文書自傳道不
仗史筆垂(不或/作奚)夫子固吾黨新恩釋銜羇去來伊洛上相待
安罛(公胡切/魚罟)箄(音卑取魚竹器江/東呼小籠為箄)我有双飲􁑭其銀得朱提
(上音殊卜音時孫曰漢縣名属健為郡有朱提山出銀綱祝/曰漢朱提銀捌兩為一流直一千五百八十他銀一流直一)
(千是爲銀/貨二品)黄金塗物象雕鑴妙工倕(音垂荘子工倕旋而盖/規矩倕人名堯時共工)
乃令千里鯨么麽微螽斯(麽母果切細小皃班彪幺麽不及/数子螽之中切蝗類以股嗚者孫)
(曰言工人之巧能使千/里鯨魚小如螽斯也)猶能爭明月擺掉出渺瀰野草花葉
細不辨薋菉葹(离騷經薋菉葹以盈室王逸注薋音咨蒺藜/也菉音緑王芻也葹音施枲耳也韓曰三者)
(皆惡草以/喻䜛佞)緜緜相紏結狀似環城陴(音脾城/上垣)四隅美蓉樹擢
豔皆猗猗(長/也)鯨以興(許應/切)君身(或作㒷居狀或作状㒷居皆/非是荆公本作狀君身近之)
(方从唐本作興君身乃得其正/盖興猶比也君指崔立之而言)失所逢百罹月以喻夫道僶
勉勵莫虧(莫或/作其)草木明覆載妍醜齊榮萎(醜或/作臭)願君恒御之
行止雜燧觽(上音遂下許規切○雜方作親或作新皆非是/但共本云登作雜遂山見内則言當常御此􁑭)
(雜於所佩燧觽之/間也此乃得之)異日期對舉當如合分支(通鑑元魏熈乎/元年立法在軍)
(有功者行䑓給劵當中竪裂一支給勲人一支送門下以防/僞巧今人亦謂柝産符契爲分支帳即此義也公以双􁑭之)
(一贈崔故/末句如此)
　　　月蝕詩效玉川子作
(方云李本无詩字洪曰或謂/館中本效作删注彦章本同)
元和庚寅斗挿子月十四日三更中(四或/作五)森森萬木夜僵立
(森森方作臨臨殊无義理按盧詩乃作森森盖/自森轉而爲林自林轉而爲臨也今改作森森)寒氣屓奰頑
無風(屓虚器切奰平秘切西京賦日巨靈屓奰○屓奰諸本/作贔屓或作屓贔方云盧詩雖作屓屓然公多不用盧)
(本語贔屓用力皃屓奰亦大皃詩傳不醉而怒謂之/之其義尤長○今按諸本不同未知孰是姑兩存之)月形如
白盤完完上天東(諸本作貌貌或作皃皃方从杭范荆公本/作完○今按完字說見酬盧雲夫望秋詩)
(洪本亦云古書完多誤/作皃此又轉冩爲貌耳)忽然有物來噉之不知是何蟲如何
至神物遭此狼狽凶(狽音貝神異經云狽无前足/附狼而行選亦狼狽而可慜)星如撒沙
出攅集爭強雄(撒方作摋云側手擊也盧詩作拆今本从之/非也○今按側手擊沙於義不通公於盧語)
(固有損益然改此字/却无文理當只作撒)油燈不照席是夕吐𦦨如長虹(如長或/作長如)
玉川子涕泗下中庭獨行(独下或/有自字)念此日月者爲天之眼睛
此猶不自保吾道何由行嘗聞古老言疑是蝦蟇精徑圎千
里納女腹何處養女百醜形把沙(行/皃)脚手鈍誰使女解縁青
冥(把或作􁆬/音義同)黄帝有四目(諸本黄作皇方从杭本云帝王丗/紀謂黄帝用力牧常先等分掌四)
(方各如己視故號黄帝四目一曰李賢後漢注漢/人書黄多作皇皇字亦通洪以皇帝爲堯則非也)帝舜重其
明今天祗兩目何故許食使偏盲堯呼大水浸十日不惜萬
國赤子魚頭生女於此時若食日雖食八九無嚵名(嚵狙銜/切祝曰)
(說文小/也/○嚵或作饞)赤龍黒鳥燒口熱(黒鳥未詳或謂日中/三足烏也鳥一作烏)翎鬛倒
側相搪(音棠搪/突也)撐婪(盧含切与惏同楚辝衆皆競進/以貪婪注愛財曰貪爱食曰婪)酣大肚
遭一飽飢腸徹死無由鳴後時食月罪當死天羅(天網/也)磕帀
何處逃汝刑(磕音搕磕帀者周帀也○磕帀或作/磕匝磕或作匌或作/或无女字)玉川子立
於庭而言曰地行賤臣仝(或作今方云汪本云仝/字當句断亦与盧詩合)再拜敢告
上天公(上天或/作天上)臣有一寸刃可刳凶蟇腸無梯可上天天階
無由有臣蹤寄牋東南風天門西北祈風通丁寜附耳莫漏
洩薄命正值飛廉慵(呉氏春秋云風師曰飛廉/漢書音義云飛廉能致風)東方青色龍
牙角何呀呀(音牙小兒/忿爭声)從官百餘座(此下或有從應/二字荆公删去)嚼啜煩
官家月蝕汝不知安用爲龍窟天河赤鳥司南方尾秃翅觰
沙(觰或作/方云觰陟加切角/上張也字亦作􁣓作/訛)月蝕於汝頭汝口開呀呀(或/作)
(齖齖方云齖齒不正也音牙与開口義不合此當音呼加切/唐韻唅呀張口皃也○今詳或改此字亦避重韵而誤也)
蝦蟇掠汝兩吻過忍學省事不以汝觜啄蝦蟇於莵(上音烏/下音徒)
(楚人謂虎/爲於莵)蹲於西旗旄衛毿㲚(參沙二音/長毛皃)旣從白帝祠又食
於􁏬禮有加(礼記䄍礼迎虎/謂其食田豕)忍令月𬒳悪物食枉於汝口挿
齒牙烏龜怯姦怕寒縮頸以殻自遮終令夸蛾㭈汝出(夸苦/瓜切)
(列子帝命夸娥氏二子負山注盖有力者/○蛾或作娥方从列子校抉方作扶非是)卜師燒錐鑚灼滿
板如星羅此外内外官(漢天文志經星常宿中外官/百十八名七百八十三星)瑣細不
足科臣請悉掃除愼勿許語令啾譁併光全耀歸我月盲眼
鏡浄無纎瑕(全或作金暇或/作霞皆非是)弊蛙拘送主府官(弊或作斃○/今按弊蛙猶)
(卓茂言敝人也不然則當改从斃字/盖此時蛙雖未斃而其罪亦當死矣)帝箸下腹嘗其皤(皤音/婆腹)
(下白皃○或作蹯皤腹下/白處也蹯足蹠也當作皤)依前使兎操杵臼玉階桂樹閑婆
娑恒娥還宫室(方作/堂)太陽有室家(礼記曰君之与/后猶日之与月)天雖髙耳
屬地感臣赤心使臣知意(臣知方作知臣○今按下文云雖/无胡言潜喻厥旨則此句乃謂天)
(感悟臣心使臣黙知天意耳諸本多作使知臣/意非是其下所云有氣有形以下即天意也)雖無明言潜
喻厥㫖(明或/作口)有氣有形皆吾赤子雖忿大傷忍殺孩稚(大或/作夭)
還女月明安行于次盡釋衆罪以蛙磔死(磔竹客切裂也○/方云盧詩新史以)
(為譏元和逆黨然稽之歳月不合盖元和𥘉宦官已横恣故/譏之非為逆黨也○今按盧韓二詩必有所為而作但未有)
(以見其所指為何人何事耳新/史固謬方說恐亦未必然也)
　　　孟生詩
(諸本孟下有先字方云此詩以篇首二字為題今/本誤也○孟郊荅韓愈别因献張徐州詩云冨别)
(愁在顔貧别愁銷骨懶磨青銅鑑畏見新白髮古/樹春无花子規啼有血離絃不堪听一听四五絶)
(丗途非一險俗慮有千結有客歩大方驅車独迷/轍故人韓与李逸輪双皎㓗哀我摧折歸贈詞從)
(横設徐方囯東樞元戎天下傑祢衡投刺遊王粲/吟詩謁髙情无遺照明抱開曉月在士不理冤有)
(讎皆爲雪願爲竒草木永向君地列願爲古/琴瑟永向君前發欲識丈夫心曽將孤劒說)
孟生江海士(生一/作郊)古貌又古心嘗讀古人書謂言古猶今(嘗/或)
(作/常)作詩三百首窅黙咸池音(諸本窅作冥方云李習之与張/建封書引公此語亦用窅字)
騎驢到京國欲和薫風琴豈識天子居九重欎沉沉一門百
夫守無籍不可尋(門藉孫曰為二尺竹牒記其年紀名字/物色縣之宫門案省相應乃得入也)晶
光(前漢太陽之/晶晶亦光也)蕩相射旗㦸翩以森遷延乍却走驚怪靡自
任(如林切/堪也)舉頭㸔白日泣涕下霑㯲朅來遊公卿莫肯低華
簮諒非軒冕族應對多差參萍蓬風波急桑榆日月侵柰何
從進士此路轉嶇嶔(上音區下音欽山不平皃/范曅曰隨山上嶇嶔是也)異質忌處羣
孤芳難寄林誰怜松桂性競愛桃李隂朝悲辭樹葉夕感歸
巢禽顧我多慷慨窮簷時見臨(簷或作閻方云考苟子/史記子貢傳閻字為正)清宵
静相對髮白聆苦吟(聆或作耻/或作怜)採蘭(束晢南陔詩言採其/蘭言念親思帰也)起
幽念眇然望東南(起或作赴/望或作思)秦呉(秦長安呉/東野所居)脩且阻兩地无
數金我論徐方牧(方一/作州)好古天下欽竹實鳯所食德馨神所
歆求觀衆丘小必上泰山岑(力簮切山/小而髙)求觀衆流細必泛滄
溟深(溟或/作海)于其聽我言可以當所箴旣獲則思返無爲乆滯
淫卞和試三獻(琴操卞和得王献楚懷王遭刖献平王又刖/平王之子立復献之中果有玉封陵陽侯)
期子在秋砧
　　　射訓狐
有鳥夜飛名訓狐(名或作呼○唐五行志休留一名/訓狐或曰訓狐其声也因以名之)矜凶挾
狡誇自呼乗時隂黒止我屋聲勢慷慨非常麄安然大喚誰
畏忌(喚或作唳方云曹子建鷂/雀賦不肯首服烈頸大喚)造作百怪非無湏聚鬼徴妖
自朋扇擺掉栱(音拱大杙選栾/栱夭矯而交結)桷(方作/角)頽墍(音/洎)塗慈母抱兒
怕入席那暇更護雞窠雛我念乾坤德泰大卵此悪物常勤
劬縱之豈即遽有害斗柄行拄西南隅誰謂停奸計尤劇(尢/或)
(作/猶)意欲唐突羲和烏侵更歴漏氣弥厲何由僥倖休湏臾咨
余往射豈得巳候女兩眼張睢盱梟敬墮梁蛇走竇一夫斬
頸羣雛枯(夫館本作矢方云或謂矢何以能斬頸也鮑明逺/詩黄間潜彀盧矢直刎繡頸碎錦翼詩人之語顧)
(隨所用耳○今按方說雖有理然以詩考之似只是公/親徃/射而梟夜墮梁故佐之者得以刀斬其頸耳不必改字強說也)
　　　將歸贈孟東野房蜀客(蜀客名/次卿)
君門不可入勢利互相推借問讀書客胡爲在京師舉頭未
能對閉眼聊自思倐忽十六年終朝苦寒飢宦途竟寥落鬢
髪坐差池潁水清且寂箕山坦而夷如今便當去咄咄無自
疑(疑或作癡亦通方/作女无癡則誤矣)
　　　答孟郊
(東野集有别公詩此篇所以荅也汴州别愈詩云/不歛濁水瀾空滯此汴河坐見此岸水尽為還海)
(波四時不在家弊服断綿多逺客独樵悴春英各/婆娑汴水遶曲流野桑无直何但為君子心歎息)
(終匪佗洪云規模背時利文字覷天巧此效東野/酬獎樊宗師云梁惟西南屏山厉水刻屈此效宗)
(師黄魯直云子瞻詩妙一丗乃云效庭堅体/盖退之戯效東野宗師之比以文渭稽耳)
規模背時利(模或作謨/或作謀)文字覷天巧人皆餘酒肉子獨不得
飽纔春思已亂始秋悲又攪朝餐動及午夜諷恒至卯名聲
暫羶腥腸肚鎮煎煼(𥘉瓜切熬也○杭/本煼作熖俗字也)古心雖自鞭丗路終
難拗弱拒喜張臂猛挐閑縮爪見倒誰肯扶從嗔我湏齩(五/巧)
(切交齒也選口齩霜刃樊日此䏈即公誌子厚墓所謂落穽/不一引手救反㨈之而下石焉者是也縁上出路而言之)
　　　從仕
居閑食不足從仕力難任兩事皆害性一生恒苦心黄昏歸
私室惆悵起歎音棄置人間丗(或作/事)古來非獨今
　　　短燈檠歌
(本或作灯檠方云姚令威曰古詩灯檠昏魚目讀/檠為去声集韻檠渠映切有足所以凡物又檠音)
(平声榜也非灯檠字韓詩牆角君看短檠弃亦誤/也按灯檠昏魚目乃唐彦謙詩李商隱詩亦有九)
(枝灯檠夜珠圎是唐人固以去声讀也然白楽天/詩有鐵檠移灯背自注曰檠去声讀則知唐人本)
(二声通用古檠只用檠/字晋宋諸人集尚可攷)
長檠八尺空自長短檠二尺便且光黄簾緑幕朱戸閉風露
氣入秋堂凉裁衣寄逺淚眼暗搔頭頻挑移近床太學儒生
東魯客二十辭家來射䇿夜書細字綴語言兩目眵(尺支切/目什凝)
昏頭雪白此時提携當案前(携方/作挈)看書到曉那能眠一朝冨
貴還自恣長檠髙張照珠翠(高張或作熖/髙珠或作朱)吁嗟丗事無不然
牆角君看短檠棄
　　　送劉師服
夏半隂氣始浙然雲景秋(淅或作晰亦作晳方作晢云明也/之丗切髙唐賦晣兮若姣姬揚袂)
(障目而望所思晰与晳同故今本訛爲浙也○今按淅爲淅/歴凄涼之義晢爲明乂此詩上云隂氣始下云雲景秋則与)
(晳義不相應而宜爲浙瀝之意矣盖/由淅而誤爲晰又因晣而轉爲晳也)蟬聲入客耳驚起不可
留草草具盤饌不待酒獻酬(待方/作持)士生爲名累有似魚中鉤
齎財入市賣貴者恒難售(音讐宣帝毎買餅所从買/家輒大讐讐与售同也)豈不畏
顦顇(或作乆/憔悴)爲功忌中休勉哉耘其業以待歳晚收
朱文公校昌黎先生集卷之五
朱文公校昌黎先生文集卷之六(考異音/釋附)
　古詩
　　　符讀書城南
(樊曰城南公别墅符公之子孟東野詩有喜符郎/詩有遊城南韓氏庄之作按公墓誌及登科記公)
(子曰昶登進士第在長慶四/年此云符疑為昶之小字也)
木之就規矩在梓匠輪輿人之能爲人由腹有詩書詩書勤
乃有不勤腹空虚欲知學之力賢愚同一𥘉(同一或作/一同非是)由其
不能學所入遂異閭兩家各生子提孩巧相如(提或作啼非/是巧或作兩)
少長聚嬉戯不殊同隊魚(方云少讀如多少之少漢賈誼匈/奴東平王傳三見公此詩与刘綂)
(軍李虚中/誌亦三用)年至十二三頭角稍相踈二十漸乖張清溝映汙
渠三十骨骼成乃一龍一豬飛黃(淮南子飛黄神馬也又選/張景陽七命整頓雲輅驂)
(飛/黄)驣踏去不能顧蟾蜍一爲馬前卒鞭背生䖝蛆(子魚切虫/也鞭背或)
(作背上/非是)一爲公與相潭潭府中居(樊曰黄魯直甞書此詩跋/其後曰或謂韓公當開後)
(生以性命之斈不當誘之以富貴榮顯涪翁曰熈寕元豊間/大儒之過也又何斈焉孔子曰斉景公有馬千駟死之日民)
(無得而称焉伯夷权斉餓于首陽之下民到于今称之韓公/之言其於勸奬之功異趣而同帰也熈寕元豊似指荆公而)
(言然曰間云者又/不專指荆公也)問之何因爾(或作/耳)學與不學歟金璧雖重
寳費用難貯儲斈問藏之身(身)在則有餘(則或/作即)君子與小人
不繫父母且(子魚切/語助)不見公與相起身自犂鉏(閤本作不見/公与汝幸免)
(自犂鉏○今按閣本之謬/有如此者它可尽信邪)不見三公後寒飢出無驢(荀子云/雖王公)
(大夫之子孫也不能属於礼義則帰之庻人雖庶人之子/孫也積文斈正身行能属於祀義則㷌之卿相士大夫)文
章豈不貴經訓乃菑畬(菑音淄畬音予耕也孫曰言文章當/以經訓爲本補注吕原明雜記云杜)
(子美詩云文章一小技於道未爲尊文者載道之器安得謂/之小技顧所用如何耳韓退之詩曰文章豈不貴經訓乃菑)
(畬此說有/可取焉)潢(乎光切/積水也)潦無根源朝滿夕巳除人不通古今(或/作)
(今/古)馬牛而襟𥚑行身䧟不義况望多名譽時秋積雨霽(方作/闋)
新涼入郊墟燈火稍可親簡編可卷舒豈不旦夕念爲爾惜
居諸恩義有相奪作詩勸躊躇
　　　示爽
(韓曰譜系公子姪無名爽者疑為/韓湘小字湘登長慶三年進士弟)
宣城去京國里数逾三千念汝欲别我解裝具盤筵日昏不
能散起坐相引牽冬夜豈不長逹旦燈燭然座中悉親故誰
肯捨汝眼念汝將一身西来曽幾年名科揜衆俊(名科或/作科名)州
考居吏前今從府公召府公又時賢時輩千百人孰不謂汝
妍汝來江南近里閭故依然(汝來或作此/來故或作固)昔日同戯兒㸔汝
立路邊人生但如此(但或/作得)其實亦可憐吾老丗味薄因循致
留連強顔班行内(行胡郎切此詩當/是知制誥時作)何實非罪愆才短難自
力懼終莫洗湔(音/箋)臨分不汝誑有路即歸田(宣城在江之南/公有别業在焉)
(上云閭里故/依然謂此)
　　　人日城南登高
(荆楚歲時記正月七日為人日董勛問礼俗正月/一日為雞二日為狗三日為猪四日為羊五日為)
(牛六日爲馬/七日爲人)
𥘉正候纔兆渉七氣已弄(七謂七日/氣謂陽氣)靄(靄)野浮陽暉(暉)水披
凍聖朝身不廢佳節古所用親交旣許來子妷亦可從(妷或/作姪)
盤𬞞冬春雜罇酒清濁共令徴前事爲(令去声韓日刘貢父/云唐人飲酒喜以令)
(爲罰今人以絲管謳歌爲令即白傳所謂醉翻襴衫抛小令/是也其㪯故事物色爲令即公所謂令徴前事爲是也徴㪯)
(也)觴詠新詩送扶杖凌圯阯(或作扯之/市切基也)刺船犯枯葑(方用切/菰根)
恋池羣鴨廽釋嶠孤雲縱人生本坦蕩誰使妄倥偬(上音控/下音粽)
(困/皃)直指桃李䦨幽尋寕止重(重再也幽尋/或作尋幽云)
　　　病鴟
屋東惡水溝有鴟墮鳴悲靑泥揜兩翅(揜或作淹/又作渰)拍拍(欲飛/兒)
不得離羣童呌相召瓦䃯爭先之計校生平事殺却理亦宜
奪攘不愧耻飽滿盤天嬉晴日占光景髙風送追隨(或作恣/追飛)
遂凌紫鳯羣肯顧鴻鵠卑(遂或作擬紫或作鵉鴻鵠方/作鴻鴈○今按紫鴻是假對)今者
運命窮遭逢巧丸兒中汝要害處汝能不得施於吾乃何有
不忍乗其危丐汝將命死(馬或作救又作与方云/丐兄弟死命冦恂傳語)浴以清水
池朝餐輟魚肉瞑宿防狐狸自知無以致蒙德夕猶疑飽入
深竹叢飢來傍階基亮無責報心(亮或/作諒)固以聽所爲昨日有
氣力飛跳弄藩籬今晨忽徑去(徑或/作勁)曽不報我知僥倖非汝
福天衢汝休窺京城事彈射豎子豈易欺勿諱泥坑辱泥坑
乃良規(良或作/汝非是)
　　　華山女
街東街西講佛經撞鐘吹螺(落戈切佛家/用為楽器云)閙宮庭廣張罪福
資誘脅聽衆狎恰排浮萍(資或作恣狎恰方云唐人語白楽/天櫻桃詩洽恰㪯頭千万顆或作)
(拾似/非是)黄衣道士亦講說座下寥落如明星華山女兒家奉道
欲驅異教㱕仙灵洗粧拭面著冠帔白咽紅頰長眉青遂來
昇座演眞訣觀門不許人開扄不知誰人暗相報訇然振動
如雷霆掃除衆寺人跡絕驊騮塞路速輜軿(上音菑下音萍/衣車也前後有)
(韻後漢輜/軿曜日光)觀中人滿坐觀外後至無地無由聽抽釵脫釧解
環佩堆金疊玉光青熒(諸本青作晶方/云字本西都賦)天門貴人傳詔召六
宮願識師顔形玉皇頷首許歸去乗龍駕鶴来青㝠豪家少
年豈知道來繞百市脚不停雲牎霧閤事慌惚重(重)翠幔深
金屏仙梯難攀俗縁重浪慿青鳥(樊曰漢光武故事七月七/日上於承華殿齋正中忽)
(有靑鳥従西方来集上間東方朔朔曰此西王母/欲来有頃王母至有三青鳥如烏夾侍王母傍)通丁寕(青/方)
(作三云三鳥王母使見山海經楚詞九歎江文通雜詩○今/按陶詩云三青鳥則青字亦未為无据也或怪公排斥佛者)
(不遺餘力而於華山􁇊獨假借如此非也此正譏其衒姿色/假仙灵以惑衆又譏時君不察使失行婦人得入宮禁耳觀)
(其卒章豪家少年雲牎霧閣翠慢金屏青鳥/丁寕等語䙝慢甚矣豈眞以神仙処之哉)
　　　讀皇甫湜公安園池詩書其後二首
晉人目二子其猶吹一吷(軒劣切又音血小声也樊曰莊子/惠子吹劒首者吷而巳堯舜人之)
(所譽也道堯舜於戴晋人之前譬猶/一吷也注䟽戴姓晉人名梁之賢者)區(區)自其下顧肯挂牙
舌春秋書王法不誅其人身爾雅注蟲魚定非磊落人湜也
困公安不自閑窮年枉智思掎摭糞壌汗穢豈有臧(古本只/如此一)
(本不自閑上有其閑字糞壤下有問字方云蜀本間字下有/糞壤多字豈字下有必字有字下有否字又一本无必字否)
(字而臧字下有不臧字謝本窮年作至閑而注公近本増足/八字不知所校之自語淺俗非韓文胡元任云我有一池巳)
(下當為别篇恐或然也○今按此詩多不可晚當阙或云丗/有石本与今本同知舊本脫誤明矣謂有所増八字也然諸)
(公校本皆不言/不知果然否也)誠不如兩忘但以一槩量我有一池水蒲葦
生其間蟲魚沸相嚼日夜不得閑我𥘉往觀之其後益不觀
觀之亂我意不如不觀完用將済諸人捨得業孔顔百年詎
幾時君子不可閑
　　　路傍堠
堆(堆)路傍堠(音后封堠也堆堆或作拆拆/方从唐本作堠堠皆非是)一雙復一隻迎我
出秦関送我入楚澤千以高山遮万以逺水隔(逺方/作大)吾君勤
聽治照與日月敵臣愚幸可哀臣罪庶可釋何當迎送㱕縁
路高歴(歴)
　　　食曲河驛
晨及曲河驛悽然自傷情(悽或/作凄)群烏巣庭樹(烏或/作鳥)乳雀飛􁑴
楹而我抱重罪孑孑萬里程親戚頓乖角(或作/榷)圖史棄縱横
下負明義重(明或作朋○按杜詩於/公負明義作朋非是)上孤朝命榮殺身諒無
𥙷何用答生成(用或/作由)
　　　過南陽
南陽郭門外桑下麥靑靑行子去未巳春鳩鳴不停秦商邈
旣逺湖海浩將經孰忍生以慼吾其寄餘齡(慼或/作蹙)
　　　瀧吏
南行逾六旬始下昌樂瀧(音双水名楽昌今韶州縣昌楽諸/本作楽昌方从杭蜀本云歐公甞)
(以刘仲章言攷帰舊本蔣頴叔云李君謂楽昌五里有昌山/有楽石瀧在縣上五里○今按歐云縣各楽昌隴名昌楽也)
險惡不可狀(唐本作楽昌/険惡状非是)船石相舂撞往問瀧頭吏潮州尚
幾里行當何時到土風復何似瀧吏垂手笑官何問之愚譬
官居京邑(或作譬如/官居北)何由知東呉東呉遊宦郷官知自有由
潮州底處所有罪乃竄流儂(音農呉人/称我曰儂)幸而負犯何由到而
知官今行自到那遽妄問爲(妄或作/妾非是)不虞卒見困汗出愧且
駭吏曰聊戯官儂甞使往罷嶺南大抵同官去道苦遼下此
三千里有州始名潮惡溪瘴獨聚雷電常洶(洶音􁗀水鳴声/楚辝聴水声)
(之洶/洶)鱷魚(永州記曰鱷魚大者凡数丈善食人一生/百卵及成形則有爲蛇爲龜爲蛟者甚灵)大於船
牙眼怖殺儂州南數十里(數十諸本作十数謝本作数十方/从閤本作十数云抗斗作闘義同)
(史記書盛山斗入海斗絶也○今以地里考之謝/本爲是此向与斗入海文意絶不同方說誤矣)有海無天
地(海或/作水)颶(其遇切一/音具風名)風有時作掀(音/軒)簸真差(昌化切/事怪也)事聖人
於天下於物無不容比聞此州囚亦有生還儂官無嫌此州
固罪人所徙(閤本作官嫌此州/惡固人之所徙)官當明時來事不待說委(李/本)
(作官當來時亊/不待說而委)官不自謹愼宜即引分往胡爲此水邊神色
乆戃慌(上他悶切下呼晃切失意皃/楚辝云心戃慌而不我与)㼚大缾甖小所任自有
宜(㼚音岡今江東通名大甕爲㼚見方言/或作瓬音倣周礼有旊人義不相近)官何不自量滿溢
以取斯工農雖小人事業各有守不知官在朝有益国家不
(否/字)得無虱其閒(諸本虱作風方从唐杭謝公洪謝本云商君/二十六篇大抵以仁義礼楽爲虱官曰六虱)
(成俗兵必大敗洪/引阮籍語亦非也)不武亦不文仁義飾其躬(節方作飭/躬或作姦)巧姦
敗羣倫(杭蜀本如此姦或作躬羣或作其羣倫方乆閣本作/倫羣云謂敗其倫敗其羣也羣倫爲無義○今按倫)
(羣不詞而冠乎羣倫乃揚子云語/又正与其躬爲對不可謂之無義)叩頭謝吏言始慙今更羞
歴官二十餘國恩竝未酬凡吏之所訶嗟实頗有之不即金
木誅(莊子列禦冦篇爲外刑者金与木也/注金謂刀鋸鉄鉞木謂箠楚桎梏)敢不識恩私潮州
雖云逺雖惡不可過(虽惡方作堆○今据洪謝本皆作虽下/注澄字其義差長蓋再疊上句虽逺又)
(倿下文而言也二字或又作推/思雖亦可通然与下文不相應)於身实巳多敢不持自賀(特/或)
(作/特)
　　　贈别元十八恊律六首
(或无别字樊澤之謂元上八集/虚見楽天集桂林伯裴行立也)
知識乆去眼(去或/作絶)吾行其旣逺瞢(瞢眉登切目/不明也)莫訾省(閣蜀/本作)
(毀方云史記膠西王傳遂為无訾省蘇林謂爲无訾録无所/省録也○今按蘇注不可曉而顔注又以爲不省訾財亦非)
(是礼記不訾重器母訾金玉成器注皆云/思也詳此蓋以訾爲思慮計度之意云)黙默但寢飯子兮
何爲者冠珮立憲(憲方云詩顯顯令德礼作憲憲校本多讀/憲爲顯詩又云無然憲憲傳曰猶欣欣)
(也)何氏之從學蘭蕙巳滿畹(已或/作以)於何翫其光以至歲向晩
治惟尚和同無俟於謇(謇音蹇諤也楚辝余固知謇/謇之爲患治惟或作時治)或師絶
學賢不以藝自輓(音/晩)子兮獨如何能自媚婉娩金石出聲音
宮室發関楗(其偃切老子善閉者/无関楗而不可開)何人識章甫(儒行丘少居/魯衣縫掖之)
(衣長居宋冠/章甫之冠)而知駿蹄踠(下於阮切馬足蹉跌選踠足欝怒/言无人識章甫并知此駿蹄也)
惜乎吾無居不得留息偃臨當背靣時裁詩示繾綣
英英桂林伯实惟文武特逺勞從事(謂元/恊律)賢來弔逐臣色南
裔多山海道里屡紆直風波無程期所憂動不測子行誠艱
難(行方/作往)我去未窮極臨别且何言有淚不可拭(何或/作无)
吾友柳子厚其人藝且賢吾未識子時巳覽贈子篇寤寐想
風采於今巳三年不意流竄路旬日同食眠(旬日或/作兼旬)所聞昔
已多所得今過前如何又須别使我抱悁(悁)
勢要情所重排斤則埃塵骨肉未免然又况四海人(又况或/作况又)
嶷(嶷魚力/切)桂林伯矯(矯居夭切詩矯矯/武臣注矯武皃)義勇身生平所未識
待我逾交親(逾或/作如)遺我數幅書継以薬物珍薬物防瘴癘書
勸養形神(形一/作精)不知四罪地豈有再起辰窮途致感激肝膽
還輪囷(下去輪切鄒陽傳蟠木根/柢輪囷離竒輪囷屈曲皃)
讀書患不多思義患不明患足巳不學(巳或作以方云足已/而不斈史記周亞夫)
(賛/論)旣學患不行子今四美具实大華亦榮王官不可闕未宜
後諸生嗟我擯南海無由助飛鳴(南海方/作海南)
寄書龍城守君驥何時秣峽山逢颶風雷電助撞捽(上宅江/切下昨)
(没切相/擊也)乗潮簸扶胥(地名在廣州見公南海神廟/碑曰扶胥之口黄木之湾)近岸指一
髮兩巖雖云牢木石牙飛發屯門(地/名)雖云髙亦映波浪没余
罪不足惜子生未宜忽胡爲不忍别感謝情至骨
　　　初南食貽元十八恊律
鱟(音/后)實如惠文骨眼相負行(惠或作車山海經云鱟形如車/文見玉篇骨李本云疑當作背)
(嶺表録異鱟眼在/背上雌負雄而行)蠔(音豪殻如石/亦曰蠣房)相黏爲山百十各自生(方/云)
(字書無蠔字董彦逺云五代潘崇徹敗王逵/兵於蠔石亦地名不應不見字書蓋闕誤)蒲魚(或曰鷠魚/也今廣州)
(曰蒲/魚)尾如蛇口眼不相營(方作/縈)蛤(本草注云青蛙龜蛤/長肱蜲子皆蝦蟇類)即是
蝦蟇同實浪異名章舉(有八脚身上有肉/如曰亦曰章魚)馬甲柱(洪云即今/之江瑶柱)
鬪以怪自呈其餘數十種莫不可歎驚我來禦魑魅自宜味
南烹調以鹹與酸芼(音冐釋也詩/左右芼之)以椒與橙(調以或/作調之)腥臊始
發越咀吞面汗騂(思營切/赤色)惟蛇舊所識實憚口眼獰開籠聽
其去鬱屈尚不平賣爾非我罪不驗豈非情不祈靈珠報(捜/神)
(記隋侯見傷蛇以薬活之其後蛇衘明/月珠以報淮南子謂隋侯之珠是也)幸無嫌怨并(無方/作不)聊
歌以記之又以告同行(記或/作寄)
　　　宿曾江口示姪孫湘二首
(孫曰湘字北渚老成之子公兄弇/之孫元和十四年公赴潮州作)
雲昬水奔流天水􁧥相圍三江(謂曾江有三江合流/今混爲一不見江口)滅無口
其誰識涯圻暮宿投民村髙處水半扉大雞俱上屋不復走
與飛篙舟入其家暝聞屋中唏(音希哀而/不泣曰唏)問知歲常然(知或/作之)
哀此爲生微海風吹寒晴波揚衆星輝仰視北斗髙不知路
所歸
舟行亡故道(亡或/作止)屈曲髙林間林間無所有奔流但潺潺嗟
我亦拙謀致身落南蠻茫然失所詣無路何能還
　　　答柳柳州食蝦蟇
蝦蟇雖水居水特變形貌(下水字或作未方作木云言於水/族之中恃異其形貌也○今按此)
(字此說皆不成/文理闕之可也)強號爲蛙蛤於實無所校(或作較/或作效)雖然兩股
長其奈脊皴皰(匹皃切玉篇云靣皮生/氣也脊皴方作背脊)跳躑雖云髙意不離
濘淖(上音侫下音閙泥也意方作竟○今按又/義作意爲是下文又有竟不字不應複出)鳴聲相呼和
無理只取閙周公所不堪􁮺(与洒同蝈氏掌去鼃黽/焚牡鞠以灰洒之則死)灰垂典
敎我弃愁海濵(方作/渚)恒願眠不覺(音/教)叵堪朋類多(恒或/作頗)沸耳
作驚爆(音豹/火裂)端能敗笙磬仍工亂學校雖蒙句踐禮(韓子越/王伐呉)
(欲人之輕死出見怒鼃乃為之軾從者曰奚敬/此王曰為其有氣故也勇士遂有以頭獻者)竟不聞報效
大戰元鼎(漢武元鼎五年/秋鼃蝦蟇闘)年孰強孰敗橈(或作撓方云字从/木左傳畏君之震)
(師徒橈敗杜/云橈曲也)居然當鼎味豈不辱釣罩余𥘉不下喉近亦能
稍稍常懼染蠻夷失平生好樂(方从唐本如此諸本或作平/生性不楽閣本作不好○今)
(按此句未詳當闕楽五教切祝曰欲也礼記有所好/楽捕注張牧為猘犬所傷醫云宜食蝦蟇牧甚難之)而君復
何爲甘食比豢豹獵較務同俗全身斯爲孝哀哉思慮深未
見許廻櫂(謂未見其帰櫂/揖也与棹同)
　　　别趙子
我遷於掲陽(韋昭曰掲其逝切集注顔師古音竭漢属南海/郡廣州記云大廋始安臨賀桂陽掲陽為五嶺)
君先掲陽居掲陽去京華其里萬有餘不謂小郭中有子可
與娯心平而行髙兩通詩與書婆娑(嬉遊皃晋陶侃為荆州/刺史將帰顧謂王衍曰)
(老子婆娑正/坐諸君輩)海水南簸弄明月珠及我遷宜春(袁州元和十/四年七月憲)
(宗上尊號大赦天下十二/月公自潮州量移袁州)意欲攜以俱擺頭笑且言(一作/不可)我
豈不足歟又奚爲於北往來以紛如(北或作此非/是以或作各)海中諸山
中幽子(隱士/也)頗不無相期風濤觀巳乆不可渝又甞疑龍蝦
果誰雄牙鬚蚌蠃(与螺/同)魚鼈蟲瞿瞿(音衢又音屨詩狂/夫瞿瞿注无守皃)以狙
狙識一巳忘十(巳方作以又云山谷謝/本以皆作已今从黄謝)大同細自殊欲一窮
究之時歲屢謝除今子南且北豈非亦有圖人心未甞同不
可一理區(或作/驅)宜各從所務未用相賢愚(務或作好或作/勝相一作分)
　　　除官赴闕至江州寄鄂岳李大夫(謂李/程也)
盆城去鄂渚風便一日耳不枉故人書無因㠶江水(㠶諸本/作泛方)
(從蜀本云㠶去声少/陵詩浦㠶辰𥘉發)故人辤禮闈旌節鎭江圻而我竄逐者
龍鍾𥘉得歸别來巳三歲望(望)長迢遞咫尺不相聞平生那
可計我齒落且尽君鬢白幾何(鬢或/作鬚)年皆過半百來日苦無
多少年楽新知衰暮思故友(衰或/作歲)譬如親骨肉寕免相可不
我昔实愚惷(或作戇方云愚憃見礼記漢書多用愚/戇字○今按說文憃丑江切戇陟絳切)不能降
色辭子犯亦有言臣猶自知之(晋公子重耳亡外子犯從之/反囯及河子犯以璧授公子)
(曰臣負覊絏從君行於天下臣之/罪多矣臣猶自知之而况君乎)公其務貫(音丗又音/射貸也)過我
亦請改事(左氏傳鄭伯逆楚之辝曰使改事君夷於九縣君/之惠也孤之願也樊曰反復詩語若与李甞有隙)
(至是因謝之故舊无大故則不/棄此公所以思之且請改事也)桑榆儻可收願寄相思字(古/詩)
(客從逺方來遺我一書札/上言長相思下言乆离别)
　　　南山有高樹行贈李宗閔
(韓曰據詩意鳯凰謂裴度挾丸子謂李得𥙿李紳/元稹也據宗閔傳裴度代蔡引爲彰義觀察判官)
(蔡平知制誥長慶𥘉錢徽典貢㪯宗閔托所親於/徽李德裕李紳元稹共白徽取士不以实坐貶劒)
(州刺史俄復爲中書舎人由是嫌怨顯結搢紳之/禍四十餘年不觧此詩盖長慶𥘉作也新史云宗)
(閔𥘉為裴度引用及度薦李德𥙿可為宰相宗閔/遂与為怨韓愈作南山猛虎行據度薦徳𥙿在公)
(殁後五年史誤矣𥙷注苕溪漁隱詩話云退之宗/閔俱裴晋公征淮西时幕客也退之作南山猛虎)
(行貽宗閔皆畧尽其終身然退之无恙时宗閔纔/為中書舎人所為尚未暴白錢徽貶後牛李之憾)
(始結至其爲相則退之死乆矣遂有封川之行所/謂前汝下視鳥各議汝瑕疵鳥雀従噪之虎不知)
(所帰者何其明驗也校/本謂猛虎不爲宗閔作)
南山有高樹花葉何衰(衰所追反微也方云考張/衡南都賦當作蓑蓑)上有鳯凰
巢鳯凰乳且棲四旁多長枝群鳥所托依黃鵠據其高衆鳥
接其卑(倿或/作棲)不知何山鳥羽毛有光輝飛(飛)擇所處正得衆
所希上承鳯凰恩自期永不衰中與黃鵠羣不自隱其私下
視衆鳥羣汝徒竟何爲(衆鳥方作羣鳥〇今按/下有羣字不當復出)不知挾九子
心黙有所規(或作窺方云規啚也東坡五禽言去/年麥不熟挾彈規我肉本公語也)彈汝枝葉
間汝翅不覺摧或言由黃鵠黄鵠豈有之慎勿猜衆鳥衆鳥
不足猜(或作/疑)無人語鳯皇汝屈安得知黄鵠得汝去婆娑(舞/貌)
弄毛衣(方云閣本作婆婆○今按閣本之謬乃有如/此之甚者方雖不从而亦不敢明言其謬也)前汝下
視鳥各議汝瑕疵汝豈無朋匹有口莫肯開汝落蒿艾間幾
時復能飛哀(哀)故山友中夜思汝悲路逺翅翎短不得持汝
歸(得或/作能)
　　　猛虎行
(諸本有贈李宗閔字方从唐閣蔡李本云蜀本緫/題誤以上題贈李宗閔四字綴猛虎行之上後人)
(因之其实後詩不爲宗閔作也猛虎行楽府舊題/非前詩類也新史又謂裴度薦李德𥙿宗閔怨之)
(為作此詩薦事在太和/三年公没乆矣不可据)
猛虎雖云惡亦皆有匹㑪羣行深谷間百獸望風低身食黄
熊父(熊或作能奴耒/切非是下同)子食赤豹麛擇肉於熊豹(方作/羆)肯視兎
與貍正晝當谷眠眼有百歩威自矜無當對氣性縱以乖朝
怒殺其子暮還食其妃匹㑪四散走猛虎還孤棲狐鳴門兩
旁(雨方作四注云山谷本四作雨○今按門/只有雨旁作雨爲是山谷蓋以唐本定也)烏鵲從噪之出
逐猴入居(諸本皆如此方从旧藍本潮本倒此雨句又从杭/蜀本以猴爲猚云居當音姬傳本不考古音多以)
(烏鵲従噪之一語易置於其上質之旧本非也推音壘似猴/而大○今按詩意蓋謂狐鳴鵲噪於外虎出逐之猴乃入居)
(其穴而虎不知所帰耳狐鳴鵲噪能使虎出而不能使之夫/其帰猴旣入亢則又不待鵲噪而後虎失所帰也方以旧本)
(古韻之故必欲倒此二句而不顧其文理之不順不若諸本/之爲當也又猚字本作雖字雖見於礼經然非常有之物亦)
(不若作猴之爲明白而易知也方/意務爲艱澁大抵如此今皆不取)虎不知所歸誰云猛虎惡
中路正悲啼豹來衘其尾熊來攫(音矍/持也)其頥猛虎死不辭但
慙前所爲虎坐無助死况如汝細微(坐或作兕如或/作知皆非是)故當結
以信親當結以私親故且不保人誰信汝爲
朱文公校昌黎先生文集卷之六
朱文公校昌黎先生文集卷之七(考異音/釋附)
　古詩
　　　雪後寄崔二十六丞公(斯/立)
藍田十月雪塞関我興南望愁羣山攅天嵬(嵬)凍相映(嵬嵬/諸本)
(作崔/嵬)君乃寄命於其間秩卑俸薄食口衆豈有酒食開容顔
殿前羣公賜食罷驊騮(周穆/王馬)蹋路驕且閑稱多量少鍳裁宻
豈念幽桂遺榛菅(上音臻下音官/○榛或作蓁)幾欲犯嚴出薦口氣象硉
兀(上盧骨切硉兀高/亢皃○兀或作矹)未可攀歸來殞涕揜関卧心之紛辭誰
能刪詩翁憔悴斸荒棘(斸陟玉切斫也時元和十年十月/孟郊已死洪曰詩翁指孟郊也)清
王刻佩聮玦環(玦古穴切韓曰玦如環而玦肉好如一/謂之環孫曰三者喻孟郊詩之王也)腦脂
遮眼卧壯士(洪曰謂張/籍病眼)大弨强(招切/弛也)挂壁無由彎(挂方作擐/云擐貫也)
(言擐於壁而不/用也或作擐臂)乾坤施惠萬物遂獨於数子懷偏慳朝欷(詐/旣)
(香衣二切/戯欷也)暮唶(唶子夜切歎也祝曰後漢遥望見㫪/陵郭唶曰氣佳哉選咄唶令心悲)不可解
我心安得如石頑
　　　送僧澄觀
浮屠西来何施爲優(優)四海爭奔馳構楼架閣切星漢誇雄
鬪麗止者誰僧伽(樊曰李邕泗州普光玉寺碑僧伽者龍朔/中西來甞縱觀臨淮發念置寺旣成中宗)
(䑗名普光玉以景龍四年三月二日示㓕於京洪曰李太白/曾伽歌云此僧本住南天竺為法頭陀來此囯又云嗟子落)
(泊江淮乆罕遇眞心說空有蓋相遇於江淮也太白於豪傑/中識郭子儀隱逸中識司馬承禛浮屠中識僧伽則其人可)
(知)後出淮泗上(淮方作雄云雄言特出也○今桉上句已有/誇雄字下句又云尤恢竒則此作雄非是)
勢到衆佛尤恢竒(恢或作魁方云恢竒字見史記公孫洪傳/此詩今本以恢為魁又悪上語意同遂易)
(雄為淮非也○今按作恢亦不免与上句相犯况/淮之不可為雄自避上句誇雄字𥘉不專為此耶)越商胡賈
脫身罪(或作献今/從謝校)珪璧滿船寕計資淸淮無波平如席欄柱
傾扶半天赤火燒水轉掃地空突兀便高三百尺影沉潭底
龍驚遁當晝無雲跨虚碧借問經營夲何人道人澄觀名籍
籍愈昔從軍大梁下往来滿屋賢豪者(屋或作日方云/蒲屋字見丗說)皆言
澄觀雖僧徒公才吏用當今無後從徐州辟書至紛(紛)過客
何由記人言澄觀乃詩人(人言或/作又言)一座競吟詩句新向風長
歎不可見我欲收歛加冠巾洛陽窮秋厭窮獨丁(丁)啄門疑
啄木(啄門或作打/門疑或作如)有僧來訪呼使前伏犀(孫曰伏犀謂骨當/額上入髪祭韓曰)
(伏犀貴相李固頂骨/匿犀後爲太尉即此)挿腦高頰權(或作顴方従杭蜀本云選/洛神賦/敏俳文高權長)
(頭高權古字只作權刋本不深考也○頰/古叶切靣頰也權輔骨也選靨輔承權頬)惜哉巳老無所及
坐睨神骨空潸(音/删)然臨淮太守(謂泗州/刺史)𥘉到郡逺遣州民送
音問好竒賞俊直難逢(直或/作实)去(去)爲致思從容
　　　山南鄭相公樊貟外酬荅爲詩其末咸有見及語樊
　　　　封以示愈依賦十四韻以獻(鄭餘慶樊宗師也○/鄭餘慶元和九年爲)
(山南西道節度使樊宗師爲副李肇囯史𥙷曰元/和以後爲文竒詭則斈於韓愈苦澁則斈於樊宗)
(師公此詩及宗師墓誌語/竒而澁皆所以效其体也)
梁維西南屏(維或/作推)山厲水刻屈禀生肖勦剛(勦音巣輕捷也/方云荆公山谷)
(本作/勁云)難諧在民物滎公鼎軸老(方云餘慶封榮陽/郡公作榮者非)烹斡(烹謂/烹擊)
(斡謂斡旋猶/言幸制也)力健倔(渠勿切強也斡/或作鮮非是)帝咨女予往牙纛前􁳀
坲(上蒲悶切下音佛或作拂方云/佛哱塵起皃字見楚詞九歎)威風挾惠氣盖壌兩劘拂
(方云劘音摩子虚賦上摩蘭蕙下拂羽盖文選作靡賈山傳/賛自下劘上序傳只作摩古摩靡劘字皆通用揚子劘虎牙)
(莊子喜則交頸相靡漢衡山王/賛臣下漸靡/使然今集韻摩下不出靡字非也􁝧諸本作刜)茫漫華黒閒
指畫變怳歘(許忽切暴起也即忽字華黒或作筆墨非/是住云華陽黒水惟梁州渭山南所領也)誠旣
冨而美章彚(音胃文/采也)霍炳蔚日延講大訓龜判錯衮黻(孫曰/定公)
(八年公羊傳宝者何璋判白弓繡質亀青純何休注判半也/半圭曰璋白藏天子青藏諸侯故曰判亀判謂亀玉也衮龍)
(衮衣黻者綉兩巳相背於裳也亀判言其所執衮/蔽言其所服錯雜也言講大訓者之多錯雜如此)樊子坐賔
署演孔刮老佛(刮或作乱方云/字見劇秦文)金㫪撼玉應(孫曰㫪撞也金/下相應以況樊)
(鄭唱酬/之作也)厥臭(香氣/也)劇蕙欎(欎金/香草)遺我一言重跽(巨已切/長跪)受惕
齋慄辭慳義卓闊(孫曰言詞/約而義富)呀豁疚掊掘(疚或作疾方云疚/勞也呀虚加切掊)
(彼垢切掘渠勿切掊擊也掘掘地也孫曰呀豁/隙竅也因其隙竅疾加掊掘掊掘者計究也)如新去耵聹
雷霆逼颶䫻(于聿切孫曰言讀此詩如新去耳中垢却聞雷/霆颶䫻言驚恐不定也新或作𥘉盯矃並上声)
(方云盯矃耳垢也从日非颶或作/䬝或作䬖䬖字書未見或与䬝同)綴此豈爲訓俚言紹莊屈
(此或作作孫曰言我綴此荅詩豈以爲/訓乎俚下之言聊以紹莊周屈原而巳)
　　　奉和武相公鎭蜀時詠使宅韋太尉所養孔雀
(武元衡韋皐也/諸本无奉字)
穆穆鸞鳯友何年來止兹飄零失故態隔絶抱長思翠角髙
獨聳金華煥相差坐蒙恩顧重畢命守堦墀
　　　感春三首
(作於元和十一年三/月爲中書舎人時也)
偶坐藤樹下暮春下旬間藤隂巳可庇落蘂還漫漫斖斖(音/尾)
(翠色/皃)新葉大瓏瓏(花落/声)晩花乾青天髙寥寥兩蝶飛翻翻(或/作)
(翩翩或/作翩翻)時節適當爾懷悲自無端
黄黄蕪菁花(孫曰方言云豐蕘羌菁也陳楚謂之豊齊魯謂/之蕘関西謂之羌菁趙魏之間謂之太芥羌菁)
日薄風景曠(薄或作落方云薄迫也囯語今㑹日薄矣恐事/之不集○今詳語势但如白楽天所謂旌旗无)
(光日色薄耳/方說非是)出歸偃前簷晴雲如擘絮新月似磨鎌田野興
偶動衣冠情乆猒吾生可攜手歎息歳將淹(方云淹當作殗/殘也淹延之義)
(不可通用今人書殁作没殂作徂多互用李白詩東溪卜築/歳將淹又逺行歳巳淹字皆訛○今按古字通用者多不知)
(方何以知此獨/不可通用也)
　　　題張十八所居
君居泥溝上溝濁萍青青(諸本上句作濁/溝下句作泥濁)蛙讙橋未掃(讙或/作喧)
蟬嘒(呼惠切/小声云)門長扄名秩後千品詩文齊六經端來問竒字
(漢書刘歆子棻嘗从揚雄斈作/竒字注云竒字古文之異者也)爲我講聲形(周礼保章氏掌/囯子六書注云)
(一日指事二曰象形三日形声四日㑹意五曰轉注六日假/借形声如江河之類張籍酬韓庶子詩云西街凼僻處正与)
(懶相宜尋寺獨行逺借書常送遲家貧无易事身病是閑時/寂寞誰相問只應君自知樊曰寂寞字揚子雲事公詩落句)
(用竒字籍詩落句用寂寞皆揚/子雲事唐人酬荅和意而巳)
　　　奉酬盧給事雲夫四兄曲江荷花行見寄并呈上錢
　　　　七兄閣老張十八助教
曲江(在長安城/昇道坊)千頃秋波淨平鋪紅雲蓋明鏡(秋波方作波/秋雲或作蕖)
(方云紅雲明鏡皆喻也公三/堂詩水上覔紅雲与此同義)大明(即含/元宫)宫中給事歸走馬來
看立不正遺我明珠九十六寒光映骨睡驪目(驪音离方从/杭蜀本作离)
(云光映骨而睡离目言讀盧詩之快也○今按諸本盖用莊/子取驪龍之珠者必遭其睡之語以目言之則又不止其頷)
(下之珠矣方說不成文理/况上文𥘉无欲睡之意耶)我今官閑得婆娑(樊曰公時自中/書舎人降太子)
(右庶/子)問言何處芙蓉多撐舟昆明(昆明池在長安西/南周回四十里云)度雲錦
(孫曰言芙/蓉之盛云)脚𫾣兩舷呌呉歌(舷音賢舡邉也孫曰晋夏統會/稽人詣洛市薬㑹上已王公以)
(下並至浮橋統時在船中賈充今統作其土地間曲統以足/扣舷引声喉轉清激慷慨大風應至雷電晝㝠王公以下恐)
(遂止之樊曰東坡詩脚扣两/舷歌小海亦是引用此事)太白山髙三百里(百或/作十)負雪崔
嵬挿花裏(孫曰謂太白山影/見曲江荷花裏也)玉山(亦山/名)前却(一作一/前二却)不復來
曲江汀瀅(音瑩/小水)水平盃(水下方有/不字非是)我時相思不覺一廻首天
門(孫曰謂君門九重也言盧雲/夫給事宫中如在天上耳)九扇相當開上界眞人足官
府(孫曰謂上界真人猶有官府之事不/如雲夫作地上散仙終日嬉遊也)豈如散仙鞭笞鸞鳯
終日相追陪(方云仙下或有无字分两句讀至笞/字句絶又本或无鵉鳯二字皆非是)
　　　奉和錢七兄曹長盆池所植(錢徽)
翻翻江浦荷而今生在此(今生方作/生今非是)擢擢菰(音孤說文/曰彫胡也)葉長
芳根誰復徙露濡兩鮮翠(涵一/作儒)風蕩相磨倚但取主人知誰
言盆盎是(誰或/作詎)
　　　記夢
夜夢神官與我言羅縷(孫曰羅縷謂詳言之/曹不云羅縷豈闕辝)道妙角與根(方/云)
(按囯語辰角見而雨畢天根見而水涸注辰角/大星蒼龍之角天根亢氐之間所謂角与根也)挈攜陬維口
瀾翻(今按上句言角根即辰卯二位二十八宿所起也此句/言陬維通謂寅申巳亥之西隅也挈此四隅則周乎十)
(二辰二十八宿之位矣淮南子天文訓云西南爲背陽之維/東南爲嘗羊之維西北爲􁋮通之維東北爲報德之維又地)
(形訓云河水出崑崙東比􁑈赤水出其東/南􁑈洋水出其西北􁑈亦邊隅之名也)百二十刻須臾間
(方云董彦逺云丗間只百刻百二十刻以星刻言也○今按/星紀之說未詳其旨但漢哀帝嘗用夏賀良說漏刻以百二)
(十爲/度矣)我聽其言未云足捨我先度横山腹(先一/作去)我徒三人共
追之一人前度安不危我亦平行蹋􁘬􁞀(上丘召切下生/召切不安也)神
完骨蹻(其虐切㪯足髙皃/詩云小子蹻蹻)脚不掉(徒弔切/驚掉也)側身上視溪谷肓
(黒闇/也)杖撞玉版聲彭􁱗(撞玉/鍾声)神官見我開顔笑前對一人壯
非少石壇坡陀可坐卧(坡陀不平皃方云与送惠師詩陂陀/字同語見楚詞招䰟然唐人多通用)
(坡陀字又郭璞子虚賦注/音婆駝故蜀本作婆陁)我手承頦(户來切/頤下)肘拄座隆樓傑
閣磊嵬髙天風飄飄吹我過壯非少者哦七言六字常語一
字難(樊曰魯直云只前句中哦字/便是所難此乃爲詩之法也)我以指撮白玉丹行且咀
噍行詰盤(噍或作嚼方云字見大人賦与嚼音義通孫曰行/且咀嚼謂咀嚼玉丹行詰盤謂詰盤詩句詰盤反)
(覆/也)口前截斷第二句(孫曰謂仙人以已詰盤之/故遂不復吟第二句也)綽虐顧我顔
不歡乃知仙人未賢聖護短慿愚邀我敬我能屈曲自丗閒
(諸本能多作寕方从閤杭蜀本○今按此言我若能屈曲及/之則自居丗閒徇流俗矣安能从女居山間而又不免於屈)
(曲乎猶柳下惠所云枉道而事人/何必去父母之邦云尓方本爲是)安能從女巢神山(山或作/仙非是)
(樊白蘇内翰嘗曰李太白詩云遺我鳥跡書讀之了不聞太/白尚氣乃自招不識字不如退之倔強云我寕屈曲自丗間)
(安能从女巢神山又云退之性/氣雖出丗間人亦不能容也)
　　　南内朝賀歸呈同官
(洪曰唐長安有三内皇城在西北隅謂之西内東/内曰大明宫在西内之東南内曰㒷慶宫在東内)
(之南此詩朝賀南内也奉酬盧給/事詩大明宫中給事帰即東内也)
薄雲蔽秋曦(蔽或/作户)清雨不成泥罷賀南内衙歸涼曉淒淒(内/衙)
(或作衙内非/是曉或作晚)緑槐十二街(洪曰中朝事迹云天街两畔槐樹/俗号爲槐街白楽天遊園詩云下)
(視十二街緑槐/間紅塵即此也)渙散馳輪蹄余惟戇(陟降切/愚也)書生孤身無所
齎三黜竟不去致官九列齊豈惟一身榮佩玉冠簪犀滉蕩
天門髙著籍朝厥妻文才不如人行又無町(徒頂切/田畔也)畦問之
朝廷事略不知東西况於經籍深豈究端與倪君恩太山重
不見酬稗(蒲賣/切)稊(田黎/切)所職事無多又不自提撕(自或/作相)明庭
集孔鸞曷取於鳧鷖樹以松與栢不宜閒蒿藜(間或作/問非是)婉孌
自媚好幾時不見擠貪食以忘軀尠(音鮮/少也)不調塩醯法吏多
少年磨淬(七内/切)出角圭將舉汝愆尤以爲已階梯収身歸関
東期不到死迷
　　　朝歸
峨峨進賢冠耿耿水蒼佩(孫曰水蒼玉名礼記大/夫佩水蒼玉而純組綬)服章豈不
好不與德相對顧影聽其聲頳顔汗漸(平/声)背進乏犬雞效又
不勇自退坐食取其肥無堪等聾瞶長風吹天墟秋日万里
曬抵暮但昏眠不成歌慷慨(愁嘆也魏武帝短歌行/曰慨當以慷憂思難忘)
　　　雜詩四首
(樊本作四首方云以義考之鵲鳴声楂楂以下當/爲此篇韓曰公時爲右庶子而皇甫鏄程异之徒)
(用事元和十一年也故此詩及東方/朔雜事遣瘧鬼皆指事托物而作)
朝蠅不須驅暮蚊不可拍蠅蚊滿八區可盡與相格得時能
幾時與汝恣啖咋(音/責)涼風九月到掃不見蹤跡
鵲鳴聲楂楂(音查/声也)烏噪聲擭擭(烏􁆁/切)爭鬪庭宇閒持身博彈
射(食亦切閒或作聞/非是持或作將云)黄鵠能忍飢兩翅乆不擘(能忍方作/忍長非是)蒼
蒼雲海路歳晩將無獲(歲晚或/作晚歳)
截橑(音老椽也楚辝/桂㨂兮蘭橑)爲欂櫨(上音博下音盧韓曰長門賦施/塊木之欂櫨兮委參差以棟梁)
(注拱斗/之属)斵楹以爲椽束蒿以代之(或作/茨)小大不相權雖無風
雨災得不覆且顚解轡棄騏驥蹇驢鞭使前崑崙髙萬里歳
盡道苦邅(張連切/迴逺也)停車卧輪下絶意於神仙
雀鳴朝營食鳩鳴暮覓羣(覓或/作求)獨有知時鶴雖鳴不縁身喑
(音/瘖)蟬終不鳴有抱不列陳(喑或作瘖方云本草陶隱居/曰啞蝉不能鳴者雌蝉也)蛙黽
鳴無謂閤閤(蛙黽/声)祗亂人
　　　讀東方朔雜事
(樊曰漢武帝内傳帝好長生七夕西王母降其宫/有頃索桃七枚以四枚与帝自食三枚曰此桃三)
(千年一實時東方朔從殿東廂朱烏牖中窺母母/謂帝曰此窺牖児甞三來偷吾此桃昔爲太山上)
(仙宫令到方丈擅弄雷電激波揚風風雨失時隂/陽錯迕致令蛟鯨陸行海水暴竭黄鳥宿渊於是)
(九潦丈人乃言於太上遂謫人間其後朔一日乗/雲龍飛去不知所在洪曰退之不喜神仙此詩譏)
(弄權挾/恩者耳)
嚴嚴王母宫下維萬仙家(方云古岩嚴通詩維石岩岩陸云/本亦作嚴是也此云下維万仙家)
(似當以岩/岩爲義)噫欠爲飄風(噫烏界切欠或作吹方云聚氣爲噫/張口爲欠說文欠張口氣悟也宋孟)
(顗以亢声大欠𬒳劾舊本作噫歆噫歆/警神声也見鄭氏礼注音於其切者非)濯手大雨沱方朔乃
豎子驕不加禁訶(加一/作自)偷入雷電室輷(轟字衆/車也)輘(曽登切或/作較方云)
(輘字見王褒簫賦又晋李/顒雷賦鼓訇輘之逸韻)掉狂車王母聞以笑衛官助呀呀
不知萬萬人生身埋泥沙簸頓五山踣(音/匐)流漂八維蹉(七何/切流)
(漂或作飄流/維或作絃)曰吾兒可憎柰此狡獪(音㑹校獪/小児戯)何方朔聞不
喜禠身絡蛟蛇瞻桓北斗柄兩手自相挼(奴禾切两/手相切摩)羣仙急
乃言百犯庸不科(謂科其/罪也)向觀睥睨處(莊子雖羿逢蒙不能/睥睨注猶斜視也孫)
(日即謂瞻/桓北斗也)事在不可赦欲不布露言外口實諠譁(或作欲不/布露之言)
(未/沬)不修其操行賤薄似汝稀豈不忝厥祖靦然不知歸(靦他/典切)
(面/慙)湛湛江水清歸居安汝妃清波爲裳衣白石爲門畿呼吸
明月光手掉美蓉旂降集隨九歌(孫曰屈原所/作以迎送神)飲芳而食菲
贈汝以好辭出汝去莫違
　　　示兒
始我來凉師止攜一束書辛勤三十年以有此屋廬此屋豈
爲華於我自有餘(爲方作/無非是)中堂髙且新四時登牢𬞞(登方作/祭云中)
(堂以供時祀而前榮以饌親實也○今按公作袁氏先廟碑/有親登邊鉶之語与登牢𬞞語意正同不必須作祭字乃爲)
(時祀/也)前榮(𥙷注沈氏筆談云退之示児詩云云屋翼謂之榮/東西則有之未知前榮安在藝苑雌黄以爲不然)
(記云洗當東榮又升自東榮降自西北榮上林賦偓佺之徒/暴於南榮則所謂榮者東西南北皆有之矣故李華含元殿)
(賦又有風雨交四榮之說榮爲屋檐即屋四垂也又謂之楣/又謂之梠屋梠兩頭起者爲榮孫曰前榮者揚雄甘泉賦云)
(列宿施於/上榮是也)饌賔親冠婚之所於(所或作依於或/作依皆非是)庭内無所有
髙樹八九株有藤婁絡之(婁或作縷方婁音縷莊子有/卷婁者注卷婁者猶拘挛也)春華
夏隂敷東堂坐見山雲風相吹嘘松果連南亭外有瓜芋區
西偏屋不多槐榆翳空虚山鳥旦夕鳴有類澗谷居(澗或作/磵方云)
(當作􁪻郭璞江賦幽􁪻/積阻李善曰􁪻与澗同)主婦治北堂膳服適戚踈恩封髙平
君子孫從朝𥚑(或作/車)開門問誰來無非卿大失(无非方作/非无非是)不
知官髙卑玉帶懸金魚問客之所爲峩冠講唐虞(峩或/作巍)酒食
罷無爲基槊(音朔与矟同洪曰唐人詩云星宿天圍碁冡子/地握槊碁弈也槊愽也斉尓朱丗隆与元丗攜)
(握槊忽聞笑/声一局尽倒)以相娯凡此座中人十九持鈞樞又問誰與頻
莫與張樊如(莫与或作莫若/曽本作莫先)來過亦無事考評道精麤蹮蹮
(音先蹮蹮旋行/皃選䠥􁌣􁮠蹮)媚(好/也)學子牆屏日有徒以能問不能其蔽豈
可祛(立魚切/禳却也)嗟我不修飾事與庸人俱(嗟我或作我如○今/按作我如即与下文)
(安能如此及卒章无迷厥𥘉者相應但作嗟我則語势差健/而義亦自通蓋我不修飾者非謙詞乃謂向使我不修飾則)
(不能致此爵位居室交遊之盛耳然則我如者乃嗟我之/注脚故今雖只从方本而我如二字亦讀者所當知也)安
能坐如此比肩於朝儒詩以示皃曹其無迷厥𥘉(按此篇所/誇乃感一)
(鳥符讀書之成效極致而上宰相書所謂行/道憂出者則巳不復言矣其本心何如哉)
　　　庭楸
庭楸止五株(楸或作樹方云以/題語考之當作楸)共生十歩閒各有藤繞之上
各相鉤連下葉各垂地樹顚各雲連朝日出其東我常坐西
偏(或作/邉云)夕日在其西我常坐東邊(或作/偏)當晝日在上我在中
央間(或作焉方云此詩二連字三閒字諸本刋鉤䏈/作鉤纒中央閒作中閒焉以求避重韻誤矣)仰視何
青青上不見纖穿朝暮無日時我且八九旋濯濯晨露香明
珠何聮聮夜月來照之蒨蒨(音倩草/盛皃)自生煙我巳自頑鈍(或/作)
(滯方/作惰)重遭五楸牽客來尚不見肯到權門前權門衆所趨有
客動百千九牛亡一毛未在多少閒往旣無可顧不往自可
憐(顧方作領或/作得皆非是)
　　翫月喜張十八貟外以王六秘書至
(王六王建也以或作与方云以与義通已/見前○今按以字或取能左右之之義)
前夕雖十五月長未滿規君來晤我時(來一/作未)風露渺無涯浮
雲散白石天宇開青池孤質不自憚中天爲君施翫翫夜遂
乆亭亭曙將披况當今夕圎又以嘉客隨(嘉一/作佳)惜無酒食樂
但用歌嘲爲
　　　和李相公攝事南郊覧物興懷呈一二知舊
燦燦辰角曙(市據切辰房星角東方宿名/楚辝云角宿未没曜靈安藏)亭亭寒露朝川原
共澄映雲日還浮飄上宰嚴祀事清途振華鑣(悲驕切/馬銜)圎丘
峻且坦前對南山標村樹黄復緑中田稼何饒顧瞻想巖谷
興歎倦塵囂(音枵左傳曰湫隘囂塵/不可以居倦或作卷)惟彼顚瞑者(方云瞑从/目古眠字)
(徐鍇曰今俗别作眠非也莊子曰顚/冥於冨貴之地司馬彪日冥音眠)去公豈不遼(去方作/云非是)爲
仁朝自治用静兵以銷勿憚吐捉勤(捉或作握方云字本史/記今人用吐握本韓詩)
(外傳/也)可歌風雨調聖賢相遇少功德今宣昭
　　　和裴僕射相公假山十一韻(裴謂裴度也/假方作爲)
公乎眞愛山看山旦連夕猶嫌山在眼不得着脚歷枉語山
中人匄我澗側石(枉或作往/匄或作与)有來應公須歸必載金帛當軒
乍駢羅隨勢忽開坼有洞若神剜(烏官切說/文削也)有巖類天劃終
朝巖洞閒歌鼓燕賔戚孰謂衡霍期近在王侯宅(期或作竒/方云選謝)
(靈運詩遊當羅浮/行息必廬霍期)傳氏築巳卑磻(音盤/溪石)溪釣何激逍遥功德
下不與事相摭樂我盛明朝(或作/時)於焉傲今昔
　　　與張十八同效阮歩兵一日復一夕
(夕或作日方云阮嗣宗詠懷詩近百篇其一六韻/一首云一日復一夕一朝復一朝顔色改平常精)
(神自損消其一七韻一首云一日復一朝一昏復/一晨容色改平常精䰟自飄澰公詩效其体而又)
(繹之日一日復一日一朝復一朝然其題實自效/一日復一夕始也後人以詩語与題不相應併易)
(作一日字/實非也)
一日復一日一朝復一朝祗見有不如不見有所超食作前
日味事作前日調不知乆不死憫憫尚誰要(於霄/切)富貴自縶
拘貧賤亦煎焦俯仰未得所一丗巳解鑣譬如籠中鶴六翮
無所揺譬如兎得蹄(或作/跡)何用東西跳還看古人書復舉前
人瓢(前人或/作前日)未知所究竟且作新詩謡
　　　送諸葛覺往隨州讀書(李繁時爲/隨州刺史)
鄴侯家多書挿架三萬軸一一懸牙籖(音僉韓曰唐經藉志/甲乙丙丁四部書各)
(爲一庫經書紅牙籖史書緑牙籖/子書碧牙籖集書白牙籖以别之)新若手未觸爲人強記覧
過眼不再讀偉哉羣聖文磊落載其腹行年餘五十出守數
巳六京邑有舊廬不容乆食宿䑓閣多官貟無地寄一足我
雖官在朝氣勢日局縮屡爲丞相言雖懇不見録送行過滻
水東望不轉目今子從之游學問得所欲入海觀龍魚矯翮
逐黄鵠勉爲新詩章月寄三四幅
　　　南溪始泛三首
榜(音謗/刺也)舟南山下(或作/溪上)上上不得返幽事隨去多(或作幽尋/事隨去)
孰能量近逺隂沉過連樹藏昻抵横坂石麤肆磨礪波惡厭
牽挽或倚偏岸漁竟就平洲飯點點暮雨飄梢梢新月偃(梢/梢)
(或作捎稍方云廣/雅區區稍稍小也)餘年懔無幾(懔或作諒詳下對/愴字明是懔也矣)休日愴巳
晩自是病使然非由取髙蹇(或作/謇云)○南溪亦清駛(踈吏切馬日/行千里駛疾)
(也或作駛洪云作/駃誤姑兩存之云)而無檝與舟山農驚見之隨我觀不休不
惟兒童輩或有杖白頭饋我籠中瓜(籠方/作篱)勸我此淹留我云
以病歸此巳頗自由幸有用餘俸置居在西疇囷倉米榖滿
未有旦夕憂上去無得得下來亦悠悠但恐煩里閭時有緩
急投願爲同社人雞豚燕春秋
足弱不能歩自宜収朝蹟(音迹祝曰詩念彼/不蹟注不循道也)羸形可輿致佳
觀安可擲(輿或作与可/方作事非是)即此南坂下乆聞有水石拕舟入其
間(拕方作施○今按漢書拕/舟而入水注云曳也音它)溪流正清激隨波吾未能峻瀬
乍可刺(七迹切峻瀬/方作瀬峻云)鷺起若導吾前飛數十尺亭亭柳帶沙
團團松冠壁(柳帶松冠或作帶柳冠松方從閤本作帶柳松/冠云此吉日辰良体也○今按亭亭帶柳沙無)
(義且此兩句用對偶亦何害方信閣本/故曲爲之說如此或本亦无義皆非是)歸時還盡夜誰謂非
事役
朱文公校昌黎先生集卷之七
朱文公校昌黎先生文集卷之八(考異音/釋附)
　聮句(方云諸聮句/多元和𥘉作)
　　　城南聮句
(聮句古無此法自退之始樊曰刻貢父云退之與/東野聮句宏壯辨傳似若不出一手王深父云退)
(之容有潤色吕氏童訓徐師川問山谷曰人言東/野聮句大非平日所作恐是退之有所潤色山谷)
(云退之安能潤色東野若東野潤色退之却有此/理方云蜀本作一百五十韻今本因之然此詩實)
(多三韻不/可以爲据)
竹影金瑣碎(郊瑣或作鎻非是沈存中云乃日光非竹影也/洪曰日光在其中若日日光金鎻碎則不可也)
泉音玉淙琤(音一作声淙藏宗士江二切琤楚耕切陸士衡/詩云山溜何泠泠飛泉潄鳴玉樊曰荆公詩云)
(風泉隔屋撞哀玉竹月/縁階貼碎金語本此)瑠璃翦木葉(愈)翡翠開園英流滑隨
仄歩(郊)捜尋得深行遥岑岀寸碧(愈)逺目増雙明乾穟(音遂/禾秀)
(乾滯/德也)紛往地(郊紛或作/絲或作紅)化蟲枯挶莖(挶居玉切韓曰挶持也/孫曰化虫虫之変化者)
(如蟬蟻之類枯挶莖者言化虫/已枯尚掲持於草木之莖也)木腐或垂耳(愈)草珠競駢(蒲/眠)
(切並/也)睛浮虚有新􁧐(郊)摧扤饒孤撑(方云扤動也字不當从/木古楽府不見山顚倒)
(摧扤下/爲薪)囚飛黏網動(愈)盗啅接彈驚(啅音卓鳥食也社詩啾/啾黄雀啅接弹言弹丸)
(相接故驚也方云囚飛盗啅潮本作虫飛雀啅此/詩一体六語皆賦物而不言其名舊本並同上)脫實自開
坼(郊)牽柔誰繞縈禮䑕拱而立(愈陸機云河東有大䑕能人/立交前两脚於頸上跳舞善)
(鳴)駭牛躅(直六反/躑躅也)且鳴(駭方作騃音俟說文馬行仡仡也詩/儦儦俟俟韓詩作/騑騃騃故西京)
(賦云羣獸/騃此當从俟音則於躅且鳴義爲合也○今按/方說騃躅二字於牛義无取疑當从蜀本作駭而躅當作觸)
(乃於牛有意又与上字相/偶然无所据姑附于此)𬞞甲喜臨社(郊時乃/八月)田毛(田所生/者謂之)
(毛宅不/毛是也)樂寛征露螢不自暖(愈)凍蝶尚思輕(孫曰尚/欲飛也)宿羽有
先曉(郊孫曰宿鳥有/未曉而飛也)食鱗時牛横(孫曰魚之食/者半横水中)菱翻紫角利
(愈翻或/作繁)荷折碧圎傾楚膩(食亶知連切口在頷/也魚下江東日黄魚)鮪亂(郊)獠羞
螺蠏并(獠張絞切又盧作切祝曰西南夷别名孫/曰羞亦食也言水有鱣鮪螺蠏若獠羞然)桑蠖(烏郭/切桑)
(虫/也)見虚指(愈言空/有迹耳)穴貍聞闘獰逗翳(上音豆下於計切逗上/也翳隂也孫曰言鳥止)
(於林隂其/翅相觸也)翅相築(郊)擺幽尾交榜(薄庚切孫曰擊也如蛇之/類擺於出僻其尾相繫也)
蔓涎(孫曰謂蝸牛/涎於蔓上)角出縮(愈)樹啄(啄木/鳥)頭𫾣鏗脩箭(竹/也)褭金
餌(郊)羣鮮沸池羮岸殻坼玄兆(愈孫曰言岸有虫/壳拆開如立兆象)野麰漸豐
萌窰煙羃䟽島(郊窰音由白姻羃覆也/周礼羃人窰或作瑶)沙篆印廻平(孫曰言/廻曲之)
(平処洪曰華山有青柯平鍾/薬平因地之平処以為名也)㾕肌遭蚝(七吏切毛/虫有毒)刺(愈刺七/亦切㾕)
(或作瘁方云/見闘雞篇)啾耳聞雞生竒慮恣廻轉(郊)遐睎縱逢迎巓(音/顚)
(山/頂)林戢(歛/也)逺睫(愈)縹(敷沼切祝曰青黄色孫曰夷楽也/言望巓林觀縹氣戢目以夷情)氣夷
空情歸跡歸不得(郊)捨心捨還爭靈麻撮狗蝨(愈孫曰胡麻/也狀如狗蝨)
村稚啼禽猩(孫曰言小兒之啼如猩/猩尓雅猩猩小而好啼)紅(皮孫曰菓实皺而紅/芻者說者曰乾棗)
曬檐瓦(郊檐或/作簷)黄團繫門衡(洪曰瓜萎也一日/天瓜衡門上木)得雋(徂兖切/言豪俊)
(左氏得/雋曰克)蠅虎(韓曰崔豹古今/住蝇豹即蠅虎)健(愈)相殘雀豹(孫曰雀之鷙者/以其勇徤故曰)
(雀/豹)趟(音棖洪曰跳躍皃/玉萹䞴趟跟党也)束枯樵指秃(郊)刈熟擔肩赬澁旋(随/恋)
(切)皮卷脔(愈卷求晩切脔力/轉切不舒放也)若開腹彭亨(孫伯野謂此二語/与上二語意属一)
(日澁旋乃旋果实之澁者苦開乃破瓜瓠之苦者也方言謂/環而䥴之為旋卷脔見莊子彭亨方作膨脝又云古字只作)
(彭亨毛詩傳炰/烋猶彭亨是也)機㫪(韓曰果/碓也)潺湲力(郊)吹簸飄颻精賽饌(祭/食)
木盤簇(愈)靸妖藤索絣(靸恐合切絣北萌切孫曰靸小兒履/絣以藤索為之樊曰此句与其下䟠)
(繩機婺疑為今之靸韆韓曰已上泛言城南景物之盛靸妖/或作妖靸絣或作帡或作耕方作併云今併字不入庚韻故)
(斈者疑之○今按靸廣韻云蘇合切小兒履也今猶以為鞋/靣䟽屦之名但用之於此句似无意義疑當作投楚治切收)
(也取也獲也妖謂狐狸之属能為妖媚者也絣當从系獄中/以繩索急縛罪人之名也言捕取妖狐而以藤索縛之也)
荒學五六卷(郊)古藏四三塋(音營墓域四/三或作三四)里儒拳足拜(愈)土
怪(家語季桓子穿井得土缶問孔/子孔子曰土之怪者羵羊缶也)閃眸(瞬/目)偵(候/也)蹄遁補復破
(郊)絲窠掃還成暮堂蝙蝠沸(愈)破竈伊威盈(伊威或作蛜蝛/方云詩釋文曰)
(或旁加䖝/後人増也)追此訊前主(郊)荅云皆冡卿(上卿/也)敗壁剥寒月(愈/孫)
(曰月自敢壁而/入如剥破之狀)折篁嘯遺笙(孫曰風/次声)袿熏霏(霏)在(郊)綦跡微
微呈(袿或作桂綦或作棊皆非是方云袿音圭婦人上服也/古楽府衣上香猶在握裏書未滅班倢行賦俯視兮丹)
(墀思君兮履綦綦履下飾也/在或作炷呈或作星皆非是)劒石猶竦檻(愈)獸材尚挐楹寳
唾拾未盡(郊)玉啼墮猶鎗(楚耕切唾或作碣啼方作題云蜀/都賦玉題相輝題椽上飾也故曰)
(墮猶鎗鎗墮声本或作琤或云/柱躓也与玉題意相類洪/曰此以咳唾喻珠璣以啼泣喻玉筯也唾又作硾啼又作揥)
(○今按上下文意皆婦女事洪說爲是若作題即上/句當作碣然非文意又躓乃柱礎亦非可抬之物也)牎綃(孫/曰)
(言牎紗中尚疑/閟藏佳人也)疑閟豔(愈)䊋燭巳銷檠緑髮(韓曰細草孫/曰緑苔也)抽
珉甃(孫曰珉石之次玉者甃并甃珉甃/羙言之也言緑苔生於珉甃之上)青膚(孫曰青皮也/韓曰苔蘚)聳
瑶楨(音眞說文木/也瑶楨美幹)白蛾飛舞地(愈)幽蠧落書棚(薄萌切博雅/云閣也說文)
(棧也蠧書䖝棚書架蠧一名蟫/韓曰已上言郊墟宅野之古廢)惟惜集嘉詠(郊)吐芳類鳴嚶
窺竒摘海異(愈)恣韻激天鯨(天上鯤鯨/激騰躍也)腸胃繞萬象(郊)精神
驅五兵蜀雄李杜拔(愈李杜下對雷/車未詳其說)嶽力雷車轟大句斡玄
造(郊玄或/作元)高言軋宵崢(孫曰山之切雲者/謂霄崢軋轢也)芒端轉寒燠(愈)神
助溢盃觥巨細各乗運(愈)湍潿(湍急流湋濁不流韓曰巳上/言昔人吟詠之工潿或作湋)
亦騰聲凌花咀粉蘂(郊)削縷穿珠櫻綺語洗晴雪(愈)嬌辭哢
雛鸎酣歡雜弁珥(郊珥音餌耳飾歡方作勸雜或作新方从/閣本云昔淳于髠所謂前有墮珥後有遺)
(簮是也○今按方意勸為勸酒之意然此皆形容/詩語之工不當作勸而作歡字則對價字為尤切)繁價流金
瓊􁶁蓞寫江調(郊江或作紅方云選刘体玄詩悲發江南調/謝靈運詩采菱調易急江南歌不緩李善皆)
(引古江南詞江南可採蓮以舞/之東野本集亦喜用江詷字)萎蕤綴藍瑛(音英玉光方云/萎㽔青花圓实)
(亦名土竹藍瑛/藍田之玉也)庖霜鱠玄鯽(愈)浙玉炊香粳(音更方云浙字/從折之舌切魏)
(文帝朝王朗曰不能效君昔在㑹稽折杭米古浙作折/其從折者星歴切孟子所謂接浙而行是也本多作浙)朝饌
巳百態(郊)春醪又千名哀匏蹙駛景(愈蹙駛或作缺/蹙或作蹙缺)洌(清/也)唱
凝餘晶(日光疑/猶遏也)解魄不自主(郊)痺(卑利/切)肌坐空瞠(或作膛○/今按莊子)
(瞠若乎其後瞠丑庚切直/見也言坐乆而无所見也)扳援(上音攀下音/袁挽引也)賤蹊絶(愈孫曰/謂賤者)
(不可扳援/而至也)炫曜仙選更藂巧竸採笑(郊藂或作叢方云唐人多書叢作/藂楚詞及舊本韓桞集皆然今本)
(尚見一一一/姑存之)駢鮮互探嬰桑變(言桑樹変化/却生蕪蔓)忽蕪蔓(愈)樟(音/章)裁
(斵/也)浪登于(登于斵/木之声)霞鬪(謂雲霞/相合也)詎能極(郊)風期誰復賡(誰復/或作)
(復/誰)皐(神/皐)區扶帝壤(愈)瓌藴郁天京祥色𬒳文彦(郊)良才挿杉
檉(河/柳)隱伏饒氣象(愈)興潜示堆坑擘華(西京聀注華山首陽/本一山河神巨靈以)
(手擘開其上以足蹈離其下中/分為兩河因通流神物巨靈也)露神物(郊)擁終儲地禎(終終/南山)
(儲蓄/也)訏謨壯締(結/也)始(愈)輔弼登階清(㤗/階)坌秀恣塡塞(郊)呀靈
畜渟(逹丁切/水止也)澄益大聮漢魏(愈聮或/作連)肇𥘉邁周嬴積照涵德
鏡(郊)傳經儷(音䴡/偶也)金籝(音盈笭也韋賢曰遺子黄/金滿籝不如教子一經)食(音/寺)家行
鼎鼐(愈)寵族飫弓旌弈制盡從賜(郊尽或作書/此句未詳)殊私得逾程
(過法/度也)飛橋上架漢(愈漢/天河)繚岸俯規嬴(海也規或作窺方規度/也東方朔傳規以為苑)
瀟碧逺輸委(郊)湖嵌(口衘/切)費攜擎(湖本作胡方云瀟/碧竹也胡嵌石也)萄首(上/音)
(陶下音目張騫使/外囯得蒲萄首蓿)從大漠(愈首或作首漠/或作漢非是)楓櫧(音諸選云沙/棠檪櫧華楓)
(枰櫨櫧/或作儲)至南荆嘉植鮮危朽(郊)膏理易滋榮(理或作/方云/此以嘉植言也)
(周礼其植物宜膏物鄭注云/謂楊柳之属理致白如膏)懸長巧紐翠(愈紐或作/細紐結也)象曲善
攅珩(攅聚珩玉也/善或作盖)魚口星浮没(郊)馬毛錦斑騂五方亂風土
(愈)百種分鉏耕葩蘖相妬出(郊蘖方作/孽非是)菲茸共舒情類招臻
倜詭(愈倜他歴切類物臻極也相如/封禪書云竒物譎詭倜儻窮変)翼萃伏衿纓(翼禽/属)危望
跨飛動(郊)冥升躡登閎(方云字見揚雄校獵賦蜀本/登作/竹肓切/宏屋響也)春游轢
靃靡(愈靃音隨孫曰草木敷華皃轢踐/也祝曰章木弱皃楚詞萍草靃靡)彩伴䬃嫈嫇(上音縈/下音萌)
(祝曰廣韻嫈/嫇新婦兒)遺燦飄的皪(郊選珠翠/的皪白狀)淑顔洞精誠嬌應如在
寤(愈)頽意若含酲鵷毳(孫曰鴛鴦之羽以飾/其衣帶詩毳衣如菼)翔衣帶(郊)鵝肪
截佩璜(肪音方脂也孫曰玉書云白如截肪黒/如純漆赤如雞冠黄如蒸栗璜半璧也)文昇相照灼
(愈)武勝屠攙(音/讒)搶(楚庚切祝曰彗皇爲攙搶注亦謂之孛言/其形孛孛似掃彗孫曰攙搶以喻冠乱)
割錦不酬價(郊)構雲(結屋於/髙處)有高營通波牣鱗介(愈牣方作/仞云相如)
(賦充仞其中古字作仞作牣非也○/今按詩及孟子皆作牣方說非是)䟽畹(䟽寛/也)冨蕭蘅(音行/杜蘅)
(香草大者/曰杜若)買養馴孔翠(郊)逺苞樹蕉栟(音并栟櫚選/栟櫚枸榔)鴻頭排
刺芡(愈芡音儉𥙷注方言曰南楚謂之雞頭比燕謂之/䓈青徐淮泗之間謂之芡又云雞頭或謂之鴈頭)鵠㲉
(㲉卵/也)攢(聚也韓曰巳上言土/地人物富華之盛)瓌橙(香橙也諸本㲉作殻方云/㲉外也納凉聮句盤有饋)
(禽㲉今/本亦誤)騖廣雜良牧(郊)䝉休頼先盟罷旄奉環衛(愈)守封踐
忠貞戰服脫明介(郊)朝冠飄彩紘爵勲逮僮隷(愈)簮笏自懷
(捐/也)繃(北萌切小兒繃也以/繒帛爲之亦謂之襁)乳下秀嶷(嶷郊)椒蕃(言子孫多/如椒蕃)泣
喤喤(音横小兒啼声/詩日其泣喤喤)貌鑑(其貌有光/可以鑑也)清溢匣(愈)眸光寒發硎
館儒養經史(郊)綴戚觴孫甥考鍾饋肴核(愈)戞鼓侑牢牲飛
膳自北下(郊)函珍極東烹如瓜煑大卵(愈)比線茹芳菁海嶽
錯口腹(郊)趙燕錫媌娙(媌音茅娙五莖切美婦人也/選燕趙多佳人媌或作媖)一笑釋
仇恨(愈)百金交弟兄貨至貊戎市(郊)呼慱鸚鵒令(令鸚鵒傳/呼也鸚或)
(作鸚方云戎貊鸚鵡鸚/鵒四物也或本非是)順居無鬼瞰(愈瞰音闞視也揚雄曰/髙明之家鬼瞰其室門)
抑横免官評(宫謗也韓曰已上/言門地簮纓之家)殺候肆凌翦(郊)籠原市置紭
(音弘/網綱)羽空(鳥𬒳箭羽/毛滿空)顚雉鷃(愈)血路迸狐麖(音京獸名一角/牛尾其狀似麋)
折足去踸踔(郊踸敕甚切踔直角切孫曰行不正皃荘子夔/謂蚿曰吾以一足踸踔而行注踸踔自跳躑也)
蹙鬐怒䰃(音/彭)鬤(乃庚切䰃鬤言魚中/鈎其怒如此鬐張皃)躍犬疾翥(飛㪯/皃)鳥(愈)呀
鷹甚飢䖟(音/肓)筭蹄(上林賦射麋脚麟顔師古云持引/其脚計其所獲也所謂筭蹄如此)記功賞
(郊)裂腦擒摚掁(上音膛下音棖摚距也振𣔻也諸本腦作􁣏/擒作相摚作盪又作湯方从蜀本云􁣏腦字)
(之或体掁揬也盪掁陽揬之義監本作摚掁摚距也義亦通/而擒作相則非○今按􁣏别本作脇疑傳寫之誤盪當作摚)
(孫曰䳟鳥名楊子鷦䳟遴集食其潔矣祝曰鷦䳟似鳯南方/神鳥楚辝鷦䳟開路兮注智鳥也方云鷦䳟鳯也諸本多訛)
(作/鵬)畦肥翦韭薤(愈)陶固收盆甖利養積餘健(郊)孝思事嚴祊
(𥙷彭切/祭求神)掘雲破嵽嵲(愈雲或/作靈)採月漉拗泓寺砌(砌石/也)上明鏡
(郊石明/如鏡)僧盂𫾣曉鉦(音征鐃也似/鈴而无舌)泥像對騁怪(愈)鐡鐘孤㫪
鍠(音横鍾声㫪撞也後漢/鍠鍠鎗鎗注鍾鼓声)癭頸閙鳩鴿(郊)蜿(于丸/切)垣乱蛷(音/求)
(多足虫垣或作/方云謂/蜿蜒於墻屋之間作/非)蠑(音荣/蜥蝪)葚(桑/葚)黒老𧖟蠋(愈蠋音燭/桑虫也)
麥黃韻鸝鶊(上音离下音庚鸝鶊二鳥名鸝黄鸝/庚倉庚韓曰已上言民居寺宇之美)韶曙(韶妍/也曙)
(曉也曙/或作署)遟勝賞(郊)賢朋戒先庚(朋方/作明)馳門塡偪(与逼/側同)仄(愈)競
墅輾(語箭/切)砯砰(上披氷切下普耕切選砯岩鼓作砰/声如雷列子砰然若聞雷霆之声)碎纈紅
滿杏(郊碎纈或作醉結方从閣本云曽本亦作碎唐小說裴/晋公午橋有文杏百株立碎錦坊少陵詩内蘂繁於纈)
(杜牧之詩花䲧團宫纈或云當/作醉大李長吉詩醉纈抛紅網)稠凝碧浮餳(徐盈切/飴也)䠞(子六/切蹋)
(也)繩覲娥婺(愈娥或作蹴覲或/作觀娥婺美女也)闘草擷(胡結切監本桔將取/也潮本作拮擷或作)
(祮)璣珵(音呈楚辝豈珵美/之能當注美玉也)粉汗澤廣額(郊)金星(宝黶/也)墮連瓔
(瓔珞婦/人項飾)鼻偷困淑郁(愈郁/香氣)眼剽強盯􁞂(上音振下音/萌玉篇視皃)是節(是/時)
(也)飽顔色(郊)兹疆称都城書饒(書富/也)罄魚繭(愈囯史𥙷云𥿄/之好者有魚子)
(紙晋王羲之/用蚕繭𥿄)紀盛播琴箏(孫曰謂播之樂府韓曰/已上言里人遊觀之樂)奚必事逺
覿(郊)無端逐羇傖(助庚切祝曰晋史呉人謂中州人/曰傖羇傖謂謫陽山江陵時也)將身親
魍魅(愈)浮跡侣鷗鶄(音精/鶄)腥味空奠屈(郊)天年徒羡彭(天或/作天)
驚魂見蛇蚓(愈)觸嗅值蝦蟛(上音遐下音彭似/蟹而小曰彭蜞)幸得履中氣
(郊中和/之氣)忝從拂天棖(孫曰天門也棖門兩旁木言自迁/謫得帰朝廷也礼記十介拂桭)歸私
暫休暇(愈)驅明岀庠黌(明或作眤方云樊本作驅抳抳土輪/木也時景元校作驅朋○今按驅馳)
(遟明而出太斈也盖/作此時公方爲博士)鮮意(鮮新/也)竦輕暢(郊)連輝(猶言連/璧也)照瓊
瑩陶暄逐風乙(愈乙烏輕切說文玄鳥/也斉魯之/間謂之乙)躍視舞晴蜻(音精蜻蜒/也風乙或)
(作乙乙晴蜻或/作蜻蜻皆非是)足勝(竒也言/勝遊處)自多詣(郊)心貪敵無勍(渠京切/強敵也)
始知樂名教(愈)何用苦拘儜(尼耕切固也晋史不簡蚩/儜拘濘拘束也又困弱皃)畢景
(尽日/也)任詩趣(郊)焉能守䃘䃘(愈䃘堅与論語硜䃘義同小謹/之皃方云字書无䃘字按塩鐡)
(論器多堅䃘又皇甫謐釋勸篇龍潜九淵䃘然執髙/何令升晋書音義䃘口萌切不知字書何以逸之也)
　　　㑹合聮句
(樊曰公召爲囯子愽士与張籍張徹孟郊㑹京師/而有此詩故郊有京遊歩方振謫夢意猶恟等語)
(徹有馬辭虎豹怒舟出蛟鼉恐之句皆叙公南還/意而公則云念難須勤追悔易勿輕踵其義一也)
(韓曰黄魯直甞云退之㑹合聮句四君子皆佳士/意氣相入雜之成文丗之文章之士少聮句盖筆)
(力不能祖追或/成四公子棊耳)
離别言無期㑹合意弥重(籍)病添兒女戀老䘮丈夫勇(愈)劒
心(猛氣/也)知未死(或作/謝)詩思猶孤聳(郊)愁去劇箭飛讙來若泉
涌(徹)析言(析開析也/貫事也)多新貫(析或/作折)攄抱無昔壅(籍)念難須勤
追悔易勿輕踵(愈)吟巴山犖嶨(或作嵤方云嶨音/斈山多大石也)說楚波堆
壟(郊)馬辭虎豹怒舟岀蛟鼉恐(徹)狂鯨時孤軒(起/也)幽狖(音柚/獸狀)
(如/猿)雜百種(愈)瘴衣常腥膩蠻器多踈冗(籍踈冗/不堪也)剥苔(洪曰湘/中班竹)
(方生珩毎點上有青苔錢封之孫曰博物志曰洞庭之山帝/之二女居之涕下揮竹竹尽班苕溪漁隱曰班竹惟清湘間)
(有未甞有苔藤梧間别有/一種斑竹間有苔蘚封之)弔斑林角飯餌沉塜(愈)忽爾銜逺
命歸歟舞新寵(郊尓或作示非/是欤或作還)鬼窟脫幽妖天居覿清栱(愈/栱)
(或作/拱)京遊歩方振謫夢意猶恟(籍恟許拱/切懼也)詩書誇舊知酒食
接新奉(愈)嘉言寫清越瘉病失肬(与疣同/結病也)腫(郊腫/大也)夏隂偶髙
庇宵魄接虚擁(愈魄方作䰟○今按/宵魄謂月方本非是)雪絃(謂琴有陽春/白雪之歌)寂寂
聽茗盌(与椀/同)纎纎捧(郊纎捧謂/美婦之手)馳輝燭浮螢幽響泄潜蛬(愈/蛬)
(音拱尓雅曰蟋/蟀蛬今促織也)詩老獨何心江疾有餘尰(郊尰音/腫足腫)我家本瀍
榖(瀍水名出河/南榖城山)有地介皐鞏(皆河南地名史/記韓獻成皐鞏)休跡憶沈㝠(揚/子)
(蜀荘沈㝠猶/言隱淪也)峨冠慙闒(音搨或作/闒或作溻/愈/音冗祝曰不肖也/劣也司馬迁云在闒茸)
(之中楚辝雜班駮与闒茸皆以茸爲/諸本此四句下无愈/字方从唐蜀本增洪云退之家在洛陽甞謫陽山今爲博士)
(則唐本爲是/一作)升朝髙㘘逸振物羣聽悚(方云别本悚作竦嵇/康琴賦竦衆聽而駭)
(神)徒言濯幽泌(音祕詩泌之洋/洋注泉水也)誰與薙(音替又音/雉除草也)荒茸(籍茸/音冗)
(草生荒或作芒方云此漢叙傳/所謂夷險芟荒是也芒字非)朝紳欎青緑馬飾曜珪珙(音/拱)
(璧也孫曰謂衘轡之/屬珪珙以爲飾也)國讎未銷鑠我志蕩卭隴(郊時刘闢乱/蜀王師出征)
(故云蕩卭隴/也二山名)君才誠倜儻時論方洶(許拱切洶或/作汹音凶)溶(音勇洶/溶水皃)
格言多彪蔚懸解無梏拲(上古沃切下音拱周/礼上罪梏拲而桎)張生得淵源
寒色拔山冡堅如撞羣金(羣鍾/也)眇若抽獨蛹(愈蛹音勇祝曰/蚕化爲之孫曰)
(言微而/不絶)伊余何所擬跛鼈詎能踊塊然墮岳石飄爾罥巣氄
(郊罥音畎氄音冗罥網也氄鳥獸細毛/也書鳥獸氄毛孫曰此聮甚言其危)龍斾垂天衛雲韶凝
禁甬(孫曰甬道/天子之居)君胡眠安然朝鼓聲洶洶(愈胡或作/乎非是)
　　　鬪雞聮句
(韓曰公与東野聮句詞意雄渾極其情態間以人/才爲喻兩皆傑作真歐陽文忠所謂韓孟於文詞)
(兩雄力相當者也樊曰至若爭觀雲塡道助呌破/翻海則公詩之豪而一噴一醒然再接再砺乃則)
(東野/工處)
大雞昻然來小雞竦(敬/也)而待(愈)崢嶸顚盛氣(顚音田孫曰玉/藻曰盛氣顚實)
(揚休注云顚讀爲闐揚讀爲陽盛身中之氣使之/闐滿如陽氣之休物也方云顛讀爲闐見礼記)洗刷凝鮮
彩(郊)髙行若矜豪側晲如伺殆(愈)精光目相射劒㦸心獨在
(郊)旣取冠爲胄復以距爲鐓(音隊孫曰鐓鍪柄下蹲礼記進/矛㦸者前其鐓是也或作鎩漢)
(書鉤㦸長鎩○今按鎩廣韻所拜切於四声不協然/鐓乃刃下之平底者与距不相似亦未詳其說也)天時得
清寒地利挾爽塏(愈塏音/凱髙地)磔毛各噤(巨禁切/口閉也)㾕(或作/或作/瘴或作痒方)
(從杭本云㾕所錦切寒病也義訓寒謂之㾕􁨞皮日休/詩枕下聞彭湃肌上生㾕􁨞韓握詩禁㾕餘寒酒半醒)怒癭
爭碨(烏罪切碨磊不平也/選磔磈磊而相摩)磊俄膺忽爾低植立瞥(疋蔑/切)而改
(郊)腷膊(上音愎下音粕古詩/腷腷膞膞雞初鳴)戰聲喧􁈔翻落羽皠(七罪切/白也)中
休事未决小挫勢益倍(愈)妬腸務生敵(腸方作腹/敵或作欺)賊性專相
醢裂血失鳴聲啄殷(烏䦨切/赤黒色)甚飢餒(郊)對起何急驚隨旋誠
巧紿(音怠/欺也)毒手飽李陽(樊曰晋石勒与李陽鄰居歲常爭麻/池相歐擊勒旣即僞位召陽酣謔引)
(陽臂笑曰孤昔日厭卿老拳卿亦飽孤毒手/杜子美義鶻行所謂巨顙拆老拳亦此事也)神槌困朱亥(愈/史)
(記魏朱亥爲侯嬴薦於魏公子公子矯魏主令代晋鄙鄙合/符疑之亥䄂四十斤鉄椎椎殺晋鄙槌或作椎或作鎚方云)
(謝本云貞元本毒手作尊拳尊拳劉怜語也郡公済云善本/神槌作神搥於史記本文爲合然晋祖納曰假有神雖必有)
(神槌神槌尊拳豈皆借用字耶○今按毒手是李陽本事中/語而神槌字則朱亥事中无之故卲欲改神作䄂以從本事)
(然又属對不親切故方又欲從謝本借刘伶之尊拳以附李/陽借祖納之神槌以附朱亥則兩句皆為兼用兩事而不偏)
(枯耳然亦未敢遽改也今以其說/未明復爲詳說如此以俟考焉○)惻心我以仁碎首爾何罪
獨勝事有然旁驚汗流浼(郊)知雄欣動顔怯負愁㸔賄爭觀
雲填道助呌波翻海(愈)事爪深難解(事或作爭方從唐本云/舘本作倳李校同樊本)
(作剚皆側吏切漢蒯通傳事刃公之腹中考工記菑蚤不齵/則輪虽敝不匡鄭讀蚤爲瓜謂輻入牙中者菑声如胾泰山)
(平原人謂樹立物爲菑公盖全用此二字也管子倳戦十万/又春有以剚耜事剚菑倳古音義同閣杭蜀本皆作爭其訛)
(乆/矣)嗔睛時未怠一噴一醒然(樊云雞用水/噴神氣始醒)再接再礪乃(郊或/作再)
(礪乃鍜乃礪又或作勵皆非是樊曰接猶接戦也爭觀雲塡/道助呌波翻海則公詩之豪一噴一醒然再接再礪乃則東)
(野工/處)頭垂碎丹砂翼搨拖錦綵(搨或作搨方云字當从手選/陳琳檄垂頭搨翼莫所慿恃)
(五臣注搨歛也士獵切此當/一以摧搨爲義音他蠟切)軒(軒猶軒/昻也)尚賈(音古斉高周之/晋師桀石投人)
(以徇衆曰欲勇者/賈予餘勇賈買也)餘清厲(鳴声/也)比歸凱(愈)選俊感收毛受恩
慙始隗(下五罪切毛/遂郭隗也)英心甘闘死義肉恥庖宰君㸔闘雞篇
短韻有可採(郊有或作亦或/作言皆非是)
　　　納凉聮句
(韓曰此篇叙九謫新召/还為斈官本末甚詳)
遞嘯取遥風㣲(㣲)近秋朔(郊)金柔氣相低火老候愈濁(愈)熈
熈炎光流竦(竦)髙雲擢(愈)閃紅(孫曰電光也電光/之閃有若蚴虬)驚蚴(於紏/切又)
(音憂龍類楚詞蒼/龍蚴虬於左右)虬(或作/蚪)凝赤(孫曰凝聚也赤氣/之聚如山岳也)聳山嶽目
林恐焚燒耳井憶瀺灂(上士咸切下才弱切瀺/灂水声前漢瀺灂霄墜)仰懼失交泰
非時結氷雹化鄧(韓曰列子夸父逐日影於嵎谷之際渇欲/得飲赴飲河渭河渭不足將北走飲大澤)
(未至道渇而死弃其杖/尸膏肉所浸化爲鄧林)渇且多奔河誠巳慤暍(音謁祝曰字/林暍傷暑也)
(莊子暍者反/水乎冷風)道者誰子叩商(叩擊也韓曰列子師商弹琴當/春而叩商絃以召南吕凉風忽)
(至草木/成實)者何樂洗矣得滂沱(洗或作浩方云古洗与洒通史/記觀范睢之見者羣臣莫不洒)
(然変色易容徐廣洗先/典切洗矣猶洗然也)感然鳴鸑鷟(下士角切孫曰鸑鷟鳯/属感言得滂沱則瑞應)
(至)嘉願苟未從(嘉或作佳或作喜方云公後詩/王嘉願還中州佳喜皆字訛也)前心空𬗟邈
清砌千迴坐冷環再三握煩懷却星星(或作醒二方云劉夢/得詩自羞不是高陽)
(侣一夜星星騎馬/回唐人星醒通用)高意還卓卓(郊)龍沈劇煑鱗(劇方/作極)牛喘甚
焚角蝉煩鳴轉喝(於邁切祝曰声嘶前漢正見/秋蝉喝栁詩長楊流喝尽○)烏躁飢不啄
晝蠅食案繁宵蚋肌血渥單絺厭已禠長䈉(音霎扇也孫曰/方言扇自関而)
(東謂之䈉祝曰選屏輕/箑字一作䈉或作箑)倦還捉幸兹得佳朋於此䕃華桷青
熒文簟施(青或/作清)淡澉(音敢韓曰選淡澉手/足注澹澉猶洗滌也)甘瓜濯大壁(孫曰/華屋)
(中壁/也)曠凝淨古畫(壁上/古畫)竒駮犖(止比角切下吕角切牛色雜/又竒怪皃壁或作璧畫或作)
(書)凄如羾寒門(羾方云杭本作淜蜀本作珝淜今馮字徒涉/也史記武紀所謂寒門者谷口也顔曰今治)
(谷去甘泉八十里盛夏禀然此納凉詩也淜字自當又甘泉/賦登椽栾而羾天門羾音貢至也諸校本多用此定栁文扣)
(亦作珝又淮南子北方北極之山曰寒門故离騷連絶垠乎/寒門若以珝言則寒門當用此義然前義為優○今按方後)
(說是蓋谷口旣非絶境未為極寒之地又/不言有水則徒渉字亦无埋當改作羾)皓若攅玉璞掃寛
延鮮飈汲冷漬香穱(音捉稲田種/麥又麥飯)篚實摘林珍盤肴饋禽㲉
(㲉或作殻/說巳見上)空堂喜淹留貧饌羞齷齪(愈齷齪/菲薄也)殷勤相勸勉左
右加礱斵(上音籠孫曰壁也即下/言賈勇事加或作皆)賈勇發霜硎爭前曜冰槊
(孫曰莊子庖下觧牛十九年而刃若新發於硎風/俗通云矛長丈八者謂之槊霜硎冰槊皆以禦熱)㣲然草根
響先𬒳詩情覺感衰悲舊改工異逞新貌誰言擯朋老(孫曰/謂擯)
(弃於朋友而又/加之以老也)猶自將心學危簷不敢慿朽机懼傾撲(音雹/倒也)
(机一/作瓦)青雲路難近黄鶴足仍鋜(土角切玉/篇云鎻足)未能飲淵泉立滯
呌芳葯(郊葯音渥楚辝辛夷楣兮葯/房本草楚人謂白芷曰葯)與子昔睽離嗟余苦屯
剥直道敗邪徑拙謀傷巧諑(音卓韓曰楚詞謡諑謂/余以善淫注諑猶譛也)炎胡度
氛氲熱石行犖硞(音確犖硞石/声又石多皃)痟飢夏尤甚瘧渇秋更數君
顔不可覿君手無由搦(女角切/持也)今來沭新恩庻見返鴻朴儒
痒恣游息聖籍飽商㩁(音確商畧也左/思曰商搉万俗)危行無低徊正言免
咿喔(上音伊下音渥楚詞屈原卜居曰將/喔咿嚅唲以事婦人乎注強笑噱也)車馬獲同驅酒醪
欣共欶(音朔說/文吮也)惟憂棄菅蒯(上音姦下苦怪切左傳/曰虽有絲麻无弃菅蒯)敢望侍
帷幄此志且何如希君爲追(都回切/治玉)琢(愈)
　　　秋雨聮句
(樊曰按詩云儒宫煙火􁊨此公謂斈官在京/師時又云因思征蜀土盖憲宗元和𥘉也)
萬木聲號呼百川氣交㑹(郊)庭翻樹離合(離或/作雜)牖變景明藹
(愈)潨(聀戎切說文/小水入大水)㵼殊未終飛浮亦云泰(郊)牽懷到空山屬
(近/也)聽邇驚瀬(愈)簷垂白練直(練或/作龍)渠漲清湘大(郊)甘津澤祥
禾伏潤肥荒艾(愈禾方作木非/是伏或作服)主人吟有歡客子歌無奈(郊)
侵陽日沈玄剥節風搜兊(愈)坱圠(上烏朗切下音軋賈誼曰/大鈞播物坱北无垠應劭)
(曰其氣坱圠非有限斉也張衡/曰地势坱圠注坱圠猶髙下也)遊峽喧颼飀(上音蒐下音留/祝曰髙風也隋)
(盧思道納涼賦/動颼飀於翆帳)卧江汰(郊汰音/太濤也)微飄來枕前髙灑自天外(愈)
蛬(音拱蟋/蟀也)穴何迫迮(或作窄方云義訓迫迮/急也字見鴇羽詩箋)蟬枝掃鳴噦(郊)
援菊茂新芳(援或/作園)逕蘭銷晚馤(愈馤音/藹香也)地鏡時昏曉池星競
漂沛(郊)讙呶(尼交/切)尋一聲灌注咽羣籟(愈)儒宫煙火濕市舎
煎熬忲(郊忲音/太奢也)卧冷空避門衣寒屢循帶(愈循或作脩方云/李陵傳数數自循)
(其刀環又自循其髮顔注謂摩順也梁范靜/妻詩循帶易緩愁難却心之憂矣叵銷鑠)水怒已倒流隂
繁恐凝害(郊)憂魚思舟檝(魚或作/虞非是)感禹勤畎澮(愈)懷襄信可
畏䟽决須有頼(郊可畏方作不思非是䟽决謂禹/决江䟽河䟽方作踈盖俗体也)筮命或馮
蓍卜晴將問蔡(愈蔡大亀也/晴或作情)庭商(家語曰斉有一足鳥名商/羊童謡曰天將大雨商羊)
(鼓舞今/斉有之)忽驚舞墉禜(音榮孫曰墉城墉也榮祭名左氏曰日/月星辰之神則雪霜風雨之不時於是)
(乎禜/之)亦親酹(郊)氛醨(孫曰氣醨謂/雲氣稍薄也)稍踈映(氛或/作氣)雺亂(上音謀/又音茂)
(尓雅天氣下地不應/曰雺註言蒙昧也)還擁薈(詩薈兮蔚兮注雲㒷/兒謂雲霧擁塞也)隂旌(孫曰/亦謂)
(雲氣如旌/旗之狀)時摎(音刘顔師古云/摎流猶周流也)流帝鼓(孫曰天帝之/鼓謂雷霆也)鎭訇磕
(上呼宏切下苦盖切/大声也選訇磕㗦嘈)棗圃落青璣(孫曰棗未熟而落如青/璣也璣珠之不丸者)瓜
畦爛文具貧薪不燭竈富粟空塡廥(愈廥音澮/芻藁藏)秦俗動言利
魯儒欲同丐深路倒羸驂弱途擁行􁊯(音大/車轄)毛羽皆遭凍離
蓰不能翽(羽飛声方云離今本从竹非古/楽府竹竿何嫋翽魚尾何離蓰)翻浪洗虚空傾濤
敗藏蓋(郊)吾人猶在陳僮僕誠自鄶(音澮囯名也洪曰左傳/自劊以下无譏焉注以)
(其微也洪曰言吾人猶/絶糧童僕母足言者)因思征蜀士未免濕戎斾安得發商
飈廓然吹宿靄白日懸大野幽泥化輕壒(音藹後漢軼/埃壒之混濁)戰埸
暫一乾賊肉行可膾(愈)捜心思有效抽䇿期稱最豈惟慮收
穫亦以救顚沛(郊)禽情𥘉嘯儔礎(音楚負/楹石)色微收霈庻幾諧
我願遂止無巳太(愈)
　　　征蜀聮句(事見聖徳/詩題注)
日王忿違慠(与傲同日或作曰方云唐本閣本皆作日此語/左傳漢史屡見入詩則自庾信始日余濫推轂)
(民願始天/从是也)有命事誅拔蜀險豁關防秦師縱横猾(愈)風旗帀
地揚雷皷轟天殺(言鼓声如雷/轟天震動也)竹兵彼皴(音逡說文細皮起/蜀以竹爲弓矢)
脆鐡刃我鎗䶪(郊䶪𥘉八切歯利也/刃或作刀方作力)刑神咤㹈(音釐㹈牛/尾可爲旄)旄
隂𦦨颭(職琰切風吹也札甲也洪曰說者謂此聮尽/雕刻之工而語仍壯刑神隂𦦨主我師而言)犀札(甲/也)
(夫差水犀/之甲三千)翻霓(孫曰言旌旗/動如虹霓也)紛偃蹇塞野(孫曰言兵衆塞/野勢欲傾側也)澒
坱圠(愈澒或/作傾)生獰競掣跌(孫曰言生而惡者/競相牽掣跌墮也)癡突(孫曰謂癡/弱而突出)
(皆以匡音爲正○今按本/或作狂獽楚詞作/攘)􁈒竄脫趫(起噐切善走也選捷趫/夫之敏手捷或作健川)
點岩鉤踔(直角切巽也/又知教切)狙猿水漉雜鱣螖(音滑蟚螖似蟹而/小漉或作䍡方云)
(亦紕也○今按上句鈎/字當讀如鈎致之鈎)投奅(匹皃切音/砲石声)閙䃔(音/穹)䃧(音隆砲/石声)塡
隍􁩩㑻傄(愈㑻莫八切傄呼八切徤皃又无惮也隍或作湟/􁩩鳥歸切又作傶方云蜀本作􁩩鳥皆切當作崴)
(威字不見字書理篬崴㠢不平也呉都賦隱巔崴㠢五臣曰/排積也於塡隍之義亦合○今按隍湟通用易城復于隍一)
(作/徨)強暗死不閉獷(鈎猛切/獰犬皃)眼困逾䎵(莫八切/惡視也)爇(燒城/也)堞(音牒/城上)
(豆)熇(呼木切又/音壑熱也)歊(許嬌/切)熺(音僖/熾也)抉門(上音央排也左傳縣門/發聊人紇抉之以出門)
(者是/也)呀拗䦪(上於紋切下乙/轄切門扇也)天刀封未坼酋膽懾前揠跧梁
(上酋所切跧/伏於梁上)排郁縮(恐惧歛縮皃/排或作非)闖竇揳(音屑不/可正也)窋(竹律切/說文物)
(在穴/中)窡(丁刮切又丁滑/切穴中見也)迫脅聞雜驅咿􁈡(音/幽)呌冤􁢬(郊􁢬与/刖同方)
(蜀本􁢬五刮切与跀同樊本/只作跀今􁢬字不入刮音非)窮區指清夷兇部坐雕鎩(音殺/漢書)
(鉏耰不敵長鎩/雕鎩翦徐也)卭文(卭蜀地名文/織之有文者)裁斐斖(音尾文/章皃)巴(盍蜀之/豊美女)
收婠妠(上烏八切下女/刮切小皃肥皃)椎肥牛呼牟(音牟說文曰牛嗚子厚/牛賦曰牟然而鳴黄金)
(滿/脰)載實駝鳴􁘓(乙轄切實重也􁘓駝声荆公詩云槖/垂鈴棧駝鳴􁘓節擁棠郊虎視耽)聖靈閔
頑嚚燾養均草䕓(玉篇音察草/有毒用殺魚)下書遏雄虓(乎交切虎声渇/雄唬令将帥无)
(多殺/也)解罪弔攣瞎(愈瞎許轄切挛/手挛病瞎目病)戰恤時銷洗劒霜夜清刮
漢棧罷囂闐獠江(上張絞切獠/江蜀江也)息澎汃(上音彭下普八切/湍声選砏汃輣軋)戍
寒絶朝乗(方云乗猶乗塞乗障之/乗守也或作來非是)刀暗歇宵察(与察同方云/刀刀斗也昼)
(炊夜擊諸本多誤又此二語諸本多綴於厚麩枯之下古本/乃綴於息澎汃之下今从古本盖此詩自斾亡多空杠以下)
(毎人皆五韻亦可考也○今按刀斗之刀/与刀劒之刀古書盖一字但以音别之耳)始去杏飛蜂及歸
柳嘶􁉽(音扎尓雅蜇/蜻似蝉而小)廟献䌓馘(音帼/截耳)級樂聲洞椌楬(郊椌苦/江切掲)
(栝轄切祝曰珠逹也礼記聖人/作席也爲椌楬注控掲祝敔也)臺圖煥丹玄郊告儼匏稭(音/戞)
(槀本也祭天以爲席漢/志其席藁秳秳鞂字同)念齒慰黴黧(上音眉下音棃祝曰垢/腐皃楚詞顔黴黧以沮)
(敗孫曰歯歲也徵黧面黒也念/其歲老有黴黧者則慰安之)視傷悼瘢痆(女點切/瘡㾗)休輸任
訛寢(詩或寝或/訛訛動也)報力厚麩秳(或作/又或作秣方云秳戸秳/切說文曰春粟不潰也今本多)
(作/与偕一/物不當雨出)公歡鍾晨撞室宴絲曉扴(音戞絲琴瑟扴/繫也宴或作晏)盃
盂酬酒醪箱篋饋巾帓(莫轄切/帓帶也)小臣昧戎經維用賛勲劼(愈/劼)
(恪八切勤也書/汝劼毖殷献臣)
　　　同宿聮句
(韓曰此詩召爲囯子傳/士後与東野同宿而作)
自從别君來逺出遭巧譖(愈)斑(斑)落春淚浩(浩)浮秋浸(郊)毛
竒覩象犀羽怪見(鳥音服不祥鳥賈誼爲/服長沙傳鵩入其舎)鴆(愈鴆直禁/切毒鳥)朝行
多危棧(方作桅或作軛○今按上言/朝行即桅字无理當作棧)夜卧饒驚枕(郊)生榮今
分踰死棄昔情任(愈)鵷(音冤鵷/鶵似鳯)行參綺陌雞唱聞清禁(郊)山
晴指高標槐宻騖長䕃(愈)直辝一以薦巧舌千皆􁝓(郊􁝓巨/禁切牛)
(舌下/病)匡鼎惟說詩桓譚不讀䜟(愈)逸韻何嘈嗷(上音曹下音/敖衆口声也)
高名俟沽賃(郊)紛葩歡屡填曠朗憂早滲(愈渗所禁切孫曰/言忘其憂如物渗)
(漏也朗或作亮方云張協七命野曠朗/而无塵潘岳寡婦賦愬空宇兮曠朗)爲君開酒腸顚倒舞
相飲(郊飲/音䕃)曦光霽曙物景曜鑠宵祲(愈祲音浸曜光/鑠銷祲祥氣)儒門雖
大啓奸首不敢闖義泉雖至近盗索不敢沁(七鴆切沁水岀/上黨不敢沁言)
(不敢/及也)清琴試一揮白鶴呌相喑(音䕃鳴相應也又皃泣不止/曰喑或作相呌吟吟去声讀)
(趙德麟本同/音閣本作音)欲知心同樂雙繭抽作絍(郊維汝鳩切祝曰後/漢安得識絍孫曰言)
(二人同心相楽如/双繭作絍絲也)
　　　莎柵聮句(河南/谷名)
冰溪時咽絶(断續/声也)風櫪(孫曰櫪木名亦作操風櫪/爲風所吹軒㪯飄揚也)方軒舉(愈)
北處不㫁腸定知無断處(郊)
　　　雨中寄孟刑部幾道聮句(孟/簡)
(集注孟簡字幾道德州平昌人以新舊傳考之朱/甞爲刑部史豈逸之耶新傳言其爲倉部貟外以)
(不附王叔文徙它曹/或者它曹即刑部也)
秋潦淹轍跡(淹或/作無)髙居限參拜(愈)耿(耿)蓄良思遥(遥)仰嘉話
(郊)一晨長隔歳百歩逺殊界(愈逺或/作還)商聽(謂聽秋/声也)饒清聳悶
懷空抑噫(郊噫烏界切噫氣也商/或作高悶或作閟非是)美君知道腴逸歩謝天械
(愈爵位冠/冕之属)吟馨鑠紛雜抱照瑩疑怪(郊)撞宏聲不掉(不振/也)輸
邈瀾逾殺(愈)簷瀉碎江喧街流淺溪邁(郊)念𥘉相遭逢幸免
因媒介祛煩類決癰愜興劇􁆬疥(􁆬或作瓟方云今字書瓟/匏也无􁆬音然文選把搔)
(无已把蒲巴切則知/唐字今不出者多)研文較幽玄呼傳騁雄快今君軺(音遥/說文)
(小車軺/或作春)方馳伊我羽巳鎩(所拜切鳥羽病顔延之/詠嵇康曰鵉翮有時鎩)温存感深
惠琢切奉明誡(愈誡或作戒方云說文誡敕也戒警也漢谷/永傳猶嚴父之明誡後漢西域傳蹙囯减土)
(經有明誡此語當用誡字至下文伸誡則/當用戒字○今按謝本下文實作申戒)迨兹更凝情暫阻
若嬰瘵(側界切/勞疾)欲知相從盡靈珀(韓曰琥珀也虞翻曰琥/珀拾芥樊曰謂无所遺)拾
纎芥(拾或作/据非是)欲知相益多(或作/從益)神藥銷宿憊德符仙山岸永
立難欹壞氣涵秋天河有朗無驚湃(郊湃普拜/切滂湃)祥鳯遺蒿鷃
雲韶掩夷靺(莫拜切東夷楽周礼鞮鞻氏掌四夷之楽注/東方曰靺南方曰任西方曰株离北方曰禁)爭
名求鵠(如射之/志鵠)徒騰口甚蟬喝(於邁切/蟬嘶声)未來聲巳赫始鼓敵
前敗闘埸再鳴先(孫曰左氏傳州綽曰君以爲雄誰敢不雄/然臣不敏平隂之役先二子鳴杜預注云)
(此於雞闘勝而先鳴今/言再鳴先者盖取此事)遐路一飛屇(遐或/作霞)東野繼竒躅脩綸
懸衆犗(音戒樊曰莊子任公子爲大鈎巨緇/十五犗爲餌投竿東海犗騬牛也)穿空細丘垤照
日陋菅蒯(愈垤螘塜也孫曰左氏虽有絲麻无棄菅蒯/菅前茅属可以爲布丘垤菅蒯公以自喻也)小生
何足道積慎如觸蠆(丑邁/切)愔愔(揖淫切安静皃左氏曰祈招/之愔愔左思曰靡靡愔愔安)
(靜/也)抱所諾翼(翼)自申戒(申方作伸/戒說見上)聖書空勘讀(勘方/作甚)盗食敢
求嘬(楚夬切礼記无嘬/灸謂一㪯尽脔)惟當騎欵叚(緩馬也馬援曰乗下/澤車御欵叚馬足矣)豈
望覿珪玠弱操愧筠杉微芳比蕭薤何以驗高明柔中有剛
夬
　　　逺遊聮句
(樊曰逺遊送東野之江南也聮句凡四十韻東野/二十公十九李習之一習之之詩見于丗者此而)
(巳大率詩非其所/長也習之李翺也)
别腸車輪轉一日一萬周(郊)離思春氷泮瀾浸不可收(愈)馳
光忽以迫飛轡誰能留(愈)取之詎灼灼此去信悠悠(翶取或/作前)
楚客宿江上夜䰟棲浪頭(棲或/作捷)曉日生逺岸水芳綴孤舟村
飲泊好木(飲或作館方云東野幽居詩有嘉/禾偶良酌芳隂庇清彈館字非也)野𬞞拾新柔獨
含悽悽别中結欝欝愁人億舊行樂鳥吟新得儔(郊憶舊方/作意憶新)
(方作折/皆非是)靈瑟時窅(窅)䨧猿(上於金切䨧雲覆日也/䨧猿謂猿在雲閒也)夜啾(啾)憤
濤氣尚盛恨竹淚空幽長懷絶無巳多感良自尤即路渉獻
歲歸期眇涼秋兩歡日牢落孤悲坐綢繆(愈)觀怪忽蕩漾叩
竒獨㝠搜海鯨吞明月(裴氏廣州記鯨/鯢目即明月珠)浪島没大漚(音甌浮/漚或作)
(浮)我有一寸鈎欲釣千丈流良知忽然逺壯志欎無抽(郊)魍
魅暫出没(魅或/作魎)蛟螭互蟠蟉(力幽切蟠/蟉龍皃)昌言拜舜禹舉颿(音/凡)
(船上幔/或作㠶)凌斗牛(呉楚分野/在江南)懷糈(下音所離騷巫咸將夕降兮/壞椒糈而要之糈精米所以)
(饗神屈原五月五日自投泪羅而死楚人哀之毎至此日以/竹筒貯米投水祭之方云語見离騷祭神米也蜀二作精非)
(楚)餽賢屈乗桴追聖丘飄然天外歩豈肯區中囚(愈肯或/作有)楚
些(蘇个切楚/語助辝)待誰弔賈辭緘恨投翳明(孫曰謂掩/翳其明也)弗可曉(弗/或)
(作/不)祕䰟安所求氣毒放逐域蓼(茶蓼芳菲花/䦕皃疇田疇)雜芳菲疇當春
忽淒涼不枯亦颼飀貉謡衆猥欸(貉或作豹飲或作誶方从/杭蜀本云欸音烏來切楚)
(詞九章欸秋冬之緒風又楊子始皇方獵六囯而翦牙欸王/逸曰欸嘆也方言曰欸然也南楚凡言然曰欸元次山有欸)
(乃曲亦音靄○今按方說是也欸說文亞改切又烏來切譍/也史記項羽紀作唉亦音烏來反說文同黄魯直讀欵乃爲)
(襖靄誤矣今或爲作欵/字亦誤乃却當音襖也)巴語相咿㗀(与嚘同方云字書无幽/字公寄三斈士用咿嚘)
(字征蜀聮句用咿吻字/考之字書咿嚘爲正)黙誓去外俗嘉願還中州江生(孫曰/水微)
(張/也)行旣樂躬輦自相勠(音留孫曰并力也躬輦自推車樊/曰言水行可楽則躬輦爲勞矣)飲
醇趣明代味腥(孫曰醇謂醇徳以酒爲喻故云飲/醇明代盛丗也腥楚越之食也)謝荒陬(郊/陬)
(隅/也)馳深鼓利檝趨險驚蜚輶(蜚或/作飛)繫石沉靳尚(安楚詞上官/大夫靳尚楚)
(之䜛臣讃屈/原於懷王者)開弓射鴅吺(孫曰史記鴅吺即驩兠字古文尚/書亦以驩兠爲鴅吺堯放之於崇)
(山靳尚鴅吺皆在南方恐其/爲鬼爲􁁑故欲沉射之也)路暗執屏翳(上歩丁切樊曰司/馬長卿大人賦時)
(若曖將混濁兮召屏翳誅風伯刑雨師將雨/路暗故欲執屏翳戮之應劭曰天神使也)波驚戮陽侯(樊/曰)
(揚雄反离騷云陵陽侯之素波兮豈吾纍之獨見許/應劭曰陽侯古之諸侯有罪自投江其神爲大波)廣泛信
縹眇高行恣浮游外患蕭(蕭)去中悒稍(稍)瘳振衣造雲闕跪
坐陳清猷得風變䜛巧仁氣銷戈矛(人或作和方云/人氣見礼記)名聲照
西海淑問無峕休(豈或作肯方云峕/古時字作肯誤也)歸哉孟夫子婦去無夷
猶(愈晋左思呉都賦輕禽狡獸周章夷猶夷猶猶豫/也楚詞君不行兮夷猶帰去方作君帰或作帰興)
　　　晚秋郾城夜㑹聮句
(集注元和十二年七月裴度受命平淮右以郾臣/為行蔡州治所公為行軍司馬季正封為判官其)
(詩与正封作於郾城盖九月間蔡未平時也詩凡/百韻東野死後公所与聮句者惟此可見耳方云)
(杭蜀本題只此洪曰今本/有上王中丞盧院長者非)
從軍古云楽(樊曰王仲宣詩從軍/有苦楽但問所從誰)談笑青油幕(孫曰廣雅幕/悵也宋刘瑀)
(与顔峻書曰朱脩之三代叛兵一朝居青油幕下作/謝宣明面向人青油幕未將幕也以青油縑為之)燈明夜
觀(音/貫)棊月暗秋城析(正封上中丞方从古本如/此諸本无上中丞三字)羈客方寂歴
驚烏時落泊語䦨壯氣衰酒醒寒砧作(愈奉院長方从古本/如此諸本无奉院長)
(三/字)遇主貴陳力夷凶匪兼弱百牢犒輿師千户(千户/侯也)購首惡
(正/封)平生恥論兵末暮(晚年未或作未方云顔延年/詩㓜壯困孤介未暮謝幽貞)不輕諾徒
然感恩義誰復論勲爵(愈)多士(賊中/將士)𬒳沾汚小夷施毒蠚(丑/略)
(切虫/行皃)何當鑄劒㦸(或作/鉅鉟)相與㷌䑓閣(正/封)室婦歎鳴􁈠(古玩切/詩東山)
(曰鸛鳴于垤/婦歎于室)家人祝喜鵲終朝考蓍龜何日親烝礿(愈礿/音薬)閒
使斷津梁(閒或作問方云閒使漢/書蒯通張騫傳屡見)潜軍索林薄紅塵羽書靖
(孫曰羽檄也繳者以木蕳為書有急事則挿雞羽其上/謂之羽檄紅塵羽書靖者謂羽書稀少紅塵不起也)大水
沙嚢涸(正/封)銘山子所工挿羽余何怍未足煩刀爼(沛公軍㶚/上來見項)
(王至鴻門樊噲曰人方為刀俎我/為魚肉言賊不足以煩刀俎誅夷)祗應輸管鑰(愈樊曰囯語/越王勾踐使)
(大夫種行成於呉曰靑委管鑰属囯家以身隨之/孫曰言賊不足以煩刀俎但當輸送其管鑰而巳)雨矢逐天
狼(韓曰楚詞㪯長矢兮射天/狼天狼星名以喻貪殘)電矛驅海若(電矛謂矛㦸如電/海若海神矛或作)
(刀)靈誅(天/誅)固無縱力戰誰敢却(正/封)峨(峨)雲梯(天黎切諸葛亮/攻郝照於陳倉)
(以雲梯衝車臨城中照/以火箭射之乃燒之)翔赫(赫)火箭著連空隳雉堞(音牒臣/垣也公)
(羊曰五板而/堵五堵而雉)照夜焚城郭(愈)軍門宣一令廟筭建三畧(兵法/有黄)
(石公三畧謂上/中下三畧也)雷鼓揭千槍(或作鎗方云蒼頡篇曰刈木/兩頭說者是也槍字爲正)浮
橋交万筰(正封筰或作莋方云莋當从竹音昨說文曰筊也/西南夷以竹索為橋尋以渡水是也少陵詩有連)
(笮動嫋娜/字亦作笮)蹂野馬雲騰映原旗火鑠(方云校本一/云鑠當作爍)疲氓墜將
拯殘虜狂可縛(愈)摧鋒若貙兕超乗(秦師過周北門/超乗者三百乗)如猱玃
(音攫/大猿)逢掖服翻慙漫(莫干切或作曼莊子垂漫胡/之纓曼胡纓武士纓名也)胡纓可愕
(正/封)星殞聞雊雉(雊古豆切唐景龍𥘉有大星殞于西南声/如雷野雉皆驚雊星殞者賊敗亡之兆)師
興隨唳鶴(唳音戻苻堅以百万入㓂謝玄謝石以八千拒/之堅大敗衆弃聞風声鶴唳皆以為王師已至)虎
豹貪犬羊鷹鸇憎鳥雀(愈憎或/作讋)燒陂除積聚灌壘失依託(失/或)
(作/去)慿試諭昏迷執殳征暴虐(正/封)倉空戦卒飢月黒探兵錯(黒/或)
(作/暗)兇徒更蹈藉逆族相㗖嚼(愈)軸轤亘淮泗斾旌連夏鄂大
野縱氐羌長河浴騮駱(正/封)東西競角逐逺近施矰繳(音勺孫/曰謂結)
(絲於矢繳生絲縷也顔師/古曰繳弋射其矢為矰)人怨童聚謡天殃鬼行瘧(愈)漢刑
支郡黜周制閑田削(計作間漢支郡如楚王削東海趙王削/常山是也周制諸侯有功者間田以禄)
(之有削地者/帰之間田)侯社退无功鬼薪(文帝三歲刑曰鬼薪/言取薪給宗廟也)懲不恪
(正/封)余雖司斧鑕(音質斧也孫曰公/為行軍司馬主罰)情本尚丘壑且待獻俘囚
終當返耕穫(愈)藁街陳鈇鉞(孫曰漢長安街也蛮夷邸在其/中誅罰人於此鈌莝斫刀也)
桃塞(西京賦曰北有/重險桃林之塞)興錢鎛(上子踐切銚也/鏄鎒也農器)地理畫封疆天
文掃寥廓(正/封)天子憫瘡痍將軍禁鹵掠䇿勲封龍額㷌獸獲
麟脚(愈獲方作獵云龍額平原縣名刘氏音額崔浩音洛此/詩用魏闕秦関龍額麟脚皆借對也獸或作騎麟脚見)
(子虚賦射麋脚麟韋昭曰持引其脚也家語謂魯西狩子鉏/商獲麟折其前足載以帰豈用此耶○今按帰獸用書序語)
(對䇿勲為切但/當獸作狩義耳)詰誅敬王怒給復(音福前漢民産子/復注云不役使也)哀人瘼
澤髮解兠牟(或作鍪方/云古通用)􁊭顔傾鑿落(正封駞音陀酡面赭楚/詞美人旣醉朱顔酡鑿)
(落飲器楽天詩銀含/鑿落琖金屑琵琶槽)安存惟恐晚(安存或/作存安)洗雪不論昨暮鳥
巳安巢春𧖟㸔滿箔(愈箔音泊以竹/為箔所以盛蚕)声明動朝闕光寵耀凉
洛旁午降絲綸中堅擁鼓鐸(正封孫曰漢光武与王尋戦衝/其中堅中堅謂大將居中以堅)
(銳自輔故云中堅此言裴/度凱族擁鼓鐸而帰也)宻坐列珠翠高門塗粉雘跋朝(猶/言)
(㪯朝/也)賀書飛塞路歸鞍躍(愈)魏闕横雲漢秦関束岩㠋(音咢/崖也)
拜迎羅櫜鞬(居言切以藏矢晉重耳曰右/属􁃅鍵以与君周旋左傳)問遺結橐橐(正/封)江
淮永清晏宇宙重開拓是日號昇平此年名作噩(愈元和二/年歲在丁)
(酉)洪赦方下究(或作救方云鷄冠子上情不下究淮南子号/令不能下究漢燕王旦傳主恩不得下究作)
(究爲/是)武飈亦旁魄(歩角切封禅書曰/旁魄四塞廣𬒳也)南據定蠻陬北攫空朔
漠(正/封)儒生愜教化(愜方/作怯)武士猛刺斫(上七亦切孫登呼/楊駿曰刺刺斫斫)吾相
兩優游他人雙落莫(愈)印從負鼎佩門爲登壇鑿再入更顯
嚴(顯或作深方云顯/嚴見吕氏春秋)九遷弥謇諤(正/封)賔筵盡狐趙導騎多衛
霍囯史擅芬芳宮娃分綽約(愈娃於洼切集注宫女也風俗/通曰楚人謂美色爲娃分賜也)
(綽約柔弱皃莊子服膚若氷雪/綽約若処子宫或作官非是)丹掖列鵷鷺洪鑪衣狐狢摛
文揮月毫講劒淬霜鍔(正/封)命衣備藻火賜樂兼拊摶兩厢鋪
氍毺(上音衢下山芻切風俗/通曰織毛褥謂之氍毺)五鼎調勺藥(愈方云勺薬五味/之和也子虚賦及)
(文選凡四見皆音酌畧姚令威曰/後語有仍祈却老薬此當異讀)帶垂蒼玉佩轡蹙黄金絡
誘接謂登龍(謂或/作諭)趨馳狀傾藿(正封藿音霍/葵類能向日)青娥(眉/也)翳長䄂
紅頰吹鳴籥儻不忍辛勤何由恣歡謔(愈)惟當早富貴豈得
蹔寂寞但擲雇笑金仍祈却老藥(正/封)殁廟配罇斚生堂合毊
(音喬尓雅大/磬謂之毊)鑮(音傳尓雅大/鍾謂之鑮)安行庇松篁高卧枕莞蒻(愈莞/音菅)
(蒻音弱所以為席菅/草蒻蒲也莞或作官)洗沐恣蘭芷(楚詞浴蘭湯/兮沐芳華)割烹厭脾臄
(其虐切詩曰/善肴脾臄臄)喜顔非忸怩逹志無隕穫(正封隕或作殞/方云見儒行萹)詼諧
酒席展慷慨戎裝著斬馬祭旄纛(孫曰以旄中尾大如斗繫/馬軛上謂之旄纛師行則)
(用/之)炰羔礼芒屩(愈草屦也史記虞卿/躡屩擔簦礼謂礼士)山多離隱豹野有求伸
蠖(音獲屈/伸䖝也)推選閱羣材薦延搜一鶚(正/封)左右供謟譽親交獻
䛕噱(其里切說文大笑/也関嗢噱終日)名聲載揄揚權勢實熏灼(愈熏或作/薫方云詩)
(憂心如熏毛傳熏灼也漢谷永/傳潘岳西征賦皆用无作薰者)道舊生感激當歌發酬酢羣
孫輕騎紈下客豐醴酪(正/封)窮天貢賝(与琛/同)異市海賜酺(音蒲/又音)
(歩)醵(其虐切合/錢飲酒)作樂鼔還槌從禽弓始彍(愈彍音廓說/文曰弩滿也)取歡
移日飲求勝通宵博五白(孫曰愽齒也韓曰屈原曰成梟而/中呼五白注五白五木也刘𥙿与)
(毅樗蒲𥙿厲声/叱五木即或盧)氣爭呼六竒心運度(正/封)恩澤誠布濩(音護祝/曰布露)
(也前漢布濩閎澤樊曰封/禅頌非惟如之我布濩之)嚚頑巳簫勺(音酌諸本簫作蕭方/漢房中歌蕭勺羣慝)
(晋灼曰簫舜楽勺周楽言以楽征伐也/顔師古曰教化行則逆乱之徒交散也)告成上云亭(封禅書/伏羲至)
(湯封泰山禪云云黄帝封泰/山禅亭亭云亭二山名也)考古垂矩(隻憂縛切度也馬融/尋曰規墓矩彠古封)
(禅之君或禅云/云或禅亭亭)前堂清夜吹東第良晨酌池蓮折秋房院竹
翻夏籜(正/封)五狩朝恒岱三畋宿楊柞(音昨長楊五柞漢宫名/揚雄曰振師五柞習馬)
(長/楊)農書年討論馬法長懸格(愈格音各孫曰武帝時有善相/馬者東京門献作銅馬法此說)
(思非格亦廢也馬法謂司馬/法字見揚雄美新懸或作廢)雪下收新息(蔡州/縣名)陽生(十月/也)過
京索(應破曰京縣名今有大索小索亭收或作牧方云/漢書索皆音山客切惟文選功臣賛有桑各一音)爾牛
時寢訛我僕或歌咢(正封五各切孫曰詩或歌或咢/比於琴瑟曰歌徒擊鼓曰咢)帝載(載/功)
(也書然/帝之載)彌天地臣辭劣螢爝(音爵炬火也/劣或作勿)爲詩安能詳庶用
存糟粕(愈存方/作等)
朱文公校昌黎先生文集卷之八
朱文公校昌黎先生集卷之九(考異音/釋附)
　律詩凡八十五首
　　　題楚昭王廟
丘墳滿目衣冠盡(墳或/作園)城闕連雲草樹荒猶有國人懷舊德
一閒茅屋祭昭王
　　　宿龍宮灘
浩浩復湯湯(音商西清詩話魯直云退之裁聽水句尤見工/所謂浩浩湯湯抑更揚者非諸客裏夜卧飽聞)
(此聲安能周旋/妙處如此耶)灘聲抑更揚奔流疑激電驚浪似浮霜夢覺
燈生暈宵殘雨送涼如何連曉語一半是思郷(或作抵是/說家郷)
　　　义魚招張功曹(或无下/四字)
义(集注周官以時藉魚鄭/云以􁎙刺泥中取之)魚春岸闊此興在中宵大炬然如
晝長船縛似橋深窺沙可數静搒(音謗進/舡也)水無揺刃下那能
脫(刃或/作手)波間或自跳中鱗憐錦碎(憐或/作疑)當目訝珠銷迷火逃
翻近驚人去暫遥競多心轉細得雋(音俊左傳/得雋曰克)語時囂潭罄
知存寡舷(音舡舷邊/或作船)平覺獲饒交頭疑湊餌駢首類同條濡
沫情雖密登門事巳遼(事或/作志)盈車(孫曰孔叢子衛人鈞魚/於河得魚焉其大盈車)欺
故事飼犬(上音伺食也孫曰塩鐡論曰彭蠡之濵以/魚飼犬樊曰杜子美黄魚詩脂膏兼飼犬)驗今朝
血浪疑猶沸腥風逺更飄蓋江煙羃羃(莫狄切/深皃)拂棹影寥寥
(疑或/作迴)獺去愁無食龍移懼見燒如棠名旣誤釣渭日徒消文
客篤先賦篙工喜盡謡膾成思我友觀樂憶吾僚自可捐憂
累何須強問鴞(孫曰賈誼鵩賦曰問於子鵩余去/何之楚人命鴞曰鵩不祥鳥也)
　　　李貟外寄紙筆
(方云李伯康也伯康以貞元十九年寪郴州刺史/權德輿集有墓誌○今按後卷祭文獲𥿄筆之双)
(貿即謂此事投义魚/之短韻亦指前篇也)
題是臨池後(韓曰張芝伯英善草書凡家之衣帛必先書而/染練之臨池斈書池水盡黒寸紙不遺韋仲將)
(將之/入聖)分從起草(孫曰漢制尚書郎掌/天子制詔起草禁中)餘兎尖針莫並繭淨(韓/曰)
(淨準繭紙也羲之製蘭亭乘興而書用蠶繭紙𥙷注建中𥘉/日本使者興能獻方物興能善書其𥿄似繭而澤人莫能識)
雪難如莫怪殷勤謝虞卿正著書(樊曰虞卿著虞氏春秋太/史公曰虞卿非窮愁亦不)
(能著書以/自見於丗)
　　　次同冠峽(冠或作弄/或作巫)
今日是何朝天晴物色饒(晴或/作清)落英千尺墮遊絲百丈飄泄
乳交巖脉懸流掲浪摽無心思嶺北猿鳥莫相撩
　　　笞張十一功曹(唐本有張/署寄公詩)
山淨江空水見沙哀猿啼處兩三家篔簹(云當三音竹名也/祝日選其竹則篔)
(簹箖箊韓曰郭璞江賦/桃枝篔簹實繁有叢)競長纖纖笋躑躅閑開豔豔花(閑或/作𥘉)
未報恩波知死所莫令炎瘴送生涯吟君詩罷看雙鬢斗覺
霜毛一半加
　　　郴州祈雨
乞雨女郎魂炰羞㓗且䌓廟開鼯䑕呌神降越巫言旱氣期
銷蕩隂官想駿奔行看五馬入蕭䬃巳隨軒
　　　湘中酬張十一功曹
休垂絶徼千行淚共泛清湘一葉舟今日嶺猿兼越鳥可憐
同聽不知愁
　　　郴口又贈二首
山作劒攅江寫鏡扁舟斗轉疾於飛廻頭笑向張公子終日
思歸此日歸
雪颭(職琰/切)霜翻看不分(雪或/作雲)雷驚電激語難聞沿涯宛轉到
深處何限青天無片雲(涯或/作崖)
　　　題木居士
火透波穿不計春根如頭面榦如身偶然題作木居士便有
無窮求福人
寪神詎比溝中斷(孫曰莊子百年之木破爲儀尊/黄而文/之其断在溝中比儀尊於溝中之断則美)
(惡有間其/失性一也)遇賞還同㸑下餘(後漢蔡邕呉人有燒桐以㸑者/邕聞火烈之声知其良木因請)
(而裁為琴果有美音其尾/猶焦故人名爲焦尾琴云)朽蠧不勝刀鋸力匠人雖巧欲何
如
　　晚泊江口
郡城朝解纜江岸暮依村二女竹上淚孤臣水底䰟雙(雙)歸
蟄燕一一呌羣猿廻首那聞語空㸔别䄂翻(聞或/作能)
　　　湘中
猿愁魚踊水翻波(踊或/作躍)自古流傳是汨羅(汨音覔在長沙/羅縣故曰汨羅)蘋
藻滿盤無處奠空聞漁父叩舷歌(盤或作舡/舷或作舡)
　　　别盈上人
(方云柳子厚集有/誡盈住衡山中院)
山僧愛山出無期俗士牽俗來何時祝融峯下一廻首即是
此生長别離
　　喜雪獻裴尚書(或无下/四字)
宿雲寒不卷春雪堕如簁(所宜切孫曰簁下/物竹器或作篩)騁巧先投隙潜
光半入池(半或/作乱)喜深將䇿試驚宻仰簷窺自下何曽汙増高
未斍危(斍或/作見)比心明可燭拂面愛還吹妬舞時飄䄂欺梅併
壓枝地空迷界限砌滿接高卑浩蕩乾坤合霏微物象移爲
祥矜大熟布澤荷平施(為或作驗布或作市方云以/上句為祥言之布澤為當)巳分年
華晚猶憐曙色隨氣嚴當酒換(或作/暖)灑急聽牎知照曜臨𥘉
日玲瓏滴晚澌(晚或/作曉)聚庭㸔嶽聳掃路見雲披陣勢魚麗(音/離)
(孫曰左傳鄭人為魚/䴡之陣先偏後伍)逺書文鳥篆(韓曰尚書䟽蒼頡造書觀/於鳥迹因而遂滋則謂之)
(字)竒縱歡羅豔黠列賀擁熊螭履弊行偏冷門扄卧更羸悲
嘶間病馬(或作/鳥)浪走信嬌兒竈靜愁煙絶絲䌓念鬢衰擬塩
吟舊句授簡(樊曰謝靈運雪賦曰梁孝王遊於兎園宻雪下/授簡於司馬大夫曰抽子愁思騁子妍詞為我)
(賦/之)慕前規捧贈同燕石(孫曰閑子曰宋之愚人得燕石於梧/䑓之東帰而藏之以為宝有客聞而)
(觀之掩口而笑曰此燕石也与瓦/磔不殊公言此者以自喻其詩)多慙失所宜
　　春雪
㸔雪乗清旦(㸔或/作觀)無人坐獨謡(坐獨或/作獨坐)拂花輕尚起落地暖
𥘉銷巳訝陵歌扇(晋王珉侍人/為白團扇歌)還來伴舞腰灑篁留宻節(宻/或)
(作/半)著柳送長條入鏡鸞窺沼行天馬(沈存中云杜子美詩红/稲啄餘鸚鵡粒碧梧栖)
(老鳯凰枝語相反而意新退之雪詩/入鏡鵉窺沼行天馬渡橋盖倣此体)度橋徧堦憐可掬滿樹
戯成揺江浪迎濤日風毛縱獵朝弄閑時細轉爭急忽驚飄
城險疑懸布砧寒未擣綃莫愁隂景促夜色自相饒(色或/作月)
　　　聞梨花發贈刘師命
桃蹊惆悵不能過(蹊或/作溪)紅豔紛(紛)落地多聞道郭西千樹雪
欲將君去醉如何
　　　春雪閒早梅(閒或/作映)
梅將雪共春彩豔不相因逐吹能爭宻排枝巧妬新誰今香
滿座獨使淨無塵芳意饒呈瑞寒光助照人玲瓏開巳徧點
綴坐來頻那是俱疑似須知兩逼眞熒煌𥘉亂眼浩蕩忽迷
神未許瓊華比從將玉樹親(從將或作將從○孫曰揚雄甘/泉賦翠玉樹之青葱兮壁馬犀)
(之璘/㻞)先期迎獻歲(韓曰楚詞/献歲發春)更伴占兹辰(或作/晨)願得長輝映
輕㣲敢自珍(微或/作嚴)
　　　早春雪中聞鸎(諸本或在/関詠馬之後)
朝鸎雪裏新雪樹眼前春帶澁先迎氣侵寒巳報人共矜初
聽早誰貴後聞頻暫囀那成曲孤鳴豈及辰風霜徒自保桃
李詎相親寄謝幽棲友辛勤不爲身
　　　梨花下贈劉師命
(方云蘇魏公云/當録於古詩中)
洛陽城外清明節百花寥落梨花發今日相逢瘴海頭共驚
爛熳開正月
　　　和歸工部送僧
(工部歸登也方云約荆/州人詳見劉夢得集)
早知皆是自拘囚不學因循到白頭汝旣出家還擾(擾)何人
更得死前休(得或/作向)
　　　入關詠馬
歳老豈能充上駟力微當自慎前程不知何故翻􁑼首牽過
関門妄一鳴(妄或/作忘)
　　　木芙蓉
新開寒露叢逺比水閒紅(露方作路閒或/作邊皆非是)豔色寧相妬嘉名
偶自同採江官渡晩搴木古祠空(方從杭蜀館本官渡作秋/節祠作辝又云閣本作秋)
(江官渡晚寒木古祠空洪本校從採江官渡晚搴木古祠空/按古詩有渉江採芙蓉正謂荷花又九歌搴芙蓉兮木未則)
(謂搴之非其地也此以一花對喻謂將採之江則秋節已晚/將搴之木則古辝所喻爲无益盖詩人強彼弱此意也○今)
(按方說非是盖此詩言荷花与木芙蓉生不同処而色皆羙/名又同故以採江搴木二事相對言者生処而九歌者祭神)
(之辝故曰古祠也如此則此詩從頭至此六句/意皆聮属然嘉祐杭本巳如此非洪意定也)願得勤來看
無令便逐風(願得或/作須勸)
　題張十一旅舎三詠
　　　榴花
五月榴花照眼明枝間時見子𥘉成可憐此地無車馬顚倒
靑苔落絳英(絳或/作細)
　　　井
賈誼宅中今始見(孫曰湘水記云賈誼宅中有一井/誼所穿也杜詩長懷賈誼井依然)葛洪山
(孫曰葛洪字稚川/其井今在栁州)下昔曽窺寒泉百尺空㸔影正是行人渴
死時(渇或/作暍)
　　蒲萄
新莖未徧半猶枯高架支離倒復扶(復或/作後)若欲滿盤堆馬乳
(韓曰蜀本草云蒲萄有紫/白二色又有似馬乳者)莫辤添竹引龍鬚(若或/作君)
　　　峽石西泉(西一/作寒)
居然鱗介不能容石眼環(環)水一鍾聞說旱時求得雨祗疑
科斗是蛟龍
　　　梁國惠康公主挽歌
(梁或作涼方云考之史當作梁○今按本或有詞/字羊士諤集有梁國惠康公主挽歌詞二首注云)
(時詔令百/官進詩)
定謚芳聲逺移封大國新巽宫尊長女台室属良人河漢重
泉夜梧桐半樹春(孫曰梧桐半生半死半樹春以/言公主死獨其夫王季友存尓)龍轜(音而/祝曰)
(轜䘮車名前漢此似轜車孫曰周礼王后五輅重/翟錫回朱緫厭翟勒靣繢緫厭翟平時所乗車也)非厭翟(上/於)
(渉切下丁歴切雉/羽飾車其羽相迫)還輾禁城塵
秦地吹簫女湘波鼓瑟妃佩蘭𥘉應夢奔月(孫曰淮南子羿/請不死之薬於)
(西王母羿妻常娥竊/而奔月是為蟾蜍)竟淪輝(竟或作/競非是)夫族迎䰟去宮官㑹葬
歸從今沁園(上七􁭵切孫曰沁水公主漢光武皇帝女竇憲/恃女弟為皇后以賤直奪公主園沁者沁水公)
(主園/也)草無復更芳菲
　　　和崔舎人詠月(崔羣也門/本無此篇)
三秋端正月今夜出東溟對日猶分勢騰天漸吐靈木高烝
逺氣半上霽孤形赫奕當躔次虚徐度杳㝠長河晴散霧列
宿(音/秀)曙分螢浩蕩英華溢瀟踈物象泠(或作/零)池邊臨倒照簷
際送横經花樹參差見皐禽断續聆牖光窺寂寞􁈺影伴娉
婷(上晋丁切下徒寕切祝曰/和色也杜詩赤節引娉婷)幽坐㸔侵户閑吟愛滿庭輝斜
通壁練彩碎射沙星清潔雲閒路空涼水上亭淨堪分顧兎
(孫曰楚詞厥利維何而顧/兎在腹顧兎月中兎也)細得数飄萍山翠相凝緑林煙共
羃靑過隅驚桂側當午覺輪停属思摛霞錦追歡罄縹缾郡
樓何處望隴笛此時聽右掖連台座重門限禁扄風䑓觀滉
(音晃滉/一作洸)瀁􁊡砌歩靑熒(音螢選眩/耀青熒)獨有虞庠客無由拾落蓂
(孫曰白虎通曰日度得其分則蓂莢生於階間􁆉莢者樹名/月一日一莢生十五日畢十六日一莢去三十日畢亦見帝)
(王丗/紀)
　　　詠雪贈張籍
(樊曰此詩自松篁遭挫抑以下語專以譏時相終/以意示張籍曰惟子能諳尓諸人得語哉又曰傳)
(示及提孩其有/所譏也審矣)
只見縱横落(只或/作祗)寜知逺近來飄颻還自弄歴亂竟誰催座
暖銷那怪池清失可猜拗中𥘉蓋底垤處遂成堆(刘貢父云/歐陽永叔)
(与江鄰幾論此詩以隨車翻縞帶躍馬散銀盃爲不工而/以拗中𥘉蓋底垤処遂成堆為勝且曰未知得韓意否)慢
有先居後(慢或/作漫)輕多去却廻度前鋪瓦隴發本積牆隈(發本/或作)
(奔/發)穿細時雙透乗危忽半摧舞深逢坎井集早值層臺砧練
終宜擣階紈未暇裁城寒裝睥睨(城上/女墻)樹凍裹莓苔(裝或作/粧裹或)
(作/覆)片(片)勻如翦紛(紛)碎若挼(奴回/切)定非燖鵠鷺其是屑瓊瑰
緯繣(上音徽下呼麥切緯繣垂戾/也屈原曰忽緯繣其難遷)觀朝蕚㝠茫矚晚埃當牎
恒􁏠(凛)出户即皚(皚五來/切)壓野榮芝菌(壓或/作潤)傾都委貨財娥
嬉(䟽恒娥/䟽游也)華蕩瀁(瀁或/作漾)胥(伍子/胥)怒浪崔嵬磧(七迹/切)迥疑浮地
雲平想輾雷隨車翻縞帶逐馬散銀盃萬屋漫汗(上音暪下/音寒大水)
(也)合千株照曜開松篁遭挫抑(或作折方云公時以栁間亊/下迁疑寄意於時宰也○今)
(按此詩无歲月/方說恐未必然)糞壤獲饒培隔絶門庭遽擠排陛級纔豈堪
禆嶽鎭強欲效鹽梅隱匿瑕疵盡包羅委瑣該誤雞宵呃喔
(厄喔二音雞声/也誤或作悟)驚雀暗徘徊浩(浩)過三暮悠(悠)市九垓(風俗/通十)
(苑曰經十經曰垓囯語天子之田九垓以/食兆民孫曰垓極也九州之極処曰垓)鯨鯢陸死骨玉石
火炎灰厚慮填溟壑高愁㨖(音致刺也/指也至也)斗魁日輪理欲側坤
軸壓將頽岸類長蛇攪(岸類或作堰/似攪或作擾)陵猶巨象豗(音灰/闘也)水官
夸傑黠木氣怯肧(鋪胚切懷/胎一月也)胎著地無由卷連天不易推(他/回)
(切)龍魚冷蟄苦虎豹餓號哀巧借奢華便專繩困約災威貪
陵布𬒳光肯離金罍(離或/作雜)賞玩捐他事歌謡放我才狂教詩
硉矹(上勒没切下/音兀豪放皃)興與酒陪鰓(蘇來切兀或作杌陪鰓方云/怒張皃字見潘岳射雉賦樊)
(李校作/毰毸)惟子能諳耳諸人得語哉助留風作黨勸坐火爲媒
雕刻文刀利捜求智網恢莫煩相屬和傳示及提孩
　　　酬王二十舎人雪中見寄
(方云王涯爲舎人見王適墓誌本傳畧之今/作仲舒非○今按王二十涯亦見諱行録)
三日柴門擁不開階平庭滿白皚(皚平庭或/作庭平)今朝蹋作瓊瑶
跡爲有詩從鳯沼來(從或/作仙)
　　　送侯喜
已作龍鍾後時者懶於街裏蹋塵埃如今便别長官去直到
新年衙日來(長官或作/官長非是)
　　　學諸進士作精衛銜石填海
(山海經云赤帝之女溺於東海化為冤/禽名曰精衛衘西山木石以填東海)
鳥有償冤者終年抱寸誠口衘山石細心望海波平渺(渺)功
難見區(區)命巳輕人皆譏造次我獨賞專精豈計休無日惟
應盡此生何慙刺客傳不著報讎名
　　　奉酬振武胡十二丈大夫
(諸本无奉字胡証也傳云河東人元和九年党項/屢擾邉証以儒而勇由諌議大夫選拜振武軍節)
(度/使)
傾朝共羡寵光頻半歲遷騰作虎臣戎斾暫停辭社樹(諸本/作弩)
(矢前驅煩縣令方从閤本云趙璘因話錄曰胡証建節赴振/武過河中時趙宗儒為帥証時刺称百姓入謁獻詩曰詩書)
(入京囯旌節過郷関若用今語亦非胡公敬桑梓之意閣本/多岀於公晚嵗所定○今按方意甚善但其言閤本為晚年)
(所定者為/无據耳)里門先下敬郷人横飛玉盞家山曉逺蹀(音牒躞/蹀行皃)
(謂行春也楚詞/衆踕蹀而日進)金珂塞草春自笑平王誇膽氣不離文字鬢
毛新
　　　奉和庫部盧四兄曹長元日朝廻
(盧汀也○洪曰囯史譜云兩省相呼為閣者尚書/丞郎相呼為曹長郎中貟外御史𥙷遺相呼為院)
(長上兼下下不可兼上唯御史相呼為端公然退/之呼庐庫部為曹長張功曹為院長則上下亦通)
(称/也)
天仗宵嚴建羽旄(建或/作樹)春雲送色曉雞號金爐香動螭頭暗
(韓曰唐制起居郎舎人分侍左右夾香案立直第/一螭首和墨濡筆即拗処時号螭頭見百官志)玉佩聲來
雉尾高(孫曰雉尾扇名天子出則御者持之引於庭上樊曰/唐制人君㪯動必以雉尾扇障面小團雉尾扇四方)
(雉尾扇十二/見儀衛志)戎服上趨承北極儒冠列侍映東曹太平時節
難身遇(難身或/作身難)郎署何須歎二毛
　　　寒食直歸遇雨
寒食時㸔度春遊亊巳違風光連日直隂雨半朝歸(朝或/作晴)不
見紅毬上(孫曰刘向别録曰/鞠黄帝所造本兵勢也/或云起於戦囯鞠与毬同紅毬以紅帛爲之)那論
綵索飛(孫曰古今藝術圗云北方山戎寒食日用/鞦韆爲戯以習輕趫者綵索即謂鞦韆)惟將新賜
火(孫曰周礼季春/出火即賜火也)向曙著朝衣
　　　送李六恊律歸荆南
早日羇遊所春風送客歸柳花還漠(漠)江燕正飛(飛)歌舞知
誰在賔僚逐使非宋亭池水緑莫忘蹋芳菲
　　　題百葉桃花(知制誥/時作)
百葉雙桃晚更紅窺牎映竹見玲瓏(窺方作帰或作臨/今从嘉祐杭本)應知
侍史歸天上(應劭漢官儀曰尚書入直臺𪠘中給侍史一人/女侍史二人皆選端正者侍史從至止車門还)
(女侍史潔被服執香炉燒薫以从入䑓中給使護衣服/也天上謂内庭公以考功郎中知制誥寓直禁掖故云)故伴
仙郎宿禁中
　　　春雪
新年都未有芳華二月𥘉驚見草芽白雪却嫌春色晚故穿
庭樹作飛花
　　　戯題牡丹
幸自同開俱隱約何須相倚闘輕盈陵晨併作新粧面對客
偏含不語情雙燕無機還拂掠游蜂多思正經營(正方/作近)長年
是事皆拋盡今日欄邊暫眼明
　　　盆池
老翁真箇似童兒汲水埋盆作小池一夜青蛙鳴到曉恰如
方口釣魚時(方或作枋方云唐属衛州亘温敗枋頭乃其地/也公此詩与送李愿詩只作方口○今按公盤)
(谷詩因及方口燕州則二如皆盤谷旁近之小地名耳盤谷/在孟州済原縣孟州東過懷州乃至衛州而済原又在孟州)
(西北四十里則遊盤谷者安得/至衛州之祊頭乎方說非是)
莫道盆池作不成(洪曰刘貢父云退之古詩高卓至律詩虽/可称善要有不工者老翁真箇似童皃此)
(真諧語爲戯耳或云盆池詩有天工如拍岸才/添水數瓶一夜青蛙鳴到曉非意到不能作也)藕梢𥘉種巳
齊生從仐有雨君須記來聽蕭(蕭)打葉聲(有雨或/作雨灑)
瓦沼晨朝水自清小蠱無數不知名忽然分散無蹤影惟有
魚皃作隊行(惟方/作為)
泥盆淺小詎成池夜半青蛙聖得知(聖或/作听)一聽暗來將伴侣
不煩鳴喚闘雄雌
池光天影共青(青)拍岸纔添水數缾且待夜深明月去試㸔
涵泳幾多星(明或/作乗)
　　　芍藥
浩態狂香昔未逢紅燈爍爍緑盤籠(紅灯喻花/盤籠喻葉)覺來獨對情
驚恐身在仙宫第幾重(情或/作忽)
　　　奉和􁆁州劉給事使君三堂新題二十一詠
(并序或无奉新題三字方云刘伯芻以/元和八年出刺乳州白楽天有制詞)
􁆁州刺史宅連水池竹林往往爲亭臺島渚目其處爲三堂
劉兄自給事中出刺此州在任逾歲職修人治州中稱無事
頗復増飾從子弟而遊其間又作二十一詩以詠其事流行
京師文士爭和之余與劉善故亦同作
　　　新亭
湖上新亭好公來日出𥘉水文浮枕簟(文一/作紋)瓦影䕃龜魚
　　　流水
汩汩(越筆切/又音骨)幾時休從春復到秋只言池未滿池滿強交流
(只或/作祇)
　　　竹洞
竹洞何年有公𥘉斫竹開洞門無鎻鑰俗客不曽來
　　月臺
南館城隂闊東湖水氣多直須臺上㸔始奈月明何
　　渚亭
自有人知處那無歩往蹤莫教安四壁靣(靣)㸔芙蓉
　　　竹溪
藹(藹)溪流慢(慢或/作漫)梢(梢)岸篠長(篠或/作竹)穿沙碧簳(古旱/切)淨落水
紫苞香
　　　北湖
聞說遊湖棹尋常到此廻應留醒心處凖擬醉時來(凖或作/准俗字)
　　　花島
蜂蝶去紛(紛)香風隔岸聞欲知花島處水上覔紅雲
　　　柳溪
柳樹誰人種行(行)夾岸高莫將條繫纜著處有蟬號
　　　西山
新月迎宵挂晴雲到晚留爲遮西望眼終是懶廻頭
　　　竹逕
無塵從不掃有鳥莫令彈若要添風月應除数百竿
　　　荷池
風雨秋池上高荷蓋水繁未諳鳴摵(摵)那似卷翻(翻)
　　　稲畦
罫布畦堪數(罫或作卦布或作圃方云罫博局上方目也字/見選傳奕論○仐按愽局當云棊局桓譚新論)
(守邊隅趍作罫/以自生於小地)枝分水莫尋魚肥知巳秀鶴没覺𥘉深
　　柳巷
柳巷還飛絮春餘㡬許時吏人休報亊公作送春詩
　　花源(或作/原)
源上花𥘉發公應日日來丁寜紅與紫慎莫一時開(莫或/作勿)
　　　北楼
郡楼乗曉上盡日不能㢠晚色將秋至長風送月來
　　　鏡潭
非鑄復非鎔泓澄忽此逢魚蝦不用避只是照蛟龍
　　　孤嶼
朝遊孤嶼南暮戯孤嶼北所以孤嶼鳥與公盡相識
　　　方橋
非閣復非船可居兼可過君欲問方橋方橋如此作(方云白/楽天皮)
(日休詩皆自注曰音佐○仐按廣韻作造也將祚切而荀子/肉腐出虫魚枯生蠧貪利忘身禍烖乃作及亷范五袴之謡)
(皆巳爲此音矣然讀如佐者又將祚切之訛而丗/俗所用从人从故而切爲將祚者又字之俗作也)
　　　梯橋
乍似上青㝠𥘉疑躡菡蓞自無飛仙骨欲度何由敢
　　　月池
寒池月下明新月池邊曲若不妬清妍却成相映燭
　　遊城南十六首(方云十六詩非一/日作編者類次)
　　　賽神
白布長衫紫領巾差科未動是閑人麥苗含穟桑生葚共向
田頭樂社神
　　　題于賔客莊
榆莢(古協切榆莢/亦謂之榆錢)車前(上尺遮切陸機云馬舄一名/車前一名當道在牛跡中生)蓋地皮
薔薇蘸水筍穿籬馬蹄無入朱門跡縱使春歸可得知
　　晩春
草樹知春不乆歸(草樹一/作草木)百般紅紫闘芳菲楊花榆莢無才
思惟解漫天作雪飛
　　　落花
巳分將身著地飛那羞踐蹋損光暉無端又𬒳春風誤吹落
西家不得歸
　　　楸樹
幾嵗生成爲大樹一朝纒繞困長藤誰人與脫青羅帔㸔吐
高花萬(萬)層
幸自枝條能樹立可煩蘿蔓作交加(可或/作何)傍人不解尋根本
却道新花勝舊花(傍或/作遊)
　　　風折花枝
浮豔侵天難就㸔清香撲地只遥聞(只或/作可)春風也是多情思
故揀䌓枝折贈君(㨂或作折/折或作將)
　　　贈同遊
(諸本无此篇方云杭蜀本皆/闕惟唐本有之且属在此)
喚起牎全曙催歸日未西(洪曰魯直云吾兒時毎哦此詩而/了不觧其意自出峽来吾年五十)
(八矣時春曉偶憶此詩方悟之喚起催帰二禽名也古人於/小詩用意精深如此況其大者乎盖其斈問渊源有五石六)
(鷁之旨催帰子規也喚起声如人絡絲貟轉清亮偏於春曉/鳴江南謂之春喚𥙷注復斎謾録云予甞讀唐顧渚記曰顧)
(渚山中有鳥如鸜鵒而色蒼每至正二月作声曰春起也三/四月云春去也採茶人呼為喚春鳥然則喚起之名唐人說)
(矣豫章不㪯/為証何耶)無心花裏鳥更與盡情啼
　　　贈張十八助教
喜君眸子重清朗攜手城南歴舊遊忽見孟生題竹處相㸔
淚落不能收
　　　題韋氏莊
昔者誰能比今來亊不同寂寞靑草曲散漫白榆風架倒藤
全落籬崩竹半空寕須惆悵立翻覆本無窮(須一/作知)
　　　晩雨
廉纎晚雨不能晴(方从蜀本作晚雨廉懴/於律不諧當从諸本)池岸草間蚯蚓鳴
投竿跨馬蹋歸路纔到城門打鼓聲
　　　出城
暫出城門蹋青草逺於林下見春山應須韋杜家(家)到祇有
今朝一日閑
　　　把酒
擾(擾)馳名者誰能一日閑我來無伴侣把酒對南山(對或/作謝)
　　　嘲少年
直把春償酒都將命乞(音/氣)花祗知閑信馬不斍誤隨車
　　　楸樹
青幢紫蓋立童(童)細雨浮煙作綵籠不得畫師來貌取定知
難見一生中(貌或作邈方云此猶少陵貌得山/僧及童子之皃○仐按皃音邈)
　　　遣興(遣或/作逺)
㫁送一生惟有酒尋思百計不如閑莫憂丗事兼身事須着
人間比夢間
朱文公校昌黎先生文集卷之九
朱文公校昌黎先生文集卷之十(考異音/釋附)
　　律詩凡八十首(諸本作七十九/道方從蜀本)
　　　送李尚書赴襄陽八韻(得長字/李遜也)
帝憂南國切改命付忠良壤畫星揺動旗分獸簸揚五營兵
轉肅(孫曰謂禁掖後漢張/奐率五營士圍竇武)千里地還方控帶荆門逺飄浮漢
水長賜書寛屬郡(或作/部)戰馬隔鄰疆縱獵雷霆迅觀棊玉石
忙風流峴(胡典切樊曰羊祜毎風景必造峴山置/酒謂從事鄒湛曰自有宇宙便有此山)首客花豔
大堤倡(韓日宋隨玉設爲㐮陽郎聞諸女歌因爲詞曰朝/發㐮陽成暮至大堤也大堤諸女兒花豔驚郎目)富
貴由身致誰教不自強
　　　和席八十二韻(席/夔)
絳闕銀河曙東風右掖春(韓曰應劭漢官儀中書爲右曹/称西掖孫曰正門之兩旁曰掖)官
隨名共美花與思俱新綺陌朝遊閒綾衾夜直頻(孫曰漢官/典職儀曰)
(尚書郎入直洪青綾/白綾被直宿直也)横門開日月髙閣切星辰庭變寒前草
公主當年欲占春故將䑓榭押城閸(押或/作壓)欲知前面花多少
直到南山不屬人(少或/作處)
　　晚春
誰収春色將歸去(將歸方作/歸將排是)慢緑妖紅半不存(慢或/作漫)榆莢祗
能隨柳絮等閑撩亂走空園
　　　大行皇太后挽歌詞三首
(方公此憲宗母莊憲皇后也/樊本云諸本脫太字非是)
一紀尊名正三時孝飬榮髙居朝聖主厚德載羣生武帳虚
中禁(虚或/作空)玄堂掩太平秋天笳皷歇松栢徧山鳴
威儀備吉凶文物雜軍容配地行新祭因山託故封鳯飛終
不返劒化㑹相從(張華延平津事補注王介甫曰此非君臣/所宜言近於黷也樊曰莊憲後顯宗崩公)
(故云謂近/乎黷非也)無復臨長樂空聞報曉鐘(報曉或/作曉暮)
追攀萬國來警衛百神陪畫翣(所甲切韓曰王后輦車/有翣羽蓋所以禦風塵)登秋
殿容衣入夜䑓(孫曰容衣䘮服䘮大記飾棺君龍帷三地振/容注云青質五色盡之於絞繒而垂之以為)
(振容容女盖謂此韓曰選陸士衡/挽歌送子長夜䑓夜䑓謂閑墓)雲隨仙馭逺風助聖情哀
(助方作/動非是)只有薑陵日䊋奩(音廉与匳同鏡奩也孫曰漢明帝/謁原陵見太后鏡奩中物感動悲)
(涕令易脂渾衰/具左右皆泣)一暫開
　　　廣宣上人頻見過
三百六旬長擾(擾百或/作十)不衝風雨即塵埃乆慙朝士無禆𥙷
(慙方/作為)空愧髙僧數往來學道窮年何所得吟詩竟日未能廻
天寒古寺遊人少紅葉牎前有幾䧳
　　　閑遊二首
雨後來更好繞池徧青(青)柳花閑度竹菱葉故穿萍(故或作/乱方云)
(少陵詩濽龍故起雲泣上/燕子故來類皆用此字)獨坐殊未厭孤斟詎能醒持竿至
日暮幽詠欲誰聽
兹遊苦不數再到遂經旬(到或作至/輕或作兼)萍蓋汙池淨藤籠老樹
新林鳥鳴訝客(鳥或/作鸎)岸竹長遮鄰子雲祇自守奚事九衢塵
　　　酬馬侍郎寄酒(馬/揔)
　壷情所寄四句意能多秋到無詩酒其如月色何
　　　和侯恊律詠笋(侯/喜)
竹亭人不到新筍滿前軒乍出真堪賞𥘉多未覺煩(或作繁/方云公)
(律詩不/重用韻)成行齊婢僕環立比兒孫驗長常攜尺愁乾屡側盆
對吟忘膳飲偶坐變朝昏滯雨膏腴溼驕陽氣候温得時方
張王(方云莊子所謂王長其間是也並去声/讀公与劉夢得蒲萄詩皆用張王字)挾勢欲騰鶱見
角牛羊没看皮虎豹存攅生猶有隙散布忽無垠詎可持籌
筭誰能以理言縱横公占地羅列暗連根狂劇時穿壁羣強
幾觸藩深潛如避逐(方作/丗)逺去若追奔始訝妨人路還驚入
藥園萌牙防寖大覆載莫偏恩巳復侵危砌非徒出短垣身
寕虞瓦礫計擬揜蘭蓀(音孫/香草)且歎髙無數庸知上幾番短長
終不校先後竟誰論外恨苞藏宻中仍節目繁暫須廻歩履
要取助盤飱(或作餐方云盤/飱寘璧左氏語)穰穰疑翻地森森競塞門戈矛
頭戢戢蛇虺首掀掀婦懦咨料㨂(料或作聊方云料音聊量/也張湛列子序且將料蕳)
(丗所希/有者)兒癡謁盡髠侯生來慰我詩句讀驚魂(我或/作意)屬和才
將竭呻吟至日暾(他昆切日或作欲方云楚詞九嘆/日暾暾其四舎亦可以日入言也)
　　　過鴻溝
龍疲虎困割川原億萬蒼生性命存誰勸君王回馬首真成
一擲賭乾坤
　　　送張侍郎
(方云張賈時自兵侍爲/華州閣本作侍御非)
司徒東鎮馳書謁丞相西來走馬迎(宣武節度韓弘爲司徒/持書謂巳持書往謁弘)
(也丞相謂宰相裴度爲淮西宣慰處/置等使走馬迎謂巳走馬迎度也)兩府元臣今轉宻一方
逋㓂不難平
　　　贈刑部馬侍郎(馬惚時副/晋公東征)
紅旗照海壓南荒徴入中䑓作侍郎(中䑓或作/䑓中非是)暫從相公平
小㓂便歸天闕致時康
　　　奉和裴相公東征途經女几山下作(或無/奉字)
旗穿曉日雲霞雜(方雲作紅雜作集○今按/對偶及文勢當从諸本)山倚秋空劒㦸
明敢請相公平賊後暫攜諸吏上崢嶸
　　　郾城晚飲奉贈副使馬侍郎及馮李二貟外
(郾音偃郾城縣在許州或無奉字馮李謂馮宿李/宗閔也閣本馮宿時以都官李宗閔時以礼部並)
(從/征)
城上赤雲呈勝氣(蔡未平𢾗月前呉武陵自峽石望東南氣/如旗鼓矛盾皆顛倒少選黄白氣從西北)
(出盤蜿相交告公曰今西北王師所/在黄白喜氣也敗氣爲賊賊必亡矣)眉間黄色見歸期幕中
無事惟須飲即是連鑣向闕時
　　　酬别留後侍郎(或无酬字蔡平/命馬揔爲留後)
寪文無出相如右謀帥難居郤縠先歸去雪銷溱洧動西來
旌斾拂晴天
　　　同李二十八夜次襄城(李正/封也)
周楚仍連接川原乍屈盤雲垂天不暖塵漲雪猶乾印綬歸
台室旌旗别將壇欲知迎候盛騎火萬星攅
　　　同李二十八貟外從裴相公野宿西界
四面星辰著地明散燒煙火宿天兵不関破賊須歸奏自趂
新年賀太平
　　　過襄城
郾城辭罷過襄城潁水嵩山刮眼明巳去蔡州三百里家人
不用逺來迎
　　　宿神龜招李二十八馮十七(龜下或/有驛字)
隘山野水照斜暉啄雪寒鴉趂始飛夜宿驛亭愁不睡幸來
相就蓋征衣
　　　次硤石
(諸本硤作峽方云今/陜縣也地理志可考)
數日方離雪今朝又出山試慿高處望隱約見潼關
　　　和李司勲過連昌宫
(或作李二十八司勲无過字○樊曰連昌宫按志/高宗顯慶三年置然詩落句云云疑爲明皇所作)
(而元微之連昌宮辭/大㮣亦詠明皇帝)
夾道踈槐出老根高甍巨桷壓山原宫前遺老來相問今是
開元幾葉孫
　　　次潼關先寄張十一一閣老使君(張/賈)
荆山巳去華山來日出潼關四扇開(出或作照/扇或作面)刺史莫辭迎
候逺相公親破蔡州廻(親或/作新)
　　　次潼關上都綂相公
(峯本无此篇関下或有頭字一/本在雨中寄張藉侯喜詩後)
暫辭堂印執兵權盡管諸軍破賊年冠蓋相望催入相待將
功德格皇天
　　　桃林夜賀晉公
西來騎火照山紅夜宿桃林臘月中手把命珪兼相印一時
重疊賞元功
　　　送李貟外院長分司東都
去年秋露下羇旅逐東征今歳春光動驅馳别上京飲中相
顧色送後獨歸情兩地無千里因風數寄聲
　　　晉公破賊回重拜台司以詩示幕中賔客愈奉和
(或作晋公自蔡州入賜途/中重拜云云愈因和之)
南伐旋師太華東天書夜到冊元功將軍舊壓三司貴相國
新兼五等崇鵷鷺欲歸仙仗裏熊羆還入禁營中長慙典午
非材職(或作/識)得就閑官即至公
　　　獨釣四首(釣或/作酌)
侯家林館勝偶入得垂竿曲樹行藤角平池散芡盤羽沈知
食駛(或作怏/或作)緡細覺牽難聊取夸兒女榆條繫從鞍
一逕向池斜池塘野草花雨多添柳耳水長减蒲芽坐厭親
刑柄(時為刑/部侍郎)偷來傍釣車(坐厭方作厭坐云厭与偷為一義/坐親刑柄來弄釣車為一說公詩)
(多此躰○今按坐厭与偷來為對亦自親切又况坐厭乃常/用之語韋蘇州云坐厭淮南守此類極多方從誤本更為曲)
(說不知語意/之拙澁也)太平公事少吏隱詎相賖
獨往南塘上秋晨景氣醒露排四岸草風約半池萍鳥下見
人寂魚來聞餌馨所嗟無可召不得倒吾缾
秋半百物變溪魚去不來風能坼芡觜露亦染棃顋(方云廣/信晃氏)
(舊蔵印本能作稜亦/作液一云山谷所定)逺岫重疊出寒花散亂開所期終莫至
日暮與誰廻
　　　枯樹
老樹無枝葉風霜不復侵腹穿人可過皮剥蟻還尋寄託惟
朝菌依投絶暮禽猶堪持改火(樊曰論語鑚燧改火馬融曰/周書月令有改火之文春取)
(榆柳之火夏取棗杏之火季夏取桑柘之火秋取柞槱之/火冬取檀槐之火一年之中鑚火各異木故曰改火也)未
肯但空心
　　　元日酬蔡州馬十二尚書去年蔡州元日見寄之什
元日新詩巳去年蔡州遥寄荷相憐今朝縱有誰人領自是
三峯不敢眠(峯或作冬方從唐本云華岳有三峯唐人守華/者皆謂之三峯守盖公西歸經从之路馬詩必)
(有所序述今不可得而詳也○今佊此詩并題皆不言經由/華州所作方說旣无所据又三峯不敢眠亦无文理今當闕)
(之以俟/知者)
　　　詠燈花同侯十一
(或作同侯十一說/燈花侯十一喜也)
今夕知何夕花然錦帳中自能當雪䐘那肯待春紅黃裏排
金粟(諸本黄作囊方云何遜詩金粟裏搔頭蜀人史彦升曰/黄裏排金謂額間花鈿也又沈約宋書漢制乗輿翠蓋)
(黄裏所謂黄屋也諸本多引漢紀注實此義○/今按漢制黄屋与此詩文意不同疑史說誤)釵頭綴玉蟲
更煩將喜事來報主人公
　　　祖席　前字
(此詩公自題其後云兩詩何処好就中何処佳何/処惡○舊注云以王涯徙袁州刺史而作方云按)
(舊紀涯刺袁州元和三年四月也公時在東都故/曰祖席落橋邊出詩前後注文舊本无之蜀本亦)
(然又或二題前字/秋字上皆有得字)
祖席洛橋邊親交共黯然野晴山簇(簇)霜曉菊鮮(鮮)書寄相
思處盃衘欲别前淮陽知不薄終願早廻船(方云陽本作南/洪本作陽云用)
(及黯事以後詩有淮/南字隨筆以誤也)
　　　秋字
淮南悲木落而我亦傷秋(而或/作今)況與故人别那堪羇宦愁榮
華今異路風雨苦同憂莫以宜春逺江山多勝遊
　　　送鄭尚書赴南海
番禺(士音潘下音愚/廣州有番禺縣)軍府盛欲說暫停盃蓋海旂幢出連天
觀閣開衙時龍户集(韓曰南部新書長安有龍户見水/色則知有龍或引出但/魚而巳)上日
馬人來(韓曰後漢思援詩尋邑蛮以不能還者数十人留於/象林南界所鑄銅柱下南蛮呼爲馬留人見新史南)
(蛮/愽)風静鶢鶋(祝曰海鳥見/左傳及國語)去官廉蚌蛤廻(樊曰後漢孟甞/合浦還珠事)貨
通師子國(師子囯有而海中余袤二千餘里囯史𥙷云師/子囯船最大梯而上下数丈皆積寳貨云云)樂
奏武王䑓(武或作越方云漢傳/尉佗自稱南越武王)事(事)皆殊異無嫌屈大才
　　　答道士寄樹雞(樹雞木/耳大者)
軟濕青黃狀可猜欲烹還喚木盤廻煩君自入華陽洞(韓曰/茅君)
(傳玄中之洞六十三所第八句/曲山之洞曰金壇華踼之天)直割乖龍左耳來(取譬/也)
　　　左遷至藍關示姪孫湘
(藍関即秦之嶢関在今藍田縣湘字北者筆墨/間録云公此詩仁且有礼非志仁義者不能也)
　封朝奏九重天夕貶潮州路八千欲爲聖明除弊事肯將
衰朽惜殘年(欲或作本肯將或作豈将方/作豈於朽方作暮惜方作計)雲橫秦嶺家何在
雪擁藍関馬不前(擁方作揜○今按方本此詩於/暮計揜四字皆不如諸本之勝)知汝逺來
應有意好收吾骨瘴江邊
　　　武関西逢配流吐蕃
嗟尓戎人莫慘然(戎或/作胡)湖南地近保生全(地近或/作近地)我今罪重
無歸望直去長安路八千
　　　次鄧州界
潮陽南去倍長沙戀闕那堪又憶家心訝愁來惟貯火眼知
别後自添花商顔(樊曰漢溝洫志引洛水至商顔/下注商山之顔譬人之額也)暮雪逢人
少鄧鄙春泥見驛賖早晚王師收海嶽普將雷雨發萌芽
　　　題臨瀧寺
不覺離家已五千仍將衰病入瀧船潮陽未到吾能說海氣
昏昏水拍天(吾能或作人先或/作先聞水或作浪)
　　　晚次宣溪辱韶州張端公使君惠書叙别酬以絶句
　　　　二章(或无辱端/公絶句字)
韶州南去接宣溪(韶或作/潮非是)雲水蒼茫日向西客淚數行元自
落(元或/作先)鷓鴣休傍耳邊啼
兼金那足比清文百首相隨愧使君(那或作安/百或作白)俱是嶺南巡
管内莫欺荒僻㫁知聞
　　　題秀禪師房
橋夾水松行百歩竹牀莞席到僧家(松或作船/牀或作林)暫拳一手支
頭卧還把漁竿下釣沙(頭或作頤/釣或作晚)
　　　將至韶州先寄張端公使君借圖經(或无端/公字)
曲江山水聞來乆恐不知名訪倍難願借圖經將入界毎逢
佳處便開看(毎或/作亦)
　　　過始興江口感懷
憶作兒童隨伯氏南來今只一身存目前百口還相逐舊事
無人可共論
　　　韶州留别張端公使君
來往再逢梅柳新(孫曰元和十四年正月公以論佛骨貶潮/州三月至潮州十月量移袁州十五年正)
(月至袁州其往來上下/於韶皆梅栁新時也)别離一醉綺羅春乆欽江揔文才妙
(韓曰陳後主欲以江揔爲太子詹事/孔奐曰揔文華之人大子何藉於㧾)自歎虞翻骨相屯(樊曰/虞翻)
(仕呉爲騎都尉数犯顔諌諍孫權不恱坐徙丹陽涇縣後又/徙交州甞云自恨䟽節骨体不媚犯上獲罪當長没海隅翻)
(字仲翔以/喻巳也)鳴笛急吹爭落日清歌緩送欸行人(諸本爭作催/欵作感方从)
(唐本云蜀本亦作爭李云二宋評此詩小宋/疑感字誤大宋𥘉不以爲然後得善本始信)巳知奏課當徴
拜那復淹留詠白蘋
　　　量移袁州張韶州端公以詩相賀因酬之
(或無端公因三字或作量移袁州酬張韶州先寄/詩賀或作量移袁州張韶州先詩見賀因酬之方)
(云題語凡四/易各有義也)
明時逺逐事何如遇赦移官罪未除北望詎令隨塞鴈南遷
纔免葬江魚將經貴郡煩留客先惠髙文謝起予暫欲繫船
韶石下上賔虞舜整冠𥚑
　　　次石頭驛寄江西王十中丞閣老(仲/舒)
慿髙試廻首(試廻方作廻馬○今按/下句有馬字方本非是)一望豫章城人由戀德
泣(由或/作猶)馬亦别羣鳴寒日夕始照風江逺漸平(風江或/作江風)黙然
都不語應識此時情
　　　遊西林寺題蕭二兄郎中舊堂
(蕭兄有女出家諸本遊作題題作故无兄字及注/方云蕭蕭存也存少与韓㑹梁蕭友善惡裴延齡)
(之爲人弃官歸庐山庐山令猶有/蕭存魏弘李渤同遊大林題名)
中郎(韓曰蔡中郎邕女名琰字文姬㒷平中天下䘮乱爲胡/騎所獲曹操痛邕无嗣以金贖之因問曰聞夫人家先)
(多賞藉猶能記憶否曰昔亡父賜書四千卷流离塗炭罔/有存者今所誦憶裁四百餘萹於是繕冩送之文无遺誤)有
女能傳業伯道(樊曰鄧攸字伯道爲河南太守永嘉末以石/勒之乱負妻而逃擔其兒及其弟子緩恐不)
(能兩全乃謂其妻曰吾弟早亡惟有一息理不可絶乃棄其/兒而逃曰幸而得存後當有子過江仕終尚書右僕射卒以)
(无嗣時人義而哀之曰天/道无知使鄧伯道无兒)無兒可保家(今按因話録作/无人可主家)偶到
匡山(即庐山蕭郎中名存字伯誠頴士之子与公兄㑹厚善/公自少爲存所知及自袁州還過存庐山故居而存諸)
(子前死有一女爲尼公爲經紀/其家西林即江州庐山寺也)曽住處幾行衰淚落煙霞(方/云)
(因話録作今日匡山過/舊隱空將衰淚對煙霞)
　　　自袁州還京行次安陸先寄隨州周貟外
(諸本如此但以隨爲循方从唐本云自貶所蒙恩/袁州除官還京凡多六字方云如淳漢紀注曰凡)
(言除者除故官就新官也公誌鄭澹墓日詔授司/馬節度除其官爲工部尚書与此司周貟外周君)
(巣也時爲隨州刺史以經由道里考之作循非是/○今按諸本得之唐本旣顛倒重複而方云又不)
(可曉疑袁州字當在貶字上或注在所字下循州/之辨則方得之或本袁州下有除官二字亦通隨)
(又作復/當考)
行行指漢東暫喜笑言同雨雪離江上蒹葭出夢中面猶含
瘴色眼巳見華風歲暮難相值酣歌未可終
　　　題廣昌館
白水龍飛巳幾春偶逢遺跡問耕人(逢或/作尋)丘墳發掘當官路
何處南陽有近親(路或/作道)
　　　寄隨州周貟外(隨或作循或作/復說已見上)
陸孟丘楊乆作塵(蜀本楊作陽方云公与陸長源孟叔度丘/頴楊疑及周君巢同爲董晋幕客故也)
同時存者更誰人金丹(孫曰周好金丹服餌之術栁子厚集/中有荅周君巣論餌薬乆壽書是也)
别後知傳得乞取刀圭救病身
　　　酒中留上襄陽李相公
(謂逢吉也諸本作醉/中留别㐮州李相公)
濁水汙泥清路塵(孫曰曹子建詩君若清路塵妾若濁水泥/浮沉各異勢㑹合念何時濁水汙泥公以)
(自喻清路塵/以喻逢吉也)還曽同制掌絲綸眼穿長訝雙魚㫁耳熱(樊曰/楊惲)
(書云酒後耳熱仰/天拊缶而呼烏烏)何辭數爵頻銀燭未銷牎送曙(銷或作終/或作殘牎)
(或作/雞)金釵半醉座添春(醉或作墜許彦周云退之詩酩酊馬/上知爲誰又云金釵半酔坐添春乃)
(知賦梅花不/獨朱廣平)知公不乆歸鈞軸應許閑官寄病身
　　　去歲自刑部侍郎以罪貶潮州刺史乗驛赴任其後
　　　　家亦譴逐小女道死殯之層峰驛旁山下蒙恩還
　　　　朝過其墓留題驛梁
(諸本只作題驛梁下有注/字与此題少異方從唐本)
數條藤束木皮棺草殯荒山白骨寒驚恐入心身巳病扶舁
沿路衆知難繞墳不腵號三帀設祭惟聞飯一盤致汝無辜
由我罪百年慙痛淚䦨干
　　　賀張十八秘書得裴司空馬(或作酬張秘書/因騎馬贈詩)
司空逺寄養𥘉成毛色桃花眼鏡明落日已曽交轡語春風
還擬並鞍行長令奴僕知飢渴須着賢良待性情旦夕公歸
伸拜謝免勞騎去逐雙旌(騎去或作去騎方云裴詩有它/曰著鞭能雇我之語故公云尓)
　　　杏園送張徹侍御歸使
(或作侍即无歸使字方從唐本云徹時以幽州判/官趍朝半道有詔還之仍迁侍御史從張弘靖之)
(請也杏園在長安城南其实徹已抵京但未/朝見耳舊傳云續有張徹自逺使歸是也)
東風花樹下送爾出京城乆抱傷春意新添惜别情歸來身
巳病相見眼還明更遣將詩酒誰家逐後生
　　　雨中寄張博士籍侯主簿喜
放朝還不報半路蹋泥歸(半路方作夜半○今按朝還无因/至夜半作半路亦不可曉疑以雨)
(放朝而有司失於関報行至半/路乃得報而歸也方本非是)雨慣曽無節雷頻自失威見
牆生菌徧憂麥作蛾飛歲晚偏蕭索誰當救晋饑
　　　奉和兵部張侍郎酬鄆州馬尚書祗召途中見寄開
　　　　緘之日馬帥巳再領鄆州之作
(張謂張賈諸本无奉和及鄆州/作字别有奉和二字祗或作𬒳)
來朝當路日承詔改轅時再領須句國(句音劬樊曰須句韓/之東平也左傳僖公)
(二十一年邾人滅須句/杜預注須句在東平)仍遷少昊司(韓曰秋帝少昊盖主刑/而緫加檢校刑部尚書)
(故/云)暖風抽宿麥清雨卷歸旗(𥙷注石林詩話張文潜常与蔡/天啓論韓柳五字警句文潜㪯)
(退之暖風柚宿麥清雨卷歸旗子厚壁/空殘月曙門掩候蟲秋皆集中第一)頼寄新珠玉長吟慰
我思
　　　早春與張十八博士籍遊楊尚書林亭寄第三閣老
　　　　兼呈白馮二閣老
(諸本无十八字方从唐本云白居易馮宿也第三/閣老楊於陵之子嗣復也白和詩只作楊舎人林)
(池○今按注本第三作三第云澄本如此然王沂/公言行録記楊大年呼沂公爲弟四㕔舎人疑前)
(丗遺俗自有此等称呼洪本或未必然而此所遊/乃嗣復家林亭故特以詩寄之而并呈白馮也但)
(未知三人者其/次第又如何耳)
牆下春渠入禁溝(或作/流云)渠氷𥘉破滿渠浮鳯池近日長先暖
流到池時更不流(更或/作見)
　　　奉使常山早次太原呈副使呉郎中
(或无早字方云公使鎮州/呉刑以駕部郎中副行)
㓪㓪聞街鼓晨起似朝時翻翻走驛馬春盡是歸期地失嘉
禾處風存蟋蟀辭暮齒良多感無事涕垂頥
　　　夕次壽陽驛題呉郎中詩後
(或作壽陽驛題絶句方/云蜀本亦注夕次字)
風光欲動别長安春半邊城特地寒不見園花兼巷柳馬頭
惟有月團團
　　　鎮州𥘉歸
别來楊柳街頭樹擺弄春風只欲飛(擺或作揺弄或/作撼只或作祗)還有小
園桃李在留花不發待郎歸
　　　同水部張貟外曲江春遊寄白二十二舎人
(或作同張水部籍/游曲江寄云云)
漠(漠)輕隂晚自開靑天白日映樓䑓(天或/作春)曲江水滿花千樹
有底忙時不肯來
　　　和水部張貟外宣政衙賜百官櫻桃詩
(或作和張水部/勑賜櫻桃詩)
漢家舊種明光殿炎帝還書本草經豈似滿朝承雨露共㸔
傳賜出青㝠香隨翠籠(力董切/竹器也)擎𥘉到(或作重/或作出)色映銀盤寫
未停(映或/作照)食罷自知無所報空然慙汗仰皇扃
　　　早春呈水部張十八貟外二首(閣本无/此二首)
天街小雨潤如酥草色遥㸔近却無最是一年春好處絶勝
花柳滿皇都(花或/作烟)
莫道官忙身老大即無年少逐春心慿君先到江頭㸔柳色
如今深又深
　　　送桂州嚴大夫
(同用南字嚴謨也題/下或有赴任二字)
蒼(蒼)森八桂(森八閣本作八月桂或作樹方云山海經桂林/八樹在賁禺東天台山賦八桂森挺以凌霜)
兹地在湘南(地閤本作樹/在或作近)江作青羅帶(補注東坡云退之詩/江作青羅帶子厚詩)
(海上羣山似劒鋩子瞻爲之對云繫/懣豈无羅帶水割愁還有劒鋩山)山如碧玉篸(祖含切与/簮同釵篸)
(也祝曰梁劉孝威/詩金篸臨鬢斜)户多輸翠羽家自種黃甘逺勝登仙去飛
鸞不假驂(假或/作暇)
　　　奉酬天平馬十二僕射暇日言懷見寄之作
(或无暇日言懷之作六字馬/㧾時爲鄆曹濮等州觀察使)
天平(馬㧾軍/曰天平)篇什外政事亦無双威令加徐土儒風𬒳魯邦
(劉夢得天平軍壁記惟鄆在春秋爲須句之囯涉漢爲済東/盖禹貢兖州之域而曰威令加徐土者禹貢海岱及淮惟徐)
(州而前漢以徐隷臨淮則徐亦魯也徐/土魯邦字盖出詩常武閟宫之什云)清爲公論重寛得士
心降歲晏偏相憶長謡坐北牎
　　　奉使鎮州行次承天行營奉酬裴司空(或有相/公字)
竄逐三年海上歸逢公復此著征衣旋吟佳句還鞭馬恨不
身先去鳥飛
　　　鎮州路上謹酬裴司空相公重見寄(謹或/作奉)
衘命山東撫亂師日馳三百自嫌遟風霜滿面無人識何處
如今更有詩
　　　奉和僕射裴相公感恩言志(或无/奉字)
文武成功後居寪百辟師林園窮勝事鍾鼓樂清時擺落遺
高論雕鑴出小詩自然無不可范蠡爾其誰(其或/作爲)
　　　和僕射相公朝廻見寄(或作廻朝/或有裴字)
盡瘁年將乆公仐始暫閑事隨憂共減詩與酒俱還放意機
衡外收身矢石間秋䑓風日逈正好㸔前山
　　　奉和李相公題蕭家林亭(逢吉)
(樊曰李相公逢吉也蕭氏在唐最盛瑀嵩華復俛/寘倣遇凢八葉宰相嵩第在城南布政坊寘弟在)
(城南永樂坊見長/安志餘无所見)
山公(孫曰㐮陽記晋山簡爲守峴山南習郁有佳園池蕳每/臨此池輒大醉而歸名之日高陽池時有童皃歌曰山)
(公何所往來至高陽池日/夕倒載歸酪酊无所知)自是林園主歎惜前賢造作時岩
洞幽深門盡鎻不因丞相幾人知
　　　奉和杜相公太清宫紀亊陳誠上李相公十六韻
(或作杜相公太清宫十六韻紀事陳誠/上李相因和和謂元頴也天宝三年置)
耒耜興姬國輴欙(上丑倫切下魯追切書予乗四載孔安囯/曰水乗舟陸乗車泥乗輴山乗欙輴樊曰)
(史記漢書並作橇音蕝纍史/記作橋漢書作挶音九足切)建夏家在功誠可尚於道詎爲
華象帝威容大仙宗寳暦賖衛門羅㦸槊圖壁雜龍蛇禮樂
追尊盛乾坤降福遐四眞(樊曰天宝元年親享玄元皇帝于/新廟以莊子爲南華真人文子爲)
(通玄真人列子爲沖虚眞人庚/桑子爲洞虚真人是爲四真也)皆齒列二聖(樊曰𥘉太清宫/成命工於太白)
(山採白石爲玄元真像衮冕之服當扆南/面元宗肅宗真容侍立左右皆朱衣朝服)亦肩差陽月時之
首隂泉氣未牙殿階鋪水碧(階或/作筵)庭炬坼金葩紫極觀忘倦
青詞奏不譁噌吰(上音錚下音宏鍾声相如/賦曰声噌吰而似鍾音)宫夜闢嘈囐杜
(刀切下才曷切祝曰鼓声/東都賦奏嚴鼓之嘈囐)鼓晨檛(陟瓜切擊也祝曰祢衡/爲漁陽摻過蹀𨄌而前)䙝
子之所謂道德云者去仁與義言之也一人之私言也(公言/私言)
(下或者有者字/或惟下句有之)周道衰孔子没火于秦黃老于漢佛于晉魏
梁隋之間(或无黄字晋魏梁隋諸本作晋宋斉梁魏隋文苑/作晋梁魏隋蜀本作魏晋宋梁斉方從閣杭本云)
(南㪯唱梁北/㪯魏隋也)其言道德仁義者不入于楊則入于墨不入于
老則入于佛(墨下諸本有不入/墨則入于老二語)于入于彼必出于此入者主
之出者奴之(必上方有則字主方作王○今按作/主乃与下文三䪨皆叶作王非是)入者附之
出者汙之(二者字或皆作則/附或作隆皆非是)噫後之人其欲聞仁義道德之
說孰從而聽之老者曰孔子吾師之弟子也佛者曰孔子吾
師之弟子也爲孔子者習聞其說樂其誕而自小也亦曰吾
師亦甞云爾(諸本甞下/有師之字)不惟舉之於其口而又筆之於其書
噫後之人雖欲聞仁義道德之說其孰從而求之甚矣人之
好怪也不求其端不訊其末惟怪之欲聞古之爲民者四今
之爲民者六古之教者處其一今之教者處其三農之家一
而食粟之家六工之家一而用器之家六賈之家一而資焉
之家六奈之何民不窮且盗也古之時人之害多矣有聖人
者立然後教之以相生養之道(或无/以字)爲之君爲之師驅其蟲
蛇禽獸而處之中土寒然后爲之衣飢然后爲之食木處而
以通其有無(通方/作同)爲之醫薬以済其夭死爲之葬埋祭祀以
顚土處而病也然後爲之宮室爲之工以贍其器用爲之賈
長其恩愛爲之禮以次其先後爲之樂以宣其壹欎爲之政
以率其怠勌爲之刑以鋤其強梗(壹或作湮或作堙方云按/史記賈誼傳獨堙欝其誰)
(語漢書作壹欎壹常作/集韻音咽/欎不得泄也平入声/通用湮与/亦音義同也作壹字則非○今按字書壹壷吉)
(凶在壷中不得泄也即今之氤氲字/壹湮古盖通用故漢書但作壹耳)相欺也爲之符玺斗斛
權衡以信之相奪也爲之城郭甲兵以守之(方无權衡/字非是)害至
而爲之備患生而爲之防今其言曰聖人不死大盗不止剖
斗折衡而民不爭(剖或/作掊)嗚呼其亦不思而巳矣如古之無聖
人人之類㓕乆矣何也無羽毛鱗介以居寒熱也無爪牙以
爭食也是故君者出令者也臣者行君之令而致之民者也
民者出粟米麻絲作器血通貨財以事其上者也(致之或作/致其非是)
(麻絲或作絲/麻萹内並同)君不出令則失其所以爲君臣不行君之令而
致之民民不出粟米麻絲作器皿通貨財以事其上則誅(臣/不)
(下諸本有能字无而致之民四字/而句下有則失其所以為臣一語)今其法曰必棄而君臣去
而父子禁而相生養之道以求其所謂清淨寂㓕者嗚呼其
亦幸而出於三代之後不見黜於禹湯文武周公孔子也其
亦不幸而不出於三代之前不見正於禹湯文武周公孔子
也帝之與王其號名殊其所以爲聖一也(名下或/有雖字)夏葛而冬
裘渴飲而飢食其事殊其所以爲智一也(事下或/有雖字)今其言曰
曷不爲太古之無事是亦責冬之裘者曰曷不爲葛之之易
也責飢之食者曰曷不爲飲之之易也(其言或作之言/飢之或作飢而)傳曰
古之欲明明德於天下者先治其國欲治其國者先濟其家
欲齊其家者先脩其身欲脩其身者先正其心欲正其心者
先誠其意然則古之所謂正心而誠意者將以有爲也今也
欲治其心而外天下國家(方作囯家天下句下/㓕皆有者字皆非是)其天常子焉
而不父其父臣焉而不君其君民焉而不事其亊孔子之作
春秋也諸侯用夷禮則夷之進於中國則中國之經曰夷狄
之有君不如諸夏之亡詩曰戎狄是膺荆舒是懲(進上或有/夷而字)
今也舉夷狄之法而加之先王之教之上幾何其不胥而爲
夷也夫所謂先王之教者何也愽愛之謂仁行而宜之之謂
義由是而之焉之謂道足乎巳無待於外之謂德其文詩書
易春秋其法禮樂刑政其民士農工賈其位君臣父子師友
賔主昆弟夫婦其服麻絲其居宫室其食粟米果𬞞魚肉(文/或)
(作書或作教果/𬞞或作𬞞果)其爲道易明而其爲教易行也(或无而字而/下方无其字)
是故以之爲巳則順而祥以之爲人則愛而公以之爲心則
和而平以之爲天下國家無所處而不當是故生則得其情
死則盡其常郊焉而天神假廟焉而人鬼饗曰斯道也何道
也曰斯吾所謂道也非向所謂老與佛之道也(何上方无也/字○今按曰)
(斯道也何道也是問詞而曰斯吾所謂道也以下乃荅語也/斯道也何道也或作斯何道也斯吾所謂道也或作斯道也)
(吾所謂之道也又或/无所謂字皆非是)堯以是傳之舜舜以是傳之禹禹以是
傳之湯湯以是傳之文武周公文武周公傳之孔子孔子傳
之孟軻軻之死不得其傳焉荀與揚也擇焉而不精語焉而
不詳由周公而上上而爲君故其亊行由周公而下下而爲
臣故其說長然則如之何而可也(何而方作何其○今侒此/句復是問詞其下乃荅語)
曰不塞不流不止不行人其人火其書廬其居明先王之道
以道之鰥寡孤獨廢疾者有養也其亦庻乎其可也
　　　原性
(方作性原○今按原道原人原鬼之例作原性為/是又此五原篇目旣同當是一時之作与兵部李)
(侍郎書所謂舊文二卷扶樹教道有所明白者疑/即此諸篇也然則皆是江陵以前所作程子獨以)
(原性為少作恐其/考之或未詳也)
性也者與生俱生也情也者接於物而生也性之品有三而
其所以爲性者五情之品有三而其所以爲情者七(而其或/皆无而)
(字性者情者方並/无者字皆非是)曰何也(或无/曰字)曰性之品有上中下三上焉
者善焉而巳矣中焉者可導而上下也下焉者惡焉而巳矣
其所以爲性者五曰仁曰禮曰信曰義曰智(方從閣杭蜀本/云礼信去仁為)
(近諸本多作曰仁曰義曰礼曰智曰信○今按方本以五行/相生之序而言諸本以四方相對一位居中而言理皆可通)
(但切意諸本語陳而韓公/亦頗尚異恐方本或得之)上焉者之於五也主於一而行於
四(行於方/作行之)中焉者之於五也一不少有焉則少反焉其於四
也混(不上諸本无一字方䙕閣杭朝本作一也而并属下句/云一謂仁也言不少存乎仁則少畔乎仁蜀本倒一也)
(二字杭蜀反皆作及非也○今按也一二字當從蜀本而以/也字属上句一字属下句方及諸本皆非也方以一為仁亦)
(非是此但言中人之性於五者之中其二者或偏/多或偏少其四者亦雜而不純耳反字則方得之)下焉者之
於五也反於一而悖於四性之於情視其品情之品有上中
下三其所以爲情者七曰喜曰怒曰哀曰懼曰愛曰惡曰欲
上焉者之於七也動而處其中(其中或作/於中非是)中焉者之於七也
有所甚有所亡然而求合其中者也下焉者之於七也亡與
甚直情而行者也(亡与上方有/无字非是)情之於性視其品孟子之言
性曰人之性善荀子之言性曰人之性惡揚子之言性曰人
之性善惡混夫始善而進惡與始惡而進善與始也混而今
也善惡皆舉其中而遺其上下者也得其一而失其二者也
(与諸本多作欤善惡下又有欤字○今按二与字皆當讀如/字而為句首猶言及也作欤而為句絶者皆非左傳夫弗及)
(而憂与可憂而楽与憂而弗害/皆取憂之道也語势亦相似)叔魚之生也其母視之知其
必以賄死揚食我(食音嗣叔向生子伯石母視之及堂聞其/声而還日是豺狼之声也非是莫䘮羊古)
(氏矣伯石食我/字也食邑於揚)之生也叔向之母聞其號也知必滅其宗越
椒之生也子文以爲大戚知若敖(姓也楚子良生子越椒子/文曰是子弗殺必㓕若敖)
(之/族)氏之鬼不食也人之性果善乎(或无/大字)后稷之生也其母無
灾其始匍匐也則岐(岐)然嶷(嶷)然文王之在母也母不憂旣
生也傳不勤旣學也師不煩人之性果惡乎(不憂上或/无母字)堯之
朱舜之均文王之管蔡習非不善也而卒爲姦瞽叟之舜鯀
之禹習非不惡也而卒爲聖人之性善惡果混乎(聖下或有/人字属上)
(句)故曰三子之言性也㪯其中而遺其上下者也得其一而
失其二者也曰然則性之上下者其終不可移乎(終上或/无其字)曰
上之性就學而愈明下之性畏威而寡罪是故上者可教而
下者可制也其品則孔子謂不移也(教方/作斈)曰今之言性者異
於此何也(性下或/有情字)曰今之言者雜佛老而言也雜佛老而言
也者奚言而不異(言也者或无也字○今按此篇之言過荀/楊逺甚其言五性尤善但三品之說太拘)
(又不知性之本善而其所以或善或/惡者由其禀氣之不同爲未尽耳)
　　　原毀(方作毁原/說已見上)
古之君子其責已也重以周其待人也輕以約重以周故不
怠輕以約故人樂爲善聞古之人有舜者其爲人也仁義人
也求其所以爲舜者責於巳曰彼人也予人也彼能是而我
乃不能是早夜以思去其不如舜者就其如舜者(古之人或/无人字下)
(同早或/作蚤)聞古之人有周公者其爲人也多才與藝人也求其
所以爲周公者責於已曰彼人也予人也彼能是而我乃不
能是(方從閣本无求其所以字只作責於巳為周/公者○今按閣本不成文理而方從之誤矣)早夜以思
去其不如周公者就其如周公者(去其下十三字方從阁本/作求其所以為周公者而)
(為/之)舜大聖人也後丗無及焉周公大聖人也後丗無及焉是
人也乃曰不如舜不如周公吾之病也是不亦責於身者重
以周乎(身或/作巳)其於人也曰彼人也能有是(是)足爲良人矣能
善是是足爲藝人矣(善方作/有非是)取其一不責其二即其新不究
其舊(責或/作取)恐(恐)然惟懼其人之不得爲善之利一善易修也
一藝易能也其於人也乃曰能有是(是)亦足矣曰能善是是
亦足矣(或无此八/字非是)不亦待於人者輕以約乎(不上或/有是字)今之君
子則不然(方无則/不然字)其責人也詳其待巳也廉詳故人難於爲
善廉故目取也少巳未有善曰我善是(二)亦足矣巳未有能
曰我能是是亦足矣外以欺於人内以欺於心未少有得而
止矣不亦待其身者已廉乎(其身或/作於巳)其於人也曰彼雖能是
其人不足稱也彼雖善是其用不足稱也㪯其一不計其十
究其舊不圖其新恐(恐)然惟懼其人之有聞也是不亦責於
人者巳詳乎夫是之謂不以衆人待其身而以聖人望於人
吾未見其尊巳也(是之或作如/是方无之字)雖然爲是者有本有原怠與
忌之謂也(原上或/无有字)怠者不能修而忌者畏人修吾常試之矣
甞試語於衆曰某良士某良士其應者必其人之與也不然
則其所踈逺不與同其利者也不然則其畏也不若是強者
必怒於言懦者必怒於色矣又甞語於衆曰某非良士某非
良士其不應者必其人之與也不然則其所踈逺不与同其
利者也不然則其畏也不若是強者必說於言懦者必說於
色矣(不應下或无/者字非是)是故事修而謗興德高而毀來嗚呼士之
處此丗而望名譽之光道德之行難巳將有作於上者得吾
說而存之其國家可幾而理歟(此下或无丗字非是巳或作/矣作或作仕或作化欤或作)
(也)原人(或作/仁)
形於上者謂之天形於下者謂之地命於其兩間者謂之人
形於上日月星辰皆天也形於下草木山川皆地也命於其
兩間夷狄禽獸皆人也曰然則吾謂禽獸人可乎曰非也(人/可)
(上或有/曰字)指山而問焉曰山乎曰山可也山有草木禽獸皆㪯
之矣(指下或有/南字非是)指山之一草而問焉曰山乎曰山則不可(或/无)
(曰山乎/三字)故天道乱而日月星辰不得具行地道乱而草木山
川不得其平人道乱而夷狄禽獸不得其情(方无/故字)天者日月
星辰之主也地者草木山川之主也人者夷狄禽獸之主也
主而暴之不得其爲主之道矣是故聖人一視而同仁篤近
而㪯逺(仁或作/人非是)
　　原鬼
有嘨於梁從而燭之無見也斯鬼乎曰非也鬼無聲有立於
堂從而視之無見也斯鬼乎曰非也鬼無形有觸吾躬從而
執之無得也斯鬼乎曰非也鬼無声與形安有氣(鬼无声与/形上或有)
(鬼无氣三/字非是)曰鬼無聲也無形也無氣也果無鬼乎曰有形而
無聲者物有之矣土石是也有声而無形者物有之矣風霆
是也有聲與形者物有之矣人獸是也無声與形者物有之
矣鬼神是也曰然則有怪而與民物接者何也曰是有二有
鬼有物(有怪或作見怪二下或有說字/或有說字而无有鬼有物四字)漠然無形與聲者鬼
之常也民有忤於天有違於民有爽於物逆於倫而感於氣
(上民字或作人/下民字或作時)於是乎鬼有形於形有慿於聲以應之而下
殃禍焉皆民之爲之也其旣也又反乎其常(有不或作有之/為下或无之字)
曰何謂物曰成於形與声者土石風霆人獸是也反乎無聲
與形者鬼神是也不能有形與聲不能無形與聲者物怪是
也(反乎或作反其非是或无不能有形/与声六字或无不能无形与声六字)故其作而接於民也
無恒故有動於民而爲禍亦有動於民而爲福(本或先/言為福)亦有
動於民而莫之爲禍福適丁民之有是時也作原鬼(方從閣/蜀/无)
(作字○命按古書萹題多喜後者如荀字諸賦正此類/也但此萹前巳有題不應復出故且從諸本有作字)
　　　行難
或問行孰難曰捨我之矜從尓之稱孰能之曰陸先生參何
如曰先生之賢聞天下是(是)而非(非聞下或/有於字)貞元中自越州
徴拜祠部貟外郎京師之人日造焉閉門而拒之滿街愈甞
往閒客席(甞或作常閒或作問客或/作賢席下或有坐定二字)先生矜語其客曰某胥
也某商也其生某任之其死某誄(音/孫曰某任之謂所㪯/所任之人也任保任也誄)
(累也人生有德行死而後累引/其行其爲誄今之行狀是也)之某與某可人也(可或作何/方從問謂)
(苑作可云可人見礼記鄭住曰丗人可也○今按方昭/是也然詩下文韓公之語似以陸公雖套任誄此人復自任)
(於有罪則頗有擇其門地之意而以詹引之/力自多者恐後作何字語势乃可更詳之)任與誄也非罪
歛皆曰然(也或有之罪一作/過曰上或有應字)愈曰某之胥某之商其得任與
誄也有由乎抑有罪不足任而誄之邪(任而誄方作計/而任而或作与)先生
曰否吾惡其𥘉不然任與誄也何尤愈曰苟如是先生之言
過矣昔者𬋩敬子取盗二人爲大夫於公趙文子斈𬋩庫之
士七十有餘家夫惡求其𥘉先生曰不然彼之取者賢也愈
曰先生之所謂賢者大賢欤抑賢於人之賢欤齊也晉也且
有二與七十而可謂今之天下無其人邪(而可上或有焉字/邪上或有也字)
先生之選人也已詳先生曰然愈曰聖人不丗出賢人不時
出千百歲之間倘有焉不幸而有出於胥商之族者先生之
說傳吾不忍赤子之不得乳於其母也先生曰然(聖人貴人/人方皆作)
(之或并有人之二字出出或作丗/生百􁇳或作百年乳於或作於字)他日又往坐焉(或无/坐字)先生
曰今之用人也不詳位乎朝者吾取某與某而巳在下者多
干朝凡吾與者若千人愈曰先生之與者盡於此乎其皆賢
乎抑猶有㪯其多而缺其少乎(方无其皆賢乎四字秋或作/没少或作細或作一少下方)
(有者字○令按此言人之才或不全備/維斈其可取之多而略其可弃之少也)先生曰固然吾敢求
其全(其方作於○今按作其語意為近但陸公此句正不敢/必求全才之意而下文韓公又以太詳而不早㑹之殊)
(不可曉當/更考之)愈曰由宰相至百執事凡幾位由一方至一州凡
幾位先生之得者無乃不足充其位邪(其位下或/有也字)不早圖之
一朝而㪯焉令雖詳其後用也必粗(㪯焉或作索之詳下/或有且微字罪是)先
生曰然子之言孟軻不如(文錄作退語其人/曰乃今吾見孟軻)
亂(莫上或无人/字乱或作禍)禹之後四百年然後得桀亦四百年然後得
湯與伊尹湯與伊尹不可待而傳也(持或/作得)與其傳不得聖人
而爭且亂孰若傳諸子雖不得賢猶可守法(諸或作之字住/方從閣作法守)
(非/是)曰孟子之所謂天與賢則與賢天與子則與子者何也曰
孟子之心以爲聖人不苟私於其子以害天下求其說而不
得從而爲之辭
　　　雜說四首(或作三首其一/作題崔山君傳)
龍嘘氣成雲雲固弗靈於龍也(虚上或/有之字)然龍乘是氣茫洋窮
乎玄閒薄日月伏光景感震電神変化水下土汩陵谷雲亦
靈怪矣哉(氣下或/有而字)雲龍之所能使爲靈也(靈方從閣本/作雲非是)若龍
之靈則非雲之所能使爲靈也然龍弗得雲無以神其靈矣
失其所慿依信不可欤(弗或作不方/无信字非是)異哉其所慿依乃其所
自爲也易曰雲從龍旣曰龍雲從之矣
善醫者不視人之瘠肥察其脉之病否而已矣(醫下或/有人字)善計
天下者不視天下之安危察其紀綱之理亂而巳矣(綱下方/无之字)
(理乱或/作乱否)天下者人也安危者肥瘠也紀綱者脉也脉不病雖
瘠不害脉病而肥者死矣通於此說者其知所以爲天下乎
(紀綱或作綱织/所以閣无以字)夏殷周之衰也諸侯作而戦伐日行矣傳数
十王而天下不傾者紀綱存焉耳(作或/作僣)秦之王天下也無分
勢於諸侯聚兵而焚之傳二丗而天下傾者紀綱亡焉耳(丗/方)
(作/帝)是故四支雖無故不足恃也脉而巳矣四海雖無事不足
矜也紀綱而巳矣(四海或/作天不)憂其所可恃懼其所可矜善醫善
計者謂之天扶與之(諸本或无天字扶或作持○/仐按此句未詳疑有誤字)易曰視履
考样善醫善計者爲之(善計方/无善字)
談生之爲崔山君傳稱鶴言者豈不怪哉(之或作云而/无為字非是)然吾
觀於人其能盡吾性而不類於禽獸異物者希矣將憤丗嫉
邪長往而不來者之所爲乎昔之聖者其首有若牛者其形
有若蛇者其喙有若鳥者其貌有若蒙倛(音期祝云荀子曰/仲尼之狀面如蒙)
(倛注云方相也其首豪茸然故曰蒙倛韓侍郎云四目為方/相两目為蒙倛韓侍郎正謂公也按楊倞注荀子時為大理)
(評事公為刑部侍郎/此語豈親授於公耶)者彼皆貌似而心不同焉可謂之非人
邪(聖者或作聖人或并有人者二字鳥閣/作馬方云尸子禹長頸烏喙閣本訛也)即有平脅曼膚(祝/曰)
(楚詞平脅曼膚何/以肥之汪謂紂也)顔如渥丹美而狼者(樊曰左氏傳宋公子/佐惡而婉太子座美)
(而/良)貌則人其心則禽獸又惡可謂之人邪(皃或作面皃上或/有其字由下方无)
(獸字邪或作也方云列子包羲女/牛尾虎鼻皆有非人之狀而有大)酬(神農夏后氏蛇身人面/人之德夏桀殷紂魯如)
(楚穆狀皃七敎皆同而有/禽獸之心公意亦如此耳)然則觀貌之是非不若論其心與
其行事之可否爲不失也(方從閣杭无/可否字非是)怪神之事孔子之徒
不言余將特取其憤丗嫉邪而作之故題之云爾
丗有伯樂然後有千里馬千里馬常有而伯樂不常有(或无/下千)
(里/字)故雖有名馬祗辱於奴隷人之手駢死於槽櫪之閒不以
千里稱也(或无/人字)馬之千里者一食或盡粟一石食馬者不知
其能千里而食也是馬也雖有千里之能食不飽力不足才
美不外見且欲與常馬等不可得安求其能千里也(食馬上/或有今)
(之字而食下疑脫一石字馬也方无也字且欲或/无且字且或作而○今按且字恐當在等字下)䇿之不以
其道食之不能盡其材鳴之而不能通其意執䇿而臨之曰
天下無馬嗚呼其眞無馬邪其眞不知馬也(二无字下諸本/皆有良字閣杭)
(本皆脫其眞无馬邪五/字知或作識而无也字)
　　　讀荀(下或有/子字)
始吾讀孟軻書然後知孔子之道尊聖人之道易行王易王
霸易霸也以爲孔子之徒没尊聖人者孟氏而巳晚得揚雄
書益尊信孟氏因雄書而孟氏益尊則雄者亦聖人之徒歟
(雄下或/有也字)聖人之道不傳于丗周之衰好事者各以其說于時
君紛紛籍籍相乱六經與百家之說錯雜(其下或有/所能字)然老師
大儒猶在火于秦黄老于漢(或无/黄字)其存而醇者孟軻氏而止
耳揚雄氏而止耳(或作矣一无揚雄/氏而止耳一句)及得荀氏書於是又知
有荀氏者也考其辝時若不粹要其歸與孔子異者鮮矣抑
猶在軻雄之閒乎(時下或有有字不下或/有醇字抑下或有其字)孔子刪詩書筆削
春秋合於道者著之離於道者黜去之故詩書春秋無疵(或/无)
(黜字去下/或无之字)余欲削荀氏之不合者附于聖人之籍亦孔子之
志歟孟氏醇乎醇者也荀與揚大醇而小庛(方從閤无乎醇/字或无乎醇者)
(三字而有如字皆非/是揚方作雄非是)
　　　讀鶡冠子
鶡(音曷楚人居深山以鶡鳥羽爲/冠曰鶡冠子班固曰道家者流)冠子十有九篇其詞雜黄
老刑名(九方作六云今鶡冠子自博選至武靈王問凡十九/篇此只云十六篇未詳○今按方盖不見或本巳作)
(九也或无/雜字非是)其博選篇四稽五至之說當矣使其人遇時援其
道而施於國家功德豈少哉(至或作至遇下或有/其字功上或有其字)學問篇稱
賤生於無所用中流失船一壷(尓雅壺瓠也囯語云苦瓠不/才共濟而巳注云佩瓠可以)
(渡/水)千金者余三讀其辭而悲之文字脫謬爲之正三十有五
字乙者三㓕者二十有二注十有二字云(壺或作瓠音義同/滅方作成注下或)
(有者/字)
　　　讀儀禮
余嘗苦儀禮難讀又其行于今者盖寡㳂襲不同復之無由
考于今誠無所用之(其方作且用/之或作用云)然文王周公之法制粗在
於是孔子曰吾從周謂其文章之盛也古書之存者希矣百
氏雜家尚有可取况聖人之制度邪(存上方无之字家或/作說尚下方无有字)於
是掇其大要竒辭奥旨著于篇學者可觀焉(方无/斈字)惜乎吾不
及其時進退揖讓于其閒嗚呼盛哉
　　　讀墨子
(孫曰墨子名翟宋大夫漢藝文志云著書七十二/篇云云樊曰丗之斈者因臨川王氏詩孔墨必相)
(用自古寕有此之語意謂孟子排楊墨公排釋老/旣自比孟子不當有相用之說然必知孟子帰斯)
(受之意然後識讀墨之旨補注或問伊川先生曰/退之讀墨篇如何曰此篇意亦甚好但言不謹嚴)
(便有不是処至若言孔子尚同/兼愛与墨子同則甚不可也)
儒譏墨以上同兼愛上賢明鬼(上或皆作尚方从閤本云考/墨子本書及漢藝文志當作)
(上)而孔子畏大人居是邦不非其大夫春秋譏專臣不上同
哉孔子泛愛親仁以博施濟衆爲聖不兼愛哉孔子賢賢以
四科進襃弟子疾殁丗而名不稱不上賢哉孔子祭如在譏
祭如不祭者曰我祭則受福不明鬼哉儒墨同是堯舜同非
桀紂同修身正心以治天下國家奚不相恱如是哉余以爲
辯生於末學各務售其師之說非二師之道本然也孔子必
用墨子墨子必用孔子不相用不足爲孔墨
朱文公校昌黎先生文集卷之十一
朱文公校昌黎先生文集卷之十二(考異音/釋附)
　○雜著
　　獲麟解
(方云李本云元和七年麟見東川疑公因此而作/然李翺甞書此文以贈陸傪傪死於貞元十八年)
(則此文非元和閒作也○今按此文有/激而託意之詞非必爲元和獲麟而作)
麟之爲靈昭昭也詠於詩書於春秋雜出於傳記百家之書
雖婦人小子皆知其爲祥也(書於或/作載於)然麟之爲物不畜於家
不恒有於天下其爲形也不類非若馬牛犬豕豺狼麋鹿然
(馬牛或作牛馬鹿然或作/鹿之狀或無之字皆非是)然則雖有麟不可知其爲麟也角
者吾知其爲牛鬛者吾知其爲馬犬豕豺狼麋鹿吾知其爲
犬豕豺狼麋鹿(下或有/也字)惟麟也不可知不可知則其謂之不
祥也亦冝雖然麟之出必有聖人在乎位麟爲聖人出也聖
人者必知麟麟之果不爲不祥也又曰麟之所以爲麟者以
德不以形(下或有/也字)若麟之出不待聖人則謂之不祥也亦宜
(下或有也字/或有哉字)
　　　師說
古之學者必有師師者所以傳道受業解惑也人非生而知
之者孰能無惑惑而不從師其爲惑也終不觧矣生乎吾前
其聞道也固先乎吾吾從而師之(閣本无此/五字非是)生乎吾後其聞
道也亦先乎吾吾從而師之吾師道也夫庸知其年之先後
生於吾乎(庸方從閣杭作豈或并有/二字而无夫字皆非是)是故無貴無賤無長無
少道之所存師之所存也(方无/也字)嗟乎師道之不傳也乆矣欲
人之無惑也難矣(嗟上或有/咨字非是)古之聖人其出人也逺矣猶且
從師而問焉今之衆人其下聖人也亦逺矣而恥學於師期
(作巳下或作/去皆非是)是故聖益聖愚益愚聖人之所以爲聖愚人之
所以爲愚其皆出於此乎愛其子擇師而教之於其身也則
恥師焉惑矣彼童子之師授之書而習其句讀者非吾所謂
傳其道解其惑者也(非上或有也字方云讀音豆周礼天官/注徐邈讀馬融笛賦作句投徒闘切何)
(休公羊序失其句讀不音山/谷和黄冕仲詩只從如字)句讀之不知惑之不解或師焉
或不焉小學而大遺吾未見其明也巫醫樂師百工之人不
恥相師士大夫之族曰師曰弟子云者則羣聚而笑之問之
則曰彼與彼年相若也道相似也位卑則足羞官盛則近䛕
(盛或作大安官/盛語見中庸)嗚呼師道之不復可知矣巫醫樂師百工之
人君子不齒今其智乃反不能及其可怪也歟(不齒或作鄙/之其可或无)
(其/字)聖人無常師孔子師郯子萇弘師襄老聃(句/絶)郯子之徒其
賢不及孔子(方无孔子師郯子五字而以萇弘師㐮老𣆀六/字連下句郯子之徒爲句曰校本一云郯子下)
(當有数子二字其上當存孔子師三字爲是○今按孔子見/郯子在適周見萇弘老聃之前而聖人无常師本杜氏注問)
(官名語故此上句旣叙孔子所師四人而再㪯郯子之徒則/三子在其中矣方氏知當存孔子師字而不知當并存上郯)
(子二字乃以下郯子二字属上句讀之/而疑郯子之下更有数子二字誤矣)孔子三人行則必有
我師(子下或有曰字方從杭本云論/語本无則字曰字似不當有)是故弟子不必不如師
師不必賢於弟子(故上或/无是字)聞道有先後術業有專攻如是而
巳李氏子蟠年十七好古文六藝經傳皆通習之不拘於時
學於余余嘉其能行古道作師說以貽之(斈上或有請字/方无下余字)
　　進學解
國子先生晨入太學招諸生立館下(招或/作召)誨之曰業精于勤
荒于嬉行成于思毀于隨方今聖賢相逢治具畢張拔去兇
邪登崇畯良(畢或作必畯或作俊方云古文尚書俊皆/作畯公陀文石本多用畯字新舊史同上)占小
善者率一録名一藝者無不庸􁆬(滿巴切○􁆬或作/把方云音義同)羅剔抉
(於庚/切)刮垢磨光蓋有幸而獲選孰云多而不揚諸生業患不
能精無患有司之不明(之不或作/不能非是)行患不能成無患有司之
不公言未旣有笑于列者曰先生欺余哉弟子事先生于兹
有年矣(年方作時云考舊史公時以聀方下迁盖非乆於愽/士○今按此文恐非聀方左迁時作說見下三年愽)
(士/注)先生口不絶吟於六藝之文手不停披於百家之編(吟或/作唫)
記事者必提其要纂言者必鉤其玄(記或/作紀)貪多務得細大不
捐焚膏油以繼晷恒兀兀以窮年先生之業可謂勤矣(焚或/作燒)
(兀兀或作矻矻/之下或有於字)觝(音㡳/角觸)排異端攘斥佛老𥙷苴(子余切苴/所以藉履)罅
(呼訝切/孔罅)漏張皇幽眇(方云衣弊不補履决不苴吕氏春秋語/抗辝幽說閎意眇旨見揚子雲解難)
尋墜緒之茫茫獨旁搜而逺紹障百川而東之迴狂瀾於旣
倒先生之於儒可謂有勞矣(茫茫或作芒芒障或作停方云/礼記鯀鄣洪水音章或无有字)
沈浸醲郁含英咀華(醲或/作釀)作爲文章其書滿家上規姚姒(徐/里)
(切夏姓也/姚舜姓也)渾渾無涯(無或作亡或/作之非是)周誥殷盤佶屈聱(五交切/韓曰廣)
(雅謂不入人語也孫曰/佶屈聱牙皆艱澁皃)牙春秋謹嚴左氏浮誇易竒而法詩
正而葩下逮莊騷太史所録子雲相如同工異曲先生之於
文可謂閎其中而肆其外矣(文方作德或作/儒或作得非是)少始知學勇於
敢爲長通於方左右具宜先生之於爲人可謂成矣(具或作/其或作)
(且人上或/无爲字)然而公不見信於人私不見助於友跋前躓(音/致)後
動輒得咎(躓多或㚄方云載㚄/其尾說文与躓義通)暫爲御史遂竄南夷三年博
士冗不見治(平声遂或作逐年方作爲謂貞元末爲四門博/士元和𥘉爲囯子博士今復下迁諸本多作三)
(年樊謂公元和元年六月爲博士四年六月迁都官史謂三/嵗爲眞盖三年也○今按洪譜則樊說爲是當作三年唐本)
(詩注行狀皆有三年字何煩曲說/乎然洪亦附三爲之說則又誤矣)命與仇謀取敗幾時冬暖
而兒號寒年豐而妻啼飢(取方作其/豊或作登)頭童齒豁竟死何禆不
知慮此而反教人爲先生曰吁子來前夫大木爲杗(音盲尓/雅杗瘤)
(謂之梁說文云/杗屋大梁也)細木爲桷(左氏傳子尾抽桷繋扉/法桷椽也詩松桷有梴)欂櫨侏儒
(欂音薄櫨音盧三者皆屋上短柱欂下名/枅櫨一名楶侏儒一名梲字或作株檽)椳(音隈/户樞)闑(魚列切/門限)
扂(亭點切/門関牡)楔(音屑門/兩傍木)各得其宜施以成室者匠氏之工也(或/无)
(冝字室下有屋字工作功方云淮南子曰賢王之用人也猶/巧工之制木也大者以爲舟航梁棟小者以爲楫楔脩者以)
(爲櫚榱短者以爲侏儒枅櫨无小大脩短皆得其所宜規矩/方圎名有所施天下之物莫凶於雞毒烏頭也然而良醫蠧)
(而藏之有所用也是故林莽之林猶不弃者而/况於人乎公言盖祖此而宜施二字當爲一飾)玉札丹砂赤
箭青芝牛溲(音/痩)馬勃敗鼓之皮(七者皆薬名也玉泉一名玉/扎生藍田山谷赤箭生陳倉)
(山谷及太山少室青芝出泰山牛溲牛溺馬勃馬/屁菌也生􁊨地及腐木上敗鼓皮主虫毒出本草)俱収並蓄
待用無遺者醫師之良也登明選公雜進巧拙紆(音迂紆箇/屈曲皃)
餘爲妍卓犖爲傑校短量長惟器是適者宰相之方也(卓犖/或作)
(犖/犖)昔者孟軻好辯孔道以明轍環天下卒老于行荀卿守正
大論是弘逃䜛于楚廢死蘭陵(荀卿至是弘八字方从舊史/如此又云文苑上文皆同惟)
(是弘作以㒷盖囯𥘉以諱避也閤本亦只作大論以正爲/王以論爲倫自杭本也而新史又易守爲宗其訛益甚矣)是
二儒者吐辭爲經舉足爲法絶類離倫優入聖域其遇於丗
何如也(遇或/作進)今先生學雖勤而不繇其統言雖多而不要(平/声)
其中文雖竒而不濟於用行雖修而不顯於衆(顯或作洎舊/史四句皆无)
(而/字)猶且月費俸錢歳靡(与縻/同)廩粟(俸或/作奉)子不知耕婦不知織
乗馬從徒安坐而食(从或作/而非是)踵常途之促促窺陳編以盗竊
(促促諸本多作役役方云促音齪公張署墓誌抑首促促就/食与此同史記申屠嘉娖娖廉謹娖与促音義通集韻齪下)
(二字皆出/編或作篇)然而聖主不加誅宰臣不見斥兹非其幸歟(或无/其字)
(或作此非/其利哉)動而得謗名亦隨之投閑置散乃分之宜若夫商
財賄之有亡計班資之崇􁃦(音/卑)忘已量之所稱(去/声)指前人之
瑕疵是所謂詰匠氏之不以杙(音杙莊子求狙猴之杙者斬/杙橜也楹柱也杙小而楹大)
(故以代/自喻)爲楹而訾(音/紫)醫師以昌陽引年欲進其狶苓也(狶音/喜又)
(音希昌陽本草昌蒲注生石磧上槪節者良生下􁊨地大根/乃是昌陽不可服東坡云不知退之即以昌陽爲昌蒲耶抑)
(謂其似是而非不可以引年也孫曰昌蒲味辛温无毒从服/輕身不老延年益心智一名昌陽生上洛池澤及蜀郡嚴道)
(祝曰楚人呼猪爲狶狶苓乃猪苓也已量或作量巳非是師/不或有不字○今按本草昌蒲一名昌陽作不以者非是)
　　　本政
周之政文旣其弊也(其方作有或无其字○今按猶/言旣而弊矣旣字又似及字)後丗不
知其承大敷古先遂一時之術以明示民(遂或/作逐)民始惑教百
氏之說以興其言曰天下可爲也彼之政仁矣反於誼此之
政敬矣戾於忠何居我其周從乎曰周不及殷其殷從乎曰
夏曰虞曰陶唐曰三皇氏曰遂古之𥘉(何居方无何字或无/居字我或作吾○今)
(按何居凖檀弓音姬大率此篇僻澁/必其少作今或有所未通闕之可也)暴孽情飾淫志(孽或/作泰)枝
辭琢正紛紊紏射以僻民和以導民亂嗚呼道之去丗其終
不復矣乎長民者發一號施一令民莫不悱(芳尾切口/悱悱也)然非
矣(或无然/非二字)謂不可守遽變而從之譬將適千里及門而復後
雖矻矻(苦骨切矻矻/堅也用心皃)决不可曁(方无後字/曁或作洎)原其始固有啓之
者也聞於師曰古之君天下者化之不示其所以化之之道
及其弊也易之不示其所以易之之道政以是得民以是淳
其有作者知教化之所繇廢抑詭恠而暢皇極伏文貌而尚
忠質(恠或/作類)茫乎天運窅(音/窈)爾神化道之行也其庶巳乎
　　守戒
詩曰大邦維翰書曰以蕃王室諸侯之於天子不惟守土地
奉職貢而已固將有以翰蕃之也今人有宅於山者知猛獸
之爲害則必髙其柴楥而外施窞穽以待之(楥方云籬也欄/也字當从木)
宅於都者知穿窬之爲盗則必峻其垣牆而内固扃鐍(古穴/切孫)
(云莊子曰固扃鐍/扃関也鐍劒也)以防之此野人鄙夫之所及非有過人之
智而後能也今之通都大邑介於屈強(衢物巨兩二/切或作倔強)之間而
不知爲之備噫亦惑矣野人鄙夫能之而王公大人反不能
焉豈材力爲有不足歟(野下或无人鄙二字爲下或有之而/二字或只有之字○今詳文势疑爲)
(字/衍)蓋以謂不足爲而不爲耳天下之禍莫大於不足爲(句下/或有)
(而不爲三字○今詳文势疑下/足字衍下文不足爲者放此)材力不足者次之(足下或有/爲字非是)
不足爲者敵至而不知材力不足者先事而思則其於禍也
有間矣彼之屈強者帶甲荷戈不知其多少其緜地則千里
而與我壌地相錯(与上方/无而字)無有丘陵江河洞庭孟門之関其
間又自知其不得與天下齒朝夕舉踵引頸冀天下之有事
以乗吾之便(頸或/作領)此其暴於猛獸穿窬也甚矣嗚呼胡知而
不爲之備乎哉賁育之不戒童子之不抗魯雞之不期蜀雞
之不支今夫鹿之於豹非不巍然大矣(於或作/與非是)然而卒爲之
禽者瓜牙之材不同猛怯之資殊也曰然則如之何而備之
曰在得人
　　　圬者王承福傳
(圬或作杇方云圬音烏左傳圬人以時塓館宫室/杜注圬人塗者題語正本此說不當用杇字○今)
(按論語/作杇)
圬之爲技賤且勞者也有業之其色若自得者聽其言約而
盡問之王其姓承福其名丗爲京兆長安農夫(方无/夫字)天寳之
亂發人爲兵持弓矢十三年有官勲棄之來歸䘮其土田手
鏝(母官切祝曰鏝杇/具尓雅鏝謂之杇)衣食餘三十年舎於市之主人而歸其
屋食之當焉視時屋食之貴賤而上下其圬之傭以償之有
餘則以與道路之廢疾餓者焉又曰粟稼而生者也若布與
帛必蠶績而後成者也其他所以養生之具皆待人力而後
完也吾皆頼之然人不可徧爲宜乎各致其能以相生也故
君者理我所以生者也(方从閤杭本如此諸本以生或作以/出令○今按所以出令与原道意同)
(似當从之然詳上文有三生字故此言君者理我之所以生/者正承上文而言也若作出令則与上下文意皆不叶矣今)
(當以方/本爲正)而百官者承君之化者也(方从閤杭无/也字非是)任有小大惟
其所能若器皿焉食焉而怠其事必有天殃故吾不敢一日
捨鏝以嬉(一日捨鏝或/作捨鏝一日)夫鏝易能可力焉又誠有功取其直
雖勞無愧吾心安焉夫力易強而有功也心難強而有智也
(智上方/无有字)用力者使於人用心者使人亦其宜也吾特擇其易
爲而無愧者取焉(特或/作故)嘻吾操鏝以入貴冨之家有年矣挏
(或有/於字)有一至者焉又往過之則爲墟矣有再至三至者焉而
往過之則爲墟矣問之其鄰或曰噫刑戮也或曰身旣死而
其子孫不能有也或曰死而歸之官也(問下或无之字/死上或无日字)吾以
是觀之非所謂食焉怠其事而得天殃者邪(焉下或/有而字)非強心
以智而不足不擇其才之稱否而冐之者邪非多行可愧知
其不可而強爲之者邪(知其不可下杭本有能字蜀本能上/又有強字方从閣本作知巳之不可)
(能又无強字○今按此𢾗本語意皆与上文不擇其才之爯/否者相復又与本句多行可愧者不相承惟杭蜀本近是但)
(能字亦未安而強字當在而字下耳今參取二本定/爲知其不可而強爲之則其上下文之義皆暢矣)將貴冨
難守薄功而厚饗之者邪(方无/之字)抑豐悴有時一去一來而不
可常者邪吾之心憫焉是故擇其力之可能者行焉樂富貴
而悲貧賤我豈異於人哉又曰功大者其所以自奉也博妻
與子皆養於我者也吾能薄而功小不有之可也(我者閣作/我類有之)
(閣作有小/皆非是)又吾所謂勞力者若立吾家而力不足則心又勞
也(者下或/有也字)一身而二任焉雖聖者不可能也愈始聞而惑之
又從而思之蓋賢者也蓋所謂獨善其身者也然吾有譏焉
謂其自爲也過多其爲人也過少其學楊朱之道者邪楊之
(与所證之文𥘉不相似况下文有嗚/呼余乎則此于字皆是余字明矣)嗚呼余乎其無知乎君
子之棄而小人之歸乎(知下或/无乎字)
　　　言箴
不知言之人烏可與言知言之人黙焉而其意巳傳(烏或作/焉焉或)
(作/然)幕中之辯人反以汝寪叛臺中之評人反以汝爲傾(以汝/方並)
(作汝以○今按近丗校本務爲新竒多作倒語文乖字逆幾/類歐陽公所譏石公操作字之怪殊失韓公立言本意今悉)
(正之不/敢从也)汝不懲邪而呶呶(女交/切)以害其生邪
　　　行箴(行或/作悔)
行與義乖言與法違後雖無害汝可以悔行也無邪言也無
頗(普禾/切)死而不死汝悔而何宜悔而休汝惡曷瘳宜休而悔
汝善安在悔不可追悔不可爲思而斯得汝則弗思(追諸本/皆同而)
(方从閤杭作止○今按草書追字近似止字二本偶以轉冩/致誤而方乃以好怪取之不復計其文義之通塞可一笑也)
　　　好惡箴
無善而好不觀其道無悖而惡不詳其故(善方从杭蜀作悖/○今按二本盖由)
(下句而誤方亦不/頋文義而取之也)前之所好今見其尤從也爲比捨也爲讎
前之所惡今見其臧從也爲愧捨也爲狂維讎維比維狂維
愧於身不祥於德不義不義不祥維惡之大幾如是爲而不
顚沛齒之尚少庸有不思今其老矣不愼胡爲
　　　知名箴
内不足者急於人知霈焉有餘厥聞四馳(焉或/作然)今日告汝知
名之法勿病無聞病其曄曄昔者子路惟恐有聞赫然千載
德譽愈尊矜汝文章負汝言語乗人不能揜以自取汝非其
父汝非其師不請而教誰云不欺欺以賈(音/古)憎揜以媒怨汝
曽不寤以及於難小人在辱亦克知悔及其旣寜終莫能戒
(及其或/作其及)旣出汝心又銘汝前汝如不顧禍亦冝然(禍亦方/作辱則)
　　　後漢三賢賛三首
(樊曰后漢王充王符中長綂三人者同傳/公爲之賛各不滿百言而叙事畧无遺者)
王充者何㑹稽上虞本自元城爰來徙居師事班彪家貧無
書閱書於肆市肆是遊一見誦憶遂通衆流閉門潜思論衡
(韓曰王充所爲論衡𥘉中士未有傳者蔡邕入呉始得之常/祕以爲談助其後王良爲㑹稽太守亦得其書及滿許下時)
(人称其才進或曰不/見異人當得異書)以修爲州治中自免歸歟同郡友人謝
姓夷吾上書薦之待詔公車以病不行年七十餘乃作養性
一十六篇肅宗之時終於永元
王符節信安定臨涇好學有志爲郷人所輕(或无爲字/人或作里)憤丗
著論潜夫是名述赦之篇以赦爲賊良民之甚其㫖甚明(甚/或)
(作急方云王符述敢篇曰今日賊良/民之甚者莫大於数赦公全具此語)皇甫度遼聞至乃驚衣
不及帶屣履出迎豈若鴈門問鴈呼卿(樊曰度遼將軍皇甫/規解官歸安定郷人)
(有以貫得鴈門太守者亦還家書刺謁規規卧不起旣入而/間即前在郎食馬美乎有頃王符在門規素聞符名衣不及)
(帶屣履出迎時人爲之語曰/徒見三千石不如一逢掖)不仕終家吁嗟先生
仲長統公理山陽髙平(或无/仲字)謂髙幹有雄志而無雄才(諸上/或有)
(自/字)其後果敗以此有聲俶儻敢言語黙無常人以爲狂生(俶/或)
(作攔方云/俶与傳台)州郡㑹召稱疾不就著論見情𥘉舉尚書郎後參
丞相軍事卒不至于榮(㪯下或有髙弟字○/今按本傳无髙弟字)論說古今發憤
著書昌言是名友人繆襲稱其文章足繼西京(文章方云考/本傳當作才)
(章公三賛未/甚致立一語)四十一終何其短邪嗚呼先生(一下方/有而字)
　　　諱辯
愈與李賀書(李上方有進/士二字非是)勸賀舉進士賀舉進士有名與賀
爭名者毀之(此公自言嘗勸李賀舉進士而賀从已說㪯進/士有名称故与之争名者毀之也今方氏乃从)
(諸本删去名字而以有字属下句遂使復出四字爲刺語而/争各二字无所承故諸本亦有斍其誤者而并則四字以从)
(自雖若小勝方本然要爲失韓公本指而不究毀者之情也/方本又无之字亦非是方又云康駢劇談録謂公此文因元)
(稹而發董彦逺謂賀死元和中使稹爲/礼部亦不相及爭名盖當時同討者)曰賀父名晉肅賀不
舉進士爲是勸之舉者爲非聽者不察也和而唱之同然一
辭(或无/也字)皇甫湜曰若不明白子與賀且得罪(方无/若字)愈曰然律
曰二名不偏諱釋之者曰謂若言徴不稱在言在不稱徴是
也律曰不諱嫌名釋之者曰謂若禹與雨立與蓲之類是也
(蓲与丘同音烏蓲/草名或无此注字)今賀父名晉肅賀舉進士爲犯二名律乎
爲犯嫌名律乎父名晉肅子不得舉進士若父名仁子不得
爲人乎(嫌名律乎下諸本皆有此二/十字方从杭本去之非是)夫諱始於何時作法制
以教天下者非周公孔子歟周公作詩不諱(若曰克昌厥後/又曰駿發尓私)
(○若字方/作周公)孔子不偏諱二名(若曰宋不足徴又曰某/在斯○若字方作孔子)春秋不
譏不諱嫌名(若衛桓公名完/○本或无若字)康王釗(音/招)之孫實爲昭王曽參
之父名晳曽子不諱昔(若日昔者吾友又曰裼裘/而弔○若字方作曽子)周之時有
騏期漢之時有杜度此其子宜如何諱將諱其嫌遂諱其姓
乎將不諱其嫌者乎(期字度字下或並有者字方云董彦逺/曰騏期以姓苑考之爲朞又李涪謂杜)
(澡字伯度魏人以武帝諱謂杜度公誤用/也然張仲景方自有杜度公所用或出此)漢諱武帝名徹爲
通不聞又諱車轍之轍爲某字也諱吕后名雉爲野雞不聞
又諱治天下之治爲某字也(或无下又諱一字方云顔氏家/訓曰桓公名白傳有五皓之称)
(萬王/脩公)詺(長琴有脩短之目不聞謂布帛爲布皓呼腎陽爲腎/盖有自也○今按公言或与顔氏偶同未必用其語)
(也)今上章及詔不聞諱滸勢秉饑(太祖名虎太宗名丗民/代祖名昞玄宗名隆基)也
惟宦官宫妾乃不敢言諭及機以爲觸犯(以論爲近代宗廟/諱以機爲近玄宗)
(廟/諱)士君子言語行事冝何所法守也(言語或/作立言)今考之於經質
之於律稽之以國家之典賀舉進士爲可邪爲不可邪(或无/㪯字)
(為可下或无邪字/方无邪爲二字)凡事父母得如曽參可以無譏矣作人得
如周公孔子亦可以止矣(矣或並作也/方並作邪)今丗之士不務行曽
參周公孔子之行而諱親之名則務勝於曽參周公孔子亦
見其惑也夫周公孔子曽參卒不可勝勝周公孔子曽參乃
比於宦者宮妾則是宦者宫妾之孝於其親賢於周公孔子
曽參者耶(宦者或並/作宦官)
　　　訟風伯(訟或作/䜛非是)
維兹之旱兮其誰之由我知其端兮風伯是尤(旱上或/无之字)山升
雲兮澤上氣雷鞭車兮電揺幟雨寖􁌘兮將墜風伯怒兮雲
不得止(寖寖或作侵侵/將下或有欲字)暘烏之仁兮念此下民閟其光兮不
闘其神嗟風伯兮其獨謂何我於爾兮豈有其他(獨或/作將)求其
時兮修祀事羊甚肥兮酒甚旨食足飽兮飲足醉風伯之怒
兮誰使雲屏屏兮吹使醨之氣將交兮吹使離之鑠之使氣
不得化寒之使雲不得施(氣不或作雲不/雲不或作氣不)嗟爾風伯兮欲逃
其罪又何辭(方无兮字又/上或有其字)上天孔明兮有紀有綱我今上訟
兮其罪誰當(我今或/作今我)天誅加兮不可悔風伯雖死兮人誰汝
傷(雖方作之非/是汝或作尔)
　　　伯夷頌
士之特立獨行適於義而巳不顧人之是非皆豪傑之士信
道篤而自知明者也一家非之力行而不惑者寡矣至於一
國一州非之力行而不惑者蓋天下一人而巳矣若至於舉
丗非之力行而不惑者則千百年乃一人而已耳若伯夷者
窮天地亘萬丗而不顧者也(㪯丗非之下方从杭粹及范文/正公冩本无力行二字千下有)
(五字云自周𥘉至唐貞元未幾二千年公言千五百年㪯其/成也○今按此篇自一家一囯以至㪯丗非之而不惑者汎)
(說有此三等人而伯夷之窮天地亘万丗而不頋又别是上/一等人不可以此三者論也前三等人皆非有所指名故㪯)
(丗非之而不頋者亦難以年数之实論其有無而且以千百/年言之盖其大約如此耳今方氏以伯夷當之巳失全篇之)
(大指至於計其年数則又捨其幾二千年全数之多而反促/就千五百年竒数之少其誤益甚矣方說不通文理大率類)
(此不可/不辨)昭乎日月不足爲明崒(慈䘏切/山髙皃)乎泰山不足爲髙巍
乎天地不足爲容也當殷之亡周之興微子賢也抱祭器而
去之(去下方/无之字)武王周公聖也從天下之賢士與天下之諸侯
而往攻之未甞聞有非之者也(从或作率/与或作从)彼伯夷叔齊者乃
獨以爲不可殷旣滅矣天下宗周彼二子乃獨恥食其粟餓
死而不頋繇是而言夫豈有求而爲哉信道篤而自知明也
(明下或/有者字)今丗之所謂士者(或无/所字)一凡人譽之則自以爲有餘
一凡人沮之則自以爲不足(一凡人諸本兩句皆作凡一人/唯范本並作一凡人乃与下文)
(非聖人者相發/明諸本非是)彼獨非聖人而自是如此夫聖人乃萬丗之
褾準也余故曰若伯夷者特立獨行窮天地亘萬丗而不頋
者也(準方作唯○今按凖字从水準声俗作准方本誤也又/按此篇之意所謂聖人正指武王周公而言也旣曰聖)
(人則是固爲万丗之標準矣而伯夷者乃獨非之而自是如/此是乃所以為窮天地亘万丗而不頋者也与丗之以一凡)
(人之毀譽而遽為喜愠者有間矣近丗讀者/多誤以伯夷為万丗標凖故因附見其說云)雖然㣲二子亂
臣賊子接跡於後丗矣
朱文公校昌黎先生集卷之十二
朱文公校昌黎先生集卷之十三(考異音/釋附)
　雜著
　　　子産不毀郷校頌
我思古人伊鄭之僑以禮相國人未安其敎遊于郷之校衆
口囂(囂安或作知方云此以教叶/僑与囂車舝詩用韵如此)或謂子産毀郷校則止曰
何患焉可以成美夫豈多言亦各其志善也吾行不善吾避
維善維否我於此視川不可防言不可弭下塞上聾邦其傾
矣旣郷校不毀而鄭國以理在周之興養老乞言及其巳衰
謗者使監成敗之迹昭哉可觀(哉或/作然)維是子産執政之式維
其不遇化止一國誠率是道相天下君父暢旁逹施及無珢
(君或作者交暢旁逹方从三本/作旁暢交逹非是逹或作通)於虖四海所以不理有君無
臣誰其嗣之我思古人(理下或/有者字)
　　　釋言
(此元和二年春作宰相鄭絪翰林斈士李吉甫中/書舎人裴垍也洪日囯語云驪姬使奄楚以環釋)
(言注云以言自觧釋/也退之作釋言取此)
元和元年六月十日(方无十/日字)愈自江陵法曹詔拜國子博士
始進見今相國鄭公公賜之坐(方无下/公字)且曰吾見子某詩吾
時在翰林職親而地禁不敢相聞今爲我寫子詩書爲一通
以來(我下或有盡字而无爲一通以字/或无爲我字而有盡字一方作二)愈再拜謝退録詩書
若干篇擇日時以獻(若干方作箸于獻下或有之字○今按/著于萹雖古語然施之於此似不相入)
(且公亦未必特用/此語以爲竒也)於後之數月有來謂愈者曰子獻相國詩
書乎曰然曰有爲䜛於相國之座者曰韓愈曰相國徴余文
余不敢匿相國豈知我哉子其愼之(或无爲字愼/下方无之字)愈應之曰
愈爲御史得罪德宗朝同遷于南者凡三人獨愈爲先収用
相國之賜大矣百官之進見相國者或立語以退而愈辱賜
坐語相國之禮過矣(以或/作巳)四海九州之人自百官巳下欲以
其業徹相國左右者多矣皆憚而莫之敢獨愈辱先索相國
之知至矣賜之大禮之過知之至是三者於敵以下受之宜
以何報况在天子之宰乎(敵以或作敵巳方云囯語自敵以/下則有讎注敵体也今人多用敵)
(巳字者非宰/下或有相字)人莫不自知凡適於用之謂才堪其事之謂力
愈於二者雖日勉焉而不近束帶執笏立士大夫之行不見
斥以不肖幸矣其何敢敖於言乎(或无/乎字)夫敖雖凶德必有恃
而敢行愈之族親鮮少無扳(音攀/引也)聮之勢於今不善交人無
相先相死之友於朝無宿資蓄貨以鈞聲勢(宿資蓄貨或/作宿貨蓄資)弱
於才而腐於力不能奔走乘機抵巇(虚宜/切)以要權利夫何恃
而敖若夫狂惑䘮心之人蹈河而入火妄言而罵詈者則有
之矣而愈人知其無是疾也雖有䜛者百人相國將不信之
矣愈何懼而愼歟(相囯或作宰/相或无欤字)旣累月又有來謂愈曰有讒
子於翰林舎人李公與裴公者子其愼歟愈曰二公者吾君
朝夕訪焉以爲政於天下而階太平之洽(或作/理)居則與天子
爲心膂出則與天子爲股肱四海九州之人自百官已下其
孰不願忠而望賜(不下或有/能字非是)愈也不狂不愚不蹈河而入火
病風而妄罵不當有如讒者之說也雖有讒者百人二公將
不信之矣愈何懼而愼旣以語應客夜歸私自尤曰咄(當没/切)
市有虎而曽參殺人讒者之效也詩曰取彼讒人投卑豺虎
豺虎不食投卑有北有北不受投卑有昊傷於讒疾而甚之
之辭也又曰亂之𥘉生僭始旣涵亂之又生君子信讒始疑
而終信之之謂也孔子曰逺佞人夫佞人不能逺則有時而
信之矣今我恃直而不戒禍其至哉徐又自解之曰市有虎
聽者庸也曽參殺人以愛惑聦也巷伯之傷亂丗是逢也(聦/或)
(作聴非是乱/丗方作丗乱)今三賢方與天子謀所以施政於天下而階太
平之治聽聦而視明公正而敦大夫聦明則聽視不惑公正
則不邇䜛邪敦大則有以容而思彼䜛人者孰敢進而爲䜛
哉(聽視或作視聽/進而或作而進)雖進而爲之亦莫之聽矣我何懼而愼(方/无)
(而愼/字)旣累月上命李公相客謂愈曰子前𬒳言於一相今李
公又相子其危哉(方无/哉字)愈曰前之謗我於宰相者翰林不知
也後之謗我於翰林者宰相不知也今二公合處而㑹言若
及愈必曰韓愈亦人耳彼敖宰相又敖翰林其將何求必不
然吾乃今知免矣旣而䜛言果不行(宰相或皆作相囯乃今/或作今乃又无矣字旣)
(下方无/而字)
　　愛直贈李君房别
左右前後皆正人也欲其身之不正烏可得邪(烏或/作焉)吾觀李
生在南陽公之側有所不知知之未甞不爲之思有所不疑
疑之未嘗不爲之言勇不動于氣義不陳乎色(乎或/作于)南陽公
舉措施爲不失其宜天下之所窺觀稱道洋洋者抑亦左右
前後有其人乎(公下或有之字/有其方作其有)凡在此趨公之庭議公之事
者吾旣從而遊矣(或无此字〇今按/此下疑當有而字)言而公信之者謀而公
從之者四方之人則旣聞而知之矣李生南陽公之甥也人
不知者將曰李生之託婚於貴富之家將以充其所求而止
耳故吾樂爲天下道其爲人焉今之從事於彼也吾爲南陽
公愛之(爲南上或/有能字)又未知人之舉李生於彼者何辭彼之所
以待李生者何道(又或/作且)舉不失辭待不失道雖失之此足愛
惜而得之彼爲歡忻於李生道猶若也舉之不以吾所稱待
之不以吾所期李生之言不可出諸其口矣吾重爲天下惜
之(惜或/作爱)
　　　張中丞傳後叙
元和二年四月十三日𥘉愈與呉郡張籍閱家中舊書得李
翰所爲張廵使(廵上方/无張字)翰以文章自名爲此傳頗詳密然尚
恨有闕者不爲許逺立傳又不載雷萬春事首尾逺雖材若
不及廵者開門納廵位本在廵上授之柄而處其下無所疑
忌竟與廵俱守死成功名城䧟而虜與廵死先後異耳(開上/或疑)
(當有/然字)兩家子弟材智下不能通知二父志以爲廵死而逺就
虜疑畏死而辭服於賊逺誠畏死何苦守尺寸之地食其所
愛之肉以與賊抗而不降乎當其圍守時外無蚍(音孚音/毗虫浮)蟻
子之援所欲忠者國與主耳而賊語以國亡主滅(語方校作/悟滅下或)
(有悟之字〇今按悟字无理且从諸本作語若果合有悟字/即是誤字之訛但以字上若有語字或誤字或語之字或誤)
(之字即滅字下皆不當復有誤之字若以字/上无此四種字即烕字下皆當有誤之字)逺見救援不至
而賊來益衆必以其言爲信外無待而猶死守人相食且盡
雖愚人不能数日而知死處矣逺之不畏死亦明矣烏有城
壞其徒俱死獨蒙愧恥求活雖至愚者不忍爲嗚呼而謂逺
之賢而爲之邪(其徒上方有而字或又疑而字/當在死字之下邪上方无之字)說者又謂逺
與廵分城而守城之䧟自逺所分始以此詬逺此又與兒童
之見無異(詬或作/語非是)人之將死其藏腑必有先受其病者引繩
而絶之其絕必有處觀者見其然從而尤之其亦不逹於理
矣小人之好議論不樂成人之美如是哉如廵逺之所成就
如此卓卓猶不得免其他則又何說當二公之𥘉守也寜能
知人之卒不救棄城而逆遁苟此不能守雖避之他處何益
(之卒或/无之字)及其無救而且窮也將其創(楚良切/傷也)殘餓羸(倫為/切)之
餘雖欲去必不逹二公之賢其講之精矣守一城捍天下以
千百就盡之卒戰百萬日滋之師蔽遮江淮沮遏其勢天下
之不亡其誰之功也(之不或无/之字非是)當是時棄城而圖存者不可
一二數(所矩/切)擅彊兵坐而觀者相環也不追議此而責二公
以死守亦見其自比於逆亂設淫辭而助之攻也(改或作/功非是)愈
嘗從事於汴徐二府屢道於兩府閒(府或/作)親祭於其所謂雙
廟者其老人往往說巡逺時事云南霽雲之乞救於賀蘭也
(方无/之字)賀蘭嫉巡逺之聲威功績出巳上不肯出師救愛霽雲
之勇且壯不聽其語彊留之具食與樂延霽雲坐霽雲慷慨
語曰雲來時雎(音綏宋/州也)陽之人不食月餘日矣雲雖欲獨食
義不忍雖食且不下咽(慷上或无霽/雲字非是)因拔所佩刀㫁一指血
淋漓以示賀蘭一座大驚皆感激爲雲泣下雲知賀蘭終無
爲雲出師意即馳去將出城抽矢射佛寺浮圖矢著(直略/切)其
上甎半箭曰吾歸破賊必滅賀蘭此矢所以志也(箭或作笴/歸或作師)
(非/是)愈貞元中過泗州船上人猶指以相語城䧟賊以刃脅降
巡巡不屈即牽去將斬之又降霽雲雲未應(或无/霽字)巡呼雲曰
南八男兒死耳不可爲不義屈雲笑曰欲將以有爲也公有
言雲敢不死即不屈(欲將或疑/衍一字)張籍曰有于嵩者少依於巡
及廵起事嵩常在圍中(及巡或作及/其常方作甞)籍大曆中於和州烏江
縣見嵩嵩時年六十餘矣(或无下/嵩字)以巡𥘉甞得臨渙縣尉好
斈無所不讀(或无/甞字)籍時尚小粗問巡逺事不能細也云巡長
七尺餘鬚髯若神嘗見嵩讀漢書謂嵩曰何爲乆讀此(乆或/作又)
嵩曰未熟也巡曰吾於書讀不過三徧終身不忘也因誦嵩
所讀書盡卷不錯一字嵩驚以爲巡偶熟此卷因亂抽他帙
以試無不盡然嵩又取架上諸書試以問巡巡應口誦無疑
嵩從巡乆亦不見巡常讀書也爲文章操𥿄筆立書未嘗起
草(起方作有〇樊日廵開元二十四年進士刘夢得嘉話載/其謝加金吾表有云主辱臣死當臣致命之時惡稔罪盈)
(是賊滅亡之日激勵將士賦詩有云褁瘡猶出陣飲血更登/陴又夜聞笛声詩有云營開星月近戦苦陣雲深觀此則廵)
(之文章可見矣一本作未甞有草新添巡守睢陽詩全章云/接戦春來苦孤城日漸危合圍侔月暈分守效魚䴡屡厭黄)
(塵起時將白羽麾裹瘡猶出陣斂血更登陴忠信/應難敵堅貞自不移无人報天子心計欲何施)𥘉守睢陽
時士卒僅萬人城中居人户亦且數萬巡因一見問姓名其
後無不識者(或无/户字)巡怒鬚髯輒張及城䧟賊縛巡等數十人
王拜稽首天子之光庶德昭融神斯降祥殊本連理之柯同
榮異壟之禾(方云三館本潮本之何皆作枝柯仍与下文同/榮爲一句今本木作禾由枝字訛也○今按殊)
(本連理之柯即今所頌之木也同榮異壟之禾即書所謂異/畒同類之嘉禾也盖追爲前白之預言而汎㪯其類耳司馬)
(相如所謂雙觡共抵之獸其句法亦類此如方/所定則理乖語贅句分而韵不恊失之逺矣)吾傒之産兹
土也乆矣(方无之字〇今按/之字疑當作其)今欲明于大君紀于䇿書王抑
余也冶金伐石垂耀無極王余抑也(欲或作將王余抑也或/作余抑王也或依上文)
(作王抑余也方从三本定此〇今按抑余余抑盖互文以叶/韻耳作余抑王固无理作王抑余亦重復无它竒當从方本)
(爲/是)奮肆姁媮(上音劬下音/俞美熊也)不知所如願託頌詞長言之于康
衢頌曰
木何爲兮此祥洵厥美兮在吾王(洵方作/詢非是)願封植兮永固俾
斯人兮不忘(斯或作其/人或作民)
　　　汴州東西水門記(并序)
貞元十四年正月戊子隴西公命作東西水門(或无隴西二/字非是方云)
(董晋本仲舒之裔自/廣川徙隴西故云)越三月辛巳朔水門成三日癸未大合
樂設水嬉㑹監軍軍司馬賔佐僚屬將校熊羆之士肅四方
之賔客以落之士女龢(古和/字)㑹闐郭溢郛旣卒事其從事昌
黎韓愈請紀成績其詞曰
維汴州河水自中注厥𥘉距河爲城其不合者誕寘聮鎖于
河宵浮晝湛舟不潜通(距或作拒不合或作弗合湛或作沈/舟不方作舟用方並从石本○今按)
(上下文意盖言置鎖雖足以禁舟之潜通然未􁄄虧䟽宣洩/之患故須作水門耳諸本作舟不潜通者是也今上文旣言)
(置鎖而下文乃天舟用潜通則是鎖為虚設而其下句亦不/應著然字矣若以為誤則石本乃當時所刻不應有誤然亦)
(安知非其書者之誤刻者之誤况或非所親見則又安知非/傳者之誤耶其說之未盡者又見於溪堂盤谷等篇覧者詳)
(之)然其襟抱虧䟽風氣宣洩邑居弗寜訛言屢騰歷載巳來
孰究孰思皇帝御天下十有八載此邦之人遭逢疾威嚚童
噭嘑(上音呌下音呼皆/声也嚚童李迺)刼衆阻兵懍懍栗栗若墜若覆時維
隴西公受命作潘爰自洛京單車來臨遂拯其危遂去其疵
(拯或/作持)弗肅弗厲薰爲大和神應祥福五榖穰熟旣庶而豐人
力有餘監軍是咨司馬是謀(諸本及石本皆有此二句方从/閤本刪去云閤本盖公晚年所)
(定當从之○今詳此二語疑後人惡監軍二字而刪之耳方/氏直謂閤本為公晚年所定不知何據而云然以今觀之其)
(舛誤為最多疑為𥘉出未校之本前巳辨之詳矣大抵館閤/藏書不過取之民間而諸儒略以官課校之耳豈能一一精)
(善過於私本丗俗但見其為官本便尊信之而不復問其文/理之如何巳為可笑今此乃復造為改定之說以鉗衆口則)
(又可笑/之甚也)乃作水門爲邦之郛以固風氣以閈㓂偷(閈戓/作扞)黄流
渾渾飛閣渠渠因而飾之匪爲觀遊天子之武維隴西公是
布天子之文維隴西公是宣(文方从石閤蜀本作醇〇今按/此記方氏多从石本石本固當)
(據信但上條用字大誤/而此醇此亦未安耳)河之沄沄(有君切/轉流也)源于寔崙天子萬
祀公多受祉乃伐山石刻之日月尚俾來者知作之所始
　　　燕喜亭記
(燕或作宴此記/方亦多从石本)
太原王弘中在連州與學佛人景常元慧游(佛下或有之字/惠下或有者字)
異日從二人者行於其居之後丘荒之間上髙而望得異處
焉斬茅而嘉樹列發石而清泉激輦糞壤燔椔翳(燔或作焚/椔側師切)
(詩作之屏之其椔其翳注/曰木立死曰椔自斃曰翳)却立而視之岀者突然成丘䧟者
呀(虚加切/張口皃)然成谷漥(烏瓜切一日窊/也老子窪則盈)者爲池而缺者爲洞若
有鬼神異物隂來相之自是弘中與二人者晨往而夕忘歸
焉乃立屋以避風雨寒暑(避或作禦寒上或有禦字或作立/屋以避風雨旣除寒暑旣去或作)
(以禦風雨以除寒暑方从石本云左傳/吾儕小人皆有闔庐以避燥􁊨寒暑)旣成愈請名之其丘
曰竢德之丘蔽於古而顯於今有竢之道也(其丘上或有名/字有竢下或有)
(德/字)其石谷曰謙受之谷瀑(音暴又/歩木切)曰振鷺之瀑谷言德瀑言
容也其土谷曰黄金之谷瀑曰秩秩之瀑谷言容瀑言德也
洞曰寒居之洞志其入時也池曰君子之池虚以鍾其美盈
以出其惡也泉之源曰天澤之泉出髙而施下也合而名之
以屋曰燕喜之亭取詩所謂魯侯燕喜者頌也(名或作言者/頌方从石閤)
石以記(方从石本/无而字)
　　　徐泗豪三州節度掌書記㕔石記
(豪諸本作濠石或作壁洪云地理志濠𥘉作豪元/和三年改爲濠據退之作記時尚爲豪作濠誤矣)
(方云通典以爲州名字本作濠○今按顔魯公干/禄字様及唐韵亦皆作豪而元和郡囯志云濠字)
(中間誤去水元和三年字又加水皆与地理志合/但通典偶脫中間去水一節耳此濠字當以洪氏)
(作/豪)
書記之任亦難矣元戎整齊三軍之士統理所部之甿以鎭
守邦國贊天子施教化(整或作緫士或/作事守或作定)而又外與賔客四鄰
交其朝覲聘問慰薦祭祀祈祝之文與所部之政三軍之號
令升黜凡文辭之事皆出書記(祈或/作所)非閎辨通敏兼人之才
莫宜居之(閎或/作宏)然皆元戎自辟然後命於天子(後方/作后)苟其帥
之不文則其所辟或不當亦其理宜也南陽公自御史大夫
豪壽廬三州觀察使授節移鎭徐州歴十一年而掌書記者
三人(者下或/有凡字)其一人曰髙陽許孟容入仕于王朝令爲尚書
禮部郎中其一人曰京兆杜兼今爲尚書禮部貟外郎觀察
判官其一人隴西李博自前郷貢進士授祕書省校書郎方
爲之(瀧上或/有曰字)南陽公文章稱天下其所辟實所謂閎辨通敏
兼人之才者也後之人苟未知南陽公之文章吾請觀於三
君子苟未知三君子之文章吾請觀於南陽公可知矣(人苟/下或)
(有有/字)蔚乎其相章炳乎其相輝志同而氣合魚川泳而烏雲
飛也(章方作扶或作華泳/或作伏方无也字)愈樂是賔主之相得也故請刻石
以記之而䧟置于壁閒俾來者得以覧觀焉(記下或无之字/來上或无俾字)
　　畫記
雜古今人物小畫共一卷騎而立者五人騎而𬒳甲載兵立
者十人(兵下或/无立字)一人騎執大旗前立(騎下或/有而字)騎而𬒳甲載兵
行且下牽者十人騎且負者二人騎執器者二人騎擁田犬
者一人騎而牽者二人騎而驅者三人執羈(居冝/切)靮(音的/馬韁)立
者二人騎而下倚馬臂隼而立者一人騎而驅渉者二人徒
而驅牧者二人(徒下方无而字驅牧方作騎/牧○今按徒則非騎矣方誤)坐而指使者一
人甲冑手弓矢鈇鉞植者七人甲冑執幟植者十人負者七
人偃寢休者二人甲冑坐睡者一人方渉者一人(方无/方字)坐而
脫足者一人(方本坐上有/方渉二字)寒附火者一人雜執器物役者八
人奉壷矢者一人舎而具食者十有一人(具或作且十/上或有二字)挹且
注者四人牛牽者二人(二或/作三)驢驅者四人一人杖而負者(負/下)
(方无者字○今按一/人字疑在負者之下)婦人以孺子載而可見者六人(婦人方/作婦女)
(而无/以字)載而上下者三人孺子戯者九人凡人之事三十有二
爲人大小百二十有三而莫有同者焉(事下或有主字爲或/作焉属上句非是)
馬大者九匹於馬之中又有上者下者(又有上者下者方从/杭本作亦有馬之下)
(者焉蜀本同但又作亦閤本作亦有馬焉○今按此句三本/皆无理唯别本作又有上者下者而无焉字乃与上下文意)
(相属今/从之)行者牽者(牽方作奔或併无四字○今按牽謂牽而/行也後有走者則奔者爲重復當存牽而)
(去/奔)渉者陸者(或无陸者二字〇今按此承渉/者則陸爲方出水也不當无)翹者顧者嗚者
寢者訛者立者人立者(或无人立者/三字非是)齕(音纈又胡/没切齧也)者飲者溲
者陟者降者痒磨樹者嘘者嗅者喜相戲者怒相踶齧(五結/切)
者(喜下或/有而字)秣者騎者驟者走者載服物者載狐兎者凡馬之
事二十有七爲馬大小八十有三而莫有同者焉(爲或作焉/属上句非)
(是)牛大小十一頭(十下或/有有字)橐駝三頭(橐或作駱下同方云漢/書子虚賦注橐駝者言)
(其可負橐而/駝物故以名)驢如橐駝之數而加其一焉隼一犬羊狐兔麋
鹿共三十旃車三兩雜兵器弓矢旌旗刀劔矛楯(食尹/切)弓服
矢房甲冑之屬缾盂簦(音登又都滕切笠之長柄也史/紀虞卿躡蹻擔簦是也笠蓋也)笠筐
筥錡釡(錡其綺切方日筐圎曰筥皆以/竹爲之三足日錡无足曰釡)飲食服用之器壷矢
博弈之具二百五十有一皆曲極其妙(方从閤杭本用下有/投壷二字而无器字)
(非/是)貞元甲戌年余在京師甚無事同居有獨孤生申叔者(或/无)
(有/字)始得此畫而與余彈棊(沈存中云弹棊有譜一卷其局方/二尺中心髙如覆盂其巔為小壷)
(四角微隱起李商隱詩玉作弹棊局中心亦不平謂其中髙/也白楽天詩弹棊局上事最妙是長斜謂抹角斜弹一發過)
(半局今譜中有此法抑子厚序/棊用二十四棊者即此戯也)余幸勝而獲焉意甚惜之以
爲非一工人之所能運思蓋藂集衆工人之所長耳雖百金
不願易也(工下或皆无人/字藂或作叢)明年出京師至河陽與二三客論
畫品格因出而觀之座有趙侍御者君子人也見之戚然若
有感然(感上或有所字或/无若有感然四字)少而進曰噫余之手摸也(摸上或/有所字)
(或作手之/所摹也)亡之且二十年矣余少時常有志乎兹事得國本
絶人事而摸得之遊閩中而䘮焉居閑處獨時往來余懷也
以其始爲之勞而夙好之篤也(來上或有日字為上方无始/字今以下文夙好之語推之)
(當/有)今雖遇之力不能爲己且命工人存其大都焉余旣甚愛
之又感趙君之事因以贈之而記其人物之形狀與數而時
觀之以自釋焉
　　藍田縣丞㕔壁記
丞之職所以貳令於一邑無所不當問其下主簿尉主簿尉
乃有分職丞位髙而偪例以嫌不可否事文書行吏抱成案
詣丞卷其前鉗以左手右手摘𥿄尾鴈鶩行以進平立睨(音/詣)
丞曰當署(鴈或作尭曰/下或有丞字)丞渉筆占位署惟謹(渉或/作濡)目吏問可
不可吏曰得則退不敢略省漫不知何事官雖尊力勢反出
主簿尉下諺數慢必曰丞至以相訾謷(上將此切下牛刀切/謷不省語也前漢声)
(謷謷說文云/不省人也)丞之設豈端使然哉(諺或作劾或作該方从文/苑云謂諺語之所㪯計者)
(以丞為慢之最且至以/相訾謷也數所矩切)博陵崔斯立種學績文以蓄其有泓
涵演(以淺切/長流也)迤日大以肆(涵或作澄大/以或作以大)貞元𥘉挾其能戰藝
於京師再進再屈於人(杭本无再進二字文苑无下再字而/屈下一字皆作千字方云斯立貞元)
(四年進士六年中博斈宏詞再進而屈千人也〇今按杭苑/皆脫字方从苑為誤但唐人試宏詞者甚少如貞元九年僅)
(三十二人而巳作千人恐非是或疑千當作其如云屈/其坐人也然无所据姑放穆天子傳闕其処以俟知者)元和
𥘉以前大理評事言得失黜官再轉而爲丞兹邑始至喟曰
官無卑顧材不足塞職旣噤(巨禁/切)不得施用又喟曰丞哉丞
哉余不負丞而丞負余則盡枿(五割/切)去牙角一躡故跡破崖
岸而爲之(喟下或皆有然字負余上方有喜字云喜音許吏/切黄覇傳少斈律令喜為吏岸下方无而字爲之)
(方作爲文而讀連下句曰為文丞言猶文具/也○今按文丞不成文理方說之僻類如此)丞㕔故有記壞
漏汚不可讀(按丞字或/疑為衍文)斯立易桷與瓦墁(母官/切)治壁悉書前
任人名氏庭有老槐四行南牆鉅竹千挺儼立若相持(廷方/云从)
(木說文梃/一枚也)水㶁㶁(音/虢)循除鳴斯立痛掃漑對樹二松日哦其
間(日下或/有吟字)有問者輒對曰余方有公事子姑去考功郎中知
制誥韓愈記
　　　新修滕王閣記
愈少時則聞江南多臨觀之美而滕王閣獨爲第一有瑰偉
絶特之稱(則或作嘗臨觀或作登臨/特方从閤本作時非是)及得三王所爲序賦記
等(注或云王勃作游閤序王緒作賦今中/丞王公為從事日作修閤記或並无)壯其文辭益欲往
一觀而讀之以忘吾憂繫官于朝願莫之遂十四年以言事
斥守揭陽(或无亊字/揭或作朝)便道取疾以至海上又不得過南昌而
觀所謂滕王閣者其冬以天子進大號加恩區内移刺袁州
袁於南昌爲屬邑(於上方/无袁字)私喜幸自語以爲當得躬詣大府
受約束於下執事及其無事且還儻得一至其處竊寄目償
所願焉(諸本皆同方獨从文苑无及其无亊且還儻得一至/其処十二字而償作賞下又増適字○今按叙事當)
(如諸本乃有曲折而其先公後私不以遊覧雜乎受命之重/尤得亊大府之体与聘礼旣受饔飱然後請觀乃從下門而)
(入意亦相似如方所定則皆失之而竊寄目/賞語意生澁適所願亦不若償字之穏也)至州之七月詔
以中書舎人太原王公爲御史中丞觀察江南西道洪江饒
䖍吉信撫袁悉屬治所八州之人前所不便及所願欲而不
得者公至之日皆罷行之(行上文苑有/而字非是)大者驛聞小者立變
春生秋殺陽開隂閍(生方从文苑作施○今按/下字對偶文苑亦非是)令修於庭戸
數日之間而人自得於湖山千里之外(日或/作月)吾雖欲出意見
論利害聽命於幕下而吾州乃無一事可假而行者又安得
捨巳所事以勤館人則滕王閣又無因而至焉矣(或无/矣字)其歳
九月人吏浹和公與監軍使燕于此閣文武賔士皆與在席
酒半合辭言曰此屋不修且壞前公爲從事此邦適理新之
公所爲文實書在壁(理或作洽所/上方无公字)今三十年而公來爲邦伯
適及期月公又來燕于此公烏得無情哉(烏或作胡方从杭/苑作乎○今按作)
(乎語意䡖脫不類公文亦非寮属所得施於其長者盖/本作烏自烏而胡又自胡而訛耳大抵此篇文苑多誤)公應
曰諾於是棟楹梁桷板檻之腐黒撓折者蓋瓦級甎之破缺
者赤白之漫漶(上莫半切下胡館切赤白繪畫之色前漢/爲其泰漫漶而不可知注漫漶不分别皃)不
鮮者治之則巳(破方作故鮮或作圭說見祭湘君夫人文○/今按瓦甎堅物破缺乃不可用而故則无甚)
(害也且修屋而盡易其故則是/新作而非修之謂矣作故非是)無侈前人無廢後觀工旣訖
功公以衆飲而以書命愈曰子其爲我記之(而下或有賞焉/字子下或无其)
(字)愈旣以未得造觀爲歎竊喜載名其上詞列三王之次有
榮耀焉乃不辭而承公命其江山之好登望之樂雖老矣如
獲從公遊尚能爲公賦之元和十五年十月某日袁州刺史
韓愈記(某或/作五)
　　　科斗書後記
愈叔父(名雲卿仕終礼部侍郎李習之誌其妻母墓日礼部/君好立節義有大功於昭陵其文章出于時而官不)
(甚髙習之妻/雲卿孫女也)當大暦丗文辭獨行中朝天下之欲銘述其先
人功行取信來丗者咸歸韓氏於時李監陽冰獨能篆書而
同姓叔父擇木善八分(擇不代宗時官礼部尚書杜子美李/潮八分歌云尚書韓擇木騎曹蔡有)
(鄰開元以來数八分者○同姓方从閤蜀本如此或只作配/善或作盖或作盖能非是○今按礼云五丗袒免殺同姓也)
(公於擇木巳无服/矣故以同姓言之)不問可知其人不如是者不稱三服故三
家傳子弟往來貞元中愈事董丞相幕府於汴州識開封令
服之者陽冰子授余以其家科斗孝經漢衛宏官書兩部合
一卷愈寳蓄之而不暇學(服之或作複之官書方云新唐志/作字書考之杜林傳及陳蕃傳注)
(非/也)後來京師爲四門博士識歸公歸公好古書能通之愈曰
古書得其據依蓋可講(方无其字據依或作依/據方云左氏无所據依)因進其所有
書屬歸氏元和來愈亟不獲讓嗣爲銘文薦道功德思凡爲
文辭宜略識字(方无道字識/下或有古字)因從歸公乞觀二部書得之留
月餘張籍令進士賀抜恕冩以留愈(或无/愈字)蓋得其十四五而
歸其書歸氏十一年六月四日右庶子韓愈記
朱文公校昌黎先生集卷之十三
朱文公校昌黎先生集卷之十四(考異音/釋附)
　雜著
　　　鄆州谿堂詩(并序此篇方/多从石本)
憲宗之十四年始定東平三分其地(孫曰謂析李師道所據/十三州為三鎮馬㧾鄆)
(曹濮等州觀察使薛平青/州刺史王遂沂州刺史)以華州刺史禮部尚書兼御史大
夫扶風馬公爲鄆(音運秦為薛郡/地漢為東平囯)曹濮(音卜古昆/吾之墟)節度觀察
等使鎮其地(公下或/有㧾字)旣一年褒其軍號曰天平軍上即位之
二年召公入且將用之以其人之安公也復歸之鎮(安下或/有於字)
(此句或作以彼/之人安於公也)上之三年公爲政於鄆曹濮也適四年矣治
成制定衆志大固惡絶於心仁形於色竱心一力以供國家
之職(竱心一力或作竭心力竱或作竭一或作/戮方云竱旨兖切專也囯語竱本肇末)于時沂宻始
分而殘其師(方云沂帥王遂也○洪日謂十四年沂/海將王弁殺其觀察使王遂自称留後)其後幽
鎮魏不恱於政相扇継變(謂長慶元年幽州盧龍軍都知兵/馬使朱克融囚其節度使張洪靖)
(以反成德軍大將王廷湊殺其節度田弘正以反二/年魏博節度使田布自殺兵馬使史憲誠自称留後)復歸於
舊(於政或作于政方云謂張弘靖𬒳/囚田弘正史憲誠皆為下所殺)徐亦乗勢逐帥自置同
於三方(置或作署或置上有署字方云/此謂崔羣為王智㒷所逐也)惟鄆也截然中居四
鄰望之若防之制水恃以無恐(閤杭蜀及諸本皆有四鄰望/之一句方从石本刪去○今)
(按文势及當時亊實皆當有此句若其无之則下文所謂恃/以无恐者為誰恃之邪大凡為人作文而身或在逺无由親)
(視摹刻旣有脫誤又以毀之重勞遂不能改若此者盖親見/之亦非獨古為然也方氏最信閤杭蜀本雖有謬誤往往曲)
(从今此三本幸皆不誤而反/為石本脫句所奪甚可笑也)然而皆曰鄆爲虜巢且六十年
將彊卒武曹濮於鄆州大而近(方云曹濮於鄆自爲一/句或作於曹濮州非是)軍所
根柢皆驕以易怨而公承死亡之後掇拾之餘剥膚椎髓公
私掃地赤立新舊不相保持萬目睽睽(持或/作恃)公於此時能安
以治之其功爲大若幽鎮魏徐之亂不扇而變此功反小何
也公之始至衆未孰化以武則忿以憾以恩則横而肆(或无/以憾)
(二字或/作而撼)一以爲赤子一以爲龍蛇憊(蒲拜切/病也)心罷(音/疲)精磨以
歲月然後致之難也及教之行衆皆戴公爲親父母夫叛父
母從仇讎非人之情故曰易(下或有/也字)於是天子以公爲尚書
右僕射封扶風縣開國伯以褒嘉之(或无公及封/字縣或作郡)公亦樂衆
之和知人之恱而侈上之賜也於是爲堂於是居之西北隅
號曰谿堂以饗士大夫通上下之志旣饗其從事陳曽謂其
衆言公之畜此邦其勤不亦至乎此邦之人纍(力隹切繫也/說文綴得理)
(也)公之化惟所令之不亦順乎上勤下順遂濟登兹不亦休
乎昔者人謂斯何今者人謂斯何雖然斯堂之作意其有謂
而喑無詩歌是不考引公德而接邦人於道也(德下或/无而字)乃使
來請其詩曰
帝奠九壥(与㕓/同)有葉有年有荒不條河岱之閒(不或/作有)及我憲
考一收正之(收或/作牧)視邦選侯以公來尸公來尸之人始未信
公不飲食以訓以徇孰饑無食孰呻孰歎孰冤不問不得分
願孰爲邦蟊(亡侯切/螣也)節根之螟(蟊或作蛑/音義同)羊狠狼貪以口覆
城吹之喣之摩手拊之箴之石之膊(音/粕)而磔(陟格切說文薄/脯膊之屋上左)
(氏成二年傳龍人囚靈蒲就魁殺而/膊諸城上磔閃也張也箴或作針)之凡公四封旣富以疆
謂公吾父孰違公令可以師征不寜守邦(師方从石本作帥/〇今按平淮西碑)
(云屡㒷師征作師為是/石本或誤未可知也)公作谿堂播播流水淺有蒲蓮深有
蒹葦公以賔燕其鼔駭駭(方云此詩十一章以令叶強以駭/叶水皆古音也令有平声一讀公)
(獨孤郁墓志亦見淮南子勿驚勿駭方物將自理勿撓勿櫻/万物將自清駭古音自与理叶也周官注疾雷擊鼓日駭西)
(京賦所謂駭雷鼓是也○今按古音之說甚善呉才老𥙷音/𥙷韻二書其說甚詳駭水叶韻如𬋩子宫如牛鳴盎中徴如)
(負豕斍而駭亦一證也沙隨程可乆曰呉說虽多其例不過/四声互用切響通用二條而巳此說得之如通其說則古書)
(虽不尽見今/可以例推也)公燕谿堂賔校醉飽流有跳魚岸有集鳥旣歌
以舞其鼔考考公在谿堂公御琴瑟公曁賔賛稽經諏律(稽/考)
(也􁁸/訪也)施(詩智/切)用不差人用不屈谿有薲苽(上音苹下音孤孫/日說文薲苹也苽)
(凋胡也周/礼魚宜苽)有龜有魚公在中流右詩左書無我斁(徒故切/又音亦)遺
於子孫(二失字下或/並有之字)今夫功德如是祥祉如是其善持之也
可知巳旣巳(或無此/二字)因叙之爲貓相乳說云(下或有爾/字非是)
　　　進士䇿問十三首
問書稱汝則有大疑謀及乃心謀及卿士以至于庻人龜筮
考其從違以審吉凶則是聖人之舉事興爲無不與人共之
者也(吉凶方从蜀本作凶吉○今按經傳凡言吉凶者多先/吉而後凶惟協韻諧声則或倒用而近丗好竒之士不)
(問可否一例倒用則失之矣此類當/徐讀而从其声之諧者不能悉論也)於易則又曰君不宻則
失臣臣不宻則失身幾事不宻則害成而春秋亦有譏漏言
之詞如是則又似不與人共之而獨運者(下或有/也字)書與易春
秋經也聖人於是乎盡其心焉耳矣其文相戾悖如此欲人
之無疑不可得巳是二說者其信有是非乎抑所指各殊而
學者不之能察也諒非深考古訓讀聖人之書者其何能辨
之(方作/也)此固吾子之所宜無讓君願承救焉(誰下或无者字/者下方有也字)
問古之人有云夏之政尚忠殷之政尚敬而周之政尚文是
三者相循環終始若五行之與四時焉原其所以爲心皆非
故立殊而求異也各適於時救其弊而巳矣夏殷之書存者
可見矣(夏殷下或無/之字非是)至周之典籍咸在考其文章其所尚若
不相逺然焉所謂二者之異云乎(逺下方無然字焉或作烏/○今按當有然字而焉字)
(属下句但其下疑當有一有字/作烏亦通其下疑或有一睹字)抑其道深微不可究欤將其
詞隱而難知也不然則是說爲謬矣周之後秦漢蜀呉魏晉
之興與霸亦有尚乎無也(或無㒷/与字)觀其所爲其亦有意云爾
循環之說安在吾子其爲所隱焉
問夫子之序帝王之書而繫以秦魯及次列國之風而宋魯
獨稱頌焉秦穆之德不踰於二霸(穆或作/鲁非是)宋魯之君不賢乎
齊晉其位等其德同升黜取捨如是之相逺亦將有由乎願
聞所以辨之之說
問夫子旣没聖人之道不明盖有楊墨者始侵而乱之其時
天下咸化而從焉孟子辝而闢之則旣廓如也(或無其時字/或無則字)
今其書尚有存者其道可推而知不可乎(或無知/字非是)其所守者
何事其不合於道者幾何孟子之所以辭而闢之者何說(之/者)
(或作/之也)今之學者有學於彼者乎有近於彼者乎其巳無傳乎
其無乃化而不自知乎其無傳也則善矣如其尚在將何以
救之乎(尚在方从閣杭苑作在尚无將字○今按若乆方本/則尚何以救之乎乃是恐不及救之意与比上下文)
(不相入其/說非是)諸生學聖人之道必有能言是者其無所爲讓
問所貴乎道者不以其便於人而得於巳乎當周之衰管夷
吾以其君霸九合諸侯一匡天下戎狄以微京師以尊四海
之内無不受其賜者天下諸侯奔走其政令之不暇而誰與
爲敵此豈非便於人而得於已乎(人下方无而字巳作身〇/今據上文及詳語勢方說)
(非/是)秦用商君之法人以富國以彊諸侯不敢抗及七君而天
下爲秦使天下爲秦者商君也而後代之稱道者咸羞言管
商氏何哉庸非求其名而不責其實歟願與諸生論之無惑
於舊說(名下或无而字其实或作於实/舊或作記非是句下或有焉字)
問夫子之言盍各言爾志(盍上或/有曰字)又曰居則曰不吾知也如
或知爾則何以哉今之舉者不本於郷不序於庠一朝而羣
至乎有司有司之不之知也宜矣(不之或/无之字)今將自州縣始請
各誦所懷聊以觀諸生之志死者可作其誰與歸(此下或有/又曰居是)
(邦也/六字)事其大夫之賢者友其士之仁者敢問諸生之所事而
友者爲誰乎(而或作所/爲或作其)所謂賢而仁者其事如何哉言及之
而不言亦君子之所不爲也(方无之/所二字)
問春秋之時百有餘國皆有大夫士詳於傳者無國無賢人
焉其餘皆足以充其位不聞有無其人而闕其官者(聞下或/無有字)
春秋之後其書尤詳以至于呉蜀魏下及晉氏之亂國分如
錙(側時/切)銖(市朱/切)讀其書亦皆有人焉(魏字或在晉下謂元魏/尓盖不然也三囯之魏)
(豈應畧而/不言乎)今天下九州四海其爲土地大矣國家之舉士内
有明經進士外有方維大臣之薦其餘以門地勲力進者又
有倍於是其爲門户多矣(有倍或/作加倍)而自御史䑓尚書省以至
于中書門下省咸不足其官豈今之人不及於古之人邪何
求而不得也夫子之言曰十室之邑必有忠信如丘者焉誠
得忠信如聖人者而委之以大臣宰相之事有不可乎(委之/以方)
(作以委/之非是)况於百執事之微者哉古之十室必有任宰相大臣
者今之天下而不足士大夫於朝其亦有說乎
問夫子曰潔浄精微易教也今習其書不識四者之所謂盍
舉其義而陳其數焉
問易之說曰乾健也(易上或有周字/說下或有者字)今考乾之爻在𥘉者曰
潜龍勿用在三者曰夕惕若厲无咎在四者亦曰无咎在上
曰有悔卦六位一勿用二苟得无咎一有悔安在其爲健乎
(二或作/一非是)又曰乾以易知坤以簡能乾之四位旣不爲易矣坤
之爻又曰龍戰于野戰之於事其足爲簡乎(野下或有其/而玄黄四字)易
六經也學者之所宜用心願施其詞陳其義焉(或无所/字非是)
問人之仰(魚向切/恃也)而生者榖帛榖帛豊無飢寒之患然後可
以行之於仁義之途措之於安平之地此愚智所同識也(者/下)
(或有在字豊/上或有旣字)今天下榖愈多而帛愈賤人愈困者何也(愈賤/方作)
(益賤而字疑當在賤字下但此正与張中丞傳後城壞/而其徒皆死云云者相類恐公自有此一種句法也)耕者
不多而榖有餘𧖟者不多而帛有餘有餘宜足而反不足此
其故又何也將以救之其說如何
問夫子言堯舜垂衣裳而天下理又曰無爲而理者其舜也
歟書之說堯曰親九族又曰乎章百姓又曰恊和萬邦又曰
曆象日月星辰敬授人時又曰洪水懷山襄陵下人其咨(人/或)
(作民此試進士當/避諱作民者非是)夫親九族平百姓和萬邦則天道授人時
愁水禍非無事也而其言曰垂衣裳而天下理者何也於舜
則曰慎五典又曰叙百揆又曰賔四門又曰齊七政又曰類
上帝禋六宗望山川徧羣神又曰恊時月正日同律度量衡
五載一廵狩又曰分十二州封山濬川恤五刑典三禮彰施
五色岀納五言(封諸本作/隨非是)嗚呼其何勤且煩如是而其言曰
無爲而理者何也將亦有深辭隱義不可曉邪抑其年代巳
逺失其傳邪二三子其辨焉(抑其下或有所字非是巳/逺或作逺矣方无巳字)
問古之學者必有師所以通其業成就其道德者也(德下或/无者字)
由漢氏巳來師道日微(氏或作代/方无巳字)然猶時有授經傳業者及
于今則無聞矣德行若顔囬言語若子貢政事若子路文學
若子游猶且有師非獨如此雖孔子亦有師問禮於老𥅆問
樂於萇弘是也(方无/雖字)今之人不及孔子顔回逺矣而且無師
(无下或/有所字)然其不聞有業不通而道德不成者何也(或無/而字)
問食粟衣(於旣切/下同)帛服仁行義以竢死者二帝三王之所守
聖人未之有改焉者也今之說者有神仙不死之道不食粟
不衣帛薄仁義以爲不足爲是誠何道邪聖人之於人猶父
母之於子(二於字或/皆作于)有其道而不以教之不仁其道雖有而
未之知不智仁與智且不能又烏足爲聖人乎(烏或/作焉)不然則
說神仙者妄矣
　　　爭臣論
(爭或作諌方云曰本及歐公与/范司諌書温公通鑑皆作爭)
或問諌議大夫陽城於愈可以爲有道之士乎哉學廣而聞
多不求聞於人也行古人之道居於晉之鄙晉之鄙人薫其
德而善良者幾千人大臣聞而薦之天子以爲諌議大夫(子/下)
(或无/以字)人皆以爲華陽子不色喜(或无人字及/色字皆非是)居於位五年矣
視其德如在野彼豈以富貴移易其心哉(在下或有草字/移易方作易移)愈
應之曰是易所謂恒其德貞而夫子凶者也惡(音/烏)得爲有道
之士乎哉在易蠱之上九云不事王侯髙尚其事蹇之六二
則曰王臣蹇蹇匪躬之故夫不以所居之時不一而所蹈之
德不同也(之時之德方/並无之字)若蠱之上九居無用之地而致匪躬
之節以蹇之六二在王臣之位而髙不事之心則冒進之患
生曠官之刺興志不可則而尤不終無也(蹇上或有以字亊/下或有上字尤下)
(或有之字終或作/絶或作始皆非是)今陽子在位不爲不乆矣聞天下之得失
不爲不熟矣天子待之不爲不加矣而未嘗一言及於政(今/陽)
(子下或有實一匹夫四字或作實一介之夫下再出/陽子二字或作實匹夫陽子亦再見及下方无於字)視政之
得失若越人視秦人之肥瘠(音/籍)忽焉不加喜戚於其心問其
官則曰諌議也問其禄則曰下大夫之秩也問其政則曰我
不知也有道之士固如是乎哉(夫下方/元之字)且吾聞之有官守者
不得其職則去有言責者不得其言則去今陽子以爲得其
言言乎哉得其言而不言與不得其言而不去無一可者也
(乎上或无復出言字○按此語正謂陽子/若自謂得其言則何不言乎哉或本非是)陽子將爲禄仕乎
古之人有云仕不爲貧而有時乎爲貧謂禄仕者也宜乎辭
尊而居卑辭富而居貧若抱關擊柝者可也蓋孔子嘗爲委
(於爲/切)吏矣嘗爲乗田矣亦不敢曠其職必曰㑹計當而巳矣
必曰牛羊遂而巳矣若陽子之秩禄不爲卑且貧章章明矣
而如此其可乎哉(秩禄或/作禄秩)或曰否非若此也夫陽子惡訕上
者惡爲人臣招(音/翹)其君之過而以爲名者故雖諌且議使人
不得而知焉(方云舊本招下注音翹二字武子好尽言以招/人過見囯語漢書五行志蘇林讀招爲翹招㪯)
(也朱元憲曰考它書未獲爲翹之意作音者當有所據○今/按吕氏春秋孔子之勁能招囯門之関注招㪯也又過秦論)
(招八州而朝同/列蘇林亦音翹)書曰爾有嘉謨嘉猷則入告尓后于内尓乃
順之于外曰斯謨斯猷惟我后之德夫陽子之用心亦若此
者愈應之曰若陽子之用心如此滋所謂惑者矣(滋或作/兹非是)入
則諌其君出則使人知者大臣宰相者之事非陽子之所宜
行也夫陽子本以布衣隱於蓬蒿之下(方无本/以字)主上嘉其行
誼擢在此位官以諌爲名誠宜有以奉其職使四方後代知
朝廷有直言骨鯁之臣天子有不僭賞從諌如流之美庻岩
穴之士聞而慕之束帶結髪願進於闕下而伸其辭說致吾
君於堯舜熈鴻號於無窮也若書所謂則大臣宰相之事非
陽子之所宜行也且陽子之心將使君人者惡聞其過乎是
啓之也(是啓或作/其咎非是)或曰陽子之不求聞而人聞之不求用而
君用之不得巳而起守其道而不變何子過之深也愈曰自
古聖人賢士皆非有求於聞用也(有下或/有心字)閔其時之不平人
之不乂得其道不敢蜀善其身而必以兼濟天下也(必方/作不)孜
孜矻矻(音/窟)死而後巳故禹過家門不入孔席不暇暖而墨突
不得黔(門下或/有而字)彼二聖一賢者豈不知自安佚之爲樂哉誠
畏天命而悲人窮也夫天授人以賢聖才能豈使自有餘而
巳誠欲以𥙷其不足者也(𥙷上方本有自字者下無也字云/自者指言天之所授也義為長○)
(今按韓公之意乃言天生聖賢非但使之自有餘也/乃欲以𥙷衆人之不足耳故下文云云方說非是)耳目之
於身也耳司聞而目司見聽其是非視其險易然後身得安
焉聖賢者時人之耳目也時人者聖賢之身也(目下或/无也字)且陽
子之不賢則將役於賢以奉其上矣若果賢則固畏天命而
閔人窮也惡(音/烏)得以自暇逸乎哉(則將或作且将於賢/或作於身皆非是)或曰
吾聞君子不欲加諸人而惡訐以爲直者(或无/欲字)若吾子之論
直則直矣無乃傷于德而費於辭乎好尽言以招(音/翹)人過國
武子之所以見殺於齊也吾子其亦聞乎愈曰君子居其位
則思死其官未得位則思修其辭以明其道我將以明道也
非以爲直而加人也且國武子不能得善人而好盡言於亂
國是以見殺(而好尽言於乱囯方本作而言尽言/尽言於乱國○今按方本殊无文理)傳曰惟善
人能受盡言謂其聞而能改之也子告我曰陽子可以爲有
道之士也今雖不能及巳陽子將不得爲善人乎哉(或无/哉字)
　　　改葬服議
經曰改葬緦春秋榖梁傳亦曰改葬之禮緦㪯下𬗟也此皆
謂子之於父母其他則皆無服何以識其必然經次五等之
服小功之下然後著改葬之制更無輕重之差以此知惟記
其最親者其他無服則不記也若主人當服斬衰其餘親各
服其服則經亦言之不當惟云緦也(云一/作言)傳称舉下𬗟者𬗟
猶逺也下謂服之最輕者也以其逺故其服輕也(最䡖下或/无者也字)
(女下或/无其字)江熈曰禮天子諸侯易服而葬以爲交於神明者不
可以純凶况其𬗟者乎(或无/其字)是故改葬之禮其服惟輕以此
而言則亦明矣衛司徒文子改葬其叔父問服於子思子思
曰禮父母改葬緦旣葬而除之不忍無服送至親也非父母
無服無服則弔服而加麻此又其著者也文子又曰䘮服旣
除然後乃葬則其服何服(乃葬下或有者/字或有也字)子思曰三年之䘮
未葬服不變除何有焉(未下或有/除字非是)然則改葬與未葬者有異
矣古者諸侯五月而葬大夫三月而葬士逾月無故未有過
時而不葬者也過時而不葬謂之不能葬春秋譏之(下而不/葬或无)
(而/字)若有故而未葬雖出三年子之服不變此孝子之所以著
其情先王之所以必其時之道也雖有其文未有著其人者
以是知其至少也(方无/是字)改葬者爲山崩水涌毀其墓及葬而
禮不備者若文王之葬王季以水齧其墓魯隱公之葬惠公
以有宋師太子少葬故有闕之類是也(諸本无故字方从舊/監本云考之左氏當)
(有)䘮事有進而無退有易以輕服無加以重服殯於堂則謂
之殯瘞於野則謂之葬近代巳來事與古異或游或仕在千
里之外或子㓜妻稚而不能自還(稚下方/无而字)甚者拘以隂陽畏
忌遂葬於其土及其返葬也逺者或至數十年近者亦出三
年其吉服而從於事也乆矣又安可取未葬不變服之例而
反爲之重服歟在䘮當葬猶宜易以輕服况旣逺而反純凶
以葬乎若果重服是所謂未可除而除不當重而更重也(而/除)
(下或有之字更下/或无重字非是)或曰䘮與其易也寜戚雖重服不亦可也
曰不然易之與戚則易固不如戚矣雖然未若合禮之爲㦤
也儉之與奢則儉固愈於奢矣雖然未若合禮之爲懿也過
猶不及其此類之謂乎或曰經称改葬緦而不著其月數則
似三月而後除也子思之對文子則曰旣葬而除之今宜如
何(似或作/以非是)曰自啓至于旣葬而三月則除之未三月則服以
終三月也(啓下或有賔字至下或无旣字〇今按/礼有自啓至于反哭之語方本是也)曰妻爲夫
何如曰如子(或无日如/二字非是)無弔服而加麻則何如曰今之弔服
猶古之弔服也
　　　省試學生代齋郎議
(諸本此下有貞元十/年應博斈宏詞九字)
齋郎職奉宗廟社稷之小事盖士之賤者也執豆籩駿奔走
以役于其官之長不以德進不以言揚盖取其人力以備其
事而巳矣奉宗廟社稷之小事執豆籩駿奔走亦不可以不
敬也於是選大夫士之子弟未爵命者以塞貟塡関而教之
行事(子上或/无之字)其勤雖小其使之不可以不報也必書其歳歳
旣乆矣於是乎命之以官而授之以事其亦微矣哉學生或
以通經㪯或以能文稱其微者至於習法律知字書皆有
以賛於教化可以使令於上者也自非天姿茂異曠日經乆
以所進業發聞於郷閭称道于朋友薦於州府而升之司業
則不可得而齒乎國學矣(所進或作進所方本/作進以進或作道)然則奉宗廟
社稷之小事任力之小者也賛於教化可以使令於上者德
藝之大者也其亦不可移易明矣(或无然字稷/下或无之字)今議者謂學
生之無所事謂齋郎之幸而進不本其意因謂可以代任其
事而罷之盖亦不得其埋矣(亦或/作以)今夫齋郎之所事者力也
學生之所事者德與藝也以德藝㪯之而以力役之是使君
子而服小人之事且非國家崇儒勸學誘人爲善之道也此
一說不可者也抑又有大不可者焉宗廟社稷之事雖小不
可以不專敬之至也古之道也今若以學生兼其事及其歳
時日月然後授其宗彜罍洗其周旋必不合度其進退必不
得宜其思慮必不固其容貌必不莊此其無他其事不習而其
志不專故也非近於不敬者歟又有大不可者其是之謂歟
(莊此下其字疑衍/非上或有此字)若知此不可將令學生恒掌其事而隳壤
其本業則是學生之教加少學生之道益貶而齋郎之實猶
在齋郎之名苟無也(知此戓作知/其教或作教)大凡制度之改政令之變
利於其舊不什則不可爲巳又况不如其舊哉(什或作然方/云此商君傳)
(所謂利不百不変法工不什/不易器是也如下方有於字)考之於古則非訓稽之於今則
非利㝷其名而求其實則失其宜(失或作/去非是)故曰議罷齋郎而
以學生薦享亦不得其理矣(文苑此篇前後有/議曰謹議四字)
　　禘祫議
(方校作祫禘○今按篇/内皆作禘祫方誤也)
右今月十六日勑㫖宜令百僚議限五日内聞奏者將仕郎
守國子監四門博士臣韓愈謹献議曰伏以陛下追孝祖宗
肅敬祀事(宗下方有廟字〇今按此等公家文字或施於君/上或布之吏民只用當時体式直述事意乃易曉)
(而通行非如詩篇等於戯劇銘記期於乆逺可以時岀竒怪/而无所拘也故韓公之文虽日高古然於此等処亦未甞敢)
(故為新巧以失莊敬平易之体但其間反覆曲折說尽亊/理便是真文章它人自不能及耳方本非是後皆倣此)凡
在擬議不敢自專(在或作有/擬方作疑)聿求厥中延訪羣下然而禮文
繁漫所執各殊自建中之𥘉迄至今歳屡經禘祫未合適從
臣生遭聖明涵泳恩澤雖賤不及議而志切效忠(切方作在/〇今按官)
(不及議而自言/則作切為是)今輒先㪯衆議之非然後申明其說一曰献
懿(唐武德始立四廟宣簡公㦤王景皇帝元皇帝/開元中乃詔宣皇帝為献祖元皇帝為懿祖)廟主宜永
藏之夾室臣以爲不可(廟或/作之)夫祫者合也毀廟之主皆當合
食於太祖献懿二祖即毀廟主也今雖藏於夾室至禘祫之
時豈得不食於太廟乎名曰合祭而二祖不得祭焉不可謂
之合矣(祭焉方作登焉詳/上下文作登非是)二曰献懿廟主宜毀之瘞之臣又
以爲不可(諸本毀下或无之字或毀之下再/有宜字○今按上之字疑當作而)謹按禮記天子
立七廟一壇一墠(音/善)其毀廟之主皆藏於祧廟雖百代不毀
祫則陳於太廟而饗焉自魏晉巳降始有毀瘞之議事非經
據竟不可施行今國家德厚流光創立九廟以周制推之献
懿二祖猶在壇墠之位况於毀瘞而不禘祫乎三曰献懿廟
主宜各迁於其陵所臣又以爲不可二祖之祭於京師列於
太廟也二百年矣今一朝遷之豈惟人聽疑惑抑恐二祖之
靈眷顧依遲不即饗於下國也(遟諸本作違方从閣杭蜀苑/云新史与文粹作依違以意)
(改也甘泉賦徠祗郊陻神所依兮徘徊招揺靈屖迡兮屖/音栖迡与遟同皆徐行也顔曰言神乆留安処不即去也)四
曰獻懿廟主宜附於興聖廟而不禘祫臣又以爲不可傳曰
祭如在景皇帝雖太祖其於屬乃獻懿之子孫也(虽下方有/爲字其於)
(方作/於其)今欲正其子東向之位廢其父之大祭固不可爲典矣
(父之或作父子父下或/并有子之字皆非是)五曰獻懿二祖宜别立廟於京師臣
又以爲不可夫禮有所降情有所殺是故去廟爲祧去祧爲
壇去壇爲墠去墠爲鬼漸而之逺其祭益稀(方无去璮去墠/四字之逺作逺)
(之○今詳四字祭法本文之猶/適也言漸而適逺也方本皆誤)昔者魯立煬宫春秋非之以
爲不當取巳毀之廟旣藏之主而復築宫以祭今之所議與
此正同又雖違禮立廟至於禘祫也合食則禘無其所廢祭
則於義不通此五說者皆所不可(其所方作所主義或作經/或作礼○今按此言若作)
(別廟則不當禘於太廟又不當禘於别廟故云禘无其所若/以无可禘祫之所而遂直廢其祭則於義又有不可通者故)
(其說如此/方本誤也)故臣博采前聞求其折中以爲殷祖玄王周祖后
稷太祖之上皆自爲帝又其代數巳逺不復祭之故太祖得
正東向之位子孫從昭穆之列禮所称者蓋以紀一時之宜
非傳於後代之法也(盖以方作盖/曰或无於字)傳曰子雖齊聖不先父食
蓋言子爲父屈也景皇帝雖太祖也其於獻懿則子孫也當
禘祫之時獻祖宜居東向之位景皇帝宜從昭穆之列祖以
孫尊孫以祖屈求之神道豈逺人情(之神或作/神之非是)又常祭甚衆
合祭甚寡則是太祖所屈之祭至少所伸之祭至多比於伸
孫之尊廢祖之祭不亦順乎(衆或作頻方云新書陳京傳亦/作衆○今按韓公本意献祖爲)
(始祖其主當居𥘉室百丗不迁懿祖之主則當迁於太廟之/西夾室而太祖以下以次列於諸室四時之享則唯懿祖不)
(与而献祖太祖以下各祭於其室室自爲尊不相降厭所謂/所伸之祭常多者也禘祫則唯献祖居東向之位而㦤祖太)
(祖以下皆序昭穆南北相向於前所謂祖以孫尊孫以祖屈/而所屈之祭常少者也韓公礼斈精深盖諸孺所不及故其)
(所議獨深得夫孝子慈孫報本反始不忘其所由生之本意/眞可爲万丗之通法不但可施於一時也程子以爲不可漫)
(觀者其謂此類也欤但其文字簡嚴讀/者或未遽曉故切推之以尽其意云)事異殷周禮從而變
非所失禮也(所字/疑衍)臣伏以制禮作樂者天子之職也陛下以
臣議有可采粗合天心断而行之是則爲禮(議下方/有爲字)如以爲
猶或可疑乞召臣對面陳得失庶有發明謹議
　　　省試顔子不貳過論
論曰登孔氏之門者衆矣三千之徒四科之目孰非由聖人
之道爲君子之儒者乎(目方作夫/由或作曰)其於過行過言亦云鮮矣
而夫子舉不貳過惟顔氏之子其何故哉請試論之夫聖人
抱誠明之正性根中庸之正德苟發諸中形諸外者不惟思
慮莫匪規矩不善之心無自入焉可擇之行無自加焉故惟
聖人無過所謂過者非謂發於行彰於言人皆謂之過而後
爲過也(所上方有/故字非是)生于其心則爲過矣故顔子之過此類也
不貳者蓋能止之于始萌絶之於未形不貳之於言行也中
庸曰自誠明謂之性自明誠謂之敎自誠明者不勉而中不
思而得從容中道聖人也無過者也自明誠者擇善而固執
之者也(明誠者上/或无自字)不勉則不中不思則不得不貳過者也故
夫子之言曰回之爲人也擇乎中庸得一善則拳拳服膺而
不失之矣又曰顔氏之子其殆庻幾乎言猶未至也而孟子
亦云顔子具聖人之體而微者皆謂不能無生于其心而亦
不暴之於外考之於聖人之道差爲過耳(亦不或/无亦字)顔子自惟
其若是也於是居陋巷以致其誠飲一瓢以求其志(或无/飲字)不
以富貴妨其道不以隱約易其心確乎不拔浩然自守知髙
堅之可尚忘鑚仰之爲勞任重道逺竟莫之致是以夫子歎
其不幸短命今也則亡謂其不能與已並立於至聖之域觀
敎化之大行也不然夫行發於身加於人言發乎迩見乎逺
(或无不然字下/或併无夫字)苟不愼也敗辱隨之而後思欲不貳過其於
聖人之道不亦逺乎而夫子尚肯謂之其殆庻幾孟子尚復
謂之具體而微者哉則顔子之不貳過盡在是矣謹論(方无謹/論字)
　　　與李祕書論小功不稅書
(秘書官称也或无書字而以秘爲人名及論作問/又稅下无書字者皆非是○刘敞原父之論曰曽)
(子曰小功不稅則是逺兄弟終无服也而可乎韓/子嘗吊於人見其貌戚其意哀而其服吉者問之)
(曰何也曰小功不稅也是以葬子疑之而作小功/不稅之書夫之子之疑是也彼人之爲非也然而)
(小功不稅礼也韓子曰君子於其骨肉死則悲哀/而爲之服者豈牽於外哉聞其死則悲哀豈有間)
(於新故死哉甚矣韓子之逹於礼而近之也雖然/疑之未尽也求之不得也夫爲服者至親之恩以)
(朞断其殺至于大功兄弟之恩以小功止其殺至/于緦外親之服以緦窮其殺至于袒􁄄聖人之制)
(礼豈苟言情哉亦著於文而巳矣大功稅小功不/稅其文至于是也兄弟之服不過小功外親之服)
(不過緦其情至于是也因其情而爲之文親踈之/殺見矣故礼大功以上不謂之兄弟兄弟有加而)
(大功无加无加者親親也有加者報之也親親者/稅不親親者不稅是亦其情也且礼專爲情乎亦)
(爲文乎如專爲情也則至親不可以朞断小功不/可以不稅如爲文也則至親之朞断小功之不稅)
(一也夫曽子韓子隆於情而不及文失礼之指而/疑其說虽然韓子疑之是也彼人之爲非也何以)
(言之邪小功虽不稅亦不吉服而巳矣記曰聞逺/兄弟之䘮旣除䘮而后聞之則免祖哭之成踊夫)
(若是奚其吉哉故曰彼人之爲非也韓子疑之是/也小功不稅礼也然則免袒成踊其巳矣乎猶有)
(加焉曰我未之聞也虽然降而无服者麻不稅是/亦降而无服巳哀之以其麻哭之以其情逾月然)
(後巳其亦/愈乎吉也)
曾子稱小功不稅則是逺兄弟終無服也而可乎鄭玄注云
以情責情(以情上諸本有是字方云鄭/注无此語只云以巳恩怪之)今之士人遂引此不
追服小功(不上或/有而字)小功服最多親則叔父之下殤與適(音/的)孫
之下殤與昆弟之下殤尊則外祖父母常服則從祖祖父母
禮沿人情其不可不服也明矣(功服或作功之/服或无常字)古之人行役
不踰時各相與處一國其不追服雖不可猶至少(人方作時/又无相字)
(非是然各/字亦疑誤)今之人男岀仕女出嫁或千里之外家貧訃告不
及時則是不服小功者恒多而服小功者恒鮮矣君子之於
骨肉死則悲哀而爲之服者豈牽於外哉(豈下或/有有字)聞其死則
悲哀豈有閒於新故死哉今特以訃告不及時聞死出其日
數則不服其可乎愈常怪此近出弔人見其顔色慼慼類有
䘮者而其服則吉問之則云小功不稅者也(慼慼或作慼容/類下或有於字)
(䘮或作服稅/下方无者字)禮文殘缺師道不傳不識禮之所謂不稅果不
遣服乎無乃别有所指而傳注者失其宗乎伏惟兄道德純
明躬行古道如此之類必經於心而有所决定不惜示及幸
甚幸甚泥水馬弱不敢出不果鞠躬親問而以書悚息尤深
(弱作/溺)愈再拜
　　　太學生何蕃傳
(方本无太斈生字傳作書云此文緫於書類當从/舊本○今按此當作傳而入書類未詳其說但其)
之士必有待然後能有所立獨何蕃歟吾是以言之無亦使
其無傳焉(无下或/无亦字)
　　答張籍書
(籍遺公書云古之胥敎誨㪯動言語无非相示以/義非苟相䛕恱而已執事不以籍愚暗時称發其)
(善教所不及施誠相与不間塞於他人之說是近/於古人之道也籍仐不復以義是執等而拒歡来)
(者烏所謂承人以古人之道欤須承論於執事嘗/以爲丗俗陵靡不及古昔盖聖人之道廢㢮之所)
(爲也宣尼没後楊朱墨翟恢詭異說于惑人聽孟/軻作書而正之聖人之道復存于丗秦氏㓕斈漢)
(重以黄老之術教人使人䆮惑楊雄作法言而辨之聖/人之道猶明/及漢/衰末西域浮屠之法入于中囯)
(中囯之人丗丗譯而廣之黄老之術相㳂而熾天/下之言善者推二者而已矣昔者聖人以天下生)
(生之道曠乃物其金木水火士榖薬之用以厚之/因人資善乃明乎仁義之德以教之俾人有常故)
(治生相存而不殊今天下資於生者咸備聖人之/器用至於人倩則溺乎異斈而不由乎聖人之道)
(使君臣父子夫婦朋友之義沉于丗而邦家継乱/固仁人之所痛也自楊子雲作法言至今近千載)
(莫有言聖人之道者言之者誰執事焉耳習俗者/聞之多怪而不信徒相爲訾終无禆於教也執事)
(聦明文章与孟軻揚雄相若盍爲一書以㒷存聖/人之道使時之人後之人知其去絶異斈之所爲)
(乎曷可俯仰於俗囂囂爲多言之徒哉然𣣔㪯聖/人之道者其身亦宜由之也比見執亊多尚駮雜)
(无實之說使人陳之於前以爲歡此有以累於令/德又商論之際或不容人之短如任私尚勝者亦)
(有所累也先王存六藝自有常矣有德者不爲猶/以爲損况爲博塞之戯与人競財乎君子固不爲)
(也今執亊爲之以廢棄時日竊實不識其然且執/事言論文章不謬於古人今所爲或有不出於丗)
(之守常者竊未爲得也願執亊絶博塞之好棄无/實之談弘廣以接天下士嗣孟軻楊雄之作辨楊)
(墨老釋之說使聖人之道復見於唐豈不尚哉籍/誠知之以材識頑鈍不敢竊居作者之位所以咨)
(於執亊而為之尓若執事守章句之斈因循于時/置不朽之盛衰与夫不知言亦无以異矣籍再拜)
愈始者望見吾子於人人之中固有異焉(上人字或作衆○/仐按人人乃衆人)
(之義此篇下文及後与孟東野書别本歐陽詹/哀詞皆有之然不見於它書疑當時俗語也)及聆其音聲
接其辭氣則有願交之志因縁幸㑹遂得所圗豈惟吾子之
不遺抑僕之所遇有時焉耳近者嘗有意吾子之闕焉無言
意僕所以交之之道不至也(意吾子下或再出吾子/字非是言下方无意字)今乃大
得所圗脫然若沈痾去體灑然若執熱者之濯清風也然吾
子所論排釋老不若著書嚻嚻多言徒相爲訾若僕之見則
有異乎此也(見上或/有所字)夫所謂著書者義止於辭耳宣之於口
書之於簡何擇焉孟軻之書非軻自著軻旣殁其徒萬章公
孫丑相與記軻所言焉耳(或作/者耳)僕自得聖人之道而誦之排
前二家有年矣不知者以僕爲好辯也然從而化者亦有矣
聞而疑者又有倍焉頑然不入者親以言諭之不入則其觀
吾書也固將無得矣爲此而止吾豈有愛於力乎哉(无下或/有所字)
(得下或/无矣字)然有一說化當丗莫若口傳來丗莫若書又懼吾力
之未至也(未至方作不能或至下/更有至之不能四字)三十而立四十而不惑吾
於聖人旣過之猶懼不及矧今未至固有所未至耳請待五
六十然後爲之冀其少過也吾子又譏吾與人人爲無實駮
雜之說此吾所以爲戯耳比之酒色不有間乎吾子譏之似
同浴而譏祼䄇也(与下或无復出人字/說見上䄇方作体)若商論不能下氣或
似有之當更思而悔之耳博塞之譏敢不承敎其他俟相見
薄晩須到公府言不能盡(或无/言字)愈再拜
　　重答張籍書
(籍遺公第二書云籍不以其愚輒進說於執事執/事以導進之分復賜還荅曲折敎之使昏塞者不)
(失其明然猶有所見頋復於執事以畢其說焉夫/老釋惑乎生人乆矣誠以丗相㳂化而莫之知所)
(以久惑乎尓執亊材識明曠可以任著書之事故/有告焉今以爲言諭之不入則觀書亦无所得爲)
(此而止未爲至也一処一位在一卿其不知聖人/之道可以言諭之不入乃舎之猶有巳化者爲證)
(也天下至廣民事至衆豈可資一人之口而親諭/之者近而不入則舍之逺而有可諭者又豈可以)
(家至而說之乎故曰莫若爲書爲書而知者則可/以化乎天下矣可以傳於後丗矣若以不入者而)
(止爲書則爲聖人之道奚傳焉士之壮也或從事/於要劇或旅遊而不安宅或偶時之䘮乱皆不皇)
(有所爲况有疾疚吉凶虞其間哉是以君子汲汲/於所欲爲恐終无所顯於後若皆待五六十而後)
(有所爲則或有遺恨矣今執事虽參於戎府當四/海弭兵之際優游无事不以此時著書而曰俟後)
(或有不及曷可追乎天之与人性度巳有器也不/必老而後有成立者昔顔子之庻幾豈待五六十)
(乎執亊目不覩聖人而究聖人之道材不譲於顔/子矣今年巳踰之曷懼於年未至哉顔子不著書)
(者以其从聖人之後聖人巳有定制故也若顔子/獨立於丗必有所云著也古之斈君臣父子之道)
(必資於師師之賢者其徒数千人或數百人是以/没則紀其師之說以為書若孟軻者是巳傳者猶)
(以孟軻自論集其書不云没後其徒為之也後軻/之丗發明其斈者楊雄之徒咸自作書今師友道)
(䘮侵不及楊雄之丗不自論著以㒷聖人之道欲/待孟軻之門人必不可冀矣君子發言㪯足不逺)
(於理未嘗闻以駮雜无实之說爲戯也執事毎見/其說亦拊抃呼笑是撓氣害性不得其正矣苟正)
(之不得曷所不至焉或以爲中不失正將以苟恱/於衆是戯人也是玩人也非示人以義之道也)
吾子不以愈無似意欲推而納諸聖賢之域(而或/作之)拂其邪心
増其所未髙謂愈之質有可以至於道者浚其源導其所歸
漑其根將食其實此盛德者之所辭譲况於愈者哉(德下或/无者字)
抑其中有宜復者故不可遂巳昔者聖人之作春秋也旣深
其文辭矣然猶不敢公傳道之口授弟子至於後丗然後甚
書出焉其所以慮患之道微也(或无然/後二字)今夫二氏之所宗而
事之者下乃公卿輔相吾豈敢昌言排之哉(乃或作及〇今/按此言其下者)
(猶是公卿輔相盖微詞以見/上自天子亦宗事二氏之意)擇其可語者誨之猶時與吾悖
其聲嘵嘵(馨公/切)若遂成其書則見而怒之者必多矣必且以
我爲狂爲惑其身之不能恤書於吾何有(此句書於方作於/書仍无吾字〇今)
(按書於吾何有言/無𥙷也方本誤)夫子聖人也且曰自吾得子路而惡聲不
入於耳其餘輔而相者周天下猶且絶糧於陳畏於匡毀於
叔孫奔走於齊魯宋衛之郊其道雖尊其窮也亦甚矣(窮方/作躬)
(甚作窮皆非是/甚又或作至)頼其徒相與守之卒有立於天下向使獨言
之而獨書之其存也可冀乎今夫二氏行乎中土也蓋六百
年有餘矣其植根固其流波漫非所以朝令而夕禁也自文
王没武王周公成康相與守之禮樂皆在及乎夫子未乆也
自夫子而及乎孟子未乆也自孟子而及乎揚雄亦未乆也
(下二及乎方並作/至乎句下无也字)然猶其勤若此其困若此而後能有所立
吾其可易而爲之哉其爲也易則其傳也不逺故余所以不敢
也然觀古人得其時行其道則無所爲書書者皆所爲不行
乎今而行乎後丗者也(書者上或有爲/字或无丗字)今吾之得吾志失吾
志未可知竢五六十爲之未失也天不欲使兹人有知乎則
吾之命不可期如使兹人有知乎非我其誰哉其行道其爲
書其化今其傳後必有在矣吾子其何遽戚戚於吾所爲哉
(其何或/作又何)前書謂吾與人商論不能下氣若好勝者然雖誠有
之抑非好已勝也好已之道勝也非好已之道勝也已之道
乃夫子孟軻楊雄所傳之道也(論上或无商字方云考張藉/本書实有若好下或有巳字)
(或无然字或无非好已之道勝也一/語雄下方无所傳也三字皆非是)若不勝則無以爲道吾
豈敢避是名哉(若上方有傳者二字/以方作所皆非是)夫子之言曰吾與回言
終日不違如愚則其與衆人辨也有矣駮雜之譏前書尽之
吾子其復之昔者夫子猶有所戯詩不云乎善戯謔兮不爲
虐兮記曰張而不弛文武不能也惡害於道哉吾子其未之
思乎(能字本皆作爲方云考之記實日張而不弛文武不能/也弛而不張文武不爲也則此爲字當作能字乃是但)
(李本云論衡嘗引此以􁽖董伸舒不窺園事正作爲字疑公/自用論衡非用戴礼也○今按作爲无理必有脫誤不然不)
(應舎前漢有理之礼記而信後漢无理之論衡也况公明言/記日而无論衡之云且又安知論衡之不誤哉今据公本語)
(依礼記定作能字○惡害於道哉惡或作/豈於下或有爲字一本作鳥害其爲道哉)孟君將有所適思
與吾子别庶幾一來愈再拜
朱文公校昌黎先生集卷之十四
朱文公校昌黎先生集卷之十五(考異音/釋附)
　書
　　與孟東野書(東野或/作郊)
與足下别乆矣以吾心之思足下知足下懸懸於吾也(以吾/或作)
(以余方从閣蜀本云除下文/江湖予楽也一語餘並作吾)各以事牽不可合并其於人人
非足下之爲見而日與之處足下知吾心樂否也(其於人人/或无下人)
(字說見前卷荅張藉書或作它人/非是方无此四字之処方作人処)吾言之而聽者誰歟吾唱
之而和者誰歟言無聽也唱無和也獨行而無徒也是非無
所與同也足下知吾心樂否也(无聽无和上或並有之而字/行下方无而字与同方作以)
(同說巳/見前)足下才髙氣清行古道處今丗無田而衣食事親左
右無違足下之用心勤矣足下之處身勞且苦矣混混與丗
相濁獨其心追古人而從之(从之方作从今之人云謝以貞/元本定○今按上語与丗相濁)
(即是從今之人更着二字則贅而不詞矣舊/書之不足據有如此者故特詳著其語云)足下之道其使
吾悲也(使上方/无其字)去年春脫汴州之亂幸不死無所於歸遂來
于此(於或作与方作以○今按/送楊少尹序亦有此語)主人與吾有故哀其窮居吾
于符離雎上及秋將辭去因𬒳留以職事黙黙在此行一年
矣到今年秋聊復辭去江湖余樂也與足下終幸矣李習之
娶吾亡兄之女期在後月朝夕當來此張籍在和州居䘮家
甚貧恐足下不知故具此白冀足下一來相視也自彼至此
雖逺要皆舟行可至速圖之吾之望也春且盡時氣向熱惟
侍奉吉慶愈眼疾比劇甚無聊不復一一(尽時方本作時尽/向作日○今按方)
(本无文理盖其意信本而不信理好竒而不喜常故其所取/毎得乖戾暗澁之語虽此等无利害極分明処亦不能􁄄是)
(可歎/巳)愈再拜
　　　答竇秀才書(竇下或有/存亮字)
愈白愈少駑怯於他藝能自度無可努力又不通時事而與
丗多齟齬念終無以樹立遂發憤篤專於文學學不得其術
(不得上一/有而字)凡所辛苦而僅有之者皆符於空言而不適於實
用又重以自廢是故學成而道益窮年老而智愈困(智或/作身)今
又以罪黜於朝廷逺宰蠻縣愁憂無聊瘴癘侵加喘喘焉無
以冀朝夕足下年少才俊辭雅而氣銳(雅或/作清)當朝廷求賢如
不及之時當道者又皆良有司操數寸之管書盈尺之𥿄髙
可以釣爵位循次而進亦不失萬一於甲科(書方作尽循上/或有若字或无)
(万一/二字)今乃乗不測之舟入無人之地以相從問文章爲事(舟/或)
(作/川)身勤而事左辭重而請約非計之得也(左或作/尤非是)雖使古之
君子積道藏德遁其光而不曜膠其口而不傳者遇足下之
請懇懇猶將倒廩傾囷羅列而進也(其光二字方作丗曜或/作耀請或作情囷一作)
(箘/云)若愈之愚不肖又安敢有愛於左右哉顧足下之能足以
自奮愈之所有如前所陳是以臨事愧恥而不敢答也錢財
不足以賄左右之匱急文章不足以發足下之事業(章不足/或作章)
(不/可)稛(苦隕切囯語日稛載而歸稛絭束也一作/管子小正篇諸侯之使垂槖而入稛載而歸)載而往垂
槖而歸足下亮之而巳愈白
　　　上李尚書書(李下或/有实字)
月日將仕郎前守四門博士韓愈謹載拜奉書尚書大尹閤
下(載或作再古字通/用或无尚書二字)愈來京師於今十五年所見公卿大臣
不可勝數皆能守官奉職無過失而巳未見有赤心事上憂
國如家如閤下者(或无如/家二字)今年巳來不雨者百有餘日種不
入土野無青草而盗賊不敢起榖價不敢貴百坊百二十司
六軍二十四縣之人皆若閤下親臨其家老姦宿贓銷縮摧
沮䰟亡魄䘮影㓕跡絶非閤下條理鎮服宣布天子威德其
何能及此愈也少從事於文學見有忠於君孝於親者雖在
千百年之前猶敬而慕之况親逢閤下得不候於左右以求
效其懇懇謹獻所爲文兩卷凡十五篇(謹或/作請)非敢以爲文也
以爲謁見之資也進退惟命愈恐懼再拜
　　　賀徐州張僕射白兎狀(或注建封字/狀或作書云)
伏聞今月五日營田廵官陳從政献瑞兎毛質皦白天馴其
心(皦或作全/或作皎)其始實得之符離安阜屯(安阜方求名如唐孟/元揚董作西華屯是)
(也○今按下云得之軍田/則此屯字乃屯田之屯也)屯之役天朝行遇之迫之弗逸人
立而拱(屯或作田/弗或作不)竊惟休咎之兆天所以啓斍于下依類託
喻事之纎悉不可圗驗非睿智博通孰克究明愈雖不敏請
試辨之(或无愈虽/不敏一語)兎隂類也又窟居狡而伏逆象也今白其
色絶其群也馴其心化我德也人立而拱非禽獸之事革而
從人且服罪也得之符離符離實戎國名又附麗也(戎方从/閤杭本)
(作我名下注絶句二字䴡或作离○今按實我囯名不成文/理漢書衛青傳討涌泥破符离晋均日二王号也所謂戎囯)
(從或/取此)不在農夫之田而在軍田武德行也不戰而來之之道
也有安阜之嘉名焉(道下方无也字安阜或作革附或作/安附嘉方作喜又无名字皆非是)伏
惟閤下股肱帝室藩垣天下(方无閤/下字)四方其有逆亂之臣未
血斧鑕之属畏威崩析歸我乎哉其事兆矣(諸本多如此嘉/祐杭本亦然方)
(本之属作其属属下句析作析云漢終軍傳野獸井角明同/本也衆支内时示无外也殆將有觧編髪前左祍而蒙化者)
(又王夢謂■論今南師獲白虎偃武㒷文之應也獲之者張/武張而猛也公言盖祖此○今按嘉祐諸本之析二字文理)
(分明方氏但據蜀本而不復著諸本之同異其所定又皆誤/盖其属師我事小不足言不若逆乱之臣歸我之為大而可)
(願也崩折亦不成文若用論語分崩離折之語則當从木若/用史記折而入於魏之語則當從手二義皆通然旣有崩字)
(則似本用論/語中字也)是宜具跡表聞以承答天意小子不惠猥以文
句微識蒙念(或无不惠二字念方从/文苑作合全无文理云)睹兹盛美焉敢避不讓
之責而黙黙耶(方从杭蜀苑作黙/貨也亦不成文理)愈再拜
　　　上兵部李侍郎書(蜀本生異字/或作異非是)
十二月九日將仕郎守江陵府法曹參軍韓愈謹上書侍郎
閤下愈少鄙鈍於時事都不通䁱家貧不足以自活應㪯覔
官凡二十年矣薄命不幸動遭讒謗進寸退尺卒無所成性
本好文學(好或/作喜)因困厄悲愁無所告語遂得究窮於經傳史
記百家之說沈潜乎訓義反復乎句讀礱磨乎事業而奮發
乎文章凡自唐虞巳來編簡所存大之爲河海髙之爲山嶽
(文苑作泰山与上下句/不類非是方从三本云)明之爲日月幽之爲鬼神纎之爲珠
璣華實変之爲雷霆風雨竒辭奥㫖靡不通逹惟是鄙鈍不
通曉於時事學成而道益窮年老而智益困(智或/作身)私自憐悼
悔其𥘉心髮秃齒豁不見知已夫牛角之歌辭鄙而義拙堂
下之言不書於傳記齊桓㪯以相國叔向攜手以上然則非
言之難爲聽而識之者難遇也(難為属上句為或/作其則属下句云)伏以閤下
内仁而外義行髙而德鉅尚賢而與能哀窮而悼屈(方本仁/下賢下)
(无而字○今諸此上下四句本或皆有而字者為正或皆无/之或上二句无而下二句有者亦通而方本必於其第一第)
(三句去之使其參差齟齬而不可讀以為/古則不淳从為今則不響不識其何意也)自江而西旣化而
行矣今者入守内職爲朝廷大臣當天子新即位汲汲於理
化之日岀言㪯事宜必施設(宜或/作計)旣有聽之之明又有振之
之力寗戚之歌􁊃(子紅切􁊃/明鄭大夫)明之言不發於左右則後而失
其時矣謹獻舊文一卷扶樹教道有所明白南行詩一卷舒
憂娯悲雜以瓌怪之言時俗之好所以諷於口而聽於耳也
如賜覧觀亦有可采干黷嚴尊伏増惶恐愈再拜
　　　答尉遲生書(下或注/汾字)
愈白尉遲生足下(或无愈/白二字)夫所謂文者必有諸其中是故君
子愼其實實之美惡其發也不揜本深而末茂形大而聲宏
行峻而言厲心醇而氣和昭晣者無疑優游者有餘體不備
不可以爲成人辭不足不可以爲成文愈之所聞者如是有
問於愈者亦以是對今吾子所爲皆善矣謙謙然若不足而
以徴於愈愈又敢有愛於言乎抑所能言者皆古之道古之
道不足以取於今吾子何其愛之異也(或无復出古/之道三字)賢公卿
大夫在上比肩始進之賢士在下比肩彼其得之必有以取
之也(也上方/无之字)子欲仕乎其往問焉皆可學也若獨有愛於是
而非仕之謂則愈也嘗學之矣請繼今以言
　　　答楊子書
(方云此書荅楊敬之凌之子也所謂逺其兄甚/者謂誨之誨之馮之子柳子厚所爲說車者也)
辱書并示表記述書辭等五篇比於東都略見顔色未得接
言語心固巳相竒但不敢果於貌定(果於或/作果以)知人堯舜所難
又嘗服宰予之誡故未敢决然决亦不敢忽然忘也(舜方/作帝)到
城巳來不多與人還往友朋之中所敬信者平昌孟東野東
野吃吃說足下不離口崔大敦詩不多見毎毎說人物亦以
足下爲處子之秀近又得李七翶書亦云足下之文逺其兄
甚(李下或无七字/甚下或有矣字)夫以平昌之賢其言一人固足信矣况又
崔與李繼至而交說邪故不待相見相信巳熟旣相見不要
約巳相親審知足下之才充其容也今辱書乃云云是所謂
以黄金注重外而内惑也然恐足下少年與僕老者不相類
尚須驗以言故具白所以而今而後不置疑於其閒可也(所/以)
(下或復有以字非/是閒上方无其字)若曰長育人才則有天子之大臣在若僕
者守一官且不足以修理况如是重任邪學問有暇幸時見
臨愈白
　　　至鄧州北寄上襄陽于相公書(或注順/字音迪)
伏蒙示文武順聖樂辭(唐德宗以後方鎮多製樂舞以献頔/献順聖樂曲其曲將半行綴皆伏一)
(人舞于中又令女妓爲佾舞/雄徤壯妙號文武順聖楽)天保樂詩讀蔡琰胡笳辭詩(後/漢)
(蔡琰字文姫中郎將邕之女/㒷平中没於南匈奴十二年)移族從并與京兆書(保或作寶/移族從以)
(下八字方从閤杭本如此云頔丗雄朔易時移群從古数爲/京兆人以書修敬於京兆尹李實刘夢得集有代李井荅書)
(可考諸本或以從并爲徙并非也○今按刘集代實荅頔第/二書也其曰移族從者頔与京兆書外别有移群從書移非)
(移居之移乃移文之移盖始去其/舊郷故移書以曉其宗族群從也)自幕府至鄧之北境凡五
百餘里自庚子至甲辰凡五日(庚上或/無自字)手披目視口詠其言
心惟其義且恐且懼忽若有亡不知鞍馬之勤道途之逺也
夫澗谷之水深不過咫尺丘垤之山髙不能踰㝷丈人則狎
而翫之(人則方作則/人或無則字)及至臨泰山之懸崖窺巨海之驚瀾莫
不戰掉悼慄眩惑而自失(悼或作㑧或作惶或作憚方云說/文悼懼也陳楚謂懼曰悼陸士衡)
(表五情/震悼)所觀變於前所守易於内亦其理宜也閤下負超卓
之竒材蓄雄剛之俊德渾然天成無有畔岸而又貴窮乎公
相威動乎區極(區或/作樞)天子之毗諸侯之師故其文章言語與
事相侔憚赫若雷霆浩汗若河漢正聲諧韶護勁氣沮金石
(惮赫或作変化方云閣蜀録粹皆作燀赫字小訛/也惮丹末切与怛同荘子聲侔鬼神憚赫千里)豐而不餘
一言約而不失一辭其事信其理切孔子之言曰有德者必
有言信乎其有德且有言也(或无之/言字)揚子雲曰商書灝灝爾
周書噩噩爾信乎其能灝灝而且噩噩也(雲下或/有言字)昔者齊君
行而失道管子請釋老馬(管仲隰朋從威公伐孤竹迷惑失/道管仲曰老馬之智可用也乃放)
(老馬而隨之遂/得道見韓子)而隨之(隨上方/無而字)樊遲請學稼孔子使問之老
農夫馬之智不賢於夷吾農之能不聖於尼父然且云爾者
聖賢之能多農馬之知專故也(然下或有/則字非是)今愈雖愚且賤其
從事於文實專且乆則其賛王公之能而稱大君子之美不
爲僣越也伏惟詳察愈恐懼再拜
　　　爲分司郎官上鄭尚書相公啓
愈啓伏蒙仁恩猥賜示問(猥或作俯方無○今按言猥/若俯者事上之礼無者非是)感戴
戰悚若無所容措(悚或/作猥)然尚有厥誠須盡露於左右者敢避
其煩黷懐不滿之意於受恩之地哉(方无厥誠字黷或作瀆/字通用方作黙則訛矣)
(又連下句讀/之其誤益甚)愈幸甚三得爲屬吏朝夕不離門下出入五年
(方从杭蜀本无入字○今按出入漢人語多有/之公作㐮陽盧承志亦云出入十年方誤矣)竊目計較受
與報不宜在門下諸從事後(較或/作惟)故事有當言未賞敢不言
有不便於己輙吐私情閤下所宜憐也(方从問本无/於字非是)分司郎
官職事惟祠部爲煩且重愈獨判二年日與宦者爲敵相伺
候罪過惡言詈辭狼藉公牒不敢爲恥實慮䧟禍故前者懷
狀乞與諸郎官更判意雖甚專事似率爾言語精神不能自
明不蒙察允遽以慙歸僶俛日日遂踰累旬私圖其宜敢以
病告鳲鳩平均歌於國風從事獨賢雅以怨刺伏惟俯加憐
察幸甚幸甚(閤无俯字録无俯察二字俯或作特/○今按得失之意巳論於篇首矣)愈再拜
　　　爲河南令上留守鄭相公啓
愈啓愈爲相公官属五年辱知辱愛伏念曽無絲毫事爲報
荅效(方从三本/无伏字)日夜思慮謀畫以爲事大君子當以道不宜
苟且求容恱故於事未嘗敢疑惑宜行則行宜止則止(止方/並作)
(尓○按對上句行字義當作/止方本无理不詞今改从衆)受容受察不復進謝(閤杭本无/受容字非)
(是)自以爲如此眞得事大君子之道(方无/之字)今雖蒙沙汰爲縣
固猶在相公治下未同去離門牆爲故吏爲形跡嫌疑改前
所爲以自踈外於大君子固當不待煩說於左右而後察也
(外下方从三本/无於字非是)人有告人辱罵其妹與妻爲其長者得不追
而問之乎追而不至爲其長者得不怒而杖之乎坐軍營操
兵守禦爲留守出入前後驅從者此眞爲軍人矣坐坊市賣
餅又稱軍人則誰非軍人也愚以爲此必姦人以錢財賂將
吏盗相公文牒竊注名姓於軍籍中以陵駕府縣此固相公
所欲去奉法吏所當嫉雖捕繫杖之未過也(陵駕方云字見/選沈休文論嫉)
(下或有矣字未上方从三本无之字/非是未下或有至字或作不至過)昨聞相公追捕所告受
辱罵者愚以爲大君子爲政當有權變始似小異要歸於正
耳軍吏紛紛入見告屈爲其長者安得不小致爲之之意乎
(長下方从三本/无者字非是)未敢以此仰疑大君子及見諸從事說則與
小人所望信者少似乖戾雖然豈敢生疑於萬一(方无/於字)必諸
從事與諸將吏未能去朋黨心蓋覆黤黮(上鄔感切下它感/切甚黒也刘伶客)
(至詩黤黮元夜/隂韓曰青黒色)不以眞情狀白露左右小人受私恩良乆安
敢閉蓄以爲私恨不一二陳道伏惟相公憐察幸甚幸甚(受/私)
(或作私受○今按私受非是然此七字爲句語亦太煩又/下語便有私恨字不應重複如此疑北私字是衍文也)愈
無適時才用漸不喜爲吏得一事爲名可自罷去不啻如棄
涕唾無一分顧藉心(方从閤本名字在罷字下而名字下更/有一罷字杭本无名字可自作自可亦)
(无下罷字○今按此句諸本皆不可讀但别本作得一事爲/名可自罷去比閤本只移一名字去一罷字比杭本但増一)
(名字倒一自字而文義通暢畧无疑滯今从之〇又按此二/書誤字尢多而閤杭蜀本又爲特甚不知何故如此大氐公)
(於朝廷或抵上官論時事及職事則皆如公狀之体不用古/文竒語此二篇亦其類也切意讀者厭其无竒而輒改之故)
(其多誤/至此)顧失大君子纎芥意如丘山重守官去官惟今日指
揮愈惶懼再拜上
朱文公校昌黎先生集卷之十五
朱文公校昌黎先生集卷之十六(考異音/釋附)
　　書
　　　上宰相書
正月二十七日前郷貢進士韓愈謹伏光範門下再拜獻書
相公閤下(書下或有于字方云時/宰相趙憬賈耽盧邁也)詩之序曰菁菁者莪樂育
材也君子能長育人材則天下喜樂之矣(或作/也)其詩曰菁菁
者莪在彼中阿旣見君子樂且有儀說者曰菁菁者盛也莪
微草也阿大陵也言君子之長育人材若大陵之長育微草
能使之菁菁然盛也(或无/也字)旣見君子樂且有儀云者天下美
之之辭也其三章曰旣見君子錫我百朋說者曰百朋多之
之辭也(或无下/百朋字)言君子旣長育人材又當爵命之賜之厚禄
以寵貴之云爾(賜之賜或作/錫之或作以)其卒章曰汎汎楊舟載沈載浮
旣見君子我心則休說者曰載載也沈浮者物也(載載也或/作載者載)
(也或作載者舟/也或作載舟也)言君子之於人才無所不取若舟之於物浮
沈皆載之云爾旣見君子我心則休云者言若此則天下之
心美之也(心上或/无之字)君子之於人也旣長育之又當爵命寵貴
之而於其才無所遺焉孟子曰君子有三樂王天下不與存
焉其一曰樂得天下之英才而敎育之此皆聖人賢士之所
極言至論古今之所宜法者也然則孰能長育天下之人材
將非吾君與吾相乎孰能敎育天下之英才將非吾君與吾
相乎(然則下或无孰能至相乎十七字方云歐本二/存此則与後相應然亦无孰長人三字則非是)幸今天
下無事小大之官各守其職(或作/所)錢榖甲兵之問不至於廟
堂論道經邦之暇捨此宜無大者焉今有人生二十八年矣
名不著於農工商賈之版其業則讀書著文歌頌堯舜之道
雞嗚而起孜孜焉亦不爲利(或無/而字)其所讀皆聖人之書揚墨
釋老之學無所入於其心其所著皆約六經之㫖而成文抑
邪與正辨時俗之所惑(与或/作㒷)居窮守約(方天/守字)亦時有感激怨
懟(音/墜)竒怪之辭以求知於天下亦不悖於敎化妖淫䛕佞譸
張(譸音輈/張誑也)之說無所出於其中四舉於禮部乃一得三選於
吏部卒無成九品之位其可望一畒之宫其可懷(宫或作宅/方云一畒)
(之宫本儒行語公苗蕃誌无宫以歸今本亦誤○今按二字/无大利害公用儒行語亦或有之然謂其專用宮字而不得)
(更用宅字/則固矣)遑遑乎四海無所歸恤恤乎飢不得食寒不得衣
濵於死而益固得其所者爭笑之忽將棄其舊而新是圖求
老農老圃而爲師悼本志之變化中夜涕泗交頥雖不足當
詩人孟子之謂抑長育之使成材其亦可矣教育之使成才
其亦可矣(子之下或/有所字)抑又聞古之君子相其君也(之字或在/君子下或)
(子下别/有之字)一夫不獲其所若已推而内之溝中今有人生七年
而學聖人之道以修其身積二十年不得巳一朝而毀之是
亦不獲其所矣(十下或/有一字)伏念今有仁人在上位若不往告之
而遂行是果於自棄而不以古之君子之道待吾相也其可
乎寧往告焉若不得志則命也其亦行矣(志上或有其字/〇今疑志字衍)洪
範曰凡厥庶民有猷有爲有守汝則念之不恊于極不罹于
咎皇則受之(二不字方/並作弗也)而康而色曰予攸好德汝則錫之福
是皆與善之辭也抑又聞古之人有自進者而君子不逆之
矣曰予攸好德汝則錫之福之謂也(君上或/无而字)抑又聞上之設
官制禄必求其人而授之者非苟慕其才而富貴其身也(方/无)
(貴/字)蓋將用其能理不能用其明理不明者耳下之修已立誠必
求其位而居之者非苟没於利而榮於名也(没或作役方云/囯語重耳不没)
(於利主/没貪也)蓋將推巳之所餘以濟其不足者耳然則上之於求
人下之於求位交相求而一其致焉耳(一其致或/作其致一)苟以是而
爲心則上之道不必難其下下之道不必難其上可舉而舉
焉不必讓其自舉也(譲下或/有於字)可進而進焉不必廉於自進也
(於下或/有其字)抑又聞上之化下得其道則勸賞不必徧加乎天下而
天下從焉(化上方无之字則方作/其〇疑當併有則其字)因人之所欲爲而遂推之
之謂也(方作/矣)今天下不由吏部而仕進者幾希矣主上感傷
山林之士有逸遺者屡詔内外之臣旁求於四海而其至者
蓋闕焉(求下方有儒雅/字雅亦或作士)豈其無人乎哉亦見國家不以非常
之道禮之而不來耳(家下方/有之字)彼之處隱就閒者亦人耳其耳
目鼻口之所欲其心之所樂其體之所安豈有異於人乎哉
今所以惡衣食窮體膚麋鹿之與處猨狖之與居固自以其
身不能與時從順俯仰故甘心自絶而不悔焉(从方作俗〇/今按後卷与)
(馮宿書云委曲从順向風承意則諸本作从順/者固韓公常用之語也方本語意拙澁非是)而方聞國家
之仕進者必舉於州縣然後升於禮部吏部(聞下或/有今字)試之以
繡繪雕琢之文考之以聲勢之逆順章句之短長中其程式
者然後得從下士之列雖有化俗之方安邊之畫不繇是而
稍進萬不有一得焉(進下或/有者字)彼惟恐入山之不深入林之不
宻其影響昧(昧)惟恐聞於人也(惟恐或作之恐/或无此二字)今若聞有以
書進宰相而求仕者而宰相不辱焉而薦之天子而爵命之
而布其書於四方(進或作上而宰而爵或並无而/字而復出天子二字方无於字)枯槁沈溺
魁閎寛通之士必且洋(洋)焉動其心峨(峨)焉纓其冠于(于)焉
而來矣此所謂勸賞不必徧加乎天下而天下從焉者也因
人之所欲爲而遂推之之謂者也伏惟覧詩書孟子之所指
念育才錫福之所以考古之君子相其君之道而忘自進自
舉之罪思設官制禄之故以誘致山林逸遺之士庻天下之
行道者知所歸焉(歸上方/有依字)小子不敢自幸其嘗所著文輒採
其可者若干首録在異卷冀辱賜觀焉(或无敢字或无冀/字冀辱或作伏垂)干
黷尊嚴伏地待罪愈再拜
　　　後十九日復上書
二月十六日前郷貢進士韓愈謹再拜言相公閤下向上書
及所著文後待命凡十有九日不得命恐懼不敢逃遁不知
所爲(方无向字/及逃字从)乃復敢自納於不測之誅以求畢其說而請
命於左右愈聞之蹈水火者之求􁄄於人也不惟其父兄子
弟之慈愛然後呼而望之也將有介於其側者雖其所憎怨
苟不至乎欲其死者則將大其聲疾呼而望其仁之也(仁或/作人)
(而之下有救字或作人而下无之字○今按此若作人之救/則正与下句全字爲對而下文再曡其語亦以二字相對但)
(斍其語差凡故/今且从方本注)彼介於其側者聞其聲而見其事不惟其父
兄子弟之慈愛然後往而全之也雖有所憎怨苟不至乎欲
其死者則將狂奔盡氣濡手足焦毛髮救之而不辭也若是
者何哉其勢誠急而其情誠可悲也愈之彊學力行有年矣
愚不惟道之險夷(愚上或有其字而愚下有也字也又/或作甚或有其字而无也甚二字)行且
不息以蹈於窮餓之水火其旣危且亟矣大其聲而疾呼矣
　　　後廿九日復上書
三月十六日前郷貢進士韓愈謹再拜言相公閤下愈聞周
公之爲輔相其急於見賢也方一食三吐其哺方一沐三捉
其髪(輔相下或有也字其急/或无其字捉或作握也)當是時天下之賢才皆巳舉用
姦邪䜛佞欺負之徒皆巳除去(姦下方有人字/无欺字非是)四海皆巳無
虞九夷八蠻之在荒服之外者皆巳賔貢(之在或/无之字)天災時變
昆蟲草木之妖皆巳銷息天下之所謂禮樂刑政敎化之具
皆巳脩理風俗皆巳敦厚動植之物風雨霜露之所霑𬒳者
皆巳得宜休徴嘉瑞麟鳯龜龍之属皆巳備至而周公以聖
人之才慿叔父之親其所輔理承化之功又盡章章如是其
所求進見之士豈復有賢於周公者哉不惟不賢於周公而
巳豈復有賢於時百執事者哉豈復有所計議能𥙷於周公
之化者哉然而周公求之如此其急惟恐耳目有所不聞見
思慮有所未及以負成王託周公之意不得於天下之心(託/周)
(公疑此周公字當是/囯字意下方有以字)如周公之心設使其時輔理承化之功
未盡章章如是而非聖人之才而無叔父之親則將不暇食
與沐矣豈特吐哺捉髮爲動而止哉維其如是故于今頌成
王之德而稱周公之功不衰今閤下爲輔相亦近耳天下之
賢才豈盡㪯用姦邪䜛佞欺負之徒豈盡除去(方无侫/欺字)四海
豈盡無虞九夷八蠻之在荒服之外者豈盡賔貢天災時變昆
蟲草木之妖豈盡銷息天下之所謂禮樂刑政敎化之具豈
盡脩理風俗豈盡敦厚動植之物風雨霜露之所霑𬒳者豈
盡得宜休徴嘉瑞麟鳯龜龍之属豈盡備至其所求進見之
士雖不足以希望盛德至比於百執事豈盡出其下哉其所
稱說豈盡無所𥙷哉(至比或/作如比)今雖不能如周公吐哺捉髪亦
宜引而進之察其所以而去就之不宜黙黙而巳也愈之待
命四十餘日矣(餘日或/作日餘)書再上而志不得通足三及門而閽
人辭焉惟其昏愚不知逃遁故復有周公之說焉閤下其亦
察之(或无此/六字)古之士三月不仕則相弔故出疆必載質然所
以重於自進者以其於周不可則去之魯於魯不可則去之
齊於齊不可則去之宋之鄭之秦之楚也(之魯之斉之下或/並有於字則去之)
(宋方无/則字)今天下一君四海一國舎乎此則夷狄矣去父母之
邦矣故士之行道者不得於朝則山林而已矣(道下一/有也字)山林
者士之所獨善自養而不憂天下者之所能安也如有憂天
下之心則不能矣故愈毎自進而不知愧焉書亟上足數及
門而不知止焉寕獨如此而巳惴惴焉惟不得出大賢之門
下是懼亦惟少垂察焉(不得上或/有恐字)瀆冒威尊惶恐無巳(威尊/或作)
(尊威无巳方/作无文非是)愈再拜
　　　答侯繼書
(韓曰正元八年継与公同登進士第十一年公上/宰相書不報遂東歸作是書且云懼足下以字退)
(歸因謂不復能自強不息故因書奉曉公時自勵/如此此其所以卒爲唐儒宗斈者仰之如山斗云)
裴子自城來得足下一書明日又於崔大處得足下陜(音閃/漢弘)
(農之/陜縣)州所留書翫而復之不能自休㝷知足下不得留僕又
爲考官所辱欲致一書開足下并自舒其所懷含意連辭將
發復巳卒不能成就其說(開或/作聞)及得足下二書凡僕之所欲
進於左右者足下皆以自得之(方无以字○今按以巳通/晋宋人書帖多用以字)僕
雖欲重累其辭諒無居足下之意外者故絶意不爲(虽欲或/作虽復)
(方无之/意二字)行自念方當逺去潜深伏隩(音郁水/内日隩)與時丗不相聞
(行或作亦當或作將隩或作奥/或无丗字〇今按行疑當作復)雖足下之思我無所窺㝷其
聲光故不得不有書爲别非復有所感發也僕少好學問自
五經之外百氏之書未有聞而不求得而不觀者然其所志
惟在其意義所歸至於禮樂之名數隂陽土地星辰方藥之
書未嘗一得其門户(方无方/薬二字)雖今之仕進者不要此道然古
之人未有不通此而能爲大賢君子者(子下或有事字/者下或有也字)僕雖
庸愚毎讀書輒用自愧今幸不爲時所用無朝夕役役之勞
將試學焉力不足而後止猶將愈於汲汲於時俗之所爭旣
不得而怨天尤人者此吾今之志也(此句或/无今字)懼足下以吾退
歸因謂我不復能自彊不息(方无/我字)故因書奉曉冀足下知吾
之退未始不爲進而衆人之進未始不爲退也(或无兩之字/不爲方並作)
(為/不)旣貨馬即求船東下二事皆不過後月十日有相問者爲
我謝焉(月十日或只作旬字方无/我字此下或有愈再拜字)
　　答崔立之書
斯立足下僕見險不能止動不得時䫟頓狼狽失其所操持
困不知變以至辱於再三君子小人之所憫笑天下之所背
而馳者也(方无至字/及也字)足下猶復以爲可敎貶損道德乃至手
筆以問之扳援古昔辭義髙逺且進且勸足下之於故舊之
道得矣(之於上或无之字/得下或有之字)雖僕亦固望於吾子不敢望於他
人者耳然尚有似不相曉者非故欲發余乎不然何子之不
以丈夫期我也(方无/之字)不能黙黙聊復自明(自明或/作明白)僕始年十
六七時未知人事讀聖人之書以爲人之仕者皆爲人耳非
有利乎已也及年二十時苦家貧衣食不足謀於所親然後
知仕之不唯爲人耳及來京師見有舉進士者人多貴之僕
誠樂之就求其術或出禮部所試賦詩䇿等以相示(賦詩或/作詩賦)
僕以爲可無學而能因詣州縣求舉有司者好惡出於其心
四舉而後有成亦未即得仕(司下或/无者字)聞吏部有以博學宏辭
選者人尤謂之才且得美仕就求其術或出所試文章亦禮
部之類私怪其故然猶樂其名因又詣州府求舉凡二試於
吏部一旣得之而又黜於中書雖不得仕人或謂之能焉退
自取所試讀之乃類於徘優者之辭顔忸怩而心不寕者數
月(退下或有因字/類於或作類乎)旣巳爲之則欲有所成就書所謂恥過作
非者也(所成方无此二/字或无所字)因復求舉亦無幸焉乃復自疑以爲
所試與得之者不同其程度及得觀之余亦無甚愧焉夫所
謂博學者豈今之所謂者乎夫所謂宏辭者豈今之所謂者
乎誠使古之豪傑之士若屈原孟軻司馬迁相如揚雄之徒
進于是選必知其懷慙乃不自進而巳耳(或无相/如二字)設使與夫
今之善進取者競於蒙昧之中僕必知其辱焉(或无進/者三字)然彼
五子者且使生於今之丗其道雖不顯於天下其自負何如
哉(五或作数/生或作出)肯與夫斗筲者決得失於一夫之目而爲之憂
樂哉故凡僕之汲汲於進者其小得蓋欲以具裘葛養窮孤
其大得蓋欲以同吾之所樂於人耳(具或作完窮/孤或作孤窮)其他可否
自計巳熟誠不待人而後知今足下乃復比之獻玉者以爲
必竢工人之剖然後見知於天下雖兩刖足不爲病且無使
勍者再剋誠足下相勉之意厚也(玉人或作良工方无見字/兩刖或作刖两刖足下或)
(有而字病方作痛或/作疾尅或作刖下同)然仕進者豈捨此而無門哉足下謂我
必待是而後進者尤非相悉之辭也(後進或作後辰尤/非方作非尤非是)僕之
玉固未嘗献而足固未嘗刖足下無爲爲我戚戚也(或无足/下字或)
(无復出爲字或併/无二爲字非是)方今天下風俗尚有未及於古者邊境尚
有𬒳甲執兵者(境或作地/或无境字)主上不得怡而宰相以爲憂僕雖
不賢亦且潜究其得失(或无/其字)致之乎吾相薦之乎吾君上希
卿大夫之位下猶取一障而乗之若都不可得猶將耕於寛
閑之野釣於寂寞之濵求國家之遺事考賢人哲士之終始
(終上或/有所字)作唐之一經垂之於無窮誅姦䛕於旣死發潜德之
幽光二者將必有一可足下以爲僕之玉凡幾献而足凡幾
刖也又所謂勍者果誰哉再尅之刑信如何也(冊或/作形)士固信
於知巳微足下無以發吾之狂言(信或作伸吾/下或无之字)愈再拜
　　　答李翊書
六月二十六日(或无此/六字)愈白李生足下生之書辭甚髙而其
間何下而恭也(而恭或作/之恭非是)能如是誰不欲告生以其道道德
之歸也有日矣況其外之文乎(外或作/餘非是)抑愈所謂望孔子之
門牆而不入于其宫者焉足以知是且非邪(者下或有也/字焉或作鳥)雖
然不可不爲生言之生所謂立言者是也(或无/者字)生所爲者與
所期者甚似而幾矣抑不知生之志蘄勝於人而取於人邪
將蘄至於古之立言者邪(取於人或无於/字下三語同)蘄勝於人而取於
人則固勝於人而可取於人矣將蘄至於古之立言者則無
望其速成無誘於勢利(言者下或有/邪字非是)養其根而竢其實加其
膏而希其光根之茂者其實遂膏之沃者其光曄仁義之人
其言藹如也抑又有難者愈之所爲不自知其至猶未也(至/或)
(作/志)雖然學之二十餘年矣始者非三代兩漢之書不敢觀非
聖人之志不敢存(餘年方作年/餘兩或作秦)處若忘行若遺儼乎其若思
茫乎其若迷當其取於心而注於手也惟陳言之務去戞戞
乎其難哉其觀於人不知其非笑之爲非笑也(人下或/有也字)如是
者亦有年猶不改然後識古書之正僞與雖正而不至焉者
昭昭然白黒分矣而務去之乃徐有得也當其取於心而注
於手也汨汨然來矣其觀於人也笑之則以爲喜譽之則以
爲愛以其猶有人之說者存也(二則字下或/並有心字)如是者亦有年
然後浩乎其沛然矣吾又懼其雜也迎而距之平心而察之
其皆醇也然後肆焉(後或/作后)雖然不可以不養也行之乎仁義
之途游之乎詩書之源無迷其途無絶其源終吾身而巳矣
(源或作府无絶其/源亦作无虚其府)氣水也言浮物也水大而物之浮者大小
畢浮氣之與言猶是也氣盛則言之短長與聲之髙下者皆
宜雖如是其敢自謂幾於成乎雖幾於成其用於人也奚取
焉雖然待用於人者其肖於器邪用與舎屬諸人(或无邪字/而有則時)
(用焉四字或/併有邪字)君子則不然處心有道行已有方用則施諸人
舎則傳諸其徒垂諸文而爲後丗法如是者其亦足樂乎其
無足樂也(施諸或作垂/諸也方作乎)有志乎古者希矣志乎古必遺乎今
吾誠樂而悲之(上古字下/或有人字)亟稱其人所以勸之非敢褒其可
褒而貶其可貶也問於愈者多矣念生之言不志乎利聊相
爲言之愈白
　　　重答翊書(荅下或/有李字)
愈白李生生之自道其志可也其所疑於我者非也人之來
者雖其心異於生其於我也皆有意焉君子之於人無不欲
其入於善(入方从杭本/作人非是)寜有不可告而告之孰有可進而不
進也言辭之不酬禮貌之不答雖孔子不得行於互郷宜乎
余之不爲也(方从三本无於字/非是余或作愈)苟來者吾斯進之而巳矣鳥
待其禮踰而情過乎雖然生之志求知於我邪求益於我邪
其思廣聖人之道邪其欲善其身而使人不可及邪其何汲
汲於知而求待之殊也(其思上或有求字/及邪或作及也)賢不肖固有分矣
生其急乎其所自立而無患乎人不已知未嘗聞有響大而
聲微者也况愈之於生懇懇邪屬有腹疾無聊不果自書(属/卞)
(或无有字不/下方无果字)愈白
　　　代張籍與李浙東書
(或作浙東觀察李/中丞或注巽字)
月日前某官某謹東向再拜寓書浙東觀察使中丞李公閤
下(寓或作献/或无使字)籍聞議論者皆云方今居古方伯連帥之職生
一方得專制於其境内者惟閤下心事犖犖與俗輩不同籍
固以藏之胷中矣(云上方无皆字云下/方无方字又无簡字)近者閤下從事李恊
律翶到京師籍於李君友也(友上或/有朋字)不見六七年聞其至馳
往省之問無恙外不睱出一言且先賀其得賢主人李君曰
子豈盡知之乎吾將盡言之(言下无/之字)數日籍益聞所不聞(不/聞)
(或作/未嘗)籍私獨喜常以爲自今巳後不復有如古人者於今忽
有之(巳或/作以)退自悲不幸兩目不見物無用於天下(退下或/有而字)胷
中雖有知識家無錢財寸歩不能自致今去李中丞五千里
何由致其身於其人之側開口一吐出胷中之竒乎因飲泣
不能語(人或作身非/是方无能字)旣數日復自奮曰無所能人乃宜以盲
廢有所能人雖盲當廢於俗輩不當廢於行古人之道者(曰/或)
(作目非是所能/或並无所字)浙水東七州戸不下數十萬不盲者何限(十/方)
(作/百)李中丞取人固當問其賢不賢不當計盲與不盲也(計下/或有)
(其/字)當今盲於心者皆是若籍自謂獨盲於目爾其心則能别
是非若賜之坐而問之其口固能言也(别上或有計字/是非方作非是)幸未
死實欲一吐出心中平生所知見閤下能信而致之於門邪
(方无心中字或无/見字致或作置字)籍又善於古詩(樊日白楽天贈復詩云張/君何為者業文三十春亢)
(工楽府詞斈/代少其倫字)使其心不以憂衣食亂閤下無事時一致之座
側使跪進其所有閤下慿几而聽之未必不如聽吹竹彈絲
𫾣金擊石也(於或作為進其或作進籍方云校本一云𫾣當/憐敵唐人多使敵字如盧仝詩敵金摐玉擊或)
(作材或无之○今按方云敵字甚/怪所引盧仝詩當亦是誤本耳)夫盲者業專於藝必口故
樂工皆盲(諸本專字在必字下今从文苑但文苑/必作也而下缺一字疑是精字更詳之)籍儻可與
此輩比並乎(或无籍字或无比乎二/字○今按並字疑倫)使籍誠不以蓄妻子憂
飢寒亂心有錢財以濟醫藥其盲未甚庶幾其復見天地日
月因得不廢則自今至死之年皆閤下之賜(幾下或无其字/賜下或有也字)
閤下濟之以巳絶之年賜之以旣盲之視其恩輕重大小籍
宜如何報也閤下裁之度之(裁下或/无之字)籍慙(見音腆/面靣慙)再拜
　　　答李秀才書(李下或有師錫/字方注圗南字)
愈白故友李觀元賔十年之前示愈别呉中故人詩六章其
首章則吾子也盛有所稱引元賔行峻㓗清其中狹隘不能
苞容於㝷常人不肯苟有論說因究其所以於是知吾子非
庸衆人(苞或作包或有復出/庸字或作庸庸之衆)時吾子在呉中其後愈出在外
無因縁相見元賔旣殁其文益可貴重思元賔而不見見元
賔之所與者則如元賔焉(杭本无旣没以下八字非是与方/作以○仐按方以以与可通用故)
(从杭本作以然孰若/从諸本之為正邪)今者辱惠書及文章觀其姓名元賔之
聲容怳若相接讀其文辭見元賔之知人交道之不汚(文辝/方从)
(閤杭本作命辝云元賔所命意於辞也○今按此文辝指李/生所作耳非謂元賔之辝也正使实謂元賔之辝作命辝亦)
(无/理)甚矣子之心有似於吾元賔也(矣或作乎/於或作乎)子之言以愈所
爲不違孔子不以琢雕爲工將相從於此愈敢自愛其道而
以辭譲爲事乎然愈之所志於古者不惟其辭之好好其道
焉爾讀吾子之辭而得其所用心將復有深於是者與吾子
樂之况其外之文乎(与或作欤属/上句非是)愈頓首
　　　答陳生書(生下或有啇字/或注師錫字)
愈白陳生足下今之負名譽享顯榮者在上位幾人足下求
速化之術不於其人乃以訪愈是所謂借聽於聾求道於盲
雖其請之勤勤敎之云云未有見其得者也(或无有字○今/按有字或當在)
(此句其/字下)愈之志在古道又甚好其言辭觀足下之書及十四
篇之詩亦云有志於是矣而其所問則名所慕則科故愈疑
於其對焉雖然厚意不可虚辱聊爲足下誦其所聞蓋君子
病乎在已而順乎在天待已以信而事親以誠所謂病乎在
已者仁義存乎内彼聖賢者能推而廣之而我蠢焉爲衆人
(蠢焉或/作蠢然)所謂順乎在天者貴賤窮通之來平吾心而隨順之
不以累于其𥘉(謂下閤杭本/无順字非是)所謂待已以信者已果能之人
曰不能勿信也已果不能人曰能之勿信也孰信哉信乎巳
而巳矣(方从閤杭本无果下至信也十字文録併上已字亦/无〇今按此閤杭本之謬全无文理而方信之誤矣)
所謂事親以誠者盡其心不夸於外先乎其質後乎其文者
也(後上或/有而字)盡其心不夸於外者不以已之得於外者爲父母
榮也名與位之謂也先乎其質者行也後乎其文者飲食㫖
甘以其外物供養之道也(行上或有文字㫖甘或作/甘㫖道下或有者字非是)誠者不
欺之名也待於外而後爲養薄於質而厚於文斯其不類於
欺歟果若是子之汲汲於科名以不得進爲親之羞者惑也
速化之術如是而巳古之學者惟義之問誠將學於太學愈
猶守是說而竢見焉(猶或作獨見下或有知字方/云見胡甸切公時爲博士也)愈白
　　　與李翺書(与或/作荅)
使至辱足下書歡愧來并不容于心(或无足/下字)嗟乎子之言意
皆是也僕雖巧說何能逃其責邪然皆子之愛我多重我厚
不酌時人待我之情而以子之待我之意使我望於時人也
僕之家本窮空重遇攻刼衣服無所得養生之具無所有家
累僅三十口攜此將安所歸託乎捨之入京不可也挈之而
行不可也足下將安以爲我謀哉(此句方/无將字)此一事耳足下謂
我入京城有所益乎(謂上或有誠/字城或作誠)僕之有子猶有不知者時
人能知我哉(之下或/有所字)持僕所守驅而使奔走伺候公卿閒開
口論議其安能有以合乎(驅方作執○今後作驅即属下句/作執即属上句詳下文亦有復驅)
(之使就其故地之文而待守執/三字語太繁復故當以驅為正)僕在京城八九年無所取資
日求於人以度時月當時行之不覺也今而思之如痛定之
人思當痛之時不知何能自處也今年加長矣復驅之使就
其故地是亦難矣(長下或有/巳字非是)所貴乎京師者不以明天子在
上賢公卿在下布衣韋帶之士談道義者多乎(不以上或/有得字)以
僕遑遑於其中能上聞而下逹乎其知我者固少知而相愛
不相忌者又加少内無所資外無所從終安所爲乎(知下或/无我字)
(資上方无所/字從或作縱)嗟乎子之責我誠是也愛我誠多也今天下之
人有如子者乎(或无/今字)自堯舜巳耒士有不遇者乎無也子獨
安能使我㓗清不洿而處其所可樂哉(方无/处字)非不願爲子之
所云者力不足勢不便故也(爲或/作)僕於此豈以爲大相知乎
累累隨行役役逐隊飢而食飽而嬉者也(飽而嬉或作飽而/悲方从杭本作而)
(悲云悲者悲其不得/所從故也皆非是)其所以止而不去者以其心誠有愛於
僕也然所愛於我者少不知我者猶多吾豈樂於此乎哉將
亦有所病而求息於此也(所愛或作其爰少上或有尤字非/是知下方有於字猶或作尤非是)
(吾下或/无豈字)嗟乎子誠愛我矣子之所責於我者誠是矣然恐子
有時不暇責我而悲我不暇悲我而自責且自悲也及之而
後知履之而後難耳孔子稱顔回一簞食一瓢飲人不堪其
憂回也不改其樂(孔子上或有昔者字瓢/飲下或有在陋巷字)彼人者有聖者爲
之依歸而又有簞食瓢飲足以不死其不憂而樂也豈不易
哉(聖上或无有字/依上方无之字)若僕無所依歸無簞食無瓢飲無所取資
則餓而死其不亦難乎子之聞我言亦悲矣嗟乎子亦愼其
所之哉離違乆年還侍左右當日􁁅喜故専使馳此候足下
意并以自解(此候方从杭本作候此〇今按此与与孟/東野書春且持尽相似說巳見於彼矣)愈冉
拜
未文公校昌黎先生集卷之十六
朱文公校昌黎先生集卷之十七(考異音/釋附)
　書
　　　上張僕射書
九月一日愈再拜受牒之明日在使院中有小吏持院中故
事節目十餘事來示愈其中不可者有自九月至明年二月
之終皆晨入夜歸非有疾病事故輙不許出當時以𥘉受命
不敢言古人有言曰人各有能有不能若此者非愈之所能
也(愈下或/无之字)抑而行之必發狂疾上無以承事于公忘其將所
以報德者下無以自立䘮失其所以爲心夫如是則安得而
不言(忘或作望非是䘮或作/哀或校作衷皆非是)凡執亊之擇於愈者非爲其能
晨入夜歸也必將有以取之苟有以取之雖不晨入而夜歸
其所取者猶在也(或无將字与而字/所取下亦无者字)下之事上不一其事上
之使下不一其事量力而任之度才而處之其所不能不彊
使爲是故爲下者不獲罪於上爲上者不得怨於下矣(或作/也)
孟子有云今之諸侯無大相過者以其皆好臣其所教而不
好臣其所受教(諸本皆如此閣本二教字並作命方从杭蜀/苑教作受命所受教作所以受命云考孟子)
(上語當作受命○仐校依孟子則上語不當有受字下語不/當有以字而二命字本皆作敎童而習者皆能知之不知方)
(氏何據而云考孟子/上語當作受命也)今之時與孟子之時又加逺矣皆好其
聞命而奔走者不好其直巳而行道者聞命而奔走者好利
者也直已而行道者好義者也未有好利而愛其君者未有
好義而忘其君者(文苑而爱作而能爱而忘/作而不爱二語並无者字)仐之王公大人
惟執事可以聞此言惟愈於執亊也可以此言進(此言進方/作言此言)
(或作言/此亊)愈蒙幸於執亊其所從舊矣若寛假之使不失其性
加待之使足以爲名寅而入盡辰而退申而入終酉而退(終/方)
(作/中)率以爲常亦不廢事天下之人聞執事之於愈如是也(聞/下)
(或无执亊/之三字)必皆曰執亊之好士也如此(好或作待抗蜀文苑/只此句有也字餘並)
(无今/从之)執事之待士以禮如此執事之使人不枉其性而能有
容如此執事之欲成人之名如此執事之厚於故舊如此又
將曰韓愈之識其所依歸也如此(閣本惟此句有也/字餘並无今从之)韓愈之
不謟屈於富貴之人如此韓愈之賢能使其主待之以禮如
此則死於執事之門無悔也(能上方无䝨字則上/或有苟如此三字)若使隨行
而入逐隊而趨言不敢盡其誠道有所屈於已(方无/所字)天下之
人聞執事之於愈如此皆曰執事之用韓愈哀其窮収之而
巳耳韓愈之亊執亊不以道利之而巳耳苟如是雖日受千
金之賜一歳九遷其官感恩則有之矣將以稱於天下曰知
已知已則未也(或无復岀/知已二字)伏惟哀其所不足矜其愚不録其
罪察其辭而垂仁採納焉(哀下方有察字○按下/文合有察字此不當有)愈恐懼再拜
　　　答胡生書
(或作胡直均方注直均均或作鈞考/登科記直鈞貞元十九年進士也)
愈頓首胡生秀才足下雨不止薪芻價益髙生逺客懷道守
義非其人不交得無病乎斯須不展思想無已(斯須或作頃/渇或作傾渴)
(皆非/是)愈不善自謀口多而食寡然猶月有所入以愈之不足
知生之窮也至於是而不悔非信道篤者其誰能之所示千
百言略不及此而以不屡相見爲憂謝相知爲急謀道不謀
食樂以忘憂者生之謂矣顧無以當之如何(當或/作荅)夫别是非
分賢與不肖公卿貴位者之任也愈不敢有意於是如生之
徒於我厚者知其賢時或道之於生未有益也(未有下或/有所字)不
知者乃用是爲謗不敢自愛懼生之無益而有傷也如之何
若曰彼有所合吾不利其求則庻可矣(方无其字〇仐按後/卷答陳商書云文虽)
(工不利於求則此/其字亦當作於)生又離郷邑去親愛甘辛苦而不厭者本
非爲是也如之何愈之於生旣不變矣戒生無以示愈者語
於人用息不知者之謗生愼從之(語方/作謂)講禮釋友二篇比舊
此言乆矣未嘗敢以聞於人(矣下或/有而字)側聞閤下抱不丗之才
(抱方从閤杭蜀本作苞云文選包多作苞陳寔碑所謂苞靈/擢之純是也蜀丗下仍有出字文苑有出人字○今按韓公)
(未必固用選語/且从諸本作拘)特立而獨行道方而事實(立下方/无而字)卷舒不隨
乎時文武唯其所用豈愈所謂其人哉抑未聞後進之士有
遇知於左右獲禮於門下者豈求之而未得邪(或无/而字)將志存
乎立功而事專乎報主雖遇其人未暇禮邪(將或/作其)何其宜聞
而乆不聞也愈雖不材其自處不敢後於恒人閤下將求之
而未得欤古人有言請自隗始(言下或有/日字非是)愈今者惟朝夕芻
米僕賃之資是急不過費閤下一朝之享而足也(享或/作宴)如曰
吾志存乎立功而事專乎報主雖遇其人未暇禮焉則非愈
之所敢知也(功下或无而字/焉或作或非是)丗之齪齪者旣不足以語之(以/一)
(作与方云/以与義通)磊落竒偉之人又不能聽焉則信乎命之窮也謹
獻舊所爲文一十八首如賜覧觀亦足知其志之所存愈恐
懼再拜
　　　與崔羣書
自足下離東都凡兩度枉問㝷承已逹宣州主人仁賢同列
皆君子雖抱羇旅之念亦且可以度日無入而不自得樂天
知命者固前修之所以禦外物者也况足下度越此等百千
輩豈以出處近逺累其靈臺邪(方无百千輩三字○今按諸/本及詳文势皆當有此三字)
(但不知指何/人而言耳)宣州雖稱清凉髙爽然皆大江之南風土不並
以北將息之道當先理其心心閑無事然後外患不入風氣
所宜可以審備小小者亦當自不至矣(或无无事二字患或/作逹方无不入二字)
(皆非/是)足下之賢雖在窮約猶能不改其樂况地至近官榮禄
厚親愛盡在左右者邪所以如此云云者以爲足下賢者宜
在上位託於幕府則不爲得其所是以及之乃相親重之道
耳非所以待足下者也(也上或/无者字)僕自少至今從事於往還朋
友閒一十七年矣日月不爲不乆所與交往相識者千百人
非不多其相與如骨肉兄弟者亦且不少(或无所/与二字)或以事同
或以藝取或慕其一善或以其乆故或𥘉不甚知而與之已
宻其後無大惡因不復决捨或其人雖不皆入於善而於已
巳厚雖欲悔之不可(悔之下或有亦字/不可或作可乎)凡諸淺者固不足道
深者止如此(諸或作此/或无諸字)至於心所仰服考之言行而無瑕尤
窺之閫奥而不見畛域明白淳粹輝光日新者惟吾崔君一
人(服或作伏言方作百/又无尤字皆非是)僕愚陋無所知曉然聖人之書無所
不讀其精麤巨細出入明晦雖不盡識抑不可謂不渉其流
者也以此而推之以此而度之誠知足下出羣拔萃無謂僕
何從而得之也與足下情義寕須言而后自明邪(自明或作/明白非是)
所以言者懼足下以爲吾所與深者多不置白黒於胷中耳
(為上方/无以字)旣謂能粗知足下而復懼足下之不我知亦過也比
亦有人說足下誠盡善盡美抑猶有可疑者僕謂之曰何疑
疑者曰君子當有所好惡好惡不可不明(上好悪字或作法/非是然本字亦未)
(安)如清河者人無賢愚无不說其善伏其爲人以是而疑之
耳(伏或作服/或无耳字)僕應之曰鳯皇芝草賢愚皆以爲美瑞青天白
日奴隷亦知其清明譬之食物至於遐方異味則有嗜者有
不嗜者(食上或/有於字)至於稻也粱也膾也䏑也豈聞有不嗜者哉
疑者乃解(解)不解於吾崔君无所損益也(於吾或作吾於/非是或无所字)自
古賢者少不肖者多自省事巳來又見賢者恒不遇不賢者
比肩青紫賢者恒无以自存不賢者志滿氣得賢者雖得卑
位則旋而死不賢者或至眉壽(旋或作/旅非是)不知造物者意竟如
何無乃所好惡與人異心哉(或无意/字非是)又不知无乃都不省記
任其死生壽夭邪未可知也人固有薄卿相之官千乗之位
而甘陋巷菜羹者同是人也猶有好惡如此之異者况天之
與人當必異其所好惡无疑也合於天而乖於人何害况又
時有兼得者邪崔君崔君無怠无怠(或作崔君无/怠崔君无怠)僕无以自
全活者從一官於此轉困窮甚思自放於伊潁之上當亦終
得之(潁之方/作潁水)近者尤衰憊左車第二牙无故動揺脫去目視
昏花㝷常間便不分人顔色兩鬢半白頭髪五分亦白其一
鬚亦有一莖兩莖白者(亦白或作巳白其一/或无一字鬚或作鬢)僕家不幸諸父
諸兄皆康彊早丗如僕者又可以圗於乆長哉以此忽忽思
與足下相見一道其懷小兒女滿前能不顧念(或无小字或/无女字滿下)
(或有眼字能不/方作不能非是)足下何由得㷌北來僕不楽江南官滿便終
老嵩下足下可相就僕不可去矣珍重自愛愼飲食少思慮
惟此之望愈再拜
　　　與陳給事書(陳京/也)
愈再拜愈之獲見於閣下有年矣始者未嘗辱一言之譽貧
賤也衣食於奔走不得朝夕継見其後閤下位益尊伺候於
門牆者日益進(候下或/无於字)夫位益尊則賤者日隔伺候於門牆
者日益進則愛博而情不專(益尊或无益字/日隔或无日字)愈也道不加修
而文日益有名夫道不加修則賢者不與文日益有名則同
進者忌始之以日隔之䟽加之以不專之望以不與者之心
而聽忌者之說由是閤下之庭无愈之跡矣(專上方从杭本/有辱字忌者或)
(作忌始生之跡上/方有也字皆非是)去年春亦嘗一進謁於左右矣温乎其容
若加其新也(若上或有其字也下或有矣字下句亦然皆/非是或又疑加當作嘉乃与下文閔字爲對)屬
乎其言若閔其窮也(屬或作厉方从文苑云属猶/附属連属之属决非厉字也)退而喜也
以告於人其後如東京取妻子又不得朝夕継見及其還也
亦嘗一進謁于左右矣邈乎其容若不察其愚也悄乎其言
若不接其情也(若上方並有其字愚或/作言其情方作於情)退而懼也不敢復進
今則釋然悟翻然悔曰其邈也乃所以怒其來之不継也其
悄也乃所以示其意也(示或作/不尽)不敏之誅无所逃避不敢遂
進輙自䟽其所以并獻近所為復志賦巳下十首為一卷(卷)
有標軸(所為下方有文字下/下或有賦字非是)送孟郊序一首生紙寫不加裝
飾皆有揩字注字處(揩下或/无字字)急於自解而謝不能竢更冩閤
下取其意而略其礼可也(意或/作言)愈恐懼再拜
　　答馮宿書
垂示僕所闕非情之至僕安得聞此言(方无/得字)朋友道缺絶乆
无有相箴規磨切之道僕何幸乃得吾子(諸本乆下有矣字/方从閣杭本云漢)
(武紀夷狄无義所从來乆語自此也○今按矣字有无无利/害姑从方本但未有以見其必用漢紀中語而决无此字耳)
僕常閔時俗人有耳不自聞其過懔懔然惟恐已之不自聞
也而今而後有望於吾子矣然足下與僕交乆僕之所守足
下之所熟知在京城時囂(囂)之徒相訾百倍足下時與僕居
朝夕同岀入起居亦見僕有不善乎(僕居或作並居方/无僕字或无居字)然僕
退而思之雖無以獲罪於人亦有以獲罪於人者(思下方无/之字下獲)
(字或作服○今按二句皆云獲罪於人恐有誤/字作服亦无理疑上句人字或是天字更詳之)僕在京城一
年不一至貴人之門人之所趨僕之所傲與已合者則從之
遊不合者雖造吾廬未嘗與之坐(造或/作居)此豈徒足致謗而巳
不戮於人則幸也追思之可爲戦慄寒心故至此已來剋已
自下雖不肖人至未嘗敢以貌慢之况時所尚者邪(已或/作以)以
此自謂庻幾無時患不知猶復云云也聞流言不信其行嗚
呼不復有斯人也君子不爲小人之恟恟而易其行(方无/而字)僕
何能爾委曲從順向風承意汲汲恐不得合猶且不􁄄云云
命也可如何(向或作望且下或/有懼字或无可字)然子路聞其過則喜禹聞昌
言則下車拜(車下或/有而字)古人有言曰告我以吾過者吾之師也
(過上或/无吾字)願足下不憚煩苟有所聞必以相告吾亦有以報子
不敢虚也不敢志也(下或有愈再拜字與衛/中行書同或作頓首)
　　　與衛中行書
大受足下辱書爲賜甚大然所稱道過盛豈所謂誘之而欲
其至於是歟不敢當不敢當其中擇其一二近似者而竊取
之則於交友忠而不反於背面者少似近焉(一下方/无二字)亦其心
之所好耳行之不倦則未敢自謂能爾也不敢當不敢當(或/无)
(此六/字)至於汲汲於富貴以救丗爲事者皆聖賢之事業知其
智能謀力能任者也(謀上方无能字謀下/或有与字而属下句)如愈者又焉能之
始相識時方甚貧衣食於人其後相見於汴徐二州僕皆爲
之從事日月有所入比之前時豊約百倍足下視吾飲食衣
服亦有異乎然則僕之心或不爲此汲汲也其所不忘於仕
進者亦將小行乎其志耳此未易遽言也凡禍福吉㐫之來
似不在我惟君子得禍爲不幸而小人得禍爲恒君子得福
爲恒而小人得福爲幸以其所爲似有以取之也(為幸方作/為不幸非)
(是)必曰君子則吉小人則㐫者不可也(吉下或/有而字)賢不肖存乎
已貴與賤禍與福存乎天名聲之善惡存乎人(䝨方作仁/或无之字)存
乎已者吾將勉之存乎天存乎人者吾將任彼而不用吾力
焉其所守者豈不約而易行哉足下曰命之窮通自我爲之
吾恐未合於道足下徴前丗而言之則知矣若曰以道徳爲
已任窮通之來不接吾心則可也窮居荒凉草樹茂密岀無
驢馬因與人絶一室之内有以自娯足下喜吾復脫禍亂不
當安安而居遲遲而來也(而居方作/於居非是)
　　　上張僕射第二書
愈再拜以擊毬事諌執事者多矣(諌或/作陳)諌者不休執事不止
此非爲其樂不可捨其諌不足聽故哉(閣杭蜀本如此而方/从諸本哉作也今以)
(下兩句推之作哉近是盖此非至故哉十五字當作一句讀/之乃得其意或者又云哉字恐是邪字声訛爲也仐作邪字)
(讀之文/理尤順)諌不足聽者辭不足感心也(心上或/有人字)樂不可捨者患
不能切身也(身上一/有人字)仐之言毬之害者必曰有危墮之憂有
激射之虞(墮或作/墜下同)小者傷面目大者殘形軀執事聞之若不
聞者其意必曰進若習熟則無危墮之憂避能便捷則􁄄激
射之虞小何傷於面目大何累於形軀者哉愈今所言皆不
在此其指要非以他事外物牽引相比也特以擊毬之閒之
事明之耳(亊上或/无之字)馬之與人情性殊異至於筋骸之相束血
氣之相持安佚則適勞頓則疲者同也乘之有道歩驟折中
少必無疾老必後衰及以之馳毬於場蕩揺其心腑振撓其
骨筋(或作/筋骨)氣不及出入走不及迴旋逺者三四年近者一二
年無全馬矣然則毬之害於人也决矣(諸本皆如此方从杭/本决下无矣字○今)
(按上句有矣字此句亦須有矣字語势方殺杭本只是偶然/恱漏不謂後人信之過甚而使韓公爲是歇後不了之語也)
(今當以諸/本爲正)凡五藏之繫絡甚微坐立必懸垂於胷臆之間而
以之顚頓馳騁嗚呼其危哉(臆或/作腹)春秋傳曰夫有尤物足以
移人苟非德義則必有禍雖豈弟君子神明所扶持然廣慮
之深思之亦養壽命之一端也(雖或作惟/方无一字)愈恐懼再拜
　　　與馮宿論文書(或无論/文字)
辱示𥘉筮賦實有意思(筮方/作仕)但力爲之古人不難到但不知
直似古人亦何得於仐人也(何下或有有字或/有有字而无得字)僕爲文乆毎
自則意中以爲好則人必以爲惡矣(則人或作即人/必下方无以字)小稱意
人亦小怪之大稱意即人必大怪之也(亦上或有即字/也上方无之字)時時
應事作俗下文字下筆令人慙及示人則人以爲好矣(俗下/下方)
(无文字二字而有者/字則人方无則字)小慙者亦蒙謂之小好大慙者即必以
爲大好矣不知古文直何用於今丗也然以竢知者知耳(直/或)
(作眞方无仐字/然以或作然而)昔揚子雲著太玄人皆笑之子雲之言曰丗
不我知無害也(或无之/言二字)後丗復有揚子雲必好之矣子雲死
近千載意未有揚子雲可歎也其時桓譚亦以爲雄書勝老
子(或无/為字)老子未足道也子雲豈止與老子爭彊而巳乎此未
爲知雄者(未為方/作不為)其弟子侯芭頗知之以爲其師之書勝周
易(師上或/无其字)然侯之他文不見於丗不知其人果如何耳以此
而言作者不祈人之知也明矣直百丗以竢聖人而不惑質
諸鬼神而不疑耳(或作/矣)足下豈不謂然乎近李翺從僕斈文
頗有所得然其人家貧多事未能卒其業有張籍者年長於
翺而亦學於僕其文與翺相上下一二年業之庻幾乎至也
(長上或无年字/幾下方有至字)然閔其棄俗尚而從於寂寞之道以之爭名
於時也(此下或有未知果能不叛去乎八字又或疑此句上/有然字意无所承恐所増多八字當在然字之上未)
(知是/否)乆不談聊感足下能自進於此故復發憤一道(从下或/有而字)
(非/是)愈再拜
　　　與祠部陸貟外書
(外下或有薦士字陸傪字公休正元十八年權德輿/典㪯傪佐之公時為四門博士薦侯喜等十人于傪)
執事好賢樂善孜孜以薦進良士明白是非爲已任方今天
下一人而巳愈之獲幸於左右其足跡接於門牆之間陞乎
堂而望乎室者亦將一年於今矣(或无跡字/陞或作昇)念慮所及輙欲
不自疑外竭其愚而道其志况在執事之所孜孜爲已任者
得不少助而張之乎誠不自識其言之可采與否其事則小
人之事君子盡心之道也天下之事不可遽數又執事之志
或有待而爲未敢一二言也仐但言其最近而切者爾(天下/之事)
(或作天下之士方云謂/有待而為則亊字為當)執事之與司貢士者相知誠深矣(誠/或)
(作/識)彼之所望於執事執事之所以待乎彼者可謂至而無閒
疑矣(方无/矣字)彼之職在乎得人執事之志在乎進賢如得其人
而授之所謂兩得其求順乎其必從也執事之知人其亦博
矣夫子之言曰舉爾所知然則愈之知者亦可言巳(或作矣/或作也)
文章之尤者有侯喜(𥙷注正元十九年中/進士第終囯子主簿)者侯雲長(中正元/十八年)
(進士/第)者喜之家在開元中衣冠而朝者兄弟五六人及喜之
父仕不逹棄官而歸喜率兄弟操耒耜而耕于野(方无于/野字)地
薄而賦多不足以養其親則以其耕之暇讀書而爲文以干
於有位者而取足焉(其耕之暇方作非耕/之時或作其暇之時)喜之文章學西京
而爲也舉進士十五六年矣(京或作漢或/作漢西京)雲長之文執事所
自知其爲人淳重方實可任以事其文與喜相上下有劉𫐠
古(中正元二十/一年進士第)者其文長於爲詩文麗而思深當今舉於禮
部者其詩無與爲比而又工於應主司之試其爲人温良誠
信無邪佞詐妄之心(邪侫詐妄方作邪妄/詐僞或作邪妄詐侫)彊志而婉容和平
而有立其趍事静以敏著美名而負屈稱者其日已乆矣(方/无)
(矣字或作/爲日乆矣)有韋羣玉(不見于登科記公之所薦十人九第而/羣玉獨遺豈有司以京兆從子之故逺)
(嫌畏譏矯/而黜之耶)者京兆之從子其文有可取者其進而未止者也
其爲人賢而有材志剛而氣和樂於薦賢爲善(材方作行〇/仐按䝨即是)
(有行方/語為贅)其在家無子弟之過居京兆之側遇事輒争不從其
令而從其義求子弟之賢而能業其家者羣玉是也(能上方/无而字)
凡此四子皆可以當執事首薦而極論者主司疑焉則以辨
之問焉則以告之未知焉則殷勤而語之期乎有成而後止
可也(語或作論/方无有字)有沈𣏌者(中正元十八/年進士第)張苰者(中元和二/年進士第)尉
遲汾者(中正元十八/年進七第)李紳者(中元和元年進士/第㑹昌中為丞相)張後餘者(元/和)
(二年中/第死)李翊者(中正元十八/年進士第)或文或行皆出羣之才也(苰或/作弘)
(与登科/記同)凡此數子與之足以収人望得才實主司疑焉則與
解之問焉則以對之廣求焉則以告之可也(与解或/作以解)往者陸
相公(孫曰正元八年陸贊知㪯賈/稜等二十三人登第公与焉)司貢士考文章甚詳愈時
亦幸在得中而未知陸之得人也(方无亦字/或无幸字)其後一二年所
與及第者皆赫然有聲原其所以亦由梁𥙷闕粛王郎中礎
佐之梁舉八人無有失者(歐陽詹傳云詹与韓愈李觀李絳/崔羣王涯馮宿庾承宣聮第皆天)
(下選時称龍虎榜/斈八人疑此是也)其餘則王皆與謀焉陸相之考文章甚詳
也待梁與王如此不疑也梁與王舉人如此之當也至今以
爲美談(人下方无/如此字)自后主司不能信人人亦無足信者故蔑
蔑無聞(蔑蔑或/作蔑然)仐執事之與司貢士者有相信之資謀行之
道惜乎其不可失也(謀上或/有与字)方仐在朝廷者多以遊讌娯樂
爲事獨執事眇然髙舉有深思長慮爲國家樹根本之道宜
乎小子之以此言聞於左右也愈恐懼再拜
朱文公校昌黎先生集卷之十七
朱文公校昌黎先生集卷之十八(考異音/擇附)
　書
　　與鳯翔邢部尚書書
(或作京西節度使邢尚書方亦如/此而無下三字邢謂邢君牙也)
愈再拜布衣之士身居窮約不借勢於王公大人則無以成
其志王公大人功業顯著不借譽於布衣之士則無以廣其
名是故布衣之士雖甚賤而不謟王公大人雖甚貴而不驕
其事勢相須其先後相資也今閤下爲王瓜牙爲國藩垣威
行如秋仁行如春戎狄棄申而逺遁朝廷髙枕而不虞是豈
負大丈夫平生之志願哉豈負明天子非常之顧遇哉(下豈/上或)
(有是/字)赫赫乎洸洸乎功業逐日以新名聲隨風而流(或無洸/洸乎三)
(字)宜乎讙呼海隅髙談之士奔走天下慕義之人使或願馳
一傳或願操一戈納君於唐虞收地於河湟(操上或無或願/二字湟或作隍)
然而未至乎是者盖亦有說云(盖亦或作亦盖說/上有其字非是)豈非待士
之道未甚厚遇士之禮未甚優請粗言其事閤下試詳而聽
之夫士之來也必有求於閤下夫以貧賤而求於富貴正其
宜也閤下之財不可以徧施於天下在擇其人之賢愚而厚
薄等級之可也假如賢者至閤下乃一見之愚者至不得見
焉則賢者莫不至而愚者日逺矣(或無/日字)假如愚者至閤下以
千金與之賢者至亦以千金與之則愚者莫不至而賢者日
逺矣(亦方作又抗本無賢者至/與之九字非是日或作亦)欲求得士之道盡於此而巳
欲求士之賢愚在於精鑒慱采之而巳(得或作待已下/或並有矣字)精鑒
於已固已得其十七八矣又博采於人百無一二遺者焉(方/無)
(固/字)若果能是道愈見天下之竹帛不足書閤下之功德天下
之金石不足頌閤下之形容矣(能或作行德/下或有矣字)愈也布衣之士
也(布上或有固字/上下或無也字)生七歳而讀書十三而能文二十五而擢
第於春官以文名於四方前古之興亡未嘗不經於心也當
丗之得失未嘗不留於意也常以天下之安危在邊(常或/作嘗)故
六月于邁來觀其師及至此都徘徊而不能去者誠恱閤下
之義願少立於堦墀之際望見君子之威儀也(此上方無至/字不上方無)
(而字能下或有速字去或作進不/能去或作不敢遽進際或作下)居十日而不敢進者誠以
左右無先爲容(進下或有謁字誠字或在容字下容下或/有也字方無以左至爲容七字皆非是)懼
閤下以衆人視之則殺身不足以㓕恥徒悔恨於無窮故先
此書序其所以來之意閤下其無以爲狂而以禮進退之幸
甚幸甚(先下或有陳字書下方有陳字皆非是來之下或復/有之字其無以或無其字或無以字○洪氏家譜云)
(公以正元八年壬申二十五歲中第十一年乙亥二十八歲/上宰相書求官不得而歸出潼関作二鳥賦又據程致道說)
(旣出潼関因遊鳯翔上邢君牙書〇今按程說大誤盖賦序/言五月過潼関而此書言六月至鳯翔潼関在長安之東鳯)
(翔在長安之西相距六百餘里豈有五月方東出潼関而六/月遽能復西至鳯翔之理此書決非此年所作必是八年以)
(後十年以前甞至鳯翔而/有此書及岐山下等詩也)愈再拜
　　　爲人求薦書
某聞木在山馬在肆遇之而不顧者雖日累千萬人未爲不
材與下乗也(過方/作過)及至匠石過之而不睨伯樂遇之而不顧
然後知其非棟梁之材超逸之足也以某在公之宇下非一
日而又辱居姻婭之後是生于匠石之園長于伯樂之廐者
也於是而不得知假有見知者千萬人亦何足云(方無有字/云下或有)
(耳字或/有爾字)今幸頼天子毎歲詔公卿大夫貢士若某等比咸得
以薦聞(若下或有于字而/無比字或無等字)是以冒進其說以累於執事亦不
自量巳然執事其知某如何哉昔人有鬻馬不售於市者知
伯樂之善相也從而求之伯樂一顧價増三倍某與其事頗
相類是故終始言之耳(諸本皆如此方獨从閣杭本以其知/某如何哉爲其如某何哉而無昔人)
(以下四十三字○今按此書本爲人求薦而杭本曰執事其/如某何哉則似决以其人力不能薦巳矣故諸本或作執事)
(其知某何如哉語意似弱而亦未有懇切必求之意又無結/末收拾之語敢又継以鬻馬之說文意方似粗足然亦重復)
(無竒文意首尾不甚通暢/恐尚有脫誤處更詳之)某再拜
　　　應科目時與人書(或作與/韋舎人)
月日愈再拜天池之濵大江之濆(音汾/水際)曰有怪物焉蓋非當
鱗凡介之品彚匹儔也(匹方/作比)其得水變化風雨上下于天不
難也(天下或/有地字)其不及水蓋㝷常尺寸之閒耳無髙山大陵曠
塗絶險爲之関隔也然其窮涸不能自致乎水爲獱獺(上音/頻下)
(音闥水狗也選獱/獺睒瞲乎匳空)之笑者蓋十八九矣(或無十字矣或作年/方从謝本云唐㪯子)
(礼部及弟例須守選選未蒲或就制㪯或書判拔萃方獲出/仕此書謂其不及水盖尋常尺寸之間是專指宏詞試也言)
(出之嗤笑者十而八九乃上宰相書所謂得其/所者爭笑之是也本多作八九年其義非也)如有力者哀
其窮而轉運之蓋一舉手一投足之勞也然是物也負其異
於衆也且曰爛死於沙泥吾寕樂之若俛首帖耳摇尾而乞
憐者非我之志也是以有力者遇之熟視之若無覩也其死
其生固不可知也今又有有力者當其前矣聊試仰首一鳴號
焉庸詎知有力者不哀其窮而忘一舉手一投足之勞而轉
之清波乎(而轉方作而輸轉之清/波或作轉致之波濤)其哀之命也其不哀之命
也知其在命而且鳴號之者亦命也(鳴或作呼嗚下或有/且字或作而鳴且號)愈
今者實有類於是是以忘其踈愚之罪而有是說焉閤下其
亦憐察之
　　　答劉正夫書
(正或作嵒方云此書謂賢尊給事者劉伯芻也伯/芻三子寛夫端夫巖夫無名正夫者故蜀本刋作)
(嵒豈正夫即嵒/夫邪今且從舊)
愈白進士劉君足下辱牋敎以所不及旣荷厚賜且愧其誠
然幸甚幸甚凡舉進士者於先進之門何所不往(方無/凡字)先進
之於後輩苟見其至寕可以不答其意邪來者則接之舉城
士大夫莫不皆然而愈不幸獨有接後輩名名之所存謗之
所歸也(接後輩下/或有之字)有來問者不敢不以誠答或問爲文宜何
師必謹對曰宜師古聖賢人曰古聖賢人所爲書具存辭皆
不同宜何師必謹對曰師其意不師其辭又問曰文宜易宜
難必謹對曰無難易惟其是爾如是而巳非固開其爲此而
禁其爲彼也(諸本無爾如是字巳下有/矣字謝校矣作爾或作耳)夫百物朝夕所見者
人皆不注視也及覩其異者則共觀而言之夫文豈異於是
乎漢朝人莫不能爲文獨司馬相如太史公劉向揚雄爲之
最然則用功深者其收名也逺若皆與丗沈浮不自樹立雖
不爲當時所怪亦必無後丗之傳也(沈浮或/作浮沈)足下家中百物
皆頼而用也然其所珍愛者必非常物夫君子之於文豈異
於是乎今後進之爲文能深探而力取之以古聖賢人爲法
者雖未必皆是要若有司馬相如太史公劉向揚雄之徒出
必自於此不自於循常之徒也(後下或无進字若上或/无要字不下方无自字)若聖
人之道不用文則巳用則必尚其能者能者非他能自樹立
不因循者是也有文字來誰不爲文然其存於今者必其能
者也顧常以此爲說耳(頋常或作必/當或作頋當)愈於足下沗同道而先
進者又常從遊於賢尊給事旣辱厚賜又安得不進其所有
以爲答也足下以爲何如(或作/如何)愈白
　　　答殷侍御書(方云殷侑也或/注衘字非是)
某月日愈頓首辱賜書周覧累日竦然増敬蹙然汗出以慙
愈於進士中粗爲知讀經書者一來應舉事隨日生雖欲加
功竟無其暇遊從之類相熟相同不教不學悶然不見巳缺
日失月亡以至於老(月或/作日)所謂無以自别於常人者毎逢學
士眞儒歎息踧踖愧生於中顔變於外不復自比於人(句)前
者蒙示新注公羊春秋(前者或作/前人非是)又聞口授指略私心喜幸
恨遭逢之晩願尽傳其學職事羈纒未得繼請怠惰因循不
能自彊此冝在擯而不教者今反謂少知根本其辭章近古
可令叙所注書惠出非望承命反側善誘不倦斯爲多方敢
不喻所指八月益涼時得休假(或作/睱)倘矜其拘綴不得走請
務道之傳而賜辱臨執經座下獲卒所聞是爲大幸况近丗
公羊學幾絶何氏(後漢何休任城人太傳陳蕃辟與參政事/蕃敗休坐廢銅乃作春秋公羊觧話妙得)
(公羊本意作公羊墨守左氏膏肓榖梁廢疾墨守謂如墨翟/之守城不可攻也於是鄭康成乃發墨守鍼膏盲起廢疾休)
(見歎日康成入吾/室操吾戈以伐我)注外不見他書聖經賢傳屏而不省要妙
之義無自而㝷非先生好之樂之味於衆人之所不味務張
而明之其孰能勤勤綣綣若此之至固鄙心之所最急者(綣/綣)
(或作/拳拳)如遂蒙開釋章分句㫁其心曉然直使序所注挂名經
端自託不腐其又奚辭將惟先生所以命(辝或/作詞)愈再拜
　　　答陳商書(方云唐志有/商集十七卷)
愈白辱惠書語髙而㫖深三四讀尚不能通曉茫然増愧赧
又不以其淺弊無過人知識且喻以所守幸甚(知或作智/且方作具)愈
敢不吐情實然自識其不足𥙷吾子所須也齊王好竽有求
仕於齊者操瑟而往立王之門三年不得入(方无/者字)叱曰吾瑟
鼓之能使鬼神上下吾鼓瑟合軒轅氏之律吕(諸本皆如此/方獨从閣杭)
(本以律吕二字爲宫字云囯語琴瑟尚宫鐘尚羽重者从細/輕者从大○今按方氏所引囯語是也然凡作楽者八音並)
(奏而其一音之中大者爲宫細者爲羽莫不皆有五声之序/又以六律六吕節之然後声之大細得其次弟而不差書所)
(謂声依永律和声而八音克諧是也其日琴瑟尚宫者非謂琴/瑟只有宮声也但以絲声大細恐其掩於/衆楽而不可聽故)
(大其器使其声重大而與衆楽相稱耳其中固有五声而声/必中律吕也方意似以琴瑟專爲宫声而不用它律吕者故)
(特取此誤本/耳今从諸本)客罵之曰王好竽而子鼓瑟雖工如王不好何
(瑟字句絶諸本如此方獨以鼓爲瑟而爲句絶其下/瑟字乃属下句曽本上亦作瑟而下作之皆非是)是所謂
工於瑟而不工於求齊也(求斉或作竽或/無也字皆非是)今舉進士於此丗
求禄利行道於此丗而爲文必使一丗人不好得無與操瑟
立齊門者比歟(求上或有也字道/於下方无此字)文雖工不利於求求不得
則怒且怨不知君子必爾爲不也(虽或作誠或/虽上有誠字)故區區之心
(則疑其有所未睹且於日用之間亦未見其有以存飬省察/而躰之於身也是以雖其所以自任者不爲不重而其平生)
(用力深処終不离乎文字言語之工至其好楽之私則又未/能卓然有以自拔於流俗所與遊者不過一時之文七其於)
(僧道則亦僅得毛干暢觀灵惠之流耳是其身心内外所立/所資不越乎此亦何所據以爲息邪距詖之本而充其所以)
(自任之心乎是以一旦放逐憔悴亡聊之中无復平日飲博/過从之楽方且欎欎不能自遣而卒然見夫瘴海之濵異端)
(之斈乃有能以義理自勝不爲事物侵亂之人與之語雖不/尽觧亦豈不足以蕩滌情累而暫空其滯碍之懷乎然則凡)
(此穪譽之言自不必諱而於公所謂不求其福不畏其禍不/斈其道者𥘉亦不相妨也虽然使公於此能因彼稊稗之有)
(秋而悟我黍稷之未熟一旦飜然反求諸身以尽聖賢之藴/則所謂以理自勝不爲外物侵乱者將无復羡於彼而吾之)
(所以自任者益恢乎其/有餘地矣豈不偉哉)及祭神至海上遂造其廬及來袁州
留衣服爲别乃人之情非崇信其法求福田利益也孔子云
丘之禱乆矣凡君子行巳立身自有法度聖賢事業具在方
冊可效可師仰不愧天俯不愧人内不愧心積善積惡殃慶
自各以其類至(慶下或/無自字)何有去聖人之道捨先王之法而從
夷狄之教以求福利也詩不云乎愷悌君子求福不回傳又
曰不爲威惕不爲利疚假如釋氏能與人爲禍祟非守道君
子之所懼也况萬萬無此理(崇或/作福)且彼佛者果何人哉其行
事類君子邪小人邪若君子也必不妄加禍於守道之人如
小人也其身巳死其鬼不靈天地神祇昭布森列非可誣也
(布森方作森布○令按公進平/淮西碑狀亦有森列字可考)又肯令其鬼行胷臆作威福
於其閒哉進退無所據而信奉之亦且惑矣(或作非/大惑欤)且愈不
助釋氏而排之者其亦有說孟子云今天下不之楊則之墨
楊墨交亂而聖賢之道不明則三綱淪而九法斁禮樂崩而
夷狄横幾何其不爲禽獸也故曰能言距楊墨者皆聖人之
徒也(子下或有有字或復岀/聖賢之道不明六字)楊子雲云古者楊墨塞路孟子
辭而闢之廓如也(云或/作日)夫楊墨行正道廢且將數百年以至
於秦卒㓕先王之法燒除其經坑殺學士天下遂大亂(至方/作涘)
(非是其經或作經/書或下有書字)及秦㓕漢興且百年尚未知脩明先王之
道其后始除挾書之律稍求亡書招學士經雖少得尚皆殘
缺十亡二三(尚皆方無尚/字或作皆尚)故學士多老死新者不見全經不
能盡知先王之事各以所見爲守分離乖隔不合不公二帝
三王羣聖人之道於是大壞後之學者無所㝷逐以至於今
泯泯也其禍出於楊墨肆行而莫之禁故也孟子雖賢聖不
得位空言無施雖切何𥙷然頼其言而今學者尚知宗孔氏
崇仁義貴王賤覇而巳(崇方作貴上又有知字○今按宗上/巳有知字王上又有貴字不應複出)
(方本/非是)其大經大法皆亡㓕而不救壞爛而不收所謂存十一
於千百安在其能廓如也然向無孟氏則皆服左袵而言侏
離(上音朱後漢甫蛮傳衣裳班闌語言/侏離注蛮夷語声也語不明之皃)矣故愈嘗推尊孟氏
以爲功不在禹下者爲此也(向方/作苟)漢氏已來羣儒區區修𥙷
百孔千瘡隨亂隨失其危如一髮引千鈞緜緜延延􁃵以微
滅(方無/氏字)於是時也而唱釋老於其閒鼓天下之衆而從之嗚
呼其亦不仁甚矣(甚方/作耳)釋老之害過於楊墨韓愈之賢不及
孟子孟子不能救之於未亡之前而韓愈乃欲全之於巳壞
之後嗚呼其亦不量其力且見其身之危莫之救以死也雖
然使其道由愈而粗傳雖㓕死萬萬無恨天地鬼神臨之在
上質之在傍又安得因一摧折自毀其道以從於邪也(而粗/或作)
(目/粗)籍湜輩雖屢指教不知果能不叛去否辱吾兄眷厚而不
獲承命惟増慙懼死罪死罪愈再拜
　　　答吕毉山人書
愈白惠書責以不能如信陵執轡者(史記魏公子無忌封信/陵若魏有隱士侯嬴爲)
(大梁夷門監者公子從車騎虚左自迎侯生攝弊衣/冠直上載公子上坐欲以觀公子公子執轡愈㳟)夫信陵
戰國公子欲以取士聲勢傾天下而然耳如僕者自度若丗
無孔子不當在弟子之列(僕下方/無者字)以吾子自山出有朴茂之
美意恐未礱磨以丗事又自周後文弊百子爲書各自名家
(方无書各自/各四字非是)亂聖人之宗後生習傳雜而不貫(貫或/作實)故設問
以觀吾子其巳成熟乎將以爲友也其未成熟乎將以講去
其非而趨是耳(下熟乎或作熟邪/趨下或有其字)不如六國公子有市於道
者也方今天下入仕惟以進士明經及卿大夫之丗耳其人
率皆習熟時俗工於語言識形勢善候人主意(方從閣本意/下有在乎云)
(意在謂意之所嚮也左氏晋君少安不在諸侯趙穿有寵而/弱不在軍事漢書王莽意不在哀義祖此也○今按但如諸)
(本語意巳足不假在字爲音也政使能竒亦復幾何而巳不/勝其贅矣此近丗所謂古文昔之弊而謂韓公爲之哉恐閣)
(本𥘉亦失誤而方乃曲爲之說以誤後人故不可/以不辨或者又疑在亦草書者字之誤更詳之)故天下靡
靡日入於衰壞恐不復振起務欲進足下趨死不顧利害去
就之人於朝以爭救之耳非謂當今公卿閒無足下輩文學
知識也不得以信陵比然足下衣破衣繫麻鞋率然叩吾門
吾待足下雖未盡賔主之道不可謂無意者(破上方无衣字/繋上方有脚字)
(者下或/有也字)足下行天下得此於人蓋寡乃遂能責不足於我此
眞僕所汲汲求者議雖未中節其不肯阿曲以事人者灼灼
明矣(阿曲方無曲字或作効俗或/可上仍有効字或作効阿俗)方將坐足下三浴而三熏
之聽僕之所爲少安無躁愈頓首
　　　答渝州李使君書(或注方/古二字)
乖隔年多不獲數附書慕仰風味未嘗敢忘(書下或/有狀字)使至連
辱兩書告以恩情迫切不自聊賴(連辱方作/辱連𥿄)重序河南事跡
本末文字綢宻典實可㝷而推究之明萬萬無一可疑者欽
想所爲益深勤企(欽上方/有重字)豈以愈爲粗有知識可語以心而
告之急哉是比數愈於人而收之何幸之大也(於下或/有古字)愈雖
無節槩知感激若使在形勢親狎於要路有言可信之望雖
百悔吝不敢黙黙(知上疑脫一字信或作伸方云信音伸之/下或無望字敢下方無複出黙字〇今按)
(衆本皆未安疑本用易有言不信之語若作/言有可信而讀如字則其義通矣更詳之)今旣無由縁進
言言之恐益累髙明是以負所期待竊竊轉語於人不見成
效此愈之罪也然不敢去心期之無巳以報見待惟且遟之
勿遽捐罷幸甚(去心或作忘去其心或無期之無巳四字捐/或作止○今按捐罷字疑衍○又按此書題)
(一作狀故其詞亦/用俗躰不甚作文)莊子云知其無可柰何而安之若命者聖
也傳曰君子竢命然無所𥙷益進其厭飫者祗増愧耳良務
寛大愈再拜
　　答元侍御書
九月五日愈頓首微之足下前歳辱書論甄逢父濟識安禄
山必反即詐爲喑棄去(棄或/作亡)禄山反有名號又逼致之濟死
執不起卒不汙禄山父子事又論逢知讀書刻身立行勤巳
取足不干州縣斥其餘以救人之急足下繇是與之交欲令
逢父子名迹存諸史氏(方作事/非是)足下以抗直喜立事斥不得
立朝失所不自悔喜事益堅微之乎子眞安而樂之者(抗或/作伉)
謹詳足下所論載校之史法若濟者固當得附書(附字疑衍/盖済固合)
(立傳下應/言附書也)今逢又能行身幸於方州大臣以摽白其先人事
(白方/作目)載之天下耳目徹之天子追爵其父第四品赫然驚人
逢與其父俱當得書矣濟逢父子自吾人發春秋美君子樂
道人之善夫苟能樂道人之善則天下皆去惡爲善善人得
其所其功實大足下與濟父子俱宜牽聮得書足下勉逢令
終始其躬而足下年尚彊嗣德有繼將大書特書屢書不一
書而巳也愈旣承命又執筆以竢愈再拜
朱文公校昌黎先生集卷之十八
朱文公校昌黎先生集卷之十九(考異音/釋附)
　書　序
　　　與鄭相公書(鄭餘慶时/鎭㒷元)
再奉示問皆縁孟家事(樊日元和九年三月以鄭餘慶為㒷/元尹餘慶辟孟郊参謀郊挈其妻行)
(至閬郷/暴卒)辭㫖惻惻憂慮深逺竊有以見大人君子篤於仁愛
終始不倦伏讀感欷不知所喻舊与孟往還數人昨巳共致
百千巳來㝷巳至東都計供葬事外尚有餘資今裴押衙所
送二百七十千足以益業爲遺孀(音霜樊日是歳十月葬郊/其費皆出鄭相及東野旧)
(往還者以其餘財贍給/其家郊元子妻鄭氏)永乆之賴孟氏兄弟在江東未至先
与相識亦甚循善所慮才幹不足任事鄭氏兄弟惟最小者
在東都固如所示不可依仗孟之深友太子舎人樊宗師(孟/下)
(或有/氏字)比持服在東都今巳外除經營孟家事不啻如巳前後
人所与及裴押衙所送錢物並委樊舎人主之營致生業必
棄絶之罪於門下誠不忍竒寳横棄道側而閤下篋櫝尚有
少闕不滿之処猶足更容輙冐言之退増汗懾(篋或作匱方/云无闕字)
謹狀
　　　與鄂州柳中丞書(公綽时觀/察鄂岳)
淮右殘孽尚守巢窟(或作/窟巢)環㓂之師殆且十萬瞋目語難(方/云)
(此用荘子語杭/蜀本作難語非)自以爲武人不肯循法度頡頑作氣勢竊爵
位自尊大者肩相磨地相属也不聞有一人援桴鼓誓衆而
前者但日令走馬来求賞給助㓂為声勢而已(日方/作月)閤下書
生也詩書礼楽是習仁義是修法度是束一旦去文就武鼓
三軍而進之陳師鞠旅親与為辛苦慷慨感激同食下卒將
二州之牧(樊日元和十年詔公綽以兵五千隷安州刺史李/聽討吳元済公綽曰朝廷謂吾書生不知兵耶請)
(自行許之引兵渡江扺安州聽以軍礼迎謁公綽謂日以公/丗將曉兵吾且欲署聀以兵法從亊聴日唯命以都知兵馬)
(使中軍先鋒行營都虞候三牒受之選卒六千属聽戒其部/將日行􁨃事一央都將聴𬒳恩威遂尽力當时服其知權十)
(􁐇家有疾病公綽厚給之/人皆感激故毎戦皆捷)以壯士氣斬所乗馬(樊日公綽所/乗馬躡杀圉)
(人公綽命杀馬以祭或日圉人不自備耳良馬可惜公綽日/材良性駑必杀之補注柳氏叙訓及新旧唐史並以杀馬為)
(公綽為襄陽莭度使时事司馬温公考/異正引公此書證之去乃鄂岳时亊)以祭踶(大計切又徒/兮切一作蹄)
(漢武帝詔馬奔/踶而致千里)死之士雖古名將何以加兹此由天資忠孝
欎於中而大作於外動皆中於機㑹以取勝於當丗而為戎
臣師豈常習於威暴之事而楽其闘戦之危也哉愈誠怯弱
不適於用聽於下風竊自増氣誇於中朝稠人廣衆㑹集之
中(或无㑹/集二字)所以羞武夫之顔令議者知將國兵而爲人之司
命者不在彼而在此也(而在方/无而字)臨敵重愼誡輕出入良用自
愛以副見慕之徒之心而果為國立大功也幸甚幸甚不宣
(食或作用非是或无之/徒二字方无下之字)愈再拜
　　　又一首
愈愚不能量事勢可否比常念淮右以靡弊困頓三州之地
蛟蚋蟻蟲之聚感兇竪喣濡飲食之惠提童子之手坐之堂
上奉以爲帥出死力以抗逆明詔戰天下之兵乗機逐利四
出侵暴屠燒縣邑賊殺不辜環其地數千里莫不𬒳其毒洛
汝襄荆許潁淮江爲之騷然丞相公卿士夫夫勞於圖議(啚/或)
(作囯/兆是)握兵之將熊羆貙虎之士畏懦䠞(将六切/促也)蹜莫肯杖戈
爲士卒前行者獨閤下奮然率先楊兵界上將二州之守親
出入行間與士卒均辛苦生其氣勢見將軍之鋒頴凛然有
向敵之意用儒雅文字章句之業取先天下武夫関其口而
奪之氣愚𥘉聞時方食不斍棄七箸起立豈以爲閤下眞能
引孤軍單進與死㓂角逐爭一旦僥倖之利哉(真或作直非/是或无单字)
就令如是亦不足貴其所以服人心在行事適機宜而風采
可畏愛故也是以前狀輙述鄙誠眷惠手翰還答益増欣悚
(惠下或/有賜字)夫一衆人心力耳目使所至如時雨三代用師不出
是道閤下果能充其言継之以無倦得形便之地甲兵足用
雖國家故所失地旬歳可坐而得(歳或/作月)况此小㓂安足置齒
牙間勉而卒之以俟其至幸甚夫逺徴軍士行者有羇旅離
别之思居者有怨曠騷動之憂本軍有饋餉煩費之難地主
多姑息形迹之患急之則怨緩之則不用命浮寄孤懸形势
銷弱又與賊不相諳委臨敵恐駭難以有功若召募土人(召/或)
(作/占)必得豪勇與賊相熟知其氣力所極無望風之驚愛護郷
里勇於自戰徴兵滿萬不如召募数千閣下以爲何如儻可
上聞行之否計巳與裴中丞相見行營事宜不惜時賜示及
幸甚不宣愈再拜
　　　答魏愽田僕射書
季冬極寒伏惟僕射尊體動止萬福即日愈蒙􁄄蒙恩改職
事不任感懼(諸本无蒙􁄄二字方从閣本〇今按蒙免者蒙/田之庇而得遣免也連上文為句蒙恩者蒙上)
於乆故游從之中伏蒙恩奬知待最深最厚無有比者(方无/伏字)
(比或/作倫)懦弱昏塞不能奮勵出竒少答所遇拜辭之後切念旬
朔不即獲侍言笑東望殞涕有兒女子之感(或无子字方云/史記非兒女子)
(所知爲児女子/所詐當有子字)獨宿直舎無可告語展轉歔欷不能自禁華
州雖實百郡之首重於藩維然閣下居之則爲失所愚以爲
苟慮有所及宜密以上聞不宜以踈外自待(不下或/无宜字)接過客
俗子絶口不桂時事務爲崇深以拒止嫉妬之口親近藥物
方書動作歩超以致和宣滯爲國自愛副鄙陋拳拳之心幸
甚幸甚謹奉狀不宣愈再拜
　　　　尹不臺參答友人書
(或作与友人論京尹不臺参書洪日長慶三年六/月以公爲京兆尹兼御史大夫敕放䑓参後不得)
(爲例按魏氏春秋云故事御史中丞与洛陽令相/遇則分路而行以士主多逐捕不欲稽留然非唐)
(制也順宗实錄云故事尹与御史相遇尹下道避/尹尚避御史豈有不䑓参之理當時敕放䑓参後)
(不爲例則知故事須䑓参也○唐本事須䑓参下/云亦是何典故赤令尚與中丞分道而行何况京)
(尹聖恩以爲然便令宣與李紳不用䑓参今本顚/倒不可讀當從唐本樊日時宰相悪御史中丞李)
(紳欲逐之特詔公不䑓参以激紳二果劾奏公公/以詔自解文刺紛然宰相以䑓府不協遂罷公爲)
(兵部侍郎而出紳爲江西觀察使紳朝辝位訴帝/復留紳爲兵部侍郎公復爲吏部按正元十八年)
(公爲四門博士時薦士十人於陸傪李紳在焉紳/昧其平昔之薦而劾公公旣不言而丗亦未有辨)
(之者又謂公蹙紳以附逢吉独王黄州/荅丁晋公書以謂曲在紳盖公論也)
所示情眷之至不勝悚荷臺參實奏云容桂觀察使帶中丞
尚不臺參(或无/使字)京尹郡國之首所管神州赤縣官帶大夫豈
得却不如事須臺參聖恩以爲然便令宣與李紳不用臺參
亦是何典故赤令尚與中丞分道而行何况京尹(方云吕丞/相本改定)
(亦是以下十九字綴於事須䑓参之下仍於却不如下添中/丞二字慶善云今本顚倒不可讀當从唐本不知洪所謂唐)
(本者何本也閣杭蜀本只同今文姑以闕疑可也一日不用/䑓参巳下當再出䑓参二字義亦自通○今按二說皆未安)
(後說雖差勝然文意似亦/未足當闕之以俟知者)人見近事習耳目所熟稍殊異即
怪之其於道理有何所傷聖君使行即是故事自古豈有定
制也停推廵縁府中𥚹迫是實若别差人即是妄說豈有此
事小人言不可信類如此亦在大賢斟酌而断之流言止於
智者正謂此耳客多自修報狀不得(或作不及自修报/或作不及修报狀)伏惟
照察(照方作昭○今按唐人/書帖用照察字亦多)
　　　送陸歙州詩序
(或無詩字或作送陸貟外出刺歙州詩并序/方云陸傪也洪云一本自此下爲第二十卷)
貞元十八年二月十八日祠部貟外郎陸君岀刺歙州朝廷
夙夜之賢都邑游居之良齎咨涕洟咸以爲不當去歙大州
也刺史尊官也由郎官而往者前後相望也當今賦出於天
下江南居十九宣使之所察歙爲富州宰臣之所薦聞天子
之所選用其不輕而重也較然矣如是而齎咨涕洟以爲不
當去者陸君之道行乎朝廷則天下望其賜刺一州則專而
不能咸(咸或作或而属下句方从閣本作咸而属上/句○今按莊子有周徧咸之語方本得之)先一州
而後天下豈吾君與吾相之心哉(先上諸本有謂字方从閣/本云杭本訛咸作或然尚)
(无謂字蜀本始作或爲今/本易爲作謂訛轉甚也)於是昌黎韓愈道願留者之心而
泄其思作詩曰
我衣之華兮我佩之光陸君之去兮誰與翶翔(諸本如此方/从閣杭本光)
(翔下皆有兮字去下无兮字〇今按古詩賦有句二用韵及/語助者賡歌是也有隔句用韵及兮而兮在上句之未韵在)
(下句之末者騷經是也有隔句用韵而上句不韵不兮下句/押韵有兮者橘頌之類是也今此詩方本若用賡敬之例則)
(華光有弓而不韵其去字一句又并无也若用騷經之例則/光翔當用韵而不當有兮華虽可以有兮而去復不可以无)
(兮也若用橘頌之例則下三句爲合而首句不當有兮也韓/公深於騷者不應如此盖方所从之本失之也今定从諸本)
(以騷經及賈誼吊屈首章爲例若欲以橘頌爲例則止去/方本首句一兮字尤爲簡便但无此本不敢以意創耳)歛
此大惠兮施于一州今其去矣胡不爲留我作此詩歌于逵
道無疾其驅天子有詔
　　　送孟東野序
大凡物不得其平則鳴草木之無聲風撓之鳴水之無聲風
蕩之鳴其躍也或激之其趍也或梗之其沸也或炙之金石
之無聲或擊之鳴人之於言也亦然有不得巳者而后言其
謌也有思其哭也有懷凡出乎口而爲聲者其皆有弗平者
乎樂也者欎於中而泄於外者也擇其善鳴者而假之鳴金
石絲竹匏土革木八者物之善鳴者也維天之於時也亦然
擇其善鳴者而假之鳴是故以鳥鳴春以雷鳴夏以蟲鳴秋
以風鳴冬四時之相推􁒝其必有不得其平者乎(鳥下方从/閣本有獸)
(字非是敓古/奪字或作奪)其於人也亦然人聲之精者爲言文辭之於言
又其精也(方从閣杭蜀本去又字而取下句尢/字足戓一句不成文理說見下條)尤擇其善鳴
者而假之鳴(按上文巳再言擇其善鳴者而假之鳴矣則此/又言人声之精者爲言而文詞又其精者故尤)
(擇其善鳴者而假之鳴又字尤字正是関鍵血脉首尾相應/処方以三本之誤遂去又字而以尤字属上句不唯此句不)
(成文理又使此篇語无次/第其誤尤甚今悉正之)其在唐虞咎陶禹其善鳴者也而
假以鳴(在下或有於字/假下或有之字)䕫弗能以文辝鳴又自假於韶以鳴
(弗方作不/而无能字)夏之時五子以其歌鳴伊尹鳴殷周公鳴周凡載
於詩書六藝皆鳴之善者也周之衰孔子之徒鳴之其聲大
而逺傳曰天將以夫子爲木鐸其弗信矣乎其末也莊周以
其荒唐之辝鳴(辝或作說下或有於楚二字方云荘子蒙人/蒙梁地也且辝楚威王之䀻未嘗仕於楚也)
楚大國也其亡也以屈原鳴臧孫辰孟軻荀卿以道鳴者也
楊朱墨翟管夷吾晏嬰老聃申不害韓非眘到田駢鄒衍户
佼(音絞又古爻切魯人啇君師之/鞅死入蜀著書二十篇号户子)孫武張儀蘇秦之属皆以
其術鳴秦之興李斯鳴之漢之時司馬遷相如揚雄最其善
鳴者也其下魏晉氏鳴者不及於古然亦未嘗絶也(其下方/无其字)
(然亦未嘗絶也諸本皆有此句方从閤本刪/去○今按有此一句文意乃足閣本脫也)就其善者其聲
清以浮其節數以急其辝淫以哀其志㢮以肆(善下或有鳴/字浮方从諸)
(本作淳唯蜀本及文苑作浮○今按此數句皆言魏晋以下/文章之病不應用淳字以美之諸本皆誤数以急㢮以肆二)
(句諸本皆如此方从謝本刪去二以字〇今按自其声至此/四句當爲二列其苐二苐四句古本偶皆脫一字而方必从)
(之遂使句之短長参差不斉而不可讀正与上李巽書相似/其意以爲必如是然後爲古而不知所謂古者不在是也)
其爲言也亂雜而無章將天醜其德莫之顧邪何爲乎不鳴
其善鳴者也(諸本如此方从閤本以乱爲詞又從閤杭本刪/去将天以下十九字〇今按方本極无理盖因)
(乱而誤為辝又因辝而轉作詞耳今/當改詞爲乱又𥙷十九字文意乃足)唐之有天下陳子昻蘇
源明元結李白杜甫李觀皆以其所能鳴其存而在下者孟
郊東野始以其詩鳴其髙出魏晋不懈而及於古其他浸淫
乎漢氏矣(魏晋方作晋魏或无古字氏矣/方从閤本无此二字皆非是)從吾遊者李翶張
籍其尤也三子者之鳴信善矣(方无信字或作善鳴皆非是/左傳云克巳復礼仁也信善)
(哉公虽未必用此/語然亦偶合也)抑不知天將和其聲而使鳴國家之盛邪
抑將窮餓其身思愁其心腸而使自鳴其不幸邪三子者之
命則懸乎天矣(方从閤杭蜀苑則下有有字非是若/果有有字即天下當有者字更詳之)其在上
也奚以喜其在下也奚以悲東野之役於江南也有若不釋
然者故吾道其命於天者以解之(釋或作懌然者方作者然/云顧命王不懌或作不釋)
(釋猶開釋也〇按嘉祐本作不釋然者其語本/出荘子方与或本皆誤也以觧方无以字非是)
　　　送許郢州序
(或作送許史君刺郢州序仍注仲輿二字/或作志/雍樊云志雍安陸許氏貞元九年進士終監察御史)
愈嘗以書自通於于公累數百言(公下或/有頔字)其大要言先逹之
士得人而託之則道德彰而名問流後進之士得人而託之
則事業顯而爵位通(要下或有也/字問或作聞)下有矜乎能上有矜乎位
雖恒相求而喜不相遇于公不以其言爲不可復書曰足下
之言是也(諸本无喜字方从/閤杭蜀苑得之)于公身居方伯之尊蓄不丗之
材而能與卑鄙庸陋相應荅如影響是非忠乎君而樂乎善
以國家之務爲巳任者乎(丗下或有出字/出下或有羣字)愈雖不敢私其大
恩抑不可不謂之知巳恒矜而誦之情巳至而事不從小人
之所不爲也故於使君之行道刺史之事以爲于公贈凡天
下之事成於自同而敗於自異爲刺史者恒私於其民不以
實應乎府爲觀察使者恒急於其賦不以情信乎州繇是刺
史不安其官觀察使不得其政財巳竭而歛不休人巳窮而
賦愈急其不去爲盗也亦幸矣(賦方作怒以上/下文考之非是)誠使刺史不
私於其民觀察使不急於其賦(方无下其字以/上句考之非是)刺史曰吾州
之民天下之民也惠不可以獨厚觀察使亦曰某州之民天
下之民也歛不可以獨急如是而政不均令不行者未之有
也(以獨急或/无以字)其前之言者于公旣巳信而行之矣今之言者
其有不信乎(前下方无之字非是/○今疑其字當作某)縣之於州猶州之於府也
有以事乎上有以臨乎下同則成異則敗者皆然也非使君
之賢其誰能信之(信方作從以上/文考之非是)愈於使君非燕游一朝之
好也故其贈行不以頌而以規
　　送竇從事序
踰甌閩而南皆百越之地(甌方作越以下文重出越字考之/非是或无甌字亦非越或作粤)
於天文其次星紀其星牽牛連山隔其隂鉅海敵其陽(敵一/作歊)
(氣上烝也方从閤苑作𫾣云敲横擿也謂鉅海𫾣蕩其南也/○今按𫾣徴扣也字書訓以横擿而漢書注又訓擿爲發動)
(盖不以杖末奮擊但以杖身徴扣而發動之所謂横擿也海/之爲物最鉅其所震蕩豈徴扣之謂邪閤本盖誤而方必爲)
(曲說以附之殊不可曉作歊亦非是但當作/敵乃當抵對捍之意与上句隔字正相對也)是維島居卉服
之民風氣之殊著自古昔(氣方从閤蜀本作俗○今按島居/卉服巳見其民俗之陋因又言此)
(以見其風氣之悪自是兩事故下文云民俗/旣迁風氣亦隨也閤蜀皆誤古方作在非是)唐之有天下號
令之所加無異於逺近民俗旣遷風氣亦隨雪霜時降癘疫
不興瀕海之饒固加於𥘉(疫或作疾方云瀕濵也篆文无賔/字漢志瀕南山又瀕河十郡只用)
(類字加於方作如其〇今以上文考之此當言其氣俗旣変/生物益蕃之意若云固如其𥘉則却是未曽変矣方本非是)
是以人之之南海者若東西州焉(之之諸本无復出之字方/从閤杭蜀苑得之若或作)
(如)皇帝臨天下二十有二年(臨下或/有御字)詔工部侍郎趙植爲廣
州刺史盡牧南海之民署從事扶風竇平平以文辝進於其
行也其族人殿中侍御史牟合東都交遊之能文者二十有
八人賦詩以贈之於是昌黎韓愈嘉趙南海之能得人壯從
事之答於知我不憚行之逺也(我或作巳行之逺文苑如此/諸本之或作於或作我於行)
(逺方无行之/二字皆非是)又樂貽周之愛其族叔父能合文辝以寵榮之
作送竇從事少府平序(貽上或有/其宗二字)
　　　上巳日燕太學聽彈琴詩序
與衆樂之之謂樂樂而不失其正又樂之尤也(尤方从閤/本作光)四
方無闘爭金革之聲京師之人旣庻且豊天子念致理之艱
難樂居安之閑暇肈置三令節(洪曰舊史云貞元四年九月/詔正月晦日三月三日九月)
(九日三節日冝任文武官僚選勝地追賞爲楽五年正月詔/以二月一日爲中和節代正月晦日備三令節数此序在正)
(元壬午癸未間公爲四門博士其云/肇置三令節盖謂徳宗朝始置耳)詔公卿羣有司至于其
日率厥官屬飲酒以樂所以同其休宣其和感其心成其文
者也(方无/屬字)三月𥘉吉實惟其時司業武公(下或有少/儀二字)於是緫
太學儒官三十有六人列燕于祭酒之堂罇爼旣陳肴羞惟
時醆犖序行獻酬有容歌風雅之古辭斥夷狄之新聲襃衣
危冠與與如也(與與或作愉愉方从杭蜀本云詩我黍與與/淮南子善用兵者陵其與與皆音餘○今按)
(論語有/此全句)有儒一生魁然其形抱琴而來歴階以昇(儒一或作/一儒以或)
(作/而)坐于罇爼之南鼓有虞氏之南風賡之以文王宣父之操
(孫曰賡續也樊曰文王操見史記孔子斈/琴於師㐮宣父操如將帰猗蘭亀山也)優游夷愉廣厚髙
明追三代之遺音想舞雩之詠歎及暮而退皆充然若有得
也(有下或/有所字)武公於是作歌詩以美之命屬官咸作之命四門
博士昌黎韓愈序之
　　送齊皡下第序
(皥或作曎方云考唐/宰相丗系表當作皡)
古之所謂公無私者其取捨進退無擇於親踈逺邇惟其宜
可焉其下之視上也亦惟視其舉黜之當否不以親踈逺邇
疑乎其上之人(下或有也字或无之/人二字而有也字)故上之人行志擇誼坦
乎其無憂於下也(或无故字/或无之字)下之人尅巳愼行確乎其無惑
於上也是故爲君不勞而爲臣甚易見一善焉可得詳而舉
也見一不善焉可得明而去也(方从閤杭蜀苑/无詳明二字)及道之衰上
下交疑於是乎舉讎舉子之事載之傳中而稱美之而謂之
忠(或无下/而字)見一善焉若親與邇不敢舉也見一不善焉若䟽
與逺不敢去也(方无上/敢字)衆之所同好焉矯而黜之乃公也衆
之所同惡焉激而舉之乃忠也(衆下或皆/有人字)於是乎有違心之
行有怫志之言有内媿之名若然者俗所謂良有司也(然或/作是)
膚受之訴不行於君巧言之誣不起於人矣烏虖今之君天
下者不亦勞乎爲有司者不亦難乎爲人嚮道者不亦勤乎
(烏虖方云猶嗚呼也古文於乎烏虖嗚呼皆一義或作於是/乎非是爲有方无爲字爲人嚮道諸本皆同但嚮或作鄉方)
(从閤苑以人爲仁殊无文理盖所謂人者指應㪯者而言爲/之作嚮道者謂指引其道路所嚮如公之於侯喜侯雲長之)
(徒是巳其作郷者亦音向与兵書所/謂以鄉人為導者音義皆不同也)是故端居而念焉非君
人者之過也則曰有司焉則非有司之過也則曰今㪯天下
人焉則非今㪯天下人之過也蓋其漸有因其本有根生於
私其親成於私其身以已之不直而謂人皆然(其親其下/或有所字)其
植之也固乆其除之也实難非百年必丗不可得而化也非
知命不惑不可得而改也巳矣乎其終能復古乎若髙陽斉
生者其起予者乎斉生之兄爲時名相出藩于南(之兄方元/之字于下)
(方从杭苑有鎮字公閣本无○今按斉映以貞元七年由桂/管改江西是時淇州只為江西觀察使至咸通中乃有鎮南)
(之号耳杭/苑皆誤)朝之碩臣皆其舊交斉生㪯進士有司用是連枉
斉生斉生不以云乃曰我之未至也有司其枉我哉(其枉或/作豈枉)
(方从閣杭/蜀本得之)我将利吾器而俟其時耳抱負其業東歸於家吾
觀於人有不得志則非其上者衆矣亦莫計其身之短長也
若斉生者旣至矣而曰我未也不以閔於有司其不亦鮮乎
哉(既至矣方作既不得志矣〇今按上文曰我之未至/也下文日我未也則此作至為是未下或有至字)吾用
是知斉生後日誠良有司也能復古者也公無私者也知命
不惑者也
　　　送陳密序
太斈生陳密請於余曰密承訓於先生今将歸覲其親不得
朝夕見願先生賜之言密将以爲戒(覲或/作拜)密来太斈㪯明經
累年不獲選是弗利於是科也(獲下或/有其字)今将易其業而三礼
(樊日唐制取士有明經科而明經之别有五經有三經有二/經有三礼有三傳有史科凡礼記春秋左氏傅為大經詩周)
(礼儀礼為中經易尚書春秋公羊傳為/小經孫曰三礼科正元五年二月置)是習願先生之張之
也密将以爲郷榮(方无/以字)余媿乎其言遺之言曰子之業信習
矣其容信合於礼矣(其下或有/仪字非是)抑吾所見者外也夫外不足
以信内子誦其文則思其義習其儀則行其道則将謂子君
子也爵禄之来也不可辭矣科寕有利不利邪(謂其習其或/並无其字)
　　　送李愿歸盤谷序
(樊日東坡云歐陽公言晋无文章惟陶渊明帰去/来一萹而巳余亦謂唐无文章惟韓退之送李愿)
(帰盤谷一萹而巳平生欲效此作一萹毎执筆輒/罷因自笑日不若且放教退之独歩唐人䟦序後)
(云云昌黎韓愈知名之士髙愿之䝨故叙而送之/云云樊日按正元十七年歳在辛巳欧陽公集古)
(錄云當時退之官尚未㫫其道未為當時所宗师/故但云知名士然當時送愿者為不少而独刻此)
(序盖其文章巳重於時也方云此序/正元十七年作公年纔三十四耳)
太行之陽有盤谷盤谷之間泉甘而土肥草木藂茂居民鮮
少或曰謂其環兩山之間故曰盤或曰是谷也宅凼而势阻
隱者之所盤旋友人李愿居之(盤下諸本皆有旋字珙氏石/本杭本同或作桓方从樊氏)
(石本閣蜀苑剛去○今按两石本不同說見下條友人諸本/及洪氏石本皆作友方云樊氏石本作有○今按校此書者)
(以印本之不同而取正於石本今石本乃又不同如此則又/未知其孰是也然以理推之則作有者為无理故今特詳著)
(之以見所謂石本/者之不足信也)愿之言曰人之稱大丈夫者我知之矣利
澤施于人名聲昭于峕(施于諸本于作/於方从石本)坐于廟朝進退百官
而佐天子出令其在外則樹旗旄羅弓矢武夫前呵從者塞
途供給之人各执其物夾道而疾馳喜有賞怒有刑(文苑賞/作賜樊)
(氏石本无/此六字)才畯滿前道古今而譽盛德入耳而不煩曲眉豊
頰清聲而便体秀外而惠中飄輕𥚑翳長䄂粉白黛緑者列
屋而閑居妬寵而負恃爭妍而取怜大丈夫之遇知於天子
用力於當丗者之所爲也(天子諸本作主上方从石本為上/諸本有所字方从石本刪去下文)
(於時者之所/為也同此)吾非惡此而逃之是有命焉不可幸而致也窮
居而閑処升髙而望逺(諸本如此方从/石閣苑作逺望)坐茂樹以終日濯清
泉以自㓗採於山美可茹釣於水鮮可食起居無時惟適之
安(蜀本及洪氏石本之作所方从苑粹樊氏石本作之〇今/按此二石本不同又足以見所謂石本者之难信矣然以)
(理推之作之為是/諸舊本亦多同者)與其有譽於前孰若无毀於其後與其有
楽於身孰若無憂於其心(与其下諸本並有有/字方从石本刪去)車服不維刀
鋸不加理亂不知黜陟不聞大丈夫不遇於時者之所爲也
我則行之伺候於公卿之門奔走於形势之途足将進而趑
趄口将言而囁嚅(趑取私切趄音狙囁之舌切又而舌切需/女居切又音如赼趄行不進皃囁需不敢)
(出口/也)処穢汙而不羞觸刑辟而誅戮(穢汙方从諸本作汙穢/今用石本改不羞樊本)
(作弗差辟樊/石本作法)徼倖於萬一老死而後止者其於爲人賢不肖
何如也昌黎韓愈聞其言而壯之與之酒而爲之歌曰
盤之中維子之宫盤之土可以稼(諸本作惟子之稼/方从石閤如此)盤之泉
可濯可沿(石閣杭本沿作湘方从石本云洪氏以爲作湘者/石本磨㓕或以閣本意之也然此文自如往而復)
(以上皆二語一韵以稼叶土此類囯多以容叶深以詩七月/易恒卦小象考之亦合古韵独湘不可与泉叶按公論語筆)
(解以浴于沂作沿于沂政与此沿同義今只以沿爲正○今/按方以古韵為据舎所信之石杭閤本而去相从沿其說當)
(矣然必以筆觧爲說又似太拘今丗所傳筆觧盖未必韓公/本眞也又按洪云石本在済源張端家皆缺裂不全惟可濯)
(可湘一句甚明又与方引洪氏磨滅之說不同不知何故姑/記之以俟知者然其大槩只爲从湘字耳政使实然亦不足)
(取其說詳/於下條云)盤之阻誰爭子所窈而深廓其有容繚而曲如往
而復嗟盤之楽兮楽且無殃(殃方从洪校石本作央又云樊/本只作殃然閣杭蜀本皆作央)
(王逸注离騷云央尽也巳也方又云此文如叢作藂俊作畯/時作峕皆石本字也○今按作殃於義爲得又按此萹諸校)
(本多从石本而樊洪兩石巳自不同未知孰是其有同者亦/或无理未可尽信按欧公集古跋尾云盤谷序石本正元中)
(所刻以集本校之或小不同疑刻石誤然以其當時之物姑/存之以為佳玩其小大不足校也詳公此言最為通論近丗)
(論者專以石本為正如水門記溪堂詩予巳論之/南海廟刘統軍碑之類亦然其謬可考而知也)虎豹逺跡
兮蛟龍遁藏鬼神守護兮呵禁不祥(禁或/作禦)飲則食兮壽而康
无不足兮奚所望(則或/作且)膏吾車兮秣吾馬従子于盤兮終吾
生以徜徉(上音常下音/羊猶徘徊也)
　　　送牛堪序
(此篇或在後卷之首/方从閣杭蜀本置此)
以明經㪯者誦数十萬言又約通大義徴辝引類旁岀入他
經者又誦数十萬言其爲業也勤矣登第於有司者去民畒
而就吏禄由是進而累爲卿相者常常有之其爲獲也亦大
矣然吾未甞聞有登第於有司而進謝於其門者豈有司之
待之也抑以公不以情㪯者之望於有司也亦將然乎(門上/或无)
(其/字)其進而謝於其門也則爲私乎抑無乃人亊之未思或者
不能㪯其礼乎若牛堪者思慮足以及之材質足以行之而
又不聞其往者其將有以哉(或无/將字)違衆而求識立竒而取名
非堪心之所存也由是而觀之若堪之用心其至於大官也
不爲幸矣堪太斈生也余博士也博士師屬也於其登第而
歸将榮於其郷也能無說乎
朱文公校昌黎先生集卷之十九
朱文公校昌黎先生集卷之二十(考異音/釋附)
　　序
　　　送董邵南序(南下或有遊/河北三字)
燕趙古稱多感慨悲歌之士董生舉進士連不得志於有司
懷抱利器欎(欎)適兹土吾知其必有合也董生勉乎哉夫以
子之不遇時苟慕義彊仁者皆愛惜焉矧燕趙之士出乎其
性者哉然吾嘗聞風俗與化移易吾惡知其今不異於古所
云邪聊以吾子之行卜之也(於吾方从閣本作於吾云或作/聞而无邪字〇今按萹首云古)
(称多感慨悲歌之士諸本作古所云語乃相應作吾所聞猶/為近之而語势巳微舛矣若曰吾所云則都无来歴不成文)
(字必是謬誤无疑也然此篇言燕趙之士仁義出於其性乃/故反其詞以深譏其不臣而習乱之意故其卒章又為道上)
(威德以警動而招徠之/其旨微矣讀者詳之)董生勉乎哉吾因子有所感矣爲我
弔望諸君之墓而觀於其市復有昔時屠狗者乎爲我謝曰
明天子在上可以出而仕矣
　　　贈崔復州序
有地數百里趨走之吏自長史司馬巳下數十人其禄足以
仁其三族及其朋友故舊樂乎心則一境之人喜不樂乎心
則一境之人懼丈夫官至刺史亦榮矣(丈上或/有大字)雖然幽逺之
小民其足跡未嘗至城邑苟有不得其所能自直於郷里之
吏者鮮矣况能自辨於縣吏乎(方无苟有二/字或无有字)能自辨於縣吏
者鮮矣况能自辨於刺史之庭乎由是刺史有所不聞小民
有所不宣賦有常而民産無恒水旱癘疫之不期民之豐約
懸於州(句)縣令不以言連帥不以信民就窮而歛愈急吾見
刺史之難爲也(州或作前縣下或有/復出縣字皆非是)崔君爲復州其連帥則
于公崔君之仁足以蘇復人于公之賢足以庸崔君有刺史
之榮而無其不爲者將在於此乎(崔君之仁上或/有愈以爲三字)愈嘗辱于
公之知而舊游于崔君慶復人之將蒙其休澤也於是乎言
　　　贈張童子序(子下或有/兵曹字)
天下之以明二經舉於禮部者歳至三千人始自縣考試定
其可舉者然後升於州若府其不能中科者不與是数焉州
若府緫其屬之所升又考試之如縣加察詳焉定其可舉者
然後貢於天子而升之有司其不能中科者不與是數焉謂
之郷貢有司者揔州府之所升而考試之加察詳焉第其可
進者以名上於天子而藏之屬之吏部歳不及二百人謂之
出身能在是選者厥惟艱哉二經章句僅數十萬言其傳注
在外皆誦之又約知其大說(或无/大字)繇是舉者或逺至十餘年
然后與乎三千之數而升於禮部矣又或逺至十餘年然後
與乎二百之數而進於吏部矣班白之老半焉昏塞不能及
者皆不在是限有終身不得與者焉(之老二字/或作者)張童子生九
年自州縣逹禮部一舉而進立於二百之列(百下或/有人字)又二年
益通二經有司復上其事繇是拜衛兵曹之命人皆謂童子
耳目明逹神氣以靈余亦偉童子之獨出于等夷也童子請
於其官之長隨父而寧母歲八月自京師道陜南至號東及
洛師北過太河之陽九月始來及鄭(洛师或作洛陽及鄭方/作反鄭云此序疑作於)
(鄭序云愈与童子俱陸公之門人是童子以貞元八年升于/礼部又二年拜衛兵曹盖十年也公十年曽往河陽省墳墓)
(見祭老成文序當作於此時童子豈或鄭人邪〇今按反字/諸本多作及字盖自洛東出便可至鄭今以北過何陽故九)
(月始及鄭童子/未必為鄭人也)自朝之聞人以及五都之伯長羣吏皆厚其
餼賂或作謌詩以嘉童子童子亦榮矣(聞或作文方云五都/當謂雍陕􁆁蒲洛羣)
(吏方以閣苑本定蜀本訛作郡/吏今本併訛吏為縣其失逺矣)雖然愈將進童子於道使人
謂童子求益者非欲速成者夫少之與長也異觀少之時人
惟童子之異及其長也將責成人之禮焉(与或作於礼/上方无之字)成人
之禮非盡於童子所能而巳也然則童子宜暫息乎其巳斈
者而勤乎其未斈者可也愈與童子俱陸公之門人也慕回
路二子之相請贈與處也故有以贈童子(与処上或有出字/非是方云礼子路)
(去鲁謂顔子曰何以贈我顔子請/曰何以処我義不當有出字也)
　　　送浮屠文暢師序
人固有儒名而墨行者問其名則是校其行則非可以與之
游乎(儒名方作/名儒非是)如有墨名而儒行者問之名則非校其行而
是可以與之游乎(之名或作其名/而是或作則是)揚子雲稱在門牆則揮之
在夷狄則進之吾取以為法焉浮屠師文暢喜文章其周遊
天下凡有行必請於搢紳先生以求咏歌其所志(方无浮屠/師三字喜)
(下或有為字/謌方作哥)貞元十九年春将行東南柳君宗元為之請解
其装得所得叙詩累百餘篇非至篤好其何能致多如是邪
(請或作序所/下或无得字)惜其無以聖人之道告之者而徒㪯浮屠之說
贈焉(告下方/无之字)夫文暢浮屠也如欲聞浮屠之說當自就其師
而問之何故謁吾徒而來請也彼見吾君臣父子之懿文物
亊為之盛其心有慕焉(亊為或作礼楽/心下或有必字)拘其法而未能入故
楽聞其說而請之如吾徒者宜當告之以二帝三王之道日
月星辰之行天地之所以著鬼神之所以幽人物之所以蕃
江河之所以流而語之不當又爲浮屠之說而瀆告之也(行/上)
(或有所以字江河方作河/江瀆告之方无瀆之二字)民之𥘉生固若禽獸夷狄然聖人
者立然后知宫居而粒食親親而尊尊生者養而死者藏(粒/或)
(作/榖)是故道莫大乎仁義教莫正乎礼楽刑政(大方作過大乎/或作過於正方)
(作/大)施之於天下萬物得其宜措之於其躬休安而氣平堯以
是傳之舜舜以是傳之禹禹以是傳之湯湯以是傳之文武
文武以是傳之周公孔子書之於冊中國之人丗守之今浮
屠者孰爲而孰傳之邪(為下或/有之字)夫鳥俛而啄仰而四顧夫獸
深居而簡出懼物為之已害也猶且不脫焉弱之肉彊之食
(脫或/作免)今吾与文暢安居而暇食優游以生死與禽獸異者寕
可不知其所自邪夫不知者非其人之罪也知而不爲者惑
也恱乎故不能即乎新者弱也知而不以告人者不仁也告
而不以实者不信也(不為上方无而字為下或有之字恱/或作或弱或作溺告人或作告之)余
旣重柳請又嘉浮屠能喜文辭於是乎言(請或作/詩非是)
　　　送楊支使序(或作送楊八/弟支使帰府)
愈在京師時嘗聞當今藩翰之賔客惟宣州為多賢(嘗或/作常)與
之游者二人隴西李博清河崔羣(二人下或/有焉字)羣與博之為人
吾知之道不行於主人与之処者非其類虽有享之以季氏
之富不一日留也(方无於字於/下或有其字)以羣博論之凡在宣州之幕
下者虽不尽與之遊皆可信而得其爲人矣(尽方作得或别/有得字在尽字)
(下)愈未嘗至宣州而楽頌其主人之賢者以其取人信之也
今中丞之在朝愈日侍言於門下其来而鎭茲土也(而鎭或/无而字)
(䥊或/作領)有問湖南之賔客者愈曰知其客可以信其主者宣州
也知其主可以信其客者湖南也去年冬奉詔為邑於陽山
然後得謁湖南之賔客於幕下於是知前之信之也不失矣
及儀之之來也聞其言而見其行則向之所謂羣与博者吾
何先後焉儀之智足以造謀材足以立事忠足以勤上惠足
以存下(本或无於是知以下十七字一本并无聞其言而見/其行七字方从閣杭録幕下即云及支使之來也聞)
(其言而見其行是知前之信之也不失矣支使智足以造謀/○今按此数本互有得失而方尤踈畧独今所定詳宻有序)
(目及羣博乃/与上文相應)而又侈之以詩書六藝之斈先聖賢之德音以
成其文以附其質宜乎從事於是府而流声实於天朝也(䝨/方)
(作/人)夫楽道人之善以勤其歸者乃吾之心也(勤或/作勸)謂我為邑
長於斯而媚夫人云者不知言者也工乎詩者歌以繫之
　　　送何堅序(坚下本或有/帰道州字)
何於韓同姓為近(於或作与集注按何氏出周成王母弟唐/叔虞後十二代孫食采於韓韓為秦所滅)
(子孫分散居於江淮晋/以韓為何遂為何氏)堅以進士㪯於吾為同業其在太斈
也吾爲博士堅爲生生博士爲同道其識堅也十年爲故人
(生博土或作/生与博士)同姓而近也同業也同道也故人也於其不得
願而歸其可以無言邪(不上或/有志字)堅道州人道之守陽公賢也
(或无賢字方/云此謂陽城)道有湖南爲屬州湖南楊公又賢也(或无湖南/又字楊作)
(陽皆非是方云/此謂楊慿也)堅爲民堅又賢也湖南得道爲屬道得堅爲
民堅歸唱其州之父老子弟服陽公之令道亦唱其縣與其
比州服楊公之令(楊或作/陽非是)吾聞鳥有鳯者恒出於有道之國
當漢時黄霸爲潁川是鳥實集而鳴焉若史可信堅歸吾將
賀其見鳯而聞其鳴也巳(川下或有守字是鳥或作是/鳯鳥也史或作使或无巳字)
　　　送廖道士序
五岳於中州衡山最逺南方之山巍然髙而大者以百數獨
衡爲宗最逺而獨爲宗其神必靈(或无之字或无髙字/独衡下方有山字)衡之
南八九百里地益髙山益峻水清而益駛(或无峻水清而益/五字非是駛或作)
(駃音/決)其最髙而横絶南北者嶺郴之爲州在嶺之上測其髙
下得三之二焉(測如周礼側土深之測方/作側下别有南字皆非是)中州清淑之氣於
是焉窮氣之所窮盛而不過必蜿蟺(上於元切又音宛下市/衍切又音善祝日選虬)
(竜騰􁑼以蜿蟺蜿蜓也/蟺蚯蚓也又屈曲皃)扶輿(相如日扶輿倚靡郭璞注淮南/所謂曽折摩地扶輿倚委也)
磅礴而鬱積(磅音旁薄音薄祝日莊子將磅礴万物以為一/注磅礴猶混同也釋文旁字又作磅沈佺期西)
(岳詩磅礴壓洪源孫曰蜿蟺扶輿磅礴欎積/皆氣積之皃○州下方有之字穷下无盛字)衡山之神旣靈
而郴之爲州又當中州清淑之氣蜿蟺扶輿磅礴而鬱積其
水土之所生神氣之所感白金水銀丹砂石英鍾乳橘柚之
包竹箭之美千㝷之名材不能獨當也(鬱上或无而字方无/英及橘柚之包五字)
(當下或有/竒字非是)意必有魁竒忠信材德之民生其閒(樊日柳子厚/送廖有方序)
(云交州多南金珠璣瑇瑁象犀其産皆竒怪至於草木亦殊/異吾嘗恠陽德之炳燿徳發於紛葩瓌䴡而罕鍾乎人今廖)
(生剛徤重厚孝弟忠信以質乎中而文乎外固/鍾於陽德者耶子厚之序与公此作其意一同)而吾又未見
也其無乃迷惑溺没於佛老之學而不出邪(學或/作教)廖師郴民
而學於衡山氣專而容寂多藝而善遊豈吾所謂魁竒而迷
溺者邪(迷下或有/惑没字)廖師善知人若不在其身必在其所與遊
訪之而不吾告何也於其别申以問之
　　　送王秀才序(或作進/士王含)
吾少時讀醉郷記(樊日王績字元功隋未大儒通之弟也著/醉郷記以次刘伶酒德頌含其子孫也)
私怪隱居者無所累於丗而猶有是言豈誠旨於味邪及讀
阮籍陶濳詩乃知彼雖偃蹇不欲與丗接然猶未能平其心
或爲事物是非相感發於是有託而逃焉者也(乃上或有然/後字或為方)
(作不為感發/方无發字)若顔氏子(或无/子字)操瓢與簞曽參歌聲(孫日荘子/云曽子曳)
(縰而歌啇頌声蒲/天地若出金石)若出金石彼得聖人而師之汲汲毎若不
可及其於外也固不暇尚何麴蘖之託而昏冥之逃邪吾又
以爲悲醉郷之徒不遇也(何下或有事/字為字疑衍)建中𥘉天子嗣位有
意貞觀開元之丕績在廷之臣争言事當此時醉郷之後丗
者邪
　　　送陳秀才彤序
讀書以爲學纉言以爲文非以誇多而闘靡也盖學所以爲
道文所以爲理耳(非以或/无以字)苟行事得其宜出言適其要雖不
吾面吾將信其富於文學也潁川陳彤始吾見之楊湖南門
下(之下或/有於字)頎然其長薫然其和吾目其貌耳其言因以得其
爲人及其乆也果若不可及夫湖南之於人不輕以事接争
名者之於藝不可以虚屈吾見湖南之禮有加而同進之士
交譽也又以信吾信之不失也如是而又問焉以質其學䇿
焉以考其文則何信之有(諸本何下有不字方本亦然○舊/讀此序嘗怪則何不信之有以下)
(文意断絕不相承應毎竊疑之後見謝氏手校眞本卷首用/建炎奉使之印未有題字云用陳无巳所傳歐公定本讎正)
(乃删去此一不字𥘉亦未曉其意徐而讀之方斍此字之爲/疑去之而後一篇之血脉始復通貫因得釋去舊疑嘗謂此)
(於韓集最爲有功但諸本怃皆不及方拠謝本爲多而亦独/遺此字豈亦不嘗見其眞本耶嘗以告之又不見信故今特)
(刪不字而復/詳著其說云)故吾不徴於陳而陳亦不出於我此豈非古人
所謂可爲智者道難與俗人言者類邪凡吾從事於斯也乆
未見舉進士有如陳生而不如志者於其行姑以是贈之(志/上)
(或有其字/方从閣本)
　　　送王秀才序(或作/王塤)
吾常以爲孔子之道大而能博門弟子不能徧觀而盡識也
故學焉而皆得其性之所近(方无為字大而/下方有其字)其後離散分處
諸侯之國又各以所能授弟子原逺而末益分(方从閣本作/引○今按以)
(分爲引盖草書之誤然幸有它本/可證方乃不取而独信其誤何哉)蓋子夏之學其後有田子
方子方之後流而爲莊周故周之後喜稱子方之爲人(故下/方有)
(莊/字)荀卿之書語聖人必曰孔子子弓(孫曰荀子非十二子篇/云无置錐之地而王公)
(不能与之争名在一大夫之位則一君不能独畜一囯不能/独容是聖人之不得势者也仲尼子弓是也儒效篇云非大)
(儒莫之能立仲/尼子弓是也)子弓之事業不傳惟太史公書弟子傳有姓
(楚元/王傳)因仰而言曰夫和平之音淡薄而愁思之聲要妙讙愉
之辭難工而窮苦之言易好也(之音或作者/之語非是)是故文章之作
恒發於羇旅草野至若王公貴人氣滿志得非性能而好之
則不暇以爲(全若方作若至氣滿/志得方作氣得志滿)今僕射裴公開鎭蠻荆統
郡惟九(方无僕射/裴三字)常侍楊公領湖之南壤地二千里(方无/之字)德
刑之政並勤爵禄之報兩崇乃能存志乎詩書寓辭乎詠歌
往復循環有唱斯和搜竒抉怪雕鏤文字與韋布里閭憔悴
專一之士較其毫釐分寸鏗鏘發金石幽眇感鬼神信所謂
材全而能鉅者也(鬼神方/作神鬼)兩府之從事與部屬之吏屬而和
之苟在編者咸可觀也冝乎施諸樂章紀諸冊書(在或作/有非是)從
事曰子之言是也告於公書以爲荆潭唱和詩序
　　　送幽州李端公序
(李益時佐凼州劉済/幕今相囯李藩也)
元年(元和/元年)今相國李公爲吏部貟外郎(年下或有春字洪玉/父云是年春公猶在)
(江陵安得有/偕朝道語)愈嘗與偕朝道語幽州司徒公之賢曰某前年
𬒳詔告禮幽州(德宗崩以藩爲告/哀使故至幽州)入其地迓勞之使里至毎
進益㳟(里或作累/或作狎)及郊司徒公(劉济/也)紅帓首鞾(許戈切/亦作靴)袴握
刀左右雜佩(帓或作帕方从杭本刀下有在字而讀連下文/左字爲句謝本又挍作在右○今按若如方意)
(則當云左握刀右雜佩矣不應云握刀在左亦不應唯右有/佩也在爲衍字无疑杭本誤也礼䟽云帶劔之法在左右手)
(抽之爲便則刀不當在右謝本亦非矣左右/雜佩當自爲一句内則所謂左右佩用者也)弓䩨服(韔丑亮/切韔或)
(作在方从閣杭蜀苑作張引說文云弓施弦爲張又云服弓/衣也○今按韔服皆弓室也然詩云言韔其弓又曰交韔二)
(弓則韔字又可通作虚字用矣此弓韔服謂納弓/於服耳况弓之施弦与否於服无利害作張非是)矢揷房(交/云)
(左傳抽天納/房房箭舎也)俯立迎道左(方从閣杭本/道作賔非是)某禮辭曰公天子之
宰禮不可如是及府又以其服即事某又曰公三公不可以
將服承命卒不得辭(卒上或有及館又如是一句方从閣杭/苑粹无之○今按此據次第當有此句)
(但下文云上堂即客階坐必東嚮若至館如此即是常礼不/足言唯在府如此乃見其尊事天子使者不敢以主礼自居)
(之意當从/方本爲是)上堂即客階坐必東向(偕下方複出即客二字云/文粹亦有即字則知古本)
(誠然也〇今按複岀二字古本虽/有然不知是何文理不足爲正也)愈曰國家失太平於今六
十年夫十日十二子相配數窮六十其將復平(句)平必自幽
州始亂之所出也(平/作乎○今按若作乎字而属上句則/下文不應便重出如開元時乎下句但云)
(必自幽州始而上无平字即又/不成文理今定作平仍属下句)今天子大聖司徒公勤於禮
庻幾帥先河南北之將來覲奉職如開元時乎李公曰然今
李公旣朝夕左右必數數爲上言元年之言殆合矣端公歳
時來壽其親東都東都之大夫士莫不拜于門其爲人佐甚
忠意欲司徒公功名流千萬歳請以愈言爲使歸之獻(方无/復岀)
(東都字大夫士/或作士大夫)
朱文公校昌黎先生集卷之二十
朱文公校昌黎先生集卷之二十一(考異音/釋附)
　　序
　　　送區冊序
(方云洪謂區冊即區/弘考其始末非也)
陽山天下之窮處也陸有丘陵之險虎豹之虞江流悍急横
波之石廉利侔劒㦸舟上下失勢破碎淪溺者往往有之(江/上)
(或有水有字/廉或作其)縣郭無居民官無丞尉夾江荒茅篁竹之間小
吏十餘家皆鳥言夷面(荒茅篁竹蜀本作荒榛茅竹篁諸本/作叢方云漢書嚴助傳谿谷之間篁)
(竹之中顔日/竹田曰篁)始至言語不通畫地爲字然後可告以出租賦
奉期約(語方作說不/下有相字)是以賔客游從之士無所爲而至(士或/作事)
愈待罪於斯且半歳矣有區(音歐區治子之後後/漢末有長沙區景)生者誓言
相好自南海挐舟而來升自賔階儀觀甚偉坐與之語文義
卓然(方無矣字/觀或作冠)莊周云逃空虚者聞人足音跫(巨㳟切/行声)然而
喜矣況如斯人者豈易得哉(虚或作谷斯或作其/方無斯字皆非是)入吾室聞
詩書仁義之說欣然喜若有志於其間也與之翳嘉林坐石
磯投竿而漁陶然以樂若能遺外聲利而不厭乎貧賤也(欣/然)
(下或有以字於或作乎間或作聞楽上方無以字厭下方無/乎字○今按欣然喜陶然楽當為一例故諸本皆有以字而)
(方本皆無然竊詳其文勢之緩急恐上/句應無而下句應有也故定從此本)歳之𥘉吉歸拜其親
酒壷旣傾序以識别(吉或作告方云毛氏詩傳云𥘉吉朔/日也此盖通言歳首也拜或作覲)
　　　送張道士序
張道士嵩髙之隱者通古今學有文武長材寄迹老子法中
爲道士以養其親(髙方作南下同隱方作有道○/今按有道語似太重當且作隱)九年聞朝
廷將治東方貢賦之不如法者三獻書不報長揖而去(方下/或有)
(諸侯/字)京師士大夫多爲詩以贈而屬愈爲序詩曰
大匠無棄材㝷尺各有施況當營都邑杞梓用不疑張侯嵩
山來面有熊豹姿開口論利害劒鋒白差差(白或作/自非是)恨無一
人捶爲國笞羌夷(捶方/作箠)詣闕三上書臣非黄冠師臣有膽與
氣不忍死茅茨又不媚笑語不能伴兒嬉乃著道士服衆人
莫臣知臣有平賊䇿狂童不難治其言簡且要陛下幸聽之
天空日月髙下照理不遺或是章奏繁裁擇未及斯(方从閣/杭作期)
(非/是)寧當不竢報歸䄂風披披答我事不爾吾親屬吾思昨宵
夢倚門手取連環持今日有書至又言歸何時霜天熟柿栗
收拾不可遲嶺北梁可構寒魚下清伊(或作漪○今按伊水/在嵩北若前兩處作)
(嵩南即此處不可作伊若彼作嵩髙則此乃可作伊耳漪字/雖可通用然本不从水只是語助辭如書断断猗大斈作兮)
(莊子猶為人猗亦是此類故說文水部無之但因伐檀漣漪/淪漪故俗遂加水用之而韓公亦有含風漪之句則此作漪)
(亦未可知今上文旣作嵩髙則此且作伊亦無害若/有它證見得上文果當作南則此却當改為漪矣)旣非公
家用且復還其私從容進退間無一不合疑時有利不利雖
賢欲奚爲但當勵前操富貴非公誰
　　　送髙閑上人序
苟可以寓其巧智使機應於心不挫於氣則神完而守固雖
外物至不膠於心堯舜禹湯治天下養叔治射庖丁治牛師
曠治音聲扁鵲治病僚之於丸(孫日莊子市南冝僚/弄丸而兩家之難觧)秋之於
弈伯倫之於酒樂之終身不厭奚暇外慕夫外慕徙業者皆
不造其堂不嚌其胾(嚌在誼切胾側吏切補注嚌/嘗也胾大脔也礼左殽右胾)者也(徒或/作從)
(非/是)往時張旭善草書(樊曰旭蘇州呉都人新史張顚傳嗜酒/毎大醉呌呼狂走乃下筆或以頭濡墨)
(而書旣醒/自以爲神)不治他伎(時或作者善/方作喜非是)喜怒窘窮憂悲愉佚怨恨
思慕酣醉無聊不平有動於心必於草書焉發之(喜怒文苑/作喜焉草)
(書怒焉草書不平監本作/平生皆非是或无焉字)觀於物見山水崖谷鳥獸蟲魚草
木之花實日月列星風雨水火雷霆霹靂歌舞戰闘天地事
物之變可喜可愕一寓於書故旭之書變動猶鬼神不可端
倪以此終其身而名後丗(或无猶/字非是)今閑之於草書有旭之心
哉不得其心而遂其跡未見其能旭也爲旭有道利害必明
無遺錙銖情炎於中利欲闘進有得有䘮勃然不釋然後一
決於書而後旭可幾也(情方作精而/下或无後字)今閑師浮屠氏一死生
解外膠(諸本並作膠方从杭歐謝本作繆云繆莫侯切猶綢/繆也莊子内韄者不可繆而捉義盖同此○今按膠)
(者黏著之物而其力之潰敗不黏爲觧今/以下文頽墮潰敗之語反之當定作膠)是其爲心必泊然
無所起其於丗必淡然無所嗜泊與淡相遭頽墮委靡潰敗
不可収拾則其於書得無象之然乎(二所下方从杭本皆有/於字非是敗方作散)
然吾聞浮屠人善幻多技能(善方从閣作喜○今按善幻/說巳見第四卷酬崔少府詩)閑
如通其術則吾不能知矣(閑下或有師字方云此篇用意皆/本於莊子所称宋元君昼圗有一)
(史後至解衣槃礴羸郭注云内足者神間而意定又云王彦/法謂退之此数語乃深得祖師向上体歇一路其見處勝裴)
(休逺甚○今按韓公本意但謂人必有不平之心欎積之乆/而後發之則其氣勇决而伎必精今髙閑旣无是心則其爲)
(伎冝其潰敗委靡而不能竒但恐其善幻多伎則/不可知耳此自韓公所見非如畫史祖師之說也)
　　　送殷貟外序
唐受天命爲天子凡四方萬國不問海内外無小大咸臣順
於朝(方从閣抗无萬字○今按如此則与/下文不相應文杭本無於字皆非是)時節貢水土百物
大者特來小者附集元和睿聖文武皇帝旣嗣位悉治方内
就法度十二年詔曰四方萬國惟囬鶻於唐最親奉職尤謹
丞相其選宗室四品一人持節往賜君長告之朕意又選學
有經法通知時事者一人與之爲貳(法或/作術)由是殷侯侑自太
常博士遷尚書虞部貟外郎兼侍御史朱衣象笏承命以行
(杭本無命/字非是)朝之大夫莫不出餞酒半右庶子韓愈執盞言曰
殷大夫今人適數百里出門惘惘有離别可憐之色持𬒳入
直三省丁寧顧婢子語刺刺不能休今子使萬里外國獨無
幾微出於言面豈不眞知輕重大丈夫哉(殷大夫或作殷侯/持或作襆入直三)
(省方云洪慶善謂唐无三省持𬒳入直當爲句絕三息暫反/省息井切朱新仲云唐以侍中兩令爲三省長官張籍寄白)
(舎人詩三省比年名望重說者以唐无三省非也若不言三/省不知入直何所以上下文考之朱說爲長刺刺方云洪慶)
(善云刺音慮逹切樊云刺七迹切若如供讀則當以戾爲義/顧婢子語何戾耶潘岳閣道謡和嶠刺促不得休語意皆同)
(此當以七/迹切爲正)丞相以子應詔眞誠知人士不通經果不足用於
是相屬爲詩以道其行云(人下或/有矣字)
　　　送楊少尹序
昔䟽廣受二子以年老一朝辭位而去(䟲或作踈方云漢書/作䟽○今按䟽正字)
(踈俗/躰也)于時公卿設供張祖道都門外車數百兩道路觀者多
歎息泣下共言其賢(張或作帳方云謂供具張設也音竹亮/切公送石弘序張上東門只用張字况)
(二䟽本傳自可考漢書如髙祖留沛/張飲黥布傳張御食飲皆謂張設也)漢史旣傳其事而後丗
工畫者又圗其迹至今照人耳目赫赫若前日事國子司業
楊君巨源方以能詩訓後進一旦以年滿七十亦白丞相去
歸其郷(或无一/旦二字)丗常說古今人不相及今楊與二䟽其意豈
異也(及方从閣杭本作方及上或别有方字/其意豈異也或作豈其異意邪皆非是)予沗在公卿後
遇病不能出不知楊侯去時城門外送者幾人車幾兩馬幾
疋(或无幾人字/疋或作駟)道邊觀者亦有歎息知其爲賢以否(以与通/用之例)
(前巳屡見此/爲最明白者)而太史氏又能張大其事爲傳繼二䟽蹤跡否
不落莫否(方从閣本无蹤跡否三字/非是或但无否字亦非)見今丗無工畫者而畫
與不畫固不論也然吾聞楊侯之去丞相有愛而惜之者白
以爲其都少尹不絶其禄(惜下方从閣杭本无之/字白或作署或无白字)又爲歌詩
以勸之京師之長於詩者亦屬而和之又不知當時二䟽之
去有是事否古今人同不同未可知也(不下或/无同字)中丗士大夫
以官爲家罷則無所於歸(或无於/字非是)楊侯始冠舉於其郷歌鹿
鳴而來也(郷或/作家)今之歸指其樹曰某樹吾先人之所種也某
水某丘吾童子時所釣遊也郷人莫不加敬誡子孫以楊侯
不去其郷爲法古之所謂郷先生没而可祭於社者其在斯
人歟其在斯人歟(二語方从閣杭/本皆無在字)
　　　送權秀才序
伯樂之廐多良馬卞和之匱多美玉卓犖瓌怪之士宜乎遊
汴之塩鉄日爲酒殺羊享賔客(府或/作父)李生則尚與其弟學讀
書習文辭以舉進士爲業愈於太傳府年最少故得交李生
父子間公薨軍亂軍司馬從事皆死侍御亦𬒳讒爲民日南
(日或作山方云仁/鈞以讒流爱州)其後五年愈又貶陽山令今愈以都官郎
守東都省侍御自衡州刺史爲親王長史亦留此掌其府事
(官下或有貟外字王下或有府字亦留此方無以/此二字晋作收皆非是此謂東都盖李亦分司也)李生自湖
南從事請告來覲於時太傳府之士惟愈與河南司録周君
獨存其外則李氏父子相與爲四人(君下或有巢字外下方/無則字子下方无相字)
離十三年幸而集處得燕而舉一觴相屬此天也非人力也
侍御與周君於今爲先輩成德李生温然爲君子有詩八百
篇傳詠於時(成或作盛李/上或有若字)惟愈也業不益進行不加修顧惟
未死耳往拜侍御謁周君抵李生退未甞不發媿也(方无/退字)往
時侍御有無盡費於朋友及今則又不忍其三族之寒飢聚
而舘之䟽逺畢至(寒飢或作飢寒至方從文苑作在○今按/在乃至字之誤書史之互用者如此方本)
(則當作至而治道不至多言不至斈古兵/法之類以官書所引考之却當作在也)禄不足以養李生
雖欲不從事於外其勢不可得巳也(飬下或有為/字巳或作止)重李生之
還者皆爲詩愈最故故又爲序云(或作序之/或作之序)
　　送石處士序
(孫曰洪字濬川洛陽人罷黄州録事参軍退居于/洛陽十年不仕及是爲河陽参謀或有赴洛陽参)
(謀字謀或作/謨或有詩字)
河陽軍節度御史大夫烏公爲節度之三月求士於從事之
賢者有薦石先生者公曰先生何如曰先生居嵩邙瀍榖之
間冬一裘夏一葛食朝夕飯一盂𬞞一盤(或无/食字)人與之錢則
辭請與岀游未嘗以事辭勸之仕不應(事辝或作亊免/不上或有則字)坐一
室左右圖書與之語道理辨古今事當否論人髙下事後當
成敗若河决下流而東注若駟馬駕輕車就熟路而王良造
父爲之先後也若燭照數計而龜卜也(東上方无而字或并/无下流而東注五字)
(热或作夷/卜或作兆)大夫曰先生有以自老無求於人其肯爲某來邪
從事曰大夫文武忠孝求士爲國不私於家(方作/爲家)方今㓂聚
於恒師環其疆農不耕収財粟殫亡吾所處地歸輸之塗治
法征謀宜有所出(収蜀本作牧帰方从閣杭本作師〇今按/當从諸本作帰而讀作匱謂漕運也所出)
(方从閣杭/本作生出)先生仁且勇若以義請而疆委重焉其何說之辭
於是譔書詞具馬幣卜日以授使者求先生之廬而請焉先
生不告於妻子不謀於朋友冠帶出見客拜受書禮於門内
(朋友方从閣/杭本作其朋)宵則沐浴戒行事載書冊問道所由(或无則字/事或作李)
告行於常所來往晨則畢至張上東門外(張下或有筵於二/字或只有别字)
酒三行且起有執爵而言者曰大夫眞能以義取人先生眞
能以道自任決去就爲先生别又酌而祝曰凡去就岀處何
常惟義之歸遂以爲先生壽(貞閣作其非是方从閣杭本无/為先生别以下十二字○今按)
(此閤杭本由有二去就字而脫其中/字遂使下句全无文理方从之誤矣)又酌而祝曰使大夫恒
無變其𥘉無務富其家而飢其師無甘受佞人而外敬正士
無味於謟言惟先生是聽以能有成功保天子之寵命(或无/敬字)
(謟或作諍皆非/是方无是字)又祝曰使先生無圖利於大夫而私便其身
圗(方从閤/本作固)先生起拜祝辭曰敢不敬蚤夜以求從祝規(不下/或有)
(祇/字)於是東都之人士咸知大夫與先生果能相與以有成也
遂各爲歌詩六韻退愈爲之序云(退或作遣蜀本云送詩元/本具於此今附第四卷末)
　　　送温處士赴河陽軍序
伯樂一過冀北之野而馬羣遂空夫冀北馬多天下伯樂雖
善知馬安能空其羣邪(多下或有於字/能下或有遂字)解之者曰吾所謂空
非無馬也無良馬也伯樂知馬遇其良輒取之羣無留良焉
苟無良雖謂無馬不爲虚語矣(苟无下或有晋其二字雖/下方从閤杭本無謂字)東
都固士大夫之冀北也恃才能深藏而不市者洛之北涯曰
石生其南涯曰温生(恃或作懷/市或作賈)大夫烏公以鈇鉞鎭河陽之
三月以石生爲才以禮爲羅羅而致之幕下未數月也以温
生爲才於是以石生爲媒以禮爲羅又羅而致之幕下東都
雖信多才士朝取一人焉拔其尤暮取一人焉拔其尤自居
守河南尹以及百司之執事與吾輩二縣之大夫政有所不
通事有所可疑奚所諮而處焉(諮或作􁀡/處或作取)士大夫之去位而
巷處者誰與嬉遊小子後生於何考德而問業焉搢紳之東
西行過是都者無所禮於其廬若是而稱曰大夫烏公一鎭
河陽而東都處士之廬無人焉豈不可也夫南面而聽天下
其所託重而恃力者惟相與將耳相爲天子得人於朝廷將
爲天子得文武士於幕下(方无/朝字)求内外無治不可得也(方从/閤杭)
(蜀本无内外二字或作/内外求无理皆非是)愈縻於兹不能自引去資二生以待
老今皆爲有力者奪之其何能無介然於懷邪(或无自字方/从閤杭本无)
(之/字)生旣至拜公於軍門其爲吾以前所稱爲天下賀以後所
稱爲吾致私怨於盡取也(方从杭蜀本无/至字其或作其)留守相公首爲四
韻詩歌其事愈因推其意而序之(或作/焉)
　　　送鄭尚書序(鄭權字/復常)
嶺之南其州七十其二十二隸嶺南節度府其四十餘分四
府府各置帥然獨嶺南節度爲大府大府始至(方从閤杭本/无下大府字)
四府必使其佐啓問起居謝守地不得即賀以爲禮歳時必
遣賀問致水土物大府帥或道過其府府帥必戎服左握刀
右屬弓矢帕(莫白切詳見元和/聖德詩考異注)首袴鞾(許茹/切)迎郊(郊上或/有于字)及
旣至大府帥先入據舘(或无/先字)帥守屏若將趨入拜庭之爲者
大府與之爲讓至一再乃敢改服以賔主見適位執爵皆興
拜不許乃止(一下或更/有至字)䖍若小侯之事大國有大事諮而後
行(諮或/作咨)隸府之州離府逺者至三千里懸隔山海使必數月
而後能至蠻夷悍輕易怨以變其南州皆岸大海多洲島颿
(音/凡)風一日踔(敕角切又敕教切/踸踔疾行皃也)數千里漫瀾不見蹤迹(颿或/作飄)
控御失所依險阻結黨仇機毒矢以待將吏撞搪(上徒工切/下音唐搪)
(揬/也)呼號以相和應蜂屯蟻雜不可爬梳好則人怒則獸(黨仇/或作)
(仇黨或无將字/􁆬梳或作把䟽)故常薄其征入簡節而踈目時有所遺漏不
究切之長養以兒子至紛不可治乃草薙(音替又/音雉)而禽獮(息/淺)
(切殺也秋/田曰獮)之盡根株痛㫁乃止其海外雜國若躭浮羅流求
毛人夷亶之州林邑扶南眞臘于陀利之屬(躭音耽孫曰山/海經海外有毛)
(民之囯郭璞云呉孫權黄龍二年使人浮海來夷州亶州在/海中所在絕逺卒不可至但得夷州数千人還孫曰林邑一)
(日環玉在交州南海行三千里眞臘一日/吉蔑在林邑西此去京師二万七百里)東南際天地以萬
數(州或/作洲)或時候風潮朝貢蠻胡賈人舶(音/白)交海中(胡或/作夷)若嶺
南帥得其人則一邊盡治不相宼盗賊殺無風魚之災水旱
癘毒之患外國之貨日至珠香象犀玳瑁竒物溢於中國不
可勝用故選帥常重於他鎭非有文武威風知大體可畏信
者則不幸往往有事長慶三年四月以工部尚書鄭公爲刑
部尚書兼御史大夫往踐其任鄭公嘗以節鎭襄陽入帥滄
景德棣歴河南尹華州刺史皆有功德可稱道(甞或/作常)入朝爲
金吾將軍散騎常侍工部侍郎尚書家屬百人無數畒之宅
僦屋以居可謂貴而能貧爲仁者不富之效也(貴而能貧方/云此左氏語)
(權本傳云用度豪侈復与此異何邪〇今按通監權家多姫/妾禄薄不能贍因李訓干王守澄求節鎭得廣州此語盖譏)
(之/也)及是命朝廷莫不恱將行公卿大夫士苟能詩者咸相率
爲詩以美朝政以慰公南行之思韻必以來字者所以祝公
成政而來歸疾也(祝上或无以字/或祝下有使字)
　　送水陸運使韓侍御歸所治序
(方云考食貨志憲宗用李絳議以韓重華爲振武/京西營田和糴水陸運使振武乃單于大都䕶府)
(故地後改名振武重華後名約預甘露之禍洪謂/唐志無所考非也〇今按漢書王遵傳有治所字)
(此所治/字當也)
六年冬振武軍吏走驛馬詣闕告饑公卿廷議以轉運使不
得其人宜選才幹之士往換之(方无/轉字)吾族子重華適當其任
至則岀贓罪吏九百餘人脫其桎梏給耒耜與牛使耕其傍
便近地以償所負釋其粟之在吏者四十萬斛不徴吏得去
罪死假種糧齒平人有以自效莫不涕泣感奮相率盡力以
奉其令而又爲之奔走經營相原隰之宜指授方法(爲下方/无之字)
故連二歳大熟吏得盡償其所亡失四十萬斛者而私其􁏏
餘得以蘇息軍不復饑(私其下方有有字其或作有○今按/此皆非是或果有有字則當在其字)
(上)君曰此未足爲天子言請益募人爲十五屯屯置百三十
人而種百頃令各就髙爲堡東起振武轉而西過雲州界極
於中受降城出入河山之際(或作/險)六百餘里屯堡相望㓂來
不能爲暴人得肆耕其中少可以罷漕輓之費朝廷從其議
秋果倍収歳省度支錢千三百萬八年詔拜殿中侍御史錫
服朱銀(或作朱金方云/銀緋唐五品服)其冬來朝奏曰得益開田四千頃則
盡可以給塞下五城矣田五千頃法當用人七千臣令吏於
無事時督習弓矢爲戰守備因可以制虜庶幾所謂兵農兼
事務一而兩得者也(或无幾字務一或作/一務兩得或作得兩)大臣方持其議吾
以爲邊軍皆不知耕作開口望哺有司常僦人以車船自他
郡往輸乗沙逆河逺者數千里人畜死蹄踵交道費不可勝
計中國坐耗而邊吏恒苦食不繼(坐耗或作坐見耗虚或作/坐耗虚方从閤杭本定)
今君所請田皆故秦漢時郡縣地其課績又巳驗白若從其
言其利未可遽以一二數也今天子方舉羣䇿以収太平之
功寧使士有不盡用之歎懷竒見而不得施設也君又何憂
而中臺士大夫亦同言侍御韓君前領三縣紀綱三州奏課
常爲天下第一行其計於邊其功烈又赫赫如此使盡用其
䇿西北邊故所没地可指期而有也聞其歸皆相勉爲詩以
推大之而屬余爲序
　　　送鄭十　校理序(涵宰相餘/慶之子)
祕書御府也天子猶以爲外且逺不得朝夕視始更聚書集
賢殿别置校讎官曰學士曰校理(士下方/无曰字)常以寵丞相爲大
學士其他學士皆逹官也校理則用天下之名能文學者苟
在選不計其秩次惟所用之(名下或有上字/又或有而字)由是集賢之書
盛積盡秘書所有不能處其半書日益多官日益重四年鄭
生涵始以長安尉選爲校理人皆曰是宰相子能㳟儉守教
訓好古義施於文辭者如是而在選公卿大夫家之子弟其
勸耳矣(家下方有/選字非是)愈爲慱士也始事相公於祭酒分教東都
生也事相公於東太學今爲郎於都官也又事相公於居守
(居上或/之於字)三爲屬吏經時五年觀道德於前後聽教誨於左右
可謂親薫而炙之矣(方无/後字)其髙大逺宻者不敢隱度論也其
勤巳而務博施以已之有欲人之能不知古君子何如耳(方/无)
(耳字或/作爾)今生始進仕獲重語於天下而慊慊若不足眞能守
其家法矣其在門者可進賀也(門下或/有下字)求告來寕朝夕侍側
東都士大夫不得見其面於其行日分司吏與留守之從事
竊載酒肴席定鼎門外盛賔客以餞之(司下或/有郎字)旣醉各爲詩
五韻且屬愈爲序
　　　詩(洛字)
(詩下或有曰字注/洛上或有得字)
相公倦合鼎分正新邑洛(正或/作政)才子冨文華校讎天禄閣(孫/曰)
(天禄獸名漢時有貢此獸/者因以名閣以藏秘書)壽觴嘉節過歸騎春衫薄(衫方/作和)鳥
哢(音弄郭璞/云鳥吟)正交加楊花共紛泊親交誰不羡去去翔寥廓
(親交或/作交親)
　　　韋侍講盛山十二詩序
(孫曰韋侍講處厚字德載自考功郎中貶開州刺/史盛山郡名○講或作御或作盛山唱和詩序)
韋侯昔以考功副郎守盛山人謂韋侯美士考功顯曹盛山
僻郡奪所宜處納之惡地以枉其材韋侯將怨且不釋矣或
曰不然夫得利則躍躍以喜不利則戚戚以泣若不可生者
豈韋侯謂哉(躍躍方从閣杭本无下躍字以下句偶之非/是不利不下或有得字謂哉上或有之字)韋
侯讀六藝之文以探周公孔子之意又妙能爲辭章可謂儒
者(藝下方无之字探杭作深/子下方无之字皆非是)夫儒者之於患難苟非其自取
之其拒而不受於懷也若築河堤以障屋霤其容而消之也
若水之於海冰之於夏日其翫而忘之以文辭也若奏金石
以破蟋蟀之鳴蟲飛之聲况一不快於考功盛山一出入息
之間哉未幾果有以韋侯所爲十二詩遺余者其意方且以
入谿谷上巖石追逐雲月不足日爲事讀而歌詠之令人欲
棄百事往而與之游不知其出於巴東以屬朐䏰也(或无方/字歌詠)
(或作詠歌朐䏰方云說文䖝名漢中有朐䏰縣地下多此䖝/因以爲名朐從肉句声考其義當作潤蠢唐韻音蠢潤刘禹)
(錫音屈忍漢書朐音劬通典曰開州漢之朐䏰地也○樊曰/前漢志作朐䏰巴東郡縣名也洪曰地理志開州盛山郡義)
(寕二年置天宝元年更名朐/䏰故城在今䕫州雲安縣西)于時應而和者凡十人(方云樊/謂考下)
(文只六人一日和者十人/而時集闕下者六人耳)及此年韋侯爲中書舎人侍講六
經禁中(諸本作及此年閣本作明年方从杭本作時年云謂/此時之年也韋以元和十一年刺盛山韓以長慶一)
(年作序閣本作明年由時字訛也○今按作明年則非實作/時年則不詞當從諸本作及此年則无可疑矣諸本禁中下)
(有名處/厚字)和者通州元司馬爲宰相洋州許使君爲京兆忠州
白使君爲中書舎人李使君爲諌議大夫黔府嚴中丞爲祕
書監温司馬爲起居舎人皆集闕下(和者下六人諸本亦各/書其名云元司馬名稹)
(許使君名康佐白使君居易李使君景儉嚴中丞武温司馬/造方以閣杭本并上文名処厚共刪十四字云蜀本側書稹)
(康佐居易景儉造五名獨嚴不書其名今考嚴謂嚴謨時爲/祕書監楽天集有制詞可考諸本改作嚴武蜀本又作少監)
(皆非也李景儉自楚州召還温造自/朗州召還今皆不著其郡亦闕文也)於是盛山十二詩與其
和者大行於時聮爲大卷家有之焉(山下方/有之字)慕而爲者將日
益多則分爲别卷韋侯俾余題其首
　　　石鼎聮句詩序
(閣本无此篇方云洪慶善曰張文潜本校與諸本/特異盖原於蔡文忠也然増損太多不知得於何)
(本今姑以杭蜀本爲正○今按/張本多可取當附見以備参考)
元和七年十二月四日衡山道士軒轅彌明自衡下來(下或/作山)
舊與劉師服進士衡湘中相識將過太白知師服在京夜抵
其居宿(知下師服張本/作劉或无夜字)有校書郎侯喜新有能詩聲夜與劉
說詩彌明在其側貌極醜白鬚黒面長頸而髙結喉中又作
楚語(方云蔡張本皆作長頸而結喉无髙与中字唐子西日/結古䯻字也髙結當句斷漢陸賈傳尉佗魁結顔曰讀)
(爲椎䯻云一撮之䯻其形如椎髙結語原此〇今按古語自/有城中好髙結不必引椎結也但道士之首加冠不作椎結)
(讀結爲䯻而以喉属下句者虽有据而非是盖長頸故見其/結喉之髙而此髙結喉中又作楚語也不然則當從蔡張本)
(刪髙中/二字)喜視之若無人彌明忽軒衣張眉指鑪中石鼎謂喜
曰子云能詩能與我賦此乎(云方作之又无/能詩二字非是)劉往見衡湘間
人說云年九十餘矣(方本年上有/其字无矣字)解捕逐鬼物拘囚蛟螭虎
豹不知其實能否也(方无觧字觧張作能拘囚張作罔兩/不上方有然字而无其字或无否字)見
其老頗貌敬之不知其有文也聞此說大喜即援筆題其首
兩句次傳於喜喜踊躍即綴其下云云(張无說字即方作旣/於下兩喜字張本並)
(作侯方/无下字)道士啞(烏格切/笑声)然笑曰子詩如是而巳乎即䄂手竦
肩倚北牆坐謂劉曰吾不解丗俗書子爲我書(䄂方从杭蜀/本作抽倚或)
(坐旁或无坐字觧或作能後同子/為上方有弟字我書下有吾句字)因髙吟曰龍頭縮菌蠢(上/求)
(宛切退縮皃張衡曰/芝房菌蠢生其隈)豕腹漲彭亨𥘉不似經意詩㫖有似譏
喜(不似張本作似非/○疑當乙作似不)二子相顧慙駭欲以多窮之即又爲而
傳之喜喜思益苦務欲壓道士毎營度欲出口吻聲鳴益悲
操筆欲書將下復止竟亦不能竒也(二子張作一人喜下方/无思字度下或无欲字)
(欲書張/作而書)畢即傳道士道士髙踞大唱曰劉把筆吾詩云云(或/无)
(詩字張本作刘進士/把筆則又髙吟云云)其不用意而功益竒(此从張本下四字/方作益切竒出非)
(是或疑其/當作若)不可附說語皆侵劉侯喜益忌之劉與侯皆巳賦
十餘韻彌明應之如響皆頴脫含譏諷夜盡三更二子思竭
不能續因起謝曰尊師非丗人也某伏矣願爲弟子不敢更
論詩(侵刘下方无侯字夜盡三更諸本在不能續之下下更/有一子二字此从張本方从杭蜀本文粹无益忌至譏)
(諷二十四字及思竭不能續五字但有喜字属上句又盡作/益二子二字下便連因起謝張本又以尽為盖而一本併无)
(盡益盖三字〇今按方本簡嚴諸本重復然簡嚴者似於亊/理有所未盡而重複者乃得見其曲折之詳但今恐有漏落)
(故且从諸本及張本而方本固在其中但方本語侵刘喜刘/旣書姓喜不當独書名恐刘下本有侯字而下文别有喜字)
(之誤也諸本喜益忌之之下復云刘与侯皆巳賦十餘韻語/亦太冗張本夜盡三更四字属於含譏諷之下固善然似不)
(若移於喜益忌之之下此皆未敢自以為然讀者詳之非丗/人也或无丗字或作非丗人能出也張本某下有等字伏或)
(作/服)道士奮曰不然章不可以不成也(奮下或有髯字或有目/字或有然字○今按恐)
(或有/髯字)又謂劉曰把筆來吾與汝就之(或无來字方无吾/与汝就之五字)即又
唱出四十字爲八句書訖使讀(讀)畢謂二子曰章不巳就乎
二子齊應曰就矣(張无即字出或作書非是訖使方作止/即下讀字張本作之属上句方无不字)道
士曰此皆不足與語此寧爲文邪吾就子所能而作耳非吾
之所學於師而能者也吾所能者子皆不足以聞也獨文乎
哉吾語亦不當聞也吾閉口矣(此皆或作子皆就下方无子/字作下或有之字耳方作矣)
(吾所能或作吾所聞/語下張本有子字)二子大懼皆起立牀下拜曰不敢他有
問也願聞一言而巳(張无/皆字)先生稱吾不解人閒書敢問解何
書請聞此而巳道士寂然若無聞也(方无敢問解何書五字/請聞下十三字張本但)
(存寂然二字/无十一字)累問不應二子不自得即退就座道士倚牆睡
鼻息如雷鳴二子怛(當割切/悲惨也)然失色不敢喘斯須曙鼓􁱪􁱪
(音彤/皷声)二子亦困遂坐睡(喘上張本有少字/方无遂坐睡三字)及覺日巳上驚顧
覔道士不見(上張本作出/方无驚字)即問童奴奴曰天且明道士起出
門若將便旋然奴怪乆不返即出到門覔無有也(童張本作/僮奴曰上)
(張有僮字張无到/門字覔下有之字)二子驚惋(烏貫切/驚歎也)自責若有失者間遂詣
余言余不能識其何道士也嘗聞有隱君子彌明豈其人耶
韓愈序
　　　石鼎聮句詩(或无/此題)
巧匠斵山骨刳中事煎烹(師/服)直柄未當權塞口且吞聲(喜)龍
頭縮菌蠢豕腹漲彭亨(弥/明)外苞乾蘚文中有暗浪驚(師/服)在冷
足自安(方从杭蜀文粹作安自足旣无文/理對偶又差方本誤改多類此)遭焚意彌貞(喜)謬
當鼎鼐間妄使水火爭(弥/明)大似烈士膽圎如戰馬纓(師/服)上比
香爐尖下與鏡面平(喜)秋瓜未落蔕凍芋強抽萌(弥/明)一塊元
氣閉細泉幽竇傾(師/服)不值輸寫處焉知懷抱清(喜)方當洪鑪
然益見小器盈(弥/明)睆睆(華綰切潮本作皖莊子睆睆/然有纏/之中一作宛宛)無刃迹
團團類天成(師/服)遥疑龜負圗岀曝曉正晴(喜)旁有雙耳穿(雙/或)
(作/隻)上爲孤䯻撑(諸本此下无弥明字○今按此似/二子譏道士之詞恐实非弥明語)或訝短尾
銚(徒弔/切)又似無足鐺(𥘉耕切燒/器師服)可惜寒食毬擲此傍路坑(喜)
何當出灰灺(徐也切/燭烬也)無計離缾罌(弥/明)陋質荷斟酌狹中愧提
擎(師/服)豈能煑仙藥但未汙羊羮(喜)形模婦女笑度量兒童輕
(弥/明)徒示堅重性(示方/作爾)不過升合盛(師服○過方作合合/或作斗盛或作成)傍似
廢轂仰(傍方/作仍)側見折軸横(喜)時於蚯蚓竅微作蒼蠅鳴(弥/明)以
兹翻溢愆(以兹或/作忽罹)實負任使誠(師/服)常居顧眄地敢有漏洩情
(喜)寧依暖熱弊不與寒凉并(弥/明)區區徒自效瑣瑣不足呈(喜/○)
(諸本此下/无喜字)迥旋但兀兀開闔惟鏗鏗(師/服)全勝瑚璉貴空有口
傳名豈比爼豆古不爲手所撜(方云撜徒庚切博雅曰揬也/淮南子子路撜溺而受牛謝)
(注撜㪯也平上声/通洪本一作掁)磨礱去圭角浸潤著光精願君莫嘲誚此
物方施行(四韻並弥明所作○又年譜云或謂軒轅寓公姓/弥明寓公名盖以文滑稽耳是不然刘侯雖皆公)
(門人然不應譏誚如是之甚且言弥明形貌声音之陋亦豈/公自詞耶而列仙傳又有弥明傳要必有是人矣〇今按此)
(詩句法全類韓公而或者所謂寓公姓名者盖軒轅反切近/韓字弥字之義又與愈字相類即張籍所譏与人爲无实駮)
(雜之說者也故竊意或者之言近是洪氏所疑容皃声音之/陋乃故爲幻語以資笑謔又以乱其事实使讀者不之斍耳)
朱文公校昌黎先生集卷之二十二(考異音/釋附)
　　祭文
　　　祭田橫墓文
貞元十一年九月愈如東京道出田横墓下(十一年諸本或/作十九年月下)
(有十一日字如東京或作東如京洪氏曰東京洛陽也公以/貞元十一年出長安至河陽而後如東都也十九年秋則公)
(爲御史是冬即貶陽山安得以九月出横墓下唐都長安亦/不得云東如京也方从閣杭蜀本作東如京云田横墓在偃)
(師尸郷洛陽東三十里今公自河陽道横墓下以入洛故云/東如京也〇今按洪氏作如東京及考歳月皆是方氏亦以)
(京爲洛陽但據三本必欲作東如京爲誤耳今且未須别考/它書只以其所引田横墓在洛陽東者論之則自墓下而走)
(洛陽乃是西向安得言東如京乎况唐都長安謂洛陽為東/京則可直謂之京則不可其理又甚明若據元和郡囯志則)
(河陽西南至向南府八十里其大势亦不得云東/如京也此又三本謬誤之一證故復表而出之)感橫義髙
能得士因取酒以祭爲文而弔之(士下或/有心字)其辭曰事有曠百
丗而相感者余不自知其何心非今丗之所稀孰爲使余歔
欷而不可禁余旣博觀乎天下曷有庻幾乎夫子之所爲死
者不復生嗟余去此其從誰(死者或作死而生/方作來皆非是)當秦氏之敗
亂得一士而可王何五百人之優優而不能脫夫子於劔鋩
抑所寳之非賢亦天命之有常(宝之或作宝/者天或作大)昔闕里之多士
孔聖亦云其遑遑(方从閣杭无/其字非是)苟余行之不迷雖顚沛其何
傷自古死者非一夫子至今有耿光(非方从閣杭/作皆非是)跽陳辭而
薦酒䰟髣髴而來享
　　　歐陽生哀辭
歐陽詹丗居閩越自詹巳上皆爲閩越官至州佐縣令者累
累有焉閩越地肥衍有山泉禽魚之樂雖有長材秀民通文
書吏事與上國齒者未嘗肯出仕今上𥘉故宰相常衮爲福
建諸州觀察使治其地(治上或有/往字非是)衮以文辭進有名於時又
作大官臨莅其民郷縣小民有能誦書作文辭者衮親與之
爲客主之禮(吕汲公本如此方从閣杭苑粹辝進下即属鄉/縣至者衮下又有故宰相字下乃属有名至其)
(民又属親与云云顛倒錯乱全无文理而方云三本如此不/當䡖改其蔽如此今定從吕本方主下有人字郷縣作縣郷)
(則尚有/可取云)觀游宴饗必召與之(宴或作讌與讀爲預或作預或/疑與如字而之下當有俱字)
時未幾皆化翕然(化方據新傳/作仕非是)詹于時獨秀出衮加敬愛諸
生皆推服閩越之人舉進士繇詹始建中貞元間余就食江
南未接人事往往聞詹名閭巷間詹之稱於江南也乆(乆下/或有)
(矣/字)貞元三年余始至京師舉進士聞詹名尤甚(余下或有年/十九字聞方)
(作則或云當并出/則聞二字亦有理)八年春遂與詹文辭同考試登第始相識
自後詹歸閩中余或在京師他處不見詹乆者惟詹歸閩中
時爲然其他時與詹離率不歴歳移時則必合合必兩忘其
所趨乆然後去故余與詹相知爲深詹事父母盡孝道仁於
妻子於朋友義以誠氣醇以方容貌嶷嶷(魚力切/歧嶷)然其燕私
善謔以和其文章切深喜往復善自道讀其書知其於慈孝
最隆也十五年冬余以徐州從事朝正於京師詹爲國子監
四門助教將率其徒伏闕下舉余爲博士㑹監有獄不果上
(或无監字/監或作詹)觀其心有益於余將忘其身之賤而爲之也嗚呼
詹今其死矣詹閩越人也父母老矣捨朝夕之養以來京師
其心將以有得於是而歸爲父母榮也(以來或作而來有得/或作在得或无於是)
(字而有複出/將以有得乎)雖其父母之心亦皆然詹在側雖無離憂其志
不樂也詹在京師雖有離憂其志樂也若詹者所謂以志養
志者歟詹雖未得位其名聲流於人人其德行信於朋友(方/作)
(友/朋)雖詹與其父母皆可無憾也詹之事業文章李翺旣爲之
傳故作哀辭以舒余哀以傳于後以遺其父母而解其悲哀
以卒詹志云(之傳或作之說或作之誌故上或有余字非是/悲哀方作哀悲○今按上文巳連有兩哀字不)
(應如此重複或當刪去此/哀字○詹志或作其志)求仕與友兮逺違其郷父母之命
兮子奉以行友則旣濩兮禄實不豐以志爲養兮何有牛羊
事實旣修兮名譽又光父母忻忻兮常若在旁命雖云短兮
而忘(於乎或/作嗚呼)
　　　祭穆貟外文
(爲崔侍御作晁本篇首題云維年月日故人博陵/崔愬謹以清酌之奠祭于亡友穆六端公之靈方)
(云豈穆貟邪舊傳貟卒檢校貟外郎杜亞留守東/都辟爲從亊皆与此文合新傳貟終侍御史故晁)
(本称端/公也)
於乎建中之𥘉予居于嵩攜扶北奔避盗來攻(奔或/作帰)晨及洛
師相遇一時顧我如故眷然顧之(如方作无/眷或作捲)子有令聞我來
自山子之畯明我鈍而頑(畯或/作俊)道旣云異誰從知我我思其
厚不知其可(知其或作知/而或作可而)於後八年君從杜侯我時在洛亦
應其招留守無事多君子僚罔有疑忌維其嬉游草生之春
鳥鳴之朝我轡在手君揚其鑣君居于室我旣來即或以嘯
歌或以偃側(嘨或/作詠)誨余以義復我以誠(復我方作我復/今/按下文云无非德声)
(則此二句專指/穆也當作復我)終日以語無非德聲(以或/作与)主人信䜛有惑其
下殺人無罪誣以成過入救不從反以爲福赫赫有聞王命
三司察我于獄相從係縲曲生何樂直死何悲(曲或作直直/或作曲二何)
(或皆作可/皆非是)上懷主人(主方作/王非是)内閔其私(閔或作憫方/作関皆非是)進退之
難君處之宜(君或作/居非是)旣釋于囚我來徐州道之悠悠思君爲
憂我如京師君居父䘮哭泣而拜言詞不通我歸自西君反
吉服晤言無他往復其昔(其疑當/作如)不日而違重我心惻自後
聞君母䘮是丁痛毒之懷六年以并孰云孝子而殞厥靈今
我之至入門失聲(失方/作哭)酒肉在前君胡不餐升君之堂不與
我言於乎死矣何日來還
　　　祭郴州李使君文
(𥙷注筆墨間録云祭/李郴州文尤雄竒)
維年月日將仕郎守江陵府法曹参軍韓愈謹以清酌庻羞
之奠敬祭于故郴州李使君之靈(文苑此篇首又云維元和/元年歳次景戍二月乙未)
在期謂此㑹之難又授縞紵以託心(左氏袞二十九年吴季/札聘鄭見子産如舊相)
(識与之縞帶子/産献紵裘焉)示兹誠之不謬(授方/作援)儻後日之北遷約窮歡
於一晝雖掾俸之酸寒要抜貧而爲富何人生之難信捐斯
言而莫就始訝信於暫踈遂承凶於不救(承或/作成)見明旌之低
昻尚遲疑於别䄂(明方从諸本作銘此从閣本/字見檀弓鄭注云神明之旌)憶交酬而迭
舞奠單杯而哭柩美夫君之爲政不橈志於讒構(橈或作僥/或作撓從)
(手皆/非是)遭脣舌之紛羅獨陵晨而孤雊彼憸人之浮言雖百車
其何詬(車方作年○今按後漢書馮衍出妻/書云詞語百車韓盖用此作年非是)洞古往而髙觀
固邪正之相宼幸竊覩其始終敢不明白而蔽覆神乎來哉
辭以爲侑尚饗
　　　祭薛助教文
維元和四年歳次已丑後三月二十一日景寅朝散郎守國
子慱士韓愈太學助敎侯繼謹以清酌之奠祭于亡友國子
助教薛君之靈(散墓志石本作議継下或有䓁字薜/君之灵晁本作河東薛君七官之灵)嗚呼吾
徒學而不見施設禄又不足以活身天於此時奪其友人同
官大學日得相因柰何永違祇隔數晨笑語爲别慟哭來門
(来或/作東)藏棺蔽惟欲見無縁皎皎眉目在人目前酌以告誠庻
幾有神嗚呼哀哉尚饗
　　　祭虞部張貟外文
維年月日愈等謹以清酌庻羞之奠敬祭于亡友張十三貟
外之靈(文苑作元和十年眺本作維元和十年月日中書舎/人王涯考功郎中知制誥韓愈礼部侍郎崔羣京兆)
(尹許季同考功貪外郎庾豕宣河中節度判官殿/中侍御史邢冊等方云六人皆張季友之同年也)嗚呼往在
貞元俱從賔薦司我明試時維邦彦各以文售幸皆少年羣
遊旅宿其歡甚焉出言無尤有獲同喜他年諸人莫有能比
倐忽逮今二十餘歳存皆衰白半亦辭丗外纏公事内迫家
私中宵興歎無復昔時如何今者又失夫子(今者或/作於今)懿德柔
聲永絶心耳廬親之墓終䘮乃歸陽瘖避職妻子不知分司
憲臺風紀由振遂遷司虞以播華問不能老壽孰究其因託
嗣於宗天維不仁(託嗣或/作嗣託)酒食備設靈其降止論德叙情以
視諸誄尚饗
　　　祭河南張貟外文(樊日/張署)
維年月日彰義軍行軍司馬守太子右庶子兼御史中丞韓
愈謹遣某乙以庶羞清酌之奠祭于亡友故河南縣令張十
一貟外之靈(或无守太子/右庶子字)貞元十九君爲御史余以無能同
詔並跱(跱或作峙方云選潘岳関中詩/列營棊跱注跱立也亦作峙)君德渾剛標髙掲巳
有不吾如唾猶泥滓余戇而狂年未三紀乗氣加人無挾自
恃彼婉孌者實憚吾曹側肩帖耳有舌如刀我落陽山以尹
鼯揉君飄臨武(臨武縣/在郴州)山林之牢歳弊寒兇雪虐風饕顚於
馬下我泗君咷(音桃號咷雪虐方从杭本作嘯虎云以顛於/馬下言之由虎声懼也風饕謂虎貪風而嘯)
(不巳虎近於虐訛自此也饕或作號○今按杭本全然不/成文理以上語歳弊寒兇言之八字相偶當為雪虐明甚)夜
息南山同卧一席守隸防夫觝頂交跖(音隻足下項/或作頃非是)洞庭漫
汗䊀天無壁風濤相豗(呼回/切)中作霹靂追程盲進颿􁋆箭激
(騠或作帆/或作飄)南上湘水屈氏所沈(上或/作之)二妃行迷涙蹤染林山
哀浦思鳥獸呌音余唱君和百篇在吟君止于縣我又南踰
把􁑭相飲後期有無期宿界上一又相語自别幾時遽變寒
暑(遽或作復/方作徧)枕臂欹眠加余以股僕來告言虎入廐處無敢
驚逐以我􁘡去(􁘡音蒙樊曰公貞元十九年与張俱令南方/明年冬㑹宿臨武界上虎入公廐取􁘡去􁘡)
(馿子也虎寅属也公載張語云云巳而順/宗即位皆改江陵府椽公法曹張工曹)君云是物不駿於
乗虎取而往來寅其徴(寅方作夤〇今按寅為辰名夤乃/夤縁之義當改作寅說見下條)我
預在此與君俱膺猛獸果信惡禱而憑(獸蜀本作首方云李/本校作孟首不知得)
(之何本也葛魯卿云􁘡不駿虎取之則亨矣不待禱而有慿/也○今按洪謝本皆作孟首謂正月孟春之首也張言来寅)
(其徴以虎為寅神故言来歳寅月當有/徴驗孟首果得帰也然且作猛獸亦通)余出嶺中君竢州下
偕掾江陵非余望者郴山竒變其水清寫泊砂倚石有遌(下/呉)
(故切又音咢一作/楚詞重華不可/遌注逢也或曰心不欲見而見曰遌)無捨衡陽放酒熊咆(音/庖)
(熊/声)虎噑(音豪/虎声)不存令章罰籌蝟毛(不存或作存不罰或作罪/方云唐人㑹飲以夀記罰)
(刘夢得詩罰夀長樹纛是也○今按/令章謂酒令違令則以籌記其罰也)委舟湘流往觀南嶽雲
壁潭潭穹林攸擢(雲方/作天)避風太湖七日鹿角(太或作大鹿角/侗庭湖中地名)
(元微之有鹿角詩湖旁/至今有鹿角廵檢司也)鈎登大鮎(奴兼切楚詞鱣鮎/兮延延注鮎鰋也)怒頰豕
豞(許角切豞或作豹/非是方云豞豕声)臠盤炙酒羣奴餘啄走官階下首下凥
髙(上苦刀切祝日髖也/前漢東方朔凥益髙)下馬伏塗從事是遭予徴博士君以
使巳相見京師過願之始分教東生君掾雍(於用/切)首兩都相
望(音/忘)於别何有解手背面遂十一年君出我入如相避然生
闊死休吞不復宣(生闊死休或作/生死休咎非是)刑官屬郎引章訐奪(或作/奮訐)
(方作許奪○今按奪謂争执不与猶今言定奪公亊也墓/志云守法争議棘棘不阿莭此事也方本无義或本亦非)權
臣不愛南昌是斡(今按墓志張自刑部出/刺䖍州然則昌當作康)明條謹獄氓獠(悵/絞)
(切又力/道切)户歌用遷澧(音礼澧/州水名)浦爲人受瘥(瘥昨何切病也孫/日署自䖍州改澧)
(州刺史民稅出雜産物与/尚書有經数觀察使牒州徴/陪經使署曰刺史可為法不可貪官害民晋牒不肯從竟以)
(代/罷)還家東都起令河南屈拜後生憤所不堪屢以正免身伸
事蹇竟死不昇孰勸爲善丞相南討余辱司馬議兵大梁走
出洛下哭不憑棺奠不親斚不撫其子葬不送野望君傷懷
有隕如瀉(望君或作/定居非是)銘君之績納石壤中爰及祖考紀德事
功(中方作下紀方作巳事或作著○今按上文巳有下韻則/此不當再有下字巳字亦无文埋下當作中巳當作紀无)
(疑也事功作著功於理巳順但下文便有外著後丗則重出/著字又似可疑姑从日本作事盖紀其德紀其事紀其功也)
(又恐或是序字以似而誤/然无所據不敢輒改也)外著後丗鬼神與通君其奚憾不
余鍳衷嗚呼哀哉尚饗
　　　祭左司李貟外太夫人文
維年月日某官某等謹以清酌庶羞之奠敬祭于某縣太君
鄭氏尊夫人之靈(某等或作/某乙等)胄于茂族配此德門克成厥家
享有全福爲婦爲母再朝中宫搢紳推榮宗黨是則某等幸
隨令子同服官僚庶展哀誠式陳牢醴尚饗
　　　祭薛中丞文
(方云此祭薛存/誠也唐史有傳)
維年月日(文苑作元/和九年)某官某乙等謹以清酌庶羞之奠祭于
亡友故御史中丞贈刑部侍郎薛公之靈公之懿德茂行可
以勵俗清文敏識足以發身宗族稱其孝慈友朋歸其信義
累昇科第亟踐班行左掖南臺(孫日北斉號御史䑓為南䑓/樊日左掖則給亊中南䑓則)
(御史/中丞)共傳故事詩人墨客争諷新篇羽儀朝廷輝映中外長
途方騁大限俄窮聖上軫不慦之悲具僚興云亡之歎况某
等忘言斯乆知我俱深青春之遊白首相失來陳薄奠詎盡
哀誠嗚呼哀哉尚饗
　　　祭裴太常文
維年月日愈等謹以庶羞清酌之奠敬祭于故太常裴二十
一兄之靈(文苑作元和九年晁本月日下具給事中李逢吉/給事中孟簡吏部侍郎張惟素吏部侍郎張賈北)
(部郎中史舘修/撰韓愈等五人)朝廷之重莫過乎禮雖經䇿具存而精通蓋
寡自郊丘故事宗廟時宜大君之所旁求丞相之所卒問羣
儒拱手宗祝醉心兄皆指陳根源斟酌通變莫不允符天㫖
克恊神休至乎公卿冠昏士庶䘮祭疑皆響答問必實歸從
我者足爲軌儀異我者無逃指笑動爲時法言比古經獨立
一朝髙視千古而又驅馳朋執僶俛宗親檐石之儲常空於
私室方丈之食毎盛於賔筵(檐諸本多作甔方云舊本多作/檐公秋懷詩用甔字按後漢明)
(帝紀生无檐石之儲檐字本此郭璞方言注甔石之儲实用/甔字前漢蒯通揚雄傳皆只作儋貨殖傳醤千儋顔曰儋人)
(儋之也一儋/雨甖丁濫切)贈必固辭求無不應孰云具美而不永年某等
早接遊從實欽道義致誠薄奠以訣終天嗚呼哀哉尚饗
　　潮州祭神文五首
(晁本第一首題作祭湖神又第二首題作又祭止/雨文第三題祭城隍文第四題祭界石神文第五)
(不立/題)
維年月日潮州刺史韓愈謹差攝潮陽縣尉史虚巳以特羊
庶羞之奠告于大湖神之靈愈承朝命爲此州長今月二十
五日至治下凡大神降依庇貺斯人者皆愈所當率徒属奔
走致誠親執祀事於廟庭下今以始至方上奏天子思慮不
能專一冠衣不淨㓗與人吏未相識知牲糈(下先旅切又音/所孫曰糈祠神)
(米離騷巫咸將夕降/兮懷椒糈而要之)酒食器皿觕(与粗同潮本/云一作損)弊不能嚴清
又未卜日時不敢自薦見使攝潮陽縣尉史虚已以告神其
降監尚饗
維年月日潮州刺史韓愈謹以清酌腵脩之奠祈于大湖神
之靈(腵或作時丁喚切記曰大饗尚腵/脩〇今按若作時則脩當作羞)曰稻旣穟矣而雨不
得熟以穫也(或无以穫/字非是)𧖟起且眠矣而雨不得老以簇也杄
(切廣云/蚕簇也)歳且盡矣稻不可以復種而𧖟不可以復育也農夫
桑婦將無以應賦稅継衣食也非神之不愛人刺史失所職
也(方无/之字)百姓何罪使至極也神聦明而端一聽不可濫以惑
也刺史不仁可坐以罪惟彼無辜惠以福也劃劙(上忽麥切/又音畫下)
(力支切又音䴡祝曰劃劙/觧也分剖也孫曰刮去也)雲隂卷月日也(月日或作/日月非是)幸身有
衣口得食給神役也(口上或有而/字得或作有)充上之湏脫刑辟也選牲
爲酒以報靈德也吹擊管鼓侑香㓗也拜庭跪坐如法式也
(庭方/作廷)不信當治疾殃殛也神其尚饗
維年月日潮州刺史韓愈謹以柔毛剛鬛(孫曰記日羊日/柔毛豕日剛鬛)清
酌庶羞之奠祭于城隍之神間者以淫雨將爲人災無以應
貢賦供給神明上下獲罪罰之故乃以六月壬子奔走分告
乞晴于爾明神(下或再出爾/字属下句)明神閔人之不辜若饗若答(饗/或)
(作/響)糞除天地山川清風時興白日顯行𧖟榖以登人不咨嗟
(咨方/作疵)惟神之恩夙夜不敢忘怠謹下良日躬率將吏薦兹血
毛清酌嘉羞侑以音聲以謝神貺神其饗之(方作/兹)
維年月日潮州刺史韓愈謹遣耆壽成㝢以清酌少牢之奠
告于界石神之靈(此五字或作/界石之神)曰惟封部之内山川之神克
庥于人(麻或/作庇)官則置立室宇備具服器奠饗以時淫雨旣霽
𧖟榖以成織婦耕男忻忻衎衎是神之庥庇于人也敢不明
受其賜謹選良月吉日齋㓗以祀神其鑒之尚饗(鉴之方/作鍳兹)
維年月日潮州刺史韓愈謹以清酌庶羞之奠祭于大湖之
神惟神降依兹土以庇其人今兹無有水旱雷雨風火疾疫
爲災各寕厥宇以供上役長吏免𬒳其譴頼神之德夙夜不
敢忘謹具食飲躬齋洗奏音聲以獻以樂以謝厥賜不敢有
所祈尚饗
朱文公校昌黎先生集卷之二十二
朱文公校昌黎先生集卷之二十三(考異音/釋附)
　祭文
　　　袁州祭神文三首
(晁本首篇題曰祭城隍文次題祭仰/山神祈雨文次題又祭仰山神文)
維年月日袁州刺史韓愈謹告于城隍神之靈(或无袁/字下同)刺史
無治行無以媚于神祗(以上或/无無字)天降之罰以久不雨苗且盡
死刺史雖得罪百姓何辜(罪下方有死字○今按死字不當/用又上句巳有不應重出盖因上)
(句而/誤也)宜降疾咎于某躬身無令鰥寡蒙兹濫罰謹告(或无躬/字方云)
(囯語靡王躬/身公用此也)
維年月日袁州刺史韓愈謹以少牢之奠祭于仰山之神曰
神之所依者惟人人之所事者惟神今旣大旱嘉榖將盡人
將無以爲命神亦將無所降依不敢不以告若守土有罪宜
被疾殃於其身百姓可哀宜蒙恩閔以時賜雨使獲承祭不
怠神亦永有飲食謹告
維年月日袁州刺史韓愈謹以少牢之奠祭于仰山之神曰
田榖將死而神膏澤之百姓無所告而神恤之刺史有罪而
神釋之敢不有薦也尚饗
　　　祭柳子厚文
維年月日韓愈謹以清酌庶羞之奠祭于亡友柳子厚之靈
(維年月日文苑作維某年歳次庚子五/月壬寅朔五日景午栁卜或有君字)嗟嗟子厚而至然邪
自古莫不然我又何嗟人之生丗如夢一覺其間利害竟亦
何校當其夢時有樂有悲及其旣覺豈足追惟凡物之生不
願爲材(爲方作/謂非是)犧罇青黄(韓曰莊子百年之木破爲犧罇青/黄而文之其断在溝中比犧罇於)
(溝中之断則美惡有/間矣其爲失性均也)乃木之災子之中棄天脫􁁍(知立切祝/日􁁍覊馬)
(絆也莊子連之以覊/􁁍韓曰覊馬絡頭也)覊玉佩瓊琚大放厥辭冨貴無能磨滅
誰紀子之自著表表愈偉(表表或作/表奏非是)不善爲斵血指汗顔巧
匠旁觀縮手䄂閒(旁觀方作/觀旁非是)子之文章而不用丗乃令吾徒
掌帝之制子之視人自以無前一斥不復羣飛刺天(飛或/作非)嗟
嗟子厚今也則亡(也則方/非有今)臨絶之音一何琅琅徧告諸友以
寄厥子不鄙謂余亦託以死凡今之交觀勢厚薄余豈可保
能承子託非我知子子實命我猶有鬼神寜敢遺墮(寕或/作予)念
子永歸無復來期設祭棺前矢心以辭嗚呼哀哉(或无此/四字)尚
饗
　　　祭湘君夫人文
維元和十五年歳次庚子十月某日朝散大夫守國子祭酒
護軍賜紫金魚袋韓愈謹使前袁州軍事判官張得一(此上/四十)
(四字或只作維年月日囯子祭/酒韓愈謹令張得一方从石本)以清酌之奠敢昭告于湘君
湘夫人二妃之神前歳之春愈以罪犯黜守潮州(或作陽方/从石本)
懼以譴死且虞海山之波霧瘴毒爲災以殞其命舟次祠下
是用有禱于神神享其衷賜以吉卜曰如汝志蒙神之福啓
帝之心去潮即袁今又獲位於朝復其章綬退思往昔實發
夢寐凡卅年於今乃合(卅或作三方从石本云此盖言卅年/前常有夢寐非以貶日言之也○今)
(按上文但言前歳之禱則实發夢寐者但謂不敢忘前歳/之吉卜耳此卅字未詳其義恐亦石本之誤也方說非是)夙
夜怵惕敢忘神之大庇(怵或/作悚)伏以祠宇毀頓慿附之質丹青
之飾暗昧不圭不稱靈明(暗昩不圭或作暗昧不住或作昧/暗不蠲方从石本云圭与蠲同音)
(集韻蠲絜也明也通作圭詩吉蠲爲饎韓詩作吉圭周礼蜡/氏令州里除不蠲注讀如吉圭爲饎之圭陸音曰舊讀爲圭)
(吕氏春秋飲食必蠲潔髙誘亦讀作圭此類非一/今作佳由圭字訛也靈明或作明靈方从石本)外無四垣
堂陛頽落牛羊入室居民行商不來祭享輒敢以私錢十萬
修而作之(萬下諸本有祈于邦/伯四字方从石本)舊碑㫁折其半仆地文字缺
滅幾不可讀謹修而樹之(或无/謹字)廟成之後將求玉石仍刻舊
文因銘其隂以大振顯君夫人之威神以報靈德俾民承事
萬丗不怠惟神其鑒之尚饗
始將旣修樹舊碑仍刻其文於新石因銘其隂舊碑石旣
多破落文不可盡識移之於新或失其眞遂不復刻(此四/十二)
(字石本附祭文後諸本皆有之方云此盖後人以碑本附/入閣抗皆无之○今按此必公所自記故石本有之當附)
(於此方但以閣杭本闕遂直刋去亦/可惜也今从諸本而火一字書之)
　　祭竇司業文(竇名牟公甞誌/其墓亊見誌中)
維年月日兵部侍郎韓愈謹以清酌庶羞之奠祭于故國子
司業竇君二兄之靈惟君文行夙成有聲江東魁然厚重長
者之風一舉於郷遂收厥功屡佐大侯以調兵戎詔曰予虞
汝爲郎中乃今洛陽歳且四終惟刑之愼掌正隷僮命守髙
平(澤州高/平郡)命副儒宫(别或/作制)朱衣銀魚象服以崇錫榮考妣孝
道上窮官不滿能亦云逹通踰七望八年孰非翁(或作逾七/八年孰非)
(望公方从閣杭苑/云竇卒年七十四)在君無憾我意不充君之昆弟三以辭雄
(竇兄弟五人常牟羣庠鞏有聮珠集傳于丗/文所謂三以辝雄盖言竇常牟鞏俱第進士)刺史郎中四繼
三同(則言竇常牟羣/庠皆為之也)於士大夫可謂顯融我之獲見實自童
蒙旣愛旣勸在麻之蓬(愛旣或作/受誘非是)自視雛鷇望君飛鴻四十
年餘事如夢中(諸本皆如此方从閣杭苑及南唐本作事半/如夢云古夢音平去声通石崇詩周公不足)
(夢與可以字至冲叶○今按事半如夢誘意碎澁不如諸本/之渾全而快健前人設改當以重押中字之故不知公詩多)
(不避/也)分宰河洛媿立竝躬俱官於學以纎臨洪惠許不酬報
德以空(許方作詩○今按惠許謂/上文愛勸而又稱許也)死生莫接孰明我衷於祭
告情文以自攻嗚呼哀哉尚饗
　　　祭侯主簿文
(方云此謂侯喜也/蜀本注継字非)
維年月日吏部侍郎韓愈謹遣男殿中省進馬佶致祭于亡
友故國子主簿侯君之靈嗚呼惟子文學今誰過之子於道
義困不捨遺(困或作/捨或/作拾皆非是)我狎我愛人莫與夷自始及今
二紀于兹我或爲文筆俾子持唱我和我問我以疑我釣我
遊莫不我隨我寢我休莫爾之私朋友昆弟情敬異施惟我
於子無適不宜棄我而死嗟我之衰相好滿目少年之時日
月云亡今其有誰誰不冨貴而子爲羇我無利權雖怨曷爲
子之方葬我方齋祠(方葬或/作云葬)哭送不可誰知我悲嗚呼哀哉
尚饗
　　　祭竹林神文
維年月日京兆尹兼御史大夫韓愈謹以酒脯之奠再拜稽
首告于竹林之神曰天子不以愈爲愚不能使尹兹大衆二
十三縣之人今農旣勤於稼有苗盈野而天不雨將盡槁以
死農將無所食鬼神將無以爲饗國家之禮天地百祀神祗
不失其常惠天之人不失其和(方无祀字惠天下或有下字/方从閣杭本○今按此人字)
(當爲民字以避諱而/用人字也下句同)人又無罪何爲造兹旱虐以罰也(虐方/从閣)
(杭蜀本在罰/字下非是)將俾尹者不仁不明不能承帝之勑以化正其
下聞無香惟腥神于惠罰無差施罪瘠于尹愈身是甘是宜
(神于或/作神之)雨則時降神無爽其聦明永饗于人無媿尚饗
　　　曲江祭龍文
維年月日京兆尹兼御史大夫韓愈謹以香果之奠敢昭告
于東方青龍之神天作旱災嘉榖將槁乃於甲乙之日依准
古法(孫曰董仲舒求雨法甲乙日為青龍一長八尺居中為/小龍七長各四文於東方丙丁日為赤龍一長七丈小)
(龍七長各三丈五尺戊巳日為黄龍一長五丈小龍七各/長二文五尺庚辛日為白龍一壬癸日為黒龍一皆倣此)作
神之象齋戒祀禱神其享祐之時降甘雨以惠兹人急急如
律令(時方作/將非是)
　　　祭馬僕射文
維年月日吏部侍郎韓愈謹以清酌庶羞之奠敬祭于故僕
射馬公十二兄之靈惟公弘大温㳟全然德備天故生之其
必有意將明將昌實艱𥘉試佐戎滑䑓(滑/州)斥由尹寺適彼甌
閩􁆘􁆙(上魚列切下魚厥切/又上音業下音屹)跋躓(上音抜下/音致頓也)顚而不踒(於卧/切足)
(跌/也)乃得其地于泉于䖍始執郡符遂殿(都甸/切)交州抗節番(音/潘)
禺去其螟蠧蠻越大蘇(蠧或/作螣)擢亞秋官朝得碩士人謂其崇
我勢始起東征淮蔡相臣是使公兼邦憲以副經紀殱彼大
魁厥勲孰以丞相歸治留長蔡師茫茫黍稷昔實棘茨鳩鳴
雀乳不見梟鴟惟蔡及許舊爲血仇命公并侯耕借之牛束
其弓矢禮讓優優始誅鄆戎厥墟腥臊公往滌之兹惟樂郊
惟東有猘惟西有虺顚覆朋鄰我餘有幾(餘有或作有餘〇/今按此用左氏身)
(其餘幾之語/或本非是)嵂崒中居斬其脊尾岱定河安惟公之韙(猘音/制虺)
(許韙切嵂音律崒慈恤切韙羽鬼切祝日猘狂犬也虺􁈴也/淮南子猘狗不自投於河孫曰十月沂州軍乱殺節度使王)
(遂長慶元年七月盧龍軍乱囚節度使張弘靖成德軍殺節/度使田弘正二年正月魏博節度使田希自殺三月武寧軍)
(節度使崔群爲軍書所逐/河岱兖鄆之境韙是也)帝念厥功還公于朝陟于地官且
長百僚度彼四方孰樂可據顧瞻衡鈞將舉以付(衡鈞或/作鈞衡)惟
公積勤以疾以憂及其歸時當謝之秋賀門未歸弔廬巳萃
(門或作問〇今按此用慶/者在門之語或本非是)未燕于堂巳哭于次昔我及公實
同危事且死且生誓莫捐棄歸來握手曽不三四曽不濡翰
酬酢文字曽不醉飽以勸酒胾(側吏/切)奠以叙哀其何能致嗚
呼哀哉尚饗
　　　弔武侍御所畫佛文(方无/弔字)
御史武君當年䘮其配歛其遺服櫛珥鞶帨(櫛側瑟切珥乃/吏切鞶音盤恱)
(始銳切祝日櫛梳也礼記咸/盥漱櫛縰笄總珥耳璫也)于篋月旦十五日則一出而陳
之抱嬰兒以泣(御史或作侍御鞶或作縏方云縏小囊鞶大/帶也○今按儀礼士昏礼庶母及門内施鞶)
(注鞶囊也所以盛恱/巾然則縏鞶字通)有爲浮屠之法者造武氏而諭之曰是
豈有益邪(方从閣杭/作也非是)吾師云人死則爲鬼鬼且復爲人隨所
積善惡受報環復不窮也極西之方有佛焉其土大樂(西下/或天)
(之/字)親戚姑能相爲圖是佛而禮之願其往生莫不如意(樊日/柳子)
(厚永州龍㒷寺修浄上院記中州之西有囯日身毒釋迦示/現之地彼佛言日西方有丗界日極楽佛號无量壽如來其)
(囯无三惡八難衆寳以為飾其人无七纏九惱羣聖以為友/有能誠心大歸願心是土者苟能念力具足則往生彼囯然)
(後出三/界之外)武君憮(文甫切/追憐也)然辭曰吾儒者其可以爲是旣又逢
月旦十五日復出其篋實而陳之(其篋方/无其字)抱嬰兒以泣且殆
而悔曰是眞何益也吾不能了釋氏之信不又安知其不果
然乎(方无且字乎字或/本且字在悔字下)於是悉出其遺服櫛佩合若干種就
浮屠師請圖前所謂佛者浮屠師受而圖之韓愈聞而弔之
曰晢晢兮目存(晢晢或/作晳晢)丁寧兮耳言忽不見兮不聞(見下或/有不有)
(字或无/兮字)莽誰窮兮本源圖西佛兮道予懃以妄塞悲兮慰新
䰟(新上或/有斯序)嗚呼柰何兮弔以兹文
　　　祭故陜府李司馬文(李漢之/父郱)
維年月日守國子祭酒賜紫金魚袋韓愈謹以清酌之奠祭
于故陜府左司馬李公之靈曰公學以爲耕文以爲穫發憤
孤身復續厥家(孤或作善/續或作績)選于吏部亟以科進歴臨大邑惟
政有聲(惟或/作爲)遂丞宗正日朝帝庭出輔陜都吏畏僚慕子婦
諸孫盈于室堂公姑恱喜五福具有(姑或作/始非是)大夫士家孰不
榮羡如何不常以至大故嗚呼哀哉愈以守官不獲弔送昬
姻之好以哀以悲敬致微禮公其歆之(歆方/作昭)尚饗
　　　祭十二兄文(公從兄/岌也)
月日從父弟某官某乙謹以清酌庶羞之奠敢昭告于十二兄
故號州司户府君之靈(或无/故字)嗚呼維我皇祖有孫八人(孫曰皇/祖叡素)
(桂州長史樊曰其孫日㑹日介曰愈曰俞曰岌見於丗系/及公集才五人又有弇侍御史死平凉之盟其二人逸矣)惟兄
與我後死孤存柰何於今又棄而先生不偕居疾藥不親歛不
摩棺瘞不繞墳趨奔束制生死虧恩(奔或作/生非是)歸女敎男反骨本
原其不有年以𥙷我愆長號送哀以薦此文尚饗(尚上或有/嗚呼字)
　　　祭鄭夫人文
維年月日愈謹於逆旅備時羞之奠再拜頓首敢昭祭于六
嫂滎陽鄭氏夫人之靈(維年月日眺本作貞元九年歳次/癸酉九月朔日方无謹於二字)嗚
呼天禍我家降集百殃我生不辰三歳而孤蒙㓜未知鞠我
者兄在死而生實維嫂恩未齓(𥘉靳切祝日毀齒也周礼与/未齓者皆不爲奴韓曰男八)
(歳而/齓)一年兄宦王官提攜負任去洛居秦念寒而衣念飢而
飱疾疹(音/戾)水火無灾及身(疹或/作沴)劬勞閔閔保此愚庸年方及
紀荐及凶屯兄罹䜛口承命逺遷(逺或/作南)窮荒海隅夭閼百年
萬里故郷㓜孤在前相顧不歸泣血號天微嫂之力化爲夷
蠻水浮陸走丹旐翩然至誠感神返葬中原旣克反葬遭時
艱難百口偕行避地江濆(口方作日云从閣杭蜀本〇仐按/百日偕行无理當从口爲是然或)
(以祭老成文有就食江南零丁孤苦之語疑不得有百口/不知此亦通良賤而言闔門之衆耳未必实計百人也)春
秋霜露薦敬蘋蘩以享韓氏之祖考曰此韓氏之門視余猶
子誨化諄諄爰來京師年在成人屡貢于王名迺有聞念兹
頓頑非訓曷因(頓或作鈍方云漢書陳平傳士之/頑頓嗜利无恥者顔讀頓曰鈍)感傷懷歸
隕涕熏心苟容躁進不顧其躬禄仕而还以爲家榮奔走乞
假東西北南孰云此來迺睹灵車有志弗及長負殷勤嗚呼
哀哉昔在韶州之行受命于元兄(于或/作於)曰爾㓜養于嫂䘮服
必以朞仐其敢忘天實臨之嗚呼哀哉日月有時帰合塋封
終天永辭絶而復蘇伏惟尚饗
　　　祭十二郎文
年月日(方无日字文苑作貞元/十九年五月二十六日)季父愈聞汝䘮之七日乃能
衘哀致誠使建中遠具時羞之奠告汝十二郎之灵(文苑郎/下有子)
(字○今按郎子是當时語虽不/必存亦不可不知也今謾𥙷之)嗚呼吾少孤及長不省所怙
惟兄嫂是依中年兄殁南方吾與汝俱㓜從嫂帰葬河陽旣
又與汝就食江南零丁孤苦未嘗一日相離也吾上有三兄
皆不幸早丗承先人後者在孫惟汝在子惟吾兩丗一身形
單影隻嫂常撫汝指吾而言曰韓氏兩丗惟此而巳汝時尤
小當不復記憶吾時雖能記憶亦未知其言之悲也吾年十
九始來京城其後四年而歸視汝又四年吾往河陽省墳墓
遇汝從嫂䘮來葬(往上或/无吾字)又二年吾佐董丞相于汴州汝來
省吾止一歲請歸取其孥(相下或/有幕字)明年丞相薨吾去汴州汝
不果來是年吾佐戎徐州使取汝者始行吾又罷去汝又不
果來(佐上或有又字/者上或有使字)吾念汝從于東東亦客也不可以乆圖
乆逺者莫如西歸將成家而致汝(或有兩圖字一/屬上句非是)嗚呼孰謂
汝遽去吾而殁乎(謂或作為而/下或有先字)吾與汝俱少年以爲雖暫相
别終當乆與相處故捨汝而旅食京師以求斗斛之禄誠知
其如此雖萬乗之公相吾不以一日輟汝而就也去年孟東
野往吾書與汝曰吾年未四十而視茫茫而髪蒼蒼而齒牙
動揺(方云蜀人史彦升云退之祭文視荒荒仐俗本作茫茫/非是東后山詩平陳鄭毛視荒荒本此也○今按古書)
(如荒忽茫忽之類皆二字/也意義多相近當有之)念諸父與諸兄皆康疆而早丗如
吾之衰者其能乆存乎(存方/作在)吾不可去汝不肯来恐旦暮死
而汝抱無涯之戚也(去或/作知)孰謂少者殁而長者存彊者夭而
病者全乎嗚呼其信然邪其夢邪其傳之非其眞邪(或无其/夢邪三)
(字)信也吾兄之盛德而夭其嗣乎汝之純明而不克蒙其澤
乎少者彊者而夭殁長者衰者而存全乎未可以爲信也夢
也傳之非其眞也(非上或/有者字)東野之書耿蘭之報何爲而在吾
側也嗚呼其信然矣吾兄之盛德而夭其嗣矣汝之純明宜
業其家者不克蒙其澤矣(業或/作榮)所謂夭者誠難測而神者誠
難明矣(明方作/得非是)所謂理者不可推而壽者不可知矣(夀方/作年)雖
然吾自今年來蒼蒼者或化而爲白矣動揺者或脫而落矣
(蒼下或/无者字)毛血日益衰志氣日益微幾何不從汝而死也(志氣/方作)
(氣/志)死而有知其幾何離其無知悲不幾時而不悲者無窮期
矣汝之子始十歳吾之子始五歳少而彊者不可保如此孩
提者(樊旦汝之子始十歳謂湘也吾之子始五歳謂昶也其/後湘登長慶三年第昶登四年第昶生綰衮綰咸通四)
(年衮七年進士天下所以昌韓之/役如此孰謂不可冀其成立耶)又可冀其成立耶(十或作/一方云)
(老成二子日湘日滂滂以季/子出継則湘固宜十歳也)嗚呼哀哉嗚呼哀哉汝去年書
云比得軟脚病往往而劇(比或作/此非是)吾曰是疾也江南之人常
常有之未始以爲憂也(南下或无之字/憂下或无也字)嗚呼其竟以此而殞
其生乎抑别有疾而至斯乎(斯下或/有極字)汝之書六月十七日也
東野云汝殁以六月二日耿蘭之報無月日(或作/日月)蓋東野之
使者不知問家人以月日如耿蘭之報不知當言月日(或无/如字)
(言或作時○今按陸德明經典釋文序論當时語音之訛有/曰而如靡異則此如字即而字之轉耳不知當言月日者盖)
(言耿蘭之報所以无月日者由其/不知赴告之躰當具月日以報也)東野與吾書乃問使者使
者妄稱以應之耳其然乎其不然乎(東上或有盖字方/无其不然乎一語)今吾
使建中祭汝弔汝之孤與汝之乳母彼有食可守以待終䘮
則待終䘮而取以來如不能守以終䘮則遂取以來其餘奴
婢並令守汝䘮(或作/葬)吾力能改葬終葬汝於先人之兆然後
惟其所願(方无終葬二字/願下或有焉字)嗚呼汝病吾不知時汝殁吾不知
日生不能相養以共居殁不得撫汝以盡哀歛不憑其棺窆
(波驗切/下棺也)不臨其穴(憑上臨上或/並有得字)吾行負神明而使汝夭不孝
不慈而不得與汝相養以生相守以死(行或/作何)一在天之涯一
在地之角生而影不與吾形相依死而䰟不與吾夢相椄吾
實爲之其又何尤彼蒼者天曷其有極自今巳往吾其無意
於人丗矣當求数頃之田於伊潁之上以待餘年(方作尽○/今按或當)
(作待尽/餘年)教吾子與汝子幸其成長吾女與汝女待其嫁如此
而巳嗚呼言有窮而情不可終汝其知也邪其不知也邪嗚
呼哀哉(或无/此句)尚饗
　　　祭周氏姪女文(周况/之妻)
維年月日十八叔叔母具時羞清酌之奠祭于周氏二十娘
子之靈(方无/子字)嫁而有子女子之慶纒疾中年又命不永今當
長歸與一丗違凡汝親戚孰能不哀撰此酒食以與汝訣汝
曽知乎我念曷闋尚饗
　　　祭滂文
(樊日老成二子湘滂於公為姪孫元和十四年春/公自刑部侍郎出守潮州湘滂实從行冬公移袁)
(滂至袁卒詳/見公所誌墓)
維年月日十八翁及十八婆盧氏以清酌庶羞之奠祭于二
十三郎滂之靈曰汝聦明和順出於輩流彊記好文又少與
比將謂成長以興吾家如何不祥未冠而夭吾與盧氏痛傷
可言(可或/作何)思母之恩連呼以絶執兄之手勉以無悲情一何
長命一何短權葬逺地孤䰟無依瀝酒告情哀何有極尚饗
　　　祭李氏二十九娘子文
維年月日十八叔翁及十八叔婆盧氏遣昶以庶羞之奠祭
于李氏二十九娘之靈曰汝之警敏和靜人莫及之(静或/作舒)姿
相豐端不見闕虧㓜而孤露其然何爲出從于人旣相諧熈
又暴以夭神何所疵生殺减益竟誰主尸我哀汝母孰慰窮
􁁪我憐汝兒誰與抱持念此傷心不能去離奠以送汝知乎
不知尚饗
　　　祭張給事文(徹)
維年月日兵部侍郎韓愈謹以清酌之奠祭于故殿中侍御
史贈給事中張君之靈(御上或/无侍字)惟君之先以儒名家逮君皇
考再振厥華郷貢進秀有司第之(貢或/作㪯)從事元戎謹職以治
遂拜郎官以職王憲不長其年飛不盡翰乃生給事松貞玉
剛幹父之業纂文有光屡辟侯府亦佐梁師前人是似耋吏
嗟咨御史闕人奪之於朝大厦之構斧斤未操府遷幽都頑
南行家亦隨譴扶汝上輿走朝至暮天雪冰寒傷汝羸肌(天/或)
(作大汝或作女方云/古本汝多作女通用)撼頓險阻不得少息不能食飲又使渴
飢死于窮山實非其命不􁄄水火父母之罪使汝至此豈不
縁我草葬路隅棺非其棺旣瘞遂行誰守誰瞻䰟單骨寒無
所託依人誰不死於汝即冤我帰自南乃臨哭汝汝目汝面
在吾眼傍汝心汝意宛宛可忘(宛宛或作冤冤方云詩宛/在水中央鄭注宛坐見皃)逢
歲之吉致汝先墓無驚無恐安以即路飲食芳甘棺輿華好
(芳或/作柔)帰于其丘萬古是保尚饗
朱文公校昌黎先生集卷之二十三
朱文公校昌黎先生集卷之二十四(考異音/釋附)
　　碑誌
　　　李元賔墓銘
李觀字元賔(方云謝從古本删字字今文粹亦然/石本有之○此文方從石本今並從之)其先隴
西人也(或无/也字)始來自江之東年二十四舉進士三年登上第
(東下或有食太/斈之禄五字)又舉博學宏辭得太子校書一年(書下或/有又字)年
二十九客死于京師(于或/作於)旣歛之三日友人博陵崔弘禮葬
之于國東門之外七里(歛下或无之字友上或有其字葬/上或有賣馬字葬下或無之字)郷
曰慶義原曰嵩原(慶義或作某郷/嵩原或作某原)友人韓愈書石以誌之辭
曰(人下或有昌黎字/辭上或有其字)
巳虖元賔壽也者吾不知其所慕天也者吾不知其所惡生
而不淑孰謂其壽(謂其或/作爲之)死而不朽孰謂之夭(謂之或/作爲其)巳虖
元賔才髙乎當丗而行出乎古人(才或作文/出或作過)巳虖元賔竟何
爲哉竟何爲哉(已虖元賔諸本無此再出四字方從石本今/亦從之但方又云上竟字石本作意而邵公)
(済嘗歎其句法之妙謂歐公而下好韓氏斈者皆未之見遂/從其說定上字作志意之意下字作究竟之竟則予不識其)
(何說也竊意若非當時誤刻即是後來字半磨滅而讀者不/審遂傳此謬好事者又從而夸大之使丗之愚而好怪者遂)
(爲所惑其/可笑也)
　　崔評事墓銘
君諱翰字叔清博陵安平人(安平或作平安方云/今深州有安平縣)曾大父知
道仕至大理司直大父玄同爲刑部侍郎出刺徐相州(同方/作童)
(非是或/無相字)父倚舉進士天寳之亂隱居而終君旣䘮厥父攜扶
孤老託于大江之南卒䘮通儒書作五字句詩敦行孝悌詼
諧縱謔卓詭不羈又善飲酒江南人士多從之遊(卓詭方無/此二字或)
(作處丗/皆非是)貞元八年君生四十七年矣(方云以卒日攷/之七當作六)自江南
應節度使王栖曜命于鄜州旣至表授右衛胄曹參軍實參
幕府事直道正言𥙷益弘多(弘或/作尤)旣去職遂家于汝州汝州
刺史呉郡陸長源引爲防禦判官表授試大理評事十二年
相國隴西公作藩汴州而呉郡爲軍司馬隴西公以爲呉郡
之從則賢也(之從或作從事或/併岀之字皆非是)署爲觀察巡官實掌軍田鑿
澮溝斬茭茅(或作苑方云苑鳬葵也此/兼水陸言之作茅自當)爲陸田千二百頃水
田五百頃(或無爲字五/百或作二千)連歳大穰軍食以饒幕府以其功狀
聞(或無/其字)使者未復命以十五年正月五日寢疾終于家年五
十有六矣隴西公賻贈有加自始有疾呉郡率幕府寮屬日
一至其廬問焉其旣甚也日再往問焉其終也往哭焉比小
歛大歛三哭焉(方無大歛字○今按上文并大/歛計之乃得三哭方本非是)於歛之二十
日其妻與其子以君之䘮旋葬于汝州(與方作以/或無于字)其二月某
日遂葬于某縣某郷某原君内仁九族外盡賔客於其所止
其來如歸苟親矣雖不肖收之如賢苟賢矣雖貧賤待之如
貴人是故其殁也其弔者與其哭者其聲也必哀盡焉妻鄭
氏也有子二人女一人吾聞位不稱德者有後嗚呼君其終
有後乎(德者下或/有其終字)銘曰
朝之言嘻嘻夕之言怡怡偕入而出乗馬馳(馬下或/有而字)一日不
見而死吁其悲(其下或/有可字)
　　　施先生墓銘
貞元十八年十月十一日太學博士施先生士丐卒其寮太
原郭伉買石誌其墓(方無太/原字)昌黎韓愈爲之辭曰
先生明毛鄭詩通春秋左氏傳善講說朝之賢士大夫從而
執經考疑者継于門(継下或/有往字)太學生習毛鄭詩春秋左氏傳
者皆其弟子貴游之子弟時先生之說二經來太學帖帖坐
諸生下恐不卒得聞(帖帖或作怡怡下/又有然字非是)先生死二經生䘮其
師仕於學者亡其朋故自賢士大夫老師宿儒新進小生聞
先生之死哭泣相弔歸衣服貨財先生年六十九在太學者
十九年由四門助教爲太學助教由助教爲博士太學(由四/下十)
(八字此從諸本方從杭本無爲太斈助教由助教八字云盖/言由四門助教至爲博士於太斈故也若從今文則下太斈)
(字贅矣〇仐按此旣言其在太斈者十九年則所歴官不應/但一再遷而巳當從諸本爲是但下太斈二字疑衍不然則)
(或在博士上或在下文當去下然無/所據不敢輒改姑存之以俟知者)秩滿當去諸生輒拜䟽
乞留(下或有或/乞遷三字)或留或遷凡十九年不離太學(方云杭本無/凡下八字○)
(今按上文巳云在太斈者十九年則此八字誠爲重複然欲/去之則或留或遷語勢未尽又不知公意果如何仐亦論而)
(闕之不敢定/其去留也)祖曰旭袁州宜春尉父曰婼(丑畧/切)豪州定逺丞
(豪方作豪說巳見前按此/誌在元和之前去水爲是)妻曰太原王氏先先生卒子曰友
直明州鄮縣主薄(鄮或/作鄞)曰友諒太廟齋郎系曰
先生之祖氏自施父其後施常事孔子以彰讎爲博士延爲
太尉太尉之孫始爲呉人曰然曰續亦載其跡(續或/作績)先生之
興公車是召纂序前聞于光有曜古聖人言其㫖密微箋注
紛羅顚倒是非(紛方/作分)聞先生講論如客得歸(得或/作有)卑讓肫肫
岀言孔揚(方云中庸曰肫肫其仁鄭注肫/讀如誨尔諄諄之諄􁗋誠皃)今其死矣誰嗣爲
宗(爲或/作其)縣曰萬年原曰神禾高四尺者先生墓邪
　　　考功貟外盧君墓銘(銘或/作表)
愈之宗兄故起居舎人君(樊曰柳子厚先友記云韓㑹昌黎/人善清言有文章名最高然以故)
(多謗至起居郎貶官卒/則起居舎人君㑹也)以道德文學伏一丗(伏或/作服)其友四人
其一范陽盧君東美少未出仕皆在江淮間天下大夫士謂
之四䕫(方無少字○韓曰永泰中㑹與盧東美張正則崔造/爲友好談經済之畧常以王佐自許時人号爲四䕫)
(舊史載於崔造傳新史亦具載之而摭言乃/以何長師李華盧東美韓衢爲四夔非是)其義以爲道可
與古之夔臯者侔故云爾(䕫臯或作/臯䕫後同)或曰夔嘗爲相丗謂相
䕫四人者雖處而未仕天下許以爲相故云大暦𥘉御史大
夫李栖筠由工部侍郎爲浙西觀察使當是時中國新去亂
仕多避處江淮間(仕或/作士)嘗爲顯官得名聲以老故自任者以
千百數大夫莫之取獨晨衣朝服從騎吏入下里舎請盧君
(方無/晨字)君時始任戴冠通詩書與其羣日講說周公孔子以相
磨礱浸灌婆娑嬉遊未有捨所爲爲人意旣起從大夫天下
未知君者惟竒大夫之取人也不常必得人其知君者謂君
之從人也非其常守必得其從(知上方/無其字)其後爲太常博士監
察御史河南府司録考功貟外郎年若干而終在官舉其職
(若干或作/五十四)夫人李姓隴西人君在配君子無違德(配上或/有作字)君
殁訓子女得母道甚(或作甚/得母道)後君二十年年六十六而終(二/十)
(或作若干十/六或作十四)將合葬其子暢命其孫立曰乃祖德烈靡不聞
然其詳而信者宜莫若吾先人之友先人之友無在者起居
丈有季曰愈能爲古文業其家(文或/作又)是必能道吾父事業汝
其往請銘焉(父下或/有之字)立於是奉其父命奔走來告愈謂立曰
子來宜也行不可一二舉且吾之生也後不與而祖接不得
詳也(得下或/有其字)其大者莫若衆所與觀所與衆寡兹可以審其
德矣乃祖未出而處也天下大夫士以爲與古之䕫臯者侔
且可以爲相其德不旣大矣乎(大夫或/作之)講說周公孔子樂其
道不樂從事於俗得所從不擇外内奮而起其進退不旣合
於義乎(擇或/作釋)銘如是可以示於今與後也歟立拜手曰唯唯
君祖子輿濮州濮陽令父同舒州望江令夫人之祖延宗鄆
州司馬父進成鄜州洛交令(君祖下三十四字或但言君祖/某某官父某某官夫人之祖某)
(某官父某某官夫/人下或无之字)男三人暢申易女三人皆嫁爲士人妻(士/下)
(或无/人字)墓在河南緱氏縣梁國之原(緱氏下七字或/作某縣某原)其年月日
(或无此四/字非是)元和二年二月十日云(十下或/有四字)
　　　施州房使君鄭夫人殯表
夫人之先出於周(方无之字〇仐按此篇之/文平易明白宜有之字)以鄭爲氏因𥘉
侯曾祖諱隨祖諱玠厥考諱絳咸垂休歸于房宗生九子左
右黍稷祠春秋道順德嚴顯且𥙿宜壽而富今何謬(冨或/作貴)永
貞冬至前四日寓殯墳此非其丘
　　　清邊郡王楊燕竒碑文
(眺本作清/郡/王楊公神道碑)
公諱燕竒字燕竒(字上或/无竒字)弘農華隂人也大父知古祁州司
倉烈考文誨天寳中實爲平盧衙前兵馬使(盧下或/有軍字)位至特
進檢校太子賔客封弘農郡開國伯丗掌諸蕃互市恩信著
明夷人慕之禄山之亂公年幾二十進言於其父曰大人守
官宜不得去王室在難某其行矣(宜或/作義)其父爲之請於戎帥
遂率諸將校之子弟各一人閒道趨闕變服詭行日倍百里
天子嘉之特拜左金吾衛大將軍貟外置賜勲上柱國寳應
二年春詔從僕射田公平劉展又從下河北大暦八年帥師
納戎帥勉于滑州九年從朝于京師建中二年城汴州功勞
居多(二年或/作二歳)三年從攻李希烈先登貞元二年從司徒劉公
復汴州十二年與諸將執以城叛者歸之于京師事平授御
史大夫食實封百户賜繒綵有加(封下或/有五字)十四年年六十一
五月某日終于家自始命左金吾大將軍凡十五遷爲御史
大夫職爲節度押衙右廂兵馬使兼馬軍先鋒兵馬使(右或/作左)
階爲特進勲爲上柱國爵爲清邊郡王食虚邑自三百户至
三千户眞食五百户終焉(或无自字/或无五字)公結髮從軍四十餘年
(或作/歳)敵攻無堅城守必完臨危蹈難歔欷感發乗機應㑹捷
出神怪不畏義死不榮幸生故其事君無疑行其事上無間
言𥘉僕射田公其母隔於冀州公獨請往迎之經營賊城出
入死地卒致其母田公德之約爲父子故公始姓田氏田公
終而後復其族焉嗣子通王屬良禎以其年十月庚寅葬公
于開封縣魯陵岡隴西郡夫人李氏祔焉(通王德宗之子諶/以貞元中領宣武)
(及河東節葬月或作二月或作三月或作八月或作十月方/云燕竒卒於五月作二三月者誤矣但八月十月皆有庚寅)
(不知孰是大抵此碑多誤不曉所以僕射田公田神功也神/功以上元二年平刘展此作宝應二年舊傳神功大暦八年)
(冬覲闕廷信宿而終/此作九年皆差也)夫人清夷郡太守祐之孫漁陽郡長史
獻之女柔嘉淑明先公而殂有男四人女三人後夫人河南
郡夫人雍氏某官之孫某官之女有男一人女二人咸有至
性純行夫人同仁均養親族不知異焉(男一人女二人或作/男二人女一人女上)
(或有有字一/亦无有字)君子於是知楊公之德又行於家也銘曰
烈烈大夫逢時之虞(大夫或/作丈夫)感泣辭親從難于秦維兹爰始
遂勤其事四十餘年或禆或專攻牢保危爵位巳隮旣明且
愼終老無隳魯陵之岡蔡河在側(在或/作之)烝烝孝子思顯勲績
斵石于此式垂後嗣
　　　河南少尹裴君墓誌銘
公諱復字茂紹(復或作稷方云唐丗/系表集古録皆作復)河東人曾大父元簡大
理正大父曠御史中丞京畿採訪使父虬以有氣略敢諌諍
爲諌議大夫(方无有字事諍二字/或作言或无諍字)引正大疑有寵代宗朝屢
辭官不肯拜卒贈工部尚書公舉賢良拜同官尉僕射南陽
公開府徐州召公主書記三遷至侍御史入朝歴殿中侍御
史累遷至刑部郎中(遷或作/選非是)疾病改河南少尹輿至官若干
日卒實元和三年四月二十三日享年五十夫人博陵崔氏
少府監頲之女男三人璟質皆旣冠其季始六歳曰充郎(充/或)
(作彦方云丗/系表作望郎)卜葬得公卒之四月壬寅遂以其日葬東都芒
山之隂杜翟村公㓜有文年十四上時雨詩代宗以爲能將
召入爲翰林學士尚書公請免曰願使卒學(方无/使字)丁後母䘮
上使臨弔又詔尚書公曰父忠而子果孝吾加賜以厲天下
終䘮必且以爲翰林(詔或作謂林下/或有斈士字)其在徐州府能勤而有
勞在朝以㳟儉守其職居䘮必有聞待諸弟友以善教館􁁪
妹畜孤甥能别而有恩(而有或/作而以)歴十一官而無宅於都無田
於野無遺資以爲葬斯其可銘也巳銘曰
裴爲顯姓入唐尤盛支分族離各爲大家(方云此銘以家叶/離方言罹謂之羅)
(羅謂之罹盖古音通也○今/按詩兎爰及楚詞多此類)惟公之系德隆位細曰子曰孫
厥聲丗繼(子或/作祖)晉陽之色愉愉翼翼(色或/作邑)無外無私㓜壯若
一何壽之不遐而禄之不多謂必有後其又信然耶
　　　國子助教河東薛君墓誌銘
(石本有河東字方本无然此/後方多從石本今亦從之)
君諱公逹字大順薛姓(字大順或/作字某)曾祖曰希莊撫州刺史贈
大理卿祖曰元暉果州流溪縣丞贈左散騎常侍(祖下十六/字方云閤)
(杭蜀本皆闕推監本与石本同○今按方氏所校專據三本/而謂今本皆不足取今此数字乃三本所无而今有者若非)
(偶有石本則必以爲後人校増而不之信矣故知今本/与閤杭蜀苑粹不同者未必皆无所自也觀者詳之)父曰
播尚書禮部侍郎侍郎命君後兄據據爲尚書水部郎中贈
給事中(據或/作授)君少氣髙爲文有氣力務出於竒以不同俗爲
主始舉進士不與先軰揖作胡馬及圎丘詩京師人未見其
書皆口相傳以熟及擢第𥙷家令主簿佐鳯翔軍(或无及擢/弟三字)
軍帥武人君爲作書奏讀不識句傳一幕以爲笑不爲變(笑/下)
(或有/君字)後九月九日大㑹射設標的髙出百數十尺(㑹下或/有命字)令
曰中酬錦與金若干一軍盡射莫能中(或无盡字能中/下或有者字)君執
弓腰二矢指一矢以興(指或作挾閤本无指一矢三字〇仐/按下文三發三中考之閤本之謬明)
(矣)揖其帥曰請以爲公歡遂適射所一座皆起隨之(或无/皆字)射
三發連三中(或无/射字)的壞不可復射中輒一軍大呼以笑連三
大呼笑帥益不喜即自免去後佐河陽軍任事去害興利功
爲多拜恊律郎益棄竒與人爲同今天子修太學官有公卿
言詔拜國子助教分教東都生元和四年年􁃰七二月十四
日疾暴卒(􁃰七石本如此下二十一日亦/然方著其說而不及改今正之)君再娶𥘉娶琅邪
王氏後娶京兆韋氏(或无𥘉娶以/下十二字)凡産四男五女男生輒即
死(或无産/字即字)自給事至君後再絶皆有名(或无皆有名三字然/三字之義未詳而方)
(氏亦不著石本之有/无姑闕以俟知者)遺言曰以公儀之子巳巳後我(巳巳後/我或作)
(爲已後○今按此云巳/巳者必其子之小字也)其年閏三月廿二日(廿說/見上)弟試太子
通事舎人公儀京兆府司録公幹以君之䘮歸(試下七字或/作某官京下)
(五字或作殿/中侍御史)以五月十五日葬于京兆府萬年縣少陵原合
祔王夫人塋(以君下二十八字或作/以君之䘮葬京兆某縣)銘曰
官不遂歸譏於時(不下或有能字非是/譏或作議石本逸)身不得年又將尤誰
丗再絶而紹祭以不隳
　　　監察御史元君妻京兆韋氏夫人墓誌銘
(諸本无京兆/以上九字)
夫人諱叢字茂之姓韋氏(茂方作成○仐以/名義推之當作茂)其上七丗祖父
封龍門公龍門之後丗率相繼爲顯官夫人曾祖父諱伯陽
自萬年令爲太原少尹副留守北都卒贈秘書監(或无北/都字)其
大王父迢以都官郎爲嶺南軍司馬卒贈同州刺史王考夏
卿以太子少保卒贈左僕射(保下或/无卒字)僕射娶裴氏臯女(或无/僕射)
(字)臯爲給事中臯父宰相耀卿夫人於僕射爲季女愛之(爲/上)
(或有少/字非是)選壻得今御史河南元稹(選上或/有其字)稹時始以選校書
秘書省中(校上或有/授字非是)其後遂以能直言䇿第一拜左拾遺果
直言失官又起爲御史舉職無所顧夫人固前受教於賢父
母得其良夫又及教於先姑氏(固或作因父上方无賢字得/上或有及字及或作受皆非)
(是)率所事所言皆從儀灋(言或/作動)年二十七以元和四年七月
九日卒卒三月得其年之十月十三日葬咸陽從先舅姑兆
銘曰　詩歌碩人爰叙宗親女子之事有以榮身夫人之先
累公累卿有赫外祖相我唐明(有或作於祖/或作舅非是)歸逢其良夫夫
婦婦獨不與年而卒以夭實生五子一女之存銘于好辭以
永於聞(好或/作理)韓文二十四卷終
朱文公校昌黎先生集卷之二十五(考異音/釋附)
　碑誌
　　登封縣尉盧殷墓誌
元和五年十月日范陽盧殷以故登封縣尉卒登封年六十
五(月下或/有五字)君能爲詩自少至老詩可録傳者在紙凡千餘篇
無書不讀然止用以資爲詩(或无在紙二字/以下或有目字)與諌議大夫孟
簡恊律孟郊監察御史馮宿好期相推挽卒以病不能爲官
在登封盡寫所爲詩抵故宰相東都留守鄭公餘慶(抵或作/投或无)
(公/字)留守數以帛米周其家書薦宰相宰相不能用竟飢寒死
登封將死自爲書告留守與河南尹乞葬已又爲詩與常所
來往河南令韓愈曰爲我具棺留守尹爲具凡葬事韓愈與
買棺又爲作銘十一月某日葬嵩下鄭夫人墓中(嵩下或/有山字)君
始娶滎陽鄭氏後娶隴西李氏生男輒死卒無子女一人學
浮屠法不嫁爲比丘尼云(女上或/有子字)
　　　興元少尹房君墓誌
房故爲官族稱丗有人(官或/作宦)自太尉琯以德行爲相相玄宗
肅宗名聲益彰徹大行丗號其門爲太尉家宗族子弟皆法
象其賢公曾祖諱玄静尚書膳部郎中歴資簡涇隰四州刺
史太尉之叔父也(方无祖/字非是)祖諱肱爲􁆁州司馬父諱巒都水
使者皆名能守家法(峦或/作栾)公諱武字某以明經歴官至興元
少尹謹飭畏愼年七十三以其官終㓜壯爲良子弟老爲賢
父兄歴十二官處事無纎毫過差嘗以殿中侍御史副丹陽
軍使其後爲盩厔(上張流切音輈下陟栗/切音窒縣名属鳯翔)令施州刺史丹陽
盩厔施州吏民至今思之娶滎陽鄭氏女生男六人其長曰
次卿次卿有大才不能俯仰順時年四十餘尚守京兆興平
尉然其友皆曰房氏有子也次曰次公次膺次回次衡次元
始學而未仕女三人皆嫁爲士人妻(士人方/作人士)𥘉公之在施州
夫人卒焉殯于江陵元和五年次卿與其羣弟奉公之䘮自
興元至堂殯于伊水之南(方云公改葬服議/殯於堂謂之殯)六年正月次公
奉夫人之䘮自江陵至遂以其月十四日合葬河南緱氏之
髙龍原公母弟式自給事中爲河南尹孝友慈良盡費其財
以奉公葬未葬之一月詔以河南爲御史中丞領宣州觀察
使(中丞或/作大夫)將行召河南令韓愈(行或/作往)泣謂曰吾兄之葬於是
而吾爲尹於是吾以爲得盡其道於吾兄也今壓於上命不
得視吾兄之棺入此土也豈非天邪子與吾兒次卿游我重
知子凡吾兄之終事將子是託焉愈旣不獲辭旣助其凡役
事退又爲銘云
有位有年有弟有子(年或/作名)從先人葬是謂受祉
　　　河南少尹李公墓誌銘
元和七年二月一日河南少尹李公卒年五十八(尹下或有/隴西字或)
(作陸/渾)歛之三月某甲子葬河南伊闕鳴臯山下(方云或作八/月丁亥朔十)
(六日壬寅考之史亦合伊闕或作/陸渾方云攷唐志鳴臯实在陸渾)前事之月其子道敏哭再
拜授使者公行狀以幣走京師(公方作/功非是)乞銘於博士韓愈曰
少尹將以某月日葬冝有銘其不肖嗣道敏杖而執事不敢
違次不得跣以請(月下或/有某字)愈曰公行應銘法(公方作功○今/按若從方本則)
(此句無首而下句字文禮/葬亦無所承其誤明甚)子又禮葬敢不諾而銘諸(或无葬/字方无)
(而銘諸三字或无/諾而二字皆非是)公諱素字某(或作字/貞一)生七歳䘮其父貧不
能家母夫人提以歸教育于其外氏(育方作畜于/下或无其字)以明經選
主虢之弘農簿又尉陜之芮城李丞相泌觀察陜􁆁以材署
運使從事以課遷尉京兆鄠(胡古切音户/古扶風縣名)考滿以書判出其
倫選主萬年簿而母夫人固在食其禄(倫上或无其字/主或作往非是)母夫
人卒三年改尉長安遷監察御史奏貶九卿一人改詹事丞
遷殿中侍御史由度支貟外郎選令萬年(貶或作敗或无郎/字選令萬年或作)
(迁萬/年令)公主奪驛田京兆尹符縣割卑之公不與(士下方有簿/字天簿如簿)
(録之簿/非是)改度支郎中使侍郎介恃不禮其屬大夫士擅喜怒
賞罰公獨入讓不受(度支或作屯田恃或/作特非是或无擅字)劉闢平上以蜀賞
髙崇文尚書省以崇文幕府爭鹽井因革便不便命公使崇
文(以崇或作与崇/或无不便字)崇文命幕府唯公命從即其日事巳䟽奏
侍郎外稱其能竟坐前敢抗巳(事巳方/作亊以)衢州飢擇刺史侍郎
曰莫如郎李某遂刺衢州至一月遷蘇州(如郎下或有中字/迁下或有刺字)
李錡前反權將之戍諸州者刺史至歛手無敢與敵(或无權/之二字)
(方无敢敵字或/无敢字皆非是)公至十二日錡反公將左右與賊戰州門不
勝賊呼入公端立責以義皆歛兵立不逼(喘或作/號非是)錡命械致
公軍將斬以徇及境錡適敗縛公脫械還走州賊急卒不暇
走死民抱扶迎盡出天子使貴人持紫衣金魚以賜(或无縛/字急卒)
(一作竟平○今按州字句絶賊即錡將之戍州作乱者以公/至之速不及走死爲州民執以迎公耳然民字以下必有脱)
(誤)居三年州稱治拜河南少尹行大尹事吕氏子炅(古逈/切)棄
其妻著道士衣冠(方无/衣字)謝母曰當學仙王屋山去數月復出
間詣公公立之府門外使吏卒脫道士冠給冠帶送付其母
黜屬令二人以贓減民賦錢歳五千萬請緩民輸期一月詔
天下輸皆緩一月(賊或作臧古通用然不知此句當如何讀/若贓字屬上句即下文減賦别爲一亊若)
(属下句即是以所没入之臧代民賦錢/也但属上句者語意差澁耳千或作十)公一斷治不收聲事
常出名上曾祖弘泰簡州刺史(弘或/作純)祖乾秀伊闕令父爕宣
州長史贈絳州刺史母夫人燉(音屯古/瓜州地)煌張氏其舅參有大
名(氏下或有封西平郡/太君六字參或作泰)公之配曰彭城劉氏夫人夫人先卒
其葬以夫人祔(公方作君氏夫人下或/有封彭城孫君五字)夫人曽祖曰子玄祖
曰餗皆有大名公之子男四人長曰道敏舉進士其次曰道
樞其次曰道本道易皆好學而文(或無其次曰道樞三字樞/下或無其次曰三字道易)
(上或有其/次曰字)女一人嫁蘇之海塩尉韋潜自簡州而下皆葬鳴
臯山下銘曰
髙其上而坎其中以爲公之宫柰何乎公(上下方有立字立/或作丘或作山)
　　集賢院校理石君墓誌銘
(校理下或有京/兆昭應尉五字)
君諱洪字濬川其先姓烏石蘭九代祖猛始從拓㧞氏(上音/托下)
(蒲撥切杭曰或說自云拓天而生䟦地/而長遂以爲氏後魏孝文改為元氏)入夏居河南遂去烏
與蘭獨姓石氏而官號大司空(九或作七方云下文七出為/曾祖則此當作九拓㧞或作)
(跖/跋)後七丗至行襃官至易州刺史於君爲曾祖易州生婺州
金華令諱懷一卒葬洛陽北山金華生君之考諱平爲太子
家令葬金華墓東而尚書水部郎劉復爲之銘君生七年䘮
其母九年而䘮其父能力學行去黃州録事參軍則不仕而
退處東都洛上十餘年行益修學益進交游益附聲號聞四
海(方云李翺嘗有薦洪狀謂明經出身/曾任冀州紏此黄字盖誤海或作方)故相國鄭公餘慶留
守東都上言洪可付史筆李建拜御史崔周禎爲𥙷闕皆舉
以讓(禎或作禎方云考周頌從示○/今按大雅文王詩從木當两存)宣歙池之使與浙東使
交牒署君從事河陽節度烏大夫重胤間以幣先走廬下故
爲河陽得佐河陽軍吏治民寛考功奏從事考君獨於天下
爲第一(君下或有為字走下或/有君字得上或有所字)元和六年詔下河南徴拜京
兆昭應尉校理集賢御書明年六月甲午疾卒年四十二娶
彭城劉氏女故相國晏之兄孫生男二人八歳曰壬四歳曰
申女子二人顧言曰葬死所七月甲申葬萬年白鹿原旣病
謂其游韓愈曰子以吾銘(以或/作与)銘曰
生之艱成之又艱若有以爲而止於斯
　　唐故江西觀察使韋公墓誌銘
(方云諸題唐故或有或无或有銘字或/無銘字皆從旧本百本多用大唐字)
公諱丹字某姓韋氏(字某或作/字文明)六丗祖孝寛仕周有功以公
開號於鄖鄖(音云江夏/雲社縣)公之子孫丗爲大官唯公之父政卒
雒縣丞贈􁆁州刺史公旣孤以甥孫從太師魯公眞卿學太
師愛之(方无大師/愛之四字)舉明經第選授峽州(音洽居三峽/之口曰峽州)逺安令
以讓其庶兄(峽或作硤方云考/地理志當作峽)入紫閣山事從父熊通五經
登科(登下方有明五經/三字或无登字)歴校書郎咸陽尉佐邠寜軍自監察
御史爲殿中侍御史徴拜太子舎人益有名遷起居郎呉少
誠襲許州拜河陽行軍司馬未行少誠死改駕部貟外郎(河/陽)
(下或有軍字或无未行/二字少上或有適字)新羅國君死公以司封郎中兼御史
中丞紫衣金魚往弔立其嗣故事使外國者常賜州縣官十
貟使以名上以便其私號私覿官公將行曰吾天子吏使海
外國不足於資宜上請安有賣官以受錢邪即具䟽所以上
以爲賢命有司與其費(資或作貲方无/以爲賢三字)至鄆州㑹新羅告所
當立君死還拜容州刺史容管經畧招討使始城容州周十
三里置屯田二十四所化大行詔加太中大夫(或无/置字)順宗嗣
位拜河南少尹行未至拜鄭滑行軍司馬(軍上或/无行字)始至襄陽
詔拜諌議大夫旣至日言事不阿權臣謇然有直名遂號爲
才臣劉闢反圍梓州詔以公爲東川節度使御史大夫(州下/或无)
(詔/字)公行至漢中上䟽言梓州在圍間守方盡力不可易將徵
還入議蜀事(徵上或/有請字)劉闢去梓州因以梓州讓高崇文拜晋
慈隰等州觀察防禦使自扶風縣男進封武陽郡開國公食
邑二千户(或无/邑字)將行上言臣所治三州非要害地不足張職
爲國家費不如屬之河東便上以爲忠(方无上以爲忠四字/疑或公自以前有上)
(以爲賢語渉重復故刪/其一不知當有何字也)一歳拜洪州刺史江南西道觀察使
以晉慈隰屬河東公旣至則計口受俸錢委其餘於官罷八
州無事之食者以聚其財始教人爲瓦屋取材於山召陶工
敎人陶聚材瓦於場度其費以爲估不取贏利凡取材瓦於
官業定而受其償從令者免其賦之半逃未復者官與爲之
貧下能者卑之財載食與漿親往勸之(卑或作禆/財或作材)爲瓦屋萬
三千七百爲重屋四千七百民無火憂暑濕則乗其髙别命
置南北市營諸軍歳旱種不入土募人就功厚與之直而給
其食業成人不病飢爲長衢南北夾兩營東西七里人去渫
(息列切祝曰易井渫不食注不/停汚之謂渫廣韻渫除去也)汚氣益蘇(方无長字/汚或作汙)復作南
昌縣徙廐于髙地因其廢倉大屋馬以不連死(馬或作焉不/或作爲死或)
(作廐方云新史作以廢/倉爲新廐馬息不死)明年築堤扞江長十二里䟽爲斗門
(孫曰用泒湖入江節以斗門以走暴張築/堤捍江高五尺長十二里明年江与堤平)以走潦水公去位
之明年江水平堤老㓜泣而思曰無此堤吾屍其流入海矣
(老上或有/旣退二字)灌陂塘五百九十八得田萬二千頃凡爲民去害
興利若嗜慾居三年於江西八州無遺便其大如是其細可
略也(其大下九字方从閤杭李謝本作其大/不可畧如是或作其太畧如是皆非是)卒有違令當死
者公不果於誅杖而遣之去上書告公所爲不法若干條(法/下)
(或有/者字)朝廷方勇於治且以爲公名才能臣治功聞天下不辨
則受垢詔罷官留江西待辨使未至月餘公以疾薨使至辨
凡卒所告事若干條皆無絲毫實詔笞卒百流嶺南公能益
明春秋五十八薨於元和五年八月六日公好施與家無剰
財(剩或/作)自校書郎至爲觀察使擁吏卒前走七州刺史與賔
客處如布衣時自持卑一不易(方无如布衣時四字或四字/在不易下卑下或无一字)
娶清河崔氏故支江令諷之女某官某之孫有子曰寘年十
五明經及第嗣其家業(支或/作枝)後夫人蘭陵蕭氏中書令華之
孫殿中侍御史恒之女皆先公終有女一人(方无/史字)凡公男若
干人女若干人(或無女若/干人四字)明年七月壬寅從葬萬年縣少陵
原(方无/縣字)將葬其從事東平吕宗禮與其子寘謀曰我公宜得
直而不華者銘傳於後固不朽矣(方從閣杭蜀本无直而不/華者三字及傳於後固四)
(字而復出得銘二字云晁氏本有此/字殊不/知嘉祐杭本已如此大氏方未甞見嘉祐本也)寘來請銘銘曰
武陽受業始於太師以官讓兄自待不疑勤于紫閣取益以
卑可謂有源卒用無疵慊慊(音歉注漢書曰慊慊常若/不足○慊慊或作謙謙)爲人
矯矯爲官爰及江西功德具完名聲之下獨處爲難辯而益
明仇者所歎碑于墓前維昭美故納銘墓中以識公墓
　　唐故河南府王屋縣尉畢君墓誌銘
畢氏出東平歴漢魏晉宋齊梁陳士大夫不絶入國朝有爲
司衛少卿具邢廬許州刺史者曰憬(入或作人/属上句)憬之子構累
官至吏部尚書卒贈黄門監是爲景公(方云新舊史有畢構/傳終於户部尚書出)
(系表亦作户部然舊/更畢諴傳乃称吏部)景公生抗爲廣平太守抗安禄山城䧟
覆其宗贈户部尚書(生抗方云杭本抗作炕丗系表作杭傳/作炕而丗系官聀亦不同覆其宗或作)
(其宗/覆焉)尚書生坰家破時坰生始四歳(四或/作七)與其弟増以俱小
漏名籍得不誅爲賞口賊中寳應二年河北平宗人宏以家
財贖出之求増不得増長爲河北從事兼官至御史中丞坰
旣至長安宏養於家教讀書明經第(方云明經第一句當有/脫字〇仐按明上或經)
(下當有中字/或登字之類)宏死坰益壯始自别爲畢氏歴尉臨涣安邑王
屋年六十一以元和六年二月二日卒於官𥘉罷臨涣徐州
節度張建封慕廣平之節死聞君篤行能官請相見署諸從
事攝符離令四年(節死或作死節請上或有以幣/字署上或有遂字按諸字疑衍)及尉王屋
徐之從事有爲河南尹者聞君當來喜謂人曰河南庫歳入
錢以千計者五六十萬須謹廉吏今畢侯來吾濟矣(入錢或/作出入)
繼數尹諸署於府者無不變而畢侯固如𥘉竟以其職死(諸/或)
(作/請)君睦親善事過客未嘗問有無旣卒家無一錢凡棺與墓
事皆同官與相識者事之(墓或/作葬)娶清河張氏女(女下或有子/字方云女子)
(字疑皆因/下文誤入)生男四人曰鎬鉟銶銳女子三人其長學浮屠法
爲比丘尼其季二人未嫁以其月二十五日從葬偃師之土
婁銘曰
上古愛民爲官求人苟可以任位加其身其後喜權人自求
官退而緩者身後人先故廣平死節而子不荷其澤王屋謹
廉而神不福其謙嗚呼天與人苟無傷其穴與墳
　　　試大理評事胡君墓銘
胡之氏别於陳明允先(允或/作元)河東人丗勤固(固或/作囯)戴厥身(戴/或)
(作/載)籍文譜進連倫惟明允加武資力牛虎柔不持吏夏陽有
施爲去平陽民思悲河東士河陸原冝兹人肖厚完(或作後/昆或作)
(省厚寛〇仐按厚/完二字見晋語)五十七不足年孤兒啼死下官母弟証(音/政)
秩大夫(秩方作秋方云胡弟証元和九年以御史大夫帥振/武十二年召还此下又云友韓愈司馬徒豈十二年)
(從征淮西時邪然/則秩當爲秩明矣)摭君遺哭泣書(摭方/作石)友韓愈司馬徒作後
銘系序𥘉
　　襄陽盧丞墓誌銘(或有唐/故字)
范陽盧行簡(盧下或/有君字)將葬其父母乞銘於職方貟外郎韓愈
曰吾先丗丗載族姓書(丗丗或/作五丗)吾胄於拓拔氏之弘農守守
後四代吾祖也爲沂録事參軍(沂下或/有州字)五丗而吾父也爲㐮
陽丞始吾父自曹之南華尉歴萬年縣尉至襄陽丞以材任
煩能持廉名(萬年二字/或作三)去襄陽則署塩鉄府出入十年當最
其列(府下或有聀字/十下或有五字)貞元十三年終其家年六十七殯河南
河隂(南下或有縣字縣/字或在河隂下)吾母燉(音/屯)煌張氏也王父瓘爲兖之
金郷令(之或/作州)先君殁而十三年夫人終年七十三從殯河隂
(方本殁下无而/字年下有而字)生子男三人居簡金吾兵曹行簡則吾其次
也大理主簿佐江西軍其㓜可乆女子嫁浮梁尉崔叔寳將
以今年十月自河隂啓葬汝之臨汝之汝原(葬下或有於字/臨汝下或有縣)
(字汝原上/或有臨字)吾曰隂陽星暦近丗儒莫學獨行簡以其力餘學
能名一丗舎而從事於人以材稱葬其父母乞銘以圖長存
是眞能子矣可銘也遂以銘(以圖長存方作圗乆長存○仐/按此與後篇張圎志文躰特為)
(横逸与諸篇不同亦其文之変也但此篇中稱吾者/皆述盧語而最後一吾字乃韓自吾似少分别耳)弘農諱
懷仁沂諱璬(音/皎)襄陽諱某仐年實元和六年(沂下或/有州字)
　　　唐河中府法曹張君墓碣銘
有女奴抱嬰兒來致其主夫人之語曰妾張圎之妻劉也(劉/下)
(或有/氏字)妾夫常語妾云吾常獲私於夫子且曰夫子天下之名
能文辭者凡所言必傳丗行後(或无夫子/字非是)仐妾不幸夫逢盗
死途中將以日月葬(逢或/作遇)妾重哀其生志不就恐死遂沈泯
(方作/名)敢以其稚子汴見先生將賜之銘是其死不爲辱而名
永長存所以蓋覆其遺胤子若孫且死萬一能有知將不悼
其不幸於土中矣(汴下或有兒字或無/將字胤下或有若字)又曰妾夫在嶺南時
嘗疾病泣語曰吾志非不如古人吾才豈不如今人而至於
是而死於是邪若爾吾哀必求夫子銘是爾與吾不朽也(古/下)
(方無/人字)愈旣哭弔辭遂叙次其族丗名字事始終而銘曰(弔下/或有)
(即字○今按旣辭而遂叙其事/盖一辭而許所謂礼辭者也)君字直之祖讙父孝新皆爲
官汴宋間君嘗讀書爲文辭有氣有吏才嘗感激欲自奮抜
樹功名以見丗𥘉舉進士再不第因去事宣武軍節度使得
官至監察御史坐事貶嶺南再遷至河中府法曹參軍攝虞
郷令有能名進攝河東令又有名遂署河東從事絳州闕刺
史攝絳州事能聞朝廷元和四年秋有事適東方旣還八月
壬辰死于汴城西雙丘年四十有七明年二月日葬河南偃
師(日或作庚午方云考唐暦二/月無庚午葬下或有于字)妻彭城人丗有衣冠(或無/有字)祖
好順泗州刺史父泳卒蘄州别駕女四人男一人嬰兒汴也
是爲銘
　　太原府參軍苗君墓誌銘
君諱蕃字陳師其先楚之族大夫亡晉而邑於苗丗遂以苗
命氏其後有守上黨(潞州上/黨郡)者惠于民卒遂家壺關(縣名在/潞州)
曾大父延嗣中書舎人大父含液舉進士第官卒河南法曹
父頴揚州録事參軍君少䘮父受業母夫人舉進士第佐江
西使有勞三年使卒後辟不肯留獨護其䘮葬河南選𥙷太
原參軍假使職獄平貨滋息吏歛手不敢爲非年四十有二
元和二年六月辛巳暴病卒其妻清河張氏以其年十二月
丙寅葬君于洛陽平隂之原男三人執規執矩必復其季生
君卒之三月君同生昆弟姊凡三人皆先死四室之孤男女
凡二十人皆㓜遺資無十金無田無宫以爲歸無族親朋友
以爲依也天將以是安施耶(宫或作家為依方无為字○韓/曰按丗系表苗襲叢生延嗣延)
(嗣生含液含液生頴頴生蕃蕃生著著生愔惲恪愔生合符/渾生廷乂又按登科記愔長慶二年惲太和五和恪八年治)
(符大中八年廷乾符三年皆相踵登第然有可疑者丗系表/以愔惲恪為蕃之孫誌謂蕃卒於元和二年男女皆幼自元)
(和二年至長慶二年甫十五年豈遂有孫登第耶然則丗系/表蕃之下所謂著者誤矣疑愔惲恪即蕃之子而執規執矩)
(必復者蕃死时㓜而未名持其小字云尔其後遂名愔惲恪/也嗚呼蕃死其困如此其後子孫之盛則如此爲善者可无)
(怠/矣)銘曰
有行以爲本有文以爲華㳟以事其職而勤以嗣其家位卑
而無年吁其柰何
朱文公校昌黎先生集卷之二十五
朱文公校昌黎先生集卷之二十六(考異音/釋附)
　　碑誌
　　　唐朝散大夫贈司勲貟外郎孔君墓誌銘
(方无郎字○韓曰/孔子三十六丗孫)
昭義節度盧從史有賢佐曰孔君諱戡字君勝從史爲不法
君隂爭不從則於㑹肆言以折之從史羞面頸發赤抑首伏
氣不敢出一語以對(頸一作顔伏或作吐方云叔孫通傳所/謂伏抑首者也作吐非○今按漢傳言)
(㐲仰首言㐲地而抑首也此言/㐲氣猶言屏氣耳与漢傳語異)立爲君更令改章辭者前後
累数十坐則與從史說古今君臣父子道順則受成福逆輒
危辱誅死曰公當爲彼不得爲此從史常聳聽喘汗(死下或/有且字)
(常或作/當非是)居五六歳益驕有悖語君爭无改悔色則悉引從亊
空一府往爭之(色或作意亦/通作也非是)從史雖羞退益甚君泣語其徒
曰吾所爲止於是不能以有加矣(以有或/作有以)遂以疾辭去卧東
都之城東酒食伎楽之燕不與當是時天下以爲賢論士之
宜在天子左右者皆曰孔君孔君云(方无者字皆上方从閣/本有唯字或无復出孔)
(君字或複/出云字)㑹宰相李公鎭揚州首奏起君君猶卧不應(猶或/作独)
從史讀詔曰是故舎我而從人耶即誣奏君前在軍有某事
上曰吾知之矣奏三上乃除君衛尉丞分司東都詔始下門
下給亊中吕元膺封還詔書上使謂吕君曰吾豈不知戡也
行用之矣明年元和五年正月將浴臨汝之湯泉壬子至其
縣食遂卒年五十七公卿大夫士相弔於朝処士相弔於家
君卒之九十六日詔縛從史送闕下数以違命流于日南遂
朝贈君尚書司動貟外郎蓋用嘗欲以命君者信(音/伸)其志其
年八月甲申從葬河南河隂之廣武原(南下或有府字隂下/或有郷字廣武原方)
(作某地云唐河南府无河隂縣○今/按元和郡囯志河南府有河隂縣)君於爲義若嗜欲勇不
顧前後於利與禄則畏避退処如怯夫然始㪯進士第自金
吾衛録事爲大理評事佐昭義軍(上下或有及字/軍下或有帥字)軍帥死從
史自其軍諸將代爲帥(或无自/其字)請君曰從史起此軍行伍中
凡在幕府唯公無分寸私(分或作/方非是)公苟留唯公之所欲爲君
不得巳留一歳再奏自監察御史至殿中侍御史(君或/作居)從史
𥘉聽用其言得不敗後不聽信惡益聞君棄去遂敗祖某某
官贈某官父某某官贈某官(諸本作祖如圭皇海州司户贈/工部貟外郎父岑父皇著作郎)
(贈駕部貟外郎方从蜀本云仐本所紀父祖官聀多誤盖後/人續増公諸志皆載三丗此只言父祖巳非考丗系表及孔)
(戣志此以如珪作如圭郎中作貟外郎著作佐郎為郎又非/也駕部乃戡贈官此以為其父所贈又非也○今按此姑从)
(方本无大利害但方詆諸本止載二丗為不入例而其所拠/之本此志亦只載二丗云駕部乃戡所戡官而戡实贈司勲)
(皆非是丗表戣志与此志文亦未知其/熟為得失恐皆未足以判其是非也)君始娶弘農楊氏女
卒又娶其舅宋州刺史京兆韋屺女皆有婦道凡生一男四
女皆㓜前夫人從葬舅姑兆次卜人曰今兹歳未可以祔從
卜人言不祔君母兄戣(音/逵)尚書兵部貟外郎母弟戢殿中侍
御史以文行稱朝廷將葬以韋夫人之弟前進士楚材之狀
授愈曰請爲銘銘曰
允義孔君兹惟其藏更千萬年無敢壞傷(方从杭本无傷字/〇今按此傷字諸)
(本皆有文理音韵皆无可疑方氏特以杭本脱漏遂/不之信寕使此銘為歇後語而不肯以諸本𥙷之)
　　　故中散大夫河南尹杜君墓誌銘(或无散字/君方作尹)
杜氏自戴侯畿始分戴侯之子恕爲幽州刺史今居京兆諸
杜其後也其季寛孝廉郎中寛後三丗曼爲河東太守葬其
父洹水之陽(方无之/陽字)其後丗皆從葬洹水及正倫爲太宗宰
相猶封㐮陽公太宗始詔葬京兆㐮陽公無子以兄正藏子
志靜後遂嗣襄陽公生僑爲懷州長史棄官老沁水上爲富
家卒葬懷州武陟長史生損爲左司郎中卒贈少大理(或作/大理)
(少/卿)大理生廙(音異大理/或作少卿)爲鄭州録亊參軍死思明乱贈吏部
郎中公諱謙字某郎中第三子㪯進士第司徒北平王燧戰
河北掌書記累官至監察御史其後佐徐泗州軍遂至濠州
刺史徐泗州軍乱以兵甲三千人防淮道不絶(晁本如此方/及諸本甲三)
(千人四字皆在下文金魚之下而魚下復有兵字殊/无理甲字以疑衍或當在兵字上姑闕以竢知者)有功加
御史中丞賜紫衣金魚入爲刑部郎中以能官拜蘇州刺史
旣辭行上書曰李錡且反必且奏族臣上固爱其才書奏即
除吏部郎中(或无/中字)遂爲給亊中出爲商州刺史金商防禦使
改河南少尹行大尹事半歳拜大尹元和四年十一月二十
二日无疾暴薨年六十明年二月甲午從葬懷州夫人常山
郡君張州彭州刺史贈礼部侍郎蔇(九利/切)之女生子男三人
柔立爲天長主簿詞立爲壽州參軍誼立爲順宗挽郎女一
人(順上或/无爲字)將葬公之母兄太斈愽士冀與公之夫人及子男
女謀曰葬宜有銘凡與我弟游而有文者誰乎遂來請銘銘
曰　杜氏大家丗有顯人承継綿綿以及公身始爲進士乃
篤朋友及作大官克施克守(及作或/作乃作)纂辭奮筆涣若不思公
牒盈前笑語指麾禄以給求食以㑹同不畜不收庫廐虚空
事在于人日逺日忘(在于一/作不在)何以傳之刻此銘章
　　　唐銀青光禄大夫守左散騎常侍致仕上柱囯㐮陽
　　　　郡王平陽路公神道碑銘
(平陽或作陽平方从石本云攷唐丗系表當/从平陽○今按此篇多従方氏所㨿石本)
惟路氏逺有代序自隋尚書兵部侍郎諱衮四代而至冀公
(衮或作充方从石本云閣杭/本丗表作兖代或並作丗)冀公諱嗣㳟以小邑蕭関令發
聞開元受賜更名書于太史(令下或有問/字賜或作錫)治行灵州終功南
邦享有丕祉紹開厥家官至兵部尚書封冀囯公薨贈尚書
右僕射司空(治或作始或/无司空字)公諱應字從衆冀公之嫡子用大
臣子謹飭擢至侍御史著作郎選刺䖍州(選或/作迁)割餘雩都作
縣安逺以利人屬(餘或作隷人/或作民下同)鑿敗灘石以平贛(古暗切又/音感水名)
(在豫章唐史云鑿贛/石挭嶮以通州道)梗陶甓而城罷人屡築詔嗣冀封又加
尚書屯田郎中進服色遂臨于温築隄岳城横陽界中二邑
得上田除水害(上田或/作上苗)拜尚書兵部郎中兼御史中丞淮南
軍司馬改刺廬州又甓其城人不歳苫(或作/苦)入爲尚書職方
郎中兼御史中丞佐塩鐵使使江東有功用半歳歴常州遷
至宣歙池觀察使進封襄陽郡王(或作公/非是)至則出倉米下其
估半以廩餓人蜀闢誅行軍千五百人於蜀(蜀闢或作刘闢/或蜀下别有刘)
(字)李錡將反以聞置郷兵萬二千人錡反命將期以卒救湖
常坐牢江東心錡以無助敗縛作響山亭營軍于左右權丞
相善之鑱其說響山石居宣(響山宣/州山名)五年以疾去位校其倉
得石者五十萬餘府得錢千者八十萬(石者方/无者字)公之爲州逢
水旱喜賤出與人歳熟以其得収常有贏利故在所人不病
飢而官府畜積(人或並作民/贏或作餘)元和六年天子憫公疾不可煩
以職即其処拜左散騎常侍以其禄居其歳九月望薨于東
都正平里第年六十七(歳上或无其字/年上或有享字)明年葬京兆萬年少
陵原夫人滎陽鄭氏祔旣其子臨漢縣男貫與其弟賞貞謀
曰宜有刻也(旣下或/有而字)告於叔父御史大夫鄜坊丹延觀察使
恕因其族弟進士羣以來請銘遂以其事銘曰
冀公之封維艱就功㐮陽継大啓慶自躬于䖍洎温厥緒旣
作以及職方遂都邦伯朝夕人事下完上实師于其郷鄰宼
逼屈營居響山牆屋脩施(脩諸本皆然方弃不録/而直作循字説見首篇)襃功刻表
丞相之辭(功方/作加)受代而家叙䟽及邇病不能廷食禄卒齒凡
代大家維難其保(凡代一/作凡丗)旣顯旣願戒于終咎(願或/作碩)伊我㐮
陽克愼以有延卑後承莫不率守(承或/作丞)有墓于原維樹在經
(在或/作有)以告無期愽士是銘(愽士或作傳丗○按公是/时正爲愽士或作非是)
　　　烏氏廟碑銘
元和五年天子曰盧從史始立議用師于恒乃隂與㓂連夸
謾兇驕出不遜言其執以來其四月中貴人承璀(七罪/切)即誘
而縛之其下皆甲以出操兵趨譁牙門都將烏公重胤當軍
門叱曰天子有命從有常敢違者斬(從下或/有者字)於是士皆歛兵
還營卒致從史京師壬辰詔用烏公爲銀青光禄大夫河陽
軍節度使兼御史大夫封張掖郡開國公居三年河陽稱治
詔贈其父工部尚書且曰其以廟享(其以或/作以其)即以其年營廟
于京師崇化里軍佐竊議曰先公旣位常伯而先夫人無加
命號名差卑於配不宜語聞詔贈先夫人劉氏沛國太夫人
八年八月廟成三室同宇祀自左領府君而下作主于第乙
巳升于廟(三室同宇方云史記谓陽五帝庿同宇韋昭曰謂/上同下異也宇一作牢兆○今按後漢以來公私)
(廟制皆爲同堂/異室方説是也)烏氏著於春秋譜於丗本列於姓苑在莒者
存在齊有餘枝鳴皆爲大夫(斉下或有者字/餘下或有有字)秦有獲爲大官
其後丗之江南者家鄱陽處北者家張掖或入夷狄爲君長
唐𥘉察爲左武衛大將軍實張掖人其子曰令望爲左領軍
衛大將軍孫曰蒙爲中郎將是生贈尚書諱承玼字某(贈下/或有)
(工部字玼或作治方云新史承玼有傳字德潤重胤傳亦云/承玼子也温公考異嘗加辨正宋樊本皆作承玼盖許孟容)
(嘗爲承玼碑石本猶傳/於丗新傳盖本此也)烏氏自莒齊秦大夫以來皆以材力
顯及武德以來始以武功爲名將家開元中尚書管平盧先
鋒軍屬破奚契丹(属或作屡○今按/属以連属之意)從戰捺(奴曷/切)禄走可突
干(諸本多作突于或作汗于方从許碑定从干云可突干契/丹之勇將也新傳奚契丹入宼承玼破於捺禄山又戦白)
(城承玼按隊出其右斬/首万計可突干奔北)渤海擾海上至馬都山吏民逃徙失
業尚書領所部兵塞其道壍原累石綿四百里深髙皆三丈
宼不得進民還其居歳罷運錢三千萬餘(或无擾海字方从/李本增云新傳亦)
(考累或作壘許碑云武藝出海濵至馬都山屠䧟/邑公以本營土馬防遏要害武藝即渤海主也)黒水室
(南曰契丹)以騎五千來屬麾下邊威益張其後與耿仁智
謀說史思明降思明復叛尚書與兄承恩謀殺之事發族夷
尚書獨走免(許碑承恩承玼/之從父兄也)李光弼以聞詔拜冠軍將軍守
右威衛將軍檢校殿中監封昌化郡王石嶺軍使(石嶺或作/左領方云)
(杭蜀粹与許碑/新傳皆作石嶺)積粟厲兵出入耕戰以疾去職貞元十一年
二月丁巳薨于華隂告平里年若干(許碑年/九十六)即葬於其地二
子大夫爲長季曰重元爲某官銘曰
烏氏在唐有家於𥘉左武左領二祖紹居(左領或/作右領)中郎少卑
屬于尚書不償其勞乃相大夫授我戎節制有壃墟(制有或/作有其)
(壃或/作疆)數備禮登以有宗廟(方无数字登下有壇字〇今按数/備礼登数字乃名位不同礼亦異)
(数之数言制数旣備礼亦増崇也袁氏廟碑所謂数以立廟/亦是此意若如方本即上句巳言授節不應至此始言登壇)
(况登壇又與立/廟不相関乎)作廟天都以致其孝右祖左孫爰響其報(蜀/本)
(文苑作左祖右孫○今按/廟制以四爲上方本爲是)云誰其子其有無孫(其有或/作就其)克對
無羞乃惟有人(克方/作光)念昔平盧爲艱爲瘁大夫承之危不棄
義四方其平士有怠息來覲來齋以饋黍稷
　　　唐故河東節度觀察使滎陽鄭公神道碑文
河東節度使贈尚書右僕射鄭公葬在滎陽索上元和八年
六月庚子太史尚書比部郎中護軍韓愈刻其墓碑曰司馬
氏遷江南有鄭豁者仕慕容垂國爲其太子少保其孫简當
拓拔魏爲滎陽太守後簡者號其族爲南祖南祖之鄭入唐
有爲利之景谷令者曰嘉範於公爲曾祖是生撫俗爲泗之
徐城令徐城生公之父曰洪卒官涼之户曹參軍(涼之或/作涼州)公
諱儋(都甘/切)少依母家隴西李氏舉止異凡兒其舅吏部侍郎
季卿謂其必能再立鄭氏(季或作李謂下或有曰字/方本謂作曰其必作必其)稍長能
自課學明左氏春秋(課或作謀〇今按蜀志岀師表自/謀字文選亦作自課恐公用此語)以進
士選爲太原參軍事對直言䇿拜京兆髙陵尉考府之進士
能第上下以實不姦樊僕射澤以襄陽兵戰淮西公以參謀
留府能任後事戸曹殯于涼涼地入西戎自景谷徐城三丗
皆未還滎陽葬公解官舉五䘮爲三墓葬索東徐城墓無表
公能㓜長哀感心求不置以得舊人指告其處(公能下或有/使字方无哀)
(字云自少而長求之不置/也○今按心字當属下句)其後爲大理丞太常博士遷起居
郎尚書司封吏部二郎中能官舉其名德宗晚節儲將於其
軍以公爲河東軍司馬能以無心處嫌間卒用有就(間或作/問非是)
(或无卒字有就/或作其說非是)貞元十六年將說死即詔授司馬節節度河
東軍(方云考嚴綬傳將說李說也或/无即詔字馬下或无複出節字)除其官爲工部尚書太
原尹兼御史大夫北都留守公之爲司馬用寛廉平正得吏
士心及昇大帥持是道不變(昇方作升/帥或作師)部將有因貴人求要
職者公不用用老而有功無勢而逺者削四鄰之交賄省姱
嬉之大燕校講民事施罷不竢日(姱或作誇校/講或作講校)用能以十月
成政氓征就寛軍給以饒(氓或作賦/或作民)十七年疾廢朝夕八月
庚戍薨享年六十一天子爲之不能臨朝者三日(或无/能字)贈尚
書右僕射即以其年十月辛卯葬索上疾比薨醫問交道比
葬弔贈賜使者相及凡河東軍之士與太原之氓吏及旁九
郡百邑之鰥寡外夷狄之統於府者聞公之薨皆哭曰吾其
如何(軍下或无之字或/作之軍氓方作民)公與賔客朋遊飲酒必極醉投壷博
弈窮日夜若樂而不厭者平居簾閣據几終日不知有人(與/或)
(作爲若方從閣蜀本作苦〇今按二本之/无文理有如此者而方皆从之可怪也)别自號白雲翁(方/云)
(令狐楚嘗爲太原從事唐志有表奏/七卷目號白雲孺子盖以媚儋也)名人魁士(昌氏春秋云/疾斈而不能)
(爲魁士名人/者未之有也)鮮不與善好樂後進及門接引皆有恩意(与善/属上)
(句好楽属下句方从蜀本以善爲其而連好楽而句又云名/人魁士吕氏春秋語○今按蜀本无理又如此而方从之然)
(不言閣柆本則二本固與它本同矣方最信此三本今旣自/有不同方乃舎二本之明白而从一本之訛謬則其取舎又)
(自不可曉者非/獨古本誤之也)始娶范陽盧氏女生仁本仁約仁載皆有文
行二季舉進士皆早死仁本爲後子獨存不樂舉選年三十
餘始佐河陽軍後娶趙郡李氏生三女二夫人凡三男五女
長女嫁遼東李繁䌓亦名臣子有才學遺命二夫人各别爲
墓不合葬系曰
士常患勢卑不能推功德及人(常或作/嘗下同)常患貧無以奉所欲
得(患下或/有势字)若鄭公者勤一生以得其位而曾不得須臾有焉
雖然觀其所旣立其可知巳嗚呼哀哉
　　　魏博節度觀察使沂國公先廟碑銘
(或有田氏字○别本云朝議郎守尚書比部郎中/史舘修撰護軍韓愈奉勑撰歐陽公曰自天聖以)
(來斈者多讀韓文而患集本舛訛推予家本更校/時人共傳號爲善本及後集録古文得韓文之刻)
(石如羅池黄陵廟碑之類以校予家集本舛謬猶/多若田弘正碑則尤甚盖由諸本不同往往妄加)
(改易今以碑校印本𥘉未必誤多爲校讎者妄改/易之乃知文字之傳乆而轉失其真者多矣則校)
(讎之際决於取/舎不可不謹也)
元和八年十一月壬子上命丞相元衡丞相吉甫丞相絳召
太史尚書比部郎中韓愈至政事堂傳詔曰田弘正始有廟
京師朕惟弘正先祖父厥心靡不嚮帝室訖不得施乃以教
付厥子維弘正衘訓事嗣朝夕不怠(事嗣或作嗣亊嗣下或/有于字〇此篇今亦从)
(方本所/據石本)以能迎天之休顯有丕功維父子繼忠孝予維寵嘉
之是以命汝愈銘欽哉惟時臣愈承命悸恐明日詣東上閤
門拜䟽辭謝不報退伏念昔者魯僖公能遵其祖伯禽之烈
周天子實命其史臣克作爲駉(古熒/切)駜(皮必/切)泮閟之詩使聲
于其廟以假魯陵今天子嘉田侯服父訓不違用康靖我國
家(服上或有能/字靖或作静)蓋寵銘之所以休寧田氏之祖考而臣適執
筆隷太史奉明命其可以辭(或无/隷字)謹案魏博節度使銀青光
禄大夫檢校工部尚書兼魏州大都督府長史御史大夫沂
國公田弘正北平盧龍人(州或作愽/或无兼字)故爲魏博諸將忠孝畏
愼田季安卒其子㓜弱用故事代父人吏不附迎弘正於其
家使領軍事弘正籍其軍之衆與六州之人還之朝廷悉除
河北故事比諸州故得用爲帥巳而復贈其父故滄州刺史
兵部尚書母夫人鄭氏梁國太夫人得立廟祭三代曾祖都
水使者府君祭𥘉室祖安東司馬贈襄州刺史府君祭二室
兵部府君祭東室其銘曰
唐繼古帝海外受制(此據石本外或/作内受或作臣)狎于太寜燕盗以驚(狎/或)
(作/治)羣黨相維河北失平號登元和大聖載營風揮日舒咸順
指令嶪嶪(音業/山髙)魏土嬰兒戯兵(嬰児謂/懷諌)吏戎愁毒莫保腰頸
(或作/領)人曰田侯其德可倚呌譟奔趨乗門請起田侯攝事奉
我天明(天或作王方云左傳范氏中行氐反易天明注/言不事君也又云二三子順天明公語出此)束縛
弓戈考校度程提壃(与疆/同)籍户來復邦經(提或/作提)帝欽良臣曰
維錫予嗟我六州始復故𥘉告慶于宗以降命書(于宗或作/宗廟以降)
(或作/降以)旌節有韜豹尾神旗櫜兠戟纛以長魏師(櫜方作/蜀/本作櫜石本)
(同但省文耳〇今按櫜謂弓服橐乃/囊之无底者非兵仗也當从石本)田侯稽首臣愚不肖迨
兹有成祖考之教帝曰俞哉維汝忠孝予思乃父追秩夏卿
嫓德娠賢(媲匹詣切娠之刃切又音身嫓配也娠孕也言梁/囯配兵部之德娠賢謂生弘正也左氏后緍方娠)
梁國是榮田侯作廟相方視阯見于蓍龜祖考咸喜暨曁(音/忌)
(果毅也礼/戎容曁曁)田侯兩有文武訖其外庸(謂外庸之訖則/當入爲輔相)可作承
輔(承或/作氶)咨汝田侯勿亟勿遲覲饗式時爾祖爾思(饗或作嚮/爾祖爾思)
(方作祖考之思/或作爾祖之思)
朱文公校昌黎先生集卷之二十六
朱文公校昌黎先生集卷之二十七
　　碑誌
　　　劉統軍碑
(韓曰公嘗誌統軍劉昌裔墓矣仐又銘其碑/○此篇並从方所据石本爲正可疑者别見)
唐故陳許軍節度使金紫光禄大夫檢校尚書左僕射兼御
史大夫右龍武統軍彭城郡開國公食邑二千户贈潞州大
都督劉公諱昌裔字光後(許下或无軍/字方從石本)薨旣葬將反机于京
舎于墓次(机或作柩或作几或/作玉京下有師字)故吏文武士門人送客訖事
㑹哭將退咸顧戀牽連一口言曰自我公薨至葬凡所以校
德焯勤(上之薬切明/也一作卓)者莫不粗宗隱卒崇終有都督之詔日
事時功以著不可誣(可下或/有以字)有太史之狀太常之狀有謚有
誄有幽堂之銘(太常上或/有有字)又如即外碑刻文以顯詩之其於
傳無巳豈不益可保於是相許諾以告其孤縱縱哭捨杖拜
曰縱不敢違(或无/哭字)則相與刻銘文曰
劉處彭城本自楚元陽曲之别繇公祖遷公曾祖考爲朔州
守祖令太原仍丗北邊樂其髙寒棄楚不還逮于公身三丗
晉人(趙德夫云石本三丗作再丗上文祖令太原作考令太/原然其篇首旣言陽曲之别由公祖迁則爲晋人非再)
(丗矣碑當時所立不應差其丗次莫可曉也〇今按劉志在/後卷所述丗次尤詳與再丗之云皆不合亦石本不足信之)
(一驗/也)公生而異魁顔鉅鼻㓜如舒退少長好事西戎乗势盗
有河外公雖家居爲國喑噫(上於金切下/烏界切噫氣)來告邊帥可破之
計(帥或/作師)楊琳爲橫巴蜀靡彫(方云考代宗起大曆三年瀘州/刺史楊子琳反昌裔說子琳亊)
(通鑑亦可考新書/作楊惠琳誤矣)公由游寄單船諭招(方云爾雅士/特舟注單船)折其尾
毒不得動揺(其尾毒或/作旗纛尾)琳後來降公不有功終琳之巳還卧
民里蓋古有云人職其憂無事於職而與國謀德宗之始爲
曲環(樊曰建中𥘉曲環爲邠隴都知兵馬使辟昌裔為/判官為環檄李納剴曉大義環上其藁德宗異之)起奮
筆爲檄強㓂氣死决敗筭成效於屈指環有許師公遂佐之
蘇民軋敵多出公畫(軋或作戦/或作朝)累拜郎中進兼中丞雖在陪
貳天子所慿蔡卒幸䘮圍我許郛新師不牢劻勷(上音匡下/音穰集注)
(急走皃又/迫遽也)將逋公爲陳方應變爲械(方或/作力)與之上下冦無所
頼遂至遁敗(方云或云此句上當脫一句非也○今按此篇/文休整斉无竒句為韻者或說是也不然則衍)
(与之上下一句未知果孰是也石本/之不足信此又顯然前亦屡辨之矣)以功遷陳實許之半聲
駕元侯以勢自憚復入居許爲軍司馬脫權下威士心益歸
卒嗣環職棄惡從德乃與蔡通塗其榛棘稚耋嬉遨連手歌
謳(遨或/作遊)上無可怨外無與讎旣長事官悛之大夫(悛諸本作/浚○仐按)
(此一字亦可/疑未詳其説)其償未塞僕射以都(償或作賞以或作巳○仐/按上句有未字此當作巳)
(然此集二字通用/者亦多姑从舊)及癸巳歳秋涌水出流過其部破民廬室
公即䟽言此皆臣愆防㫁不𥙷漬民於泉(漬或/作濆)臣耋且疾冝
即大罰上曰􁤱害大臣其來(􁤱或作菑○今按􁤱/害滅除字本秦刻)允余之思
其可止哉驛隸走呼有中使來公迎于驛遂行不迴六月隆
熱上下歊赩(歊或作歆下許極切楚辝北有寒山卓龍赩/只注赩赤色方云赩大赤也字見楚辝大招)公
鞭公驅去馬以輿公病日惡不能造闕仆卧在宅閔有加錫
命爲統軍龍武之右兼官左相百僚長首冬十一月日將南
至公遂薨殂年六十二奏聞怛悼俾官臨弔悲不聽朝贈督
潞州存殁之賚於數爲優明年九月東葬金谷公往有命匪
後人卜
　　　衢州徐偃王廟碑
(洪曰徐偃王事見史記後漢書博物志然後漢云/楚文王㓕之楚詞亦云荆文寤而徐亡按周穆王)
(時無楚文王春秋時無徐偃/王予嘗辨於楚詞𥙷注中)
徐與秦俱出栢翳(孫曰史記秦本紀大業之後曰大費是為/栢翳舜賜姓嬴氏栢翳二子大亷後為秦)
(若未為徐又一曰伯益/一曰栢翳声相近故也)爲嬴姓國於夏殷周丗咸有大功(殷/或)
(作商方从石本今从之/此篇内同疑者别見)秦處西偏專用武勝遭丗衰無明天
子遂虎吞諸國爲雄(囯或/作侯)諸國旣皆入秦爲臣屬秦無所取
利上下相賊害卒僨(甫運切祝曰猶亡/也荘子一僨一起)其國而沈其宗徐處
得地中文德爲治(文方作又今以上文秦用/武勝者推之此宜作文)及偃王誕當國
益除去刑爭末事凡所以君國子民待四方一出於仁義當
此之時周天子穆王無道意不在天下好道士說得八龍騎
之西遊同王母宴于瑶池之上歌謳忘歸(方云石本无宴字/○今按无宴字不)
(成文以/它本𥙷)四方諸侯之爭辯者無所質正咸賔祭於徐(祭方從/杭本作)
(寮云今廟中有傳刻慶暦中石本亦作寮○今按賔寮无理/明甚况慶暦石本非當時物无不足拠而左傳有賔祭字當)
(從諸本作/祭爲是)贄玉帛死生之物于徐之庭者三十六國得朱弓
赤矢之瑞穆王聞之恐遂稱受命命造父御長驅而歸與楚
連謀伐徐徐不忍闘其民北走彭城武原山下百姓隨而從
之萬有餘家偃王死民號其山爲徐山鑿石爲室以祠偃王
偃王雖走死失國民戴其嗣爲君如𥘉(方云失下或有其字/亦云石本不知是否)
(○今按此字有无不可知然/亦可見方未嘗見眞石本也)駒王章禹祖孫相望自秦至今
名公巨人繼跡史書徐氏十望其九皆本於偃王而秦後迄
兹無聞家(自秦或作自/奉史或作文)天於栢翳之緒非偏有厚薄施仁與
暴之報自然異也衢州故㑹稽太末(上音/闥)也民多姓徐氏支
縣龍丘有偃王遺廟或曰偃王之逃戰不之彭城之越城之
隅棄玉几研(硯与/研同)于㑹稽之水或曰徐子章禹旣執於呉徐
之公族子弟散之徐楊二州間即其居立先王廟云(公或/作宋)開
元𥘉徐姓二人相屬爲刺史帥其部之同姓改作廟屋載事
于碑後九十年當元和九年而徐氏放復爲刺史放字逹夫
前碑所謂今户部侍郎其大父也春行視農至于龍丘有事
于廟思惟本原曰故制觕(倉胡/切)樸下窄不足以掲(音/羯)䖍妥靈
而又梁桷赤白陊(池耳切又徒可切祝曰/選期不阤陊陊壞落也)剥不治(觕或/作桷)圖像
之威䵝(許旣切玉萹/云深黒也)昧就滅藩拔級夷庭木秃缺(缺或作缺/○今按缺)
(正字缺俗体然唐人/多用之姑从其舊)祈甿日慢祥慶弗下(日方云洪以石本/定作由〇今按由)
(義未詳姑從/諸本作日)州之羣支不獲䕃麻(羣支或作支郡或/作羣吏皆非是)余惟遺
紹而尸其土不即不圗以有資聚罰其可辭乃命因故爲新
衆工齊事惟月若日工告訖功大祠于廟宗卿咸序應(卿或/作御)
是歳州無怪風劇雨民不夭厲榖果完實民皆曰耿耿祉哉
其不可誣(耿耿祉哉或作祉哉祉哉方從閣本无祉字而/不言石本之有无又云耿當讀從烔今從諸本)乃
相與請辭京師歸而鑱之于石辭曰
秦傑以顚徐由遜緜(遜或/作邈)秦鬼乆飢徐有廟存婉婉偃王惟
道之耽以國易仁爲笑于頑自𥘉擅命其實幾姓歴短詈長
有不償亡(詈或/作言)課其利害孰與王當(與方从法氏石本/作嘗今從諸本)姑蔑
(今衢州有姑蔑城左傳越伐呉王孫弥庸自泓上觀/之見姑蔑之旗曰吾父之旗也杜預注姑蔑越也)之墟太
末之里誰思王恩立廟以祀王之聞孫丗丗多有唯臨兹邦
廟土實守堅嶠之後逹夫廓之王殁萬年如始祔時王孫多
孝丗奉王廟逹夫之來先愼詔教盡惠廟民不主於神維是
逹夫知孝之元太末之里姑蔑之城廟事時脩仁孝振聲冝寵其
人以及後生嗟嗟維王雖古誰亢(古或作死恊韻/苦郎切猶拒也)王死于仁
彼以暴䘮(暴方作常而不言/石本今從諸本)文追作誄刻示茫茫(示或作石/方云石本)
(如此而不敢從/今亦不敢從也)
　　袁氏先廟碑
(韓曰袁滋本傳巳/詳碑特㪯其槩耳)
袁公滋旣成廟明歳二月自荆南以旂節朝京師(歳或作年/方云考之)
(史袁滋以元和十一/年朝京師旂或作旌)留六日得壬子春分率宗親子屬用少
牢于三室旣事退言曰嗚呼逺哉維丗傳德襲訓集余乃今
有濟今祭旣不薦金石音聲使工歌詩載烈象容(祝曰爲之/歌詩所以)
(載其功烈/象其形容)其奚以飭稚昧於長乆唯敬繫羊豕幸有石(孫曰/即所)
(謂䴡牲之碑祭義云祭之之日/君牽牲入廟門䴡于碑䴡繫也)如具著先人名跡因爲詩繋
之語下於義其可(著或/作者)雖然余不敢必屬篤古而逹於詞者
遂以命愈愈謝非其人不獲命則謹條袁氏本所以出與其
丗系里居起周歴漢魏晉拓拔魏周隋入國家以來髙曾祖
考所以劬躬燾後(孫曰謂覆/燾其後人)委祉于公(以來或/作巳來)公之所以逢
將承應者有槩有詳而綴以詩其語曰周樹舜後陳(語或作/詩樹或)
(作封後下/方有爲字)陳公子有爲大夫食國之地袁郷者其子孫丗守
不失因自别爲袁氏春秋丗陳常壓於楚與中國相加尤䟽
袁氏猶班班見可𥙷常居陽間(下音賈/仐亳州)陽夏至晉屬陳郡故
號陳郡袁氏(見可譜或作可見于/譜属陳下或无郡字)博士固申儒遏黃(樊曰漢/儒轅固)
(斉人竇太后好老子書召問固固曰此家人言矣太后怒之/韓曰固以治詩景帝時爲博士与黄生争論黃生曰湯武非)
(受命乃弑固曰不然桀紂暴虐天下之/心皆歸湯武不得巳而立非受命而何)唱業於前至司徒安
懷德於身袁氏遂大顯連丗有人終漢連魏晋分仕南北(終作紛/方非是)
始居華隂爲拓拔魏鴻臚鴻臚諱㳟生周梁州刺史新縣孝
侯諱頴(新下或有安/字頴或作頻)孝侯生隋左衛大將軍諱温去官居華
隂武德九年以大耋薨始葬華州(耋或/作耄)左衛生南州刺史諱
士政南州生當陽令諱倫於公爲曾祖當陽生朝散大夫石
州司馬諱知玄司馬生贈工部尚書咸寕令諱曄是爲皇考
袁氏舊族而當陽以通經爲儒位止縣令石州用春秋持身
治事爲州司馬以終咸寜備學而貫以一文武隨用謀行功
從出入有立不爵于朝比三丗宜逹而窒歸成後人數當于
公公惟曾大父大父皇考比三丗存不大夫食殁祭在子孫
(或无再出大父字有公字大父或作大夫比或作妣皆非是/又此所序袁滋丗繫如此甚明而唐書新傳以滋爲袁範之)
(後誤/矣)唯將相能致備物丗彌逺禮則益不及在愼德行業治
圖功載名以待上可無細大無敢不敬畏無早夜無敢不思
成于家進于外以立于朝自侍御史歴工部貟外郎祠部郎
中諌議大夫尚書右丞華州刺史金吾大將軍由卑而鉅莫
不官稱遂爲宰相以賛辨章(孫曰便章也史記曰/便章百姓即平章耳)仍持節將
蜀滑襄荆畧苞河山秩登禄冨以有廟祀具如其志又垂顯
刻以教無忘可謂大孝(刻或/作烈)詩曰(詩下方/有文字)
袁自陳分𥘉尚蹇連(方作/連連)越秦造漢博士發論司徒任德忍
不錮人(方云愽士轅固司徒袁安也按左傳陳有轅儔塗又/有袁僑漢有轅固轅豊又有袁安盖两姓也杜預謂)
(袁僑濤塗四丗孫不知何以至漢復出两姓○仐按歐公集/古録漢三老袁良碑亦云濤塗立姓爲袁盖轅袁古字通用)
(袁盎又通作爰亦/非别爲一姓也)收功厥後五公重尊晉氏于南來處華下
鴻臚孝侯用適操捨南州勤治取最不懈當陽耽經唯義之
畏石州烈烈學專春秋懿哉咸寧不名一休趨難避成與時
泛浮是生孝子天子之宰出把將符羣州承楷(把或作祀或/作持羣或作)
(郡)數以立廟禄以備器(数或作教說/見烏氏廟碑)由曾及考同堂異置栢
版松楹其筵肆肆(筵或/作業)維袁之廟孝孫之爲順勢即冝以諏
以龜以平其巇屋牆持持孝孫來享來拜廟庭陟堂進室親
登籩鉶(或作/鈃)肩臑胉骼(臑奴報切又女朱切胉音粕骼音格/集注臑臂節也礼記其礼太牢則以)
(牛左肩臂臑折九介儀礼臂臑盹骼胉脅也儀礼/两胉脊肺設扄鼐骼禽獸骨也四者皆所薦之羞)其樽玄清
(補注謂玄/酒清酒)降登受胙于慶爾成(尔方作/示非是)維曾維祖維考之施
于汝孝嗣以報以祗凡我有今非本曷思刻詩牲繫維以告
之(牲繋或/作繫牲)
　　清河郡公房公墓碣銘
公諱啓字某河南人其大王父融王父琯仍父子爲宰相融
相天后事逺不大傳琯相玄宗肅宗處艱難中與道進退薨
贈太尉流聲于兹父乗仕至祕書少監贈太子詹事公胚胎
前光生長食息不離典訓之内目擩耳染不學以能(擩或作/懦或作)
(揣方云擩亦染也○仐按擩而/遇切字見儀礼然作擩亦通)始爲鳯翔府參軍尚少人吏
迎觀望見咸曰眞房太尉家子孫也不敢弄以事(或无/顴字)轉同
州澄城丞益自飾理同官憚伏(理或/作治)衛晏使嶺南黜陟求佐
得公擢摘良姦南土大喜還進昭應主簿(進或/作遷)裴胄領湖南
袁公爲佐拜監察御史部無遺事胄遷江西又以節鎭江陵
公一隨遷佐胄(又或作胄非是/佐胄或作爲佐)累功進至刑部貟外郎賜五
品服副胄使事爲上介上聞其名徵拜虞部貟外在省籍籍
遷萬年令果辨憿絶(辨或作辦憿/吉歴切疾也)貞元末王叔文用事材公
之爲(啓素附/王叔文)舉以爲容州經畧使拜御史中丞服佩視三品
管有嶺外十三州之地(州下或/无之字)林蠻洞蜒(蜒當作蜑南方/夷也蜑音誕)守
條死要不相漁刧稅節賦時公私有餘削衣貶食不立資遺
以班親舊朋友爲義(朋方作/爲非是)在容九年遷領桂州封清河郡
公食邑三千户中人使授命書應待失禮客主違言徴貳太
僕未至貶䖍州長史而坐使者(樊曰啓除桂州州邸賂吏部/主者私得官告飛驛以授啓)
(旣而憲宗自遣中使持詔賜啓畏使者邀重賂即日先五日/巳得詔使者給請視因持之歸以聞七月貶啓太僕少卿啓)
(自陳獻使者南口十五帝怒殺中使者啓未至京師貶䖍州/長史始詔五管福建黔中道不得以口饋遺罷臘口等使九)
(月戊午中官李建章坐受啓賂杖一百処死癸未貶啓䖍州/長史啓先賂建章口十五人旣怨其發官告事乃具上言帝)
(旣殺建章/并黜啓)以疾卒官年五十九其子越能輯父事無失謹謹
致孝旣葬碣墓請銘銘曰
房氏二相厥家以聞條葉被澤况公其孫公𥘉爲吏亦以門
庇佐使于南乃始以致旣辦萬年命屏容服功緒卓殊氓獠
循業維不順隨失署亡資非公之怨銘以著之(非公方/作非君)
　　　唐故銀青光禄大夫撿校左散騎常侍兼右金吾衛
　　　大將軍贈工部尚書太原郡公神道碑文
(或无尚書以/上二十八字)
公諱用字師柔太原人莊憲皇太后之弟今天子之舅太師
之子太尉之孫司徒之曽孫元和元年上朝太后南宫大襃
外氏自外髙王父而下至外王父咸冊登公師事載之史(髙/王)
(上或有/祖字)皇太后昆弟唯公一人於是特拜銀青光禄大夫太
子少詹事(特或/作時)未三月因遷大詹事賜勲上柱國爵封郡公
國于太原益掌廐苑之事公起外戚子弟秩卑年少歳餘超
居上班官尊職大朝夕兩宫而能敬讓以敏持以禮法不挾
不矜賔接士大夫髙下中度(上下或/无大字)興官耆事滋乆愈謹(興/或)
(作与耆或作嗜方云耆音指致也詩耆定尔功囯語/耆其股肱以從司馬○今按耆或疑即嗜字更詳之)由是朝
廷推賢所處號治轉少府監太子賔客别職仍𥘉(仍或作如/𥘉方從館)
(杭本作祔○今按仍即如也祔字/无理明甚可以見閣杭本之謬矣)遷左散騎常侍兼右金吾
大將軍皆以選進不專爲恩(專下或/有於字)十一年秋將以八月葬
莊憲皇后前一月壬申以疾告薨春秋四十有七上罷朝二
日爲位以哭贈工部尚書十一月壬申葬于萬年縣落女原
(落女或/作楽安)夫人河南胡氏號太原郡夫人有子六人女子一人
葬得日公之姊壻京兆尹李翛(或作脩方云考/舊史當作脩)謂太子右庶
子韓愈曰子以文常銘賢公卿今不可以辭(常或/作章)應曰諾而
爲銘曰
有蟜氏(蟜音喬孫曰晋語云少典娶于有蟜/氏生黄帝炎帝有蟜古之諸侯也)國實出炎軒蜀
塗莘摯(祝曰史記黃帝之子昌意娶蜀山氏之女生高陽有/聖德立爲帝是爲顓帝禹者黄帝之元孫顓帝之孫)
(也娶塗山氏之女生啓書曰娶于塗山季歴娶太任盖挚囯/任氏之中女詩曰挚仲氏任子昌立是爲西伯西伯曰文王)
(娶莘囯之長女曰太奴詩曰命此文王于周于京纉女維幸/孫曰列女傳湯妃有莘之女生仲壬外丙又云大任文王之)
(母挚任氏之中女/王季娶以爲妃)正妃之門(莘或作/華非是)孰豐其川不羡其源王
氏周胄官封繼繼(上継字方/作相非是)實生聖女以母唐帝公惟后季
天子吾甥(吉或作/其非是)卑躬愼德不與寵橫方年未老后哀猶新
如何不惠而殞其身刻文兹石乆載攸存(攸方作猶○今按/文理當作攸又上)
(句巳有猶新字/不應重出也)
朱文公校昌黎先生集卷之二十七
朱文公校昌黎先生集卷之二十八(考異音/釋附)
　　碑誌
　　　曹成王碑
(洪曰退之甞云凡爲文詞宜略識字如曹/成王碑用剜鞣鏺掀撇掇筴跐等字是也)
王姓李氏諱臯字子蘭謚曰成其先王明(孫曰太宗弟十四/子正觀間封曹王)
以太宗子國曹絶復封傳五王至成王成王嗣封在玄宗丗
蓋於時年十七八紹爵三年而河南北兵作天下震擾王奉
母太妃逃禍民伍得間走蜀從天子(或无得字或/无蜀從二字)天子念之
自都水使者拜左領軍衛將軍(衛下或/有大字)轉貳國子秘書王生
十年而失先王哭泣哀悲弔客不忍聞䘮除痛刮磨豪習委
已於學(痛下或/有自字)稍長重知人情急丗之要恥一不通侍太妃
從天子于蜀旣孝旣忠持官持身内外斬斬(持身方作將身/斬斬或作漸二)
(非/是)由是朝廷滋欲試之於民上元元年除温州長史行刺史
事江東新刳於兵郡旱飢民交走死無弔(交或作皆○仐按/唐人語多用交字)
(如陸宣公奏議云交駭物所交下/不存済者之類意猶曰即今云尔)王及州不解衣下令掊(舊/注)
(𬒳垢切/撃也)鎖擴門悉弃倉實與民活數十萬人(擴或作横活下/或有者字或无)
(十/字)奏報升秩少府(或无報字府/下或有監字)與平袁賊仍徙秘書兼州别
駕部告無事(兼方作処云考舊傳合○今按成王本以温州/長史行刺史亊今两奏功而得処州别駕又不)
(行州事則於地望事權皆爲左降矣以事理推之不應如此/疑方本誤而諸本作兼者爲是盖以舊官仍兼本州别駕以)
(寵之尔下文又云部告无亊則謂温州前此旱飢而今始无/亊也又云迁真干衡則是自行刺史亊而爲眞刺史也其間)
(不應復有処州一節明矣/舊史亦承集誤不足爲拠)遷眞于衡法成令脩治出張施聲
生勢長(真或作鎭○說/見上施或作弛)觀察使噎媢(上烏結切下音墨冒寐/三音祝曰噎妬也媢怒)
(也史記王后亦以/妬􁀬不甞侍病)不能出氣誣以過犯御史助之貶潮州刺
史(助或/作劾)楊炎起道州相德宗還王于衡以直前謾(或无于字/或无前字)
王之遭誣在理念太如老將驚而戚(理或/作治)出則囚服就辯入
則擁笏垂魚坦坦施施(祝曰詩將其來施/施注舒行也如字)即貶于潮以遷入
賀及是然後跪謝告實𥘉觀察使虐使將國良往戍界(方云/閤杭)
(蜀本察使下有殘字而无囯字觀察使辛京杲也將囯良王/囯良也馬大年所得柴氏善本无殘字良下有往字以虐字)
(属下句云良不願往而辛強使之也然按舊史云前使貪殘/新史亦云前帥貪虐囯良以富獲譴則馬說爲非是囯良只)
(称良猶南霽雲只称雲李光顔只称顔也下文亦可併考○/今按文势則馬說爲是虐使亦古語新史所載疑亦以碑語)
(料其如此耳仐从馬說但国良𥘉見當全書二名其/後乃可单出如霽雲光顔亦先全書後乃單出也)良以武
岡叛戍衆萬人(戍或/作成)歛兵荆黔洪桂伐之二年尤張於是以
王帥湖南將五萬士以討良爲事王至則屏兵投良以書中
其忌諱良羞畏乞降狐䑕進退(羞或作爲鼠或作/疑新史狐作首)王即假爲
使者從一騎踔五百里抵良壁鞭其門大呼我曹王來受良
降良今安在良不得巳錯愕迎拜盡降其軍(愕或作迕方云/集韵愕逆各切)
(相遇驚也或作遌隷作遌後漢寒朗傅二人錯愕不/能對新舊史亦謂愕眙不敢動則此用愕字爲正)太妃薨
王弃部隨䘮之河南葬及荆𬒳詔責還(責或/作遣)㑹梁崇義反王
遂不敢辭以還升秩散騎常侍(方无常/侍字)明年李希烈反(或无/李下)
(四/字)遷御史大夫授節帥江西以討希烈命至王出止外舎禁
無以家事関我裒兵大選江州羣能著(直畧/切)職(江方作洪州/或作南方云)
(考新舊史皆作洪〇仐按洪州即江西帥治所若只大選洪/州乃是未曾出門一歩无足書者選兵江州盖爲北向進討)
(之势故其下文遂政蔪州道里亦便史承集誤不足據/當從諸本作江爲是不然則以州爲南猶勝作洪州也)王親
教之摶力勾卒(音/猝)嬴越之法(摶新史作團方作摶嬴或作/方云樊澤之馬大年皆曰作)
(非是嬴謂秦也越謂勾踐伐吳之兵法也〇今按摶徒官反/團也楚詞云圜果摶兮古字通用而新書从今字也然秦紀)
(越語丗家皆无摶力勾卒之文不知諸家之說何所據唯蘇/氏古史見之則恐或是反用此碑語也摶或疑是竱字亦未)
(有㨿但摶力无理其誤无疑耳或疑杜牧之有/以力摶力之語然杜後出韓公不當用其語也)曹誅五卑(卑/或)
(作卑方云曹五字見馬融廣成頌曹伍相保是也馬大年云/曹誅五卑敗則誅及其曹有獲則分卑其伍新書臯自將五)
(百人教以秦兵團力法聮其賞罰/弛張如一即約此碑語而爲文也)艦歩二萬人以與賊遌嘬
(楚快切祝曰嘬謂一/㪯尽脔礼記无嘬炙)鋒蔡山踣(音匐/僵也)之剜(烏丸切又烏/官切削也)蘄之
黄梅大鞣(如又切一音柔祝曰鞣熟皮也又說文云耎也長/平地各唐書曰臯授伊愼兵収黄梅次長平殺賊)
(將斬級千餘相蔡/山尤刀遂下蘄州)長平鏺(普活反祝曰說文發两刄木/柄可以刈草廣済蘄州縣名)廣濟
掀(音軒祝曰掀㪯出也/蘄春亦蘄州縣名)蘄春撇(祝曰選撇波而済/蘄水亦蘄州縣名)蘄水(撇普/㓕皮)
(擊也方/誤作撇)掇黄岡筴(古業切又音夾祝曰廣韵莢著/也鍼箭其漢陽縣名属汚州)漢陽行跐
(音紫又/側氏切)汊(側駕切水𡵨流/也一作汶非是)川還大膊(音愽又頗落切樊曰左/傳成二年殺而膊諸城)
(上注膊/磔也)蘄水界中披(普靡切祝曰廣/䪨披開也裂也)安三縣拔其州斬僞刺
史(方云汊川唐属沔州今漢陽地跐蹋也莊子跐黄泉而登/太皇或無中字拔或作誅或作㧣馬本作誄○今按左傳)
(云又披其邑安三縣安州三縣也其州安州也此/碑用字竒古有不可強通者當闕之以俟知者)標(匹遥切/祝曰標)
(木杪也光州有光/山縣无北山恐誤)光之北山􁞒(他合切祝曰􁞒大食也說文/云歠也隋光化二縣名並属)
(隨/州)隨光化捁(祝曰後漢捁羽羣注案字書從手即古文/攪字謂攪優也攪古巧切一作梏械也)其州
(捁或作梏方云廣成頌散毛族捁羽羣/李賢曰捁古酷切字從手即古攪字)十抽一推(后山談叢/云唐令民)
(二十成丁以下爲推宋次道云推者稚也避髙宗諱而闕耳/吕縉叔云推者椎也独䯻爲椎盖傳冩誤耳唐人𥘉不諱嫌)
(名也陳以吕說爲是按史記漢書陸賈傳有魋結字注讀爲/椎䯻故唐令以椎爲未冠之称此云十抽一椎者十椎而取)
(其一以爲兵即杜詩所謂无丁而選中男者也然唐/志但云十六爲中而无推字會要亦然未詳其說)救兵州
東北属郷還開軍受降(属方作厲○今按厉郷當属/亳州去安州尚逺當作属)大小之
戰三十有二取五州十九縣民老㓜婦女不驚市買不變(民/下)
(或有/之字)田之果榖下無一跡加銀青光禄大夫工部尚書改户
部再换節臨荆及襄真食三百王之在兵天子西廵于梁希
烈北取汴鄭東略宋圍陳西取汝薄東都(薄或作/亳非是)王坐南方
北向落其角距賊死咋(仄革切/声大也)不能入寸尺亡將卒十萬盡
輸其南州(亡或作/上非是)王始政於温終政於襄恒平物估賤歛貴
出民用有經一吏軌民使令家聽户視姦宄無所宿(一吏方/从杭蜀)
(本作吏一云一當如壹民而重威之壹吏一軌民用吉日辰/良体也使令疑衍一字宿上或无所字非是○今按方說一)
(字是也但因沈存中說吉日辰良二句遂更不問是非每/有訛舛悉以迁就如此以一吏爲吏一則无理之尤耳)府
中不聞急歩疾呼治民用兵各有條次丗傳爲法任馬彛將
愼將鍔將潜偕盡其力能(任至潜九字或作任馬彜伊愼王/鍔將方云替李伯潜也時馬彛掌)
(幕府故不言將今从之偕尽其力能一作偕能尽其功偕上/或有王字其力方作力其非是〇今按能字合在尽字上)
薨贈右僕射元和𥘉以子道古在朝更贈太子太師道古進
士司門郎(進士上或有登字/下或有第迁字)刺利隨唐睦徴爲少宗正兼御
史中丞以節督黔中朝京師改命觀察鄂岳蘄沔安黄提其
師以伐蔡且行泣曰先王討蔡實取沔鄿安黄寄惠未亡(寄/或)
(作/其)今余亦受命有事于蔡而四州適在吾封庶其有集(受或/作授)
(州或/作邑)先王薨於今二十五年吾昆弟在而墓碑不刻無文其
實有待子無用辭乃序而詩之(詩或作請方无/之字皆非是)辭曰
太支十三曹於弟季或亡或微曹始就事(微或作徵二或字/並作旣或无下一)
(句方云曹始封於正觀二十一年時太宗十/三子三早卒二貶死泰与愔亦皆迁降也)曹之祖王畏塞
絶遷(曹方作明宋景文云豈有爲人作銘而名其祖者當作/曹方云明坐太子賢事降零陵王徙黔州都督謝祐逼)
(殺之〇今按銘文四字未詳其義疑畏如畏厭溺之畏塞如/其行塞之塞言見殺於閉塞之中而封絶於迁謫之時也方)
(說沂是而别圖云明徙黔州都督則不知明但/徙黔州而爲都督所殺遂誤以者督属上句也)零王黎公不
聞僅存(按新史明子俊嗣王傑/黎囯公皆爲武后所殺)子父易封三王守名(按史中/宗神龍)
(𥘉以傑子胤爲嗣曹王後明少子備自南還詔停㣧而封備/備薨復封㣧所謂子父易封也㣧薨子戢詞自備至戢所謂)
(三王守/名也)延延百載以有成王成王之作一自其躬文𬒳明章
武薦畯功蘇枯弱彊齦(音懇祝曰廣韵云齦齧/也謂屡破希烈之衆)其姦猖(蘇枯/弱疆)
(或作吹/枯蘇僵)以報于宗以昭于王(或无此/一句)王亦有子(方云或云語/下脫一句按)
(公爲銘不必尽偶句用韵刘昌裔于伸舒碑可見〇今按刘/碑脫句前巳論之不可爲去王碑虽可爲例然彼文從韵叶)
(无可疑者而此萹下文亦/不可曉不知其果然否耳)處王之所唯舊之視蹶蹶(居衛切/祝曰蹶)
(蹶行遽也詩/良土蹶蹶)陛陛實取實似(下陛字方作陞云陛陞猶階而/升也○今按方説无理作陛陛)
(則韵叶故且从之然其義亦不可/曉大抵此萹多不可曉今姑闕之)刻詩其碑爲示無止
　　　息國夫人墓誌銘
貞元十五年靈州節度使御史大夫李公諱欒守邊有勞詔
曰欒妻何氏可封息國夫人元和二年李公入爲户部尚書
薨夫人遂專家政公之男五人女二人而何氏出者二男一
女夫人教養嫁娶如一雖門内親戚不覺有纎毫薄厚御僮
使治居第生産皆有條序(僮下或有/僕字非是)居卑尊間無不順適(卑/尊)
(或作/尊卑)命服在躬承祀孔時年若干元和七年甲子日南至以
疾卒明年八月庚寅葬河南河陽夫人曾祖某綏州刺史祖
某潞州别駕父某晋州録事參軍二男戡左威衛倉曹參軍
(倉或/作胄)成左清道率府録事參軍戡强以肅成敏以和(或无戡/下八字)
女子嫁興元參軍鄭博古將葬戡與成以其事乞銘於其鄰
韓愈愈乃爲銘曰
男主外事治不爲易(主或作/子非是)施于其家難甚吏治(難甚或作/甚難非是)
又况公侯族大而貴夫人是專厥聲惟懿昔在貞元有錫自
天(錫或作息方云盖/以囯封言之非也)啓封備服以疇時勲(時或/作以)婉婉夫人有
籍宫門克承其後以嫁以婚隨葬東土在河之陽遥望公墳
而不同藏
　　　試大理評事王君墓誌銘
(王荆公云退之善為銘/如王適張徹銘尤竒也)
君諱適姓王氏好讀書懷竒負氣不肯隨人後舉選見功業
有道路可指取有名節可以戾契致(取下有字或作而或本/無之方云戻力結切契)
(詰結切字本作奊通俗文曰/多節目謂之/方言作/詬賈誼傳奊詬亡節○夲按取下有字當属上句言功業可)
(指取而有之名節可以戾契/而致之也不然則當作而)困於無資地不能自出乃以干
諸公貴人借助聲勢諸公貴人旣志得皆樂熟軟媚耳目者
不喜聞生語一見輒戒門以絶(門下方/無以字)上𥘉即位以四科募
天下士君笑曰此非吾時邪即提所作書縁道歌吟趍直言
試旣至對語驚人不中第益困乆之聞金吾李將軍年少喜
士可撼(年上或有惟簡字或无/年字喜士或作喜亊)乃蹐(資息切祝曰小歩也詩/不敢不蹐選屏氣跼蹐)
門告曰(蹐或/作踏)天下竒男子王適願見將軍白事一見語合意
往來門下盧從史旣節度昭義軍張甚奴視法度士欲聞無
顧忌大語有以君生平告者即遣客鉤致君曰狂子不足以
共事立謝客李將軍由是待益厚奏爲其衛胄曹參軍充引
駕仗判官盡用其言將軍遷帥鳯翔君隨往改試大理評事
攝監察御史觀察判官櫛垢爬痒民獲蘇醒居歳餘如有所
不樂一旦載妻子入閿(音聞又亡云切集注弘農胡縣有閿/郷前漢以胡閿郷邪里聚爲戻園注)
(云関字本從旻其後/轉訛誤作門中受耳)郷南山不顧中書舎人王涯獨孤郁吏
部郎中張惟素比部郎中韓愈(比上或有/太史字)日發書問訊顧不
可強起不即薦明年九月疾病輿醫京師(或无/疾字)其月某日卒
年四十四十一月某日即葬京城西南長安縣界中曾祖爽
洪州武寕令祖微右衛騎曹參軍父嵩蘇州崑山丞妻上谷
侯氏處士髙女(或无高女二字非是〇仐/按侯高事見李翶文集)髙固竒士自方何
衡太師丗莫能用吾言再試吏再怒去發狂投江水𥘉處士
將嫁其女懲曰吾以齟齬窮(下或有/瘁字)一女怜之必嫁官人不
以與凡子君曰吾求婦氏乆矣唯此翁可人意且聞其女賢
不可以失即謾謂媒嫗(鳥浩切/女老称)吾明經及第且選即官人侯
翁女幸嫁若能令翁許我請進百金爲嫗謝諾許白翁(諾許/或作)
(許/諾)翁曰誠官人邪取文書來君計窮吐實嫗曰無苦翁大人
不疑人欺(大或/作丈)我得一卷書粗若告身者我䄂以往翁見未
必取眎幸而聽我行其謀(行或/作施)翁望見文書銜袖果信不疑
曰足矣(䄂或/作軸)以女與王氏生三子一男二女男三歳夭死長
女嫁亳州永城尉姚侹(他頂/切)其季始十歳銘曰
鼎也不可以柱(之庾切韓曰淮南子曰柱不可以摘齒筐不/可以持屋馬不可以服重牛不可以進速銘)
(取此/意)車馬也不可使守閭佩玉長𥚑不利走趍(長或/作曳)祗繫其
逢不繫巧愚不諧其須有銜不袪(須或作/願非是)鑚石埋辭以列幽
墟
　　　扶風郡夫人墓誌銘(夫人馬/暢之妻)
夫人姓盧氏范陽人亳州城父丞序之孫吉州刺史徹之女
嫁扶風馬氏爲司徒侍中莊武公之冡婦少府監西平郡王
贈工部尚書之夫人𥘉司徒與其配陳國夫人元氏惟宗廟
之尊重継序之不易(序或/作緒)賢其子之才求婦之可與齊者内
外親咸曰盧某舊門承守不失其𥘉(親下或/有戚字)其子女聞教訓
有幽間之德爲公子擇婦冝莫如盧氏媒者曰然卜者曰祥
夫人適年若干(或作/十四)入門而媪御皆喜旣饋而公姑交賀克
受成福母有多子爲婦爲母莫不法式天資仁恕左右媵侍
常蒙假與顔色人人莫不自在杖婢使數未嘗過二三雖有
不懌未嘗見聲氣(雖下或/無有字)元和五年尚書薨(璲殁後以資甲/天下暢以善殖)
(財家益豊晚為豪倖侵牟乂彚妻訟析産正元末神䇿中尉/楊志廉諷使納田産至順宗復賜之中官往往逼取暢畏不)
(敢吝以至窮困當/上以暢厚畜為戒)夫人哭泣成疾後二年亦薨年四十有六
九年正月癸酉袝于其夫之封長子殿中丞継祖孝友以類
(子下諸本有敖字或作穀或作榖眺本作長子継祖殿中丞/孝友嗣類本或孝友上有氶考二字方云此碑謂少府監者)
(馬暢也暢子継祖公嘗誌其墓新舊傳暢只有此一子丗系/表遂之子彚暢彚子赦敡暢子迹只有継祖豈継祖先名敖)
(邪或敖字當剛〇今按馬少監墓誌云君諱継祖則方說得/之仍當更从眺本剛敖字但以赦以弟連名考之則又疑作)
(敖爲是而其下或有氶考二字者乃言敖能継此平氶少傳/而孝友似之也少監志云諱継祖或是反用此志誤本𥙷足)
(而也系表又氶集誤然不可考姑/从眺本而并著其所疑如此云)葬有日言曰吾父友惟韓
丈人視諸孤其往乞銘以其狀來愈讀曰嘗聞乃公言然吾
冝銘銘曰
隂幽坤從維德之恒(胡登/切)出爲辨強乃匪婦能淑哉夫人夙
有多譽來嬪大家不介母父(或作/父母)有事賔祭酒食祗飭恊于
尊章畏我侍側(章或作卑方云漢廣川王傳背尊章顔注猶/言公姑也作卑非是畏我侍側此句未詳畏)
(我或作我之亦未/安或疑畏當作慰)及嗣内事亦莫有施齊其躬心小大順之
夫先其歸其室有丘(夫先其帰方作不失其帰或作夫其先/帰〇今按下文有合葬字作天先爲是)
(其室或/作有室)合葬有銘壼(苦本/切)彛是收
　　殿中侍御史李君墓誌銘
殿中侍御史李君名虚中字常容其十一丗祖沖貴顯拓㧞
丗(舊注云㨿元和姓纂/虚中乃冲八丗孫)父惲(紆愤委/隕二切)河南温縣尉娶陳留太
守薛江童女生六子君最後生愛於其父母年少長喜學學
無所不通(少或作以/或无少字)最深於五行書以人之始生年月日所
直日辰支干相生勝衰死王相(並去声太元經用事者王王/所生者相注春則木王而火)
(相/也)斟酌推人壽夭貴賤利不利輒先處其年時百不失一二
(王相或/作相王)其說汪洋奥美関節開解萬端千緒參錯重出(美或/作義)
學者就傳其法𥘉若可取卒(千忽/切)然失之星官暦翁莫能與
其校得失進士及第試書判入等𥙷秘書正字(秘書下或/有省字)母
䘮去官卒䘮選𥙷太子校書河南尹奏䟽授伊闕尉佐水陸
運事故宰相鄭公餘慶継尹河南以公爲運佐如𥘉宰相武
公元衡之出劒南奏奪爲觀察推官授監察御史未幾御史
臺䟽言行能髙不宜用外府即詔爲真御史半歳分部東都
臺遷殿中侍御史元和八年四月詔徴旣至宰相欲白以爲
起居舎人經一月疽發背六月乙酉卒年五十二其年十月
戊申葬河南洛陽縣距其祖澠(音泯祝曰黽池縣名史記/秦王与趙王飲于澠池)池
令府君僑墓十里君昆弟六人先君而殁者四人其一人嘗
爲鄭之滎澤尉(嘗或作/常非是)信道士長生不死之說旣去官絶不
營人事故四門之寡妻孤孩與滎澤之妻子衣食百須皆由
君出自𥘉爲伊闕尉佐河南水陸運使换兩使經七年不去
所以爲供給教養者及由蜀來輩類御史皆樂在朝廷進取
君獨念寡稚求分司東出嗚呼其仁哉君亦好道士說於蜀
得秘方能以水銀爲黄金服之冀果不死將疾謂其友衛中
行大受韓愈退之(謂或作/爲非是)曰吾夢大山裂流出赤黄物如金
左人曰是所謂大還者今三矣(三下或/有年字)君旣殁愈追占其夢
曰山者艮艮爲背裂而流赤黄疽象也大還者大歸也其告
之矣妻范陽盧氏鄭滑節度使兼御史大夫羣之女與君合
德親戚無退一言(退一或作一退或/疑无字在退下)男三人長曰𥘉恊律(或/无)
(恊字或疑律/下有郎字)次曰彪其㓜曰還適三歳女子九人銘曰
不贏其躬以尚其後人(贏或作羸方云獨孤郁墓銘曰/年再不贏惟後之成義同此也)
朱文公校昌黎先生集卷之二十八
朱文公校昌黎先生集卷之二十九(考異音/釋附)
　　碑誌
　　　唐故朝散大夫商州刺史除名徙封州董府君墓誌
公諱溪字惟深丞相贈太師隴西㳟惠公第二子十九歳明
兩經獲第有司沈厚精敏未嘗有子弟之過賔接門下推舉
人士侍側無虚口退而見其人淡若與之無情者太師賢而
愛之父子閒自爲知巳諸子雖賢莫敢望之太師累踐大官
(大或作/从非是)臻宰相致平治終始以禮號稱名臣晨昏之助蓋有
頼云太師之平汴州(師下或/无之字)年考益高挈持維綱鋤削荒纇
(音耒祝曰絲節淮南子明月/之珠不能無纇纇或作頑)納之大和而巳其囊篋細碎無
所遺漏繄公之功上介尚書左僕射陸公長源齒差太師標
望絶人聞其所爲毎稱舉以戒其子楊凝孟叔度以材德顯
名朝廷(或作/於朝)及來佐幕府(佐或/作往)詣門請交屏所挾爲(或作屏/弃所挾)
太師薨始以祕書郎選參軍京兆府法曹(選或/作迁)日伏階下與
大尹爭是非大尹屢黜巳見(大或並/作太)歳中奏爲司録參軍與
一府政以能拜尚書度支貟外郎遷倉部郎中萬年令兵誅
恒州改度支郎中攝御史中丞爲糧料使兵罷遷商州刺史
糧料吏有忿爭相牽告者事及於公因徴下御史獄(因方作/顯云漢)
(韓安囯傳由此顯結於漢當用此義○今按/此召對私耳与方所引者不類當只作因)公不與吏辨一
皆引伏受垢除名徙封州元和六年五月十二日死湘中年
四十九(州下方本无年月日但於湘中下云年若干仐以眺/本定按唐書元和七年立遂王爲太子亦与下文相)
(應)明年立皇太子有赦令許歸葬其子居中始奉䘮歸元和
八年十一月甲寅葬于河南河南縣萬安山下太師墓左夫
人鄭氏祔公凡再娶皆鄭氏女生六子四男二女長曰全正
惠而早死次曰居中好學善爲詩張籍稱之次曰從直曰居
敬尚小(直下或/有次字)長女嫁呉郡陸暢其季女後夫人之子公之
母弟全素孝慈友弟公坐事棄同官令歸公殁比葬三年哭
泣如始䘮者大臣髙其行白爲太子舎人将葬舎人與其季
弟澥(户買/切)問銘於太史氏韓愈(将葬下方有中字今以上文/考之无者爲是然丗系表全)
(素太子中書舎人通典中舎一云中書舎人又安知全素不/自舎人迁中舎邪○今按中字有則前後皆當有无則皆當)
(无不應前无而後有也審如方說此志亦必是未迁時/作况它本自有无中字者今姑从之不必曲爲之説也)愈則
爲之銘辭曰
物以乆弊或以轢(音歴車/所踐也)毀考致要歸孰有彼此由我者吾
不我者天斯而以然其誰使然
　　　貞曜先生墓誌(先生孟郊湖/州武康人也)
唐元和九年歳在甲午八月巳亥(巳或作乙方云考唐/曆是月无乙亥也)貞曜
先生孟氏卒無子其配鄭氏以告愈走位哭且召張籍㑹哭
(走或作赴/位或作泣)明日使以錢如東都供葬事諸嘗與往來者咸來
哭弔(嘗或/作常)韓氏遂以書告興元尹故相餘慶閠月樊宗師使
水陸運從事試恊律郎親拜其母於門内(陸下或有轉字/門下方无内字)母
卒五年而鄭公以節領興元軍奏爲其軍參謀試大理評事
挈其妻行之興元次于閿郷(或无之/興元字)暴疾卒年六十四買棺
以歛以二人輿歸鄷郢皆在江南十月庚申樊子合凡贈賻
而葬之洛陽東其先人墓左以餘財附其家而供圯(或无而/共祀字)
(有以俟字或无/供祀字有俟字)將葬張籍曰先生掲德振華於古有光賢者
故事有易名况士哉(或无古有光字杭/本无賢者下十字)如曰貞曜先生則姓
名字行有載不待講說而明皆曰然遂用之(待或作/從非是)𥘉先生
所與俱學同姓簡於丗次爲叔父由給事中觀察浙東曰生
吾不能㪯死吾知恤其家銘曰
於戯貞曜維執不猗(方无戯字执或作持或无維执不/猗一句或此句在維出不訾之下)維出
不訾(訾凡数義集韻云思也思不稱意也惟前漢書訾讀与/皆同顔師古注多財也若日不貲削貧也猗亦二義詩)
(那云倚欤歎辝也莭南山云有实其猗鄭氏注倚也若日不/猗則无所倚也東野中立不倚而以貧出仕卒至於无所施)
(爲止用昌其詩/名意如是而巳)維卒不施以昌其詩(蘇子瞻嘗㪯此以問王/定囯當昌其身耶昌其)
(詩也來詩下語不契作詩答之有云昌身如飽腹飽尽還復/飢昌詩如膏面爲人作容姿不如昌其氣欎鬰老不衰虽云)
(老不衰却懷安所之不如昌其志志一氣自隨餋之塞天地/孟朝不吾欺公謂東野昌其詩而東坡乃云不如昌其志盖)
(蘇嘗讀東野詩有未足當/韓豪之句不爲所取也)
　　　唐故祕書少監贈絳州刺史獨孤府君墓誌銘
君諱郁字古風河南人常州刺史贈禮部侍郎憲公諱及之
第二子憲公躬孝踐行篤實而辨於文勸飭指誨以進後生
名声垂延紹德惟克君生之年憲公殁丗與其兄㓪畜於伯
父氏始微有知則好斈問咨禀教飭不煩提諭月開日益卓
然早成年二十四登進士第時故相太常權公掌出詔文望
臨一時(望或/作迎)登君于門歸以其子(帰或/作妻)選授奉禮郎楊於陵
爲華州署君鎮囯軍判官奏授恊律郎(方从眺本无奉礼/至奏授十八字)朋
遊益附華問弥大元和元年對詔策拜右拾遺二年兼職史
館四年䙴右𥙷闕詔中貴人承璀將兵誅王承宗河北君奏
䟽諌召見問狀有言動聽其後上將有所相不可於衆君與
起居舎人李約交章指摘事以不行五年遷起居郎爲翰林
斈士愈𬒳親信有所𥙷助權公旣相君以嫌自列改尚書考
功貟外郎復史館職七年以考功知制誥入謝因賜五品服
八年遷駕部郎中職如𥘉權公去相復入翰林九年以疾罷
尋迁祕書少監即閑于郊(閑下或/有居字)十年正月病遂殆甲午輿
歸卒於其家贈絳州刺史(眺本有上五字本或繫/於年四十下方並无)年四十男
子二人長曰某早死次曰天官始十歳有至性聞呼父官與
聞弔客至輒號泣以絶女子一人夫人天水權氏贈太子太
保貞孝公臯之承孫故相今太常德輿之女(承孫字/未詳)㣧慶配
良是似是冝(是似方作是以○今按是似是宜承上句/言胤慶而似配良而宜也方似作以非是)四月
已酉其兄右拾遺㓪以䘮東葬河南壽安之甘泉郷家塋憲
公墓側將以五月壬申窆(家或/作冡)謂愈曰子知吾弟乆敢屬以
銘(知或作与/乆或作友)銘曰
於古風襮(布谷切又音愽又黼領也衣表也/詩繡衣朱儤謂衣領之在外者)順而裏方(於下/或有)
(平字○仐按上篇四言不應首句爲/三字此乃雜言或有此三字句也)不耀其章其剛不傷戴
美丗令而年再不贏惟後之成(戴或作載令或作命○仐按/此言載前人之羙而丗其令)
(德/也)
　　唐故虞部貟外郎張府君墓誌銘
尚書虞部貟外郎安定張君諱季友字孝權年五十四病卒
東都明年兄子塗與其弟庾掞等謢柩歸葬長安縣馬額原
夫人北海唐氏之封(明下或无年字或作/月庾掞或作庚揆)前事塗進韓氏門
伏哭庭下曰叔父且死幾於不能言矣(或无/曰字)張目而言曰吾
不可無告韓君别藏而不得韓君記猶不葬也(張目方从杭/本无目字云)
(後漢嚴光傳良乆張目熟眎然此恐當从杭本爲正○仐按/方知古有張目字而必以杭本爲正殊不可曉今从諸本)
我皇甫媪何疾衘未决皇甫母病果死得解遷留司虞部貟
外郎孝權爲人孝謹與人語恐傷之而時嶷嶷有立與孝權
游者極衆而獨以其死累余可尚也巳是爲銘(此下或注銘/亡二字或注)
(疑闕銘/詞字)
　　　唐故檢校尚書左僕射右龍武軍統軍劉公墓誌銘
(一本撿佼上有金紫光禄大夫字僕射下有兼御/史大夫字統軍下有知軍亊上柱囯彭城郡開国)
(公食邑二千户贈/潞州大都督字)
公諱昌裔字光後本彭城人曾大父諱承慶朔州刺史大父
巨敖好讀老子莊周書爲太原晋陽令再丗宦北方(宦或/作官)樂
其土俗遂著籍太原之陽曲曰自我爲此邑人可也何必彭
城父訟贈右散騎常侍(訟或作誦○仐按名/訟无理疑避諱而改)公少好斈問始
爲児時重遟(音/稺)不戯恒若有所思念計畫及壯自試以開吐
蕃說干邊將不售入三蜀從道士游乆之蜀人苦楊琳㓂掠
公單船往說琳感欷雖不即降約其徒不得爲虐(洪云唐史/昌裔傳云)
(入蜀楊惠琳反昌裔説之惠琳之乱在/夏州歳月相逺惠琳亊詳見崔寜傳)琳降公常隨琳不去
琳死脫身亡沈浮河朔之間建中中曲環招起之爲環檄李
納指摘切刻納悔恐動心恒魏皆疑惑氣懈環封奏其本德
宗稱焉環之㑹下濮州戰白塔救寕陵㐮邑擊李希烈陳州
城下公常在軍間環領陳許軍公因爲陳許從事以前後功
勞累遷撿校兵部郎中御史中丞營田副使呉少誠乗環䘮
引兵叩城留後上官說咨公以城守所以能擒誅叛將爲抗
拒令敵人不得其便(說或作悅与舊史合擒方作檢〇今按/此謂安囯寕謀以城降賊昌裔宻計漸)
(之當/作擒)圍解拜陳州刺史韓全義敗引軍走陳州求入保公自
城上揖謝全義曰公受命詣蔡何爲來陳公無恐賊必不敢
至我城下明日領騎歩十餘抵全義營全義驚喜迎拜歎息
殊不敢以不見舎望公改授陳許軍司馬上官說死拜金紫
光禄大夫撿校工部尚書代說爲節度使命界上吏不得犯
蔡州人曰俱天子人奚爲相傷少誠吏有來犯者捕得縛送
曰妄稱彼人公宜自治之少誠慙其軍亦禁界上暴者兩界
耕桑交跡吏不何問(何或作呵方云漢賈誼傳大譴大何衛/綰傳不孰何顔曰何即問也何上或有)
(可字亦非是○今按過秦論云陳利兵而誰/何顔注云問之曰此爲誰人何人也亦此義)封彭城郡開國
公就拜尚書右僕射元和七年得疾視政不時八年五月涌
水出他界過其地防穿不𥙷没邑屋流殺居人拜䟽請去職
即罪詔還京師即其日與使者俱西大熱旦暮馳不息疾大
發左右手轡止之公不肯曰吾恐不得生謝天子上益遣使
者勞問勑無亟行至則不得朝矣天子以爲㳟即其家拜檢
校左僕射右龍武軍統軍知軍事十一月某甲子薨年六十
二(某下或有/日字下同)上爲之一日不視朝贈潞州大都督命郎弔其
家(郎下或/有中字)明年某月某甲子葬河南某縣某郷某原公不好
音聲不大爲居宅於諸帥中獨然夫人邠國夫人武功蘇氏
子四人嗣子光禄主簿縱斈於樊宗師士大夫多称之長子
元一朴直忠厚便弓馬爲淮南軍衙門將(便方作/使非是)次子景陽
㬌長皆㪯進士葬得日相與選使者哭拜階上使來乞銘銘
曰
提將之符尸我一方配古侯公維德不爽(平声祝曰楚詞厉/而不爽些注楚人)
(謂羮敗/曰爽)我銘不亡後人之慶(洪曰爽慶皆當叶韻若讀若霜/慶讀若羗又离騷云慶夭悴而)
(䘮榮沈存中云古人諧声如慶字多与章字叶韻孝孫有/慶万壽无疆黍稷稲梁農夫之慶是也集韻並収入平声)
朱文公校昌黎先生集卷之二十九
朱文公校昌黎先生集卷之三十(考異音/釋附)
　　碑誌
　　　唐故監察御史衛府君墓誌銘
(樊曰公此誌自与弟中行别以下至可餌以/不死造語雄竒所謂唯陳言之務去者也)
君諱某字某(或作諱之/玄字造微)中書舎人御史中丞諱某之子(某或/作晏)
贈太子洗馬諱某之孫(某或作璿方云按元和姓纂晏三子/長之玄次中立次中行汪彦章云王)
(仲一本謂此衙中立墓誌/中立字退之非之玄也)家丗習儒學詞章昆弟三人俱傳
父祖業從進士舉君獨不與俗爲事樂㢮置自便(不下方有/字云讀)
(去声非是○或疑此与字/當作以更詳之㢮或作施)父中丞薨旣三年與其弟中行别
曰若旣克自敬勤及先人存趾美進士續聞成宗唯服任遂
功爲孝子在不怠我恨巳不及假令仐得不足自貫(音射又/音丗或)
(作貴/作貫)我聞南方多水銀丹砂雜他竒藥爊(於刀切又音/禄煉也煨也)爲黃
金可餌以不死今於若丐我我即去遂踰嶺阨(於革切/塞也)南出
藥貴不可得以干容帥帥且曰若能從事於我可一日具許
之得藥試如方不效曰方良是我治之未至耳留三年藥終
不能爲黄金而佐帥政成以功再遷監察御史帥迁于桂從
之帥坐事免君攝其治歴三時夷人称便新帥將奏功君捨
去南海馬大夫使謂君曰幸尚可成兩濟其利君雖益厭然
不能無萬一冀至南海未幾竟死年五十三子曰某(某或作/景微)
元和十年十二月某日歸葬河南某縣某郷某村祔先塋(某/縣)
(某郷某村諸本作伊/闕縣伊囯郷髙都村)於時中行爲尚書兵部郎號名人而與
余善請銘(或无於字郎/下或有中字)銘曰
嗟惟君篤所信(方云信音新漢武悼/李夫人賦申以信兮)要無有弊精神以弃餘
賈於人脫外累自貴珍訊來丗述墓文
　　　唐故河南令張君墓誌銘
君諱署字某河間人大父利貞有名玄宗丗爲御史中丞㪯
彈無所避由是出爲陳留守領河南道採訪処置使数歳卒
官皇考諱郇以儒斈進官至侍御史(郇或/作詢)君方質有氣形皃
魁碩長於文詞以進士㪯博斈宏詞爲校書郎自京兆武功
尉拜監察御史爲幸臣所䜛與同輩韓愈李方叔三人俱爲
縣令南方三年逢恩俱徙掾江陵半歳邕管奏君爲判官改
殿中侍御史不行拜京兆府司録諸曹白事不敢平面視共
食公堂抑首促促就哺歠揖起趍去無敢䦨語(促促或作旦/旦方云促如)
(齪齪之促本或作/娖娖闌或作間)縣令丞尉畏如嚴京兆事以辦治(辦或/作幹)京
兆改鳯翔尹以節鎮京西請與君俱改禮部貟外郎爲觀察
使判官帥它迁君不樂乆去京師謝歸用前能拜三原令歳
餘迁尚書刑部貟外郎守法争議棘棘不阿(方从諸本无議/字及下棘字而)
(云眺本校増此二字阿或作撓○今按歐公嘗疑此句有/脫字不知眺氏以何本校也詳其文理當有此字故从之)改
䖍州刺史民俗相朋黨不訴殺牛牛以大耗(或无不/訴字)又多捕
生鳥雀魚鼈可食與不可食相買賣時節脫放期爲福祥君
視事一皆禁督立絶(祥下或有事字或无視/事二字或但有事字)使通經吏與諸
生之旁大郡斈郷飲酒䘮婚礼張施講說民吏觀聽從化大
喜(經吏或/作經史)度支符州折民户租歳徴緜六千屯比郡承命惶
怖立期日唯恐不及事𬒳罪君獨䟽言治迫嶺下民不識蚕
桑月餘免符下民相扶擕守州門呌讙爲賀改澧州刺史民
稅出雜産物與錢尚書有經数觀察使牒州徴民錢倍經君
曰刺史可爲法不可貪官害民留噤不肯從竟以代罷(可爲/法疑)
(必有脫誤或/爲字當作守)觀察使使劇吏案簿書十日不得毫毛罪(吏或/作史)
改河南令而河南尹適君平生所不好者君年且老當日日
拜走仰望階下不得巳就官数月大不適即以病辝免公卿
欲其一至京師君以再不得意於守令恨曰義不可更辱又
奚爲於京師間竟閉門死年六十(或无閉/門二字)君娶河東柳氏女
二子昇奴胡師將以某年某月某日葬某所其兄將作少監
昔請銘於右庻子韓愈(昔或作者方云李遜赴襄/陽送行詩有著作郎張昔)愈前與君
爲御史𬒳䜛俱爲縣令南方者也最爲知君銘曰
誰之不如而不公卿奚養之違以不乆生唯其頏頏以丗厥
聲
　　　鳯翔隴州節度使李公墓誌銘
(一本上有唐故字度下有觀察使開府儀/同三司撿校户部尚書贈尚書左僕射字)
公諱惟簡(或作/某)字某司空平章事贈太傅之子太傅𥘉姓張
氏肅宗時㪯恒趙深冀易定六州戰卒五萬人馬五千匹以
歸聽命天子嘉之賜姓曰李更其名寳臣(名下或/有曰字)立其軍號
之曰成德由是姓李氏太傅薨公兄弟譲嗣公竟弃其家自
歸京師及兄死家覆有司設防守德宗如奉天守卒出公即
馳歸與母韓囯夫人鄭氏拜訣屬家徒隨走所幸道與賊遇
七闘乃至有功迁太子諭德加御史中丞從幸梁州天黒失
道識焦中人声得見德宗於盩厔(上音輈下音窒/雍縣名属鳯翔)西上曰卿
有母可隨我耶(可或/作何)曰臣以死從衛及幸還録功封武安郡
王號元從功臣(王或作公方云/考之史當作王)圖其形御閣而以神威將軍
居北軍衛(居或作爲/衛或作御)乆乃加御史大夫丁韓國憂去官累遷
神威大將軍加工刑二曹尚書天威統軍又改户部尚書金
吾大將軍有長上萬囯俊者以軍勢奪興平人地吏憚莫敢
治(上方作尚新史蜀本作上○仐按長上/盖衛卒之号猶今言長入也當从蜀本)及公爲金吾興平
人曰乆聞李將軍爲人公平庻能直吾屈即齎縣牒來見公
發視立杖國俊廢之以地還興平人聞者莫不称歎於是天
子以公材果可任用治人將兵無所不疑元和六年即以公
爲鳯翔隴州節度使户部尚書兼鳯翔尹隴州地與吐蕃接
舊常朝夕相伺更入攻抄人吏不得息公以爲囯家於夷狄
當用長筭邊將當承上㫖謹條教(方作務/非是)蓄財穀完吏農力
以俟不宜規小利起事盗恩禁不得妄入其地益市耕牛鑄
鎛釤鉏斸(鎛音博釤山監切鉏陟𥘉切又仕𦵔切与耡同去/檅助苗斸陟玉切集注詩庤乃錢鎛注田器也釤)
(大鎌也斸/大鋤也)以給農之不能自具者丁壯興勵(㒷或/作愈)歳増田数
十萬畒連八歳五種俱熟公私有餘販者負入褒斜(音邪孫/曰梁州)
(記万石城沂漢上七里有褒谷南口曰褒比口曰斜/長四百七十里褒水通沔斜水通渭選右界上褒斜)舡循渭
而下首尾相継不絶十三年公與忠武軍節度使司空光顔
邠寕節度使尚書釗俱來朝上爲之燕三殿張百戯公卿侍
臣咸與(方云唐麟德殿有/三靣故曰三殿)旣事勑還公因進曰臣幸得宿衛
四十餘年(或无/得字)今年老斥外任不勝慕戀願得死輦下天子
加慰遣焉(斥或作許/或作訴)還鎭告疾其复五月戊子薨年五十五
訃至上悼愴罷朝遣郎中臨弔贈尚書左僕射以其年十一
月景申葬萬年鳯棲原(万年下或/有縣字)夫人博陵郡崔氏河陽尉
鎬之孫大理評事可觀之女賢有法度(賢下或/有而字)公有四子長
曰元孫三原尉次曰先質彭之𪷟陽尉曰元立興平尉曰元
本河南參軍皆愿敏好善元立元本皆崔氏出葬得日嗣子
元立與其昆弟四人請銘於韓氏曰先人嘗有託於夫子也
愈曰太傳功在史氏記僕射以孤童囚羈京師(或无記字重/下方有子字)
(○仐按翟方進/傳无者爲是)卒能以忠爲節自顯取爵位立名績使天下
拭目觀父母與榮焉旣忠又孝法宜銘(或无/銘字)銘曰
太傳之顯自其躬興僕射童羈孰與之朋遭囯之難以節自
發致其勤艱以復考烈孝由忠立爵名隨之銘此玄石維昧
之詒
　　　唐故中散大夫少府監胡良公墓神道碑
(此萹从方氏石本疑者别出〇蜀本注牛僧孺撰/墓志陳鴻撰謚張籍撰行狀〇今按方本无中散)
(大夫良五字又它神道碑不/著墓字唯此有之亦変例也)
少府監胡公者諱珦字潤愽年七十九以官卒明年八月十
四日葬京兆奉先夫人天水趙氏祔焉(八月或作七月/无十四日字)其子
逞迺巡遇述遷造(或无迺字/或无巡字)與公壻廣文愽士呉郡張籍以
公之族出行治歴官壽年爲書(出下或有処/文二字非是)使人自京師南
走八千里至閩南兩越之界上請爲公銘刻之墓碑於潮州
刺州韓愈曰胡姓本出安定後徙清河於仐爲宗城屬具州
(何下或有複/出清河字)大父諱秀武后時以文林徴爲麟䑓正字父宰
臣用進士卒官平陽冀氏令贈潭州大都督(或无/官字)公早孤能
自勸斈立節槩非其身力不以衣食(勸或/作勤)凡一試進士二即
吏部選皆以文章占上第樂爲儉勤自刻削不干人以矯時
弊(楽方作/出非是)及爲富平尉一府称其断决建中四年侍郎趙賛
爲度支使薦公爲監察御史主餽給渭橋以東軍洗手奉職
不以一錢假人賊平有司考覈群吏多坐貶死(考覈方或作/覈考或无貶)
(或无/死字)獨公以清苦能檢飭無漏失遷河南倉曹魏公賈躭以
節鎮鄭滑以公佐觀察事檢校尚書工部貟外郎以剛直齟
齬不阿忤權貴除獻陵(高祖/陵)令居陵下七年市置田宅務種
樹爲業以自給教授子弟(業下方无以字杭併无以/自給字子弟或作弟子)貞元十
一年吏部大選以公考選人藝斈以勞迁奉先令以治辦迁
尚書膳部郎中改坊州刺史州經亂無孔子廟公至則命築
宫造祭器率博士生講讀以時如法以祠人吏聚觀歎息(生/下)
(或有/徒字)遷舒州刺史州歳大熟麥一莖数穗閭里歌舞之(或无/舞字)
考功以聞遷尚書駕部郎中数以事犯尚書李巽(巽)時主塩
鐵事富驕恃势以語丞相(丞或/作宰)由是退公爲鳯翔少尹巽死
迁少大理改少詹亊元和十二年朝廷以公年老能自祗力
亊職不懈可嘉拜少府監兼知内中尚明年以病卒(方无病/字非是)
公始以進士孤身旅長安致官九卿爲大家七子皆有斈守
女嫁名人年幾八十堅悍不衰事可傳載可謂成德(謂或作/爲非是)
銘曰
朅朅(丘竭切/武壯皃)胡公旣果以方挾藝射科毎發如望(音/忘)人求於
人我已爲之自始訖終不降色辝因官立事隨有可載發跡
餽軍遭䜛府介(軍或/作運)去居陵下爲吏爲隱坊舒之政于兹有
靳(或作/歎)守官駕部名昇巳屈(昇或作升/巳或作民)躋于少府甚宜秩物
不配其有君子耻之少府古卿公優止之刻文碑石以顯公
行維公後人無怠嗣慶(維公或/作維彼)
　　　唐故相權公墓碑
上之元和六年其相曰權公諱德輿字載之其本出自殷帝
武丁武丁之子降封於權權江漢間囯也周衰入楚爲權氏
楚㓕徙秦而居天水略陽符秦之王中囯其臣有安丘公翼
者有大臣之言後六丗至平凉公文誕爲唐上庸太守荆州
大都督長史焯有聲烈(焯或/作綽)平凉曾孫諱倕贈尚書禮部郎
中以藝斈與蘇源明相善卒官羽林軍録事參軍於公爲王
父郎中生贈太子太保諱皐以忠孝致大名去官累以官徴
不起追謚貞孝是實生公公在相位三年其後以吏部尚書
授節鎭山南年六十以薨贈尚書左僕射謚文公(以薨以或/作六方考)
(舊史云/當作以)公生三歳知變四聲(知或/作能)四歳能爲詩七歳而貞孝
公卒來弔哭者見其顔色聲容皆相謂權氏丗有其人及長
好斈孝敬祥順貞元八年以前江西府監察御史徴拜博士
朝士以得人相慶改左𥙷闕章奏不絶譏排姦倖與陽城爲
助轉起居舎人遂知制誥凡撰命詞九年以類集爲五十卷
天下称其能十八年以中書舎人典貢士拜尚書禮部侍郎
薦士於公者其言可信不以其人布衣不用即不可信雖大
官势人交言一不以綴意奏廣歳所取進士明經在得人不
以貟拘轉户兵吏三曹侍郎太子賔客復爲兵部遷太常卿
天下愈推爲鉅人長德時天子以爲宰相冝參用道德人因
拜禮部尚書同中書門下平章事公旣謝辝不許其所設張
舉措必本於寛大以幾教化多所助與(方作爲或无此一字/○今按助與如後救)
(于頔亊之類是/也作爲非是)維匡調娯不失其正中於和節不爲聲章因
善與賢不矜主巳(矜或/作務)以吏部尚書留守東都東方諸帥有
利病不能自請者公常與䟽陳不以露布(不以或無不字/露布或作布露)復
拜太常轉刑部尚書考定新舊令式爲三十編舉可長用(方/无)
(長/字)其在山南河南勤于選付治以和簡人以寕便以疾求還
十三年某月甲子道薨于洋之白草奏至天子痌傷爲之不
御朝(痌或/作痛)郎官致贈錫官居野處上下弔哭皆曰善人死矣
其年某月日葬河南北山在貞孝東五里(月下或/有某字)公由陪屬
升列年除歳遷以至公宰人皆喜聞若巳與有無忌嫉者于
頔坐子殺人失位自囚親戚莫敢過門省頋朝莫敢言者(頋/下)
(或有者字朝/上或有在字)公將留守東都爲上言曰頔之罪旣貰不竟冝
因賜寛詔(公下或有時字/曰下或有于字)上曰然公爲吾行諭之頔以不憂
死前後考第進士及庭所䇿試士踵相躡爲宰相逹官與公
相先後其餘布處䑓閣外府凡百餘人自始學至疾未病未
嘗一日去書不觀(或无未/病二字)公旣以能爲丈辝擅聲於朝多銘
卿大夫功德(或无/能字)然其爲家不視簿書未嘗問有亡費不偫
餘(視或作親問下或有其/字諸本偫作待或作諸)公娶清河崔氏女其父造嘗相德
宗號爲名臣(德或作代方考宰/相表云當作德)旣葬其子監察御史璩(音/渠)纍
然服䘮來有請(服䘮或作䘮/服方无來字)乃作銘文(或无/銘字)曰
權在商周丗無不存(无或/作次)㓕楚徙秦嬴劉之間甘泉始侯以
及安丘詆訶浮屠皇極之扶貞孝之生鳯鳥不至(或作/至丗)爵位
豈多半塗以税(以或/作巳)壽考豈多四十而逝惟其不有以惠厥
後是生相君爲朝德首行丗祖之文丗師之(祖或作師師或/作推或作祖)
流連六官出入屏毗無黨無讎㪯丗莫疵人所憚爲公勇爲
之(惮爲或/作惮焉)其所競馳公絶不窺(其方作人競作共絶作有〇/今按作絶乃与上文勇字相)
(應)孰克知之德將在斯(克或/作先)刻詩墓碑以永厥垂
　　　乎淮西碑(并序)
(樊曰宰相裴度爲淮西宣慰處置等使公爲行軍/司馬蔡平随度還朝詔撰平淮西碑公以吳元済)
(之平由度能固天子意得不赦卒擒之多帰度功/而李愬特以入蔡功居第一愬妻唐安公主女也)
(出入禁中訴碑不实帝詔斵其文更命翰林斈士/段文昌爲之見舊史公傳及新史吴元済傳文昌)
(之文見姚鉉丈粹其与公作不待較而明蘇内翰/録臨江驛小詩云淮西功業冠吾唐吏部文章日)
(月光千載断碑人膾炙不知丗有段文昌盡之矣/陳无巳白龍圖孫斈士斍喜論文謂退之淮西碑)
(叙如書銘如詩又云少游謂元和聖德時於韓文/爲下与淮西碑如出两手盖其少作也商隱讀韓)
(碑詩元和天子神武􁄜彼何人哉軒與羲誓將上/雪列垩耻坐法宫中朝四夷淮西有賊五十載封)
(狼生貙貙生羆不據山河據平地長戈利矛日可/麾帝得聖相相曰度賊斫不死神扶持腰懸相印)
(作都統隂風惨淡天王旗愬武古通作牙瓜儀曹/外郎載筆随行軍司馬智且勇十四万衆猶虎貔)
(入蔡縛賊献太庿功无與比恩不訾帝曰汝度功/第一汝從亊愈冝爲辝愈拜稽首蹈且舞金石刻)
(畫臣能爲古合丗称大手筆此亊不繋於聀司當/仁自古有不避言訖屡頷天子頥公退斎戒坐小)
(閤濡染大筆何淋漓㸃竄堯典舜典字塗改清庿/生民詩文成破体書在紙清晨再拜鋪丹墀表曰)
(臣愈昧死上詠神聖功書之碑碑髙三丈字如手/負以靈亀蟠以螭句竒語重喻者少讒之天子言)
(其私長縄百尺拽碑倒麄砂大石相磨治公之斯/文若元氣先時巳入人肝脾湯盤孔鼎有述作仐)
(無其器存其辝嗚呼聖皇及聖相相與烜爀流淳/熈公之斯文不示後曷與三五相攀追願書万本)
(頌万過口角流沫右手胝傳之七/十有三代以爲封禅玉檢明堂基)
天以唐克肖其德聖子神孫継継承承於千萬年敬戒不怠
全付所覆四海九州罔有内外悉主悉臣髙祖太宗旣除旣
治髙宗中睿休養生息至于玄宗受報収功極熾而豐物衆
地大孽牙其間肅宗代宗德祖順考以勤以容大慝適去稂
莠不薅(奴豆切又奴毛切薅器也/以刺地除草詩以薅荼蓼)相臣將臣文恬武嬉習熟
見聞以爲當然睿聖文武皇帝旣受羣臣朝(帝下或有陛/下字非是)乃
考圖数貢(方无乃字数色阻切祝曰謂考輿/地之廣狹計貢賦之至与不至)曰嗚呼天旣全
付予有家今傳次在予予不能事事其何以見于郊廟羣臣
震懾奔走率職(方无奔/率二字)明年平夏(綏銀節度留後李惠琳叛/兵馬使張承金討斬之)
又明年平蜀(劒南節度韋皐卒行軍司馬刘闢自称/留後東川節度髙崇文擒刘闢以献)又明年
平江東又明年平澤潞(蜀下方有西川字云刘闢求都統三/川方圍梓州而敗乱固不及他郡也)
(○仐按旣圍梓州則乱巳及東川矣方説非是○鎮/州招討使吐突承璀执昭義節度盧從史帰京师)遂定易
定(義成節度張茂昭以/易定二州帰于有司)致魏博具衛澶相(魏博節度田弘正/以所𬋩六州帰于)
(有/司)無不從志皇帝曰不可究武予其少息(究或/作窮)九年蔡將死
蔡人立其子元濟以請不許遂燒舞陽犯葉襄城以動東都
放兵四刼(城上或有等字洪云此謂/葉与襄城耳等字非是)皇帝歴問于朝一二臣
外(或作外臣方从杭苑无外字○仐按此句若作外臣則當/時朝臣自以伐蔡爲不可非獨外臣也若作一二臣則當)
(時㪯朝之臣皆以伐蔡爲不可又非獨一二人也考之下文/所謂一二臣同不爲无助者又正指武元衡裴度一二人賛)
(伐蔡之謀者而言則此乃謂唯一二臣以爲可而其外羣臣/皆以爲不可耳諸本作外臣及无外字皆非是唯作臣外者)
(得/之)皆曰蔡帥之不廷授于今五十年(帥或作師/于或作於)傳三姓四將
其樹本堅兵利卒頑不與他等因撫而有順且無事大官臆
决唱聲萬口和(去/声)附并爲一談牢不可破(井或/作併)皇帝曰惟天
惟祖宗所以付任予者庻其在此予何敢不力(天上或有夫/字非是或无)
(何/字)况一二臣同不爲無助(不上或/有固字)曰光顔汝爲陳許帥維是
河東魏博郃(音合在同/州縣名)陽三軍之在行者汝皆將之(郃或作/涇非是)
曰重㣧汝故有河陽懷今益以汝維是朔方義成陜益鳯翔
延慶七軍之在行者汝皆將之(延慶本或作/鄜延寕慶)曰弘汝以卒萬
二千屬而子公武往討之(屬下方有集字或/在公武下皆非是)曰文通汝守壽
維是宣武淮南宣歙浙西四軍之行于壽者汝皆將之(西下/或有)
(徐泗字四或/作五皆非是)曰道古汝其觀察鄂岳曰愬汝帥唐鄧隨各以
其兵進戰曰度汝長御史其往視師曰度惟汝予同汝遂相
予以賞罰用命不用命曰弘汝其以節都統諸軍(節下或有/度字諸方)
(作討○仐按前軰有引左傳討其軍实爲討軍之澄者恐未/必然若必作討則秦之罘刻石自有遂發討師之語而晋官)
(有都督征討諸軍事皆足爲證不必引左傳却不相似也但/公所作韓弘碑但云都統諸軍則作討者爲誤矣不可以偶)
(有旁證而強/引以从之也)曰守謙汝出入左右汝惟近臣其往撫師(汝惟/方作)
(惟/汝)曰度汝其往衣服飲食予士(衣去声/食音嗣)無寒無飢以旣厥事
遂生蔡人(方无服飲字或无服字有飲字/或无衣服字寒下或无无字)賜汝節斧通天御
帶衛卒三百凡兹廷臣汝擇自從惟其賢能無憚大吏庚申
予其臨門送汝曰御史予閔士大夫戰甚苦自今以往非郊
廟祠祀其無用樂(祀下或/无其字)顔胤武合攻其北大戰十六得栅
城縣二十三降人卒四萬(或无人字方云此謂降其民与卒/也故下語皆不再出人卒字○今)
(按荘子云人卒虽/衆公語亦有自也)道古攻其東南八戰降萬三千再入申破
其外城(降下或/有卒字)文通戰其東十餘遇降萬二千愬入其西得
賊將輒釋不殺用其䇿戰比有功(比或/作皆)十二年八月丞相度
至師都統弘責戰益急顔胤武合戰益用命元濟盡并其衆
洄曲以備(師或作帥非是洄方作/廻○今按洄与史合)十月壬申愬用所得賊將
自文城因天大雪疾馳百二十里用夜半到蔡破其門取元
濟以獻盡得其屬人卒(馳或/作走)辛巳丞相度入蔡以皇帝命赦
其人淮西平大饗賚功師還之日因以其食賜蔡人凡蔡卒
三萬五千其不樂爲兵願歸爲農者十九悉縱之斬元濟京
師(方无帰字済/下或有於字)冊功弘加侍中愬爲左僕射帥山南東道顔
胤皆加司空公武以散騎常侍帥鄜(音/孚)坊丹延道古進大夫
文通加散騎常侍(方云考之史及段文昌碑皆合一本无大/夫文通加五字非是道古時巳爲中丞故)
(不復言御史也○今/按道古墓志亦可考)丞相度朝京師道封晋囯公進階金紫
光禄大夫以舊官相(或无道字或作/進或无囯字)而以其副揔爲工部尚
書領蔡任旣還奏羣臣請紀聖功𬒳之金石皇帝以命臣愈
(帝下或/无以字)臣愈再拜稽首而獻文曰
唐承天命遂臣萬邦(或作/方)孰居近土襲盗以狂往在玄宗崇
極而圯(部鄙切毁也在方作居云唐人多以在爲居公本政/亦曰居我其周從是也○今按以在爲居亦草書之)
(誤本政居字巳論/於本萹方說非是)河北悍驕河南附起四聖不宥屢興師征
有不能克益戍以兵夫耕不食婦織不裳輸之以車爲卒賜
糧外多失朝曠不嶽狩百隷怠官事亡其舊(百隷怠官或作/百司隷官亡或)
(作/忘)帝時継位顧瞻咨嗟惟汝文武孰恤予家旣斬呉蜀旋取
山東(呉蜀方作蜀/呉取或作出)魏將首義六州降從淮蔡不順自以爲強
提兵呌讙欲事故常始命討之遂連姦鄰隂遣刺客來賊相
臣方戦未利内驚京師羣公上言莫若惠來(公或/作臣)帝爲不聞
與神爲謀乃相同德以訖天誅(乃方作/及非是)乃敕顔㣧愬武古通
咸統於弘各奏汝功(奏方作/走非是)三方分攻(祝曰謂顔㣧武攻其/北道古攻其東南文)
(通戦其/東也)五萬其師大軍北乗厥数倍之常兵時曲軍士蠢(人)
旣翦陵雲蔡一大窘勝之邵陵郾城來降(勝或/作遂)自夏入秋復
屯相望(入或作及/復或作複)兵頓不勵告功不時帝哀征夫命相往釐
士飽而歌馬騰於槽試之新城賊遇敗逃盡抽其有聚以防
我西師躍入道無留者頟頟(音額大皃書罔晝/夜頟頟注肆悪)蔡城其壃千
里(壃或/作彊)旣入而有莫不順俟帝有恩言相度來宣誅止其魁
釋其下人(釋同或/作釋于)蔡之卒夫投甲呼舞蔡之婦女迎門笑語
蔡人告飢舡粟往哺蔡人告寒賜以繒布(賜以方作/詔賜非是)始時蔡
人禁不往來今相從戯里門夜開始時蔡人進戦退戮今旰
而起左飱右粥(旰方作眠飱或作/方云舊本皆作飱〇今/按还予授子之粲兮傳云粲餐也史記餐未)
(及下咽酒未及濡脣漢書令其禆將傳餐則餐字亦有義公/票鄭天人文念寒而衣念飢而餐同以衣對餐也或當作餐)
爲之擇人以収餘憊(収或/作牧)選吏賜牛教而不税蔡人有言始
迷不知今乃大斍羞前之爲蔡人有言天子明聖不順族誅
順保性命汝不吾信視此蔡方孰爲不順往斧其吭(古郎切/喉也)
充叛有数聲勢相倚吾強不支汝弱奚恃其告而長而父而
兄(或作及/女父兄)奔走偕来同我太平(偕来方/作來偕)淮蔡爲乱天子伐之
旣伐而飢天子活之始議伐蔡卿士莫随旣伐四年小大並
疑不赦不疑由天子明凡此蔡功惟断乃成旣定淮蔡四夷
畢來(旣定淮蔡或/作淮蔡旣定)遂開明堂坐以治之
朱文公校昌黎先生集卷之三十
朱文公校昌黎先生集卷之三十一(考異音/釋附)
　　碑誌
　　　南海神廟碑
(神或作東○此篇方从石本集注此碑石刻其首/云使持節袁州諸軍亊守袁州刺史韓愈撰使持)
(節循州諸軍事守循州刺史陳諌書并/篆額其後云元和十五年十月一日建)
海於天地間爲物最鉅自三代聖王莫不祀事考於傳記而
南海神次最貴在北東西三神河伯之上號爲祝融(洪曰太/公金匱)
(云南海之神曰祝融東海之神曰勾芒北海之神曰顓頊西/海之神曰蓐収○今按東海神名阿明南海祝融西海巨乗)
(北海禺強亦見養生雜書然公言/南海神次最貴則是據太公書矣)天寳中天子以爲古爵莫
貴於公侯故海嶽之祝犧幣之数放而依之所以致崇極於
大神今王亦爵也而禮海嶽尚循公侯之事虚王儀而不用
非致崇極之意也由是冊尊南海神爲廣利王祝號祭式與
次俱昇(昇或作升○武德貞觀之制四海年别一祭各以五/郊迎氣日祭之祀官以當界都督刺史充至是封王)
(分命卿監十三人取三月十七日一/時備礼兼册祭其祭儀具開元礼)因其故廟易而新之在
今廣州治之東南海道八十里扶胥之口黄木之灣(烏還/切)常
以立夏氣至命廣州刺史行事祠下事訖驛聞而刺史常節
度五嶺諸軍仍觀察其郡邑於南方事無所不統地大以逺
故常選用重人旣貴而富且不習海事又當祀時海常多大
風將往皆憂慼旣進觀顧怖悸故常以疾爲解而委事於其
副其來巳乆(觧或/作辝)故明宫齋廬上雨旁風無所蓋障牲酒瘠
酸取具臨時水陸之品狼藉籩豆薦祼興俯不中儀式吏滋
不供神不顧享(供从石本/方作㳟誤)盲風(上眉庚切盲疾/也月令盲風至)怪雨發作無
節人蒙其害(方云或謂秘閣本盲作蟲字見吕氏春秋考石/本只作盲月令盲風至注疾風也山海經符陽)
(之山多怪雨風/雲之所出也)元和十二年始詔用前尚書右丞國子祭酒
魯國孔公(孔/戣)爲廣州刺史兼御史大夫以殿(都甸/切)南服公正
直方嚴中心樂易祇愼所職治人以明事神以誠内外單盡
不爲表襮(蒲报切又音博/表襮衣領也)至州之明年將夏祝冊自京師至
吏以時告公乃齋祓視冊誓羣有司曰冊有皇帝名乃上所
自署其文曰嗣天子某謹遣官某敬祭(其上或有具字或作/且字官上或有某字)
(○今按其上冝有且字然石本无之不欲增也官/上某字石本無之或以爲用左傳其官臣偃之語)其㳟且嚴
如是敢有不承明日吾將宿廟下以供晨事明日吏以風雨
白不聽於是州府文武吏士凡百數交謁更諫皆揖而退公
遂陞舟風雨少㢮櫂夫奏功雲隂解駮日光穿漏波伏不興
省牲之夕載暘載隂將事之夜天地開除月星明穊(方云穊/凡利切)
(說文稠也選何晏景福殿賦穊若函星/之纒連李善音古爱切蜀本作槪非是)五鼓旣作牽牛正中
(方云月令季春之月旦牽牛中/上文言立夏行事正此時也)公乃盛服執笏以入即事文
武賔屬俯首聽位各執其職牲肥酒香罇爵靜㓗降登有數
神具醉飽(其或/作其)海之百靈祕怪慌惚畢出蜿蜿虵虵來享飲
食(慌或作恍蜿蜿或作蜓蜓享或作慕祝曰龍皃也選狀蜿/蜿以蝹蝹史記驂赤螭青蚪之凼蟉蜿蜓𥙷注歐文忠公)
(集古録云蜓蜓當/從碑本作虵虵)闔廟旋艫(音盧/舳艫)祥飈(卑遥/切)送颿(音凡与/帆同)旗
纛旄麾飛揚晻藹(上音掩下於盖切晻日無光/藹木繁茂也選芳風晻藹)鐃(尼交切似/鈴無舌有)
(柄周礼以金/鐃止鼓是也)鼓嘲轟髙管噭譟(上吉弔切丁桑到切噭/吼也譟羣呼煩擾也)武夫
奮櫂工師唱和穹龜長魚踊躍後先乾端坤倪軒豁呈露祀
之之歳風災熄㓕人厭魚蟹五榖胥熟(祀之方从石本作祝/○今按祝當作祀其)
(理甚明或疑誤/刻今改从諸本)明年祀歸又廣廟宫而大之(祀諸本石本皆/同方作祝誤)
治其庭壇改作東西兩序齋庖之房百用具修明年其時公
又固往不懈益䖍歳仍大和耋艾歌詠始公之至盡除他名
之稅罷衣食於官之可去者四方之使不以資交以身爲帥
燕享有時賞與以節公藏私畜上下與足於是免屬州負逋
之緡錢廿有四萬米三萬二千斛賦金之州耗金一歳八百
困不能償皆以丐之(廿有四万或作十有八万/廿方誤作二十三或作八)加西南守長
之俸誅其尤無良不聽令者由是皆自重慎法(西南或/作四面)人士
之落南不能歸者與流徙之胄百廿八族用其才良而廩其
無告者其女子可嫁與之錢財令無失時(廿方作二十嫁下/方有者字石本无)
(方誤也時/或作所)刑德並流方地數千里不識盗賊山行海宿不擇
處所事神治人其可謂備至耳矣(或无其字/或无耳字)咸願刻廟石以
著厥美而繫以詩乃作詩曰
南海隂墟祝融之宅(隂或/作之)即祀于旁帝命南伯吏惰不躬正
自今公明用享錫右我家邦(右或/作祐)惟明天子惟愼厥使我公
在官神人致喜海嶺之陬旣足旣濡胡不均弘俾執事樞公
行勿遲公無遽歸匪我私公神人具依(仐按此文石本今最/易得而方本失考者)
(凡五條然則它云石本/者恐亦不能无謬也)
　　　處州孔子廟碑
(此萹方从石本○韓曰碑記不載年月日苐/云朝散大夫囯子祭酒賜紫金魚袋韓愈撰)
自天子至郡邑守長通得祀而徧天下者唯社稷與孔子爲
然而社祭土稷祭榖句龍與弃乃其佐享非其專主(爲或作/焉然字)
(属下句而社方无而字/句上方有而字皆非是)又其位所不屋而壇豈如孔子用王
者事巍然當座以門人爲配自天子而下北靣跪祭進退誠
敬禮如親弟子者(跪祭或作/拜跪薦祭)句龍弃(祝曰礼/記云云)以功孔子以德
固自有次第哉自古多有以功德得其位者不得常祀句龍
弃孔子皆不得位而得常祀然其祀事皆不如孔子之盛所
謂生人以來未有如孔子者其賢過於堯舜逺矣此其效欤
(不如或作无如人或作/民以或作巳孔或作夫)郡邑皆有孔子廟或不能修事雖設
博士弟子或役於有司名存實亡失其所業獨處州刺史鄴
侯李繁(繁鄴侯/佖之子)至官能以爲先旣新作孔子廟又令工改爲
顔子至子夏十人像(令或作命顔/子或作顔回)其餘六十子及後大儒公
羊髙左丘明孟軻荀况伏生毛公韓生董生髙堂生楊雄鄭
玄等數十人皆圖之壁(子上或/有二字)選博士弟子必皆其人又爲
置講堂敎之行禮肄習其中(又爲字或在其中/字下置或作設)置本錢廪米
令可継処以守廟成躬率吏及博士弟子入斈行釋菜禮(菜/或)
(作奠〇歐陽公曰釋奠釋菜祭之略者也古者士之見師以/菜爲贄始入斈者必釋菜以礼其先師其斈官四時之祭乃)
(皆䆁菜䆁奠有楽无尸而釋菜无楽則又其畧也故其礼亡/焉而仐釋奠幸存然亦无楽又不徧㪯於四時獨春秋行亊)
(而/巳)耆老歎嗟其子弟皆興於斈鄴侯尚文其於古記無不貫
逹故其爲政知所先後可歌也巳乃作詩曰
惟此廟斈鄴侯所作厥𥘉􁃦下神不以宇生師所處亦窘寒
暑(生或/作先)乃新斯宫神降其獻講讀有常不誡用勸掲掲(居謁/切又)
(音桀又音/羯髙㪯也)元誓有師之尊羣聖嚴嚴大法以存像圖孔肖咸
在斯堂以瞻以儀俾不惑忘(惑或/作或)後之君子無廢成美琢詞
碑石以賛攸始
　　　柳州羅池廟碑(此萹方/从石本)
羅池廟者故刺史柳侯廟也柳侯爲州不鄙夷其民動以禮
法三年民各自矜奮兹圡雖逺京師吾等亦天氓(奮下或有/曰字〇今)
(按冝有曰字然石/本无之不欲𥙷也)仐天幸惠仁侯若不化服我則非人於是
老少相教語莫違侯令凡有所爲於其郷閭及於其家皆曰
吾侯聞之得無不可於意否莫不忖度而後從事凡令之期
民勸趨之無有後先必以其時於是民業有經公無負租流
逋四歸樂生興事宅有新屋歩有新船(歩或作渉方云柳子/厚鉄炉歩志曰江之)
(滸凡舟可縻而上下曰歩〇/今按孔戣志亦有泊歩字)池園潔脩豬牛鴨雞肥大蕃息
子嚴父詔婦順夫指嫁娶葬送各有條法出相弟長入相慈
孝先時民貧以男女相質乆不得贖盡没爲隷我侯之至按
國之故以傭除本悉奪歸之大修孔子廟城郭巷道皆治使
端正樹以名木柳民旣皆恱喜(巷道或/作道巷)嘗與其部將魏忠謝
寧歐陽翼飲酒驛亭謂曰吾棄於時而寄於此與若等好也
明年吾將死死而爲神後三年爲廟祀我及期而死三年孟
秋辛卯侯降于州之後堂歐陽翼等見而拜之其夕夢翼而
告曰館我於羅池其月景辰(唐囯諱丙/故丙爲景)廟成大祭過客李儀
醉酒慢侮堂上得疾扶出廟門即死明年春魏忠歐陽翼使
謝寜來京師請書其事于石余謂柳侯生能澤其民死能驚
動福禍之以食其土可謂靈也巳(福禍或/作禍福)作迎享送神詩遺
柳民俾歌以祀焉而并刻之柳侯河東人諱宗元字子厚賢
而有文章嘗位於朝光顯矣巳而擯不用其辭曰
荔子丹兮蕉黃(蕉下或有葉/字或有子字)雜肴𬞞兮進侯堂侯之船兮(湖/湘)
(士人云柳人迎神其俗以一船兩旗置木/馬偶人於舟作楽而導之登岸而趍於廟)兩旗度中流兮風
泊之待侯不來兮不知我悲侯乗駒兮入廟慰我民兮不嚬
以笑鵝之山兮柳之水桂樹團團兮白石齒齒侯朝出游兮
暮來歸春與猨吟兮秋鶴與飛(或作秋与鶴飛○今按歐公/以此句爲石本之誤沈存中)
(云非也倒用鶴与兩字則語势愈健如楚詞云吉日辰良也/但此石本團團字𥘉誤刻作圑圎後鐫改之今尚可見則亦)
(石本不能无/誤之一證也)北方之人兮爲侯是非千秋萬歳兮侯無我違
福我兮壽我驅厲鬼兮山之左下無苦􁊨兮髙無乾秔(古行/切或)
(作/粳)稌(徒古切/稻也)充羡兮蛇蛟結蟠(言秔稌之/穗如蛇蛟)我民報事兮無怠
其始自仐兮欽于丗丗
　　　黃陵廟碑
(曾子開曰湘水出全瀟水出道二水至永合而為/一以入洞庭黃陵庿在瀟湘之尾洞庭之口孫曰)
(在覃之湘陰縣或云在/岳州〇此萹方从石本)
湘旁有廟曰黃陵自前古立以祠堯之二女舜二妃者庭有
石碑断裂分散在地其文剥缺(石或作古/或无此字)考圖記言漢荆州
牧劉表景升之立題曰湘夫人碑仐驗其文乃晉太康九秊
又其額曰虞帝二妃之碑非景升立者秦博士對始皇帝云
湘君者堯之二女舜妃者也劉向鄭玄亦皆以二妃爲湘君
而離騷九謌旣有湘君又有湘夫人王逸之解以爲湘君者
自其水神而謂湘夫人乃二妃也從舜南征三苗不及道死
沅(音元沅水/出牂柯)湘之間(及或作返據/下文當作及)山海經曰洞庭之山帝之
二女居之郭璞疑二女者帝舜之后不當降小水爲其夫人
因以二女爲天帝之女(方云石本書璞作樸唐人多然下文/揭陽亦作掲陽小水或作小君方云)
(考山海經作/小水是也)以余考之璞與王逸俱失也堯之長女娥皇爲
舜正妃故曰君其二女女英自宜降曰夫人也故九謌辭謂
娥皇爲君謂女英帝子各以其盛者推言之也(帝上或/有為字)禮有
小君君母明其正自得称君也(或无君/母二字)書曰舜陟方乃死傳
謂舜昇道南方以死(昇或/作升)或又曰舜死葬蒼梧二妃從之不
及溺死沅湘之間今謂竹書紀年帝王之没皆曰陟陟昇也
謂昇天也書曰殷禮陟配天言以道終其德恊天也書紀舜
之没云陟者與竹書周書同文也其下言方乃死者所以釋
陟爲死也地之勢東南不如言舜南廵而死冝言下方不得
言陟方也以此謂舜死葬蒼梧於時二妃從之不及而溺者
皆不可信(溺下或/有死字)二妃旣曰以謀語舜脫舜之厄成舜之聖
堯死而舜有天下爲天子二妃之力冝常爲神食民之祭仐
之渡湖江者莫敢不進禮廟下(湖或作潮非/是又或作湘)元和十四年春
余以言事得罪黜爲潮州刺史其地於漢南海之掲陽厲毒
所聚懼不得脫死過廟而禱之其冬移袁州刺史明年九月
拜國子祭酒使以私錢十萬抵岳州願易廟之圯桷腐瓦於
刺史王堪長慶元年刺史張愉自京師往與愉故善(刺史王/堪上或)
(有州字与上或有余字〇仐按此/合有余字然石本无之不欲補也)謂曰丐我一碑石載二妃
廟事且令後丗知有子名愉曰諾旣至州報曰碑謹具遂篆
其事俾刻之
　　　唐故江南西道觀察使中大夫洪州刺史兼御史中
　　　　丞上柱囯賜紫金魚袋贈左散騎常侍太原王公
　　　　神道碑銘
王氏皆王者之後在太原者爲姬姓(或无/之字)春秋時王子成父
敗狄有功因賜氏厥後丗居太原至東漢隱士烈博士徴不
就居祁縣因號所居郷爲君子(下或有/郷字)公其君子郷人也魏
晉渉隋丗有名人國朝大王父玄暕(音柬古/限切)歴御史屬三院
止尚書郎生景肅守三郡終傳凉王生政襄鄧等州防禦使
鄂州採訪使贈吏部尚書公尚書之弟某子公諱仲舒字弘
中(蜀作諱弘中字某後墓志同〇仐按上句巳有/公字此不當再出當刪然无别本可拠姑存之)少孤奉母
夫人家江南讀書著文其譽藹欝當時名公皆折官位輩行
(下浪/切)願爲交貞元𥘉射策拜左拾遺與陽城合遏裴延齡不
得爲相德宗𥘉怏怏無柰乆而嘉之(方无而字之或作/其下又有直字)其後
入閤德宗顧列謂宰相曰第幾人必王某也果然月餘特改
右𥙷闕(或无/右字)迁禮部考功吏部三貟外郎在禮部奏議詳雅
省中伏其能(伏或/作服)在考功吏部提約明故吏無以欺同列有
恃恩自得者衆皆媚承公嫉其爲人不宜視(方无/人字)由此貶連
州司户移夔州司馬又移荆南因佐其節度事(或无/亊字)爲參謀
得五品服放跡在外積四年元和𥘉収拾俊賢徴拜吏部貟
外郎未幾爲職方郎中知制誥友人得罪斥逐後其家親知
過門縮頸不敢視公獨省問爲計度論議直其冤由是出爲
峽州刺史(峽或作硤方云/友人楊慿也)轉廬州未至丁母夫人憂服除又
爲婺州時疫旱甚人死亡且盡公至多方救活天遂雨疫定
比数年里閭完復制使出巡人塡道迎顯公德事具聞就加
金紫(顯或/作頌)轉蘇州変其屋居以絶火延隄松江路害絶阻滯
(火上或有其/字阻或作沮)秋夏賦調自爲書與人以期吏無及門而集政
成爲天下守之最(政或/作化)天子曰王某之文可思最宜爲誥有
古風豈可乆以吏事役之復拜中書舎人旣至京師㑪流無
在者視同列皆邈然少年益自悲而謂人曰豈可復治筆硯
於其間哉上若未棄臣宜用所長在外乆周知俗之利病(方/无)
(利字/非是)俾治之當不自愧宰相以聞遂得觀察江南西道奏罷
榷酤錢九千萬軍息之無巳掌吏壞産猶不釋囚之公至脫
械不問(千或/作十)人遭水旱賦窘公曰我且減燕樂絶他用錢可
足乎遂以代之(方无足字代/下无之字)罷軍之息錢禁浮屠誑誘壞其
舎以葺公宇(息上或/有日字)三年法大成錢餘於庫粟餘於廪人享
於田廬謳謡於道途天子復思且徴以代虚吏部左丞位以
待之長慶三年十一月十七日薨於洪州年六十二上哀慟
輟朝贈左散騎常侍某日歸葬於某處某旣以公之德刻而
藏之墓矣子𥘉又請詩以掲之(某下或无於字既上/或无某字某或作愈)詞曰
生人之治本乎斯文有事其末而忘其源切近昧陋道由是
堙有志其本而泥古陳當用而迂乖戾不伸較是二者其過
也均有美王公志儒之本逹士之經秩秩而積㴠涵而停韡
爲華英不矜不盈(英爲諸本作英/而華英作英華)孰播其馨孰發其明介然
而居士友以傾敷文帝階擢列侍從以忠逺名有直有諷辨
遏堅懇巨邪不用(堅懇或/作聖懇)秀出班行乃動帝目帝省竭心恩
顧日渥翔于郎署鶱于禁宻發帝之令簡古而蔚不比于權
以直友冤𫾣撼挫揠竟遭斥奔乆淹于外歴守大藩所至極
思必悉利病萎枯以膏燠暍以醒(暍或/作暘)坦之敞之必絶其徑
浚之澄之使安其泳帝思其文復命掌誥公潜謂人此職冝
少豈無凋郡庸以自效上藉其實俾統于洪(藉或/作籍)逋之攸除
姦訛革風祛蔽于目釋負于躬方乎所部禁絶浮屠(乎或/作平)風
雨順易秔稲盈疇人得其所乃恬乃謳(所或作饒/謳或作謡)化成有代
思以息勞虚位而竢奄忽滔滔維德維績志于斯石日逺彌
髙(奄忽方作勿隨又云此銘有美玉公不用韻未章三語分/兩韻例又異也○仐按銘之卒章績石二句虽自叶韻而)
(未句髙字仍与勞/滔韻叶非有異也)
朱文公校昌黎先生集卷之三十一
朱文公校昌黎先生集卷之三十二(考異音/釋附)
　碑誌
　　　司徒兼侍中中書令贈太尉許國公神道碑銘
韓姬姓以國氏(國下或有爲字○今/按以囯氏春秋傳語)其先有自潁川徙陽夏
者其地於今爲陳之太康太康之韓其稱蓋乆然自公始大
著公諱弘公之父曰海爲人魁偉沈塞以武勇游仕許汴之
間寡言自可不與人交衆推以爲鉅人長者(交或作校方云/以上文自可言)
(之作不与人交爲是今以下文長者言之又似作不与人校/爲是更詳之鉅上方无爲字或无以鉅人三字而爲上有之)
(字或併無以/爲鉅人四字)官至游擊將軍贈太師娶郷邑劉氏女生公是
爲齊國太夫人夫人之兄曰司徒玄佐有功建中貞元之間
(複出夫人字或作斉/囯功下或有於字)爲宣武軍帥有汴宋亳潁四州之地兵
士十萬人公少依舅氏讀書習騎射事親孝謹偘偘自將不
縱爲子弟華靡遨放事(偘偘或作侃侃字/与偘同縱或作從)出入敬恭軍中皆
目之嘗一抵京師就明經試退曰此不足發名成業復去從
舅氏學將兵數百人悉識其材鄙怯勇指付必堪其事司徒
歎竒之(兵下或/有將字)士卒屬(之欲/切)心諸老將皆自以爲不及(方无/皆字)
司徒卒去爲宋南城將比六七歳汴軍連亂不定貞元十五
年劉逸淮死軍中皆曰此軍司徒所樹必擇其骨肉爲士卒
所慕頼者付之(肉下或/有而字)今見在人莫如韓甥且其功最大而
材又俊即柄授之而請之於天子天子以爲然遂自大理評
事拜工部尚書代逸淮爲宣武軍節度使悉有其舅司徒之
兵與地(其舅或/作舅氏)當此時陳許帥曲環死而呉少誠反(方无/而字)自
將圍許求援於逸淮㗖之以陳歸汴使數輩在館公悉驅出
斬之選卒三千人㑹諸軍擊少誠許下少誠失勢以走河南
無事公曰自吾舅殁五亂於汴者吾苗薅(樊曰淮南子云聖/人之用兵也櫛髮)
(媷苗所去者少/而所利者多)而髪櫛之幾盡然不一揃刈不足令震駴(方/云)
我即東兵以取曹師道懼不敢動弘正以濟(兵以或作/以兵非是)誅呉
元濟也命公都統諸軍曰無自行以遏北冦公請使子公武
以兵萬三千人㑹討蔡下歸財與糧以濟諸軍卒擒蔡姦(三/千)
(淮西碑/作二千)於是以公爲侍中而以公武爲鄜坊丹延節度使師
道之誅公以兵東下進圍考城克之遂進迫曹曹冦乞降鄆
部旣平公曰吾無事於此其朝京師天子曰大臣不可以暑
行其秋之待公曰君爲仁臣爲恭可矣遂行旣至獻馬三千
匹絹五十萬匹他錦紈綺纈又三萬金銀器千而汴之庫廐
錢以貫數者尚餘百萬絹亦合百餘萬匹馬七千糧三百萬
斛兵械多至不可數(五十或/作七千)𥘉公有汴承五亂之後掠賞之
餘且歛且給恒無宿儲至是公私充塞至於露積(下子智切/王幹秩俸)
(布帛皆露/積腐爛)不垣(𥘉公下或有之字/无上或无恒字)冊拜司徒兼中書令進見
上殿拜跪給扶賛元經體不治細微天子敬之(元下或有/老字非是)元
和十五年今天子即位公爲冡宰又除河中節度使在鎮三
年以疾乞歸復拜司徒中書令病不能朝以長慶二年十二
月三日薨於永崇里第年五十八天子爲之罷朝三日贈太
尉賜布粟(年五十八或作年八十方考新舊史定从今本方/无天子爲之四字布粟或作布帛方云按舊史实)
(賜米/千石)其葬物有司官給之京兆尹監護明年七月某日葬于
萬年縣少陵原京城東南三十里楚國夫人翟氏祔子男二
人長曰肅元某官次曰公武某官肅元早死公之將薨公武
暴病先卒公哀傷之月餘遂薨無子以公武子孫紹宗爲主
後汴之南則蔡北則鄆二冦患公居閒爲巳不利卑身佞辭
求與公好薦女請昏使日月至旣不可得則飛謀釣謗以閒
染我公先事候情壞其機牙姦不得發(卑或作畢至旣方作/旣至非是不可下或)
(无得字釣或作鈞染或作諜先事/候情或作先得事情候或作後)王誅以成最功定次孰與
髙下公子公武與公一時俱授弓鉞處藩爲將疆土相望公
武以母憂去鎭公母弟充自金吾代將渭北公以司徒中書
令治蒲于時弟充自鄭滑節度平宣武之亂以司空居汴自
唐以來莫與爲比公之爲治嚴不爲煩止除害本不多敎條
與人必信吏得其職賦入無所漏失人安樂之在所以冨公
與人有畛域不爲戯狎人得一笑語重於金帛之賜(畛或作/軫非是)
其罪殺人不發聲色問法何如不自爲輕重故無敢犯者(或/无)
(自爲字/非是)其銘曰
在貞元丗汴兵五猘(居例切祝曰猘狂犬也/自刘元佐死汴州五乱)將得其人衆乃
一愒(丘例切祝曰愒息也/与憇同詩不尚愒焉)其人爲誰韓姓許公磔其梟狼養
以雨風桑糓奮張厥壤大豐貞元元孫命正我宇公爲臣宗
處得地所河流兩壖盗連爲羣雄唱雌和首尾一身公居其
間爲帝督姦察其嚬呻與其睨眴(上音詣下音荀祝曰眩也/又目動貌淮南子視焉无)
(眴邪/視出)左顧失視右顧而跽(巨几/切)蔡先鄆鉏三年而墟槁乾四
呼終莫敢濡常山(成德/軍)幽都(幽/州)孰陪孰扶(陪或作悖/或作倚)天施不
留其討不逋許公預焉其賚何如(賚或/作頼)悠悠四方旣廣旣長
無有外事朝廷之治許公來朝車馬干戈相乎將乎威儀之
多將則是矣相則三公釋師十萬歸居廟堂上之宅憂公譲
太宰養安蒲坂萬邦絶等有弟有子提兵守藩一時三侯人
莫敢扳(又音班引也春秋傳/扳引而立之与攀同)生莫與榮殁莫與令刻文此碑
以鴻厥慶
　　　柳子厚墓誌銘
子厚諱宗元七丗祖慶爲拓跋魏侍中封濟隂公(或无拓/跋二字)曽
伯祖奭爲唐宰相與禇遂良韓瑗俱得罪武后死髙宗朝(髙/或)
(作中朝/或作時)皇考諱鎭以事母棄太常博士求爲縣令江南其後
以不能媚權貴失御史權貴人死乃復拜侍御史號爲剛直
所與游皆當丗名人(游上方/无与字)子厚少精敏無不通逹逮其父
時雖少年巳自成人能取進士第嶄(士咸切又士咸切選嶄/絶峯殊狀注險峻皃楚)
(辝何山石之嶄/巖注石髙皃)然見頭角衆謂柳氏有子矣其後以博學宏
詞授集賢殿正字(或作授校書郎方云柳集可考或本非是/此下方有藍田尉三字〇今按三字下文)
(已見不/當重出)儁傑廉悍議論證據今古出入經史百子(今古或/作古今)踔
(敕角切前漢非有踔/絶之能注髙逺也)厲風發率常屈其座人名聲大振一時
皆慕與之交諸公要人爭欲令出我門下交口薦譽之貞元
十九年由藍田尉拜監察御史順宗即位拜禮部貟外郎遇
用事者得罪例出爲刺史(或作貞元十九年拜監察御史王/叔文韋執誼用事拜尚書礼部貟)
(外郎且將大用遇叔文等敗例出爲刺史〇今按方本得婉/微之体它本則幾乎罵矣疑𥘉本直書後乃更定也若从𥘉)
(本則上文須𥙷/藍田尉三字)未至又例貶州司馬居閑益自刻苦務記覧
爲詞章汎濫停蓄爲深博無涯涘而自肆於山水間(水下或/有之字)
元和中嘗例召至京師又偕出爲刺史而子厚得柳州旣至
歎曰是豈不足爲政邪因其土俗爲設教禁州人順頼其俗
以男女質錢約不時贖子本相侔則没爲奴婢子厚與設方
計悉令贖歸其尤貧力不能者令書其傭足相當則使歸其
質觀察使下其法於他州比一歳免而歸者且千人衡湘以
南爲進士者皆以子厚爲師其經承子厚口講指畫爲文詞
者悉有法度可觀其召至京師而復爲刺史也中山劉夢得
禹錫亦在遣中當詣播州子厚泣曰播州非人所居而夢得
親在堂吾不忍夢得之窮無辭以白其大人且萬無母子俱
往理請於朝將拜䟽願以柳易播雖重得罪死不恨遇有以
夢得事白上者夢得於是改刺連州(白上或作上白/改下或无刺字)嗚呼士
窮乃見節義今夫平居里巷相慕恱酒食游戯相徴逐詡詡
(虚甫切/語也)強笑語以相取下握手出肺肝肉示指天日涕泣誓
生死不相背負眞若可信一旦臨小利害僅如毛髪比反眼
若不相識落䧟穽不一引手救反擠之又下石焉者皆是也
(救下或/有而字)此宜禽獸夷狄所不忍爲而其人自視以爲得計聞
子厚之風亦可以少媿矣(少上方/无以字)子厚前時少年勇於爲人
不自貴重顧藉謂功業可立就故坐廢退旣道又無相知有
氣力得位者推挽故卒死於窮裔材不爲丗用道不行於時
也(死或或作厄道/上或或有而字)使子厚在臺省時自持其身巳能如司馬刺
史時亦自不斥斥時有人力能舉之且必復用不窮(時有或/作而有)
(力能方作解或能下/復出解字皆非是)然子厚斥不乆窮不極雖有出於人其
文學辭章必不能自力以致必傳於後如今無疑也(力以或/作以力)
(或无致必二/字皆非是)雖使子厚得所願爲將相於一時以彼易此孰
得孰失必有能辯之者子厚以元和十四年十一月八日卒
年四十七以十五年七月十日歸葬萬年先人墓側(十/八)日(月/或)
(作十月五日七月上或/有秋字或无十日字)子厚有子男二人長曰周六始四歳
季曰周七子厚卒乃生女子二人皆㓜其得歸葬也費皆出
觀察使河東裴君行立(費或/作資)行立有節槩立然諾(下立字/或作重)與
子厚結交子厚亦爲之盡竟頼其力葬子厚於萬年之墓者
舅弟盧遵遵涿(竹角切上谷有涿縣/涿或作可或作為)人性謹順學問不厭自
子厚之斥遵從而家焉逮其死不去(家下或/无焉字)旣往葬子厚又
將經紀其家庶幾有始終者銘曰
是惟子厚之室旣固旣安以利其嗣人(下旣字/或作且)
　　　唐故昭武校尉守左金吾衛將軍李公墓誌銘
公諱道古字某曹成王子其先王明以太宗子王曹絶輒復
封五丗而至成王成王諱皐有功建中貞元間(王諱上或无/成字非是)
以多才能能行賞誅爲名至今追數當時内外文武大臣成
王必在其間(或无成/王字)公以進士舉及第献文輿三十卷拜校
書郎集賢斈士四迁至宗正丞憲宗即位選擢宗室迁尚書
司門貟外郎以選爲利隨唐睦州刺史迁少宗正元和九年
以御史中丞持節鎮黔中十一年來朝迁鎮鄂州以鄂岳道
兵㑹平淮西以功加御史大夫十三年徴拜宗正轉左金吾
上即位以先朝時甞信妄人柳泌能燒水銀爲不死藥薦之
(必或作賁經云新舊史/李干墓志石本皆作泌)泌以故起閭閻氓爲刺史不效貶循
州司馬其年九月三日以疾卒于貶所年五十三(月下或/有十字)長
慶元年詔曰左降而死者還其官以葬遂以其年某月日葬
于東都某縣(其年或作某年/月上无某字)公三娶元配韋氏諱脩脩生子
紘紘爲進士斈(脩方並作循/斈或作㪯)女貢嫁崖氏夫人隋雍州牧鄖
(音/云)公叔𥙿五丗孫父士佺蓬山令次配崔氏諱葯(乙角切又/音約白正)
(其葉謂/之葯)生綽紹綰女㑹嫁鄭氏季毗夫人父昭嘗爲京兆尹
今夫人韋氏無子父光憲光禄卿其葬用古今禮以元配韋
氏夫人祔而葬次配崔氏夫人於其域異墓(或无用古今礼/至而葬十四字)
(非/是)公宗室子生而貴富能斈問以中科取名(方无生/字非是)善自傾
下以交豪傑身死賣宅以葬銘曰
太支於今其尚有封(太或作本非/是尚方作上)當公弟兄未續又亡(弟兄/或作)
(兄/弟)其迁于南年及始衰誰黜不復而以䘮歸(誰或/作雖)海豊弥弥
万里于畿載其始終以哀表之
　　　唐故朝散大夫尚書庫部郎中鄭君墓誌銘
君諱羣字弘之丗爲滎陽人(君或/作公)其祖於元魏時有假封㐮
城公者子孫因稱以自别(此下或有君其後也四字○今按/下文有君其季也此有則不應重)
(出)曽祖匡時晉州霍邑令祖千尋彭州九隴丞父迪鄂州唐
年令娶河南獨孤氏女生二子君其季也以進士選(以上方/有君字)
吏部考功所試判爲上等授正字自鄠縣尉拜監察御史佐
鄂岳使裴均之爲江陵以殿中侍御史佐其軍均之徴也迁
虞部貟外郎(之徵或作/戸徵非是)均鎭㐮陽復以君爲㐮府左司馬刑
部貟外郎副其支度使事均卒李夷簡代之因以故職留君
歳餘拜復州刺史迁祠部郎中(迁上或有/方字非是)㑹衢州無刺史方
選人君願行宰相即以君應詔(方无㑹字或无方字/君願行作行願者)治衢五
年復入爲庫部郎中行及揚州遇疾居月餘以長慶元年八
月二十四日卒春秋六十(或无/居字)即以其年十一月二十二日
從葬於鄭州廣武原先人之墓次君天性和樂居家事人與
待交遊𥘉持一心未嘗変節有所緩急曲直薄厚踈數也不
爲翕翕熱亦不爲崖岸斬絶之行(熱或作然/斬或作嶄)俸禄入門與其
所過逢吹笙彈箏飲酒舞歌詼調醉呼連日夜不厭費盡不
復顧問(方无此/上六字)或分挈以去一無所愛惜不爲後日毫髪計
留也遇其空無時客至清坐相看或竟日不能設食客主各
自引退亦不爲辭謝(看或作對看/下方无或字)與之遊者自少及老未嘗
見其言色有若憂歎者豈列禦㓂莊周等所謂近於道者邪
其治官守身又極謹愼不挂於過差去官而人民思之身死
而親故无所怨議哭之皆哀又可尚也𥘉娶吏部侍郎京兆
韋肈女生二女一男長女嫁京兆韋詞次嫁蘭陵蕭儧(詞或/作嗣)
(宗儧或/作讃)後娶河南少尹趙郡李則女生一女二男其餘男二
人女四人皆㓜嗣子退思韋氏生也(四或/作一)銘曰
再鳴以文進塗闢佐三府治藹厥蹟郎官郡守愈著白(官或/作中)
洞然渾樸絶瑕謫(樸或/作璞)甲子一終反玄宅
　　　唐故朝散大夫越州刺史薛公墓誌銘
公諱戎字元夫其上祖懿爲晉安西將軍實始居河東公之
四丗祖嗣汾隂公諱德儒爲隋㐮城郡書佐以卒(隋上或/无爲字)㐮
城有子二人皆貴其後皆蕃以大而其季尤盛官至邠州刺
史邠州諱宝胤有子九人皆有名位其最季諱縑爲河南令
以卒(縑或作謙方云/丗系表作縑)河南有子四人其長諱同卒官湖州長
史贈刑部尚書尚書娶呉郡陸景融女有子五人皆有名蹟
其逹者四人公於倫次爲中子仁孝慈愛忠厚而好學不應
徴舉沈浮閭巷間不以事自累爲貴常州刺史李衡遷江西
觀察使曰州客至多莫賢元夫吾得與之俱足矣(使下或/无曰字)即
署公府中職公不辝譲年四十餘始脫褐衣爲吏衡迁給事
中齊映自桂州以故相代衡爲江西公因留佐映治(桂或作/睦方云)
(考傳當作桂治方/作始属下文非是)映卒湖南使李巽福建使柳冕交表奏公
自佐詔以公與冕在冕府累迁殿中侍御史冕使公攝泉州
冕文書所條下有不可者公輒正之冕惡其異於巳懷之未
發也遇馬揔以鄭滑府佐忤中貴人貶爲泉州别駕冕意欲
除揔附上意爲事使公按置其罪公歎曰公乃以是待我我
始不願仕者正爲此耳不許冕遂大怒囚公於浮圖寺而致
揔獄事聞逺近值冕亦病且死不得巳俱釋之冕死後使至
奏公自副又副使事於浙東府轉侍御史元和四年徴拜尚
書刑部貟外郎迁河南令歷衢湖常三州刺史所至以廉貞
寛大爲稱朝廷嘉之某年拜越州刺史兼御史中丞浙東觀
察使(某年或作元和十二年正月二十二日方云前巳云元/和四年此不當復出年號它銘亦无書除授月日者或)
(本非是史下/方无兼字)至則悉除去煩弊儉出薄入以致和富部刺史
得自爲治無所牽制四境之内竟歳無一事公篤於恩義尽
用其禄以周親舊之急有餘頒施之内外親無踈逺皆家歸
之疾病去官長慶元年九月庚申至於蘇州以卒春秋七十
五(卒上或/有病字)奏至天子爲之罷朝(或无奏/至二字)贈左散騎常侍使臨
弔祭之士大夫多相弔者(大夫或/作人)以其年十一月庚申葬于
河南偃師先人之兆次以韋氏夫人祔(其或/作明)公凡再娶先夫
人京兆韋氏後夫人趙郡李氏皆先卒子男二人曰沂曰洽
長生九歳而㓜七歳矣(沂或作泝方云/丗系表作泝)女四人皆巳嫁愈旣
與公諸昆弟善又嘗代公令河南公之葬也故公弟集賢殿
學士尚書刑部侍郎放屬余以銘(故字疑當在上文公/之字上刑或作兵)其文
曰
薛氏近丗莫盛公門公倫五人咸有顯聞公之𥘉志不以事
累(或作不/累以事)僶俛以隨亦貴於位無怨無惡中以自寳(或作中/人以自)
(方云此文四句一韻古音寳/与壽叶寳或作貴或作實)不能百年曷足謂壽公宜有後
有二稚子其祐成之公食廟祀
朱文公校昌黎先生集卷之三十二
朱文公校昌黎先生集卷之三十三(考異音/釋附)
　碑誌
　　　楚國夫人墓誌銘(韓弘妻)
楚國夫人姓翟氏故檢校御史大夫宋州刺史良佐之女今
司徒兼中書令許國公之妻前鄜坊節度使散騎常侍兼御
史大夫公武之母(或无司字坊/或作州非是)夫人在家以孝友聦明爲父
母所偏愛選所宜歸以適韓氏韓氏族大且貴又太尉劉公
甥内外尊顯(又或作父非是/公下或有之字)夫人入門上下莫不賛賀(或作/賢)
事皇姑齊國太夫人肅㳟誠至奉養不怠皇姑以夫人能盡
婦道稱之六親(能上或/有爲字)其事夫義以順其教子愛以公司徒
公曰我之能守貴富不危溢者楚國有助焉耳大夫領梁偏
師卒就蔡功受節居藩爲邦家令人父母之教然也夫人以
元和十四年十一月一日薨于鄜之公府春秋若干大夫委
節去位奉䘮以居東都詔起之辭以羸毀不任即命又加喻
勉固不變天子嗟歎之(起上或有再字/固下或有守字)長慶二年三月某日
葬夫人于洛陽北山夫人生二子長曰肅元爲大子司議郎
以卒贈尚書主客郎中其次大夫公武也銘曰
翟氏之先蓋出宗周璜顯於魏以佐文侯髙陵(翟方進封/髙陵侯)相
漢義以家酬遷于南陽始自郎苗逮魏晉宋代不絶史以至
夫人太守之子司徒之妻大夫之母公居河東子在鄜畤爲
王屏翰有壌千里(公或作/父非是)公曰姑止以承我祀子曰母兮莫
我撫已(莫我或/作莫慰)文駟雕軒往來有煒莫尊於母莫榮於妻從
古迄今孰盛與夷用昭厥裔篆此銘詩
　　　唐故國子司業竇公墓誌銘
國子司業竇公諱牟字某(或作字/貽周)六代祖敬遠嘗封西河公
大父同昌司馬比四代仍襲爵名(代或/作丗)同昌諱胤生皇考諱
守東都後佐留守司徒餘慶歷六府五公文武細麤不同自
始及終於公無所悔望有彼此言者六府從事幾且百人有
愿姦易險賢不肖不同公一接以和與信卒莫與公有怨嫌
者(言下或/无者字)其爲郎官令守愼法寛惠不刻(令守疑當作守/令謂守法令也)教
誨於國學也嚴以有禮扶善遏過益明上下之分以躬先之
恂恂愷悌得師之道(遏或作盖過或作惡方云漢路温/舒傳遏過者謂之妖言或无益字)公一
兄三弟常羣庠鞏常進士水部貟外郎朗夔江撫四州刺史
羣以處士徵自吏部郎中拜御史中丞出帥黔容以卒庠三
佐大府自奉先令爲登州刺史鞏亦進士以御史佐淄青府
皆有材名公子三人長曰周餘好善學文能謹謹致孝述父
之志曲而不黷(好善斈文或作好斈/善文或作好古善文)次曰某曰某皆以進士
貢女子三人(上某下或/有少字)愈少公十九歳以童子得見於今四
十年始以師視公而終以兄事焉公待我一以朋友不以㓜
壯先後致異公可謂篤厚文行君子矣其銘曰
后緡(旨珉祝曰左傳曰昔有過澆㓕夏后相后緡方娠逃自/宋帰于有仍生少康克復舊物少康二子曰抒曰龍龍)
(留居有仍/遂為竇氏)竇逃閔腹子夏以再家竇爲氏聖愕(樊曰史記孔/子將西見趙)
(簡子至于何聞竇鳴犢舜華之死臨河/而嘆美哉洋洋乎丘之不済此命也夫)旋河犢(少康二子曰/杼曰龍龍六)
(十九丗孫鳴/犢為晋大夫)引比(引以/爲比)相嬰撥漢納孔軌(鳴犢七丗孫子嬰/漢竇嬰相武帝大)
(后好黄老而嬰務隆推儒術眨道家言此云撥漢納孔軌盖/謂嬰撥漢家黃老之習而納之孔子之道左氏所謂納民於)
(軌物前漢叙傳所謂伏周/孔之軌躅也撥一作發)後去觀津(安兄之子充葬觀津充/之孫宣帝時以吏二千)
(石徙/平陵)而家平陵(而或/作西)遥遥厥緒夫子是承我敬其人我懷其
德作詩孔哀質于幽刻(或作/石)
　　　唐正議大夫尚書左丞孔公墓誌銘
孔子之後三十八丗有孫曰戣字君嚴事唐爲尚書左丞年
七十三三上書去官天子以爲禮部尚書禄之終身而不敢
煩以政(上上或/无三字)吏部侍郎韓愈常賢其能謂曰公尚壯上三
留奚去之果(方无韓字留/下或有公字)曰吾敢要君吾年至一宜去吾爲
左丞不能進退郎官唯相之爲二宜去(方从杭本无至字云/洪引龔勝邴漢俱乞)
(骸骨苔詔古者有司年至則致事今大夫年至矣恐未必然/〇今按洪所引漢書文理甚明方以欲从杭本之故遂以爲)
(未必然而不取殊不可曉今正之一本乙君吾二字語尤健/但如此則君下却少一吾字不敢輒𥙷耳郎官或作郎中)
愈又曰古之老於郷者將自佚非自苦閭井田宅具在親戚
之不仕與倦而歸者不在東阡在北陌可杖屨來往也今異
於是公誰與居且公雖貴而無留資何恃而歸曰吾負二宜
去尚奚顧子言愈面歎曰公於是乎賢逺於人(於是或作是/於於音烏或)
(元賢字/皆非是)明日奏䟽曰臣與孔戣同在南省數與相見(相上方/有孔戣)
(字○今按上下文孔/戣字多此不宜有)戣爲人守節清苦論議正平(或作平正/平或作直)
年纔七十筯力耳目未覺衰老憂國忘家用意至到如戣輩
在朝不過三數人陛下不冝苟順其求不留自助也不報明
年長慶四年正月巳未公年七十四告薨於家贈兵部尚書
公始以進士佐三府官至殿中侍御史元和元年以大理正
徵累遷江州刺史諌議大夫事有害於正者無所不言加皇
太子侍讀改給事中言京兆尹阿縱罪人詔奪京兆尹三月
之俸(三上或/无尹字)權知尚書右丞明年拜右丞(或作拜左丞或两/皆作左方云戣在)
(元和中未嘗爲左丞盖權知右丞事踰年而正除右丞長慶/二年還自廣州乃爲左丞耳新舊史戣傳皆誤南海碑石本)
(可攷也而山谷本於爲尚書左丞之上从蜀本増一復字盖/於元和两次除授皆巳誤作左丞故又誤謂長慶爲再除也)
(陳斉之又去拜/右丞三字皆非)改華州刺史明州歳貢海蟲淡菜蛤蚶可食
之屬自海抵京師道路水陸遞夫積功歳爲四十三萬六千
人奏䟽罷之(改華州刺史或在罷貢海物之下方云華州乃/輸貢之途此䟽專爲遞夫而言也新史亦可攷)
(或无可/食二字)下邽(音/圭)令笞外按小兒繫御史獄公上䟽理之詔釋
下邽令而以華州刺史爲大理卿(外按或作按外○孫曰元/和十年以李絳代戣爲華)
(州以戣爲大理卿○今按唐㑹要每歳冬以鷹犬出近畿習/狩謂之外按使領徒数百恃恩恣横郡邑懼擾皆厚礼迎犒)
(百姓畏之如冦盗元和九年裴寰爲下邽令疾其擾人但據/文供饋使者歸乃譛寰有慢言上大怒將以不敬論宰相武)
(元衡中丞裴度懇救甚切乃釋之即此亊也言小皃者盖以/田獵應奉者謂之五坊小皃亊見順宗实録㑹要亦有小使)
(之名疑即/此輩也)十二年自國子祭酒拜御史大夫嶺南節度等使
約以取足境内諸州負錢至二百萬悉放不収蕃舶之至泊
歩有下碇(丁定切与句/同錘舟石)之稅始至有閲貨之燕犀珠磊落賄
及僕隷公皆罷之(賄方/作財)絶海之商有死于吾地者官藏其貨
滿三月無妻子之請者盡没有之(没下或/无有字)公曰海道以年計
往復何月之拘苟有驗者悉推與之無筭逺近厚守宰俸而
嚴其法嶺南以口爲貨其荒阻處父子相縛爲奴公一禁之
(縛或作傳或无/公一禁之四字)有隨公吏得無名兒蓄不言官有訟者公召
殺之(吏上或/有之字)山谷諸黃丗自聚爲豪觀吏厚薄緩急或叛或
從(觀不或有/察字非是)容桂二管利其虜掠請合兵討之冀一有功有
所指取當是時天子以武定淮西河南北用事者以破諸黄
爲類向意助之(武定或作定武類/或作願皆非是)公屢言逺人急之則惜性
命相屯聚爲冦緩之則自相怨恨而散此禽獸耳但可自計
利害不足與論是非(恨下或有焉字无而散字或焉字在/散字下此上或有况字方无耳字)天
子入先言遂歛兵江西岳鄂湖南嶺南㑹谷桂之吏以討之
𬒳霧露毒相枕藉死百無一還安南乗勢殺都護李象古桂
將裴行立容將楊旻皆無功數月自死嶺南囂然(月或作/日非是)祠
部歳下廣州祭南海廟廟入海口爲州者皆憚之不自奉事
常稱疾命從事自代唯公歳常自行官吏刻石爲詩美之(常/自)
(方作自常非/是詩或作詞)十五年遷尚書吏部侍郎公之北歸不載南物
奴婢之籍不増一人長慶元年改右散騎常侍二年而爲尚
書左丞曽祖諱務本滄州東光令祖諱如珪海州司户參軍
贈尚書工部郎中皇考諱岑父祕書省著作佐郎贈尚書左
僕射公夫人京兆韋氏父种大理評事有四子長曰温質四
門博士遵孺遵憲温𥙿皆明經女子長嫁中書舎人平陽路
隋其季者㓜(下温或作遵方云作温与傳合盖晚年皆從温/丗系表云四子皆从温非也○今按上文長子)
(巳名温質則非晚年从温也豈以/嫡庶爲異耶然非要切不必強解)公之昆弟五人載戡戢戵
(音/忂)公於次爲第二公之薨戢自湖南入爲少府監其年八月
甲申戢與公子葬公于河南河隂廣武原先公僕射墓之左
銘曰孔丗卅八吾見其孫(丗或作三十方云此銘皆以四言/爲句作三十者非○今按此依字)
(當作/班)白而長身寡笑與言(白或作/自非是)其尚類也莫與之倫(也或/作耶)
德則多有請考于文
　　　故江南西道觀察使贈左散騎常侍太原王公墓誌
　　　　銘(或有中大夫洪州刺史/兼御史中丞十二字)
公諱仲舒字弘中少孤奉其母居江南游學有名貞元十年
以賢良方正拜左拾遺改右𥙷闕禮部考功吏部三貟外郎
貶連州司户參軍改夔州司馬佐江陵使改祠部貟外郎復
除吏部貟外郎(方无復字吏部貟/外下或无郎字)遷職方郎中知制誥出爲
峽州刺史(峽州說/巳見前)遷廬州未至丁母憂服闋改婺州蘇州刺
史(闋方作鈇/改或作除)徴拜中書舎人旣至謂人曰吾老不樂與少年
治文書得一道有地六七郡爲之三年貧可冨亂可治身安
功立無愧於國家可也(樂或作宜文書/下或有事字)日日語人丞相聞問
語驗即除江南西道觀察使兼御史中丞至則奏罷㩁酒錢
九千萬以其利與民(千或作上与民或作丐丐貧民方云諸本/以後語誤入釀户非尽尽貧民○今按丐)
(貧民一語下文巳有不應再出方本是也但其説非是除/酒㩁盖与民共之使得自釀非直以錢九千萬与醸户也)又
罷軍吏官債五千萬悉焚簿文書(或无/文字)又出庫錢二千萬以
丐貧民遭旱不能供税者禁浮屠及老子爲僧道士不得於
吾界内因山野立浮屠老子象(禁方作斈○今按作斈非是/但下文自有浮屠老子字此)
(不應重出且其文理亦不明白疑此自浮至爲六字亦是行/文去之則文理通暢矣但无本可證不敢刪耳界下或无内)
(字山或作出立或作去/皆非是以其其字疑衍)以其誑丐漁利奪編人之産(編或作/經○今)
(按以民爲人盖過諱當作民乃/是下求人利害与人吏約放此)在官四年數其蓄積錢餘於
庫米餘於廪朝廷選公卿於外將徴以爲左丞吏部巳用薛
尚書代之矣(或无/以字)長慶三年十一月十七日未命而薨年六
十二天子爲之罷朝贈左散騎常侍逺近相弔以四年二月
某日葬于河南某縣先塋之側公之爲拾遺朝退天子謂宰
相曰第幾人非王某邪是時公方與陽城更䟽論裴延齡詐
妄士大夫重之爲考功吏部郎也下莫敢有欺犯之者非其
人雖與同列未嘗比數収拾故遭䜛而貶在制誥盡力直友
人之屈不以權臣爲意又𬒳䜛而出(在或作及/知三字)元和𥘉婺州
大旱人餓死户口亡十七八公居五年完富如𥘉(方无/口字)按劾
羣吏奏其贓罪州部清整加賜金紫其在蘇州治稱第一公
所至輒先求人利害廢置所宜閉閤草奏(利或作之李云古/本无利字神道碑)
(周知俗之病亦无利字〇今按下文云廢置所/宜則此句合有利字古本偶皆脱漏不足爲据)又具爲科條
與人吏約事備一旦張下民無不抃呌喜恱或𥘉若小煩旬
歳皆稱其便(備下或有悉字或有複出亊字○/今按文势疑當有悉字在備字上)公所爲文章
無丗俗氣其所樹立殆不可學曽祖諱玄􁕓比部貟外郎(或/无)
(諱字/下同)祖諱景肅丹陽太守考諱政襄鄧等州防禦使鄂州採
訪使贈工部尚書(政或作某/工或作吏)公先妣渤海李氏贈渤海郡太
君(或无/太字)公娶其舅女有子男七人𥘉哲貞弘泰復洄𥘉進士
及第哲文學俱善其餘幼也長女壻劉仁師髙陵令次女壻
李行脩尚書刑部貟外郎(脩或作循/或无郎字)銘曰
氣鋭而堅又剛以嚴哲人之常(又方作及哲方/作若皆非是)愛人盡巳不
倦以止乃吏之方與其友處順若婦女何德之光墓之有石
我最其迹萬丗之藏(之有或作中之最或作撮或作載方云/集韻最撮之省文〇今按方說非也史)
(漢功臣傳末總計其/功皆以最字起之)
　　　殿中少監馬君墓誌(或有/銘字)
君諱継祖司徒贈太師北平莊武王之孫少府監贈太子少
傳諱暢之子生四歳以門功拜太子舎人積三十四年五轉
而至殿中少監年三十七以卒有男八人女二人始余𥘉冠
應進士貢在京師窮不自存以故人稚弟拜北平王於馬前
王問而憐之因得見於安邑里第王軫其寒飢賜食與衣(不/下)
(或有能字食上方无賜字云表記君子問人之寒則衣之問/人之飢則食之食与衣皆去声讀〇今按无賜字即不成文)
(食衣並讀如/字方說非是)召二子使爲之主其季遇我特厚少府監贈太
子少傳者也姆抱幼子立側眉眼如畫髪漆黒肌肉玉雪可
念殿中君也(方云畫胡麥切左思嬌女詩眉目璨如畫〇今/按畫當音胡卦切左詩叶韻故尔髪下或有如)
(字非是念或作憐方云姑記云王丞相於/青踈䑓中觀有两三児騎羊皆端正可念)當是時見王於北
亭猶髙山深林鉅谷龍虎變化不測傑魁人也(或无鉅/谷二字)退見
少傳翠竹碧梧鵉鵠停峙能守其業者也(碧或作蒼業/或作㳟非是)㓜子
娟(於緣切/好兒)好靜秀瑶環瑜珥蘭茁其牙稱其家兒也後四五
年吾成進士去而東游哭北平王於客舎後十五六年吾爲
尚書都官郎分司東都而分府少傳卒哭之(分府此見當時/分司官之称号)
(或無此二/字非是)又十餘年至今哭少監焉嗚呼吾未耄老自始至
今未四十年而哭其祖子孫三丗于人丗何如也(句末六/字疑衍)人
欲乆不死而觀居此丗者何也(李本云眺以道乙居字〇今/按此篇末两三句不可曉疑)
(而字當作亦而何下當有如字盖誤冩著/上文也然无别本可証姑闕以俟知者)
朱文公校昌黎先生集卷之三十三
朱文公校昌黎先生集卷之三十四(考異音/釋附)
　　碑誌
　　　南陽樊紹述墓誌銘
(補注後山詩話歐陽公謂退之為樊宗師墓誌便/似樊文其始出於司馬子長子長為長卿傳如其)
(文惟其過之/故兼之也)
樊紹述旣卒且葬愈將銘之從其家求書得書號魁紀公者
三十卷曰樊子者又三十卷春秋集傳十五卷表牋狀策書
序傳記紀誌說論今文讃銘凡二百九十一篇(誌上方/无紀字)道路
所遇及器物門里雜銘二百二十賦十詩七百一十九(一十/或作)
(又/十)曰多矣哉古未嘗有也然而必出於巳不襲蹈前人一言
一句(洪曰囯史補云元和之後文章則斈竒於韓愈斈澁於/樊宗師退之作樊墓誌称其為文不剽襲觀絳守居園)
(池記誠然亦太竒澁矣本朝王晟刘忱皆為之注解如瑶翻/碧㶑嵬眼傾耳等語皆前人所未道也歐陽公䟦絳守居園)
(池語云元和文章之盛極矣其竒怪至於如此又詩曰嘗聞/紹述絳守居偶來登覽周四偶異哉樊子怪可吁心欲獨去)
惟古於詞必巳出降而不能乃剽賊(方作/脱)後皆指前公相襲
從漢迄仐用一律寥寥乆哉莫斍屬(斍方作/斈非是)神徂聖伏道絶
塞旣極乃通發紹述文從字順各識(識)有欲求之此其躅
　　　中大夫陜府左司馬李公墓誌銘
公諱郱(蒲經/切)字某雍王繪之後(繪或作㑹方从/新旧史作繪)王孫道明唐
𥘉以屬封淮陽王又追王其祖父曰雍王長平王(下或有長/平生淮陽)
(五/字)淮陽生景融景融親益踈不王生務該生思一思一生岌
(魚級/切)比四丗官不過縣令州佐然益讀書爲行爲士大夫家
岌爲蜀州晋原尉(原或/作康)生公未晬(祖對切子生一歲/曰晬說文周年也)以卒無
家母抱置之姑氏以去姑憐而食之至五六歳自問知本末
因不復與羣兒戯常黙黙擉處曰吾獨無父母不力斈問自
立不名爲人年十四五能闇記論語尚書毛詩左氏文選凡
百餘萬言凛然殊異姑氏子弟莫敢爲敵浸傳之聞諸父(敵/方)
(作嬌非是之/聞或作聞之)諸父泣曰吾兄尚有子耶迎歸而坐問之應對
横從無難諸父悲喜頋語羣子弟曰吾爲汝得師(話或作謂/或无曰字)
(无吾/字)於是縱斈無不觀以朝邑貟外尉選魯公眞卿第其所
試文上等(文下或/有為字)擢爲同官正尉曰文如李尉乃可望此其
後比以書判拔萃選爲萬年尉(或无/比字)爲華州録事參軍爭事
爭事於刺史去官爲陸渾令河南尹鄭餘慶薦之朝拜南鄭
(興元府/屬縣)令尹家奴以書抵縣請事公走府出其書投之尹前
尹慚其廷中人曰令辱我令辱我(方云漢張耳傳李良素貴/起慚其從官又袁盎還愧)
(其吏公此文与刘昌裔誌皆/用此或无復出令辱我三字)且曰令退遂怨之拾掇三年無
所得(方无/所字)拜宗正丞宰相以文理白爲資州刺史公喜曰吾
將有爲也䜛宰相者言之上曰是與其故故得用(方无者/字非是)改
拜陜府左司馬公又喜曰是官無所職吾其不以吏事受責
死矣長慶元年正月丙辰以疾卒春秋七十三(方无正月字/而云李本作)
(正月盖正月十八日也○仐按是年辛丑嵗丙辰非嵗名則/爲日名而在月下為是方知日辰所直而不以李本𥙷正月)
(字不可/曉也)公内外行完潔白奮厲再成有家士大夫談之夫人
愽陵崔氏朝邑令友之之女其曾伯父玄暐有功中宗時夫
人髙明遇子婦有節法進見侍側肅如也七男三女邠爲澄
城主簿其嫡激鄜城令(激下或/有為字)放芮城尉漢監察御史滻洸
潘皆進士及公之存内外孫十有五人五月庚申葬華隂縣
東若干里漢韓氏壻也故予與爲銘其詞曰
愈下而微旣極復飛其自公始公多孫子將復廟祀(廟方作/其/今)
(按唐㑹要礼官議户部尚書韋損四代祖所立私廟子孫官/卑其祠乆廢仐損官三品凖令合立三廟此以郱之先嘗有)
(王封而後丗官卑不得立廣故云將復廟祀也然唐制亦非/古而本朝立法尤踈略雄蘇媿公嘗議立廟与襲爵之法相)
(為表裏其説為善惜/乎當時不施行也)
　○故幽州節度判官贈給事中清河張君墓誌銘
張君名徹字某以進士累官至范陽府監察御史長慶元年
仐牛宰相爲御史中丞奏君名迹中御史選(元或作二方云/考之史當作元)
(年陳斉之云常疑牛僧孺之為人觀此語則知韓公亦不/喜其人矣然牛宰相三子或作仐宰相牛公未知孰是)詔
即以爲御史其府惜不敢留遣之而密奏幽州將父子繼續
不廷選且乆仐新收臣又始至孤怯須強佐乃濟發半道有
詔以君還之仍遷殿中侍御史加賜朱衣銀魚(仍或/作乃)至數日
軍亂怨其府從事盡殺之而囚其帥且相約張御史長者毋
侮辱轢蹙我事無庸殺置之帥所(毋或作无我亊下/方有无罪二字)居月餘
聞有中貴人自京師至君謂其帥公無負此土人上使至可
因請見自辨幸得脫免歸即推門求出(或無/免字)守者以告其魁
魁與其徒皆駭曰必張御史張御史忠義必爲其帥告此(史/下)
(方无張字及无告此二/字〇按告字疑當作言)餘人不如遷之别舘(仐按餘人二字/疑衍而下文不)
(如遷之别舘自為一句盖述其言如此下文又云即与衆出/君乃記其亊也但无所考不敢輒刪耳或云餘人字不必去)
(其日遷之别館盖言/今當如此耳亦通)即與衆出君(与或/作以)君出門罵衆曰汝何
敢反前日呉元濟斬東市昨日李師道斬於軍中同惡者父
母妻子皆屠死肉餧狗䑕鴟鵶汝何敢反汝何敢反行且罵
衆畏惡其言不忍聞(畏下或有皆字非是/或在畏上則或有之)且虞生変即擊君
以死君抵死口不絶罵衆皆曰義士義士或收瘞之以俟事
聞天子壯之贈給事中其友侯雲長佐鄆使請於其帥馬僕
射爲之選於軍中得故與君相知張恭李元实者使以幣請
之范陽(恭或/作泰)范陽人義而歸之以聞詔所在給船轝傳歸其
家賜錢物以葬長慶四年四月某日其妻子以君之䘮葬于
某州某所(四年方云舊本或作二年或作三年按鄆帥馬揔/也揔以二年狄遷右僕射明年夏召還當作二年)
(或三年也○今按方說雖如此而其所定之本却作/四年今姑從之盖或䘮帰踰年馬旣召還乃克葬也)君弟復
亦進士佐汴宋得疾変易䘮心驚惑不常君得閒即自視衣
褥薄厚節時其飲食而匕筯進養之(褥或作衾或无養字○/仐按養字去声礼曰以)
(其飲食/忠養之)禁其家無敢髙語出声醫餌之薬其物多空青雄黄
諸竒怪物劑錢至十数萬營治勤劇皆自君手不假之人家
貧妻子常有飢色祖某某官父某某官(祖某父某或/作祖践父休)妻韓氏
禮部郎中某之孫汴州開封尉某之女於余爲叔父孫女君
常從余斈選於諸生而嫁與之孝順祇修羣女效其所爲男
若干人曰某女子曰某銘曰
嗚呼徹也丗慕顧以行子揭揭(音/羯)也噎喑(上一結切/下於金切)以爲生
子獨割也爲彼不清作玉雪也仁義以爲兵用不缺折也(缺/折)
(或作/折缺)知死不失名得猛厲也自申于闇明莫之奪也(闇明當/作明闇)
(説見/下條)我銘以貞之不肖者之呾(相呵也/音怛)也(方无者字或无之/字方云此銘以徹)
(揭割雪折厉奪呾為韻而行生清兵名闇貞復自為韻厉音/烈闇當讀如諒闇之闇○今按方說多得之此銘盖法兎罝)
(魚麗䓁詩隔句用韻耳詩隔句用韻先儒所未知觀公此銘/則旣識之矣但闇明二字乙之則韻自叶而義亦勝若如方)
(説則雖讀闇作䳺韻終/不叶而義亦不通也)
　　　河南府法曹參軍盧府君夫人苗氏墓誌銘
(或無府苗氏三字或作/范陽盧君夫人苗氏)
夫人姓苗氏諱某字某上黨人曽大父襲夔贈禮部尚書大
父殆庶贈太子太師父如蘭仕至太子司議郎汝州司馬(或/作)
(别駕方云丗系表作/永王府􁱁議參軍)夫人年若干嫁河南法曹盧府君諱貽
有文章德行(府君字范復出/河南或作范賜)其族丗所謂甲乙者先夫人卒
(或作卒/先夫人)夫人生能配其賢殁能守其法男二人於陵渾女三
人皆嫁爲士妻貞元十九年四月四日卒於東都敦化里年
六十有九其年七月某日祔于法曹府君墓在洛陽龍門山
(其年或作其明/年七或作八)其季女壻昌黎韓愈爲之誌(之下或有銘字/或有銘字而無)
(之/字)其詞曰
赫赫苗宗族茂位尊或毗于王或貳于藩是生夫人載穆令
聞(是或/作厥)爰𥘉在家孝友惠純乃及于行克嫓德門(乃及或作/享乃克或)
(作/光)肅其爲礼𥙿其爲仁(爲礼方作礼容○今以下/句爲仁偶之方説非是)法曹之終
諸子实㓜煢㷀其哀介介其守循道不違厥声弥劭(或作旣/克其家)
(厥問/愈劭)三女有從二男知教閭里歎息母婦思效歳時之嘉嫁
者來寧累累外孫有攜有嬰(累累或/作纍纍)扶牀坐膝嬉戯讙争旣
壽而康旣備而成不歉于約不矜于盈伊昔淑哲或圖或書
嗟咨夫人孰與爲儔刻銘寘墓以賛碩休(鉻或作石寘或作/誌書儔休以古韻)
(叶巳見/溪堂詩)
　　○故貝州司法參軍李君墓誌銘
(參軍李翺習之之祖習之嘗自為其皇祖實録其/行治皆如誌所書翺之實録終曰先祖有美而不)
(知不明也知而不傳不仁也翺欲傳懼文章不足/以稱頌道德光耀來丗是以頓首欲假辭於执事)
(者亦惟不斥其愚而為之/傳焉意翺乞公銘之辭也)
貞元十七年九月丁夘隴西李翶合葬其皇祖考貝州司法
恭軍楚金皇祖妣清河崔氏夫人于汴州開封縣某里(七或/作八)
(月下或有一日字開封縣某里或/作陳留縣安曹里後開封字同)昌黎韓愈紀其丗著其德
行以識其葬(識或/作誌)其丗曰由梁武昭王六丗至司空(其丗或/作其詞)
(至或/作有)司空之後二丗爲刺史清淵侯由侯至于貝州凡五丗
其德行曰事其兄如事其父其行不敢有出焉(或無/曰字)其夫人
事其姒如事其姑其於家不敢有􁒏焉(姒或/作姊)其在貝州其刺
史不恱於民將去官民相率讙譁手瓦石胥其出擊之(刺上/或無)
(其字方云据李翶集刺史嚴正晦也胥或作須或作需或無/其字方云史記趙丗家太后盛氣胥之入又廉頗傳胥後今)
(註胥猶/須也)刺史匿不敢出州縣吏由别駕巳下不敢禁司法君
奮曰是何敢爾(或無何字/方無爾字)屬小吏百餘人持兵仗以出(仗或/作杖)
立木而署之曰刺史出民有敢觀者殺之木下民聞皆驚相
告散去後刺史至加擢任貝州由是大理(加下或/有礼字)其葬曰(或/作)
(日方云山谷李謝以古本定與/上文其丗曰其德行曰爲一例)翶旣遷貝州君之䘮于貝州
殯于開封遂遷夫人之䘮于楚州八月辛亥至于開封壙于
丁巳墳于九月辛酉窆(彼驗切説文窆葬下棺/也周礼及窆執斧是也)于丁夘(窆方/作穸)
人謂李氏丗家也侯之後五丗仕不遂藴必發其起而大乎
四十年而其兄之子衡始至户部侍郎君之子四人官又卑
翺其孫也有道而甚文(甚文出左傳楚子西日光又甚文觀/翺實録亦可見甚文矣魯直詩云習)
(之實録葬皇祖斯文/如女有正色云云)固於是乎在(或無/固字)
　　　處士盧君墓誌銘
處士諱於陵其先范陽人父貽爲河南法曹參軍河南尹與
人有仇誣仇與賊通收掠取服法曹曰我官司也我在不可
以爲是廷爭之以死河南怒命卒捽之(捽昨没切捽撃/也卒或作牽)法曹
爭尤強遂并收法曹竟奏殺仇籍其家而釋法曹法曹出徑
歸卧家念河南勢弗可敗氣憤弗食歐血卒夷都人至今猶
道之處士少而孤母夫人憐之讀書學文皆不待強教卒以
自立在母夫人側油油翼翼不忍去時歳母夫人旣終育㓜
弟與歸宗之妹經營勤甚未暇進仕也年三十有六元和二
年五月壬辰以疾卒有男十歳曰義女九歳曰孟又有女生
處士卒後未名(孟下或/無又字)於其年九月乙酉其弟渾以家有無
葬以車一乗於龍門山先人兆愈於處士妹壻也爲其誌且
銘其後曰
貴兮冨兮如其材得何數兮名兮壽兮如其人豈無有兮彼
皆逢其臧子獨迎其凶兹命也邪兹命也邪
　　　故太學博士李君墓誌銘(斈或/作常)
太學博士頓丘李于余兄孫女壻也(或無/女字)年四十八長慶三
年正月五日卒其月二十六日穿其妻墓而合葬之在某縣
某地子三人皆㓜𥘉干以進士爲鄂岳從事遇方士柳泌從
受藥法服之往往下血比四年病益急乃死(柳泌說巳見前/乃方作及非是)
其法以鉛滿一鼎按中爲空實以水銀蓋封四際燒爲丹沙
云(鼎下方有以物字/實以方作以實)余不知服食說自何丗起殺人不可討
而丗慕尚之益至此其惑也在文書所記及耳聞相傳者不
說(方無/相字)今直取目見親與之游而以藥敗者六七公以爲丗
誡工部尚書歸登殿中御史李虚中刑部尚書李遜遜弟刑
部侍郎建襄陽節度使工部尚書孟簡東川節度御史大夫
盧坦金吾將軍李道古此其人皆有名位丗所共識工部旣
食水銀得病自說若有燒鐡杖自顚貫其下者(顚或/作巓)摧而爲
火射竅節以出狂痛號呼乞絶其茵席常得水銀發且止唾
血數十年以斃(茵或作裀/方無常字)殿中疽發其背死刑部且死謂余
曰我爲藥誤其季建一旦無病死襄陽黜爲吉州司馬余自
袁州還京師襄陽乗舸邀我於蕭洲屏人曰我得秘藥不可
獨不死今遺子一器可用棗肉爲丸服之别一年而病其家
人至訊之曰前所服藥誤方且下之下則平矣病二歳竟卒
(一家方作有可所/服下方有之字)盧大夫死時溺出血肉痛不可忍乞死乃
死(大方作害○今按古史肉或作寅今淮南子及内經靈樞/當存此体疑此别未害字乃寅之訛而方考之不詳也乃)
(死乃或作及或/無死字皆非是)金吾以柳泌得罪食泌藥五十死海上此可
以爲誡者也蘄不死乃速得死謂之智可不可也五穀三牲
鹽醯果𬞞人所常御人相厚勉必曰強食今惑者皆曰五糓
令人夭不能無食當務减節鹽醯以濟百味(済或/作斉)豚魚雞三
者古以養老反曰是皆殺人不可食一筵之饌禁忌十常
不食二三不信常道而務鬼怪臨死乃悔後之好者又曰彼
死者皆不得其道也我則不然始病曰藥動故病病去藥行
乃不死矣及且死又悔嗚呼可哀也巳可哀也巳(江隣幾云/此誌略不)
(叙于丗代行/事不知何也)
朱文公校昌黎先生集卷之三十四
朱文公校昌黎先生集卷之三十五(考異音/釋附)
　碑誌
　　　盧渾墓誌銘
前汝父母右汝兄(兄上或有弟字或作後有汝兄/方云渾於陵弟也兄弟惟二人)汝從之居
視汝如生遷汝居兮日月之良(迁汝或作汝/迁于三字)汝居孔固兮後
無有殃如不信兮視此銘章(此方/作於)
　　　虢州司户韓府君墓誌銘
安定桓王五丗孫叡素爲桂州長史化行南方(長或作刺方/云考丗系表)
(李太白去思頌公墓/誌行狀皆作長史)有子四人最季曰紳卿文而能官嘗爲
揚州録事參軍事故宰相崔圎(或无參/軍二字)圎狎愛州民丁某至
顧省其家後大衙㑹日司録君趨以前大言曰請舉公過公
與小民狎至至其家害於政(或无復/出至字)圎驚謝曰録事言是圎
實過乃自署罰五十萬錢由是遷涇陽令破豪家水碾利民
田頃凡百萬君諱岌桂州君之孫司録君之子亦以能官名
少而竒壯而強老而通(閤本无而强老/三字方以爲脱)以元和元年六月十
四日卒年五十七(无或/作三)娶京兆田氏女(或无/女字)男曰家女曰門
曰都皆㓜(或无曰/門二字)𥘉君樂虢之土田山水求掾其州去官猶
家之旣卒因以其年九月某日葬州北十里崔長史墓西(葬/下)
(或有/于字)銘曰
凡兆于兹唯其家之材(或作財〇今按此/句未詳當有脫誤)蓋歸有時
　　　四門博士周況妻韓氏墓誌銘
四門愽士周況妻韓氏韓好(或有復/出好字)尚書禮部郎中諱雲卿
之孫開封尉諱俞之女開封娶趙氏生二女三男(下開封字/或作俞)
開封卓越豪縱不治資業喜酒色狗馬趙氏卒十一年而開
封亦卒開封從父弟愈於時爲愽士(或无弟字方云舊本皆/有○今按公父仲卿与)
(開封之父雲卿爲兄弟則/公与開封固从父兄弟也)乞分教東都生以収其孥於開封
界中教畜之而歸其長女于周氏況況進士家丗儒者(或无/複出)
(况/字)曾祖諱延潭州長沙令祖諱晦常州參軍父諱良甫左驍
衛兵曹參軍況立名行人士譽之韓氏嫁九年生一男一女
年二十七以疾卒(􁂑或/作病)葬長安城南鳯栖原其從父愈於時
爲中書舎人(父下方有弟字〇今按方本非是仪礼䘮服篇/有族曾祖父者曾祖之兄弟也其子爲族祖父)
(其孫爲族父其曾孫爲族兄弟有从祖祖父者祖父之兄弟/也其子爲从祖父其孫爲从祖兄弟有丗父叔父者父之兄)
(弟也其子爲从父兄弟今韓公於開封及虢州皆爲從父弟/矣於開封之女則公當爲从祖父也此但云從父爲脫一祖)
(字方作从父弟尤誤今无别本不/敢輒増祖字且从諸本去弟字)爲銘曰
夫失少婦(失或/作䘮)子失壯母歸咎無處
　　　韓滂墓誌銘
(樊曰丗系表老成二子湘大理丞滂宝雞丞按/此誌云滂年十九死盖未甞仕也表復誤矣)
滂韓氏子其先仕魏號安定桓王滂父老成厚謹以文爲韓
氏良子弟未仕而死有二子滂其季也其祖諱介爲人孝友
一命率府軍佐以卒二子百川老成老成爲伯父起居舎人
某後(或无複出老成/字或无某字)起居有德行言詞爲丗軌式滂旣兄弟
二人而率府長子百川早死無嗣其叔祖愈命滂歸後其祖
(或无/早字)滂清明遜悌以敏讀書倍文功力兼人(倍与背同倍文/謂背本暗記也)
(周礼注倍文曰諷韓語盖本此洪譜以爲作文盖不考/此而誤改兼下文復有爲文辝字亦不應重複如此也)爲文
詞一旦竒偉驟長不類舊常吾曰爾得無假之人邪(或无得/字无人)
(字)退大喜謂其兄湘曰某違翁且踰年懼無以爲見今翁言
乃然可以爲賀羣輩來見皆曰滂之大進不唯於文詞爲人
亦然(方无文字詞/下或有於字)旣數月得疾以死年十九矣(死或/作卒)吾與妻
哭之傷心三日而斂旣斂七日權葬冝春郭南一里(或无/一字)嗚
呼其可惜也巳銘曰
天固生之邪偶自生邪(或无/之字)天殺也邪其偶自死邪(或无/也字)莫
不歸於死壽何少多(帰或/作悲)銘以送汝其悲柰何
　　　河南緱氏主簿唐充妻盧氏墓誌銘
夫人盧氏諱某蘭陵太守景柔八丗孫父貽卒河南法曹法
曹娶上黨苗氏太師晉卿兄女生三女三男(方云考苗夫人/志當云二男)
夫人最長法曹卒苗夫人嫁之唐氏充充明經(或无復/出充字)宰相
休憬曽姪孫出郄氏(今按郄綺㦸反俗郤字与郄字相/乱仐流俗郗超字多作郄誤也)外王
父昻中書舎人夫人年若干嫁唐氏凡生男與女九人年四
十二元和四年正月二十二日卒其年四月十五日葬河南
府河南縣之大石山下銘曰
夫人本宗丗族之後率其先猷令德是茂爰歸得家九子一
母(得或/作其)婉婉有儀柔靜以和命不侔身兹其柰何刻銘墓石
以告觀者(觀或作親方云者音之戈/切与何叶呉才老讀如此)
　　　乳母墓誌銘
(樊曰唐志義服有為乳母報者其服緦麻韓曰丧/乳母且為之銘自公始○舊本作河南縣令韓愈)
(乳母/李氏)
乳母李徐州人(李下或/有氏字)號正眞入韓氏乳其兒愈(入或作為/下或有家)
(字)愈生未再周月孤失怙恃李憐不忍弃去視保益謹遂老
韓氏及見所乳兒愈舉進士第歷佐汴徐軍(見下或有其字/徐下或有二州)
(字)入朝爲御史國子愽士尚書都官貟外郎河南令娶婦生
二男五女(二或/作三)時節慶賀輒率婦孫列拜進壽(節下或有受/字輒上或有)
(愈/字)年六十四元和六年三月十八日疾卒(疾或作病或无疾/字或作以疾卒)
卒三日葬河南縣北十五里愈率婦孫視窆封且刻其語于
石納諸墓爲銘(語方/作誌)
朱文公校昌黎先生集卷之三十五
朱文公校昌黎先生集卷之三十六(考異音/釋附)
　雜文
　　　瘞硯銘(鉻或/作文)
隴西李觀元賔始從進士貢在京師或貽之硯旣四年悲歡
窮泰未嘗廢其用凡與之試藝春官賔二年登上第行于褒
谷(此下或/有聞字)役者劉胤誤墜之地毀焉乃匣歸埋于京師里中
昌黎韓愈其友人也賛且識云
土乎質陶乎成器復其質非生死類全斯用毀不忍棄(斯閤/作期)
(非/是)埋而識之仁之義硯乎硯乎與瓦礫異
　　　毛頴傳
(洪曰退之毛頴傳柳子厚以爲怪予以爲子虗烏/有之比其流出於莊周寓言舊史云愈作毛頴傳)
(談戯不近人情此文章之甚紕繆者天下有識者/固少而舊史所見如此可發一笑樊曰李肇囯史)
(𥙷謂公此傳其文尤髙不下遷/史談薮亦謂此傳似太史公筆)
毛頴者中山人也其先明眎(与視同礼/兎曰明視)佐禹治東方土(句)養
萬物有功因封於卯地死爲十二神(治方作理土方作吐属/下句云孔氏周書注曰)
(土能吐生百榖義取此〇今按東方卯位此正爲下文封於/卯地死爲十二神而言也然兎与卯皆不属土与方所引孔)
(說不合又不見其所吐何者可飬万物兼治東方爲句語意/亦似未足唯參同契云兔者吐生光則兎乃有吐義然似亦)
(只与下文當吐而生之說相表裏止是自吐其子而无吐飬/万物之意未見其必可据也若作治東方土而自爲一句但)
(以平水土而言則於語勢无闕而下句飬万物有功爲奏庶/鮮食之義意亦自明故今且从諸本其以十二物爲十二神)
(相承巳乆亦未見所從/來并闕之以竢知者)嘗曰吾子孫神明之後不可與物同
當吐而生巳而果然(當吐而生/見本草)明眎八丗孫䨲(乃侯切𥙷注/兔子也論衡)
(曰兔䑛毫而孕及其生子從口/而出名曰嬎音販俗呼曰䨲)丗傳當殷時居中山得神仙
之術能匿光使物竊恒娥騎蟾蜍入月其後代遂隱不仕云
(䨲方云蜀本音奴鈎切尔雅兎子/嬎郭注云俗呼曰/䨲与/同)居東郭者曰㕙(七旬切/狡兎也)狡
而善走與韓盧爭能盧不及盧怒與宋鵲謀而殺之醢其家
(者下或有号東郭三字或有号東郭㕙而无曰字方云說文/狡兎曰㕙戦囯䇿作逡鵲或作促方云廣雅曰韓盧宋鹊犬)
(属字林㹱音/鵲宋良犬也)秦始皇時蒙將軍恬南伐楚次中山將大獵以
懼楚(中山在秦東北非伐楚所當次/也此固寓言然亦不爲无失)召左右庶長與軍尉以
連山筮之得天與人文之兆(方无右/字非是)筮者賀曰今日之獲不
角不牙衣褐之徒缺口而長鬚八竅而趺(音夫/足跗)居獨取其髦
簡牘是資天下其同書秦其遂兼諸侯乎(方云筮詞皆用古/韻詩祈父予王之)
(瓜牙靡所止爲古牙吾通髦与資亦然一云崔豹古今注䝉/恬造筆以柘木爲管鹿毛爲柱羊毛爲𬒳非兔毫也公豈它)
(有所自邪〇今按髦資与居書叶今北人語猶/謂毛爲謨公作董生詩咨与書漁叶皆可證也)遂獵圍毛氏
之族拔其豪載穎而歸獻俘于章臺宫聚其族而加束縛焉
(豪方作毫非/是下之毫同)秦皇帝使恬賜之湯沐而封諸管城號曰管城
子(或无/曰字)日見親寵任事穎爲人強記而便敏自結繩之代以
及秦事無不纂録隂陽卜筮占相醫方族氏山經地志字書
圖畫九流百家天人之書及至浮圖老子外國之說皆所詳
悉又通於當代之務官府簿書市井貨錢註記惟上所使自
秦皇帝及太子扶蘇胡亥丞相斯中車府令髙下及國人無
不愛重(皇上或有始字/相下或有李字)又善隨人意正直邪曲巧拙一隨其
人雖見廢棄終黙不洩(雖下或/有後字)惟不喜武士然見請亦時往
累拜中書令與上益狎上嘗呼爲中書君上親决事以衡石
自程雖宫人不得立左右獨頴與執燭者常侍上休方罷穎
與絳人陳玄弘農(虢州唐絳州貢墨虢州貢/瓦硯會稽貢紙故借名之)陶泓及㑹稽禇
先生友善相推致其出處必偕上召穎三人者不待詔輒俱
住上未嘗怪焉後因進見上將有任使拂拭之因免冠謝上
見其髪秃又所摹畫不能稱上意(摹方/作謩)上嘻笑曰中書君老
而秃不任吾用(嘻或作/喜非是)吾嘗謂君中書君今不中書邪(君今/君或)
(作/而)對曰臣所謂盡心者因不復召歸封邑終于管城其子孫
甚多散處中國夷狄皆冒管城惟居中山者能継父祖業
太史公曰毛氏有兩族其一姬姓文王之子封於毛所謂魯
衛毛聃者也戰國時有毛公毛遂獨中山之族不知其本所
出子孫最爲蕃昌(方无/爲字)春秋之成見絶於孔子而非其罪及
蒙將軍拔中山之豪始皇封諸管城丗遂有名而姬姓之毛
無聞(豪方作毫非/是諸或作之)穎始以俘見卒見任使(見或/作幸)秦之滅諸侯
穎與有功賞不酬勞以老見踈秦眞少恩哉
　　　下邳侯革華傳
(方云閤本无此篇刘龍圗燁云或言此篇不類退/之文及得本校果无趙璘因話録謂革華傳称韓)
(文公皆後人所誣是唐人巳知其僞然杭本文粹/皆録洪謂始録於歐公非也今按此當全篇刪去)
　　　送窮文
(洪曰予嘗見文宗備問云顓項髙辛時宫中生一/子不着完衣号爲窮子其後正月晦死宫人葬之)
(相謂曰今日送窮子自爾相承送之又唐四時宝/鑑云髙陽氏子好衣弊食麋正月晦巷死丗作麋)
(弃破衣是日祝於巷曰除貧也𥙷注張文潜曰公/送窮文盖出子雲逐貧大槩擬前人文章如子雲)
(解嘲擬宋玉笞客難退之進斈解擬子雲解嘲柳/子厚晋問擬枚乗七發皆文章之美也眺无咎取)
(公此文於續楚詞系之曰愈以屡窮不曹時若有/物焉爲之故託於鬼嘑彼窮我者車舡飲食謝而)
(逺之而窮不可去也則燒車与/舡延之上坐亦卒歸於正義云)
元和六年正月乙丑晦主人使奴星(孫曰星公/之奴名)結柳作車縛
草爲船載糗(去从切又丘救切祝曰熬米尔雅云/麥也周礼糗粉餈粻粻糧也之良切)輿粻(奴星/或有)
(複出星字/輿或作與)牛繫軛下引帆上檣(軛音厄車轅之前牛繋軛/下言車引帆上檣言舡也)三
揖窮鬼而告之曰聞子行有日矣鄙人不敢問所塗竊具船
與車備載糗粻(日下方无矣/字竊或作躬)日吉時良利行四方子飯一盂
子啜一觴攜朋挈儔去故就新駕塵彍(音霍又廓郭/二音張弩也)風與電
爭先子無底滯之尤我有資送之恩子等有意於行乎屏息
潜聽如聞音聲若嘯若啼􁇴(呼虢/切)欻(許勿切廣/云暴起)嚘(於求切/歎也)嚶
(於耕/切)毛髪盡竪竦肩縮頸疑有而無乆乃可明若有言者曰
吾與子居四十年餘子在孩提吾不子愚子學子耕求官與
名惟子是從不變于𥘉門神户靈我叱我呵包羞詭隨志不
在他子遷南荒熱爍濕蒸我非其郷百鬼欺陵太學四年朝
齏暮鹽惟我保汝人皆汝嫌自𥘉及終未始背汝心無異謀
口絶行語於何聽聞云我當去是必夫子信䜛有間於予也
我鬼非人安用車船鼻齅臭香糗粻可捐單獨一身誰爲朋
儔子苟備知可數巳不(不甫鳩切已与以/同以人與與同)子能盡言可謂聖
智情狀旣露敢不迴避(迴或/作曲)主人應之曰子以吾爲眞不知
也邪子之朋儔非六非四(朋儔方作儔朋/六方作三非是)在十去五滿七除
二各有主張私立名字捩(力結切/拗捩也)手覆羹轉喉觸諱凡所以
使吾面目可憎語言無味者皆子之志也(目方/作皃)其名曰智窮
矯矯亢亢惡圓喜方羞爲姦欺不忍害傷其次名曰學窮傲
數與名摘抉(上它歴切下於决/切摘發也抉出也)杳微髙挹羣言執神之機又
其次曰文窮(曰文上或/有名字)不專一能怪怪竒竒不可時施秖以
自嬉又其次曰命窮影與形殊面醜心妍利居衆後責在人
先又其次曰交窮磨䏎戞骨吐出心肝企足以待寘我讎冤
凡此五鬼爲吾五患飢我寒我興訛造訕能使我迷人莫能
間朝悔其行暮巳復然蠅營(營蠅声詩/營營青蠅)狗苟驅去復還(洪曰/魏王)
(思性急嘗執筆作書蠅集筆端驅去/復來思怒逐蝇不得還乃取筆擲地)言未畢五鬼相與張眼
吐舌跳踉偃仆抵掌頓脚失笑相顧徐謂主人曰子知我名
凡我所爲驅我令去小黠大癡(𥙷注筆墨間録曰予讀抱朴/子云小黠大愚洪駒父曰非)
(也小黠大癡三囯志自有全文○方云淮南子人不小斈/不大迷不小慧不大愚又抱朴子凡人多以小黠而大愚)人
生一丗其乆幾何吾立子名百丗不磨小人君子其心不同
惟乖於時乃與天通(惟或作/雖非是)攜持琬琰易一羊皮飫於肥甘
慕彼糠糜天下知子誰過於予雖遭斥逐不忍子踈謂予不
信請質詩書主人於是垂頭䘮氣上手稱謝燒車與船延之
上座(之或/作入)
　　　鱷魚文
(鱷或作鰐○朱居靖秀水間居録云鱷魚之狀龍/呴虎瓜蟹目鼉鱗尾長数尺未大如萁芒刺成鈎)
(仍有膠䊀多於水濵潜伏人畜/近以尾擊取盖猶象之任鼻也)
維年月日(或作維元和十四/年四月二十四日)潮州刺史韓愈使軍事衙推秦
濟以羊一豬一投惡谿之潭水以與鱷魚食而告之曰昔先
王旣有天下列山澤罔繩擉(𥘉朔切莊子冬則/擉鼈于江是也)刃以除蟲蛇
惡物爲民害者驅而出之四海之外(列新書作迾方云音力/制反遮道也罔或作網)
(或作綱方云莊子擉之言刺/也字从手之外方无之字)及後王德薄不能逺有則江漢
之間尚皆棄之以與蠻夷楚越(方无後王二/字或无蛮字)況潮嶺海之間
去京師萬里哉(潮方作湖而无海字或作嶺海而并无潮湖/字○今按此言潮州乃嶺海之間去京師逺)
(也但公於潮州亦有祭太湖神/文則只作䠒嶺亦通更詳之)鱷魚之涵淹卵育於此亦固
其所仐天子嗣唐位神聖慈武(今字閤本在/子下非是)四海之外六合
之内皆撫而有之況禹跡所揜揚州之近地(朝州於古爲/揚州之境)刺
史縣令之所治出貢賦以供天地宗廟百神之祀之壤者哉
鱷魚其不可與刺史雜處此土也刺史受天子命守此土治
此民而鱷魚睅(户版切出目皃/左傳曰睅其目)然不安谿潭據處食民畜熊
豕鹿麞以肥其身以種其子孫與刺史亢拒爭爲長雄(睅然/方云)
(左氏睅其目睅目出皃安上或有下字不或作而或无處字/○今按此恐有脱誤疑當去睅然不去據溪潭食民畜云云)
(乃是更詳之亢拒或无亢字長雄方/云漢薛宣傳上黨少豪俊易長雄)刺史雖駑弱亦安肯爲
鱷魚低首下心伈伈睍睍(上悉枕切下下顯切/去恐懼皃睍小目皃)爲民吏羞以
偷活於此邪(心或作身方作中云洪謂中身也礼曰文子其/中退然囯語余亦執鬼中注身也○今按二本)
(皆通然意新史作心爲近故女之睍目出皃本或作睍睍息/咨反視也方云或校作睆睆窮視皃荘子睆睆然在徽纏之)
(中〇仐按恐當作/睆爲是邪方作也)且承天子命以來爲吏固其勢不得不與
鱷魚辨鱷魚有知其聽刺史言(方无/言字)潮之州大海在其南鯨
鵬之大蝦蟹之細無不容歸以生以食鱷魚朝發而夕至也
今與鱷魚約盡三日其率醜類南徙于海以避天子之命吏
三日不能至五日五日不能至七日七日不能是終不肯徙
也是不有刺史聽從其言也不然則是鱷魚冥頑不靈刺史
雖有言不聞不知也夫傲天子之命吏不聽其言不徙以避
之與冥頑不靈而爲民物害者皆可殺(與冥或无冥字/而爲方无而字)刺史
則選材技吏民操強弓毒矢以與鱷魚從事(或无/吏字)必盡殺乃
止其無悔
朱文公校昌黎先生集卷之三十六
朱文公校昌黎先生集卷之三十七(考異音/釋附)
　　行狀　狀
　　　故金紫光禄大夫檢校尚書左僕射同中書門下平
　　　　章事兼汴州刺史充宣武軍節度副大使知節度
　　　　事管内支度營田汴宋亳潁等州顴察處置等使
　　　　上柱國隴西郡開國公贈太傳董公行狀(題中或无/支度二字)
　　　曽祖仁琬皇任梁州博士
　　　祖大禮皇贈右散騎常侍
　　　父伯良皇贈尚書左僕射
公諱晉字混成河中虞郷萬歳里人少以明經上第宣皇帝
居原州公在原州宰相以公善爲文任翰林之選聞(選下或/有旣以)
(字)召見拜祕書省校書郞入翰林爲斈士三年出入左右天
子以爲謹愿賜緋魚袋累升爲衛尉寺丞出翰林以疾辭拜
汾州司馬崔圎爲揚州詔以公爲圎節度判官攝殿中侍御
史以軍事如京師朝天子識之拜殿中侍御史内供奉由殿
中爲侍御史入尚書省爲主客貟外郎由主客爲祠部郎中
先皇帝時兵部侍郎李涵如囬紇(下没切古匈/奴也亦作鶻)立可敦詔公
兼侍御史賜紫金魚袋爲涵判官囬紇之人來曰唐之復土
壃取囬紇力焉約我爲市馬旣入而歸我賄不足我於使人
乎取之(市字絶句方以馬字属上句而/復出馬字連下支爲句非是)涵懼不敢對視公公
與之言曰我之復土壃爾信有力焉吾非無馬而與爾爲市
爲賜不旣多乎(公与或作公爲/与上方无而字)爾之馬歳至吾數(所矩/切)皮而
歸資邊吏請致詰也(至上方有五字而/无吾字皆非是)天子念爾有勞故下
詔禁侵犯(方无/故字)諸戎畏我大國之爾與也莫敢校焉爾之父
子寧而畜馬蕃者非我誰使之於是其衆皆環公拜(是下或/無其字)
旣又相率南面序拜皆兩㪯手曰不敢復有意大國(兩㪯或/作㪯兩)
汾州司馬崔圎爲揚州詔以公爲圎節度判官攝殿中侍御
史以軍事如京師朝天子識之拜殿中侍御史内供奉由殿
中爲侍御史入尚書省爲主客貟外郎由主客爲祠部郎中
先皇帝時兵部侍郎李涵如囬紇(下没切古匈/奴也亦作鶻)立可敦詔公
兼侍御史賜紫金魚袋爲涵判官囬紇之人來曰唐之復土
壃取囬紇力焉約我爲市馬旣入而歸我賄不足我於使人
乎取之(市字絶句方以馬字属上句而/復出馬字連下支爲句非是)涵懼不敢對視公公
與之言曰我之復土壃爾信有力焉吾非無馬而與爾爲市
爲賜不旣多乎(公与或作公爲/与上方无而字)爾之馬歳至吾數(所矩/切)皮而
歸資邊吏請致詰也(至上方有五字而/无吾字皆非是)天子念爾有勞故下
詔禁侵犯(方无/故字)諸戎畏我大國之爾與也莫敢校焉爾之父
子寧而畜馬蕃者非我誰使之於是其衆皆環公拜(是下或/無其字)
旣又相率南面序拜皆兩㪯手曰不敢復有意大國(兩㪯或/作㪯兩)
(方云此用莊子盗跖大怒/兩展其足也方無復字)自廽紇歸拜司勲郎中未嘗言廽
紇之事遷秘書少監歷太府太常二寺亞卿爲左金吾衛將
軍今上即位以大行皇帝山陵出財賦拜太府卿由太府爲
左散騎常侍兼御史中丞知臺事三司使選擢才俊有威風
始公爲金吾未盡一月拜太府(未尽方/作始尽)九日又爲中丞朝夕
入議事於是宰相請以公爲華州刺史拜華州刺史潼関防
禦鎭國軍使朱泚之亂加御史大夫詔至于上所又拜國子
祭酒兼御史大夫宣慰恒州於是朱滔自范陽以回紇之師
助亂人大恐(人下或有心字或/有心字無大字)公旣至恒州恒州即日奉詔
出兵與滔戰大破走之還至河中李懷光反上如梁州懷光
所率皆朔方兵公知其謀與朱泚合也患之造懷光言曰公
之功天下無與敵公之過未有聞於人某至上所言公之情
上寛明將無不赦宥焉乃能爲朱泚臣乎(与敵上或/有以字)彼爲臣
而背其君苟得志於公何有且公旣爲太尉矣彼雖寵公何
以加此彼不能事君能以臣事公乎公能事彼而有不能事
君乎彼知天下之怒朝夕戮死者也故求其同罪而與之北
公何所利焉(或无/故字)公之敵彼有餘力不如明告之絶而起兵
襲取之清宫而迎天子庶人服而請罪有司(罪下或/有於字)雖有大
過猶將揜焉如公則誰敢議語巳懷光拜曰天賜公活懷光
之命喜且泣公亦泣則又語其將卒如語懷光者將卒呼曰
天賜公活吾三軍之命拜且泣公亦泣故懷光卒不與朱泚
當是時懷光幾不反公氣仁語若不能出口及當事乃更踈
亮捷給其詞忠其容貌温然故有言於人無不信(下或有/之字)明
年上復京師拜左金吾衛大將軍由大金吾爲尚書左丞又
爲太常卿由太常拜門下侍郎平章事在宰相位凡五年所
奏於上前者皆二帝三王之道由秦漢以降未嘗言(以或/作巳)退
歸未嘗言所言於上者於人子弟有私問者公曰宰相所職
繫天下(句)天下安危宰相之能與否可見欲知宰相之能與
否如此視之其可凡所謀議於上前者不足道也故其事卒
不聞(或无復出/天下二字)以疾病辭於上前者不記退以表辭者八方
許之(記或/作巳)拜禮部尚書制曰事上盡大臣之節又曰一心奉
公於是天下知公之有言於上也𥘉公爲宰相時五月朔㑹
朝天子在位公卿百執事在廷侍中賛百僚賀中書侍郎平
章事竇參攝中書令當傳詔疾作不能事(疾上或有/辝字非是)凡將大
朝㑹當事者旣受命皆先日習儀于時未有詔公卿相顧公
逡巡進北面言曰攝中書令臣某病不能事臣請代某事於
是南面宣致詔詞事巳復位進退甚詳爲禮部四年拜兵部
尚書入謝上語問日晏(謝下方有迁字問日/晏三字或作移時)復有入謝者上
喜曰董某疾且損矣出語人曰董公且復相旣二日拜東都
留守判東都尚書省事充東都畿汝州都防禦使兼御史大
夫仍爲兵部尚書(或无/州字)由留守未盡五月拜檢校尚書左僕
射同中書門下平章事汴州刺史宣武軍節度副大使知節
度事管内支度營田汴宋毫頴等州觀察處置等使(或无/田字)汴
州自大曆來多兵事劉玄佐益其師至十萬玄佐死子士寧
代之畋遊無度其將李萬榮乗其畋也逐之(或无畋遊字无/度或作无幾方)
(云考之傳士寕每畋獵/数日方還或本非是)萬榮爲節度一年其將韓惟清張彦
林作亂求殺萬榮不尅(度下或/有使字)三年萬榮病風昏不知事其
子乃復欲爲士寧之故監軍使俱文珍與其將鄧惟恭執之
歸京師而萬榮死詔未至惟恭權軍事公旣受命遂行劉宗
經韋弘景韓愈實從不以兵衛及鄭州逆者不至鄭州人爲
公懼或勸公止以待有自汴州出者言於公曰不可入公不
對遂行宿圃田(榮陽西圃/田澤是也)明日食中牟逆者至宿八角明日
惟恭及諸將至遂逆以入(者下或有至字/非是以或作与)及郛三軍縁道讙
聲庶人壯者呼老者泣婦人啼遂入以居𥘉玄佐死呉湊代
之(或无/𥘉字)及鞏聞亂歸士寧萬榮皆自爲而後命軍士將以爲
常故惟恭亦有志以公之速也不及謀遂出逆旣而私其人
觀公之所爲以告曰公無爲惟恭喜知公之無害巳也委心
焉進見公者退皆曰公仁人也聞公言者皆曰公仁人也環
以相告故大和𥘉玄佐遇軍士厚士寧懼復加厚焉至萬榮
如士寜志(懼下方有不字云士寕懼其无以継也若方不字/則下文皆衍○今按士寕万榮專命竊據故懼士)
(卒之圖巳而復加厚焉尋上下文未見其措費而薄之之意/也况以下文又加厚每加厚推之不字之衍甚明方説誤矣)
及韓張亂又加厚以懷之至于惟恭毎加厚焉故士卒驕不
能禦則置腹心之士幕於公庭廡下挾弓執劒以須日出而
入前者去日入而出後者至寒暑時至則加勞賜酒肉(故士/下或)
(有寕字/非是)公至之明日皆罷之貞元十二年七月也(明日二字/方作時非)
(是)八月上命汝州刺史陸長源爲御史大夫行軍司馬楊疑
自左司郎中爲檢校吏部郎中觀察判官杜倫自前殿中侍
御史爲檢校工部貟外郎節度判官孟叔度自殿中侍御史
爲檢校金部貟外郎支度營田判官職事脩人俗化嘉禾生
白鵲集蒼烏來巢嘉瓜同蔕聮實(亊下或有既字俗或作民/蒼烏方云舊本多作蒼鳥)
(家語蒼鳥鴈也/瑞應圖有蒼)四方至者歸以告其帥小大威懷有所疑輒
使來問有交惡者公與平之累請朝不許及有疾又請之且
曰人心易動軍旅多虞及臣之生計不先定至于他日事或
難期猶不許十五年二月三日薨于位上三日罷朝贈太傅
使吏部貟外郎楊於陵來祭弔其子贈布帛米有加公之將
薨也命其子三日歛旣歛而行於行之四日汴州亂故君子
以公爲知人(或无旣歛二/字知或作智)公之薨也汴州人歌之曰濁流洋
洋有闢其郛闐道讙呼公來之𥘉今公之歸公在䘮車又歌
曰公旣來止東人以完今公殁矣人誰與安(人誰或作其誰/○仐按外集作)
(其非/是)始公爲華州亦有惠愛人思之公居處恭無妾媵不飲
酒不謟笑好悪無所偏與人交泊如也未嘗言兵有問者曰
吾志於教化享年七十六階累升爲金紫光禄大夫勲累升
爲上柱國爵累升爲隴西郡開國公娶南陽張氏夫人後娶
京兆韋氏夫人皆先公終四子全道溪全素澥全道全素皆
上所賜名全道爲秘書省著作郎溪爲秘書省秘書郎全素
爲大理評事澥爲太常寺太祝皆善士有斈行(諸本溪作全/湲澥作全澥)
(方云考丗系表董溪志溪澥皆无全字盖全/道全素出於賜名也或无爲大理評亊五字)謹具歷官行事
狀伏請牒考功并牒太常議所謚牒史館請垂編録(或无/伏字)謹
狀(或作/狀上)
　　　貞元十五年五月十八日故吏前汴宋亳潁等州觀
　　　　察推官將仕郎試秘書省校書郎韓愈狀
　　　與汝州盧郎中論薦候喜狀
(方无薦字云盧䖍也喜/嘗爲䖍作復黄陂記)
　　進士侯喜
右其人爲文甚古立志甚堅行止取捨有士君子之操家貧
親老無援於朝在㪯場十餘年竟無知遇(或无/知字)愈常慕其才
而恨其屈與之還往歳月巳多嘗欲薦之於主司言之於上
位名卑官賤其路無由觀其所爲文未嘗不揜卷長歎(主司/或作)
(有司長/或作而)去年愈從調選本欲攜持同行適遇其人自有家事
迍邅(上音屯/下音鱣)坎軻又廢一年(事或/作難)及春末自京還怪其乆絶
消息五月𥘉至此自言爲閤下所知辭氣激揚面有矜色曰
侯喜死不恨矣喜辭親入關羇旅道路見王公數百未嘗有
如盧公之知我也(王公下或有大人/字或有貴人字)比者分將委棄泥塗老
死草野仐胷中之氣勃勃然復有仕進之路矣愈感其言賀
之以酒謂之曰盧公天下之賢刺史也未聞有所推引蓋難
其人而重其事仐子欝爲選首其言死不恨固冝也古所謂
知已者正如此耳身在貧賤爲天下所不知獨見遇於大賢
乃可貴耳若自有名聲又託形勢此乃市道之事又何足貴
乎子之遇知於盧公眞所謂知巳者也士之修身立節而竟
不遇知已前古巳來不可勝數或日接膝而不相知或異丗
而相慕以其遭逢之難故曰士爲知已者死不其然乎不其
然乎(或无復出四字/不其或作其不)閤下旣巳知侯生而愈復以侯生言於
閤下者非爲侯生謀也感知已之難遇大閤下之德而憐侯
生之心故因其行而獻於左右焉謹狀
　　　論今年權停㪯選狀
右臣伏見今月十日勑仐年諸色㪯選冝權停者道路相傳
皆云以歳之旱陛下憐閔京師之人慮其乏食故權停㪯選
以絶其來者所以省費而足食也臣伏思之竊以爲十口之
家益之以一二人於食未有所費今京師之人不啻百萬都
計㪯者不過五七千人并其僮僕畜馬不當京師百萬分之
一以十口之家計之誠未爲有所損益(分上或/无力字)又今年雖旱
去歳大豐啇賈之家必有儲蓄舉選者皆齎持資用以有易
無未見其弊仐若暫停舉選或恐所害實深一則逺近驚惶
二則人士失業臣聞古之求雨之詞(樊曰春秋威五年公羊/傳曰大雩者何云云)
曰人失職歟然則人之失職足以致旱仐縁旱而停㪯選是
使人失職而召災也臣又聞君者陽也臣者隂也獨陽爲旱
獨隂爲水仐者陛下聖明在上雖堯舜無以加之而羣臣之
賢不及於古又不能盡心於國與陛下同心助陛下爲理有
君無臣是以乆旱以臣之愚以爲冝求純信之士骨鯁之臣
憂國如家忘身奉上者超其爵位置在左右如殷髙宗之用
傅說周文王之舉太公齊桓公之拔寗戚漢武帝之取公孫
弘清閑之餘時賜召問必能輔宣王化銷殄旱災(公孫或无/公字王化)
(方作/主化)臣雖非朝官月受俸錢歳受禄粟苟有所知不敢不言
謹詣光順門奉狀以聞伏聽聖旨
　　　御史臺上論天旱人饑狀
(韓曰公旣上此䟽專政者惡之十二/月奏貶連州陽山縣令具神道碑)
右臣伏以今年巳來京畿諸縣夏逢亢旱秋又早霜田種所
收十不二一陛下恩踰慈母仁過春陽租賦之閒例皆蠲免
所徴至少所放至多上恩雖弘下困猶甚至聞有棄子逐妻
以求口食坼屋伐樹以納税錢寒餒道塗斃踣(蒲北切又匹/豆切僵尸也)
溝壑有者皆巳輸納無者徒𬒳追徴臣愚以爲此皆羣臣之
所未言陛下之所未知者也臣竊見陛下憐念黎元同於赤
子至或犯法當戮猶且寛而宥之况此無辜之人豈有知而
不救又京師者四方之腹心國家之根本其百姓實宜倍加
憂恤今瑞雪頻降來年必豊急之則得少而人傷緩之則事
存而利逺伏乞特勑京兆府應今年税錢及草粟等在百姓
腹内徴未得者並且停徴容至來年𧖟麥庶得少有存立(腹/或)
(作復方云德宗十四年詔諸道州府應貞元八年至十一年/兩税及㩁酒錢在百姓腹内者並余放〇今按腹内謂應納)
(而未納者嘗見囯𥘉時官文/書元有此語如今言名下也)臣至陋至愚無所知識(或无/知字)受
恩思效有見輒言無任懇𣢾慙懼之至謹録奏聞謹奏
　　　請復國子監生徒狀
國子監應三館(祝曰囯子館太/斈館四門館)學士等準六典(孫曰唐六典/三十卷開元)
(十年起居舎大陸堅𬒳詔撰元宗手冩六條曰理/典教典礼典政典刑典事典至二十六年書成)國子館學
生三百人皆取文武三品巳上及國公子孫從三品巳上曾
孫𥙷充(巳或作/以下同)太斈館斈生五百人皆取五品巳上及郡縣
公子孫從三品巳上曽孫𥙷充(或无/從字)四門館斈生五百人皆
取七品巳上及侯伯子男子𥙷充
右國家典章崇重庠序近日趨競未復本源至使公卿子孫
恥遊太學工啇凡冗或處上庠今聖道大明儒風復振恐須
革正以賛鴻猷今請國子館並依六典其太學館量許取常
參官八品巳上子弟充其四門館亦量許取無資廕有才業
人充如有資廕不𥙷斈生應舉者請禮部不在收試限其新
𥙷人有冒廕者請牒送法司科罪縁今年舉期巳近伏請去
上都五百里内特許非時收𥙷其五百里外且任郷貢至來
年春一時收𥙷其厨糧度支先給二百七十四人今請準新
𥙷人數量加支給謹具如前伏聽處分
　　　唐故贈絳州刺史馬府君行狀
君諱某字某(諱某或/作諱彚)其先爲嬴姓當周之衰處晉爲趙氏晉
亡而趙氏爲諸侯其後益大與齊楚韓魏燕爲六國俱称王
其别子趙奢當趙時破秦軍閼與(閼与/地名)有功號馬服君子孫
由是以馬爲氏(方无/時字)梁有安州刺史侍中贈太尉岫岫生喬
卿任襄州主簿國亂去官不仕喬卿生君才隋末爲葪令燕
王藝師之以有幽都之衆(葪或作蒯/苦懷切)武德𥘉朝京師拜武候
大將軍封南陽郡公卒葬大梁新里趙郡李華刻碑頌之君
才生珉爲玉鈴衛倉曹參軍事贈尚書左僕射生季龍爲嵐
州刺史贈司空清河崔元翰銘其德於碑在新里司空生燧
爲司徒侍中北平王贈太傅謚莊武莊武之勲勞在䇿書君
其長子也少舉明經司徒公作藩太原授河南府參軍建中
四年司徒公使將武人子弟才力之士三百人朝行在扞衛
獻御服用物弓甲煑器幄幕奔走危難上嘉其勤超拜太常
丞賜章服遷少府少監太僕少卿(嘉方/作喜)司徒公之薨也刺臂
出血書佛經千餘言期以報德廬墓側植松柏終䘮又拜太
僕少卿疾病一年貞元十八年七月二十五日終于家凡年
四十有五(七或/作十)其弟少府監暢上印綬求追贈贈絳州刺史
布帛百匹君在家行孝友待賔客朋友有信義其守官恭愼
㪯職其朝獻奉父命不避難其居䘮有過人行𥘉司徒公娶
河南元氏封潁川郡夫人贈許國夫人許國薨少府始孩顧
託以其姪爲継室是爲陳國夫人陳國無子愛君與少府如
已生其薨也君與少府䘮之猶實生巳親負士封其墓(陳囯/无子)
(或作夫/人无子)夫人滎陽鄭氏王屋縣今况之女有賢行待君疾逾
年不下堂食菜飲水藥物必自擇將進輒先嘗方書本草恒
置左右子男二人赦前左衛倉曹參軍敡(音/羊)右清道率府胄
曹參軍女子二人在室雖皆㓜侍疾居䘮如成人愈旣丗通
家詳聞其丗系事業仐葬有期日從少府請掇其大者爲行
狀托立言之君子而圖其不朽焉
　　　復讎狀
(蜀本此狀首云元和六年九月冨平縣人梁悅為/父报仇殺人目投縣請罪勅復仇殺人固有彛典)
(以其申冤請罪視死如歸自詣公門發於天性志/在徇節本无求生寕失不經特從减死冝决杖一)
(百配流循州於是史官聀方貟外郎韓愈獻議云/云方云公於时未為史官也此後人以史文增入)
(閣本舊本/皆无之)
右伏奉今月五日勑復讎據禮經則義不同天徵法令則殺
人者死禮法二事皆王敎之端有此異同必資論辯冝今都
省集議聞奏者(端上或/有大字)朝議郎行尚書職方貟外郎上騎都
尉韓愈議曰㐲以子復父讎見於春秋見於禮記又見周官
又見諸子史不可勝数未有非而罪之者也最宜詳於律而
律無其條非闕文也蓋以爲不許復讎則傷孝子之心而乖
先王之訓許復讎則人將倚法專殺無以禁止其端矣(律无/下方)
(有有/字)夫律雖本於聖人然執而行之者有司也經之所明者
制有司者也丁寜其義於經而深没其文於律者其意將使
法吏一断於法而經術之士得引經而議也(將方/作特)周官曰凡
殺人而義者令勿讎讎之則死義宜也明殺人而不得其宜
者子得復讎也此百姓之相讎者也公羊傳曰父不受誅子
復讎可也不受誅者罪不當誅也誅者上施於下之辭非百
姓之相殺者也(殺下方/无者字)又周官曰凡報仇讎者書於士殺之
無罪言將復讎必先言於官則無罪以錢出嶺及違令以買
賣者皆坐死五嶺舊錢聽人載出如此則錢必輕矣三曰更
其文貴之使一當五而新舊兼用之凡鑄錢千其費亦千金
鑄一而得五是費錢千而得錢五千可立多也四曰扶其病
使法必立(扶方作/狀非是)凡法始立必有病今使人各輸其士物以
爲租賦則州縣無見錢州縣無見錢而穀米布帛未重則用
不足而官吏之禄俸月减其舊三之一各置鑄錢使新錢一
當五者以給之輕重平乃止四法用錢必輕榖米布帛必重
百姓必均矣謹録奏聞伏聽勅旨謹奏
朱文公校昌黎先生集卷之三十七
朱文公校昌黎先生集卷之三十八(考異音/釋附)
　表狀
　　　爲韋相公讓官表(韋貫/之也)
臣某言伏奉今日制命以臣爲尚書右丞同中書門下平章
事非常之寵忽降於上天不次之恩遽属於庸品承命震駭
心神靡寜顧巳慙靦手足失措臣某誠惶誠恐頓首頓首臣
本非長才又乏敏識學不能通逹經訓文不足縁飾吏事徒
知立志廉謹絶朋勢之交處官恪㳟免請託之累因縁資序
驟歴臺閣蒙生成於天地無禆𥙷於㳙塵忝冒以居涯分遂
極常以盈滿自誡方思退處里閭何意恩澤益深猥令超參
鼎鉉竊自惟度實不堪任臣某誠惶誠恐頓首頓首臣聞宰
相者上熈陛下覆燾之恩下遂羣生性命之理以正百度以
和四時澄其源而清其流統於一而應於萬毫釐之差或致
弊於寰海晷刻之誤或遺患於歷年固宜旁求隱士必得能
者然後授之不可輕以付臣使人失望上累聖主知人之哲
下乖微臣量巳　之義無𥙷於理有妨於賢况今俊乂至多
耆碩咸在苟以登用皆踰於臣伏乞特迴所授以示至公之
道天下幸甚(方有復/出四字)
　　　爲宰相賀雪表
臣某言臣伏以去歳冬間雨雪頗少今年春首宿麥未滋陛
下深念黎甿屢形詞旨神監昭逹皇情感通春雲始繁時雪
遂降實豐穣之嘉瑞銷癘疫於新年東作可期南畒有望此
皆陛下與天合德視人如傷毎發聖言則獲靈貺見天人之
相應知朝野之同歡臣等職在爕和慙無效用覩斯慶澤寔
荷鴻休
　　　進順宗皇帝實録表狀
臣愈言今之所以知古後之所以知今不可口傳必慿諸史
自雖二帝三王之盛若不存紀録則名氏年代不聞于兹功
德事業無可稱道焉順宗皇帝以上聖之姿早處儲副晨昬
進見必有所陳二十餘年未甞懈倦隂功隱德利及四海及
嗣守大位行其所聞順天從人傳授聖嗣陛下欽承先志紹
致太平原大推功實資撰次(原大或/作原本)去八年十一月臣在史
職監脩李吉甫授臣以前史官韋處厚所撰先帝實録三卷
云未周悉令臣重脩臣與脩撰左拾遺沈傳師直館京兆府
咸陽縣尉宇文籍等共加採訪并尋檢詔勑脩成順宗皇帝
實録五卷削去常事著其繫於政者比之舊録十益六七忠
良姦佞莫不備書苟関於時無所不録吉甫愼重其事欲更
研討比及身殁尚未加功臣於吉甫宅取得舊本自冬及夏
刋正方畢文字鄙陋實懼塵玷謹隨表獻上(實懼塵玷或/作實積慙懼)臣
愈誠惶誠恐頓首頓首謹言
右臣去月二十九日進前件實録今月四日宰臣宣進止其
間有錯誤令臣改畢却進舊本者臣當脩撰之時史官沈傳
師等採事得於傳聞詮次不精致有差誤聖明所鍳毫髪無
遺恕臣不逮重令刋正今並添改訖其奉天功烈更加尋訪
巳據所聞載於首卷儻所論著尚未周詳臣所未知乞賜宣
示庶獲編録永傳無窮謹録奏聞謹奏
　　　爲裴相公譲官表
臣某言伏奉今日制書以臣爲朝議大夫守中書侍郎同中
書門下平章事承命驚惶魂爽飛越俯仰天地若無所容臣
某誠惶誠恐頓首頓首臣少渉經史粗知古今天與朴忠性
惟愚直知事君以道無憚殺身慕當官而行不求利已人以
爲拙臣行不疑元和之𥘉始拜御史旋以論事過切爲宰臣
所非移官府廷因佐戎幕(移或作出/因或作乃)陛下恕臣之罪憐臣之
心抜居侍從之中遂掌絲綸之重受恩益大顧已益輕(大或/作厚)
(益輕或/作愈輕)苟耳目所聞知心力所迨及少関政理輒以陳聞於
禆𥙷無㳙埃之微而䜛謗有丘山之積陛下知其孤立賞其
微誠獨断不謀獎待踰量(微誠或作尽/誠量或作重)臣誠見陛下具文武
之德有神聖之姿啓中興之宏圖當太平之昌暦勤身以儉
與物無私威怒如雷霆容覆如天地實羣臣盡節之日才智
效能之時聖君難逢重德宜報苦心焦思以日繼夜苟利於
國知無不爲徒欲竭愚未免妄作陛下不加罪責更極寵光
旣領臺綱又毗邦憲聖君所厚兇逆所讎闕於防虞幾至斃
踣恩私曲𬒳性命獲全忝累祖先玷塵班列未知所措祗自
内慙豈意陛下擢臣於傷殘之餘委臣以爕和之任忘其陋
汙使佐聖明此雖成湯舉伊尹於庖厨髙宗登傅說於版築
周文用吕望於屠釣齊桓起寗戚於飯牛雪耻蒙光去辱居
貴以今凖古擬議非倫陛下有四君之明行四君之事微臣
無四子之美獲四子之榮豈可叨居以彰非據方今干戈未
盡戢夷狄未盡賔麟鳯龜龍未盡游郊藪草木魚鼈未盡𬒳
雍熈當大有爲之時得非常人之佐然後能上宣聖德以代
天工如臣等類實不克堪伏願愽選周行旁及巖穴天生聖
主必有賢臣得而授之乃可致理(或作/集亊)乞廻所授以叶羣情
無任懇欵之至
　　　爲宰相賀白龜狀
　　　　鄂岳觀察使所進白龜
右今日某宣進止示臣前件白龜者(止或作旨方云今玉堂/宣底作進止下同○今)
(按陸公奏/議亦可考)伏以禎祥之見必有從來物象旣呈可以推究古
者謂龜爲蔡蔡者龜也今始入賊地而獲龜者是獲蔡也白
者西方之色刑戮之象也是必擒其帥而得地也提挈而來
生致闕下此象旣見其應不遥斯皆陛下聖德所施靈物來
效太平之運其在於今臣等謬列台衡親覩嘉瑞無任抃躍
之至
　　　冬薦官殷侑狀(或无冬/官字)
　　　　前天德軍都防禦判官承奉郎試大理評事兼監
　　　　察御史殷侑
右伏凖貞元五年六月十一日勑停使郎官御史在城者委
常參官毎年冬季聞薦者(或无停字方引宋説云前天/德軍防禦即所謂停使也)前件
官兼通三傳傍習諸經注䟽之外自有所得乆從使幕亮直
著名朴厚端方少見倫比以臣所見堪任御史太常博士臣
所諳知不敢不舉謹録奏聞伏聽勑旨
　　　進王用碑文狀
　　　　故檢校左散騎常侍兼右金吾衛大將軍贈工部
　　　　尚書王用神道碑文
右京兆尹李翛是王用親表傳用男沼等意請臣與亡父用
撰前件碑文者(翛或作修/説巳見前)伏以王用國之元舅位望頗崇豈
臣短才所能褒飾不敢辭譲輒以撰訖其碑文謹録本隨狀
封進伏聽進止其王用男所與臣馬一匹并鞍衘白玉腰帶
一條臣並未敢受領謹奏
　　　謝許受王用男人事物狀
　　　　某官某乙(本或无此四字但云且愈言今日品官/云云○今按狀体前合貝官不當云臣)
(某/言)
右今日品官唐國珍到臣宅奉宣進止縁臣與王用撰神道
碑文令臣領受用男沼所與臣馬一匹并鞍銜及白玉腰帶
一條者臣才識淺薄詞藝荒蕪所撰碑文不能備盡事跡聖
恩弘奬特令中使宣諭并令臣受領人事物等承命震悚再
欣再躍無任榮抃之至謹附狀陳謝以聞謹狀
　　　薦樊宗師狀
　　　　攝山南西道節度副使朝議郎前檢校水部員外
　　　　郎兼殿中侍御史賜緋魚袋樊宗師(校下方有/尚書字)
右件官孝友忠信稱於宗族朋友可以厚風俗勤於藝學多
所通解議論平正有經據可以備顧問謹㓗和敏持身甚苦
遇物仁恕有材有識可任以事今左右史並闕貟外郎侍御
史亦未備貟若蒙擢授必有𥙷益忝在班列知賢不敢不論
謹録狀上伏聽處分
　　　舉錢徽自代狀
　　　　尚書刑部朝散大夫守太子右庶子飛騎尉錢徽
右臣伏準建中元年正月五日勑常參官授上後三日内舉
一人以自代者前件官器質端方性懷恬淡外和内敏㓗静
精微可以專刑憲之司參輕重之議況時名年輩俱在臣前
擢以代臣必允衆望伏乞天恩遂臣誠請謹録奏聞謹奏
　　　進撰平淮西碑文表(或无撰/文二字)
臣某言伏奉正月十四日勑牒以收復淮西羣臣請刻石紀
功明示天下爲將來法式(正月十四日勑牒或作某月日勑/牓牓字非是以或作巳或无復字)
(式/字)陛下推勞臣下允其志願使臣撰平淮西碑文者(推勞臣/下或作)
(推功/勞臣)聞命震駭心識顛倒非其所任爲愧爲恐經渉旬月不
敢措手(中謝渉旬/方作旬渉)竊惟自古神聖之君旣立殊功異德卓絶
之跡必有竒能博辯之士爲時而生持簡操筆從而寫之各
有品章條貫然後帝王之美巍巍煌煌充滿天地其載於書
則堯舜二典夏之禹貢殷之盤庚周之五誥於詩則玄鳥長
發歸美殷宗清廟臣工小大二雅周王是歌辭事相稱善并
失次(待或/作侍)乾坤之容日月之光知其不可繪畫強顔爲之以
塞詔㫖罪當誅死其碑文今巳撰成謹録封進無任慙羞戰
怖之至(謹上或有随表二字慙羞戰怖或作慚惶怖懼此下/或有謹奉表以聞三月二十五日臣愈誠惶誠恐頓)
(首頓首謹言二十三字○今按此或本以/聞下便著月日与今表式不同未詳其説)
　　　奏韓弘人事物狀
(古本云四月一日涯度羣夷簡/奉進止碑文宣賜韓弘一本)
右臣先奉恩勑撰平淮西碑文(或无恩字/或无勑字)伏縁聖恩以碑本
賜韓弘等今韓弘寄絹五百匹與臣充人事未敢受領謹録
奏聞伏聽進止謹奏
　　　謝許受韓弘物狀
臣某言今日品官第五文嵩至臣宅奉宣聖旨令臣受領韓
弘等所寄撰碑人事絹者恩隨事至榮與幸并慙抃怵惕罔
知所喻(中/謝)伏以上賛聖功臣子之職下霑羣帥文字所宜陛
失次(待或/作侍)乾坤之容日月之光知其不可繪畫強顔爲之以
塞詔㫖罪當誅死其碑文今巳撰成謹録封進無任慙羞戰
怖之至(謹上或有随表二字慙羞戰怖或作慚惶怖懼此下/或有謹奉表以聞三月二十五日臣愈誠惶誠恐頓)
(首頓首謹言二十三字○今按此或本以/聞下便著月日与今表式不同未詳其説)
　　　奏韓弘人事物狀
(古本云四月一日涯度羣夷簡/奉進止碑文宣賜韓弘一本)
右臣先奉恩勑撰平淮西碑文(或无恩字/或无勑字)伏縁聖恩以碑本
賜韓弘等今韓弘寄絹五百匹與臣充人事未敢受領謹録
奏聞伏聽進止謹奏
　　　謝許受韓弘物狀
臣某言今日品官第五文嵩至臣宅奉宣聖旨令臣受領韓
弘等所寄撰碑人事絹者恩隨事至榮與幸并慙抃怵惕罔
知所喻(中/謝)伏以上賛聖功臣子之職下霑羣帥文字所宜陛
下謙光自居勸勵爲事各賜立功節將碑文一通使知朝廷
備録勞效韓弘榮於寵賜遂寄縑帛與臣於臣何爲坐受厚
貺恩申上致利則臣歸慙戴兢惶舉措無地無任感恩慙懇
之至
朱文公校昌黎先生集卷之三十八
朱文公校昌黎先生集卷之三十九(考異音/釋附)
　　表狀
　　〇論捕賊行賞表
臣愈言臣伏見六月八日勑以狂賊傷害宰臣擒捕未獲陛
下悲傷震悼形於寢食特降詔書明立條格云有能捉獲賊
者賜錢萬貫仍加超授今下手賊等四分之内巳得其三其
餘兩人蓋不足計根尋蹤跡知自承宗再降明詔絶其朝請
又與王士則士平等官八日之制無不行者(士則士平或/作士平士則)獨
有賞錢尚未賜給羣情疑惑未測聖心(獨上或/有内字)聞𥘉載錢置
市之日市中觀者日數萬人巡繞瞻視咨嗟歎息旣去復來
以至日暮百姓小人重財輕義不能深逹事體但見不給其
賞便以爲朝廷愛惜此錢不守言信自近傳逺無由辯明且
出賞所以求賊今賊巳誅斬若無人捉獲國家何因得此賊
而正刑法也承宗何故而賜誅絶也士則士平何故與美官
也(因或/作由)三事旣因獲賊獲賊必有其人不給賞錢實亦難曉
假如聖心獨有所見審知不合加賞其如天下百姓及後代
乆逺之人哉(方无之/人字)况仐元濟承宗尚未擒滅兩河之地太
半未收隴右河西皆没戎狄所冝大明約束使信在言前號
令指麾以圖功利况自陛下即位巳來継有丕績(巳或作/以下同)斬
楊惠琳收夏州斬劉闢收劒南東西川斬李錡收江東縛盧
從史收澤潞等五州威德所加兵不汙刃收魏愽等六州致
張荗昭張愔收易定徐泗濠等五州創業巳來列聖功德未
有能髙於陛下者可謂赫赫巍巍光照前後矣此由天授陛
下神聖英武之德爲巨唐中興之君(由上或/有皆字)宗廟神靈所共
祐助勉強不巳守之以信(或作/道)則故地不足收而太平不難
致如乗快馬行平路遲速進退自由其心有所欲往無不可
者於此之時特宜示人以信孔子欲存信去食人非食不生
尚欲捨生以存信况可無故而輕棄也昔秦孝公用啇鞅爲
相欲富國強兵行令於國恐人不信立三丈之木於市南門
募人有能徙置北門者與五十金有一人徙之輒與五十金
秦人以君言爲必信法令大行國富兵強無敵天下三丈之
木非難徙也徙之非有功也孝公輒與之金者所以示其言
之必信也(言爲必信言之必信方从閣杭本兩句皆/无信字无理甚明亦足以見二本之謬矣)昔周成
王尚小與其弟叔虞爲戯削桐葉爲珪曰以晉封汝其臣史
佚因請擇日立叔虞爲侯成王曰吾與之戲耳史佚曰天子
無戯言言之則史書之禮成之樂歌之於是遂封叔虞於晉
(擇方从杭本似澤/又見杭本之謬)昔漢髙祖出黃金四萬斤與陳平恣其所
爲不問出入令謀項羽平用金間楚數年之間漢得天下論
者皆言漢髙祖深逹於利能以金四萬斤致得天下(逹或/作逺)以
此觀之自古以來未有不信其言而能有大功者亦未有不
費少財而能收大利者也(方无亦未至利者十三字〇今詳/文意上文引秦孝公周成王事故)
(此以未有不信而能成大功結之又引漢髙祖事故此以未/有不小費而能收大利結之不可欠闕方本但以酷信閣杭)
(之故不問可否直行刪去㪯正亦/不復載殊爲无理今悉𥙷而兄之)臣於告賊之人本無恩義
彼雖獲賞了不関臣所以區區盡言不避煩黷者欲令陛下
之信行於天下也(告或/作捕)伏望恕臣愚陋僻憃之罪而收其懇
𣢾誠至之心天下之幸非臣之幸也謹奉表以聞臣愈誠惶
誠恐
　　　論佛骨表
臣某言伏以佛者夷狄之一法耳自後漢時流入中國上古
未嘗有也(伏以或作臣伏聞或作臣聞流/上舊史有始字新史流作始)昔者黄帝在位百
年年百一十歳(或作一/百十)少昊在位八十年年百歳(或作/一百)顓頊
在位七十九年年九十八歳(新史无八字方云/考之丗紀非也)帝嚳(音酷髙/辛氏)
在位七十年年百五歳帝堯在位九十八年年百一十八歳
(百五歳百一十八歳/二語上或皆有一字)帝舜及禹年皆百歳(新史舜下有在位/字方云以上多帝)
(王丗紀/之文)此時天下太平百姓安樂壽考然而中國未有佛也
(而下方有此時二字舊史/无然而此三字今从新史)其後殷湯亦年百歳湯孫太戊在
位七十五年武丁在位五十九年書史不言其年壽所極推
其年數蓋亦俱不減百歳(五十九年新舊史无九字脱也言/方作定新舊史皆无年所極三字)
(方本无推其年數四字仐从新舊史/方本俱下有年字二史併无俱字)周文王年九十七歳武
王年九十三歳穆王在位百年此時佛法亦未入中國非因
事佛而致然也(入或/作至)漢明帝時始有佛法明帝在位纔十八
年耳(或无/耳字)其後亂亡相継運祚不長宋齊梁陳元魏巳下事
佛漸謹年代尤促惟梁武帝在位四十八年前後三度捨身
施佛宗廟之祭不用牲牢晝日一食止於菜果其後竟爲侯
景所逼餓死臺城國亦尋滅(八或作九方云新舊史梁/書亦可考晝新舊史作盡)事佛
求福乃更得禍(乃或作反乃/更或作乃反)由此觀之佛不足事亦可知矣
(事上或有信字新舊/史无事字有信字)髙祖始受隋禪則議除之當時羣臣材
識不逺不能深知先王之道古仐之宜推阐聖明以救斯弊
其事遂止臣常恨焉(材識新舊史作識見知新/舊史作䆒聖明或作明聖)伏惟睿聖文
武皇帝陛下神聖英武數千百年巳來未有倫比即位之𥘉
即不許度人爲僧尼道士又不許創立寺觀(不上方无即字/創上方无許字)
(新舊史/創作别)臣常以爲髙祖之志必行於陛下之手仐縱未能即
行豈可恣之轉令盛也(常新舊史作當時/二字新史无轉字)今聞陛下令羣僧
迎佛骨於鳯翔御樓以觀舁入大内又令諸寺遞迎供養臣
雖至愚必知陛下不惑於佛作此崇奉以祈福祥也(迎新史/作加或)
(作/相)直以年豐人樂徇人之心爲京都士庶設詭異之觀戯翫
之具耳安有聖明若此而肯信此等事哉(年豊人楽新舊史/作豊年之楽或无)
(設/字)然百姓愚冥易惑難曉苟見陛下如此將謂眞心事佛皆
云天子大聖猶一心敬信百姓何人豈合更惜身命(云上或/无皆字)
(敬倍新史作信向何人新舊史作微賤豈合更惜方/无豈合字而有於佛二字舊史无更字今从新史)焚頂燒
指百十爲羣解衣散錢自朝至暮轉相倣效惟恐後時老少
奔波棄其業次(焚頂上新史有以至字舊史有所以字謝本/作以至无故新舊史焚作灼燒作燔少作㓜)
(業次作/生業)若不即加禁遏更歴諸寺必有断臂臠身以爲供養
者傷風敗俗傳笑四方非細事也(或无/脔字)夫佛本夷狄之人與
中國言語不通衣服殊製口不言先王之法言身不服先王
之法服不知君臣之義父子之情(佛上新舊史无夫字下或/有者字不言新舊史作不)
(道)假如其身至仐尚在奉其國命來朝京師陛下容而接之
不過宣政一見禮賔一設賜衣一襲衛而出之於境不令惑
衆也(新舊史无至今二字奉下或无其字而岀之於或无而/於二字或无之字惑下舊史有於字新史惑作貳誤也)
况其身死巳乆枯朽之骨凶穢之餘豈冝令入宫禁(令新舊/史作以)
孔子曰敬鬼神而逺之古之諸侯行弔於其國尚令巫祝先
以桃茢(音列祝曰記君􁈜臣䘮以巫祝桃茢惡/之也鄭注桃鬼所惡茢葦苕可掃不祥)祓除不祥然
後進弔今無故取朽穢之物親臨觀之巫祝不先桃茢不用
羣臣不言其非御史不舉其失臣實恥之(祓閣杭蜀/本作拂)乞以此
骨付之有司投諸水火永絶根本断天下之疑絶後代之惑
(付下方无之字新舊史作付之水火无/有司投諸四字或无代字後新史作前)使天下之人知大聖
人之所作爲出於尋常萬萬也豈不盛哉豈不快哉(新史无/此二語)
佛如有靈能作禍崇凡有殃咎冝加臣身上天鑒臨臣不怨
悔無任感激懇悃之至(崇或/作福)謹奉表以聞臣某誠惶誠恐
　　　潮州刺史謝上表(或无刺/史字)
臣某言臣以狂妄戇愚不識禮度上表陳佛骨事言渉不敬
正名定罪萬死猶輕(新史作/莫塞)陛下哀臣愚忠恕臣狂直謂臣
言雖可罪心亦無他特屈刑章以臣爲潮州刺史既免刑誅
又獲禄食聖恩弘大天地莫量破腦刳心豈足爲謝臣某誠
惶誠恐頓首頓首臣以正月十四日蒙恩除潮州刺史即日
奔馳上道經渉嶺海水陸萬里(正上或有仐年字/上道或作就路)以仐月二
十五日到州上訖與官吏百姓等相見具言朝廷治平天子
神聖威武慈仁子養億兆人庶無有親踈逺邇(方无/具字)雖在萬
里之外嶺海之陬待之一如畿甸之閒輦轂之下有善必聞
有惡必見早朝晚罷兢兢業業惟恐四海之内天地之中一
物不得其所故遣刺史面問百姓疾苦苟有不便得以上陳
(面或/作親)國家憲章完具爲治日乆守令承奉詔條違犯者鮮雖
在蠻荒無不安泰聞臣所稱聖德惟知鼓舞讙呼不勞施爲
坐以無事臣某誠惶誠恐頓首頓首臣所領州在廣府極東
界上去廣府雖云纔二千里然來往動皆經月過海口下惡
水濤瀧壯猛難計程期(經舊史作逾程期/新舊史作期程)颺風鰐魚患禍不
測州南近界漲海連天毒霧瘴氛日夕發作(州南近界或/作州之南境)臣
少多病年纔五十髪白齒落理不乆長加以罪犯至重所處
又極逺惡憂惶慙悸死亡無日單立一身朝無親黨居蠻夷
之地與魑魅爲羣苟非陛下哀而念之誰肯爲臣言者(爲羣/新舊)
(史作/同羣)臣受性愚陋人事多所不通惟酷好學問文章未嘗一
日暫廢實爲時輩所見推許(舊史無所見/字許或作表)臣於當時之文亦
未有過人者至於論述陛下功德與詩書相表裏作爲歌詩
薦之郊廟紀泰山之封鏤白玉之牒鋪張對天之閎休揚厲
無前之偉蹟編之乎詩書之䇿而無愧措之乎天地之間而
無虧雖使古人復生臣亦未肯多讓(乎新舊史並作於雖使/作縱臣亦新舊史並无)
(亦字多讓新史无多字/杭本併无二字无非是)伏以大唐受命有天下四海之内莫
不臣妾南北東西地各萬里(大新史/作皇)自天寳之後政冶少怠
文致未優武尅不剛孽臣姦隸蠧居棊處摇毒自防外順内
悖父死子代以祖以孫如古諸侯自擅其地不貢不朝六七
十年(憂舊史作復孽或作嬖不貢/不朝新舊史作不朝不貢)四聖傳序以至陛下陛下
即位以來躬親聽断旋乾轉坤關機闔開雷厲風飛日月所
照天戈所麾莫不寧順大宇之下生息理極(寕新舊/史作從)髙祖創
制天下其功大矣而治未太平也太宗太平矣而大功所立
咸在髙祖之代非如陛下承天寳之後接因循之餘六七十
年之外赫然興起南面指麾而致此巍巍之治功也(巍下方/无之字)
(治功作/功治)冝定樂章以告神明東廵泰山奏功皇天具著顯庸
明示得意使永永年代服我成烈(年下方无代字舊/史年伐作万年)當此之
際所謂千載一時不可逢之嘉㑹(際或作時一/上或有之字)而臣負罪嬰
舋自拘海島戚戚嗟嗟日與死迫曽不得奏薄伎於從官之
内隸御之間窮思畢精以贖罪過懷痛窮天死不閉目瞻望
宸極魂神飛去(罪過新舊史作前/過去或作迭非是)伏惟皇帝陛下天地父母
哀而憐之無任感恩戀闕慙惶懇迫之至謹附表陳謝以聞
　　賀冊尊號表
臣某言臣伏聞宰相公卿百官及關輔百姓耆耋等以陛下
功崇德鉅天成地平宜加號於殊常以昭示於來代陳請懇
至(句)于再于三(代方作載陳請懇至于再于三/或作載陳情欵懇倒再三非是)陛下仰稽乾
符俯順人志乃以新秋首序令月吉辰發揚鴻休膺受顯冊
天人合慶日月揚光環海之閒含生之類歡欣踊躍以歌以
舞(合或作交環海之閒或作寰海/之中以歌以舞或作以舞以歌)臣某誠歡誠喜頓首頓首
臣聞體仁長人之謂元發而中節之謂和無所不通之謂聖
妙而無方之謂神(長上方有以字无人字/妙而或作妙筭下同)經諱天地之謂文
戡定禍亂之謂武先天不違之謂法天道濟天下之謂應道
伏惟元和聖文神武法天應道皇帝陛下子育億兆視之如
傷可謂體仁以長人矣喜怒以類刑賞不差可謂發而中節
矣明照無私幽隱畢逹可謂無所不通矣發號出令雲行雨
施可謂妙而無方矣三光順軌草木遂長可謂經緯天地矣
除剗㓂盗宇縣清夷可謂戡定禍亂矣風雨以時祥瑞輻湊
可謂先天而天不違矣國内無饑寒四夷皆朝貢可謂道濟
天下矣(囯下或无内字/朝上或无皆字)衆美備具名實相當赫赫巍巍超今
冠古方當議明堂辟雍之事撰泰山梁父之儀􁄭三代之逸
禮𥙷百王之漏典時乗六龍肆覲東后(議或作講或上别有/謂字撰下或有集字)
微臣幸生聖代觸犯刑章假息海隅死亡無日瞻望宸極心
䰟飛揚有永棄之悲無自新之望曾不得與鳥獸率舞蠻夷
縱觀爲比衘酸抱痛且恥且慙無任感恩戀闕懇迫彷徨之
至(与或作如彷/徨或作傍惶)謹奉表陳賀以聞
　　　袁州刺史謝上表(或无刺/史字)
臣某言臣以去年正月上䟽論佛骨事先朝恕臣愚直不加
大罪自刑部侍郎貶授潮州刺史伏遇其年七月十三日恩
赦至其年十月二十四日準例量移改授袁州刺史以今月
八日到任上訖臣某誠歡誠喜頓首頓首伏以州小地狹稅
賦及時人安吏循閭里無事微臣惟當布陛下惟新之澤守
國家太平之規勸以耕桑使無怠隋而巳臣以愚陋無堪累
䝉朝廷奬用掌誥西掖司刑南宫顯榮頻煩稱效寂蔑又蒙
赦其罪累授以方州德重恩弘身微命賤無階答謝惟積慙
惶無任感恩慙惕之至謹差軍事副將郝泰奉表陳謝以聞
　　○賀皇帝即位表
臣某言伏聞皇帝陛下以閏正月三日䖍奉遺詔昭升大位
(或无三日二/字升方作承)天地神祇永有依歸華夏蠻貊永有承事神人
交慶日月貞明臣某誠歡誠喜頓首頓首臣聞王者必爲天
所相爲人所歸上符天心下合人志然後奄有四海以君萬
邦伏惟皇帝陛下承列聖之丕績當中興之昌運爰自主鬯
春宫齒胄國學孝友之美實形四方英偉之姿乆動羣聽及
𥘉嗣位遐邇莫不歡心爰降詔書老㓜或至垂泣(或作/涕)舉用
俊乂流竄姦邪雖虞舜之去四兇舉十六相不能過也天下
翹首以望太平天下傾心以觀至化臣某誠歡誠喜頓首頓
首臣聞昔者堯舜以吁嗟君臣相戒以致至治周文王以憂
勤日中不食以和萬民故能澤流無窮名配日月伏惟皇帝
陛下儀而象之以永多福天下幸甚天下幸甚微臣往因言
事得罪先朝守郡逺方拘限條制不獲奔走稱慶闕庭無任
欣歡踊躍感恩戀闕之至(守郡或作僻/守制方作例)謹奉表以聞
　　　賀赦表
臣某言伏奉二月五日制書大赦天下常赦所不原者咸蒙
除罪與之更始令得自新(方无/蒙字)恩浹幽明慶溢寰海臣某誠
歡誠喜頓首頓首臣聞王者必於嗣位之始降非常之恩所
以象德乾坤同明日月伏惟皇帝陛下文思聦明聖神睿哲
發號出令雲行雨施懼刑政之或差憐鰥寡之重困知事乆
之滋弊慮法訛之益姦罪人悉原墜典咸舉生恩旣及於四
海和氣遂充於八紘臣某誠歡誠喜頓首頓首微臣往因論
事獲譴海隅旋沐朝獎待罪山郡未離貶竄之地忽逢曠蕩
之恩踊躍欣歡實倍常品限以官守不獲隨例穪慶闕廷無
任感恩戀闕之至謹奉表陳賀以聞
　　　賀冊皇太后表
臣某言伏承閏正月二十七日皇太后光膺令典受冊宫闈
歡心始自於内朝孝理遂形於寰海臣某誠歡誠喜頓首頓
首皇太后夙賛先皇弼成至化誕生明聖纉継鴻休華胥實
賛於軒圖文母有光於周道恭惟懿德克配前芳皇帝陛下
出震承乾垂衣御極式展臣子之志以明教化之源禮命載
崇華夷同慶同待罪外郡不獲隨例稱賀闕廷無任踊躍欣
歡之至(賀或/作慶)謹奉表陳賀以聞
　　　賀慶雲表
臣某言臣所領州仐月十六日申時有慶雲見於西北至暮
方散臣及舉州官吏百姓等無不見者五采五色光華不可
徧觀非煙非雲(孫曰史記天官書若煙非煙若雲非/雲郁郁紛紛蕭索輪囷是謂慶雲)容狀鉅
能詳述抱日増麗浮空不收旣變化而無窮亦卷舒而莫定
斯爲上瑞實應太平臣某誠歡誠喜頓首頓首謹按沈約宋
書云慶雲五色者太平之應又據孝經援神契曰王者德至
山陵則慶雲出故黃帝因之以紀事虞舜由之而作歌(陵或/作澤)
又按季夏六月土王用事其日景戍亦主於土西北方者京
師所在土爲國家之德祥見京師之位旣徴於古又驗於今
(王方作正○今按暦家四季之月土王用亊各十八/日今云六月明當作王景成以暦推之十六日也)伏惟皇
帝陛下德合覆載道光軒虞嗣位之𥘉禎祥継至昇平之符
旣兆仁壽之域以躋(以或/下巳)微臣往在先朝以論事得罪身居
貶黜之地目覩殊常之慶抃躍欣幸實倍常情伏乞宣付史
官以彰聖德所致瞻戀闕廷心䰟飛馳無任欣抃踊躍之至
(馳下或有並圖奉進四字或/附於下文奉表陳賀之下)謹差某官奉表陳賀以聞
　　　舉張惟素自代狀一首　國子監
　　中散大夫守左散騎常侍上柱國賜紫金魚袋張惟素
右伏凖建中元年正月五日制常參官上後三日舉一人自
代者前件官文斈治行衆所推與累歴中外資序巳深(序或/作考)
和而不同静而有守敦厚退讓可以訓人臣所不如輒舉自
代謹録奏聞
　　　舉韓泰自代狀　袁州
　　使持節漳州諸軍事守漳州刺史韓泰
右伏凖建中元年正月五日制常參官及刺史授上訖三日
内舉一人自代者前伴官詞學優長才器端實早登科第亦
更臺省往因過犯貶黜至仐十五餘年自領漳州悉心爲洽
官吏懲懼不敢爲非百姓安寧並得其所臣在潮州之日與
其州界相接臣之政事逺所不如乞以代臣庶爲允當謹録
奏聞
　　　慰國哀表
臣某言伏奉正月二十七日詔書大行皇帝奄棄萬國承詔
哀惶號踊無地伏惟聖情何可堪處大行皇帝功濟寰區仁
霑動植奉諱之日率土崩心凡在臣子不勝殞製伏惟陛下
痛貫宸極聖情難居臣拘守逺郡不獲匍匐奉慰瞻望闕庭
且悲且戀謹奉表陳慰以聞
　　　與薦張籍狀(或有囯/子監字)
　　　登仕郎守秘書省校書郎張籍
右件官學有師法文多古風沈黙靜退介然自守聲華行實
光映儒林臣當司見闕國子監博士一貟生徒藉其訓導伏
乞天恩特授此官以彰聖朝崇儒尚德之道謹録奏聞伏聽
勑㫖
　　　請上尊號表(或有囯/子監字)
臣某言臣得所管國子太學廣文四門及書筭律等士館學
生沈周封等六百人狀(或无/得字)稱身雖賤微然皆以選擇得備
學生讀六㙯之文脩先王之道粗有知識皆由上恩今天子
整齊乾坤出入神聖(或无/今字)經營乎無爲之業游息乎混元之
宫不謀於廷不戰於野坐收冀部旋定幽都析木天街星宿
清潤北嶽醫閭神鬼受職(𥙷注後山詩話退之上尊號曰析/木天街云云子曾子賀赦曰鈎陳)
(太微星緯咸若崑崙渤澥濤波不驚丗莫能輕重之也○析/木天街北岳毉閭方云皆以幽兾言也天文志昴爲天街属)
(冀州自尾十度至南斗十一度爲析木属出州北岳常山王/定州恒陽在古冀州之域也毉閭周礼聀方氏幽州其鎮毉)
(閭也○今按此長慶/元年刘緫納上時也)地彌天區界軼海外舜之十有二州周
之千七百國章玄所歩禹契所書四面輻輳各脩貢職(章玄/所歩)
(山海經云禹使大章歩目東極至于西垂二億三萬三千五/百里七十一歩又使竪亥自南極尽於北垂二億三萬三千)
(五百里七/十一歩)西戎之首北虜之渠怛威愧德失據狼狽收其種
落逃遁逺去來献羊馬千里不絶功旣如此德又如彼(或作/如何)
(非/是)爰𥘉嗣位首去姦嬖隨所顧指應時清寜(嬖或/作孽)哀天下之
鰥寡釋四海之欎結左右前後莫匪俊良小大之材咸盡其
用無所誅詰一和以仁由是五穀歳登百瑞時見六府三事
惟序惟歌昔者媧皇殺黒龍以濟冀州(孫曰淮南子女媧煉/五色石以補蒼天断)
(鼇足以立四極殺黑龍以/済冀州積芦灰以止淫水)堯誅九嬰以定下土(孫曰淮南子/堯使羿誅鑿)
(齒於疇華之野殺/九嬰於㐫水之上)血兵刓(五官切/剸也)刃僅就厥功以方吾君一
何逺也(媧皇殺黑龍堯誅九/嬰二亊並見淮南子)堯之在位七十餘載戒飭咨嗟
以致平治孔子之聖自云三年有成今自嗣位以來歳有餘
耳臻此功德其何捷哉置郵傳命未足以諭以非常之功襲
尋常之號以冠古之美屈守文之名臣子之誠闕而不奏天
號人稱不滿事實斯亦縉紳先生之過也(臣子或/作臣下)謂臣官居
師長不言謂何考其所陳中於義理天人合願不謀而同非
臣之愚所敢隱蔽輒冒死以聞伏乞天恩特允誠志令公卿
大夫得竭心慮取正於經以定大號有司備禮擇日以頒天
下幸甚天下幸甚臣某誠惶誠恐(方本无臣/某下六字)
　　　舉韋顗自代狀一首　尚書兵部
　　中散大夫守大理少卿驍騎尉韋顗
右伏凖建中元年正月五日制常參官上後三日舉一人自
代者前件官學識該逹器量弘深朝推直道代仰清節顯映
班序十五年餘夷險一致風猷益茂屈居少列未副羣情文
昌政本侍郎官重尚德之舉顗宜當之乞廽臣所授庶弭官
謗謹録奏聞謹奏
朱文公校昌黎先生集卷之三十九
朱文公校昌黎先生集卷之四十(考異音/釋附)
　○表狀
　　　論孔戣致仕狀(方无孔/戣字)
　某官某
右臣與孔戣同在南省爲官數得相見(或无/同字)戣爲人守節清
苦議論平正今年纔七十筋力耳目未覺衰老憂國忘家用
意深逺所謂朝之耆德老成人者臣知戣上䟽求致仕故往
看戣戣爲臣言巳蒙聖主允許伏以陛下優賢尚齒見戣頻
上三䟽言詞懇到重違其意遂即許之此誠陛下仁德之至
然如戣輩在朝不過三數人實可爲國愛惜自古以來及聖
朝故事年雖八九十但視聽心慮苟未昏錯尚可顧問委以
事者雖求退罷無不殷勤留止優以禄秩不聽其去以明人
君貪賢敬老之道也禮大夫七十而致事若不得謝則必賜
之几杖安車(礼下或有日字致事方作/致仕○今按礼記作事)七十求退人臣之常
禮若有德及氣力尚壯則君優而留之不必年過七十盡許
致事也詩曰雖無老成人尚有典刑此言老成人重於典刑
不可不惜而留也今戣幸無疾疹但以年當致事據禮求退
陛下若不聽許亦無傷於義而有貪賢之美況左丞職事亦
極清簡若戣尚以繁要爲辭自可别授秩崇而務少者今中
外之臣有年過於戣尚未得退戣獨何人得遂其願(其或/作所)然
人皆求進戣獨求退尤可賢重臣所領官無事不敢請對(或/无)
(領/字)蒙陛下厚恩苟有所見不敢不言伏望聖恩特垂察納
　　舉馬揔自代狀　京兆府
銀青光禄大夫檢校尚書右僕射兼户部尚書馬揔
右伏凖建中元年正月五日制常參官上後三日舉一人自
代者伏以近者京尹用人稍輕所以市井之間盗賊未㫁郊
野之外疲瘵尚多(方无近者至所以/十字市井作畿甸)前件官文武兼資寛猛
得所累更方鎮皆有功能若以代臣實爲至當謹録奏聞謹
奏
　　　賀雨表
臣某言臣聞聖人之德與天地通誠發於中事應於外始聞
其語今見其眞臣誠歡誠喜頓首頓首伏以季夏以來雨澤
不降臣職司京邑所禱實頻青天湛然旱氣轉甚陛下憫兹
黎庶有事山川中使纔出於九門隂雲巳垂於四野龍神效
職雷雨應期(雷或/作雲)嘉榖奮興根葉肥潤抽莖展穗不失時宜
人和年豐莫大之慶微臣幸蒙寵任獲覩殊祥慶抃歡呼倍
於常品無任踴躍之至謹奉表陳賀以聞
　　　賀太陽不虧狀(狀蜀本/作表)
司天臺奏今月一日太陽不虧
右司天臺奏今日辰卯閒太陽合虧陛下敬畏天命克巳脩
身誠發於中災銷於上自卯及巳當虧不虧(及或/作至)雖隔隂雲
轉更明㓪比於常日不覺有殊天且不違慶孰爲大臣官忝
京尹親覩殊祥欣感之誠實倍常品謹奉狀賀以聞(狀下或/有陳字)
　　　舉張正甫自代狀　尚書兵部(再除/日)
　通議大夫守右散騎常侍上柱國南陽縣開國子食邑五
　百户賜紫金魚袋張正甫
右臣蒙恩除尚書兵部侍郎伏凖建中元年正月五日制常
參官上後三日舉一人自代者前件官禀正直之性懷剛毅
之姿嫉惡如仇讎見善若饑渴備更内外灼有名聲年齒雖
髙氣力逾勵(力或/作志)甘貧苦節不愧神明可謂古之老成朝之
碩德乆處散地實非所宜乞以代臣以副公望
　　袁州申使狀
　使司牒州牒
右自今月二日後毎奉公牒牒尾故牒字皆爲謹牒宇有異
於常𥘉不敢陳論以爲錯誤今旣頻奉文牒前後並同在愈
不勝戰懼之至伏乞仁恩特令改就常式以安下情
　　　國子監論新注學官牒
國子監應今新注學官等牒凖今年赦文委國子祭酒選擇
有經藝堪訓導生徒者以充學官近年吏部所注多循資叙
不考藝能至令生徒不自勸勵伏請非專誦經傳博渉墳史
及進士五經諸色登科人不以比擬其新受官(受或/作授)上日必
加研試然後放行上副聖朝崇儒尚學之意具狀牒上吏部
仍牒監者謹牒
　　　黃家賊事冝狀
一臣去年貶嶺外刺史其州雖與黃家賊不相鄰接然見往
來過客并諳知嶺外事人所說至精至熟(一或作右或有伏/以字諳方作諸)
其賊並是夷獠亦無城郭可居依山傍險自稱洞主衣服言
語都不似人尋常亦各營生急則屯聚相保比縁邕管經略
使多不得人德旣不能綏懷威又不能臨制侵欺虜縛以致
怨恨蠻夷之性易動難安遂至攻劫州縣侵暴平人或復私
讎或貪小利或聚或散終亦不能爲事近者征討本起於裴
行立陽旻此兩人者本無逺慮深謀意在邀功求賞(此下或/有時字)
亦縁見賊未屯聚之時將謂單弱立可摧破爭獻謀計惟恐
後時朝廷信之遂允其請自用兵巳來已經二年前後所奏
殺獲計不下一二萬人(方无下巳字○今按恐當/刪上巳字万上或无二字)儻皆非虚
賊巳尋盡至今賊猶依舊足明欺罔朝廷邕容兩管因此凋
弊殺傷疾患十室九空(因或作内經二/字患或作疫)百姓怨嗟如出一口
陽旻行立相繼身亡實由自邀功賞造作兵端人神共嫉以
致殃咎(自方作身/嫉或作怒)陽旻行立事旣巳往今所用嚴公素者亦
非撫御之才不能别立規模依前還請攻討(素或/作集)如此不巳
臣恐嶺南一道未有寜息之時
一昨者併邕容兩管爲一道深合事宜(或无/併字)然邕州與賊逼
近容州則甚懸隔其經略使若置在邕州與賊隔江對岸兵
鎭所處物力必全一則不敢輕有侵犯一則易爲逐便控制
今置在容州則邕州兵馬必少賊見勢弱易生姦心伏請移
經略使於邕州其容州但置刺史實爲至便
一比者所發諸道南討兵馬例皆不諳山川不伏水土遠郷
覉旅疾疫殺傷(伏或/作服)臣自南來見說江西所發共四百人曾
未一年其所存者數不滿百(方无/者字)岳鄂所發都三百人其所
存者四分纔一續添續死每發倍難若令於邕容側近召募
添置千人便割諸道見供行營人數糧賜均融充給所費旣
不增加而兵士又皆使習長有守備不同客軍守則有威攻
則有利
一自南討巳來賊徒亦甚傷損察其情理厭苦必深大抵嶺
南人稀地廣賊之所處又更荒僻假如盡殺其人盡得其地
在於國計不爲有益容貸羈縻比之禽獸來則捍禦去則不
追亦未虧損朝廷事勢以臣之愚若因改元大慶赦其罪戾
遣一郎官御史親往宣諭必望風降伏讙呼聽命(呼方/作呌)仍爲
擇選有材用威信諳嶺南事者爲經略使處理得宜自然永
無侵叛之事(有方作其/理或作置)
　　　應所在典貼良人男女等狀
(方无在字或又无等字方云二狀皆袁州/進○今按狀云往任袁州刺史方説非是)
應所在典貼良人男女等
(此是狀首標目所論事与前卷賀白龜狀体/正同猶今之貼黄及狀眼也方本刪去非是)
右準律不許典貼良人男女作奴婢驅使臣往任袁州刺史
日檢青州界内得七百三十一人竝是良人男女準律計傭
折直一時放免(責或作到計/上或有例字)原其本末或因水旱不熟或因
公私債負遂相典貼漸以成風名目雖殊奴婢不别鞭笞役
使至死乃休旣乖律文實虧政理袁州至小尚有七百餘人
天下諸州其數固當不少今因大慶伏乞令有司重舉舊章
一皆放免仍勒長吏嚴加檢責如有隱漏必重科懲則四海
蒼生孰不感荷聖德以前件如前謹具奏聞伏聽勑㫖
　　　論淮西事宜狀(方无/狀字)
右臣伏以淮西三州之地自少陽疾病去年春夏巳來圗爲
今日之事有職位者勞於計慮撫循奉所役者修其器械防
守金帛糧畜耗於賞給(勞於或作勞其非/是耗於或作匱于)執兵之卒四向侵
掠農夫織婦㩦持㓜弱餉於其後雖時侵掠小有所得力盡
筋疲不償其費(餉或作/飽非是)又聞畜馬甚多自半年巳來皆上槽
櫪譬如有人雖有十夫之力自朝及夕常自大呼跳躍𥘉雖
可畏其勢不乆必自委頓乗其力衰三尺童子可使制其死
命況以三小州殘弊因劇之餘而當天下之全力其破敗可
立而待也(待下方有/之字非是)然所未可知者在陛下斷與不斷耳夫
兵不多不足以必勝必勝之師必在速戰(以下必/或作取)兵多而戰
不速則所費必廣兩界之閒疆場之上日相攻劫必有殺傷
近賊州縣徴役百端農夫織婦不得安業或時小遇水旱百
姓愁苦當此之時則人人異議以惑陛下之聽(下或有/矣字)陛下
持之不堅半塗而罷傷威損費爲弊必深所以要先决於心
詳度本末事至不惑然可圖功(然新史作乃方云然猶然後/也下文然可集事然擬許其)
(承継皆一義〇今按此盖當時俗/躰如此故公狀中用之不欲改也)爲統帥者盡力行之於前
而參謀議者盡心奉之於後内外相應其功乃成昔者殷髙
保聚以備㓂賊若令召募立可成軍若要添兵自可取足賊
平之後易使歸農伏請諸道先所追到行營者悉令却牒歸
本道據行營所追人額器械弓矢一物巳上悉送行營充給
(却下方无牌字據下或无行字給上或无充字〇今按上/下文勢合有行字行下更合有營字其理甚明今輒補足)所
召募人兵數旣足加之敎練三數月後諸道客軍一切可罷
比之徴發逺人利害懸隔
一繞逆賊州縣堡柵等各置兵馬都數雖多毎處則至少又
相去闊逺難相應接所以數𬒳攻劫致有損傷(至上或/有兵字)今若
分爲四道毎道各置三萬人擇要害地屯聚一處使有隱然
之望(或无分字隱方作殷〇按漢/書隱若一敵囯方本非是)審量事勢乗時逐利可入
則四道一時俱發使其狼狽驚惶首尾不相救濟(四或/作諸)若未
可入則深壁高壘以逸待勞自然不要諸處多置防備臨賊
小縣可収百姓於便地作行縣以主領之使免散失
一蔡州士卒爲元濟迫脅勢不得巳遂與王師交戰原其本
根皆是國家百姓進退皆死誠可閔傷宜明勑諸軍使深知
此意當戰鬭之際固當以盡敵爲心若形勢巳窮不能爲惡
者不須過有殺戮喻以聖德放之使歸銷其兇悖之心貸以
生全之幸自然相率棄逆歸順
一論語曰欲速則不逹見小利則大事不成比來征討無功
皆由欲其速捷有司計筭所費苟務因循小不如意即求休
罷河北淮西等見承前事勢知國家必不與之持乆併力苦
戰幸其一勝即希冀恩赦朝廷無至忠憂國之人不惜傷損
威重因其有請便議罷兵往日之事患皆然也(往或/作近)臣愚以
爲淮西三小州之地元濟又甚庸愚而陛下以聖明英武之
姿用四海九州之力除此小冦難易可知太山壓卵未足爲喻
一兵之勝負實在賞罰賞厚可令廉士動心罰重可令凶人
喪魄(廉方作/戦非是)然可集事不可愛惜所費憚於行刑(然或/作則)
一淄青恒冀兩道與蔡州氣類略同今聞討伐元濟人情必
有救助之意(伐或作/罰下同)然皆闇弱自保無暇虚張聲勢則必有
之至於分兵出界公然爲惡亦必不敢宜特下詔云蔡州自
呉少誠巳來相承爲節度使亦微有功效少陽之殁(陽或作/誠非是)
朕亦本擬與元濟恐其年少未能理事所以未便處置待其
稍能緝綏然擬許其承繼令忽自爲狂勃侵掠不受朝命事
不得巳所以有此討伐(擬或作後/勃或作悖)至如淄青恒州范陽等道
祖父各有功業相承命節年歳巳乆朕必不利其土地輕有
改易各宜自安(節下或有制字或有制字而无節字○今按/李德𥙿之討澤潞正用此䇿以伐其交丗以)
(爲竒不知韓/公巳言之矣)如妄自疑懼敢相扇動朕即赦元濟不問迴軍
討之自然破膽不敢妄有異說
以前件謹録奏聞伏乞天恩特賜裁擇謹奏
　　　論變鹽法事宜狀
(長慶二年張平叔爲户部侍郎上䟽請官自賣塩/可以富國強兵陳利害十八條詔下其說令公卿)
(詳議公与韋處厚條詰之事遂不行平叔所陳十/八條此可見者十六方云白楽天行平叔判度支)
(詞曰計能析秋毫吏畏如夏日東坡曰此必小人/也按柳氏家訓平叔後以贓敗窮失官錢四十万)
(緡是宜以此終也○樊曰食貨志云自兵㒷河北/塩法羇縻而巳至皇甫鎛又奏置㩁塩法如江淮)
(㩁法犯禁歲多及田弘正㪯魏博帰朝穆宗命河/北罷搉䀋户部侍郎張平叔議搉塩法弊請官糴)
(塩可以冨囯詔公卿議可否中書舎人韋處厚兵/部侍郎韓愈詰之以爲不可平叔屈服平叔所陳)
(利害凡十八條公爲隨條分/析処厚則發十難以折之云)
　張平叔所奏塩法條件
右奉勑將變塩法事貴精詳宜令臣等各陳利害可否聞奏
者平叔所上變法條件臣終始詳度恐不可施行各隨本條
分析利害如後
一件平叔請令州府差人自糶官塩収實估匹段省司凖舊
例支用自然獲利一倍巳上者臣令通計所在百姓貧多富
少除城郭外有見錢糴塩者十無二三多用雜物及米穀愽
易塩商利歸於巳無物不取或從賖貸升斗約以時熟填還
用此取濟兩得利便令令州縣人吏坐鋪自糶利不關巳罪
則加身不得見錢及頭叚物恐失官利必不敢糶變法之後
百姓貧者無從得塩而食矣求利未得歛怨巳多自然坐失
塩利常數所云獲利一倍臣所未見
一件平叔又請郷村去州縣逺處令所由將塩就村糶易不
得令百姓闕塩者臣以爲郷村逺處或三家五家山谷居住
不可令人吏將塩家至户到多將則糶貨不盡少將則得錢
無多(无或/作不)計其往來自充糧食不足比來商人或自負擔斗
石往與百姓愽易所冀平價之上利得三錢兩錢不比所由
爲官所使到村之後必索百姓供應所利至少爲弊則多此
又不可行者也
一件平叔云所務至重須令廟堂宰相充使臣以爲若法可
行不假令宰相充使若不可行雖宰相爲使無益也(下若字/或作令)
(或有若字无/下十一字)又宰相者所以臨察百司考其殿最(或无者字/或无又者)
(二/字)若自爲使縱有敗闕遣誰舉之此又不可者也
一件平叔又云法行之後停減鹽司所由糧課年可收錢十
萬貫(方无一件字○今按此/别是一條當有一件字)臣以爲變法之後弊隨事生尚
恐不登常數安得更望贏利
一件平叔欲令府縣糶鹽毎月更加京兆尹料錢百千司録
及兩縣令毎月各加五十千其餘觀察及諸州刺史縣令録
事參軍多至毎月五十千少至五千三千者臣仐計此用錢
巳多其餘官典及廵察手力所由等糧課仍不在此數通計
所給毎歳不下十萬貫未見其利所費巳廣平叔又云停鹽
司諸色所由糧課約毎歳合減得十萬貫錢(或無所/由二字)仐臣計
其新法亦用十萬不啻减得十萬却用十萬所亡所得一無
贏餘也平叔又請以糶鹽多少爲刺史縣令殿最多者遷轉
不拘常例如闕課利依條科責者刺史縣令職在分憂今惟
以鹽利多少爲之升黜不復考其治行非唐虞三載考黜陟
幽明之義也
一件平叔請定鹽價每斤三十文又毎二百里毎斤價加收
二文以充脚價量地逺近險易加至六文脚價不足官與岀
名爲毎斤三十文其實巳三十六文也(也上方/无文字)仐鹽價京師
每斤四十諸州則不登此變法之後祗校数文於百姓未有
厚利也(祇方/作只)脚價用五文者官與出二文(用或作每/二或作三)用十文
者官與出四文是鹽一斤官糶得錢名爲三十其實斤多得
二十八少得二十六文折長𥙷短毎斤收錢不過二十六七
百姓折長𥙷短毎斤用錢三十四則是公私之閒毎斤常失
七八文也下不及百姓上不歸官家積數至多不可遽筭以
此言之不爲有益平叔又請令所在及農隙時併召車牛般
鹽送納都倉不得令有闕絶者州縣和雇車牛百姓必無情
願事須差配然付脚錢百姓將車載鹽所由先皆無檢齊集
之後始得載鹽及至院監請受又須待其輪次不用門户皆
𬒳停留輸納之時人事又别凡是和雇無不皆然百姓寧爲
私家載物取錢五文不爲官家載物取十文錢也(文下或/无錢字)不
和雇則無可載鹽和雇則害及百姓此又不可也
一件平叔稱停減鹽務所由收其糧課一歳尚得十萬貫文
(尚或/作計)仐又稱旣有廵院請量閑劇留官吏於倉場勾當要害
守捉少置人數優恤糧料嚴加把捉如有漏失私糶等並凖
條處分者平叔所管鹽務所由人數有幾量留之外收其糧
課一歳尚得十萬貫此又不近理也比來要害守捉人數至
多尚有漏失私糶之弊仐又減置人數謂能私鹽断絶此又
於理不可也
一件平叔云變法之後歳計必有所餘日用還恐不足謂一
年巳來且未責以課利後必數倍校多者此又不可方仐國
用常言不足若一歳頓闕課利爲害巳深雖云明年校多豈
可懸保此又非公私蓄積尚少之時可行者也
一件平叔又云浮寄姦猾者轉富土著守業者日貧若官自
糶鹽不問貴賤貧富士農工啇道士僧尼并兼游惰因其所
食盡輸官錢并諸道軍諸使家口親族遞相影占不曽輸稅
若官自糶鹽此輩無一人遺漏者臣以此數色人等官未自
糶鹽之時從來糴鹽而食不待官自糶然後食鹽也(糴上或/有來字)
(○今按文勢恐來字上/更有從字仐亦𥙷足)若官不自糶鹽此色人等不糶鹽而
食官自糶塩即糴而食之則信如平叔所言矣若官自糶與
不自糶皆常糴塩而食則今官自糶亦無利也所謂知其一
而不知其二見其近而不見其逺也國家榷塩糶與商人商
人納榷糶與百姓(國或/作官)則是天下百姓無貧富貴賤皆巳輸
錢於官矣不必與國家交手付錢然後爲輸錢於官也
一件平叔云𥘉定兩稅時絹一匹直錢三千今絹一匹直錢
八百百姓貧虚或先取粟麥價及至收穫悉以還債又充官
税顆粒不殘若官中糶塩一家五口所食塩價不過十錢隨
日而輸不勞驅遣則必無舉債逃亡之患者(㪯債或/作㪯賃)臣以爲
百姓困弊不皆爲塩價貴也今官自糶塩與依舊令商人糶
其價貴賤所校無多通計一家五口所食之塩平叔所計一
日以十錢爲率一月當用錢三百是則三日食塩一斤一月
率當十斤(三日是方作三百六十足云或云六十字恐羡非/盖塩每斤巳當三十六文月當十斤則三百六十)
(也足或作是属下句○今按平叔所定塩價一斤止三十文/韓公通計民間所加脚費多者一月或至三十六文耳其地)
(近者自不及此難預計也故此上文但云一日以十錢爲率/則一月安得用三百六十乎其六十字當依或説刪去足改)
(作是而属/下句爲當)新法實價與舊毎斤不校三四錢以下通計五口
之家以平叔所約之法計之賤於舊價日校一錢月校三十
不滿五口之家所校更少然則改用新法百姓亦未免窮困
流散也𥘉定稅時一匹絹三千今只八百假如特変塩法絹
價亦未肯貴五口之家因変塩法日得一錢之利豈能便免
作債収穫之時不𬒳徴索輸官税後有贏餘也以臣所見百
姓困弊日乆不以事擾之自然漸校不在変塩法也今絹一
匹八百百姓尚多寒無衣者若使匹直三千則無衣者必更
衆多况絹之貴賤皆不縁塩法以此言之塩法未要変也
一件平叔云毎州糶塩不少長吏或有不親公事所由浮詞
云當界無人糴塩臣即請差清強廵官檢責所在實户據口
團保給一年塩使其四季輸納塩價口多糶少及塩價遲違
請停觀察使見任改散慢官其刺史巳下貶與上佐其餘官
貶逺處者平叔本請官自糶塩以寛百姓令其蘇息免更流
亡今令責實户口團保給塩令其隨季輸納塩價所謂擾而
困之前意也百姓貧家食塩至少或有淡食動經旬月若據
口給塩(一无/塩字)依時徴價辦與不辦並須納錢遲違及違條件
觀察使巳下各加罪譴(一本譴作於字/又无下文苟字)苟官吏畏罪必用威
刑臣恐因此所在不安百姓轉致流散此又不可之大者也
一件平叔請限商人塩納官後不得輒於諸軍諸使覔職掌
把錢捉店看守莊磑(祝曰磑磨也丗本公輸/般作之○磑五對切)以求影庇請令
所在官吏嚴加訪察(訪一/作防)如有違犯應有資財並令納官仍
牒送府縣充所由者臣以爲塩商納㩁爲官糶塩子父相承
坐受厚利比百姓實則校優(則一/作有)令旣奪其業又禁不得求
覔職事及爲人把錢捉店看守莊磑不知其罪(其一/作可)一朝窮
蹙之也若必行此則冨商大賈必生怨恨或收市重寳逃入
反側之地以資冦盗此又不可不慮也
一件平叔云(叔下疑當有云字或/称字之類今亦𥙷足)行此䇿後兩市軍人富商
大賈或行財賄邀截喧訴請令所由切加収捉如獲頭首所
在决殺連狀聚衆人等各决脊杖二十檢貴軍司軍户塩如
有隱漏並凖府縣例科决并賞所由告人者此一件若果行
之不惟大失人心兼亦驚動逺近不知糶塩所獲幾何而害
人蠧政其弊實甚
以前件狀奉今月九日勑令臣等各陳利害者謹録奏聞伏
聽勑旨
朱文公校昌黎先生集卷之四十終
朱文公校昌黎先生外集目録
︻第一卷
　　　明水賦　芍藥賦
　　　海水　贈崔立之
　　　贈河陽李大夫　苦寒歌
　　　請遷玄宗廟議
︻第二卷
　　　上賈滑州書　上考功崔虞部書
　　　與少室李拾遺書　答劉秀才論史書
　　　與大顚師書
︻第三卷
　　　送汴州監軍俱文珍序
　　　送浮屠令縱西遊序
︻第四卷
　　　　通解　擇言解
　　　　鄠人對　河南府同官記
　　　　記宜城驛　題李生壁
︻第五卷
　　　除崔户部侍郎制　祭董相公文
　　　祭石君文　祭房君文
　　　髙君仙硯銘　髙君畫賛
　　　潮州請置郷校牒
︻第六卷
　　　順宗實録卷第一
︻第七卷
　　　順宗實録卷第二
︻第八卷
　　　　順宗實録卷第三
︻第九卷
　　　順宗實録卷第四
︻第十卷
　　　順宗實録卷第五
︻集傳　新書本傳　文録序
　　　　記舊本韓文後　潮州韓文公廟碑
︻遺文　有所思聮句
　　　遣興聮句　贈劔客李園聮句
︻遺詩
　　　同竇韋㝷劉尊師不遇　春雪
　　　贈族姪　嘲鼾睡
　　　晝月　贈張徐州莫辭酒
　　　辭唱歌　知音者誠希
　　　酬藍田崔丞立之詠雪見寄　潭州泊船呈諸公
　　　飲城南道邉古墓上逢中丞過贈禮部衛貟外少室張道士
　　　池上絮　書答侯生問論語書
　墓誌相州刺史御史中丞田公故夫人魏氏墓誌銘
　　啓皇帝即位賀宰相啓　狀奏汴州得嘉禾嘉瓜狀
　　　皇帝即位賀諸道狀　皇帝即位降赦賀觀察使狀
　　　潮州謝孔大夫狀　䟽憲宗崩慰諸道䟽
　題名長安慈恩塔題名　洛北惠林寺題名
　　　謁少室李渤題名　福先塔寺題名
　　　嵩山天封宫題名　迓杜兼題名
　　　華嶽題名　昌黎先生外集目録終
朱文公校昌黎先生集傳
新書本傳　宋景文公
(今以李翶所撰行狀皇甫湜所撰墓誌神道碑舊史本/傳資治通鑑洪㒷祖所撰年譜程俱所撰歴官記方崧)
(卿増攷年譜考其同異詳畧附注本文之下以見/公之行事本末而文之巳見於集者不復載云)
韓愈字退之鄧州南陽人七丗祖茂有功於後魏封安定王
父仲卿爲武昌令有美政旣去縣人刻石頌德終祕書郎(李/白)
(作文公父仲卿去思碑云南陽人而公常自称昌黎李翶作/公行狀亦云昌黎某人皇甫湜作墓誌不言郷里又作神道)
(碑乃云上丗甞居南陽又隷延州之武陽而舊史亦但云昌/黎厶今按新史蓋因李碑而加鄧州二字也然考漢書地理)
(志有兩南陽其一河内脩武即左傳所謂晋啓南陽也其一/南陽堵陽即荆州之南陽郡字與赭同在唐属鄧州者也元)
(和姓纂唐書岀系表有兩韓氏其一漢弓髙侯頽當玄孫騫/避乱居南陽郡之赭陽九丗孫河東太守術生河東太守純)
(純四丗孫安之晋貟外郎二子潜恬隨司馬休之入後覣爲/玄菟太守二子都偃偃生後魏中郎穎穎生播徙昌黎棘城)
(其一則頽當裔孫㝷爲後漢隴西太守丗居穎川生司空稜/後徙安定武安至後魏有常山太守武安成侯耆徙居九門)
(生尚書令征南大將軍安定桓王茂茂生均均生睃睃生仁/泰仁泰生叡素叡素生仲卿仲卿生㑹愈而中間甞徙陳留)
(以此而推則公固潁川之族㝷後之後而不得承騫之系矣/而洪㒷祖所撰年譜但以騫之後丗甞徙昌黎遂附新史之)
(說蜀以赭陽爲均州小有不同耳及其再考二書而見公丗/系之實則遂諱匿不敢復著仲卿㑹愈之名而直以爲不可)
(考今固不得而據也唯方崧卿増攷引董逌說以爲騫乃韓/瑗韓休之祖而公自出於㝷稜与二書合其論南陽則又云)
(今孟懷州皆春秋南陽之地自漢至隋二州皆属河内郡唐/顯慶中始以孟州隷河南府建中中乃以河南之四縣入河)
(陽三城使其後又改爲孟州今河内有河陽縣韓氏岀居之/故公每自言歸河陽省墳墓而女拏之銘亦曰歸骨于河南)
(之河陽韓氏墓張籍祭公詩亦云舊瑩盟津北則知公爲河/内之南陽人其說獨爲得之公詩所謂舊籍在東都我家本)
(瀍穀則必以地近而後甞徙居耳但據此則公与昌黎之韓/異派而毎以自称則又有不可曉者豈是時昌黎之族頗盛)
(故隨称之亦若所謂言劉悉出彭城言李悉出隴西者邪然/設使公派果出昌黎也則其去赭陽巳歴数丗其後又屡迁)
(徙不應舎其近丗所居之士而逺指鄧州爲郷里也方又引/孔武仲之說亦同董氏而王銍以爲公生於河中之永楽今)
(永楽猶有韓文郷則其說爲巳詳盖其丗系雖有不可知者/然南陽之爲河内脩武則无可疑者而新史洪譜之誤断可)
(識/矣)愈生三歳而孤隨伯兄㑹貶官嶺表㑹卒㛐鄭鞠之(李漢/序云)
(先生生於大暦三年戊申三嵗而孤見祭梗文及乳母誌㑹/事見盧東美誌洪譜云盧志所謂宗兄乃太宗小宗之宗舊)
(史以爲從父兄誤笑又云舊史大暦十二年夏五月起居舎/人韓㑹坐元載貶官柳宗元先友記云㑹善清言有文章名)
(最髙以故多謗曽旣卒公携家北歸葬㑹河陽建中貞无間/復避地於江南韓氏有别業在宣城因就食焉見歐陽詹哀)
(詞復志賦祭嫂及/老成文示爽詩)愈自知讀書日記數千百言比長盡能通
六經百家學(行狀云讀書能記它生之所習墓志云先生七/嵗好斈言出成文厶今按復志賦云值中原之)
(有事兮將就食於江之南始專專於講習兮非古訓/爲无所用其心則公之爲斈正在就食江南時也)擢進士
第(洪譜云貞元三年丙寅公年十九始至京師見祭老成文/歐陽哀詞答崔立之書五年己巳有上賈滑州書六年庚)
(午有河中府連理木頌七年辛未有送斉皡序八年壬申登/進士第時年二十五見上邢君牙書唐科名記云貞元八年)
(陸贄主司試明水賦御溝新栁詩公名在榜中見与陸貟外/書舊史云太暦貞元間文士多尚古斈而獨孤及梁粛最称)
(渊奥愈從其徒游銳意鑚仰而自振於一代洎㪯進士投文/於公卿間故相鄭餘慶頗爲名譽由是知名是年有争臣論)
(九年癸酉博斈宏詞試太清宫觀紫極舞賦顔子不貳過論/見上考功崔虞部書及与韋舎人書十年甲戍有省試斈生)
(代斎郎議方攷此議當繫十一年試宏詞下未詳是否洪譜/又云是年甞歸河陽省墳墓見祭老成文有贈張童子序十)
(一年乙亥又試宏詞見答崔立之書有三上宰相書皆不報/是年去京師過潼関有感二鳥賦旣歸河陽有畫記遂自河)
(陽如東都有祭田横文○今按八年以後此年以前又甞遊/鳯翔以書抵邢君牙不得意去有岐山詩洪程皆定爲此年)
(六月/誤矣)㑹董晉爲宣武節度使表署觀察推官晉卒愈從䘮出
不四日汴軍亂乃去依武寧節度使張建封建封辟府推官
操行堅正鯁言無所忌(董晉行狀云十二年七月晉拜宣武/節度使受命遂行韓愈實從公行狀)
(云董公辟公以行得試祕書省校書郎爲觀察推官墓誌云/先生三十有一而仕神道碑云十四年用進士從董晉平汴)
(州推官舊史作廵官○洪譜云二狀載公入汴在十二年丙/子与史合而志碑所記皆後二年殊不可曉豈今年辟公以)
(行至十四年始有成命邪亦不應如是之緩也方攷蜀本樊/本無三十一而仕之文但云歴官二十有七年尓然自公卒)
(之年逆数之亦當以十四年三十一歲爲歴官之始故公入/汴雖在十二年然水門記十四年正月作石本猶但称攝節)
(度掌書記前進士韓愈是辟命猶未下也計必是年辟命乃/下故碑志之言如此不當以命下之緩爲疑也厶今按公入)
(汴之年洪方得之碑志所計年数若以命下之日言之亦未/爲失但云十四年從董晉平汴州則誤矣又送俱文珍序亦)
(在十三年安得言十四年乃入汴乎要當以公之自言及二/狀二史通鑑爲正持正狂躁其攷之或有未審不足據也舊)
(史之作廵官則程記巳辨其非乙矣○洪譜又云十三年丁丑/公在汴有復志賦送汴州監軍俱文珍序十四年戊寅公在汴)
(有天星詩水門記楊燕竒碑十五年己卯董晉行狀云二月/三日丞相薨公從䘮行四日而汴州乱有汴州乱詩歴官記)
(云汴軍乱愈家在圍中㝷得脫下汴東趨彭城愈從䘮至洛/还孟津渡汜水出陳許閒以二月暮抵徐州節度使張建封)
(居之于符離睢上及秋將辭去建封奏爲節度推官試恊律/郎至冬建封使愈朝正于京師見歐陽哀詞是年有此日足)
(可惜汴泗交流詩答李翶書上建封書論晨入夜歸事後又/有諫擊毬書賀白兎狀徐泗豪節度掌書記㕔石記崔翰墓)
(志十六年庚辰春公朝正叵徐有歸彭城詩夏去徐西居於/洛陽見孟東野書及題下邳李生壁按公与東野書欲至秋)
(辝去而題李生壁在五月十四日則不待全秋而巳去徐矣/舊史亦云公發言眞率无所畏避豈竟以此不合雖建封之)
(知巳亦不能容邪公旣去徐而建封卒翌日徐軍乱見/白楽天哀三良文在洛有与衛中行書冬公如京師)調四
門愽士(洪譜云十七年辛巳公在京師從調選三月東還見/与盧汝州薦侯喜狀將歸有贈孟東野房蜀客詩是)
(年有送李愿歸盤谷序李楚金墓誌公自去年冬參調竟无/所成而歸今年冬再往十八年壬午春始有四門博士之授)
(爲博士日甞謁告歸洛因遊華山即答張徹詩所謂洛邑得/休告華山窮絶陘者也李肇囯史𥙷云愈好竒与客登華山)
(絶峯度不可返發狂慟哭爲書与家人别華隂令百計取之/乃下沈顔作聲書以爲肇妄載豈有賢者輕命如此考公詩)
(則知囯史𥙷乃實録也是年有送陸歙州序上巳日/燕太斈聽弹琴序与崔羣書施士丐墓誌馬彚行狀)遷監察
御史上䟽極論宫市德宗怒貶陽山令有愛在民民生子多
以其姓字之(洪譜云十九年癸未公年三十六自愽士拜監/察御史時有齒落哭楊兵曹陸歙州傪詩及与)
(陳京給事書禘祫議論權停選㪯狀苗氏墓志又上李實書/称前守四門博士時巳罷博士未受御史之命書云愈來京)
(師於今十五年蓋公自貞元五年從鄭滑間復來京師至此/十五年矣實録於實詆之不餘力而此書乃盛称其所長此)
(又不可曉也方攷唐制凡居官以四考爲满公在官踰年耳/不知何故而罷罷而復迁行狀墓碑皆只言選授四門博士)
(迁監察御史而此書称前官又以文投贄於李實似若不得/巳者是固甞罷博士而别迁也是嵗七月公猶任博士乞免)
(停選狀謂臣雖非朝官月受俸銭可以考也罷免之由不可/詳究然恐不至於媚實以求進也或云德宗未年不任宰相)
(所取信者李實韋執誼輩耳公蓋未免於屈身以伸道也然/公天旱人飢狀專指李實而言其脩實録又於實一辭不恕)
(獨於此書抵牾如此又公年十九始來京師在貞元二年也/至貞元十九年實十八年矣今云來京師於今十五年洪雖)
(以再至言之其實牽合也併誌所疑以竢知者〇洪譜又云/是時有詔以旱饑蠲租之半有司徴愈急公与張署李方叔)
(上䟽言関中天下根本民急如是請寛民徭而免田租天子/惻然卒爲幸臣所䜛貶連州陽山令幸臣李實也見進斈解)
(及祭張署文舊史云愈甞上章数千言極論宫市之弊貶陽/山令䟽今不傳則公之𬒳絀坐論此兩事也方攷云公陽山)
(之貶寄三斈士詩叙𫐠其詳而行狀但云爲幸臣所惡岀宰/陽山神道碑亦只云因䟽関中旱飢專政者惡之則其非爲)
(論宫市明矣今公集有御史䑓論天旱人飢狀与詩正合况/翶湜皆從公遊者不應公甞論宫市数千言而狀及碑誌略)
(不一言及也然行狀且謂爲幸臣所惡而公詩云或自疑上/䟽上䟽豈其由則是又未必皆上䟽之罪也又曰同官尽才)
(俊偏善柳与劉或慮語言泄傳之落冤讎又岳陽楼詩云前/年出官由此禍最無妄姦猜畏弹射斥逐恣欺誑是盖爲王)
(叔文韋執誼等所排矣德宗晚年韋王之黨巳成是年𥙷闕/張正買䟽諫它事得召見与所善者数人皆𬒳譴斥意公之)
(岀有類此也憶昨行云伾文未揃崖州熾雖得赦宥常愁清/是其爲叔文等所排豈不明甚特无所歸咎駕其罪於上䟽)
(耳洪兼宫市旱飢两事言之而又不考韋王始末故爲申及/之一洪譜又云以公詩攷之盖以十九年冬未貶官二十年)
(甲申春始到陽山時有同冠峽貞女峽和張十一功曹送刘/生謝李貟外諸詩及别知賦送楊八弟歸湖南序區冊序荅)
(竇存亮書王弘/中燕喜亭記)改江陵法曹參軍(洪譜及歴官記云二十一/年乙酉正月丙申順宗即)
(位二月甲子大赦八月辛丑改元永貞迁者皆追回愈爲觀/察使所抑財徙江陵府法曹参軍見八月十五夜贈張功曹)
(詩及張署墓志河南同官記○洪又云公以今年春遇赦夏/秋離陽山竢命於郴者三月至秋未始受法曹之命見祭李)
(郴州文時有郴州祈雨及郴口諸詩自郴至衡有合江亭及/謁衡岳廟詩自衡至潭有陪杜侍御遊湘西寺及湘中諸詩)
(自此泛洞庭有阻風贈張十一詩至岳州有别竇司直詩赴/江陵有途中寄翰林三斈士詩又有送孟琯序荆潭唱和序)
(上李巽書鄭夫人殯表及五箴序云余生三十有八年則其/箴盖是年作所謂幕中之辨盖謂在徐州時䑓中之評則謂)
(爲御史/時也)元和𥘉權知國子博士分司東都三歳爲眞(洪譜云/永貞二)
(年丙戍正月丙寅朔改元元和時憲宗即位之踰年也公年/三十有九其春夏猶在江陵有李花寒食出游夜歸贈張十)
(一鄭羣贈簟答張徹諸詩六月自江陵召拜囯子博士還朝/後有豐陵行游青龍寺贈崔立之送文暢諸詩城南諸聮句)
(及祭十二兄岌文并墓誌二年丁亥春公爲博士有元和聖/德詩并釋言行狀云宰相有愛公文者將以文斈職処公有)
(爭先者構公語以飛之公恐及難遂求分司東都而公作周/况妻韓氏墓誌乃云從兄俞卒開封尉愈於時爲博士乞分)
(教東都生以收其孥於開封界中教畜之飛語即釋言所觧/之䜛而竟不能觧故以兄䘮爲辭而求去耳時宰相鄭絪翰)
(林舍人李吉甫裴垍也公以夏永離京赴東都有酬裴十六/途中見寄詩是年有張中丞傳後叙答馮宿書盧於陵墓誌)
(三年戊子改眞博士見行狀有酬崔十六少府及東都遇春/詩与少室李渤書裴復墓誌新史渤傳云洛陽令韓愈遺渤)
(書公時爲博士五年方爲/河南令未甞爲洛陽令也)改都官貟外郎即拜河南令(洪譜/云四)
(年巳丑公年四十二改都官貟外即守東都省神道碑云除/尚書都官郎中分司判祠部行狀新舊史皆云貟外郎送李)
(正字序亦但云都官郎/碑文誤也方故公除都官六月十日/也制辭亦作貟外郎〇一洪譜又云神道碑云中官号功曹使)
(司京城觀寺尚書歛手失聀先生按六典尽索之以歸誅其/無良時其出入禁譁衆以正浮屠歴官記云公判祠部日与)
(宦者爲敵惡言罵辭狼籍公牒乃上書留守鄭餘慶乞与諸/郎官更判不見允在東都有游嵩洛諸題名送李翺侯參謀)
(和盧汀銭徽与竇韋㝷刘尊師諸詩送李正字歸湖南序并/詩鄭涵校理序祭薛公逹文并墓誌京兆韋夫人墓誌河南)
(府同官記五年庚寅授河南縣令神道碑云魏鄆幽鎮各爲/留邸貯潜卒以橐罪士官无𬒳問者先生將擿其禁以壯朝)
(廷断民署吏俟令目發留守尹大恐遽相禁有使還爲言憲/宗恱曰韓愈助我者是後鄆邸果謀反東都將署留守以應)
(淮蔡又有上留守鄭公啓時公以論事失鄭公意旣令河南/軍人有罪公追而杖之留守不恱公以啓辨明旦力求去見)
(集中行狀云改河南令日以聀分辨於留守及尹故軍士莫/敢犯禁疑鄭公卒聽其言故軍人畏服如此也在河南有感)
(春詩燕河南秀才序送石洪序并詩及月蝕招揚/之罘河南令舎池䑓諸詩張圎墓碣盧殷墓誌)遷職方貟
外郎(洪譜云六年辛卯行尚書聀方貟外郎是年春公尚在/河南有送窮文辛卯年雪寄盧仝誰氏子諸詩送温造)
(序乳母誌至京師有酬盧雲夫望秋作/石鼓歌復仇狀盧丞房武畢/墓誌)華隂令柳澗有􁏌前
刺史劾奏之未報而刺史罷澗諷百姓遮索軍頓役直後刺
史惡之按其獄貶澗房州司馬愈過華以爲刺史隂相黨上
䟽治之旣御史覆問得澗贓再貶封溪尉愈坐是復爲愽士
(洪譜云七年壬辰二月乙未以聀方貟外郎復爲國子博士/年四十五舊史云愈因使過華上䟽理澗公自去年以來未)
(甞出使或云即公赴聀方時過華覩其事遂䟽于朝尓進斈/觧云三年博士冗不見治舊又作三爲博士按公貞元壬午)
(授四門博士元和丙戍爲國子博士丁亥分教東都今年又/自郎官下迁凡四爲博士矣此先言暫爲御史継言三爲博)
(士則自丙戍而後三歴此官也若云三年則自元年夏赴召/至四年春尚爲博士首尾巳四年矣方攷云丙戍𥘉除丁亥)
(分教自不必釐而爲二其爲博七實三迁也當作三爲為是/〇今按上句言暫爲御史而此言三年博士正以其居官之)
(乆近爲言恐當作年爲是然亦未敢必也〇洪譜又云是年/二月有論錢重物輕狀新志云自建中定两稅而物輕錢重)
(民以爲患於是詔百官議革其弊方攷以爲此識在穆宗即/位之𥘉通鑑附之長慶元年秋爲得其實今年𥘉无此議也)
(惟㑹要載元和六年二月制謂建中後貨輕物重許諸道所/納見銭五分量徴二分餘三分兼納實估匹段或當時有此)
(議然亦非七年也况公六年二月尚在東都洪誤矣〇洪譜/文云是年有石鼎聮句贈刘師服詩祭石洪文李素石洪墓)
(誌路應/神道碑)旣才髙數黜官又下遷乃作進學解以自諭執政覧
之竒其才改比部郎中史館修撰(洪譜云此除在八年癸巳/三月乙亥舊史云執政覧)
(其文而憐之以其有史才故除是官時宰相武元衡李吉甫/李絳也是年有答刘秀才論史書及烏氏田氏廟碑鄭儋神)
(道碑李虚中董溪/息國夫人墓誌)轉考功知制誥(洪譜云九年甲午十月甲/子爲考功郎中依前史館)
(修撰十二月戊午以考功知制誥是年有元微之書田弘正/書送張道士序刘昌裔神道碑王適孟郊扶風郡夫人墓誌)
(十年乙未公知制誥有和庫部盧曹長元日朝廻及寒食直/歸遇雨二詩与李絳書進順宗實録狀舊史云愈撰實録繫)
(簡不當叙亊拙於取舎按退之作史詳略各有意削去常事/著其繫於政者其襃善貶惡之旨明甚當時議者非之卒竄)
(定无全篇良可惜也史又云愈說禁中事頗切直内官惡之/往往於上前言其不實此言是也是年有与柳公綽二書論)
(淮西事宜狀說見眀年又有捕賊行賞表藍田/縣丞㕔記獨孤郁衛之立墓誌徐偃王廟碑)進中書舎人
𥘉憲宗將平蔡命御史中丞裴度使諸軍按視及還具言賊
可㓕與宰相議不合愈亦奏言淮西連年侵掠得不償費其
敗可立而待然未可知者在陛下斷與不㫁耳執政不喜㑹
有人詆愈在冮陵時爲裴均所厚均子鍔素無狀愈爲文章
字命鍔謗語囂暴由是改太子右庶子(洪譜云十一年丙申/正月丙戍以考功郎)
(中知制誥迁中書舎人丙申賜緋魚五月癸未降爲太子右/庻子行狀云盗殺武元衡公以爲盗殺宰相而遽息兵其爲)
(懦甚大兵不可以息以天下力取三州尚何不可与裴丞相/議合故兵遂用而宰相有不便之者月满迁中書舎人後竟)
(以它事改右庻子時宰相斈逢吉韋貫之也其云月满迁中/書舎人者盖唐制䑓郎满􁇳則迁公以去年冬知制誥至今)
(春竟一歲矣李漢云收拾遺文无所失墜公掌綸誥一年无/一篇見收者失墜多矣唯後集有崔群戸部侍郎制一首尔)
(厶今按行状通鑑○洪譜論淮西事直状在去年知制誥持/而神道碑新史則在迁中書舎人之後但行狀言公所論有)
(殺宰相事乃在去年六月而狀中實无此語若狀果在六月/之後則不應全不言及則是此狀不惟不在十一年正月之)
(後亦不在十年六月之後也故通鑑直以繫於五月之下行/狀叙亊雖實而記言則誤碑文新史固爲失之今當以通鑑)
(爲正○洪譜又云是年有酬盧雲夫曲江荷/花行周况妻韓氏墓誌王用碑科斗書後記)及度以宰相節
度彰義軍宣慰淮西奏愈行軍司馬愈請乗遽先入汴說韓
弘使恊力元濟平遷刑部侍郎(行狀神道碑及舊史云十二/年丁酉秋以兵老乆屯賊未)
(㓕上命裴丞相為淮西節度使以招討之丞相請公以行賜/三品衣魚爲行軍司馬從丞相居於郾城軍出潼関公請先)
(乗遽至汴感說都統弘弘說用命師乗遂和公知蔡州精卒/悉聚界上以拒官軍守城者率老弱且不過千人亟白丞相)
(請以兵三千人間道以入必擒呉元済丞相未及行而李愬/自唐州文城壘提其卒以夜入蔡州果得元済三軍之士爲)
(公恨蔡州旣平布衣栢耆以計謁公公与語竒之遂白丞相/日雀西滅王承宗膽破可不勞用衆宜使辯士奉相公書明)
(禍福以招之彼必服丞相然之公口占爲書使栢耆神之以/至鎮州承宗果大恐上表請割德棣二州以献遣子入侍丞)
(相歸京師以功迁刑部侍郎詔公撰平淮西碑其辝多叙裴/度事時先入蔡州擒元済李愬功第一愬不平之愬妻出入)
(禁中因訢碑辝不實詔令磨公文命翰林斈士叚文昌重撰/文勒石是年有送殷侑序祭張署文并墓誌及東征往還醻)
(唱諸詩晚秋郾城夜㑹聮句爲刑部時有㪯錢徽自代狀十/二年戍戌四月鄭餘慶爲詳定礼楽使奏韓愈李程爲副是)
(年有李惟簡墓/誌權德輿碑)憲宗遣使者往鳯翔迎佛骨入禁中三日乃
送佛祠王公士庶奔走膜唄至爲夷法灼體膚委珍貝騰沓
係路愈聞惡之乃上表極諌帝大怒持示宰相將抵以死裴
度崔羣曰愈言訐牾罪之誠宜然非内懷至忠安能及此願
少寛假以來諌爭帝曰愈言我奉佛太過猶可容至謂東漢
奉佛以後天子咸夭促言何乖刺耶愈人臣狂妄敢爾固不
可赦於是中外駭懼雖戚里諸貴亦爲愈言乃貶潮州刺史
旣至潮以表哀謝帝頗感悔欲復用之持示宰相曰愈前所
論是大愛朕然不當言天子事佛乃年促耳皇甫鏄素忌愈
直即奏言愈終狂䟽可且内移乃改袁州刺史𥘉愈至潮問
民疾苦皆曰惡溪有鱷魚食民畜産且盡民以是窮數日愈
自往視令其屬秦濟以一羊一豕投谿水而祝之是夕暴風
震電起谿中數日水盡涸西徙六十里自是潮無鱷魚患袁
人以男女爲隷過期不贖則没入之愈至悉計庸得贖所没
歸之父母七百餘人因與約禁其爲隷(洪譜云公以十四年/已亥正月癸巳貶潮)
(州刺史宰相疑馮宿草䟽出宿爲歙州刺史時宰相皇甫鏄/程异也公之𬒳謫即日上道便道取疾以至海上據宜城驛)
(記則以三月二日過官城據龍吏詩則以三月幾望至曲江/據謝表則以三月二十五至潮州據祭文則以四月二十四)
(日逐鱷魚其自曲江至潮以十許日行三千里盖瀧水湍急/故也方攷乃云謝表及祭神文皆止云今月而逐鱷魚文正)
(本皆但云年月日則公之到郡實不知何月日也兄自韶至/廣雖爲順流而自廣之惠自惠之潮水陸相半要非旬日可)
(到故公表亦云自潮至廣來往動皆經月則公到郡决非三/月而逐鱷魚亦未必在四月二十四日也厶今按道里行程)
(則方說爲是但与太顚第一書石本乃云匹月七日則又似/實以三月二十五日到郡也未詳其說闕之可也〇㓋譜又)
(云公自京師至潮有路旁堠至藍関示姪孫湘武關西逢配/流吐蕃食曲河驛坎鄧州界過南陽隴吏題臨瀧寺至韶州)
(寄張使君酬張使君惠書過始㒷江口感懷贈元十八協律/𥘉南食貽元十八荅柳柳州食蝦蟇别趙子諸詩及宜城驛)
(記潮州謝表祭鱷魚文請置鄉校牒賀冊尊號表是年七月/己丑羣臣上尊號大赦十月己巳凖例量移改授袁州刺史)
召拜國子祭酒(洪譜云十五年庚子閏正月穆宗即位公以/今年春到袁途中有酬張韶州端公及韶州)
(留别張使君二詩至袁有袁州謝上賀穆宗即位賀赦賀册/皇太后賀慶雲五表㪯韓泰自代狀滕王閣記九月召拜囯)
(子祭酒而閣記乃云十月袁州刺史者盖命下在九月受命/在十月也有祭湘君夫人文祭文所謂復其章綬者公爲行)
(軍司馬時賜金紫今爲祭酒始復其舊也自袁䞦京師有次/石頭驛寄江西王中丞閣老仲舒詩至江州有寄鄂岳李天)
(失程及題西林寺故萧二郎中舊堂詩因話録云䔥穎土子/存字佰誠爲金部貟外郎悪裴延齡之爲人弃官帰庐山公)
(少時嘗受金部賞知及經江州遊庐山訪金部故居因賦此/詩留百縑以拯之行次安陸有寄隨州周貟外君巢二詩至)
(棗陽縣有題廣昌館詩至㐮州有醉中留别李相公詩以冬/暮至京師是年有南海廟碑与孟簡書論黄家賊事宜及典)
(貼良人男女狀又論夷䝤請因改元大慶遣使宣諭仍擇經/略使撫之又有柳子厚及姪孫滂祭文墓誌○洪譜又云行)
(狀云公入迁祭酒有直講能說礼而陋容斈官多豪族子擯/之不得共食公命吏曰召直講來与祭酒共食斈官由此不)
(敢賎直講奏儒生爲斈官日使㑹講生徒奔走聽聞者相喜/曰韓公來爲祭酒囯子監不寂寞矣公在囯子有雨中寄張)
(藉詩㪯張推素自代及請復囯子監生徒/狀論新注斈官牒薦張藉狀請上尊號表)轉兵部侍郎(洪譜/云此)
(除在長慶元年辛丑七月時有㪯韋顗自代狀李郱張徹祭/文李郱鄭羣薛戎墓誌○今按方氏増攷論銭重物輕狀當)
(在此/年秋)鎭州亂殺田弘正而立王廷湊詔愈宣撫旣行衆皆危
之元稹言韓愈可惜穆宗亦悔詔愈度事從宜無必入愈曰
安有受君命而滯留自顧遂疾驅入廷湊嚴兵迓之甲士陳
庭旣坐廷湊曰所以紛紛者乃此士卒也愈大聲曰天子以
公爲有將帥材故賜以節豈意同賊反邪語未終士前奮曰
先太師爲國擊朱滔血衣猶在此軍何負朝廷乃以爲賊乎
愈曰以爲爾不記先太師也若猶記之固善且爲逆與順利
害不能逺引古事但以天寳來禍福爲爾等明之安禄山史
思明李希烈梁崇義朱滔朱泚呉元濟李師道有若子若孫
在乎亦有居官者乎衆曰無愈曰田公以魏博六州歸朝廷
官中書令父子受旗節劉悟李祐皆大鎮此爾軍所共聞也
衆曰弘正刻故此軍不安愈曰然爾曹害田公又殘其家矣
復何道衆乃讙曰侍郎語是廷凑恐衆心動遽麾使去因泣
謂愈曰今欲廷湊何所爲愈曰神策六軍之將如牛元翼比
者不少但朝廷顧大體不可棄之公乆圍之何也廷湊曰即
出之愈曰若爾則無事矣㑹元翼亦潰圍岀廷湊不追愈歸
奏其語帝大恱轉吏部侍郎(洪譜云良慶元年七月鎮州乱/殺田弘正立王廷湊命深州刺)
(史牛元翼節度深冀以討之十月命裴度爲鎮州四靣行營/都招討使无翼爲廷湊所圍二年壬寅二月赦廷湊詔愈宣)
(撫帰而牛元翼果出行狀云公還於上前奏与廷湊及三軍/語上大恱日卿直向伊如此道由是有意大用授吏部待郎)
(厶今按先太師謂故鎮帥王武俊也〇神道碑云方鎮反太/原兵以輕利誘迴紇召先生禍福譬引虎齧臃血直今所患)
(非兵不足遽䟽陳得失厶今按此数語不可曉它書亦皆无/之未詳何謂恐有誤也〇洪譜又云是年有次壽陽驛次太)
(原呈副使呉郎中次氶天營奉酬裴司空鎮州路上酬裴司/空重見寄鎭州𥘉帰諸詩及韋侍講盛山詩序論変塩法事)
(宜狀二年士寅九月轉吏部侍郎行狀云凡令史皆不鎻聽/出入或問公公曰人所以畏鬼者以其不能見也鬼如可見)
(則人不畏矣選人不得見令史故令史勢重聽其出入故势/輕是年有鄆州谿堂詩竇同業祭文墓誌楚囯夫人墓誌黄)
(陵廟/碑)時宰相李逢吉惡李紳欲逐之遂以愈爲京兆尹兼御
史大夫特詔不䑓參而除紳中丞紳果劾奏愈愈以詔自解
其後文刺紛然宰相以䑓府不恊遂罷愈爲兵部侍郎而出
紳江西觀察使紳見帝得留愈亦復爲吏部侍郎(洪譜云三/年癸卯六)
(月以吏部侍郎爲京兆尹兼御史大夫敕放䑓参後不得爲/例十月癸巳爲兵部侍郎庚子爲吏部侍郎行狀云改京兆)
(尹六軍將士皆不敢犯私相告曰是尚欲燒佛骨者安可忤/故盗賊止遇旱米價不敢上李紳爲御史中丞械囚送府使)
(以尹村杖之公曰安有此使帰其囚是時紳方幸旦夕且相/宰相欲去之故以䑓与府不協爲請兩改其官紳旣復留公)
(入謝上日卿与紳爭何事公因自辯数目復為吏部侍郎〇/神道碑云復爲兵部侍郎銓不鎻入吏選父七十母六十身)
(七十悉与二利取才財势路絶厶今按碑失兵部一節此兵/字當作吏字不鎻入吏即謂前縱吏出生事三利取才未詳)
(其義疑銓法有此語或是有脫誤也○洪譜云公爲京兆有/㪯馬揔自代狀賀雨及賀太陽不虧表祭竹林神曲江祭龍)
(文再爲兵部有㪯張正甫自代狀是年有羅池廟碑送鄭權/序并詩祭馬揔女挐文并李干女挐墓誌韓弘碑論孔戣致)
(仕/狀)長慶四年卒年五十七贈禮部尚書謚曰文(洪譜云四年/甲辰正月敬)
(宗即位二月有王仲舒碑四月有張徹墓誌八月有孔戣墓/請是年公没年五十七行狀云得病滿百日假旣罷以十二)
(月二日卒於靖安里第公属纊語曰厶伯兄德行髙曉方薬/食必視本草年止於四十二某踈愚食不擇禁忌位爲侍郎)
(年出伯兄十五嵗矣如又不足於何而足且獲終於牖下幸/不至失大節以下見先人可謂荣矣明年張籍祭公詩有云)
(去夏公請告養疾城南莊籍時官休罷两月同遊翔又曰共/爱池上佳聮句舒遐情又曰公爲游溪詩唱詠多旣康城南)
(莊在長安城南公之别墅也池上聮句集中无之遊溪詩即/南溪始乏三首是也又曰公有曠逹識生死為一綱及當臨)
(終晨意色亦不荒贈我珍重言傲然委衾裳其於死生之際/如此〇神道碑云遺命䘮葬无不如礼俗習夷狄畫冩浮圖)
(日以七数之及拘隂陽所謂吉凶一无汚我厶今按此事可/見公之平生謹守礼法排斥異教自信之篤至死不変可以)
(爲後丗法而譜下/載盖不以爲然也)愈性明銳不詭隨與人交終始不少變成
就後進士往往知名經愈指授皆稱韓門弟子愈官顯稍謝
遣凡内外親若交友無後者爲嫁遣孤女而䘏其家㛐鄭䘮
爲服朞以報(行狀云公氣厚性通論議多大体神道碑云朝/有大獄大疑文武㑹同莫先發言先生援經引)
(決考合傳記侃侃正色伏其所詞墓誌云公洞朗軒闢不施/㦸級平居雖寢食未甞去書怠以爲枕餐以餄口講評孜孜)
(以磨諸生恐不完美游以詼笑惸歌使皆醉義忘歸嗚呼可/謂樂易君子鉅人者矣碑又云内外惸弱悉撫之一親以仁)
(使男有官女有從不啻於巳生交於人巳而我負終不計死/則庀其家均食剖資虽㣲弱待之如賢戚人詬笑之愈篤未)
(甞一食不對客閨人或晝見其靣退祖指語以爲異事/未甞宿貨餘財每曰吾前日解衣質食今存有巳多矣)毎言
文章自漢司馬相如太史公劉向揚雄後作者不丗出故愈
深探本元卓然樹立成一家言其原道原性師說等數十篇
皆奥衍閎深與孟軻揚雄相表裏而佐佑六經云至它文造
端置辭要爲不襲蹈前人者然惟愈爲之沛然若有餘至其
徒李翶李漢皇甫湜從而效之遽不及逺甚從愈游者若孟
郊張籍亦皆自名於時(墓誌云先生之作无圖无方至是歸/工抉經之心執聖之權尚友作者跋)
(邪觝異以扶孔氏存皇之極知人罪非我計茹古涵今无有/端涯渾渾灝灝不可窺校及其酣放豪曲快字凌𥿄怪發鯨)
(鏗春䴡驚耀天下然而栗宻窈眇章安句適精能之至入神/出天嗚呼極矣後人无以加之矣姬氏巳來一人而止矣厶)
(今按知人罪非我計此句中必有脫誤疑當云人知人罪非/我所許○方氏附録程子日韓愈亦近丗豪傑之士如原道)
(之言錐不能尢病然自孟子以來能知此者獨愈而巳其日/孟子醉乎醇又曰荀与揚也擇焉而不精語焉而不詳若无)
(所見安能由千載之後判其得失若是之明也又曰退之晚/年之文所見甚髙不可易而讀也古之斈者修德而巳有德)
(則言可不斈而能此必然之理也退之乃以斈文之故日求/其所未至故其所見及此其於爲斈之序虽若有所戾者然)
(其言日軻之死不得其傳此非有所襲於前人之語又非鑿/空信口率然而言之是必有所見矣若无所見則其所謂以)
(是而傳者果何事邪人今按諸賢之論唯此二條爲能極其/深処然復考諸臨川王氏之書則其詩有日紛紛易尽百年)
(身㪯丗何人識道眞力去陳言誇未俗可憐无𥙷費精神其/爲予奪乃有人不同者故甞折其衷而論之竊謂程子之意)
(固爲得其大端而王氏之言亦自不爲无理盖韓公於道知/其用之周於萬事而未知其体之具於吾之一心知其可行)
(於天下而未知其本之當先於吾之一身也是以其言常詳/於外而畧於内其志常極於逺大而其行未必能謹於細㣲)
(虽知文与道有内外淺深之殊而終未能審其緩急重輕之/序以決取舎虽知汲汲以行道済時抑邪与正爲事而或未)
(免雜乎貪位慕禄之私此其見於文字之中信有如王氏所/譏者矣但上氏虽能言此而其所謂道眞者實乃老佛之餘)
(波正韓公所深詆則是楚虽失而斉亦未爲得耳故今兼存/其說而因附以狂妄管窺之一二私竊以爲若以是而論之)
(則於韓公之斈所以爲/得失者庻幾其有分乎)
賛曰唐興承五代剖分王政不綱文弊質窮䵷俚混并天下
巳定治荒剔蠹討究儒術以興典憲薫醲涵浸殆百餘年其
後文章稍稍可述至貞元元和間愈遂以六經之文爲諸儒
倡障隄末流反刓以樸剗僞以眞然愈之才自視司馬迁揚
雄至班固以下不論也當其所得粹然一出於正刋落陳言
横騖别驅汪洋大肆要之無抵牾聖人者其道盖自比孟軻
以荀況揚雄爲未淳寕不信然至進諌陳謀排難䘏孤矯拂
媮末皇皇於仁義可謂篤道君子矣自晋訖隋老佛顯行聖
道不断如帶諸儒倚天下正議助爲怪神愈獨喟然引聖爭
四海之惑雖蒙訕㗛跲而復奮始若未之信卒大顯於時昔
孟軻拒揚墨去孔子才二百年愈排二家乃去千餘歲撥衰
反正功與齊而力倍之所以過況雄爲不少矣自愈没其言
大行學者仰之如泰山北斗云
　　文録序　趙德
昌黎公聖人之徒歟其文髙出與古之遺文不相上下所履
之道則堯舜禹湯文武周孔孟軻揚雄所授受服行之實也
固巳不雜其傳由佛及聃莊楊之言不得干其思入其文也
以是光於今大於後金石燋鑠斯文燦然德行道學文庶幾
乎古蓬茨中手持目覧飢食渇飲沛然蒲飽頋非適諸聖賢
之域而謬志於斯將所以盗其影響僻處無備得以所遇次
之爲卷私曰文録實以師氏爲請益依歸之所云(實或/作寳)
　　記舊本韓文後　歐陽文忠公
予少家漢東漢東僻陋無學者吾家又貧無藏書州南有大
姓李氏者其子彦輔頗好學予爲兒童時多游其家見其弊
筐貯故書在壁間發而視之得唐昌黎先生文集六卷脫略
顚倒無次第因乞李氏以歸讀之見其言深厚而雄愽然予
猶少未能悉究其義徒見其浩然無涯若可愛是時天下學
者楊劉之作號爲時文能者取科第擅名聲以誇榮當丗未
嘗有道韓文者予亦方舉進士以禮部詩賦爲事年十有七
試于州爲有司所黜因取所藏韓氏之文復閱之則喟然歎
曰學者當至於是而止爾因怪時人之不道而頋巳亦未暇
學徒時時獨念于予心以謂方從進士干禄以養親苟得禄
矣當盡力於斯文以償其素志後七年舉進士及第官于洛
陽而尹師魯之徒皆在遂相與作爲古文因出所藏昌黎集
而𥙷綴之求人家所有舊本而校定之其後天下學者亦漸
趨於古而韓文遂行于丗至于今盖三十餘年矣學者非韓
不學也可謂盛矣嗚呼道固有行於逺而止於近有忽于往
而貴于今者非惟丗俗好惡之使然亦其理有當然者故孔
孟惶惶於一時而師法於千萬丗韓氏之文没而不見者二
百年而後大施於今此又非特好惡之所上下盖其乆而愈
明不可磨㓕雖蔽于暫而終耀于無窮者其道當然也予之
始得於韓也當其沈没弃廢之時予固知其不足以追時好
而取勢利於是就而學之則予之所爲者豈所以急名譽而
干勢利之用哉亦志乎乆而巳矣故予之仕於進不爲喜退
不爲懼者盖其志先定而所學者宜然也集本出於蜀文字
刻畫頗精於今丗俗本而脫繆尤多凡三十年閒聞人有善
本者必求而改正之其最後卷秩不足今不復𥙷者重増其
故也予家藏書萬卷獨昌黎先生集爲舊物也嗚呼韓氏之
文之道萬丗所共尊天下所共傳而有也予於此本特以其
舊物而尤惜之(泉本云吾少居漢東年十五六時於里人李/堯輔家見一弊筐弃在壁角中有故事数十)
(册因得韓文於其間皆脫落无次序吾畧讀之爱其文辨而/意深當是時斈者方作時文天下之人无道韓文者予亦將)
(㪯進立以觖禄利未暇斈也遂求於李氏而得之以帰𥙷次/成秩而藏之数年始及第遂官于洛而得師魯与之遊因出)
(韓文而㪯之自後天下斈者亦稍稍近古吾家所藏書万卷/然獨韓文最爲舊物君為吾愛惜之可也○今按泉州本乃)
(生彦章所刻此序獨与諸本不同不知何據其所/謂君者又不知爲何人也今井存之以俟知者)
　潮州韓文公廟碑　蘇文忠公
匹夫而爲百丗師一言而爲天下法是皆有以參天地之化
關盛衰之運其生也有自來其逝也有所爲矣故申吕自嶽
降而傳說爲列星古今所傳不可誣也孟子曰吾善養浩然
之氣是氣也寓於㝷常之中而塞乎天地之間卒然遇之則
王公失其貴晉楚失其富良平失其智賁育失其勇儀秦失
其辯是孰使之然哉其必有不依形而立不恃力而行不待
生而存不隨死而亡者矣故在天爲星辰在地爲河嶽幽則
爲鬼神而明則復爲人此理之常無足怪者自東漢以來道
䘮文弊異端並起歴唐正觀開元之盛輔以房杜姚宋而不
能救獨韓文公起布衣談笑而麾之天下靡然從公復歸于
正盖三百年於此矣文起八代之衰而道濟天下之溺忠犯
人主之怒而勇奪三軍之帥此豈非參天地関盛衰浩然而
獨存者乎盖嘗論天人之辨以謂人無所不至惟天不容僞
智可以欺王公不可以欺豚魚力可以得天下不可以得匹
夫匹婦之心故公之精誠能開衡山之雲而不能回憲宗之
惑能馴鱷魚之暴而不能弭皇父鏄李逢吉之謗能信於南
海之民廟食百丗而不能使其身一日安於朝廷之上盖其
所能者天也其所不能者人也始潮人未知學公命進士趙
德爲之師自是潮之士皆篤於文行延及齊民至于今號称
易治信乎孔子之言君子學道則愛人而小人學道則易使
也潮人之事公也飲食必祭水旱疾疫凡有求必禱焉而廟
在刺史公堂之後民以出入爲艱前守欲請諸朝作新廟不
果元祐五年朝散郎王君滌來守是邦凡所以養士治民者
一以公爲師民旣恱服則出令曰願新公廟者聽民讙趨之
卜地於州之城南七里期年而廟成或曰公去國萬里而謫
于潮不能一歳而歸没而有知其不眷恋于潮也審矣軾曰
不然公之神在天下者如水之在地中無所往而不在也而
潮人獨信之深思之至焄蒿悽愴若或見之譬如鑿井得泉
而曰水專在是豈理也哉元豐七年詔封公昌黎伯故榜曰
昌黎伯韓文公之廟潮人請書其事于石因爲作詩以遺之
使歌以祀公其詞曰
公昔騎龍白雲郷手扶雲漢分天章天孫爲織雲錦裳飄然
乗風來帝旁下與濁丗掃粃糠西游咸池略扶桑草木衣𬒳
昭回光追逐李杜參翶翔汗流籍湜走且僵㓕没倒景不可
望作書詆佛譏君王要觀南海窺衡湘歴舜九疑弔英皇祝
融先驅海若藏約束鮫鱷如驅羊鈞天無人帝悲傷謳吟下
招遣巫陽犦牲雞卜羞我觴於粲荔丹與蕉黄公不少留我
涕滂翩然被髮下大荒
朱文公校昌黎先生集傳卷終
是命烜氏候清夜或將祀圎丘於玄冬或將祭方澤於朱夏
(祀方作祭/祭或作祀)持鑑而精氣(韓曰淮南子積隂之寒氣/為水水氣之精者為月)旁射照月
而隂靈(樊曰謝荘月賦日/以陽德月以隂灵)潜下視而不見謂合道於希夷挹
之則盈方同功於造化應於有生於無(生或/作声)形象未分徒騁
離婁之目光華暗至如還合浦之珠旣齊芳於酒醴詎比賤
於潢汚(芳方作髙云礼夏尚明水商尚醴周尚酒今作斉芳/非○今按明水當在酒醴之上不應反言斉髙此盖)
(以其都无臭味嫌不足於芬/芳故有斉芳之語方說非是)明德惟馨玄功不宰于以表誠
潔于以戒荒怠苟失其道殺牛之祭何爲如得其宜明水之
薦斯在(宜方作情/薦或作為)不引而自致不行而善至雖辭麴蘖之名
實處罇罍之器降於圎魄殊匪金莖之露岀自方諸乍似鮫
人之淚(匪或作非露或/作靈乍方作巳)將以賛于隂德配夫陽燧(音遂配上/或有非獨)
(二字夫/或作于)夜寂天清煙消氣明桂華吐耀兎影騰精(兔影或作/玉兔騰方)
(作/流)聊設監以取水伊不注而能盈霏然而象的爾而呈始漠
漠而霜積漸㣲㣲而浪生(而象或作垂象或作无象的/方作酌漠漠而方作茫茫以)豈不
以德恊于坎同類則感形藏在空氣應則通(同方作有〇今/按同類与氣應)
(對属差互恐當作/類同在或作於)鶴鳴在隂之理不謬虎嘯于谷之義可崇
(理方作論虎方作武義方作道〇今按/作虎為是但當時程試避諱當作武耳)足以驗聖賢之無黨
知天地之至公(足以驗聖賢方作庶令知/聖真黨或作窮知方作驗)竊比大羮之遺味
幸希薦於廟中
　　　芍藥歌
(方以蜀本刪去今恐/是公少作姑存之)
丈人庭中開好花更無凡木争春華翠莖紅蘂天力與此恩
不属黄鍾家温馨熟美鮮香起似笑無言習君子霜刀翦汝
天女勞何事低頭學桃李嬌癡婢子無靈性競挽春衫來比
並(靈性或/作性靈)欲將雙頰一睎紅緑䆫磨徧青銅鏡(睎或/作稀)一罇春
酒甘若飴(音/怡)丈人此樂無人知花前醉倒歌者誰楚狂小子
韓退之
　　　海水
(水下方/有詩字)
海水非不廣鄧林(列子夸父逐日竭欲得飲云云膏肉/所浸生鄧林鄧林弥廣数千里焉)豈無
枝風波一蕩薄魚鳥不可依海水饒大波鄧林多驚風豈無
魚與鳥巨細各不同海有吞舟鯨鄧有垂天鵬苟非鱗羽大
蕩薄不可能我鱗不盈寸我羽不盈尺一木有餘隂一泉有
餘澤我將辭海水濯鱗清冷池我將辭鄧林刷羽蒙籠枝海
水非愛廣鄧林非愛枝風波亦常事鱗羽自不宜(或作不/自疑)我
鱗日巳大我羽日巳脩風波無所苦還作鯨鵬遊
　　　贈崔立之
(此篇方/从文苑)
昔者十日雨子桑苦寒飢哀歌坐空屋不怨但自悲(桑苦寒/或作来)
(寒且方云考荘子实/作子桑屋或作房)其友名子輿忽然憂且思褰裳觸泥水
裹飯往食之入門相對語天命良不疑好事漆園吏書之存
雄辭千年事巳逺二子情可推我讀此篇日正當雨雪時吾
身固巳困吾友復何爲薄粥不足裹深泥諒難馳曽無子輿
事空賦子桑詩(或无此/二句)
　　　贈河陽李大夫
四海失巢穴兩都困塵埃感恩由未報惆悵空一來(由未或/作未能)
(方作能未○今/按由猶古字通)裘破氣不暖馬羸鳴且哀(裘破或作破裘氣/或作竟馬羸或作)
(羸/馬)主人情更重空使劒鋒摧
　　　苦寒歌
黄昏苦寒歌夜半不能休(夜半或/作半夜)豈不有陽春節歳聿其周
(或作歳聿不其周/節歳或作歳節)君何愛重裘兼味養大賢(何爱下疑有脫/字養或作成字)
冰食葛製神所憐(神所或/作誠可)填䆫塞戸愼勿出暄風暖景明年
日(或作需明/年非是)
　　　贈同遊者(巳見正集)
　　　請遷玄宗廟議
(方从蜀本舊志或无庿字非是方云舊史礼儀志/長慶四年五月礼儀使奏樊云時穆宗當祔公豈)
(以吏部侍郎/爲礼儀使邪)
右禮儀使奏謹按周禮天子七廟三昭三穆與太祖之廟而
七尚書咸有一德亦曰七丗之廟可以觀德(尚書至觀德十/六字舊史闕)
荀卿子曰有天下者祭七代有一國者祭五代(或无卿字日/上或有亦字)
(祭七代或作亊七丗祭五代/或作亊五岀或作祭五庿)則知天子上祭七廟典籍通規
祖功宗德不在其數(庿或/作代)國朝九廟之制法周之文太祖景
皇帝始爲唐公肇基天命義同周之后稷髙祖神堯皇帝創
業經始化隋爲唐義同周之文王太宗文皇帝神武應期造
有區夏義同周之武王(應或作膺武王/下或有也字)其下三昭三穆謂之
親廟與太祖而七四時常饗自如禮文伏以今年宗廟遞遷
玄宗明皇帝在三昭三穆之外是親盡之祖雖有功德新主
入廟禮合祧藏太廟中第一夾室每至禘祫之歳合食如常
(藏下或有迁字或作祧迁/藏太庿中中下或有從字)謹議
　　　范蠡招大夫種
　　　詩之序議
　　　三器論(此二篇方从蜀本/刪去〇今从之)
朱文公校昌黎先生外集卷之一
朱文公校昌黎先生外集卷之二
　　　上賈滑州書
(賈耽以貞元二年為滑/州刺史此篇方从蜀苑)
愈儒服者不敢用他術十進(術或/作藝)又惟古執贄之禮竊整頓
舊所著文一十五章以爲贄而喻所以然之意於此(章或作/首下同)
曰豐山上有鍾焉(視日山海經云豊山有九鍾/和霜鳴注云霜降則鍾鳴)人所不可至
霜旣降則鏗然鳴蓋氣之感非自鳴也(或无/旣字)愈年二十有三
讀書學文十五年言行不敢戾於古人(或无有字三或作二/讀書斈文十五年洪)
(云公与邢尚書書云生七歳而讀書十/三而能文二十有五而擢第於春官)愚固泯泯不能自計
周流四方無所適歸(固或作/故非是)伏惟閤下昭融古之典義含和
發英作唐德元簡棄詭說保任皇極是宜小子刻心悚慕又
焉得不感而鳴哉(和或作華元或作臣方/云周書注元德之首也)徒以獻策闕下方
勤行役且有負薪之疾不得稽首軒階遂拜書家僕待命于
鄭之逆旅(僕或作僮逆/上或无之字)伏以小子之文可見於十五章之内
小子之志可見於此書與之進敢不勉與之退敢不從(方作/退)
進退之際實惟閤下裁之
　　　上考功崔虞部書
(或作上考功宏詞/官虞部崔貟外書)
愈不肖行能誠無可取行巳頗僻與時俗異態抱愚守迷固
不識仕進之門廼與羣士爭名競得失行人之所甚鄙求人
之所甚利其爲不可雖童昬實知之(失一或/无行字)如執事者不以
是爲念援之幽窮之中推之髙顯之上是知其文之或可而
不知其人之莫可也知其人之或可而不知其時之莫可也
(不知其人上/方有是字)旣以自咎又歎執事者所守異於人人(句)廢耳
任目華實不兼故有所進故有所退(以方作巳廢上或有之/字不疑當作必〇今按)
(人字属/上句)且執事始考文之明日浮囂之徒巳相與稱曰某得
矣某得矣問其所從來必言其有自一日之間九変其說凡
進士之應此選者三十有二人其所不言者數人而巳而愈
在焉(不言方/作不云)及執事旣上名之後三人之中其二人者固所
傳聞矣華實兼者也果竟得之而又升焉(或无其字固上或/有則字果或作畢)
(下/同)其一人者則莫之聞矣實與華違行與時乖果竟退之如
是則可見時之所與者時之所不與者之相逺矣然愚之所
守竟非偶然故不可變(竟非或作慬/非故或作固)凡在京師八九年矣足
不跡公卿之門名不譽於大夫士之口(或无譽字於或/作一或无士字)始者
謬爲今相國所第此時惟念以爲得失固有天命不在趍時
而偃仰一室嘨歌古人今則復疑矣未知夫天竟如何命竟
如何由人乎哉不由人乎哉(未上或有又字或无夫字天竟/或作天意人乎或並作乎人)
欲事干謁則患不能小書困於投刺(欲上或有夫/字於或作乎)欲斈爲佞
則患言訥詞直卒事不成(爲方作于患下或/有於字卒或作則)徒使其躬儳焉
而不終日(其躬方本如此而㪯正躬作窮蓋誤而諸本作如/方云蜀本作而今本皆以表記語刋作如然不知)
(古而如同意此語不當以如似之義讀之唐人惟韓栁知此/子厚荅韋中立書假而以僕年先吾子与公此文是也董彦)
(逺曰春秋書星隕如雨左氏室如縣磬是皆以如爲而風俗/通囯人望君而望歳鄒陽書白頭而新是皆以而爲如按家)
(語君入廟如右荀子作而右楽府艾如張亦作艾而張今人/所用漣而攷之李善文選乃連而也实用易之泣血漣如爲)
(義去古益逺字義多失惟韓栁文時見一二因爲詳之○今/按孟子望道而未之見亦是此例方言又有而如古字通用)
(之說然陸德明論當時語音之失有曰此人則而如靡異盖/不以爲然也然則此而字湏讀爲如乃爲正耳董引室如縣)
(磬乃拠左傳作罄字而杜預注云如而也言居室而資糧縣/尽故其說如此囯語則作縣磬而韋昭注云府藏空虚但有)
(榱梁如縣磬左傳蓋借罄爲磬而杜氏誤解囯語則正作磬/字而韋說得之董氏所引不足拠以爲說今併論之附見于)
(此)是以勞思長懷中夜起坐度時揣巳廢然而返雖欲從之
求由也巳又常念古之人日巳進今之人日巳退(常方/作嘗)夫古
之人四十而仕其行道爲學旣巳大成而又之死不倦故其
事業功德老而益明死而益光故詩曰雖無老成人尚有典
刑言老成之可尚也(可上或/有人字)又曰樂只君子德音不巳謂死
而不亡也(巳或作忘亡或/作忘方作巳)夫今之人務利而遺道其學其問
以之取名致官而巳(方无夫字遺或仁/違問上或无其字)得一名獲一位則棄
其業而役役於持權者之門故其事業功德日以忘月以削
老而益昏死而遂亡(位或作官/忘方作亡)愈仐二十有六矣距古人始
仕之年尚十四年豈爲晚哉(今下或有年始字/豈上或有矣夫字)行之以不息
要之以至死不有得於今必有得於古不有得於身必有得
於後用此自遣且以爲知已者之報執事以爲如何哉其信
然否也(爲如或/作謂如)仐所病者在於窮約無僦屋賃僕之資無緼
𫀆糲食之給驅馬出門不知所之斯道未䘮天命不欺豈遂
殆哉豈遂困哉竊惟執事之於愈也無師友之交無乆故之
事無顔色言語之情卒然振而發之者必有以見知爾故盡
暴其所志不敢以黙(执亊下方有者字愈下方无也字顔色/言語方作言語顔色尓或作耳以黙或)
(作黙/黙)又懼執事多在省非公事不敢以至是則拜見之不可
期獲侍之無時也是以進其說如此庶執事察之也(至下或/有於字)
(期下或有也/字庶或作幸)
　　　與張徐州薦薛公達書
(此篇方本有之今/疑非公作當刪)
　　　與少室李拾遺書
(諸本室下有山字李下有渤字方从蜀苑新書云/此書作於元和三年公時尚為博士新書云洛陽)
(令誤/也)
十二月某日愈頓首(方无此/八字)伏承天恩詔河南敦諭拾遺公
朝廷之士引頸東望若景星鳯皇之始見也爭先覩之爲快
(拾遺公新書作/遺公萹内並同)方今天子仁聖小大之事皆出宰相樂善言
如不得聞(小大㪯正作大小/恐誤事或作士)自即大位巳來於今四年凡所
施者無不得宜(者或作爲凡所施者新/書作凡所出而施者)勤儉之聲寛大之政
幽閨婦女草野小人皆飽聞而厭道之(草或作山人/新書作子)愈不通
於古請問先生丗非太平之運歟加又有非人力而至者(愈/方)
(作某於作于无丗字非作/匪新書作兹非太平丗欤)年榖熟衍符貺委至若干紀之姦
不戰而拘纍彊梁之兇銷鑠縮栗迎風而委伏其有一事未
就正自視若不成人四海之所環無一夫卑而兵者(新書无/自字視)
(或作是非是而/兵或作与兵)若此時也拾遺公不疾起與天下之士君子
樂成而亨之斯無時矣(若上或有/未有字)昔者孔子知不可爲而爲
之不巳足跡接於諸侯之國即可爲之時自藏深山牢関而
固距即與仁義者異守矣(或无足/跡字)想拾遺公冠帶就車惠然
肯來舒所蓄積以𥙷綴盛德之有闕遺利加於時名垂於將
來踊躍悚企傾刻以冀(闕遺方作遺闕新書无有遺二字利/下或无加字加於新書作加于垂下)
(亦无於字/傾或作頃)又竊聞朝廷之議必起拾遺公使者往若不許即
河南必継以行(或无/即字)拾遺徴君若不至必加髙秩如是則辭
少就多傷於廉而害於義拾遺公必不爲也(則或作即新/書无則字)善
(音愈今本作/瘦傳冩之誤)陳壽起又廢卒亦無所至王隱謗退死家習鑿
齒無一足(孫日鑿齒字彦威㐮陽人以脚疾廢居里巷符堅/稲㐮陽大說之与諸鎮書日昔晋平呉利在二陸)
(仐獲江南獲士/纔一人有半耳)崔浩范曄赤誅魏収夭絶宋孝王誅死足下
所稱呉兢亦不聞身貴而今其後有聞也(赤或作赤族二字/夭或作天或无仐)
(其字或无/其後字)夫爲史者不有人禍則有天刑豈可不畏懼而輕
爲之哉唐有天下二百年矣聖君賢相相踵其餘文武之士
立功名跨越前後者不可勝數豈一人卒卒能紀而傳之邪
(士上或尤之字能上或无複出卒字方云司/馬迁傳卒卒无湏臾之間顔日促遽之意也)僕年志巳就衰
退不可自敦率(或无就字敦率方云猶敦勉也或作敢爲/或无此二字○仐按此二字恐有脫誤)宰
相知其無他才能不足用哀其老窮齟齬無所合不欲令四
海内有戚戚者猥言之上苟加一職榮之耳非必督責迫蹙
令就功役也(他上方無無字/就下或有其字)賤不敢逆盛指行且謀引去且
傳聞不同善惡隨人所見(傳聞或作/傳云聞見)甚者附黨憎愛不同巧
造語言鑿空構立善惡事迹於仐何所承受取信而可草草
作傳記令傳萬丗乎(方无/乎字)若無鬼神豈可不自心慙愧若有
鬼神將不福人僕雖騃亦粗知自愛實不敢率爾爲也(自心/上或)
(有可字非是/或无心字)夫聖唐鉅跡及賢士大夫事皆磊磊軒天地决
不沈没(或无聖字方从文苑决下有必字又云蜀本作落落/掀天地而无必字又按决或作决地或作抉地○今)
(按古潮本軒亦作掀而无必字盖因栁子厚書云所云磊磊/軒天地者决必沈没故諸本或誤加必字耳今從柳集作軒)
(從潮本/去必字)今館中非無人將必有作者勤而纂之後生可畏安
知不在足下亦宜勉之(將必或作必將/或脫不在二字)愈再拜
　　　與大顛師書
(此書諸本皆无唯嘉祐小杭本有之其篇次在此/与作召顛作巔師作知尚方本列於石刻之首今)
(從杭本附此而名篇從方氏杭本又注云唐元和/十四年刻石在潮陽靈山禅院宋慶曆丁亥江西)
(袁陟丗弼得此書疑之因之滁用謁欧陽永叔永/叔覧之日实退之語它意不及也方本略載其語)
(又録欧公集古録跋尾云文公与顛師書丗所罕/傳予以集録古文其求之博盖乆而後獲其以繫)
(辭爲大傳謂著山林与著城郭无異等語宜爲退/之之言其後書吏部侍郎潮州刺史則非也盖退)
(之自刑部侍郎貶潮州後移袁州召爲囯子祭酒/迁兵部侍郎乆之始迁吏部而流俗相傳但知爲)
(韓吏部尔顛師遺記虽云長慶中立盖并韓書皆/囯𥘉重刻故謬爲附益年方又注云今石刻乃元)
(祐七年重立又云按公三簡皆邀速常語耳𥘉无/崇信佛法之說妄者旁沿别譔荅問等語以肆誣)
(謗要當存此簡以觧後丗之惑○今按杭本不知/何人所注疑袁自書也更以跋尾参之其記欧公)
(之語不謬矣而東坡雜說乃云韓退之喜大顛如/喜澄觀文暢意非信佛法也而或者妄撰退之与)
(大顛書其詞凡鄙虽退之家奴僕亦无此語仐一/士人又於其末妄題云欧陽永叔謂此文非退之)
(不能作又誣永叔矣蘇公此語盖但見集注之出/於或人而未見跋尾之爲欧公親筆也二公皆号)
(一代文宗而其去取不同如此覧者不能无惑然/方氏尽載欧語而略不及蘇說其所可見至吕伯)
(恭乃於文鑑特著蘇說以備乙覧則其同異之間/又益後人之惑矣以余考之所傳王書最後一篇)
(实有不成文理処但深味其間語意一二文势抑/揚則恐歐袁方意誠不爲過但意或是旧本亡逸)
(僧徒所記不真致有脫誤欧公特觀其大槩故但/取其所可取而未暇及其所可疑蘇公乃斍其所)
(可疑然亦不能祭其爲誤而直斥以爲凡鄙所以/其論虽各有以而皆未能无所未尽也若乃後之)
(君子則又往往不能究其本根其附欧說者旣未/必深知其所以爲可信其主蘇氏者亦未必果以)
(其說爲然也徒幸其言可爲韓公觧紛若有𥙷於/丗教故特表而出之耳皆非可与实亊而求是者)
(也至如方氏虽附欧說然亦未免曲爲韓諱殊不/知其言旣曰乆聞道德又曰側承道髙又曰所示)
(廣大深逈非造次可諭又曰論甚宏博安得謂𥘉/无崇信其說之意邪韓公之事余於荅孟簡書盖)
(已論其詳矣故不復論特從方本載此三書於别/集并録欧公二語而附蘇說方說於其後且爲全)
(載書文於此而考其同異訂其謬誤如左方以爲/讀者以此觀之則其决爲韓公之文而非它人之)
(所能作无疑矣方氏所拠石本与杭本又自不同/則疑傳冩之訛而欧公所疑官称之誤亦爲得之)
(但愚意猶恐當時旣謫刺逺州亦未必更帶侍郎/旧官也方氏所駁丗俗僞造誣謗之書即仐所謂)
(别傳者洪氏辨證云别傳載公与大顚往復之語/深詆退之其言多近丗經義之說又僞作永叔跋)
(云使退之復生不能自觧免呉源明云徐君平見/介甫不喜退之故作此文方氏又云周端礼曰徐)
(安囯自言年二十三四時戯爲此今悔之无及然/則其爲徐作无疑矣但君平字安道而方云安國)
(未知便是君平否耳然靈山石刻張繫所撰其間/載韓公問大顛云西囯一真之法何不教人顛云)
(教人達性离无明貪嗔驕慢不生嫉妬此亦釋子/常言𥘉无難觧但韓公素所未聞而頗中其病文)
(虽不尽觧而適亦有㑹於心耳又載韓公青云人/生貴賤各有定分何得以三塗之說誑人而顛荅)
(云公何不常守侍郎之任而來此爲宫/耶則恐其有謬誤或其徒所附益也)
愈啓(方无此/二字)孟夏漸熱惟道體安和(熱下或/有㐲字)愈弊劣無謂坐
事貶官到此乆聞道德切思見顔(切杭作竊方㨿石本如此/切乃懇切之意此下大率)
(多從石/本云)縁昨到來未獲參謁儻能暫垂見過實爲多幸(杭本/无倘)
(能以下/十字)巳帖縣令具人船奉迎日乆竚瞻(帖杭作貼乆當作/夕竚方拠石本作)
(佇)不宣愈白(方拠石本无愈白字仐拠石本此下/具衘姓名下云上顛師四月七日)
愈啓(方无此/二字)海上窮處無與話言側承道髙思獲披接專輒
有此咨屈儻惠能降喻非所敢望也(惠字疑衍或下有然字/而併在能字之下諸本)
(及石本/皆誤)至此一二日却歸髙居亦無不可旦夕渇望(杭本无/倘惠以)
(下二十七字而有此旬來晴明不甚热倘能乗間一訪/实謂幸也十八字今按此旬以下乃下篇語定從石本)不宣
愈白(方㨿石本无愈白字今㨿石本/与前書同但云六月𥘉三日)
愈啓(方无此/二字)惠匀至辱答問珍悚無巳所示廣大深逈非造
次可諭(爾作/量)易大傳曰書不盡言言不盡意然則聖人之意
其終不可得而見邪(方㯫石本意作旨无而字邪作也〇仐/按易实作意邪而无終而二字大抵石)
(本亦自多誤/也後放此)如此而論讀來一百遍(一字疑衍蘇氏所謂/凡鄙盖指此等処耳)不
如親見顔色隨問而對之易了(方拠石本如此但无親字○/今按親下當有見字而两本)
(皆闕故不敢増而空其処以待知者杭但云不如親面而對/之是亦蘇氏所謂凡鄙者然親字乃方本之闕文面字乃問)
(字之誤筆而又脫去曰/顔色随易了六字耳)此旬來晴明旦夕不甚熱儻能乗閑
一訪幸甚旦夕馳望(杭本巳見上/萹此不復出)愈聞道無疑滯行止繫縳
苟非所戀著則山林閑寂與城郭無異(此從杭本但郭作皇/仐㨿欧公語從方本)
(方拠石本止下有所字縳下有爱恋字所下无恋字及則字/而著字下復出著字及与字異下有邪字皆非是其用邪字)
(尤不當律令亦所謂凡鄙者也但或疑非字下當有有字言/於行止繫縳若无所恋著則静閙一致語尤明白三或又疑)
(非當作有則語意賔主尤順然未知/孰是又諸本皆无不敢輒増改也)大顛師論甚宏博而必
守山林義不至城郭(顛杭見上方无師字/杭无義字城作州)自激修行獨立空
矌無累之地者非通道也(自方作似然細考之与下文激修/行四字皆可疑方又以也爲矣而)
(井非通道四字萬於行字之下又/以独為自而立下有於字皆非是)勞於一來安於所適道故
如是(於杭作于適方拠石本与杭本並作識今得真石本考/之乃如此然則方之所考亦不詳矣盖適猶便也与唯)
(適之安之語用字略同言一來虽劳而旣來則當随其所便/无如不安也道故如是即所以結上文道无疑滯之意方以)
(如為此亦/石本誤)不宣愈頓首(方拠石本无末三字仐拠石本与前/二書同但云大顛禅師七月十五日)
(不知韓公之於大顛旣聞其/語而爲礼益恭如此何也)
朱文公校昌黎先生外集卷之二
朱文公校昌黎先生外集卷之三(考異音釋附)
　　　送汴州監軍俱文珍序(并詩)
(韓日董晋為宣武軍節度使俱文珍為監軍公為/觀察推官文珍將如京師作序詩而送之樊曰此)
(序不入正集李漢以/文珍故為公諱耶)
今之天下之鎮陳留爲大屯兵十萬連地四州左淮右河抱
負齊楚濁流浩浩舟車所同故自天寳巳來當藩垣屏翰之
任有弓矢鈇鉞之權皆國之元臣天子所左右(屏翰方/作翰屏)其監
綂中貴必材雄德茂榮耀寵光能俯逹人情仰喻天意者然
後爲之故我監軍俱公輟侍從之榮受腹心之寄奮其武毅
張我皇威遇変出竒先事獨運偃息談笑危疑以平天子無
東顧之憂方伯有同和之美(危疑方/作疑危)十三年春將如京師相
國隴西公飲餞於青門之外謂功德皆可歌之也(於或作于/或无青字)
命其屬咸作詩以鋪繹之詩曰
奉使羌池静臨戎汴水安(或作閒/非是)沖天鵬翅闊報國劒鋩寒
曉日驅征騎春風詠采蘭(孫曰束晢𥙷亡詩曰循彼南/陔言采其蘭采蘭以養親也)誰言
臣子道忠孝兩全難
　　　送浮屠令縱西遊序
(方无浮屠字縱/下有上人二字)
其行異其情同君子與其進可也(方无進/字非是)令縱釋氏之秀者
又善爲文(又上或/有而字)浮游徜徉跡接天下藩維大臣文武豪士
令縱未始不褰衣而負業往造其門下(衣或/作裳)其有尊行美德
建功樹業令縱從而爲之歌頌典而不䛕䴡而不淫其有中
古之遺風與(樹或作植有巾或作巾有古/下或有人字風下或有可字)乗閒致密促席接
膝譏評文章商較人士浩浩乎不窮愔愔乎深而有歸(或无/乗閒)
(致密四字而有及字人/士或作士人或作人事)於是乎吾忘令縱之爲釋氏之子也
其來也雲凝其去也風休方懽而巳辭雖義而不求吾於令
縱不知其不可也盍賦詩以道其行
　　　與路鵠秀才序
(方云送路鵠送别二序語意无倫脫誤不可讀如/曰自河南令為博士於公所歴官次亦不合故併)
(闕之今從/其說刪去)
　　　贈别序(說巳見上)
　　　送毛仙翁十八兄序
(方云直諌表論顧威狀種蠡議毛仙翁序皆最末/見决非公文如杭本之有外集者表狀亦不録足)
(以知其果為也○/今並从方本刪去)
朱文公校昌黎先生外集卷之三
朱文公校昌黎先生外集卷之四(考異音釋附)
　　　通解
(洪日通解擇言解鄠人對或云皆少作陳斉之云/通觧之乎者也下皆未當此雖少作然亦本訛也)
今之人以一善爲行而恥爲之慕達節而稱夫通才者多矣
然而脂韋汨没以至於老死者相継亦未見他之稱(他下或/有人字)
(○今按此句/疑有脫誤)其豈非亂教賊名之術歟(乱或/作害)且五常之教與
天地皆生然而天下之人不得其師終不能自知而行之矣
(地下方有/而字非是)故堯之前千萬年天下之人促促然不知其譲之
爲美也於是許由哀天下之愚且以爭爲能廼脫屣其九州
髙揖而辭堯由是後之人竦然而言曰雖天下猶有薄而不
售者況其小者乎(或作焉/下同)故譲之敎行於天下許由爲之師
也(爲之或作之/爲下二語同)自桀之前千萬年天下之人循循然不知忠
易其死也故龍逄哀天下之不仁覩君父百姓入水火而不
救於是進盡莫言退就割烹(就下或有/其字非是)故後之臣竦然而言
曰雖萬死猶有忠而不懼者况其小者乎故忠之敎行於天
下由龍逄爲之師也(忠之上或有/其字非是)自周之前千萬年渾渾然
不知義之可以換其生也(周或作殷/方无以字)故伯夷哀天下之偷且
以彊則服食其葛薇逃山而死(之下或有人字服或作伏且/以彊則服一句或有脫誤)
故後之人竦然而言曰雖餓死猶有義而不懼者况其小者
乎(故或作於是義/或作死或作強)故義之教行於天下由伯夷爲之師也是
三人俱以一身立教而爲師於百千萬年閒其身亡而其敎
存扶持天地功亦厚矣(或无百字存下或有/於字功上或有而字)嚮令三師恥獨
行慕通逹則堯之日必曰得位而濟道安用譲爲(用或/作能)夏之
日必曰長進而否退安用死爲周之日必曰和光而同塵安
用餓爲(和光而同塵方/作同塵而和光)若然者天下之人促促然而爭循循
然而佞渾渾然而偷其何懼而不爲哉是則三師生於仐必
謂偏而不通者矣其可不謂之大賢人者哉(方无則字必字/謂偏作爲偏矣)
(作也矣上/或无者字)嗚呼今之人其慕通逹之爲弊也且古聖人言通
者蓋百行衆藝備於身而行之者也(而上或/有通字)今恒人之言通
者蓋百行衆藝闕於身而求合者也是則古之言通者通於
道義今之言通者通於私曲其亦異矣(古之仐之下/或並有人字)將欲齊
之者其不猶矜糞丸而擬質隨珠者乎(或无其字或无不/字或无之矜二字)且
令今父兄教其子弟者曰爾當通於行如仲尼雖愚亦亦知
其不能也(方无亦字也/或作邪非是)曰爾尚力一行如古之一賢雖中人
亦希其能矣(賢上或/無一字)豈不由聖可慕而不可齊邪賢可及而
可齊也(也方作邪○今按恐上句无/邪字下句也字却當作邪)今之人行未能及乎賢
而欲齊乎聖者亦見其病矣夫古人之進修或幾乎聖人今
之人行不出乎中人而恥乎力一行爲獨行且曰我通同如
聖人(進修或作中人非是我/下或有周字同字疑衍)彼其欺心邪吾不知矣彼其欺
人而賊名邪吾不知矣余懼其說之將深爲通解
　　　擇言解
(韓日此篇雖日擇言甚於水火然曰知理者必擇/於言則未嘗欲人緘嘿苟容而巳不然則幕中之)
(評臺中之辨公/豈遂忘言乎哉)
火洩於密而爲用且大能不違於道可燔可炙可鎔可甄以
利乎生物及其放而不禁反爲災矣(乎方作於方无/其字下二語同)水發於
深而爲用且逺能不違於道可浮可載可飲可灌以濟乎生
物及其導而不防反爲患矣(乎方/作於)言起於微而爲用且博能
不違於道可化可令可告可訓以推於生物及其縱而不愼
反爲禍矣火旣我災有水而可伏其熖能使不䧟於灰燼矣
(䧟或作蹈/或作熖)水旣我患有土而可遏其流能使不仆於波濤矣
(方无而/可字)言旣我禍即無以掩其辭能不罹於過者亦鮮矣(於/過)
(或作其失過/下方有失字)所以知理者又焉得不擇其言歟其爲愼而甚
於水火(言上方无其/字而字恐誤)
　　　鄠人對
(樊日新史孝友傳云唐時陳藏器注本草拾遺謂/人肉治棄疾自是民間以父母疾多封股肉以進)
(或紿帛或旌門善乎韋愈之論胃父母/疾烹藥餌以是爲孝未聞毀肢体者也)
鄠有以孝爲旌門者乃本其自於鄠人曰彼自剔股以奉母
疾瘳大夫以聞其令尹令尹以聞其上上俾聚土以旌其門
使勿輸賦以爲後勸(孝下爲字疑衍又疑是而字其門或无/其字以爲或作欲爲〇按尹謂京兆尹)
(令字恐/衍下同)鄠大夫常曰他邑有是人乎愈曰母疾則止於烹粉
藥石以爲是未聞毀傷支體以爲養在教未聞有如此者(或/无)
(愈字或无止字母下十二字○本作父毋疾烹藥餌以是爲/孝○今按是字或是事字按下文又有未聞字此未聞字恐)
(衍或是若/夫字之類)苟不傷於義則聖賢當先衆而爲之也(聖賢方/作賢聖)是
不幸因而致死則毀傷㓕絶之罪有歸矣其爲不孝得無甚
乎(而下或有此字○仐按/此句上是字疑是耳字)苟有合孝之道又不當旌門蓋生
人之所宜爲竭足爲異乎(苟或作若合下疑/有乎字或无足字)旣以一家爲孝
是辨一邑里皆無孝矣以一身爲孝是辨其祖父皆無孝矣
然或䧟於危難能固其忠孝而不苟生之逆亂以是而死者
乃旌表門閭爵禄其子孫斯爲爲勸巳矧非是而希免輸者
乎(生之方云刘仲忱謂之當作/於恐或然也表下或有其字)曽不以毀傷爲罪㓕絶爲憂
不腰於市而巳黷於政况復旌其門(爲憂或作/其憂非是)
　　　河南府同官記(方无/府字)
永貞元年愈自陽山移江陵法曹參軍獲事河東公公嘗與
其從事言建中𥘉天子始紀年更元命官司舉貞觀開元之
烈(方无下公字烈或/作例或作列非是)羣臣惕慄奉職命材登良不敢私違當
時自齒朝之士而上以及下百執事官闕一人將𥙷必取其
良(百下方/有吏字)然而河南同時於天下稱多獨得將相五人(或无/同時)
(二字方无将字○今按下文所記实為宰相者三人裴碩未/為真相故特著其官聀戎馬之盛則此処宜有將字方本誤)
(也)故於府之參軍則得我公於河南主簿則得故相國范陽
盧公(邁)於汜水主簿則得故相國今太子賔客滎陽鄭公(餘/慶)
(下相國上方无故字○今按故相猶/仐言前宰相非亡没之謂方本誤也)於陸渾主簿則得相國
今吏部侍郎天水趙公(宗儒相囯今/或作仐相囯)於登封主簿則得故吏
部尚書東都留守呉郡顧公(少連故下方有相囯字/今以下文考之非是)盧公去
河南爲右𥙷闕其後由尚書左丞至宰相鄭公去汜水爲監
察御史佐山南軍其後由工部侍郎至宰相罷而又爲趙公
去陸渾爲右拾遺其後由給事中爲宰相(中爲或/作中至)顧公去登
封爲監察御史其後由京兆尹至吏部尚書東都留守我公
去府爲長水尉其後由膳部郎中爲荆南節度行軍司馬遂
爲節度使自正部尚書至吏部尚書三相國之勞在史冊顧
吏部愼職小心于時有聲(在上或/有布字)我公愿潔而沈密開亮而
卓偉行茂于宗事脩于官嗣紹家烈不違其先作帥南荆厥
聞休顯武志旣揚文教亦熈登槐賛元其慶且至(帥或作扞/亦方作旣)
故好語故事者以爲五公之始迹也同其後進而偕大也亦
同其稱名臣也又同官職雖分而功德有巨細其有忠勞於
國家也同有若將同其後而先同其𥘉也(或无官聀字分作/則属之下文而无)
(而字忠上或无有/字家下或无也字)有聞而問者於是焉書旣五年始立石刻
其語河南府參軍舎庭中(方无有方語/下方有于字)於時河東公爲左僕
射宰相出藩大邦開府漢南(時或/作是)鄭公以工部尚書留守東
都趙公以吏部尚書鎮江陵漢南地連七州戎士十萬其官
宰相也留守之官居禁省中歳時出旌旗序留司文武百官
於宮城門外而衙之(守下方/无之字)江陵故楚都也戎士五萬三公
同時千里相望可謂盛矣河東公名均姓裴氏
　　　記宜城驛
(方作宜城驛記下或/有愈代姪孫作五字)
此驛置在古宜城内驛東北有井傳是昭王井有靈異至今
人莫汲(内下或有復出宜/城字方无昭字)驛前水傳是白起堰西山下澗灌
此城壞楚人多死流城東陂臭聞逺近因號其陂臭陂有蛟
害人漁者避之(或脫堰字臭陂/上或有曰字)井東北數十歩有楚昭王廟
有舊時髙木方株多不得其名歷代莫敢剪伐尤多古松大
竹(或无昭字/名方作始)于太傳帥㐮陽遷宜城縣并改造南境數驛材
木取足此林(或无/陽字)舊廟屋極宏盛今惟草屋一區然問左側
人尚云毎歳十月民相率聚祭其前廟後小城蓋王居也(後/或)
(作/複)其内處偏髙廣貟八九十畒號殿城當是王朝内之所也
(城或作域/朝或作席)多甎可爲書硯自小城内地今皆屬甄(音/真)氏甄氏
於小城北立墅以居甄氏有節行其子逢以學行爲助敎元
和十四年二月二日題
　　　題李生壁(平)
余始得李生於河中今相遇於下邳自始及今十四年矣(邳/或)
(作邽非是洪云下邳貞/觀中属泗元和中属徐)始相見吾與之皆未冠未通人事追
思多有可笑者與生皆然也今者相遇皆有妻子昔時無度
量之心寕復可有是生之爲交何其近古人也(近下方/有於字)是來
也余黜於徐州將西居於洛陽汎舟於清冷池泊於文雅臺
下西望商丘東望脩竹園入微子廟求鄒陽校叔司馬相如
之故文乆立於廟陛間悲那頌之不作於是者巳乆(丘或作/州非是)
(庿陛間或作庿下或作庿下陛間頌之/方作之頌今按庿字疑衍或是廟字)隴西李翶太原王涯
上谷侯喜實同與焉(涯或/作渥)貞元十六年五月十四日昌黎韓
愈書
朱文公校昌黎先生外集卷之四
朱文公校昌黎先生外集卷之五(考異音釋附)
　　　除崔羣户部侍郎制
勑地官之職邦教是先必選國華以從人望具官崔羣體道
履仁外和内敏(或作内/和外敏)清而容物善不近名從容禮樂之間
特逹珪璋之表比參密命弘益旣多及貳儀曹升擢惟允邁
兹令德藹然休聲(兹或/作此)選賢與能于今雖重擇才均賦自古
尢難(雖方作惟重或/作盛均或作經)往愼乃司以服嘉命可(下或有/云云字)
　　　祭董相公文(祭下或有/汴州字)
維貞元十五年歳次已卯二月乙亥朔某日節度行軍司馬
檢校右散騎常侍兼御史大夫知使事呉縣開國男食邑三
百户陸長源(呉縣開囯或作呉郡/或无食邑三百戸字)度支營田判官檢校金部
貟外郎侍御史孟叔度觀察支使監察御史裏行丘頴觀察
推官守祕書省校書郎韓愈等謹以少牢之奠敬祭于故尚
書右僕射平章事隴西公之靈嗚呼天髙而明地厚而平五
氣叙行萬彚順成交感旁暢聖賢以生雨水于雲瀆水于坤
蕃昌生物有假有因(坤或作神昌/生或作生庶)天睠唐邦錫之元臣肫肫
元臣其德孔碩(肫肫或作/盹盹誤)不謟不笑不威不赫(不謟不笑或/作不容不謟)
(或作不䧟不酷或无不笑二字而連下文不威/為句下文其敵下别出不讎二字与士求字叶)不求其盈不
致其敵(盈方/作用)爰立作相訏謨實勒(立方/作𥘉)出若無辝疇德之聞
(德或/作得)帝念東土公其來撫乃守洛都乃藩浚郊迺去厥疾乃
施厥膏不知其勞鰥寡以饒維昔浚郊厥亂維舊(昔或作若/厥乱維舊)
(或作維乱舊政/或作乱維政舊)有狡有狂其羣孔醜公其來矣爲民父母(為/民)
(或作公/為非是)父誨其義母仁其愚旣変旣從孰云其𥘉(孰云或作/親去或作)
(親云/非是)自邇徂逺混然一區公來自中天子所倚公今不歸誰
佐天子公旣來止東人以完(公旣來止方作旣來至止或/作公來至止今依行狀更定)公
旣殁矣人誰與安濁流渾渾有闢其郛填道歡呼公來之𥘉
今公之歸公在䘮車㫖酒旣盈嘉肴在盛嗚呼我公庶享其
誠尚饗
　　　雷塘禱雨文(此篇乃柳子厚/文此不當録)
　　　祭石君文(或作祭石/濬川文)
維元和七年歳次壬辰七月二十七日右𥙷闕宋景國子博
士韓愈謹以清酌庶羞之奠敬祭于石三學士之靈(或无/敬字)惟
君學成于身名彰于人知道之可行見人之不幸(見人或作/知命或作)
(見命不上/或无之字)不事顧譲以圖就功如何奄忽永䘮其躬(此四字/或作以)
(䘮其良能下或有知㣲有議四字或作不負長巳誰/知口有義何害〇今按諸本皆无文理疑不足據)曰景與
愈與游爲乆(或无曰字景下或无与字/愈下有也字為乆作日乆)自君之逝相遇輒哀
傍無強親子孩妻姖(或作稚方云姖古文/姬字然義亦不近)敢忘分濟念力未
任客葬秦原孤魂誰附奠以送訣悲何可窮尚饗
　　　祭房君文(房次卿/字蜀客)
維某年月日愈謹遣舊吏皇甫恱以酒肉之饋展祭於五官
蜀客之柩前(方无維某字愈/作某或无日字)嗚呼君迺至於此吾復何言(於/此)
(或作/於斯)若有鬼神吾未死無以妻子爲念嗚呼君其能聞吾此
言否(君上或/有房字)尚饗
　　　髙君仙硯銘(并序)
儒生髙常與予下天壇中路獲硯石似馬蹄狀外稜孤聳内
發墨色幽竒天然疑神仙遺物寳而用之請予銘底
仙馬有靈迹在于石稜而宛中有點墨迹文字之祥君家其
昌(方云應劭武紀出大宛舊有天馬種蹋石汗血顔曰/蹋石謂蹋石有迹言其蹄堅利米新仲謂銘語本此)
　　　髙君畫讃
(沘篇方從蜀本録之今按/疑非公所作然姑存之)
君子温閑骨氣委和迹不拒物心不揚波澄源卷璞含白瑳
瑳遺紙一張德音不忘
　　　潮州請置郷校牒
孔子曰道之以政齊之以刑則民免而無恥不如以德禮爲
先而輔以政刑也(斉上或有而字或/无則字或无礼字)夫欲用德禮未有不由
學校師弟子者此州學廢日乆進士明經百十年間不聞有
業成貢於王庭試於有司者(百十年間方作百十数年/非是貢於試於並无於字)人吏
目不識郷飮酒之禮耳未甞聞鹿鳴之歌(孫曰唐制郷㪯試/訖長吏以郷飲酒)
(礼㑹属僚設賔主陳爼豆備筦絃牲用/少牢歌鹿鳴之詩与耆艾叙少長焉)忠孝之行不勸亦縣
之恥也(方无或/与耳字)夫十室之邑必有忠信今此州户萬有餘豈
無庶幾者邪刺史縣令不躬爲之師里閭後生無所從學爾
(或作耳又或/作矣非是)趙德秀才沈雅專静頗通經有文章能知先王
之道論說且排異端而宗孔氏可以爲師矣(師下方/有友字)請攝海
陽縣尉爲衙推官(或无/官字)專勾當州學以督生徒興愷悌之風
刺史出巳俸百千以爲舉本収其贏餘以給學生厨饌(㪯或/作斈)
　　　直諫表(方本无說見苐/三卷今从之)
　　　論顧威狀(同上)
朱文公校昌黎先生外集卷之五
朱文公校昌黎先生外集卷之六(考異音/釋附)
　順宗實録一(起藩邸盡貞元/二十一年二月)
(方本不載實録云諸本順宗實録皆以附外集然李漢/序謂又有注論語十卷傳斈者順宗實録五卷列於史)
(書不在集中則知實録固不必附也○仐按李漢之說/據當時而言之似未爲失然其為害巳足使筆解亡逸)
(無復真本實録竄易不成全書是則皆李漢之為也方/氏不察而從其說旣巳誤矣况今去公之時又益以逺)
(比之當日亊体又大不同故其片文隻字名為公之作/而决可知其非僞者皆當収拾使无失墜乃為真能好)
(公之文者固不當以一時茍簡之論為限断而直有所/遺也故今於實録姑仍外集而詳加校定庶幾猶足以)
(見公筆削/之大指云)史臣韓愈撰(或無此/五字)
順宗至德大聖大安孝皇帝(德下史有/弘道二字)諱誦德宗長子母曰
昭德皇后王氏上元二年正月十二日生大曆十四年封爲
宣王建中元年立爲皇太子(史云大暦十四年六月進封宣/王十二月乙卯立為皇太子)
慈孝寛大仁而善㫁留心藝學亦㣲信尚浮屠法禮重師傅
引見輒先拜善隷書德宗之爲詩并他文賜大臣者率皆令
上書之德宗之幸奉天倉卒閒上常親執弓矢率軍後先導
衛備嘗辛苦(倉或/作蒼)上之爲太子於父子閒慈孝交洽無嫌毎
以天下爲憂德宗在位乆稍不假宰相權而左右得因縁用
事外則裴延齡李齊運韋渠牟等以姦佞相次進用延齡尤
狡險判度支務刻剥聚歛以自爲功天下皆怨怒上毎進見
候顔色輒言其不可至陸贄張滂李充等以毀譴朝臣􁒍懼
諌議大夫陽城等伏閣極論德宗怒甚將加城等罪内外無
敢救者上獨開解之城等頼以免德宗卒不相延齡渠牟上
有力焉貞元二十一年癸巳德宗崩景申上即位太極殿
冊曰維貞元二十一年歳次乙酉正月辛未朔二十三日癸
己皇帝若曰於戯天下之大實惟重器祖宗之業允屬元良
咨爾皇太子誦睿哲温恭寛仁慈惠文武之道秉自生知孝
友之誠發於天性自膺上嗣毓德春闈恪愼于厥躬祗勤于
大訓必能誕敷至化安勸庶邦朕寢疾彌留弗興弗寤是用
命爾継統俾紹前烈冝陟元后永綏兆人其令中書侍郎平
章事髙郢奉冊即皇帝位爾惟奉若天道以康四海懋建皇
極以熈庶功無忝我髙祖太宗之休命上自二十年九月得
風疾因不能言使四面求醫藥天下皆聞知德宗憂慼形于
顔色数自臨視二十一年正月朔含元殿受朝還至别殿諸
王親屬進賀獨皇太子疾不能朝德宗爲之涕泣悲傷歎息
因感疾恍惚日益甚二十餘日中外不通兩宫安否朝臣咸
憂懼莫知所爲雖翰林内臣亦無知者(含元殿至日益甚四/十一字中云德宗不)
(豫諸王親戚皆侍醫薬獨上卧病不/能侍德宗弥留思見太子涕咽久之)二十三日上知内外
疑紫衣麻鞋不俟正冠出九仙門召見諸軍使京師稍安二
十四日宣遺詔上縗服見百寮二十六日即位上學書於王
伾頗有寵(伾下或有/復岀丕字)王叔文以碁進俱待詔翰林數侍太子
碁叔文詭譎多計上在東宫嘗與諸侍讀并叔文論政至宫
市事上曰寡人方欲極言之衆皆稱賛獨叔文無言旣退上
獨留叔文謂曰向者君奚獨無言豈有意邪叔文曰叔文蒙
幸太子有所見敢不以聞太子職當侍膳問安不冝言外事
陛下在位乆如疑太子收人心何以自解上大驚因泣曰非
先生寡人無以知此遂大愛幸與王伾兩人相依附俱出入
東宫聞德宗大漸上疾不能言伾即入以詔召叔文入坐翰
林中使決事(詔下或无召字文下或/无入字使下或无决字)伾以叔文意入言於宦
者李忠言稱詔行下外𥘉無知者以檢校司空平章事杜佑
攝冡宰兼山陵使中丞武元衡爲副使宗正卿李紓爲按行
山陵地使刑部侍郎鄭雲逵爲鹵薄使(或无兼字紓或/作杼達或作逹)又命
中書侍郎平章事髙郢撰哀冊文禮部侍郎權德輿撰謚冊
文太常卿許孟容撰議文　庚子百寮請聽政曰自漢以來
䘮期之數以日易月而皆三日而聽政(以来或/作巳來)我國家列聖
亦克脩奉罔或有違况大行皇帝酌於故實重下遺詔今日
至期而陛下未親政事羣臣不敢安宜存大孝以寕萬國天
下之幸不許是月昇泗州爲上州　二月辛丑朔中書侍郎
平章事臣郢門下侍郎平章事臣珣瑜檢校司空平章事臣
佑奉䟽曰大行皇帝知陛下　孝慮陛下悲哀不即人心聽
政事故發遺詔令一行漢氏之制今陛下安得守曽閔匹夫
之小行忘皇王繼親之大孝以虧臣子承順之義猶不許
壬寅宰臣又上言曰陛下以聖德至孝繼受寳命宜奉先帝
約束以時聽斷不可以乆從之　癸卯朝百寮于紫宸門杜
佑前跪進曰陛下居憂過禮羣臣懼焉願一覩聖顔因再拜
而起左右乃爲皇帝舉帽百寮皆再拜佑復奏曰陛下至性
殊常哀毀之甚臣等不勝惶灼伏望爲宗廟社稷割哀強食
景午罷翰林隂陽星卜醫相覆碁諸待詔三十二人(三或/作四)
𥘉王叔文以碁待詔旣用事惡其與巳儕類相亂罷之　巳
酉易定節度使張茂昭可同中書門下平章事餘如故(或无/使字)
(可史/作兼)河北節度自至德巳來不常朝覲前年冬茂昭來朝未
還故寵之　辛亥(史作/卯)詔吏部侍郎韋執誼守左丞同中書
門下平章事賜紫(侍郎史作郎中左/丞史作尚書右丞)初執誼爲翰林學士知
叔文幸於東宫傾心附之叔文亦欲自廣朋黨密與交好至
是遂特用爲相　乙卯太常奏禮云䘮三年不祭惟祭天地
社稷周禮圜鍾之均六變天神皆降林鍾之均八變地示咸
出不廢天地之祭不敢以卑廢尊也樂者所以降神也不以
樂則祭不成今遵遺詔行易月之制請制内遇祭輟樂終制
用樂從之又奏禮三年祭宗廟今請竢祔廟畢復常從之
辛酉貶京兆尹李實爲通州長史詔曰實素以宗屬累更任
使驟升班列遂極寵榮而政乖惠和務在苛厲(詔下或有詞/一道字曰下)
(或有京尹字實丄/或有嗣道王字)比年旱歉先聖憂人特詔逋科悉皆蠲免
而實敢肆誣罔復令徴剥頗紊朝廷之法實惟聚歛之臣(歉/或)
(作/暵)自國哀巳來増毒彌甚無辜斃踣深所興嗟朕嗣守洪業
敷弘理道寕容蠧政以害齊人宜加貶黜用申邦憲尚從優
貸俾佐逺潘實謟事李齊運驟遷至京兆尹恃寵強愎不顧
文法(文或/作乃)是時春夏旱京畿乏食實一不以介意方務聚歛
徴求以給進奉毎奏對輒曰今年雖旱而穀甚好由是租稅
皆不免人窮至壞屋賣瓦木貸麥苗以應官(或无/貸字)優人成輔
端爲謡嘲之實聞之奏輔端誹謗朝政杖殺之實遇侍御史
王播於道故事尹與御史相遇尹下道避實不肯避導騎如
故播詰譲導騎者實怒遂奏播爲三原令廷詬之(原或作/泉非是)陵
轢公卿巳下隨喜怒誣奏遷黜朝廷畏忌之(陵或/作凌)嘗有詔免
畿内逋租實不行用詔書徴之如𥘉勇於殺害人吏不聊生
至譴市里讙呼皆䄂瓦礫遮道伺之實由閒道獲免　壬戍
(洪云史/作寅誤)制殿中丞皇太子侍書翰林待詔王伾可守左常侍
依前翰林待詔(書或作讀依前翰林待詔史作充翰林斈士/〇今按前云上斈書於王伾後云以侍書得)
(幸於上則此當从/史作侍書為是)蘇州司功王叔文可起居舎人翰林學士
又以司勲貟外郎翰林學士知制誥鄭絪爲中書舎人學士
如故又以給事中馮伉爲兵部侍郎以兵部貟外郎史舘修
撰歸登爲給事中修撰如故登伉皆上在東宫時侍讀以師
傳恩拜
朱文公校昌黎先生外集卷之六
朱文公校昌黎先生外集卷之七(考異音釋附)
　順宗實録二(起二月/盡二月)
二月甲子上御丹鳯門大赦天下自貞元二十一年二月二
十四日昧爽巳前大辟巳下罪無輕重常赦所不原者咸赦
原之諸色人中有才行兼茂明於理躰者經術精深可爲師
法者逹於吏理可使從政者宜委常參官各舉所知其在外
者長吏精加訪擇具名聞奏仍優禮發遣舊事宫中有要市
外物令官吏主之與人爲市隨給其直(外物下或/有間字)貞元末以
官者爲使抑買人物稍不如本估末年不復行文書置白望
數百人於兩市并要閙坊閱人所賣物但稱宫市即歛手付
與眞僞不復可辨無敢問所從來其論價之髙下者率用百
錢物買人直数千錢物(其論疑當/作与論)仍索進奉門户并脚價錢
將物詣市至有空手而歸者名爲宫市而實奪之嘗有農夫
以驢負柴至城賣遇宦者称官市取之纔與絹数尺又就索
門户仍邀以驢送至内農夫涕泣以所得絹付之不肯受曰
湏汝驢送柴至内農夫曰我有父母妻子待此然後食今以
柴與汝不取直而歸汝尚不肯我有死而巳遂歐宦者(待或/作得)
(有死或/作必死)街吏擒以聞詔黜此宦者而賜農夫絹十匹然宫市
亦不爲之改易諌官御史数奏䟽諌不聽上𥘉登位禁之至
大赦又眀禁又貞元中要乳母皆令選寺觀婢以充之而給
與其直例多不中選寺觀次當出者賣産業割與地買之貴
有姿貌者以進其徒苦之至是亦禁焉(地上与字恐誤或賣/産業是本文後改作)
(割地而傳者不夫/舊文又誤增与字)貞元末五坊小兒張捕鳥雀於閭里皆爲
暴横以取錢物至有張羅網於門不許人出入者或有張井
上者使不得汲水近之輒曰汝驚供奉鳥雀痛歐之出錢物
求謝乃去或相聚飲食於肆醉飽而去賣者或不知就索其
直多𬒳歐罵或時留蛇一嚢爲質曰此蛇所以致鳥雀而捕
之者今留付汝幸善飼之勿令飢渇賣者愧謝求哀乃攜而
去上在春宫時則知其弊常欲奏禁之至即位遂推而行之
人情大恱(春或/作東)乙丑停塩鐡使進獻舊塩鐵錢物悉入正庫
一助經費其後主此務者稍以時市珍翫時新物充進獻以
求恩澤其後益甚歳淮錢物謂之羡餘而經入益少至貞元
末逐月有獻焉謂之月進至是乃罷(遂或作/逐非是)命右金吾將軍
兼中丞田景度持節告哀於吐蕃以庫部貟外熊執易爲副
兵部郎中兼中丞元季方告哀于新羅且冊立新羅嗣王主
客貟外郎兼殿中監馬于爲副　二月庚午朔出後宫三百
人辛未以翰林待詔王伾爲翰林學士壬申以故相撫
州别駕姜公輔爲吉州刺史前戸部侍郎判度支江州别駕
蘇弁爲忠州刺史追故相忠州刺史陸贄郴州别駕鄭餘慶
前京兆尹杭州刺史韓皐前諌議大夫道州刺史陽城赴京
師德宗自貞元十年巳後不復有赦令左降官雖有名德才
望以微過忤㫖譴逐者一去皆不復叙用至是人情大恱而
陸贄陽城皆未聞追詔而卒於遷所士君子惜之(聞下或/有於字)癸
酉出後宫并教坊女妓六百人聽其親戚迎于九仙門百姓
相聚讙呼大喜　景戍詔曰檢校司空平章事杜佑可檢校
司徒平章事充度支并塩鐵使以浙西觀察李錡爲浙西節
度檢校刑部尚書賜徐州軍額曰武寕制曰朕新委元臣綜
釐重務爰求貳職固在能臣起居舎人王叔文精識瓌材寡
徒少欲質直無隱沈深有謀其忠也盡致君之大方其言也
逹爲政之要道凡所詢訪皆合大猷冝継前勞佇光新命可
度支塩鐵副使依前翰林學士本官賜如故(賜如或/作餘如)𥘉叔文
旣專内外之政與其黨謀曰判度支則國賦在手可以厚結
諸用事人取兵士心以固其權驟使重職人心不服藉杜佑
雅有㑹計之名位重而務自全易可制故先令佑主其名而
除之爲副以專之(藉更作籍或无籍字/除之疑當作除巳)以户部尚書判度支
王紹爲兵部尚書以吏部郎中李鄘爲御史中丞武元衡爲
左庶子𥘉叔文黨数人貞元末巳爲御史在臺至元衡爲中
丞薄其人待之鹵莾皆有所憾而叔文又以元衡在風憲欲
使附巳使其黨誘以權利元衡不爲之動叔文怒故有所授
庚寅制(下或有/曰字)門下侍郎守吏部尚書平章事賈耽可檢
校司空兼左僕射守門下侍郎平章事鄭珣瑜可守吏部尚
書守中書侍郎平章事髙郢可守刑部尚書守尚書左丞平
章事韋執誼可守中書侍郎並依前平章事　癸巳詔曰萬
國之本屬在元良主器之重歸于長子所以基社稷而固邦
統古之制也廣陵王某孝友温恭慈仁忠恕慱厚以容物寛
明而愛人祗服訓詞言皆合雅講求典學禮必從師居有令
聞動無違德朕獲纉丕緒祗若大猷惟懷永圖用建儲貳以
承宗廟以奉粢盛爰舉舊章俾膺茂典宜冊爲皇太子改名
某仍令所司擇日備禮冊命𥘉廣陵王名從水傍享至冊爲
皇太子始改從今名　丁酉吏部尚書平章事鄭珣瑜稱疾
去位其日珣瑜方與諸相㑹食於中書故事丞相方食百寮
無敢謁見者叔文是日至中書欲與執誼計事令直省通執
誼直省以舊事告叔文叱直省直省懼入白執誼執誼逡巡
慙𧹞竟起迎叔文就其閤語良乆宰相杜佑髙郢珣瑜皆停
筋以待(郢下或/有鄭字)有報者云叔文索飯韋相巳與之同餐閤中
矣佑郢等心知其不可畏懼叔文執誼莫敢出言(或无不/字非是)珣
瑜獨歎曰吾豈可復居此位顧左右取馬徑歸遂不起前是
左僕射賈耽以疾歸第未起珣瑜又継去二相皆天下重望
相次歸卧叔文執誼等益無所顧忌逺近大懼焉
朱文公校昌黎先生外集卷之七
朱文公校昌黎先生外集卷之八(考異音釋附)
順宗實録三(起四月/盡五月)
夏四月乙巳上御宣政殿冊皇太子冊曰建儲貳者必歸於
冡嗣固邦本者允屬於元良咨爾元子廣陵王某㓜挺岐嶷
長標洵淑佩詩禮之明訓宣忠孝之弘規居惟保和動必循
道識逹刑政器合温文愛敬奉於君親仁德聞於士庶神祗
龜筮罔不恊從是用命爾爲皇太子於戯維我烈祖之有天
下也功格上帝祚流無窮光纉洪業逮予十葉䖍恭寅畏日
愼一日付爾以承祧之重勵爾以主鬯之勤以貞萬國之心
以揚三善之德爾其尊師重傅親賢逺佞非禮勿踐非義勿
行對越天地之耿光丕承祖宗之休烈可不慎歟時上即位
巳乆而臣下未有親奏對者内外盛言王伾王叔文專行断
决日有異說又屬頻雨皆以爲羣小用事之應至將冊禮之
夕雨乃止迨行事之時天氣清朗有慶雲見識者以爲天意
所歸及覩皇太子儀表班行旣退無不相賀至有感泣者
戊申詔曰惟先王光有天下必正我邦本以立人極建儲貳
以承宗祧所以啓迪大猷安固洪業斯前代之令典也皇太
子某體仁秉哲恭敬温文德恊元良禮當上嗣朕奉若丕訓
憲章前式惟承社稷之重載考春秋之義授之匕鬯以奉粢
盛爰以令辰俾膺茂典今冊禮云畢感慶交懷思與萬方同
其惠澤自貞元二十一年二月二十四日巳後至四月九日
昧爽巳前天下應犯死罪者特降從流流巳下遞减一等文
武常參并州府縣官子爲父後者賜勲兩轉古之所以教太
子必茂選師傅以翼輔之法於訓詞而行其典禮左右前後
罔非正人是以教諭而成德也給事中陸質中書舎人崔樞
積學懿文守經據古夙夜講習庶恊于中並充皇太子侍讀
天下孝子順孫先旌表門閭者委所管州縣各加存䘏　庚
戍封皇太子長子寕等六人爲郡王　癸酉(當作/丑)贈吐蕃弔
祭使工部侍郎兼御史大夫史館修撰張薦禮部尚書薦字
孝舉代居深州之陸澤祖文成博學工文詞性好詼諧七登
文學科薦聦眀強記歷代史傳無不貫通爲太師顔真卿所
稱賞遂知名大曆中江東觀察表薦之(江或/作浙)授左司禦率府
兵曹參軍兼史館修撰貞元𥘉爲太常博士四年廻紇求和
親使送咸安公主入廻紇以薦爲判官改授殿中侍御史累
遷諫議大夫十一年冊廻紇子薦以祕書少監持節爲使還
乆之遷祕書監二十年吐蕃賛普死以薦爲工部侍郎兼御
史大夫持節弔贈卒於赤嶺東廻紇辟吐蕃傳歸其柩(辟字/恐誤)
前後三使異國自始命至卒常兼史職在史館二十年著宰
輔傳略五服圗記寓居録靈怪集等　景寅罷閩中萬安監
先是福建觀察柳冕乆不遷欲立事迹以求恩寵(立或/作以)乃奏
云閩中南朝放牧之地畜羊馬可使孳息請置監許之収境
中畜産令吏牧其中(収或/作牧)羊大者不過十斤馬之良者估不
過数千不經時輒死又歛百姓苦之逺近以爲笑至是觀察
閻濟美奏罷之　丁卯命焚容州所進毒藥可殺人者(可或/作所)
五月巳巳(史作戊辰/无五月字)以杭州刺史韓臯爲尚書左丞(左或/作右)辛
未(史作五/月巳巳)以右金吾大將軍范希朝爲檢校右僕射兼右神
䇿京西諸城鎮行營兵馬節度使叔文欲專兵柄藉希朝年
老舊將故用爲將帥使主其名而尋以其黨韓泰爲行軍司
馬專其事(主或/作在)甲戍以度支郎中韓泰守兵部郎中兼中丞
充左右神䇿京西都柵行營兵馬節度行軍司馬賜紫　乙
亥追改爲檢校兵部郎中職如故　甲申(史作/丁丑)以萬年令房
啓爲容州刺史兼御史中丞𥘉啓善於叔文之黨因相推致
遂獲寵於叔文求進用(或无/因字)叔文以爲容管經略使使行約
至荆南授之云脫不得荆南即與湖南故啓宿留於江陵乆
之方行至湖南又乆之而叔文與執誼爭權数有異同故不
果尋聞皇太子監國啓惶駭奔馳而往是日以郴州貟外司
馬鄭餘慶爲尚書左丞(是日史/作癸未)乙酉以尚書左丞韓皐爲鄂
岳觀察武昌軍節度使(以尚下十八字史作以右丞韓皐為/鄂岳沔蘄團練觀察使仍曰係甲辰)
日𥘉皐自以前輩舊人累更重任頗以簡倨自髙嫉叔文之
黨謂人曰吾不能事新貴人皐從弟曄幸於叔文以告叔文
故出之　辛夘以王叔文爲户部侍郎職如故賜紫𥘉叔文
欲依前帶翰林學士宦者俱文珍等惡其專權削去翰林之
職叔文見制書大驚謂人曰叔文日時至此商量公事若不
得此院職事即無因而至矣王伾曰諾即䟽請不從再䟽乃
許三五日一入翰林去學士名又與歸登同日賜紫内出衫
笏賜登而叔文不霑文珍等所惡獨不得賜(今按而叔文下/数句重複不可)
(讀疑因後來修改巳増新字而不去舊文如前買乳母之例/也盖上文巳有俱交珍等惡其專權之句則此不當更有文)
(珍等所惡五字有不霑字即不當更有獨不得賜四字若并/有此九字即上不當有不霑字且此文珍等字上亦合更有)
(脫字謬誤甚明今當削去文珍等以/下九字則語意明白无復可疑矣)由此始懼以衢州别駕
令狐峘爲祕書少監峘國子祭酒德棻玄孫進士登第司徒
楊綰未逹時遇之以爲賢爲禮部修史引峘入史館自華原
尉拜拾遺累遷起居舎人大暦八年劉晏爲吏部尚書奏峘
爲刑部貟外判南曹累遷至禮部侍郎峘之判南曹晏爲尚
書楊炎爲侍郎峘得晏之舉分闕必擇其善者與晏而以惡
者與炎炎固巳不平至峘爲禮部而炎爲相有杜封者故相
鴻漸之子求𥙷弘文生炎嘗出杜氏門下託峘以封峘謂使
者曰相公欲封成其名乞署封名下一字峘因得以記焉炎
不意峘賣之署名属峘峘明日䟽言宰相炎迫臣以威臣從
之則負陛下不從即炎當害臣(即或/作則)德宗以問炎炎具道所
以德宗怒曰此姦人不可柰欲杖而流之炎救解乃黜爲衡
州别駕貞元𥘉李泌爲相以左庶子史館修撰徴至則與同
職孔述睿爭競細碎数侵述睿述睿長告以譲不欲爭(告或/作者)
(○長告謂/長假也)泌卒竇參爲相惡其爲人貶吉州别駕改吉州刺
史齊映除江西觀察過吉州峘自以前輩懷怏怏不以刺史
禮見入謁從容歩進不祙首屬戎器(或无祙字或/又作秣非是)映以爲恨
去至府奏峘舉前刺史過失鞫不得眞無政事不宜臨郡貶
衢州别駕上即位以祕書少監徴未至卒峘在史館修玄宗
實録一百卷撰代宗實録三十卷雖頗勤苦然多遺漏不稱
良史𥘉德宗將厚奉元陵事峘時爲中書舎人兼史職奏䟽
諌請薄其葬有答詔優獎元和三年以修實錄功追贈工部
尚書是月以襄州爲㐮府(按元和郡囯志作㐮陽大/都督府㐮下當有陽字)徙臨漢
縣於古城曰鄧城縣
朱文公校昌黎先生外集卷之八
朱文公校昌黎先生外集卷之九(考異音釋附)
順宗實録四(起六月/盡七月)
六月乙亥(乙或/作巳)貶宣州巡官羊士諤爲汀州寕化縣尉士諤
性傾躁時以公事至京遇叔文用事朋黨相􁽗頗不能平公
言其非叔文聞之怒欲下詔斬之執誼不可則令杖殺之執
誼又以爲不可遂貶焉由是叔文始大惡執誼往來二人門
下者皆懼先時劉闢以劒南節度副使將韋皐之意于叔文
求都領劒南三川謂叔文曰太尉使某致微誠於公若與其
三川當以死相助若不用某亦當有以相酬(使某或作使闢/与其疑當作与)
(某)叔文怒亦將斬之而執誼固執不可闢尚遊京師未去至
聞士諤遂逃歸(尚下或有以字上或作貶/○今按士上當别有貶字)左散騎常侍致仕
張萬福卒萬福魏州元城人也自曽祖至父皆明經官止縣
令州佐萬福以祖父業儒皆不逹不喜書學騎射年十七八
從軍遼東有功爲將而還累遷至壽州刺史州送租賦詣京
師至潁川界爲盗所奪萬福使輕兵馳入潁川界討之(入潁/川或)
(作入/穎州)賊不意萬福至忙迫不得戦萬福悉聚而誅之盡得其
所亡物并得前後所掠人妻子財物牛馬萬計悉還其家爲
淮南節度崔圎所忌失刺史改鴻臚卿以節度副使將兵千
人鎮壽州萬福不以爲恨許杲以平盧行軍司馬將卒三千
人駐濠州不去有窺淮南意圎令萬福攝濠州刺史杲聞即
提卒去止當塗陳莊賊䧟舒州圎又以萬福爲舒州刺史督
淮南岸盗賊連破其黨大暦三年召赴京師代宗謂曰聞卿
名乆欲一識卿且將累卿以許杲萬福拜謝因前曰陛下以
許杲召臣如河北賊諸將叛以属何人代宗笑曰且欲議許
杲事方當大用卿即以爲和州刺史行營防禦使督淮南岸
盗賊至州杲懼移軍上元杲至楚州大掠節度使韋元甫命
萬福討之未至淮隂杲爲其將康自勤所逐(勤或作/勸下同)自勤擁
兵繼掠循淮而東(擁或/作權)萬福倍道追而殺之免者十二三盡
得其所虜掠金銀婦女等皆獲致其家(女或/作人)代宗詔以本州
兵千五百人防秋京西遂帶和州刺史鎭咸陽固留宿衛(固/或)
(作/因)李正已反將断江淮路令兵守埇橋渦口江淮進奉船千
餘隻泊渦口不敢進德宗以萬福爲濠州刺史萬福馳至渦
口立馬岸上發進奉船淄青將士停岸睥睨不敢動諸道継
進改泗州刺史爲杜亞所忌徴拜左金吾衛將軍召見德宗
驚曰杜亞言卿昏耄卿乃如是健耶圖形凌煙閣数賜酒饌
衣服并勑度支籍口畜給其費至賀陽城等於延英門外天
下益重其名二十一年以左散騎常侍致仕元和元年卒年
九十萬福自始從軍至卒禄食七十年未嘗病一日典九郡
皆有惠愛癸丑韋皐上表請皇太子監國又上皇太子牋
尋而裴垍嚴綬表継至悉與皐同贈故忠州别駕陸贄兵部
尚書故道州刺史陽城左常侍贄字敬輿呉郡人也年十八
進士及第又以愽學宏詞授鄭縣尉書判拔萃授渭南尉遷
監察御史未幾選爲翰林學士遷祠部貟外郎德宗幸奉天
贄隨行在天下搔擾逺近徴發書詔一日数十下皆出於贄
(一日或作/曰百非是)贄操筆持紙成於須臾不復起草同職皆拱手嗟
嘆不能有所助常啓德宗言方令書詔宜痛自引過罪巳以
感人心昔成湯以罪巳致興後代推以爲聖人楚王失國亡
走一言善而復其國至今稱爲賢者陛下誠能不恡改過以
言謝天下臣雖愚陋爲詔詞無所忌諱庶能令天下叛逆者
迴心喻㫖德宗從之故行在制詔始下聞者雖武人悍卒無
不揮涕感激議者咸以爲德宗尅平冦難旋復天位不惟神
武成功爪牙宣力蓋以文德廣彼腹心有助焉累迁考功郎
中諌議大夫中書舎人兼翰林學士丁母憂免䘮權知兵部
侍郎復入翰林中外屬意旦夕竢其爲相竇參深忌之贄亦
短參之所爲且言其黷貨於是與參不能平㝷眞拜兵部侍
郎知禮部貢舉於進士中得人爲多八年春遷中書侍郎平
章事始令吏部毎年集選人舊事吏部毎年集人其後遂三
年一置選選人猥至文書多不了尋勘眞僞紛雜吏因得大
爲姦巧選士一蹉跌或至十年不得宫而官之闕者或累歳
無人贄令吏部分内外官貟爲三分計闕集人以爲常其弊
十去七八天下稱之𥘉竇參出李巽爲常州刺史且迫其行
巽常衘之至參貶爲郴州别駕巽適遷湖南觀察德宗常與
參言故相姜公輔罪參漏其語參敗公輔因上䟽自陳其事
非臣之過德宗詰之知參洩其語怒未有所發㑹巽奏汴州
節度劉士寜遺參金帛若干士寜得汴州參處其議士寜常
德之故致厚貺德宗以參得罪而以武將交結發怒竟致參
於死而議者多言參死由贄焉(以武當/作與武)裴延齡判度支天下
皆嫉怨而獨幸於天子朝廷無敢言其短者贄獨身當之日
陳其不可用延齡固欲去贄而代之又知贄之不與已多阻
其奏請也謗毀百端翰林學士吳通玄故與贄同職姦巧佻
薄與贄不相能知贄與延齡相持有閒因盛言贄短宰相趙
璟本贄所引同對嫉贄之權密以贄所戢彈延齡事告延齡
(戢通鑑作譏或作/談戢弹或作彈戢)延齡益得以爲計由是天子益信延齡而
不直贄竟罷贄相以爲太子賔客而黜張滂李充等權(按中/滂充)
(皆以論裴延齡得罪此但著黜滂充䓁而/上文不言其所以得罪之由盖脫漏也)言事者皆言其屈
(皆或/作多)贄固畏懼至爲賔客拒門不納交親士友春旱德宗数
獵苑中延齡䟽言贄等失權怨望言於衆曰天下旱百姓且
流亡度支愛惜不肯給諸軍軍中人無所食其事柰何以揺
動羣心其意非止欲中傷臣而巳後數日又獵苑中㑹神䇿
軍人跪馬前云度支不給馬草徳宗意延齡前言即迴馬而
歸由是貶贄爲忠州别駕滂充皆斥逐德宗怒未解贄不可
測頼陽城等救乃止贄之爲相常以少年入翰林得幸於天
子長養成就之不敢自愛事之不可者皆爭之德宗在位乆
益自攬持機柄親治細事失君人大體宰相益不得行其事
職而議者乃云由贄而然贄居忠州十餘年常閉門不出入
人無識面者避謗不著書習醫方集古今名方爲陸氏集驗
方五十卷卒於忠州年五十二上𥘉即位與鄭餘慶陽城同
徴詔始下而城贄皆卒　城字亢宗北平人代爲官族好學
貧不能得書乃求入集賢爲書冩吏竊官書讀之晝夜不出
經六年遂無所不通乃去滄州中條山下(州或作/洲非是)逺近慕其
德行來學者相繼於道閭里有爭者不詣官府詣城以決之
信用姦臣即率拾遺王仲舒数人守延英門上䟽論延齡姦
佞贄等無罪狀德宗大怒召宰相入語將加城等罪良乆乃
解令宰相諭遣之於是金吾將軍張萬福聞諌官伏閣諌趨
徃至延英門大言賀曰朝廷有直臣天下必太平矣(直臣或/作直言)
遂徧拜城與仲舒等曰諸諌議能如此言事天下安得不太
平也(戓无/也字)巳而連呼太平萬歳太平萬歳萬福武人時年八
十餘自此名重天下時朝夕相延齡城曰脫以延齡爲相當
取白麻壞之慟哭於庭竟坐延齡事改國子司業至引諸生
告之曰凡學者所以學爲忠與孝也諸生寜有乆不省其親
乎明日謁城歸養者二十餘人有薛約者嘗學於城狂躁以
言事得罪將徙連州客寄有根蔕吏縱求得城家(縱疑當/作蹤)坐
吏於門與約飲决别涕泣送之郊外德宗聞之以城爲黨罪
人出爲道州刺史太學王魯卿李儻等二百七十人詣闕乞
留住数日吏遮止之䟽不得上在州以家人禮待吏人宜罰
者罰之宜賞者賞之一不以簿書介意賦稅不登(賦稅或/作稅賦)觀
察使数誚譲上考功第城自署第曰撫字心勞徴科政拙考
下下觀察使嘗使判官督其賦至州怪城不出迎以問州吏
吏曰刺史聞判官來以爲巳有罪自囚於獄不敢岀判官大
驚馳入謁城於獄曰使君何罪某奉命來候安否耳留一兩
日未去城固不復歸館門外有故門扇横地城晝夜坐卧其
上判官不自安辭去其後又遣他判官崔某徃按之崔承命
不辭載妻子一行中道而逃(按或作/或非是)城孝友不忍與其弟異
處皆不娶給侍終身有寡妹依城以居有生年四十餘癡不
能如人常與弟負之以遊(生或作甥/或作男)𥘉城之妹夫亡在他處
家貧不能葬城親與其弟舁尸以歸葬於其居之側往返千
餘里卒時年六十餘　戊午以戸部侍郎潘孟陽爲度支塩
鐵轉運副使其日王伾詐稱疾自免自叔文歸第伾日詣中
人并杜佑請起叔文爲相且㧾北軍旣不得請以威逺軍使
平章事又不得其黨皆憂悸不自保伾至其日生翰林中䟽
三上不報知事不濟行且卧至有忽呌曰伾中風矣明日遂
輿歸不出　戊子以禮部侍郎權德輿爲户部侍郎以倉部
郎中判度支陳諌爲河中少尹伾叔文之黨於是始去　乙
未詔軍國政事宜權令皇太子某勾當百辟羣后中外庶僚
悉心輔翼以底于理宣布朕意咸使知聞上自𥘉即位則疾
患不能言至四月益甚時扶坐殿羣臣望拜而巳未甞有進
見者天下事皆專断於叔文而李忠言王伾爲之内主執誼
行之於外朋黨諠譁榮辱進退生於造次惟其所欲不拘程
度旣知内外厭毒慮見摧敗即謀兵權欲以自固而人情益
疑懼不測其所爲朝夕伺候㑹其與執誼交惡心腹内離外
有韋皐裴垍嚴綬等牋表(垍當/作均)而中官劉光竒俱文珍薛盈
珍尚解玉等皆先朝任使舊人同心怨猜屢以啓上上固巳
厭倦萬機惡叔文等至是遂召翰林學士鄭絪衛次公王涯
等入至德殿撰制詔而發命焉(詔或/作誥)又下制以太常卿杜黄
裳爲門下侍郎左金吾衛大將軍袁滋爲中書侍郎並平章
事又下制吏部尚書平章事鄭珣瑜刑部尚書平章事髙郢
並守本官罷相皇太子見百寮於東朝百寮拜賀皇太子涕
泣不答拜　景申詔宰臣告天地社稷皇太子見四方使於
麟德殿西亭
朱文公校昌黎先生外集卷之九
朱文公校昌黎先生外集卷之十(考異音釋附)
　順宗實録五(起八月尽/至山陵)
八月庚子詔曰惟皇天祐命烈祖誕受方國九聖儲祉萬方
咸休肆予一人獲纉丕業嚴恭守位不遑暇逸(或作給/今从史)而天
祐匪降(匪史/作不)疾恙無瘳(无或作弗/今从史)將何以奉宗廟之靈展郊
禋之禮疇咨庶尹對越上玄内愧于朕心上畏于天命夙夜
祗慄惟懷永圖(惟懷史/作深惟)一日萬機不可以乆曠天工人代不
可以乆違皇太子某睿哲温文寛和慈惠(慈史/作仁)孝友之德愛
敬之誠通于神明格于上下(爱敬或作敬爱或/作仁爱今从史)是用推皇王
至公之道遵父子傳歸之制付之重器以撫兆人必能宣祖
宗之重光荷天地之休命奉若成憲永綏四方宜令皇太子
即皇帝位朕稱太上皇居興慶宫制勑稱誥所司擇日行冊
禮永貞元年八月辛丑太上皇居興慶宫誥曰有天下者傳
歸於子前王之制也欽若大典斯爲至公式揚耿光用體文
德朕獲奉宗廟臨御萬方降疾不瘳庶政多闕乃命元子代
予守邦爰以令辰光膺冊禮宜以仐月九日冊皇帝於宣政
殿仍命檢校司徒杜佑充冊使門下侍郎杜黄裳充副使(仍/命)
(下二十一/字史无)國有大命恩俾惟新宜因紀元之慶用覃在宥之
澤宜改貞元二十一年爲永貞元年自貞元二十一年八月
五日昧爽巳前天下應犯死罪特降從流流巳下遞减一等
　又下誥曰人倫之本王化之先爰舉令圖允資内輔式表后
妃之德俾形邦國之風兹禮經之大典也良娣王氏家承茂
族德冠中宫雅修彤管之規克佩姆師之訓自服勤蘋藻祗
奉宗祧令範益彰母儀斯著宜正長秋之位以明継躰之尊
良媛董氏備位後庭素稱淑愼進升號位礼亦冝之(号位或/作位号)
良娣可冊爲太上皇后良媛宜冊爲太上皇德妃仍令所司
備禮擇日冊命宣示中外咸使知聞　壬寅制王伾開州司
馬王叔文渝州司户並貟外置馳驛發遣　叔文越州人以
碁入東宫頗自言讀書知理道乗閒常言人閒疾苦上將大
論宫市事叔文說中上意遂有寵因爲上言某可爲將某可
爲相幸異日用之密結韋執誼并有當時名欲僥倖而速進
者陸質吕温李景儉韓曄韓泰陳諌劉禹錫柳宗元等十數
人定爲死交而凌凖程异等又因其黨而進交遊蹤跡詭祕
莫有知其端者貞元十九年𥙷闕張正買䟽諌他事得召見
正買與王仲舒劉伯芻裴茞常仲孺吕洞相善数遊止(按史/王中)
(舒下更有韋成季三字今詳下文有成/季字則此処當有此三字亦脫漏也)正買得召見諸往來
者皆往賀之有與之不善者告叔文執誼云正買䟽似論君
朋黨事宜少誡執誼叔文信之執誼甞爲翰林學士父死罷
官此時雖爲散郎以恩時時召入問外事執誼因言成季等
朋讌聚遊無度皆譴斥之人莫知其由叔文旣得志與王伾
李忠言等專断外事遂首用韋執誼爲相其常所交結相次
抜擢至一日除数人日夜羣聚(常或作甞一/上或无至字)伾以侍書幸寢
陋呉語上所䙝狎而叔文頗任事自許㣲知文義好言事上
以故稍敬之不得如伾出入無阻叔文入至翰林而伾入至
柿林院見李忠言牛昭容等故各有所主伾主往來傳授劉
禹錫陳諌韓曄韓泰柳宗元房啓凌凖等主謀議唱和採聽
外事上疾乆不瘳内外皆欲上早定太子位叔文黙不發議
已立太子天下喜而叔文獨有憂色(喜上或/有皆字)常吟杜甫題諸
葛亮廟詩末句云出師未用身先死長使英雄淚满襟(按杜/詩用)
(作/戦)因歔欷流涕聞者咸竊笑之雖判兩使事未甞以簿書爲
意日引其黨屏人切切細語謀奪宦者兵以制四海之命旣
令范希朝韓泰揔綂京西諸城鎮行營兵馬中人尚未悟㑹
邊上諸將各以狀辭中尉且言方属希朝中人始悟兵柄爲
叔文所奪乃大怒曰從其謀吾屬必死其手密令其使歸告
諸將曰無以兵屬人希朝至奉天諸將無至者韓泰白叔文
計無所出唯曰柰何柰何無幾而母死執誼益不用其語叔
文怒與其黨日夜謀起復起復必先斬執誼而盡誅不附巳
者聞者皆恟懼皇太子旣監國遂逐之明年乃殺之伓杭州
人病死遷所其黨皆斥逐叔文最所賢重者李景儉而最所
謂竒才者吕温叔文用事時景儉持母䘮在東都而吕温使
吐蕃半歳至叔文敗方歸故二人皆不得用叔文敗後数月
乃貶執誼爲崖州司馬後二年病死海上執誼杜黄裳子壻
與黄裳同在相位故最在後貶　執誼進士對策髙等驟遷
拾遺年二十餘入翰林巧惠便辟媚幸於德宗而性貪婪詭
賊其從祖兄夏卿爲吏部侍郎執誼爲翰林學士受財爲人
邊上諸將各以狀辭中尉且言方属希朝中人始悟兵柄爲
叔文所奪乃大怒曰從其謀吾屬必死其手密令其使歸告
諸將曰無以兵屬人希朝至奉天諸將無至者韓泰白叔文
計無所出唯曰柰何柰何無幾而母死執誼益不用其語叔
文怒與其黨日夜謀起復起復必先斬執誼而盡誅不附巳
者聞者皆恟懼皇太子旣監國遂逐之明年乃殺之伓杭州
人病死遷所其黨皆斥逐叔文最所賢重者李景儉而最所
謂竒才者吕温叔文用事時景儉持母䘮在東都而吕温使
吐蕃半歳至叔文敗方歸故二人皆不得用叔文敗後数月
乃貶執誼爲崖州司馬後二年病死海上執誼杜黄裳子壻
與黄裳同在相位故最在後貶　執誼進士對策髙等驟遷
拾遺年二十餘入翰林巧惠便辟媚幸於德宗而性貪婪詭
賊其從祖兄夏卿爲吏部侍郎執誼爲翰林學士受財爲人
求科第夏卿不應乃探出懷中金以内夏卿䄂夏卿驚曰吾
與卿頼先人德致名位幸各巳逹豈可如此自毀壞(巳或/作以)擺
䄂引身而去執誼大慙恨旣而爲叔文所引用𥘉不敢負叔
文迫公議時時有異同輒令人謝叔文云非敢負約爲異同
蓋欲曲成兄弟爾(約或作終非是/弟疑當作亊)叔文不之信遂成仇怨然
叔文敗執誼亦自失形勢知禍且至雖尚爲相當不自得長
奄奄無氣聞人行聲輒惶悸失色以至敗死時纔四十餘執
誼自卑嘗諱不言嶺南州縣名爲郎官時嘗與同舎郎詣職
方觀圖毎至嶺南圖執誼皆命去之閉目不視至拜相還所
坐堂北壁有圖不就省七八日試就觀之乃崖州圖也以爲
不祥甚惡之惮不能出口至貶果得崖州焉
永貞二年正月景戍朔(戌史作/寅下同)太上皇於興慶宫受朝賀皇
帝率百僚奉上尊號曰應乾聖壽太上皇冊文曰維永貞二
年(二或作/元非是)歳次景戍正月景戍朔皇帝臣某稽首再拜奉冊
言臣聞上聖玄邈獨超乎希夷彊名之極猶存乎罔象(彊或/作引)
(非/是)豈足以表無爲之德光不宰之功然稱謂所施簡冊攸著
涵泳道德感於精誠仰奉洪徽有以自竭伏惟太上皇帝陛
下道継玄元業纉皇極膺千載之休曆承九聖之耿光昭宣
化源發揚大號政有敦本示儉慶𥙿格天(政有二/字疑衍)恩翔春風
髙蹈體堯之德與神同符其動也天其静也地巍(巍)事表無
仁育羣品而功成不處褰裳去之付神器於冲人想汾陽以
得而言顧兹寡昧屬膺大寳懼忝傳歸之業莫申継述之志
夙夜兢畏惟懷永圖今天下幸安皆睿訓所𬒳而未極徽號
孰報君親是以台臣庶官文武之列抗䟽於内方伯藩守億
兆之衆同詞於外請因壽曆以播鴻名臣不勝大願謹上尊
號曰應乾聖壽太上皇當三朝獻壽之辰應五紀啓元之始
光膺徽稱允恊神休斯天下之慶也
元和元年正月甲申太上皇崩于興慶宫咸寕殿年四十六
遺詔曰朕聞死生者物之大歸脩短者人之常分(聞或/作觀)古先
哲王明於至道莫不知其終以存義順其變以節哀故存者
不至於傷生逝者不至於甚痛謂之逹理以貫通䘮朕自弱
齡即敦清静逮乎近歳又嬰沈痼嘗亦親政益倦于勤以皇
帝天資仁孝日躋聖敬爰釋重負委之康済而能内睦于九
族外勤于萬機問寢益嚴侍膳無曠推此至德以安庶邦朕
之知子無愧天下今厥疾大漸不寤不興付託得人顧復何
恨四海兆庶亦奚所哀但聖人大孝在乎善継樞務之重軍
國之殷纘而承之不可蹔闕以日易月抑惟舊章皇帝宜三
日而聽政十三日小祥二十五日大祥(五或作/三非是)二十七日釋
服方鎮岳牧不用離任赴哀天下吏人誥至後出臨三日皆
釋服無禁婚嫁祠祀飲酒食肉宫中當臨者朝脯各十五舉
音非朝晡臨時禁無得哭釋服之後勿禁樂他不在誥中者
皆以類從事伏以崇陵仙寢復土纔終甸邑疲人休功未幾
今又重勞營奉朕所哀矜况漢魏二文皆著遺令永言景行
常志夙心其山陵制度務從儉約並不用以金銀錦綵爲飾
百辟卿士同力盡忠克申送往之哀冝展事居之禮(居或作/君非是)
布告天下明知朕懷　七月壬申葬豊陵謚曰至德大聖大
安孝皇帝廟曰順宗
朱文公校昌黎先生外集卷之十
朱文公校昌黎先生集遺文(考異音/釋附)
　聮句
　　　有所思聮句(此下三聮句方/云見孟東野集)
相思繞我心日夕千萬重年光坐婉晚春淚銷顔容(郊)臺鏡
晦舊暉庭草滋新茸望天山上石别劒水中龍(愈)
　　　遣興聮句(說/上)
我心隨月光寫君庭中央(郊)月光有時晦我心安所忘(愈)常
恐金石契㫁爲相思腸(郊)平生無百歳岐路有四方(愈)四方
各異俗適異非所將(郊)駑蹄顧挫秣逸翮遺稻粱(愈)時危抱
獨沉道泰懷同翔(郊)獨居乆寂黙相顧聊慨慷(愈)慨慷丈夫
志可以耀鋒鋩(郊)蘧􁐼知卷舒孔顔識行藏(愈)㓪鍳諒不逺
佩蘭永芳芳(郊)苟無夫子聽誰使知音揚(愈)
　　　贈劒客李園聮句(同/上)
天地有靈術得之者唯君(郊)築爐地區外積火燒氛氲(愈)照
海鑠幽怪滿空歊異氛(郊)山磨電弈弈水淬龍蝹蝹(愈)太一
裝以寳列仙篆其文(郊)可用懾百神豈惟壯三軍(愈)有時幽
匣吟忽似深潭聞(郊)風胡乆巳死此劒將誰分(愈)行當獻天
子然後致殊勲(郊)豈如豐城下空有斗閒雲(愈)
　遺詩
　　　同竇(牟)韋(執中)㝷劉尊師不遇
(方云此詩得於五竇聮味集公時任都官外郎同/洛陽令竇公河南令韋執中以訪之元和五年也)
(詩以同㝷師爲韻人各/一首洪氏年譜亦見)
秦客何年駐仙源此地深還隨躡鳬騎來訪馭風襟院閉青
霞入松髙老鶴㝷猶疑隱形坐敢起竊桃心
　　　春雪
(方云此詩得於文苑英華其後即以正集中春雪/詩首句云新年都未有芳華者系之疑亦公作也)
(巳上並方本所載諸本所无者今悉存之諸本更/有遺文一卷方獨取贈族姪嘲鼾睡三篇餘並不)
(録今並附見于後其可疑者/亦但存其目而不載其文云)
片片驅鴻急紛紛逐吹斜到江還作水著樹漸成花越喜飛
排瘴胡愁厚蓋砂兼雲封洞口助月照天涯暝見迷巢鳥朝
逢失轍車呈豐盡相賀寜止力耕家
　　　贈族姪(上或有/徐州字)
我年十八九壯氣起胷中作書獻雲闕辤家逐秋蓬歳時易
遷次身命多厄窮一名雖云就片禄不足充今者復何事卑
棲寄徐戎蕭條資用盡濩落門巷空朝眠未能起逺懷方鬱
悰擊門者誰子問言乃吾宗自云有竒術探妙知天工旣往
悵何及將來喜還通期吾語非佞當爲佐時雍
　　　嘲鼾睡
(洪日李希声家有退之遺詩数十篇希/声云皆非也獨嘲鼾二篇似之録于末)
澹師晝睡時聲氣一何猥頑飈吹肥脂坑谷相嵬磊雄哮乍
咽絶毎發壯益倍有如阿鼻尸長喚忍衆罪馬牛驚不食百
鬼聚相待木枕十字裂鏡面生痱癗(上音肥下音㵽韓/日痱瘤腫病也)鐵佛
聞皺眉石人戰揺腿孰云天地仁吾欲責眞宰幽㝷虱㮴耳
猛作濤翻海太陽不忍明飛御皆惰怠乍如彭與黥呼冤受
𦵔醢又如圈中虎號瘡兼吼餒雖令伶倫吹苦韻難可改唯
令巫咸招魂爽難復在
何山有靈藥療此願與採澹公坐卧時長睡無不穩吾嘗聞
其聲深慮五藏損黄河弄濆瀑梗澀連拙鮌南帝𥘉奮槌鑿
竅洩混沌(韓日莊子南海之帝儵与中央之帝混沌善謀報/其德日人皆有七竅以視所食息此獨无有試鑿)
(之日鑿一竅七/日而混沌死)逈然忽長引萬文不可忖謂言絶於斯繼出
方衮衮幽幽寸喉中草木森苯䔿(上音本下音忖韓日/苯䔿草木叢生也)盗賊
雖狡獪亡魂敢窺閫鴻蒙揔合雜詭譎騁戾狠乍如鬪呶呶
忽若怨􁃻􁃻賦形苦不同無路㝷根本何能堙其源惟有土
二畚
　　　晝月
玉盌不磨著泥土青天孔出白石𥙷兎入臼藏蛙縮肚桂樹
枯株女閉户隂爲陽羞固自古嗟汝下民或敢侮戲謿盗視
汝目瞽
　　　贈張徐州莫辭酒
莫辭酒此㑹固難同請看工女機上帛半作軍人旗上紅莫
辭酒誰爲君王之爪牙春雷三月不作響戦士豈得來還家
　　　辭唱歌
(諸本注云此篇恐/非公作今姑存之)
抑逼教唱歌不解看豔詞坐中把酒人豈有歡樂姿幸有伶
者婦腰身如柳枝但令送君酒如醉如憨凝聲自肉中出使
人能逶隨復遣慳恡者贈金不皺眉豈有長直夫喉中聲雌
雌若心豈無恥君豈是女兒君敎發直言大聲無休時君敎
哭古恨不肯復吞悲乍可阻君意豔歌難可爲
　　　知音者誠希(韓曰古觢不愁歌/者苦但傷知音稀)
知音者誠希念子不能别行行天未曉携子踏明月
　　　酬藍田崔丞立之詠雪見寄
京城数尺雪寒氣倍常年泯泯都無地茫茫豈是天崩奔驚
亂射揮霍訝相纏不覺侵堂陛方應折屋椽出門愁落道上
馬恐平韉朝鼓矜凌起山齋酩酊眠吾方嗟此役君乃詠其
妍水王清顔隔波濤盛句傳朝飱思共飯夜宿憶同氊舉目
無非白雄文乃獨玄
　　　潭州泊船呈諸公
夜寒眠半覺鼓笛閙嘈嘈闇浪舂樓堞驚風破竹篙主人看
使範客子讀離騷聞道松醪賤何須恡錯刀
　　　飲城南道邊古墓上逢中丞過贈禮部衛貟外少室
　　　　張道士(中丞謂/裴度也)
偶上城南土骨堆共傾春酒三五盃爲逢桃樹相料(音/聊)理不
覺中丞喝道來
　　　池上絮
池上無風有落暉楊花暗後自飛(飛)爲將纎質凌清鏡濕却
無窮不得歸
記
　　　監軍新竹亭記(今按此文恐非/或作今刪去)
書
　　　答侯生問論語書
(補注公作論語傳未成而殁見於張籍祭詩下於/洪慶善之說者甚明今丗所傳如宰予晝寝以書)
(釋晝子在斉聞韶三月不知肉味以三月作音浴/乎沂以浴作㳂子在回何敢死以死作先雖甚鄙)
(賤然爲伊川之/斈者皆取之)
愈白侯生足下所示論語問甚善聖人踐形之說孟子詳於
其書當終始究之若萬物皆備於我反身而誠是也苟有僞
焉則萬物不備矣踐形之道無它誠是也足下謂賢者不能
踐形非也賢者非不能踐形能而不備耳形言其備也所謂
具體而㣲是也充實之謂美充實而有光輝之謂大充實則
具體未大則微故或去聖一閒或得其一體皆踐形而未備
者唯反身而誠則能踐形之備者耳愈昔注解其書而不敢
過求其意取聖人之㫖而合之則足以信後生輩耳此說甚
爲隱當切更思之愈白
墓誌
　　　相州刺史御史中丞田公故夫人魏氏墓誌銘
(下或注并序字○今按此篇不類公它文且云/元和八年則又非少作其非公作无疑今刪去)
　啓
　　　皇帝即位賀宰相啓
愈啓伏見冊命皇帝以閠月三日嗣臨大位以主神人含生
之類孰不蒙頼相公翼亮聖明大慶資始伏惟永永與國同
休愈下情不勝慶躍限以所守不獲隨例拜賀謹差某奉啓
不宣謹啓
狀
　　　奏汴州得嘉禾嘉瓜狀
(方本有之以附廟鼾睡詩之後云此篇見/文苑英華盖爲董晋作董晋行狀亦可攷)
右謹按符瑞圖王者德至於地則嘉禾生伏惟皇帝陛下道
合天地恩霑動植邇無不恊逺無不賔神人以和風雨咸若
前件嘉禾等或兩根並植一穗連房或延蔓敷榮異實共蔕
旣叶和同之慶乆標豐稔之祥感自皇恩微莖何極於造化
親逢嘉瑞小臣喜遇於休明無任
　　　皇帝即位賀諸道狀
伏見勑命皇帝以閠正月三日嗣臨寳位海内惟新凡在臣
庶不勝慶幸惟俯同下情未由拜賀但増馳恋謹奉狀不宣
某再拜(或无此/三字)
　　　皇帝即位降赦賀觀察使狀
二月五日恩赦今月二十四日卯時到州當時集百官僧道
百姓宣示訖聖上以繼明之𥘉垂惟新之澤曲成不遺於萬
物大賚遂延於四海寰宇斯泰品類皆蘇渥恩普霑逺近同
慶(蘇渥或乙此/二字非是)愈以藩條有制拜賀無由不勝欣抃之至謹
差萍郷縣丞李某奉狀陳賀(某或/作於)
　　　潮州謝孔大夫狀
(此篇見洪氏年譜方氏增考云公旣南行家亦譴/逐二月二日已過商州之南而此狀言七月二十)
(七日牒則八月作也不知其家何故猶未至潮又/姪孫湘亦从公而南故宿曾江口有示湘詩而過)
(始興江口詩謂目前百口還相逐与狀言妻子孫/姪未到者皆不相應此狀恐妄也〇今按公之到)
(郡旣不見年月之实則此狀亦无由可攷方氏弓/曽江始㒷二詩以訂此狀之妄盖亦有理但恐或)
(是巳過始興留家在後而獨先到郡亦不可知但/其狀詞頗類袁州申使狀則又未有以必見其妄)
(故今且存之亦/闕疑之意也)
伏奉七月二十七日牒以愈貶授刺史特加優禮以州小俸
薄慮有闕乏毎月别給錢五十千以送使錢充者開緘捧讀
驚榮交至顧巳量分慚懼益深欲致辭爲譲則乖伏属之禮
承命苟貪又非循省之道進退反側無以自寜其妻子男女
并孤遺孫姪奴婢等尚未到官窮州使賔罕至身衣口食絹
米足充過此以往實無所用積之於室非廉者所爲受之於
官名且不正恃蒙眷待輒此披陳
　䟽
　　　憲宗崩慰諸道䟽
愈言上天降禍大行皇帝奄棄萬國伏惟攀慕永痛哀感難
勝某承詔不任號絶限以官守拜慰未由伏增惶恋謹差某
奉䟽不宣韓愈再拜
　題名
　　　長安慈恩塔題名(巳下並方/本所載)
韓愈退之李翶翔之孟郊東野柳宗元子厚石洪濬川同登
　　　洛北惠林寺題名
韓愈李景興侯喜尉遲汾貞元十七年七月二十二日魚于
温洛宿此而歸昌黎韓愈書
　　　謁少室李渤題名
愈同樊宗師盧仝謁少室李拾遺
　　　福先塔寺題名
處士石洪濬川吏部貟外王仲舒弘中水部貟外鄭楚相叔
敖洛陽縣令潘宿陽乾明國子博士韓愈退之前試左武衛
胄曹李演廣文前杭州錢塘縣尉鄭絃文明元和三年十月
九日同遊
　　　嵩山天封宫題名(欧公跋/語/附)
元和四年三月二十六日與著作佐郎樊宗師處士盧仝自
洛中至少室謁李徴君渤樊次玉泉寺疾作歸明日遂與李
盧道士韋𪷟僧榮並少室而東抵衆寺上太室中峯宿封禅
壇下石室遂自龍泉寺釣龍潭水遇雷明日觀啓母石入此
觀與道士趙玄遇乃歸閠月三日國子博士韓愈題
　　歐公集古䟦尾云右韓退之題名二皆在洛陽其一在
　　嵩山天封宫石柱上刻之記龍潭遇雷事天聖中余爲
　　西京留守推官與梅聖俞遊嵩山入天封宫徘徊柱下
　　而去遂登山頂之武后封禅處有石記戒人遊龍潭者
　　母語笑以黷神龍龍怒則有雷恐因念退之記遇雷意
　　其有所誡也其一在福先寺塔下當時所見墨蹟不知
　　其後何人模刻于石也
　　　迓杜兼題名
河南尹水陸運使杜兼尚書都官貟外郎韓愈水陸運判官
洛陽縣尉李宗閔水陸運判官伊闕縣尉牛僧孺前同州韓
城縣尉鄭伯義元和四年九月二十二日大尹給事奉詔祠
濟瀆回愈與二判官於此迎候遂陪遊宿愈題
　　　華嶽題名
(方云此文刻於金天祠石闕昔人嘗集華嶽題名/自唐開元至後唐清泰録爲十卷此文雖未必尽)
(出公手然筆削之嚴/要非公不可故鋉之)
淮西宣慰處置使門下侍郎平章事裴度副使刑部侍郎兼
御史大夫馬緫行軍司馬太子右庶孑兼御史中丞韓愈判
官司勲貟外郎兼侍御史李正封都官貟外郎兼侍御史馮
宿掌書記禮部貟外郎兼侍御史李宗閔都知兵馬使左驍
衛將軍威逺軍使兼御史大夫李文恱左廂都押衙兼都虞
候左衛將軍兼御史中丞密國公髙承簡元和十一年八月
丞相奉詔平淮右八日東過華隂禮于嶽廟緫等八人實備
將佐以從
朱文公校昌黎先生集遺文卷終
