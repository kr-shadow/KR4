#+TITLE: 桐江續集-元-方回
#+DATE: 2016-06-11 12:25:07
#+SOURCE: github.com/kanripo/KR4d0428 master b8538cdb                
欽定四庫全書　　　　　集部五
　桐江續集　　　　　　　别集類四(元/)
　　提要
　　　　(臣/)等謹案桐江續集三十六卷元方囘撰回
　　　　字萬里號虛谷歙縣人宋景定壬戌别省登
　　　　第提領池陽茶鹽累遷知嚴州宋亡降元即
　　　　以為建徳路總管尋亦廢棄回所撰有虚谷
　　　　集今未見此桐江續集皆其元時罷官後作
　　　　集中有自序稱二十巻而千頃堂書目作五
　　　　十巻今觀集中四巻末題從事郎寧國路儒
　　　　學教授同舍生曹祐編次五卷末題云方存
　　　　心正心刋行六巻末題勅授徽州路儒學教
　　　　授馮夢龜林一桂等刋九卷末題表姪劉秉
　　　　懿謹編刋行十巻末題甥姪汪庭芝謹編二
　　　　十五巻末題古杭徐芝石宅滄浪山房刋行
　　　　二十七巻末題學生徐編次而佚其名則後
　　　　人所増益非其舊也此本猶元時舊刻有玉
　　　　蘭堂印又有季滄葦藏書印盖文徵明所藏
　　　　復歸㤗興季振宜者詩集闕一巻二巻三巻
　　　　二十一巻二十三巻二十四巻二十六巻三
　　　　十二巻三十四巻三十六巻三十九巻四十
　　　　巻四十一巻僅存二十九巻文集惟第一巻
　　　　目次可辨餘皆初刋稿本巻字但有墨臺不
　　　　知首尾以數計之尚存八巻盖佚其十三巻
　　　　矣中間尚頗有缺頁無别本可校今亦仍之
　　　　觀吳之振重刻瀛奎律髓疑書首一序非回
　　　　所作今集中載此文在送王俊甫序後知其
　　　　未見此集則亦希覯之本不以殘缺廢矣回
　　　　人品卑汚見于周宻癸辛雜識者殆無人理
　　　　其初以梅花百詠媚賈似道後似道勢敗即
　　　　迎合時局上似道十可斬之疏得知嚴州元
　　　　兵將至倡為死封疆之說甚壯既而不知所
　　　　在則巳迎降于三十里外矣其居心尤巧詐
　　　　可鄙(按明都穆南濠詩話嘗為回辨白然穆/别無所據但云夢中見回自辨然則欲)
　　　　(顛倒前史是非者皆可託之于夢/矣故今不用其說謹附識于此)然觀其集
　　　　中諸文學問議論一尊朱子崇正闢邪不遺
　　　　餘力置其行而論其言則可采者多未可竟
　　　　以人廢其詩耑主江西平生宗㫖悉見所編
　　　　瀛奎律髓中雖不免以粗率生硬為老境而
　　　　當其合作實出宋末諸人上就文論文亦編
　　　　唐人集者不廢沈宋之意也乾隆四十四年
　　　　二月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
欽定四庫全書
　桐江續集巻一　　　　　　元　方回　撰
　　仲夏書事十首
園林夏宜曉葉葉溜晴光此地吾能浄非天獨肯凉汲
泉㸔馬飲剗草免蛇藏似亦為形役終無市井忙
南風吹宻樹古屋隠林隈捲畫防梅雨鐫詩惜石苔醫
書鄰叟借庵記野僧催細省仍微笑猶勝走俗埃
幽居少四隣長日屬閒人石氣常蒸霧鶯聲不改春子
錢償未已夘酒醉何頻説與耘畦者無錐未是貧
閒身何所事詩外别無心但見獨危坐焉知長苦吟兵
戈生長老夢幻去来今感慨亦徒爾賔来酒且斟
息擔秋云季扶犂夏欲中園林初畏日里巷只雌風餅
粥慳鱐脯醯鹽劣韭葱藕絲冰水舊誰識少陵翁
菜梜朝酲後茶甌午困前入簾禽避彈升竈蟻求羶觀
物因多感謀生各務全蠶登新麥賤田叟荷皇天
勁瘦元𢎞博凄酸忽壯豪為詩兼衆體此事屬吾曺俗
學三書虎雄心六釣鼇蘭枯菊猶短不羡蜀葵髙
棄置乾坤事歸休水竹居不因徴急債儘可讀殘書虀
糝畬田粟薑羮石澗魚論文同小酌未覺故人疎
細酌浮菖酒閒吟樹蕙文賣符羞米賊采藥按桐君壬
日近梅溽午風生草薫湖航三紀夢荷盖石榴裙
暑月憶寒月老身兼病身簟誰分長物酒併缺賢人山
市氷難致家園蒜自珍黄芽冷香飲廻首歎揚塵(予向/客從)
(魏静齋夏秋之間服黄芽煎附子木/香冷飲然僅年五十一今沒十五年)
　　贈地理齊君龍吉
積善出公侯今於葬地求樊崇如叵測郭璞殆徒謀折
臂終難驗控頥自可憂未抛金鎖甲焉問土饅頭
　　獨逰塘頭五首
　　　予有小塘園屋在歙縣左數十步傍問政山先
　　　世墳墓所由之路癸未五月初十日晚避俗往
　　　㳺獨坐乆之所得坌集非城市所能有也出東
　　　門入南門轉深塢瞰大溪而歸後當數數如此
　　　矣燈下遂成五詩又當思所以名是塘者
納謁心全嬾紬書眼倍昏偶思行藥圃獨往叩柴門濕
岸鳬梳羽頽塍棗露根元来好詩句只在數家村
詩必城之外胡為不出城漸逢人少處初聽水流聲異
卉梔香釅纎梢笋粉明是中亦堪隠浪出誤平生
蒲藕上塘種養魚於下塘積泥春糞樹儲水嵗澆秧未
藉知章敕堪浮逸少觴掃松須憩此繋馬古垂楊
宻樹窺青果方塘數綠荷乆晴田水細向晚野烟多兀
坐㡬忘起成詩費屢哦歸鞍猶覺早再欲叩煙蘿
雊雉古原側歸牛荒潦濵炊煙已昏野花氣更留人剰
欲培幽築端容買近鄰向来惟有夢今此豈非真
　　五月十一日早問政山房三首
道士攜壺酒相迎勸瓦巵野葩芳杖屨林靄潤鬚眉自
説夜頻醉不知朝有飢問曽辟榖否擘樹嚼松芝(老松/身青)
(芝生焉道士謂為仙茶手掌熟揉/咀嚥有味嫩松芽嚼食微酸亦佳)
四十里蒼翠中環萬屈盤望城藏谷底覔路上雲端笋
出一春醉樵深三伏寒山翁無將相祇是敬黄冠(山中/人六)
(十户皆以笋為生經春賣/笋得錢舉家日在醉鄉)
縱不燒丹汞村人總是仙今朝才酒債明日有柴錢指
草能醫病争棊每譲先活龍肯相贈竹杖掘深鞭(是日/野人)
(掘竹拄杖二/枝甚古妙)
　　贈送李顯之(世榮/)
君居予昔至古鄆泰山隈釣地盧泉羙帆天鉅野開覇
思齊相競道感魯儒培厯世傳微學隨時産異才稍窮
南土勝端為北堂来金錯傾求硯斑衣戲捧杯三春芍
藥國六代鳳凰臺搜覽心應惬題評句必瑰暑風初綠
稻霖雨正黄梅江路宜珍䕶鵬程積漸催
　　梅雨連日五首
蓑笠千村外乾坤五月中若無梅子雨焉得稻花風深
貯陂塘滿交流畎澮通還知周廩積敢嘆阮途窮
草樹加蒙宻波濤計渺冥似宜穿野屩直與眺江亭薪
濕㕑煙重泥渾井汲腥虚堂坐昏黑時見一流螢
雨應猶不止終夕汗如湍胡蝶魂才返蒲牢韻巳殘身
今栖歙谷家尚寄嚴灘江漲忽如許乗流未覺難
驟駭寒成暑難求簟換氊通身都是癢徹曉竟無眠鼠
侮猫猶幼蚊邀蚤共儇順流日千里便合上江船
豈不苦於雨江昏水廹城市民扃暗户軍婦哭空營螢
外無燈影蛬邉有柝聲百憂餘一喜曉望稻畦平
　　雨後
荒園綠草長無客到書堂百尺轆轤冷一林薝蔔香杭
書歸蠟屐睦艇致藤牀閒步復閒卧身凉心更凉
　　次韻謝平心胡祕監見惠生日五首
晚生何敢跂前賢夫子宫牆賜及肩憶枉朝車十官宅
喜成鄰舍萬山巔尚堪湖學生徒齒恰少汾陽考第年
(予少先生二十/三嵗今年八十)想得囊中有仙訣形容枯槁但神全
五朝遺老冠時賢家祭猶無掩豆肩文采春花洛陽苑
精神秋隼華峰巔難兄共對三千字晚境今開九十年
富貴朱門百雜碎先生歸卧故廬全
勢途勇退似差賢焉用鴻門切盾肩早賜輼輬埋厚夜
寧扶楖栗走荒巔泥龜不羨鵾鵬路糞菌徒輸栝栢年
我謂是身如尺璧深藏短褐庶能全
酒可吾中孰聖賢定開愁眼聳吟肩共憐雪鬢雙垂叟
時到花屏萬仞巔暫借松隂消永日敢求藥訣覬長年
風驚塵愕奔車跌醒者蒼黄醉者全
風追電逐角材賢我獨從公息擔肩野曠杖藜臨絶景
山寒采梠度層巔淡湯煮飯身無病小秤收租嵗有年
臭槖腐倉死兵火何如清節保生全
　　出馬家塢
野逈夏無暑塢深朝更凉路隨流水轉山背古城荒縣
宇欹紅閣僧庵缺粉牆暗驚兵亂後猶有數蓮塘
　　白水寺
壁畫暗金剛無人犬吠堂翠苔千古潤玉水一尋方塵
路雲蒸火隂林石凝霜仙凡元不逺咫尺異炎凉
　　坐白水寺門亭
百病今朝愈城南野寺濵石崖隂欲凍沙路瑩無塵松
老枝垂地溪清水見人僧瓶送煎茗泉冽味尤新
　　次韻汪翔甫讀予詩藁見寄二首
我詩蒯侯劒玉具謝華裝老矣三荒逕悠哉一瓣香漫
垂船子釣嬾下趙州牀忽憶髙軒過仙巾戴華陽
十年兵甲夢投老卸戎裝有藥醫詩病無花惱夢香書
明螢度几簟冷竹遮牀屬與公攜酒蹉跎換嵗陽
　　次韻汪翔甫和西城吕全州見過四首
想見花間路籃舁草草裝叩門馴犬喜入室蠧魚香躡
石苔粘屐眠松露滴牀焉知人世事積甲又宜陽
聞道過從地衣冠異俗裝小孫迎勸酒後院出行香賈
客珠量斗侯家笏滿牀未如耆舊輩龎馬隠襄陽
五鼎封君食千金奉使裝儻来皆外物不朽有真香滿
酌聖賢酒虛争上下牀細思諸葛事只合卧南陽
驟見纍侯印遄聞趣相裝相期終古事未用暫時香清
論玉霏麈髙眠雷撼牀前魚又堪笑紅袖泣龍陽
　　七月初一日晚大惡風而雨
焦原沸澤火雲紅忽變煤炲漆暮空定謫毒龍移舊穴
併驅竒鬼助狂風落泥朱實争殘果劈瓦青株惜半桐
審雨堂中知是夢未須豪横詫衰翁(予門大桐木㡬劈/去少半桃實紛墮)
(泥/中)
　　寄題佛智忠禪師實庵(併序/)
　　　佛智大師法忠俗姓徐江西隆興人本號收庵
　　　端平間習庵陳塤和仲為改曰實庵自吴抵歙
　　　説法四十餘年至元癸未年七十二矣預作宅
　　　兆於葛塘而以實庵扁其屋虚谷居士方回為
　　　説偈曰
皴皮槁項換兒童依舊恒河見性同作蠒蠶寧長戀葉
蛻形蟬待别嘶風雙趺可逐茶毗盡隻履誰知窣堵空
設土饅頭誑人眼新羅鷂子過天東
實翁大笑笑虚翁自闢新庵地㡬弓萬事我俱捐墮甑
百年公巳辦幽宫恢張逺筭遺身後跳脫迷魂出夢中
智了愚㝠莫分别乾坤黄落一秋風
　　暑中閒詠六首
解轡去秋杪牆垣翳藋蒿荷鋤今夏半籬落熟瓜桃道
左門常掩兵餘井未淘向来手親種唯喜一桐髙
驚奔萬馬屯豈料此身存長日唯三飯閒時或一樽泉
深添井索果熟閉園門老病更炎熱收心此避喧
能静何憂暑惟慳足禦貧每圓欹枕夢不記剖符身僧
熟頻求字僮頑自澣巾林間坐磐石山畔駐行人
謂我無憂者其誰㑹此心乾坤今古事嵗月短長吟井
冷増𤓰味軒晴表樹隂樽中適有酒聊與客同斟
嘆息歸來晚園林亦自都疎篁新茁笋乳燕倍添雛喜
雨詩成軸㸔山畫作圖醬醯資豆麥伏近笑無儲
籬門矮復斜烏桕發枯槎曽守諸侯土還同百姓家葛
囊懸苣子梅鹵漬梔花臧獲修時事分衣缺布紗
　　六月雨
六月今年雨千山每日雲稻登全可望樹宻最宜聞預
免憂飢色先收破暑勲稍容驕蛤黽且為屏蠅蚊
　　又雨
霞紅疑太早果不是晴天市漲危侵户村流喜入田昏
昏鄰寺鼓滃滃晚㕑煙明日應猶雨宵甜一枕眠
　　急雨
極熱方亭午濃隂忽半空衆蟬瘖急雨獨鷂攧髙風過
濕蔬争綠矜晴果驟紅樹凉宜就飲殘滴入樽中
　　六月半屢雨
甘雨作豐年尤宜近伏天水無過大海旱不救良田六
月茅簷滴千村飯竈煙山城秋意早新粒市香秈
　　六月二十日雨
天憐野老饑初不待人祈雷與奔騰驟煙兼映帶微已
拚泥弊屣更喜滴單衣暗想田塍上禾秋蚱蜢飛
　　雨後
重濕抖筠籠追凉滌瓦鍾乏香嫌婢索得酒頼兒供紙
潤剪彌鈍墨膠書不濃幽齋雨中詠寄逺意還慵
　　次韻程以忠同飲
飲濕自嫌無聖酒摘鮮猶幸有真茶艱危昔偶分侯竹
老病今還齕庶𤓰已約社鷗盟水石尚驚征馬困風沙
醉人不管傍人笑瘦影伶俜亂鬢髿
風雲變化世常有丘壑盤旋誰與同駕馭孟嘉真得勢
滑稽方朔浪言工律嚴詩友何妨少租薄秋田亦幸豐
兩手搔頭指欲秃猶堪舉酒吸長虹
　　三十年重到紫陽觀
石路﨑嶇喚渡船松蘿穿盡望中烟繆為白髪二千石
輕别紫陽三十年洞冷歛心歸酒地閣虚攜眼上詩天
丹砂九轉猶多事解飲能吟即是仙
　　次韻張文煥慵庵萬山堂即事二首(鐩/)
張侯詩思湧如泉吟榻横陳翠麓巔十雨五風今樂國
千村萬落㡬人煙賞心眺覽知何筭轉首音塵竟弗傳
句勒口碑天共逺不虚佳月佐觥船
新晴鐘鼔暮樓臺人與清空兩不埃日已頓無宣子畏
雲應全為退之開夜凉河漢牛初渡秋爽闗山鴈欲来
好向豐年作張主未須松鼎煮丹胎
　　次韻張慵庵立秋有懐
西風一葉未為稠積雨寒添客思秋試以物情觀燕壘
可無心事寄菟裘硯何堪辦三錢水竹豈能踰十稔樓
真是先生有歸興不應如我雪盈頭
　　次韻張慵庵言别就送
屢陪幽話探𤣥闗虚往無何已實還逺眺每窮千里外
佳吟時見一聮間致身霄漢名方起回首林泉意欲閒
聞説姑溪卜新築㑹須容訪郭青山
　　送慵庵不及用韻奉寄
東城追迹過西闗橋上紛紛送客還擕酒踟躕才水次
鳴珂躞蹀已雲間摘茶貿食民尤窶掘蕨燒畬土不閒
細為明時問疲俗往来亦足當㳺山
　　送李杍黟縣
黟縣小桃川年来異昔年民間何所苦兵後最堪憐石
墨湮深井秋秔斸廢田喜聞新令尹清白有家傳
邑貧風俗儉君去共弦歌持已心宜肅臨民色要和寒
儒尤可念巨室已無多好與諸耆舊商量細撫摩
　　送張慵庵
南望閩淛北望淮山水江東此郡佳眼有一塵辜眺覽
腹無千古費安排剪刀鋒快雲裁句練帶溪長月繋懐
獨見張侯富才思不同餘子醉金釵
　　次韻謝李寅之鄂渚見寄(名直清號南麓江陵府/人丙子生今年六十八)
龍沙象徼各行役(予極北至松漠/君極南踰桂嶺)漢樹江雲頻寄詩政
爾一天心不隔其如兩地夢相思投簪得謝今無事命
駕尋盟㑹有時未愛鏡湖矜敕賜更能宣室對神釐
叩户驚傳千里使開緘快覩七言詩古希年廹公猶健
不仕風髙我所思兒大知書聊慰意家貧食粥亦隨時
邇来稍喜休兵革賽社秋場醊祭釐
　　八月初一日
秋風㡬日尚無詩政坐炎歊轉赫曦閒被貧為魔攪撓
病須凉當藥醫治薄田董穫收新粟老圃開包獻巨梨
顧此亦差勝窮宦廻頭何啻十年遲
　　八月初二日
蟬聲漸漸怯西風閒撚青枝翫菊叢老去一身都是病
寤来萬夢總成空喜分果餌小兒女浪費薪蔬頑僕僮
嚴瀬家人報船至更營樽酒惱衰翁
　　次韻汪以南教授美康使君新政因及賤迹四首
吾州今嵗得儒臣坐鎮浮澆力萬鈞月榭風臺尋古迹
煙畦雨隴勞遺民長庚往往詩無敵子美云云筆有神
老嬾未遑致三請低回秪欲老垂綸
潰蟻狂瀾拔地来日多事變少人才鼎鍾古篆肓誰識
布素輕縑拙易裁夷甫風流空自命子山詞賦有餘哀
邦侯博雅難酬對且向筵前覆酒杯
漢廷乆已推三傑魯國終難致兩生雲雨蛟龍真有勢
風霜草木易無情小遲玉璽徴黄霸定許青門老邵平
勇據臯比作歌頌依稀駉駜似難賡
石壁峰前舊泮林新培槐市緑成隂川流决潰終歸海
木徳廻環㑹守心夷軌得朋殊未艾長謡懐感抑何深
矧伊色笑逢民則好續當年蹻蹻吟
　　八月十二夜對月
胡牀正面紫陽山浄掃晴階掩夜闗金氣漸寒風露下
冰輪欲滿斗牛間衰懐突兀来千感暮齒逍遥保一閒
天役萬形仍自役何為西墮又東還
　　八月十五夜對月
散髮披襟一再窺未甘兀兀守書癡月圎照盡天圎處
秋半凉當夜半時人世無燈方作夢山翁有酒更能詩
此心除却嫦娥外惟許崚嶒瘦影知
　　次韻僧自文見贈四首
去思無徳政豈有吏民碑家乏千頭橘官羞七尺蓍樵
蹊談野史茗榻和僧詩是事山中好歸来始得知(諸侯/蓍七)
(尺/)
浪説揚州鶴居多薦福碑聽師無孔笛棄我不靈蓍冷
閱人間事閒題物外詩修行真有力肯被鬼神知(蓍嵗/乆則)
(不靈古之筮/者嵗易之)
空庭風捲葉壊廡雨淋碑起廢須成厦占孚預撃蓍紅
樓追曩集碧落待誰詩非有鈎牽(原缺/三字)亦未知(古將/筮撃)
(蓍韥以發其神紅樓集唐僧廣宣詩碧落元厚/之少㳺荆州讀書龍安寺後為帥創此堂題詩)
莫詫横磨劒寧為没字碑問花驚兔麥賦藥護羊蓍今
我都無事非公不作詩夜窓各堅坐兩地月明知(羊蓍/麥門)
(冬也謝靈運山居賦五華九實二/冬三建二冬謂天門冬麥門冬)
　　次韻康慶之見過醉歸讀予鄙作(郡總管/名天錫)
飯顆山頭老面瘦沈香亭北醉顔醒二豪詩骨已淪淵
誰能汲古出深井康侯天筆雕風騷一蹴已過廬山髙
大鵬運海翔六翮我豈能為腹背毛
　　次韻康慶之秋雨喜凉書懐五首
躁求慾火熾寂守徳宇凉斯人老世故秋雨鋤驕陽季
郈雞浪鬭臧榖羊俱亡矢詩寫髙懐聳如見清揚
少年健如虎不信髮齒落風雨凄其秋衆葉失所託深
潛泉自滋猛鍛石亦鑠細思陶元亮大勝王鎮惡
補衮據鼎鼐賜履銘旂常流汗每浹背孰知北窓凉協
力誅楚新見忌於髙光商山與富春采釣庸何傷
㳺子悲天涯志士栖山阿少㳺一欵段何必減伏波矍
鑠豈不偉末路終蹉跎催科拙下考當如陽城何
雨隴秋告稔風庭夜饒清疲庶感幽念未用思神京矧
兹九日近亦足醉菊英公暇一出野細詢田父情
　　次韻康慶之題予桐江詩巻
每愧詩無古風調背山樓閣曬花褌稍知海若吞河伯
敢眩蹄涔一勺渾
小儒百窘似貧户薪及扊扅襦作褌梓澤珊瑚許窺否
未多玉璞與金渾
　　寄題馮君寧國夢堂
六如第一伽陀字堂扁剰傳彈鋏馮肖象謂當求𫝊弼
傷麟無復見姬公發棺義已叅坡老札闥嘲猶憶醉翁
栩栩侯王熱人眼渠知身落大槐宫
　　次韻康慶之秋夜客懐自述
遯肥乆已逺罝羅獨慨流年老易過宦學向来千齟齬
功言竟復兩蹉跎是山可隠在人耳今雨不来如彼何
羣蟄閉闗廹揺落未須輕奮怒蠅戈
　　次韻康慶之催借所著及謝見過
聞道公家所著書擔囊荷篋喘肩夫定應未肯輕傳借
良賈深藏有若無
胸涵太古恐無鄰面著微埃詎許親顧肯城南訪窮巷
松風時煑一甌春
　　次韻康總管慶之和碑字韻二首
周頌岐陽皷秦銘㤗岳碑覽觀明古鏡推測妙神蓍真
復登三事何如賦萬詩江湖頻作郡棠䕃有人知
山㳺靈運屐寺乞簡栖碑嵗計多栽菜流年嬾問蓍醉
眠書當枕禪戲偈成詩鬢白非今日何勞曉鏡知
　　送張錄事誠二首
歙州江見底錄事亦如之休吏早封印訪僧閒著棋舊
鞍羸馬出矮屋破簾垂行處與住處官清人不知
雖然精吏道不肯失民心但飲鄰牆井猶償月俸金舉
家惟菜味附邑更棠隂乆弄周昌印臨文勿太深
　　九月初一日
滿城風雨夜初長曉徑衣單野圃荒秋着此寒欺老我
詩將何句待重陽山容競爽穿疎樹菊意髙騫迓早霜
人事日非物良是悲来誰辦鐵為腸
　　次韻寄川無竭併送所撰旃檀林記二首
彭門不記舊樓黄吟社參寥未肯忘更着雪添雙短鬢
早驚秋隔兩重陽遥知剰種旃檀樹便擬同焚艾納香
勉為龜蚨驅兔穎愧無雄健亢三長
多生曽結短檠縁埋沒書蟫不記年左鬱右鄰窺奥藏
南浯北嶧問竒鐫更饒曼倩三冬學未抵天龍一指禪
絲盡蠒成終有日與公同作老蠶眠
　　次韻張耕道喜雨見懐兼呈趙賔暘(追和/)
疲氓多菜色去守乏棠隂屬慮千峰旱俄聞六月霖麫
灘船欲澁茗務井還深香潤廻𤓰圃聲酣起蔗林炎官
初恣肆道暍稍侵尋畏日方焦野油雲忽冒岑此凉甦
萬病厥價倍千金解郡雖踰嵗留家尚至今田登欣米
賤屋老懼書淋遥念兒衣醭兼虞婦竈沈凄清傳古調
憂悶豁煩襟拭汗紕綀帨搔頭斷玉簪却思穿石罅共
坐聽泉音韭脆鮮鱗縷梅芳煮醖斟一江同照影兩地
隔論心疑雪佳公子輸君日對吟(睦有近城灘民以船/載磨治麫城中茶場)
(大井汲者衆故有麫灘船茗務井之句趙賔暘和予雨/夜詩兒童疑有雪頻起穴窓㸔故有疑雪佳公子之句)
　
　
　
　
　
　
　
　桐江續集巻一
欽定四庫全書
　桐江續集巻二　　　　　　元　方回　撰
　　重陽吟五首(併序/)
　　　興有不同而皆極天下之感君子以之㝠心焉
　　　陶淵明曰閒居愛重九之名此閒寂之極感也
　　　蘇長翁曰菊花開時即重陽此曠達之極感也
　　　潘邠老曰滿城風雨近重陽此衰謝之極感也
　　　吕居仁曰亂山深處過重陽此覊旅之極感也
　　　予不肖何足以跂前人嘗有詩曰干戈叢裏見
　　　重陽此亦亂離之極感也世人徒賞邠老之句
　　　竊意其未必得斯句之意姑隨聲附和耳予癸
　　　未之嵗適遇閒居重九私念平生五感俱集遂
　　　吟為五解而弔影以歌之重九前五日方回序
射虵戱馬老劉郎不為乾坤減戰場三徑寒華空悵望
閒居無酒對重陽
心炎何處不南荒瘴海煙深有玉堂隨地着身無得䘮
菊花開日即重陽
此身生死國興亡揺落年年本是常無奈潘郎解悽怨
滿城風雨近重陽
衣冠南渡紫微郎流落天涯事可傷不是詩人終不㑹
亂山深處過重陽
戰塵漠漠草荒荒兵過村空菊自黄死盡親知身偶在
干戈叢裏見重陽
　　哭肯堂趙公擬老杜八哀體(與䆅/)
飛鴻離魚網玉石有俱焚冥冥豈無志鬼物妬璵璠今
代趙廣漢誰歟哀王孫粹然東南禀頑薄推㢘敦悠悠
桐江水父老至今言聽訟古楠下審克恭且温郡將不
解事禍變生軍屯婺米給濕腐營壘朝無飱出甲火府
庫僚吏争潰僨黄堂坐者誰微服踰缺垣公急叩府寺
衆涅忽自蹲大呼好知縣肩輿坐和轅卒輩匪怙亂猾
刻專饕惛各欲贍老幼等死有本原公急斥私槖致米
諸鄉村稍撫以金帛汝飽可無喧頃刻事底定闔城免
屠燔聲名由此起褒語来天閽就擢半刺史遄又典大
藩東西淛河節祥刑謹平反芟亂保鄉郡𠞰馘殱盜根
我時守馬目鄰疆約相援天地既翻覆氣數難預論箕
子歌麥秀邵平灌𤓰園展轉落閩嶠勁翮終弗騫燕趙
朔風路飲馬滹沱渾據鞍始識面鷄羣見丹鵷乍聚忽
驟散嵗月流沄沄不謂桑梓地辱公弭朱幡草堂屈大
尹驚農壓籬樊屢接月下塵稍醉花前樽近之若氷雪
三伏無歊袢一朝怪事作傳聞聲為吞奴告主者斬貞
觀法令存况乃肆誣衊姦人執仇寃衆知無是事避嫌
口若鞬衢州之駔胥移文恣瀾飜至欲加鉗紲責以徒
步奔意公即自裁足快私排拫扁舟載公去戈㦸圍其
門面對事即白大明掲覆盆受辱固已甚何待加囚圏
析爵地千里如古諸侯尊飛語一㸃染視若砧上飩二
子縻譏禁逺睨驚弟昆竟爾病疽背不得旋車軒彼
兇甚梟獍俗薄徒實繁非人類則已心愧當自捫嗚呼
古明哲豈不憂元元沮溺隠季叔唐虞有由拳與其青
蠅矢狼藉汙瑶琨孰與逃閴寂忍飢擷蘭蓀我賤無力
氣淖曾不能掀貧亦靡賻賵奠酹無鷄豚激烈擬八哀
些歌招公魂萬古萬萬古遺恨凄乾坤
　　癸未九日
芙蓉一雨爛枝繁籬落紛披菊滿園嵗月少恩寒事廹
乾坤多難老身存酒逢我輩何拘節山在吾家不出門
髙可常登亦常醉獨能此日與銷魂
　　九日有感再書
荒山過雨薄寒新洗盡西風扇底塵萍梗江湖今故國
干戈天地㡬遺民向来佳節都如夢不謂衰年剰此身
草草兒曺一杯酒誰歟可與話酸辛
　　秋晚雜書三十首
煌煌鷄冠花飛昂麗前軒異物尚貴少焉用此卉繁翰
音賦首飾鳴將雄其羣植物復肖之天巧詎可原細視
足詭怪惡多謂宜芟嗟哉近霜草十九已不蕃獨兹峙
榮豔豈不勝枯樊留以伴嘉菊亦足華我園
屈子悼芙蓉胡於木末采誰歟變秋樹水花儼髙塏本
非蓮藕類稍稍具姿彩厥植亦匪貞朝澤暮巳痗叔世
尚浮卉貌取實故萎吾廬百昌戕一二此根在無奈兒
女曹愛之若芳茝曾不如蕎穄足用拯疲餒
酒為萬有神菊實百卉仙敢問神謂何我腸苦愁煎此
味一濡唇倐忽千憂捐仙説又何謂南陽有其泉昔人
飲芳潤槁項足引年閒居愛重九二物心懐旃秋熱寒
華遲家貧時醪慳屯乖勿深嘆古亦有斯賢
疇昔夏之夜百蟲無不鳴侵尋廹秋杪惟有蟋蟀聲微
物乏巨喙寒翅厲酸清露將化為霜欲鳴聲不成瓦石
有深縫緘黙逃汝生不然且立死焉問嬾婦驚天地布
肅令詎别物重輕豈惟螻蟻蟄神龍亦潛形
我觀滿囷粟一粟之所充海魚千百億孕卵與粟同春
菊寸許芽霜華秋叢叢誤耘或失溉槁死厥壤童萬物
生必成塞天曽不容殀閼盡屯厄宇宙將無空忍哉鋭
頭輩不恤地上蟲漢網非少寛六合無人蹤
思詩夜無寐佳句招不来不思忽有得清晨視空階昨
日所未有紅葉初可枚小雨過庭菊一夕粲然開飢雀
噪簷隙紡車響林隈百動各有為此復掛我懐秋意美
初寒經營一銜杯炊僕告薪盡空庖風捲埃
去年歸我廬移菊於鄰家今年灌我畦百本餘秋華閲
時十二朔暄凉更韭𤓰逋債之所叢詆詬紛交加燃頭
復割腸笑口仍呀呀低價棄薄産未辦充饞拏憂端如
箭来惟有醉可遮買酒賣書籍匹如死天涯
今年初發春主人飲我酒借問主人誰是邦之太守座
中有上客儼然八十叟優伎何紛喧觀者拄肱肘于時
梅始華菊榮倐秋九此主憤僕誣逮對以疽踣此客抱
老病亦復正丘首人生㑹皆爾曷不覆大斗(正月初二/日府尹趙)
(肯堂與䆅㑹客前知台州胡平心崇年八十居上座八/月二十五日趙以公事對衢州卒九月十二日胡亦卒)
何以知秋深衾薄無濃夢夢斷復不眠寒氣夜巳縱幻
虛成諸有誰實神其用積慘以消之化工似好弄東家
生育喜西舎哭泣痛鴻荒考妣初萬代㡬賔送釋氏寂
滅樂此理未必中浩然思無涯雨鳴鼓鐘動
有金當報恩有劒勿報讎忘讎不過辱忘恩禽獸儔雛
烏哺其母豺獺知獻羞豈伊具人面曽不畜産侔魯叟
造化心筆底天春秋如彼貨與魋何足私怨尤千里忽
命駕(缺/)予將焉求為言篤故誼一飯敢不酬
周誥惡沈湎禮設萍氏禁愚夫或敗徳賢者故克敬上
有朝廷燕下有鄉黨飲倍食與無筭豈聞起酗競但此
忘憂物過嗜足致病湯劑所不攻朝窓卧若暝雖然極
困羸亦未害性命百病皆不可病酒差獨勝
世運日巳季帝王降而霸人品亦復然窮極事狙詐孟
堅列九等三三以相亞聖有生而知愚至不可化吾謂
上上人老死守田舍逺迹牛豕間胼胝事耕稼彼昏慕
鼎食厥價下之下何待臨伏鑕然後發悲咤
昔聞有烈士哀歌缺唾壺衰暮心不巳徇名殆忘軀我
老詎復爾一壑不願餘外物百無嗜惟喜讀我書空樽
已絶瀝寒庖僅微蔬兒啼得非餒塵編聊自娱弊廬匪
無山猶兹寄城隅車馬不至處願言遷林居
吾年志學初故已嗜為詩三霜當六十無復一黒髭生
事置墮甑世故愕敗棋獨喜五栁作時時一哦之(原缺/二字)
其猶龍隠見不可覊道人結浄社刺史遺酒貲親狎(原/缺)
(三/字)亦不作岸涯永言想遐䠱終老茅簷栖
賦詩學淵明詩固未易及飲酒慕淵明酒復罕所得荒
凉數畆園卜築未成宅此或類陶家秋菊亦可摘古稱
士希賢將無肖厥徳如我於柴桑往往似其迹儲粟既
以缾子尤不勝責有時醉欲吟坌集索逋客
三嵗出瘴嶺弱冠厯吴楚晚涉大漠寒逺弔長城古失
(缺/)得謗讟少樂多辛苦侵尋四十年復此守環堵松楸
僅有存骨肉化為土豈不登一名貧甚於父祖行行荒
籬間寒華粲可數惟酒足解愁錢盡不得酤
堂堂陳去非中興以詩鳴吕曽兩從槖殘月配長庚尤
蕭范陸楊復振乾淳聲爾後頓寂寥草蟲何薨薨永
嘉有四靈詞工格乃平上饒有二泉㫖淡骨獨清學子
孰取舍吾非私重輕極𤣥雖有集豈得如淵明
吾家一何竒竒峰照南窓是為紫陽山萬木青摐摐上
有出岫雲下有見底江江清雲無心伴此眉宇厖詩思
忽飛来時有白鳥雙落日澹秋色寒溝度枯杠歸歟書
屋夜昏燈剔幽釭懐人良未逺遯翁生是邦
竊嘗評少陵使生太宗時豈獨魏鄭公論諫垂至兹天
寳得一官主昏事已危脱命走行在窮老拜拾遺卒坐
鯁直去漂落西南陲處處苦戰鬬言言悲亂離其間至
痛者莫若八哀詩我無此筆力懐抱頗似之
人言太白豪其詩麗以富樂府信皆爾一掃梁隋腐餘
編細讀之要自有樸處最於贈荅篇肺腑露情愫何至
昌谷生一一雕麗句亦焉用玉溪纂組失天趣沈宋非
不工子建獨髙步畫肉不畫骨乃以帝閑故
六經天日月諸子如四時史自班以上語竒文亦竒踵
武蔚宗輩語有文無之小宋刋新唐不悟宵寐規以藝
傳李杜待之無乃卑他人有遺集一覽不再窺惟此與
韓栁咀嚼無厭期儕彼楓落生吾欲鐫此疵
道自漢魏降裂為文與詩工詩或拙文文髙詩或卑香
甌假山序不妨自一竒鰣橘多骨核乃至肆詆訾恭惟
陳無已此事獨兼之五七掩杜集千百臻秦碑四海紫
陽翁歸美豈其私所以此虚叟取為晚節師
天地亘長有山川無盡時人為萬物靈曽靡百年期堯
舜復安在桀紂亦如兹魂消骨已朽是非焉得知阿瞞
營八極羣雄略芟夷分香何戀戀終有西陵悲俗眼乏
逺矚世議多偏私蠅蚊不待霜有酒聊自持
子雲性滑稽寓意頌酒徳䲭夷雖勝瓶豈終無腐日子
反以此斃孟公卒自賊萬物有中道盍少循軌則唐用
交州督畏瘴避逺役抵死坐不飲如此固為失北齊有
孫生執筆老敕勒一夕醉不起彼亦豈為得
君子食已徳小人食已力萬巻空自讀一錢終不直使
此腹無書詎可登仕籍艱難一飯故展轉百憂集前臑
不復夢歸灌畦數席芋首已足掘豆莢亦可摘所烹無
不美自我鋤上出寄謝朶頥人抱飢幸無戚
我不識淵明但以菊觀之白露化為霜百草忽已萎始
見南山松青青虬龍枝睠此粲然英凛有千尺姿擷菊
酹我酒倚松哦我詩二物足相配髣髴齊與夷遥遥襲
世冑豈無王謝兒故是芙蓉花亦得與同時
世稱陶謝詩陶豈謝可比池草固未彫階藥已頗綺如
唐號元白白豈元可擬中有不同處要與分朴詭鄭圃
趙昌父潁川韓仲止二泉豈不髙顧必四靈美鹹潮生
薑門蝦蜞以為㫖未若玉山雪空鐺煮荒薺
獨吟不愧聲獨立不愧影獨行不愧屐獨卧不愧枕昏
昏十日醉炯炯一夕醒古瓶插殘菊老椀貯凍茗三嗅
復三漱浩然萬慮屏節食甘獨飢薄衣耐獨冷狸膏肥
粟栗出穴落匕鼎此事世接踵夜坐試獨省
三月三十日唐有窮詩人惜春不肯捨共坐夜達晨此
得守嵗意事愚意已神寸隂以分計一分直千囷竊慮
假寐頃倐忽失我春今此九月晦虚叟尤酸辛揺落始
云悲廻首忽復陳詎忍棄菊舊遽喜迎梅新
㳺山不必衆邂逅三五人酌酒不在多淺深十許廵髙
可登即登不復拘日辰可飲即與飲無問芻牧民九月
向十月丹楓日以新城東有竒阜霜寒出嶙峋一眺鴻
背上嘯歌岸風巾吾雖愧孟嘉不作桓温賔
　　艮思臺秋眺
風亭月榭欲為之十許年前已築基秋着碧山環作畫
天將白鳥㸃成詩撫松已幸追陶徑夢草無煩憶謝池
典午紀中揺落語白頭洄泝不勝悲
　　甕圃新霽
小園秋霽勝春暉雨過林端葉未稀紅錦芙蓉應萬蕚
雪衣蝴蝶忽雙飛刀耕舊業聊從俗甕汲餘生永息機
天與華腴慰蕭寂可無佳句荅煙霏
　　用康慶之韻約同陸仁重㳺問政山
落葉巻秋原斜日照荒草我所思兮山中人餐松辟榖
修仙道將旄相印本無心一蓑尚喜收身早袖有長生
度世方玉杵𤣥霜倩誰搗白雲三耳真人家磵霜不死
菖蒲華笑挹諸公葛陂杖同駕老龍穿碧霞顛歌狂舞
酒酣時一洗萬古興亡悲九萬里風排闔歸茫茫六合
黄塵飛
　　㳺問政山次韻郡侯康慶之
住山應是勝㳺山矧此仙區異俗寰㡬度出城行十里
何時築屋就三間化猿君子髙難問射虎將軍老合閒
秖慮家人猶粒食水泉深冷石田慳
　　贈山翁
箐菓崖芝日足餐賣薪時亦下雲端鄰家有酒常同醉
晚嵗無衣不嘆寒黒白石充碁子用青黄樹當厯頭㸔
鬚眉不愧商山皓可待為人作羽翰
　　過汪翔甫宅
南紀干戈後相逢皓首稀草間翁仲在華表令威歸骨
夀由心泰身癯獨道肥公松對吾菊同閱㡬芳菲
　　過吴式賢宅
君家梅最古舉世少人知天地無吾黨風霜自北枝一
痕新月外數㸃小春時肯為援琴否浮香更有詩
　　别汪翔甫吴式賢
天寒嵗云暮䇿馬欲何之叩户元無事開襟莫更疑可
輕千里别不話一畨詩今代能吟者吾曹外有誰
　　同曹清父西郊紀事五首
晴耕新種麥破塊滿田間詰曲隨牛路周遭傍馬山㡬
人鍾間氣往嵗聳朝班黄巻今猶在青雲未易攀(歙西/産人)
(物丞相執政侍從卿監郎/官麾節省狀元比嵗不一)
掛粟枯桑杪籬門晝掩闗晴霜開曠野寒日曬荒山指
㸃村煙外經行塚樹間羣豪故貪愎竊發亦愚姦(丙子/竊發)
(山前塘模划塘稠樹豐口豐源/潛口向果而五處殺人為甚)
木脱秋聲盡田空野鳥飢時危羣盜慘身老故人稀所
至猶堪醉無求自合歸寥寥天地内古意一何微(是日/十月)
(初九/立冬)
風俗嗟頹落文章委下陳出郊聊快目謀野豈闗身本
為搜詩去徒成泥酒頻胸中知此事眼底似無人
朴略童䝉學堆豗句讀師有能致卿相或不贍妻兒士
故無他業人誰此味知公庭彼為吏日日醉歌姬
　　題沈克已無名庵
姓字人能説無名意謂何厭稱窮學究佯作老頭陀宗
炳疑相似韓康定見訶有来問誰某秪是笑呵呵
　　霜晴
霜晴暖意融閒步日隂中摘菊驚黄蝶移葵墮碧蟲不
因機偶動但見色俱同天地詩人少誰憐有此翁
　　每旦聞鐘皷諸聲
鳥雀次第起皷鐘更迭鳴祗應廹人老豈是報天明隘
巷喧䘮事遥風過市聲有為無不盡何苦更刀兵
　　小雪日觀殘菊有感(十月二/十四日)
欲雪尋梅樹餘霜殢菊枝每嫌開較晚不道謝還遲早
慣飢寒困頻禁盜賊危少陵情味在時諷浣花詩
　　聞軍過
老膽堪多恐焦脾更積憂軍聲時洶洶債事日悠悠西
路危單騎東灘乏便舟情懐無一可風雨五更頭(將西/如武)
(昌而缺一馬欲寄長兒/書物軍過拘舟未可行)
　　乆晴十月二十四日五日連雨程以忠来同飲
侵尋小雪初不雨五旬餘深井腥泥水荒畦槁蛀蔬牛
灾傳聚落蛇出駭階除巫詫瘟神王官虞火政疎淺流
停碓磑磽隴抗犁鋤閩粤挻兵䘲江淮斷漕渠訛言興
委巷穢氣集窮閭市藥邀珍價僮衣類臭帤衰年今爾
許惡况又何歟脚汗眠慵洗頭風坐畏梳捫多王猛虱
食謝孟嘗魚半世空為吏平生誤信書得閒真已幸多
懼復焉如田不能倉廪家纔有室廬稍令逢小稔亦足
慰貧居驟濕生朝礎斜飄過晚墟簷茅聲乍滴檻藥色
微舒牟麥還堪望蝗蝻想漸祛良朋胥此㑹憂抱與俱
紓斗酒適酟至烹鷄漉韭菹
　　喜劉元煇至二首(光/)
荒園槁葉飄薺菜已堪挑頗訝煎茶緩元知汲水遥日
暄花迸蕾霜過土生硝小待謀新醖詩朋一一招
詩翁今雨來同步上荒臺草死元藏藥花窮始到梅南
方酣戰急北陸苦寒催窮老情懐惡因君得暫開(是日/劉君)
(折一草曰此治腫毒/藥也又問梅今開未)
　　聞南盜
試與呼蒼昊云何鬨緑林誰歟能受諫吾欲告司箴稍
有偷生路應無守死心古書今不信衰腐獨沈吟
　　艮思臺冬日
晚臺閒一望城盡古溪頭冬暖人多病山深市早收打
門驚客至乏酒遣兒謀數蟹才堪擘酣眠失百憂
　　喜劉元煇再至用前韻二首
吟袖與風飄囊無錦可挑頻来閒話好勿惜步行遥煮
淡蔬勝肉燃枯草帶硝我心知此客未易以旌招
詩忙去復来側睨笑輿臺未厭庖三韭終難和八梅親
朋驚逝謝租債廹徴催不酌開懐酒愁眉詎許開
　　再用前韻呈元煇二首
談拂風前豎吟藤月下挑是非姑且置来往不為遥蟻
甕營新漉貂裘補舊硝聊同小隠隠未用大招招
天寒鸜鵒来望雪上山臺髪少不重漆眼昏猶識梅醡
槽呼旋製窰盎買連催新許民間釀樽應日日開
　　聞汪昌宗訃(為人司邸報公/謹而是非了了)
四海舊知識亂来俱白頭時聞一人死身復㡬年留相
遇長安市頻驚(缺/)尉侯胸中皂白事夢逐杞天休
　　十一月初八日觀雨(乆欲西㳺為/警報所阻)
重陽晴過小春天忽復蕭騷雨可憐響入竹林全似雪
濕蒸茅舍最宜煙戰塵洗浄無傳箭客路泥深亦着鞭
三月聚糧豈容易臨風殊覺意茫然
　　用前韻改一二語自釋
南寒稍近拆綿天葵薺争承小雨憐凍合逺峰應有雪
炊殘荒市更無煙未妨夜畫爐中筯何苦晨呵袖裏鞭
人事好乖行路惡政應委順付怡然
　　雨不成雪
一雨疑當冷旋為暖所勝南方難得雪冬半尚無冰餘
菊香罙釅羣蔬意似矜林疎石路細遥見隔溪僧
　　贈送鶴田李元暉(珏/)
　　　鶴田一别九載自青原如淛右過我紫陽山之
　　　下不勝感慨賦詩為别
一别九寒暑乾坤事事新老身餘長物故友盡窮人汨
汨猶羣盜時時有戰塵少陵詩眼在試覔曲江春
　　别後讀鶴田李元暉新詩用其體
菊悴蘭摧憶别離雪邉重映十年詩淚凝紫篠湘靈怨
血迸紅英蜀魄悲曠野虎狼喧寇暴長途魚鴈隔親知
莊生浪説能齊物堯桀彭殤詎可欺
　　異僧
荒崖傳有虎飛錫徑登危衣槲紉枮葉餐松嚼嫩枝病
人求咒水野老施庵基一夕縁何事飄然失所之
　　次韻劉元煇初寒夜坐(併序/)
　　　元煇示新詩其初寒夜坐有云四壁兒糊如暖
　　　障一燈妻占補寒衣清灑有味因獨和此一篇
　　　為謝
山肩寒聳月隨歸榾柮爐紅閉板扉跨竈郎来温課冊
齊眉人為摺深衣花傳喜信燈如語草就佳篇字欲飛
舊日聲名劉夜坐能傳家鉢似君稀
　　偶亦夜坐用前韻
林禽畏冷暮争歸水上荒城早闔扉敲月㑹棋迎皂衲
斧氷供茗喚青衣齕萁老馬廏中響瞰燭癡蛾窓外飛
忽報樓頭禁鐘動平生樂事歎今稀
　　又用前韻賦夜坐
酒醒招得醉魂歸深䕶爐熏鍵夕扉渇舌惡甜勤潄茗
癯肩耐凍嬾添衣頗聞空暗無星出小待更深定雪飛
一字不圎終不寐癖詩如我自應稀
　　次韻劉元煇飛雪數片之作
六幕垂同凍不埃舞霙呼我燕窓開已從衣上霏微見
未肯簷前汗漫來就砌拾㸔呵指笋隔簾迎數鬭籹梅
衰髯却怪全相似且置閒愁撥蟻醅
　　再次韻賦飛雪數片
雨收霰止絶纎埃壓瘴迎豐兆已開欲積忍將靴踏去
初飄喜着袖盛来微微糝體尋生粟稍稍粘枝輙亂梅
不解髙樓辦歌舞典衣亦合買新醅
　　至前寫懐
送分迎至苦匆匆壁立蕭騷肯嘆窮四海交㳺存想外
十年奔走亂離中生平不作今人調爾輩焉知國士風
自覺近詩如死樹傍無枝葉更心空
　　小至日書
誰知緹室動葭灰總道陽從九地廻年近六旬愁裏過
身行萬里死邉来詩存瘦骨全如我花倚春風不是梅
偶有友朋仍有酒㸔雲聊與釂深杯
　　所感
生涯今爾許心悔舊為邦老合營埋穴貧猶買釀缸山
行憐瘦馬晝誦喜晴窓忽欲翩然去風帆泝九江(此詩/有為)
(而作某人營夀宫長予二嵗酒司售器/予獨弗諧兼欲西㳺阻寇未果故云)
　　癸未至節以病晚起走筆戯書紀事排悶十首
遇節何其窘治家乃爾難榖生舂苦碎薪貴竈嫌寛病
體危狼狽時情畏觸蠻擁衾聞客至强整舊衣冠(内借/一韻)
屋少未成宅地寛聊作園吾能甘菜食或頗送花根蒔
喜陽坡暖澆憐凍井温丁寧三徑客緩步惜苔痕
忍事寧生癭今誰似我能缺錢分竈婢賖米乞庵僧惡
語聞皆恕凡詩見亦稱平生樓百尺非復舊陳登
此老誰能畫䝉頭一破巾有杯常設客無局不饒人僕
醉鄰翁怒兒啼乳媪嗔佯聾付一笑莫漫耗精神
老子家風舊從来節是常糟薑三盞酒桕燭一爐香今
嵗適多病吾兒猶異鄉十分無意緒簷雨曉淋浪
貧家無節物何况此荒城村妓聞来賀山翁嬾出迎頭
瘍連耳腫夜雨雜風鳴政爾堪髙卧牀香菊枕成
重報鶯花信誰司鐵炭權更經三度節即滿六旬年豪
動書千紙窮難致一錢不憂無穴葬惟喜有詩傳
家人簪珥舊草草亦梳粧雪几茶花雅風爐柿葉香乃
翁時自笑此輩詎吾量免賀俱休拜新正一併償
古道古君子今於何處求每聞梔馬箠不慮蘗驢鞦賈
藥全多偽醫錢卒易酬頭岑姑止酒或恐自然瘳
雲無可書者泥屨隔牆聲小市扃虛肆荒庖絶美烹流
涎淮蟹紫入夢海柑赬莫殢閉闗卦兵戈商不行
　　至後承元煇見和復次韻書病中近况十首
千金營可致一句得應難積債真無奈成詩且自寛氷
皸窮朔漠火瘴度甌蠻不似山中好歸歟遂掛冠
曾被卑辭誤吾嘗笑綺園共欺蛇帝醉不保橘奴根病
起晴氷破禪悠凍石温向来腐餘夢拂拭了無痕
昔可今惡可人能我不能已無換馬妾惟有打門僧幼
婦慚前作愚公定別稱少狂老方悔焉用一科登
往事付杯酒殘生餘幅巾更須占大衍乆巳玩同人犒
少傭奴嬾迎遲過客嗔悔曽迷宦海素不媚錢神
病無醫自愈餐飯漸如常嬾剔書燈暗閒挼藥紙香就
令窮有鬼終愛醉為鄉輸與諸年少從軍過樂浪
閒居巳三載不憶舊專城未暇憂飢凍唯便免送迎飛
花棋上落幽鳥枕前鳴寒極如春月新篘綠酒成
騷壇君肯將吾敢與争權風月三千首江湖四十年老
思騎竹馬窮笑惜苔錢此味諸人㑹遺燈或許傳(白樂/天詩)
(大厯年中騎竹馬何人得見㑹昌春陳司封/亞詩排聮花品曾非僣愛惜苔錢不是慳)
鄰人窺小圃籬落倚村莊雪屋晴窓浄山爐燄火香異
花㸔又數隙土步頻量擬築新亭小如山債未償
病来諸事嬾於世百無求古帙蟫吞字閒鞍䑕斷鞦佳
招差可謝新詠决須酬耳聵頭昏極君詩到即瘳
剰欲延諸彦嚶嚶聚友聲尚堪紬古翫秪愧乏珍烹君
健松髯碧吾衰瓠頂赬何當即勿藥環席百杯行
　
　
　
　桐江續集巻二
欽定四庫全書
　桐江續集巻三　　　　　　元　方囘　撰
　　行圃
小圃無亭榭心閒地自寛好花書壁記怪樹畫圖看雪
少先誇瑞霜嚴諱説寒貪嗔除已盡唯要不癡難
　　細省
細省浮生理宜令寸地寛老兼無病少閒欲不貧難逺
極山逾好晴初雪更寒聚奎幾卿相誰解勝陳搏
　　晩望
萬事何堪挽江流日夜東年華三戒後心緒四愁中待
雪登危阜觀星仰暗空夜寒天地黒幾室有爐紅
　　贈滕君必紹(併序/)
　　　滕君之先公武子嘉煕戊戌入太學寳祐癸丑
　　　對集英不及於禄嘗相遇餘杭之旅舍見予所
　　　為新笋小松詩句擊節賞之今三十餘年有子
　　　來訪感歎往事寄情于言
之子有名父何蕃合比肩虞庠驚脱頴孔壁妙忘筌髙
第攽楓扆長身掩薤阡師亡鄉黨惜人往嵗時遷達宦
誰無死遺文爾獨傳客郵曽旅進邑子例垂憐衮語推
真幅絺詞激懦篇善人宜有後一見欲澘然
　　夏商
牛下悲哀寗戚謳捐湯置禹此何由父初傳子風差薄
臣至干君徳轉輶歸啟舊家猶幾在升陑衆旅已相讐
何人得似彭鏗夀見夏為殷復見周
　　周
七月陳王致太平轉頭已聽黍離聲陪臣僣上三歸備
霸國邀君九鼎輕釋氏談空端有理詞人賦恨豈無情
燠年寒嵗頻更換未抵黄河一度清
　　太公孔子
禔身渉世謾多憂運去時來不自由孔子三千難變魯
太公八十尚興周星辰嵗久常差度江海潮生㑹倒流
萬有盈虧理如是可須慳作醉鄉遊
　　漢
燈前閒覆孟堅書瞬息炎劉四百餘五聚井星才屬爾
一抔陵土竟何如早誇發縱輕烹狗終藉吞舟失漏魚
若使髙皇為晉獻可須莽卓始坵墟
　　東晉(魏收撰元魏書目東晉為僣晉宋以下/為島夷世稱穢史故不得不與之辨)
劉琨勸進豈無聞王猛臨終亦有云穢史汝能誣正統
老傖誰實蒞餘分山隂褉事流觴帖彭澤歸來植杖文
二物萬年終不泯可能草木張吾軍
　　陳
倐忽還如晉滅呉六朝宫殿永榛蕪千嬌玉座酣醽醁
一命青絲繫轆轤早使閣中無貴嬪未應闕下有蠻奴
他時月夜逢楊廣衣鉢相傳不早無
　　唐明皇
突虎衝蛇獻荔枝氷皴霧瘴覆全師豔妃有弟堪為相
叛将無君懵不知嗣后已成靈武簒舊臣空復曲江思
太平可似花開易羯皷三聲喚得來
　　南唐
中原赤氣已龍興豈必橋江罪若氷花不忍看春哭后
金何曽惜嵗齋僧失身亡國非無痛保士全民尚可矜
復遇大梁愛文藝餘臣往往與瀛登
　　長安
客從函谷過南州畧説長安舊日愁仙隱有峰存紫閣
僧居無寺問紅樓蘭亭古瘞藏狐貉椒壁遺基牧馬牛
萬古不隨人事改獨餘清渭向東流
　　半山
力引豺狼噬九州貛郎於世果何讐青苖法令初為祟
玉斧封疆半已休紹聖南行多不返靖康北狩欲誰尤
兒時曽讀前朝史幾夜寒燈見淚流
　　老悔
前世何知後世長老年合悔少年狂即今安在凌煙閣
畢竟無非審雨堂脚底東西南北路樽前三萬六千場
謫仙落魄人誰識終許詩名死後香
　　傍觀
老檜長松玉立身雪摧霜挫不爭春但須處士杯中物
可用明公壁後人自審詩肩無骨相或稱書眼尚精神
南山射虎非吾事亦復傍觀野水濵
　　烏聊山廟登覽
寒齋兀兀味殘書一上崔嵬計未疎下界喧卑離市井
平臯灑落見樵漁斷鴻淮漢三江外古樹隋唐五代餘
忽憶浮溪偃王句顧瞻遺廟意躊躇
　　大雪約程以忠不至次日以詩問之
禦寒時著火文武等醉豈拘杯聖賢土潤春應萌有日
塵清野更潔於天誰呵凍筆詩能畫獨上髙崗意欲仙
剰有籬根未消處試裒枯篠取茶煎
　　雪霽次韻以忠見和
霽色寒光滉詩眼謝家舊賦果誰賢無聲忽訝潮包地
不夜常疑月在天溪上過橋僧似畫樓頭把酒妓如仙
老夫幸有瓶笙在更掃空堦落葉煎
　　雪後小園
紙色光新聳壊櫺履聲鬆脆兀閒庭飢禽啐砌留竒迹
枯樹拏空失醜形早與花根添麴糵可容畫手著丹青
溪西凍瀑融晴滴欲問巖僧借凈瓶
　　次韻雪後
簷澌餘滴濺風櫺三日晴猶剰半庭足使蝗蝻俱屏迹
未妨鶯燕尚潜形調鹽凍字難為墨透瓦炊煙漸放青
共笑愛梅癡老子夜深温水換銅瓶
　　甲申元日
春光幾度九十日人夀都盧一百年老圃地寛花富貴
醉鄉天闊酒神仙誰能晩節消閒福時喜新詩得警聮
曉色欲紅拜元造爐熏一炷鵲聲前
　　正月初七日如江西以畏飲辭呉式賢宅宿向果
　　市店
殘雪西郊路依稀已似春初程何必逺相識况如親久
逺交宜淡沉綿飲戒醇故辭情話友擬便穩眠身販旅
駢荒店蠻音酗近鄰霰穿疎瓦亂風掠破巾頻倦馬噴
醒嚏頑雞絶凍呻謾誇為客慣却憶在家貧老嫗言堪
取諸奴意勿嗔近來軍過後少有早行人
　　雨過巖寺鎮
凍濘滑如油前驅雨未休轉添行路惡始覺别家愁早
市漁翁聚靈祠嶽鬼幽憇鞍寓吾目有句亦堪搜
　　茅田汪王廟(茅田亦/曰臨河)
殿閣猶如許兵戈豈不無終然香火在直與子孫俱緒
徳垂千古全功保一隅唐陵已煙草誰作降神巫
　　宿曹西疇宅大雨(祐舊名希聖/)
竹樹環齋館真宜聽雨聲不堪終夜急似欲阻人行薄
醉眠難熟多思夢輒驚漏牀正當面移枕屢縱横
　　白茅道中
世故時時異年華物物新溪聲添夜雨麥事待晴春草
棘扄空戸巖崖伏凍人問言何至此征騎往來頻
　　溪漲
立春猶二日漲雨一何深秀足明吟眼危如撼旅心僕
愁前店閉馬怯小橋臨不見兵氛起溪西好竹林
　　旅次感事
溪港周遭曲田原迤邐賖猿猱崖刻削烏鳥樹槎牙近
水皆宜竹先春已報茶千村經刼火萬境嘆虚花破落
餘神廟荒殘少富家見人唯欲避問事只成嗟俗異言
難曉程脩路恐差前朝題壁士往往字如鴉
　　問雨
煙為火之氣欲雨煙不散陽為隂所遏炎焰變舒緩雲
乃水之氣欲雨雲乃浮隂為陽所㸑饙餾成波流殘秋
窮臘百餘日小園不曽鞋底濕東風欲動問行程山中
比夜雨連明吾聞隂陽交媾始生萬物不蒸不發不漬
不茁往者久晴欲駕遄輟今行而雨咎天何説然則紫
陽山人老如此夫豈得已有行役皇天肯念行路難豈
不能頃刻之間一掃雲煙紅日出
　　舂磑吟
槁木豈有情頑石且無知何術使之動不假人力施緯
竹以為車堰水江之湄湍流既迅急樞軸為斡移朽杵
輒雀躍死磨猶驥馳一日殆百斛成功歸簸篩吾聞往
古初冥冥若愚癡火食尚未悟人與禽獸嬉聖智既有
作便利無不為機事至此極機心開自誰所以桔橰人
旁貽甕汲嗤馬本齕草物教之諳戰鼙鐵若不入冶焉
有劒與錐工械日以廣生靈日以糜平生子方子拙直
為人欺見巧終不喜諷此舂磑詩
　　喜雨晴
驟雨送殘雪山澗沒半膝悠悠入深溪想復髙數尺赤
土流水紅青土流水碧寸歩阻爛泥詩眼返自徳維兹
九江路巴蜀通大驛今事既不然取道浮梁側西偏數
巨港春漲輒泛溢無橋復無船僕曹為予戚老夫負膽
氣動為萬里役江河淮湖間徑度無怖色恭惟天所棐
豈不在正直但行無所苦前路皆晴日
　　馬惜蹄
家居豈不好事此鞍與羈春前三日雨僕夫畏深泥江
南萬山中岡嶺互髙低踏土不踏石馬亦惜其蹄野逈
暮有虎村荒晨無雞升斗安所糴囊粟千里齎身汝不
自愛茹荼甘旅栖曰予匪得已伐木詩有稽交誼重金
石星霜悵分攜一覿庚夙願投老歌歸兮
　　路傍草
野火燎荒原霜雪日皜皜牛羊無可噍衆緑就枯槁天
地心不泯根芽蟄深杳春風一披拂顔色還媚好如何
被兵地黎庶不自保髙門先破碎大屋例傾倒間或遇
茅舍呻吟遺稚老常恐馬蹄響無罪被擒討逃奔深谷
中又懼虎狼咬一朝稍甦息追胥復紛擾微言告者誰
勸我宿須早人生值艱難不如路傍草
　　古店
古店看題壁儒風豈易還匪因登貢籍即為叩賢闗騰
踏雲霄上沉埋草莽間其人俱已矣遺跡尚斑斑
　　魚亭驛
黟縣魚亭驛東萊閤老詩雨晴雲氣歛峰古石形竒老
眼經題奨髙風費詠思祗慙無密竹不似紹興時(黟於/紹興)
(經張琪之掠然猶有密竹如雲不見天得吕居仁詩/之也祗應黟縣溪山好盡在魚亭驛舍前的然如此)
　　懐秋崖(併序/)
　　　囘寳祐乙卯至祁門上謁宗伯秋崖先生一見
　　　客之門下夜置酒誦詩徹曉今再至已三十年
　　　懐感成詩
崖僊憶昔手予攜音響如鐘氣吐蜺槐國諸公千夢蟻
甕天餘子一醯雞滿浮芳酒春梅動朗誦新詩夜月低
倐三十年如一瞬東坡門下愧雙溪(東坡先生族姪蘇/元老號雙溪有集)
(傳/世)
　　廢宅嘆
兹為何人宅桂栢猶蒼蒼樓閣已傾卸下有室與堂牕
戸半拆卸髹漆留餘光釡去存破竈畫剥欹頽牆想見
全盛時日夜崇豆觴書塾在其左子弟聲琅琅問今安
所往豈不有死喪死喪則不然避兵移他鄉他鄉亦不
逺深阻踰磵岡自古有避地兵來尚可避惟有避役難
追逮窮所至昔住大宅人今為忍凍民
　　早見桃花
離家四五程所至盡堪驚未許盜皆息焉能軍不行人
移山裏住春廢道傍耕破屋知誰主桃花照眼明
　　立春日馬上遇黄國寳應犀(併序/)
　　　正月十一日立春喜晴宗年兄長去言府判同
　　　令子中和君躍馬送予於祁山西門之外五里
　　　且俾中和攜酒殽送予一程行又可二里有騎
　　　西來鞍鞭稍近相視而笑乃吾故人邑廣文黄
　　　君國寳也立語良久不能捨迴馬同中和送予
　　　盡三十五里至于東松寺宿焉僧樓深閴猿嘯
　　　牕外秋崖老先生淳祐已酉赴郡南康題墨如
　　　新因竊感嘆賦五言二首國寳中和明發言還
　　　併呈去言
連宵好夢頻二喜集佳辰曉霽逢春日山深遇故人立
談詢近事小酌叩荒鄰暮宿東松寺吟眸處處新
十載亂離頻何知有此辰翩􁭧果下馬突兀眼中人野
店春盤共僧房夜榻鄰吾宗老僊伯題墨尚如新
　　宿東松寺(祁門西三十五里岳武穆舊有紹興留/題衆因祠之今壁壊矣予三十年前猶)
　　　(見之/也)
一僧垂亂髮杉閣夜寒饒開鎻容鋪榻求錢為造橋獼
猴牕外嘯鼯鼠燭前跳岳筆親題壊前朝恨未銷
　　牛頭嶺下老人(姓項獨此人開/店其家充軍)
九十前朝老髯疎骨亦清相形宜老夀説夢憶昇平田
屋臨官道孫男給遞兵興州馘狂賊曽見捷旗行
　　題苦竹港寓壁
三十年前此路行來車去馬唱歌聲旗亭沽酒家家好
驛舍開花處處明白羽宵馳四川道青樓春接九江城
如今何事無人住移向深山説避兵
　　三十年吟
三十年為世吾今迫六旬兒時前輩盡亂後善人貧未
測前途闇空追往迹陳所親化埃土猶入夢魂頻
　　山鷺鷥
行行萬山頂無復大陂池小磵清且駛時見白鷺鷥有
魚必不大何况亦無之聨拳一孤影盡日沙邊窺七澤
足鮮食曷不徃彼為公子以臆對羽族幸産兹腹腸能
幾何少許可無饑井鮒尚不顧王鮪安所思鸕鷀善攫
捕扼吭富漁師雖貪亦不飽孰若廉自持
　　來去路
後山路安來前山路安去髙中不無低自有可通處譬
如澗谷水日夜泉源注但聞水流聲不見來去路避礙
適其順智本何所惡後世窮梯航乃以嗜欲故漢武天
馬歌文采誠獨歩焉知十萬師暴骨委秋露我願四達
衢但行商與賈一遇荷戈人寸跬不可度
　　雖然吟五首(併序/)
　　　機織聲舂碓聲雞鳴聲犬吠聲非異聲也予行
　　　四百里無所聞吟其一沽酒店牧牛兒何所不
　　　有畫家之常筆也亦無所見吟其二向來店家
　　　迓客一弛擔即湯茶瓶盞捷出今則無之吟其
　　　三婦人淘洗採掇田里之常而閴不一遇吟其
　　　四晝則屋屋有煙夜則家家有燈井之所在具
　　　汲器聽人自飲亦常理也而又不然至於煙燈
　　　皆無吟其五
林下機聲復碓聲時時犬吠又雞鳴雖然此是尋常物
村落聞之即太平
沽酒人家短竹籬門前三兩牧牛兒雖然此是尋常物
軍馬才過不見之
桑柘隂隂間苧麻店前下馬便斟茶雖然此是尋常物
亂後空村没一家
大婦銀釵小緑裙採茶洗菜踏溪雲雖然此是尋常物
一旦無蹤為過軍
屋上炊煙屋下燈客來汲井具瓶繩雖然此是尋常物
不是承平見不能
　　客中近元夕
新晴春早暖客裏上元天輦路燈如夢璇霄月欲圓豈
惟無酒酤不復有床眠歌舞愚兒輩凄凉已十年
　　見梅
翠竹隂森護槿籬玉梅庭院粉牆欹幾年避地無人住
猶有花開一兩枝
　　野廟
金甲朱衣畫壁昬軍聲不到暫開門數家祈福來澆奠
剪紙糊燈作上元
　　鄱陽分水嶺
轉山五七里渉磵十百所碎石鐵蒺藜鋭石木齟齬豈
但行人難亦復念我馬水涸尚自可况乃值過雨正月
春氣動江南異北土崖溜一已滴奔湍怒如皷緬懐十
載前荆蜀及湓渚大閫走鈴檄雜遝混民旅此驛既已
廢十歩九榛莽軍行不齎糧所至賴鈔擄中産得幾家
遷避入深塢窮戸無一物草棘障環堵前岡二客來望
我百歩許意其為武夫疾走蔽險阻人情既可見避兵
如避虎矧肯治私道築削費杵斧叢篁鳴野鳥黯黯天
欲雨老矣為此遊作詩記良苦
　　石頭田
晝欲求一淘有竈無竈煙夜欲求一榻有屋無屋椽厯
厯數百里無人居道邊問言何至此我亦為恍然江西
走荆蜀行行三十年鈴卒遞羽檄販夫駢擔肩觀國上
秀士奉使驟達官車馬或相遇往往皆衣冠後隴竹未
斷前坡花已妍入肆欲美酒既醉不問錢是時鬢如漆
浩歌無憂端豈謂再至此滿頤霜雪攅尋覔舊題壁脱
落迷榛菅乾淳老前輩間有數字完昔時所見人往往
沉重泉翕張孰移斡隆替更變遷雲曖淡竹嶺雨昏石
頭田我僕既已惰我馬復不前慷慨一以思古有行路
難難更莫如今懐古空永嘆
　　甲子雨
紫陽元日得晴日曉鵲聲邊駢賀客玉梅爛漫照椒觴
盡我真珠紅一石祁山山下初立春馬上送迎逢故人
故人挈榼藉芳草啼鳥遊絲天氣新吟鞭轉入西江路
寳月欲圎碧霄暮南方戰罷聞者喜盡道上元仍甲子
卒然軍興由盜興千里無煙况有燈雞犬逃生且未暇
上元之雨吾何憎萬馬還營速須早放與田家蠶麥好
甲子之雨恐不可聽彼謠言愁殺我
　　雨曉
春空蒸小雨漠漠復紛紛枯石皆生水平田亦出雲氣
温衾暗覺聲細枕微聞今日迎人馬西郊草欲薫
　　細雨
云無又有之細亦不毫絲未許迎眸數才容灑面知積
能成樹滴散忽被風吹野燒痕初動春鞭政要詩
　　石門市
村村籬落似慈竹密如雲閧市千家聚康荘五郡分連
門香白酒倚戸粲紅裙今日尋荒店無薪給午饙
　　上元晩晴
所謂上元者俗以侈昇平漢用方士説祠祭夜達明爇
炬或始此游觀實何名年登庶事遂春早芳意萌冶粧
飾粉黛豪奏喧絲笙愚翫奪稚魄滛窺蕩狂情天寳覆
唐都宣和傾汴京詞人麗唱在物極良足驚一隅頗完
盛四運遄代更戍守列萬里鎮防連百城崛起間竊發
交馳事遐征昏黒煙火滅哭聲無歌聲曉雨花信過夜
蟾桂輪清時節既如此焉問隂與晴
　　彭澤道中懐嚴陵
人生千萬事都不似歸來是澤魚堪釣何田稻不栽客
行元亮邑家寄子陵臺緬想二賢迹吾顔亦靦哉
　　梧桐嶺
飛石危如墜枯桐死不春霧深云有虎茅動故愁人破
屋潛飢嫗荒祠畫怪神歩行牽瘦馬背汗浹寒身
　　梧桐嶺感舊
憶上梧桐嶺江淮萬里開匡廬天外畫彭蠡地中杯暖
欲還燕鴈香應落庾梅重來感時序更覺子山哀(是日/雲霧)
(晦冥故起句下憶/字謂舊所見也)
　　望廬山懐舊
夜入廬山路開元萬柱宫穿廊石渠水凉座竹林風羽
客談霏雪星郎氣吐虹刼灰如可問無復昔人同(戊午/嵗從)
(魏靜齋湖北倉使六月夜/宿開元今二十七年矣)
　　湖口寄方去言
不見秋崖老吾宗尚有人十年疲逺夢七尺記長身醉
月金陵曉遨花輦路春鴈題盟未爽鶴化事遄新稍覺
髙閎改徐行曲巷詢應門才入謁下榻愧為賔小閣書
牕凈芳筵飲斚醇盡令諸子拜更許大難親積廡芻糧
溢堆盤菓餌珍和篇勤唾玉枉教妙鈎銀霽雨微膏野
和風早應辰挈壺煩僕御並轡出城闉繾綣情何厚慇
懃意甚真道傍分手暫隴上轉頭頻無復離懐惡誰云
古誼陳長郎仍逺餞羈客倍驚神跋渉将千里漂搖近
一旬二孤彭蠡外五老大江濵倦憇停征馭遐思值便
鱗寄詩寓予感衰老易譫諄
　　旅况戲題
行役亦何聊聽予旅况謠水須分嶺頂路必過山腰早
問人求店無輕馬度橋衣袍不解帶側卧幾寒宵
　　宿湖口縣
江湖分合處風水互東西官禁收燈早民居結葦低二
孤流俗誤九派舊蹤迷剰有登臨興春霖滿路泥
　　過湖口渡
峩峩臨峭壁渺渺指寒洲船壓萬鈞重㠶開一葉浮雲
沙連幾郡雪浪舞中流目快心還恐吾行曷少休
　　次韻謝喻巖叟(汝霖湖口人/)
妙年璧水播英辭半世聞聲鬢未絲賜姓逺從梁武日
家風復見喻鳬詩九霄空闊飛騰勢萬巻縱横講授師
重到廬山亦何喜喜君知我我君知
　　次韻袁提學(堯龍/)題皇甫真人清虚庵二首
清地虚天渺何許芒鞋未往意先飛山中叱石初平隱
月下吹笙子晉歸不死真人千刼在無垠濁世一塵微
何當日嚥丹池水長共寒猿嘯月霏
猶憶清虚下雲漢轉頭刼塹已灰飛三山恍惚驚鼇動
千嵗凄凉望鶴歸風度羡君仙骨瑩年華迫我世縁微
豈無道侣歌招隱許脱紅塵卧碧霏
　　寄呈吕道山于八桂
朅從歙浦來湓浦聞自全州入桂州倚俟先生還北棹
定容小子到南樓甘留旅𤨏縁何事積受恩私愧未酬
但願嵗時一相見萍蹤從昔慣漂浮
　　寄彬州孫通守振武聞􁀙湘將至八桂
南斗之南八桂林攜琴欲覔舊知音想君湘水花邊路
識我衡陽雁外心偪側甲兵詢動靜艱難書問畏浮沉
相煩為報真消息莫待春江柳色深
　　寄劉伯宣南昌
西浙東江昔袂分洪都湓浦忽相聞才看陶令門前柳
却憶滕王閣上雲何處魚蠻能避役無邊鯨海尚行軍
詩書胸次堪籌國定不專憑柱後文
　　望大江
春草茫茫闊春江渺渺流斷魂欲誰訴極目使人愁更
過天垂處應無地盡頭豪商似差樂槌皷發鹽舟
　　琵琶亭感舊
桑落洲前路江流自北南美人何處在刼火殆難堪津
吏苛魚税沙民賣席㠶情知白司馬到此濕青衫
　　飲袁提學林亭
古淡林縈沼清輝日漏雲百梅先世植一鶴舊侯分天
引吟懐逺春供飲意醺徐卿二雛者已解聽論文(前使/君楊)
(文卿送一鶴園中古/梅皆其先大夫所植)
　　次前韻謝袁提學及其弟府判(弟名舜龍/)二首
公家賢伯仲似是晉機雲黄巻丁年共青燈午夜分望
風初魄動飲徳更心醺自合登臺省官猶類廣文
春亭前日聚一徑入深雲水緑痕初漲花紅蕾欲分頻
敲無好句屢釂有餘醺不減山隂勝公宜作叙文
　　次韻謝王君(申禄/)
妙年富才藻亹亹迫淵雲逸勢波瀾闊神功混沌分百
為爭細故一笑付微醺天地江河在終垂萬古文
　　梅䰟次周斐然韻
搜香索影夜凝神楚些招還萼緑真月底似逢和靖老
風前恍見夀陽人清寒不類巫山夢素艶全非洛浦塵
尤物有靈生幻相憑誰貌取補之春
　　次韻李太白(併序/)
　　　潯陽紫極宫即今天慶觀太白賦感秋詩東坡
　　　和之山谷又和之後人不容措手矣近數有和
　　　者予亦用韻寓感
太白配蘇黄如松栢與竹不受春風恩勁氣尚可掬詩
名乃其餘受命天地獨間生五百年相望若信宿予老
棲聖門措辭愧言卜一覽紫極題三作白圭復羣仙憫
世頑死生反乎覆曷日從之游神交道心熟
　　復次前韻四首呈二袁君併王君申禄
良辰古難得歌吹遏行雲豪意牛心割清言獺膽分予
慙四皓老公勝七賢醺苦雨忽三日垢衣生蘚文(此記/初八)
(之/㑹)
卧雪名家彦諸孫耳又雲永懐玉筍立肯放紫荆分塤
奏仍箎奏賢醺復聖醺髙才能下問所謂孔文文(此美/袁丈)
(昆/仲)
今代王摩詰詩機織錦雲髙棊饒算數善射較毫分泥
屨難相過殘樽愧獨醺何時重握手星聚應天文(此美/王丈)
(府/教)
老予尚行役旅棹汎江雲足迹更南北時光幾至分百
年丁字誤萬事邜杯醺先漢功臣輩惟宜戇少文(此自/謂)
　　袁興國(坊/)挽詞二首
憶昔予初筮南樓丈席陪觀星憂世事玩日嘆時才稍
訝無周夢懸知有郢哀魂今招不得天尚鑒靈臺
氣化神如在名髙志未伸文章坡老筆丰度華陽巾愷
悌州符屢旬宣閫畫頻鼎台袖吾手覆餗彼何人
　　識山堂㑹飲
醉笻斜倚杏花風邂逅髙堂六客同寓世常如超世外
識山何待到山中去鴻新燕催春色殘雪晴霞媚晩空
一筆寫成真面目試憑華表問仙翁
　　夢東坡先生(併序/)
　　　坡公和太白感秋詩山谷繼和非後人所當續
　　　也有索予和者勉强成章因至江州天慶觀訪
　　　紫極宫舊迹徘徊秋聲堂求觀碑刻又借眉山
　　　大全集於李君(應孫/)讀味再四二月十二夜艾
　　　夢坡公手龍腦香一掬分其半寘予所佩革囊
　　　中予思之此何祥耶非精神所注作是幻想則
　　　坡公在天之靈真於遺馥沾丐有所不靳也乃
　　　賦詩以紀之
夜夢東坡公分我龍腦香玉指撮氷雪佩之鞶帶囊江
湖衰老蹤十度遊潯陽始入紫極宫勉和瓊田章太白
實首唱繼以雙井黄此詩豈容續束緼儕朝陽孺子可
教歟馭風來帝傍跛鼈傅羽翼恍惚追龍驤文通五色
筆尚為文字祥公名蔽天壤誰敢邀餘光再拜眉山集
一上秋聲堂殘馥果容丐永流千古芳
　　湓城客思
客懐厯落事多違嘆息流光似箭飛雪後蔞蒿初薦酒
花前蛺蝶欲穿衣熟知江水磨今古難向春風問是非
悵望廬山但愁絶萬重雲鎻幾禪扉
　　晩登㑹真道堂望廬山大江作
春風燠江城樓臺昡桃李髙堂一臨眺傍觀謂予喜予
心實不然俯視憫羣蟻通衢閧塵埃委巷困泥滓膏火
煎熬間樊牆限茅葦溷處雜酸呻清思何由起别有天
地寳注此兩眸子北拱五老峰西傾九派水冥冥淡烟
外烱烱殘雪裏元氣所融結萬古奠南紀中有不死人
神遊常在此安得月明夜嘯風控赤鯉導迎呵江神殿
護叱山鬼脩靜無談𤣥慧逺勿析理亦不用湘靈瑤瑟
鼓葱指稽首青蓮仙大雅叩吟髓前陶後蘇黄相與奏
宫徵靈文九霄秘𤣥闗一時啟怳兮發浩歌洞見開闢
始迴謝人間世日夜虱生蟣腥膩纒臭帤聞此穢或洗
黄冠似予知具茗亦粲爾歸卧不成眠汲井漱寒齒
　　用韻謝史山長悳秀招飲醉甚
日困公家酒身浮似片雲扶歸忘路逺鼾卧過宵分真
是杯中聖殊非鬲上醺老饕何可數合作送窮文
　　次韻謝黎制幹(夢祥年七十四和予/醺字詩甚佳成都人)
夀垂登八十落筆尚凌雲閲世千㠶過觀人一鑑分黒
知鬚未染紅覺貌如醺勿謂先生老非熊或遇文
　　題㑹真道堂(併序/)
　　　眉山袁堯龍史悳秀袁舜龍安岳牟溶梓潼王
　　　申禄古歙金九鼎方回武林方興宗訪涪陵道
　　　士景遇賢凡九人同茗至元甲申二月十四日
　　　也為此詩者方回
八客一道士臨風舉茗盞孔老業不同同具看山眼其
六惟坤珍三實呉楚産稟氣殊東西粹美無可柬景仙
幻斯堂土阜髙􁡤嵼飛來九疊雲城闕不可限泉貝似
神助草棘使鬼剗有官頹厥府視此得無赧秘籙誦琅
函芳字紀玉版他時千柱宫咄嗟了鳩僝吾儕昔英妙
文采炳􁫢虥暮年閲世故豪氣就磨鏟願超栩栩夢不
受俗網綰未信結鄰樓尚隔劒門棧壁間鬼谷像怪睛
一何睅似與墮圮履粉飾増著撰滋長事為心予欲刋
蠧簡春色浮汀洲荻笋初可饌焉得逡廵手百甕漉醴
醆醉魂遨太清萬刼一笑莞
　　次韻㑹真堂呈景髙士
夜卧月一枕晨漱泉一盞斯人世未識廬阜乃具眼片
影下岷峨辟榖謝常産何樹不可巢老鶴以意東岏岏
九江城九坡何嵼嵼碧天落吾手了無藩籬限煙霞爭
自獻蛇鼠不待剗空瓢無餘物非病未足赧山如缺一
簣城或少三版汝畫古所譏匠事誓終僝愚生霧雨姿
皮毛惜文虥紛華梯衝來以道與鐫鏟匣劒藏百鍊帨
巾解六綰真游闢坦途塵慮杜危棧康董不可覿覘睨
費瞠睅景叟無乃是功行堪論撰便堂請丹經豈必詔
青簡飢從景叟遊不顧八珍饌渇聽景叟言焉問九醖
醆我漫爾其聊此粲彼亦莞
　　次韻謝余知郡(傳/)和予識山㑹飲韻(傳恵州人嘗/權吉陽軍)
衣冠竒古舊儒風湖海襟期臭味同七字不妨容我和
一樽酒欠與君中春光是處饒生意山色何曽礙太空
九疊雲屏三笑路何當偕訪虎溪翁
　　題觀妙軒(併序/)
　　　三都釣叟景髙士卜築㑹真福地予三謁茗與
　　　題詩矣念所對廬阜之軒不可無名取老子觀
　　　妙語書二字畀之復為近律一首
前身恐是靖廬公手擘崔嵬棟此宫拔地三三屏特起
藏天六六洞潜通淵明山氣忘言外太白秋聲靜坐中
一洗丹元童子眼待看鸞鶴下晴空
　
　
　桐江續集巻三
欽定四庫全書
　桐江續集巻四　　　　　　元　方囘　撰
　　題金君重像雜言(九鼎/)
譽之不喜詆之不怒言無疾聲行無闊歩青春日月儒
冠誤拂袖沙河塵土路覔君不見今幾年廬山道士房
中住不肥不瘦不精神看盡鳶肩燕頷人宅為官屋骨
為塵似我翛然雲水身
　　醉醒
酒所春歸暮醒時已五更被驚横蓋短燈喜再挑明小
雨餘殘滴羣蛙動暖聲故園花正好誰料客湓城
　　次韻謝喻巖叟讀予近作二首
觀君於勢利如箒掃絲窠閲世雲飜雨持心濟貫河端
居冠必整閒賦硯頻磨我豈無新作何堪對雅歌
鬢鬚全是雪政坐癖於詩老不謀丹穴貧猶泥墨池今
年逢旅卦何日賦歸辭得句求君訣時容詣講帷
　　次韻謝吕君(元方/)見寄二首
弱冠清脩更老成詩來重慰故人情向曽屢共阿戎語
今乃新聞侯喜聲材大君當為杞梓器微吾僅比缾罌
平生吟社彫零盡合許忘年友與盟
鄂城未至客湓城誰識惓惓欲見情端肯寄書憑鴈足
遥知求友認鶯聲論心政願投膠漆臨路良難渡水罌
江海一生今老矣待來重結嵗寒盟
　　夜大雷雨雹
甲申春仲夜廿六怪事可無詩史書星斗横陳九霄上
風雷鼎沸一更餘雹聲擊瓦疑皆碎電影穿帷恍似虚
明日麥摧桃李仆更驚無葉剰園蔬
　　病酒良苦
一醉幾於死人疑嘔出肝渇燒脣舌破毒攪胃腸酸寝
不知雷響愁偏怯雨寒狎徒聞必哂醫叟療應難氷水
差能嚥糜羮屢廢餐從今對花處止可啜茶看
　　社日風雨病酒
怱怱社燕時此况豈前知道左家書斷春蒸客舍卑醉
成難治病悶賦不工詩塊卧聽風雨吾兒亦見思
　　二月三十日
酒病專欺老詩材苦欠新客牕廬阜雨故圃洛花香嵗
運江聲急家人夜夢頻遥知掃松處笋茗正芳辛
　　酒戒
老身偶不飲終夜不能眠客枕味最惡客腸思欲穿一
夕飲踰量終日不能起雖非必死病亦有可死理愚者
稟氣濁賢者禀氣清保此元神者無以物喪精惟酒足
忘憂無之固不可少飲固自佳過飲将殺我
　　過社
來時猶見雪飛花花落今成雪委沙旅舍燕聲春過社
禪牕蝶夢客思家貓頭味薦廉泉笋雀舌香分凈社茶
豈謂故園無此物直煩博望泛僊槎
　　曉枕
春來何事客江城欹枕懐人意屢驚遥夜欲明風雨止
老人無睡皷鐘清苦難辭酒真成病强欲酬詩曲徇情
竹密花濃歸去好萬山深處聽鶯聲
　　三月旦晚晴
社雨彌三日先之雹與雷已疑春色盡忽逐晚晴迴佳
笋常遲出竒花每後開微寒勝驟暖更莫十分催
　　晚晴又賦
疾風吹怒雨天地閉青春眼忽驚晴色心如見故人遷
鶯元未老戰馬漸無塵黄鶴樓前路輕㠶好問津
　　初晴
雨與花無怨何其氣候乖寒於春不便晴以晩為佳㠶
落北風舫牕明西日齋意行適鄰圃可免汙吾鞋
　　復雨
三月寒如臘綿袍脱又添摘花誰過戸觀雨獨垂簾伐
病思竒劑稽疑望吉占客懐悶良極晴暖亦何嫌
　　李寅之招飲同登九江城(併序/)
　　　南麓李使君直清相别十六年初兩家子九嵗
　　　十嵗今皆娶而見孫重㑹湓浦恍若再生置酒
　　　將半同登江城眺覽感慨賦是詩八章章五韻
　　　以道心素甲申三月初四日也
　　其一
明年公七十我老眉亦厖一㑹豈易得招呼酒盈缸慷
慨上髙城惻愴臨大江雪水傾蜀峽煙樹連淮邦風景
故不異愁心私自撞
　　其二
契闊幾何時六閏過如矢九嵗十嵗兒婚娶見孫矣皂
𨽻忽鼎貴王侯或横死前輩亡典刑後生蕩廉恥晤言
何用多感嘆不能已
　　其三
顧此昧陋質昏冥蹈危機一麾繆析土三命空登畿屢
激馬援謗終成馮衍歸長騖厄道左力耕逢嵗饑置之
勿復道觴來暫同揮
　　其四
清湍嚴子灘僻塢任公寺荒凉茅屋居蹇淺石田蒔危
蹤璧偶完暮景駕已税閒門幸常闗奥帙尚多味遥遥
匡廬山久客果何謂
　　其五
覆却罔攸測理亂非所任兀兀兔株意哀哀鸎谷音識
驥伯樂眼放麑西巴心懐恵在夙昔觀過匪斯今賴公
極忠厚良用開我襟
　　其六
兄事一紀長矩度竊願學智圓飽渉難仁靜耐處約厭
事晩微聵休官老罙樂逺追邴尚蹤髙謝耿鄧略還觀
鼎渥爻何止萬夫怍
　　其七
恭惟天所賦知命良獨難度索侈琛玩蒸乳甘珍餐小
迷積巨悔近逸生遐患寡疾骨健夀少營神閒安若有
物見畀乃非彼能干
　　其八
𤣥理本甚察悟見獨何鮮請看小丙子跪拜綵衣展荻
芽薦鮓脯緩醉味豈淺鞭轡慣馳奔戈鎧覬息偃我歸
當復來豈憚僕足蠒(寅之丙子生小/令郎亦丙子生)
　　　此詩牟徳範擊節以為似謝康樂予謂蘇李體
　　　至陶謝而極陶勁謝婉後乃有杜李韋柳第八
　　　巻和陶飲酒二十首仇仁近謂决非後學可及
　　　趙賔暘謂日和一首當費二十日遂不和然豈
　　　能近陶哉
　　虎渡亭觀江浪(漢九江郡不治/盆口此名非)
春風鼓大江孰能度廣陿似覺海東濤頃刻上三硤兹
辰當改火每嵗已衣裌豈意九派天故絮未可匣北顧
馬當磯西睨鴻宿夾雪浪欲沃城無復一鳬鴨釘纜虞
岸裂閣舫懼崖壓天呉政爾驕水伯詎敢狎津亭歎逝
翁衰鬢側烏幍既昧昇天行亦缺縮地法故疇秧麥交
田事失鋤鍤兒曹豈不思杳不寄書劄意所欲見人久
俟庚復甲音問苦遼緬貲用迫空乏何當乗安流平沙
暮篙揷歸歟招白鷗盟血尚可歃
　　清明書夜大風
春來不住聽簷聲日色何曽作好晴縱有花應欺老病
偶無酒亦過清明疾風惡浪揺孤壘危枕昏燈寄此生
西上東歸皆未可客懐端復向誰傾
　　登髙臨大江
客思忽不樂登髙臨大江風湍睇遥席雲岫思幽牕淮
蔞昔未茁廬瀑今已淙我本休官人曷為栖是邦中腸
有所思所思渺天末戎徼融古雪波浪日以闊西從巴
硤下南與洞庭合身無黄鵠翅九疑不可越宿負子錢
急嵗收南畝稀兒女望我還豈不歌式微髣髴漢陽樹
突兀呉王磯佳音或跫然未忍輕言歸鄰牆善蓍翁盍
往决咎吉鬼神素所昧忠信詎云忒聚糧别里門業已
掉臂出小俟麥風凉馬蹄患不疾
　　客舍讀書
客舍何所為流光坐飛騰出遊足風雨對晤乏友朋書
鴟幸輿致懽言啟緘縢拂拭蛛與蟫曲此几上肱暗眼
閲細字未覺如蚊蠅刮土辨古鼎理絲梳亂繩領㑹劃
有得意色若自矜芸香入漢室竹簡發魏陵勺飲一以
醉焉事誇如澠幽牕巻且舒倦榻卧復興匪欲備顧問
詎将干召徵濟物剗稚念治生頹俗能惟學足娯老賢
哲梯可升忍窮定力見返照浩氣増童子未識察招邀
荒隴登江之水浩浩楚山何層層歸思忽攪擾腸肺攅
鋒稜行止分已定大方無滯凝一旦决雲漢誰識天池
鵬且復挾我冊掩闗明孤燈
　　送吕才甫之官合肥(元愷/)
妙年半五十分刺合肥城楚俗雖尊武淮鄉已息兵草
霜校秋獵花雨課春耕退食應多暇書燈夜夜明
　　春江多大風
春江多大風每盛肯遽微吹人雖不寒崩浪良足唏嗔
讀掲几帙妬夢搖齋扉况乃駕艫栧敢與爭狂威鬱鬱
羈思倦寥寥遨侣稀危陟據隄阜遐眺窮灣圻引雛鵲
始大長笋荻已肥草逺安所極絮殘猶自飛睠此惜暮
景感愴將疇依去國候屢改懐人事多違袍弊苦膚汗
藥覂懼脉痱豈無一杯酒脯茹與同揮道契詎易致心
賞何可幾天地身一蟻舉動有是非洶湧復洶湧四顧
吾安歸
　　晩春客愁五絶
江外蘆芽老城中柳絮飛春風猶幾日誰與濯征衣
春老魚苖動江肥雪水來大孤山下路何日汎舟迴
想歸歸未得悔醉醉還頻不料湓江上題詩送晩春
十載干戈後辛勤蒔牡丹豈知身是客借與别人看
老身何可病客舍只宜晴曉鼎催煎藥牕間又雨聲
　　薄遊嘆
薄遊庾公樓俛仰三十載觸目昔人非惟有廬山在巴
峽挾洞庭彭蠡注滄海奔濤何時休故道終不改扁舟
事如昨緇鬢忽已皠俗隘路方棘體病氣未餧春盡困
旅𤨏此意果誰待欲見湘南人問之以蘭茝川途恐冦
暴徒御鮮資賄危腸日九迴山茹且歸採
　　㑹真吟
俗縁罥區中幽意傒方外兹坡一褰裳萬事忽蟬蜕心
與江流逺眼逐天宇大小軒納空明坐覺衆真㑹獨樹
表髙原遙峰淡微靄倦喜牀座穩渇賞茗味最道人有
神丹一撮似可丐愧我屋宅老朽壁詎堪繪思歸僮僕
嗔忍饑兒女嘅雲卧殊未可當且還釣瀨
　　四月一日早聞鶯
客裏花都盡初聞曉樹鶯鶯聲雖已老畢竟是鶯聲
　　江望
晴江望不極滉漾照愁人黄鳥聲初動青梅味已新越
鄉慙古節樂事負良辰獨立髙原上霜毛颯墊巾
　　春殘歸思
春殘江水匝江城尚憶初來雪未晴菓菜芳辛頻代謝
禽魚孕育各生成晝長獨坐拍棊子夜靜不眠欹柝聲
南望湘灕杳無耗黟峰桐峴最闗情
　　四月十三日立夏
百年春一年四月月将圓客邸淹長日歸途逼暑天鶯
聲時一囀蠶事欲三眠節物還如舊情懐自可憐
　　牟徳範題范石湖墨蹟次韻
亨衢進補華蟲衮暮景歸調姹女爐此老筆端今或有
乾淳蹉了後來無
　　贈髙相士(饒/)二首
武安何謂鋭頭将貞觀才無福手民世上封侯人不少
封侯人是殺人人
販商公事名才吏鈔掠平人號戰多相貌竒厖心慘刻
天生此輩欲如何
　　為牟徳範題石湖遺墨意有未盡復賦五首
青春日月羈塵鞅朱夏乾坤熾暑爐略對風簷紬古巻
閒愁吹得一星無
漢陵往事餘金椀湘歩空名尚鐵爐地下中郎今不作
典刑真屬虎賁無
不尋蓬島求仙藥肯羡銅山侈賜爐獨有平生嗜古癖
誰知東郭履全無
傳道府中澆茗椀靈堅隴畔炷薫爐銀鈎蠒紙閑舒巻
錐也無時未是無
日長饑雀窺鐺釡雨過跳蛙上竈爐莫笑曬書亡玉軸
荆州還識半人無
　　夢覺聞舂
湖海餘生在桑榆暮景閑祗堪娯老圃焉用訪名山鄰
屋曉舂急客床鄉夢還江天啼鴂處殘月幾迴彎
　　飲商氏普安堂(大震/)
仙家天地在壺中誰到壷中識此翁一念人人皆上夀
四時日日是春風偶開古畫驚神品頻換佳花翫化工
玉醑金釵香夢斷歸來晴月掛梧桐(三四以供/桃符之用)
　　四月二十二日别江州謝送者
出城煩送客童稚亦相隨貌比初來老行因共語遲橋
邊分手後馬上轉頭時欲識陽闗曲唯須誦此詩
　　唁織簔翁
繫馬籬邊樹春初此叩扉行人求茗飲老父售簔衣忽
已空無物云何去不歸杵亡石臼破殘麥化蛾飛
　　湖口阻風
濤江白雪噴蒼旻晩日紅金縁翠雲天著此竒刮詩眼
畧須掇實張吾軍
　　過湖口望廬山
江行初見雪中梅梅雨霏微棹始迴莫道無人肯相送
廬山猶自過湖來
　　繅絲吟
行役過桑野適值絲事成繅者無勞色繅車無怨聲彼
美冶容子髙樓吹玉笙一夕缺儷偶憤切含離情被綺
食珍鼎迭慾生驕盈蠶婦雖繿縷君子未可輕所以不
可輕能保秋霜貞
　　彭湖道中雜書五首
一夜大雷電神喧復鬼譁横岡風折樹漲路雨頹沙小
小閒籬落依然自野花
近傳羣盗息稍免大軍興閉戸聞村學挑包遇野僧籬
間犬見客狂吠極堪憎
隂風號亂樹薄日照荒原古堠泥埋字空廬棘障門無
人天欲暮誰謂不銷魂
四月農家雨新晴冷似秋炊煙籠屋潤田水破塍流老
父攜孫子牽耕教小牛
每逢田野老定勝市㕓人雖復語言拙終然懐抱真如
何官府吏専欲困農民
　　泥行嘆
一彀十石弩一吸三斗醋叵堪寧可耐莫行爛泥路江
皋一夜雨田水縱横注深泥三尺餘淺泥沒草屨大似
叱犂耙濺靣涴袍袴今年命大乖十事九謬誤昨日湖
口西欲渡不得渡今日湖口東一歩成十歩最念荷擔
夫馬上屢迴顧我馬亦虺隤臨危更多怖誰使汝為客
可嘆不可怒
　　陳家岡
倦馬鞍韉破傭奴糗茹陳不為終老計猶作逺行身惶
惑逢岐路遲留俟過人經時無可問極目盡荆榛
　　鄱陽道中
舟楫仍鞍馬年年事逺征長禁波浪惡罕見道途平詩
酒唯疎放乾坤尚甲兵吾衰甘已矣正爾負平生
　　淡竹嶺農家
茅塢石巉嵒無雲亦有嵐紙材槌稚竹泉筧穴枯杉跣
足何曽襪赬肩或不衫鄰家石茶磨婦借自能擔
　　牛觸馬
誰家一大樹繫者水牯牛我馬過其側道狹還無由牛
輒奮雙角直前舂馬喉傷馬已不可傷人吾何仇鼻繩
忽迸决驚墮荒泥陬我急䇿馬去牛尚瞠怒眸事有出
不意君子焉所尤古來行路難曷不偃舊丘歸歟偃舊
丘無為牛所樓
　　店紿嘆
均為横目民賢否天壤異苟懐長者心必徇君子義道
途分兩岐書木立標識行人免顛迷豈不亦一恵大澤
陷項王亡楚固天意柰何效田父動以紿為智軍旅比
騷動所至盡遷避有屋空無人有人門亦閉隔籬繆云
云前有佳店肆荒榛狼虎間日暮竟無詣嘻其孰使然
險薄乃至是試嘗評往册匪敢立怪議友或失之初絶
交宜早計臨危乃賣之吾終罪酈寄嗚呼今之人此輩
殆滿世
　　祁門界
辛苦營花圃他鄉過一春馬兼人並老僕笑主何貧尚
憶桃符改俄驚麥飯新吾州才入望山色碧無塵
　　大北早行
重霧鬚髯濕深林草樹香山中人未起馬上曉偏凉晴
屋懸新麥寒田蒔晩秧近來兵事息煙火漸微茫
　　早過牛頭嶺
吾行十餘里未有一人行不見炊煙起唯聞野水鳴日
輪山罅出露㸃草頭明處處防豺虎田家晏始耕
　　魚亭觀山
人間第一歙州山絶妙魚亭古道間描取此竒入詩句
西遊端的不虚還
　　魚亭再賦
山好如斯極吾歸亦可遲人間好吟者馬上細看之莫
訝迴頭數端能具眼誰不隨時事改三嘆紫微詩
　　五月旦抵舊隱
柳萌整征鞍杏熟卸歸䭾風㠶輟湘遊雲屋返黟卧天
暑室人瘦地荒園叟惰長男近弄瓦累重詎足賀次男
久投筆學廢不堪課阿髙兄子之性剛未少剉阿明垂
四齡語遲無可柰一事獨慰意添竹踰百箇碧玉韻凉
颸我倡此君和鄰友各有攜野僧亦見過陶門故常關孔
客復滿座微言訂近役何苦觸塵堁筋骸已衰老蹤迹
尚奔播八字馬交馳一生蟻旋磨晩節休官心悼猛就
新愞豈其尚有求未甘忍寒餓神魂倘可收焉俟賦招
些
　　甲申生日
劬勞永感正闗情厚意慇懃荷友生隔日移庖成劇醉
終朝欹枕困餘醒略加芎煑香蘇飲少著鹽庖苦蕒羮
數首詩詞懶酬和杜門止酒始神清
　　生日戲歌(併序/)
　　　予生以丁亥前五月十一其日己未今閼逢涒
　　　灘之嵗年五十八良遇家兄來言是日亦適值
　　　已未又適有閏五月乃戲作此歌紀之
予生寳慶之三嵗五月十一日己未五十有八甲申年
其日己未亦復然天支地干標六秀四柱得一文且夀
陽火在天為太陽隂火為月受日光将望之前四日夕
十分圎光已八七常聞人生不滿百何幸七十且八十
文章學問七八分亦勝愚夫老無聞古之五月而生者
後有胡廣前田文予賤不敢望漢相貧亦不能孟嘗君
借使時人不比數自有詩名照千古垂弧之月至于今
適逢前五仍後五稚女簪榴花小兒著艾虎宿酲困不
解依舊醉起舞不妨一年兩度作生朝更造菖蒲酒飲
過閏端午
　　虚谷志歸十首
聞我解征鞍相看喜復歎主貧奴僕傲兵起道途難藥
許求鍾乳花先問牡丹親朋聊共醉老幼幸俱安
足欲周寰宇心終喜故鄉溪居晨漱潔山卧暑絺凉村
酒時時醉園花日日香髙曾先壠在死即葬其傍
奔走真何謂衰頹恐不應炙瘢疼怕雨渇卧夢思氷端
午宜觴客生辰欲飯僧乍歸兩皆省自笑一無能
浪走千山外乾忙四月餘隔籬分濁蟻共座擘枯魚婢
瘦慵施粉兒頑失寄書少陵亦曽爾來往浣花居
園林百種花更著竹交加逕别君臣藥畦連子母𤓰老
夫元是我長息最憐他擬賣嚴州宅歸來共一家(他字/借一)
(韻/)
共道歸何晩猶能喜欲狂幼兒初拜揖癡女僅梳粧有
筆修花譜無錢闢草堂新添竹踰百風逕細尋香
餽篚承先問吟牋辱暗投駟車端肯顧貳缶尚能謀官
妓呼難至家姬出似羞但令賔客喜吾亦可忘憂
一出春連夏新詩幾首成多因書土俗稍亦記途程刪
削猶無暇傳抄未可輕近來多少俊何敢與爭名
月旦須終定陽秋豈易評麈毛空自落牛耳可誰盟好
惡不相似是非無太明客來倦酬對堅坐聽松聲
衰晚真當戒疎慵竟未能病專從酒得謗輒為詩興每
悔居城市常思絶友朋誰來敲竹戸又見醉吟僧
　　次韻志歸十首
逺望舒長嘯幽跧發永嘆能詩今不少得句古云難渉
世顛毛白希賢寸腑丹他鄉仍故國何處可求安
老不任時棟窮猶宅士鄉端能甘澹泊未覺厭荒凉古
井深泉冷閒庭異草香田翁來問字略為説偏傍
癡與狂皆有貧兼病亦應屢嘗三斗醋不夢一條氷買
藥憑船賈分茶謝塜僧短衣射猛虎老矣竟無能
還家五月初倐忽又旬餘凉劑醫羸馬塵編磔蠧魚小
遲延客飲作急報兒書歙睦頻來往何時永定居
添竹復添花清隂一倍加病身思灼艾暑節近浮𤓰晩
景今如許初心豈有他甘貧仍守拙肯羡五侯家
解語鶯能巧交飛蝶許狂苔紋深碧毯榴靨競紅粧粗
已成幽圃猶當築小堂未妨無暑藥熟水紫蘇香
楸局堪誰對銅壺擬共投髙軒能坐致濁酒豈難謀林
鳥供歌吹園蔬當饌羞謂無憂不可聊以此消憂
譙國資深入彭門納晩成至今為癖習自幼有常程朽
老寧孤瘦飛揚勿剽輕懸知千載士肯競一時名
書盍多多讀詩須細細評後生才染指半道遽寒盟直
取珊瑚出寧爭熠燿明伯牙絃已絶舉世喜箏聲
近城一耕叟僅有使牛能人似愚偏夀家由儉故興不
知求仕宦未省結交朋笑我儒冠誤今如退院僧
　　次韻謝俞山長(希聖/)見贈
年衰才盡懶揮毫定有移文責魯臯學到紫陽今欲絶
詩如清老子能髙棲遲矮屋官猶冷傲睨芳樽氣自豪
試遣俚音辱聰聽未應堪比鬱輪袍
　　賀陳正之得男(忠/)
初喜明珠入掌中良由善念與天通吉祥預報長庚夢
福徳應臨長子宫急寫賀書端不錯濫叨佳集顧何功
此詩特為髙門慶大似麟經記魯同
　　復如嚴陵就省先墓
暮景能幾何行役復行役薄命不由人豈不願休息江
鄂訪知舊不遇悔浪出子舍寓嚴瀨逋負日夜迫老夫
匪親往未易紓此急買舟更東下貲糧費捃拾是時梅
雨已巨浪百谷集深江水氣凉古岸樹隂密壯觀足忘
憂飛泉落竒石晩拜先子墓舊廬化榛礫惡鄰肆焚燎
用意甚冦賊大木幸俱全不至損塋域其人偶遇赦罰
不毫毛一予亦持恕心詎敢太刻覈村民陸續至樵茗
弛擔笠杯酒先癃耄幼稚與菓核一僧獨霑醉座間具
紙筆索詩苦不已佳句豈易得松風雜灘聲睡醒殘月
白明發鼓征棹矯首望青壁山川信佳哉紆餘遶崷崒
何當即歸來於此築書室
　　出歙港入睦界
嵐氣濕征衣千灘落翠微懸崖樵屋小破廟祭人稀岸
犬看船立溪禽貼水飛鄉心與客思向晚重依依
　　舟中觀馬目烏龍山
一從為郡後來往十年間自笑成何事猶容看此山舊
人多粗給老子願常閒今晩歸書屋溪僧定叩闗
　　将至嚴陵
汀洲渺渺長野牧縱牛羊島寺林間塔溪船郭外檣得
詩真是畫聞酒忽能香新屋誰家者髙樓四靣凉
　
　
　
　
　
　桐江續集巻四
欽定四庫全書
　桐江續集巻五　　　　　　元　方囘　撰
　　送趙仁則官滿西歸三首(崇榮/)
稼軒賢帥有甥氏梅埜倫魁之里人春水江湖寛度量
秋天霜月瘦精神三年郡政彌縫密四海詩朋燕笑頻
題浣花牋當折栁預愁船鼓轉東津
妙年意氣日方中致有前賢長者風言未始輕常簡潔
飲雖甚醉愈温恭此邦小屈為通守吾老相逢已秃翁
自笑全家歸未得悵然寥廓羨㝠鴻
宇宙今年氣數新不愁無地著閒身西成稼穡占魚夢
南紀干戈息馬塵隨分田園勝仕宦及時兒女了婚姻
細思便合從君去龍虎山中作道人(唐人詩用勝常/之勝為平聲)
　　移具飲賔暘宅次韻二首
垂門老栁繫青驄夢裏先曾訪此翁謝朓逺牕分絶景
郝隆幽腹對晴空偕來衆客無官位拱立諸郎有父風
我寓秀山十年矣草堂始得一樽同(嚴武詩腹中/書籍幽時曬)
六橋花絮驟嘶驄豈料如今兩鬢翁痛飲竹林真得計
望塵金谷總成空吾廬寂靜專雲岫公屋寛涼傲暑風
東下西還俱未定不妨時許笑言同
　　次韻謝夏自然見寄四首(希賢/)
與子俱逢掖寒瓢共碧流歙今全似魯睦亦盛於鄒竹
屋南溪外風帆古渡頭相尋欠相遇遄復墮音郵
門人浮小艇不比舊專城自愧頻來往何煩數送迎病
身縁畏飲去路似貪程别後君詩進他時定有名
通經聞大道餘事始為詩初或無人識終須有已知真
能深造否孰謂晩成遲小袖朱弦手何憂乏子期
士氣兼文脈湮微復幾年淺膚專徇俗髙亢類談禪春
動霆聲起雲開月體全古人方册在達者以心傳
　　次韻謝魏公輔二首(天祐/)
之子如天馬終歸十二閑相期作名士不厭坐窮山師
席摳趨際親庭定省間鶴仙門户冷今喜一珠還
男兒初嗜學如日曉行天意氣無餘子詩書有夙縁果
能知此道深欲候吾船夢寐心常在孤燈可不傳
　　登秀山至半而還有懐賔暘
擁書終日汗如漿試上崔嵬覔晩涼忽喜孤烟支拄杖
偶逢平石寘繩床十年世事頭鬚白六月江城草樹蒼
莫盡山顛且山半待攜詩友共清觴
　　賔暘來飲秀山予醉小跌次韻為吳體
無冰為水柘為漿深入醉鄉心自涼微官誤身魚中餌
俗士縳禮龜榰床未妨賣書笑杜甫寧能食乳羨張蒼
顛崖仆樹幸無損當復與君浮萬觴
　　次韻謝董君(敬義/)讀予詩藁
少年客洛走緇塵自倚詩才敵萬人嶽聳河奔爭氣勢
霜嚴月朗借精神鏡中顔狀驚非昔筆底工夫苦不新
辜負桐江好山水花開葉落十秋春
宇宙茫茫戰馬塵中原文獻不無人詩裁綵筆天公妬
書擁青燈夜氣神簁雨簸風六月冷磔雲裂霧千峯新
何當君病早勿藥共倒松隂百甕春
　　夏夜聞雨
可以逃袢暑征徒盍少休病多全為老醉極暫無愁雨
氣昏燈夜蛬聲古屋秋錢塘湖上路到日與誰遊
　　讀書遇難字
癡癖好㝠搜忘憂亦解愁劃逢難字窘遍取韻書求忠
恕聞何博昌朝辨亦優孚尹能進業燠休勿包羞(郭忠/恕佩)
(觿書賈昌朝羣經音辨皆不可忽玉/徳孚尹音浮筠燠於喻切休音煦)
　　雨涼曉思
一榻涼如水空山夜雨聲病身筋骨在往事夢魂驚老
壽知何益憂危半此生吾窮終不怨稍巳竊詩名
　　立秋乆無詩
三伏厭厭病欲萎可能秋後尚無詩連宵急雨涼如洗
貪寐衰翁醉不知藥餌誰精寸關尺文章空說斗牛箕
西齋池上堪逃暑木落吾將信所之
　　典秀山宅半
半宅分僚友門開别向西送書人未識歸舍犬猶疑老
喜吟􁨀窄廉從典價低餘山兼剰沼亦足杖吾藜
　　再賦典半宅
屋以多為貴思之亦太愚燈膏徒重費庖膳卒難呼榻
外知何用杯中不可無質錢分客住得醉且頻沽
　　七月三日朱用和羅𢎞道同訪南山無竭師(用和/名􁅱)
　　　(𢎞道名/祖宏)
振騎出喧闠搒舟浮廣川冠盖二三子謂我揚先鞭翳
翳杉漆塢膴膴禾黍田籬闖擁稚髻擔觀駢旅肩是日
告秋朔暑絺稍輕便矚逺喜野曠討幽忘道綿維南孤
崒嵂中有西方仙鐵幹萬樹古金界千柱堅濕蘚滑側
磴密荔涼深泉道人瘦如腊不見今三年翠琰壁竒刻
丹塗架穹椽脩竹洗人心焉知紅塵天謔劇酒若失機
捷詩易圓致爽瀟洒閣俯視烏龍顛過帆倐滅没聚市
常熬煎臨軒十八公老壽藤蘿纒與語若未對風至忽
粲然斗牛之所蒞吳越封疆連自泰伯勾踐以至衣錦
錢成敗亦屢矣變化若浮烟嗟哉聲利徒羣蟻爭微羶
吾儕方寸中皎月澄寒淵少迷逐衆嗜晚悟羞前愆㑹
當擺俗鞅來此禪牕眠
　　朱用和用予南山舊韻次韻謝併呈羅𢎞道
妙論劇談逢大敵深林䕃樾尾清逰柳州先記知非偶
陸相荒莊愧不秋似舅逺尋昆弟好老生猥與介賔謀
凄其廿載龍門夢墊角曾登李尹舟(用和先公參樞宣/撫諱禩孫嘗以江)
(淮提領所改官狀舉予𢎞道乃用和姑之子嘗為掌/故任荆閫内幕鄉飲酒禮主人見先生而謀賔介)
　　送羅架閣𢎞道(併序/)
　　　詩之音安以樂吾儕之所願也不得巳而至於
　　　哀以思豈詩人之所願哉盖成敗興替天也而
　　　人不能無情予嘗因是想夫商周之間以擬乎
　　　今之人其以大惡殛者飛廉惡來之徒也其隆
　　　盛者或已不啻夫微子箕子之封其次則祼京
　　　之士也又其次則亦不能無南冠越吟之儀舄
　　　焉懐昔悼今其音哀以思哀而傷亦人情之所
　　　不能巳也故荆蜀宣撫大使參預機宻朱公殁
　　　於燕之四年予始識其甥架閣羅君𢎞道於嚴
　　　陵君比嘗為澧陽教代去弗調公之子通守此
　　　郡而予以前守退休於此相與把酒論文君出
　　　近詩相磋切如長沙過公第以生存華屋處零
　　　落歸山丘賦五言五韻詩十首明公之心事以吿
　　　夫後之不知者其音不得不哀以思至於哀而
　　　傷深得詩人之㫖夫哀以思哀而傷非詩人之
　　　罪也可以哀而哀可以傷而傷也予送君於江
　　　之濵書是說且為詩以别云
六籍討雅奥百家窮怪竒江沱馬塵合毛釐無所施不
自我後先逢此澤火時固巳殛來惡尚乃存微箕黼哻
祼于京越吟亦凄其冠冕垂纓紞履屨飾純綦褒博士
服制揖讓公食儀前輩略巳盡後進漸不知老夫愧每
生骨立雙鬢絲十年日夜醉萬里南北馳休官此山中
可與語者誰堂堂朱荆州遺恨浮䲭夷有甥何其賢酷
似劉牢之貞元舊朝士顧肯文學為出蜀賦八陣遊吳
歌五噫酹月客星閣吟風桐川湄湖海有此士始見詩
人詩惜往節誼鮮嘆今文獻衰論議吐一二已覺餘子
卑宇宙不一姓牛山空漣洏後周庾子山北齊顔之推
斯文天未泯終古清名垂年可里社老行足鄉黨師書
癡俗所哂各且教其兒虎頭詫肉食寧當朶吾頤路棘
齒髪暮語離不能悲
　　送周府尹(克敬/)三首
瀟洒名州吏事門公餘應已盡躋攀鍾魚寺寺藏深樹
樓閣家家見好山幾許烟雲藜杖外無邊風月錦囊間
俸錢節縮餘多少只買竒書數種還
樂土豐年舊觀還使君心事最相關秖因標致清於水
便有聲名重若山一室爐香書史畔萬家杯酒管絃間
漢庭選表虛公府白玉鳴珂未許攀
詩家周賀與方干三載同吟七里灘晩節我惟甘豹隠
妙年公合快鵬摶昔叨舊尹迎新尹今愧前官送後官
朔野炎陬天地闊寄書會面兩應難
　　西齋秋日雜書五首
居城近城門前市後山郊質明沸柩鼔徹夜喧僧鐃暑
病人死多當此秋夏交鹽米鬨賈販杖絰酸哀號倐忽
異存殁所爭常毫毛
高樹夕影疎老荷秋氣馥雨餘絢斜照寓此池上目鳴
蟬一何厲坐嘆白日速東家失其兒忽駭鄰婦哭歸兮
空山中幽嘯抱吾獨
閑閑閉園門黙黙坐書室幽幽絶來人寂寂度長日苦
桃何纍纍秋顆壓枝密桃苦不可食熟爛未忍摘時聞
落地聲詩思若有得
百間以買屋萬巻以買書書多讀不既屋寛住有餘彼
索子錢者日夜號庭除勇銳割此物煎迫姑少紓老勿
費眼力村墟亦可居
對奕不如觀觀不如聴聲獨坐無來客小軒秋雨晴思
之有百憂不思了無情萬有皆外物世重我所輕黙數
前死者愧兹今獨生
　　存心具飲
朝雨復暮雨暑氣日已微涼軒水(字/闕)爽幽坐延秋暉孤
抱無一愜前事有百非可讀書本少能言士尤稀積倦
蠧帙飜乆輟犀柄揮吾兒忽具飲山茹薑葖肥青甆古
茗器十觴聨若飛此生老且死所幸嵗不饑似聞吳中
潦米價良足唏東遊豈不快何如且言歸一醉未易得
家貧今典衣典衣亦常事㝠心甘息機
　　釋臨卭記方物戲作(併序/)
　　　甲申七月十九日偶讀宇文紹奕臨卭記所書
　　　方物多用雅名竒字予因取經史爾雅本書字
　　　書諸雜小說為訓釋凡三日乃巳
昔人註爾雅大儒以為誚學詩貴多識聖言厥有詔下
慱梯上約後進曷克劭矧於㸃􁩜間懵弗省體要俗喙
僅能(字/闕)古吭略未剽四聲故㩈拘六書本幻妙嘑姓駭
厙暨辯義謔篤笑往訛足可戒夙是政宜肖郊霓縱劣
約窻岫寧蹈眺鮿也缺兹析寸抱踏􁢕􁖳探架獲塵帙
偶幸脫斯燎壁蟫蝕心胷不受俞扁療糲食忘調飢微
膏戀殘照幽暗發䝉篰乖刺合劵約稍免杖杜辱敢倚
陬隅俏虚空了無味强作吳牯噍稅駕如還鄉舍爵欲
告庿一方筆千名擬謨貯深嶠桑榆老秃翁廊肆付用
召詎思玉豉餌豈羨金鹽釂庶異速朽子霜原委荒燒
眼前黄口兒曲踊詫壯少但喜觥醽醁靡肯囊熠燿吾
衰(原闕/二字)苦汝徤騁輕趬布糓會有時焉得常鸇鷂(玉䜴/者地)
(榆金鹽者五/加皮見本草)
　　池亭秋思
憶昨困炎蒸衣單猶欲羸秋氣(原闕/二字)涼飲可讀亦可稍
乆罄瓶罌猝難致肴果亦欲理蠧巻未易啟澁鎖剛腸
惡充飫病骨嗜慵惰飢渴已兩忘豈較立與坐前除水
滿池有亭窄如舸頹然一釣翁照影媿巾裹魚負密萍
行蛙升側荷墮蛬蚻韻凄鏘螽蜢跳細瑣函靈各肖形
品物一何夥氣動不自由孰非大專播沮洳伏汙濕糞
壤孕么麽詔以南面王豈復知忖揣(亦作挅/度也)私獨念横
目識性異螟蠃何謂等逍遥弗更諏坎軻市斛陡翔踴
旅郵欠貼妥門楗敬逋籬岸閣子美柂鈞天奏萬舞遑
恤下民癉排閶宜一叩有客答曰叵腐儒叢百憂曷不
自憂我
　　次韻寄題堪上人雲外軒
萬重雲外一蘧廬想見降龍長者居溪上過橋誰覔路
峯頭飛錫已凌虚漢臺列像焉知許陶岫吟歸孰起予
儻憩夜爐煨芋處可能更讀鄴侯書(唐李泌事衡嶽瓉/禪師瓉云欲學者)
(當將筆硯來碎/泌遂出碎之)
　　冰崖楊明府徳藻攜紅酒殽果來飲歸舟獨坐熊
　　　皮索筆作字且出示篋中書為賦吳體
有美一人升秋堂木犀花中清言香熊皮端坐雪衣潔
兔穎疾揮葱指長琥珀味濃酒溢(原闕/三字)價重書盈箱炰
羔剪韭兒輩問此豈拜石米元章
　　三日(字/闕)陪楊明府飲次前韻
閴其禪老居西堂豈有門人拈瓣香葛巾漉酒笑元亮
石室紬書輸子長勿嫌臨卭家四壁猶堪樊川月一箱
寄書麒麟閣上客我自蓑衣君金章(近人專學許渾乃/為此老杜山谷變)
(體以/矯之)
　　八月二十日曉起
夜䦨不能寐雞鳴垂欲三起步秋月影寒髪何毶毶斗
柄落山北參旗掛庭南三五忽四五蛙蚓衆喙緘獨有
絡緯聲催織何喃喃禄仕心已息愧未任桑蠶昨暮缺
薪米質以衾及縑七年為此郡忍人所難堪焉知窘至
此不給石與甔獨坐老樹下暗撚霜鬚髯牆外行人動
喪事簫鼔酣生之必有死如嵗代涼炎但頗訝薄俗不
復甄亷貪鄙誚采芝餒歆羨膾肝饞想見攫奪子櫪馬
已就銜豈識有幽人茹苦如飴甘念雖乏智計識度終
不凡兒女亦可割深山建茅庵
　　是日天明復書
一夕不飲酒至曉不能眠無瘡體自癢若有蟲嚙然黠
䑕肆侮慢鳴鬬窺餘饘書燈稍已暗一螢牕隙穿我興
視星斗行行空庭間(字/闕)樹寂無風斜月(字/闕)缺環寓此百
餘日寒迫暑已還門有索逋客無日不煩(原闕/二字)是窮骨
徤兼亦苦節堅比所讀何書髙堂十七篇最(原闕/二字)服傳
纂抄續殘編此物付兒子將來汝謹旃儻我壽(字/闕)十不
過十二年人豈有不死但有傳不傳
　　示長兒存心
我家歙山下不滿五頃田捐棄巳過半豈不為子錢兵
甲跨江海喧豗踰十年零落殆萬巻荒涼餘數椽借使
盡售之事亦關諸天平生鄙貨殖黄金散如烟孰知兩
鬢雪枯腸幾不饘無憂恐難老故遣百慮煎樂者未必
壽死返在我先屬有客語我法當營塚阡兒曹勿過計
𦵏穴自有縁隻雞可以祭故絮亦足纒但戒傚俚俗佛
事徒喧闐文公有家禮夙巳書諸篇父貧至累子能不
心惻然揣量内無愧視世差獨賢囊中了無物積藁詩
三千詎敢望放翁至有萬首傳嚴陵所寓屋稍已割東
偏鄰翁覔菜地更當乞西壖今我欲裹糧一汎濤江船
永謝麟閣夢寧垂黿鼎涎故人儻相濟匪伊歸棹旋紫
陽政自佳攜汝追羣仙(楊華父問予𦵏/穴予曰未也)
　　秀亭秋懐十五首
高臺何巍巍逺眄千里道長夏絶游朋荒逕豐茂草菑
翳一以翦秋意豁幽抱能賦昔為誰今死骨已槁魂兮
果何之言語空媚好我欲有所酌適值樽中燥焉得瓢
天漿伊人共傾倒(呂居仁有/秀亭詩)
癡癡誰氏子晝夜安以偷其人一何樂惟我攅百憂憂
者謂速朽頑骨病復瘳樂當必老壽顧巳歸山丘飢生
支牀龜飽死豺虎儔天道匪易測人事諒難籌生死吾
不知及辰為兹遊
天欲興蒼姬一家三聖人扶持用禮樂行葦於焉臻有
國八百年終亦化為秦末俗誇神仙吐故以納新彭門
訖有塚瀛洲浩無津羽衣還緱山舉家不得親君幸有
美酒何不頻沾唇
秋風西北來一夕幾萬里湛湛長江楓落葉逝流水自
非貞勁草顔色槁欲死時當蟄蛟龍么麽況螻蟻塞墐
非不可㫖蓄焉所恃空褚乏裳衣敝絮誰與理陽春何
日還悲哉逺遊子
一室局户牖古籍勤討删鬱鬱忽不樂扶杖登東山莽
蒼何所極秋色天地間我欲出塵世黄鶴無由攀憂端
從空來嵂矹未易宣意闊步武窄四顧盡險艱不如復
我所陶此靈府閑
宣父老于行苦辛定六藝至今峩冕旒萬國奉烝祭當
時困在陳粒粟不能致宰割諸侯王重瞳氣盖世燒紀
不啻虱烹周僅若彘焉知千金首乃為馬童利此口酒
可澆是事可以置
一針落大海萬古無還期纎纎刺繡女斷腸終爾思物
重干將去心願精衛為鄰嫗適有此慇懃來獻之銛鋒
貫綵縷縫紉實所宜匪妾舊時物愴然雙淚垂如何大
丈夫忘恩忽如遺
積悶何可遣高峰上雲端水南彼何所縹渺浮孤烟鬱
塞樹木古深幽牕户妍一楫往從之豈無凌波船絶景
未易寫良朋求亦難獨往或興盡空叩林下關不若遥
相望聊寄吾意焉
登高見佳句意㑹無非詩顧視不即收頃刻已失之老
樹踞崖石腹空猶有皮顧此有何好愛翫頻嗟咨侍者
一童子髧如枯髪垂從我僅一飽萬事無所知豈不亦
怪我徘徊將奚為
樂莫樂登髙亦復悲莫悲樂兮攜佳人樽酒相追隨慘
慘古戍暮烟寒秋角吹悲從此中起孤遊偶臻兹城南
百尺樓前是未有之城外兩三塚新𦵏復是誰往者已
足鑒百世懸可知
家富敵萬乗吾嘗見其人生死握國柄不復如人臣自
謂磐石安掃滅隨埃塵豈不恃狙詐政用禍爾身爾身
一腐䑕原野何足陳歌姬事别主畫堂生荆榛我嘆匪
為此遺禍殃齊民
去年醉家山有菊餘千本客中今亡是所至草□䔿涼
風迫九月暇日上崖巚野芳一二卉亦足擷婉娩焉所
得美酒慰此嵗年晩市荒苦貴糴庖凊强疏飯薄暮歸
空齋聊與蠧帙偃
茫茫六合間孰是身自由貧賤不遑安故迫口腹謀萬
事已云足心火炎不休朝服寒食散夜夢鬱儀樓鄙哉
齊公子淚下雍門周萬世一陶叟浩歌歸故丘有酒醉
即眠無酒亦不求
薜荔絡竒石芙蓉艶荒垣寓目信所之行行陟秋原南
州八九月已涼仍復暄林樹畧改色沙湍才減痕憶在
朔漠日疲馬風塵奔夜汲長城窟曉涉灤河源老身凍
欲死其勞不可言
老懐幸無事何用知秋風團團烏桕樹一葉垂殷紅為
此有所感長吟敲虚空城市了在目心隔雲萬重燕席
鼓吹急游騎呵殿雄亦各適爾適擾擾塵堁中焉知天
地外有此頹然翁
　　八月二十四日賔暘華父同登秀亭二首
垂垂三徑晩香開二妙端能為我來老瓦尚堪沽濁酒
破鞋何惜上高臺十年心事霜髯短萬(字/闕)秋聲畫角哀
海内詩人有公等懸崖待與斸蒼苔
兩公詩思欲飛揚頗似繁臺俯大梁瀟洒道裝衣袖闊
昻藏壽相耳毫長持身未慣全隨俗玩世何嫌畧放狂
我有平生八义手興來舉酒尚洋洋
　　九月八日賔暘攜酒西齋晩登秀亭次前韻
深箝笑口似難開頓喜詩僊載酒來此道孰為今老筆
吾廬適有古荒臺焉知晚節逢陳厄忽聴高歌類郢哀
倚石自憐吟不就頻將拄杖劃莓苔
楚調悠然抑更揚四愁平子五噫梁身同落葉常無定
(字/闕)比寒花似較長但喜有鄉頻得醉不知何藥號為狂
芬香臭腐俱塵土莫問桑田與海洋(是日賔暘/歌楚辭)
　　九日北山寺二首
松隂佳處路宜遲裹袖寒鞭馬上垂邂逅同傾九日酒
凄涼暗誦十年詩試迴白首思前事未覺青山減舊時
節後騷英應好在煮茶更與野僧期
白雲蒼蘚尚知心野徑荒泉許重尋一馬出城元近近
萬松藏寺巳深深同遊似覺無先到半醉誰知政獨吟
十度重陽如瞬息足知往古與來今
　　秋晚感懐
脫絺著褐事如何嗇暖饒寒嵗易過(闕/)喜晚芳憐早謝
細看園菊驗塘荷風霜天地秋聲急老病心情醉日多
讀破少年三萬卷枉將身世墮南柯
　　和陶淵明飲酒二十首(并序/)
　　　和陶自蘇長公始在揚州和飲酒二十詩又為
　　　和陶之始是二十詩者子由無咎文潛相繼有
　　　和然長公典大藩子由居政府無咎通判揚州
　　　皆非貧閒之言惟文潛所和在紹聖丙子罷郡
　　　宣城奉祠明道閒居宛丘之時近世嚴陵滕元
　　　秀家貧嗜酒亦嘗和焉予以嚴陵舊守復至秀
　　　山甲申九月九日屢飲之後因亦用韻賦此有
　　　文潛之閒而又有元秀之貧感興言志冝也
生死乃常理興亡殊似之火烏化王屋鼎遷亦有時驪
山發金雁漢陵復如兹丹成云得僊虚塚令人疑杯酒
幸到手無螯亦當持
康廬挿南斗其西柴桑山我往挹風竹如聴淵明言作
歌以自挽於今垂千年有口可與飲公心誰其傳(宋元/嘉四)
(年丁夘九月淵明卒其生晉興寧/三年乙丑至今甲申九百四十年)
立功亦云可於世能無情屈體喪厥節寧若埋我名極
不過餒死餒死勝飽生是翁醉中語細味足歎驚寄奴
復典午吾其無目成
黄雀啐野田見人輒驚飛飛飛一不早恐有虞羅悲眯
目饕餮子繆謂得所依豈不知必爾甘往終無歸志士
餒欲死未覺勁氣衰手口自斟酌勿令心事違
羊車一失馭天地兵甲喧中國不自正王業東南偏運
甓有貽厥卧龍康廬山使處王謝位大物豈不還千載
飲酒詩醉吻謡醒言
子雲草太𤣥萬言無一是唯有䲭夷篇千古不可毁太
上立酒徳餘事徒為爾酤盡捐我衣繿縷勝繒綺
九日戲馬臺二謝詞翰英良辰各有句得無差過情元
嘉事其子不救巢卵傾淵明東籬下焉識笳鼔鳴兀坐
把寒菊竟亦了一生(義熙十四年九月九日宋公裕於/戲馬臺置酒送尚書令孔靖休官)
(南歸謝宣逺詩曰聖心眷良辰謝靈運詩曰良辰感聖/心裕果可以聖稱之乎宣逺後雖避弟晦權勢為豫章)
(太守卒元嘉三年文帝誅晦兄弟子姪俱不免元/嘉十年靈運亦坐誅淵明乃至閒居九日無酒也)
華鬢極老態醜面乏妍姿挿花已不可可挿唯菊枝(原/闕)
(二/字)偶有酒此事竟大竒連作數日飲詩亦未暇為忽思
往日過何事馬受羈
髙臺翳榛棘荷鍤岡路開振衣陟雲端朗然豁秋懐言
念半死樹類我晩節乖風雷劈半腹葉落禽不栖幸不
為薪槱燒之化塵泥謂可材為琴於調恐不諧醉抱作
此感暝色南北迷下山不可急小僮扶我迴
此邦最佳處乃在城北隅野田蕎麥傍松下復問塗酷
愛古石峙故緩羸驂驅一生能幾許於兹十載餘夜榻
醉卧穏何殊故園居
明年五十九早嵗巳聞道憶昔初逺遊豈信今遽老暇
日一醉娛往事萬念槁懸知身死後豈無數詩好心欲
刋晉史罪匪一靈寳陶翁焉得作細與問江表
行樂忽有感當此窮秋時吾生會亦爾落葉與樹辭田
父屋頗寛生理僅存兹積逋既已迫悉售不復疑寧免
世人笑且復相輕欺兒輩勿戚戚酒至姑飲之
士本不畏貧所畏迫老境百憂無一樂可醉不可醒寒
風頗欲霜縫補闕袍領酒膽一何大和陶效坡頴詩成
間亦佳未忍一炬炳
重五去未逺重九倐已至不論家與客遇節必爛醉前
日朝未興有謁入客次病酒不遑肅匪敢挾長貴知我
(原闕/二字)我草木故有味
秋風吹古城亂山遶荒宅樹影日以疎沼落見萍迹客
來觴我菊獻酬殆至百斜照未云夕草端露已白遷化
每如此不飲真可惜
早省䆠徑惡荷鋤寧帶經豈不嘗守郡生涯百無成一
夕偶不飲鰥枕聴遥更殘燈暗虚牖落葉鏘空庭鼠囓
叱不止呼奴效貓鳴孰與醉卧熟萬事忘吾情
一日不舉酒即患偏頭風明日忽不患乃在酒一中人
言飲致疾此理恐未通杯我自酌我壁間幸無弓
三戒二已亡所戒惟在得大道闢我前幸無兩岐惑誰
歌返招隠口待穢襪塞身為葛天民宅在建徳國努力
築糟丘萬感付一黙
氣豪心未平三已復三仕毫髪志不伸所至但屈已屢
觸灸眉怒詎啻折腰耻七年困江國脫身走故里欲著
藏山書實録立傳紀往事邈難問毫簡遽云止不如一
杯酒此亦焉足恃
天命孰為之萬有凝精真變氣間龎雜未嘗泯其淳風
雨驟㝠晦暘烏出還新聖孔昔云没楊墨仍儀秦復生
一辯孟掃之如游塵諸老自有宗鑚研患不勤彼以頓
自詫所見特未親月晦有死魄潦涸無迷津天定盍少
俟屨(原闕/二字)於巾不飲但多憂無乃真癡人
　　憶我二首各三十韻
憶我幼時事南歸自番禺三邊已􁕻洞内郡猶無虞故
居山城間四面闤闠區東西萬貨集朝暮百賈趨諸父
領賔客衣冠一何都觴豆日談笑往往皆文儒比屋有
髙樓其上娉婷姝俠少喜酒賤歌呼間笙竽無何鬱攸
作一夕化為墟朝廷易楮幣百姓駢嘆吁物價漸踴貴
飢剽多流俘我家衆長上生近乾淳初曰此風俗降嵗
嵗有不如老者遷化去少者分馳驅生理益艱窘口腹
各自圖書囊裹筆硯扁舟落江湖苟且禄仕齒荏苒嵗
月徂乍得返鄉里驚怛心若刳前輩盡黃壤小兒皆白
鬚屢火不一火坊巷非舊閭上塚享亭仆訪寺詩壁汙
向之紅粉面蟻穴髑髏枯乃知宇宙内萬有皆空虚我
生逼六十偶幸全頭顱身閱大兵革一思一欷歔懐舊
夢恍惚弔往腸鬱紆六十年間事厯厯尚可模我所見
之人百萬泉下俱神仙謂不死終乆歸於無寄語肉食
子無以智誚愚
憶我弱甫冠束書如錢塘中興百廿載行都滋浩穰雖
已劣乾淳尚可云小康巴蜀駭破碎淮襄傳擾攘腹心
輦轂地按堵如故常于時數萬士雲集升上庠草茅起
窮谷拭目觀國光出門不識路天街何其長俠士劇燕
趙佳人(字/闕)姬姜五鼓夜燈燭萬樓春絲簧吳米白如雪
奚啻千斯倉縹緲湖山間畫船嬌紅粧六橋楊栁岸荷
花雲水鄉四時無不宜莫若僧夏涼小儒苦乏貲冷眼
看豪强託迹朝士館竊睨鵷鷺行臺評或非是廟論有
不臧相與讀邸報憤悶填中腸僥倖江漢靜姦兇殛炎
荒禮闈采芻言始得伸名場豈謂邊功相曽不監彼狂
驕淫無比倫虐毒尤披猖未聞古天子買田自置莊羣
小附鬼蜮國脈内已戕蝨臣頗有膽四被言者章最後
得拜疏逋誅逃維揚萬古木綿庵不愧趙韓王草茂復
古殿雨淋集賢堂青史孰可(字/闕)念此心神傷焉得陸士
衡復與作辨亡
　　次韻賔暘梅氏山居訪茱茰
癖習嗜幽討剛氣負殊禀寂寥荒山中十載賦招隠偶
逢梅尉孫漢事一暗省斯人縱非仙英槩故不泯是日
秋(字/闕)霽村塢足清景葉脫髙木疎雲淨逺岑逞田家竟
收穫豈復有遺秉芳茰摘併空戍卒亦太甚懐古兼嘆
今野老僅能茗此心誰當知應有月中影
　　次韻賔暘某氏墳庵
讀君古墓作因之懐抱縈老夫九年前小雛憐寧馨一
夕病弗起殤車出北城卜兆鄰古寺守訶乏村氓去嵗
罹發掘盜蹤無由明跋馬近往視壊垣環枳荆藏中本
無物(字/闕)至睨兹塋玉匣患不侈宜爾巢鼯猩楊生昔臝
𦵏漢傳留佳評世事可以鑒悲哉聊此吟
　　次韻賔暘桂枝塘
吳越兹上游一江貫千山山峻江更急力耕雲霧間民
窮實可憫俗儉無與班甕灌既已拙斗糴彌足歎十日
天不雨魃也肆厥姦吾昔忝長吏郡圖朝夕看水源淺
易涸無地施防關此陂築千所嵗事或苟完幽人採荷
衣隄岸窮躋攀更覺滄浪篇萬頃吹波瀾
　　次韻賔暘觀陸右丞(佃/)王葆真(昇/)二像
出城挾一兒策杖極幽邃村俗諗父老古跡按圖志平
生丘園心賁趾逺朝市行行墟墓間是亦有何味陸家
三太守此邦榮世仕舊祠附學宫縁情頗應義奈何埤
雅公像於王氏置君不平其然似欲刪厥位俚舛聊舉
隅諂媚(字/闕)觸類一一口舌爭何事如人意
　　次韻賔暘張氏山園紅菊
惟菊可配松受命天地正吾家植千本朝耘暮灌潤未
言制頽齡且用樂野性嚴霜百草死后皇布肅令始知
貞勁節老硬異脆嫰俗圃蒔紅卉賴君古道振斥謂非
其類一洗靈均恨騷人昔所餐此輩何敢競惡紫如惡
莠魯叟遯無悶世眼重脂粉君子故安命
　　次韻賔暘張考塢觀茶花
頭上漉酒巾吹風行欹斜野徑政自穏世途殊未涯禮
能致商皓勢足屈孟嘉君身獨自由時到山人家播植
話禾稻績紡詢桑麻側聞此一塢村酤亦易賖芙蓉萬
紅萼錦綉紛交加掉頭不肯顧特往觀茗葩嗅芳摘苦
葉咀嚼香齒牙𣙜利至此物誰為疲氓嗟
　　次韻賔暘龍泉
小國號瘠土根據千岩隈泉味天下最莫許他郡偕寧
當飲此清飢腸鳴如雷廣斥豈不富鹹濁良可咍謂兹
大龍窟無乃由齊諧患不甘且冽榛莽能乆埋心惻或
不食汲路荒蒼苔䝉養内自充何嫌世好乖君子有本
性勿問塞與開成功故偶耳隠徳彌佳哉
　　同楊明府華父夜宿鸕鷀源(併序/)
　　　桐廬前令楊君徳藻訪予秀山同泛小舟下釣
　　　臺夜扺鸕鷀源亦曰白雲村即吾家唐𤣥英詩
　　　翁之故居也其宅乃𤣥英逺孫提幹君秘之家
　　　登開禧乙丑毛榜今僅餘一老年八十四卧病
　　　不出一僧年八十曰包妙融釣臺寺之舊長老
　　　避地寓焉小酌留宿賦古詩二十韻
桐廬楊明府髙誼有緩急凌江每見訪爛醉必旬日知
我欲東遊相拉過其宅城南登小舟僅闊六七尺岸人
觀不退莫知孰主客西風篙工喜布被當帆席青蔬煮
豆乳灘轉竈釜仄更覺氣象古酌酒甆盞碧千山霜葉
紅綿綺天組織郊坰有此竒闤闠苦未識明府眼力髙
心賞寄絶壁指似掛篰岩茅屋擬便葺老夫今十年往
來釣臺側汗顔不敢登人品霄壤隔夜宿鸕鷀源犖确
陟危石吾家三拜公晩唐老詩伯衣冠世不墜奕葉紹
桂籍避地館者誰一僧年八十嗚呼窮谷中亦復有馬
跡紀事聊此吟續燭借紙筆
　　喜趙賔暘楊華父兩兒兩女互姻
十年役嚴陵心服趙賔暘絶口不言貧其氣常揚揚一
誦貫千古一醉舉百觴俗士或近之白眼視昊蒼包山
何巍巍子雲孫姓楊江海一扁舟倒屣傾侯王見人有
疾病賜以藥餌良朋友負㣲過責善尤諄詳兩翁我獨
識非狷亦非狂兩家結姻好古道顔色光趙男與楊女
年向十五强一朝馳聘幣互寫紅箋長趙有五嵗女楊
有五嵗郎是日併納采酒雁填高堂兩翁自為媒兩家
門戸當匪為門户當芝蘭同一香不羨積金璧不受豐
縑緗各喜所臠壻誦書聲琅琅已能臨法帖已解工詩
章何慚昔羲之坦腹雙東牀
　　題戚子雲五雲山圖
不濃不淡烟中樹如有如無雨外山尺素展看空想像
何由身著畫圖間
　　贈小牕黄君
渾天星斗胷中轉動地風雷舌上生想見少年讀書夜
短檠膏盡小牕明
　　三橋旅邸遇雪
醖雲蒸霧暖如烘一夜南風變北風不似尋常響牕紙
漸驚分寸壓船篷粉籹已鬬佳人白酒面還輸老子紅
記取今年呵凍筆三橋西岸小樓中
　
　
　
　
　
　
　
　
　
　
　
　
　
　
　
　桐江續集巻五
欽定四庫全書
　桐江續集巻六　　　　　　元　方囘　撰
　　十二月十五日晩宿餘杭步
孰令牽率到錢塘朝暮隨人作酒狂蛻殻喜離城市路
發䝉驚見水雲鄉四方上下乾坤闊萬里東西日月望
向來樓居不得句此夕葉舟吟興長
　　青山道中
挿天天目隠雲中但見苕溪緑向東半折竹初經臘雪
爭妍麥巳眩春風飜飛水鳥偏饒白窄小村船亦畫紅
聞說南塘趙書宅近來毁賣與琳宫
　　訪唐師善山居(侯舉/)
苕溪南問舊長橋渡水穿雲不作遥迂道征鞍何自苦
隔林吟屋屢相邀晚晴濃淡烟俱好春近高低雪盡消
尚覺麄材欠詩料政須餘馥乞唐瓢
　　夜飲唐子雲宅别後簡師善(師善父/名從龍)
幽居尋未得下馬揖比鄰指我道傍叟即君堂上親儀
刑全古雅談笑極清真匕箸山殽美樽罍臘釀醇扁門
稱道院闢館養詩人得句揮毫疾論文剪燭頻乾坤百
戰定父子一家春地僻過從少誰歟此問津
　　昌化道中
縣街長五里當路卧耕牛民户時常閉官征瑣屑收永
無燈火市况有管絃樓崖石偏欺馬湍溪不受舟葷羶
何可致蔬茹尚難求客糴珠同價村沽水雜篘採樵多
遇虎䕶菓最防猴烟火銷荒店茅茨潰廢郵兵戈雖幸
免賦役更深憂不是山堪賞行人步步愁
　　春前一日還家(十二月/廿一日)
最險王干三嶺路加之雨滑馬行遲忽驚山客俱來迓
誰報家人已預知飣菓待斟分嵗酒剪蔬先賦立春詩
舊聞六十猶癡諺尚少一年焉不癡
　　虚谷志歸後賦十首
　　　夏五月初一自湓城還家賦虗谷志歸十首冬
　　　十二月二十一日錢塘還家趙達夫見和前韻
　　　予續為志歸後賦云
卦揲家人吉門迎稚子歡始知鄉國好全勝道途難砌
草陳根緑庭花凍蕾丹春園容日涉更敢上長安(和者/易歎)
(為歡今/因之)
萬事何時足不如歸故鄉真能主東道未愛博西涼雪
後春臺暖梅邊夜枕香孰堪思曠友共隠剡溪傍
涉世癡何甚休官老自應閒蹤今野鶴榮念已春冰頻
報宣麻相新交辟穀僧微吟時得句此外别無能(僧宗/一近)
(贈予休/糧藥)
買宅嚴灘上幽栖十載餘共憐翁失馬獨喜我知魚賔
客千鍾酒兒郎萬巻書須移歙州住縁此是鄉居
年將盈六袠禮尚記三加北闕昔分竹東陵今種𤓰閒
吟聊復爾爛醉豈知他海内能詩者時來問我家(他韻/從俗)
(用/)
四十載錢塘詩狂復酒狂湖山空御苑市井尚宫粧冶
肆淆禪刹勲門賣節堂歸來念前事朽骨果誰香
艶冶千金笑喧呼六博投不因槐枕窹未暇草堂謀啖
菜貧猶徤簪花老自羞五更山酒醒何樂亦何憂
薄俗多端忤殘生底事成千年驚鶴化萬里厭鵬程能
保中心定懸知外物輕秖嫌覔句苦四海有詩名
倚樓趙公子可與共詩評道故無終極文須有主盟轟
雷春蟄動貫月夜珠明髙作令吾愧銷光更屏聲
樂天在知命行止豈人能元亮歸廬阜延之牧始興時
才宜政柄老我只詩朋何日攜君手西湖共訪僧
　　春後喜晴
挈身歸卧萬山中多謝燈花夜夜紅老病面顔開喜色
雪霜天地轉春風菜鮮菓脆深杯酌衾汗鞋泥慢火烘
寛著心腸任時運一頑能禦百憂攻
　　除夕前大雨雪立春已八日
行園似覺褐袍單㨂好梅枝子細看節近年年多雨雪
客來草草治杯盤故知更事無如老豈謂交春便不寒
氣數已迴終是好明朝紅日上雲端
　　除夕前一日記事
殘臘先班隔嵗春忽忽五十九年人一朝一暮即除夜
萬是萬非餘病身老子附爐無奈癢小兒索紙卒難嗔
僕衫婢粉猶閒事欠餽時官欠飲鄰
　　錢塘人來
宿收家信醉傭開早報潮船泊岸隈釣瀨兒將詩篋至
錢塘人索酒錢來道途奔走動千里時節挨排聊一杯
新嵗雪晴看吾圃歙城亦有馬城梅
　　嵗除
親情鄰里喜歸來依舊柴門僻處開縱是桃符無可筆
未妨菜餅亦堪杯著寛毛褐觀殘雪洗古銅壺浸老梅
賀客明朝有詩客踏青同與眺春臺
　　郡送桃符戲書
狂頗如豪拙似癡人難忍者我能之六旬老境三椽屋
四海虚名萬首詩不惜黄金償酒債猶將白髪綴花枝
兒孫十輩誰家有心事唯應造物知
　　乙酉元日
摩挲老面受春風肯為吹將鬢雪融自合居鄉充父老
尚堪開學教兒童官身厯險元如夢詩律從寛漸不工
有菜可羮花可賞未妨日日酒頻中
　　次韻劉元煇元日
九十日春已十日清晨閒步小園中池痕欲漲去年水
栁色漸迴東畔風砥道歌游全似夢專槃生化本無窮
隂晴寒暖頻占相世事唯宜嵗事豐
　　正月十日始晴
穗厯桃符漫告新漆肌蓬鬢轉成陳暮年多病全無頼
積雨初晴略似春香火荒山猶古廟兵戈故國僅遺民
承平舊俗吾能憶差勝如今一輩人
　　元夕晴
漸暖風烟添軟媚新晴草木眩光晶天迴地轉春猶在
物是人非意自驚晩輩未宜欺老病早年猶及見昇平
山城舊與錢塘似燈火笙歌徹五更
　　約客未至偶書
一半溪梅㸃緑苔妖紅移向小桃開稍晴欲暖春猶嫩
解賞能吟客肯來少頃焉知千萬古吾曹難少兩三杯
嘶驄未到柴門靜蛺蝶雙飛去又迴
　　葺圃
山水清音屢見招經丘尋壑尚逍遥宅門南北雙桐木
籬徑髙低萬菊苗特創小亭觀蘚石待穿枯沼架茒橋
忽思萬事皆虚幻何苦空將百慮焦
　　春晴
饕風虐雪到家林才喜春晴春已深花片紛紛飛蝶亂
樹隂漸漸早蟬吟貧寧不仕元知命老尚能詩懶用心
忽喜客來對碁局旋沽村酒與同斟
　　一笑
棘為籬落板為扉堂上春山碧四圍前後相承花百種
往來自在燕雙飛賣田不恥因償債耽酒無厭更典衣
人道家貧詩却富先生一笑乆忘機
　　頻醉
紅塵謫墮侍晨仙屈指明年六十年身後不營埋骨地
春來頻醉賞花天屢聞漢相誅東市深羨周農服下田
烜赫豈如常寂靜山中幸有酒如泉
　　春日俳體
氣至時來物不違小園閒歩見天機荷錢欲出鳴蛙出
栁絮才飛乳燕飛屋少地寛何不可家貧春好未全非
莫欺白髪渾如雪杯到猶能疾手揮
　　二月十五晚吳江二親攜酒
今日山城好事新客來誇說齒生津喜晴郊外多遊女
歸暮溪邊盡醉人鮮笋紫泥開玉版嘉魚碧栁貫金鱗
一壺就請衰翁飲亦與花朝報答春
　　春日小園即事十首
閒園草草欠樓臺一紀干戈夢裏迴盡失牡丹三百本
新移初見一枝開
小亭新築賞天香恍惚春風舊洛陽人道此翁畦菜手
元來亦解種姚黄
長憶江湖看雨時挿天掛尾玉龍垂歸來老手今無用
養小魚蝦掘小池
摘花不恤種花難幾日工夫一日殘最是好花留不得
不如只種菜花看
城中誰道有花村吟出園門醉入門共笑老人騎老馬
病身俱瘦壯心存
傍宅荒山幾許長蕘夫芸子縱牛羊何當盡與栽桃李
疊石周遭築短牆
頽然無用一憨癡雖老元來未可欺鼻涕垂頥病擁塞
幽花香處最先知
蒔藥移花撰石名稍加心匠可經營天真不假人為力
緑樹啼鶯一兩聲
四十九時初作郡帆風笠雨十餘年野花山鳥應相笑
依舊歸來無一錢
身隠山中聊復爾詩傳海外豈其然(字/闕)間日有人攜酒
(字/闕)惱如天亦醉眠
　　問政山拜墓
五十年前幼學時登山諸父許追隨兩人兄弟身俱老
萬古乾坤事可知守墓鄰翁姑與酒傳家後嗣孰能詩
獻花餽笋爭歡醉風樹茫茫意自悲
　　飲興道觀有感五首
十萬長松五百年今其餘幾亦堪憐霓旌恍惚剛風外
蘂殿崔嵬刼火前題墨八分吾獨識藏丹九轉後誰傳
山中是事皆非昔惟見新墳掛紙錢(觀未火前有八分/書絶句二首佳)
仙洞春深長薜蘿杜鵑花發蕙風和善門有後澆松早
貧户無憂賣笋多萬古銷沈終塚墓二儀開闢幾干戈
情知來去皆非實醉後猶能作此歌
戍壘兒郎意氣雄羣腰刀斧薄榛叢尋真亭仆長松少
禮斗壇荒苦竹空菜色可憐窮道士樵歌不見舊鄰翁
存亡得喪知何極天地悠悠感慨中
山門蘚獸石嶙峋三耳翁今去幾春螻蟻與誰頻作夢
茯苓應更長如人土饅頭裏無仙骨金僕姑邊尚戰塵
焉得亦如酒家叟一茅庵住自由身
爾時儒者定應無問政胡為不問儒五代亂離千血陣
萬山深杳一丹爐能容隠遯猶難必遽謂飛昇豈不誣
我欲卜鄰聊避俗未須跳入長房壺
　　送譯學靳教授(大中/)
魯國多逢掖周官設象胥精言通九譯博學本三餘職
冷冰相似心清水不如負才宜大用别有腹中書
　　酴醿盛開二絶
羅雀閒門未寂寥小園花事自春饒日葵霜菊踰千本
更有酴醿十萬條
雪色聨飛蝶過廊烏衣交語燕歸梁酴醿花下午酲解
春靜人閒白日長
　　孚舟亭新成賦十絶
岸人膽落傍船看鼉吐鯨吞一葉寒鬼伯神官莫狂蕩
靈臺無愧自平安
南北東西四面看舸軒雖窄自心寛永無金馬門邊夢
豈有黄牛峽裏灘
春濃面面透花香秋皎團團轉月光牕户總空天是壁
如吾肺腑没遮藏
六爻虚實相為用二位髙卑各有宜順撫說隨心不爽
風漂羅刹有還時
傍石横陳八柱亭一篷撱矮似船形松聲浪作風濤吼
何處風濤不慣經
心許天知不媿天酣風醉月仰天眠自疑略似知章馬
人道還如太乙蓮
不須有客問張憑且要無人覔庾冰好是夜寒風浪靜
月明空載一孤僧
人間踏地有風波歸老山林莫問他身是我船心是柁
早尋岸泊奈儂何
向來人喚老梢工解使帆檣八面風今日釣魚亦無力
劣能聴雨卧船篷
不待圓(原闕十/一字)栖梁燕乳春聲豫細玩天機坐此亭
　　謝張慵庵文煥見訪
兩年夢寐記冰姿再挹丰標勝舊時形穢自憐吾更老
味同乃幸獨相知幽花野竹頻移座薄酒清茶共說詩
晩色柴門掛新月玉驄欲上步猶遲
　　贈數學吳桂子
先天有數妙蓍龜詫鬼誇神滿巻詩獨一許翁可吾意
預占晴色賞酴醿(許堯舉/詩如此)
　　春晩雜興十二首
七年守郡罷三年賣盡山中五頃田書籍可捐衣可典
猶能醉面仰看天
林下蕭然一秃翁吟髭全白醉顔紅米鹽薪炭時時絶
自古詩人例合窮
賣茶猶說有征譏蕨菜何為入市稀往往提籃採山者
怕逢猛虎竟空歸
午亭春醉聳吟肩終是風流不愧天屑麥調酥慢熬火
牡丹花共菊芽煎
漫浪桐江一把麾往來今積十年詩次山自序舂陵集
豈望䕫州杜二知
豈有耶溪父老錢無朝無暮在樽前櫻桃豌豆分兒女
草草春風又一年
隨分栽蔬復種花逐時温酒又煎茶兩兒能售嚴州屋
便可歸來共一家
尫羸老馬尚堪騎象笏金章已屬誰政使死時無一物
清心壯膽有天知
溪魚山筍佐新篘大勝長安上酒樓春老猶寒宿酲困
酴醿花下擁綿裘
桐花落盡熟朱櫻無數珍禽繞樹鳴繡羽翠衿政堪玩
伊誰輕著彈丸驚
城市塵埃不見詩西村東塢可尋誰夏前十日嘗新麥
政是江南最好時
芳草茸茸没屨深清和天氣潤園林霏微小雨初晴處
暗數青梅立樹隂
　　漫興九首
索文僧送紙賭酒客爭棋定要全無事何由更有詩
老豈堪從仕窮應不為詩死生元有命病亦莫求醫
我欲培修竹新添笋幾根徘徊看不已愛惜似兒孫
半落酴醿雪微舒芍藥丹薫風交割近特地更春寒
靜院幽花馥空庭皓月明春寒夜更好未有一蟲鳴
索菓嬌兒怒胹羮老僕頑欲嗔仍復笑掩巻看南山
袍絮無堪換柴錢乆未還有人來問字賖酒醉花間
淡虀淘大麥甘酪薦含桃風調誰優劣田家似頗髙
欲跨羸驂去江村訪酒家杖頭無阿堵肯聴錦囊賖
　　殘春感事十首
寒暑元如故乾坤豈不寛時情工刻薄生理轉艱難遑
恤諸兒笑終憑後代看淵明詠貧士感慨異悲酸
守郡艱危日還家老病時僮奴驚逝謝賔客聴分離耨
草泥霑手煎茶火燎髭固窮終不怨百錬出新詩
青簡興亡驟蒼規代謝頻懸知千古恨政似一年春甫
換鍾馗舊俄聞杜宇新梨花自寒食誰酹石麒麟
登髙髙處望萬嶂一溪横不滿千家市今休十載兵訓
狐號永夜猛虎迫荒城此亦關人事憂端未易平
學易何須博乾坤第一爻兩儀能細察萬象巳并包枯
秸供羸馬纎鱗餵乳猫吾衰有三韭端勝易牙庖
菓熟攜竿撲禽鳴挾彈窺自憐多病叟無奈近鄰兒排
闥寧容鎖踰垣更問籬牡丹才半折摘去最紅枝
底用春風急詩肩暖亦寒兒曹如笋長吾事只梅酸後
死猶容健餘生愈覺難一瓢自窮巷何止此堪歎
春雨溪橋斷才晴又淺流端能操古節何至墮窮愁馮
衍嘗為郡田豐不願侯吾兒猶未解餘子復奚尤
格磔禽穿户延縁蟻上衣雨來山氣潤花過樹隂肥去
去春如夢行行暮獨歸偶無賔友至自取一杯揮
身起真寒士名成老腐儒暫時金馬署終世石魚湖舊
種花猶有新畬粟已無傍人憂餓死吾自典衣酤
　　次韻送張文煥
廊廟端非岩壑姿慵庵未是可慵時浮榮故自無心向
素抱其如有已知天上要途終一武江南絶景已千詩
欲從逺祖赤松子小待功成亦未遲
深愧衰殘蒲栁姿忽思同眺萬山時各將谷雨崖烟寫
獨許溪鷗野鷺知兩載再逢憐我老五更不寐和公詩
願聞事業如房杜一曲清商自尉遲
　　芍藥十叢近千蘂客飲散一夕而空
雖微風物似揚州蠒栗初紅已遽休挿戴端宜誰粉面
奪攘無奈衆蒼頭未知相謔真何謂不許當階略少留
玉爵彩雲諳往事可因尤物作閒愁
　　惜芍藥再賦
元方除却牡丹兄俗紫凡紅敢競名天女散花雖不染
道人養馬豈無情一芽才動看承乆千蘂俱空斷送輕
三萬巻書總零落匹如風雨未須驚
　　計桐江續藁九巻巻百首書其末
詩律中年悟嫌工更恐肥獨行無與語每出又空歸薑
棗頻煎藥袍衫屢換衣病身自無賴猶忍泄天機
　
　
　
　
　
　
　
　
　
　
　
　
　
　桐江續集巻六
欽定四庫全書
　桐江續集巻七　　　　　　元　方囬　撰
　　先天易吟三十首(原缺第/十九首)
不識第一書羲皇運腕初憑空說儀象枉著汗牛書
舜禹昔禪位曽將易問蓍即知重八卦已自伏羲時
髙下乾坤位東西日月門正身當午立一㸃認心源(方/位)
(圖/)
太極元無物群生性命根一竒仍一偶萬象滿乾坤(初/畫)
(起/)
四象冩老少兩儀書偶竒四從兩上判惟一邵翁知(二/畫)
(分/)
八卦各為八枝從榦上横厥初有何物萬物一根生(三/畫)
(加六畫/横圖)
鍾律及星厯軍師兼井田方圎兩圖在萬古立鼇天(内/方)
(圖外/圎圖)
從來二生四誰謂二生三迷路求𤣥牝精微未許探(天/地)
(生物易象體之加一倍法二四四八老子謂二生三非/也𤣥牝之門似謂太極亦非也故朱子曰一每生二)
首言天地易次語賛羲皇繫傳誰精玩先看第一章(天/尊)
(地卑謂天地易乾坤定矣謂伏羲易卑/髙以陳而下倣此第一章便合細玩也)
子半至午半南方旋北方徃來分逆順治亂判隂陽(𢾗/徃)
(者順自子而午震離兊乾治之象知來者逆自午至子/巽坎艮坤亂之象當背北面南觀之即見順逆康節先)
(天圖/即此)
有畫無言語斯文豈易知人心對天一更向畫前窺(謂/天)
(向一中分造化人/於心上起經綸)
天地有定位地天陽泰三更於通氣處細認澤山咸
乾坤坎離位元㑹運世篇三百六十嵗才似一周年(十/二)
(世象十二月北而南/為治午而子反之)
瀛登唐治日奎聚宋興年子午復南北一聲啼杜鵑(唐/至)
(五代包六甲子半治半亂宋乾徳迄今又六/甲子中經南人用事南禽隨氣過北而亂)
圎象天儀轉方侔地里分獨超形器外寂感一靈君
河圖天地數五與十居中所拱中一㸃心為八位宗
六爻六畫後六位六虛中此處曽着眼𤣥哉无極翁(未/有)
(六畫為爻先有六/虚為位即无極也)
萬世復萬世人心無改時此理本非古伏羲先得之
先覺欲覺後三峰列四圖求精由藴入言說本來无(周/子)
(語聖人之精畫卦以示謂先天也聖人之藴因卦以/發謂後天也由藴求精精至於无則不畫亦可也)
心法先天易盍於離位求儻非明出地長夜使人愁(八/卦)
(皆心法也乾徤坤順為心之仁義離明其尤心之赫然/而光者乎天地月星非日无光日之出也旦氣清明乃)
(心之全體也離外明坎内明坎/水根陽又所以為心之本體)
天地囿於氣聖賢脩此心範圍非有許生聚尚斯今
水旱堯湯有先天數可推聖君得賢相飜是太平時
神農嘗毒藥軒后設難經認取卦中意仁心救未形(人/未)
(必皆有此病而豫定伐病之藥制治/病之方本草素問難經亦先天易也)
水平民不溺穀播世無飢氣數如寒暑能無理轉移
誰識歸竒意専為禦患謀將寒儲纊絮未暮貯膏油
兩重三畫卦半束百莖蓍避就殊㓙吉元无巧與竒
畫處本天地占時通鬼神自然大道理絲髪不由人
嗜慾損為益榮華降是升圎圖觀起處生意伏隂凝
獨妙先天學恭惟擊壤翁返觀心是易萬化出胷中
　　後天易吟三十首
萬古未來事先天逆已知卦中無不有却要後天推
位須分對待氣即驗流行羲體兼文用俱由造化生
世治常無亂民安永不危尚須西伯演羲畫可無之
易名緣變易周義取周流出震始終艮當於此處求(周/流)
(變易義與歸藏雙字同謂為/周家之易先儒似未攷也)
震位東方木胡為以帝言一芽觀出處主宰見天根
萬物皆相見文明午日中聖人南面立品彚各亨通
兊澤何言說秋成看水田黄雲萬萬頃滋潤作豐年(兊/止)
(水田/亦然)
天一實生水冬藏坎次乾精神要休養醖釀出春天
萬物天為大中間地次之成功付諸子父母似無為(康/節)
(以退乾西北退坤西南為不用之地而謂六子代父母/程子不甚然之回謂天運行於上地發生於下日夜不)
(息非无為也六子乃天地之妙用天地不自以為功而/付諸六子則似乎無為耳已成功者君逸而臣勞然君)
(豈可/逸哉)
雷風火澤水獨艮不言山朔易指方位萬形消息間(易/卦)
(所言不同文王易以六子為用動橈燥說潤言氣也艮/不言山而言終始指其方位而言也物有終復有始藏)
(於坎方終於艮位而始則又起乎此然後/於震而出焉形氣道理各有所為而言)
君知已似嗣音義古來同萬物生相續南薫鼓巽風
役物至未極分明土王時嗣火孕金氣秋成方在兹
陽生在十月亥謂之天門戰乎乾者物乾實戰於坤
八列方隅位四周分至時畫疆興庶務地矩囿天規
宗廟烝嘗禮朝廷覲見儀無窮天下事不過似農時
細玩文王卦如何法地方田從一井起鄉遂及要荒
觀身不見背動體悉由心向陽負隂處離坎細推尋
次謙終以巽九卦至三陳聖人有憂患何况是凡人
元亨猶利正始可用純乾未了一貞字何由保性天
亨到離時見貞從坎處來歸根培養熟方解鼔風雷
背於身不見亦不見庭人物我俱无與方知止處真
乾坤始開闢六坎首經綸士不知憂患焉能免世氛
始屯終未濟世故信多艱維坎剛中吉周旋險難間
彖辭六十四三十四言貞榦事匪正固難求心外亨
亨嘉誰不願貞固士之常乾體充剛徤坤爻認直方
祖考精神散子孫能聚之滛祠祭非鬼萃渙義何居
卦之凶者五否剥未濟三如姤與歸妺深防女敗男(姤/一)
(女五陽歸妺/少女說老陽)
易經之下巻何以始恒咸貞女家人利如詩有二南
二五時難遇沈淪下位多乾潜與坤履退謹養天和
學者欲學易當觀羑里時如何是敬字恐懼畏憂危(學/易)
(當從敬入敬之訓恐也懼也畏也憂也危也如戒慎如/貞固如惴惴慄慄戰戰兢兢皆是也易所以處患難窮)
(困者/也)
　　大衍易吟四十首
卦下觀一彖卦中求六爻今人僅知此着眼未為髙(今/人)
(讀易只解得六十四彖三百八十四爻大綱領/全不通悟即將易作四百四十八事看而已)
太極元无極先天異後天今人不識此讀易豈其然
謂今三畫卦不自偶竒生便指三為八徒勞口舌爭(伏/羲)
(畫卦自一奇一偶始是為兩儀而後生四象生八卦惟/卲康節識之朱文公申明之諸儒皆謂一下手便畫成)
(八箇三畫卦所以解太極儀象全不通了/如葉水心習學記言强辨盖全无識也)
乾坤用九六義例析為三朱子申歐說開編請細探(周/易)
(用九六不用七八一也凡用九不可為首凡用六須永/貞二也占得乾六爻俱變則用此无首之說即乾之坤)
(也坤卦倣此諸儒不曉惟歐陽公/知之朱子申明之吕與叔亦曉也)
陽爻極六位進退貴因時德則何憂亢神而不可知
六隂升已極坤下戰乎乾建亥陽生處居然復卦前(文/王)
(易所謂戰乎乾曰隂陽相薄者盖剥於上則復於下剥/卦至十月半方盡十月半則陽已生矣故日戰而坤之)
(上六亦有龍戰之象至十一月半復卦成後天易處乾/於亥日天門而居坤之位乃坤中伏乾也十月之日陽)
(月亦本/乎此)
用九不為首陽畫位屯初百八十五變剛爻可捨諸(屯/下)
(第一爻以剛陽應四之柔是謂以貴下賤即用九/无首之義聖人於此發一百八十六陽爻之例也)
十年女乃字守節以勝情凡諸卦用六觀兹利永貞(屯/六)
(二乃一百八十六隂爻之首聖人於/此又以女之貞發用六永貞之例)
屯初康險難䝉上覺昬童開闢乾坤後君師大有功(屯/初)
(君道䝉上師道大象經綸/果育亦然所以繼乾坤也)
德盛時逢險乾剛坎在前諺云姑少待樂飲豈徒然
訟吉觀西伯師中驗太公得人師不戰反已訟無終
小畜過无坎胡為以雨云互觀藏兊澤止水亦興雲(此/言)
(互體小畜小過无坎而小畜二剛乘兊小過但當兊口/皆為雲雨之象暌九之雨一剛乘坎然其内自有正兊)
(體上應/三也)
履若蹈虎尾五剛亨厥躬乾三獨柔變是以咥人㓙
盛夏靡草死嵗寒松栢貞㤗須防陂復否有大人亨
大有同人盛離柔寓戒辭无威斯近弱不廣即為私
謙卑六位得豫樂四爻非莊敬與安肆冥㝠禍福㡬(豫/二)
(四吉外自樂/之爻皆失之)
泰變即為蠱否變僅為隨元祐紹聖事至今心骨悲
俯下知臨吉其如仰觀何相孚不待薦一盥已為多(以/上)
(俯下謂之臨五知柔中有應可矣以下仰上謂之觀五/剛中而孚如祭祀燕享不待薦爵爼而後為敬一盥手)
(之頃民已知其為敬/之至矣言化之速也)
離明用獄四噬嗑賁旅豐中孚夾離卦兩畫玩虛中(易/道)
(无窮五卦言獄事其四取離/中孚二畫虛中乃夾離卦也)
剥三與復四皆處五隂中自拔棄其類吾推道是從
仁道成已極體元乾長人獨休不逺復當且學回仁(四/獨)
(復二休復所謂從道下仁從/乎初下乎初也初顔子也)
午月至子復書云七日來六日七分說觀天何隘哉(午/至)
(子七月而為復子至午七月而為姤聖人書復之七日/不書姤喜陽來也京房卦氣六日七分之說甚巧歴家)
(一事不足以/盡易之理)
无妄均所與大畜患不多性豈無知者心如未盡何
艮上戒舌駟震初羞指黿細觀頥内外口是禍之門
大過本末弱厄運逢瞞奴文舉有死耳淵明其歸乎
習坎德天險重離文日新明内始照外亨心方發身(水/内)
(明火/外明)
咸取男下女恒言婦事夫始感終當(字/缺)君臣其謹諸
姤隂進不已吾遯其奚言陽壯過於泰(字/缺)虞羝觸藩
夜闇勿遽戚畫光无疾行自昭惟進德用晦豈傷明
一女卦反對不同而後同始知天下事苟合最為凶(家/人)
(暌皆二女嗃嗃吉嘻嘻㓙/豕鬼之怪遇雨而亡故云)
在險惟反已出險即及人讓夷急病者蹇解二忠臣
損其不善者惟善則益之自然獲天祐可受十朋龜
五王復唐祚不殺武三思莧陸察爻義惜哉張柬之
六籍火未熄龍興芒碭雲呼韓朝渭上已納王政君(謂/復)
(姤/)
原筮而後比无疑方可升不食匪井患有言奚困亨(四/卦)
(皆自守/之意)
震動對艮止革故繼鼎新飲啐隨時義天機信屈伸
屢厄未濟旅難逢既濟豐巽謙能自降蹇困詎為窮
易乃一量秤銖銖分重輕百千億萬事義理是權衡
全卦定㓙吉逐爻殊否臧頃刻有變易縱横无典常
凶人凶其吉吉人吉其凶曳輪能自信揲䇿勿求通
　
　
　
　
　桐江續集巻七
欽定四庫全書
　桐江續集巻八　　　　　　元　方回　撰
　　醉翁亭圖引為趙達夫作
識本色人須本色臭味論心不論迹青蓮居士浣花老
畫像有人能畫得非陳無已黄魯直看畫題詩難落筆
醉翁萬代文章伯中年偶墮滁陽謫琅琊山亭釀泉酒
翁心不醉醉賓客慶歴朝廷天清明誰張黨論搖昇平
禽鳴不知人之樂黨論無乃猶禽鳴一時人樂從太守
交錯觥籌送杯酒樂其所樂翁來思賓客讙譁終不知
既是賓客尚不知畫工焉得而畫之彼弈者弈射者射
搖毫臆度丹青解醉翁醉態尚難摹翁心樂處如何畫
皆山一曲吾能歌童而習之今鬢皤翰墨世無蘇老坡
奈此圖中風景何(陳後山字無已山谷集有/字說謂無我而師道也)
　　讀張功父南湖集(并/序)
　　　詩至於老杜而集大成陳子昂沈佺期宋之問
　　　律體㳂而下之麗之極莫如玉溪以至西崑工
　　　之極莫如唐季以至九僧三百五篇有麗者有
　　　工者初非有意於麗與工也風賦比興情緣事
　　　起云耳而麗之極工之極非所以言詩也謂如
　　　老杜七言律詩魚吹細浪搖歌扇燕蹴飛花落
　　　舞筵自去自來堂上燕相親相近水中鷗林花
　　　着雨臙脂落水荇牽風翠帶長風含翠篠娟娟
　　　静雨裛紅蕖冉冉香學者能學此句未足為雄
　　　撲棗詩云不為困窮寧有此祗緣恐懼轉須親
　　　憶梅詩云幸不折來傷嵗暮若為看去亂鄉愁
　　　春菜詩云巫峽寒江那對眼杜陵野老不勝悲
　　　送僧詩云念我能書數字至將詩不必萬人傳
　　　此等詩不麗不工瘦硬枯勁一斡萬鈞惟山谷
　　　後山簡齋得此活法又各以其數萬巻之心胷
　　　氣力鼓舞跳盪初學晚生不深於詩而驟讀之
　　　則不見奧妙不知雋永乃獨喜許丁卯體作偶
　　　儷嫵媚態予平生不然之而江湖友朋未易以
　　　口舌争也乾淳以來稱尤揚范陸而蕭千巖東
　　　夫姜梅山邦傑張南湖功父亦相伯仲梁溪之
　　　槁淡細潤誠齋之飛動馳擲石湖之典雅標致
　　　放翁之豪蕩豐腴各擅一長千巖格髙而意苦
　　　梅山律熟而語新南湖生於紹興癸酉循忠烈
　　　王之曽孫近得其前集二十五巻三千餘首嘉
　　　定庚午自序盖所謂得活法於誠齋者生長於
　　　富貴之門輦轂之下而詩不尚麗亦不務工洪
　　　景盧謂功父深目而癯予謂其詩亦猶其為人
　　　也溪清花鴨聚岸綠草虫多燕子初歸曽識靣
　　　牡丹未放已知名不知何人以朱筆加㸃專取
　　　此等句予亦謂不然且如人生守定梅花死此
　　　句殊佳何人輒用朱筆圏改予竊謂朱筆之人
　　　未得所謂正法眼藏也功父預謀誅韓而史忌
　　　之韓既誅即有桐川之謫後得歸坐前憾謫死
　　　象臺天下寃之言官程松嘗論功父謂將家子
　　　強吟小詩此乃刻薄無忌憚之言不足與校其
　　　詩活法妙處予未能盡舉當續書之今且題八
　　　句以寄予心
生長勲門富貴中粃糠將相以詩雄端能活法參誠叟
更覺豪才類放翁舉似今人誰肯信元來妙處不全工
鏤金組繡同時客合向南湖立下風
　　　功父盡交一世名彦詩集可攷然南渡以來精
　　　於四六而顯者詩輒凝滯不足觀駢語横於胷
　　　中無活法故也然則紹聖詞科誤天下士多矣
　　夜吟
昔遇孫真人授我服氣訣幼讀先子書亦嘗窺秘說受
持苦不堅兩鬢忽已雪謂當屏孥累兼復斷葷血千息
嚥子夜顔色日腴恱奈何墮醉夣百病暗蟠結幽抱誰
實知俗流每見䙝城市不可居去去之巖穴
　　劉元煇來三首
君宅蒲荷岸吾廬槿菊籬相望能㡬步不見動踰時老
更甘清苦閒應笑拙癡門迎到花底銜袖有新詩
浪出慙何益深居悔已遲積憂(原缺/五字)定非癡暗事人能
料幽懐世不知叩門有斯客急以酒澆之
聞築船亭就能來共看花鮝枯庖海物豆乳買鄰家稍
可從容飲猶當委曲賖歸途有底急不肯後昏鴉
　　萬山堂飲歸
追懐徃者數賢侯得得經營續續脩依舊夜欄低北斗
㡬畨春絮委東流同逰盡道山能好半醉誰知我獨愁
乃後吾徒身亦死題詩更有昔人不(為太守饒公虎臣/魏公克愚宇文公)
(十/朋)
　　立夏明日行園無客五首
衲朝裌暮午衫单始覺春歸不再寒些子幽花三兩畝
霎時啼鳥百千般世情落落全相背詩律平平略放寛
連日飲徒偶焉徃自炊香薤五盤餐
春來何啻酒千瓶百日醺醺一日醒朱筆㸃詩垂欲困
黄鸝啼樹急須聴霑沙不濕収㣲雨倚柱無言立小亭
芒屨犒僮人一緉為耘惡草莫教青
尚欠佳篇與送春祇緣醉卧動經旬偶無載酒相過客
始是吟詩自在人喜見笋芽穿瓦石都忘雨㸃漬衣巾
園林全頼東風力莫道南風便有神
愛栽竹樹愛栽花新築舡軒傍石斜古廟炷香知某客
半山搖扇望吾家間看紅袖穿林去可着氷紈作畫誇
說似渠儂應未信詩翁煩惱政如麻
葺圃䟽畦日荷鋤六旬老叟尚何圖卧床迫夏猶氊褥
宴几經春只藥爐羣竊花枝相侮易合擕竹杖與驅除
千金萬巻皆捐弃更有心情計較渠
　　初夏
忽復荒山喚子規來歸已是臘殘時人窮怕老吾何愧
夏淺勝春古有詩草靸紵衫并竹扇石榴罌粟又戎葵
猫生三子將踰月卧看跳嬉亦一竒
　　雨餘早起五首
燈暗牕明暖又寒破鞋不待蘚痕乾惜花愛笋人誰解
冒雨行來百匝看
枝枝紅藥蕊頭偏應是難禁宿雨湔好物不扶扶惡物
已耘死草更昂然
宻樹隂隂小石臺雨餘更綠㡬痕苔蝸牛上到葵花頂
日出如何下得來
濃綠園林曉雨新鶯啼近樹不疑人千枝罌粟紅如錦
誰謂儂家已送春
懶照青銅雨墊巾試將欹正問傍人含羞小婢無言去
應笑髭鬚緫似銀
　　園感
栽培踰一紀補苴又三年樹倚根株在花憑種子傳斡
移隨變幻顛倒恣頗偏縱不經兵革誰能保十全
　　早起
牕曙書燈暗閒居免報衙争鳴百舌鳥各占一枝花寢
内兒猶睡厨中物未賖露寒衫袖濕倚遍石欄斜
　　感昔
古郡峯巒擁吾家望最竒水疑無去處樹少不隂時峴
首名猶在西州意自悲典刑與風景寧復後人知(此為/舊知)
(已/)
　　回愚
人云回也樂愚亦定何如瘠産今無㡬荒園尚有餘離
騷香草木爾雅古蟲魚名數誰能記年來嬾著書
　　感歎三首
浪說千軍戰空登二紀名乾坤恩甚大毫髪事無成長
日柴門掩閒人俗眼輕竊花無力護笑道近專城
長歌歸去來無乃已遲哉遇事佯如聵從人喚作獃胡
僧需酒肉戍卒借亭臺豈不二千石閑居自可咍
孰識維摩病猶疑子夏肥少曽逢順境動輒履危機奕
局雨斜濕吟牋風急飛夜寒逢惡客酒盡未云歸
　　觀圃
行行觀我圃物理析秋毫日夜新花發春秋老樹髙力
耕何所獲甕灌未為勞天地一樽酒螟蛉視爾曹
　　首夏二首
曬繭未繰絲晴天麥最宜樹隂常獨立禽語不吾疑苦
笋烹勝肉新茶嗅醒脾薫風吹此句突過一春詩
寒燠分時序生成續化工竊遲登麥日肯怨落花風春
氣何曽絶天機豈易窮誰云老圃淡早著石榴紅
　　次韻齊君(淵/)見過(近棄/將印)
從容談笑獵文場焉用椎鋒更挽強政使成功能裂土
未如聞道許登堂勇捐將印機心息深隱書帷古味長
我亦暮年懶干祿肯來同醉簡編香
　　次韻唐師善見寄
聞風足使鄙夫寛家世言詩自杏壇萬巻古書侔藏室
十年深谷隱王官大材益厚楩楠植至寳終垂琬琰刋
媿我老衰已無力青雲中道鎩飛翰
歸來數畝小園寛風有軒櫺月有壇總為才踈能忤俗
兼緣興盡合休官空山老死知無補徃代興亡稍欲刋
洛下寄書藉黄犬蓴鱸終恐愧張翰
　　次韻陳正之團扇畫一魚二首
莫想銀絲膾氷盤一醉吞好為玉帶佩朝謁九重門
妙得濠梁趣任公犗肯吞(字/缺)泉如有待頭角上天門
　　送前歙黟(原缺/三字)五首(思義/)
歙山瘦露骨歙水(原缺/三字)歙尹清瘦人意與山水淡居官
儉以廉飯茹或不糁解官卒難去抱疾偃破毯凍僮僅
縫補羸馬缺灌啖客至碁一局無客書自覽俗盲鬼神
聾跖徒肆豪敢害盈殊不驗君子例坎壈九闗今可排
勿待雪生頷去去翺天衢離别何足慘
歙三萬户多黟户減半少君才冝大用何乃易而小易
邑不易心千江一月皎歙民時有謠奪堇茹我蓼黟産
足筒布麄綌自纒繞黟之酒良佳樽中無清醥歸來卧
城東賃閣臨木杪唯有一巻梅古色暗錦褾髙官躍大
馬皷吹日擾擾亷吏無人知酸吟夜連曉
吏方居官時美譽無不有及乎惡聲出乃在解官後有
勢易為好無勢易為醜萬事要諸終公論飜覆手請看
楚大夫得代數年久兩邑父老言至今不改口予决未
始私餽獻無所受不為病留此熱官已唾取鼎貴何足
云人當論賢否黟歙君桐鄉此亦足不朽
天王理萬國勢必委諸吏製字從一史執法不可二奈
何雍也面胷臆伏私意兩訟一求㨗兩役一求避含糊
卒未决徐徐較餽遺酒菓若羔鴈書畫及弊器到官一
物無去官百需偹此縣與彼縣大率不相異獨有楚縣
尹不肯作此事無錢買歸舟僕馬亦顦顇
儒者書隱公昔持浙西節按一青溪令聞者膽為裂先
聲到江東庶亦有旌别似聞復留中駸駸管喉舌君可
持我詩叩門細自列貪吏劇百巧亷吏抱一拙拙亷名
弗彰巧貪位罙竊何啻萬蚊䖟日咂生民血我老死已
近分甘糧欲絶此公能薦君長鬛幸未雪
　　戲書
萬有非真偶有之倐無合悟本無時伯夷季扎輕千乘
肯着春風護柳枝
　　詩思
野眺荒山外詩愁細雨中肯令一字俗已拚百年窮病
體皮膚皺寒庖糗餌空戎葵獨何事故作向人紅
　　百憂
病骨真如削耕疇己盡捐終隨萬形弊何用百憂煎常
肯事如意恐無詩可傳屈伸判成敗吾亦聽之天
　　解悶
苦吟成癖習多難迫衰年生理終無賴詩名似許專剛
腸百鍊勁老筆萬鈞懸得失元相半乾坤本不偏
　　夢作
㡬年于此矣愁鬢雪垂垂已悟身為幻猶能夢作詩百
骸誰不朽一念未全衰用盡平生力唯吾影自知
　　灰心
志大終癡拙年衰合老成口無談世事身不要時名偶
後諸人死猶餘㡬日程灰心良已是拊髀未須驚(髀四/紙五)
(㫖十一薺/皆上聲)
　　謝康使君見訪示詩觀奕(天錫/)慶之
妙年曽到鳳凰池五馬能臨六枳籬量淺最難勝滿酒
着低何敢抗髙碁森嚴法度蠶頭字瘦硬丰標鶴膝詩
自笑書癡了無得文章太守是吾師
　　謝汪以南借書恵米
政是黄梅欲近時山城雲滃雨垂垂斷橋没碓驚新漲
濕藁泥蔬續晚炊乞米已慙顔氏帖賣書還笑杜陵詩
廣文絶少充枵甑更肯芸籖借一鴟(一作瓻與鴟夷/皆酒器以盛書)
　　三吊吟四首(并/序)
　　　近有陳印書一夕醉死有姚梢工以小舟下汝
　　　灘鄰家僮浴馬犯漲潦皆溺死予聞之為三吊
　　　吟其四則嘆夫兵死者之衆而世人莫之憫云
市有印書叟日印可千紙間得工墨錢苟足贍妻子近
欲役其人告者謂己死醉歌夜徹曉熟卧呼不起人鬼
頃刻分火葬骨骸燬豈不謂達生誰獨能免此
險有不可測能有不可恃善泅狎波濤篙工死於水歙
南百里許有灘一何駛昨日索我書辭我庭下跪明日
淪小舟膚髪飫鱣鮪寄言得志者徼倖未必是
湍溪漲梅潦一夕十丈強愚哉浴馬僮視之如尋常髙
岸一失足馬尚能騰驤僮屍不可得漂流落何鄉握轡
徒自謹墮穽已足傷人間平坦途中亦有海洋
偶聞一人死惻怛吁以驚千人萬人死能不愴厥情長
平㡬性命銳頭付一坑亡者抱永痛勝喜功名成功名
豈不成機心何時平人心苟若此誰謂天好生
　　夏日
多病情懐懶新晴草木光倦骸扶老瘦幽逕息隂凉家
瘠盤餐儉村荒糴價昂豈無可憂者得句暫能忘
　　說詩
齒髪侵尋落風霜取次秋口須湔乳臭川合向東流沈
宋中嘗悔江湖晚更羞此聲專老杜猶俟到䕫州
　　晨起二首
近市招醫士空庖督㸑奴羶葷猶可絶藥餌豈容無既
欲營猫飯仍當續馬芻晨興百需缺獨喜見吾雛
蚊蚤宵為梗葵榴曉可觀偶無酲待解自覺寢難安深
癖穿䝉宻幽隂度屈盤忽驚一㸃露滴人髪間寒
　　日長三十韻寄趙賔
栗里淵明徑榿林子美堂亂離容不死窮乏果何傷紅
粒炊秈飯青薹煮菜湯甲兵才偃息城市轉荒凉最苦
樵蘇貴曽㣲藥餌良頻仍賖酒飲卒急賣書償敗絮熏
還曝麄絺洗更漿炎蒸雖漸迫寒冷尚冝防瀹茗徵甆
盞包梨集紙嚢頭昏修菊枕膚汗拭藤床困倦成衰懦
踈慵欠激昂廐空需馬藁碓凈缺雞糠思慮徒迃闊營
求竟𣺌茫憶兒觀燕乳懐友聴鶯吭守分甘邱壑逢時
付廟廊骨骸同朽腐名字孰芬香但握鋤犁柄終逃鈇
鉞鋩交逰多豎褐談話止農桑應俗循中道頥生寳袐
方鄰僧營藏字俠士戲毬場角武焉能徃摛文或可當
病稀摩詰問歌類接輿狂舉世嘲癡叔何人識漫郎北
轅迴朔漠南棹輟沅湘誼氣知猶壯頽齡懼不遑六旬
過眼電萬事滿頥霜靜樂非無動閒遨却似忙連苔移
巨石帶露數新篁天地詩人少山林夏日長此心無别
路一武到羲黄(近隣寺僧求為撰藏殿䟽予/家近山其上日有武士擊毬)
　　次韻謝胡子游學正二首(泳/)
瞻紫陽山日仰髙此翁暮景亦云勞一爻變卦逢初遯
萬古哀心寄續騷倬彼大賢猶蠖屈矧予小技僅蝉號
竹林書在吾能讀不厭千週更百遭
泮宫分席佐邦侯免使詩人諷不求九轉定應能㸃鐵
一泓何可着吞舟稍知今是山林晚獨奈吾衰嵗月流
徑欲為君賦招隱朝簮竊恐未容抽
　　讀子游近詩復次前韻二首
江湖流輩互相髙刻楮摶沙漫自勞孰肯剖腸湔垢滓
始能落筆近風騷通䟽障礙河東注剔抉幽㣲鬼夜號
漢魏以來數人耳曲湏和寡始為遭
射至於侯又中侯盍求諸已勿人求欲升海底珊瑚樹
不籍沙邊舴艋舟急要瑳磨刪俚語可容藻鑑徇常流
端能過我論兹事一聴盆繅軋軋抽
　　次韻汪以南閒居漫吟十首(併/序)
　　　以南廣文見教十詠其一閒居觀元工閱徃古
　　　而厭世故也其二太白真天才望黄山而懐謫
　　　仙也其三采采芙蓉花借芳卉以諭養心也其
　　　四大雅久不聞思古文而美昌黎也其五為詩
　　　必知道泝騷雅而嘆近作也其六團團木蘭樹
　　　想甘露而嚥華池也其七三才具方寸求諸内
　　　而養黄庭也其八聖門大於海言聖門之無棄
　　　人也其九仙都著兩翁謂康使君為文章伯一
　　　翁可也以予並稱兩翁未也其十百川必歸海
　　　悟夫運世變之代謝而從心以自適也
　　　呈而意或有不能必同者焉
恭惟天地心物物息相禪詩人卜豐年生意寓雪霰彼
但言其消譬夢幻泡電癡憫狙公賦忿斥蝸國戰焉知
徃聖作視世豈郵傳嚮明賛化育司牧必南面寸丹對
上穹退以學自練至其出為物遇暍忍不扇吾目故未
瞽此道若有見自養非所養焉敢事荒燕
渴心望古人無井可不鑿但勤駑馬駕定勝屠門嚼長
懐謫仙翁英爽謝冥漠兹山肯神遊曷日旌􁊇落惚恍
琴髙魚飄揺子晉鶴空餘泣鬼詩光燄耿如昨昇天人
有分換骨豈無藥䑛鼎化雞犬此語君勿噱讀書三萬
巻太白亦可學
采芑采于田采芹采于水豈弟君子心作人豈異此神
農昔嘗藥志在起人死百聖一樂育亦如嘗藥然醫國
得一士億萬性命懸詭誕王母桃幻虚太華蓮孰為返
魂草足扶天地顛嗟嗟燕昭王海上求神仙不務長爾
國徒欲長爾年
何人不骸骨龍蟻共一朽聖賢獨不死天若顧之厚太
昊初畫卦迄周興井栁經制斯大偹中墜頼魯叟立言
棟綱常萬古絶夷醜荀揚猶㣲疵晚出揭韓斗力禦異
端侮聖門儼先後末學能臻兹身泯譽常有
晉季有詩人忽如古伯夷其人果為誰請讀淵明詩同
時顔謝流望風悉披靡東阡西陌間黍稷何薿薿烹葵
酌濁醪世味無復美百萬呼盧公枉為寄奴死漫仕心
未安託辭避郵史自挽何謂亡宇宙與終始眷言塵纓
客試問滄浪水
夏葵時丹卉秋菊培金蕤曷不蓻菽粟猶足療調飢曰
予心不然求飽何黨之傾日與傲霜志定節不移懐古
睇此物聊足慰我思不見恩澤侯崇侈事臺池失勢一
蹉跌書堂荆棘滋豈復有緋紫走趨列賔墀小圃異金
谷應無墜樓悲
占易用九六初爻變乾坤時當退且慎復命歸厥根渾
天日夜轉中星異旦昏北辰儼不動帝居華蓋尊於人
是為心君子嚴操存肯受外物汨澡擾揺精魂皇澤甦
旱暵時雨飜天盆敢不俲微力先後風雷奔九關守虎
豹崇墉方言言餒也自其分秉耒耕荒原江左瑜蓋輩
豈必賢虞翻湯網無厄羽文治無困麟一物有疾痛聖
王視猶身如何杏壇上鳴鼔攻門人材有善不善大匠
嚴選掄所以獲麟筆有秋斯有春
魚龍古仙翁諸人頼私淑五教紹虞敷六藝極周郁邦
侯絶相知異君大雅姿胡欲撤臯比不願為人師老我
羽已鎩棲此鷦鷯枝君當上青雲阿閣巢長離
億刼日月曜萬古河江流惟有人壽短况不皆白頭石
火僅微吐草露已遽収下士惑齊物祖述逍遥遊說夢
悔蟻國悟空驚蜃樓實踐我異是鑚仰師尼丘志學至
從心絶筆於春秋相魯故匪泰厄陳初何憂比彭十不
一聘轍半九州中道嘆不行嘗欲乘桴浮顔子夭窮巷
季路戕兇矛是亦各有命豈伊聖門羞人生苟聞道寒
肌勝王侯脩身以俟死言行無悔尤寄語夜讀子繼晷
崇膏油
　　力學
力學衰猶進治生晚不讎操心元自定忤俗果何由塗
抹餘千紙浮沉等一漚忍窮兼耐辱失笑未包羞
　　贈孫元京(嵩/)近以詩見示二首
道豈與身窮相逢兩秃翁髙懐真悃悃薄藝媿空空同
谷吟山雪愚溪感候蟲斯人何可作尚獲見餘風
舉世無髙見斯文有正音稍工仍要拙寧古不為今末
俗難容喙空言苦用心未妨全瘦勁却恐太幽深
　　送陸君重(垕/)五首
胥謂真英妙元來極老成詩書裁簿領忠厚勝聰明熟
料乾坤事難窮九萬程吾衰今已矣公等付蒼生
謂世無廉吏吾猶見此人政聲口碑在隂徳(原缺/二字)新薄
俗難開眼亨途易致身一清當百濁端肯混光塵
豈不亦分符圭田廨宅無一樓棲僦寓百費仰家租琴
韻消長日詩盟許老夫用心自塵外未覺與同途
四寳堂空後歸舟有底珍唯將好山色可語故鄉人他
日公能憶吾邦俗尚淳信難臧否遽早覺是非真
起伏難前定行藏喜自由足堪娱壽母幸不乏先疇酒
具饒魚蟹郊居少應酬兩無慙事育何用到壺頭
　　病因飲致
痰鎖封喉管瘡釘突齒齦猥勤無算爵肯顧不貲身未
即容殂謝徒令受楚辛果能深避地何敢妄尤人
　　悔少作
崛強輪囷謂絶竒刮摩剔抉更多疑彭門峻步勤除道
栗里髙風晚得師乃後容賖十年死定應全廢一生詩
根柯直待如銅石始是參天溜雨時
　　入五月病二七日
病已捐蒲酒寒猶擁絮衣形骸元自劣氣候每相違人
死朝朝有吾衰事事非尫羸存喘息聊復信天機
　　生日病中
偶復逢生旦何知迫死期老真難嚲病貧實怕迎醫自
擬修埋誌誰猶(字/缺)壽詩不應六旬叟未減一分癡
　　病稍愈戱書三十韻
藥滓棄盛鉢藥貽堆滿案藥價殊不廉藥效一何緩身
昔未病時飲啖百無憚一病半月餘食味等土炭晝睡
反多夜夕呻每徹旦席硬骨加痛衾垢膚轉汗三更渴
吻急強起揭書幔燈暈大如盆故作紅碧爛年今五十
九溘死詎足歎先君抱幽憤較兹減三算杜梅兩詩老
聲價百代冠享壽僅及此官職亦云漫又如同學生何
止夭閼半中道或無成萬事春凌泮老我幸己多苟脫
兵火難剥膚極朘削餬口就退愞造物屢見赦得失互
驚惋未容遽朽腐更遣足憂患假如即不起游魂去常
榦殮具無可陳襄事孰與賛二兒寓鄰州兩月消息斷
何時捐别業理舟抵歸岸人生良艱哉受此世緣絆搶
榆及摶風各各慿羽翰至靈可不如外攻乏中捍自非
有仙骨寧免寒暑鍜彭殤終同途顔跖匪殊貫形凝靡
不銷氣聚㑹有散達者悟斯理盧胡一笑粲排悶冩心
謡治命實非亂
　　次韻趙達夫問疾
煩君遣信問何如霖雨無人叩陋居孰信着綿當夏半
自驚伏枕己旬餘百年未辦書傳後一壑猶欣服返初
處約得衰更多病從今誓與酒杯踈
　　次韻趙達夫過訪
無限溪山畫不如特尋花竹到貧居相迎具茗凉堂上
獨肯衝泥苦雨餘伐病政思翻素問論詩徒覺過黄初
脫然百脉俱甦醒藥餌登時已可踈
　　次前韻賦隱居二首
崐岡玉火脫焚如萬事灰心此定居今古真成一夢耳
行藏略算十年餘曽微實譽歌來暮豈可虚言賦遂初
邂逅乘車還戴笠未妨多病故人踈
舉世紛如自泊如荒園僻巷閉門居總干和鼎非吾事
啖茹燃萁不願餘林下一聲蟬噪處山間十日雨晴初
空階剰放苔痕長始信先生屐齒踈
　　斷酒半月餘
毒手遭風伯危機伏醉鄉不成摩詰病未悔次公狂飲
器質錢盡酤壚添價昂酒徒容改事瓦椀茗芽香
　　送陳正之三首
老筆文無害升堂指顧間才髙心每恕事遽色常閒碁
局消長晝詩嚢括好山去時似來日添得令名還
婉畫循中道亷名集美譽直知能解事元為飽看書用
法何庸盡頒條本自踈鄼侯端許繼不問吐茵車
昔在東原北髙唐一再行金書儒廟壯畫壁驛亭清仕
宦中年達親知逺道迎江南何處好細話紫陽城
　　夜雨
樹與山同黒聲喧瓦欲飛雷行無蚓喙電起更螢輝小
市収燈早荒城擊柝稀平生聴雨意終恐壯心違
　　驟雨
道妙無生有神凝氣孕形為誰膏草木何物起雷霆本
質端能受元功豈獨靈老夫已枯槁衰白肯新青
　　連雨
下潦多成疾荒墟或告飢夏寒㡬閱月晝晦動踰時墜
果全無味新禾間欲萎可能留少許庚伏灑炎曦
　　復雨
鬰蒸終不解白晝忽昬迷樹暗全如暮禽驚誤欲棲銀
絲斜翠壁雪練墮青梯壯觀何須數茫茫后土泥
　　怒雨
今嵗黄梅雨龍公剰作威雷抨山欲碎風掣樹如飛患
濕憎泥屨聞腥嘔垢衣飢猫避誰屋竟夜不能歸
　　淫雨
城撼濤聲上山埋霧氣中郊原成澤國舟楫羨魚翁浙
右田應没巴西雪更融斯民恐魚鼈孰為訴蒼穹
　　苦雨
苦雨何其久山鄉化水鄉月餘沈碓磑天半起㠶檣孰
不思神禹疇能餉子桑溺飢非已責愁絶望朝陽
　　久雨
肺病兼脾病葵花復槿花閒猶常不樂老欲更何加客
訝添新犬童喧斷小蛇窮居非得句持底謝年華
　
　桐江續集巻八
欽定四庫全書
　桐江續集巻九　　　　　　元　方囬　撰
　　始晴至城東别墅二首
踰月黄梅雨河流屢溢涯蟻宫危智伯螢燭困欒巴忽
喜迎初日猶嫌見早霞淡晴城外路緩馬過荷花
不堪一月雨才得一朝晴漲水聲猶悍初蟬語未成目
專便曠野身偶出荒城無客仍無酒林塘覺更清
　　題牧牛小巻
一童縱牛眠桞隂一叟渡牛陂水深此眠定無南柯夢
此渡不憂人鮓甕蓑風笠雨開荒寒是誰幻化生毫端
嘻其太平古天下不然人牛兩奚暇
　　紅雲亭即事五首(併/序)
　　　歙邑之左屏山之下舊柯氏小墅前三十四年
　　　壬子予為名曰紅雲亭谷中有水三塘環以花
　　　卉後歸之予旣經兵革非復疇曩而林泉映帶
　　　之間每至不能無詩近數小憇故屢賦之
一行城外路事事勝城中是處稻爭綠誰家蓮忽紅深
籬幽户閉小水暗渠通獨坐謀詩句何人識此翁
遊觀不在大但取意踈恢積雨欣初霽閒人偶獨來目
隨新句轉萍殿去鳬開無酒勝於酒移時再茗杯
三十餘年事千紛復萬紜戰塵飛白羽花事夢紅雲園
契更為主州符閱㡬君池聲送今古猶似舊時聞
江湖垂老死天地忽風塵豈不多華屋何曽屬主人此
亭聊着眼數口僅容身雞犬桑麻裏侯王愧小民
池塘通磵水籬落䕶柴門昔在承平日誰知化育恩艱
危多死徙僥倖或生存予亦間闗久頻來憇此村
　　水亭待孫元京遇之歸途
獨向水亭坐未聞詩友來入城還偶遇下馬與同迴各
已泥雙屨終難致一杯菰蒲偃微雨忽見野蓮開
　　屢至紅雲亭並苦無酒
小閣虛牕手自推碧池天净鏡奩開深涵樹影無風動
驟唼魚聲似雨來六月今年全未熱一詩吾輩易為才
欲呼鄰友相酬唱官禁何由致酒杯
　　小樓
乾坤今古事盡在倚欄間初上似登塔忽髙都見山醉
眸天共逺吟思暮忘還城市如巖壑誰能共此閒
　　州學遇劉元煇胡子游二首
五十年前幼學兒讀書窻下此從師前脩何限驚埋没
徃事無蹤隔亂離蟬挾晚風穿故閣蝸憑宿雨蛀殘碑
誰憐昔日垂髫友白首相逢共賦詩
小兒今忽六旬翁尚憶無人鬼嘯風(學舍食已/空齋而出)三歳棘
闈懸造化兩時飯鼓老英雄致身卿相談何易責傋春
秋論亦公磨滅山林心不愧豈無窮者勝於通
　　次韻感學事二首
風雩誰識舊童兒法令今惟柱後師刻棗誰書驚蕩盡
踏槐遺老嘆崩離堂中授講亡髙座廡下題名剰續碑
奎壁不存齋舍改端能為泯少年詩
戰鼙驚倒白頭翁慨想青衿舊日風或厭三場争小技
孰知一目網羣雄虀鹽此地涵濡久藻鑑他時賞㧞公
松老槐顛異疇昔定應窮極道還通
　　東山廟(在報恩/寺之側)
靈跡從來擅勝遊兹山亦復甲吾州杉腰一殿懸金屋
雲脚千家聳畫樓鐘鼓鄰僧新院宇桑麻平世舊田疇
乾坤大數誰能問生者聊存死即休(用新舊字一聫極/平平而意味似逺)
(平生不肯如/此作詩也)
　　送孫元京還講舍
䄂有銛鋒日夜磨刻雕宇宙柰君何俗談世念神山隔
人品詩評白眼多大似石宫元子詠更能銅斗孟生歌
暮年我亦詞華落欲卜溪鄰買釣蓑
　　題孫元京近詩
後生如蝟總能詩骨弱瞳昏俗不治忽似再生蕭徳藻
已應突過李之儀掃紅紫陣觀黄落懸萬千鈞繫一絲
精刮潔磨猶未已直須陶謝與同時
　　次韻贈道士汪庭芝二首(併/序)
　　　予先姊之子曰汪舜卿庶子庭芝始生嫡怒弗
　　　舉再從叔父漢卿與族人共藏而乳之少長令
　　　着道士服栖歙之乾明觀年二十有三矣詞翰
　　　已若老成亦知命隱迹以脩身可也贈詩盈巻
　　　多失初意予因用韻寓規焉
鳲鳩不遇豈非天鬬糓於菟亦偶全中野履霜寧怨命
通宵煮石且隨緣此身幸是無還有所學當令後勝前
肯復杏壇聞木鐸可能蓬島問風船
七葉衣冠尺五天赤眉兵起竟誰全傋嘗庶孽流離(原/缺)
(二/字)㑹仙真接引緣身世萬端艱苦後家門十載變更前
操持正要看帆柂勿便誇為到岸船
　　次韻汪庭芝投贈
魚龍仙派古來聞南渡樞臣七世孫幸不幸間身且隠
𤣥之𤣥處道常尊惜閒剰讀真書傳入静時思舊户門
送徃恤孤尚留意亦防公議恐無恩(庭芝去樞密勃七死/世丙子盜起汪氏)
(者僅三百人父舜卿善人也群僕不忍殺引避使活而/掠焚其家皆  今夏始以病卒庭芝尚有二弟當留意)
(意者也近見予神仙傳欲借讀内劉向列仙傳非向所/著有曰武之不達漢儒豈敢斥宗廟乎故欲其讀真書)
(也/)
　　秋暑家多病者
酷暑端何物窮居值此辰交秋六七月連病兩三人虛
屈名醫至深憐老子貧婢慵吾亦愧煮藥缺烏新
　　早起煮藥
五更鐘已動起步望中庭東壁忽聞雨西牕猶見星(原/缺)
(二/字)燃小竈汲水淨空瓶兒子歸來好年來乏使令
　　歎笑
意外無憂惱予心豈厭貧索錢紛債主賖藥媿醫人坐
喪髙標盡時驚俗態新殘書亦懶讀滿架付埃塵
　　七月十日有感
十年前此日視篆上嚴州借服初金佩峩冠尚黒頭乾
坤誰失馭江海已横流保土雖無恙忘家弗自謀寒門
驚瓦裂癡子困萍浮追憶危阽急都忘屈辱羞衆推真
膽大孰察暗眉愁盜賊誅鋤定租傭减閣優民功差稍
稍已事太悠悠綿薄稀儲峙貪婪恣取求㝠懐隨命運
失意起寃讎屢跋三闗馬更乘四瀆舟(謂江淮河濟皆/至今黄河入淮)
長城青塜月大漢黒山秋甫息臺卿擔空餘季子裘解
官終欠早破産復奚尤酹柏悲先壠畦蔬偃故丘信書
無一得負債有千憂倒箧衣俱典連床藥未瘳不如窮
百姓何謂古諸侯公論誰詩可蓮花博士儔
　　送曹鼎臣君鑄二首
上下房曹氏嘗從譜系知科名凡㡬榜家世例能詩文
獻風流在才猷仕宦冝速須旁郡祿歸慰老親思
氣骨今年改除綸定不難勿言官職小足庇户門寒楚
雨禾猶綠燕霜樹已丹故人如見問家尚寄嚴灘
　　秋到
秋到山居僻貧無異味嘗擘黄新栗嫩炊白早秈香漸
减家人病徐添夜氣凉慿誰理荒穢籬菊苖長
　　凉夜
掛屋星河淡環牕草樹幽燈昏天欲雨簟冷夜初秋尚
覺孤身健能忘滿腹憂去年田事薄猶復有㣲収
　　無物
一屋無他物荒山此僻居小兒差類我老馬最憐渠久
絶樽中酒空堆架上書頑軀猶不死晚節竟何如
　　憇老
憇老千山裏投閒五載餘直令艱日糴何用戀郷居白
傅欲賣宅虞卿空著書秋園菊籬好荒草欠人鋤
　　觀食嘆
里巷有窮叟頽屋僅四壁晨出暮乃歸升合賴筋力何
能致大嚼所具但糲食上以飫老妻下以毓子息每飯
焉得飽醯醬或弗給懽然咀啖間相對無戚色誰家粗
祿仕梁肉頗豐殖至親本不多辛苦養奴客雕盤割玉
脂香甑淅珠粒精暇及美糗俊味豈易得大姬挾怨怒
不舉至日昃小婢亦仰面屏置若弃擲政爾萬金重不
作一錢直主人敢興問翠眉愈煩嘖乃知鐘鼎門庖宰
刀机赤不如(原缺/二字)底破鐺煮蕎稷
　　老馬行
十年何啻騎千馬望風此馬甘為下老夫與爾共艱難
定非苟且相逢者憶昔專城鬢欲霜宇宙茫茫成戰場
指呼壯士斬羣賊蹀躞濺血霑靴裳廐中始與駑駘列
夜夜向風嘶曉月咆哮跳躑不受鞍獨我乘之心妥帖
韓榦曹覇畫圖同耳小胷開蹄踣鐵吳隄朝望海門潮
薊門暮踏燕山雪黄雲衰草出長城碧眼虬髥逢者驚
百人走驛落喘汗力追不及猶緩行痛飲爛醉仍宵征
了無傾側肩輿平髪雕齒鈍兩衰暮重到江南如隔生
我閒解官甘寂寞爾病良醫頻灌烙去年西湖徃探梅
雅稱是翁俱矍鑠陌上誰家年少郎千金美妾規紫光
謹營芻豆尚努力永伴殘年田子方
　　編續集戲書
朝衣已當酒家錢更賣山中二頃田盡聴小姬辭别院
單留老馬伴殘年假令埋骨終無地斷許知心獨有天
一事差强今晚輩桐江續集又千篇
　　隠者
土木形骸八尺身碧眸如電氣如神笑拈草化燒金藥
狂折花簪漉酒巾百萬生靈枯冡骨三千世界戰場塵
(原缺/二字)生死閑中看聞說蓬萊淺又新
　　閒居
疊嶂層巒畫不如雖貧未死比閒居舊移一紀桐初大
重種三年竹尚踈定借厄窮延老壽敢禁桀黠笑癡愚
鄰家夜夜誰吹笛每輟燈前數葉書
　　登屋東山作
我生篾拘束萍梗墮游宦遲暮齒髪落歸來嵗已晏(原/缺)
(二/字)一紀前罷官避䜛訕故人為買地誅茅偃巖澗忍飢
苦不堅浪出蹈憂患繆遭千騎擁動閱萬甲擐亦嘗排
九閶稍納小臣諫途窮事已去運盡淚空潸狼虎恣吞
噬鬼蜮肆䙝嫚豈料全性命復此蒔葵莧壊屋如敝衣
隨意補破綻北簷著馬槽南牆葺羊棧東山一何髙癖
習喜登覸荒蹊乏耘丁褰裳現􁀙骭百谷鎻宻霧秋陽
一除鏟聚落草樹分耕畬岡陂間凄其寒事廹天意欲
過鴈藴隆兹可慮㫖蓄焉所辦曰予本寠士枯淡少小
慣但恐涸轍魚生望絶罩汕貲用儻粗給終老寄衰慢
不然棄去之七澤釣葭薍蛟龍無定宅麒麟不受豢眯
目埃堁兒孰能判真贋
　　讀放翁詩作
放翁六十二起家守嚴陵三稔即秪召禮闈直青綾虛
翁四十九外補當兵興七稔始受代萬死脫怨憎放翁
(原缺/二字)豪决起天池鵬短章異大篇徃徃蛟龍騰虛翁亦
嗜詩瘦骨枯崚嶒欲和郡中作百冗嗟弗能曩讀劒南
集㡬夜挑孤燈今兹一再讀憤氣填我膺公昔承平日
從容泥軾憑嘯詠遍泉石醉樂多賔朋而我值變故禍
患來相仍撚鬚意少暇曉夕惟戰兢拙藁千取百秋暮
號蟬蠅仰望子陸子絶意天階升忽夢一老仙電眸齒
如冰手執玉如意坐控琴髙鯪指麾若講授揖我謂我
譍大道有壇陛所(原缺/二字)級登汝年故未耄亢健侔霜鷹
乞汝九萬牋但勤攻剡藤異日大羅天後車許汝乘西
風蕭蕭凉桐江碧澄澄祕訣隱舟崖古刻刓蒼稜萬重
雲霧間徃問南山僧
　　得老
方腴前臑與同甘茄瓠朝朝滿菜籃萬馬昔從行漠北
一蓑今得老江南將軍夜度彈筝峽處士秋棲掛篰巖
予奪喜嗔兩堪笑暮三何必勝朝三
　　次韻張慵庵觀予奕棋
與牧豬奴可不同嗟予老矣尚心童戲拈玉子鳴飛雹
良喜青裾駐織葱浪設機闗何所益僅存邉角未為雄
小鬟有着能相恕冷被傍人笑此翁
　　秋風
剰喜秋風起空庭老樹間夜凉瞻北斗晨爽對南山(原/缺)
(二/字)黄花近今年白羽閒未妨缺耕歛尚覺老軀頑
　　寄康慶之錢塘二首
奕品深參古爛柯筆蹤傍出舊臨河詩成不覺千篇易
書讀曽踰萬巻多壯士玉闗汗血馬美人南國採蓮歌
俊遊竒觀平生事將相其如此老何
暮年生計乏從容六秩臨頭萬事慵官酒河豚如有毒
故姬秋燕已無蹤徃來迎送猶多事俯仰炎凉竟少悰
(原缺/二字)己知心欲去西湖同賞木芙蓉
　　估客樂
為吏受賕嬰木索漢相忽遭東市斮不如估客取邪贏
居貨罔人人不覺布素寒儒守郷學夜夜孤燈同寂寞
不如估客醉名倡百萬呼盧投六愽估客樂哉真復樂
大舶飛山走城墎珊瑚未數綠珠樓家僮多似臨卭卓
十牛之車三百車雪象紅牙水犀角養犬喂肉睡氊毯馬廐
驢槽亦丹雘生不羡鳳凰池死不愛麒麟閣估客樂哉真復
樂邇來六月錢塘潮一估傳呼千估愕大風來自度朔
山吹倒岷峨舞衡嶽一江一日殞千艘四海五湖可隃
度諸寳下輸龍王宫鰕蟹龜黿恣吞嚼人言估客樂估
客有時也不樂百年計較千年心不禁一日風濤惡(近/六)
(月浙江風潮/失舟六百艘)
　　六十吟五首
六十衰年萬事嘗西風迴首戰争場科名官職俱虚幻
學問文章總廢忘死見㡬人饒酷毒生憐此老尚昂藏
故應許似籬邊菊百種花殘獨傲霜
六十曰耆七十稀西山能有㡬(原缺/二字)賓鴻蟄燕秋如故
朗月清風事總非美酒難求周九鼎麗人多僣管三歸
衰榮顛倒知何意草上誰家露不晞(近來酒極難得而/一人有娶數妻者)
開嵗當為耳順翁知非又過十秋風尚多兒女婚姻(原/缺)
(二/字)使田園伏臘空迎菊作詩先自喜設茶當酒未為窮
頑軀定不緣愁死縱死還如不死同
三十年將一世論繆悠兩世見兒孫紛紜徃事皆如夢
漫浪虛名獨許存蚤遣候蟲憂敝絮懸知壽客笑空樽
徑蕪階葉無人掃卧聴秋風晝掩門
晝暑微遒暮已凉中秋(原缺/三字)重陽少時痛飲不勝樂老
病積憂無此狂嵗六十翁扶藥餌家三百指望裘裳空
庭月側荒山悄起望星河夜慨慷
　　覽古五首
人有好與惡造化無頗偏種穀匪種稗稗實在穀先謂
天不佑惡細察似不然麟鳳世罕識蛇虎動百千泗水
兩師生萬古大聖賢瓢飲短命死絶粮陳蔡間雍徹柄
魯政膾肝延天年氣運苟如此周衰何足言
讀書以脩身末惟利之漁夏侯詫拾芥桓榮陳其車初
學眯訓詁利心已炎如為吏未識字嗜賄不顧軀青青
凌陂麥歌聲何舒舒金椎勿造次恐傷口中珠豈不事
詩禮所為乃兇渠用世率此輩生靈夫何辜
父子具曰聖相謂為仲尼獨於春秋學盲心無能稽僻
說竺老滓苛政斯鞅靡神天有弗察大柄斯人尸典午
起九死衆鬼宗魔師紫宫坐張楚赤縣生劉齊鏐帥豈
辦(原/缺)阜實召之至今二百年遺禍殃蒸黎
賢者儻畏死世論終不公古若不置死何藉誅妖兇荆
舒底姦鬼廟食丘軻同舉世知其非囁嚅不敢攻著書
斥日錄獨一陳了翁禍至裂宇宙板蕩中原空筆削討
厥罪乃在乾淳中我讀四朝史方知天聴聰(四朝國史/王安石傳)
(最佳文雖簡/而能盡其罪)
六經樂故亡三禮復不完名數頗舛刺或亦疑同官易
詩書春秋論孟庸學篇彌縫救破斷誰實心斯傳始以
營道翁終之紫陽僊堂堂七君子如日常在天有暮必
有旦豈無來者賢大匠一朝作繩墨其捨旃(周王程張/四人文公)
(宣公成公三人/為近世七君子)
　　北珠怨
北方有竒蚌産珠紅晶熒天鵝腹中物萬仞翔㝠㝠此
貪孰能致俊鷹海東青鈎㦸為𤓰喙利刀以為翎採之
肅慎氏扶桑隔滄溟無厭耶律家苛取不暫停中夏得
此珠艷餙生芳馨遼人貿此珠易寳銜(字/缺)軿東夷此為
恨耻罍嗟罄瓶渡兵鴨綠水犂掃黄龍庭夾山一以滅
河朔無鎻扃幽燕及淮江赤地戰血腥徒以一珠故百
億殃生靈兩國失宗社萬乗棲囚囹旅獒戒異物聖人
存為經徒以一珠故天地生蟲螟此事有本原䝔郎柄
熙寧力行商君法詭勒燕然銘延致衆姦鬼壊敗先朝
廷焉得致渠魁轘裂具五刑鍾山有遺瘞漾之江中泠
我作北珠怨哀歌誰忍聴
　　戲詠老農觀稻以秋字為韻
扶杖行阡陌秔秈極望秋兒孫邀按視父宿聴分抽村
佃同黄馘山妻對白頭負禾難努力拾穗尚明眸糞薄
嫌苖瘠耘遲訝草留後生無(字/缺)懶今嵗更奚尤糴價先
朝賤租期舊尹優邇來非昔比誰復為儂憂路逺筋骸
倦風凉咳唾稠採壺炊破甑啖茹薦新篘一飯都能㡬
三杯即告休堆場喧鳥雀隘巷集羊牛幼稚茅茨候驩
呼菓栗求雖無玉鳩賜端勝富民侯
　　又七言
久無筋力荷鉏耰坐閱千畦䆉稏秋又喜黄雲今滿眼
不知白雪已盈頭丁寧㓜稚頻驅雀約敕比隣逺放牛
及早兒孫了租稅頽齡一飽更何憂
　　夜起有感
古人所願為莫若言事官前後五百輩風節何索然士
所甚榮者草詔登金鑾繆妄或預選文章何足傳又如
相人國操秉中書權姦邪雜庸儒覆餗鼎實顛代天分
百工設此三要職我雖幸登名三不踐其一嘗叨臺諫
命大臣隂見柅擊搏非所能甘受一麾斥于時已潰亂
竟不保宗祏論罪誅枯􁎞孰可付史筆星河夜西流看
天徒嘆息
　　聞笛嘆
讀書夜倦燈影暗屋外笛聲何處來隣翁吹笛意本樂
聞笛如我心何哀如說生離苦天涯海角無由廻又如
訴死别委骨黄壤埋蒿萊失身覊婦過昭君塜僨軍老
將上李陵臺東坡澹庵惠州新州更海外經義字說蠱
場屋格天之閣髙崔嵬元祐太母地下負廢立之謗昭
慈再廢入道冷屋扄荒苔濟陽一去飲霅水不得其死
二十七年老姦擅位汙公台分明歴歴道此事使我顔
色黯然如死灰豈止山陽向秀感徒為嵇吕二子空徘
徊平生不識音與律但喜樂工奏曲作技傾金罍不謂
今夕此何夕江淹别恨二賦盡到眼玉川子涕泗蝦蟇
食月萬古不可開鐵腸石肺百雜碎驚魘不顧閨中孩
壁下偶有酒顧謂斟一杯一杯薄酒何足禦此大憤怨
不如愚無知者酣卧鼻息長如雷湏臾笛聲寂無有出
視空庭但星斗
　　令狐信芳招飲天慶呈張文煥
仲秋久不雨殘暑氣猶欎晝夢化飛鴻青冥脫羅罻果
有叩門者嘉招為湔祓林下見髙人杯中得佳物世故
萬不平如利劒一刜何况詩家流談鋒出竒倔味同本
道合心敬匪貎屈維兹古琳宫巋然金碧屹生雲石㠝
岏䕃日樹蓊蔚更有竹萬竿風梢互披拂黄冠作何行
享此傲簮紱吾儕許借景仙意亦髣髴其徒傳異書昇
空白日歘腐儒早知命靈丹未甘乞座間亦有賦腸枯
語言吃崖根茗泉深尚留一再掘
　　同張文煥過吴式賢二十六韻
退居乏晤語蒿萊翳荆扉闉闍一以出秋色饒清輝東
魯有名士勲庸厭常旂懽言撥簿領宿約尋郊圻小輿
信自逸寧知勞者唏遐眺豁䝉蔽未若聫鞍鞿淪漪渉
淺瀬杳窕穿晴霏西成禾稼熟南賓鴻鴈飛嵗晏苦不
樂來日(字/缺)己希懐人况有願渴心奉容徽丘園隱君子
結佩紉芳菲恬養足道氣悟悦通禪機渠石轉流水築
埭臨彎﨑檉櫸䕃書艇芰荷環釣磯復有蘆葦叢江湖
思依依起予一襟風萬有浮埃㣲設禮古爼豆執事儒
冠衣兒姪亦敬客走趨色無違緬懐十年前傑閣何巍巍
幻境值革故髙蹤甘遯肥利逹被鼎貴朝露終易晞孰
能保令名百世無評譏莊叟適游濠曽生傲浴沂俛仰
宇宙間此㑹應復稀䆳刹玩竒刻喬林媚餘暉㝠㝠塵
外心澹然暮忘歸
　　訪呉式賢歸賦詩復以未用韻成篇如前數
秋仲已數晨殘暑饕餘威两旬赫斯旱嵗事將吿飢五
穀既不熟百卉亦具腓白露輟救田巫祝絶禱祈泱漭
原野間行行策征騑所至問父老最苦螟與蜚官府發
令寛疲甿猶庶幾柰何迫賦役有弦終無韋初筮或金
紫不復先綠緋牛羊為求芻今乃如獵圍戚籲良易察
厥病不在厞適我故友家美奐思如翬謂言綠林輩秉
畀灰炎煇别墅今尚佳細故未足欷明牕可教子辛苦
出螢幃地出禁酒界煮魚刲豪豨飣菓燦(字/缺)棗芼羮芬
藿薇老衰感嘉意滿斟餘十揮繆忝五年長一命先登
畿三益夙好在萬事危途非此來聴所談字字侔珠璣
終當簉鳳沼否亦齒虎闈民瘼熟覽采一一牋斧扆何
乃懐其寳不受良工晞昔(字/缺)更四稔泮水擷藻芹晚節
豈倦遊故託左臂痱
　　再簡呉式賢
郊居縱復逺康莊如許詩名許遁藏有客逺來期識面
不吾遐棄例登堂眼髙心逺乾坤窄樹宻泉深上下凉
誰與圖成後三笑陶巾底用間緇黄
　　遇李尊師
東城焉所適有此松下風更有竹萬計連山翠如葱長
廊無人白日靜古壇髙殿秋隂中雲房鎻扄簾幔捲久
乃忽遇星冠翁一笑呼茗茗立具坐對井邊驤首龍五
十餘年閱此畫偶許後死頻過從疇昔共飲徒十不見
八九昇天豈其然冡骨今定朽老夫起立意欲去尊師
顧謂已温酒人生一刻快意難何幸有酒澆此口屢勸
不容遽上馬上馬出門却回首
　　秋日
盡日秋園掩竹扉小堂臨砌坐斜暉有心覔句無心得
(字/缺)叟澆花蚱蜢飛
　　探菊二首
秋旱今年冷意乖將無斷送老生涯山田百榖俱焦槁
一雨何妨為菊花
心最怜渠旱菊苗蘂青如粟間如椒小勞汲井何妨事
有酒吾當着酒澆
　　中秋前夕三首
中秋無酒定醒然清賞今宵月已圓喜我小兒才五嵗
猶能倚户望髙天
稍穿踈樹殘光碎徐碾晴空素艷流交過子時是明日
攙先半夜賞中秋
山頭月到天心小林下秋生夜半寒不待明朝已三五
四更仍續五更看
　　中秋夜有客携酒
中秋謂無酒忽有携酒者聫翩二三客柴門繫嘶馬膨
脝兩大甕待月列堂下空庭碧天闊秋色極瀟灑皓魄
初未出稍覺雲暗野須臾冰團掛細字可讀冩琵琶撥
旁行此曲豈和寡村伎雜南北焉有容色冶老夫但滿
飲不復記杯斝嘲詼頗惡劇罸籌不吾捨自從歴䘮亂
萬事付苟且應接日紛糅口耳似聾啞久旱百穀死心
望時雨㵼雖逢芳醑溢更着纎指把丈夫忽有念外物
皆土苴客去欲夜半一笑真醉也
　　社前一日用中秋夜未盡韻
清晨視園樹槁葉脫梧檟鄰家餽彘肉里巷作秋社報
賽有故常民俗其敢罷勾龍得無羞土毛旱欲赭貧家
節(字/缺)常素不徼福嘏又况禁酒嚴罄室覆老瓦兩男隔
鄰郡久未泛歸槎小兒及二女嬉戲粗婭姹呌啼索棃
栗短裳或露骻乃翁老鈍極久困䜛口哆下體毒痔漏
中脘痼癥瘕舂秫裹青箬杵臼亦旋假意以娯㓜稚鮮
歡類炙輠東墻掘小池南榮續前厦明旦宜鳩匠窘局
笑窮􁁉排悶賦此作鄙俚媿不雅
　　八月十八社不雨得酒
近社當有雨至是終無之家貧久無酒忽有社酒持萬
事不可料人生難前知窮山旱已甚園草日就萎重九
倐復近睠焉顧東籬稼穡不我與灌此青蘂枝幽賞心
所寄曽不憂朝飢菓茹媿云鮮聊兹撫㓜兒扁舟欲有
適矯首空遐思
　　社後巳未始雨酒邊書
今年五月梅晝夜雨不止及兹七八月一旱乃如此古
言了無騐社公飲舊水豈其世俗移難復論常理里門
分内竟誰記戊與己詰朝始霡霂漸作霈然喜破靴行
荒園沙泥濡足指蕉扇戴頭歸聲類釣蓬底有田穀不
登無田吾何耻荷鋤蒔蔬者告謂土潤咫芙蓉一二開
紅蓼亂紛委木落樓閣出風物甚清美偶兹樽酒具小
醉亦可爾土木愚頑姿頽然隱吟几天地萬古悠微軀
一稊蟻區區曷足云後當知此士
　　社後復晴
無租猶欲望豐年豈不差於酤糴便浪說嵗星守南斗
略微社雨潤秋田異哉古語俱難信老矣餘生益自憐
已近重陽更晴旱潘郎佳句亦虚傳
　　小園
累土為臺就浚池小園聊爾寄娯嬉栽花誰覺似貧户
煮菜自量無厭時月下秋聲長不寐水中樹影最宜詩
客來客去頻歡喜祇為能饒一着碁
　　擬詠貧士七首(并/序)
　　　淵明有詠貧士詩七首前二首自謂後五首引
　　　古賢士七人亦借以自謂也東坡遷惠州一年
　　　九日無酒乃追和淵明詩以寄意夫以侍從偃
　　　藩謫僅一年已云衣食漸窘樽爼蕭然且有典
　　　衣作重九之句况予多歴患難休官五年者乎
　　　不敢如東坡和淵明韻姑以江淹雜擬體賦之
　　　非於貧有憾也以貧為悦而甘之者也乙酉九
　　　月八日方回序
陶漁起畎畝在野賢無遺世豈有貧士貧民且無之鰥
寡不敢侮俊乂斯可知末季尚貪慾髙位多窮竒有如
元愷者豈不寒與飢寒飢士之常蒼生良足悲
生不逢堯舜夜歌齊國門短布適至骭顧此何足言得
無慕反坫頗欲致飽温區區覇者佐治躬乏本原易地
可禹稷獨許陋巷顔管卑况彼寗人品當爾論
周公昔下士一飯不遑餐四海頌聲作白屋無復寒三
家柄魯國陽虎盜嶼璠曽原二三子忍飢依杏壇士當
察時命固窮心所安何至挾長鋏特為無魚彈
昔在馮敬通晚節極窮困豈不嘗專城肥遯故無悶如
何彼江生賦此以為恨政坐不能隱揣謂意有怨與世
一不合心迹當兩逺豈容近市朝尚與俗物溷
堂堂孔北海不憂樽酒空一旦坐口語老瞞不見容危
行言未遜難保明哲躬虞翻落日南管寧老遼東事至
於此極豈願飄孤蓬所以焦光者愧處蝸廬中
少陵走西蜀坡仙謫羅浮暗與淵明合九日無新篘兒
曹處此境四顧定復愁惟此三老翁浩然無所憂作詩
配日月萬古長空流寄謝酩酊子詎識黄花秋
龔夬坐何罪持扇行覔錢唐意介之孫忍餓死空山我
嘗讀史冊悵望南渡前似兹良亦多晚輩未可姗此責
有所歸冠裳天地顛禍至崩杞國彼悔其奚言
　　九日無酒(并/序)
　　　塵爵耻虚罍寒華徒自榮淵明詩也如今九日
　　　至自覺酒湏賖少陵詩也典衣作重九徂嵗慘
　　　將寒無衣粟我膚無酒顰我顔東坡惠州詩亦
　　　然予乙酉九日前以衣袍典錢不能得遂成無
　　　酒詩瞠若乎三大老之後可笑也已
陶杜休官窘可知更憐坡老惠州時三人九日俱無酒
一笑千年各有詩我輩固窮生事拙今秋慳雨菊花遲
典衣不辦杯中物空嗅青英有所思
　　九日烹二雞終不得酒
長女近歸寧念母省所患臨别無可烹僅餘一老鴈兹
辰遂重九空庖絶芻豢伏雌劣足膳時醪靡由辦平生
萬巻腸半世飫藜莧中嘗長軍府豈不讌集慣晚年畏
禍機弃官老林澗賣書輟架籖典衣解袍襻佳節無一
錢終不羡朽貫瓶罄何耻為更用奴𨽻訕但甘顔樂瓢
宜免周誓轘粲粲東籬英聊與嵗同晏
　　九日用淵明韻二首
窮山豈有節疲氓不聊生比户廹凍餒九日存空名旦
視觜參中斗極南北明知我乏機杼促織亦銷聲昔健
酒易得痛飲倚妙齡焉知齒髪暮壺盡無可傾寒英粲
荒圃槁葉鏗前榮堅忍騐學力乖離悵時情死也諒不
磨可惜百無成
淵明謝督郵猶有金石交故人篤古誼未隨霜葉彫把
菊東籬下氣與南山髙顔生忽至止雙鳳鳴青霄我誓
死巖穴甕灌詎云勞奈何今年秋一旱川原焦酒錢蔑
由致擬坡聊和陶索寞世所賤由來非一朝
　　復記乙酉重九
無酒無錢不可賖窮居猶勝走天涯晴軒小圃籬門掩
時有人來覔菊花
　　送汪以南教授
郡文學掾未冝卑四七元勲所願為歸興忽如憶鱸鱠
閒心肯復戀臯比鄭䖍梁肉非無分薛令桑榆竟自竒
想見田園有餘樂時能寄我和陶詩
未至無氊坐客寒興䦨自欲早休官新下澤車欵叚馬
舊逢掖衣章甫冠冷看群飛終可愕真能勇退豈為難
人生底是門居好心穏神清夢亦安
獨冷儒官亦獨清前賢補處詎云輕後山三任入東觀
脩水七年留北京底用過多求美宦自應垂後保香名
贈言我竟無堪說笑指籬邊秋菊英
　　次韻汪以南歸途見寄
身輕更覺馬蹄輕倦聴昕堂講皷聲示病早能傚摩詰
賦歸真復繼淵明食租近郭膏腴足卜築依山爽塏成
疾寄新詩似憐我弃田捐宅不聊生
　
　
　
　
　
　
　桐江續集巻九
欽定四庫全書
　桐江續集巻十　　　　　　元　方囘　撰
　　村路有呼予老朝奉者
真公真相自難誣非相非公亦好諛誰忽謂予老朝奉
心知不是贗稱呼(予舊守郡階/官朝奉郎)
　　王干三嶺
澄練平臯水屈盤青蒼松櫟擁峰巒霜晴村落全如畫
一見都忘上嶺難
　　戲詠昌化縣土風二首
闊衣男子荷薪樵癭頸婦人昻髻髫巨石塞途饒犖确
荒村扃户故蕭條水風騷屑雨非雨溪澗複重橋復橋
授粲割鮮何敢望尚無漓酒與儂澆
富有大山無廣川積多冢樹少炊烟絶竒車盤嶺上石
稍闊走馬平東田竹筐曬穀爭晴日瓦甕淹虀及凍天
未信蘇湖萬頃室數家蕎穄樹頭懸
　　三貪嘆(并序/)
　　　行昌化縣西道見一死蛇一死䑕乆之村落頗
　　　喧獵户舁一死豹解縣賦三貪篇
十月蛇當蟄錦文遨道邊碎首斃農梃人蛇胡不然䑕
竊不以夜腐尸供䲭鳶白晝自掇禍人䑕宜戒旃猛豹
落檻穽割皮充席氊人中亦有豹勿恃多金錢虵䑕喻
官吏豹以喻將焉三貪逭天誅聽此三嘆篇
　　村女
青荷葉傘茜裙紅隨母歸寧省外翁莫笑梳裝未京様
兵餘猶見太平風
　　下營曉行二首
霜鍥駞裘耳欲冰誰家先我已宵興道傍籬落遮叢篠
隔火熒熒見一燈
月淡雲濃弄曉晴草中白處路微明垂鞭緩轡十餘里
始聽鳴雞第一聲
　　行於潛縣南田中
曽躡危橋入縣行蕭然無處覔詩情不如涉淺田南過
天目山長一抹横
　　燥溪曉行
旅宿殊難穏宵征敢告勞三聲雞未動五丈月猶髙險
路紆羸馬寒飈宂敝袍枯林影中過恐或有梅梢
　　過畫龍天始明
落月猶餘彩荒村已幾過店明燈透壁石響馬升坡起
早寒多嗽忘勞暗自歌老夫亦小憇霜重手頻呵
　　丁橋曉行
苕水無聲鏡面光漁家孤艇泊中央十幅生綃誰畫得
一輪斜月一篷霜
　　贈地里周國祥
存衛府勲有是事下婢子品斯何心多少幽明不平處
煩君端試指南針
　　再贈周國祥言相
紛紛世上少全人鶴睫分光照始真李相頭顱君莫笑
神仙猶現羽禽身(小說唐相李石入嵩山遇一病鶴損/足呻吟人言謂石得人血五合傅之)
(可愈石即欲刺血鶴謂汝亦非全人也拔一眼睫與石/自照乃驢首耳石至洛陽天津橋以鶴睫照無全人者)
(一賣薪翁乃全身人也石拜之/以告得血入山傅鶴愈而飛去)
　　贈五星梅獬孫
運極螟蛉紹雀兒太平早有竇郎知市門屠販規温飽
何足煩君子細推
　　晚登湧金門城望湖
烟昏日落更誰知四十流年一餉時水次梅花應獨笑
城頭老子尚能詩畫船緑幕今如夢雪鬢蒼顔只自悲
淡抹濃粧有餘態西施終是老西施(予二十一至/杭倐四十年)
　　次韻酬郝潤甫(彦澤/)二首
與君山澤兩臞僊浪走塵埃汨市㕓老貌相逢今又别
餘生更覺不如前孰追赤制春秋筆稍悟黄庭内外篇
俯仰此心了無媿冷看舉世售梔鞭
幸君三復甫田詩髀肉空消萬里馳直與羣飛爭勇往
可能小退入深思古人未必成功昜智士寧無見事遲
海闊天長一翹想搏鵬豈料竟低垂(謂南征/而殁者)
　　喜趙賔暘至次韻舟行二首
别後生涯兩更微褁糧東路是耶非我才疋馬荒山出
公亦輕帆下水飛市酤未成投轄飲閒枰聊解爛柯圍
㑹須一騁吳山目同上嚴家九隴磯
憶泛桐江水真成照膽清熟知漁父樂恨乏釣船輕身
老不重少潮平還復生誰能似沙鳥興廢了無情
　　題陸君(傳亨/)鴈鷺圖
菰米飄香白小肥汀鴻沙鷺狎晴暉太湖天接吳松闊
莫近能言鴨畔飛
　　次韻賔暘令郎(瑱/)見示二首
盛名從昔起寒微逆旅蕭條未必非政可夜樓觀月落
不應曉枕歎霜飛妙年振鬛思千里他日干霄會百圍
通介隨時有中道稍容衰老擅漁磯
老我泥塗乆郎君玉雪清百年雙鬢謝一醉萬縁輕孰
肯延枚叟端難少賈生脩程未可料聊此慰詩情
　　湧金門城望五首
蕭條垂栁映枯荷金碧樓空水鳥過畧剩繁華猶好在
細看冷淡奈愁何遙知堤上遊人少漸覺城中空地多
迴首太平三百載錢王納土免干戈
左看城闕右看湖輾翠蹄紅路欲蕪君子頗聞梁上有
麗人何至水邊無他時公論誰良史往日虚名幾腐儒
地下西施應冷笑不縁紅粉解亡吳
天迴地轉事雲輪湖葑山榛色漸陳墜珥遺鈿如隔世
欹樓傾榭最愁人一錢物變千錢直十户民驚九户貧
猶有沙河塘上路賣花聲作舊時春
曽向西湖醉寫詩衰年六十嘆飈馳一毫無補承平世
萬事俱非老死時三竺禪牕猿已化八梅吟冢鶴應悲
花穠月艷今如夢卧聽長橋笛夜吹
風入松詞萬口傳翻成餘恨寄湖烟難尋舊夢花隂地
剰放新愁雪意天戰罷閒堤眠老馬宴稀荒港泊空船
此心擬欲為僧去政恐袈裟未慣穿
　　趙賔暘唐師善見和湧金城望次韻五首
猶存徑菊已無荷城上霜風匹馬過厮養前行疑叵可
徼巡側睨暗誰何感時詩客推敲苦逃俗編氓剃落多
秖為湖山豢佳麗水犀十萬競投戈
頽城磚甓墮平湖禁籞彫殘故苑蕪戚畹換班言肯用
邊庭入相事應無福威玉食欺孤主詩禮金椎黨盜儒
喪亂誰憐杜陵老嬌兒短褐倒天吳
玉斧難脩舊月輪淒涼沙鳥犯鈎陳總因燕頷多庸將
却誤蛾眉事别人一紀于今兵粗定四民莫若士猶貧
酒壚高李能同醉老眼昏花暫覺春
主人攜妓我題詩三十年如一瞬馳尚想泊船行馬處
不殊衝雪探梅時相君已抱犧牛悔京兆空餘鵩鳥悲
誰會此懐同向秀夜鄰横玉起孤吹(丙辰丁巳間魏公/明已為丞郎所謂)
(同探梅雪時也尋忤丁去/國後尹京忤賈謫死嚴陵)
臚唱曽叨殿上傳末班遥望御爐烟貂蟬公不施霖雨
蟣蝨臣能補漏天羞見稗官成野史懶攜草具問湖船
(原闕/二字)燈火元宵近無復遨頭夜市穿
　　次韻謝曹之才見贈(良史/)
崦嵫苒苒迫斜暉夢斷銘功十二旂鄰曲過從穿不借
故鄉書問寄當歸固窮敢向中途悔小隠無令始願違
萬境皆空心已死霑泥落絮肯重飛
　　寓樓小飲(并序/)
　　　十一月十二日趙賔暘仇仁近曹之才張仲實
　　　道士王子由會于方囘之寓樓以西湖客北海
　　　樽各賦五言一首賔暘子伯玉侍
六賢一道士邂逅及吾門藉甚西湖客慙無北海樽雪
堂副團練石鼎老軒轅歌杜詩竒絶誰能效許渾(賔暘/歌大)
(江東/去詞)
　　次韻仇仁近謝詩跋
羈角朋從飾帨觹成人可更戲桐圭萬鈞致力終能舉
一字爭工未易題魯頌向來晞考父雩風元自異公西
長江破浪輸君手肯學村船逆上溪
　　次韻權季玉枕上偶成
邇日屢聞親藥鼎客懐沈鬱與誰論細參素問心無病
勤剔青燈眼未昏九折政思為孝子七襄未用乞天孫
察君詩味如枯淡中有無窮古意存
　　次韻胡正卿
長途疾足詎容休政是嘶風抹電秋小復低迴從吏隠
未應拘窘嘆官囚聲名甫逐濤江起魂夢空隨沁水流
一顧即看逢伯樂直須晝繡問刀頭
　　次韻仇仁近至日
浪說春迴地底陽駞裘正怯北風涼未來事甚雲難測
已老身無日再長紫邏招魂千里雪彤庭待漏五更霜
閒人幸脫拘攣外客枕何庸早起忙
　　次韻仇仁近晴窻二首
澗毛足可繼晨羞牕暗牕明日去留古道海深磐石墜
時情風緩暖絲游天淵有間終何恨人我相違各不求
四顧茫然欲焉往一寒端為效忠謀
往時淟涊玷蕃宣處士名聞積有年甚欲同傾彭澤酒
未能略送始興錢細看好句無疵處時出名言亦自然
苦海愛河爭没溺禪窻一榻篆茶烟
　　次韻仇仁近見贈
霜削風朘緼絮輕忍能弔古上頽城窮途我輩俱相似
老態今年轉可驚差喜有兒勝伯道故知無婢效康成
紫陽溪上餘茅屋終與沙鷗不負盟
　　次韻張仲實見贈
乆縻官務費爬梳一旦投閒得自如紫綬金章巳髙閣
青鞋布襪是安車漫郎心事詩能說散聖禪流髪未除
物我重輕中了了可能秤象待蒼舒
　　至日後吳山城隍廟
磴石梯飈俯去鴻湖江左右海西東冥冥烟霧已難辨
杳杳樓臺猶未窮搖翠步蓮來陌上褰紅指笋出輿中
誰知夜靜狐狸吼粉黛還如舊六宫
　　會張仲實宅得天字
兵甲更多難桑榆迫暮年孰能容此老猶得並諸賢空
闊瞻喬木推移嘆逝川醉鄉春有路暫覺異寒天
　　喜鶴田李元暉至
江海踰千里春秋近七旬盜兼兵塞路貧與病隨身行
李奔窮嵗生芻奠故人論文豈知許但喜酒杯親(來弔/趙總)
(使孟/奎)
　　次韻仇仁近用韻見示五首
時驚驛走聽庭宣老朽於予孰使年鳴玉乆忘綪結佩
穿花空憶錦連錢愧非今代王摩詰許識能詩孟浩然
野服幅巾亦堪畫丹青何必上凌烟
眼過登伽皺面羞湖山信美為誰留開通不辦多王老
下澤唯思侣少游行役自量非得巳食貧能忍復焉求
餘生至此當知命壯事虚抛更老謀
乆已休官卧紫陽故園稍復葺荒涼雖無厦屋千間廣
尚有書檠二尺長清賞五更花過雨珍烹十月菜經霜
客遊漫惹興亡恨早覺歸心曉夜忙
治任猶近旦中觿旅次今移日至圭惡況味逢佳節序
懶情懐怯好詩題向來守黒元知白幾輩平東復鎮西
定是仇仙知此意卜隣端欲共花溪
褒衣全覺近人輕擊柝鳴鼙滿萬城士氣欲如枯草死
文聲未見蟄雷驚絳侯豈識長沙傳秦宓能非棘子成
當復夜牕抱吟膝百年長與一燈盟
　　别後寄趙賔暘併楊華父二首
虚翁眼暗魯翁聾聚散匆匆老病蹤近已有人傳我死
何期此地與君逢兩窮未必時流識一笑猶為造物容
自覺平生豪故在能揮萬字飲千鍾
貌顛神定楊明府聽聵思聰趙廣文此老足成三釣叟
相望各占一谿雲賔暘客邸偶胥㑹華父家園誰共醺
為報包山舊喬木欲來繫馬說新聞
　　次韻張仲實嵗晚
老窮勝殀達敢惜嵗時遷食玉多憂死披簑且醉眠西
湖非昔者南雪尚春前稍足陶缾粟諸公不用憐
　　送髙險崖一直翁二上人還揚州(来杭聽西/僧說)
嵗晩江湖尚此行從今一鉢老淮城聞聞見見元無法
去去來來豈有情肯復餐針效羅什獨能沽酒致淵明
風吹雲散各南北我亦歸尋釣石盟
　　次韻酬劉彦直
稷下先生舊老成十年江表聳雄名觀星南極孤槎逺
賞月西湖獨榻横筆底篇章追夢得樽前風味勝公榮
酒樓一誦驚人句四座如聞霹靂聲
　　十二月十三日三橋小雪
曉樓衾薄夢迴頻闢户寒光絶㸃塵各各一篷船未動
差差萬瓦屋如新高門定有豐醪餼下里疇能餽粲薪
隣叟踏泥共煎茗早云多有望晴人
　　次韻張仲實讀予近藁
平生窮到骨不受世人憐腸倒三江洗詩憑萬口鑴旂
常無可紀衣鉢尚堪傳今日如斯者輸君獨妙年
　　十二月十五日去年以此日歸
日月相望夕西歸昔問途焉知窮嵗迫重寓客樓孤壓
雪彌河舫膠冰噤樹烏遙憐萬山裏兒女乏寒襦
　　十六日
來往江復浙擾擾一年間有子猶相隔無官亦未閒病
嫌真藥少債凖舊書還霽雪樓前立依依憶故山
　　遇仇仁近出齋小飲次前韻五首
貧何所惡賤何羞寓物無心任去留尚有可人同臭味
足相間處與交遊銜盃痛飲真吾事挿架多書不外求
頗欲買隣今已晩石田茅屋仗誰謀
萬端(原闕/三字)難宣此腹便便六十年寧作䲭夷長貯酒可
能(原闕/三字)名錢一瓢陋巷應常事駟馬高車特偶然潦倒
(原闕/五字)猶勝苔骨卧荒烟
知君胷次藹春陽與世多炎豈有涼書室相迎黄巻積
羽人同坐白鬚長此翁乆客貧兼病今嵗竒寒雪更霜
一餉清談百憂絶故知退靜勝奔忙
　　　是日遇董靜傳道士
百斛明珠價尚輕新詩倍蓰幾連城即今自愧才將盡
如我初無語可驚涉世磨治良玉出刀圭㸃化大丹成
豈徒麗習資朋友定霸須君主夏盟
我詩市匠製錐觿君集王朝粲璧圭竒語時常欹枕詠
佳聨直欲遍窻題猥思駑駕能追驥終愧東顰敢效西
赤甲白鹽三峽路無人肯泝浣花溪(仁近謂人不/肯學李杜)
　　嵗除日陳正之劉彦質來奕
明朝六十遂平頭豈料耆年尚百憂逺憶兒孫兼婢僕
欠賷褁餌與衣裘倩人賖酒聊堪醉看客枰碁卒未休
旅(原闕/一字)鄉心記今夕北風吹雪滿寒樓
　　大雪出三橋寓樓
凍雀愁鳶噤不譁漫天浩瀚逐風斜映樓横過三千丈
接屋平鋪十萬家靜夜有窻皆貯月寒空無樹不開花
詩成欲撚冰鬚斷聊舉深杯答嵗華
　　丙戍元日二首
猶憶兒時襁褓中天南跋涉到江東間關嶺海三千里
倐忽星霜六十翁追逺無涯心事苦苟生何益暮途窮
雪消日薄寒尤力獨倚危樓數過鴻
歙山嚴瀨寄荆扉想見同時雪正飛栁動梅殘驚嵗換
兒寒女瘦望予歸百年偏許詩名在雙鬢能知世事非
社友踏泥肯相顧酒錢更欲典春衣
　　正月三日立春
曾戴金幡勝如今有幾人尚能容白髪屢得見青春定
力忘寒燠冥懐任屈伸遙知殘雪地即復化為塵
　　感舊
春暖鶯簧絶宵寒鬼燐微美人應骨朽華屋已灰飛巷
陌名空在毗隣事總非昔賢歌麥秀不必淚霑衣
　　杭正月十三夜
歌皷猶聞治世音逃喧愛寂自沈吟九衢翠䥖春(原闕/二字)
一室青燈夜獨深豈不凍雲開霽月其如老眼異童心
(原闕/二字)變幻涼州夢便覺繁華勝似今
　　杭正月十五夜用韻
隨縁徇俗豈知音戲隊遨朋舞間吟但信金鞍忘路逺
不知玉漏早更深春光月色相為賜公子佳人别有心
舊觀依稀百分一十年兵甲到如今
　　杭正月十七夜用韻
歌詞南北混鄉音猶憶仙臺萬燭吟俗侈觀優無不笑
令嚴罰飲必須深未䦨曉闕落梅曲巳動春郊芳草心
四十年前政如許白頭悽愴忽斯今
　　訪西湖鄭高士(真一/)
不為尋仙子吾能逺出湖水濵維舴艋屋角認㯶櫚漉
甕分紅酒揮毫寫白鬚思詩看素壁待與再來書
　　喜賔暘再來三橋次舊韻二首
擬撩社甕共治聾難向春泥覔鴈蹤每嘆寄書多不達
孰知行役巧相逢道衣染褐驚新製醉鼻添皻失老容
盡日攜兒往何處歸途燈暗夜鳴鐘
城頭霜樹迴春色樓下冰河動水紋聨步即堪同拾翠
分攜猶記欲書雲祝摩膚髪終須盡(兩日予左肩痛且/髪瘍祝音呪音注)
質粥書衣尚可醺彼我相㰞兩難判未知百世果誰聞
　　喜寓軒張夢符侍郎下訪
事業更篇章從來例姓張茂先同晉軌(晉平吳張/華贊之)子壽
振唐綱(張九齡/相開元)已樹旂常績仍專翰墨場雲仍今接踵
月旦早名揚神劍干將出高冠獬豸昻褰帷初鄂渚杖
斧復錢塘士類星杓仰文聲電澤滂四愁肩慷慨七命
敵鏗鏘暖酹梅邊塜春遨栁下航留題存感慨屬和笑奔
忙羸劣慙形穢含𢎞賴疾藏一離湖曲路五換嵗干陽
誦句思詩伯除官說侍郎班聨參冢宰銓部佐文昌北
壤蠙蛛割南邦翠蕩翔雪尋浮玉渡月認湧金墻不鄙
僑棲陋來同雅話長有書兼筆硯無酒但茶湯衰謝時
維邁羈窮氣尚剛斯人一青顧懐古視穹蒼
　　清湖小酌得生字
泯黙抑幽抱低迴挫高情肥遯夙果決羈旅猶牽縈華
摭有舊習冷嗜無新營醲鮮世所競褒愽日以輕小人
徇流俗君子懐友生浮壒豈不濁澄淵元自清丹楓昔
鴈落緑栁今鶯鳴蟄潛脫寒語孳乳陶舒明推排故已
順會合詎易并燠景敞重屋芳物綿脩城愧乏絲竹奏
劣奉殽蔌擎張子霏玉屑趙老宣金聲予辯亦稍縱遑
恤聽矚驚邂逅一兹醉逝之南山耕眯目眩迅轍剛心
謝塵纓彼我跬步間奚翅重溟瀛
　　次韻賔暘池字
鴻鴈逐稻粱飛飛無定時槁草火不燼層冰風巳漪觀
化悟兹理乆甘𤣥鬢絲良願息我影不復天之涯云何
事行役黽勉營所私仰睇斗牛分俯觀朝夕池王氣忽
澌盡侲子猶讙嬉酸感諒徒爾得酒竟大竒是日春霧
霽西樓晝隂遲雲落蠒楮墨雹響紋秋棋幸喜暫合聚
寧忘倐乖離舟楫集津岸焉得長縶維前謝後花發東
起西星移爛醉未失策螺螟彼何知㝠㝠失馬福昧昧
亡羊岐終當蛻闤闠秉耒依農師
　　次韻賔暘子瑱草字
平生挾壯心長劍倚晴昊豈意日􁀈歌高臺化為沼沈
蛟九淵底翔鳳千仞表永言遯遐迹未覺鬱孤抱良辰
值佳友忽若詠鳬藻大勝新亭集洪流吟浩浩初筵客
或訝酒資焉所討曰予貸諸隣趁此風日好君看萬金
室一朝不自保何如酣中隠忘憂且娛老趙翁玉雪郎
弄翰頡頏早譽兒未妨癖長松縁小草
　　次韻劉君鼎見贈二首(汝鈞/)
厭聞世態已如聾舊雨人來乆絶蹤自笑雲萍無定止
不圖針芥有竒逢侯門列鼎三牲奉田舍巾車一鹿容
試問吟懐欲何向定應羞傍馬醫鍾
真復多多窮傳記端能亹亹著詩文名場早捷千軍陣
臚陛應符五色雲亂後湖山今稍稍閒中賔主幾醺醺
衰遲亦欲陪賡唱未必當筵逮所聞
　　次韻連伯正見贈
古調於今底所尋麟膠忽嗣絶弦音驟觀布置如平易
徐認縈迴極杳深露下九皋秋鶴唳月寒三峽夜猿吟
寧為清絶更凄楚肯弄文君户外琴
　　斷河酒樓得花字落字二首
忽此四十載弱冠來京華繆乗朝士馬偶駕刺史車謗
墨滿禇笥戰血腥千鎁良喜返初服草屩牧羜豭曷乃
浪復出頭雪眼已花市人幸不識徒步趨酒家驚倒道
上客髙樓何讙譁醉卧忘解衣巷甌朝鳴茶
六客三老翁范張雅善謔逆耳兩能受傍觀殊錯愕當
其未醉時容言極温恪美俗誇英多𤣥理探敷落罰􁀙
弗少恕談鋒遂相斫儻非徳將之豈不咎狂藥紅塵𤣥
都觀玉樹臨春閣此感獨嘅予黙然引深酌(范景文/張性之)
　　次韻賔暘啼字猶字二首
醉眼看東誤作西衣緇巾醭屨拖泥身無却少心徒壯
花自重開草更萋信馬舊痕今已滅干虹老氣似宜低
樓中是日喧呼甚聞說隣兒亦止啼
往年燈火醉樊樓月落吹簫未肯休不惜黄金追勝事
肯迴青眼顧時流燕來鴻去春光在死易生難病脈浮
更問西池賞花約心雖欲往豫兮猶
　　次韻范景文鶯字早字二首
醉眼無國色醉耳無霆聲醉卧亦無夢一醉泯七情宿
醉魂死矣誰歟奠孔楹酒醒魂忽還里巷無不驚決定
一鍤埋絶勝五鼎烹詩人張公子中年捐燕鶯獨肯從
我輩共醉爭籌觥果能再一醉勿爽游金明
深衣講儒業羽衣學仙道變性欲變衣又謂田衣好三
义路口人左右惑憂抱不如從我游一醉玉山倒美豈
無蘇小富亦有王老誰能一斗間百篇挺華藻范侯詩
酒流觀國聲譽早睥睨蛉蜾豪百萬可一掃
　　二月十六日夜獨酌思歸四首
閒憶山中一片雲歸歟莫待草風薫老身豈可為形役
俗語何堪著耳聞乍醉乍醒終鬱鬱孰非孰是幾紛紛
顛寒踣餓男兒事已辦淵明自祭文
聊復埋身麯糵昬倘來倘去肯銷魂瓦猶幸有三間屋
絹可全無二丈褌壯士笑談躋將相寒儒衰老誤兒孫
社公雨作春燈暗獨盡花前酒一樽
不謝車塵覔餉偎前行後指亦危哉一貧牽絆似繩縛
百怪攻攢如箭來自倚此中惟拙直未知何故毎驚猜
是堯非桀俱塵土且可深杯更淺杯
樓前春水欲生蛙樓上無眠夜憶家官道靴鳴知有雨
故溪船去好移花耆年極荷神祇借直性難禁世俗譁
便可真歸不須夢爛烹新笋煮新茶
　　二月十七日偕賔暘市飲二首
誤著儒冠玷甲科休官重到舊沙河未妨緩步微行好
猶恐傍觀竊議多我輩相逢唯酒可桃花如許奈春何
雪兒人物今難得一曲離騷醉自歌
無官豈畏犯金科飲量真能海納河人老自於春色淡
花開最恨雨聲多向來伴侣今都盡乃後光隂復幾何
更挈殘樽趨曲巷小姬摘阮和燕歌
　　雨中飲賔暘次前韻二首
早欲升堂學四科晩年萬事已談河花時氣色晴明少
海内交遊老死多徑醉不須商可否急歸猶欲避誰何
春衣難典黄金盡尋紫陽溪理櫂歌
胷中了了詎同科混合光塵濟貫河割據市樓才斗大
懸知官酒太灰多足相娛樂唯君耳不少盤旋謂我何
勿笑詩成欠流麗予官采取可弦歌
　
　
　
　
　
　
　
　
　
　
　
　
　桐江續集巻十
欽定四庫全書
　桐江續集巻十一　　　　　元　方囘　撰
　　朱橋早行
田間夜打稻茅茨耿明燈客行過籬外吠犬似可憎放
馬囓露草小憇寒塘塍坐念今民間貪吏無與繩幸此
嵗稍稔庶足供科徵不然豈不窘況乃軍旅興往者孰
柄國未謂杞遽崩偽心感咎證水旱常頻仍兹獨有年
屢天仁良可憑緩轡忽得句數星陂水澄
　　楊村秋曉
今日定復熱月落色亦紅東方垂欲明忽被林霧濃已
有牧牛兒出没黯淡中暗行三十里兀兀視馬鬃天宇
悉已白始見真秋容宿鷺起空際鳴雀出林叢何所最
可喜稻熟嵗粗豐人世强食弱生生終不窮干戈洶海
宇幸存兹老農古來幾魏徵死為田舍翁
　　富陽田家
自從喪亂來嬾復治生事行行過田家因之動幽意早
稻青已黄晩稻亦垂穗霅霅割稻聲自與割草異是時
秋欲半蒲栁風日脆兒卧牛自行客熟犬不吠螃蟹出
籬間茅茨臨水際使吾劣有此亦足活老稚宦學四十
年進退兩不遂扶犁手尚可奈無可犁地
　　早發新城港
月暈竟無風亦復無社雨俗諺猶不驗況乃古書語客
子上桐江清曉發鳴㯭如何秋令半猶此苦劇暑爬膚
垢滿爪汗流如炊煮今年夏苦寒懸知當有許二僧昨
同舟斗酒取無所竟夕卧復起飢渴相爾汝向背迷星
辰囘環莽洲渚誰家火獨明浩歎感今古
　　過楊華父宅與二僧同舟不及訪
每喜佯狂叟窮途說共財忽辭酒仙市徑上客星臺鼔
枻攜支遁過門憶老萊恐勞雞黍具或可致新醅
　　秋大熱上七里灘(俗名漏/港灘)
吾生所未見自古恐亦無秋半不肯涼赫日炎洪爐沸
湍七里灘觸熱乗畏途坐船汗如漿況彼牽挽夫一檣
合衆力至數十輩俱踏竿氣欲絶沙立僵且枯西𤓰足
解渴割裂青瑤膚焉得大冰盤霑丐及此徒僥倖據勢
位極意求所娛願迴君子心畧念小人軀
　　大浪灘步至東館
瞬息閱一紀作郡初此來小城雖寂寞尚復具輿臺患
難偶未死覂乏良可咍夜泊大浪灘沽酒登崔嵬隨我
别無物但有雙破鞋破鞋足徒步何必車中栖質明日
尚涼行行髙峯西秋暑草不露脚脛黏灰埃破屋一小
憇老嫗若見哀萬事豈可測熙怡付齊諧
　　八月十五日二十日兩至南山飲瀟灑亭
悠悠桐江水寓廬十二年重來六日内兩日登南山南
山有何好髙閣西北偏隔江三千家一抺烟靄間閣檻
一巨松挺出衆木前野性所酷愛老藤相糾纒亦如我
與僧相對談幽禪稍遂物外性屢寫酣中篇故侯復齊
民鬒髪成華顛念當捨此去焉得長周旋
　　西齋不寐三首(八月二十二/日夜五更)
夜卧户不閉夫豈無窺覦偷兒定知我空室一物無向
來窮太守解官五載餘小兒近挈累故鄉已寧居棄屋
竢買(原闕/一字)竣事將届途囊中米幾斗案上數帙書弊衣
及破褐載之不盈車飢寒乆安命不寐何所謨欹枕背
暗燈自笑如鰥魚早知事乃爾曷不傾我壺
午醉稍就寢甜夢何翩翩晚醒潄茗飲終夕斯無眠初
數一二鼓乃至三四遷草根沸蟋蟀䲭鴞號樹顛衆靜
汝獨否誰實使之然聚螢車生憤飯牛寗子歎吾衰百
念灰曷為不遑安天宇未肯白秋氣令人酸孰是無憂
者(原闕/一字)然衾帷間鬼神知此心起盥書短篇
寒近衣猶單暑退扇已擲生世成何事卧念夜歎息四
壁候蟲鳴不啻千且百其鳴果何謂霜(原闕/一字)還復蟄大
塊(原闕/二字)民生死互促迫嗷嗷食土毛滅去竟無迹髧髦
昔何(原闕/二字)今㫚六十於道粗有聞屢空未為厄意長嵗
年短慮闊世俗窄欲為熟睡謀可無伯倫徳
　　與起來芳三上人遊北山寺
癖性愛古寺鬱鬱烏龍山癖性愛古樹萬松擁禪關偶
與二三僧共此一日閒索茗古寺裏繫馬古樹間樹古
生涼飈寺古殊塵寰古貌各清怪古心俱恬􁃊忽有古
笛聲牧兒度前灣古人謂不足古風斯已還
　　戲簡楊華父
落筆知學力開口見心事吾嘗持此說以閱天下士楊
侯老病軀斗膽傲一世王公敢唾罵聖賢自位置貧至
典深衣猶抱禹稷志立論無今人作詩有古意半夜起
醉歌達旦不肯寐佯狂未為非賈禍亦可畏築屋五百
間誓言恢講肄何如覔皁角浣濯暑服膩
　　南山寺瀟洒閣呈川無竭二首
獨騎瘦馬破枯苔要與高僧共茗杯山閣雲晴天(原闕/三字)
帆潮𦂳日邊來藤隂樹影東西缺野色秋光左(原闕/四字)中
間無障礙豁然宇宙一靈臺
每從水際上山巔厯磴攀梯欲到天北岱南嵩前後閣
東吳西楚去來船詩牌字没先朝蘚梵磬聲飄下界烟
(原闕/二字)登臨定分首不知重㑹是何年
　　同川無竭觀旃檀林東窻見婺州港定此為句
心欺勁竹傲長松鐵面霜嚴舌有鋒遥指水光來婺(原/闕)
(二/字)聽鄉語半吳儂貼詩滿壁誇佳句答話當機破(原闕/四字)
歸來大風雨定知一鉢巳降龍
　　題魏公輔詩巻(天佑/)
年少學詩歌悲歡忌太過未能全勁瘦已覺近平和嫩
蘖隨時摘微瑕極力磨成名待三十存藁不須多
　　題徐子愚道悅堂二首(師顔繼母年七十三分教/信州歸作是堂予為作記)
往年辭膝下侯頖領儒冠逺憶門閭望遄歸澗谷盤即
今惟教子不肯更求官何限公台貴親顔未必歡
高門可旌表瀟洒郡城西沼有王祥鯉塒無郭泰雞寒
衣催婦織竒字課兒題堂上慈顔近家人語亦低
　　重至秀山售屋將歸十首
無復黄金帶空餘白雪鬚滿城驚再至一馬與同癯意
廣輕餘子時難老腐儒故園猶可灌終不歎窮途
秀山山下榻欹枕肯重來醉任門無掩貧知盜(原闕/四字)終
夜聽老樹幾年培歸槖殘書少舟輕亦快哉
髙下花千樹東西屋百間一毫非昜得雙手竟空還勇
銳傷輕脫愚冥昧險艱全城保生齒終覺愧衰顔
全家先去盡父老莫依依故是猶相愛其如自合歸亂
山囘醉眼急雨迫寒衣不用空惆悵初來計已非
賃舟歸亦易猶欠賃舟錢殘闕書難售空寛宅盡捐俊
(原闕/一字)吾所慣幼稚自堪憐生世都能幾嚴州十二年
本謂馳亨軔焉知蹈駭機七年當郡寄一物不家歸池
(原闕/一字)魚猶聚庭看竹未稀後人低價得應免苦相譏
百戰黄塵裏偷閒我亦能隔墻呼酒友過渡訪詩僧謾
說銅分虎寧防玉㸃蠅千金牘背事空復憤填膺
雖曽為太守過似布衣貧未足肩前輩猶應勝近人苦
吟常不寐得句忽如神玉食轘東市何如保幅巾
離亂斯人致艱危我輩當渾淪俄破碎桀黠盡飛揚吐
舌何能已捫心肯自量忍窮非左計天象看弧狼
田園亡失後兒女長成時救急終無策紓憂漫有詩數
年為去計今日是歸期把酒東籬處黄花賸幾枝
　　秋夜聽雨
騷騷從何來髙樹暗淅瀝颯颯未云已虚簷微㸃滴(原/闕)
(二/字)忽遽作稍踈仍驟密寒飈尋侑之浩洶陣馬隻(原闕/四字)
翻濺瀉類朴擊決渠落深沼鞺鞳激水石衾薄四體(原/闕)
(二/字)滅百慮寂閉目觀我身未覺白勝黑已而悄然靜鳴
聲惟蟋蟀質明靸破鞋滿砌落葉濕
　　八月晦甲子雨至九月二日懐同來二僧及兩子
　　　(明孫/生日)
今年夏潦甚秋暑亦云劇幽霜届授衣垢汗著單浴園
渴困力灌井竭疲逺汲甲子似宜晴一雨竟三日(原闕/四字)
僧溪漲渡欲隔頗復念幼子餅蔬誰與摘此地非我家
暫到猶是客歸舟可上灘深湍没巨石貲費殊未辦褐
粟闕補糴空庭無來人爬痒看簷滴
　　九月三日晩登秀亭分韻得七字
登髙佳辰近暗數屈指七古郡擁亂山危亭低落日未
堪摘嘉菊亦且醉新􁉷矢詩記同遊是嵗實丙戌
　　分韻實得閒字再賦
一城最高處晩色引躋攀莽莽斗牛野重重吳越山秋
將佳句畫人共老僧閒聚首非容易何妨酩酊還
　　九月五日所乗小驄不起
瘦骨如山老病驄圉邕治藥竟無功豈徒倜儻權竒惜
曽與艱難險阻同萬里風沙來往外十年賔旅送迎中
(原闕/二字)一失真難得寧少人間女頰紅
　　再賦惜小驄二首
駿駛元竒崛馴良蔑等倫窮途曽盡力徒步始傷神未
易營阿堵何由肖乞銀佛書端可信當復轉人身(元和/郡國)
(志乞銀城北/語驄馬也)
駿骨直千金難求起死針雖云為馬(原闕/一字)却似有人心
氊帳長城逺旗亭委巷深老身全賴此完璧到如今
　　九日南山寺
佳節攜壺意全如杜牧之百年誰不死九日可(原闕/四字)差
能飲平生政坐癡胸中不酩酊未許野人知
　　九日歸自南山
山寒小雨晴落葉獻秋聲酒可諸僧共詩須此老評鈎
簾脩竹淨闢户逺江横相送依依意丹青畫不成(四僧/送至)
(石/橋)
　　寒士吟
小貪咂蚊蠅大貪噬豺狼此類殊不少毒虐紛披猖獨
彼寒士者自身無衣裳唧唧如蟋蟀與人憂雪霜平生
謹繩墨絲銖較詞章寒士苟無命低垂困名場風塵一
以起盜賊腰金章寒士但忍餓顔色無晶光豹胎紫駞
峯不到寒士腸斧碪斫將相寒士亦不忙
　　十一夜無寐懐九日南山之遊
代步僅一馬奄忽乏敝帷扶輿陟南山幸有淵明兒樹
隂玩苔蘚稍讀古板碑江湖豈無人不如僧能詩(原闕/四字)
杪竊慮髙必危穏坐勿競險羲農端在兹歡伯偶就招
引滿奚容辭未飲覺秋寒既飲忘百為何以得渡江醉
中初不知至今酒醒夜絶歎斯遊竒
　　西齋秋感二十首(并序/)
　　　前輩有秋懐有感興予將歸紫陽留秀山寓居
　　　之西偏九月欲望合秋與感吟(闕/)
少年妄有意與世扶危顛神遊渺八極詎嘗(原闕/五字)覆天
地鼎沸同熬煎勺水空自揚偶兹微命完貪夫遂(原闕/一字)
欲得所恬以安君子抱古見十事十不然觀人眼難開
不如返自觀此心既巳了口亦何必言
尼父歎逝川匪惜嵗月流斯道未嘗絶是身當自脩蒼
姬尚可為遽已云繼周代謝理必爾天命夫何尤騷人
痛楚亡哀怨悲凛秋汝能䕶青陽終不黄落不至人盡
其心分外非吾憂所以牛山淚徒為晏子羞
寂靜無所為宴坐觀我天此心儼不動豈即非聖賢孰
謂軻也死斯文遂無傳鳳麟有觜角煎膠寄遺編歛之
入方寸可續千古絃世人不識察自眩良獨難仲舒聊
下帷子雲姑草𤣥與世留醫方良醫其舍旃
血氣少未定所見恨淺局百鍊至老成精力已不足(原/闕)
(二/字)著法言紀事纂實録向來竊有志遲迴未欲速(原闕/四字)
盡斷簡浩難續意長嵗月短雪髪忽已秃徳功兩莫攀
其次當自勗山中假餘年不逺尚可復
蛇䑕必夜出䲭鴞以暗鳴有時亦不然白晝或縱横風
俗昔忠厚文物當承平一夫負微慝不逃清議評古道
(原闕/二字)喪時危驚亂兵姦黠逞所為氣驕貨寳盈一有指
與譏禍患可立生儒士菜色面仰天但吞聲
老態夜乃見終無甜夢期西齋卧空壁適值殘(原闕/四字)寒
雨來此聲世誰知四更逺鷄鳴披衣起題詩舌根涎唾
盡汲泉潄空頤聊寫鬱結心稍寄幽婉辭量近何所苦
騖逺將焉思一夕漏鼓五不寐常四之
孤燈閱近史傷哉宣靖中起兵破中原不在鴨緑東乃
在江之南臨川一老翁文髙學本僻行急名驟穹性命
了未諳物務藐弗通聚斂改法度開邊興兵戎祐符不
坐黨粘斡焉來攻朽骨諒巳盡遺禍猶無窮(治平丁未/靖康丁未)
(淳熙丁未淳祐/丁未人四十年)
明年七袠開頭白焉用悲佚樂或早死老窮君勿嗤幼
小入學堂憶我十嵗時堂宇化為灰無復同學兒二十
上京華生齒何熙熙千萬骨巳朽世換朝市移夜枕念
此事百感心自知颯颯落葉墮浩浩寒風吹
我家清溪上門臨紫陽山有一不死人垂雲遨其間(原/闕)
(二/字)所著書隻字不可删上言造化樞下述性命關(原闕/四字)
病再讀開心顔讀之三十年騎鵠超塵寰蒼生苦無福
朽竹秋苔斑浪求西王母八駿空迴環
聴雨勝觀雨觀雨須高樓細雨或終日高樓令人愁不
如空齋夜聴雨詩思幽雨作樹聲洶萬葉鳴颼飀雨止
簷聲絶忽續一滴秋此時佳句來自得不待求暮年識
此味(原闕/一字)廬真宜休何如大醉眠紅日生床頭
鐘動市聲絶夜禁嚴鞭笞獨許浮屠氏鐃唄恣(原闕/四字)有
病死信巫不信醫既死又信佛佛事殊不貲兒女數歡
戲頓失哭泣悲一家不若是里巷訕笑之高堂十七篇
豈不存喪儀世事無一古儒業偏獨衰
靈連永嘉日𤣥暉宣城時池草既清唱窻岫亦妍辭郡
勝山水媚心賞良足怡廟廊有顔沈味合深巳知桐瀨
較二(原闕/一字)川嶺信復竒拙陋方二謝豈不粗能詩兵革
值遷變衣冠逢亂離巳矣莫我識悵焉歸棹遲(池塘生/春草窻)
(中列逺岫二謝兩郡絶唱時/有顔延年沈休丈在廟堂)
木落雨淅瀝燈昏䑕窺覦早卧定不寐魯經略巻舒共
姬一婦人𦵏與嫁之初四十三年間九見褒筆書傳母
夜闕一甘就焚如枯表此以愧彼有軀不如無西子沼
人國改事遨五湖嗟嗟東昏侯猶不失玉奴(是夕讀公/羊傳得闕)
如仁故宜褒小器自當貶聖言存至公功罪豈相(原闕/三字)
微此人孰禦匪茹玁歸坫備大夫亦已越繩檢末季饒
檮餮妄自作崖广聘室至無筭食玉不云忝絲毫靡建
立日夜煽虐熖攫啖知飽足曽不如猿嗛
里選出井田賢能貢王都亦有起農畔在官為胥徒河
汾著中說明明析二途鞭筭尚察此廢吏寧用儒顧義
不顧利可與論唐虞識字不識理止合供走趨一日抱
公牘千金肥爾軀槁項泥六籍嵗晏寒無襦
欲雨雨不墮謂晴晴無期秋隂白日暗黯淡寒雲垂華
盛不長保百卉忽已衰蕭颯枯草中嘉菊遺妍姿淵明
但熟醉不作騷人悲悲更盛於騷俗士焉得知感極每
欲死唯酒能寛之幸有杯中物勿惜時一持
齊梁陳隋詩真可以不作至如晉宋間淵明可無學盲
統集文選似以刖報璞後生今寒蟬焉識獨唳鶴緬懐
東籬間用意極𤣥邈筆勢所到處足與二雅角心期重
華並襟度大庭朴瓶空無酒斟肯受寄奴託
寒士足竒士貴人多俗人俗人尚自可盜賊乗風塵子
美客長安悲歌驚鬼神柄國者誰子曲江近前嗔逆臣
自此起强藩由是振乃至餓𨽻輩貂冕垂長紳狼狽老
拾遺拾橡逃隴岷我每讀其詩吞淚聲酸辛
吾所學詩伯近世惟二陳稍換後山骨復寫簡(原闕/四字)足
活法亦復窺天珍妙年張文潛晩節吕居仁書名始畫
屋但疎勿與親雍容曳紳裾彼為何等人去去白雲外
保此詩酒身我死或不死汝死為埃塵
江上楓已丹林中橘猶緑天寒百骸痛抱膝玩幽獨生
世六十年鮮榮足憂辱賦歸棄空廬惜此數竿竹兒孫
共十輩何計給饘粥萬事不如人唯詩尚可讀秋感二
十篇夜斷朝復續開樽寘前庭一杯歌一曲
　　喜賔暘歸
魯翁秀山歸虚翁錢塘留虚翁秀山來魯翁錢塘遊中
秋前三日西東各登舟及至中秋夕兩翁空相求是夕
亦無月欲飲無朋儔重九謂胥會獨醉南山秋風雨更
旬餘掩關空室幽忽聞落葉響野屨穿林陬驚視乃魯
翁虚翁失百憂急呼一斗酒菓茹與兒謀俗態定難詰
時事勿浪籌黙酌無一語世人知此不
　　送起上人(嘗徒步遊五臺至松漠同予至嚴瀨/留南山兩月還徑山福唐人孫氏)
五臺秋雪外一鉢幾年歸名刹今無數真僧似此稀萬
山供破屩九月耐單絺定憶穿南麓同聽落葉飛
　　送來上人(台州人汪氏/律行甚精)
同公遊兩月語少道懐深自了為僧事終無住院心(原/闕)
(二/字)攀老樹蘚石上危岑蕭閣題詩處何時肯重尋
　　次韻賔暘齋中獨坐五首
舞燕歌鶯子所無不無燈照短檠書酒來形影相酬酢
詩就烟霞共巻舒八極渺茫供傲睨一襟空洞極恢疎
世間底是英雄物未許曹瞞笑本初
詩來似訴屈原醒阿堵於公頗不庭白水真人從斷絶
丹元童子尚神靈秋眠簟未捐桃竹晚食韲應勝韭萍
肯美張蒼肥若瓠從來吟影只伶俜
蟻潰金隄薄俗頽聖門誰與嗣雲來良難託諷追風雅
只可微辭紀定哀有志向能穿虎石無疑今始悟蛇杯
掀天氣燄吾嘗見轉首空成一聚埃
誰歟載筆掌絲綸霧雨何傷隠豹文絶望都俞參稷契
劣能損益記周殷蠧殘書册猶堪覷草没堦除儘不耘
鄭老襟期少陵解從渠衮衮更紛紛
慣忍飢窮即聖賢松心玉質未貞堅苦無知己庸何憾
斷不逢人便乞憐龜鶴筭高終老死星辰位定有推遷
味公獨坐詩中意可惜侵尋絳縣年
　　十月三日秀亭二首
天憐遲莫與清閒閒上高山看逺山世味已如元酒淡
名場肯復左輪殷千爭萬競塵埃裏古恨今愁莽蒼間
(原闕/二字)誰來問詩叟應輸老樹識蒼顔
亂峯古壘一荒臺自笑衰翁去復來石怪更宜添薜荔
樹枯猶許寄莓苔四天無壁供詩眼萬古皆空付酒杯
惆悵逺慙羊叔子秋隂欲暮角聲哀
　　不寐
眇忽微茫一入思穿天匝地遍垓維殘秋夜靜山深處
孤客燈昏酒醒時自寳此身方有壽不窮我輩更無詩
少陵同谷七歌在每一歌之淚欲垂
　　十月六日小酌以自寳此身方有壽分韻得身字
一從鼙鼓沸烟塵十士相逢八九貧夢境誰能為達者
醉鄉猶幸屬閒人剰留佳句傳來世謹護風寒養病身
歸去吾家有何物豈無江水濯緇巾
　　次韻謝河内張明府(徳徽/)來訪
此老良高誼能來問故侯人清嚴瀨水家住沁園州兀
坐元無事閒談幸少留重逢定何日歸夢在𤓰疇
　　别秀亭五首
秀亭亭上果何似兩水萬山圖畫開霜入川原疎草木
烟銷城市出樓臺半空鷺㸃客愁破何許笛吹詩句來
異日夢魂應厯厯醉僧同此藉莓苔
七載專城閒五載賴逢此地足娛賔高憑逺眺最佳(原/闕)
(二/字)飲能吟凡幾人晩輩漸催前輩老來時豈料去時貧
是身朽腐心無愧他日誰能踵後塵
醉翁亭記四時樂我樂謂何寧不慙滿地落花供妓席
隔江殘雪認僧菴邦人解學推敲勢野叟時同爾汝談
盜賊猖狂兵革沸誰憐此老苦中甘
市人指㸃應怪訝拄杖倚空何所為戍角征鼙曽洶洶
樵歌牧笛尚熙熙風流剰有登臨興搖落寧無代謝悲
(原闕/二字)翁詩吾解賦昇平不似放翁時
作郡說貧人肯信屋今售矣亦無田囊中詩藁三千首
案上書燈十二年馬死尚難求别馬船歸不過駕空船
秀亭手種花如錦迴首春風一惘然(予徃來嚴陵十二/年得詩三千餘篇)
　　乳虎行
伏雞䕶窠能搏貍人物一理誰無兒南山斑寅産三稚
野人採樵遙見之蕭蕭落日黄茅塢睥睨田家窺水牯
􁀙歸穴中哺爾雛豈不此心慈父母射石没羽李將軍
兩老於莵如有聞倀鬼夜報旦出獵遁逃逺入千重雲
縱火鳴鼙括原隰生擒二彪逸其一食肉寢皮勿遺患
壯士揮戈血鮮滴滴血滿地遺腥臊頑嚚昬暮來咆哮
䑛沙齧土擦樹木如哭如泣空哀號君不見楚靈投車
痛子死爾殺人子亦多矣又不見禄山反噬逆天理逆
雛先斮長安市渠魁未縳嫗與翁兇酋肆虐焉可容安
得馮攘卞刺掃此輩假威之狐羣亦空
　　夜思
讀書不見理作詩欲求名定非百世士苟且誑此生蹇
予脫萬死老氣空崢嶸莫年識見進深夜精神清一燈
何可暗䑕輩將肆行不惜三披衣續膏挑復明
　　鄰飲
鄰壁偶過從舉杯相爾汝初筵供園蔬鹹韭最為美稍
(原闕/一字)始進果乾栗頗便齒數十至無筭醒已五鼓矣問
言案酒何唯獨螃蟹爾萬事不稱意此乃差可喜
　　餘生
餘生如涸魚斗水足可活父子自相濡不望江湖闊使
吾道當亨時平巳身達運往年嵗莫滋厭耳根聒與其
强磬折孰若謹囊括心憐童穉飢此事亦已末
　　少戇
少戇不識事誤以仕為生三已至四五貲用都不營兒
累僅十輩捐田無可耕傍觀不勝憂餒死諒亦輕肉食
或色墨夢寐心膽驚𤓰田良寂寞當無走狗烹
　　夫容
粲粲夫容花昨日猶鮮妍顦顇忽乃爾霜實使之然南
山有松柏初未見貞堅弱草一已萎獨立衆木前世不
逮王覇天猶生聖賢君諒達兹理何用常憂煎
　　稚虎
檻車二稚虎舁者過牆外犬何自知之怖慄竄牆内萬
物各有氣遙感不待對玉寳潛地底九霄露光怪一夫
全其神山靈百妖退矧乃重華時濟濟䕫龍會
　　寒燠
仲秋帆(去/聲)清湍單衣滴垢汗曽不兩朔望擁綿熾爐炭
萬古正如此寒燠頃刻換愁人苦夜長志士惜日晏何
似酩酊翁懵不辨昬旦百年會有盡一朝非所患
　　十月十九日小酌分韻得里字
奠國荷隆棟扶世納夷軌勲庸書盟府名氏垂信史畫
餅既無成墜甑亦云已幽哦陶倦情間讀探𤣥理嗜古
植雅正憤俗馘淫靡尚堪輩前哲未屑睨餘子寒門車
馬絶良月風日美旁近東西鄰邂逅二三士無錢焉能
神有酒猶粗㫖炙臠割肥羊鱠材斫長鯉隨分匪强致
乗興肯中止鈎深出該洽砭疾伐鄙俚縮頸罰令苛撫
掌戲語綺豪歌眇羣兒大笑驚數里一翁醉而踣兩生
掖不起心廣窮亦樂氣衰老且死生生天壤間知命者
罕爾予將歸萬山後日當憶此(賔暘甚/醉而仆)
　　讀宣樞南山朱公(禩孫/)遺集二首(呈朱/用和)
疽根蟠閫内命也可由人蜀雪猶堅壁江風巳震鄰功
名拘氣數文字見精神仰藥臨危日何曽愛此身(公為/京湖)
(四川宣撫使陽羅之失/乃中流蜀猶至庚辰也)
廿年前一見池口卸帆亭老子髯初雪門生鬢未星漢
衰諸葛死楚恨屈原醒惻愴觀遺集猶欣有寧馨
　　同年常簿吳次翁(雄飛/)子萬之(必大/)萬之子直卿
　　(端孫/)將為分水學官喜而賦之
一㸃書燈傳不絶王侯卿相復何加追惟大父同科第
喜見聞孫紹世家奧賾蚤能探理窟芳妍孰敢競詞華
勿言小邑青衿少要使人人讀五車
　　夏自然(希賢/)惠五言古體乆之以律體和謝
古五言詩今罕見把看愈乆愈精神何能筆下有斯作
似覺眼中無此人政用整嚴藏細潤元從冷淡出清新
着鞭更與追陶謝莫向齊梁踵後塵
　　贈徐可大(洪父/)近旌表門閭
畬粟鋤山稻田少嵗常平價發倉儲鼎來官職諸公有
特表門閭近世無甚至不乗果下馬自應早獲掌中珠
端能賑施終如始定見階除曳紫朱
　　十一月旦泊大浪灘下甚雨醉卧次日乃知
夜雨徹五更江水長三尺醉卧了不知開篷灑餘瀝蕭
瑟復未已北風阻行色篙師請祭神索我留半日牲酒
豈敢靳望山頭屢側俯船勢欲壓檣頂立峭壁何物野
人家奄有此竒石長安車馬塵兒生初未識雞犬巉巖
間亦各適其適休官窮太守乆混漁樵席顧影歎鬚鬢
向來無此白一瞬十二年夢過竟無迹
　　初二日甲子雨阻風自次韻
居民汲江水上下幾千尺麴糵化為酒不肯賖一滴高
林墮黄葉草樹黯無色詎意阻風人於此費永日篷低
首難擡薪重舟頗側醉鄉失樂土愁城遇堅壁呻吟得新
句欲往題蘚石岸滑不可登縱寫復誰識故廬百灘西
何事乃東適兀坐但黙然順走閱健席豪舉與時會洶
湧浪頭白及夫氣勢盡泡滅豈有迹
　　初三日水長二丈早行
夜聞舟人呼江水溢二丈岸薪隨波流救者何擾攘亥
子十月交地氣不當上十日柱礎汗蠅蚊鬨帷幌此時
肯為雪豈不兆豐穰積熱化滂沱傾空瀉盆盎前夕適
醉卧不省船背響濤聲撼醒枕於兹發孤想炎方節候
乖病叟體膚痒遑遑欲何之曷日中園仰星斗猶粲然
曉征發雙漿起視所泊處餘燈煜莽蒼
　　新晴過張村舊巡檢寨
干戈踰一紀幾度此江邊近覺全無盜仍欣粗有年炊
烟生古屋晴日照新船猶憶紛紜際偷生盡可憐
　　過釣臺
真人飛白水屏跡獨蒿萊漢祀無宗廟嚴家有釣臺髙
風真可仰逝水自堪哀擾擾俱澌盡千帆日往來
　　夜發長山豅
水面浮暗山沙頭耿微火好竒引吭窺畏寒縮頸坐首
取帛為袱體用衾自裹篙師喜風定半夜起勁柁平生
江海耳最與櫓聲可詩從是中來孰謂此計左起視何
茫茫未覺萬有夥浩然天地間身世寄一舸恭惟百鍊
心用世亦云頗早乖晩彌誤遲莫困旅瑣饕婪忌潔清
軟媚惡剛(原闕/一字)殘生信已矣古來豈獨我
　　夜下富陽不寐二首
夜寒吟至曉獨立思冥冥浪聒風兼水光搖火似星微
勞何足歎大患累曾經更念行船者筋骸不暫停
櫓聲戛鵝鸛風𦂳已為霜少假愁人寐焉知旅夜長天
寒星燁煜江闊樹微茫底用胥濤急吳亡越不亡
　
　
　
　
　
　
　
　
　
　
　
　
　
　
　桐江續集巻十一
欽定四庫全書
　桐江續集巻十二　　　　　元　方囘　撰
　　丙戌十一月二十八日南至寓杭
卧厭鄰人聒晨興亦喜晴心知雲氣好眼眩日華明吾
事元無節南方暫偃兵新粧小兒女誰識舊承平
　　至後
三厯推周正今當七袠開不應嫌老迫更用著愁催酒
竭傾渾滓爐殘戀煖灰故園歸去好移樹及春栽
　　寓杭乆無詩長至後偶賦懐歸五首呈仁近仲實
嚴灘合問紫陽津誤簉西湖寂寞濵老子通身唯是骨
梅梢作意為誰春飽更世故全如夢慣忍霜寒最益人
莫笑龍鍾開七袠含珠何限已成塵
天應知我厭驅馳故遣虺隤掩敝帷(舊馬僅存其一/今秋亦失之)一
紀窮愁嚴瀨夢三年長至武林詩山深無事尚堪隠嵗
暮不歸何所為此世與身總非昔可能杯酒答深悲
同雲欲雪暮天隂濁酒樓頭手自斟漫仕偶嘗叨五馬
倦遊何止喪千金盡捐寓宅償逋負僅保殘書伴嘯吟
從此日長夜應短未妨㣲耐曉寒侵
荒城夜悄不聞更小閤藏燈暗復明酒巳半消詩未就
雪應欲下雨㣲鳴漫欣短晷迴長至轉覺前脩愧後生
歸與兒曹煑春薺故應有味勝黿羮
酒朋詩友遍人寰大半彫零喪亂間野曝尚分黄道日
春耕欲老紫陽山少年多病豈知壽晩節忍窮才得閒
身隠亂雲萬重外誰能書札問柴關
　　飲歸
㶑灔紅深百盞澆醉歸不覺路迢迢臨分情味慇懃甚
暗遣人扶過畫橋
　　雪後樓望
健走看肥馬飢號念凍烏聊須闢窻户何敢犯泥塗枯
木癡如死遙山淡欲無寒天古城外誰共醉澄湖(丙辰/靜齋)
(魏公克愚明已為司農寺丞雪中攜小姝醇/酎泛湖今忽三十一年魏公物故十八年矣)
　　送師好古歸青社
姓字喧吟社吟鬚亦未生更能十年讀詎止一時名政
爾推英俊終然要老成聞韶問遺俗肯學飯牛聲
　　雪霽冐寒
苦寒猶彊忍空闊倚樓前春欲囘江國人皆喜雪天病
須攻此老窮已極今年乗興吾何往西歸問釣船
　　武林書事九首
明年老子六十一最憶隻身三十時豈料衰遲脫離亂
三孫三女四男兒
竹林七賢六有子何獨無聞劉伯倫夢想先師授書處
城東風雨卧荒墳(林下惟劉伶子無聞先叔父八府君/瑑字元圭囘師也立後而絶𦵏歙邑)
(東/)
金石典古呂伯可風霜清聳方巨山尚見八音合韶樂
早能九鼎象神姦(吾州左史竹坡呂公午文有朱晦菴/風吏部秋崖方公岳早斥荆州牧者)
(二老先生皆/謂囘可教)
公田坐謫魏京兆一往不招江上魂天道無知善人啞
全家死盜五孫存(府卿京尹/魏公克愚)
狐狸夜號歌舞地荆棘非復向朱門有人政自不可測
一斛㯽榔五百禈
嵗在戊午正月五代宰臣供萬壽詩鳳凰山下芙蓉閣
龍礎無蹤世不知(寳祐丁巳冬代丞相訥齋程公元/鳳為明年天基節詩十首稱㫖)
論斤買虀遺俗在街頭商賈問童兒不知此菜從何采
指似深宫故殿基
蘭闍蘭闍一彈指髙鼻人人俱喜歡北客近知郎罷語
南人許拜乞銀官(乞銀驄馬出/元和郡國志)
我有敝廬在何許南紫陽山北黄山烟耕雨釣付兒輩
一榻髙枕松聲間
　　次韻仁近見和懐歸五首
諸公合沓據天津往事㣲茫問漢濵老病腐儒無可意
雪霜死草有重春散花不復來天女中酒焉能致聖人
誰且生塵賦羅襪吾家已恐甑生塵
輪蹄追想禁街馳尚有君平賣卜帷遁世乆忘三接卦
懐人空賦八哀詩歛華就實嗟何及悟往知來尚可為
歸去井梧應好在白頭江令自堪悲
日短晴窻頃刻隂乾坤萬慮入孤斟故交剰見車逢笠
初學誰羞屋畫金菱鏡豈堪朝幌覷茗爐聊伴夜瓶吟
生平不倚心如鐵似覺難禁世故侵
萬險千艱厯厯更是非他日仗誰明著書何用心徒苦
欹枕無眠耳自鳴刼火不虞逃厄運浮漚亦復任殘生
說與稗官應末減堂厨初未識魚羮(簡齋謂此/書生便宜)
端能何地脫塵寰萬壑松風夢寐間無限三槐仍九棘
孰知東國與西山聲名赫奕終非福滋味悠長莫若閒
馬足車輪不到處陶門惟有晝常關
　　送程侍御(文海/)二首
乗傳來江表觀風遍斗南年豐仍物貴民瘠為官貪浩
浩良難測元元恐弗堪二星奏天陛勿謂此常談
大門賢叔父共載曲江春談笑今如夢東南有此人竹
林猶小阮蓮社已遺民老死看公等烟霄要路津
　　贈鮮于伯幾(樞/)
聞名今子駿所至見公詩數步元非逺相看豈可遲吟
鞍霜跌後談麈日閒時此客差同味蕭齋許一窺
　　送趙子昻(孟頫/)
文賦早知名君今陸士衡真能辨龍鮓未可忘蓴羮剰
喜脩途闢深防俗目驚時聞黄耳信緩步取公卿
　　送劉元鼎(鉉/)
髙密非逢世才堪學掾為稍容請禄米聊復隠書帷要
路終多險清官未覺卑蓴絲春正美早寄鑑湖詩(請平/聲)
　　次韻仁近訝約予不至
風塵矯䖍稱寡孤疲甿暴骨紛痕瘏驟得如願宫亭湖
鬼妾色悲充爾娛老夫旅庖慳薪蔬爨僕揶揄朝連晡
疇昔過君觀異書誶語謂為飢所驅前二千石出無驢
徒步亦無傍人扶忽往倐還元不拘休官解縛身自如
有酒可再折簡呼索詩即恐技如鼯歸與歸與巾柴車
不用祖席歌驪駒青山白雲落吾手春天夢斷章臺栁
　　丙戌除夕次韻仁近二首
嵗窮猶此客不早見幾㣲豈易賖鄰醖何慙典故衣餘
寒當有幾小忍未為非野燒迴青潤春山飽蕨薇
盆梅開欲盡翠榦已苔深物極容春蟄人窮自陸沈鍾
知浮世事燈識老儒心冶陌饒芳草衰遲肯重尋
　　除夕再用韻答仁近二首
多公二十嵗筋力早衰㣲棄物猶殘厯童心更美衣春
光終古在人事逐時非但願干戈息無庸詠戍薇
多公二十嵗此夕感尤深頗覺北風轉不堪西日沈醉
喧鄰巷語愁動故鄉心七袠從今始菟裘可緩尋
　　丁亥元日二首
　　　丙戌元日亦寓杭有栁動梅殘驚嵗換兒寒女
　　　瘦望予歸之句春如越秋如睦今猶未能歸有
　　　感賦此
元日如常日閒人更老人後杯真壽酒便服勝朝紳何
物稱三品今朝過六旬候門怜稚子莫放杏梢春
孰不聞鐘起吾猶擁褐眠家人分兩地客邸跨三年果
蓏思攜幼粢盛憶祀先故山歸去好當及掛燈前
　　初三日甲子雨次日雪上元方立春
我比絳老今何如甲子三百六十餘雨多晴少幾水旱
往往咎證符占書新正三日甲子雨殘臈未春何所主
通理三白妄自寛明旦寒簷雪寸許耳順已過從心前
平生目擊真可憐兵戈屠斫骨骸拄疾疫𦵏埋墟墓連
偶容脫遺鬼録内貧無人知窘無對至此豈可逢歉嵗
夜枕夢驚心欲碎雖然慎勿尤天公邇年米價元不穹
汝自不肯學貪吏攢眉聳肩甘詩窮
　　哭周子弌二首(緒入燕死/邳徐間)
欲極雲霄闊焉辭道路長早知當飯含寧肯尚齎裝瘦
馬嘶荒廏殘書閣故房絶憐聞訃日妻子哭空堂
渡淮才幾日道死近徐州藥有何人進棺於底所求本
期紆紫綬豈料殯黄樓窮者窮如此紛紛燕頷侯
　　或獻髭藥却之
行路乾坤半流年六十强不營埋骨穴更用染髭方政
使飛昇可猶難服食良養生或攻外曽否鑒嵇康
　　正月初四後十餘日病嗽不能出雜書十首
僦居背古城樓西聳喬木兩年見黄落雪盡欲再緑往
時春鵲雛理巢乳哺續不歸視吾兒於此捧飢腹窮山
況味等差勝客影獨
獻嵗亦未春驟煖似炮烙衣汗欲索扇一變雪霰作頭
岑萬鈞重喉棘痰屢殻旬日不能出如虎坐受縛脫或
死客中何異紇干雀
西鄰幾老革六博喝雉盧倚樓俯長道飲豪語言麄東
鄰乃販子遇夜召朋徒大皷恣考擊吹彈更歌呼書室
一燈暗笑此寒老儒
客乆已無味更苦貲用乏年邁欲不競仍著疾病壓相
望五百年老杜卧夔硤疲瘵困蠒絲遐荒敝戈甲誰方
擁傾城樂死有玉柙
夏日客此樓買冰敵炎暵沍寒不買冰輟費用買炭冰
炭役浮生倐忽涼燠換故山饒甘泉落葉足炊爨曷不
歸去來作此瑣屑嘆
有馬可代步無馬徒步行有酒醉亦佳無酒神思清客
樓卧病中日夜唯雨聲此病尚可起當如雨復晴氣盡
死期至豈容强求生
炯炯君子心至死能忍貧炎炎小人膽為利寧殺身我
年三紀後登朝忤權臣逮逾四五紀破家䝉戰塵縱不
當君子終當非小人
近代一人耳吾鄉老朱先甲子如我今猶活十許年漳
州復潭州說經入從班無何黨禍作委順不怨天餘生
幾明日小子其勉旃(晦菴紹熙元年庚戌六十一嵗後/為漳州潭州及入侍經筵六十五)
(矣慶元遭學黨之禍七十一卒以隆興乾道淳熙之盛/際二十八年間不能一立朝始終避逺近習甲寅内禪)
(事未可知也七日而召不兩月而至乃厄於侂冑而無/所復伸出處之際豈非天哉朱先者謂朱先生也本漢)
(書/例)
無一日不醉未嘗見有疾三日偶無酒咄咄怪病出肺
壅鼻垂涕不飲踰十日醉死政自佳性命安足惜奈何
官價貴典衣買灰汁
江皋殘雪霽想見東風還可覽不可拾春容有無間城
市鬨燈火强作元夕天亂離痛甫定物華非自然栖栖
坐羈旅嘿嘿悲徂年
　　夜寒
夜寒眠不著吾道竟何如世事良多故身謀似太疎醉
從添酒債病始愛醫書雪霽尋僧去誰家借蹇驢
　　上元立春
華燈綵勝兩逢迎美景良辰未易并花信風初迴肅殺
栁梢月豈異承平神鼇觀闕山何在旅鴈汀洲水復生
可待紫姑問休咎買牛西崦課兒耕
　　題郭熙雪晴松石平逺圖為張季野作是日同讀
　　杜詩
書貴瘦硬少陵語豈止評書端為詩五百年間會此意
畫師汾陽老阿熙嵬詩瑣畫世一軌肉腴骨弱精神癡
明窻共讀杜集竟兩幅雪霽义横披前幅長松何所似
鐵幹皴澁撑霜皮其下怪石卧狻兕突兀崷崪凝冰嘶
後幅漸逺漸迤邐一往不知其幾里目力已盡勢未盡
平者是沙流者水人物如指或如蟻戴笠騎驢者誰子
顧此定是覔句翁羸僕縮首襆凍耳欲渡未渡溪坂間
啐野寒烏忽驚起自非布置奪鬼神焉能揮掃到骨髓
郭生此畫出自古心胸亦如工部百世詩中龍清癯勁
峭謝嫵媚略無一㸃霑春風市門丹青紛俗工為人塗
抹杏花紅老夫神交此石與此松留眼雪天送飛鴻
　　次韻仁近客興二首
閱世紛如起滅漚可須金羽較沈浮自知人老宜堅坐
更為春寒倦薄游羌蹇尚能哦楚些儀鄰不復夢唐樓
載書歸老黄山下待喚溪翁賃半舟
華年君欲隠山村如我彌當杜篳門落落筋骸餘老病
奄奄氣息僅生存黄精滿谷春苗嫩丹卝藏山石溜温
足可無求度殘嵗自編詩集教兒孫
　　寄伯宣尚書士常吏侍二首
林下休官已七年新聞偶到白雲邊一時人物歸司命
二老儒臣筦吏銓嚴子釣臺跧舊隠山公啟事玷羣賢
(聞二公以/囘保舉)驅馳力盡心徒在聊信歸鴻寄短篇
貧與身仇病作魔春來為況復如何梅花未了桃花動
詩債猶稀酒債多剰喜故人躋要路稍令閒客藉餘波
吏廉嵗稔兵氛寢是處江湖可一蓑
　　靈隠寺行呈伏虎巖
蓬萊水淺塵幾揚厯刼不動此道場黄金何年佛氏土
白雲自古仙人鄉吾故不能知鴻荒嘗聞許由避陶唐
南巡會稽憶夏后西渡浙水傳秦皇欲鑴文字示萬世
想曾摩挲崖蘚蒼君臣豈不亦一到父老失記書傳亡
思蓴人歸亂聰勒衣錦軍起誅宏昌教士四萬虜吳友
子弟八千從項梁鋒攢鏑飛沸如湯冷泉之冷常冰霜
風濤洶地保恬靜火雲爇天饒清涼寺門竒石萬鬼鑿
霹靂穿洞龍騰驤偃如未射李廣虎突如乍叱初平羊
漫山鉅竹不知數百圍䇄立松杉樟野猿攫菓就人手
山客貿薪充日糧艶浮凡俗花卉絶毒螫獰惡蟲豸藏
竺峯飛來夜著翅桂子墮落秋飄香覩史陀宫足髣髴
摩羅耶山非渺茫色究竟界掃蜃氣給孤獨園堪雁行
遊屐屢破壁疥落優波度籌千萬强老樹一株卧磵上
向來未有如許長有能直上北髙塔一覽弱水窮扶桑
織女機邊拂衫袖老人星外來帆檣金碧殿閣鍾魚廊
飽饘􁄯衲叢蜂房毗盧遮那明正徧散脂脩摩森䕶防
長明燈籠照十方胸中亦復作是光纎蠅么蚋不到處
三千大千禪那床游戲伽陀祇夜章豈無一人駱賔王
摩訶師子今僧王一奮迅失千狐狼
　　仇仁近母邢夫人挽詩
慈顔才一識近獲拜書樓忽化金棺火應添石室籌鄉
鄰傳閫範弔祭盡儒流令子今和靖詩名甲此州
　　閏二月十六日清明
日日樓頭栁色濃年年為客負春風鶯花時節兵還動
詩酒生涯老更窮逆料未來猶有幾懸知所過即成空
故鄉寒食澆松處亦想兒曹念乃翁
　　春思
枯樹重看發刺桐似聞陌上已殘紅多端世故干戈後
大好春光老病中萬户獨難侯李廣兩生寧肯聖孫通
畫樓著燕朱簾捲别有㝠㝠物外鴻
　　戲書
春天晴更好無奈惡情懐馬死鞍空在花開酒欠佳鄰
醫賖藥餌侍婢典簪釵倚杖吟還喜新分孔墓楷(鮮于/伯幾)
(分/惠)
　　送(原闕/一字)景文長興丞(晞文/)
太湖之岸環(原闕/一字)縣君所佐縣為最雄其民無不挾利
刃往往殺人白晝中荻浦鹽丁更獰惡輕舠出没洪濤
風邇來清霜凍天地一掃蚊蝱銷昏雺承平難治亂後
易況今官制權任同監尹丞簿設四職圜坐決事皆宰
公三可一否或二否掀按擲硯紛相攻北人欺南恃氣
力但亦頗畏明與聰君才如此彼定服豈敢專輒關節
通弊根安在在俸薄所至貪吏如蝗螽上征下取至民
極何異大蟲食小蟲百姓把盞長官受餼牲器幣廏宇
充自古書傳未之見具人眉目心貙熊甚至唯恐盜不
作誣謂叛逆興兵戎村落讎殺小鬬䦧一室作過千室
空君昔茌平鳶肩翁斗酒濯足游新豐略與常何草封
事便應入侍丹墀楓昌黎調笑崔藍田哦二松間何匆
匆敇君就此豈不屈徑欲一往甦疲癃僚友二三户七
萬照以胸次百鍊銅升堂熙怡一署字鼔舞父老歌兒
童書畫船過水晶宫楊栁正緑花正紅且為老夫寄詩
筒
　　全州吕農簿(沆/)挽詩三首
誰實柄咸淳無君欲不臣舉朝皆謟子此老獨全人去
國獒頻嗾居村虎自馴傷心諸狎客容易竟亡陳
公田怨已盈關幣出尤輕稍欲輸忠欵初非賣直聲二
千垂郡禄五百存臺評舊日朝天路端門野草生
先公與進時早誦小坡詩晩節遭多難耆年對耄期家
貧從俗笑國破任身危後死元非福前途未可知
　　故太學徐君(應鑣/)哀辭(併序/)
　　　丙子二月二十八日迫太學生上道北行有日
　　　經徳齋徐君應鑣字巨翁三衢人為文祭告土
　　　神攜三子登樓縱火自焚不克乃自沈公厨之
　　　井長男琦二十一次男崧十一女元娘九嵗同
　　　溺死後十年丙戌三山劉汝鈞君鼎連文鳳伯
　　　正率同舍舉四喪焚而𦵏於南山棲雲蘭若之
　　　原私謚曰正節先生
蹈海沈江合比蹤子陽蛙坎可能容自聞門外韓擒虎
豈乏雲間陸士龍信矣百年誰不死哀哉三子亦相從
爛為井底泥無恨肯顧區區馬鬛封
　　家書
倚樓閒看雨已下又重登困入春深劇愁逢日暮增家
書聞子病時事說兵興流汗才揮扇風寒忽似冰
　　晚春
典盡寒衣未覺貧獨留破硯伴頑身不堪苦雨思晴日
肯為殘花怨晩春驅逐憂愁如有道脫逃老死可無人
懸知興壊皆常理且喜朱櫻又食新
　　次韻鄧善之論詩(文原/)
未極皮毛落端難頰舌傳夔音諧柷敔岐脈按鉤絃舉
目常如見關心或不眠江湖無正色齲齒亦嫣然
　　春盡
時時屈指春餘幾日日攢眉雨不晴邂逅三年為此客
蹉跎一事竟何成牡丹花過勞鄉夢石首魚來聴市聲
自古忍窮盡豪傑囊無挑藥未須驚
　　讀素問十六首
晝夜雨不止旬餘復旬餘垢衣褁弊絮念已朱夏初逆
旅何可處出門但泥塗屬時乏美酒積悶無由除飜閱
故篋中偶得黄帝書維昔世未季曰土牧田駒五運今
未測飄驟將焉如大谷十二俞(音/庶)孰砭斯民瘉(砭針也/古以石)
(為/釙)
真人古不死變形能登天聖人乃其亞在宥亦長年堯
舜壽踰百猶若腒腊然後世妄庸子多慾求神仙
上古僦貸季色脈通神明人處禽獸間於物澹無情針
石有不用祝由足移精世降尚毒藥一誤百禍生(祝由/者王)
(冰謂祝說病由而已周官音咒或音注謂傅/藥非是上古未有也酒醪湯液猶備而不用)
煌煌金蘭室厯厯玉版文伏羲之所為傳逮軒轅君妙
測天人際豈徒針藥云予實有左癖此豈非三墳
素問雖醫書讀之患不精大可用人國小亦可用兵行
所勝不勝逆從決死生勿待隂陽間關格不相營
反治非反治繆刺豈繆刺不同將無同不異所以異寒
熱故殊途左右肯易位聖賢善用權初不失經意
窶人冐殺氣感寒多兩傷貴者不其然所患由髙梁美
石能發瘨芳草能發狂喜怒不中節邂逅身亦亡(高梁/即膏)
(粱/)
方隅各有四明堂朝八風聖人以治世不受外邪攻方
士祠太一貴神分九宫禍福初不驗徒用欺盲聾
病人有榖氣面黄無不瘳黄不欲太明如縞裹括樓相
工摭緒餘喜色占眉頭得非許負術亦從岐伯求
嘗富後乃貧其病名失精嘗貴後忽賤病又名脫營區
區得喪間性命繫死生不有窮愁者著書如虞卿
故貴或脫勢封君有敗傷良醫所不治其人神已亡秦
漢以至今此事紛披猖失侯可種𤓰奈何失國王
凡火以水沃無不立銷滅龍火行雨中沃水乃愈烈甚
者則從之不以寒治熱後主先所因神聖有祕訣
三隂與三陽應天之六氣五行加相火於地分六位羲
畫箕子疇恐亦出此意漢儒灾異學可擇但勿泥
用針取工巧用藥稱聖神伯高不盡言極藝未易臻針
法今鮮傳甚於藥殺人與落庸醫手寡欲全其身
鬼㬰區所陳太始天元册後世言隂陽胥於此焉出九
星首天蓬遁甲云古術要是秦漢間良醫所祖述
三品别貴賤四制定竒偶主病則用之上藥或弗取得
士寒畯可量才世胄否豕苓雞壅言吾亦聞莊叟
　　辨淵明詩
　　　淵明讀山海經詩精衛銜微木將以填滄海形
　　　天無千嵗猛志故常在此四句皆以指精衛也
　　　謂此禽之壽焉有千年而報寃之意未嘗泯耳
　　　若所謂形天獸名口中好銜干戚而舞者山海
　　　經信有之曽紘偶見此即改形天無千嵗為刑
　　　天舞干戚然辭意不相諧合盖近世讀書校讎
　　　者好竒之過也予謂形天無千嵗為是不當輕
　　　改
微禽移木石欲以塞東洋賦壽何能逺銜寃未始忘起
脾訛越婢澎浪轉彭郎輕改刑天字於文恐未詳
　　苦雨
擬勒移文問雨龍麥秋忍不念吾農黄雲萬頃成泥爛
偏與閒簷活瓦松
　　蠨蛸
牕眼蠨蛸粟許微早能結網伺蟲飛都來口腹容多少
狼虎操心伏殺機
　　謝張師道廣文見過二首(伯淳/)
曩讀登科記髙標我已驚名如程子字字是後山名可
但於詩妙終當以道鳴將無嫌落殖亦許定交盟
爽氣横空闊清談絶輩流嘶驄能枉顧漫刺肯輕投敢
謂官無冷其如學更優榮途未須捷恐隔舊交遊
　　題朱仲華百牛圖(玉/)
以棟梁成厦屋萬牛不足以耒耜命巾車一牛有餘畫
師幻此沮洳澤若牯㹀犢輩且百太平村落豐年秋只
欠耳邊聞晩笛老身元是牧牛兒慿誰寫作劉凝之
　　約端午到家復不果賦吳體
畧無一㸃南來風日日褰裳泥雨中端午到家復失約
良辰闕酒非真窮世情故宜俗眼白時事不改戎葵紅
三年為客可歸矣亦念兒曹思乃翁
　　丁亥生日紀事五首
千世謀生百念捐窮空肯復受人憐九還未悟長生訣
七袠初開本命年寡慾自來甘淡薄忘機時或放狂顛
歸丹已辦齎糧絶猶欲經營買鶴錢
山路訪僧規已定曉樓聞雨事還非今年生日無人識
幾度兒曹望我歸清茗半甌浮雪乳古香一劑炷烟霏
割牲釃酒貧難辦只待天晴浣蝨衣
我生之日憶我父痛甚少游眠古藤忍見金湯今墮甑
劣容詩禮尚傳燈策名作郡了無益罔利肥家終不能
決定歸歟守先墓種𤓰聊得似東陵
先君俊譽早飈馳晚落蠻陬禍事竒六十年前生子日
三千里外憶親時霍光擅漢人皆恐侯景歸梁國欲危
埋骨瘴烟抱寃憤蓬萊水淺定前知(先君生囘之年始/哭二親謫臨封之)
(年在乙酉時逺相/當國李全在邊)
杯酒誰歟可共揮殘年心事轉多違頗聞銅柱征蠻急
孰念葵丘遏糴非(連日市中絶米麺/欲作湯餅亦無之)典質衣裳今已盡
留連舟楫可無歸故園堪共吾兒灌政恐淫霖嵗亦饑
(重梅驟雨無晴日買/歸舟江滸已旬日矣)
　　次韻謝洞霄俞仲囦(君玉號竹所/有倚竹吟集)
巻舒來巻徹初終物象惟君指呼中夜鶴一聲醒閴寂
晩霞千變繪虚空市朝往事驚陽燄林壑幽居勝閬風
如許高流吾未識半生湖海浪萍蓬
　
　
　
　
　
　
　
　
　
　
　
　
　桐江續集巻十二
欽定四庫全書
　桐江續集巻十三　　　　　元　方回　撰
　　次韻仇仁近梅雨
客心何日渡桑乾𤨏𤨏良難雨更難途潦家家踰户限
簷聲夜夜過更䦨歸舟屢阻千灘漲暑簟頻驚五月寒
㑹許燈花報晴信書帷新照玉蟲丹
　　苦雨行(并序/)
　　　丁亥五月初三日夏至雨已月餘初四五六粗
　　　晴初七夜復大雨至十三日晝夜不止初六米
　　　價十二劵初十至十七劵十二至二十劵市絶
　　　糴民初争食麵尋亦無之
泥汚后土踰月餘四月雨至五月初七日七夜復不止
錢王舊城市無米城中之民不饑死亦恐城外盗賊起
東鄰髙樓吹玊笙前呵大馬方横行委巷比門絶朝飰
酒壚日征七百萬(十貫為萬錢/)
　　雨不已
空堦日夜梅霖滴滴碎人心未肯休山郡城沉遥可駭
水鄉田沒更勝憂民饑盗起關時事米盡薪殫滯客樓
燕玊誰家政微醉倚欄撩鬢插紅榴(壬子年嚴陵水冐/城予徃来十二年)
(幸無水近聞梅/漲入城深八尺)
　　後苦雨行
　　　五月十四日為雨八晝夜三橋官河水溢登街
　　　予數日不下樓糴於市則無借於人不荅
七晝夜雨可已否五更屋角萬馬走擊碎屋瓦如拳然
三橋街中人乗船五斗陳米已萬錢糴且無之矧借旃
一簷十蛛不成網億萬萬喙饑可想乗夜飛蟲蚊愈多
蘇湖秀州秧奈何
　　續苦雨行二首
　　　雨遂至九日得米一斗鄰翁為告糴夜密致之
　　　恐群軰攘刼也
龍至六爻為亢龍三三為九其數窮三日為霖今九日
便晴田事亦無及全吴冨庶推第一誰信杭州無米糴
鄰翁耳語某所有夜持布囊分一斗老夫但笑不敢嗔
堯九年水無饑民
憶昔壬午杭火時焚户四萬七千竒焮死暍死横道路
所幸米平民不饑火災而止猶自可大雨水災甚於火
海化桑田田復海龍妬倮蟲規作醢定嗔網罟欲取償
稍借人充魚鱉餒
　　再用雨不已韻答仁近
良苗所至已沈沒寄語雲師盍少休暮境豈堪逢嵗惡
腐儒可但為身憂敗墻蛇出頻穿户濕柱蝸升欲上樓
擬問鄰酤破岑寂督郵聞說酢如榴(蛇出寓屋/之主人家)
　　唐閤門(從龍/)挽詩三首
除布何飄驟僨亡足敗傷寧歌紫芝曲自老白雲鄉兵
息潢池弄書全屋壁藏銘碑端不愧今代蔡中郎(文樞/為銘)
兒子與門生東籬憶送迎吾雖愧光禄獨幸識淵明愛
酒終成疾工詩早得名晁家雞肋集已足繼新城(予甲/申嘗)
(訪/公)
異日煙霄夢終身水竹居早交天下士盡讀世間書漢
祚金刀末江流玉樹餘興亡較功罪元不渉樵漁
　　次韻仇仁近暑中二首
初减官河㡬許深向來惟恐百城沈晴堦近喜収簷滴
暑屋殊嫌乏樹隂妾婦齒牙工鬬䦧比鄰瘧癘厭呻吟
懸知壯士無顔色頼有同心可斷金
瞬息涼炎代謝頻沉冥自飬靜中身讀書快意如抓痒
得句言懐當寫真幸不與聞當世事可須常作半途人
忽思秦漢干戈際商嶺猶堪避戰塵
　　鮮于伯㡬舉近詩有一官屢厄黄楊閏之句忘其
　　全聨因賦呈之
與世相違已背馳樽前各舉近吟詩一官屢厄黄楊閏
萬巻難充畫餅饑浪説炎蒸今可畏懸知揺落即堪悲
山潛澗蟄吾當去自有髯侯奮迅時
　　種稗歎
農田插秧秧緑時稻中有稗農未知稻苗欲秀稗先出
抜稗飼牛唯恐遲今年淛西田沒水却向淛東糴稗子
一斗稗子價㡬何已直去年三斗米天災使然贗勝真
焉得世間無稗人
　　湖上晩歸
此身閒一日足使百憂忘城外天能大山中地許涼喧
呼經妓舫寂静憶僧房薄暮歸窮巷誰家正絶糧
　　立秋(六月十九日/)
斗杓忽又指西樓我獨何為此滯留多事心情人轉老
荒城風雨夜争秋一蓑屢費漁樵夢杯酒難湔宇宙愁
好趂㣲涼便歸去豆花籬落荻花洲
　　立秋病中再賦
亂蛬號蟬孰賞音汝吟豈似我能吟風聲雨氣涼秋夜
世故時情病客心爛醉無求甘老死菊花有約合山林
一庵異日歸何處萬疊寒雲未覺深
　　旅悶十首(併序/)
　　　五月中旬至六月下旬糴絶物貴身病窮極然
　　　所感不止是而已為旅悶詩十首
病恐醫難謝貧驚糴愈昻未甘頻餌藥只欲暫休糧暑
殆無涼處饑容有熟鄉歸歟謀藿食不敢畏秋陽
乆閒仍乆客焉敢罪奴僮竈下横蛇蛻門前積馬通分
衣猶惡敝徹饌即聞空兒子扶行好秋溪望乃翁
舊觀繁華絶餘風巧偽滋人窮何不至俗薄故堪嗤敝
帚猶艱借勞薪自暗炊扶揺九萬里遥謝庶風雌
彼姝復此粲人面外堪㸔鸚鵡雖能語芙蓉豈耐寒舌
甜元可畏背毀更多端昵昵徒為耳雲龍許控摶
吟窗委巷間四顧盡塵闤屋角纔孤樹樓西僅逺山羣
饑烏謾噪髙舉鵠容攀夜静看星斗秋風喜漸還
年饑身復病食盡藥無良此老何其窘於詩自不妨暑
牎從紙破晴井放繩長稍覺愁眉展初秋夜欲涼
運啓奎占瑞途殫彗告危晚生違盛際後死值衰期何
啻三歸備寧虞九鼎移焉知專夜妾竟孕别人兒
西湖西畔路死魅復游魂早作千年調能容一尺渾國
刑修已怨王爵報私恩縱許留遺孽終無令子孫
升沉元有命不在巧謀身政使魁廷彦兼能位諫臣一
時儕惡黨百世號憸人所得都能㡬風花瞬息春(予廷/對為)
(首賈相易之兩除/言路王相格之)
浩浩觀今古憧憧角利名學如未聞道死似不曾生𤨏
碎禽蟲語芳鮮草樹榮過時随變㓕歴代幾公卿
　　望湖
湧金樓下路小艇尚堪呼衰疾吾如此湖山了不殊興
亡忽今昔紅緑自蓮蒲近説遷漁户窮鱗氣稍蘇(新禁/綱釣)
(舊漁户四百四十/家寸鱗不留也)
　　讀旅悶詩再賦
身心喜自如賁趾出無車官職休停後田園廢蕩餘寧
從若敖餒不奉子公書折檻今煙草朱雲氣未舒
　　題吳仲逺游淮送行詩巻(宏/)
昔有大丈夫萬里事逺游逺游何所極飄若孤雲浮歐
冶淬利劒造父翼華輈東睇薄瀛島西顧羞崑邱長嘯
首陽巔悲歌湘水流九疑呌虞帝三川哀宗周世人不
之識問之將焉求曰有吊古意聊以消幽憂之子方盛
年菽水亦易謀朅從淛河濱言邁淮壖州兒女競執摻
親朋相謡謳鴻鵠眇四海顧此焉足愁已矣勿復道朂
哉企前脩
　　贈胡直内(方/)併寄夏自然(希賢/)
直内苦吟今賈孟自然近作欲韋陶(去年見寄古詩/二十五韻良佳)曩
時場屋猶無恙前輩科名許獨髙詩句孰能傳海内官
銜僅足詫兒曺鴈門太守何為者為道深衣勝紫袍
　　山中之樂三章送徐明叟胡直内蘇徳翁歸嚴瀬
　　併寄夏自然
山中之樂兮樂可忘饑飲有菊水兮茹有芝辟穀孔易
兮何澇何旱漱嚥沆瀣兮曷其耘菑野粟稔兮釀酒醉
而歌兮樵者和之分半桃食未既兮爛彼斧柯於局棋
憫閧市之遏糴兮形或鵠而腸龜誰獨有此山中兮我
將焉追送子于歸兮聊聲我詩
山中之樂兮樂可忘憂草木春青兮黄為秋雲出雲還
兮人世晴雨寒拾槲葉兮以𥜗以裘顧獨影兮無媿意
行小倦兮䕃樾以休天四壁以為家兮户無可閉其奚
偷何兩角之有國兮戰塵紅而血流誰獨有此山中兮
我將焉求送子于行兮聊賡我謳
山中之樂兮樂可忘老匪塩匪酪兮飬梨棗曾髙雲仍
兮動閱數世手樹成棟兮鬢猶未槁一屈肘兮代謝一
寤寐兮諌夷歌晧耿客星猶在天兮鄗壇洛廟餘煙草
將相豈不鼎貴兮曽腰領其未保子獨有此山中兮作
室已考去不我顧兮我將焉討
　　暑退
逆旅朝難夕更生暑忽涼自能捐嗜欲足可看奔忙即
恐來鴻鴈飜成畏雪霜去年㡬人健同與嗅秋香
　　市行
徒歩無車馬頽然一秃翁早班朝士底還雜市人中所
向都非舊焉能獨不窮否臧元自在芳穢未俱空
　　喜劉伯宣尚書至五首(宣/)
聞說尚書至歡聲沸道傍饑民應復飽暑氣頓成涼此
老今能㡬吾徒尚有望畧容對談麈小緩理歸航
湖濵文字飲一别五年餘未死須重見將詩屢當書事
元無可說意自不能踈近日知来信頑軀百病除
所至無嚬蹙當今亦鮮哉名譽非易致恱服有從來漢
令更泉幣吴儂告水災忽聞自天下何策可春回
湖海襟期落山林骨相寒自慙知道晚未覺忍窮難缺
米臨炊糴逢花就擔㸔尚能中酒聖肯諱作詩酸
於世已無求公來特少留相期一㑹面動隔㡬年秋鼎
貴曽何樂常饑亦不憂端能專鳳沼未必勝漁舟
　　七月二十三日聞城南火午至夜半懐歸
月近參旗欲下弦倚樓半夜獨㸔天故園入夢將千日
朝服離身已七年洶洶火驚何不去嗸嗸糴貴更堪憐
漢庭使者求民瘼汲黯應須識後先(伯宣將至/)
　　倚樓二首
西風迎面晩涼新畧展青銅正幅巾獨倚䦨干偶無事
閒㸔樓下奕碁人
樓頭獨立到昏鴉盡日絲空小雨斜何補乾坤浪生死
青青無數瓦松花
　　自勉
有路今平坦無心復怪竒盡嘗艱苦後始到老成時細
讀驚前誤精思决舊疑端能吾事了可用此曹知
　　八月初一日
吾生遽如此六十一衰翁功過差相掩時㡬大不同冥
冥終日雨忽忽半秋風食盡囊無物今年始是窮
　　夜讀
樓西落照炫新晴簷雨猶餘㸃滴聲信手取書開數葉
秋凉初喜夜燈明
　　夜思
買菱沽酒意欣然中輟留為斗糴錢委巷屐聲駢雨後
破牕燈影颭風前在家兒女應饑瘦乆客衣裳盡穴穿
忽憶厄陳如孔聖感麟猶過從心年(孔子年六十八始/反魯刪詩定書七)
(十一始作春秋前此厄陳蔡猶乆客宋/衛予六十一不能即歸盖亦無足歎云)
　　雨夜懐仁近二首
平生湖海氣嵗晚可誰鄰朋友非難得情懐未必真孤
燈昬夜目破衲冷秋身明日天晴否過從僅此人
料我今誰識交君日漸深相看如骨肉有志各山林佐
酒無珍具成詩每痛箴晝逢常夜别雨阻定晴尋
　　所覩
形泰神勞極心非貌敬多甘從道左避肯羡馬前呵雪
屋聽兒讀花房顧妾歌同聲不同調末後㸔如何
　　題唐師善洪崖圗(侯舉/)
　　　其說謂洪崖者三皇時有道之士唐明皇時張
　　　氲召見即其人端明洪公舜俞集中有此詩予
　　　不敢信今俗畫非止一本
太白尚不識洪崖焉肯來一蹇五獠奴姦人之所為得
非成方遂獨無雋不疑至今好仙者猶為圗畫欺
　　冷泉亭
寺門不須入林磵瑩清襟老樹幾前代冷泉如我心縋
蘿猿接菓龕石佛添金别有眞天趣月寒秋夜深(靈隠/寺之)
(勝不在寺内在寺門此亭耳猿就手取食崖鑿佛飾/金車馬憧憧皆俗玩也絶勝其在月明夜静時乎)
　　木綿怨(併序/)
　　　故亡國權臣乙亥南竄猶携所謂王生沈生者
　　　自隨他不止是此二生者天下絶色也漳州城
　　　南木綿庵既殂二生入烏衣樞使家丙子謝北
　　　行其年十月天台破清河萬户得之挾以俱北
　　　庚辰正月張卒乆乃南還謂慣事貴人巧伎藝
　　　拙女功仍願粥為人妾或競闚垂涎惟健者是
　　　歸故冩之古樂府以為世戒焉
湖山一笑乾坤破欺孤弱寡成遷播不念六宮將北行
太師䨇擁嬋姢卧甬東香豔到漳南争㸔並蔕芙蓉過
天兵及頸幸全屍想見駢肩淚珠墮木綿花下痛猶新
已向誰家踏舞茵長頭未及死肉冷折齒遽專籹面春
赤城戰場夜避火萬里又随燕塞塵肉食酪漿更苟活
不慙金谷墜樓人萬户郎君遄卒死却自金臺還故里
嗟爾薄命兩佳人三為人妾亦可已巧畫蛾眉拙針線
空自纎纎長十指後堂執樂換小名更事少年貴公子
憶昔軍中入相時潜搜宻邏漁妖姬民間妻女凛不保
何啻如花三五枝曲江近前少陵恐今日揔孕他人兒
賤獲淫婢何所知但為權臣深惜之
　　聞盗
全吴稱富庶一水忽蕭條稍辱君公察焉容盗賊驕浦
荒櫜物謝田落介蟲饒見說塘西路人家緫被燒(稻沒/矣蓮)
(芡亦鮮徒/多螺蚌)
　　八月朔後雨晝夜不止
(原缺/一字)蔑絲毫暑何庸一再霖秋隂酸病骨夜滳碎歸心
劇盗應旁睨餘田或盡沉無燈黒如漆臆度近更深
　　小飲張季野宅分韻得張字(併序/)
　　　仇逺仁近屠約存博張埛季野方囬萬里以姓
　　　為韻回分得張字是日訪劉伯宣尚書遇史紫
　　　微參政言捄荒事而退故詩中及之
塗潦訪逺客未免褰我裳同行二三子先後相扶將逹
官肯忘勢鱗次升髙堂具言大雨水民饑糴估昻西成
已無望顔色俱惻愴斗升棄孩穉此事真可傷今年劣
足支所慮明年荒肉食念溝瘠豈無籌策良有司執所
見猾吏尤不臧老夫頗渉歴意欲輸毫芒竊虞水投石
徒用熱中腸不如歸去来滌悶尋杯觴平生濟物心已
㢮不復張尚於朋友間未减詩酒狂華屋舊公孫燕室
書畫香娱琴適情性悟碁知興亡萬事不掛口逍遥參
蒙莊繆忝相如右終慙思曠傍淫霖苦未已積隂翳秋
陽時艱近至此盗賊將披猖一醉豈易得悲歌成短章
邂逅即分首相思雲樹長
　　丁戊行(八月己未朔初六甲子秋分初九丁卯/釋奠初十戊辰祀社雨不止凡十日)
丁日釋奠集儒士戊日賽社驩農民四海干戈萬事革
獨此髣髴殷周因古禮僅存吏治落農極憔悴儒尤貧
章甫(原缺/二字)笑罵衆夫須服田科歛頻今年五月大霖雨
舊穀已(原缺/一字)新(原缺/二字)精鑿有之敢靳價萬錢不得五斗
陳青衿生徒(原缺/一字)困餒白首父老空嚬呻仲秋甲子雨
益甚山懐河溢隂踰旬庭酹壇獻想草草瘠牲酸酒羞
明神一旦警急盗賊起生聚未保明年春錢塘兒女長
市井書燈耕耒兩不親但知佚樂逐浮末豈料離亂遭
風塵丁戊二祭實素昧競詫潮過天涼新肯念道傍横
死人芙蓉金菊迎佳辰
　　今秋行
八月十五夜賞月樓臺絲管沸金穴百萬珠簾捲嫩凉
茉莉花䦨木犀發八月十八日觀潮幕帟粉黛迎蘭橈
雪山沃天雷動地出沒紅旗争錦標此是錢塘舊風俗
驕貴小兒生華屋四時有春無秋風常知歌笑不識哭
一年不似一年秋漸衰漸老成白頭去年之秋尚云樂
今年之秋何其愁中户田租三萬石水􁆜不容収一粒
况從兵亂窘避地白璧黄金俱䘮失前朝後市舊冨人
半作道傍藍縷身委巷小民或絶食粥賣伉儷捐僮侲
一切時節不復講履長賀嵗猶鹵莽淫雨連旬未必晴
潮何人觀月誰賞月缺月圎宵復宵潮落潮生朝又朝
事與承平不異處唯有南来秋鴈飄
　　中秋
去年有酒苦無月今年有月却無酒睦齋杭邸兩中秋
依(原缺/一字)懐人夜搔首有酒無月猶自可有月無酒愁殺
我餘生歸老紫陽山無酒無月俱等閒
　　寒早
春閏秋寒早人窮物議多孰非愁裏老聊且醉時歌輕
㨗矜乗跨張皇侈殿呵老夫自髙卧風雨夢漁蓑
　　醉吟五首
積金至充棟量珠動論斗甚者愛玩具日夕不離手匪
徳身不保徒為他人守吾嘗蓄萬書田亦殖數畝一旦
忽破散此事悟已乆醉卧一衾外餘皆非我有無錢不
必憂有錢即沽酒
去年所見人今年忽無之何况六十年追憶童兒時三
皇及五帝安在堯與羲謂古有不死學仙真愚癡崇髙
易深拱䘮亂難前知氣力儻可恃不歌隂陵騅吾手幸
未廢杯来何不持
有興云不亡謂晝無夜時逹人悟兹理何用浪自悲姬
周過八百再傳嬴秦萎彭殤共一盡脩短何議為屋角
鴨脚樹開戸閒觀之昨者見生葉丹實今離離老夫欲
不飲奈何霜鬢催
竊評先民詩尚復有長短後進與兹事我意終不滿語
言豈不工良欠旨意逺音節混淫哇氣習泥季晚顧於
五栁公獨左為劉袒異哉晉宋間有此昭華管日以酒
酹之一(原缺/一字)或百返
淵明年十九謝公破苻堅此時尚可為未及出仕年太
傅一邱志永言負東山道子國寳輩日趣晉祚遷參軍
與百里黽勉一紀間典午竟已矣於兹遂歸田至今㑹
心人仰髙醉中言
　　次韻鮮于伯㡬秋懐長句
踰燕渉漠將十霜西風滿眼榆林黄時逢北客話圍場
鞍馬意氣猶揚揚駱駝紅乳蒲萄酒袒割一醉千百觴
君今病痁卧南方掉頭不顧尚書郎紫陽山人餓欲死
江湖一壑秋田傷哀歌相和意慘愴夜視宇宙何茫茫
　　次韻鮮于伯㡬秋懐古體
斯人晚始識浪走天下半既將㦸為髯更用田作面大
材異拱把勁翮謝籠絆去年主糟邱稍厭盆盎亂忸怩
較毫釐踴躍凌汗漫今年竈産蛙田里足咨怨民窮如
受圍合遣老将援醫王殊不靈瘧鬼未即竄卧念為魚
者厄運孰與逭羸馬僅芻秣稚子且葵莧大似周南留
寧有東平戀或報御史除揺首亦弗願㸃勘篆籕古掇
拾簡編斷秋雨吟齋燈夜月鄰砧練一醉洗抑鬰豈無
愛酒伴蠖屈未可欺鵬摶詎能筭
　　旅窮中報生孫名曰守(八月初八日/卯時存心子)
瘦面皴肌暗自捫薪殫粲盡復空樽浪言官至同三品
且喜家生第四孫孰謂將軍騅不逝其如處士菊猶存
忍窮守道吾心定胙土専城莫更論(舊制節度/州同三品)
　　俗嘆
六十餘年老病身少曽識破世間人俗碁幸勝元無着
市藥多誇摠不真傅粉塗脂何可近藏機伏穽未須嗔
蓮華嶽頂㸔秋月莫向長安踏市塵
　　歸興
投老深知萬事難骨骸熬暑又煎寒暗量已覺窮無敵
退省猶須強自寛稚子能吟青玊案異人初付紫金丹
先生歸去山中好剰有閒雲許細㸔
　　八月三十日曉晴
髙樹號風始欲丹秋晴詩老試憑欄食貧破硯驚猶在
身瘦寒衣覺漸寛家裏兒孫音問好客中僮僕使令難
雪前霜後歸吾圃瘦菊踈梅儘耐㸔
　　獨酌有感
破牕枯葉共秋聲寒近貧人共喜晴守道故知終有命
感時焉得便無情今年浙右全傷水何日天涯盡寢兵
聞道街頭賣黄雀且須沽酒作南烹
　　始寒
與客觀碁日又晡佯狂落魄老江湖未妨行事諸兒笑
敢謂知心舉世無幣竭併將空槖售衾寒兼着破氊鋪
還家爛醉東籬菊猶有兒能為我酤
　　自釋休官之意
七載休官學老農間關垂死脫兵鋒折腰早覺身難屈
饒舌懸知世不容已幸櫟陽歸舊質可能稷嗣冀新封
時清猶作茹芝老杜叟斯言我願從
　　寄題趙髙士委順山房
紅塵囬首即蓬莱辛苦龍門枉曝鰓道與時行誰不願
心為形役自堪哀閒觀劉項臨棊局笑挹羲農入酒杯
欲乞長年仗青鳥三危天逺肯重来
　　簡鄭髙士(真一/)二首
憶昔西湖北閑尋隱士廬水濵維舴艋屋角認棕櫚紅
出仙人酒黄披老氏書冩真元有約隔嵗定何如
再見湖東岸遷居傍廢城鷺群窺釣石荷氣馥棊枰歉
嵗難覊旅泥途厭歩行幽懐徯清話豈不向君傾
　　為陸元徳題撝謙齋(彦若/)
四體非槁木焉得常無為下士蔑軌則徳人慎容儀屈
伸一時間良復關安危舉手一不當尚難令童兒横目
愚而神豈可易指撝造次肆䙝慢合㳫來輕欺臂且有
所使衘䄂未出時恂恂君子心於此先有思脱若役吾
僕未容盛氣施剛桀世詎乏受侮寧無辭畫一發狗縱
厥規曹也隨年老益畏謹請苑猶召疑捉麈授生徒秉
鉞行軍師一如執玊恭庶幾無悔追
　　贈沈(復亨/)雷陽(其父沈愚庵註易/)
乃翁辛苦註周易曾夢神人談太極清泉煑蔬啖糲飯
醯塩醤薑俱不食迎霜獵獵緼袍青映日蕭蕭頷鬚白
自云今代王輔嗣憔悴形容人不識有子有子狂非狂
其名復亨字雷陽十五早學張道陵二十已成費長房
篆符呪水逐鬼物朝遊燕齊暮衡湘信竒喜異世不少
指空說無饒衣糧讀古人書識道理定復在陳饑欲死
不如沈家跨竈郎恍兮惚兮行怪詭村驚郭駭争贈詩
我亦徇俗書此紙萬事宜假不宜真徃徃神仙亦如此
　　送周君(暕/)之餘姚講授
絳帳飄然適海涯月明任意揀南枝腹中書不煩行李
牀上琴堪當侍兒馬隊定無元亮句草堂寧有稚珪移
他年㑹作安劉事且向深山茹紫芝
　　次韻仁近九日予病不出
炎凉飄忽嘆如流乆客仍逢嵗不秋髙處未應堪著眼
悶中惟可獨搔頭市酤太惡難霑醉晴色良佳竟倦遊
戱馬龍山摠灰㓕兒曹焉悟此身浮
　　舟出東新橋
市聲巷語哭還歌客舎喧啾奈汝何才出城闉愁眼豁
適逢秋霽病身和力行古道於時背心感皇天所相多
鴻鴈稻梁焉用足政須寥廓謝虞羅
　　泊臯亭山下
草草供行役奇奇就苦吟飯遲縁共竈舟窄僅容衾稍
冷天須霽將明夜已深江湖四十載空負一生心
　　過臨平鎮
樓船載甲曉聞鉦知是何營將校行百五十年興廢事
韓家軍馬戰臨平
　　過長安市
筭橘租菱小市譁堰頭橋尾約千家人家已盡無人處
時見芙蓉一岸花
　　過崇徳縣
枯栁無風影不揺敗墻頺屋意蕭蕭忽然喚醒承平夢
猶有紅欄夾畫橋
　　過石門
麥田下種稻田乾秋盡江南亦未寒水净風微舡牽慢
蓴花蕰草盡堪㸔
　　泊皂林
破皷如敲板荒營野市邊地平天四覆月望日䨇圎徂
謝悲人物災傷惜嵗年吾行為何事洛詠不成眠
　　聽航􁊁歌十首(或節其私語為之/)
北来南去鴈還飛四十年間萬事非惟有航船歌不改
夜深老淚欲霑衣
莫笑船家生事微新紅米飯緑蓑衣一聲欵和一聲乃
誰識人間有是非(欵音靄/乃音襖)
家住斜塘大戸邊時荒米貴欠他錢從此駕船歸不得
無錢且駕小航船
四千五百魏塘船結拆船牙觧半千一千修柁貫三米
三日盤纒無一錢(予所雇/船如此)
十千債要卄千償債主仍須數倍強定是還家被官縳
且將貫百寄妻孃
南到杭州北楚州三江八堰水通流牽板船篙為飯椀
不能辛苦把鋤頭(舊航船不過揚子江今直至淮河三/江者錢塘江吴淞江揚子江八堰者)
(杭州蕭公閘北關堰常州犇牛堰吕城堰潤州海鮮河/堰揚州𤓰州閘而召伯堰小不與其一楚州北神鎮堰)
雇載錢輕載不輕阿郎拽牽阿奴撑五千斤蠟三千漆
寧馨時年欲夜行(載音在/)
南姚村打北姚村鬼哭誰憐枉死䰟争似梢工留口喫
秀州城外鴨餛飩(秀之南門至海塩縣古塘八十里人/人帶刀讎刼十二年間私殺官誅骸)
(骨如/邱)
賭錢輸了阿儂哥黄草單衫破孔多相趂縮砂紅豆客
霜風九月上淮河
船頭船尾唱歌聲蘓秀湖杭總弟兄喝攏喝開不相照
阿牛賊狗便無情(阿皆/音押)
　　柵堰二歎
船行三五日不得不思家索米開橋柵徴錢運堰車於
官何所補為客自堪嗟况復饑荒後群偷沸似麻
　
　
　
　桐江續集巻十三
欽定四庫全書
　桐江續集巻十四　　　　　元　方回　撰
　　過秀州城東
海邑䟽囚昔此過鳴榔未了又漁歌重来野色秋如許
似覺人家舊更多晴日茅簷横曬布水田竹架倒扦禾
吴儂苟且度饑歲焉得官廉吏不苛
　　將至魏塘鎮
客路晴為最舟行稳似車天形環澤國秋色畫田家未
用怜霜草猶時見水花鴈過知已近鵲語故微譁
　　為魏塘王居士留三日二首(文政/)
水鄉熟處未全饑舟楫安行盗亦稀乗興聊為三日客
魏塘酒賤蟹螯肥
魏塘酒賤蟹螯肥乆要人情忍重違呼妓訪僧俱不必
醉三晝夜可言歸
　　曉發秀州城南
較似蘇湖郡無山四𣺌然近城先見塔出户即乗船曉
澤升紅日秋光際碧天稻粱無不足最憶舊豐年
　　漁家
全家居小艇面色總成黧何事偏多子平生僅一妻螺
羮兼蜆肉稗粥和秔粞細省莊周語逍遥理未齊
　　復過臨平
岸上頻呼喝船中劇蕩揺倒桅將過市落牽為逢橋蠏
斷非羲卦漁榔即舜韶客愁元厯厯詩思亦飄飄
　　過許村
長安才上堰風物似微饒野老能相認輕船不待招炊
菱開甑熱秤鯽滿籃跳偶有樽中物何為靳一澆
　　會鶴臞鄭髙士(真一/)庵為予冩神走筆賦雜言
我不羡渠乗大馬食肥肉我不羡渠寢細氊居華屋冨
貴兩字輸與渠奈渠未免一字俗我有詩膓如月朗三
秋我有酒膓如海吞百瀆西湖之水足供酒一杯西湖
之山可作詩千幅羽客冩我醉吟意雪為長髯電為目
豈知天上三台星焉用人間九州督仕䆠不達坐多言
衰老未死縁寡欲眉毛及鬚尚如漆此為夀相萬事足
莫言不智又無福寧當忍窮勿受辱氣豪未减天外鴻
神清差似霜前菊有人指㸃問為誰云是紫陽方虚谷
欲求我者南山之南北山之北
　　鄭無貳和予雜言有縁督之句用韻謝之
可食不必駝峯肉可居不必鴟尾屋竹籬菜羮人得知
此中有士定不俗東里先生癯似鶴閒門不受童䝉瀆
七絃琴外碁一枰七星冠上巾一幅忽然一日紫陽虚
叟來暫肯朦朧開睡目朝聞客子代穰侯暮見河陽
誅汧督居然鵬鷃自不齊孰謂熊魚俱所欲平生此老
世人嫉若讎至此方知䕫一足無心敢徼失馬福勿用
小榮包大辱冨兒貴公百花盡吾曹冷落如殘菊君不
見老氏故書教我云守雌守黒為谿谷會當訪公更謀
一大醉幕天席地鼾卧無南北
　　次韻贈仇仁近
如池之酒如林肉不與寒士作厦屋馬畜彌山金滿堂
此但可以駭愚俗得時引類上雲霄失勢舉族填溝瀆
曾不若仇翁方叟兩窮交相與坦蕩忘邊幅知我無錢
借書令我典至今市井小兒相指目嗟今之人我未識
可魯陽虎宋華督屈心抑志諒未能及物濟人非不欲
古人胷次一相知劉文叔忘其腹嚴子陵忘其足後之
君子莫若自求福考槃遯肥逺匪辱檀道濟號為萬里
之長城何似陶元亮醉卧一籬菊危途所至太行坂深
坑莫測沃焦谷我將歸老紫陽山尚恐烏大夫之馬幣
聘温生洛之南聘石生洛之北
　　次前韻述將歸
我雖無絲無竹亦無肉猶有杜子美萬巻書猶有陸士
衡三間屋作詩寧作郊島之寒瘦終不屑元輕而白俗
文章雜在衆人中大似濁河横濟瀆平生浪費㡬吟牋
何啻右軍九萬幅既甞注漆園之十九言又頗擬栗里
之四八目道眼一照百皆妄未若奴耕婢織躬課督江
湖落魄但欠一歸耳休官已幸天從欲子男女七孫四
人有菜共羮吾亦足過此更徼非妄福政恐招憂復招
辱宅門夏䕃䨇髙桐園徑秋香萬叢菊於是自歌招隐
歌歌曰鶴怨猿驚兮在空谷四十餘年萍蓬將七十又
何必越之南燕之北
　　十月初六日同仇仁近至王子由庵遂飲白雲李
　　居士宅書事
初上吴山北遂過吴山南茂樹悉剪薙餘石空巉巖向
来華屋處十不存二三忽如入壺天偶得羽人庵閱畫
有逺意評詩無俗談背湖萬松嶺靣江三茅觀人煙向
如織今者篁竹半獵士捕乳虎伏弩行者斷野獸出城
市白晝無忌憚昨僅獲其一此事可三嘆誰家有幽居
下瞰煙雲洲西極夕陽外東窮滄海頭一覧不欲盡翠
樹蓄其樓主人雅好事置酒更獻酬禹穴渺何許指視
令人愁酒中泛酥椒酒味彌芳烈菓蔬無不佳霜螯風
味絶卜夜意未䦨醉歸步微月人生了一日世故劇𤨏
屑窮逹不足云興亡詎須說
　　見李提學(景安/)所和詩次韻
南來藉藉已聲先遥挹清揚意謂然果見新詩金擲地
始知餘子管窺天三書光範門前拜一斗長安市上眠
舊日猖狂俱已矣輸君衡鑑政髙懸
　　題仇仁近白駒詩圖趙子昻畫及書
至㓗不見取此責自有人縶維幸不及遯野醉自珍上
下不相求於中歌者頻歌者誠愛賢賢者亦愛身
　　次韻李景安提學同過伯㡬
萬巻芸香擁燕居客來談論洶淮湖精言琴律根前輩
朗誦詩篇壓老夫胥謂買隣遷爽塏祗應負郭欠膏腴
真能隠處非難事恐有天邊尺一呼
宦學因之當卜居定能騎舫遍林湖遺編早已探千古
緒論何難奪萬夫近日人才愁閴寂此君風味極芳腴
香山老子閒無事張丈殷兄或許呼
　　同伯幾過張子範子周兄弟園池(鎔鎬/)
堂上琴書間鼎彛簷前金鯽映氷池園林花木初容見
家世衣冠便可知熟識二難俱好事偶来兩客各能詩
一時觸目多佳思爛醉如泥竟未竒
何處消除半日閒看朱成碧夜扶還定知此意風塵表
能致吾曹水竹間孝友門䦨佳子弟承平人物舊湖山
飲多過量成詩緩酒醒思之亦厚顔
　　留題槃隱髙士王子由書齋
萬宇横陳碧瓦齊濃嵐淡靄總詩題隔江煙樹牕中細
過海風檣檻外低琴僅可絃星半缺壁應欲畵雪新泥
南華卧讀兩三巻猶喜晴簷日未西
　　次韻仇仁近題王子由隱居
凉牕暑却扇燠閤寒謝裘主人一不凡永無俗客遊地
髙山使然十倍百尺樓人品似更髙不識王公侯是中
即洞天何所復崑邱靈府能自超𤣥關元不幽染腴匪
道味渉累非仙流寂静保此室毫髪不外求有書亦時
讀一日踰千秋
　　頻至子由書齋追記遊事
行山稍已倦徑作坦腹卧茗至即仰啜即復起端坐拓
牕眼豁然如見天宇大金碧何太麗玉雪不受涴向来
宴豢人魂兮復誰些積沙東西移怒潮日夜簸煙表越
樹細雲端海鵲過人生僅如尺倐忽分寸挫萬古一悲
歌悲歌孰予和
　　仇仁近之姑蘇别後奉寄
詩眼到姑蘇今愁古恨俱臺驚吳後鹿江問漢時鱸矯
奪風應息懐襄氣未甦梅邊早迴首飛鶴望林逋
　　白雲李處士於大樗下築小庵用題王子田書齋
　　韻賦之
天地元知一指齊樗庵小小架榱題故應懶散身常健
孰謂昻藏意未低神氣自調丹鼎火僊班不藉紫芝泥
落成此老来酣飲酬爵端容據席西
　　白雲山房次韻馬道士虚中三首
閒愁不斷連天逺濁醪快似并州翦興亡得䘮横胷中
氷消雪釋春風轉我本不學抱朴翁何脩致此丹砂容
服食呼吸能還童不如但飲瑠璃鐘寳蓮山南屢簮聚
醉鄉不省歸来處東隣西舎姓名誰但記門前大樗樹
意所欲往路無逺暖韭早梅政堪剪相逢不少酒一盃
大勝能成丹九轉争席者誰斯薪翁何至帖奉魚軍容
我一山僕君一童亦無娥眉間歌鐘忽如雲散倐萍聚
無何有鄉是歸處寄聲為謝黄面仙焉用七重圍寳樹
霜净天空心共逺一縷遊絲無可剪欲識人間真道人
眼近紅塵念頭轉歴歴落落一秃翁取數過多邴曼容
從今教子為牧童豈復敢望銘鼎鐘閒朋冷友時相聚
方寸不無暗合處谷神𤣥牝要深知釣竿須拂珊瑚樹
　　次前韻將歸隱黄山
我家黄山百里逺兩峰揷天翠如翦歸心久落故溪雲
柁轉不由船不轉采茶斸藥呼隣翁藉草地寛何不容
挾兎園冊教兒童菜飽無異禄萬鐘底須太史占星聚
世人尋覔無知處海内故人脱相思江東渭北空雲樹
　　追次仇仁近韻謾成三首
儒冠誰使着何至動言貧此事須吾黨相期到古人衰
顔猶可鏡短髪僅堪巾舉世無知者孤燈夜獨親
卧思身世事無夜不更深脱難泅登岸逃名影就隂樽
中醉魯酒弦外自陶琴詩就誰能賞徒勞太古吟
風雲乗變化㣲賤忽公孤内足窮過達多求智返愚談
鋒椎衍奭筆陣掃孫吳時彦當如此吾歸釣雪鱸
　　送杜景齊歸平陽二首
每憶東甌郡柑花入夢香市人無素服田婦亦紅粧鱟
蠏豐漁户犀珠聚䌖商年登猶足樂何必殢錢塘
君住平陽縣無家不讀書計偕今已廢師授未應踈兵
革崩騰後衣冠䘮蕩餘别懐似難寫吾道竟何如
　　贈徐瓢翁(孚/)二首
碧眸氷齒夀眉厖誰識前朝老雪江指下七弦今第一
豪端行法更難雙向来屢獲觀詩巻恨不相從倒酒缸
深愧後期似圯下雲間㡬度拓吟窻(君屢于李白雲王/磐隱山房候予不)
(至/)
六十年前欲冠時江湖聲價巳飈馳四靈在昔三曽識
八袠于今百可期多難漸驚前輩盡老懐那許後人知
何當琴酒燈牕夜莫説興亡但説詩
　　丁亥十一月初八日南至二首
閒客何庸早起忙髙眠懶復問雲祥宦情不作葭灰動
吟筆寜争繡線長逆旅四年逢此節徒行六日可吾鄉
衝風踏雪須歸去薺菜肥甜白酒香
渉險騎危一紀强四驚陽復寓錢塘山深黝歙生涯薄
水溢蘇湖嵗事荒暫遣歸寜憐小婢尚遲絶少撫諸郎
官壺豈似無灰酒有客携来亦盡觴
　　至後有感
秋来意欲過江東建子侵尋月已中晴日乆之今雪作
老夫于此豈途窮未嫌江泌衣生虱尚許嵇康目送鴻
可怪平生非一事無勞咄咄漫書空
　　喜雪
寒空雨止暫霏微積漸隨風散亂飛夜氣直能欺毯纊
晨光不待啟牕扉兒童踴躍歡聲起鳥雀摧藏過翼稀
想見竹稍亞梅處家人掃徑望予歸
　　雪中憶昔五首
　　　丙辰雪天遊湖歌晁無咎摸魚兒今三十二年
　　　乃後亦往来不一所以興懐
憶昔浮蛆醉玉醅天寒一日飲千杯危樓擁妓臨晴雪
聨馬呼僧認野梅豈料暮年紉敗絮尚容永夜畵殘灰
間關幸脱干戈死落魄佯狂自可哀
憶昔繁華侣俊遊寜知後死挂閒愁無人復唱魚兒曲
何處重尋燕子樓張敞空思前漢尹邵平誰識故秦侯
定應冥漠猶遺恨蔗節𤓰犀啟夜邱(魏京尹墓亦/為盗所發)
憶昔華年氣似雲雪湖終日醉醺醺室家未有兒和女
賔主相忘我與君豈信亂離生白髪猶思歌笑調紅裙
扁舟一問桃源路治亂當時自此分(予三十一嵗丁巳/始生女時程相當)
(國戊午相丁予從魏/尹如武陵世事頓異)
憶昔凌晨泛雪湖明天浄地一塵無畧聞倩盻歌金縷
盡聳清揚倒玉壺屢造廟朝終擯逐偶登名第自囚拘
即今忍索梅花笑死徙流離足嘆吁
憶昔湖天雪最竒畫船朝出暮歸遲忍寒賞竹憐髙節
踏濕尋梅致好枝熟醉何嘗知病酒狂吟所至動成詩
䙰褷凍雀今相似心欲髙飛翅已垂
　　寒夜
薪薒常相迫衾裘本自單至分驚寠改去住覺俱難愁
與思妨寐霜兼雪倍寒百年誰不盡一夕獨堪歎
　　寒朝
甚欲常晴日何堪復暗雲樹寒禽縮項雨凍瓦成紋歸
路非嫌濘行庖豈厭葷獨能知此意朝鏡白紛紛
　　十一月十四夜聽雨為霰聽霰為雪乆之雪復為
　　驟雨自昏達旦無寐
雨聲更霰雪昏聽達清晨自笑能吟客常為不寐人絮
寒勤拭涕簀響懼翻身苦語知誰㑹應堪泣鬼神
　　過李景安論詩為作長句
三百年来工五七追雅嫓騷誰第一獨聞彭城凍正字
向来得法金華伯終古不朽語言在以詩教人人不識
善學少陵而不為殆如孟子不言易世人往往談神僊
便欲揷翅登青天邀尋道士學服餌朝呼暮吸夜煉煎
換骨一語曽未悟未辦黄庭脩内丹俗流無骨但有肉
蝦蟆敢競驪龍先姚合許渾精儷偶青必對紅花對栁
兒童傚之易不難形則肖矣神何有求之雕刻繪畫間
鵠乃類鶩虎勝狗由陳入黄據杜壇當知掬水月在手
後生可畏嘗聞之君友何人師者誰雙井白門浣花脉
實字用正虚用竒欎輪袍曲異筝笛藐姑射姿無粉脂
梯危磴絶不可近尚有簡齋横一枝
　　十一月十五日
倐忽何庸詰參差未易齊樹枯元不死雪盡竟為泥豈
謂身纔老從来意欲西一窮寜骨立九殞未頭底
　　十一月十五夜
竟與鰥魚似無由濁蟻持百為元有命一往復何疑殘
夢終難續深憂暗自知隣雛夜啼急吾亦憶吾兒
　　得存心書訴貧
務得終多懼圖全敢嘆窮懶能争口腹差覺負兒童客
乆叢咨怨年衰絶變通雲臺少馮衍未必盡人雄
　　再讀存心書
每報家書至心如喜懼何欲開疑有故已讀幸無他典
粥貲財罄寒飢幼稚多衰門真可歎兩世誤儒科
　　次韻景安提學謾成三首
敢着尋常白眼看壑氷峰雪照人寒言詩已是登壇將
勸學聊為祭酒官士類相推無異論親顔遥覺有餘歡
即今人物皆公等豈不憂時意稍寛
豪釐俗事不留情詩律崢嶸骨骼清初僅傳聞心已服
每當展玩眼尤明笑談足使千軍掃移斡真能九鼎輕
焉得夜檠對吟影同聽急雪打牕聲
嵗晚江空野泬寥衝寒訪我不辭遥褰裳却馬從泥濺
掬水烹茶待雪消百戰奚為蝸左角一炊未辨米長腰
尋梅端許忘車笠握手城西遍六橋
　　景安録示舊雪詩擬簡齋走筆賦所感奉謝
名都十萬户擁貂者為誰一二達官外絮纊或無之南
雪壓瘴癘此事不可遲寠人既云衆速霽斯為宜天公
作惡劇十日韜晴曦平地尺未巳塞門湮途岐少年未
更事駭謂如此竒危登或深泛一酣傾百巵今年老更
窮客爐擁尫羸稍稍穴牕隙縮首畧一窺未卜麰麥王
但憫烏鳥飢大兒寄書来土凍菜本萎歸家煮荒薺一
飽亦肉糜寜當卧袁安何用訪戴逵答云有故人貽我
㓜婦詞未妨三十韻一酬帶間詩
　　次韻景安吳山觀雪
盡洗眼底塵頓寛胷中憂此雪端為誰竒哉君之遊平
歩飛鳥背長嘯孤峯頭恍惚閬風苑嫖姚結隣樓了不
異天上培塿視九州北方當此時如蝟縮馬牛南方幸
不然但覺瑞彩浮晴日一以出壯觀挽不留作急着妙
句小費靈府謀老夫儻可從亦足祛窮愁凡骨絶仙分
勝覽輸髙流乃後有佳集次第或見収氷解燒㾗青問
梅孤山幽
　　雪中俞仲囦寄詩見懐次韻
客嚢單乏去途悠欲詣髙人未有由如許江山明霽雪
與誰詩酒共危樓忽驚天外来雙鯉自笑人間寄一鷗
舟滯楫膠肯予相官河氷解即乗流
　　留杭近三年得去賦不可不出城
不可不出城頑軀百無病不可不出城老眼亦何净第
一脱俗塵最便于野性第二井不鹹所至水可飲第三
魚價賤第四酒味勝第五無火驚第六無燈禁第七航
船歌欵乃亦可聽爾曹居城中小屋如敗甑臭穢之所
蒸靣靣環厠圊五更聞䘮鼔骨肉付煙燼巧偽以為生
語無一可信婦女狐媚繁商賈狙詐競天下不皆然杭
城為特甚我今才出城七美一朝併眺望心神清眠卧
魂魄定空濶水雲間孰謂雪風勁寄語城中人何時免
闂穽不可不出城所以發兹詠
　　泊赤岸微曉
今年夏雨水浙右嵗事失五月客杭城市民㡬不粒逮
乎書雲前稍稍喜晴色轉手又不然一雪二十日豈止
閭巷窮大半缺衣食我窮尤自笑亦嘗二千石今如故
將軍俗眼不見識下舟北關埭泥水何狼籍離披一破
傘􁂟杌兩敗屐俗諺雨夾雪未易得休息大雪復大雨
造物詎容詰柂師所見賃脩廣僅數尺而我凡五人卧
處殊太窄初過臯亭山垂近臨平驛有酒二三壺聊以
慰僕厮吁嗟嵗云暮何苦事行役馬援壯志巳阮籍窮
途迫永夜不復眠孤篷滴復滴天地豈不大一葉寄兹
夕
　　下長安堰
已雪又復雨天寒行路難船中寒尚可未若堰頭寒已
雨又欲雪泥深行路迷岸邊泥尚可未若堰頭泥官船
買船逾十丈終日牽攀僅能上小船不濶五尺者大船
塞之不容下堰夫慣見甘途汙軸膠纜斷相號呼得錢
贍家計未愚不惜身如牛與猪人生劣可足衣食何必
來此堰頭立
　　泊崇徳縣曉作
岸上馬蹄響縣中更皷清篷背雨亦止意當明旦晴夢
記所泊處喬木枯崢嶸天色果開否浩浩惟風聲篙師
夜先起船尾燈火明苦寒未可發婦為治飱烹咀嚼似
有味宿昔餘蔬羮人世如此耳役役一飯營負販規貨
利干禄求榮名斯人以家浮止爾了一生大者據疆土
以國相攻争至微若螻蟻行陣有戰征我卧思此事究
竟終何成頑僕懵無知鼻息如雷鳴
　　過嘉興道中接待寺丁丑十二月赴逮揚州遇雪
　　留宿愴然有感
疇昔留此寺亦兹臘雪天天寒了不異俛仰十一年是
時尚守郡赴逮趨淮壖不知坐何事自省無尤愆家有
屋㡬間亦有數頃田書生未甚窮不憂無酒錢事白夏
至秋然後得南旋即今身自由幸已不屬官客貧一物
無駕此如葉船四僕色常飢况望酣與羶家人九霄外
何由致槖饘豈不亦念我逢麴流饞涎我非不欲仕危
途畏隮顛勢雖已窘迫心終無憂煎新嵗六十二白髪
被兩肩尚堪屈此膝跪起貴要前訪舊非得已誰當佐
腰纒尅日可以歸小俟春牛鞭
　　永樂沽酒
大寒豈可無杯酒欲致多多恨未能楮幣破慳捐一劵
瓦壺絶少約三升村沽太薄全如水凍靣微溫尚帯氷
㸑僕篙工莫相訝向来曽有肉如陵
　　泊嘉興城北門外
老病今如許江湖豈所宜未妨寜過計不是故多疑歉
嵗真難度姦人或見窺移舟入城泊何敢强違時
　　聞舟人既畏寒復畏盗
縹緲凌空一葉船閉篷端類管窺天千林盡赭當寒月
萬室俱枵更儉年未必風饕真墮指其如草竊正垂涎
瓶梅斗汲山齋夜曷不歸歟枕石眠
　　觀岸樹
行舟觀岸樹意若有不足豈惟檉栁楊亦頗間篁竹猥
𤨏匪大材誰謂真不曲北風稍向南南風稍向北弱質
不自由隨風作反覆我家有喬松似是千秋木下無籐
蘿纒上無禽鳥宿清隂䕃百畆毅然立于獨八風吹不
動矧肯變寒燠是可託吾廬隱居于此卜焉能江湖間
浪與此輩逐
　　驛馬嘆
鐡陣突萬人覂駕行九軌聖門稱其徳成功亦云偉嗟
爾驛騎者售身墮泥滓朝才南一程夕又北百里鞭走
不暫停脊背作瘡痏爾生既無知爾死然後已塩車未
為甚敝帷無復擬惟人役萬物致用斯為美用之失其
所益此即損彼服牛利播種鑽龜卜休徵牛龜何不幸
為人謀何矣釋氏欲無生厥意殆見此奈何説輪廻眩
俗滋譎詭人畜互相為萬萬無此理皮毛受困苦王侯
享華侈謂皆前世事夙業之所使我獨謂天性豈各私
一已生囿形骸間死散虛空裏性同質不同竄易烏有
是愛人而愛物人當近仁耳使其一不愛何惜一馬死
我賦驛馬篇哀歌有深㫖
　　大風寒㣲晴
窮旅寛愁思嚴寒作淡晴終須開日色何可欠風聲地
白猶含凍天青漸放明吳門稍和暖應有故人迎
　　大雪泊平望買酒戯書
天若不産綿世多凍死民世若不醸酒亦復愁殺人凍
靣無人色泊舟下塘側綿衣既云薄酒亦何可得妙絶
少陵句舟重欲無聞袖手復縮脚意終思一醺試一問
篙工酒自此間有奈何泥滑滑寸歩未易取不恨衣綿
少但愁無酒錢能將錢致酒即似衣添綿忍凍至于此
猶喜肆嘲弄此雪遂大作不凍復誰凍
　　書所見
春風元在眼雪定不難消凍杞垂紅子晴麰動緑苖行
人相呌喚旅鴈忽驚飄古柱鐫年號承平舊石橋
　　小長橋書事
似覺晴光稍不同天成竒句與衰翁雪滋死草芽先緑
氷浴新鵞掌倍紅荏苒客途驚嵗暮凄凉家事憶江東
小長橋畔誰知許一棹孤舟萬籟風
　　太湖觀雪
平生不信有昇天今日臨風似欲僊海内百年詩客眼
雪中一葉太湖船綿綿草樹漁汀逺續續茅茨野屋偏
定是丹青不能畫一澆殊欠酒如泉
　　歩雪過長橋
太湖三萬八千頃物色分明為我饒風急落帆臨古㙮
雪深着屐渡長橋一蓑滅沒漁家樂數字欹斜鴈路遥
小立忍寒不能去百年壯觀盡今朝
　　晴過常州
雪霜何太甚寒意極今年紅早迎初日青還見舊天晴
光明草屋煖力破氷田堰路應無礙頻頻問過船
　　洛社曉行
船揺不能卧起問夜如何煜煜明隣火遥遥起暗歌暖
知殘雪盡晴見大星多良喜前程穩無風水不波
　　丹陽道中大雪
輕船揺兀涕垂頤我見人船更謂竒𤨏細穿篷仍急舞
迷漫渡水故斜吹孤村茅屋炊煙絶匹馬氊衫凍僕隨
此是老夫有聲畫丹陽道上雪天詩
　　奔牛吕城過堰甚難
君不見奔牛吕城古堰頭南人北人千百舟争車奪纜
塞堰道但未殺人舂戈矛南人軍行欺百姓北人官行
氣尤盛龍庭貴種西域賈更敢與渠争性命叱咤喑嗚
慿氣力大挺長鞭肆鏖擊水泥滑滑雪漫天歐人見血
推人溺吳人愚癡極可憐買航賃客逃飢年航小伏岸
不得進堰吏呌怒需堰錢人間官府全若無弱者殆為
强者屠强愈得志弱惟死無州無縣不如此
　　阻雪留丹陽苦寒
雪沒無行路風吹欲倒人豈堪猶作客忍負不貲身似
水驚衣被如金議炭薪從来無許冷此際豈宜貧
　　丹陽苦寒再賦
凍雪猶凝滯隂風欲怒號樹稍棲鳥墮船底積氷膠孰
匪焦光室誰能范叔袍竟無霑醉䇿足與苦寒鏖
　　留丹陽三日苦寒戯為短歌
自從書雲入嘉平一月間無三日晴大雪二十五六日
漫天塞地氷峥嶸吳江渡橋意頗快吕城争堰心還驚
丹陽古縣暮落牽凍人欲死無人行夜投孤店風更緊
燃草不煙燈滅影北人下馬驚相問自古江南無此冷
求薪不可炭更難僕御告餒衾禂單我生南土六十二
自古江南無此寒卧不脱衣袍帶斷濕靴破韈泥袴綻
焉得閨人呵手縫可向誰家借針線船路不通驛路泥
田家閉戸如雞栖推車荷擔喚不去寜煨藳秸烹糠粞
可以我而返不如乾坤浩蕩嵗云暮豈無擁爐畫灰處
焉用遑遑問征路
　　喜晴行
漂零蹤迹客嚢空迅駛光隂嵗律窮野次忽驚三夜雪
林端初住五更風斗杓南指天猶黒海氣東昇日已紅
稍借晴光動楊栁歸心肯復後春鴻
　　白土道中
雪後江南路新晴野日濃車輿通旅客籬落聚村僮澌
解波(原缺/二字)泥乾土未鬆吾家有春酒歸斸故園菘
　　夜宿白土市
雪路岡泥滑無過亦緩行丹陽朝冐凍白土暮逢晴俗
織紗為業村帘酒有名販商非我事一醉客心驚
　　過句容縣
王氣金陵宅僊家句曲山興衰頻返掌寒燠互循環雪
沒陂塘裏春生花樹間頗聞糝羊美無酒破愁顔
　　建康道中
土入江東厚民方浙右醇踈松岡路雪晴麥野田春往
事更離亂衰年厭苦辛興亡不須歎請看石麒麟
　　次韻許大初見贈(种元/)二首
相逢未覺道途難把酒論詩數夕間磊落胷襟開古誼
從容色笑借和顔長年役役魚千里末俗悠悠虎九關
賴是同鄉復同味一寒如此遽春還
風燈雪屋話艱難各喜詩成咳唾間早幸淵騫同闕里
終當園季隱商山草𤣥執㦸空投閣枕麯叅軍善閉關
祗恐傍人足嘲訝如泥爛醉不知還
　　贈江東李提學(浩/)
小難和氣如三春大難色瑩清無塵小難作詩到聖處
大難更自髯絶倫天憐今年窮已極稍慰蒹葭霜露身
惡風劇雪走千里一識頓有兩玉人西岡李氏自五代
彩棒作尉金沙津神堯之子太宗弟鄭王枝葉元至親
衣冠不絶七百嵗至今寳藏唐告綸吾家秋崖與題䟦
樂石刻玉髙嶙峋龍凖子孫鴻鴈行髣髴猶見青蓮真
江東浙右喬木國小却管領儒簮紳雅衰風息離騷降
邇来此道尤荆榛少陵一老擅古今學所從入須黄陳
後世口耳逐世好九苞一角誰鳳麟君家兄弟名驟起
傳者驚嘆筆有神門第既巳推第一人品學問俱不羣
嗚呼宇宙之大我輩未嘗少髙歌一曲吾氣其庶伸
　　寄許太初(并序/)
　　　十二月二十八日行七里八岡泥甚至句容縣
　　　為店嫗所詈夜宿無床二櫈一氊危坐終夕二
　　　十九日嵗除寄許太初一笑
憶昨與君同榻時竒溫疊重狨豹皮醉卧嘔吐汚茵帳
君不誚責予不知一從建康出城去七里八岡泥渉路
一歩一滑不可度始復思君寢處處幸有筍輿猶得乗
其實不勝其戰兢句容破店無卧榻一夜打坐如禪僧
老頑窮健耐辛苦地角天涯迷處所客中知我何如人
店嫗無賴肆譏侮蹉跎六十二年身明日又見新年春
祗應獨坐思鄉客猶勝孤征失路人
　　句容道中
陂滿風初漾林明雪未殘路泥尤覺逺野閣不勝寒軍
過開門少村稀覔店難忽逢新日色乆别喜相看
　　過白土市
椒頌無聞不見儺客途如此寂寥何丙寅小運流年換
丁亥當生本命過白土市荒沽野醸紫陽山逺夢吟窩
還家要及春猶早花滿千山笋滿坡
　　嵗除夜過白土市不宿夜㡬失道田家地卧四十
　　韻
臘月廿九日丁亥之嵗除朝發句容縣寒空晴色初初
晴信可喜泥深猶尺餘午憇白土市暮指丹陽湖未至
四十里落彩沉金烏泥晝尚可渉泥夜何可踰况乃岡
坂間十歩千盤紆積雪五十日凍塊始半甦雪中間以
雨野溜成溝渠埂塍或斷缺下有不測淤江南舊行役
兩夫肩竹輿與其一跌三不若捨而徒芒鞋既已着豈
復惜衣裾黒者為水潦白者為路途暗中相摸索前行
後號呼右手拄我杖左手一僕扶逺村坎坎皷守嵗以
自娛荆棘莽蒼中焉從造其廬前導忽還迓道逺店亦
無求宿一農家地卧用草鋪於此得偃息豈敢過有圖
煖湯濯倦足濁酒斟浮蛆意色黙相賀天其念無辜幸
無坑穽墮險不狼虎屠燈下見異物非馬非騾驢藏牛
于屋内云以避穿窬終夕噍草聲去枕才咫且從者各
僵仆不異犬與猪平生㡬今夕亦嘗分郡符軍府熾庭
燎麗譙侈門符賔客候兵衛兒童奉屠蘇焉知窮且老
狼狽逃村墟瘡痏腰膂破癢痛皮膚枯大風皷天地嘯
鬼號鼪狐使其伏榛莽豈不戕厥軀遥遥烏聊山有竹
有琴書我故念我家兒女亦念予目睫竟不交炯然如
鰥魚曉行付一笑終夕空嗟吁作詩紀此事異時示吾
雛
　　戊子元日丹陽道中二首
夜卧田家牯犢傍晨興秈飯煑葱湯阨窮未覺英豪恥
清苦應容夀命長客路天晴聊可喜家園春動自難忘
已欣舊嵗交新嵗却向丹陽憶紫陽
軋軋箯輿獵曉霜孤征無復共椒觴浮生物物身為累
垂老年年節是常稍聽村田喧皷笛遥憐兒女欠衣裳
於潛西上王干路苦憶茅柴白酒香
　　戯書旅况
垢癢頻搔蝨欠烘泥行草宿嘆匆匆欲紉衣苦無針線
每煮羮難得菜葱險惡固宜防賊盗愚頑莫可恕奴僮
閒人况是身為客是事難將昔日同
　　正月初二日晴過常州
客裏三年問嵗除毗陵歸路又正初自憐嚢澁難沽酒
猶喜船寛可讀書草比舊痕青已倍雪成陳迹白無餘
脱寒就暖真竒事差覺窮途意氣舒
　　早風未順喜晴
數星猶自耿寒空海氣彌天曉日紅沒脛巳無當路雪
打頭不過暫時風鄉情客思鴻飛外春色晴光鵲語中
臨酒對花猶健在誰云矍鑠一衰翁
　
　
　桐江續集巻十四
欽定四庫全書
　桐江續集卷十五　　　　　元　方囘　撰
　　二月十一日曉發龍山風順
繁華銷歇市朝空此地何堪着固窮久似坎蛙居井底
忽如野鶴出籠中宿酲夜解催花雨歸棹春乗上水風
及得清明到家否新芽茶緑牡丹紅
　　泛浙江二首
不為潮從海上生元来水淺浪波平屈曲盤旋船百轉
始知從古浙江名
海門山到富春山礙石衝沙水幾灣不是此江故盤屈
雪濤何得詫吴蠻
　　曉發富陽縣
長山礲石片帆斜小雨初晴日昡沙回首遥㸔富陽縣
青煙低罩一叢花
　　清江濯手
屬鏤憤氣巳銷平江入新安水至清浄洗長安遮日手
更容塵土到冠纓
　　簡趙賔暘
書生豪侠味終酸詩客顛狂骨本寒趨就坦夷非不欲
屈蟠老硬亦良難故將軍巳編民伍冷廣文猶齒學官
何處濁醪謀一斗能来相送上嚴灘
　　簡張中白
疇昔兵興豈料今朱幡猶憶對青衿棠郊自愧無遺愛
芹泮遥知有好音練水招予歸舊隠錦峯輸子擅清吟
豈無樽酒能娱客黄浦門頭一再斟
　　黄浦門解䌫有懐川無竭
舊守煩人送酒錢江邊五夜泊歸船就中最憶南山好
一老癯僧伴醉顛
　　始暖
垢汗熏蒸蟣虱肥花前未洗雪泥衣到家兒女應相訝
四載漂零僅一歸
　　别後
朋簮連日醉如泥别後臨流意自迷語燕駐空相爾汝
飛花吹岸各東西
　　江行大雨水漲四首
客路由来但喜晴山深何况更舟行孤篷酒醒三更雨
滴碎愁腸是此聲
一夜水髙丈五六移舟稳傍漁家宿磯頭浪急上灘難
舟子索錢賽神福
踏竿倒掛似飛猱水長船行拂樹梢忽訝平途成峻瀨
更憐危石沒深濤
何處岸頽漂大樹明朝水落閣平灘村民争翦為薪去
萬事従前預料難
　　舟行青谿道中入歙十二首(并序/)
　　　睦州青谿本歙州歙縣之東鄉吾逺祖東漢賢
　　　良方公儲墓在焉泝流而上湍石竒怪沈約所
　　　謂新安江水至清是也睦改為嚴州歙州改為
　　　徽州青谿縣改為淳安縣而歙縣獨存漢時舊
　　　名
覆野春隂不肯晴舟中無酒亦無餳故教客子知寒食
時有梨花一樹明
立岸兒童㸔客過人煙近處放牛多萬株漫自栽桑柘
一縷何曾織綺羅
乗時盗賊起風塵戰血苔㾗幾度春古廟僅能存大樹
荒山猶自少行人
水楊梢上欲綿飛猶覺春寒未解圍為怕江風吹客夢
船篷缺處塞蓑衣
晚風微勁喜新晴夜半船窗漏月明卧㸔孤篷揺水影
悠然枕上一詩成
夜寒如覺有猿吟積翠重蒼萬壑深下水輕舟弦脫箭
盤山細路線穿針
刺桐花發草如藍欲卸綿袍剪紵衫一夜春霜忽如雪
江南天氣不宜蠶
野桃籬落鵲雙鳴春曉微寒放嫰晴汛掃松楸家巳近
猶餘七日是清明
花間預想到家時笋蕨堆盤薦酒巵㸃檢兒童㕘小學
招呼朋友説新詩
青谿元是歙東鄉吾祖于時肯寳黄避地江南結廬處
同時隣舎有嚴光(為方仙翁之祖/曰紘避王莽亂)
蕨拳欲動茗抽芽節近清明路近家五日緩行三百里
夾溪隨處有桃花
歙州民與睦州民比似吴兒大較貧為問山中有何好
山中剰有讀書人
　　次韻劉元煇喜予還家擕酒見訪三首
白紵烏紗巾乆不見此客眉長耳有毫眸子秋水碧惠
然顧柴門坐對山氣夕荒蕪淵明徑寂寞子雲宅擕酒
意殊厚細酌話宿昔袖中出新作關鍵有闔闢五十始
學詩定復笑髙適繄予骨相屯年年困行役里社何幸
還尾君杖屨跡苦辛厭奔馳憂患飽閲歴胷中萬不平
一笑春氷釋雙雞古侯膳拜賜書之策顧無明月珠何
以報私覿
我其方𤣥英君可劉賔客年皆七旬近相對詩眼碧向
来每過從劇談動至夕乆别坐何事蓬蒿翳荒宅歸舟
落孤帆曾未踰信昔空庭遲汛除野徑缺鋤闢便能致
果饌共此片時適萍氏寛征譏章甫復力役尚可卜孟
隣未至削孔跡飄芳漸紛紛晴巘正歴歴此酒不快飲
憂抱何由釋但願長窮健縦無馬可策徒歩頃刻間亦
足奉良覿
死者巳無知生者暫為客三年歸故廬松竹元自碧屢
驚山中人永卧泉下夕一二老朋友何處卜兆宅(近許/太空)
(汪晞顔許堯舉許/豫立程以忠皆卒)獨君有夀相氣貌不異昔冷官故稍
卑良疇焉従闢幽抱能自寛勝味各有適中守神旣全
外物至莫役未悟如夢寐忽覺無㾗跡眼明逺堪眺脚
健險可歴萬重煙霞間不乏僊與釋吾儕數老翁撰日
散游策當有佳詩篇付與来者覿
　　三月初五日同諸友自城南遊水西書事
歩出城南門衣袂飄和風風中有花香不問紫與紅萬
山似無罅一水能自通插雲石色古噴雪灘聲雄夙聞
長庚伯来訪宣平翁想見巉巗間悠然支孤笻吾儕復
此遊嘯歌渡船中未渡東望西旣渡西眺東東西互眺
望所至隨不同乃知佳山水變態焉可窮犖确陟層巘
茂宻穿深叢倉卒未暇徃虚皇紫陽宮僧窓亦可人脩
竹攅青空足用展極目遥天送歸鴻更有真趣泉一泓
磨精銅𨽻扁故自佳韻語亦大工(真趣二字司戸建安/江疇𨽻書二絶句嘉)
(定壬申推官李直/節亦𨽻書皆佳)至寳識者少煙雨埋昬雺英氣决不
泯定復月貫虹萬世永無極百年俱有終為問羊叔子
何如王無功晚生未聞道邂逅華顛童酒酣詩不成歸
途竟匆匆但苦嘲詼劇談鋒森戰攻達人當兩忘一付
亡是公
　　三月十一日問政山次劉元煇韻
禊節去未逺是日天更朗微寒護餘芳春野緑渺莽爰
従峻嶺登豈殊茂林賞支策拄雲漢舉袖拂星象遐矚
兩眸豁徐歩一足徃年邁忽臻兹時平猶憶曩譽竹談
亹亹弔松色怏怏青空鸛鶴唳碧甃蝸牛上龕金窺扁
顔簮玉觀塑像孰謂幽谷僻有此殊庭敞豪飲杯杯滿
清吟字字響佳兒奉親老髙第事師長考擊謝鐘鼓傾
寫竭甕盎自可作畫圖未易絶夢想吾家酴醿花髙架
政堪仰能来一中之勿待南飈爽
　　次韻贈趙豈卿(應元/)吟嘯公(戣/)之孫乃父亦能詩
大門祖父昔聞聲交臂差池恨晚生欲與萬山修郡志
誰能三世擅詩名故知龍頷無魚目更覺松心異舜英
字稳句圓經幾煉定應九轉巳丹成
　　和陶詠二疏為郝夢卿畫圖盧處道題䟦作
彭澤五㪷米竟為督郵去動干寄奴誅孰識日渉趣漢
元潜震宫廣受忽髙舉心巳料恭顯定至殺蕭傅事君
義當死肯復問生路威福弗惟辟明哲有回顧淵明詠
二疏寄意匪自譽喪元辱先體貪位綜世務未若見幾
微政爾養髙素展畫讀瑰染公等各超悟風霜歛勁氣
泉石入幽慮足可休餘年何用簉朝著
　　題孝猿圖
　　　鄂有養子母猿者母死子抱屍哀號不食至肉
　　　腐皮存猶抱其皮不食或繪為圖郝夢卿俾賦
　　　之
攫果實飢嗛三聲淚霑裳尼居曾子侍寧甘讀此章不
食痛所生乃能善居喪林端有返哺未敵烏衣郎面故
可顔彪臂豈徒李廣泣血同髙柴託音異原壤謂當葬
其母山林縦之徃勿復絆諸籠充此兒女賞
　　次韻贈上饒鄭聖予(沂并序/)
　　　上饒自南渡以来寓公曽茶山得吕紫微詩法
　　　傳至嘉定中趙章泉韓澗泉正脉不絶今之學
　　　永嘉四靈者不復知此貴溪鄭君(沂/)聖予過我
　　　論詩所謂得正脉者也貌瘠而氣腴年妙而詞
　　　老令予求其聲於徽絃之外豈借聽之誤歟於
　　　其行次韻送之曰
鄭里茶山乃詩祖繼之章澗兩泉吟端能㨗疾追芳躅
當復幽㝠入苦心力到光前還絶後事殊思古定傷今
兒啼可止有新様黄葉元来不是金
　　宿西疇曹教授宅
宿羽同夜林天明各分飛人生塵土内别易㑹合稀我
自錢塘来君從宣城歸初喜望顔色昔癯今似肥細視
久乃覺翛然不勝衣老至故當爾閒心厭塵鞿户門豈
可忽仕宦未為非邇来三徑荒園花減芳菲政坐行作
吏耕稼始願違子壻環我前設席燈燭煇䆳廡考畫鼓
崇盤薦瓊蕤友道比衰喪聞客扃重扉獨此意不然壺
倒觴屢揮酒醒日巳出行行穿山圍囘首重囘首晴川
渺煙霏
　　行休寧縣南山中
我非塵中人素心在塵外深谷行人稀幽賞與心㑹原
疇苧苖肥嶺塢杉木大女績男斧斤生理於此賴稲畦
無凶年山泉百道漑水滿時自舂竒哉澗邊碓惜我乏
寸土把茅不容葢老矣徒空談惘惘發深嘅
　　泝行回溪三十里入婺源縣界
軍馬所不到大山夾長谷千載幾離亂不知有殺戮雞
犬何晏然未羡鄠杜曲連林望不極春晚蓊以緑其大
至如椽謂之貓頭竹苦竹尤清嚴翠葆森矗矗厥土最
宜杉彌嶺亘岡麓種杉二十年兒女婚嫁足杉杪以樊
圃杉皮以覆屋猪圏及牛柵無不用杉木聫筏下浙河
善價不輕鬻山髙髙至天爇灰蓻畬粟又有茗荈利啇
販給南北憂旱不憂潦脱如嵗不熟蕨萁與葛粉槌搗
代糜粥豈若水鄉人動至售骨肉醜陋羞冶容健夀由
寡欲定非私此邑大言誇美俗行脚遍海内乆乆寓輦
轂萬端墮姦欺徃事杯水覆曷不歸乎来於此擅幽獨
﨑嶇犖确間數歩一匍匐猶勝見貴公膝行受恥辱寒
泉洗塵心怪石醒醉目野叟茅廬邊買隣願兹卜
　　上回嶺
兒時度大庾未識險與艱劒閣天下壮老矣無由攀兹
嶺同我名窮源路如環一重復一掩千彎仍萬彎怒石
躍竒鬼淙流出其間髙處望来處井底忽升天為言上
復上何如居庸闗
　　下囘嶺
上嶺何所苦一歩一氣喘下嶺何所苦一歩一脚軟直
視三千丈石梯落層巘終湏到平處尚作屈曲轉彼猶
可通車太行羊腸坂此乃不容歩險甚蜀道棧回首望
木杪千里百里逺
　　留囘嶺汪明府宅(元圭/)
仇池非僊境商嶺在人世詎必深且僻而後兵可避大
物有轉移戈甲滿天地城郭非云逺馬跡竟不至蓊蔚
樹木宻複重澗谷閟中有長者家累葉重名誼積德服
里社故非一朝致園池旣顯敞棟宇亦𢎞䆳文甃洛花
紅雕籠隴禽翠恍然壺中天逈與塵界異崇觴延老夫
子姪盡擎跽豈惟授之粲抑且侑以幣客来無不速各
各滿其意居多章甫冠憲憲潔衿佩如聞築精舎徽國
嚴祀事紀載儻予屬庶用報嘉惠
　　婺源道中
盤山莫訝去程賖風俗真淳尚可嘉行客門前方下馬
主人店裏巳烹茶百泉怒噴常疑雨萬木隂森不見花
倚杖蒼崖憶何事白雲深處晦翁家
　　次韻謝遯翁吴山長孔昭三首(覺/)
筆追古作未云賖正始遺音到永嘉諫列合騎沙苑馬
従臣宜賜壑源茶吟邊彭澤先生栁夢裏長安進士花
不朽故知非爵位文章海内舊名家
乾淳一老去非賖里社游談亦孔嘉僊馭不還緱氏鶴
禪機空説趙州茶神農為我先嘗藥迦葉誰今又笑花
欲向君侯問端的流風應謝魯東家
降原陟巘敢嫌賖風物元従僻處嘉晴日緩行果下馬
春山初試雨前茶野橋瀟灑泉如雪石壁巉巗蘚自花
剰欲移居此中住便依詩老作隣家
　　次韻謝徐賛府(辰起/)
越燠燕寒萬里賖相逢重接話言嘉乗車君不輕予笠
缺酒吾惟啜子茶斯立官衘清似水叔原樂府麗於花
内交儻許如元白各賦春深二十家
　　次韻謝吴太初(與士祖遇龍太學/博  所生父覺)
落筆誰云古意賖四靈何得擅東嘉跨鸞未斫吴剛桂
對鶴頻烹魏野茶商略春詞犀墮雪留連夜酌燭生花
如君三世工文墨江左于今有幾家
　　再次韻謝吴遯翁(有句云燕頷英姿宜食肉/羊腸險韻且煎茶甚佳)
一自為農去國賖九天無路獻忠嘉不争老杜廣文飯
且共仰山鶖子茶(君寓普/濟寺)字畫故家元佑脚篇章時様
鄂州花它山待刻鐘樓作震撼煙霞十萬家(近為普濟/作鐘樓記)
(見/示)
　　復次韻吴遯翁
乾坤磔裂嵗年賖忽復中原慶獲嘉雷煥竟能出神劒
張華才許識真茶一身北去南来鴈萬事朝開暮落花
詩句辱公過相奬巳甘終老作田家(以紫薇花/見許故云)
　　次韻王君(鼎龍/)偕子同来訪(住黄家塢俗/呼相撲塢)
愧子初来塢路賖曾㣲酒㫖與殽嘉荅詩輙便拈枯筆
接話才能供淡茶膝上佳兒如玉雪山中春事幾風花
良疇世世勤菑播終待明時遇宅家
　　次韻前廣德趙教授(良鈞/)
脩程萬里未為賖年少曾逢世運嘉早擢髙科題鴈塔
合班邇列饜龍茶宦情劃似雲歸岫時事驚如雨送花
書林寳藏饒詞藻肯羡青霄富貴家
　　次韻滕君賔日(嵎并序/)
　　　其先四人登科愷璘珙武子有四桂堂璘曰溪
　　　齋祖也父嶧曰切齋至邑宰叔父堂長鈞作晦
　　　翁亭於其家之朱塘文公嘗偕蔡季通来逰之
　　　地云
數歩朱塘路匪賖晦翁亭創自端嘉遥聞古屋環脩竹
擬汲寒泉薦苦茶萬鎰黄金何足寳四枝丹桂有餘花
諸孫風骨今猶别師友淵源自一家
　　遯翁賜詩不巳復次韻二首
登畿稍借隙隂賖告后謀猷豈不嘉未斷周妻及何肉
巳忘党酒與陶茶病軀度日惟憑藥秃鬢經春不識花
賴有公詩滿歸槖定成多寳駭貧家
極知旅𤨏酒難賖亦欠魚如丙穴嘉稍向市工求舊硯
更従山户覔新茶芙蓉欲度崔嵬嶺芍藥猶餘爛漫花
但恐歸途别懐惡時湏迴首故人家
　　題金明府平易堂(訥懐/)
桑疇麥隴頌聲歡競說琴書政事寛方寸惟知存豈弟
絲毫不肯作艱難愛民何啻如兒子行路休教避長官
来徃星源凡幾嶺従今都作坦途㸔
　　題徐賛府不負堂(辰起/)
哦松人與職俱清時見春郊雨又晴所學政應如陸九
只消一語了平生
官無大小各分憂可但專為七尺謀説着此身便非是
寄聲多謝薛嘉州(薛能詩不負/嘉州只負身)
　　為吴太初題初隣齋二首
此宅元無一物遮問君隔壁是誰家伏羲未畫前頭事
籬落傍邊靠得些
三兩茅廬一徑深略知住處未知心元来有物先天地
難向君家屋畔尋
　　跋張明府獨樂園圖二首
熙寧相住半山寺元祐人宗獨樂園早起庵中釣魚手
未應宣靖失中原
獨樂人聞新法新定應翻作獨愁人墓碑一仆黨碑立
巳覺園花埋戰塵
　　題張明府清風堂(元佐/)三首
麥隴初秋曉吹寒新篁揺動碧琅玕滌煩解愠誰相似
父老人人說長官
素紈揺月坐髙堂病暍應無困道傍好倩豐隆吹火傘
人間各受一襟涼
萬疊春山積雨晴新茶處處煑車聲不應獨送月團片
偏與盧仝兩腋生
　　題江君天澤古脩堂(靁/)三首
大虚空重片光懸何異初開混沌天能辦辛勤磨玊斧
不愁缺月不團圓
堯付諸馮藥一丸養心誰續執中丹三千年後人能服
聖處工夫似不難
文言當日演韋編夕惕爻觀變兊乾進徳立誠說方法
定曾參到杏壇前
　　跋吴初隣山谷臨風笛真蹟
臨風玉笛調孫郎百字塵昬紙尚香細認黄家元祐脚
似人殊喜見他鄉
　　跋徐蜚英四世祖神童事(祖名大成/)
(闕/)


　
　
　
　
　軍不復過前村
句圓字稳削陳言詩律吾曹合細論五藁端能壓南岳
後村死後有前村
　　贈刋工程禮
鏤金鐫石切瑶琨深入詩家不二門刻畫工夫初亦苦
終然芒角了無痕
　　贈硯工楊全
人間漸少老書生真贋誰能别舊坑磨墨揮毫自竒怪
可湏一硯苦求精
　　再贈硯工楊全長句
誰鑿山中龍尾石遍與人間供翰墨蛟螭妬嫉互盤踞
鬼神守䕶勤呵叱苟非其人不輕出似覺天公深愛惜
磨硯輕寫俗文章豈不青蠅汚白璧硯工具眼如玉工
千巖夜見月貫虹懸崖深淵致巨璞氊包蓆裹箱奩中
深藏不敢䙝天賜脅取豈無王與公脫使捐金動至百
卒未肯售寧固窮客行何来身突兀作字不媚詩有骨
此翁謂是謫仙人開匣再拜獻此物乃知楊翁亦竒崛
氣髙肯為勢力屈劔與烈士得所歸天下之寳不可忽
　　題黄君以發擬文公書院梁文及賦
滔天筆勢百川東小待清霜萬壑空能草子虚上林賦
更湏收歛入檀弓
　　追和艮軒俞同年(君/選)題程一甫(冕/)詩卷
人物真髙絶何徒上下床轉頭異今古翻手變炎涼應
候禽蟲語知時草樹香吾曹能不朽宇宙與俱長
　　文公故居有懐
慷慨懐人獨倚樓定應故國此神遊共知道派傳洙泗
猶覺文星貫斗牛八佾舞移誰有魯兩楹夢斷巳無周
先生不遇闗何事更作離騷一叚愁
　　文公書院新創
新堂育士煥榱椽突起文公故宅邊孟子向来推亞聖
鄒人誰不企先賢遺書㑹萃垂千古缺典因循近百年
為問杏壇舊鄰里顔曾以後豈無傳
　　婺源邑中
天地初開孰結融一溪千折萬山重縣城似繞流觴水
郡路多由對鏡峯祠廟駿奔乾竺㑹鄉邦鴻碩兖鄒封
版圖三萬東南有二事無能可比蹤
　　離婺源過古薦注口張村三渡遂登五嶺
卧聞鄰客曉先發亦束寢衣辭旅榻急雨䪺止風稍動
空山微涼路不滑溪流向西吾適東舟渡者三更横縦
人心最險天自易左路欲窮湏右通蠶放三眠大麥熟
含桃爛紅豌豆緑野次思之不可致七日菜食市無肉
南山之北歸去来摘菊翦韭手所栽説詩命酒花當開
焉用捨是登崔嵬
　　過芙蓉嶺對鏡嶺羊鬬嶺新嶺塔嶺賦短歌五首
平生所聞芙蓉嶺上如攀天下入井老乃来遊殊不然
褰裳頃刻升絶頂南踰大庾鷓鴣啼北度居庸朔風𦂳
客行到彼例凄酸我巳恍惚夢中景視險如夷兮要深
省君不見芙蓉一嶺今巳過我但慢行君奈何
千鈞巨石百十萬亂堆横峙塞山澗故今流水作嗚咽
行人厭聞猶喜闞芙蓉非花鏡非鏡無可充君耳目玩
第一嶺望二三嶺蜿蜒似作長蛇緩努力向前兮不湏
嘆君不見老夫足垠半天下臨危豈是趦趄者
客謂老夫今老矣胡為尚落空山裏千艱百難萬不平
上嶺下嶺不肯巳此嶺第三未為險人靣獸心險於此
乾坤一紀戰旗紅偶脫亂離身不死流可無行兮坎即
止君不見羊化為石鬭即休兩角蝸爭何所求
第四嶺頭分兩邑相背無情水流急淛河東下彭蠡西
到海終湏合為一海東聞有沃焦石萬國之水不供吸
世故人心千百岐有生必死終無迹焉用皇皇兮仍汲
汲君不見塔嶺之塔焉在哉不如有酒斟一杯(塔嶺頂/分休寧)
(婺源/界)
混沌何年分宇宙天地日月常如舊如舊之中却常新
何曾一㸃受塵垢誰鑿此山為㨗徑争利奔名足馳驟
新嶺終無可舊時燠不加肥寒不瘦行人自無兮百年
夀君不見嶺頭日日吹征塵剰有新人無舊人
　　留吴田霜崖吴居士宅(夢龍/)予仲女許其孫姻
衆山環如規中有一川水山腴翠樹圎水潔玉石峙居
人近百家耕餘習文史此翁獨能詩早充賔貢士平生
宦情薄一試倉庾氏中年厭兵革肥遯白雲裏時時吟
一篇自教孫與子滿屋讀書聲萬事不到耳問途訪幽
居曲折十餘里麥天小雨霽初夏風日美逺迓擕飲壺
劇談並宴几門帖句句佳字畫亦勁偉盡出名畫掛頻
共髙閣倚烹煎茗笋良飣餖蔬果㫖鼓吹䀨深夜酒酣
未容起寒薄攀華盛兩姓合嘉禮東床向志學骨相良
可喜積徳貽後人方興未云巳發禀濟青黄垂紳曵朱
紫天人幽顯間施報有兹理畧窺宅邊園培芳茂花卉
黄鶯殆無數白鷗不知幾山茶及巖桂葉葉瑩如洗間
氣鍾人物吾故卜諸此老夫託姻好悠逺自此始定當
繼朱陳何但誇孔李
　　乍歸呈許君公度(楫/)號䝉泉
東南天地早聞名三載吾邦沸頌聲山好更饒詩句好
江清未抵使君清涓涓流水秧田足細細吹風麥隴晴
客子歸来問耕穫故園似可養殘生
　　同金漢臣徐蜚英小飲傍溪寺二首
萬峰竒峭一川平四月清和十日晴蠶麥豐登宜把酒
山城只欠艶歌聲
髙憑逺眺酒頻斟誰識風前快飲心州縣長官勝隣境
秧疇水滿樹林隂
　
　
　
　桐江續集卷十五
欽定四庫全書
　桐江續集巻十六　　　　　元　方囘　撰
　　送胡子游學正(泳/)
俗徒紛云云章甫殊不競不競何以故無奈二氏横予
曰實不然請各言其行開闢古至今儒道獨也正柱史
𤣥牡門專氣保清浄末流詭長生妄欲奪天命靈山見
作用誤認氣為性輪迴豈有之怪繆莫究竟兩俱可鄙
者巫覡事禳禜愚氓惑幻說徃徃墮坑穽旣曰身出家
粉黛侈婚娉豈不交鬼神酒肉厭羶醟此曹浪夸毗内
衰外徒盛吾儕讀何書堯舜至孔孟搶攘干戈後學校
幸未屏窮者伏閭閻甘忍饑寒併仕或為冷官官冷亦
何病寗戚半夜歌曽㸃暮春詠求巳勝求人自重豈容
輕東家子朱子述作貫百聖遺言一一在足可雪几映
省察中為和存養義由敬上泝周程張例不顓宰柄乃
有功斯文如揭日月鏡韶音一以還二氏噪衛鄭榛蔓
彼自迷我此松栢勁歴觀史傳間不學行國政喪亡竊
威福依附渉巧令異端伺罅隙磨牙騁譏評前哲貴内
脩韞匵寧待聘信有飯不足未羡庖欲清勉哉子此行
始終抱淵靚萬一際竒逢定作蒼生慶不然歸去来預
戒菊徑迎
　　次韻徐賛府蜚英八首(併序/)
　　　蔡季良從許公度使君行縣倡和詩各四首婺
　　　源丞徐君辰起入郡城和以見示其出入阡陌
　　　陟降川嶺可想見也予此和亦以紀吾鄉州縣
　　　官多賢者云耳
長官行縣課農書耕叟治田賈趂虚上到嶺頭望應喜
人煙今宻舊時踈
髙低田水入溪流溪岸閒横野渡舟麥飯家家甑中有
永無犢佩起山頭
樹形萬怪石千竒我亦曾行亦有詩焉得一官如長吏
出郊長是㸔山時
懸崖複嶺間岡坡如此天邊逺碧何誰道此中曾得句
道傍老樹閲人多
騎入州城出縣城不湏人送不湏迎連峯峻嶺﨑嶇極
政自胷中掌様平
摩拊惸嫠達下情領州作縣緫書生清詩要自清心出
比自新安水更清
屏除呵殿少人知隨馬囊詩更有誰五百不来村落靜
自然生齒似螽斯
老農持底報君公十日甘霖五日風夜靜山中看天象
福星偏許照江東
　　次韻金漢臣喜雨
山髙田易旱巳過一旬晴豈止商饑飽真成决死生甘
霖三尺透病體十分輕想見琴堂老催詩意倍清
　　夏日小園
山中豈不樂奈無田可耕傍宅蒔荒圃長夏日閒行行
倦即獨坐時聞幽鳥鳴剪花汰葵冗䕶筍觀竹成詩就
意偶到事罕心無營忽復佳客至取酒相與傾熟醉徑
髙卧頽然忘送迎餘齡能幾何聊用遨此生
　　戊子生日
去年苦雨客西湖湯餅經營至午無窮老復能逢順境
歸林聊得保殘軀親情飲食煩相問朋友歌詩似稍腴
永感情懐更衰病可憐兒輩事庖㕑
　　生日病腹疾書事
今年六十二棄官八年矣生世業巳休来日凛無幾孰
謂嘗作郡旦暮窘薪米少時頗豪宕晚乃窮如此此事
非所憂所憂學業圯孤卧僅一榻疾讀動千紙積迷如
望洋頓悟不違咫深井朱夏寒自汲洗手水心更潔於
手時以理趣洗平生大繆誤豈不習經史搜覧浪該博
著述墮浮靡詩雖稍得名徃徃語多綺夙愆奚庸追舊
嗜差可止迴車遵大路千聖同一軌兹晨記吾降益復
感髪齒忽虚苦下泄乍實結中痞道在果何懼朝聞夕
可死朋友挟壺酒卒爵强告旨敦篤謝親姻輯睦賴鄰
里人情不容拒羔鴈間豆篚酢賔有故常勿藥姑少俟
清庖作湯餅霑丐兒女子菲饌徹餕餘稍亦及僕使老
夫且伏枕萬事莫掛耳處約猶處樂可不省諸巳俗競
徒朶頥退脩寧賁趾幼者日以長衰邁斯可揣要令百
禩後知有老居士
　　五月十四日梅雨始通走筆二十韻
邇日豈無雨東有西或無有亦僅鳴瓦不肯鳴庭除簷
聲尚難滴况望浮溝渠滂沱靡後繼霹靂空先驅山田
半未蒔蒔早青苖枯切慮旱勢迫莫辦暑氣甦去嵗當
此際浙鄉渺為湖窮冬六十日所至雪塞途無乃天力
竭有如酒家壚甕盎夙傾倒遂絶来者沽或謂帝有赫
豈忍氓畢屠乆蓄必大泄勿遽宜少湏鄰寺鐘鼓晦頓
與常時殊果即驟傾注屋漏衣巾濡平明視荒園破鞋
渉泥途詎惜葵卉仆但喜豆葉腴西溪報橋斷渡舫若
小紆遥想農出野蓑笠爭奔趨吾雖乏良疇窘饑意巳
紓天下免溝瘠敢嘆瓶無儲
　　五月二十八日塘頭小集呈同遊劉元煇楊復之
山中五日寒霖雨乆不止稍稍雲意開駸駸日色美駕
言出東城道傍翫流水胷次積滯悶一見似可洗問訊
元方兄太息雍端子養性在知命制事當達理病乃老
人常貧非志士恥時運縦衰謝見趣肯卑鄙荒野叩槿
楥幽軒俯蓮沚吾友跫然来君子有酒㫖青甘剖嘉𤓰
碧脆摘新李加籩何必多真率故佳爾學道氣臭合成
文笑談綺鳴禽窺林間跳魚出波底驚見我輩人未有
客如此良晤匪易得淺醉彌可喜㑹當時盍簪斯樂未
云巳
　　六月初一日次韻酬元煇
吾不及淵明愛酒未能止不仕亦有禄賴此天之美年
年攪飢腸憂旱復憂水邇来甘雨調惡况巳一洗(原缺/二字)
佳人葠古綿真附子服藥焉用多寡欲即將理固窮豈
無説屢空詎足恥彼以盗賊富乃兹所深鄙懐人渴儀
刑秉芳在中沚心賞於焉臻酌水味亦㫖况有杯中物
侑以来禽李清談有餘韻草木亦側耳雲霄自旦奭丘
壑且園綺向来榮進念腐泥沉井底相與賡醉吟所樂
不過此寄語亨衢人可弔不可喜猗嗟楚子文庸肯愠
三巳
　　送嚴陵汪學正巽元併寄趙賔暘
子去桐江路諸生迓水濵為言前郡守獨憶老詩人揖
拜衣冠古歌游棟宇新故吾誰見念辛苦戰塲塵
　　次韻元煇昨游
藕花茭葉忽明眼此地聊乗解愠風無酒尚堪翻作有
蒼顔終不變為紅虗聲浪漫盈天下急景奔騰過日中
萬事可容着心力邇来詩句亦怱怱
　　贈程山人(永昌/)
青囊遺論究幾深屋宅為陽墓宅隂元出易中後天卦
更憑心上指南針故知形勝従来有難必榮華此處尋
周洛秦函倐興廢豈虞山水喚之今(風水家之字/水今字山)
　　五月六月雨寒二十餘日
五月今年更索裘窮山積雨冷於秋斯湏變化真難料
宿昔沉綿幸少瘳老强讀書猶有益貧因知道故無憂
葵花零落渾閒事且望田家早稲收
　　慵起
慵起披衣出戸遲今年最喜免招醫粗容破竈炊雲子
可用芳筵佐雪児醉後作詩多不記夢中讀易了無疑
雨晴風爽園林宻獨立清隂過午時
　　次韻金漢臣雨後病起見寄(故鄉萬里思親逺客/館孤身度日長佳句)
　　　(也/)
一自蒲盃弔楚湘倐成炎溽乍隂涼恨無櫪上如飛馬
徃問齋中獨宿牀病起精神如雨止懐歸愁思與天長
何時共(原缺/二字)詩說直上髙峯㸔夕陽
　　暑天
暑天無暑荷天公似覺吾家亦未窮䕃傍漢朝名將樹
涼分楚澤大王風洛遺書訂三焦誤河負圖觀一㸃中
忽藉流螢足詩句黄昏燁熠起林叢(五格物/六養心)
　　次韻金漢臣喜晴
雨足秧疇始放晴鄉鄰所至有歡聲宰公明察無寃獄
太守辛勤自勸耕我昔黄童成白首誰今赤子視蒼生
定知米價秋来減遍買村醪處處行
　　夜望
夕陽巳下月初生小暑纔交雨漸晴南北斗杓雙向直
乾坤卦位八方明古人巳徃言猶在末俗何為路未平
似覺草蟲亦多事為予凄楚和吟聲
　　早起
萬事峥嶸入夜思稍欣無病且無飢山田望稔秋收近
暑月乗涼早起宜暗撚鬚髯驚露濕倦爬疥癬喜風吹
買薪汲水營蔬茹草草盤飡了一炊
　　次韻送胡教諭炳文如金陵二首
子有山中田何不力自耕曰予抱竒志犯軷為此行於
兹匏𤓰繫曷若鳳凰鳴徒歩未可料一日秉國成老夫
察時義不待易四營大物苦難運髙位防易傾苟且忝
一命奔走疲送迎鄉里政自佳歸来訓諸生
治郡愧坐嘯歸田服躬耕始覺少年誤浪作萬里行書
傳極古汲詞藝争先鳴豈知老欲死一事終無成之子
初遊逺物務思經營北望中原濶東視長江傾金陵冠
蓋地豈無倒屣迎心賞少不至謹無負平生
　　送金漢臣明府徐蜚英贊府還婺源
星源長貳兩賢者丰采精神玉不如詩外更工長短句
腹中何限古今書平生事可心無愧我輩人常氣有餘
記取孚舟亭上語定應時復寄魚書
　　哭從兄良遇
　　　先叔父九貢元琛字元獻子也名(缺/)年明毛鄭
　　　詩兩請漕舉甲申生近六月十五日卒年六十
　　　五嵗長回三嵗
先祖五男子其下八男孫白首渉患難僅餘二老存兄
昔健如虎行歩疾飛奔長眉具夀相脩髯當風掀千丈
聳巨棟一朝成枯根强者尚若此弱又其奚論惟兄負
剛勁臨事簡不煩可否率正色臧否多直言談笑無城
府其實春和温憸壬有弗察平地生讎寃惟揚赴逮對
乃用怨報恩十年歸来乎下帷董生園此死幸無愧彼
生非游䰟春官一再上科名合髙騫世事旣鼎革何如
偃丘樊百里許起家性終不耐喧軍馬塵未巳朝夕常
閉門劣弟解彫郡生理古井眢時復造兄室釃酒崇盤
飱二月近生日爛漫傾芳樽豈謂三四月醫藥昧病源
平生無妾侍寡欲培真元焉用艾與附内外加炮燔五
月二十八了了語不昏為後取猶子愚哉真犬豚此事
未稱意似難它選掄委曲進寛譬且望進粥飦乃後宻
探問不敢踰闥閽諸幼日傳報精神稍昂軒奄忽季夏
半長徃遊厚坤走赴氣巳絶號慟書靈幡(回書其靈几/之幡曰全而)
(歸之歿/吾寧也)憶兄舊論議亹亹䨇袖揎口齒未即閉飯含莫
嚥吞蓋棺一何速迫此炎暑袢衰薾抱怛痛哀聲嘶霜
猿人生孰不爾屈伸手覆翻考終亦一福拱璧無瑕痕
丘嫂撫孤穉匪伊將冠婚或者氣質變培壅成蘭蓀寒
宗弱一箇繆居昭穆尊上當相宅兆安厝居髙原下當
教貽厥敬恭奉蘋蘩秋風幾黄落我亦超崑崙焉得天
地間長掛扶桑暾
　　坐㸔南山雲二首
晨起無一事坐㸔南山雲為雨殆可必盎然心自欣耕
疇巳久捐稔嵗猶願聞匪惟救阨餒兼足蘇惔焚升降
地天泰兊艮通氤氲髙能以虚受能下斯為君宇宙儻
非爾函靈焉不僨吾生與草木幸兹同芳芬
幽林響欲滴夜色始欲分扶桑定巳紅星象收其文尚
復有飛䑕撲擊空中蚊湏㬰兩滅迹寂然藏紛紜鄰煙
氣稍上谷禽聲漸聞七月入伏末未減炎暑熏皇后漏
雨意似閔黎庻勤此心誰予知坐㸔南山雲
　　早起
調和風雨順星辰幸是人間自有人老賴獨眠無疾病
閒能早起更精神胷中羲后先天易物外無懐太古民
頗怪吾廬舊山色不隨時世與俱新
　　野趣居士楊公逺令其子依竹似孫為予寫真贈
　　以長句
爾来畫工工畫花俗眼所識惟紛華牡丹百卉閧蜂蝶
芙蓉鴛鴦相交加大為屏帳小巻軸堆紅積緑供(缺/)奢
髙人瞥見付一笑婦女小兒争驚誇我愛楊君畫山水
要自胸中有妙理巴東巫峽猿夜鳴洞庭瀟湘鴈秋起
皓月明河萬里天淡墨掃成頃刻耳舊與結交三十年
今老而歸識其子是父是子皆詩人每一相逢佳句新
西風蕭寺父謂子寫此前朝朝士真自言畫是作詩法
状貌之外觀精神忽似老夫對明鏡翛然雪鬢烏紗巾
野態愁容本難畫問言何得此竒怪得諸苦心熟在手
郢人斤斧由基射腰圍不用黄金帶象笏紫袍貧巳賣
只消結束作樵翁㸔山獨立長松下大楊居士醉曰然
小楊居士呼来前眉間更着(缺/)毫一縹緲詩仙仍酒仙
汝不逢我作郡年此直當酬百萬錢今旣無此無可言
聊復贈之歌一篇
　　守孫滿嵗(長子存心之/子八月八日)
升沉榮瘁可湏論古鏡當空了不昏莫笑今踰六旬叟
頗欣巳有兩男孫特牲與子羞家廟聨騎何人叩圃門
急掃秋亭具殽果涼邊爛漫倒清樽
　　贈刋印朱才俊
科斗何年變篆字至秦程邈翻為𨽻今人但習真草行
誰㑹六書三耦意篆所最難柱與圈學打一圏費三年
豈容臆决蔑師授汨沒形象迷傍偏九江法帖鐘鼎刻
兵火以来猶可得人間亦有說文本臣翺反切臣鍇釋
朱生贈我古印章奎躔璧度森開張自言少小嗜此藝
意欲徑上陽冰堂細觀刀筆最佳處頗識傳箋通訓故
苟焉餬口棲此身元来亦是知書人
　　不寐
孤燈獨榻夜難晨秋氣初寒展轉頻每怪未嘗成夢寐
自怜何苦費精神非闗世事兼身事欲學賢人與聖人
更著氷霜當七十向来虚費幾青春
　　中秋前一日雨送罌粟戎葵子與劉元煇
小雨翻鋤土帶沙戎葵罌粟送詩家敢爭天上中秋月
且種人間隔嵗花小稔米今猶未賤固窮酒可不湏賖
乗閒儻肯来相過有水吾能自煮茶
　　次韻元煇中秋雨
良辰合與一樽酬有酒無朋也自愁萬事只堪花老眼
一年又過雨中秋鳴砧處處凄鄰巷擊柝相望起戍樓
更着亂蛩環獨榻平生天地付神遊
　　題汪氏孝節堂(汪逢辰母張氏嫁五十三日寡時/年二十二守志今三十一年矣有)
　　　(司表其門曰/孝節張氏)
三從分定付之天捧案曾無月再圓莱子方同綵衣舞
鄘風忽賦柏舟篇頻年兵革經多難奕世門閭喜獨全
孝節從来足隂相兒孫衮衮夀眉前
　　喜馮伯田至(坦/)
扁舟相送浙河濵又向苕溪住幾春雨路逺来應跋渉
雪眉聞說尚精神山城風物非他日詩社交朋不數人
畧遣後生識前輩揮犀為洗庾郎塵
　　夜思
夜氣侵寒薄寢衣迴頭六十二年非直能欹枕思時透
始覺挑燈得處微百蛬漸侵床畔語一螢忽入帳前飛
研朱㸃墨皆陳迹見道元来自有機
　　㳄韻伯田見酬四首
乆缺牋筒到霅濵相逢依舊氣如春深藏尺璧元無價
時擊圓蓍尚有神桑梓兵戈三峡路衣冠文物五朝人
片時略得陪清話一掃胷中萬斛塵
世故吾其問水濵向来不合典班春一従去作滄浪客
幾度重題欝壘神垂死豈堪思徃事忍窮方欲作閒人
喜公强健猶如故未有清樽可祓塵
半年洄泝越江濵每愧羊裘老富春歸隱尚能聫比長
出遊復肯祭行神枯腸近飽三爻夢宿齒宜肩四豆人
能顧寒齋共芳茗蠧編時為拂蛛塵
六橋乆客舊湖濵春日花開不似春游學頓無福建子
科名更說梓潼神暗驚淵實丘夷事枉作書癡傳癖人
辛苦湘纍辨蘭艾莊生齊物等埃塵
　　次韻仇仁近有懐見寄十首
我能納禄君辭聘大覺蓑衣勝衮衣有徑弗行縁畏險
無形可見要研幾就令枵腹常亡賴儘勝枯骸永不歸
何限㦸門委荒草髙堂猶記舊巍巍
誰識虚翁此一虚歸来不歎食無魚早聞曾撰異三子
近喜陶詩賦二疏但苦老身多疾痛時呼醫士問方書
君知湖海元龍否豪氣年来巳盡除
老玩韋編尚可為復能吃口對期期離明偶剔書燈見
坎止因斟硯水知豈厭微塵裨泰嶽只愁殘照近咸池
兒曹未悟侯王夢不了邯鄲黍一炊
身歴干戈百戰塵休官仍似布衣貧每㸔事有難行處
未見心無不愧人秋稔粥饘猶可繼夜涼燈火巳堪親
閉門讀易吾謀决莫用蓍龜問鬼神
寄来詩巻了無塵想見家貧道不貧真復逺追前輩味
頗驚頓異去来人驅車蕩蕩行湏至破的遥遥見巳親
換骨得仙内丹熟可湏浮海望三神
少年忽作白頭人慷慨悲歌豈為身屈子獨醒天可問
重華久去士常貧缾無儲粟陶元亮馬似乗船賀季真
此味孰能相識察隕霜碩果有餘春
漢廷簪紱簉金張初服逡廵返士鄉勇退能為疏傅去
過剛似勝次公狂庭梧隕葉元非死秋燕辭巢不待涼
玩物察時逺災咎不湏空熱九迴腸
守雌甘似不鳴將静㸔無庸手脚忙沮溺故難同孔子
(孔子可沮/溺則不可)綺園何獨避髙皇(做不得/不敢出)星移斗轉光隂疾
林宻山深氣味長萬事灰心如嚼蠟唯餘杯酒未相忘
猶喜㸔書懶作詩暮年自合省云為預知隂雨骨骸痛
怯上好山筋力罷不寐有時忘數息無疑焉用扣歸竒
寄聲為報仇香道近日交朋獨爾思
相從汨沒走泥塗忽又還家半載餘把盞何由嘗我酒
典錢猶憶借君書兒孫十輩娱詩老梅竹千株䕶野廬
東望懐人屢搔首能来相訪定何如
　　訪臨川楊仲權于天慶
隠居何所為性懶絶造請駕言東城東恍兮異人境脩
廊寂無聲未忍踐竹影獨立味𤣥澹徐歩入深冷秋光
照虚庭拱揖冠服整中有專氣翁學道早脫頴誠極語
謝飾幾動意潛領煑茶雜椒榝案酒粲梨梬恱神良㑹
稀遺物閒晷永休官陶元亮遯世陸脩靜異代復同調
霞外兹可騁研幽挹髙致探妙發遐省何言壺中天心
逺塵自辟(音丙/)
　　九日約馮伯田王俊甫劉元煇
山雨初開一望之似無筋力可登危每重九日例凄苦
垂七十年更亂離今嵗江南猶有酒吾曹天下謂能詩
肯来弔古酣歌否恰放黄花一兩枝(兩日前/私忌)
　　次韻王俊甫山長九日登烏聊二首
山色初明小雨開可容無地拓襟懐荒寒試與登臨去
竒崛能隨感慨来何限詩愁闗世故終憑爛醉了生涯
風流二謝猶堪恨俛首劉郎戲馬臺
江邊危阜俯江臯去馬来牛細若毛古道向来元寂寂
俗流何處不㴞㴞漫拈老筆雕空濶徑命芳樽洗欝陶
天地年年有揺落悲秋端謝楚人騷
　　次韻孫元京見過言詩
騷壇争長各稱兵未卜誰歟覇業成欲療左盲治榖廢
合除白俗掃元輕屢更落落心猶壯常恐空空氣驟盈
據險作難終未是賴公指示軌圖平
眼底驚嗟見此流祗嫌接對未云稠蘇門逸響追長嘯
湘浦餘情續逺遊新息今湏乗果下襄陽誰漫釣槎頭
吾衰乆矣公猶健好控飛車跨九州
　　九日詩馮伯田王俊甫劉元煇楊㤗之見和復次
　　韻二首
空經虚緯費来之弦急常由瑟柱危壯似隂山歌敕勒
悲於易水和漸離﨑嶇萬古無窮事酩酊重陽幾句詩
剰喜故人㑹吾意東籬何日酹殘枝
歸来誓墓學羲之政坐機張觸處危乆巳光芒韜巨闕
更能文采眩長離奏書方朔三千牘飲酒淵明二十詩
索米長安饑欲死何如終保傲霜枝
　　寄還程道益(直諒/)道大(直方/)昆季詩巻
　　　朱文公謂吾州山峭厲水清激故其人物亦然
　　　而文章亦然婺源之山尤其峭厲者也其髙為
　　　江東之脊而水之清激者分而為二東為揚之
　　　水由富春瀨錢塘江入于海西歴彭蠡大小孤
　　　揚子江入于海予讀程君直諒道益直方道大
　　　賢昆季詩殆猶水之出於是山也其𣲖二其歸
　　　一其清激本於峭厲而其渾浩汪洋極於海則
　　　不見其迹矣因賦吴體寄之曰
山水吾州稱絶竒間生傑出當如之不行天上五嶺路
焉識人間二程詩無逸幼槃金華似才翁子美歐陽知
怒流洶湧各分派萬折到海夫奚疑
　　為黄仲宣賦山中四章章四句
山中之朝有溪可瓢飲我之水亦逍以遥山中之暮豈
不風雨心與一燈耿耿千古山中之人耘夫耕民鯖厥
五侯其如子真于䟽于蹻朋来其學彼惡知兹山中之
樂
　　承金漢臣寄詩將及一月次韻奉酬併呈徐蜚英
千里秋光一倚欄危樓四望碧雲寛遥知對壘分詩將
未覺同舟怯縣灘九日與誰同把酒八年如我倦彈冠
㑹難别易駒隂迅時展来篇細細㸔
　　張滁州(庭簡/)挽詞二首(迪之號古崖年七十五令/祖與先君同榜入上庠)
世變古来有人才時豈無已移甄井璽猶握釀泉符夀
及周三老名成漢八厨彼哉武斷者盗起欲全軀
上庠同補處祖父昔通家書在燈俱續舟移劒共差故
都箕子麥晚憶邵平𤓰五福公無恨吾生自可嗟
　　漢臣明府與公度使君話吾州山水之勝有詩次
　　韻二首
繡作羣峯玉作川筆端秋思浩無邊賜金増秩從民借
㑹費將軍九萬牋
秋容洗雨鴈浮空牛斗之南江以東是處皆為群玉府
誰家不似水晶宫君侯總是文章伯文物差宜錦繡胷
緩馬倚樓隨所適髙情長在醉吟中
　　次韻金漢臣五城道中
郊行胷次爽於秋嵗稔天寛百姓憂但有樵人歌隴上
永無廷尉望山頭最宜曠野開詩思未覺他鄉動客愁
想見霜林疎更好緑隂時節憶曾遊
　　次韻漢臣閔口渡
嵗月匆匆鴈徃迴馬頭西去又東来不知自有乾坤後
幾度蘆花謝復開
　　九月三十日漢臣置酒次日有詩次韻
槁梧䇿䇿晚風秋始覺天邊雨意休掃盡隂霾供一醉
豁開空濶慰雙眸青銅未至無王老紅袖何嫌有莫愁
我亦放顛插殘菊不羞衰老雪盈頭
　　贈夀昌墨客葉實甫
古人削竹以為筆木板為方竹為䇿其字科斗或鳥迹
或篆或籕煤傳漆未有今人所謂墨晉發汲冢尚可識
地中間獲鐘鼎刻文為之具未為極何其妙哉善摹畫
束縛毫管備肸飾鶴眼鳳咮鑿湍石黟楮剡藤擣成足
松煙魚胞和堅宻誇精鬬巧不遺力𨽻真行草最後出
萬乃不能及古一有良弓矢無良射器利工拙繆繩尺
風頽俗降嘆近日四寳徃徃俱難得尤艱得者墨一物
燃爇膏脂磔桐實非膠太燥則太溢髙價𤣥圭詭蒼璧
其實不直瓦與礫羲獻不起歐禇畢亦無李杜大詩伯
顛倒吏牘冐儒籍乳臭小兒僅甲乙苟且研磨暗竄易
奚李縦生懼稱屈夀昌葉老獨竒劀陟阪渉澗負囊笈
直笏圓丸動盈百病風手試銅蟾滴㶑灔龍光浮五色
便覺硯中轟霹靂金錢亦不過求索但欲流名寄篇什
噫嘻此一怪墨客作書轉送三歎息物有當黒不肯黒
事有當白不肯白
　　題吴山長文英野舟五首夢炎(併序/)
　　　江東祥刑使者盧處道取韋蘇州七字㓂巴東
　　　十字為紫陽書院山長吴文英作野舟扁將為
　　　亭於其所居之溪上郡人方回萬里咀二老詩
　　　下一轉語仍以巳意續之成詩五首
春潮滯雨横舟晚成就蘇州一叚竒向使有人争此渡
韋郎眼底定無詩
下邽老子扶黄屋直上澶州城北樓遼陽鐵騎驚相問
舊日巴東野水舟(此詩謂宼公晚節大用成此/大功其初乃巴東小邑耳)
我有孤舟自天地沙頭問渡苦無人誰家賈舶浮溟渤
脫命蛟龍亦損神
大才定復不求售至寳政湏能自珍一篙用着方知貴
只恐悠悠懶問津
世多漢水昭王事誰辨烏江亭長心君知此處真堪託
天卞無波可得深
　　喜程道大至(直方/)約諸友二首
東籬殘菊未成塵所見悠然意尚真玉瓉常聞歌旱麓
白顛何得賦車鄰欲遵飯顆山頭路合問深明閤裏人
賴是吾徒不全弱能来爾汝話酸辛
攅眉抱膝一衰翁豈為區區口腹窮早向前朝閲諸老
曾微晚輩紹遺風草堂詩到䕫州後竹馬年思大厯中
畧共清談商此事未妨傾倒一樽同
　　次韻金漢臣見雪聞鴈二首
山城酒薄客愁濃卧厭秋霖萬事慵九月十月忽飛雪
北人南人俱笑容
月暗雲迷度杳冥飛鳴未肯落寒汀得無田里聲相似
獨此長官能細聽
　　寄題汪君(若楫/)秀山髙處
秀山髙處我未到想見斯人獨嘯歌静賞竒雲臨翠巘
醉吞朗月上銀河異香染筆花間寫清影揺衣竹裏過
愧無健句凌空濶奈此天邊絶景何
　　十月中澣酒熟客至分韻得菊字(采菊東籬下/悠然見南山)
亂離脫此生真復類殘菊嚴霜百草死愧我一影獨鄉
鄰豪奪兒豈不金滿屋或乃盗賊起全家被屠戮賈禍
由稔惡寡悔勝干禄聊保兩鬢白時倒一樽緑客有可
人至酒適今朝熟隔墻馬蹄響呵殿盛騶僕天邊夲無
物眼若送鴻鵠
　　以采菊東籬下悠然見南山為韻賦十首
九日巳過一嘉菊無人采晴軒醉餘芳賴有我輩在胷
着酒斗許意濶浩如海誰能起九原共與推千載兒女
較唇舌我豈爾能凂
生者不聊生死者巳鬼録死視生或優㝠黙謝恥辱側
聞田野間十人九飢腹奈何值狼貪尚欲肆荼毒客去
醉眼冷獨坐數殘菊
我詩無所師意畧與古同豪士見之笑寒苦啼秋蟲采
菊忽見山不辨南與東竒句忽天来目斷孤征鴻豈有
學聖賢而不忍飢窮
移石甃缺路折竹樊踈籬簷間見一蛛懸身墮長絲隨
風有所罥羅絡縦横施胷中宻經緯似不過一飢用意
爾許惡何待網成時
平生天外心異乎諸子者著鞭無前途焉用取竹馬乍
争祖逖先肯出桓温下黄鐘晚遭毁轟雷釜鳴瓦細玩
郊沙爻可不舉需疋(音雅韻畧/三十五馬)
不謂予坦率即謂予繆悠冷官尚難為熱官何可求寂
寂雀羅門無復車前騶但恐嚴光足終勝張禹頭客来
且一觴十觴未遽休
士衡怒鬼子仲氏不謂然雲間對日下此語亦淺旃丈
夫貴有立聲名動萬年青蠅能肆汚白璧詎改妍君但
滿酌我一笑吞青天
不見淵明面淵明心可見問何以見之老菊耐霜霰尚
欲招祖謝豈不鄙湛羡市朝紛屠剥禄位甘苟賤髙舉
能免此學陶亦云善
正始有遺音衣冠落東南典午賴群賢歴年百有三吾
聞運甓人功與王謝㕘晦儉佐宋齊賣國爾乃甘陶氏
獨有孫飢死終無慙
今日見此山明日見此山有時或不見乃在雲霧間世
事亦如此反覆多阻艱隂晦待其晴山色終當還俗誚
勿與競誓死保此間
　　贈相士李山屋
四十五萬坑長平五十六萬敗彭城頭小而銳重瞳子
可謂善戰能用兵殺人何得慘如此不知天亦還殺爾
世間産一虎頭相幾陣生靈為渠死韓擒彭醢不足悲
無辜性命供娱嬉漢家宗社計未定商山老人歌紫芝
相人相窮不相達天道好生不好殺豈無袖手閒書生
一着滿盤死碁活
　　贈朱師裕(并序/)
　　　咸淳宰相大觀文馬先生(廷鸞/)予春官座主也
　　　庚午去國未獲再面戊子冬外孫霅川朱師裕
　　　乃父前池州教煥文實甫擕以過予感慨不巳
　　　因賦此詩
相府違離二十年弁兮突見外孫賢故因髙韻如袁粲
豈但雄文似史遷兵甲喧豗征馬地音書斷阻去鴻天
因君畧得平安信諸老無多重愴然
　　十一月二十日南至二首
風吹六十二年春又見陽和一夜新興廢親更三國事
死生暗易萬城人種花縦好誰同賞置酒良難自慣貧
今獨身為本宗長思兄臨節倍悲辛
至節今年始得歸祀先牲酒亦無幾兒孫長大衣裝少
婢僕頑慵廪餼微交阯虞翻猶不死荆州王粲竟何依
玉筩巳想黄鐘動只有心灰自懶飛
　
　
　
　
　
　
　
　桐江續集卷十六
欽定四庫全書
　桐江續集巻十七　　　　　元　方回　撰
　　馬軍自杭至雨少止(三月十五日/)
春盡雨還雨山寒雲更雲晝常無日色夜不見星文蜂
起此狂賊馬来皆勁軍尅期可平盡玉石恐難分
　　予甞治郡屢平賊嘆今所見不然
昔在専城日吾甞破賊時土豪勤問探民戸感恩私公
論必旁采下情須盡知騎軍逺迎擊孰識一先碁(賊巢/穴深)
(湏合軍力一舉必取乍進忽退徒掠平人則賊得志矣/賊乏食必出巢四刼須土人謹探而先報我出馬軍迎)
(擊之逺郊不使近吾城必捷步兵難用惟/馬軍可以少勝衆一二箭可走萬衆也)
　　十九日斬賊十二人始明正典刑
兵興欲兩旬三載氣初伸汝既甘從賊官非樂殺人早
知膏白刃何忍效黃巾拙速無奇䇿登城悉市民
　　早大霧午大風冦銷兵解之象
驟合公超霧俄飛禦冦風大聲千里動陰翳一時空逺
睇烽樓外愁吟戰鼓中所思何日見還得一樽同
　　二十一甲子晴
昨日大風聲今朝甲子晴整襟衣䪺爽開匣鏡偏明早
就鯨鯢築終全燕雀成清和舊時節新麵入山城
　　二十三日天氣絶佳西軍還二十四日東如績溪
獨坐綠陰下追思秋日春眠蠶方放大早麥欲甞新豈
意賊生賊忍聞人食人何時兵遂解縱遣上城民
　　四月初二日出兵恰滿一月百姓未得下城
乆謂兵當解何知戰未休屬方甜笋蕨遽已艷葵榴(是/日)
(始見葵花/紅榴尤早)骨痛金瘡作心煩火色浮滿城俱閉戸不但
一人愁(予甞於真州泛江大風跳船為桅竿之鐵鍵傷/腰骨將風雨則破而痛又嘗他有所傷天陰則)
(骨/痛)
　　四月初四日聞績溪凡十五都賊焚欲盡傍出焚
　　歙縣之南鄉遂焚至昌化
昔日初聞冦諸人早出師焚燒寧太廣收勦已無遺斧
鉞何曾鈍雷霆豈肯遲遷延非决䇿那得更狐疑
　　四月初九日清和絶佳聞賊焚歙南路蔓延五十
　　餘里
小園無客至獨坐一繩床霽日千林淨薫風四月凉禽
魚完孕育草木競芬香姓命人難得何為有戰場
　　四月初十日得蜂蠆繭絲之句
深言懼忤時聊復一評之靡暇防蜂蠆惟工竭繭絲因
循終不恤平定豈無期麥赭秧田廢人家半忍飢
　　聞移東兵勦南賊
破賊須先易行軍要出奇霆轟當不測烏合本無知夏
稅催科日秧田挿蒔時掃除如少緩兩不便公私
　　客謂榴花早而多竹笋少嵗旱(乃返大潦/)
客憂今嵗旱事已見幾微早早榴花宻遲遲竹笋稀即
今防黠賊已若墮重圍更使逢荒歉嗚呼萬事非(草賊/作耗)
(四十餘日東北西南四面起斷金陵錢塘路略計/五大縣被焚太平宣徽三郡城守如被圍然也)
　　四月二十日客言兵所不至麥有黒蟲食之
望望遥峯外行行茂樹中愁添詩鬢白旱覺戰塵紅已
嘆桑無繭何期麥有蟲南薫元不改千古舜絃風
　　觀蟻遷知雨
行行宻宻復踈踈銜子沿階粟粒如幾夜夏寒疑未雨
槐安國有五行書
　　四月二十六日雨後添嚴軍南擊賊寨
端許憂差減寧容病寖侵添兵薅草㓂垂早降梅霖寨
破山無險田髙水亦深著書垂不朽或可遂初心
　　四月二十七日梅雨甚驟
黄梅三日雨漏屋使人愁無飯不遑恤有書猶欲修綿
延蜂蠆賊震動犬牙州(冦在太平宣徽三州境而/杭嚴池饒之接境皆警)兵甲
從今洗民窮尚可憂(是日祁門水沒縣休寧江/潭等處漂溺二三千人)
　　四月二十九日早起行園
白髪蕭蕭一秃翁披襟扶杖早凉中偶因不飲全無寐
自笑能詩例得窮梅雨園林江橘綠竹風庭院海榴紅
若非守禦孤城閉誰有幽居似此公(白髮蕭蕭言老一/秃翁言無版位江)
(橘綠海榴紅一作/吴橘綠蜀榴紅)
　　五月初二日聞祁門縣四月二十七日大水沒皷
　　樓蛟龍鬬爭溺死者多休寧縣江潭等處亦多漂
　　溺
今嵗知何處天刑亦慘哉潢池猶未靜洚水復為災民
叛非無説官貪有自來祁門鄭龍鬬此禍又誰胎
　　五月初三日雨寒痰嗽
門外葵花一丈髙詎期端午更綿袍佩符豈有玉剛卯
挑藥久無金錯刀人老形骸宜瘦劣時危心肺倍焦勞
柴門晝掩身多病聴雨寒牕首屢搔
　　五月十一日生朝三首
濁醪兒輩尚能謀且勿驚憂且勿愁不肯前朝峩豸角
(乙亥年除監察御/史右司牒皆不就)可於當世較蠅頭永無紫綬金章夢
甘與青鞋布襪休旦夕賊平嵗中熟茅柴杯外更何求
本非髙蹈掛朝冠自是危途舉足難世上十年人不識
山中五月夜猶寒感風垂死骨骸痛止酒近旬杯杓乾
牽率親朋致嘉惠時危敢作等閒看
强展愁睂進一杯年年紅熟見楊梅至親阻冦全無信
時貴嫌貧近不來京兆舊遊張敞馬督亢遥望劇辛䑓
華榮寂寞手翻覆好在徉狂老萬回(予歸自廣南竹坡/先生字以萬里名)
(則先君所命也故/或以萬回戯之)
　　五月二十一夜雨未止六晝夜水漲冦阻無人入
　　城
晝夜雨滂沱平疇變海河地如随水去天豈厭人多討
叛猶輸粟攻堅未掩戈積陰凝殺氣𤣥造意如何
　　五月二十三日甲子交六月節稍晴三四五復大
　　雨賊寨未下
每日看天色今年厭雨聲重新六甲換喜得一朝晴疲
卒淹窮谷饑民守壞城竹深荷淨處猶憶舊承平
　　初二日許公度使君来自西坑賊寨見訪
曰予視賊壘雨且二十日山行屢顛仆泥行馬沒膝火
攻未可施諸軍睨空碧小醜膽氣麄亦有砲與石持榜
以招之貸命續粮食彼謂一下山求活豈可得使君㢘
且慈睂攅咽為塞未必皆兇徒脅從十有七暴露數月
矣武將正憤悒合圍焉肯退但欲事鏖擊天意不肯晴
詎不念寃抑渠魁謀遁逃所幸已就執焉得遂兩解曲
赦與抆拭
　　六月初七日雨始止初八日始晴
昨夕星初見兹晨霧亦披徯聞平賊報先賦喜晴詩(缺/二)
(字/)猶如舊新蟬未覺遲皇天已悔禍小醜復奚為
　　六月十七日十八日大雨聞賊欲降
誰遣青天變漏天人閒無復有平田女媧鍊石端何物
子産禜龍未必然死徙銜寃終不雪生存忍餓更堪憐
腐儒自笑窮今極旬月曽無一醉眠
　　六月二十二日守陴百姓始下城
本不食官粟亦令登敵樓鳴桴木杪急傳箭夜深愁暗
躡蛇纒膝塵搔虱滿頭傳聞賊寨破今日得歸休
　　六月二十三日立秋喜聞賊平鎮將凱回歸府官
　　俱還
亂起杏花落賊平梧葉飛頓忘三伏暑竟解萬山圍大
將傷流矢諸軍曳血衣先登不如此焉得凱歌歸
　　寄題婺源程氏得寓亭(羲叟年六十九/子龍乙丑榜)
今醉翁遨古醉鄉斯亭有路到羲皇九流人品杯中物
萬巻家書膝上郎山意相迎隨步好花陰獨立滿身香
臨風詩思誰能畵想見津津喜色黄
　　送歙尉牛寳臣(璧/)
身騎瘦馬着練衣能儉誰云俸入微延禮老儒令子拜
束鈐蠻卒到村稀向来髯漆今成雪此去袍青合換緋
爲報鄉鄰索南物錦囊惟有好詩歸
　　孚舟亭獨坐
犖确蒔秈米淺清釣鯈魚兹事不在多克儉即有餘俛
仰六十載山城八遷居(予前庚寅四嵗歸鄉祖居大街/一先叔父上北市居二先人上)
(北市居三紫陽門外居四東門外居五山脚下居六/忠節營前居七最後買宋尚書家空地造居八)憶昔
罷閫幕始有此屋廬鞠躬畚瓦礫流汗薅茅苴前後列
花菓左右環圗書誰令厠朝士又駕太守車大兵革宇
宙乗時沸猱狙斸掘壞畦逕抉偷夷庭除厨荒敗炊爨
室空移貯儲歸來問鄰舊死徙徒欷歔募工淘穢井課
僕通汚渠旋理短檠燈復荷長柄鋤倐忽九寒暑出入
無驢輿忍貧不肯仕人謂回也愚今嵗事大謬羣賊屠
郊墟古樹伐作薪野茹挑爲蔬淡食已數月窮乃至此
歟筋力既衰劣鬢毛苦凋踈以今較疇昔百事皆弗如
弗如又何嗟不繫天命且柴荆永日閉池亭秋霽初朝
看白雲起暮對丹霞舒獨坐心自賞是身如空虚
　　送郭伯川
皓首厖睂話昔遊隙陰俛仰歎如流萬山中遇驅駰轡
十載前同上鶴樓洚水餘氓猶粥飯潢池小醜更戈矛
紛紛貪吏甚狼虎盍與驅除絶後憂
　　初凉
餘民脫死初平冦歉嵗逢秋亦喜凉止水池邊臨樹影
逆風林下遡花香尚欣鄰壁肯賒酒不管空庖無宿糧
已往可驚來未測延緣聊得撫流光
　　懐慙
逃生何處可茅庵城市山林總不堪人莫我知姑用六
今非昔比更緘三擘麟行酒海深淺繫鴈傳書天北南
數月兒曹盡饑瘦無能衰叟但懐慙
　　望南山别峰見樹閒煙出知有隠者
南山有别峰石樹相因依兹晨偶流目遥見青煙微未
知此林下誰家掩荆扉我亦欲一往結茅紉槲衣秋飯
所種粟春羮自生薇今年四閱月孤城閉賊圍當其薪
粲絶無翅何由飛客謂郊闗外似覺事轉非嵗儉剽奪
急村荒遊徼稀豺狼方磨牙擇人以自肥市隠世態惡
巖棲心事違四海豈不廣惆悵將焉歸
　　去萍草
童子攜竹器摝去池中萍見魚故已佳水底林巒青復
呼荷鋤者薙草汛我庭蛇蚓無留藏行徑免露零剗穢
致潔淨撥翳生皛熒朗月明其摶古鏡還精靈語寂理
已會慮澹神自冥白髪一老翁兀然坐孤亭
　　送黟縣學官江(浩/)歸上饒石湖精舎
小桃源住飯不足夜鶴傳聲趣駕還細嚼紫陽山色飽
饞涎猶睨應天山
　　有感三首
倉皇得郡免朝辭十六年間老轉癡一角未堪峩獬豸
二螯敢笑食蟛蜞刋摩于寳搜神記嘯詠陶潛責子詩
格是世人無識者可能更索樹神知
十年歸把釣魚竿萬變惟憑冷眼看白髪相尋㸃鬼簿
紫金焉得返魂丹漸驚老舊遺民盡欲問承平往事難
秋日未湏畏殘暑浙江潮退即天寒(聞故舊/多死者)
今沿古泝醉眉攅堪轉輿旋老眼寒晝靜倚楹常獨立
夜深撫几忽長嘆關張運去金刀絶王謝聲沉玉樹殘
欲淬筆鋒刳鬼膽生寃死恨海漫漫
　　聞汪翔甫八月十日卒去曹元㑹五月三日之報
　　僅三月餘兩翁皆年八十四
甫作詩為兩翁夀豈虞相繼駭予聞八旬已過太公望
一旦俱為冥漠君場屋少時嘗張王兵戈晚嵗忽紛紜
全天所賦無遺憾端復真修地下文
　　悲歌五首
三十年前樂事饒閒身無事暑初銷攜琴嶽寺延秋月
吹笛江樓過夜潮自倚豪狂詩句疾豈虞離亂鬢毛凋
故人死盡身猶在交道生涯兩寂寥
更問公裳與幞頭披襟散髮十年秋郭郎鮑老元相(缺/)
張丈殷兄且自由善樂神仙惟有醉筭知天地本無愁
奈何尚欲誅姦鬼亹亹寒牕筆不休
獨立蕭蕭落葉風閒居已忍十年窮幸猶張籍不終瞎
未必杜微真是聾瑣事可容知較盡塵編敢謂讀皆通
骨骸欲朽心神在未害藏山待至公
憂驚喜愕夣紛紛了了誰能白黑分晝夜星辰常轉換
春秋草木互芳芬姬昌秦政今誰諱吕洞鍾權近不聞
氣盡勢窮終變滅世間萬事總浮雲
窮兇極詐肆淫貪賓主湖山晝夜酣世事可欺沙武口
天誅難免木綿庵貲財已籍宫宜赭腰領猶全首欠函
地下麗華應有語不因玉樹失江南
　　贈黟縣星學舒碧雲(俊臣今俊民/)
原夫官賦省題詩何乃甘心改業為場屋乆忘塗注乙
星辰閒測斗牛箕細㸔肖貌殊清徹徐翫揮毫亦怪奇
聞道天文脩晉志淳風㑹有立朝時
　　九月初五日
暮雨蕭蕭皷角風草枯木落鴈横空每逢九日不勝感
垂近七旬無奈窮螃蠏今年猶未有茅柴我輩亦堪中
籬邊瘦菊青如粟已勝芙蓉萬朶紅
　　庚寅
江湖秋水事茫茫(是年/大水)近縣猶聞有戰場多病多憂欺
此老半醒半醉了重陽見山籬下無人至戲馬臺頭幾
客忙萬事不同時節似感今懷古倍悲凉
　　美許孝子(幷序/)
　　　許公度使君悼亡後亦有疾第三東閣居母䘮
　　　侍父藥餌極勞悴迎公度寓竹所道院當暑躬
　　　執爨治膳及秋涼父病遂愈府判孔公美之以
　　　詩韻險難賡以意和焉命題曰美許孝子云
聖善已云逺義方猶此親湏甞許止藥未老竇郎椿竹
院深床穏烟庖垢面塵曽參養曾皙剩閱舞雩春
　　孔府判埜耘甞宦雲南今以餘瘴多病意欲休官
　　因讀唐書南詔傳爲此二詩問其風俗(璠邢/州人)
萬里蠶叢國西南出漏天吐蕃唐徼接越巂漢疆連參
井星躔外岷峨雪界邊䍧船元下粤劒棧忽朝燕驃信
狂圗歇苴咩險要鐫稱元更號謂督爽革官聨慰諭開
行府咨諏肅使權貝仍通一覔土尚錫雙田飾齒金兼
漆充衣卉與氊𤓰匏冬更實桃杏臘尤妍混壹良堪喜
誅求或未悛霜威才蒞止輿誦總驩然歸槖無蠻貨征
袍有瘴煙(缺/)曾甘鞅掌由此困沉綿柔逺華風浹同文
譯史傳願聞談土俗王㑹纂周篇
漢代哀牢種瀘南大渡河其都居善闡有水號牂柯丞
相祠諸葛將軍畏伏波石扶碑故在銅作柱難磨古但
覊縻耳今如震懾何一戎平六詔萬旅削三峩跣足遑
機弩氊頭敢荷戈鬼王牽駿駔冺國效文螺梵供花優
鉢經傳葉貝多異香燃篤耨碩果噉波羅碧鈿懸珠珥
銀鈎摘象䭾深秋如夏熱窮臘亦春和霧毒飛鳶墮風
腥巨蟒過已還生定逺猶類病維摩宦思輕髦梗閒心
願澗阿此鄉非瘴土何幸小婆娑
　　丞相大觀文馬公先生(廷鸞/)挽詞三首(并跋/)
四載咸淳相艱哉去國情極知幾事宻或遂好謀成董
卓徴荀爽陳桓免晏嬰為公翻左漢尚覺寸丹明
病篤辭台席明年遂失襄少容公展布豈遽國危亡此
老為微子吾君類偃王欺孤木綿鬼寸斬亦何傷
天地干戈阻門生合㑹䘮謂傳和相鉢有靦陸公庄衰
鈍辜陶冶危疑去廟廊空懷精衛意無奈海茫茫
　　　晏平仲納邑與政因陳桓子得請免於欒髙之
　　　難公之退似之矣然木綿老鬼私以爵祿餌士
　　　大夫人貓蜜劒朝膝暮淵人亦不感其恩荀慈
　　　明潜圗董氏豈特陳靜觀王脩齋留中齋王厚
　　　齋有是心哉顧時機未可耳回學官數除皆公
　　　委曲啟擬扼於噬吠不能少效愚忠而公壬申
　　　之病彼老姦怵迫之危懼之無所不至一去不
　　　再起而陳橋之業為葛嶺所掃矣甲戌乙亥丙
　　　子以来書問阻絶第從人問安否今聞葬又不
　　　能赴乃為是此三詞以寫無窮之哀云門生方
　　　回謹跋
　　上南行十二首(并序/)
　　　何以謂之上南行吾州城南有三路右曰上南
　　　路左曰下南路中曰水南路嵗庚寅十二月初
　　　五日甲戌予偕紫陽精舍王博士俊甫出上南
　　　路訪吾友曹清父故曰上南行也平明出城即
　　　渡溪曰古航渡為詩一行五里曰分流嶺為詩
　　　二行七里曰南山許宣平老仙故居在山上予
　　　癸丑從郡守魏公靜齋来遊今三十八年復過
　　　其下魏公所築翠微亭近亦不存為詩三舊官
　　　𣙜酒出城十里始飲村醪雙橋酒稍佳今無復
　　　有為詩四行十五里岑山渡渡旁有一山䇄立
　　　溪中為休寧縣港之水口山上有道人庵老樹
　　　葱菁頗可觀為詩五行二十里杏村溪南北西
　　　有村名曰富登富代澤富而不見富人猶杏村
　　　未必有杏花也為詩六行二十五里牛屎嶺嶺
　　　之得名不知其故金陵王謝故居在馬糞巷而
　　　予將訪清父乃不免過牛屎嶺乃以王謝馬糞
　　　方之為詩七清父所居地名曰葉有莫詳意義
　　　過一嶺稍穹計行三十里矣亦曰葉有嶺强為
　　　分别以為有根即有葉為詩八行三十五里至
　　　清父宅清父先尊公敬齋先生字元㑹鄉邦老
　　　儒年八十有四近物故予同俊甫炷香奠拜几
　　　筵髙山景行有懐徳人曹氏世登科者九人清
　　　父咸淳戊辰進士其一也爲詩九終夜劇談清
　　　父弟清叟與焉予偕俊甫對榻而清父襆被以
　　　来卧語至曉燈火明暗間不知身世之在斯深
　　　谷也為詩十初六日乙亥清父苦相留力辭得
　　　請還至吉林塝去岑山渡可二里俊甫曰此劉
　　　堂錄子文宅也予下車於外子文適開戸於内
　　　驚相視留僕主飯俱饜飫為詩十一既渡岑山
　　　又有留飯者三酌而辭斯遊多有談諧嘲謔樂
　　　而忘勞入城適欲暮矣為詩十二各章八句或
　　　可相與賡和以識一時乗興之適云清父名涇
　　　年五十七清叟名潚年五十三子文名演年六
　　　十一俊甫名國傑年三十八予為方回字萬里
　　　年六十四初七日丙子書於家之孚舟亭
初過城南門即過城下渡豈無小筍輿未若且徒步霜
重船板滑水涸岸石露我老人不識小讓樵者路
　　右過古航渡
歴險極可畏升髙宜少休嶺水東西分終亦歸同流臧
獲相爾汝借竈燃枯槱五里一酌酒聊以娱兹遊
　　右分流嶺
我不上南山垂近四十載山中花瓢翁尚與山俱在據
髙瞰人世昔田今為海道傍魏公亭柱化礎亦敗
　　右過南山
七里南山邊更作三里程十里舊𣙜界雙橋酒有聲身
老友朋盡事殊時代更茅店迷處所飲徒眠九京
　　右過雙橋
金焦大小孤號為天下奇繄此水中岑突兀頗似之千
古幾洚水蛟龍不能移寄言甕牖士守道當如兹
　　右過岑山渡
溪北曰富登溪南曰富代其西曰澤富富固人所愛民
貧今巳極名實殊不對此村名杏村杏花果安在
　　右過杏村
昔聞馬糞巷今涉牛矢嶺無牛亦無矢步步入佳境望
我端人居時焉一引領亦如馬糞邊王謝芳更永
　　右過牛矢嶺
葉有義謂何根有即葉有登嶺問地名強辨果是否我
觀松栢竹青青黄落後葉有有此葉可以觀此守
　　右登葉有嶺
斯人近云亡華算八十四登堂拜畵像衣冠昂古製有
子身不死科名今九世焉知三家村乃見萬乗器
　　右拜敬齋先生曹元㑹畫像
棄官逃世名居此深谷中谷深夜更深劇談滋無窮照
壁書燈青煨爐茶火紅門外曉鷄鳴天地號霜風
　　右宿曹清父宅夜話
君子貴淡交不在杯炙間主人苦留客因辭乃得還中
道逢故舊酒肉又如山半醉可以去豈不知時艱
　　右飯劉子文宅
談笑復談笑竟忘早與晩翩翻凌深波恍惚度層巘醉
身但覺輕歸路不知逺人生常如兹百年亦易遣
　　嵗盡即事三首
　　　乆晴忽金瘡作楚曩時真州江上遇大風因躍
　　　入舟為鐵桅軸創其腰骨遇天陰欲作風雨即
　　　先腫後潰而天色始變必欲用金瘡二字成句
　　　而數日不能成聨遍思用事屬對如歐公玉顔
　　　自古為身累肉食何人為國謀此例也排奡帖
　　　妥得三詩以見無所用心之一癖云
閒門空宇日蕭蕭天地無情鬢轉凋政使面顔成菜色
未應官職愛冰條藏山竹簡光陰短寄隴梅枝信息遥
不寐夜牕聴風雪枯腸殊欠一樽澆
七里灘西更上灘十年生事一漁竿故人共駭霜毛短
俗子猶嫌鐵面寒雪屋五更天地獨梅詩一句古今難
虚名浪得真何用空使先生刻肺肝
干戈洶湧一年間酒債何時可盡還盜起屢煽鄰縣火
軍興全赭近城山天陰體倦金瘡痛嵗儉家寒藿食艱
最苦梅開厭求索柴扉草舍不容關
　　倚梅觀雪
空山浩浩朔風吹蕭颯如蓬兩鬢垂獨倚寒梅看逺雪
合呼美酒賦新詩剡舟地逈何由往隴驛天遥亦謾思
忽憶立年湖上事金樽銀筆永無期(剡舟因雪隴驛因/梅有所思欲有所)
(往也然所感有大於此丙辰年予三十魏靜齋明已為/司農寺丞嘉平湖上泛雪賞梅小姬年可十五六歌晁)
(无咎買陂塘詞樂甚今席上客/及主人俱死朽乆矣獨予僅存)
　　再賦倚梅觀雪以前詩太哀故
清莫清哉亦壯哉茅廬何自致瓊瑰江南勝賞無如雪
天下難題最是梅剪水玉蛾能送瑞司花青帝想憐才
老臣詩就天顔喜叩齒當空酹一杯
　　梅
玉樓仙去老逋坡天下詩人奈爾何茅舍一枝元不少
水村千樹未為多力排殺氣回元造善保陽神養内和
暗處尋香踈認影可容冶思羨凌波(和靖東坡千樹一/枝暗香踈影之句)
(後無能追者予以一枝不少千樹不多暗處尋香/踈處認影與兩公申明一畨五六一聨則自得之)
　　雪
老面臨髙不畏風塵寰一變蘂珠宫驟難金碧茅茨别
預喜蝗螟瘴癘空至㓗獨凝羣物表太和元在極寒中
絶憐詩骨能禁許惟有梅梢肖此翁
　　十二月二十八日立春次韻王山長俊甫
餘生橄欖蠖求伸乆作屠酥最後人萬事不關閒處眼
三朝聊喜嵗前春草芽地已回生意雪霽天應念小民
船活東遊君決計何當同載自由身
　　辛卯元日三首
六十年前五嵗兒夣魂歴歴萬艱危數聲春雨微中酒
絶好梅花大欠詩老病自應無世味退脩焉用要人知
十兄弟行唯身在未可全狂且半癡
回首同庚五嵗孫老夫老矣尚何言一生酒債兼詩債
數畆花園半菜園雨濘謂難来賀客馬嘶誰忽顧閒門
倐無驟有真天相徑為茅柴覆瓦樽
十年爭席聴漁樵辦着心情耐寂寥老覺嵗華殊易邁
愁嫌日晷似難消縱無詩句題桃板也有春光到柳條
何限貴人近俱殀鎮長窮健不逍遥
　　寄題九華蘇君明甫夣牛亭(錢塘丞志亭記/俞宗大徳鄰作)
融融洩洩非煙霧金門玉堂嚴陛枑上帝髙居朝百靈
神人真官儼無數九華種徳萱堂仙許傍紅雲聴韶頀
瓊林宴罷偃霓旌詔賜麒麟引歸路似牛非牛斯何祥
夣覺生此玉樹郎渥洼汗馬實非馬洛洞髯珠誰謂羊
天上真龍世莫測例晦頭角韜晶光夣中之牛頗類此
豈果噉芻甘服箱忠臣事君比螻蟻慈父愛子號豚犬
鳩雎夫婦鴈兄弟託物取象意微婉冉耕伯牛司馬牛
大賢名字何赫烜得非此母奇此兒他年負重能致逺
繡輿羽衛歸蓬萊奇徴異兆猶昭回作亭大刻夣牛記
銀黃上冢兼榮哀函關道士駕西邁萬嵗樹精焉在哉
邂逅便當知止足拽轉鼻頭歸去来
　　寄仇仁近白廷玉張仲實京口當塗江陰三學正
　　兼述新嵗陰雨春寒有懐
同時糾正諸侯學鐺脚相鄰總鉅邦足可養㢘三斛米
未妨温故一燈牕有人北面求宗㫖無事東流送大江
向道紫陽山色好何為不肯泝溪瀧
　　六十五春寒吟七首
日日春寒晝掩扉驚嗟六十五年非未為白傅同州起
猶勝坡翁海外歸斗分軍興羣盜作浙鄉水患細民飢
忍窮苟活猶閒管痛惜殘梅萬㸃飛(白樂天六十五同/州刺史不赴封馮)
(翊縣侯自此分司告老東坡六/十五元符庚辰自儋耳北歸)
當是平生取數多窮途無力戰羣魔二千石濫知州事
三十年羞進士科人老決難重少壯春寒畢竟漸晴和
籌来算往終無益且傍殘梅作醉歌
老眼閒中子細看天公作劇故多端雪占嵗稔何曽稔
雨作春寒斷是寒酒盡悶多歡笑少花開折易長成難
暮年不喜金仙説到此心才悟六觀
病骨春寒欠酒澆關山滿眼鴈程遥有人恨過江淹賦
何處魂堪宋玉招六十五翁来日短百千萬事迅風飃
平生知己驚俱盡一影窮山伴寂寥
清曉林禽百種鳴春寒漸暖變新聲向陽死草青先茁
解凍枯池綠再生太子四門何足怪麻姑三海自堪驚
回頭最念兒童輩不識燈宵舊太平(麻姑謂王逺曰接/待以来見東海三)
(為桑/田)
性癖耽吟本不工平生竟復坐詩窮狀頭浪説三千字
舉手行為七十翁夜永自憐燈是伴春寒最苦酒難中
王侯螻蟻終同盡便出陽神也落空(予昔廷試初取為/首舉手謂五指為)
(五嵗/也)
知舊驚嗟踵䘮亡劣容此老據藜床六旬有五猶窮健
百拙無雙但醉狂蒔菜連畦終嵗飽種梅匝屋滿家香
不須苦怨春寒惡榾柮爐邊味最長
　　上元再題
梅殘萬㸃路傍雪桃露一班梢上紅惆悵六鼇山已去
了無情緒答春風
　　送紫陽王山長俊甫如武林五首(國傑/)
乾淳以後學無師嘉紹厭厭士氣衰何等淫辭南嶽藳
不祥妖讖晚唐詩三風盍遣鄭聲放一日忽驚周鼎移
歐九登庸柳七棄昭陵曽築太平基(乾淳以後葉水心/倡率四靈為晩唐)
(詩劉後村亦為之宋此時未為晚在今日觀之乃晚宋/詩也此詩讖之大不祥者其老妓尋風水僧詩大鄙俗)
紛紛肉食笑儒冠頼有吾徒耐嵗寒心逺要期来哲共
眼髙不受俗書瞞樽前笑語窺胷次燈下工夫見筆端
好向故都求益友歸時敢作去時看
戰鼙征騎洶人寰此道煙昏霧晦間萬世難磨朱氏學
一官来管紫陽山窮冬碩果何曾食滄海明珠不再還
能作春霆啟幽蟄終身我亦巷瓢顔
儒風掃地久堪哀誰與前朝養禍胎真魏無年喬鄭夀
杜游不作董丁来游魂葛嶺人方醉轉眄陳橋業遽灰
賴是紫陽書尚在不隨遷鼎委蒿萊(真西山魏鶴山不/壽而喬行簡八十)
(六鄭清之七十六再相五年天下大壊其死也將再相/游果山似而亦死於是董宋臣丁大全用事以訖似道)
錢塘湖上試經過便似秦淮玉樹歌突兀樓臺新佛刹
依稀燈火舊沙河士皆戎服駢鞍馬女尚宫粧拂黛蛾
我欲同君理輕棹蘇堤呼酒酹東坡
　　寄趙賓暘二首
秀亭山下舊吾廬十二年鄰長者居近别復經三換厯
相踈不寄一行書諸郎已了婚姻未所至堪憐盜賊餘
老我種𤓰生事拙想君更苦食無魚
才踈意廣道難行深入窮山隠姓名自分一瓢終陋巷
誰知五馬昔専城去年是處興兵甲此老無人問死生
忽憶杜微今七十寄聲聊見不忘情
　
　
　
　
　
　
　
　
　
　桐江續集巻十七
欽定四庫全書
　桐江續集巻十八　　　　　元　方回　撰
　　不寐十首
清寒雪夜天欹枕暗燈前總為多思慮常令少睡眠著
書傳後世講學紹先賢老死將無日空閒十二年(辛巳/休官)
(今壬/辰)
孤燈深夜半何乃撫床為道左時難料心方世豈知孰
刋前代史肯作近人詩黠鬼應相笑乾坤一老癡
暮年無寐意燈與影應知誰復名三叛空勞賦五噫今
人難與語来世尚堪期準易揚雄業真成覆瓿為
無寐復無寐自知仍自知少狂今始悔宿疾尚堪醫雪
水消殘酒燈花送好詩元龍湖海氣老矣復何施
世間無限事總不屬閒人必欲伸公論寧如愛老身武
成難盡信泰誓尚非真衞府公閭語何哉彼鬼神
夜眠纔合眼即見此諸公骸骨已應朽精神猶自通老
懐常忽忽暮景極怱怱知己恩難報皇天識寸衷(先七/叔父)
(珌元善八叔父瑑元圭魏府卿靜齋克愚陳提刑自堂/杰姊壻汪且齋濟之馬章二丞相深知己者皆卒今僅)
(餘道山吕/公一人)
雪聲兼雨聲靜聴到殘更為底常無寐寧當有不平食
多嫌氣濁衾薄覺神清萬古書燈眼心常與共明
涉世形容悴違時嗜好偏偶猶身未死豈為已無眠道
䘮文趨刻談髙學類禪申生真斃犬望帝竟啼䳌
竺國輪迴説誣民斷勿疑還知己死後即是未生時六
道何憑攷三身故强推反終更原始不寐試深思
細字昬難讀孤燈冷獨挑黃虀餘口味白豆驗心苗玉
枕方春夢金門正早朝先生唯黙坐牕外雨蕭蕭
　　寄題桐君祠
　　　余守桐江七年解官留居五年凡一紀而後去
　　　猶數往来桐君祠下然未甞一登所謂小金山
　　　致瓣香焉盖缺典也邑人盤峰居士孫君(潼發/)
　　　君文甲科進士近郡職曹前朝京局不仕近二
　　　十年㑹稡桐君山題詠冠以攻媿樓公鑰記文
　　　將刻梓傳永久謂予以桐江名詩文之集而於
　　　桐君忘其所自可乎予於是亦題詩焉然則孫
　　　君之志可知矣其有所感慨也夫其有所健羨
　　　也夫夫不願以姓名傳於世者桐君也姓名曄
　　　然在戊辰登科記而卒能自晦其姓名不仕者
　　　孫君也焉知孫君不甞見桐君於山中而授其
　　　書乎壬辰嵗十二月前郡守紫陽方回
問姓云何但指桐桐孫終古與無窮遥知學出神農氏
獨欠書傳太史公可用有名留世上定應不死在山中
休官老守慙髙致政恐猶難立下風
　　徐制準挽辭(坦似之乃尊/)
紛紜鐘鼎誤公卿孰與山林保令名不共鵠袍爭舉業
早令熊轡紹詩聲人間倐忽驚興廢物外從容了死生
何限貂蟬無葬地一丘風月自佳城
　　十二月二十日立春係癸巳嵗予年已六十七白
　　劉唱和有云共把十千沽一斗相看七十欠三年
　　因此遣興
客途窮極亦陶然自覺平生媿樂天能辦十千沽一斗
何知七十欠三年日晴雪路初行處春到椒盤未頌前
好念故園小兒女團欒聞早醉花邊
　　癸巳元日年六十七
生平矻矻短檠牕晩節灰心殢酒缸百嵗三分新過二
十行一目舊無雙又驚客枕聴春雨即合歸舟上浙江
未必樊遲劣顔子故應學稼勝為邦
　　元日小雨
紅垂燈穂倍常眀緩緩晴須作好晴着柳春風微有色
催花夜雨細無聲爐香早起蹣跚拜杯酒朋来瀲灧傾
一日一詩舊年例新年一日兩詩成
　　初六日過湖
長於花擔看梅花不訪山巔問水涯世換湖光無減少
時来春色與增加荒榛徳祐權臣宅老樹咸平處士家
一醉第三橋畔酒佳蔬菜更美魚蝦
　　放夜
深夜樓前笑語譁禁街鐘鼓暫停撾冶游謔浪非吾事
富足懽娱有幾家春酒可能融鬢雪書燈獨自照梅花
黄柑猶見昇平物四十年前客永嘉(予甲寅年二十八/往温州訪魏靜齋)
(留郡塾見乙卯元宵因食/黄柑痰疾今四十年矣)
　　觀燈小酌十四夜半大風而雨
皓月微紅映落霞試呼樽酒答年華柑為天下無雙果
梅是春前第一花自古良辰難得友暫時老子不思家
夜深忽作大風雨樂事元來亦未奢
　　追懷甲戌清眀宇文信仲知郡大卿同尤張二倅
　　過予小園賞花(十朋藻果/)
甲戌清明鬢未翁(予時年/四十八)邦君過我小園中牡丹初喜
開千朶刼火何知付一空展轉干戈春夢斷凄凉風雨
客途窮九原可作應垂涕今日前時事不同
　　數日項頰顴咽腫痛髪中有瘡
有生必死理之常酒到何為不舉觴未問劉伶墳上土
何妨張詠鬢邊瘡叔和解訣行尸脉仲景工言越婢湯
知命吾當謝醫藥服膺參也戰兢章
　　春寒久病
似覺今年太坎軻春寒無策與降魔斷支酒費貧如故
細讀醫書病更多客夢鄉關心破碎好花時節雨消磨
時人豈識衣冠㑹清朗蘭亭晉永和
　　送徐如心如婺源三十韻(恕/)
之子成春服懽言駕出遊殘紅三月路疊翠萬山州夏
后乗輴澤軒皇煉藥丘曠平初渺莽屈曲漸深幽比縣
干戈偃諸村盜賊收室廬還舊貫邸店競新修蠶月門
多鐍秧田草盡耰畵龍沽肆古檻虎驛程脩天目蟠根
逺王干設險遒徑紆横巨石㵎潔見游鯈嶽勢攀衡霍
星文摘斗牛桑麻敦本業笋蕨勝珍羞谷冷長杉密岡
温早茗抽宣平何處在太白此中求仙墅丹池火僧廬
野竹秋農談通稗史騷詠入樵謳楚雨三江外吳雲五
嶺頭夕陽彭蠡浦潮水淛河流西望番君國東思越相
州孰云民俗儉政爾士風優輿𨽻知周孔章縫盛魯鄒
聖賢一道續天地四書留闕里瞻庠序師臣拜冕旒永
懷枌梓故能奠藻芹不靈順王封廟華光佛氏樓端能
無鬼責焉所匪神庥矧是儒家彦初非賈客儔詩材工
捃摭意匠極雕鎪佳句垂千古浮榮等一漚吾家紫陽
下肯作寄書郵
　　三月三日西湖第三橋四首
北曲南歌日日新紅粧不逐落紅春網魚野老何曾覷
豈是心腸木石人
正月橋西賣酒家柳初青眼草初芽重来紅紫随風雨
猶有野田黄菜花
盡道西湖久寂寥紅欄干落但空橋細思未有蘇隄日
且把閒愁着酒澆
野䔩随宜酒半醺富兒盤饌擁紅裠蘭亭㑹上無絲竹
芥蔕區區笑右軍
　　寒熱不調病一月餘
不肯中和按故常膈痰鼻涕更頭瘍塵飛泥涴三春盡
熱熯寒僵一月強乍把酒盃嫌藥氣屢翻詩巻寫醫方
年年憶得古人語端午綿衣未可藏
　　病後夏初雜書近况十首
含桃豌豆喜甞新罌粟花邊已送春豈謂單衣揮扇手
仍為敗絮擁爐身唾壺甫換痰仍滿藥貼多誇料不真
火熱氷寒但絶欲世間疫癘本無神
怯寒重着舊綿裘已見盆栽坼絳榴自厭一春常服藥
忽驚半月不梳頭畫評懶與癡兒辨詩序難禁晚進求
帶礪有盟猶未保當時誰識種𤓰侯
駸駸七十保餘齡魚眼無眠夜夜醒魂夢不迷神女雨
形容欲似老人星參同契注房中術歸去來辭座右銘
却笑空王太膚淺張皇浪説八師經(朱文公注參同/契託曰鄒訢)
客樓卧病過花時老態如狂復似癡甚欲不餐煙火食
頗能時賦草茅詩餘生自曉寸闗尺他日誰傳髄骨皮
少許青梅傾斗酒心醒貌醉爾焉知
初掃蠶今欲蠒時無朝無暮雨垂垂漁家長價蓑衣貴
種戸流涎麥飯遲跬步過從難跋涉等閒脱着繫安危
肉芝石髄身中有可向山靈遽朶頥
六年三潦困餘黎(丁亥庚/寅壬辰)誰識他年舊浙西靡有孑遺
何可忽不知歸去果安之(出入/韻)屬方理屋又聞漏垂欲
出門仍畏泥家在窮山亂雲外自慚無策救兒飢
今年春夏極窮忙日檢醫書校藥方甫得木𤓰治膝腫
又湏荆芥沐頭瘍一生辛苦身多病四至平和脉尚强
夀及龜堂老睦守不難萬首富詩囊(陸放翁又號龜堂/平生詩萬首嘗守)
(睦/)
富兒肥馬躍雕鞍同伴何由識木蘭拄杖扶攜元未老
交床随逐本無官三义路口人心異百尺樓頭客眼寒
黠鬼老狐足妖恠架中閒摘舊書看
妙年剛謂世無愁汗漫猖狂萬里游夢裏講經天竺國
醉中横笛岳陽樓散花女已無蹤矣老樹精今尚在不
咋舌噬臍更揺手顔瓢曽瑟外何求
一切牽纒斷孟勞何金為帶紫為袍老從楊柳櫻桃去
醉肯螟蛉蜾臝豪共慶龍從乾五㑹誰工雉食鼎三膏
折腰彭澤不歸去未必東坡肯和陶
　　有感
玩透羲爻未畫前今時天即古時天回空其庶亦其庶
軻死不傳焉不傳積憤滛傷詩未削暗籌微婉史誰編
繼周百世民彜在豈為興亡有變遷(原道曰軻之死不/得其傳然濂洛至)
(朱文公七君子從祀孔庭乃得其傳則文公之後未可/知也顔子惟不仕大夫之家一瓢忍窮以得聖道未可)
(謂来世無斯人夫子謂其或繼周者百世可知當周之/未亡而為此語有興必有亡所不可諱也有物必有則)
(豈以興亡而改哉苟知乎此則近世不平之事文衰詩/落淫䙝悲傷將不復變而雅乎一代未修之史弑奪専)
(權之大惡權姦官侍戚里女謁相與亡國之大罪將終/於不明乎以斯道之不傳而復傳者觀之則有志之君)
(相亦不必熱中扼腕為是遑遑然也噫斯/民也三代之所以直道而行也即此意)
　　呈閻子靜㢘訪翰學二首(復/)
先生誰解與傳神寫向吾詩似亦親文字老坡真學士
丰姿太白謫仙人明庭瑞彩陳圭璧治世奇祥出鳯麟
一道澄清非所凂湖山暫此岸綸巾
文星炯炯照勾吴草詔金鑾舊老儒今(原缺/二字)公髙北斗
後身白傅到西湖要途未若閒官樂心服(原缺/二字)貌敬殊
臭味果能有投合及門豈在急摳趨
　　送醫工郭耕道
上古三皇軒農羲天始有柱地有基腹虚與實療民飢
心塞與開植民彛保民性命専厥司握生殺權名曰醫
萬事萬物有偶奇一陰一陽之所為五運六氣相參差
流行百骸敷四肢河隄蟻竅如針錐榮衛微爽顛不治
沉裏浮表數及遲指下難明審毫釐能肉其骨扶其危
神聖工巧古所推汴梁凱旋并門師代州之郭天下知
半留中原半南移大方脉科三百朞黄金臺邊驛騎馳
大樹古巷傳言絲趣裝北上揚喜睂藥囊香細溫風吹
肘後之祕神䕶持本草我亦一二窺素問難經手曾披
但於一事似有疑左右心肝腎肺脾女人反此背看之
叔和脉經無此辭託名為訣翻支離尺盛尺弱分兩岐
句拙語俗意有疵舉世附和莫鉗鎚惟晁公武能辨兹
欲攀易牙别澠淄郭侯去矣不可羈丹砂赤箭參术芝
豕苓雞壅敗皷皮百發百中謹所施樓護侯鯖勿涎垂
𢎞景當有還山期贈行聊效黄庭詩
　　四月十二日飲陸君用見山堂
硯几書床茂樹間花深竹宻地寛閒綠陰正是濃時莭
遮盡人家只見山
　　何仁甫作室日生男(國寳/)
築室肇聞開吉卜弄璋恰喜共良辰千間廣厦連雲起
一顆明珠入掌新撰上梁文焉用我作湯餅客可無人
門閭如此須髙大他日能容駟馬輪
　　送徐似之歸新城(近閻徐二公/為詩贈之)
趂潮小緩轉船頭不枉湖山十日留喜得閻徐二學士
為傳佳句過中州
　　午節
年年節與物相符筍已成竿燕欲雛客裏不知端午近
賣花擔上見菖蒲
　　送和仲寛夀陽尉(裕洺州人/)
青衫淝水去亦足慰髙年縣以州名夀官於尉號仙戰
場潜鬼火耕野起人煙綵棒無勞設蒲輪下九天
　　五月初十日病體少甦
仙棊一局爛樵柯塵世紛紛夢幻多病起鏡中非復我
愁来酒外更無它逍遥悟解參莊叟矍鑠形容謝伏波
忽省明朝又生日暮年歸計欲如何
　　是日大雨水漲
三橋北畔清湖水雙塔西邊曉日樓展轉愈知吾事拙
因循復作半年留海風石首随潮上梅雨航船入市浮
時節不殊榮悴異腐儒盃酒暫忘憂
　　癸巳生日二首
夜来終日雨如傾曉起樓頭喜漸晴血氣衰微吾道勝
慾心死絶此身生一區宅愧先人業萬首詩垂後世名
蚊喙收聲蛙不吠忽聞鄰栁送啼鶯(道勝之勝用文公/集血氣集註心死)
(則身生太平廣記神仙/語胡藉溪舉以敎學者)
倚樓歴歴算行藏囏阻顛危暗自傷垂近七旬天所借
孰怜三嵗父云亡嶺南蠱毒千山霧燕北氈寒六月霜
殿牓郡符皆畵餅空餘骨痛似金瘡
　　生日再書
湯餅随緣和醬醯六年三潦念民飢重逢白髮人生日
願見黄梅雨止時詩好逺過千嵗夀家貧深負五男兒
許身稷契杜陵老豈謂殘生乃至斯
　　用五男兒再賦
每於生日賦新詩似覺今年老更癡竊謂齊公千駟馬
豈如陶氏五男兒能拚久客常沉醉不念全家慣忍飢
七十尚爭三屈指挂冠一紀此差奇
　　贈醫士清溪居士丘通甫(震亨乃父吕兩府文徳/客通甫為吕壻吴兵部)
　　　(日起/客)
乃翁挟藝専淮鄉使死者生危不亡逺如扁鵲師長桑
又如近世龐安常所交者誰龍虎驤真李臨淮郭汾陽
軍門出入一藥囊精兵十萬無金瘡參苓硝石雄附薑
補瀉虚實調炎涼晚擇所從遨真揚郄家太尉王東床
有子有子跨竈郎半夜衣傳肘後方清溪居士清名香
心欲識面形參商邇来解后古餘杭其言亹亹慨以慷
七表八裏誰能詳三部九候吾獨臧八十一難聲琅琅
素問靈樞腹為箱望形察色起仆僵馘俘二䜿完膏肓
傷寒足脉根膀胱過經七日妖灾禳度彼沒溺君為航
淺學不識空望洋若有人兮雲錦裳飲君一劑夀而康
(徐容齋真州服/君一劑末疾愈)贈君詩篇金玉相貫月夜虹光燄長乾
坤六合何茫茫生民性命孰翕張惟將惟相惟醫良良
將無人戰卒戕良相無人賢士藏良醫無人彭作殤焉
得萬筆千縑緗屈君著書肩岐黃
　　次韻徐容齋贈丘通甫
絶如山谷贈初君奇絶新詩妙絶文斥逐三彭精異術
破除二豎奏元勲千莖白雪難重少一匕𤣥霜幸見分
可惜向来缺參請按摩搬運漫辛勤
　　梅雨大水
積年梅雨動兼旬咎證源源殆有因狐假虎威饒此輩
䑕穿牛角念吾民涎流白飯難僥倖汗滴青秧浪苦辛
曲許乖龍啖梁燕何如飢溺拯窮人
　　五月九日甲子至月望庚午大雨水不已十首
夜半觀天象無星定肯晴河流兼市沒船勢與樓平未
殺漂揺意仍添颯灑聲人膏飫魚鼈真宰忍忘情
波浪冒原田羣魚不自全返常真足怪行險絶堪憐驟
作乗時快遄成失勢顛兒童拾鰻鱔爭着柳枝穿
陸走無非水樓居併是泥褰裳難跋涉執盖困扶攜國
慮白圭壑城危智伯堤暘烏果安在轉覺漏天低
江南梅子雨騷客古今愁豈意連年夏頻妨庶事秋為
魚民自痛食肉爾何憂衰老那禁得看天獨倚樓
能免堯捐瘠端由稷播艱民生頻不競世故政相闗穴
蟻移樓杪田蛙産竈間豐㐫卜簷溜半月響潺湲
眼待稻花看青苖浸急湍萬家應慟哭五月更恒寒政
爾千倉足猶云一飯難㐫災忽如此容易便平安
蒸漬衣巾醭拘攣臂膝頑老身何足恤時事自多艱井
滿瓢堪汲船髙樹可攀蒼生百萬億性命雨暘間
平地驚胥怒滔天類鯀湮稍低三板水不活百城人已
拚過從絶徒工徙倚頻鵠形無白粲蜂起有黃巾
今日雲霄客何人禹稷思樹髙堪避溺稻盡㡳充飢苦
口非吾事衰軀異昔時東溟容有限細讀后山詩
西湖湖外水洶湧入城流比戸升髙閣通衢塞大舟學
泅兒輩喜絶爨老夫憂會見蹄涔涸魚蝦悔浪游
　　十六日水退雨不已次受益韻二首
暑雨民咨怨由来直匪今濕能蒸病骨滴欲碎歸心積
水連邨郭前途昧淺深雄風楚臺上誰且獨披襟
七年逢四潦苟活到于今每值月離畢難逢木守心江
兼湖共滿憂與恨俱深萬頃青秧沒田家淚濕襟
　　再用前韻
此事誰知我他年豈料今棊殘才有眼燈暗欲無心衰
老常為客山林故自深忘形侣猿鶴可待整冠襟
　　十七十八日猶雨
浮雲幾萬里白日悶晴暉稍覺波濤縮猶聞㸃滴微兩
旬捐破扇五月着寒衣老病憂時事髙門馬自肥
　　十九日始晴
今日簷仍滴何人膽不寒曬帆船尚濕掃市路才乾造
化𤣥機轉生靈死命完傳聞睦東館樓閣付驚湍
　　次韻受益苦雨二首
乃者黄梅近朝朝以雨書將無作人鮓孰不困河魚近
郡淹城郭連村浸室廬何當與奇術辟榖駕飛車
甘澤闗民命隨時不在多滴穿簷下石爛倒水中荷天
有㓙荒嵗人無政事科誠心能撫字乖氣轉為和
　　湖上喜晴
人閒塵不到别是一清涼雨足千峰淨風薫百草香陰
森穿茂宻汨㶁泝深長想見吴中路連天盡綠秧
　　次韻受益喜晴二首
誰扶一輪日與掃萬重雲水已落數尺田猶收㡬分大
鈞回叶氣踈網削深文爾飯堪餬口忍為梁上君
髙樓曉氣清鐘鼔報新晴乍覩陽烏色頻聞喜鵲聲縱
難期上熟差足慰深耕忍見民窮極唯宜嵗事成
　　次韻閻學士靖軒贈受益山居二首
十里方諸影綠鬟空濛瀲灔一窗間天河不洗讀書眼
未可同君上此山
八月濤江五月湖畫圖一見粟生膚君家奄有兩奇觀
更覺天真勝畵圗
　　十九日甲戌晴己卯晚又雨二首
稍復橋痕舊俄驚礎汗非豈宜真洶湧止可畧霏霺河
伯毋流毒雲師幸霽威劣能驅暑氣即願吐晴暉
吴郡傳猶庶嚴灘報可驚田中車水出城上駕船行旅
屋仍簁漏窮櫩用盎盛幸而有雷電此雨不難晴
　　二十五日庚辰連作暴雨即霽
昨日占天色心知有異同甫能湖水綠不合曉霞紅龍
挾滂沱過蠅驚霹靂空斯湏即開霽共快楚䑓風
　　贈淳邑風水山人何君
誰保南陽百世阡控(平/聲)頤别頬每堪怜發丘郎將焉容
禦裸葬王孫幸獲全何所不如圍即墨厥今安在像祁
連小詩更舉樊崇事好與慈孫孝子傳
　　題陳正之蘭亭(晉穆帝永和九年癸丑至/今癸巳適九百四十一年)
十六迴更癸丑春蘭亭臨本尚如新學書良易人難學
聊喜他鄉見似人
　　病中夜思
垂及七旬叟行將三伏時歸期秋未定病勢夜尤危眼
困終難寐心明尚可醫陰寒伺陽燠間隙不容絲
　　次韻金直卿夏夜
樓髙夜獨吟鑑古復籌今不競當知命無瑕在養心人
聲鐘後絶天影水中深風檻微凉處時時一正襟
　　題李提舉心逺軒(夀卿/)
心逺淵明擬問之悠然身世見山時強名真意元無物
緣底忘言更有詩宇宙襟懷千斛酒王侯勲業一枰棊
古来大隠在朝市可待休官辦菊籬
　　題張長卿竹梅用蘇黃各二句
西湖處士骨應槁不復龍蛇看揮掃是誰招此斷腸魂
竹外一枝斜更好
　　六月二十九夜
小閣微凉上閒人半醉中雙明螢度水一向柳拖風委
曲聊随俗艱難敢諱窮香山吾不逮猶勝杜陵翁
　　七月初一日早起
太白星初上參旗井鉞連新秋知幾日酷暑極今年足
不能離地心常欲契天水鄉差得稔亢旱念山田
　　樓夜
危欄空濶上牛斗轉天心為底常無寐頻来故獨臨船
聲終夜靜樓影半河陰詩就忘工拙随宜莫苦吟
　　呈趙左丞(仁榮/)
邇年士夫乏㢘稱或以㢘稱不稱能兼㢘且能毅且𢎞
嗟我有眼見未曾君侯妙年翔鯤鵬横擊海宇無與朋
孝事其親行有恒移忠於君徳日昇胷中朗徹水月澄
筆端變化雲霧蒸恵者懐之威者懲内作心膂外股肱
浙右艱食何頻仍六年三潦嵗不登勸分之意極哀矜
坐使粒價不敢騰餒腹再果僵復興今秋大稔稻沒塍
長吏於民無弋矰如寒與裘暑與氷老夫昔也霜後鷹
即今僅似癡凍蠅一紀不仕閒如僧少陵日困糴五升
猶此客牕吟孤燈往哉一見賢左丞
　　觀䘮事
悠悠誰到百年身百萬杭民一聚薪棺内棺前爭幾許
挽郎自是白鬚人
　　中秋雨
瘴癘干戈脱此生一隅畧見舊承平上元燈火中秋月
但苦人心不肯晴
　　代次韻聞砧
誰家秋夜搗衣聲遥憶良人在戌營野宿貔貅天一角
樹移烏鵲月三更怨懐想像閨中切逸韻悠揚枕上清
砧杵催成嵗遲暮撫時亦覺壯心驚
　　送臨安洪行之(㓜學/)次鮮于伯㡬韻
丈夫志四方出戸無萬里焉能縮如蝸鬱鬱久居此于
思今子駿落筆甫友美衮褒一字難何獨賞之子勿謂
貌甚尫力可㧞象齒隘哉招海柳詎識子路喜橄欖政
復苦異彼道傍李豈其諫塗開可口不見紀峩峩黃金
臺梯飈凌太紫大川楫方舟明堂棟文梓新豐馬周足
斗酒可以洗
　　八月二十九日雨霽翫古蘭
積雨不可出五日無鹽醯縱復有雨具出門將告誰兹
辰復何辰明窓漏晴曦我有古猗蘭瓦斛以蒔之舉世
無識者惟有秋蝶知紫穗密匼匝雪茸紛葳蕤國香襲
衣袖堅坐神自怡微詠韓子操長歌湘纍詞空庖不遑
省聊足忘調飢
　　九月初四日大風雨近重陽無酒夜成二首
怕見秋深秋又深青燈白髮厭愁霖百年剩幾重陽日
萬事都無一稱心自揣老懷饒感慨可須佳節强登臨
在陳自劊哦韓句敢望空罍有濁斟
秋霖欲洗庾公塵不管樓頭客恨新塞鴈又為江左客
菊花曾識晉時人百年虚谷先生老一紀嚴州太守貧
幾向客中度重九苦無佳句荅良辰
　　猗蘭秋思三首
猗蘭奕葉曉䟽晴栩栩秋光小蝶輕皂翅綉花三五㸃
庾郎無句畵難成
綠葉枝頭紫粟叢素花抽雪細茸茸國香政要枯如腊
旋買離騷置冊中
老子今年忽不貧價方玉佩有蘭紉一枝半朶懸衣帶
肯羨腰間大羽人
　　晩晴
油泥方滑道返照隔樓明年已如秋老心猶愛晚晴鼓
刀寧異遇帶索定徒行倚遍䦨干夜寒砧處處聲
　　九日汪元卿送酒亦有相拉者以病𠻳不出
紫蘭黃菊園丁送亦有鄰翁送酒来何忽於斯湏煮藥
不然夫豈怯銜盃登髙朋友空相覔抱病情懷未易開
過了重陽更堪醉霜天螃蠏小春梅
　　九月十二日得蟹小酌
莫欺虚谷太凄凉短髮頻搔意自長萬古江山宜晚景
一畨宇宙更秋光東籬把菊非塵世左手持螯可醉鄉
二物於吾猶莫逆達人何日不重陽
　　贈相士王秀溪
不惜佳人國為傾髑髏頭盖野狐精丈夫更有何郎粉
老眼須君業鏡明
　
　
　
　
　
　桐江續集巻十八
欽定四庫全書
　桐江續集巻十九　　　　　元　方回　撰
　　松江使君張周卿致泖口蟹四十輩
松江太守今賢侯喜有螃蠏無監州左手持螯右杯酒
文章政事第一流吴田今年十分秋各執稻穗朝厥酋
初生瑣細類蟛􁥦既長魁巨肩蝤蛑漁父横江竹為斷
照夜紛紜燈火亂取之一蟹勝一蟹尖美於圑十月半
怒目横行敢抗虎宜爾就擒墮烹爨黄堂不忍專俊味
遣餉不減錦繡段老夫菜腸久雷鳴忽四十輩来崢嶸
得公宰相三斗鼻吸之醋剉我坡仙一年好景之橙金
臍雪脆手自擘何必牛炙兼羊羮饞拏涎攫快一醉焉
待將糖而彌躁帶糟而微生一詩往謝張夫子莫怪無
厭猶未已内黃侯承津致矣但欠青州從事耳
　　次張鵬飛解官舊韻
聚斂臣應愧直臣暫閒身似勝官身險夷異路良難測
進退忘懐直任真萬國山河封域廣九天日月照臨新
烏䑓鳳沼登耆舊屈指如公幾正人
　　平心胡祕監誕日(嘉泰四年甲/子正月初十)
五朝遺老四専城年號凡經十四更八袠即今踰少壯
七人從昔冠耆英凍牕映雪能堅坐泥屐看山只步行
清健如公天下少平心心事十分平
　　次韻張中白元日
瓣香清曉肅冠紳戸外遥山展翠顰瘦影自憐耽醉叟
歡聲何限喜晴人怱怱節序梅花老衮衮塵埃世事新
自有天来至今日不知芳草幾畨春
　　正月初三日水西寺
不到水西久十年懷夢思重行兵後路暗覔壁間詩僧
出房俱鐍人遊榼自随隔溪望城郭未覺似春時
　　次韻方去言用予喜歸韻見寄三首(貢孫字去言/壬戍别院同)
　　　(榜秋崖/從子)
秋髙親見老崖来險阻嶔㟢付一杯萬古懸知名不夜
九泉誰免骨為灰輕鷗熟與風波狎勁栢寧資糞壤栽
却笑諸兒浪生死大都暮落枉朝開(此追懐秋/崖先生)
筆法君追寳晉齋禪機我媿老蒲鞋甞僚䑓閫相知舊
得友江山到處佳鐵馬塵髙頻極目錦鱗音斷豈忘懐
亦思竹底陪溪逸人品終疑未易儕(此為去言金陵/甞臺閫分幕)
野鳥呼風金粟堆曲江宫殿委荒苔是非誰辦筆褒貶
鴻燕屢驚春去来偃月人今姦骨朽浣花翁未醉睂開
吟君詩罷登山崦立盡斜陽尚懶迴
　　慶陸仁重舉男四首(垕/)
治郡年才半買臣青春天上送麒麟鼎来好事由陰徳
曽活澄江十萬人
相門佳氣夜葱葱早已憑熊更夢熊二十此郎作文賦
乃翁仍是黑頭公(仁重年才/二十六)
昇平重見上元天簫鼓聲中璧月圎惟有髙門更多喜
金盤分送洗兒錢
積善懸知慶有餘芝蘭衮衮秀階除紫陽一滴泉源逺
早聘名儒授四書
　　贈相士戚淳祖
朝匹吴君暮越臣一顰何用訾東隣阿承醜女五噫婦
似勝苧蘿山下人
　　題前歙令楚君雪梅圗(思義/)
洛雪一丈凍獨鼾誰其排闥驚袁安千載神交兩賢令
寄意愛此英姿寒馬縮龍埋萬木折胷次陽和骨立鐵
紈袴兒曹東風花不耐春寒能耐雪
　　春寒
燈節蕭條雷後雪花天料峭雨餘霜經旬不出無情緒
恰見鵝兒似酒黃
　　新晴
女伴新晴喜曬衣老人閒步覽春暉隔籬一樹桃花發
初見今年粉蝶飛
　　贈相士雷月篷(應聲/)
肯着雙瞳子来看一秃翁短篷君載月孤屋我吟風籛
耳終遺骨松喬竟落空癡人喜甜舌誰悟大槐宫
　　春寒紀異
今年一何異人日苦連雨甲子復不晴(初九/日)吾宻識諸
簿燒燈前一夕轟然震雷皷醉卧初未聞遄駭雪霰舞
乍暄汗膚爛倐凍尫脊僂造物謔百昌摩手遽斫斧侵
尋二月初野桃半吞吐嚴霜甚臘天挫使顔色沮日昬
盪黒子天暗堕黃土占讖或未習灾𤯝亦可覩有客言
近縣癘鬼肆虐侮槌撞體肢軟骾棘喉咽楚一家朝團
欒暮輒踣四五上丁祭孔廟儒冠列如堵鼻壅背肩縮
咯唾滿廊廡閒居乏薪炭畏風𦂳扃戸病輕勿輅醫芎
芷自煎煮横縱亂方書疊重着褐裋向来佳氣和藜杖
涉園渚掃涸詗新泉搜枯攬幽莽融澌跳鮒鯈潤壤泄
鼃鼁謂即挈蠻榼所至品村酤此意未獲騁义㦸已見
拒遥遥鶯花饒惴惴蠶麥腐身患能有幾時憂卒難數
乾坤亦大矣一喙其何補小待春事深汛墓宴别墅
　　夜聞訓狐
十載離鄉邑言歸理舊鋤僅憐空宅在半駭近隣無古
廟叢枯木寒宵吠訓狐兵餘有乖氣春色亦荒蕪
　　行園僧約同飲
晴向小園窺今朝忽有詩乳鵝殽菜葉躍鵲顫花枝春
氣寒終暖愁人老更衰醉僧約同飲徇俗未容辭
　　櫻桃花(自梅既謝久缺花詩今隨小園所有花賦/之非所有者不為前冬後夏者亦不為凡)
　　　(得二十/四首)
淺淺花開料峭風苦無妖色畫難工十分不肯精神露
留與他時着子紅
　　海棠花
錦城春色萬人迷飯顆無心着品題實不如華謾穠艷
秋霜誰覷海棠梨
　　薺菜花
鬬草吳王眩越娃終然輸與老陶家雪挑霜煮春無盡
不似吾園薺菜花
　　青菜花
只供寒士飽詩腸不伴佳人上繡床黄蝶似花花似蝶
柴門春盡滿田香
　　早桃花
劉郎異種出天台雪裏夭夭解早開鄰舍覔花聊折送
祇應遥認是紅梅
　　千葉桃花
此亦桃花彼亦桃成蹊各各綻春苞一朝開出紅千葉
何啻髙才十倍曹
　　二色桃花
阮郎溪上醉腮融驀忽深紅又淺紅料得金閨描繡樣
一花成換幾針茸
　　碧桃花
一種𤣥都舊種花誰將縞雪換蒸霞羣仙醉啖瑶池菓
况核曾封白玉砂
　　李花(世言桃李𤓰李予謂李當在桃/𤓰之上花白勝紅子沉勝浮也)
仙根判耦得無差春對夭桃夏對𤓰此豈輕浮閒果子
白花亦復勝紅花
　　梨花
仙姿白雪帔青霞月淡春濃意不邪天上嫦娥人未識
料應清雅似梨花
　　雪條花
槁若叢蓍未見妍一條條雪半春天醉鞍把翫歸来晚
蒲市人驚玉馬鞭
　　紫荆花
踈枝堅瘦骨為皮忽迸紅英簇紫蕤嬌女乍看齒生液
分明茜糝綴餳枝
　　山茶花
石楠巖桂萬年枝方駕分花占四時犀甲鶴頭傲霜雪
入春猶見嵗寒姿
　　月月紅花
十二循環換律筒芳葩長是笑春風山家不識堯蓂莢
日厯聊憑月月紅
　　楊花
燕忙鶯懶聴芳詞憶醉西湖畫舫時山墅不知春早晩
隔墻數㸃墮書帷
　　桐花
悵惜年光怨子規王孫見事一何遲等閒春過三分二
憑仗桐花報與知
　　蘭花
雪盡深林出異芬枯松槁槲亂紛紛此中恐是蘭花處
未許行人着意聞
　　蕙花
藥辨君臣醫或誤花旌王后俗徒奢早蘭晩蕙真兄弟
我與二難分等差
　　黃薔薇花
春工借露染鶯裳欲學東籬一様黃輸與菊花在何處
止禁晴暖不禁霜
　　紅薔薇花
月桂金沙各鬬春薔薇紅透更精神雖然面似佳人笑
滿體鋒鋩解刺人
　　酴醿花
未用爐薫燃篤耨何湏粉面佐娉婷通宵痛飲此花下
露滴杯中酒更醒
　　木香花
海南藥物木香重何似􁁉鬆髙架花春晩日長香滿院
天教富貴屬詩家
　　衮繡毬花
舞姬初試薄羅衣趂蝶隨蜂玩午暉各折一枝入深院
懽聲贏得繡毬歸
　　芍藥花
眼中不復見姚黃從古揚州亞洛陽何止中郎虎賁似
政堪花相相花王
　　修石山
土山未甚正有石亦頗欹方矩一再度夙具鍤與箕晨
興命工徒將一大治之掃礫斫枯枿擁泥護芳荑春雷
已驚蟄猶以寒自疑蚯蚓縮未動蝦䗫僵如癡此役彼
不安慈憫其忍為復有蜈蚣蝎壤發難迅馳僕夫聴使
去挺杵肯遽施至所謂蛇者衆怒爭剪夷赤練稍宛轉
碎首忽若糜人跡不至處擲出園外籬天地主生育乳
孕無窮期何土草不茂何水魚不滋毒堇及淫􁉃賦物
曷至兹崢嶸不能畆蝸蟻千萬斯兇惡如此輩均受亭
毒私理有不可曉顔跖同世時閒居理花藥娱心聊自
怡小小事興作蟲豸闗安危何况大騷動瘡痏良可知
誅惡亦一快感慨因成詩
　　所聞
荷鍤除園棘鄰翁誦所聞花開爭共折草長竟誰耘薪
赭近郊樹畬燒無主墳問言何至此軍馬日紛紛
　　治圃雜書二十首
天地一閒人園林數畆春認苗諳藥性養菓護花身社
友同疏飯鄰兒笑野巾空庭維老馬不出動經旬
汲水洗青石寘之盛酒樽身閒宜獨坐手冷喜時捫曉
露黏花片春苔蝕浪痕從吾已安穏不復動雲根
閉戸全無事窺園頗自由不堪箝紙尾乍可把鋤頭避
樹斜開徑邀泉曲放溝吾心元自直兒輩勿相尤
林間一磐石壺酒玩春暉混沌本無竅桔橰焉用機亂
花紅雪舞逺岫翠屏圍車馬紛紛者能知此似稀
燈花昨夜饒喜事集今朝新立蒲萄架初甞枸杞苗天
清詩眼豁春暖酒痰消更復得奇石數峰昻碧霄
胷中書萬巻老去與誰論不善謀人國猶堪灌我園草
長門晝掩鵲下土新飜物理閒推測天機未易言
花有如罌粟能同橘不遷茄藤宜硬地豆荚惡肥田元
勰齊民術夷吾土物篇園丁初未讀口訣自相傳(罌粟/移即)
(不活茄須於硬地穴以種羊角諸豆/必瘦地乃結園丁見告如此它尚多)
十載前初種酴醿間木香對花猶綠髮攜酒有黃堂忽
起風雲陣幾成鹿豕場少陵憶嚴尹非復舊春光
萬山山頂郡城郭欠陂池灘落動千丈井深非一施養
魚埋巨甕澆菜緝脩縻蹇淺仍辛苦逍遥意自知(一施/七尺)
(事見管/子地員)
新年雨雪頻五戊又踰旬寒更過於臘晴猶不似春燕
瘖甘再蟄花瘦黯無神賣樹翁来説村多疫死人
今日春纔煖侵晨董蒔耘禽聲眠欲覺花氣夢先聞樹
絡蜘蛛縷泥鎪􁙍䏰紋乾坤無晝夜生意自芸芸(􁙍音/蠢䏰)
(音忍蚯/蚓也)
岑寂觀羣動舂容領衆香三椽容卧起一鍤共行藏俗
眼榮朝槿頑軀敵閏楊皮枯面黧黒心鏡皎如霜
真山焉用假山假意還真巨石起奇士幽蘭延故人雲
生如望嶽地僻不爭春圗畵傳京洛應多欲問津
山甑饙秈米春瓶炙草茶無能賡喜起自愛押車斜老
不貪仙藥貧猶種好花人間十萬戸難得一詩家
猿鶴閒朋友知予近况無春逰靴露指夜讀燭燃鬚醉
苦鄰僧強飢從小僕逋山農来賣笋與米當青蚨
破袖通閑手危欄寄逺心品花嚴位置枚笋遴監臨鼎
鼐生無望戈鋋老不任唯應宰斯谷嵗嵗長清陰
徑㨗人蹤雜墻頹地畍斜織籬呼野老烹茗諭鄰家舊
穴通羊豕新畦隔芋𤓰尚當分汝菓幸勿竊予花
逺石疑堪取層崖試共登偶遊梵王舎略話祖師燈怪
象撐獰盼殘碑榻壊稜世間何不有巢賊亦齋僧(予家/烏聊)
(山下因觀山石過昭慶寺見碑文一軸乃乾符七年率/土大將軍黄巢齋僧疏語言狂悖是年已改廣明而巢)
(猶稱乾符足見跋扈其曰捨銀六定齋一千僧大可發/笑予既憾裝池此碑者之無識又竊嘆夫世之勇為大)
(賊而偽為小慈者盖/不止一黄巢而巳也)
芍藥抽紅鋭荼䕷縋緑長㡬家蠶落紙比屋燕分梁榖
雨深春近茶煙永日香詩成懶磨墨拄杖畵苔墻
圃事亦兒嬉因成二十詩似䝉神物助堪作畫圗披南
面開書閣東偏浚墨池土功恐難極莫可且随宜
　　用韻送唐師善歸九仙二首
杞菊先生誤作州歸来誰復與同遊蓑衣正可眠牛背
肉食終非相虎頭欲起黃陳分宇宙能穿草樹憇深幽
相看不用多言説須向拈花笑處求
李長庚願識荆州馬伏波今愧少遊古道直能膠鳳觜
官身焉取爛羊頭苦心文字雕竒劂遁世林巒擅僻幽
鶴竹蜂花有家法唐瓢更向外人求(君乃翁從龍字子/雲有題王氏小圃)
(詩云山脉鍾雲氣新晴散紫霞玉蔵雲裏石金落水中/沙瘦鶴依疎竹飢蜂戀落花臨池看洗硯知是右軍家)
(絶/佳)
　　寄題九仙俞君竹屋
竹繞屋之外屋中人定賢戛風疑有客攪雨不妨禪勿
起青奴想毋垂玉版涎新梢添秀色長日照吟編
　　初夏六首
衰懶新詩少芳菲急景過來牟初餅餌科斗已笙歌獨
幸閒扃戸誰方逺荷戈隔墻落金彈但避勿誰何
梅熟枇杷肥山寒更衲衣爨童鋤菜去飢雀入厨飛湖
海歸来晩親朋亂後稀可容無定力事事與心違
近午初㣲暑侵晨尚薄寒暗牕蠶績響危棟燕泥乾問
價纖絺貴尋盟舊扇完野人言麥熟出郭好同看
茂宻踰千樹深幽僅一家新蟬初蛻殻穉菊始分椏潤
氣青陰石晴光白濕沙晩凉督園叟添竹引籬𤓰
牕皎日穿紙巾凉風透紗捕蟲憐鬬雀蝕菓去饞蝸腸
滑嫌灰酒脾虚已未茶暑天仍老境强飯庶無他
霹靂疑天裂霶𩃱劇海飜勢来能許怒事過了無痕朱
已泥櫻核青還茁韭根晚晴聴人説溪漲近城門
　　贈程君以忠楊君泰之(併序/)
　　　予歸紫陽下半年餘詩筒往来多年長或敵己
　　　未見後生之雋程君(恕/)以忠楊君(復/)泰之各年
　　　餘三十和予治圃詩来訪於斯文有悟入非忘
　　　耘助揠者比知予初學張宛丘晩慕陳後山求
　　　假二集觀予批注良可嘉也因賦近體二首寓
　　　敬嘆之意云
後生可畏古云然斗大荒城得兩賢句眼端能敲一字
吟腸何啻着千年淡中滋味參湏透聖處工夫語不傳
我有長明古燈在未妨三絶少陵編
程君骨骼鼎鐘古楊子精神霜月明學海一針元自正
詞場百喙不能鳴文潜雄渾開前路無己深幽助晩成
老我苦心知己觧相逢差足慰平生(陳无己乃人己/之己非已字)
　　書歙縣楚明府送行詩軸(思義/)
俸儘青錢少衣惟白苧麄賃樓鄰羽客買錦護梅圗棊
每藏髙着詩曾斷幾鬚生祠誰畵得清苦一臞儒
　　飲天慶觀即席賦吴體
寂靜日月白雲鄉漂揺湖海厖睂郎壁間猶見畵龍在
柱表不聞歸鶴翔(為懐冲妙大/師汪公季謙)杯酒新竹與同色爐熏
異花無此香索茗澆渴上馬去綠樹含雨山蒼凉
　　聴客話二首
一叟西郊至農談半日閒但容身少健未覺世多艱役
倚淘金免逋期穫麥還苦辛仍節儉聊得老田閒
客言亂時事可駭不堪聞田主戕兇佃民妻掠亂軍草
髙城裏屋樹赭壠頭墳降盗多珍賄人傳大將分
　　聞盜發亡男雷孫墓
得非阿瞞黨忍作發丘郎誰實驅為賊官今視若常故
無金椀出豈有竹書藏風俗衰如此非徒痛此殤
　　贈相士蔡槐
腸腹自蟬龜從渠作廟犧詎應身食肉乃使世攅睂子
勿工皮相吾終欠口毉華亭唳秋鶴今復幾人思(皮相/管子)
(語口毉/事坡語)
　　次韻李允道四言
之子酒所龍蛇揮掃清風拂硯明月視藳佳思湧出傍
觀驚倒豈不有學升之曰造
　　惜硯中花
花擔移来錦繡叢小牕瓶水浸春風朝来不忍輕磨墨
落硯香粘數㸃紅
　
　
　
　
　
　桐江續集巻十九
欽定四庫全書
　桐江續集巻二十　　　　　元　方回　撰
　　次韻恢大山擬古三首
　　　一曰遺榮二曰逹生三曰矯俗
高不至元愷下不為庶頑木鴈有不幸霧豹藏其斑天
衢龍鳳翔萬一冀附攀未若頌我酒善閉劉伶闗歲寒
昆虫蟄日暮飛鳥還小侯大者王焉識商顔山
六用甚鍜鞲我非金石頑謂古有不死請㸔湘筠斑神
仙虚空中黄鵠高難攀月娥本無藥鬼門焉有闗自能
節嗜慾即是丹九還内觀無愧心所至三神山
六度莫先慧三風尤惡頑此心朗如鏡磨盡青銅斑微
利毫髪計虚名分寸攀朝市多此人平地劒門闗老夫
一丘壑轍迹無往還彼哉峴山泣况乃泣牛山
　　再用恢大山韻三首
　　　一曰甘貧二曰懲忿三曰樂飲
官罷賔客散家貧僮僕頑尚有此阿堵苔錢何斑斑酒
從田父飲菓聽隣人攀四壁夜無盗焉在門常闗浪作
送窮文五鬼驅復還士各行乃志慎毋賦招山
書貴有容德曰無嫉于頑鳯鳴鷙其翰貍首於莵斑楚
楚夸毗子自謂高難攀焉能凂我哉冰炭何相闗君欲
遂勝彼隻輪俾無還不見古戰場暴骨堆如山
往古豈可泥羣飲懲商頑我有漉酒巾糟粕常斕斑其
在易之需雲天未渠攀宴樂以俟時鷄鳴當開闗醉鄉
幸有路可往不用還何能顧金錢悠然頽玉山
　　俳體戯書二首
擬訓諸郎業典墳浪嗔衆冨醉紅裙千金子擁三千客
萬户侯提百萬軍帶索榮公知不羡飲瓢顔子定無聞
淵明肯仰宣明面早辦棺前自祭文
世變茫茫不可期珊瑚作婢搗黄糜八千里有假附子
二十年無生茘枝司馬夢迷蘇小小屏山詩痛李師師
秖應骨朽心猶在倒海難湔萬古悲
　　感事
直道難容世深言易絶交但稱司馬好勿解子雲嘲彼
自盟黄棘吾寧藉白茅一竿至清水歸去老江郊
　　秋日古蘭花十首
緑葉梢頭紫粟攅離騷經裏古秋蘭時人誤喚孩兒菊
惟有詩翁解細㸔
可待清秋菊共芳春苗夏葉已先香握蘭故事人誰識
夙世龎眉漢署郎(此花七月結蘂中秋開至與菊/同盛故曰蘭有秀兮菊有芳)
逺聞香淡近聞濃紫穂絲絲吐雪茸不識幽人殢姝子
兒曹方醉木芙蓉
玊露金風喜乍凉紫莖緑葉薦秋芳今年最好中秋月
更着秋蘭月下香
大似斯文不遇時無人採佩世無知援琴與鼓猗蘭操
五百年間一退之
椒漿桂酒蕙蒸殽學子人能誦楚騷惟有籍蘭無識者
老夫對爾首頻搔
紉蘭為佩楚忠臣直道從來不屈身為報拖金鳴玊者
如君多是折腰人
雪絲鬆細紫團欒今代無人識古蘭本草圖經川續斷
今人誤作古蘭㸔
一榦一花山谷語今蘭不是古時蘭重陽菊畔千絲紫
隆凖曾孫却解㸔(漢武帝蘭秀/菊芳語良是)
楚詞蘭有晦翁註模冩真容本陸璣不待花開着囊貯
紫莖緑葉可熏衣
　　偶讀易兊卦衍朋友之義送厯陽廣文倪耕道應
　　淵
易象麗澤兊朋友以講習設官為之師義取互相益六
位六爻畫分明如六人君子不可疎小人不可親初以
剛居下不與四為應和兊未有疑吉士故可信二以剛
居中承三其人柔孚兊内不感有吉無悔尤六三柔失
位其㓙曰來兊來兊欲媚我妄説政可外九以剛居四
六處三五間商度久乃决在惡三之姦五象師之位剛
德既中正上比六見剥願勿信彼佞極說不知已引三
之柔類此道未光大正人所遐棄一令而民說爕調奠
乾坤一言朋友說師道亦云尊大哉說之道惟以剛為
主師友相與間柔佞謹勿取
　　次韻張鵬飛三絶
䑛犢區區笑老牛阿瞞焉恤一楊彪英雄誤理大床話
賣藥惟應學伯休
酒箴酒頌日夜讀後喜伯倫前子雲浪說平生三萬巻
一言無用總虚文
雪天人品最高者蓑笠江干一釣竿才有侍兒焉識此
党暉陶榖總酸寒
　　寄題濟南蔣氏務本堂
人生真樂在田廬幾頃膏腴幾巻書遴選友朋研簡冊
撫存僮僕課犁耡紫荆一樹永無恙丹桂五枝應有餘
孝弟儉勤植根柢時聞佳氣又充閭
　　久苦春寒三月三日戯作俳體
似惜殘紅未放稀佳人怯試薄羅衣桃花水漲冰猶凝
燕子泥融雪更飛老去尋芳元自懶病來吹霎不如歸
常嫌禊帖書清朗爾許竒寒可浴沂
　　再賦春寒
已近江南煮酒天單衣時節更重綿女郎鬬草頻呵手
老子㸔花剰聳肩歸燕迎風簾外語新鵝怯水岸間眠
雪如栁絮絮如雪醉眼難禁故放顛
　　徐遜綿題三賢祠堂詩有云士死惟留姓與名天
　　下第一議論也再賦二首
殷仁周夀缺圓形釋寳仙清笑乞靈何限台階隆爵位
誰堪鼎足並儀形歲寒臭味松梅竹乾象光芒日月星
野服不殊人品似年年蘋藻薦芳馨
黌宇祠堂塑像新兩朝邦伯間邦民没身不朽縁何事
異世相知自有人梅魄鶴魂招處士松心鳯咮吊纍臣
宫墻數仞嚴香火似勝蕭蕭野水濵
　　為徐企題趙子昻所畫二馬
相馬有伯樂畫馬有伯時伯樂永已矣伯時猶見之長
林之下無茂草此馬得無半飽饑一疋背樹似揩痒一
疋齕枯首羸垂趙子作此必有意志士失職心傷悲我
思肥馬不可覊不如瘦馬劣易騎焉得生致此二疋馬
亦如我老且衰破鞍弊韀骨硉矹狂豪敢學幽并兒無
世塵處天地闊我後子先緩轡㸔山時賦詩
　　清明日有感
想見吾兒挈我孫澆松燒笋杏花村自憐久罄青蚨槖
猶喜能賒緑蟻樽萬事是非雙鬢識十人兄弟一身存
春殘决合為歸計未聽啼鵑已斷魂
　　寄題德清周氏牡丹花臺
百品千株養牡丹逺同京洛近新安種非冨貴不能種
㸔到子孫方是㸔麟脯瓊漿金鑿落蛾眉翠袖玊闌干
天香易賦難陪席政恐詩翁骨相寒
　　夜讀
酒醒不能寐夜起讀我書讀久良有得就枕省其愚古
人骨已朽言語留緒餘不頼燈與目何以决豕魚我心
本至明燈目焉得如所取外有資終由受處虚内外相
為賜猶彼食飲歟不有脾胃實八珍將吐諸
　　三月十七夜大雷雨用韻酬俞好問四首
徹夜無眠直到明擬春晴又不春晴酒材劣致平原督
花事愁聞望帝聲病體慣經寒熱證倦途渾忘短長程
五年浩蕩江湖夢猶喜相逢得友生
惡風夜洶疾雷頻稍卧還興起倒身政復花時如此雨
誰知我輩本無春破衣垢膩瘡饒癢短被斜欹脚倦伸
捱耐天明招敢叟能來破悶頼斯人
薄有鹽醯胹竹孫夜寒城郭似荒村逺更已覺踰三皷
獨酌無聊罄一樽此道粗聞元自少衆人欲殺幸猶存
肓風恠雨青燈暗莊蝶難慿入夢魂
倦眠書硯付埃氛煙盡當窓一篆雲黠䑕誰令如鬼物
癡猫吾欲與弹文雨餘自揣薪槱絶客裏尤怜僕厮勤
花盡春殘不湏惜好謀歸棹趂南薫
　　同劉仲鼎全君玉飲徐子英家分韻得鷄字
詰曲盤桓手共携暮歸了不記東西初筵秩秩談無底
厦屋渠渠醉似泥老貌白頭愧青鬢豪吟野鶩雜家鷄
相㸔一笑消長日未信人間物易齊
　　寄張鵬飛浙東
政是清和四月天馬頭無數好山川千花菓熟黄鶯樹
百糓秧深白鷺田漢傳風霜驅使節越溪冰玉劈吟牋
四州士友相吟送應羡風標似謫仙
　　壽昌鄭生入天目山禮僧
欲作空門補處人如何頭上褁頭巾曹溪一夜傳衣鉢
元是當年行者身
　　題李伯時赤脚仙(涴/)
可是驢蹄復馬蹄忍將玊雪汚汙泥世情巇險君知否
滿地人間鐵蒺藜
　　題來將軍括蒼送行詩巻
　　　送來將軍詩巻軸如大屋柱矣惟王文璧一裘
　　　猶是來時服一句佳又潘縝古詩中有數句佳
　　　嚴埜序叙事頗有抑揚夫選詩文於數百人之
　　　中二三人中選耳今巡檢官亦不啻數百千人
　　　吾來將軍一人中予選耳歌以贈之曰
將軍從元戎六年守襄陽大小百餘戰裂衣褁金瘡相
逢說往事鬚髯猶奮張歲晚不得志巡邏分窮鄉窮鄉
民不多詩書間耕桑古不識兵火承平異邊方一朝六
鼇抃罅隙疎隄防有盗黠如䑕有吏貪如狼將軍手拊
摩不忍斧斫傷一語對曲直冷泉解沸湯去着來時袍
蕭然無裝囊但有送行詩至今猶珍藏壯士困資格逆
旅慳齎糧况又頗抱病新添滿頥霜萬人為翰墨無一
曹思王萬人握干殳無一闗雲長幸而一有之時論紛
臧倉恨不釃斗酒與公歌慨慷將軍未五十意氣摩穹
蒼春鴻定决起天驥終高驤
　　送李震鶴田姪就題其詩集
駟馬未多疏受去竹林且擬阮咸遊想見天風鶴鳴和
月臨蕙帳夜山秋
　　又題畫赤脚仙
萬古天冠地屨身畫師遊戯恐非真父生師教成何事
甘作蓬頭跣足人
　　寄同年宗兄桐江府判去言五首
聮翩同掛別闈名尚得秋崖病體輕三十四年如一瞬
夢中時見老先生(壬戌三月十七日秋崖仙去月初/榜過祁門秋崖病中猶為之喜)
秋崖猶子蛟峯弟同榜三人老弟兄君玊中嘗辭直指
去言晩乃佐專城(竹溪先倅興國軍蛟峯弟逢振字/君玊同此榜嘗為浙西察僉不就)
不識康廬真刺史可憐德祐假平章木綿老鬼死遺臭
萬古秋崖姓字香(荆閫兼湖廣餉於江東無預也秋崖/知南康軍撻湖廣綱稍之據郡閘者)
(似道奏劾兩易知邵武軍太甚矣然秋崖詆似道亦不/少恕當時有秋崖秋壑兩般秋之譏今以賈平章為假)
(平章其實似道/豈真宰相哉)
子陵灘上一詩翁七十四年雙耳聾第一老窮吟第一
一樽時與酹江風(趙與東字賔暘丙辰進士/改官知縣此邦詩人第一)
好山多處說嚴陵官事閒時定一登野寺豈無僧十百
愛僧須是愛詩僧(謂南山/川無竭)
　　贈牟仲啓(存齋尚書之曾/孫獻之提刑孫)
存齋尚書曾大父勇退不肯登二府脱靴亭記斥巨閹
風節文章照千古(存齋出守當塗為脱靴亭記借高力/士以斥董宋臣也丁大全之徒為閹)
(宦闕其言筭郡計賈入相召用至尚/書覺    差池即引去以端明告老)雌甲偶同君乃祖
早衣綉衣持漢斧飲苕溪水二十年杜門不出守環堵
老眼青此名家孫妙齡謹恪寡語言試文合應進士格
貤澤冝霑任子恩時異數竒以藝隠粉墨丹青窮討論
建章宫可一尺紙刻畫萬户雕千門東坡先生萬巻腹
顔筋栁骨寓枯木我嘗竊評文與可所冩是詩不是竹
後生可畏但勉旃矧爾文獻亦西蜀讀書少着十年工
落筆定無一㸃俗紫陽山下虚谷翁懸知萬古皆虚空
虚翁之心卧我谷夜嘯山月朝吟風請君為我畫此意
三間茅屋深雲中我詩或足傳不朽與君姓字俱無窮
　　為徐企題李伯時馬
　　　畫馬形體真書也尾鬛行書也此畫真李龍眠
　　　當觀其風入四蹄之妙蘇黄元祐時詩盡之矣
　　　方回勉為贅語
此畫良真李伯時形容飛動卒難詩但將元祐蘇黄作
開巻焚香朗誦之
　　題錦織回文圖
纚笄宵衣古士婦服高髻雲鬟叔季之俗繄是丹青間
以冠髽孰為主婦果蘇蕙耶
　　次韻徐子英讀予所抄趙章泉詩
陳隋餘習尚塵飛可乏詩壇白羽揮凡物晩成華者實
如吾素論是耶非三生不墮揚州夢一笑應知佛祖機
苦學若人亦餘事真源向上更深微
　　上饒周君夢至梅花洞吟曰我家本住梅花洞一
　　陣風來一陣香為賦長句
帝敕王家專管竹子猷高風誰可續西州間生文與可
後來特判篔簹谷帝敕陶家專管菊千載淵明一影獨
分司旁出可無人醉挿齊山容杜牧梅花天下第一花
天下好詩翰林家孤山山下清淺水疎影年年横復斜
水中漉影出此句美玊鑿石金淘沙至今和靖一丘壑
敢有代者需齊𤓰乾坤故異醯雞甕元來別有梅花洞
玊堂不隔蓬與弱自是世人肉身重周郎妙年有仙骨
月夜往來跨鸞鳯自言家住梅洞中怕泄天機稱是夢
芙蓉城主傳石丁洞天是處花冥冥蓮花博士薇花郎
玊階除拜時告廷世間善賦梅花者定皆梅洞諸仙靈
梅洞梅洞果何在七十萬里天常青
　　贈善畫龍虎吳伯原雜言
荀氏八龍慈明無雙豈有頭與角可以模形容賈氏三
虎偉節最怒豈有毛與皮可以析毫縷古人畫馬非畫
馬借此繪冩英雄姿東方角龍西奎虎天有之人亦有
之善書畫意不畫像妙在託興如聲詩㸃晴飛去果有
許烈裔顧凱亦未竒卧龍未飛睡虎不吼一飛鱗蟲附
之皆上升一吼百獸聞之悉竄走人見此圖指㸃爪牙
然不然我得此圖屈伸語黙觀聖賢
　　乙未生日二首
南北間闗萬死身今年六十九年人偶容有酒仍容健
不嘆無官肯嘆貧遣禮送詩煩故舊借樓市饌請比隣
還聞共說虚翁壽似陸嚴州過八旬(先君四府判謫死/嶺南回三周四歲)
(同生母歸鄉故有第一句陸放翁守/嚴州年八十五乃卒故有第八句)
虚叟慙非飲八仙舉杯屬客每陶然重逢今日初生日
預筭明年致仕年元亮有兒聊慰意斛斯為話且隨縁
老衰不競黄陳律前日詩如白樂天
　　偶讀戯書
萬物乾坤判女男始終𤣥理要精探九還七返無成說
一守三存亦浪談未必陽神正解出可憐癡計謾多貪
誰能喚起梅花夢生死何為十有三
　　真定路教授鹿泉李君丁亥五月十二日巳時生
　　紫陽虚叟方回丁亥五月十一日巳時生相遇旅
　　邸同登酒樓各出新詩遂成老友
邂逅相逢兩秃翁亥年巳月巳時同偶先一日敢爭長
各及七旬俱固窮塵世誰能吟鬢白少年莫笑醉顔紅
累朝南北興亡事合徴公為太史公
　　乙未六月大暑
平分天四序最苦是炎蒸在我須無欲於斯患不能又
應當閔雨誰識始藏冰人力回元造生生實所慿
　　秋後漸凉
樓東清曉起參旗火伏三金喜應期車馬塵中猶苦熱
故山已是早凉時
　　贈吕肖卿三首(吕武忠第十一子師說戊辰生/年二十八飽學失怙時一歲耳)
雖未登三十知君已幾年先師斧脩月名父柱擎天失
怙初周晬耽吟早極𤣥孤身能自立萬巻絶芸編
千萬人叢裏應難一一尋政湏真具眼始可與闗心匠
手斤忘堊禪機芥遇釙絶絃吾欲理忽復有知音
知巳身俱老逢君淚欲傾不時思令舅無可報難兄湓
浦稀魚素陽山杳鴈程平安只消息聊此慰覊情
　　次韻吕肖卿講學三首
平生但力田豈計不逢年吾道桴浮海斯文筆補天早
能丹㸃鐵曾用白嘲𤣥萬慮今亡矣焚香易一編
𤣥珠在掌握一失永難尋豈不求成道誰其辦苦心待
時花結果着力杵磨針何幸忘年去能鳴治世音
忽復機鋒對真堪底裏傾果能成伏老時許喚殷兄可
惜兹逢晩相期不計程受恩凡兩世焉敢恝無情
　　寄題休寧趙氏(彌忠/)雲屋省心翠侍問道亭有有
　　堂五首
不品官班但品人深雲藏屋屋藏身就中別有難藏者
名震京師鄭子真
心屬何人省者誰自家主宰自家知從來此地惺惺處
不要醫工用藥醫
青踈老瘦碧孱顔杳杳深深萬翠間侍坐侍行仍侍立
雪松霜竹雨餘山
三义路口駐車輪莫訝知津更問津何限出門向西笑
忙行不似慢行人
貫朽青錢粟腐紅何如心不愧天公一方寸裏無餘物
却笑敖倉武庫窮
　　贈方太初三首(併序/)
　　　秋崖吏部知郡宗伯老先生僊去三十四年乃
　　　姪建德府判竹溪字去言與回同壬戌榜少回
　　　四歲今夏禮任一拜而卒從弟叔元字太初來
　　　杭有詩見贈次韻奉答新安南渡以來歙郡吾
　　　宗之登科者七人於太初寓獲麟之感云
秋崖宗老在餘子眇郷原奎壁懸文宿嵩衡鎮厚坤求
田饒許汜叱馭笑王尊賢與愚俱盡天難問九門
秋崖僊去久猶有竹溪君合草金鑾詔頻驚鐵馬羣川
遙魚素斷風急鴈行分賀忽翻為弔傷心寄些文
秋崖元不死夢寐想儀刑縱使長松倒終殊衆草零羣
兒奪朱紫之子出藍青可惜科場廢難徼筆硯靈(南渡/緩歙)
(州方氏擢第者七人諱有開淮西運使諱恬乾道庚戍/省試第一人號鑑堂先生有奥論行世諱移忠乾道已)
(丑别院省試第二人遂昌丞先君諱琢字元章嘉定甲/戌袁甫上舎宗伯諱岳字巨山紹定已丒別院省試第)
(七人知郡吏部郎官號秋崖先生回與府判竹溪君/貢孫字去言景定壬戌别省回沗冒第一人甲科)
　　追懐秋崖吏部知郡宗伯
崖僊終牖下壑鬼死漳南人品誰今識朝端汝豈堪杞
崩溶子口鯀殛木綿庵猶憶弄權日湖山極宴酣
　　閩中鄭君炎南仲兩魁郷賦比自霅教為昌化簿
三山鵠袍十萬衆兩紀知名鄭南仲妙年官賦甲秋闈
一發輙中仍再中豈知天地大變革原夫八韻竟無用
雖然改爾亦得力斗南斗北聲價閧黄金臺降中書勑
水晶宫請博士俸得人豈必泥古法省場舎選出郷貢
儒風未盡棄端章學徒尚多習弦誦但苦官冷飯不足
三載誑腹虀百甕終更受代頗巳久始聞巨軸以詩送
定是弟子多賢才吳興先生實梁棟即今佐邑號為簿
尹丞不殊權任重况乃唐昌風俗淳山深歲稔少爭訟
丈夫詎皆作卿相一命闗係民疾痛偏見私意勿力競
潜轉宻移但微諷方冊頻窺身儘貧苞苴不納心奚恐
崇卑有無置度外時一極目天宇空江東接壤異西浙
桑蠶春忙田晩種樽爼盤饌極儉嗇無大牲臠及乳湩
吾聞易彖識時義未妨枳棘棲鸞鳳聊復亦耳磨歲月
慎勿輕為棺糞夢
　　贈筆工馮應科
世言善書不擇筆此物豈可不精擇空弓難責養由射
快劒始堪孟賁擊多錢而賈長袖舞工良器利貴相得
文房四寶擬四賢最不易致管城伯乍可微鈍勿太尖
又恐過肥寧少瘠一兎僅足成一枚柰何攟束動􁣙􁣙
氄毛亂毳紛交加醉人蓬首髪不櫛落腕當如畫鐵椎
顧乃蔞弱欠筋力山谷道人昔有取諸葛鷄距異棗核
長句哦贈林為之餘子徐偃似無骨上黨華陵君家孫
苦心隠藝造𤣥極買非其人拂袖行但取賞音不論直
二毫三副及散卓隨意真行作波磔燕丹匕首付荆卿
血不濡縷笑空擿紫鸜鵒眼刷絲文誰無端石與歙石
奚李法傳外諸孫我亦尚有潘衡墨擣冰槌玉烏絲欄
百軸千筒動充斥惟有毛錐真強項不受折簡屢太息
善書今誰第一人馮應科筆今第一
　　雜書五首
鼻涕垂頥銀竹凍腦脂遮眼黒花飛此身尚覺非吾有
焉問人間萬事非
卜世周家謂過之從來歴數亦難知豈期河洛亡三翮
(音/鬲)不比房心續續微
細修佳傳酬知已曲就微生頼若人一㸃報恩心獨在
時時常見夢中身
一毫不敢昧蒼天生世明年七十年自恨肉身無報答
日常飽飯夜安眠
饒君遒緊日千篇未辦驪珠出九淵欲詣彭城陳正字
須參南嶽趙章泉
　　哭川無竭禪師二首(併序/)
　　　八月初九日嚴州南山寺主如川無竭禪師寄
　　　書令題其像十九日卒年七十二十五日茶毗
　　　初三日二僧來以遺書見寄
師令題畫像圓寂十朝前拙句應曾見微痾竟不痊笑
談猶可想偈頌揔堪傳千柱攅金碧辛勤二十年
幾登瀟灑閣共坐聽松風異骨癯僧健多魔老守窮是
身終有死何物不成空豈料龍鍾老題詩先哭公
　　再哭無竭禪師
倒撑無底船和尚撑上西天是世尊萬壑啼猿如下淚
一江明月與招魂湼槃滿證無生果解脫深參阿字門
却笑孤山人未逺浪歌身異性長存
　　次韻九月十七日飲陸君用見山堂
鳯凰山下隠君廬水竹寛閒十畝餘稚子巳能題砌葉
飲徒時許共畦蔬杜同谷怨長鑱柄馬伏波思下澤車
何似此公一丘壑澘心逸興酉陽書
　　九月二十五書事二首
蒼顔未怯冷風吹過了殘秋更自竒細嚼菊花吞美酒
閒拈柿葉冩新詩繄誰屢賀參元火與客仍消李逺棊
七十餘齡能有幾開懐切勿皺愁眉
　　九月初六日客報吾州初一日大火城中俱盡吾
　　家亦盡七八九報皆然初十日始報吾家幸免拆
　　毁屋十餘間二十五日得王山長(國傑/)親家書始
　　知僅存州治州倉州學書院吾家免焚餘所免
　　不過數十家
生死由來一念間回頭不落鬼門闗細思上䇿莫如醉
稍據要津焉得閒婢僕凍饑猶戀主兒童婚嫁合還山
一窮惹起無窮事獨樂吾惟學巷顔
　　于氏琵琶行
君不見木蘭女郎代戌邊鐵甲卧起二十年不知誰作
古樂府至今流傳木蘭篇又不見公孫大娘舞劒器揮
霍低昴動天地我杜少陵有長歌每一讀之生壯氣漢
時昭君顔如花強令出塞禁風沙馬上無以冩愁思推
手為琵却手琶昭君死作青冡土琵琶却傳來漢家一
絃一字萬怨恨始聽歡樂終咨嗟燕代佳人有于氏春
日黄鶯韻桃李齒犀微露朱砂唇手荑緩轉青葱指聲
外調聲非桿撥意中冩意自宫徴曲闌歌罷或澘然何
能動人一至此有時不用琵琶歌辯如儀秦勇賁軻武
昌東西說赤壁洙泗南北誇黄河一炬一失百萬却古
今勝敗何其多㧞山盖世亦淚下騅兮虞兮柰若何老
夫嗜好無它癖為爾㸔朱幾成碧白髮多情似樂天衫
袖江州司馬濕前身不是木蘭舊女郎今生恐是公孫
真大娘哦此琵琶敲詩腸爾或因之姓名香
　　讀孟信州和方亨道六月雨時當雪天改為欲作
　　雪先作雨次韻
欲作雪先作雨十月墐户入室處東作豐登未可期南
方瘴癘巳堪禦去年雪不及臘間霜天桃杏敷紅顔今
年夏竟無冰賣冨屋錢謾堆如山秋來數郡融風烈(池/嚴)
(徽温皆/大火)萬舎煙灰千屋拆驕陽失性化為霖鞭蛟笞龍
精髓竭救火救水不少閒民生下土何其難此時早降
六花瑞時寒休徴猶可還鴈低樓外彤雲起萬里北風
開爽氣雨聲一變為霰聲霰效前驅雪踵至古稱民以
食為天天欲飽民殊易然但恐燮理無真賢果能燮理
得真賢豈不一白二白三白年年當有年
　　次韻徐子英江樓二首
虚器浮名蜃結樓潮痕才落水添舟醫工藥不闗生死
詹尹蓍寧究咎休華蓋天臨批鳯誥長楊日侍射熊侯
是人有命皆能致終許難慿智力求
娯老曾微燕子樓謀生又欠木奴洲不無造物司行止
豈與齊民繫戚休幸際乾龍亨庶物故希晉馬錫康侯
妙齡今日如公等聲氣方當叶應求
　　次韻夾谷子括吳山晩眺
詩眼書胷碧宙寛暮天搖落縱遐觀霜明楓葉紅於染
春㸃梅梢玊不寒北望遙迎書鴈至南烹屢饜鱠魚殘
一規明月懸江海幾許人家夜枕安
　　再次韻
鶻飛欲没海天寛萬動盈虚靜處觀一書微陽迎日至
九疇休徴驗時寒世間刼火灰何限物外仙碁局未殘
好與蒼生司性命五風十雨報平安
　　三次韻
落木蕭蕭澤國寛偶舒巖嘯縱川觀六鼇海濶征㠶逺
萬象天低歩屧寒旅泊餘生簞食菲宦遊舊味甕虀殘
逹人不墮牛山淚何待將心與汝安
　　次韻俞如問旅思送之遊松江
芰製荷紉未絮衣溪舡信宿自堪歸倚門尚爾嗟行役
抱甕元來久息機江濶天遙鴻鴈斷日斜歲暮稻梁稀
芋爐有地煨風雪骨肉團欒夜共圍
　　再六次韻徐子英江樓
最愁人處最高樓空望三神想十洲大藥不靈從老病
把茅猶在盍歸休許追竹士陪梅友肯羡蜂王慕蝶侯
曾㸃當時未舎瑟誰知心地異由求
　
　
　
　桐江續集巻二十
欽定四庫全書
　桐江續集巻二十一　　　　元　方回　撰
　　老而健貧而詩自志其喜八首
弱冠至休致日須成一詩貧猶常飲客老幸不招醫節
欲無真病輕財似太癡此吟得佳句新買早梅枝
一時詩有思何待苦吟成老易惟難健貧多但少清藏
書終不賣耽酒別無營十六年林下休官萬事輕
拙宧知今是頽顔及古稀寡言為暖藥微醉當寒衣空
腹蟬當飽長身鶴肯肥天容清更健不省桔橰機
萬山讀書地近偶脫煙氛(近吾州失火盡/焚吾家獨免)幸保分膰廟
常營葬骨墳婿佳殊逸少兒懶過宗文忽憶門前月僧
敲醉亦聞
老翁處處有不健復何為貧户家家是能詩始足竒東
坡捐玊帶白傳放楊枝新有僧相識時來說易詩
清而貧最樂健以老何傷短髪蓬加雪貞心菊耐霜凍
吟乏薪炭醉卧混衾裳氷檗憐兒女年皆四十強
才具雖無用襟期亦未非良難營脫粟誰肯質深衣為
士當知耻觀人不相肥還家缺車馬猶解歩如飛
蹉跎早七旬老健保清貧識破元來易言傳恐未真但
能積隂德焉用出陽神釋怨恩須報天終相吉人
　　初七日丁丑長至前喜晴
樓南紅氣滿霜天新霽湖山曉色妍七日喜逢長至日
百年慙到古稀年故園捲餅思新菜凍井澆梅出暖泉
誰信少陵䕫府後肯吟六琯五紋篇
　　長至日書
年年春至此胚腪地上嚴凝地底温能幾蟾蜍圓月魄
即須霹靂起雷門知時久偃蛟龍勢養氣深培草木根
表裏陽和見天道梅花別是一乾坤
　　用夾谷子括吳山晩眺韻十首
湖共江寛更海寛遙天縱翫復横觀雅知山對吟肩瘦
未怯霜欺醉面寒感召豐登饒粒食撫摩瘦敝起彫殘
生靈百萬俱高枕公亦官清夢寐安
三吳百越楚天寛不厭登臨不厭觀畫舫紅橋隨處有
丹樓碧宇倚空寒梅邊吟思春光早鴈外歸心夕照殘
燈火沙河塘上路豈無凍屋卧袁安
梯天直上俯平寛故國繁華尚可觀西子有船春色去
伍員無廟暮濤寒(伍子胥廟在吳山/僧取為寺尋爇之)九原事往人難問
四序功成歲又殘米賤酒平慰遟暮巢林聊得一枝安
抖擻覊懐強自寛時登吳阜一閒觀陸機不作蓴羮在
雷煥無蹤劒氣寒倐忽池臺荒草合等閒歌舞落花殘
興亡生死真常在命要深知分要安
泰伯封疆四望寛勝將吳越舊書觀苧羅山下春纔到
麋鹿臺邊沼巳寒不有採香專怙寵可能嘗膽便除殘
今年木德臨心宿重見家家袵席安
一錐無地百弓寛萬事須分兩眼觀仙子樓居凌倒景
野人卉服耐竒寒金釵玊斚春帷滿黄巻青燈曉漏殘
興廢榮枯手翻覆幾家能遣子孫安
蕩蕩天寛眼亦寛區區笑爾井中觀帆來狗國毛人逺
樓倚牛郎織女寒迅速年華榆燧改槁枯世味蔗滓殘
絶憐棺糞紛紛夢未必槐安果是安
情知新國用刑寛坐致湖山復舊觀浙右誰非三世宧
江南終不十分寒錢王陌上花猶好蘇小門前栁未殘
革故鼎新誰料得舉安天下勝偏安
極目無窮六合寛仰天如以渾儀觀日躔箕斗逢長至
月宿奎婁屇大寒肘後方多難却老杯中物到莫留殘
來年七十身猶健容膝歸歟亦易安
眼底胷中稍放寛超然何肯惑榮觀餘年早巳知天命
古道誰堪共歲寒驛使寄梅心獨逺禪師分芋口無殘
十詩說盡登臨意我但徐行歩歩安
　　寄壽牟提刑獻之巘(并序/)
　　　前浙東憲使大卿陵陽牟公獻之先生寶慶三
　　　年丁亥正月十一日生其賢子孫以丙申正旦
　　　奉觴為親庭慶七十紫陽方回亦以丁亥年前
　　　五月十一日生為雌甲子偶寓武林不能趨霅
　　　上附賀客之尾唐白樂天劉夢得同生大歴七
　　　年壬子至武宗㑹昌元年辛酉皆年七十是歲
　　　樂天有詩云大厯年中騎竹馬何人得見㑹昌
　　　春今輒用此事為詩奉寄寓喜抃欽羡之意焉
七十閒人兩地仙恰如同見㑹昌年詩名我愧劉賔客
心事君真白樂天致仕元無官爵累藏書各有子孫傳
磻溪淇澳可齊壽入相封侯恐未然
乃翁曾記脫靴亭直節高風有寧馨知命時年弃軒冕
傳心學問本家庭飽餐霅水仍苕水高掲文星更壽星
我亦七旬乃雌甲林慙磵愧負山靈
　　曉思
霜天鐘鼓趣晨興老我無氊脚佀氷千騎馬塵跑玊勒
一枝梅影伴香燈年當致仕元無位心亦懐歸苦未能
政用括囊保衰暮可勞妬婦憤填膺
　　開鏡見瓶梅
開奩見明鏡聊以肅吾櫛旁有一瓶梅横斜數枝入真
花在瓶中鏡中果何物翫此不能已悠然若有得
　　贈吳琴士㑹龍
古琴口歌兮手弦今琴何為兮不然今人作詩動千篇
不弦不歌兮無傳闗雎麟趾留遺編離騷以來諸吟仙
我每見之月在淵請君携琴詣我古梅前君弦其後兮
我歌以先君如夜寒不來旃昌黎之十操兮將獨歌之
淚潺湲
　　乙未十二月二十四日立丙申春予沗七十
十歲端平舊丙申元貞重見丙申春幾災幾難到今日
諸父諸兄皆古人未及懸車官已解不能負販子俱貧
細思多少同庚者地下先埋冨貴身(同丁亥生貴人不一/亦多早夭死於非命)
　　次韻鄧善之書懐七首(文原/)
二十八迴見天門闔左扉不嫌筆端退但駭鏡中非自
愛希聲瑟誰知尚絅衣人生年七十肯復壯心飛
老懐饒感慨無一可歡娛久矣還初服胡然落半途流
年蘇武鴈往事左慈鱸莫笑腰圍减還堪作酒壺
今代鄧元侯書牕不外求寡言良有味節用絶無愁真
是温如玊兼能爽似秋鑾坡冝趣召夜直結隣樓
我聽髯張作清於月夜笳曹思先七子杜老到三巴有
力能推拉無疵可汰沙文潛遺論在霜露老蒹葭(張仲/實)
子將今月旦可否判生枯高論真能借覊懐未覺孤竹
吟風拂席花飲月當壚甚願陪遊屐唯慚老杜殊(許/)
以遜而綿者居然古性情溫恭瞻道貌響浪聼心聲施
藥痊諸病留田與後耕日予拜嘉惠欲報乏連城(徐和/甫)
昭諌先生宅咸平處士廬大名無死朽外物幾乗除歲
月勤稽古山林永遂初能詩直餘事焉不藺相如
　　乙未歲除二首
豈料身為七十翁開懐且放醉顔紅身存惟恨恩難報
世換還驚事總空百歲尚餘三袠數萬詩枉費一生工
盍簮列炬渾如夢不似今年築底窮
五十五時官早休即今七十復何求亦思稍為兒孫計
政恐深貽祖父羞豈不憶家良有說偶然得酒更無憂
諸公冨貴新桃版我是春前舊土牛
　　丙申元日五絶
新年仍着舊年衣老健深慙七十希一炷爐香拜天地
今春早早買舡歸
五更春雨細無聲石路濺泥齒屐鳴後飲屠蘇懶奔走
可能也喜鵓鳩晴
雪餘連雨滿城泥喝道宵行萬馬蹄昨夜隔年書未㸃
瓶梅燈畔一枝低
送寒迎暖栁梢知風自東來着意吹百萬人家賀新歲
幾家荼壘有新詩
案上瓶梅閱兩年添花未有買花錢東風恰似憐窮客
吹到新詩四五篇
　　謝張老山御史(鵬飛/)慶予七十
身是空中一㸃塵心包天地却無垠隨縁任運勤収歛
補過知幾暗省循孰料百年登七袠深慚白髪對青春
江梅欲結枝頭子合放餘花次第新
　　又次韻張御史鵬飛
休致衰年暗自驚閒呼張丈喚殷兄馬塵往往逢新貴
鷗夢依依憶舊盟洛社繪圖慙九老漢庭綿蕝付諸生
繡衣御史煩推轂我有蓑衣永不更(來詩蒼天定俾期/頥壽㑹㸔芸書聘)
(五/更)
　　次韻俞好問慶予七十
固窮早類從心孔嬾讀今如便腹邊時制堪驚小戴記
初筵敢擬衛公篇(小戴禮六十歲制七十時制衛武公/九十五入相于周作抑之詩以自警)
(今毛詩賓之初筵是也此詩五章其前陳古飲酒有禮/其後刺時飲酒無度有威儀抑抑之句故國語名此詩)
(曰抑韓詩異義則曰賓之初筵衛武公飲酒悔過也九/十五方悔飲酒之過無乃晩乎當從毛詩序文為是)
云何此老偏令壽其或斯文遂有傳見一庵前碧溪在
花瓢歸飲許仙泉(予買得宋尚書貺宅基以居/有見一庵址花瓢許宣平也)
　　正月連雨
新年未有一詩新轉覺覊懐感慨頻人日直連元日雨
梅花合讓杏花春避愁愁不捨孤影怕冷冷偏纒老身
幾夜五更了無寐床頭黠䑕亦欺人
　　題羅雲叔周昉宫女
顛倒三郎養禄兒當年想是此蛾眉不須真有聊須畫
或可東城出一竒
　　追用徐㢘使參政子方申屠侍御致逺張御史鵬
　　飛元日倡酬韻六首
萬馬鳴鞭欲曉時閒人盥潄未妨遲兒童賀喜休多拜
卿相遷除不預知隨分乍醒仍乍醉放懐無喜亦無悲
新年自愛新詩好歙硯梅邊洗刷絲
名臣汲黯鄭當時筆陣秦王將尉遲疾電震雷千里起
乖龍老蜃九淵知諸公猶羡歸田樂老我終無叩角悲
補衮得人卧桑野可愁二月賣新絲
物有先時有後時天工無早亦無遲飽禁夜雨元非惡
暗受春風或未知一死頻煩衰白報三生不為落紅悲
解紛憶得吾家學徑與揮刀截亂絲(方賢良/儲故事)
即是黄鶯紫燕時稍晴肯放百花遲酒來尚許顔紅借
春好何容鬢雪知扶杖可從靈壽賜聞琴肯作孟嘗悲
山深粗有延年藥歸老松根掘兎絲
歲歲花時是病時不爭春早與春遲隂晴謾復題牕記
節氣還因檢厯知杜若薦芳聊可采秭歸啼苦未須悲
老翁堪與少年競勤把青銅照頷絲
七十翁非浪走時夜牕自恨賦歸遲睡稀枕上無春夢
吟苦樓前有月知茅索願追田畯喜𤓰薪遙念室人悲
却須天上綸言手小為農甿緩蠒絲
　茅索(晝爾于茅/宵爾索綯)田畯(田大夫今/嗇夫也)𤓰薪(詩有敦𤓰苦烝/在栗新敦圓貌)
　(苦𤓰人所不食烝久也栗薪周豳土之薪也言有圓/形之苦𤓰久在栗薪之上無人採食喻征夫久在東)
　(山不/歸也)
　　題祝公輔靜得齋
鄭衛撼俗耳姬姜接凡目醇酎誑渴吻大房誘饑腹一
閾内外間鮮不妄舉足堂堂七尺軀頃刻萬感觸人生
性本靜情動乃有欲靜善動亦善堯舜可同躅動惡喪
厥靜為桀為禽犢恭惟方寸心性情頼管束勿狎寧孔
畏匪狂尚箕肅思精造詣深察久酬應熟北辰居其所
初九不逺復可待豶豕牙故已童牛牿(豶豕之牙王弼/與諸家說皆非)
(惟陸佃埤雅謂大豕必建牙以/縶維之與童牛牿文勢方偶)性靜人所同心靜我所
獨心靜非不動存性情乃㐲天地與我者所寶不盈掬
完我所固有得之異逐鹿苦辛子祝子為親營半菽頗
欲謝湖海歸歟卧茅屋清夜一孤燈不疚内自燭養氣
非養體未藉臺餽肉胷中線五色筆底泉萬斛誰其相
料理回首送鴻鵠離婁下十四三自義何縟紫陽居資
對我亦當熟讀
　　贈癡庵柴頭陀(并序/)
　　　頭陀年六十五歲柴其姓子三人長廷玉為華
　　　亭尹身棄官為道結庵毗陵日不再食十餘年
　　　嘗贈予條帚三歌以贈之
蕭梁宗補闕棄官為頭陀一篇息心銘至今猶永歌不
愛紫綬黄金帶不愛雕鞍白玊珂草椽布衲一笻一蓑
臺城一旦甑墮地公卿麋爛僨干戈當時獨有宗無名
翛然野鶴山之阿今代柴癡庵獨把竹帚柄待掃衆生
塵同作大圓鏡不肉不饑不綿不冷太室為衾大塊為
枕一飯不再餐一茶不再飲脫袍擲笏作百姓十年悟
道保真性昭文大學湛然翁半夜室中傳祖印無求於
世長精神自淨其心延壽命野狐禪子落邪蹊唯我癡
庵獨也正向來解后逢癡庵贈我竹為帚者三一掃嗔
二掃貪惟有一病掃不得兩癡相值同酸鹹雖然我更
有一帚建立天地同不朽掃愁掃閙掃是非其帚何名
名曰酒
　　送曹士𢎞(毅/)四明丈亭巡檢并呈前尚書翰林學
　　士王公伯厚(應麟/)
之子慱古今妙年着儒冠顧肯易戎服屑為游徼官未
喜弓力武尚愛虀鹽酸紫面頬骨聳赤心膽氣完得非
真將種終當拜漢壇曰予爼豆學素不夢糞棺甬東冨
海物槀鮮供烹餐曰予豈嗜味啖茹實所安共惟伯厚
父三入專金鑾萬古貯胷次四溟涸毫端今年七十五
兩紀歌考槃舉世一影獨晩進再拜難庶㡬因此行摳
衣趨門闌幸不辭孺悲晝夜勤仰鑚列宿共辰極衆羽
朝祥鸞萬物各從類同心臭如蘭去去不可追著鞭駛
征鞍我亦意欲往惜哉歩蹣跚
　　贈數學蕭吉卿(石抺伯達/)
蓍草占周易君從簡處尋運籌見竒偶落筆判升沉總
悟生時數誰萌分外心吾衰今七十惟有死山林
　　與孟能靜飲聮句復和三首
三月一日春如酒紅是桃花緑楊栁人生不醉欲如何
不如意常十八九(孟/)暫兹袖公補天手誰能箝我談天
口挹斗酌海兩相逢天風吹入無何有(方/)
三月三日一觴酒同上危樓望晴栁豈可不飲負此春
向來風雨十朝九(方/)何必水邊㸔麗人何必水晶行素
鱗曲阜橋邊同一醉杭州城裏兩閒人
仕宦可止不止酒乃所願學陶五栁春夏秋冬皆有花
四時無日不重九莫欺左持蟹螯手莫笑涎流麯車口
醉能題壁又能歌德行文章總無有
　　三月六日再用韻二首
忘形爾汝日詩酒閉户拒客笑泄栁慷慨酩酊屬我輩
若楚雲夢吞八九隔橋暫許作隣人莫待寄書憑鴈鱗
聚首良難分手易人生誰得自由身
百杯不亂善食酒如手捧玉肘生栁貌醉心醒戒亢悔
一斟一酌乾用九猶龍世豈無斯人漁網可致皆常鱗
蜾蠃螟蛉勿浪語得似劉伶雞肋身
　　三月初五日孟君復王元俞治中十人同㑹分韻
　　得詩字
春光九十日半為風雨欺人生一百年懐抱無好時兹
辰復何辰晴煙霏栁絲佳友可我意閒愁忽如遺座客
有十人十人皆能詩景色旣已妍談笑無相疑酌酒不
計數惟醉以為期􁡂韻有險易鶴頭側復垂上已後二
日此㑹竟大竒芥蔕死生間吾嘗笑羲之王侯宰槐國
蟻身不自知顧此一夢耳不飲庸非癡
　　呈吳門王治中元俞都中參政伯大孫先人同牓
君家兩參預漢代韋平氏留耕而耕存惟有是以似乃
祖忠文公補天扶國是乃父敬愍侯浮海將使指直諫
炳遺藁大節燁信史神遊天地間不亡何謂死先人前
甲戍忠文牓下士一升上雲端一沉墮井底老夫近乙
亥敬愍守吾里朱轓過桐江共飲釣臺水英英玉樹郎
世濟元凱美忠文旣有孫敬愍又有子邂逅忽相逢不
意聞正始貯胷踰萬巻運肘動百紙華年弱冠近緊官
半刺比長風破巨浪未易測涯涘契好詎敢論臭味差
足恃異時吳閶遊小舟或一艤相門復生相貽厥有如
此乃知吾家兒不過豚犬耳
　　孟君復贈王侯元俞詩兩皆英妙神竒次韻
孟侯與王侯妙年俱作州窮窮鬼揄我汝堪並英游汝無
曲逆計汝無禆諶謀汝乃蹄涔水可配江河流倉卒不
能答吐舌瞠雙眸二侯不自貴屑與耄叟儔歌豈有檀
板舞亦無珠韝磨玊藉沙石以故交情綢盖公曹參舎
甪里張良求緑鬢間白髪一獻還一酬俗態動枘鑿對
面風馬牛二侯不我棄庶哉企前脩
　　呈吕使君留卿(師張文福子/衢州路同知)
大門昔有謠吕氏一千中華胄所自出恭惟齊太公君
伯先郡王張韓劉岳同百戰䕶諸將易名稱武忠武忠
棣華衆皆有逺祖風分閫仗斧鉞威望真非熊子姓㡬
百人人人俱英雄人人俱智慧人人俱疏通三衢今使
君尤其明且聰劒光夜衝斗玊氣日貫虹好士出天性
坐滿樽不空民懐吏膽落於物大有功驛馬走中原蹇
蹇臣匪躬北上夏雲赤南還春花紅割牲飣鮓脯邂逅
孤山東念此門下士陋巷甘固窮昨者諸彦集長裾織
青葱豈謂龍虎閣著此垂翅鴻高懐極戀戀莫景殊匆
匆願言一轉手西江掛飛蓬
　　記三月十日西湖之遊吕留卿主人孟君復方萬
　　里為客
丙申上已七日後一主二賓夫豈偶遣車却騎錢塘門
主人滿船冨殽酒別喚輕船載僕從大船品字着三友
旁觀指㸃知為誰對峙玊人間白叟豈無識者訝此老
不愧妙年兩賢守孟侯吕侯將相家早綰金章紆紫綬
方干雲孫聳吟肩左右鼎鼐中瓦缶雖然蘭臭尚同心
劇談鋒起各虚受是日杭人詫佛事焚寄冥財聽僧誘
公子王孫傾城出姆携艶女夫挈婦放生亭逺騖長堤
保叔塔高陟危阜居然紅裙濕芳草亦有瑜珥落宿莽
暖熱已極天色變大風滔天怒濤吼篙師繚繞孤山背
倘佯裏湖保無咎百舠千舫第二橋四聖觀前依古栁
春色濃時良佳哉遊人聚處可捨否一杯一杯入醉鄉
詼嘲謔笑無不有泉幣重費忘多少歌妓頻呼雜妍醜
似狂非狂癡非癡何啻萬衆悉迴首我時頽然乎其間
㸔朱成碧辰至酉健啖晩菘兼早韭快賞調氷仍雪藕
歸途恍然了不記曉牕半醒卧噎嘔一日之樂三日病
寧負衰軀護饞口願從孟侯觴吕侯更着百千沽十斗
　　今春苦雨初有春半曽無十日晴之句去立夏無
　　幾日愈雨足成五詩
小樓欲下怕泥行春半曾無十日晴老眼㸔花如隔霧
只消卧聽賣花聲
今年草草過清明春莫曾無十日晴擔上牡丹猶許見
城中渾不識鶯聲
青梅未了巳朱櫻春盡曾無十日晴稍欲出城問蠶麥
生愁城外杜䳌聲
湖頭准擬賞新晴雨過風號萬馬聲宋玊未誇巫峽夢
杜陵翻作渼陂行(記三月/十日事)
讀書聽雨過三更定是明朝又不晴就枕未鼾饑䑕出
掀書舐硯上燈檠
　　春雨不已甚憂蠶麥二首
提籃采葉雨淋淋蠶婦無言恨自深綺陌惜花小兒女
愁眉相似不同心
籠炊湯沸餅如銀辛苦焉知種麥人今歲夏初似高鳯
黄雲欲割半沉淪
　　題柯德陽埽塵齋
堯舜上聖姿猶以學為事矧伊匪生知不學知不致可
學而不學是謂自暴棄俯首就佔畢又患學不至恭惟
天地心無極一生二隂陽旣已判太少二生四生生滋
無窮科斗積乳孶籀篆𨽻真行同文或以異因繼幾前
王冊府建中秘號為蓬萊山校書及正字計資不量材
抱槧剔蠧蘱尸優副劣間顛倒足笑喟之子讀五車便
腹為篋笥合登天禄閣太一照藜吹顧使跧蓬蒿飯茹
宫有侐陳蕃掃天下借曰未得位埽我方冊塵我有筆
為篲讎勘極精審披閲盡劬瘁殘火秦坑遺斷簡汲冢
出端倪究盤頡古初探炎􁛆五十衍蓍爻九百采稗記
微吟泣山精幽嘯却野鬽淨几如我心暗室了無愧老
夫敢苦口曰此藝成易㸃畫攷譌訛是亦學之次邇年
斯道衰無柰異端熾函谷青牛闗洛京白馬寺敷落帝
八言為國膏肓祟楊墨合為一不仁復不義外若示兼
愛實則内自為愚民讙趨之此患恐未巳儒冠不能闢
㧞白立赤幟何至畔吾徒捨此彼之嗜太𤣥豈不竒甘
從高閣墜鍾山説偏傍奎運竟䟦㚄洙泗以至今闗洛
最為粹知艱行尤艱方寸冝黙識勿謂周鼎淪後無漢
唐治大學久無儒此亦見大意大匠操規矩不執斧鑿
器當如九方臯無以色見驥
　　索雲叔新茶
榖雨已過又梅雨故山猶未致新茶清風兩腋玊川句
三百團應似太誇
　　閒書二首
年來心事樂陶陶氣不低垂亦不豪酒飲八分何必滿
棊贏一子便為高脩行到此元非易把捉從今更要牢
搢笏可須煩左手年年留取剰持螯
草木歸根白露零寒蛬欲蟄動酸吟每驚世事如翻手
難保人生不負心曠野嗟嗟三獻玊權門詡詡四知金
舊來梁上稱君子猶自潛形伺夜深
　　呈孟君復能靜使君二首(淳/)
　　　君復年三十三杞之高也予七十𤓰之下也屈
　　　英妙交衰老以祀包𤓰也
細翫包𤓰以杞爻俊人肯與秃翁交公侯復始須廊廟
爾汝忘形未草茅各誦新詩針遇芥相期古道漆投膠
一樽百尺樓頭酒𤣥白無心賦解嘲
乃祖麒麟第一人乃孫今代筆如神三遷孟子慈闈教
十二甘羅相閥身海内豪吟公與我花邊痛飲夏連春
浮生倐忽闗山隔數歩過橋莫厭頻
　　用前韻酬孟君復二首
吞若虞翻夢裏爻古人不死與神交成名永保傳青簡
臨事終當藉白茅足可一瓢居陋巷豈堪二膳養東膠
龜藏六用泥中樂未信時人蝘蜓嘲
眼空敢謂世無人松莵相依似有神邂逅十洲三島客
﨑嶇萬死一生身深斟滿酌堪同醉雪鬢霜髯媿不春
別後詩筒恐難數何如聊爾倡酬頻
　　送天台楊仲儒秀才如北(靖/)
送君詩者悉豪雄男子身窮道不窮為問何憑遊海内
唯應所恃在胷中渡過淮水即河水路背南風多北風
誰料褐衣抱珠璧九霄夜月貫長虹
　　贈綦大將軍(晉叔達/)
將軍早學萬人敵從父行軍十六七上馬如飛海東青
大羽勁弓轟霹靂直欲生擒彼不庭天山之北北復北
總兵王子設危穽䧟陣先鋒淪異域時或偶違心轉壯
身可蹔縻膝不屈夜驅汗血還漢朝萬里沙場如咫尺
臣父以死報國家澡雪父寃見天日
先皇玊帶親解賜加侑金錢千百億登時築壇拜大將
隨意委禽聘賢室前茅出鎮萬貔貅東南五湖天半壁
鳯凰山下忽相逢我舊聞名今面識精忠純孝故無雙
武藝文材俱第一旣能高著國手棋又能穏賦作家詩
旣能善戰善騎射七書背誦無餘遺又能雙鈎冩楷字
顔筋栁骨妙畫錐旣如諸葛渡瀘水又如龔遂清潢池
章亥六合半巳到象胥九譯靡不知凉州蒲萄無復染
交趾薏苡夫何疑踘場壯士閱劒舞鈴閣騷人陪酒巵
笑談灑落意􁋯雅喜㸔賓主無厭時邇來宣城察事尤
瑰竒明目張膽鋤羣私去年稻田百圩没秋潦至今猶
𣺌瀰孰謂不潦罔省府公斥其人真姦欺百戰將軍古
有之未聞將軍亦肯念民饑
　　送楊剛中巽申嘉定州教
忽似登黄甲元來本白丁官清專學校恩重感朝廷側
聽吳儂語讙傳蜀産靈儒風嗣言偃子細為談經
　　次韻趙雲中飲呈孟君復二首(若飛/)
舊業田荒百頃萊眉頭長與醉懐開春愁忍共金釵訣
夜禁偏嫌玊漏催聚散有情都是夢古今無物不成灰
何時再覔狹邪路白骨誰非塌井苔
可遨崑閬歩瀛萊秪愛鑚腮笑靨開暮雨朝雲元易散
昏鍾曉鼓故相催身如病鶴猶遺骨心似焦桐亦未灰
縱使吾曹不排闥不應門閾上蒼苔
　　讀孟君復贈岳仲逺(浚/)詩勉賦呈二公子
維岳武穆王復讎議不合老檜賣中原神龍困蟻噆維
孟忠襄公緩兵䇿弗納清之三京師萬衆死者􁒊憸黨
梗國論孰與噬而嗑世事可流涕循至虞不臘秦鄭兩
姦駔百年棺已闔骨朽遺臭在厥後極茸闒岳氏家幾
傳陽羡溪山帀故書三萬巻金石爛模榻孟氏神童孫
卜宅占苕霅詩聲鸞鳯鳴衆作掃蛙蛤猗歟先王公百
戰動摧拉身在國庶㡬心與天響答造物報勲裔縱未
黄其閤各各神仙姿不受塵土雜臭味崇芝蘭情誼篤
鶼鰈着我珠玊間鬢蓬愧衰颯冷話暗燈火清宴倒壺
榼時凭城邊樓同望湖外塔二豪馬蹄花春堤厭蹴踏
而我枯如僧山肩一破衲未甘脫儒冠蕭寺求掛搭終
不望漢廷安車聘申蓋顧獨喜結交勿疑朋簮盍同道
脗漆膠開誠去梔蠟將相棨㦸門六轡駕羣軜七十返
初服無復韍韎韐豈其珠履中不許青鞋靸
　　送温州學正陳希靜(雲宗/)
多士推温學耆儒佐冷官雖為綘帳亞似可錦衣㸔父
老時枌社師生日杏壇在家書宦考三歲定朝端
　　送太平州張府判鈔庫官還任
判州垂闊歩筦庫忽斜飛談笑胷無物精神眼有威將
門生貴種詩域悟𤣥機捉月江頭路吟鞍幾醉歸
　　送汪庭芝高士如嚴州
四海無家只一身桐江西上訪僊真七年太守吾聊爾
况汝窮山管道人
書符呪水空多事辟榖熬鈆苦用心閒讀異書痛飲酒
佳時亦復一彈琴
我致仕年死期近汝出家時生理難滄海桑田何可料
一㮎別酒莫留殘
　　送冝興張教授(壵/)彦高
憶我南湖老循王又有孫新升陽羡郡改觀大成門官
異吏曹冗士知師道尊諸生果成服此事要深論
　　前參政浙西㢘訪徐子方得代送別三十韻(琰容/齋)
往時參大政諸老扈先朝合執調元柄猶乗問俗軺登
良爰改紀肅政各遷喬明甚奎文掲堅能泰岳搖吳山
懸夜月浙水噴秋潮薦㧞皆竒士寅恭盡選僚重名三
翮鼎古韻九成韶混合氛祲定因循習尚驕不扶儒學
起焉革庶風澆周繼言堪攷殷因世未遙西湖舊精舎
南渡昔圜橋祠植三賢仆書重萬巻雕武林増炳煥文
廟鬱岧嶤不朽垂聲價無窮沸詠謠學肩游子夏謨過
益臯陶鵬運三千日龍飛九五朝遐方馳幣聘曲藝齒
旌招共擬膺三錫何煩奉六條有心思緑野無意上青
霄壯節甘恬退高風久寂寥一閒如我願百病應時消
僉謂衣當衮公冝館有翹終須坐廊廟未許老漁樵世
道存元氣天時正斗杓圍腰堪玊帶畫像早金貂慶㑹
逢樛木恩榮侈蓼蕭自憐耽杜酒誰肯顧顔瓢每辱高
軒過無嫌閧市囂七旬慙暮景三載傍清標再見知何
日臨風淚欲飄
　　丙申生一日七十自賦二首
先君無罪謫封川天畀遺孤出瘴煙忽到古希年七十
猶思上大化三千苦吟足可編詩史狂醉真冝號謫仙
五子傳家無一物聊將書冊當青氊
一尺光隂七寸餘暗驚前路恐無餘匹如月欠三分滿
又似蓂飄六片初學問文章俱廢忘科名官職總空虚
諸孫中有小丁亥十歲應能讀我書
　　牟獻之提刑來杭納壻慶予七十次韻二首(巘/)
論交未覺白頭新閉户車成合轍輪自古云希七十老
即今僅見兩三人欲心久絶身冝健醉鼻常鼾夢不春
嫁女婚男多少事忘懐任運莫傷神
扁舟一水接湖杭久別先生道德光名子我方思右咳
隔隣公此選東床彭聃上壽終澌盡劉白同年各健強
梅子黄時雨如許小留信宿共清觴
　　孟君復仲春來杭相聚三月餘一日必三胥㑹忽
　　焉告去直叙離懐為四言一首
九年三見昔踈未親一日三見今也何頻有來者馬于
霅之濱有栁未絮時維仲春豈無可交華屋朱輪接膝
握手豈無他人睠焉陋巷總是纍臣孟獻忘勢王翰願
隣嗟子之意孔厚且真揣我所有閴無一珍英英令節
穆穆良辰汎彼清漣出其闍闉和風吹衣芳露滴巾載
聽其嚶載采其辛乃饌我鮮乃酌我醇我酣子謔子吟
我呻我無子䦧子無我顰厥月三團百笑弗嗔積潦滿
道朝炊無薪繫鞍于門致此嘉賓我窺子胷萬巻横陳
目電舌雷筆聖詩神鍜以一字衡之千鈞吉甫史克䝉
莊靈均出其下者詛楚過秦等而上之清廟生民子踰
立年我登七旬顧影自憐髪秃膚皴衰顔槁悴老語譫
諄送子此謠肝膽輪囷子之家世凌煙麒麟子之爵位
曲逆平津我幸未死山林食貧兩不相忘雲鴻水鱗
　　次韻張師道慶予七十(伯淳翰林直/學士予告)
齋沭披來巻焚香道主臣誤䝉玊堂老垂顧草廬人帝
所聞韶奏朝廷掌制綸屬請(平/聲)長孺告肯逐子雲貧公
佇登翹館吾惟釣冨春骨將埋塜墓心敢望陶鈞百歲
倒七指萬形歸一塵莊生真浪語豈有八千椿
　　送常德教趙君(與仁舊臨/安判官)
岳陽州城危樓前無地但有水與天一㸃之青惟君山
四顧洶湧心茫然吾嘗北風吹湖舩飛過洞庭一日間
高桅一昂摩日邊及其一低如沉淵竈不可炊薪不燃
躍出釡水如盆翻神驚魄裭乾坤顛江豚出没蛟鼉掀
小兒號啼大人眠猫嘔狗吐流腥涎饑僵渇仆三不餐
自曉至昏縮若拳始從武口入武川然後相賀性命完
龍陽縣西百丈牽古鼎大鎮控羣蠻丹砂水銀充市㕓
千機織錦緑紅鮮北上江陵通襄樊南接長沙衡岳連
陶淵明記桃花源訪尋遺跡揚吾鞭長松巨栢萬且千
近人不畏猨猱懸琴床藥爐濺瀑泉白髪道士如神僊
尺許大字鐵屈盤吾詩頗竒留刋鐫此事一往四十年
至今夜猶夢湘沅隆凖雲孫腹便便昔者金門班鷺鴛
胡為近亦寒無氊屑往芹宫專冷官畧有廪粟有俸錢
飯雖不足聊粥饘風雅之後聞屈原千古哀怨離騷傳
惟楚有材實多賢幸為人師何憾旃坎流叵測行止難
或逆而泝順而㳂可不隨機信天縁竹枝歌聲宫商宣
木奴洲畔饒風煙三年當有詩千篇
　
　
　
　
　
　
　
　
　
　
　
　
　
　
　桐江續集巻二十一
欽定四庫全書
　桐江續集巻二十二　　　　元　方回　撰
　　送楊復之歸吾里(復州/學録)
四十青春七十翁客樓時得一樽同子將仕矣雲霄上
我合歸歟澗谷中凉夜歲星守南斗豐年江國喜西風
許追父老鷄豚社為說猶能醉頰紅
　　題獨鹿圖
誰嘗失之羣起競逐不見泰山一得百覆文王之囿草
羡泉足生逢兹辰呦呦攸伏
　　題九歌圖
惟此楚騷能歌盖寡我醉友能老嚴灘者駕風驂雲此
誰其冩是常夢中與之遊也
　　七十翁五言十首
豈謂真成老元來總墮虚它鄉身似鴈永夜眼如魚未
覺知㡬早惟嫌料事疎縱無三閣饌猶有五車書
愁與憂全異歡於樂尚遙百年元易度一日却難消玊
叵圭中必桐猶㸑下焦襟懐殊鬱鬱縱目却飄飄
五月炎歊早冰盤未薦𤓰客中如許熱林下豈無家體
炙巾繒火膚斑㸃鐵砂一㮎慶七十汗滴暮樓霞
瘴癘金蠶毒干戈鐵馬羣一生逃萬死百歳僅三分遑
恤恒饑子姑留自祭文醺醺人笑我方寸不醺醺
七堠長亭路前程已不多最欺吾老者絶柰後生何去
晩陶𢎞景迷凶馬伏波幸逢黄菌耦且賦紫芝歌
隻影兼孤喙攅眉更結喉一生無大喜萬種有閒愁冠
豸羞言路憑熊齒郡侯休官十六載不報破家讎
故人書見問近况復如何酒病沉綿劇詩愁感慨多脛
枯全似鶴䯻小僅如螺更許十年活漁磯破幾蓑
父母嗟難報乾坤荷曲成居然生壽相頗亦竊詩名箕
子九疇範太公三畧兵老身寧坎止時彦或流行
詩家自有律高處在平中能使生為熟何愁拙不工嚴
祠七里瀬漢鼎一絲風敢謂方虚叟還如陸放翁(陸務/觀六)
(十二歲知嚴州後八十五卒平生詩/萬首予四十九領此郡七年今七十)
紫陽山下住問字足儒生鮮果枝頭熟新醅甕面清學
師朱仲晦詩友許宣平焉得孟能靜滄浪共濯纓
　　寄題吕常山平章錦繡香中
　　　富貴歸故鄉猶衣錦繡晝行此古語也漢書項
　　　羽傳曰衣錦朱買臣傳曰衣繡二人所為不足
　　　多道五季錢王歸臨安以錦繡褁林木眩其父
　　　老偏覇無足取惟韓魏公相州堂歐陽公為之
　　　記謂非誇一時榮一郷者今平章政事常山吕
　　　公以將相歸老金陵有之似之扁舊百花亭曰
　　　錦繡香中夫百花似錦繡無日不春所謂衣錦
　　　繡而晝行者也錦繡而又加之以香雖取義於
　　　花其實亦以譬夫香名之垂百世也斯樂也惟
　　　知止者能之故又有亭曰知止有賦長句十二
　　　韻者方回依次和曰
修善過如修亭舘種德高於種花木四時芳菲人不知
蜂猶有鼻蝶有目公心一寸春萬宇好事如麻不計斛
將相富貴世不少鐘鳴夜行鼎折足我公之遊追張良
我公之隠勝梅福猶憶妙年伐鬼國二師擊宛騎斬郁
獨樂先生五畝園大庇寒士萬間屋圖形已上功臣閣
投老未數王官谷千葩萬卉春晝長范蠡西施着膏沐
錦天繡地香中醉漢相政窘千金牘一品閒身釋衮衣
萬古芳名垂汗竹紅霞蒸處幾東風㑹見瑤池三度熟
　　七十翁吟七言十首
莫笑衰頽七十翁老來柔外尚剛中評詩青眼時雖白
借酒蒼顔也自紅輕薄交遊翻手雨艱難仕宧打頭風
休官至此六逢閠能忍窮人不送窮
自笑衰頽七十翁全將拙鈍易豪雄猶賢乎巳思詩苦
不失其馳飲酒恭女嫁男婚俱失望廷臚殿對總書空
倚樓夜夜㸔星斗未了昏鐘又曉鐘
一鳴場屋老書生晩節蹉跎百不成舊試巻忘塗注乙
新吟藳漫草真行柄臣全似逢崔𦙍座主徒勞識李程
第五阿房闗許事樊川終自有詩名(予別省僥倖第一/廷對考官常挺趙)
(曰起文天祥擢予第一宰臣賈/似道降為二科之首升甲科)
飽觀代謝四時成勿訝隂晴小變更何許三牲聊淡食
向來五馬亦徒行長哦王粲登樓作浪得朱雲請劒名
我死故應非短命彼饕誰果是長生
千古斯文未陸沉夏因周繼太駸駸𤓰分繆主貛郎學
灰燼隂傳檜賊心江總不慙同北狩鍾儀何限尚南音
一龕花院傷前事猶勝棺穿蔓草深
幼孤何敢事兒嬉聞道惟慙性鈍遲早尚虚文迷釋老
晩叅實學泝濂伊五更燈火芸千巻兩世冠裳桂一枝
夢幻無成吾不怨庾愁江恨鬢絲絲
神竒臭腐變窮通宇宙紛紜醉眼中鄧禹第堪文學掾
劉歆早作國師公干戈世故千岐異禮樂民彛萬古同
造化豈應全聵聵秋來依舊有西風
幾夜樓東曉望時長庚缺月傍參旗江湖已滿焉能久
天地將秋更不疑暑漸變凉差可喜老難重少自堪悲
年來輩行凋零盡詩巻中多賦挽詩
三十科名續父燈豈知七十老無能兒童半長餘猶幼
門户中衰久未興南畝盡捐猶有宅白頭垂秃巳如僧
平生詩力秋尤健萬里霜天擊怒鷹
頽齡僥倖古來稀休致多年但欠歸决不再思龜左顧
幸猶免賦雉朝飛江山如舊幾寒暑天地無情多是非
能辦東籬一杯酒可須疏傅有金揮
　　送李際可婺源州學正(良遇/)
星源初建郡芹泮視諸侯前序聮官長公堂紏士流彦
章陸贄作元晦孟軻儔遺帙三年飽畬租少莫憂
　　送張古心明道山長(復/)
恭惟程伯子逺紹孔門真間氣千年聚遺書萬禩新金
陵明道長草澤古人心坐席諸生侍春風迹未陳
　　送陳子振池州學正(鐸平/江人)
聞說池陽郡初能曲突虞學官如舊否文選尚存無魚
蟹江淮聚桑麻雨露腴物平仍酒賤時佩翠微壺
　　六月二十八日立秋
平生為客太怱怱已上西江又復東只信一朝飛舴艋
何知五度落梧桐絶憐牛女常遭謗粗足蓴鱸不嘆窮
世外世間異天壤政湏深谷卧秋風
　　七十翁吟五言古體十首
無妻牧犢子帶索榮啓期予亦年七十幸猶未至兹頗
亦似陶翁粗有五男兒乃父休官早致汝恒苦饑掛冠
六七閠方當掛冠時治生了無䇿惟耽酒與詩室人愧
交讁雖壽夫奚為後死信無益固窮諒何悲
昔聞老萊子希年奉慈親佯作小兒啼斕斑綵衣身事
有異天壤予生何不辰三歲喪吾父萬里南海濱先君
四難弟今皆為古人五房伯仲十獨予登七旬道路謾
奔走燈火徒苦辛此詩比蓼莪一吟一傷神
先祖八十四卒予生之年(先祖紹興十四年甲子/生寶慶三年丁亥卒)先父
五十六予甫三歲焉(先君淳熙四年甲午/生紹定二年已丑卒)厥今七十叟
萬死偶獲全過父豈不愧逮祖恐未然初學晩頗進粗
亦窺聖賢常感知巳恩不報負我寃夢寐此心明暗室
如青天無田與兒孫未為無所傳
五男三女兒僥倖肖吾祖賢愚掛懐抱笑陶敢効杜長
男近寄書長女化為土嗟予七十翁哭此四十女此女
抱恨久嫁不得其所厥夫實鴟鴞厥舅乃狼虎讕訟欲
殺予破家謝官府不禁毁璧痛何啻茹荼苦
詩人而壽者近有數老仙後有陸放翁前有曾茶山亦
復有二趙南塘與章泉年皆八九十至今詩集傳南嶽
五藁出豈無劉後村老妓風水僧兩詩太不然三生感
容堂晩節尤可憐虚叟年七十努力當勉旃(後村老妓/詩却羡鄰)
(姬門户熱隔樓燈燭到天明得罪名教贈風水僧誦得/山經如念咒頂將禪笠去尋龍陋句甚拙容堂賈似道)
(暮年自稱後村七十以上造朝/八座有詩云三生不可忘容堂)
後山與簡齋僅年四十九詩少句句佳天地同不朽予
幼初學詩一日賦一首頽齡忽七十詩果傳後否僥倖
擢儒科邂逅至郡守幾死坐此耳詩於我何負壽長詩
故多才短詩故醜苟活許作詩餘生付詩酒
晦庵感興詩本非得意作近人輒效尤以詩言理學志
南冩栁吹曼卿詠禽樂我翁盛稱之豈不物象托小巷
旗誇酒大賈褐懐璧喝咄野狐禪未必實有得歐公不
論文孟子不言易平生守所見弱冠至七十
幼嘗習古詩生平不滿百人生如蝸牛欲升一丈璧我
幸七尺身燥土餘三尺目此寸進難涎盡喙不濕平生
修省心不啻震􁀉􁀉晩若蹈虎尾更甚履愬愬庶㡬其
可免寧受凍饑厄徒歩勝安車亦勿乗下澤(愬愬色/責切)
今所以知古頼世有書史後所以信今豈不亦藉此昔
在韓魏公治平四載耳仁皇實録就賊賈獨不爾竊位
十六年不奏理廟紀咸淳至德祐抑又可知矣國亡邪
正混衮撻筆孰泚衰翁抱丹心但恐將溘死
世短心徒長日暮道更逺偶榮匪運泰驟落非命蹇王
侯死無葬將相謫不返賤窮齒秃缺尚許噉糲飯配享
宣尼廟文學可商偃云何從祀廡傳註王鄭混平生三
萬巻晩節葉糞本外華巳焉哉襏襫謝公衮
　　七十翁吟七言十絶
自知酒量防踰矩敢詫詩才妙斵輪古聖賢心得絲許
雖非尼扁異愚民
頓爾繆為象山學雕吾痛絶水心文潛夫詩格温夫字
掩耳平生不願聞(後村詩非不/工但格卑)
詩備衆體更湏熟文成一家仍不陳晩悔昨非思改紀
規隨養氣省心人
鄭𤣥三禮王弼易亦繪冕旒配孔庭虚耗中原實衛霍
麒麟閣上也圖形
一河緑水小樓前八十老翁猶駕船七十老翁幸靜坐
有書不讀真可憐
恨子生不及晦翁撰杖鵝湖觀異同豈减游揚侍程子
未甘籍湜事韓公
膾炙鯨鵬吾不佞撮捫蚤蝨爾徒勞泰山夜半見紅日
政要人生着脚高
後山卒僅四十九諱日崇寧一日前當時假使餘七袠
忍見中原丙午年(陳無已卒建中靖國元年歲/除明日改元崇寧世事去矣)
周家八百年天下文武焉知有赧王老壽彭公亦餘骨
始知生死是興亡
少陵詩詫古來希老病餘生曷不歸不信神仙不信佛
死時惟褁破深衣
　　送劉都事五十韻(晦叔/宻齋)
近人於仕宦如以韓盧獵泰山有不見得獸誇足㨗學
問夫何如有書鑰諸箧府史以為師僅能署吏牒雕鞍
驟肥馬畫閣貯美妾萬一至公相豈堪任調燮老友劉
宻翁早𨽻周孔業大輅鸞和鳴大樂律吕恊南省據都
曹不以貴自挾朋來多下交賓至必謙接解官寓城東
座寒乏氊㲲高卧懶問選兩落秋蓂莢積薪後居上彼
勇哂吾怯為言恥孟晉如病夏畦脅有時酤我飲荒墅
縱歩屧果核飣爼豆羮糝供匕筴居然道懐孚冝爾情
話接公才豈不知大川冝作楫顧於名利波未肯卜利
渉人生惑外物種種意欲惬高睨官爵梯等級恨不躐
愚竊窺此翁嗜欲穽巳敜寧為三省魯不慕一諾俠經
史入胷中邱陵堆重疊文詞落筆下布泉極熨帖莊重
異新銳詳緩蔑虚讋誰歟心怏怏或者言喋喋氣帥直
其内義理為管攝歸歟掃松楸試負都門笈中書多缺
員聞早下堂帖不然肅政臺冠豸羣小懾分司江之南
亦足煦疲劣去當栁嘶􁈵還及杏飛蝶鯫生嶺海夢尚
憶鳶跕跕短隨李廣衣長彈馮驩鋏萬死脫一生粗免
翳桑輙今年七十老鬢禿無可鑷與人素寡合况又畏
訟諜往往交游間平地生嶻嶪萬里風枝殊一旦合鶼
鰈揮麈許諳聽曵履容追躡公將北闕覲我終南畝饁
甚欲餞逺郊扶杖尾蹀躞愧無一盃酒陽闗唱紅頬他
人侈別筵椎牛宰剛鬛而此何枵然窮極棊無刼顧視
童子佩帨礪若觹韘持干富人肆詎肯出質貼吟兹送
行篇終夜不交睫浩浩號西風索索雨木葉
　　張老山御史寄七夕詩今近中秋奉問
籠鶴囊琴駕短篷夏初言別又秋中一天遙共團圓月
兩地相忘矍鑠翁朝廷還公黄閣相江湖乞我白蘋風
金臺乍到朋簮盍肯繫吟牋寄早鴻
　　方去言府判挽詩二首
諸老非前日吾宗有若人大圭全粹質勁栢挺長身倉
卒完郷縣艱難寢戰塵深慙銘筆短未足永堅珉
壬戍同登日秋崖尚見之王家子敬字謝氏恵連詩郷
校六龍渡宗盟七桂枝殘碑麟筆絶後死嘆吾衰
　　呈吕使君二首(師召/一山)
中川孤嶼稱詩才鴈蕩龍湫遍賞來千騎君侯鳴競病
五年朋友共敲推舊題謝守池邊草新寓逋僊屋角梅
欲叩吟牕㸔竒句不應相遇只衘盃
紛紛衮衮笑儒酸獨愛虀鹽逺綺紈國手文章無敵手
將壇家世上詩壇海艘蕩冦鯨波靜江寺除兇鬼膽寒
才調極高心轉小近時人物此尤難(江心寺僧滛良人/婦厥缺移家避去)
(屠殺其家缺缺口力/争乃事主僧處死)
　　題畫馬
芻秣豐肥十二閒筆追韓幹此圖間誰描驢瘦更詩瘦
首與雙肩共一山
　　題宣和黄頭畫
石緑藤黄間麝煤半枯瘦篠羽毰毸一時艮嶽天顔笑
乞與宣和印押來
　　題陶介夫見山軒
湖上山如畫何人解見山此心無一事盡日捲簾間
湖上山如故湖邊客總非容堂今不見凉夜草螢飛
　　寄平江王元俞治中并呈孟君復總管
兩玊人俱出相家一時頓有冨才華登樓賦詠追王粲
落㡌風流致孟嘉未肯一莖生白髪相逢九日醉黄花
蘇臺欲往何由得獨立吳山眺晩霞
　　送繆鳴陽六言
　　　陸象山文集二十八巻袁燮為序外集四巻楊
　　　慈湖所為行狀孔熔所為謚議附與人書凡十
　　　七巻可議極多第十九巻記八篇王荆公祠堂
　　　記疵病為甚葉靖逸四朝聞見録記象山三事
　　　一為僧光拙庵所喝二謂危逢吉氣粗三學子
　　　焚香欲下拜持其手曰未可此皆朱文公所謂
　　　陸子靜分明是禪學者也鳴陽重刋象山集流
　　　布北方所至作詩盛稱其學紫陽晩學方回未
　　　敢以為然賦六言八句送之
象山之學超詣水心之學刻畫後村之詩卑陋樗寮之
字怪癖舉世隨聲雷同衆啞啞我愬愬此四者皆不可
尤不可第一癖
　　讀陶集愛其致意於菊者八因作八首
　　　一曰秋菊盈園而持醪靡由
陶公愛菊滿園秋甚欲持醪竟靡由世事重華那復爾
無錢更覺少陵愁
　　　二曰空服九華
金英足可換君骨緑醑寧當腐我腸空服九華無九醖
帝郷何似醉為郷(世短意恒多斯人樂久生佳句也九/月而九日久之又久之義人生所樂)
(故舉俗愛/重九之名)
　　　三曰菊為制頽齡
自性不隨黄落去始能為爾制頹齡涪翁具眼曾拈出
我為重吟換鬼聽
　　　四曰塵爵耻虚罍寒華徒自榮
杯空無酒非瓶恥恥在虚罍敢怨嗟想見此翁不憔悴
天寒猶自有榮花
　　　五曰芳菊開林耀青松冠岩列懐此貞秀姿卓
　　　為霜下傑
人間紅葉去無蹤膏沐誰為百草容霜傑同時謚貞秀
抗衡惟許老蟠龍
　　　六曰採菊東籬下悠然見南山
採採東籬迹易尋悠然見處孰知心也曾目送飛鴻否
誰不能揮叔夜琴
　　　七曰秋菊有佳色裛露掇其英
飲酒成詩二十篇詩成多在菊花邊秋英掇取枝頭露
想見朝朝起卯前
　　　八曰松菊猶存
種松今世見松老種菊常年見菊開十一月霜花欲槁
巾車豈可更遲迴(淵明官彭澤八十餘日仲/秋出十一月歸歲在乙巳)
　　丙申重九前後得今日都無病一句成十首
今日都無病清晨獨倚樓端能常自遣孰謂不堪憂老
謝人間事寒添雨後秋江天詩滿眼可似賈胡留
今日都無病康強百不憂近霜黄菊月過雨紫蘭秋可
醉豈容避欲歸遄復休寒衣漿補辦此外更何求
今日都無病沉吟筭此生誓將全晩節懶復問脩程畏
事防憂患収心入老成近時學康節更敢競時名
今日都無病今年粗慰心西風田畯喜南斗歲星臨人
老顔如雪家貧菊似金典衣作重九猶可一杯斟
今日都無病移盆㸔菊花極知詩易臠唯苦酒難賒政
用怱怱過何妨小小差重陽七十度大半在天涯
今日都無病重陽酒滿樽淺斟聊慰意高枕恐消魂杜
老茰難得陶家菊尚存鄰人送糕果遙憶小兒孫
今日都無病黄花酒一觴登臨憐老者風雨過重陽稔
嵗真希有南天始欲凉餘生容苟活不敢昩蒼蒼
今日都無病重陽倐又過濁醪常醉好佳菊未開多豈
必皆時節焉容不嘯歌一樽二三友風雨柰予何
今日都無病持杯得自如空行萬里路枉讀一生書可
柰多魔障真當棄腐餘休官十六載此計未全疎
今日都無病閒將往事思不為一已計寧受百人欺老
鈍文章拙温恭禮數卑臨風一杯酒此意未全衰
　　趙氏鄮山書院詩并序(必/)
　　　嘗攷古學校庠序塾之制以國學教胄子自唐
　　　虞始三代以來天子諸侯皆有之而天子曰大
　　　學萬二千五百家為郷郷置校自夏始故夏曰
　　　校二千五百家為州萬二千五百家為遂遂置
　　　序州亦有序自殷始故殷曰序五百家為郷之
　　　黨二千五百家為遂之縣黨置庠縣亦有庠自
　　　周始故周曰庠天子六鄉六遂諸侯三鄉三遂
　　　學之可攷者如此惟都鄙之學無可攷國學者
　　　天子諸侯國中教士之所公卿大夫之子弟元
　　　士之嫡子在焉校庠序之學在卿遂六德六行
　　　六藝教其士以興賢而士之子恒為士者在焉
　　　至於家有塾則二十五家門之左右致仕而歸
　　　者為之師以教其子弟者是也是故周之教士
　　　為最詳且宻今天下所至皆有學而東南書院
　　　尤多然風俗猶不及古何也有學之名而無教
　　　之實故也四明趙公伯崖父法從名門年六十
　　　餘自稱最樂翁不以世故縈懐而獨有志斯文
　　　割大厦腴田創鄮山書院聞于有司設師弟子
　　　員以學以教以厚風俗之本紫陽晩學方回為
　　　賦四言詩二十韻紀之曰
國學在國郷校在郷在遂曰序在黨曰庠虞夏殷周厥
制彌詳家亦有塾以脩以藏䝉而巳養長罔不臧下而
為士上而侯王莫不有師扶綱植常生人之類頼此以
生四海九州以治以平家德户行靡刑靡兵豈若後世
喪實存名業豈無齋論亦有堂所習伊何止於詞章剽
竊掇拾青紫為榮高虚卑淺燭理弗明亦儒其冠亦公
亦卿鄮山之塾誰實成之匪有所覬而斯營之一聖百
賢厥廡煌煌晞之則是景行是行
　　呈李讓臣就寄翰林閻學士
鞭霆來自紫皇宫天上綸言播德風為報玉堂真學士
猶憐雪鬢老詩翁星明斗極璇霄北水注蓬萊碧海東
身不能飛心獨往承顔常在夢魂中
　　久過重陽菊英粲然即事十首
早伴茱茰挿㡌紗尚堪薦酒更堪茶花邊行立花邊坐
不是閒花是菊花
種就株株攅萬蘂摘多榦榦茁三椏此詩兩句煩君聽
不是閒花是菊花
倐過重陽㡬一月菊花更覺有精神必重陽日始賞菊
此是人間最俗人
紫陽山下園五畝一半教兒種菊花霜漸濃時花更好
六年何事未還家
平生我解量人品元亮真成晉伯夷我欲招魂無別物
剰將酒灑菊花枝
菊芳蘭秀幸同時汾水劉郎語最悲誰果肖蘭誰肖菊
未知黄落又為誰
風霜無畏最耐久糞壤不資真自然正則夕餐骨巳换
凌江端作跨鰲仙
把之手香嚼齒香飫之燕之香肺腸金英滿泛日百盞
何必帝郷姑醉郷
有酒泛菊嚼美酒無酒嗅菊倚闌干時人誰㑹先生意
常把霜枝子細㸔
江南菊花差晩開把酒前蘭復後梅天公何嘗負此老
天下腐儒臣方回
　　喜宗兄端叟再㑹武林還曁陽二首
我亦七旬老公為兩歲兄共知吾輩拙各頼此心平江
海逃簮紱乾坤寢甲兵喜逢又惜別久幸䕃宗盟
兵間曾脫死不意各年高未覺才全盡猶能氣頗豪有
詩嘗互㸔無酒可同遨吳越相思夢誰云隔夜濤
　　漫興九首
吐納誰能較故新更湏大藥鍛金銀有詩傳世書傳子
自是人間不死人
洶洶戰場元不懼恓恓貧巷亦無憂千金浪費如泥土
今日何人識故侯
才到黄花有酒傾今人動欲作淵明缾無儲粟夜無被
此事知君學未成
餓信黥英遇漢皇攀龍附鳯化侯王河豚魚毒亡身耳
何至身亡族亦亡
隂隂白晝似昏黄平地愁城萬里長稻卧三秋常是雨
菊殘十月尚無霜
枕上半醒中酒病樓前時過賣花聲千門萬户俱更換
惟此依稀舊太平
向人開口便言閒每一題詩便說山請俸坐曹食梁肉
又聞滿考轉官班
興賦雍容誦麥陂徐徐別頰用金椎通身都是藏汚罪
揖讓如儀解說詩
新莽窮姦卓極凶姦人更有阿瞞雄紛紛竪子成何事
野火山林一燒空
　　記火
吾州斗大城辛丒爇於火予時年十五天地一蜾臝竄
身城北門尚憶雙髻鬌秋暑七月半洶湧沸炎堁日午
饑無食枝頭得梨果不謂心尚孩析薪未克荷先君儒
起家負寃踣奔播赭垣獲苟免小宅亦云頗先祖之舊
居竟弗脫此禍二三叔父家貲産素不夥焚如旣巳酷
生理各坎軻老者漸喪亡頼嘗教勑我田屋悉破散江
湖走一舸掇科敭歴久身幸青紫裹中年營一區稍於
巳意可紫陽正面南烏聊在其左前榮藝花木後圃蒔
菜蓏軍興盗賊起萬巻破甑墮乙未九月灾天特赦么
麽巋然七十翁吾其理歸柁
　
　
　
　
　
　
　
　
　
　
　
　
　
　
　桐江續集巻二十二
欽定四庫全書
　桐江續集巻二十三　　　　元　方囘　撰
　　襍興十二首
生世六六載始獲玷末科選官六六載仕少閒日多逆
旅脫兵火専城免干戈中原久隔絶忽焉得經過水涸
梁山泊淮流受黄河徃者故巳矣方来將若何開歳七
十一聊擬自挽歌
十月菊半槁垂廹長至節炎州天氣殊蟄户猶未閉(合/也)
北方當此時無雨有為雪呉霖百晝夜不見霜露結瘦
馬濺腐泥裸袒舟子熱老子所居隘糞穢足嘔泄西望
萬重山中有茅宇潔何當歸去来獨卧一榻設
　　　淵明癸卯歳十二月中作用雪字凡十韻在十
　　　六屑十七薛内不出本韻則音切之分不始於
　　　陸德明矣惟和郭主簿節徹絶列訣六韻外月
　　　字一韻别在十月古詩不必拘也所以悠然見
　　　南山五聯犯三韻
詩禮以發塚非獨王莽然手不離珠玉世豈一桓𤣥昔
在魯聞人匪值孔聖旃焉得兩觀誅破彼辨與堅子陵
湍石上元亮菊籬邊夷齊不可跂頼有此二賢
風髙紫蘭摧雪近黄菊槁物理有代謝焉得長美好古
聖毓庶物必欲使夀老不幸凶短折豈若保終考莊生
强齊物妄謂彭聃夭龜鶴動千齡難與蜉蝣道什襲夜
光璧誰忍碎兹寳我評菊與蘭終勝百凡草
古人謹廟萃後世重墓藏埋骨冀裕後其術傳青囊富
貴出葬穴此說何渺茫含襚富珠玉所見尤不長自從
開闢來天地幾戰場禍亂遭發掘不免帝與王甚者有
逆孫暴其先世䘮何由繫彼頸巨刃揮天揚
　　　呉中魏文靖公父子三䘮皆發建寜真文忠公
　　　盗有所得即復掩之朱文公深衣不損道貎儼
　　　然賊徒憤無所得所不忍言黟之汪氏孫發樞
　　　宻汪公勃之妻唐氏凢十四穴獄未竟績溪西
　　　坑賊暴七軍攻之四五十里墓皆發名曰取棺
　　　板為攻具
七十合致仕已閒十六年不謂得此夀念之豈非天固
窮甘蔬飯窒慾省藥錢脫遇人負我微愠遄釋然豈無
不朽句作詩垂萬篇人品雖中中此心無媿焉
兹辰何太喜久雨見紅日當其隂晦時日未嘗不出有
物苦障之雲霧暗如漆讒夫蔽天明忽去巷伯嫉泥汙
后土乾歸路賃驢匹山中可釀酒自舂元亮秫預量小
兒孫時索梨與栗茅檐得霜晴炙背閱書帙(質述節/韻難押)
稻熟苦淫雨九月盡十月已刈及未刈半芽半漂没饑
飽係民命此變豈可忽雲師如葛伯仇餉佚天罰死木
生菌蕈化螢草未歇恒燠繆為恩乖氣一何悖何如時
寒風霜晴大明揭田父得舂枕一飯肉白骨(十月韻/尤難押)
人固有倒行天亦有逆施膾肝富且夀沴氣乃至兹歳
旱茂稊稗夜暗號鴞鴟正夘宜一律遇塗姑巽辭麟經
没其名直以盗書之萬古流惡聲榮華能幾時
勢位髙於已謟子奴事之虎後狐前行假威將誰欺才
藝卑於已苟且相追隨庶幾不見軏延譽借諛辭老夫
久擇交此心故異兹勿攀勢位髙毋友才藝卑章惇招
不徃豐谷以為師彭城陳正字貽我有良規(南豐/山谷)
請託或有求攀附謂可羡不羡復不求貴公何必見恥
折元亮腰免向宣明面江淹所賦恨未必識馮衍甘從
伯倫醉久忘子夏戰白首爾同歸自作豈天譴
　　　三十三線韻亦難押五十五艷六㮇七釅雖險
　　　而易念占厭窆塹玷歉僣欠騐是也
魯論安昌侯田至二百頃後堂羅曲旃女樂極妍靚晩
愛肥牛亭僣上輙有請行内憂外家略不效忠鯁口張
理義門胸裹利欲穽持國送與人獨欲保首領焉知赤
眉禍暴尸肉未冷寄言發塚儒厥報捷響影
　　送述明居士燕道覺歸東林
君不見錢塘西湖三賢堂林蘇宋人白傅唐三賢生本
不相識死乃異代同烝嘗又不見呉江垂虹三髙祠鴟
夷一舸浮西施天隨陸子𤣥真子求志逃名非一時何
似廬山東林三大老生偶同時不同道道若不同同中
心香爐峯下足幽討鴈門法師禪非禪虎溪道士僊非
僊栗里先生醉非醉三方寸地通一天妥靈猶想當時
笑鼎立宇宙膽相照借問此笑笑者何别有丹青不傳
妙述明棄官歸東林玉帝降敕榮冠簮羽衣似與儒釋
異所不異者胸中心我謂不須較同異亦勿强求笑中
意天下至今知幾晉法當忘言祖述淵明醉還醉
　　循分
閒與蒼穹酹一杯誓將坦蕩荅疎恢誰非身住蓬莱島
汝自心生灔澦堆事久終難逃定論運亨豈必藉髙才
墮膚裂指河冰合自有春風到早梅
　　挽分水栁溪何處士二首
太學師名士初踰志學年樹蘐竭甘旨肯室擅林泉盗
踵兵戈起家并里社全陳蕃舊懸榻惜未致斯賢
厯數更端後英雄崛起間子真逃谷口甪里老商顔德
共三槐逺名堪五栁攀知賢慙拙守論譔幸藏山(予銘/墓)
　　日長至寓杭
閒身不想入鵷行家近何分客與鄉所喜今年年最稔
又逢此日日初長雲容頓改不為雨雪意尚慳仍作霜
豈意老翁開八袠朋来聊與共清觴
自從丱角至童顛是事無心總聴天今日喜逢長至日
来年恰遇古希年一官三紀閒居半萬馬千軍命偶全
適有蜜蜂肯伴我晴香爛醉玉梅前
　　送張子敬湖南宣慰司都事(併序/)
　　　昔歳在戊午予生三十二周星矣年壯氣盛視
　　　萬里路如跬歩春夏自杭蘇常潤遊軫翼之野
　　　金焦山下乘大風泝長江一日間過儀眞朱金
　　　沙至金陵龍灣而上雨花臺未暮心大快之梅
　　　潦江漲采石濡須塢以上寸寸攀挽甚難且隆
　　　暑抑鬱秋夜泛湓城馳小肩輿入九天採訪使
　　　者宫萬竹皆大如椽水曲折流其間凉徹骨髓
　　　心又大快之興國大冶路渉泥濘良苦出夀昌
　　　抵武昌吟崔顥晴天樹芳草之句心又大快之
　　　又久之始登岳陽樓東下君山僧迎飯古木隱
　　　映猿猱騰躍心亦以為大快非也盖行旅以遲
　　　滯為愁悶不愜意而山川林壑之竒邑屋人物
　　　之盛風濤雲物變化之不同故國遺墟成敗興
　　　亡之所以異有感於外有發於中觴古詠今亦
　　　不能不無所快也時獲從湖北常平使者魏公
　　　户部行尤莫快於洞庭四大舟發君山西雪浪
　　　際天惟遙見桅杪出没其間炊釜水躍出人卧
　　　不可起猫犬皆吐頃刻抵鼓樓山落㠶數鹽客
　　　告曰㠶不可落今暮舟不能入武口則殆矣再
　　　掛㠶入武口大雨作風止日甫暮是日不飯不
　　　知饑窘廹艱險同行詈之心獨以為大快既而
　　　自常武應舉如長沙大郡壯邑甲於南邦嘗至
　　　丞相張魏公府與潭府不殊西廊下面東屋三
　　　楹扁曰南軒宣公先生讀書之所也今垂四十
　　　年如夢向之所謂大快者衰老鈍怯不復萌此
　　　心矣獨憶南軒先生之軒今兵後尚無恙否湖
　　　南宣慰使司都事張君子敬將之官煩問訊此
　　　軒幸因便風垂報以慰髙山仰止之思云元貞
　　　二年十二月紫陽山方囘序
湘水緑湘山青南衡嶽北洞庭太微翼軫相緯經上直
長沙老人星其下潭府甲南溟有芷彌岸蘭彌汀騷人
墨客紉芳馨丹砂黄金翡翠翎日中百賈喧雷霆艷舞
皓歌酣旗亭王宮細腰誇娉婷如斗如蜜餐楚萍誰其
能賦弔獨醒厥今宣幕小朝廷如君人物猶典刑可振
儒鐸鳴道鈴無使斯文淪晦冥南軒大名揭南斗南軒
舊軒無恙否君能一出扶顚手亦足與之同不朽
　　追次郡君(宗偉/)至節韻
天地育萬物風霜非作威隂陽互闔闢造化潛𤣥機凍
樹根本固宿莽芽甲微外貎若槁死其中春已歸志士
甘隱處栖栖將疇依龍蛇蟄深窟肯嘆寒無衣三變復
為泰鬼神不能違雷霆行且起梅邊玩晴暉
　　寄老山張鵬飛御史
通袖風霜手揮毫雅頌音柄臣曽見憚素士許同吟包
括滄溟淺蜚騰歲月深一朝夢惟肖槁草仰商霖
　　寄集賢閻子静學士
新年七十一衰翁此道心知萬折東名位集賢唐學士
文章内相陸宣公兩朝綸綍傾前古四海紳緌立下風
手把一枝梅欲寄江南歳暮待春鴻
　　紙􁦷
梅水仙花插古銅紙忩通日不通風天香何假龍涎爇
地暖無勞獸炭烘
　　閉户
閉户瓶梅滿屋香小樓微醉月昏黄三更獨坐猶無寐
更欲移花近枕傍
　　題譯學張提舉乃尊開封府尹張彥亨所藏郭熈
　　盤車圖
車轣轆牛觳觫積雪皚皚飛雪䔩䔩前車上嶺後車續
老牛服箱顧寒犢髙雪彌山低雪滿谷戴笠執鞭凍腰
跼曲畵師畵此何年事闗塞逺征輓芻粟莫道牛疲項
領秃人疲於牛痛欲哭峻嶺之下舊村落蕭灑人煙知
幾簇莫道餉車過門外門内田家眠正熟百車千車過
不巳敲門乞索何時足牛豈不需藁一束人豈不取一
匙粥鷄犬不可保妻子或竄伏畵中水閣爾整齊焉知
不是逃亡屋我聞造化心至公人間乃有兩般風庶民
雌風扇臭穢何獨楚王之風雄天地山川同一雪眼見
雪同心各别梁園才子簡欲授栘監老臣氊自齧貧人
閉户洛陽卧壯士銜枚蔡州滅紅爐錦帳羔酒斟豈識
盤車圖中意愁絶春日陌上花同遨擲果車不爾鰥翁
婺婦對花成咨嗟秋夜樓上月同醉生塵襪不爾覊臣
逐客對月翻淒咽嗚呼身在雪嶺盤車圖還知世有子
猷訪戴無
　　二十三日大雪彌甚
壓船塞户路迷途絮㡌氊衣馬緩驅一夜遽然三尺許
萬家歡謂幾年無美觀頓覺湖山改生意潜廻草木枯
麵賤米平来歳事饑民誰與續朝晡(予庚戌年二十四/喜雪有云平明萬)
(人喜此雪幾年無左史竹坡先生吕公取之為序美/之今忽四十六年學不加進仍用前意為第二聯云)
　　回生丁亥方端叟(召乙/)酉長二嵗其弟名萬里庚
　　寅少三嵗用予舊韻來訂兄弟之盟依韻奉答二
　　首
聞説庚寅弟兼思乙酉兄樓髙江樹逺㠶去暮潮平藥
豈能延夀符焉可避兵各憑心事好共保歳寒盟
越州兄弟好年與德俱髙未覺同宗吝寜須盖代豪雪
爐稱夜坐花墅接春遨何日成三老茶甌瀹碧濤
　　二十七日又大雪凢半月
茂林枯樹縂糢糊半月簷聲乍有無天鼔北風神轉王
地窮南海瘴全蘇戰鼙戍角夜烽火旅棹征鞍朝道途
辛苦一生亦竒絶暮年猶許畫寒爐
　　二十八日殘雪不消懷舊
老眼今猶見雪明幾番絶景慰生平三髙祠畔呉江棹
百戰軍前鄂漢城顛沛艱難垂欲死登臨慷慨謾多情
駱駞乳紫青貂暖老矣無由再玉京
　　二十九日歳除
六十年前幼學兒端平明日改嘉熈黟川亡妹来歸日
歙隴先君改葬時學問文章成畫餅科名官爵着饒棋
細思未覺家聲墜能忍窮人不是癡
　　丁酉元日年七十一
晚節詩如白樂天每逢元日有新篇九臚唱第今三紀
七袠開端又一年風雪五更憐過馬兒孫百指望歸船
老身窮健無煩惱猶倚文章賣酒錢(去年䘮長女今有/五男子二女子三)
(男孫七女孫/百指言大槩)
扶胥灣口鐵山頭汗漫空為萬里遊一第僅如晁濟北
萬詩堪繼陸嚴州可用老扶靈夀杖也曽親到結隣樓
餘生無所求於世今世何人識故侯(晁無咎别省第/陸放翁詩萬首)
　　元日感事
羞將白髪見青春世事何闗蟣虱臣去就時難千里夢
是非論定百年身偶然不死由天地尚可無慙對鬼神
敢問名垂漢唐史蕭曹房杜本何人
　　贈方童子(燧去年/歳暮詩)
我年五十九門弧子垂左我今年七十見子雙髻鬌腹
僅椰子大貯書一何夥疾讀建瓴水響應炙車輠光怪
蟠肺腸不啻珠萬顆小松三尺許千丈氣磊砢近笑韓
氏子瑟僩了細瑣逺笑陶翁兒但解覔梨果我年如子
時記誦亦云頗舉苕乃遺帚一懶萬事墮願子於心田
及時勇耕播秋成歛精鑿糠粃勤篩簸子之名曰燧此
語本宰我捨舊新是圖學問甚改火字之曰又新進業
幸勿惰譬如萬里途幸巳餱糧褁一旦輟于行駿馬同
鱉跛近世文字繁動輙百篋鎖誰能發蠧魚丹鈆拂埃
堁手之而口之五夜孤燈坐林下時思之解衣盤薄嬴
六經四書外一一與探揣鵬鯨大胾嘬餘子或螟蠃又
新有如此名世豈不可江之水湯湯念子駕歸舸泝源
尋紫陽子其正㠶柁
　　元夕前雨不巳二首
節届燒燈柰若何客樓三夜聴霶𩃱春風有意催花信
小雨如酥不用多
蘭膏畵炬出貧民寳馬香車属貴人月姊雨師暗商確
不須粧㸃上元春
　　清湖早春
曉忩初起望春雲天色隂晴未十分小雨漫空渾不覺
平湖㸃㸃見圓紋
岸邊老樹栁猶枯紅入桃花果有無一夜緑從冰底起
誰將藍汁染晴湖
　　湖曲細嚼梅花嚥酒
梅心微苦似梅仁細嚼香鬚酒入唇笑指逋仙墳上土
一杯好與酹芳辛
　　飲孤山六一泉有感亭以太湖石為柱梁
解后猶存石柱梁周家九鼎尚淪亡此泉只是尋常水
為有歐蘇姓字香
　　兩隣家一主人群姬歌飲至夜半一母妻哭官檢
　　魘死者
歌喉絃指粉紅腮群擁山翁醉玉頽政恐真懽猶是假
不如隣婦哭真哀
　　記正月二十五日西湖之逰十五首
來輿去馬禁城空豐樂樓消一炬紅説與呉儂莫惆悵
龍墀猶化梵王宫
　　　右豐樂樓
情知太乙巳西逰築館焉能强挽留此老平生讓人者
佛來我去尚何求
　　　右舊西太乙宮改寺
一夜緇郎剗醮壇三清四聖化泥團也曽輸與林靈素
頂上曽纓德士冠
　　　右舊四聖觀改寺
千樹梅花斫半無有人更欲涸西湖曽思愼勿近前日
不看老彭觀井圖
　　　右孤山梅多無枝
石梁石柱石為碑山㧞泉飛石可移兩玉堂僊一髠叟
自應名字萬年垂
　　　右六一泉存
空埋貞觀蘭亭字再出文城玉枕書想見八梅塚無物
生前曽笑馬相如(無封禪書之詩/乃自為生墳詩)
　　　右林和靖墓存
身為帝傅辯章公慎恤竒丸侈後宫更欲長生汲丹井
山中笑倒葛仙翁
　　　右葛嶺名存
炎炎赫赫忽荒寒敗瓦頹墻百頃寛誰識舊朝大丞相
手携紅妓倚䦨干
　　　右舊賈府無
容堂何地可容人一語忠規坐殺身母死明年爾亦死
盗名猶謂再庚申
　　　右容堂無
一犁酥潤萬牛耕飯碗人間係死生公子樓頭賞春雨
杏花樹上聴新鶯
　　　右春雨觀存
千山斫入亞夫營佳墅名園怕近城頼是白公資佛力
小留蒼翠作秋聲
　　　右竹閣僅存
業巳通名敢退無小為性命忍須臾十年朝士知何限
不許遊湖許見湖
　　　右夀星多寳瑪瑙寺皆候謁舊台客次
相逢劒客曳長巾曽道西湖看盡人石屋雨来春樹暗
人琴兩已作埃塵(予二十五歳飲此戚秋磵黄吟隱賞/予絶句見舊集第一首劒客戚也)
　　　右江湖偉觀久無
六橋簫皷日喧天誰料年來漸索然興廢榮枯都不識
一家活計一漁船
　　　右孤山漁户
蘇公堤畔水如天乂見侵疆築葑田遙望横斜似碁局
飛烏翹鷺自争先
　　　右湖裏葑田
　　清湖春早二首
半河樓影半河天未有行人趂早船閒聴賣花聲自好
可須多費買花錢
樓上春隂覆曉雲一河天浄碧沄沄雨宜不驟風宜細
閒倚䦨干看水紋
　　二月十五日趙君實南山别墅俟主客俱不至
籬落梅殘野菜青田間閒看鶴梳翎主人不到客且去
細雨南山暗畵屛
　　垂欲歸主客皆至
荒林野塚古原頭倚樹何人識故侯幽僻閴寥變歡笑
針鋒芥子忽相投
　　三賢堂已無官賣其址
三賢無像亦無堂敗栁猶垂赤土墻官賣神祠有前例
熈寜丞相起坊場(江南賣酒謂之春場近日有買豐/樂樓基者倉屋萬間者民得買之)
　　三賢堂移入西湖新書院
湖邊莫怪舊祠荒士女何曽炷瓣香頼是人心猶未泯
深衣迎奉入書堂(徐亷訪子方新作西湖書院/祀三賢孔廟後甚盛徳也)
　　集賢堂已無
舊日三賢又集賢看人歌舞過湖船一時去取非公論
到底終難昩老天
　　湖山堂再修僅有
飛鳥穿堂柱半欹春晴猶不似春時上梁文記臨卭魏
天目洪家却立碑(魏静齋所建權臣惡之/乃勒碑為洪雲巖所建)
　　南髙峯至其下不髙
逺望生愁陟降勞峥嶸窣堵據金鰲今朝身到南山下
漸近元来總不髙
　　北髙峯屢欲登而輟
擬上髙峯最上頭籃輿已賃又還休舊来詩眼如今别
添與江南一段愁
　　左顧保叔塔右顧雷峯塔并南北髙峯塔為四
四山角立四浮屠絶似雙林競寳珠萬古一丸拏不去
夜深朗月浸澄湖
　　中望呉山下一汀是為杭州
秦皇繫纜北山頭一抺江邊海變洲百萬生人無葬處
蝸争蟻戰不如休
　　哭鮑景翔魯齋(併序/)
　　　鮑景翔諱雲龍歙縣北鄉人長囘一歳嘗以易
　　　魁鄉舉著天原發微二十五篇首曰動静次曰
　　　静動深得周子所謂動静無始隂陽無端之奥
　　　周易乾卦從元起而元之前已有貞所謂誠之
　　　通誠之復盖如此歸藏首坤亦此之謂丙申歳
　　　卒夀七十一提學鄭君(昭祖/)許刋其書傳世
學從元字起貞實已先元宻玩坤乾易精探宇宙根與
公傳後世有客踐前言萬古立鼇極惟思夜氣存
髙年開八袠細字尚親抄已矣蠅頭筆誰其鳳觜膠能
傳言外意始識畫前爻此老埋黄壤紛紛嘆面交
　　送孫君文還桐廬二首(潼發戊/辰甲科)
談笑丁年取甲科一官淹倒鬢今皤飛騰尚覺聲名在
枯槁其如骨相何舌皷風雷無與敵胸吞海嶽未為多
向来一紀桐江上殊欠先生共切磨
時違運徃豈無才老氣峥嶸隘九垓漫仕有聲徐偃國
賦歸不愧子陵臺相逢苦雨泥雙屐可及晴湖汎一杯
忽又趂潮上桐瀬山中春笋正堪煨
　　種花
平生無嗜好有地種花看萬玉梅成列千金菊作團秋
宜鴻後冷春惜燕前寒更喜薫風好青青笋上竿
　　買花
客中無玩好日喜買花看酒債千金易春晴一刻難擔
驚紅杏過案惜玉梅殘蜂蝶知何處猶應怯曉寒
　　題陳學正巨源萬竹(濤遂安/人并序)
　　　或問種竹之法少為貴歟多為貴歟曰皆可也
　　　屋之外僅有隙地數竿可數百竿亦可其或長
　　　林巨麓流泉飛瀑間則千竿亦可萬竿亦可猶
　　　若讀書然緊切之書能消幾巻不逺復為三字
　　　符一句亦足以終身矣然古之博洽之士或讀
　　　至萬巻不厭竹所以清世之塵俗書所以神人
　　　之智慮少有之不為少多有之不為多今之人
　　　家既有竹腹又有書者葢寡遂邑陳君(濤/)巨源
　　　徙家睦城種竹至萬予舊太守解郡十七年始
　　　再見之雖未嘗造其竹所而窺其胸中多書足
　　　以稱是云多竹故喜而賦之
種竹種竹種愈多愈不俗種至萬竿猶不足讀書讀書
讀愈多愈不愚讀過萬巻非有餘竹萬竿環我屋書萬
巻遮我目書在竹中身書中竹風吹書沃心胸倚竹挾
書送飛鴻不識人間有王公
　　題一家清雅集送植芸胡直内(方/)
累朝科第總名臣四世能詩才二人參透雄深兼雅健
鍛成俊逸更清新馬班翁季羞前躅王謝雲仍踵後塵
頗恨昔叨桐瀬守未能繡梓勵儒紳
　　寄題雲屋趙資敬啓䝉亭風雩亭二首(彌忠/并序)
　　　囘為作翠侍題詠序矣又為題雲屋省心亭翠
　　　侍亭問道亭有有堂五絶矣又為作問道有有
　　　二記矣詩文凡八首梓行士大夫觀之醜形莫
　　　遁乎明鏡拙手見嗤於巧斤者也尚有啓䝉風
　　　雩二亭未之賦輙再呈醜㺯拙奉一笑
坤三變艮山天一生坎泉注谷未浩浩滴石初涓涓君
子觀厥象有若童穉然更厯幾險阻然後為巨川始教
及齠齔成功從心年夫人可為聖徃聖敢自專果行誓
必徃江海迷泝沿育德滋無窮晝夜鳴潺湲雲屋有遺
老鑿渠玩清漣時時汎羽觴坐致蘭亭賢曷時亦酌我
同賦臨流篇
　　　右啓䝉亭
昔人築雩壇群巫此歌舞驕陽煽藴隆吁嘆以降雨良
辰歳時和遺迹林壑古枯枿換槁葉芳荑抽宿莽徜徉
沂水上童冠七或五春袖風乎兹繢繡無火黼千載想
佳人不仕東國魯異彼三子撰聖師獨予取吾友趙隱
君笑唾卿相組猿鳥聴新詠㸃瑟時一鼔漢歌曽罔聞
楚臺未渠數冷冷列禦冠肯爾噲等伍
　　　右風雩亭
　　送鄭君舉宣城教諭
宣城畵虎遍天下葉公好龍龍之假百儒願陶一真者
紅花木瓜銀杏園年年包貢入中原何如興賢起邱樊
學徒尚有老梅否詩聲千古捋歐九子其作人舉薦口
　　送劉叔有還古鼎(三畏/)
我嘗飛過洞庭湖但有青天地欲無出峽蜀人趨鼎澧
泝江荆閫救巴渝飄零詩酒全如夢流落兵戈剩此軀
今日昇平歸去好汎洲應有橘千株
題詩曽到古桃川囘首驚嗟四十年畫省郎官領賔客
白鬚道士似神仙合城圍解江流沸鄂渚兵豗廣徼穿
此處與公已相識時籌前事一茫然(予戊午從魏静齋/户部湖北倉使至)
(常武己未合圍解鄂州急廣/西透岳間幸免今四十年)
　　題趙循老立齋
是身猶厦屋下棟乃上宇一旦賀燕雀千闗庇風雨輪
奐易翬飛難致礎上柱桓楹一以植次第萬厥户尼父
早志學更加歳十五生知幼至壯始以此自許父師宿
培壅忍作籧篨俯貞固軀峙幹幸不夷左股立斯以行
斯萬里在接武務本果焉頼腸書飽撑拄
　　題趙繼孫拙齋
曽顔得聖傳何謂魯與愚外察若不足内朗實有餘擇
樹鵲巢髙罥䖝蛛網虚曲士挾小智豈不雄里閭之子
息機心抱甕灌園蔬晚食足當肉賁趾寜舍車九卿彼
四至惡名垂簡書天孫夜乞靈悔不伾文疎衆人笑我
拙囊螢披蠧魚我亦笑爾巧技止黔之驢
　　午困
老人無所嗜惟書尚喜讀矧又晝正長聊此展巻軸閱
久困已極端坐閉我目稍稍收神明内觀黙徃復謂可
略欹枕童子致委曲心懼聖師責美材化朽木倦憊不
可奈一偃寐輙熟何事忽驚覺客至義當速與語了無
味退就一影獨(原本缺五字/)尚頼有脫粟朱墨工未竟
㸃勘繼以燭還將夜有餘用補日不足行年過七十焉
用强自朂起倒不由人曷不返空谷
　　三月二十日張君輗約飲王子由紫霞道院酒字
　　為韻
城中殘春未識春城外心賞無不有今年春寒晩乃暖
尚餘飛絮忘髙栁西湖孰謂西子老雖老絶勝登徒醜
刺水乍見新荷翻銜泥莫辨乳燕耦兒曹惡陳争喜新
好以𤣥鬢嘲白首遮莫少年自得志看人輕肥但袖手
今朝天色適可意張丈殷兄總閒叟此一秃翁許追隨
琳宫菊花問開否主客十人人能詩冥搜逺討心欲嘔
何如平易任天真索紙便作龍蛇走仇仙笑指臯亭山
横塞武林當水口不爾歌舞百萬家焉能奕世長保守
我獨睥睨夀星寺欺孤柄臣據其右一朝擊死木棉庵
頭驢可朽臭不朽向来世故未深識折腰此人覬升斗
追憶謝傅小忍語竊虞桓𤣥錫命九山河變幻泗鼎没
脫身萬死亦云偶升沉得䘮俱置之天地古今一杯酒
乍聚忽散醉忽醒浮生邂逅理難久王侯皂𨽻浪分别
頃刻白衣化蒼狗
　　記遊自次前韻
百歳十分過七分僥倖古来所希有尋壑經邱詎得知
揣謂偷閒問花栁未暇扶杖支疲癃每羞照鏡現老醜
商洛隱遁似軰行幽并游俠豈朋耦朝哦雅什諷騷些
夜玩易爻測𤣥首焚膏空餘冰檗心補衮不到犁鋤手
驚思此生如掣電昨日黄童今白叟炙眉折肱了不悔
愛評文字判是否包藏彼且城府深骾直我乃肺肝嘔
爾来何止師左次三十六䇿上䇿走况如韓子生之辰
牛奮其角箕張口梯衝百道公輸攻一黙不荅堅墨守
城西俊遊小不忍焉能軒左復輊右蘭亭梓澤座有人
足與德功叅不朽是日已嘗穀雨茶是歳木星守南斗
是集舉杯各見釂淺量可能一敵九坐視喧譁醉愈恭
不記俎竒忘豆偶麥熟在即麴蘖富更願所至可賒酒
情懷坦蕩尚真率滋味淡薄保長久寜從散人盟狎鷗
勿作功臣烹走狗
　　次韻全君玉和髙士馬虚中道院(并序/)
　　　後生晚進不識文字見朱文公所注參同契即
　　　同美之本無識也其一環圖言震至乾㢲至坤
　　　與康節先天圖合康節以此圖窮易學之奥魏
　　　伯陽何人哉進火退火欲三年而成仙乃一己
　　　之私也囘以為淺之又淺非立之立者也諸人
　　　閧然見罵謂囘不識參同契背朱文公之說囘
　　　敢謂汝小子不識囘之說囘之說先天圖心法
　　　學聖賢也伯陽道家學偷生逃死淺之淺者也
　　　世人讀書不究義理哀哉
古人無欲非引年古無有欲之聖賢曰無欲者無私欲
昊皇魯叟畫繫傳柱下木子知止足豈謂出神凌紫煙
驂鸞駕鶴事恍惚别異道家分神仙淺之又淺伯陽契
癡兒妄詫𤣥又𤣥内丹水火一升降髑髏立變童顔妍
三載告成奪天地汝拖腸鼠能攀牽私欲如此大莫大
破入寒獄赦倒懸遨崑登閬謂不死終然白骨埋黄泉
腐儒一笑了萬事何謂赤明龍漢前號召風師呼雨伯
杖劒叱喝急急律四時飯噉百花香萬間厦入一壺窄
洞天有天魂兮来弱水元無跬歩隔拄杖化龍舄作鳬
意所不求忽自得醉眼暫作如是觀誰識詠歸暮春瑟
和同光塵亦一法豈敢訑訑見顔色為問今生賀知章
孰兩杜甫雙李白(參同契五環圖共似先天圖而以求/長年乃私心也學易為聖賢方是天)
(地之/公是)
　　冩心五首
見惡巷伯嫉聞善臯陶都空言非衮撻焉有賞與誅
君子定相忘小人將見圖口過信未免心過吾實無浪
自作臧否了不闗生枯龜殻愛鑚灼何如伏泥途
今日忽不愁脫然體無病餬飾忩櫺明整齊書冊正生
無快意事適此悅我性雨足明當晴更喜天宇靚
世人好圖畫山水及動植墨煤與粉繪軸而掛之壁畫
豈有天趣識假真不識我有古盆瓶清晨井自汲時花
簮數枝悠漾詠金鯽静坐玩生意黙然若有得此見亦
淺狹撫几忽起立我家山水鄉鶯啼春草碧
我既不干世人故不我知我能自不輕人亦莫我欺夏
潦江湖溢雲雨翔蛟螭兩涯一以涸豈無藏蟄時外凍
内不死復雷潜地維何必慕薺菜竊借春風吹
此身脩至此尚恐玉有瑕自兹脩更脩庶幾寛我涯不
然輪生角豈不柅厥車故無熊虎卜亦未夢龍蛇學不
取臨川文不取永嘉詩不取晩唐有正寜無葩真魏吾
所師未覺朱程賒此身脩至此餒死曽何嗟
　　題陳宗魯東山書塾(登/)名醫
芳草謂發顛美石謂發狂自賢與自智豈必草石嘗勿
以夫子廟而欺賜也牆勿以聖人室而鄙由也堂楛庭
有逺孫美玉深匵藏姓名似元龍家無上下床收歛河
海氣遁逃聲利場衆謂陟泰嶽六合視茫茫我之魯東
山亦可小靈光不患見不穹但患行不强十駕日不已
突過騏驥良美酒無深巷苦李遺道傍四益視乃叛蘇
合殊糞蜣
　　唐侯舉摹刋詩巻牟獻之文趙子昂字
金馬文章坡頴氏玉堂字畫獻羲之得兼裒施棗此刻
價倍湖州校正詩
　　孟浩然雪驢圖
徃年一上岳陽樓西風倐忽四十秋詩牌髙掛詩兩首
他人有詩誰敢留其一孟浩然解道氣吞雲夢澤其一
杜子美解道呉楚東南坼浩然詩不多句句盡堪傳天
下詩人推老杜老杜又專推浩然我亦嘗遨江漢邊梅
花臘月猶年年一句新詩學不得謾飽槎頭縮項鯿雪
天誰冩詩窮状凍合吟肩神氣王短褐長夜死不朽貂
蟬何必凌煙上偶隨故人直玉堂龍鱗不顧嬰君王李
太白賀知章三郎不識放歸雲水鄉子美先生餓欲僵
浩然先生不直内廐一疋馬可是蜀棧騎驢山路長
　　丁酉生日二首
今年五月冷非常擁袖無聊一老尫應俗但宜司馬好
全生不必次公狂絳人甲子差相近皇考庚寅暗自傷
病酒客樓聴泥屐愁邊更用雨淋浪
未甦殘醉茗頻煨夙荷諸公載酒来照鏡所存唯雪鬢
典衣已盡况銀杯色嬰單豹偶然耳帶索啓期焉怨哉
弱水元無三萬里此心安處是蓬莱
　　生日又二首
畏途偶許玩餘生晩節尤難保令名一秃翁真韓長孺
五男兒可晉淵明凄風開户綿重着漏雨濺床酒懶傾
俗事㳫来敗人意且須堅坐待天晴
豈料生逾七十年孩提脫死瘴鄉煙未能湯餅觴朋友
秪合爐香拜祖先養性有書知道理奪胎無藥學神仙
天都峯下舊茅屋消得嚴灘十日船
　
　
　
　
　
　
　
　
　
　
　
　
　
　
　
　桐江續集巻二十三
欽定四庫全書
　桐江續集巻二十四　　　　　元　方囘　撰
　　戊戌元日三首
班春踰半月獻歳換新正馬動人聲喜星明曉意晴寒
袪和氣勝病愈老身輕七十二年事沉吟暗自驚
爐香禮天地再過古来稀此日仍逢節何時定許歸年
髙還拜怯客窘久留非遙憶小兒女新春只故衣
髣髴曉鐘鳴家家起五更物宜春後暖人喜歳初晴衰
老猶能飲虚空誤得名題詩思舊日無此好新正
　　誰識
梅花香未已早是杏花時身老春遊倦心恬夜夢知百
杯聖俞酒萬首放翁詩肉眼今誰識神仙世有之
　　不恨
鼔腹千年有平心一物無粗能全晩節不敢恨窮途豈
少真君子何求老腐儒春風香百草千丈古松枯
　　題丁適之菊莊
令威舊主芙蓉城上帝謂此職未清敕賜别業非菽粟
屈餐陶採餘秋英菊庄先生拜新號掌管黄花躬播耕
莊田莊屋幾頃畆莊官莊佃無姓名只如天隨自荷鋤
兼味佐以仙犬精乃餱乃糧不過許春苗夏葉俱可烹
木蘭墜露滋上池亦復樽酒東籬傾人愛熱官我寜冷
粗有菊譜傳諸生南陽月輸三十斛汝真糞土之朝榮
　　送林學正愛梅二首
早與梅花歃血盟歳寒同社保幽貞八詩共識林和靖
一賦誰知宋廣平邂逅老夫傳此本慇懃今日送君行
開元宰相和羮事鐡石心腸待晩成
平生自號愛梅人家住江南野水濵屋角暫辭千樹雪
馬頭猶帶一枝春馨香事業終須在酸苦工夫盍少伸
莫學君家舊處士西湖空老太平身
　　送邱子正以能書入都併呈徐容齋閻靖軒盧處
　　道集賢翰林三學士
君不見古来九闗虎豹守入仕艱難無不有興能一札
秋槐黄芒鞋布裙天下走攀援龍鱗萬萬手咳唾驪珠
萬萬口蓬莱無路弱水隔七上十上空白首邂逅登名
豈不偶選坑沉淪十八九光範三書徒爾忙子公一紙
焉所取書生身體縱著翅飛聲未辦廷臣右還知氣至
天地春花者必花栁必栁中庸末章八引詩三詩首言
士所為衣錦尚絅潜雖伏屋漏不髙天聴卑至隱至微
至顯見鬼神森列何可欺斗間有氣射古劒石上無根
生瑞芝快雨乍晴虹霓起蟄蟲欲振雷霆馳静中根本
動中發䦣處精神明處知禊帖昔秘永禪師不過紙上
王羲之御史蕭翼百計取公等乃有胸中竒胸中竒者
五色筆可以補天可活國宗彛作繪衮作火可但能書
梵王譯此之所寳玉非石求而不藏卞和泣良賈韞匵
什其襲藏而不求價倍百公等翰墨今第一誰云識字
不得力借逕文藝以致身勲名政要無心得九萬里迅
扶搖風今日朝廷貞觀同聯翩房杜肩王魏試代常何
草封事
　　送趙子昂提調冩金經
青藜夜照玉堂直外補已至二千石不合自以藝能累
天下善書今第一魏晉力命王略帖摹臨有過無不及
真行草外工篆𨽻兼有與可伯時癖小者士庶携巻軸
大者王侯擲縑帛門前踏斷鐵門限苦向王孫覔真迹
有時乘興掃龍蛇圖畫紙素動成疋有時厭俗三歎息
何乃以此為人役如池如溝棄殘墨如冢如陵堆敗筆
太湖西畔松雪齋七絃風清碧山碧桃花水肥釣鱖魚
春雨春風一蓑笠胡為捨此復塵埃鳴鞭更上金臺驛
白馬四十二章来一大藏今五千帙訂訛補譌重繕寫
金字琅函較甲乙考工記屬冬官卿潤文使專宰相職
北門學士董此事一儒迥勝緇軰百精神如玉鬢如漆
天上知已宻如櫛省臺要官俱可得還自管城子中出
右軍冩經博白鵝孰與明時見數多
　　送鄧善之提調冩金經
二三十載鄉閭師黄紙初除專講帷溧陽雖小亦新郡
學廩粗足晨昏炊曰事未然缺次逺槐宫尚需蟬再嘶
士食天禄行或使暗中自有神扶持我昔識君初未髭
犀角雙盈方顙頥飽學武庫富蓄貯粹行桓璧微瑕疵
過市目不視左右何啻董生園不窺含章晦美抱素藴
修之於家朝廷知一室萬里限户閾脚跟不動名四馳
譬諸豐城瘞寳劒紫氣貫斗當有時平生識字乃餘事
倉頡科斗揚雄竒飾翠泥金冩梵夾凡善書者能辨之
至用儒流董厥役借此進賢培邦基晦翁豈止能詩者
澹菴胡公薦以詩唐栁公權以筆諫忠鯁隨事堪箴規
去去行行勿復遲未至烹雌炊扊扅白玉之堂鳳凰池
不着君軰當着誰
　　送滕玉霄張元樸管押地理書入都
滕侯酒酣宇宙窄長嘯詩成鬼神泣謫仙後身今李白
一錦宫袍猶未得張侯乃翁官鼎軸芸香家藏百萬牘
朝忩夜檠吟不足政須天下書遍讀四海萬國天一家
東盡蟠木西流沙貢珍未貴貴圖籍卉服颶風窮島涯
玉堂衆雋修國史搜書北方遣名士若欲講知南地理
亦合南州起才子所以滕侯暨張侯聯翩同作中原遊
夜静長虹貫明月春風穩送江天舟張侯富貴素所有
相門㑹見魯拜後滕侯遭遇夫豈偶飄然掉臂奮空手
金匱石室紬瑤編大書特書筆如椽成就堯典禹貢篇
不數班固司馬遷
　　為合宻府判題趙子昂大字蘭亭(并序/)
　　　人之身天地之一物耳而人之心包乎天地之
　　　外故曰方寸之中有六合君子之道可大可小
　　　唐太宗命禇遂良等臨禊帖賜羣臣予嘗見減
　　　小字本極精妙今見學士趙子昂疋紙大字蘭
　　　亭本尤神竒而妙歛之可擴之亦可雖筆法亦
　　　心法也歟
神竒變化莫若龍屈蟠可藏螺殻中一聲霹靂起頭角
金鱗萬丈横蒼空右軍禊帖不盈咫善臨摹者子趙子
一觴一詠十九之方如帶玉滿匹紙小字古稱黄庭經
大字焦山瘞鶴銘小歛大縱出一手譬如冩真妙丹青
冩真但要冩得似小纎大濃皆可喜小如眼中見瞳人
大如鏡中見全身
　　題畫盧仝長鬚赤脚
玉川破屋數間洛城中一時際遇赤尹昌黎公贈以大
篇意甚侈不數李渤温造兼石洪買羊沽酒分俸給時
攀緑駬下虚空月天桃李醺春風豈惟百世之下知盧
仝併使長鬚赤脚名無窮誰其畫者善遊戲不畫盧仝
畫奴婢想見煎茶七碗時此曹頗亦霑餘味
　　平章吕公挽詞二首(文煥/)
難兄捐閫寄無復救襄人半紀嬰孤壘中朝扼柄臣秦
非里奚智徐為偃王仁萬事由天命乾坤厯數新
燕頷逢荆鄂於今四十秋始聞降鬼國遄見㧞瀘州廟
議顓私意邊圍墮詭謀棄襄不令守鐵鎖靠江流
　　送金夀之江正冩金字經
碧落金仙躡漢庭梵書翻冩過東溟宰官嘗領潤文使
法帖尚傳遺教經子敬比蹤洛神賦率更嫓美醴泉銘
夢中五色文章筆視草鰲扉趂妙齡
　　題廬山白蓮社十八賢圖(并序/)
　　　李伯時畫六士十二僧共十八賢外有籃輿自
　　　隨者陶淵明道冠者陸修静一人下馬致敬向
　　　陶語其江州刺史將命之人乎淵明實未嘗入
　　　社為題詩曰
六老臞儒十二僧柴桑醉士肯為朋葫蘆自與葫蘆纒
更要閒人纒葛藤
　　題淵明像
慧逺無此冠修静無此巾此巾要亦有無此漉酒人
　　題徐仲彬達觀亭(并序/)
　　　以上視下曰觀(去/聲)以下視上曰觀(平/聲)易觀卦上
　　　二爻以上視下下四爻以下視上初六六二逺
　　　於九五而所觀猶有所隔可進可退惟六四一
　　　爻最吉人臣之近君位而觀國光者也九五以
　　　上視下乃堯舜禹湯文武之事上九無位而亦
　　　為下所觀乃孔孟之事漢書賈誼傳達人大觀
　　　史記作通人大觀索隱師古並無其音則平聲
　　　去聲讀之皆可義與易不同而通達道理太史
　　　公以為同死生輕去就於此爽然自失後人所
　　　學未至賈傳不可訾也兼此一達字非晉人放
　　　曠之達徐君仲彬利用賔于今日而有取於賈
　　　傳之所觀其旨逺矣予不揆輙用以聖賢之意
　　　廣本旨為仲彬賦之
乾涵坤毓萬彚夥獨得為人頼鈞播八尺身為天地贅
一寸心將天地褁道眼自應非肉眼以心觀物無不可
靈臺光潔日月懸肯使一絲掛塵堁老夀龜鶴夭蠛蠓
博大鵬鯤小蜾蠃王侯雲霄縱翶翔奴𨽻泥塗淹坎軻
雷霆起蟄春生兒霜露歛華秋結果防風九畆覇十圍
痿痺支離蹣跚跛二五之精形相禪彼胡魁梧此么麽
天所賦予各有命女子豈羡弧矢左螻蟻君臣鴈弟兄
道理大處無細瑣洪纎各遂逍遙遊續鳬之頸爾其叵
徐侯讀書得玉匙聖人門户啟闗鎖用賔屢揚北上鞭
大隱薦鼔南遊柁築室金陵割鍾山臨川僻學百義墮
千古子在川上心想見解衣盤礴臝梧桐楊栁竹隂間
菱荷疊重花婀娜㺯丸一巻經世書内篇外篇夜燈火
静寂動感来無窮昭布森列俱帖妥通達居然今賈傳
豈容棲遲老江沱乘流止坎大厥觀進退久速不預揣
熏天富貴腊毒味涎詎肯流頥敢朶忩前草青鹿共眠
檻外沙白鷗同坐忘機得意茅三間焉用陶朱西施舸
况又義方延碩師乃父析薪子克荷此詩擿抉宇宙秘
察君襟抱吾亦頗世問俗物未必識我知魚樂子非我
　　淳熈甲午東陽郡齋蘭亭
大唐天子紿孤僧轉瞬人間幾廢興一幅永和故蠒紙
入昭陵又出昭陵(唐太宗以御史蕭翼取永禪師禊帖/已入昭陵温韜發之再出人間定武)
(梅花本予舊有之今不/易得此韓元吉摹本也)
　　淳熈癸卯錢伸東陽本
永和貞觀晉沿唐奉詔臨摹老遂良展轉流傳非一手
虎賁猶得似中郎(太宗使起居郎禇遂良檢校馮承素/韓道政趙模諸葛貞之流摸賜王公)
(見張彥逺法書/要録蘇才翁云)
　　淳熈戊申邱夀雋新昌石氏本
頗如畵手善傳神絶喜他鄉見似人俯仰之間已陳迹
如何千載尚如新(江隂邱府此本甲於東南永和九年/癸丑至今大徳戊戌九百四十六春)
(矣/)
　　張楧仲實見惠江隂邱本
絶喜他鄉見似人頗如畵手善傳神忽思今昔無窮事
十五廻經癸丑春(永和九年癸丑東晉穆帝𥅆在位之/九年元帝睿建武丁丑中興之三十)
(七年貞觀八年甲午遂良摹本去修禊時二百八十/一年修禊至今戊戌九百四十六年凡十五癸丑矣)
　　小本蘭亭二種
子雲可擬易論無頗似蘭亭細字模始信聖經非小藝
不羞依様畵葫蘆(文武之道或識其大者或識其小者/此禊帖巧矣太元法言亦周易魯論)
(之小者歟逸少字可擬也聖人之經不可擬也趙子昂/衍匹紙蘭亭囘曰此如冩真小如眼中見曈人大如鏡)
(中見/全身)
　　北本蘭亭
一千年想永和㑹十九之傳貞觀摹此本中原今第一
真成一字一驪珠(近得此本乃中原本也雖定/武本不可復得此亦近之)
　　朱字蘭亭
傾城國色着胭脂紅字蘭亭又出竒比換鵝書更姿媚
一杯卯酒醉西施(相傳以為賈葛嶺石本如書板覆印/用硃為之臨冩者頗放縱沓施以其)
(異也姑/存之)
　　題王春陽傚王晉卿山水圖
煙江疊嶂子能學都尉後身王姓同詩畵驚逢兩竒麗
賞音吾媿玉堂翁(東坡大全集第十七巻為王詵晉卿/都尉賦煙江疊嶂圖十四韻晉卿和)
(之東坡賞其竒麗盖畵與詩俱竒麗也古杭東衢王君/傚晉卿着色山水翠峰碧澗丹樓粉墻極一時之美而)
(自題之詩亦佳豈果晉卿後身歟惜/乎所遇之老夫不能如玉堂蘇公也)
　　題李仲賔竹二幅
可是筆端如與可亦須胸次有東坡自從舉世誇崔白
似覺無人識李頗(李頗五代時南昌人墨竹自此人始/畵譜僅取十二人有文同無東坡禁)
(元祐學也是時已有墨梅山谷花光詩亦不取陳簡齋/所和張規臣墨梅五詩見知徽廟擢登冊府而畵譜不)
(録墨梅/何也)
　　次韻受益再題荆浩山水圖當是洪谷子自冩所
　　居
太行荆浩之鄉里佳處立參仍坐倚崖樹澗石皆冩真
想見含毫吮沁水當年自號洪谷子畵成署名細如蟻
此豈自圖其所居屋上峯巒插天起柵門雞犬鎖寒林
僮馬盤山暮煙紫髙者佛寺平者川闗全范寛焉得比
我少學畵中棄之時到古齋漫隨喜好古人多識古希
不意永嘉聞正始
　　戊戌端午
退休敢望賜宫衣破箧重尋舊暑絺梅子黄時端午又
葵花紅處故園非畵符焉用元無病標錦休争但合歸
頼有故人餉新煑一杯草草勒魚肥
　　次韻文蔚約梅上人来訪(越人/能詩)
慙非好客鄭當時猥荷髙人不見遺頓悟可能叅佛理
淡交誰是喜僧詩過從未許泥行數屬和多因險韻遲
彼此緘縢各收拾他年開巻兩相知
　　戊戌生日二首
貪得真迷境持平實悟門未妨人負我各要子生孫動
輙聞誰死猗嗟幸獨存榮華何足記衰悴不須論
客舍逢生日隣家送夀星循彝須荅禮恃熟莫忘形把
筆遲賡和開樽共醉醒五兒一隨侍心竊愧椿庭
　　俞鑑山月歌
詩人詩向虚空攫平地望月不可摸或謂髙山去天近
好登東嶽陟西嶽嶽峰峻極未到天仰面難䑛兎臼藥
末由手挽月娥衣詩思肯從天上落不如斟月入杯中
詩酒腸吸杯月空一杯一首百杯百天送佳句来長風
仙人輕舉跨飛鶴游子歸思隨征鴻扶搖直上九萬里
未辦頂摩丹桂宫所以詩人世難得倚靠梯凳探月窟
山頭拏月月愈逺塵裏抉詩詩不出大江洶湧波跳金
謫仙捉月淪采石是為詩人善搜詩何知君非今李白
　　送家自昭(晉孫/)慈湖山長(號白庵/)
我身即此庵要識一箇自自心為庵主太陽了不二太
陽本常明天半隔以地朝紅正晝白暮夜黄黒異其明
未嘗減西沒復東出此心亦如此外物為之累去蔽實
在我豈可自壅閟日能自用力疾鞭扶桑轡心可自用
心明德永弗墜節飲自少醉寡欲自少寐自己有此寳
碎璧肯自棄慈湖言本心似亦無可議未發缺存養所
見恐未粹子徃拜其祠於焉設講肆長短審取舍予奪
謹廢置天日揭義理慎勿狥私意厚土理金烏吾說可
一篲大明曉常升難眯萬目視老禪罵祖法不妨略一
試
　　送天目呉君實館越(鼎外黟汪/綬  甥)
天目山人客鑑湖請言近世兩鴻儒洪平齋集親抄否
陸放翁詩背誦無緑芡紫蓴乘月採黄精白术入雲鋤
土毛未負將軍腹萬巻撑腸定不枯
試問推潮鬼定知幾呉幾越幾西施八千乂見隂陵𣪚
十九終存曲水之我軰不當争外物如君可用要人詩
勉哉徃學南山豹端復深藏霧雨姿
　　題布袋和尚豐干禪師寒山拾得畵巻(并跋/)
豐干禪師降猛虎布袋和尚愚小兒老夫見畵未親見
唯喜寒山拾得詩
　　　今有二異僧一虎隨之入城市一拽布袋引群
　　　小兒民間不鼎沸喧閧乎以人情觀之書本相
　　　傳如此既未親見不可信也惟寒山拾得有道
　　　之士實有其人有其事有其詩數十百篇如秦
　　　樓有美女雜佩何珊珊鸚鵡花間養琵琶月下
　　　彈長歌三月響短舞萬人看未必常如此芙蓉
　　　不耐寒詩律精妙尾句有開有闔朱文公深賞
　　　之愚亦賞之故作如是題
　　題沈伯雋所藏趙子昂墨闌(并序/)
　　　今之墨蘭山谷之所謂蘭也一榦一花古之蘭
　　　根枝葉花皆香一樹而千萬蕊離騷曰紉秋蘭
　　　以為佩秋蘭兮蘼蕪漢武曰蘭有秀兮菊有芳
　　　今八九月開與菊同時淵明詩曰幽蘭生前庭
　　　含薰待清風清風脫然至見别蕭艾中東坡詩
　　　曰幽蘭如美人不採羞自獻時聞風露香蓬艾
　　　深不見今之蘭十二月正月開若蕭若蓬若艾
　　　皆枯槁未芽陶蘇詩指屈子之蘭耳然山谷之
　　　蘭盛行近世墨竹墨梅之外加以此品古畵譜
　　　亦所未有隨時之義一可賦趙子多能善書二
　　　可賦沈子嗜學好事三可賦詩曰
今蘭春秀異秋蘭世事隨時豈一端别有古人不死處
陶詩晉字要人看
　　立秋
暑赦如聞降德音一凉歡喜萬人心雖然未便梧桐落
終是相將蟋蟀吟初夜銀河正牛女詰朝紅日尾觜參
朝廷欲覔𤣥真子蟹舍漁蓑煙雨深
　　曉起
夜凉無寐起吟詩正是秋風欲動時百尺樓髙蟾獨掛
五更鐘過馬交馳道懷了了元無事世故紛紛總不知
但欠山頭埋骨穴歸歟分付與諸兒
　　瑞雲院大樹林中二首
城中遙望萬重雲今日蟬聲始一聞略計此山松竹數
漢時應比百封君
萬萬松杉萬竹枝人間應是少人知數僧瀟灑相逢處
一鶴昂藏獨立時
　　三竺道中三首
武林風物異他鄉三竺山行草亦香村落尋常績麻處
隔簾時復見紅粧
少人行處路方佳半著僧鞋半草鞋直到全無馬糞處
山僮竹箒掃松釵
石溪清淺不容舟但有常常緑水流莫道江湖風浪濶
此中涓滴是源頭
　　斷橋西人家三首
無數菰蒲間藕花萬絲垂栁曳風斜竹籬茅舍渾如畵
最愛橋西第一家
主人儻不粗能吟辜負湖天水竹林我若移家来此住
詩人無數日相尋
望極蘇堤欲盡頭叢篁老栁水天秋船中遙看家家好
却恐君来住亦愁
　　聞過
秋来火傘尚髙張心定還能熱處凉自古及今誰不死
寜人負我亦何傷緡錢瑣碎争多少杯酒紛紜說短長
舊管釣臺時入夢人間未有兩嚴光
　　自覺二首
還將短鬢受秋風倐忽炎凉事不同青史合居人品上
白雲肯到市聲中蕙肴蘭藉何須飽芰製荷衣未覺窮
駟馬髙車足憂患五湖歸作釣魚翁
忍垢包羞混世塵胸中無物只天真平生我亦輕餘子
此日君當恕醉人鍾乳金釵空䘮志鱸魚蓴菜尚知津
中行獨復雖差晚猶與初爻不逺隣
　　問西湖
誰將西子比西湖舊日繁華漸欲無始信坡仙詩是䜟
捧心國色解亡呉
　　西湖荅
濃粧淡抹比蛾眉多謝蘇仙内翰詩若使朝廷無宰嚭
未妨宫掖有西施
　　送王宣慰中齋上温州(剛中兄積翁父伯大/先君同甲戌袁榜)
兩朝參預慶源長愧我蒹葭玉樹傍先世幸聯龍虎榜
難兄復接鷺鵷行江東連帥迎前纛淛左侯藩餞去艎
每愧淡交無以報願聞所至有甘棠
夢草堂邊下榻時隙駒四十五年馳東嘉太守真知己
西里先生共賦詩前軰風流元不逺故家文獻未全衰
留耕相種書元帥好與儒壇建鼔旗
　　次韻酬呉僧一山行魁
為僧應勝我可惜墮禪林鑄錯剪鬚髪書癡雕肺心聞
名梅止渴晤語旱逢霖一句詩傳世猿邊幾夜吟
　　八月五日病中
於心敢自欺但恐不精思未覺扶顛易方驚悔過遲病
堪長作客貧可薦招醫觀井如彭祖聞諸丱角時(先師/八叔)
(父元圭言有/彭祖觀井圖)
　　送仇仁近持山村圖求屋貲
浪多年二十是事弗如之老我初登第聞君早解詩風
霜懸齒頰錦繡簇肝脾才是通漫刺誰非獻屈巵貴人
遺世患寒士扼時危道泰官猶冷身窮氣未衰雖無間
屋妾已有肯堂兒村擬茅齋卜山將畵巻隨賀成良匪
易裒益復奚疑歳稔田收倍秋凉渚泛宜定應争倒屣
不惜共捐貲千斛歸舟駛梁文想預為
　　八月十二日過湖
荷已無花栁欲陳秋風颯颯水粼粼湖山慘淡西施老
細看終於勝醜人
　　望西太乙宫四聖觀半為僧寺
紅墻半舊粉墻新泥塑金塗各有神僧道不須閒計較
等為和靖守墳人
　　三天竺道中
三天竺路漸平登髙似雷峰塔幾層山到無人行處好
松隂萬樹立孤僧
　　登上竺興福寺新閣五首
獅子峰髙側見巔怒飛危欲墮簷前千松萬竹䦨干畔
瘦骨秋寒似雪天
面面峯巒傑閣新好山借我倚欄身商量壁記留名易
未是題詩第一人
跳過西湖萬萬重半天蓬鬢洗松風自慙不得留終日
又向船中入市中
乳竇峯前路不窮穿林踰嶺浙江通紫陽山雨釣臺月
消得潮頭幾信風
燕蟄蜂瘖菊始開秋凉入骨病堆豗吟僧欲約山中宿
後夜須携絮被来
　　三天竺還五首
城中决定少新詩便向湖光也未宜我有新詩無數處
三天竺路筍輿遲
松枝垂地䕃松身恨不移家此卜隣石上一根長數丈
似吾細看更無人
澗晴石出水穿沙萬樹松杉隱數家一鳥不鳴風不動
忽聞林下響繅車
山中事事勝人間莫怪山翁喜入山才説出山心不喜
又將身世墮塵寰
七十二翁頭雪白弱冠初遊鬢如漆除却一二老山僧
獨来獨徃無人識
　　送周漢東入都(鮪/)并呈徐學士子方閻學士子静
　　盧學士處道
同是黄山採藥人相逢十載客中身贅疣天地吾無用
萍梗江湖子亦貧曳組定趨金馬署揚鞭初闖玉京塵
徐閻盧老如相問向道猶餘漉酒巾
　　次韻受益九日
歸歟豈少舊林塘何用痛瘏陟彼岡白髪轉添吾軰老
黄花不減去年香每嫌佳節多風雨猶喜炎陬緩雪霜
典盡寒衣償酒債衰翁聊以醉為鄉
　　聞謗
脩身可用要人知暗室孤燈敢自欺赤口燒城市有虎
熨平寸地聽群兒
　　寓意
季路三都不盡隳城狐尚許脫阽危一日西家鼠運去
太邱忽有社亡時
　　寄題曹氏居竹
維古修竹鄉君子世此居厥壤既宜竹種竹環其廬根
不取馬箠笋不供盤蔬永保歳寒盟子孫樂只且老夫
何當曳長裾一窺旌節舊門閭華亭豈羡揚州鶴松江
自足馮驩魚田園伏臘頗有餘竹中明燈夜讀書
　　送西湖書院趙山長(良秘/)
東南大郡莫如杭其西有湖誇錢唐兩賢刺史一隱士
春秋祠祀専烝嘗芙蓉楊栁鷗鷺傍四時不絶炷瓣香
後来好事者不作屋摧階圯莓苔荒錢唐城中十萬户
自古無人興書堂一朝書堂突兀起鴟吻大殿環脩廊
其上髙閣觚稜驤其下豐碑鐫琳琅香山東坡和靖叟
三像野服無金章寓意貴德不貴爵髙風大節遙相望
諸生大帶冠昂昂遴選師儒恢典常文星燁焴教雨滂
誰其為此參預老百世不朽徐子方趙君牽聯同不朽
首助膏腴五百畆
　　題王起宗小横披水墨作工宻勢
秋光一片冷於冰山寺雲深隱幾僧畵出江村太平意
漁樵無事歳豐登
　　題王起宗大横披水墨作逺淡勢
卧龍峰下草廬幽門外橋横水自流瀟灑王郎只數筆
淡雲疎樹一天秋
　　臘月菊(并序/)
　　　江南十二月見菊花常事也淵明乙巳十一月
　　　賦歸去来云松菊猶存可想也其間有一種開
　　　遲者十一月十二月始開然極寒多不能開而
　　　槁枯仍須向陽為上今廉司韋僉事出此題下
　　　杭學衆皆賦之亦擬作
九日侵尋蜡日徂金鈿尚可泛屠蘇鑿冰池畔枝尤勁
栽竹林邊蕊不枯同味遲生新枸杞齊名久謝舊茱萸
土龍棄我登髙侣端肯趨時媚我無
　　送宋昶明仲湖州學録(小山㑹之之孫/恱齋和中之子)
為學有本末根固枝必稠又如水有源源清無濁流顔
子先四勿韶冕患不優曽子貴者三豈於籩豆求九經
始慎獨八目正乃脩我嗟半山學不識濓溪周逺取湖
學意麄迹窮雕鎪邊防與水利講諸螢案頭是致青苗
法規摹國師劉汲汲淬事功方寸俱繆悠堯舜不牧羊
羿射奡盪舟農圃有弗如問陳有弗酬國定一正君此
道軻傳邱茂叔二程張貛郎疾如仇永樂西事敗談兵
兹可羞陵夷至宣靖地下噬臍不此心主精一焉用功
利謀所以汗背勃見嗤户牖侯君今録泮事徃遨白蘋
洲臆對議湖學豈無苕溪鷗
　　寄撫州吕使君(元愷/)索李鴈湖注王半山詩
一别龍門十五期湓城日夜夢魂馳歸装初解臨川印
注本應多介甫詩定復一鴟能見惠遙知五馬未相遺
鯉魚直下西江水兼有書来慰我思
　　次韻髙子明(昇/)投贈二首
中原從昔信多艱尚有文才與古班詩律規隨元好問
樂章雋永蔡蕭閒要知精㑹神全處須到聲銷色泯間
此話無人膠鳳觜一蓑煙雨紫陽山
四時天地共成春千古羲黄寸壤隣空復飛車行萬里
本無弱水隔三神大人尺蠖同伸屈俗物群狙易喜嗔
子欲從吾參此妙倒翻銀漢洗塵巾
　　寄贈集虚孟髙士
天地春藏凍核中時来蜂蝶閧東風萬端變化根無極
一寸靈明褁太空妙處千江分朗月飄然六合㸃飛鴻
守𤣥知黙交龍虎肯泥丹爐子午紅
　　寄贈介石沈髙士(并序/)
　　　字書介訓間予㓜年讀易有一家説謂介乎兩
　　　石之間恐左觸右捺即去之不可緩也今諸家
　　　或謂豫之六二其介也過於石似乎石乃堅勁
　　　之義恐未必然細味之介于石與困于石文法
　　　同不待築磕而逺引是為知幾敬為洞霄沈髙
　　　士賦之
犖确﨑嶇峭壁間險過巫峽更潼闗石頭莫待微相磕
便合收心早早還
兩邊巇險我居中豈可挨西又捺東冷笑主人忘曲突
泥梁燕燕說春風
　　題東坡先生惠州定惠院海棠詩後趙子昂畵像
　　(併書/)
五季乾坤混為一艱難得之容易失一拳槌碎四百州
新法宰相王安石二蘇中尤惡大蘇周二程張俱不識
紹聖姦臣講紹述元祐諸賢紛竄斥東坡飽喫惠州飯
心知惇卞乃國賊恍惚他鄉見似人海棠一株困荆棘
海内文章蜀黨魁蜀第一花世無匹邂逅相逢心相憐
瘴雨蠻烟汚玉質憶昔蒟醬笻竹枝適與張騫遇西域
彼徒生事勞逺人此感與國同休戚屈原放廢郢都䘮
箕子囚奴殷録訖惠州未巳更儋州必欲殺之至此極
立黨籍碑封舒王竟使大梁無社稷此詩此畵繫興亡
可忍細看淚横臆(東坡先生惠州海棠詩十四韻趙君/子昂所書仍畵東坡像於後以歸竹)
(軒盛君紫陽方囘獲/觀題詩十四韻識之)
　　十月二十二夜三更讀清波雜志至五更
逺書荅一封近詩冩數首小雨客不来我亦厭奔走茗
罷午忩倦草草具杯酒獨酌政自佳啖茹聊誑口人生
一日事忽巳卯至酉就枕不解衣須臾鼻雷吼起問夜
何其禁鐘云已扣頗欲復謀飲床下但空缶再卧卧不
成燈膏幸猶有坐至五更轉讀過一寸厚是書必有益
但當審去取著此者為誰未欲斥氏某金陵三不足奎
聚天地剖尊之配孔庭邪說隂授受後世公論定馨穢
兩不朽未知八寒獄惇卞果入否
　　夜夣吕洞賔仙翁忽憶戊午西遊岳陽樓老木居
　　士祠觀洞賔像與今南谷髙士巾褁政如此竒曉
　　起再賦
夜來忽夣洞賔仙四十年前戊午年老樹精祠觀畵像
岳陽樓醉誦詩篇喜逢巾褁真相似獲接杯行豈偶然
喚起沅湘舊遊興洞庭飛過水如天
　　題苖經歴耕野
士以仕為業野處無所耕近世所大患苟進頹厥聲蘇
子佩六印相國不為榮坐乏二頃田此事誤平生廓然
天壌間一犁早經營春夏刈麻麥秋冬穫稻粳蓋頭有
把茅餬口有杯羮豈肯捨此去垂涎公與卿不遇湯先
主伊葛亦何成聘顧不至三寜為畎畆氓駟馬髙車間
一跌足可驚豈如牛背上穩卧無欹傾調鼎與荷鋤心
手自權衡我有一飽資去就萬事輕
　　十一月二十九日壬子喜雪
撚冰驚起凍髯翁一色樓䑓曉未融酤肆定應昂酒價
篙工是處打船篷讀書牎上紙偏白躍馬街頭塵不紅
憂國願豐心絶喜可能兒女絮因風
　　雪後
誰呵凍筆解吾愁畫到寒天欲盡頭漁子一蓑垂野釣
詩翁百尺倚江樓光添㡬夜梅䆫月暖望明年麥隴秋
却憶半山服坡老义魚竒韻費雕鎪
　　題醉仙圖(醉者十九人僮七人/)
晉七賢歟唐八仙歟胷吞萬古氣髙九天糞土軒冕膏
肓林泉造性命之閫奥眇文章之蹄筌見李耳於樹下
參伏羲於畫前爰養素於黄庭亦存神於丹田既萬累
之盡掃惟一真之獨全生涯無他糟邱酒船畫史遊戯
醉態蹁蹮或相舁扶或相攀牽或袒而舞或跣而眠堂
堂八尺如頹玉山烱烱一寸如珠在淵老夫一笑知其
然非愚非癡非狂顛
　　宗陽宫訪葉西莊亨宗飲尋杜南谷道堅不值留
　　詩并呈戴帥初
我不識南谷亦不識西莊偶然詣仙境一舉數十觴南
谷出何之童子煎茗忙栢林中有梅不見惟聞香
　　丹青歌贈王春陽用其神丹歌韻
世上若無鍾子期破琴勿為俗子嗤人間亦有王昭君
奈何衆女嫉蛾眉我粗能詩子能畫筆力豈不山可移
希聲絶色識者少妾婦嗃嗃仍嘻嘻宣和畫史我嘗讀
山水王詵併郭熈儋州秃翁早題品元祐文章衆首推
坡詩一句不收拾熈豐孽黨遺羣兒大坡小坡俱冩竹
黜不登載無一枝河東顓征領節度賊貫時實籌兵帷
謂此昬椓亦善畫繆取人主玉色怡畫之是非且不辨
國勢竟隨閹宦痿花光墨梅方盛行乃坐山谷屏斥為
簡齋五詩動萬乗此等佳作亦棄之五日十日一水石
王宰見賞杜拾遺如許名手無其名可謂世衰人才衰
筒不肯破菜不潑朝士閎籍塗粉脂青城北轅五馬渡
正邪稍稍分荼飴萬事盡如畫譜意焉得炎正不中微
雪蘇黄寃尚伊洛始覺七政齊衡璣錦囊玉軸鎻御府
徑與宗祏同灰飛米元章史論稍公遺物太倉存一稊
子能畫亦能詩衆人不識不必疑相逢但當醉如泥
　　次韻受益題荆浩大行山洪谷圖五言
畫聞與畫見巧拙不同科譬如未入蜀想像圗岷峨可
以欺他人不可欺東坡又如冩神女瞥然巫山阿宋玉
一㸃筆眸子横清波上黨太行山懷孟踰黄河水落天
井關長劔垂新磨昌黎尋李愿借車方口過劈斫開崖
壁巨扁侔斧戈荆浩家其間煙霞恣麾呵親見勝剽聞
胷次所得多天亦寳此畫易世終無他退之太行詩㓜
誦今鬢皤洪谷太行畫怳兮聊浩歌
　　題劉養晦練江并序(文炳/)
　　　謝朓詩澄江静如練本謂宣城今江隂曰澄江
　　　因而稱曰練江黄台詩千尋練帯新安水予所
　　　居新安江水至清亦曰練江劉君文炳養晦江
　　　隂人也而寓毗陵名其室曰練江詩曰維桑與
　　　梓必恭敬止不敢忘父母之邦也予新安人而
　　　寓武林見養晦練江之名喜而賦詩傳曰適他
　　　鄉者見似人而恱偶有契於予心亦不敢忘桑
　　　梓也
朝為練江吟暮為練江吟練江果何在曰在江之隂練
江不在眼練江常在心譬之古君子土思操南音褰裳
渉其淺拏舟濟其深練江可以釣得魚沽酒斟季子佩
六印陶朱賈千金此事决失望鷗盟難重尋(缺/)落糞本
木春返來賔禽矯首天都峯吾亦辭武林
　　次韻許瑞石送邵容齋見寄(應元宗偉/)
欵叚餘生謝伏波詠歸心事竟云何藕花又趂榴花發
詩債仍兼酒債多擊壤先生黄色論賣薪老子翠微歌
吾儕胷次元相似誰道金章勝釣蓑
　　　(東赤南白西黄北黒此正色也曉午暮夜見之/矣吾終日言而未嘗離於是盖天地萬物之理)
　　　(盡在是矣邵康節觀物外篇語回嘗嘆服至妙/至妙東日曉而紅赤日午正南而白晝萬物仰)
　　　(覩天下同一光明至於西則黄昏矣夜則為亥/子丑天地黒矣日在地下所以世界全黒人生)
　　　(百歳亦有此赤白黄黒之限過午則日昃也元/㑹運世一年百年千年萬年只於此處玩之見)
　　　(天地萬物之理第五句/引此事邵君家故事也)
　　嘆士行
學問何難博文詞亦易工自非知道理更是長姦雄餙
首冠章甫操心竊大弓金椎發塜軰張竦與陳崇
　
　
　
　
　
　
　
　
　
　桐江續集巻二十四
欽定四庫全書
　桐江續集巻二十五　　　　元　方回　撰
　　老矣
倚樓開户展青銅老矣猶能酒面紅浪許滿頭生夀髮
㡬堪落葉見秋風每思舊事全如夢自喜新詩漸不工
棺槨衣衾俱未辦他年何處葬虚翁(老人髪落復/生是為夀髪)
　　送溪堂方先生五世孫觀歸馬金
　　　鑑堂先生省元太博恬弟别省第二縣丞移忠
　　　茅田方氏十世也溪堂先生淮西運使寺丞十
　　　一世也先君上舍經幹元章十二世也回十三
　　　世也秋崖先生知郡吏部岳姪貢孫末攷觀溪
　　　堂五世孫也皆西漢方公紘東漢賢良洛陽令
　　　仙翁儲之後
河南遷漢歙東鄉遷歙西郷自有唐溪老堂堂首科級
茅田亹亹冠文場考亭郢鄂桑梓友孝廟乾淳鴛鷺行
五世賢孫吾獲識根源同是洛陽方
　　次韻贈吴羽士月湖大椿(前閤門宣賛舍人嘗/為羅殿國安撫使)
萬事平生大道杯恍然曾過望鄉臺榮華外物毛端細
飄忽陽神頂上回羅殿堪思蠻嶠瘴鬰儀永謝劫池灰
何(缺/)乞我刀圭劑同見蟠桃㡬度開
　　醉贈宗陽寓居九江道士胡虚白祈雨感應
欲血蛟螭出太阿巳翻銀漢下天河築場預覺人人飽
賽社應聞處處歌彈指三聲轟霹靂張頥一噴響滂沱
何曽别有神仙術止是精神感格多
　　改白雲庵疏語為李道大
昔有隠君子中年洛陽居撃壤歌太平洛人為結廬名
曰安樂窩花間行小車昔有賢宰相退休寓洛都心乎
愛此老卜鄰同里閭買園廣其宅至今傳畫圗賢宰富
彦國隠君邵堯夫走也非隠君賢宰今不無草草白雲
庵隙地日自鋤欲築三兩亭冠盖延朋徒勸君可綠蟻
揣已無青蚨解劒肯指廩芳名宜大書
　　重陽後三日猶熱多病者死者
重陽已過兩三日真好菊花全未開合已樓前横鴈字
却於地上洶蚊雷爬搔最苦瘡瘍痒擗踊時聞哭泣哀
南客不堪况北客生民何罪降天災
　　題錢選木芙蓉
東籬相伴殿西風我識花神品藻公秋老别無第三品
傲霜黄處拒霜紅
　　題達磨渡江畫
祖燈傳到老盧奴解道元来一物無葱嶺笑伊攜隻履
渡江更要一枝蘆
　　九月二十二日曉倚樓
北斗掛樓北曉柄正指東乃知今夕昏移以招西風南
州霜未降九月巳過中候蟲既無聲天猶遲過鴻一嵗
事垂了吾生將無同春草百種死夏木千林空依依墻
壁間獨剰殘菊叢日出萬馬動誰其知此翁
　　九月二十六日雪予未之見北人云大都是時亦
　　無此寒
立冬猶十日(十月初六日/癸丑立冬)衣亦未裝綿半夜風翻屋(兩/夜)
(大風/而雨)侵晨雪滿船(寸許惟船/篷最厚)非時良可恠吾老最堪憐
通袖藏酸指慿欄聳凍肩枯腸忽蕭索殘菊尚鮮妍
貧苦無衾者應多疾病纒
　　十月七日早起
巳亥十月六是為立冬日是日晴頗暄虛叟偶飲客醉
卧二更醒起視天宇黒三更至四更大風一何急吼哮
甚江潮十屋九仆壁五更再倚樓雲掃衆星出我樓正
向東北斗掛東北其杓漸指南正東起太白日躔氐近
房紅氣卜晴色萬馬漸次動鐘鳴戍鼓鼜今年未有霜
貧民或絺綌忽念十日前霰雪巳坌集痢瘧死者夥咎
徴復不一所喜浙田登百姓不憂食
　　次韻吴僧魁一山十絶
百結袈裟破唐帽子為何物我為誰孰知各有直鈎釣
解出珊瑚海底枝
天河瀉水洗心君瞎眼能觀聵亦聞不是唐皇迎佛骨
大顛焉得見韓文
潘江陸海一笑唾暫借禪衣隠此身坡谷兩翁合為一
座間始可着斯人
七十三廻生一陽子年未半升我堂筠溪牧潛即汝是
一繋驢橛須耐霜
筠溪四十三嵗殀師弟與兄傳夜衣國手碁髙更有着
百年政恐疾於飛
已學故學天隠説多因誤剃鏡中頭戲拈當日顔良案
兩足何堪踏兩舟(未出家前讀孔孟書為/故學出家後曰已學)
長安應制住紅樓浪惹𤣥都紫陌愁天目有山無捷徑
落花莫放出溪流
隋朝檜下訪仙真五十年前夜榻身至道宫前天目頂
羨公去作卧雲人(予辛亥年二十五以吕竹坡先生午/薦訪洪中書後峴先生勲問學宿天)
(目山下道宫今/忽近五十年云)
東南衲子宻如雲何限叅寥與惠勤泉下歐蘇今不作
伽佗秪夜亂紛紛
髙安僧寳姚圓至鹽水誰其成醬氷莫為猢猻打筋斗
廻頭不記讀書燈(前住建昌軍能仁禪寺僧圓至字天/隠古筠州人癸丑廷魁姚公勉之猶)
(子寳祐丙辰生咸淳甲戌年十九出家至元元貞間住/前寺二年棄去卧廬山大徳二年丁酉圓寂年四十三)
(有天隠禪師文集若干巻又曰筠溪牧潛集文近世僧/之所無而殀可痛也其友吴僧行魁一山上人朱姓咸)
(淳戊辰生年三十二求予序其文且賦十絶辭/去將隠於天目山之西峯依韻和以送之云)
　　鄱陽湯仲材以其家息庵存齋東澗三大老鄂
　　州黄龍寺僧惠璋入石詩裝為一軸求士大夫賛
　　頌紫陽山下方回之先人字元章嘉定甲戍與晦
　　静先生同年為下偈言而不及此意可乎仲材能
　　作秪夜回作伽佗可也
黄鶴磯頭百戰塵黄龍詩刻尚如新終然峴首碑安在
羊祜元非死朽人
息存東澗三湯老文我平生盡見之身到黄龍山㡬度
却慙欠讀惠璋碑
晦静先生甲戍榜元章先子幸同年升沈一付六如夢
休賦青雲紫陌篇
水繞芝山過紫陽倒流不解上南昌兩家俱有傳燈子
始信真源氣脉長
　　送崑山州教劉表姪
紫陽山下世婚姻㡬度家因火後貧早是前修曾種徳
政須後嗣更禔身秋霜白筆辭臺掾夜雨青燈管士人
碩果元来真不食未妨徐動蟄雷春
　　九月雪十月雷記異
九月二十五夜雪南天稻粱未全結十月二十五夜雷
東風桃李俱誤開七十三翁駭何謂雷舊慣聞雪則
未水旱國家有倉儲人能寡慾疫癘無
　　題鄭提學孔明敬齋(昭祖/)
恭惟方寸心表裏無將迎妍醜物不逃宇宙大明鏡時
開復時闔静定動亦定孰為磨且奩塵垢敢吾競徐步
衝牙和儼立章甫正威嚴修徳容戒懼毓景行典謨冠
百王首言欽恭敬慎寅與祗讓惴惴逺機穽怠慢惟不
敢兹其所以聖三畏四勿傳孔顔曽思孟洛學至正叔
主一肅正命乾淳朱逮張銘箴互規詠奥室鬼神臨寐
枕雷霆迸凛若對廟祭嚴於聽軍令古君子必爾持
身以莅政保家雲仍長理國彊以靚繄予幼不學乃有
東家鄭一謹禦萬邪道涯自孤泳何當躋公堂幽話聽
犀柄師授分所聞庶盡人己性
　　巳亥十一月二十一日長至前一旬書
北極地上三十六度出南極地下三十六度入四海之
内居中國不見南極見北極東生西沒一輪日西沒昏
黒東生白春分秋分晝夜中天上地下度數同地上天
少日晷短子月日南而北返地上天多日晷長午月日
北而南行四時成嵗嵗如此日南日北而已矣一百八
十度有竒不過一往一来耳或謂四㳺升降殆不然所
以景祐新書刪其篇
　　信州道士蕭了空坐逝或見其在湘潭總府貳蕭
　　公用之為作賛亦自號悟空
了了了了空空空空心肝不在臭皮袋中想見出神似
蟬蛻可能吸露更餐風可能吸露更餐風一悟懸知
了萬空何似老夫酒肉漢死時合眼閉棺中
　　送胡仲虎歸婺源并呈江山長靁
大儒疇昔起乾淳天地星源一脈真肯使我為修學記
始知君是讀書人流泉要驗胸中活死草無拘紙上陳
太極初生第一㸃尋根細認古今春
　　題東平張智卿梅軒嘗以墨梅一幅自隨(汝智年/五十五)
　　　(兩入/交趾)
大庾嶺頭江南北生平走遍梅花國天下梅花詩最難
和靖居士占第一七十四翁詩萬篇一句梅花吟不得
譬如江夏黄鶴樓既有崔顥無李白何人幻出一横枝
毛頴陳𤣥塗側釐不丹不青逞妙手月窓瘦影吾能移
真梅難賦賦寫梅虚叟大呌尤難之前身相馬九方句
焉能壓倒簡齋詩張侯随軒梅一幅什襲珍藏過寳玉
南征不取萬户侯北歸未即九州督借梅為題求詩人
中原名士詩滿軸和靖簡齋亦不無顧慙才盡難貂續
張侯今在西湖隈竹籬茅屋扃蒼苔我亦自有梅世界
紫陽山中歸去来梅花開時㸔梅開花未開時㸔畫
梅不用雕肝刻肺被梅惱但當一杯一杯復一杯
　　戴帥初賦道人蕭了空坐逝出神事借韻
漆園老子蝶魂飛緱氏仙人鶴馭歸往事何慿煙漠漠
餘生㡬度雪霏霏早容身厠三千列偶許年過七十
稀籍湜叛韓吾豈敢平生不慣食言肥
　　臘八日未雪不寒
寒暖違時節於民有弗堪豈應今臘八恰似舊春三夜
(缺/)蒸膚汗朝壺溢唾痰渾疑北風雪不肯到江南
　　十二月大暖雨二十四晝夜二十五日始雪
夜来聞祭竈猶賣膠牙餳雪欲為南瑞風纔作北聲
今年全不冷此月未嘗晴造化難窺測神竒易變更
淫霖過夏澇槁樹迸春英熱熱如三伏飛飛忽六霙花
瓶梅盡落虀甕菜尤平欲掘餛飩薺嫌泥嬾出城
　　嵗除次韻全君玉有懐二首
心事天涯客海涯自籌何止一毫差枕詩夜夜欹簷溜
濁酒朝朝漉井花元日慣曽經百窘幼男勉為講三加
揚揚喝道樓前過肥馬輊裘㡬子華
全老忽貽寒夜句嵗䦨吾黨乆離羣一場噩夢三千字
百載頽齡七八分孰與輓前軒此士端能殿後棟斯文
鄉儺禮失求諸野小鬼應猶畏竈君
　　庚子元日
臘天何故燠於春恐為衣單念小民略見雪纔餘一寸
(十二月二/十六日)叵堪雨却過三旬野中薺麥不勝旺市上杏
桃無數新白盡此頭浪多事可憐七十四年人
　　以桐江舊詩十五巻呈范君澤
人品懸知大不同一絲羞見釣臺風七年假守如虚叟
萬首新詩似放翁貸死偶餘唫鬢白每生猶想戰塵紅
范侯胸次秋天碧好借寛閒翼斷鴻
　　正月四日大雨不已愈暖不寒
吴山勝概甲杭州正旦晴明到上頭紅袖南人簮翡翠
金鞍北客驟驊騮豐年似覺春尤好新嵗何為雨不休
自笑詩翁百念冷尚儕癡子説閒愁
　　次韻全君玉元日二首
五更皆早起惟我是閒人展鏡鬚仍雪添杯臉暫春有
終還復始無舊不成新萬古燒痕意陳根豈盡陳
春攽諸郡國漢守喜惟良旦宿重中尾時花競向陽古
今新舊厯老少後先觴萬事皆如此無如且醉狂
　　次韻君澤正月五日早見示
人人有此珠萬古天地寳法當潜厥光蚌殻護其表能
使華嶽移可叱峡流倒未若牀缺足梓匠不自造脫華
培深根屏翳返内照與辨以興戎寧訥而出好恭惟羲
皇心豈有夜與曉我眼徹地㡳常見日皎皎爰自彖及
繋纂述屢脱藁仙㳺慕昇飛佛障怯煩惱九轉與八解
終不擺纒繞彼豈知吾學往来玩大小艮止體隂負離
明决陽抱平生無所媚不竈亦不奥突過子雲𤣥眇視
老氏妙慎察進退間以為先師報宜耦長沮耕遑待方
朔詔黑頭氣公旺黄馘項吾槁一當蟄幽閴一當翔穹
昊何以明其然(原缺/三字)衰老
　　次韻君澤夜坐示子姪三首
燈影稀疎兩岸樓市聲已寂睡聲齁㡬家夢斷三更過
此老心窮八極㳺服氣仙人吾不學坐禪釋子彼何求
夜思晝讀諸郎識俛仰青春鬢忽秋
一様乾坤㡬様人甑生塵異襪生塵寒牕黄巻青燈雨
煖閣金釵玉斚春誰同公子夢方魘我與先生詩又新
(原缺/二字)兒曹供筆墨為言不是寫真真
兩脚如麻坐到明雨樓聽盡五更聲無人共唱尋尋覔
有子聊教仄仄平凌室不能藏臘凍稼場或至誤秋成
誰知憂世書生意惟願天階正玉衡
　　人日立春記苦雨無氷
三十七日晝夜雨中間一雪終無氷今日立春遇人日
問天肯晴天不譍東南我記前庚子徽城紙包餽杭米
乞人搶奪人食人旱極西湖乾見底今我七十四嵗翁
苟全性命遨春風略雪不氷又庚子幸而去年秋猶豐
西湖莫作癡猫守紫陽山下可歸否天終不殺好心人
有錢買花仍買酒
　　正月十九日四更起讀朱文公年譜至天大明賦
　　十二首
夜寐若無三斗酒夙興不待五更鐘浩歌閒把鐵如意
(缺/)慕先生憶卧龍
顛楊仆墨詆蘇張推挽時君可帝王軻死不傳今再見
一時無數起臧倉
獨能有眼識延平濂洛淵源集大成早負性資專問學
後生豈可少先生
鄉國追封初豈意師垣極品亦何心考功郎議一字(原/缺)
(二/字)相斯文上帝臨
王道浪談行霸説儒言隂用佐禪機貪狼弧矢觀星象
天遣吾公闢此非
本無極老謂主静不逺復翁言内腴紙上仙方誰觧服
尾公羽化上天衢
草制無知傅伯夀問詩不荅陳傅良王淮林栗胡紘輩
仲尼日月曽何傷
孟子告子辨内外漢王項王争雌雄誰歟著定㑹陔錄
梭象終輸與遯翁
四世東南保太平有君無相廟堂輕具知人眼識朱子
獨趙汝愚陳俊卿(紹興至慶元宰/相皆不知文公)
澹庵老薦此詩人屈道何妨可致身負鼎干湯公豈肯
本来餘事壓黄陳(文公詩絶妙/在黄陳上)
考官蔡兹取三策三奏賞音汪應辰天下未嘗無識者
近来識者亦無人
開禧嘉定擅權臣地下眉頭想更顰侂逺傳衣至亡國
止縁不用讀書人
　　乆不作詩非避俗議偶老嬾耳次范君澤韻
俗坌蝟毛奮老倦龜殻縮閉門自著書此外百無欲試
將雙鬢比我白君尚綠固宜斗百篇醉不問今昨異端
朱翟徒孟子闢之廓傲睨則有之未必果落魄焉得百
尺樓與公共盤礴坐令許汜輩螟蟭仰黄鶴
　　讀魏鶴山先生渠陽集五首
登門四十九年多細讀公書百遍過今嵗摘抄靖州作
遯翁堪配不傳軻(回壬子年二十六静齋先生知徽/州十二月先生以回詩請入書院)
濂翁傳到紫陽朱復見嘉端此大儒一論道原一原道
他求倫擬漢唐無
漢唐臺閣畫功臣何似宣尼從祀人欲繪兩賢繼張吕
臨卭魏老建安真
投荒彌逺兇徒熾出督清之狡計行得柄欺君例如此
國亡徒剰正人名
瀛登湘渡偶皆同一了乾坤此兩翁(元豐二年已未陳/忠肅公進士第三)
(慶元二年已未鶴山亦進士第三崇寧五年丙戌四月/七日陳忠肅自謫廣西還渡湘鶴山謫靖州亦以寳慶)
(二年丙戍四月七日渡湘先是魏/之家人夢忠肅来降生故名了也)前後身吾雖未信俱
遭權孽肆姦兇
　　范文正公楷書昌黎伯夷頌平江李使君信之乆
　　藏真本以歸文正逺孫族長士貴祠以少牢復其
　　家
班固人表吾嘗疑第一武王二伯夷我謂伯夷可第一
武未盡善宜二之退之第一唐文人希文第一宋輔臣
韓為夷頌范為寫三絶誰為什襲珍星奎運踰三百年
皇祐慶厯諸鉅賢逮至渡江乾淳後珠題玉跋盈長篇
范氏衮衮饒公侯幽州栝州至蘇州行軍元昊驚破膽
義莊睦族春復秋子子孫孫居吴中(范丞相純仁/以下皆是)指李
後人今黄龔(謂平江使君李/公信之逸甫)錦囊偶貯此三絶燕香夜
寒吐長虹衮衣繡衣觀且誇(衮衣謂馬右丞繡/衣謂完顔㢘訪)故國喬
木興咨嗟大尹不吝歸趙璧祠以少牢復其家提學翰
林索我詩(謂范公/君澤)肯捐此寳真復竒授者良難受者易
即此可刋遺愛碑
　　送張伯起入都二首
　　　鄧禹雲臺功臣年二十四為三公然自量其才
　　　可平世文學掾耳杭張君伯起任桐川學正滿
　　　始入都問文學選使之年七十矣遇不遇之分
　　　如此予謂絳縣老人過君三嵗始有趙盾之遇
　　　士不可以老自棄也
元侯可文學未壯冠貂蟬之子觀光日前修致政年芹
宫堪注擬𤓰戍尚遲延定有羣公薦班行綴集賢
西湖風景異因仕住桐川太守令求宅諸生為買田冷
官清可喜逺道老堪憐何似嚴灘守投簮二十年
　　二月朔大雪已五日三首
侵尋半月是花朝大雪漫天五日飄臘月如春衆芳吐
繁華時節却蕭條
燕山雪花大如席豈料江南亦見之臘前六出知焉往
却在春風二月時
牛馬毛寒縮如蝟古今此句絶竒竒今春大雪亦將爾
鶯死無聲社燕遲(燕山雪花大如席牛馬毛寒縮如/蝟此李杜所以為李杜也二句竒)
(怪相敵故/拈出用之)
　　題趙子昂摹唐人二戯馬駒
我嘗逺過燕山北樹木巳無草一色騏驥驊騮動萬匹
互囓交蹄戯跳躑誰歟畫此雙名駒似鬭非鬭相嬉娱
唐人遺迹趙子摹善書善畫今代無善書突過元章米
善畫追還伯時李先畫後書此一紙咫尺之間兼二美
元章伯時兩人合一人媿我一詩難寫兩人真
　　送白廷玉常州教二首
世間可讀不多書豈但撑腸似蠧魚小技僅能攻淺近
大言徒用騁髙虚道心切戒偏忘助義事毋先計毁譽
我學暮年方見此毗陵博士比何如
詩酒論交㡬嵗寒更無我輩甕虀酸劇談公每掀髯笑
偉幹人皆仰面㸔縱使未前乙夜席何妨暫作甲科官
祖風雅肖香山白白玉堂登未是難
　　送男存心如燕二月二十五日夜走筆古體
我年三十四鄂漢脱戰場四月扁舟東生汝於建康九
載鶴山門静翁還鵷行實為舊主人别意殊徊徨爾時
京湖閫開府羅才良吕氏賢父子欲我髙騰驤補以
(原缺/三字)江岸司征航(嵗庚申辟武節郎/鄂州排岸不就)既而今左轄千騎
如池陽(缺左丞道山先生知池州前/知萬州漢陽軍年三十一)攜我一家往郡齋
代表章汝姊始四嵗同爾歸南堂(姊禾娘後嫁程氏/年四十卒已五年)明
年辛酉秋浙漕鶚薦翔道山此大恩給我鬻爵郎(是舉/軍功)
(官不放試登仕郎萬/五千人緡十人取一)别省第一人見知梧與杭(碧梧先/生馬丞)
(相廷鸞時以缺司主文取義杭山先/生章原缺鑑時以常丞為考官取䇿)不學執國柄似道
貪如狼其客福建子瑩中狼如羊厥子偶不第乃獨憾
老方讒之於似道隂幽弩機張(賈似道不學貴妃弟至/相位其客廖瑩中不識)
(時文體以君親師三脚為書義故黜瑩中肆其誣衊似/道謂方山武官門下人不文欲行駁放然尚云不是馬)
(仲翔取此人/决是不放過)廷試復第一考官文趙常(文公天祥趙公/日起常公挺擬)
(為第一似道/降為乙科首)易置乙科首爾豈識臭香蕭艾壓蘭蕙我
心亦不忙(易方山京為第一謂越州出帝/王后妃未出狀元以為上意)仕宦天有命
豈由人低昂不意毒愈盛廖真嬖人倉五百彼何知四
遭白簡霜故嘗忤林秴何至嗾郭閶(林秴知徽州回江/東倉幹配其都吏)
(猶曰忤之御史郭閶廣東人廖瑩中/引之言路下短巻嗾論回人皆知之)魯港出師敗蟣臣
呌九蒼數其十可斬乃先竄炎荒誅之木綿庵身死國
亦亡為相亡人國自合以命償匪我快私憤人欲抽爾
腸臺諫我不就出守隣故鄉(兩除御史諌官欲撃王爚/議不從出回知建徳府)
大物既歸周祼士来殷商夷齊與箕微均為識三綱(歸/附)
(已無廟社之後者/持塊土欲安往乎)我所領小壘可容乆徜徉亦欲捨之
去羣盜紛冦攘勉强不得已芟惡完善良完國非我責
完郡亦何傷幸保千里民不為劒㦸戕姦鬼伏肘腋兩
賊程與黄(親家程淳祖/門生黄斯覺)門生訐座主壻不顧糟糠妄告
無反坐官吏飽賄贓一朝擲笏綬僅有書㡬囊辛巳至
庚子闔門饑欲僵二十年不仕愚意誰揣量苟生内自
愧一思汗如漿焉得掛海席萬里窮扶桑茅屋䕃松菊
槿籬畦芋薑讀書粗知道晦遯攀餘芳詩文亦不俗千
篇垂琳琅今汝往筮仕巳踰四十强蕭然乏行李艱甚
謀聚糧此皆我之過棄官畏禍殃以致兒女輩無不羸
以尫行行燕山下悠悠易水傍北風無時無南人少裘
裳汝父近八袠汝母七旬將苟可得一職歸甘泌之洋
生理我無䇿徒此歌慨慷壯士一大笑出門青天長
　　送方復大宣城學錄
莆田鄣郡本同宗更著深衣臭味同秃筆有天猶易補
孤燈無地可能容不趨宰相翹材館寧糾諸侯泮水宫
十載鳳池科尚在已應一舉首登龍
方氏来南漢閏時烝嘗所在富孫枝歙溪真應仙翁墓
嚴瀨𤣥英處士祠邂逅弟兄元共祖慇懃子我總能詩
因風不要花𤓰顆梅老遺篇幸寄之
　　再送羅雲叔
欲共君歸未有縁春風奪我紫陽天牡丹富豔花如洛
煮白香濃酒似燕細㸔貌非寒士相隨宜班亞冷官貟
人間第一好山處賦㡬篇詩醉㡬筵
　　題龍虎山髙士毛和叔愚泉詩藁
暫住身如鶴在松忽然飛去又無蹤閤皂山頭曾不睡
夜寒㸔月到晨鐘
　　宗兄端叟年七十六来訪二首
年才踰壯早相知北騎南船㡬别離二老皆鄰八旬夀
一生誰賦萬篇詩特承枉顧元無説獲侍同行識者誰
流水桃花别天地碧山許到果何時
遼廣歸来二紀强脫身煙瘴逺沙場僧多吟友詩常淡
家見𤣥孫夀且康殘月夜潮渡漁浦飛花春雨客錢塘
西山後㑹何妨數管趂年年早茗香
　　三月八日百五節林敬輿攜酒約盛元仁戴帥初
　　方萬里訪趙仲實宣慰於西湖第五橋之曲港南
　　山書院五首
第五橋通曲港船直揺春水到門前休官乆作漁竿客
扶老来尋鶴氅仙疇曩歡娱如昨日今吾衰颯最髙年
舊墳新塜石羊馬且舉殘杯莫愴然
湖山春色已如斯城市原来了不知百五韶華全似畫
二三名勝總能詩忽驚我輩相攜處誰識吾人始到時
五十四年前弱冠設盆猶憶唱閩詞
暮年無不與心違節物過從事總非何處青梅嘗煮酒
誰家紅藥試單衣半酣便合拏舟去驟熱猶容借扇歸
忽憶向来獨立處雪天閒㸔白鷗飛
生長西湖死葬湖興言舟子與農夫全家衣食慿揺艣
厯世兒孫學荷鋤布衲劣兼蓑笠有虀湯恐併醬醯無
金盤玉筯環歌舞午鬨昏空一任渠
後生誰識舊西湖除却山僧樹總無何至梅仙墳亦掘
惟應葛嶺鬼當誅(林和靖墓楊/連旃迦發之)紅裙鞭鐙追㳺女白首
端章笑腐儒兩盞三杯更多感不如爛醉眼模糊
　　送徐君竒入燕(并序/)
　　　吾聞㳺京師取富貴者必年若甘羅終軍辯若
　　　季子方朔貌若賀知章李太白貲若龎居士王
　　　參元猶患其不得志君有一於是乎笠北風之
　　　前昂頭長嘯棹南斗之下鼓臂疾行是特其胸
　　　中有過人者耳詩曰
貌寢如孫叔貲單未計然曽微方朔辯已過買臣年插
翅能踰海乗槎可上天問君何所恃珠玉富千篇
　　贈筆工楊日新
黄鐘九寸裁為律六吕六律相配匹嶰谷參差十二筩
猗管城子從此出上古蒼頡初制字後人䝉恬始造筆
吴云不律燕云弗韻書又以律為聿曰方曰冊刀削之
削之筆之作以述析竹蘸墨絲其端龍圖龜書就篇帙
秋兔拔毛號毛頴愈竒愈巧愈精宻脩管執之以為柄
短管竅之以為室其實不過一毫端良工於此有神術
鋒但欲齊忌太尖翠羽鼠鬚俱不必老夫平生學歐顔
晚脱場屋塗注乙著書棄筆如丘山使年將及三萬日
眼花尚能寫蠅頭筆不如意輙怒叱江淮筆工千百家
孰甲孰乙我所悉鷄距散卓楊日新不落第二亦第一
　　次韻謝嚴養晦酒邉説易
四正為竒偶四隅舊窺七七古河圖易雖未畫元知有
極果何形孰識無方寸天開通造化半生夜坐下工夫
老衰多學精專少病體摳趨但要扶
　　送紫陽趙山長治台叟三首
昭代英髦盛文儒氣數還天明黄道日地重紫陽山斗
食三年内孤燈午夜間晦翁元不死鑚仰定睎顔
山好鄰書塾溪翁割釣磯許時為客乆長是送人歸子
去青衿喜吾衰白髪稀㑹須桐䕃底酬唱羽觴飛(予家/有大)
(桐/)
昔年初弱冠丙午創書堂四海仰朱子萬山環紫陽工
夫誰乆大䆳宻要商量舊日鵝湖語端能子細詳(淳祐/郡守)
(上饒韓公補丙午創建紫陽書院於城南門外舊尉司/衙桃符二句曰四海共宗朱子學萬山環繞紫陽祠佳)
(句也兵後遷入城南門内至今/無以易之而規模不及前矣)
　　恠夢十首(三月二十五日曉夢有人擒二士生納/棺中尋有長大人欲脅予以此以求金)
　　　(帯謝/無之)
髙枕非難就深杯未易謀可須疑噩夢乆已慣窮愁老
矣何嫌死歸歟豈願留曉梁數聲燕搔首倚吾樓
　　自和
倜儻千金盡艱難斗酒謀有生誰不死惟醉暫無愁彭
澤先生去周南太史留誰家錦步障還墜綠珠樓
　　再和
休官二十載絲髪不身謀肯顧江淹恨焉知庾信愁但
當思反魯何必望封留閉目常危坐胸中百尺樓
　　三和
身謀曽不暇何况子孫謀我老宜多病癡人豈識愁管
窺天謂小繩挽日難留將騎言何猥蒼茫下白樓
　　四和
勤能將拙補命輙與仇謀尚有江湖債終無世俗愁已
衰猶未死欲去又還留萬事鵝兒酒諸公燕子樓
　　五和
文宗韓吏部詩學杜叅謀餘子焉能凂吾徒别有愁潮
陽寧逺謫補闕肯中留往事驚棋局餘生付酒樓
　　六和
子午參同契春秋類是謀生前焉用學死外别無愁豈
料猶窮健胡為此滯留客懐誰可比王粲賦登樓
　　七和
三朝前榖雨寒甚過時謀夜短鷄聲早春闌燕語愁獨
行仍獨坐難去又難留粗守持身法堅城護百樓
　　八和
萬變觀時事誰其肉食謀乾坤一儒腐今古兩眉愁白
首生何益青春逝不留孤燈夜夜坐曉角動軍樓
　　九和
昔日顓朝柄何人誤廟謀漸驚吾輩盡誰識向来愁忠
鯁芳香在姦邪臭穢留一時窮富貴蜃氣結成樓
　　三月二十九夜二更杭火焚花巷夀安坊至四月
　　一日寅夘止
傾國傾城誇美色千金萬金供首飾武林城中花巷名
紹興年前人未識亮死𤓰洲再講和巷名不為栽花窠
象珠翠玳玉笄外紫紫紅紅裁綺羅是時永嘉有佳士
歎嗟花巷名太侈繁華漸盛古朴衰書謂鄉人非美事
誰知驁集一朝非婦鬟女髻彌芳菲冠梳簮珥向曉賣
百偽一真無闗譏戊戌年冬十月十爇此闤闠成瓦礫
豈料鬱攸再作祟庚子春殘小盡日一十六度蓂莢新
兩見焦頭花巷人買賣假花牟厚利坐此得罪於神明
君不見九重一言軒輊易頭白紛紛無忌諱人人一朶
牡丹春四海太平呼萬嵗
　　次韻王起宗勉為髙子明繪松巖圖
松下客攜琴巖中人讀書聲氣相應求妙寫入畫圖灑
落真意趣冷淡閒工夫體中脱不佳明牕時自娱誰方
策龍驤萬里籋雲衢卿自用卿法未用輕賢愚
　　鈆山虞華甫往謝疊山枋得君直為書耕隠二字
　　今年八十一其子舜臣字舜民来見嘗師君直年
　　四十九求賦耕隠詩(有陳鉞湯炳龍張謙/陳應子白珽舊詩)
君直不可見見此長虹吐使其尚未死年始七十五當
時書此字贈我老華甫今年八十一仍卧舊處所謝公
名太盛殺身甘荼苦虞公不競名躬耕隠村塢有名無
名間俛仰隔今古直木先翦拜明膏自煎煮何如牛背
上一蓑弄煙雨所以馬少㳺伏波非所取
　桐江續集巻二十五
欽定四庫全書
　桐江續集巻二十六　　　　元　方回　撰
　　跋郝仲雨㳺梁百韻
讀君百詠魏中梁始僣諸侯又僣王孟子兩言無識者
六王亡更七王亡
　　偶書
忽明詩眼一螢飛夜讀樓頭暑暫微多醉少醒忘世故
易消難長察天機郭中令考書㕓隠公冶長篇過古稀
正爾山林可投老果何所戀不思歸
　　讀方處士(徳亨名/泰中)墓誌挽詩題其後閻集賢承㫖
　　(復/)文趙翰直(孟頫/)書傳學士序
瑰文寳翰勒堅珉薤露諸篇序更新鳳閣鸞臺三學士
羊裘魚釣一詩人登金競奮凌雲筆埋玉如(缺/)墊雨巾
逢掖的過二千石九原不死氣如神
　　題程氏麟嘉夀域(克紹/)
當年此地瑞麒麟預卜佳城夀檟春早把一官為長物
永期千嵗作全人盈消虚息知時命戰履兢臨保性真
馬革裹屍空志大寧騎欵段了閒身
　　送趙無已之臨川
古之諸侯公侯伯今之諸侯二千石建邦作郡事不同
後車皆當載賔客釣魚吕望朝棄竿飯牛甯越夜辭軛
雲龍風虎機㑹偶赫奕功名垂竹帛原嘗春陵四公子
珠履三千分鼎食馮讙市義薄聚斂毛遂歃盟却强敵
梁王兔園禮詞人相如之賦枚乗七平津更有翹材館
大開東閣英彦集徒步常何起馬周落河房琯任劉秩
嚴鄭公延杜子美郭汾陽遇李太白朱門若止藏歌舞
無一措大研文墨不知稼穡友朋闕儻非癡物亦俗物
臨川太守千騎行誰董琴瑟護書冊吾子從之大江西
訓誘諸郎據師席王介甫之學誤人國家陸子静之學
雜彼禪佛四海公論有如此讀書豈可無揀擇若夫擬
峴臺登臨而賦詩不妨寄我清江紙一疋
　　次韻象山書院山長汪徳載垂訪(名垕績/溪人)
古學非如進士場淵乎深處海難量善藏未用争飴利
中立懸知異狷狂度逺出寒公案在漸修頓悟話頭長
公(缺/)與我評茲事一洗人間粉黛粧
　　吾鄉朋友比多詩人宜進一步大則文公小亦龍
　　溪可也於汪徳載楊復之歸賦此意并寄劉元輝
　　黄仲宣
吾鄉南渡有儒真二百年来兩絶倫繼聖乾淳綿道統
代言炎紹冠詞臣紫陽山可搜遺老白玉堂堪踵後塵
(原缺/二字)苕溪漁隠學單傳詩話作詩人
　　六月二十四日秋夜書
昨朝交末伏今日立新秋故是凉猶未終須熱漸休酒
醒興午夜月上倚西樓暍死端能免江天問去舟
　　連夜書
獨倚西樓夜漸深下弦月欲近觜參立秋是日微微雨
病暑衰翁稍慰心
斜向西南月半彎五更正值畢义間朝来驟有風兼雨
紅暈饒添一大環
秋凉斷是合還家三伏今年暑倍加病痛百般營藥草
精神一半減菱花
腐儒休致懶彈冠樓倚新秋午夜闌木徳臨參照南斗
江湖一稔百憂寛
　　再題通政院王榮之八月杏花
紅閙枝頭二月寒中秋還許兩廻㸔君家泮水宫牆畔
吾道重春孔子壇
半秋凉意轉春寒似曲江頭紫陌㸔霜近核中仁再結
多調餳酪奉新歡
早開菖葉勸耕辰八月繁華又一新舊日舉人應最喜
桂闈秋報杏園春
簡齋詩老不重生流月無聲句絶清好箇杏花疎影裏
秋空吹笛到天明
種傳董奉術韓湘頃刻能開錦繡香好畫團圓明月夜
中秋天色變春光
　　七月初一日淮浙大潮巨風亘古所無二首
等是耕王土誰令住海濵死沈凡㡬屋生哭併無人可
痛淮連浙兼憂廣及閩鯨鯢容此物螻蟻視吾民浪祭
推潮鬼虚祈主地神懐襄吾未見七十五年身
江海諸州縣新秋捲颶風樓臺漂燕厦城市化龍宫舶
寳千艘覆亭鹽萬竈空直令無片瓦更許有孤篷徹底
沙洲掃連根樹木童骨骸誰與殯腐爛出屍蟲
　　送趙掲陽北上
去嵗别新正今秋尚未行求書何太數問選竟無成鱷
海真曾到龍沙果欲征恐如吾所料姑用此為名
先世聮龍榜難兄接鷺班時移誰念舊身老各投閒吾
已謀周翣君猶戀漢綸與其奔赤日何似卧青山
　　七月十五日書
家貧難辦素食事忙不及草書今日果然如此古人可
信非歟
　　偶書
一日無酒飲一日意不樂一夜無酒飲一夜睡不着後
生殊未知老人今始覺萬巻漫讀書千金空服藥我有
一盃酒大勝凌煙閣酣歌脱頭巾毛髮動襃鄂
一夕五七起起輙搔我頭明月掛簷前獨飲慿危樓清
曉上參井黄昏移斗牛殘暑未云退幸巳臻新秋天上
有銀河化酒還肯不大醉更無夢小醉亦無愁
　　寄題張受益㑹清堂(謙/)
伏生年九十腹貯秦坑書終童年十八手擲漢闗繻一
老一妙年智勇夫何如兩皆濟南人禀受風氣殊乾坤
妙融結山水清有餘鍾賢代不乏一變可魯儒吾友子
張子世於此焉居烏哺奉甘㫖鵷行賛都俞將指許假
道榮哉兼熊魚甲此一都㑹築堂冠盖趨萬象納户牖
八荒来庭除陽丘古邑南均是宅一區麄中必有精所
見獨異諸人見花與竹我見皆道腴彛鼎日玩弄簡冊
日巻舒拔出形器上漉水月本無譬若椰子腹中有萬
巻儲何必西域賈剖股藏明珠矢詩説解悟指天撮空
虚何如登君堂嘯傲(缺/)觴壺
　　七十五翁吟
衰翁七十五猶有身世憂暑不辦寒計朝始為夕謀海
若挟風伯掃蕩數十州錢塘幸而免湖巳入城流吾雖
偶不死生涯殊苟偷米價不少減錢刀何所求長女亡
六載次女病未瘳假使即勿藥嫁奩將焉籌五男䘮其
幼餘皆隠林丘憶昔年十五七月辛丑秋郡治及祖居
一夜灰鬱攸倐忽六十載將無墜箕裘僥倖登一第患
難何其稠濵死者累矣尚存鏡中頭行善叢謗議施徳
招寃讎乆已致其仕此生行且休半飽半飢間陳粟虀
一甌鼎食拚鼎烹吾非斯人儔萬事不如意自取何怨
尤折腰復仰面䑛痔而封侯何如醉茅柴霞外鼾鼻齁
　　偶書二首
磊落終休矣艱難晚見之罔知當世事殊悔少年時
一昨懸車後蹉跎又五年常書乞米帖猶費買花錢
　　故王氏安人挽辭
淑配生同邑錢王錦繡鄉甫登重卦夀遽掩若堂䘮桑
梓推真節芝蘭篤義方㝠㝠資佛力長子作緇郎
　　次韻沈茂實小園偶書
人因雅俗分髙下同是園林興不同時覺燕鶯相爾汝
焉知蜂蝶有雌雄豈惟酒可兼詩可常在花中與竹中
秋老紗牕猶未換要令深夜月華通
秋風稉稻又嘗新續食年年肯濟貧逺學佺期響(原缺/二字)
近同東老致仙人貴公勲業一杯水俗子面顔三斛塵
流火授衣誦豳什戒寒深恐雁来賔
　　題淵明采菊圖
東籬東籬所至有南山南山古至今東籬之西拄我杖
秋菊千叢開黄金南山之北送我目鴻飛山陽我山隂
今是昨非栗里宅三徑就荒猶可尋畫工可寫淵明面
政恐難寫淵明心淵明面匪宣明面誰歟障我西風扇
翁醉欲眠遣客去淵明此心我常見歸去来兮歸去来
淵明方寸焉在哉寧入柬鄰白蓮社不上徐州戱馬臺
　　秋風歌(記七月一日/淮浙潮變)
君不見七月一日海上風浙水西東淮水東鹽亭網户
十萬許潮頭三丈一掃空髙門大屋聳金碧瞬息浮入
龍王宫官吏軍民不知㡬肉無肥瘦魚腹中縱屍横骨
互撑拄蠅蚋姑嘬鷹鸇同人家婦女金纒臂惡少斫之
殘血紅富商大賈浮巨舶犀象珠璣誇豪雄三五百艘
(原缺/五字)紙船紙梢工善登髙樹毒蛇滿善泅有蛇纒其躬
(原缺/三字)家無一口甚寇屠戮兵戰攻我憶淳熙前辛丑赤
地(原缺/二字)飛蝗蟲江南人才殊未少南康救荒賴文公我
憶嘉熙(缺/)辛丑西湖涸底舟不通人肉饅頭市肆賣艮
山門潮(缺/)水洪水旱厄運古来有皇天得不憐民窮辛
丑定數不可免願言少殺神怨恫七十有五衰病翁未
即就木猶轉蓬(缺/)倖米價不長年嵗豐
　　五湖空濛圖
五湖之水何㝠㝠五湖之山何青青煙雨空濛寄絹素
吾聞善畫不畫形畫山畫水畫煙雨界畫㸃綴分秤星
寓意托興有所主人品髙絶名芳馨斗牛分野古彭蠡
橘柚包貢今洞庭史傳同異不可攷青草丹陽兼官亭
諸老英魂可招否亡吴霸越攜娉婷三致千金變名姓
槖裝恐帶戰血腥陸龜䝉張季鷹無功可上彞鼎銘江
湖粗有蓴可羮何必石崇虀韭萍滿身花影醉歸夜何
必涯訓居朝廷三髙之中去一髙似於人物太渭涇鴟
夷子者非我侣焉得張陸二髙復起與我共揚舲
　　送秘書監丞張受益還都傚山谷體
君家所有吾弗如價估萬金猶有餘科斗字前古彞器
椰子腹中行秘書楚吴閩粤吏狼虎淮浙海江民(原缺/二字)
歸闕一言動天聴生靈百萬免淪胥
　　送鄧善之翰林應奉并呈交代汪親家(漢/)
海内師儒四十强臯比一撤即鵷行聲名乆動黄金闕
相貌宜登白玉堂真學士當專翰墨寡言人定鎮巖廊
交承正是吾姻婭為謝魚龍老子汪
　　辛丑中秋曲阜橋倚樓
月漸髙雖小星全隠不明老夫偶有酒獨酌過三更世
間千萬户誰是倚樓人今夜中秋月危欄一病身
　　送福州謝學正無疑歸南劒州(中/)
　　　承見贈云十年太守桐江郡萬首新詩陸放翁
　　　不敢當此佳句
問知桑梓處師祖李延平往正三山學㸔馳四海(缺/)新
吟嚴更典老貌古兼清上水過衢信閩溪却順行
　　秋思七言八首
乆不作詩詩律廢時須飲酒酒皆慳翠微雲外宣平宅
一棹歸歟隠此山
重陽時節黄花近老子情懐白髮新㸃檢客囊無一物
江湖七十五年身
大庾嶺頭梅掛月居庸闗外草連天馬牛風古不相及
(缺/)霧饕風一夢然
將相共扶黄道日神仙獨隠紫陽山雲深夜註參同契
身在虚無縹緲間
郎官已未老秋崖丞相庚申老訥齋已亥(缺/)螭竹坡老
吾鄉三老掛予懐
早遇鶴山先生子晚登和義郡王門静翁道翁兩知巳
慟哭新墳接舊墳
七旬有二傳㓙問九月初三記誕辰客裏偶然逢此日
淮思江望淚痕新(道山訃音自寳應/来江謂九江府第)
菊殿百花梅第一重陽節過小春来年年嵗嵗身長健
擺去窮愁醉㡬盃
　　後秋思五言五首
多病全然嬾微凉尚未寒偶然無一事蛛網雨中㸔
詩老吾衰矣秋風又颯然黄花香五度八十太公年
黄陳今不作天地少詩人不是詩人少詩人未必真
詩與風騷廹文兼史漢長半山非不爾僻學汴梁亡
五房十昆仲獨許一身存今日重陽日登樓欲斷魂
　　辛丑九日五首
政恐登髙枉斷腸今年恰值雨重陽晨興中酒情懐嬾
滿眼黄花滿屋香
世間何事不空無萬古年年九日徂最憶吾家先叔父
塘頭一樹紫茱茰(先七叔父北門/外小園茰一樹)
五度秋光過古希節名良是嘆人非吾州大火前辛丑
問政山頭伐木歸(吾州前辛丑七月十三夜大火焚州/治及祖居八九月先七叔父造屋獨)
(俾回往問政山缺號/伐木每夜一更乃歸)
何事清秋已衣綿微寒最怯倚樓天江南今嵗黄花早
醉嚼重陽半月前
往嵗金臺屢據鞍居庸鴈字仰天㸔中秋蟹斷(缺/)花絶
紅葉西山九日寒
　　為孫同簽瓚題趙子昂馬
畫馬當年李伯時長懐魯直子瞻詩朝廷(原缺/三字)才盛元
祐風流再見之
　　為張都目益題𤓰哇王后將相圖
闍婆之國古来有其人躶體蓬厥首後来改號作𤓰哇
君僣稱王妻僣后跣足露乳布纒腰往往自妍不知醜
千島萬島南海南謂逺無虞險可守成周通道八蠻朝
旅獒越裳孰敢後真臘彭亨皆入貢巴尚荅洽爾獨否
壬辰臘月明日望三平章往命招誘泉州出門七州洋
飛檣舞帆朔風吼五旬有餘至其境驚禽駭獸破膽走
前主初䘮後主立國亂未定内掣肘生擒瞎直吃當王
癸巳三月之十九先降土漢必者牙水陸引道分左右
繼獲昔刺小大子(原缺/二字)留屯豈容乆所俘病亡或逋逃
窮則反噬如野(原缺/二字)秋班師㑹占城諸國降表肯相受
梢工滿載㯽榔果征夫爛醉椰子酒生金銅錢暨百寳
捜山討擄恣意取蝤蛑蝦蟹玳瑁螺芭蕉豆蔲皆可口
風俗可怪亦可憐食無匕筯但用手生年月日都不記
淫亂混雜忘牝牡得此詩料吿者誰滕良伯父乃吾友
我賦長篇當凱歌甘誓𦙍征同不朽
　　九月一日稍佳演作五十六字終不及少陵牧之
少陵哦後牧之(原缺/三字)篇章可謂過真是能專詩筆否
似應無奈菊花何鴈来秋老江湖落病感風寒涕唾多
自古死生元有命滿斟且復醉顔酡
　　重陽後秋感
盛夏闗防少深秋證候知脂寒饒涕唾膚痒困瘡(原缺/三字)
山千疊重陽菊一枝醉鄉差可可歸路尚遲遲
　　送胡雲峯炳文錄廣信二首
盖輿上下立乾坤眼底無人可與論分數不難升地位
絲毫未易見天原因重文字窮羲畫速肖生徒半孔門
斗食泮池何足凂晦庵異姓要雲孫
近沿闗洛至乾淳逺探羲圖未畫真自古斯文元有種
即今所學不無人轉移鴞泮希聲起判斷鵝湖正論(原/缺)
(三/字)諸生仕鄰國變齊同囿杏壇春
　　題楊仲謙走馬牽犬圖鄭某畫
渥生漢馬真龍種旅獻周獒敵虎威時節太平鬨花栁
平川牽鞚走如飛
　　題錢舜舉着色山水
堆青積翠聳(原缺/四字)峥嶸古寺深此畫老錢暮年筆真
成一紙直千金
　　次韻郝元隠浙西山(彦澤/)
疎處温凉宻處寒未須向背問支干猿閑配偶雙嬉戯
樹古根枝萬屈盤何限樓臺荒宿草㡬年歌舞罷鳴鑾
賴天獨肯扶僧刹佛大泥多許共㸔
　　挽艮岩梅府卿(應發廣/徳軍人)
庚午昔同朝權臣狠且驕至尊俱芥視大物遽氷消宻
勿毗廊肆艱難駕使軺絲毫心有愧夀肯到今朝
往事括囊坤元魁罪忍論咸淳君蔑有徳祐國能存委
曲都司筆侵尋亞從門惟公獨不肯手板倒桓温
改卜龜圖後閒居二十年商顔才聘幣剡曲竟回船(原/缺)
(二/字)無虚日粢盛有薄田何須似裴李綠野及平泉
　　寄董總管文卿精春秋連為太平姑蘇二大郡(名/章)
　　　(字文卿號小/庵真定人)
春秋家學漢醇儒纔尹當塗又尹蘇光價九霄懸日月
愛思兩郡甲江湖蛾眉采石風前笛橘里長橋(缺/)後鱸
太白季鷹俱不及(原缺/四字)擁菟符
　　送方巖夫四首
河南徙歙徙浮光逮徙莆田派愈長六出長官刺史百
端平最數鐵庵方
同姓同年綰左符嶺南萬里送孀孤先君遺墨今猶在
為問封州有後無
巨山䝉仲昔同官對峙詩家兩將壇昭武即今聞有子
文星髙照七閩寒
紫陽山下一燈寒曾守桐廬七里灘空手去官(原缺/四字)
名聊得繼方干
　　送李君佐㳺浙東
鑑湖北棹迓征鴻昭代乾坤靡不容運際包荒連茹泰
時當養正出泉䝉暫為掾史司刀筆遄許勲名上鼎鐘
㸔取漢家有故事趙堯猶得拜三公
　　贈李得甫寄拙軒
吾嘗鄙文賦陸機自衒鬻濬發誇巧心見唾憾拙目(原/缺)
(二/字)淵明詩莫若黄山谷或者巧斧斤疑謂拙不足詩文
較巧拙議論黄勝陸人才亦復爾世事可類觸善宦司
馬安四食九卿祿百世名不馨史筆有餘戮大匠公輸
子繩墨萬厦屋規矩方圓外何必續土木李子寄此軒
一(缺/)夜檠獨未入巖野夢(原缺/四字)卜焉知千駟馬豈慕萬
鍾(原缺/三字)蠧書魚惄如飢亦讀掛簷飽飛蟲彼哉蛛網
腹
　　用韻謝湖州總管李才甫附周漢東寄聲
文章太守與誰㳺山水江南第一州試向清風明月内
得非與可子瞻不生徒時喜髙軒過英俊多䝉(原缺/三字)冷
掾能言修學事殿堂新葺更書樓
　　重贈王相士(併序/)
　　　九江相士王雲屋舊贈之詩曰金馬玉堂步决
　　　不到寒生我有雲中屋如君豈可爭吳山相逢
　　　言已失去再贈七言一絶
是人家有些兒屋何處山無這箇雲浪走江湖(原缺/四字)邉
雲肯强隨君
　　偶題五言絶句五首
不寐常欹枕無言獨倚樓江淹猶匪恨庾信始為愁
落木包生意来鴻定去期如何蕭瑟氣有許楚臣悲
春秋踰致仕南北粗知名有客来相問如何不治生
為客彈長鋏(原缺/三字)短衣奈何年不肯五過古来希
自古有治亂誰家無是非曉牀聽鄰語瑣瑣訴寒饑
　　客况六言五首
狐白裘玉作帶汗血馬金為鞭雪髪河中老叟霜天躶
體撑船
一瓣香陳無已萬首詩陸放翁借問老夫年紀五屈指
姜太公
善揮金粗豪傑痛飲酒真神仙身外别無一物胸中略
有千年
輔嗣元不識易安國未嘗傳書周官謬釋揆岳(原缺/四字)𤓰
魚(王弼易暌卦包魚音庖大謬以杞包/𤓰却解為瓠𤓰尤不通杞亦未是)
大矣哉十二卦有義有用隨時世故蓍草萬變心事梅
花一枝
　　送来廵檢通
鐵甲金戈百戰攻將軍未老紫髯穠早依討粤(原缺/四字)受
從驃合騎封驚邏三年微竊鼠飛騰一日定(原缺/四字)訪舊
燕臺去誰采吾詩當菲葑
　　松下茅屋圖
一株松下一茅屋何處山中此景無煨芋老翁常閉户
世人從此畫成圖
　　水仙花畫
(缺/)繪水仙陪魯直梅邉更有子瞻形蘇兄黄弟神㳺處
重築人間頓有亭
　　猿獐圖
西征君子化為猿似覺獐頭未足倫呌月三聲萬松外
可能淺草走平原
　　猴牛尾貍圖
宣城牛尾雪天貍梅老饞涎為賦詩曽與沐猴戯相得
脂膏争奈獵人知
　　東坡真迹
歐蘇一代兩文忠賴是滁陽起醉翁誰欲儋州殺坡老
靖康戰血鼓腥風
　　錢舜舉𤓰畫
老錢工作趙昌花殘緑依稀姤五𤓰正叔晦翁凡六説
始知輔嗣大爭差
　　送廣信山長趙然明
宅本詞人傑祠今學者宗才華明斧藻師範服章縫竭
力鑚書蠧乗時補衮龍勉旃企鄉達徽國荷堯封
　　擬古五首
達人安天命養器以待時匪謂閉其門端坐無所為東
家田中苗既種且溉之西家不復爾秋至或忍飢一得
異一失非天有偏私口實云自求曷不觀諸頥
髙臺垂釣竿不過一漁翁三逕連東籬略與寒士同何
獨嚴與陶百代流清風文叔本僥倖寄奴非英雄我評
夷與齊大勝營丘公
江南九月後無日非重陽十月十一月豈不雪且霜嚴
(缺/)殺百草菊花彌更黄於茲偶有酒十觴至百觴(原缺/四字)
了復醉梅花傍
騷人稱屈宋宋豈敵子平詩家推陶謝謝豈肩淵明魯
直愛水仙以梅為其兄梅似可祖父吾今改茲評
知十與知二回賜同補哲所以孟堅表九品較優劣人
貌無明鏡妍醜孰分别物無權與衡輕重亦不决
　　題禊帖圖(併序/)
　　　觀禊帖圖二十之帖前六之叙視聽娱樂耳後
　　　(原缺/四字)其感慨樂過而悲生盡而死常理也晉人
　　　之學所懼止(缺/)漆園齊彭殤羲之斥為妄作深
　　　以之感為痛夫情逐事移形隨氣化焉有樂而
　　　無悲生而無死者似不必過於痛也
永和九年晉癸丑禊帖至今家家有遺墨一紙出昭陵
摹本宇宙同不朽甲子循環十六周甫近千嵗未為乆
之字二十我諦觀誰繪此圖誇妙手晉人之學吾能(原/缺)
(二/字)以莊子為六經大同小異立議論漆園遺意入蘭亭
七情静動應萬事一氣聚散鍾千形樂極必悲生必死
倐開忽闔風天螢豈不痛哉逸少語畏怖生老病死苦
掇拾釋氏之緒餘惴惴其慄有如許顔瓢致樂悲安在
曾簀臨死生焉(缺/)短中求長斷斯文翰墨髙名萬萬古
　　離騷九歌圖
正則靈均皇揆余屈子文章古所無我嘗痛飲讀(原缺/三字)
乃復覽九歌圖九歌根源何所自羲文周孔易(原缺/四字)坤
馬中孚鶴鼎虎革豹未濟狐載鬼一車豕負塗先張
之弧後説弧竒竒怪怪浩以博湘纍取以為範模東皇
太一九霄下百靈護駕飛龍趨雲中之君儼帝服眇視
四海翔天衢堯女舜妃兩嬋姢想見當年泣蒼梧太少
司命尾東君倐来忽逝紛馳驅河伯白黿弭英輔山鬼
赤(原缺/四字)桂酒椒漿奠瑶玉鼔迎簫送鸞鳳輿佳人在
望(原缺/四字)君不見心躊躇采芳馨兮日將暮有所思兮甘
糜軀吾王不寤娥眉嫉知心惟有寡女嬃一士葬魚亡
楚國而况他日秦坑儒我詩頗似賈誼賦敬弔先生空
嗟吁
　　題淵明歸来圖
人以心役形方寸有所主陋巷足簞瓢外物肯妄取心
或為形役飢腸内煎煮未必得鼎食湯鑊巳烹汝淵明
歸去来妙甚第三語自形役自心何乃浪自苦此理一
以悟公相亦糞土而况折我腰不過米斗五昨非謝督
郵今是睇衡宇易有不逺復艮曰止其所聖之清若和
髙風夷惠伍懦立薄夫敦仰止邁終古
　　題家慶圖
昔在成周與唐虞比屋可封人懽娱臯䕫稷契賛帝俞
周有閎顛𢎞廟謨太平之世與同符四海朝車同軌(原/缺)
(三/字)有慶萬姓蘇天下家家家慶圖
　　題唐人按樂圖
鼓笛笙簫鬨舞茵伶官和尚雜宫人黄畨綽共唐三藏
髣髴相傳未必真
　　哭方碧山前惠州同知(召字端叟/)
同宗多兩嵗官學幸同門去夏才相别踰旬遽(原缺/四字)淹
逆旅公已見曽孫二子言將葬驚嗟欲斷魂
四年登八十夀過古来稀辭郡非闗瘴思親自合歸千
詩存老筆二紀掩閒扉雞絮臨筵几隨潮夜夢飛
　　送葉茂叔淮安教
為儒元匪易入仕似無難㨗疾非科第飛騰即教官梁
城依汴古楚郡號淮安臺省多知己書燈莫遣寒
　　送凌應蘭玉傳詩序
　　　前朝景定三年壬戍進士雖孽賈當國猶畏英
　　　主未敢隂取私人號為得士今四十載見同年
　　　毗陵凌公上萬下頃之孫玉傳多材好修能詩
　　　善書從崑山州貳車常公濟川来訪贈以二詩
　　　且為之序
壬戌同先祖登名四十年吾衰逃世網子學紹家傳好
作聲名計姑隨仕宦縁王竒有故事即見旅朝賢
保舉甘年進何妨緩致身暫時刀筆吏他日腹心臣(原/缺)
(二/字)全相似唐詩更逼真多能乃畏謹誰不與斯人
　　送李伯英(孟淳/)　(鶴田㓜弟乃叔深齋之子/)
八十三嵗李鶴田我兄事之後八年有弟有弟来見我
我亦待之如弟然鶴田鶴田真神仙讀萬巻書忘蹄筌
鈎銀畫鐵筆下字咳珠唾玉胸中篇維伯英甫父深齋
我未識之人稱賢相觀骨骼聽議論九臯之鳴紹家傳
(原缺/四字)我所敬論宋勿論唐以前文名第一歐永叔詩名
第一黄庭堅節義第一文丞相三士鼎峙撑青天隠
逸第一(原缺/二字)人捨吾鶴田其誰旃君不見西漢四皓起
商顔羽(原缺/三字)劉氏綿又不見東漢子陵卧嚴灘足加帝
腹揺星躔鶴田為嚴之處則九鼎重鶴田為皓之出則
九鼎安吾將以子伯英之行卜之焉
　　寄閻承㫖靖軒
相逢偶值寄梅人今嵗江南暖未匀報與玉堂真學士
小詩聊當一枝春
　　題三蘇先生族譜後(戴帥初為其/七世孫撰序)
眉山萬古老蘇仙坡頴兒孫世世賢尚想九闗排(原缺/三字)
須七葉珥貂蟬何人不作無窮地今日才知已定(原缺/三字)
姦朋市朝撻剡源學士筆如椽
　　至前偶書
江南子月巳春廻一日堪傾一百盃朝飯太牢(原缺/四字)窓
西子月中梅閒心自得無窮趣老氣猶誇未盡才我
近八旬經萬變傍觀嬉戯小嬰孩
　　湖州推官史彦明碎妖石
君不見杜子美搜詩益州城西門所見石筍雙髙蹲欲
募壯士擲天外使人不疑見本根又不見韓退之(原缺/四字)
憐愚民枯株朽木事為神偶然題作木居士便有(原/缺)
(三/字)福人安吉古廟李衛公有一怪石左廡中不知始初
孰舁致矯誣妄誕欺吴儂諸欲殺人劫盜者牲酒奠祭
駢羣兇狂魂滯魄詫慿附乞靈徼福撑虚空忽值湖
州推官史(缺/)如明月清如水集衆搥之百雜碎棄置溝
渠同糞矢南方淫祠百且千焉得一一皆若此
　　次韻送郝同知還閩二首
平生奔走遍區中老尚流離作寓公合坐黄堂稱太守
願求丹劑學仙翁繄誰虎豹占文變何限貂蟬出武功
可似有心隨李耳流沙西邁過崆峒
字畫多年逼獻之髙材天賦豈人為一枝秃筆無能敵
百尺名樓有所思磧馬塞鴻忘舊夢建茶閩荔富新詩
皇天具眼終徼福多病從来喜讓夷
　　十四日至節
錢塘多少富豪家酒肉如山賞物華野老入城(原缺/四字)蘿
蔔菜臘梅花
　　十六日大雪
長至前踰一月晴忽然細細雨無聲中宵變作今(原缺/三字)
得樓頭鼔角清
　　十七日大雪
扁舟未覺出城難訪舊情知老畏寒七十五翁無(原缺/三字)
樓聊且隔簾㸔
　　寄題朱信州自閑堂
吾師魏華父庵以自為名自庵有類藁其文世盛行吾
友陳夀夫堂以自為號謂予可言詩玉成有大造上饒
朱使君燕居題自閑此自指何處專指方寸間閑眠與
閑防暇字匪二義自防乃自暇只是一箇自子思慎其
獨使君資之深自身閑不難先當閑自心(魏鶴山自/庵類藁專)
(刋靖州所為文回至永嘉郡齋次令嗣知州靖齋先生/俾回監刊總為大全集南昌陳夀夫名杰為江西提刑)
(有詩聲/號自堂)
　　贈學易畊心
佛書曽畫牛犁舌以易耕心却不然一寸地中栽(原/缺)
(三/字)將三寸舌談天
　　和李鶴田乙未贈李个庵
這个庵中這个人莫將兩个認心身一个亦無羲(原缺/三字)
於此處玩天真
　　全真教隨喜
全真遺教契清寧蕭散無為養性靈百嵗萍蓬無定跡
一身土木巳忘形陳言不用參同契袐法何須急律令
中有異人殊未測倐然輕舉上青㝠
　　雪中汎舟
詩翁泛雪船動趣兩三篇未快㸔梅眼空流憶酒涎(原/缺)
(二/字)衝凍凌飢鴈起荒田兒女牽衣處新春入暮年
　去姑蘇
雙臉殷紅捧玉尊陽臺髣髴見香魂一生心道蘇州(原/缺)
(二/字)事揺船出葑門
　　過臨平二首
臨平山下泛歸船何必荷花五月天記取五更霜(原缺/三字)
芳橋買小魚鮮
行在名存一夢惺西湖路近六長亭陳橋驛與臨平
鎮興廢何人了汗青
　　寄魏珍卿
五十年登静老門八男今見九曽孫浮生變幻(原缺/四字)事
艱危詎忍論三級浪知龍有種九臯聲喜鶴猶(原缺/三字)舟
畔書帷舊酒醒燈前欲斷魂
　　寄魏鶴臺並呈虚舟
損益相因俯仰間人才世事頗相闗熈豐消息黄龍府
濂洛源流白鶴山此道不隨髙岸改吾徒寧作野雲閒
世家但保書燈在莫羡雲霄玉笋班
　　寄魏景山
長橋身作長城夢南五湖天北濟淮重聽吴歈憐我老
憶騎塞馬與君偕田園粗有何須侈子壻俱賢豈不佳
七十六翁如未死便郵一紙更忘懐
　
　
　
　桐江續集巻二十六
欽定四庫全書
　桐江續集巻二十七　　　　元　方回　撰
　　壬寅立春在辛丑十二月二十九日歸(缺/)　　三
　　宿
隔日春先立崇朝嵗始除去來身不定好惡夢皆(缺/)
　千山外舟車一月餘豈真休客擔(客中之客/未弛擔也)猶(缺/)
家書
　　予丁亥生壬寅年七十六畱杭十二年
吾生已是三分過此地胡爲一紀畱萬事無心偶然耳
久將身世付浮休
　　送鮑子壽寶慶教授
吾聞陳后山兩爲彭城教先生新安人厯歲董卿(缺/)
　晩頴州日與坡老樂君今實似之往食邵陽稍(缺/)
　　吾聞徐孝節教授家山陽其名聞于朝其行高(缺/)
　　　大書之特褒宣德郎君今詎止此即日鵷鷺行
(缺/)　　　戌午秋七月予泛洞庭湖君山朝欲曙武口
日未(缺/)　　怒蛟龍忠信堪支吾君胷有所挾浮湘弔
蒼梧(缺/)　　　長沙十二縣東西湘江夾君才嶽麓高
君心洞庭(缺/)　　古卲州青燈萃儒帢循循善誘人不
必劒(缺/)　　　　　君往𨽻卲學近接濓翁州君居長
徽學晦翁之故丘顔曾思生魯孟子生於鄒君其鄒魯
人天畀鄒魯遊
　　六言四首
馬文園消渇病嵇中散絶交書未害子虚烏有可(缺/)
　才踈
樓中老子無事座上梅花盛開閉目不閉鼻孔暗(缺/)
　自來
讀萬巻行萬里酌一杯題一詩頽齡如此如此豪氣已
而巳而
傳燈録第一巻我佛世尊如來自謂寂㓕樂巳誰不嗚
呼哀哉
　　題王起宗畫雪扇六言
何必見戴安道月圓夜雪晴時烏府王起宗畫(缺/)
　虚谷詩
　　送郝同知
僕昔塵忝歲壬戌甲科爲首降爲乙宰相謂已(缺/)
　實見怒出私臆漢東掌教大洪山寄名帥幕𨽻(缺/)
　　陵還卾艤安陸燃火高岸夜伐荻是時約近一二
(缺/)　　書有來遞鈴急閫公拆觀衆太息郢州新喪二
千石(缺/)　蓋代真人豪養士萬數馬千疋邊頭失此老
(缺/)　　　　以致襄陽失世事輪雲勿嘆嗟郢州諸子
吾皆識伯仲(缺/)　落鵰手舞騎彎弓轟霹靂黄金鎻甲
青油幕黄巻青燈從此出能爲橫槊建安詩不减修禊
永和筆難弟兄中屈指三漳州半刺今第一黄閤紫樞
烏臺官有求可以(缺/)手得邂逅一閒二十年髭雪鬢霜
慵不摘我老我(缺/)　於公公獨枉駕顧此客既觴我酒
爼豆之又厪珠(缺/)　　什一别千門換桃符梅初未白
柳遄碧人生有若鴻(缺/)　銜蘆一枝食數粒往來去就
無定所寒避江湖暖沙磧此心與彼獨不同睡裏有情
夢相憶
　　次韻趙朴翁赴衍聖公嶧山書院之招
鄒魯相望擊柝間亦顔誰許獨晞顔同源泗水别沂水
接壤嶧山連泰山萬世元勲闢楊墨一時浮論主癰環
七篇事業君能講男子臨岐淚肯澘
　　正月二十一日偶題
樓頭日日倚危欄來往人忙許静看老子無聊常(缺/)
杏花欲動更春寒虚名疇昔三千字險路平生百八盤
揮翰玉堂有公相閒人贏得把漁竿
　　題王瓛王珪母郭氏義節記
　　　年二十嫁四十歲王生儒士教其二弟成人年
　　　二十七而王生亡守寡教(缺/)　　　一江東憲
　　　幕一財用所勾當
老儒致䀻女師儒二十言歸四十夫令弟階庭駢兩玉
賢郎門尸儼雙珠摽梅迨吉年雖淺汎栢維儀志不踰
冠帔笏袍相照映稱觴真可畫成圖
　　題郎川紀勝圖(并序/)
　　　燕然張暠汝明岱宗王勉起宗十(缺/)　　屬大
　　　司農嘗寮古潤汝明還家有潁灣田十五頃母
　　　及子孫眷聚六百指讀書賦詩自樂久不知起
　　　宗官况後乃知其爲(缺/)西廉訪僉事行臺御史
　　　俯就建平(缺/)　　　相思自大都過江南訪之
　　　桐川道中鞍馬不期而遇相從爲十日遊起宗
　　　善畫繪(缺/)郎川紀勝圖各爲長句紫陽方回亦
　　　尾而歌之
維汝明父起宗父古潤嘗僚佐農扈釃酒金山焦山寺
(缺/)馬昇州揚州府歌詩千百南北傳一别十年散還聚
駸致五袠知天命雙鬢更無絲一縷昔賢相思即命駕
車而不笠莫敢侮汝明家在軍都山田十五頃清潁灣
母及子孫六百指仰事俯育身久閒大江之南鴈北向
故人聞綴行臺班合眼有時得相見不過夢中空往還
起宗籍籍(缺/)　史(缺/)　易退仕如止桐川大邑當孔道
弦歌聲(缺/)　　　斷橋流水來者誰兩轡相逄各驚喜
丹青慘澹繪爲圖䆳(缺/)幽穿知幾里右軍蘭亭未足誇
摩詰輞川焉可擬紫陽洞天虚谷春亦荷老筆爲冩真
踰七望八盍早往滄浪日濯冠纓塵二公妙齡挾才藝
往往見知今宰臣省(缺/)　　夕有命再使堯舜風俗醇
錦囊此軸且捲起未可(缺/)　鱠蓴
　　春半久雨走筆五首
月餘不浴不梳頭垢服埃巾獨倚樓萬古事銷閒裏醉
一年春向雨中休天時纔暖又還冷人世少歡多是愁
治亂無窮如糾纒華山高臥最爲優
早從師讀易乾元晩乃微探性命源道在一前包宇宙
心無二處契羲軒行將死矣依先塚即合歸歟理故園
二十餘年復韋布人生焉用兩朱轓
纔喜晴明又雨陰尋春未了早春深牡丹芍藥(缺/)
寒食清明上塚心詩癖已應吟萬首酒狂何止費千金
(缺/)　百嵗三分過屢死焉知活到今
萬事心空口亦箝如何感事氣猶炎落花滿硯慵磨墨
乳燕歸梁急捲簾詩句妄希敲月賈郡符深愧釣灘嚴
千愁萬恨都消處笑指鄰樓一酒帘
耳焦髪秃四肢枯年近非熊異壯圖見識漸髙詩(缺/)
精神常好酒相扶地輿茂育元非有天宇空虚不是無
自笑太倉中一粒夢䰟夜夜侍都俞
　　　回二十學詩今七十六矣七言决不爲許渾體
　　　妄希黃陳老杜力不逮則退爲白樂天張文潛
　　　體樂天詩山谷喜之摘其佳者在集文潛詩自
　　　然不雕刻山谷不敢(缺/)也五言回慕後山苦心
　　　久矣亦多退爲平易中有閬仙之敲而人不識
　　　也
　　醉題二首
倐忽侵尋八十翁平生學問見詩中可因道術仙能到
何用禪言佛不同是是非非雙鬢白鶯鶯燕燕百花紅
太歲壬寅題此句小樓買酒酹東風
賣花人憩小樓前買幾枝看日典錢詩向夢中頻(缺/)
　才醉後便如仙貧閒畧比陶元亮老壽將過白樂天
(缺/)　定爲林下計嚴灘西向練溪船
　　道山座主先生平章吕公挽歌辭五首(庚寅九月/初三日生)
　　　(辛丑七月/十六薨)
一門真將相天地間生之表海太公望封王郭子儀(缺/)
　堪襲閫跨竈早持麾福壽完終始人(缺/)
乃翁同此老兩柱共擎天初作二千石才生十九年漢
陽(缺/)最大嶺外帥何縁極恨湖濵相姦臣喜弄權
(缺/)公三十嵗死守漢陽城焉得江陵閫能支鄂渚兵椿
庭纔不起槐府已無情最恨木綿鬼乾坤一擲輕
昔僕叨名第繄誰極作成首捐登仕誥誤掇别闈(缺/)
　人皆喜權臣獨不平可憐身欲死無以報平生
大别登秋興南樓望戰塵興亡元有數生死不無神將
相名千古兒孫近百人生靈活億萬報豈止公身
　　次韻謝周兄(士俊/)見訪
弱壯之間幾輩流不凡已與老成侔筆端可挽千鈞弩
胷次如登百尺樓良木政須資長養芳蘭未厭(缺/)
　　衰晩不聞道幸早專心似奕秋
　　贈俞碧巖體仁刋圖書(文元婺/源人)
上古包羲卦初畫五行之金刀爲革兩儀四象生(缺/)
　初一圏爲太極八卦之上六十四右乾左坤名曰易
因重(缺/)定科斗書削木爲方竹爲冊擣紙束毫冩今字
世降俗(缺/)動山積何如簡徑却艱難篠簜梓桐事雕刻
所以近人刋圖書篆籒依稀規鳥迹博雅君子具老眼
爾(缺/)生者(缺/)不識紫陽山西星源州遥見長虹(缺/)　日
伊人(缺/)　　　間雲氣開晴碧巖碧一旦飄然(缺/)　湖
硎刃如(缺/)　　　　嘗石鼓玩陳倉忽似野碑掲鄒嶧
贈我三印紅屈蟠細(缺/)游絲踈復密侯王黃金槖駝紐
韓彭何曾得渠力如我(缺/)緑綬亦無不過小匣藏寸物
閒詩倡和外謹封家書時用報兒姪佩之如寶漢剛卯
不懼取將轟霹靂
　　清明大雪三日
半月雕梁燕子歸怯寒著盡舊綿衣何人醉眼西湖路
錯認楊花作雪飛
　　跋高舍人錢舜舉君選著色山水
堆青仍積翠山與水俱奇毫髪漁船逺尋常草舍卑喜
君真好學索我細題詩巻軸頻舒巻明牎肯見思
　　送戴帥初信州教授
伏羲之後幾萬年堯舜八聖孟一賢誰學其學傳其傳
(缺/)明間氣生戴先上庠文聲撑青天高掲蘭闈十名前
(缺/)　隻字宫商宣豈但場屋著祖鞭早合玉堂照金蓮
(缺/)　　衣常退然擢第三十二載間昔日朱顔今蒼顔
踰冠(缺/)　　　班垂迫耳順猶在閒一任金陵絳帳還
近始再調(缺/)　山得非世道多間關乍可不仕避險艱
四男二女膝(缺/)環束脩餬口萊衣斑我宿冐忝博士官
稠衆中(缺/)　　　　直上秋天寒得公老筆不厭看雄
文兩魁(缺/)　　　　柄國韜禍端老夫尋遭霜簡彈白
首相逢徒(缺/)　　　　給甕虀酸人生出處如此難
　　畫觀世音賛
(缺/)見呻吟我砭我針人有此心即觀世音
　　題曹舍人文龍墨竹扇(禾興同知缺/仲賓息齋冩)
文湖州筆欠坡詩便面瀟瀟雨一枝暑汗輕揺骨(缺/)
　間誰識庾元規
　　題陳仲良宅觀古物及徐熈來禽巻
車書一統混乾坤福地錢塘戸口蕃治世(缺/)　　　室
吉人冝爾保名門金玉印章文物古丹青圖畫典刑存
來禽幾顆徐熈筆欲摘紅鮮薦酒樽
　　送吳僧慶閒上人(姓白字無逸/年二十九)
唐僧窮島可應是筆能追投巻初來此迴船忽去之味
(缺/)工㑹合情淡慣分離許讀紅樓集昌黎亦贈詩
　　　韓文公有贈廣宣上人詩(缺/)　(朝/士)無禆(缺/)空媿
　　　高僧數往來宣有紅樓(缺/)　世宣宗許入禁中
　　　賦詩
　　觀世音像賛
觀見世間苦痛之心而往救之脱彼呻吟咄千(缺/)
　　隻眼曰何以故以心觀心
　　五月二夜聞雨大(缺/)　日至杭
(缺/)凉喚起酒醒人聽雨更闌得句新兒子逺來作生(缺/)
　　　十六年身
　　送汪復心(巽元/)饒州教
𣲖出魚龍氏聲揺虎豹關兩司千里泮一退四年閒學
孔誰如孔晞顔我亦顔不應但携酒日日看芝山
　　送畢用虎談星命
知君家世擅儒風不與江湖術士同季主市占排賈誼
(缺/)平肆卜服揚雄言談簡淡非長古揖讓雍(缺/)　鞠躬
甲子支干五星說源流本出六經中
　　題凍雀著色梅花
一枝玉蘂艶(缺/)　　雀雙跧凍翼香誰識緑毛掛(缺/)鳯
坡仙詩眼醉南(缺/)
　　壬寅生日楊廣文携示壬辰生日詩次韻
方寸天知地亦知昂藏胷次了無奇山林獨樂休官早
(缺/)縣徒勞見事遲一影浪行千萬里十年未朽兩三詩
故(缺/)　　驚陳迹旅次傳抄付小兒
　　壬寅生日(缺/)
南踰梅嶺北氷天跋渉艱危(缺/)　憐頗賴青州從事力
(缺/)過絳縣老人年稍(缺/)
　　旬苦多病且須爛醉海榴前
　　生日後三朝又書
(缺/)　七十六年春湖海飄零一病身相愛故人誇壽相
逺(缺/)兒子作生辰齒浮聲嗄調凉劑髪少頭瘡爪破巾
只合歸歟辦棺塚斷無華表石麒麟
　　送丘正之海鹽州教授二首
而立年前髭未長金臺早已擅名場法書筆下蛟龍(缺/)
(缺/)句胷中錦繡腸斧藻一州專學校枌榆卜舍近家鄉
(缺/)　講道相傳授不在槐花舉子忙
去年七月朔風潮倒海排山蜃鱷驕亭(缺/)
　宫未必盡飄颻隨冝補葺燈牎破循序扶持粟廩(缺/)
　友一心研義理浙鄉風俗未蕭條
　　送張仲實冝興州教授
天未喪斯文遯翁續思孟戒慎恐懼傳源流獨也正(缺/)
　中節情未發爲善性人己不睹聞了無一可偵上璧
(缺/)　朗下譬深淵靚尚復有形迹兩物相照映人心統
性情本(缺/)垢可浄鬼神不能知匣中未開鏡所以古君
子一恬(缺/)　　學者當此時養之惟以敬述者於兹明
作者於兹聖三畏孰爲首戰兢保天命武林子張子早
執文(缺/)　　　將相家炎紹四大姓未應釣渭(缺/)
　　　　　　　　　　　見退之病中年有省悟坐
覺(缺/)華屏冝興(缺/)　　　　聞且榜諸生望絳帳(缺/)以
慰郊迎朱子所著書率(缺/)　　　當於謹獨上有法更
究竟
　　題孫廷玉藏李仲賓墨竹(孫瓉通政同僉/仲賓號息齋)
仲賓筆底招君子廷玉胷中敬正人更著紫陽虚叟句
兩公烱烱見精神
　　寄題感應夫人廟
觀世音化馬郎婦西王母嘲方朔兒乾坤大幻萬千變
(缺/)我敬之而逺之
　　五月二十三日懷歸二首
(缺/)茅猶在盍歸休何事清河日倚樓百歲四分三已過
十朝九醉一無愁獨遺蕙帳容逋客誰向瓜田識故侯
定是紫陽山下路西風仙袂揖浮丘
生紅一簇海橊枝慙愧虚翁兩鬢絲久客湖山何足戀
(缺/)　父子自相知江南江北千鍾酒身後身前萬首詩
連(缺/)　霖忽開朗人生亦有晩晴時
　　題答祿章瑞浄香亭(名文圭號横溪蒙/古人台州守子)
(缺/)　成都府治元帥堂緑竹含籜新出牆今古詩人第
一(缺/)幕屬工部員外郎(缺/)　酒樽主賓遨晚涼上句雨
(缺/)　　浄一掃人間塵土黄下句嚇破嚴武膽解道(缺/)
　　　　竹浄易見香難説此(缺/)撩天鼻孔長我知横
溪(缺/)　　　　少陵先生鼻不徒(缺/)此君之佳色又能
識此君至清之(缺/)然則是又不徒識此君之清氣而能
識此君之真味識此君之深意者歟下一轉語叅此禪
敢問竹香云何細而細
　　題范陽祖澤士榮松齋(祖無擇之後/)
九天風雨歲寒頻十八公邊夜讀身氣味菟(缺/)
　朋栂竹可三人秦皇愛䕶加封爵夏后栽培作社(缺/)
　　書燈照吟榻落毛掃石當茶薪
　　　(父通議大夫工部尚書缺二六人五出仕有至/二千石者此君缺  五十  年客於金玉府石)
　　　(抹同知/其姻也)
　　六月八日遷寓侍郎橋
梧桐樓外雨蕭蕭客裏遷居意不聊浄土偶隣羅漢洞
閒人肯羡侍郎橋蠧魚書少家何窘行李船輕路匪遥
此(缺/)十翁肯相送典錢沽酒了今朝
　　苦雨半年
(缺/)海蛟龍睡不鼾半年晝夜雨漫漫何曾畧識三春暖
更(缺/)難禁六月寒孰感神明迴叶氣忍聞生聚落深湍
鼇(缺/)　擲將朞矣不許(缺/)　　日安(去年秋孟朔㳂海/潮缺  地丈八殺)
(民數十百萬缺不年正/月至六月無時  雨)
　　六月十二日侍郎橋感事
(缺/)大厯厯七南朝幾(缺/)　潮夜復潮湖上已無(缺/)
　　　有侍郎橋官同謝傳慙高潔位過周公肆吝驕
(缺/)　　心木綿鬼穢聲不與骨俱銷
　　題郭元德寓意齋藁後
一硯隨身一棹輕斗南斗北仰詩名豈真寓意不留意
(缺/)恐無情還有情痩島獨敲逢尹詰癖陵寧死要人驚
(缺/)　自號異商隱妥律平平仄仄平
　　題施好古示龔學古瘦馬六言
畫馬不學韓幹我知八十翁心使皆肥(缺/)
　可斟
　　送江泰發晦庵書院小學教諭
翩然歸去兩芒鞋朱子書堂小學齋好向四書尋骨髓
敢辭五嶺役筋骸晦傳可是終無愧(用屏山/祝辭)遯筮誰知
晩(闕/)佳前哲持身但如此知時豈不有吾儕
　　次韻曹清父營生墳追和范石湖韻四首(涇/)
桑榆未迫尚東隅諸子盈前返哺烏早檢青囊營(缺/)
　　丹竈著工夫無生話可忘言了自祭文能信手摸
(缺/)　　年未遑辦一抔(缺/)　　　良圖
古來奕世保松楸八百姬周四百劉今代未聞(缺/)
　時尚想引魌頭干戈蒿里無完穴(缺/)　蘭亭有(缺/)
　　　　誰可免一杯聊(缺/)祝千秋(今人舉酒/必曰千歲)
(缺/)　如斯舉一隅誰非長夜閟金烏裹屍馬革真(缺/)
　　　山淺丈夫羽化苦無仙伎倆茶毗别是佛規模
(缺/)　彭祖終須爾匪悟浮休肯豫圖
殺心奕局響紋楸鷄肋何如酒德劉世事但堪常䄂手
人生政要早迴頭誰能卒辦魚千里自笑終成貉一丘
(缺/)　明年纔七十商山剩飫紫芝秋
　　贈胡端本顯伯教諭二首
(缺/)　　　　諸胡鄉里人人仰範模韜養沉潛求大(缺/)
　揮(缺/)　號通(缺/)　生不出跧吟屋垂老(缺/)
　　舊坑硯中覔浮溪汪氏遯翁朱
芙蓉嶺外矮忩開夜讀燈從祖父來四海八荒(缺/)
　山一壑絶塵埃生涯晩節香黃菊世德清隂映緑槐
(缺/)　仲車教鄉里何時除目下行臺
　　送劉仲鼎瀏陽教四首(鉉前紫陽缺/)
(缺/)　今名郡劉公昔碩師山畱黃帝蹕水遶紫陽祠遣
(缺/)　　足陳言講說疲(缺/)曾參到否未有四書時
(缺/)向湖南去衡湘剩(缺/)　淚凝斑竹恨骨冷葬魚悲學
(缺/)循常式師生整舊現(缺/)軒何故道無所爲而爲
瀏陽吾未到疇昔到長沙文定諸胡子宣公故相(缺/)
　　已化心皎月無瑕(缺/)　尋方冊燈昬眼易花
(缺/)　湘江潔名應嶽麓齊扁舟先浙左匹馬次江西眼
可(缺/)今大詩須到處題世人無陸學一笑過金谿
　　贈秋蓬王相士
人生兮若蓬揺落兮秋風或南兮或北忽西兮忽東(缺/)
　兮潦水高之兮太空天翔兮征鴻地泄兮鳴蛬皆一
氣(缺/)所使兮曾不由夫我躬焉得三萬六千日無盡無
藏兮惟杯中
　　　贈范君用筆工五首
漢庭上方斬馬劒子製毛錐端似之未辦朱雲請此物
筆誅市撻佞臣誰
世上豈無千里馬能騎千里馬何人直須讀書破萬巻
始用子筆如有神
畫工如山赤墀下調子之筆丹青勻一洗萬古空凡馬
曹將軍外更無人
未誇長管入手便政須短管護銛鋒未染濡時常著㡌
(缺/)　脱㡌走蛟龍
善舞吾聞霓裳曲(缺/)　音有陶朱公長䄂多錢世豈少
鐵鞭難得尉遲恭
　　贈馬唐卿數學環中吟
揚子雲易爲太𤣥邵堯夫易爲皇極温公之易曰潛虛
觀物行成有七易環圓其形刳其中圓則能轉中則容
譬如門牡必有牝環中居士心與同車各雙輪三十輻
與之運行謂之轂轂之兩端鑿竅宂良工於此膏其軸
老子教人舉一隅莊子推廣言户樞圓而能容無滯礙
大德若容百川輸居士易應有師授言人咎休頃刻究
厥祖三世登巍科乃翁八旬享高壽環外人賦環中篇
何時吳門吾過船㩦酒與汝談此事月窟天根𤣥又𤣥
　　蘭亭(有僧字好本/)
細看僧字永和碑誰見山隂落筆時想像捧心(缺/)
　間幾本話西施
　　中秋夜喜晴
秋來剩賦倚樓吟天慰衰翁此夜心霽色一輪升白玉
(缺/)聲萬鎰價黃金酒纔半醉吾忘我詩最難題古到今
日(缺/)西流聊困卧不知更淺與更深
　　八月十八日天曉二首
木犀花正盛吹入滿樓香不是人無寐焉知夜已長樹
鳴秋雨急潮過海天涼(缺一句言風聲/  雨非雨也)自覺衣裘少侵
尋近肅霜
河中船巳動岸亦有人行城北鐘聲斷樓東鬼宿明倚
(缺/)　酒醒搔首小詩成(缺/)　中秋熱今朝始漸清
　　寄題陳公輔聽雨軒(良弼宣州人/)
　　　聽雨寒更盡開門落葉深此賈浪仙詩也開門
　　　知有雨老樹半身濕此陳去非詩也二詩翁可
　　　謂善於聽雨者矣公輔聽雨軒題者軸將牛腰
　　　紫陽山人方回贅以一絶
知時潤物最關心不作珠簾暮捲吟龍過驚迴欹枕夢
簷聲㸃㸃是商霖
　　八月二十日天曉
清曉潮初過西風獵弊裘肯爲貧士地偏覺老人愁蟋
蟀聲彌急梧桐色漸愁殘星餘幾㸃吾獨倚吾樓
　　八月二十日趙西湖㩦酒夜醒二更記事
社襖初穿暑氣収今朝五日過中秋隔湖我每思(缺/)
　市公能顧小樓斗酒隻鷄承厚意扁舟匹馬約閒遊吾
儕不與人間事肯掛眉頭一㸃愁
酒醒更深獨倚樓天清地静俯河流梧桐影轉三更月
蟋蟀聲催萬象秋自古有生皆有死即今無喜亦無憂
更著四年當八十我於人世復何求
　　八月二十三日早起
不寐縁何事無言試自思百年欹枕裏五夜倚樓時天
下奇才少人中間氣誰洗心方見易知道始能詩可用
黃庭演何勞素問醫儻來縻爾爵小事惄如饑栗里淵
明菊商山綺里芝乾坤萬萬古達者姓名垂
　　贈存古楊茂盛卿(杭表背工第一/)
巻軸年深碎破時我能補苴以完之驚逢大桁重華典
喜見由庚束晳詩王㑹周篇汲郡冢儒生秦頌泰山碑
裝潢作手今無敵消得朝天馹騎馳
　　贈葉宗貴一山
一山葉翁七十二齒牙秃缺面不媚忽然䄂詩叩我門
(缺/)貝疇能辦兹事才德豈關貌妍醜西子(缺/)　孟光膩
三十年許舊相識翁攝官霅我半刺兵銷甲解各不死
我嘗作郡翁弗至鴻翔燕蟄蓬飄風㑹合良難别離易
往不可追來叵測人生恍惚如夢寐邂逅尚肯匡解頥
當爲酒樓謀一醉雙臺方叟七十六二十七霜絶俸禄
(缺/)　陵陽牟先生丁亥同生共星宿先生擘箋介翁來
筆勢雲烟字珠玉翁索我詩紙七尺見示諸公詩一軸
孟能静吟我所畏趙子昂冩我所服我詩初學張文潛
晩悟后山拜山谷頗通大道合自然拙朴有餘巧不足
近世後生宗許渾可謂諺云狗尾續至當之論天地中
不可違異必合同詩自明良賡歌起以至孔刪雅頌風
蘓李曹陶唐甫白慶厯元祐乾淳宗是爲四始大正𣲖
姓名太陽燭天紅軻死不傳忽復傳道學一燈垂天窮
二程張子之所得南渡前有濂溪翁何人實編道命錄
南渡後有張宣公南渡後有朱文公學詩本是一小藝
彼哉自謂晩唐夜雨鳴秋蛬
　　留錢塘十二年
一紀錢塘去未能寒梅凉菊暑天氷春風七寶山頭寺
夜雨三茅閣上燈和靖不生無隱士道潛如在可詩僧
大船相聚惟歌舞小舫漁翁采芡菱
　　題立上舍(極/)草意
萬派江河盡向東秋風揺落又春風性靈根本元相似
軀殻胚胎偶不同螻蟻階前藏窟穴蜘蛛簷外掛虚空
家中子女兼雞犬爾我無非樂意中
　　九月初八日
今年未見菊花枝老恐登髙亦不冝但得明朝須有酒
可能我輩更無詩身閒天下朋遊少秋暑江南雁到遲
宗武宗文佐觴詠幾家伯道嘆無兒
　　九日早起
今日真當爛醉時丁床搔首便吟詩擬斟白蟻元來少
旋典青蚨亦未遲萬事茫茫先卯飲一家草草僅晨炊
紙忩日上微風冷斜倚危樓有所思
　　九日即事
閒居九日意何窮落木長江感舊同佳句致多惟杜老
良辰專美只陶翁爲問從人游戯馬何如對物詠來鴻
無萸無菊無螃蠏亦可隨冝酒一中
　　次韻靈鷲清長老二首
粗讀書難盡信書世誰鯁直但阿諛平生湖海悲遊子
晩歳乾坤老腐儒知己尚堪擡醉眼從僧似欲剃吟鬚
何當靈鷲兼三竺日伴猿饑侣鶴臞
得句無僧字不清公來一日兩詩成龍雷珠浦東坡和
海日江潮老宋驚魯直尚能推大國長卿誰可詫長城
二桃三士抱吟膝我所師兮葛孔明
　　重陽後絶句五首
梧桐疎葉間微黃年例江南未肯凉菊自此花三兩月
樽前日日是重陽(大都菊止中秋江南/菊至十一月十二月)
昨朝卯酒醉至酉不記滿斟凡幾巡莫問擔頭青蘂菊
且迎座上白衣人
九日若無詩與酒人生如此定凡人我師子美牧之者
郪縣齊山句尚新
難開笑口憶小杜今歲江湖鴈未飛政使菊花無可(缺/)
　當爛醉更忘歸
九月重陽菊未開十月小春梅又來賞過日長添一線
一瓶菊伴一瓶梅
　
　
　
　
　
　
　桐江續集巻二十七
欽定四庫全書
　桐江續集巻二十八　　　　元　方回　撰
　　乙巳三月十五日監察御史王東溪節宿戒方回
　　萬里飲靈隠冷泉亭趙宣慰君實趙提舉子昂
　　靈隠寺知事晦壇治具西方僧四人兩提領北
　　人放泉噴雪觀猿擲菓予醉先退賦詩五首記
　　之
年年時節美春三誰識湖山緑似藍萬戸棟梁雙語燕
千村桑柘兩眠蠶鼓鐘下竺寺連上香火北高峯勝南
除却咸平處士外何人更此築吟庵
淵静濤飛亦壯哉冷泉亭右閘初開一時變作跳空雪
萬衆驚聞噴壑雷老鶴逺過彭祖壽巨杉何啻盛唐栽
吾生八十重遊此身健猶堪酒一杯
世間春暖此間寒萬樹隂隂萬竹攅騘馬來遊人不避
畫龍誰冩我頻看餘生久已忘三黜高㑹猶容預四難
閒賞孤山梅五絶樽前剰愛一枝酸
休兵三十有餘齡鐵馬曾來似不曾寒士喜從賢御史
閒人許識老名僧畫船處處歌春雪厦屋遥遥貯臘冰
保得西湖如此好心知明首遇良肱
三月晴過半月春真成好景與良辰簮花騎馬多遊女
擲果呼猿不畏人湖山行樂有心賞天地太平無戰塵
兩紀逃名作閒客樂哉七十九年身
　　三月十八日甲子晴
夜夜春寒漸覺輕桐花十日過清明去年稔更今年稔
壬子晴兼甲子晴樓閣相望饒客醉干戈不用保農耕
老儒八十心無事依舊吟忩剔短檠
　　寄題畢氏鯉潭壽藏
隂德䝉泉日夜流使君鄉社號千秋方聞壽倒三松詠
遽作身隨一鍤謀誰謂滕公居此室何云文子樂斯丘
穴中得石如金槊定有人封萬戸侯
　　讀太原王氏家記二首
卧冰公相舊家聲紀載鏗鏘樂九成大姓江山同久逺
雄文日月競光明雙親强健躋高壽兩紀休閒致盛名
冠豸澄清聊一出萬鍾千駟未爲榮
中原表表日星垂積善傳家泗水湄一瓣心香鄒國廟
八分手筆嶧山碑檢身粹行言相應報國精忠孝可移
千萬人中無一二庭闈偕老及期頥
　　三月二十九日飲杭州路耿同知花園
巢燕春泥久巳融虞絃節近鼓薫風枝枝爛熟櫻桃紫
朶朶争妍芍藥紅冠豸霽威賢御史雕蟲得雋老詩翁
十分蠶麥今年稔我輩何妨酒一中
　　立夏五首
吾家正對紫陽山南向冝添屋數間百歲十分已過八
只消無事守窮閒
齊侯北海楚南海匹馬扁舟我過之一事畧如陸務觀
囊中真有萬篇詩
說與江湖故舊知不曾得句未爲詩一更一至五更五
半是搔頭不寐時
路過偏嶺暑風凉草色連天七寸長無限牛羊無樹木
青青六月地椒香
南華六祖老盧能宇宙千燈復萬燈佛法平生吾不信
神交一二老詩僧
　　李仲賓墨竹四首
乾坤各各變三爻坎兌相依似泰交認得易中甘節卦
籜龍貞幹冩烟梢
春生夏長出牆頭含籜新梢玉版抽冝雪冝霜無不可
如椽且與貌冝秋
心空節勁翠筠濃冷笑凡花誨冶容可是人間秋水碧
東方七宿應蒼龍
渭川千畝入毫端子美臨風野色寒不是畫師即詩客
可能収拾與人看
　　送方仲和信州學正二首(洽曉山竹溪子秋崖姪/)
公論乾坤萬古畱秋崖秋壑兩般秋尚思下惠甘三黜
肯向新都羨五侯籍甚故家佳玉樹彼哉亡國阽金甌
同鄉同姓仍同牓喜見烟中跨竈樓
科第官資異昔年束書聊憩玉山前師生講暇臯比地
兄弟吟高鴈字天虚谷宗生雙鬢秃秋崖家學一燈傳
向來晦静相逢處諸老猶應有斷編
　　送柴廷玉静得
爛柯峯下碧溪雲元自龜山一派分羅仲素初同此脈
朱元晦始張吾軍儻知柴氏潛心學未數徐魁徑畈文
近喜識荆静得老名家知道更多聞
　　義犬行
　　　古滕東溪御史王公之先公豢一獒十五載東
　　　溪𦵏廬墓從至其地不食而死以古禮埋之紫
　　　陽山方回賦義犬行
君不見周興西旅貢厥獒今日天下新建櫜遠方不許
進異物閒却三畧兼六韜又不見王孫昔歎走狗烹今
日天下永太平保全功臣决無此花村夜不爭雉鳴陸
平原家飬黄耳繫書不隔江淮水金陵音問還洛陽徃
來何啻萬餘里杜少陵寓鄜州居舊物低徊入衣裾宗
文宗武共入蜀愛憐想亦如相如古滕東溪王御史先
公豈弟世無比一犬育之十五年送葬至墓不食死一
飯糟糠何足論恒飽不饑謝乾坤垂深井韁馬救主銜
明月珠蛇報㤙世上紛紛輕薄子飜雲覆雨喪廉恥動
輒反噬不識人可似韓盧烏喙之徒知義理
　　送程桂軒子方還蜀治先墓
周宣中興常武雅程伯休父爲司馬其先重黎掌天地
此佐尹氏征伐者顔曾思復有七篇孰云軻死道不傳
洛中二程忽突起乃有明道與伊川西蜀名士古相繼
東坡外家亦程氏吾州紫陽此姓多宰相訥翁顯近世
猗哉古渝程子方年高七十彌健强子公禮甫侍入峽
灑掃松楸脩墓藏孝思祖考安遺體何惜往來萬餘里
曵裾岷峨山上雲鼓棹灔澦堆前水儒流不與常人同
何况此郎娛此翁自古搜詩得句處往往車中與舟中
䕫州十歌劉賓客百花潭北子美宅二老遺蹤可訪尋
飛龍舞蛟轟霹靂五月重午離西湖九月重九趍成都
盍簮之别澆菖蒲若堂之封酹茱茰小春早梅仲春柳
蜀地吳天兩俱有古渝何必卜故廬不如再飲西湖酒
　　走筆送吳僧慶間遊明越
挑包前日過埀虹明旦乘潮向浙東兩䄂虎丘山上月
一竿漁浦渡頭風乾坤佛法元來盛湖海詩僧到處雄
而立妙齡廣長舌肯參八十紫陽翁
　　送康彦博文夫吉州教長句二十韻
廟廊謁賢飯吐哺畱子翰林不肯住閻公大學今儒宗
邀子同宿玉堂霧曰我天南有嚴親滫瀡㫖甘奉朝暮
得一泮水廣文官匹馬扁舟遂南渡未愛紅藥當堦翻
但憶芝山㩦酒句江東自鄱泝江西郡曰青原洲白鷺
歐陽文逮周益公誠齋詩傳楊長孺比户絃誦家書燈
子往爲師異𤓰戍人才爐冶入老手鏌鋣干將由我鑄
即今場屋已無用五言省題八韻賦人心天理不可磨
秉彛物則常如故五天竺國身出神三蓬萊山臂生羽
緇黄引之入迷途殘魄零魂應悔誤昌黎原道孟七篇
除蚘剗蟯剔魚蠧子當以此據臯比正正邪邪明舉錯
本根樹立謹心術節目設張行法度子曾精讀萬巻書
子又逺遊萬里路諸生北面孰不服窮理盡性擺傳註
天民先覺敢自許作成後進定無數
　　學詩吟十首(併序/)
　　　小子何莫學夫詩伯魚承過庭之問退而學詩
　　　三百五篇之詩也詩亡然後春秋作詩有美有
　　　刺導人爲善而遏其惡詩不復作孔聖懼焉故
　　　寓褒貶於春秋以爲賢君良臣之勸而破亂臣
　　　賊子之膽後世之詩自楚騷起漢晉唐宋至于
　　　今日得洙泗之遺意否乎雖然天理人心一也
　　　回近詩十首名曰學詩吟所見並具詩中或者
　　　亦粗得前輩心傳之一二大德九年乙巳七月
　　　初八日方回自序
我陟匡廬山想像淵明廬我遊永嘉郡康樂兹佩魚學
詩六十載鑚仰二老且白首恐無成嗟哉腹空虚邇來
擺百務糲飯幾無蔬朝吟極摹倣夜詠加勤渠不必一
字工意味但舒徐比陶似不足方謝尚有餘舉世無人
識歸歟吾歸歟
三百篇既絶孔聖作春秋榮辱繫褒貶與詩美刺侔楚
騷降一等尚可風雅儔漢盛出蘇李魏興起曹劉厯覧
逮六朝仰止兹爲優獨一陶元亮龍鳯翔九州韓柳繼
李杜黃陳紹蘓歐江湖近一種禽蟲鳴啁啾
我讀淵明詩不忍復去手休官四十一不肯戀五斗二
十三霜秋籬下作重九朝亦一杯酒暮亦一杯酒南北
幾䵷紫能爾一醉否義熈所以立寄奴幸而偶牧野誅
獨夫夷齊尚弗取竊評首陽山乃後有五柳
我愛真西山讀書有甲記首論天命性豈可不論氣(程/張)
(二説宋/始有之)我愛魏鶴山周易輯集義濂洛十七家一貫六
十四有寂即有感槁死笑釋氏無氣欲爲人瓦礫棄骸
胔復見天地心有處起生意王弼獨云無此語决非是
楊氏昔爲我老子實似之墨氏昔兼愛釋迦亦如之孟子
闢楊墨有功此一時似仁與似義暗傳匪明垂梵語東
漢譯𤣥門西晉師迄爲萬世害三教乃並馳獨一韓文
公張我正正旗濓洛有諸老此盛彼遂衰
離騷謂絶響此道傳人心外物有鼎革能言無古今曹
劉與陶謝五柳擅正音李杜與韓柳一字直萬金歐蘓
與黄陳孰淺而孰深尤蕭楊陸范乾淳鶴在隂二澗可
繼之章泉亦駸駸柰何近百載種火灰中深(南渡後詩/人尤延之)
(蕭千岩楊誠齋陸放翁范石湖其最也韓南澗澗泉父/子可繼之嘉定以來止有一趙章泉耳回所見如此葉)
(水心奬提永嘉四靈而天下江湖詩客學許渾姚合僅/能爲五七言律而詩格卑矣種火灰中深回不敢謂世)
(無人如灰中種火窮而在下不見/知於當世耳種上聲種火俗語也)
宋詩孰第一吾賞梅聖俞綽有盛唐風晩唐其劣諸牛
尾狸無敵馬蹄鱉與俱龍溪奏思陵此産臣鄉閭宣城
二十詠歙浦俗亦如春洲生荻芽寄興河豚魚真言冩
實事組刻全屏除黃陳吟格高此事分兩途
我寓侍郎橋夜枕聞五德四更即不眠東望逆曙色南
睨三茅閣千燈破暗黒百八仙林鐘鼉龍吼其北繄此
倚䦨人四海誰我識未能朱晦翁鄉邦續道脉猶當陸
放翁桐江刻詩集
承天寺一碑冝州萬里走後山與簡齋各年四十九李
杜俱有厄郊島終不偶今人好作詩曾不鍳兹否我如
陸務觀平生詩萬首明年當八十不可日無酒四男異
甑釡二女欠箕箒曉問床頭甕僅有酒一斗
吾性能忍窮所以不仕宦兩紀加一載考槃歌在澗當
車穩杖屨當肉飽藜莧雖然鮮歡娛終不墮憂患憶昔
四十九奏書似臺諌請劒斬佞臣此賊罪惡貫倐忽三
十秋往事如夢幻不死踰八旬幾度見賓鴈
　　再送王聖俞戴溪
宇宙喜一統於今三十年江南諸將相北上揚其鞭書
生亦覔官褁糧趍幽燕青原有王老厯世羲獻賢自浙
而江淮北理彭城船不上郭隗臺不飲盧溝泉問之果
何徃往陟泰山巔觀古封禪碑討究秦漢鐫森森楷木
林上香先聖前滕州孟子廟鄒縣有墓田我亦嘗過之
如親聞七篇羡君今勇往挿翅如登僊嗚呼古先哲何
以百世傳我等生後世倐忽銷如烟嗟嗟此何故男子
若婦然少游勝伏波此論何其偏七戰殁牖下畢萬自
有天誓死或不死求全終罕全吾聞溪中禽有曰信天
縁魚過得飽食終不流饑涎
　　獨立
午牕睡起懶衣裳獨立樓頭數過航苔蘚瓦連蒼暈古
梧桐簷覆緑隂凉北來話舊玉堂雨(汪漢卿翰林修撰/六月三日至杭此)
(用孫内翰那更廉事/纎雨謾道玉爲堂)西望懷人白筆霜(謂東溪王御史節/直卿五月十七日)
(自杭還/建康)自覺多思尚多事不如樽酒見羲皇
　　思家五首
憶昔年垂五十時紫陽山下結茅茨(予癸酉年四十七/宇文信仲使君知)
(吾州買宋尚書故/宅基見贈築室)閒花野竹三間屋(野草字不如野竹/好然礙屋韻三間)
(屋太少千間厦又/太多詩之難如此)皓月清風萬首詩得罪權臣常自笑
(賈似道四令/言路抨之)逃名市隱復奚疑壽登釣渭真慙愧不學
空令有四兒
湖海今非昔妙齡未容許汜識陳登歸心七里灘頭棹
客思三茅閣上燈雪裏梅香尋酒媪雨前茶好待詩僧
近来衰老嗟何似怕啖杭州六月氷
世道駸駸似可咍多年吾已似銜枚品題巳定門人叛(籍湜/之佛)
(周穜叛坡/主安石)議論方公敵國來(朱文公/陸子静)瓦礫敢侔珠玉價茅
茨誰辦棟梁材淵明歸去廬山下未少黃花酒一杯
弱冠吟詩六十年自然熟處有肥僊(誠齋晚愛肥仙詩/自然何曽巧飾事)
(雕鐫回詩初學張/文潛晚㕘黄陳)坡翁追和陶元亮谷老深慙白樂天
苦李道傍人不採蟠桃海上事空傳平心定氣求中道
佳句無窮在眼前
黄山三十六峰豪南照城樓百里髙五嶺舊坑金作硯
(婺源五嶺中一谷產硯刷絲第一角浪羅/紋次之舊坑崩閉郡守謝暨嘗開鑿不竟)雙橋新醸玉
為醪(紫陽山西南山許宣平之故居下曰雙橋酒/素佳宣平負薪朝出賣沽酒日西歸此酒)浙鄉巨
艦供魚鮝淮郡駢肩致蟹螯(霜/後)牛尾狸兼馬蹄鱉消
得坡僊賦老饕(梅聖俞集宣城二十詠沙地馬蹄鱉雪天/牛尾狸歙亦然汪龍溪内翰彦章奏)
(答思陵問鄉味引此聨良是○鮝古未有漢吳/王所嗜漢時吳都㑹稽東漢始分浙西爲吳郡)
　　詩思十首
　　　年甫弱冠而學吟詩新春將八十矣凡用六十
　　　年之工夫僅至此地俗人不識晩進不知自紀
　　　厥事凡十
大雅嗟麟筆離騷嘆鳯絃猗那誰與敵羌蹇尚堪傳歩
仰曹劉獨名歆李杜專無時吾不夢㩦酒訪斜川
老子持公論評詩衆勿驚更無雙子美止有一淵明響
接東坡和肩隨太白名吾嘗圖畫像釋菜四先生
萬古陶兼杜誰堪配饗之赦還儋耳海謫死瘴城冝無
已玉堂凍去非榕嶺馳更添韓與柳欲築八賢祠
滿眼詩無数斯須忽失之精深元要熟𤣥妙不因思黙
契如神助冥搜有鬼知平生天相我得句匪人爲
素甚鄙南嶽幸嘗忝雪牎格高爲第一意到自無雙倐
忽千軍陣雍容九鼎扛僧敲作手勢吾可賈長江
楊劉崑體變誰實擅元功萬古推梅老三辰仰醉翁穆
脩先漢筆魏野盛唐風今日何人悟江湖慟阮窮
俗子欺詩客詩成未易工虚聲難忝竊生理早窮空謡
諑無庸聽諄譫爾未通阮公青白眼畱取送飛鴻
忝竊嚴陵郡依稀陸放翁作詩踰萬首浪仕只千窮醉
卧三更後閒吟兩紀中時時落幽夢漁笛鑑湖東
苕溪漁隱老家在績溪東苦學多前輩評詩出此翁生
年同孔氏傳道仰文公爛却沙頭月誰參到此中
　(殿院胡公伸績溪人忤秦檜死静江獄胡仔其子也/叢話善評詩寓霅上缺)
　(爛却沙頭月一船朱文公詩妙文公生年同孔子庚戌/亦年七十三此謂吾州前輩詩人今學者未參到此地)
　(也/)
蛇起新州荻温𤣥業不成已無司馬氏猶有石頭城北
伐中原捷南歸大物更菊花籬下酒萬古一淵明
　　題十六羅漢畫像
一釋迦佛起天竺羅漢五百又十六中華止繪十六僧
貫休十八老筆續千無萬無無更無芥子須彌一掃俱
阿字義門緫深入畫圖豈止伐顓臾咄伏虎降龍兩尊
者此巻寫一犬如獅一仙鶴精妙絲毫無苟且筆墨游
戲真古今劫火燃捲起短軸且飲酒西牕萬里開青天
　　題寒山拾得畫像
　　　予讀寒山拾得詩集第一首城中嬌小女雜佩
　　　何珊珊鸚鵡籠中飬琵琶月下彈長歌三日響
　　　短舞萬人看未必常如此芙蓉不耐寒此詩朱
　　　文公尤喜之今見二畫像而爲賦詩曰
我讀寒山拾得詩唐初武德貞觀時此必前朝老進士
開皇大業不仕隋長歌短舞芙蓉句開元元和尚無之
一箒天台國清寺掃㓕人世貪嗔癡文殊師利復現世
僧俗未妨疑傳疑或題松下讀黃老臆辨二叟果爲誰
諺云橘皮錯認皮九方臯馬遺黃驪嗚呼甚矣吾衰矣
郁郁都都焉雄雌
　　武寧茶提舉相臺鄭君思恭之萱堂太夫人馮氏
　　大徳乙巳年八十六紫陽山方回萬里年七十九
　　賦長句
孝子不願爲高官履危未必親心安孝子不願食厚禄
移此禄爲親之福親家堂上太夫人九九之筭饒五春
令郎江西三十載董提茗事職不改他人公台天上飛
我不衮衣但萊衣誰其縂戎動百萬我寧不作麒麟楦
夫人愈老愈優游髪白返黒此之由夫人内丹保堅固
齒落更生此之故君不見莊椿一歲秋八千彭祖十分
之一焉夫人壽骨比彭祖尚餘七百一十有四年
　　題米元暉寒林
善書善畫古來希前輩風流日漸微開巻令人憶羲獻
米元章更米元暉
　　九日
樓前樓後獨徘徊便當登高百尺臺海内共知吾輩老
江南未見菊花開細思去歲人誰健遥想中原鴈已來
我似少陵亦賖酒不妨剩舉兩三杯
　　次韻前住中竺希鑑上人五言
中興今佛法百倍勝儒紳達磨重初祖觀音再化身此
心元是道何物不爲塵轂觫齊王眼焉知一角麟
　　送岳德裕如大都
岳忠武王炎興中才跨光世俊世忠人見百戰百勝功
孰知洙泗儲心胷姦檜忮忍摧英雄秦賊之臭傳無窮
忠武馨香逈不同鬼神呵䕶埀箕弓子子孫孫有祖風
允文允武足臨容敦以閲樂詩書崇維德裕甫明且聦
昭文大學其宗公招之使來有秋鴻賢父賢兄笑顔紅
酌酒贐别浮金鍾有馬有車舟有篷脯腊湩酪羊豕熊
藕蓮䔧棗蘋蕰葑罍之爼之籩豆豐文賓詩客罔不從
軷祀而行氣如虹浙之西而淮之東中原廣大堯民雍
鄒魯齊趙森儒宫黙㑹寸心豁雙瞳盧溝之水何溶溶
五門佳氣瞻欝䓤殿上日月朝衮龍馬億萬萬休戰攻
獵圍發蹤無豜豵海東青上天無穹天鵝腦碎飄虛空
書生匪我求童䝉橋門冠帶新辟廱六藝一經或一通
加之官爵與磨礱千里虎符百里銅君遨王京登丹楓
即霑一命壽乃翁歸歟不見橘霜濃近在新年桃李穠
鶯鶯燕燕飛蝶蜂滿斟環坐繡芙蓉春滿一家和氣融
我有一言如藥石後生仕宦非所急明時用人畧梯級
况乃要路薦引密集賢翰林真可得我身自有本來物
官小官高何損益君家萬巻刻書籍此事乃一大功德
陶鑄青衿千百億歸而求之不鑿壁一燈可費十年力
然後自觀語與黙一黙浩養百蟲蟄一語九霄轟霹靂
　　寄題暢上人文溪别業詩(并序/)
　　　四明郡之北四十里有溪曰文溪禪僧暢上人
　　　因以自號有别業花木泉石之勝大德四年庚
　　　子今信州路儒學教授戴帥初爲記又五年乙
　　　巳歙人通議大夫前建德路總管兼府尹方回
　　　寄題長句
愛僧予尤愛詩僧千偈萬頌傳五燈寒山拾得兩奇絶
妙壓神秀盧慧能四明北郭四十里文溪之名四海稱
文溪上人貌古怪吟壇突兀高千層我雖未到燕坐處
想見蘚薜樅行藤上之所陟聳樓閣星辰日月危欄凭
下之所種足鋤耒芋菔黍梁滿甑烝有時挑包大都㑹
省臺貴顯皆其朋紫陽山叟年八十吟號夜蛬書秋蠅
厥今流俗所不齒獨肯惠顧談上乘門前車馬熱如火
兀坐相對森寒冰氣臭脗合風味似萬里可並横坐肱
文溪文溪有别業松隂百穀禾千塍何當挿翅渡潮海
月門吾敲堂吾陞春華櫻李杏桃藥夏菓榛椇蓮藕菱
西風九日東籬菊十月早梅霜霰凝短才題詠匪騷雅
有愧蹇羌慚觀興公詩自是第一等紙上龍變青雲蒸
文溪有集定脱槀庶越韓門島可澄老夫所作豈敢並
鵰鶚風前跧凍鷹誰歟作記已六載敢不服膺今戴慿
　　題葉蘭坡居士蘭
　　　楚詞之蘭惟湘中有之今之零陵香是也故韻
　　　書春曰蘭秋曰蕙山谷之所謂蘭一榦一花蕙
　　　一榦數花同開於春非也然今人從之久矣蘭
　　　坡葉居士善冩蘭間以竹石殊古雅脱灑平陽
　　　吳州判宗松巖以一紙見示爲賦之
一花一榦秀春風此論黄家太史公若問靈均舊紉佩
零陵香出古湘中
　　題畫龍首
掛龍西作但見尾舜服龍章臨斧依昌黎石鼎囷蠢吟
此詩真可泣神鬼得非永嘉陳畫龍此紙錢塘葉蘭翁
　　走筆送僧宣無言歸泉南
杭泉三千二百里一瓶一鉢走桑梓此僧胷中有詩腸
一口吸盡四海水自從北海至南海搜詩直至珊瑚厎
歸哉非爲戀鄉味橄㰖檳榔紅荔子隻身家世無眷屬
亦不尋訪囝郎罷(音被/四止)一欲追還李太白二欲中興杜
子美三欲扶起黄魯直四欲再作陳無巳若島若可若
貫休直下視之眇糠粃名僧詩話六十巻我葺偈頌如
野史西天七祖南六祖畧如志傳與表紀尋復悔之泯
其藁間存一二笑狂斐㓜讀紫陽先生書豈可捨之從
釋氏爛却沙頭月一船不妨文公漫隨喜可與言詩冝
與言不可與言姑止止
　　寄題松江下砂唐氏竹友
趙子昻書今第一竹友二字大踰尺結交此君者爲誰
松江其家吾未識想見髣髴如渭川千畝比封環乃宅
根竹可曾掘作鞭笋出不忍煮爲食青琅玕棲紫鳯凰
可待九成擊䕫石老夫客居杭州城一葦可航不三日
不問主人即直造誰知亦復有此癖夢到霜松雪梅邉
龜殻踞兮蛤蜊食取此三友并友之月明半夜吹長笛
　　題羅觀光藏陳所翁墨竹(容善畫龍/三山人)
陳其姓名曰容稱所翁善畫龍葛嶺翹材酒杯客不分
虎不憑熊晚節冩此籜龍兒真是老筆善藏鋒我嘗遥望
識其貌古面無髯雙鬢蓬畫龍撇竹匪二技造化雖異
機軸同竹即是龍龍即竹鬼施神設非人工龍耶竹耶
勿惱我拓樓長嘯萬里天宇空
　　題羅觀光所藏李仲賓墨竹
以筆冩竹如冩字何獨鍾王擅能事同是䝉恬一管筆
老手變化自然異胷中渭川有千畝咄嗟辦此籜龍易
竹葉竹枝竹本根方寸中藏竹天地㓜年癖好此亦頗
萬巻書右竹圖左妄希眉山蘓謫仙擬學湖州文與可
眉山一枝或兩枝湖州千朶復萬朶李侯有之以似之
䄂手獨觀誰識我
　　追和東坡先生親筆陳季常見過三首
坡僊果何辜黃州七年客價高日月低名大天地窄嗟
彼舒亶輩豈不辨菽麥阿黨更妬忌一視皂與白
前後赤壁賦悲歌慘江風江山元不改在公神遊中三
經及字說胎禍埀無窮想如季常輩對寤三嘆同
我嘗過黃州故國聳喬木半山歌元豐此老蝸角縮及
至紹聖初嶺海謫坡谷人生歸去來破鐺煮黄獨
　　題文文山天祥遺墨
年踰弱冠唱楓宸海内文章第一人孰謂國家無厄運
從來天地有忠臣此聲不朽垂千古今歲猶存僅七旬
二十五年九原厎剛風夜夜薄星辰
　　寄題沈可久雪村
吾聞昔人善賦梅嘗是夢中見春來前村深雪天未曉
焉知昨夜一枝開江村一雪復一雪三白豐年與玉屑
多事詩人要閒管想像髙唐冩奇絶真曽質明杖屨無
前隨牧童後樵夫暗香何處費摸索寒生吟癖浩然驢
平生我有脊梁鐵明年八十凍不折卿用卿法自雪村
橫斜獨翫書忩月
　　題楊叔雅水墨百花圖
梅梢前後兩枝春百世中間各冩真忽見花王大如斗
始知天地有君臣
　　題坡僊求心齋三字
千聖相傳止一機常惺惺法免危微但於方寸求吾事
莫問坡書是與非
　　次韻芝田上人子虚二首
年長山僧五十秋每㩦詩巻過吾樓老衰英妙心相似
靈隱亭前水不流
爲問葛藤禪律論口箝舌結更無言何如了辦眼前事
且説詩家不二門
　　劉子華儒吏
　　　三十年前東南惟省吏出官爲正倅密吏出官
　　　爲總戎部吏出官爲簿尉儒亦鮮矣監司州縣
　　　吏皆不儒罰亦少苛今日吏始有儒爲之階是
　　　而坐廟堂者多矣劉子華儒吏也幻住上人以
　　　下爲說未有詩紫陽山虚叟方回賦之
短檠徹曉一燈寒揶腹中藏萬巻寛了事足爲良吏易
讀書真作大儒難隱身鴈鶩雖常調致位貂蟬可顯官
褒鄂功臣不須此長槍挽出進賢冠
　　寄題婺源戴氏蒼山歌(應虎文涪翁記/)
大蒼山小蒼山有若醉翁亭外滁山環萬梅萬竹萬松
栢萬巖萬壑超人寰河洛以來萬萬巻上至姚姒下孔
顔蠅頭細字藏數世晁張韓柳筆追還三道八韻果何
用時文之學久已刪星源幸有此一老妙齡早悟向上
關明年古希滿七十不知京洛有塵闤花間自與鶯蝶
賞菓熟朝共猿猱攀文人才士過從每樽酒樵夫牧子亦許
荆同班海内一統三十載書文車軌過荆蠻捐軒棄冕考槃磵
清朝乃容此士閒神僊窟宅何可到蓬萊弱水隔險艱
安得挿翅一飛往穿深憩密弄潺湲王摩詰心似可擬
陶淵明逕焉能扳既而思之各有分命所當得天不慳
大蒼山小蒼山此非百頃之家不能辦遊人未易窺豹
斑題詩寄往聊想像我有把茅獨蝸跧
　　題王義之雲隱
心天界限絶塵氛㕓市雖喧耳不聞大隱從來非小隱
可須深入萬重雲
　　送吕主簿還任永豐
　　　歲在庚申回自鄂漢下金陵依陸公太初曉
　　　山因識南康吕公今主信之永豐簿胥㑹
　　　于杭見贈古體詩二十二韻回亦爲二十
　　　二韻餞公還任老嬾不能次韻斯之爲
　　　媿
吾友陸太初擢第歲丙辰同舟下歙灘羣英對楓宸於
時程訥相中書秉洪鈞拔我魏静翁丞郎厠朝紳明年
去其位出使洞庭濱回也實同行兩見桃源春巳未入
江險鄂城飛戰塵近歲亡國相再造誇庚申金陵畱舉
子始獲識偉人公年二十三太初之館賓回年三十四
太初之鄉鄰四十六載别世事難具陳後歲公七袠明
年我八旬雪髯對舉酒談詩如有神健筆涸湖海便腹
羅星辰匪玉亦匪珠自有席上珍近世澆薄俗百僞無
一真二老舉措間復還天地淳醉鄉闢坦途永無荆與
榛傍觀果孰識無懷葛天民一邑主簿領内省忘屈伸
歸隱匡廬峯寄鴈或可頻
　　以讀書破萬巻下筆如有神爲韻賦十詩送趙然
　　然如大都
博學果何謂書不可不讀子思繼以審子夏繼以篤是
皆返諸心夫豈泥簡牘試一凭危樓萬里送鴻鵠
羲皇卦未畫世間有何書今人所校者惟亥豕魯魚曷
不洗肺腸求諸天地初此理儻有得萬巻皆空虚
所謂先天易諸人識不破獨一觀物翁入手不放過太
極是生兩然後品物播參以邵子言佛老義自墮
誤訓若稽古字至於三萬一言思無邪可以了羣怨世
人爾所有夜光珠逕寸吾儕道固窮君子兼山艮
揚雄論立師始於書一巻曾子貫忠恕本無書可傳趙
子足著述古今妙貫穿攷諸領䄂間深衣有表㯢
朱先之桑梓如我二人者趙子於吟詩一字不妄下虚
叟明八十硉矹老病馬年齡巳衰頽文字亦苟且
妙年嘗自負韓子補天筆年及渭濱人今也老無力送
君如燕都誰門可長揖蘓舉黃自代靖翁獨我識
言詩卜子夏作賦馬相如三十六字母文公之四書知
君便便中自有一石渠以貌失子羽諸公其慎諸
魯語第一篇子曰即次有有子與曾子專美孔聖後乃
知古學者尊師復重友君之師友何殆不止韓柳
後生信可畏君年未四旬我老長空倍閒將三十春學
行各有見出處何必均寧將詩泣鬼肯與錢稱神
　　至節前二日
梅花買到滿樓香但笑吾家節是常雨凍不應無雪凍
(未/雪)肩瘡更復有頭瘡(近患/月許)桃符爆竹年將近繡線書帷
日漸長三歲嶺南江左路豈知八十客錢塘
　　至節後一日十月二十九日
倚欄閒翫老梧桐萬變真如一夢中竹葉滿斟今古了
楊枝早放是非空㓜孤嶺海三千里衰病江湖八十翁
舊雨來人竟安在邇來朋友馬牛風
　　至節前一日六首
少陵早是滄浪客馬援真成矍鑠翁四十五年忝科第
一生心與布衣同
征羌漢將趙充國賜履齊侯周太公虚叟紀年亦云爾
五湖四海一詩窮
燈前一影客中身雞未鳴時起已頻每日盆梅千百檐
倚樓閒作看花人
蓴羮鱸鱠鑑湖風想像依稀老放翁惜爲平原多一出
詩名元已擅無窮
客子光隂詩巻裏杏花消息雨聲中我謂簡齋此奇句
元來出自后山翁(老形已具臂膝痛春事無多櫻笋來后山/詩也簡齋詩夲諸此然亦出於少陵翁也)
心情詩巻無佳句時節梅花有好枝較似后山更
平澹一生愛誦石湖詩
　　贈魯至道
種薫不生蕕種蕕不生薫人力異培植草木各有根或
不然此說冝以變化論蛟魚無頭角作龍行雨雲麴糵
釀成酒醒者皆醺醺不見昔諸子摳衣孔聖門仲由氣
暴虎不使行三軍欲俾賜也訥故曰天何言不見孺悲
子取瑟使之聞色黄而在裳深取六五坤志學及從心
非變尚何云南山隱霧豹養其所變文明明德新民此
書洙泗孫所謂新者何捨舊新是勤服可古衣冠耕須
故田園世惟有舊染不可畱一痕變人先變巳毋我求
道原下愚彼不移烏喙無蘭蓀昬昬與曉曉火蟄仍復
蟠人生悟此理寸丹還一元
　　寄題汪稱隱海陽船亭
望之有若船其實止一亭世情作風濤平地有滄溟中
裁宫室製外肖舳艫形片帆可萬里眇視蛟龍腥吾友
汪定翁積世家海寧海寧亦海陽難攷山海經季子棟
此宇世皆稱寧馨乘桴否運革作楫良辰丁漳饒兩分
教奕葉家氊青記者𢎞齋老文辭揺斗星不慕蓬萊島
不求楚江萍野水無人渡何時一揚舲
　　武林感舊又二首
錢塘多少少年人孰識迴頭迹巳陳緑草地元無緑草
紅塵天更不紅塵三茅觀頂燈猶在六部橋南塔頓新
試問衆生詩得意袈裟底下自由身
吳儂青盖巳云何郎罷猶能欵乃歌湖上船稀西子老
城中馬響北人多珍烹冨户金千埒負販貧民雨一蓑
倐忽虚盈三十載世間春夏幾南柯
　桐江續集巻二十八
欽定四庫全書
　桐江續集卷二十九　　　元　方回　撰
　賦
　　汎湖遇雨戲爲短賦
柳絮化萍濃綠藏鶯不見其處止聞其聲此豈非春工
之極致歟湛然宴坐輕舟自行萬恣千態逺山縱横透
疎簾而濕衣忽驟雨之若傾甫下矴而閉戸才頃刻而
又晴方子酒稍酣矣奮雪髯而慨慷曰此何為者耶悟
舒慘之不常於是誦臣抃表忠之奏歌蘇仙薦菊之章
彼割據於五季若錢氏之數王渺邱壠之無迹愴松楸
其可傷涸銀海而出金椀穴狐兔而上牛羊豈不亦雄
傑一時兮終若雍門之泣孟嘗賦梅處士妙解影香骨
可以腐千古不亡鬰孤山其硉矹擁萬樹之青蒼㒺蔗
節之遺恨保故封猶苦堂天道茫茫一雨一暘榮悴隆
替柔剛㣲彰謂偶然不足芥蔕兮曰作善降之百祥謂
理有必可恃兮曷顔夭而跖長二客白李遨頭曰張嗔
無故而多事擬陳迹而揣量指金叵羅其猶淺舉大白
而罰之觴方子曰不然老隂為六老陽爲九老則必變
如翻覆手惟知變者可與長久知六之變固乃所守知
九之變健不為首顧此湖中之舟與舟中之人豈長夀
而不朽能畏謹以自修庶吉亨而無咎幸乘時而過分
負且乘兮致寇環綽約之蛾眉佩金印而如斗管絃沸
其前後緋紫奔其左右一旦不能自保卒同歸於石友
蠢苗竄於三危防風横於九畝或裸體以罾魚或跣足
而踏藕侔帶索之榮公甚泥塗之絳叟立層氷而弗寒
野茹僅其適口無樂亦復無憂不自知其不偶豈不勝
於孟晉而疾顛者乎此莊子所以不爲廟犧而李斯所
以憶上蔡之狗也舟且抵岸悉闢其牖賦詩各成肴核
再取有化為無無生為有雨晴晴雨紛揉結糾斯時也
度夕陽猶未至於酉多言數窮姑相與大笑盡樽中之
酒
　　山水圖賦
大海四周濤波涌兮沃日蹴天魚龍洶兮其中有山千
峯聳兮崖懸壁峭石巃嵸兮雲翳霞鬰祥飈澒兮瑤草
琪樹紛蓽菶兮神人所宫萬斗栱兮連樓傑閣虹梁竦
兮觚稜金碧甃琅珙兮幡幢翩翻毯罽氄兮翥鳯翔鸞
舞翠孔兮竒葩異蘤蔚以蓊兮深闈穹殿誰主董兮其
如北辰衆星共兮綬珠組玉佩鞸琫兮鐘雷鏞霆萬石
重兮雕簨文􁏐鱗鬛動兮妙音鏗鏘歌囉嗊兮瓊以為
漿流乳潼兮有觴之者纎纎捧兮蟠桃其果西母種兮
如𤓰之棗羌唪唪兮七十二鴛觀窺擁兮頩以自持或
矜寵兮何脩至斯獨髙拱兮九州博大一蠛蠓兮金童
應門吠仙猣兮舟何從來於岸櫳兮松間之鶴雪毛茸
兮伸首水湄龜五總兮自有宇宙皆古塜兮此獨不死
無邱壠兮萬姓寒飢靡缺覂兮五運代謝常固鞏兮嗟
今羽流㸑鉛汞兮非不欲往不可勇兮亂曰紫陽老子
既為此賦恍惚盧胡醉乎夢乎豈其蜃氣之所為乎客
曰不然昔有異人在蜀成都少尹值之自言其能需酒
一壺片梓如扇刻以指爪遂成此圖過江百年萬事埃
盡此物亦徂雖有百贋不亂一真在人識諸嗚呼此杜
子美所謂咫尺應須論萬里者乎此蘇子瞻所謂人間
何處有此境者乎攷運世之開閉兮萬有終焉一無其
有其無莫可以竟究兮姑寓意於游戯以誑老眼之模
糊
　　弔鶴賦
子實子築屋西湖之西據乎南髙之峯泉石竒崛煙霞
疊重有鶴飛來不知所從賢主佳客歡然相逢豈幽心
之有感而適相值於箭鋒者乎朝出於野靡羅靡網夜
棲於室不樊不籠出沒遊戯菰蒲蓮稻翺翔掩映杉櫟
竹松立乎堦戺苔蘚增色依乎牕牖藤蘿改容人與物
其殊途可鶢鶋而鐘皷彼傾國之妍姿紛嬙施之楚楚
魚若鳥兮見之颯深逝而髙舉亦有徳既輝而鳯來機
已忘而鷗下乃神理不可以常論者此所以䕫擊石而
百獸舞也歟我嘗訪子徘徊兹山子之出矣何往白雲
鐍其門關須臾見子扁舟言旋烏帽瀟灑玉佩瓓珊三
賢之樂天畫像八公之劉安容顔是鶴也方摶風於九
霄之上睨八極而盤桓即斂翮於碧落迎先生於岸間
銜芝草而若獻尾瓊琚而上瑶壇望之者以為三神山
之人渺乎其不可攀者也試嘗相之淮南有術稟氣受
精金九火七西方素全體白南方朱元首赤中宵不寐
聲聞九里汚泥不染脛髙三尺小變大變嵗百六十千
六百歳飲而不食與九疇之禹龜偕後天之㒺極子實
子曰不然龍至靈也龍骨入藥麟至瑞也麟膠續絃使
僂句而不骨何居蔡而卜旃讀華陽之瘞銘知胎禽之
有阡疇昔之夜吾鶴已仙鼷鼠食郊牛之角螻蟻困江
湖之鱣餓豺狂猘喋血垂涎豈兵解與水解猶形化而
神全嘻其不可得而見矣霜天嘹唳月地翩躚將造化
之謔我乏揚州之腰纒抑以我無乘軒之寵以故出陽
神而遨紫烟也側頂聽棊從今已而忍哉俗物劈琴煮
之彼吠彼走猶有葢帷乃𦵏以槨乃樹以碑曰華亭貴
種青田上士之墓子其爲我申之以挽詞子虚子乃弔
之曰古之夀者廣成彭祖即今安在終亦為土墮牛山
之淚騃乎哉齊景公求不死之草愚矣哉秦皇漢武凡
厥含靈陰母陽父智愚貴賤鱗介毛羽以氣相禪均厥
哺乳穉化而來老變而去一變一化有若寒暑或短或
脩魂游質腐豈其生生不滅而充塞宇宙者哉汝鶴昂
藏氷峙皎潔玉立嵇紹之雞非羣王喬之鳬匪匹無怨
可報空長越王之頸所欲易足肯折陶公之翼是嘗飴
潭皋之粟來自塗脩之國者耶是嘗爲丁令威遼東來
歸而以喙為筆者耶是嘗備三茅君之騏驥出於胯下
而恥為之役者耶是嘗以九轉還丹之使賦之以鮑照
而畫之以薛稷者耶汝苟知戴聖之誚鸚鵡又焉取郭
璞之笑蜉蝣視瘦軀若蟬蜕獵太清而天遊繄聽經之
蝙蝠及坐化之獼猴儻釋氏後身之可信未必不轉為
仙聖之儔子實子寧不知趙鐵面成都之清蘇玉堂臨
皋之樂充斥宇宙之大名陶冶江山之髙作豈畱情玩
物之謂皆適然而有斯鶴偶得之而偶見之初無執而
無著鵝入右軍之籠雞解少陵之縳邂逅遂成於故事
豈有心者之可學怵於内者好龍而懼雲蔽於外者逐
鹿而迷嶽惟達人大觀碎千金之璧猶破釡曾不錯愕
棄三公而灌園固知其為儻來之人爵也而况於一玩
好之㣲豈於此而有適莫乎亂曰塞翁之馬失兮未必
不為福兮虎取􁖨以逸兮愈與署俱吉兮青天無路可
追尋一片間雲萬里心華表柱頭人去後恨無消息到
如今聊復追賡李遠之吟
　　李道士遇異人賦
鄞郡之東溟海之岸太白之山曰此鬼谷子左元放之
所嘗棲止者焉實出於古父老之相傳而吾何以知其
然噫指李為姓之道士歴此山而攀緣披榛斵藥抉石
潄泉朝挹丹霞夕嘯蒼烟似夢非夢茅廬數椽童子出
戸長揖而言曰汝豈非所謂登瀛者乎道士方恍惚而
莫詮沈吟之際緩步之間復遇異人羽衣翩躚揎雲袖
而呼之汝登瀛其來前蔭松覆柏狀鼇肖黿厥廣三尺
一巨金蟾駭聞見之譎誑斂形體而跽拳既意喻而色
授忽儻惘而變遷夫三神蓬島是謂瀛洲秦皇漢武望
洋而嘆旃蟾居月窟其宫廣寒世之人徒想像流聞而
已未有能拭目而窺觀者也嗚呼噫嘻使褒博者流立
説以號於世曰吾遊吾神揭泗水升孔壇手獲納履耳
聞鳴絃肩拍由求目接淵騫則豈不大噱而見鑴乎道
士之為學也談虛説空探冥冥窮𤣥𤣥無鬼而為有鬼
無仙而爲有仙非有倒傾九河之辯舌曾未易與之相
磨研也則不若一付之於滑稽與夷堅抑此道士之厥
祖嘗翊靖而相炎碧玉環之世胄耿青史其蟬嫣又何
異乎薛忠惠之孫見嘅於老學庵之編然則視耕稼鄭
公㽵者則猶賢矣焉知其終不丹成而登天
　　松鶴詞(并序/)
世之植物如槿華朝榮暮悴而有千嵗之松動物如蠛
蠓蜉蝣不能瞬息而鶴亦不啻千嵗是故方外之士貴
之今夫松下苓上絲堅貞傲霜雪蟠屈肖龍蛇清吹搖
動常聳然於塵壒之外鶴青田之種華亭之唳故仙人
相之有經輕舉之士跨之以遊四海者也今之寫真者
必喜繪羽衣綸巾之徒徜徉松鶴之間唐人有詩曰祇
應松上鶴便是洞中人言其標致之相似也又曰養雛
成大鶴種子作髙松言脩心鍊性之人可以長生久視
能與松若鶴俱夀也杭宗陽知宫天台陳悦道其門弟
子稱爲松鶴真人長身而古貌言嘿而神閒為之詞曰
千桃李之穠華兮不如我之孤松彼眩三春之朝露兮
我專一邱壑之風聽此以洗耳兮又何有乎牛鬬之聰
百鶯啼兮萬蝶舞不如我獨鶴兮䙰􁀙其羽顧月池之
在地兮各以影而自侣九轉砂成兮鶴頂同丹我鬢不
凋兮松鬛長青何十八公之為夢兮胎僊夜鳴醉魂醒
亦貞其心兮亦癯其形與我作朋兮俱千齡
　　愛蓮堂雙蓮賦(爲泉州市舶唐/提舉伯榮賦)
天地始判太極兩儀曰一生二老氏講之凡厥草木始
生之時一芽兩葉一核二枝豐年之瑞民乃無飢乃一
稻而二穗乃一麥而兩岐一花而結雙梅加以鴛鴦之
號一笋而挺雙竹誇夫鸞鳯之姿毁譽不常俗言厖辭
甚者沅陵六橊酒泉十柰總一蔕而稱竒而又僻壤遐
域未易究知我則謂兩手十指同一肝脾人惟一心而
兩鼻兩耳兩目兩眉葢此身血脈貫通則一為兩本兩
為一用可以類推物格於和氣而秀異則一者雖殊至
於萬而始於兩而所謂兩者終於相合而不相離乃家
天下人中國之鎡基也繄兹蓮之獨柄兮其端並華而
匹實一荷葉之所依兮一藕根之所出初紅蘂之交艶
兮陋對鏡之新粧玉連環而不可解兮尋角立其青房
羅襪生塵金厥步兮前若後其芳躅牉吾膺而不悔兮
肯媚匪人之足彼釋子之寶宇兮三其座而跏趺辱於
次且之臀兮寧合志而霜枯牽牛織女天有星大孤小
孤地有山伯夷叔齊採薇巖間人亦有之曰若是班耦
嘉競爽儷美抗衡鄙爾叔孫魯國兩生廣受之退勝舍
之清元方季方難弟難兄機雲靈暉詞翹詠英三王勃
勔五竇鞏苹奎聚之後復有二宋二蘇而二程持是以
方兹蓮之菁菁蓮若曰可者吾與之肩隨不可者將莫吾
之敢京也矧愛蓮之主人兮甫其字曰伯榮觀南海之
襍貨兮忽中輟乎宦情曰晝錦其有日兮隱胥濤之故
城築圃環夫菰蒲兮汀洲况夫臨平羌叔出而季處兮
極嗟予之至誠篤友于而共被兮決不摧乎紫荆異然
萁而煮豆兮肖在原之鶺鴒感菡萏之效祥兮各其蕚
而共莖三槐多一兮嫓厥茂五桂減三兮同爾貞亂曰
騷翁墨徒評葩嘲卉或繇或條同心連理脂塗粉傳婦
容是擬我獨不然削冶刋膩娥皇女英弗取為比而况
於二趙二喬之瑣尾者乎故専以大丈夫賦兹蓮不然
則何以謂之花君子
　　海東青賦
大徳三年己亥七月十三日皇帝命榮祿大夫髙公興
為浙江等處行中書省平章政事五年辛丑二月十九
日驛使爰來有海東青之賜於杭之錢塘門外昭慶教
場遺基築亭鑿池以養之紫陽方回撰賦一首拜手稽
首言曰詩不云乎涼彼武王燮伐大商羌削平乎江南
一四海而康莊旣聖神又文武兮仰於赫之先皇詩不
云乎維師尚父時維鷹揚大元亦有其人兮森夭矯以
騰驤亦非熊而非羆兮視周室而有光詩不云乎假樂
君子率由舊章維嗣聖之龍飛兮儼四方之紀綱宴安
民而官人兮受福祿兮無疆詩不云乎鳯凰鳴矣于彼
髙岡兹舊人之是用兮闢四門而排閶奮羽翼而横絶
兮鬱畱皓其相望繄海東青之為物兮産倭兒之殊鄉
氣吞鵬鯨兮鷙百鵰鶚眼流星而掣電兮勁翮刷夫秋
霜遼東之東兮一夜渡海數千萬里兮頃翺刻翔彼天
鵝之峻極兮磨日月於九蒼青一舉而直上兮擊其腦
而流漿鵝有時而亦黠兮欲落地以潛藏青三左而三
右兮徑殞之於沙場萬騎睨其墜處兮羣駿奔而取將
極腴甘之可口兮匪人臣之敢嘗供九重之御膳兮曾
不數夫駝羊萬乘躬幸於獵藪兮據玉鞍而飛驌驦相
此青之爪若觜兮猶忠臣烈士之材良天厨臠飼之禁
篽兮珠臂鞲其顔行國家賴英傑之力兮其報亦有以
異乎尋常猗我定翁武烈傳芳簾垂元祐族大以昌克
佐聖元紀於旂常南斗之南窮夫海洋千百頭其鰐魚
兮迎公舶而徜徉凡天戈之所指兮威振武夫八荒沐
雨露以潤澤兮胥枯起而槁昂占臘暹而闍婆兮俾悉
梯而悉航嵗在辛丑春日載陽乃錫此青來自上方寺
扁昭慶門出錢塘乃毓此青羶肥臐膷不築夫亭之髙
兮何以為青之燠不鑿夫池之深兮何以為青之涼萬
品植以名卉兮千株培以垂楊纍洞庭之甘橘兮挺渭
川之脩篁有梧桐松檜柏兮有芋蔗茭菰薑有蟬蜂蟋
蟀而蛺蝶兮有鷗鷺鵁鶄而鴛鴦鹿麋羔犢騾驢馬兮
草為枕藉藥苗為糧螺蜆鼈龜鰕蟹蛤兮鱅鱮鱨鯋鱸
鯉魴環七墩而鼓舞兮萬頃浩其汪汪匪娯己以自樂
兮縱遊觀而豈遑敬至尊之所賜兮方寸咫尺乎巖廊
念此青之號海東兮越十洲三島之渺茫豈三足鳥之
精氣兮鍾異稟於扶桑日本嵗以充貢兮尾髙麗扶餘
而樂浪自元貞而大徳兮紹烈祖之追相厥獒獻於西
旅兮來白雉於越裳致獅象於阯貊兮舞虞廷之蹌蹌
斯物取其擊搏兮節鯁直而性剛精衛欲填夫海波兮
均之軀𦕈而心長貂之㣲兮能入虎耳化龍之蛇兮鶴
乃可戕天生一物兮制夫一物後有弧矢兮前有豺狼
想此青之大志兮吸擒月蟾而醢其腸君賚臣兮有深
意臣報君兮永無央食吾芹敢獨美兮宜一飯而不忘
亂曰始浚西湖者李公泌續廣西湖者蔡公襄白公樂
天之井佛家徳水蘇公子瞻之堤召伯甘棠與我髙定
翁之海青亭五賢姓名千古香
　銘
　　書隱齋銘(并序/)
天目山洪君起堂求文識其書隠軒紫陽方回謹言君
家先大父端明公平齋先生寶慶初為濟邸事斥史彌
遠歸隠於書者十餘年端平甲午遂出為臺諫第一人
淳祐辛亥回以左史吕公竹坡先生書謁君先父端明
後峴先生於在所時為考功郎兼直舍人院以煩言去
尋入天目山從之游館於至道官時挽至飲席以所讀
書字字行行指示所謂肯綮節目教之一日座間偶及
淮閫賈似道姦詭詐譎特甚謂異日必誤國其先見之
明如此世所不知今世所傳公與賈不合在淮東漕之
後者非也公豈惟不合於賈似道以前諸相皆不合也
故以是難進易退而常隠於書朝廷日少山林時多為
一世正人區區者幸獲末第則不可復見而公仙去矣
大抵嗜美仕者必廢書閒居不仕必有讀書之暇是之
謂隠於書本無他竒説也銘其軒曰　太極儀象一畫
其初積竒乾葢(缺/)偶坤輿龍圖肇始鳥迹衍餘縱横上
下左右實虚注(缺/)覯止偏傍燦如字從意造文用言舒
恒性王播道心帝臚典謨淵逖誓誥枝疎三綱同軌六
藝異閭姬田既耒孔畎攸鋤宰柄八設治經九攄麟感
仁獸鳩歌摰睢百王藥石萬世菑畬周弗炎矣秦乃爇
諸金馬天祿玉堂石渠漢大蒐采唐勤補苴胄庠儒館
冊府仙居縹嚢蘭揭緗帙芸儲服其黼黻佩厥瓊琚歐
虞褚薛賈董嚴徐從列訪問相臣詔除安世三篋惠施
五車負笈擔簦釋屩離蔬刋削豕亥改更魯魚化漸島
卉俗革戎鐻名達外史譯通象胥胡甘短製韓曳長裾
避逃廊肆憩偃郊墟商嶺綺季蔡津溺沮簡編塞棟卷
軸充廬經耕子鑿史畋集漁道咀徳嚼理吸義嘘市與
有虎宎寧無鴽豆芋糲飯韭菁寒葅是之取耳豈不偉
歟相如駟馬浩然蹇驢焉能凂我孰敢侮予畏影滅迹
剗名冺譽朱金糞土竹素璠璵筮曰未吉姑隠於書
　　月泉銘(陳深太博/陳著之子)
四明陳汝資爲婺州月泉書院山長將行紫陽方萬里
為言月泉之義以送之　泉出於地天一生之月出於
天日光所為月之照物明發於外泉之照物清在於内
人之方寸其内至清至清無欲其外至明則兼有夫月
與水之光精者也故月之與水能照萬物之形而已而
心之在我則能照萬物之理焉是故君子之學莫大於
養心子方子回以告子陳子深
　　密齋銘
劉晦叔密齋方萬里既為記又為之銘曰　時行物生
機緘孰扣上天之載無聲無臭老安少懐端倪莫尋聖
人之道惟幾惟深生而知之如羲皇易洗心不用退藏
於宻學而知之如節之初言語為階曾是可疏性同氣
異理一事萬氣有萬殊性則一貫補罅窒隙疎者密諸
矯弊揉偏其惟敬乎密之又密以幾於聖變化氣質而
純於性爻在卦中卦在蓍中吾之心亦猶是也以應天
下之萬事未嘗不明白而疎通
　　趙觀父石心銘
予與趙觀父邂逅於倪淵道之舍其自稱曰石心謂予
銘之銘曰　石之石木可以鑽金可以鐫火可以燃澑
可以穿夫何故石物也心之石不可鑽不可鐫不可穿
夫何故心非物也方寸之中有孔子不磷之堅而孟子
所謂浩然者也嘻其觀父富貴不淫貧賤不移終身勉
旃
　　謙山銘
易艮下坤上地中有山謙山髙物也而在於地中髙而
能下者也能下於人之謂謙是卦也六爻皆吉而彖則
又謂一謙而四益予先姑之孫劉子申所居負山予名
之曰謙山且書而為之銘曰　若古君子維正考父三
命循墻亦莫予侮彼其不然一命而舞山雖曰髙髙不
至天地有髙者臨山之巔謙歟盈歟吾子勉旃
　　普福觀鐘銘
宣授清寧抱一凝妙法師提㸃普福觀開山住持静境
居士周静清築觀之十八年大徳六年壬寅十月初四
日甲子鑄鐘髙七尺徑四尺有六江東道紫陽山虚谷
居士方回為之銘曰　非氣無形非形無聲天以氣運
形聲風霆草木動盪山川震驚海毓萬彚有蒲牢鯨蒲
牢遇鯨厥音乃鏗鞔革為皷不打不鳴槌以打之在人
手擎鑄銅為鐘不撞不轟人手撞之響撼穹清十洲三
島羣仙整纓大千世界弗夢弗醒幽陰黑暗㒺魄弗寧
器而不用空有器名有以用之始為器成特懸大器撞
匪寸莛人手三合斯聳羣聽紙之墨之萬巻仙經庋而
不讀疇通仙靈氣也利貞聲形元亨學我此道通誠復
誠
　　東平張才卿謙齋銘(并序/)
戒慎恐懼極恭致敬去髙就下抱實若虚之謂謙然時
義有六謙之不同全卦大象又不同何也以全卦及大
象言之謙剝二卦皆五隂一陽而謙與剝三上相易剝
之上乾之剝不盡者也今退而來三故曰天道下濟而
光明濟互坎也光明艮也剝之三坤上也今進而往上
故曰地道卑而上行謙剝一移換之間損上之有餘故
虧盈變盈害盈惡盈益三之不足故益謙流謙福謙好謙其
曰裒多益寡稱物平施皆取象三上相易尊而光卑而
不可踰則専指下體艮之三尊於一二艮止也所以光
山雖在地中而卑然誰能一蹴而越之謙之極致如此
非以盛徳居大位未易臻此若夫時義六謙之不同則
當以無位有位論九三陽剛正而不中功臣之位也艮
體之上知止則可韓彭英盧不終光武功臣皆保其身
先儒以周公當此一爻非吾儕所敢望也六四相臣之
位也其曰撝謙功臣謙於下柔君謙於上一舉手間不
敢忽則吉也亦非吾儕所敢望也六五柔居尊位而隂
虚故曰不富惟謙也故不必富有力而能用四與上之
隣在二不應或猶不服利用侵伐謂謙徳之至天下莫
敢當也非人臣之事也上六居髙亢之位其曰鳴謙固
有聲矣而内應於三私也虚象也實象則以之用兵不
可以大得志也然則吾儕為士則當用初六自牧之謙
自之為言自己之學賤而在下無事任無功業無可矜
伐戒慎恐惧如牧牛羊自鞭其後此吾儕之所當為也
六二鳴謙以謙著聞士之已仕而為在下之臣者也於
五無應則未必見知於君上三剛乘我則勲閥之臣壓
乎吾上柔中而正則上不干尊位近不阿權勢貞固自
守中心泰然此一爻乃東阿張君才卿平昔之事也才
卿名宰相孫仕中原嘗字民百里佐幕二府過江一為
學官棄之今年六十有二以謙得名信乎鳴謙貞吉者
也昔吏今民鳴謙貞吉未之敢希則姑為初六之卑以
自牧者也愚讀易有年兹不揆緝諸家之説求教於才
卿而銘曰　君之學謙之初愚昔也窺無所為之謙也
自克自治省躬修己愈下愈卑君之仕謙之二愚昔也
知有所聞之謙也無應無隨守道循理不髙不危學而
仕仕而學行止以時愚老矣不復仕則於初爻之義退
而求之
　箴
　　進徳齋箴
凡物必不可無名有可以一字名者其有不可以一字
名者則不容不以二字名易六十四卦聖人豈不欲皆
以一字為名然噬嗑中孚同人无妄之類皆以二字為
卦名意義貴乎足而無餘則名不容不二也人名州名
縣名山名水名城名鄉村屋舍器用名飛潛動植凡萬
物之名皆然士大夫齋名命意取義豈可不足實字而
一言不若加虚字為二言而足之也惟仁與義若可以
一字名如仁人義士云者若道與徳以一字名則道人
徳士流於異端矣必合如程氏之明道先生晁氏之昭
徳先生以上虚一字為用力之地然後可儒者之學性
命心氣當致其知單舉特標曰性齋命齋心齋氣齋可
乎杭人陳吉甫以徳名齋予友張仲實為作記其説固
亦雅矣予謂徳之上當加一進字曰進徳齋必如此而
又如張文潛所作進學齋記以用其進之之力則得其
所以為徳者矣仍為之箴曰　欲為仁人當居乎仁欲
為義士當由乎義仁人義士成徳之名居仁由義所以
求進乎徳而底於成猶之道也揭以道堂道宇道館道
室之號乃老子之所謂道耳吾儒則修道而後可以深
造故昌黎於彼曰道其所道徳其所徳將合仁與義言
之則進與脩不可以不力
　　熙山箴
熙廣也心廣體胖可也自廣狹人可乎熙和也和順積
中可也和不節可乎武林蔡君潭浚父巍冠褒衣周規
折矩其居無山而牓曰熙山有山無山不足計熙之名
義不可不講也人惟有一心而天理人欲異焉如是而
為天理可廣也不可狹也可和也不可咈也是之謂熙
之善者也如是而為人欲而廣充之而和同之則其所
謂熙得無不善乎紫陽方回為之箴曰　一字二義一
心二岐一理一慾一公一私此疆彼界其間毫釐曰廣
曰和古以訓熙浚父之山熙以命之可廣而廣無自狹
其當和而和㒺敢咈而如秋宇廓如春日遲曠放迂闊
浮蕩娛嬉此則不可宜克宜治静養動察惟敬之持欽
哉熙哉如之何勿思
　　一齋箴(并序/)
伏羲畫卦始初為一畫蒼頡製字厥初亦惟一字伏羲
之一為竒為陽為剛為乾復配以一則為二為偶為隂
為柔為坤揉其一而圓之為天圓折其一而方之為地
方降而加之為兩儀為四象為八卦為六十四卦為四
千九十六卦而萬萬無窮焉一實為之祖也蒼頡之一
横其一則有中有東左有西右縱其一而交之則為十
而中心為中東左西右南上北下四方之位判焉加以
四圍則為田而井田之制出焉帝王建國其中為都臣
庶立家其中為堂而負北嚮南左龍右虎之制出焉近
之為尋丈遠之為千里萬里萬萬里無極焉一實為之
主也然則伏羲之一即蒼頡之一而一畫之始一字之
中乃天地人之心歟雖然論一之形畫與字是也論一
之理心是也心之一敬是也誠是也敬之終事為誠誠
之始事為敬故惟精惟一終始惟一協於克一聖賢屢
言之至近世諸大儒有云主一之謂敬無適之謂一而
又云不貳以二不參以三盡之矣故一分造化心起經
綸君子以為名言吾州祁門友人汪君元卿其祖母吾
宗伯吏部秋崖方先生之姑其姑嫁秋崖先生之弟生
子貢孫與予同壬戌牓其從姑嫁秋崖先生壬辰别頭
甲科文章氣槩名天下元卿學問有所自來比卜寓居
於金陵之北門扁曰一齋予輒以此發其一之之義而
箴之至其依郭負村穿池築圃山竒水異竹茂樹密風
髙月朗烟化雲變之狀予尚能一詣其所為大篇以賦
之箴曰　伏羲之一畫卦攸始乾兊離震巽坎艮坤皆
根諸此蒼頡之一製字所起二三四五十百千萬俱出
於是字即是畫畫即是字一字中間天地人心厥象著
矣聖安而行賢者克己不左不右不南不北不偏不倚
執中傳心敬耳誠耳以此求仁以此貫道以此窮理天
以一燾地以一峙人保此一方寸之内純粹精美變化
百為酬酢萬事苟以不一差之毫釐繆以千里於斯一
齋左圖右史一在齋乎一在心乎告於汪子
　　古齋箴(并序/)
孔子定書始堯舜皆曰若稽古則此所謂古在堯之前
至繫易推言伏羲神農黄帝又曰上古穴居結繩則此
所謂上古又在伏羲之前邵堯夫經世書堯即位甲辰
至今壬辰僅三千六百四十九年耳數雨算沙古事何
極而况堯以前之古乎經世以十二萬九千六百年為
一元一萬八千年為一㑹三百六十年為一運三十年
為一世堯之生當已㑹一百八十運之末去混沌始分
之時已六萬四千八百年其果然乎漢書謂三統上元
至伐紂之嵗十四萬二千一百九年又謂漢太初元年
距上元十四萬三千一百二十七年宋有一家星書謂
上元甲子之嵗日在虚宿四度距景祐元年甲戌積一
千十五萬四千九百五十年劉道原通鑑外紀則謂開
闢至獲麟二百七十六萬年以此數書相較皆不可強
合然則堯以後年數可考堯以前年數不可考以孔子
定書繫易之意為法古之可以細考者自堯始古之可
以略考者自伏羲始伏羲以前之古鴻濛希夷先儒盤
古之説自不一端其莫可考也夫其亦不必深考也夫
濟南張君受益嘗以喜聞過名其齋予為之記又别為
古齋以扁其燕居之室而求箴焉予再四叩其説則曰
吾之所謂古不如是拘拘於年數之間也顧吾之好古
有三専心致志者得之讀觸目興懐者得之游寄情寓
意者得之玩古莫古於書籍易起一畫書首二典詩美
刺春秋褒貶吾精覽熟復以此四經為據決諸子諸史
諸集之醇疵是非三禮惟儀禮古而不完周禮為劉歆
竄改禮記雜漢儒言不純古近世朱氏四書吾服膺焉
以窺關洛之正傳異端邪説莫我敢伺庶幾見古人大
旨此一古也得之讀者也非專心致志不可也古莫古
於山川過鄒魯而知孔孟萬世永賴登泰山而想七十
二代之封禪與夫秦侈漢誇今皆安在堯平陽舜九疑
禹㑹稽后稷公劉豳邰文武豐鎬吾采其風聲而究其
所以治周九鼎輕而七雄並馳夕陽亭一言而十六國
迭起六朝宴安於江沱五季僭竊於遐僻吾臨其戰争
之場而弔其所以亂齊景公不如西山之餓夫爾朱榮
不如湍石之嚴子勿拜之木不唾之地其骨秀其名芳
此一古也得之游者也觸目亦豈可少哉至如古器物
之好則王通嘗失言焉其言曰古之好古者聚道今之
好古者聚器器可聚也道如之何而可聚先儒固以此
譏河汾之不知道矣聚器之弊世誠有之古王者有天
球河圖赤刀琬琰離磬崇鼎諸侯有夏后氏之璜封父
之繁弱以為鎮國之寶後世不復知此陳庭之矢汲冢
之簡岐陽之鼓豐城之劍以資博識可也韓宣請環於
子産魏丕求玉於呉質顧凱發羽化之驚桓𤣥輟寒具
之設則少戅矣故蘇眉山於石幼安之畫苑王晉卿之
寶繪堂直以為二子之病作記以諷之淳化閣帖黄長
睿疵其半偽宣和博古圖洪景盧笑其多訛近日法書
名畫以木刻御府名家印㒺利於市自米元章已為無
李論而所至山水圖輒以為真李成吾於此别其真贋
博觀約取庋藏一二時出閲之朋友取去亦無顧惜此
又一古也得之於玩而非玩物喪志之謂亦吾情之所
寄意之所寓而已非真有所執著於其間也然予深知
受益之為人當於古人中求耳朂古心行古道於古誼
尤髙急人之私如救焚溺揚人之善如甘飴蜜又有在
於三好古之外者顧今人未盡知也箴曰　古書籍兮
吾其讀朝明窻兮夜殘燭嚅嚌雋永兮梯髙邱感慨惻
愴兮瞠吾眸古聖賢之蹤可追兮吾捨是其將焉求古
器物兮吾其玩罟離耜益兮柝豫楫渙吾聖師觀於廟
兮感欹器而永嘆苟貪多而鬬靡兮則未有積而不散
蘭亭之閟於辯才兮不知一旦有蕭翼也世已無昭陵
之真迹兮又焉知復有定武之石也形而下者有盡形
而上者無窮無窮之古撑腸飫胷有盡之古盍相與一
笑付之太空之風
　　勉齋箴
易稱伏羲神農黄帝書紀堯舜禹湯文武周公暨周衰
而有孔子自天地開闢以來嵗年亦久矣生靈亦衆矣
而人之得號為聖人者不過此數人而已惟聖人不勉
而中不思而得生知而安行者也下聖人一等則必擇
善而固執學知而利行故論語一書無非聖人所以勉
學者與夫學者自勉相勉之言今之人既不能自勉又
不能交相勉間有一二能出一語以勉人則或者聞乎
勉己之言深以為諱如是則甘于自愚而又相率天下
之人皆為愚人而後可也潤之金壇張君光遠徳輝其
先髙祖本濟南人是為南渡文簡公諱綱名臣也今徳
輝以勉名齋與黄文肅公之齋名適同古之命名而同
者多矣於齋名乎何嫌紫陽方回為之箴曰　騏驥之
不行兮不如跛鼈之千里荆軻之猶豫兮不如蜂蠆之
有尾飢食渴飲人禽同兮所不同者精義而明理辟穀
服氣而長生兮寧朝聞道而夕死井九仞而不及泉兮
山未成一簣而止浚之深而崇之髙兮亦在乎朂之而
已生知上聖固懸絶兮抑堯舜與人同耳愚可明而柔
可強兮毋自咎乎質之不美吁噫美質固易得兮唯至
道其難聞學者之用其力兮非苦骨而勞筋初旁收而
並蓄兮博載籍而窮典墳外資師而取友兮内紬繹於
心君又繼之以明辨兮羌縷析而毫分四者至而誠不
篤兮將無墮於虚文致其知雖多途兮望聖涯尚其無
垠惟力行以終之兮在克艱而克勤吁嗟予求道之荒
唐兮夜若夢乎壇之杏覺而發其遺編兮童讀之雪領
自説樂不愠至知命兮垂萬世之深儆聖所以勉乎人
兮庸可求仁而僥倖顔拳拳於四勿兮曾孜孜於三省
賢所以自勉兮尤務理直而欲屏在子張之十九兮或
交勉之互請葢苦口起死於膏盲兮而甘言平地之機
與穽嗚呼噫嘻物則秉彛兮人而不仁今之淺夫兮以
藝自珍小數狎物兮大閑踰身擇術未謹兮立言未醇
眩耀夸毗兮張皇鋪陳一語規之兮作色怒嗔不勉而
中兮惟古聖人汝不自勉又不欲人之勉己兮是之謂
横目之凡民
　　觀省齋箴
善於觀天下之人不如自觀勤於省天下之務不如自
省是謂近觀内省觀猶淺也省則深矣是者如此非者
如彼或善或不善觀而見焉故曰觀之力猶淺也是者
吾充廣之非者吾克治之必為善必不為不善省而擇
焉故曰省之力則深矣此聖門心學也三衢毛君士穎
以觀省名其齋紫陽方回為釋其義而寓之規曰　心
之未發鬼神莫窺寂然不動㒺云㒺為君子於此奚力
之施敬以直内儼然若思心之旣發矢去川決川不有
防矢不有括十目未覩獨見而察慎其獨也古之心法
我觀我心幾㣲之間我省我心非有二天視其所萌審
而後安此所以樂行憂違而慾净理完者歟
　　稱隠齋箴
吾友汪君巽元讀書之所曰稱隠山房因為其齋作箴
焉物有輕重事有是非才有髙下量有廣㣲銖兩千鈞
拱把十圍或塵而眇或岳而巍了然吾心不露其機鐍
此之扄鍵此之扉以區别品藻莫之敢違而所以抑揚
低昂亦莫或窺吾之幾也此聖人之能事而賢者之所
希葢取舍與奪黙識於内而臧否毁譽㒺顯於外能隠
而不能稱則表裏一歸於聾瞶能稱而不能隠則黑白
察察者亦非所以避憂患而遠害是故胷臆貴乎明而
言論褒貶不可以不晦噫此巽之所以行權也在昔繫
傳九卦三陳巽以終之此一徳也以處事接物待人自
履至井有八徳焉先以此反己脩身八為經以窮而盡
性一為權斯精於義而熟於仁不然(原缺/)賈而已耶豈
不能用權較錐刀之利卒為凡民
　　熟齋箴(并序/)
天之生物時至而熟百穀百果加灌溉之功焉則其熟
也為尤美人之食物用物資於人力而熟烹庖牲牢煎
􁂄魚鼈醖曝酒醬調胹鮓醢燠煨榛菽芋栗熬煉脂膏
蜜飴炮炙附烏芥苓鍜冶金鐵銅錫煑治絲枲縑素矯
揉皮革筋角得其所製之方所造之術而劑量斟酌之
則其熟也為尤精其有習於當世之一能一技而熟者
古之人如伯牙之琴由基之射郢之斤扁之輪痀僂丈
人之承蜩庖丁之解牛扁鵲秦緩之醫季主唐生之卜
以至近世張旭之草書裴旻之劒舞米嘉榮之歌韓擇
木之隸李陽氷之篆呉道子曹霸韓幹之丹青董元李
成范寛之水墨諸葛鼠鬚之筆李廷珪潘谷松烟之墨
皆造𤣥極㣲以名於世雖邇日兵火更革善書善畫善
奕善算善方脈善占騐善説虞初九百亦往往不無習
熟之人而予嘗評之矣熟天之生物而至於美有人焉
畦叟園丁能之熟人之食物用物而至於精有人焉竈
爨老媪市井淺夫皆能之熟當世之一能一技而至於
造𤣥極㣲亦有人焉然未必皆吾儕士君子之所可能
也苟如此則吾儕士君子之所熟者其將果何事耶潼
川楊廣文剛中以熟名齋紫陽方回為箴以遺之葢以
明夫學聖賢之學者其所熟在此而不在彼也箴曰
徳成而上士而熟其所當熟其不為聖賢者幾希藝成
而下士而熟其所不當熟則將無君子之棄而小人之
歸雖然熟於一藝閭閻之人足以養其身研於性命道
徳之學而熟於仁乃不免顔原之賤貧嗚呼吾寧熟於
此而賤貧不願熟於彼而為閭閻之人
　　齊希説道存齋箴(并序/)
格物而物格致知而知至上用力下見效也齊君希説
以道存名其齋其義甚大若曰存道而道存可乎飲食
起居道未嘗不存百姓日用而不知學者欲用力以存
道而見道存之效非也道也者不可湏臾離視之無形
聽之無聲然道亦不在器之外老莊氏以道徳而毁棄
仁義以有物混成先天地生為道而不以日用常行為
道似乎以有形有聲為累而欲返求乎寂滅恍惚歸於
無形無聲所以齊彭殤一死生吾之所謂道當然之理
必見於事本然之性必發於情君臣父子夫婦兄弟朋
友之倫立於天地之間而萬世不相紊者道在其中也
希悦於事之所施行察焉必不違乎當然之理於情之
所著見察焉必不戾乎本然之性由人己俱不睹不聞
以至於己獨睹獨聞一以敬存其心則可若乃泛然立
名謂吾存道而道存則𣺌茫濶大無所據依憑藉以為
身體力踐之地彼異端所謂孔子見温伯雪子不言而
道存者無其事後世禪學有此吾儒烏有是哉此之存
亦非彼之存也故為詩以箴之曰　我飯一盂我飲一
觴我衽我衣我寢我床適口安體弗喪厥常道在於斯
㒺有不臧事君以忠事父以孝夫婦閨門朋友學校兄
友弟恭是謂五教契為司徒上行下傚日用常行道無
不存不於堯明不於桀昏視聽言動此以物言四非四
勿乃以則論曰情之性曰事之理曰物之則顯用㣲體
匪珠匪玉可匵可匭我存我心敬而已矣
　　遜齋箴(并序/)
遜一作孫順也易云巽入也曰巽徳之制曰巽稱而隠
曰巽以行權其義奥而博文王三陳九卦之終事未究
也音同乎巽而字别曰遜則其義止於謙退不競而已
士之務進彼者非有甚髙難行之事然順而遜亦可以
為成人矣濟南馬君名克敬字順之而又以遜扁其齋
其將以造於易之巽者乎紫陽方回為之箴曰　儉而
不奢之謂遜崇愷之步障不如平仲之豚肩也退而不
争之謂遜陽勒之漚池不如伯倫之雞肋也謙而不伐
之謂遜季路之率不如趙文子之呐也恭而不敖之謂
遜原壤之夷不如正考父之僂也名曰敬主於内遜之
根字曰順行於外遜之文於斯扁齋曰遜入聖門然則
上天下(缺/)
　
　
　
　
　
　
　
　桐江續集巻二十九
欽定四庫全書
　桐江續集卷三十　　　　元　方回　撰
　説
　　離騷胡澹庵一説
離騷之藴十有九
　竒古辯怨閒澹潔雅雄深枯淡豐腴勁正忠直清
指九天以為正兮　竒也　帝髙陽之苗裔兮古也
就重華而敶詞　　辯也　國無人莫我知兮怨也
聊逍遙以相羊　　閒也　和調度以自娯兮　澹也
朝濯髪乎洧盤　　潔也　奏九歌而舞韶兮　雅也
飲余馬於咸池兮　雄也　何所獨無芳草兮　深也
登閬風而緤馬　　枯也　結幽蘭而延佇　　淡也
思九州之博大兮　豐也　曰兩美其必合兮　腴也
雖體解吾猶未變兮勁也　彼堯舜之耿介兮　正也
阽余身而危死兮　忠也　何桀紂之昌被兮　直也
朝飲木蘭之墜露兮清也
楚詞之藴十有二
　險恠艱窘隠約褊急巧譎豪放
乗日月兮上征　　險也　棄雞駭於箱簏　恠也
犯顔色而觸諫兮　艱也　執棠谿以刜蓬兮窘也
筐澤瀉以豹鞹兮　隠也　願假簧以舒憂　約也
破荆和以繼築　　褊也　孰契契而委棟　急也
仳倠倚於彌楹　　巧也　同鴑臝與桀駔　譎也
采撚枝於中州　　豪也　律魁放乎山間　放也
　　離騷胡澹庵二説
國風好色而不淫小雅怨誹而不亂若離騷者可謂兼
之矣此淮南叙楚詞之大畧然不及大雅與頌何也或
曰大雅既明且哲以保其身屈原諫不行懐沙自沉非
明哲保身之道頌者美盛徳之形容以其成功告於神
明楚懐襄疎遠忠直屈原賢且忠以憂死懐襄終以敗
亡盛徳成功安在哉澹庵胡氏以為或者之言過矣如
離騷經淵源堯舜禹湯文武周公之道嘉橘頌典則淳
深雖告神明可也韓愈論文章氣格以離騷首軻雄之
目柳宗元自叙為文亦言參之離騷以致其幽就令不
得與清廟比獨不可有閟泮宫也耶然則淮南之論不
及大雅與頌其言疏矣嗚呼不幸不生於仲尼之前不
見取於孔氏而列於大雅與頌也
　　離騷胡澹庵三説
離騷楚詞要皆本乎幽憂而作大扺兩漢文章若司馬
犬子(犬子謂司/馬相如)揚子雲劉子政班孟堅張衡之徒率自
離騷楚詞出葢靈均所著則曰離騷後之依倣而作者
則曰楚詞而離騷為至虚谷曰關雎樂而不淫哀而不
傷孔子之論也淮南子得其㣲旨謂國風好色而不淫
小雅怨誹而不亂以此二語指離騷未為不然而澹庵
胡公推衍發明謂離騷經淵源帝王之道可以方大雅
而嘉橘頌亦不減有閟泮宫斯篤論矣予學詩年五十
六七矣讀其説有契於心乃親筆記之
　　天下夕陽佳詩説
予行天下多矣每登臨髙勝之處惟向西為尤佳而佳
景亦多向西錢塘之湧金門豐樂樓金陵之賞心亭武
昌之南樓漢陽之秋興亭巴邱之岳陽樓江陵之仲宣
樓長沙之定王臺鍾陵之滕王閣無不西向其所以勝
絶者在夕陽欲落未落之際其景不可以尋常論也故
杜牧之詩曰夕陽無限好白樂天岳陽樓詩曰夕波紅
處近長安予於嚴陵寓居得舊扁西齋二隸字因其名
賦詩曰偶得西齋字向西開此齋人間詩眼少天下夕
陽佳葢謂天下之佳無過於夕陽惟西向則得之而人
間所少者詩家眼耳故不識此景必具詩眼者而後識
此句此景也或謂詩中不合用天下字近乎時文老杜
詩曰天下兵戈滿江邉嵗月長又曰閬州城南天下稀
又曰越女天下白鑑湖五月涼又曰天下郡國向萬城
無有一城無甲兵黄山谷詩曰湘東一目誠甘死天下
三分尚可持陳後山詩曰天下寧有此昔聞今見之又
曰欲行天下獨信有俗間疑又曰若無天下議美惡併
成空又曰一為天下慟不敢愛吾廬洪覺範詩曰妙句
麗於天下白髙才俊似海東青陸放翁詩曰天下不知
誰竟是古來惟有醉差賢又曰國家科第與風漢天下
英雄惟使君又曰信哉天下有竒作久矣名家多異才
其他用天下事與天下士者不一譬之問天下何物最
大而答曰道理最大即今詩意謂天下何物最佳曰夕
陽最佳也但恨俗人不具詩眼則不識耳近人常傳詩
一句曰天下名山僧占多亦是此意餘不能一一詳錄
姑記諸此以發一笑
　　滕賔日字説
婺源滕君嵎之字曰賔日俾同郡方回萬里衍其義回
取堯典讀之而嘆曰法始於伏羲成於堯堯之命羲和
也雖曰厯象授時之事其所謂寅賔寅餞者乃伏羲先
天易離坎之位邵堯夫所謂心法者也天地無光也月
星無光也皆以日而為光故離中虚離為日日出於卯
而天地之夜於是乎旦萬物捨暗睹明人之一身戴乾
履坤左離右坎豈惟得天地之健順以為心又且得乎
離日之明以為心是則乾健坤順離明皆心之全體也
坎則以月而受乎日之光與兊震巽艮皆心之一體日
之出矣旦氣清明當此時也君子以自昭明徳與日而
俱新焉堯所謂寅而賔之者外以敬夫日之日而内以
敬夫心之日即孔子大象之意即伏羲先天之意也然
不止是也晝氣不梏則不與日俱昃夜氣有養則不與
日俱晦旦旦而日又出則吾徳之新與之無窮矣君父
切齋先生為宰有令名祖溪齋先生早有聞於朱文公
家庭之學世載其聲何假於回之説而回姑竊文公餘
論以復於君是為滕賔日字説
　　鄭播君稷字説
予同郡子程堯希古來言信之貴溪象山精舍生徒鄭
子播字君時或怵之曰君字宜避則改字之曰稷翁求
字説予攷之書及史記帝舜命官之辭有曰棄黎民阻
飢(史記作始飢今/文尚書作阻飢)汝后稷播時百穀孔安國訓時為是
鄭𤣥讀時作蒔如此則是字虚蒔字實從乎虚之是無
義可取從乎蒔之實則種蒔而已其義亦淺然則是字
可改也而君字似不必改昔宣和中禁人臣不得以君
主天王為名此衰世小人建明之所為治世不宜循此
弊開此端稷者五穀之長帝舜取之以為官名棄者稷
之名姬者稷之姓其官曰稷亦曰農師子不窋世為稷
官后者諸侯人臣亦得稱為君故曰班瑞羣后曰肆覲
東后是也予謂稷字可用稷字之下聨以翁字則未可
翁者老人也古人年五十則字加父鄭子年未五十富
於春秋甫為郡學副貳而先自稱翁不若待五十而加
父之為當也今予定其字曰君稷古稱謂君公爾汝本
無輕重東坡先生為文與可作墨君堂記以竹専此君
之稱始有君公爾汝之辨然今人上自官府下至市井
稱張公李公張君李君未見其為重朋友至交雖官達
亦相爾汝未見其為輕君稷君稷予實字君不必如世
俗拘士之好事所避也若夫巖石之號取揚子雲所褒
君家谷口子真躬耕之謂者令予大字書之予不能書
大字宜求之他人云
　　汪䝉元悦心説
理義悦心芻豢悦口烹庖羊牛雞豚以腴其齒頰猶有
待於外也一物有一物之則不失其則謂之理一事有
一事之宜不失其宜謂之義此人心之所固有非有待
於外者也予亡友汪君遠翔之冢子其名頤其字䝉元
其讀書之室曰悦心葢謂頤者養也理義之養非芻豢
之謂也然則斯可謂無待於外者矣而且介曹君清父
求予説以自壯則無乃猶有待於外乎
　　汪巽元復心説
予亡友汪君遠翔之季子曰巽元其藏修之所曰復心
彖曰復其見天地之心乎葢謂造化以生物為心自一
陰生而至於十一月生生之物剥於上而一陽之生意
已復於下無終窮之理也聖人觀此一卦取以為修身
改過之象然天地無欲故必復人之心有欲故有復有
不復而有迷復之戒遯翁之師曰病翁以此卦初九不
遠復為三字符願吾巽元終身佩之
　　王一初名字説
古有姓氏名字稱號官爵贈謚之異以别親疎貴賤不
相越也史記書黄帝姓公孫又曰黄帝二十五子得姓
者十四人又曰自黄帝至舜禹皆同姓而異其國號分
五帝為有熊髙辛髙陽陶唐有虞氏又曰禹姓姒氏契
姓子氏棄姓姬氏又曰禹姒姓其後分封用國為姓故
有夏后氏及斟氏戈氏之類近世鶴山魏文靖公用漢
紀著古今攷於髙祖書姓劉氏則闢之謂左傳有云因
生賜姓分土命氏姓自姓氏自氏馬班乃混而言之葢
姓一氏不一魯三桓鄭七穆同姓姬而異氏不通婚姻
後世殽雜無辨智為輔婁為劉范睢為張祿項伯為劉
纒或冒外姓或祝異姓族譜不分而姓氏亂矣子生三
月父名之冠字之名不以日月隠疾山川五世親盡以
王父字為氏五十而後字加父春秋書字為褒君前臣
名父前子名鄭子産字子美或不能知以楚通於中國
之名與本國之名不同孔子稱弟子皆名弟子稱孔子
字孟軻也而字未聞後乃有小名小字漢髙祖字季太
史公不書名班史書名邦字季註史記者謂季本其名
後改名邦史漢顯人多有名無字或史臣追補之斛律
金本無名學畫屋而後名金唐房𤣥齡名喬尉遲敬徳
名恭各以字行或一名二字陶元亮又字淵明蘇子瞻
和仲陳無已履常秦少游太虚張厚之忠甫皆是或字
其臣子房而不為屈或字其父彦輔而不為慢然古庶
人無字近世雖執事圂圊者亦有字且以為諱而名字
亂矣稱者何趙岐序孟子曰子者男子之通稱此非五
等子男之子孔顔曾孟以至老莊荀揚諸子非聖賢不
能臻此論語曰邦君之妻君稱之曰夫人夫人自稱曰
小童邦人稱之曰君夫人稱諸異邦曰寡小君異邦人
稱之亦曰君夫人朱文公集註引呉氏説謂此不知何
謂或夫子嘗言之予謂王侯自稱孤寡不穀禮君天下
曰天子朝諸侯分職授政任功曰予一人凡例昭然各
有攸當自稱貴乎謙相稱貴乎實周天子在而魯哀公
稱予一人漢有帝而曹操稱孤厮役稱僕射婢妾稱夫
人旁行敷落稱經抱朴聱隅稱子今之人自稱相稱豈
不厚誣號者何三皇號皇五帝號帝三王號王唐虞夏
商周秦漢由有國之號為有天下之號古之封國其號
有萬至戰國而七王僭號後世有年號有尊號有私署
之號有寓言之號有荷蓧丈人北山愚公秦有樗里趙
有主父烏有先生㣲斯文學妾婦則飛燕太真盜賊則
綠林長白僧有號道有號里巷有號軍旅有號而近世
標榜特多元次山白樂天之號更易不一已謂醉翁又
六一居士謂涪翁又山谷道人鉅公名士可也今則巫
醫卜祝皆立齋顔庵扁下至負擔之夫亦有之恬不為
恠官則唐虞百周三百六十後世九品十八班一命以
上皆出朝廷爵則公侯伯子男春秋於其卒皆書公惟
楚子僭王臣僭公周之衰有封君如東周君西周君春
平陵嘗君漢大王小侯亦有奉春稷嗣等君胙土食采
實有是物乃若贈謚則皆視其生前若功若徳而易名
錫寵眉山紫陽俱贈太師人無異詞公不及謚而私謚
黔婁之康陶令之靖節河汾之文中子横渠明誠中子
雖私實公否則雖有九重之命其公實私顧今之或官
爵贈謚俱無之而君之公之且動輒相之上朝下市無
爾汝交嗚呼風俗之壊至此何時而復淳耶世道之敝
至此何時而復古耶松江王君月友名其子曰一初字
其子曰一初號其子又曰一初字同名則似無字號同
字則似無號以是操嚴君平之術而聳人之觀聽邇年
有陳生者名藏一字藏一號藏一臨川人寓居杭之吳山
游諸公間以其名號字之皆一也人頗竒之王君殆以
是期其子乎雖然採藥者無姓無名無字終號桐君藥
不二價韓伯休返以是知名王君之意非逃名乃立名
也歟予欲戯以君之子為三一居士如之何如之何
　　僧汝舟濟川字説
僧名汝舟字濟川求字説似無可説者今夫刳木為舟
成矣舟能自濟乎維楫㠶檣舟之諸物具矣舟能自動
自飛而濟乎天地之間凡有形皆物也善用之則死物
皆活物不遇劒工太阿龍泉死物也不遇醫工參术薑
桂皆死物也以死心為禪心何嘗死悟者死而不死不
悟者雖四肢百骸活潑潑亦死也予嘗習佛言摩訶者
大也般若者智慧也波羅密者到彼岸也是為濟川之
説
　　家頤孫自觀字説
君子之學於其身無一而不察也手足耳目鼻口為其
一身之所用而口為甚易震艮之卦中虚外實下動上
止象口之頤一言一語出乎此一飲一食入乎此人有
血氣則有嗜慾或縱恣放肆而不於此乎察則刑辟生
唇吻蠱毒納咽喉一慎不慎節不節之間利害禍福判
焉口為自養之門心為自觀之鏡自養之際有正不正
自觀之後去其不正存其正此所謂有不善未嘗不知
知之未嘗復行也此所謂中庸之獨也己獨睹人不睹
己獨聞人不聞之時也己事也無與乎他人也以自己
之心察自己之中獨復而不遠復者也不然則習矣不
察自貽伊戚與自求多福孰得而孰失哉眉山子家子
名頤孫字自觀佩乃翁性存先生過庭之教口顧心心
顧口所謂自觀者在乎察之而已若夫天地養萬物聖
人養賢以及萬民心體具完當自初九靈龜之戒始
　　趙朴翁字説
書曰若作梓材既勤樸斵惟其塗丹雘孔子遂以梓材
名其篇何也梓者天下之良木材者已成之器也樸者
木之未成器者也斵者以斧斤削治之而使之成也樸
不斵則梓不材梓之材則不可以有樸而無斵必既斵
矣則漆之朱之棟清廟柱明堂千門萬户之宫成字書
樸亦作朴讀孔子所定書則梓之為材不貴樸而貴斵
明矣老子之言道徳反是曰見素抱朴曰復歸於朴朴
散為器曰道無常名樸雖小天下不敢臣曰化而復作
吾將鎮之以無名之樸無名之樸曰我無欲而民自樸
其字四為樸三為朴其義則一也葢老子七言及此皆
取譬於未斵之木木不斵則器焉得成此無他孔子用
世者也故欲削治之人材而成其器皆可以有用老子
欲避世者也故欲天下之人材不必削治而冺其器悉
歸於無用由今觀之學孔子者斵章甫縫掖可以修身
可以治人學老子者樸星翁羽衣可以養身不可以及
人三山趙君良器近浙西廉使參政徐公琰子方為改
字曰朴翁愚欲其如梓材之樸加之以斵而成其器以
有用不可捨孔子趨老氏而有朴無斵置是器於無用
也猶之玉焉其在石也亦名曰璞不琢不雕雖卞和之
玉誰其識之必也玉人加剖鑿淬磨之功而後君子比
徳學以知道六瑞三采遂成大器君其於此忍袖斵泥
之手乎哉
　　俞伯初復庵詩并説
婺源汪口俞君肇伯初來杭告歸見示新詩十二首不
學晩唐可喜年始三十七學進未艾又求所謂復庵説
俾為韻語益知其篤意於學尤可喜余丁卯年踰不惑
除學官遭煩言始歸而讀易今三十五載矣試為君誦
所聞可乎九月下五陰食上一陽為剥十一月一陽來
反於五陰之下為復本謂天道而聖人皆以人事明之
初九不遠復无祇悔元吉象曰不遠之復以修身也繫
辭又斷之曰顔氏之子其殆庶幾乎有不善未嘗不知
知之未嘗復行也予謂猶人行路出門當東誤西數步
而返與數十里而返異矣贊曰陽剛一爻上剥下反居
卦之初其復不遠凡占得之有過當知知而速改無或
緩而過孰能免速復為急無至於悔斯為元吉六二休
復吉象曰休復之吉以下仁也孔子以復之初為顔子
之仁而以二下從乎初之仁有仁人在下位而上能屈
己尚賢禹拜善言周公吐握是也贊曰初不遠復是為
仁人二無五應下比其隣善復如此於皇休哉屏去陰
邪吉祥大來人有當親勿嫌其卑我思仁人屈己下之
六三頻復厲无咎象曰頻復之厲義无咎也伊川以頻
為屢横渠以為顰蹙漢上以為水涯朱文公從伊川贊
曰頻失頻復至再至三來之來之幾何弗殆震極不中
隂躁而動斯人之心乍操乍縱幸而復也猶勝於迷以
其終復亦免顛隮六四中行獨復象曰中行獨復以從
道也易千變萬化每卦二五為中中孚卦四陽夾二陰
三四為中復卦上五隂六四一爻為中虞翻鄭𤣥漢上
並如此説孔子謂以從道也而不言吉凶朱文公謂獨
與初應正其義不謀其利明其道不計其功伊川謂柔
弱終不克濟恐非贊曰陽上五隂此獨處中下應初陽
惟道是從凶耶吉耶聖胡不言於道當復功非所論從
道反善無凶之理凡占得之當復而已六五敦復无悔
象曰敦復无悔中以自考也敦篤厚坤體也無助無援
終以自成可无悔而已横渠謂當剛興柔危之世南軒
謂柔而遠於陽贊曰復莫如初二比四應下仁從道各
反其正五徳尊位處坤之中篤厚自將亦成復功柔遠
於剛僅可无悔劣於二四聖以垂戒上六迷復凶有災
眚用行師終有大敗以其國君凶至於十年不克征象
曰迷復之凶反君道也予謂迷復反君道舉其大者言
之人君治國之道無他復善而已凡人皆然朱文公謂
此是極不好底爻十年五年三年七月八月三月想是
象數中自有箇數如此贊曰君長之道莫大於復迷復
不知有如上六天災人禍師敗君凶無一而可事極途
窮十年弗征舉數之極一敗塗地符堅王邑三陳九卦
又曰復徳之本也復小而辨於物復以自知此三句小
而辨於物尤為精奥學者於六爻三陳之句及全卦彖
辭熟玩復理臨事應物於此心方動之初喜怒哀樂欲
發未發之際必辨之貴乎早辨毋遂非毋貳過則以亞
聖配享大成至不難矣知之非艱行之惟艱宜相與勉
之
　　皇甫師曾元魯字説
學力有餘天資不足參也魯於一貫之旨無所疑而諾
學力不足天資有餘賜也達於一貫之旨有所待而覺
此皇甫之命名所以不敢師端木而師曾也字曰元魯
家本南京從濮寓杭授徒為業事親至孝年二十二俾
婺源趙山長然明求字説忠為一恕為貫宜已知之雖
然曾可師也魯者氣質之性不可師也師曾宜如何論
孟諸經所載曾子言行及漢書藝文志隋志唐志世所
傳曾子或二卷或十八篇如晁公武讀書志所攷者皆
有可師近績溪汪漕元刋行曾子子思二書予家亦有
此本但非漢志的本然則參也竟以魯得之又當深味
伊川先生之説或問畢竟如何謂之魯曰惟其魯所以
能三省惟其三省所以能一唯曰謀忠曰交信曰傳習
天資有餘者不屑於此學者宜知學力之所以然哉
　　天竺僧道成性存字説
天地之性人為貴何以貴性善也而或曰有性不善何
也有天地之性不能無氣質之性張子曰形而後有氣
質之性善返之則天地之性存焉程子曰論性不論氣
不備論氣不論性不明千古氣性不分至二先生一旦
而決伏羲六竒畫乾六偶畫坤天地之性具兹二卦堯
舜禹執中之傳曰人心惟危道心惟㣲人心氣質之性
也道心天地之性也有心之名而未有性之名商湯曰
若有恒性為第一性字之始伊尹曰習與性成為第二
周召康公曰俾爾彌爾性為第三至孔子言性始大備
論語性相近也習相遠也周易各正性命是也至子思
言性又大備天命之謂性率性之謂道皆是也至孟子
而後言性愈益大備性無有不善水無有不下七篇皆
是也告子不識性公都子不識性楊朱墨翟不識性荀
卿不識性揚雄不識性(指氣/質)董仲舒性者生之質涉乎
氣退之五常是矣而三品之分涉乎氣佛曰作用是性
在乎執捉在乎運奔第言其形之運未判是非涉乎氣
天紹絶學周二程張邵言性始精而陳了翁胡康侯胡
五峯郭白雲諸人又小差朱文公張宣公繼作其言性
一毫無遺憾矣勉齋黄氏釋之詳矣所以答李貫之李
公晦者至矣性即理也理即道也子曰成性存存道義
之門本然之性人皆得之成性也存存者存之而不已
也彼朝存之而暮亡之暮存之而朝亡之非存存之謂
也杭上天竺僧道成字性存請以是葛藤為説
　　潘友文渙字説
武夷潘君早中童子科今年已成人回同年乙科進士
陳此竹天應建寧鄉前輩引之來見其名易風行水上
之卦也其字曰友文就求字説此竹年七十二不為其
説而遜令七十八之方回為之鄉飲酒禮先長者不敢
辭文者何文也堯聰明文思舜濬哲文明純亦不已文
王之所以為文孔子曰文不在兹乎此皆聖人之文未
易及也要之文經天緯地包周官六徳六行六藝於其
中君取風行水上渙然成文之義則自老泉蘇公之説
始老泉之説不過指後世文士之文取其自然者而言
君於斯不敢自以為渙然成文而謙其辭曰友文則又
卑以自牧之意天下之善士皆當以文來納交於君矣
回甚敬之甚慕之亦豈可不少朂之人生十年曰幼學
中童子科賴資質之力也二十曰弱冠君今年二十一
則不可無學問之力回嘗以易卦數之䝉為第四卦謙
為第十五卦童䝉之求君策勲矣䝉至謙十一卦君之
齒自䝉至謙亦十一年宜知艮下坤上所以然之故而
屈己以友四海之文六爻皆吉謙亨有終不可一毫自
矜大也回冒獻此文則亦足以為君之友矣夫
　　柴性初道存説
易繫有云知崇禮卑崇效天卑法地天地設位而易行
乎其中矣成性存存道義之門前太學上舍三衢静德
柴氏一桂名其次子曰性初字道存文公釋之曰窮理
則知崇如天而徳崇循理則禮卑如地而業廣又曰成
性本成之性也回謂窮理循理四字極精性初者賢愚
同一初也静徳之祖潛心先生清江使君乃龜山先生
髙弟逸平先生徐公誠叟存之門人與羅仲素諸公交
柴氏世守龜山之學與紫陽同一源流人而欲完其性
之初捨窮理循理何以哉
　　四子名字説
長存心字中全心之全體能存則能全矣(今年三十二/)
次正心字中立此大學正心之正非孟子勿正之正兩
字異義正也者敬以直内而巳能正則能立矣(今年二/)
(十九/)次髙心字中尚范文正公謂嚴子陵不事王侯髙
尚其志又曰先生之心出乎日月之上又曰先生之風
山髙水長生於嚴陵故取此義以為百六知縣先兄後
出繼已十年(今年十六/)次明心字中虚易離明也離中
虚心體也(今年十一/)
　　郝氏三子樞機權名字説
昭穆定世繫史法也名字取義理師法也故知郢州兼
管内安撫使郝公諱鎮命子名從水傍金生水也第三
子名彦澤字潤甫名其三子曰樞曰機曰權從木傍水
生木也此所謂昭穆定世繫也樞户牡也機弩牙也權
秤錘也皆器物也一器有一義一物有一理植中樞周
無隅北辰為天之樞一日一夜天運周而不爽人心亦
有是樞不止於戸也樞之字可曰子周千鈞之弩不為
鼷鼠發機凡可以發動而利於用者皆謂之機不密則
害成人心亦有是機不止於弩也機之字可曰子宻巽
以行權又曰巽稱而隠註易者謂反經而合乎道又以
稱為稱揚而作平聲皆非也合道則不反經稱乃古之
稱字合從去聲惟朱文公以為旣能稱量又能隠伏不
露形迹則得巽順之道可以行權人心亦莫不有是權
也又何止於稱哉權之字可曰子巽此三者所謂名字
取義理也史法一史官可為師法非知道之士不能為
樞以運大事機以發大事權以平大事未有不敬謹而
後可者也故曰周曰宻曰巽皆古先師之言云耳尚敬
謹之哉
　　石氏四子名字説
天下之物寶莫貴於玉而玉之所出皆生於石空青丹
砂雲母水晶琉黄鍾乳金銀銅鐵錫鉛汞皆石産而玉
為冠祀天地日月用之祀宗廟山川用之朝覲㑹同聘
問用之人見其為成器之玉而不思夫孕精育粹非石
無以為玉之胎也石姓始於左傳石碏前行省郎中石
公國瑞有四子當冠命方回名而字之輒取石中生玉
之義次序其説玉之為物貴矣尤莫貴於手之所執古
圭字今從珪周禮天子搢大圭執鎮圭公執桓圭長子
小名引源欲名曰石珪字桓玉執此圭者王之上公桓
桓謂琢其玉以雙植為文宫室兩柱之象前朝有相王
禹玉亦名珪相人可為也禮記笏天子以球玉注美玉
也又曰天子搢珽注笏也次子元源欲名曰石球字廷
玉玉珽用球玉其字從玉傍廷異日得近人主猶玉笏
歟周禮琬圭以治徳以結好王使之瑞節諸侯有徳王
命賜之使者執琬圭以致命葢琬圭之首圓其象仁第
三子慶源欲名曰石琬字徳玊為諸侯受徳賞何不可
者禮琰圭以易行以除慝亦王使之瑞節琰圭者判圭
頭之規而方之其象義諸侯有不義者王命使持琰圭
之節執之今之風憲将帥近之第四子善源欲名曰石
琰字方玉浙西道廉訪徐公琰字子方是也征伐擊摶
以是期之雖然生玉者石也玉之成器則有待於玉工
碾之以機鐵礲之以水沙非一朝一夕而後登繅藉故
曰人不學不知道四子妙年進學予欲玉汝於成凡經
傳玉字皆實惟此一玉字虚而有味故引之
　　三孫名字説
我先祖朝議三府君生先君兄弟五人先君經幹通判
居長皆從玉傍命名先君登嘉定甲戌上舍第實始大
方氏之門不肖孤歸自廣東封州用先君所命小名不
敢改幸竊世科亦生子五人皆從心上命名今長子存
心有子曰守孫次子正心有子曰燕孫第三子髙心以
為先叔父貢元九府君位先堂兄知縣百六府君後嵗
丁酉七月四日舉男來求名予年七十一見第三孫亦
一幸也使乃命各從玉下為名心傍為字物莫貴於玉
自玉其身可也人莫靈於心心無愧於中可也守孫名
曰玉韞字惟深燕孫名曰玉成字惟温新生第三孫名
曰玉振字惟清幼則且呼玉孫長而後用雙名及字祖
父之業勿替引之
　　贈邵山甫學説
學所以盡夫固有之性也盡性在窮理窮理在致知致
知之要莫切於讀書天下之書多矣今之所存九經及
左公穀儀禮先讀注次讀疏帝王聖賢體用具備此乃
學者之律令格式近世諸儒解説即又所以申述律令
格式之意者也參伍以考之左右以覈之至於旁通脗
合而後無疑其有疑者幸而復得周張二程邵康節謝
上蔡楊龜山胡文定公父子朱文公張南軒吕東萊以
發明於其後學者壹是以此為主而用以是非取舍乎
子史集之所云則胷中先有一定之權衡而諛聞淺見
邪説異端不足為吾惑矣是故經約也注疏博也若子
若史若集亦窮日夜之力讀而攬其大綱博也其主則
在乎經之大旨與夫諸大老先儒之已斷而不可易者
約也類書韻書稗官書博之助也學之入門則近思錄
與真西山讀書甲記約之又約者也約而博博而約日
進不已著見菁華發露光怪則文與詩皆是也古人以
為能言之類葢言而至於能則異於不能耳古之經皆
文也皆詩也後世下筆未易及經則分為兩途文自先
秦西漢而後始有韓昌黎次則柳子厚又其後有歐曾
蘇詩自離騷降為蘇李而建安四子晉宋間至唐參以
律體其極致莫如杜少陵若陳子昂李太白韋柳皆其
尤宋則歐梅黄陳過江則吕居仁陳去非至乾淳猶有
數人今之學者必也所得旣飽而後於此用力取其文
若詩傚之初如書字摹臨古帖至其熟則不必摹臨而
似之矣若如近日江湖言古文止於水心言律詩止於
四靈許渾又其實姑以藉口藉手未嘗深造其域者識
者所甚不取也葢何特此言典故止於杜佑通典言治
亂止於資治通鑑言性理止於四書語錄然亦未必淹
貫通洽也其於經若注疏無不茫然若望洋則世之為
士而言學者豈非欺父兄誑朋友且自欺自誑其身世
自喪其固有之性而至於冺無所聞也哉又有一説學
所以必本於經者葢以佛老之説亂天下之能言者久矣
濂洛之緒既明楊墨之波已涸能言之士惟昌黎韓子
歐陽子南豐曾子之學一出於經餘不無瓌異之資魅
傑之彦迷竺黨耼沒溺鬼道混深衣田衣羽衣而為一
亦宜引而避之然則其惟朱文公所學為不可及乎孟
子而後惟兹一人而其餘事文與詩凡翰墨一句一字
無不造深詣極今之學者捨是不以為準而馳卑騖近
不亦徒勞矣乎嚴陵邵君崧山甫迺祖精通禮易擢第
通籍至㑹稽宰不食其徳詒後之人察山甫氣貌當遠
大小予二十許嵗故書予平生所學本末以贈之其亦
以轉語夫郡之可與語者焉
　　故家名閥説贈滕賔日
孟子喜言故家晉裂為南北世尚王謝崔盧名閥而近
人忽之予戊子春夏間偶至吾州之婺源故帥參告院
溪齋滕先生之孫嵎字賔日來訪聞所未聞見所未見
不可不記溪齋字徳粹暨弟字徳章皆入學登第並朱
文公門人其父行有愷登第信州司户曰溪堂其姪行
有武子入學登第不及祿曰萬菊天下所共知溪齋事
迹有墓誌所不書者葢凡兩薦於鄕皆書魅皆第四人
其禮部試破句則予一人以懌滿場皆曰慰人君欲為
之心是時壽皇無恙慰人君三字考官病之最後得溪
齋巻獨曰遂人君欲為之心乃為經魅初衆議擢為都
魅知舉某人欲自位置前三人故屈焉此聞所未聞也
溪齋年八十寶慶三年丁亥自福建帥幕告老以紹定
元年戊子卒西山真先生景元為墓誌鶴山魏先生萃
父篆額焉䝉齋袁先生廣㣲書今獲觀䝉齋親筆比率
更書㣲有鋒芒劉後村潛夫送溪齋歸老詩二首親筆
甚楷妙年所作其後一首有云他山開藥竈某水搒魚
船者刊本刪之戴石屏式之親筆晦翁亭詩有云故鄉
風俗應如舊前輩風流尚可傳字獨肥語亦平正賔日
謂石屏一短小老子今江湖間亦罕有此詩人賔日之
先大父乃溪齋之第三子曰切齋仕至饒之傍縣宰名
與予祖名同湯東澗伯紀記文親筆亦可觀今斯人亦
不可作矣此見所未見者也予三十年識溪齋第四子
賔日之叔父堂長鈞今老矣獲識溪齋長子之孫瓊第
二子之子岵又獲識賔日韻骨清聳詩律妥稳議論學
問文獻典刑可仰也昨於談次俾予為賔日字説旅寓
殊未暇究思故書其所謂聞所未聞見所未見者歸之
以見夫故家名閥之不可忽如此亦以表予之意所以
景慕欽羨乎先正大老之門者不敢自同乎流俗而莫
之别也
　　俞好問字説
霅之敢村俞君名裕字好問以好問則裕對自用則小
而言書仲虺之誥云爾裕徳有餘也小徳不足也一事
一物一義一理有所不知不求於師不取於友而自以
為能自以為智謬妄訛舛為害甚大豈止於小徳不足
而已哉信矣乎好問之勝於不問也好問者不一問也
子入大廟每事問孔文子不恥下問易九二學以聚之
問以辨之其問甚多則所得愈富所得旣富則所以蓄
其徳者充斥盈溢問之有益於人也如此故曰裕然問
也者求所以知所不知也旣知之後法當若何曰行書
曰知之非艱行之惟艱譬之路未知何者豈可不問於
人問而知之豈可不行問燕路而知燕路當北行而至
於燕問粤路而知粤路當南行而至於粤問而不行如
不問也行而不至如不行也孔門弟子無不好問惟顔
子鑽堅仰髙行之而至宰予之寢則知而不行冉求之
畫則行而不至此顔子所以首徳行之科也近世大儒
教人必曰知行雙進俞君勉之顔何人哉晞之則是
　　李師善復初字説
近世大儒釋論語第一章之第一字曰學之為言效也
人性皆善而覺有先後後覺者必效先覺之所為乃可
以明善而復其初也今參知政事張公可與之婿李君
名師善字復初其所以名書所謂主善為師是也其所
以字朱文公所釋三十五字是也可以為師人效於我
不可無師我效乎人所謂學也禮記文王世子學記篇
學有效音字亦作效韻書效訓為象斆訓為教為彼之
師之謂教彼以我為師之謂象故曰有所效於彼而求
其成於我以己之未知而效夫知者以求其知以己之
未能而效夫能者以求其能此李君命名之義也必師
乎人之善則足以明乎天理之善而去人欲之不善吾
之本性復矣曰復初者復乎天命之性也天降衷而人
秉彛其初豈有絲毫之不善哉此李君命字之義也覺
有先後師善為難性無不善復初為難抑易有復卦初
九不遠復聖人以修身許顔子之仁六二休復吉聖人
以其下從於初爻之仁而取之此之所謂復於初與李
君之復其初不同然初為仁而仁下之則師善之意未
嘗不同此又别一説也因為序之
　　三山林君名字齋説
吾友三山林君名徳載字敬輿易大象曰地勢坤君子
以厚徳載物君之所以名也坤六二文言曰敬以直内
説卦曰坤為大輿君之所以字也至厚而載萬物者莫
如地而君子不過一眇然之身以其徳之厚配夫地之
厚地有形而徳無形地之所載有物之可見也徳之所
載不知其何物也曰君子出而負荷天下之重任國家
朝廷宗廟社稷民庶生靈九垓八紘五岳四瀆常危而
不安此其所載之物也而其所以載之者曰徳不徒曰
徳而又曰厚徳然要其徳無可量度方寸之中一敬而
已矣有形之載地為輿無形之載徳為輿地之載不能
載地外之物君子之輿載天地一敬而已矣伊洛言敬
曰主一曰無適聖人之極功也予將從其門徑之易入
者求之坤第三畫隂變為陽艮下坤上謂之地中有山
謙地大於山山小於地而山髙於地地卑於山以大下
小謙之義也伯益曰謙受益此善言伏羲先天之易也
孔子言益謙流謙福謙好謙而又贊六爻無不吉此善
言文王周公後天之易也其義葢取地大於山而能下
於山君子體之為遜為讓為不伐為不矜為不自滿假
而名曰謙不過一敬而已矣載物以徳修徳以敬敬自
謙入愈謙愈益愈積愈厚故予又以謙益名君之齋而
别為之記矣世之人以謙為可忽謙者少而盈者多故
自滿之士雖載小物不勝任君涵純毓粹蹈中履和由
謙入敬由敬進徳異時以其身為天下國家之輿豈易
量哉
　
　
　
　
　
　
　
　桐江續集巻三十
欽定四庫全書
　桐江續集巻三十一　　　　元　方囘　撰
　序
　　後樂集序
三代而下宇宙有離合之異人才之消長亦於是判焉
周之季也離為戰國至漢而復合故漢初人才與七國
不同漢之季也離為三國兩晉南北至唐而復合故唐
初人才與齊梁陳隋不同且如五代之亂極矣汴梁一
旦混一則人才亦與八姓十三君時不同然合之愈久
則人才又與始合之初大不同蕭曹韓彭房杜英衛經
濟之相戰鬭之將固甚盛矣猶未也漢至文帝始有賈
誼唐至高宗始有陳子昂汴梁至慶厯始有范希文痛
哭流涕之疏過秦之論在董仲舒之先感興之詩在李
杜之先服中所上萬言書在歐陽永叔之先學問得聖
賢之緒而文章革衰世之風各為一代宗主自此三人
者始今日之天下合亦久矣將相豪傑志於功名之士
為不少考論道德學問文章之士僅得數人而老山張
公其一焉比獲讀公近集名曰後樂豈非有志於范希
文之所為乎蓋賈陳范三鉅公所論著皆憂天下之言
而公所作亦多憂天下之言雲南西夏遼東人所憚往
公寧輕其軀不輕其官故舊死喪戚嗟悲慨弔嫠豎孤
屢形諷詠其忠襟義槩若此天下之憂人所不憂則吾
先之天下之樂人所欲樂則吾後之此公之大志也詩
格律高步驟闊骨骼崢嶸神采飛動學問文章追前修
而開後學其在斯人乎其在斯人乎公燕人名雲鵬字
鵬飛嘗為監察御史察訪外臺彈治大吏風采尤嶪嶪
云
　　夏推官(仁玉/)談星詩序
古之知星者觀天象而知人事所係甚大故巫咸甘石
之占至晉隋書天文志而備以李淳風為之也至天象
新書而大備以奎運方隆諸館閣老儒為之也今之知
星者民間有三辰通載之書日月五星七曜之外又有
所謂紫孛羅計無象之四曜總為十一曜以推人命貴
賤吉凶而巳其學出於里巷至為微瑣故褒博者或羞
之漢太史公有言文史星厯卜祝技藝上以倡優畜之
近制挈壺保章靈臺之職異其官稱不與士流齒夫觀
天象知人事所係甚大者其待之猶僅如此則以十一
曜推人命貴賤吉凶至為微瑣者又將如何此所以挾
星術而遨公卿之門動輒有刖趾絶弦之嘆非歟雖然
果儒者也要自與常人異高辛重黎放勳羲和其來久
矣如司馬遷八書天官止其一耳其博物洽聞非申須
禆竈梓慎卜偃子韋史墨之徒可得並也柯山夏君仁玉
瑞卿本里選佳士其鄉先達徑畈徐公甲辰省魁書時
文能亹亹誦之前後場屋經賦魁作亦皆能品藻其然
否早題鴈塔可齒鵷行而不得已以星術鳴故予贈之
詩曰舊業三元賦新功百中經謂其術乃儒者之術非
日者之術也予嘗為之説曰江湖間人一藝足以自養
使胷中無古今筆下不能五七千百則雖真草逼王鍾
謂之書傭丹青妙顧陸謂之畫史瑞卿知星乃今之季
主君平非索隱太𤣥之君子其何足以知之南北名人
詩存其佳者為之序
　　送余希則詩序(巳見徐徑畈/太極講義跋)
　　拄笏亭詩序
古笏有玉象魚須竹本之異人臣於君前以備指畫又
以記事進而敷之退而行之懼其有所遺忘而實又以
肅手容也晉宋以來謂之手版王子猷不顧府公料理
之問以此拄頰直視西山謂朝來致有爽氣高懷雅趣
不在於區區名位升沈得喪之間而在乎泉石之濱林
樾之下煙霞猿鳥之外斯人也豈可以典午氏清談者
流少之哉燕玉泉山之南十里金水河前翰林直學士
兵部郎中羅君漢臣家焉昔者年未四十上鑾坡直蘭
省去要路可一武耳乃作亭於家以望燕之西山名曰
拄笏退食之暇必相羊乎是而有去官之心既而果棄
其官十餘年不復調今夫有官君子之身乗之以軒輿
戴之以冕弁束之以紳帶佩之以印章華之以組綬亦
榮矣導之以旌棨呵之以甲卒擁之以騎吏手之笏其
榮身之一物也庸人淺夫傍觀乎貴公顯卿之備是物
者則必咨嗟羨慕以為榮而不知宦海名途波濤險阻
出於不測亦坐是數物者以致之當是時欲去數物而
不可得不啻若徽纆桎梏之纒其身也何榮之有故有
叩天子之庭曰還陛下此笏者有作為韻語曰抽手版
還丞相者漢臣其有見於此非歟雖然無長往之理古
之去國者賜玦即去予環而還使可以垂紳正笏不動
聲色措天下於泰山之安漢臣焉得辭是亭也前㕘知
政事左山商公孟卿書扁中原詩人題者多矣紫陽山
人為之序
　　曉山烏衣圻南集序
其生也有位於時而無以及乎人庸人甘之君子恥焉
其殁也無足以利其子孫而有可以傳於世惟君子能
之庸人不能也予友陸公太初登寶祐四年進士第當
開慶景定咸淳德祐之間六任選僚改官一作縣兩遷
京局以死勤事僅得一外府丞時則前丁後賈濁亂天
下戚宦􁂎御之所盤據工技胥隷之所依慿無功之庸
將不才之狎客狙駔妾婢之執政侍從臺諫權熏勢膠
相視自都而材碩俊茂如太初曾不得一齒朝紳之後
此於太初無足憾者太初之殁今九年矣田廬苟完孀
孤孑立予訪其家得曉山烏衣圻南二集及曉山零藁
詩凡七百八首毎讀之未嘗不泫然泣下不知其丹鉛
幾車塗乙幾紙而後有以納於中也不知其嘔心幾晨
搔首幾夕而後有以吐於外也不知其口幾吟哦手幾
詮擇初去什七後去什八而後有以存之至今也錢塘
湖山金陵臺闕故里荒墟先疇野坡古寺脩竹敗驛寒
燈昔也子與太初幾倡幾酬意者當相與老於紫陽烏
聊之下而太初遽忍捨我去乎太初詩刻苦深切氣凌
物表而凍磵枯槎霽宇孤籟務為揫歛予浩汗放肆終
身媿之嗚呼太初不可得而見矣無位於時不足悲有
可傳於世猶足幸自乾淳以來誠齋放翁遂初石湖千
巖五君子足以躡江西追盛唐過是則永嘉四靈上饒
二泉嬾庵南塘二趙為有聲又過是則惟有一劉後村
亦號本色而不及前數公海内詩人如太初與予良不
為少而無前輩大老如歐蘇者立斯文之幟以表倡之
則世道之晦而非吾徒之羞也曉山者太初書室之扁
烏衣圻南者兩都仕邸之所寓故以名集佳章竒句摘
一二書於左方蓋將以勸後學而亦非故人之私誼云
　　李君章虚舟亭詩序
古之作者以義制器後之述者或以器明義或以器取
義姑以舟言之聖人始作舟檝木上水下其義蓋取諸
易之渙此制器者之初事也義者理也理無形而為物
之體器者物也物有形而為理之用故善言義理者必
於器物有稽焉中孚之卦下澤上木利涉大川乗木舟
虚此孔子以器明義也四畫外實二畫中虚舟之中必
虚舟之外必實故可以濟巽上為順兑下為説上順下
説必濟之道也然其所謂利涉者豈止於踰江越河而
巳哉濟天下國家之險難者容之以虚輔之以實上與
下順下與上説亦如斯而巳中孚之虚舟非果有舟也
乃若莊子山木外篇則有虚船觸舟之説一舟方濟於
河而一舟衝突以來非有使之者也彼空空無人適然
相值故舟之方濟者不以怒夫舟之來觸者寓言以虚
舟取義欲夫人虚巳以遊於世亦非果有所謂舟也予
友張受益言其友李君章為亭於寓屋扁曰虚舟其有
取於孔子之虚舟乎抑有取於莊子之虚舟乎士大夫
競為歌詩以美之從孔乎從莊乎然則器一也而義不
同書之作舟行舟詩之柏舟楊舟舟同也而義則異湯
之盤武王之席自常人觀之一澡器耳一寢器耳盤銘
曰日日新則有進德之義焉銘席曰恭則壽則有謹獨
之義焉至於觴豆几杖莫不然今之為居處燕休之所
者能言之類相與為比興體以發其名義亦猶是也君
章之為是亭顧有二義出而用世則當如中孚之虚舟
以拯物處而避世則當如山木之虚舟以善身諸為是
題詠者又不止於此二義有頌焉有規焉俱虚受之可
也君章博習好修負才名其不處而出也必矣斯舟也
受益其相與維楫之
　　俞鑑山月相士詩序
相人之法莫精於孔孟人焉廋哉孔子兩言之孟子申
言之曰視曰觀曰察孔子有三法曰聽曰觀孟子有二
法今之相人者能之乎相形最多端堯眉八彩或曲眉
或長眉相眉也舜項羽皆重瞳子或方瞳或蠭目或豕
視相眼也漢祖隆準或鼻如截筒或鼻有邱山相鼻也
老子耳竅容麥或耳有毫或耳白於面相耳也越王鳥
喙或口容拳或口角朝天相口也齒如編貝唇如激丹
相齒唇也胷有三壬背有六甲相胷背也仙有籙骨佛
有鎖子骨相骨也膚如凝脂肌若冰雪相膚也或鬚髯
如㦸或黃鬚必大竒相髭髯也或身有竒毛或髮下垂
至地相毛髮也顴頰頤頞頭項手足音聲行步睡卧起
止誌黶文理涕咳遠近爪甲修短䘒牝便溲莫不有法
而相氣色為尤難其説出於素問氣有病不病在内色
有佳不佳在外㑹黃池者肉食而色墨有内憂也望八
公山草木者憮然有懼色氣内喪也故五色之中黃為
最吉病人之黃有穀氣也凡黃而又明皆喜氣也雖然
此所以相貴賤憂喜凶吉也孔孟之言乃相君子小人
之道也山月俞君鑑舊精數學今改專許負之學舊
説裴晉公相法本不貴以蕭寺孤女玉器事有陰德遂
至將相則今之相人者又豈可執一定不易之法哉孔
孟之法以為君子小人之權衡者又豈可不少知贈君
詩者各有其説是為序
　　孟衡湖詩集序
延平祝公輔自上饒過予武林言郡太守孟侯之賢所
賦詩出諸生争傳抄僉議梓行之便舊歲甲午春侯迎
親如霅相遇湖上平生凡三見矣侯日誦所作而予筆
之既又得侯近藁與一見再見時大異慨然嘆曰陶士
行石勒所畏有孫淵明謝幼度破苻堅有孫靈運侯家
忠襄公前甲午夾攻懸瓠滅之亦有孫能詩與陶謝家
而三焉武則極天下之武文則極天下之文何其竒也
然則此特論其家世適相似云耳易書詩皆詩至於唐
人自有正脈亦巳有定論聚奎以來崑體盛行而歐梅
革之爰及黃陳始宗老杜而議者署為江西派過江而
後吕居仁陳去非曾吉父皆黃陳出也淳熙中陸務觀
出於曾吉父而與尤延之乃俱似王介甫惟楊萬里蕭
東夫深造江西范至能韓无咎張武子自成一家朱元
晦續聖賢之緒詩尤粹密不意學禁息而時好乖七許
渾五姚合哆然自謂晩唐彼區區者競雕蟲之虚名昧
苞桑之先兆遽以是晩人之國不祥莫大焉詩道不古
自此始乃後獨有上饒餘杭三趙守正不變餘皆踵淺
襲陋隨俗而靡者也侯之詩得之於氣質之聰明成之
以問學之精贍秋之弈也專扁之輪也熟基之射也發
無不中尚有淳熙元祐慶厯諸老之遺風乃若邪蹊偏
門淫哀哇思非不盡其力也而終不能臻其極非不愈
工愈巧而愈不似白首望洋不漸不頓視侯之得正脈
而何如哉侯年甫三十有二名淳字君復其寓居曰衡
湖齋曰能靜近世文章衰落此郡獨得文章太守郡學
士友又能相與為不朽助吾道之將興也其在斯歟其
在斯歟
　　送張受益入都序
子在川上曰逝者如斯夫不舍晝夜程子曰此道體也
天運而不巳水流而不息物生而不窮皆與道為體運
乎晝夜未嘗巳也是以君子法之自强不息及其至也
純亦不巳焉朱子申之曰天地之化往者過來者續無
一息之停乃道體之本然也然其可指而易見者莫如
川流故於此發以示人欲學者時時省察而無一息之
間斷也愚按二子之言皆大有功於學者程子始言天
中言賢末言聖可謂孔門之嫡嗣朱子始言天地中言
聖末言賢可謂程門之忠臣朱子訓舍為上聲而不訓
舍字之義程子所謂不巳不息不窮朱子所謂無一息
之停無一毫之間斷皆所以為不舍之訓繪畫巧矣形
容盡矣韻書訓舍為釋如手不釋巻如釋重負之釋常
執持之而未嘗放下此其義歟二子訓逝之之義曰運
曰流曰生程子精矣曰往者過來者續朱子尤其精也
在天則所謂逝者與道為體在人則所謂逝者學道用
力而其所以與道為體與夫學道用力者在乎不舍畫
夜而巳愚謂逝者之往於前來於後源源衮衮無有
止時其來也亦往也既往也又來也天地如此人豈可
不如此斯之一字指夫不舍者而專言之也嗚呼微哉
學者於學如左足行右足繼右足行左足繼前一波往
後一浪來其能用力於逝而亦如斯焉殆庶幾乎此孔
子所以勉夫士之希賢賢之希聖也朱子又謂川上章
至篇終棣華凡十五章皆勉人進學不巳之辭愚竊嘆
今之學者何獨不然以勉為諱序一文欲稍加収歛則
嗔跋一詩令更用刮摩則怒小猶如此況其大者川也
而不逝乎逝也而又中輟以舍乎省郎濟南張君謙受
益與予論文和詩數年彼此苦口務相切磋期進是道
考滿問選元台保任至入覲也又挾以俱以君之飄逸
爽邁之才重之以有力者之推挽猶駕安車而行九軌
之途猶巨舟萬斛乗長風而駛東流之江河榮顯不足
言也古之贈别者以規不以頌敬疣贅川上之章以求
教而又以君所聞還贈君地中有山之卦六爻皆吉君
之名若字謹服行之又安得有滿招之患乎此一勉也
愛我者疾疢惡我者藥石君以喜聞過扁書室諛者麾
之媚者斥之又焉得有面譽背毁之患乎此二勉也自
古在昔先民有恪居今之世慕古之人君又嘗以古名
齋不於其器於其道古君子之稱不歸之君而誰歸乎
此三勉也雖然川上之嘆逝前修以自勗能佩程朱子
之遺訓以升孔氏之堂則此三勉者皆其枝葉云耳君
行速不得舉酒酹軷神而姑託之空言
　　送汪復之歸小桃源序
秦皇漢武惑神仙之説竭天下之力求不死之藥藥在
我而於外求之以故為方士所愚讀司馬遷史記可知
巳班固西漢藝文志存神仙十家芝菌之書為服餌兼
有導引按摩斷之以為索隱行怪後世如黃庭内景外
景大洞真經西昇經步虚經定觀經太清經陶隱居真
誥之類不一而晁公武讀書志以度人經為第一殊不
知度人經偽蜀王氏時王喬之所撰也古書有七王喬
而偽撰度人經者非周之王喬漢之王喬然則神仙其
可信乎近世尊魏伯陽參同契如六經之有周易然隋
唐史志並無此書亦出於偽蜀孟氏時彭曉之所註朱
文公亦嘗託名鄒訢註之喜其語言近古其答袁機仲
謂參同之説本不為明易乃姑借此納甲之説以寓其
行持進退之度又謂納甲之法見於今所傳京房占法
火珠林所謂甲乙丙丁庚辛者以月之昏旦出没言之
雖非為明易而設然易中無所不有蓋虞飜所為納甲
圖見於朱子發漢上易圖乾納甲壬坤納乙癸月有晦
朔弦朢而參同契取以為進火候退陰符之術文公不
以為非似謂世間有所謂神仙者其答蔡季通謂參同
之説子細推尋見得一息之間便有弦朢晦朔之異上
弦者氣之方息自上而上也下弦者氣之方消自下而
下也朢者氣之盈也日昃於下而月圓於上也晦朔之
間者日月之合所謂舉水以滅火金來歸性初之類也
此可謂酷好之者矣而感興詩乃云盜竊元命祕繆當
生死關於以知真有神仙亦造化之一賊耳而況天地
之間豈自古至今終有不死之人乎魏伯陽本文四篇
彭曉分為九十章愚嘗細讀之彭曉本無日月為易之
文與唐本不同西南得朋東北喪朋以二十九夜月殘
三十夜月盡言之此自是一家之説不合於易九還七
返八歸六居彭曉夏元鼎所釋有是有非但魏伯陽果
如神仙傳所云東漢末㑹稽人則所為四五言頗簡古
而六言偶儷俳優間亦有重疊煩蕪處東漢人文不當
爾其曰淮南煉秋石王陽嘉黃芽淺矣哉西漢書劉安誅
死王陽能為黃金死而裸葬顧以淮南八公王陽之徒
為真仙不讀書人即可欺也張用成平叔悟真篇即此
契之註脚彌復淺近而夏元鼎之悟真講義愈淺愈近
魏公之説一掃旁門元鼎之説其下手用工無異乎吐
納導引般運之小術平叔台州人煕寜中從陸師問入
蜀遇隱者為悟真八十一詩元鼎溫州人寶慶中以小
武官厯事山陽應純之五帥偽撰西江月十二首為平
叔作其後死於色慾近人尚或識之惟魏公之文有佳
者三十二章苣勝尚延年還丹可入口金性不敗朽故
為萬物寶乃蜀人押韻也六十七章植麥欲獲黍運圓
欲求方竭力勞精神終年不見功七十章廣求名藥與
道乖殊七十三章牝雞自卵其雛不全語意皆佳用韻
皆蜀音七十四章日潛道而沈彩月施德以舒光與上
章男則背陽而向陰女則背陰而向陽乃似近人體製
最七十八章自關關雎鳩至飛龜舞蛇愈見乖張一全
章四十二句竒變可喜文之尤佳者騁力馳精多設譬
喻只是一意男女不交媾不可以成丹二女同居志不
相得是也東漢文恐不如此似乎出彭曉一手其間有
太一乃召移名中洲功成上升膺籙受圖則不古甚矣
班固謂天子乃以元日受四國之圖籍膺萬國之貢珍
參同契三年進退候符而可以肉身上升所膺何籙所
受何圖彭曉不註其所以然但謂太一乃修丹之主司
也中洲乃神洲也世人初得道鏤名金簡於此洲膺受
圖籙始上升也噫妄亦甚矣其内丹之法本是所稟父
精母血升之降之煉其氣以奪造化而於仁義道德蔑
一毫之修有以凡化仙之術而無以賢希聖之心可乎
鍾吕肉身能飛章公權集記三村民能出陽神則魂與
體為二物而有尸解火解水解又下之下而徐堅初學
記有崔𤣥山瀨鄉記以老子為十三聖師其學仙有三
十六法似皆為魏公之所闢而悟真篇八十一詩第一
第二首淺陋俚俗畧不見大丹之旨百歲光陰石火爍
一生身世水泡浮與尾句無常買得不來無落韻妻財
抛下君非有罪業將行難自欺昨日街頭猶走馬今朝
棺裏巳眠尸豈不太易其以七言四韻十六首象二八
一斤之數絶句六十四首應六十四卦之數五言四韻
一首象太乙之數似無義理惟納甲之説未知魏伯陽
用虞飜之圖抑虞飜返用魏伯陽之圖予嘗於是作詩
曰朝有讀書客過我攜酒壺問我參同契汝亦嘗讀諸
虞飜納甲法即是先天圖伯陽竊其祕靜夜觀蟾蜍初
八二十三艮兑丙丁殊上弦進火候下弦退陰符朢盈
仰乾蓋晦滅俯坤輿震巽庚辛對坎離戊巳俱朔旦之
日中交媾水火爐彭曉彼何人嘵嘵爭魯魚可惜非易
學欲飛血肉軀借易弄丹術鄒訢曷不誅是詩也必得
罪於當今之修内丹者吾州小桃源汪君復字復之深
嗜此學師江西段無心得其傳命之號曰月源無盡子
見示一大序二巨帙先天一氣金丹直指藥物斤兩火
候卦氣三圖愚老矣年七十有一王半山所謂不服紫
團參亦活到今日伏羲之易如陳希夷邵康節所傳者
愚願學之魏公得先天圖之方位其一説也愚不敢學
而書所以然送復之之歸幸未死尚及見月源無盡子
者化鶴於緱氏山頭未可知也
　　送柯山山長黃正之序
柯山書院山長武林黃子正之辭將行愚愕然驚問始
以雲臺祠官領袖此山諸生者非歟吁愚讀其葵園集
久矣生於嘉定乙亥年三十當淳祐甲辰為南宫第一
人者乎是為晦靜先生湯公之高弟乎授沅州教授告
未下而上書擊史嵩之者乎右曹郎吳子良用陳傳良
例泰州教授未上除太學録以薦之者乎擢第之明年
乙巳七月未赴教授而召試除正字者乎丙午冬遷校
書郎而後去國者乎丁未之秋特旨改官者乎用朱文
公之説擢第之六年巳酉背文公之學而併詆周元公
者乎壬子年三十八矣吳潛謝方叔相元日除著作郎
都人有再來不直一文錢之謡者乎夏四月面對秋七
月再對言事私有左右而遭特筆以斥者乎畏威省愆
可也臨川之行不當往而往至郡不一月而罷者乎惡
􁤏若晦可也攻蔡抗可乎善吳潛可也舉殺人之陳韡
可相任迷國之賈似道可入無乃不知人乎辛酉臨汀
之除似道相兩年矣何以不位之朝乎豈嘗屢受似道
閫餽而為其所忽乎迓者至而遽卒天為之乎子三人
伯達仲忽叔夏長實名心亨祝也嘗為吾州户掾聵瞶
三人皆卒無孫天為之乎嘗賜官田三百畆今籍入有
司無有為立後者天為之乎善降祥惡降殃是必有得
罪於天者矣嘗試論之周元公所謂無極與老子所謂
無名萬物之始有名萬物之母常無欲以觀其妙常有
欲以觀其徼者不同常德不忒復歸於無極二字偶同
而旨意異老子所謂無極配嬰兒與樸而言欲自有而
返於無周元公指理之無形者而言王弼引以注易之
復謂天地雖大寂然至無是其本矣周元公之説不如
此朱文公所謂無方所無形狀又謂無形而有理張宣
公所謂莫之為而為老子何嘗識此周元公始曰無極
而太極次曰太極本無極又次曰無極之真二五之精
妙合而凝當合此三言而觀之無瑕無病真屬理精屬
氣無極之真無形之理也無形之理行乎二氣五行之
中而真精妙合然後為人即太極無形之理生而為有
形之儀象卦以至於萬物也彼老子烏足以知之老子
截有無為二而此貫有無為一也庚戌之講自首至尾
無一句近道公肆詆毁以周元公為希夷氏之人以朱
文公為傳註氏之學以莊列尹亢之誕誣濓溪以王鄭
賈馬之陋誣晦庵豈非病風喪心之言至其自為繆論
則謂一畫所以紀太極亂道莫甚焉一畫者兩儀之一
陽也謂太極在一陽之中則可以為太極則不可又謂
太極之體為乾太極之工為復體字工字畧無義理為
蛇畫足愈畔愈支合乾復兩全卦觀之復之一畫與乾
之一畫異乾自一畫而至六畫其象為天而一畫非太
極也復之一畫剥之盡而坤之下生一陽可以見天地
生生之心此一畫亦非太極也卦之初九三十有二獨
乾復初畫為太極謬矣太極者未畫之前先具此理邵
子所謂畫前之易所謂道為太極心為太極是也蓋斯
人也始以涉獵朱文公書為時文後乃脅於湯漢而改
從陸學湯漢未第為象山長乃後江西諸人以江西人
之為臺諫侍從而至執政者推為山主以尊其學包恢
自謂象山之徒而贊行公田流禍至今其徒以勢要脅
四方學者從陸學而漢亦由此私擢省闈嘗著書以闢
朱文公之書趙忠清公奬予斯人太過近世人物狷者
多狂者少斯人狂者也故敢為而無疑敢言而無忌憚
鄒道鄉諫元符后南遷涕泣田承君謂大丈夫所為不
止此攻史一疏終其身取名享利巳非中道又況因都
堂背誦程文而有所激不足為高嘗謂朱文公平生所
為率多於古人而動累於後來何累之有孟程張後嘆
空川詩突兀險怪二程子師周元公豈可剗滅其師而
遠引孟子又為詩侮鄒訢而憶陸九淵敢謂斯人學問
未仰見周朱二先生脚板也其學徒惟徐直方一人徐
琦曾子良皆不學狂生斯人既不能窮理盡性以希前
哲又不能著書立言以貽後人死無年祀無後天之所
以殃之亦可見矣正之晩出恐未知前輩源流本末詳
以語子直書不文持至書堂拜其祠膝可屈心不可屈
也此文亦不必數數示人顧子不可不知耳如有問者
則曰紫陽山下老書生小畈年一紀今年七十有一
　　送柯德陽如新城序(戊戌以後/)
杭故多四方士而予久寓於是祖道贈言常有之曰如
某縣為教諭也曰如某書院為山長也曰如某州某府
某路為學録為學正為教授也今送柯君德陽獨不然
德陽之行新城何氏以家塾聘之也天下郡國設學乃
公家之師家塾乃私家之師師一也而所以為師不同
公家之師有司所選勢奪賄予未必皆實學之士故公
家之師或出私意私家之師豈有父兄不愛其子弟而
不選實學之士為之師者故私家之師必合公論況公
家之師志在仕進私家之師志在藏修德陽以藏修為
務而不以仕進為心過人遠矣抑士之所學果何事耶
八聖四賢暨濓洛關西學之祖也張宣公吕成公早世
而書傳朱文公獨後死而書大備學之宗也黃直卿通
釋陳安卿字義之外各有文集羽翼文公真希元之讀
書記義理之本根魏華父之九經要義典故之淵藪又
各有集百巻皆學者所由入之門也陸子靜直截之見
雖捷而未盡道葉正則偏駁之文雖巧而不知道至於
嘉定以來四靈劉潛夫之詩僅如姚合許渾則尤非求
道之所尚世雖無之可也雖然又當知立巳不可無規
矩擇友不可無權衡以能問於不能以多問於寡有若
無實若虚犯而不校此五言也不可忽也立巳之規矩
也狂也蕩矜也忿戾愚也詐稱人之惡居下流而訕上
勇而無禮果敢而窒徼以為知不孫以為勇訐以為直
此十者而人或有一也不可近也擇友之權衡也予老
矣年七十有二而德陽年甫三十有八故敢以論語之
三章傾臆盡言而予也亦不敢不細玩晦翁之三集註
以自勉也
　　送家自昭晉孫自庵慈湖山長序(性存子/)
眉山子家子名晉孫字自昭讀書之室曰自庵年甫三
十授四明慈湖書院山長將行求言為規愚請先言子
名字庵之義而後及慈湖楊氏之學易大象言自者二
天行健君子以自强不息明出地上晉君子以自昭明
德天行日進凡皆自不可巳今夫天三百六十五度四
分度之一窮晝夜而一周然天之行也常超日一度日
之進也常不及天一度天本無晝夜人間晝夜地實為
之人居地上日居地下故有夜夜短則不過亥子丑三
時昏暗而日復出矣地不能終蔽日之明猶物慾不能
終蔽人心之明也故孔子以天健日明象君子之學與
天同健而自强其惟聖人乎與日並明而自昭賢者亦
可及也子家子有取於晉之自而未敢任夫乾之自其
謙乎凡言自者由於巳而不由於人鶴山魏文靖公為
姑蘇高德文記朱文公所名强齋發此二自之義至矣
而文靖公又嘗號自庵乃書之自靖自獻與子家子之
自微不同要其實則同也人之身善惡無不自巳為之
自悔自艾自暴自棄反掌間耳為仁由巳而由人乎哉
是也若乃慈湖楊文元公之學偶與象山陸文安公之
學合慈湖為富陽簿攝縣象山以舉子上南宫過之值
其視事適有扇訟既訟退焚香相對默坐象山問曰敬
仲此道平時如何下手慈湖對曰敢問足下如何是良
心象山即離席大呼曰主簿適來㕔上剖決是非者便
是慈湖長象山二歲言下大悟拜象山為師愚謂此乃
孟子所謂見牛過堂下見孺子將入井巳發之心也孔
門之學此心未發有存養此心既發有省察具見子思
中庸首章孟子多言巳發之心然曰我善養吾浩然之
氣存其心養其性皆未發以前事陸楊二老所學有下
一截無上一截象山之失朱文公文集語録及年譜李
公方子辨之詳矣慈湖之失嘗與傅道夫書謂濓溪明
道康節所覺未全伊川未覺道夫昆弟皆覺傅正夫以
此書求魏文靖公跋文靖公憮然大不滿正夫又録慈
湖訓語求西山真文忠公跋文忠公謂慈湖泯心思廢
持守談空妙畧事為而慈湖又嘗謂子思忠恕違道不
遠此語害道何由一貫又嘗謂程氏倡窮理之説格物
不可以窮理言又嘗謂濓溪通書於天道至一之中忽
起通復之説穿鑿為甚愚則謂周子論通復貫之以誠
程子論體用貫之以敬魏文靖公真文忠公吕成公張
宣公朱文公皆從之顯微無間本末具舉吾道之正宗
也陸楊所見乃佛家作用是性之説謂作用乃心之屬
乎情者以心為性體認未真四明志謂慈湖師象山自
為一家之學施之政事人笑其迂而自信益篤此兩自
字乃慈湖以自為是以自為高不顧訕笑云者王尚書
應麟伯厚嘗語予曰朱文公之學行於天下而不行於
四明陸象山之學行於四明而不行於天下此言亦復
有味蓋四明四先生沈端憲公早師事陸文達公宜倅
舒公南軒開端象山洗滌而融㑹於東萊不專一家為
前輩袁正獻公後出始專尚象山而慈湖又嘗為史彌
遠師故一時崇長昌熾其説大行袁廣微為江東憲創
信州象山書院而吾州未有紫陽書院後江西人凡為
執政者必請為象山山主以張其勢雖誤國殘民如包
恢亦與焉自湯漢伯紀徐霖景説死而象山之學無聞
慈湖之學亦無傳子家子乃愚友性存先生冢子故於
其行傾臆盡言之彼亦一自也我亦一自也孰非孰是
其然其否不妨如老僧住寺呵佛罵祖一巡云
　　進齋序
進可止乎騏驥一日千里駑馬十駕及之止如何其可
也進可退乎適千里者及門而返則終身不復至退如
何其可也今夫耒耜寸耕乃黍乃稷連膏腴之萬頃猶
勤勤於播植機杼縷織乃縑乃帛被文繡乎四方猶孜
孜於紡績薑桂等侯橘竹比封灑削鼎食馬醫擊鐘卓
氏之蜀百僮者八朱公之陶千金者三其取贏也涎口
流而鷹擊隼搏其逐便也食指動而虎噬狼貪此可以
言進乎曰非也此農工商賈之競於進者也齊管三歸
靡畏自宫之豎魯季八佾猶煩聚歛之求差肉食而色
墨羽帳飲而泣謳鋭速罔戒辱殆不羞物物盈撲滿之
藏事事合浮屠之穎載薏苡而昧嫌擊珊瑚而肆逞佩
六國印多車裂之蘇秦號萬石君少厠牏之石慶金釵
十二珠履三千傾國白晳守宫紅鮮飲南陽之菊水跨
揚州之鶴纒身飛閬苑名掛凌煙此可以言進乎曰非
也此富貴功名之迷於進者也竒法正葩鑽易雕詩麟
經三傳奥析微窺儀禮周禮康成乖異一貫忠恕七篇
仁義今之後進豈不知此借以發身實匪為巳涉緒獵
餘摭子摘史類書充架小説滿庋家家自以為宰文社
人人自以為專詩壇湘素華飾刀筆精刋馬班賈董漢
文視初詩為多陳宋李杜唐詩較諸文尤盛有能識其
門逕者矣自成一家或是或非不拘一體或從或違冶
鑄精瑰與前修而間合鋪張麗藻亦時論之攸歸此可
以言進乎曰近之矣而未也此近古文士詩人之進而
於道則未進也道統之傳自伏羲始以敬相傳則自堯
始而敬之字曰欽舜繼之又發為精一之論夏商周前
三代也漢唐宋後三代也堯至孔八聖也顔曾思孟至
濓明伊渠邵朱張吕十二賢也自周子言誠而道統始
續自程門言敬而道統始明經世以理言數西銘以分
言仁朱以率性無反説言道張以無所為言義吕以思
無邪言詩而道統愈益永子思之學在四勿三省之後
知言養氣之先以慎為主慎者敬之至誠之初也未發
之心慎以存之既發之心慎而察之察而中節慎以行
之其不中節慎以攻之心之未發人巳俱不睹聞故有
存養之敬心之既發人未睹聞而巳獨睹聞故當有省
察之敬靜寂動感位育攸關朱子所以釋中庸之首章
也然此事非一朝一夕之所能辨曰敬曰欽曰精曰一
曰慎無一時而不用其力至於誠則無所容其力矣此
千古聖賢相傳之道也傳其道者傳其心也必如是而
後可以言進學農工商賈之進爭利也富貴功名之進
爭勢也文士詩人之進爭名也惟進學者無所爭高君
鸞舉以進名齋鏗石鏘金作者百數俾老夫題其端
　　應子翺經傳䝉求序
王伯厚尚書學極天下之博長予四歲予昔嘗敬事之
戴帥初博士文極天下之粹少予十七歲今予畏友也
此四明二先生俱以其里中應君子翶翔孫所著經傳
䝉求為然予無復容喙矣竊嘗謂道一而巳而物有萬
古聖賢之學不專在言語文字而亦不離言語文字日
月星辰與天為體運而不巳山川草木與地為體生而
不窮言語文字與聖賢為體傳而不朽體物也所以用
之者道也道不離物易究咎休書紀治亂詩美刺春秋
褒貶三禮辨上下論專言仁孟兼言義皆以言語文字
與道為體其妙用所在一而巳一者何道是也然則何
道也天地之心耳此之謂道而以其道用乎日月星辰
山川草木之物故曰道不離物聖賢之心欲使千萬世
之人為善不為惡以復其有善無惡之性則不容不著
之書此言語文字所以為斯道有形之體而無形之道
所以用乎有形之體而寓於言語文字之中也顧可忽
諸子翺所謂䝉求自易至論孟皆括為韻語以訓後進
傍及諸子百家而揚雄方州部家之書亦與焉予曩亦
嘗摘其竒語難字以供刀筆艱深之中韜平易亦不過
一陰一陽一晝一夜一寒一暑消息往來幽明死生之
故易之註疏也獨所用六日七分厯法一歲則易之一
端耳康節經世書出於此或誚予好太𤣥又出雲覆瓿
下囘曰不然凡言語文字之不畔於理者皆與道為體
片雲起於天而澤四海粒粟根於地而飽萬民一畫肇
於聖人而開百聖天地聖人之道皆託於物近世有欲
絶滅言語文字以為學者敢痛詆朱文公著述謂率多
於古人動累於後來黨陸也其人臨汀使君不滿五十
而死天棄之矣讀子翺之書者亦曰與道為體能於有
形中求無形則將於無味中得有味矣子翺早中童子
科伯父銜嘗參大政云
　　送王俊甫柳州教序
懼其道里之遠而難於至又預嫌其風氣之偏而難於
居使士大夫人人有是心則仕宦者必官於輦轂之下
而其足迹不出於都國郊圻之外然後可古要荒之地
亦必有封建之侯邦置長立屬以治其民禹貢言東漸
于海則今之卉服之諸島也西被于流沙則今之葱嶺
交河之絶域也朔南暨聲教則周之朔方越裳漢之幕
北巴蜀閩粤唐之北庭雲南大理是也焉有除之為吏
有所懼且嫌而不屑於往者哉昔曾南豐先生送李材
叔知州謂由京師而之柳水陸之道皆安行則雖遠而
不險謂風氣與中州亦不甚異起居不違其節未嘗有
疾則意其地偏有瘴而陋之者亦惑矣南豐又謂其物
産之美果有茘子龍眼蕉柑橄欖花有素馨山丹含笑
之屬食有海之百物累歲之酒醋皆絶於天下然則使
囘也年未耄亦欣然求一職任以往弔斑林而餌沈冢
和昌黎之舊吟占鷄骨而縫鵝毛續河東之遺詠亦一
快也而敢有懼且嫌之心乎囘姻家王君俊卿長吾州
紫陽書堂載調柳教問舟南征颶洶鯨衝蛇踐蠱茹一
皆不問囘是以壯之昔我先君為廣西經畧司幹官買
馬邕管無罪謫居臨封囘生於廣東四歲而歸孤苦間
關今年亦七十有三天於斯文若或相之又豈有道里
遠風氣偏之患哉俊甫書滿北還年始五十鵬搏鯤化
未可量也
　
　
　
　
　
　
　
　
　桐江續集巻三十一
欽定四庫全書
　桐江續集巻三十二　　　　元　方囘　撰
　序
　　瀛奎律髓序
瀛者何十八學士登瀛洲也奎者何五星聚奎也律者
何五七之近體也髓者何非得皮得骨之謂也斯登也
斯聚也而後八代五季之文弊革也文之精者為詩詩
之精者為律也所選詩格也所註詩話也學者求之髓
由是可得也方囘者誰家於歙嘗守睦其字萬里也至
元癸未良月旦日序
　　劉子敬吟巻序
漢淮南王評離騷曰國風好色而不淫小雅怨誹而不
亂若離騷者可謂兼之矣予謂斯言也未瑩色至於好
怨至於誹淫與亂不難也今變風變雅可考也子曰關
雎樂而不淫哀而不傷淮南蓋襲用其語而意不醇者
然世之處人倫事㑹之際鮮舒多慘樂而淫不無之哀
而傷比比皆是也易一泰卦耳而曰屯曰訟曰剥曰否
其卦不一制禮樂文太平周公盛矣猶未免賦予宇予
室之詩則夫枯謡悴詠上不見答豈止一屈原而巳哉
原之著離騷也深契乎三百篇之六義而淮南淺之其
於鬼神變化草木芳穢男女乖合國家成敗言抑揚意
開闔惟澹庵胡公句句而析之有十九蘊焉其曰滿堂
兮美人忽獨與予兮目成此託辭也於色也豈有所謂
好其曰巳矣哉國無人莫我知兮此直辭也於怨也豈
有所謂誹由原之作推原之心雖進之正風正雅及頌
皆可也同里劉君示予吟巻讀無慮數十過和平則不
流優游則不怒探孔聖所論關雎之旨而懲艾乎淮南
離騷之評非吾儕所當勉乎君之近體有曰滿地殘紅
驚不見曉風吹上石橊枝得生息意仙館無人春寂寂
一林紅日鍊櫻丹得成實意曉來多謝簾間燕盡把春
愁舉似人得涵蓄意山翁何事衝寒往知有梅花在隔溪
得灑落意庶乎情性之正者如歸路夕陽収山翠染襟
袖又豈不自得於事物之外乎君舊名寅字子敬今改
名光予早相稔年少長而君忍貧不仕於易之㤗無有
也適而樂者所養也屯訟剥否則屢嘗之矣感而哀者
激也予懼其激之不巳也乃書歸之
　　唐師善月心詩集序
陳後山生於皇祐五年癸巳其門人魏衍所編及任淵
所註詩始於元豐六年癸亥皆後山三十一歲以後詩
也後山年十六巳見知於曾南豐熙寧十年丁巳蘇長
公守彭城明年後山為銘黃樓筆勢度越秦漢朱文公
亟稱之時則年二十六至如金州忘歸亭記作於熙寧
七年甲寅則年二十二耳今之人讀之或不知其為少
作也夫後山之文雖少作巳足不朽而編其詩與註其
詩者乃斷自三十一歲以後此何為者哉後山答秦少
章書謂於詩初無師法少好之老而不厭以千計及一
見黃豫章盡焚其藁而學焉然則未見豫章其詩一時
既見豫章其詩百世詩視文為尤難愈參則愈悟愈變
則愈進凡魏編任註後山之詩參之極悟之極歟進之
極變之極歟唐質肅公之九世孫師善知予頗癖於詩
始以詩寄初藁次以詩寄續藁尋又躬以詩抵紫陽山
下示予全藁初藁年未冠巳佳如於楮高士云焚香朝
北斗滴露註南華是也續藁年未壯益佳如於浙江亭
云蕃夷通海道吳越共江流是也至全藁年甫登三十
矣詩愈大佳枚摘之未易竟合三藁中毎佳者一句一
聫予巳為研朱圏點指似其眼以曉學者然豈無後之
魏衍任淵將必待師善三十一歲以往之詩而後為之
編註乎予嘗細閲後山集城南韋杜村一詩此從其父
令汧陽關中所作最為年少贈二蘇公有云一洗十年
新學腸即王安石得政之十稔熙寧十年彭城所作年
二十五如謝克家向季仲所増别本有寓錢塘諸詩皆
後山所自削而不収者乃元豐四年遊吳所作年二十
九當是時也其巳見豫章歟其未見豫章歟二公相遇
之年謂在潁昌前輩亦莫能深考豫章初為後山字序
首明觀巳無巳之義末言其嬪息巢於外舅乃元豐七
年甲子郭槩入蜀時事是年豫章移官河北德平豈後
山送内而相遇於途耶不然則是豫章未令太和巳前
元豐初巳嘗相遇也謂元豐初巳相遇則存藁又何為
斷自六年癸亥邪予所論及此蓋欲師善訂後山存藁
焚藁之意三十歲以前詩巳超軼精詣矣後山何為去
之師善明年始三十一能如予之言愈參愈悟愈變愈
進患不能再履常兩無巳不患無後之魏任也師善名
侯舉乃翁號中齋亦有詩聲震江湖三十餘年家法有
來云至元癸未四月十七日書於虚谷書院
　　宣撫朱參政南山遺集序
能立功矣而又能立言於近世之君子蓋未之見也昔
韓范經制西事臣服元昊遄歸廟堂佐佑太平其立功
如彼亦可以不朽矣然且賦詩作文鏗鍧碩大安陽集
及文正公集今並傳於世擎重晩香之句與岳陽樓子
陵祠記辭毅氣嚴震撼宇宙其立言如此又愈足為不
朽之助焉嗚呼何其盛哉故參知政事京湖四川宣撫
使南山朱公自其少時巳有韓范經綸之心所為歌詩
古文應用等作􁫺崒雄健植教明彛義形於色初仕荆
援蜀即號為儒者知兵李公曾伯之自荆移蜀也不能
躬行軍公以太社令從掌機務代李公巡邊犒師與諸
將款曲交歡而閫望翕然矣大臣能早用公其蔑不濟
西守瀘南帥桂各閲五年召之入論之出除一起居郎
又嗾駁新命置之姑孰閒處而後畀以江黃副閫則公
老矣重慶火而納公於蜀沙羨破而下公於荆駐鄂渚
則鄰帥失陽羅還江陵則郡將失沙市公仰藥得不死
舁而之燕分無生望忠臣者人心之所同敬也用是閒
居六年至庚辰之春年六十七獲考終命又六年囘始
從公之子建德貳總得南山遺集讀之作而嘆曰功易
窮言難泯公之功生雖不盡逢乎時公之言殁亦足永
垂於世張魏公五路之師以趙哲擅離所部而潰魏文
靖公罷督府三日而趙范失襄陽天下不以是咎二公
立功之不足家庭講學是生南軒端平大老真魏並峙
其立言則有餘矣諸葛武侯之烈不幸星隕出師表不
與星俱隕也公嘗自為畫像贊曰不武不文也惡也善
通地通天丹心一片覺英氣凜凜逼人與裴晉公自贊
不異是可以知公之為人矣囘備員九華鹽幕嘗於池
口拜公實受親民舉剡德祐初元囘簿奉常中朝以樞
密使召公議令囘迓諸湖湘以道阻弗前兹奉貳總命
書此篇端誼不得辭公諱禩孫字杞材貳總名􁅱字用
和
　　送周幹臣歸泰山序
進難而退易者賢士大夫之高風敬而忽慢畏而忽侮
愛而忽惡譽而忽毁變移於其人一進一退之間者自
古及今庸人淺夫之常態君子之進也出以澤物君子
之退也處以潔身達有所不可苟就也窮有所不可苟
避也可進而審於進故謂之進難可退而勇於退故謂
之退易然世之炎涼翻覆之徒則可嘆矣於其人之進
也飾竿牘崇苞苴尻高痀僂膝行趦趄或望塵而拜或
竭蹷而趨或夜掃其户外或空函而致書昧冰山之未
解羨鬼樸之自娛甚者則嘗糞而䑛痔猶不止於嗅脚
而拂鬚於其人之退也改師法諱門生廢伐木之雅詠
寒下車之舊盟孰追送於臨賀但見訶於灞陵奴僕有
反噬之犬賓客有飄去之鷹廷尉之門可設雀羅翟公
於是大書特書因貴賤而見交情由是觀之自非中人
以上孰不有激於此而不平於流俗之軒輊則豈肯恬
於進而樂於退哉泰山周君幹臣年且五十為郡博士
以至縣大夫僅三仕行御史府大夫最其知巳位置甚
都意有未安浩然言歸杭東南大都㑹業儒而盍簮者
異乎流俗嘉周君之進難而退易也相與為詩以壯其
行然則幹臣當富貴矣其退也焉知其不進也
　　孔端卿東征集序
世之竒士必好竒搜竒景抉竒事務為竒詩文以耀世
竒則竒矣而不知其嘗濱於死而不悔也司馬公觀名
山大川輒有流滯之嘆謝太傅詠浩浩洪流終為安歸
之言昌黎登華山不能下而至於慟東坡渡徐聞兹遊
竒絶冠平生皆是也永嘉孔君文杓予三十年前識其
先君於武林近袖詩來訪閲東征集乃知辛巳六月君
從軍發四明自神前山放洋三日而至耽羅又三日而
至日本海口泊竹島盡一月逗畱不進八月旦夜未艾
遇颶風舟師殲焉帥獨帆走高麗死者三數十萬與予
所聞皆合君偶得不死附小校破舟登所謂合浦者過
平壤之都渡遼陽之水厯故女真契丹之境由平灤州
抵燕山凡九十四日徒步七千餘里又久之然後復得
南歸君非將非卒特一寒士輕視鯨波狼狽至此豈非
亦好竒之過乎予獨喜其莫忘吟者得叙事體初曰歲
紀重光大荒落舟師東征赫且濯泊向竹島更月籥其
日甲子仲秋朔夜來昏雨風色惡昧爽白浪堆山嶽陽
侯海若紛拏攫艨艟巨艦相躪轢檣摧纜斷猶斧斫千
生萬命魚為槨(此一句竒絶/)百舟一二著山角跳躑爭岸
折腰脚依然魂爽歸遼邈幸者登山走如㚟(敇各切/)形
命雖存神巳索次曰省舟獨在冀可託傳令縳簰為渡
榷海豈榷渡真戲謔大將為誰何齷齪起篷自去爾為
樂忍聞孤嶼哭咿喔又次曰死者何辜烏鳶啄將軍歸
來渾不怍宴衎相慶作音樂我獲生還莫忘却讀此有
春秋誅心之筆在焉君詩善押險韻善用雅語善賦長
篇天下竒觀無過於此役天下竒作亦無過於此詩死
中求竒竒中脱死天所以不死君者欲留此吟以為詩
史乎君文亦竒見所為自叙君他詩藁尤竒蒼苔五字
曰凡有蒼苔處先知此地清不隨芳草暗偏襯落花明
點竹添瀟灑粘梅助老成比錢無乃俗幽意要詩評非
竒而何然則竒而不失其正尚當勉之
　　送葉亦愚序
天下未嘗無人才其用捨一出於人主則廢置公於上
人才常作興而有餘其用捨一出於權臣則福威移於
上人才常銷靡而不足南風之所以不競者士大夫知
有權臣而不知有君也秦檜之事遠矣言其近者甲子
兩周人才心術一切為數權臣之所蠧壞慶元嘉泰開
禧一權臣也非趙忠定公朱文公之徒鮮不屈而媚韓
嘉定寶慶紹定一權臣也非真文忠公魏文靖公之徒
鮮不屈而黨史端平嘉熙淳祐迭相不一微革前弊然
再相庸繆之人陰為詭隨忌真排魏始則易楮鹵莽百
物價昂出師輕佻三京衆潰末則子弟用事賄賂滋彰
而天下之柄歸於宦寺矣寶祐開慶於近習由徑則丁
大全景定淳祐以軍功罔上則賈似道題期訖録竟鼎
覆於斯人之手朝廷進用人才不過三路一曰臺諫官
二曰文字官三曰都司官賈氏於此三路必謹擇乎決
不畔巳之人私相扳援互相保任此路一入而稍有違
異即斥棄不旋踵其能交槧授藁奉風旨聽嗾使相助
為虐而肆其無君之心者然後遷侍從躐執政或假之
宰相之虚名嗚呼世未有弱公室强私門窮人欲滅天
理至此而不敗天下者也賈氏擅國十有六年澤火之
革又十二年為賈氏貌敬而内實畏之惡之者湯公漢
洪公天錫牟公子才陳公宗禮高(原缺/二字)得康廬易郡至
其當國終不少屈者吾家方公岳也坐發䇿言事得罪
者謝公枋得謝公章陳公仲微徐公直方趙公與鍴杜
公淵也議及公田逐者徐公經孫劉公震孫也恥奉行
公田貶死者魏公克愚也尹行都忤意去者李公芾也
彗星之出京庠一疏詆責稍過刑禍亦慘無辜而逺行
者布衣葉公亦愚李也前乎賈氏一十六年其所沮挫
排擊之人才老死殆盡而名僅存後乎今日一十二年
其所長養培植之人才潛蟄欲奮而名未彰於斯而招
賢納俊屈指難矣吾亦愚巋然一影乗馹北翔鶴鳴聲
聞茅拔彚征其必有説以進乎平墄之間也披荆揚梁
益之輿圖考斗牛翼軫參井之分野古今人才將相間
氣良不為少而文士特號居多唐太宗混一宇宙刋修
晉隋梁陳南北諸史及纂述諸經註疏人才可用不拘
南北今日而欲筆削近代之是非與諸先儒之論撰淮
漢以南文士之可選者如毛髮未易算亦愚而能推轂
吾尚能一二枚舉之雖然張魏公有言秦檜當國二十
餘年只成就得一胡邦衡亦愚直聲充塞天壤此行乃
木綿餒鬼之所成就以權臣為有惠於巳而勿以為厲
可乎送行詩若詞如千首杭人周緒子一命歙人方囘
萬里為之序
　　送羅壽可詩序
詩學晩唐不自四靈始宋剗五代舊習詩有白體崑體
晩唐體白體如李文正徐常侍昆仲王元之王漢謀崑
體則有楊劉西崑集傳世二宋張乖崖錢僖公丁崖州
皆是晩唐體則九僧最逼真冦萊公魯三交林和靖魏
仲先父子潘逍遥趙清獻之父凡數十家深涵茂育氣
極勢盛歐陽公出焉一變為李太白韓昌黎之詩蘇子
美二難相為頡頏梅聖俞則唐體之出類者也晩唐於
是退舍蘇長公踵歐陽公而起王半山備衆體精絶句
古五言或三謝獨黃雙井專尚少陵秦晁莫窺其藩張
文潛自然有唐風别成一宗惟吕居仁克肖陳後山棄
所學學雙井黃致廣大陳極精微天下詩人北面矣立
為江西派之説者銓取或不盡然胡致堂詆之乃後陳
簡齋曾文清為渡江之巨擘乾淳以來尤范楊陸蕭其
尤也道學宗師於書無所不通於文無所不能詩其餘
事而高古清勁盡掃餘子又有一朱文公嘉定而降稍
厭江西永嘉四靈復為九僧舊晩唐體非始於此四人
也後生晩進不知顛末靡然宗之涉其波而不究其源
日淺日下然尚有餘杭二趙上饒二泉典刑未泯今學
詩者不於三千年間上泝下沿窮探邃索而徒追逐近
世六七十年間之所偏非區區所敢知也清江羅君志
仁壽可介吾師友自堂陳公書棗詩百篇見教自謂改
學四靈後村且善學古人者髣髴其意度雋逺其滋味
不當盡用其語言事料若腴若組若冗若澁若淺若俗
若麤若晦若怒若怨皆詩家之弊細讀深味詩律未脱
江西有崑體意崖岸骨骾似與趙紫芝諸人及劉潛夫
不同故予詳道詩之所以然為詩以送之謂為不然者
壽可還斾過東湖之上復以參之自堂可也
　　仇仁近百詩序
詩不特虞廷賡歌三百五篇為詩也堯舜禹湯伊尹傅
説告君箕子陳洪範周公作六典孔子讚易老氏著五
千言戰國之士述吳越春秋司馬遷龜䇿日者楊雄太
𤣥皆協音韻而便誦讀協音韻而便誦讀則筆之而不
煩口之而易於不忘文辭之極致也是故䕫典樂以詩
教胄子言志為詩詠言為歌歌之中有五聲聲之中律
上之化以此達乎下先王設官采詩祭祀賓享有郊廟
朝廷之作而邦國閭里所賦之風亦取以為房中燕閒
之樂下之情以此達乎上降及西都蘇李東都建安七
子晉宋陶謝律體繼興自盛唐中唐晩唐而及宋代有
作者雖未盡合宫商鐘吕之音不專主怨刺諷譏之事
而詩號為能言者往往相與筆傳口授於世而不朽此
其故何也氣有所抑而難宣意有所未易喻時有所觸
物有所感事有所不可直指形之為詩則一言片語而
盡之矣故揫華為實鍛粗為精文約而義博辭近而旨遠
惟詩為然予友武林仇仁近早工為詩晩乃漸以不求
工有藁二千篇有竒予為選四百篇猶以為多則删之
而取百焉今夫世之不能詩者洋望崖返或不以斯事
為然是固未知堯舜禹以來雖文辭之非詩猶貴於叶
音韻而便誦讀其亦豈無能詩之流然不隘淺纖巧則
漫放闊誕終不入於作者之域仁近此百詩翳盡而珠
明也氣至而菓熟也霜降而水涸也箭鳴而的破也琴
瑟具而淫哇退舍衣冠正而强暴拱手者也仁近名遠
年甫四十有一詩之進未巳云
　　孫元京詩集序
虞夏商周詩經孔子删定贊則贅離騷而降漢晉魏以
至唐宋五七殊古律異六義之致一也人品高胷次大
學問深筆力健咸於此乎見之予友孫元京詩有近陶
者有似二謝者有似元次山孟東野者其少作七言律
有全似陸放翁者長句如杜詩引及閲山谷詩長句其
得之中而見之外者歟根本有自來矣清勁而枯淡整
嚴而幽逺五言律近世詩人所未易及五言古體如秋
懷五感興六冬初雜興乃近世詩人所不能為詩如弈
棊如挽弓高一著者决定高一著臂力弱者雖欲强進
分寸不可也不謂吾州近有此人持是以見朱文公可
無愧哉
　　虚谷桐江續集序
予自桐江休官閒居萬事廢忘獨於讀書作詩未之或
輟也客或過予廬見予之無一時不讀書無一日不作
詩也則問之曰讀書作詩亦各有法乎予應之曰讀書
有法作詩無法客疑之則先問予讀書之法予謂學也
者所以學為人而求見道也聖人人之極賢人聖之亞
欲學為是人而不讀書不可也無聲無臭道不可見一
動一靜之為陰陽一隂一陽之為鬼神天之所以運地
之所以載日月之所以代明星辰之所以昭布風雨霜
露之所以變化聚散水之所以流而不息物之所以生
而不窮鳶之所以飛魚之所以躍皆與道為體也欲求
見是道而不讀書不可也然則天下之書可讀者不亦
多乎曰不多也予之讀書五經一聖之言以為律令九
賢之言以為格式申明天下之書無所不讀以為斷案
五經者易書詩春秋三禮也一聖者孔子也九賢者周
之四子顔曾思孟宋之五子周二程張朱也天地人物
有理有氣有性有情故有正必有變五經一聖九賢之
言所以扶正而馭變者也予讀易而知陰陽大化有正
有變生必有死存必有亡於進退得喪勿競勿懾可也
讀書而知禪讓之典謨征伐之誓誥九德之剛柔三仁
之去就有正有變亦各自靖自獻可也讀詩而知君臣
父子兄弟夫婦朋友人倫之間有正有變樂不淫哀不
傷怨不亂可也讀春秋而知天子諸侯大夫陪臣内夏
外夷之名分有正有變權善惡衡是非正其誼明其道
可也讀三禮而知尊卑上下等殺衰隆以節天理之正
以防人情之變由今之變返古之正可也蓋人性無不
善道體無不該自伏羲始作一畫以至二帝三王之君
之臣世守之未嘗不明不行至周之末靡正不變而幾
於不明且不行矣孔子雖不能行賴孔子之言正其變
而復明孔子之言賴顔曾思孟而益明更秦涉漢厯唐
荀董揚韓醇疵莫掩不行之害小而不明之害大賴宋
有周子二程子張子而復明王氏之學分裂宇宙塗炭
生靈其後高者入虚卑者入陋賴吾州子朱子力正其
變而又大明曰無極太極曰道心人心曰天命之性氣
質之性曰命曰氣曰仁曰誠曰中曰敬曰陰陽曰鬼神
曰五經之精四書之蘊吾儕小生得以坐而享其成説
於是塞門反玷之功利摩頂惜毛之仁義乞鄰證父之
賣直避兄離母之沽名棄灰徙木之威信減竈糞金之
戰攻非馬有毛之辨説專氣寓言之虚寂皆巳截然限
隔於區域之外等而下之(缺/)兹邱區之訓故尸解羽化
之方書紫色蛙聲之制度(缺二/字)白水之圖讖箕張鞭算
之貨財鉤筩羅織之刑法非鬼越望之祭祀下里巴人
之音律覩决楞伽之梵唄陽平都功之符呪至於近世
譯經玉清之官職天書神霄之祥瑞西崑龍蟲之歌詠
札闥軋茁之詞采國服為息之政事偏傍字説之場屋
黨碑邪籍之紹述忘君事讎之和議棒喝頓悟之心法
金鐵一鍋之史學變愈下而正愈湮蠱人心而否世運
惟此之所得於五經一聖九賢者巳確乎其不拔則彼
皆吾道之罪人又豈容一毫可以侵入吾矩度之内若
是則天下之書其可讀者亦少矣此予之讀書法也然
客猶疑予之作詩不無法也則詰之曰子之詩初學張
宛邱次學蘇滄浪梅都官而出入於楊誠齋陸放翁後
乃悔其腴而不癯也惡其弱而不勁也束之以黃陳之
深嚴而參之以簡齋之開宏古體詩其始慕韓昌黎而
懼乎博之過慕柳栁州而懼乎褊之過慕元道州而懼
乎短澁之過慕韋蘇州而懼乎諄譫之過既而亦於子
朱子有得追謝尾陶擬康樂和淵明亦頗近矣而謂作
詩無法是欺我也予凝思久之而復其説曰此皆予少
年之狂論中年之癖習也去歲適六十一矣始悟平生
六十年之非所作詩滯礙排比有模臨法帖之病翻然
棄舊從新信筆肆口得則書之不得亦不苦思而力索
也然後自信作詩不容有法惟於讀書之法則當終身
守之而勿失耳客嘻笑又怒罵曰子終欺我子所謂讀
書之法即所謂作詩之法而奚以有法無法為哉予不
能復答詩自壬午至戊子二十卷巻百首因書為虚谷
桐江續集序
　　錢純父西征集序
從軍有苦樂但問所從誰王仲宣詩也從軍古云樂談
笑青油幕韓退之詩也近世從軍無文士此味鮮矣西
征集唱酬凡十二人詩一百二十七長短句七其亦得
仲宣退之遺意歟然則吁可痛也歲巳巳冬荆閫吕少
傅卒於鄂以淮閫李端明星馳進司江陵庚午春錢純
父以京西湖北倉漕兼制參偕陸君實制機毛元升制
幹自淮如荆至則純甫領鄂留務時趙子晉守京口趙
幾仲為江東倉孫吳㑹楚望以前常州守寓京口龔開
聖予莫崙子山栁岳子山劉瀾養源李闢皆餞之行者
也獨李闢予不熟其名亦在行養源至池陽聖予至皖
口噫嘻今尚忍言之乎是行也襄之圍三年矣欺君誤
國者何人哉鄂城下之盟偽以戎鈐阮思聰為宣參趙
日起許歲幣如金人不以聞非欺君而怒(闕/)乎夏貴入
襄而出失舟師半范友信拒漢江怯戰退吕家軍精鋭
盡殲范文虎以殿巖援襄逗遛不受閫公節制並不以
聞非欺君而玩冦乎襄病深矣而其包藏之深則嘗謂
襄陷不足憂蓋有説焉雖宣力如純父百輩不支矣癸
酉春陷襄甲戌冬江流失守今尚忍言之乎此倡酬十
二人者鬼録如君實死節可無憾死者不得其死者又
深可憾也今聖予年六十八獨幸無恙其詩老筆有骨
雪髯及腹行歩如飛議論典刑想見二十年前釃酒酹
江時意氣今人魄動滄海桑田天飜地覆讀是集者兼
動興亡生死之悲視山陽聞笛其哀痛殆百倍過之云
　　吳雲龍詩集序
古之學者出於一曰義理之學無他學也後世之學去
孔子未久異端百出傷義悖理賴七篇之書闢之故其
説或亡或存而不行漢尚黃老魏晉而後佛老角立遺
世大患今當世之患獨存佛老之末流而失其本亦不
足畏也巳奈之何儒者之學又自為乖異而不歸於一
哉伏羲堯舜禹湯文武周公孔子顏子曾子子思子孟
子所傳其言具在易以陰陽言義理書以政事言義理
詩以吟詠情性言義理春秋以明辨名分言義理樂亡
無經三禮非全經然義理微言尚不絶於方册者與人
心俱未嘗泯也接孔子之儒者曰周二程張子以及朱
子取小戴禮大學中庸二篇與語孟著為四書以貽後
人而義愈明理愈精矣學者欲捨是而求所謂學可乎
傳註如毛鄭一學也詞賦如賈馬一學也史筆一學也
古文一學也制度考究一學也詩詞之學自建安迄晩
唐一學也雖各自名家而求其言之合於義理號為知
道君子則鮮其人又況近世又有所謂科舉穿鑿之學
箋註偶儷之學畔義理而逐時好豈不痛哉物極而返
今之為士者一切不講惟詩辭之學僅存予朱子之鄉
晩出者也仕而歸老去朱子之没未百年求所謂義理
之學者不一見焉而以詩歌之學求予講畫者則不勝
其衆於衆之中而察夫胷中筆下之不凡者又僅一見
焉歙吳君飛雲龍者不凡之一二者也短篇近體不尚
工巧大篇古樂府沛然出突然竒予猶欲其歛豪宕而
八細潤抑悲感而就平和也雖然義理之學自古聖賢
傳至朱子始乎易終乎四書固公於天下而非鄉人之
所得私生於闕里為顏為曾彼獨非鄉人乎不此之務
俾後世獨以詩人見稱則胡邦衡以薦朱子者豈朱子
之志哉雲龍勉之予友曹清甫久不晤對雲龍其亦以
此訂之
　　送胡子游赴調序
儒者之學有獨無對其文自伏羲一畫始而成於堯極
盛於周稍衰於周之季而大壞於戰國絶滅於秦可以
復於漢之初而刀筆吏非其人司馬遷至以儒為九流
之一周官出於劉歆其曰儒以道得民者意與子長不
異或以為此戰國陰謀之書然耳孔子之時老子巳生
乎其前未有所謂服食煎煉長生不死之説佛亦巳生
乎西域而其輪迴果報無生之説未入中國孟子之時
楊墨儀秦之徒異端並作賴七篇之書排而擊之其説
不復信於後世獨奈何由漢迄唐老佛二氏昌熾淫衍
至與儒學鼎足而稱三教甚至儒者黯無精光傍睨二
氏之肆行而莫之敢抗嗚呼其亦可哀也巳雖然猶有
一韓昌黎原道等作起正仆邪由是知二氏之非曉然
明白至於宋歐陽文忠公范文正石守道孫明復李泰
伯胡安定皆深闢二氏而周元公二程子張橫渠發明
孔孟不傳之秘其門人吕藍田謝顯道游定夫楊龜山
及胡文定父子傳至于劉草堂羅仲素李延平集大成
於朱文公而南軒鳴於湖湘東萊振於江浙當其時適
有臨川之偏永嘉之駁文公以赤幟麾之冰解草偃三
代而上井田封建禮樂法度有決不可復者天命之性
率性之道修道之教在人心未嘗泯也直内方外致知
力行靜而存養動而省察諸老先生之言見在方册今
天下學者服膺潛神亦不謂無其人是豈區區二氏之
所得近哉老之學清凈無為其變也詭而為方術佛之
學寂滅為樂其變也誕而為禪機又其下也俱不免從
事於齋醮祈禳如古之巫祝云者姦人以快其嗜慾之
私庸人以豢其惰頑之體名為盛而實則衰今之儒者
有學校之養無科場之累名為不競而其實未嘗不自
得於中修之在我用之在時顧何羨於彼而亦不足與
之角也同郡胡君泳子游書學之正事喜滿將再問選
質美而氣和學飫而文溢餞行之詩森如筍束為書愚
所見者為序於其前行御史中丞劉公伯宣參知政事
夾谷(缺/)公士常愚知巳也亦試以此訂之
　　趙西皋明叔集序
叔孫豹曰太上有立德其次有立功其次有立言此之
謂不朽言也而可以與德若功並不朽乎世之欲立言
者不亦難乎孟子曰我知言然則立言之難又未若知
言之難也予讀西皋趙明叔詩文而嘆曰非天下之能
知言者決不可與立言而所以知言又在於知道孟子
見梁惠王言仁義去孔子卒一百四十四年耳當是時
楊墨儀秦髠衍之徒言人人殊自非孟子知性以盡心
養浩然之氣以明察乎天下事事物物之理則詖淫邪
遁之言根於其心之蔽陷離窮吾且不得而知之不得
而知之則不得而闢之而何以立教垂世至於今不泯
哉今之世去孔子卒一千七百六十八年矣異端之言
滿天下荀揚號為諸子之最而不免於小疵左馬而下
諸史後愈劣於前長不掩厥短傳註老生雜讖緯雕篆
小子類俳諧加以佛入中國老氏之徒傚之怪誕百出
其能卓然有見不惑於此者鮮矣鉛槧之士因仍蹈襲
混為一區相率而入於詖淫邪遁之域豈不甚可哀痛
世之知言君子孟子之後如孟子者尚或有之唐有一
人宋有數人立言不朽斯道復明不然則豈不異端熾
而人倫天理至於泯滅凈盡乎是故立言非難知言為
難知言非難知道為難雖然碩果不食消無不息之理
小而辨於物暗有忽明之時予老矣不意交臂相逢有
如明叔也足與商畧兹事學者徒見明叔之詩之文大
篇傑句若排江河而注之海也而不知其胷中之所存
人品高下世論是非前代成敗先儒異同如姸醜之不
逃於鏡銖兩之不差於衡也予始相見贈予所贈錢舜
舉丹青長句後見鮮于伯幾像贊益都路勸農行記祭
二疏文文王羑里廟碑跋及諸古律詩詩皆挺挺天出
其立言如此與予一再評論古今可否去取出予意表
嘗謂予所作有氣骨不作江南詩人軟媚態亦知言之
一端也其知言之大者經史子集百家之書無不讀而
操之以約一言以蔽之曰知道而巳明叔名文昌濟南
人為浙西道按察副使近甫終更云
　
　
　
　
　
　
　
　
　
　
　
　
　
　
　桐江續集巻三十二
欽定四庫全書
　桐江續集巻三十三　　　　元　方回　撰
　序
　　送倪耕道之官厯陽序
變西崑體詩為盛唐詩自梅都官聖俞始當是時變五
代文體者歐陽公也故世稱歐梅嘉祐二年丁酉禮闈
進士得眉山蘇公實聖俞佐歐陽公之力可謂有功於
斯文甚大吾友倪耕道應淵與聖俞皆宣城人其詩亦
有聖俞之遺風聖俞仕不達號為詩窮而吾耕道窮又
甚焉年六十八始得為厯陽教授宣城維揚京口武林
池陽皆有十詠詩行世今又將有厯陽十詠或百詠無
疑矣然教授者師儒之官培飬人才轉移風俗於此乎
頼昔聖俞雖固窮一世王荆公之兄弟詩二蘇兄弟詩
蘇門六君子如黄陳詩視聖俞皆後出至其校文乃得
東坡為門生攷其詩之規矩而觀其文之衡鑑豈非百
世之師乎窮與達不足論也耕道之詩本於聖俞今人
固未必識吾聞厯陽有張于湖魁天下士其所立甚偉
焉知郡泮無斯人者有以作成振拔之儲以為當世用
不於吾耕道望而誰望然則於行己也不忒則於取人
也必不爽吾耕道己雖未達能達人可也鄧元侯雲臺
功臣之首也不遇漢光武可平世文學掾耳耕道行矣
同庚生紫陽山方回餞以詩為之序
　　雲泉題詠序
有天地然後生萬物故易有乾坤之卦而繼之以六坎
之卦以天一生水而潤萬物者莫潤乎水天地雖生萬
物非水則莫生也然則六坎之卦以屯䝉需次乾坤何
也凡有坎之卦皆取象於水而屯需之坎取象為雲䝉
之坎取象為泉又何也天之始生物也猶上雲下雷而
為雨物於是芽茁於冥昧故曰屯以次乾而坎為雲天
地之既生物也猶泉之初泄於山物於是㓜穉而未壯
長則不可無所養故曰䝉以次屯而坎為泉物屯而亨
䝉而飬待其成而巳故曰需以次䝉而坎又為雲此天
地之屯也天地之䝉也天地之需也聖賢者出亨物之
屯飬物之䝉始也無所不用其力以需夫各正性命之
定則終也無所容其力今之學者亦嘗讀易而知之否
乎虎林城東徐如心文雋偕鄰友童汝舟濟來謁謂其
讀書之室扁曰雲泉老於風騷者争賦之予以為斯友
也年始二十有七自芽茁㓜穉而壯長者也其亦嘗次
序屯䝉需三卦之坎而玩之否乎聖人所以不曰水而
曰雲曰泉何也水之始初為雲為泉學者不慎其始初
聽其流注散漫為𣺌茫無畔岸之水可乎何謂經何謂
綸何謂果行何謂育徳亨己亨人飬已飬人此感彼應
姑少需之飲食宴樂亦非流連荒亡之謂也是為雲泉
題詠序又為之詩曰
天一生水　坎卦象旃　二隂一陽　坤之中淵
天而非此　必為旱年　澤自空降　其雲油然
地而非此　民何以田　曰有畎澮　泉出于山
六坎之卦　次坤次乾　在屯為雲　在䝉為泉
至於需卦　復以雲言　既亨既飬　需厥成焉
萬物始生　孰為之元　水為物母　乳之而蕃
雲為水胎　泉為水源　雲初一縷　霶霈八埏
泉初一滴　洶湧滔天　君子心學　攸體攸研
觀象於坎　奚水之專　中剛内實　處險常安
於雲於泉　復究厥觀　水之始初　未波未瀾
心之始初　萬善具完　如雲欲雨　如泉欲川
發而中節　飬䝉亨屯　無為而成　地平天全
心之動也　化育攸闗　我心未動　厥亦有傳
雲之動矣　不可復還　盍亦求諸　未雲之前
泉之動矣　不可復返　盍亦求諸　未泉之先
心之既發　収之孔艱　心之未發　泉本雲根
不覩不聞　無倪無端　戒慎恐懼　以操以存
洎其發也　電激河奔　一言蔽之　敬為入門
　　鐵瓶呉處士善畫序
伏羲之卦倉頡之字其初皆一畫也韻書訓畫為界而
音胡卦切者通用為繪畫之畫亦訓為界俗作畫今從
俗用之畫與畫字不同而均訓為界然則畫也者界而
已乎其亦起於伏羲倉頡之所為乎秦䝉恬始以毛為
筆漢蔡倫始以絲為紙古筆用竹必亦始於羲頡而卦
之與字則畫之簡牘乎尚書序謂伏羲始作書契以代
結䋲之政易謂伏羲始作結繩為罔罟繩旁從糸音亡
狄切謂細絲也伏羲之前巳有絲已結繩繩訓為索索
亦從糸則古之有蠶桑久矣有蠶桑則有絲有絲則有
絹繒其來亦古矣舜典始言作繪則五采五色之畫亦
古矣第其時未有後世之筆紙則其筆必用竹筆而繪
五色於絹繒之上也耶姑舎是而論畫一藝也至於後
世精矣妙矣神矣何謂也畫之工者其名與聖賢將相
立徳立功立言之人書於傳記同宇宙而不朽也文士
有數千百言不能盡者一畫手能以數筆盡之詩人於
物象極力模冩或不能近丹青者流邂逅塗抹輙出其
上此豈非精妙入神而後至是耶予近至亷使容齋徐
公書室恍然見六和塔岸望海間萬餘里潮頭洶湧而
來一抹數千丈細視之屋壁不盈尋尺曰此呉生畫也
枚乗七發之所謂潮鋪張甚盛殆不如此畫之簡捷又
偶於祕書性存家公㑹手所執扇松風茅屋一晉衣冠
者偃仰一榻是謂羲皇上人圖曰此呉生畫也陶淵明
傳及歸去來辭盡在此一扇間矣豈不謂之神乎予家
紫陽山下之谷中先從兄良遇欲予以虚受人以虚加
谷而諡其吟所呉生未之見也為想像作水墨一幅輒
復得予之心事予是以益神之吴生呉門人名山舊號
古梅今改稱鐵瓶處士其所居姑蘇城之鐵瓶巷也予
别為賦鐵瓶處士詩矣又為發揚其所以善畫而入神
者為諸公贈言之序云
　　贈初陽陳相士序
會稽陳益家傳許負之術自稱曰初陽相士予嘗聞相
人之説矣相骨相形相聲音相舉動而知貴賤易相氣
色而知憂喜休咎難夫差肉食而色墨外勝而有内憂
者也馬周火色早貴而未必壽者也盧杞藍色大姦邪
禍人之國者也尚易知也何晏色如傅粉王衍執玉柄
麈尾與手一色而皆不善終臯陶色如削𤓰孫叔敖面
有饑色而皆為賢相婦人之色美而艶者鮮不失節孟
光黒色而醜為梁鴻賢妻士大夫有驕色必敗名窮儒
或菜色而知道是則難知也昔人於日長至之旦觀雲物其雲
氣黄則預知豐年之祥前史占星欲黄色黄為五穀大
稔赤為火旱白為刀兵黒為水潦青為疾疫素問察病
人色黄者必愈黄為脾之穀氣有穀氣則藥無不效故
相人者祖是數説以氣色黄為喜又黄欲如帛褁栝樓
不欲如土不欲赤白黒青而或明瑩不暗赤如丹砂黒
如烏雞之羽則亦有吉無咎今相士自稱初陽也者其
亦有取於長至初陽雲氣之義歟雖然太極動而生陽
厥初惟有一畫一為竒為陽有一畫而後有兩畫兩為
偶為隂取其一竒畫而拗圓之則為天圓之象取其兩
偶畫而縱横以交之則從者為上下中又為南北中横
者為左右中又為東西中是為地方之象以其縱横之
兩為十以置於圓圏之内則為天包地外地在天内之
象細玩其故則地者天為之一物耳地不能敵天之大
則又隂柔不能加於陽剛之象也君子觀於一畫之初
陽而知天下萬理萬事萬物皆出於一以養其氣存其
心氣如陽之剛以制柔心如天之大以囿小此則吾之
謂學而豈區區之術所能識哉
　　呉埜仙詩巻序
道具於未有天地萬物之前名生於已有天地萬物之
後天名為天地名為地人名為人莫知其所始然則有
天地萬物之初名一而已道一而巳而後世名不一道
亦不一名可二也道可二乎今夫人之生而命之名乃
復有小名有長名有單名有複名有氏有姓有字有諡
有官稱又有號楚之君皆名不通中土鬭穀於莵之類
乃其方言猶之天又名乾地又名坤人又名為民可也
道訓理訓路以其可行之耳而道家者流之道以老子
為宗非韓退之原道之道前史又於道家之外為神仙
家之説雖然人與物二三其名何傷古聖賢相傳一道
諸子百家分裂殊異而神仙之説興由其説伏羲神農
黄帝皆仙也莊子寓言列子偽書皆言仙以為變形登
天燕齊方士謂征伯僑以至最後僅數五人而劉向列
仙傳至不可勝數佛法入中國又謂之金仙謂龜藏氣
不粒食謂龍蛻骨乃尸解噫延年益壽古有之生而不
死决無是也杭人吴君杓名珍世宦前朝西班乃祖徳
輔亷幹慈易俗以宦吴稱之六合混一䝉古譯師以五
字名之上二字曰也先謂安樂也下三字避世人因也
先二字遂號之曰埜仙予謂名號不一前賢若此者多
矣天下無二道堯舜禹執中之傳是也真以為世有神
仙而學之則不可君為大㕘張公門人董海舶漕運貿
易鯨島龍沙靡所不至銀符茜裳寓居呉門自以為初
不學仙抱有若似夫子之愧埜仙之號衆所歸美姑受
其虚名而不責實效亦達者也於是集諸人題詠為巻
序厥顛末以告來者
　　劉髙士伯淵道雲詩序
道一而已矣孔老並世而言道不同易繫曰一隂一陽
之謂道道不離隂陽也曰形而上者謂之道形而下者
謂之器道不離器也中庸曰率性之謂道以哀樂喜怒
言道不離性性不離情也韓子曰由是而之焉之謂道
指仁與義言道不離乎慱愛行宜之謂也程子曰天運
而不已水流而不息物生而不窮皆與道為體道不離
物物之外無道也老氏之言異乎是曰有物混成先天
地生吾不知其名字之曰道蓋謂未有天地之先已有
此道其曰道生一則道者一之母乎故一生二二生三
三生萬物古今注解俱不通道之後始有一吾疑之其
曰道法自然則自然者道之師乎故曰人法地地法天
天法道古今註解皆不通道之上又有自然吾疑之大
抵以無言道以有言物謂有生於無無所以生有此身
之生本出於無故以天地萬物為土苴而視此身如太
空之雲今老氏釋氏之徒皆言雲遊者此也而釋氏又
與老氏不同釋氏見夫此身之死悉歸於空立為無生
之説故亦以天地萬物為土苴而視此身如夢幻泡影
露電老氏有見於人物之生前以無言道故曰恍兮惚
兮其中有物釋氏有見於人物之死後以空言道故曰
生滅㓕已寂㓕為樂老氏之説戰國而後莊列以來儒
者多從之而不察揚子亦然太𤣥先曰罔而後生直䝉
酋冥又曰罔者有之舎必謂有形生於無形於有之前
(缺/)崇讚美乎無之為寂為寥為髙為深為不測自為一
家之説孔門源流不如是也或謂孔子曰易有太極是
生兩儀周子曰無極而太極太極本無極豈非先無後
有歟老子之㫖何以異曰不然也孔子言畫卦之法固
有次第周子所謂無極謂太極本無方所形狀如太極
生隂生陽生乾坤六子五行有則俱有生則俱生與老
氏謂先有道後有天地後有人物逈乎不同渾淪剖判
天開地闢猶人之生胚胎於腹四肢百骸五臟九竅為
形心為神仁義禮智之道在其中初不相離眉眼口鼻
孰為先生孰為後生氣情心性孰為先無孰為後有朱
子曰一物各具一太極形而上形而下誰得析而二之
老氏生而本無之見釋氏死而皆空之見吾儒原始反
終知死生精氣遊魂知鬼神之見三說鼎立體用一原
顯微無間道非精氣非粗一本而萬殊萬殊而一本理
必有事事必有理無須㬰而可相離此則吾儒之見之
學也平灤劉君伯淵棄孔子而從老氏之所謂道而以
乍起倐㓕之雲視天下之萬物與其身龍虎山天師書
道雲二大字嫓之今之世三教並行各師其師各學其
學希聖賢求神仙分律論禪不同久矣愚亦姑誦其所
聞以求教於當世之君子云爾伯淵吾未識也吾友張
君仲實以諸公所題詩見示書此以相琢磨云
　　贈清隱程居士詩序
名山得名人而重名祖得名孫而重名師得名弟子則
師道愈重矣括之松陽九芝山産芝九本號名山迴環
數十里竒石林立千百鳯翥鶴翔龍騰蛟舞或如虎士
怒㦸或如牛鬼跳擲如仙官駕羽車如真人鏘琅佩譎
態怪狀目眩毛聳故亦名小鴈蕩曰阪曰隴曰小溪曰
石闗曰香爐峯曰試劍石﨑嶔蔽虧之夤縁平衍豁達
之歘忽松栢篁竹之茂美稼穡果蔬之給足異花非春
而亦芳靈草無名而皆藥人世蠅蚋所不到似别是一
天地也而唐初葉有道先生居之名國重自稱天隱子
三聘不起錫以漢郭林宗之號茅山以三茅重谷口以
子真重廬阜以修静重四明以知章重名山得名人而
重以穹宇廣宙如此者不一有道先生之孫曰葉道元
名法善際遇唐髙中睿𤣥四帝贈越州都督見唐書方
技薛頥傳李北海銘其先墓并書歐陽公金石錄具載
有道先生碑蔡公謨服其筆法自開元至今寢隧蕪没
六百餘年逺孫今住持宗陽宫提㸃寛居名道亨至元
中於其地創建南陽有道觀宗主老君列待庚桑闗尹
以下十真有道先生則專祠觀下俯飛鳥之背陟椒而
造頂愈益殊異依崖架广庵之院之斗壇雲房丹室藥
鼎愈益殊異藏書之樓至踰萬巻方士其居而有黨庠
家塾之遺意二祖一孫道心相續夙衰以趙武重完到
以屈原重祭公以謀父重嚴周以君平重名祖得名孫
而重古史今傳如此者不一雖然曽未若名師得名弟
子針芥一時而可以無負於名山名人名祖名孫也近
世之出家者皆畜飬妻子惟寛居不然執事左右師寛
居者亦衆矣能盡古道者莫若清隱居士程乗字徳載
少寛居二十歲年四十七力田躬耕樸質顓䝉均是人
也讀書識字篤勤精進乃若天然物外一癯山中百役
灑掃庭宇樹藝圉林卒急奔趍雨驟風饕而不厭宴閒
立侍雪深霆震而莫知下氣承顔怡聲順色不啻若子
之事父寛居謂師弟子禮廢缺久矣乃於窮鄉僻里身
親見之語紫陽山方回以其故市喧井豗工藝賈技裸
授袒習顛序䟦倫林静谷杳風完俗淳世既不古野有
其人乃永言以贈之古無師道君兼師五教禮樂帝曰
咨乃命契夷命后䕫二十五家閭上推二鄉一公尊統
卑黨庠遂序分厥治師哉師哉誰敢私若以臣而君師
之臣無北面異等威春秋既降周道衰君師之柄乃下
移倚杏壇兮泗之湄三千七十朝孔帷君道師道兼所
為事師如君實始兹宣尼老君生同時别演𤣥教分一
支羽衣星冠如意持端坐南面頥指麾學者北面若事
尸又若父前跪者兒寛居先生據臯比清隱處士閑少
儀傳師之道信不疑敬師之禮忠不欺走奔風雨不告
疲山叱虎豹水斬螭宴侍朝夜忘渇饑畧微跛倚與傾
欹程門立雪殆庶幾彼罵厥祖争鉢衣師弟子禮噫吁
嘻
　　靖明處士題詠序
天有處士之星地有處士之郡人有處士之稱而後世
有處士之賜號史記天官書少微士大夫索隱引春秋
合誠圖云少微處士位又天官占云一名處士星景祐
新書少微四星在太微垣西蕃虎賁之西北斜列其東
南星入張十七度赤道内二十五度士大夫之位一名
處士又謂第一星處士第二星議士第三星博士第四
星大夫明大而黄則賢士舉此所謂天有處士之星也
今浙東處州古縉雲之墟天文呉地斗分野嘗屬越隋
改永嘉郡為處州尋改括州唐為松州縉雲郡大厯間
以處士星見更為處州以至于今此所謂地有處士之
郡也孟子立處士横議之譏賈生得處士大言之誚東
漢書孔融上䟽薦處士正平禰衡唐書卓行逸民文藝
等傳無一處士惟韓退之集有送石處士洪序及詩又有
送温處士造序桞子厚集有裴處士誌此所謂人有處
士之稱者也宋三朝國史陳摶傳賜號希夷先生書其
所遇麞皮處士不知何人魏野傳真宗天僖中累贈著
作郎稱故陜州處士魏野然未見賜處士號之所始歐
陽修歸田録林逋字君復居杭州西湖之孤山真宗聞
其名賜號和靖處士其處士賜號之所始歟抑當有先
於此者歟晁公武讀書志張弼易十巻興化軍人賜號
葆光處士以此言之處士賜號當出於朝廷而私相署
置世多有之近者三教鼎盛緇黄之權甚重禪師法師
大師之號二字四字六字至十餘字習為故常然處士
實儒者隱逸之謂真定王君居實靖明處士之號乃出
於龍虎山之命何也居實壯歲丞新昌棄官似陶淵明
之去彭澤書曰處士可也肇賜嘉名曰靖曰明取淵明
之靖節可也而必取君復之和靖何也和靖不仕無棄
官之事龍虎山之命予不敢改龍虎山之意予當改之
靖節之靖淵明之明各用一字能為陶令亦足矣林和
靖乃宋人取近時宋人事實加於先晉人事實之上亦
似未順且一身欲兼兩人之美耦菊匹梅不若專取周
子所謂花之隱逸者以表其棄官之迹與陶同符予斷
斷然謂靖明處士之靖當用靖節之靖不當用和靖之
靖菊也梅也取熊舎魚有何不可
　　皇甫巨川父年八十八母年八十四詩序
洪範五福一曰壽古彭祖八百餘歲老子二百歲耄與
期頥者甚多禮巡守問百年者就見之九十者其家不
從政是也太公望九十封於齊武公九十入相于周孟
軻年百餘歲漢興張蒼年百餘歲四皓皆八十有餘伏
生申公皆九十餘趙充國八九十猶為將文帝詔八十
以上賜米肉酒九十以上又賜帛絮武帝八十復二筭
九十復甲卒又詔民年九十以上為復子若孫遂其供
養當是時壽者何其衆也後世乃有七十者希之歎而
杜子美至形之詩然則八十者不尤希乎九十者不又
希乎夫夫婦婦將踰百歳豈不益寂寥罕見乎大徳二
年戊戌夏四月汴梁黄侯汝楫字巨川詣紫陽山人方
回言世家鄭州本姓皇甫宦簿書曰黄氏隨江浙等處
行省為元寳廣濟庫提舉官迎養二親十有餘年父寧
齋居士椿辛未生今年八十有八母張氏夫人女直人
乙亥生今年八十有四寧齋慈祥孰實鉅人長者修幹
美髯年至此無一莖雪提舉貎肖之夫人相夫教子閫
範嚴整提舉營杭城二宅一故韓府一故楊府塏爽深
靚温凊適宜三年前官滿寧齋謂提舉曰汝華此二宅
將不知老人土思而桑梓之不恤歟提舉曰謹不敢即
售二宅迎侍還汴梁久之不復求仕今夫上壽之道有
三一曰禀氣土厚水深時寒時燠者壽二曰積善祖父
若己隂徳及物者壽三曰養性無私喜過怒而精神完
者壽此三者長生之説也寧齋與夫人享此上壽提舉
年五十有三恱親有道愚無以進其説矣提舉有子真
童讀書學詩鼔琴作字日益新愚為之名曰老彭字述
祖孔子曰述而不作竊比於我老彭蓋將期其祖以此
壽而善述也士大夫為詩頌者無數此為序又歌以侑
之曰屈二指兮郎罷九帙(原注一/作袠)雖則九袠兮髯猶如漆
梁之郊兮黍稷櫛櫛父曰兒歸兮吾督汝銍加六筭兮
聖善九旬雖則九旬兮髪猶未銀汴之水兮魴鯉鱗鱗
母曰兒歸兮吾甘汝珍夫婦偕老兮古無此比父母俱
存兮今誰其擬禄養于南兮云胡不喜汴梁言還兮晝
錦樂只二老有子兮又有孫壽且康兮施及後昆逮老
及彭兮永貞厥根澤詩薰書兮益大寧齋翁之門
　　隱樂堂詩序
王康琚反招隱詩吾嘗評之矣曰大隱隱朝市如此則
金張許史皆大隱乎曰非是之謂也曰小隱隱山林如
此則巢許園綺皆小隱乎曰非是之謂也其所謂小隱
者謂身在山林而未能無意於斯世索水北之髙價指
終南之捷徑其隱小矣其所謂大隱者謂身在朝市而
不敢萌穹爵厚禄之心栁下惠不卑小官老子為柱下
史莊生為漆園吏邴曼容不肯過六百石其為隱也不
亦大乎如東方朔之金馬門揚子雲之天禄閣位稍髙
而猶曰隱君子病之要之出處之道有時義乾之初九
遯世无悶蠱之上九不事王侯時義如此仕惡乎可震
下兊上曰隨其繇曰元亨隨時而大通也然其義必利
在貞固始得无咎下動上説雖可以隨時而仕終不可
不守之以正進而不退係小子失丈夫矣蔡君榮之之
堂名曰隱樂筮仕屢為幕僚蓋其志以隱於仕為樂而
辭尊居卑不然則身雖以仕為事而志實以隱為樂必
不以進取不己為志者故詩之而以序先之
　　葉君愛琴詩序
伏羲初作琴或云神農或曰舜使晏龍作舜琴五絃或
曰伏羲琴一絃或曰九絃或曰二十七絃或曰十三絃
至於七絃則楊雄桓譚釋為近其説不一今琴七絃謂
文王武王所加為是琴制古今不同可勿攷也古之士
無不能琴今之士或百人千人萬人而無一能者古之
琴必與瑟偶今獨有琴而不知有瑟古之琴有暢有操
有引有吟有弄有調指彈口歌有音則有辭而今之琴
有音者不必有辭詩三百五篇皆可絃歌韓退之補亡
十操今之能琴者亦嘗誦毛詩韓文而為之鈎剔揉摘
者乎古之琴各有美名古之能琴者子史各有其人之
名然則亦不必深論也琴者古聖賢養心修身化民育
物之具而後世以為一藝予嘗謂琴得其人鍾子期死
伯牙破而絶其絃嵇康與廣陵散俱絶不恨也琴非其
人司馬相如以挑文君董庭蘭以誤賢相房琯是故琴
不在琴而在人予生七十三年聞杭故楊農卿纘好琴
著紫霞譜士大夫以其為外戚也踈之其客徐宇曰雪
江居士年八十餘先朝徴之以壯子負琴代行外議不
然三山葉君愛福孫寓杭以寒士同時徴至元己夘二
年而還不求知不求仕一燈一榻老於芹泮蓋往時貢
浙漕入上庠者也癯而肩訥而口規矩而周折六十有
五老儒胷中有數百巻詩書而寓諸琴者也能畫龍首
冩蘭乃其餘事予敬其躬行嘉其臭味故述其出處序
之就為辨古蘭今蘭之異為古蘭操贈之君愛自號蘭
坡居士
　　唐長孺藝圃小集序
詩以格髙為第一三百五篇聖人所定不敢以格目之
然風雅頌體三比興賦體三一體自有一格觀者當自
得之於心自騷人以來至漢蘇李魏曹劉亦無格卑者
而予乃創為格髙卑之論者何也曰此為近世之詩人
言之也予於晉獨推陶彭澤一人格髙足方嵇阮唐惟
陳子昂杜子美元次山韓退之栁子厚劉夢得韋應物
宋惟歐梅黄陳蘇長翁張文潛而又於其中以四人為
格之尤髙者魯直無已上配淵明子美為四也吾州在
萬山間詩人不少朱文公早為胡邦衡以詩人薦公配
饗孔庭人品近孟子不止於詩唐長孺元自里中來訪
出詩五十四篇始年三十六歲其所以可人意者格髙
也何以謂之格髙近人之學許渾姚合者長孺掃之如
粃糠而以陶杜黄陳為師者也藝圃有作所謂小園僅
有百歩者凡十六句似乎擬陶後二首亦然予為題曰
藝圃小集而序之以歸之博讀精思而(缺/)　吟進可量
哉
　　栁州教授王北山詩序
陳後山年四十九其文集謝克家為序陳簡齋年四十
九其詩集葛勝中為序二公年不壽而文壽不待序而
後傳也栁子厚卒於栁年四十七不壽而文壽雖無韓
退之為墓誌銘其集亦足自不朽也然不容不寄諸毫
素以表其美者朋友之義也予友王雋父國傑比為栁
州教授卒年四十八乃子以其詩兩鉅軸俾回為序此
亦年不壽而文壽者不待於回之序亦豈能為不朽之
助哉顧朋友之義不敢恝然耳先大父珏贈訓武郎父
應辰武舉及第仕至武功大夫知沅州淮西安豐六安
縣人後升州徙寓建康年十五法當承父䕃不屑就歸
附厯建康路學正溧水縣學教諭行省差充徽州路紫
陽書院山長至元二十五年也由是寄居吾州與回結
姻既受代士大夫咸勸之入都必有知遇而不果往尋
勅授廣西道栁州路教授咸以為渉瘴鄉而不可往而
勇於往大徳三年八月視事明年閏八月提舉司檄往
宜州問教授金震不公事栁無瘴宜有瘴既還任十月
初五日卒三日而用茶毗法五年官給水驛東下十一
月二十一日殯於建康南門祖塋娶薛氏女一人嫁回
從兄子方髙孫也男四人野黙㸃黟嗚呼回尚忍讀其
詩哉其詩自稱釡盎陳言一始壬辰元日一始丙申立
春共八百一十九首前詩未見近詩人兩𣲖浙土詩纎
弱江鄉詩突兀雋父藏修之所曰北山衆謂北山詩典
雅荘重如被端冕入宗廟回亦不敢評栁州詩一百四
十三首詠土俗數篇痛快緊切子厚亦未之及云
　　恢大山西山小藁序
臯歌詩之始孔刪詩之終屈騷詩之變論今之詩五七
言古律與絶句凡五體五言古漢蘇李魏曹劉晉陶謝
七言古漢栢梁臨汾張平子四愁五言律七言律及絶
句自唐始盛唐人杜子美李太白兼五體造其極王維
岑參賈至髙適李泌孟浩然韋應物以至韓栁郊島杜
牧之張文昌皆老杜之𣲖也宋蘇梅歐蘇王介甫黄陳
晁張僧道潛覺範以至南渡吕居仁陳去非而乾淳諸
人朱文公詩第一尤蕭楊陸范亦老杜之𣲖也是𣲖至
韓南澗父子趙章泉而止别有一𣲖曰崑體始於李義
山至楊劉及陸佃絶矣炎祚將訖天喪斯文嘉定中忽
有祖許渾姚合為𣲖者五七言古體並不能為不讀書
亦作詩曰學四靈江湖晩生皆是也嗚呼痛哉住持上
竺興福寺恢公大山越之諸暨人與予同姓方者西山
小藁詩三百八十八首予刪去題目不古及重複十五
首皆可刋行予以朱筆圏㸃一百一十四首一句佳一
聨佳兩聨佳數語佳全篇佳者皆拔其尤五言古擬古
六首擬寒山子四首雅字次韻九首此十九首可入文
選生蛇活龍飛舞流動七言懐故山煎茶石銚山中行
崑山髙無愧古樂府五七言律絶句則予所批出者字
字珠圎句句律恊近世僧詩無此人也他人之詩新則
不熟熟則不新熟而不新則腐爛新而不熟則生澁惟
公詩熟而新新而熟可百世不朽予年七十六公年六
十二而公之所以養浩然之氣無老態然則真間氣哉
　　江天澤古修文集序
徽州今陞路婺源縣今陞州州間氣人物凡五大𣲖汪
氏七世登科龍溪先生中興詞臣如唐之陸宣公朱氏
父子兄弟皆有聲稱徽國太師文公先生續周二程張
之脈以追孔孟近世文學科名之士有呉公遇龍許公月
卿江氏亦有人焉所居入州門右巖石穹峻巨竹如雲
下俯深溪積徳不一世矣徳之積於先者愈積而愈不
已故名之垂於久者愈垂而愈無窮吾友古修老人靁
字天澤咸淳七年張鎮孫牓進士第四甲第二十四人
授某州司户參軍再調某小官尋不仕今三十餘載矣
世崇令徳故身享令名不患無八乂手之筆而患無萬
石君之風名紹汪朱而過呉許祖松壑先生嚞字明逺
遭遇理廟布衣出入禁庭十年不受官嘗賜第故太廟
前有山林前輩古君子之風父葵圃先生世良字漢弼
浙西安撫司幹官陳乞生前納禄致仕轉通直郎特命
祠給告以寵之其雍容􁋯雅世為卿大夫者不若也天
澤從師不一自奮科第平生所為文至多脫藁學者輒
取去故回今之所見僅二百餘篇知州平陽訥懐嘗刋
置家塾詩句妥字穩文言雋味永中有詞不為艶體婺
源陞州記簡古平易堂記義精理暢其家積徳不一世
而後古修集垂名百世千世矣噫千金之資可致一詩
人未易見萬倉之粟可盈一文士卒難得或謂徽國文
公豈可以後學工詩文者儕之天澤華齡有餘前途未
艾顔何人哉睎之則是
　　清渭濱上人詩集序
中國有僧始東漢厯魏晉唐宋以至今日衣冠禮樂之
士隱其身於僧者無數而僧之以詩鳴於世者尤不可
勝數回嘗為名僧詩話五十四卷七佛偈西天二十八
祖偈皆預編摩然偈不在工取其頓悟而已詩則一字
不可不工悟而工以漸不以頓寒山拾得詩工不可言
殆亦書生之不得志而隱於物外者其用力非一日之
積也古杭靈鷲長老惟清晝卿號渭濱而清渭濱名震
天下味杜少陵終南回首之句則晝卿之心深知道理
宗主之所在如戀闕思君不忘其詩四集一百六十七
首名曰深雪一枝則又如夜村自開之不必為世俗之
所察識者噫僧之以詩鳴於世者不可勝數若工而悟
以漸如清渭濱之詩則有數矣許詢之於支遁江淹之
於湯休杜少陵亟稱之與贊公屢唱和因曰應忝許詢
輩難酬支遁詞湯休起我病微笑索題詩支遁湯休贊
公三人表表於世後乃李白之於懐素韓文公之於無
本歐陽公之於惠勤蘇長公之於參寥子黄山谷之於
惠洪並峙角立永古不朽惜回有愧於前輩諸公私獲
序其詩而不足以望其詩也大徳癸夘二月望日序
　　送張仲文教諭還宣城序
書曰作善降之百祥此以其人之身言之也作也者為
也有一為善之人則百祥即自天而降也易曰積善之
家必有餘慶此以其人之子言之也積也者非一朝一
夕也自始祖至于今積之非一世也作善之近效速驗
且如此况於積善之久逺悠長者乎予先叔父八府君
諱瑑字元圭郡直學囘之師也家於歙東里許曰上路
孟鄰有蓍儒焉萬口一辭稱曰張先生諱雄飛字宏甫
家與八府君一前一後俱面南而有山林泉石之勝衣
冠燈火自唐僖宗廣明庚子傳一十一世府君以回為
可教聚先君經幹遺書獨教之張先生聚徒三四十人
竹籬為門門之内皆花竹花竹之後為講舎處士服華
陽巾未嘗見其出門循規蹈矩里中長者第一人也年
八十三卒門人私諡曰明善先生有子三人囘除國子
正論歸之年咸淳三年丁夘先生次子名鐄字以洪與
囘同生寳慶三年丁亥是年以禮記擢鄉書今與回偕
年七十八先生長子之子曰炳字仲文純實莊雅好學
尚友為宣城教諭近與回胥會于錢塘於其還也述作
善積善之美為詩以送之公之賢令祖隱徳冠吾里尊
嚴鄉先生豈樂古君子師授六十年眼不到朝市何必
陳元龍豪詫湖海士紙田以筆耕有秋過耘耔書堂䕃
髙林籬門花竹美我嘗遥望之今忽四五紀長男稱善
人有後真是似次男領鄉書雌甲愧初揆人生有中道
坦蕩平地履貴毋一品穹富勿萬金侈微官霑薄禄蹣
跚政可喜宣城昔二謝名公疊嶂峙吟筆與之三髙才
乃餘事都官聖俞集誰家藏未燬木𤓰吾不須但愛此
詩耳
　　送桐江吴教授南牕序
孔子謂夏殷周禮損益可知而又謂其或繼周者百世
可知何謂也典章制度有可因者有可革者聖人從而
而因之革之其萬古不可革者雖聖人不能革也天萬
古無二理也人萬古無二心也封建可革而郡縣然有
君則有臣以上治下以下事上之意不可革也井田可
革而阡陌然有土則有民以上取下以下奉上之意不
可革也忠質文異尚子丑寅異建可革也三綱五常不
可革也今夫先王長育人才之法設為學校而後世乃
有科舉之法漢唐宋號得人而今也天厭科舉之弊一
旦革之然科舉可革也學校不可革也學校不可革則
取人才於學校而不取於科舉師之所以訓其諸生諸
生之所以尊其師者果何事邪豈非萬萬古之人心天
理所係邪予里中呉君夢炎自括蒼郡遷教授新定郡
予於艱難之際治此郡七年又僑居五年然後去知其
民淳俗古士習敦厚蓋其江水至清淺深見底與吾新
安郡一也君是行予無以寓愛助升座講經而諸生聽
焉諸生績文而師攷焉文具也可因教授與學正録直
𤓰分歲廩公堂諸生日不飯大蠧也可革若夫萬萬世
之人心天理不可革也孔孟而後有濓洛横渠之學不
幸中為熈豐新學之所掩周程而後有朱文公張宣公
吕成公之學幸而不為江西浙左之所勝君其明以此
意示學者而以身率之仰觀俯化則夫由學校為教諭
長錄學正教授以出為當世人才而大用者在乎知道
而已知道在乎知所學而已諸餞行者咸為詩而予以
斯言冠其首
　
　
　桐江續集巻三十三
欽定四庫全書
　桐江續集卷三十四　　　　元　方回　撰
　序
　　天原發微前序
天有原乎曰有太極是也太極果何物乎曰無物也太
極判有天有地有人有萬物皆物也獨太極則非物也
物器也有道焉物氣也有理焉物形質也有命焉有性
焉有心焉囿乎器成乎氣凝乎形質而為物則有象有
數有色有聲有臭有味有長短大小重輕多少皆顯者
也有微者焉合顯微而一貫之則得之矣是故言器不
言道言氣不言理言形質不言命性心滑於土苴為小
伎不知天者也乃若言道而遺器言理而舎氣言性命
心而外形質淪於空虚為異端亦不知天者也吾友鮑
景翔述聖賢格言著天原發微其知天者歟且周子所
謂無極而太極者何也此之謂道此之謂理上帝以此
降衷之謂命庶類以此秉彛之謂性人得此以為喜怒
哀樂未發之中之謂心總其原而言之則謂之太極欲
求所謂極之太者而不可得也則謂之無極萬有粲然
畢具而無端倪無方所無兆联朱子所謂造化之樞紐
品彚之根柢以為非物而實則為物之祖以為無物而
未甞不行乎有物之中學者知此則知天之原矣景翔
取程子語發之名之曰冲漠微乎哉此知天第一義也
由冲漠有二氣故(闕/)　　　　　　　　　　者以一
元對待流行之氣兼言之也動而生陽静而生隂太極
非能動也動者氣也氣亦非始於動也動前有静莫知
其端以其動者先言之元為四徳之首也所以聖人體
元出庶物外之著見者也曰静動者以一歲流行之氣
專言之也剝復之間有坤卦四時有冬一日有夜非謂
有静無動也静為動體貞為四徳之幹也所以聖人主
静立人極内之存飬者也其次曰辨方者北方也隂終
子半陽始子半在書朔易在𤣥罔冥故正固二義龜蛇
象之曰𤣥渾者天形也天之外不可知也天之内皆氣
也天包地體而氣貫之海地為底流至無地則天氣吸
水一涸無迹以日行地底消之也曰分二者隂陽也曰
衍五者水火木金土也缺一不可二氣五行無極二五
妙合真精淮南大戴日火外景金水内景道家者流謂
金水潛光収視返聽以飬其生謂日有食火有滅不欲
外明先儒非之當明而明為離晉當晦而晦為明夷天
不可廢日火異端乃欲廢日與火可乎曰觀象者日月
星辰也太陽日太隂月少陽星而少隂無象天之十二
次天壌也七八九六有變不變寒暑晦明無乎不在舉
其大者言之也曰天樞者北辰也北辰無星在北極星
内一度有半至宋人始知之斗杓所建以正四時故謂
之辰曰歲會者邵子經世書也以一歲十二月推一元
十二會氣北而南則治氣南而北則亂疫癘藥療旱潦
貯儲輔相裁成又在乎人曰司氣者七十二候曰卦氣
者六日七分月更六候出大小戴四卦配四時六十卦
配三百六十五日四分日之一出於焦京知天之一端
也曰盈縮者攷氣盈朔虚以置閏也曰象數者河圖八
卦洛書九疇也曰先後者伏羲易先天也文王周公易
後天也孔子兼先後天傳易者也天未然而我先之天
已然而我後之先後之義也曰左右者天左旋七曜右
轉也南面而觀易之初畫其字為一即有左有右有中
再畫為二交二為十即又有上有下有中以一為圏置
十於内則天圓地方左東右西前南後北上午下子六
合虚而包地四維實而承天河洛先天五圖皆然曰二
中者天數五居中地數六居中圖書一居五中人居天
地中心居人中即三聖授受之中也曰陽復者復卦七
日來復也曰復者若失之而再得之喜之也自午至子
為七以日代月為日聖人於姤不言崇陽也隔中孚一
卦六日七分卦氣之説亦巧矣姑存之若夫數原鬼神
變化三篇景翔猶未輕繕冩其大綱莫要於易莫備於
闗洛以來諸老所言矣幸卒成之以惠後學昔朱子甞
欲為大爾雅而近世有為性理字義者未若此知天之
原而能發其微也雖然體用一原顯微無間言天而滑
於小伎則禆竈梓慎洛下閎鮮于妄人耿壽昌巫咸甘
石之徒皆能之言天而淪於異端則老子之道生一有
生於無列子莊子之太始太素太初王輔嗣之寂然至
無孔頴達之不生而物自生與夫釋氏之無形本寂寥
皆誕也天道之與器也天理之與氣也天命天性天心
之與形質也未始相離屈伸消息幽明死生之故初非
二致一以貫之可也而所以貫之如何其惟敬之謂乎
敬則誠誠則一立坤二之直方至乾二之閑存誠之通
動為先元而貞動此敬也誠之復静為先貞而元静此
敬也自太極析而言之心性命理道合而言之道而已
一太極而已無媿於太極之所以與我者敬而已敬之
至誠而已探原發微致知也始事也窮原造微力行也
終事也吾儕不可不勉也景翔名雲龍與予同邑而長
一歲今年六十有六寳祐戊午鄉貢進士其書二十五
篇擬天數二十有五云
　　天原發微後序
知其然不知其所以然可乎其然如何形而下者也其
所以然如何形而上者也蒼蒼天也孔子曰知我者其
天乎孟子曰知其性則知天矣此亦蒼蒼者非歟天有
形有象有氣有數有萬物皆形而下者也藝精術專讀
多見博或知之形而上者一言以蔽之曰道析而言之
天理天命天性天心天則天徳天威天討在圖為圖在
書為書在易為易在範為範不測謂神不息謂誠何謂
元亨利貞何謂剛健中正巫祝醫卜知乎哉江之南紫
陽山之北黄山之下有隱君子魯齋鮑公精於易學無
書不讀妙年冠計偕選年七十一長回一歲與回兄弟
交終其身客于同里廣西道儒學副提舉敬齋鄭公之
家師友相得貲之著書其書曰天原發微五巻二十五
篇天果有原乎曰有即所謂形而上之道也漢儒曰道
之大原出於天如此則是先有天而後有道原本也宜
當曰道者天之原而天之形象氣數萬物道之末也器
也公之書首太極隂陽未生先有此道故孔子曰太極
我求太極其實無物故周子曰無極隂陽既生道在隂
陽既有天地道在天地既有萬物道在萬物故朱子曰
一物各具一太極次二曰動静次三曰静動人皆知對
待流行之動静而不知天與聖人主静實為動之君動
静自元起静動自貞起也後二篇明造化之鬼神非老
釋之鬼神述造化之變化及學問之變化皆有功斯道
往聖先賢前作後述搜𤣥獵冥參以已見天原之微傋
矣是書也往復難問將十年敬齋梓其書行世回宿諾
魯齋以序文序文成以今年十一月十七日南至而魯
齋前十日以疾不起家僅有一孫嗚呼痛哉牖下尚有
一巻未刻敬齋為竟其事回聞之輙増書魯齋生謝本
末囑敬齋改刻併就書敬齋樂善尚義之美能盡師友
之義而回所書亦庶乎不負兄弟之義云魯齋名雲龍
字景翔敬齋名昭祖字孔明與回皆古歙州歙縣人元
貞丙申十二月里友弟方回萬里序
　　河洛言敬序
古書之可攷者神農本草專言藥物後世如素問難經
醫藥之書皆出此堯典專言天文後世如厯法百中經
天文之書皆出此舜典專言命官周禮六官唐六典及
後世官制之書皆出此禹貢專言地理後世如水經寰
宇記地理之書皆出此至于孔門賛易專言吉凶刪詩
專言情性定書專言治亂作春秋專言功罪賞罰禮樂
散亡詩為樂之一而漢儒有禮記樂記曽子門人專以
孝為經司馬遷八書班固十志劉向之傳列女揚雄之
記方言皆後世類書之祖也伊川程氏教學者將聖賢
言仁處類聚體認南軒張氏始類聚洙泗言仁為一書
易曰方以類聚唐歐陽詢撰藝文類聚是也楊敬仲乃
謂言仁未有論語孟子時無可類聚類聚體認無非意
路陸子静至謂伏羲時無堯文章堯舜時無周禮樂未
有孔子已前未有人言仁殊不知孔子之杞而得夏時
之宋而得坤乾韓宣子適魯見易象春秋季扎聘魯觀
周樂自有文字以來古天子諸侯之國皆有先王之典
章類聚言仁為學之至切要者也何至執私見立異論
以攻之老子操槌提絶滅之心欲剖斗折衡莊子因之
為筌蹄糟粕之論實開吕政李斯焚書之端彼拈花面
壁乃至無有言語文字西域之教漸於中國忘君背父
呵佛罵祖掇拾老荘之緒餘大不敬而甚不仁異端之
之為吾道患也久矣眉山楊君清父謂洙泗言仁由仁
入聖河洛言敬由敬入誠非禮勿視聴言動敬也敬則
仁矣故曰克己復禮為仁洙泗言仁有功萬世河洛言
敬有功聖門故亦類聚程子之言敬者其目六其條七
十以開後學與南軒類聚言仁之書相表裏今夫世之
類書七絲之琴一先之奕九章之算五采之繢射評印
格姓纂諡號酒經茶録金石香具筆墨紙硯花果竹筍
莫不有譜有訣農有齊民要術工有營造法式兵有七
書經武要畧刑有刑統律令格式急就章博古圖實賔
錄初學記兎園䇿府記室新書御覽元龜及太平廣記
之小說厯代會要諸家詩話皆不可廢昌黎痛闢二氏
而道家之偽度人經釋子之一大藏終不可遏宋再傳
集天下妄談隂陽星命之人流配沙門島止存易筮而
秤星撥沙鮮鶚遁甲等經及近人繆著五行精紀三辰
通載猶行於世惟是音切偏傍之韻篆𨽻行草之帖爾
雅廣雅埤雅翼雅之類物宜選粹文鑑觀瀾層瀾崇古
正宗之類詞章乃書生所不可少其大者近世晦庵朱氏
以平生之力輯為四書又有儀禮經傳集解二陳禮書
樂書北溪陳氏字義東萊吕氏同晦庵述近思錄又有
讀詩記西山真氏之讀書記鶴山魏氏之十六家易集
義九經要義八十五類義理完制度備得其精微可為
大儒次亦不失為該洽之士然言仁言敬則尤為希聖
之捷徑也彼欲一掃而空之者傳禪鉢而煽秦火哀哉
清父名汲前朝大理寺丞典郡先尊公平舟先生甞參
大政其亦如張魏公之有子云
　　汪虞卿鳴求小集序
造道以知道為先大學曰致知在格物物格而後知至
知至而後意誠世儒或於此乎疑之謂為扞格外物如
止遏情欲云者中人所能而於知道乎何闗格者窮而
至之之謂物者事中有理之謂也物格則知至非有上
下截之分也格物而能窮其理則知道矣知是道也而
意始可誠道之不知而曰吾意已誠可以造道者妄也
東西之不知而欲趍都邑雖以誠趍之不至也酸鹹之
不知而欲調滋味雖以誠調之不和也藥有良有毒不
知而以誠服之者舟有完有漏不知而以誠乗之者皆
將有不測之憂是故必先知而後誠知謂知道誠則所
以行是知而造道也顔子有不善未甞不知知道也孟
子知言知性知天皆知道也夫然後服膺允蹈有所施
其力近世陸子静專指乎心精神情之發見者以為學
則近乎從事於氣而不根於性本源􁁃養似有虧欠一
超直入流為釋氏其於道知之而未至者歟陳同父髙
談漢唐取其一二近似偶合者以為帝王事業雜霸之
念横乎胷中其於道知其偏不知其全者歟葉正則不
以荀子性惡為非以曽子嘗有籩豆司存之言謂終不
悟一貫之㫖識見舛刺雖其雕章刻句足以自異一時
而於知道蔑如也又有下於斯者劉潜夫以晩唐詩自
鳴誘壞江湖小生絺繪浮靡曽不少渉乎濓洛之涘趨
向邪僻以禪之南北宗方朱陸氏欲併爇其書則於斯
道謂全無所知可也踵弊承訛至於今斯極矣異端雜
流謏聞小技固有平生竭口耳之用殫筆墨之精卒於
聖賢分劑無絲髮所得豈不甚可痛哉予里人汪君逢
辰虞卿早厭科舉之學研究義理著述幾近百篇摘一
二為鳴求小集取嚶其鳴矣求其友聲之義以折衷於
當世之君子如父在觀志父没觀行取朱文公集中前
説以為父之志而捨集註後説三年無改有感於元祐
紹聖之變謂非道即宜速改予謂先儒解經有二説者
有三説者詩三百思無邪朱文公謂作詩者不皆無邪
觀詩者當無邪吕成公則謂作詩之人無邪觀詩之人
亦當無邪或又謂已刪之詩有邪思者因秦火而復亂
經疑之似此者不一在學者體認决擇歸於至當虞卿
能如此考經而致其知可也陳平六竒計偽遊雲夢之
䇿虞卿深謂其非予謂何必陳平如張良㗖秦將以利
伺其怠即進兵許項羽東歸尋勸髙祖追擊信義何有
蕭何發子弟從軍賤買田宅自汚君臣之間一切以術
韓信築壇之拜其説甚偉至其戰攻不過拔幟嚢沙出
於詭數至欲為正而先請假王三人號人傑俱用詐謀
不以為恥何况他人虞卿能如此觀史而致其知可也
造道之要莫先於知道知道之要莫急於格物格物之
要莫切於讀書今人之學與古學殊惟有讀書以致知
是為格物必先知乎書之所謂道知顔子之所謂不善
知孟子之所謂言所謂性所謂天上而經史下而子集
辨析毫釐探討源委而後篤實以充之剛健以進之始
於不自欺終於無妄而極於至誠悠久不息之地則困
知學知生知一也出處知時窮達知命語黙知幾賢否
知人原始反終知死生精氣遊魂知鬼神無所不知亦
無所不誠皆知道之極而己謂予不然則豈無同聲以
應其鳴者
　　送順昌張童子序
易繫曰隂陽不測之謂神童子而謂之神豈隂陽不測
之謂乎又曰利用出入民咸用之之謂神童子之謂神
豈利用出入之謂乎孟子曰聖而不可知之謂神童子
之謂神豈聖而不可知之謂乎曰非是之謂也一字而
數義一名而數意深淺髙下差殊不同兩漢稱濟南終
童江夏黄童至唐書劉晏始稱神童而宋史於晏殊亦
以神童稱之通鑑外紀稱神農氏神而化之童子之神
非炎帝之神也惟黄帝本紀稱生而神靈弱而能言索
隱註謂子未七旬曰弱未合能言之時而黄帝能言所
以為神異矣然則宜借索隱註神異二字以目童子之
神可乎劉晏晏殊以八歲能文號為神童亦異童之謂
耳今南劒順昌張昇年十餘歲背誦九經賦五言絶句
亦豈可不謂之異童乎讀陳無己集送邢居實序引論
語闕黨童子昌黎集張童子二事則知突而弁兮學不
止於童而已矣古人之學體必有用故曰體用一原顯
微無間近世不然本末首尾乖離舛决向上之學理不
貫事事不根理裂而為二最下之學詩不能文文不工
詩裂而為二記問有餘踐履不足裂而為二甚者昧䝉
飬之大本逞蠱幹之小才脩身治人裂而為二童子其
亦知之否歟是豈可不以前輩大老為師而講之歟耳
聰目明知之易神疲精竭行之難知行雙進求大畧小
是歟非歟予之言多僣也而有益於童子之終身忽之
歟抑取之歟
　　筭先天後天易詩序
易文言乾九五之大人先天而先弗違後天而奉天時
紫陽山叟斷之曰我欲如之天從之先天天弗違未來
之天也天已如此我從之後天奉天時已往之天也易
有太極一章以天與聖人雙言之未分先後上天之道
聖人之心皆有太極生兩儀一隂一陽生四象陽隂為
春夏秋冬生八卦上天之道乾兊離震巽坎艮坤聖人
之心健順動静陷麗止説為中正仁義未可謂天與聖
人有先後也幽賛於神明而生蓍此一句言先天天弗
違參天兩地而倚數此一句言後天奉天時或謂制器
十三卦伏羲之時未有網罟已有離未有書契已有夬
先天易也天垂象見吉凶聖人象之河出圖洛出書聖
人則之後天易也堯厯象閏定四時先天易乎孳尾東
作希革秋成後天易乎舜璿璣玉衡齊七政先天易乎
二月東巡八月西守後天易乎孔子其或繼周百世可
知先天易乎天何言哉予欲無言後天易乎康節邵先
生神交乎伏羲之易蓍皇極經世書用加一倍法圜轉
宇宙曰先天學其運行不已光明無窮變化叵測代謝
弗替之妙貫已往未來之天於掌握嘗教人云堯之時
先天也堯之後後天也後天乃傚法耳謙復歐陽君子
文善推人命以予之生辰流年立先天後天大象小象
卦以評之議論可喜七十八老翁久無求於世君之術
自成一家則深敬之不敢忽云
　　送仇仁近溧陽州教序
昔之仕也難於仕而易於達今之仕也易於仕而其達
也則難何謂難於仕而易於達天下三年一試秋闈數
百人取一人三年一試春官百人取六人餘有待補太
學生外舎内舎與春官取中人同到殿殿試前三名謂
之狀元牓眼探花而釋褐兩優上舎恩例視殿試第二
三名凡三年賜緑袍不過五六百人耳入仕何其難也
然廟堂有知己則為臺官為諫官為文字官為左右司
檢正官今日侍從明日樞參以至宰相甚易易而不難
今之仕也何謂易於仕而難於達學校之士自縣教諭
為山長學正一任即可入路府州教授以入流路府州
縣諸司存吏以年勞為吏都目提控考滿則外省咨内
省以入選軍功隨軍此不必論似乎入仕之甚易但自
縣尹而上以至總管則極不易得内之六部集賢翰林
紫樞黄閣未有敢垂涎之者吾友山村居士仇君逺仁
近受溧陽州教年五十八矣歸附垂(闕/)
　
　
　
　
　
　
　
　
　
　
　
　
　
　桐江續集巻三十四
欽定四庫全書
　桐江續集卷三十五　　　　元　方囘　撰
　記
　　江南浙西道肅政廉訪司題名記
至元二十八年春更化夏諸道提刑按察司更名曰肅
政亷訪司肅政者唐御史臺之别名也天下三大有司
莫重於中書省莫重於樞密院尤莫重於御史臺省以
緫國政院以治兵政而臺有亷訪司分領諸道特隆其
名曰肅政則凡天下之為政者皆當於此改視易聽肅
然而後可也夫㢘訪司本一道風憲之寄而以唐之臺
名冠之可謂重矣自檢之謂㢘泛謀之謂訪則又合二
義而加重其名焉攷典故而立名易振風采而責實難
前乎是提綱刑獄者牽制於柄國之人時則官可傎取
矣罪可傎免矣亷訪之職可舉矣肅其心而後政可
肅亷其身而後人可訪此名實之説也司置使二人副
二人僉事四人以分司一貟監臨各路三十年春正月
中奉大夫大使東平徐公嘗任中司參大政自吳門移
治于杭以緫各路分司之政書司官姓名于石後之覽
者將因名以求其實云
　　太平路修學記
學也者所以養天下士之地士也者所賴以共治天下
之人天下士養於其地而地有所未稱可乎此其責在
有司共治天下將有賴於其人而人或有所未稱又可
乎此則非專於有司之責為士者不可不自盡其責也
當塗學冠江左乃逍遙潘先生之故寓殷序周庠豈如
他官宇可僦且貿者坐是傾圮穿漏踰十餘禩前總管
何公琸嘗率先作興今總管辛公仲實總同陳公特立
總判梁公棟皆篤意脩復㑹至元辛卯冬予友朱君葵
為博士竭力起廢肅政㢘訪僉事昔班敦勉勸成提學
李公浩檄用學廩而睨者猶以官宇為疑梁公首為移
文辨析郡上之宣閫省府刋誤籍而後癸已夏秋僝工
竣事禮殿祀廡論堂肄舎内庭外門先賢之祠小學之
序俎豆什器帑庾庖湢罔一不舉楹桷户牖朱丹黝堊
上蔽下甃塗塈燠飾庀役十有五旬公給私助縻楮幣
緡五千米石百五十既而總府宣差公獨爾迷失自省
還任尊經閣之後曰復禮堂者又撤而新之士之養於
此地者亦可少塞有司之責矣士之責宜如何學舊齋
四郡先達陳公鉞更名其一曰致知行臺治書侍御史
李公處巽篆其扁性無有不善學不可無師故中庸有
率性脩道之目學莫患於知不至而意徒誠故大學欲
先致知而後誠意生而知之學而知之見而知之聞而
知之皆知道也而知道之端不一易繫仰觀俯察知幽
明原始反終知死生精氣遊魂知鬼神之情狀吾夫子
知損益知百世又欲知命知禮知言孟子知性知天又
自謂曰我知言皆知道之謂也天地之間物有則事有
理必知先儒所謂攷察求索於其然究其所以然窮其
根造其源由粗㑹精因顯悟微悠久積累融液貫通是
非邪正窮達進退了然於胷中而後可以誠意行其所
知否則小技以為巧異端以為髙黑白薰蕕混殽雜揉
知不至而意徒誠猶之不知路而以誠趨之必迷不知
藥而以誠餌之必危是故致知以知道如郛之有關閫
之有閾越此關閾可為賢人可為聖人共治天下將有
賴於斯人扼此一界限而不能度不名為人士不可不
自盡其責者此而已矣雖然行而不知罔也知而不行
惰也無罔無惰始之終之事也敬也者又所以貫乎始
終者也博士上饒人與予講此熟矣新養士之地而新
其所養之人此新民平天下之道也有司學士宜交盡
其責焉
　　釣臺書院清風堂記
清風堂者桐廬郡釣臺書院之講堂也凡郡縣學講堂
曰明倫者多矣而此獨曰清風者何也孟子曰伯夷聖
之清者也又曰聞伯夷之風者頑夫廉懦夫有立志子
陵先生其庶乎伯夷之清風者乎伯夷父孤竹君武王
父西伯子陵西都老儒光武南陽宗室均北面事人者
也故等夷耳商無紂武王不得有天下太公望焉得而
封於齊周公旦焉得而封於魯漢無莽光武不得有天
下鄧禹可平世文學椽區區侯霸而可三公乎萬乗之
主乗其時權也一介之士守其志經也伯夷寧殺身以
成仁欲明萬世君臣之倫者也子陵不屈道以伸身欲
明萬世朋友之倫者也一為龍逄比干一為巢父許由
無以時易志無以權廢經望旦裂土禹霸秉鈞心有所
不安則不為之而豈有意於清其風以聳動乎天下後
世之觀聽者哉首陽之山富春之瀨清風不殊萬世永
賴皆所以明人倫也初作堂為是名者前郡守趙與厯
捐私帑重建堂者郡人山長駱正大方文豹而前郡守
方回為之記
　　徽州路修學記
盡其力以興學易盡其心以講學難土木宫室之學學
之地在人力性命道德之學學之天在人心盡其力於
學之地者猶幸而有其人而盡其心於學之天者常患
於無其人也今庠序遍天下至聖文宣王冕十二旒服
十二章大成殿納陛十二門㦸二十四侑食從祀爵公
侯伯近世加以治鑑史經世數二賢又加以周二程張
朱文公張宣公吕成公七大儒師有寢生有館書有閣
膳有庖此土木宫室之學天下之所同也獨徽學先聖
殿之左又専為吾徽國太師文公祠異乎天下之學何
也文公邦人也回枌榆晩出諸生俾記學之所以垂弊
復興者運逢因繼蹂為營屯論堂肄舎以革以鼎而罍
洗俎豆三獻分獻之區廟之東西廡内屏外闔仰穿俯
蕪久矣今則一旦塑像繪新礱斵密荆榛剗丹雘侈塗
平楹直如砥如矢總管府使君真定侍其公同朝愛民
而禮士盡主維之力鎮守府使君廣平成公弼整軍而
禮士盡賛成之力教授鮑君壽孫與正錄而下發廩割
俸裒貲醵材盡經營之力仲夏鳩工季秋竣事殿之右
再創周二程張祠増祠廣漢東萊吾文公舊祠名藻加
嚴雖然此學之地也垂弊復興盡其力也性命道德之
學學之天諸生亦嘗講聞否乎吾徽學専祠吾文公豈
私於鄉先生乎自羲畫以來有孔顔曾思孟之言不可
無周二程張之言吾文公陟衡嶽沿婺渚參攷互訂無
一書無論著由吾文公之言上達於周二程張之言又
上達於孔顔曾思孟之言心學也吾文公於中庸首章
具言之此心未發人所不睹己亦不睹人所不聞己亦
不聞以敬存養而非寂滅之靜于以涵位育之全體此
心既發人所不睹己則獨睹人所不聞己則獨聞以敬
省察而無過差之動于以充位育之極功所賦之命所
受之性所由之道所得之德粹羙不雜渾完無虧學者
於斯而不盡其心可乎乃歌曰刻我石學之地我既我
力肅爾衿學之天爾既爾心
　　潤學重修大成殿記
堯舜以執中之學傳後聖夏商周三代宗其道享國垂
二千年孔子以求仁之學傳後人漢唐宋三代宗其道
享國亦踰千年天之相斯文也既生孔子於前以集先
聖之大成又生朱子於後以集諸儒之大成故學之大
成殿祀孔子為先聖從祀之廡增三十四人至朱子而
止然孔子之後踰百年復得孟子而異端闢今朱子之
後亦將百年未有可以從祀大成者繼之也則吾道之
無傳豈不甚可憂哉宣城昌君士氣分教潤學四年而
僅一稔適(闕/)　　　寛書下學廪出入勿㑹計以其贏修
凡學事遂修大成殿始壬辰仲夏訖仲秋貽書紫陽方回請記
謂南渡學燼於火始創中緝終繕者程公邁劉公子羽
呉公潜力也又自書工若財之數以為佛老之宫布天
下搜瓌究竒郡國不過一孔廟耳而坐視頽圮回竊謂
今瞿耼之徒外熾内微政不足與之較也夫不以吾道
之無傳為憂而以宫廟之劣於二氏可恥將競其文不
競其實乎學堯舜者必自孔子學孔子者必自朱子孔
子之四勿即精一之傳仁之全體也朱子以為心之德
愛之理當理而無私心則仁在是矣是故鬭榖於莵之
忠陳須無之清皆不得為仁二子之行迹也未知其心
果出於天理之公歟抑人欲之私也所以由求赤之事
功而皆未以仁許之世固有所立甚偉而心不仁者仁
矣而日月至焉或在或亡亦終不與傳道之科然則孔
子集先聖之大成顔克曾省思修孟養得其傳以氣論
性之學箋傳註䟽之學論譔詞章之學少醇多疵失其
傳惟周二程張再得其傳而朱子翼以張吕集諸儒之
大成傳至於此亦盛矣庠序飾而燈火微方冊具而弦
歌絶小慧立異邪見生疑吾凜乎懼斯道之再失其傳
也噫堯舜之中孔子之仁有人心則有道心古今一也
而敢以無傳少來哲哉鄒書兩無有之歎厯千四百年
而濂洛興揉氣質變習俗至魯至道躋世太平將以是
望天下士不特潤之士為然也是役也廉司總府主維
甚力代官徐君碩至之七日同告厥成其勿替引之至
元二十九年九月初一日記
　　重建成信侯殿記
託孤之難未若立孤之難也㓜而長之蒙而訓之宗祏
危而安之託孤固難死而生之㓕而興之血食絶而續
之立孤尤難周成王十三踐祚姬旦攝政四國流言七
年而復子明辟此所謂㓜而長之䝉而訓之以安其宗
祏之危難矣哉夏羿浞之變后緡方娠自竇而逃一成
一旅遺臣靡立少康不失舊物此所謂死而生之㓕而
興之以續夫血食之絶不亦難之尤難者乎是故漢霍
光擁佑昭帝可以謂之託孤矣保養㓜主功為大不如
丙吉張賀之有恩於宣帝始可謂之立孤垂死而生㡬
㓕而興德為大今廣平府故洛州肥鄉縣春秋時立趙
孤近世封成信侯諱嬰之里也周簡王之三年晉景公
時屠岸賈攻殺趙同趙括趙氏盡矣而趙武者趙朔之
庶子也侯與公孫杵臼匿而藏之後祈奚韓厥言於景
公復立趙武史記晉趙世家春秋内外傳劉道原通鑑
外紀所書不同然成季之勲宣孟之忠若一髪懸千鈞
迄至于有社稷不堕厥緒者誰之力歟肥鄉之程侯也
則肥鄉之人祀之又豈止一鄉一國之善士歟侯之廟
在南方甚盛曰祚德封爵不止於此而肥郷如故南北
異也侯之後世居肥郷程君玉欲新侯廟不果蔣君思
為玉養子繼父志一新之穹殿四楹肸飾完美元貞初
元季秋鳩工朞年落成用中統楮幣為錢百五十萬有
竒其里人省郎王君英為求記而金玉總管府副總管
姚君文龍省宣使程君起宗俾予書之夫食人之禄存
亡繼絶忠臣也程侯宜書為人之後肯乃堂穫孝子也
蔣君思亦宜牽聮得書是為記
　　四峯堂記
天地人之道易而己矣易變也有變有不變有易有不
易不易不變其體也不容不易不容不變其用也以變
訓易易難知而變不難見也天道隂陽隂變陽陽變隂
地道柔剛剛變柔柔變剛人道仁義仁變義義變仁故
曰易變也而曰有變有不變有易有不易何也天圎而
動北極居北南極居南北斗以杓指四時二十八宿為
日月五星之次舎萬古不易者也一晝一夜天行三百
六十五度四分度之一而又過一度為厯法者嵗久必
差寒燠雨暘旦暮而異福善禍淫若有物焉則天道之
變易者也地靜而方九州四海五嶽四瀆一大塊為土
濕為水燥為火堅為金石秀為草木萬古不易者也山
有崩落川有移徙潮汐有盈虛土壤有肥瘠頑石出水
大阜生雲倉廩梁棟始於芽甲鳥獸魚鱉孕育無窮則
地道之變易者也於是天地之中有人焉君君臣臣父
父子子長㓜有次第匹偶有夫婦講習有朋友萬古不
易者也皇而帝王而霸忠質文異尚子丑寅殊時以瞽
鯀為父而有舜禹以堯舜為父而有朱均太公伐紂而
夷齊非武王比干諫死而箕子微子歸周孔孟不得位
顔夭原貧盜跖横行儀秦詭辯亭長取天下屠販侯王
多欲雜霸苟且為治黨錮于東都老莊于晉佛于齊梁
詞章于唐世異事殊千端萬狀君子於此内學外行斟
酌寛嚴劑量損益語默屈伸進退出處將有為也隨時
不同則人道之變易者也是故古之聖人作易預知天
下後世之變畫為八卦重為六十四卦析為三百八十
四爻揲之以蓍一卦有六十三變而一不變始於伏羲
中於文王周公終於孔子俾天下後世於是易也不占
而靜則觀象玩辭可以窮理盡性占而動則觀變玩占
可以避凶就吉嗚呼微矣易之説卦有曰天地定位山
澤通氣雷風相薄水火不相射八卦相錯説者曰此伏
羲卦位也又曰帝出乎震齊乎巽相見乎離致役乎坤
説言乎兑戰乎乾勞乎坎成言乎艮説者曰此文王卦
位也伏羲之卦位以明夫天地大全之易也乾南坤北
天上地下離東坎西日生月出艮兑震巽各據一隅不
變也地天交泰水在火上既濟澤山咸風雷益交互相
資則不容不變也味八卦相錯一語則知天地之全易
變而有不變焉不變而有必變焉文王之卦位以明夫
四方四隅四時之易専指地而言而天之氣行乎地中
者也震離兑坎東西南北四方以指夫春夏秋冬之四
仲也乾坤艮巽四隅以指夫四時季孟之交也四方四
隅不變四仲四孟四季則八卦流行為八節十二月二
十四氣而後庶物備嵗功成味出震成艮等語則又知
地中有天之易變而有不變焉不變而有必變焉睦之
分水王氏世宦達徽猷閣待制葆真先生諱昇以布衣
受山隂陸公佃奏薦至從官深明易學逆知靖康陽九
之厄所著易解寓以微言五世孫森林叟世其先業得
辭變象占之四道林叟又築讀易之室三間據西北面
東南乾坤艮巽四峯環於户外因扁曰四峯堂然則此
文王易之四隅也小而言之一室之乾坤艮巽耳大而
言之則西北乾晉西南坤蜀東北艮燕東南巽呉又大
而言之則晉之西北皆乾蜀之西南皆坤燕之東北皆
艮呉之東南皆巽地皆數萬里震兑離坎四正之位皆
然天地至廣未可以小觀也然不于其形于其理則小
可以知大林叟歸而求之四峯之突焉而起與四峯之
間窪焉而平者八卦之位也不變者也以理求之則出
齊見役説戰勞成春生而夏長秋收而冬藏少陽而老
陽少隂而老隂時變也氣變也吾之此生觀四時四氣
之變不能百年少變壯壯變老嵗八卦變而天地之功
成吾齒髪屢變而猶不為聖賢之歸乎守道知命法易
之不變者應事物察時義法易之不容不變者易之全
體大用在吾胷中運之而已嗚呼微哉
　　叢書堂記
多藏書而不善讀雖萬巻吾以為不足善讀書而不多
藏雖一巻吾以為有餘李䌓之書萬巻者三書之多者
莫如也新若未觸見嗤當時為父家傳誕而不實則豈
非多藏而不善讀者乎張良之書一巻而己書之少者
莫如也僨秦蹷項為帝王師功成身退漢庭一人則豈
非善讀而不多藏者乎同郡友人黄君宣字仲宣卜築
歙城之東山以叢書名其堂叢之為字始見於易其在
韻書訓之曰聚乾卦之方以類聚萃卦之觀其所聚是
也叢天下之書而聚之是謂藏書藏而不讀不如不藏
讀而不精不如不讀前史所志藝文經籍一寒士之家
焉能效其萬分之一匡衡鑿鄰壁而讀猶有書也王充
逰書肆而讀則併書無之是故多藏不如善讀按叢書
之名本韓退之語然退之始逰京師所㩦書止一束耳
未見其為叢也其進學解自叙謂口不絶吟手不停披
記事提要纂言鉤𤣥則讀書之法也沉浸醲郁含咀英
華作為文章其書滿家則讀書之效也有所觝排攘斥
則屈所當屈有所補苴張皇則伸所當伸旁有所搜則
諸子百家之長逺有所紹則七聖一賢之説崇正黜邪
障頽繼絶昌黎所謂讀書如此漢唐以來一人學者仰
之如泰山北斗書云書云徒叢云乎哉嗟乎聚必有散
世之好聚帑庾財賄者往往有悔聚名畫聚法帖聚難
得之書亦雅道之一癖近世衲子號曰叢林得其師一
指禪用之不盡者吾聞其語矣未見其人也予雖老與
吾仲宣尚皆勉之
　　野塘記(為王御史作/)
古之君子必素有可耕之資而後以其所負出而應乎
人天下國家之用合則進非謂缺於口體衣食之奉而
饕其禄利也不合則退故雖屏居畎畆亦未嘗有飢寒
覂乏之憂伊耕莘葛耕南陽三聘三顧而後起不輕就
也使非有湯先主之遇亦退而耕耳顔淵貧未至都無
可耕聖師不可為吾何為故終於不出陶元亮貧亦尚
有可耕故嘗試一出知其不可為也而終於處後世之
士苟有可耕如伊葛之得所從捨其耕如顔之不可出
守其耕如陶之出而不可久返其耕無若彼蘇秦然徒
以無二頃田之故能取六國相印矣而不能退也嗚呼
井田廢而孤寒之士生不能有一犁之土苟求而幸得
㗖餌而迷穽無亦惟是以一飯誤千金之軀痛哉行臺
監察御史膠東王公庭弼邦直學者以野堂先生稱之
今觀龔學古所繪圗乃野塘也御史嘗長均房帥幕十
餘年而後入言路第見其廉於進取如此不知其家有
良田在沂水之上野塘與田接壌其廬之堂有曰萬巻
云者有曰歸老云者葢其志欲退休而讀其所藏之書
良以素有可耕之資可以仕亦可以無仕不専以仕為
急也紫陽方回久與御史同官新定偉其意題其圗為
之歌曰野塘之水兮其色油油以畜以泄兮灌我良疇
弋有鳬鴈兮盟有鷗我出而仕兮可則進脱如不可兮
還我鋤耰水之上兮山之下稷黍棗栗兮野塘之塢秋
收其實兮於粲滿筥車既膏兮馬不前退而家食兮孰
予敢侮我思野塘兮繄古之沂有懐其人兮瑟聲希可
由求赤兮賢寧不希登之廊肆兮佩玉黼黻否則豈無
春服兮詠雩風而與歸
　　止所記
金華呉君功甫分教鹽官與吾宗方君韶卿同里相遇
武林邂逅談詠知功甫讀書之室曰止所因共紬繹止
之所止之義止之時而回次叙其文記之詩止於思無
邪禮止於毋不敬大學之道在止於至善故君臣父子
各有當止之所然有止之義焉有止之時焉義者心之
理當止而止則一武不可過一毫不可不及此心之規
矩凖繩也時者身之位當止而止進退去就視可否而
立則酌輕重而制中於是心之理著而為應事接物之
權衡是故聖人於易曰艮其止止其所也斯言也兼心
之理與身之位言之乾兑離震巽坎艮坤錯綜上下一
卦有六十四爻凡卦之二而遇六為柔得位而中凡卦
之上為過髙無位而多悔吝離震以柔爻居二者八不
皆吉也獨艮之居二八爻皆吉足以敵坤遯用黄牛咸
不隨腓旅之得小過之退漸之磐謙之鳴純吉無瑕如
蹇之匪躬重艮之不拯又有忠臣直士正義不謀利之
志山立屹如此其故何也承剛順君也履柔納下也身
之所處當位而得中也此出仕之臣得位者之艮止也
吾功甫是也六十四爻之上乾猶戒亢惟四爻吉坤猶
憂戰惟二爻吉獨艮爻在上處乎事物之外以止為體
無求無競大畜之天衢損之得臣賁之白賁頥之由頥
蠱之不事剥之不食蒙之擊䝉重艮之敦艮八爻無不
吉者此致仕之臣去位者之艮止也不肖回是也然則
一定不易心之理止之義其邦畿千里維民所止之止
乎萬變不同身之位止之時其孔子仕止久速之止乎
内不爽於心之理外常察乎身之位各當其所止所哉
所哉止之時義大矣哉
　　普同塔記
人自其一身以至一髪一毛皆中虛而外實包天而肖
地其體四其骸百其臟五其腑六其竅九其脈十有二
其俞穴大谷小谿三百六十有五無不虛貫實而實輔
虚虛為天之流行實為地之凝結總言之心之虛最靈
為清為明為神為聖位乎身之中而身之實者以其重
厚沉濁之質囿於其外天虚地實相依附而生虛者還
天實者還地厥初之妙合者相離焉則死古辟王作深
察夫死生之際智不去惡力不全愛實中之虚根理成
性吾與庶民同乎此受者既已還為天之太虛虚外之
實孕氣成形雖要其終必還為地之積土而非假以久
逺則猶弊而未腐毀而未泯由是制為邱壟掩埋之法
安厝封樹各私其私此人道之終事也世季俗奪或不
皆然錢塘故大都㑹承平時城東西郊日焚三百喪有
竒月計之萬嵗計之十二萬畆一金而嵗欲十二萬穴
勢不可故率以火化為常宴笑佚遊朝居華屋疾病奄
忽暮畀烈炬孰不痛怛於斯一旦有出乎意表者又大
不然呉芮逺孫貌驚有似樊崇暴黨事極報烝其為痛
怛抑又甚焉則與其不忍於凌陂之歌曾未若儕之綿
上之融風也三茅寧壽觀道士三山劉祖華其亦悟夫
理性形氣之虛實人我不殊捐私泉易地十畆於西湖
之赤山為石塔曰普同之塔髙廣深各丈有二尺界乎
其内納凡既燎者之骨其徒居左餘衆居右惟革除鼎
布以來𦙍嗣於其所先配儷於其所偶輿㒒於其所事
交朋於其所知葢有訃而莫臨暴而弗殣者不止蔗節
𤓰犀之感獨此之得其所託獲霑寒食之酹若表南陽
之阡豈不亦仁人之所為哉雖然虚還天以廟饗實還
地以墓藏禮也厚藏為過不墓為不及浮圗之甃而茶
毗之歸自釋氏始本非中夏之令典自老氏者亦不得
已折而從之予自孔氏又為之文悲夫祖華儒而隱於
黄冠求予文者其從父汝鈞予詩友予為紫陽方回塔
成之年至元丁亥五月二十六日記
　　聖泉亭記
泉何以名聖龍為之龍何以能聖泉為之夫人之所知
也而惡知夫氣脈之有㑹聚歟而又惡知夫精神之有
感通歟建德縣卜君元英為令尹六嵗矣嵗告稔惟𤣥
默敦䍧之六月不雨七月戊午朔郡遍走羣望壬戌之
夕令尹偕尉王濟陟烏龍山民遙見隂蘿幽嶂間炬火
魚貫上鳥道縈折星明螢㓕至明旦乃始知長吏躬迎
聖泉得古禱應上公之遺意有志乎民而然也又明旦
甲子大雨雨始盛令尹適與前太守方回遇言夜半至
山龍所居泉所瀦狀而未以雨為足也既而尉送泉還
山有片木出古湫之底取視則昔人所書聖泉二字亭
腐而扁淪者令尹乃議復其舊而識之丁卯處暑癸未
白露而至再至三至四五民庶其無飢矣乎今夫泉成
聖於龍龍養聖於泉崖沍不減川溢不增其處也德聖
挹彼而雲注兹而霖其出也功聖龍以泉隠體而泉以
龍顯用其相為聖也如此抑龍所以樂此泉匪山曷凝
泉所以響此山匪人曷格山巍然甲一郡内坎外艮得
䝉之聖氣深脈厚靈物憑焉人萬物之靈心之精神是
謂聖信則感誠則通甘澤降焉求諸泉求諸龍又愽求
諸山而後知神宫奥宅繇元造之所鍾然又必返求諸
人而後知山有泉泉有龍非此之靈足以交於彼之靈
則所謂聖迹者將韜晦遁藏之不暇豈凡心之所能動
哉嗚呼尼漱不盜孺纓不濯廣以貪病永以愚惡吾無
以議為矣瀵然同流汎然側出不如吾之泉不忒其則
温泉冬湯冷泉夏雪不如吾之泉不變其節鹹泉熬鹽
淡泉化鐵不如吾之泉可以澡三伏之烈酒泉致醉醴
泉愈疾不如吾之泉可以豐百昌之實磊斯山兮泓斯
泉曷為而聖龍所淵復舊亭兮識豐年後有禱者尚勉
旃以迹求聖良獨難惟人孔靈心即天
　　新修建德縣記
今建德府本漢丹陽呉郡之分地呉割富春縣置建德
縣自黄武四年始時已割歙縣置新都郡縣猶𨽻呉都
晉宋因之梁𨽻東陽郡隋廢唐復初置睦州嚴州睦治
雉山在今淳安嚴治桐廬郡縣𨽻之自武德四年始七
年嚴廢縣省後復為縣𨽻睦州自永淳二年始又其後
徙睦州治建德自神功元年始厯錢氏及宋復號嚴州
而升州為府則又取縣名以嫓之葢縣先州而有府因
縣而名可謂古縣也已縣故有唐進士張秉所撰縣碑
紹興中郡守董公􁁉重修縣志謂碑已不存庭中大櫧
樛枝密䕃㡬千載物賢令岑公象求有詩亦近三百載
詩與樹今俱存也夫以甚古之縣其興廢不一矣書事
之石當存而不之存其厯世之戰爭攘奪亦不一矣一
木之種一詠之發意未必長存而乃相與俱存則今縣
尹卜君之修營肸飾與予之紀識可以存可以無存皆
未可知也至元十四年嵗在丁丑夏四月君視事軍南
趨北還過城下未息市里戛戈鎧聲縣間宿止大將垣
缺藩拔馬牛羊豕穿房序胥曹訟巻訊犴鞫械徙它所
朽桷腐瓦卧草棘什五六君心經意緯圭穢植顚率屬
勸甿乃大興役十七年十一月訖明年正月竣事予過
其外重門耽然層樓翼然望其中靚深整嚴愈於曩俾
司工者枚之以間計六十有八近民道愛清白三堂仍
故扁存古也君法當更代者弗至先嘗考學宫矣復棟
是宇是其用心所存抑又古也是可以傳逺無疑而不
知予之文將如張碑之易泯乎或亦可如岑詩之與樹
俱永乎勿剪勿拜存乎人心而予之所以託斯名也君
名元英將仕郎董視簿邉君完將仕佐郎提總宣差君
合刺進義校尉
　　務本堂記
古之民有四而士出於農治國以士為本富國以農為
本工商亦國之所資末矣而非其本也後世於四民之
外竒衺譎觚惚恍謬悠加以佛老之徒而六捨本逐末
者爭趍之今夫通都鉅邑或數萬户無弦誦聲兒女子
不識耒耜機杼為何物怪優異倡彈絲吹竹蒼頭廬兒
連駟列騎灑削鼎食馬醫擊鐘肆侈齊姜僮多卭卓空
青丹砂象齒翠羽􁅧毯犀珠璧玉綺繡眩麗耀珍誇貲
崇賄田畯生而罔識與褐之父睨之乃若萬緇千黄鉛
墀珠宇匪織匪犂解衣精饌果報談三身敷落演五天
求福田利益覬羽化超昇其淺者梵唄魚螺符呪鉛汞
奔走王侯脱徭遁賦飭材者竭藝通財者傾帑錢鎛霑
塗虀鹽酸冷則亦剃祝簮戴從之苟以飫枵養慵是孰
使之然哉雖然此特吾南方近嵗之所見爾中原風俗
殆不其然濟南古郡天下耕桑詩書務本處也章邱之
翟氏昆季三人長居正定甫次居禮節甫次居中道甫
髙昭曽穆畎畆膏膄師矩友規燈火方冊上奉二親下
教諸子惟本是務農以耕桑為本而勤儉又耕桑之本
士以詩書為本而孝弟又詩書之本此其一心一身一
家之本則然要其極宗廟邑都非士不治粢盛倉廩非
農不富豈止一家之本而已哉乃國於天地一世之大
本也今六合一貫幸遭逢崇本抑末之明時務本者可
以勸矣若夫錦川繡江之間嘉山秀而清泉潔美木茂
而芳草馨濟南故多名士當能與四方之士大夫登堂
而賦之他日有繪斯堂為圗見示者予亦或援筆焉元
貞改元乙未嵗在大火蒼龍心一度謹記
　　問道亭記
致知之學始於問問一事知一事問一物知一物以問
為恥則容有一事一物之不知天下萬事萬物不勝其
多也欲枚而問之不亦難乎道一而已矣貫乎事物是
故不如問道然問道尤難也非問道者之難也必有知
道之人始可以荅未知道者之問而世之知道者未之
或見也古之知道之聖人至孔子而極易繫曰一隂一
陽之謂道又曰形而上者謂之道形而下者謂之器臨
川陸氏不信大傳以下一句排上一句謂隂陽非道乃
形而下者永嘉葉氏不信大傳略不詳上一句謂道者
陽而不隂之謂一隂一陽非所以謂道此二人於文意
尚有未通焉得知道惟明道程氏曰一隂一陽之謂道
道非隂陽也所以一隂一陽者道也如一闔一闢謂之
變吾新安朱氏縷析此語謂隂陽是氣不是道所以為
隂陽者道也一隂又一陽循環不已乃道也故說卦有
曰聖人作易立天之道曰隂與陽立地之道曰柔與剛
立人之道曰仁與義天以氣言地以質言人以理言其
曰與者三隂而又陽陽而又隂柔剛仁義亦然猶一闔
一闢之說也此其所以為道也子思曰率性之謂道人
與物皆得天命之性率是善性斯之謂道由於氣而汨
其性人所以有愚人偏於氣而戾其性物所以有惡物
子思之言尤精孟子曰夫道若大路然可行之謂通衢
斯之謂道不可行為旁蹊則非道矣孟子之言亦精昌
黎韓氏先言仁義然後言由是仁義而之焉之謂道道
也者行仁義而已斯言亦當前聖後賢言各有指體用
兼該本末一貫乃如老氏所謂有物混成先天地生言
體而不及用其謂失道而後德架虚鑿空非吾所謂道
也釋氏之徒言有物無形認心為性併本體而失之其
謂六道輪迴肆誕騁罔非吾所謂道也嗚呼斯道也知
之而以脩己教人為聖賢不知而日用之為百姓無所
知而妄言之謬行之為異端休邑趙君彌忠隠居樂道
藏息之所有曰醒心者有曰風雩者有曰翠侍者所從
入之途築一亭曰問道意有所欲造步不可不進行欲
有所適取不可不審此所以有道之問歟荅之者誰歟
問鑄金得鑄人問足所涉之道而悟心所求之道僕雖
晩學敢不誦所聞發之
　　徐氏道恱堂記
君子之道一而有不同焉非道有二也論道之與行道
不同也今夫勸人以農隴桑畎麻植採紡績如是而温
澤稻陸粟耕耨歛穫如是而飽實竭此力則實享此奉
非徒欲誘之而為是說也至如農之為農筐筥機杼耒
耜錢鎛凡衣食之源非不舉室終嵗效勤致瘁而温飽
者百不二三然亦卒無所歸咎而不敢赭其園蕪其田
弗復蓺蒔此其故何也勸人以農論道者也論道者原
其常農之為農行道者也行道者通其變昔者子思子
論誠孟子申之以教夫子之居下位者信於友獲乎上
以治其民終事也明乎善誠其身以恱其親始事也此
猶勸人以農兼脩為效驗而言之為人子而知此道則
不當有一毫為利之心處焉而家盡其在我出焉而官
盡其在人置身於規矩凖繩之中養老於温凊定省之
際此巳之所當為離騷之歌黨錮之傳叔季接迹持閨
門之行而覬朋好之㳺談千鄉黨之譽而想軒墀之步
武苟萌此義則世之是非黒白未可知也譬之農豈惟
雨暘不皆時若而有豐歉之異抑亦賦役獄訟出於吏
而所以梗夫農者其故萬端農之道非不盡而飢顛寒
踣者比比此固非農之罪也而亦豈勸人以農者其說
有所欺於我哉桐江徐子愚以前上舎教授上饒而歸
嫡母太夫人許氏年八十有一名其戲綵之所曰道悦
予於是設為農說以記之熈寧中黄魯直教授北都七
年陳無己元祐中連為徐穎州教授當是時有子愚家
仲車先生者舉進士不仕後起家教授山陽三鉅公皆
嘗以冷官奉母黨論興正途塞卒皆不居公卿之位豈
非良農之水旱者乎子愚名晞顔年踰知命有八男子
家不為貧季路米茅容雞顧易具也是穮是蔉將必有
吹嘘而上之天者
　
　
　
　
　
　
　
　桐江續集巻三十五
欽定四庫全書
　桐江續集巻三十六　　　　元　方回　撰
　記
　　孚舟亭記
亭以舟名亭之肖乎舟者也舟以孚名易兊下巽上之
卦曰中孚也兊為澤凡天下之水皆是也巽為風為木
水上風行而木浮焉乗舟之象也以二體觀二五剛得
中而實以全體觀三四柔居中而虚卦之六畫亦舟之
象也然則何以謂之中孚孚者信也誠也中孚者由中
之誠信也巽居上以誠信順乎下兊居下以誠信説乎
上相孚之義也易有畫則有象有理則有義象則舟而
義則孚也孚之為字上從爪下從子兼有象羽禽以足
轉所卵而燠之如巽兊之相孚時至而啐殻出雛誠信
之至也是卦也中虚者誠信之本也中實者誠信之質
也莊子言虚舟而謂無心老子言車器宫室而謂當其
無之之處為有用之處彼葢不知虚實相維之道於吾
儒之易未始有聞也非實則何以為外輔非虚則何以
為内容兊以上之一畫巽以下之一畫合而成虚為舟
之腹心巽以上之二畫兊以下之二畫對而成實為舟
之首尾上不以誠信順乎下則何以格下下不以誠信
説乎上則何以從上象也巽順兊説而彼此感應風動
澤受而内外交際義也或問予之作是亭也將以玩春
華延秋魄耳而摟夫易之孚舟以為名不已迂乎雖然
予嘗為區區之衣食謀南浮沅湘北泛濟泗大河長江
洞庭彭蠡粤之海蜀之峽呉之震澤胥潮無不至焉當
其急黒飈雪浪桅仆柂傾與垂涎摩牙之蛟龍爭一絲
之命葢濵死者屢矣而每幸免是必猶有誠信一念可
質鬼神故未嘗無險難而卒無患未嘗無困乏而終無
憂自今以往坐卧於孚舟之亭念念思之上法巽順下
參兊説人以誠信感乎己己必以誠信應乎人己以誠
信感乎人人亦當以誠信應乎己此觀象玩辭之事不
敢不勉若夫揲蓍諏筮而成小過之卦六爻皆變者則
當以此卦驗諸身而玩其占焉世有知易君子當以予
言為然
　　建德府兠率寺興復記
佛法入中國以來僧吾齊民寺吾勝壌日以益夥吾未
易數計然其法不過析而為三有禪僧有律僧有講僧
故其寺亦三曰禪寺曰律寺曰教寺古兠率寺建於唐
中宗時後為蒲鞋陳尊宿所居亦禪也而其徒或牓曰
團寺問之則曰團者聚也敬天下之所同敬尊天下之
所同尊自斗食以上官若吏聚於斯未仕而為士已耄而
為父老聚於斯與夫奔走百執事工伎倡優及凡祝髪
者皆期而聚焉於斯葢吾儒之説古聖人禄位名壽一
本於德而佛者之説則謂佛之願力甚大人之精神無
所不通隆棟䆳宇蓮其座奉三大像如君辟之殿墀之
下班列行分如羣下之㑹朝於焉䖍祈莊禱是可以降
休隤祉遂臣子葵藿之願當其效華封人之祝而舉嵩
岳之呼豈不鞠躬跽息舞手蹈足扣額稽首以請振揚
梵唄鳴擊器用焚膏爇燭熏然馨香恪儼震肅日就天
臨也是意也潦水澗毛尚可以羞神明徼福祥而况於
報上之誠心乎良以正覺大慈天下之所同敬然據九
五臣億兆天下之所同尊夫既敬所敬尊所尊而團其
人則當極夫敬之尊之之事而重其地某昔至郡則所
謂團寺者弊甚更一周星愈益圮剥攷故吾州尚書羅
公汝楫舊記僅存夫殿像與二力士奮拳杵立於閾外
而已餘悉草棘一旦有慧燈者及吾門則咤曰寺且復
矣曰何以復曰非燈能復之也復之者僧録法濟也其
所以能復之何一曰歸侵疆寺左右故地廣袤民奪為
室廬今案籍如故藝桑麻栗芋蔬果可貨食屋其上猶
有餘二曰集羣力郡僧三千人醵泉五百得百五十萬
為倡檀施始源源而來三曰殖崇産嵗租入舊無㡬籲
之總統釋教所新益田為畆若干嗚呼正已往成見在
慮將來敬敬尊尊備矣後之人忍墜之乎抑物莫不有
數此寺紹興甲子羅公為郡更五年己巳而後守蘇易
簡興復之至元辛巳回去郡又五年丙戌而僧録法濟
興復之前後兩記皆歙人之嘗為守者歳月亦稍相似
則又豈偶然也哉僧録法濟張姓開封人佐之者僧判
智顗羅姓江西人致力請田者前上饒教官徐君師顔
舉慧燈者如川皆郡人楹礎若干數游者可觀此不書
　　琴書堂記
琴書堂者新安郡雲岫居士劉公伯証燕休之所也娶
予先君之第三姊勤勞起家眉壽偕老然其居三燎于
火淳祐元年辛丑大火琴書堂再造甚偉殖貨益饒有
雙竹之祥予先叔父元圭和句特警拔居士大喜親書
掲之景定元年庚申大火起于鄰堂自是不如前至咸
淳六年庚午又大火則堂不能復矣居士長子文蔚先
姑所出次庶子曰子申姑命為長子後當火之三子申
年甫十五孤苦艱危不絶如髪厯十餘年始克自立琴
一張書千餘巻屋數楹始復乃祖之舊與兄秉懿先嘗
析居仍合為一孝友愉怡謹脩待定琴書堂復成室宇
園疇盡還舊觀居士暨先姑積德好善報在子孫天理
之不可泯如此郡守康公天錫為書其顔屬予為記予
謂古之琴有歌有弦今之琴弦則是矣而歌弗傳古之
書且讀且編今之書以刻以摹動千萬篇今琴視古為
太簡故操琴甚易聴琴者莫辨然今書視古為太多故
著書甚易而業書者或莫之専於斯二者而得其意則
琴固在徽軸之外而書亦不在紙軸之間𤣥之又𤣥盍
求之天子子孫孫勿替其延是為記
　　澬南耕舎記
畢昴之分大梁之次古常山郡有澬水焉澬水之南風
氣清淑土宇寛曠滹沱在其東井陘在其西上黨在其
南燕代在其北昔人百戰必爭之場而今也干櫜射息
有耕無戰真定趙侯卜築於斯號曰澬南耕舎介南徐
韓炳求紫陽方回記之回謂三代之民四士農工賈耕
者一而食之者三猶患不給後世之民七曰僧曰道曰
軍皆不耕耕者一而食之者六故不給尤甚豈侯欲矯
是弊也而將以躬耕為事乎古之士葢亦耕矣伊冀沮
溺皆是也然不為老農仲尼垂訓並耕而食孟子闢之
况夫班品穹崇勲閥殊異民庸昌大治最流聞有如侯
者而可以一旦解簮紱親耒耜歸馬廐閑騎牛阡陌吾
未之信也曰是不然士大夫患無此志有此志追廣受
於東海從羊裘於嚴陵是不難耳陶元亮彭澤棄官耕
於下潠其自賦嘗謂田家豈不苦弗獲辭此難劉凝之
求田納禄耕於康廬題其像者謂身在菰蒲中名滿天
地間豈可謂今世無其人哉易用九戒剛而上九剛之
過者也易乾上九為三十二上九之首故於此設亢悔
之教以為例他卦上九惟艮居外體者八而皆吉以其
止也履之其旋元吉以應柔也大有之吉無不利以乗
柔也訟之三禠以至未濟之濡首以過剛失之者十有
二卦而晉與益抑又甚焉求晉而不已則𥘉登于天後
入于地求益而不已則莫益之或擊之近世貴極人臣
者眷未嘗不隆於上威未嘗不震於下而不測出於意
外豈非所謂知進而不知退者耶士大夫而知此則㡬
於道矣侯之耕舎可以歸歟不必霑泥塗潦而後謂之
耕也涼風至而稼穯茂夕日下而牛羊歸予未得游於
澬南故缺其賦詠而姑為是記云侯名瑗同知髙郵路
總管府事弟名瓛同知浙東道宣慰司事故相門皆名
卿
　　建德府南山寺旃檀林記
佛氏善效其說與儒者或不能不同而其徒與士大夫
風俗亦未始大相異易之理難明也乃以龍喻乾以馬
喻坤於一物取一象而易可推聖人之德難言也故孔
子以天喻堯子貢孟子以日月宫牆泰山河海麒麟鳯
凰喻孔子而聖人可知旁行之書非六經語孟比也於
其種嗣根器之偉者以龍喻以象喻以獅子喻以苾芻
摩尼喻以薝蔔優鉢曇花喻其聚僧之所曰選佛其為
之侍者而處於將僧未僧之間則曰選僧而又侈其牓
曰旃檀林亦猶國家用人用將相大臣於巳官者未官
者也於士乎取士登一名謂之擢桂故取士之地世謂
桂林釋氏之法異於儒而其取人之説合乎吾儒之説
者如此古睦南山禪寺自無竭禪師如川主之陶虚鑄
空新其聚僧之所簷宇靚崇屨鉢昌庶予為文以記猶
懼其離於有相也既予歸紫陽山下龍集癸未再以書
求記所謂旃檀林者按圖故礎為數六十露庭風牖篁
砌柏廂凡將僧未僧之衆與夫亞於座席而各執佛之
事者飢饘垢浣炎浴凉爐纎舉悉備且不惟是丈室舒
嘯有寄傲之穹閣為棟三給薪買鄰山為頃半捍水作
石堤為丈百浚塘溉新粳闢園蒔豆麥庄農佃叟户加
室增實首捐私泉十二萬而後檀者踵至或謂斯皆有
相之所為而出於好名者之所不能自禦然予嘗謂近
世士大夫貪惡亷進惡退緘黙惡直諫阿黨惡至公則
詆曰是皆好名世道以是潦倒泥腐今釋氏之法盛行
而乗以射利者無所能亦無所畏視事如監司守令馬
前後呵殿有騶從案牘有胥吏笞撻有卒徒兇酗饕淫
不啻跖蹻顧視吾川獨勇於為善則箝制之以為好名
亦近世不肖士大夫妬貪之術耳嗚呼均是人也能言
之類一也則其說釋與儒烏得而獨異雖曰均是人也
上智下愚殊趍也中人以上中人以下不侔品也則釋
之徒與士大夫風俗焉得而不同然則說與儒者合吾
見一川矣曾不能變其徒之風俗將有如近世士大夫
之弊則予未見百川也是旃檀林中必有讀吾文而興
感於斯
　　善應庵記
予所居縣曰歙渡紫陽山下溪西南五十里曰航口其
地隠僻其人古直孫居士復興家焉其近鄉有為尉於
信之貴溪者曰呉君雷孫其子曰謹於杭袖書過予言
孫居士尋與書皆來書曰居士㓜甚貧事母黄氏孝母
歿誓終身廬墓積儉累勤買田十畆築室十間田以供
粢盛屋以祀其先時延道友飯之繪世所謂觀世音者
奉之大人尉貴溪之日為請於三十六代天師張真人
宗演書善應庵三字扁之僻隠之地輪蹄隔絶古直之
人巾屨追隨竹樹茂密溪山竒勝請予記予謝曰耕疇
居宇如是其眇也而可記古有廟祭無墓祭骨肉斃於
下隂為野土之死而致生之不智也故不祭於墓其氣
發揚於上為昭明焄蒿悽愴之生而致死之不仁也故
祭於廟其祭也薦血腥之禮燔燎羶薌以求諸天報氣
也饋食之禮黍稷肺心醴酒以求諸地報魄也反始用
情謂之二禮故有陽厭有隂厭於廟不於墓而孝子之
心盡矣且祭必用尸周之東而廢尸而用主今之禮無
一而古重墓祭而輕廟祭卜尸迎尸懵莫之曉以紙若
木書其先之稱謂近於主稍飾則畫素肖形曰影堂又
過是則凡鬼神無不刻梓冶金為像而其事侈矣子貢
廬孔子墓三年而去後世有以終身廬先墓廢廟不祀
為孝者皆非古也居士即墓為庵若混乎廟墓之祭為
一為善而應理所必然事葱嶺之神而庵之命名書額
乃出於陽平都功之教又似乎混佛老而為一者也若
之何為記曰不然墓祭漢以來尚矣墓有庵以歳時烝
嘗猶不失古意今之祭然香明燭爇幣非報氣乎酹酒
瘞牲非報魄乎祭不以血食而以菜茹則佛老之説俗
不可鐫然易曰隨時兵興已來百頃千楹之家頃刻羽
化惟佛老之徒得全桀者託於佛老而恣庸者依於佛
老而苟中人藏其身於佛老之間亦可以粗安田里而
無他虞居士好善於世無求方之奔競官路走趍公門
顧財賄而不知止䧟刑辟而不知悔者固有間矣他豈
無稱儒生而叛孔氏者惟口惟腹蝸戰蠅營視居士亦
或愧焉且居士知方使君之名求文以壽斯庵此一節
亦不可不書也是為記
　　肅齋記
昔河南程氏繼孔孟絶學教學者求道入德曰敬既為
之訓曰主一之謂敬又為之訓曰無適之謂一學者能
至於主一而無適乃敬之極功初學之士或難之至紫
陽朱氏集註論語第一篇之第五章本程氏説亦曰敬
者主一無適之謂至為敬齋箴而後有曰不貳以二不
參以三則主一無適之義始明大抵心在乎此則不可
又適乎彼方主乎此事則不可又雜乎他事此其義雖
甚易知而未易行也全此敬於成熟之餘者固必能主
一而無適持此敬於操存之𥘉者如之何遽欲主一而
無適哉朱氏晚節别為之訓曰敬之為義惟畏字足以
盡之葢有取於太公之丹書敬勝怠者吉子思之中庸
戒慎乎其所不睹恐懼乎其所不聞怠則不畏不戒慎
則不畏不恐懼則不畏人於天地之間罔有所畏則蕩
然自肆人欲恣而天理滅矣是故惟畏可以訓敬而初
學者易以入門雖然猶未也朱氏之髙弟曰勉齋黄氏
又以肅訓敬引洪範之肅以明之謂肅亦畏字之意敬
自内出則貌恭恭既外形則心愈肅故曰恭作肅而記
禮者亦曰心肅則貌敬以畏狀敬而又以肅狀畏初學
者所以防閑束縛之方不在兹乎今夫震擊雷霆談説
神鬼聞者莫不肅然何也肅即畏也畏即敬也皆人心
之本體而因事以發見者也常人於此僅有斯須之肅
斯須之畏斯須之敬君子則不然常如是肅常如是畏
常如是敬靜則暗室屋漏儼然若思動則出門使民如
臨賔祭善學者由肅入畏由畏入敬貫程氏朱氏黄氏
三言而一之於求道入德亦可以弗畔矣夫真定石君
郁文卿好學妙年從師以肅名其讀書之齋近俾予為
記以析其義而予裒是說以復焉然則肅而畏畏而敬
所以涵養其心而徒敬無事則流為異端故先儒教人
尤貴於致知求之於方冊而古人與俱如易之畜德求
之於朋友而今人與迪如易之兊習則㡬矣君年甫四
十三嘗為湖北宣慰司上幕尹鹽官富陽二大邑皆有
聲今將尹武岡以是肅為政其不有如時雨化之者乎
　　三勿齋記
心一而已而有人心道心之分有未發既發之分有忿
懥恐懼好樂憂患之分有惻隠羞惡辭譲是非之分心
豈若是其多端乎心統性情性靜情動聖人教人以養
心之法制其動之不善以全其靜之善不得不分别言
之也昔者孟子與公孫丑論不動心之道十有四問十
有四荅其七問而七荅也有集義養氣之説雖養氣也
實養心也心得其養則其氣浩然心失其養則其氣餒
故曰志氣之帥也何謂心得其養孟子之十有四言盡
之矣必有事焉而勿正心勿忘勿助長也有此一有勿
此三勿則集義而義集矣養心在是而養氣亦在是矣
西京趙氏河南程氏以心字屬下句臨川陸氏以心字
屬上句新安朱氏以為屬上屬下皆通必有事焉之事
如有事顓臾如昭事上帝如請事斯語如從事於斯必
有云為必有注措一舉一動無非義者此集義之綱也
然是心也苟或毫髪覬望有所為而為之則不為義故
設為勿正心之戒傳曰師出不正反戰不正勝孟子曰
忠信不二非以正行也葢懸探預期邀譽計功之謂此
心既除然又恐其流於怠惰苟且荒唐繆悠而莫之救
故又設為勿忘之戒忘也者不耘苖者也人之一心扶
左而右危起東而西仆勿忘可也過於勿忘而無以禦
之或至於矯枉詐偽詭遇行險故又設為勿助長之戒
助長也者揠苗者也一勿利心也二勿放心也三勿戕
賊之心也一勿不戒莊子鴞炙時夜之謂也二勿不戒
釋氏槁木死灰之謂也三勿不戒截鶴續鳬割肉㗖口
愛子而衣裘裳延年而餌金石無益有害甚矣學者之
於此心能體認孟子一有三勿之訓三綱正三目舉義
為心主心為義主不淫不移不屈豈不所謂大丈夫者
哉膠西王君玹德玉宦學江左講明心學有志有氣東
嘉孔君文杓端卿以三勿名其齋屬予記之予敬誦所
聞抑予謂味七問七荅之養氣又當味八問八荅之知
言養氣者乾之剛知言者離之明剛孰有如天者乎明
孰有如日者乎剛不挫於人明不惑於人儒者之能事
畢矣
　　萬山軒記
干世者患出山之太早又一出而不復入也避世者患
入山之不深又一入而不復出也入而不出古有之今
未之見也出而不入則於今多見之然則勇於避世者
雖未敢盡以為賢急於干世者其賢否可知已士大夫
非無用世之心出處有時進退有命當外觀内省而自
謀之謝安石之在東山晉室安危繫焉一出而内難平
外患弭然猶東山之志始末不渝海道一舟竟違雅志
後世當途之士雖負大聲名未至如謝公之於國家决
不可無則莫若常以邱壑泉石之念寘諸胷中可仕即
仕可隠即隠髙唐陳侯忠正之才髙而氣剛春秋五十
有九官甫至郡貳嘗屑仕吾州愛其山而樂之以萬山
名其軒所至掲焉侯之説以為入山不復出過於矯激
出山不復入過於奔競皆吾所不為也時止時行山不
在目而常在其心所謂每飯未嘗不在鉅鹿下也是心
也孟晉迷復之失可以免矣若夫萬山云者非謂枚一
十百千以至於萬也猶之萬人萬事萬物舉成數而言
耳噫侯之宦游萬山之間去之久而不能忘愚家居萬
山之間非不欲老焉而未即歸其不有愧於侯之髙風
也是為記
　　豐山亭記
古歙大州也婺源大縣也汪氏大姓也逥嶺之下有豐
山焉豐之為言大也州大縣大姓大山大宜必有大丈
夫藏脩其間而友人汪君茂春令以文記其豐山之亭
君之說曰嫓歐暨蘇非建紹大詞臣乎吾家浮溪老大
文章也嗣濂紹洛非乾淳大儒宗乎吾鄉晦庵翁大學
問也吾非不早負大志吾亦欲逺希大賢青衫初筮里
社相鄰黄紙再除海壖于役弓刀警邏桴鼔徼廵既重
之以簿領之勾稽又責之以弦歌之撫字嘅一身之餘
㡬叢四職以并兼三千食客之封君八百家僮之巨室
貫耳雕題之㑹蠻琛島賮之衝此是而彼非左恩而右
怨多爭而少譲面譽而背疵勞心而勞力畏首而畏尾
得情勿喜實繁望廷尉之徒知㡬其神莫甚見督郵之
恥大丈夫於此不逺復可也而可以迷復乎哉東阡西
陌吾其田上棟下宇吾其宅栽桃種李豈必河陽撫松
採菊是亦柴桑蕙蘭無澧浦之悲橘柚非汎洲之貨菰
蒲芰荷之沼鯉泳龜浮梨柿橡栗之林鹿呦猿嘯粤蕉
岷芋渭竹庾梅后土洛陽之花神農雷公之藥唯力是
視具體而微不豐於爵位而豐其甘㫖以奉親不豐於
泉布而豐其饌羞以娯客釃緑醑兮勞農耕野剔青燈
兮聽子讀書此吾所以因山築亭有取於豐大之義葢
謂豐於天理則吾之大丈夫者非世俗豐於人欲以為
大者也吾觀於易離下震上明動相資所以致豐明而
不晦動而不靜不可以保豐如日在天懼過乎中吾之
仕將進而窮乎寧退而通乎同郡方回髙其識壯其言
神逰其亭為之謠曰識象外之意者可與言易豐之彖
傳可以象測物盛而大皆不可極天地日月與時消息
酒飲微醉花看半開焉得深於理者與之歌觀物之吟
於斯亭而和之以歸去來乎
　　有有堂記
天之所以畀於我者豈獨我有之人有之物亦有之豈
獨聖人賢人有之雖愚不肖之小人亦有之中庸曰天
命之謂性此專指天所賦而言曰率性之謂道此兼指
人與物所得而言曰脩道之謂教此則專指聖賢之所
以異於凡人庶物而言由夫天之所賦人與物之所得
者觀之則天所與無不公人與物所受無不同故曰豈
獨我有之人有之物亦有之豈獨聖人賢人有之雖愚
不肖之小人亦有之如將由夫聖賢之所以異於凡人
庶物者觀之則情慾之累為桀紂蹠蹻始有而不終有
氣質之偏為禽魚草木僅有而不全有若聖與賢氣質
清明情慾淨盡於是獨能有夫凡人庶物之不終有且
不全有者也鳴呼性也道也固有之有也同有也至於
脩以為教而性存道備則豈非保有之有而獨有者也
此趙氏有有堂之所以作歟吾嘗患乎世俗之士素所
固有失亡澌盡而無遺餘非所當有經營搜抉而不知
紀極煽門户之勢燄闢田疇之膏腴南金明珠美玉麗
錦以肆侈奢法書名畫古匜珍鼎以崇玩好戎鑚李核
崇鬭萍虀鍾乳三千胡椒八百殊不知此皆外物也暫
聚者必忽散乍來者必倐去一旦莫之能守則煙消灰
滅甚者骨且朽而名尚臭孰與夫秉彛物則固有此天
保而有之黠鬼所不能矙大盜所不能奪者哉孔子曰
季氏富於周公又曰齊景公有馬千駟此世俗所謂有
也孟子曰人皆有怵惕惻隠之心又曰大人者不失其
赤子之心者也此吾黨君子所謂有也然則此趙氏有
有堂之所以作歟抑又聞亡而為有聖門以為戒有若
無曾子以是美顔子趙氏名彌忠學甚博文甚竒而不
自眩耀年與予皆將七十而能以謙下人予嘗為作問
道亭記今又為記斯堂乾下離上卦曰大有有則有矣
良賈深藏有而若無不亦善之善者也若夫有名萬物
之母老氏之所謂有有物無形本寂寥釋氏之所謂有
近理亂真皆不合於古聖賢之言寘勿論可也
　　不老堂記
古今人情不甚相逺好之極愛之至則必有過美溢褒
之辭古堯舜以上皆年百餘歳彭鏗年八百餘歳李耳
年二百餘歳而後世謂上壽百二十謂七十者希然則
詩所謂永錫難老俾爾昌熾俾爾耆艾萬有千歳眉壽
無有害其無乃相與為欺歟曰不然君臣父子夫婦兄
弟朋友之間下事上卑奉尊以其惻怛忠厚之心形為
祝賛願望之語故詩六義有頌焉者此也易所謂原始
反終精氣㳺魂則萬古不易之定理道德經曰物壯則
老又曰死而不亡者壽其言天地能長久非羽流所謂
不死者也莊子非全書列子乃偽書亦皆言死生壽夭
未嘗言世有不老不死之人至列仙傳黄庭經真誥等
作始謂人可不老不死五代王建據蜀道士王喬者偽
撰靈寳度人經以惑世始謂枯骨成人髪白再黒齒落
復生龍漢開皇之年敷落鬱羅之天妄註繆釋謾誕詐
諼(缺/)世之愚人以鍾吕為不老不死而飛昇者饒之德
興董君守成儒者也介其邑人李君重魁來亦儒者也
求予為不老堂記且謂蘇文忠公為董君毅夫櫽括陶
靖節歸去來為長短句者即其五世祖儒者也而以不
老名堂則似乎捨儒而從老氏且陶蘇二詞曰神仙不
可期曰神仙知在何處皆有寓形宇内之嘆斯堂也無
乃遂以神仙為實有而欲學之乎曰非是之謂也昔朱
文公以詩辭胡籍溪劉共父在朝之招有浮雲舒巻萬
古青山之句胡五峯聞之疑其有體無用為賦青山不
老出雲雨洗塵埃之句意葢取諸此耳山體也雲用也
分二詩味之文公之意主乎處五峯之意勸以出合所
謂萬古不老四言味之則體定而用殊山有不可變之
色士大夫雖有可行之時終必有不可移之節此之所
謂不老者山色不與時而少變也非彼數息服氣辟榖
餌藥養内外丹煉隂陽神以求夫延年益算而不老者
也董自號曉峯居士無復日五色夢以不老之娯自娯
而亦不知老之將至取先生君子所云我今忘我兼忘
世及一川風雨要人看者引壷觴自醉而浩歌焉亦足
以為一代之豪哉
　　棣華堂記
易之初畫一陽竒一隂偶為兩儀其再畫也為四象四
象之上又畫焉老陽加竒而加偶老隂加偶而加竒少
陽加竒而加偶少隂加偶而加竒是為乾兊離震巽坎
艮坤而八卦成説者以乾坤為父母兊離震巽坎艮為
六子而有長男中男少男長女中女少女之分由是言
之盈天地之間父生母育凡圓頂方趾横目而為人者
皆吾之兄弟也而况九族五服之内所謂兄弟者乎由
曾髙祖父以及已而至子孫曾仍雲來其沿無窮其初
一人之身也猶之卦六十四出於八八出於四四出於
二二出於一萬有不齊之初一而已矣君子知此之所
謂一者則可與處兄弟之間矣杭新城之羅氏自㐮陽
徙由漢及唐末而諫議大夫給事中名隠字昭諫以風
節詩章顯聞于時又十世生夢孫夢孫生勝祖勝祖生
子二卯成文寳卯成生一子天錫文寳生三子應龍應
新應卿今四又生八新城祖業累世不分卯成今年七
十有六主其家事文寳甞為别邸杭城徃來憇息仕為
迪功郎兩浙制凖乙亥之變歸鎮鄉邑罄蓄儲賑隣里
平生尚義嗜善樂施㢮逋年五十七而卒應龍與予文
字交謂家有堂曰棣華請予記其說於壁是詩也興而
兼比或以為文武治内之雅或以為周公作則成王時
或以為召穆公作則宣王時詩有作有述有頌古詩之
先後不可必攷卾不韡韡之義以况兄弟之上覆下承
則不可不講或謂卾不二字當作蕚附大抵以謂花與
蒂之相附弟必順承其兄兄必䕃覆其弟安樂相輯睦
患難相扶持不特大而有天下者當然小而有一家者
亦莫不當然也雖然論其華蕚不若論其本根植物之
在地也何必棠棣根本固則華葉茂唐風有枤之杜曰
其葉湑湑其葉蓁蓁亦所以興兄弟枤杜也棠棣也焉
有不深培其本根而能責望其流行發見之茂盛者乎
予甞謂人生而皆有孝弟之心管蔡之失為一時私見
所蔽耳今之教子弟者不必人人皆為碩儒要當從師
取友通古今識道理化氣質屏物慾使皆知乎萬物之
所由生同乎一氣一家兄弟子孫之所以衆出乎一人
之身則雖或纎微擊觸有乖離析異之萌亦自然有所
不忍矣噫嘻此豈非務學讀書為根本之謂歟同田為
富分貝為貧羅氏之後尚世永保之
　　輔徳廟碑
祀天郊祀地社祀祖禰廟天地之神壇而不屋人之神
則屋之屋之則曰廟所以聚其氣以凝其神也周公明
堂以文王配上帝天與人皆以廟祀之自此始古天子
諸侯大夫士廟有差三代功臣與食太廟未有特以一
夫而立廟者也蜀人徳諸葛野祭猶不輕廟唐狄相使
江南僅存夏禹呉泰伯季扎伍員廟自張許行節義廟
睢陽韓栁以文章守廟潮栁由唐入宋多援此比而江
南之廟大不勝其多有司不欲違人心而許之廟然以
未命之士未壯之年一旦形亡氣存赫厥威靈奔走半
天下則莫若翊應助順正烈廣靈周侯廟祀之盛者也
侯杭州新城縣人世家緑渚諱䧺字仲偉母夫人感金
蛇浴金盆之祥生於宋淳熈十五年戊申三月四日以
嘉定四年辛未四月朝徽州婺源五顯王廟卒年二十
四侯像方巾緑袍勁髯脩眉巨鼻聳目魁岸瑰碩或依
憑或示現或託夢寐衆尊為神祈榖響應五顯王者其
五方五行之英氣歟始以九月二十八日降神四月八
日慶佛誕者走廟下無慮百萬衆侯之神實先後之端
平二年乙未饒州徳興縣有請以侯辛夘歳於本縣祁
門隂捍常山草冦旗甲金鼓恍惚雲際乃後所在疫而
禱旱而禱雨而禱虎害火灾而禱禱輒應始封翊應將
軍嘉熈元年丁酉兩淮制置大使趙葵奏邊境清賴神
力别封䕶國忠翊大將軍二年戊戌許新城縣照徳興
縣已封稱翊應將軍新舊廟又明年庚子縣令黟汪績
為記淳祐四年甲辰徽州請加封為翊應侯寳祐二年
甲寅下新城縣賜勑額曰輔徳廟五年丁巳加封助順
為四字侯咸淳七年辛未加封正烈為六字侯十年甲
戌加封廣靈為八字侯建炎舊制神祠靈應賜額封侯
自二字至八字止侯自崛興亘古所罕有先是侯之猶
子宗智者於開慶元年己未陳乞周氏子孫主廟事僧
指南蠲潔葺修如婺源靈順廟式尚書符報可宗智竭
貲再造斯廟穹殿傑閣亢爽髙閎疲二十年之力獨門
廡猶舊大元混一靡神不依中書右丞楊公鎮生長杭
夢有感捐金成宗智志華締一新鳩工至元十六年己
卯扺癸未告成侯之孫逢吉介邑人羅應龍請回實録
其事回謂顔子二十九蚤死配饗宣聖徳也鄧禹二十
餘封侯為雲臺四七之首功也侯稟天地異氣享年僅
踰弱冠而能以其方寸之不朽為五顯王丞弼與顔徳
鄧功比隆神矣哉侯卒之百一十三年大徳庚子再改
斯文碑之乃歌緑之渚三章歌之曰
綠之渚兮浣侯衣青厥蟾兮神所依未壯而逝兮匪夭
白首者拜兮莫之敢非潮來兮潮往侯朝出遊兮夜歸
侯昔家兮今廟奠椒醑兮神其我釂𣺌𣺌兮綠之渚子
陵在上兮子胥下羊裘孔樂兮䲭夷猶怒勾呉炎漢兮
俛仰今古侯之願兮天不違保我民兮靡兵靡饑水無
蛟蜮兮山無貙豹有蘋有芷兮歳其報彭殤共盡兮孰
盡而神不死者心兮幻者身雨八荒兮先我桑梓我刋
此石兮百世之史
　　餘干州學記
大縣升州以民多也縣學升州學以士多也自元貞二
年丙申始饒之餘干既升州州學置教授一員自延平
祝君宜孫始民多則户口盛故州置守重其名以臨之
士多則風俗美學置教授者亦所以重其名而以己之
所知教乎人以己所聞授乎人乃風俗之所由關則其
所任尤有所重而不輕者矣夫升與降為對而實宜副
其名升州置守其名重於舊矣户口有降而無升可乎
此為民父母者之責也學置教授亦名重於舊矣風俗
不升而或降可乎此為民師表者之責也此循名責實
者之議所以不容己也餘干風俗何如哉三代而下人
物議論惟諸葛孔明張柬之范文正公韓忠獻公張忠
定公趙忠定公有伊周之風明道似顔子伊川似孟子
而南軒張宣公似明道晦庵朱文公似伊川張忠定公
卒於是邦其臨戎有范文正之勞而不計孔明之利鈍
趙忠定生於是邦其立君有韓忠獻之功而不幸乃有
如柬之之寃死張忠定有子宣公如明道如顔子而嘗
侍養於是邦趙忠定有友文公如伊川如孟子而嘗講
學於是邦此餘干風俗之所以盛也祝君為教授之明
年大徳改元丁酉夏具學事本末俾愚為記且其言曰
縣升州匪以榮州官縣學升州學匪以榮學官名升則
實當與之俱升州官當思所以養其民而升其户口學
官當思所以訓其民而升其風俗是邦也兩真相兩真
儒無以加矣而又何升學者而欲遽為兩真相兩真儒
未易及也階而升焉得為斯四大老之事業問學亦可
矣然則將欲為四大老其又何階南溪柴公中行之風
節嘉定去國外補痛詆權史不屈雙峯饒公魯之性理
石洞紀聞等書有功考亭不少此其階也學舊在琵琶
洲厲掲良難紹興壬戌令杜師旦遷于羊角山之左租
入歳石二百餘厄湖潦七八載祝君裕枵植仆㦸門論
堂齋廡先賢之祠小學之序一時改觀以至掲扁牓鑄
祭器罔不一新逮秋冬又修宣聖廟楹棟瓦甓丹堊焕
然州官六員賴張主扶持之力甚至爵位姓氏見題名
記此不具書工費間架之數不枚書雖然餘干風俗甲
天下愚粗能言之矣山水登臨之美甲東南記不一言
及之何歟曰樂山者見其靜樂水者見其動登所謂養
正堂而懐前脩遨所謂筆峯亭而覽絶景劉長卿張祐
錢希白楊大年之詩具在學者能之是亦餘事進於斯
道則祝君當舉由求赤㸃言志之章相與訂之
　
　
　桐江續集巻三十六
