#+TITLE: 古詩紀-明-馮惟訥
#+DATE: 2018-05-12 10:20:54
#+SOURCE: github.com/kanripo/KR4h0107 master 30045c96                
欽定四庫全書　　　　　集部八
　古詩紀　　　　　　　　　總集類
　　提要
　　　　(臣/)等謹案古詩紀一百五十六巻明馮惟訥
　　　　撰惟訥字汝言臨胊人嘉靖戊戌進士官至
　　　　光禄寺卿其書前集十巻皆古逸詩正集一
　　　　百三十巻則漢魏以下陳隋以前之詩咸在
　　　　焉外集四巻旁采仙鬼之作別集十二巻則
　　　　前人論詩之語也時代緜長采摭繁富其中
　　　　真偽錯雜以及牴牾舛漏所不能無故馮舒
　　　　作詩紀匡謬以糾其失然上薄古初下迄六
　　　　代有韻之作無不兼收溯詩家之淵源者不
　　　　能外是書而他適固亦採珠之滄海伐木之
　　　　鄧林矣厥後臧懋循古詩所張之象古詩類
　　　　苑梅鼎祚八代詩乗相繼而出總以是書為
　　　　藍本然懋循書雖稱補此書之闕而捃拾繁
　　　　猥珠礫混淆又割裂分體不以時代為次使
　　　　閲者茫無端緒不能得其正變源流之象書
　　　　又以題編次竟作類書僅漢魏全録晉宋以
　　　　下皆從刪節已非完備之觀而所載漢魏詩
　　　　中如蘇武妻詩之類至今為藝林之笑故獨
　　　　惟訥此編為詩家圭臬初太原甄敬為刋板
　　　　於陕西一依惟訥原次而剞劂甚拙復間有
　　　　舛訛此本為吳琯等重刋雖去其前集正集
　　　　外集別集之名合併為一百五十六巻而次
　　　　第悉如其舊較讐亦較甄本為詳故今從吳
　　　　本録之不復別分門目惟訥別有風雅廣逸
　　　　十巻核其所載即此編之前集葢初輯古逸
　　　　諸篇先刋行世後乃續成漢魏以下併為一
　　　　編實非有二今惟別存其目而其書則不複
　　　　録焉乾隆四十六年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
古詩紀原序
右詩紀前集十巻詩紀百三十巻外集四巻詩話及識
遺為别集十二巻北海少洲馮先生所纂輯也先生以
雋才大雅高歩一時見世之為詩者多根柢于唐鮮能
窮本知變以窺風雅之始乃􁄕隋而上極于黄軒凡三
百篇之外逸文斷簡片辭隻韻無不具焉秦漢而下詞
客墨卿孤章浩帙樂府聲歌童謠里諺無不括焉七略
四部之所鳩藏齊諧虞初之所志述無不蒐焉始事于
甲辰之冬集成于丁巳之夏嵗凡十四稔先生宦跡且
徧四方矣遇通儒博士無不出而訂焉驟見之編郡邑
之載金石之刻無不取而覈焉嗚呼先生之加意斯篇
其可謂勤且篤矣方甲辰始事先生時守河中維與分
讐之列兹當告成敢續言于末簡曰詩之道尚矣夫人
哀樂之心感而歌詠之聲發永言嗟嘆成文諧音蓋自
結繩之代巳固然矣然情以人生文由代變古詩自宣
尼删後罕有存者其軼文略備于斯是以質文之變莫
得而詳焉漢風所宗造端蘇李東京揚其流波建安備
其氣質逮于江左托意虛𤣥繼以齊梁綺縟陳隋輕艷
而詩之變極矣中間作者若張蔡曹劉潘陸顔謝江沈
徐庾莫不虎視蛟騰抗心特異思以駕前賢之逸軌障
當世之頽瀾然而繁音曲節每變益工品格風標沿時
遞下豈所謂聲音之道關乎世運者耶代歴既遐流風
寖沫後之學者莫得渉其津涯先生于是會萃遺失裒
為成書詩以人系人以代分代以時次火齊明月的皪
錯陳鏞磬柷敔翕如並奏使藝林之士因詩考人因人
論世得以繹祖述之淵源第古今之優劣獵皇王之菁
華而窮性術之變化也豈不偉哉明興詩人承宋元餘
習頗乏遠調𢎞治間北地李先生獻吉始以唐風為天
下倡一時人士宗之文體一振焉及其敝也株守名家
矜其學歩千金享帚斯不遠覽之過爾余故謂先生是
編之集大有功于雅道云承事郎河中張四維撰
古詩紀凡例
　一是編原以古逸為前集漢魏以至陳隋為正集似
　　覺牽合今取古逸與各代之名與數疏之於首而
　　以詩紀巻數綂之於下竊取刻史記國語之例
　一是編馮公攟摭有年幾乎無遺矣然有未覩諸書
　　如古今風謠等及金石中流傳於世者間有未盡
　　今别輯一編曰拾遺以附于後
　一是編刻於關中刻旣不佳校多遺誤今悉取馮公
　　引用諸書酌量改易至有彼此俱不可解者姑且
　　存疑不敢妄加臆見也
　一如以東昏時歌誤置北齊紀中又以長夀誤為隋
　　年而隋紀收鄭蜀賔之類今但附注其誤於下不
　　敢輒為刪去
　一諸人集中附載賡答之作今取特列寥寥數語亦
　　以存一時作者之名
　一目錄原分於各代之前然而巻帙既殊考索不易
　　今則綂列於前
　一上古迄秦以箴銘頌誄備載與後例頗不同又古
　　作者多不詳名氏今故以類分凡為類十一為巻
　　十(以下悉是/馮公舊例)
　一漢以後篇什廣矣觀史傳所載歴代作者其集動
　　若干巻今所錄千百之一爾將以著詩體之興革
　　觀政俗之升降資文園之博綜羅古什之散亡故
　　備錄之不暇選擇若必云本道徳之㫖叶風雅之
　　音叅校論叙成一家之書尚有望於大雅君子焉
　一樂府所載晉宋以後郊廟燕射樂歌舊輯詩者咸
　　析入各家集内然此乃一代之典章非一人所得
　　専也且其作之有宮徵其肄之有條貫似不宜分
　　置今悉依郭茂倩舊次總列各代之末而以作者
　　名氏系之題下云(漢魏郊廟歌不多而無燕射/之樂且已刋布今不更易也)
　一鼔吹曲辭舞曲歌辭凡奏之公朝列在樂官者亦
　　如前例編錄於郊廟燕射之後其自相擬作不入
　　樂府者仍存本集
　一漢以後詩人先帝王次諸家以世次為序次爵里
　　無考者次方外次閨秀次無名氏
　一詩人有歴數朝者從其所終之代若一人止一詩
　　而知其為何時之作則從其作詩之代操懿為魏
　　晉之祖故以冠二代不稱帝者未即位且非正也
　　嵇阮入魏淵明入晉前賢巳有定論至於劉昶蕭
　　綜之奔魏蕭祗之奔齊蕭撝之歸周背本入夷咸
　　夷之矣其他亡國為俘有可傷者焉
　一作者氏系歴履行誼封諡俱查史傳書其要略著
　　於名氏之下庶觀者有考焉
　一詩人有名氏而不知世代及樂府無名氏詩不可
　　考其為何代之作者别為一巻附於末
　一各家成集者編法先樂府次詩各分四言五言六
　　言七言雜言齊梁以下諸體漸備(如四韻者律也/二韻者絶句也)
　　(又有三韻/謂之半體)今各以體相從而諸體之中又各以類
　　相附(一人詩止數首者不能盡如此例/或分其體裁要在均調倫類而巳)
　一藝文類聚初學記所載詩多係摘句今擇其闕文
　　詩各載於後其雖似闕略猶能成章者仍存正集
　　闕疑也(闕文詩亦有附/從各體之後者)
　一各史列傳所載詩全文者入正集闕文者入别集
　　(曰志/遺)
　一詩互見各書而所載詩人名不同者擇其有證據
　　者從之題下注云某書作某人今從某書作某人
　　若無所考訂則二處並存之於甲乙互箋見所出
　　之籍
　一詩數見而句字不同者叅校其義稍長者為正文
　　餘分注其下云一作某或某書作某
　一聯句詩舊見某人集者因之同賦諸人集中不復
　　錄也
　一藝文類聚初學記二書所載其詩題明白者則仍
　　其題如曹植鬬雞陳琳宴會之類亦有引詩不明
　　著其題則止云闕題題下注見某書某部庶不失
　　作者之意(如王粲從軍詩而藝文載遊覽部劉楨/贈從弟而載松部明帝猛虎行而在桐)
　　(部後人皆因其/分部為題誤矣)
欽定四庫全書
　古詩紀巻一　　　　　　明　馮惟訥　撰
古逸第一
　歌上
　　　彈歌
　　(呉越春秋曰越王欲謀復呉范蠡進善射者陳音/音楚人也越王請音而問曰孤聞子善射道何所)
　　(生音曰臣聞弩生于弓弓生于彈彈起于古之孝/子不忍見父母為禽獸所食故作彈以守之歌云)
　　(云○劉勰云黄歌斷竹質之至也又曰/斷竹黄歌乃二言之始○黄黄帝也)
斷竹續竹飛土逐宍(宍古肉字今呉/越春秋作害非)
　　　皇娥歌
　　(王子年拾遺記曰少昊以金徳王母曰皇娥處璇/宮而夜織或乗桴木而晝遊經歴窮桑滄茫之浦)
　　(時有神童容貌絶俗稱為白帝之子即太白之精/降乎水際與皇娥讌戲竝坐撫桐峯梓瑟皇娥倚)
　　(瑟而清歌云云白帝子答歌云/云及皇娥生少昊號曰窮桑氏)
天清地曠浩茫茫萬象迴薄化無方浛天蕩蕩望滄滄
乗桴輕漾著日傍當期何所至窮桑心知和樂悅未央
　　　白帝子歌
四維八埏眇難極驅光逐影窮水域璇宫夜静當軒織
桐峯文梓千尋直伐梓作器成琴瑟清歌流暢樂難極
滄湄海浦來棲息
　　　擊壤歌
　　(帝王世紀曰帝堯之世天下太和百姓無事有八/九十老人擊壤而歌○風土記壤以木為之前廣)
　　(後鋭長三四寸形如屐臘節童少以為戲分部如/摘博藝經云長尺四闊三寸将戲先側一壤于地)
　　(遙于三四十歩以手中壤擊/之中者為上古野老戲也)
日出而作日入而息鑿井而飲耕田而食帝何力於我
哉(力字為韻一作帝/力於我何有哉)
　　　箕山歌
　　(古今樂録曰許由者古之貞固之士也堯時為布/衣以清節約聞於堯堯乃遣使禪為天子由喟然)
　　(歎曰匹夫結志固如磐石採山飲河所以養性非/以貪天下也堯既殂落乃作箕山之歌云云○博)
　　(物志曰司馬遷云無堯以天下讓/許由事揚雄亦云誇大者為之)
登彼箕山兮瞻望天下(古音/虎)山川麗﨑萬物還普日月
運照靡不記睹游放其間何所却慮(叶/)歎彼唐堯獨自
愁苦勞心九州憂勤后土謂予欽明傳禪易祖我樂何
如盖不盼顧河水流兮緣高山(叶/)甘瓜施兮葉綿蠻(叶/)
高林肅兮相錯連居此之處傲堯君(叶/)
　　　虞帝歌
　　(虞書帝庸作歌曰敕天之命惟時惟幾乃歌云云/臯陶拜手稽首颺言曰念哉率作興事慎乃憲欽)
　　(哉屢省乃成欽哉乃賡載歌云云○史記以敇天/之命二句作歌辭風雅逸篇曰乃歌曰乃者繼事)
　　(之辭歌巳/復歌曰乃)
股肱喜哉元首起哉百工熈哉
　　　臯陶賡歌(賡即古文續/字見説文)
元首明哉股肱良哉庶事康哉
　　　臯陶又歌(史記作舜/又歌曰)
元首叢脞哉股肱惰哉萬事隳哉
　　　卿雲歌(三章○玉/海逸詩)
　　(樂府集載尚書大傳云舜将禪禹於是俊乂百工/相和而歌卿雲帝唱之八伯咸進稽首而和帝乃)
　　(再歌○尚書大傳曰維五祀奏鐘石論人聲乃及/鳥獸咸變於前秋養耆老春食孤子乃浡然招樂)
　　(興於大麓之野報事還歸二年□然乃作大唐之/歌歌者二年昭然乃知乎王世明有不世之義招)
　　(為賔客而雍為主人始奏肆夏納以孝成舜為賔/客而禹為主人樂正進贊曰尚考大室之義唐為)
　　(虞賔至今衍於四海成禹之變垂於萬世之後帝/乃唱之云云八伯咸進稽首云云帝乃載歌云云)
　　(於時八風循道卿雲蕞藂蟠龍憤信於其藏蛟龍/躍踴於其淵龜龍咸出於其穴遷虞而事夏也)
卿雲爛兮糺(今諸本/作禮誤)縵縵兮日月光華旦復(一作/或)旦兮
　　　八伯歌
明明上天(叶/)爛然星陳日月光華𢎞于(樂書作/宏予)一人
　　　帝乃載歌
日月有常星辰有行(叶/)四時順經(叶/)萬姓允誠(叶/)於予
論樂配天之靈(叶/)遷于賢善(一作/聖)莫不咸聴(叶/)鼚乎鼔
之軒乎舞之菁華巳竭褰裳去(叶上/聲)之
　　　塗山歌
　　(吳越春秋日禹年三十未娶行塗山恐時之暮失/其度制乃辭云吾娶也必有應矣乃有白狐九尾)
　　(造於禹禹曰白者吾之服也九尾者王之證也/於是塗山之人歌之禹因娶塗山謂之女嬌)
綏綏白狐九尾龎龎我家嘉夷來賔為王成子室家我
都攸昌(一作成家成/室我造彼昌)天人之際於茲則行(叶/)明(叶/)矣哉
(吕氏春秋曰禹年三十未娶行塗山有白狐九尾造禹/塗山人歌曰綏綏白狐九尾龎龎成子家室乃都攸昌)
(禹遂/娶之)
　　　五子歌(五章/)
　　(夏書大康尸位以逸豫滅厥徳黎民咸貳乃盤游/無度畋于有洛之表有窮后羿因民弗忍距于河)
　　(厥弟五人御其母以從徯于洛之/汭五子咸怨述大禹之成以作歌)
皇祖有訓民可近不可下民惟邦本本固邦寧予視天
下愚夫愚婦一能勝予一人三失怨豈在明不見是圖
予臨兆民懔乎若朽索之馭六馬為人上者奈何不敬
訓有之内作色荒外作禽荒甘酒嗜音峻宇雕墻有一
于此未或不亡
惟彼陶唐有此冀方今失厥道(左傳/作行)亂其紀綱乃底滅
亡
明明我祖萬邦之君有典有則貽厥子孫(叶/)關石和鈞
王府則有荒墜厥緒覆宗絶祀(叶養/里反)
嗚呼曷歸予懐之悲萬姓仇予予将疇依鬱陶乎予心
顏厚有忸怩弗慎厥徳雖悔可追
　　　夏人歌
　　(韓詩外傳云桀為酒池糟隄縱靡靡之樂/一鼓而牛飲者三千人羣臣皆相持而歌)
江水沛(叶/)兮舟楫敗(叶/)兮我王廢兮趣(音/促)歸於薄(一作/亳)
薄亦大兮
樂兮樂兮四牡蹻(叶/)兮六轡沃(叶/)兮去不善而從善何
不樂兮(尚書大傳曰夏人飲酒醉者持不醉者不醉者/持醉者而歌曰盍歸乎薄薄亦大矣伊尹退而)
(更曰覺兮較兮吾大命格兮去不/善而從善何不樂兮薄湯之都也)
　　　麥秀歌(二/見)
　　(史記箕子世家云箕子朝周過故殷墟感宫室毁/壞生禾黍箕子傷之欲哭則不可欲泣為其近婦)
　　(人乃作麥秀之詩以歌之云云○琴集傷/殷操微子所作也尚書大傳亦云㣲子作)
麥秀漸漸兮禾黍油油(古音/又)彼狡童兮不與我好(叶許/候反)
兮(見史/記)
麥秀蔪蔪(蔪麥/芒也)禾黍油油彼狡童兮不我好仇(見尚書/大傳)
　　　採薇歌
　　(史記曰武王巳平殷亂天下宗周而伯夷叔齊耻/之義不食周粟隠於首陽山採薇而食之及餓且)
　　(死而作歌云云○琴集作/採薇操亦曰晨逰髙舉)
登彼西山兮採其薇矣以暴易暴兮不知其非矣神農
虞夏忽焉歿兮我適安歸矣吁嗟徂兮命之衰矣(史記/伯夷)
(傳睹軼詩可異/焉即此詩也)
　　　哀慕歌
　　(古今樂錄曰周太伯者太王之長子也太王有子/三人太伯虞仲季厯季歴之子昌即文王也太王)
　　(寢疾欲傳季厯以及昌於是太伯與虞仲去被髮/文身託為王採藥後聞太王卒還犇䘮哭於門示)
　　(夷狄之人不得入王庭季厯謂太伯長子也當立/垂涕而留之終不肯止遂委而去適於呉是後季)
　　(厯作哀慕/之歌章曰)
先王既徂長霣(音/允)異都哀䘮腹心未冩中懐(懐音窠衝/波傳人知)
(其一不知其他子生三/年然後免於父母之懐)追念伯仲我季如何梧桐萋萋
生于道周(周淳于切三國志季興表孔明閭文漢髙歸/䰟于豐沛太公五世而反周想魍魎之彷彿)
(冀影響/之有餘)宫館(風雅逸篇作舒云/舒古榭字一作觀)徘徊臺閣既除何為逺
去使此空虚支骨離别垂思南隅瞻望荆越涕淚交流
伯兮仲兮逝肯來遊自非二人誰訴此憂
　　　夢歌(一作瓊/瑰歌)
　　(左傳曰聲伯夢渉洹或與已瓊瑰食之泣而為瓊/瑰盈其懐從而歌之云云懼不敢占也還自鄭至)
　　(於貍脤而占之曰余恐死故不敢占今衆/繁而從余三年矣無傷也言之至暮而卒)
濟洹之水贈我以瓊瑰歸乎歸乎瓊瑰盈吾懐(叶/)乎
　　　去魯歌(一作師/乙歌)
　　(史記曰孔子相魯齊人遺女樂季桓子受之三日/不聴政郊又不致膰爼於大夫孔子遂行宿乎屯)
　　(而師已送曰夫子則非罪孔子曰吾歌可夫歌云/云桓子聞之曰夫子罪我以羣婢故也○史記樂)
　　(書仲尼正樂以誘世作五章以刺時索隠曰/孔子詩曰優哉㳺哉聊以卒嵗此五章之刺)
彼婦之口可以出走彼婦之謁可以死敗(叶蒲/昧反)盖(家語/無盖)
(字/)優哉游哉維(家語/作聊)以卒歳(王肅曰言婦人之口請謁/足以憂使人死敗故可以)
(出走也仕不遇故/且優游以卒歳)
　　　臨河歌(見水/經注)
　　(孔子適趙臨河/不濟歎而作歌)
狄水衍兮風揚波(叶班/麋反)舟楫顛倒更相加(叶居/之反)歸來歸
來胡為斯(狄水名在臨/濟舊作秋誤)
　　　楚聘歌(一作大/道歌)
　　(孔叢子曰楚王使使奉金幣聘夫子宰予冉有曰/夫子之道至是行矣遂請見問曰太公勤身苦志)
　　(八十而遇文王孰與許由之賢子曰許由獨善其/身者也太公兼利天下者也然今世無文王雖有)
　　(太公孰能識之乃歌/曰○楚王昭王也)
大道隠兮禮為基賢人竄兮将待時天下如一兮欲何
之
　　　丘陵歌(陸賈新語作/丘公陵歌)
　　(孔叢子曰哀公使以幣如衛迎夫子而不能賞故/夫子作丘陵之歌○註言昏主之道難且險若丘)
　　(陵然故作是/歌以託意)
登彼丘陵峛崺其阪(峛崺﨑嶇也丘陵既高且險其阪/又﨑嶇相屬丘陵謂王室也阪指)
(諸/侯)仁道在邇(一作/近)求之若逺遂迷不復自嬰屯蹇喟然
迴慮題彼泰山(題顧也泰山謂魯也言歴/諸國既無所用復顧魯)鬱確其高梁
甫迴連枳棘充路陟之無縁将伐無柯患兹蔓延惟以
永歎涕霣潺湲(言公室既鬱確而險大夫又亂如枳棘/欲伐去又無斧柯梁甫太山之下小山)
(指三/桓也)
　　　蟪蛄歌
　　(詩含神霧曰孔子歌云/云政尚静而惡譁也)
違山十里蟪蛄之聲猶尚在耳
　　　鶬鴰歌
　　(衝波傳有鳥九尾孔子與子夏見之人以問孔子/曰鶬也子夏曰何以知之孔子曰河上之歌云云)
　　(○羅端良曰鶬/警霜鶴警露)
鶬兮鴰兮逆毛衰兮一身九尾長兮
　　　孤鶼歌
　　(類要曰孔子遊于隅山見取薪而/哭長梓上有孤鶼乃承而歌之)
􁀙彼鳴鶼在巖山之唫(叶其/淹反)
　　　獲麟歌
　　(孔叢子曰叔孫氏之車子鉏商樵於野而獲麟焉/衆莫之識以為不祥棄之五父之衢冉有告曰􁊁)
　　(身而肉角豈天之妖乎夫子徃觀焉泣/曰麟也麟出而死吾道窮矣乃歌云)
唐虞世兮麟鳯遊今非其時來何求麟兮麟兮我心憂
　　　曳杖歌(一作夢奠歌/亦見家語)
　　(檀弓曰孔子蚤作負手曳杖消揺於門歌云云既/歌而入當户而坐子貢聞之曰泰山其頺則吾将)
　　(安仰梁木其壊哲人其萎則吾将安放遂趨而入/夫子曰予疇昔之夜夢奠於兩楹之間夫明王不)
　　(興而天下其孰能宗予予殆/将死也盖寢疾七日而終)
泰山其頽乎梁木其壞(叶/)乎哲人其萎乎
　　　原壤歌
　　(禮記檀弓曰孔子之故人曰原壤其母死夫子助/之沐槨原壤登木曰久矣予之不託於音也歌云)
　　(云夫子為弗聞也而過之○或/曰此即射義所謂貍首逸詩也)
貍首之斑(叶卑/連反)然執女手之巻然(貍首之斑言木文之/華也巻與拳同如執)
(女手之拳言沐/槨之滑膩也)
　　　南蒯歌(一作鄉人/飲酒歌)
　　(左傳曰魯昭公十二年季平子立而不禮於南蒯/南蒯以費叛将適費飲鄉人酒鄉人或歌云云○)
　　(南蒯遺之子/季氏費宰)
我有圃生之杞乎從我者子乎去我者鄙乎倍其鄰者
耻乎已乎已乎非吾黨之士乎(圃以殖蔬菜枸杞非可/食之物圃不宜生以喻)
(蒯也從我謂為魯不去也子男子/之美稱鄰親也已乎决絕之辭也)
　　　成人歌
　　(禮記檀弓曰成人有其兄死而不為衰/者聞高子臯為成宰遂為衰成人歌曰)
蠶則績而蟹有匡范則冠而蟬有緌兄則死而子臯為
之衰(成魯邑名匡蟹背殻似匡也范蜂也緌謂蟬/喙長在腹下此嗤兄死者其衰之不為兄也)
　　　黄鵠歌
　　(列女傳曰魯陶嬰者陶明之女也少寡養㓜孤無/彊昆弟紡績為産魯人或聞其義将求焉嬰聞之)
　　(恐不得免乃作歌明已之不更/二庭也魯人聞之遂不敢復求)
悲夫黄鵠之早寡兮七年不䨇(叶/)宛頸獨宿兮不與衆
同夜半悲鳴兮想其故雄天命早寡兮獨宿何傷寡婦
念此兮泣下數行嗚呼哀哉兮死者不可忘飛鳥尚然
兮況於貞良雖有賢雄兮終不同行(叶/)
　　　宋城者謳(即華/元歌)
　　(左傳鄭公子受命於楚伐宋宋華元樂吕御之戰/於大棘宋師敗績囚華元獲樂吕宋人以兵車百)
　　(乗文馬百駟以贖華元於鄭半入華元逃歸宋城/華元為植巡玏城者謳以譏之華元亦作歌使驂)
　　(乗者答之役人又復/歌之○宣公二年)
睅其目皤其腹棄甲而復于思于思(音腮或如字/則來叶黎)棄甲
復來(叶睅出日也皤大腹也/于思多鬚貌思古腮字)
　　　驂乗答歌
牛則有皮(叶蒲/波反)犀兕尚多棄甲則那(那猶何也雖/棄甲何害)
　　　役人又歌
從其有皮(叶/)丹漆若何(言雖有皮無丹􁈍亦不/能成甲也豈可棄之哉)
　　　澤門之晳謳(一作築/者歌)
　　(左傳宋皇國父為太宰為平公築臺於門妨於農/收子罕請俟農功之畢公弗許築者謳曰○襄公)
　　(十七/年)
澤門之晳實興我役邑中之黔(音/琴)實慰我心(澤門宋東/城南門也)
(皇國父白晢而居近北/子罕黒色而居邑中)
　　　野人歌
　　(左傳宋朝與衛夫人南/子會于洮野人歌之)
既定爾婁豬(古音/遮)盍歸吾艾豭(婁豬求子豬以喻南子/艾豭喻宋朝艾老也豭)
(音加牡/豕也)
　　　烏鵲歌(二首見彤管集一作青陵/臺歌見九域志止前一首)
　　(韓憑戰國時為宋康王舍人妻何氏美王欲之捕/舍人築青陵臺何氏作烏鵲歌以見志遂自縊死)
南山有烏北山張羅烏自高飛羅當奈何
烏鵲雙飛不樂鳯凰妾是庶人不樂宋王
　　　韓憑妻答夫歌
其雨淫淫河大水深日出當心(康王得書以問蘇賀賀/曰雨淫淫愁且思也河)
(水深不得徃來也日當心有/死志也俄而憑自殺妻亦死)
　　　飯牛歌(三見山一/作南  歌)
　　(淮南子曰甯越欲干齊桓公困窮無以自達於是/為商旅将任車以商於齊莫宿於郭門外桓公郊)
　　(迎客夜開門辟任車爝火甚衆越飯牛車下擊牛/角而疾商歌桓公聞之曰異哉非常人也命後車)
　　(載之因授以政○越一作戚蜩笑外稿云此歌不/類春秋時人語盖後世所擬者高誘註吕氏春秋)
　　(謂戚所歌乃詩碩䑕之辭雖未見所據亦可驗南/山白石之歌誘初未之見也然其辭亦激烈足以)
　　(動/人)
南山矸(音岸叶/魚戰反)白石爛(叶郎/甸反)生不逢堯與舜禪短布單
衣適至骭(音幹叶/同矸)從昬飯牛薄夜半(叶彼/巻反)長夜漫漫何
時旦(叶都/巻反)
滄浪之水白石粲中有鯉魚長尺半弊布單衣裁至骭
清朝飯牛至夜半黃犢上坂且休息吾将捨汝相齊國
出東門兮厲石斑上有松柏青且闌麤布衣兮緼縷時
不遇兮堯舜主牛兮努力食細草(叶脞/五反)大臣在爾側吾
當與爾適楚國(此首見劉/向别錄)
　　　齊民歌(見藝文/類聚)
　　(齊桓公飲酒醉遺其冠耻之管仲曰公不雪之/以政公曰善因發倉賜貧窮三日而民歌之曰)
公胡不復遺其冠乎
　　　齊臺歌
　　(晏子春秋曰景公起大臺之役歳寒不巳國人望/晏子晏子見公廼坐飲酒樂晏子曰君若賜臣臣)
　　(請歌之歌曰庶民之言云云歌終喟然流涕公/止之曰子殆為大臺之役夫寡人将速罷之)
凍水洗我若之何太上糜散(古轉/入銑)我若之何(廣文選載/此詩曰庶)
(民之餒我若之何奉/上糜弊我若之何)
　　　穗歌
　　(晏子春秋曰景公為長庲庲舍也将欲美之有風/雨作公與晏子入坐飲酒致堂上之樂酒酣晏子)
　　(作歌云云歌終顧而流涕張躬而/舞公遂廢酒罷役不果成長庲)
穗乎不得穫秋風至兮殫零落風雨之弗殺(叶所/例反)也太
上之靡弊也
　　　齊役者歌
　　(晏子春秋曰景公築長庲之臺晏子侍坐觴三行/晏子起舞云云舞三而涕下沾襟景公慙焉為之)
　　(罷長庲/之役)
歲巳暮矣而禾不穫(叶胡/化反)忽忽矣若之何歲已寒矣而
役不罷惙惙矣如之何
　　　萊人歌
　　(左傳哀公五年秋齊景公卒冬十月公子嘉公子/駒公子黔奔衞公子鉏公子陽生來奔萊人歌之)
景公死乎不與埋(叶陵/之反)三軍之士乎不與謀(叶謨/杯反)師乎
師乎何黨之乎(師衆也黨所也之徃/也此哀羣公子失所)
　　　齊人歌
　　(左傳魯哀公二十一年公與齊侯邾子盟於顧齊/人責稽首因歌之○責十七年齊侯為魯公稽首)
　　(不見/答)
魯人之臯(叶居/號反)數年不覺(去/聲)使我高蹈唯其儒書以為
二國憂(叶衣虗反○臯緩也高蹈猶逺行也言魯人臯/緩數年不知答齊稽首使我高蹈來為此會二)
(國齊邾也言魯據周禮不/肯答稽首令齊邾逺至)
　　　菜芑歌
　　(史記田常成子與監止俱為左右相相齊簡公田/常心害監止監止幸於簡公權弗能去於是田常)
　　(復脩釐子之政以大斗出/貸以小斗收齊人歌之)
嫗乎菜芑歸乎田成子(劉知幾史通曰田常見在而遽/呼以諡此之不實昭然可見)
　　　彈鋏歌(三章○一/作長鋏歌)
　　(史記孟嘗君傳馮驩見孟嘗君居傳舍十日孟嘗/君問傳舍長曰客何所為答曰馮先生甚貧惟有)
　　(一劍耳又蒯緱彈其劍而歌云云孟嘗君遷之幸/舍食有魚矣􁬬日又問傳舍長答曰客復彈劍而)
　　(歌云云孟嘗君遷之代舍五日孟嘗君復問傳舍/長答曰先生又嘗彈劍而歌云云于是孟嘗君不)
　　(悦○蒯苦怪反茅之類可為繩言其劍把無物/可装以小繩纒之也緱音侯謂把劍之處也)
長鋏歸來乎食無魚
　　　　右一
長鋏歸來乎出無車
　　　　右二
長鋏歸來乎無以為家(叶政/乎反)
　　　　右三
　　　松柏歌
　　(戰國䇿秦使陳馳誘齊王建入秦遷之共處之松/柏之間餓而死齊人怨建聴姦人賔客不蚤與諸)
　　(侯合從以亡/其國歌之云)
松邪柏邪建共者客邪(一本作住建共者客/邪共地名屬河内)
　
　
　
　
　
　古詩紀巻一
欽定四庫全書巻
　古詩紀巻二　　　　　　明　馮惟訥　撰
古逸第二
　歌下
　　　狐裘歌(一作狐/裘詩)
　　(左傳晉侯使士蒍為二公子築蒲與屈不慎置薪/焉夷吾訴之公使讓之士蒍對曰臣聞之無䘮而)
　　(慼憂必讐焉無戎而城讐必保焉寇讐之保又何/慎焉詩曰懐徳惟寧宗子維城君其脩徳而固宗)
　　(子何城如之三年将尋/師焉焉用慎退而賦曰)
狐裘尨茸一國三公吾誰適從(尨茸亂貌言貴服多也/公與二子為三適專主)
(也言城不堅則為公子所訴為公所/讓堅之則為固讐不忠故不知所從)
　　　暇豫歌
　　(國語曰晉優施通于􁐻姬姬欲害申生而難里克/優施乃飲里克酒中飲優施起舞云云里克笑曰)
　　(何謂菀何謂枯優施曰其母為夫人其子為君可/不謂菀乎其母既死其子又有謗可不謂枯乎枯)
　　(且有傷里克懼/乃定中立之計)
暇豫之吾吾(讀如/魚)不如鳥烏人皆集於菀(音/鬰)巳獨集於
枯(暇閒豫樂也吾吾不敢自親之貌言里克欲為暇豫/事君之道反不敢自親吾吾然其智曾不如鳥烏菀)
(茂木也已里克也喻人皆/與奚齊克獨與申生也)
　　　龍蛇歌(五/見)
　　(史記文公重耳奔狄其後反國賞從亡未及介子/推子推欲隠從者憐之乃懸書宫門文公出見之)
　　(曰此介子推也使人召之亡入緜上山中於是文/公環緜上山而封之以為介推田號曰介山琴集)
　　(曰士失志操介子推所作也一曰龍蛇歌○呂氏/春秋劉向新序皆以為子推自作詩辭竝小異皆)
　　(錄于/後)
有龍矯矯頃失其所五蛇從之周徧天下(叶後/五反)龍饑無
食一蛇割股龍返其淵安其壌土四蛇入穴皆有處所
一蛇無穴號於中野(見説/苑)
有龍矯矯遭天譴怒(上/聲)三蛇從之一蛇割股二蛇入國
厚䝉爵土餘有一蛇棄於草莽
有龍于飛周徧天下五蛇從之為之承輔龍反其鄉得
其處所四蛇從之得其露雨一蛇羞之橋死於中野(叶/上)
(與反見吕/氏春秋)
龍欲上天五蛇為輔龍巳升雲四蛇各入其宇一蛇獨
怨終不見處所(見史/記)
有龍矯矯將失其所有蛇從之周流天下龍既入深淵
得其安所蛇脂盡乾獨不得甘雨(見新/序)
　　　舟之僑歌
　　(説苑曰晉文公出亡舟之僑去虞而從焉文公反/國擢可爵者而爵之擢可祿者而祿之舟之僑獨)
　　(不與焉文公酌諸大夫酒酒酣文公曰二三子盍/為寡人賦乎僑曰君子為賦小人請陳其辭云云)
　　(遂厯階而去文/公求之不得)
有龍矯矯頃失其所一蛇從之周流天下龍反其淵安
寧其處一蛇鬐乾獨不得其所
　　　河激歌
　　(列女傳曰女娟者趙河津吏之女也簡子南擊楚/津吏醉卧不能渡簡子怒欲殺之娟懼持檝走前)
　　(曰願以㣲軀易父之死簡子遂釋不誅将渡用檝/者少一人娟攘拳操檝而請簡子遂與渡中流為)
　　(簡子發河激之歌/簡子歸納為夫人)
升彼河兮而觀清水揚波兮窅冥冥禱求福兮醉不醒
誅將加兮妾心驚罰既釋兮瀆乃清妾持檝兮操其維
蛟龍助兮主將歸呼來櫂兮行勿疑
　　　段干木歌
　　(吕氏春秋曰魏文侯過段干木之閭而軾之其僕/曰君胡為軾曰此非段干木之閭歟段干木盖賢)
　　(者也吾安敢不軾其僕曰然則君何不相之於是/君請相之段干木不肯受則君乃致祿百萬而時)
　　(徃館之國人/相與誦之曰)
吾君好正段干木之敬吾君好忠段干木之隆
　　　鄴民歌(一作魏河内歌/一作漳水歌)
　　(史記曰魏襄王以史起為鄴令引漳水溉鄴以富/魏之河内而民作歌云云○風雅逸篇云史起魏)
　　(文侯/時人)
鄴有賢令兮為史公(叶姑/黄反)决漳水兮灌鄴旁終古舄鹵
兮生稻粱
　　　楚人誦子文歌
　　(説苑曰楚令尹子文之族有干法者廷理聞其令/尹之族也釋之子文召廷理而責之遂致其族人)
　　(於廷理曰不是刑也吾将死廷理懼遂刑其族人/國人聞之曰若令尹之公也吾黨何憂乎乃與作)
　　(歌/曰)
子文之族犯國法程廷理釋之子文不聽(平/聲)恤顧怨萌
方正公平
　　　楚人歌
　　(説苑曰楚莊王築層臺延石千里延壤百里大臣/諫者七十二人皆死矣有諸御已者遠楚百里而)
　　(耕謂其耦曰吾将入諫王委其耕而入/見莊王遂解層臺而罷民楚人歌之曰)
薪乎菜(叶此/禮反)乎無諸御巳訖無子乎菜乎薪乎無諸御
巳訖無人乎
　　　優孟歌
　　(史記滑稽傳楚相孫叔敖病且死屬其子曰若貧/甪若往見優孟居數年其子窮困負薪逢優孟曰)
　　(我孫叔敖子也父死時屬我貧困往見優孟孟即/為孫叔敖衣冠抵掌談語歲餘像孫叔敖楚王置)
　　(酒優孟前為夀莊王大驚以為孫叔敖復生也欲/以為相優孟曰楚相不足為也孫叔敖為楚相盡)
　　(忠為亷王得以伯今死其子貧困負薪以自飲食/必如孫叔敖不如自殺因歌云云莊王乃召孫叔)
　　(敖子而封/之寢立)
山居耕田苦難以得食起而為吏身貪鄙者餘財不顧恥
辱身死家室富又恐受贓枉法為姦觸大罪身死而家
滅貪吏安可為也念為亷吏奉法守職竟死不敢為非
㢘吏安可為也(風雅逸篇曰按此無音韻章句而史以/為歌者不可曉豈當時􁃹括轉換借歌)
(聲以成之歟史不能述其音但記其義也又曰劉子𤣥/譏此事之妄幻然此傳以滑稽名乃優孟自為寓言爾)
　　　忼慨歌(一作楚/商歌)
　　(文章流别孫叔敖碑曰叔敖臨卒将無棺槨令其/子曰優孟曾許千金貸吾孟故楚之樂長與相君)
　　(相善雖言千金實不貸也卒後數幸莊王置酒以/為樂優孟乃言孫君相楚之功即忼慨高歌涕泣)
　　(數行下若投首王王心感動覺悟問/孟孟具列對即求其子而加封焉)
貪吏而可為而不可為廉吏而可為而不可為貪吏而
不可為者當時有汚名而可為者子孫以家成廉吏而
可為者當時有清名而不可為者子孫困窮被褐而負
薪貪吏常苦富廉吏常苦貧(叶頻/眠反)獨不見楚相孫叔敖
廉潔不受錢
　　　接輿歌(二/見)
　　(論語楚狂接輿歌而過孔子○列仙傳曰陸通者/楚狂接輿也好養生游諸名山嘗遇孔子而歌云)
　　(云後入蜀在/峩賔山中也)
鳳兮鳳兮何徳之衰往者不可諫來者猶可追巳而巳
而今之從政者殆而(殆叶養/里反)
　　(莊子曰孔子適楚楚/狂接輿遊其門曰)
鳳兮鳳兮何如徳之衰也來世不可待往世不可追也
天下有道聖人成焉(謂可以/成功)天下無道聖人生焉(全生/而巳)
方今之時僅免刑焉福輕乎羽(叶羽/軌反)莫之知載禍重乎
地莫之知避巳乎巳乎臨人以徳(叶都木反巳止也以/徳自尊而臨人也)
殆乎殆乎畫地而趨(古音促言/自拘束)迷陽迷陽無傷吾行吾
行卻曲無傷吾足(困學紀聞曰胡明仲云荆楚有草叢/生脩條野人呼為迷陽其膚多刺故)
(曰無傷吾行/無傷吾足)
　　　孺子歌(二見○文章正/宗作滄浪歌)
　　(孟子曰有孺子歌云云孔子曰小子聽之清斯濯/纓濁斯濯足自取之也○楚辭載此為漁父歌)
滄浪之水清兮可以濯我纓滄浪之水濁(叶厨/玉反)兮可以
濯我足
　　　又滄浪歌(見文/子)
混混之水濁可以濯吾足乎泠泠之水清可以濯吾纓乎
　　　申包胥歌
　　(呉越春秋曰子胥以呉兵伐楚入郢昭王出奔申/包胥乃之秦求救倚哭於秦庭七日七夜口不絶)
　　(聲哭巳歌云云哀公大驚曰楚有賢臣若此呉猶/欲滅之寡人無臣若斯者其亡無日矣為賦無衣)
　　(之詩出師/而送之)
呉為無道封豕長蛇以食上國欲有天下政從楚起寡
君出在草澤(叶直/扢反)使來告急
　　　被衣歌
　　(莊子曰齧缺問道乎被衣被衣曰若正汝形一汝/視天和将至攝汝知一汝度神将來舍神将為汝)
　　(美道将為汝居汝瞳焉如新生之犢而無求其故/其言未卒齧缺睡寐被衣大説行歌而去之○堯)
　　(之師曰許由許由之師曰齧缺齧/缺之師曰王倪王倪之師曰被衣)
形若槁骸心若死灰真其實知不以故自持媒媒晦晦
無心而不可與謀(叶蒲/杯反)彼何人哉(叶戕西反故事也物/不入於心故曰不以)
(故自持媒媒晦/晦芒忽無見也)
　　　楊朱歌
　　(楊朱之友曰季梁疾大漸其子環而泣之請醫季/梁謂楊朱曰汝奚不為我歌以曉之楊朱歌云云)
　　(俄而季梁/之疾自瘳)
天其弗識(叶施/灼反)人胡能覺匪祐自天弗孽由人我乎汝
乎其弗知乎醫乎巫乎其知之乎
　　　引聲歌
　　(古今樂錄曰莊周者齊人也隐於山嶽湣王遣/使齎金百鎰聘以相位周謝使者去引聲歌曰)
天地之道近在胸臆呼噏精神以養九徳渴不求飲饑
不索食避世守道志潔如玉(叶魚/律反)卿相之位難可直當
巖巖之石幽而清涼枕塊寢處樂在其央寒涼回固(一/作)
(周/)可以久長
　　　王子思歸歌(怨/錄)
　　(楚之王子/質于秦作)
洞庭兮木秋涔陽兮草衰去千乗之家國作咸陽之布
衣(庾信哀江南賦灞陵夜獵猶是舊時将/軍咸陽思歸無復當時王子盖用此事)
　　　漁父歌(三章○一作/渡伍員歌)
　　(呉越春秋曰伍子胥逃楚與楚太子建奔鄭晉頃/公欲因太子謀鄭鄭知之殺太子建伍員奔呉追)
　　(者在後至江江中有漁父子胥呼之漁父欲渡因/歌云云子胥止蘆之漪漁父又歌云云既渡漁父)
　　(視之有饑色曰為子取餉漁父去子胥疑之乃潜/㴱葦之中父來持麥飯鮑魚羮盎漿求之不見因)
　　(歌而呼之云云子胥出飲食畢解百金之劔以贈/漁父不受問其姓名不答子胥誡漁父曰掩子之)
　　(盎漿無令其露漁父諾胥行/數步漁者覆船自沈於江)
日月昭昭乎寖巳馳與子期乎(一作/兮)蘆之漪(越絶載漁/父歌云日)
(昭昭侵以施與/子期甫蘆之碕)
　　　　右一
日巳夕兮予心憂悲月巳馳兮何不渡為事寖急兮將
奈何
　　　　右二
蘆中人蘆中人豈非窮士乎(合上章/為韻)
　　　　右三
　　　庚癸歌
　　(左傳魯哀公十三年公會單平公晉定公呉夫差/于黄池呉申叔儀作歌乞糧於公孫有山氏有山)
　　(氏對曰梁則無矣粗則有之若登首山以呼曰庚/癸乎則諾○註軍中不得出糧故為私隐庚西方)
　　(主穀癸北方主水傳言呉子/不與士共饑渴所以取亡也)
佩玉橤兮余無所繫之㫖酒一盛兮余與褐之父睨(去/聲)
之(橤然服飾偹也巳獨無以為繫佩言呉王不恤/下一盛一器也褐寒賤之人言但視不得飲)
　　　紫玉歌
　　(搜神記曰吳王夫差小女名玉悦童子韓重欲嫁/之不得乃結氣而死重游學歸知之徃弔於墓側)
　　(玉形見顧重/延頸而歌云)
南山有鳥北山張羅意欲從君讒言孔多悲結成疹歿
命(一作/身)黃壚命之不造寃如之何羽族之長名為鳳凰
一日失雄三年感傷雖有衆鳥不為匹䨇故見鄙姿逢
君輝光身逺心近何曾暫忘
　　　徐人歌
　　(劉向新序曰延陵季子将聘晉帶寳劔以過徐君/徐君觀劔不言而色欲之季子未獻也然其心巳)
　　(許之使反而徐君巳死季子於是以/劔帶徐君墓樹而去徐人為之歌)
延陵季子兮不忘故脱千金之劔兮帶丘墓(劉向新序/曰季子以)
(劔帶徐君墓樹徐人嘉而歌之曰延陵/季子不忘舊故千金之劔以帶丘墓)
　　　越人歌
　　(劉向説苑曰鄂君子晢泛舟於新波之中乗青翰/之舟張翠盖會鐘鼓之音畢榜枻越人擁楫而歌)
　　(於是鄂君乃揄修袂行而擁之舉/繡被而覆之○鄂君楚王母弟也)
今夕何夕兮搴洲中流今日何日兮得與王子同舟䝉
羞被好兮不訾詬耻心幾煩而不絶兮得知王子山有
木兮木有枝心説君兮君不知
　　　越謠歌
　　(風土記曰越俗性率朴初與人/交有禮封土壇祭以犬雞祝曰)
君乗車我帶笠他日相逢下車揖君擔簦我跨馬他日
相逢為君下(一本作卿雖乗車我戴笠後日相逢下/車揖我歩行卿乗馬後日相逢君當下)
　　　河上歌
　　(呉越春秋曰楚白喜奔呉呉王闔閭以為大夫與/謀國事呉大夫被離問子胥曰何見而信喜子胥)
　　(曰吾之怨與喜同/子不聞河上歌乎)
同病相憐同憂相捄驚翔之鳥相隨而集瀬下之水因
復俱流胡馬望北風而立越燕向日而熈誰不愛其所
近悲其所思者乎
　　　烏鳶歌(二章/)
　　(呉越春秋曰越王将入呉與諸大夫别於浙江之/上羣臣垂泣越王夫人顧烏鵲啄江渚之蝦飛去)
　　(復來因/歌曰)
仰飛鳥兮烏鳶凌𤣥虚兮號翩集洲渚兮優恣啄蝦矯
翮兮雲間任厥性兮往還(音/旋)妾無罪兮負地有何辜兮
譴天颿獨兮西往孰知返兮何年心惙惙兮若割淚泫
泫兮䨇懸
彼飛鳥兮鳶烏已迴翔兮翕蘇心在專兮素蝦何居食
兮江湖徊復翔兮游颺去復返兮於乎始事君兮去家
終我命兮君都終來遇兮何辜離我國兮去呉妻衣褐
兮為婢夫去冕兮為奴歲遙遙兮難極冤悲痛兮心惻
腸千結兮服膺於乎哀兮忘食願我身兮如鳥身翺翔
兮矯翼去我國兮心遙情憤惋兮誰識(風雅逸篇註曰/呉越春秋作於)
(後漢人所載事多不/實此歌依託無疑)
　　　采葛婦歌
　　(呉越春秋曰越王自呉還國勞身苦心懸膽於户/出入嘗之知呉王好服之被體使國中男女入山)
　　(采葛作黄絲之布以獻之呉王乃増越之封賜羽/毛之飾几杖諸侯之服越國大悦采葛之婦傷越)
　　(王用心之苦乃/作若之何詩云)
葛不連(一作/延)蔓棻台台我君心苦命更之嘗膽不苦甘
如飴令我采葛以作絲女工織兮不敢遲弱於羅兮輕
霏霏號絺素兮将獻之越王悦兮忘罪除(叶魚/覊反)呉王歡
兮飛尺書(叶商/之反)增封益地賜羽奇几杖茵蓐諸侯儀羣
臣拜舞天顔舒(叶同/書)我王何憂能不移
　　　若何歌(一作采/葛婦歌)
嘗膽不苦味若飴今我采葛以作絲
　　　離别相去辭
　　(呉越春秋曰越王伐呉國人各送其子/弟於郊境之丄作離别相去之辭曰)
躒躁摧長恧兮擢㦸馭殳所離不降兮以泄我王氣蘇
三軍一飛降兮所向皆殂一士判死兮而當百夫道祐
有徳兮呉卒自屠雪我王宿耻兮威振八都軍伍難更
兮勢如貔貙行行各努力兮於乎於乎
　　　河梁歌
　　(呉越春秋曰越句踐既滅呉覇諸侯號令於齊楚/秦晉皆輔周室秦厲公不如命句踐乃選呉越将)
　　(士西渡河以攻秦秦人懼自引咎越/乃還軍軍人悦樂作河梁之詩曰)
渡河梁兮渡河梁舉兵所伐攻秦王孟冬十月多雪霜
隆寒道路誠難當陳兵未濟秦師降(胡江/反)諸侯怖懼皆
恐惶聲傳海内威逺邦稱伯穆桓齊楚莊天下安寧夀
考長悲去歸兮河無梁
　　　渡易水歌(一曰荆/軻歌)
　　(史記曰燕太子丹使荆軻刺秦王太子及賔客知/其事者皆白衣冠以送之至易水之上既祖取道)
　　(高漸離擊筑荆軻和而歌為變徵之聲士皆垂淚/涕泣又前而為歌云云復為羽聲忼慨士皆瞋目)
　　(髪盡上指冠於是/荆軻就車而去)
風蕭蕭兮易水寒(叶/)壯士一去兮不復還(音/旋)
　　　祠洛水歌(一作秦/始皇歌)
　　(古今樂錄曰秦始皇祠洛水有黑頭公從河/中出呼始皇曰來受天之寳乃與羣臣作歌)
洛陽之水其色蒼蒼祠祭大澤倐忽南臨(一作征征/古轉入湯)洛
濵醊禱色連三光
　　　秦始皇時民歌(見水/經註)
　　(楊泉物理論曰秦築長城死者相屬民歌云/○魏陳琳飲馬長城窟行内四語與此同)
生男慎勿舉生女哺用脯不見長城下尸骸相支拄
　　　甘泉歌(二/見)
　　(三秦記曰始皇作驪山陵周迴跨隂盤縣界水背/陵鄣使東西流運大石於渭北渚民怨之作甘泉)
　　(之歌/云)
運石甘泉口渭水不敢流千人唱萬人謳金陵餘石大
如塸(亦見博/物志)
運石甘泉口渭水為不流千人一唱萬人相鈎金陵下
餘石大如􁁊土屋(見關/中記)
　　　巴謠歌
　　(茅盈内傳曰秦始皇三十一年九月庚子茅盈高/祖濛於華山之中乗雲駕鶴白日昇天先是時有)
　　(巴謠歌云云始皇聞謠歌而問其故父老具對曰/此仙人之謠歌勸帝求長生之術於是始皇欣然)
　　(乃有尋仙之志/因改臘曰嘉平)
神仙得者茅初成駕龍上昇入太清時下𤣥洲戲赤城
繼世而往在我盈帝若學之臘嘉平
　
　
　
　
　
　
　
　
　
　古詩紀巻二
欽定四庫全書
　古詩紀巻三　　　　　　明　馮惟訥　撰
古逸第三
　謠(吟附/)
　　　康衢謠(一作康/衢歌)
　　(列子曰堯治天下五十年不知天下治與不治與/億兆願戴巳與乃㣲服遊於康衢聞童兒謠云云)
　　(堯喜問曰誰教爾為此言童兒/曰聞之大夫大夫曰古詩也)
立我烝民莫匪爾極不識不知順帝之則
　　　殷末謠
帝惑妲己玉馬走(叶養/里反)
　　　綏山謠
　　(列仙傳曰葛由者羌人也周成王時好刻木羊賣/之一旦騎羊而入西蜀蜀中王侯貴人遣之上綏)
　　(山隨之者不復皆/得仙道故里諺云)
得綏山一桃雖不得仙亦足以豪
　　　黃澤謠
　　(穆天子傳曰天子東遊/于黄澤使宫樂謠云)
黃之池(一作/陀)其馬歕沙(歕鶾也善問/切沙叶音莎)皇人威儀(叶音/俄)黃
之澤(叶達/各反)其馬歕玉(叶音/珏)皇人受(補註/作夀)榖(叶同玉/穀生也)
　　　白雲謠(三章/)
　　(穆天子傳曰乙丑天子觴西王母/于瑤池之上西王母為天子謠云)
白雲在天山䧙(陵/)自出(叶尺/為反)道里悠逺山川間之將子
無死尚能復來(叶陵之反将請/也尚庶幾也)
　　(天子答/之云)
予歸東土和治(一作/洽)諸夏(叶後/五反)萬民平均吾顧見女比
及三年將復而野(叶上與反顧還也復/反此野而見汝也)
　　(天子遂驅升于弇山乃紀丌跡于弇山之石而樹/之槐眉曰西王母之山還歸丌世民作憂以吟云)
　　(○弇山弇茲/山日所入也)
比徂西土(徂往/也)爰居其野虎豹為羣於(讀曰/烏)鵲與處嘉
命不遷(言守此/一方)我惟帝(帝天/帝也)天子大命而不可稱顧世
民之恩流涕芔隕吹笙鼓簧中心翔翔(憂無/薄也)世民之子
唯天之望(所瞻/望也)
　　　西王母吟(見海/外經)
徂彼西土爰居其所虎豹為羣烏鵲與處嘉命不遷我
惟帝女彼何世民又将去予吹笙鼓簧中心翺翔世民
之子維天之望
　　　周宣王時童謠(史記作/童女謠)
　　(史記曰夏后氏之衰也有二龍止于帝庭而言曰/予褒之二君夏帝卜藏其漦歴夏殷莫敢發至厲)
　　(王之末發而觀之漦化為𤣥黿以入后宫童女遭/之而孕生女懼而棄之宣王之時童女謠云云適)
　　(有夫婦賣是器者宣王使執之逃于道見郷者所/棄妖子哀而收之犇於褒褒人有罪請入棄女于)
　　(王以贖是為褒/姒幽王嬖之)
檿弧箕服(叶/)實亡周國(山桑曰檿弧弓也箕木名服矢/房也○列子良弓之子必學為)
(箕箕盖矢房舊説/以為簸箕之箕非)
　　　鸜鵒謠
　　(漢書五行志曰左氏傳魯文成之世童謠也至昭/公時有鸜鵒來巢公攻季氏敗出奔齊居外野次)
　　(乾侯八年死於外歸葬魯昭/公名稠公子宋立是為定公)
鸜之鵒之公出辱之鸜鵒之羽公在外野(叶/)往饋之馬
(叶/牡)鸜鵒跦跦(音誅/叶周)公在乾侯徴褰與襦鸜鵒之巢逺哉
遙遙稠父䘮勞宋父以驕鸜鵒鸜鵒往歌來哭(跦跦跳/行貌褰)
(袴也襦在外短衣也稠父昭公死外故䘮勞宋父定/公代立故以驕往歌來哭謂昭公生出歌死還哭也)
　　　魯童謠
　　(家語曰齊有一足之鳥飛集於公朝止于殿前舒/翅而跳齊侯怪之使使聘魯問於孔子子曰此鳥)
　　(名商羊水祥也昔童兒屈脚振肩而跳且謠云云/今齊有之其應至矣急告民趨治溝渠修隄防将)
　　(有大水為災頃之大霖雨水溢泛/諸國傷害民人唯齊有備不敗)
天將大雨商羊鼔儛
　　　晉獻公時童謠
　　(左氏傳曰晉獻公伐虢圍上陽問於卜偃曰吾其/濟乎偃以童謠對曰克之十月丙子旦日在尾月)
　　(在䇿鶉火中必是時也冬十二月丙子朔晉滅虢/虢公醜奔京師○漢書五行志曰周十二月夏十)
　　(月也言天/者以夏正)
丙之晨龍尾伏辰均服振振取虢之旂鶉之賁賁(音/奔)天
策焞焞火中成軍虢公其奔(龍尾尾星也日月之會曰/辰日在尾故尾星伏不見)
(均同也戎事上下同服振振盛貌鶉鶉火星也賁賁鳥/星之體也天䇿傳説星時近日星微焞焞無光耀也言)
(丙子平旦鶉火中/軍事有成功也)
　　　晉惠公時童謠
　　(漢書五行志曰晉惠公賴秦力得立立而背秦内/殺二大夫國人不説及更葬其兄恭太子申生而)
　　(不敬故詩妖作也後與秦戰為秦所獲立十四年/而死晉人絶之更立其兄重耳是為文公遂伯諸)
　　(侯/)
恭太子更葬(叶滋/郎反)兮後十四年晉亦不昌昌乃在其兄
(叶虗/王反)
　　　趙童謠
　　(史記趙幽繆王遷五年代地大動六年大饑民譌/言云云七年秦人攻趙趙大将李牧将軍司馬尚)
　　(將擊之李牧誅司馬尚免趙忽召齊将顔聚代之/趙忽軍破顔聚亡去以王遷降○風俗通曰趙遷)
　　(信秦反閒之言殺其良将/李牧而任趙括遂為所滅)
趙為號秦為笑(平/聲)以為不信視地上(一作/之)生毛
　　　楚昭王時童謠
　　(家語曰楚昭王渡江江中有物大如斗圓而赤直/觸王舟舟人取之王怪之使使聘於魯問於孔子)
　　(孔子曰此萍實也可剖而食之吉祥也唯覇者為/能獲焉使者反王遂食之大美使來以告魯大夫)
　　(大夫因子游問曰夫子何以知其然曰吾昔之鄭/過乎陳之野聞童謠云云此楚王之應也是以知)
　　(之/)
楚王渡江得萍實大如斗赤如日剖而食之甜如蜜
　　　楚人謠
　　(史記曰楚懐王為張儀所欺客死於秦至/王負芻遂為秦所滅百姓哀之為之語曰)
楚雖三户亡秦必楚(亡秦漢高/帝楚人也)
　　　呉夫差時童謠
　　(述異記呉王夫差立春宵宫為長夜之飲造千石/酒鍾又作天池池中造青龍舟日與西施為水嬉)
　　(又有别館在句容楸梧/成林樂府云云是也)
梧宫秋呉王愁
　　　靈寳謠
　　(靈寳要畧曰昔太上以靈寳五篇真文以授帝嚳/帝嚳将仙封之於鍾山至夏禹廵狩度弱水登鍾)
　　(山遂得是文後復封之包山洞庭之室呉王闔閭/出遊包山見一人自言姓山名隐居闔閭扣之乃)
　　(入洞庭取素書一巻呈闔閭其文不可識令人齎/之問孔子孔子曰丘聞童謠云云闔閭乃尊事之)
呉王出遊觀震湖龍威丈人山隐居北上包山入靈墟
乃入洞庭竊禹書天地大文不可舒此文長傳百六初
若强取出䘮國廬
　　　包山謠(見楊方呉/越春秋)
　　(沈懐逺南越志曰牛女之分楊州之末土也爰有/太山寔曰秦望又有石簣峻起立内有金簡玉字)
禹得金簡玉字書藏洞庭包山湖
　　　攻狄謠
　　(戰國䇿曰田單攻狄三/月而不克齊嬰兒謠云)
大冠若箕脩劍拄頥攻狄不能(叶年/題反)下壘(一有/千字)枯丘(叶/袪)
(其反大冠武冠也壘枯丘謂空守一丘為壘説苑/作梧丘地名也通鑑云攻狄不能下壘枯骨成丘)
　　　秦人謠(見張衡西/京賦註)
　　(虞喜志林曰秦穆公夢之天帝所奏鈞/天樂賜以金䇿祚世之業當時有謠云)
天帝醉秦㬥金誤隕石墜(風雅逸篇註曰張平子曰昔/者天帝説秦穆公而覲之饗)
(以鈞天廣樂帝有醉焉乃為金䇿賜用此土而剪諸/鶉首即此説也盖憤亂疾世若詩所謂視天夢夢者)
　　　泗上謠
　　(水經註周顯王四十二年九鼎淪沒泗淵秦始皇/時見於泗水始皇大喜使數千人入水系而行未)
　　(出龍齒嚙斷其系/故泗上為之謠云)
稱樂太早絶鼎系
　　　三秦記民謠
武功太白去天三百孤雲兩角去天一握山水險阻黃
金子午蛇盤烏櫳勢與天通(水經註𤏡道謠禉溪赤木/􁑱蛇七曲盤羊烏櫳勢與)
(天/通)
　　　河圖引蜀謠
汶阜之山江出其腹帝以會昌神以建福
　　　列女傳引古謠
食石食金鹽可以支常久食石食玉䜴可以得長夀
　誦(文心雕龍曰頌主告神義必純美晉輿之稱原田/魯民之刺裘鞾直言不詠短辭以諷丘明子高竝)
　　(諜為誦斯則野誦之/變體寖被乎人事矣)
　　　有焱氏頌
　　(莊子天運篇北門成問於黃帝曰帝張咸池之樂/於洞庭之野云云帝曰天機不張而五官皆備此)
　　(之謂天樂無言而心説/故有焱氏為之頌曰)
聽之不聞其聲視之不見其形充滿天地苞裹六極(註/此)
(乃無樂之樂/樂之至也)
　　　輿人誦
　　(國語曰晉惠公入而背内外之賂輿人誦之云云/○惠公獻公庶子夷吾也外秦内里丕也輿衆也)
　　(不歌/曰誦)
佞之見佞(叶稱/因反)果䘮其田(音與/陳同)詐之見詐(叶莊/助反)果䘮其
賂得國而狃終逢其咎䘮田不懲禍亂其興(佞謂里丕/詐謂秦見)
(佞見詐俱謂惠公也䘮田䘮賂謂不得其賂地狃􁈩也/咎謂惠公敗於韓不懲謂丕鄭復欲與秦共納重耳惠)
(公殺/之)
　　　恭世子誦
　　(國語晉惠公改葬共世子臭達于外國人誦之曰/○共世子申生也獻公時申生葬不如禮故改葬)
　　(之惠公烝於獻公夫人賈君故申生/臭達于外不欲為無禮者所葬也)
貞之無報(叶敷/救反)也孰是人斯而有是臭也貞為不聽信
為不誠國斯無刑媮居幸生不更厥貞大命其傾威兮
懷(叶胡/威反)兮各聚爾有以待所歸兮猗兮違兮心之哀(叶/於)
(希/反)兮歲之二七其靡有微兮若翟公子吾是之依兮鎮
撫國家為王妃兮(貞正也以正葬之而不見聼也信心/行之不見誠也刑法也言惠公偷竊)
(居位徼幸而生威畏也懷思也言國人畏惠公思重耳/也猗歎也違去也二七十四歲也微亡也靡有微者亦)
(亡謂子圉也翟公子指重耳時出居/於翟也言重耳當覇諸侯為王妃耦)
　　　輿人誦(一作/歌)
　　(左傳晉侯宋公齊國歸父崔夭秦小子憖次於城/濮楚師背酅而舍晉侯患之聼輿人之誦云云○)
　　(酅尸圭反丘陵險阻名晉/侯恐衆畏險故聼其歌誦)
原田每每(平/聲)舍其舊而新是謀(音媒高平曰原喻晉軍/羙盛若原田之草每每)
(然可以謀立新/功不足念舊惠)
　　　朱儒誦(一作/歌)
　　(左傳襄公四年邾人莒人伐鄫臧/紇救鄫敗于狐駘國人誦之曰)
臧之狐裘(叶渠/之反)敗我於狐駘(叶盈/之反)我君小子朱儒是使
朱儒朱儒使我敗於邾(狐裘大夫之服襄公㓜弱故/曰小子臧紇短小故曰朱儒)
　　　子產誦(二章○/一作歌)
　　(左傳曰鄭子產從政一年輿/人誦之云云及三年又誦之)
取我衣冠而褚之取我田疇而伍之孰殺子産吾其與
之(褚衣囊也衣冠非/法者收之不敢服)
　　　又誦
我有子弟子產誨(古叶/志)之我有田疇子産殖(叶時/吏反)之子
產而死誰其嗣之
　　　孔子誦(二章○辭亦見/家語孔叢子)
　　(吕氏春秋曰孔子始用於魯魯人鷖誦之/云云及三月政成化既行又作誦云云)
麛裘而鞸(叶毗臂反孔叢/子作芾下同)投之無戾鞸之麛裘投之無
郵(麛鹿子也其皮以為裘加褐衣以朝/天子也芾小貌投棄也戾郵皆罪也)
　　　又誦
衮衣章甫實獲我所章甫衮衣惠我無私(衮衣公侯服/也章甫儒冠)
(也/)
　　　齊人頌(七略作/齊語)
　　(史記荀卿趙人年五十始來遊學於齊騶衍術迂/大而閎辨奭也文具難施淳于髠乆與處時有得)
　　(善言故齊/人頌曰)
天口駢談天衍雕龍奭炙轂過髠(史記無天口駢三字/駢田駢也騶衍所言)
(五徳終始天地廣大故曰談天騶奭脩衍之文飾若雕/鏤龍文故曰雕龍過字作輠輠者車之盛膏器也炙之)
(雖盡猶有餘流言淳于/髠智不盡如炙輠也)
　
　
　
　
　
　
　古詩紀巻三
欽定四庫全書
　古詩紀巻四　　　　　　明　馮惟訥　撰
古逸第四
　琴操
　　　神人暢
　　(古今樂錄曰堯郊天地祭神座上有響誨堯曰水/方至為害命子救之堯乃作歌謝希逸琴論曰神)
　　(人暢堯帝所作○風俗通曰凡琴曲和/樂而作命之曰暢憂愁而作命之曰操)
清廟穆兮承予宗百寮肅兮于寢堂醊禱進福求年豐
有􁑨(響/)在坐㩽予為􁁊在𤣥中欽哉昊天徳不隆承命
任禹寫中宫(堂徒紅切呉才老韻引楊諫議銘太尉在/漢四世以公於陵正直僕射於唐唐可叶)
(公則堂亦當為此/叶○害一本作害)
　　　南風歌(玉海/逸詩)
　　(家語曰昔者舜彈五絃之琴造南風之詩其詩云/云樂書舜歌南風而天下治太史曰南風者生長)
　　(之音也舜樂好之樂與天地同/意得萬國之驩心故天下治也)
南風之薰兮可以解吾民之慍兮南風之時兮可以阜
吾民之財兮(慍叶平聲財/叶前西反)
　　　南風操
　　(琴操以/為舜作)
反彼三山兮商岳嵳峩天降五老兮迎我來歌有黃龍
兮自出于河負書圖兮委蛇羅沙案圖觀讖兮閔天嗟
嗟擊石拊韶兮淪幽洞微鳥獸蹌蹌兮鳯凰來儀凱風
自南兮喟其增悲
　　　思親操
　　(古今樂錄曰舜遊歴山/見鳥飛思親而作此歌)
陟彼歴山兮崔嵬有鳥翔兮高飛瞻彼鳩兮徘徊河水
洋洋兮清泠深谷鳥鳴兮嚶嚶設罝張罥兮思我父母
力耕日與月兮往如馳父母逺兮吾將安歸
　　　襄陵操(一曰禹/上會稽)
　　(書曰湯湯洪水方割蕩蕩懐山襄陵浩浩滔天/古今樂錄曰禹治洪水上會稽山顧而作此歌)
嗚呼洪水滔天下民愁悲上帝愈咨三過吾門不入父
子道衰嗟嗟不欲煩下民(古音/黎)
　　　箕子操(一曰箕/子吟)
　　(古今樂錄曰紂時箕子佯狂痛宗/廟之為墟乃作此歌後傳以為操)
嗟嗟紂為無道殺比干嗟重復嗟獨奈何漆身為癘被
髮以佯狂今奈宗廟何天乎天哉欲負石自投河嗟復
嗟奈社稷何
　　　岐山操
　　(琴苑要錄曰岐山操者周太王之所作也太王居/邠狄人攻之事之以珠玉犬馬皮幣狄侵不止問)
　　(其所欲得土地也太王曰土地所以養萬民也吾/不争所用養而害吾所養遂䇿杖而去之踰梁山)
　　(而邑乎岐山喟然/歎息援琴而鼓之)
狄戎侵兮土地遷移邦邑適於岐山烝民不憂兮誰者
知嗟嗟奈何兮予命遭斯
　　　拘幽操
　　(古今樂錄曰拘羑里者/謂紂拘文王於羑里也)
殷道溷溷浸濁煩(叶分/沿反)兮朱紫相合不别分(叶膚/眠反)兮迷
亂聲色信讒言兮炎炎之虐使我愆兮(古今樂錄作閻/閻之虎使我褰)
(兮虎盖謂/崇侯也)幽閉牢穽由其言兮遘我四人憂勤勤(叶音/䖍)
兮(四人謂大顛閎夭㪚宜生南宫适求美女寳玉白馬/朱鬛以獻于紂紂立出西伯○兩山墨談曰此操見)
(通鑑外紀詳其辭意怨/誹淺激非文王語也)
　　　文王操(玉海作文/王鳯凰歌)
　　(琴操曰紂為無道諸侯皆歸文王其/後有鳯凰衘書于郊文王乃作此歌)
翼翼翺翔(一作/翔翔)彼鳳(一作/鸞)凰兮衘書來遊以會(一作/命)昌
兮瞻天案圖殷將亡兮蒼蒼之(一作/昊)天始有萌兮五神
連精合謀房兮(一作精連神/合謀於房兮)興我之業望來羊兮
　　　克商操(一曰武/王伐紂)
　　(謝希逸琴論曰克商/操武王伐紂時制)
上告皇天兮可以行(古叶/先韻)乎
　　　越裳操(琴操作/越嘗操)
　　(琴操曰越嘗操周公所作也周公輔成王成文王/之王道越嘗重九譯而來獻白雉周公乃援琴而)
　　(歌之遂受之獻/於文王之廟)
於戲嗟嗟非旦之力也乃文王之徳也(一無二/也字)
　　　神鳳操(一曰鳯凰來儀玉海/作周成王儀鳯歌)
　　(古今樂錄曰周成王時/鳯凰翔舞成王作此歌)
鳳凰翔兮於(玉海云/一作舞)紫庭予何徳兮以感靈賴先人兮
恩澤臻于胥樂兮民以寧(初學記引此宋符瑞/記亦載此臻字作輳)
　　　履霜操
　　(琴操曰尹吉甫之子伯奇無罪為母所讒而見逐/乃集芰荷以為衣採楟花以為食晨朝履霜自傷)
　　(見放于是以援琴鼓之而作/此操○吉甫周宣王時人)
履朝霜兮採晨寒(叶胡/千反)考不明其心兮聴讒言孤息别
離兮摧肺肝(叶經/天反)何辜皇天兮遭斯愆痛沒不同兮恩
有偏誰能流顧兮知我寃
　　　别鶴操
　　(崔豹古今註曰別鶴操商陵牧子所作也娶妻五/年而無子父母将為之改嬰其妻聞之中夜起倚)
　　(戸而悲嘯牧子聞之愴/然而悲乃援琴而鼔之)
將乖比翼兮隔天端山川悠遠兮路漫漫攬衣不寐兮
食(或作/辰)忘餐(古今註無三兮/字攬衣作㩜衾)
　　　龜山操
　　(琴操曰季桓子受齊女樂孔子欲諫不得退/而望魯龜山作此曲以喻季氏之蔽魯也)
予欲望魯兮龜山蔽之手無斧柯(叶於/離反)奈龜山何(叶寒/喂反)
　　　息鄹操
　　(孔叢子曰趙簡子使聘夫子将至焉及河聞鳴犢/竇犨之見殺也廻輿而旋之衛息鄹為操云云家)
　　(語曰還息於鄒作槃/琴以哀之即此歌也)
周道衰微禮樂陵遲文武既墜吾將焉歸周遊天下靡
邦可依鳳鳥不識珍寳梟鴟眷然顧之慘然心悲巾車
命駕將適唐都黃河洋洋攸攸之魚臨津不濟還轅息
鄹傷予道窮哀彼無辜翺翔于衛復我舊廬從吾所好
其樂只且(風雅逸篇曰按朱子曰孔叢子紀孔子事多/失實非東漢人之書琴操一書載堯舜文武)
(孔子之詞尤謬知者可一覽而悟也然其詞猶效古而/偽撰者亦出於魏晉人之手相傳既久姑錄之水經注)
(又載臨河歌事與息鄹将/歸序同其詞全異見前)
　　　將歸操
　　(琴操孔子将西見趙簡/子至河而返作将歸操)
翺翔于衞復我舊居從吾所好其樂只且
　　　槃操(事與前同又/名息陬操)
乾澤而漁蛟龍不遊覆巢毁卵鳳不翔留慘予心悲還
原息陬
　　　猗蘭操(一曰幽/蘭操)
　　(琴操曰孔子歷聘諸侯諸侯莫能任自衛反魯隱/谷之中見薌蘭獨茂喟然歎曰蘭當為王者杳今)
　　(乃與衆草為伍止車援琴鼓/之自傷不逢時託辭於蘭云)
習習谷風以隂以雨之子于歸逺送于野何彼蒼天不
得其所逍遙九州無所定處時人闇蔽不知賢者年紀
逝邁一身將老(叶滿/補反)
　　　歸耕操(二/見)
　　(琴操曰曾子事孔子十有餘年晨覺眷然念/二親年衰養之不備也於是援琴而歌之)
朅來歸耕歴山盤兮以晏父母我心博兮(琴/操)
戲欷歸耕來兮安所歸耕歴山盤兮(琴清/英)
　　　雉朝飛操
　　(崔豹古今注曰雉朝飛者牧犢子所作也齊處士/泯宣年五十無妻出薪於野見雉雄雌相隨而飛)
　　(意動心悲乃作雉朝飛之操以自傷焉其聲中絶/○揚雄琴清英曰衞女傅母之所作也説見樂府)
　　(詩/集)
雉朝飛兮鳴相和雌雄羣逰於山阿我獨何命兮未有
家(叶/)時將莫兮可奈何嗟嗟莫兮可奈何
　　　水仙操
　　(琴苑要錄曰水仙操伯牙之所作也伯牙學琴於/成連三年而成至於精神寂莫情之専一未能得)
　　(也成連曰吾之學不能移人之情吾師有方子春/在東海中乃賫糧從之至蓬萊山留伯牙曰吾将)
　　(迎吾師刺船而去旬時不返伯牙心悲延頸四望/但聞海水汨沒山林窅冥羣鳥悲號仰天歎曰先)
　　(生将移我情乃/援琴而作此歌)
繄洞渭兮流澌濩舟楫逝兮仙不還移形素兮蓬萊山
歍欽傷宫仙石還
　　　伯姬引
　　(琴苑要錄曰伯姬引者保母之所作也伯姬魯女/也為宋共公夫人公薨伯姬執節守貞魯襄公三)
　　(十年宋宫災伯姬在焉有司請曰火将至矣伯姬/曰吾聞婦人夜出不見傅母不下堂逮乎火而死)
　　(其母自傷行遲悼伯/姬之遇災援琴而歌)
嘉名潔兮行彌彰托節鼓兮令躬䘮歍欽何辜遇斯殃
嗟嗟奈何罹斯殃
　　　貞女引(彤管集作/處女吟)
　　(琴苑要錄曰貞女引者魯漆室女之所作也漆室/女倚柱悲吟而嘯鄰人謂曰欲嫁耶何吟之悲也)
　　(漆室女曰嗟乎吾傷民心悲而嘯豈欲嫁哉自傷/懐潔而為鄰人所疑於是褰裳而去之入山林之)
　　(中見貞女之廟喟然歎息援琴而歌云云自縊而/死繫骸骨於林兮附神霛於貞女故曰貞女引樂)
　　(錄曰魯處女見女貞木而作歌亦謂之女貞木歌/○山海經曰太山多貞木典術曰女貞木者少隂)
　　(之精冬/不落葉)
菁菁茂木隱獨榮兮變化垂枝含蕤英兮脩身養志建
令名兮厥道不同(一作/積)善惡幷兮屈躬就濁世疑清兮
(一作屈身身/獨去微清兮)懷忠見疑何貪生兮
　　　思歸引(二/見)
　　(琴苑要錄曰思歸引者衛女之所作也昔衛侯有/女邵王聞其賢請聘之未至而王薨太子欲留之)
　　(女不聼拘於深宮欲歸不/得援琴而歌曲終緼而死)
涓涓泉水流及于淇兮有懐于衞靡日不思執節不移
兮行不隳砛軻何辜兮離厥菑嗟乎何辜兮離厥菑(琴/苑)
(要/錄)
涓涓淇水流于淇兮有懐于衞靡日不思執節不移兮
行不詭隨坎坷何辜兮離厥茨(風雅/逸篇)
　　　霹靂引
　　(琴苑要錄曰霹靂引楚商梁之所作也商梁出逰/九臯之澤覽漸水之臺引罘罝周於荆山臨曲池)
　　(而漁疾風霣雹雷電奄冥大水四起霹靂下臻矍/然而驚其僕曰孤虚設張八宿相望熒惑于角五)
　　(星失行此國之大變也君其返國矣於是商梁返/室援琴歎之韻聲激發象霹靂之聲故曰霹靂引)
　　(楚商梁老或云楚/莊王也聲之誤耳)
疾雨盈河霹靂下臻洪水浩浩滔厥天(叶鐵/因反)鏗􁁜隆愧
隱隱闐闐國將亡兮䘮厥年(叶知/林反)
　　　獻玉退怨歌
　　(琴操曰卞和者楚野民得玉璞以獻懐王王使樂/正子占之言玉石以為欺謾斬其一足懐王死子)
　　(平王立和復獻之又以為欺斬其一足平王死子/立為荆王欲獻之恐復見害乃抱玉而哭涕盡繼)
　　(之以血荆王使剖之中果有玉乃封/和為陵陽侯辭不受而作退怨之歌)
悠悠沂水經荆山(叶輸/旃反)精氣鬱洽谷巖巖中有神寳灼
明明(叶謨/郎反)穴山采玉難為功(叶音/光)於何獻之楚先王遇
王暗昧信讒言(叶魚/斤反)斷截兩足離余身俛仰嗟歎心摧
傷紫之亂朱紛墨同(叶徒/黃反)空山歔欷涕龍鍾(叶諸/良反)天鑒
孔明竟以彰沂水滂沛流于汶(叶微/勻反)進寳得刖足離分
(叶方/愔反)斷者不續豈不怨(叶紆云反○風雅逸篇曰此歌/出琴操其敘述和事與正史亦)
(異果和/所作耶)
　　　琴引
　　(琴苑要錄曰琴引者秦時倡屠門高之所作也秦/為無道奢淫不制徵天下美女以充後宫乃縱酒)
　　(離宫作戲倡優宫女侍者千餘人屠門高見宫女/㓜妙寵麗於是援琴而歌之作為離鵠之操曲未)
　　(及終琴折柱摧弦音不鳴舍/琴而更援他琴以續之云云)
酒坐俱毋往聽吾琴之所言舒長褎似舞兮乃褕袂何
曼奏章而却逢兮願瞻心之所驩借連娟之寒態兮假
巵酒酌五般泣喻而妖兮納其聲聲麗顔歌長㯓兮歎
曰騎美人旖旎紛嬆枻霜羅衣兮羽旄夜褒圭玉珠參
差妙麗兮被雲髾登高臺兮望青挨常羊啖還何厭兮
歸來(字訛不可讀/俟再攷正)
　　　偕隱歌
　　(琴清英曰祝牧與/妻偕隱作琴歌云)
天下有道我黻子佩天下無道我負子戴
　　　窮刼之曲(以下不入琴操以/其琴歌故附於此)
　　(呉越春秋曰楚樂師扈子非荆王信讒佞殺伍奢/白州犂而寇不絶於境又傷昭王困迫乃援琴為)
　　(楚作窮/刼之曲)
王耶王耶何乖劣不顧宗廟聽讒孽任用無忌(費無/忌也)多
所殺誅夷白氏族幾滅二子東奔適呉越(二子謂伍子/胥白喜也)
吳王哀痛助忉怛垂涕舉兵將西伐伍胥白喜孫武决
三戰破郢王奔發留兵縱騎虜京闕楚荆骸骨遭掘發
鞭辱腐屍耻難雪幾危宗廟社稷滅莊王何罪國幾絶
卿士悽愴民惻悷呉軍雖去怖不歇願王更隐撫忠節
勿為讒口能謗褺
　　　鼓琴歌(一作鼓/瑟歌)
　　(史記趙武靈王夢見處女鼔琴而歌詩云云異日/王飲酒樂數言所夢想見其狀呉廣聞之因夫人)
　　(而内其女娃嬴孟姚也孟/姚甚有寵於王是為惠后)
羙人熒熒兮顔若苕之榮命乎命乎曾無我嬴(言有命/禄生遇)
(其時人莫知己/貴盛盈滿也)
　　　子桑琴歌
　　(莊子曰子輿與子桑友而霖雨十日子輿曰子桑/殆病矣裹飯而徃食之至子桑之門則若歌若哭)
　　(鼓琴云云子輿入曰子之歌聲何故若是曰吾思/夫使我至此極者而不得也父母豈欲吾貧哉天)
　　(地豈私貧我哉然/而至此極者命也)
父邪母邪天乎人乎
　　　相和歌
　　(莊子曰子桑户孟子反子琴張三人相與友子桑/户死未葬孔子使子貢徃待事焉或編曲或鼓琴)
　　(相和而/歌曰)
嗟來桑户乎嗟來桑户乎而巳反其眞而我猶為人猗
　　　琴女歌
　　(燕丹子曰荆軻刺秦王右手執匕首左手把其袖/秦王曰乞聼琴聲而死琴女奏曲云云王從其計)
　　(軻不解琴/故及於難)
羅縠單衣可掣而絶三尺屛風可超而越鹿盧之劍可
負而拔(史記荆軻左手把王之袖而右手持匕首揕之/未至身秦王驚自引而起袖絶拔劍劍長操其)
(室時惶急劍堅故不可立拔左右/乃曰王負劍負劍遂拔以擊荆軻)
　　　琴歌(三/首)
　　(風俗通曰百里奚為秦相堂上樂作所賃澣婦自/言知音因援琴撫弦而歌問之乃其故妻還為夫)
　　(婦也亦謂/之扊扅歌)
百里奚五羊皮憶别時烹伏雌炊扊扅今日富貴忘我
為
百里奚初娶我時五羊皮臨當相别時烹乳雞今適富
貴忘我為
百里奚百里奚母巳死葬南谿墳以瓦覆以柴舂黃藜
搤伏雞西入秦五羖皮今日富貴捐我為
　　　琴歌(見水/經註)
　　(列女傳曰齊人杞梁殖襲莒戰死其妻哭於城/下七日而城崩故琴操云殖死其妻援琴作歌)
樂莫樂兮新相知悲莫悲兮生别離
　
　
　
　
　
　
　
　
　
　古詩紀巻四
欽定四庫全書
　古詩紀巻五　　　　　　明　馮惟訥　撰
古逸第五
　銘(文心雕龍曰昔帝軒刻輿几以弼違大禹勒筍簴/而招諫成湯盤盂著日新之規武王户席題必戒)
　　(之訓周公慎言於金人仲尼革容於敧器則先聖/鑒戒其來久矣故銘者銘也觀器必也正名審用)
　　(貴乎盛徳盖臧武仲之論銘也曰天子令徳諸侯/計功大夫稱伐若乃飛廉有石廓之錫靈公有蒿)
　　(里之諡銘發幽石吁可怪矣趙靈勒跡於番/禺秦昭刻傳於華山夸誕示後吁可蔑也)
　　　湯盤銘
茍日新日日新又日新
　　　商銘
　　(國語郭偃曰商之衰也其/銘有之○謂銘鼎之戒也)
嗛嗛之徳不足就也不可以矜而祗取憂(叶於/救反)也嗛嗛
之食不足狃也不能為膏而祗離咎也(嗛猶小也就歸/就也食祿也狃)
(貪/也)
　　　丹書
　　(大戴禮曰武王踐阼三日召士大夫而問焉曰惡/有藏之約行之萬世可以為子孫常者乎皆曰未)
　　(得聞也召師尚父而問焉曰黃帝顓頊之道存乎/意亦忽不可得見與尚父曰在丹書王欲聞之則)
　　(齋戒三日王端冕尚父亦端冕奉書道書之言云/云王惕若恐懼退而為戒書○記於物以自警戒)
　　(也即席几/諸銘是也)
敬勝怠者吉怠勝敬者滅(叶莫/筆反)義勝欲者從欲勝義者
凶凡事不强則枉弗敬則不正枉者滅廢敬者萬世(丹/書)
(三十/九字)
　　　武王銘十七章(俱見大/戴禮)
　　　　席四端銘(四章/)
安樂必敬(前左/端銘)無行可悔(前右/端銘)一反一側亦不可不志
(不志一作以/忘後左端銘)殷監(一作/所監)不逺視爾所代(後右/端銘)
　　　　几銘
皇皇惟敬口口生垢口戕口
　　　　鑑銘
見爾前慮爾後
　　　　盥盤銘
與其溺於人也寧溺於淵(叶一/均反)溺於淵猶可游也溺於
人不可救也(救叶居/尤反)
　　　　楹銘
毋曰胡殘其旤將然毋曰胡害(叶暇/憇反)其旤將大(叶特/計反)毋
曰胡傷其旤將長(殘害/也)
　　　　杖銘
惡乎危於忿㚄惡乎失道於嗜慾惡乎相忘於富貴
　　　　帶銘
火滅修容慎戒必恭恭則夀
　　　　履屨銘
慎之勞勞則富
　　　　觴豆銘
食自杖食自杖戒之憍(居妖/反)憍則逃
　　　　户銘
夫名難得而易失無勤弗志而曰我知之乎無勤弗及
而曰我杖之乎擾阻以泥之若風將至必先搖搖(叶夷/周反)
雖有聖人不能為謀也(杖一/作枝)
　　　　牖銘
隨天之時以地之財(叶前/西反)敬祀皇天敬以先時
　　　　劒銘
帶之以為服動必行徳行徳則興倍徳則崩
　　　　弓銘
屈申之義廢興之行無忘自過
　　　　矛銘
造矛造矛少間弗忍終身之羞余一人所聞以戒後世
子孫
　　　武王書銘二十章(以下見困學/紀聞幷玉海)
　　(太平御覽引太公金匱武王曰吾隨/師尚父之言因為書銘隨身自誡)
　　　　書冠
寵以著首將身不正遺為徳咎
　　　　書履
行必慮正無懐僥倖
　　　　書劒
常以服兵而行道徳行則福廢則覆
　　　　書車
自致者急載人者緩取欲無度自致而反
　　　　書鏡
以鏡自照則知吉凶(此與太公隂謀所載鏡/銘畧同而彼義完美矣)
　　　　書門
敬遇賔客貴賤無二
　　　　書户
出畏之入懼之
　　　　書牖
闚望審且念所得可思所忘
　　　　書鑰
昬謹守深察訛
　　　　書硯
石墨相著而黑邪心讒言無得汙白
　　　　書鋒
忍之須臾乃全汝軀
　　　　書刀
刀利磑磑無為汝開
　　　　書井
原泉滑滑連旱則絶取事有常賦斂有節
　　　　几銘(以下二章見後漢書崔駰傳註引太公/金匱曰吾欲造起居之戒隨之以身)
安無忘危存無忘亡熟惟二者後必無凶
　　　　杖銘
輔人無茍扶人無咎
　　　　衣銘(以下三章見後漢書朱/穆傳注引太公隂謀)
桑蠶苦女工難得新捐故後必寒
　　　　鏡銘
以鏡自照見形容以人自照見吉凶
　　　　觴銘
樂極則悲沈湎致非社稷為危
　　　　筆銘(以下二章見太平/御覽引太公隂謀)
毫毛茂茂(叶房/月反)䧟水可脱䧟文不活
　　　　箠銘
馬不可極民不可劇馬極則躓民極則敗(叶蒲昧反○/困學記聞曰)
(蔡邕銘論謂武王踐阼咨于太師作席几楹杖器械之/銘十有八章叅攷金匱隂謀之書則不止於十八章矣)
(書于篇後俾/好古者有攷)
　　　周金版銘
　　(文選注曰太公金匱云云武王曰請著金版○按/七畧曰太公金版玉匱雖近世之文然多善者又)
　　(抱朴子曰鄭君有玉匱記金/版經然巳不可攷姑載于周)
屈一人之下申萬人之上
　　　銅盤銘
　　(武王封比干/墓而作也)
左林右泉前岡後道萬世之靈於焉是保
　　　周嘉量銘
　　(考工記曰㮚氏/為量其銘曰)
時文思索允臻其極嘉量既成以觀四國永啓厥後兹
器維則(觀音貫時是也言惟是文徳之君思索以求其/理也極中也作為比量使天下取信而至其中)
(也觀/示也)
　　　金人銘
　　(家語曰孔子觀周入后稷之廟有金人焉三緘其/口而銘其背云云孔子既讀斯文也顧謂弟子曰)
　　(小子識之此言/實而中情而信)
古之慎言人也戒之哉無多言多言多敗無多事多事
多患安樂必戒無行所悔勿謂何傷其禍將長勿謂何
害其禍將大勿謂不聞神將伺人熖熖不滅炎炎若何
涓涓不壅終為江河綿綿不絶或成網羅毫末不札將
尋斧柯誠能慎之福之根也口是何傷禍之門也强梁
者不得其死好勝者必遇其敵盗憎主人民怨其上君
子知天下之不可上也故下(叶音/户)之知衆人之不可先
也故後(叶下/五反)之温恭慎徳使人慕之執雌持下人莫踰
之人皆趨彼我獨守此人皆惑之我獨不徙内藏我知
不示人技我雖尊高人莫我害江海雖左長于百川以
其卑也天道無親常與善人戒之哉
　　　鼎銘
　　(左傳云宋正考父佐戴武宣/三命茲益其故共鼎銘曰)
一命而僂再命而傴三命而俯循墻而走(叶/祖)亦莫余敢
侮饘於是粥於是以糊余口(叶孔/五切)
　　　晉讒鼎銘
　　(左傳晏嬰曰讒鼎之銘曰○服䖍曰疾讒之鼎也/明堂位所云崇鼎一云讒地名禹鑄九鼎於甘讒)
　　(之地故/云讒鼎)
昧旦丕顯後世猶怠(古音/以)況日不悛其能久(叶茍/起反)乎
　　　叔邦父簠銘(見博/古圖)
叔邦父作簠用征用行用從君王子子孫孫其萬年無
疆
　　　石槨銘
　　(博物志曰衞靈公/葬得石槨銘曰)
不逢箕子靈公奪我里(一云不馮其子/靈公奪而藏之)
　　　泰山刻石銘(文心雕龍曰始皇勒嶽政/暴而文澤有踈通之美焉)
　　(史記曰始皇二十八年東行郡縣上鄒嶧山與魯/諸儒生議刻石頌秦徳乃遂上泰山立石封祠祀)
　　(刻所立石/其辭曰)
皇帝臨位作制明法臣下脩飭二十有六年初并天下
罔不賔服親廵逺方黎民(宋大觀中汶陽劉跂至泰山/見其碑模之乃作親􁑦逺黎)
登兹泰山周覽東極從臣思迹本原事業祗誦功徳治
道運行諸產得宜皆有法式大義休明垂于後世順承
勿革皇帝躬聖既平天下不懈於治夙興夜昧建設長
利專隆敎誨訓經宣達逺近畢理咸承聖志貴賤分明
男女理順慎遵職事昭隔(一作/融)内外靡不清浄施于後
嗣化及無窮遵奉遺詔永承重戒
　　　嶧山刻石銘
皇帝立國維初在昔嗣世稱王討伐亂逆威動四極武
義直方戎臣奉詔經時不久滅六暴强(三晉楚燕/齊六强國)二十
有六年上薦高號孝道顯明(叶/)既獻泰成(謂告成/于天)乃降
專惠親廵逺方登于嶧山羣臣從者咸思攸長追念亂
世分土建邦以開事理攻戰日作流血於野自泰古始
世無萬數阤及五帝莫能禁止廼今皇帝一家天下兵
不復起災害滅除黔首康定利澤長久(叶茍/起反)羣臣誦畧
刻此樂石(石之堅精堪為樂器/者如泗濵浮磬之數)以著經紀
　　　琅邪臺刻石銘
　　(史記曰始皇二十八年既封泰山於是乃竝渤海/以東過黄腄窮成山登之罘立石頌秦徳焉而去)
　　(南登琅邪大樂之留三月乃徙黔首三萬户琅邪/臺下復十二歲作琅邪臺立石刻頌秦徳明徳意)
　　(曰/)
維二十六年皇帝作始端平法度萬物之紀以明人事
合同父子聖智仁義顯白道理東撫東土以省卒士事
巳大畢乃臨于海皇帝之功勤勞本事上農除末黔首
是富普天之下搏心揖志(索隱曰搏古專字左傳云/如琴瑟之摶一揖音集)器
械一量同書文字日月所照舟輿所載皆終其命莫不
得意應時動事是維皇帝匡飭異俗陵水經地憂恤黔
首朝夕不懈除疑定法咸知所辟方伯分職諸治經易
舉措必當莫不如畫皇帝之明臨察四方尊卑貴賤不
踰次行姦邪不容皆務貞良細大盡力莫敢怠荒逺邇
辟隱專務肅莊端直敦忠事業有常皇帝之徳存定四
極誅亂除害興利致福節事以時諸産繁殖黔首安寧
不用兵革六親相保終無寇賊驩欣奉教盡知法式六
合之内皇帝之土西渉流沙南盡北户東有東海北過
大夏(叶音/户)人迹所至無不臣者(叶音/堵)功盖五帝澤及牛
馬(叶/姥)莫不受徳各安其宇維秦王兼有天下立名為皇
帝乃撫東土至于琅邪列侯武成侯王離列侯通武侯
王賁倫侯(索隐曰爵卑於列侯無封/邑者倫類也亦列侯之類)建成侯趙亥倫侯
昌武侯成倫侯武信侯馮母擇丞相隗林(一作/狀)丞相王
綰卿李斯卿王戊五大夫趙嬰五大夫楊樛從與議於
海上曰古之帝者地不過千里諸侯各守其封域或朝
或否相侵㬥亂殘伐不止猶刻金石以自為紀古之五
帝三王知教不同法度不明假威鬼神以欺逺方實不
稱名故不久長其身未殁諸侯倍叛法令不行今皇帝
并一海内以為郡縣天下和平昭明宗廟體道行徳尊
號大成羣臣相與誦皇帝功徳刻于金石以為表經
　　　之罘山刻石銘
　　(史記二十九年始皇東/遊登之罘刻石其辭曰)
維二十九年時在中春陽和方起皇帝東遊廵登之罘
臨照于海從臣嘉觀原念休烈追誦本始大聖作治建
定法度顯著綱紀外敎諸侯光施文惠明以義理六國
回辟貪戾無厭虐殺不巳皇帝哀衆遂發討師奮揚武
徳義誅信行威燀(充善/反)旁達莫不賔服烹滅彊㬥振救
黔首周定四極普施明法經緯天下永為儀則大矣哉
宇縣之中承順聖意(索隐曰協/韻音憶)羣臣誦功請刻于石表
垂于常式
　　　之罘東觀銘
維二十九年皇帝春游覽省逺方逮于海隅遂登之罘
昭臨朝陽觀望廣麗從臣咸念原道至明(叶/)聖法初興
清理疆内外誅㬥强武威旁暢振動四極禽滅六王闡
并天下菑害絶息永偃戎兵(叶逋/旁反)皇帝明徳經理宇内
視聽不怠(索隐曰怠協旗疑韻怠音銅綦反故國語范/蠡曰得時不怠時不再來亦以怠與臺為韻)
作立大義昭設備器咸有章旗職臣遵守各知所行事
無嫌疑黔首改化逺爾同度臨古絶尤(叶盈/之反)常職既定
後嗣循業長承聖治羣臣嘉徳祗誦聖烈請刻之罘(叶/貧)
(悲/反)
　　　碣石刻石銘
　　(史記三十二年始皇之碣石使燕人盧生求羡門/高誓刻石門壊城郭决通隄防其辭曰○徐廣云)
　　(石門一/作盟門)
遂興師旅誅戮無道為逆滅息武殄㬥逆文復(一作/優)無
罪庶心咸服惠論功勞賞及牛馬恩肥土域皇帝奮威
徳并諸侯初一泰平墮壊城郭决通川防夷去險阻地
勢既定黎庶無繇天下咸撫男樂其疇女修其業事各
有序恵被諸産久(一作/分)竝來田莫不安所羣臣誦烈請
刻此石垂著儀矩
　　　會稽山刻石銘
　　(史記三十七年十月始皇出游上會稽祭/大禹望于南海而立刻石頌秦徳其文曰)
皇帝休烈平一宇内徳惠修長三十有七年親􁑦天下
周覽逺方遂登會稽宣省習俗黔首齋莊羣臣誦功本
原事迹追首高明(叶/)秦聖臨國始定刑名顯陳舊章初
平法式審别職任以立恒常六王專倍貪戾慠猛率衆
自强㬥虐恣行負力而驕數動甲兵(叶/)隂通間使以事
合從行為辟方内飾詐謀外來侵邊遂起禍殃義威誅
之殄息㬥悖亂賊滅亡聖徳廣宻六合之中被澤無疆
皇帝并宇兼聽萬事逺近畢清運理羣物考驗事實各
載其名貴賤竝通善否陳前靡有隱情餙省(一作/非)宣義
有子而嫁倍死不貞防隔内外禁止淫佚男女潔誠夫
為寄豭殺之無辠男秉義程妻為逃嫁子不得母咸化
廉清大治濯俗天下承風䝉被休經皆遵軌度和安敦
勉莫不順令(叶平/聲)黔首修潔人樂同則嘉保太平後敬
奉法常治無極輿舟不傾從臣誦烈請刻此石光垂休
銘
　
　
　
　古詩紀卷五
欽定四庫全書
　古詩紀巻六　　　　　　明　馮惟訥　撰
古逸第六
　箴(文心雕龍曰箴者所以攻疾防患喻箴石也斯文/興盛於三代夏商二箴餘句頗存及周之辛甲百)
　　(官箴一篇體義備焉迄至春秋微而/故魏絳諷君於后羿楚子訓民於在)　　(未絶/勤)
　　　堯戒
　　(淮南子人間/訓堯戒曰)
戰戰慄慄日謹一日人莫躓於山而躓於垤(叶徒/吉反)
　　　夏箴
　　(汲冡周書文傳解曰文王受命九年時維暮春在/鄗召太子發曰吾語汝所保所守厚徳廣惠忠信)
　　(愛人君子之/行夏箴曰)
中不容利民乃外次(孔晁注夏禹之箴戒書/也利福業次舍于田)
　　　夏箴
　　(汲冡周書文傳解曰開皇曰土廣無守可襲伐土/狹無食可圍竭二禍之來不稱之災天有四殃水)
　　(旱饑荒非務積聚何以備之/夏箴曰○開皇古書名也)
小人無兼年之食遇天饑妻子非其有也大夫無兼年
之食遇天饑臣妾輿馬非其有也國君無兼年之食遇
天饑百姓非其有也(注古者國家三年耕必有一/年之儲非其有言流亡也)戒之
哉弗思弗行至無日矣(有十年之積者王有五年之/積者覇無一年之積者亡)
　　　商箴(見玉/海)
　　(呂氏春秋名/類篇商箴云)
天降災布祥竝有其職(以言禍福人/或召之也)
　　　虞箴
　　(左傳曰魏莊子謂晋侯曰昔周辛甲之為大史命/百官箴王闕於虞人之箴曰○按古史辛甲武王)
　　(時太/史也)
芒芒禹跡畫為九州經啓九道(叶徒/口反)民有寢廟獸有茂
(一作/豐)草(叶此/茍反)各有攸處徳用不擾(叶忍/九反)在帝夷羿冐于
原獸(叶如九反/冐貪也)忘其國恤而思其麀牡武不可重(去/聲)用
不恢于夏家(叶攻/乎反)獸臣司原敢告僕夫
　　　大正箴
　　(汲冡周書嘗麥解曰維四年孟夏之初祈禱于宗/廟乃嘗麥於太祖即假於太宗少宗少祕於社太)
　　(史筴刑書九篇以升/授大正爰箴大正曰)
欽之哉諸正敬功爾頌審三節無思民因順爾臨獄無
頗正刑有掇夫循乃徳式監不逺以有此人保寧爾國
克戒爾服世世是其不殆維公咸若
　　　楚箴(見玉/海)
民生在勤勤則不匱
　　　弟子職(八章/)
　　(困學記聞曰弟子職漢志附于孝經朱子謂疑是/作内政時士之子常為士因作此以敎之又曰大)
　　(戴記之夏小正管子之弟子職孔叢子/之小爾雅古書之存者三子之力也)
先生施教弟子是則温恭自虗所受是極見善存之聞
義則服(叶/)温柔孝弟毋驕恃力志毋虗邪行必正直游
居有常必就有徳顏色整齊中心必式夙興夜昧衣帶
必飭朝益莫習小心翼翼一此不懈是謂學則
　　　　右學則
少者之事夜寐蚤作既拚盥潄執事有恪攝衣共盥先
生乃作沃盥徹盥汎拚正席(叶祥/籥反)先生乃作出入恭敬
如見賔客(叶/恪)危坐鄉師顏色無怍
　　　　右蚤作
受業之紀必由長始一周則然其餘則否(叶/鄙)始誦必作
其次則巳凡言與行思中以為紀古之將興者必由此
始後至就席狹至則起若有賔客(叶/恪)弟子駿作對客無
讓(叶平/聲)應旦遂行(叶/杭)趨進受命所求雖不得必以反命
反坐復業若有所疑捧手問之師出皆起
　　　　右受業對客
至於食時先生將食弟子饌饋攝袵盥潄跪坐而饋置
醬錯(集作/醋)食陳膳毋悖凡置彼食鳥獸魚鼈必先菜羮
(叶/郎)羮胾中别胾在醬前其設要方飯是為卒左酒右醬
(叶/漿)告具而退捧手而立(未/叶)三飯二斗左執虗豆右執挾
七周旋而貳唯嗛之視同嗛以齒周而有始柄尺不跪
是謂貳紀先生巳食弟子乃徹趨走進潄拚前板(一作/歛)
祭(一韻/未叶)
　　　右饌饋
先生有命弟子乃食以齒相要坐必盡席飯必捧擥羮
不以手亦有據膝無有隱肘既食乃飽循咡覆手振袵
掃席(叶/若)巳食者作摳衣而降旋而鄉席(叶同/上)各徹其餽
如於賔客既徹并器乃還而立
　　　　右乃食
凡拚之道實水於盤攘臂袂及肘堂上則播灑室中握
手執箕膺揲厥中有帚入户而立其儀不忒執帚下箕
倚於户側凡拚之紀必由奥始俯仰磬折拚毋有徹拚
前而退聚於户内坐板排之以葉適巳實帚於箕先生
若作乃興而辭坐執而立遂出棄之既拚反立是協是
稽
　　　　右灑掃
莫食復禮昬將舉火執燭隅坐錯總之法橫於坐所(叶/䟽)
(果/反)櫛之遠近乃承厥火居句如矩蒸間容蒸然者處下
(叶/户)捧椀以為緒右手執燭左手正櫛有墮代燭交坐無
倍尊者(叶/渚)乃取厥櫛遂出是去(上聲○譚苑云此弟子/執燭之禮也古者無燭)
(臺以人執燭檀弓曾子疾革童子執燭是也烝薪也椀/楚辭所謂懸火今之提燈櫛舊本作即叶音燼櫛即皆)
(假借字正作􁁊从火从収與眘􁁊同音􁁊音/燼朕媵送字皆以􁁊説文□字解云􁁊聲)
　　　　右執燭
先生將息弟子皆起敬奉枕席問何所趾俶袵則起有
常則否(叶/鄙)先生既息各就其友(叶/以)相切相磕各長其儀
(叶五/向反)周而復始謂弟子之紀
　　　　右退習(或分有常則否以上為請袵下/為退習今從管子合為一章)
　祝辭
　　　伊耆氏蜡辭
　　(禮記郊特牲曰天子大蜡八伊耆氏始為蜡蜡也/者索也歲十二月合聚萬物而索饗之也○炎帝)
　　(神農氏其初國伊繼國耆合而稱之故又號曰伊/耆氏或曰堯也文心雕龍曰昔伊祈氏始蜡以祭)
　　(八神其辭云云則上皇祝文愛在茲矣/舜之祠田云云利民之志頗形於言矣)
土反其宅(叶逺/各反)水歸其壑昆蟲毋作草木歸其澤(叶達/各反)
(○此祝詞也宅猶安也土安則無崩圯水歸則無泛溢/昆蟲謂螟蝗之屬草木各歸根於藪澤不得生於耕稼)
(之土/也)
　　　舜祠田辭(見文心/雕龍)
荷此長耜耕彼南畝四海俱有
　　　桑林禱辭
　　(荀子大畧篇湯旱而禱/云云何不雨至斯極也)
政不節(叶即/字)與使民疾與宫室崇與婦謁盛(叶平/聲)與苞
苴行與讒夫興與
　　　成王冠頌(二/見)
　　(家語孔子冠者武王崩成王年十三而嗣立周公/攝政以治天下冠成王而朝於祖以見諸侯周公)
　　(命祝雍/作頌曰)
令月吉日王始加元服去王幼志服(一作/心是)衮職欽若昊
命六合是式率爾祖考永永無極
　　(大戴禮成王冠周公使祝雍/祝王曰達而勿多也祝雍曰)
使王近於民逺於佞(叶禰/因反)嗇於時惠於財(叶前/西反)親賢而
使能(叶音/泥)
　　　士冠辭(八章/)
　　(儀禮士冠禮始加祝云云○/始加緇布冠服𤣥端爵鞸)
令月吉日始加元服(叶蒲/北反)棄爾幼志順爾成徳夀考惟
褀介爾景福(叶筆/助反)
　　(再加祝云云○再加/皮弁服素積素鞸)
吉月令辰乃申爾服(叶/)敬爾威儀淑慎爾徳眉夀萬年
永受胡福(胡遐/也)
　　(三加祝云云○三加/爵弁服纁裳靺鞈)
以歲之正以月之令咸加爾服(叶/)兄弟具在以成厥徳
黃耉無疆受天之慶(叶墟/羊反)
　　(醴辭云云○三加/畢賔醴冠者)
甘醴惟厚嘉薦令芳拜受祭之以定爾祥承天之休夀
考不忘
　　(醮辭云云○若不醴則醮注醴禮簡尚質也醮禮/繁尚文也醮亦賔醴冠者冠有三加故三醮也)
㫖酒既清嘉薦亶時始加元服兄弟具來(叶力/之反)孝友時
格永乃保之
　　(再醮/曰)
㫖酒既湑嘉薦伊脯乃申爾服禮儀有序祭此嘉爵承
天之祜
　　(三醮/曰)
㫖酒令芳籩豆有楚咸加爾服肴升折爼承天之慶(叶/)
受福無疆
　　(字辭云云○既醴冠/者見毋出賔字之)
禮儀既備(叶筆/力反)令月吉日昭告爾字(叶/玆)爰字孔嘉(叶居/之反)
髦士攸宜宜之于假(叶/古)永受保之曰伯某父(仲叔季唯/其所當)
　　　祭禮嘏辭
　　(儀禮少牢饋食曰主人酳尸尸酢主人佐食取/黍授尸尸執以命祝祝受以東北靣嘏主人曰)
皇尸命工祝承致多福無疆于女孝孫來(讀曰釐賜/也亦若賚)女
孝孫(叶須/因反)使女受祿于天(叶鐡/因反)宜稼于田(叶地/因反)眉夀萬
年(叶禰/因反)勿替引之(此諸侯之大/夫祭禮也)
　　　周祭天辭(以下三章俱/見大戴禮)
　　(文心雕龍曰周之太祝掌六祀之辭是以庶物/咸生陳於天地之郊旁作穆穆唱於迎日之拜)
皇皇上天照臨下土集地之靈降甘風雨(禮運曰地秉/隂竅於山川)
庶物羣生各得其所靡今靡古(言覆/施均)維予一人某敬拜
皇天之祜(古祝辭則云嗣王某或曰/一人某王者親告之辭也)
　　　祭地辭
薄薄之土承天之神(薄旁薄也易曰/乃順承天也)興甘風雨庶卉百
穀莫不茂者(叶掌/與反)既安且寧維予一人某敬拜下土之
靈
　　　迎日辭(困學記聞曰迎日/辭亦見尚書大傳)
維某年某月上日(年謂太歲所在月正月也其天地/祝辭皆爾省文故日下明之也)明
光于上下勤施于四方旁作穆穆維予一人某敬拜迎
于郊以正月朔日迎日于東郊(古者帝王以正月朝聘/率有司迎日于東郊也)
(所以為萬品先/而尊事天也)
　　　祭侯辭(二/見)
　　(考工記曰梓人為侯張皮侯而棲鵠則春以功張/五采之侯則逺國屬張獸侯則王以息燕祭侯之)
　　(禮以酒酺/醢其辭曰)
惟若寧侯毋或若女不寧侯不屬于王所故抗而射女
强飲强食貽女曾孫諸侯百福(考工記○若汝也寧安/也侯之為物捍内蔽外)
(有諸侯之象焉故假以為戒敕諸侯之辭言汝當安為/諸侯下若字訓如盖責之曰母如此等不寧之侯不服)
(屬于天子之所故立而射之也强飲强食祝神之辭勉/之使飲食也既飲食醉飽當以百福遺女曾孫之為諸)
(侯/也)
嗟爾不寧侯為爾不朝于王所故亢而射女强食爾食
曾孫侯氏百福(大戴/禮)
　　　田者祝(二/見)
　　(史記淳于髠傳齊威王使髠于趙請兵禦楚齎金/百斤車馬十駟髠仰天大笑冠纓索絶王曰先生)
　　(少之乎髠曰臣從東方來見道傍有禳田者操豚/蹄酒一盂而祝云云臣見其所持者狹而所欲者)
　　(奢故/笑之)
甌窶滿篝(叶斤/敷反)汚邪滿車五穀蕃熟穰穰滿家(叶攻乎/反○篝)
(籠也汚邪/下地田也)
蟹螺者宜禾汚邪者滿車五䅽蕃熟穰穰滿家(荀子注/載此事)
(其辭全異蟹/螺高地也)
　　　越羣臣祝(二章/)
　　(呉越春秋曰越王勾踐五年與大夫種范蠡入臣/於呉羣臣皆送至浙江之上臨水祖道軍陳固陵)
　　(大夫文種前/為祝其詞曰)
皇天祐助前沈後揚禍為徳根憂為福堂威人者滅服
從者昌王離牽致其後無殃君臣生離感動上皇衆夫
悲哀莫不感傷臣請薄脯酒行二觴
太王徳夀無疆無極乾坤受靈神祇輔翼我王厚之祉
祐在側徳銷百殃利受其福去彼呉庭來歸越國
　　　越王夀呉王辭
　　(呉越春秋曰呉王既釋越王之囚大縱酒於文臺/為越王設北靣之坐羣臣皆以客禮事之於是范)
　　(蠡與越王俱起為/呉王夀其詞曰)
皇在上令昭下四時并心察慈仁者太王躬親鴻恩立
義行仁九徳四塞威服羣臣於乎休哉傳徳無極上感
太陽降瑞翼翼太王延夀萬歲長保呉國四海咸承諸
侯賔服觴酒既升永受萬福
　　　大夫種祝越王辭(二章/)
　　(呉越春秋曰越王既滅呉覇諸侯置酒/文臺羣臣為樂大夫種進祝酒其辭曰)
皇天祐助我王受福良臣集謀我王之徳宗廟輔政鬼
神承翼君不忘臣臣盡其力上天蒼蒼不可掩塞觴酒
二升萬福無極
我王仁賢懐道抱徳滅讐破呉不忘返國賞無所恡羣
邪杜塞君臣同和福祐千億觴酒二升萬歲難極
　繇辭
　　　夏后鑄鼎繇
　　(困學記聞曰大卜三兆其頌皆千有二百夏后鑄/鼎繇云云懿氏占成季卜曰間于兩社為公室輔)
　　(驪姬繇衞侯繇曰如魚竀尾衡流而方羊裔焉漢/文兆曰大横庚庚余為天王夏啓以光皆龜繇也)
逢逢白雲一南一北一西一東九鼎既成遷于三國
　　　懿氏繇
　　(左傳曰懿氏卜妻陳敬仲其妻卜之/云云懿氏陳大夫卜以女妻敬仲)
鳳凰于飛和鳴鏘鏘有媯之後將育於姜五世其昌竝
於正卿(叶墟/羊反)八世之後莫之與京(叶居良反○媯陳姓/姜齊姓竝於正卿即)
(桓子大於齊莫之/與京謂成子得政)
　　　伐驪繇
　　(國語晉獻公卜伐驪戎史蘇卜之曰/勝而不吉公曰何謂也對曰遇兆曰)
挾以衘骨齒牙為猾戎夏交猝(挾猶會也骨所以鯁刺/入也猾弄也齒牙為猾)
(以象讒口之為害也此為/伐戎獲驪姬亂晉之兆)
　　　驪姬繇
　　(晉獻公欲以驪姬為夫人卜之不吉筮之吉公/曰從筮卜人曰筮短龜長不如從長且其繇曰)
專之渝(叶夷/周反)攘公之羭(叶同/渝)一薰一蕕十年尚猶有臭
(叶丑鳩反渝變也攘除也羭美也言變乃/除公之美十年有臭言善易消惡難除也)
　　　伯姬繇
　　(左傳晉獻公筮嫁伯姬於秦遇歸/妹之暌史蘇占之曰不吉其繇曰)
士刲(苦圭/反)羊亦無衁(音/荒)也女承筐亦無貺也(周易歸妹/上六爻辭)
(上六無應所求不獲故下刲/無血上承無實不吉之象也)西鄰責言不可償也(將嫁/女於)
(西而遇不吉之卦故知有/責讓之言不可以償報)歸妹之暌猶無相也(暌乖離/之象相)
(助/也)震之離亦離之震(二卦變而/氣相通)為雷為火為嬴敗姬(嬴/秦)
(姓姬晉姓火動熾而害其母/故為女嫁反害其家之象)車説其輹火焚其旗不利
行師敗於宗丘(叶丘於反○震為車離為火上六爻在/震則無應故車脱輹在離則失位故火)
(焚旗言皆失車旗之用也車敗旗焚/故不利行師火還害母故敗在宗邑)歸妹暌孤㓂張之
弧(此暌上九爻辭也處暌之極失位/孤絶故遇冦難而有弓矢之警)姪其從姑(震為木/離為火)
(火從木生離為震妹於/火為姑謂子圉質秦)六年其逋逃歸其國而棄其家
(叶攻乎反家謂/子圉婦懐嬴)明年其死於高梁之虚(惠公死之明年/文公入殺懐公)
(於高梁高/梁晉地)
　　　鄢陵繇
　　(左傳成公十六年晉侯将伐鄭鄭人使去於楚楚/子救鄭六月晉楚遇於鄢陵公筮之史曰吉其卦)
　　(遇復/曰)
南國䠞射其元王中厥目(復陽長之卦陽起於子南行/催隂離受其咎離為諸侯又)
(為目陽氣激/南飛矢之象)
　　　孫文子繇
　　(左傳襄公十年衛侯救宋師於襄牛鄭皇耳帥師/侵衛楚令也孫文子卜追之獻兆於定姜姜氏問)
　　(繇云云姜氏曰征者䘮雄禦冦之利也大夫圖之/衞人追之獲鄭皇耳於犬邱○孫文子衞大夫定)
　　(姜衞定/公夫人)
兆如山陵(叶良/中反)有夫出征而䘮其雄
　誄(文心雕龍曰尼父卒哀公作誄觀其憖遺之切嗚/呼之歎雖非叡作古式存焉至柳妻之誄惠子則)
　　(辭哀而/韻長矣)
　　　孔子誄(二/見)
昊天不弔不憖遺一老(叶朗/口反)俾屛余一人以在位㷀㷀
余在疚嗚呼哀哉尼父(叶扶/缶反)無自律(左傳註曰律法也/言䘮尼父無自以)
(為/法)
天不遺耆老若相予位焉嗚呼哀哉尼父(檀/弓)
　　　柳下惠誄
　　(列女傳柳下惠死門人將誄之妻曰將誄夫/子之徳耶則二三子不如妾知之也乃誄曰)
夫子不伐(叶扶/廢反)兮夫子之不竭(叶去/例反)兮夫子之信誠而
與人無害(叶假/憇反)兮柔屈從俗不强察(叶子/例反)兮䝉耻救民
徳彌大(叶徒/帝反)兮雖遇三黜終不弊兮豈弟君子永能厲
兮嗟呼惜哉乃下世兮庶幾遐年今遂逝兮嗚呼哀哉
䰟神泄(叶私/吏反)兮夫子之諡宜為惠兮
　
　
　
　
　
　
　
　
　古詩紀巻六
欽定四庫全書巻
　古詩紀巻七　　　　　　明　馮惟訥　撰
古逸第七
　雜辭
　　　岣嶁碑
　　(徐靈期衡山記云夏禹導水通瀆刻石書名山之/高王象之輿地記云禹碑在岣嶁峯又傳在衡山)
　　(縣雲宻峯宋嘉定中蜀士因樵人引至其所以/紙蹋其碑七十二字刻於䕫門觀中後俱亡)
承帝曰嗟翼輔佐卿州渚(一釋/水處)與登鳥嘼之門參身宏
流(一釋/魚池)而明發爾興乆旅忘家宿嶽麓庭智營形析心
罔弗辰往求平定華嶽泰衡宗䟽事裒勞餘伸禋鬱塞
昬徙南瀆衍亨(一釋南/慕昌言)衣制食備萬國其寧竄舞永奔
　　　禹玉牒辭
祝融司方發其英沐日浴月百寳生
　　　投壺辭(二章/)
　　(左傳晉侯以齊侯宴中行穆子相投壺晉侯先穆/子云云中之齊侯舉矢云云亦中之昭公十二年)
　　　　晉穆子
有酒如淮有肉如坻寡君中此為諸侯師
　　　　齊景公
有酒如澠有肉如陵寡君中此與君代興
　　　渾良夫譟
　　(左傳衞侯夢于北宫見人登昆吾之觀被髮北靣/而譟曰○哀公十五年衞蒯聵為太子與渾良夫)
　　(盟曰茍使我入獲國服冕乗軒三死無與良夫與/太子廹孔悝逐輒自立是為莊公十六年衞侯謂)
　　(渾良夫曰吾繼先君而不得其器若之何良夫代/執火者而言曰疾與亡君皆君之子也召之而擇)
　　(材焉可也若不材器可得也豎告太子太子使五/人輿假從已刼公而强盟之且請殺良夫公曰其)
　　(盟免三死曰請三之後有罪殺之公曰諾哉十七/年春衞侯為虎幄於藉圃成求令名者而與之始)
　　(食焉太子請使良夫良夫乗衷甸兩牡紫衣狐裘/至袒裘不釋劍而食太子使牽以退數之以三罪)
　　(而殺/之)
登此昆吾之虗緜緜生之瓜余為渾良夫呌天無辜(緜/緜)
(瓜初生也良夫善已有以小成大之功若𤓰之初生謂/使衞侯得國也本盟免三死而并數一時之事殺之故)
(自謂/無辜)
　　　狐援辭(二章/)
　　(吕氏春秋曰狐援説齊湣王王不受狐援出而哭/五日其辭云云齊王問吏曰哭國之法若何吏曰)
　　(斮王曰行法狐/援乃言云云)
先出也衣絺(一作/繒)紵後出也滿囹圄吾今見民之洋洋
然東走而不知所處(一作吾見今之人洋/洋東走而不知所處)
有人自南方來鮒入而鯢居使人之朝為草而國為墟
殷有比干呉有子胥齊有狐援已不用若言又斮之東
閭每斮者以吾參夫二子者乎
　　　士卒昌(一曰相/士卒)
　　(戰國䇿曰田單攻狄不克懼問魯仲連仲連曰將/軍之在即墨坐則織簣立則杖鍤為士卒昌云云)
　　(當此之時將軍有死之心士卒無生之氣聞/若言莫不揮泣奮臂而欲戰此所以破燕也)
無可往矣宗廟亡矣今日尚矣歸何黨矣(皆叶平聲戰/國䇿註曰尚)
(近也通鑑作無可徃矣宗廟亡矣今日尚矣歸於何黨/矣注曰尚庶幾也言單於其時盖言曰今日之事尚庶)
(幾焉黨類也言戰有勝負/不死則降将歸於何類也)
　　　成相雜辭(三章/)
　　(朱子曰成相者楚蘭陵令荀卿子之所作也此篇/在漢志號成相雜辭凡二章雜陳古今治亂興亡)
　　(之效託聲詩以風時君相者助也舉重勸力之歌/史所謂五羖大夫死而舂者不相杵是也卿學要)
　　(為不醇粹其言精神相及為聖人意乃近於黃老/而復後王君論五者或頗出入申商間此其所以)
　　(傳不一再而為督/責坑焚之禍也)
請成相世之殃愚闇愚闇墮賢良人主無賢如瞽無相
何倀倀(相叶平聲墮詐規反/倀丑羊反狂惑之貌)請布基慎聖人愚而自專
事不治主忌茍勝羣臣莫諫必逢災(慎讀為順人叶兒/治叶平聲災叶滋)
論臣過反其施尊主安國尚賢義拒諫飾非愚而上同
國必禍(過叶規義叶平聲禍叶許規及論論而治之也/言治臣下之過者必當自省而反其所為愚而)
(上同謂自愚暗又/欲使人同己也)曷謂罷國多私比周還主黨與施逺
賢近讒忠臣蔽塞主勢移(罷讀為疲/還繞也)曷謂賢明君臣上
能尊主愛下民主誠聽之天下為一海内賔(賢叶胡鄰/及謂賢臣)
(也/)主之孽讒人達賢能遁逃國乃蹷愚以重愚闇以重
闇成為桀紂世之災妬賢能飛廉知政任惡來卑其志
意大其園囿高其臺(能叶奴來及惡來飛廉之/子父子俱以材力事紂)武王怒
師牧野紂卒易鄉啓乃下武王善之封之於宋立其祖
(怒叶上聲野叶上與反鄉讀為/向啓微子名下叶音户降也)世之衰讒人歸比干見
刳箕子累武王誅之吕尚招麾殷民懐(刳音枯累讀為/縲懐胡威反)
世之禍惡賢士子胥見殺百里徙穆公得之强配五伯
六卿施(禍叶許詭反六卿天子之制春秋時大國亦/僣置六卿六卿施言施六卿也施叶上聲)世
之愚惡大儒逆斥不通孔子拘展禽三絀春申道綴基
畢輸(綴輟同止也/輸傾委也)請牧基賢者思堯在萬世如見之讒
人罔極險陂傾側此之疑(陂與䛀同言賢者必常見思/雖久不忘但讒人必欲毁之)
(使人君疑/於此人也)基必施辨賢罷文武之道同伏戲由之者治
不由者亂何疑為(戲羲/同)凡成相辨法方至治之極復後
王愼墨季惠百家之説誠不祥(後王當時之王謂當自/立復為一王之法不必)
(泥古也慎慎到墨墨翟惠惠施季季/梁季梁楊朱之友也祥善也一作詳)治復一修之吉君
子執之心如結衆人貳之讒夫棄之形是詰(結叶吉衆/人則不能)
(復一讒夫則兼棄之但詰問治之形狀言侮慢/也或曰形當作刑如此之人皆當以刑詰之也)水至平
端不傾心術如此象聖人(闕一/字)而有執直而用枻必參
天(枻余制反天叶鐵/因反枻引也未詳)世無王窮賢良㬥人芻豢仁人糟
糠禮樂滅息聖人隱伏墨術行(叶户/郎反)治之經禮與刑君
子以脩百姓寧明徳愼罰國家既治四海平(闕/)治之志
後勢富君誠之好以待處之敦固有深藏之能逺思(富/叶)
(音費有讀為又思叶去聲後權勢與富者則公道行而/貨賂息誠之好以待者誠意好之以待用也處之厚固)
(又能深藏則/能逺慮也)思乃精志之榮好而一之神以誠精神相
反一而不貳為聖人(相反謂反覆/不離㪚也)治之道美不老君子
由之佼以好下以教誨子弟上以事祖考(老休息也為/治當日新其)
(美無休/息也)成相竭辭不蹷君子道之順以達宗其賢良辨
其殃孽
　　　　右一章
請成相道聖王堯舜尚賢身辭讓許由善巻重義輕利
行顯明(讓叶平聲巻音拳明叶音芒莊子堯/讓天下於許由舜讓天下於善巻)堯讓賢以
為民汜利兼愛徳施均辨治上下貴賤有等明君臣(賢/叶)
(形為/去聲)堯授能舜遇時尚賢推徳天下治雖有賢聖適不
遇世孰知之(能叶尼治/叶平聲)堯不徳舜不辭妻以二女任以
事大人哉舜(句/)南面而立萬物備(徳叶音帝辭叶音似/妻去聲不徳不辭皆)
(以至/公也)舜授禹以天下尚徳推賢不失序外不避仇内不
阿親賢者予(序予竝叶土/聲仇謂□鯀)禹勞心力堯有徳干戈不用
三苖服舉舜甽畎任之天下身休息(甽與/畎同)得后稷五穀
殖夔為樂正鳥獸服契為司徒民知孝弟尊有徳(闕/)禹
有功抑下鴻辟除民害逐共工北决九河通十二渚䟽
三江(叶姑紅反抑遏也下治/水使浸下也鴻洪水也)禹溥土平天下躬親為民
行勞苦得益臯陶橫革直成為輔(溥讀為敷下叶後五/反吕氏春秋云得陶)
(化益真窺橫革之交五人佐禹故功績銘乎金石著於/盤盂陶即臯陶也化益即伯益也真窺即直成也横革)
(即横革也皆/禹輔佐之名)契𤣥王生昭明居於砥石遷於商十有四
世乃有天乙是成湯(明叶芒昭明契之/子砥石即砥柱也)天乙湯論舉當
身讓卞隨舉牟光道古賢聖基必張(當叶平聲牟與務/同湯讓天下於卞)
(隨務/尤)願陳辭世亂惡善不此治隱諱疾賢良由姦詐鮮
無災患難哉阪為先(災叶戕西反先叶前西反隐諱遇/惡疾害賢良長用奸詐鮮無災也)
(○此節/有脱誤)聖知不用愚者謀前車已覆後未知更何覺時
(聖上亦脱六字謀音縻/後後車也更平聲改也)不覺悟不知苦迷惑失指易上
下忠不上達䝉掩耳目塞門户(悟叶上聲/下叶音户)門户塞大迷
惑悖亂昬莫不終極是非反易比周欺上惡正直(莫冥/寞言)
(闈也不終極/無已時也)正是惡心無度邪枉辟回失道途已無郵
人我獨自美豈無故(辟讀為辟途叶去聲郵一作尤言/不可尤責於人自美其身盖此事)
(之得失必有其/故當自省也)不知戒後必恨後遂過不肯悔讒夫多
進反覆言語生詐態(闕/)人之態不如備争寵嫉賢利惡
忌妬功毁賢下歛黨與上蔽匿(如當作知匿叶奴計反/言人之詐態上若不知)
(為備則有疾忌蔽匿之患也利/惡忌謂以惡忌賢者為已利也)上壅蔽失輔勢任用讒
夫不能制孰公長父之難厲王流于彘(孰當為郭郭公/長父皆厲王之)
(嬖臣未詳/其姓名)周幽厲所以敗不聽規諫忠是害嗟我何人
獨不遇時當亂世(闕/)欲對𠂻言不從恐爲子胥身離凶
進諫不聽剄而獨鹿棄之江(獨鹿罣鹿小罟也子胥自/剄之後盛以小罟而棄之)
(江也一説獨鹿與屬鏤同呉/夫差賜子胥之劍名江叶工)觀往事以自戒治亂是非
亦可識託於成相以喻意(戒叶計識如/字讀如志)
　　　　右二章
請成相言治方君論有五約以明君謹守之下皆平正
國乃昌(明叶芒君論有五謂臣下職一也君法明二/也刑稱陳三也言有節四也上通利五也)臣
下職莫游食務本節用財無極事業聼上莫得相使一
民力守其職足衣食厚薄有等明爵服利往卬上莫得
擅與孰私得(服叶蒲北反所興事業皆聼於上羣下不/得擅相役使則民力一也民不失職則衣)
(食足利之所往皆仰於/上擅與若齊田氏然耳)君法明論有常表儀既設民知
方進退有律莫得貴賤孰思王(君法所以明在言論有/常不二三也進人退人)
(皆以法律臣下不得以意貴/賤則孰有能自相貴者乎)君法儀禁不為莫不説善
名不移修之者榮離之者辱孰它師(言為君之法儀在/自禁止不為惡則)
(民皆悦上之教而善/名不移也説讀為悦)刑稱陳守其銀下不得用輕(闕/)門
罪禍有律莫得輕重威不分(稱謂當罪當罪之法施陳/則各守其分銀與垠同)
請牧祺用有基主好論議必善謀五聼循領莫不理續
主執持(謀叶音縻祺吉也牧治吉祥之事也五聼見周/禮折獄之五聼也循領謂修之使得綱領莫不)
(有文理相續主自執/持不使權歸於下也)聽之經明其請參伍明謹施賞刑
顯者必得隱者復顯民反誠(請當為情幽隐皆/通則民不詐偽也)言有節
稽其實信誕以分賞罰必下不欺上皆以情言明若日
(節叶/即)上通利隱逺至觀法不法見不視耳目既顯吏敬
法令莫敢恣(上通利不壅蔽則幽隠遐逺者皆/至也觀之法非法則雖見不視也)君教出
行有律吏謹將之無鈹滑下不私請各以宜舍巧拙(鈹/與)
(披同滑與汨同音骨五倫既明則教令之出皆有法律/而吏謹持之無使紛披滑骨者矣羣下孰敢私情不守)
(所宜而以巧/拙為强弱哉)臣謹脩君制變公察善思論不亂以治天
下後世法之成律貫(臣下但當謹守法度而君制其變/公察而善思之則其論不亂天下)
(後世皆得守之以成法律/之條貫也或疑思當作惡)
　　　　右三章
　
　
　
　
　
　
　
　
　
　
　
　
　
　古詩紀巻七
欽定四庫全書
　古詩紀巻八　　　　　　明　馮惟訥　撰
古逸第八
　詩
　　　石鼓詩(十章/)
　　(風雅逸篇曰石鼔詩周宣王獵碣也於詩體屬小/雅或以為周成王時詩以左傳成有岐陽之蒐證)
　　(之亦一説也○按古文苑所載石鼓文稱孫巨源/得於佛書龕中盖唐人所錄僅四百九十七言耳)
　　(章樵為之考正集釋之又薛尚功鄭樵潘迪諸家/咸有音訓然於闕文靡所増益楊用脩自言受學)
　　(於李文正公得蘇文忠舊本盖六百五十七言而/訓釋亦簡要楊子易以今文傳之矣陜西志亦載)
　　(此文其文悉與楊本同而字盡訓釋頗異今以二/本㕘較著之其古文苑舊註有可采者亦間取附)
　　(入註中姓氏薛鄭章潘巳見前施/謂施宿王王厚之蘇疑即文忠也)
􁨹(本音吾/讀作我)車既㠪(籀文工/讀作攻)􁨹馬既同􁨹車既􁀙(古文/好)􁨹
馬既□(音阜與􁀙同馬肥貌一從缶/籀文□音騊北野良馬也)君子􁁊􁁊(籀文員/通作爰)
邋邋(讀作/獵)􁁊斿(通作游當讀作君/子爰獵爰獵爰游)麀鹿速速君子㞢(之/)
求□□(古文關/讀作彎)􁉭(音/條)弓(石本弓古及/字舊作弓)弓玆㠯(以/)􁁊(本寺/字讀)
(作時古/文省)􁨹敺(驅/)其□(畤音/止)其來趩趩(音亦楊曰/讀作彳)􁞿􁞿(音/憲)
􁁊􁁊(大來切今作炱/音臺煙塵也)郎􁨹(音御與/□小異)即□麀鹿趚趚(音/即)其
來大垐(音茨大/逍也)􁨹敺其欉(朴同楊曰/讀作僕)其來􁁜􁁜(音/獨)􁀙(古/文)
(射/)其􁍽(音堅獸三歲/曰肩楊作豚)蜀(讀作屬/古省文)
　　　右一(薛作辛文共鄭作丙文/重文十    七十六字)　(文六十六/一十九句)
􁇥(􁇥音牽/水名)殹(王曰古也字見詛/楚文楊云音繄)沔沔(章音泛泛當作□/篆文反正為乏今)
(從丏/恐非)㞼(與□/同)□(籀文皮/讀作彼)□(古文苑作/淖楊作潮)淵□(古文/鰋)□處(上/聲)
(叶作/居)㞢君子□(漁/)㞢澫澫(澫通/作漫)又(通作有/下皆同)□(古鯊字/魚名)其
斿(游/)□□(音㪚叶/作跚)帛(讀作白/下同)□(魚/)􁨺􁨺(音洛/白兒)其□(蕰與/𦵔同)
氐(古作底/至也)□黃帛其□(古文/鯿)又□(今作/鮒)又□(即白字○/志云與鮊)
(同叶/音綿)其􁀙(乞反/切)孔□(庶/)□(臠/)㞢􁁊􁁊(音决獸似狌狌下/當从夬楊從史註)
(云生/兾切)􁁊􁁊(籀文/洋)􁁜􁁜(音/搏)其□佳(讀作惟古文/省下皆同)可(讀作何/亦古省)
(文下/同)佳□(似呂/切)佳□可㠯□(普刀切隷作櫜/又作□音托)㞢佳楊及
□(古文/柳)
　　　右二(薛作戊文共鄭作甲文/重文七    六十八字)　(文六十一/一十七句)
　　(施云石鼔中唯此完好無一字磨滅然字多假借/世既逾逺不能盡知故義亦有不通處更俟博雅)
　　(君子辯而釋之庶/可補雅頌之亡逸)
田車孔(章作/既)安□(音條轡首/垂銅也)勒□□(□與駻同/馬行也)六□(古/文)
(師/)既簡左驂旛旛(妨圓切旌旗總名/旛旛取其輕舉皃)右驂騝騝(紀偃切/壯徤皃)
􁨹㠯□(古作/躋)亐邍(古原/字)􁨹戎止(石本/作□)□(古文/陸)宫車其寫
(寫舍也讀如卸史記秦/每破諸侯寫放其宫室)秀弓(秀通作繡繡弓戎弓/也穀梁傳弓繡質)􁁊(時/)
􁀙麋豕孔□麀鹿雉兎其邍又(有/)□(□或作/□音循)其戎□□
(音奔又作走音奏鄭本有□/字在大字上音□古直字也)大車出各(洛/)□(古文作/惡堊)獸
(楊作/亞獻)白□(古文澤白/澤獸名)􁨹□而勿􁀙(叶音/杓)多□䟏䟏(音力/叶音)
(約/)君子逌(音乃楊/作攸)樂(音/洛)
　　　右三(薛作丙文共鄭作丁文/重文五    七十四字)　(文六十九/一十八句)
□(帥/)□鑾車􁁊(音忽疾也下/从本音叨)敕(音/速)眞(讀作填/古文省)如秀弓孔
碩(叶式/畧反)彤矢□□(古鏃/字)四馬其寫六□(轡/)沃若□(徒/)□
(􁀙從馬从便舊本云/未詳楊云恐當作駢)孔□□(廓/)騎□(籀文/宣)博(古文苑作/廓宣搏搏)
□(鄭云即酋字通作/輶石本作□音首)車□(古文/載)□(古文/道)如□如章邍溼
(古文/濕)隂陽趍趍(音池調和閑習之貌鄭/作􁦃即趣字七走反)六馬􁀙(射/)㞢□
□(籀文族矢鋒/也叶音㮶)又(有/)貙(音/樞)如虎獸鹿如□(兕/)台(讀作怡/古省文)
邇多賢□(音/循)禽□(奉/)雉􁨹兎允異
　　　右四(薛作丁文共鄭作戊文/重文三    七十二字)　(文六十九/一十八句)
􁨹來自東(古文苑有/凄凄二字)霝(古零/字)雨􁁊□(古文/流)逆湧盈盈□
(與渫同音屑/楊云水名)溼(古文/濕)君子既□(古文/涉)􁨹馬□􁇥􁇥(古文/苑無)
(重/文)殹(也/)洎(暨/同)淒(二字古文苑/俱有重文)㞼(丞/)士駋(古文/駕)言􁌜(古文/西)
䢜(籀文/歸)方(作/舫)□(舟/)自□(廓/)□□(楊作/駢)逴逴(音/綽)佳(維/)□㠯
□(逍/)或隂或陽极(即笈字志/云音結)㴱㠯戶出亐水一方□□
遑(楊作/徨)止其􁁊􁨹(古文苑作其/奔其□音禦)㠯且(讀作阻/古省文)其□(乃/)□
(古文/事)
　　　右五(薛作壬文共鄭作辛文/重文三    六十九字)　(文六十六/一十六句)
□□乍(古文作/下同)邍乍周□(導/)□(古遄/省文)□(我/)□(籀文/辭)攸除
帥□□田□(舊音莾或作/䒪居幽切)為□里(世从三十為世施云/世三十也以三十為)
(世書家謂之會意佛書謂之/二合字□蘇合反非世字也)希□□□(音/徼)□(乃/)□(古文/□)
桼(桼木汁也可以髤/物別作漆水名)􁁊(籀文/栗)柞(音昨/櫟也)棫(音域白/桵也)其㧞□
(即椶字/音宗)□(音咎又/音杲)□□(未詳音義楊作/庸或云遘字)鳴􁁊(條山/楸也)亞□
(箬/)其􁄞(華/)可(何/)為所斿□□(音夒或/作夔)水盭(音利或/音周非)□□
(古文/㫖)□(樹/)□(與幽/同)□(古文/晤)
　　　右六(薛作庚文共鄭作乙文/重文三    五十五字)　(文五十二/)
　　(施云此鼓乃皇祐閒向傅師搜訪而得者每/行术僅存四字故今所傳皆斷續不成文)
□􁨹嘽嘽(音檀衆/盛也)□(然/)□師旅(章云旅字之/下磨滅二字)眞(填/)□會
同又(有楊云/如字)□㠯左(施云左字下有驂/字今碑本磨滅)戎􁀙(音章􁀙徨/行遽□蘇)
(讀作/障)弓矢孔□滔滔是□(熾/)􁀙夫寫矢(古文苑/有不字)其□(即/奪)
(字/)􁁊(古文/舉)㧘(音自積禽也/詩助我舉㧘)其□□(鄭作䏏音/吁蘇作肝)來或羣或
㕛(友/)悉率左右燕樂(音/洛)天子來嗣王始□□(振音/真)□(復/)
古我來攸止
　　　右七(薛作甲文共鄭作壬文/重文三    六十二字)　(文五十九/一十五句)
□􁁊(走/)䮺䮺(未詳音義/鄭音劑)馬□(即麃字音標或/云音袍麋屬)晳晳□□
(華/)雉㲋(音綽似兎/青色而大)􁏖(舊音/位)多□微我師氏憲憲文武可
(如/字)其一㞢
　　　右八(薛作巳文共鄭作庚文/重文四    二十七字)　(文二十三/)
　　(施云此鼔最磨/滅不復成文)
􁨹水既□(與净/同)􁨹□(導通/作道)既□􁨹行既止嘉□􁎼里天
子永㝕(古文/寧)日□(惟/)丙□(申/)旭旭杲杲􁨹其雱(籀文旁/爾雅二)
(達曰/旁)□(叶上/聲)□(乘/)馬既□(音/循)□(未詳音義/章作敕)□(古文/夏)□□
(康/)□(駕/)□四黄左驂□䮯(音/敖)右驂□□(音/速)□(音/啔)戟(㦸/)㠯
□(奕/)女(讀作/汝)□□㥁(□/)旛□(籀文翰平聲鳥羽也析羽/而注於旗首故曰旛翰)
□□(音/□)猋(古飆字音標/盖通作□)斿(族旗之/未垂者)□□(音宜旗/動也)公□大
來余及如玆邑周(即害字讀/作曷何也)不余及
　　　右九(薛作乙文共鄭作癸文/重文七    八十一字)　(文七十四/二十句)
　　(施云上下磨/滅不成文)
呉(古作/虞)人㥕(古文/憐)□(□與/亟同)□(朝/)夕憼(警/同)惕□卥□北勿
□(通作/掩)勿伐□(若石本作□/或云卑字)□出奇(竒/)進□(古文/獻)用□
䢜格□(藝/同)祖告于大祝禘嘗□(古文/受)□(享/)致其方□(與/藝)
(同叶/音亦)寓逄□(□文/中)□(籀文/□)孔□麀鹿□□既坦疆理□
□(音蕃/盛也)大田不􁄭(音蒐即/搜字)君子可(何/)求又(有/)□又始周
爰止于是
　　　右十(薛作癸文共鄭作巳文/重文一    七十三字)　(文七十二/一十八句)
　　　蠶叢詩(四章篇華陽志不載詩名風/雅逸  題曰𧖟叢不知何據)
　　(華陽國志巴志篇其民質直好義/土風敦厚有先民之流故其詩曰)
川崖惟平其稼多黍㫖酒嘉榖可以養父野惟阜丘彼
稷多有嘉榖㫖酒可以養母
　　　其二(祭祀/之詩)
惟月孟春獺祭彼崖(叶魚/覊反)永言孝思享祀孔嘉(叶居/之反)彼
黍既潔彼儀既澤蒸命良辰祖考來格
　　　其三(好古樂/道之詩)
日月明明亦惟其名誰能長生不朽難獲
　　　其四(好士樂/道之詩)
惟徳實寶富貴何常我思古人令問令望(平/聲)
　　　佹詩
　　(佹詩者荀卿子之所作也或曰荀卿既為蘭陵令/客有説春申君者曰湯以亳武王以鎬皆有天下)
　　(今荀子賢而君借以百里之勢臣為君危之春申/君乃謝荀子荀子去之趙人又説春申君曰昔伊)
　　(尹去夏入殷殷王而夏亡管仲去魯入齊魯弱而/齊强賢者所在其君未嘗不尊榮也今荀子天下)
　　(賢士君何為謝之春申君又使人請荀/子荀子不還而遺之賦盖即此佹詩也)
天下不治請陳佹詩(佹與詭同佹異/激切之詩也)天地易位四時易
鄉列星隕墜旦暮晦盲(叶/芒)幽闇登昭(或作/照)日月下藏公
正無私反見縱橫(叶音黃反見謂為/縱橫反覆之人也)志愛公利重樓䟽
堂(愛猶貪也竊取公家之/利而反得華屋以居也)無私罪人憼(儆/同)革二兵(叶逋/旁反)
(憼戒也革甲也二副也言無私心而治有罪/之人反恐為所害而常為兵革以備之也)道徳純備
讒口將將(讀作/鏘)仁人絀約敖(傲/同)㬥擅强天下幽險恐失
世英(叶/央)螭龍為蝘蜓(音偃/典)鴟梟爲鳳凰比干見刳孔子
拘匡昭昭乎其知之明(叶/)也郁郁乎其遇時之不祥也
拂乎其欲禮義之大行(叶/杭)也(郁郁與拂/字疑錯互)闇乎天下之晦
盲(叶/)也皓(與昊/同)天不復憂無疆也千秋必反古之常也
弟子勉學天不忘也聖人共手時幾將矣(共讀為拱拱/手言不得用)
(也將謂時/運將開也)與愚亦疑願聞反辭(此為弟/子問詞)其小歌也念彼
逺方何其塞(疑作/蹇)矣仁人絀約㬥人衍矣忠臣危殆讒
人般矣(般叶蒲典反般樂/也集作服用也)璇玉瑤珠不知佩(叶/備)也雜布
與錦不知異也閭娵(子侯/反)子奢莫之媒(叶莫/佩反)也嫫母刀
父是之喜(許既/反)也以盲為明以䏊為聰以危為安以吉
為凶嗚呼上天曷維其同
　　　荀卿與春申君書後賦(見戰/國䇿)
寶珍隨珠不知俾(上/聲)兮禕衣與絲不知異(上/聲)兮閭姝子
奢莫知媒(古音/美)兮嫫母求之又甚喜之兮以瞽為明以
聾為聰以是為非以吉為凶嗚呼上天曷謂其同(風雅/逸篇)
(曰按戰國策及韓非子荀卿為書謝春申君書後有此/賦即荀子書中佹詩之少歌也佹詩其為春申君作乎)
(又按春秋後語載蘇秦上秦王書書後亦有韻語/後世類書引之以為蘇秦之詩秦語今附此後)
　　　蘇秦上秦惠王詩
言語相結(盧藏用春秋後語注/曰結音吉古韻叶也)天下為一合從連橫(音/黃)
兵革不藏文士竝飭諸侯亂惑萬端俱起不可勝理科
條既備民多偽態(音/替)書䇿稠濁(廚玉/反)百姓不足上下相
愁民無所聊(音/留)明言章理甲兵愈起辯言偉服(蒲北/反)戰
攻不息繁稱文辭天下不治(平/聲)舌敝耳聾不見成功行
義約信(音/新)天下不親
　　　遊南嶽讃
　　(王子年拾遺記曰舜葬蒼梧之野有鳥如雀常遊/丹海之際時來蒼梧之野衘青砂珠積成壟阜名)
　　(曰珠丘冥珠輕細風吹如塵起名曰珠塵今蒼梧/之外山人採藥時有青石圓潔如珠服之不死故)
　　(仙人方廻遊南嶽有七言讃○/劉向列仙傳曰方㢠堯時隐人)
珠塵圓潔輕且明有道服者得長生
　　　遊海詩
　　(十真記曰寗先生者古之神仙在黃帝之前常逰/崑丘之外有蘭沙之地去中都萬里其沙如細塵)
　　(風吹成霧泛泛而起有石藍之花輕而堅勁千年/一開隨風霏霏名曰青藍花又有魚鼈龍蛇飛於)
　　(塵霧中先生常逰其地食飛魚而死臥沙百餘年/蹶然而起形容復故乃作逰海詩○列仙傳曰寗)
　　(封子黃/帝時人)
竒藍灼灼千載舒百齡暫死食飛魚
　　　采藥詩
　　(拾遺記曰闇河之北有紫桂成林其實/如棗羣仙餌焉韓終采藥四言詩云)
闇河之桂實大如棗得而食之後天而老
　　　時俗四言詩
　　(拾遺記曰成王五年因祇之國去王都九萬里其/丈夫勤於耕稼一日鋤十頃之地貢嘉禾一莖盈)
　　(車故時俗/四言詩云)
力勤十頃能致嘉穎
　
　古詩紀巻八
欽定四庫全書
　古詩紀卷九　　　　　　明　馮惟訥　撰
古逸第九
　逸詩(上/)
　　　支(玉海/逸詩)
　　(國語衛彪傒曰武王克殷作此詩以為飫歌名之/曰支以遺後人使永監焉夫禮之立成者為飫昭)
　　(明大節而已少曲與焉是以為之日惕欲其教民/戒也○韋昭註曰立成為立行禮不坐也又曰立)
　　(曰飫坐/曰晏)
天之所支不可壞也(叶胡/隈反)其所壞亦不可支也
　　　辟雍(二見凡/三章)
　　(困學紀聞曰大傳引樂曰舟/張辟雍鶬鶬相從樂樂經也)
舟張辟雍鶬鶬相從八風回回鳳凰喈喈(叶堅奚反/尚書大傳)
有昭辟雝有賢泮宫田里周行濟濟鏘鏘相從執質有
族以文
敕爾瞽率爾衆工奏爾悲誦(音/容)肅肅雝雝無怠無凶(周/官)
(註/)
　　　貍首(二/見)
　　(禮記射義諸侯以/貍首為節詩云)
曾孫侯氏四正具舉大夫君子凡以庶士小大莫處御
於君所以燕以射則燕則譽(見禮記○曾孫者諸侯推/本始封之君故以曾孫言)
(也四正謂舉正爵以獻賔獻君獻卿獻大夫凡四也四/獻皆畢然後射處謂處其職而不來也以燕以射先行)
(燕禮而後射也則燕則譽燕安也言君臣/上下以射而習禮樂則安樂而有名譽也)
質㕘既設執旌既載(叶子/計反)干侯既抗中獲既置弓既平
張四侯且良决拾有常既順乃讓(叶如/陽反)乃揖乃讓乃躋
其堂乃節其行(叶寒/剛反)既志乃張射夫命射射者之聲御
車之旌既獲卒莫(見火戴禮投壺篇困學/紀聞曰此命射之辭也)
　　　黃竹詩(三章○玉/海逸詩)
　　(穆天子傳曰丙辰天子遊黄臺之丘獵於革澤有/隂雨天子乃休日中大寒北風雨雪有凍人天子)
　　(作詩三章/以哀民)
我徂黃竹(缺一/字)員閟寒帝收九行(行道也言收羅/九域之道里也)嗟我
公侯百辟冡卿(叶/)皇我萬民(皇正/也)旦夕勿忘(恒念/之也)
我徂黃竹(缺一/字)員閟寒帝收九行嗟我公侯百辟冢卿
皇我萬民(叶謨/郎反)旦夕勿窮(叶渠王反/令無困也)
有皎者􁀙(􁀙烏名/音洛)翩翩其飛(叶匪/眠反)嗟我公侯(缺一/字)勿則
遷居樂甚寡不如遷土(居無/求安)禮樂其民(叶彌延反○言/當以禮樂化其)
(人也本傳註曰自侯以下似當云/百辟冡卿皇我萬民○勿則遷)
　　　祈招(音/韶)詩(玉海/逸詩)
　　(左氏傳昔穆王欲肆其心周行天下將皆必有車/轍馬跡焉祭公謀父作祈招之詩以止王心是以)
　　(獲没於祇宮其詩曰○謀父周卿士祈父周司/馬招其名也祭公方諫遊行故指司馬而言)
祈招之愔愔式昭徳音思我王度式如玉式如金形民
之力而無醉飽之心(愔愔安和貌金玉取其堅重形謂/量其力而賦役之如制器者各隨)
(其形也家語作刑謂虐/用民力而不知厭也)
　　　徴招角招(見孟/子)
　　(招與韶同齊有韶音之/遺故孔子在齊聞韶)
畜君何尤
　　　無射
　　(汲冡周書晉平公使叔譽于周見太子而與之言/五稱而五窮歸告公曰太子晉行年十五而臣弗)
　　(能與言君請歸聲就復與田師曠曰不可請使瞑/臣師曠見太子三稱三告善王子曰請入坐遂敷)
　　(席注瑟師曠歌無射乃/注瑟於王子王子歌嶠)
國誠寧矣逺人來觀(轉音/光)脩義經矣好樂無荒
　　　嶠
何自南極至于北極絕境越國弗愁道逺
　　　轡之柔矣
　　(汲冡周書曰師曠見周太子晉歸太子賜乗車駟/馬曰太師亦善御之對曰御吾未之學也王子曰)
　　(汝不為夫時詩/云云以是御之)
馬之剛矣轡之柔矣馬亦不剛轡亦不柔志氣麃麃(叶/必)
(幽/反)取與不疑(叶疑尤反左傳國子賦轡之柔矣註云/義取寛政以安諸侯若柔轡之御剛馬)
　　　驪駒
　　(漢書儒林傳王式曰客歌驪駒主人/歌客無庸歸驪駒者客欲去歌之也)
驪駒在門僕夫具存驪駒在路僕夫整駕
　　　白水(二見/)
　　(寗戚每之見管仲也亟稱曰浩浩乎儵儵乎管子/不觧歸而不怡有少妾問焉仲曰非而與知也妾)
　　(曰毋少少毋賤賤仲以語之妾曰/寗子殆欲室也古有白水之詩云)
浩浩白水儵儵之魚君來召我我將安居國家未立從
我焉如(列女/傳)
浩浩者水育育者魚未有室家而召我安居(水浩浩然/盛大魚育)
(育然相與而遊其中喻時人皆得配偶以居/其室寗戚有伉儷之思故陳此詩以見意)
　　　鼔缶(淮南/子)
君子有酒小人鼓缶雖不見好亦不見醜
　　(以上逸詩篇名斷/章存者凡十一篇)
　逸詩(下/)
　　　左傳(八章/)
翹翹車乗招我以弓豈不欲往畏我友朋(陳敬仲引逸/詩莊二十二)
(年/)
我無所監夏后及商用亂之故民卒流亡
俟河之清人夀幾何兆云詢多職競作羅(子駟引周詩/兆卜詢謀職)
(主也言以兆詢於多人則/各執一見相競而羅列)
雖有絲麻無棄菅蒯雖有姬姜無棄蕉萃凡百君子莫
不代匱(蕉萃即憔悴/古蕉字音憔)
周道挺挺我心扃扃講事不令集人來定(挺挺正直也/扃扃明察也)
(講謀也言謀事不善/當集賢人以定之)
禮義不愆何恤乎人言(子產引/逸詩)
淑愼爾止無載爾偽
我之懷矣自詒伊慼
　　　論語(二章/)
巧笑倩兮美目盼兮素以為絢兮
棠棣之華偏其反而豈不爾思室是逺而(晉書亦載作/唐棣唐棣郁)
(李也毛詩有兩棣唐棣之華鄂不韡韡彼爾維何維常/之華鵲巢唐棣之華與此棠棣不同黃公紹曰唐棣赤)
(棣也棠棣白棣也反逺二字亦兩讀一讀反逺皆如字/陸佃云其花反向後合凡木之華皆先合後開此華先)
(開後合一讀反與翻同言/花之搖動也逺叶於元反)
　　　禮記(二章/)
昔吾有先正其言明且清國家以寧都邑以成庶民以
生誰能秉國成不自為政卒勞百姓(見緇衣篇註云昔/吾有先正五句逸)
(詩也下三句見小雅節南山之篇李/善文選註引首四句云子思子詩)
相彼盍旦尚猶患之(見㘯記篇註云盍旦夜鳴求旦之/鳥患猶惡也言盍旦欲反夜作畫)
(求所不當求者人尚惡之況人臣而求犯其上乎鹽/鐵論亦載此盍旦作鳱旦月令作鶡鴠或作渴旦)
　　　大戴禮(二章/)
東有開明於時雞三號以興庶虞庶虞動蜚征作民嗇
執功百草咸淳(見四代篇困學紀聞註曰開明避景帝/諱也景帝諱啓庶虞盖山虞澤虞之屬)
(馬融廣成/頌用飛征)
魚在在藻厥志在餌(用兵篇註曰由心在於利/用兵以取危盖逸詩也)
　　　孔子家語
皇皇上天其命不忒天之以善必報其徳(説苑皇皇上/帝其命不忒)
(天之與人/必報有徳)
　　　管子
鴻鵠將將唯民歌之濟濟多士殷民化之(歌音基淮南/子良馬易道)
(使人欲馳飲酒而樂使人欲歌化山宜/切周易神而化之使民宜之皆古音也)
　　　晏子春秋
樂矣君子直言是務
　　　墨子(二章/)
必擇所堪必謹所堪
魚水不務陸將何及
　　　荀子(六章/)
如霜雪之將將如日月之光明為之則存不為之則亡
國有大命不可以告人妨其躬身
鳳凰秋秋其翼若干其聲若簫(叶踈/鳩反)有鳳有凰樂帝之
心(秋秋猶蹌蹌謂舞也干楯也帝/盖謂堯也堯時鳳凰巢於阿)
長夜漫兮永思騫兮太古之不慢兮禮義之不愆兮何
恤人之言兮
涓涓源水不壅不塞轂既破碎乃大其輻(叶筆/力反)事以敗
矣乃重太息
墨以為朗(叶盧/當反)狐狸而蒼(墨謂閉塞也狐狸而蒼言狐/狸之色居然有異君以蔽為)
(明則臣下誑君言其色蒼/然無别猶指鹿為馬者也)
　　　列子
良弓之子必先為箕(叶渠/尤反)良冶之子必先為裘(箕矢房/也注曰)
(學者先攻其所易/然後能成其所難)
　　　莊子
青青之麥生陵之陂生不布施死何含珠為(莊子曰儒/以詩禮發)
(家一作冡大儒臚傳曰東方作矣事之何若小儒曰未/解裙襦口中有珠詩固有之云云接其鬢擪其顪儒以)
(金椎控其頥徐别其頰無傷口中/珠司馬註云此逸詩刺死人也)
　　　呂氏春秋(四章/)
將欲毁之必重累之將欲踣之必高舉之
君君子則正以行其徳君賤人則寛以盡其力
唯則定國(此亦見左傳/然非詩也)
于嗟□兮(呂/覽)
　　　戰國䇿(五章/)
行百里者半於九十
服亂以勇治亂以智事之計也立傅以行教少以學義
之經也(風雅逸篇曰此全與古詩體裁不同姑依/本文有詩曰字錄之戰國䇿注作諺語)
大武逺宅不渉(威武之大者逺安定/之不必渉其地也)
木實繁者披其枝披其枝者傷其心大其都者危其國
尊其臣者卑其主(註云非必逸詩古/有此語耳披褫也)
樹徳莫如滋除害莫如盡(註云泰誓樹徳務滋除惡務/本一本作書云此亦見左傳)
(然本文/非詩也)
　　　淮南子
掩雉不得更順其風
　　　史記
得人者興失人者崩
　　　漢書(二章/)
四牡翼翼以征不服
九變復貫知言之選(變一/作辨)
　　　後漢書
皎皎練絲在所染之(楊終/傳)
　　　晉書
羽觴隨波(晉書束晳傳曰武帝嘗問三日曲水之義晳/曰昔周公城洛邑因流水以汎酒故逸詩曰)
(羽觴隨波一作/羽觴隨波浮)
　　　說苑
緜緜之葛在於曠野(叶上/與反)良工得之以為絺紵良工不
得枯死於野
　　　徐幹中論
相彼𤣥鳥止於陵阪仁道在近求之無逺
　　　集韻
佞人如􁎏
　
　
　
　
　
　
　
　
　
　
　
　
　古詩紀巻九
欽定四庫全書
　古詩紀巻十　　　　　　明　馮惟訥　撰
古逸第十
　古諺
　　　太公兵法引黃帝語
日中不彗是謂失時操刀不割失利之期執斧不伐賊
人將來(叶陵/之反)涓涓不塞將為江河熒熒不救炎炎奈何
兩葉不去將用伐柯為虺弗摧行將為蛇(叶唐何反○/賈子書引止)
(日中必彗操刃必割二句其餘見太/公兵法即漢蓺文志黃帝巾機銘也)
　　　六韜
天下攘攘皆為利往天下熙熙皆為利來
　　　管子(二章/)
不行其野不違其馬(諷桓公○言馬以行野雖/不行野亦不可不調習也)
墻有耳伏冦在側
　　　孔子家語
相馬以輿相士以居
　　　曾子
人莫知其子之惡莫知其苖之碩
　　　孟子(二章/)
吾王不遊吾何以休吾王不豫吾何以助一遊一豫為
諸侯度(夏諺○劉熈曰春行曰遊秋行曰豫左傳季氏/有嘉樹韓宣子譽之服䖍曰譽與豫同遊於樹)
(下也唐宋之問/詩春豫臨池會)
雖有智慧不如乗勢雖有鎡基不如待時(齊人有言○/賈達曰鎡基)
(耨也吕氏春秋曰/耨六寸所以間稼)
　　　左傳(二十/二章)
山有木工則度之賔有禮主則擇之(度音宅○魯羽父/引周諺隱十二年)
匹夫無罪懷璧其罪(虞叔引周/諺桓十年)
心茍無瑕何恤乎無家(晉士蒍引/諺閔元年)
輔車相倚唇亡齒寒(虞宫之竒引諺僖五年○輔頰也/車牙車又曰頷車牙上骨之名也)
(輔為外表/車是内骨)
心則不競何憚於病(鄭大夫孔叔言于鄭伯僖七年○/言心既不能自强何畏難於卑弱)
(之病即齊景公所云既不能令又不/受命也左傳既不能强又不能弱)
庇焉而縱尋斧焉(文二年宋昭公欲去羣公子樂豫曰/公族公室之枝葉也葛藟猶能庇其)
(本根況君子乎諺所謂云云者也註八尺曰尋所/以量木也借木之庇而縱放尋以量之斧以伐之)
畏首畏尾身其餘幾(鄭子家引古/言文十七年)
鹿死不擇音(同上○言當/作䕃□䕃也)
雖鞭之長不及馬腹(言非所當擊晉伯宗/引古言宣十五年)
高下在心川澤内汚山藪藏疾瑾瑜匿瑕國君含垢(諺/同)
(上○漢書亦引此/無高下在心一句)
民之多幸國之不幸也(羊舌職引諺/宣十六年)
殺老牛莫之敢尸(晉韓厥引古言晉欒書中行偃執厲/公召韓厥厥辭曰古之人有言云云)
(而況君乎/成十七年)
非宅是卜維隣是卜(晏子引諺/昭三年)
挈缾之知守不假器(晉人來治杞田季孫將以成與之/謝息為孟孫守不可曰人有言曰)
(雖有云云禮/也昭七年)
其父析薪其子弗克負荷(子産引古/言昭七年)
室於怒市於色(楚令尹子瑕諫歸蹶由昭十二/年○戰國䇿怒於室者色於市)
臣一主二(晉人執季孫意如子服惠伯私於中行穆子/曰魯兄弟也土地猶大所命能具若為夷棄)
(之使事齊楚其何瘳於晉諺曰/云云吾豈無大國昭十三年)
無過亂門(子產引諺昭十九年○昭二十三年宋人對/楚薳越曰人有言曰惟亂門之無過國語太)
(子晉諫壅穀洛人有/言曰無過亂人之門)
嫠不恤其緯而憂宗周之隕為將及焉(子大叔對范獻/子人亦有言云)
(云昭二/十四年)
唯食忘憂(魏子引諺昭二十九年○/國語作唯食可以忘憂)
民保於信(戲陽速引諺/定十五年)
飛矢在上走驛在下(兵交使在其閭今語/兩國兵交不罪來使)
　　　國語(十章/)
兄弟讒䦧侮人百里(周語富辰諫以翟伐鄭人有言曰/云云周文公之詩曰兄弟䦧于墻)
(外禦/其侮)
獸惡其網民惡其上(周語晉克楚使郤至告慶于周召/桓公與之語至自稱功伐召桓公)
(以告單襄公公曰君子不自稱也惡其盖人/也其抑下滋甚故聖人貴讓且諺曰云云)
兵在其頸(同上單襄公曰人有言/云云其郤至之謂乎)
佐雝者嘗焉佐鬬者傷焉(周語太子晉諫壅穀洛人有/言云云今俗語助祭得食助)
(鬬得/傷)
禍不好不能為禍(同上財色之/禍生於好之)
衆心成城衆口鑠金(周語伶州鳩/對景王引諺)
從善如登從惡如崩(周語衞彪/傒引諺)
黍稷無成不能為榮黍不為黍不能蕃膴稷不為稷不
能蕃殖所生不疑惟徳之基(晉語晉公子過鄭鄭文公/不禮叔詹諫不聼曰若不)
(禮焉則請殺之諺云云註為黍為稷之為成也所生/謂種黍得黍種稷得稷唯在所樹言禍福亦猶是也)
狐埋之而狐搰之是以無成功(吳語吳伐越越使諸稽/郢行成於吳云云今天)
(王既封殖越國又刈亡之雖/四方諸侯則何實以事吳)
觥飯不及壺飱(越語越將伐吳數問於范蠡范蠡曰未/可也王姑待之王曰諺有之云云今嵗)
(晚矣子將奈何注盛饌未/具不如壺飱之救饑疾也)
　　　說苑
囊漏貯中(鄒穆公/引周諺)
　　　列子(三章/)
生相憐死相捐(楊朱篇/引古語)
人不㛰宦情欲失半人不衣食君臣道息(古/語)
田父可坐殺(周諺云云晨出夜入自以性之恒啜菽茹/藿自以味之極一朝處以柔毛綈幕薦以)
(梁肉蘭橘心痛體/煩内熱生病矣)
　　　莊子(三章/)
聞道百以為莫己若(野/語)
美成在乆(叶茍/起反)惡成不及改(叶茍起反/○古語)
衆人重利廉士重名賢士尚志聖人貴精
　　　荀子(二章/)
衣與繆與不女聊(子道篇引古言與音歟聊音留叶力/蚪反言雖衣服我綢繆我而不敬不)
(順則不/聊汝也)
欲富乎忍恥矣傾絶矣故舊矣與義分背矣(大畧篇引/民語傾絶)
(謂傾身絶命而求也分/背如人分背而行也)
　　　魯定公記載古語
寧得一把五加不用黃金滿車寧得一把地榆不用明
月寶珠
　　　臯魚引古語
枯魚衘索幾何不蠧(索音素/古通)
　　　愼子(名到先申韓/申韓稱之)
不聰不明不能為王不瞽不聾不能為公
　　　韓非子
奔車之上無仲尼覆舟之下無伯夷(奔音/僨)
　　　呂覽
居者無載(讀作/䅔)行者無埋(叶陵之反○齊鄙人諺言/生不隐謀死不隐忠也)
　　　鄒子引古語(名衍/齊人)
截趾適履孰云其愚何與斯人追欲䘮軀
　　　鶡冠子(楚人居深山以/鶡鳥羽為冠)
中流失船一壺千金(船音循釋名船循也循水而行也/文子曰上下楫而下致船上言若)
(絲下言/若綸)
　　　魯仲連引古諺(漢藝文志有/魯仲連子)
百足之蟲三斷不蹶(墨子云馮公之蟲三􁈁不僵/馮公蟲名僵讀鞠躬之躬)
　　　魯連子
心誠憐白髮𤣥情不怡艶色媸
　　　鬼谷子引古語
女愛不敝席男懽不盡輪(戰國䇿寵女不敝/席寵臣不敝軒)
　　　孔叢子
堯舜千鍾孔子百觚子路嗑嗑尚飲十榼(平原君與子/高飲强子高)
(酒曰昔有遺諺云云古之聖賢無不能飲也吾子/何辭焉子高曰聖賢以道徳兼人未聞以飲食也)
　　　戰國策(十三/章)
戰勝而國危者物不斷也功大而權輕者地不入也(秦/䇿)
(秦攻趙蘇秦謂/秦王曰語云云)
削株掘根無與禍隣禍乃不存(張儀説秦臣/聞之云云)
騏驥之衰也駑馬先之孟賁之倦也女子勝之(齊䇿蘇/秦説齊)
(湣王曰/語云云)
見君之乗下之見杖起之(楚䇿或謂黃齊曰諺云云今/王善富摯而公不善也是不)
(臣也下音户/起音去上聲)
見兎而顧犬未為晚也亡羊而補牢未為遲也(楚䇿莊/辛對楚)
(襄王曰臣聞鄙語云/云牢一本作籬音同)
癘疾憐王(荀卿謝春申君癘疾憐王此不恭之語也雖/然不可不審察也此為刼弑死亡之主言也)
(註云癘雖惡猶愈/于刼弑故反憐王)
以書為御者不盡馬之情以古制今者不達事之變(趙/䇿)
(趙武靈王始出胡服之令羣臣皆/諫止王王曰諺云云○亦見史記)
借車者馳之借衣者被之(孟嘗君擇舍人以為武城吏/而遺之曰鄙語豈不云云註)
(云言弗愛也/被叶音披)
寧為雞口無為牛後(韓䇿蘇秦為趙合從説韓曰臣聞/鄙語云云顏氏家訓曰按延篤戰)
(國䇿音義曰尸雞中之主從牛子也/然則口當為尸後當為從俗寫誤也)
禽困覆車(韓䇿向壽為秦守宜陽将以伐韓韓公仲使/蘇代謂向夀云云譬禽獸得急困猶能抵觸)
(傾覆人車○/亦見史記)
貴其所以貴者貴(韓䇿蘇代説向壽請母伐韓諺云云/註所以貴人所同貴○亦見史記)
仁不輕絶智不輕怨(燕䇿燕王喜以書/謝樂間曰語云云)
厚者不毁人以自益也仁者不危人以要名也(同上/諺曰)
　　　史記(二十/二章)
死者復生生者不愧(趙世家肥義謂李兑曰諺云云/言不忍負武靈王之屬已也)
美女入室惡女之仇(外戚世家漢武帝幸夫人尹媫妤/見邢夫人低頭俛而泣自痛其不)
(如也諺/云云)
蓬生麻中不扶自直白沙在泥與之皆黑(三王世家引/傳曰○魯子)
(書作/諺曰)
當斷不斷反受其亂(黃歇傳/賛引語)
千羊之皮不如一狐之腋(叶戈/灼反)千人之諾諾不如一士
之諤諤(衛鞅傳趙良/謂商君云云)
積羽沈舟羣輕折軸衆口鑠金積毁銷骨(張儀傳張儀/説魏王臣聞)
(云云戰國䇿註云周語也漢中山王傳臣聞/衆口銷金積毁銷骨叢輕折軸羽翮飛肉)
力則任鄙智則樗里(樗里子傳樗里秦惠王異母弟樗/里子滑稽多智秦人號曰智囊諺)
(云/云)
利令智昬(虞卿傳賛/引鄙諺)
尺有所短寸有所長(王翦傳賛/引鄙語)
鑒于水者見面之容鑒于人者知吉與凶(蔡澤傳○本/武王鏡銘)
長袖善舞多錢善賈(蔡澤傳太史公曰韓子/稱云云韓子韓非子也)
白頭如新傾盖如故(鄒陽傳/引古語)
千金之子不垂堂百金之子不騎衡(叶寒剛反○袁盎/傳盎對文帝臣聞)
(云云服䖍曰措身不倚衡/也如淳曰衡樓殿邊欄楯)
變古亂常不死則亡(晁錯傳/賛引語)
雖有親父安知不為虎雖有親兄(叶虗/王反)安知不為狼(韓/安)
(國傳安國諫/梁孝王引語)
强弩之極矢不能穿魯縞衝風之末力不能漂鴻毛(同/上)
(安國與王恢論伐匈奴○漢書曰衝風之/衰不能起毛羽强弩之末不能入魯縞)
桃李不言下自成蹊(李廣傳/賛引諺)
家絫千金坐不垂堂(司馬相如諫/獵䟽引鄙諺)
人貌榮名豈有既乎(郭解傳賛引諺○徐廣曰人以顏/狀為貌者則貌有衰落矣唯用榮)
(名為飾表則稱譽/無極也既盡也)
千金之子不死于市(貨殖傳引諺○尉繚子/千金不死百金不刑)
百里不販樵千里不販糴(貨殖傳/引諺)
以貧求富農不如工工不如商刺繡文不如倚市門(見/貨)
(殖傳非諺也或末句諺/耳一無以貧求富句)
　　　漢書(十五/章)
有病不治(平/聲)常得中醫(藝文志/引諺)
狡兎死走狗烹(叶鋪/郎反)飛鳥盡良工藏敵國破謀臣亡(韓/信)
(傳六韜作高鳥○史記曰野/禽殫走犬烹敵國破謀臣亡)
兒婦人口不可用(王陵傳吕太后謂陳平曰鄙語云云/顧我與君何如耳無畏吕䫋之譛)
不習為吏視巳成事(賈誼引鄙諺○大戴禮/不習為吏如視巳事)
前車覆後車誡(同/上)
欲投䑕而忌器(同上/里諺)
社鼷不灌屋䑕不薰(中山王引○韓詩/外傳作稷蜂不薰)
孰為為之孰令聽之(司馬遷/引諺)
良玉不琢(武帝賢良䇿問引古語○漢/書或曰云云不云古語也)
揉曲木者不累日銷金石者不累月(公孫𢎞對䇿書云/云夫人之好惡豈)
(比禽獸木石之類哉期/年而變臣𢎞尚竊遲之)
水至淸則無魚人至察則無徒(東方朔○列子察見淵/魚不祥知料隐慝有殃)
(後漢書水清無大魚/此見客難不云諺也)
以管窺天以蠡測海以莛撞鐘(東方朔引古語史記扁/鵲曰以管窺天以隙視)
(文/)
腐木不可以為柱卑人不可以為主(劉輔引里語成帝/欲立趙媫妤為皇)
(后輔上/書陳)
千人所指無病而死(哀帝益封董賢二千户賜三侯/國王嘉上封事諫上引里諺)
括糠及米(漢書/引語)
　　　後漢書(九章/)
人所歌舞天必從之(王莾遣更始将軍廉丹討山東辟/馮衍為椽衍説丹曰将軍之先為)
(漢信臣新室之興英後不附今漢内潰人懐漢徳云云/○此本古語人所歌舞天必從之人所咀嚼神必凶之)
貴易交富易妻(宋𢎞燕見上令主坐屏風後上謂𢎞曰/諺言云云人情乎𢎞曰臣聞貧賤之交)
(不可忘糟糠之妻不下堂/上顧謂主曰事不諧矣)
幾事不宻禍倚人壁(鮑永傳荀諫戒鮑永曰幾事/不宻禍倚人門不謂諺也)
作舍道傍三年不成(曹褒傳顯/宗引諺)
嶢嶢者易缺皦皦者易汚(上/聲)陽春之曲和者必寡(叶果/五反)
盛名之下其實難副(音府○黄瓊傳公車徵瓊至綸氏/稱疾不進李固以書逆遺之引諺)
(云/云)
關東出相關西出將(虞詡傳永初四年羗胡反亂殘破/并涼大將軍欲棄涼州詡説太尉)
(李脩曰/諺云云)
彀弩射市薄命先死(李業傳劉咸謂李業曰賢者不避/害譬猶彀弩射市薄命者先死不)
(云諺/也)
龍不隱鱗鳳不藏羽網羅高懸去將安所(陳留父老傳/桓帝世黨錮)
(事起外黄令陳留張升去官歸鄉里道逢友人/班草而言父老過之植其杖云云不謂諺也)
時無赭澆黄土(東觀漢紀明徳馬太后時上欲封諸舅/外間白火后曰吾自念親屬皆無柱石)
(之功俗/語云云)
　　　賈誼書容經篇
君子重襲小人無由入正人十倍(叶平/聲)邪辟無由來
　　　劉向别錄引古語
唇亡而齒寒(叶胡/千反)河水崩其壞在山(叶輸/旃反)
　　　列女傳引古語(秋胡謂其妻云云不/謂諺也傳止首二句)
力田不如遇豐年力桑不如見國卿刺繡門(當作/文)不如
倚市門
　　　風俗通(四章/)
金不可作世不可度(一曰金可/作世可度)
狐欲渡河無奈尾何
婦死腹悲惟身知之
縣官漫漫怨死者半
　　　應劭漢官儀引里語
仕宦不止車生耳(崔豹古今註曰文武車耳古重較也/文官青耳武官赤耳毛萇詩䟽曰重)
(較卿士/之車)
　　　王符引諺
一歲數赦好兒喑啞(太平御覽崔/寔政論云云)
　　　桓譚引諺
二人同術誰昭誰冥二虎同穴誰死誰生(本汲冡周書/然非諺也)
人之相去如九牛尾
　　　桓子新論引諺
人聞長安樂則出門而西向笑知肉味美則對屠門而
大嚼(新論曰關東鄙語云云又諺曰侏儒見一節而長/短可知孔子言舉一隅足以三隅反觀吾小時二)
(賦亦足以/揆其能否)
　　　牟子引古諺(東漢太/尉牟融)
少所見多所怪(叶古/遺反)見橐駝言馬腫背
　　　劉子引古諺(劉畫字/孔昭)
深不絶涓泉稚子浴其淵高不絶丘陵跛羊遊其巔
　　　師春引古語
斧小不勝柯
　　　韓嬰詩傳引古語
昨日何生今日何成必念歸厚必念治生日慎一日完
如金城
　　　詩䟽(五章/)
洛鯉伊魴貴於牛羊(洛/諺)
山上斫檀檖榏先殫(齊諺○檖音遂榏音兮/檀與檖榏三木相似)
斫檀不諦(音/提)得檕(音/谿)迷檕迷尚可得駮馬(駮馬亦木名/馬音如塗抹)
(之抹檀與檕迷駮/馬三木亦相似)
疲馬不渡澠水(齊語○澠水/之流迅疾)
問婦人欲買赭不謂竈下有黃土欲買釵不謂山中自
有楛(上黨/人語)
　　　詩正義引語
四足之美有麃兩足之美有鷮
　　　易緯引古語(二章/)
一夫兩心拔剌不深
躓馬破車惡婦破家
　　春秋緯引古語(二章/)
吐珠於澤誰能不合
月麗于畢雨滂沱月麗于箕風揚沙(叶桑/何反)
　　　四民月令引農語(二章○東/漢崔寔撰)
三月昬參星夕杏花盛桑葉白
河射角堪夜作犂星沒水生骨
　　　月令注引里語
蜻蛚鳴衣裘成蟋蟀鳴懶婦驚
　　　汜勝之書引古語(汜勝之成帝時為議郎師古/曰劉向别錄云使教田三輔)
　　　　(有好田者師之徙為御/史汜音凡又音敷劔反)
土長冐撅陳根可拔耕者急發(見月令/註農書)
　　　齊民要術引諺(五章/)
智如禹湯不如常耕(叶舌/郎反)
耕而不勞(去/聲)不如作㬥
子欲富黃金覆(謂秋鋤麥曵/柴壅麥根也)
夏至後不沒狗但雨多溼槖駝五月及澤父子不相借
(積籍二音夏至/前種麻良候也)
羸牛劣馬寒食下(言其乏食痩/瘠春中必死)
　　　水經註引諺
射的白斛米百射的𤣥斛米千(射的山名逺望狀若射/侯土人以驗年之登否)
(的明則米賤/的閽則米貴)
　　　闞駰十三州志(闞駰燉煌人沮/渠䝉遜同時)
峴山張盖雨滂沛
　　　方回山經引相冡書
山川而能語葬師食無所肺腑而能語醫師色如土
　　　文選註引古諺
越阡度陌互為主客
　　　蔣子萬機論
猛虎不處卑勢勁鷹不立垂枝
　　　魏武選令引諺
失晨之雞思補更鳴
　　　魏志王昶引諺(二章○王昶字文舒魏明帝/時人戒兄子書引諺云云)
如不知足則失所欲
救寒無若重裘止謗莫若自脩
　　　梁史
屋漏在上知之在下
　　　史炤通鑑疏引諺(三章/)
足寒傷心民怨傷國
妍皮不裹癡骨
福至心靈禍來神昧
　　　古諺古語(載籍通引/十八章)
終身讓車不枉一舍
莫三人而迷(又曰莫/衆而迷)
惑者知反迷道不逺
不斑白語道失
白刃交前不顧流矢
堂前不糞除郊草不瞻耘
一淵不兩蛟(又曰一栖不兩雄/又曰兩雄不竝栖)
井水無大魚新林無長木
林中不賣薪湖上不鬻魚
觸露不搯葵日中不煎韭
乳犬攫虎伏雞搏狸
白璧不可為冶容多後福
將飛者翼伏將奮者足跼將噬者爪縮將文者且朴
中規不宻用墜禍辟
鐸以聲自穴膏以明自鑠虎豹之文來射猿狖之捷來
擉
上求材臣殘木上求魚臣乾谷
遁關不可復亡犴不可再
無鄉之社易為黍肉無國之稷易為求福
附錄
　逸詩篇名
　　葛天氏歌八闋(呂氏春秋葛天氏之樂三/人持牛尾投足以歌八闋)
　　　載民(一/)𤣥鳥(二/)遂草木(三/)奮五穀(四/)敬天常(五/)
　　　達帝功(六/)依帝徳(七/)總萬物之極(八/)
　　伏羲駕辯(楚辭伏羲駕辯楚勞/商只注㐲羲琴曲)
　　網罟(隋書樂志伏羲有網罟之歌夏侯𤣥辯樂論/伏羲氏因時興利敎民田魚天下歸之有網)
　　　(罟之/歌)
　　神農氏豐年詠(辯樂論神農敎民/食穀有豐年之詠)
　　黃帝龍衮頌(樂/書)
　　黃帝掆鼔曲(歸藏啓筮曰蚩尤出自羊水疏首登/九淖以伐穹桑黄帝征之涿鹿之野)
　　　(作掆鼓之曲雲及云黄帝出師肊鹿絶轡之野/以掆鼔為警衛其曲有十竝各有辭其辭亡考)
　　　震雷驚(一/)猛虎駭(二/)鷙鳥擊(三/)龍媒蹀(四/)靈䕫
　　　吼(五/)鵰鶚爭(六/)壯士奮怒(七/)熊羆哮㖃(八/)石盪
　　　崖(九/)波盪壑(十/)
　　伶倫渡漳歌(水經注黄帝令/伶倫使于夏作)
　　咸墨九招歌(劉勰云帝嚳之世咸/墨為頌以歌九招)
　　虞舜大唐歌(尚書大傳曰維五祀奏鍾石/論人聲􁇽然乃作大唐之歌)
　　招　雍　肆夏　孝成(尚書大傳招為賔客雍為/主人始奏肆夏納以孝成)
　　晳陽　南陽　初慮　朱干　苓落　歸來　縵
　　縵(尚書大傳維元祀廵守四岳八伯壇四奥沈四/海封十有二山兆十有二州樂正定樂名元祀)
　　　(代泰山貢兩伯之樂焉東岳陽伯之樂舞侏離/其歌聲比余謠名曰晳陽儀伯樂舞鼚哉其歌)
　　　(聲比大謠名曰南陽中祀大交霍山貢兩伯之/樂焉夏伯之樂舞謾或其歌聲比中謠名曰初)
　　　(慮羲伯之樂舞将陽其歌聲比大謠名曰朱干/秋祀柳糓華山貢兩伯之樂焉秋伯之樂舞蔡)
　　　(叔其歌聲比小謠名曰苓落和伯之樂舞𤣥鶴/其歌聲比中謠名曰歸來幽都𢎞山貢兩伯之)
　　　(樂焉冬伯之樂舞齊落歌曰縵縵/○王應麟曰其歌名復闕其一)
　　九徳之歌(夏禹○/周禮)
　　候人兮歌(吕氏春秋禹行功見塗山之女禹未之/遇而廵省南土塗山氏之女乃令其妾)
　　　(候禹于塗山之陽女乃作歌曰候人兮猗實始/為南音○二南是其遺聲及其變也流為愵音)
　　　(南之為言愵/也愵與溺同)
　　九辯　九歌(啓○山海經啓上九嬪/于天得九辯九歌以下)
　　燕往飛歌(吕氏春秋曰昔有娀氏二女居九成之/臺飲食必以鼓天帝使燕往視之鳴若)
　　　(諡隘二女愛而搏之覆以玉筐既而發視之燕/遺二卯而北飛二女作歌一終曰燕燕作飛實)
　　　(始為/北音)
　　破斧歌(孔甲○吕氏春秋夏后氏孔甲田于東陽/萯山天大風晦冥迷入民間之室主人方)
　　　(乳或曰后來乃良日也是必大吉或曰不勝也/之子是必有殃后乃携之以歸曰以為余子孰)
　　　(敢殃之子長成人幕動折□斧斫斬其足遂為/守門者孔甲曰嗚呼有疾命矣夫乃作破斧之)
　　　(歌實始/為東音)
　　晨露(湯詩緯曰湯命伊/尹振鳥陵歌晨露)
　　淫魄(師涓為/帝辛造)
　　武宿夜(武王○禮記舞莫重於武宿夜注武曲名/○正義武王至商郊停止宿夜士卒皆歡)
　　　(樂歌舞以待/旦故名焉)
　　九夏(周禮注九夏皆詩/篇名頌之族類也)
　　　王夏(一/)肆夏(二/)昭夏(三/)納夏(四/)章夏(五/)齊夏(六/)
　　　族夏(七/)裓夏(八/)驁夏(九/)
　　繁遏渠(國語先樂金奏肆夏繁遏渠天子所以享/元侯也註肆夏一名樊昭夏一名遏納夏)
　　　(一名/渠)
　　采薺(周禮行以肆夏趨以采薺/注逸詩○禮記作采齊)
　　新宫(儀禮燕禮下管新宫○注小雅逸篇○按左/傳宋公賦新宫大射義乃管新宫三終注管)
　　　(謂吹蕩以□新宫之/詩或曰恐即斯干詩)
　　鳩飛(國語秦伯賦鳩飛/注謂小菀之首章)
　　河水(左傳晉公子賦河水/國語注河當作沔)
　　明明　崇禹　生開(逸周書世係篇籥人奏萬獻/明明三終奏崇禹生開三終)
　　　(注詩/篇名)
　　辛餘靡歌(吕氏春秋周昭王南征荆右辛餘靡長/且多力為王右還反渉漢梁敗王隕于)
　　　(漢中辛餘靡振王北濟王乃封之于西翟因追/思故處實始為西音○西音在秦為秦聲漢賦)
　　　(云起西音于促柱歌江上之余唳江左六朝為/清商曲唐有伊州源州皆在西方西屬金金主)
　　　(聲故樂曲/盛于西也)
　　茅鴟(左傳工誦茅鴟/註云刺不敬)
　　北里　靡靡(文中子聞龍舟五更轉/之曲曰靡靡之音也)
　　激楚(文選上林賦激楚結風○列女傳無/鹽女諫齊宣王曰聼激楚之遺風)
　　流風
　　陽阿
　　延露(梁元帝纂要/曰皆古艷曲)
　　折楊　皇荂(莊子太音不入於俚耳/折楊皇荂則嗑然而笑)
　　下里　巴人　陽阿(又見/前)薤露　陽春　白雪
　　引商　刻羽
　　流徴(宋玉對/楚王問)
　　邪許歌(舉衆勸力/之歌也)
　　嘘􁏰歌(與邪許同○劉畫曰伏臘合歡/必歌采菱牽石柁舟必歌嘘􁏰)
　　渉江　采菱　陽阿(又見前○楚辭招魂陳鍾按/鼓造新歌渉江采菱發陽阿)
　　　(涉江果菱陽阿三者皆歌曲名即上句所云造/新歌也誤作楊發荷解者云涉佊大江入湖池)
　　　(采取菱芰發楊荷此/何異兒童之語乎)
　　嗙喻(司馬相如凡将篇淮南鄭蔡/舞嗙喻嗙喻曲名喻音歈)
　　于遮(司馬相如上林賦淮南/于遮注于遮歌曲名)
　　顚歌(上林賦文成顚歌注文成達西縣名其縣人/善歌顛益州顛縣其入能作西南夷歌顛即)
　　　(滇/字)
　　凱歌(周官樂師凡軍大獻敎覬司馬法曰/得意則愷所以樂享也漢志作凱)
　　嬥歌(韓詩内傳○巴人嬥歌/説文嬥歌巴渝曲也)
　　歸邪之曲(蜀王本紀蜀王妃思其父母/歸寧蜀王為製歸邪之曲)
　　幽魄之曲(蜀王本紀秦惠以美女遺蜀王不習水/土而死葬之石鏡王追思之作幽魄之)
　　　(曲/)
　　離鴻　去鴈　蘋生(三曲/歌春)
　　明晨　焦泉　朱華　流金(四曲/歌夏)
　　商飈　白雲　落葉　吹蓬(四曲/歌秋)
　　嚴凝(一曰/凝河)流隂　沈靈(三曲歌冬○王子年曰師/涓當衞靈公之世寓列代)
　　　(之聲造此諸曲靈公耽而惑之蘧伯玉諫曰此/雖發陽氣緯終為沈湎糜曼之音無會于風雅)
　　　(靈公乃去新聲師/涓悔之退而隐)
　　輕風流水之詩
　　昭霧秋霜之詩(王子年曰洞庭二山浮于水上其/下金堂數百間帝女居之四時匏)
　　　(管之清音金石之凄唳徹于山杪楚懐王/與羣臣環山遊宴各舉節氣以為樂章)
　
　
　
　
　
　
　
　
　古詩紀卷十
欽定四庫全書
　古詩紀巻十一　　　　　明　馮惟訥　撰
漢第一
　髙帝(姓劉氏諱/邦字季)
　　　大風歌(一名三/侯之章)
　　(漢書曰髙帝既定天下還過沛留置酒沛宫悉召/故人父老子弟佐酒發沛中兒得百二十人教之)
　　(歌酒酣上擊筑自歌令兒皆/和習之帝乃起舞慷慨傷懷)
大風起兮雲飛揚威加海内兮歸故鄉安得猛士兮守
四方
　　　鴻鵠歌(古樂府/作楚歌)
　　(漢書曰髙帝欲立戚夫人子趙王如意因而廢太/子後不果戚夫人泣涕帝曰為我楚舞吾為若楚)
　　(歌其㫖言太子得四皓為/輔羽翼成就不可易也)
鴻鵠髙飛一舉千里羽翼巳就橫絕四海橫絶四海又
可奈何雖有矰繳将(一作/尚)安所施
　武帝(諱徹景/帝子)
　　　瓠子歌二首
　　(漢書武帝紀曰元封二年四月作瓠子歌溝洫志/曰帝既封禪乃發卒數萬人塞瓠子決河還自臨)
　　(祭湛白馬玉璧令羣臣從官皆負薪塞決河時東/郡燒草以故薪少乃下淇園之竹以為楗上既臨)
　　(河決悼其功之不就為作歌詩二/章於是卒塞瓠子築宫名曰宣房)
瓠子決兮将奈何浩浩洋洋(一作皓/皓旰旰)兮閭殫爲河殫爲
河兮地不得寜功無已時兮吾(音魚/下同)山平吾山平兮鉅
野溢魚弗鬱兮栢冬日正道弛兮離常流蛟龍騁兮放
(一作/方)遠遊歸舊川兮神哉沛不封禪兮安知外為我謂
河伯兮何不仁(一作皇為河/公兮何不仁)泛濫不止兮愁吾人齧桑
浮兮淮泗滿久不返兮水維緩(齧桑/縣名)
河湯湯兮激潺湲北渡回兮迅流難搴長茭兮湛(讀曰/沈)
美玉河伯(一作/公)許兮薪不屬薪不屬兮衛人罪燒蕭條
兮噫乎何以禦水隤林竹兮楗石菑(側其/反)宣房塞兮萬
福來
　　　秋風辭
　　(漢武帝故事曰帝行幸河東祠后土顧視帝京/忻然中流與羣臣飲讌帝歡甚乃自作秋風辭)
秋風起兮白雲飛草木黃落兮鴈南歸蘭有秀兮菊有
芳懷佳人兮不能㤀汎樓船兮濟汾河橫中流兮揚素
波簫鼔鳴兮發櫂歌歡樂極兮哀情多少壮㡬時兮奈
老何
　　　蒲梢天馬歌
　　(史記曰武帝伐大宛得/千里馬名蒲梢作歌)
天馬徠兮從西極經萬里兮歸有徳承靈威兮障外國
渉流沙兮四夷服
　　　李夫人歌
　　(漢書外戚傳曰夫人早卒帝思念不已方士齊人/少翁言能致其神迺夜張燈燭設帷帳陳酒肉而)
　　(令帝居帷帳遥望見好女如李夫人之貌還幄坐/而歩又不得就視帝愈益相思悲感為作詩令樂)
　　(府諸音家/絃歌之)
是邪非邪立而望之翩何姍姍其來遲(姍姍行歩/貌先安反)
　　　落葉哀蟬曲
　　(王子年拾遺記曰漢武帝思懷李夫人不可復得/時始穿昆明之池泛翔禽之舟帝自造歌曲使女)
　　(伶歌之時日已西傾凉風激水女/伶歌聲甚道因賦落葉哀蟬之曲)
羅袂兮無聲玉墀兮塵生虛房冷而寂寞落葉依於重
扃望彼美之女兮安得感余心之未寧
　　　栢梁詩
　　(漢武帝元封三年作栢梁臺詔羣臣/二千石有能為七言詩乃得上坐)
日月星辰和四時(帝/)驂駕駟馬從梁來(梁王孝/王武)郡國士
馬羽林材(大司/馬)總領天下誠難治(丞相/石慶)和撫四夷不易
哉(大将軍/衛靑)刀筆之吏臣執之(御史大/夫倪寛)撞鐘伐鼔聲中詩
(太常周/建徳)宗室廣大日益滋(宗正劉/安國)周衞交㦸禁不時(衛/尉)
(路博/徳)總領從宗栢梁臺(光禄勲/徐自為)平理淸讞決嫌疑(廷尉/杜周)
修飾輿(一作/車)馬待駕來(太僕公/孫賀)郡國吏功差次之(大鴻/臚壺)
(充/國)椉輿御物主治之(少府王/温舒)陳粟萬石揚㠯(一作/筥)箕(大/司)
(農張/成)徼道宫下隨討治(執金吾/中尉豹)三輔盜賊天下危(左馮/翊盛)
(宣/)盜阻南山爲民災(右扶風/李成信)外家公主不可治(京兆/尹)椒
房率更領其材(詹事/陳掌)蠻夷朝賀常舎其(典屬/國)柱枅欂櫨
相支持(大/匠)枇杷橘栗桃李梅(大官/令)走狗逐兎張罘罳(上/林)
(令/)齧妃女脣甘如飴(郭舎/人)廹窘詰屈㡬窮哉(東方/朔)
　昭帝(諱弗陵武/帝第三子)
　　　黃鵠歌
　　(西京雜記曰元始元年黃/鵠下太液池帝為此歌)
黃鵠飛兮下建章羽肅肅兮行蹌蹌金爲衣兮菊為裳
唼喋(唼所角反/喋直角反)荷荇出入蒹葭(叶作藏子虛賦其卑濕/則生藏莨蒹葭藏莨音)
(臧/郎)自顧菲薄愧爾嘉祥
　　　淋池歌(亦見三/輔黃圖)
　　(拾遺記曰昭帝始元元年穿淋池廣千歩東引太/液之水池中植分枝荷一莖四葉状如駢葢花葉)
　　(離萎芬馥之氣徹十餘里宫人貴之每遊宴出入/必皆含嚼或剪以為衣或折以蔽日以為戲弄帝)
　　(時命水嬉以文梓為船木蘭為柁刻飛鸞翔鷁飾/於船首隨風輕漾畢景忘歸乃至通夜使宫人歌)
　　(曰/)
秋素景兮泛洪波揮纖手兮折芰荷凉風淒淒揚棹歌
雲光開曙月低河萬歳爲樂豈云多
　趙幽王友(髙帝/子)
　　　幽歌
　　(漢書曰幽王友髙帝之子孝惠時友以諸呂女為/后不愛愛它姬諸呂女讒之於太后太后怒召趙)
　　(王置邸令衛圍守之趙/王餓乃作歌遂幽死)
諸呂用事兮劉氏微廹脅王矦兮彊授我妃我妃既妬
兮誣我以惡(一故/反)讒女亂國兮上曾不悟我無忠良(史/記)
(作/臣)兮何故棄國自決中野兮蒼天與(史記/作舉)直于嗟不可
悔兮寧早自財爲王餓死兮誰者憐之吕氏絶理兮託
天報仇
　朱虛矦章(齊悼惠王次子吕太后元年入宿衛/封文帝二年以誅諸吕功封城陽王)
　　　耕田歌(耕一/作種)
　　(史記曰諸吕擅權用事朱虛矦劉章忿劉氏不得/職嘗入侍宴太后令為酒吏章自請曰臣将種也)
　　(請以軍法行酒太后曰可酒酣章進飲歌舞請為/耕田歌頃之諸吕有一人醉亡酒章追㧞劔斬之)
　　(太后大驚業巳許/其軍法無以罪也)
湥耕概種立苗欲疏非其種(一作/類)者鋤而去之
　淮南王安(厲王長子文帝時封為淮南王好書鼔琴/不喜弋獵招致賔客方術之士後與賔客)
　　(左吳日夜為反謀事覺廷尉逮捕安欲發兵猶/豫未决帝使宗正以符節治安未至安自刑)
　　　八公操
　　(一曰淮南操古今樂録曰淮南好/道正月上辛八公來降王作此歌)
煌煌上天照下土兮知我好道公來下兮公将與予生
毛羽兮超騰青雲蹈梁甫兮觀見瑶光過北斗兮馳椉
風雲使玉女兮含精吐氣嚼芝草兮悠悠将将天相保
兮
　燕刺王旦(武帝第/四子)
　　　歌二首
　　(漢書曰昭帝時旦自以為武帝子且長不得立乃/與旦姊葢長公主左将軍上官桀交通謀廢帝迎)
　　(立燕倉知其謀告之由是發覺王憂懣置酒萬載/宫會賔客羣臣妃妾坐飲王自歌華容夫人起舞)
　　(坐者皆泣/王遂自殺)
　　　王歌
歸空城兮狗不吠雞不鳴横術何廣廣兮固知國中之
無人
　　　華容夫人歌(附/)
髪紛紛兮寘(從千/反)渠骨籍籍兮亾居母求死子兮妻求
死夫裵囘兩渠間兮君子将安居
　廣陵厲王胥(武帝第/五子)
　　　瑟歌
　　(漢書曰昭帝時胥見帝年少無子有覬覦心迎女/巫李女湏使下神呪詛宣帝即位呪詛事發覺胥)
　　(置酒顯陽殿召太子霸及子女等夜飲使所幸鼔/瑟歌舞王自歌左右悉涕泣奏酒至雞鳴時罷)
欲乆生兮無終長不樂兮安窮奉天期兮不得須㬰千
里馬兮駐待路黃泉下兮幽湥人生要死何爲苦心何
用爲樂心所喜出入無悰爲樂亟(丘吏/反)蒿里召兮郭門
閱死不得取代庸身自逝(叶上/列反)
　廣川王去(繆王齊/太子)
　　　歌二首
　　(漢書曰廣川王去以陽城昭信為后幸姬陶望卿/為脩靡夫人主繒帛崔脩成為明貞夫人主永巷)
　　(後昭信譛望卿失寵去與昭信等飲諸婢皆侍去/為望卿作歌曰背尊章竟殺望卿昭信欲擅愛曰)
　　(王使明貞夫人主諸姬滛亂難禁乃盡閉諸姬舎/門上籥於后非大置酒召不得見去憐之為作歌)
　　(曰愁莫愁按西京雜/記作廣川王去疾)
　　　望卿歌
背尊章嫖(匹昭/反)以忽謀屈竒起自絶行周流自生患諒
非望今誰怨
　　　脩成歌
愁莫愁生無聊心重結意不舒内茀鬱憂哀積上不見
天生何益日崔隤時不再願棄軀死無悔
　
　
　
　
　
　
　
　
　
　
　
　
　
　古詩紀巻十一
欽定四庫全書
　古詩紀巻十二　　　　　眀　馮惟訥　撰
漢第二
　項羽(名籍沛國下相人也先世世為楚将秦亂/起兵自稱西楚覇王後為漢高帝所滅)
　　　垓下歌(樂府作力/㧞山操)
　　(漢書曰高祖圍項羽垓下是夜聞漢軍皆楚歌驚/曰漢已得楚乎起飲帳中有美人姓虞氏常從駿)
　　(馬名騅常騎之乃悲歌慷慨自為歌歌數闋美人/和之羽泣下數行遂上馬潰圍南出平明漢軍乃)
　　(覺/)
力拔山兮氣葢世時不利兮騅不逝騅不逝兮可奈何
虞兮虞兮奈若何
　四皓(東園公姓轅名秉字宣明綺里季姓朱名暉字/文季夏黄公姓崔名廓字少通齊人甪里先生)
　　(姓周名述字元道河/内人四人俱隠商山)
　　　采芝操(一作紫/芝歌)
　　(古今樂錄曰南山四皓隠居高祖聘之四皓不出/仰天歎而作歌崔鴻曰四皓為秦博士遭世暗昩)
　　(坑黜儒術於是退而作/此歌亦謂之四皓歌)
皓天嗟嗟湥谷逶迤樹木莫莫高山崔嵬巖居宂處以
爲幄茵曄曄紫芝可以療饑唐虞往矣吾當安歸
　　　紫芝歌(一曰四/皓歌)
莫莫髙山(一作漠/漠商洛)湥谷逶迤曄曄紫芝可以療饑唐虞
世遠吾将何(一作/安)歸駟馬髙葢其憂甚大富貴之畏人
兮不若貧賤之肆志(一作冨貴而畏人/不如貧賤而輕世)
　韋孟
　　　諷諫詩
　　(漢書曰孟魯國鄒人也家本彭城為楚元王傅傳/子夷王及孫王戊戊荒淫不遵道孟作詩諷諌後)
　　(遂去位徙家於鄒又作一篇孟卒於鄒或/曰其子孫好事述先人之志而作是詩也)
肅肅我祖國自豕韋黼衣朱紱四牡龍旂彤弓斯征撫
寧遐荒總齊羣邦以翼大商迭彼大彭動績維光至于
有周歴世會同王赧聽譖實絶我邦我邦既絶厥政斯
逸賞罰之行非繇王室庶尹羣后靡扶靡衛五服崩離
宗周以墜我祖斯微遷于彭城在予小子勤唉(呼來許/其二反)
厥生阨此嫚秦耒耜斯耕悠悠嫚秦上天不寧乃眷南
顧授漢于京於赫有漢四方是征靡適不懷萬國攸平
乃命厥弟建矦于楚俾我小臣惟傅是輔矜矜元王㳟
儉静一惠此黎民納彼輔弼享國漸世垂烈于後迺及
夷王克奉厥緒(一作/次)咨命不永惟王統祀左右陪臣斯
惟皇士如何我王不思守保不惟履氷以繼祖考邦事
是廢逸游是娱犬馬悠悠是放是驅務此鳥獸忽此稼
苗烝民以匱我王以媮所𢎞匪徳所親匪俊唯囿是恢
唯䛕是信睮睮謟夫諤諤黃髪如何我王曾不是察既
藐下臣追欲縱逸嫚彼顯祖輕此削黜嗟嗟我王漢之
睦親曽不夙夜以休令聞穆穆天子照臨(漢書作/臨爾)下土
眀眀羣司執憲靡顧正遐由近殆其怙兹(文選作/兹怙)嗟嗟
我王曷不斯思匪思匪監嗣其罔則彌彌其逸岌岌其
國致氷匪霜致墜匪嫚瞻惟我王時(漢書/作昔)靡不練興國
救顛孰違悔過追思黃髪秦繆以覇歳月其徂年其逮
耉於赫(漢書/作普)君子庶顯于後我王如何曾不斯覽(音/濫)黃
髪不近胡不時鑒
　　　在鄒詩
微微小子既耉且陋豈不幸位穢我王朝王朝肅清唯
俊之庭顧瞻余躬懼穢此征我之退征請于天子天子
我恤矜我髪齒赫赫天子明哲且仁懸車之義以洎小
臣嗟我小子豈不懷土庶我王寤越遷于魯既去禰祖
惟懷惟顧祁祁我徒戴負盈路爰戾于鄒鬋(剪/同)茅作堂
我從(一作/徒)我環築室于牆我既遷逝心存我舊夢我瀆
上立于王朝其夢如何夢爭王室其爭如何夢王我弼
寤其外邦歎其喟然念我祖考泣涕其漣微微老夫咨
既遷絶洋洋仲尼視我遺烈濟濟鄒魯禮義唯㳟誦習
絃歌異于他邦我雖鄙耉心其好而我徒侃爾樂亦在
而
　東方朔(字曼倩平原厭次人武帝時待詔公車以詼/諧自見稍得親近累遷大中大夫給事中)
　　　誡子詩(漢書取前十/句為東方賛)
眀者處世莫尚于中優哉游哉於道相從首陽爲拙栁
惠爲工飽食安歩以仕代農依隱玩世詭時不逢才盡
身危好名得華有羣累生孤貴失和遺餘不匱自盡無
多聖人之道一龍一蛇形見神藏與物變化隨時之宜
無有常家
　霍去病(大将軍衛青姊子也善騎射再從大將軍為/票姚校尉封冠軍矦後為票騎将軍數征匈)
　　(奴有功益封萬二/千户為大司馬)
　　　琴歌
　　(古今樂錄曰霍将軍去病益封萬五千戸秩祿與/大将軍等於是志得意歡而作歌按琴操有霍将)
　　(軍渡河操去/病所作也)
四夷既䕶(一作/獲)諸夏康兮國家安寧樂無(一作/未)央兮載
戢干戈弓矢藏兮麒麟來臻鳳凰翔兮與天相保永無
疆兮親親百年各延長兮
　司馬相如(字長卿成都人以貲為郎事孝景帝為武/騎常侍因病免後武帝召為郎以辭賦得)
　　(幸常有消渇病既免家居茂陵史稱/其多識博物蔚為辭章賦頌之首)
　　　封禪頌
　　(史記曰長卿病甚武帝使所忠往求其書及至長/卿已卒其妻曰長卿未死時為一巻書曰有使來)
　　(求書奏之其遺札書/言封禪事所忠奏焉)
自我天覆雲之油油甘露時雨厥壤可游滋液滲漉何
生不育嘉穀六穂我穡曷蓄非唯雨之又潤澤之非唯
徧之我(史記無/我字)氾布濩之萬物熈熈懷而慕思名山顯
位望君之來君乎君乎矦不邁哉般般之獸樂我君圃
(一作/囿)白質黑章其儀可嘉旼旼(旼音/旻)穆穆君子之能(漢/書)
(作/態)葢聞其聲今觀其來厥塗靡蹤(漢書/作從)天瑞之徴兹亦
於舜虞氏以興濯濯之麟游彼靈畤孟冬十月君徂郊
祀馳我君輿帝用享祉三代之前葢未嘗有宛宛黃龍
興徳而升采色炫燿熿(漢書/作煥)炳煇煌正陽顯見覺悟黎
蒸於傳載之云受命所乗厥之有章不必諄諄依類託
寓諭以封巒(此頌周詩遺軌亦載分四章未知何據按/史稱相如為詞章賦頌之首而世俗所傳)
(止琴歌二章殊非雅製此篇典/則瑰竒得雅頌遺聲故特著之)
　　　琴歌二首
　　(漢書曰司馬相如客臨卭富人卓王孫為具召之/相如時從車騎雍容閒雅甚都卓有女文君新寡)
　　(相如以琴心挑之文君竊從戸窺心悅而/好之乃夜亡奔相如相如與馳歸成都)
鳳兮鳳兮歸故鄉遨遊四海求其凰時未遇兮無所将
何悟今夕兮升斯堂有豔淑女(玉臺有/兮字)在閨房室邇人
遐毒我腸何縁交頸爲鴛鴦胡頡頏兮共翺翔
鳳兮鳯兮從我棲得托孳尾永爲妃交情通體(玉臺/作意)心
和諧中夜相從知者誰雙翼俱起翻髙飛無感我思(玉/臺)
(作/心)使余悲
　蘇武(字子卿京兆人武帝天漢二年以中郎将使匈/奴十九年不屈節㑹昭帝與匈奴和親得歸漢)
　　(拜為典屬國宣/帝神爵二年卒)
　　　詩四首
骨肉縁枝葉結交亦相因四海皆兄弟誰爲行路人況
我連枝樹與子同一身昔爲鴛與鴦今爲參與辰昔者
常相近邈若胡與秦惟念當乖離恩情日以新鹿鳴思
野草可以喻嘉賔我有一尊酒欲以贈遠人願子畱斟
酌叙此平生親
結髪爲夫妻恩愛兩不疑歡娛在今夕燕婉及良時征
夫懷往路起視夜何其(音/基)參辰俱已沒去去從此辭行
役在戰塲相見未有期握手一長歎淚為生别滋努力
愛春華莫㤀歡樂時生當復來歸死當長相思(玉臺新/詠作畱)
(别/妻)
黃鵠一遠别千里顧徘徊胡馬失其羣思心常依依何
況䨇飛龍羽翼臨當乖幸有絃歌曲可以喻中懷請爲
遊子吟泠泠一何悲絲竹厲淸聲慷慨有餘哀長歌正
激烈中心愴以摧欲展淸商曲念子不得歸俛仰内傷
心淚下不可揮願為䨇黃鵠送子俱逺飛
燭燭晨眀月馥馥我(補註曰/當作秋)蘭芳芬馨良(一作/長)夜發隨
風聞我堂征夫懷逺路遊子戀故鄉寒冬十二月晨起
踐嚴霜俯觀江漢流仰視浮雲翔良友逺别離各在天
一方山海隔中州相去悠且長嘉㑹難再遇歡樂殊未
央願君(一作/言)崇令徳隨時愛景光
　李陵(字少卿廣之孫也為騎都尉天漢中将歩卒五/千擊匈奴轉鬬矢盡遂降虜單于以女妻之立)
　　(為右校王在匈奴二十餘年卒之詩品曰李陵詩/其源出於楚辭文多悽愴怨者  流陵名家子有)
　　(殊才生命不諧聲頽身喪使陵/不遭辛苦其文亦何能至此)
　　　與蘇武詩三首
良時不再至離别在須㬰屛營衢路側執手意踟蹰仰
視浮雲馳奄忽互相踰風波一失所各在天一隅長當
從此别且復立斯湏欲因晨風發送子以賤軀
携手上河梁遊子暮何之徘徊蹊路側悢悢(一作/恨恨)不能
辭行人難乆畱各言長相思安知非日月弦望自有時
努力崇眀徳皓首以爲期
嘉㑹難再遇三載爲千秋臨河濯長纓念子(一作/别)悵悠
悠逺望悲風至對酒不能酬行人懷往路何以慰我愁
獨有盈觴酒與子結綢繆
　　　别歌
　　(漢書曰昭帝即位數年匈奴與漢和親漢使求蘇/武等單于許武還李陵置酒賀武曰異域之人一)
　　(别長絶因起舞而歌/泣下數行遂與武决)
徑萬里兮度沙漠爲君将兮奮匈奴路窮絶兮矢刃摧
士衆滅兮名巳隤老母已死雖欲報恩将安歸
　李延年(中山人故倡也坐法腐刑給事狗監中善歌/為新變聲所造詩謂之新聲曲女弟李夫人)
　　(得幸於武帝延年由/是貴為協律都尉)
　　　歌一首
　　(漢書外戚傳曰李延年性知音善歌舞武帝愛之/延年侍上起舞歌云云上歎息曰世豈有此人乎)
　　(平陽主因言延年有女弟上召/見之實妙麗善舞由是得幸)
北方有佳人絶世而獨立一顧傾人城再顧傾人國寧
不知傾城與傾國佳人難再得
　楊惲(字子㓜宣帝時人以兄忠任為郎霍氏謀反惲/先以聞封平通矦遷中郎将惲居殿中亷潔無)
　　(私然伐其行治又好發人隂伏由是多怨與太僕/戴長樂相失長樂上書告惲罪免為庶人後坐怨)
　　(望/誅)
　　　拊缶歌
　　(漢書惲答孫㑹宗書云田家作苦歳時伏臈烹羊/炰羔斗酒自勞家本秦也能為秦聲婦趙女也雅)
　　(善鼓瑟奴婢歌者數人酒後耳/熱仰天拊缶而呼烏烏其歌曰)
田(音/甸)彼南山蕪穢不治種一頃豆落而爲萁人生行樂
耳須富貴何時
　韋𤣥成(字少翁孟六世孫以眀經擢為諌議大夫遷/大河都尉後繼父爵為扶陽矦累遷太常坐)
　　(楊惲黨/友免官)
　　　自劾詩
　　(漢書曰𤣥成以列矦侍祀孝惠廟當晨入廟天雨/淖不駕駟馬車而騎至廟下有司劾奏等軰數人)
　　(皆削爵為關内矦𤣥成自/傷貶黜父爵作詩自劾責)
赫矣我祖矦于豕韋賜命建伯有殷以綏厥績既昭車
服有常朝宗商邑四牡翔翔徳之令顯慶流于裔宗周
至漢羣后歴世肅肅楚傅輔翼元夷厥駟有庸惟慎惟
祗嗣王孔佚越遷于鄒五(漢書/作至)世曠僚至我節矦惟我
節矦顯徳遐聞左右昭宣五品以訓既耉致位惟懿惟
奐厥賜祁祁百金洎館國彼扶陽在京之東惟帝是留
政謀是從繹繹六轡是列是理威儀濟濟朝享天子天
子穆穆是宗是師四方遐邇觀國之煇茅土之繼在我
俊兄惟我俊兄是讓是形於休厥徳於赫有聲致我小
子越留于京惟我小子不肅㑹同媠彼車服黜此附庸
赫赫顯爵自我隊之微微附庸自我招之誰能忍媿寄
之我顔誰将遐征從之夷蠻於赫三事匪俊匪作於蔑
小子終焉其度誰謂華高企其齊而誰謂徳難厲其庶
而嗟我小子于貳其尤隊彼令聲申此擇辭四方羣后
我監我視威儀車服唯肅是履
　　　戒子孫詩
　　(漢書曰元帝即位以𤣥成為少府遷太子太傅至/御史大夫永光中代于定國為丞相貶黜十年之)
　　(間遂繼父相位封矦故國榮當世焉𤣥成/復作詩著復玷缺之囏難因以戒示子孫)
於肅君子既令厥徳儀服此恭棣棣其則咨予小子既
徳靡逮曽是車服荒嫚以隊眀眀天子俊徳烈烈不遂
我遺恤我九列我既兹恤惟夙惟夜畏忌是申供事靡
惰天子我監登我三事顧我傷隊爵復我舊我既此登
望我舊階先后兹度漣漣孔懷司直御事我熈我盛羣
公百僚我嘉我慶于異卿士非同我心三事惟囏莫我
肯矜赫赫三事力雖此畢非我所度退其□日昔我之
隊畏不此居(基庶/反)今我度兹戚戚其懼唯(一作/嗟)我後人
命其靡常靖共爾位曕仰靡荒慎爾㑹同戒爾車服無
媠爾儀以保爾域爾無我視不慎不整我之此復惟禄
之幸於戲後人惟肅惟栗無忝顯位以蕃漢室
　息夫躬(字子微河陽人哀帝初躬與孫寵誣搆東平/王雲祠祭咒詛事上擢躬為左曹給事封宜)
　　(陵矦又歴詆公卿上疏論事語皆險譎丞相御史/奏躬辠過免官坐怨恨呪詛繫詔獄躬仰天大嘑)
　　(絶咽/而死)
　　　絶命詞
　　(漢書曰躬初待詔數危言高論自恐/遭害著絶命辭後數年乃死如其文)
𤣥雲泱鬰将安歸兮鷹隼横厲鸞徘徊兮矰若浮焱動
則機兮叢棘棧棧曷可栖兮發忠忘身自繞□兮冤頸
折翼庸得往兮涕泣流兮雈蘭心結􁀙兮傷肝虹蜺曜
兮日微孽杳冥兮未開痛入天兮嗚嘑冤際絶兮誰語
仰天髙兮自列招上帝兮我察秋風為我唫浮雲為我
隂嗟若是兮欲何畱撫神龍兮攬其湏游曠逈兮反亡
期雄失據兮世我思
　唐山夫人(髙帝姬韋昭/曰唐山姓也)
　　　安世房中歌(十六/章)
　　(漢書禮樂志曰漢房中祠樂髙祖唐山夫人所作/也周有房中樂至秦改名曰夀人凡樂樂其所生)
　　(禮不㤀其本髙祖樂楚聲故房中樂楚聲也孝惠/二年使樂府令夏侯寛備具簫管更名安世樂)
大孝僃矣休徳昭明髙張四縣(音/懸)樂充宫庭芬樹羽林
雲景杳冥金支秀華庶旄翠旌
七始華始肅倡和聲神來晏娭(嬉/)庶㡬是聽粥粥音送
細齊(側皆/反)人情忽乘靑𤣥熈事僃成清思聈聈經緯冥
冥
我定厯數人告其心敕身齊戒施教申申乃立祖廟敬
眀尊親大矣孝熈四極爰轃
王矦秉徳其鄰翼翼顯眀昭式淸眀鬯矣皇帝孝徳竟
全大功撫安四極
海内有姦紛亂東北詔撫成師武臣承徳行樂交逆簫
勺羣慝肅爲濟哉葢定燕國
大海蕩蕩水所歸高賢愉愉民所懷太行崔百卉殖民
何貴貴有徳
安其所樂終産樂終産世繼緒飛龍秋游上天高賢愉
樂民人
豐草葽女羅施善如何誰能回大莫大成敎徳長莫長
被無極
靁震震電耀耀眀徳鄉治本約治本約澤𢎞大加被寵
咸相保徳施大世曼夀
都荔遂芳窅窊桂華孝奏天儀若日月光椉𤣥四龍囘
馳北行羽旄殷盛芬哉芒芒孝道隨世我署文章(桂華/)
馮馮翼翼承天之則吾易久遠燭眀四極慈惠所愛美
若休徳杳杳冥冥克綽永福(美芳二劉奉世曰桂華美/芳皆  詩章名本側註在)
(前篇之末傳冩之誤遂以冠後/後詞無美芳亦當作美若)
磑磑卽卽師象山則嗚呼孝哉案撫戎國蠻夷竭歡象
來致福兼臨是愛終無兵革
嘉薦芳矣告靈饗矣告靈既饗徳音孔臧惟徳之臧建
侯之常承(一作/永)保天休令問不㤀
皇皇鴻眀蕩矦休徳嘉承天和伊樂厥福在樂不荒惟
民之則浚則師德下民咸殖令問在舊孔容翼翼(漢書/自浚)
(則以下别為一/章今從樂府)
孔容之常承帝之眀下民之樂子孫保光承順温良受
帝之光嘉薦令芳夀考不㤀
承帝眀徳師象山則雲施稱民永受厥福承容之常承
帝之眀下民安樂受福無疆
　戚夫人
　　　舂歌(一作永/巷歌)
　　(漢書外戚傳曰髙帝得定陶戚姬愛幸生趙隠王/如意惠帝立呂后為皇太后乃令永巷囚戚夫人)
　　(髠鉗衣赭衣令舂戚夫人舂且歌太后聞之大怒/曰乃欲倚子邪召趙王殺之戚夫人遂有人彘之)
　　(禍/)
子爲王母爲虜終日舂薄暮常與死為伍相離三千里
當誰使告汝
　烏孫公主
　　　悲愁歌
　　(漢書西域傳曰武帝元封中遣江都王建女細君/為公主以妻烏孫王昆莫公主至其國自治宫室)
　　(居歳時一再與昆莫㑹置酒飲食昆/莫年老言語不通公主悲乃自作歌)
吾家嫁我兮天一方逺托異國兮烏孫王穹廬為室兮
氊為牆以肉為食兮酪為漿居常土思兮心内傷願為
黃鵠兮歸故鄉
　趙飛燕(本長安宫人屬陽阿主家學歌舞成帝/過主見而悅之召入為偼伃後立為后)
　　　歸風送遠操
　　(西京雜記曰趙后有寳琴曰鳳凰皆以金玉隱起/為龍鳯螭鸞古賢列女之象亦善為歸風送遠之)
　　(操/)
凉風起兮天隕霜懷君子兮𣺌難望感予心兮多慨慷
　班媫妤(左曹越騎校尉况之女少有才學成帝選入/宫以為媫妤後趙飛燕譛其呪詛考問之上)
　　(善其對遂求供飬太后長信宫○詩品曰媫妤詩/其原出於李陵團扇短章辭㫖清㨗怨深文綺得)
　　(匹婦之致侏儒一/節可以知其工矣)
　　　怨歌行
新裂(一作/製)齊紈素皎(一作/鮮)潔如霜雪裁成(一作/為)合歡扇
團團(一作/團圎)似眀月出入君懷袖動揺微風發常恐秋節
至凉飈(一作/風)敓炎熱棄捐篋笥中恩情中道絶
　虞美人
　　　答項王楚歌
　　(困學紀聞曰太史公述楚漢春秋其不載於書者/正義云項羽歌美人和之云云是時已為五言矣)
　　(五言始于五/子之歌行露)
漢兵已略地四面楚歌聲大王意氣盡賤妾何聊生
　卓文君
　　　白頭吟(樂府作/古辭)
　　(西京襍記曰司馬相如将聘茂陵人女/為妾文君作白頭吟以自絶相如乃止)
皚如山上雪皎若雲間月聞君有兩意故來相決絶今
日斗酒㑹眀旦溝水頭躞蹀御溝上溝水東西流淒淒
復淒淒嫁娶不湏啼願得一心人白頭不相離竹竿何
嫋嫋魚尾何簁簁男兒重意氣何用錢刀爲(右一曲/本辭)
皚如山上雪皎如雲間月聞君有兩意故來相決絶(一/解)
平生共城中何嘗斗酒㑹今日斗酒㑹眀旦溝水頭蹀
躞御(一作/向)溝上溝水東西流(二/解)郭東亦有樵郭西亦有
樵兩樵相推與無親為誰驕(三/解)淒淒重淒淒嫁娶亦不
啼願得一心人白頭不相離(四/解)竹竿何嫋嫋魚尾何離
簁男兒欲相知何用錢刀為􁀙如(如字下或/有五字)馬噉箕川
上髙士嬉今日相對樂延年萬歲期(五解樂右一/曲晉  所奏)
　王昭君(名嬙漢宫人元帝時匈奴入/朝以嬙配之號寧胡閼氏)
　　　怨詩
　　(漢元帝後宫既多不得常見乃使畵工圖其貌按/圖召幸宫人皆賂畵工昭君自恃其貌獨不與乃)
　　(惡圖之及後匈奴入朝選美人配之昭君之圖當/行及入辭光彩射人悚動左右天子方重信外國)
　　(悔恨不及窮按其事畵工有杜陵毛延夀/弃市籍其貲財昭君在胡作詩以怨思云)
秋木萋萋其葉萎黃有鳥處山集于苞桑養育毛羽形
(一作/儀)容生光既得升雲上遊曲房離宫絶曠身體摧藏
志念抑沈不得頡頏雖得委食心有徊徨我獨伊何來
(一作/改)往變常翩翩之鷰逺集西羌髙山峩峩河水泱泱
父兮母兮道里悠長鳴呼哀哉憂心惻傷
　
　
　
　
　
　
　
　古詩紀卷十二
欽定四庫全書
　古詩紀巻十三　　　　　明　馮惟訥　撰
漢第三
　靈帝(諱宏河間孝王之曽孫先封解瀆亭/侯桓帝薨竇武迎立在位二十二年)
　　　招商歌
　　(拾遺記云靈帝初平三年遊於西園起裸遊館千/間采綠苔而被堦引渠水以繞砌周流澄澈乗船)
　　(遊漾選玉色宫人執篙楫又/奏招商之曲以來涼風歌曰)
涼風起兮日照渠靑荷晝偃葉夜舒惟日不足樂有餘
淸絲流管歌玉鳬(曲/名)千年萬歳嘉難踰(拾遺記渠中植/蓮大如蓋長一)
(丈南國所獻其葉夜/舒晝巻名夜舒荷)
　東平憲王蒼(光武/子)
　　　武徳舞歌詩
　　(東觀漢紀曰明帝永平三年八月公卿奏世祖廟/舞名東平王蒼議以漢制宗廟各奏其樂不皆相)
　　(襲光武皇帝撥亂中興武功盛大廟樂舞冝曰大/武之舞乃進武徳舞歌詩遂用之於光武廟焉)
於穆世廟肅雍顯清俊乂翼翼秉文之成越序上帝駿
奔來寧建立三雍封禪㤗山章眀圖讖放唐之文休矣
惟徳罔射協同本支百世永保厥功
　馬援(字文淵扶風茂陵人為漢伏波将軍征交趾縁/海而進隨山刋道千餘里十八年軍至始平之)
　　(封新息侯後征/武陵蠻卒於軍)
　　　武溪深行
　　(崔豹古今註云武溪深馬援為南征之所/作援門生袁寄生善吹笛援作歌以和之)
滔滔武溪一何深鳥飛不度獸不敢(古今註/作能)臨嗟哉武
溪(古今註/有兮字)多毒淫
　梁鴻(字伯鸞平陵人家貧而尚節介隱居覇陵山中/後居吳臯伯通舎之於家鴻潜避著書十餘篇)
　　(卒於/吳)
　　　五噫歌
　　(後漢書曰梁鴻東出關過京師作五/噫之歌肅宗聞而悲之求鴻不得)
陟彼北芒(一作/印)兮噫顧瞻(一作/覽)帝京兮噫宫闕崔巍兮
噫民之劬勞兮噫遼遼未央兮噫
　　　適吳詩
　　(漢書曰鴻易姓運期名燿字侯光與妻子/居齊魯之間有頃又去適吳将行作詩曰)
逝舊邦兮遐征将遥集兮東南心惙怛兮傷悴忘(一作/志)
菲菲兮升降欲乗策兮縱邁疾吾俗兮作讒競舉枉兮
措直咸先佞兮唌唌固靡慙兮獨建冀異州兮尚賢聊
逍遥兮遨嬉纘仲尼兮周流儻云覩兮我悅遂舎車兮
即浮過季札兮延陵求魯連兮海隅雖不察兮光貌幸
神靈兮與休惟季春兮華阜麥含英兮方秀哀茂時兮
逾邁愍芳香兮日臭悼我心兮不獲長委結兮焉究口
囂囂兮余訕嗟恇恇兮誰留
　　　思友詩(一作思/高恢)
　　(漢書曰鴻友人京兆高恢少好老子隠於華隂山/中及鴻東遊思恢作詩二人遂不復相見恢亦高)
　　(抗終身/不仕)
鳥嚶嚶兮友之期念高子兮僕懷思想念恢兮爰集兹
　班固(字孟堅顯宗時除蘭臺令史遷為郎後遷𤣥武/司馬以母䘮去官永元初大将軍憲征匈奴以)
　　(為中䕶軍諸子多不遵法憲敗免/官洛陽令种兢捕繫固遂死獄中)
　　　眀堂詩
　　(固作東都賦/系此五詩)
於昭明堂眀堂孔陽聖皇宗祀穆穆皇皇上帝宴饗五
位時序誰其配之世祖光武普天率土各以其職猗歟
緝熈允懷多福
　　　辟雍詩
乃流辟雍辟雍湯湯聖皇涖止造舟爲梁皤皤國老乃
父乃兄抑抑威儀孝友光眀於赫太上示我漢行洪化
惟神永觀厥成
　　　靈臺詩
乃經靈臺靈臺既崇帝勤時登爰考休徴三光宣精五
行布序習習祥風祁祁甘雨百穀蓁蓁庶草蕃廡(一作/蕪)
屢惟豐年於皇樂胥
　　　寳鼎詩
嶽修貢兮川效珍吐金景兮歊浮雲寳鼎見兮色紛緼
煥其炳兮被龍文登祖廟兮享聖神昭靈徳兮彌億年
　　　白雉詩
啓靈篇兮披瑞圖獲白雉兮效素烏嘉祥阜兮集皇都
發皓羽兮奮翹英容潔朗兮於純精彰皇徳兮侔周成
永延長兮膺天慶
　　　郊祀靈芝歌(見太平/御覽)
　　(漢書曰班固頌漢論/功歌詩靈芝歌曰)
因露寢兮産靈芝象三徳兮瑞應(一作/應瑞)圖延壽命兮光
此都配上帝兮象太微參日月兮揚光輝
　　　詠史(詩品曰孟堅才流而老於掌/故觀其詠史有感歎之詞)
三王徳彌薄惟後用肉刑太倉令有罪就逮長安城自
恨身無子困急獨㷀㷀小女痛父言死者不可生上書
詣闕下思古歌雞鳴(一作上書詣北/闕闕下歌雞鳴)憂心摧折裂晨風
揚激聲聖漢孝文帝惻然感至情百男何憒憒不如一
緹縈
　傅毅(字武仲扶風茂陵人建初中肅宗以毅為蘭臺/令史拜郎中與班固賈逵共典校書後為竇憲)
　　(記室遷/司馬卒)
　　　廸志詩
　　(漢書曰毅永平中於平/陵習章句因作廸志詩)
咨爾庶士迨時斯勗日月逾邁豈云旋復哀我經營膂
力靡及在兹弱冠靡所樹立於赫我祖顯于殷國貳迹
阿衡克光其則武丁興商伊宗皇士爰作股肱萬邦是
紀奕世載徳迄我顯考保膺淑懿纉修其道漢之中葉
俊乂式序秩彼殷宗光此勲緒伊余小子穢陋靡逮懼
我世烈自兹以墜誰能革濁清我濯溉誰能昭闇啓我
童昩先人有訓我訓我誥訓我嘉務誨我博學爰率朋
友尋此舊則契闊夙夜庶不懈忒秩秩大猷紀綱庶式
匪勤匪昭匪壹匪測農夫不怠越有黍稷誰能云作考
之居息二事敗業多疾我力如彼遵衢則罔所極二志
靡成聿勞我心如彼兼聽則溷於音於戲君子無恒自
逸徂年如流鮮兹暇日行邁屢稅胡能有迄宻勿朝夕
聿同始卒
　崔駰(字亭伯涿郡安平人也少遊太學與班固傳毅/齊名竇憲為車騎将軍辟駰為掾憲擅權驕恣)
　　(駰數諌之稍見疎出為長岑/長不就永元四年卒於家)
　　　安封侯詩
戎馬鳴兮金皷震壯士激兮忘身命被光甲兮跨良馬
揮長㦸兮彀(藝文/作廓)强弩
　張衡(字平子南陽西鄂人安帝時徴拜為郎中再遷/太史令順帝陽嘉中遷侍中宦官懼其毁已共)
　　(讒之出為河間王相三年/上書乞骸骨徴拜尚書卒)
　　　怨篇(文心雕龍曰張衡/怨篇清曲可誦)
猗猗秋蘭植彼中阿有馥其芳有黄其葩雖曰幽深厥
美彌嘉之子之(一作/云)逺我勞如何
　　　同聲歌
邂逅承際㑹得充君後房情好新交接恐慄若探湯不
才勉自竭賤妾職所當綢繆主中饋奉禮助烝嘗思爲
苑蒻席在下蔽匡牀願為羅衾幬在上衞風霜灑掃淸
枕席鞮芬以狄(一作/秋)香重戸結金扃高下華燈光衣解
巾粉御列圖陳枕張素女爲我師儀熊盈萬方衆夫所
希見天老教軒皇樂莫斯夜樂沒齒焉可忘
　　　定情歌
大火流兮草蟲鳴繁霜降兮草木零秋為期兮時已征
思羙人兮愁屛營
　　　四愁詩(并序/)
　張衡不樂乆處機宻陽嘉中出爲河間相時國王驕
　奢不遵法度又多豪右并兼之家衡下車治威嚴能
　内察屬縣姦猾行巧刼皆宻知名下吏收捕盡服擒
　諸豪俠遊客悉惶懼逃出境郡中大治爭訟息獄無
　繫囚時天下漸弊鬱鬱不得志爲四愁詩效屈原以
　美人爲君子以珍寳為仁義以水深雪雰為小人思
　以道術爲報貽於時君而懼讒邪不得以通其辭曰
一思曰(玉臺無此三字劉履/曰衍文也下放此)我所思兮在太山欲往從
之梁父艱側身東望涕沾翰美人贈我金錯刀何以報
之英瓊瑶路逺莫致倚逍遥何為懷憂心煩勞
二思曰我所思兮在桂林欲往從之湘水深側身南望
涕沾襟美人贈我金(五臣/作琴)琅玕何以報之䨇玉盤路逺
莫致倚惆悵何爲懷憂心煩傷
三思曰我所思兮在漢陽欲往從之隴阪長側身西望
涕沾裳美人贈我貂襜(蚩占/反)褕何以報之眀月珠路逺
莫致倚踟蹰何爲懷憂心煩紆
四思曰我所思兮在鴈門欲往從之雪雰雰側身北望
涕沾巾美人贈我錦繡叚何以報之靑玉案路逺莫致
倚増歎何爲懷憂心煩惋(烏玩/反)
　　　思𤣥詩
　　(衡為太史令嘗憂及/難作思𤣥賦系此詩)
天長地久歳不留俟河之淸祗懷憂願得逺度以自娛
上下無常窮六區超踰騰躍絶世俗飄飄神舉逞所欲
天不可階仙夫稀栢舟悄悄吝不飛松喬高跱誰能離
結精逺遊使心擕廻志朅來從𤣥謀獲我所求夫何思
　李尤(字伯仁廣漢雒人也少以文章顯和帝時/拜蘭臺令史後為諫議大夫遷樂安相)
　　　九曲歌
年歳晚暮時已斜安得力士翻日車(闕/)
　朱穆(字公叔暉之子躭學鋭意講誦梁冀素聞穆/名辟之使興兵事拜御史漢桓帝徴拜尚書)
　　　與劉伯宗絶交詩
北山有鴟不潔其翼飛不正向寢不定息饑則木欖飽
則泥伏饕餮貪汚臭腐是食塡腸滿嗉嗜欲無極長鳴
呼鳳謂鳳無徳鳳之所趨與子異域永從此訣各自努
力
　王逸(字叔師南郡冝城人元初中舉上計吏爲校書/郎累至侍中著楚詞章句其賦誄書論及雜文)
　　(凡二十一篇作漢/詩百二十三篇)
　　　琴思楚歌
盛隂脩夜何難曉思念紏戾腸摧繞時節晚莫年齒老
冬夏更運去若頽寒來暑往難逐追形容減少顔色虧
時忽晻晻若騖馳意中私喜施用爲内無所恃失本義
志願不得心肝沸憂懷感激重歎噫嵗月巳盡去奄忽
亡官失祿去家室思想君命幸復位乆處無成卒放棄
　桓驎(字元龍沛郡龍亢人/桓榮之孫精鑒好學)
　　　答客詩
　　(文士傳曰桓驎伯父烏官至太尉驎年十二在座/烏告客曰吾此弟子知有異才殊能作詩賦客乃)
　　(作詩驎即/應聲答云)
邈矣甘羅超等絶倫伊彼揚烏命世稱賢嗟予惷弱殊
才偉年仰慙二子俯媿過言
　　　客示桓驎詩(附/)
甘羅十二揚烏九齡昔有二子今則桓生
　高彪(字義方吳郡人志尚甚高/遊太學博覽經史善屬文)
　　　淸誡
天長而地久人生則不然又不飬以福使全其夀年飲
酒病我性思慮害我神美色伐我命利欲亂我真神眀
無聊頼愁毒於衆煩中年棄我逝忽若風過山形氣各
分離一往不復還上士愍其痛抗志凌雲烟滌蕩去穢
累飄邈任自然退修淸以淨存吾𤣥中𤣥澄心剪思慮
泰淸不受塵恍惚中有物希微無形端智慮赫赫盡谷
神綿綿存
　蔡邕(字伯喈陳留圉人也性篤孝建寧中辟司徒喬/𤣥府出補河平長召拜郎中校書東觀遷議郎)
　　(靈帝崩董卓為司空辟邕遷尚書侍中/及卓被誅王允收邕付廷尉遂死獄中)
　　　答對元式詩
伊余有行爰戾兹邦先進博學同類率從濟濟羣彦如
雲如龍君子博文貽我徳音辭之集矣穆如淸風
　　　答卜元嗣詩
斌斌碩人貽我以文辱此休辭非余所希敢不酬答賦
誦以歸
　　　樊惠渠歌(幷序/)
　陽陵縣東其地衍隩土氣辛螫嘉穀不植而涇水長
　流光和五年京兆尹樊君勤恤民隱乃立新渠曩之
　鹵田化爲甘壤農民怡悅相與謳談疆畔斐然成章
　謂之樊惠渠云其歌曰
我有長流莫或閼之我有溝澮莫或逹之田疇斥鹵莫
修莫釐(藝文/作治)饑饉困悴莫恤莫思乃有樊君作人父母
立我畎畝黃潦膏凝多稼茂止惠乃無疆如何勿喜我
壤既營我疆斯成泯泯我人既富且盈爲酒爲釀蒸彼
祖靈貽福惠君夀考且寧
　　　飲馬長城窟行(文選作古辭玉臺作/蔡邕蔡集亦載此)
靑靑河邉草綿綿思逺道逺道不可思宿昔夢見之夢
見在我傍忽覺在他鄉他鄉各異縣展轉不可見枯桑
知天風海水知天寒入門各自媚誰肻相爲言客從逺
方來遺我雙鯉魚呼童烹鯉魚中有尺素書長跪讀素
書書中竟何如上有加餐食下有長相憶
　　　翠鳥
庭陬(一作/前)有若榴緑葉含丹榮翠鳥時來集振羽修形
容回顧生碧色動揺揚縹靑幸脫虞人機得親君子庭
馴心托君素雌雄保百齡
　　　琴歌
　　(邕為釋誨之文設/為胡老援琴而歌)
練余心兮浸太淸滌穢濁兮存正靈和液暢兮神氣寧
情志泊兮心亭亭嗜欲息兮無由生踔宇宙而遺俗兮
眇翩翩而獨征
　趙壹(字元叔漢陽西縣人也光和元年舉郡上計是/時司徒袁逢受計逢與河南尹羊陟共稱薦之)
　　(名動京師及西還州郡爭致禮/命十辟公府竝不就終於家)
　　　疾邪詩二首
　(壹恃才倨傲為鄉黨所擯後屢扺罪㡬至死友人/救得免壹作疾邪賦中歌此二詩○詩品曰元叔)
　　(散憤蘭蕙指斥囊錢苦言切句良/亦勤矣斯人也而有斯困悲夫)
河清不可俟人命不可延順風激靡草富貴者稱賢文
籍雖滿腹不如一囊錢伊優北堂上骯髒倚門邉
勢家多所宜欬唾自成珠被褐懷金玉蘭蕙化爲芻賢
者雖獨悟所困在羣愚且各守爾分勿復空馳驅哀哉
復哀哉此是命矣夫
　酈炎(字文勝范陽人有文才尚志氣靈帝時州郡辟/命皆不就炎後風病恍惚性至孝遭母憂病甚)
　　(發動妻始産而驚死妻家訟/之炎病不能理對竟死獄中)
　　　見志詩
大道夷且長窘路狹且促脩翼無卑棲遠趾不歩局舒
吾凌霄羽奮此千里足超邁絶塵驅倐忽誰能逐賢愚
豈常類禀性在清濁富貴有人籍貧賤無天錄通塞茍
由巳志士不相卜陳平敖里社韓信釣河曲終居天下
宰食此萬鍾祿徳音流千載功名重山嶽
靈芝生河洲動揺因洪波蘭榮一何晚嚴霜瘁其柯哀
哉二芳草不植泰山阿文質道所貴遭時用有嘉絳灌
臨衡宰謂誼崇浮華賢才抑不用遠投荆南沙抱玉乗
龍驥不逢樂與和安得孔仲尼爲世陳四科(詩品曰文/勝托詠靈)
(芝懷寄/不淺)
　仲長綂(字公理山陽高平人少好學博渉書記贍於/文辭尚書茍彧舉為尚書郎後參丞相曹操)
　　(軍事獻帝遜/位之嵗綂卒)
　　　述志詩二首
飛鳥遺跡蟬蜕亡殻騰蛇棄鱗神龍喪角(盧谷/切)至人能
變逹士㧞俗乘雲無轡騁風無足垂露成幃張霄成幄
沆瀣當餐九陽代燭恒星豔珠朝霞潤玉六合之内恣
心所欲人事可遺何爲局促
大道雖夷見㡬者寡任意無非適物無可古來繚繞(漢/書)
(作繞/繞)委曲如瑣百慮何爲至要在我寄愁天上埋憂地
下叛散五經滅棄風雅百家雜碎請用從火抗志山棲
(一作/西)遊心海左元氣爲舟微風爲柁翺翔太清縱意容
冶(初學記載四句云春雲為馬秋/風為駟按之不遲勞之不疾)
　孔融(字文舉魯國人孔子之後少有重名舉高第為/侍御史遷虎賁中郎將以忤董卓轉議郎出為)
　　(北海太守累遷大中大夫/數以書爭曹操為操所害)
　　　離合作郡姓名詩
漁父屈節水潜匿方(離魚/字)與峕進止出行施張(離日字/魚日合)
(成/魯)呂公磯釣闔口渭傍(離口/字)九域有聖無土不王(離或/字口)
(或合/成國)好是正直女回于匡(離子/字)海外有截隼逝鷹揚(當/離)
(乙字恐古文與今/文不同合成孔也)六翮將奮羽儀未彰(離鬲/字)蛇龍之蟄
俾也可忘(離䖝字/合成融)玟璇隱曜美玉韜光(去玉成文/不湏合)無名
無譽放言深藏(離與/字)按轡安行誰謂路長(離才字/合成舉)
　　　雜詩二首
巖巖鍾山首赫赫炎天路高眀曜雲門遠景灼寒素昻
昻累世士結根在所固呂望老匹夫茍爲因世故管仲
小囚臣獨能建功祚人生有何常但患年歳暮幸托不
肖軀且當猛虎歩安能苦一身與世同舉厝由不慎小
節庸夫笑我度呂望尚不希夷齊何足慕
逺送新行客歳暮乃來歸入門望愛子妻妾向人悲聞
子不可見日已潜光輝孤墳在西北常念君來遲褰裳
上墟丘但見蒿與薇白骨歸黃泉肌體成塵飛生時不
識父死後知我誰孤魂遊窮暮飄颻安所依人生圖孠
息爾死我念追俛仰内傷心不覺淚沾衣人生自有命
但恨生日希
　　　臨終詩
　　(融為大中大夫見曹操雄詐漸著頻書爭之多致/乖忤又奏冝凖古王畿之制千里寰内不以封建)
　　(諸侯操疑其所論建漸廣竝憚之郗慮承㫖/以微法免融又令路粹誣奏融下獄棄市)
言多令事敗器漏苦不宻河潰蟻孔端山壞由猿穴涓
涓河漢流天窓通冥室讒邪害公正浮雲翳白日靡辭
無忠誠華繁竟不實人有兩三心安能合爲一三人成
市虎浸漬解膠漆生存多所慮長寢萬事畢
　　　六言詩三首
漢家中葉道微董卓作亂乗衰僣上虐下專威萬官惶
怖莫違百姓慘慘心悲
郭李分爭爲非遷都長安思歸瞻望關東可哀夢想曹
公歸來
從洛到許巍巍曹公憂(一作/輔)國無私减去厨膳甘肥羣
僚率從祈祈雖得俸禄常饑念我苦寒心悲
　　　失題
歸家酒債多門客粲㡬(一作/成)行高談滿四座一日傾千
觴(又云座上客長/滿樽中酒不空)
　
　
　
　
　
　
　
　
　
　古詩紀巻十三
欽定四庫全書
　古詩紀巻十四　　　　　明　馮惟訥　撰
漢第四
　秦嘉(字士㑹/隴西人)
　　　述昏詩(二章/)
羣祥既集二姓交歡敬兹新昏六禮不愆羔鴈總備玉
帛戔戔君子將事威儀孔閒猗兮容兮穆矣其言
紛彼婚婣禍福之由衞女興齊褒姒滅周戰戰兢兢懼
徳不仇神唘其吉果獲令攸我之愛矣荷天之休
　　　贈婦
曖曖白日引曜西傾啾啾雞雀羣飛赴楹皎皎眀月煌
煌列星嚴霜悽愴飛雪覆庭寂寂獨居寥寥空室飄飄
桂帳熒熒華燭爾不是居帷帳何施爾不是照華燭何
爲
　　　留郡贈婦詩三首(并序/)
　嘉爲上郡掾其妻徐淑寢疾還家不獲面别贈詩云
　爾
人生譬朝露居世多屯蹇憂艱常早至歡㑹常苦晚念
當奉役時去爾日遥遠遣車迎子還空往復空返省書
情悽愴臨食不能飯獨坐空房中誰與相勸勉長夜不
能眠伏枕獨展轉憂來如循環匪席不可巻
皇靈無私親爲善荷天祿傷我與爾身少小罹㷀獨既
得結大義歡樂苦不足念當逺離别思念叙欵曲河廣
無舟梁道近隔丘陸臨路懷惆悵中駕正躑躅浮雲起
高山悲風激深谷良馬不迴鞍輕車不轉轂鍼藥可屢
進愁思難爲數貞士篤終始恩義不可促
肅肅僕夫征鏘鏘揚和鈴淸晨當引邁束帶待雞鳴顧
看空室中髣髴想姿形一别懷萬恨起坐爲不寧何用
叙我心遺思致欵誠寳釵好耀首眀鏡可鑒形芳香去
垢穢素琴有清聲詩人感木𤓰乃欲答瑶瓊愧彼贈我
厚慙此往物輕雖知未足報貴用叙我情
　應亨(以下爵/里無考)
　　　贈四王冠詩(并序/)
　永平四年外弟王景系兄弟四人竝冠故貽之詩曰
濟濟四令弟妙年踐二九令月惟吉日成服加元首人
咸飾其容鮮能離塵垢雖無兕觥爵杯醮傳㫖酒
　辛延年
　　　羽林郎
昔有霍家奴姓馮名子都依倚将軍勢調笑酒家胡胡
姬年十五春日獨當壚長裾連理帶廣袖合歡襦頭上
藍田玉耳後大秦珠兩鬟何窈窕一世良所無一鬟五
百萬兩鬟千萬餘不意金吾子娉婷過我廬銀鞍何煜
爚翠盖空踟蹰就我求清酒絲繩提玉壺就我求珍肴
金盤鱠鯉魚貽我靑銅鏡結我紅羅裾不惜紅羅裂何
論輕賤軀男兒愛後婦女子重前夫人生有新故貴賤
不相踰多謝金吾子私愛徒區區
　宋子侯
　　　董嬌嬈
洛陽城東路桃李生路傍花花自相對葉葉自相當春
風東北起花葉正低昻不知誰家子提籠行採桑纖手
折其枝花落何飄颺請謝彼姝子何爲見損傷高秋八
九月白露變爲霜終年㑹飄墮安得乆馨香秋時自零
落春月復芬芳何時盛年去懽愛(藝文/作好)永相忘吾欲竟
此曲此曲愁人腸歸來酌美酒挾瑟上高堂
　虎賁郎
　　　射烏辭
　　(漢明帝東巡有烏飛鳴乗輿上虎賁郎射中之/遂作辭云云帝賜錢百萬遂令亭壁皆畫烏)
烏烏啞啞引弓射洞左腋陛下壽萬年臣爲二千石
　白狼王唐菆
　　　莋都夷歌(三章/)
　　(莋都夷者武帝所開以為莋都縣後漢書西南夷/傳曰眀帝時益州刺史朱輔宣示漢徳威懷遠夷)
　　(自汶山以西前世所不至正朔所未加白狼槃木/等百餘國皆舉種稱臣奉貢白狼王唐菆作詩三)
　　(章歌頌漢徳輔/使譯而獻之)
　　　　遠夷樂德歌
大漢是治與天合意吏譯平端不從我來聞風向化所
見竒異多賜繒布甘美酒食昌樂肉飛屈伸悉備蠻夷
貧薄無所報嗣願主長夀子孫昌熾
　　　　遠夷慕德歌
蠻夷所處日入之部慕義向化歸日出主聖徳深恩與
人富厚冬多霜雪夏多和雨寒温時適部人多有渉危
歴險不逺萬里去俗歸德心歸慈母
　　　　逺夷懷德歌
荒服之外土地墝埆食肉衣皮不見鹽穀吏譯傳風大
漢安樂擕負歸仁觸冒險狹高山岐峻緣崖磻石木薄
發家百宿到洛父子同賜懷抱匹帛傳告種人長願臣
僕
　蔡琰(字文姬邕之女也博學有才辯適河東衞仲道/夫亡無子歸寜於家興平中天下䘮亂姬為胡)
　　(騎所獲没於南匈奴左賢王在胡中十二年生二/子曹操痛邕無嗣乃遣使者以金璧贖之而重嫁)
　　(陳留/董祀)
　　　悲憤詩二首
　　(後漢書琰歸董祀後感傷/亂離追懷悲憤作詩二章)
漢季失權柄董卓亂天常志欲圖簒弑先害諸賢良逼
迫遷舊邦擁主以自彊海内興義師欲共討不祥卓衆
來東下金甲耀日光平土人脆弱來兵皆胡羌獵野圍
城邑所向悉破亡斬􁇟(一作/殱)無孑遺尸骸相撐(直庚/反)拒
馬邊懸男頭馬後載婦女長驅西入關迥路險且阻還
顧邈冥冥肝脾爲爛腐所略有萬計不得令屯聚或有
骨肉俱欲言不敢語失意幾微間輙言斃降虜要當以
亭刅我曹不活汝豈復惜性命不堪其詈罵或便加棰
杖毒痛參幷下旦則號泣行夜則悲吟坐欲死不能得
欲生無一可彼蒼者何辜乃遭此戹禍邊荒與華異人
俗少義理處所多霜雪胡風春夏起翩翩吹我衣肅肅
入我耳感時念父母哀歎無窮巳有客從外來聞之常
歡喜迎問其消息輙復非鄉里邂逅徼時願骨肉來迎
己巳得自解免當復棄兒子天屬綴人心念别無㑹期
存亡永乖隔不忍與之辭兒前抱我頸問母欲何之人
言母當去豈復有還時阿母常仁惻今何更不慈我尚
未成人奈何不顧思見此崩五内恍惚生狂癡號泣手
撫摩當發復回疑兼有同時軰相送告離别慕我獨得
歸哀叫聲摧裂馬爲立踟蹰車爲不轉轍觀者皆歔欷
行路亦嗚咽去去割情戀遄征日遐邁悠悠三千里何
時復交㑹念我出腹子胷臆爲摧敗既至家人盡又復
無中外城郭爲山林庭宇生荆艾白骨不知誰從横莫
覆盖出門無人聲豺狼號且吠㷀㷀對孤景怛咤糜肝
肺登高遠眺望魂神忽飛逝奄若夀命盡旁人相寛大
爲復彊視息雖生何聊頼託命於新人竭心自勗厲流
離成鄙賤常恐復捐廢人生幾何時懷憂終年嵗
嗟薄祜兮遭世患宗族殄兮門戸單身執略兮入西關
歴險阻兮之羌蠻山谷眇兮路漫漫眷東顧兮但悲歎
冥當寢兮不能安饑當食兮不能餐常流涕兮眥不乾
薄志節兮念死難雖茍活兮無形顔惟彼方兮逺陽精
隂氣凝兮雪夏零沙漠壅兮塵冥冥有草木兮春不榮
人似禽兮食臭腥言兠離兮状窈停歳聿暮兮時邁征
夜悠長兮禁門扃不能寐兮起屏營登胡殿兮臨廣庭
𤣥雲合兮翳月星北風厲兮肅泠泠胡笳動兮邊馬鳴
孤鴈歸兮聲嚶嚶樂人興兮彈琴箏音相和兮悲且淸
心吐思兮胷憤盈欲舒氣兮恐彼驚含哀咽兮涕沾頸
家既迎兮當歸寜臨長路兮捐所生兒呼母兮啼失聲
我掩耳兮不忍聽追持我兮走㷀㷀頓復起兮毁顔形
還顧之兮破人情心怛絶兮死復生
　　　胡笳十八拍
我生之初尚無爲我生之後漢祚衰天不仁兮降亂離
地不仁兮使我逢此時干戈日尋兮道路危民卒流亡
兮共哀悲煙塵蔽野兮胡虜盛志意乖兮節義虧對殊
俗兮非我宜遭惡辱兮當告誰笳一㑹兮琴一拍心憤
怨兮無人知
戎羯逼我兮爲室家将我行兮向天涯雲山萬重兮歸
路遐疾風千里兮揚塵沙人多㬥猛兮如虺蛇控弦被
甲兮爲驕奢兩拍張絃兮絃欲絶志摧心折兮自悲嗟
越漢國兮入胡城亡家失身兮不如無生氊裘爲裳兮
骨肉震驚羯羶為味兮枉遏我情鞞鼓喧兮從夜逹眀
胡風浩浩兮暗塞營傷今感昔兮三拍成銜悲畜恨兮
何時平
無日無夜兮不思我鄉土禀氣含生兮莫過我最苦天
災國亂兮人無主唯我薄命兮没戎虜殊俗心異兮身
難處嗜欲不同兮誰可與語尋思渉歴兮多囏阻四拍
成兮益悽楚
鴈南征兮欲寄邊聲鴈北歸兮爲得漢音鴈飛高兮邈
難尋空斷膓兮思愔愔攅眉向月兮撫雅琴五拍泠泠
兮意彌深
氷霜凛凛兮身苦寒饑對肉酪兮不能餐夜聞隴水兮
聲嗚咽朝見長城兮路杳漫追思往日兮行李難六拍
悲來兮欲罷彈
日暮風悲兮邊聲四起不知愁心兮說向誰是原野蕭
條兮烽戍萬里俗賤老弱兮少壯爲美逐有水草兮安
家葺壘牛羊滿野兮聚如蜂蟻草盡水竭兮羊馬皆徙
七拍流恨兮惡居於此
爲天有眼兮何不見我獨漂流為神有靈兮何事處我
天南海北頭我不負天兮天何配我殊匹我不負神兮
神何殛我越荒州製兹八拍兮擬俳優何知曲成兮心
轉愁
天無涯兮地無邊我心愁兮亦復然生倐忽兮如白駒
之過隙然不得歡樂兮當我之盛年怨兮欲問天天蒼
蒼兮上無縁舉頭仰望兮空雲煙九拍懷情兮誰與傳
城頭烽火不曾滅疆場征戰何時歇殺氣朝朝衝塞門
胡風夜夜吹邊月故鄉隔兮音塵絶哭無聲兮氣将咽
一生辛苦兮縁離别十拍悲深兮淚成血
我非貪生而惡死不能捐身兮心有以生仍冀得兮歸
桑梓死當埋骨兮長巳矣日居月諸兮(一作日月/居諸兮)在戎
壘胡人寵我兮有二子鞠之育之兮不羞耻愍之念之
兮生長邉鄙十有一拍兮因兹起哀響纒綿兮徹心髓
東風應律兮暖氣多知是漢家天子兮布陽和羌胡蹈
舞兮共謳歌兩國交懽兮罷兵戈忽遇漢使兮稱近詔
遣千金兮贖妾身喜得生還兮逢聖君嗟别稚子兮會
無因十有二拍兮哀樂均去住兩情兮難具陳
不謂殘生兮却得旋歸撫抱胡兒兮泣下沾衣漢使迎
我兮四牡騑騑號失聲兮誰得與知我生死兮逢此時
愁為子兮日無光輝焉得羽翼兮将汝歸一歩一逺兮
足難移魂消影絶兮恩愛遺十有三拍兮絃急調悲肝
腸攪刺兮人莫我知
身歸國兮兒莫之隨心懸懸兮長如饑四時萬物兮有
盛衰唯我愁苦兮不暫移山髙地闊兮見汝無期更深
夜䦨兮夢汝來斯夢中執手兮一喜一悲覺後痛吾心
兮無休歇時十有四拍兮涕淚交垂河水東流兮心是
思
十五拍兮節調促氣塡胷兮誰識曲處穹廬兮偶殊俗
願得歸來兮天從欲再還漢國兮懽心足心有懷兮愁
轉深日月無私兮曾不照臨子母分離兮意難任同天
隔越兮如商參生死不相知兮何處尋
十六拍兮思茫茫我與兒兮各一方日東月西兮徒相
望不得相隨兮空斷腸對萱草兮憂不忘彈鳴琴兮情
何傷今别子兮歸故鄉舊怨平兮新怨長泣血仰頭兮
訴蒼蒼胡為生兮獨罹此殃
十七拍兮心鼻酸關山阻脩兮行路難去時懷土兮心
無緒來時别兒兮思漫漫塞上黃蒿兮枝枯葉乾沙場
白骨兮刀痕箭瘢風霜凛凛兮春夏寒人馬饑豗兮筋
力單豈知重得兮入長安歎息欲絶兮淚䦨干
胡笳本自出胡中縁琴翻出音律同十八拍兮曲雖終
響有餘兮思無窮是知絲竹微妙兮均造化之功哀樂
各隨人心兮有變則通胡與漢兮異域殊風天與地隔
兮子西母東苦我怨氣兮浩於長空六合雖廣兮受之
應不容
　徐淑(詩品曰夫妻事既可傷文亦悽怨為五言者不/過數家而婦人居二徐淑叙别之作亞於團扇)
　　(矣/)
　　　答秦嘉詩
妾身兮不令嬰疾兮來歸沈滯兮家門歴時兮不差曠
廢兮侍覲情敬兮有違君今兮奉命逺適兮京師悠悠
兮離别無因兮叙懷瞻望兮踴躍佇立兮徘徊思君兮
感結夢想兮容暉君發兮引邁去我兮日乖恨無兮羽
翼高飛兮相追長吟兮永歎淚下兮沾衣
　蘇伯玉妻
　　　盤中詩
山樹高鳥鳴悲泉水深鯉魚肥空倉雀常苦饑吏人婦
㑹夫希出門望見白衣謂當是而更非還入門中心悲
北上堂西入階急機絞杼聲催長歎息當語誰君有行
妾念之出有日還無期結巾(一作/中)帶長相思君忘妾未
知之妾忘君罪當治妾有行宜知之黃者金白者玉高
者山下者谷姓者蘇字伯玉人才多知謀足家居長安
身在蜀何惜馬蹄歸不數羊肉千斤酒百斛令君馬肥
麥與粟今時人知四足與其書不能讀當從中央周四
角
　竇𤣥妻
　　　古怨歌
　　(竇𤣥状貌絶異天子使出其妻妻以公主妻悲/怨寄書及歌與𤣥時人憐而傳之亦名艶歌)
㷀㷀白兎東走西顧衣不如新人不如故(藝文類聚載/𤣥妻别𤣥書)
(一首云棄妻斥女敬白竇生卑賤鄙陋不如貴人妾日/以逺彼日以親何所控訴仰呼蒼旻悲哉竇生衣不厭)
(新人不厭故悲不可忍怨不/可去彼獨何人而居斯處)
蜀漢(附/)
　諸葛亮(字孔眀/瑯琊人)
　　　梁甫吟
　　(三國志曰諸葛亮躬耕隴畒好為梁甫吟○晏子/曰公孫㨗田開疆古冶子事景公勇而無禮晏子)
　　(言於公餽之二桃曰三子計功而食桃公孫㨗曰/吾再搏隱虎功可以食田曰吾杖兵而御三軍者)
　　(再功可以食古冶子曰君嘗濟河黿衘左驂冶潜/行水底逆流百歩從流几里得黿頭功可以食二)
　　(子曰吾勇不若子功不逮子取桃不讓是貪也然/而不死無勇也刎頸而死冶曰二子死之冶獨不)
　　(逮又刎/頸而死)
歩出齊城門遥望蕩隂里里中有三墳纍纍正相似問
是誰家墓田疆古冶子(一作/氏)力能排南山文能絶地紀
(一作/里)一朝被讒言二桃殺三士誰能爲此謀國相齊晏
子
　龐德公(南郡襄陽人也隱居峴山之南未嘗入城府/荆州刺史劉表數延請不能屈司馬徳操年)
　　(小徳公十歳兄事/之故呼作龐公云)
　　　於忽操(三章/)
於忽乎不可以爲其又奚爲離婁之精夜何有於眀師
曠之耳聾者亦有爾束王良之手兮後車載之前行險
既以覆兮後逐逐其猶來雖目盼而心駭兮顧其能之
安施委繩墨以聽人兮雖班輸亦奚以爲
於忽乎不可以爲其又奚爲椽櫨桷榱之累重顧柱小
之奈何方風雨之晦隂行者艱而莫休居者坐而笑歌
不知壓之忽然兮其謂安何
於忽乎不可以爲其又奚爲謂雞斯飛誰得而羈謂豕
斯突何取於縛是皆以食而得之吾於饑而後憶雞兮
豕兮死以是兮
　
　
　
　
　
　
　
　
　
　
　
　
　
　古詩紀巻十四
欽定四庫全書
　古詩紀巻十五　　　　　明　馮惟訥　撰
漢第五
　樂府古辭
　　郊廟歌辭
　　　漢郊祀歌十九首
　　(漢書禮樂志曰武帝定郊祀之禮祠太乙於甘泉/祭后土於汾隂乃立樂府采詩夜誦有趙代秦楚)
　　(之謳以李延年為協律都尉多舉司馬相如等數/十人造為詩賦略論律呂以合八音之調作十九)
　　(章之歌以正月上辛用事甘泉圜丘使童男女七/十人歌之其餘巡狩福應之事不序郊廟故弗論)
　　(今漢郊廟詩歌未有祖宗之事八音調均又不協/於鍾律時新得神馬因次為歌汲黯曰王者作樂)
　　(上以承祖宗下以化兆民今陛下得焉詩以為歌/協於宗廟先帝百姓豈能知其音耶觀黯之言則)
　　(是歌宗廟亦用之矣/然其辭亦多難曉云)
　　　　練時日
練時日候有望焫膋蕭延四方九重開靈之斿垂惠恩
鴻祜(音/怙)休靈之車結𤣥雲駕飛龍羽旄紛靈之下若風
馬左蒼龍右白虎靈之來神哉沛先以雨般(與班/同)裔裔
靈之至慶隂隂相放􁑢震澹心靈已坐五音飭虞至旦
承靈億牲繭栗粢盛香尊桂酒賔八鄉靈安留吟青黃
徧觀此眺瑶堂衆嫭並綽竒麗顔如荼兆逐靡(叶武/義反)被
華文厠霧縠曳阿錫珮珠玉俠(與挾/同)嘉夜茝蘭芳澹容
與獻嘉觴
　　　　帝臨
帝臨中壇四方承宇繩繩意變備得其所淸和六合制
數以五海内安寧興文匽武后土冨媪(當作/煴)昭明三光
穆穆優游嘉服上黃
　　　　靑陽　　　　　　　鄒子樂(漢書載/此名)
青陽開動根荄以遂膏潤幷愛跂行畢逮霆聲發榮壧
處頃(讀曰/傾)聽枯槀復産迺成厥命衆庻熈熈施及夭胎
羣生啿啿(徒感/反)惟春之祺
　　　　朱明　　　　　　　　鄒子樂
朱明盛長旉與萬物桐(讀為/通)生茂豫靡有所詘(丘勿/反)敷
華就實既阜既昌登成甫田百鬼廸嘗廣大建祀肅雍
不忘神若宥之傳世無疆
　　　　西顥　　　　　　　　鄒子樂
西顥沆碭秋氣肅殺含秀垂頴續舊不廢(叶音/發)姦僞不
萌祅孽伏息隅辟(讀曰/僻)越遠四貉咸服既畏兹威惟慕
純徳附而不驕正心翊翊
　　　　𤣥冥　　　　　　　　鄒子樂
𤣥冥陵隂蟄蟲盖藏草木零落抵冬降霜易亂除邪革
正異俗兆民反本抱素懐樸條理信義望禮五嶽籍斂
之時掩收嘉穀
　　　　惟泰元
惟泰元尊媪神蕃釐(讀曰/嬉)經緯天地作成四時精建日
月星辰度理隂陽五行周而復始雲風雷電降甘露雨
百姓蕃滋咸循厥緒繼統共(讀曰/恭)勤順皇之徳鸞路龍
鱗罔不肸飾嘉籩列陳庶㡬宴享(叶音/鄉)滅除凶災烈騰
八荒鐘鼔竽笙雲舞翔翔招揺靈旗九夷賔将
　　　　天地
涓選休成天地並况惟予有慕爰熙紫壇思求厥路恭
承禋祀緼豫為紛黼繡周張承神至尊千童羅舞成八
溢(與佾/同)合好効歡虞(與娛/同)泰一九歌畢奏斐然殊鳴琴
竽瑟會軒朱璆磬金鼔靈其有喜(叶許/吏反)百官濟濟各敬
其事盛牲實爼進聞膏神奄留臨須揺長麗前掞光耀
明寒暑不忒况皇章展詩應律鋗玉鳴圅宫吐角激徵
清發梁揚羽申以商造兹新音永乆長聲氣逺條鳯鳥
鴹神夕奄虞盖孔享
　　　　日出入
肅若舊典日出入安窮時世不與人同故春非我春夏非
我夏秋非我秋冬非我冬泊如四海之池徧觀是耶謂何吾
知所樂獨樂六龍六龍之調使我心若訾黄其何不徠下
　　　　天馬(一作天/馬歌)
　　(漢書武帝紀日元鼎四年秋馬生渥洼水中作天/馬之歌太初四年春貳師将軍李廣利斬大宛王)
　　(首獲汗血馬來作/西極天馬之歌)
太乙况(一作/貺)天馬下霑赤汗沫流赭志俶儻精權竒籋
(音/躡)浮雲晻上馳體容與迣(即逝/字)萬里今安匹龍爲友
天馬徠從西極渉流沙九夷服天馬徠出泉水虎脊兩
化若鬼天馬徠歴無皁(即/草)經千里循東道天馬徠執徐
時将揺舉誰與期天馬徠開遠門竦予身逝昆侖天馬
徠龍之媒游閶闔觀玉臺
　　　　天門
天門開詄(讀如/迭)蕩蕩穆竝騁以臨饗光夜燭徳信著靈
寖平而鴻長生豫大朱涂廣夷石爲堂飾玉梢以舞歌
體招揺若永望星留俞塞隕光照紫幄珠熉黃幡比翄
回集貳䨇飛常羊月穆穆以金波日曄燿以宣明假淸
風軋忽激長至重觴神裵回若留放殣(覲/同)冀親以肆章
函蒙祉福常若期寂漻上天知厥時泛泛滇滇從髙斿
殷勤此路臚所求佻正嘉吉𢎞以昌休嘉砰(普萌/反)隱溢
四方專精厲意逝九閡(叶音/改)紛紜六幕浮大海
　　　　景星
　　(一曰寳鼎歌漢書武帝紀曰元鼎四年/夏六月得寳鼎后土祠旁作寳鼎之歌)
景星顯見信星彪列象載昭庭日親以察參侔開闔爰
推本紀汾脽出鼎皇祐元始五音六律依韋饗昭雜變
竝㑹雅聲遠姚空桑琴瑟結信成四興遞代八風生殷
殷鐘石羽籥鳴河龍供鯉醇犧牲百末㫖酒布蘭生泰
尊柘漿析朝酲微感心攸通脩名周流常羊思所并穰
穰復正直往甯(叶音/寧)馮蠵(弋隨/反)切和䟽寫平上天布施
后土成穰穰豐年四時榮
　　　　齊房
　　(一曰芝房歌漢書武帝紀曰元封二年夏六月/甘泉宫内中庭産芝九莖連葉作芝房之歌)
齊(讀曰/齊)房産草九莖連葉宫童効異披圖案諜𤣥氣之
精囘復此都蔓蔓日茂芝成靈華
　　　　后皇
后皇嘉壇立𤣥黄服物發冀州兆蒙祉福沇沇(音/兗)四塞
徦(即遐/字)狄合處經營萬億咸遂厥宇
　　　　華煜煜
華煜煜固靈根神之斿過天門車千乗敦(讀曰/屯)昆侖神
之出排玉房周流雜㧞(歩曷/反)蘭堂神之行旌容容騎沓
沓般傱傱神之徠泛翊翊甘露降慶雲集神之揄臨壇
宇九夷賔夔龍舞神安坐鴹吉時共(讀曰/㳟)翊翊合所思
神嘉虞□貳觴福滂洋邁延長沛施祐汾之阿揚金光
横泰河莽若雲增揚波徧臚驩騰天歌
　　　　五神
五神相包四鄰土地廣揚浮雲扢(公忽/反)嘉壇椒蘭芳璧
玉精垂華光益億年美始興交於神若有承廣宣延咸
畢觴靈輿位偃蹇驤卉汩(于筆/反)臚析奚遺滛淥澤􁑣(為/黄)
(反/)然歸
　　　　朝隴首
　　(一曰白麟歌漢書武帝紀曰元狩元年/冬十月行幸雍獲白麟作白麟之歌)
朝隴首覽西垠雷電尞(古燎/字)獲白麟爰五止顯黄德圖
匈虐熏鬻殛闢流離抑不祥賔百僚山河饗掩回轅鬗
(武元/反)長馳騰雨師洒路陂流星隕感惟風籋歸雲撫懷
心
　　　　象載瑜
　　(一曰赤鴈歌漢書禮樂志曰太/始三年行幸東海獲赤鴈作)
象載瑜白集西食甘露飲榮泉赤鴈集六紛員(音/云)殊翁
雜五采文神所見施祉福登蓬萊結無極
　　　　赤蛟
赤蛟綏黃華盖露夜零晝晻濭(上烏感反/下音靄)百君禮六龍
位勺椒漿靈巳醉靈既享錫吉祥芒芒極降嘉觴靈殷
殷爛揚光延壽命永未央杳㝠冥塞六合澤汪濊輯萬
國靈禗禗象輿轙票然逝旗逶蛇禮樂成靈将歸托𤣥
徳長無衰
　　鼓吹曲辭
　　　漢鐃歌十八曲
　　(崔豹古今註曰短簫鐃歌軍樂也黄帝使岐伯作/所以建威揚徳風敵勸士者也周禮所謂王大㨗)
　　(則奏凱樂漢樂有黃門鼓吹天子所以宴樂羣臣/也短簫鐃歌鼔吹之一章爾亦以賜有功諸侯古)
　　(今樂錄曰漢鼓吹鐃歌十八曲字多訛誤又有務/成𤣥雲黄爵釣竿亦漢曲也其辭亡或云漢鐃歌)
　　(二十一無釣竿擁離亦曰翁離宋書樂志曰漢鼓/吹鐃歌十八篇按古今樂錄皆聲辭艷相雜不復)
　　(可分沈約云樂人以音聲相傳訓詁不可復解凡/古樂録皆大字是辭細字是聲聲辭合寫故致然)
　　(耳/)
　　　　朱鷺
　　(隋書樂志曰建鼔殷所作又棲翔鷺於其上不知/何代所加然則漢曲盖因飾鼓以鷺而名曲焉○)
　　(譚苑醍醐云漢初有朱鷺之瑞故以/鷺形飾鼓又以朱鷺名鼔吹曲也)
朱鷺魚以烏(古與雅同/叶音雅)鷺訾邪鷺何食食茄(古荷/字)下不
之食不以吐将以問誅(一作/諌)者
　　　　思悲翁
思悲翁唐思奪我美人侵以遇悲翁也但我思蓬首(一/作)
(蕞/)狗逐狡兎食交君梟子五梟母六拉沓高飛暮安宿
　　　　艾如張
　　(艾與刈同芟草也如讀為而穀梁傳曰艾蘭以為/防置旃以為轅門謂因蒐狩以習武事也蘭香草)
　　(也言艾草以為/田之大防是也)
艾而張羅夷於何行成之四時和山出黃雀亦有羅雀
以髙飛奈雀何爲此倚欲誰肯礞室
　　　　上之回
　　(漢書武帝紀曰元封四年冬十月行幸雍祠五畤/通回中道遂北出蕭關回中地在安定沈建樂府)
　　(廣題曰漢曲皆美當時之事按石關宫闕名近/甘泉宫相如上林賦云蹷石關歴封巒是也)
上之回所中益夏将至行将北以承甘泉宫寒暑徳游
石關望諸國月支臣匈奴服令從百官疾驅馳千秋萬
歳樂無極
　　　　翁離(一作/擁離)
擁離趾中可築室何用葺之蕙用蘭擁離趾中
　　　　戰城南
戰城南死郭北野死不𦵏烏可食爲我謂烏且爲客豪
野死諒不𦵏腐肉安能去子逃水深激激蒲葦㝠冥梟
騎戰鬬死駑馬徘徊鳴梁築室何以南何以北禾黍不
獲君何食願為忠臣安可得子思良臣良臣誠可思朝
行出攻暮不夜歸
　　　　巫山高
巫山高高以大淮水深難以逝我欲東歸害梁不爲我
集無髙曳水何梁湯湯回回臨水遠望泣下沾衣遠道
之人心思歸謂之何
　　　　上陵
　　(古今樂錄曰漢章帝元和中有宗廟食舉六曲加/重來上陵二曲為上陵食舉後漢書禮儀志曰正)
　　(月上丁祀南郊次北郊明堂髙廟世祖廟謂之五/供禮畢以次上陵西都舊有上陵東都之儀太官)
　　(上食太常樂奏食舉按古辭大略/言神仙事不知與食舉曲同否)
上陵何美美下津風以寒問客從何來言從水中央桂
樹爲君船靑絲爲君笮木蘭爲君櫂黃金錯其間滄海
之雀赤翅鴻白鴈隨山林乍開乍合曾不知日月明醴
泉之水光澤何蔚蔚芝爲車龍爲馬覽遨遊四海外甘
露初二年芝生銅池中仙人下來飲延壽千萬歳
　　　　將進酒
將進酒乘太白辨佳(宋書/作加)哉詩審搏(樂府詩/集作博)放故歌心
所作同隂氣詩悉索使禹良工觀者苦
　　　　君馬黃
君馬黃臣馬蒼二馬同逐臣馬良易之有騩(歸愧/二音)蔡有
赭美人歸以南駕車馳馬美人傷我心佳人歸以北駕
車馳馬佳人安終極
　　　　芳樹
芳樹日月君亂如於風芳樹不上無心温而鵠三而爲
行臨蘭池心中懐我悵心不可匡目不可顧妬人之子
愁殺人君有他心樂不可禁王將何似如孫如魚乎悲
矣
　　　　有所思
　　(按古今樂録曰漢大樂食舉第/七曲亦用之不知與此同否)
有所思乃在大海南何用問遺君䨇珠玳瑁簪用玉紹
繚之聞君有他心拉雜摧燒之摧燒之當風揚其灰從
今巳往勿復相思相思與君絶雞鳴狗吠兄嫂當知之
妃呼豨秋風肅肅晨風颸東方須臾髙知之
　　　雉子班
雉子班如此之干雉梁無以吾翁孺雉子知得雉子高
蜚止黄鵠蜚之以千里王可思雄來蜚從雌視子趨一
雉雉子車大駕馬騰被王送行所中堯羊蜚從王孫行
　　　　聖人出
聖人出隂陽和美人出遊九河佳人來騑離哉何駕六
飛龍四時和君之臣明䕶不道美人哉宜天子免甘星
巫樂甫始美人子含四海
　　　　上邪(一作/雅)
上邪我欲與君相知長命無絶衰山無陵江水為竭冬
雷震震夏雨雪天地合乃敢與君絶
　　　　臨高臺
臨高臺以軒下有清水淸且寒江有香草目以蘭黄鵠
高飛離哉翻關弓射鵠令我主壽萬年收中吾(劉履曰/篇末收)
(中吾三字其義未詳疑曲調之餘聲/如樂録所謂羊無夷伊那何之類)
　　　　遠如期
　　(一曰逺期宋書樂志有晚芝曲沈約言舊史云詁/不可解疑是漢逺期曲也古今樂録曰漢大樂食)
　　(舉曲有逺期/至魏省之)
遠如期益如壽處天左側大樂萬歳與天無極雅樂陳
佳哉紛單于自歸動如驚心虞心大佳萬人還來謁者
引鄉殿陳累世未嘗聞之增壽萬年亦誠哉
　　　　石流(宋書/作留)
石流涼陽涼石水流爲沙錫以微河爲香向始谿(宋書/作􁀙)
冷将風陽北逝肯無敢與于揚心邪懷蘭志金安薄北
方開留離蘭
　
　
　
　
　
　
　
　
　
　
　古詩紀巻十五
欽定四庫全書
　古詩紀巻十六　　　　　明　馮惟訥　撰
漢第六
　樂府古辭
　　相和歌辭(相和漢舊曲也絲竹更相和執節者歌/本一部魏明帝分為二晉茍勗採舊辭)
　　　(施用於世謂之清商三調歌詩即沈約所謂因/絃管金石造歌以被之者也唐樂志云平調清)
　　　(調瑟調皆周房中曲之遺聲漢世謂之三調又/有楚調漢房中樂也與前三調總謂之相和調)
　　　(張永元嘉技錄云有吟嘆四曲亦列於相和歌/又有大曲十五篇分於諸調唯滿歌行一曲諸)
　　　(調不載故附見於大曲之下云晉書樂志曰凡/樂章古辭今之存者竝漢世街陌謠謳江南可)
　　　(採蓮烏生八九子/白頭吟之屬也)
　　　相和曲
　　　　箜篌引
　　(一曰公無渡河崔豹古今註曰箜篌引朝鮮津卒/霍里子高妻麗玉所作也子高晨起刺船有一白)
　　(首狂夫披髪提壺亂流而渡其妻隨而止之不及/遂墮河而死於是援箜篌而鼔之作公無渡河之)
　　(曲聲甚悽愴曲終亦投河而死子高還以其聲語/其妻麗玉麗玉傷之乃作箜篌而寫其聲名曰箜)
　　(篌/引)
公無渡河公竟渡河墮河而死當奈公何
　　　　江南
江南可採蓮蓮葉何田田魚戲蓮葉間魚戲蓮葉東魚
戲蓮葉西魚戲蓮葉南魚戲蓮葉北
　　　　東光
東光乎(一作平/下同)蒼梧何不乎蒼梧多腐粟無益諸軍糧
諸軍遊蕩子早行多悲傷(右一曲魏/帝所奏)
　　　　薤露歌
　　(亦曰泰山吟行䘮歌崔豹古今註曰薤露蒿里並/哀歌也本出田横門人横自殺門人傷之為作悲)
　　(歌言人命奄忽如薤上露易晞滅也亦謂人死䰟/魄歸於蒿里故有二章至孝武時李延年乃分二)
　　(章為二曲薤露送王公貴人蒿里送士/大夫庶人使挽柩者歌之亦呼為挽歌)
薤上露何易晞露晞明朝更復落人死一去何時歸
　　　　蒿里曲
蒿里誰家地聚歛䰟(一作/精)魄無賢愚鬼伯一何相催促
人命不得少踟蹰
　　　　雞鳴(此曲前後辭不相屬葢采詩入樂合而/成章耶抑有錯簡紊誤也後多放此)
雞鳴高樹巔狗吠深宫中蕩子何所之天下方太平刑
法非有貸柔協正亂名黄金爲君門璧玉爲軒(古樂府/有闌字)
堂上有䨇樽酒作使邯鄲倡劉王碧青甓後出郭門王
舎後有方池池中䨇鴛鴦鴛鴦七十二羅列自成行鳴
聲何啾啾聞我殿東廂兄弟四五人皆為侍中郎五日
一時來觀者滿路傍黃金絡馬頭熲熲何煌煌桃生露
井上李樹生桃傍蟲來齧桃根李樹代桃殭樹木身相
代兄弟還相忘(右一曲魏/晉樂所奏)
　　　　烏生(一曰烏生/八九子)
烏生八九子端坐秦氏桂樹間唶我秦氏家有遊遨蕩
子工用睢陽彊(音强/弓也)蘇合彈左手持彊彈兩丸出入烏
東西唶我一丸即發中烏身烏死魂魄飛揚上天阿母
生烏子時乃在南山巖石間唶我人民安知烏子處蹊
徑窈窕安從通白鹿乃在上林西苑中射工尚復得白
鹿脯唶我黃鵠摩天極高飛後宫尚復得烹煮之鯉魚
乃在洛水深淵中釣鈎尚得鯉魚口唶我人民生各各
有壽命死生何須復道前後(右一曲魏/晉樂所奏)
　　　　平陵東
　　(樂府解題曰平陵東漢翟義門人所作也義為丞/相方進少子為東郡太守以王莾簒漢舉兵□之)
　　(不克而見害門人/作歌以怨之也)
平陵東松柏桐不知何人刼義公刼義公在髙堂下交
錢百萬兩走馬兩走馬亦誠難顧見追吏心中惻心中
惻血出漉歸告我家賣黃犢(右一曲魏/晉樂所奏)
　　　　陌上桑(宋書作大曲一作/日出東南隅行)
　　(一曰豔歌羅敷行崔豹古今註曰邯鄲女子姓秦/名羅敷為邑人千乗王仁妻仁後為趙王家令羅)
　　(敷出採桑於陌上趙王登臺見而悅之因飲酒欲/奪之羅敷乃彈筝作陌上桑之歌以自眀焉樂府)
　　(解題曰古詞言羅敷採桑為使君所邀/羅敷盛誇其夫以拒之與前說不同)
日出東南隅照我秦氏樓秦氏有好女自名爲羅敷羅
敷善蠶桑採桑城南隅靑絲爲籠係桂枝爲籠鈎頭上
倭墮髻耳中眀月珠緗綺爲下裙紫綺爲上襦行者見
羅敷下擔捋髭鬚少年見羅敷脫㡌著帩頭耕者忘其
犂鋤者忘其鋤來歸相怒怨但坐觀羅敷(一/解)使君從南
求五馬立踟蹰使君遣吏徃問是誰家姝秦氏有好女
自名爲羅敷羅敷年㡬何二十尚不足十五頗有餘使
君謝羅敷寧可共載不羅敷前致辭使君一何愚使君
自有婦羅敷自有夫(二/解)東方千餘騎夫壻居上頭何用
識夫壻白馬從驪駒靑絲繫馬尾黃金絡馬頭腰中鹿
盧劒可値千萬餘十五府小史二十朝大夫三十侍中
郎四十專城居爲人潔白晢鬑鬑頗有鬚盈盈公府歩
冉冉府中趨坐中數千人皆言夫壻殊(三解前有豔辭/曲後有趨○右)
(一曲魏/樂所奏)
　　　　同前　　　　　　　　楚辭鈔
今有人山之阿被服薜荔帶女羅既含睇又宜笑子戀
慕予善窈窕乗赤豹從文狸辛夷車駕結桂旗被石蘭
帶杜衡折芳㧞荃遺所思處幽室終不見天路險艱獨
後來表獨立山之上雲何容容而在下杳𡨕𡨕羌晝晦
東風飄颻神靈雨風瑟瑟木□□思念公子徒以憂(右/一)
(曲魏晉/樂所奏)
　　　吟嘆曲
　　　　王子喬
王子喬參駕白鹿雲中遨參駕白鹿雲中遨下遊來王
子喬參駕白鹿上至雲戲遊遨上建逋隂廣里踐近髙
結仙宫過謁三台東遊四海五嶽上過蓬萊紫雲臺三
王五帝不足令令我聖朝應太平養民若子事父眀當
究天祿永康寧玉女羅坐吹笛簫嗟行聖人遊八極鳴
吐衘福翔殿側聖主享萬年悲吟皇帝延壽命(右一曲/魏晉樂)
(所/奏)
　　　平調曲
　　　　長歌行
靑靑園中葵朝露待日晞陽春布德澤萬物生光輝常
恐秋節至焜黃華葉衰百川東到海何時復西歸少壯
不努力老大徒傷悲
　　　　同前二首(樂府通作一首嚴滄浪云岧岧山/上亭以下其義不同當别爲一首)
　　　　　(也/)
仙人騎白鹿髪短耳何長導我上太華攬芝獲赤幢來
到主人門奉藥一玉箱主人服此藥身體(一有/一字)日康彊
髪白復(一無/復字)更黒延年壽命長
岧岧山上亭皎皎雲間星遠望使心思遊子戀所生驅
車出北門遥觀洛陽城凱風吹長棘夭夭枝葉傾黃鳥
飛相追咬咬弄音聲竚立望西河泣下沾羅纓(藝文類/聚載魏)
(文帝眀津詩與此/大同而逸其半)
　　　　君子行(曹子建集/亦載此首)
君子防未然不處嫌疑間𤓰田不納履李下不正冠嫂
叔不親授長㓜不比肩勞謙得其柄和光甚獨難周公
下白屋吐哺不及餐一沐三握髪後世稱聖賢
　　　淸調曲
　　　　豫章行
白楊初生時乃在豫章山上葉摩靑雲下根通黃泉涼
秋八九月山客持斧斤我(闕/)何皎皎梯落(闕/)　　根株
巳斷絶顛倒巖石間大匠持斧繩鋸墨齊兩端一驅四
五里枝葉自相捐(闕/)　　　　㑹爲舟船燔身在洛陽
宫根在豫章山多謝枝與葉何時復相連吾生百年(闕/)
自(闕/)　　俱何意萬人巧使我離根株(右一曲晉/樂所奏)
　　　　董逃行
　　(崔豹古今註曰董逃歌後漢游童所作也時有董/卓作亂卒以逃亡後人習之以為歌章樂府奏之)
　　(以為警/誡云)
吾欲上謁從高山山頭危險道路難遥望五嶽端黃金
爲闕班璘但見芝草葉落紛紛(一/解)百鳥集來如烟山獸
紛綸麟辟邪其端鵾雞聲鳴但見山獸援戲相拘攀(二/解)
小復前行玉堂未心懷流還傳教出門來門外人何求
所言欲從聖道求一得命延(三/解)教敇凡吏受言採取神
藥若木端玉兎長跪擣藥蝦蟇丸奉上陛下一玉柈服
此藥可得神仙(四/解)服爾神藥莫不歡喜陛下長生老壽
四面肅肅稽首天神擁護左右陛下長與天相保守(五/解)
　　　　相逢行
　　(一曰相逢狹路間行樂府解/題曰古辭文意與雞鳴曲同)
相逢狹路間道隘不容車不知何年少夾轂問君家君
家誠易知易知復難忘黃金爲君門白玉爲君堂堂上
置樽酒作使邯鄲倡中庭生桂樹華燈何煌煌兄弟兩
三人中子爲侍郎五日一來歸道上自生光黃金絡馬
頭觀者盈道傍入門時左顧但見䨇鴛鴦鴛鴦七十二
羅列自成行音聲何噰噰鶴鳴東西廂大婦織綺羅中
婦織流黃小婦無所爲挾瑟上高堂丈人且安坐調絲
方未央(右一曲晉/樂所奏)
　　　　長安有狹斜行
長安有狹斜狹斜不容車適逢兩少年夾轂問君家君
家新市傍易知復難忘大子二千石中子孝亷郎小子
無官職衣冠仕洛陽三子俱入室室中自生光大婦織
綺紵中婦織流黃小婦無所爲挾琴上高堂丈人且徐
徐調弦詎未央
　　　瑟調曲
　　　　善哉行
　　(此篇宋書樂志亦作古辭或以此為子建詩按子/建擬善哉行為日苦短云當來日大難則此非子)
　　(建作/矣)
來日大難口燥唇乾今日相樂皆當喜歡(一/解)經歴名山
芝草飜飜仙人王喬奉藥一丸(二/解)自惜袖短内手知寒
慚無靈輒以報趙宣(三/解)月沒參橫北斗䦨干親交在門
饑不及餐(四/解)歡日尚少戚日苦多以何忘憂彈箏酒歌
(五/解)淮南八公要道不煩參駕六龍遊戲雲端(六解○右/一曲魏樂)
(所/奏)
　　　　隴西行
　　(王僧虔技錄云隴西行歌武帝碣石文帝夏門/二篇通典曰秦置隴西郡以居隴坻之西為名)
天上何所有歷歷種白榆桂樹夾道生靑龍對道隅鳳
凰鳴啾啾一母將九雛顧視世間人爲樂甚獨殊好婦
出迎客顔色正敷愉伸腰再拜跪問客平安不請客北
堂上坐客氊氍毹淸白各異樽酒上正􁅃䟽酌酒持與
客客言主人持却略再拜跪然後持一杯談笑未及竟
左顧敕中厨促令辦麤飯慎莫使稽留廢禮送客出盈
盈府中趨送客亦不逺足不過門樞取婦得如此齊姜
亦不如健婦持門戸亦勝一丈夫(此篇之辭前後不屬/首四句乃與歩出夏)
(門行同而/辭意復備)
　　　　歩出夏門行
邪徑過空廬好人常獨居卒得神仙道上與天相扶過
謁王父母乃在太山隅離天四五里道逢赤松俱攬轡
爲我御将吾天上遊天上何所有歴歴種白榆桂樹夾
道生靑龍對伏趺
　　　　折楊柳行(宋書作/大曲)
默默施行違厥罰隨事來末喜殺龍逢桀放於鳴條(一/解)
祖伊言不用紂頭懸白旄指鹿用爲馬胡亥以䘮軀(二/解)
夫差臨命絶乃云負子胥戎王納女樂以亡其由余璧
馬禍及虢二國俱爲墟(三/解)三夫成市虎慈母投杼趨卞
和之刖足接輿歸草廬(四解○䂖一曲/晉魏樂所奏)
　　　　西門行(宋書作/大曲)
出西門歩念之今日不作樂當待何時(一/解)夫爲樂爲樂
當及時何能坐愁怫鬱當復待來兹(二/解)飲醇酒炙肥牛
請呼心所歡可用解愁憂(三/解)人生不滿百常懷千歳憂
晝短苦夜長何不秉燭遊(四/解)自非仙人王子喬計㑹壽
命難與期自非仙人王子喬計㑹壽命難與期(五/解)人壽
非金石年命安可期貪財愛惜費但爲後世嗤(六解○/右一曲)
(晉樂/所奏)
出西門歩念之今日不作樂當待何時逮爲樂逮爲樂
當及時何能愁怫鬱當復待來玆釀美酒炙肥牛請呼
心所懽可用解憂愁人生不滿百常懷千嵗憂晝短苦
夜長何不秉燭逰遊行去去如雲除弊車羸馬爲自儲
(右一曲/本辭)
　　　　東門行(宋書作/大曲)
出東門不顧歸來入門悵欲悲盎中無斗儲還視桁(下/浪)
(反/)上無懸衣(一/解)拔劒出門去兒女牽衣啼他家但願富
貴賤妾與君共餔糜(二/解)共餔糜上用倉浪天故下爲黃
口小兒今時淸廉難犯教言君復自愛莫爲非(三/解)今時
淸廉難犯教言君復自愛莫爲非行吾去爲遲平慎行
望君歸(四解○右一/曲晉樂所奏)
出東門不顧歸來入門悵欲悲盎中無斗米儲還視架
上無懸衣拔劒東門去舎中兒母(一作/女)牽衣啼他家但
願富貴賤妾與君共餔糜上用倉浪天故下當用此黃
口兒今非咄行吾去爲遲白髪時下難久居(右一曲/本辭)
　　　　婦病行
婦病連年累嵗傳呼丈人前一言當言未及得言不知
淚下一何翩翩屬累君兩三孤子莫我兒饑且寒有過
慎莫笡笞行當折揺思復念之亂曰抱時無衣襦復無
裏閉門塞牖舎孤兒到市道逢親交泣坐不能起從乞
求與孤買餌對交啼泣淚不可止我欲不傷悲不能巳
探懷中錢持授交入門見孤啼索其母抱徘徊空舎中
行復爾耳弃置勿復道
　　　　孤兒行
　　(孤兒生行一曰孤兒行古詞言孤兒為兄嫂所/苦難與久居也歌録曰孤兒生行亦曰放歌行)
孤兒生孤子遇生命獨當苦父母在時乘堅車駕駟馬
父母巳去兄嫂令我行賈南到九江東到齊與魯臘月
來歸不敢自言苦頭多蟣虱面目多塵大兄言辦飯大
嫂言視馬上高堂行取殿下堂孤兒淚下如雨使我朝
行汲暮得水來歸手爲錯足下無菲(一作/扉)愴愴履霜中
多蒺藜拔斷蒺藜腸肉中愴欲悲淚下渫渫淸涕纍纍
冬無複襦夏無單衣居生不樂不如早去下從地下黃
泉春氣動草萌芽三月蠶桑六月收瓜将是瓜車來到
還家瓜車反覆助我者少㗖瓜者多願還我蔕兄與嫂
嚴獨且急歸當興校計亂曰里中一何譊譊願欲寄尺
書将與地下父母兄嫂難與久居
　　　　鴈門太守行
　　(古今樂錄曰王僧䖍技録云鴈門太守行歌古洛/陽令一篇後漢書曰王渙字稚子廣漢郪人也父)
　　(順安定太守渙敦儒學習書讀律舉茂才除温令/遷兗州刺史坐考妖言不實論嵗餘拜侍御史還)
　　(為洛陽令政平訟理發摘姦伏如神元興初病卒/百姓咨嗟男女老壯相與奠醊以千數為立祠安)
　　(陽亭西毎食輙絃歌而薦之按其歌詞歴述渙/本末與本傳合而題云鴈門太守行所未詳也)
孝和帝在時洛陽令王君本自益州廣漢蜀民少行宦
學通五經論(一/解)明知法令歷世衣冠從温補洛陽令治
行致賢擁護百姓子飬萬民(二/解)外行猛政内懷慈仁文
武備具料民富貧移惡子姓(宋書有名/五二字)篇著里端(三/解)傷
殺人比伍同罪對門禁鍪矛八尺捕輕薄少年加笞決
罪詣馬市論(四/解)無妄發賦念在理寃敇吏正獄不得苛
煩財用錢三十買繩禮(一作/理)竿(五/解)賢哉賢哉我縣王君
臣吏衣冠奉事皇帝功曹主簿皆得其人(六/解)臨部居職
不敢行恩淸身苦體夙夜勞勤治有能名遠近所聞(七/解)
天年不遂早就奄昏爲君作祠安陽亭西欲令後世莫
不稱傳(八解樂右一/曲晉  所奏)
　　　　豔歌何嘗行二首(一曰飛鵠行/宋書作大曲)
飛來䨇白鵠乃從西北方十十五五羅列成行妻卒被
病行不能相隨五里一返顧六里一徘徊吾欲銜汝去
口噤不能開吾欲負汝去毛羽何摧頽樂哉新相知憂
來生别離躇躊顧羣侶淚下不自知
念與君離别氣結不能言各各重自愛道逺歸還難妾
當守空房閉門下重關若生當相見亡者㑹黃泉今日
樂相樂萬歳期延年(樂府作延年萬歳期○廣文選飛/鵠行曰飛來䨇白鵠乃從西北來)
(十十将五五羅列行不齊忽然卒疲病不能飛相隨五/里一返顧六里一徘徊吾欲銜汝去口噤不能開吾欲)
(負汝去羽毛日摧頽樂哉心相知憂來生别離踟/蹰顧羣侶淚落縱横垂今日樂相樂延年萬歳期)
　　　　豔歌行
翩翩堂前燕冬藏夏來見兄弟兩三人流宕在他縣故
衣誰當(一作/為)補新衣誰當綻頼得賢主人覽取爲吾組
夫壻從門來斜倚西北眄語卿且勿眄水清石自見石
見何纍纍逺行不如歸
　　　　同前
南山石嵬嵬松栢何離離上枝拂靑雲中心十數圍洛
陽發中梁松樹竊自悲斧鋸截是松松樹東西摧持作
四輪車載至洛陽宫觀者莫不歎問是何山材誰能刻
鏤此公輸與魯班被之用丹漆薰用蘇合香本是南山
松今爲宫殿梁
　　　楚調歌
　　　　怨詩行(一曰怨/詩行歌)
天德悠且長人命一何促百年未幾時奄若風吹燭嘉
賔難再遇人命不可續齊度遊四方各繫太山録人間
樂未央忽然歸東嶽當湏盪中情遊心恣所欲
　　　大曲
　　　　滿歌行
爲樂未幾時遭時嶮巇逢此百罹伶丁荼毒愁苦難爲
遥望極辰天曉月移憂來塡心誰當我知戚戚多思慮
耿耿殊不寧禍福無形惟念古人遜位躬耕遂我所願
以兹自寧自鄙棲棲守此末榮暮秋烈風昔蹈滄海心
不能安攬衣瞻夜北斗䦨干星漢照我去自無他奉事
二親勞心可言窮逹天爲智者不愁多爲少憂安貧樂
道師彼荘周遺名者貴子遐同遊往者二賢名垂千秋
飲酒歌舞樂復何須照視日月日月馳驅轗軻人間何
有何無貪財惜費此一何愚鑿石見火居代㡬時爲當
懽樂心得所喜安神養性得保遐期(右一曲/本辭)
爲樂未㡬時遭世險巇逢此百罹零丁荼毒愁懣難支
遥望辰極天曉月移憂來塡心誰當我知(一/解)戚戚多思
慮耿耿不寧禍福無形唯念古人遜位躬耕遂我所願
以玆自寧自鄙山棲守此一榮(二/解)暮秋烈風起西蹈滄
海心不能安攬衣起瞻夜北斗䦨干星漢照我去去自
無他奉事二親勞心可言(三/解)窮逹天所爲智者不愁多
爲少憂安貧樂正道師彼莊周遺名者貴子熈同巘往
者二賢名垂千秋(四/解)飲酒歌舞不樂何須善哉照觀日
月日月馳驅轗軻世間何有何無貪財惜費此何一愚
命如鑿石見火居世竟能㡬時但當歡樂自娛盡心極
所嬉怡安善養君徳性百年保此期頥(飲酒下為趨○/右一曲晉樂所)
(奏/)
　　舞曲歌辭　　雜舞
　　　淮南王篇(樂府列在/晉拂舞歌)
　　(漢武帝故事曰淮南王安好神仙招方術之士能/為雲雨百姓傳云淮南王得天子夀無極帝心惡)
　　(之使覘王云能致仙人與共遊處變化無常又能/隱形飛行服氣不食帝聞而喜欲受其道王不肯)
　　(傳帝怒将誅焉王知之出令與羣臣因不知所之/樂府解題曰古詞淮南王自言尊實言安仙去)
淮南王自言尊百尺高樓與天連後園鑿井銀作牀金
瓶素綆汲寒漿汲寒漿飲少年少年窈窕何能賢揚聲
悲歌音絶天我欲渡河河無梁願化䨇黄鵠還故鄉還
故鄉入故里徘徊故鄉苦身不巳繁舞寄聲無不㤗徘
徊桑梓遊天外
　　　鐸舞歌詩
　　　　聖人制禮樂篇
　　(晉書樂志曰鐸舞詩二篇陳於元㑹唐書樂志曰/鐸舞漢曲也古今樂錄曰鐸舞者所持也木鐸制)
　　(法度以號令天下故取以為名古鐸舞曲有聖/人制禮樂一篇聲辭雜寫不復可辨相傳如此)
昔皇文武邪彌彌舎善誰吾時吾行許帝道銜來治路
萬邪治路萬邪赫赫意黄運道吾治路萬邪善道明邪
金邪善道明邪金邪帝邪近帝武武邪邪聖皇八音偶
邪尊來聖皇八音及來儀(宋書/作義)邪同邪烏及來義邪善
草供國吾咄等邪烏近帝邪武邪近帝武邪武邪應節
合用武邪尊邪應節合用酒期義邪同邪酒期義邪善
草供國吾咄等邪烏近帝邪武邪近帝武武邪邪下音
足木上爲鼓義邪應衆義邪樂邪邪延否巳邪烏巳禮
祥咄等邪烏素女有絶其聖烏烏武邪
　　　巾舞歌詩
　　(唐書樂志曰公莫舞晉宋謂之巾舞其說云漢髙/祖與項籍㑹鴻門項荘舞劒将殺髙祖項伯亦舞)
　　(以袖隔之且語荘云公莫苦楚人相呼曰公言公/莫害漢王也漢人徳之故舞用巾以像項伯衣袖)
　　(之遺式古今樂録曰巾舞/古有歌辭訛異不可解)
吾不見公莫時吾何嬰公來嬰姥時吾哺聲何爲茂時
爲來嬰當恩吾眀月之士轉起吾何嬰上來嬰轉去吾
哺聲何爲土轉南來嬰當去吾城上羊下食草吾何嬰
下來吾食草吾哺聲汝何三年鍼縮何來嬰吾亦老吾
平平門滛涕下吾何嬰何來嬰涕下吾哺聲昔結吾馬
客來嬰吾當行吾度四州洛四海吾何嬰海何來嬰四
海吾哺聲熇西馬頭香來嬰吾洛道吾治五丈度汲水
吾意邪哺誰當求兒母何意零邪錢健歩哺誰當吾求
兒母何吾哺聲三鍼一發交時還弩心意何零意弩心
遥來嬰弩心哺聲復相頭巾意何零何邪相哺頭巾相
吾來嬰頭巾母何何吾復來推排意何零相哺推相來
嬰推非母何吾復車輪意何零子以邪相哺轉輪吾來
嬰轉母何吾使君去時意何零子以邪使君去時使來
嬰去時母何吾思君去時意何零子以邪思君去時思
來嬰母去時母何何吾吾
　　散樂
　　　俳歌辭
　　(一曰侏儒導自古有之盖倡優戲也南齊書樂志/曰侏儒導舞人自歌之古辭俳歌八曲前一篇二)
　　(十二句今侏儒所歌擿取之也古今樂錄曰梁三/朝樂第十六設俳技歌云見俳不語言俳澀所俳)
　　(作一起四坐敬止馬無懸蹄牛無上齒駱/駝無角奮迅兩耳半拆薦博四角㳟跱)
俳不言不語呼俳噏所俳適一起狼率不止生㧞牛角
摩斷膚耳馬無懸蹄牛無上齒駱駝無角奮迅兩耳
　
　古詩紀卷十六
欽定四庫全書
　古詩紀巻十七　　　　　明　馮惟訥　撰
漢第七
　樂府古辭
　　雜曲歌辭
　　　蜨蝶行
蜨蝶之遨遊東園奈何卒逢三月養子燕接我苜蓿間
披之我入紫深宫中行纒之傳欂櫨間雀來燕燕子見
銜哺來揺頭鼓翼何軒奴軒
　　　傷歌行(外編作魏眀帝文/選樂府並作古辭)
　　(傷歌行側調曲也古辭傷日月代謝/年命遒盡絕離知友傷而作歌也)
昭昭素月明輝光燭我牀憂人不能寐耿耿夜何長微
風吹閨闥羅帷自飄揚攬衣曳長帶屣履下髙堂東西
安所之裵徊以徬徨春鳥飜南飛翩翩獨翺翔悲聲命
儔匹哀鳴傷我腸感物懷所思泣涕忽沾裳佇立吐高
吟舒憤訴穹蒼
　　　悲歌
悲歌可以當泣逺望可以當歸思念故鄉鬱鬱纍纍欲
歸家無人欲渡河無船心思不能言腸中車輪轉
　　　前緩聲歌
水中之馬必有陸地之船但有意氣不能自前心非木
石荆根株數得復葢天當復思東流之水必有西上之
魚不在大小但有朝於復來長笛續短笛欲今皇帝陛
下三千萬
　　　古詩爲焦仲卿妻作
　漢末建安中廬江府小吏焦仲卿妻劉氏為仲卿母
　所遣自誓不嫁其家逼之乃投水而死仲卿聞之亦
　自縊於庭樹時人傷之爲詩云爾
孔雀東南飛五里一裵徊十三能織素十四學裁衣十
五彈箜篌十六誦詩書十七爲君婦心中常苦悲君既
爲府吏守節情不移賤妾畱空房相見常日稀雞鳴入
機織夜夜不得息三日斷五疋大人(一作/丈人)故嫌遲非爲
織作遲君家婦難爲妾不堪驅使徒畱無所施便可白
公姥及時相遣歸府吏得聞之堂上啓阿母兒巳薄祿
相幸復得此婦結髪同枕席黄泉共爲友共事三二年
始爾未爲久女行無偏斜何意致不厚阿母謂府吏何
乃太區區此婦無禮節舉動自專由吾意久懷忿汝豈
得自由東家有賢女自名秦羅敷可憐體無比阿母爲
汝求便可速遣之遣去慎莫留府吏長跪告伏惟啓阿
母今若遣此婦終老不復取阿母得聞之槌牀便大怒
小子無所畏何敢助婦語吾巳失恩義㑹不相從許府
吏默無聲再拜還入戸舉言謂新婦哽咽不能語我自
不驅卿逼迫有阿母卿但暫還家吾今且報府不久當
歸還還必相迎取以此下心意慎勿違吾語新婦謂府
吏勿復重紛紜往昔初陽嵗謝家來貴門奉事循公姥
進止敢自專晝夜勤作息伶俜縈苦辛謂言無罪過供
養卒大恩仍更被驅遣何言復來還妾有繡腰襦葳㽔
自生光紅羅複斗帳四角垂香囊箱簾六七十綠碧靑
絲繩物物各自異種種在其中人賤物亦鄙不足迎後
人畱待作遺施於今無㑹因時時爲安慰久久莫相㤀
雞鳴外欲曙新婦起嚴粧著我繡裌裙事事四五通足
下躡絲履頭上玳瑁光腰若流紈素耳著眀月璫指如
削葱根口如含珠丹纎纎作細歩精玅世無䨇上堂拜
(一作/謝)阿母阿母怒不止昔作女兒時生小出野里本自
無教訓兼愧貴家子受母錢帛多不堪母驅使今日還
家去念母勞家裏却與小姑别淚落連珠子新婦初來
時小姑始扶牀今日被驅遣小姑如我長勤心養公姥
好自相扶將初七及下九嬉戲莫相㤀出門登車去涕
落百餘行府吏馬在前新婦車在後隱隱何甸甸俱㑹
大道口下馬入車中低頭共耳語誓不相隔卿且暫還
家去吾今且赴府不久當還歸誓天不相負新婦謂府
吏感君區區懷君既若見録不久望君來君當作盤石
妾當作蒲葦蒲葦紉如絲盤石無轉移我有親父兄性
行暴如雷恐不任我意逆以煎我懷舉手長勞勞二情
同依依入門上家堂進退無顔儀阿母大拊掌不圖子
自歸十三敎汝織十四能裁衣十五彈箜篌十六知禮
儀十七遣汝嫁謂言無誓違汝今何罪過不迎而自歸
蘭芝慙阿母兒實無罪過阿母大悲摧還家十餘日縣
令遣媒來云有第三郎窈窕世無䨇年始十八九便言
多令才阿母謂阿女汝可去應之阿女含淚答蘭芝初
還時府吏見丁寧結誓不别離今日違情義恐此事非
竒自可斷來信徐徐更謂之阿母白媒人貧賤有此女
始適還家門不堪吏人婦豈合令郎君幸可廣問訊不
得便相許媒人去數日尋遣丞請還說有蘭家女承藉
有宦官云有第五郎嬌逸未有婚遣丞爲媒人主簿通
語言直說太守家有此令郎君既欲結大義故遣來貴
門阿母謝媒人女子先有誓老姥豈敢言阿兄得聞之
悵然心中煩舉言謂阿妹作計何不量先嫁得府吏後
嫁得郎君否泰如天地足以榮汝身不嫁義郎體其往
欲何云蘭芝仰頭答理實如兄言謝家事夫婿中道還
兄門處分適兄意那得自任專雖與府吏要渠㑹永無
緣登即相許和便可作婚婣媒人下牀去諾諾復爾爾
還部白府君下官奉使命言談大有緣府君得聞之心
中大歡喜視厯復開書便利此月内六合正相應良吉
三十日今巳二十七卿可去成婚交語速裝束絡繹如
浮雲靑雀白鵠舫四角龍子幡婀娜隨風轉金車玉作
輪躑躅靑驄馬流蘇金縷鞍齎錢三百萬皆用靑絲穿
雜綵三百疋交廣(一作/用)市鮭珍從人四五百鬱鬱登郡
門阿母謂阿女適得府君書明日來迎汝何不作衣裳
莫令事不舉阿女默無聲手巾掩口啼淚落便如瀉移
我琉璃榻出置前牕下左手持刀尺右手執綾羅朝成
繡裌裙晚成單羅衫晻晻日欲暝愁思出門啼府吏聞
此變因求假暫歸未至二三里摧藏馬悲哀新婦識馬
聲躡履相逢迎悵然遥相望知是故人來舉手拍馬鞍
嗟嘆使心傷自君别我後人事不可量果不如先願又
非君所詳我有親父母逼廹兼弟兄以我應他人君還
何所望府吏謂新婦賀卿得高遷磐石方且厚可以卒
千年蒲葦一時紉便作旦夕間卿當日勝貴吾獨向黃
泉新婦謂府吏何意出此言同是被逼廹君爾妾亦然
黃泉下相見勿違今日言執手分道去各各還家門生
人作死别恨恨那可論念與世間辭千萬不復全府吏
還家去上堂拜阿母今日大風寒寒風摧樹木嚴霜結
庭蘭兒今日𡨕㝠令母在後單故作不良計勿復怨鬼
神命如南山石四體康且直阿母得聞之零淚應聲落
汝是大家子仕宦於臺閣慎勿爲婦死貴賤情何薄東
家有賢女窈窕艷城郭阿母爲汝求便復在旦夕府吏
再拜還長嘆空房中作計乃爾立轉頭向戸裏漸見愁
煎廹其日牛馬嘶新婦入青廬奄奄黃昏後寂寂人定
初我命絶今日魂去尸長畱攬裙脫絲履舉身赴清池
府吏聞此事心知長别離徘徊顧樹下自掛東南枝兩
家求合塟合塟華山傍東西植松栢左右種梧桐枝枝
相覆葢葉葉相交通中有䨇飛鳥自名爲鴛鴦仰頭相
向鳴夜夜逹五更行人駐足聽寡婦起彷徨多謝後世
人戒之慎勿忘
　　　枯魚過河泣
枯魚過河泣何時悔復及作書與魴鱮相教慎出入
　　　樂府
行胡從何方列國持何來氍毺􁁜􁍮五木香迷迭艾蒳
及都梁
　　　雜歌(一作/離歌)
晨行梓道中梓葉相切磨與君别交中繣如新縑維(一/作)
(羅/)裂之有餘絲吐之無還期
　　拾遺(巳下皆古歌辭雜見諸書今采附/於此其稱古詩者别為一巻于後)
　　　猛虎行
饑不從猛虎食暮不從野雀棲野雀安無巢遊子爲誰
驕
　　　上畱田行
　　(古今註曰上畱田地名也其地人有父母死不字/其孤弟者隣人為其弟作悲歌以風其兄樂府廣)
　　(題曰葢漢/世人也)
里中有啼兒似類親父子囘車問啼兒慷慨不可止
　　　古八變歌
　　(選詩拾遺曰古歌有八變九曲之名未詳其義李/尤九曲歌曰年嵗晚暮時已斜安得壯士挽日車)
　　(傅𤣥九曲歌曰嵗莫景邁羣光絶安得長繩繫白/日全篇無傳獨八變僅存樂府諸書亦不收也)
北風初秋至吹我章華臺浮雲多暮色似從崦嵫來枯
桑鳴中林緯絡響空階翩翩飛蓬征愴愴逰子懷故鄉
不可見長望始此囘
　　　古歌
上金殿著玉樽延貴客入金門入金門上金堂東厨具
肴膳椎牛烹猪羊主人前進酒彈瑟爲清商投壺對彈
棊博奕並復行朱火颺烟霧博山吐㣲香清樽發朱顔
四坐樂且康今日樂相樂延年壽千霜
　　　古歌
秋風蕭蕭愁殺人出亦愁入亦愁座中何人誰不懷憂
令我白頭故地多飈風樹木何脩脩離家日趨逺衣帶
日趨緩心思不能言腸中車輪轉
　　　艷歌
　　(又謂之妍歌辭曰妍歌展妙聲發曲吐令辭又泛/泛江漢萍飄蕩永無根又庭中有竒樹上有悲鳴)
　　(蟬又青青陵中草傾葉晞朝日陽春/被惠澤枝葉可攬結皆妍歌之遺句)
今日樂上樂相從歩雲衢天公出美酒河伯出鯉魚靑
龍前鋪席白虎持榼壺南斗工鼔瑟北斗吹笙竽姮娥
垂眀璫織女奉瑛琚蒼霞揚東謳清風流西歈垂露成
帷幄奔星扶輪輿
　　　古咄唶歌
棗下何攢攢榮華各有時棗欲初赤時人從四邊來棗
適今日賜(疑/)誰當仰視之
　　　古歌銅雀詞
長安城西䨇員闕上有一䨇銅雀宿一鳴五穀生再鳴
五穀熟
　
　古詩紀巻十七
欽定四庫全書
　古詩紀巻十八　　　　　眀　馮惟訥　撰
漢第八
　樂府古辭
　　雜歌謡辭
　　　歌辭
　　　　平城歌
　　(漢書曰髙祖自将兵三十二萬擊韓王信帝先至/平城步兵未盡到冐頓縱精兵三十餘萬圍帝於)
　　(白登七日漢兵中外不得救餉樊噲時為上将軍/不能解圍天下皆歌之後用陳平秘計得免白登)
　　(在平城東南去/平城十餘里)
平城之下(一作/圍)亦誠苦七日不食不能彀弩
　　　　畫一歌(一作百/姓歌)
　　(漢書曰惠帝時曹參代蕭何為相國初髙帝與何/定天下法令既眀具及參守職舉事無所變更一)
　　(遵何之約束於/是百姓歌之)
蕭何爲法較(一作/講)若畫一曹參代之守而勿失載其淸
靜民以寧一
　　　　淮南民歌
　　(漢書曰淮南厲王長髙帝少子也長廢法不軌文/帝不忍置於法廼載以輜車處蜀嚴道卭郵遣其)
　　(子子母從居長不食而死後民有作歌云云帝/聞之乃追尊淮南王為厲王置園如諸侯儀)
一尺布尚可縫一斗粟尚可舂兄弟二人不相容(髙誘/作鴻)
(烈解叙其辭云一尺繒好童童一/升粟飽蓬蓬兄弟二人不能相容)
　　　　衞皇后歌
　　(漢書曰衞子夫為皇后弟/青貴振天下天下歌之)
生男無喜生女無怒獨不見衞子夫覇天下
　　　　鄭白渠歌
　　(史記曰韓聞秦好興事欲罷之毋令東伐廼令水/工鄭國間説秦令鑿涇水自中山西邸瓠口為渠)
　　(並北山東注洛溉舄鹵之地四萬餘頃因名曰鄭/國渠漢書曰太始二年趙中大夫白公復奏穿渠)
　　(引涇水首起谷口尾入櫟陽注渭中袤二百里溉/田四千五百餘頃名曰白渠民得其饒歌之曰)
田於何所池陽谷口(孔五切/下同)鄭國在前白渠起後舉鍤
如雲決渠為雨涇水一石其泥數斗(古音/主)且溉且糞長
我禾黍衣食京師億萬之口
　　　　潁川歌
　　(漢書曰灌夫不好文學喜任俠已然諾諸所與交/通無非豪桀大猾家累數千萬食客日數十百人)
　　(陂池田園宗族賔客為權/利横潁川潁川兒歌之)
潁水淸灌氏寧潁水濁灌氏族
　　　　匡衡歌
　　(衡字稚圭東海承人也世農夫至衡好學家貧傭/作以供資用尤精力過絶人故諸儒為之語曰)
無說詩匡鼎來匡說詩解人頥
　　　　牢石歌(一作印/綬歌)
　　(漢書佞幸傳曰元帝時宦官石顯為中書令與僕/射牢梁少府五鹿充宗結為黨友諸附倚者皆得)
　　(寵位民歌之言/其兼官據勢也)
牢邪石邪五鹿客邪印何纍纍綬若若邪
　　　　五侯歌
　　(漢書曰成帝河平二年悉封舅大將軍王鳳庶弟/譚為平阿侯商為成都侯立紅陽侯根曲陽侯逢)
　　(時髙平侯五人同日封故世謂之五侯時五侯羣/弟爭為奢侈後庭姬妾各數十人羅鐘磬舞鄭女)
　　(作優倡狗馬逐馳大治第室起土山漸臺洞門髙/廊閣道連屬彌望百姓歌之言其奢僭如此按傳)
　　(稱成都侯穿長安城引内灃水注第中大陂曲陽/侯第園中土山漸臺類白虎殿則穿城引水非曲)
　　(陽與歌辭不同髙都/外杜皆長安里名)
五侯初起曲陽最怒壞决髙都連竟外杜土山漸臺西
白虎
　　　　樓䕶歌
　　(漢書曰樓䕶字君卿為京兆吏數年甚得名譽與/谷永俱為五侯上客母死送葬者致車二三千兩)
　　(閭里歌/之曰)
五侯治喪樓君卿
　　　　尹賞歌
　　(漢書曰賞字子心鉅鹿楊氏人永始元延間上怠/於政貴戚驕恣交通輕俠藏匿亾命長安中姦猾)
　　(浸多羣軰殺吏受賕報讐賞以三輔高第選守長/安賞至脩治長安獄穿地方深各數丈致令辟為)
　　(郭以大石覆其口名為虎宂乃收捕輕薄少年惡/子得數百人内宂中覆以大石百日後令死者家)
　　(自發取親屬號哭道/路歔欷長安歌之曰)
安所求子死桓東少年場生時諒不謹枯骨後何葬(叶/子)
(郎/反)
　　　　上郡歌
　　(漢書曰成帝時馮野王為上郡太守其後弟立亦/自五原太守徙西河上郡立居職公亷治行畧與)
　　(野王相似而多知冇恩貸好為條教吏/民加羙野王立相代為太守歌之曰)
大馮君小馮君兄弟繼踵相因循聰眀賢知惠吏民政
如魯衞德化鈞周公康叔猶二君
　　　　張君歌
　　(後漢書曰張堪光武時為漁陽太守捕擊姦猾賞/罰必信吏民皆樂為用乃於狐奴開稻田八千餘)
　　(頃勸民耕種以致/殷富百姓歌之)
桑無附枝麥穗兩岐張君爲政樂不可支
　　　　朱暉歌
　　(後漢書曰暉宇文季建武中再遷臨淮太守好莭/㮣有所㧞用皆厲行士諸報怨以義犯率皆為求)
　　(其理多得生濟其不義之囚即/時僵仆吏人畏愛為之歌曰)
彊直自遂南陽朱季吏畏其威民懷其惠
　　　　涼州歌(一作樊/曄歌)
　　(後漢書曰曄光武時為天水太守政嚴猛好申韓/法善惡立斷人有犯其禁者率不生出獄吏人及)
　　(𦍑胡畏之道不拾/遺涼州為之歌)
遊子常苦貧力子天所富寧見乳虎宂不入冀府寺大
笑期必死忿怒或見置嗟我樊府君安可再遭値
　　　　董宣歌
　　(後漢書曰董宣字少平光武時為洛陽令搏/擊豪强莫不震慄京師號為卧虎歌之云)
枹鼓不鳴董少平(枹擊鼓杖也/音孚字從木)
　　　　郭喬卿歌
　　(後漢書曰郭賀字喬卿建武中為尚書令在/職六年拜荆州刺史到官有殊政百姓歌之)
厥德仁眀郭喬卿中正朝廷上下(一作/天下)平
　　　　鮑司𨽻歌
　　(列異傳云鮑宣宣子永永子昱三世/皆為司𨽻而乘一驄馬京師人歌之)
鮑氏驄三入司𨽻再入公馬雖瘦行歩工
　　　　通博南歌(一作行/者歌)
　　(後漢書西南夷傳曰永平十二年哀牢王柳貌遣/子率種人内屬顯宗以其地置哀牢博南二縣割)
　　(益州郡西部都尉所領六縣合為永昌郡/始通博南山度蘭倉水行者苦之作歌)
漢德廣開不賔度博南越蘭津度蘭倉(漢書註/作滄)爲他人
　　　　廉范歌
　　(後漢書曰廉范字叔度建初中為蜀郡太守成都/民物阜盛邑宇偪側舊制禁民夜作以防火災而)
　　(更相隱蔽燒者日屬范乃毁削前令/但嚴使儲水而已百姓為便乃歌之)
亷叔度來何暮不禁火民安作(叶則/䕶反)平生無襦今五袴
(一作昔無/襦今五袴)
　　　　喻猛歌
　　(和帝時蒼梧太守以/清白為治郡頌之曰)
於惟蒼梧交阯之域大漢唯宗遠以仁德
　　　　陳臨歌
　　(謝承後漢書曰陳臨字子然為蒼梧太守人遺腹/子報父怨捕得繫獄傷其無子令其妻入獄遂産)
　　(得男人/歌曰)
蒼梧陳君恩廣大令死罪囚有後代徳參古賢天報施
　　　　又
蒼梧府君惠及死能令死人不絕嗣
　　　　黎陽令張公頌
公與守相駕蜚魚徃來倐忽遠熹娛慰此屯民寧厥苦
　　　　魏郡輿人歌
　　(岑熈為魏郡太守招聘隠逸與叅政/事無為而化視事二年輿人歌之)
我有枳棘岑君伐之我有蟊賊岑君遏之狗吠不驚足
下生氂含哺鼓腹焉知凶災我喜我生獨丁斯時美矣
岑君於戲休兹
　　　　范史雲歌
　　(後漢書曰范冉字史雲桓帝時為萊蕪長遭母喪/不到官後遁身於梁沛之間徒行敝服賣卜於市)
　　(遭黨人禁錮遂推鹿車載妻子捃拾自資所止卑/漏有時絶粒竆居自若言貎無改閭里歌之冉或)
　　(作/丹)
甑中生塵范史雲釜中生魚范萊蕪
　　　　劉君歌
　　(後漢書曰劉陶字子竒潁川潁隂人濟北貞王勃/之後桓帝時舉孝廉除順陽長縣多姦猾陶到官)
　　(宣募吏民有氣力勇猛能以死易生者得數百人/皆嚴兵待命於是覆案姦軌所按發若神以病免)
　　(吏民思/而歌之)
悒然不樂思我劉君何時復來安此下民
　　　　董逃歌(一作靈帝中/平中京都歌)
　　(後漢書五行志曰按薫謂董卓也言雖䟦扈縱其/殘暴終歸逃竄至於滅族也風俗通曰卓以董逃)
　　(之歌主為已發大禁絶之楊孚/董卓傳曰卓改董逃為董安)
承樂世董逃遊四郭董逃蒙天恩董逃帶金紫董逃行
謝恩董逃整車騎董逃垂欲發董逃與中辭董逃出西
門董逃瞻宫殿董逃望京城董逃日夜絕董逃心摧傷
董逃
　　　　賈父歌
　　(後漢書曰中平元年交阯屯兵執刺史及合浦太/守靈帝敇三府精選能吏有司舉賈琮為交阯刺)
　　(史琮到部訊其反狀咸言賦歛過重民不聊生故/聚為盗琮即移書告示各使安其資業招撫荒散)
　　(蠲復徭役誅斬渠帥為大害者簡選良/吏試守諸縣百姓以安巷路為之歌)
賈父來晩使我先反今見淸平吏不敢飯
　　　　皇甫嵩歌
　　(後漢書曰皇甫嵩字義真安定朝那人靈帝時黄/巾作亂以嵩為左中郎将討賊數有功拜左車騎)
　　(将軍領冀州牧封槐里侯嵩請冀/州一年田租以贍飢民百姓歌曰)
天下大亂兮市爲墟母不保子兮妻失夫頼得皇甫兮
復安居
　　　　洛陽令歌
　　(長沙耆舊傳曰祝良字石卿為洛陽令歲時亢旱/天子祈雨不得良乃暴身階庭告誠引罪自晨至)
　　(申紫雲沓起甘雨/登降人為之歌)
天久不雨烝人失所天王自出祝令特苦精符感應滂
沱下雨
　　　　崔瑗歌
　　(崔氏家傳曰崔瑗為汲令開溝造稻田潟/鹵之地更為沃壤民頼其利長老歌之)
上天降神眀錫我仁慈父臨民布德澤恩惠施以序穿
溝廣溉灌決渠作甘雨
　　　　吳資歌
　　(常璩華陽國志曰太山吳資字元約孝順帝永建/中為巴郡太守屢獲豐年人歌之云云其後資遷)
　　(去人思之/又歌云云)
習習晨風動㴻雨潤禾苗我后恤時務我人以優饒
　　　　又歌
望遠忽不見惆悵當裵徊恩澤實難㤀悠悠心永懷
　　　　爰珍歌
　　(陳畱耆舊傳曰爰珍除六合令/吏人訟息教誨其子弟歌之曰)
我有田疇爰父殖置我有子弟爰父教誨
　　　　高孝甫歌
　　(陳畱耆舊傳曰高慎字孝甫敦質少華/嘿而好沈深之謀為從事人謂之曰)
嶷然不語名高孝甫
　　　　襄陽太守歌
　　(襄陽耆舊傳曰襄陽太守/胡烈有惠化百姓歌曰)
美哉明后雋哲惟嶷陶廣乾坤周孔則是文武播暢威
振遐域
　　　　隴頭歌二首
　　(秦川記曰隴西郡隴山其上懸巖吐澑於中嶺泉/渟因名萬石泉泉溢漫散而下溝澮皆注故北人)
　　(升此而歌云云按漢横吹曲有隴頭而亡/其辭此或其遺也梁鼔角横吹亦載此)
隴頭流水流離四下念我行役飄然曠野登高望遠涕
零䨇墮
隴頭流水鳴聲幽咽遥望秦川肝腸斷絶
　　　　匈奴歌
　　(十道志曰焉支祁連二山皆/羙水草匈奴失之乃作此詩)
失我焉支山令我婦女無顔色失我祁連山使我六畜
不蕃息
　　謡辭
　　　　武帝太初中謡
　　(拾遺記曰太初二年大月氐國貢䨇頭雞四足一/尾鳴則俱鳴武帝置於甘泉故館更以餘雞混之)
　　(得其種類而不能鳴諫者曰詩云牝鷄無晨今雄/類不鳴非吉祥也帝乃送還西域行至西關雞反)
　　(顧漢宫而哀鳴故謡言云云至王莽簒位将軍有/九虎之號其後喪亂彌多宫掖中生蒿棘家無雞)
　　(鳴犬/吠)
三七末世雞不鳴犬不吠宫中荆棘亂相繫當有九虎
爭爲帝
　　　　元帝時童謡
　　(漢書五行志曰元帝時童謡至成帝建始二年三/月戊子北宫中井泉稍上溢出南流井水隂也竈)
　　(烟陽也玉堂金門至尊之居象隂盛而滅陽竊有/宫室之應也王莾生於元帝初元四年至成帝封)
　　(侯為三公輔政/因以簒位也)
井水溢滅竈烟灌玉堂流金門
　　　　長安謡
　　(漢書佞幸傳曰成帝初丞相御史條奏石顯舊惡/及其黨牢梁陳順皆免官顯與妻子徙歸故郡憂)
　　(懣不食道病死諸所交結以顯為官皆廢罷少府/五鹿充宗左遷𤣥莵太守御史中丞伊嘉為鴈門)
　　(都尉長/安謡曰)
伊徙鴈鹿徙莵去牢與陳實無賈(讀曰/價)
　　　　成帝時燕燕童謡
　　(漢書五行志曰成帝時童謡後帝為㣲行出遊常/與富平侯張放俱稱富平侯家人過河陽主作樂)
　　(見舞者趙飛鷰而幸之故曰燕燕尾涎涎美好貎/也張公子謂富平侯也木門倉琅根謂宫門銅鍰)
　　(言将尊貴也後遂為皇后弟昭儀賊害後宫皇子/卒皆伏辜所謂燕飛來啄皇孫皇孫死燕啄矢也)
燕燕尾涎涎(徒見/反)張公子時相見木門倉琅根燕飛來
啄皇孫皇孫死燕啄矢
　　　　成帝時歌謡
　　(漢書五行志曰成帝時歌謡也桂赤色漢家象華/不實無繼嗣也王莾自謂黄象黃爵巢其顛也)
邪徑敗良田讒口亂善人桂樹華不實黃爵巢其顚昔
爲人所羨今爲人所憐
　　　　鴻隙陂童謡(一作王莾時/汝南童謡)
　　(漢書曰汝南舊有鴻隙大陂郡以為饒成帝時關/東數水陂溢為害翟方進為相與御史大夫孔光)
　　(共遣掾行視以為决去陂水其地肥美省隄防費/而無水憂遂奏罷之及翟氏滅鄉里歸惡言方進)
　　(請陂下良田不得而奏罷陂云王莾時常枯/旱郡中追怨方進時有童謡子威方進字也)
壞陂誰翟子威飯我豆食羹芋魁反乎覆陂當復誰云
者兩黃鵠
　　　　王莽末天水童謡
　　(後漢書五行志曰時隗囂初起兵於天水後意稍/廣欲為天子遂被滅囂少病蹇呉門冀郭門名也)
　　(緹羣山/名也)
出吳門望緹羣見一蹇人言欲上天令天可上地上安
得民
　　　　更始時南陽童謡
　　(後漢書五行志曰更始時南陽有童謡是時更始/在長安世祖為大司馬平定河北更始大臣並僭)
　　(專權故謡妖作也後更始遂為赤眉所殺/是更始之不諧在赤眉也世祖自河北興)
諧不諧在赤眉得不得在河北
　　　　後漢時蜀中童謡
　　(後漢書五行志曰世祖建武六年蜀中童謡是時/公孫述僭號於蜀時人竊言王莾稱黄述欲繼之)
　　(故稱白五銖漢家貨/明當復也述遂誅㓕)
黃牛白腹五銖當復
　　　　城中謡(玉臺作/童謡歌)
　　(漢書曰馬后履行節儉事從簡約馬廖慮以美業/難終上疏長樂宫以勸成德政長安語云云斯言)
　　(如戲有/切事實)
城中好高髻四方髙一尺城中好廣眉四方且半額城
中好大袖四方全匹帛
　　　　會稽童謡
　　(後漢書曰張霸永元中為㑹稽太守時賊未解郡/界不寧乃移書開購眀用信賞賊遂束手歸附不)
　　(煩士卒之力/童謡歌曰)
棄我㦸捐我矛盗賊盡吏皆休
　　　　同前
　　(益都耆舊傳曰張霸為㑹稽太守舉賢士勸教講/授一郡慕化但聞誦聲又野無遺寇民語曰)
城上烏嗚哺父母府中諸吏皆孝友
　　　　河內謡
　　(東觀漢紀曰王涣除河內温令商/賈露宿人開門卧人為作謡曰)
王稚子代未有平徭役百姓喜
　　　　順帝末京都童謡
　　(後漢書五行志曰按順帝即世孝質短祚大将軍/梁冀貪樹疏㓜以為己功專國號令以贍其私太)
　　(尉李固以為清河王雅性聰眀敦詩恱禮加以屬/親立長則順置善則固而冀建白太后策免固徴)
　　(蠡吾侯遂即至尊固是月幽斃於獄暴屍道路而/太尉胡廣封安樂鄉侯司徒趙戒厨亭侯司空袁)
　　(湯安國亭侯/京都童謡云)
直如弦死道邊曲如鈎反封侯
　　　　桓帝初小麥童謡
　　(後漢書五行志曰桓帝之初天下童謡按元嘉中/涼州諸𦍑一時俱反南入蜀漢東抄三輔延及并)
　　(冀大為民害命将出衆每戰常負中國益發甲卒/麥多委棄但有婦女穫刈之也吏買馬君具車者)
　　(言調發重及有秩者也請為諸君/鼔嚨胡者不敢公言私咽語也)
小麥靑靑大麥枯誰當穫者婦與姑丈夫何在西擊胡
吏買馬君具車請爲諸君鼔嚨胡
　　　　城上烏童謡
　　(後漢書五行志曰桓帝之初京師童謡按此皆為/政貪也城上烏尾畢逋者處高利獨食不與下其)
　　(謂人主多聚歛也公為吏子為徒者言蠻夷将畔/逆父既為軍吏其子又為卒徒徃擊之也一徒死)
　　(百乗車者言前一人徃討胡既死矣後又遣百乗/車徃也車班班入河間者言桓帝将崩乗輿班班)
　　(入河間迎靈帝也河間姹女工數錢以錢為室金/為堂者靈帝既立其母永樂太后好聚金以為堂)
　　(也石上慊慊舂黄粱言永樂唯積金錢慊慊常若/不足吏人舂黄粱而食之也梁下有懸鼓我欲擊)
　　(之丞相怒者言永樂主教靈帝使賣官受錢所禄/非其人天下忠篤之士怨望欲擊懸鼔以求見丞)
　　(卿主鼔者亦復謟/順怒而止我也)
城上烏尾畢逋公為吏子為徒一徒死百乘車車班班
入河間河間姹女工數錢以錢為室金為堂石上慊慊舂
黄粱梁下有懸鼔我欲擊之丞相怒
　　　　桓帝初京都童謡
　　(五行志曰延熹末鄧皇后以譴自殺乃以竇貴人/代之其父名武字游平拜城門校尉及太后攝政)
　　(為大將軍與太傅陳蕃合心戮力惟德是建/印綬所加咸得其人豪賢大姓皆絶望矣)
游平賣印自有平不辟豪賢及大姓
　　　　桓帝末京都童謡
　　(後漢書五行志曰桓帝之末京都童謡按解犢亭/屬饒陽河間縣也居無幾何而桓帝崩使者與解)
　　(犢侯皆白葢車從河間來延延衆貌也是時御史/劉儵建議立靈帝以儵為侍中中常侍侯覽畏其)
　　(親近必當間已白拜儵泰山太守因令司𨽻迫促/殺之朝廷少長思其功效乃㧞用其弟郃致位司)
　　(徒此為/合諧也)
白蓋小車何延延河間來合諧河間來合諧
　　　　桓帝末京都童謡
　　(後漢書五行志曰按易曰㧞茅連茹以其彚征吉/茅喻羣賢也井者法也于時中常侍管霸蘇康憎)
　　(疾海内英哲與長樂少府劉囂太常許詠尚書栁/分尋穆史佟司𨽻唐珍等代為唇齒河内牢川詣)
　　(闕上書汝潁南陽上采虗譽專作威福甘陵有南/北二部三輔尤甚由是博考黄門北寺始見廢閣)
　　(茅田一頃者言羣賢多也中有井者言雖阨窮不/失其法度也四方纎纎不可整者言姦慝大熾不)
　　(可整理嚼復嚼者京師飲酒相強之辭也言食肉/者鄙不恤王政徒躭宴飲歌呼而已也今年尚可)
　　(者言但禁錮也後年鐃/者陳竇被誅天下大壞)
茅田一頃中有井四方纎纎不可整嚼復嚼今年尚可
後年鐃(風俗通/作譊)
　　　　鄉人謡
　　(初桓帝為侯時受學於甘陵秣陵周福及/即位擢為尚書時同郡房植有名故云)
天下䂓矩房伯武因師獲印周仲進
　　　　任安二謡
　　(後漢書曰任安字定祖廣漢綿竹人少遊太學受/孟氏易兼通數經又從同郡楊厚學圖䜟究極其)
　　(術時人/稱曰)
欲知仲桓問任安
　　　　又曰
居今行古任定祖
　　　　桓靈時童謡
　　(後漢書曰桓帝之世/更相濫舉人為之謡)
舉秀才不知書察孝廉父别居
　　　　又(見抱/朴子)
舉秀才不知書舉孝廉父别居寒素淸白濁如泥高第
良將怯如黽(譚苑醍醐云泥音湼黽音篾黽或音宻則/泥當音匿古音例無定也晉書作怯如雞)
(葢不得其/音而改之)
　　　　靈帝末京都童謡
　　(後漢書五行志曰靈帝之末京都童謡至中平六/年少帝登躡至尊獻帝未有爵號為中常侍段珪)
　　(所執公卿百官皆随其後到河上乃/得来還此為非侯非王上北芒者也)
侯非侯王非王千乗萬騎上北芒
　　　　二郡謡
　　(後漢書曰汝南太守宗資任功曹范滂南陽太守/成瑨亦委功曹岑晊范滂字孟博岑晊字公孝二)
　　(郡為/謡)
汝南太守范孟博南陽宗資主畫諾南陽太守岑公孝
𢎞農成瑨但坐嘯
　　　　太學中謡(見陶淵/明集)
　　(袁山松後漢書曰桓帝時朝廷日亂李膺風格秀/整髙自標尚後進之士升其堂者以為登龍門太)
　　(學生三萬餘人牓天下士上稱三君次八俊次八/顧次八及次八厨猶古之八元八凱也因為七言)
　　(謡/曰)
天下忠誠竇游平(大將軍槐里侯扶風/平陵竇武字游平)天下義府陳仲
舉(太傅高陽鄉侯汝南/平輿陳蕃字仲舉)天下德𢎞劉仲承(侍中河間樂/成劉淑字仲)
(承/)
　　　　　右三君(一云不畏强禦陳仲/舉九卿直言有陳蕃)
天下模楷李元禮(少傅潁川襄城/李膺字元禮)天下英秀王叔茂(司/空)
(山陽高平王/暢字叔茂)天下良輔杜周甫(太僕潁川陽城/杜宻字周甫)天下氷
凌朱季陵(司𨽻校尉沛國/朱㝢字季陵)天下忠貞魏少英(尚書㑹稽/上虞魏朗)
(字少/英)天下好交荀伯條(沛國潁隂荀/翌字伯條)天下稽古劉伯祖
(大司農博陵安/平劉祐字伯祖)天下才英趙仲經(太常蜀郡成都/趙典字仲經)
　　　　　右八俊
天下和雍郭林宗(有道太原介休/郭㤗字林宗)天下慕恃夏子治(太/常)
(陳畱圉夏/馥字子治)天下英藩尹伯元(尚書令河南鞏/尹勲字伯元)天下淸苦
羊嗣祖(河南尹太山平/陽羊陟字嗣祖)天下珤金劉叔林(議郎東郡發/劉儒字叔林)
天下雅志蔡孟喜(冀州刺史陳國/項蔡衍字孟喜)天下臥虎巴恭祖(潁/川)
(太守渤海東城/巴肅字恭祖)天下通儒宗孝初(議郎南陽安衆/宗慈字孝初)
　　　　　右八顧(後漢書無劉/儒有范滂)
海內貴珍陳子鱗(御史中丞汝南召/陵陳翔字子鱗)海內忠烈張元節
(衛尉山陽高平/張儉字元節)海內謇諤范孟博(太尉掾汝南細/陽范滂字孟博)海內
通士檀文友(蒙令山陽高平/檀敷字文友)海内才珍孔世元(洛陽令/魯國孔)
(昱字世元後漢/書云字元世)海內彬彬范仲眞(太山太守渤海重/合范康字仲真)海
內珍好岑公孝(太尉掾南陽棘/陽岑晊字公孝)海內所稱劉景升(鎮南/将軍)
(荆州牧武城侯山陽/髙平劉表字景升)
　　　　　右八及(後漢書無范/滂有翟超)
海內賢智王伯義(少府東萊曲城王商字/伯義後漢書作王章)海內脩整蕃
嘉景(郎中魯國蕃/響字嘉景)海內貞良秦平王(北海相陳畱已/吾秦周字平王)海
內珍竒胡母季皮(侍御史泰山奉髙/胡母班字季皮)海內光光劉子相
(太尉掾潁川隂/劉翊字子相)海內依怙王文祖(冀州刺史東平壽/張王考字文祖)海
内嚴恪張孟卓(陳畱相東平壽/張張邈字孟卓)海內淸眀度博平(荆州/刺史)
(山陽湖陸度/尚字博平)
　　　　　右八厨(後漢書無劉/翊有劉儒)
　　　　京兆謡
　　(續漢書曰李爕拜京兆詔發西園錢爕/上封事遂止不發吏民愛敬乃為此謡)
我府君道敎舉恩如春威如虎剛不吐柔不茹愛如母
訓如父
　　　　獻帝初童謡
　　(後漢書五行志曰獻帝初童謡公孫瓚以為易地/當之遂徙鎮焉乃修城積穀以待天下之變建安)
　　(三年袁紹攻瓚瓚大敗縊其姊妹妻子引火自焚/紹兵趣登臺斬之初瓚破黄巾殺劉虞乗勝南下)
　　(侵據齊地雄威大振而不能開廓逺圖欲以/堅城觀時坐聼圍戮斯亦自易地而去世也)
燕南垂趙北際中央不合大如礪唯有此中可避世
　　　　獻帝初京都童謡
　　(後漢書五行志曰獻帝元初京都童謡按千里草/為董十日卜為卓凡别字之體皆從上起左右離)
　　(合無有從下發端者也今二字如此者天意若曰/卓自下摩上以臣陵君也靑靑暴盛之貌不得生)
　　(者亦旋/破亾)
千里草何靑靑十日卜不得生
　　　　興平中吳中童謡
　　(吳志曰初興平中吳中童謡/閶門吳西郭門夫差所生也)
黃金車班蘭耳開閶門出天子
　　　　建安初荆州童謡
　　(後漢書五行志曰言自中興以來荆州無破亂及/劉表為牧又豐樂至此逮八九年當始衰者謂劉)
　　(表妻當死諸将並零落也十三年無孑遺/者言十三年表又當死民當移詣冀州也)
八九年間始欲衰至十三年無孑遺
　　　　恒農童謡
　　(陳畱耆舊曰吳祐為恒農令勸善懲/姦貪濁出境甘露降年穀豐童謡曰)
君不我憂人何以休不行界署焉知人處
　　　　閻君謡
　　(華陽國志曰閻慮字孟度為/綿竹令以禮讓為本童謡曰)
閻君賦政眀且昶蠲苛去碎以禮讓
　　　　京都謡
　　(後漢書黃琬傳曰舊制光禄三四省郎以高功九/次才徳尤異者為茂才異行時權冨子弟以人事)
　　(得舉而貧約守志者以/窮廹見遺京師為之謡)
欲得不能光祿茂才(能乃/來切)
　
　
　
　
　
　
　
　
　
　
　
　
　
　
　古詩紀卷十八
欽定四庫全書
　古詩紀巻十九　　　　　明　馮惟訥　撰
漢第九
　無名氏
　　諺語(附/)
　　　楚人諺
　　(漢書曰季布為任/俠有名楚人諺曰)
得黃金百不如得季布諾
　　　逐彈丸
　　(西京雜記曰韓嫣好彈以金爲丸一日所失者十/餘長安為之語云云京師兒童每聞嫣出彈輙隨)
　　(之望丸所落/便拾取焉)
苦饑寒逐彈丸
　　　紫宫諺
　　(漢書曰李延年善歌能爲新聲/與女弟俱幸武帝時人語曰)
一雌復一雄䨇飛入紫宫
　　　路温舒引諺
　　(初孝武之世張湯趙禹之屬條定法令/禁網寢宻宣帝時廷尉史路温舒上書)
畫地爲獄議不入刻木爲吏期不對
　　　崔寔引里語
　　(政論曰每詔書所欲禁絶雖重懇惻罵/詈極筆猶復廢捨終無悛意故里諺曰)
州郡記如霹靂得詔書但掛壁
　　　東家棗
　　(漢書曰王吉少時居長安其東家有棗樹垂吉庭/中吉婦取以啖吉吉知而去婦東家聞欲伐其樹)
　　(鄰里止之因請吉還婦為之語云云吉字/子陽瑯琊臯虞人昭帝時為博士諫大夫)
東家棗樹王陽婦去東家棗完去婦復還
　　　鄒魯諺
　　(漢書曰韋賢少子𤣥成復以眀/經歷位至丞相故鄒魯諺曰)
遺子黄金滿籯不如一經
　　　諸葛豐
　　(漢書曰諸葛豐元帝擢爲司𨽻/校尉刺舉無所避京師語曰)
間何闊逢諸葛
　　　三王
　　(漢書曰成帝時王吉子駿為京兆尹試以政事先/是京兆有趙廣漢張敞王尊王章至駿皆有能名)
　　(故京師/稱曰)
前有趙張後有三王
　　　五鹿
　　(漢書曰少府五鹿充宗貴幸爲梁丘易元帝好之/欲考其異同令與諸易家論充宗辨口諸儒莫能)
　　(抗有薦朱雲者召入攝齊登堂抗首/而請音動左右故諸儒為之語曰)
五鹿嶽嶽朱雲折其角
　　　谷樓
　　(漢書曰樓䕶字君卿精辯論議常依名節聽之者/皆竦與谷永俱為五侯上客長安號云云言其見)
　　(信用/也)
谷子雲筆札樓君卿喉舌
　　　張文
　　(漢書曰成帝為太子及即位以張禹論語為師以/上難數封以問經爲論語章句獻之諸儒為之語)
　　(云云由是學者多/從張氏餘家寖㣲)
不欲爲論念張文
　　　楊伯起
　　(東觀漢記曰楊震少學受歐陽尚書於太常/桓郁經眀博覽無不窮究諸儒為之語曰)
關西孔子楊伯起
　　　幘如屋
　　(蔡邕獨斷曰古幘無巾王/莽頭秃乃始施巾故語曰)
莽頭秃幘如屋
　　　投閣
　　(漢書曰王莽簒位後復上符命者莽盡誅之時揚/雄校書天祿閣使者欲收雄雄恐乃從閣自投㡬)
　　(死京師為/之語曰)
惟寂惟莫自投于閣爰清爰靜無作符命
　　　杜陵蔣翁
　　(稽康髙士傳曰蔣詡字元卿杜陵人為兖州刺史/王莾為宰衡詡奏事到灞上稱病不進歸杜陵荆)
　　(棘塞門舎中三徑終/身不出時人諺曰)
楚國二龔不如杜陵蔣翁
　　　竈下養
　　(東觀漢記曰更始在長安所授官爵皆/羣小賈人或膳夫庖人長安為之語曰)
竈下養中郎將爛羊胃騎都尉爛羊頭關内侯
　　　南陽諺
　　(後漢書曰南陽太守杜詩政治清平百姓便之又/脩治陂池廣拓土田郡内比室殷足時人以方召)
　　(信臣南陽/為之語曰)
前有召父後有杜母
　　　戴侍中
　　(謝承後漢書曰戴慿徴博士詔公卿大㑹羣臣皆/就席慿獨立世祖問其意對曰博士說經皆不如)
　　(臣而坐居臣上是以不得就席帝令與諸儒難說/帝善之後正旦朝賀令羣臣說經更相難詰義有)
　　(不通輙奪其席以益通者慿遂/重坐五十餘席故京師語曰)
解經不窮戴侍中(一曰說不/窮戴侍中)
　　　井大春
　　(嵇康髙士傳曰井丹字大春扶風/郿人博學髙論京師為之語曰)
五經紛綸井大春
　　　劉太常
　　(華嶠後漢書曰劉愷為太常論/議常引正大義諸儒為之語曰)
難經伉伉劉太常
　　　楊子行
　　(續漢書曰楊政字子/行少好學京師語曰)
說經鏗鏗楊子行
　　　許叔重
　　(續漢書曰許愼字叔重性淳篤少博學/經籍馬融常推敬之時人為之語曰)
五經無䨇許叔重
　　　馮仲文
　　(三輔決録曰馮豹字仲文後母遇/之甚酷豹事之愈謹時人為之語)
道徳彬彬馮仲文
　　　江夏黃童
　　(後漢黃香字文彊江夏人博/學經典究精道術京師號曰)
天下無䨇江夏黃童
　　　白眉
　　(襄陽耆舊傳曰蜀馬良字季常冝城人也兄弟五/人並有才名鄉里為之諺良眉中有白毛故以稱)
　　(之/)
馬氏五常白眉最艮
　　魯國孔氏
　　(孔叢子曰子和二子長曰長彦次曰季彦甘貧味/道研精墳典十餘年間㑹徒數百故時人為之語)
　　(曰/)
魯國孔氏好讀經兄弟講誦皆可聽學士來者有聲名
不過孔氏那得成
　　　胡伯始
　　(太傅胡廣周流四方三十餘年歴仕六帝禮任極/優練逹故事明解朝章雖無謇謇直言之風屢有)
　　(補闕之益故/京師諺曰)
萬事不理問伯始天下中庸有胡公(廣字/伯始)
　　　避驄
　　(後漢書曰桓典字公雅靈帝時爲侍御史是時宦/官秉政典執正無所囘避常乗驄馬京師畏憚爲)
　　(之語/曰)
行行且止避驄馬御史
　　　考城諺
　　(後漢書曰仇覽字季智一名香陳畱考城人為蒲/亭長初到亭有陳元之母詣覽告元不孝覽以善)
　　(言勸慰之母聞感悔涕泣而去覽乃親到元家與/其母子飲因爲陳人倫孝行譬以禍福元卒成孝)
　　(子鄉邑爲/之諺曰)
父母何在在我庭化我鳲梟哺所生
　　　朱伯厚
　　(後漢書曰朱震字伯厚為州從/事奏濟隂太守賊罪之數諺曰)
車如鷄栖馬如狗疾如風朱伯厚
　　　太常妻
　　(應劭漢官曰北海周澤爲太常恒齋其妻憐其年/老疲病窺宂問之澤大怒以為干齋椽吏扣頭爭)
　　(之不聽遂收送詔獄并自/劾論者非其激發諺曰)
居世(一作/代)不諧爲太常妻一歲三百六十日三百五十
九日齋一日不齋醉如泥既作事復低迷
　　　縫掖(自此至作奏語並見太平御覧其中有世/代不詳者御覽雜置漢人中俟再考訂又)
　　(續漢書曰皇甫䂓安定鄉人有以貨買鴈門太守/者亦還家書刺謁䂓䂓卧不迎有頃曰王符在門)
　　(䂓驚遽而起倒屣出/迎時人為之語曰)
徒見二千石不如一縫掖
　　　荀氏八龍
　　(續漢書曰荀爽字慈眀幼而好學躭思經/書慶弔不行徴命不應潁川為之語曰)
荀氏八龍慈眀無䨇
　　　公沙六龍
　　(袁山松後漢書曰公沙/穆有六子時人號曰)
公沙六龍天下無䨇
　　　帳下壯士
　　(江表傳曰典韋容貎魁傑名冠三軍其/所持手㦸長㡬一尋軍中為之語曰)
帳下壯士有典君手持䨇㦸八十斤
　　　郭君
　　(江表傳曰郭典字君業爲鉅鹿太守與中郎將董/卓攻黄巾賊張寶於曲陽典作圍塹卓不肯典獨)
　　(於西當賊之衝晝夜進攻寶由/是城守不敢出時人為之語曰)
郭君圍塹董將不許㡬令狐狸化爲豺虎頼我郭君不
畏強禦轉機之間敵爲窮虜猗猗惠君保完疆土
　　　柳伯騫
　　(江表傳曰栁琮字伯騫所㧞進皆/為時所稱致位牧守鄉里為諺曰)
得黃金一笥不如爲柳伯騫所識
　　　繆文雅
　　(皇甫謐逹士傳曰繆斐字文雅代修儒學繼踵六/博士以經行修眀學士稱之故時人為之語曰)
素車白馬繆文雅
　　　許偉君
　　(陳畱風俗傳曰許晏字偉君授魯詩於瑯/琊王改學曰許氏章句列在儒林故諺曰)
殿上成羣許偉君
　　　王君公
　　(語林曰王君公遭亂不去/儈牛自隠時人爲之語曰)
避世墻東王君公(髙士傳曰君公眀易爲郎數言事/不用免歸詐狂儈牛口無二價也)
　　　時人語
　　(曹操别傳曰呂布驍勇且/有駿馬時人為之語曰)
人中有呂布馬中有赤兎
　　　相里諺
　　(文士傳曰畱侯七世孫張讚字子/卿初居吳縣相人里時人諺曰)
相里張多賢良積善應子孫昌
　　　袁文開
　　(英雄記曰袁紹父成字文開貴盛自梁/冀以下皆與交言無不從京師諺曰)
事不諧詣文開
　　　五門
　　(三輔决録曰五門子孫凡民之五門今在河南西/四十里澗穀洛三水之交傳聞馬氏兄弟五人共)
　　(居此地作五門客舎因以為名/主養猪賣豚故民為之語曰)
苑中三公館下二卿五門嚾嚾但聞豚聲
　　　賈偉節
　　(三輔決録曰賈彪兄弟三人並/有髙名彪最優故天下稱曰)
賈氏三虎偉節最怒
　　　作奏
　　(邯鄲氏笑林曰桓帝時有人辟公府掾者倩人作/奏記文人不能爲作因語曰梁國葛龔者先善為)
　　(記文自可為用不煩更作遂從人言冩記文不/去龔名姓府公大驚不答而罷歸故時人語曰)
作奏雖工宜去葛龔
　　　李鱗甲
　　(江表傳曰諸葛亮表都尉李嚴嚴少為郡/職吏用性深剋茍利其身鄉里為嚴諺曰)
難可狎李鱗甲
　　　諸葛諺
　　(晉漢春秋曰諸葛亮卒楊儀整/軍而出宣王不逼百姓諺曰)
死諸葛走生仲逹
　
　
　
　
　
　
　
　
　
　
　
　
　
　
　古詩紀巻十九
欽定四庫全書
　古詩紀巻二十　　　　　明　馮惟訥　撰
漢第十
　無名氏
　　　古詩十九首
　　(鍾嶸詩品曰古詩體源出於國風陸機所擬十四/首文温以麗意悲而逺驚心動魄可謂㡬乎一字)
　　(千金其外去者日以疎四十五首雖多哀怨頗為/總雜舊疑是建安中曺王所製客從逺方來橘柚)
　　(垂華實亦為驚絶矣人代/冥滅而清音獨逺悲夫)
行行重行行與君生别離相去萬里餘各在天一涯道
路阻且長㑹靣安可知(一作/期)胡馬依北風越鳥巢南枝
相去日巳逺衣帶日巳緩浮雲蔽白日遊子不顧返思
君令人老嵗月忽巳晚棄捐勿復道努力加餐飯
青青河畔草鬱鬱園中栁盈盈樓上女皎皎當窓牖娥
娥紅粉粧纎纎出素手昔為倡家女今為蕩子婦蕩子
行不歸空牀難獨守(玉臺作/枚乗)
青青陵上栢磊磊澗中石人生天地間忽如逺行客斗
酒相娛樂聊厚不為薄驅車策駑馬㳺戲宛與洛洛中
何鬱鬱冠帶自相索長衢羅夹巷王侯多第宅兩宫遥
相望雙闕百餘尺極宴娛心意戚戚何所廹
今日良宴㑹歡樂難具陳彈筝奮逸響新聲玅入神令
徳唱高言識曲聽其真齊心同所願舍意俱未伸人生
寄一世奄忽若飈塵何不策高足先據要路津無為守
窮賤轗軻長苦辛
西北有高樓上與浮雲齊交疏結綺窓阿閣三重堦上
有絃歌聲音響一何悲誰能為此曲無乃杞梁妻清商
隨風發中曲正徘徊一彈再三嘆慷慨有餘哀不惜歌
者苦但傷知音稀願為䨇鴻鵠(善作/嗚鶴)奮趐起高飛(玉臺/作枚)
(乗/)
渉江采芙蓉蘭澤多芳草采之欲遺誰所思在逺道還
顧望舊鄉長路漫浩浩同心而離居憂傷以終老(玉臺/作枚)
(乗/)
眀月皎夜光促織鳴東壁玉衡指孟冬(補註云/當作秋)衆星何
歴歴白露霑野草時節忽復易秋蟬鳴樹間𤣥鳥逝安
適昔我同門友高舉振六翮不念携手好棄我如遺跡
南箕北有斗牽牛不負軛良無盤石固虛名復何益
冉冉孤生竹結根㤗山阿與君為新婚兎絲附女蘿兎
絲生有時夫婦㑹有宜千里結逺婚悠悠隔山陂思君
令人老軒車來何遲傷彼蕙蘭花含英揚光輝過時而
不采将隨秋草萎君亮執髙節賤妾亦何為(樂府載此/○文心雕)
(龍曰孤竹一/篇傅毅之辭)
庭中有竒樹緑葉發華滋攀條折其榮将以遺所思馨
香盈懐袖路逺莫致之此物何足貴但感别經時(玉臺/作枚)
(乗/)
迢迢牽牛星皎皎河漢女纎纎擢素手札札㺯機杼終
日不成章泣涕零如雨河漢清且淺相去復㡬許盈盈
一水間脉脉不得語(玉臺作/枚乗)
廻車駕言邁悠悠渉長道四顧何茫茫東風揺百草所
遇無故物焉得不速老盛衰各有時立身苦不早人生
非金石豈能長夀考奄忽隨物化榮名以為寳
東城高且長逶迤自相屬迴風動地起秋草凄巳綠四
時更變化嵗暮一何速晨風懐苦心蟋蟀傷局促蕩滌
放情志何為自結束燕趙多佳人美者顔如玉披服羅
裳衣當戸理清曲音響一何悲絃急知柱促馳情整巾
帶沉吟聊躑躅思為䨇飛燕銜泥巢君屋(玉臺作/枚乗)
驅車上東門遥望郭北墓白楊何蕭蕭松栢夾廣路下
有陳死人杳杳即長暮潜寐黄泉下千載永不寤浩浩
隂陽移年命如朝露人生忽如寄夀無金石固萬嵗更
相送聖賢莫能度服食求神仙多為藥所誤不如飲美
酒被服紈與素(樂府載此作驅/車上東門行)
去者日以(五臣/作巳)疎來者日以親出郭門直視但見丘與
墳古墓犁為田松栢搉為薪白楊多悲風蕭蕭愁殺人
思還故里閭欲歸道無因
生年不滿百常懐千嵗憂晝短苦夜長何不秉燭逰為
樂當及時何能待來玆愚者愛惜費但為後世嗤仙人
王子喬難可與等期
凛凛嵗云暮螻蛄夕鳴悲涼風率巳厲逰子寒無衣錦
衾遺洛浦同袍與我違獨宿累長夜夢想見容輝良人
惟古歡枉駕恵前綏願得常巧笑擕手同車歸既來不
湏㬰又不處重闈亮無晨風翼焉能凌風飛眄睞以適
意引領遥相睎徙倚懐感傷垂涕沾䨇扉
孟冬寒氣至北風何慘慄愁多知夜長仰觀衆星列三
五眀月滿四五蟾兎缺客從逺方來遺我一書札上言
長相思下言乆離别置書懐袖中三嵗字不滅一心抱
區區懼君不識察
客從逺方來遺我一端綺相去萬餘里故人心尚爾文
彩䨇鴛鴦裁為合歡被著(掌呂/反)以長相思縁以結不解
以膠投漆中誰能别離此
眀月何皎皎照我羅牀幃憂愁不能寐攬衣起徘徊客
行雖云樂不如早旋歸出户獨彷徨愁思當告誰引領
還入房淚下沾裳衣(玉臺作/枚乗)
　　　古詩五首
上山採蘼蕪下山逢故夫長跪問故夫新人復何如新
人雖言(藝文/作云)好未若故人姝顔色類相似(藝文作其/色似相類)手
爪不相如新人從門入故人從閣去(叶工/于切)新人工織縑
故人工織素(叶孫/祖切)織縑日一匹織素五丈(一作/尺)餘将縑
來比素(藝文作持/縑将比素)新人不如故
四坐且莫諠願聽歌一言請說銅爐器崔嵬象南山上
枝如松栢下根據銅盤雕文各異類離婁自相聫誰能
為此器公輸與魯班朱火然其中青煙颺其間從風入
君懐四坐莫不歡香風難久居空令蕙草殘
悲與親友别氣結不能言贈子以自愛道逺㑹見難人
生無㡬時顛沛在其間念子棄我去新心有所歡結志
青雲上何時復來還
穆穆清風至吹我羅衣裾青袍似春草長條隨風舒朝
登津梁山褰裳望所思安得抱柱信皎日以為期
蘭若生春陽渉冬猶盛滋願言追昔愛情欵感四時美
人在雲端天路隔無期夜光照𤣥隂長歎念(玉臺/作戀)所思
誰謂我無憂積念發狂癡(玉臺作/枚乗)
　　　古詩三首
橘柚垂華實乃在深山側聞君好我甘竊獨自雕飾委
身玉盤中歴年冀見食芳菲不相投青黄忽改色人儻
欲我知因君為羽翼
十五從軍征八十始得歸道逢鄉里人家中有阿誰遥
望是君家松栢冡纍纍兎從狗竇入雉從梁上飛中庭
生旅穀井上生旅葵烹穀持作飯采葵持作羮羮飯一
時熟不知貽阿誰出門東向望淚落沾我衣(亦見梁鼔/角横吹詞)
(○呉兢曰此詩晉宋入樂奏之首増四/句名紫驑馬十五從軍征以下古詩也)
新樹蘭蕙葩雜用杜蘅草終朝采其華日暮不盈抱采
之欲遺誰所思在逺道馨香易銷歇繁華㑹枯槁悵望
何所言臨風送懐抱
　　　古詩一首
歩出城東門遥望江南路前日風雪中故人從此去我
欲渡河水河水深無梁願為䨇黄鵠高飛還故鄉
　　　古詩一首
行行隨道經歴山陂馬啖栢葉人啖栢脂不可長飽聊
可遏饑
　　　擬蘇李詩十首
　　　　李陵録别詩八首
有鳥西南飛熠熠似蒼鷹朝發天北隅暮聞日南陵欲
寄一言去(一作/詞)託之牋綵繒因風附輕翼以遺心藴蒸
鳥辭路悠長羽翼不能勝意欲從鳥逝駑馬不可乗
爍爍三星列拳拳月初生寒凉應節至蟋蟀夜悲鳴晨
風動喬木枝葉日夜零逰子暮思歸塞耳不能聽逺望
正蕭條百里無人聲豺狼鳴後園虎豹歩前庭逺處天
一隅苦困獨零丁親人隨風散歴歴如流星三萍離不
結思心獨屏營願得萱草枝以解饑渇情
寂寂君子坐奕奕合衆芳温聲何穆穆因風動馨香清
言振東序良時著西庠乃命絲竹音列席無高唱悲意
何慷慨清歌正激揚長哀發華屋四坐莫不傷
晨風鳴北林熠燿(一作/熠熠)東南飛願言所相思日暮不垂
帷眀月照高樓想見餘光輝𤣥鳥夜過庭髣髴能復飛
褰裳路踟蹰彷徨不能歸浮雲日千里安知我心悲思
得瓊樹枝以解長渇饑
陟彼南山隅送子淇水陽爾行西南逰我獨東北翔猿
馬顧悲鳴五歩一徬徨䨇鳬相背飛相逺日已長遠望
雲中路想見來圭璋萬里遥相思何益心獨傷隨時愛
景曜願言莫相忘
鍾子歌南音仲尼歎歸歟戎馬悲邉鳴遊子戀故廬陽
鳥歸飛雲蛟龍樂濳居人生一世間貴與願同俱身無
四凶罪何為天一隅與其苦筋力必欲榮薄軀不如及
清時策名於天衢
鳳凰鳴高岡有翼不好飛安知鳯凰徳貴其來者稀(闕/)
紅塵蔽天地白日何㝠㝠㣲隂盛殺氣凄風從此興招
揺西北指天漢東南傾嗟爾穹廬子獨行如履氷短褐
中無緒帶斷續以繩㵼水置瓶中焉辨淄與澠巢父不
洗耳後世有何稱(升菴詩話云見/修文殿御覽)
　　　　蘇武答詩二首
童童孤生柳寄根河水泥連翩遊客子于冬服涼衣去
家千里餘一身常渴饑寒夜立清庭仰瞻天漢湄寒風
吹我骨嚴霜切我肌憂心常惨戚晨風為我悲瑶光游
何速行願支荷(一作/去何)遲仰視雲間星忽若割長帷低頭
還自憐盛年行已衰依依戀明世愴愴難久懐
䨇鳬俱北飛一鳬獨南翔子當留斯館我當歸故鄉一
别如秦胡㑹見何詎央愴恨切中懐不覺淚沾裳願子
長努力言笑莫相㤀(古文苑題/曰别李陵)
　　　　茅山父老歌(外編作大/茅君誤)
　　(茅君内傳曰茅盈咸陽人也得道隱句曲邦人因/改句曲為茅君之山時盈二弟俱貴𠂻為五官大)
　　(夫西河太守固為執金吾各棄官渡江求兄於東/山後咸得仙道太上命固治丹陽句曲山𠂻治良)
　　(常之山盈為司命真君東嶽上卿於是盈與二弟/决别俱去固𠂻留治此山漢平帝元壽二年也内)
　　(法旣融外教坦平爾乃風雨以時五禾/成熟疾癘不起暴害不行父老歌曰)
茅山連金陵江湖據下流三神乗白鶴各在(一作/治)一山
頭佳雨灌畦稻陸田亦復周妻子保堂室使我無百憂
白鶴翔青天(一作/金宂)何時復來遊
　　　古詩二首
採葵莫傷根傷根葵不生結交莫羞貧羞貧友不成
甘𤓰抱苦李美棗生荆棘利傍有倚刀貪人還自賊
　　　古絶句四首
藁砧今何在山上復有山何當大刀頭破鏡飛上天
日暮秋雲隂江水清且深何用通音信蓮花玳瑁簪
莵絲從長風根莖無斷絶無情尚不離有情安可别
南山一桂樹上有䨇鴛鴦千年長交頸歡慶不相㤀
　　　古歌
髙田種小麥終久不成穗男兒在他鄉焉得不憔悴
　　　古樂府
蘭草自然香生於大道傍腰鎌八九月俱在束薪中
　　　古五雜組詩
五雜組岡頭草往復還車馬道不獲已人将老
　　　古兩頭纎纎詩二首
兩頭纎纎月初生半白半黒眼中睛腷腷膊膊雞初鳴
磊磊落落向曙星
兩頭纎纎青玉玦半白半黒頭上髪腷腷膊膊春氷裂
磊磊落落桃初結
　
　
　
　
　
　
　
　
　
　古詩紀巻二十
欽定四庫全書
　古詩紀巻二十一　　　　明　馮惟訥　撰
魏第一
　曹操(字孟徳沛國譙人漢舉孝亷為郎歴位丞相封/魏王後其子丕代漢追諡曰武皇帝廟號太祖)
　　(○詩品曰曹公古直甚有悲/涼之句叡不如丕亦稱三祖)
　　樂府
　　　度闗山
天地間人為貴立君牧民為之軌則車轍馬跡經緯四
極黜陟幽眀黎庶繁息於鑠賢聖總統邦域封建五爵
井田刑獄有燔丹書無普赦贖臯陶甫侯(宋書/作刑)何有失
職嗟哉後世改制易律勞民為君役賦其力舜漆食器
畔者十國不及唐堯采椽不斵世歎伯夷欲以厲俗侈
惡之大儉為共徳許由推讓豈有訟曲兼愛尚同䟽者
為戚(右一曲魏/晉樂所奏)
　　　短歌行二首
對酒當歌人生幾何譬如朝露去日苦多慨當以慷憂
思難忘何以解憂唯有杜康青青子衿悠悠我心但為
君故沈吟至今呦呦鹿鳴食野之苹我有嘉賔鼓瑟吹
笙明明如月何時可掇憂從中来不可斷絕越陌度阡
枉用相存契闊談讌心念舊恩月明星希烏鵲南飛繞
樹三匝何枝可依山不厭髙海不厭深周公吐哺天下
歸心(魏晉樂所奏分為六解與此/竝同但無越陌以下八句)
周西伯昌懐此聖徳三分天下而有其二修奉貢獻臣
節不墜崇侯讒之是以拘繫(一/解)後見赦原賜之斧鉞得
使征伐為仲尼所稱逮及徳行猶奉事殷論敘其羙(二/解)
齊桓之功為覇之首九合諸侯一匡天下一匡天下不
以兵車正而不譎其徳傳稱(三/解)孔子所歎竝稱夷吾民
受其恩賜與廟胙命無下拜小白不敢爾天威在顔咫
尺(四/解)晉文亦覇躬奉天王受賜珪瓉秬鬯彤弓盧弓矢
千虎賁三百人(五/解)威服諸侯師之者尊八方聞之名亞
齊桓河陽之㑹詐稱周王是以其名紛葩(六解樂右二/曲晉  所奏)
　　　善哉行
古公亶父積徳垂仁思𢎞一道哲王於豳(一/解)太伯仲雍
王徳之仁行施百世斷髪文身(二/解)伯夷叔齊古之遺賢
讓國不用餓殂首山(三/解)智哉山甫相彼宣王何用杜伯
累我聖賢(四/解)齊桓之覇頼得仲父後任豎刁蟲流出户
(五/解)晏子平仲積徳兼仁與世沈徳未必思命(六/解)仲尼之
世王國為君隨制飲酒揚波使官(七/解)
　　　步出東西門行
　　(一曰碣石篇樂志曰碣石魏武帝辭晉以為碣石/舞其歌四章一曰觀滄海二曰冬十月三曰土不)
　　(同四曰龜雖夀與此/竝同但曲前無艶爾)
　雲行雨步超越九江之臯臨觀異同心意懐遊豫不
　知當復何從經過至我碣石心惆悵我東海(雲行至/此為艶)
東臨碣石以觀滄海水河澹澹山島竦峙樹木藂生百
草豐茂秋風蕭瑟洪波(一作/濤)湧起日月之行若出其中
星漢燦爛若出其裏幸甚至哉歌以詠志(一/解)
　　　　右觀滄海
孟冬十月北風徘徊天氣肅清繁霜霏霏鵾雞晨鳴鴻
鴈南飛鷙鳥潜藏熊羆窟栖錢鎛停置農收積塲逆旅
整設以通商賈幸甚至哉歌以詠志(二/解)
　　　　右冬十月
鄉土不同河朔隆寒流澌浮漂舟船行難錐不入地蘴
籟深奥水竭不流氷堅可蹈士隐者貧勇俠輕非心常
歎怨戚戚多悲幸甚至哉歌以詠志(三/解)
　　　　右土不同(一作河/朔塞)
神龜雖夀猶有竟時騰蛇乗霧終為土灰老驥伏櫪志
在千里烈士暮年壯心不已盈縮之期不但在天養怡
(一作/恬)之福可得永年幸甚至哉歌以詠志(右一曲魏/晉樂所奏)
　　　　右龜雖壽
　　　薤露
惟漢二十世所任誠不良沭猴而冠帶知小而謀彊猶
豫不敢斷因狩執君王白虹為貫日巳亦先受殃賊臣
執國柄殺主滅宇京蕩覆帝基業宗廟以燔䘮播越西
遷移號泣而且行瞻彼洛城郭㣲子為哀傷
　　　蒿里行
闗東有義士興兵討羣凶初期㑹盟津乃心在咸陽軍
合力不齊躊躇而鴈行勢利使人爭嗣還自相戕淮南
弟稱號刻璽於北方鎧甲生蟣蝨萬姓以死亡白骨露
於野千里無雞鳴生民百遺一念之斷人腸(右二曲魏/樂所奏)
　　　苦寒行(藝文樂府竝/作魏文帝)
北上太行山艱哉何巍巍羊腸坂詰屈車輪為之摧樹
木何蕭瑟北風聲正悲熊羆對我蹲虎豹夾路啼谿谷
少人民雪落何霏霏延頸長嘆息逺行多所懐我心何
怫鬱思欲一東歸水深橋梁絕中路(一作/道)正徘徊迷惑
失正路薄暮無宿棲行行日已逺人馬同時饑擔囊行
取薪斧冰持作糜悲彼東山詩悠悠使我哀(晉樂所奏/分六解每)
(解疊首/二句)
　　　善哉行
自惜身薄祐夙賤罹孤苦既無三徙教不聞過庭語(一/解)
其窮如抽裂自以思所怙雖懐一介志是時其能與(二/解)
守窮者貧賤惋嘆淚如雨泣涕於悲夫乞活要能覩(三/解)
我願於天窮瑯邪傾側左雖欲竭忠誠欣公歸其楚(四/解)
快人由為歎抱情不得叙顯行天教人誰知莫不緒(五/解)
我願何時隨此歎亦難處今我將何照於光曜釋衘不
如雨(六解樂右二曲/魏晉  所奏)
　　　却東西門行
鴻鴈出塞北乃在無人鄉舉翅萬里餘行止自成行冬
節食南稻春日復北翔田中有轉蓬隨風逺飄揚長與
故根絕萬嵗不相當奈何此征夫安得去四方戎馬不
解鞍鎧甲不離傍冉冉老將至何時反故鄉神龍藏深
泉猛獸步高岡狐死歸首丘故鄉安可忘(右一曲魏/晉樂所奏)
　　　氣出唱三首
駕六龍乗風而行行四海外路下之八邦歴登髙山臨
谿谷乗雲而行行四海外東到泰山仙人玉女下來遨
遊驂駕六龍飲玉漿河水盡不東流解愁腹飲玉漿奉
持行東到蓬莱山上至天之門玉闗下引見得入赤松
相對四面顧望視正惶惶(一作/焜煌)開王心正興其氣百道
至傳告無窮閉其口但當愛氣壽萬年東到海與天連
神仙之道出窈入𠖇常當專之心恬澹無所愒欲閉門
坐自守天與期氣願得神之人乗駕雲車驂駕白鹿上
到天之門來賜神之藥跪受之敬神齊當如此道自來
華隂山自以為大髙百丈浮雲為之盖仙人欲來出隨
風列之雨吹我洞簫鼓瑟琴何誾誾酒與歌戯今日相
樂誠為樂玉女起起舞移數時鼓吹一何嘈嘈從西北
來時仙道多駕煙乗雲駕龍鬱何蓩蓩遨遊八極乃到
崑崙之山西王母側神仙金止玉亭來者為誰赤松王
喬乃徳旋之門樂共飲食到黄昏多駕合坐萬嵗長宜
子孫
遊君山甚為真磪䃬砟硌爾自為神乃到王母臺金堦
玉為堂芝草生殿傍東西廂客滿堂主人當行觴坐者
長壽遽何央長樂甫始宜孫子常願主人增年與相守
(右三曲魏/晉樂所奏)
　　　精列
厥初生造化之陶物莫不有終期莫不有終期聖賢不
能免何為懐此憂願螭龍之駕思想崑崙居思想崑崙
居見欺於迂怪志意在蓬萊志意在蓬萊周孔聖徂落
㑹稽以墳丘陶陶誰能度君子以弗憂年之暮奈何時
過時來微
　　　對酒
對酒歌太平時吏不呼門王者賢且明宰相股肱皆忠
良咸禮讓民無所爭訟三年耕有九年儲倉穀滿盈班
白不負戴雨澤如此百穀用成却走馬以糞其土田爵
公侯伯子男咸愛其民以黜陟幽明子養有若父與兄
犯禮法輕重隨其刑路無拾遺之私囹圄空虛冬節不
斷人耄耋皆得以夀終恩澤(宋書/作徳)廣及草木昆蟲
　　　陌上桑
駕虹蜺乗赤雲登彼九疑歴玉門濟天漢至崑崙見西
王母謁東君交赤松及羡門受要秘道愛精神食芝英
飲醴泉拄杖桂枝佩秋蘭絶人事遊渾元若疾風遊歘
飄翩(一作/颻)景未移行數千壽如南山不忘愆(右一曲晉/樂所奏)
　　　秋胡行二首
晨上散闗山此道當何難晨上㪚闗山此道當何難牛
頓不起車墮谷間坐盤石之上彈五弦之琴作為清角
韻意中迷煩歌以言志晨上散闗山(一/解)有何三老公卒
来在我傍有何三老公卒來在我傍負揜被裘似非恒
人謂卿云何困苦以自怨徨徨所欲來到此間歌以言
志有何三老公(二/解)我居崑崙山所謂者眞人我居崑崙
山所謂者眞人道深有可得名山歴觀遨遊八極枕石
潄流飲泉沈吟不決遂上升天歌以言志我居崑崙山
(三/解)去去不可追長恨相牽攀去去不可追長恨相牽攀
夜夜安得寐惆悵以自憐正而不譎乃(一作/辭)賦依因經
傳所過西来所傳歌以言志去去不可追(四/解)
願登泰華山神人共逺遊願登泰華山神人共逺遊經
歴崑崙山到蓬萊飄颻八極與神人俱思得神藥萬嵗
為期歌以言志願登泰華山(一/解)天地何長乆人道居之
短天地何長乆人道居之短世言伯陽殊不知老赤松
王喬亦云得道得之未聞庶以壽考歌以言志天地何
長乆(二/解)明明日月光何所不光昭明明日月光何所不
光昭二儀合聖化貴者獨人不萬國率土莫非王臣仁
義為名禮樂為榮歌以言志明明日月光(三/解)四時更逝
去書夜以成嵗四時更逝去晝夜以成嵗大人先天而
天弗違不戚年往憂世不治存亡有命慮之為蚩歌以
言志四時更逝去(四/解)戚戚欲何念歡笑意所之戚戚欲
何念歡笑意所之壯盛智惠殊不再來愛時進趣將以
惠誰汎汎放逸亦同何為歌以言志戚戚欲何念(五解/○右)
(二曲魏晉/樂所奏)
　
　
　
　古詩紀巻二十一
欽定四庫全書
　古詩紀巻二十二　　　　明　馮惟訥　撰
魏第二
　文帝(諱丕字子桓太祖長子八嵗能屬文建安十六/年為五官中郎將二十二年立為魏太子太祖)
　　(薨嗣位為丞相魏王稱受漢禪遂即帝位○詩品/曰文帝詩源出於李陵頗有仲宣之體則所計百)
　　(許篇率皆鄙質如偶語惟西北有浮雲十餘首殊/美贍可翫始見其工矣不然何以銓衡羣彦對揚)
　　(厥弟/者耶)
　　樂府
　　　短歌行
　　(古今樂録曰王僧䖍抜錄云短歌行仰瞻一曲魏/氏遺令使節朔奏樂魏文製此辭自撫筝和歌歌)
　　(者云貴官彈筝貴官即魏文也/此曲聲制最美辭不可入宴樂)
仰瞻帷幕俯察几筵其物如故其人不存　神靈倐忽
棄我遐遷靡瞻靡恃泣涕連連　呦呦遊鹿衘草鳴麑
翩翩飛鳥挾子巢棲　我獨孤㷀懐此百離憂心孔疚
莫我能知　人亦有言憂令人老嗟我白髪生一何早
　長吟永歎懐我聖考曰仁者夀胡不是保(右一曲魏/樂所奏)
(分六解/解四句)
　　　秋胡行二首(第一首一作歌魏徳/第二首一作浮萍篇)
堯任舜禹當復何為百獸率舞鳯凰来儀得人則安失
人則危唯賢知賢人不易知歌以詠言誠不易移鳴條
之役萬舉必全明徳通靈降福自天
汎汎綠池中有浮萍寄身流波隨風靡傾芙蓉含芳菡
萏垂榮朝采其實夕佩其英采之遺誰所思在庭䨇魚
此目鴛鴦交頸有羙一人婉如清揚知音識曲善為樂
方(有美四句又/見善哉行)
　　　善哉行二首(一曰/擬作)
上山採薇薄暮苦饑谿谷多風霜露沾衣(一/解)野雉羣雊
猿猴相追還望故鄉鬱何壘壘(二/解)高山有崖林木有枝
憂来無方人莫之知(三/解)人生如寄多憂何為今我不樂
嵗(一作/日)月如(宋書/作其)馳(四/解)湯湯川流中有行舟隨波轉薄
有似客遊(五/解)䇿我良馬被我輕裘載馳載驅聊以忘憂
(六/解)
有美一人婉如清揚妍姿巧笑和媚心腸知音識曲善
為樂方哀絃微妙清氣含芳流鄭激楚度宮中商感心
動耳綺麗難㤀離鳥夕宿在彼中洲延頸鼔翼悲鳴相
求眷然顧之使我心愁嗟爾昔人何以忘憂
　　　丹霞蔽日行
丹霞蔽日采虹垂天谷水潺潺木落翩翩孤禽失羣悲
鳴雲間月盈則冲華不再繁古来有之嗟我何言(明帝/步出)
(夏門行中八/句與此同)
　　　煌煌京洛行
夭夭園桃無子空長虚羙難假偏輪不行(一/解)淮隂五刑
鳥盡弓藏保身全名獨有子房大憤不收襃衣無帶多
言寡誠祗令事敗(二/解)蘇秦之説六國以亡傾側賣主車
裂固當賢矣陳軫忠而有謀楚懐不從禍卒不救(三/解)禍
夫吳起智小謀大西河何健伏尸何劣(四/解)嗟彼郭生古
之雅人智矣燕昭可謂得臣峩峩仲連齊之髙士北辭
千金東蹈滄海(五觧樂右一/曲晉  所奏)
　　　釣竿行
東越河濟水遥望大海涯釣竿何珊珊魚尾何簁簁行
路之好者芳餌欲何為
　　　十五
登山而逺望谿谷多所有楩柟千餘尺衆草芝盛茂華
葉耀人目五色難可紀雉雊山雞鳴虎嘯谷風起號羆
當我道狂顧動牙齒
　　　猛虎行
與君媾新歡託配於二儀充列于紫㣲升降焉可知梧
桐攀鳯翼雲雨散洪池
　　　善哉行(初學記載第一觧/題云於講堂作)
朝日樂相樂酣飲不知醉悲絃激新聲長笛吹清氣(一/解)
絃歌感人腸四坐皆歡悦寥寥髙堂上涼風入我室(二/解)
持滿如不盈有徳者能卒君子多苦心所愁不但一(三/解)
慊慊下白屋吐握不可失衆賔飽滿歸主人苦不悉(四/解)
此翼翔雲漢羅者安所羇冲静得自然榮華何足為(五/觧)
　　　同前(藝文類聚作/銅雀園詩)
朝遊髙臺觀夕宴華池隂大酋奉甘醪狩人獻嘉禽(一/解)
齊倡發東舞秦筝奏西音有客從南來為我彈清琴(二/觧)
五音紛繁㑹拊者激微吟淫魚乗波聼踴躍自浮沉(三/解)
飛鳥飜翔舞悲鳴集北林樂極哀情来寥亮摧肝心(四/解)
清角豈不妙徳薄所不任大哉子野言弭絃且自禁(五/解)
(晉右二曲魏/  樂所奏)
　　　折楊柳行(藝文作遊仙詩古/樂府作長歌行)
西山亦(一本/作一)何高高高殊無極上有兩仙僮不飲亦不
食與我一丸藥光耀有五色(一/解)服藥四五日身體生羽
翼輕舉乗浮雲倐忽行萬億流覽觀四海茫茫非所識
(二/解)彭祖稱七百悠悠安可原老𥅆適西戎于今竟不還
王喬假虚辭赤松垂空言(三/解)達人識真偽愚夫好妄傳
追念往古事憒憒千萬端百家多迂怪聖道我所觀(四/解)
(晉右一曲魏/  樂所奏)
　　　燕歌行二首
秋風蕭瑟天氣凉草木揺落露為霜羣燕辭歸鴈南翔
念君客遊思斷腸(宋書作/多思腸)慊慊思歸戀故鄉君何淹留
寄他方賤妾㷀㷀守空房憂来思君不敢忘不覺淚下
沾衣裳援琴鳴絃發清商短歌㣲吟不能長明月皎皎
照我牀星漢西流夜未央牽牛織女遥相望爾獨何辜
限河梁(晉樂所奏/分七解)
别日何易㑹日難山川悠逺路漫漫鬱陶思君未敢言
寄書(一作/聲)浮雲往不還涕零雨靣毁形(一作/容)顔誰能懐
憂獨不歎展詩清歌聊自寛樂往哀来摧心(一作/肺)肝耿
耿伏枕不能眠披衣出户步東西悲風清厲秋氣寒羅
幃徐動經秦軒仰戴(一作/㸔)星月觀雲間飛鳥(一作/鶬)晨鳴
聲可憐留連顧懐不自(一作/能)存(晉樂所奏分六解宋此/首文互異者竝以  書)
(為/正)
　　　臨髙臺
臨臺行髙髙以軒下有水清且寒中有黄鵠往且翻
行為臣當盡忠願今(一作/令)皇帝陛下三千嵗宜居此宮
　鵠欲南遊雌不能隨我欲躬衘汝口噤不能開欲負
之毛衣摧頽五里一顧六里徘徊(此曲三段辭不相屬/鵠欲南遊以下乃古)
(辭飛鵠/行也)
　　　陌上桑
棄故鄉離室宅逺從軍旅萬里客披荆棘求阡陌側足
獨窘步路局苲虎豹嘷動雞驚禽失羣鳴相索登南山
奈何蹈盤石樹木叢生鬱差錯寢蒿草䕃松栢涕泣雨
面霑枕席伴旅單稍稍日零落惆悵竊自憐相痛惜(右/一)
(曲晉樂/所奏)
　　　秋胡行(一作佳/人期)
朝與佳人期日夕殊不來嘉肴不嘗㫖酒停杯寄言飛
鳥告余不能俯折蘭英仰結桂枝佳人不在結之何為
從爾何所之乃在大海隅靈若道言貽爾明珠企予望
之步立踟蹰佳人不來何得斯湏
　　　上留田行
居世一何不同上留田富人食稻與梁上留田貧子食
糟與糠上留田貧賤亦何傷上留田祿命懸在蒼天上
留田今爾歎息將欲誰怨上留田
　　　大墻上蒿行
陽春無不長成草木羣類隨大風起零落若何翩翩中
心獨立一何㷀四時舍我驅馳今我隱約欲何為人生
居天壤間忽如飛鳥棲枯枝我今隱約欲何為適君身
體所服何不恣君口腹所嘗冬被貂鼲温暖夏當服綺
羅輕凉行力自苦我將欲何為不及君少壯之時乗堅
車䇿肥馬良上有滄浪之天今我難得乆来視下有蠕
蠕之地今我難得乆来履何不恣意遨遊從君所喜帶
我寳劔今爾何為自低卬悲麗平壯觀白如積雪利如
秋霜駮犀標首玉琢中央帝王所服辟除凶殃御左右
奈何致福祥吳之辟閭越之步光楚之龍泉韓有墨陽
苖山之鋌羊頭之鋼知名前代咸自謂麗且美曾不知
君劔良綺難忘冠青雲之崔嵬纎羅為纓飾以翠翰旣
羙且輕表容儀俯仰垂光榮宋之章甫齊之髙冠亦自
謂美盖何足觀排金鋪坐玉堂風塵不起天氣清涼奏
桓瑟舞趙倡女娥長歌聲恊宫商感心動耳蕩氣回腸
酌桂酒鱠鯉魴與佳人期為樂康前奉玉巵為我行觴
今日樂不可忘樂未央為樂常苦遲嵗月逝忽若飛何
為自苦使我心悲
　　　豔歌何嘗行(宋書作古辭/樂府作文帝)
何嘗快獨無憂但當飲醇酒炙肥牛(一/解)長兄為二千石
中兄被貂裘(二/解)小弟雖無官爵鞍馬􁀙􁀙往來王侯長
者遊(三/解)但當在王侯殿上快獨樗蒲六博對坐彈棋(四/解)
男兒居世各當努力䠞廹日暮殊不乆留(五/觧)少小相觸
抵寒苦常相随忿恚安足諍吾中道與君共别離約身
奉事君禮節不可虧上慚滄浪之天下顧黄口小兒奈
何復老心皇皇獨悲誰能知(少小下為趨前為豔/  右一曲晉樂所奏)
　　　月重輪行
三辰垂光照臨四海煥哉何煌煌悠悠與天地乆長愚
見目前聖覩萬年明闇相絕何可勝言
　　詩
　　　黎陽作三首
朝發鄴城夕宿韓陵霖雨載塗輿人困窮載馳載驅沭
雨櫛風舍我髙殿何為泥中在昔周武爰暨公旦載主
南征救民塗炭彼此一時唯天所讃我獨何人能不靖
亂
殷殷其雷濛濛其雨我徒我車涉此艱阻遵彼洹湄言
刈其楚班之中路塗潦是御轔轔大車載低載昻嗷嗷
僕夫載仆載僵䝉塗冐雨沾衣濡裳
千騎隨風靡萬騎正龍驤金鼓震上下干戚紛縱横白
旄若素霓丹旗發朱光追思太王徳胥宇識足臧經歴
萬嵗林行行到黎陽
　　　於譙作
清夜延貴客明燭發髙光豐膳漫星陳㫖酒盈玉觴絃
歌奏新曲㳺響拂丹梁餘(一作/繁)音赴迅節慷慨時激揚
獻酬紛交錯雅舞何鏘鏘羅纓從風飛長劒自低昻穆
穆衆君子和合同樂康
　　　孟津
良辰啟初節髙㑹構(初學記/作極)歡娱通天拂景雲俯臨四
逹衢羽爵浮象樽珍膳盈豆區清歌發妙曲樂正奏笙
竽曜靈忽西邁炎燭繼望舒翊日浮黄河長驅旋鄴都
　　　芙蓉池作
乗輦夜行遊逍遥步西園䨇渠相漑灌嘉木繞通川卑
枝拂羽盖脩條摩蒼天驚風扶輪轂飛鳥翔我前丹霞
夾明月華星出雲間上天垂光彩五色一何鮮壽命非
松喬誰能得神仙遨逰快心意保巳終百年
　　　於𤣥武陂作
兄弟共行逰驅車出西城野田廣開闢川渠互相經黍
稷何鬱鬱流波激悲聲菱芡覆緑水芙蓉發丹榮桞垂
重䕃緑向我池邊生乗渚望長洲羣鳥讙譁鳴萍藻泛
濫浮澹澹随風傾忘憂共容與暢此千秋情
　　　至廣陵於馬上作(外編云廣/陵觀兵)
　　(魏志黄初六年十月行幸廣陵故城臨江觀兵/戍卒十餘萬旌旗數百里帝於馬上為詩曰)
觀兵臨江水水流何湯湯戈矛成山林𤣥甲耀日光猛
將懐㬥怒膽氣正縱横誰云江水廣一葦可以航不戰
屈敵虜戢兵稱賢良古公宅岐邑實始翦殷商孟獻營
虎牢鄭人懼稽顙充國務耕殖先零自破亡興農淮泗
間築室都徐方量宜運權略六軍咸悦康豈如東山詩
悠悠多憂傷
　　　雜詩二首
漫漫秋夜長烈烈北風涼展轉不能寐披衣起彷徨(藝/文)
(作/徉)彷徨忽已久白露沾我裳俯視清水波仰㸔明月光
天漢回西流三五正縱横草蟲鳴何悲孤鴈獨南翔鬱
鬱多悲思綿綿思故鄉願飛安得翼欲濟河無梁向風
長歎息斷絕我中腸
西北有浮雲亭亭如車盖惜哉時不遇適與飄風㑹吹
我東南行行行至吳㑹吳㑹非我鄉安得乆留滯棄置
勿復陳客子常畏人
　　　於明津作
遥遥山上亭皎皎雲間星逺望使心懐遊子戀所生驅
車出北門遥望河陽城(古辭長歌行與此同後有六句/曰凱風吹我棘夭夭枝葉傾黄)
(鳥飛相追咬咬弄音聲竚/立望西河泣下沾羅纓)
　　　清河作
方舟戲長水湛澹(藝文作/澹澹)自浮沉絃歌發中流悲響有
餘音(一作悲風/漂餘音)音聲入君懐悽愴傷人心心傷安所念
但願恩情深願為晨風鳥䨇飛翔北林
　　　代劉勲妻王氏雜詩二首(玉臺以為王宋自作/今從藝文作魏文帝)
　王宋者平虜將軍劉勲妻也入門三十餘年後勲悦
　山陽司馬氏女以宋無子出之還於道中作詩二首
翩翩牀前帳張(一作/可)以蔽光輝昔將爾同去今將爾同
歸緘藏箧笥裏當復何時披
誰言去婦薄去婦情更重千里不唾井况乃昔所奉逺
望未為遥踟蹰不得竝
　　　黎陽作
奉辭討罪遐征晨過黎山巉崢東濟黄河金營北觀故
宅頓傾中有髙樓亭亭荆棘繞蕃叢生南望果園青青
霜露慘悽宵零彼桑梓兮傷情
　　　寡婦(并序/)
　友人阮元瑜早亡傷其妻孤寡為作此詩
霜露紛兮交下木葉落兮淒淒候鴈呌兮雲中歸燕翩
兮徘徊妾心感兮惆悵白日急兮西頽守長夜兮思君
(一作/君思)魂一夕兮九乖悵延竚兮仰視星月随兮天廻徒
引領兮入房竊自憐兮孤棲願從君兮終沒愁何可兮
乆懐
　　　令詩
　　(漢獻帝傳曰大史丞許芝條上魏王代漢圖讖王/令曰昔周文王三分天下有其二以服事殷公旦)
　　(履天子之籍聼天下之斷終然復子明辟吾雖徳/不及二聖吾敗忘髙山景行之義哉吾作詩云云)
　　(庶欲守此辭以自/終卒不虚言也)
䘮亂悠悠過紀白骨從横萬里哀哀下民靡恃吾將以
時整理復子明辟致仕
　　闕文
　　　飲馬長城窟行
浮舟横大江討彼犯荆虜武將齊貫錍征人伐金鼔長
㦸十萬隊幽冀百石弩發機若雷電一發連四五
　　　失題(見藝文/麞部)
巾車出鄴宫校獵東橋津重罝施宻網䍐罼飄如雲彎
弓忽髙馳一發連䨇麕
　　　見挽船士兄弟辭别詩
舍我故鄉客將適萬里道妻子牽衣袂落淚霑懐抱
　甄皇后
　　　塘上行
　　(鄴都故事云魏文帝甄皇后袁紹中子熈之妻也/太祖破紹文帝時為太子遂納為夫人生明帝後)
　　(為郭后所譛賜死後宫臨終為詩今詳其詞氣盖/初見棄在後宫所作非臨終時語也樂府解題曰)
　　(前志云晉樂奏魏武帝蒲生篇而諸集錄皆言其/詞文帝甄后所作歎以讒訴見棄猶幸得新好不)
　　(遺故/惡焉)
蒲生我池中其葉何離離傍能行仁義莫若妾自知衆
口鑠黄金使君生别離念君去我時獨愁常苦悲想見
君顔色感結傷心脾念君常苦悲夜夜不能寐莫以豪
賢故棄捐素所愛莫以魚肉賤棄捐葱與薤莫以麻枲
賤棄捐菅與蒯出亦復苦愁入亦復苦愁邊地多悲風
樹木何翛翛從軍致獨樂延年夀千秋(右一曲/本辭)
蒲生我池中蒲生我池中其葉何離離傍能行人儀莫
能縷自知衆口鑠黄金使君生别離(一/解)念君去我時念
君去我時獨愁常苦悲想見君顔色感結傷心脾今悉
夜夜愁不寐(二/觧)莫用豪賢故莫用豪賢故棄捐素所愛
莫用魚肉貴棄捐葱與薤莫用麻枲賤棄捐菅與蒯(三/解)
倍恩者苦枯倍恩者苦枯蹶船常苦沒教君安息定慎
莫致倉卒念與君一共離别亦當何時共坐復相對(四/解)
出亦復苦愁入亦復苦愁邊地多悲風樹木何蕭蕭今
日樂相樂延年夀千秋(五解樂右一/曲晉  所奏)
　明帝(諱叡文/帝子)
　　樂府
　　　短歌行
翩翩春燕端集余堂隂匿陽顯節運自常厥貌淑羙𤣥
衣素裳歸仁服徳雌雄頡頏執志精專潔行馴良衘土
繕巢有式宫房不規自圓無矩而方
　　　善哉行
我徂我征伐彼蠻虜練師簡卒爰正其旅輕舟竟川初
鴻依浦桓桓猛毅如羆(一作/貅)如虎發砲若雷吐氣如雨
旄旍指麾進退應矩百馬齊轡御由造父休休六軍咸
同斯武兼塗星邁亮兹行阻行行日逺西背京許遊弗
淹旬遂届揚土奔寇震懼莫敢當御權實豎子備則亡
虜假氣㳺魂魚鳥為伍虎臣列將怫鬱充怒淮泗肅清
奮揚㣲所運徳耀威惟鎮惟撫反斾言歸斾(一作/告)入皇
祖(宋書樂志分為八解/無懽實豎子四句)
　　　同前四解
赫赫大魏王師徂征冐暑討亂振耀威靈(一/解)汎舟黄河
隨波潺湲通渠回越行路綿綿(二/解)綵旄蔽日旗旒翳天
淫魚瀺灂遊戲深淵(三/解)唯塘泊(樂府/作泪)從如流不為單握
揚楚心惆悵歌採薇心綿綿在淮淝願君速節(一作/㨗)早
旋歸(四解樂右二曲/魏晉  所奏)
　　　步出夏門行(一曰隴/西行)
步出夏門東登首陽山嗟哉夷叔仲尼稱賢君子退讓
小人爭先惟斯二子于今稱傳林鍾受謝節改時遷日
月不居誰得乆存善哉殊復善絃歌樂情(一/解)商風夕起
悲彼秋蟬變形易色隨風東西乃眷西顧雲霧相連丹
霞蔽日彩虹帶天弱水潺潺葉落翩翩孤禽失羣悲鳴
其間善哉殊復善悲鳴在其間(二/解)朝遊清泠日暮嗟歸
(朝遊止/此為豔)䠞廹日暮鳥鵲南飛繞樹三匝何枝可依卒逄
風雨樹折枝摧雄来驚雌雌獨愁棲夜失羣侣悲鳴徘
徊芃芃荆棘葛生綿綿感彼風人惆悵自憐月盈則冲
華不再繁古來之説嗟哉一言(䠞廹下/為趨)
林鍾受謝節改時遷日月不居誰得乆存商風夕起悲
彼秋蟬變形易色隨風東西乃眷西顧雲霧相連丹霞
蔽日彩虹帶天谷水潺潺葉落翩翩孤禽失羣悲鳴其
間朝逰清泠日暮嗟歸䠞廹日暮鳥鵲南飛繞樹三匝
何枝可依卒逄風雨樹折枝摧雄来驚雌雌獨愁棲夜
失羣侣悲鳴徘徊芃芃荆棘葛生綿綿感彼風人惆悵
自憐月盈則冲華不再繁古来之説嗟哉一言(右一曲/疑是前)
(篇本辭見選詩外編/今按樂府增六句)
　　　月重輪行
天地無窮人命有終立功揚名行之在躬聖賢度量得
為道中
　　　長歌行
靜夜不能寐耳聴衆禽鳴大城育狐兎髙墉多鳥聲壊
宇何寥廓宿屋邪草生中心感時物撫劒下前庭(藝文/作攬)
(衣下/閒庭)翔徉於階際景星一何明仰首觀靈宿北辰奮休
榮哀彼失羣燕䘮偶獨㷀㷀單心誰與侣造房孰與成
徒然喟有和悲慘傷人情余情偏易感懐往增憤盈吐
吟音不徹泣涕沾羅纓
　　　苦寒吟
悠悠發洛都茾我征東行征行彌二旬屯吹龍(宋書/作隴)陂
城(一/解)顧觀故壘處皇祖之所營屋室若平昔棟宇無邪
傾(二/解)奈何我皇祖潜徳隱聖形雖沒而不朽書貴垂伐
名(三/解)光光我皇祖軒燿同其榮遺化布四海八表以肅
清(四/解)雖有吴蜀寇春秋足耀兵徒悲我皇祖不永享百
齡賦詩以冩懐伏軾淚沾纓(五解每右一曲晉樂/所奏  解疊首二句)
　　　櫂歌行
王者布大化配乾稽后祗陽育則隂殺晷景應度移(一/解)
文徳以時振武功伐不隨重華舞干戚有苖服從媯(二/解)
蠢爾吴中(一作/蜀中)虜慿江棲山阻哀哉王士民瞻仰靡依
怙(三/解)皇上悼愍斯宿昔奮天怒發我許昌宫列舟于長
浦(四/解)翌日乘波揚棹歌悲且涼太常拂白日旗幟紛設
張(五/解)將抗旄與鉞耀威於彼方伐罪以弔民清我東南
疆(將抗下為趨右/一曲晉樂所奏)
　　　種𤓰篇(即春遊曲玉/臺題云樂府)
種瓜東井上冉冉自踰垣與君新為婚瓜葛相結連寄
託不肖軀有如倚太山兎絲無根株蔓延自登縁萍藻
託清流常恐身不全被䝉丘山惠賤妾執拳拳天日照
知之想君亦俱然
　　　燕歌行
白日晼晼忽西傾霜露慘悽塗階庭秋草捲葉摧枝莖
翩翩飛蓬常獨征有似遊子不安寧
　
　
　
　
　
　
　
　
　古詩紀巻二十二
欽定四庫全書
　古詩紀卷二十三　　　　明　馮惟訥　撰
魏第三
　陳思王植(字子建太祖子文帝同母弟也建安十六/年封平原侯㝷徒封臨菑文帝即位命諸)
　　(侯竝就國黄初二年貶安鄉侯改封鄄城二年立/為鄄城王四年徙封雍丘明帝太和元年改封浚)
　　(儀三年復還雍邱三年徙東阿六年加封陳王薨/年四十一諡曰思○詩品曰植詩源出於國風骨)
　　(氣竒髙詞彩華茂情兼怨雅體𬒳文質粲溢今古/卓爾不羣嗟乎陳思之於文章也譬人倫之有周)
　　(孔鱗羽之有龍鳯音樂之有琴笙女工之有黼黻/俾爾懐鉛吮墨者抱篇章而景慕映餘暉以自燭)
　　(故孔氏之門如有詩則公幹升堂思王/入室景陽潘陸自可坐於廊廡之間矣)
　　樂府
　　　丹霞蔽日行
　　(魏文帝詩曰丹霞蔽日采虹/垂天明帝步出夏門行亦云)
紂為昏亂虐殘(一作/殘虐)忠正周室何隆一門三聖牧野致
功天亦革命漢祚之興階秦(一作/泰階)之衰雖有南靣王道
陵夷炎光再幽殄滅無遺
　　　飛龍篇
晨遊泰山雲霧窈窕忽逄二童顔色鮮好乗彼白鹿手
翳芝草我知真人長跪問道西登玉臺金樓複道授我
仙藥神皇所造敎我服食還精補腦壽同金石永世難
老
　　　薤露行
　　(樂府解題曰曹植/擬薤露行為天地)
天地無窮極隂陽轉相因人居一世間忽若風吹塵願
得展功勤輸力於眀君懐此王佐才慷慨獨不羣鱗介
尊神龍走獸宗麒麟蟲獸猶知徳何况於士人孔氏刪
詩書王業燦已分騁我徑寸翰流藻垂華芬
　　　惟漢行
　　(魏武帝薤露詩曰惟漢/二十世所任誠不良)
太極定二儀清濁始以形三光炤八極天道甚著明為
人立君長欲以遂其生行仁章以瑞變故誡驕盈神髙
而聴卑報若響應聲明主敬細㣲三季瞢天經二皇稱
至化盛哉唐虞庭禹湯繼厥徳周亦致太平在昔懐帝
京日昃不敢寧濟濟在公朝萬載馳其名
　　　君子行(文選作古辭/子建集亦載)
君子防未然不處嫌疑間瓜田不納履李下不正冠嫂
叔不親授長㓜不比肩勞謙得其柄和光甚獨難周公
下白屋吐哺不及餐一沭三握髪後世稱聖賢
　　　鰕䱇篇(一曰鰕/䱹篇)
　　(樂府解題曰曹植/擬長歌行為鰕䱇)
鰕䱇㳺潢潦不知江海流燕雀戲藩柴安識鴻鵠遊世
士此誠明大徳固無儔駕言登五嶽然後小陵丘俯觀
上路人勢利惟是謀讐髙念皇家逺懐柔九州撫劔而
雷音猛氣縱横浮汎泊徒嗷嗷誰知壯士憂
　　　吁嗟篇(選詩拾遺作/瑟調飛蓬篇)
　　(樂府解題曰曹植擬苦寒行為吁嗟魏志曰植每/欲求別見獨談及時政幸兾試用終不能得時法)
　　(制待藩國峻廹植十一年/而三徙都常汲汲無歡)
吁嗟此轉蓬居世何獨然長土本根逝宿夜無休閒東
西經七陌南北越九阡卒遇回風起吹我入雲間自謂
終天路忽然下沈泉(一作/淵)驚飈接我出故歸彼中田當
南而更北謂東而反西宕宕當何依忽亡而復存飄颻
周八澤連翩歴五山流轉無恒處誰知吾苦艱願為中
林草秋隨野火燔糜滅豈不痛願與根(一作/株)荄連
　　　豫章行二首
　　(樂府解題曰曹植/擬豫章行為窮逹)
窮達難豫圗禍福信亦然虞舜不逢堯耕耘處中田太
公未遭文漁釣終(一作/經)渭川不見魯孔邱窮困陳蔡間
周公下白屋天下稱其賢
鴛鴦自朋親何用比翼連他人雖同盟骨肉天性然周
公穆康叔管蔡則流言子臧讓千乗季札慕其賢
　　　蒲生行浮萍篇
浮萍寄清水隨風東西流結髮辭嚴親来為君子仇恪
勤在朝夕無端獲罪尤在昔䝉恩惠和樂如瑟琴何意
今摧頺曠若商與参茱萸自有芳不若桂與蘭新人雖
可愛無若故所懽行雲有反期君恩儻中還慊慊仰天
歎愁心將何愬日月不恒處人生忽若寓悲風來入懐
(一作/帷)淚下如垂露發箧造裳(一作/新)衣裁縫紈與素
　　　箜篌引(樂府作野/田黄雀行)
　　(古今樂録曰王僧䖍技錄有野田黄雀行今不歌/樂府解題曰晉樂奏東阿王置酒髙殿上然箜篌)
　　(引亦用/此曲)
置酒髙殿上親友(宋書/作交)從我遊中厨辦豐膳烹羊宰肥
牛秦箏何慷慨楚瑟和且柔陽阿奏竒舞京洛出名謳
樂飲過三爵緩帶傾庶羞主稱千金夀賔奉萬年酬乆
要不可忘薄終義所尤謙謙君子徳磬折欲何求驚風
飄白日光景馳西流盛時不可再百年忽我遒生存華
屋處零落歸山丘先民誰不死知命復何憂(右一曲晉/樂所奏分)
(四/解)
　　　野田黄雀行
髙樹多悲風海水揚其波利劔不在掌結友何湏多不
見籬間雀見鷂自投羅羅家得雀喜少年見雀悲㧞劒
捎羅網黄雀得飛飛飛飛摩蒼天來下謝少年
　　　門有萬里客
門有萬里客問君何鄉人蹇裳起從之果得心所親挽
裳對我泣太息前自陳本是朔方士今為吳越民行行
將復行去去適西秦
　　　泰山梁甫行
　　(樂府解題曰曹植改/㤗山梁父為八方)
八方各異氣千里殊風雨劇哉邊海民寄身於草墅妻
子象禽獸行止依林阻柴門何蕭條狐兎翔我宇
　　　怨詩行
明月照髙樓流光正徘徊上有愁思婦悲歎有餘哀(一/解)
借問歎者誰自云宕子妻夫行踰十載賤妾常獨棲(二/解)
念君過於渇思君劇於饑君作髙山柏(一作/桐)妾為濁水
泥(三/解)北風行蕭蕭烈烈入吾耳心中念故人淚墮不能
止(四/解)浮沈各異路㑹合常何諧願作東北風吹我入君
懐(五/解)君懐常不開賤妾當何依恩情中道絕流止任東
西(六/解)我欲竟此曲此曲悲且長今日樂相樂别後莫相
忘(七解哀右一曲晉樂所/奏七  詩是此篇本辭)
　　　怨歌行
為君既不易為臣良獨難忠信事不顯乃有(音/又)見疑患
周公佐成王金縢功不刋推心輔王室二叔反流言待
罪居東國泣涕常流連皇靈大動變震雷風且寒拔樹
偃秋稼天威不可干素服開金縢感悟求其端公旦事
既顯成王乃哀歎吾欲竟此曲此曲悲且長今日樂相
樂別後莫相忘
　　　鼙舞歌五首(本集不載見/樂府詩集)
　序曰漢靈帝西園鼔吹有李堅者能鞞舞遭亂西隨
　段熲先帝聞其舊有技召之堅既中廢兼古曲多謬
　誤故改作新歌五篇(古詩樂錄曰漢曲五篇一日闗/東有賢女二曰章和二年中三)
　(曰樂乆長四曰四方皇五曰殿前生桂樹竝章帝造/魏曲五篇一明明魏皇帝二太和有聖帝三魏歴長)
　(四天生烝民五為君既不易竝明帝造以代漢曲其/辭竝亡陳思王又有五篇一聖皇篇以當章和二年)
　(中二靈芝篇以當殿前生桂樹三大魏篇以當漢吉/昌四精㣲篇以當闗中有賢女五孟冬篇以當狡兎)
　(按漢曲無漢吉昌狡兎二/篇疑樂乆長四方皇是也)
　　　　聖皇篇
聖皇應厯數正康帝道休九州咸賔服威徳洞八幽三
公奏諸公不得乆淹留蕃位任至重舊章咸率由侍臣
省文奏陛下體仁慈沈吟有愛戀不忍聼可之廹有官
典憲不得顧恩私諸王當就國璽綬何累縗便時舍外
殿宫省寂無人主上增顧念皇母懐苦辛何以為贈賜
傾府竭寳珍文錢百億萬采帛若煙雲乗輿服御物錦
羅與金銀龍旂垂九旒羽盖參班輪諸王自計念無功
荷厚徳思一効筋力糜軀以報國鴻臚擁節衛副使随
經營貴戚竝出送夹道交輜軿車服齊整設韡曄耀天
精武騎衛前後鼓吹簫笳聲祖道魏東門淚下沾冠纓
扳盖因内顧俛仰慕同生行行將日暮何時還闕庭車
輪為徘徊四馬躊躇鳴路人尚酸鼻何况骨肉情
　　　　靈芝篇
靈芝生王地朱草被洛濵榮華相晃耀光采曄若神古
時有虞舜父母頑且嚚盡孝於田壠烝烝不違仁伯瑜
年七十綵衣以娱親慈母笞不痛㱆欷涕霑巾丁蘭少
失母自傷早孤㷀刻木當嚴親朝夕致三牲暴子見陵
侮犯罪以亡形丈人為泣血免戾全其名董永遭家貧
父老財無遺舉假以供養傭作致甘肥責家填門至不
知何用歸天靈感至徳神女為秉機嵗月不安居嗚呼
我皇考生我既已晚棄我何其早蓼莪誰所興念之令
人老退詠南風詩灑淚滿褘抱亂曰聖皇君四海徳敎
朝夕宣萬國咸禮讓百姓家肅䖍庠序不失儀孝悌處
中田户有曽閔子此屋皆仁賢髫齓無夭齒黄髪盡其
年陛下三萬嵗慈母亦復然
　　　　大魏篇
大魏應靈符天禄方甫始聖徳致泰和神明為驅使左
右宜供養中殿宜皇子陛下長壽考羣臣拜賀咸悦喜
積善有餘慶寵禄固天常衆喜填門至臣子䝉福祥無
患及陽遂輔翼我聖皇衆吉咸集㑹凶邪姦惡竝滅亡
黄鵠遊殿前神鼎周四阿玉馬充乗輿芝盖樹九華白
虎戲西除含利從辟邪騏驥躡足舞鳯皇拊翼歌豐年
大置酒玉樽列廣庭樂飲過三爵朱顔暴已形式宴不
違禮君臣歌鹿鳴樂人舞鼙鼔百官雷抃讃若驚儲禮
如江海積善若陵山皇嗣繁且熾孫子列曽𤣥羣臣咸
稱萬嵗陛下長夀樂年御酒停未飲貴戚跪東廂侍人
承顔色奉進金玉觴此酒亦真酒福禄當聖皇陛下臨
軒笑左右咸歡康杯来一何遲羣僚以次行賞賜累千
億百官竝富昌
　　　　精㣲篇
精微爛金石至心動神明杞妻哭死夫梁山為之傾子
丹西質秦烏白馬角生鄒衍囚燕市繁霜為夏零闗東
有賢女自字蘇來卿壯年報父仇身沒垂功名女休逄
赦書白刃幾在頸俱上列仙籍去死獨就生大倉令有
罪逺徴當就拘自悲居無男禍至無與俱緹縈痛父言
荷擔西上書盤桓北闕下泣淚何漣如乞得并姊弟沒
身贖父軀漢文感其義肉刑法用除其父得以免辯義
在列圖多男亦何為一女足成居簡子南渡河津吏廢
舟船執法將加刑女姢擁櫂前妾父聞君来將涉不測
淵畏懼風波起禱祝祭名川備禮饗神祇為君求福先
不勝釂祀誠至令犯罰艱君必欲加誅乞使知罪諐妾
願以身代至誠感蒼天國君髙其義其父用赦原河激
奏中流簡子知其賢歸聘為夫人榮寵超後先辯女解
父命何況健少年黄初發和氣明堂徳教施治道致太
平禮樂風俗移刑措民無枉怨女復何為聖皇長夀考
景福常来儀
　　　　孟冬篇
孟冬十月隂氣厲清武官誠田講旅統兵元龜襲吉元
光著眀蚩尤蹕路風弭雨停乘輿啓行鸞鳴幽軋虎賁
采騎飛象珥鶡鐘鼔鏗鏘簫管嘈喝萬騎齊鑣千乗等
盖夷山填谷平林滌藪張羅萬里盡其飛走趯趯狡兎
揚白跳翰獵以青骹掩以脩竿韓盧宋鵲呈才騁足噬
不盡緤牽麋掎鹿魏氏發機養基撫弦都盧㝷髙搜索
猴猨慶忌孟賁蹈谷超巒張目决眥髪怒穿冠頓熊扼
虎蹴豹摶貙氣有餘勢負象而趨獲車既盈日側樂終
罷役解徒大饗離宫亂曰聖皇臨飛軒論功校獵徒死
禽積如京流血成溝渠明詔大勞賜大官供有無走馬
行酒醴驅車布肉魚鳴鼔舉觴爵擊鍾釂無餘絶綱(一/作)
(網/)縱麟麑弛罩出鳯雛收功在羽校威靈振鬼區陛下
長懽樂永世合天符
　　　當欲游南山行
東海廣且深由卑下百川五嶽雖髙大不逆垢與塵良
木不十圍洪條無所因長者能博愛天下寄其身大匠
無棄材船車用不均錐刀各異能何所獨郤前嘉善而
矜愚大聖亦同然仁者各夀考四坐咸萬年
　　　名都篇
　　(歌録曰名都羙女白馬竝/齊瑟行也皆以首句名篇)
名都多妖女京洛出少年寳劒直千金被服麗且鮮鬬
雞東郊道走馬長楸間馳騁未能半䨇兎過我前攬弓
㨗鳴鏑長驅上南山左挽因右發一縱兩禽連餘巧未
及展仰首接飛鳶觀者咸稱善衆工歸我妍歸来宴平
樂美酒斗十千膾鯉臇胎鰕炮鼈炙熊蹯鳴儔嘯匹侣
列坐竟長筵連翩擊鞠壤巧㨗惟萬端白日西南馳光
景不可攀雲散還城邑清晨来復還
　　　美女篇
美女妖且閒採桑岐路間柔條紛冉冉落葉何翩翩攘
袖見素手皓腕約金環頭上金爵釵腰佩翠琅玕明珠
交玉體珊瑚間木難羅衣何飄颻輕車隨風還顧盻遺
光彩長笑氣若蘭行徒用息駕休者以忘餐借問女安
居乃在城南端青樓臨大路髙門結重闗容華耀朝日
誰不希令顔媒氏何所營玉帛不時安佳人慕髙義求
賢良獨難衆人徒嗷嗷安知彼所觀盛年處房室中夜
起長歎
　　　白馬篇
白馬飾金羈連翩西北馳借問誰家子幽并游俠兒少
小去鄉邑揚聲沙漠垂宿昔秉良弓楛矢何參差控弦
破左的右發摧月支仰手接飛猱俯身㪚馬蹄狡㨗過
猴猿勇剽若豹螭邊城多警急胡虜(一作/虜騎)數遷移羽檄
從北来厲馬登髙隄長驅蹈匈奴左顧陵鮮卑棄身鋒
刃端性命安可懐父母且不顧何言子與妻名編(五臣/作在)
壯士籍不得中顧私捐軀赴國難視死忽如歸
　　　升天行二首
乗蹻追術士逺之蓬莱山靈液飛素波蘭桂上參天𤣥
豹游其下翔鵾戲其巔乗風忽登舉彷彿見衆仙
扶桑之所出乃在朝陽谿中心陵蒼昊布葉盖天涯日
出登東幹既夕沒西枝願得紆陽轡廻日使東馳
　　　五遊篇
九州不足步願得凌雲翔逍遥八紘外游目歴遐荒披
我丹霞衣襲我素霓裳華盖紛晻藹六龍仰天驤曜靈
未移景倐忽造昊蒼閶闔啓丹扉䨇闕曜珠光徘徊文
昌殿登陟太微堂上帝休西櫺羣后集東廂帶我瓊瑶
佩潄我沆瀣漿踟蹰玩靈芝徙倚弄華芳王子奉仙藥
羡門進竒方服食享遐紀延壽保無疆
　　　逺逰篇
逺逰臨四海俯仰觀洪波大魚若曲陵承浪相經過靈
鼇戴方丈神嶽儼嵯峨仙人翔其隅玉女戲其阿瓊蕋
可療饑仰首吸朝霞崑崙本吾宅中州非我家將歸謁
東父一舉超流沙鼓翼舞時風長嘯激清歌金石固易
敝日月同光華齊年與天地萬乗安足多
　　　仙人篇
仙人攬六著對博太山隅湘娥拊琴瑟秦女吹笙竽玉
樽盈桂酒河伯獻神魚四海一何局九州安所如韓終
與王喬要我於天衢萬里不足歩輕舉凌太虛飛騰踰
景雲髙風吹我軀廻駕觀紫微與帝合靈符閶闔自嵯
峨䨇闕萬文餘玉樹扶道生白虎夾門樞驅風㳺四海
東過王母廬俯觀五嶽間人生如寄居潜光養羽翼進
趨且徐徐不見軒轅氏乗(一作/升)龍出鼎湖徘徊九天上
與爾長相湏
　　　鬬雞篇
遊目極妙伎清聼厭宫商主人寂無為衆賔進樂方長
筵坐戲客鬬雞閒觀(樂府作/觀閒)房羣雄正翕赫䨇翅自飛
揚揮羽激(樂府/作邀)清風博(樂府/作悍)目發朱光觜落輕毛散嚴
距往往傷長鳴入青雲扇翼獨翺翔願䝉狸膏助常得
擅此場
　　　盤石篇
盤盤山巔石飄颻澗底蓬我本太山人何為客淮東蒹
葮彌斥土林木無分重圻巖苦崩缺湖水何洶洶蚌蛤
被濵涯光彩如錦虹髙彼凌雲霄浮氣象螭龍鯨脊若
丘陵鬚若山上松呼吸吞船欐澎濞戲中鴻方舟尋髙
價珍寳麗以通一舉必千里乗颸舉帆幢經危履險阻
未知命所鍾常恐沈黄壚下與黿鼈同南極蒼梧野游
盻窮九江中夜指參辰欲師當定從仰天長太息思想
懐故邦乘桴何所志吁嗟(一作/嗟歎)我孔公
　　　驅車篇
驅車撣(一作/揮)駑馬東到奉髙城神哉彼泰山五嶽専其
名隆髙貫雲霓嵯峨出太清周流二六堠間置十二亭
上有湧醴泉玉石揚華英東北望吳野西眺觀日精魂
神所繫屬逝者感斯征王者以歸天效厥元功成歴代
無不遵禮記有品程探䇿或長短唯徳享利貞封者七
十帝軒皇元獨靈餐霞潄沆瀣毛羽被身形發舉蹈虛
廓徑庭升窈㝠同夀東父年曠代永長生
　　　種葛篇
種葛南山下葛藟自成隂與君初婚時結髮恩義深懽
愛在枕席宿昔同衣衾竊慕棠棣篇好樂和瑟琴行年
將晚暮佳人懐異心恩紀曠不接我情遂抑沈出門當
何顧徘徊歩北林下有交頸獸仰見雙棲禽攀枝長歎
息涙下沾羅襟良馬知我悲延頸代我吟昔為同池魚
今為(玉臺/作若)商與參往古皆歡遇我獨困於今棄置委天
命悠悠安可任
　　　棄婦篇(本集不載見/玉臺新詠)
石榴植前庭緑葉揺縹青丹華灼烈烈璀彩有光榮光
榮曄流離可以處淑靈有鳥飛来集拊翼以悲鳴悲鳴
夫何為丹華實不成拊心長歎息無子當歸寧有子月
經天無子若流星天月相終始流星沒無精棲遲失所
宜下與瓦石并憂懐從中來歎息通雞鳴反側不能寐
逍遥於前庭踟蹰還入房肅肅帷幕聲搴帷更攝帶撫
絃彈鳴筝慷慨有餘音要妙悲且清收涙長歎息何以
負神靈招揺待霜露何必春夏成晚穫為良實願君且
安寧
　　　妾薄命二首
擕玉手喜同車北上雲閣飛除釣臺蹇産清虛池塘觀
(一作/靈)沼可娱仰泛龍舟緑波俯擢神草枝柯想彼宓妃
洛河退詠漢女湘娥
日月既逝(藝文作日/既逝矣)西藏更㑹蘭室洞房華燈步障舒
光(王臺作花燭/步障煇煌)皎若日出扶桑促樽合坐行觴主人起
舞㴵盤能者穴觸别端騰觚飛爵闌干同量等色齊顔
任意交屬所歡朱顔發外形蘭袖隨禮容極情妙舞僊
僊體輕裳解履遺絶纓俛仰笑喧無呈覽持佳人玉顔
齊舉(玉臺/作接)金爵翠盤手形羅袖良難腕弱不勝珠環坐
者歎息舒顔御巾裛粉君傍中有霍納都梁雞舌五味
雜香進者何人齊姜恩重愛深難忘召延親好宴私但
歌杯來何遲客賦既醉言歸主人稱露未晞
　　　平陵東(以下/雜言)
閶闔開天衢通被我羽衣乘飛龍乘飛龍與仙期東上
蓬萊採靈芝靈芝採之可服食年若(一作/與)王父無終極
　　　當來日大難
　　(樂府解題曰曹植擬/善哉行為日苦短)
日苦短樂有餘乃置玉樽辦東厨廣情故心相於闔門
置酒和樂欣欣遊馬後来轅車解輪今日同堂出門異
鄉别易㑹難各盡杯觴
　　　桂之樹行
桂之樹桂之樹桂生一何麗佳揚朱華而翠棄流芳布
天涯上有棲鸞下有盤螭桂之樹得道之真人咸来㑹
講仙教爾服食日精要道甚省不煩淡泊無為自然乗
蹻萬里之外去留随意所欲存髙髙上際於衆外下下
乃窮極地天
　　　當墻欲高行
龍欲升天湏浮雲人之仕進待中人衆口可以鑠金讒
言三至慈母不親憒憒俗間不辯偽真願欲披心自説
陳君門以九重道逺河無津
　　　當事君行
人生有所貴尚出門各異情朱紫更相奪色雅鄭異音
聲好惡隨所愛憎追舉逐聲(樂府/作虚)名百心可事一君巧
詐寧拙誠
　　　當車以駕行
歡坐玉殿㑹諸貴客侍者行觴主人離席顧視東西廂
絲竹與鞞鐸不醉無歸来明燈以繼夕
　　　苦思行
緑蘿縁玉樹光耀粲相輝下有両真人舉翅飜髙飛我
心何踊躍思欲攀雲追鬱鬱西嶽巔石室青䓗與天連
中有耆年一隱士鬚髮皆皓然䇿杖從我遊教我要忘
言
　
　
　
　
　
　
　
　
　
　
　古詩紀卷二十三
欽定四庫全書
　古詩紀巻二十四　　　　明　馮惟訥　撰
魏第四
　陳思王植
　　詩
　　　上責躬詩
　　(魏志曰黄初四年植朝/京都上疏并獻詩二首)
於穆顯考時惟武皇受命于天寧濟四方朱旗所拂九
土披攘𤣥化滂流荒服来王超商越周與唐比蹤篤生
我皇奕世載聰武則肅烈文則時雍受禪于(魏志/作炎)漢君
臨萬邦萬邦既化率由舊則廣命懿親以藩王國帝曰
爾侯君兹青土奄有海濵方周于魯車服有輝旗章有
叙濟濟雋乂我弼我輔伊予小子恃龍驕盈舉挂時網
動亂國經作藩作屛先軌是隳傲我皇使犯我朝儀國
有典刑我削我絀(集作/黜)將寘于理元兇是率明明天子
時惟篤類(一作時/篤同類)不忍我刑㬥之朝肆違彼執憲哀予
小臣(一作/子)改封兗邑于河之濵股肱弗置有君無臣荒
淫之闕誰弼予身㷀㷀僕夫于彼冀方嗟予小子乃罹
斯殃赫赫天子恩不遺物冠我𤣥冕要我朱紱光光大
(一作/天)使我榮我華剖符授玉(一作/册)王爵是加仰齒金璽
俯執聖䇿皇恩過隆祗承怵惕咨我小人頑兇是嬰逝
慙陵墓存愧闕庭匪敢傲徳實恩是恃威靈改加足以
沒齒昊天罔極生(魏志/作性)命不圖常懼顛沛抱罪黄壚願
䝉矢石建旗東嶽庶立毫釐㣲功自贖危軀授命知足
免戾甘赴江湘奮戈吳越天啓其𠂻得㑹京畿遲奉聖
顔如渴如饑心之云慕愴矣其悲天髙聽卑皇肻照㣲
　　　應詔詩
肅承明詔應㑹皇都星陳夙駕秣馬脂車命彼掌徒肅
我征旅朝發鸞臺夕宿蘭渚芒芒原隰祁祁士女經彼
公田樂我稷黍爰有樛木重隂匪息雖有餱糧饑不遑
食望城不過靣邑不㳺僕夫警䇿平路是由𤣥駟藹藹
揚鑣漂沫流風翼衡輕雲承盖涉澗之濵緣山之隈遵
彼河滸黄坂是階西躋闗谷或䧏或升騑驂倦路載寢
載興將朝聖皇匪敢晏寧弭節長騖指日遄征前驅舉
燧後乗抗旌輪不輟運鑾無廢聲爰暨帝室税此西墉
嘉詔未賜朝覲莫從仰曕城國俯惟闕庭長懐永慕憂
心如酲
　　　朔風詩(五章/)
仰彼朔風用懐魏都願騁代馬倐忽北徂凱風永至思
彼蠻方願隨越鳥飜飛南翔
四氣代謝懸景運周别如俯仰脱若三秋昔我初遷朱
華未晞今我旋止素雪云飛
俯降千仞仰登天阻風飄蓬飛載離寒暑千仭易陟天
阻可越昔我同袍今永乖别
子好芳草豈忘爾貽繁華將茂秋霜悴之君不垂眷豈
云其誠秋蘭可喻桂樹冬榮
絃歌蕩思誰與銷憂臨川慕思何為(去/聲)泛舟豈無和樂
㳺非我隣誰忘泛舟愧無榜(音逬又/音謗)人
　　　矯志詩
芝桂雖芳(今本作芳/樹雖香)難以餌烹尸位素餐難以成名磁
石引鐡於金不連大朝舉士愚不聞焉抱璧塗乞無為
貴寳履仁遘禍無為貴道鴛雛逺害不羞卑棲靈虬避
難不耻汚泥都蔗雖丼杖之必折巧言雖美用之必滅
濟濟唐朝萬邦作孚(闕/)逄䝉雖巧必得良弓聖(藝文/作賢)主
雖知必得(藝文作/亦待)英雄螳螂見歎齊士輕戰越王軾蛙
國以死獻道逺知驥世偽知賢覆之幬之順天之矩澤
如凱風惠如時雨口為禁闧舌為發機門機之闓楛矢
不追
　　　元㑹詩
　　(晉禮志漢儀有正㑹禮正旦受賀公侯以下執贄都/来庭二千石以上升殿稱萬嵗後作樂燕饗魏帝)
　　(鄴正㑹文昌/殿用漢儀)
初嵗元祚吉日惟良乃為嘉㑹宴此高堂衣裳鮮潔黼
黻𤣥黄珍膳雜遝充溢圎方俯視文軒仰瞻華梁願保
兹善(一作/喜)千載為常歡笑盡娛樂哉未央皇室(一作/家)榮
貴壽考無疆
　　　閨情
有美一人被服纖羅妖姿艶麗蓊若春華紅顔韡曄雲
髻嵯峩彈琴撫節為我絃歌清濁齊均既亮且和取樂
今日遑恤其他
　　　公宴詩
公子敬愛客終宴不知疲清夜逰西園飛盖相追隨明
月澄清影列宿正參差秋蘭被長坂朱華冐綠池潜魚
躍清波好鳥鳴髙枝神飈接丹轂輕輦隨風移飄颻放
志意千里長若斯
　　　侍太子坐
白日曜青春時雨静飛塵寒冰辟炎景(一作/氣)凉風吹我
身清體盈金觴餚饌縱横陳齊人進竒(一作/嘉)樂歌者出
西秦翩翩我公子機巧忽若神
　　　贈徐幹
驚風飄白日忽然歸西山圎景光未滿衆星燦以繁志
士營世業小人亦不閒聊且夜行游游彼雙闕間文昌
鬰雲興迎風髙中天春鳩鳴飛棟流猋激櫺軒顧念蓬
室士貧賤誠足憐薇藿弗充虛皮褐猶不全慷慨有悲
心興文自成篇寳棄怨何人和氏有其愆彈冠俟知已
知己誰不然良田無晚嵗膏澤多豐年亮懐璠璵美積
乆徳愈宣親交義在敦申章復何言
　　　贈丁儀
　　(集云與都亭侯丁翼今云儀誤也/魏略曰丁儀字正禮太祖辟為掾)
初秋涼氣發庭樹微銷落凝霜依玉除清風飄飛閣朝
雲不歸山霖雨成川澤黍稷委疇隴農夫安所穫在貴
多忘賤為恩誰能博狐白足禦冬焉念無衣客思慕延
陵子寳劔非所惜子其寜爾心親交義不薄
　　　贈王粲
端坐苦愁思攬衣起西㳺樹木發春華清池激長流中
有孤鴛鴦哀鳴求匹儔我願執此鳥惜哉無輕舟欲歸
忘故道顧望但懐愁悲風鳴我側羲和逝不留重隂潤
萬物何懼澤不周誰令君多念自使懐百憂
　　　又贈丁儀王粲
從軍度函谷驅馬過西京山岑髙無極涇渭揚濁清壯
哉帝王居佳麗殊百城貟闕出浮雲承露槩泰淸皇佐
揚天惠四海無交兵權家雖愛勝全國為令名君子在
末位不能歌徳聲丁生怨在朝王子歡自營歡怨非真
則中和誠可經
　　　贈丁翼
　　(文士傳曰翼字敬禮儀/之弟也為黄門侍郎)
嘉賔填城闕豐膳出中厨吾與二三子曲宴此城隅秦
箏發西氣齊瑟揚東謳肴来不虛歸觴至反無餘我豈
狎異人朋友與我俱大國多良材譬海出眀珠君子義
休偫小人徳無儲積善有餘慶榮枯立可湏滔蕩固大
節時俗多所拘君子通大道無願為世儒
　　　贈白馬王彪(七章/)
　序曰黄初四年正月白馬王任城王與余俱朝京師
　㑹節氣到洛陽任城王薨至七月與白馬王還國後
　有司以二王歸蕃道路宜異宿止意毒恨之盖以大
　别在數日是用自剖與王辭焉憤而成篇(魏志曰楚/王彪字朱)
　(虎武帝子也初封白馬王/後徙封楚集曰於圈城作)
謁帝承眀廬逝將歸舊疆清晨發皇邑日夕過首陽伊
洛廣(一作/曠)且深欲濟川無梁汎舟越洪濤怨彼東路長
顧瞻戀城闕引領情内傷
太谷何寥廓山樹鬱蒼蒼霖雨泥我塗流潦浩縱横中
逵絶無軌改轍登髙岡修坂造雲日我馬𤣥以黄
𤣥黄猶能進我思鬱以紆鬰紆將何念(今本作/難進)親愛在
離居本圖相與偕中更不克俱鴟梟鳴衡軛豺狼當路
衢蒼蠅間白黑讒巧反(今本/作令)親疎欲還絶無蹊攬轡止
踟蹰
踟蹰亦何留相思無終極秋風發微涼寒蟬鳴我側原
野何蕭條白日忽西匿歸鳥赴喬林翩翩厲羽翼孤獸
走索羣衘草不遑食感物傷我懐撫心長太(魏志/作歎)息
太息將何為天命與我違奈何念同生一往形不歸孤
魂翔故域靈柩寄京師存者忽復(一作/已)過亡沒身自衰
人生處一世去若朝露晞年在桑榆間影響不能追自
顧非金石咄唶(志作/咤)令心悲
心悲動我神棄置莫復陳丈夫志四海萬里猶比隣恩
愛茍不虧在逺分日親何必同衾幬然後展殷勤憂思
成疾疢無乃兒女仁倉卒骨肉情能不懐苦辛
苦辛何慮思天命信可疑虛無求列仙松子乆吾欺變
故在斯湏百年誰能持離别永無㑹執手將何時王其
愛玉體俱享黄髮期收淚即長路(志作/塗)援筆從此辭
　　　送應氏詩二首
步登北邙阪遥望洛陽山洛陽何寂寞宫室盡燒焚垣
墻皆頓擗荆棘上參天不見舊耆老但覩新少年側足
無行徑荒疇不復田㳺子乆不歸不識陌與阡中野何
蕭條千里無人煙念我平常居(一作平/生親)氣結不能言
清時難屢得嘉㑹不可常天地無終極人命若朝霜願
得展嬿婉我友之朔方親昵竝集送置酒此河陽中饋
豈獨薄賔飲不盡觴愛至望苦深豈不愧中腸山川阻
且逺别促㑹日長願為比翼鳥施翮起高翔
　　　三良詩
功名不可為忠義我所安秦穆先下世三臣皆自殘生
時等榮樂既沒同憂患誰言捐軀易殺身誠獨難攬涕
登君墓臨穴仰天歎長夜何𠖇𠖇一往不復還黄鳥為
悲鳴哀哉傷肺肝
　　　遊仙詩
人生不滿百戚戚(一作/嵗嵗)少歡娱意欲奮六翮排霧凌紫
虛蟬脱同松喬翻跡登鼎湖翺翔九天上騁轡逺行遊
東觀扶桑曜西臨弱水流北極𤣥天(一作/登𤣥)渚南翔陟丹
丘
　　　雜詩七首
髙臺多悲風朝日照北林之子在萬里江湖逈且深方
舟安可極離思故難任孤鴈飛南㳺過庭長哀吟翹思
慕逺人願欲托遺音形影忽不見翩翩傷我心
轉蓬離本根飄颻隨長風何意廻飈舉吹我入雲中髙
髙上無極天路安可窮類此游客(一作/流宕)子捐軀逺從戎
毛褐不掩形薇藿常不充去去莫復道沈憂令人老
西北有織婦綺縞何繽紛明晨秉機杼日昃不成文太
息終長夜悲嘯入青雲妾身守空閨良人行從軍自期
三年歸今已厯九春飛(玉臺/作孤)鳥遶樹翔噭噭鳴索羣願
為南流景馳光見我君
南國有佳人容華若桃李朝游江北岸夕宿瀟湘沚時
俗薄朱顔誰為發皓齒俛(一作/俯)仰嵗將暮榮耀難乆恃
僕夫早嚴駕吾將逺行㳺逺㳺欲何之吳國為我仇將
騁萬里途東路安足由江介多悲風淮泗馳急流願欲
一輕濟惜哉無方舟閒居非吾志丼心赴國憂
飛觀百餘尺臨牖御櫺軒逺望周千里朝日見平原烈
士多悲心小人媮自閒國讎亮不塞丼心思䘮元拊劒
西南望思欲赴太山絃急悲聲發聆我慷慨言
攬衣出中閨逍遥步両楹閒房何寂寞緣草被堦庭空
室(一作/穴)自生風百鳥翩南征春思安可忘憂戚與我并
佳人在逺道妾身單且㷀歡㑹難再遇芝蘭不重榮人
皆棄舊愛君豈若平生寄松為女蘿依水如浮萍齎身
奉衿帶朝夕不墮傾儻終顧盻恩(一作儻能/終顧盻)永副我中
情
　　　七哀詩(玉臺作雜詩樂府/作怨歌行本辭)
明月照髙樓流光正徘徊上有愁思婦悲歎有餘哀借
問歎者誰言是蕩子妻君行踰十年孤妾常獨棲君若
清路塵妾若濁水泥浮沈各異勢㑹合何時諧願為西
南風長逝入君懐君懐良不開賤妾當何依
　　　情詩(玉臺作/雜詩)
微隂翳陽景清風飄我衣逰魚潜綠水翔鳥薄天飛眇
眇客行士遥役不得歸始出嚴霜結今来白露晞遊子
歎黍離處者歌式㣲慷慨對嘉賔悽愴内傷悲
　　　喜雨詩
天覆何彌廣苞育此羣生棄之必憔悴惠之則滋榮慶
雲從北来鬱述西南征時雨中夜䧏長雷周我庭嘉種
盈膏壤登秋畢有成
　　　失題(見藝文/鶴部)
雙鶴俱遨遊相失東海傍雄飛竄北朔雌驚赴南湘棄
我交頸歡離别各異方不惜萬里道但恐天網張
　　　七步詩(夲集/不載)
　　(世説新語曰文帝嘗令東阿王七步中作詩/不成者行大法應聲便為詩云云帝有慙色)
煮豆持作羮漉豉以為汁箕在釡下然豆在釡中泣本
是同根生相煎何太急(一作煑豆燃豆箕豆在釡中/泣本是同根生相煎何大急)
　　　離友詩二首(并序/)
　鄉人有夏侯威者少有成人之風余尚其為人與之
　昵好王師振旅送余於魏邦心有眷然為之隕涕乃
　作離友之詩其辭曰
王旅遊兮背故鄉彼君子兮篤人綱媵余行兮歸朔方
馳原隰兮尋舊疆車(一作/我車)載奔兮馬繁驤涉浮濟兮泛
輕航迄魏都兮息蘭房展宴好兮惟樂康
涼風蕭兮白露滋木感氣兮條葉辭臨淥水兮登重基
折秋華兮采靈芝㝷永歸兮贈所思感離隔兮㑹無期
伊鬰悒兮情不怡(本集止載前一首今考藝文附入隂/初學記載二句云日匿景兮天㣲)
(經逈路兮造北林/當别有一首也)
　　闕文
　　　妬詩
嗟爾同衾曽不是志寧彼冶容安此妬忌
　　　髑髏詩
牢落㝠寞與道相駈隐然長寢其樂無踰
　　　艶歌
出自薊北門遥望胡池桑枝枝自相值葉葉自相當
　　　樂府
墨出青松煙筆出狡兎翰古人感鳥跡文字有改判
　　　芙蓉池
逍遥芙蓉池翩翩戲輕舟南楊棲䨇鵠北桞有鳴鳩
　　　言志
慶雲未時興雲龍潜作魚神鸞失其儔還從燕雀居
　　　雜詩
悠悠逺行客去家千餘里出亦無所之入亦無所止浮
雲翳日光悲風動地起
　
　
　
　
　
　
　
　
　
　
　古詩紀巻二十四
欽定四庫全書
　古詩紀巻二十五　　　　明　馮惟訥　撰
魏第五
　王粲(字仲宣山陽高平人有異才漢獻帝西遷因徙/居長安後之荆州依劉表表卒曹操辟為丞相)
　　(掾賜爵關内侯拜侍中建安二十二年卒○詩品/曰粲詩其源出於李陵發愀愴之詞文秀而質羸)
　　(在曹劉間别搆一體方/陳思不足比魏文有餘)
　　樂府
　　　太廟頌
　　(建安十八年曹操為魏公加九錫始立宗廟令粲/作此頌以享其先始名曰顯廟頌後人更今名)
思皇烈祖時邁其徳肇啓洪源貽燕我則我休厥成聿
先厥道丕顯丕欽允時祖考
綏庶邦和四宇九功備彜樂序建崇牙設璧羽六佾奏
八音舉昭大孝衎妣祖念武功收純祜
於穆清廟翼翼休徵祁祁髦士厥徳允升懐想成位咸
犇在宫無思不若允觀厥崇
　　　俞兒舞歌四首
　　(晉書樂志曰巴渝舞漢高帝所作也高帝自蜀漢/將定三秦閬中范因率實人從帝為前鋒及定秦)
　　(中封因為閬中侯其俗善歌舞高帝樂其猛鋭數/觀其舞曰武王伐紂歌也後使樂人習之閬中有)
　　(渝水因其所居故曰巴渝舞舞曲有矛渝弩渝安/臺行辭宋書樂志曰魏渝兒舞歌四篇魏國初建)
　　(所用使王粲改創其辭為矛俞弩俞安臺行辭/新福歌曲行辭以述魏徳後於太祖廟竝歌之)
　　　　矛俞新福歌
漢初建國家匡九州蠻荆震服五刃三革休安不忘備
武樂脩宴我賔師敬用御天永樂無憂子孫受百福常
與松喬逰烝庶徳莫不咸歡柔
　　　　弩俞新福歌
材官選士劒弩錯陳應桴蹈節俯仰若神綏我武烈篤
我淳仁自東自西莫不來賔
　　　　安臺新福歌
武(宋書/作我)功既定庶士咸綏樂陳我廣庭式宴賔與師昭
文徳宣武威平九有撫民黎荷天寵延壽尸千載莫我
違
　　　　行辭新福歌
神武用師士素厲仁恩廣覆猛節横逝自古立功莫我
𢎞大桓桓征四國爰及海裔漢國保長慶垂祚延萬世
　　詩
　　　贈蔡子篤詩
　　(蔡睦字子篤為尚書仲宣與之同/避難荆州子篤還仲宣作此贈之)
翼翼飛鸞載飛載東我友云徂言戾舊邦舫舟翩翩以
泝大江蔚矣荒塗時行靡通慨我懐慕君子所同悠悠
世路亂離多阻濟岱江行邈焉異處風流雲散一别如
雨人生實難願其弗與瞻望遐路允企伊佇烈烈冬日
肅肅淒風潜鱗在淵歸鴈在軒茍非鴻鵰孰能飛飜雖
則追慕予思㒺宣瞻望東路慘愴增歎率彼江流爰逝
靡期君子信誓不遷于時及子同寮生死固之何以贈
行言授斯詩中心孔悼涕淚漣洏嗟爾君子如何勿思
　　　贈士孫文始
　　(三輔决錄注曰士孫萌字文始少有才學年十五/能屬文初董卓之誅也萌父瑞知王允必敗京師)
　　(不可居乃命萌將家屬至荆州依劉表去無幾果/為李傕等所殺及天子都許昌追論誅董卓之功)
　　(封萌為澹津亭侯與山陽王粲/善萌當就國粲作詩以贈萌)
天降䘮亂靡國不夷我暨我友自彼京師宗守盪失越
用遁違遷于荆楚在漳之湄在漳之湄亦克晏處和通
箎塤比徳車輔既度禮義卒獲笑語庶兹永日無諐厥
緒雖曰無諐時不我已同心離事乃有逝止横此大江
淹彼南汜我思弗及載坐載起惟彼南汜君子居之悠
悠我心薄言慕之人亦有言靡日不思矧伊嬿婉胡不
悽而晨風夕逝託與之期曕仰王室慨其永歎良人在
外誰佐天官四國方阻俾爾歸藩爾之歸藩作式下國
無曰蠻裔不䖍汝徳慎爾所主率由嘉則龍雖勿用志
亦靡忒悠悠澹澧鬰彼唐林雖則同域邈其迥深白駒
逺志古人所箴允矣君子不遐厥心既往既来無宻爾
音
　　　贈文叔良
　　(搜神記曰文頴字叔良/南陽人為荆州從事)
翩翩者鴻率彼江濵君子于征爰聘西隣臨此洪渚伊
思梁岷爾行孔邈如何勿勤君子敬始慎爾所主謀言
必賢錯説申輔延陵有作僑肸是與先民遺跡來世之
矩既慎爾主亦迪知幾探情以華覩著知微視明聴聰
靡事不惟董褐荷名胡寧不師衆不可盖無尚我言梧
宫致辯齊楚構患成功有要在衆思歡人之多忌掩之
實難瞻彼黑水滔滔其流江漢有巻允来厥休二邦若
否職汝之由緬彼行人鮮克弗留尚哉君子異于他仇
人誰不勤無厚我憂惟詩作贈敢詠在舟
　　　思親詩(為潘文/則作)
　　(摰虞文章流别云王粲所與蔡子篤及文叔良士/孫文始楊徳祖詩及為潘文則作思親詩其文富)
　　(而整皆近乎雅矣/贈楊修詩今亡)
穆穆顯(初學記/作皇)妣徳音徽止思齊先姑志侔姜姒躬此
勞瘁鞠予小子小子之生遭世㒺寧烈考勤時從之于
征奄遘不造殷憂是嬰咨于靡及退守祧祊五服荒離
四國分爭禍難斯逼救死於頸嗟我懐歸弗克弗逞聖
善獨勞莫慰其情春秋代逝于兹九齡緬彼行路焉託
予誠予誠既否委之于天庶我顯(一作/剛)妣克保遐年亹
亹惟懼心乎如懸如何不弔早世徂顛於存弗養於後
弗臨遺愆在體慘痛切心形景尸立魂爽飛沈在昔蓼
莪哀有餘音我之此譬憂其獨深胡寧視息以濟于今
巖巖叢險則不可摧仰瞻歸雲俯聆飄回飛焉靡翼超
焉靡階思若流波清似坻頽詩之作矣情以告哀
　　　公讌詩
昊天降豐澤百卉挺葳蕤凉風撤蒸暑清雲却炎暉髙
㑹君子堂竝坐䕃華榱嘉肴充圓方㫖酒盈金罍管絃
發徽音曲度清且悲合坐同所樂但愬桮行遲常聞詩
人語不醉且無歸今日不極歡含情欲待誰見眷良不
翅守分豈能違古人有遺言君子福所綏願我賢主人
與天享巍巍克符周公業奕世不可追
　　　從軍詩五首(樂府作/從軍行)
　　(魏志曰建安二十年三月公西征張魯魯及五子/降十二月至自南鄭是行也侍中王粲作五言詩)
　　(以美/其事)
從軍有苦樂但問所從誰所從神且武焉得乆勞師相
公征關右赫怒震天威一舉滅獯虜再舉服羌夷西收
邉地賊忽若俯拾遺陳賞越丘山酒肉踰川坻軍中多
沃饒人馬皆溢肥徒行兼乗還空出有餘資拓地三千
里往返一如飛歌舞入鄴城所願獲無違晝日處大朝
日暮薄言歸外參時明政内不廢家私禽獸憚為犧良
苖實已揮竊慕負鼎翁願厲朽鈍姿不能效沮溺相隨
把鋤犁熟覽夫子詩信知所言非
涼風厲秋節司典告詳刑我君順時發桓桓東南征汎
舟盖長川陳卒被隰坰征夫懐親戚誰能無戀情拊衿
倚舟檣眷眷思鄴城哀彼東山人喟然感鸛鳴日月不
安處人誰獲恒(善作/常)寧昔人從公旦一徂輙三齡今我
神武師暫往必速平棄余親睦恩輸力竭忠貞懼無一
夫用報我素餐誠夙夜自恲(普庚/反)性思逝若抽縈將秉
先登羽豈敢聽金聲(建安二十二年粲從曹公征/吴此下四首盖征吴作也)
從軍征遐路討彼東南夷方舟順廣川薄暮未安坻白
日半西山桑梓有餘暉蟋蟀夹岸鳴孤鳥翩翩飛征夫
心多懐悽(善本/作惻)愴令吾悲下船登髙防草露霑我衣迴
身赴牀寢此愁當告誰身服干戈事豈得念所私即戎
有授命兹理不可違
朝發鄴都橋暮濟白馬津逍遥河堤上左右望我軍連
舫踰萬艘帶甲千萬人率彼東南路將定一舉勲籌䇿
運帷幄一由我聖君恨我無時謀譬諸具官臣鞠躬中
堅内微書無所陳許厯為完士一言猶(善作/獨)敗秦我有
素餐責誠愧伐檀人雖無鉛刀用庶幾奮薄身
悠悠涉荒路靡靡我心愁四望無煙火但見林與丘城
郭生榛棘蹊徑無所由雚(桓/)蒲竟廣澤葭葦夹長流日
夕涼風發翩翩漂吾舟寒蟬在樹鳴鸛鵠摩天㳺客子
多悲傷淚下不可收朝入譙郡界曠然消人憂雞鳴達
四境黍稷盈原疇館宅充鄽里士女滿莊馗(五臣作/馗音仇)自
非賢聖國誰能享斯休詩人美樂土雖客猶願留
　　　詠史詩
自古無殉死達人所共知秦穆殺三良惜哉空爾為結
髮事明君受恩良不訾臨沒要之死焉得不相隨妻子
當門泣兄弟哭路陲臨穴呼蒼天涕下如綆縻人生各
有志終不為此移同知埋身劇心亦有所施生為百夫
雄死為壯士規黄鳥作哀詩至今聲不虧
　　　雜詩
日暮遊西園冀寫(一作/寫我)憂思情曲池揚素波列樹敷丹
榮上有特棲鳥懐春向我鳴褰袵欲從之路險不得征
徘徊不能去佇立望爾形風飈揚塵起白日忽已冥回
身入空房託夢通精誠人欲天不違何懼不合并
　　　雜詩四首
吉日簡清時從君出西園方軌䇿良馬竝驅厲中原北
臨清漳水西㸔柏陽山囘翔遊廣囿逍遥波水間
列車息衆駕相伴綠水湄幽蘭吐芳烈芙蓉發紅暉百
鳥何繽翻振翼羣相追投網引潜魚(藝文/作鯉)強弩下髙飛
白日已西邁歡樂忽忘歸
聯翻飛鸞鳥獨遊無所因毛羽照野草哀鳴入層雲我
尚假羽翼飛覩爾形身願及春陽㑹交頸遘殷勤
鷙鳥化為鳩逺竄江漢邊遭遇風雲㑹託身鸞鳯間天
姿既否戾受性又不閑邂逅見逼迫俛仰不得言
　　　七哀詩三首
西京亂無象豺虎方遘患復棄中國去委身適荆蠻親
戚對我悲朋友相追攀出門無所見白骨蔽平原路有
饑婦人抱子棄草間顧聞號泣聲揮涕獨不還未知身
死處何能兩相完驅馬棄之去不忍聽此言南登覇陵
岸回首望長安悟彼下泉人喟然傷心肝
荆蠻非我鄉何為乆滯淫方舟泝大江日暮愁我心山
岡有餘映巖阿增重隂狐狸馳赴穴飛鳥翔故林流波
激清響猴猿臨岸吟迅風拂裳袂白露沾衣襟獨夜不
能寐攝衣起撫琴絲桐感人情為我發悲音羈旅無終
極憂思壯難忍
邊城使心悲昔吾親更之冰雪截肌膚風飄無止期百
里不見人草木誰當遲(與治同/平聲)登城望亭隧翩翩飛戍
旗行者不顧反出門與家辭子弟多俘虜哭泣無已時
天下盡樂土何為久留兹蓼蟲不知辛去来勿與諮
　
　
　
　
　
　
　
　
　
　
　
　
　古詩紀巻二十五
欽定四庫全書
　古詩紀巻二十六　　　　明　馮惟訥　撰
魏第六
　陳琳(字孔璋廣陵人避難冀州袁紹使典文章袁氏/敗後歸太祖太祖使琳與阮瑀竝為司空軍謀)
　　(祭酒管記室軍國書檄多/琳瑀所作也徙門下督)
　　　飲馬長城窟行
飲馬長城窟水寒傷馬骨往謂長城吏慎莫稽留太原
卒官作自有程舉築諧汝聲男兒寧當格鬭死何能怫
鬰築長城長城何連連連連三千里邊城多健少(玉臺/作兒)
内舍多寡婦作書與内舍便嫁莫畱住善侍新姑嫜時
時念我故夫子報書往(一作/與)邊地君今出語一何鄙身
在旤難中何為稽留他家子生男慎莫舉生女哺用脯
君獨不見長城下死人骸骨相撐拄結髪行事君慊慊
心意關(一作/間)明知邊地苦賤妾何能乆自全
　　　遊覽二首
髙㑹時不娱羈客難為心殷懐從中發悲感激清音投
觴罷歡坐逍遥步長林肅肅山谷風默默(一作/黯黯)天路隂
惆悵忘旋反歔欷涕沾襟(一作/巾)
節運時氣舒秋風凉且清閒居心不娱駕言從友生翺
翔戲長流逍遥登髙城東望看疇野迴顧覽園庭嘉木
凋綠葉芳草纖紅榮騁哉日月逝年命將西傾建功不
及時鐘鼎何所銘收念還房寢慷慨詠墳經庶幾及君
在立徳垂功名
　　　宴㑹
凱風飄隂雲白日揚素暉良友招我遊髙㑹宴中闈𤣥
鶴浮清泉綺樹煥青蕤(闕/)
　徐幹(字偉長北海人為司空軍謀/祭酒掾屬五官中郎將文學)
　　　答劉公幹詩
與子别無㡬所經未一旬我思一何篤其愁如三春雖
路在咫尺難涉如九關陶陶諸夏别草木昌且繁
　　　情詩
髙殿鬱崇崇廣厦淒泠泠㣲風起閨闥落日照階庭踟
蹰雲屋下笑歌倚華楹君行殊不返我飾為誰榮鑪薰
闔不用鏡匣上塵生綺羅失常色金翠暗無精嘉肴既
忘御㫖酒亦常停顧瞻空寂寂唯聞燕雀聲憂思連相
屬中心如宿酲
　　　室思
人靡不有初想君能終之别来厯年嵗舊恩何可期重
新而忘故君子所猶譏寄身雖在逺豈忘君須臾既厚
不為薄想君時見思
　　　襍詩五首
沈隂結愁憂愁憂為誰興念與君相别各在天一方良
㑹未有期中心摧且傷不聊憂飡食慊慊常饑空端坐
而無為髣髴君容灮
峩峩髙山首悠悠萬里道君去日已逺鬱結令人老人
生一世間忽若暮春草時不可再得何為自愁惱每誦
昔鴻恩賤軀焉足保
浮雲何洋洋願因通我詞飄飄不可寄徙倚徒相思人
離皆復㑹君獨無返期自君之出矣明鏡暗不治思君
如流水何有窮已時
慘慘時節盡蘭華凋復零喟然長歎息君期慰我情展
轉不能寐長夜何綿綿躡履起出户仰觀三星連自恨
志不遂泣涕如涌泉
思君見巾櫛以益我勞勤安得鴻鸞羽覯此心中人誠
心亮不遂搔首立悁悁何言一不見復㑹無因縁故然
比目魚今隔如參辰
　　　為挽船士與新娶妻别(藝文作徐幹玉臺作魏/文帝題云清河見挽船)
　　　　(士新婚與/妻別作)
與君結新婚宿昔當别離凉風動秋草蟋蟀鳴相隨冽
冽寒蟬吟蟬吟抱枯枝枯枝時飛揚身體忽遷移不悲
身遷移但惜嵗月馳嵗月無窮極㑹合安可知願為䨇
黄鵠比翼戯清池
　劉楨(字公幹東平人太祖辟為丞相掾属太子嘗宴/諸文學酒酣命夫人甄氏出拜坐中咸伏楨獨)
　　(平視太祖聞之乃收治辠减死輸作署吏建安二/十二年卒  魏文帝曰公幹有逸氣但未遒耳至)
　　(五言詩之善者妙絶時倫絶詩品曰楨詩其源出/於古詩仗氣愛竒動多振  真骨凌霜髙風跨俗)
　　(但氣過其文雕潤恨少然/自思王以下楨稱獨歩)
　　　公讌詩
永日行逰戯歡樂猶未央遺思在𤣥夜相與復翺翔輦
車飛素葢從者盈路傍月出照園中珍木鬱蒼蒼清川
過石渠流陂為魚防芙蓉散其華菡萏溢金塘靈鳥宿
水裔仁獸遊飛梁華館寄流波豁達来風凉生平未始
聞歌之安能詳投翰長歎息綺麗不可㤀
　　　贈五官中郎將四首
昔我從元后整駕至南鄉過彼豐沛都與君共翺翔四
節相推斥季冬風且凉衆賔㑹廣坐明鐙熺炎灮清歌
製妙聲萬舞在中堂金罍含丼醴羽觴行無方長夜忘
歸来聊且為太康四牡向路馳歡悦誠未央
余嬰沈痼疾竄身清漳濵自夏渉𤣥冬彌曠十餘旬常
恐游岱宗不復見故人所親一何篤步趾慰我身清談
同日夕情盼叙憂勤便復為别辭遊車歸西鄰素葉隨
風起廣路揚埃塵逝者如流水哀此遂離分追問何時
㑹要我以陽春望慕結不解貽爾新詩文勉哉修令徳
北面自寵珍
秋日多悲懐感慨以長歎終夜不遑寐叙意於濡翰明
燈曜閨中清風淒已寒白露塗前庭應門重其關四節
相推斥嵗月忽欲殫壯士逺出征戎事將獨難泣涕灑
衣裳能不懐所歡
凉風吹沙礫霜氣何皚皚(五来/切)明月照緹幕華燈散炎
輝賦詩連篇章極夜不知歸君侯多壯思文雅縱横飛
小臣信頑鹵僶俛安能追
　　　贈徐幹
誰謂相去逺隔此西掖垣拘限清切禁中情無由宣思
子沈心曲長歎不能言起坐失次第一日三四遷步出
北寺門遥望西苑園細栁夹道生方塘含清源輕葉隨
風轉飛鳥何翻翻乖人易感動涕下與衿連仰視白日
光皦皦髙且懸兼燭八紘内物類無頗偏我獨抱深感
不得與比焉
　　　贈從弟三首
汎汎東流水磷磷水中石蘋藻生其涯華葉紛擾溺采
之薦宗廟可以羞嘉客豈無園中葵懿此出湥澤
亭亭山上松瑟瑟谷中風風聲一何盛松柏一何勁冰
霜正慘悽終嵗常端正豈不罹凝寒松柏有本性
鳯凰集南嶽徘徊孤竹根於心有不厭奮翅凌紫氛豈
不常勤苦羞與黄雀羣何時當来儀將須聖明君
　　　襍詩
職事相(一作/煩)填委文墨紛消散馳翰未暇食日昃不知
晏沈迷簿領書回回自昏亂釋此出西城登髙且遊觀
方塘含白水中有鳬與鴈安得肅肅羽從爾浮波瀾
　　　鬬雞
丹雞被華采䨇距如鋒芒願一揚炎威㑹戰此中唐利
爪探玉除瞋目含火光長翹驚風起勁翮正敷張輕舉
奮勾喙電擊復還翔
　　　射鳶
鳴鳶弄䨇翼飄飄薄青雲我后横怒起意氣凌神仙發
機如驚焱三發両鳶連流血灑墻屋飛毛從風旋庶士
同聲贊君射一何妍
　　　失題二首(見藝文/類木部)
昔君錯畦畤東土有素木條柯不盈尋一尺再三曲隱
生寘翳林倥偬自廹束得託芳蘭苑列植髙山足(闕/)
　　　二(藝文/草部)
青青女蘿草上依髙松枝幸䝉庇養恩分惠不可貲風
雨雖急疾根株不傾移(闕/)
　
　
　
　
　
　古詩紀巻二十六
欽定四庫全書
　古詩紀巻二十七　　　　明　馮惟訥　撰
魏第七
　應瑒(字徳璉汝南人漢泰山太守劭之從子也魏太/祖辟為丞相掾屬轉平原侯庶子後為五官中)
　　(郎將文學建安/二十二年卒)
　　　報趙淑麗(一作報/趙叔嚴)
朝雲不歸夕結成隂離羣猶(疑作/獨)宿永思長吟有鳥孤
棲哀鳴北林嗟我懐矣感物傷心
　　　公讌
巍巍主人徳佳㑹被四方開館延羣士置酒于斯堂辨
論釋鬱結援筆興文章穆穆衆君子好合同安康促坐
褰重帷傳滿騰羽觴
　　　侍五官中郎將建章臺集詩
朝鴈鳴雲中音響一何哀問子逰何鄉戢翼正徘徊言
我塞門来將就衡陽棲往春翔北土今冬客南淮逺行
䝉霜雪毛羽日摧頽常恐傷肌骨身隕沈黄泥簡珠墮
沙石何能中自諧欲因雲雨㑹濯翼陵髙梯良遇不可
値伸眉路何階公子敬愛客樂飲不知疲和顔既已暢
乃肯顧細㣲贈詩見存慰小子非所宜且為極歡情不
醉其無歸凡百敬爾位以副饑渇懐
　　　别詩二首
朝雲浮四海日暮歸故山行役懐舊土悲思不能言悠
悠涉千里未知何時旋
浩浩長河水九折東北流晨夜赴滄海海流亦何抽逺
適萬里道歸来未有由臨河累(一作/竟)太息五内懐傷憂
　　　鬬雞
戚戚懐不樂無以釋勞勤兄弟游戲塲命駕迎衆賔二
部分曹伍羣雞煥以陳䨇距解長緤飛踊超敵倫芥羽
張金距連戰何繽紛從朝至日夕勝負尚未分專塲驅
衆敵剛㨗逸等羣四坐同休贊賔主懐悦欣博奕非不
樂此戲世所珍
　應璩(字休璉瑒之弟博學好屬文明帝時歴官散騎/常侍齊王即位稍遷侍中大將軍長史曹爽多)
　　(違法度璩為詩以諷焉其言雖頗諧然多切時要/後為侍中典著作嘉平四年卒  詩品曰璩詩祖)
　　(襲魏文善為古語指事殷勤雅意深篤得詩人/激刺之㫖至於濟濟今日所華靡可諷詠焉)
　　　百一詩三首
下流不可處君子慎厥初名髙不宿著易用受侵誣前
者隳官去有人適我閭田家無所有酌醴焚枯魚問我
何功徳三入承明廬所占於此土是謂仁智居文章不
經國筐箧無尺書用等稱才學往往見歎譽避席跪自
陳賤子實空虚宋人遇周客慙媿靡所如
年命在桑榆東岳與我期長短有常㑹遲速不得辭斗
酒多為樂無為待来兹室廣致凝隂臺髙来積陽奈何
季世人侈靡在宫牆飾巧無窮極土木被朱光徵求傾
四海雅意猶未康
子弟可不慎慎在選師友師友必長徳中才可進誘(闕/)
　(丹陽集曰楚國先賢傳言應璩作百一詩譏切時事/徧以示在事者皆怪愕以為應焚棄之及觀文選所)
　(載璩百一篇畧不及時事又郭茂倩襍體詩載百一/詩五篇皆璩所作首篇言馬子侯觧音律而以陌上)
　(桑為鳯將雛二篇傷翳桑二老無以𦵏妻子而巳無/宣孟之徳可以賙其急三篇言老人自知桑榆之景)
　(斗酒自勞不肯為子孫積財末篇即文選所載是也/第四篇似有風諌所謂茍欲娱耳目快心樂腹腸我)
　(躬不悦歡安能慮死亡此豈非所謂應焚棄之詩乎/方是時曹爽事多違法璩為爽長史切諫其失如此)
　(所謂百一者庶幾百/分有一補於爽也)
　　　雜詩三首(廣文選作應瑒今/依藝文作應璩)
細㣲可不慎隄潰自蟻穴(一作/隟)腠理蚤從事安復勞鍼
石哲人覩未形愚夫闇明白曲突不見賓燋爛為上客
思願獻良規江海倘不逆狂言雖寡善猶有如雞跖(一/作)
(肋/)雞跖食不已齊王為肥澤
散騎常師友朋(疑作/朝)夕進規獻侍中主㗋舌萬機無不
亂尚書統庶事官人乗(疑作/秉)法憲彤管弭納言貂璫表
武弁出入承明廬車服一何煥三寺齊榮秩百僚所瞻
願(以下二首/見藝文)
少壯靣目澤長老顔色麤麤醜人所惡拔白自洗蘇(闕/)
　　　三叟
古有行道人陌上見三叟年各百餘嵗相與鋤禾莠住
車問三叟何以得此夀上叟前致辭室中婦麤醜中叟
前致辭量腹節所受下叟前致辭夜卧不覆首要哉三
叟言所以能長乆
　應瑗(唐藝文志有/應瑗志十巻)
　　　襍詩(見初/學記)
貧子語窮兒無錢可把撮耕自不得粟采彼北山葛簞
瓢恒自在無用相呵喝
　阮瑀(字元瑜陳留人少受學於蔡邕曹操辟為司空/軍謀祭酒管記室後為倉曹掾屬建安十七年)
　　(卒/)
　　　駕出北郭門行
駕出北郭門馬樊不肯馳下車步踟蹰(一作/躑躅)仰折枯楊
枝顧聞丘林中噭噭有悲啼借問啼者出何為乃如斯
親母舍我歿後母憎孤兒饑寒無衣食舉動鞭捶施骨
消肌肉盡體若枯樹皮臧我空室中父還不能知上冡
察故處存亡永别離親母何可見淚下聲正嘶棄我于
此間窮厄豈有貲傳告後代人以此為眀規
　　　琴歌
　　(魏書曰太祖雅聞瑀名辟之不應乃逃入山中太/祖使人焚山得瑀太祖時征長安大延賔客怨瑀)
　　(不與語使就技人列瑀善解音能鼔琴撫/絃而歌為曲既㨗音聲殊妙太祖大悦)
奕奕天門開大魏應期運青葢巡九州在東西人怨士
為知己死女為悦者玩恩義茍濳暢他人焉能亂
　　　詠史詩二首
誤哉秦穆公身沒從三良忠臣不違命隨軀就死亡低
頭闚壙户仰視日月光誰謂此何處恩義不可忘路人
為流涕黄鳥鳴髙桑
燕丹養勇士荆軻為上賔圗擢盡匕首長驅西入秦素
車駕白馬相送易水津漸離擊筑歌悲聲感路人舉坐
同咨嗟嘆氣若青雲
　　　襍詩二首
臨川多悲風秋日苦清凉客子易為戚感(一作/對)此用哀
傷攬衣起躑躅上觀心與房三星守故次明月未收光
雞鳴當何時朝晨尚未央還坐長歎息憂憂安可忘
我行自凛秋季冬乃来歸置酒髙堂上友朋集光輝念
當復離别涉路險且夷思慮益惆悵淚下沾裳衣
　　　七哀詩
丁年難冄遇富貴不重来良時忽一過身體為土灰冥
冥九泉室漫漫長夜臺身盡氣力索精魂靡所能(今本/作迴)
嘉殽設不御㫖酒盈觴杯出壙望故鄉但見蒿與莱
　　　隱士
四皓濳南岳老莱竄河濵顔回樂陋巷許由安賤貧伯
夷餓首陽天下歸其仁何患處貧苦但當守明真
　　　苦雨
苦雨滋𤣥冬引日彌且長丹墀自殲殪深樹猶沾裳客
行易感悴我心摧巳傷登臺望江沔陽矦沛洋洋
　　　失題(藝文/老部)
白髪隨櫛墮未寒思厚衣四支易懈倦行歩益疎遲常
恐時嵗盡魂魄忽髙飛自知百年後堂上生旅葵
　　　公讌(見初/學記)
陽春和氣動賢主以崇仁布惠綏人物降愛常所親上
堂相娱樂中外奉時珍五味風雨集杯酌若浮雲(闕/)
　　　怨詩
民生受天命漂若河中塵雖稱百齡夀孰能應此身猶
獲嬰凶禍流落(一作/流離)恒苦心(闕/)
　繆襲(字熈伯東海蘭陵人有才學多所叙述官至侍/中尚書光祿勲文章志曰襲辟御史大夫府厯)
　　(事魏四世正/始六年卒)
　　　魏鼔吹曲十二首
　　　　楚之平
　　(晋書樂志曰改漢朱鷺為楚之/平言魏也古今樂錄作初之平)
楚之平義兵征神武奮金鼓鳴邁武徳揚洪名漢室㣲
社稷傾皇道失桓與靈閹宦熾羣雄爭邊韓起亂金城
中國擾無紀經赫武皇起旗旌麾天下天下平濟九州
九州寧創武功武功成越五帝邈三王興禮樂定紀綱
普日月齊輝光
　　　　戰滎陽
　　(改漢思悲翁為戰/滎陽言曹公也)
戰滎陽汴水陂戎士憤怒貫甲馳陣未成退徐滎二萬
騎塹壘平戎馬傷六軍驚勢不集衆幾傾白日沒時晦
冥顧中牟心屏營同盟疑計無成頼我武皇萬國寧
　　　　獲吕布
　　(改漢艾如張為獲吕布言曹/公東圍臨淮生擒吕布也)
獲吕布戮陳宫芟夷鯨鯢驅騁羣雄囊括天下運掌中
　　　　克官渡
　　(改漢上之回為克官渡言曹/公與袁紹戰破之於官渡也)
克紹官渡由白馬僵屍流血被原野賊衆如犬羊王師
尚寡沙塠傍風飛揚轉戰不利士卒傷今日不勝後何
望土山地道不可當卒勝大㨗震冀方屠城破邑神武
遂章
　　　　舊邦
　　(改漢翁離為舊邦言曹公勝袁紹/於官渡還譙收藏死亾士卒也)
舊邦蕭條心傷悲孤魂翩翩當何依遊士戀故涕如摧
兵起事大令願違傳求親戚在者誰立廟置後魂來歸
　　　　定武功
　　(改漢戰城南為定武功言曹公/初破鄴城武功之定始乎此也)
定武功濟黄河河水湯湯旦暮有横流波袁氏欲衰兄
弟尋干戈決漳水水流滂沱嗟城中如流魚誰能復顧
室家計窮慮盡求来連和和不時心中憂戚賊衆内潰
君臣奔北抜鄴城奄有魏國王業艱難覽觀古今可為
長歎
　　　　屠栁城
　　(改漢巫山髙為屠栁城言曹公越北/塞歴白檀破三郡烏桓於栁城也)
屠栁城功誠難越度隴塞路漫漫北踰岡平但聞悲風
正酸蹋頓授首遂登白狼山神武熱海外永無北顧患
　　　　平南荆
　　(改漢上陵為平南荆/言曹公南平荆州也)
南荆何遼遼江漢濁不清菁茅乆不貢王師赫南征劉
琮據襄陽賊備屯樊城六軍廬新野金鼓震天庭劉子
靣縛至武皇許其成許與其成撫其民陶陶江漢間普
為大魏臣大魏臣向風思自新思自新齊功古人在昔
虞與唐大魏得與均多選忠義士為㗋脣天下一定萬
世無風塵
　　　　平關中
　　(改漢將進酒為平關中言/曹公征馬超定關中也)
平闗中路向潼濟濁水立髙墉鬬韓馬離羣凶選驍騎
縱兩翼虜崩潰級萬億
　　　　應帝期
　　(改漢有所思為應帝期言文/帝以盛徳受命應運期也)
應帝期於昭我文皇厯數承天序龍飛自許昌聰明昭
四表恩徳動遐方星辰為垂耀日月為重光河洛吐符
瑞草木挺嘉祥麒麟步郊野黄龍游津梁白虎依山林
鳳凰鳴髙岡考圗定篇籍功配上古羲皇羲皇無遺文
仁聖相因循期運三千嵗一生聖明君堯授舜萬國萬
國皆附親四門為穆穆敎化常如神大魏興聖與之為
鄰
　　　　邕熈
　　(改漢芳樹為邕熈言魏氏臨/其國君臣邕穆庶績咸熈也)
邕熈君臣念徳天下治登帝道獲瑞寳頌聲竝作洋洋
浩浩吉日臨髙堂置酒列名倡歌聲一何紆餘襍笙簧
八音諧有紀綱子孫永建萬國夀考樂無央
　　　　太和
　　(改漢上邪為太和言明帝繼體/承統太和改元徳澤流布也)
惟太和元年皇帝踐祚聖且仁徳澤為流布災蝗一時
為絶息上天時雨露五穀滋(宋書/作溢)田疇四民相率遵軌
度事務澂清天下獄訟察以情元首明魏家如此那得
不太平
　　　挽歌
生時遊國都死沒棄中野朝發髙堂上暮宿黄泉下白
日入虞淵懸車息駟馬造化雖神明安能復存我形容
稍歇滅齒髪行當墮自古皆有然誰能離此者
　繁欽(字休伯文才機辨少得名於汝潁/為丞相主簿建安二十三年卒)
　　　贈梅公明詩
瞻我北園有條者桑遘此春景既茂且長氤氲吐葉柔
潤有光黄條蔓衍青鳥来翔日月其邁時不可忘公子
瞻旃勲名乃彰
　　　逺戍勸戒詩
肅將王事集此揚土凡我同盟既文既武郁郁桓桓有
規有矩務在和光同塵共垢各竟其心為國蕃輔誾誾
行行(一作/衎衎)非法不語可否相濟闕則云補
　　　蕙詠
蕙草生山北托身失所依植根隂崖側夙夜懼危頽寒
泉浸我根淒風常徘徊三光照八極獨不䝉餘暉葩葉
永彫悴凝露不暇晞百草(一作/卉)皆含榮巳獨失時姿比
我英芳發鶗鴂鳴巳哀
　　　定情詩
我出東門遊邂逅承清塵思君即幽房侍寢執衣巾時
無桑中契迫此路側人我既媚君姿君亦悦我顔何以
致拳拳綰臂䨇金環何以致殷勤約指一雙銀何以致
區區耳中䨇明珠何以致叩叩香囊繫肘後何以致契
闊繞腕䨇跳脱何以結恩情美玉綴羅纓何以結中心
素縷連䨇鍼何以結相於(一作/投)金薄畫搔頭何以慰别
離耳後瑇瑁釵何以答歡悦紈素三條裾何以結愁悲
白絹䨇中衣與我期何所乃期東山隅日旰兮不来谷
風吹我襦逺望無所見涕泣起踟蹰與我期何所乃期
山南陽日中兮不来飄風吹我裳逍遥莫誰覩望君愁
我腸與我期何所乃期西山側日夕兮不来躑躅長歎
息逺望凉風至俯仰正衣服與我期何所乃期山北岑
日暮兮不来淒風吹我襟望君不能坐悲苦愁我心愛
身以何為惜我華色時中情既欵欵然後尅宻期褰衣
躡茂草謂君不我欺厠此醜陋質徙倚無所之自傷失
所欲淚下如連絲
　　　槐樹詩
嘉樹吐翠葉列在䨇闕涯旖旎隨風動柔色紛陸離(闕/)
　　　襍詩
世俗有險易時運有盛衰老氏和其光蘧瑗貴可懐(闕/)
　吳質(字季重濟隂人以文才為文帝所善官至振威/將軍假都督河北諸軍事封列侯太和四年入)
　　(為侍中卒/諡曰威侯)
　　　思慕詩
　　(文章叙錄曰文帝崩/吴質思慕作詩云)
愴愴懐殷憂殷憂不可居徙倚不能坐出入歩踟蹰念
䝉聖主恩榮爵與衆殊自謂永終身志氣甫當舒何意
中見棄棄我就黄壚㷀㷀靡所恃淚下如連珠隨沒無
所益身死名不書慷慨自俛仰庶㡬烈丈夫
　邯鄲淳(一名竺字子淑博學有才初平時從三輔客/荆州荆州内附太祖素聞其名召見甚敬異)
　　(之時五官將博延英儒因啓淳欲使在文學㑹臨/菑侯植亦求淳太祖遣淳詣植黄初初以淳為博)
　　(士給/事中)
　　　答贈詩
我受上命来隨臨菑與君子處曽未盈期見召夲朝駕
言趣期羣子重離首命于時餞我路隅贈我嘉辭既受
徳音敢不答之余惟薄徳既局且鄙見養賢侯於今四
祀既庇西伯永誓沒齒今也被命義在不俟瞻戀我侯
又慕君子行道遲遲體逝情止豈無好爵懼不我與聖
主受命千載一遇攀龍附鳳必在初舉行矣去矣别易
㑹難自强不息人誰獲安願子大夫勉簣成山天休方
至萬福爾臻
　杜摰(字徳魯河東人初署司徒軍謀/吏後舉孝亷除郎中轉補校書)
　　　贈毌邱儉
　　(文章叙錄曰摰與母邱儉鄉里相親故為詩與儉/求仙人藥一丸欲以相感切儉求助也儉答以詩)
　　(然摰竟不得/遷卒于祕書)
騏驥馬不試婆娑槽櫪間壯士志未伸坎軻多辛酸伊
摰為媵臣吕望身操竿夷吾困商販甯戚對牛歎食其
處監門淮隂飢不餐買臣老負薪妻叛呼不還釋之宦
十年位不增故官才非八子倫而與齊其患無知不在
此袁盎未有言被此萬病乆榮衛動不安聞有韓衆藥
信来給一丸
　　　贈毌邱荆州(載初/學記)
鵠飛舉萬里一飛翀昊蒼翔髙志難得離鴻失所望
　毋邱儉(字仲恭河東聞喜人初為平原侯文學累遷/荆州刺史徙幽州刺史討公孫淵定遼東進)
　　(封安邑侯髙句驪數侵叛儉討之有功遷鎮東將/軍都督揚州與揚州刺史文欽矯太后詔討大將)
　　(軍司馬師/兵敗遇害)
　　　答杜摰
鳯鳥翔京邑哀鳴有所思才為聖世出徳音何不怡八
子未際遇今者遭明時胡康出壠畆楊偉無根基飛騰
沖雲天奮迅協光熈駿驥骨法異伯樂觀知之但當飬
羽翮鴻舉必有期體無纖㣲疾安用問良醫聫翩輕栖
集還為燕雀嗤(此四句/疑錯互)韓衆藥雖良恐便不能治悠悠
千里情薄言答嘉詩信心感諸中中賞不在辭
　何晏(字平叔南陽宛人尚主又好色故黄初時無所/事任正始中曹爽用為中書主選舉宿舊者多)
　　(得濟拔為司/馬宣王所誅)
　　　擬古
　　(名士傳曰是時曹爽輔政識者慮有危機晏有重/名與魏姻戚内雖懐憂而無復退也著五言詩以)
　　(言/志)
䨇鶴(世説作/鴻鵠)比翼遊羣飛戲太清常恐失(世説/作入)網羅憂
禍一旦并豈若集五湖順流唼浮萍逍遥放志意(世説/作永)
(寧曠/中懐)何為怵惕驚
　　　失題(見初學/萍部)
轉蓬去其根流飄從風移芒芒四海涂悠悠焉可彌願
為浮萍草託身寄清池且以樂今日其後非所知
　左延年(晋書樂志曰黄初中/左延年以新聲被寵)
　　　秦女休行
步出上西門遥望秦氏廬秦氏有好女自名為女休休
(一作/始)年十四五為宗行報讐左執白楊刅右據宛魯矛
讐家便東南仆僵秦女休女休西上山上山四五里關
吏呵問女休女休前置(一作/致)詞平生為燕王婦於今為
詔獄囚平生衣參差當今無領襦明知殺人當死兄言
怏怏弟言無道憂女休堅詞為宗報讐死不疑殺人都
市中徼我都巷西丞卿羅(一作/列字)東向坐女休悽悽曳梏
前兩徒夾我持刀刀五尺餘刀未下朣朧擊鼔赦書下
　　　從軍行
　　(古今樂錄曰王僧䖍云荀錄所/載左延年苦哉一篇今不傳)
苦哉邊地人一嵗三從軍三子到燉煌二子詣隴西五
子逺鬬去五婦皆懐身(闕/)
　　　又(見初/學記)
從軍何等樂一驅乗䨇駁鞍馬照人白龍驤自動作
　程曉(字季明衛尉安鄉侯昱之孫以祖功分封列侯/嘉平中為黄門侍郎遷汝南太守  古文苑作)
　　(晋/人)
　　　贈傅休奕詩
㷀㷀獨夫寂寂静處酒不盈觴肴不掩爼厥客伊何許
由巢父厥醴伊何𤣥酒瓠脯(闕/)
　　　又贈傅休奕
三光飛景玉衡代邁龍集甲子四時成嵗權輿授代除
陳蕩穢元服初嘉萬福咸㑹赫赫應門嚴嚴朱闕羣后
揚揚庭燎晳晳(闕/)
　　　嘲熱客
平生三伏時道路無行車閉門避暑卧出入不相過今
世(一作/只今)褦襶子觸熱到人家主人聞客来顰蹙柰此何
謂當起行去安坐正咨嗟(嵗時作/䠊跨)所説無一急􁀨唅一
何多疲􁟎向之乆甫問君極那揺扇髀中疾(一作/痛)流汗
正滂沲莫謂為小事亦是一大瑕傳戒諸髙明熱行宜
見呵
　秦宓
　　　逺遊
逺遊何所見所見邈難紀巖穴非我鄰林麓無知已虎
則豹之兄鷹則鷂之弟困獸走環岡飛鳥驚巢起猛氣
何咆厲隂風起千里逺遊長太息太息逺逰子
　焦先(字孝然河東人也常食白石以分與人熟煮如/芋食之日日入山伐薪以施人及魏受禪湄河)
　　(之濵結草為菴獨止其中太守董經往視之不肯/語經益以為賢或忽老忽少後與人别去不知所)
　　(適/)
　　　祝衂歌(髙士/傳)
　　(魏伐吳有竊問隐士焦先先不應謬歌後/魏軍敗人推其意牂羊指吴羖䍽指魏也)
祝衂祝衂非魚非肉更相追逐本為殺牂羊更殺羖䍽
　
　
　
　
　
　
　
　
　
　
　
　
　
　古詩紀巻二十七
欽定四庫全書
　古詩紀巻二十八　　　　明　馮惟訥　撰
魏第八
　嵇康(字叔夜譙郡銍人好言老莊而尚竒任俠寓居/山陽家貧鍜以自給與魏宗室婚拜中散大夫)
　　(山濤為吏部舉康自代康答書言不堪流俗非薄/湯武大將軍司馬昭聞之而怒景元三年以鍾㑹)
　　(譖殺之之詩品云頗似魏文過為峻切訐直露才/傷淵雅  致然託諭清逺良有鑒裁亦未失髙流)
　　(矣/)
　　　秋胡行七首(本集題曰重/作四言詩)
富貴尊榮憂患諒獨多富貴尊榮憂患諒獨多古人所
懼豐屋蔀家人害其上獸惡網羅惟有貧賤可以無他
歌以言之富貴憂患多
貧賤易居貴盛難為工貧賤易居貴盛難為工耻佞直
言與禍相逢變故萬端俾吉作凶思牽黄犬其計莫從
(樂府作其/莫之從)歌以言之貴盛難為工
勞謙寡悔忠信可乆安勞謙寡悔忠信可乆安天道害
(一作/惡)盈好勝者殘彊梁致災多事(一無/事字)招禍患欲得安
樂獨有無愆(集作/愆)歌以言之忠信可乆安
役神者弊極欲疾枯役神者弊極欲疾枯顔回短折不
及童烏縱體淫恣莫不早徂酒色何物今自不辜歌以
言之酒色令人枯
絕智弃學遊心於𤣥黙絶智弃學遊心於𤣥黙遇過而
悔當不自得垂釣一壑所樂一國被髪行歌和者四塞
歌以言之遊心於𤣥黙
思與王喬椉雲遊八極思與王喬椉雲遊八極淩厲五
嶽忽行萬億授我神藥自生羽翼呼吸太和錬形易色
歌以言之思行遊八極
徘徊鍾山息駕於層城徘徊鍾山息駕於層城上䕃華
葢下采若英受道王母遂升紫庭逍遥天衢千載長生
歌以言之徘徊於層城
　　　幽憤詩
　　(晉書曰東平吕安服康髙致康友而善之後安為/兄所枉訢以事繫獄辭相證引遂復收康康乃作)
　　(幽憤/詩)
嗟余薄祜少遭不造哀㷀靡識越在繦緥母兄鞠育有
慈無威恃愛肆姐(子豫/仄)不訓不師爰及冠帶慿寵自放
抗心希古任其所尚託好老莊賤物貴身志在守樸養
素全真曰余不敏好善闇人子玉之敗屢增惟塵大人
含𢎞藏垢懐耻民之多僻政不由巳惟此褊心顯明臧
否感悟思愆怛若創痏(于軌/反)欲寡其過謗議沸騰性不
傷物頻致怨憎昔慙柳惠今愧孫登内負宿心外恧良
朋仰慕嚴鄭樂道閒居與世無營神氣晏如咨予不淑
嬰累多虞匪䧏自天寔由頑疎理弊患結卒致囹圄對
答鄙訊縶此幽阻實耻訟寃(善作/免)時不我與雖曰義直
神辱志沮澡身滄浪豈云能補嗈嗈鳴鴈奮翼北逰順
時而動得意忘憂嗟我憤歎曾莫能儔事與願違遘兹
淹留窮達有命亦又何求古人有言善莫近名奉時恭
黙咎悔不生萬石周慎安親保榮世務紛紜祗攪予情
安樂必誡乃終利貞煌煌靈芝一年三秀予獨何為有
志不就懲難思復心焉内疚庶朂將来無馨無臭采薇
山阿散髪巗岫永嘯長吟頥神養夀
　　　贈秀才入軍十九首(集云兄秀才公/穆入軍贈詩)
鴛鴦于飛肅肅其羽朝遊髙原夕宿蘭渚邕邕和鳴顧
眄儔侣俛仰慷慨優游容與
鴛鴦于飛嘯侣命儔朝㳺髙原夕宿中洲交頸振翼容
與清流咀嚼蘭蕙俛仰優㳺
泳彼長川言息其滸陟彼髙岡言刈其楚嗟我征邁獨
行踽踽仰彼凱風涕泣如雨
泳彼長川言息其沚陟彼髙岡言刈其杞嗟我獨征靡
瞻靡恃仰彼凱風載坐載起
穆穆恵風扇彼輕塵奕奕素波轉此遊鱗伊我之勞有
懐佳人寤言永思寔鍾所親
所親安在舍我逺邁弃此蓀芷襲彼蕭艾雖曰幽深豈
無顛沛言念君子不遐有害
人生夀促天地長乆百年之期孰云其夀思欲登仙以
濟不朽攬轡踟蹰仰顧我友
我友焉之隔兹山岡誰謂河廣一葦可航徒恨永離逝
彼路長瞻仰弗及徙倚彷徨
良馬既閑䴡服有暉左攬繁弱右接忘歸風馳電逝躡
景追飛凌厲中原顧盻生姿
携我好仇載我輕車南凌長阜北厲清渠仰落驚鴻俯
引淵魚盤于游田其樂只且
凌髙逺盻俯仰咨嗟怨彼幽縶邈爾路遐雖有好音誰
與清歌雖有姝顔誰與發華仰訊髙雲俯託輕波乗流
逺遁抱恨山阿
輕車迅邁息彼長林春木載榮布葉垂隂習習谷風吹
我素琹交交黄鳥顧儔弄音感悟(集作/寤)馳情思我所欽
心之憂矣永嘯長吟
浩浩洪流帶我邦畿萋萋綠林奮榮揚暉魚龍瀺灂山
鳥羣飛駕言出遊日夕忘歸思我良朋如渇如饑願言
不獲愴矣其悲
息徒蘭圃秣馬華山流磻平臯垂綸長川目送歸鴻手
揮五絃俯仰自得游心太𤣥嘉彼釣叟得魚忘筌郢人
逝矣誰與盡言
閒夜肅清朗月照軒㣲風動袿組帳髙褰㫖酒盈樽莫
與交歡鳴琴在御誰與鼓彈仰慕同趣其馨若蘭佳人
不存能不永歎
乗風髙逰逺登靈丘託好松喬携手俱游朝發太華夕
宿神州彈琴詠詩聊以忘憂
琴詩自樂逺遊可珍含道獨往弃智遺身寂乎無累何
求於人長寄靈嶽怡志養神
流俗難悟逐物不還至人逺鑒歸之自然萬物為一四
海同宅與彼共之予何所惜生若浮寄暫見忽終世故
紛紜棄之八成澤雉雖饑不願園林安能服御勞形苦
心身貴名賤榮辱何在貴得肆志縱心無悔
雙鸞匿景曜戢翼太山崖抗首潄朝露晞陽振羽儀長
鳴戲雲中時下息蘭池自謂絶塵埃終始永不虧何意
世多艱虞人来我疑雲網塞四區髙羅正參差奮迅勢
不便六翮無所施隱姿就長纓卒為時所羈單雄翻孤
逝哀吟傷生離徘徊戀儔侣慷慨髙山陂鳥盡良弓藏
謀極身心危吉凶雖在巳世路多嶮巇安得反初服抱
玉寳六竒逍遥遊太清携手長相隨
　　　酒㑹詩七首
淡淡流水淪胥而逝汎汎柏舟載浮載滯㣲嘯清風鼓
檝容裔放櫂投竿優㳺卒嵗
婉彼鴛鴦戢翼而遊俯唼綠藻託身洪流朝翔素瀨夕
棲靈洲揺蕩清波與之沈浮
流詠蘭池和聲激朗操縵清商逰心大象傾昧修身恵
音遺響鍾期不存我志誰賞
歛絃散思遊釣九淵重流千仭惑餌者懸猗與莊老棲
遲永年寔惟龍化蕩志浩然
肅肅苓風分生江湄却背華林俯泝丹坻(一作/漪)含陽吐
英履霜不衰嗟我殊觀百卉具腓心之憂矣孰識𤣥機
猗猗蘭藹殖彼中原綠葉幽茂麗蕋穠繁馥馥蕙芳順
風而宣將御椒房吐薰龍軒瞻彼秋草悵矣惟騫
樂哉苑中遊周覽無窮巳百卉吐芳華崇基邈髙跱林
木紛交錯𤣥池戱魴鯉輕丸斃翔禽纖綸出鱣鮪坐中
發美讚異氣同音軌臨川獻清酤㣲歌發皓齒素琴揮
雅操清聲随風起斯㑹豈不樂恨無東野子酒中念幽
人守故彌終始但當體七絃寄心在知已
　　　襍詩
㣲風清扇雲氣四除皓皓亮月麗于髙隅興命公子携
手同車龍驥翼翼揚鑣踟蹰肅肅宵征造我友廬光燈
吐輝華幔長舒鸞觴酌醴神鼎烹魚絃超子野歎過綿
駒流詠太素俯讚𤣥虚孰克英賢與爾剖符
　　　答二郭三首
天下悠悠者下京趨上京二郭懐不羣超然来北征樂
道託莱廬雅志無所營良時遘其願遂結歡愛情君子
義是親恩好篤平生寡志自生災屢使衆釁成豫子(一/作)
(讓/)匿梁側聶政變其形顧此懐怛惕慮在茍自寧今當
寄他域嚴駕不得停夲圗終宴婉今更不克并二子贈
嘉詩馥如幽蘭馨戀土思所親不知氣憤盈
昔䝉父兄祚少得離負荷因疏遂成懶寝蹟北山阿但
願養性命終已靡有他良辰不我期當年值紛華坎壈
趣世務常恐嬰網羅羲農邈巳逺拊膺獨咨嗟朔戒貴
尚容漁父好揚波雖逸亦巳難非余心所嘉豈若翔區
外餐瓊潄朝霞遺物弃鄙累逍遥逰太和結友集靈嶽
彈琴登清歌有能從此者古人豈足多
詳觀凌世務屯險多憂虞施報更相市大道匿不舒夷
路値枳棘安步將焉如權智相傾奪名位不可居鸞鳯
避罻羅逺託崑崙墟莊周悼靈龜越穆(一作/稷)嗟王輿至
人存諸己隐璞樂𤣥虚功名何足殉乃欲列簡書所好
亮若兹楊氏歎交衢去去從所志敢謝道不俱
　　　與阮徳如
含哀還舊廬感切傷心肝良時遘數子談慰臭如蘭疇
昔恨不早既靣侔舊歡不悟卒永離念隔增憂歎事故
無不有别易㑹良難郢人忽已逝匠石寢不言澤雉窮
野草靈龜樂泥蟠榮名穢人身髙位多災患未若捐外
累(拾遺/作慮)肆志養浩然顔氏希有虞隰子慕黄軒涓彭獨
何人唯志在所安漸漬殉近欲一往不可攀生生在豫
積勿以怵自寛南土旱不凉衿計宜早完君其愛徳素
行路慎風寒自力致所懐臨文情辛酸
　　　遊仙詩
遥望山上松隆谷鬰青葱自遇一何髙獨立逈無䨇願
想遊其下蹊路絶不通王喬弃我去椉雲駕六龍飄飄
戯𤣥圃黄老路相逢授我自然道曠若發童䝉採藥鍾
山隅服食改姿容蟬蜕弃穢累結友家板桐臨觴奏九
韶雅歌何邕邕長與俗人别誰能覩其蹤
　　　述志詩二首
潛龍育神軀濯鱗戲蘭池延頸慕大庭寢足俟皇羲慶
雲未垂景盤桓朝陽陂悠悠非吾匹疇肯應俗宜殊類
難徧周鄙議紛流離轗軻丁悔吝雅志不得施耕耨感
寗越馬席激張儀逝將離羣侣杖策追洪崖焦鵬振六
翮羅者安所羈浮㳺太清中更求新相知比翼翔雲漢
飲露餐瓊枝多念世間人夙駕咸驅馳沖静得自然榮
華安足為
斥鷃擅蒿林仰笑神鳯飛(一作/姿)坎井蝤蛭宅神龜安所
歸恨自用身拙任意多永思逺實與世殊義譽非所希
往事既巳謬来者猶可追何為人事間自令心不夷慷
慨思古人夢想見容輝願與知己遇舒憤啓其㣲巖穴
多隱逸輕舉求吾師晨登箕(拾遺/作西)山巔日夕不知饑𤣥
居養營魄千載長自綏
　　　六言十首
　　　　惟上古堯舜
二人功徳齊均不以天下私親髙尚簡樸兹順寧濟四
海烝民
　　　　唐虞世道治
萬國穆親無事賢愚各自得志晏然逸豫内忘佳哉爾
時可喜
　　　　知慧用
為法滋章宼生紛然相召不停大人𤣥寂無聲鎮之以
静自正
　　　　名與身孰親
哀哉世俗狥榮馳騖竭力䘮精得失相紛憂驚自是勤
苦不寧
　　　　生生厚招咎
金玉滿堂莫守古人安此麤醜獨以道徳為友故能延
期不朽
　　　　名行顯患滋
位髙勢重禍基羙色伐性不疑厚味腊毒難治如何貪
人不思
　　　　東方朔至清
外以貪汚内貞穢身滑稽隱名不為世累所攖所欲不
足無營
　　　　楚子文善仕
三為令尹不喜桞下降身䝉耻不以爵祿為已靖恭古
惟二子
　　　　老萊妻賢名
不願夫子相荆相將避祿隱耕樂道閒居採萍終厲髙
節不傾
　　　　嗟古賢原憲
弃背膏梁朱顔樂此屢空饑寒形陋體逸心寛得志一
世無患
　　　思親詩
奈何愁兮愁無聊恒惻惻兮心若抽愁奈何兮悲思多
情鬰結兮不可化奄失恃兮孤㷀㷀内自悼兮啼失聲
思報徳兮邈巳絶感鞠育兮情剥裂嗟母兄兮永潛藏
想形容兮内摧傷感陽春兮思慈親欲一見兮路無因
望南山兮發哀歎感几杖兮涕汍瀾念疇昔兮母兄在
心逸豫兮夀四海忽巳逝兮不可追心窮約兮但有悲
上空堂兮廓無依覩遺物兮心崩摧中夜悲兮當告誰
獨收淚兮抱哀戚日逺邁兮思予心戀所生兮淚不禁
慈母沒兮誰與驕顧自憐兮心忉忉訴蒼天兮天不聞
淚如雨兮歎青雲欲弃憂兮㝷復来痛殷殷兮不可裁
　嵇喜(字公穆舉秀才歴揚州刺史○晋百官/名嵇喜晋武帝太康三年為徐州刺史)
　　　答嵇康四首(一作答/弟叔夜)
飾車駐駟駕言出遊南厲伊渚北登邙丘青林華茂青
鳥羣嬉感悟長懐能不永思永思伊何思齊大儀凌雲
輕邁託身靈螭遥集芝圃釋轡華池華木夜光沙棠離
離俯潄神泉仰嘰璚枝結心皎素終始不虧
華堂臨浚沼靈芝茂清泉仰瞻青禽翔俯察綠水濵逍
遥步蘭渚感物懐古人李叟寄周朝莊生遊漆園時至
忽蟬蜕變化無常端
君子體變通否泰非常理當流則義行時遊則鵲起達
者鑒通塞盛衰為表裏列仙徇生命松喬安足齒縱軀
任世度至人不私己
達人與物化世俗安可論都邑可優游何必棲山原孔
父䇿良駟不云世路難出處因時資潛躍無常端保心
守道居視變安能遷
　郭遐周
　　　贈嵇康三首
吾無佐世才時俗不可量歸我北山阿逍遥以倡佯同
氣自相求虎嘯谷風凉惟予與嵇生未面分好章古人
美傾葢方此何不臧援箏執鳴琴携手遊空房棲遲衡
門下何願於姬姜予心好永年年永懐樂康我友不期
卒改計適他方巖東咸發日翻然將髙翔離别在旦夕
惆悵以增傷
風人重離别行道猶遲遲宋玉哀登山臨水送將歸伊
此往昔事言之以增悲歎我與嵇生倐忽將永違俯察
淵魚遊仰觀雙鳥飛厲翼太清中徘徊於丹池欽哉得
其所令我心獨違言别在斯湏惄焉如調饑(毛詩惄如/調饑韓詩)
(調作朝訓云/朝饑難忍也)
離别自古有人非比目魚君子不懐土豈更得安居四
海皆兄弟何患無彼姝巖穴隱傅説寒谷納白駒方各
以類聚物亦以羣殊所在有智賢何憂此不如所貴身
名存功烈在簡書嵗時易過歴日月忽其除朂哉乎嵇
生敬徳在慎軀
　郭遐叔(拾遺作/郭遐卿)
　　　贈嵇康五首
每念遘㑹惟日不足昕往宵歸常苦其速歡接無厭如
川赴谷如何忽爾將適他俗言駕有日巾車命僕思念
君子温其如玉心之憂矣視丹如綠
如何忽爾超將逺遊情以怵惕惟思惟憂展轉反側寤
寐追求馳情運想神往形留心之憂矣增其勞愁
不見可欲使心不亂譬彼造化抗無崖畔封疆畫界事
利任難唯予與子鮮(一作/籍)不同貫交重情親欲靣無算
如何忽爾時適他館明發不寐耿耿極旦心之憂矣增
其憤怨
天地悠長人生若忽茍非知命安保旦夕思與君子窮
年卒嵗優哉逍遥幸無隕越(叶俞/芮切)如何君子超將逺邁
(叶力/制切)我情願闗我言願結心之憂矣良以忉怛
君子交有義不必常相從天地有明理逺近無異同三
仁不齊迹貴在等賢蹤衆鳥羣相追鷙鳥獨無雙何必
相呴濡江海自可容願各保遐心有緣復来東
　阮徳如(陳留志名曰阮侃字徳如尉氏人魏衛尉卿/阮共之子有俊才而飭以名理風儀雅潤與)
　　(嵇康為友仕/至河南太守)
　　　答嵇康二首
早發温泉廬夕宿宣陽城顧眄懐惆悵言思我友生㑹
遇一何幸及子遘歡情交際雖未久思愛發中誠良玉
湏切磋璵璠就其形隋珠豈不曜雕瑩啓光榮與子猶
蘭石堅芳互相成庶㡬行古道伐檀俟河清不謂中離
别飄飄然逺征臨輿執手訣良誨一何精佳言盈我耳
援帶以自銘唐虞曠千載三代不可并洙泗久巳往㣲
言誰共聼曾參易簀斃仲由結其纓晉楚安足慕屢空
守以貞濳龍尚泥蟠神龜隱其靈庶保吾子言養真以
全生東野多所患暫往不乆停幸子無損思逍遥以自
寧雙羙不易居嘉㑹故難常爰處憩斯土與子遘蘭芳
常願永遊集拊翼同廻翔不悟卒永離一别為異鄉四
牡一何速征人告路長顧步懐想像遊目屢太行撫軨
增歎息念子安能忘恬和為道基老氏惡强梁患至有
身災榮子知所康神龜實可樂明戒在刳腸新詩何篤
穆申詠增慨慷舒檢話良訊終然永厭藏還誓必不食
復與同故房願子盪憂慮無以情自傷俟路㤀所以聊
以酬来章
　
　
　
　
　
　古詩紀巻二十八
欽定四庫全書
　古詩紀巻二十九　　　　明　馮惟訥　撰
魏第九
　阮籍(字嗣宗陳留尉氏人司空記室瑀之子容貌瓌/傑志氣宏放初辟太尉掾進散騎常侍大將軍)
　　(司馬昭欲為其子炎求婚籍乃醉六十日不得言/而止後引為從事中郎籍聞步兵厨多羙酒遂求)
　　(為步兵校尉縱酒昏酣遺落世事又對人能為青/白眼由是禮法之士深為讐疾大將軍常保持之)
　　(○詩品曰阮籍詩其原出於小雅無雕蟲之功而/詠懐之作可以陶性靈發幽思言在耳目之内情)
　　(寄八荒之表洋洋乎㑹於風雅使人忘其鄙近自/致逺大頗多感慨之詞厥㫖淵放歸趣難求顔延)
　　(之注解怯/言其志)
　　　詠懐詩三首
天地絪緼元精代序清陽曜靈和風容與明日映天甘
露被宇蓊鬱髙松猗那長楚草蟲哀鳴鶬鶊振羽感時
興思企首延佇於赫帝朝伊衡作輔才非允文器非經
武適彼沅湘託分漁父優哉游哉爰居爰處
月明星稀天髙氣寒桂旗翠旌珮玉鳴鸞濯纓醴泉被
服蕙蘭思從二女適彼湘沅靈幽聼㣲(一作/逺)誰觀玉顔
灼灼春華綠葉含丹日月逝矣惜爾華繁
清風肅肅脩夜漫漫嘯歌傷懐獨寐寤言臨觴拊膺對
食忘餐世無萱草令我哀歎鳴鳥求友谷風刺愆重華
登庸帝命凱元鮑子傾葢仲父佐桓回濵嗟虞敢不希
顔志存明規匪慕彈冠我心伊何其芳若蘭
　　　詠懐八十二首
　　(阮嗣宗集傳之既乆頗存譌闕世之較錄者往往/肆為補綴作者之㫖淆亂甚焉今以諸本參校其)
　　(義稍優者為正文互異者分註於下其舊有/闕文疑字而今本竄益者廓其傍俟再考正)
夜中不能寐起坐彈鳴琴薄帷鑒明月清風吹我襟孤
鴻號外野翔鳥鳴北林徘徊將何見憂思獨傷心
二妃遊江濵逍遥順風翔交甫懐環珮婉孌有芬芳猗
靡情歡愛千載不相忘傾城迷下蔡容好結中腸感激
生憂思萱草樹蘭房膏沐為誰施其雨怨朝陽如何金
石交一旦更離傷
嘉樹下成蹊東園桃與李秋風吹飛藿零落從此始繁
華有憔悴堂上生荆杞驅馬舍之去去上西山趾一身
不自保何况戀妻子凝霜被野草嵗暮亦云巳
天馬出西北由来從東道春秋非有託富貴焉常保清
露被臯蘭凝霜霑野草胡為媚(五臣/作美)少年夕暮成醜老
自非王子晉誰能常羙好
平生少年時輕薄好絃歌西遊咸陽中趙李相經過娱
樂未終極白日忽蹉跎驅馬復来歸反顧望三河黄金
百鎰盡資用常苦多北臨太行道失路將如何
昔聞東陵𤓰近在青門外連畛距阡陌子母相鈎帶五
色曜朝日嘉賔四面㑹膏火自煎熬多財為患害布衣
可終身寵祿豈足頼
炎暑惟兹夏三旬將欲移芳樹垂綠葉青雲自逶迤四
時更代謝日月遞參差(一作/差馳)徘徊空堂上忉怛莫我知
願覩卒歡好不見悲别離
灼灼西隤日餘光照我衣廻風吹四壁寒鳥相因依周
周尚衘羽蛩蛩亦念饑如何當路子磬折忘所歸豈為
夸譽名憔悴使心悲寧與燕雀翔不隨黄鵠飛黄鵠遊
四海中路將安歸
歩出上東門北望首陽岑下有采薇士上有嘉樹林良
辰在何許凝霜霑衣襟寒風振山岡𤣥雲起重隂鳴鴈
飛南征鶗鴂發哀音素質㳺商聲悽愴傷我心
北里多竒舞濮上有㣲音輕薄閒遊子俯仰乍浮沈㨗
徑從狭路僶俛趨荒淫焉見王子喬乗雲翔鄧林獨有
延年術可以(五臣/作用)慰我心
湛湛長江水上有楓樹林臯蘭被徑路青驪逝駸駸逺
望令人悲春氣感我心三楚多秀士朝雲進荒淫朱華
振芬芳髙蔡相追尋一為黄雀哀淚下誰能禁
昔日繁華子安陵與龍陽夭夭桃李花灼灼有輝光悦
懌若九春磬折似秋霜流盻發姿媚言笑吐芬芳携手
等歡愛宿昔同衣裳願為雙飛鳥比翼共翺翔丹青著
明誓永世不相忘
登髙臨四野北望青山阿松栢翳岡岑飛鳥鳴相過感
慨懐辛酸怨毒常苦多李公悲東門蘇子狭三河求仁
自得仁豈復歎咨嗟
開秋兆凉氣蟋蟀鳴牀帷感物懐殷憂悄悄令心悲多
言焉所告繁辭將訴誰㣲風吹羅袂明月耀清暉晨雞
鳴髙樹命駕起旋歸
昔年十四五志尚好詩書被褐懐珠玉顔閔相與期開
軒臨四野登髙望所思丘墓蔽山岡萬代(集一/作世)同一時
千秋萬嵗後榮名安所之乃悟羡門子噭噭令自嗤
徘徊蓬池上還顧望大梁綠水揚洪波曠野莽茫茫走
獸交横馳飛鳥相隨翔是時鶉火中日月正相望朔風
厲嚴寒隂氣下微霜羈旅無儔匹俛仰懐哀傷小人計
其功君子道其常豈惜終憔悴詠言著斯章
獨坐空堂上誰可與歡者出門臨永路不見行車馬登
髙望九州悠悠分曠野孤鳥西北飛離獸東南下日暮
思親友晤言用自寫
懸車在西南羲和將欲傾流光耀四海忽忽至夕㝠朝
為咸池暉䝉汜受其榮豈知(集作/放)窮達士一死不再生
視彼桃李花誰能乆熒熒君子在何許歎息(集作/曠世)未合
并瞻仰景山松可以慰吾情
西方有佳人皓若白日光被服纖羅衣左右佩䨇璜修
容耀姿羙順風振微芳登髙眺所思舉袂當(集作/向)朝陽
寄顔雲霄間揮袖淩虛翔飄颻恍惚中流眄顧我傍悦
懌未交接晤言用感傷
楊朱泣岐路墨子悲染絲揖讓長離别飄颻難與期豈
徒燕婉情存亡誠有之蕭索人所悲旤釁不可辭趙女
媚中山謙柔愈見欺嗟嗟塗上士何用自保持
於心懐寸隂羲陽將欲冥揮袂撫長劒仰觀浮雲征雲
間有𤣥鶴抗志揚哀聲一飛冲青天曠世不再鳴豈與
鶉鷃遊連翩戲中庭(京師曹氏家藏阮步兵詩一巻唐/人所書與世所傳多異其一篇云)
(放心懐寸隂羲和將欲㝠揮袂撫長劒仰觀浮雲行雲/間有立鵠抗首揚哀聲一飛冲青天疆世不再鳴安與)
(鶉鷃徒翩翩戯中庭孔/宗翰亦有本與此多同)
夏后椉靈輿夸父為鄧林存亡從變化日月有浮沈鳯
皇鳴參差伶倫發其音王子好簫管世世相追㝷誰言
不可見青鳥明我心
東南有射山汾水出其陽六龍服氣輿雲葢切(一作/覆)天
綱仙者四五人逍遥晏蘭房寢息一純和呼噏成露霜
沐浴丹淵中炤燿日月光豈安通(集作/邇)靈臺游瀁去髙
翔
殷憂令志結怵惕常若驚逍遥未終晏朱華忽西傾蟋
蟀在户牖蟪蛄鳴中庭心腸未相好誰云亮我情願為
雲間鳥千里一哀鳴三芝延瀛洲逺遊可長生
拔劔臨白刃安能相中傷但畏工言子稱我三江旁飛
泉流玉山懸車棲扶桑日月徑千里素風發微霜勢(外/編)
(作/世)路有窮達咨嗟安可長
朝登洪坡顛日夕望西山荆棘被原野羣鳥飛翩翩鸞
鷖時(集作/特)棲宿性命有自然建木誰能近射干復嬋姢
不見林中葛延蔓相勾連
周鄭天下交街術當三河妖冶閒都子煥耀何芬葩𤣥
髪發(一作/照)朱顔睇眄有光華傾城思一顧遺視来相誇
(初學/作過)願為三春遊朝陽忽蹉跎盛衰在湏㬰離别將如
何
若花(一作/木)燿四(一作/西)海扶桑翳瀛洲日月經天塗明暗
不相讐(集作/侔)窮達自有常得失又何求豈效路上童携
手共遨遊隂陽有變化誰云沈不浮朱鱉躍飛泉夜飛
過吳洲俛仰運天地再撫四海流繫累名利塲駑駿同
一輈豈若遺耳目升遐去殷憂
昔余遊大梁登于黄華顛共工宅𤣥冥髙臺造青天幽
荒邈悠悠悽愴懐所憐所憐者誰子明察自照妍(一作/應自)
(然/)應龍沈冀州妖女不得眠肆侈(一作/佞)陵世俗豈云永
厥年
驅車出門去意欲逺征行征行安所如背弃夸與名夸
名不在已但願適中情單帷蔽皎日髙榭隔㣲聲讒邪
使交疏浮雲令晝冥嬿婉同衣裳一顧傾人城從容在
一時繁華不再榮晨朝奄復暮不見所歡形黄鳥東南
飛寄言謝友生
駕言發魏都南向望吹臺簫管有遺音梁王安在哉戰
士食糟糠賢者處蒿萊歌舞曲未終秦兵巳復来夹林
非吾有朱宫生塵埃軍敗華陽下身竟為土灰
朝陽不再盛白日忽西幽去此若俯仰如何似九秋人
生若塵露天道邈悠悠齊景升丘山涕泗紛交流孔聖
臨長川惜逝忽若浮去者余不及来者吾不留願登太
華山上與松子逰漁父知世患乘流泛輕舟
一日復一夕一夕復一朝顔色改平常精神自損消胸
中懐湯火變化故相招萬事無窮極(一作/理)知謀苦不饒
但恐湏㬰間魂氣隨風飄終身履薄氷誰知我心焦
一日復一朝一昏復一晨容色改平常精神自飄淪臨
觴多哀楚思我故時人對酒不能言悽愴懐酸辛願耕
東臯陽誰與守其真愁苦在一時髙行傷㣲身曲直何
所為龍蛇為我鄰
世務何繽紛人道苦不遑壯年以時逝朝露待太陽願
攬羲和轡白日不移光天階路殊絶雲漢邈無梁濯髪
暘谷濵逺遊崑嶽傍登彼列仙岨採此秋蘭芳時路烏
足爭太極可翺翔
誰言萬事囏逍遥可終生臨堂翳華樹悠悠念無形彷
徨思親友倐忽復至冥寄言東飛鳥可用慰我情
嘉時在今辰零雨灑塵埃臨路望所思日夕復不来人
情有感慨蕩漾焉能排揮涕懐哀傷辛酸誰語哉
炎光延萬里洪川蕩湍瀬彎弓掛扶桑長劔倚天外泰
山成砥礪黄河為裳帶視彼莊周子榮枯何足頼捐身
棄中野烏鳶作患害豈若雄傑士功名從此大
壯士何慷慨志欲威八荒驅車逺行役受命念自㤀良
弓挟烏號明甲有精光臨難不顧生身死魂飛揚豈為
全軀士効命争戰塲忠為百世榮義使令名彰垂聲謝
後世氣節故有常
混元生兩儀四象運衡璣曒日布炎精素月垂景輝晷
度有昭回哀哉人命㣲飄若風塵逝忽若慶雲晞修齡
適余願光寵非巳威安期步天路松子與世違焉得淩
霄翼飄颻登雲湄嗟哉尼父志何為居九夷
天網彌四野六翮掩不舒隨波紛綸客(集作/落)汎汎若浮
鳬(一作/鳬鷖)生命無期度朝夕有不虞列仙停脩齡養志在
冲虚飄颻雲日間邈與世路殊榮名非已寳聲色焉足
娛採藥無旋返神仙志不符逼此良可惑令我乆躊躇
王業湏良輔建功俟英雄元凱康哉羙多士頌聲隆隂
陽有舛錯日月不常融天時有否泰人事多盈沖園綺
遯南嶽伯陽隱西戎保身念道真寵耀焉足崇人誰不
善始尠能尅厥終休哉上世士萬載垂清風
鴻鵠相隨飛飛飛適荒裔䨇翮臨長風湏㬰萬里逝朝
餐琅玕實夕宿丹山際抗身青雲中網羅孰能制豈與
鄉曲士携手共言誓(從藝文/定正)
儔物終始殊脩短各異方琅玕生髙山芝英耀朱堂熒
熒桃李花成蹊將夭傷焉敢希千術三春表㣲光自非
淩風樹憔悴烏(一作/要)有常
幽蘭不可佩朱草為誰榮脩竹隱山隂射干臨增城葛
藟延幽谷緜緜瓜瓞生樂極消靈神哀深傷人情竟知
憂無益豈若歸太清
鷽鳩飛桑榆海鳥運天池豈不識宏大羽翼不相宜招
揺安可翔不若棲樹枝下集蓬艾間上逰園圃籬但爾
亦自足用子為追隨(此首藝文類聚所載與今夲不同/而義意近優觀李善文選注江文)
(通擬詠懐詩所引與藝文同/亦一證也今從藝文定正)
生命辰安在憂戚涕沾襟髙鳥翔山岡鷰雀棲下林青
雲蔽前庭素琴悽我心崇山有鳴鶴豈可相追㝷
鳴鳩嬉庭樹焦明遊浮雲焉見孤翔鳥翩翩無匹羣死
生自然理消散何繽紛(漢魏詩集合/前為一首)
歩遊三衢旁惆悵念所思豈為今朝見恍惚誠有之澤
中生喬松萬世未(一作/安)可期髙鳥摩天飛凌雲共逰嬉
豈有孤行士垂涕悲故時
清露為凝霜華草成蒿莱誰云君子賢明達(集作/自)安可
能乗雲招松喬呼噏永矣哉
丹心失恩澤重徳喪所宜善言焉可長慈惠未易施不
見南飛鷰羽翼正差池髙子怨新詩三閭悼乖離何為
混沌氏倐忽體貌隳
十日出暘谷弭節馳萬里經天耀四海倐忽濳濛汜誰
言焱炎乆遊沒何行俟逝者豈長生亦去荆與杞千嵗
猶崇朝一餐聊自巳(一作百/金子)是非得失間焉足相譏理
計利知術窮哀情遽(一作/克)能止
自然有成理生死道無常智巧萬端出大要不易方如
何夸毘子作色懐驕腸乗軒驅良馬憑几向膏梁被服
纖羅衣深榭設閒房不見日夕華翩翩飛路傍
夸談快憤懣情(一作/惰)慵發煩心西北登不周東南望鄧
林曠野彌九州崇山抗髙岑一餐度萬世千嵗再浮沈
誰云玉石同淚下不可禁
人言願延年延年欲焉之黄鵠呼子安千秋未可期獨
坐山嵓中惻愴懐所思王子一何好猗靡相携持悦懌
猶今辰計校在一時置此明朝事日夕將見欺(今本作/潛見安)
(能處山巖在一時置此/明朝事日夕將見欺)
貴賤在天命窮達自有時婉孌佞邪子隨利来相欺孤
思損惠施但為讒夫蚩鶺鴒鳴雲中載飛靡所期焉知
傾側士一旦不可持
驚風振四野廻雲䕃堂隅牀帷為誰設几杖為誰扶雖
非明君子豈闇桑與榆世有此聾聵芒芒將焉如翩翩
從風飛悠悠去故居離麾玉山下遺弃毁與譽
危冠切浮雲長劒出天外細故何足慮髙度跨一世非
子為我御逍遥遊荒裔顧謝西王母吾將從此逝豈與
蓬户士彈琴誦言誓
河上有丈人緯蕭弃明珠甘彼藜藿食樂是蓬蒿廬豈
效繽紛子良馬騁輕輿朝生衢路旁夕瘞横術隅歡笑
不終晏俛仰復欷歔鑒兹二三者憤懣從此舒
儒者通六藝(一作/義)立志不可干違禮不為動非法不肯
言渇飲清泉流饑食并(一作/甘)一簞嵗時無以祀衣服常
苦寒屣履詠南風緼袍笑華軒信道守詩書義不受一
餐烈烈褒貶辭老氏用長歎
少年學擊刺(集作/劒)妙伎過曲城英風截雲霓超世發竒
聲揮劍臨沙漠飲馬九野坰旗幟何翩翩但聞金鼓鳴
軍旅令人悲烈烈有哀情念我平常時悔恨從此生
平畫整衣冠思見客與賔賓客者誰子倐忽若飛塵裳
衣佩雲氣言語究靈神湏㬰相背弃何時見斯人
多慮令志散寂寞使心憂翺翔觀陂(一作/彼)澤撫劍登輕
舟但願長閒暇後嵗復来遊
朝出上東門遥望首陽基松栢鬰森沈鸝黄相與嬉逍
遥九曲間徘徊欲何之念我平居時鬰然思妖姬
王子十五年遊衍伊洛濱朱顔茂春華辯慧懐清真焉
見浮丘公舉手謝時人輕蕩易恍惚飄颻弃其身飛飛
鳴且翔揮翼且酸辛
塞(一作/寒)門不可出海水焉可浮朱明不相見奄昧獨無
侯持𤓰思東陵黄雀誠獨羞失勢在湏㬰帶劍上吾丘
悼彼桑林子涕下自交流假乘汧渭間鞍馬去行遊
洪生資制度被服正有常尊卑設次序事物齊紀綱容
飾整顔色磬折執圭璋堂上置𤣥酒室中盛稲粱外厲
貞素談户内滅芬芳放口從𠂻出復説道義方委曲周
旋儀姿態愁我腸
北臨乾昧谿西行遊少任遥顧望天津駘蕩樂我心綺
靡存亡門一逰不再㝷儻遇晨風鳥飛駕出南(一作/東)林
􁧥瀁瑶光中忽忽肆荒淫休息晏清都超世又誰禁(一/作)
(起坐復/誰禁)
人知結交易交友誠獨難險路多疑惑明珠未可干彼
求饗太牢我欲并一餐損益生怨毒咄咄復何言
有悲則有情無悲亦無思(集作無情/亦無悲)茍非嬰網罟何必
萬里畿翔風拂重霄慶雲招所晞灰心寄枯宅曷顧人
間姿始(集作/曲)得忘我難焉知嘿自遺
木槿榮丘墓煌煌有光色白日頽林中翩翩零路側蟋
蟀吟户牖蟪蛄鳴荆棘蜉蝣玩三朝采采脩羽翼衣裳
為誰施俛仰自收拭生命㡬何時慷慨各努力
脩塗馳軒車長川載輕舟性命豈自然勢路有所由髙
名令志惑重利使心憂親昵懐反側骨肉還相讐更希
毁珠玉可用登遨遊
横術有竒士黄駿服其箱朝起瀛洲野日夕宿明光再
撫四海外羽翼自飛揚去置世上事豈足愁我腸一去
長離絶千嵗復相望
猗歟上世士恬淡志安貧季葉道陵遲馳騖紛垢塵寗
子豈不類揚歌誰肯殉(一作/詢)栖栖非我偶徨徨非巳倫
咄嗟榮辱事去来味道真道真信可娱清潔存精神巢
由抗髙節從此適河濵
梁東有芳草一朝再三榮色容艶姿羙光華耀傾城豈
為明哲士妖蠱謟媚生輕薄在一時安知百世名路端
便姢子但恐日月傾焉見冥靈木悠悠竟無形
秋駕(作税駕/者誤)安可學東野窮路旁綸深魚淵潛矰設鳥
髙翔汎汎椉輕舟演漾靡所望吹嘘誰以益江湖相捐
忘都冶難為顔脩容是我常兹年在松喬恍惚誠未央
(莊子逸篇尹儒學御三年而無所得夜夢受秋駕明/日往朝師師曰今将教子以秋駕注曰秋駕法駕也)
咄嗟行至老僶俛常苦憂臨川羡洪波同始異支流百
年何足言但苦怨與讐讐怨者誰子耳目還相羞聲色
為胡越人情自逼遒招彼𤣥通士去来歸羡遊
昔有神仙士乃處射山阿乗雲御飛龍嘘噏嘰(音機小/食也)
瓊華可聞不可見慷慨歎咨嗟自傷非儔類愁苦来相
加下學而上達忽忽將如何
林中有竒烏自言是鳯凰清朝飲醴泉日夕棲山岡髙
鳴徹九州延頸望八荒適逢商風起羽翼自摧藏一去
崑崙西何時復廻翔但恨處非位愴恨使心傷
出門望佳人佳人豈在兹三山招松喬萬世誰與期存
亡(一作/日)有長短慷慨將焉知忽忽朝日隤行行將何之
不見入秋草摧折在今時
昔有神仙者羡門及松喬噏習九陽間升遐嘰雲霄人
生樂長乆百年自言遼白日隕隅谷一夕不再朝豈若
遺世物登明遂飄颻
墓前熒熒者木槿耀朱華榮好未終朝連飈隕其葩豈
若西山草琅玕與丹禾垂影臨增城餘光照九阿寧㣲
少年子日夕難咨嗟
　　　歌二首(見大人先生傳/拾遺作寄懐歌)
　　　　采薪者歌
日沒不周西月出丹淵中陽精蔽不見隂光代為雄亭
亭在湏㬰厭厭將復隆離合雲霧兮往来如飄風富貴
俯仰間貧賤何必終留侯起亡虜威武赫荒夷邵平封
東陵一旦為布衣枝葉托根柢死生同盛衰得志從命
升失勢與時隤寒暑代征邁變化更相推禍福無常主
何憂身無歸推兹由斯理負薪又何哀
　　　　大人先生歌
天地解兮六合開星辰隕兮日月頽我騰而上將何懐
　無名氏
　　襍歌謠辭(諺語附/)
　　　徐州歌
　　(晋書曰王祥隐居廬江三十餘年不應州郡之命/徐州刺史吕䖍檄為别駕于時寇盗充斥祥率勵)
　　(兵士頻討破之州界清静政化大行時人歌之為/按魏志吕䖍文帝時遷徐州刺史請瑯琊王祥)
　　(别/駕)
海沂之康實頼王祥邦國不空别駕之功
　　　滎陽令歌
　　(殷氏世傳曰殷褒為滎陽令廣築/學館㑹集朋徒民知禮譲乃歌之)
滎陽令有異政修立學校人易性令我子弟耻鬬訟(樂/府)
(作訟/争)
　　　行者歌(選詩拾遺作魏時童/謠歌云見五行志)
　　(王子年拾遺記曰文帝所愛羙人薛靈芸常山人/也年十五容貌絶世咸熈中文帝選良家子女以)
　　(入六宫常山太守習谷以千金寳賂聘之以獻至/京師帝以文車十乗迎之道側燒石葉之香未至)
　　(數十里膏燭之光相續不滅車徒咽路塵起蔽於/星月又築土為臺基髙三十丈列燭於臺下遠望)
　　(如列星之墜地又於大道之傍一里一/銅表髙五尺以誌里數故行者歌曰)
青槐夹道多塵埃龍樓鳯闕望崔嵬清風細雨襍香来
土上出金火照臺(此七字是妖辭也銅表誌道是土上/出金之義以燭置臺下則火在土下)
(之義漢火徳王魏土徳王火伏而土興土/上出金是魏滅而晋興之兆晋以金王也)
　　　明帝景初中童謡
　　(宋書五行志曰魏明帝景初中童謡及宣王平遼/東歸至白屋當還鎮長安㑹帝疾篤急召之乃乗)
　　(追鋒車東渡河終翦/魏室如童謡之言也)
阿公阿公駕馬車不意阿公東渡河阿公東(晋書/作来)還當
奈何
　　　齊王嘉平中謠
　　(宋書五行志曰魏齊王嘉平中謠按朱虎者楚王/彪小字也王凌令狐愚聞此謡謀立彪事發凌等)
　　(伏誅彪/賜死)
白馬素羈西南馳其誰椉者朱虎騎
　　　軍中謡
　　(魏畧曰太祖使盧洪趙達/撫軍主刺舉軍中語曰)
不畏曹公但畏盧洪曹公尚可趙達殺我
　　　鴻臚歌
　　(魏畧曰韓宣字景然為大鴻臚始南陽曲阜韓曁/以宿徳在宣前為大鴻臚及宣在官亦稱職故鴻)
　　(臚中為/之語曰)
大鴻臚小鴻臚前後治行相曷如
　　　夏侯歌
　　(魏書曰夏侯淵為將赴急疾常出敵不意故軍中/語云云淵字妙才沛國譙人從魏太祖征伐封博)
　　(昌亭侯累官/征西將軍)
典軍校尉夏侯淵三日五百六十千
　　　州中歌
　　(魏畧曰賈洪字叔業好學有材特精於春秋左/傳與馮翊敬危材學最髙故衆人為之語曰)
州中曄曄賈叔業辯論洶洶敬文通
　　　邢子昻歌
　　(魏志曰邢顒太祖辟為/冀州從事時人稱之)
徳行堂堂邢子昻
　
　
　
　
　
　
　古詩紀巻二十九
欽定四庫全書
　古詩紀巻三十　　　　　明　馮惟訥　撰
吴第一
　孫皓(字元宗一名彭祖大皇帝孫也景/帝崩皓嗣位為晋所滅封歸命侯)
　　　爾汝歌
　　(世説新語曰晉武帝問孫皓聞南人好作爾汝歌/頗能為不皓正飲酒因舉觴勸帝歌云云帝悔之)
昔與汝為鄰今與汝為臣上汝一杯酒令汝夀萬春(一/作)
(願汝夀/千春)
　韋昭(字𢎞嗣吴郡雲陽人本名昭史為晋諱改名曜/少好學能屬文仕孫吴官至中書僕射職省為)
　　(侍中常領左國史撰吴書皓欲父和作紀曜執以/和不登帝位宜名為傳皓以此責怒收曜付獄後)
　　(誅/之)
　　　吳鼓吹曲十二曲
　　　　炎精缺
　　(古今樂錄曰炎精缺者言漢室衰孫堅奮迅/猛志念在匡救王迹始乎此也當漢朱鷺)
炎精缺漢道㣲皇綱弛政徳違衆姦熾民罔依赫武烈
越龍飛陟天衢耀靈威鳴雷鼓抗電麾撫乾衡鎮地機
厲虎旅騁熊羆發神聼吐英竒張角破邊韓羈宛潁平
南土綏神武章渥澤施金聲震仁風馳顯髙門啓皇基
綂㒺極垂將来
　　　　漢之季
　　(漢之季者言孫堅悼漢之㣲痛董卓之/亂興兵奮擊功葢海内也當漢思悲翁)
漢之季董卓亂桓桓武烈應時運義兵興雲旗建厲六
師羅八陣飛鳴鏑接白刃輕騎發介士奮醜虜震使衆
㪚刼漢主遷西館雄豪怒元惡僨赫赫皇祖功名聞
　　　　攄武師
　　(攄武師者言孫權卒父之/業而征伐也當漢艾如張)
攄武師斬黄祖攘(一作/㩋)夷凶族革平西夏炎炎大烈震
天下
　　　　伐烏林
　　(伐烏林者言魏武既破荆州順流東下欲来争鋒/孫權命將周瑜逆擊之於烏林而破走也當漢上)
　　(之/回)
曹操北伐拔桞城椉勝席捲遂南征劉氏不睦八郡震
驚衆既䧏操屠荆舟車十萬揚風聲議者狐疑慮無成
賴我大皇發聖明虎臣雄烈周與程破曹烏林顯章功
名
　　　　秋風
　　(秋風者言孫權悦以使民/民忘其死也當漢擁離)
秋風揚沙塵寒露沾衣裳角弓持弦急鳩鳥化為鷹邊
垂飛羽檄宼賊侵界疆跨馬披介胄慷慨懐悲傷辭親
向長路安知存與亾窮達固有分志士思立功思立功
邀之戰塲身逸獲髙賞身沒有遺封
　　　　克皖城
　　(克皖城者言魏武志圖并兼而令朱光為廬江/太守孫權親征光破之於皖城也當漢戰城南)
克滅皖城遏寇賊惡此凶孽阻姦慝王師赫征衆傾覆
除穢去暴戢兵革民得就農邊境息誅君弔民昭至徳
　　　　關背徳
　　(闗背徳者言蜀將背弃呉徳心懐不軌/孫權引師浮江而擒之也當漢巫山髙)
關背徳作鴟張割我邑城圗不祥稱兵北伐圍樊襄陽
嗟臂大於股將受其殃巍巍夫聖主睿徳與𤣥通與𤣥
通親任吕䝉泛舟洪氾池溯涉長江神武一何桓桓聲
烈正與風翔歴撫江安城大據郢邦虜之授首百蠻咸
来同盛哉三比隆
　　　　通荆門
　　(通荆門者言孫權與蜀交好齊盟中有闗公自失/之諐戎蠻樂亂生變作患蜀疑其眩吴惡其詐乃)
　　(大治兵終復初/好也當漢上陵)
荆門限巫山髙峻與雲連蠻夷阻其險歴世懐不賓漢
王據蜀郡崇好結和親乖㣲中情疑讒夫亂其間大皇
赫斯怒虎臣勇氣震蕩滌幽藪討不恭觀兵揚炎耀厲
鋒整封疆整封疆闡揚威武容功赫戲洪烈炳章邈矣
帝皇世聖吳同厥風荒裔望清化化恢𢎞煌煌大吴延
祚永未央
　　　　章洪徳
　　(章洪徳者言孫權章其大徳/而逺方來附也當漢將進酒)
章洪徳邁威神感殊風懐逺鄰平南裔齊海濵越裳貢
扶南臣珍貨充庭所見日新
　　　　從厯數
　　(從厯數者言孫權從圗籙之/符而建大號也當漢有所思)
從厯數於穆我皇帝聖哲受之天神明表竒異建號創
皇基聰睿恊神思徳澤浸及昆蟲浩蕩越前代三光顯
精耀隂陽稱至治肉角步郊畛鳯凰棲靈囿神龜游沼
池圗讖摹文字黄龍覿鱗符祥日月記覽往以察今我
皇多噲事上欽昊天象下副萬姓意光被彌蒼生家户
䝉惠賚風教肅以平頌聲章嘉喜大吴興隆綽有餘裕
　　　　承天命
　　(承天命者言上以聖徳踐/位道化至盛也當漢芳樹)
承天命於昭聖徳三精垂象符靈表徳巨石立九穗植
龍金其鱗烏赤其色輿人歌億夫歎息超龍升襲帝服
窮淳懿體𤣥嘿夙興臨朝勞謙日昃易簡以崇仁放逺
讒與慝舉賢才親近有徳均田疇茂稼穡審法令定品
式考功能明黜陟人思自盡唯心與力家國治王道直
思我帝皇壽萬億長保天禄祚無極
　　　　𤣥化
　　(𤣥化者言上修文訓武則天而行/仁澤流洽天下喜樂也當漢上邪)
𤣥化象以天陛下聖真張皇綱率道以安民惠澤宣流
而雲布上下睦親君臣酣宴樂激發弦歌揚妙新修文
籌廟勝湏時備駕廵洛津康哉泰四海歡欣越與三五
鄰
　薛瑩(字道言初為秘府中書郎孫休即位為散騎中/常侍數年以病去官孫皓初為左執法遷選曹)
　　(尚書及立太/子又領少傅)
　　　獻詩
　　(三國志曰建衡三年孫皓追歎瑩/父綜遺文且命瑩繼作瑩獻詩曰)
惟臣之先昔仕于漢奕世綿緜頗渉臺觀暨臣父綜遭
時之難卯金失御邦家毁亂適兹樂土庶存孑遺天啓
其心東南是歸厥初流𨽻困於蠻垂大皇開基恩徳逺
施特䝉招命拯擢泥汚釋放巾褐受職剖符作守合浦
在海之隅遷入亰輦遂升機樞枯瘁更榮絶統復紀自
㣲而顯非願之始亦惟寵遇心存足止重値文皇建號
東宫乃作少傅光華益隆明明皇嗣至徳謙崇禮遇兼
加惟渥惟豐哀哀先臣念竭其忠洪恩未報委是以終
嗟臣蔑賤惟昆及弟幸生幸育託綜遺體過庭既訓頑
蔽難啓堂構弗克志存耦耕豈悟聖朝仁澤流盈追錄
先臣愍其無成是濟是拔被以殊榮翊忝千里受命南
征旌旗備物金革揚聲及臣斯陋實闇實㣲既顯前軌
人物之機復傅東宫繼世荷輝才不逮先是忝是違乾
徳博好文雅是貴追悼亾臣冀存遺類如何愚𦙍曾無
髣髴瞻彼舊寵顧此頑虚孰能忍媿臣實與居夙夜反
側克心自論父子兄弟累世䝉恩死惟結草生誓殺身
雖則灰隕無報萬分
　張純(張儼朱/異附)
　　　賦席
　　(吴郡張純少有清才與同郡張儼朱異俱童少往/見驃騎將軍朱據據聞三人才名欲試之曰今三)
　　(賢屈顧老鄙渇甚矣其為吾各賦一物然後乃坐/純曰騕褭以迅驟為工鷹隼以輕疾為妙何必積)
　　(思皆隨日立/成據大歡悦)
席為冬設簟為夏施揖讓而坐君子攸宜
　　　賦犬(張儼/)
守則有威出則有獲韓盧宋鵲書名竹帛
　　　賦弩(朱異/)
南嶽之榦鍾山之銅應機命中射隼髙墉
　無名氏
　　歌謡
　　　王世容歌
　　(吴錄曰王鐔字世容為武城令民服徳化/宿惡奔逃父老歌之鐔藝文類聚作譚)
王世容政無䨇省徭役盗賊空
　　　彭子陽歌
　　(吴錄曰彭循字子陽毗陵人建國二年海賊丁儀/等萬人據吴太守狄君聞循勇謀以守令循與儀)
　　(相見陳説利害應/時散去民歌之曰)
時嵗倉卒賊縱横大㦸强弩不可當頼遇賢令彭子陽
　　　黄龍中童謠
　　(周處風土記云吴黄龍中童謡後/孫權征公孫淵浮海乗舶舶白也)
行白者君追汝句驪馬
　　　孫亮初童謡
　　(晋書五行志曰孫亮初童謡按揚子閣者反語石/子堈也鉤絡鉤帶也及諸葛恪死果以葦席裹身)
　　(篾束其腰投之石堈後聼/恪故吏收𦵏求之此堈云)
吁汝恪何若若葦蘆單衣蔑鉤絡於何相求揚(晋書/作常)子
閣
　　　孫亮初白鼉鳴童謡
　　(晋書五行志曰吴孫亮初公安有白鼉鳴童謡按/南郡城可長生者有急易以逃也明年諸葛恪敗)
　　(弟融鎮公安亦見襲融刮金印龜/服之而死鼉有鱗介甲兵之象也)
白鼉鳴龜背平南郡城中可長生守死不去義無成
　　　孫皓初童謡(文選補遺/作揚州歌)
　　(晋書五行志曰吴孫皓初童謡按皓/尋遷都武昌民沂流供給咸怨毒焉)
寧飲建鄴水不食武昌魚寧還建業死不止武昌居
　　　孫皓天紀中童謠
　　(晋書五行志曰吴孫皓天紀中童謠晋武帝聞之/加王濬龍驤將軍及征吴江西衆軍無過者而王)
　　(濬先定/秣陵)
阿童復阿童銜刀游渡江不畏岸上虎但畏水中龍
　　　吴謡
　　(吴志曰周瑜少精意於音樂雖三爵之後其/有闕誤瑜必知之知之必顧故時人謡云)
曲有(一作/復)誤周郎顧
　　　時人語
　　(髙僧傳曰孫權已制江左而佛教未行有𤣥謙者/本月支人来遊漢境博覽經籍莫不精究遍學異)
　　(書通六國語其為人細長黑痩/眼多白而睛黄時人為之語曰)
支郎眼中黄形軀雖細是智囊
　　　廣陵諺
　　(張勃吴錄曰陸稠字伯嬴為廣/陵太守姦吏歛手廣陵諺曰)
解結理煩我國陸君
　　　孫皓時詩妖
　　(孫皓遣使者祭石印山下妖祠使者因以丹書巖/云云皓聞之曰從太皇帝至朕四世太平之主非)
　　(朕復誰恣虐踰甚尋/以䧏亾近詩妖也)
楚九州渚吴九州都揚州士作天子四世治太平矣
　
　
　
　
　
　
　
　
　
　
　
　
　
　
　
　古詩紀巻三十
欽定四庫全書
　古詩紀巻三十一　　　　明　馮惟訥　撰
晉第一
　司馬懿(字仲逹河内温縣人仕魏歴事武帝文帝明/帝後輔齊王為太傅相國封公孫炎受魏禪)
　　(追尊為宣帝/廟號髙祖)
　　　讌飲歌
　　(晉書曰髙祖伐公孫淵過温見父老/故舊讌飲累日悵然有感為歌曰)
天地開闢日月重光遭逢際會奉辭遐方将掃逋(史作/羣)
穢還過故鄉肅清萬里總齊八荒告成歸老待罪武陽
　荀勗(字公曽潁川人初辟大将軍曹爽掾武帝受禪/封濟北郡公領著作秘書監太康中遷尚書令)
　　　從武帝華林園宴(二章○初學記作荀勗從武/帝華林園藝文類聚逸勗名)
　　　　(後人遂以為/武帝詩誤也)
習習春陽帝出乎震(叶平/聲)天施地生以應仲春思文聖
皇順時秉仁欽若靈則飲御嘉賔洪恩普暢慶乃衆臣
其慶惟何錫以帝祉肆覲羣后有客戾止外納要荒内
延卿士簫管詠徳八音咸理凱樂飲酒莫不宴喜
　　　三月三日從華林園
清節中季春姑洗通滯塞玉輅扶淥池臨川蕩苛慝
　張華(字茂先范陽人晉武帝受禪以為黄門侍郎賛/伐吴有功封廣武侯遷尚書後進為侍中中書)
　　(監盡忠匡輔加封公元康六年拜司空與趙王倫/孫秀有隙為倫秀所害○詩品云張華詩其源出)
　　(於王粲其體華艶興託不竒巧用文字務為妍冶/雖名髙曩代而䟽亮之士猶恨其兒女情多風雲)
　　(氣少謝康樂云張公雖復千篇猶一體耳今置/之中品疑弱䖏之下科恨少在季孟之間矣)
　　　門有車馬客行
門有車馬客問君何鄉士捷歩往相訊果是舊鄰里語
昔有故悲論今無新喜清晨相訪慰日暮不能已詞端
競未究忽唱分途始前悲尚未弭後憂方復起
　　　輕薄篇
末世多輕薄驕代(一作/或)好浮華志意既(一作/能)放逸貲財
亦豐奢被服極纖麗肴膳盡柔嘉童僕餘粱肉婢妾蹈
綾羅文軒樹羽盖乘馬鳴玉珂横簮刻玳瑁長鞭錯象
牙足下金鑮履手中䨇莫耶賔從煥絡繹侍御何芬葩
朝與金張期暮宿許史家甲第面長街朱門赫嵯峨蒼
梧竹葉清宜城九醖醝浮醪隨觴轉素蟻自跳波美女
興齊趙妍唱出西巴一顧城國傾千金寜(樂府/作不)足多北
里獻竒舞大陵奏名歌新聲踰激楚妙妓絶陽阿𤣥鶴
降浮雲鱏魚躍中河墨翟且停車展季猶咨嗟淳于前
行酒雍門坐相和孟公結重關賔客不得蹉三雅来何
遲耳熱眼中花盤案互交錯坐席咸諠譁簮珥咸墮落
冠冕皆傾邪酣飲終日夜明燈繼朝霞絶纓尚不尤安
能復顧他留連彌信宿此歡難可過人生若浮寄年時
忽蹉跎促促朝露期榮樂遽幾何念此腸中悲涕下自
滂沱但畏執法吏禮防且切磋
　　　遊俠篇
翩翩四公子濁世稱賢名龍虎相交争七國竝抗衡食
客三千餘門下多豪英遊説朝夕至辯士自縱横孟嘗
東出關濟身由鷄鳴信陵西反魏秦人不窺兵(藝文類/聚作開)
(濟/彊)趙勝南詛楚乃與毛遂行黄歇北適秦太子還入荆
美哉遊俠士何以尚四卿我則異於是好古師老彭
　　　博陵王宫俠曲二首
俠客樂幽險築室窮山隂燎獵野獸稀施網川無禽嵗
暮饑寒至慷慨頓足吟窮令壮士激安能懐苦心干将
坐自(闕/)繁弱控餘音耕佃窮淵陂種粟著劒鐔收秋狹
路間一擊重千金棲遲熊羆穴容與虎豹林身在法令
外縱逸常不禁
雄兒任氣俠聲盖少年場借友行報怨殺人租市旁吴
刀鳴手中利劒嚴秋霜腰間义素㦸手持白頭鑲騰超
如激電廻旋如流光奮擊當手决交屍自縱横寧為殤
鬼雄義不入圜墻生從命子遊死聞俠骨香身沒心不
懲勇氣加四方
　　　遊獵篇
嵗暮凝霜結堅氷沍幽泉厲風蕩原隰浮雲蔽昊天𤣥
雲晻􁀙合素雪紛連翩鷹隼始擊鷙虞人獻時鮮嚴駕
鳴儔侣攬轡過中田戎車方四牡文軒馭紫燕輿徒既
整飭容服麗且妍武騎列重圍前驅抗修旃倐忽似回
飈絡繹若浮烟鼓噪山淵動衝塵雲霧連輕繒拂素電
纎網䕃長川游魚未暇竄歸鴈不得還(一作/旋)由基控繁
弱公差操黄間機發應弦倒一倒連雙肩僵禽正狼藉
落羽何翻翻積獲被山阜流血丹中原馳騁未及勌曜
靈俄移晷結罝彌藪澤囂聲振四鄙鳥驚觸白刃獸駭
掛流矢仰手接遊鴻舉足蹴犀兕如黄批狡兎青骹撮
飛雉鵠鷺不盡收鳧鷖安足視日冥徒御勞賞勤課能
否野饗會衆賔𤣥酒甘且旨燔炙播遺芳金觴浮素蟻
珍羞墜歸雲纖肴出淥水四氣運不停年時何亹亹人
生忽如寄居世遽能幾至人同禍福達士等生死榮辱
渾一門安知惡與羙遊放使心狂覆車難再履伯陽為
我誡檢跡投清軌
　　　壮士篇
天地相震蕩回薄不知(一作/可)窮人物禀常格有始必有
終年時俛仰過功名宜速崇壯士懐憤激安能守虚冲
乗我大宛馬撫我繁弱弓長劒横九野髙冠拂𤣥穹慷
慨成素霓嘯吒起清風震響駭八荒奮威曜四戎濯鱗
滄海畔馳騁大漠中獨歩聖明世四海稱英雄
　　　蕭史曲(藝文作張華樂府作鮑照然此/詩詞格不類晉人當是鮑詩也)
蕭史愛長(一作/少)年嬴女吝童顔火粒願排棄霞霧好登
攀龍飛逸(一作/竟)天路鳳起出秦關身去長不返簫聲時
往還
　　　勵志詩(九章/)
太儀斡(烏括/反)運天廻地游四氣鱗次寒暑環周星火既
夕忽焉素秋凉風振落熠燿宵流
吉士思秋寔感物化日與月與(平/聲)荏苒代謝逝者如斯
曽無日夜嗟爾庶士胡寧自舍(去/聲)
仁道不遐徳輶如羽求焉斯至衆鮮克舉大猷𤣥漠将
抽厥緖先民有作貽我髙矩
雖有淑姿放心縱逸出般(音/盤)于游居多暇日如彼梓材
弗勤丹漆雖勞樸斵終負素質
養由矯矢獸號于林蒲蘆縈繳(職畧/反)神感飛禽末伎之
妙動物應心研精躭道安有幽深
安心恬蕩棲志浮雲體之以質彪之以文如彼南畒力
耒既勤藨(音/鑣)蓘(音/衮)致功必有豐殷
水積成川載瀾載清土積成山歊蒸鬱㝠山不讓塵川
不辭盈勉爾(一作/志)含𢎞以隆徳聲
髙以下基洪由纖起川廣自源成人在始累(上/聲)㣲以著
乃物之理纆牽之長實累(上/聲)千里
復禮終朝天下歸仁若金受礪若泥在鈞進徳修業輝
光日新隰朋仰慕予亦何人
　　　祖道征西應詔詩
赫赫大晉奄有萬方陶以仁化曜以天光貳跡陜西實
在我王内飪玉鉉外惟鷹揚四牡揚鑣𤣥輅振綏庶寮
羣后餞飲洛湄感離歎悽慕徳遲遲
　　　祖道趙王應詔詩
崇選穆穆利建明徳(一作/明明)於顯穆親時惟我王禀姿自
然金質玉相光宅舊趙作鎮冀方休寵曲錫備物煥彰
發軔上京出自天邑百寮餞行縉紳具集軒冕峩峩冠
盖習習戀徳惟懐永歎弗及
　　　太康六年三月三日後園會(四章/)
暮春元日陽氣清明祁祁甘雨膏澤流盈習習祥風啓
滯導生禽鳥翔逸卉木滋榮纖條被緑翠華含英
於皇我后欽若昊乾順時省物言觀中園讌及羣辟乃
命乃延(一作/初筵)合樂華池祓濯清川汎彼龍舟泝游洪源
(藝文作泝/渚游源)
朱幕雲覆列坐文茵羽觴波騰品物備珍管絃繁會變
用奏新穆穆我皇臨下渥仁訓以慈恵詢納廣神好樂
無荒化達無垠
咨予㣲臣荷寵明時忝恩于外攸攸三期犬馬惟慕天
實為之靈啓其願邀願在兹于以表情爰著斯詩
　　　上巳篇
仁風導和氣句芒御昊春姑洗應時月元已啓良辰宻
雲䕃朝日零雨灑㣲塵飛軒遊九野置酒會衆賔臨川
懸廣幕夾水布長茵徘徊存徃古慷慨慕先真朋從自
逺至童冠八九人追好舞雩庭擬跡洙泗濵伶人理新
樂膳夫然時珍八音硼磕奏肴爼從横陳妙舞起齊趙
悲歌出三秦春醴踰九醖冬清過十旬盛時不努力嵗
暮将何因勉哉衆君子茂徳景日新髙飛舞鳳翼輕舉
攀龍鱗
　　　答何劭三首
吏道何其廹窘然坐自拘纓緌為徽纆文憲焉可踰恬
曠苦不足煩促每有餘良朋貽新詩示我以游娱穆如
灑清風煥若春華敷自昔同寮寀(音/菜)於今比園廬衰疾
近辱殆庶幾竝懸輿散髮重隂下抱杖臨清渠屬耳聽
鸎鳴流目翫鯈魚從容養餘日取樂於桑榆
洪鈞陶萬類大塊禀羣生明闇信異姿靜躁亦殊形自
予及有識志不在功名虚恬竊所好文學少所經忝荷
既過任白日巳西傾道長苦智短責重困才輕周任有
遺規其言明且清負乗為我戒夕惕坐自驚是用感嘉
貺寫心出中誠發篇雖温麗無乃違其情
駕言歸外庭放志永棲遲相伴歩園疇春草鬱鬱滋榮
觀雖盈目親友莫與偕悟物増隆思結戀慕同儕援翰
屬新詩永歎有餘懐
　　　情詩五首
清風動帷簾晨月照(五臣/作燭)幽房佳人處遐逺蘭室無容
光襟懐擁虚景輕衾覆空牀居歡惜夜促在戚怨宵長
拊(五臣/作撫)枕獨嘯歎感慨心内傷
㳺目四野外逍遥獨延佇蘭蕙縁清渠繁華䕃緑渚佳
人不在兹取此欲誰與巢居知風寒穴處識隂雨不曽
逺别離安知慕儔侣
北方有佳人端坐鼓鳴琴終晨撫管絃日夕不成音憂
来結不解我思存所欽君子尋時役幽妾懐苦心初為
三載别於今久滯淫昔邪生户牖庭内自成隂翔鳥鳴
翠偶草蟲相和吟心悲易感激俛仰淚流衿願託晨風
翼束帶侍衣衾
明月曜清景曨光照𤣥墀幽人守静夜廻身入空帷
束帶俟将朝廓落晨星稀寐假交精爽覿我佳人姿巧
笑媚懽(一作/讙)靨聯娟眸與眉寤言増長嘆悽然心獨悲
君居北海陽妾在江南隂懸邈極修途(一作/途逺)脩山川阻
且深承懽注隆愛結分投所欽衘恩(一作/思)篤守義萬里
託㣲心
　　　感婚詩
駕言遊東邑東邑紛穰穰婚姻及良時嫁娶避當梁窈
窕出閨女嬿婉姬與姜素顔發紅華美目流清揚韡煒
衆親盛於我猶若常譬彼暮春草榮華不再陽
　　　雜詩三首
晷度隨天運四時互相承東壁正昏中涸隂寒節升繁
霜降當夕悲風中夜興朱火青無光蘭膏坐自凝重衾
無暖氣挾纊如懐冰伏枕終遥夕寤言莫予應永思慮
崇昔慨然獨拊膺
逍遥游春空(一作/宫)容與淥池阿白蘋開素葉朱草茂丹
華㣲風揺􁉤若増波動芰荷榮彩曜中林流馨入綺羅
王孫遊不歸修路邈以遐誰與翫遺芳佇立獨咨嗟
荏苒日月運寒暑忽流易同好逝不存迢迢逺離析房
櫳自来風户庭無行迹蒹葭生牀下蛛蝥網四壁懐思
豈不隆感物重鬱積遊鴈比翼翔歸鴻知接翮来哉彼
君子無愁徒自隔
　　　擬古(見藝文松類有詩無/題古遺集云擬古)
松生壠坂上百尺下無枝東南望河尾西北隠崑崖剛
風振山籟朋鳥夜驚離悲凉貫年節葱翠恒若斯安得
草木心不怨寒暑移
　　　遊仙詩三首(以下/闕文)
雲霓垂藻旒羽袿揚輕裾飄登清雲間論道神皇廬蕭
史登鳳音王后吹鳴竽守精味𤣥妙逍遥無為墟
玉珮連浮星輕冠結朝霞列坐王母堂艶體飡瑶華湘
妃詠渉江漢女奏陽阿
乗雲去中夏隨風濟江湘亹亹陟髙陵遂升玉巒陽雲
娥薦瓊石神妃侍衣裳
　　　贈摯仲洽詩
君子有逸志棲遲於一丘仰䕃高林茂俯臨淥水流恬
淡養𤣥虚沈精研聖猷
　　　招隠二首
隠士託山林遁世以保真連恵亮未遇雄才屈不伸
棲遲四野外陸沈背當時循名掩不著藏器待無期羲
和䇿六龍弭節越崦嵫盛年俛仰過忽若振輕絲
　成公綏(字子安東郡白馬人也少有俊才詞賦甚麗/張華雅重綏薦為太常博士歴秘書郎遷中)
　　(書郎毎與華受詔並/為詩賦泰始九年卒)
　　　中宫詩二首(按樂府載張華晉中宫/所歌一首體與此同)
殷湯令妃有華之女仁教内修度義以處清謐後宫九
嬪有序尹為媵臣遂作元輔(周詩逸軌/作賢明頌)
天地不獨立造化由隂陽乾坤垂覆載日月曜重光治
國先家道立教起閨房二妃濟有虞三母隆周王塗山
興大禹有莘佐成湯齊晉霸諸侯皆賴姬與姜關雎思
賢妃此言安可忘
　　　行思(一云途/中作)
洋洋熊耳流巍巍伊闕山髙岡碣崔嵬雙阜夾長川素
石何磷磷水禽何翩翩逺渉許潁路顧思邈綿綿鬱陶
懐所親引領情緬然
　　　遊仙詩
盛年無幾時奄忽行欲老那得赤松子從學度世道西
入華隂山求得神芝草珠玉猶戴土何惜千金寶但願
垂無窮與君長相保
　
　
　
　
　
　
　古詩紀巻三十一
欽定四庫全書
　古詩紀巻三十二　　　　明　馮惟訥　撰
晉第二
　傅𤣥(字休奕北地泥陽人博學善屬文舉秀才晉王/時為常侍及受禪進爵為子武帝初置諫官以)
　　(𤣥為之遷侍中轉司隷校尉免/官卒於家追封清泉侯諡曰剛)
　　　短歌行
長安髙城層樓亭亭干雲四起上貫天庭蜉蝣何整行
如軍征蟋蟀何感中夜哀鳴蚍蜉愉樂粲粲其榮寤寐
念之誰知我情昔君視我如掌中珠何意一朝棄我溝
渠昔君與我如影如形何意一去心如流星昔君與我
兩心相結何意今日忽然兩絶
　　　秋胡行
秋胡子娶婦三日會行仕宦既享顯爵保兹徳音以禄
頥親韞此(一作/比)黄金覩一好婦採桑路旁遂下黄金誘
以逢卿玉磨逾潔蘭動彌馨源流潔清水無濁波奈何
秋胡中道懐邪美此節婦髙行巍峩哀哉可愍自投長
河
　　　惟漢行
危哉鴻門會沛公幾不還輕装入人軍投身湯火間兩
雄不俱立亞父見此權項荘奮劒起白刃何翩翩伯身
雖為蔽事促不及旋張良慴坐側髙祖變龍顔賴得樊
将軍虎叱項王前嗔目駭三軍磨牙咀豚肩空巵讓霸
主臨急吐竒言威凌萬乘主指顧回泰山神龍困鼎鑊
非噲豈得全狗屠登上将功業信不原健兒實可慕腐
儒安足歎
　　　豔歌行
日出東南隅照我秦氏樓秦氏有好女自字為羅敷首
戴金翠飾耳綴明月珠白素為下裾丹霞為上襦一顧
傾朝市再顧國為虚問女居安在堂在城南居青樓臨
大巷幽門結重樞使君自南来駟馬立踟蹰遣吏謝賢
女豈可同行車斯女長跪對使君言何殊使君自有婦
賤妾有鄙夫天地正厥位願君改其圖
　　　長歌行
利害同根源賞下有甘鈎義門近(闕/)塘獸口出通侯撫
劒安所趨蠻方未順流蜀賊阻石城吴㓂馮龍舟二軍
多壮士聞賊如見讎投身効知己徒生心所羞鷹隼厲
天翼恥與燕雀遊成敗在縱者無令鷙鳥憂
　　　豫章行苦相篇
苦相身為女卑陋難再陳男兒當門户墮地自生神雄
心志四海萬里望風塵女育無欣愛不為家所珍長大
逃深室藏頭羞見人垂淚適他鄉忽如雨絶雲低頭和
顔色素齒(一作/頰)結朱唇跪拜無復數婢妾如嚴賔情合
同雲漢葵藿仰陽春心乖甚水火百惡集其身玉顔隨
年變丈夫多好新昔為形與影今為胡與秦胡秦時相
見一絶踰參辰
　　　和秋胡行(一云和/班氏詩)
秋胡納令室三日宦他鄉皎皎潔婦姿冷冷守空房燕
婉不終夕别如參與商憂来猶四海易感難可防人言
生日短愁者苦夜長百草揚春華攘腕採柔桑素手尋
繁枝落葉不盈筐羅衣翳玉體回目流采章君子倦仕
歸車馬如龍驤精誠馳萬里既至(一作/去)兩相忘行人悦
令顔借息此樹傍誘以逢卿喻遂下黄金装烈烈貞女
忿言辭厲秋霜長驅及居室奉金升北堂母立呼婦来
歡情樂未央秋胡見此婦惕然懐探湯負心豈不慙永
誓非所望清濁必異源鳬鳳不竝翔引身赴長流果哉
潔婦腸彼夫既不淑此婦亦太剛
　　　飲馬長城窟行(一作青青/河邉草篇)
青青河邉草悠悠萬里道草生在春時逺道還有期春
至草不生期(一作/泣)盡歎無聲感物懐思心夢想發中情
夢君如鴛鴦比翼雲間翔既覺寂無見曠如參與商夢
君結同心比翼遊北林既覺寂無見曠如商與參河洛
自用固不如中岳安回流不及返浮雲徃自還悲風動
思心悠悠誰知者懸景無停居忽如馳駟馬傾耳懐音
響轉目淚雙墮生存無會期要君黄泉下
　　　放歌行
靈龜有枯甲神龍有腐鱗人無千嵗夀存質空相因朝
露尚移景促哉水上塵丘塚如履綦不識故與新髙樹
来悲風松柏垂威神曠野何蕭條顧望無生人但見狐
狸迹虎豹自成羣孤雛攀樹鳴離鳥何繽紛愁子多哀
心塞耳不忍聞長嘯淚雨下太息氣成雲
　　　豔歌行有女篇
有女懐芬芳媞媞歩東廂蛾眉分翠羽明目(一作/眸)發清
揚丹唇翳皓齒秀色若珪璋巧笑露懽靨衆媚不可詳
令儀希世出無乃古毛嬙頭安金歩搖耳繫明月璫珠
環約素腕翠羽垂鮮光文袍綴藻黼玉體映羅裳容華
既已豔志節擬秋霜徽(樂府/作㣲)音冠青雲聲響流四方妙
哉羙媛徳宜配侯與王靈應萬世合日月時相望媒氏
陳束帛羔鴈鳴前堂百兩盈中路起若鸞鳳翔凡夫徒
踴躍望絶殊參商
　　　墻上難為趨
　　(古今樂録曰王僧䖍技録云墻上難/為趨行荀録所載墻上一篇今不傳)
門有車馬客驂服若騰飛華組結玉佩蘩藻紛葳蕤馮
軾垂長纓顧盻有餘輝貧主屣弊履整此藍縷衣客曰
嘉病乎正色意無疑吐言若覆水搖舌不可追渭濵漁
釣翁乃為周所諮顔回處陋巷大聖稱庶幾茍富不知
度千駟賤采薇季孫由儉顯管仲病三歸夫差耽淫侈
終為越所圍遺身外榮利然後享巍巍迷者一何衆孔
難知徳希甚美致憔悴不如豚豕肥楊朱泣路岐失道
令人悲子貢欲自矜原憲知其非屈伸各異勢窮逹不
同資夫唯體中庸先天天不違
　　　怨歌行朝時篇
昭昭朝時日皎皎晨(樂府/作最)明月十五入君門一别終華
髪同心忽異離曠如(一作/若)胡與越胡越有會時參辰遼
且濶形影雖髣髴音聲寂無達纎絃感促柱觸之哀聲
發情思如循環憂来不可遏塗山有餘恨詩人詠采葛
蜻蛚吟牀下回風起幽闥春榮隨路落芙蓉生木末自
傷命不遇良辰永乖别已爾可奈何譬如紈素裂孤雌
翔故巢星流光景絶魂神馳萬里甘心要同穴
　　　秋蘭篇
秋蘭䕃玉池池水清且芳芙蓉隨風發中有雙鴛鴦雙
魚自踴躍兩鳥時廻翔君其(一作/期)歴九秋與妾同衣裳
　　　明月篇(藝文作怨詩/一作朗月篇)
皎皎明月光灼灼朝日暉昔為春蠶絲今為秋女衣丹
唇列素齒翠彩發蛾眉嬌子多好言歡合易為姿玉顔
盛有時秀色隨年衰常恐新間舊變故興細㣲浮萍本
無根(一作浮萍/無根本)非水将何依憂喜更相接樂極還自悲
　　　前有一罇酒行
置酒結此會主人起行觴玉罇兩楹間絲理東西廂舞
袖一何妙變化窮萬方賔主齊徳量欣欣樂未央同享
千年夀朋来㑹此堂
　　　何當行
同聲自相應同心自相知外合不由中雖固終必離管
鮑不世出結交安可為
　　　却東西門行(樂府不載見初學記/以下三首文疑闕)
和樂唯有舞運體不失機退似前龍婉進如翔鸞飛回
目流神光傾亞有餘姿
　　　羙女篇
羙人一何麗顔若芙蓉花一顧亂人國再顧亂人家未
亂猶可奈何
　　　飛塵篇
飛塵穢清流朝雲蔽日光秋蘭豈不芬鮑肆亂其芳河
决潰金堤一手不能障
　　　董逃行歴九秋篇十二首(六言首玉臺新詠以/前十  作梁簡文帝)
　　　　(今從樂府併為𤣥詩選詩拾遺曰樂録云/傅𤣥作據文選注引之以為漢古辭也)
歴九秋兮三春遺貴客兮逺賔顧多君心所親乃命妙
伎才人炳若日月星辰
序金罍兮玉觴賔主逓起鴈行杯若飛電絶光交觴接
巵結裳慷慨歡笑萬方
奏新詩兮夫君爛然虎變龍文渾如天地未分齊謳楚
舞紛紛歌聲上激青雲
窮八音兮異倫竒聲靡靡每新㣲披素齒丹唇逸響飛
薄梁塵精爽眇眇入神
坐咸醉兮沾歡引樽促席臨軒進爵獻夀翻翻千秋要
君一言願愛不移若山
君恩愛兮不竭譬若朝日夕月此景萬里不絶長保初
醮髪結何憂坐成胡越
攜弱手兮金環上逰飛閣雲間穆若鴛鳳雙鸞還幸蘭
芳自安娱心樂意難原
樂既極兮多懐盛時忽逝若頽寒暑革御景廻榮華隨
風飄摧感物動心増哀
妾受命兮孤虚男兒墮地稱珠女弱雖存若無骨肉至
親更䟽奉事他人託軀
君如影兮隨形賤妾如水浮萍明月不能常盈誰能無
根保榮良時冉冉代征
顧繡領兮含暉皎日廻光則㣲朱華忽爾(一作/是)漸衰影
欲舍形髙飛誰言往思可追
薺與麥兮夏零蘭桂踐霜逾馨禄命懸天難明妾心結
意丹青何憂君心中傾(選詩拾遺曰此篇髣髴懽慼如/在目前經緯情感若探𠂻曲宫)
(商曽疊綺繪斐亹其言有文焉其聲有永焉惜不知何/人之詞非相如枚乘其誰能為之走僵李杜不能及矣)
(嗚呼羙矣盡矣麗矣則矣當為百世六言之祖也訥按/此辭本題曰董逃行歴九秋篇董逃行起於漢末不得)
(謂相如枚乘為之也觀其辭/體不類二京當以樂録為正)
　　　吴楚歌(七言羙一曰/燕人  篇)
燕人羙兮趙女佳其室則邇兮限層崖雲為車兮風為
馬玉在山兮蘭在野雲無期兮風有止思多端兮誰能
理(一作思心多/端誰能理)
　　　鴻鴈生塞北行
　　(魏武帝却東西門行曰鴻/鴈生塞北乃在無人鄉)
鳯凰逺生海西及時崑山岡五徳存羽儀和鳴定宫商
百鳥竝侍左右鼓翼騰華光上熈遊雲日間千嵗時来
翔孰若彼龍與龜曵尾泥中蔵非雲雨則不升冬伏春
廼驤退哀此秋蘭草根絶随化揚靈氣一何憂羙萬里
馳芬芳常恐物㣲易歇一朝見弃忘
　　　白楊行
　　(古今樂録曰王僧䖍技/録有白楊行今不歌)
青雲固非青當雲奈白雲驥從西北馳来吾何憶驥来
對我悲鳴舉頭氣凌青雲當奈此驥正龍形踠足蹉跎
長坡下蹇驢慷愾敢與我争馳躑躅鹽車之中流汗兩
耳盡下垂雖懐千里之逸志當時一得施白雲彯彯舍
我髙翔青雲徘徊戢我愁啼上眄増崖下臨清池日欲
西移既来歸君君不一顧仰天太息當用生為青雲乎
飛時悲當奈何耶青雲飛乎
　　　秦女休行
龎(一作/秦)氏有烈婦義聲馳雍凉父母家有重怨仇人暴
且彊雖有男兄弟志弱不能當烈女念此痛丹心為寸
傷外若無意者内潜思無方白日入都市怨家如平常
匿劒藏白刃一奮尋身僵身首為之異處仗尸列肆旁
肉與土合成泥灑血濺飛梁猛氣上干雲霓仇黨失守
為披攘一市稱烈義觀者收淚竝慨忼百男何當益不
如一女良烈女直造縣門云父不幸遭禍殃今仇身以
分裂雖死情益揚殺人當伏法義不茍活隳舊章縣令
解印綬令我傷心不忍聽刑部垂頭塞耳令我吏舉不
能成烈著希代之績義立無窮之名夫家同受其祚子
子孫孫咸享其榮今我作歌詠髙風激揚壮發悲且清
　　　雲中白子髙行
陵陽子来明意欲作天與仙人遊超登元氣攀日月遂
造天門将上謁閶闔闢見紫㣲絳闕紫宫崔嵬髙殿嵳峩
雙闕萬丈玉樹羅童女掣電䇿童男挽雷車雲漢隨天
流浩浩如江河因王長公謁上皇鈞天樂作不可詳龍
仙神仙教我靈祕八風子儀與遊我祥我心何戚戚思
故鄉俯看故鄉二儀設張樂哉二儀日月運移地東南
傾天西北馳鶴五氣所補鼇四足所支齊駕飛龍驂赤
螭逍遥五岳間東西馳長(一作/期)與天地竝復何為復何
為
　　　西長安行
所思兮何在乃在西長安何用存問妾香橙雙珠環何
用重存問羽爵翠琅玕今我兮聞君更有兮異心香亦
不可燒環亦不可沈香燒日有歇環沈日自深
　　　車遥遥篇(樂府作車/􁠄梁人)
車遥遥兮馬洋洋追思君兮不可忘君安遊兮西入秦
願為影兮隨君身君在隂兮影不見君依光兮妾所願
　　　昔思君
昔君與我兮形影潜結今君與我兮雲飛雨絶昔君與
我兮音響相和今君與我兮落葉去柯昔君與我兮金
石無虧今君與我兮星滅光離
　　　答程曉詩(四言從休奕諸詩文句多闕不能盡/析姑  類次之其不成章者列于巻)
　　　　(末/)
奕奕兩儀昭昭太陽四氣代升三朝受祥濟濟羣后峩
峩聖皇元服肇御配天垂光伊周作弼王室惟康顒顒
兆民蠢蠢戎羶率土充庭萬國奉蕃皇澤雲行神化風
宣六合咸熙遐邇同歡赫赫明明天人合和下罔遺滯
焦朽斯華矧我良朋如玉之嘉穆穆雝雝興頌作歌
　　　宴會詩
日之既逝情亦既渥賔委餘歡主容不足樂飲今夕温
其如玉
　　　芙蕖
煌煌芙蕖從風芬葩照以皎日灌以清波隂結其實陽
發其華金房緑葉素株翠柯
　　　雜詩三首(以下/五言)
志士惜日短愁人知夜長攝衣歩前庭仰觀南鴈翔𤣥
景隨形運流響歸空房清風何飄颻㣲月出西方繁星
衣(一作/依)青天列宿自成行蟬鳴髙樹間野鳥號東廂纎
雲時髣髴渥露沾我裳良時無停景北斗忽低昂常恐
寒節至凝氣結為霜落葉隨風摧一絶如流光
閒夜㣲風起明月照髙臺清響呼不應𤣥景招不来厨
人進藿茹有酒不盈杯安貧福所與富貴為禍媒金玉
雖髙堂於我賤蒿萊
鵲巢丘城側雀乳空井中居不附龍鳳常畏蛇與蟲依
賢義不恐近暴自當窮
　　　又答程曉
羲和運玉衡招搖賦朔旬嘉慶形三朝羙徳揚初春聖
主加元服萬國望威神伊周敷𤣥化竝世霑天人洪崖
歌山岫許由嗟水濵
　　　宴詩
鸞鳥睎鳳皇望舒繼白日千秋遘嘉會来升君子室華
樽享清酤珎肴自盈溢
　　　天行篇
天行一何健日月無停蹤百川皆赴海(藝文作/赴暘谷)三辰回
泰蒙
　　　日昇歌
東光昇朝陽羲和初攬轡六龍竝騰驤逸景何晃晃旭
日照萬方皇徳配天地神明鑒幽荒
　　　三光篇(初學作/劉孝綽)
三光垂象表天地有晷度聲和音響應形立影自附素
日抱𤣥鳥明月懐靈兎
　　　衆星詩
朗月共衆星日出擅其明冬寒地為裂春和草木榮陽
徳雖普濟非隂亦不成
　　　苦雨
徂暑未一旬重陽翳朝霞厥初月離畢積日遂滂沲屯
雲結不解長溜周四阿霖雨如倒井黄潦起洪波湍深
激墻隅門庭若决河炊㸑不復舉竈中生蛙蝦
　　　苦熱(藝文/熱部)
朱明運将極溽暑晝夜興裁動四支廢舉身若山陵珠
汗洽玉體呼吸氣鬱蒸塵垢自成泥素粉隨手凝
　　　古詩
東方大明星光景照千里少年舍家遊思心晝夜起
　　　擬四愁詩四首(并序言以/下七)
　張平子作四愁詩體小而俗七言類也聊擬而作之
　名曰擬四愁詩
我所思兮在瀛洲願為雙鵠戲中流牽牛織女期在秋
山髙水深路無由愍余不遘嬰殷憂佳人貽我明月珠
何以要之比目魚海廣無舟悵勞劬寄言飛龍天馬駒
風氣雲披飛龍逝驚波滔天馬不厲何為多念心憂泄
我所思兮在珠崕願為比翼浮清池剛柔合徳配二儀
形影一絶長别離愍余不遘情如攜佳人貽我蘭蕙草
何以要之同心鳥火熱水深憂盈抱申以琬琰夜光寶
卞和既沒玉不察存若流光忽電滅何為多念獨鬱結
我所思兮在崑山願為鹿􁁊(一作/蛩)闚虞淵日月廻曜照
景天參辰曠隔㑹無縁愍余不遘罹百艱佳人貽我蘇
合香何以要之翠鴛鴦懸度弱水川無梁申以錦衣文
繡裳三光騁邁景不留鮮似民生忽如浮何為多念秪
自愁
我所思兮在朔方願為飛燕俱南翔煥乎人道著三光
胡越殊心生異鄉愍余不遘罹百殃佳人貽我葆羽纓
何以要之影與形永増憂結繁華零申以日月指明星
星辰有翳日月移駑馬哀鳴慙不馳何為多念徒自虧
　　　兩儀詩
兩儀始分元氣清列宿垂象六位成日月西流景東征
悠悠萬物殊品名聖人憂代念羣生(一作兩儀始分元/氣上清列宿垂象)
(六位時成日月西邁流景東征悠悠/萬物殊品齊名聖人憂世實念羣生)
　　　天行歌(雜言/)
天時泰兮昭以陽清風起兮景雲翔仰觀兮辰象日月
兮運周俯視兮河海百川兮東流
　　　驚雷歌
驚雷奮兮震萬里威陵宇宙兮動四海六合不維兮誰
能理
　　　雜言(一作/雷)
雷隠隠感妾心傾耳清聽非車音(一無/清字)
　　　雲歌
白雲翩翩翔天庭流景髣髴非君形白雲飄飄捨我髙
翔青雲徘徊為我愁腸
　　　蓮歌
渡江南採蓮花芙蓉増敷曄若星羅緑葉映長波廻風
容與動纖柯
　　　啄木
啄木髙翔鳴喈喈飄揺林薄著桑槐􁀙縁樹間喙如錐
嚶喔嚶喔聲正悲専為萬物作倡俳當此之時樂不可
廻
　　　雜歌
鳳有翼龍有鱗君不獨興必湏良臣
　　　九曲歌
嵗莫景邁羣光絶安得長繩繫白日
　　　歌詞
雷師鳴鐘鼓風伯吹笙簧西母出穴聽王父吟東廂
　　　失題五首(見藝文/日部)
湯谷發清曜九日棲髙枝願得竝天御六龍齊玉覊
　　　二(初學/江部)
有女殊代生渉江采菱花上翳青雲景下鑿淥水波
　　　三(藝文/矟部)
彎我繁弱弓弄我丈八矟一舉覆三軍再舉殄戎貊(四/語)
(不/韻)
　　　四(藝文庭/燎部)
元正始朝享萬國執珪璋枝燈若火樹庭燎繼天光
　　　五(藝文/松部)
飛蓬隨飄起芳草摧山澤世有千年松人生詎能百
　傅咸(字長虞𤣥之子也剛簡有大節風格峻整識性/明悟好屬文論雖綺麗不足而言成規鑒潁川)
　　(庾純嘗嘆曰長虞之文近乎詩人之作/矣襲父爵拜太子洗馬官至司隸校尉)
　　　孝經詩(二章/)
　　(春秋正義曰傅咸七經詩王/羲之寫然今所存者六經耳)
立身行道始於事親上下無怨不惡於人(一作不/敢惡人)孝無
終始不離其身三者備矣以臨其民
以孝事君不離令名進思盡忠義則不爭匡救其惡災
害不生孝悌之至通於神明
　　　論語詩(二章/)
守死善道磨而不磷直哉史魚可謂大臣見危受命能
致其身
克己復禮學優則仕富貴在天為仁由己以道事君死
而後已
　　　毛詩詩(二章/)
無将大車維塵㝠㝠濟濟多士文王以寧顯允君子大
猷是經
聿修厥徳令終有俶勉爾遯思我言維服盗言孔甘其
何能淑讒人㒺極有􁂦面目
　　　周易詩
卑以自牧謙尊而光進徳修業既有典常暉光日新照
于四方小人勿用君子道長
　　　周官詩(二章/)
惟王建國(一作/極)設官分職進賢興功取諸(初學作/時文)易直
除其不蠲無敢反側以徳詔爵允臻其極
辨其可任以告于正掌其戒禁治其政令各修乃職以
聽王命
　　　左傳詩(前四首藝文類聚各分二章此首/藝文不載以例考之亦當爾也)
事君之禮敢不盡情敬奉徳義樹之風聲昭徳塞違不
殞其名死而利國以為己榮兹心不爽忠而能力不為
利㗖古之遺直威黜不端勿使能植
　　　與尚書同僚詩
非望之寵謬加于已猥授非據奄司萬里煌煌朱軒服
驥驂騄曄曄初星肅肅臣僕暉光顯赫衆目所屬斯之
弗稱匪榮伊辱質弱尚父受任鷹揚徳非樊仲王命是
将百城或違無能有匡一州之矜将弛其綱得意忘言
言在意後夫惟神交可以長久我心之孚有盈于缶與
子偕老豈曰執手出司萬(一作/百)里牧彼朔濵服冕乗軒
六轡既均威風先邁百城肅震
　　　贈褚武良詩
爰暨于褚惟晉之楨肇振鳳翼羽儀上京聿作喉舌納
言紫庭光賛帝道敷皇之明方任之重實在江揚乃授
旄鉞宣曜威靈悠悠遐邁東夏于征
　　　贈崔伏二郎詩
英妙之選二生之授顒顒兩城歡徳之茂君子所居九
夷非陋無狭百里而不垂覆人之好我贈我清詩示我
周行心與道期誠發自中義形於辭古人辭讜豈不爾
思
　　　答潘尼詩(并序/)
　司州秀才潘正叔識通才髙以文學温雅為博士余
　性直而處清論褒貶之任作詩以見規雖褒飾之舉
　非所敢聞而斐粲之辭良可樂也答之雖不足以相
　詶報所謂盍各言志也
貽我妙文繁春之榮匪榮斯尚乃新其聲吉甫作頌有
馥其馨寔由樊仲其徳克明授此瓦礫厠彼瑶瓊貺非
其喻聞寵若驚
　　　答欒𢎞詩(并序/)
　安樂令欒𢎞太傅鉅平侯羊公辟未就而公薨後應
　司州之命舉秀才博文通濟之士余失和於府當換
　為護軍司馬賦詩見贈答之云爾
鉅平作宰是貴是欽弓旌仍招嘉命胥尋鸞鳳養儀戢
翼幽林未附雅調以和韶音鉅平遐逝厲志彌深肅肅
京司清風裁邁乃延羣彦龍集鳳會亦既斯降萬里有
賴聲發響應好結傾盖
　　　贈建平太守李叔龍
𢎞道興化實在良守悠悠建平皇澤未流朝選於衆乃
子之授南荆注望心乎克副
　　　贈何劭王濟(并序/)
　朗陵公何敬祖咸之從内兄國子祭酒王武子咸從
　姑之外孫也竝以明徳見重於世咸親之重之情猶
　同生義則師友何公既登侍中武子俄而亦作二賢
　相得甚歡咸亦慶之然自恨闇劣雖願其繾綣而從
　之末由厯試無效且有家艱心存目替賦詩申懐以
　貽之云爾
日月光太清列宿曜紫㣲赫赫大晉朝明明闢皇闈吾
兄既鳳翔王子亦龍飛雙鸞遊蘭渚二離揚清暉攜手
升玉階竝坐侍丹帷金璫綴恵文煌煌發令姿斯榮非
攸庶繾綣情所希豈不企髙蹤麟趾邈難追臨川靡芳
餌何為守空坻槁葉待風飄逝将與君違違君能無戀
尸素當言歸歸身蓬蓽廬樂道以忘饑進則無云補退
則恤其私但願隆𢎞美王度日清夷
　　　贈太尉司馬虞顯機
帝崇元淑妙選其屬命子是佐増衮之縟
　　　失題
奕奕恒山作鎮冀方伊趙建國在岳之陽
　　　失題(見初學/露部)
零露濬江海飛塵崇山岳過謬佐台輔安能任鼎餗
　
　
　
　
　
　
　
　
　
　
　
　
　
　
　古詩紀巻三十二
欽定四庫全書
　古詩紀巻三十三　　　　明　馮惟訥　撰
晉第三
　裴秀(字季彦河東聞喜人也有風操八嵗能著文大/将軍辟為掾遷黄門侍郎晉受禪封鉅鹿公後)
　　(累遷左光禄司空卒/諡元公配食宗廟)
　　　大蜡詩
日躔星紀大吕司辰𤣥象改次庶衆更新嵗事告成八
蜡報勤告成伊何年豐物阜豐禋孝祀介兹萬祜(一作/景福)
報勤伊何農功是歸穆穆我后矜兹烝黎宣力菑畆沾
體暴肌飲饗清祀四方来綏充牣郊甸鱗集京師交錯
貿遷紛葩相追摻袂成幕連袵成帷有肉如邱有酒如
泉有肴如林有貨如山率土同懽和氣来臻祥風叶順
降祉自天方隅清謐嘉祚日延與民優游享夀萬年
　應貞(字吉甫魏侍中璩之子舉髙第武帝踐祚遷給/事中初置太子中庶子以貞為之後為散騎常)
　　(侍/)
　　　晉武帝華林園集詩(九章/)
　　(洛陽圖經曰華林園在城内東北隅魏明帝起名/芳林園齊王芳改為華林干寶晉紀曰泰始四年)
　　(二月上幸芳林園與羣臣宴賦/詩觀志散騎常侍應貞詩冣美)
悠悠太上民之厥初皇極肇建彛倫攸敷五徳更運膺
籙(晉書作/應録)受符陶唐既謝天厯在虞
於時上帝乃顧惟眷光我晉祚應期納禪位以龍飛文
以虎變𤣥澤滂流仁風潜扇區内宅心方隅回靣
天垂其象地耀其文鳳鳴朝陽龍翔景雲嘉禾重穎蓂
莢載芬率土咸序(晉書/作寜)人胥悦欣
恢恢皇度穆穆聖容言思其順貌思其恭在視斯明在
聴斯聰登庸以徳明試以功
其恭惟何昧旦丕顯無理不經無義不踐行捨其華言
去其辯游心至虚同規易簡六府孔修九有斯靖(晉書/作来)
(踐/)
澤靡不被化罔不加聲教南暨西漸流沙幽人肄(善作/肆)
險逺國忘遐越裳重譯充我(晉書/作牣)皇家
峩峩列辟赫赫虎臣内和五品外威四賔修(晉書/作順)時貢
軄入覲天人備言鍚命羽葢朱輪
貽宴好會不常厥數神心所受(晉書/作授)不言而喻於是肄
(五臣/作肆)射弓矢斯御發彼五的有酒斯飫
文武之道厥猷未墜在昔先王射(五臣/作躬)御兹器示武懼
荒過亦為失(叶/試)凡厥羣后無懈于位
　王濬(字士治𢎞農湖人也初辟河東從事歴益州/刺史平吴有功遷鎮軍大将軍封襄陽縣侯)
　　　祖道應令
侯誰在矣東宫詵詵曰保曰傅𢎞道維新前疑協衡顧
問翼輪豈伊張仲専美前津渙乎唐徳欽在四隣齊軌
上葉永垂清塵
　賈充(字公閭平陽襄陵人逵之子仕魏累遷中郎将/後為文帝大将軍司馬武帝受禪封魯郡公轉)
　　(尚書令無公方之操専以佞媚取容守正/之士咸共疾之轉司空太尉卒贈太宰)
　　　與妻李夫人聫句(一云定/情聫句)
　　(晉書曰充初娶李豐女淑羙有才行豐被誅李氏/坐流徙復娶郭配女即廣城君後李以赦得還帝)
　　(特詔充置左右夫人郭怒不許充乃為李築室於/永年里而不徃来李名婉字淑文郭名槐一云名)
　　(玉/璜)
室中是阿誰歎息聲正悲(賈/)歎息亦何為但恐大義虧
(李/)大義同膠漆匪石心不移(賈/)人誰不慮終日月有合
離(李/)我心子所達子心我所(一作/亦)知(賈/)若能不食言與
君同所宜(李/)
　棗據(字道彦潁川長社人善文辭弱冠辟大将軍府/出為山陽令遷尚書郎賈充伐吴請為從事中)
　　(郎軍還徙黄門侍郎冀/州刺史太子中庶子卒)
　　　答阮得猷
友朋顧之貽我良箴玩之無斁終詠斯音燕鼎在舟雖
重不沈庶憑嘉謨髙跡可尋
　　　遊覽
矯足登雲閣相伴歩九華徙倚憑髙山仰攀桂樹柯延
首觀神州廻睛盻曲阿芳林挺修幹一嵗再三花何以
濟不朽嘘吸潄朝霞重巖吐神溜傾觴挹涌波恢恢大
道間人事足為多
　　　雜詩
吴㓂未殄滅亂象侵邉疆天子命上宰作蕃于漢陽開
國建元士玉帛聘賢良予非荆山璞謬登和氏塲羊質
服虎文燕翼假鳳翔既懼非所任怨彼南路長千里既
悠邈路次限闗梁僕夫罷逺渉車馬困山岡深谷下無
底髙巖暨穹蒼豐草停滋潤霧露沾衣裳𤣥林結隂氣
不風自寒凉顧瞻情感切惻愴心哀傷士生則懸弧有
事在四方安得恒逍遥端坐守閨房引義割外情内感
實難忘
　　　失題(見藝文類/聚鳳部)
有鳳適南中終日無歡娱自怨梧桐逺行飛棲桑榆奮
迅振長翼俛仰向天衢簫韶逝無聞朝陽不可湏
　杜育(字方叔襄城鄧陵人㓜號神童及長美風姿有/才藻時人號曰杜聖累遷國子祭酒洛陽将沒)
　　(死于/難)
　　　贈摯仲洽詩
之子于歸言秣其駒矧乃斯人乃邁乃徂雖非顯甫餞
彼百壺雖非張仲将鱠河魚人亦有言貴在同音雖曰
翻飛曽未異林顧戀同枝増其慨心望爾不遐無金玉
音
　摯虞(字仲洽京兆長安人也才學通博舉賢良/歴光禄勲太常卿及洛京荒亂以餒卒)
　　　答杜育詩
越有杜生既文且哲龍躍潁豫有聲彰澈賴兹三益如
琢如切好以義結友以文會豈伊在髙分定傾盖其人
如玉羙彼生芻鐘鼓匪樂安用百壺老夫灌灌離羣索
居懐戀結好心焉悵如
　　　雍州詩
於皇先王經啓九有有州惟雍居京之右土載奥區山
包(一作/苞)神藪嘉生惟繁庶類伊阜悠悠州域有華有戎
外接皮服内含岐豐周餘既沒夷徳未終莫不慕義易
俗移風
　劉伶(字伯倫沛國人也肆意放蕩悠焉獨暢武帝泰/始初對䇿盛言無為之化以無用罷竟以夀終)
　　　北芒客舍詩
泱漭望舒隠黤黮𤣥夜隂寒鷄思天曙擁翅吹長音蚊
蚋歸豐草枯葉散蕭林陳醴發悴顔色歈暢真心緼被
終不曉斯歎信難任何以除斯歎付之與瑟琴長笛響
中夕聞此消胸襟
　束晳(字廣㣲陽平元城人漢踈廣之後博學多聞性/沈退不慕榮利為王戎張華輩所辟用轉著作)
　　(郎博士遷尚書郎趙王倫為/相請為記室晳辭疾罷歸)
　　　補亡詩六首
　序曰晳與同業疇人肄修鄉飲之禮然所詠之詩或
　有義無辭音樂取節闕而不備于是遥想既往存思
　在昔補著其文以綴舊制
　　　　南陔
　南陔孝子相戒以養也
循彼南陔言采其蘭眷戀庭闈心不遑安彼居之子罔
或游盤馨爾夕膳潔爾晨飡循彼南陔厥草油油彼居
之子色思其柔眷戀庭闈心不遑留馨爾夕膳潔爾晨
羞有獺有獺在河之涘凌波赴汨噬魴捕鯉嗷嗷林烏
受哺于子養隆敬薄惟禽之似勗増爾䖍以介丕祉
　　　　白華
　白華孝子之潔白也
白華朱蕚被於幽薄粲粲門子如磨如錯終晨三省匪
惰其恪白華綘趺在陵之陬(子溝/切)蒨蒨士子湼而不渝
竭誠盡敬亹亹忘劬白華𤣥足在丘之曲堂堂䖏子無
營無欲鮮侔晨葩莫之㸃(玷/同)辱
　　　　華黍
　華黍時和嵗豐宜黍稷也
黮黮(徒感/切)重雲習習(善作/輯輯)和風黍華陵巔麥秀和中靡
田不播九穀斯豐奕奕𤣥霄濛濛甘霤黍發稠華禾(善/作)
(亦/)挺其秀靡田不殖九穀斯茂無髙不播無下不植芒
芒其稼參參其穡稸我王委充我民食玉燭陽明顯猷
翼翼
　　　　由庚
　由庚萬物得由其道也
蕩蕩夷庚物則由之蠢蠢庶類王亦柔之道之既由化
之既柔木以秋零草以春抽獸在于(善作/在)草魚躍順流
四時逓謝八風代扇纖阿案晷星變其躔五緯不愆(善/作)
(逆/)六氣無易愔愔我王紹文之跡
　　　　崇丘
　崇丘萬物得極其髙大也
瞻彼崇丘其林藹藹(音/愛)植物斯髙動類斯大周風既洽
王猷允泰漫漫方輿廻廻洪覆何類不繁何生不茂物
極其性人(五臣/作民)永其夀恢恢大圓茫茫九壤資生仰化
于何不養人無道夭物極則長
　　　　由儀
　由儀萬物之生各得其儀也
肅肅君子由儀率性明明后辟仁以為政魚游清沼鳥
萃平(五臣/作于)林濯鱗鼓翼振振其音賔寫爾誠主竭其心
時之和矣何思何脩文化内輯武功外悠
　司馬彪(字紹統髙陽王睦之長子也少薄行為睦所/責不得嗣由是専精學習博覽羣籍泰始中)
　　(為秘書郎後拜散/騎侍郎恵帝末卒)
　　　贈山濤
苕苕椅桐樹寄生於南岳上凌青雲霓下臨千仞谷處
身孤且危於何託余足昔也植朝陽傾枝俟鸞鷟今者
絶世用倥偬見廹束班匠不我顧牙曠不我録焉得成
琴瑟何由揚妙曲冉冉三光馳逝者一何速中夜不能
寐撫劒起躑躅感彼孔聖歎哀此年命促卞和潜幽𠖇
誰能證竒璞冀願神龍来揚光以見燭
　　　雜詩
百草應節生含氣有深淺秋蓬獨何辜飄颻隨風轉長
飈一飛薄吹我之四逺搔首望故株邈然無由返
　何劭(字敬祖陳國陽夏人司空曽之子博學善屬文/武帝踐阼以為散騎常侍永康初遷司徒趙王)
　　(倫簒位以為太宰永寧元年/薨襲封朗陵郡公諡曰康)
　　　洛水祖王公應詔
穆穆聖王體此慈仁友于之至通于明神遊宴綢繆情
戀所親薄云餞之于洛之濵嵩崖巗巗洪流湯湯春風
動衿歸鴈和鳴我后饗客鼓瑟吹笙舉爵惟别聞樂傷
情嘉宴既終白日西歸羣司告旋鸞輿整綏我皇重離
頓轡驂騑臨川永嘆酸涕霑頥崇恩感物左右同悲
　　　贈張華(張華答/詩見前)
四時更代謝懸象迭巻舒暮春忽復来和風與節俱俯
臨清泉涌仰觀嘉木敷周旋我陋圃西瞻廣武廬既貴
不忘儉處有能存無鎮俗在簡約樹塞焉足摹在昔同
班司今者並園墟私願偕黄髪逍遥綜琴書舉爵茂隂
下攜手共躊躇奚用遺形骸忘筌在得魚
　　　遊仙詩
青青陵上松亭亭髙山柏光色冬夏茂根柢無彫落吉
士懐真心悟物思逺託揚志𤣥雲際流目矚巖石羡昔
王子喬友道發伊洛迢逓陵峻岳連翩御飛鶴抗跡遺
萬里豈戀生民樂長懐慕仙類眇然心綿邈
　　　雜詩
秋風乗夕起明月照髙樹閒房来清氣廣庭發暉素静
寂愴然歎惆悵忽(選詩/作出)遊顧仰視垣上草俯察階下露
心虚體自輕飄颻若仙歩瞻彼陵上柏想與神人遇道
深難可期精㣲非所慕勤思終遥夕永言寫情慮
　王濟(字武子太原晉陽人渾次子也少有逸才善荘/老文詞秀茂有名當世武帝時尚常山公主起)
　　(家中書郎至侍/中終於太僕)
　　　平吴後三月三日華林園詩
蠢爾長虵荐食江汜我皇神武汎舟萬里迅雷電邁弗
及掩耳思樂華林薄采其蘭皇居偉則芳園巨觀仁以
山悦水為智歡清池流爵秘樂通𤣥脩罾灑鱗大庖妙
饌物以時序情以化宣終温且克有肅初筵嘉賔在兹
千禄永年
　王浚(字彭祖母趙氏婦良家女也貧賤出入沈家遂/生浚沈薨無子浚嗣拜駙馬都尉累轉至中郎)
　　(将都督幽州諸軍事因亂結好夷狄擁衆自立懐/帝即位増封日以彊盛謀将僣號石勒詐而殺之)
　　　從幸洛水餞王公歸國詩
聖主應期運至徳敷彞倫神道垂大教𤣥化被無垠欽
若崇古制建侯屏四隣皇輿廻羽盖髙會洛水濵臨川
講妙藝縱酒釣潜鱗八音以迭奏蘭羞備時珍古人亦
有言為國不患貧與蒙廟庭施幸得厠大鈞羣僚荷恩澤
朱顔感獻春賦詩盡下情至感暢人神長流無舍逝白
日入西津奉辭慕華輦侍衞路無因馳情繫帷幄乃心
戀軌塵
　李宻(字令伯犍為武陽人少仕蜀為郎蜀平徴為太/子洗馬密以祖母劉氏年髙上疏辭召劉終復)
　　(以洗馬出為温/令遷漢中太守)
　　　賜餞東堂詔令賦詩
　　(晉書曰宻有才能常望内轉而朝廷無援乃遷漢/中太守自以失分懐怨及賜餞東堂詔普令賦詩)
　　(末章云云武帝忿之於/是都官從事奏免宻官)
人亦有言有因有縁官無中人不如歸田明明在上斯
語豈然(闕/)
　皇甫謐(字士安安定朝那人博綜典籍沈静寡欲有/髙尚之志以著述為務自號𤣥晏先生郡國)
　　(舉辟皆不行武帝頻下詔敦/逼之謐上表辭太康三年卒)
　　　女怨詩
婚禮既定婚禮臨成施衿結帨三命丁寧(闕/)
　
　古詩紀巻三十三
欽定四庫全書
　古詩紀巻三十四　　　　明　馮惟訥　撰
晉第四
　陸機(字士衡吴郡人大司馬抗之子也少有竒才領/父兵為牙門将吴亡入洛太傳楊駿辟為祭酒)
　　(累遷太子洗馬著作郎出補吴王郎中令入為尚/書郎趙王倫輔政引為叅軍太安初成都王穎等)
　　(起兵討長沙王乂假機後将軍河北大都督因戰/敗績為穎所害○詩品曰陸機詩其源出於陳思)
　　(才髙辭贍舉體華美氣少於公幹文劣於仲宣尚/規矩不貴綺錯有傷直致之竒然其咀嚼英華厭)
　　(飫膏澤文章之淵泉也/張公嘆其大才信矣)
　　樂府
　　　短歌行(以下/四言)
置酒髙堂悲歌臨觴人夀㡬何逝如朝霜時無重至華
不再揚蘋以春暉蘭以秋芳来日苦短去日苦長今我
不樂蟋蟀在房樂以㑹興悲以别章豈曰無感憂為子
忘我酒既旨我肴既臧短歌有詠長夜無荒
　　　秋胡行
道雖一致塗有萬端吉凶紛藹休咎之源人鮮知命命
未易觀生亦何惜功名所歎
　　　隴西行
我静如鏡民動如烟事以形兆應以象懸豈曰無才世
鮮興賢
　　　日出東南隅行(或曰羅敷豔歌/  以下五言)
扶桑升朝暉照此髙䑓端髙臺多妖麗濬房出清顔淑
貎耀皎日恵心清且閒羙目揚玉澤蛾眉象翠翰鮮膚
一何潤秀色若可餐窈窕多容儀婉媚巧笑言暮春春
服成粲粲綺與紈金雀垂藻翹瓊佩結瑶璠方駕揚清
塵濯足洛水瀾藹藹風雲會佳人一何繁南崖充羅幕
北渚盈軿軒清川含藻景髙岸被華丹馥馥芳袖揮泠
泠纎指彈悲歌吐清響雅舞播幽蘭丹唇含九秋妍迹
陵七盤赴曲迅驚鴻蹈節如集鸞綺態隨顔變沈姿無
定(一作/乏)源俯仰紛阿那顧歩咸可懽遺芳結飛飈浮景
暎清湍冶容不足詠春遊良可嘆
　　　挽歌三首
卜擇考休貞嘉命咸在兹夙駕警徒御結轡頓重基龍
㡆(一作/荒)被廣栁前驅矯輕旗殯宫何嘈嘈哀響沸中闈
中闈且勿讙(五臣/作喧)聴我薤露詩死生各異倫祖載當有
時舍爵兩楹位啓殯進靈轜飲餞觴莫舉出宿歸無期
帷袵曠遺影棟宇與子辭周親咸犇凑友朋自逺来翼
翼飛輕軒駸駸策素騏按轡遵長薄送子長夜臺呼子
子不聞泣子子不知歎息重櫬側念我疇昔時三秋猶
足收萬世安可思殉沒身易亡殺子非所能含言言哽
咽揮涕涕流離
流離親友思惆悵神不泰素驂佇轜軒𤣥駟騖飛葢哀
鳴興殯宫廻遲悲野外魂輿寂無響但見冠與帶備物
象平生長旌誰為斾悲風徽(五臣/作鼓)行軌傾雲結流靄振
策指靈丘駕言從此逝
重阜何崔嵬𤣥廬竄其間磅礴立四極穹隆放蒼天側
聴隂溝涌卧觀天井懸壙(五臣/作廣)宵何寥廓大暮安可晨
人徃有返嵗我行無歸年昔居四民宅今託萬鬼隣昔
為七尺軀今成灰與塵金玉素所佩鴻毛今不振豐肌
饗螻蟻妍姿(一作/骸)永夷冺夀堂延魑魅虚無自相賔螻
蟻爾何怨魑魅我何親拊心痛荼毒永歎莫為陳
　　　長歌行
逝矣經天日悲哉帶地川寸隂無停晷尺波豈徒旋年
徃信(一作/迅)勁矢時来亮急絃逺期鮮克及盈數固希全
容華夙夜零體澤坐自捐兹物茍難停吾夀安得延俛
仰逝将過倐忽㡬何間慷慨亦焉訴天道良自然但恨
功名薄竹帛無所宣迨及嵗未暮長歌乘我閒
　　　君子行
天道夷且簡人道險而難休咎相乗躡翻覆若波瀾去
疾苦不逺疑似實生患近火固宜熱履氷豈惡寒掇蜂
滅天道拾塵惑孔顔逐臣尚何有棄友焉足歎福鍾恒
有兆禍集非無端天損未易辭人益猶可歡朗鑒豈逺
假取之在傾冠近情苦自信君子防未然
　　　從軍行
苦哉逺征人飄飄(五臣/作颻)窮四遐南陟五嶺巔北戍長城
阿深(五臣/作谿)谷邈(五臣/作深)無底崇山鬱嵳峩奮臂攀喬木振
迹渉流沙隆暑固已慘凉風嚴且苛夏條集(一作/焦)鮮藻
寒氷結衝波胡馬如雲屯越旗亦星羅飛鋒無絶影鳴
鏑自相和朝食(一作/餐)不免胄夕息常負戈苦哉逺征人
撫心悲如何
　　　苦寒行
北遊幽朔城凉野多險難(五臣/作艱)俯入窮谷底仰陟髙山
盤凝氷結重磵積雪被長巒隂雲興巖側悲風鳴樹端
不覩白日景但聞寒鳥喧(一作/嚾)猛虎憑林嘯𤣥猿臨岸
歎夕宿喬木下慘愴恒鮮歡渴飲堅氷漿飢待零露餐
離思固已久(一作/矣)寤寐莫與言劇哉行役人慊慊恒苦
寒
　　　豫章行
汎舟清川渚遥望髙山隂川陸殊塗軌懿親将逺尋三
荆歡同株四鳥悲異林樂會良自古悼别豈獨今寄世
将幾何日昃無停隂前路既已多後塗隨年侵促促薄
暮景亹亹鮮克禁曷為復以兹曽是懐苦心逺節嬰物
淺近情能不深行矣保嘉福景絶繼以音
　　　長安有狹邪行
伊洛有岐路岐路交朱輪輕葢承華景騰歩躡飛塵鳴
玉豈樸儒憑軾皆俊民烈心厲勁秋麗服鮮芳春余本
倦遊客豪彦多舊親傾盖承芳訊欲鳴當及晨守一不
足矜岐路良可遵規行無曠迹矩歩豈逮人投足緒已
爾四時不必循将遂殊塗軌要子同歸津
　　　塘上行
江蘺生幽渚㣲芳不足宣被蒙風雲會移居華池邊發
藻玉臺下垂影滄浪泉霑潤既已渥結根奥且堅四節
逝不處繁華難久鮮淑氣與時殞餘芳隨風捐天道有
遷易人理無常全男懽智傾愚女愛衰避妍不惜㣲軀
退但懼(一作/歎)蒼蠅前願君廣末光照妾薄暮年
　　　折揚栁
邈矣垂天景壮哉奮地雷豐隆豈久響華光但西隤日
落似有竟時逝恒若催仰悲朗月運坐觀旋葢廻盛門
無再入衰房莫苦開人生固已短出處鮮為諧慷慨惟
昔人興此千載懐升龍悲絶䖏葛藟變條枚寤寐豈虚
歎曽是感與摧弭意無足歡願言有餘哀
　　　飲馬長城窟行
驅馬陟隂山山髙馬不前徃問隂山候勁虜在燕然戎
車無停軌旌斾屢徂遷仰憑積雪巖俯渉堅氷川冬来
秋未反去家邈以緜獫狁亮未夷征人豈徒旋末徳争
先鳴凶器無兩全師克薄賞行軍沒㣲軀捐将遵甘陳
迹收功單于旃振旅勞歸士受爵藁街傳
　　　門有車馬客行
門有車馬客駕言發故鄉念君久不歸濡跡渉江湘投
袂赴門塗攬衣不及裳拊膺攜客泣掩淚叙温涼借問
邦族間惻愴論存亡親友多零落舊齒皆彫䘮市朝忽
遷易城闕或丘荒墳壟日月多松柏鬱芒芒天道信崇
替人生安得長慷慨惟平生俛仰獨悲傷
　　　櫂歌行
遲遲暮春日天氣柔且嘉元吉隆初已濯穢遊黄河龍
舟浮鷁首羽旗垂藻葩乗風宣飛景逍遥戯中波名謳
激清唱榜人縱(一作/從)棹歌投綸沈洪川飛繳入紫霞
　　　太山吟
太山一何髙迢迢造天庭峻極周已逺曽雲鬱𠖇𠖇梁
甫亦有館蒿里亦有亭幽塗延萬鬼神房集百靈長吟
太山側慷慨激楚聲
　　　梁甫吟
玉衡既已驂羲和若飛淩四運循環轉寒暑自相承冉
冉年時暮迢迢天路徴招揺東北指大火西南昇悲風
無絶響𤣥雲互相仍豐氷憑川結零(集作/寒)露彌天凝年
命時相逝慶雲鮮克乘履信多愆期思順焉足憑慷慨
臨川響非此孰為興哀吟梁甫巔慷慨(一作/歎息)獨拊膺
　　　東武吟行
投跡短世間髙歩長生闈濯髪冒雲冠浣(一作/洗)身被羽
衣飢從韓衆餐寒就佚女棲
　　　班婕妤(一作婕/妤怨)
婕妤去辭寵淹㽞終不見寄情在玉階託意惟圑扇春
苔暗階除秋草蕪髙殿黄昏(集作/昏黄)履綦絶愁来空雨面
　　　駕言出北闕行
　　　　(按藝文類聚題下有驅車上/東門五字然則此擬作也)
駕言出北闕躑躅遵山陵長松何鬱鬱丘墓互相承念
昔徂歿子悠悠不可勝安寝重㝠廬天壤莫能興人生
何所促忽如朝露凝辛苦百年間戚戚如履氷仁知亦
何補遷化有明徴求仙鮮克仙太虚不(一作/安)可凌良會
罄美服對酒宴同聲
　　　君子有所思行
命駕登北山延佇望城郭廛里一何盛街巷紛漠漠甲
第崇髙闥洞房結阿閣曲池何湛湛清川帶華薄邃宇
列綺窓蘭室接羅幕淑貌色斯升哀音承顔作人生誠
行邁容華隨年落善哉膏梁士營生奥且博宴安消靈
根鴆毒不可恪無以肉食資取笑葵與藿
　　　悲哉行
游客芳春林春芳傷客心和風飛清響鮮雲垂薄隂蕙
草饒淑氣時鳥多好音翩翩鳴鳩羽喈喈倉庚音(五臣/作吟)
幽蘭盈通谷長秀被髙岑女蘿亦有託蔓葛亦有尋傷
哉客遊士憂思一何深目感隨氣草耳悲詠時禽寤寐
多逺念緬然若飛沈願託歸風響寄言遺所欽
　　　齊謳行
營丘負海曲沃野爽且平洪川控河濟崇山入髙㝠東
被姑尤側南界聊攝城海物錯萬類陸産尚千名孟諸
吞楚夢百二侔秦京惟師恢東表桓后定周傾天道有
迭代人道無久盈鄙哉牛山歎未及至人情爽鳩茍已
徂吾子安得停行行将復去長存非所營
　　　吴趨行
楚妃且勿歎齊娥且莫謳四坐並清聴聴我歌吴趨吴
趨自有始(一作/紀)請從閶門起閶門何峩峩(集作/嵳峩)飛閣跨
通波重欒承游極回軒啓曲阿藹藹慶雲被泠泠祥風
過山澤多藏育土風清且嘉泰伯導仁風仲雍揚其波
穆穆延陵子灼灼光諸華王迹隤陽九帝功興四遐大
皇自富春矯手(樂府/作首)頓世羅邦彦應運興粲若春林葩
屬城咸有士吴邑冣為多八族未足侈四姓實名家文
徳熈淳懿武功侔山河禮讓何濟濟流化自滂沱淑美
難窮紀商㩁為此歌
　　　前緩聲歌
游僊聚靈族髙會層城阿長風萬里舉慶雲鬱嵯峨宓
妃興洛浦王韓起太華北徴瑶臺女南要湘川娥肅肅
宵駕動翩翩翠葢羅羽旗棲瓊鸞玉衡叶鳴和太容揮
髙絃洪崖發清歌獻酬既已周輕舉乗紫霞總轡扶桑
枝濯足湯(一作/暘)谷波清輝溢天門垂慶恵皇家
　　　吴趨行(此首及飲酒樂樂府不載名/氏次陸機之詩詩彚作機詩)
蠒滿葢重簾唯有逺相思藕葉清朝釧何見早還時
　　　飲酒樂
飲酒湏飲多人生能幾何百年湏受樂莫厭管弦歌
　　　董逃行(以下/六言)
和風習習薄林柔條布葉垂隂鳴鳩拂羽相尋倉庚喈
喈弄音感時悼逝傷心○日月相追周旋萬里倐忽幾
年人皆冉冉西遷盛時一徃不還慷慨乖念悽然○昔
為少年無憂常恡秉燭夜遊翩翩宵征何求于今知此
有由但為老去年遒○盛固有衰不疑長夜㝠㝠無期
何不驅馳及時聊樂永日自怡齎此遺情何之○人生
居世為安豈若及時為歡世道多故萬端憂慮紛錯交
顔老行及之長歎
　　　上畱田行
嗟行人之藹藹駿馬陟原風馳輕舟汎川雷邁寒徃暑
来相尋零雪霏霏集宇悲風徘徊入襟嵗華冉冉方除
我思纏綿未紓感時悼逝悽如
　　　飲酒樂(樂府作還臺樂/謂陳陸瓊詩誤)
蒲萄四時芳醇瑠璃千鍾舊賔夜飲舞遲銷燭朝醒弦
促催人春風秋月恒好驩醉日月言新
　　　燕歌行(七言/)
四時代序逝不追寒風習習落葉飛蟋蟀在堂露盈墀
(一作/堦)念君客(一作/逺)遊常苦悲君何緬然久不歸賤妾悠
悠心無違白日既沒明燈輝夜(一作/寒)禽赴林匹鳥棲雙
鳩闗闗宿河湄憂来感物涕不晞非君之念思為誰别
日何早會何遲
　　　猛虎行(以下/雜言)
渴不飲盗泉水熱不息惡木隂惡木豈無枝志士多苦
心整駕肅時命杖䇿将逺尋飢食猛虎窟寒棲野雀林
日歸功未建時徃嵗載隂崇雲臨岸駭鳴條隨風吟静
言幽谷底長嘯髙山岑急絃無懦響亮節難為音人生
誠未易曷云開此衿眷我耿介懐俯仰愧古今
　　　鞠歌行
　序曰按漢宫閤有含章鞠室靈芝鞠室後漢馬防第
　宅卜臨道連閣通池鞠城彌於街路鞠歌将謂此也
　又東阿王詩連騎擊壤或謂䠞鞠乎三言七言雖竒
　寳名器不遇知己終不見重願逢知己以託意焉
朝雲升應龍攀乗風逺遊騰雲端鼓鐘歇豈自歡急絃
髙張思和彈時希值年夙愆循巳雖易人知難王陽登
貢公歡罕生既沒國子歎嗟千載豈虚言邈矣逺念情
愾然
　　　順東西門行
出西門望天庭陽谷既虛崦嵫盈感朝露悲人生逝者
若斯安得停桑樞戒蟋蟀鳴我今不樂嵗聿征迨未暮
及時平置酒髙堂宴友生激朗笛彈哀筝取樂今日盡
歡情
　　　日重光行
日重光柰何天廻薄日重光冉冉其遊如飛征日重光
今我日華華之盛日重光倐忽過亦安停日重光盛徃
衰亦必来日重光譬如四時固恒相催日重光惟命有
分可營日重光但(一作/常)惆悵才志日重光身沒之後無
遺名
　　　月重輪行
人生一時月重輪盛年安可持月重輪吉凶倚伏百年
莫我與期臨川曷悲悼兹去不從肩月重輪功名不勗
之善哉古人揚聲敷聞九服身名流何穆既自才難既
嘉運亦易愆俛仰行老存沒将何所觀志士慷慨獨長
歎獨長歎
　　　百年歌十首
一十時顔如舜華曄有暉體如飄風行如飛孌彼孺子
相追隨終朝出遊薄暮歸六情逸豫心無違清酒漿炙
柰樂何清酒漿炙柰樂何
二十時膚體彩澤人理成羙目淑貌灼有榮被服冠帶
麗且清光車駿馬遊都城髙談雅歩何盈盈清酒漿炙
柰樂何清酒漿炙柰樂何
三十時行成名立有令聞力可扛鼎志干雲食如漏巵
氣如熏辭家觀國綜典文髙冠素帶煥翩紛清酒漿炙
柰樂何清酒漿炙柰樂何
四十時體力克壮志方剛跨州越郡還帝鄉出入承明
擁大璫清酒漿炙柰樂何清酒漿炙柰樂何
五十時荷旄仗節鎮邦家鼓鐘嘈囋趙女歌羅衣綷粲
金翠華言笑雅舞相經過清酒漿炙柰樂何清酒漿炙
柰樂何
六十時年亦耆艾業亦隆驂駕四牡入紫宫軒冕婀娜
翠雲中子孫昌盛家道豐清酒漿炙柰樂何清酒漿炙
柰樂何
七十時精爽頗損膂力愆清水明鏡不欲觀臨樂對酒
轉無歡攬形(集作/衣)羞(集作/翛)髪獨長歎
八十時明已損目聰去耳前言徃行不復紀辭官致祿
歸桑梓安車駟馬入舊里樂事告終憂事始
九十時日告耽瘁月告衰形體雖是志意非言多謬誤
心多悲子孫朝拜或問誰指景玩日慮安危感念平生
淚交揮
百嵗時盈數已登肌肉單四支百節還相患目苦濁鏡
口垂涎呼吸嚬蹙反側難茵褥滋味不復安
　
　
　
　
　
　
　
　
　
　
　
　
　古詩紀巻三十四
欽定四庫全書
　古詩紀巻三十五　　　　明　馮惟訥　撰
晉第五
　陸機(二/)
　　詩
　　　皇太子宴𤣥圃宣猷堂有令賦詩
三正迭紹洪聖啓運自昔哲王先天而順羣辟崇替降
及近古黄暉既渝素靈承祜乃眷斯顧祚之宅土三后
始基世武丕承協風旁駭天晷仰澄淳曜六合皇慶攸
興自彼河汾奄齊七政時文惟晉世篤其聖欽翼昊天
對揚成命九區克咸謳歌以詠皇上纂隆經教𢎞道于
化既豐在工載考俯釐庶績仰荒大造儀刑祖宗妥綏
天保篤生我后克明克秀體輝重光承規景數茂徳淵
冲天姿玉裕蕞爾小臣邈彼荒遐弛厥負擔振纓承華
匪願伊始惟命之嘉
　　　皇太子賜讌詩
明明隆晉茂徳有赫思媚上帝配天光宅誕育皇儲儀
刑在昔徽言時宣福祿来格勞謙降貴肆敬下臣肇彼
先驅翻成嘉賔
　　　贈馮文羆遷斥丘令(八章/)
於皇聖世時文惟晉受命自天奄有黎獻閶闔既闢承
華再建明明在上有集惟彦
奕奕馮生哲問允廸天保定子靡徳不鑠邁心𤣥曠矯
志崇邈遵彼承華其容灼灼
嗟我人斯戢翼江潭有命集止翻飛自南出自幽谷及
爾同林雙情交暎遺物識心
人亦有言交道寔難有頍者弁千載一彈今我與子曠
世齊歡利斷金石氣恵秋蘭
羣黎未綏帝用勤止我求明徳肆于百里僉曰爾諧俾
民是紀乃眷北徂對揚帝祉
疇昔之遊好合纏綿借曰未給(五臣/作洽)亦既三年居陪華
幄出從朱輪方驥齊鑣比迹同塵
之子既命四牡項領遵塗逺蹈騰軌髙騁慶雲扶質清
風承景嗟我懐人其邁惟永
否泰有(善作/茍)殊窮達有違及子春華後爾秋暉逝将去
我陟彼朔陲非子之念心孰為悲
　　　答賈謐(十一章/)　(幷序/)
　余昔為太子洗馬魯公賈長淵以散騎常侍侍東宫
　積年余出補吴王郎中令元康六年入為尚書郎魯
　公贈詩一篇作此詩答之云爾
伊昔有皇肇濟黎烝先天創物景命是膺降及羣后迭
毁迭興邈矣終古崇替有徵
在漢之季皇綱幅裂大辰匿暉金虎曜質雄臣馳騖義
夫赴節釋位揮戈言謀王室
王室之亂靡邦不泯如彼墜景曽不可振乃眷三哲俾
乂斯民啓土雖(一作/綏)難改物承天
爰兹有魏即宫天邑吴實龍飛劉亦岳立干戈載揚爼
豆載戢民勞師興國玩凱入
天厭霸徳皇祚告釁獄訟違魏謳歌適晉陳留歸蕃我
皇登禪庸岷稽顙三江改獻
赫矣隆晉奄宅率土對揚天人有秩斯祜惟公太宰光
翼二祖誕育洪胄纂戎于魯
東朝既建淑問峩峩我求明徳濟同以和魯公戾止衮
服委蛇思媚皇儲髙歩承華
昔我逮兹時惟下僚及子棲遲同林異條年殊志比服
舛義稠游跨三春情固二秋
祗承皇命出納無違徃踐蕃朝来歩紫㣲升降祕閣我
服載暉孰云匪懼仰肅明威
分索則易㩦手實難念昔良遊兹焉永歎公之云感貽
此音翰蔚彼髙藻如玉如蘭
惟漢有木曽不踰境惟南有金萬邦作詠民之胥好狷
狂厲聖儀刑在昔予聞子命
　　　贈弟士龍(十章曰見陸士龍/集題  兄平原贈)
　余弱年夙孤與弟士龍銜䘏䘮庭續會逼王命墨絰
　即戎時並縈髪悼心告别漸厯八載家邦顛覆凡厥
　同生彫落殆半收迹之日感物興哀而龍又先在四
　時廹當祖載二昆不容逍遥銜痛東徂遺情西慕故
　作是詩以寄其哀苦焉
於穆予宗禀精東嶽誕育祖考造我南國南國克靖實
繇洪績惟帝念功載繁其錫其錫維何𤣥冕衮衣金石
假樂旄鉞授威匪威是信稱平逺徳奕世台衡扶帝紫
極
篤生三昆克明克俊遵塗結轍承風襲問帝曰欽哉簒
戎列祚雙組式帶綬章載路即命荆楚對揚休顧肇敏
厥績武功聿舉烟煴芳素綢繆江滸昊天不弔胡寧棄
予
嗟予人斯胡徳之㣲闕彼遺軌則此頑違王事匪盬旍
斾屢振委籍舊戈統厥征人祈祈征人載肅載閑騤騤
戎馬有(闕/)有翰昔子翼考惟斯伊撫今予小子繆尋末
緒
有命自天崇替靡常王師乗運席巻江湘雖(闕/)　守守
從武臣守局下列譬彼飛塵洪波雷擊與衆同泯顛跋
西夏收迹舊京俯慚堂構仰懜(藝文類/聚作惟)先靈孰云忍愧
寄之我情
伊我俊弟咨爾士龍懐襲瑰瑋播殖清風非徳莫勤非
道莫宏垂翼東畿耀穎名邦綿綿洪綂非爾孰崇依依
同生恩篤情結義存並濟胡樂之悅願爾偕老㩦手黄
髪
昔我西征扼腕川湄掩涕即路耀袂長辭六龍促節逝
不我待自徃迄兹曠年八祀悠悠我思非爾焉在昔並
垂髪今也将老銜哀茹戚契濶充飽嗟我人斯胡䘏之
早
天歩多艱性命難誓常懼隕斃孤魂殊裔存不阜物沒
不増壤生若朝風死猶絶景視彼浮遊方之僑客眷此
黄廬譬之斃宅匪身是吝亮會伊惜其惜伊何言紆其
思其思伊何悲彼曠載
出車戒塗言告言歸蓐食驚駕夙興宵馳濛雨之隂炤
月之輝陸陵峻岅川越洪漪爰届爰止歩彼髙堂失爾
羽邁良願中荒我心永懐匪悦匪康
昔我斯逝兄弟孔仁今我来思或彫或疚昔我斯逝族
有餘榮今我来思堂有哀聲我行其道鞠為茂草我履
其房物存人亡拊膺涕泣血淚彷徨
企佇朔路言送爾歸心存言宴日想容輝廹彼窀穸載
驅東路繼其桑梓肆力丘墓婉兮孌兮興懐罔極眷言
顧之使我心惻
　　　贈潘尼(廣文選作/贈潘岳)
水會于海雲翔于天道之所混孰後孰先及子雖殊同
升太𤣥舍彼𤣥冕襲此雲冠遺情市朝永志丘園静猶
幽谷動若揮蘭
　　　答潘尼(集作答/潘岳)
於穆同心如瓊如林我東日徂来餞其琛彼羙潘生實
綜我心探我玉懐疇爾惠音
　　　贈馮文羆(以下/五言)
昔與二三子游息承華南拊翼同枝條飜飛各異尋茍
無凌風翮徘徊守故林慷慨誰為感願言懐所欽發軫
清洛汭驅馬大河隂佇立望朔塗悠悠逈且深分索古
所悲志士多苦心悲情臨川結苦言隨風吟愧無雜佩
贈良訊代兼金夫子茂逺猷欵誠寄恵音
　　　於承明作與弟士龍
牽世嬰時網駕言逺徂征飲餞豈異族親戚弟與兄婉
孌居人思紆鬱遊子情明發遺安寐晤言涕交纓分途
長林側揮袂萬始亭佇眄要遐景傾耳玩餘聲南歸憇
永安北邁頓承明永安有昨軌承明子棄予俯仰悲林
薄慷慨含辛楚懐徃歡絶端悼来憂成緒感别慘舒翮
思歸樂遵渚
　　　贈弟士龍
行矣怨路長惄焉傷别促指途悲有餘臨觴歡不足我
若西流水子為東峙岳慷慨逝言感徘徊居情育安得
攜手俱契濶成騑服
　　　贈尚書郎顧彦先二首
大火貞朱光積陽熙自南望舒離金虎屏翳吐重隂凄
風迕時序苦雨遂成霖朝游忘輕羽夕息憶重衾感物
百憂生纏綿自相尋與子隔蕭墻蕭墻阻且深形影曠
不接所托聲與音音聲日夜濶何用慰吾心
朝游遊層城夕息旋直廬迅雷中宵激驚電光夜舒𤣥
雲拖朱閣振風薄綺疏豐注溢修霤潢潦􁏳階除停隂
結不解通衢化為渠沈稼湮梁潁流民泝荆徐眷言懐
桑梓無乃将為魚
　　　贈顧交趾公貞
顧侯體明徳清風肅巳邁發迹翼藩后改授撫南裔伐
鼓五嶺表揚旌萬里外逺績不辭小立徳不在大髙山
安足凌巨海猶縈帶惆悵瞻飛駕引領望歸斾
　　　答張士然
潔身躋秘閣秘閣峻且𤣥終朝理文案薄暮不遑眠(善/作)
(瞑/)駕言廵明祀致敬在祈年逍遥春王圃(五臣/作囿)躑躅千
畆田廻渠繞曲陌通波扶直阡嘉穀垂重穎芳樹發華
顛余固水鄉士總轡臨清淵戚戚多逺念行行遂成篇
　　　贈從兄車騎
孤獸思故藪離鳥悲舊林翩翩游宦子辛苦誰為心髣
髴谷水陽婉孌崑山隂營魄懐兹土精爽若飛沈寤寐
靡安豫願言思所欽感彼歸途艱使我怨慕深安得忘
憂草言樹背與襟斯言豈虚作思鳥有悲音
　　　為顧彦先贈婦二首
辭家逺行游悠悠三千里京洛多風塵素衣化為緇修
身悼憂苦感念同懐子隆思亂心曲沈歡滯不起歡沈
難克興心亂誰為理願假歸鴻翼飜飛㳺江氾
東南有思婦長歎充幽闥借問歎何為佳人眇天末游
宦久不歸山川修且濶形影參商乖音息曠不達離合
非有常譬彼絃與筈願保金石軀慰妾長飢渴
　　　為陸思逺婦作
二合兆嘉偶女子禮有行潔己入徳門終逺母與兄如
何躭時寵㳺宦忘歸寕雖為三載婦顧景媿虚名嵗暮
饒悲風洞房凉且清拊枕循薄質非君誰見榮離君多
悲心寤寐勞(集作/動)人情敢忘桃李陋側想瑶與瓊
　　　為周夫人贈車騎(外編作陸/雲者非)
碎碎織細練為君作􁀙繻君行豈有顧憶君是妾夫昔
者得君書聞君在髙平今時得君書聞君在京城京城
華麗所璀璨多異人男兒多逺志豈知妾念君昔者與
君别嵗律薄将暮日月一何速素秋墜堪露堪露何冉
冉思君嵗隨晚對食不能飡臨觴不能飯
　　　祖道畢雍孫劉邉仲潘正叔
皇儲延髦俊多士出幽遐適值(一作/遂)時来運與子遊承
華執笏崇賢内振纓層城阿畢劉賛文武潘生蒞邦家
感别懐逺人願言歎以嗟
　　　赴洛二首
希世無髙符營道無烈心靖端肅有命假檝越江潭親
友贈予邁揮淚廣川隂撫膺解攜手永歎結遺音無迹
有所匿寂寞聲必沈肆目眇不及緬然若雙潜南望泣
𤣥渚北邁渉長林谷風拂脩薄油雲翳髙岑亹亹孤獸
騁嚶嚶思鳥吟感物戀堂室離思一何深佇立慨我歎
寤寐涕盈衿惜無懐歸志辛苦誰為心
羇旅逺遊宦託身承華側撫劍遵銅輦振纓盡祗肅嵗
月一何易寒暑忽已革載離多悲心感物情悽惻慷慨
遺安豫(五臣/作念)永歎廢寝(善作/餐)食思樂樂難誘曰歸歸未
克憂苦欲何為纏綿胸與臆仰瞻凌霄鳥羡爾歸飛翼
　　　赴洛道中作二首
總轡登長路嗚咽辭宻親借問子何之世網嬰我身永
歎遵北渚遺思結南津行行遂已逺野途曠無人山澤
紛紆餘林薄杳阡眠虎嘯深谷底鷄鳴髙樹巔哀風中
夜流孤獸更我前悲情觸物感沈思鬱纏綿佇立望故
鄉顧影悽自憐
逺遊越山川山川脩且廣振䇿陟崇丘安轡遵平莽夕
息抱影寐朝徂銜思徃頓轡倚髙巖側聽悲風響清露
墜素輝明月一何朗撫枕不能寐振衣獨長想
　　　吴王郎中時從梁陳作
在昔蒙嘉運矯迹入崇賢假翼鳴鳳條濯足升龍淵𤣥
冕無醜士冶服使我妍輕劍拂鞶厲(五臣/作礪)長纓麗且鮮
誰謂伏事淺契濶踰三年薄言肅後命改服就藩臣夙
駕尋清軌逺遊越梁陳感物多逺念慷慨懐古人
　　　擬行行重行行
悠悠行邁逺戚戚憂思深此思亦何思思君徽與音音
徽日夜離緬邈若飛沈王鮪懐河岫晨風思北林遊子
眇天末還(五臣/作逺)期不可尋驚飈褰反信歸雲難寄音佇
立想萬里沈憂萃我心攬衣有餘帶循形不盈衿去去
遺情累安處撫清琴
　　　擬今日良宴㑹
閒夜命懽友置酒迎風館齊僮梁甫吟秦娥張女彈哀
音繞棟宇遺響入雲漢四座咸同志羽觴不可筭髙談
一何綺蔚若朝霞爛人生無幾何為樂常苦宴譬彼伺
晨鳥揚聲當及旦曷為恒憂苦守此貧與賤
　　　擬迢迢牽牛星
昭昭清漢輝粲粲光天歩牽牛西北廻織女東南顧華
容一何冶揮手如振素怨彼河無梁悲此年嵗暮跂彼
無良縁晥焉不得度引領望大川雙涕如霑露
　　　擬渉江采芙蓉
上山采瓊蕊窮谷饒芳蘭采采不盈掬悠悠懐所歡故
鄉一何曠山川阻且難沈思鍾萬里躑躅獨吟歎
　　　擬青青河畔草
靡靡江蘺草熠熠(一作/熠燿)生河側皎皎彼姝女阿那當軒
織粲粲妖容姿灼灼羙顔色良人遊不歸偏棲獨隻翼
空房来悲風中夜起歎息
　　　擬明月何皎皎
安寝北堂上明月入我牖照之有餘輝攬之不盈手凉
風繞曲房寒蟬鳴髙栁踟蹰感節物我行永巳久游宦
會無成離思難常守
　　　擬蘭若生朝陽
嘉樹生朝陽凝霜封其條執心守時信嵗寒終不彫美
人何其曠灼灼在雲霄隆想彌年月長嘯入飛飈引領
望天末譬彼向陽翹
　　　擬青青陵上柏
冉冉髙陵蘋習習隨風翰人生當幾時譬彼濁水瀾戚
戚多滯念置酒宴所歡方駕振飛轡逺遊入長安名都
一何綺城闕鬱盤桓飛閣纓虹帶層臺冒雲冠髙門羅
北闕甲第椒與蘭俠客控絶景都人驂玉軒遨遊放情
願慷慨為誰歎
　　　擬東城一何髙(古詩曰東/城髙且長)
西山何其峻層曲鬱崔嵬零露彌天墜蕙葉憑林衰寒
暑相因襲時逝忽如頽三閭結飛轡大耋嗟落暉曷為
牽世務中心若有違京洛多妖麗玉顔侔瓊㽔閒夜撫
鳴琴恵音清且悲長歌赴促節哀響逐髙徽一唱萬夫
歎再唱梁塵飛思為河曲鳥雙游灃水湄
　　　擬西北有髙樓
髙樓一何峻迢迢(善作/苕苕)峻而安綺窓出塵㝠飛陛躡雲
端佳人撫琴瑟􁅔手清且閒芳氣隨風結哀響馥若蘭
玉容誰能(五臣/作得)顧傾城在一彈佇立望日昃躑躅再三
歎不怨佇立久但願歌者歡思駕歸鴻羽比翼雙飛翰
　　　擬庭中有竒樹
歡友蘭時徃迢迢匿音徽虞淵引絶景四節逝若飛芳
艸久已茂佳人竟不歸躑躅遵林渚恵風入我懐感物
戀所歡采此欲貽誰
　　　擬明月皎夜光
嵗暮凉風發昊天肅明明招搖西北指天漢東南傾朗
月照閒房蟋蟀吟户庭翻翻歸鴈集嘒嘒寒蟬鳴疇昔
同宴友翰飛戾髙㝠服美改聲聽居愉遺舊情織女無
機杼大梁不架楹
　　　招隱詩
明發心不夷振衣聊躑躅躑躅欲安之幽人在浚谷朝
采南澗藻夕息西山足輕條象雲搆宻葉承翠幄激楚
佇蘭林回房薄秀木山溜何泠泠飛泉潄鳴玉哀音附
(附音/拊)靈波頽響赴曽曲至樂非有假安事澆淳樸冨貴
茍難圖税駕從所欲
　　　遨遊出西城
遨遊出西城按轡循都邑逝物隨節改時風肅且熠遷
化有常然盛衰自相襲靡靡年時改冉冉老已及行矣
勉良圖使爾修名立
　　　園葵詩二首
種葵北園中葵生鬱萋萋朝榮東北傾夕穎西南晞零
露垂鮮澤朗月耀其輝時逝柔風戢嵗暮商猋飛曽雲
無温液嚴霜有凝威幸蒙髙墉徳𤣥景䕃素蕤豐條並
春盛落葉後秋衰慶彼晚彫福忘此孤生悲
翩翩晚彫葵孤生寄北蕃被蒙覆露恵㣲軀後時殘庇
足周一智生理各萬端不若聞道易但傷知命難
　　　贈波丘令馮文羆(以下/闕文)
夙駕出東城送子臨江曲密席接同志羽觴飛酃淥登
樓望峻陂時逝一何速
　　　贈顧彦先
清夜不能寐悲風入我軒立影對孤軀哀聲應苦言
　　　贈紀士
瓊瓌俟豐價窈窕不自鬻有羙蛾眉子恵音清且淑修
姱協姝麗華顔婉如玉
　　　贈潘正叔
過蒙時来運與爾遊承華執笏崇賢内振纓曽城阿
　　　招隠二首
駕言尋飛遯山路鬱盤桓芳蘭振蕙葉玉泉涌微瀾嘉
卉獻時服靈术進朝飡
尋山求逸民穹谷幽且遐清泉盪玉渚文魚躍中波
　　　尸鄉亭(詩彚作顔/之推者非)
東遊觀鞏洛逍遥丘墓間秋草漫長柯寒水入雲烟發
軫有夙宴息駕無愚賢
　　　三月三日
遲遲暮春日天氣柔且佳元吉隆初巳濯穢遊黄河
　　　春詠(亦見鮑/明逺集)
節運同可悲莫若春氣甚和風未及燠遺凉清且凛
　　　詠老
軟顔收紅蘂𤣥鬢吐素華冉冉逝将老咄咄柰老何
　
　
　
　
　
　
　
　
　古詩紀巻三十五
欽定四庫全書
　古詩紀巻三十六　　　　明　馮惟訥　撰
晉第六
　陸雲(字士龍少與兄機齊名吴平入洛刺史周浚召/為從事公府掾太子舍人出補浚儀令後拜吴)
　　(王晏郎中令成都王穎表為清河内/史屢以正言忤旨機敗并為穎所害)
　　　大将軍宴會被命作詩(六章/)
皇皇帝祜誕隆駿命四祖正家天禄保(一作/安)定叡哲惟
晉世有明聖如彼日月萬景攸正
巍巍明聖道隆自天則明分爽觀象洞𤣥陵(五臣/作浚)風叶
極(一作/紀)絶輝照淵肅雍徃播福禄来臻
在昔奸臣稱亂紫㣲神風潜駭有赫兹威靈旗樹斾如
電斯揮致天之届于河之沂有命再集皇輿凱歸
頽綱既振品物咸秩神道見素遺華反質辰晷重光協
風應律函夏無塵海外有謐
芒芒宇宙天地交泰王在華堂式宴嘉會𤣥暉峻朗翠
雲崇藹冕弁振纓藻服(五臣/作火)垂帶
祁祁臣僚有来雍雍薄言載考承顔下風俯覿嘉客仰
瞻玉容施已唯約于禮斯豐天錫難老如岳之崇
　　　征西大将軍京陵王公會射堂皇太子見命作
　　　　此詩(六章/)
芒芒太極𤣥化烟煴頽形成器凌象垂文大鈞造物庶
類羣分先識經始實綜彞倫
惟岳隆周生甫及申天鑒在晉祚之降神邈矣遐風茂
徳有鄰永言配命唯晉之鎮
厥鎮伊何實幹心膂文教内輔武功外禦淮方未靖帝
曰攸序公于出征奄有南浦
南海既賔爰戢干戈桃林釋駕天馬婆娑象齒南金来
格皇家絕音協徽宇宙告和
𤣥綱峻極天罔既紘文武方升允兹兼𢎞峩峩髙夏有
肅其凉公侯戾止騄驥龍驤善問如林在會鏘鏘
祝融御節火正緝熙凱風徘徊萬物欣時秩秩初筵薄
言在兹嘉福介祜萬夀無期
　　　太尉王公以九錫命大将軍讓公将還京邑祖
　　　　餞贈此詩(六章/)
烈文辟公時惟哲王闡縱絕期平顯幽光内實慎徽緝
熙有臧出糺方慝間督不揚髙山峻極天造芒芒
天子念功大典光備肅肅王命宰臣蒞事穆矣淵讓遺
功遂志思我逺猷徽音孰嗣
后命既靈王人反斾興言出祖飲餞于邁旍旐泱泱軺
軒藹藹和風弭塵清暉暎葢
思樂中陵言觀其川公王戾止有車轔轔伊誰云饗我
有嘉賔羽觴舉酬酢爾征人
悠悠征人四牡騑騑發軫北京振策紫㣲昔乃云来春
林方輝嵗亦暮止之子言歸道塗興戀伏載稱徽
聖澤既渥嘉會愔愔庭旅鐘鼔堂有瑟琴飛轡清暉扶
桑移䕃視景秪慕揮袂沾襟孌彼同栖悲爾異林我有
旨酒以歌以吟
　　　大安二年夏四月大将軍出祖王羊二公於城
　　　　南堂皇被命作此詩(六章/)
時文惟晉天柞有祥聖宰作弼受言既臧有赫斯庸勳
格昊蒼景物台暉棟隆玉堂
惟常思庸大興光廸聖敬逺躋神道𤣥邈思媚三靈誕
膺天篤嘉命既辱王人言告
翼翼王人言告惟慕公輿駕言乃眷斯顧華旂飛藻鳴
鸞振路騑騑四牡嘘天載歩
我有髙夏如雲斯薈彫軒戾止薄言嘉㑹問誰在宴惟
俊惟乂豐爼殷薦獻酬交泰
攸攸昊天南正興言朱明有曄萬葉翠繁昌雲垂天凱
風熙顔王臣在此貽宴于懽
懸象西頽虞淵納景嘉樂未晞嚴駕已整行矣征人身
乖路永飛驂顧懐華蟬引領遺思北京結轡臺省
　　　從事中郎張彦明為中護軍(六章/)
思文有聖叡哲配天功濟生黎道合上𤣥休命發揮有
集惟賢哲彼寤宿澄此在淵
濟濟多士實播令聞王曰欽哉余嘉乃勳徽音孔碩恵
爾風雲穆此芳烈肇揚清芬
肅肅庶僚袨服寵暉肇被桃蟲假翼翻飛出撫邦家入
翔紫㣲有命既集願言永違
思樂華堂雲構崇基公王有酒薄言饗之景曜徽芒芳
風詠時宴爾賔儐具樂于兹
亹亹我王豐恩允臧我客戾止飲酒公堂自彼下僚聿
來有光悲矣永言指途逝将形違殿闥景附華房
開國承家勿用小人今我聖宰實蕃斯仁凌淵龍躍披
林鳳振正直既好嘉禮式陳振我逺徳歸于時民
　　　贈汲郡太守(八章/)
　奚世都為汲郡太守客将之官大将軍崇賢之徳既
　逺而厚下之恩又隆非此離析有感聖皇既蒙引見
　又宴于後園感鹿鳴之宴樂詠魚藻之凱歌而作是
　詩
於穆皇晉豪彦實蕃天網振維有聖貞觀鳴鳥在林良
駿即閑萃彼俊乂時亮庶官
抑抑奚生天篤其淳芳穎蘭揮瓊光玉振沈機照物妙
思考神思我善問觀徳古人
善問伊何恵音孔韶肇允衡門翻飛宰朝肅雍芳林芬
響凌霄穆矣和風育爾清休
亦既有試出宰邦家之子于行民固謳歌風澄俗儉化
静世波芒芒既庶且樂于和
我有好爵既成爾服入賛崇華遂登帷幄時文聖宰天
祚方穀朔風徽止鴻漸雲嶽
悠悠斯民三代宜道我求明徳惟奚攸考緝熙暉章天
禄来保恵心無兢豐化有造
樂只君子茂徳攸綏嗟我懐人式是言歸聿言来集如
翼斯揮日予不恵照爾清暉
職思既殊亦各有司念我同僚悲爾異事之子之逺悠
悠我思雖無贈之歌以言志
　　　贈顧驃騎二首
　　　　有皇(八章/)　(并引/)
　有皇羙祈陽也祈陽秉文之士駿發其聲故能明照
　有吴入顯乎晉國人羙之故作是詩焉
有皇大晉時文憲章規天有光矩地無疆神篤斯祜本
顯克昌載生之雋實惟祈陽哲問宣猷考茂其相
於鑠祈陽誕鍾天篤清輝龍見𤣥猷淵嘿沈機響駭幽
神廣覿和以同人歸物時育有大惡盈謙以自牧思我
懿範萬民来服
吴未䘮師天秩有庸淵哉若人弱冠休風俯翼黄門以
徳来忠端秀蕃后正色儲宫徽音鑠穎邈矣遐蹤
皇維南終舊邦匪歆委弁釋位如龍之潜考槃窮谷假
樂豐林子雖蔵器鐘鼓有音恵風往敬慶問来尋
濟濟元公相惟天子明明辟王思隆多士帝曰欽哉有
命集止我咨四方令問在爾以朕大賚乃膺嘉祉聿来
胥歩觀國之紀
惟皇建極緝熙清曜我有畯民明徳来照大觀在上王
假有廟顯允顧生金聲玉振之子于升利見大人龍輝
絶跡有肅清塵
清塵既彰朝虚好爵敬子侯度慎徽百辟予聞有命徳
禮不易嗟我懐人瞻言永錫豐祐束法惟子之績
遵汶渉泗言告同征勁風宵烈湛露朝零雲垂藹下泉
冽清泠哀哉行人感物傷情從子亰邑言觀厥成天保
祚徳式穀以寧
　　　　思文(八章/)
　思文羙祁陽也祁陽能明其徳刑于寡妻以至于家
　邦無思不服亦賴賢妃貞女以成其内敎故作是詩
　焉
思文祁陽祁陽克峻天錫純嘏宣兹義問徳音既烈海
外有奮既奮斯音祗敬厥徳昭治其家覃及邦國永肇
儀刑俾民惟則
文王在上太姒思齊魯侯克昌亦賴令妻鑒神有顧蘋
蘩在斯祁陽載天作之伉儷
在虞之胄實惟有姚穎艶玉秀華茂桃夭居顯祗明在
靈格幽清塵熠爍淑心綢繆爰及祁陽惟徳之周
其徳伊何和貞䖍告師民履素言謀慮度鐘鼓思樂靖
端夙效考休攸嬪来嫁于顧
羔羊執贄玉帛有輝百兩集止之子于歸宗姻風從娣
姪雲回祁陽顧之煥其盈闈
既曰歸止式揚好音言觀河洲有集于林思樂葛藟薄
采其蕈疾彼攸遂乃孚恵心
恵心既孚有恪中饋敦此衆斯永錫嗣類載延窈窕用
和寤寐神之聴之𦙍祚来爾
昔周之隆有任有姒内刑聖教外崇多士今我淑人實
亮君子亹亹翼翼亦繼斯祉宜爾子孫福禄盈止
　　　贈鄱陽府君張仲膺(五章/)
神林何有竒華妙實皇朝如何窮文極質斌斌君子升
堂入室太上有曜子誕其輝知機日難子達其㣲入輔
幃幄出御千里滔滔江漢南國之紀
謁帝東堂剖符南征天子命我車服以榮何以潤之徳
被蒼生何以濟之威振羣城却愚以化崇賢以仁鳳舒
其翮龍濯其鱗憶彼荒藪莫敢不賔雖云舊邦其命維
新
卞和南金終始一色顯允君子窮達一徳𢎞仁厲道物
究其極古賢受爵循墻䖍恭今哲居貴履盈如冲接新
以化愛舊以豐隆此嚶鳴惇彼谷風
忠至寵加孝至榮集内崇南芬外清名邑煒煒棠棣夐
増其華猗猗桑梓厥耀孔多被繡晝行昔人攸羡階雲
飛藻孰與同粲
人道伊何難合易離會如升峻别如順淇嗟我懐人曷
云其来貢言執手涕既隕之
　　　贈顧彦先(五章/)
𤣥黄挺秀誕受至真行該其高徳備其新光瑩之偉隋
卞同珍騰都之駿龍鳳合塵
皇皇明哲應期繼聲華映殊域實鎮天庭入輔出輔乾
乾靡寧夏發凉臺我雨我暑冬違邦族風霜是處嗟彼
獨宿誰與晤語飄颻艱辛非禹孰舉言念君子悵惟心
楚
悠悠山川驍驍征遐陟升嶣嶤降渉洪波言無不利乗
嶮而嘉人懐思慮我保其和
邂逅相遇良願乃從不逢知己誰濟予躬莫攀莫附媿
我髙風時過年邁晻冉桑榆晞光賴潤亦在斯須假我
夷塗頓不忘驅汜予津川桴不失浮無愛餘輝遂暗東
嵎
幽幽東嵎戀彼西歸瞻儀情感聆音心悲之子于邁夙
夜京畿王事多難仲焉徘徊
　　　答顧秀才(五章/)
芒芒上𤣥有物有則厥初造命立我藝則爰兹族類有
覺先識斯文未䘮誕育明徳
允矣顧生載靈之和沈根芳沼濯秀蘭波淵翹戢頴景
茂凌華惟是徳心是用閑邪
徳心伊何行歸于周希髙仰峻企逺懐悠匪願在明靡
倦斯幽凡我同朋瞻言清休
慎終于逺俾民歸厚言若有行及予携手何以恤我其
仁孔有心之云愛隆敬其久
既邁斯仁亦廸兹文藻不雕樸華不變淳有斐君子如
珪如璠仰欽徳類依懐恵詮式揚好問邦家于宣
　　　答大将軍祭酒顧令文(五章/)
惟林有鸞惟淵有螭顯允明徳實邦之基先后陟降子
配于兹遵彼玉堂受言遘之
中原有軌世鮮克蹈先民有懐子探其妙心猶水鑒函
景内照名若振炎攄光外耀
相彼水鑒民胥攸臨矧曰明徳人誰弗欽寫我朶頥即
爾澄心義隆自古好邈在今
大人有作興雲自天之子于升亦躍于淵景曵清霄響
發鳴弦義問𢎞集淑風載鮮
企予朔都非子孰念豈無弱翰才不克贍恵音聿来瓊
華玉艶無徳不報念辭惟忝
　　　答吴王上将顧處㣲(九章/)
邈矣大昧造化明明物以曲全人以直生類聚百族羣
分萬形貟淵挺隋方川吐瓊
藹藹洪族天禄攸蕃神綏厥本道裕其源條有豐葉波
無輟瀾烈風時播芳響世繁
曰繁曰頥載徳于兹克文克敏乃恵乃慈遵彼洪流薄
言詠之好是神契聊與之期
仁勇同宅文武相紛王謂御事誰撫上軍於時飜飛虎
嘯江濆式遏不虞俾也無塵
三代既逺直道垂音非齒焉尚非徳孰欽鑚仰自古鮮
曰在今匪惟形交殷薦其心
心以殷薦分以道成祗服恵顧疇此深情亦有芳訊薄
載其誠豈無春暉兹焉可榮
大道易聞崇軌難襲孰云匪衍咎吝尤集敢謝不佞栖
山自戢臨篇焉愧徳輶辭輯
翩彼日月逝猶駭電朝華未厭夕風已扇詩亦有悲無
幾相見懐徳歎心于焉東眷
平津晚貢貢公後徴陟彼玉階黄髪来升靈卉三秀芳
草秋興唯頥清神福禄是膺
　　　贈顧尚書
五嶽降神四瀆炳靈兩儀鈞陶參和大成兆光人倫誕
育至英於顯尚書實惟我兄行成世則才為時生體道
既𢎞大徳允明厥𢎞依何靡曠不遵厥明伊何靡妙不
研無索炤灼有求幽𤣥細㣲不錯毫芒以陳積簣為山
納流成淵扶翹布華養物作春所肅以禮所潤以仁宣
質㧞行曜文入采堅不可鑚清如凝水方迹迎朖蹈齊
闕里晞聖而惟亦顧之子彼棄芝英玩此蘭茝異世同
芳其馥不已我蘭既馥我風載清能芬南岳運芳北征
子有其徳人求其馨逝此陋巷薰彼紫庭厥音不已鼓
鐘有聲聞天之聰譬之鵠鳴天聰既招我寔惟彰乗風
之鳳眷言朝陽披雲藻綉来此舊鄉謙光自抑厥輝愈
揚麗容魋翕孔好已張既照平林具我華英華英巳曜
餘光難延會淺别速哀以紹欣追曠同塗暫和笑言殊
音合奏曲異響連絶我懽條統我思因根分来在愛感
徃思我非形景有處有遊載離載㑹且懽且憂感彼逺
曠吝此延娛樂奏聲哀言發涕流唯願我子徳與福俱
亦天之祐亦我之私
　　　答兄平原
伊我世族太極降精昔在上代軒虞篤生厥生伊何流
祚萬齡南嶽有神乃降厥靈誕鍾祖考徹兹神明運歩
玉衡仰和太清賔御四門旁穆紫庭紫庭既穆威聲爰
振厥振伊何播化殊鄰清風攸被率土歸仁彤弧所彎
萬里無塵功昭王府帝庸厥勳黄鉞授征錫命頻繁闞
如虣虎肅兹三軍光若辰跱亮彼公門仍世上司芳流
慶純雲和所産爰育二昆誕豐岐嶷夙邁令聞令聞伊
何休音允臧先公克搆乃崇斯堂耀穎上京發迹扶桑
戎車山征時惟鷹揚既昭勳庸克邁天子命我鎮弼于
外在作扞城以表南裔降災匪蠲景命顛沛惟我賢昆
天姿秀生含竒播殊明徳惟馨太陽散氣乃禀厥和山
川垂度爰則厥遐厥遐伊何惟光惟大惟大伊何如岱
如渭恢此廣淵廓彼洪懿𢎞道惇徳淵哉為器統我先
基弱冠慷慨将𢎞祖業實崇奕世咨予頑䝉蕞爾弱才
沈耀𤣥渚挹庇雲淇陶化靡移固陋于兹瞻仰洪範實
忝先基巍巍先基重規累構赫赫重光遐風激鷲昔我
先公爰造斯猷今我六蔽匪崇克扶悠悠大道載邈載
遐洋洋淵源如海如河昔我先公斯綱斯紀今我末嗣
乃傾乃圯世業之頽自予小子仰愧靈丘銜憂沒齒憂
懐惟何顧景惟塵峩峩髙蹤眇眇貿辰明徳繼體莫非
哲人今我頑鄙規範靡遵仍世載徳荒之子身莫峻匪
岳有峻斯登莫髙匪雲有髙斯淩矧我成基匪克階升
𤣥黄長坂載寐載興豈敢憚行哀此負乗芒芒髙山自
予頽之濟濟徳義匪予懐之終銜永負于其媿而昔予
言曠汜舟東川銜憂告辭揮淚海濵羲陽趣駕炎華電
征自我不見邈哉八齡悠思逈望寤言通靈昔我徃矣
辰在東嵎今我于兹日薄桑榆銜艱遘愍困瘁殷憂哀
矣我世匪蒙靈休開元迄兹震興迭㣲弱風隠駭海水
羣飛王旅南征闡耀靈威予昆乃播爰集朔土載離永
久其毒太苦上帝休命駕言其歸多我遘愍振蕩朔垂
羈繫殊俗初願用違嚴駕東征肅邁林野夕秣乗馬朝
整僕旅矯矯乘馬載驅載馳漫漫長路或降或階晨風
夙零朝不皇飢傾景儵墜夕不存罷雖有豐草匪釋奔
駟雖有重隂匪遑遐寐煢煢僕夫悠悠遄征經彼喬木
有鳥嚶鳴㣲物識儕矧伊有情樂兹棠棣實懽友生既
至既覲滯思曠年曠年殊域覲未浹辰恨其永懐憂心
孔艱天地永久命也難長生民忽霍曷去其常我之既
存靡績靡紀乾坤難並寂焉其巳生若電激沒若川征
存愧松柏逝慚生靈匪吝性命寔悼徒生茍克析薪豈
憚㝠㝠瞻企皇極徼福上天冀我友生要期永年昔我
先公邦國攸興今我家道綿綿莫承昔我昆弟如鸞如
龍今我友生凋俊墜雄家哲永徂世業長終華堂傾構
廣宅頽墉髙門降衡脩庭樹蓬感物悲懐愴矣其傷惇
仁氾愛錫予好音晞光懐寶煥若南金披華玩藻曄若
翰林詠彼清聲被之瑟琴味此殊響慰之予心𢎞懿忘
鄙命之反覆敢投桃李以報寶(一作/珠)玉冀憑光葢編諸
末録
　
　
　
　
　
　
　
　
　
　古詩紀卷三十六
欽定四庫全書
　古詩紀卷三十七　　　　明　馮惟訥　撰
晉第七
　陸雲(二/)
　　　贈鄭曼季四首
　　　　谷風(五章/)
　谷風懐思也君子在野愛而不見故作是詩言其懐
　思之也
習習谷風扇此暮春𤣥澤墜潤靈爽烟煴髙山熾景喬
木興繁蘭波清躍芳滸増凉感物興想念我懐人
習習谷風載穆其音流瑩鼔物清塵拂林霖雨嘉播有
渰凄隂歸鴻逝矣𤣥鳥来吟嗟我懐人其居樂潜明發
有想如結予心
習習谷風以温以凉𤣥黄交泰品物含章潜介淵躍候
鳥雲翔嗟我懐人在津之梁明發有思凌波褰裳
習習谷風其集惟髙嗟我懐人於焉逍遥鸞栖髙岡耳
想雲韶拊翼墜夕和鳴興朝我之思之言懐其休
習習谷風其音孔嘉所謂伊人在谷之阿虎質山嘯龍
輝淵蟠維南有箕匪休其和有捄斯畢俾爾滂沱懿厥
河漢惟彼太華明發有懐我勞如何
　　　　鳴鶴(四章/)
　鳴鶴美君子也太平之世君子猶有退而窮居者樂
　天知命無憂無欲碩人之考槃傷有徳之遺世故作
　是詩也
鳴鶴在隂戢其左翼肅雍和鳴在川之側假樂君子祚
爾明徳思樂重虚歸于其極嗟我懐人惟馨黍稷
鳴鶴在隂其鳴喈喈垂翼蘭沼濯清芳池假樂君子其
茂猗猗底之瑰寳有餐瓊瓌乃振褧裳襲爾好衣嗟我
懐人啓襟以晞
鳴鶴在隂其儀藹藹謂天葢髙和音于邁假樂君子篤
膺俊乂穆風潜烈興雲戢薈徳茂當年時衍嘉會安得
鞶藻改爾縞帶嗟我懐人心焉忼愾
鳴鶴在隂載好其聲漸陸儀羽遵渚回涇假樂君子祚
之篤生徳耀有穆如瑶如瓊安得風㠶深濯髴滅景遺
雲雨爾在北㝠嗟我懐人惟用傷情
　　　　南衡(五章/)
　南衡美君子也言君子遯世不悶以徳存身作者思
　其以徳来仕又願言就之宿感白駒之義而作是詩
　焉
南衡惟岳峻極昊蒼瞻彼江湘惟水泱泱清和有合俊
乂以臧天保定爾茂以瓊光景秀濛氾穎逸扶桑我之
懷矣休音峻揚
穆穆休音有来爾雍沈波涌奥淵芳馥風傃虚養恬照
日遺蹤考槃遵渚思樂潜龍我之懐矣㝠爾華宫
和璧在山荆林玉潤之子于潜清輝逺振克稱輶徳作
寶有晉和聲在林羽儀未變我之懐矣有客来信
風雲有作應通山淵清琴啓彈宫商乘絃類族知感有
命自天夷叔希世猶謂比肩矧我與子姤㑹斯年
我之懐矣在彼北林北林何有於煥斯文瓊瑰非寶尺
牘成珍豐華非妙得意惟神河魴登爼遺答清川
　　　　髙岡(四章/)
瞻彼髙岡有猗其桐允也君子實寶南江貟規啓俗沈
矩履方泳此明流清瀾川通陟彼衡林味其回芳
馥馥回芳綢繆中原祁祁庶類薄采其芬栖遲泌丘容
與衡門聲播東汜響溢南雲
穆穆閶闔南端啓籥庶明以庸帝聴式闕有鳳于潜在
林栖翮非予之柞孰與好爵
幽居玩物顧景自頥發憤潜惟㑂彿有思予美忘此終
然胥来企予與言惟用作詩
　　　答孫顯世(十章/)
邈矣上祖垂休萬葉廣問𢎞被崇軌峻躡髙山克荒大
川利渉繁藹惟祜風連雲接
大人有作二后利見九功敷奏七徳殷薦鼎實重芳勞
烈再扇奕世𢎞道天禄来宴
道𢎞振古祚未替今如彼在川亦有浮沈大韶既素響
非我音豈曰荒止塗弗克尋
昌風改物豐水易瀾百川總紀四海合源在彼焉取聿
来莫觀曽是褊心敢忘丘園
員暉偏照𤣥澤謬盈發彼承華頓此増城紀景靈雲倦
遊紫庭匪曰能知實忝長纓
煥矣金虎襲我皇猷孰云匪吝仰媿蒼流往蹇来反弭
迹一丘孌彼東朝言即爾謀
振振孫子洪族之紀志擬龍潜徳配麟趾引服朗節克
明峻軌遵彼中臯於穆不已
於穆不巳大都是階之子于命民膺如隤厚徳時邁協
風允諧恵此海湄俾也可懐
乃眷丘林樂哉河曲解紱披褐投印懐玉遺情春臺托
䕃寒木言念伊人温其在谷
道俟人行辭以義輯和容過表余未云執恵音𢎞播清
風駿集懐徳形憮臨篇景立
　　　失題(八章/)
悠悠懸象昭回太素清濁迭興升降啓度遺和既爽季
春告暮朱明来思青陽受煦
日征月盈天道變通太初陶物造化為功四月惟夏南
征觀方凱風有集飄颻南窓思樂萬物觀異知同
有渰萋萋甘雨未播黍稷方華中田多稼庭槐振藻園
桃阿那薄言觀物在堂知化
蓬户惟情玩物一室明發有懐念昔先哲通夢幽人彷
彿遺烈清暉在天孰與永日
乃啓遺籍思予大觀幽居傲物顧景怡顔况惟解舞衡
門重關思媚古人有懐良盤沈曦含輝芳烈如蘭
厥初生民有物有類自古有稱大寶以位征徒式好俊
奔攸遂啓予有聞誨爾逹貴
逹貴伊何天爵無榮渾淪大昧混其濁清毁方遯象遺
頑履貞道實蔵器景以昭形
芒芒陋世奚兢奚錯牧彼紛華委之冲漠漂志垂天矯
心馮閣通好荘聃儀刑有作安得逹人顧予命薄
　　　同前(六章/)
思樂芳林言采其菊衡薄遵塗中原有菽登彼脩巒在
林寤宿彷彿佳人清顔如玉
予美亡此誰為適道容與俟之𤣥髪方皓躑躅山阿玩
此芳草願飡其穎庶以遺老
亹亹嘉時飄忽棄予有瞻逝深永歎潜滸登願扶桑仰
結飛晷伊人匪存遺芳孰與
精氣為物或降或升徂落攸徃神竒有登死生為徒存
亡曷勝謂予不信遺籍有徴
閒居外物静言樂幽繩樞増結甕牖綢繆和神當春清
節為秋天地則爾户庭已悠
嗟我懐人悠悠其潜念昔先烈有懐所欽駭情玩世堂
允南金瓊輝邈矣誰適為心明發興言忼慨芳林
　　　同前
美哉良友禀徳坤靈明照逺鑒幽㣲研精超跡皇英質
如瑶瓊贈我翰林示我丹誠道同契合體異心并自頃
西徂合于五樓遲想歡憮觀我良疇亦既至止願言莫
由室邇人鬲中情則憂抱恨東遊神往形留何以合忍
寄之此詩何以寫思記之斯辭我心愛矣歌以贈之無
祕爾音不我是貽
　　　同前
有美一人芳問芬葩嗟我欽羡夢想光華亦既至止上
下欣嘉徳馥秋蘭容茂春羅淑似令娣惟予陋何雖有
良友杇木難加愛樂朋規贈以斯歌皆能載之其美孔
多嗟痛薄祜並罹哀苦堂構既崩過庭莫覩我悴西隣
子沈東土契濶艱辛誰與晤語身滯情徃神遊影處發
夢宵寐以慰延佇
　　　答兄平原(以下五言/)
悠悠塗可極别促怨會長銜思(善作/恩)戀行邁興言在臨
觴南津有絶濟北渚無河梁神徃同逝感形畱悲參商
衡軌若殊迹牽牛非服箱
　　　答張士然
行邁越長川飄颻冒風塵通波激枉渚悲風薄丘榛脩
路無窮迹井邑自相循百城各異俗千室非良鄰歡舊
難假合風土豈虚親感念桑梓域髣髴眼中人靡靡日
夜逺眷眷懐苦辛
　　　為顧彦先贈婦徃返四首
我在三川陽子居五湖隂山海一何曠譬彼飛與沈目
想清慧姿耳存淑媚音獨寐多逺念寤言撫空衿彼美
同懐子非爾誰為心
悠悠君行邁煢煢妾獨止山河安可踰永路隔萬里京
室多妖冶粲粲都人子雅歩擢纎腰巧言發皓齒佳麗
良可美衰賤焉足紀逺蒙眷顧言銜恩非望始
翩翩飛蓬征郁郁寒水縈遊止固殊性浮沈豈一情隆
愛結在昔信誓貫三靈秉心金石固豈從時俗傾美目
逝不顧纎腰徒盈盈何用結中欵仰指北辰星
浮海難為水游林難為觀容色貴及時朝華忌日晏皎
皎彼姝子灼灼懐春粲西城善雅舞總章饒清彈鳴簧
發丹唇朱絃繞素腕輕裾猶電揮雙袂如霧散華容溢
藻幄哀響入雲漢知音世所希非君誰能讃棄置北辰
星問此𤣥龍煥時暮復何言華落理必賤
　　　失題(見藝文/芙蕖部)
綠房含青實金條懸白璆俯仰随風傾煒煜照清流(闕/)
　　　同前(見藝文/嘯部)
逍遥近南畔長嘯作悲嘆(闕/)
　鄭曼季
　　　答陸士龍四首
　　　　鴛鴦(六章/)　(并序/)
　鴛鴦美賢也有賢者二人雙飛東岳揚輝上京其兄
　已顯登得朝而弟中漸婆娑衡門然其勞謙接士吐
　握待賢雖姬公之下白屋洙泗之飬三千無以過也
　乃肯垂顧恵我好音思樂結永好之懽云爾
鴛鴦于飛在江之涘和音反暢拊翼雙起朝遊蘭池夕
宿蘭沚清風翕習扇彼蘭茝凌雲髙厲載翔載止
鴛鴦于飛載飛載吟有鬱浚藪實惟桂林芳條髙茂華
繁垂隂爰翺爰翔爰憩其南有馥清芬協我好音
鴛鴦于飛乗雲髙翔有嚶其友戢翼未翔澹澹素波容
與趨唱雖曰戢止和音逺揚我有好爵與子偕嘗
鴛鴦于飛徘徊翩翻載頡載頏命侣鳴羣有鬱蘭臯冽
彼清源駕言遊之聊樂我云思與佳人齊懽順川
鴛鴦于飛或飛或遊習習谷風扇彼清流春草揚翹黿
龜沈浮感物興想我心長憂誰謂河廣曽不容舟企予
望之搔首踟蹰
鴛鴦于飛載和其鳴懐爾好音寡我中情人亦有言心
得遺形授我木𤓰報爾瑶瓊匪伊曰報永好千齡
　　　　蘭林(五章/)　(并序/)
　蘭林懽至好也有君子世濟其美英名光茂遭時暫
　否福徳衡門頋我殷勤屢辱徳音思與結好以永不
　刋
瞻彼蘭林有翹有秀有斐君子邦之碩茂厥徳伊何固
天攸授如川之源如山之富回流清淵啓襟開裕縉紳
睎風民用胥附
猗猗碩人如玉如金浚其明哲克廣徳心習習凱風吹
我棘林飛鴞萃至允懐好音悠悠征徒輶徳鮮任嗟我
猗人和樂實忱
在昔延州鵠鳴江涯今我陸子曠世繼竒身乖千載徳
音並馳漸鴻遵渚宛其羽儀安得髙風騰翮天池
飛龍蜿蜒山谷升氣猛虎嘯吟清風髙厲情同来感數
乖身逝夷鮑齊懽専名故世愷悌君子民之攸暨咨予
遘時千載同愛
垂隴之㑹匪詩不宣嗟我懐人斯恩斯勤徳音来訊有
蔚其文菽菽毚兎匪迹不存誠在心徳愛結忘言
　　　　南山(五章/)　(并序/)
　南山酬至徳也有退仕衡門脩道以養和棄物以存
　神民思其治士懐其徳或思置之列位或思從之信
　宿詩人嘉與此賢當年相遇又屢獲徳音情懽心至
　故作是詩焉
陟彼南山言采其蕭樂只君子邦家之翹克茂厥猶輶
徳是收聊道以儉廣愛以周嗟我懐人永好千秋
瞻彼江潭言釣其鱮有美碩人自公退䖏羔裘逍遥輶
徳是舉白駒遯時世事孰與思我猗人寘之晉序有客
信信獨寐寤語
天髙地卑𤣥黄烟煴人道交泰自昔先民耽文合好輔
徳與仁管叔罕僑曠世難隣脩組施結𤣥弁生塵咨我
與子遘㑹當身琴瑟在御永愛纒綿
瞻彼江澳言詠其潭所謂伊人在水之隂養和以泰樂
道之潜錦衣尚絅至樂是躭興言永思繫懐所欽愛而
不見獨寐寤吟
詩以言志先民是經乃恵嘉訊徳音惟馨欽詠繁藻永
結中情華文傷實世士所營逹人神化反之混𠖇交棄
其數言取其誠思與哲人獨寶其貞
　　　　中陵(四章/)
瞻彼中陵蘭英猗猗允矣君子樂且有儀沈仁育物𤣥
聰鏡機徳充闈庭名逸南畿祁祁俊友言酌言依
鼓鐘于宫百里震聲亹亹令問歸我偉貞厥振伊何駿
奔以驚厥問伊何民胥以寧有鸖在隂非子誰鳴我有
好爵非子孰盈
潜龍遯初有鳳戢翬王猶未泰彝倫錯違臯門重闢資
爾啟扉庶績適斁非爾焉綏翼翼京宇俟爾攸晞民之
胥望如渴如飢
徳音来恵覆玩三周沈潤淵洞逸藻雲浮結心所親曷
變曷渝路隔津梁一葦限殊終朝之思三秋是踰愛而
不見興言踟蹰
　孫拯(字顯世吳郡富春人能屬文吳黄門郎入/晉為涿令陸機被誣收拯考掠遂死獄中)
　　　贈陸士龍(十章/)
五龍戢號雲鳥纂紀淳化既離義風肅始軒冕垂容文
教乃理奕奕英族盛徳豐祀
於赫皇吴應天統元蒸文烈公光讃懿勲九命重輝恭
徳彌勤華黻襲藻金石載振
淵哉陸生本顯洪胄亦崇懿風邈比宏裕無兢惟徳豐
光伊茂文以義好施以仁富
山積惟峻道隆名遐潜景在淵龍躍承華既升爾儀誰
不允嘉有漼重淵載清其波
濟濟皇朝峩峩髦士序爵以賢惟俊萃止翩翩二官令
問不已乃遷華閣皇典斯紀
思文大謨恢我王猷清風肆穆雅憲允休邁彼江川邈
此北流㣲言蘭馥玉藻雲浮
遭時之險虎宰㴞天憑徳羡重縶此俊賢休否既亨名
以徳淵清㣲伊鑠鑚之彌堅
明明大象𤣥鑒照㣲顯允君子求福不回善挹引慶險
以徳祈澄濁以静㒺久不暉
釋彼遊寄樂此窈貞形以神和思以道新青雲方乗茂
餌可捐達觀在一萬物自賔
寂寂重門誰和子音瞻彼晨風思託茂林(闕/)
　
　
　
　
　
　
　
　
　
　
　
　
　
　
　古詩紀巻三十七
欽定四庫全書
　古詩紀巻三十八　　　　明　馮惟訥　撰
晉第八
　潘岳(字安仁滎陽中牟人美姿儀少以才穎發名善/屬文清綺絶世舉秀才為郎遷河陽懐二縣令)
　　(入補尚書郎累遷給事黄門侍郎素與孫秀有隙/及趙王倫輔政秀遂誣岳與石崇為亂誅之○詩)
　　(品曰潘岳詩其源出於仲宣翰林歎其翩翩然如/翔禽之有羽毛衣服之有綃縠猶淺於陸機謝琨)
　　(云潘詩爛若舒錦無䖏不佳陸文似披沙揀金往/往見寶嶸謂益夀輕華故以潘為勝翰林䔍論故)
　　(謂陸為深余常言陸才如海潘才如江/孫興公曰潘文淺而净陸文深而蕪)
　　　關中詩(十六章/)
　　(恵帝元康六年氐賊齊萬年與楊茂於關中反亂/既平帝命諸臣作關中詩潘岳上表曰詔臣作關)
　　(中詩輒奉詔竭愚作詩一篇按漢紀孝明時護羗/校尉竇林上降羗顛岸以為羗豪岸兄顛吾復降)
　　(問事状林對前後兩屈坐誣罔下獄死齊萬年編/户𨽻屬為日久矣而死生異辭必有訛謬故引證)
　　(喻以懲/不恪)
於皇時(五臣/作乃)晉受命既固三祖在天聖皇紹祚徳愽化
光刑簡枉錯㣲火不戒延我寶庫
蠢爾戎狄狡焉思肆虞我國眚窺我利器嶽牧慮殊威
懐理二将無専策兵不素肄
翹翹趙王請徒三萬朝議惟疑未逞斯願桓桓梁征髙
牙乃建旗葢相望偏師作援
虎視眈眈威彼好畤素甲日耀𤣥幕雲起誰其繼之夏
侯卿士惟系惟處别營棊跱
夫豈無謀戎士承平守有完郛戰無全兵鋒交卒奔孰
免孟明飛檄秦郊告敗上京
周殉師令身膏氐斧人之云亡貞節克舉盧播違命投
畀朔土為法受惡誰謂荼苦
哀此黎元無罪無辜肝腦塗地白骨交衢夫行妻寡父
出子孤俾我晉民化為狄俘
亂離斯瘼日月其稔天子是矜旰食宴寝主憂臣勞孰
不祗懔愧無獻納尸素以甚
皇赫斯怒爰整精銳命彼上谷指日遄逝親奉成規稜
威遐厲首䧟中亭揚聲萬計
兵固詭道先聲後實聞之有司以萬為一紂之不善我
未之必虚皛湳徳繆彰甲吉
雍門不啟陳汧危偪觀遂虎奮感恩輸力重圍克解危
城載色(五臣/作邑)豈曰無過功亦不測
情固萬端于何不有紛紜齊萬亦孔之醜曰納其降曰
梟其首疇真可掩孰偽可久
既徵爾辭既蔽爾訟當乃明實否則證空好爵既(五臣/作自)
縻顯戮亦從不見竇林伏尸漢邦
周人之詩寔曰采薇北難獫狁西患昆夷以古况今何
足曜威徒愍斯民我心傷悲
斯民如何荼毒于秦師旅既加饑饉是因疫癘滛行荆
棘成榛絳陽之粟浮于渭濵
明明天子視民如傷申命羣司保爾封疆靡暴于衆無
陵于彊惴惴寡弱如熈春陽
　　　為賈謐作贈陸機(十一章/)
肇自初創二儀絪緼粤有生民伏羲始君結繩闡化八
象成文芒芒九有區域以分
神農更王軒轅承紀畫野離疆爰封衆子夏殷既襲宗
周繼祀綿綿𤓰瓞六國互峙
彊秦兼并吞滅四隅子嬰面櫬漢祖膺圖(五臣/作符)靈獻㣲
弱在湼則渝三雄鼎足孫啟南吴
南吴伊何僣號稱王大晉統天仁風遐揚偽孫銜璧奉
土歸疆婉婉長離凌江而翔
長離云誰咨爾陸生鶴鳴九臯猶載厥聲况乃海隅播
名上京爰應旌招撫翼宰庭
儲皇之選實簡惟良英英朱鸞来自南岡曜藻崇正𤣥
冕丹裳如彼蘭蕙載採其芳
藩岳作鎮輔我京室旋反桑梓帝弟作弼或云國宦(五/臣)
(作/官)清塗攸失吾子洗然恬淡自逸
廊廟惟清俊乂是延擢應嘉舉自國而遷齊轡羣龍光
讃納言優游省闥珥筆華軒
昔余與子繾綣東朝雖禮以賔情通友僚嬉娱絲竹撫
鞞舞韶脩日朗月携手逍遥
自我(五臣/作成)離羣二周于今雖簡其面分著情深子其超
矣實慰我心發言為詩俟望好音
欲崇其髙必重其層立徳之柄莫匪安(善作/宣)恒在南稱
甘度北則橙崇子鋒穎不頽不崩
　　　北芒送别王世胄詩
朱鑣既揚四轡既整駕言饑行告離芒嶺情有遷延日
無餘影迴轅南翔心焉北騁
　　　家風詩
綰髪綰髪髪亦鬂(一作/鬒)止日祗日祗敬亦慎止靡専靡
有受之父母鳴鶴匪和析薪弗荷隠憂孔疚我堂靡構
義方既訓家道穎頴豈敢荒寕一日三省
　　　於賈謐坐講漢書
治道在儒𢎞儒由人顯允魯侯文質彬彬筆下摛藻席
上敷珍前疑惟辨舊史惟新惟新爾史既辨爾疑延我
寮友講此㣲辭
　　　離合
佃漁始化人民穴處意守醇樸音應律吕桑梓被源卉
木在野鍚鸞未設金石拂舉害咎蠲消吉徳流普谿谷
可安奚作棟宇嫣然以熹焉懼外侮熙神委命已求多
祜嘆彼季末口出擇語誰能黙識(藝文/作誠)言䘮厥所壟畆
之諺龍潜巖阻尠義崇亂少長失叙(思楊容/姬難堪)
　　　金谷集作詩
王生和鼎實石子鎮海沂親友各言邁中心悵有違何
以叙離思㩦手游郊畿朝發晉京陽夕次金谷湄迴谿
縈曲阻峻阪路威夷緑池泛淡淡青栁何依依濫泉龍
鱗瀾(一作/澗)激波連珠揮前庭樹沙棠後園植烏椑靈囿
繁石(善作/若)榴茂林列芳梨飲至臨華沼遷坐登隆坻𤣥
醴染朱顔但愬杯行遲揚桴撫靈鼓簫管清且悲春榮
誰不慕(五臣/作耀)嵗寒良獨希投分寄石友白首同所歸
　　　河陽縣作二首
㣲身輕蟬翼弱冠忝嘉招在疚妨賢路再升上宰朝猥
荷公叔舉連(五臣/作違)陪厠王寮長嘯歸東山擁耒耨時苖
幽谷茂纎葛峻巖敷榮條落英隕林趾飛莖秀陵喬卑
髙亦何常升降在一朝徒恨良時泰小人道遂消譬如
野田蓬斡流随風飄昔倦都邑游今掌河朔徭登城眷
南顧凱風揚㣲綃洪流何浩蕩脩芒鬱岧嶤誰謂晉京
逺室邇身實遼誰謂邑宰輕令名患不劭人生天地間
百年孰能要熲(五臣/作歘)如槁(五臣/作敲)石火瞥若截道飈齊都
無遺聲桐響有餘謡福謙在純約害盈由矜驕雖無君
人徳視民庶不恌
日夕隂雲起登城望洪河川氣冒山嶺驚湍激巖阿歸
鴈暎蘭畤(五臣作/洔音止)游魚動圎波鳴蟬厲寒音時菊耀秋
華引領望京室南路在伐柯大厦(五臣/作夏)緬無覿崇芒鬱
嵯峨總總都邑人擾擾俗化訛依水類浮萍寄松似懸
蘿朱博糾舒慢楚風被琅邪曲蓬何以直託身依叢麻
黔黎竟何常政成在民和位同單父邑愧無子賤歌豈
敢陋㣲官但恐忝所荷
　　　在懐縣作二首
南陸迎脩景朱明送末垂初服啓新節隆暑方赫曦朝
想慶雲興夕遲白日移揮汗辭中宇登城臨清池凉飈
自逺集輕襟隨風吹靈圃耀華果通衢列髙椅𤓰瓞蔓
長苞薑芋紛廣畦稲栽肅芊芊黍苖何離離虚薄乏時
用位㣲名日卑驅役宰兩邑政績竟無施自我違京輦
四載迄于斯器非廊廟姿屢出固其宜徒懐越鳥志眷
戀想南枝
春秋代遷逝四運紛可喜寵辱易不驚戀本難為思我
来氷未泮時暑忽隆熾感此還期淹歎彼年徃駛登城
望郊甸游目歴朝寺小國寡民務終日寂無事白水過
庭激綠槐夾門植信美非吾土祗攪懐歸志眷然顧鞏
洛山川邈離異願言旋舊鄉畏此簡書忌祗奉社稷守
恪居處職司
　　　内顔詩二首(廣文選作/潘尼者非)
静居懐所歡登城望四澤春草鬱青青桑柘何奕奕芳
林振朱榮渌水激素石初征氷未泮忽焉袗絺綌漫漫
三千里迢迢逺行客馳情戀朱顔寸隂過盈尺夜愁極
清晨朝悲終日夕山川信悠永願言良弗獲引領訊歸
期沈思不可釋
獨悲安所慕人生若朝露綿邈寄絶域眷戀想平素爾
情既来追我心亦還顧形體隔不逹精爽交中路不見
山下松隆冬不易故不見澗邉栢嵗寒守一度無謂希
見踈在逺分彌固
　　　悼亡詩三首
荏苒冬春謝寒暑忽流易之子歸窮泉重壤永幽隔私
懐誰克從淹留亦何益僶俛恭朝命迴心反初後望廬
思其人入室想所歴幃屏無髣髴翰墨有餘跡流芳未
及歇遺挂猶在壁悵怳如或存周遑(五臣/作惶)忡驚惕如彼
翰林鳥雙栖一朝隻如彼游川魚比目中路析春風緣
隟来晨霤承簷滴寝息何時忘沉憂日盈積庶幾有時
衰荘缶猶可擊
皎皎窓中月照我室南端清商應秋至溽暑隨節䦨凛
凛凉風升始覺夏衾單豈曰無重纊誰與同嵗寒嵗寒無
與同朗月何朧朧展轉眄枕席長簟竟牀空牀空委清塵
室(一作/空)虚来悲風獨無李氏靈髣髴覩爾容撫衿長嘆
息不覺涕霑(五臣作/淚沾)胷霑胷安能已悲懐從中起寝興
目存形遺音猶在耳上慙東門吴下愧蒙荘子賦詩欲
言志此志難具紀命也可奈何長戚自令鄙
曜靈運天機四節代遷逝凄凄朝露凝烈烈夕風厲柰
何悼淑儷儀容永潜翳念此如昨日誰知巳卒嵗改服
從朝政哀心寄私制茵幬張故房朔望臨爾祭爾祭詎
幾時朔望忽復盡衾裳一毁撤千載不復引亹亹朞月
周戚戚彌相愍悲懐感物來泣涕應情隕駕言陟東阜
望墳思紆軫徘徊墟墓間欲去復不忍徘徊不忍去徙
倚歩踟蹰落葉委埏側枯荄帶墳隅孤魂獨煢煢安知
靈與無投心遵朝命揮涕強就車誰謂帝宫逺路極悲
有餘
　　　哀詩
漼如葉落樹邈若雨絶天雨絶有歸雲葉落何時連山
氣冒岡嶺長風鼓松栢堂虚聞鳥聲室暗如日夕晝愁
奄逮昏夜思忽終昔展轉獨悲窮泣下沾枕席人居天
地間飄若逺行客先後詎能幾誰能弊金石
　　　思子詩
造化甄品物天命代虚盈柰何念稚子懐竒隕㓜齡追
想存髣髴感道傷中情一徃何時還千載不復生
　　　别詩
　　(岳集曰堪為成都王軍司/馬岳送至北邙别作詩)
㣲㣲髪膚受之父母峨峨王侯中外之首子親伊姑我
父唯舅(世說曰阮千里姨兄弟潘安仁中外安仁/詩所謂子親伊姑我父唯舅是許允壻)
　潘尼(字正叔少與從父岳俱以文章知名舉秀才為/太常博士累拜太子舍人出為宛令入補尚書)
　　(郎齊王冏起義兵引為㕘軍事平封/安昌公厯中書令永嘉中遷太常卿)
　　　七月七日侍皇太子宴𤣥圃
商風初授辰火㣲流朱明送夏少昊迎秋嘉禾茂園芳
草被疇於時我后以豫以逰
　　　贈陸機出為吴王郎中令(六章/)
東南之美曩惟延州顯允陸生於今尠(五臣/作鮮)儔振鱗南
海躍翼清流婆娑翰林容與墳丘
玉以瑜潤隨以光融乃漸上京羽(善作/乃)儀儲宫玩爾清
藻味爾芳風泳之彌廣挹之彌冲
崑山何有有瑶有珉及爾同僚具惟近臣予渉素秋子
登青春愧無老成厠彼日新
祁祁大邦惟桑惟梓穆穆伊人南國之紀帝曰爾諧惟
王卿士俯僂從命奚恤奚喜
我車既巾我馬既秣星陳夙駕載脂載轄婉孌二宫徘
徊殿闥醪澄莫饗孰慰飢渴
昔子忝私貽我蕙蘭今子徂東何以贈旃寸晷惟寶豈
無璵璠彼美陸生可與晤言
　　　答陸士衡
顧兹蓬蔚厠根蘭陂膏澤雖均華不足披逮春不茂未
秋先萎子濯靈翼我挫羽儀願言難常載合載離昔遊
禁闥祗畏夕惕今放丘園縱心夷易口詠新詩目玩文
跡予志耕圃爾勤王役慙無琬琰以詶尺璧
　　　答傅咸詩(并序/)
　司徒左長史傅長虞會定九品左長史宜得其才屈
　為此職執天下清議宰割百國而長虞性直而行或
　有不堪余與之親作詩以規焉
悠悠郡吏非子不整嗷嗷衆議非子不靖忽荷畧紐握
綱提領矯矯貞臣惟國之屏
　　　皇太子集應令
聖朝命方岳爪牙司北鄰皇儲延篤愛設饑送逺賔誰
應今日宴具惟廊廟臣置酒宣猷庭擊鼓靈沼濵羽觴
飛醽醁芳饌備竒珍巴渝二八奏妙舞鼔鐸振長袪(一/作)
(袂/)生迴飈曲裾揚輕塵
　　皇太子社
太簇協青陽履端發嵗首孟月渉初旬吉日唯上酉我
后邇天休設社祈遐耉
　　　三月三日洛水作
晷運無窮巳時逝焉可追斗酒足為歡臨川胡獨悲暮
春春服成百草敷英蕤聊為三日逰方駕結龍旂廊廟
多豪俊都邑有艷姿朱軒䕃蘭臯翠幙映洛湄臨崖濯
素手歩水搴輕衣沈鈎出比目舉弋落雙飛羽觴乗波
進素爼隨(初學/作逐)流歸
　　　贈河陽詩(叔潘岳為/河陽令)
虙生化單父子竒蒞東阿桐鄉建遺烈武城播絃歌逸
驥騰夷路潜龍躍洪波弱冠歩鼎鉉既立宰三河流聲
馥秋蘭摛藻艷春華徒美天姿茂豈謂人爵多
　　　贈侍御史王元貺
崑山積瓊玉廣厦構衆材游鱗萃靈沼撫翼希天階膏
蘭孰為消濟治由賢能王侯厭崇禮迴迹清憲臺蠖屈
固小徃龍翔迺大来協心毗聖世畢力讃康哉
　　　贈長安令劉正伯詩
逰鸞憑太虚騰鱗託浮霄過䝉嘉時會假翼陵扶揺疲
憊充時乏及余再同僚並跡侍儲宫㩦手登皇朝劉侯
撫西都邁績㕘豹喬徳厚化必深政明姦自消萬尋由
積簣千里一歩超爾其騁逸軌逺塗固可要
　　　贈隴西太守張正治詩
二八由唐顯周以多士隆羣靈感韶運理翮應翔風張
生㧞幽華蘋蘩登二宫未幾振朱錦剖符撫西戎及子
仍同僚贈言貽爾躬威刑有時用唯徳可令終
　　　贈滎陽太守吴子仲詩
大晉盛得人儲宫畜髦士吴侯降髙質剖符授千里垂
覆豈他鄉迴光臨桑梓寮類感岐路黎庶思知耻老氏
喻小鱗曹㕘寄獄士無謂敝邑陋覆簣由兹起
　　　答楊士安詩
逝将辭儲宫栖遲集南畿不悮百里賤徒惜年志衰躊
躇顧城闕怨戀慕端闈俊徳貽妙詩敷藻發清徽媿彼
褒崇過感此岐路悲
　　　送盧景宣詩
楊朱焉所哭岐路重别離屈原何傷悲生離情獨哀知
命雖無憂倉卒意低迴歎氣從中發灑淚隨襟頽九重
不常鍵閶闔有時開愧無紵衣獻貽言取諸懐
　　　迎大駕
南山鬱岑崟洛川迅且急青松䕃修嶺緑蘩被廣隰朝
日順長塗夕暮無所集歸雲乘幰浮凄風尋帷入道逢
深識士舉手對吾揖世故尚未夷崤函方嶮澁狐狸夾
兩轅豺狼當路立翔鳳嬰籠檻騏驥見維縶爼豆昔嘗
聞軍旅素未習且少停君駕徐待干戈戢
　　　逸民吟
我顧傲世自遺舒志六合由巢是追沐浴洪池迅羽衣
陟彼名山採此芝薇朝雲靉靆行露未晞逰魚羣戲翔
鳥雙飛逍遥博觀日晏忘歸嗟哉四士從我者誰
　　　釋奠詩(以下/闕文)
敦書請業研幾通理尊師重道釋奠崇祀徳成教倫孰
云不祉
　　　送大将軍掾盧晏
贈物雖陋薄識意在忘言瓊琚尚交好桃李貴徃還蕭
艾茍見納貽我以芳蘭
　　　贈汲郡太守李茂彦
　　(潘尼贈二李郎詩序曰元康六年尚書吏部郎汝/南李光彦遷汲郡太守都亭侯江夏李茂曽遷平)
　　(陽太守此二子皆弱冠知名厯職顯要旬月之間/繼踵名郡離儉劇之勤就放曠之逸枕鳴琴以俟)
　　(逺致離别之際/各斐然賦詩)
離索何惆悵後會未可希河朔貴相忘岐路安足悲
　　　贈劉佐
要言将誰苦聊以貽友生念我二三賢規我無隠情
　
　
　
　
　
　古詩紀巻三十八
欽定四庫全書
　古詩紀卷三十九　　　　明　馮惟訥　撰
晉第九
　左思(字太沖齊國臨淄人也徵為秘書郎齊王囧命/為記室辭疾不就以疾終  詩品曰左思詩其)
　　(源岀於公幹文典以怨頗為精切得諷諭之致雖/野於陸機而深於潘岳謝康樂常言左太沖詩潘)
　　(安仁詩古/今難比)
　　贈妹九嬪悼離詩
鬱鬱岱清海瀆所經隂精以靈為祥為禎峨峨令妹應
期誕生如蘭之秀如芝之榮總角岐嶷齓齠夙成比徳
古烈異世同聲惟我惟妹寔惟同生早喪先妣恩百常
情女子有行實逺父兄骨肉之恩固有歸寜何悟離拆
隔以天庭自我不見于今二齡穆穆令妹有徳有言才
麗漢班明朗楚樊默識若記下筆成篇行顯中閨名播
外藩何以為贈勉以列圗何以為言申以詩書相去在
近上下欷􁔿含辭滿胸鬱煩不舒
　　詠史八首
弱冠弄柔翰卓犖觀羣書著論準過秦作賦擬子虗邊
城苦鳴鏑羽檄飛京都雖非甲胄士疇昔覽穰苴長嘯
激清風志若無東吳鉛刀貴一割夢想騁良圖左眄澄
江湘右盼定羌胡功成不受爵長揖歸田廬
鬱鬱澗底松離離山上苖以彼徑寸莖䕃此百尺條世
胄躡髙位英俊沈下僚地勢使之然由來非一朝金張
藉舊業七葉珥漢貂馮公豈不偉白首不見招
吾希段干木偃息藩魏君吾慕魯仲連談笑却秦軍當
世貴不羈遭難能解紛功成恥(善作/不)受賞髙節卓不羣
臨組不肯􁨊對珪寧肯分連璽曜前庭比之猶浮雲
濟濟京城内赫赫王侯居冠葢䕃四術朱輪竟長衢朝
集金張館暮宿許史廬南鄰擊鐘磬北里吹笙竽寂寂
揚子宅門無卿相輿寥寥空宇中(一作/内)所講在𤣥虗言
論準宣尼辭賦擬相如悠悠百世後英名擅八區
皓天舒白日靈景耀神州列宅紫宫裏飛宇若雲浮峨
峨髙門内藹藹皆王侯自非攀龍客何為歘來游被褐
出閶闔髙歩追許由振衣千仞岡濯足萬里流
荆軻飲燕市酒酣氣益震哀歌和漸離謂若傍無人雖
無壯士節與世亦殊倫髙眄邈四海豪右何足陳貴者
雖自貴視之若埃塵賤者雖自賤重之若千鈞
主父宦不達骨肉還相薄買臣困樵採(善作/採樵)伉儷不安
宅陳平無産業歸來翳負郭長卿還成都壁立何寥廓
四賢豈不偉遺烈光篇籍當其未遇時憂在填溝壑英
雄有迍邅由來自古昔何世無竒才遺之在草澤
習習籠中鳥舉翮觸四隅落落窮巷士抱影守空廬出
門無通路枳棘塞中塗計䇿棄不收塊若枯池魚外望
無寸禄内顧無斗儲親戚還相蔑朋友日夜疎蘇秦北
游說李斯西上書俛仰生榮華咄嗟復彫枯飲河期滿
腹貴足不願餘巢林棲一枝可為達士模
　　招隠二首
杖䇿招隠士荒塗横古今巗穴無結構丘中有鳴琴白
雲(一作/雪)停隂岡丹葩曜陽林石泉潄瓊瑶纖鱗或(善作/亦)
浮沉非必絲與竹山水有清音何事待嘯歌灌木自悲
吟秋菊兼餱糧幽蘭間重襟躊躇足力煩聊欲投吾簪
經始東山廬果下自成榛前有寒泉井聊可瑩心神峭
蒨青蔥間竹柏得其真弱葉棲霜雪飛榮流餘津爵服
無常玩好惡有屈伸結綬生纏牽彈冠去竢塵惠連非
吾屈首陽非吾仁相與觀所尚逍遥撰(五臣/作極)良辰
　　雜詩
秋風何冽冽(五臣作/烈烈)白露為朝霜柔條旦夕勁緑葉日
夜黄明月出雲崖皦皦流素光披軒臨前庭嗷嗷晨鴈
翔髙志局四海塊然守空堂壯齒不恒居歳暮常慨慷
　　嬌女詩
吾家有嬌女皎皎頗白晳小字為織(一作/紈)素口齒自清
歴鬢髮覆廣額雙耳似連璧明朝弄梳臺黛眉類掃跡
濃朱衍丹脣黄吻瀾漫赤嬌語若連𤨏忿速乃明㦎握
筆利彤管篆刻未期益執書愛綈素誦習矜所獲其娣
(玉臺/作姊)字惠芳兩目燦如畫輕粧喜樓邊臨鏡忘紡績舉
觶擬京兆立的成復易玩弄眉頰間劇兼機杼役從容
好趙舞延袖像飛翮上下絃柱際文史輒巻襞顧盼屏
風畫如見已指擿丹青日塵闇明義為隠賾馳騖翔園
林果下皆生摘紅葩掇紫蔕萍實驟抵擲貪華風雨中
倐忽數百適務躡霜雪戲重綦常累積并心注肴饌端
坐理盤槅翰墨戢閑按相與數離逖動為鑪鉦屈屣履
任之適止為荼菽據吹吁對鼎䥶(外編/作䥶)脂膩漫白袖烟
薫染阿錫衣被皆重池(重池被之心如池也玉/臺作衣破皆重施誤)難與沉
水碧任其孺子意羞受長者責瞥聞當與杖掩淚俱向
壁
　張翰(字季鷹吳郡人有清才縱任不拘時人/號為江東歩兵齊王冏辟為東曹掾)
　　周小史
翩翩周生婉孌幼童年十有五如日在東香膚柔澤素
質參紅團輔圓頥菡萏芙蓉爾形既淑爾服亦鮮輕車
隨風飛霧流煙轉側猗靡顧盼(一作/眄)便妍和顔善笑美
口善言
　　雜詩二首
暮春和氣應白日照園林青條若總翠黄華如散金嘉
卉亮有觀顧此難久耽延頸無良塗頓足託幽深榮與
壯俱去賤與老相尋歡樂不照顔慘愴發謳吟謳吟何
嗟及古人可慰心
東鄰有一樹三紀裁可拱無花復無實亭亭雲中竦隟
禽不為巢短翮莫肯任忽有一飛鳥五色雜英華一鳴
衆鳥至再鳴衆鳥羅長鳴揺羽翼百鳥互相和
　　思吳江歌(一曰秋/風歌)
　　(晉文士傳云張翰有清名美望大司馬齊王冏辟/為東曹掾在洛見秋風起思吳中菰飯蓴羮鱸魚)
　　(鱠嘆曰人生貴得適意爾何能覊宦數/千里以要名爵因作此歌遂命駕還)
秋風起兮佳景時吳江水兮鱸魚肥三千里兮家未歸
恨難得兮仰天悲
　張載(字孟陽安平人也博學有文章起家佐著作郎/累遷𢎞農太守長沙王乂請為記室督拜中書)
　　　(侍郎復領著/作稱疾歸卒)
　　登成都白莵樓
重城結曲阿飛宇起層樓(一作/區)累棟出雲表嶢􁁊臨太
虗髙軒啟朱扉迴望暢八隅西瞻岷山嶺嵯峨似荆巫
蹲鴟蔽地生原隰殖嘉蔬雖遇堯湯世民食恒有餘鬱
鬱少城中岌岌百族居街術紛綺錯髙甍夾長衢借問
揚子宅想見長卿廬程卓累千金驕侈擬五侯門有連
騎客翠帶腰吳鉤鼎食隨時進百和妙且殊披林採秋
橘臨江釣春魚黑子過龍醢果饌踰蟹蝑芳茶冠六清
溢味播九區人生茍安樂兹土聊可娛
　　贈虞顯度
疇昔協蘭芳繾綣在華年嘉好結平素分著寮友前謂
得終遐日綢繆永周旋吾子遭不造遘閔丁憂艱俾我
失良朋誰與吐話言一日為三秋歲况乃三年離居一
何濶結思如迴川
　　招隠詩
出處雖殊塗居然有輕易山林無悔恡人間實多累鵷
雛翔窮冥蒲且不能視鸛鷺遵臯渚數為矰所繫隠顯
雖在心彼我共一地不見巫山火芝艾豈相離去來捐
時俗超然辭世偽得意在丘中安事愚與智
　　七哀詩二首
北芒(五臣/作邙)何壘壘髙陵有四五借問誰家墳皆云漢世
主恭文遥相望原陵鬱膴膴季世(五臣/作葉)喪亂起賊盜如
豺虎毁壤過一抔便房啟幽户珠柙(一作/匣)離玉體珍寳
見剽虜園寢化為墟周墉無遺堵蒙蘢荆棘生蹊逕登
童豎狐兎窟其中蕪穢不復掃頽隴並墾發萌𨽻營農
圃昔為萬乗君今為丘中土感彼雍門言悽愴哀今(五/臣)
(作/徃)古
秋風吐商氣蕭瑟掃前林陽鳥(五臣/作烏)收和響寒蟬無餘
音白露中(五臣/作朝)夜結木落柯條森朱光馳北陸浮景忽
西沉顧望無所見唯覩松柏隂肅肅髙桐枝翩翩棲孤
禽仰聽離鴻鳴俯聞蜻蛚吟哀人易感傷觸物増悲心
丘隴日已逺纏綿彌思深憂來令髮白誰云愁可任裵
徊向長風淚下沾衣襟
　　霖雨(初學記作張協今/從藝文作張載)
霖雨餘旬朔濛昧日夜墜何以解愁懐置酒招親類啾
啾絲竹作伶人奏竒秘悲歌結流風逸響迴秋氣
　　擬四愁詩四首
我所思兮在南巢欲徃從之巫山髙登崖逺望涕泗交
我之懐矣心傷勞佳人遺我笥中布何以贈之流黄素
願因飄風超逺路終然莫致増永慕
我所思兮在朔湄欲徃從之白雪霏登崖逺望涕泗頽
(一作/垂)我之懐矣心傷悲佳人遺我雲中翮何以報之連
城璧願因歸鴻起遐翮終然莫致増永積
我所思兮在隴原欲徃從之隔太山登崖逺望涕泗漣
我之懷矣心傷煩佳人遺我雙角端何以贈之雕玉環
願因行雲超重巒終然莫致増永嘆
我所思兮在營州欲徃從之路阻修登崖逺望涕泗流
我之懷矣心傷憂佳人遺我緑綺琴何以贈之雙南金
願因流波超重深終然莫致増永吟
　　述懷詩(以下/闕文)
跋陟山川千里告辭楊子哭岐墨氏感絲雲乖雨絶心
乎愴而
　　失題(見初學/記柰部)
江南郡蔗釀液豐沛三巴黄甘𤓰州素柰凡此數品殊
美絶快渇者所思銘之常帶
　　同前(見藝文/日部)
白日隨天迴暾暾圎如規踊躍湯谷中上登扶桑枝
　　同前(見藝文/老部)
氣力漸衰損鬢髮終以皓昔為春月華今為秋日草
　張協(字景陽與兄載齊名辟公府掾轉秘書郎累遷/中書侍郎轉河間内史時天下已亂遂屏居草)
　　(澤以屬詠自娛終於家累詩品曰張協詩其源出/於王粲文體華浄少病  又巧構形似之言雄於)
　　(潘岳靡於太沖風流調達實曠代之髙手詞采蔥/蒨音韻鏗鏘使人味之亹亹不倦)
　　詠史
昔在西京時朝野多歡娛藹藹東都門羣公祖二疏朱
軒曜金城供帳臨長衢達人知止足遺榮忽如無抽簪
解朝衣散髮歸海隅行人為隕涕賢哉此大(選作/文)夫揮
金樂當年歲暮不留儲顧謂四座賓多財為累愚清風
激萬代名與天壤俱咄此蟬冕客君紳宜見書
　　雜詩十首
秋夜涼風起清氣蕩暄濁蜻蛚吟階下飛蛾拂明燭君
子從逺役佳人守㷀獨離居㡬何時鑽燧忽改木房櫳
無行跡庭草萋以緑青苔依空牆蜘蛛網四屋感物多
所懷沉憂結心曲
大火流坤維白日馳西陸浮陽映翠林迴飈扇緑竹飛
雨灑朝蘭輕露棲叢菊龍蟄暄氣凝天髙萬物肅弱條
不重結芳蕤豈再馥人生瀛海内忽如鳥過目川上之
歎逝前修以自朂
金風扇素節丹霞啟隂期騰雲似涌煙密雨如散絲寒
花發黄采(五臣/作彩)秋草含緑滋閒居玩萬物離羣戀(五臣/作念)
所思案無蕭氏牘庭無貢公綦髙尚遺王侯道積自成
基至人不嬰物餘風足染時
朝霞迎白日丹氣臨暘(善作/湯)谷翳翳結繁雲森森散雨
足輕風摧勁草凝霜竦髙木密葉日夜疎叢林森如束
疇昔歎時遲晚節悲年促歲暮懷百憂將從季主卜
昔我資章甫聊以適諸越行行入幽荒歐(五臣/作甌)駱從祝
髮窮年非所用此貨將安設瓴甋夸璵璠魚目笑明月
不見郢中歌能否居然别陽春無和者巴人皆下節流
俗多昏迷此理誰能察
朝登魯陽闗狹路峭且深流澗萬餘丈圍木數千尋咆
虎響窮山鳴鶴聒空林凄風為我嘯百籟坐自吟感物
多思情在險易常心朅來戒不虞挺轡越飛岑王陽驅
九折周文走岑崟經阻貴勿遲此理著來今
此鄉非吾地此郭非吾城羇旅無定心翩翩如懸旌出
覩軍馬陣入聞鞞鼓聲常懼羽檄飛神武一朝征長鋏
鳴鞘中烽火列邊亭捨我衡門衣更被縵胡纓疇昔懷
微志帷幕竊所經何必操干戈堂上有竒兵折衝樽俎
間制勝在兩楹巧遲不足稱拙速乃垂名
述職投邊城羈束戎旅間下車如昨日望舒四五圎借
問此何時胡蝶飛南園流波戀舊浦行雲思故山閩越
衣文虵胡馬願度燕風土安所習由來有固然
結宇窮岡曲耦耕幽藪隂荒庭寂以閒幽(一作/山)岫峭且
深凄風起東谷有渰興南岑雖無箕畢期膚寸自成霖
澤雉登壟雊寒猿擁條吟溪壑無人跡荒楚鬱蕭森投
耒循岸垂時聞樵採音重基可擬志迴淵可比心養真
尚無為道勝貴陸沈游思竹素園寄辭翰墨林
墨蜧躍重淵商羊儛野庭飛廉應南箕豐隆迎號屏雲
根臨八極雨足灑四溟霖瀝過二旬散漫亞九齡階下
伏泉涌堂上水衣生洪潦浩方割人懷昏墊情沉液潄
陳根緑葉腐秋莖里無曲突煙路無行輪聲環堵自頽
毁垣閭不隠形尺燼重尋桂紅粒貴瑶瓊君子守固窮
在約不爽貞雖榮田方贈慙為溝壑名取志於陵子比
足(五臣/作之)黔婁生
　　襍詩
太昊啟東節春郊禮青祗鷹化日夜分雷動寒暑離飛
澤洗冬條浮飈解春澌采虹纓髙雲文虬鳴隂池沖氣
扇九垠蒼生衍四垂時至萬寳成化周天地移
　　遊仙
峥嶸𤣥圃深嵯峨天嶺峭亭館籠雲構修梁流三曜蘭
葩葢嶺披清風縁隟嘯(闕/)
　
　
　
　
　
　
　
　
　
　古詩紀巻三十九
欽定四庫全書
　古詩紀巻四十　　　　　明　馮惟訥　撰
晉第十
　夏侯湛(字孝若譙國人㓜有盛才文章宏富善搆新/詞泰始中舉賢良拜郎中後轉尚書郎出為)
　　(野王令惠帝即位為/散騎常侍元康初卒)
　　周詩
　敘曰周詩者南陔白華華黍由庚崇丘由儀六篇有
　其義而亡其辭湛續其亡故云周詩也(世說曰夏侯/湛作周詩成)
　(示潘安仁安仁曰此非徒温雅乃别/見孝悌之性潘因此遂作家風詩)
既殷斯䖍仰說洪恩夕定晨省奉朝侍昏宵中告退雞
鳴在門孳孳恭誨夙夜是敦
　　山路吟
夙駕兮待明陟山路兮遐征冐晨朝兮入大谷道逶迤
兮嵐氣清攬轡兮抑馬踟蹰兮曠野曠野􁀙兮遼落崇
岳兮嵬㟧丘陵兮連離卉木兮交錯渌水兮長流驚濤
兮拂石
　　江上泛歌
悠悠兮逺征倐倐兮暨南荆南荆兮臨長江臨長江兮
討不庭江水兮浩浩長流兮萬里洪浪兮雲轉陽侯兮
奔起驚翼兮垂天鯨魚兮岳跱䕷蕪紛兮被臯陸修竹
鬱兮翳崖趾望江之南兮遨目桂林桂枝蓊鬱兮鵾雞
揚音凌波兮願濟舟檝不具兮江水深沉嗟迴盼於北
夏何歸軫之難尋
　　離親詠
剖符兮南荆辭親兮遐征發軔兮皇京夕臻兮泉亭撫
首兮内顧按轡兮安歩仰戀兮後塗俯歎兮前路既感
物以永思兮且歸身乎懷抱茍違親以從利兮匪曽閔
之攸寳視微榮之𤨏𤨏兮知吾志之愈小獨申愧於一
心兮慙報徳之彌少
　　長夜謡
日暮兮初晴天灼灼兮遐清披雲兮歸山垂景兮照庭
列宿兮皎皎星稀兮月明亭檐隅以逍遥兮盼太虗以
仰觀望閶闔之昭晰兮麗紫微之暉煥
　　寒苦謡
惟立冬之初夜天慘懔以降寒霜皚皚以被庭氷溏瀩
於井幹草槭槭以疏葉木蕭蕭以零殘松隕葉於翠條
竹摧柯於緑竿
　王讚(字正長義陽人也博學有俊/才辟司空掾歴散騎侍郎卒)
　　三月三日詩
招揺啟運寒暑代新亹亹不舍如彼行雲猗猗季月穆
穆和春皇儲降止宴及嘉賓嘉賓伊何具惟姻族如彼
葛藟衍于樛木郁郁近侍巖巖台嶽庻寮鱗次以崇天
禄如彼崑山列此琚玉巍巍天階亦降列宿右載元首
左光儲副大祚無窮天地為壽
　　侍皇太子宴始平王
亹亹聖𦙍繼明重體樂此棠棣其甘如薺我有嘉宴以
洽百禮煌煌同族藹藹王僚惟中惟外如瓊如瑶湛湛
朝雲徳靡不覆𤣥黄所綴文成綵繡政以神和樂以安
奏一人有慶萬邦是祐
　　侍皇太子祖道楚淮南二王
於明聖晉仰綂天緒易以明險簡以識(藝文/作知)阻研彼羣
慮俾侯授土郁郁二王祗承皇命睹離鑒親觀禮知盛
皇儲降會延于公姓瞻彼行役並憩同林分塗殊軌靡
不廻心
　　雜詩
朔風動秋草邊馬有歸心胡寧久分析靡靡忽至今王
事離我志殊隔過商參昔徃鶬鶊鳴今來蟋蟀吟人情
懷舊鄉客鳥思故林師涓久不奏誰能宣我心
　孫楚(字子荆太原中都人少負才氣多陵傲初為石/苞驃騎參軍初至長揖曰天子命我參卿軍事)
　　(因此構隙湮廢積年後扶風王駿起為征西/參軍遷衛軍司馬惠帝初拜馮翊太守卒)
　　答𢎞農故吏民
昔我先侯邁徳垂化康哉之詠寔由良佐惟余忝辱弗
克負荷毎歴貴邦仰瞻泰華追慕先軌感想哀嗟詵詵
臣故爰及羣士皓首老成率彼邑里闡崇髙義長㓜以
齒
　　除婦服詩
　　(集云婦胡母氏也世說曰孫子荆除婦服作詩以/示王武子王曰未知文生於情情生於文覽之悽)
　　(然増伉/儷之重)
時邁不停日月電流神爽登遐忽巳一周禮制有敘告
除靈丘臨祠感痛中心若抽
　　征西官屬送於陟陽候作詩
晨風飄岐路零雨被秋草傾城逺追送餞我千里道三
命皆有極咄嗟安可保莫大於殤子彭𥅆猶為夭吉凶
如糾纏憂喜相紛繞(五臣/作擾)天地為我罏萬物一何小達
人垂大觀誡此苦不早乖離即長衢惆悵盈懷抱孰能
察其心鑒之以蒼昊齊契在今朝守之與偕老
　　太僕座上詩(以下/闕文)
朝欽厥庸出尹京畿迴授太僕四牡騑騑緑耳盈箱翠
華葳蕤勲齊庭實増國之輝
　　祖道詩
仰天惟龍御地以驥利有攸徃不期而至
　　之馮翊祖道詩
舉翮撫三秦抗我千里目念當隔山河執觴懷慘毒
　董京(字威輦不知何郡人初與隴西計吏俱至洛陽/被髮而行逍遥吟詠常宿白社中時乞於市後)
　　(數年遁去/莫知所之)
　　詩二首
　　(晉書曰京既遁去於/其寢處有詩二篇)
乾道剛簡坤體敦宻茫茫太素是則是述末世流奔以
文代質悠悠世目孰知其實逝將去此至虗歸我自然
之室
孔子不遇時彼感麟(舊作/麒誤)麟乎麟胡不遁世以存真
　　答孫楚詩
　　(晉書隠逸傳曰京在洛陽孫楚時為著作郎數就/社中與京語遂載與俱歸京不肯坐楚貽之書曰)
　　(今堯舜之世胡為懐/道迷邦京答之以詩)
周道斁兮頌聲沒夏政衰兮五常汨便便君子顧望而
逝洋洋乎滿目作者七豈不樂天地之化也哀乎哉時
之不可與對之以獨處無娛我以為歡清流可飲至道
可餐何為栖栖自使疲單魚懸獸檻鄙夫知之古之至
人藏器如霛緼袍不能令􁀙(當作/令暖)軒冕不能令榮動如
川之流静如川之停鸚鵡能言泗濵浮磬衆人所翫豈
合物情𤣥鳥紆幕而不被害鳴隼逺巢咸以欲死盼彼
梁魚逡廵倒尾沉吟不決忽焉失水嗟乎魚鳥相與萬
世而不悟以我觀之乃明其故焉知不有達人深穆其
度亦將闚我顰顣而去萬物皆賤惟人為貴動以九州
為狹静以圜堵為大
　石崇(字季倫渤海人年二十餘為城陽太守伐吳有/功討安陽鄉侯累遷侍中出為南中郎將荆州)
　　(刺史領南蠻校尉致富不貲後拜太僕衛尉有愛/妓緑珠孫秀使人求之不得遂勸趙王倫誅族其)
　　(家/)
　　大雅吟
堂堂太祖淵𢎞其量仁格宇宙義風遐暢啟土萬里志
在翼亮三分有二周文是尚於穆武王奕世載聰欽明
沖默文思允恭武則不猛化則時雍庭有儀鳳郊有遊
龍啟路千里萬國率從蕩清吳㑹六合乃同百姓仰徳
良史書功超越三代唐虞比蹤
　　楚妃歎
蕩蕩大楚跨土萬里北據方城南接交趾西撫巴漢東
被海涘五侯九伯是疆是理矯矯莊王淵渟岳峙冕旒
垂精充纊塞耳韜光戢曜濳默恭已内委樊姬外任孫
子猗猗樊姬體道履信既絀虞邱九女是進杜絶邪佞
廣啟令𦙍割歡抑寵居之不吝不吝實難可謂知㡬化
自近始著於閨闈光佐霸業邁徳揚威羣后列辟式瞻
洪規譬彼江海百川咸歸萬邦作歌身沒名飛
　　王明君辭(并序/)
　王明君者本是王昭君以觸文帝諱改之匈奴盛請
　婚於漢元帝以後宫良家子昭君配焉昔公主嫁烏
　孫令琵琶馬上作樂以慰其道路之思其送昭君亦
　必爾也其造新曲多哀怨之聲故敘之於紙云爾
我本漢家子將適單于庭辭訣未及終前驅已抗旌僕
御涕流離轅馬悲且鳴哀鬱傷五内泣淚沾朱纓行行
日巳逺遂造匈奴城延我於穹廬加我閼氏名殊類非
所安雖貴非所榮父子見陵辱對之慙且驚殺身良不
易默默以茍生茍生亦何聊積思常憤盈願假飛鴻翼
乗之以遐征飛鴻不我顧佇立以屏營昔為匣中玉今
為糞上英朝華不足歡甘與秋草并傳語後世人逺嫁
難為情
　　思歸引(并序/)
　余少有大志夸邁流俗弱冠登朝歴位二十五年五
　十以事去官晚節更樂放逸篤好林藪遂肥遁於河
　陽别業其制宅也却阻長隄前臨清渠栢木㡬於萬
　株江水周於舍下有觀閣池沼多養魚鳥家素習技
　頗有秦趙之聲出則以遊目弋釣為事入則有琴書
　之娛又好服食咽氣志在不朽慠然有凌雲之操歘
　復見牽羈婆娑於九列困於人間煩黷常思歸而永
　歎尋覽樂篇有思歸引儻古人之心有同於今故制
　此曲此曲有弦無歌今為作歌辭以述余懷恨時無
　知音者令造新聲而播於絲竹也
思歸引歸河陽假余翼鴻鶴髙飛翔經芒阜濟河梁整
我舊館心恱康清渠激魚徬徨鴈驚泝波羣相將終日
周覽樂無方登雲閣列姬姜拊絲竹叩宫商宴華池酌
玉觴
　　思歸歎
登城隅兮臨長江極望無涯兮思填胸魚瀺灂兮鳥繽
翻澤雉遊鳬兮戲中園秋風厲兮鴻鴈征蟋蟀嘈嘈兮
晨夜鳴落葉飄兮枯枝竦百草零落兮覆畦壠時光逝
兮年易盡感彼歲暮兮悵自愍廓羇旅兮滯野都願御
北風兮忽歸徂惟金石兮幽且清林鬱茂兮芳卉(一作/草)
盈𤣥泉流兮縈丘阜閣館蕭寥兮䕃叢柳吹長笛兮彈
五絃(一本作/玉琴)髙歌凌雲兮樂餘年舒篇巻兮與聖談釋
冕投紱兮希彭𥅆超逍遥兮絶塵埃福亦不至兮禍亦
不來
　　答曹嘉詩(見魏/志註)
昔常接羽儀俱遊青雲中敦道訓胄子儒化渙以融同
聲無異響故使恩愛隆豈惟敦初好欵分在令終孔不
陋九夷老氏適西戎逍遥滄海隅可以保王躬世事非
所務周公不足夢𤣥寂令神王是以守至沖
　　贈棗腆
久官無成績棲遲於徐方寂寂守空城悠悠思故鄉恂
恂二三賢身逺屈龍光攜手沂泗間遂登舞雩堂文藻
譬春華談話猶蘭芳消憂以觴醴娛耳以名娼博奕逞
妙思弓矢威邊疆
　　答棗腆(載藝文/類聚)
言念將别睹物傷情贈爾話言要在遺名惟此遺名可
以長生
　曹嘉(魏楚王彪世子封常山真定王入晉封髙/邑公元康中為國子博士後為東莞太守)
　　贈石崇詩
　　(曹嘉元康中與石崇俱為國子博士後嘉為東莞/太守崇為征虜將軍監青徐軍事屯於下邳嘉以)
　　(詩遺/崇)
文武應時用兼才在明哲嗟嗟我石生為國之俊傑入
侍於皇闥(一作/闈)出則登九列威檢肅青徐風發宣吳裔
疇昔謬同位情至過魯衛分離踰十載思逺心増結(音/髻)
願子鑒斯誠寒暑不踰契
　曹攄(字顔逺譙國人也篤志好學參南國中郎將遷/髙密王左司馬流人王逌等侵掠城邑遇戰軍)
　　(敗死/之)
　　思友人詩
密雲翳陽景霖潦淹(五臣/作浩)庭除嚴霜彫翠草寒風振纖
枯凛凛天氣清落落卉木疎感時歌蟋蟀思賢詠白駒
情隨𤣥隂滯心與廻飈俱思心何所懷懷我歐陽子精
義測神奥清機發妙理自我别旬朔微言絶于耳褰裳
不足難清揚未可俟延首出階檐佇立増想似
　　感舊詩
富貴他人合貧賤親戚離廉藺門易軌田竇相奪移晨
風集茂林棲鳥去枯枝今我唯困䝉羣士所(一作/皆)背馳
鄉人敦懿義濟濟䕃光儀對賔頌有客舉觴詠露斯臨
樂何所歎素絲與路歧
　　贈石崇
涓涓谷中泉鬱鬱巖下林泄泄羣翟飛咬咬春鳥吟野
次何索寞薄暮愁人心三軍望衡葢歎息有餘音臨肴
忘肉味對酒不能斟人言重别離斯情效於今
　棗腆(字𤣥方以文章顯永/嘉中為襄城太守)
　　答石崇詩
昔我不造備嘗顛沛后土傾基皇天隕葢少懷蒙昧長
無耿介遺訓莫聞出入靡頼我舅敷命于彼徐方載詠
陟岡言念渭陽乃泝洪流汎身餘艎宵寢晨逝曷路之
長亦既至止願言以寫爰有石侯作鎮東夏寛以撫戎
從容柔雅我聞有言居安思危位極則遷勢至必移上
徳無欲貴道不為妙識先覺通夢皇羲竊覩堂奥欽蹈
明規
　　贈石季倫
深蒙君子眷雅顧出羣俗受寳取諸懷所贈非珠玉凡
我二三子執手攜玉腕嘉言從所好企予結雲漢望風
整輕翮因虗舉雙翰朝遊清渠側日夕登高館(初學記/載四句)
(曰翕如翔雲㑹忽若驚風散分給/懷離析對樂增累歎題云贈石崇)
　歐陽建(字堅石渤海人石崇甥為馮翊太守趙王倫/之為征西撓亂闗中建毎匡正不從私欲迎)
　　(楚王偉立之由是有隙石崇勸淮南王誅倫/未行事覺倫收崇建及母妻無少長見害)
　　答棗腆詩(此詩文義是贈石季倫藝/文云答棗腆詩或誤也)
於鑠我舅明徳塞違俾扞東藩在徐之邳載播其惠載
揚其威濟寛以猛方夏以綏光啟先業増耀重暉咨余
沖人艱苦攸離過庭無聞頑固匪移寔頼兹誨導之軌
儀仰遵嘉訓俯蹈明規如葛斯蔓如樛斯垂我遘君子
仰之彌高巖巖其高即之惟温居盈思沖在貴忘尊縱
酒嘉讌自明及昏無幽不研靡奥不論人樂其量士感
其敦
　　臨終詩
伯陽適西戎孔子欲居蠻茍懷四方志所在可遊盤况
乃遭屯蹇顛沛遇災患古人達機兆䇿馬遊近闗咨余
沖且暗抱責守微官潛圗密巳搆成此禍福端恢恢六
合間四海一何寛天網布紘綱投足不獲安松栢隆冬
悴(五臣/作瘁)然後知歲寒不渉太行險誰知斯路難真偽因
事顯人情難豫觀窮達有定分慷慨復何歎上負慈母
恩痛酷摧心肝下顧所(五臣/作嬌)憐女惻惻心中酸二子棄
若遺念皆遘凶殘不惜一身死惟此如循環執紙五情
寒揮筆涕氿瀾
　嵇紹(字延祖譙國銍人康之子十歲而孤事母孝謹/累遷散騎常侍惠帝敗於蕩隂百官左右皆奔)
　　(散唯紹儼然端冕以身衛帝兵/交御輦飛箭雨集遂以見害)
　　贈石季倫
人生禀五常中和為至徳嗜欲雖不同伐生所不識仁
者安其身不為外物惑事故誠多端未若酒之賊内以
損性命煩辭傷軌則屢飲致疲怠清和自否塞陽堅敗
楚軍長夜傾宗國詩書著明戒量體節飲食逺希彭𥅆
壽虚心處沖默茹芝味醴泉何為昏酒色
　嵇含(字君道紹從子也好學能屬文家鞏縣亳丘自/號亳丘子舉秀才除郎中惠帝朝為中書侍郎)
　　(累官至平越中/郎將廣州刺史)
　　恱晴
勁風歸巽林𤣥雲起重基朝霞炙瓊樹夕景映玉枝(初/學)
(作雲/芝)翔鳳晞輕翮應龍曝纖鬐百穀偃而立大木顛復
持
　　伉儷
余執百兩轡之子詠采蘩我憐聖善色爾恱慈姑顔裁
彼雙絲絹著以同功綿夏揺比翼扇冬卧(藝文/作坐)蛩蛩氊
饑食並根粒渇飲一流泉朝蒸同心(闕/)暮庖比目鮮挹
用合卺酳受以連理盤朝采同本芝夕掇駢穗蘭臨軒
樹萱草中庭植合歡
　阮脩(字宣子陳留尉氏人好易老善清言瑯邪王處/仲引為鴻臚丞太子洗馬避亂南行為賊所害)
　　上已會詩
三春之季歲惟嘉時靈雨既零(歲時作零/雨既濛)風以散之英
華扇耀祥鳥羣嬉澄澄緑水澹澹其波脩岸逶迤長川
相過聊且逍遥其樂如何坐此脩筵臨彼素流嘉肴既
設舉爵獻酬彈筝弄琴新聲上(闕/)水有七徳知者所娛
清瀨瀺灂菱葭芬敷沉此芳鈎引彼濳魚委餌芳美君
子戒諸
　閭丘沖(字賓卿高平人清平有鑒識博學有文義累/遷太傅長史光禄勲京邑未潰乗車出為賊)
　　(所害時人/皆痛惜之)
　　三月三日應詔詩二首
暮春之月春服既成陽昇土潤氷渙川盈餘萌達壤嘉
木敷榮后皇宣遊既宴且寧光光華輦詵詵從臣微風
扇穢朝露翳塵上䕃丹幄下藉文茵臨川(初學/作池)挹盥濯
故潔新俯鏡清流仰睇天津藹藹華林巖巖景陽業業
峻宇奕奕飛梁垂䕃倒景若沉若翔
浩浩白水汎汎龍舟皇在靈沼百辟同遊擊櫂清歌鼓
枻行酬(初學/作謳)聞樂咸和具醉斯柔在昔帝虞徳被遐荒
干戚在庭苗民(初學/作人)來王今我哲后古聖齊芳惠此中
國以綏四方元首既明股肱惟良樂酒今日君子惟康
(初學云樂只君/子今日惟康)
　　招隠詩
大道曠且夷蹊路安足尋經世有險易隠顯自存心嗟
哉巖岫士歸來從所欽
　周處(字子隠義興陽羨人也仕吳為東觀左丞入洛/遷新平廣漢二郡太守尋除楚内史徵拜御史)
　　(中丞凡所糾劾不避寵戚及氐人齊萬年反/朝臣惡其彊使𨽻夏侯駿西征軍敗死之)
　　詩一首
　　(晉書曰齊萬年屯梁山有衆七萬夏侯駿逼處以/五千兵擊之乃攻萬年於六陌處軍未食梁王肜)
　　(促令速戰而絶其後繼/處知必敗賦詩云云)
去去世事巳策馬觀西戎藜藿甘粱黍期之克令終(時/潘)
(岳奉詔作闗中詩曰周殉師令身膏氐斧人之云亡貞/節克舉又西戎校尉閻纘亦上詩云周全其節令問不)
(巳身雖云沒/書名良史)
　郭泰機(以下爵/里無考)
　　答傅咸
皦皦白素絲織為寒女衣寒女雖妙巧不得秉杼機天
寒知運速况復鴈南飛衣工秉刀尺棄我忽若遺人不
取諸身世事焉所希况復已朝餐曷由知我饑
　辛曠
　　贈皇甫謐
顒顒朝士亦孔其依莫不遲想載渇載饑我弓我旌禮
亦無違企望高岡來儀來歸其歸伊何與帝同心明明
天子如日之臨臨照四方探賾幽深山無逸民水無潛
鱗爰被(一作/彼)九臯克量徳音茂哉先生皇實是欽
　左貴嬪(名芬思之妹少好學善綴文武帝聞而納之/泰始八年拜脩儀後為貴嬪姿陋無寵以才)
　　(徳見禮毎有方物異寳必詔/為賦頌以是屢獲恩賜焉)
　　啄木詩(藝文類聚曰宋袁淑俳諧集/左氏詩彤管集作左九嬪)
南山有鳥自名啄木饑則啄樹暮則巢宿無干於人唯
志所欲性清者榮性濁者辱
　　感離詩(一作離思此答/左思贈妹之作)
自我去膝下倐忽踰再期邈邈浸彌逺拜奉將何時披
省所賜告尋玩悼離詞髣髴想容儀欷歔不自持何時
當奉面娛目於書詩何以訴辛苦告情於文辭
　緑珠(石崇/妾)
　　懊儂歌
　　(古今樂録曰懊儂歌晉緑珠所/作唯絲布澁難縫一曲而已)
絲布澁難縫令儂十指穿黄牛細犢車遊戲出孟津
　翔風
　　怨詩
　　(王子年拾遺記曰石季倫有愛婢曰翔風魏末於/胡中得之年十五無有比其容貌最以文辭擅愛)
　　(年三十妙年者争嫉之崇退翔風/為房老使主羣少乃懷怨而作詩)
春華誰不美卒傷秋落時突烟還自低鄙退豈所期桂
芳徒自蠧失愛在蛾眉坐見芳時歇憔悴空自嗤
　
　
　
　
　
　古詩紀卷四十
欽定四庫全書
　古詩紀卷四十一　　　　明　馮惟訥　撰
晉第十一
　劉琨(字越石中山人少以雄豪著名永嘉初為并州/刺史建興二年加大將軍都督并州三年進司)
　　(空四年其長史以并州叛降石勒琨遂奔薊段匹/磾因與結婚約以共戴晉室元帝渡江復加太尉)
　　(封廣武侯後其子羣與匹磾有隙遂被害諡曰愍/○詩品曰太尉劉琨中郎盧諶詩其源出於王粲)
　　(善為悽戾之詞自有清拔之氣琨既體良才又罹/厄運故善敘喪亂多感恨之詞中郎仰之微不逮)
　　(矣/)
　　答盧諶(八章/)
　琨頓首捐書及詩備辛酸之苦言暢經通之逺㫖執
　玩反覆不能釋手慨然以悲歡然以喜昔在少壯未
　嘗檢括逺慕老莊之齊物近嘉阮生之放曠怪厚薄
　何從而生哀樂何由而至自頃輈張困於逆亂國破
　家亾親友彫殘塊然獨坐則哀憤兩集負杖行吟則
　百憂俱至時復相與舉觴對膝破涕為笑排終身之
　積慘求數刻之暫歡譬由疾疢彌年而欲一丸銷之
　其可得乎夫才生於世世實須才和氏之璧焉得獨
　曜於郢握夜光之珠何得專玩於隨掌天下之寳固
　當與天下共之但分析之日不能不悵恨爾然後知
　耼周之為虚誕嗣宗之為妄作也昔騄驥倚輈於吳
　阪長鳴於良樂知與不知也百里奚愚於虞而智於
　秦遇與不遇也今君遇之矣朂之而已不復屬意於
　文二十餘年矣久廢則無次想必欲其一反故稱指
　送一篇適足以彰來詩之益美耳琨頓首頓首
厄運初遘陽爻在六乾象棟傾坤儀舟覆横厲糾紛羣
妖競逐火燎神州洪流華域彼黍離離彼稷育育哀我
皇晉痛心在目
天地無心萬物同塗禍淫莫驗福善則虗逆有全邑義
無完都英蘂夏落毒卉冬敷如彼龜玉韞櫝毁諸芻狗
之談其最得乎
咨余軟弱弗克負荷愆釁仍彰榮寵屢加威之不建禍
延凶播忠隕于國孝愆於家斯罪之積如彼山河斯釁
之深終莫能磨
郁穆舊姻嬿婉新婚不慮其敗唯義是敦裹糧攜弱匍
匐星奔未輟爾駕已隳(五臣/作墮)我門二族偕覆三孽並根
長慙舊孤永負寃䰟
亭亭孤幹獨生無伴緑葉繁縟柔條脩罕朝採爾實夕
捋爾竿竿翠豐尋逸珠盈椀實消我憂憂急用緩逝將
去矣庭虗情滿
虗滿伊何蘭桂移植茂彼春林瘁此秋棘有鳥翻飛不
遑休息匪桐不棲匪竹不食永戢東羽翰撫西翼我之
敬之廢歡輟職
音以賞奏味以殊珍文以明言言以暢神之子之徃四
美不臻澄醪覆觴絲竹生塵素卷莫啟幄無談賔既孤
我徳又闕我鄰
光光段生出幽遷喬資忠履信武烈文昭旌弓騂騂輿
馬翹翹乃奮長縻是轡是鑣何以贈子竭心公朝何以
敘懷引領長謡
　　重贈盧諶
握中有𤣥璧本自荆山璆惟彼太公望昔在渭濱叟鄧
生何感激千里來相求白登幸曲逆(音句/遇)鴻門賴留侯
重耳任五賢小白相射鉤茍能隆二伯安問黨與讐中
夜撫枕歎相與數子游吾衰久矣夫何其不夢周誰云
聖達節知命故不憂宣尼悲獲麟西狩涕孔丘功業未
及建夕陽忽西流時哉不我與去乎若雲浮朱實隕勁
風繁英落素秋狹路傾華(一作/車)葢駭駟摧雙輈何意百
鍊剛化為繞指柔(晉書曰琨詩託意非常攄暢幽憤逺/想張陳感鴻門白登之事用以激諶)
(諶素無竒略以常/詞詶和殊乖琨心)
　　扶風歌
朝發廣莫門暮宿丹水山左手彎繁弱右手揮龍淵顧
瞻望宫闕俯仰御飛軒據鞍長歎息淚下如流泉繫馬
長松下發鞍髙岳頭烈烈悲風起泠泠澗水流揮手長
相謝哽咽不能言浮雲為我結歸(五臣/作飛)鳥為我旋去家
日巳逺安知存與亡慷慨窮林中抱膝獨摧藏麋鹿遊
我前猨猴戲我側資糧既乏盡薇蕨安可食攬轡命徒
侣吟嘯絶巖中君子道微矣夫子故(一作/固)有窮惟昔李
騫期寄在匈奴庭忠信反獲罪漢武不見明我欲竟此
曲此曲悲且長棄置勿重陳重陳令心傷(樂府毎四句/一解凡九解)
　　胡姬年十五
　　(漢辛延年羽林郎曰胡姬年十五春日獨當壚○/樂府作晉劉琨五言律祖作梁劉琨然晉未有律)
　　(體律祖或/有考也)
虹梁照曉日渌水泛香蓮如何十五少含笑酒壚前花
將面自許人共影相憐回頭堪百萬價重為時年
　盧諶(字子諒范陽人好老莊善屬文選尚武帝女滎/陽公主後為劉琨主簿轉從事中郎琨為段匹)
　　(磾所害諶投段末波後為石季龍所得/官至中書監屬冉閔誅石氏因遇害)
　　贈劉琨(二十章/)
　書曰故吏從事中郎盧諶死罪死罪諶禀性短弱當
　世罕任因其自然用安静退在木闕不材之資處鴈
　乏善鳴之分卷異蘧子愚殊甯生匠者時眄不免饌
　賓嘗自思惟因縁運會得蒙接事自奉清塵於今五
　稔謨明之效不著候人之譏巳彰大雅含𢎞量包山
　藪加以待接彌優欵眷逾昵與運籌之謀厠讌私之
　歡綢繆之㫖有同骨肉其為知已古人㒺喻昔聶政
　殉嚴遂之顧荆軻慕燕丹之義意氣之間糜軀不悔
　雖微達節謂之可庻然茍曰有情孰能不懷故委身
　之日夷險以之事與願違當忝外役遂去左右收迹
　府朝葢本同末異楊朱興哀始素終𤣥墨翟垂涕分
　乖之際咸可歎慨致感之途或迫於兹亦奚必臨路
　而後長號覩絲而後㱆欷哉是以仰惟先情俯覽今
　遇感存念亡觸物増眷易曰書不盡言言不盡意然
　則書非盡言之器言非盡意之具矣况言有不得至
　於盡意書有不得至於盡言邪不勝猥懣謹貢詩一
　篇抑不足以揄揚𢎞美亦以攄其所抱而已若公肆
　大惠遂其厚恩錫以咳唾之音慰其違離之意則所
　謂咸池酬於北里夜光報於魚目諶之願也非所敢
　望也諶死罪死罪
濬哲惟皇紹熈有晉振厥弛維光闡逺韻有來斯雍至
止伊順三台摛朗四嶽増峻
伊陟佐商山甫翼周𢎞濟艱難對揚王休茍非異徳曠
世同流加其忠貞宣其徽猷
伊諶陋宗昔遘嘉惠申以婚姻著以累世義等休戚好
同興廢孰云匪諧如樂之契
王室喪師私門播遷望公歸之視險忽艱兹願不遂中
路阻顛仰悲先意俯思身愆
大鈞載運良辰遂徃瞻彼日月迅過俯仰感今惟昔口
存心想借曰如昨忽為疇曩
疇曩伊何逝者彌疎温温恭人愼終如初覽彼遺音恤
此窮孤譬彼樛木蔓葛以敷
妙哉蔓葛得託樛木葉不雲布華不星燭承侔卞和質
非荆璞眷同尤良(尤郵/同)用乏驥騄
承亦既篤眷亦既親飾奬駑猥方駕駿珍弼諧靡成良
謨莫陳無覬狐趙有與五臣
五臣奚與契濶百罹(五臣/作羅)身經險阻足蹈幽遐義由恩
深分隨昵加綢繆委心自同匪他
昔在暇日妙尋通理尤彼意氣狹是節士情以體生感
以情起趣舍同(李善/作㒺)要窮達斯已
由余片言秦人是憚日磾效忠飛聲有漢桓桓撫軍古
賢作冠來牧幽都濟厥塗炭
塗炭既濟寇挫民阜謬其疲𨽻授之朝右上懼任大下
欣施厚實祗髙明敢忘所守
相彼反哺尚在翔禽孰是人斯而忍斯心每憑山海庻
覿髙深遐眺存亡緬成飛沉
長徽已纓逝將徙舉收跡西踐銜哀東顧曷云塗遼曽
不咫歩豈不夙夜謂行多露
綿綿女蘿施于松標禀澤洪幹晞陽豐條根淺難固莖
弱易彫操彼纖質承此衝飈
纖質寔微衝飈斯値誰謂言精致其賞意不見得魚亦
忘厥餌遺其形骸寄之深識
先民頥意潛山隠几仰熈丹崖俯澡緑水無求於和自
附衆美慷慨遐蹤有愧髙㫖
爰造異論肝膽楚越惟同大觀萬塗一轍死生既齊榮
辱奚别處其𤣥根廓焉靡結
福為禍始禍作福階天地盈虚寒暑周迴夫差不祀釁
在勝齊句踐作伯祚自㑹稽
邈矣達度唯道是杖形有未泰神無不暢如川之流如
淵之量上𢎞棟隆下塞民望
　　贈崔温(集曰與温大/真崔道儒)
逍遥歩城隅暇日聊游豫北眺沙漠垂南望舊京路平
陸引長流岡巒挺茂樹中原厲迅飈山阿起雲霧遊子
恒悲懷舉目増永慕良儔不獲偕舒情將焉訴逺念賢
士風遂存徃古務朔鄙多俠氣豈唯地所固李牧鎭邊
城荒夷懷南懼趙奢正疆埸秦人折北慮羇旅及寛政
委質與時遇恨以駑蹇姿徒煩非子御亦既弛負擔忝
位宰黔庻茍云免罪戾何暇收民譽倪寛以殿黜終乃
最衆賦何武不赫赫遺愛常在去古人非所希短弱自
有素何以敷斯辭惟以二子故
　　答魏子悌
崇臺非一榦珍裘非一腋多士成大業羣賢濟𢎞績遇
蒙時來會聊齊朝彦跡顧此腹背羽愧彼排虗翮寄身
䕃四嶽託好憑三益傾葢雖終朝大分邁疇昔在危毎
同險處安不異易俱渉晉昌艱共更飛狐厄恩由契濶
生義隨周旋積豈謂鄉曲譽謬充本州役乖離令我感
悲欣使情惕理以精神通匪曰形骸隔妙詩申篤好清
義賁幽賾恨無隨侯珠以酬荆文璧
　　覽古詩
趙氏有和璧天下無不傳秦人來求市厥價徒空言與
之將見賣不與恐致患簡才(選作/之)備行李圗令國命全
藺生在下位繆子稱其賢奉辭馳出境伏軾徑入闗秦
王御殿坐趙使擁節前揮袂睨金柱身玉要俱捐連城
既偽徃荆玉亦眞還爰在澠池會二主克交歡昭襄欲
負力相如折其端眥血下霑襟怒髮上衝冠西缶終雙
擊東瑟不隻彈捨生豈不易處死誠獨難稜威章臺顛
彊禦亦不干屈節邯鄲中俛首忍回軒廉公何為者負
荆謝厥諐智勇冠當世弛張使我歎
　　時興詩
亹亹圓象運悠悠方儀廓忽忽歲云暮㳺原采蕭藿北
踰邙與河南臨伊與洛凝霜霑蔓草悲風振林薄摵摵
芳葉零橤橤芬華落下泉激洌清曠野増遼索登髙眺
遐荒極望無崖㟧形變隨時化神感因物作澹乎至人
心恬然存𤣥漠
　　重贈劉琨
璧由識者顯龍因慶雲翔茨棘非所憇翰飛遊髙岡余
音非九韶何以儀鳳凰新城非芝圃曷由殖蘭芳(闕/)
　　答劉琨
隨寳産漢濱摛此夜光眞不待卞和顯自為命世珍(闕/)
　　失題
遐舉遊名山松喬共相追層崖成崇館巖阿結重闈(闕/)
　郭璞(字景純河東聞喜人文章冠一時尤妙於隂陽/算厯卜筮之術王導引為參軍補著作佐郎遷)
　　(尚書郎以母憂去王敦起為記室參軍敦既謀逆/使筮璞曰無成壽且不久敦大怒即收斬之及敦)
　　(平追贈𢎞農太守○詩品曰郭璞詩憲章潘岳文/體相輝彪炳可玩始變永嘉平淡之體故稱中興)
　　(第一翰林以為詩首但遊仙之作辭多慷慨乖逺/𤣥宗而云奈何虎豹姿又云戢翼棲榛梗乃是坎)
　　(壈詠懷非列/仙之趣也)
　　贈温嶠
人亦有言松竹有林及爾臭味異苔同岑言以忘得交
以淡成同匪伊和惟我與生爾神余契我懷子情攜手
一豁安知塵冥
　　遊仙詩十四首
京華游俠窟(五臣/作客)山林隠遯棲朱門何足榮未若託蓬
萊臨源挹清波陵岡掇丹荑靈谿可濳盤安事登雲梯
漆園有傲吏萊氏有逸妻進則保龍見退為觸藩羝髙
蹈風塵外長揖謝夷齊
青溪千餘仞中有一道士雲生梁棟間風出窻户裏借
問此何誰云是鬼谷子翹迹企潁陽臨河思洗耳閶闔
西南來濳波渙鱗起靈妃顧我笑粲然啟玉齒蹇修時
不存要之將誰使
翡翠戲蘭苕容色更相鮮緑蘿結髙林蒙籠葢一山中
有冥寂士静嘯撫清絃放情凌霄外嚼蘂挹飛泉赤松
臨上游駕鴻乗紫煙左挹浮丘袖右拍洪崖肩借問蜉
蝣軰寧知龜鶴年
六龍安可頓運流有代謝時變感人思已秋復願夏淮
海變微禽吾生獨不化雖欲騰丹谿雲螭非我駕愧無
魯陽徳迴日向三舍臨川哀年邁撫心獨悲吒
逸翮思拂霄迅足羨逺游清源無増瀾安得運吞舟珪
璋雖特達明月難闇投濳穎怨青陽陵苕哀素秋悲來
惻丹心零淚縁纓流
雜縣(音/爰)寓魯門風暖將為災吞舟涌海底髙浪駕蓬萊
神仙排雲出但見金銀臺陵陽挹丹溜容成揮玉杯姮
娥揚妙音洪崖頷其頥升降隨長煙飄颻戲九垓竒齡
邁五龍千歲方嬰孩燕昭無靈氣漢武非仙才
晦朔如循環月盈巳復魄蓐收清西陸朱義將由白寒
露拂陵苕女蘿辭松柏蕣榮不終朝蜉蝣豈見夕圎丘
有竒草鍾山出靈液王孫列八珍安期鍊五石長揖當
途人去來山林客
暘谷吐靈曜扶桑森千(一作/萬)丈朱霞升東山朝日何晃
朗迴風流曲櫺幽室發逸響悠然心永懷眇爾自遐想
仰思舉雲翼延首矯玉掌嘯傲遺世羅縱情在(一作/任)獨
徃明道雖若昧其中有妙象希賢宜勵徳羨魚當結網
採藥遊名山將以救年頽呼吸玉滋液妙氣盈胸懷登
仙撫龍駟迅駕乗奔雷鱗(初學/作鮮)裳逐電曜雲葢隨風迴
手頓羲和轡足蹈閶闔開東海猶蹄涔崑崙螻(一作/若)蟻
堆遐邈冥茫中俯視令人哀
破臺冠崑嶺西海濵招揺瓊林籠藻映碧樹疏英翹丹
泉漂朱沫黑水鼓𤣥濤尋仙萬餘日今乃見子喬振髮
晞翠霞解褐被絳綃總轡臨少廣盤虬舞雲軺永偕帝
鄉侣千齡共逍遥
登嶽採五芝渉澗將六草散髮蕩𤣥溜終年不華皓
四瀆流如淚五嶽羅若垤尋我青雲友永與時人絶
静歎亦何念悲此妙齡逝在世無千月命如秋葉蔕蘭
生蓬芭間榮曜常幽翳
縱酒濛氾濱結駕尋木末翹手攀金梯飛歩登玉闕左
顧擁方目右眷極朱髮
　　贈潘尼
杞梓生南荆竒才應世出擢穎葢漢陽鴻聲駭皇室遂
應四科運朱衣耀玉質
　　失題(見藝文春部/以下闕文)
青陽暢和氣谷風穆以温英茝曄林薈昆蟲咸啟門髙
臺臨迅流四坐列王孫羽葢停雲隂翠鬱映玉樽
　　同前(見藝文類/聚夏部)
羲和騁丹衢朱明赫其猛融風拂晨霄陽精一何冏閒
宇静無娛端坐愁日永
　　同前(見初學/記别部)
君如秋日雲妾似突中煙髙下理自殊一乖雨絶天
　
　
　
　
　
　
　
　
　
　
　
　
　
　古詩紀卷四十一
欽定四庫全書
　古詩紀巻四十二　　　　明　馮惟訥　撰
晉第十二
　楊方(字公回少好學有異才司徒王導辟為掾轉東/安太守遷司徒參軍事補髙梁太守後以年老)
　　(棄郡歸/終於家)
　　合歡詩二首
虎嘯谷風起龍躍景雲浮同聲好相應同氣自相求我
情與子親譬如影追軀食共並(一作/同)根穗飲共連理杯
衣共雙絲絹寢共無縫綢居願接膝坐行願攜手趨子
静我不動子遊我不留齊彼同心鳥譬此(一作/彼)比目魚
情至斷金石膠漆未為牢但願常無别合形作一軀生
為併身物死為同棺灰秦氏自言至我情不可儔
磁石引長針陽燧下炎煙宫商聲相和心同自相親我
情與子合亦如影追身寢共織成被絮共同功綿暑揺
比翼扇寒坐併肩氊子笑我心哂子蹙我無歡來與子
共迹去與子同塵齊彼蛩蛩獸舉動不相捐唯願長無
别合形作一身生有同室好死成併棺民徐氏自言至
我情不可陳
　　襍詩三首(樂府通前作合/歡詩今從玉臺)
獨坐空室中愁有數千端悲響答愁歎哀涕應苦言(玉/臺)
(作/心)彷徨四顧望白日入西山不覩佳人來但見飛鳥還
飛鳥亦何樂夕宿自作羣
飛黄銜長轡翼翼囬輕輪俯渉渌水澗仰過九層山脩
途曲且險秋草生兩邊黄華如沓金白花如散銀青敷
羅翠采絳葩象赤雲爰有承露枝紫榮合素芬扶疎重
清藻布翹芳且鮮目為豔采回心為竒色旋撫心悼孤
客俯仰還自憐踟躕向壁歎攬筆作此文
南鄰(玉臺/作林)有竒樹承春挺素華豐翹被長條緑葉蔽朱
柯因風吐徽音芳氣入紫霞我心羨此木願徙著予家
夕得遊其下朝得弄其葩爾根深且堅(藝文類/聚作固)予宅淺
且洿移植良無期歎息將如何
　葛洪(字稚川丹陽句容人少以儒學知名尤好神仙/導養之法元帝辟為掾以平賊功賜爵闗内侯)
　　(後求為句漏令以/就丹砂帝從之)
　　洗藥池
　　(在贛州興國縣洪過境見山靈水秀遂/結廬築壇鑿池洗藥留四言詩一首)
洞隂泠泠風珮清清仙居永刼花木長榮
　王鑒(字茂髙堂邑人父濬御史中丞少以文筆著稱/初為元帝琅邪國侍郎時杜弢作逆王敦不能)
　　(制鑒勸帝征之㑹弢已平拜駙/馬都尉奉朝請出補永興令)
　　七夕觀織女
牽牛悲殊館織女悼(一作/怨)離家一稔期一宵此期良可
(一作/且)嘉赫奕𤣥門開飛閣鬱嵯峨隠隠驅千乗闐闐越
星河六龍奮瑶轡文螭負瓊車火丹秉瑰燭素女執瓊
華絳旗若吐電朱(一作/彩)葢如振霞雲韶何嘈嗷靈鼓鳴
相和停軒佇(一作/紆)髙盼眷予在岌峩澤因芳露沾恩附
蘭風加明發相從遊翩翩鸞鷟羅同遊不同觀念子憂
怨多敬因三祝末以爾屬皇娥
　熊甫
　　别歌
　　(晉書曰錢鳳為王敦鎧曹參軍知敦有不臣之心/相與朋搆專弄威權參軍熊甫諫敦不聽遂告歸)
　　(臨别/歌曰)
徂風飈起葢山陵氛霧蔽日玉石焚徃事既去可長歎
念别惆悵復㑹難
　梅陶(明帝時/為尚書)
　　怨詩行
庭植不材柳苑育能鳴鶴鼓枝遊畦畆棲釣一丘壑晨
恱朝敷榮夕乗南音客晝立薄遊景暮宿漢隂魄庇身
䕃王猷罷蹇反幻迹
　桓温(字元子譙固龍亢人少有豪邁風氣累遷琅/邪内史進征西大將軍大司馬卒諡宣武侯)
　　八陣圗
望古識其眞臨源愛徃跡恐君遺事節聊下南山石
　王彪之(字叔虎初除著作郎累遷吏部尚書後為鎭/軍將軍㑹稽内史孝武即位遷尚書令卒)
　　登㑹稽刻石山
隆山嵯峨崇巒岧嶤傍覿滄洲仰拂𤣥霄文命逺㑹風
淳道遼秦皇遐廵邁兹英豪宅靈基阿銘跡峻嶠青陽
曜景時和氣淳修嶺增鮮長松挺新飛鴻振羽騰龍躍
鱗
　　與諸兄弟方山别詩
脂車總馳輪汎舟理飛棹絲染墨悲歎路岐楊感悼(闕/)
　謝尚(字仁祖陳郡人累遷尚書僕射出督江淮歴陽/揚豫諸軍事進號鎭西將軍桓温請為司州都)
　　(督以疾不行/卒於歴陽)
　　大道曲
　　(樂府廣題曰謝尚為鎭西將軍嘗著紫羅襦據胡/牀在市中佛國門樓上彈琵琶作大道曲市人不)
　　(知是三/公也)
青陽二三月柳青桃復紅車馬不相識音落黄埃中
　孫綽(字興公統之弟博學善屬文為著作佐/郎累遷散騎常侍轉廷尉卿領著作卒)
　　表哀詩(并序/)
　天地之徳曰生生之所恃者親親存則歡泰情盡親
　亾則哀悴理極故老萊婆娑於膝下曽閔泣血於終
　年哀悼之思至矣自然之性篤矣余以薄祜夙遭閔
　凶越在九齡嚴考即世未及志學過庭無聞天覆既
　淪俯憑坤厚殖根外氏頼以成訓然以不才不能負
　荷仁妣𢎞母儀之徳邁榮寒之操雕琢固頑勉以道
　義庻㡬砥礪犬馬之報豈悟一朝復見孤棄上天極
　禍怨痛莫訴皆由惡積咎深不能通感自丁荼毒載
　離寒暑茵帷塵寂棟宇寥怳仰悲軌迹長自矜悼不
　勝哀號作詩一首敢冐諒闇之譏以申㒺極之痛詩
　曰
茫茫太極賦受理殊咨生不辰仁考宿(一作/夙)徂微微沖
弱眇眇偏孤叩心昊蒼痛貫黄壚肅我以義鞠我以仁
嚴邁商風恩洽陽春昔聞鄒母勤教善分懿矣慈妣曠
世齊運嗟予小子譬彼土糞俯愧陋質仰忝高訓悠悠
𤣥運四氣錯序自我酷痛載離寒暑寥寥空堂寂寂響
户塵蒙几筵風生棟宇感昔有恃望晨遲顔婉孌懷袖
極願盡歡奈何慈妣歸體幽埏酷矣痛深剖髓摧肝
　　三月三日
姑洗斡運首陽穆闡嘉卉萋萋温風暖暖言滌長瀬聊
以游衍縹䓅渶流緑柳䕃坂羽從風飄鱗隨浪轉
　　秋日
蕭瑟仲秋日飈唳風雲髙山居感時變逺客興長謡疎
林積涼風虛岫結凝霄湛露灑庭林密葉辭榮條撫菌
(藝文/作葉)悲先落鬱(一作/攀)松羨後凋垂綸在林野交情逺市
朝澹然古懷心濠上豈伊遥
　　情人碧玉歌二首
　　(碧玉歌一名千金意晉孫綽所/作樂府詩集云宋汝南王作)
碧玉小家女不敢攀貴徳感郎千金意慙無傾城色
碧玉破𤓰時郎為情顛倒感君不羞赧迴身就郎抱
　王獻之(字子敬羲之子少有盛名而髙邁不羈風流/為一時之冠起家州主簿秘書丞選尚新安)
　　(公主尋除建威將軍吳興/太守徵拜中書令卒於官)
　　桃葉歌二首
　　(古今樂録曰桃葉歌者晉王子敬之所作/也桃葉子敬妾名縁於篤愛所以歌之)
桃葉復桃葉渡江不用檝但渡無所苦我自來迎接(藝/文)
(作我自/接迎汝)
桃葉復桃葉桃葉連桃根相憐兩樂事獨使我殷勤(藝/文)
(作纒/綿)
　江逌(字道載陳留圉人避亂臨海為蔡謨何充所引/用以家貧求為太末令遷吳令殷浩謀北伐請)
　　(為諮議叅軍升平/中累遷太常卒)
　　詠秋
祝融解炎轡蓐收起涼駕髙風催節變凝露督物化長
林悲素秋茂草思朱夏鳴鴈薄雲嶺蟋蟀吟深榭寒蟬
向(一作/竟)夕號驚飈激中夜感物増人懷悽然無欣暇
　　詠貧
蓽門不啟扉環堵䝉(初學/作滿)蒿榛空瓢覆壁下簞上自生
塵出門誰氏子憊哉一何貧
　庾闡(字仲初潁川人性好學九歲能屬文初為西陽/王掾累遷尚書郎蘇峻之難出奔郗鑒為之㕘)
　　(軍峻平召為散騎侍郎補/零陵太守徵拜給事中)
　　孫登隠居詩
靈巖霞蔚石室鱗構青松標空蘭泉吐牖蘢薈可遊芳
津可潄𤣥谷蕭寥鳴琴獨奏先生體之寂坐幽岸凝氷
結樸熈陽靡煥濳眞内全飛榮外散凌崖髙嘯希風朗
彈道有冥廢運有昏消達隠不巖𤣥跡不標或曰先生
晦徳逍遥稽子秀達英風朗烈道雋薰芳鮮不玉折兆
動初萌妙鑒竒絶翹首丘冥仰想𤣥哲
　　三月三日臨曲水
暮春濯清氾遊鱗泳一壑髙泉吐東岑洄瀾自浄澩臨
川疊曲流豐林映緑薄輕舟沉飛觴鼓枻觀魚躍
　　三月三日
心結湘川渚目散沖霄外清泉吐翠流渌醽漂素瀬悠
想盼長川輕瀾𣺌如帶
　　觀石鼓(石鼓/山名)
命駕觀竒逸徑騖造靈山朝濟清溪岸夕憇五龍泉鳴
石含濳響雷駭震九天妙化非不有莫知神自然翔霄
拂翠嶺緑澗潄巖間手澡春泉潔目翫陽葩鮮
　　登楚山
拂駕升西嶺寓目臨浚波想望七徳耀詠此九功歌龍
駟釋陽林朝服集三河囬首盼宇宙一無濟邦家
　　衡山
北眺衡山首南睨(初學/作瞻)五嶺末寂坐挹虛恬運目情四
豁翔虬凌九霄陸鱗困濡沫未(藝文/作既)體江湖悠安識南
溟濶
　　江都遇風
天吳踊靈壑將駕奔冥霄飛廉振折木流(一作/靈)景登扶
揺洪川佇宿浪躍水迎晨潮仰盼蹙𤣥雲俯聽聒悲飈
　　採藥詩
採藥靈山㟽結駕登九嶷懸巖溜石髓芳谷挺丹芝泠
泠雲珠落漼漼石蜜滋鮮景染冰顔妙氣翼冥期霞光
煥靃靡虹景照參差椿壽自有極槿花何用疑
　　遊仙詩四首
邛疏鍊石髓赤松潄水玉憑煙眇封子流浪揮𤣥俗崆
峒臨北户昆吾眇南陸層霄映紫芝濳澗汎丹菊崑崙
涌五河八流縈地軸
三山羅如粟巨壑不容刀白龍騰子明朱鱗運琴髙輕
舉觀滄海眇邈去瀛洲玉泉出靈鳬瓊草被神丘
神嶽竦丹霄玉堂臨雪嶺上採瓊樹華下挹瑶泉井(闕/)
南海納朱濤𤣥波灑北溟仰盼燭龍曜俯歩朝廣庭(闕/)
　　同前六首
熒熒丹桂紫芝結根雲山九疑鮮榮夏馥冬熈誰與薄
采松期
赤松遊霞乗煙封子鍊骨凌仙晨潄水玉心𤣥故能靈
化自然
乗彼六氣𣺌茫輜駕赤水崑陽遥望至人𤣥堂心與㒺
象俱忘
朝餐雲英玉蘂夕挹玉膏石髓瑶臺藻構霞綺鱗裳羽
葢級纚
玉樹標雲翠蔚靈崖獨拔竒卉芳津蘭瑩珠隧碧葉灌
清鱗萃
玉房石㯓磊砢燭龍銜輝吐火朝採石英澗左夕翳瓊
葩巖下
　李充(字宏度江夏人辟丞相王導掾除剡縣/令後為大著作郎累遷中書侍郎卒)
　　嘲友人
同好齊歡愛纏綿一何深子既識我情我亦知子心燕
婉歴年歲和樂如瑟琴良辰不我俱中闊似商參爾隔
北山陽我分南川隂嘉㑹㒺克從積思安可任目想妍
麗姿耳存清媚音脩晝興永念遥夜獨悲吟逝將尋行
役言别泣沾巾願爾降玉趾一顧重千金
　　七月七日
朗月垂𤣥景洪漢截皓蒼牽牛難牽牛(一作/牧)織女守空
箱(一作/襄)河廣尚可越怨此漢無梁
　　送許從詩
來若迅風歡逝如歸雲征離合理之常聚散安足驚
　李顒(充之子有文義多/所述作郡舉孝廉)
　　經渦路作
言歸越東足逝將反上都後洫塡中路改轍脩兹衢旦
發石亭境夕宿桑首墟勁焱不興潤零雨莫能濡亢陽
彌十旬涓滴未暫舒泉流成平陸結駟可迴車肇允相
忘鱗翻為涸池魚咫歩不能移白日奄桑榆
　　渉湖
旋經義興境弭(初學記/作頓)棹石蘭渚震澤為何在今唯太
湖浦圎徑縈五百眇目緬無覩髙天淼若岸長津襍如
縷窈窕尋灣漪迢遞望巒嶼驚飈揚飛湍浮霄薄懸岨
輕禽翔雲漢游鱗憇中滸黯藹天時隂岧嶤舟航舞憑
河安可殉静觀戒征旅
　　夏日
炎光爍(藝文/作燦)南溟溽暑融三夏霮䨴重雲䕃砰稜震靁
吒(闕/)
　　感冬篇
髙陽攬𤣥轡太皥御冬始望舒游天䇿曜靈協燕紀(闕/)
　袁宏(字彦伯陳郡人有逸才文章絶美謝尚引為參/軍累遷大司馬桓温府記室後自吏部郎出為)
　　(東陽太守卒○詩品曰彥伯詠史雖/文體未遒而鮮明𦂳健去凡俗逺矣)
　　從征行方頭山
峩峩太行凌虛抗勢天嶺交氣窈然無際澄流入神𤣥
谷應契四象悟心幽人來憇
　　詠史二首
　　(世說曰袁虎少貧嘗為人傭載運租謝鎭西經船/行其夜清風朗月聞估客船上有詠詩聲甚有情)
　　(致即遣訊問乃是袁自詠其所作詠史/詩因此相要大相賞得虎袁宏小字也)
周昌梗槩臣辭達不為訥汲黯社稷器棟梁天表骨陸
賈厭解紛時與酒檮杌婉轉將相門一言和平勃趨舍
各有之俱令道不沒
無名困螻蟻有名世所疑中庸難為體狂狷不及時楊
惲非忌貴知及有餘辭躬耕南山下蕪穢不遑治趙瑟
奏哀音秦聲歌新詩吐音非凡唱負此欲何之
　　擬古
髙館百餘仞迢遞虛中亭文幌曜瓊扇碧疏映綺櫺(闕/)
　　失題(見藝文/松部)
森森千丈松磊砢非一節雖無榱桷麗較為梁棟桀(闕/)
　曹毗(字輔佐譙國人少好文籍善屬詞賦郡察孝廉/除郎中蔡謨舉為佐著作郎累遷至光椽勲)
　　詠史
軒轅應𤣥期㓜能總百神體鍊五靈妙氣含雲露津慘
石曽城岫鑄鼎荆山濱豁焉天扉開飄然跨騰鱗儀轡
灑長風褰裳躡紫宸
　　詠冬
緜邈冬夕(初學記/作宵)永凛厲寒氣升離葉向晨落長風振
條興夜静輕響起天清月暉澄寒冰盈渠結素霜竟櫩
凝今載忽已暮來紀(初學/作正)奄復仍
　　夜聽擣衣
寒興御紈素佳人理衣衾(一作治/衣襟)冬夜清且永皓月照
堂隂纖手疊輕素朗杵叩鳴砧清風流繁節迴飈灑微
吟嗟此嘉運速悼彼幽滯心二物感余懷豈但聲與音
　　正朝
靈春散初澤棼煴青陽舒佳袍忽已故今載奄復初軟
節暢宇宙和風被八區(闕/)
　　霖雨
洪霖彌旬日翳翳四區昏紫電光飛牖迅雷終天奔(闕/)
　許詢(字𤣥度髙陽人總角秀惠衆稱神童長而風情/簡素司徒掾辟不就蚤卒○簡文稱許掾云𤣥)
　　(度五言詩可/謂妙絶時人)
　　竹扇
良工眇芳林妙思觸物騁篾疑秋蟬翼團取望舒景
　習鑿齒(字彥威襄陽人博學洽聞以文章著稱桓温/辟為從事累遷别駕遷衡陽太守以疾歸)
　　燈(一作詠/籠燈)
煌煌閒夜燈修修樹間亮燈隨風煒煜風與燈升降
　袁山松(陳郡陽夏人喬之孫也少有才名博學有文/章歴吳郡太守孫恩作亂山松守滬瀆城城)
　　(䧟被/害)
　　菊
靈菊植幽崖擢穎陵寒飈春露不染色秋霜不改條
　顧愷之(字長康晉陵無錫人博學有才氣桓温/引為大司馬參軍後為殷仲堪參軍)
　　神情詩(亦見/陶集)
春水滿四澤夏雲多竒峯秋月揚明輝冬嶺秀孤松(摘/句)
　劉恢(字道生沛國人識局明濟有文武才/為車騎司馬年三十六卒贈前將軍)
　　失題(見藝文/馬部)
東臯有一駿名曰千金駒絡首纏駿尾養以甘露芻(闕/)
　
　
　
　
　
　
　
　
　
　
　
　
　古詩紀卷四十二
欽定四庫全書
　古詩紀巻四十三　　　　明　馮惟訥　撰
晉第十三
　　蘭亭集詩(并序/)
　　　右將軍王羲之二首(字逸少瑯琊臨沂人善草/𨽻累遷江州刺史右軍將)
　　　　(軍㑹稽/内史)
　永和九年歲在癸丑暮春之初㑹于㑹稽山隂之蘭
　亭修禊事也羣賢畢至少長咸集此地有崇山峻嶺
　茂林修竹又有清流激湍暎帶左右引以為流觴曲
　水列坐其次雖無絲竹管弦之盛一觴一詠亦足以
　暢敘幽情是日也天朗氣清惠風和暢仰觀宇宙之
　大俯察品類之盛所以遊目騁懷足以極視聽之娛
　信可樂也夫人之相與俯仰一世或取諸懷抱晤言
　一室之内或因寄所託放浪形骸之外雖趨舍萬殊
　静躁不同當其欣於所遇蹔得於已快然自足不知
　老之將至及其所之既倦情隨事遷感慨係之矣向
　之所欣俛仰之間巳為陳迹猶不能不以之興懷况
　修短隨化終期於盡古人云死生亦大矣豈不痛哉
　毎覽昔人興感之由若合一契未嘗不臨文嗟悼不
　能喻之於懷固知一死生為虗誕齊彭殤為妄作後
　之視今亦由今之視昔悲夫故列敘時人録其所述
　雖世殊事異所以興懷其致一也後之覽者亦將有
　感於斯文
代謝鱗次忽焉以周欣此暮春和氣載柔詠彼舞雩異
世同流廼攜齊契散懷一丘
仰視碧天際俯瞰渌水濱寥閴無涯觀寓目理自陳大
矣造化工萬殊莫不均羣籟雖參差適我無非親
　　　琅邪王友謝安二首(字安石尚之弟官太/保都督封廬陵郡公)
伊昔先子有懷春遊契兹言執寄傲林丘森森連領茫
茫原疇迴霄垂霧凝泉散流
相與欣佳節率爾同褰裳薄雲羅景物微風翼輕航醇
醪陶丹府兀若遊羲唐萬殊混一理安復覺彭殤
　　　司徒左西屬謝萬二首(字萬石太傅安弟也才/氣高俊蚤知名歴吏部)
　　　　(西中郎將豫州/刺史散騎常侍)
肆眺崇阿寓目高林青蘿翳岫修竹冠岑谷流清響條
鼔鳴音𤣥崿吐潤霏霧成隂
司冥卷隂旗句芒舒陽旌靈液被九區光風扇鮮榮碧
林輝翠萼紅葩擢新莖翔禽撫翰游騰鱗躍清泠
　　　前餘杭令孫統二首(字承公太原中/都人楚之孫)
茫茫大造萬化齊軌㒺悟云(一作/𤣥)同競異標㫖平勃運
謀黄綺隠几凡我仰希期山期水
地主觀山水仰尋幽人踪回沼激中逵疎竹間修桐因
流轉輕觴泠風飃落松時禽吟長澗萬籟吹連峯
　　　左司馬孫綽二首
春詠登臺亦有臨流懷彼伐木宿(一作/肅)此良儔修竹䕃
沼旋瀬縈丘穿池激湍連濫觴舟
流風拂枉渚停雲䕃九臯鶯語吟修竹游鱗戲瀾濤攜
筆落雲藻微言剖纖毫時珍豈不甘㤀味在聞韶
　　　中軍參軍孫嗣(綽之/子)
望巖懷逸許臨流想竒莊誰云眞風絶千載挹餘(一作/遺)
芳
　　　散騎常侍郗曇(字重熈高平金鄉人/官至徐兖二州刺史)
温風起東谷和氣振柔條端坐興逺想薄言遊近郊
　　　潁川庾友(字惠彥小字玉臺潁川鄢/陵人歴中書郎東陽太守)
馳心域表寥寥逺邁理感則一冥然斯㑹
　　　潁川庾藴
仰想虗舟說俯歎世上賓朝榮雖云樂夕斃理自因
　　　行參軍曹茂之(字永世彭城人/仕至尚書郎)
時來誰不懷寄散山林間尚想方外賓迢迢有餘閒
　　　上虞令華茂(廣陵人元帝時嗣/父爵封都亭侯)
林榮其鬱浪激其隈汎汎輕觴載欣載懷
　　　滎陽桓偉(按晉書桓偉譙國龍亢人𤣥之兄𤣥/為荆州以偉為冠軍將軍後加安西)
　　　　(將軍荆州刺史此/云滎陽未知是否)
主人雖無懷應物貴有尚宣尼遨沂津蕭然心神王數
子各言志曽生發清唱今我欣斯遊愠情亦蹔暢
　　　陳郡袁嶠之二首(晉書袁嶠字彥叔陳郡陽夏/人桓温引為廣陵相遷江夏)
　　　　(相勸温伐蜀進號龍/驤將軍未知是否)
人亦有言得意則歡佳賓既臻相與遊盤微(一作/徽)音迭
詠馥焉若蘭茍齊一致遐想掲竿
四眺華林茂俯仰晴(一作/清)川渙激水流芳醪豁爾累心
散遐想逸民軌遺音良可玩古人詠舞雩今也同斯歎
　　　王𤣥之(羲之長/子早卒)
松竹挺巖崖幽澗激清流消散肆情志酣暢豁滯憂
　　　王凝之二首(字叔平羲之第二子也歴江州刺/史左將軍㑹稽内史孫恩攻㑹稽)
　　　　(為恩/所害)
莊浪濠津巢歩潁湄冥心真寄千載同歸
氤氲柔風扇熈怡和氣淳駕言興時遊逍遥暎通津
　　　王肅之二首(字幼恭羲之第四子/歴中書郎驃騎諮議)
在昔暇日味存林嶺今我斯遊神怡心静
嘉㑹欣時游豁爾暢心神吟詠曲水瀬渌波轉素鱗
　　　王徽之二首(字子猷羲之第五子卓犖不/羈欲為傲達仕至黄門侍郎)
散懷山水蕭然㤀羈秀薄粲穎疎松籠崖遊羽扇霄鱗
躍清池歸目寄歡心冥二竒
先師有冥藏安用羈世羅未若保沖眞齊契箕山阿
　　　王渙之
去來悠悠子披褐良足欽超跡修獨徃眞契齊古今
　　　王彬之二首
丹崖竦立葩藻暎林渌水揚波載浮載沉
鮮葩暎林薄游鱗戲清渠臨川欣投釣得意豈在魚
　　　王藴之
散豁情志暢塵纓忽已捐仰詠挹餘(一作/遺)芳怡情味重
淵
　　　行參軍王豐之
肆盼巖岫臨泉濯趾感興魚鳥安居幽跱
　　　郡功曹魏滂
三春陶和氣萬物齊一歡明后欣時豐駕言暎清瀾亹
亹徳音暢蕭蕭遺世難望巖愧脫屣臨川謝掲竿
　　　鎭軍司馬虞說
神散宇宙内形浪濠梁津寄暢須臾歡尚想味古人
　　　郡五官謝繹
縱暢任所適回波縈游鱗千載同一朝沐浴陶清塵
　　　行參軍徐豐之二首
俯揮素波仰掇芳蘭尚想嘉客希風永歎
清響擬絲竹班荆對綺疏零觴飛曲津歡然朱顔舒
　　　徐州西平曹華
願與達人游解結遨濠梁狂吟任所適浪流無何鄉
　　後序　　　　　　　　　　　孫綽
　古人以水喻性有㫖哉非所以澄之則清淆之則濁
　耶故振轡於朝市則充詘之心生閒歩於林野則寥
　落之意興仰瞻羲唐邈然逺矣近詠臺閣顧探増懷
　聊於曖昩之中期乎瑩拂之道暮春之始禊于南澗
　之濱高嶺千尋長湖萬頃乃藉芳草鑑清流覽卉物
　觀魚鳥具類同榮資生咸暢於是和以醇醪齊以達
　觀快然兀矣焉復覺鵬鷃之二物哉耀靈縱轡急景
　西邁樂與時去悲亦系之徃復推移新故相換今日
　之迹明復陳矣原詩人之致興諒歌詠之有由文多
　不載大畧如此所賦詩亦裁而綴之如前四言五言
　焉
　
　
　
　
　
　
　
　
　
　古詩紀巻四十三
欽定四庫全書
　古詩紀巻四十四　　　　明　馮惟訥　撰
晉第十四
　陶淵明(字元亮入宋名濳潯陽柴桑人太尉長沙公/侃之曽孫少有高趣親老家貧起為州祭酒)
　　(不堪吏職解歸躬耕自資隆安中為鎭軍參軍義/熈元年遷建威參軍未㡬求為彭澤令在縣八十)
　　(餘日解歸暨入宋終身不仕顔延年誄之諡曰靖/節徴士○詩品曰其源出於應璩又協左思風力)
　　(文體省静殆無長語篤意髙古辭興婉愜毎觀其/文想其人徳世歎其質直至如歡言酌春酒日暮)
　　(天無雲風華清靡豈直為田家/語耶古今隠逸詩人之宗也)
　　停雲(四章四并序/以下  言)
　停雲思親友也罇湛新醪園列初榮願言不從歎息
　彌襟
靄靄停雲濛濛時雨八表同昏平路伊阻静寄東軒春
醪獨撫良朋悠邈搔首延佇
停雲靄靄時雨濛濛八表同昏平陸成江有酒有酒閒
飲東窓願言懷人舟車靡從
東園之樹枝條再榮競用新好以招余情人亦有言日
月于征安得促席說彼平生
翩翩飛鳥息我庭柯歛翮閒止好聲相和豈無他人念
子實多願言不獲抱恨如何
　　時運(四章/)　(并序/)
　時運游暮春也春服既成景物斯和偶影獨遊欣慨
　交心
邁邁時運穆穆良朝襲我春服薄言東郊山滌餘靄宇
曖微霄有風自南翼彼新苗
洋洋平津乃漱乃濯邈邈遐景載欣載矚稱心而言人
亦易足揮兹一觴陶然自樂
延目中流悠悠清沂童冠齊業閒詠以歸我愛其静寤
寐交揮但恨殊世邈不可追
斯晨斯夕言息其廬花藥分列林竹翳如清琴横牀濁
酒半壺黄唐莫逮慨獨在予
　　榮木(四章/)　(并序/)
　榮木念將老也日月推遷巳復有夏總角聞道白首
　無成
采采榮木結根于兹晨耀其華夕已喪之人生若寄顦
顇有時静言孔念中心悵而
采采榮木于兹托根繁華朝起慨暮不存貞脆由人禍
福無門匪道曷依匪善奚敦
嗟予小子禀兹固陋徂年既流業不増舊志彼弗舍安
此日富我之懷矣怛焉内疚
先師遺訓余豈云墜四十無聞斯不足畏脂我名車䇿
我名驥千里雖遥孰敢不至
　　勸農(六章/)
悠悠上古厥初生人傲然自足抱朴含眞智巧既萌資
待靡因誰其贍之實頼哲人
哲人伊何時惟后稷贍之伊何實曰播殖舜既躬耕禹
亦稼穡逺若周典八政始食
熈熈令音猗猗原陸卉木繁榮和風清穆紛紛士女趣
(一作/趨)時競逐桑婦宵征農夫野宿
氣節易過和澤難久冀缺攜儷沮溺結耦相彼賢達猶
勤壟畝矧伊衆庶曳裾拱手
民生在勤勤則不匱宴安自逸歲暮奚冀儋石不儲饑
寒交至顧爾儔列能不懷愧
孔耽道徳樊須是鄙董樂琴書田園不履若能超然投
迹高軌敢不歛袵敬讚徳美
　　命子(十章/)
悠悠我祖爰自陶唐邈為虞賓歴世重光御龍勤夏豕
韋翼商穆穆司徒厥族以昌
紛紛戰國漠漠衰周鳳隠于林幽人在丘逸虯遶雲奔
鯨駭流天集有漢眷予愍侯
於赫愍侯運當攀龍撫劍夙邁顯兹武功書誓山河啟
土開封亹亹丞相允迪前蹤
渾渾長源蔚蔚洪柯羣川載導衆條載羅時有語默運
因隆窊在我中晉業融長沙
桓桓長沙伊勲伊徳天子疇我專征南國功遂辭歸臨
寵不忒(一作/惑)孰謂斯心而近可得
肅矣我祖慎終如始直方二臺惠和千里於皇仁考淡
焉虛止寄迹風雲寘兹愠喜
嗟予寡陋瞻望弗及顧慙華鬢負影隻立三千之罪無
後為急我誠念哉呱聞爾泣
卜云嘉日占亦良時名汝曰儼字汝求思温恭朝夕念
兹在兹尚想孔伋庶其企而
厲夜生子遽而求火凡百有心奚特于我既見其生實
欲其可人亦有言斯情無假
日居月諸漸免于孩福不虛至禍亦易來夙興夜寐願
爾斯才爾之不才亦已焉哉
　　贈長沙公族祖(四章/)　(并序/)
　長沙公於余為族祖同出大司馬昭穆既逺已為路
　人經過潯陽臨别贈此
同源分流人易世疎慨然寤歎念兹厥初禮服遂悠歲
月眇徂感彼行路眷然躊躇
於穆令族允構斯堂諧氣冬暄映懷圭璋爰采春花載
警秋霜我曰欽哉實宗之光
伊余云遘在長忘同笑言未久逝焉西東遥遥三湘滔
滔九江山川阻逺行李時通
何以寫心貽此話言進簣雖微終焉為山敬哉離人臨
路悽然欵襟或遼音問其先
　　酬丁柴桑(二章/)
有客有客爰來爰止秉直司聰于惠百里飡勝如歸聆
善若始
匪惟諧也屢有良由載言載眺以寫我憂放歡一遇既
醉還休寔欣心期方從(一作/同)我遊
　　答龎參軍(六章/)　(并序/)
　龎為衛軍參軍從江陵使上都過潯陽見贈
衡門之下有琴有書載彈載詠爰得我娛豈無他好樂
是幽居朝為灌園夕偃蓬廬
人之所寳尚或未珍不有同好云胡以親我求良友寔
覯懷人懽心孔洽棟宇惟隣
伊余懷人欣徳孜孜我有㫖酒與汝樂之乃陳好言乃
著新詩一日不見如何不思
嘉遊未斁誓將離分送爾于路銜觴無欣依依舊楚邈
邈西雲之子之逺良話曷聞
昔我云别倉庚載鳴今也遇之雪霰飄零大藩有命作
使上京豈㤀宴安王事靡寜
慘慘寒日肅肅其風翩彼方舟容裔江中(一作容/與沖沖)朂哉
征人在始思終敬兹良辰以保爾躬
　　歸鳥(四章/)
翼翼歸鳥晨去于林逺之八表近憩雲岑和風不洽翻
翮求心顧儔相鳴景庇清隂
翼翼歸鳥載翔載飛雖不懷遊見林情依遇雲頡頏相
鳴而歸遐路誠悠性愛無遺
翼翼歸鳥馴林徘徊豈思天路欣及舊棲雖無昔侣衆
聲毎諧日夕氣清悠然其懷
翼翼歸鳥戢羽寒條遊不曠林宿則森標晨風清興好
音時交矰繳奚施巳巻安勞(卷與/倦同)
　　遊斜川(并序五言/以下)
　辛丑歲正月五日天氣澄和風物閒美與二三隣曲
　同遊斜川臨長流望曽城魴鯉躍鱗於將夕水鷗乗
　和以翻飛彼南阜者名實舊矣不復乃為嗟嘆若夫
　曽城傍無依接獨秀中臯遥望靈山有愛嘉名欣對
　不足率爾賦詩悲日月之遂徃悼吾年之不留各疏
　年紀鄉里以記其時日
開歲倏五日吾生行歸休念之動中懷及辰為兹遊氣
和天惟澄班坐依逺流弱湍馳文魴閒谷矯鳴鷗迴澤
散游目緬然睇曽丘雖微九重秀顧瞻無匹儔提壺接
賓侣引滿更獻酬未知從今去當復如此不中觴縱遥
情㤀彼千載憂且極今朝樂明日非所求
　　示周續之祖企謝景夷三郎(時三人皆/講禮校書)
負痾頽簷下終日無一欣藥石有時閒念我意中人相
去不尋常道路邈何因周生述孔業祖謝響然臻道喪
向千載今朝復斯聞馬隊非講肆校書亦已勤老夫有
所愛思與爾為隣願言誨諸子從我潁水濱
　　怨詩楚調示龎主簿鄧治中(龎遵/)
天道幽且逺鬼神茫昧然結髮念善事僶俛六九(一作/五十)
年弱冠逢世阻始室喪其偏炎火屢焚如螟蜮恣中田
風雨縱横至收歛不盈廛夏日長抱饑寒夜無被眠造
夕思鷄鳴及晨願烏遷在已亦何怨(一作何/怨天)離憂悽目
前吁嗟身後名於我若浮煙慷慨獨悲歌鍾期信為賢
　　答龎參軍(并序/)
　三復來貺欲罷不能自爾隣曲冬春再交欵然良對
　忽成舊游俗諺云數面成親舊况情過此者乎人事
　好乖便當語離楊公所歎豈惟常悲吾抱疾多年不
　復為文本既不豐復老病繼之輙依周孔徃復之義
　且為别後相思之資
相知何必舊傾葢定前言有客賞我趣毎毎顧林園談
諧無俗調所說聖人篇或有數斗酒閒飲自懽然我寔
幽居士無復東西縁物新人惟舊弱毫多所宣情通萬
里外形迹滯江山君其愛體素來㑹在何年
　　五月旦作和戴主簿
虗舟縱逸棹回復遂無窮發歲始俛仰星紀奄將中南
窓罕悴物北林榮且豐神淵寫時雨晨色奏景風既來
孰不去人理固有終居常待其盡曲肱豈傷沖遷化或
夷險肆志無窊隆即事如巳髙何必升華嵩
　　和劉柴桑
山澤久見招胡事乃躊躇直為親舊故未忍言索居良
辰入竒懷挈杖還西廬荒塗無歸人時時見廢墟茅茨
已就治新疇復應畬谷風轉淒薄春醪解饑劬弱女雖
非男慰情良勝無栖栖世中事歲月共相疎耕織稱其
用過此奚所須去去百年外身名同翳如
　　酬劉柴桑
窮居寡人用時㤀四運周櫚庭多落葉慨然知已秋新
葵鬱北牖嘉穟養南疇今我不為樂知有來歲不命室
攜童弱良日登逺游
　　和郭主簿二首
藹藹堂前林中夏貯清隂凱風因時來回飈開(一作/吹)我
襟息交游閑業卧起弄書琴園蔬有餘滋舊穀猶儲今
營已良有極過足非所欽舂秫作美酒酒熟吾自斟弱
子戲我側學語未成音此事眞復樂聊用㤀華簮遥遥
望白雲懷古一何深
和澤周三春清涼素秋節露凝無游氛天髙風景澈陵
岑聳逸峰遥瞻皆竒絶芳菊開林耀青松冠巖列懷此
貞秀姿卓為霜下傑銜觴念幽人千載撫爾訣檢素不
獲展厭厭竟良月
　　贈羊長史(并序/)
　左軍羊長史銜使秦川作此與之
愚生三季後慨然念黄虞得知千載外正(一作/上)賴古人
書賢聖留餘跡事事在中都豈㤀游心目闗河不可踰
九域甫已一逝將理舟輿聞君當先邁負痾不獲俱路
若經商山為我少躊躇多謝綺與角精爽今何如紫芝
誰復採深谷久應蕪駟馬無貰患貧賤有交娛清謡結
心曲人乖運見疎擁懷累代下言盡意不舒
　　歲暮和張常侍
市朝悽舊人驟驥感悲泉明旦非今日歲暮余何言素
顔歛光潤白髮一巳繁濶哉秦穆談旅力豈未愆向夕
長風起寒雲沒西山冽冽氣遂嚴紛紛飛鳥還民生鮮
常在矧伊愁苦纏屢闕清酤至無以樂當年窮通靡攸
慮顦顇由化遷撫已有深懷履運増慨然
　　和胡西曹示顧賊曹
㽔賓五月中清朝起南颸不駛亦不遲飄飄吹我衣重
雲蔽白日閒雨紛微微流目視西園曄曄榮紫葵於今
甚可愛奈何當復衰感物願及時毎恨靡所揮悠悠待
秋稼寥落將賒遲逸想不可淹猖狂獨長悲
　　癸卯十二月中作與從弟敬逺
寢跡衡門下邈與世相絶顧盼莫誰知荆扉晝常閉(必/結)
(切/)淒淒歲暮風翳翳經日雪傾耳無希聲在目皓巳潔
(或作/結)勁氣侵襟袖簞瓢謝屢設蕭索空宇中了無一可
恱歴覽千載書時時見遺烈高操非所攀深得固窮節
平津茍不由栖遲詎為拙寄意一言外兹契誰能别
　　與殷晉安别(并序/)
　殷先作晉安南府長史掾因居潯陽後作太尉參軍
　移家東下作此以贈
遊好非久長(一作/少長)一遇盡殷勤信宿酬清話益復知為
親去歲家南里薄作少時隣負杖肆游從淹留㤀宵晨
語默自殊勢亦知當乖分未謂事巳及興言在兹春飄
飄西來風悠悠東去雲山川千里外言笑難為因才華
(集作/良才)不隠世江湖多賤貧脫有經過便念來存故人
　　於王撫軍座送客
秋日淒且厲百卉具巳腓爰以履霜節登髙餞將歸寒
氣冐山澤游雲倏無依洲渚思綿邈風水互乖違瞻夕
欣良讌離言聿云悲晨鳥暮來還懸崖歛餘暉逝止判
殊路旋駕悵遲遲目送回舟逺情隨萬化遺
　　始作鎭軍參軍經曲阿作
弱齡寄事外委懷在琴書被褐欣自得屢空常晏如時
來茍冥㑹宛轡(集作/婉孌)憩通衢投䇿命晨裝暫與園田(一/作)
(林/)疎眇眇孤舟逝綿綿歸思紆我行豈不遥登降(一作/陟)
千里餘目倦川途異心念山澤居望雲慙高鳥臨水愧
遊魚眞想初在襟誰謂形跡拘聊且憑化遷終返班生
廬
　　庚子歲五月中從都還阻風於規林二首
行行循歸路計日望舊居一欣侍温顏再喜見友于鼓
棹路﨑曲指景限西隅江山豈不險歸子念前途凱風
負我心戢枻守窮湖高莽眇無界夏木獨森疎誰言客
舟逺近瞻百里餘延目識南嶺空歎將焉如
自古歎行役我今始知之山川一何曠巽坎難與期崩
浪聒天響長風無息時久遊戀所生如何淹在兹静念
園林好人間良可辭當年詎有㡬縱心復何疑
　　辛丑歲七月赴假還江陵夜行塗中作
閒居三十載遂與塵事冥詩書敦宿好林園無俗情如
何捨此去遥遥至南(一作/西)荆叩枻新秋月臨流别友生
涼風起將夕夜景湛虗明昭昭天宇濶皛皛川上平懷
役不遑寐中宵尚孤征商歌非吾事依依在耦耕投冠
旋舊墟不為好爵縈(一作/榮)養眞衡茅下庻以善自名
　　乙巳歲三月為建威參軍使都經錢溪
我不踐斯境歲月好巳積晨夕看山川事事悉如昔微
雨洗髙林清飈矯雲翮眷彼品物存義風都未隔伊余
何為者勉勵從兹役一形似有制素襟不可易園田日
夢想安得久離析終懷在歸(一作/壑)舟諒哉宜(一作/負)霜柏
　　詠二疏
大象轉四時功成者自去借問衰周來㡬人得其趣游
目漢廷中二疏復此舉髙嘯返舊居長揖儲君傅餞送
傾皇朝華軒盈道路離别情所悲餘榮何足顧事勝感
行人賢哉豈常譽厭厭閭里歡所營非近務促席延故
老揮觴道平素問金終寄心清言曉未悟放意樂餘年
遑恤身後慮誰云其人亡久而道彌著
　　詠三良
彈冠乗通津但懼時我遺服勤盡歲月常恐功愈微忠
情謬獲露遂為君所私出則陪文輿入必侍丹帷箴規
向巳從計議初無虧一朝長逝後願言同此歸厚恩固
難忘君命安可違臨穴㒺惟(一作/遲)疑投義志攸希荆棘
籠髙墳黄鳥聲正悲良人不可贖泫然沾我衣
　　詠荆軻
燕丹善養士志在報強嬴招集百夫良歲暮得荆卿君
子死知己提劍出燕京素驥鳴廣陌慷慨送我行雄髮
指危冠猛氣衝長纓飲餞易水上四座列羣英漸離擊
悲筑宋意唱髙聲蕭蕭哀風逝淡淡寒波生商音(一作/聲)
更流涕羽奏壯士驚心知去不歸且有後世名登車何
時顧飛葢入秦庭凌厲越萬里逶迤過千城圖窮事自
至豪主正怔營惜哉劍術疎竒功遂不成其人雖已沒
千載有餘情
　　桃花源詩(并記/)
　晉太元中武陵人捕魚為業縁溪行忘路之逺近忽
　逢桃花林夾岸數百歩中無雜樹芳草鮮美落英繽
　紛漁人甚異之復前行欲窮其林林盡水源便得一
　山山有小口髣髴若有光便捨船從口入初極狹纔
　通人復行數十歩豁然開朗土地平曠屋舍儼然有
　良田美池桑竹之屬阡陌交通雞犬相聞其中徃來
　種作男女衣著悉如外人黄髮垂髫並怡然自樂見
　漁人乃大驚問所從來具答之便要還家設酒殺雞
　作食村中聞有此人咸來問訊自云先世避秦時亂
　率妻子邑人來此絶境不復出焉遂與外人間隔問
　今是何世乃不知有漢無論魏晉此人一一為具言
　所聞皆歎惋餘人各復延至其家皆出酒食停數日
　辭去此中人語云不足為外人道也既出得其船便
　扶向路處處誌之及郡下詣太守說如此太守即遣
　人隨其往尋向所誌遂迷不復得路南陽劉子驥髙
　尚士也聞之欣然親往未果尋病終後遂無問津者
嬴氏亂天紀賢者避其世黄綺之商山伊人亦云逝往
迹浸復湮來逕遂蕪廢相命肄農耕日入從所憩桑竹
垂餘䕃菽稷隨時藝春蠶收長絲秋熟靡王稅荒路曖
交通鷄犬互鳴吠俎豆猶古法衣裳無新製童孺縱行
歌斑白歡游詣草榮識節和木衰知風厲雖無紀厯誌
四時自成歲怡然有餘樂于何勞智慧竒蹤隠五百一
朝敞神界淳薄既異源旋復還幽蔽借問游方士焉測
塵囂外願言躡輕風高舉尋吾契
　
　
　
　
　古詩紀巻四十四
欽定四庫全書
　古詩紀卷四十五　　　　明　馮惟訥　撰
晉第十五
　陶淵明(二/)
　　形影神(并序/)
　貴賤賢愚莫不營營以惜生斯惑甚焉故極陳形影
　之苦言神辨自然以釋之好事君子共取其心焉
　　形贈影
天地長不沒山川無改時草木得常理霜露榮悴之謂
人最靈智獨復不如兹適見在世中奄去靡歸期奚覺
無一人親識豈相思但餘平生物舉目情悽洏我無騰
化術必爾不復疑願君取吾言得酒莫茍辭
　　影答形
存生不可言衛生毎苦拙誠願游崑華邈然兹道絶與
子相遇來未嘗異悲恱憩䕃若暫乖止日終不别此同
既難常黯爾俱時滅身沒名亦盡念之五情熱立善有
遺愛胡可不自竭酒云能消憂方此詎不劣
　　神釋
大鈞無私力萬物自森著人為三才中豈不以我故與
君雖異物生而相依附結托善惡同安得不相與三皇
大聖人今復在何處彭祖壽永年欲留不得住老少同
一死賢愚無復數日醉或能㤀將非促齡具立善常所
欣誰當為汝譽甚念傷吾生正宜委運去縱浪大化中
不喜亦不懼應盡便須盡無復獨多慮
　　九日閒居(并序/)
　余閒居愛重九之名秋菊盈園而持醪靡由空服九
　華寄懷於言
世短意常多斯人樂久生日月依辰至舉俗愛其名露
淒暄風息氣澈天象明徃燕無遺影來鴈有餘聲酒能
祛百慮菊為制頽齡如何蓬廬士空視時運傾塵爵恥
虗罍寒華徒自榮歛襟獨閒謡緬焉起深情棲遲固多
娛淹留豈無成
　　歸田園居五首
少無適俗韻性本愛丘山誤落塵網中一去三十年羈
鳥戀舊林池魚思故淵開荒南野際守拙歸園田方宅
十餘畝草屋八九間榆柳䕃後園桃李羅堂前曖曖逺
人村依依墟里煙狗吠深巷中鷄鳴桑樹顚户庭無塵
雜虗室有餘閒久在樊籠裡復得返自然
野外罕人事窮巷寡輪鞅白日掩荆扉虗室絶塵想時
復墟曲中披草共來往相見無雜言但道桑麻長桑麻
日已長我土(一作/志誤)日已廣常恐霜霰至零落同草莽
種豆南山下草盛豆苗稀晨興理荒穢帶月荷鋤歸道
狹草木長夕露沾我衣衣沾不足惜但使願無違
久去山澤游浪莽林野娛試攜子姪軰披榛歩荒墟徘
徊丘壟間依依昔人居井竈有遺處桑竹殘朽株借問
採薪者此人皆焉如薪者向我言死沒無復餘一世異
朝市此語眞不虗人生似幻化終當歸空無
悵恨獨策還﨑嶇歴榛曲山澗清且淺遇以濯吾足漉
我新熟酒隻鷄招近局(一作/屬)日入室中闇荆薪代明燭
懽來苦夕短已復至天旭
　　乞食
饑來驅我去不知竟何之行行至斯里叩門拙言辭主
人解余意遺贈副虚期(一作豈/虗來)談諧終日夕觴至輙傾
巵(一作/杯)情欣新知懽言詠遂賦詩感子漂母惠愧我非
韓才銜戢知何謝冥報以相貽
　　諸人共游周家墓柏下
今日天氣佳清吹與鳴彈感彼柏下人安得不為懽清
歌散新聲緑酒開芳顏未知明日事余襟良已殫
　　連雨獨飲
運生會歸盡終古謂之然世間有松喬於今定何間故
老贈余酒乃言飲得仙試酌百情逺重觴忽忘天天豈
去此哉(一作天際/去此幾)任眞無所先雲鶴有竒翼八表須臾
還顧我抱兹獨僶俛四十年形骸久已化心在復何言
　　移居二首
昔欲居南村非為卜其宅聞多素心人樂與數晨夕懷
此頗有年今日從兹役弊廬何必廣取足蔽牀席鄰曲
時時來抗言談在昔竒文共欣賞疑義相與析
春秋多佳日登高賦新詩過門更相呼有酒斟酌之農
務各自歸閒暇輒相思相思則披衣言笑無厭時此理
將不勝無為忽去兹衣食當須紀力耕不吾欺
　　癸卯歲始春懷古田舍二首
在昔聞南畝當年竟未踐屢空既有人春興豈自免夙
晨裝吾駕啓塗情巳緬鳥弄懽新節冷風送餘善寒竹
被荒蹊地為罕人逺是以植杖翁悠然不復返即理愧
通識所保詎乃淺
先師有遺訓憂道不憂貧瞻望邈難逮轉欲志(一作/忘)常
勤秉耒懽時務解顏勸農人平疇交逺風良苗亦懷新
雖未量歲功即事多所欣耕種有時息行者無問津日
入相與歸壺漿勞近鄰長吟掩柴門聊為隴畝民
　　還舊居
疇昔家上京六載去還歸今日始復來惻愴多所悲阡
陌不移舊邑屋或時非履歴周故居鄰老罕復遺歩歩
尋往跡有處特依依流幻百年中寒暑日相推常恐大
化盡氣力不及衰撥置且莫念一觴聊可揮
　　戊申歲六月中遇火
草廬寄窮巷甘以辭華軒正夏長風急林(一作/鄰)室頓燒
燔一宅無遺宇舫舟䕃門前迢迢新秋夕亭亭月將圎
果菜始復生驚鳥尚未還中宵竚遥念一盼周九天總
髮抱孤念奄出四十年形跡憑化往靈府長獨閒貞剛
自有質玉石乃非堅仰想東户時餘糧宿中田鼓腹無
所思朝起暮歸眠既巳不遇兹且遂灌西(一作/我)園
　　已酉歲九月九日
靡靡秋巳夕凄凄風露交蔓草不復榮園木空自凋清
氣澄餘滓杳然天界髙哀蟬無歸響叢雁鳴雲霄萬化
相尋繹人生豈不勞從古皆有沒念之中心焦何以稱
我情濁酒且自陶千載非所知聊以永今朝
　　庚戌歲九月中於西田穫早稻
人生歸有道衣食固其端孰是(一作/云)都不營而以求自
安開春理常業歲功聊可觀晨出肆微勤日入負耒(一/作)
(禾/)還山中饒霜露風氣亦先寒田家豈不苦弗獲辭此
難四體誠乃疲庶無異患干盥濯息簷下斗酒散襟顏
遥遥沮溺心千載乃相關但願長如此躬耕非所嘆
　　丙辰歲八月中於下潠田舍穫(潠蘇/困切)
貧居依稼穡戮力東林隈不言春作苦常恐負所懷司
田眷有秋寄聲與我諧饑者懽初飽束帶候鳴鷄揚檝
越平湖汎隨清壑迴鬱鬱荒山裏猿聲閒且哀悲風愛
静夜林鳥喜晨開曰余作此來三四星火頽姿年逝巳
老其事未云乖遥謝荷篠翁聊得從君栖
　　飲酒二十首(并序/)
　余閒居寡歡兼此夜巳長偶有名酒無夕不飲顧影
　獨盡忽焉復醉既醉之後輙題數句自娛紙墨遂多
　辭無詮次聊命故人書之以為歡笑爾
衰榮無定在彼此更共之邵生𤓰田中寧似東陵時寒
暑有代謝人道毎如兹達人解其會(一作/趣)逝將不復疑
忽與一觴酒日夕懽相持
積善云有報夷叔在西山善惡茍不應何事立空言九
十行帶索饑寒况當年不頼固窮節百世當誰傳
道喪向千載人人惜其情有酒不肯飲但顧(一作/願)世間
名所以貴我身豈不在一生一生能復㡬倏如流電驚
鼎鼎百年内持此欲何成
栖栖失羣鳥日暮猶獨飛徘徊無定止夜夜聲轉悲厲
響思清逺去來何依依自値孤生松歛翮遥來歸勁風
無榮木此䕃獨不衰托身已得所千載不相違
結廬在人境而無車馬喧問君何能爾心逺地自偏採
菊東籬下悠然見南山山氣日夕佳飛鳥相與還此中
有眞意欲辨已忘言
行止千萬端誰知非與是是非茍相形雷同共譽毁三
季多此事達士似不爾咄咄俗中惡且當從黄綺
秋菊有佳色裛露掇其英汎此忘憂物逺我遺世情一
觴雖獨進杯盡壺自傾日入羣動息歸鳥趨林鳴嘯傲
東軒下聊復得此生
青松在東園衆草沒竒(一作/其)姿凝霜殄異類卓然見高
枝連林人不覺獨樹衆乃竒提壺挂(一作/撫)寒柯逺望時
復為吾生夢幻間何事紲塵羈
清晨聞叩門倒裳往自開問子為誰歟田父有好懷壺
漿逺見候疑我與時乖繿縷茅簷下未足為髙栖一世
皆尚同願君汨其泥深感父老言禀氣寡所諧紆轡誠
可學違已詎非迷且共歡此飲吾駕不可回
在昔曽逺遊直至東海隅道路迴且長風波阻中塗此
行誰使然似為饑所驅傾身營一飽少許便有餘恐此
非名計息駕歸閒居
顏生稱為仁榮公言有道屢空不獲年長饑至於老雖
留身後名一生亦枯槁死去何所知稱心固為好客養
千金軀臨化消其寳裸葬何必惡人當解意表
長公曽一仕壯節忽失時杜門不復出終身與世辭仲
理歸大澤髙風始在兹一往便當已何為復狐疑去去
當奚道世俗久相欺擺落悠悠談請從余所之
有客常同止趣舍邈異境一士長獨醉一夫終年醒醒
醉還相笑發言各不領規規一何愚兀傲差若穎寄言
酣中客日沒燭當炳(一作/秉)
故人賞我趣挈壺相與至班荆坐松下數斟已復醉父
老雜亂言觴酌失行次不覺知有我安知物為貴悠悠
迷所留酒中有深味
貧居乏人工灌木荒余宅班班有翔鳥寂寂無行跡宇
宙一何悠人生少至百歲月相催逼鬢髮早已白若不
委窮達素抱深可惜
少年罕人事游好在六經行行向不惑淹留遂無成竟
抱固窮節饑寒飽所更弊廬交悲風荒草沒前庭被褐
守長夜晨雞不肯鳴孟公不在兹終以翳吾情
幽蘭生前庭含薰待清風清風脫然至見别蕭艾中行
行失故路任道或能通覺悟當念還鳥盡廢良弓
子雲性嗜酒家貧無由得時頼好事人載醪袪所惑觴
來為之盡是諮無不塞有時不肯言豈不在伐國仁者
用其心何嘗失顯默
疇昔苦長饑投耒去學仕將養不得節凍餒固纏已是
時向立年志意多所恥遂盡介然分終死歸田里冉冉
星氣流亭亭復一紀世路廓悠悠楊朱所以止雖無揮
金事濁酒聊可恃
羲農去我久舉世少復眞汲汲魯中叟彌縫使其淳鳳
鳥雖不至禮樂暫得新洙泗輟微響漂流逮狂秦詩書
復何罪一朝成灰塵區區諸老翁為事誠殷勤如何絶
世下六籍無一親終日馳車走不見所問津若復不快
飲空負頭上巾但恨多謬誤君當恕醉人
　　止酒
居止次城邑逍遥自閒止坐止髙䕃下歩止蓽門裏好
味止園葵大懽止稚子平生不止酒止酒情無喜暮止
不安寢晨止不能起日日欲止之營衛止不理徒知止
不樂未知止利己始覺止爲善今朝眞止矣從此一止
去將止扶桑涘清顔止宿容奚止千萬祀
　　述酒
重離照南陸鳴鳥聲相聞秋草雖未黄融風久巳分素
礫皛修渚南嶽無餘雲豫章抗髙門重華固靈墳流淚
抱中歎傾耳聽司晨神州獻嘉粟西靈爲我馴諸梁董
師旅芈勝喪其身山陽歸下國成名猶不勤卜生善斯
牧安樂不爲君平王去舊京峽中納遺薰䨇陵甫云育
三趾顯竒文王子愛清吹日中翔河汾朱公練九齒閒
居離世紛峩峩西嶺内偃息常所親天容自永固彭殤
非等倫
　　責子(舒儼宣俟雍份端佚通佟凡/五人舒宣雍端通皆小名也)
白髮被兩鬢肌膚不復實雖有五男兒總不好紙筆阿
舒已二八懶惰故無匹阿宣行志學而不愛文術雍端
年十三不識六與七通子垂九齡但覔梨與栗天運茍
如此且進杯中物
　　有會而作(并序/)
　舊穀既沒新穀未登頗為老農而値年災日月尚悠
　為患未已登歲之功既不可希朝夕所資煙火裁通
　旬日巳來始念饑乏歲云夕矣慨然永懷今我不述
　後生何聞哉
弱年逢家乏老至(一作/歲)更長饑菽麥實所羨孰敢慕甘
肥惄如亞九飯當暑厭寒衣歳月將欲暮如何辛苦悲
常善粥者心深恨蒙袂非嗟來何足吝徒沒空自遺斯
濫豈彼志固窮夙所歸餒也已矣夫在昔余多師
　　蜡日
風雪送餘運無妨時已和梅柳夾門植一條有佳花我
唱爾言得酒中適何多未能明多少章山有竒歌
　　擬古九首
榮榮牕下蘭密密堂前柳初與君别時不謂行當久出
門萬里客中道逢嘉友未言心先(一作/相)醉不在接杯酒
蘭枯柳亦衰遂令此言負多謝諸少年相知不忠厚意
氣傾人命離隔復何有
辭家夙嚴駕當往志(一作/至)無終問君今何行非商復非
戎聞有田子春節義為士雄斯人久巳死鄉里習其風
生有髙世名既沒傳無窮不學狂馳子直在百年中
仲春遘時雨始雷發東隅衆蟄各濳駭草木縱横舒翩
翩新來燕雙雙入我廬先巢故尚在相將還舊居自從
分别來門庭日荒蕪我心固匪石君情定何如
迢迢百尺樓分明望四荒暮作歸雲宅朝為飛鳥堂山
河滿目中平原獨茫茫古時功名士慷慨争此塲一旦
百歲後相與還北邙松柏為人伐髙墳互低昂頽基無
遺主遊魂在何方榮華誠足貴亦復可憐傷
東方有一士被服常不完三旬九遇食十年著一冠辛
苦無此比常有好容顔我欲觀其人晨去越河關青松
夾路生白雲宿簷端知我故來意取琴為我彈上絃驚
别鶴下絃操孤鸞願留就君住從今至歳寒
蒼蒼谷中樹冬夏常如兹年年見霜雪誰謂不知時厭
聞世上語結友到臨淄稷下多談士指彼决吾疑裝束
既有日巳與家人辭行行停出門還坐更自思不怨道
里長但畏人我欺萬一不合意永為世笑之伊懷難具
道為君作此詩
日暮天無雲春風扇微和佳人美清夜達曙酣且歌歌
竟長歎息持此感人多皎皎(一作/明明)雲間月灼灼葉中華
豈無一時好不久當如何
少時(一作/年)壯且厲撫劍獨行遊誰言行遊近張掖至幽
州饑食首陽薇渴飲易水流不見相知人惟見古時丘
路邊兩高墳伯牙與莊周此士難再得吾行欲何求
種桑長江邉三年望當採枝條始欲茂忽值山河改柯
葉自摧折根株浮滄海春蠶旣無食寒衣欲誰待本不
植高原今日復何悔
　　雜詩十二首
人生無根蔕飄如陌上塵分散逐風轉此巳非常身落
地爲(一作流/落成)兄弟何必骨肉親得懽當作樂斗酒聚比
鄰盛年不重來一日難再晨及時當勉勵嵗月不待人
白日淪西河素月出東嶺遥遥萬里輝蕩蕩空中景風
來入房戸夜中枕席冷氣變悟時易不眠知夕永欲言
無予和揮杯勸孤影日月擲人去有志不獲騁念此懐
悲悽終曉不能静
榮華難久居盛衰不可量昔爲三春蕖今作秋蓮房嚴
霜結野草枯悴未遽央日月有環周我去不再陽眷眷
徃昔時憶此斷人腸
丈夫志四海我願不知老親戚共一處子孫還相保觴
絃肆朝日罇中酒不燥緩帶盡懽娱起晚眠常早孰若
當世士冰炭滿懷抱百年歸丘壟用此空名道
憶我少壯時無樂自忻豫猛志逸四海騫翮思逺翥荏
苒歳月頽此心稍已去值歡無復娛每每多憂慮氣力
漸衰損轉覺日不如壑舟無須㬰引我不得住前途當
㡬許未知止泊處古人惜寸陰念此使人懼
昔聞長者言掩耳每不喜奈何五十年忽巳親此事求
我盛年歡一毫無復意去去轉欲逺此生豈再值傾家
時作樂竟此嵗月駛有子不留金何用身後置
日月不肯遲四時相催迫寒風拂枯條落葉掩長陌弱
質與運頽𤣥鬢早已白素標挿人頭前途漸就窄家爲
逆旅舍我如當去客去去欲何之南山有舊宅
代耕本非望所業在田桑躬親未曾替寒餒常糟糠豈
期過滿腹但願飽粳糧御冬足大布麄絺以應陽正爾
不能得哀哉亦可傷人皆盡獲宜拙生失其方理也可
奈何且爲陶一觴
遥遥從羈役一心處兩端掩淚汎東逝順流追時遷日
沒星與昴勢翳西山巔蕭條隔天涯惆悵念長(一作/常)飡
慷慨思南歸路遐無由縁關梁難虧替絶音寄斯篇
閒居執蕩志時駛不可稽驅役無停息軒裳逝東崖沈
陰擬薫麝寒氣激我懷歲月有常御我來淹已彌慷慨
憶綢繆此情久已離荏苒經十載暫爲人所羈庭宇翳
餘木倐忽日月虧
我行未云遠囘顧慘風凉春燕應節起高飛拂塵梁邉
鴈悲無所代謝歸北鄉離鵾鳴清池渉暑經秋霜愁人
難爲辭遥遥春夜長
嫋嫋松標崖婉孌柔童子年始三五間喬柯何可倚養
色含精氣粲然有心理
　　詠貧士七首
萬族各有託孤雲獨無依曖曖空中滅何時見餘暉朝
霞開宿霧衆鳥相與飛遲遲出林翮未夕復來歸量力
守故轍豈不寒與饑知音茍不存巳矣何所悲
凄厲嵗云暮擁褐曝前軒南圃無遺秀枯條盈北園傾
壺絶餘瀝闚竈不見烟詩書塞座外日昃不遑研閒居
非陳厄竊有愠見言何以慰吾懷頼古多此賢
榮叟老帶索欣然方彈琴原生納决履清歌暢高音重
華去我久貧士世相尋敝襟不掩肘藜羮常乏斟豈忘
襲輕裘茍得非所欽賜也徒能辯乃不見吾心
安貧守賤者自古有黔婁好爵吾不榮厚饋吾不酬一
旦壽命盡弊服仍(一作/乃)不周豈不知其極非道固無憂
從來將千載未復見斯儔朝與仁義生夕死復何求
袁安困積雪邈然不可干阮公見錢入卽日棄其官芻
藁有常温採莒足朝湌豈不實辛苦所懼非饑寒貧富
當交戰道勝無戚顔至徳冠邦閭清節映西關
仲蔚愛窮居遶宅生蒿蓬翳然絶交游賦詩頗能工舉
世無知者止有一劉龔此士胡獨然實由罕所同介焉
安其業所樂非窮通人事固以(一作/已)拙聊得長相從
昔在黄子㢘彈冠佐名州一朝辭吏歸清貧略難儔年
饑感仁妻泣涕向我流丈夫雖有志固爲兒女憂惠孫
一晤歎腆贈竟莫酬誰云固窮難邈哉此前修
　　讀山海經十三首
孟夏草木長遶屋樹扶疎衆鳥欣有託吾亦愛吾廬旣
耕亦已種時還讀我書窮巷隔深轍頗廻故人車歡言
(一作/然)酌春酒摘我園中蔬㣲雨從東來好風與之俱汎
覽周王傳流觀山海圖俯仰終宇宙不樂復何如
玉臺凌霞秀王母怡妙顔天地共俱生不知㡬何年靈
化無窮已館宇非一山高酣發新謡寧向俗中言
迢遞槐江嶺是謂𤣥圃丘西南望崑墟光氣難與儔亭
亭明玕照落落青瑶流恨不及周穆託乗一來游
丹木生何許廼在峚(音/宻)山陽黄花復朱實食之壽命長
白玉凝素液瑾瑜發竒光豈伊君子寳見重我軒黄
翩翩三青鳥毛色竒可憐朝爲王母使暮歸三危山我
欲因此鳥具向王母言在世無所須惟酒與長年(一作/惟願)
(此長/年)
逍遥蕪臯上杳然望扶木洪柯百萬尋森散覆暘谷靈
人侍丹池朝朝爲日浴神景一登天何幽不見燭
粲粲三珠樹寄生赤水陰亭亭凌風桂八榦共成林靈
鳯撫雲舞神鸞調玉音雖非世上寶爰得王母心
自古皆有沒何人得靈長不死復不老萬嵗如平常赤
泉給我飲員丘足我糧方與三辰游壽考豈渠央
夸父誕宏志乃與日競走俱至虞淵下似若無勝負神
力旣殊妙傾河焉足有餘迹寄鄧林功竟在身後
精衛銜微木將以塡滄海刑天舞干戚猛志故常在同
物旣無慮化去不復悔徒設在昔心良晨詎可待
巨猾肆威暴欽􁀙違帝㫖窫窳(上音軋/下音愈)强能變祖江遂
獨死明明上天鑒爲惡不可履長枯固巳劇鵕鶚豈足
恃
鵃鵝(當作/鴰鴸)見城邑其國有放士念彼懷王世當時數來
止青丘有竒鳥自言獨見爾本爲迷者生不以喻君子
巖巖顯朝市帝者愼用才何以廢共鯀重華爲之來仲
父獻誠言姜公乃見猜臨沒告饑渴當復何及哉
　　悲從弟仲徳
銜哀過舊宅悲淚應心零借問爲誰悲懷人在九冥禮
服名羣從恩愛若同生門前執手時何意爾先傾在數
竟未免爲山不及成慈母沈哀疚二𦙍纔數齡雙位委
空館朝夕無哭聲流塵集虚坐宿草旅前庭階除曠遊
迹園林獨餘情翳然乗化去終天不復形遲遲將廻歩
惻惻悲襟盈
　　擬挽歌辭三首
有生必有死早終非命促昨暮同爲人今旦在鬼録䰟
氣散何之枯形寄空木嬌兒索父啼良友撫我哭得失
不復知是非安能覺千秋萬嵗後誰知榮與辱但恨在
世時飲酒不得足
在昔無酒飲今但湛空觴春醪生浮蟻何時更能嘗肴
案盈我前親舊哭我傍欲語口無音欲視眼無光昔在
高堂寢今宿荒草鄉(一本有荒草無人眠/極視正茫茫二句)一朝(一作/相送)出
門去歸來夜未央
荒草何茫茫白楊亦蕭蕭嚴霜九月中送我出逺郊四
面無人居高墳正嶣嶤馬爲仰天鳴風爲(一/聲)作自蕭條
幽室一已閉千年不復朝千年不復朝賢逹將(一作/無)奈
何向來相送人各自(一作/已)還其家親戚或餘悲他人亦
已歌死去何所道託體同山阿
　　聮句
鳴鴈乗風飛去去當何極念彼窮居士如何不歎息(淵/)
(明/)雖欲騰九萬扶摇竟何力逺招王子喬雲駕庶可飭
(愔之/)顧侣正徘徊離離翔天側霜露豈不切徒愛雙飛
翼(循之/)髙柯擢條榦逺眺同天色思絕慶未看徒使生
迷惑(淵明/)
　
　
　
　
　
　
　
　
　
　古詩紀卷四十五
欽定四庫全書
　古詩紀巻四十六　　　　明　馮惟訥　撰
晉第十六
　桓𤣥(字敬道温之孽子也襲爵南郡公後都督荆司/等八州江州刺史矯詔加封楚王尋篡位劉裕)
　　(等起義兵討殺/之安帝反正)
　　登荆山
理不孤湛影比有津曾是名岳明秀超鄰器栖荒外命
契響神我之懷矣巾駕飛輪
　　南林彈
散帶躡良駟揮彈出長林歸翮赴舊栖喬木轉翔禽落
羽尋絶響屢中轉應心
　殷仲文(字仲文陳郡人少有才藻從兄仲堪薦用於/㑹稽王道子後從桓𤣥反𤣥誅仲文爲劉裕)
　　(所殺○詩品日晉宋之際殆無詩乎義熈中/以謝益壽殷仲文爲華綺之冠殷不競矣)
　　南州桓公九井作
四運雖鱗次理化各有準獨有清秋日能使高興盡景
氣多明逺風物自淒𦂳爽籟驚幽律哀壑叩虚牝嵗寒
無早秀浮榮甘夙隕何以標貞脆薄言寄松菌哲匠感
蕭晨肅此塵外軫廣筵散泛愛逸爵紆勝引伊余樂好
仁惑祛吝亦泯猥首阿衡朝將貽匈奴哂
　　送東陽太守
昔人深誠歎臨水送將離如何祖良遊心事孱在斯虚
亭無留賔東川緬逶迤(闕/)
　謝混(字叔源小字益壽陳郡陽夏人太傅安之孫也/風華爲江左第一尚孝武帝晉陵公主官至中)
　　(領軍尚書左僕射/以與劉毅善坐誅)
　　遊西池
悟彼蟋蟀唱信此勞者歌有來豈不疾良遊常蹉跎逍
遥越城肆願言屢經過廻阡被陵闕高臺眺飛霞惠風
蕩繁囿白雲屯曾阿景昃鳴禽集水木湛清華褰裳順
蘭沚徙倚引芳柯美人愆嵗月遲暮獨如何無爲牽所
思南榮戒其多
　　送二王在領軍府集詩
苦哉逺征人將乖萃余室明窓通朝暉絲竹盛蕭瑟樂
酒輟今辰離端起來日
　　誡族子
　　(南史曰混風格髙峻少所交納惟與族子靈運瞻/晦曜以文義賞㑹嘗居在烏衣巷故謂之烏衣之)
　　(遊因宴飲之餘爲韻/語以奬勸靈運等曰)
康樂誕通度實有名家韻若加繩染功剖瑩乃瓊瑾(靈/)
(運/)宣明體逺識頴逹且沈雋若能去方執穆穆三才順
(晦字/宣明)阿多標獨解弱冠纂華𦙍質勝誡無文其尚又能
峻(曜小/字多)通逺懷清悟采采標蘭訊直轡解不躓抑用解
偏吝(瞻字/通逺)㣲子基㣲尚無倦由慕藺勿輕一簣少進徃
必千仞(㣲卽/𢎞㣲)數子勉之哉風流由爾振如不犯所知此
外無所慎(靈運等並有誡勵之/言惟𢎞㣲獨盡褒美)
　吳隱之(字處黙濮陽鄄城人解褐輔國功曹累遷晉/陵太守廣州刺史後遷中領軍義熈九年卒)
　　酌貪泉賦詩
　　(晉書曰隆安中以隱之爲龍驤將軍廣州刺史未/至州二十里地名石門有水曰貪泉飲者懷無厭)
　　(之欲隱之至泉所酌而飲之/因賦此詩及在州清操逾厲)
古人云此水一歃懷千金(一作石門有貪/泉一歃重千金)試使夷齊飲
終當不易心
　宗炳(字少文南陽涅陽人性至孝居䘮過禮爲鄉閭/所稱刺史殷仲堪桓𤣥並辟主簿不就廬山釋)
　　(惠逺結白蓮社其間譽望尤著者號社中/十八賢炳其一也○藝文類聚作宋人)
　　登半石山
清晨陟阻崖氣志洞蕭洒嶰谷崩地幽窮石凌天委長
松列竦肅萬樹巉巖詭上施神農蘿下凝堯時髓
　　登白鳥山詩
我徂白鳥山因名感昔擬仰升數百仞俯覽眇千里杲
杲群木分岌岌衆巒起(闕/)
　王嘉(字子年隴西安陽人清虚服氣不與世人交游/石季龍之末至長安潜隱於終南山苻堅累徴)
　　(不赴公侯巳下咸躬徃參詣及姚萇入長安禮嘉/如苻堅故事後因事爲萇所害苻登聞嘉死設壇)
　　(哭之贈太師/謚文定公)
　　歌三首
　　(晉書本傳曰嘉死之日人有壟上見之其所造三/章歌䜟事過皆驗○金陵志曰初王子年著䜟至)
　　(安帝果爲/劉氏所代)
帝諱昌明運當極特申一期延其息諸馬渡江百年中
當值卯金折其鋒
欲知其姓草肅肅穀中最細低頭熟鱗身甲體永興福
(南史曰齊太祖髙皇帝諱道成姓蕭氏未受命時王/子年作此歌按穀中精細者稻也即道也熟猶成也)
金刀利刃齊刈之(金刀劉字/刈猶剪也)
　王康琚(以下爵/里無考)
　　反招隱詩
小隱隱陵藪大隱隱朝市伯夷竄首陽老耼伏柱史昔
在太平時亦有巢居子今雖盛明世能無中林士放神
清雲外絶迹窮山裏鵾鷄先晨鳴哀風迎夜起凝霜凋
朱顔寒泉傷玉趾周才信衆人偏智任諸已推分得天
和矯性失至理歸來安所期與物齊終始
　　招隱
登山招隱士褰裳躡遺蹤華條當圜室翠葉代綺牎(闕/)
　湛方生
　　廬山神仙詩
　序曰尋陽有廬山者盤基彭蠡之西其崇標峻極辰
　光隔輝幽澗澄深積清百仞若乃絶阻重險非人跡
　之所遊窈窕沖深常含霞而貯氣眞可謂神明之區
　域列眞之苑囿矣太元十一年有樵採其陽者于時
　鮮霞褰林傾暉映岫見一沙門披法服獨在巖中俄
　頃振裳揮錫凌崖直上排丹霄而輕舉起九折而一
　指旣白雲之可乗何帝鄉之足逺哉窮目蒼蒼翳然
　滅跡詩曰
吸風𤣥圃飲露丹霄室宅五岳賔友松喬
　　後齋詩
解纓復褐辭朝歸藪門不容軒宅不盈畆茂草籠庭滋
蘭拂牖撫我子姪擕我親友茹彼園蔬飲此春酒開櫺
攸曕坐對川阜心焉孰託託心非有素構易抱𤣥根難
朽卽之匪逺可以長久
　　帆入南湖(帆扶/泛切)
彭蠡紀三江廬岳主衆阜白沙浄川路青松蔚巖首此
水何時流此山何時有人運互推遷兹器獨長久悠悠
宇宙中古今迭先後
　　還都帆
高岳萬丈峻長湖千里清白沙窮年潔林松冬夏青水
無暫停流木有千載貞寤言賦新詩忽忘羇客(一作/旅)情
　　天晴詩
屏翳寢神轡飛廉收靈扇青天瑩如鏡凝津平(初學/作奕)如
研落帆脩江渚(初學/作湄)悠悠極長眄清氣朗山壑千里遥
相見
　　諸人共講老子
吾生幸凝湛智浪紛競結流宕失眞宗遂之弱䘮轍雖
欲反故鄉埋翳歸途絶滌除非𤣥風垢心焉能歇大矣
五千鳴特爲道䘮設鑒之誠水鏡塵穢皆朗徹
　　懷歸謠
辭衡門兮至歡懷生離兮苦辛豈羇旅兮一慨亦代謝
兮感人四運兮遒盡化新兮嵗故氛慘慘兮凝晨風悽
悽兮薄暮雨雪兮交紛重雲兮四布天地兮一色六合
兮同素山木兮摧披津壑兮凝沍感羇旅兮苦心懷桑
梓兮增慕胡馬兮戀北越鳥兮依陽彼禽獸兮尚然况
君子兮去故鄉望歸塗兮漫漫盼江流兮洋洋思渉路
兮莫由欲越津兮無梁
　　秋夜詩
悲九秋之爲節物凋悴而無榮嶺頽鮮而殞緑木傾柯
而落英履代謝以惆悵覩揺落而興情信臯壤而感人
樂未畢而哀生秋夜清兮何秋夕之轉長夜悠悠而難
極月皦皦而停光播商氣以清温扇髙風以革凉水激
波以成漣露凝結而爲霜凡有生而必凋情何感而不
傷茍靈符之未虚孰兹戀之可忘何天懸之難釋思假
暢之冥方拂塵衿於𤣥風散近滯於老莊攬逍遥之宏
維總齊物之大綱同天地於一指等太山於毫芒萬慮
一時頓緤情累豁焉都忘物我泯然而同體豈復壽夭
於彭殤
　　遊園詠
諒兹境之可懷究川阜之竒勢水窮清以澈鑒山鄰天
而無際乗初霽之新景登北館以悠矚對荆門之孤阜
傍魚陽之秀岳乗夕陽而含詠杖輕策以行遊襲秋蘭
之流芬幙長猗之森脩任緩歩以升降歴丘墟而四周
智無涯而難恬性有方而易適差一毫而遽乖徒理存
而事隔故羈馬思其華林籠雉想其臯澤矧流客之歸
思豈可忘於疇昔
　蘇彦
　　七月七日詠織女
火流涼風至少昊協素藏織女思北沚牽牛嘆南陽時
來嘉慶集整駕巾玉箱瓊珮垂藻蕤霧裾結雲裳金翠
耀華輜軿轅散流芳釋轡紫㣲庭解衿碧琳堂歡讌未
及究晨暉照扶桑仙童唱清道盤螭起騰驤悵悵一宵
促遲遲别日長
　　西陵觀濤
洪(一作/江)濤奔逸勢駭浪駕丘山訇隱振宇宙漰磕津雲
連(闕/)
　陸沖
　　雜詩二首
命駕遵長途綿邈途難尋我行亦何艱山川阻且深洿
澤無夷軌重巒有層陰零雨淹中路𤣥雲蔽高岑俯悼
孤行獸仰歎偏翔禽空谷回(闕/)　流風漂哀音羇旅淹
留久悵望愁我心
肆觀野原外放心希太和景嶽造天漢豐林冐重阿清
芬乗風散豔藻映淥波(闕/)
　江偉
　　答賀蜡
　正元二年冬臘家君在陳郡余别在國舎不得集㑹
　弟廣平作詩以貽余余答之曰(藝文類聚作晉人然/晉無正元之號或誤)
　(也/)
蜡節之會廓焉獨處晨風朝興思我慈父我心懷戀運
首延佇
　范廣泉
　　征虜亭餞王少傅
挂冠東門閻歸褐西唐足結轍塵髙衢祖供懸長麓韓
卿辭輦路疎傅知殆辱素徳燭光塵𤣥軌芳前覺
　王齊之(琅邪人廣𢎞明/集云晉王齊之)
　　念佛三昧詩四首
妙用在幽(𢎞明/作兹)渉有覽無神由昧徹識以照麄積㣲自
引因功本虚泯彼三觀忘此毫餘
寂漠何始理𤣥通㣲融然忘適乃廓靈暉心悠(一作/游)緬
域得不踐機用之以沖㑹之以希
神資天凝圓映朝雲與化而感與物斯群應不以方受
者自分寂爾淵鏡金水塵紛
慨自一生夙乏惠識託崇淵人庶藉冥力思轉毫功在
深不測至哉之念主心西極
　卞裕
　　送桓竟陵
翰城將孰寄懷人應斯莅餞行臨髙阜怡衿睦景氣(闕/)
　　失題(見初學/記别部)
余弟適東邁眷戀將乖情離别信吾事悽心相纚嬰(闕/)
　孔法生
　　征虜亭祖王少傅
昔人鑒殆辱解紱揚歸舲眞感屬神慮高興襲天情(闕/)
　張駿(字公庭西凉牧張寔之世子㓜而竒偉十嵗能/屬文後嗣位大都督大將軍涼州牧西平公)
　　薤露行
在晉之二世皇道昧不明主暗無良臣艱(一作/姦)亂起朝
廷七柄失其所權綱䘮典刑愚猾窺神器牝雞又晨鳴
哲婦逞幽虐宗祀一朝傾儲君縊新昌帝執金墉城禍
釁萌宫掖胡馬動北坰三方風塵起玁狁竊上京義士
扼素腕感慨懷憤盈誓心蕩衆狄積誠徹昊靈
　　東門行(選詩外編/作遊春詩)
勾芒御春正衡紀運玉瓊明庶起祥風和氣翕來征慶
雲蔭八極甘雨潤四坰昊天降靈澤朝日耀華精嘉苗
布原野百卉敷時榮鳩鵲與鶖黄間關相和鳴菉萍(一/作)
(芙/蓉)覆靈沼香花揚芳馨春遊誠可樂感此白日傾休否
有終極落葉思本莖臨川悲逝者節變動中情
　馬岌
　　題宋纎石壁詩
　　(晉書曰宋纎字令艾敦煌人也隱居酒泉南山不/應辟命酒泉太守馬岌造焉纎距而不見岌歎曰)
　　(名可聞而身不可見徳可仰而形不可覩今/而後知先生人中之龍也銘詩于石壁曰)
丹崖百丈青壁萬尋竒木蓊鬰蔚若鄧林其人如玉維
國之琛室邇人遐實勞我心(張祚時太守楊宣畵纎像/於閣上出入視之作頌曰)
(爲枕何石爲潄何流/身不可見名不可求)
　趙整(字文業一名正雒陽清水人或曰濟陰人年十/八爲僞秦著作郎後遷至黄門侍郎武威太守)
　　(爲人無鬚而瘦有妻妾而無兒時人謂閹然而/情度敏逹學兼内外後出家事佛更名道整)
　　酒徳歌
　　(秦王堅與羣臣飲以/極醉爲限整作歌)
地列酒泉天垂酒池杜康妙識儀狄先知紂䘮殷邦桀
傾夏國由此言之前危後則
　　諷諫詩二首
　　(髙僧傳曰正性好㡬諌無所廻避苻堅末年寵惑/鮮卑惰於治政正因歌諌曰昔聞孟津河堅動容)
　　(曰是朕也又歌曰北園有一/樹堅笑曰將非趙文業耶)
昔聞孟津河千里作一曲此水本自清是誰攪令濁(拾/遺)
(作亂/使濁)
北園有一(拾遺/作棗)樹布葉垂重陰外雖饒棘刺内實有赤
心
　　諫歌
　　(晉孝武帝寧康二年冬十二月秦王堅與慕容垂/夫人段氏同輦遊於後庭宦官趙整歌云云堅改)
　　(容謝之命/夫人下輦)
不見雀來入鷰室但見浮雲蔽白日
　　琴歌
　　(晉書載記曰苻堅分氐戸於諸鎮趙整因侍援琴/而歌云云堅笑而不納及敗於姚萇果如整言)
阿得脂阿得脂博勞舊父是仇綏尾長翼短不能飛逺
徙種人留鮮卑一旦緩急語阿誰(通鑑作/當語誰)
　苻朗(畧陽臨渭氐人堅之從兄子也性宏逹神氣爽/邁徴拜鎮東將軍青州刺史在任甚有聲績㑹)
　　(晉遣淮陰太守高素伐青州朗遣使詣謝𤣥於彭/城求降詔加員外散騎侍郎既至揚州風流邁於)
　　(一時超然自得多所陵/忽王國寶譛而殺之)
　　臨終詩
四大起何因聚散無窮巳旣適一年中又入一死理冥
心乗和暢未覺有終始如何箕山夫奄焉處東市曠此
百年期逺同嵇叔子命也歸自天委化任冥紀
　失名
　　曲池歌(拾遺在湛方生後/詩品作湛詩非也)
曲池何淡澹芙蓉蔽清源榮華盛壯時見者誰不歡一
朝光采落見者不廻顔
　
　
　
　
　
　古詩紀卷四十六
欽定四庫全書
　古詩紀卷四十七　　　　明　馮惟訥　撰
晉第十七
　支遁(字道林本姓關氏陳留人或云河東林慮人幼/有神理聰明秀徹隱居餘杭山年二十五出家)
　　(後入剡於沃洲小嶺立寺行道晉哀帝卽位遣使/徴請出都止東安寺講道行留三載上書辭詔許)
　　(之乃收跡剡山以/晉太和元年終)
　　四月八日讃佛詩
三春迭云謝首夏含朱明祥祥令(一作/今)日泰朗朗𤣥夕
清菩薩彩靈和眇然因化生四王應期來矯掌承玉形
飛天鼓弱羅騰擢散芝英緑瀾頺龍首縹蘂翳流泠芙
蕖育神葩傾柯獻朝榮芬津霈四境甘露凝玉瓶珍祥
盈四八𤣥黃曜紫庭感降非情想恬怕(泊/同)無所營𤣥根
泯靈府神條秀形名圓光朗東旦金姿艶春精含和總
八音吐納流芳馨跡隨因溜浪心與太虛𠖇六度啓窮
俗八解濯世纓慧澤融無外空同忘化情
　　詠八日詩三首
大塊揮𠖇樞昭昭兩儀映萬品誕遊華澄清凝𤣥聖釋
迦乗虛㑹圎神秀機正交養衛恬和靈知溜性命動為
務下尸寂為無中鏡
真人播神化流渟良有因龍潜兠術邑漂景閻浮濵佇
駕三春謝飛轡朱明旬八維披重藹九霄落芳津𤣥祗
獻萬舞般遮奏伶倫淳白凝神宇蘭泉渙色身投步三
才泰揚聲五道泯不為故為貴忘竒故竒神
緬哉𤣥古思想託因事生相與圖靈器像也像彼形黃
裳羅帕質元服拖緋青神為恭者恵跡為動者行虛堂
陳藥餌蔚然起竒榮疑似垂􁃩微我諒作者情於焉遺
所尚肅心擬太清
　　五月長齋詩
炎精育仲氣朱離吐凝陽廣漢潜涼變凱風乗和翔令
月肇清齋德澤潤無疆四部欽嘉期潔已升雲堂静晏
和春暉夕愓厲秋霜蕭條詠林澤恬愉味城傍逸容研
沖賾綵綵運宫商匠者握神標乗風吹𤣥芳淵汪道行
深婉婉化理長亹亹維摩虛德音暢遊方罩窂(牢/同)妙傾
𤣥絶致由近藏略略微容簡八言振道綱掇煩練陳句
臨危折婉章浩若驚颷散冋若揮夜光寓言豈所託意
得筌自䘮霑濡妙習融靡靡輕塵亡蕭索情牖頽寥朗
神軒張誰謂𠖇津遐一悟可以航願為海遊師櫂柂入
滄浪騰波濟漂客𤣥歸會道塲
　　八闗齋詩三首(并序/)
　間與何驃騎期當為合八闗齋以十月二十二日集
　同意者在呉縣土山墓下三日清晨為齋始道士白
　衣凡二十四人清和肅穆莫不靜暢至四日朝衆賢
　各去余既樂野室之寂又有掘藥之懷遂便獨住於
　是乃揮手送歸有望路之想静拱虛房悟外身之真
　登山採藥集巖水之娯遂援筆染翰以慰二三之情
建意營法齋里仁契朋儔相與期良晨沐浴造閑丘穆
穆升堂賢皎皎清心修窈窕八闗客無楗自綢繆寂黙
五習真亹亹勵心柔法鼔進三勸激切清訓流悽愴願
宏濟闔堂皆同舟明明𤣥表聖應此童蒙求存誠夾室
裏三界讃清休嘉祥歸宰相藹若慶雲浮
三悔啓前朝雙懴暨中夕鳴禽戒朗旦備禮寝𤣥役蕭
索庭賔離飄颻隨風適踟蹰岐路隅揮手謝内析輕軒
馳中田習習陵電擊息心投佯步零零振金策引領望
征人悵悵孤思積咄矣形非我外物固已寂吟詠歸虛
房守真玩幽賾雖非一往遊且以閒自釋
靖一潜蓬廬愔愔詠初九廣漠排林篠流飈灑隙牖従
容遐想逸採藥登崇阜崎嶇升千尋蕭條臨萬畝望山
樂榮松瞻澤哀素栁解帶長陵岥婆娑清川右泠風觧
煩懷寒泉濯温手寥寥神氣暢欽若盤春藪逹度𠖇三
才恍惚䘮神偶遊觀同隠丘愧無連化肘
　　詠懷詩五首
傲兀乗尸素日往復月旋弱䘮困風波流浪逐物遷中
路高韻益窈窕欽重𤣥重𤣥在何許採真遊理間茍簡
為我養逍遥使我閒寥亮心神瑩含虛映自然亹亹沈
情去彩彩沖懷鮮踟蹰觀象物未始見牛全毛鱗有所
貴所貴在忘筌
端坐隣孤影眇罔𤣥思劬偃蹇收神轡領略綜名書涉
老咍(一作/怡)雙𤣥披莊玩太初詠發清風集觸思皆恬愉
俯欣質文蔚仰悲二匠徂蕭蕭柱下逈寂寂䝉邑虛廓
矣千載事消液歸空無無矣復何傷萬殊歸一塗道㑹
貴𠖇想罔象掇𤣥珠悵怏濁水際幾㤀映清渠反鑒歸
澄漠容與含道符心與理理宻形與物物踈蕭索人事
去獨與神明居
晞陽熙春圃悠緬歎時往感物思所託蕭條逸韻上尚
想天台峻髣髴巖階仰泠風灑蘭林管瀬奏清響霄崕
育靈藹神𬞞含潤長丹沙映翠瀬芳芝曜五爽苕苕重
岫深寥寥石室朗中有尋化士外身解世網抱朴鎮有
心揮𤣥拂無想隗隗形崕頽冋冋神宇敞宛轉元造化
縹瞥隣大象願投若人蹤高步振策杖
閑邪託静室寂寥虗且真逸想流巖阿朦朧望幽人慨
矣𤣥風濟(一作/滋)皎皎離染純時無問道睡行歌將何因
靈溪無驚浪四岳無埃塵余將遊其嵎觧駕輟飛輪芳
泉代甘醴山果兼時珍脩林暢輕跡石宇庇微身崇虛
習本照損無歸昔神曖曖煩情故零零沖氣新近非域
中客逺非世外臣憺怕(一作/澹泊)為無徳孤哉自有鄰
坤基葩簡秀乾光流易頴神理速不疾道會無陵騁超
超介(一作/分)石人握𤣥攬機領余生一何散分不諮天挺
沈無𠖇到韻變不揚蔚炳冉冉年往逡悠悠化期永翹
首希𤣥津想登故未正生途雖十三日已造死境願得
無身道(一作/理)高栖沖黙靖
　　述懷詩二首
翔鸞鳴崑崿逸志騰𠖇虛惚怳廻靈翰息肩棲南嵎濯
足戲流瀾採練銜神𬞞高吟潄芳醴頡頏登神梧蕭蕭
猗(一作/椅)明翩眇眇育清軀長想𤣥運夷傾首俟靈符河
清誠可期戢翼令人劬
總角敦大道弱冠㺯雙𤣥逡廵釋長羅高步尋帝先妙
損階𤣥老忘懐浪濠川逹觀無不可炊累皆自然窮理
増靈薪昭昭神火傳熈怡安沖漠優游樂静閑膏腴無
爽味婉孌非雅絃恢心委形度亹亹随化遷
　　詠大德詩
遐想存𤣥哉沖風一何敞品物緝榮熈生途連惚怳既
䘮大澄真物誘則智蕩昔聞庖丁子揮戈在(一作/任)神徃
茍能嗣沖音攝生猶指掌乗彼來物間投此黙照朗邁
度推卷舒忘懷附罔象交(一作/天)樂盈胸襟神㑹流俯仰
大同羅萬殊蔚若充甸網寄旅海漚鄉委化同天壤
　　詠禪思道人(并序/)
　孫長樂作道士坐禪之像并而讃之可謂因俯對以
　寄誠心求參焉於衡軛圖巖林之絶勢想伊人之在
　兹余精其制作美其嘉文不能黙巳聊著詩一首以
　繼於左
雲岑竦太荒落落英岊布廻壑佇蘭泉秀嶺攅嘉樹蔚
薈微遊禽峥嶸絕蹊路中有沖希子端坐摹(一作/摩)太素
自強敏天行弱志慾無欲(音/喻)玉質凌風霜凄凄厲清趣
指心契寒松綢繆諒嵗暮㑹衷兩息間綿綿進禪務投
一滅官知攝二由神遇承蜩纍危丸累十亦凝注懸想
元氣地研幾革麤慮𠖇懷夷震驚怕然肆幽度曽筌攀
六净空同浪七住逝虛乗有來永為有待馭
　　詠利城山居
五嶽盤神基四瀆涌蕩津動求目方智默守標静仁茍
不宴出處託好有常因尋元存終古洞往想逸民玉潔
箕巖下金聲瀬沂濵捲華藏紛霧振褐拂埃塵跡従尺
蠖屈道與騰龍伸峻無單豹伐分非首陽真長嘯歸林
嶺瀟灑任陶鈞
　鳩羅摩什(此云童壽天竺人秦苻堅遣其将吕光伐/龜兹致之㑹堅為姚萇所害什留光所光)
　　(死姚興乃西破吕隆迎致什待以國/師之禮後死於長安晉義熈五年也)
　　十喻詩
一喻以喻空空必待此喻借言以會意意盡無會處既
得出長羅住此無所住若能映斯照萬象無來去
　　贈沙門法和
　　(高僧傳曰什嘗作頌贈沙門/法和凡為十偈辭㫖皆爾)
心山育明德流薰萬由延哀鸞孤桐上清音徹九天
　恵逺(鴈門樓煩人本姓賈氏年二十一遇釋道安以/為師研求法藏高悟𠖇賾襄陽既没振錫南遊)
　　(結宇匡廬自年六十不/復出山年八十三而終)
　　廬山東林雜詩(一作遊/廬山)
崇巖吐清氣幽岫棲神跡希聲奏群籟響出山溜滴有
客獨𠖇遊徑然忘所適揮手撫雲門靈闗安足闢流(一/作)
(留/)心叩𤣥扄感至理弗隔孰是騰九霄不奮沖天翮妙
同趣自均一悟超三益
　　報羅什偈一首
本端竟何従起滅有無際一微渉動境成此頽山勢惑
相更相乗觸理自生滯因縁雖無主開途非一世時無
悟宗匠誰謂握𤣥契末問尚悠悠相與期暮嵗
　廬山諸道人
　　遊石門詩(并序/)
　石門在精舍南十餘里一名障山基連大嶺體絕衆
　阜闢三泉之會並立而開流傾巖𤣥映其上䝉形表
　於自然故因以為名此雖廬山之一隅實斯地之竒
　觀皆傳之於舊俗而未覩者衆将由懸瀬險峻人獸
　迹絶逕回曲阜路阻行難故罕經焉釋法師以隆安
　四年仲春之月因詠山水遂杖錫而遊于時交徒同
　趣三十餘人咸拂衣晨征悵然増興雖林壑幽邃而
　開塗競進雖乗危履石並以所恱為安既至則援木
　尋葛厯險窮崕猿臂相引僅乃造極於是擁勝倚巖
　詳觀其下始知七嶺之美藴竒於此雙闕對峙其前
　重巖映帶其後巒阜周廻以為障崇巖四營而開宇
　其中則有石臺石池宫舘之象觸類之形致可樂也
　清泉分流而合注淥淵鏡浄於天池文石發彩煥若
　披面檉松芳草蔚然光目其為神麗亦已備矣斯日也
　衆情奔恱矚覽無厭遊觀未久而天氣屢變霄霧塵集
　則萬象隠形流光廻照則衆山倒影開闔之際状有靈
　焉而不可測也乃其將登則翔禽拂翮鳴猿厲響歸
　雲廻駕想羽人之來儀哀聲相和若𤣥音之有寄雖
　髣髴猶聞而神以之暢雖樂不期歡而欣以永日當
　其沖豫自得信有味焉而未易言也退而尋之夫崕
　谷之間㑹物無主應不以情而開興引人致深若此
　豈不以虛明朗其照閒邃篤其情耶並三復斯談猶
　昧然未盡俄而太陽告夕所存已往乃悟幽人之𤣥
　覽逹恒物之大情其為神趣豈山水而已哉於是徘
　徊崇嶺流目四矚九江如帶邱阜成垤因此而推形
　有巨細智亦宜然廼喟然嘆宇宙雖遐古今一契靈
　鷲邈矣荒途日隔不有哲人風跡誰存應深悟逺慨
　焉長懷各欣一遇之同歡感良辰之難再情發於中
　遂共詠之云爾
超興非有本理感興自生忽聞石門遊竒唱發幽情褰
裳思雲駕望崕想曽城馳步乗長巖不覺質有輕矯首
登靈闕眇若凌太清端坐運虛輪轉彼𤣥中經神仙同
物化未若兩俱𠖇
　廬山諸沙彌
　　觀化決疑
謀始創大業問道叩𤣥篇妙唱發幽䝉觀化悟自然觀
化化已及尋化無間然生皆由化化化化更相纒宛轉
隨化流漂浪入化淵五道化為海孰為知化仙萬化同
歸盡離化化乃𤣥悲哉化中客焉識化表年
　史宗(史宗者不知何許人常/著麻衣世號麻衣道士)
　　詠懐詩
　　(高僧傳曰宗常在廣陵白土埭凭埭謳唱引䋏以/自欣暢得直隨以施人時高平檀祇為江都令聞)
　　(而召來應對機㨗無所拘滯博逹稽古辨說𤣥儒/乃賦詠懐詩一首檀祇知非常人遣還所在遺布)
　　(二十疋悉/以乞人)
有欲苦不足無欲亦無憂未若清虛者帶索被𤣥裘浮
遊一世間汎若不繫舟方當畢塵累栖志老山邱
　帛道猷(本姓馮山隂人居若耶山少以篇牘著稱/性率素好邱壑一吟一詠有濠上之風)
　　陵峯採藥觸興為詩
　　(釋氏古詩題云寄道壹有相招之意高僧傳曰/猷與道壹經有講筵之遇後與一書因贈詩云)
連峯數千里脩林帶平津雲過逺山翳風至梗荒榛茅
茨隠不見鷄鳴知有人閒步踐其徑處䖏見遺薪始知
百代下故有上皇民
　竺僧度(姓王名晞字/元宗東莞人)
　　答苕華詩
　　(髙僧傳曰度少孤獨與母居求同郡楊德慎女女世/字苕華未及成禮苕華父母繼亡度母亦卒度覩)
　　(代無常乃捨俗出家改名僧度苕華服畢自惟三/從之義無獨立之道乃與度書并贈詩度答書報)
　　(詩於是専精佛/法後不知所終)
機運無停住倐忽嵗時過巨石會當竭芥子豈云多良
由去不息故令川上嗟不聞榮唘期皓首發清歌布衣
可暖身誰論飾綾羅今世雖云樂當奈後生何罪福良
由已寧云已恤他
　苕華
　　贈竺度
大道自無窮天地長且久巨石故叵消芥子亦難數人
生一世間飄若風過牖榮華豈不茂日夕就彫朽川上
有餘吟日斜思鼔缶清音可娯耳滋味可適口羅紈可
飾軀華冠可耀首安事自剪削躭空以害有不道妾區
區但令君恤後
　張奴
　　歌一首
　　(高僧傳曰外國名僧佉叱寄名長干寺有張奴者/不知何許人不甚見食而常自肥澤冬夏常著單)
　　(布衣佉叱行見張奴欣然而笑佉叱曰吾東見蔡/㹠南訊馬生北遇王年今欲就杯度乃與子相見)
　　(耶張奴乃題/槐樹為歌曰)
濛濛大象内照曜實顯彰何事迷昏子縦惑自招殃樂
所少人徃苦道若翻嚢不有松栢志何用擬風霜閑豫
紫烟表長歌出昊蒼澄虚無色外應見有縁鄉嵗曜毗
漢后麗辰傅殷王伊余非二仙晦迹之九方亦見流俗
子觸眼致酸傷略謡觀有念寧曰盡矜章
　謝道韞(王凝之之妻安西将軍奕之女也聰識有才/辨及遭孫恩之難聞夫為賊所害抽刄出門)
　　(手殺數人自爾嫠居㑹稽家中莫不/嚴肅有文才所著詩賦頌誄行于世)
　　登山
峩峩東嶽高秀極沖青天巖中間虚宇寂寞幽以𤣥非
工復非匠雲構發自然氣象爾何物遂令我屢遷逝将
宅斯宇可以盡天年
　　擬嵇中散詠松
遥望山上松隆冬不能凋願想遊下憇瞻彼萬仞條騰
躍未能升頓足俟王喬時哉不我與大運所飄颻
　　咏雪聫句
　　(謝太傅安寒雪日内集與兒女講論文義俄而雪/驟公欣然唱韻兄子胡兒及兄女道韞賡歌公大)
　　(笑/樂)
白雪紛紛何所似(謝/公)撒鹽空中差可擬(胡/兒)未若柳絮因
風起(道/韞)
　桃葉(王獻之妾/)
　　答團扇歌三首(樂府以前二首作古/辭後一首作王金珠)
七寶畵團扇粲爛明月光與郎却暄暑相憶莫相忘
青青林中竹可作白團扇動揺郎玉手因風託方便
團扇復團扇持許自障面憔悴無復理羞與郎相見
　　團扇郎
手中白團扇浄如秋團月清風任動生嬌聲任意發
　謝芳姿
　　團扇歌二首
　　(古今樂録曰團扇歌者晉中書令王珉捉白團扇/與嫂婢謝芳姿有爱情好甚篤嫂箠撻婢過苦王)
　　(東亭聞而止之芳姿素善歌嫂令歌一曲當赦之/應聲歌云云珉聞更問之汝歌何遺芳姿即改云)
　　(云/)
白團扇辛苦五流連是郎眼所見
白團扇憔悴非昔容羞與郎相見
　劉和妻王氏
　　正朝詩
稔冉𠖇機運迅矣四節經太簇應𤣥律青陽兆初正
　傅充妻辛氏
　　元正詩
元正啓令節嘉慶肇自兹咸奏萬年觴小大同恱熙
　陳新塗妻李氏
　　冬至詩
靈象尋數廻四氣平運散隂律鼓微陽大明啓脩旦感
與時來興心隨逝化歎式宴集中堂賓客盈朝舘
　
　
　
　
　
　
　
　
　
　
　
　古詩紀卷四十七
欽定四庫全書
　古詩紀卷四十八　　　　明　馮惟訥　撰
晉第十八
　蘇若蘭
　　璇璣圖詩(并序/讀法)
　前秦苻堅時秦州刺史扶風竇滔妻蘇氏陳留令武
　功蘇道賢第三女也名蕙字若蘭智識精明儀容妙
　麗謙黙自守不求顯揚年十六歸於竇氏滔甚敬之
　然蘇氏性近於急頗傷嫉妬滔字連波右將軍于爽
　之孫朗之第二子也風神偉秀該通經史允丈允武
　時論高之苻堅委以心膂之任備厯顯職皆有政聞
　遷秦州刺史以忤㫖謫戍燉煌㑹堅克晉襄陽慮有
　危偪藉滔才略詔拜安南將軍留鎮襄陽初滔有寵
　姬趙陽臺歌舞之妙無出其右滔置之别所蘇氏知
　之求而獲焉苦加捶辱滔深以為憾陽臺又専伺蘇
　氏之短讒毁交至滔益忿蘇氏蘇氏時年二十三及
　滔將鎮襄陽邀蘇氏同徃蘇氏忿之不與偕行迺擕
　陽臺之任絶蘇氏音問蘇氏悔恨自傷因織錦為迴
　文五綵相宣瑩心輝目縦廣八寸題詩二百餘首計
　八百餘言縦横反覆皆為文章其文㸃畫無缺才情
　之妙超今邁古名曰璇璣圖然讀者不能悉通蘇氏
　笑曰裵徊宛轉自為語言非我佳人莫之能解遂發
　蒼頭齎至襄陽滔覽之感其妙絶因送陽臺之關中
　而具車從盛禮迎蘇氏歸於漢南恩好愈重蘇氏所
　著文詞五千餘言屬隋季䘮亂文字散落追求弗獲
　而錦字回文盛傳於世朕聴政之暇留心墳典散帙
　之次偶見斯圖因述若蘭之多才復美連波之悔過
　遂製此文聊示將來如意元年五月一日大周天冊
　金輪皇帝製
(仁智懐徳聖虞唐真妙顯華重雲章臣賢惟聖配英皇/倫匹離飄浮江湘津傷嗟情家明葩榮志庭闈亂作人)
(讒佞奸凶害我忠貞桑凶慈雍思恭基河惨歎中無鏡/紛為篤明難受膚原禍因所恃滋極驕盈榆頑孝和淑)
(自為隔懐懷傷君朗光誰終榮茍不義姬班女媫妤辭/輦漢成薄浸休家貞記孝塞慕所路房容珠感誓城傾)
(在戒后孽嬖趙氏飛燕寔生景讒退逺敦貞敬殊増離/曠幃飾曜思穹熒猶炎盛興漸至大伐用昭青青昭愚)
(謙危節所是山憂經遐清華英多蒼形未在謹深慮微/察逺禍在防萌西滋䝉疑容持從梁心荒滛忘想感所)
(欽岑幽巖峻嵯峨深淵重崕經網羅林光流電逝推生/民堂妃闈飛衣誰追何恩情時形寒嵗識凋松愆居嘆)
(如陽移陂施為祗差生空后中奮衮為相如感傷在勞/貞物知終始咎獨懐何潜西不何誰神無感惟自節能)
(我容聲将顔孜君想顔衰改華容是與女賤曜日日激/與通者曠思興厲不歌冶同情寧孜側夢仁賢别行士)
(念誰賤鄙翳白無憤将上採悲詠風樊歎發觀羽纒龍/旂容衣詩情明顯怨衰情時傾英殊衰殊身節菲路和)
(周楚長雙華宫憂虎雕飾繡始璇璣圖義年勞歎寄華/年有志飭忘葑長音南鄭歌商流徴殷繁華觀曜終始)
(心詩興感逺殊浮沉時盛意麗哀遺身藏召衞詠齊曜下/情多文曜壯顔無平蘇氏理徃憂嵗異浮惟必心華惟)
(微摧伯女志興榮傷患藻榮麗充端此作麗辭日思慕/世異逝衰違榮感體憫悲窈河遐碩翠感生嬰漫丁冤)
(詩風興鹿鳴懐悲哀誰遊倐無一俯憂作已聲窕廣路/人粲我艱是漫是何桑翳感孟宣傷感情者頽然盈體)
(仰情者處發淑思逶其威情惟憂何艱生時盛昭業傾思/永戚我流若不中容何成幽曲姿歸迤頎㽔悲苦懐思)
(苦我章徽恨微𤣥悼歎戚知沙馳虧離儀貲辭房秦王/懐土眷舊鄉身加兼愁悴少精神遐幽曠逺離鳳麟龍)
(昭德懐聖皇人商遊桑鳩揚仇傷榮身我乎集殃愆辜/何因備嘗苦辛當神飛文遺分歸賤絃西翳雙激好摧)
(君深日潤浸愆思罪積怨其根難尋所明經殊孤乖鴈/為激階隂巢水悲容仁均物品育生施天地德貴平均)
(勻専通身粲妾殊翔女楚歩林燕清思發離濵漢之步/飄飄離微隔喬木誰隂一感寄飾散聲應有流東桃飛)
(泉君歎殊心改者惑暱親間逺離殊我同衾志精浮光/離哀傷柔清廂休翔流長愁方禽伯在誠故遺舊廢故)
(君子惟新貞微雲輝群悲春剛琴芳蘭凋茂熈陽春墻/靣殊意惑故新霜氷齊潔志清純望誰思想懷所親)
　讀圖内詩括例
　　　依五色所分章次讀之
仁智至慘傷　倫匹至榆桑　人賤至聖皇　春陽至
殊方　欽岑至如何
　　　　已上七言四十句毎句為一首毎首反讀之
　　　　計八十首
詩風至㣲𤣥　仁賢至凋松　充顔至虎龍　日往至
寄傾
　　　　已上五言十六句以毎句反讀之成三十二
　　　　首
周南至相追　年時至無差　讒佞至未形　愆辜至
伯禽
　　　　已上四言二十四首毎兩句分讀就成一篇
寧顔至勞形　懷憂至何冤　念是至如何　悼思至
者誰　詩情至終始
　　　　已上四言前四首以毎句反讀後一首毎句
　　　　反讀成十首
嗟歎至為榮　凶頑至為基　遊西至摧傷　神明至
鴈歸
　　　　已上三言十二首反讀成二十四首
佞因至舊新　南鄭至遺身　舊間至佞臣　遺哀至
南音
　　　　已上七言凢起頭退一字反讀之成四首
廂桃至基津　嗟中至春親　春哀至嗟仁　基自至
廂琴
　　　　已上七言自角退一字斜讀之成四首
　　　再敘
　回文詩圖古無悉通者予因究璇璣之義如日星之
　左右行天故布為經緯由中旋外以旁循四旁於其
　交會皆契韻句巡還反覆窈窕縱横各能妙暢又原
　五采相宣之說傳色以開其篇章其在經緯者始於
　璣蘇詩始四字其在節會者右旋而出隨其所至各
　成章什外經則始於仁真至於音深中經自欽深至
　於身殷内經自詩情至於終始皆循方回文者也四
　角之方如仁真欽心四韻成章而回文者也至其經
　緯之圓者隨色自分則外之四角窈窕成文而文皆
　六言也四旁相對成文而文皆六言也及交手成文
　而文皆四言也在中之四角者一例横讀而四言在
　中之四旁者隨向横讀而五言惟璇圖平氏四字不
　入章句觀其宛轉反復皆才思精深融徹如契自然
　盖騷人才子所難豈必女工之尤哉詩編載馳史美
　班扇才女専静用志不分雖皆擅名此為精贍者也
　聊隨分篇掇其一隅以為三隅之反代久傳訛頗有
　誤字亦輒證改一二其他闕謬不欲以意足之雖未
　能盡逹元思抑庻幾不為滯塞云
　　　經緯(始於璣蘇/詩始四字)
璣明别改知識深峩嵯峻巖幽岑欽所感想忘淫荒心
堂空惟思詠和音
詩興感逺殊浮沉華英翳曜潜陽林羅網經崕重淵深
峩嵯峻巖幽岑欽
蘇作興感昭恨神辜罪天離間舊新霜氷齋潔志清純
望誰思想懷所親(凢三色讀/不可回文)
　　　外經
仁智懐德聖虞唐真妙顯華重雲章臣賢惟聖配英皇
倫匹離飄浮江湘(回讀/)
傷慘懷慕増憂心堂空惟思詠和音藏摧悲聲發曲秦
商絃激楚流清琴
　　　中經
欽岑幽巖峻嵯峩深淵重涯經網羅林陽潜曜翳英華
沈浮異遊頽流沙(回讀/)
何如將情纒憂慇多患生艱惟苦身加兼愁悴少精神
遐憂曠逺離鳳麟
　　　内經
詩情明顯怨義興理辭麗作此端無終始(回讀/)
始終無端此作麗辭理興義怨顯明情詩
　　　四角之方
仁智懷德聖虞唐真志篤終誓穹蒼欽所感想忘滛荒
心憂增慕懷慘傷(回讀/)
　　　四角之間窈窕成文
嗟嘆懷所離經遐曠路傷中情家無君房幃清華飾容
朗鏡明(回讀/)
　　　四角在中者一例横讀
念是咎愆誰與獨居賤女懐嘆鄙賤何如(反讀窈/窕成文)
愆咎是念誰與獨居歎懷女賤鄙賤何如
　　　四旁相對成文丈皆六言
讒人作亂闈庭奸凶害我忠貞禍原膚受難明所恃滋
極驕盈
　　　四旁相向横讀而成五言
寒嵗識凋松貞物知終始顔衰改華容仁賢别行士(反/讀)
(窈窕/成文)
士行别賢仁容華改衰顔終始知物貞松凋識嵗寒
　　　交手成文文皆四言
讒佞奸凶害我忠貞禍因所恃滋極驕盈(反讀/)
　　　用色分章(止舉一隅/餘皆倣此)
　　　　横用色
嗟歎懷所離經遐曠路傷中情(十二字用粉紅/)
家無君房幃清華飾容朗鏡明(用緑/)
葩紛光珠耀英多思感誰為榮(用白/)
周風興自后妃楚樊厲節中闈(周楚二字用黄/外十字用緑)
長嘆不能奮飛雙發歌我衮衣(長雙二字用黄/外十字用粉紅)
華觀冶容為誰宫羽同聲相追(華宫二字用黄/外十字用青)
　　　已上依此順讀成章
　　　　直用色
庭闈亂作人　明難受膚原(用緑/)
榮茍不義姬　城傾在戒后(用粉紅/)
熒猶炎盛興　形未在謹深(用青/)
　　　已上作兩句各添下字倒讀成章
恩感顔寧孜孜傷情時在君側夢想勞形(用粉紅/順讀)
龍旂容衣虎彫飾繡(八字/用緑)
　　　　横用黃色
奸佞讒人作亂庭闈所因禍原膚受難明
　右舉此為例餘可悉通元祐三年九月工部何公過
　麴院見僕書几有此驚曰昨日於屯田陳侯所觀書
　唐真本圖宜皆可求一見果得出示凢六幅右三為
　若蘭所居重樓複屋户牖間各作著思練絲織錦遣
　使處左三幅為竇滔歸第外為車馬相迎次女妓坐
　大氍毺合樂其間樓閣對飲處(闕/)圖中近上作逺水
　紅橋竇臨高列騎擁旌旄以望橋之西氊車從數騎
　排引見滔盛禮迎蘇圖中近下左書武后序右寫詩
　圖徐視果有淡色分其篇章正與此同迺知人心不
　甚相逺而尤可怪矣青紅綠旋折之方皆不之差盖
　理之所在隂陽五行色味莫不相假况情識之運宜
　自𠖇合也元豐四年四月趙郡李公麟伯時再題
　　　　又五色讀法(見武功/縣志)
　四圍縱横初行八行十五廿二廿九行及仁嗟斜至
　春親廊琴斜至基津以朱畫其形如圖按讀法此色凡
　九圖餘四色色各一圖共字六百二十五計詩三千
　七百五十二首四隅嗟情至英多遊桑至長愁神飛
　至悲春凶慈至持従縱横皆六字以墨畫正面妃闈
　至㽔悲移陂至貲辭縦六字横十三字庭闈至防萌
　身我至惟新縦十三字横六字以青畫
　中方正面龍旂至麗充衰情至暮世縦四字横五字
　兩旁寒嵗至行士詩風至微𤣥縱五字横四字以紫
　畫
　中方四隅思情至側夢嬰漫至若我愆居至賤鄙懷
　悲至戚知縱横皆四字又中縱各五字詩情至顯怨
　端比至麗辭横各五字詩始至無端怨義至理辭空
　中心圓始平蘇氏詩心九字以黃畫
　
　
　
　
　
　
　
　
　
　
　
　
　
　
　古詩紀卷四十八
欽定四庫全書
　古詩紀卷四十九　　　　明　馮惟訥　撰
晉第十九
　郊廟歌辭
　　晉郊祀歌三首　　　　　　傅𤣥
　　(晉書樂志曰武帝受命泰始二年詔郊祀明堂禮/樂權用魏儀遵周室肇稱殷禮之義但改樂章使)
　　(傅𤣥爲之辭/凡十九篇)
　　　夕牲歌
天命有晉穆穆明明我其夙夜祗事上靈常于時假迄
用其(一作/有)成於薦𤣥牡進夕其牲崇德作樂神祗是聴
　　　迎送神歌
宣文蒸哉日靖四方永言保之夙夜匪康光天之命上
帝是皇嘉樂殷薦靈祚景祥神祗降假享福無疆
　　　饗神歌(三章/)
天祚有晉其命惟新受終於魏奄有兆(晉書/作黎)民燕及皇
天懷柔百神不顯遺烈之德之純享其𤣥牡式用肇禋
神祗來格福祿是臻
時邁其猷昊天子之祐享有晉兆民戴之畏天之威敬
授人時丕顯丕承於猶繹思皇極斯建庶績咸熙庻幾
夙夜惟晉之祺
宣文惟后克配彼天撫寧四海保有康年於乎緝熈肆
用靖民爰立典制爰修禮紀作民之極莫非資始克昌
厥後永言保之
　　晉天地郊明堂歌六首
　　　夕牲歌(天地郊/明堂同)
皇矣有晉時邁其德受終於天光濟萬國萬國既光神
定厥祥䖍於郊祀祗事上皇祗事上皇百福是臻巍巍
祖考克配彼天嘉牲匪歆德馨惟饗受天之祐神化四
方(宋書作神/和四暢)
　　　降神歌
於赫大晉膺(晉書/作應)天景祥二帝邁德宣兹重光我皇受
命奄有萬方郊祀配享禮樂孔章神祗嘉饗祖考是皇
克昌厥後保祚無疆
　　　天郊饗神歌
整泰壇祀(晉書/作禮)皇神精氣感百靈賓藴朱火燎芳薪紫
煙遊(一作/起)冠青雲神之體靡象形曠無方幽以清神之
來光景照聴無聞視無兆神之至舉歆歆靈爽協動余
心神之坐同歡娯澤雲翔化風舒嘉樂奏文中聲八音
諧神是聴咸潔齊並芬芳烹牷牲享玉觴神恱饗歆禋
祀祐大晉降繁祉祚京邑行(晉書/作廣)四海保天年(晉書/作命)窮
地紀
　　　地郊饗神歌
整泰折竢皇祗衆神感羣靈儀隂祀設吉禮施夜將極
時未移祇之體無形象潛泰幽洞忽荒祇之出薆若有
靈無逺天下母祇之來遺光景昭若存終𠖇𠖇祗之至
舉欣欣舞象德歌成文祇之坐同歡豫澤雨施化雲布
樂八變聲教敷物咸亨祇是娯齊既潔侍者肅玉觴進
咸穆穆饗嘉豢歆德馨祚有晉暨群生溢九壤格天庭
保萬壽延億齡
　　　又(初學/記載)
結方丘祗國琛樽既享爼既歆斂檢玉具鏖琛楙百福
底自古協萬壽迄在今
　　　明堂饗神歌
經始明堂享祀匪懈於皇烈考光配上帝赫赫上帝既
高既崇聖考是配明德(樂府/作堂)顯融率土敬職萬方來祭
常于時假保祚永世
　　晉宗廟歌十一首
　　(南齊書樂志曰晉泰始中傅𤣥造祠廟夕牲昭夏/歌一篇迎送神肆夏歌一篇登七廟七篇饗神歌)
　　(二篇𤣥云登歌歌盛德之功烈故廟異其文饗神/猶周頌之有瞽及雍但説祭饗神明禮樂之盛七)
　　(廟饗神/皆用之)
　　　夕牲歌
我夕我牲猗歟敬止嘉豢孔時供兹享祀神鑒厥誠博
碩斯歆祖考降饗以虞孝孫之心
　　　迎送神歌
嗚呼悠哉日鑒在兹以時享祀神明降之神明斯降既
祐饗之祚我無疆受天之祜赫赫太上巍巍聖祖明明
烈考丕承繼序
　　　征西將軍登歌
經始宗廟神明戾止申錫無疆祗承享祀假哉皇祖綏
予孫子燕及後昆錫兹繁祉
　　　豫章府君登歌
嘉樂肆筵薦祀在堂皇皇宗廟乃祖先皇濟濟辟公相
予蒸嘗享祀不忒降福穰穰
　　　潁川府君登歌
於邈先后實司於天顯矣皇祖帝祉肇臻本支克昌資
始開元恵我無疆享祀(晉書/作祚)永年
　　　京兆府君登歌
於惟曾皇顯顯令德高明清亮匪兢柔克保乂命祐基
命惟則篤生聖祖光濟四國
　　　宣皇帝登歌
於鑠皇祖聖德欽明勤施四方夙夜敬止載敷文教載
揚武烈匡定社稷恭行天罰經始大業造創帝基畏天
之命於時保之
　　　景皇帝登歌
執競景皇克明克哲旁作穆穆惟祗惟畏纂宣之緒耆
定厥功登此俊乂糾彼羣凶業業在位帝既勤止維天
之命於穆不已
　　　文皇帝登歌
於皇時晉允文文皇聰明睿智聖敬神武萬幾莫綜皇
斯清之虎兕(晉書作/虵豕)放命皇斯平之柔遠能邇簡授英
賢創業垂綂勲格皇天
　　　饗神歌(二章/)
曰晉是常饗祀時序宗廟致敬禮樂具舉惟其來祭普
天率土犧樽既奠清酤既載亦有和羮薦羞斯備蒸蒸
永慕感時思興登歌奏舞神樂其和祖考來格祐我邦
家敷天之下罔不休嘉
肅肅在位濟濟臣工四海來格禮儀有容鐘鼔振管絃
理舞開元歌永始神胥樂兮肅肅在位臣工濟濟小大
咸敬上下有禮理管絃振鼓鐘舞象德歌詠功神胥樂
兮肅肅在位有來雍雍穆穆天子相維辟公禮有儀樂
有則舞象功歌詠德神胥樂兮
　　晉江左宗廟歌十三首　　　曹毗
　　(晉書樂志曰永嘉之亂海内分崩伶官樂噐皆没/於劉石江左初立宗廟以無雅樂器及伶人省大)
　　(樂并鼔吹令是後頗得登歌食舉之樂明帝又詔/阮孚等増益之成帝復置大樂官鳩集遺逸而尚)
　　(未有金石也庾亮為荆州與謝尚修復雅樂未具/而亮薨及慕容雋平冉閔鄴下樂人頗有來者永)
　　(和十一年謝尚鎮壽陽採拾樂人以備大樂并制/石磬雅樂頗具太元中破苻堅獲其樂工楊蜀等)
　　(閑習舊樂於是四廂金石始備使曹毗王/珣等增造宗廟歌詩然郊祀遂不設樂)
　　　歌高祖宣皇帝
於赫高祖德協靈符應運撥亂釐整天衢勳格宇宙化
動八區肅以典刑陶以𤣥珠神石吐瑞靈芝自敷肇基
天命道均唐虞
　　　歌世宗景皇帝
景皇承運纂隆洪緒皇維重抗天暉再舉蠢矣二宼擾
我揚楚乃整元戎以膏齊斧亹亹神筭赫赫王旅鯨鯢
既平功冠帝宇
　　　歌太祖文皇帝
太祖齊聖王猷誕融仁教四塞天基累崇皇室多難嚴
清紫宫威厲秋霜恵過春風平蜀夷楚以文以戎奄有
參墟聲流無窮
　　　歌世祖武皇帝
於穆武皇允龔欽明應期登禪龍飛紫庭百揆時序聴
㫁以情殊域既賓偽呉亦平晨流甘露宵映朗星野有
擊壌路垂頌聲
　　　歌中宗元皇帝
運屯百六天羅解貫元皇勃興網羅江漢仰齊七政俯
平禍亂化若風行澤猶雨散淪光更耀金輝復煥徳冠
千載蔚有餘粲
　　　歌肅宗明皇帝
明明肅祖闡𢎞帝祚英風夙發清暉載路姦逆縱忒罔
式皇度躬振朱旗遂豁天步宏猷淵塞高羅雲布品物
咸寧洪基永固
　　　歌顯宗成皇帝
於休顯宗道澤𤣥播式宣德音暢物以和邁德蹈仁匪
禮弗過敷以純風濯以清波連理映阜鳴鳳棲柯同䂓
放勛義葢山河
　　　歌康皇帝
康皇穆穆仰嗣洪徳為而不宰雅音四塞閑邪以誠鎮
物以黙威静區宇道宣邦國
　　　歌孝宗穆皇帝
孝宗夙哲休音允臧如後晨離曜景扶桑垂訓華幄流
潤八荒幽讃𤣥妙爰該典章西平僣蜀北靜舊疆高猷
遠暢朝有遺芳
　　　歌哀皇帝
於穆哀皇聖心虛逺雅好𤣥古大庭是踐道尚無為治
存易簡化若風行民猶草偃雖曰登遐徽音彌闡愔愔
雲韶盡美盡善
　　　歌太宗簡文皇帝　　　　王珣(字元琳丞相/導之孫少以)
　　　　(清秀稱大司馬桓温辟為主簿從討/袁真封東亭侯孝武時累遷尚書令)
皇矣簡文於昭于天靈明若神周淡如淵沖應其來實
與其遷亹亹心化日用不言易而有親簡而可傳觀流
彌逺求本逾𤣥
　　　歌烈宗孝武皇帝
天鑒有晉欽哉烈宗同規文考𤣥黙允龔威而能猛約
而能通神鉦一震九域來同道積淮海雅頌自東氣陶
淳露化協時雍
　　　四時祠祀歌　　　　　　曹毗
肅肅清廟巍巍聖功萬國來賓禮儀有容鐘鼔振金石
熙宣兆祚武開基神斯樂兮理管絃有來斯和說功德
吐清歌神斯樂兮洋洋𤣥化潤被九壤民無不恱道無
不徃禮有儀樂有式詠九功永無極神斯樂兮
　燕射歌辭
　　晉四廂樂歌三首　　　　　傅𤣥
　　(晉書樂志曰晉初食舉亦用鹿鳴至武帝泰始五/年使傅𤣥荀朂張華各造正旦行禮及王公上壽)
　　(酒食舉樂歌詩後又詔成公綏亦作焉傅/𤣥造三篇一曰天鑒二日於赫三曰天命)
　　　正旦大會行禮歌(四章/)
天鑒有晉世祚聖皇時齊七政朝此萬方
鐘鼓斯震九賓備禮正位在朝穆穆濟濟
煌煌三辰實麗于天君后是象威儀孔䖍
率禮無愆莫非邁德儀刑聖皇萬邦惟則
　　　上壽酒歌
於赫明明聖德龍興三朝獻酒萬壽是膺敷佑四方如
日之升自天降祚元吉有徴
　　　食舉東西廂歌(十三章/)
天命大晉載育羣生於穆上德隨時化成
自祖配命皇皇后辟繼天創業宣文之績
丕顯宣文先知稼穡克恭克儉足教足食
既教食之𢎞濟艱難上帝是祐下民所安
天祐聖皇萬邦來賀雖安勿安乾乾匪暇
乃正丘郊乃定冡社廙廙作宗光宅天下
惟敬朝饗爰奏食舉盡禮供御嘉樂有序
𣗳羽設業笙鏞以間琴瑟齊列亦有箎塤
喤喤鼓鐘鎗鎗磬管八音克諧載夷載簡
既夷既簡其大不禦風化潛興如雲如雨
如雲之覆如雨之潤聲教所暨無思不順
教以化之樂以和之和而養之時惟邕熙
禮慎其儀樂節其聲於鑠皇繇既和且平
　　晉四廂樂歌十七首　　　　荀朂
　　(晉書樂志曰魏杜䕫傳舊雅樂四曲一曰鹿鳴二/曰騶虞三曰伐檀四曰文王皆古聲辭及太和中)
　　(左延年改䕫騶虞伐檀文王三曲更自作聲節其/名雖存而聲實異唯因䕫鹿鳴全不改易正旦大)
　　(㑹太尉奉璧羣后行禮東廂雅樂常作者是也後/又改三篇第一曰於赫篇詠武帝聲節與古鹿鳴)
　　(同第二曰巍巍篇詠文帝用延年所改騶虞聲第/三曰洋洋篇詠明帝用延年所改文王聲第四曰)
　　(日復用鹿鳴鹿鳴之聲重用而除古伐檀古今樂/録曰漢故事上壽用四㑹曲魏明帝青龍二年以)
　　(長笛食舉第十一古大置酒曲代四會又易古詩/名曰羽觴行用為上壽曲施用最在前鹿鳴以下)
　　(十二曲名食舉樂而四㑹之曲遂廢○晉書樂志/曰泰始中使傅𤣥荀朂張華各造正旦大㑹行禮)
　　(及王公上壽酒食舉樂歌詩朂乃更作行禮詩四/篇又為正旦大㑹王公上壽歌詩并食舉樂歌詩)
　　(合十三篇又以魏氏歌詩或二言或三言或四言/或五言與古詩不類以問司律中郎将陳頎頎曰)
　　(被之金石未必皆當故朂造晉歌皆為四/言唯王公上壽酒一篇為三言五言焉)
　　　正旦大會行禮歌四首
　　　　於皇(宋書樂志曰晉荀朂造正旦大㑹/行禮歌四篇一曰於皇當魏於赫)
於皇元首羣生資始履端大享敬御繁祉肆覲羣后爰
及卿士欽順則元允也天子
　　　　明明(當魏/巍巍)
明明天子臨下有赫四表宅心恵浹荒貊柔逺能邇孔
淑不逆來格祁祁邦家是若
　　　　邦國(當魏/洋洋)
光光邦國天篤其祜丕顯哲命顧柔三祖世德作求奄
有九土思我皇度彛倫攸序
　　　　祖宗(當魏/鹿鳴)
惟祖惟宗高朗緝熙對越在天駿恵在兹聿求厥成我
皇崇之式固其猶徃敬用治
　　　王公上壽酒歌
　　　　踐元辰(當魏羽/觴行)
踐元辰延顯融獻羽觴祈令終我皇壽而隆我皇茂而
嵩本支奮百世休祚鍾聖躬
　　　食舉樂東西廂歌十二首
　　　　煌煌(當鹿/鳴)
煌煌七曜重明交暢我有嘉賓是應是貺邦政既圖接
以大饗人之好我式遵德讓
　　　　賓之初筵(當於/穆)
賓之初筵藹藹濟濟既朝乃宴以洽百禮頒以位敘或
廷或陛登儐台叟亦有兄弟胥子陪寮憲兹度楷觀頥
養正降福孔偕
　　　　三后(當昭/昭)
昔我三后大業是維今我聖皇焜燿前暉奕世重規明
照九畿思輯用光時罔有違陟禹之跡莫不來威天被
顯禄福履是綏
　　　　赫矣(當華/華)
赫矣太祖克廣明德廓開宇宙正世立則變化不經民
無瑕慝創業垂綂兆我晉國
　　　　烈文(當朝/宴)
烈文伯考時惟帝景夷險平亂威而不猛御衡不迷皇
塗煥炳七德咸宣其寧惟永
　　　　猗歟(當盛/德)
猗歟盛歟先皇聖文則天作孚大哉為君慎徽五典帝
載是勤文武發揮茂建嘉勲修已濟治民用寧殷懷逺
燭幽𤣥教氛氲善世不伐服事三分德博化隆道冒無
垠
　　　　隆化(當綏/萬邦)
隆化洋洋帝命溥將登我晉道越惟聖皇龍飛革運臨
燾八荒叡哲欽明配蹤虞唐封建厥福駿發其祥三朝
習吉終然允臧其臧維何總彼萬方元侯列辟四嶽蕃
王時見世享率兹有常旅揖在庭嘉客在堂宋衛既臻
陳留山陽我有賓使觀國之光貢賢納計獻璧奉璋保
祐命之申鍚無疆
　　　　振鷺(當朝/朝)
振鷺于飛鴻漸其翼京邑穆穆四方是式無競惟人王
綱允敇君子來朝言觀其極
　　　　翼翼(當順/天)
翼翼大君民之攸塈信理天工恵康不匱将遠不仁訓
以淳粹幽明有倫俊乂在位九族既睦庻邦順比開元
布憲四海鱗萃協時正統殊塗同致厚德載物靈心隆
貴敷奏讜言納以無諱樹之典象誨之義類上教如風
下應如卉一人有慶羣萌以遂我后宴喜令問不墜
　　　　既宴(當陟/天庭)
既宴既喜翕是萬邦禮儀卒度物有其容晰晰庭燎喤
喤鼔鐘笙磬詠德萬舞象功八音克諧俗易化從其和
如樂庻品時邕
　　　　時雍(當參/兩儀)
時邕斌斌(宋書作/份份)六合同塵往我祖宣威靜殊隣首定
荆楚遂平燕秦亹亹文皇邁德流仁爰造草昩應乾順
民靈瑞告符休徵響震天地弗違以和神人既戡庸蜀
呉㑹是賓肅慎率職楛矢來陳韓濊進樂均(晉書/作宫)協清
鈞西旅獻獒扶南效珍蠻裔重譯𤣥齒文身我皇撫之
景命惟新
　　　　嘉㑹
愔愔嘉㑹有聞無聲清酤既奠籩豆既馨(晉書/作升)禮充樂
備簫韶九成愷樂飲酒酣而不盈率土歡豫邦國以寧
王猷允塞萬載無傾
　　晉四廂樂歌十六首　　　　張華
　　(晉書樂志曰張華以為魏上壽食舉詩及漢代所/施用其文句長短不齊未皆合古盖以依詠弦節)
　　(本有因循而識樂知音足以制聲度曲法用率非/凡近之所能改二代三京襲而不變雖詩章辭異)
　　(廢興隨時至其韻逗留曲折皆繫於舊有/由然也是以一皆因就不敢有所改易)
　　　王公上壽詩
稱元慶奉聖觴后皇延遐祚安樂撫萬方
　　　食舉東西廂樂詩(十一章/)
明明在上丕顯厥繇翼翼三壽蕃后惟休羣生漸德六
合承流三正元辰朝慶鱗萃華夏奉職貢八荒覲殊類
黻冕充廣庭鳴玉盈朝位
濟濟朝位言覲其光儀序既以時禮文煥以彰思皇享
多祜嘉樂永無央
九賓在庭臚讃既通升瑞奠贄乃侯乃公穆穆天尊隆
禮動容履端承元吉介福御萬邦
朝享上下咸雍崇多儀繁禮容舞盛德歌九功揚芳烈
播休蹤
皇化洽洞幽明懐柔百神輯祥禎潜龍躍彫虎仁儀鳳
鳥届游麟枯蠧榮竭泉流菌芝茂枳棘柔和氣應休徵
弦協靈符彰帝期綏宇宙萬國和昊天成命賚皇家賚
皇家
世資聖哲三后在天啓鴻烈啓鴻烈隆王基率土謳吟
欣戴于時恒文象代氣著期
泰始開元龍升在位四隩同風燮寧殊類五韙來備嘉
生以遂凝庻績臻大康申繁祉𦙍無疆本支百世繼緒
不忘繼緒不忘休有烈光永言配命惟晉之祥
聖明統世篤皇仁廣大配天地順動若陶鈞𤣥化參自
然至徳通神明清風暢八極流澤被無垠
於皇時晉奕世齊聖惟天降嘏神祗保定𢎞濟區夏允
集大命有命既集光帝猷大明重曜鑒六幽聲教洋溢
恵滂流恵滂流移風俗多士盈朝賢俊比屋敦世心斵
彫反素樸反素樸懷庻方干戚舞階庭䟽狄恱遐荒扶
南假重譯肅慎襲衣裳雲覆雨施德洽無疆旁作穆穆
仁化翔
朝元日賓王庭承宸極當盛明衍和樂竭祗誠仰嘉恵
懐德馨遊淳風泳淑清協億兆同歡榮建皇極統天位
運隂陽御六氣殷羣生成性類王道浹治功成人倫序
俗化清䖍明祀祗三靈崇禮樂式儀刑
慶元吉宴三朝播金石詠泠簫奏九夏舞雲韶邁德音
流英聲八紘一六合寧六合寧承聖明王澤洽道登隆
綏函夏總華戎齊德教混殊風混殊風康萬國崇夷簡
尚敦德𢎞王度逺遐則
　　　正旦大㑹行禮詩(四章/)
於赫皇祖迪哲齊聖經緯大業基天之命克開洪緒誕
篤天慶旁濟彛倫仰齊七政
烈烈景皇克明克聰靜封略定勳功成民立政儀刑萬
邦式固崇軌光紹前蹤
允文烈考濬哲應期參德天地比功四時大亨以正庻
績咸熙肇啟晉宇遂登皇基
明明我后𤣥德通神受終正位協應天人容民厚下育
物流仁躋我王道輝光日新
　　晉四廂樂歌　　　　　　　成公綏
　　　王公上壽酒歌
上壽酒樂未央大晉應天慶皇帝永無疆
　　　正旦大㑹行禮歌(十五章/)
穆穆天子光臨萬國多士盈朝莫非俊德流化罔極王
猷允塞嘉㑹置酒嘉賓充庭羽旄曜宸極鐘鼓振太清
百辟朝三朝彧彧明儀刑濟濟鏘鏘金聲玉振
禮樂具宴嘉賓眉壽祚聖皇景福惟日新羣后戾止有
來雍雍獻酬納贄崇此禮容豐肴萬俎㫖酒千鍾嘉賔
盡宴樂福祿咸攸同
樂哉天下安寧道化行風俗清簫韶作詠九成年豐穣
世泰平至治哉樂無窮元首聰明股肱忠澍豐澤揚淸
風
嘉瑞出靈應彰麒麟見鳳凰翔醴泉湧流中唐嘉禾生
穂盈箱降繁祉祚聖皇承天位統萬國受命應期授聖
德四世重光宣開洪業景克昌文欽明德彌彰肇啟晉
邦流祚無疆
泰始建元鳳皇龍興龍興伊何享祚萬乗奄有八荒化
育黎烝圖書煥炳(晉書作/既煥)金石有徴德光大道熈隆被
四表格皇穹奕奕萬嗣明明顯融高朗令終保兹永祚
與天比崇
聖皇君四海順人應天期三葉合重光泰始開洪基明
曜參日月功化侔四時宇宙清且泰黎庻咸雍熙善哉
雍熙
惟天降命翼仁祐聖於穆三皇載德彌盛總齊璇璣光
統七政百揆時序化若神聖四海同風興至仁濟民育
物擬陶鈞擬陶鈞垂恵潤皇皇羣賢峩峩英俊德化宣
芬芳播來𦙍
播來𦙍垂後昆清廟何穆穆皇極闢四門皇極闢四門
萬幾無不綜亹亹翼翼樂不及荒饑不遑食大禮既行
樂無極
登崑崙上層城乘飛龍升泰清冠日月佩五星揚虹蜺
建篲旌披慶雲䕃緐榮覽八極遊天庭順天地和隂陽
序四時曜三光張帝紀正皇綱播仁風流恵康邁洪化
振靈威懷萬方納九夷朝閶闔宴紫微
建五旗羅鐘虡列四縣奏韶武鏗金石揚旌羽縱八佾
巴渝舞詠雅頌和律吕于胥樂樂聖主
化蕩蕩清風泄總英雄御俊傑開宇宙掃四裔光緝熙
美聖哲超百代揚休烈流景祚顯萬世
皇皇顯祖翼世佐時寧濟六合受命應期神武鷹揚大
化咸熙廓開皇衢用成帝基
光光景皇無競維烈匡時拯俗休功盖世宇宙既康九
域有截天命降鑒啟祚明哲
穆穆烈考克明克雋實天生德誕膺靈運肇建帝業開
國有晉載德奕世垂慶洪𦙍
明明聖帝龍飛在天與靈合契通德幽𤣥仰化青雲俯
育重淵受靈之祜於萬斯年
　　晉冬至初歳小㑹歌　　　　張華
日月不留四氣迴周節慶代序萬國同(一作/咸)休庻尹羣
后奉夀(一作/爵)升朝我有嘉禮式宴百僚繁肴綺錯㫖酒
泉渟笙鏞和奏磬管流聲上隆其愛下盡其心宣其壅
滯訓(一作/詠)之德音乃宣乃訓配享交泰永載仁風長撫
無外
　　晉宴㑹歌
亹亹我皇配天垂光留精日昃經覽無方聴朝有暇延
命衆臣冠盖雲集罇俎星陳肴蒸多品八珍代變羽爵
無筭究樂極宴歌者流聲舞者投袂動容有節絲竹並
設宣暢四體繁手趣摯懽足發和酣不忘禮好樂無荒
翼翼濟濟
　　晉中宫所歌
先王統大業𤣥化漸八維儀刑孚萬邦内訓隆壷闈皇
英垂帝典大雅詠三妃執德宣隆教正位理厥機(一作/司)
含章體柔順率禮蹈謙祗螽斯𢎞慈恵樛木逮幽微徽
音穆清風高義邈不追遺榮參日月百世仰餘暉
　　晉宗親㑹歌
族燕明禮順餟食序親親骨肉散不殊昆弟豈他人本
支篤同慶棠棣著先民於皇聖明后天覆𢎞且仁降禮
崇親戚旁施協族姻式宴盡酣娯飲御備羞珍和樂既
宣洽上下同歡欣德教加四海敦睦被無垠
　
　
　
　
　
　
　
　
　
　
　
　
　古詩紀巻四十九
欽定四庫全書
　古詩紀卷五十　　　　　明　馮惟訥　撰
晉第二十
　鼔吹曲辭
　　晉鼓吹曲二十二首　　　　傅𤣥
　　(晉書樂志曰武帝令傅𤣥製/鼓吹曲二十二篇以代魏曲)
　　　靈之祥
　　(古朱鷺行古今樂錄曰靈之祥言宣皇帝之佐魏/猶虞舜之事堯也旣有石瑞之徴又能用武以誅)
　　(孟度之/逆命也)
靈之祥石瑞章旌金德出西方天降命授宣皇應期運
時龍驤繼大舜佐陶唐讃武文建帝綱孟氏叛據南疆
追有扈亂五常呉寇勁蜀虜彊交誓盟連遐荒宣赫怒
奮鷹揚震乾威曜電光陵九天䧟石城梟逆命拯有生
萬國安四海寧
　　　宣受命
　　(古思悲翁行古今樂錄曰宣受命言宣皇/帝禦諸葛亮養威重運神兵亮震怖而死)
宣受命應天機風雲時動神龍飛禦諸葛鎭雍梁邊境
安夷夏康務節事勤定傾攬英雄保持盈淵穆穆赫明
明沖而㤗天之經養威重運神兵亮乃震斃天下(晉書/有安)
(字/)寧
　　　征遼東
　　(古艾而張行古今樂錄曰征遼東言宣帝/陵大海之表討滅公孫淵而梟其首也)
征遼東敵失據威靈邁日域公孫旣授首羣逆破膽咸
震怖朔北響應海表景附武功赫赫德雲布
　　　宣輔政
　　(古上之回行古今樂錄曰言宣帝聖道深逺/撥亂反正網羅文武之才以定二儀之序也)
宣皇輔政聖烈深撥亂反正從天心網羅文武才愼厥
所生所生賢遺教施安上治民化風移肇創(一作/造)帝基
宏業垂於鑠明明時赫戲功濟萬世定二儀定二儀雲
行(樂府/作澤)雨施海外風馳
　　　時運多難
　　(古擁離行古今樂錄曰時運多難/言宣帝致討呉方有征無戰也)
時運多難道教痡天地變化有盈虛蠢爾呉蠻虎視江
湖我皇赫斯致天誅有征無戰弭其圖天威横被廓東
隅
　　　景龍飛
　　(古戰城南行古今樂録曰景龍飛言景帝克/明威教賞從夷逆祚隆無疆崇此洪基也)
景龍飛御天威聰鑒𤣥察動與神明恊機從之者顯逆
之者滅夷文教敷武功巍普被四海萬邦望風莫不來
綏聖德濳㫁先天弗違弗違祥享世永長猛以致寛道
化光赫明明祚隆無疆帝績惟期有命既集崇此宏基
　　　平玉衡
　　(古巫山高行古今樂錄曰平玉衡言景帝一萬國/之殊風齊四海之乖心禮賢養士而纂洪業也)
平玉衡糺姦回萬國殊風四海乖禮賢養士羈御英雄
思心齊纂戎洪業崇皇階品物咸亨聖敬日躋聰鑒盡
下情明明綜天機
　　　文皇綂百揆
　　(古上陵行古今樂錄曰文皇綂百揆言文/帝始綂百揆用人有序以敷太平之化也)
文皇綂百揆繼天理萬方武將鎮四隅英佐盈朝堂謀
言協秋蘭清風發其芳洪澤所漸潤礫石為珪璋大道
謀(疑作/侔)五帝盛德踰三王咸光大上參天與地至化無
内外無内外六合並康乂並康乂遘茲嘉會在昔羲與
農大晉徳斯邁鎮征及諸州為蕃衛𤣥功濟四海洪烈
流萬世
　　　因時運
　　(古將進酒行古今樂錄曰因時運言文帝因時運/變聖謀潜施解長蛇之交離羣桀之黨以武濟文)
　　(審其大計以/邁其德也)
因時運聖策施長虵交解羣桀離勢窮奔呉虎騎厲惟
武進審大計時邁其德清一世
　　　惟庸蜀
　　(古有所思行古今樂錄曰惟庸蜀言文帝/旣平萬乘之蜀封建萬國復五等之爵也)
惟庸蜀僣號天一隅劉備逆帝命禪亮承其餘擁衆數
十萬闚隙承我虛驛騎進羽檄天下不遑居姜維屢冦
邊隴上為荒蕪文皇愍斯民厯世受罪辜外謨藩屏臣
内謀衆士夫爪牙應指授腹心獻(一作/同)良圖良圖協成
文大(一作/乃)興百萬軍雷鼓震地起猛勢陵浮雲逋虜畏
天誅靣縳造壘門萬里同風教逆命稱妾臣光建五等
紀綱天人
　　　天序
　　(古芳樹行古今樂録曰天序言聖皇應/厯受禪宏濟大化用人各盡其才也)
天序應厯受禪承靈祜御羣龍勒螭虎宏濟大化英雋
作輔明明綂萬幾赫赫鎮四方咎繇稷契之疇協蘭芳
禮王臣覆兆民化之如天與地誰敢愛其身
　　　大晉承運期
　　(古上邪行古今樂録曰大晉承運/期言聖皇應籙受圖化象神明也)
大晉承運期德隆聖皇時清晏白日垂光應籙圖陟帝
位繼天正玉衡化行象神明至哉道隆虞與唐元首敷
洪化百寮股肱並忠良民太康隆隆赫赫福祚盈無疆
　　　金靈運
　　(古君馬黃行古今樂錄曰金靈運言聖/皇踐祚致敬宗廟而孝道行於天下也)
金靈運天符發聖徴見參日月惟我皇體神聖受魏禪
應天命皇之興靈有徴登大麓御萬乘皇之輔若闞虎
爪牙奮莫之禦皇之佐讃清化百事理萬邦賀神祗應
嘉瑞章恭享禮薦先皇樂時奏磬管鏘鼓淵淵鐘鍠鍠
奠樽爼實玉觴神歆饗咸悅康宴孫子祐無疆大孝烝
烝德教被萬方
　　　於穆我皇
　　(古雉子斑行古今樂錄曰於穆/我皇言聖皇受命徳合神明也)
於穆我皇盛德聖且明受禪君世光濟羣生普天率土
莫不來庭顒顒六合内望風仰泰淸萬國雍雍興頌聲
大化洽地平而天成七政齊玉衡惟平峨峨佐命濟濟
羣英夙夜乾乾萬機是經雖治興匪荒寧謙道光沖不
盈天地合德日月同榮赫赫煌煌曜幽冥三光克從於
顯天垂景星龍鳳臻甘露宵零肅神祇祇上靈萬物欣
戴自天效其成
　　　仲春振旅
　　(古聖人出行古今樂録曰仲春振旅/言大晉申文武之教畋獵以時也)
仲春振旅大致民武教於時日新師執提工執鼓坐作
從(晉書/作起)節有序盛矣允文允武蒐田表禡申法誓遂圍
禁獻社祭允以時明國制文武並用禮之經列車如戰
大教明古今誰能去兵大晉繼天濟羣生
　　　夏苖田
　　(古臨高臺行古今樂録曰夏苖田/言大晉畋狩順時為田除害也)
夏苖田運將徂軍國異容文武殊乃命羣吏選車徒辨
其號名讃契書王軍啓八門行同上帝居時路建大麾
雲旗翳紫虛百官象其事疾則疾徐則徐回衡旋軫罷
陳弊車獻禽享祠蒸蒸配有虞惟大晉德參兩儀化雲
敷
　　　仲秋獮田
　　(古逺期行古今樂錄曰仲秋獮田言大/晉雖有文德不廢武事順時以殺伐也)
仲秋獮田金德常剛涼風清且厲凝露結為霜白藏司
辰蒼隼時鷹揚鷹揚猶尚父順天以殺伐春秋時序雷
霆振威曜進退由鉦鼔致禽祀祊羽毛之用充軍府赫
赫大晉德芬烈陵三五敷化以文雖治(晉書/作安)不廢武光
宅四海永享天之祜
　　　順天道
　　(古石留行古今樂録曰順天道言仲/冬天閱用武修文大晉之德配天也)
順天道握神契三時示講武事冬大閱鳴鐲振鼓鐸旌
旗象虹霓文制其中武不窮武動軍誓衆禮成而義舉
三驅以崇仁進止不失其序兵卒練將如闞虎惟闞虎
氣陵青雲解圍三面殺不殄羣偃旌麾班六軍獻享蒸
脩典文嘉大晉德配天祿報功爵俟賢饗燕樂受茲百
祿嘉(晉書/作壽)萬年
　　　唐堯
　　(古務成行古曲亡古今樂錄曰唐/堯言聖皇陟帝位德化光四表也)
唐堯諮務成謙謙德所興積漸終光大履霜致堅冰神
明道自然(晉書/作成)河海猶可凝舜禹統百揆元凱以次升
禪讓應天厯睿聖世相承我皇陟帝位平衡正凖䋲德
化飛四表祥氣見其徴興王坐俟旦亡主(一作/國)恬(一作/主)
自矜致逺由近始覆簣成山陵披圖按先籍有其證靈
液
　　　𤣥雲
　　(古𤣥雲行古曲亡古今樂録曰/𤣥雲言聖皇用人各盡其才也)
𤣥雲起丘山祥氣萬里會龍飛何蜿蜿鳳翔何翽翽昔
在唐虞朝時見青雲際今親遊萬(一作/方)國流光溢天外
鶴鳴在後園清音隨風邁成湯隆顯命伊摯來如飛周
文獵渭濱遂載吕望歸符合如影響先天天弗違輟耕
綜時(晉書/作地)綱解褐衿天維元功配二王芬馨世所稀我
皇敘羣才洪烈何巍巍桓桓征四表濟濟理萬機神化
感無方髦才盈帝畿丕顯惟昩旦日新孔所咨茂哉明
聖德日月同光輝
　　　伯益
　　(古黄爵行古曲亡古今樂錄曰伯益言赤/烏銜書有周以興今聖王受命神雀來也)
伯益佐舜禹職掌山與川德侔十六相思心入無間(樂/府)
(作/閒)智理周萬物下知衆鳥言黃雀應清化翔集何翩翩
和鳴棲庭樹徘徊雲日間夏桀為無道密網施山河(一/作)
(川/)酷祝振纎網當奈黃雀何殷湯崇天德去其三面羅
逍遥羣飛來鳴聲乃復和朱雀作南宿鳯凰統羽羣赤
烏銜書至天命瑞周文神雀今來遊為我受命君嘉祥
致天和膏澤隆(一作/降)青雲蘭風發芳氣闔世同其芬
　　　釣竿
　　(古釣竿行漢鐃歌二十二曲無釣竿古今樂録曰/釣竿言聖皇德配堯舜又有吕望之佐以濟天功)
　　(致太/平也)
釣竿何冉冉甘餌芳且鮮臨川運思心微綸沈九淵太
公寶此術乃在靈祕篇機變隨物移精妙貫未然游魚
驚著釣濳龍飛戾天戾天安所至撫翼翔太清太清一
何異兩儀出渾成玉衡正三辰造化賦羣形退願輔聖
君與神合其靈我君宏逺畧天人不足并天人初并時
昩昩何芒芒日月有徴兆文象興三皇蚩尤亂山民黃
帝用兵征萬方逮夏禹而徳衰三代不及虞與唐我皇
聖德配堯舜受禪即祚享天祥率土䝉祜靡不肅庶事
康庶事康穆穆明明荷百祿保無極永泰平
　　晉凱歌二首　　　　　　　張華
　　　命將出征歌
重華隆帝道戎蠻或不賓徐夷興有周鬼方亦違殷今
在聖明世寇虐動四垠豺狼染牙爪羣生號穹旻元帥
統方夏出車撫涼秦衆貞必以律臧否實在人威信加
殊類疎逖思自親單醪豈有(一作/無)味挾纊感至仁武功
尚止戈七德美安民逺跡由斯舉永世無風塵
　　　勞還師歌
玁狁背天德搆亂擾邦畿戎車震朔野羣帥賛皇威將
士齊心旅感義忘其私積勢如鞹弩赴節如發機囂聲
動山谷金光曜素暉揮㦸(晉書/作戈)陵勁敵武步蹈横屍鯨
鯢皆授首北土永清夷昔往冒隆暑今來白雪霏征夫
信勤瘁自古詠采薇收榮於舍爵燕喜在凱歸
　舞曲歌辭
　　晉正德大豫舞歌二首　　　傅𤣥
　　(宋書樂志曰晉武帝泰始九年荀朂典知樂事使/郭瓊宋識等造正德大豫之舞朂及傅𤣥張華又)
　　(各造舞歌咸寧元年詔定祖宗/之號而廟樂同用正德大豫舞)
　　正德舞歌
天命有晉光濟萬國穆穆聖王文武惟則在天斯正在
地成德載韜政刑載崇禮教我敷𤣥化臻於中道
　　　大豫舞歌
於鑠皇晉配天受命熙帝之光世德惟聖嘉樂大豫保
祐萬姓淵兮不竭冲而用之先帝弗違䖍奉天時
　　晉正德大豫舞歌二首　　　荀勗
　　　正德舞歌
人文垂則盛德有容聲以依詠舞以象功干戚發揮節
以笙鏞羽籥雲㑹翊宣令蹤敷美盡善允恊時邕煥炳
其章光乎萬邦萬邦洋洋承我晉道配天作享元命有
造上化如風民應如草穆穆斌斌形于綴兆文武旁作
慶流四表無競維烈永世是紹
　　　大豫舞歌
豫順以動大哉惟時時邁其仁世載邕熙兆我區夏宣
文是基大業惟新我皇隆之重光累暉欽明文思迄用
有成惟晉之祺穆穆聖皇受命既固品物咸寧芳烈雲
布文教旁通篤以淳素元化洽暢被之暇豫作樂崇德
同美韶濩濬邈幽遐式遵王度
　　晉正德大豫舞歌二首　　　張華
　　(晉書樂志曰泰始九年光禄大夫荀朂以杜䕫所/制律吕校太樂總章鼓吹八音與律吕乖錯乃制)
　　(古尺作新律吕以調聲韻律成遂班下太常使太/樂總章鼔吹清商施用朂遂典知樂事啓朝士解)
　　(音律者共掌之使郭瓊宋識等造正/德大豫二舞其樂章亦張華所作云)
　　　正德舞歌
曰皇上天𤣥鑒惟光神器周回五德代章祚命于晉世
有哲王宏濟區夏陶甄萬方大明垂耀旁燭無疆蚩蚩
庶類風德永康皇道惟清禮樂斯經金石在縣萬舞在
庭象容表慶協律被聲軼武超濩取節六英同進退讓
化漸無形大和宣洽通于幽𠖇
　　　大豫舞歌
惟天之命符運有歸赫赫大晉三后重暉繼明紹世光
撫九圍我皇紹期遂在璇璣羣生屬命奄有庶邦慎徽
五典𤣥教遐通萬方同軌率土咸雍爰制大豫宣德舞
功醇化既穆王道協隆仁及草木恵加昆蟲億兆夷人
悦仰皇風丕顯大業永世彌崇
　　晉宣武舞歌四首　　　　　傅𤣥
　　(晉書樂志曰魏黃初三年改漢巴渝舞曰昭武舞/景初元年又作武始咸熙章斌三舞皆執羽籥及)
　　(晉改昭武舞曰宣武舞羽籥舞曰宣文舞咸寧元/年詔廟樂停宣武宣文二舞而同用正德大豫舞)
　　(云/)
　　　惟聖皇篇　　　　　　　矛俞第一
惟聖皇德巍巍光四海禮樂猶形影文武為表裏乃作
巴渝肆舞士劔弩齊列戈矛為之始進退疾鷹鷂龍戰
而豹起如亂不可亂動作順其理離合有統紀
　　　短兵篇　　　　　　　　劔俞第二
劒為短兵其勢險危疾踰飛電回旋應規武節齊聲或
合或離電發星騖若景若差兵法攸象軍容是儀
　　　軍鎭篇　　　　　　　　弩俞第三
弩為逺兵軍之鎮其發有機體難動往必速重而不遲
銳精分鏄射逺中微弩俞之樂一何竒變多姿退若激
進若飛五聲協八音諧宣武象讃天威
　　　窮武篇　　　　　　　　安臺行亂第四
窮武者䘮何但敗北柔弱忘戰國家亦廢秦始徐偃既
已作戒前世先王鑒其機修文整武藝文武足相濟然
後德光大亂曰高則亢滿則盈亢必危盈必傾去危傾
守以平沖則久濁能清混文武順天經
　　晉宣文舞歌二首
　　　羽籥舞歌
羲皇之初天地開元罔罟禽獸羣黎以安神農教耕創
業誠難民得粒食澹然無所患黃帝始征伐萬品造其
端軍駕無常居是曰軒轅軒轅既勤止堯舜匪荒寧夏
禹治水湯武又用兵孰能保安逸坐致太平聖王邁乾
乾天下興頌聲穆穆且明明惟聖皇道化彰徵四海清
三光萬機理庶事康潜龍升儀鳯翔風雨時物繁昌却
走馬降瑞祥揚側陋簡忠良百祿是荷眉壽無疆
　　　羽鐸舞歌
昔在渾成時兩儀尚未分陽升垂清景隂降興浮雲中
和合氛氲萬物各異羣人倫得其序衆生樂聖君三統
繼五行然後有質文皇王殊運代治亂亦繽紛伊大晉
德兼往古越犧農邈舜禹參天地陵三五禮唐周樂韶
武豈惟簫韶六代具舉澤霑地境化充天㝢聖明臨朝
元凱作輔普天同樂胥浩浩元氣遐哉太清五行流邁
日月代征隨時變化庶物乃成聖皇繼天光濟羣生化
之以道萬國咸寧受茲介福延于億齡
　　晉鼙舞歌五首
　　(古今樂錄曰晉鼙舞歌五篇一曰洪業篇當魏曲/明明魏皇帝古曲闗東有賢女二曰天命篇當魏)
　　(曲太和有聖帝古曲章和二年中三曰景皇篇當/魏曲魏厯長古曲樂久長四曰大晉篇當魏曲天)
　　(生烝民古曲四方皇五曰明君篇當魏曲為君既/不易古曲殿前生桂樹按曹植怨歌行云為君既)
　　(不易為臣良獨難不知與此同否○晉宋書樂志/載此五詩俱不言是傅𤣥作樂府作𤣥詩或别有)
　　(考/也)
　　　洪業篇
宣文創洪業盛德在泰始聖皇應靈符受命君四海萬
國何所樂上有明天子唐堯禪帝位虞舜惟恭已恭已
正南面道化與時移大赦盪萌漸文教被黃支象天則
地體無為聰明配日月神聖参兩儀雖有三凶類靜言
無所施象天則地體無為稷契並佐命伊吕升王臣蘭
芷登朝肆下無失宿民聲發響自應表立景來附虓虎
從羈制潜龍升(一作/飛)天路備物立成器變通極其數百
事以時敘萬機有常度訓之以克讓納之以忠恕羣下
仰淸風海外同懽慕象天則地化雲布昔日貴雕飾今
尚儉與素昔日多纎介今去情與故象天則地化雲布
濟濟大朝士夙夜綜萬機萬機無廢理明明降疇諮臣
譬列星景君配朝日暉事業並通濟功烈何巍巍五帝
繼三皇三王世所歸聖德應期運天地不能違仰之彌
已髙猶天不可階將復御龍氏鳳皇在庭棲
　　　天命篇
聖祖受天命應期輔魏皇入則綜萬機出則征四方朝
廷無遺理方表寧且康道隆舜臣堯積德踰大王孟度
阻窮險造亂天一隅神兵出不意奉命致天誅赦善戮
有罪元惡宗為虛威風振勁蜀武烈慴彊呉諸葛不知
命肆逆亂天常擁徒十餘萬數來寇邉疆我皇邁神武
秉鉞鎮雍涼亮乃畏天威未戰先仆僵盈虛自然運時
變固多艱東征陵海表萬里梟賊淵受遺齊七政曹爽
又滔天羣凶受誅殛百禄咸來臻黃華應福始王凌為
禍先
　　　景皇篇
景皇帝聰明命世生盛德參天地帝王道大創基既已
難繼世亦未易外則夏侯𤣥内則張與李三凶稱(晉書/作構)
逆亂帝紀順(樂府/作從)天行誅窮其姦宄遏(晉書/作邊)將禦其漸
潜謀不得起罪人咸伏辜威風振萬里平衡綜萬機萬
機無不理召陵桓不君内外何紛紛衆小便成羣䝉昩
恣心治亂不分叡聖獨㫁濟武常以文順(樂府/作從)天惟廢
立掃霓披浮雲雲霓旣已闢清和未幾閒羽檄首尾至
變起東南蕃儉欽為長蛇外則憑呉蠻萬國紛騷擾戚
戚天下懼不安神武御六軍我皇秉鉞征儉欽起壽春
前鋒據項城出其不意並縱竒兵竒兵誠難御廟勝實
難支兩軍不期遇敵退計無施虎騎惟武進大戰沙陽
陂欽乃亾䰟走奔虜若雲披天恩赦有罪東土放鯨鯢
　　　大晉篇
赫赫大晉於穆文皇蕩蕩巍巍道邁陶唐世稱三皇五
帝及今重其光九德克明文既顯武又章恩洪六合兼
濟萬方内舉元凱朝政以綱外簡虎臣時惟鷹揚靡順
(樂府/作從)不懐逆命斯亾仁配春日威踰秋霜濟濟多士同
兹蘭芳唐虞至治四凶滔天致討儉欽罔不肅䖍化感
海外海外來賓獻其聲樂並稱妾臣西蜀猾夏僣號方
域命將致討委國稽服呉人放命憑海阻江飛書告諭
響應來同先王建萬國九服為藩衛亡秦壞諸侯享祚
不二世厯代不能復忽踰五百歲我皇邁聖德應期創
典制分土五等藩國正封界莘莘文武佐千秋遘嘉會
洪業溢區内仁風翔海外
　　　明君篇
明君御四海聴鑒盡物情顧望有譴罰竭忠身必榮蘭
茝出荒野萬里升紫庭茨草穢堂階掃截不得生能否
莫相䝉百官正其名恭已慎有為有為無不成闇君不
自信羣下執異端正直罹浸(一作/譛)潤姦臣奪其權雖欲
盡忠誠結舌不敢言結舌亦何憚盡忠為身患清流豈
不潔飛塵濁其源岐路令人迷未逺勝不還忠臣立君
朝正色不顧身邪正不並存譬若胡與秦胡秦有合時
邪正各異津忠臣遇明君乾乾惟日新羣目統在綱衆
星拱北辰設令遭闇主斥退為凡民雖薄共(晉書/作供)時用
白茅猶可珍冰霜晝夜結蘭桂摧為薪邪臣多端變用
心何委曲便辟順(樂府/作從)情指動隨君所欲偷安樂目前
不問清與濁積偽罔時主養交以持祿言行恒相違難
饜甚谿谷昩死射乾没覺露則滅族
　　晉鐸舞歌
　　　雲門篇
　　(當魏太和時○宋書載此亦/不云是𤣥作樂府作𤣥詩)
黃雲門唐咸池虞韶舞夏夏殷濩列代有五振鐸鳴金
延大武清歌發唱形為主聲和八音協律吕身不虛動
手不徒舉應節合度周其敘時奏宫角雜之以徴羽下
饜衆目上從鐘鼓樂以移風與德禮相輔安有失其所
　　拂舞歌詩三首
　　(晉書樂志曰拂舞出自江左舊云呉舞也晉曲五/篇一曰白鳩二曰濟濟三曰獨漉四曰碣石五曰)
　　(淮南王○齊多節畧舊辭而因其曲名碣石篇四/章已見曹孟德淮南王一首已見漢古辭今不錄)
　　(也/)
　　　白鳩篇
　　(南齊書樂志曰白符鳩舞出江南呉人所造其歌/本云平平白符思我君恵集我金堂言白者金行)
　　(符合也鳩亦合也符鳩雖異其義實同宋書樂志/曰晉楊泓舞序云自到江南見白符舞或言白鳬)
　　(鳩舞云有此來數十年矣察其辭㫖乃云呉人患/孫皓虐政思屬晉也晉辭云翩翩白鳩載飛載鳴)
　　(懷我君德來集君庭/葢晉人改其本歌云)
翩翩白鳩載飛載鳴懷我君德來集君庭白雀呈瑞素
羽鮮明翔庭舞翼以應仁乾交交(晉書作/皎皎)鳴鳩或丹或
黃樂我君恵振羽來翔東壁餘光魚在江湖恵而不費
敬我微軀策我良駟習我驅馳與君周旋樂道亾餘(晉/書)
(作忘/饑)我心虛靜我志霑濡彈琴鼓瑟聊以自娯凌雲登
臺浮游太清扳龍附鳳目(晉書作自/宋書作日)望身輕
　　　獨漉篇
　　(獨漉一作獨祿南齊書樂志曰古辭明君曲後云/勇安樂無慈不問清與濁清與無時濁邪交與獨)
　　(祿伎錄曰求祿求祿清白不濁清白尚可貪汙/殺我晉歌為鹿字古通用也疑是風刺之辭)
獨漉獨漉(晉書作獨/獨祿祿)水深泥濁泥濁尚可水深殺我雍
雍雙鴈遊戲田畔我欲射鴈念子孤散翩翩浮萍得風
揺(晉書/作遥)輕我心何合與之同并空牀低帷誰知無人夜
衣錦繡誰别偽真刀鳴箾中倚牀無施父寃不報欲活
何為猛虎斑斑遊戲山間虎欲齧人不避豪賢
　　　濟濟篇
暢飛暢舞(晉書作暢/暢飛舞)氣流芳追念三五大綺黃去失有
時可行去來同時(晉作去/來時同)此未央時冉冉近桑榆但當
飲酒為歡娯衰老逝有何期(晉作何/有期)多憂耿耿内懷思
淵池廣(晉作/曠)魚獨希願得黃浦衆所依恩感人世無比
悲歌且舞無極已
　　晉白紵舞歌詩三首
　　(宋書樂志曰白紵舞按舞辭有巾袍之言紵本呉/地所出宜是呉舞也晉俳歌云皎皎白緒節節為)
　　(雙呉音呼緒為紵疑白緒即白紵也南齊書樂志/曰白紵歌周處風土記云呉黃龍中童謡云行白)
　　(者君追汝句驪馬後孫權征公孫淵浮海乗舶舶/白也今歌和聲猶云行白紵焉樂府解題曰古詞)
　　(盛稱舞者之美宜及芳時為樂其譽白紵曰質如/輕雲色如銀製以為袍餘作巾袍以光軀巾拂塵)
　　(唐書樂志曰梁武帝令沈約效其辭為四時/白紵歌今中原有白紵曲辭㫖與此全殊)
輕軀徐起何洋洋高舉兩手白鵠翔宛若龍轉乍低昂
凝停善睞容儀光如推若引留且行隨世而變誠無方
舞以盡神安可忘晉世方昌樂未央質如輕雲色如銀
愛之遺誰贈佳人制以為袍餘作巾袍以光軀巾拂塵
麗服在御會佳賓醪醴盈樽美且淳清歌徐舞降祗神
四座歡樂胡可陳(宋歌亦用此辭各以下/句作上句無麗服二句)
雙袂齊舉鸞鳳翔羅裙飄颻昭儀光趨步生姿進流芳
鳴弦清歌及三陽人生世間如電過樂時毎少苦日多
幸及良辰耀春華齊倡獻舞趙女歌羲和馳景逝不停
春露未晞嚴霜零百草凋索花落英蟋蟀吟牖寒蟬鳴
百年之命忽若傾早知迅速秉燭行東造扶桑遊紫庭
西至崑崙戲曾城
陽春白日風花香趨步明玉舞瑶璫聲發金石媚笙簧
羅袿徐轉紅袖揚清歌流響繞鳳梁如矜若思凝且翔
轉盼遺精豔輝光將流將引雙鴈行歡來何晩意何長
明君御世永歌昌
　　晉杯槃舞歌詩
　　(宋書樂志曰槃舞漢曲也張衡舞賦云厯七槃而/縱躡王粲七釋云七槃陳於廣庭顔延之云逓間)
　　(闗於槃扇鮑昭云七槃起長袖皆以七槃為舞也/捜神記云晉太康中天下為晉世寧舞矜手以接)
　　(杯槃而反覆之此則漢世惟有柈舞而晋加之以/杯反覆也五行志曰其歌云晉世寧舞杯槃言接)
　　(杯槃於手上而反覆之至危也杯槃者酒食之器/也而名曰晉世寧者言晉世之士茍偷於酒食之)
　　(間而知不及逺晉世之寧猶杯槃之在手也唐書/樂志曰漢有槃舞晉世謂之杯槃舞樂府詩云妍)
　　(袖陵七槃言舞/用槃七枚也)
晉世寧四海平普天安樂永大寧四海安天下歡樂治
興隆舞杯槃舞杯槃何翩翩舉坐反覆壽萬年天與日
終與一左回右轉不相失箏笛悲酒舞疲心中慷慨可
健兒樽酒甘絲竹清願令諸君醉復醒醉復醒時合同
四座歡樂皆言工絲竹音可不聴亦舞此槃左右輕自
相當合坐歡樂人命長人命長當結友千秋萬歳皆老
壽
　
　
　
　
　
　古詩紀巻五十
欽定四庫全書
　古詩紀巻五十一　　　　明　馮惟訥　撰
晉苐二十一
　清商曲辭　　　　　　　　　古辭
　　(清商樂一曰清樂清樂者九代之遺聲其始卽相/和三調是也並漢魏已來舊曲其辭皆古調晉馬)
　　(南渡其音亡散宋武定闗中收其聲伎南朝文物/斯為最盛焉後魏孝文宣武相繼南伐得江左所)
　　(傳舊曲及江南呉歌荆楚西聲總謂之清商至於/殿庭饗宴則兼奏之隋平陳文帝聽之善其節奏)
　　(曰此華夏正聲也乃微更損益以新定律吕因於/太常置清商署以管之謂之清樂隋室喪亂日益)
　　(淪缺唐貞觀中用十部樂清樂亦在焉至武后長/安已後朝廷不重古曲工伎廢弛於呉音轉逺矣)
　　(曲之存者僅有子夜上聲歡聞前溪阿子丁督護/讀曲神弦等曲俱列於呉聲而西曲則石城樂烏)
　　(夜啼烏棲曲估客莫愁襄陽江陵共戲壽陽等曲/或舞曲或倚歌則雜出於荆郢樊鄧之間以其方)
　　(俗故謂之西曲及梁天監中武帝改西曲製江南/弄為龍笛採蓮採菱曲沈約製鳳笙等曲與西曲)
　　(總列於清商云訥按清商曲古辭雜出各代子夜/為晉時人故以繫晉其他如宋碧玉華山畿讀曲)
　　(壽陽樂齊共戲樂楊叛兒梁攀楊枝歌有世代可/考者各従其世無可考証如黃生黃鵠等曲併附)
　　(於晉従/其始也)
　　呉聲歌曲
　　　子夜歌四十二首(晉宋/齊辭)
　　(唐書樂志曰子夜歌者晉曲也晉有女子名子夜/造此聲聲過哀苦樂府觧題曰後人更為四時行)
　　(樂之詞謂之子夜四時歌又有大子夜/歌子夜警歌子夜變歌皆曲之變也)
落日出前門瞻矚見子度冶容多姿鬢芳香已盈路
芳是香所為冶容不敢當天不奪人願故使儂見郎
㝛昔不梳頭絲髮被兩肩婉伸郎膝下何處不可憐
自從别歡來奩器了不開頭亂不敢理粉拂生黃衣
﨑嶇相怨慕始獲風雲通玉林(一作/牀)語石闕悲思兩心
同(石闕漢/碑名)
見娘善(一作/喜)容媚願得結金蘭空織無經緯求匹理自
難
始欲識郎時兩心望如一理絲入殘機何悟不成匹
前絲斷纒綿意欲結交情春蠶易感化絲子已復生
今日已歡别合㑹在何時明燈照空局悠然未有期
自從别郎來何日不咨嗟黄蘖鬱成林當柰苦心多
高山種芙蓉復經黄蘗塢果得一蓮時流離嬰辛苦
朝思出前門暮思還後渚語笑向誰道腹中隂憶汝
擥枕北牕卧郎來就儂嬉小喜多唐突相憐能㡬時
駐筯不能食蹇蹇步幃裏投瓊著局上終日走博子
郎為傍人取負儂非一事攡門不安横無復相關意
年少當及時蹉跎日就老若不信儂語但看霜下草
綠攬迮題錦雙裙今復開已許腰中帶誰共解羅衣
常慮有貳意歡今果不齊枯魚就濁水長與清流乖
歡愁儂亦慘郎笑我便喜不見連理樹異根同條起
感歡初殷勤歎子後遼落打金側瑇瑁外艷裏懐薄
别後涕流連相思情悲滿憶子腹糜爛肝膓尺寸斷
道近不得數遂致盛寒違不見東流水何時復西歸
誰能思不歌誰能饑不食日𠖇當戸倚惆悵底不憶
擥裙未結帶約睂出前窻羅裳易飄颺小開罵春風
舉酒待相勸酒還盃亦空願因微觴會心感色亦同
夜覺百思纒憂歎涕流襟徒懐傾筐情郎誰明儂心
儂年不及時其於作乖離素不如浮萍轉動春風移
夜長不得眠轉側聴更鼔無故歡相逢使儂肝腸苦
歡從何處來端然有憂色三喚不一應有何比松栢
念愛情慊慊傾倒無所惜重簾持自障誰知許厚薄
氣清明月朗夜與君共嬉郎歌妙意曲儂亦吐芳詞
驚風急素柯白日漸微濛郎懷幽閨性儂亦恃春容
夜長不得眠明月何灼灼想聞散喚聲虗應空中諾
人各旣疇匹我志獨乖違風吹冬簾起許時寒薄飛
我念歡的的子行由豫情霧露隠芙蓉見蓮不分明
儂作北辰星千年無轉移歡行白日心朝東暮還西
憐歡好情懐移居作鄉里桐樹生門前出入見梧子
遣信歡不來自往不復出金銅作芙蓉蓮子何能實
初時非不宻其後日不如回頭枇櫛脫轉覺薄志疎
寢食不相忘同坐復俱起玉藕金芙蓉無稱我蓮子
恃愛如欲進含羞未肯前朱口發豔歌玉指弄嬌弦(亦/見)
(子夜/警歌)
朝日照綺錢光風動紈素巧笑蒨兩犀美目揚雙蛾
　　子夜四時歌七十五首(晉宋/齊辭)
　　　春歌二十首
春風動春心流目矚山林山林多竒采陽鳥吐清音
綠荑帶長路丹椒重紫莖流吹出郊外共歡弄春英
光風流月初新林錦花舒情人戲春月窈窕曵羅裾
妖冶顏蕩駘景色復多媚温風入南牖織婦懷春意
碧樓𠖇初月羅綺垂新風含春未及歌桂酒發清容
杜䳌竹裏鳴梅花落滿道燕女遊春月羅裳曳芳草
朱光照綠苑丹華粲羅星那能閨中繡獨無懐春情
鮮雲媚朱景芳風散林花佳人歩春苑繡帶飛紛葩
羅裳迮紅袖玉釵明月璫冶遊步春露豔覔同心郎
春林花多媚春鳥意多哀春風復多情吹我羅裳開
新燕㺯初調杜鵑競晨鳴畫眉忘注口遊步散春情
梅花落已盡柳花隨風散歎我當春年無人相要喚
昔别鴈集渚今還燕巢梁敢辭嵗月久但使逢春陽
春園花就黄陽池水方淥酌酒初滿杯調絃始成曲(成/一)
(作/終)
娉婷揚袖舞阿那曲身輕照灼蘭光在容冶春風生
阿那曜姿舞逶迤唱新歌翠衣發華洛回情一見過
明月照桂林(玉臺作朝/日照北林)初花錦繡色誰能不相思獨在
機中織
﨑嶇與時競不復自顧慮春風振榮林常恐華落去
思見春花月含笑當道路逢儂多欲擿可憐持自誤
自從别歡後歎惜不絶響黃蘗向春生苦心隨日長
　　　夏歌二十首
高堂不作壁招取四面風吹歡羅裳開動儂含笑容
反覆華簟上屏帳了不施郎君未可前待我整容儀
開春初無歡秋冬更増淒共戲炎暑月還覺兩情諧
春别猶春戀夏還情更久羅帳為誰褰雙枕何時有
疊扇放牀上企想遠風來輕袖拂華妝窈窕登高臺
含桃已中食郎贈合歡扇深感同心意蘭室期相見
田蠶事已畢思婦猶苦身當暑理絺服持寄與行人
朝登涼臺上夕宿蘭池裏乗風(樂府/作月)採芙蓉夜夜得蓮
子
暑盛靜無風夏雲薄暮起擕手宻葉下浮𤓰沈朱李
鬱蒸仲暑月長嘯出湖邊芙蓉始結葉抛豔未成蓮
適見戴青幡三春已復傾林鵲改初調林中夏蟬鳴
春桃初發紅惜色恐儂擿朱夏花落去誰復相尋覔
昔别春風起今還夏雲浮路遥日月促非是我淹留
青荷葢淥水芙蓉葩紅鮮郎見欲採我我心欲懷蓮
四周芙蓉池朱堂敞無壁珍簟鏤玉牀繾綣任懷適
赫赫盛陽月無儂不握扇窈窕瑶臺女冶遊戲涼殿
春傾桑葉盡夏開蠶務畢晝夜理機絲知欲早成匹
情知三夏熱今日偏獨甚香巾拂玉席共郎登樓寢
輕衣不重綵飈風故不涼三伏何時過許儂紅粉妝
盛暑非遊節百慮相纒綿汎舟芙蓉湖散思蓮子間
　　　秋歌十八首
風清覺時涼明月天色高佳人理寒服萬結砧杵勞
清露凝如玉涼風中夜發情人不還卧冶遊步明月
鴻鴈搴南去乳燕指北飛征人難為思願逐秋風歸
開窻秋月光滅燭解羅裳含笑帷幌裏舉體蘭蕙香
適憶三陽初今已九秋暮追逐泰始樂不覺華年度
飄飄初秋夕明月耀秋輝握腕同遊戲庭含媚素歸
秋夜涼風起天高星月明蘭房競妝飾綺帳待雙情
涼風開窻寢斜月垂光照中宵無人語羅幌有雙笑
金風扇素節玉露凝成霜登高去來鴈惆悵客心傷
草木不常(一作/長)榮顦顇為秋霜今遇㤗始世年逢九春
陽
自從别歡來何日不相思常恐秋葉零無復連理時
掘作九州池盡是大宅裏處處種芙蓉婉轉得蓮子
初寒八九月獨纒自絡絲寒衣尚未了郎喚儂底為
秋愛兩兩鴈春感雙雙燕蘭鷹接野雞雉落誰當見
仰頭看桐樹桐花特可憐願天無霜雪梧子解千年
白露朝夕生秋風淒長夜憶郎須寒服乘月擣白素
秋風入牕裏羅帳起飄颺仰頭看明月寄情千里光
别在三陽初望還九秋暮惡見東流水終年不西顧
　　　冬歌十七首
淵冰厚三尺素雪覆千里我心如松栢君情復何似
塗澀無人行冒寒往相覔若不信儂時但看雪上跡
寒鳥依高樹枯林鳴悲風為歡顦顇盡那得好顔容
夜半冒霜來見我輒怨唱懷冰闇中倚已寒不䝉亮
躡履步荒林蕭索悲人情一唱泰始樂枯草銜花生
昔别春草綠今還墀雪盈誰知相思老𤣥鬢白髪生
寒雲浮天凝積雪冰川波連山結玉巖脩庭振瓊柯
炭罏却夜寒重袍坐疊褥與郎對華榻弦歌秉蘭燭
天寒歳欲暮朔風舞飛雪懷人重衾寢故有三夏熱
冬林葉落盡逢春已復曜葵藿生谷底傾心不䝉照
朔風灑霰雨綠池蓮水結願歡攘皓腕共弄初落雪
嚴霜白草木寒風晝夜起感時為歡歎霜鬢不可視
何處結同心西陵栢樹下晃蕩無四壁嚴霜凍殺我
白雪停隂岡丹華耀陽林何必絲與竹山水有清音
未嘗經辛苦無故彊相矜欲知千里寒但看井水冰
果欲結金蘭但看松栢林經霜不墮(一作/墜)地嵗寒無異
心
適見三陽日寒蟬已復鳴感時為歡歎白髪綠鬢生
　　大子夜歌二首
歌謡數百種子夜最可憐慷慨吐清音明轉出天然
絲竹發歌響假器揚清音不知歌謡妙聲勢出口心
　　子夜警歌二首
鏤椀傳綠酒雕爐薰紫煙誰知苦寒調共作白雪絃
恃愛如欲進含羞出不前朱口發艷歌玉指㺯嬌絃
　　子夜變歌三首
　　(宋書樂志曰六變諸曲皆因事製歌古今樂録曰/子夜變歌前作持子送後作歡娯我送子夜警歌)
　　(無送聲仍作變故呼為/變頭謂六變之首也)
人傳歡負情我自未嘗見三更開門去始知子夜變
嵗月如流邁春盡秋已至熒熒條上花零落何乃駛
歳月如流邁行已及素秋蟋蟀吟堂前惆悵使儂愁
　　上聲歌八首(晉宋/齊辭)
　　(古今樂錄曰上聲歌者此因上聲促柱得名或用/一調或用無調名如古歌辭所言謂哀思之音不)
　　(及中和梁武因之/改辭無復雅句)
儂本是蕭草持作蘭桂名芬芳頓交盛感郎為上聲
郎作上聲曲柱促使弦哀譬如秋風急觸遇傷儂懷
初歌子夜曲改調促鳴箏四座暫寂靜聴我歌上聲
三鼓染烏頭聞鼓白門裏擥裳抱履走何𠖇不輕紀
三月寒暖適楊柳可藏雀未言涕交零如何見君隔
新衫繡兩襠(一作/端)迮著羅裙裏行步動微塵羅裙隨風
起
裲襠與郎著反繡持貯裏汗汙莫濺浣持許相存在
春月暖何太生裙迮羅襪曖曖日欲𠖇從儂門前過
　　歡聞歌
　　(古今樂錄曰歡聞歌者晉穆帝升平初歌畢輒呼/歡聞不以為送聲後因此為曲名今世用莎持乙)
　　(子代之語/稍訛異也)
遥遥天無柱流漂萍無根單身如螢火持底報郎恩
　　歡聞變歌六首
　　(古今樂錄曰歡聞變歌者晉穆帝升平中童子輩忽/歌於道曰阿  子聞曲終輒云阿子汝聞不無幾而)
　　(穆帝崩禇太后哭阿子汝/聞不聲旣淒苦因以名之)
金瓦九重墻玉壁珊瑚柱中夜來相尋喚歡聞不顧
歡來不徐徐陽窻都銳戸耶婆尚未眠肝心如推櫓
張罾不得魚不櫓罾空歸君非鸕鷀鳥底為守空池
刻木作斑鷦有翅不能飛揺著帆檣上望見千里磯
鍥臂飲清血牛羊持祭天没命成灰土終不罷相憐
駛風何曜曜帆上牛渚磯㠶作繖子張船如侣馬馳
　　前溪歌七首(左克明/曰古辭)
　　(宋書樂志曰前溪歌者晉車騎將軍沈/玩所製郗昂樂府解題曰前溪舞曲也)
憂思出門倚逢郎前溪度莫作流水心引新都捨故
為家不鑿井擔瓶下前溪開穿亂漫下但聞林鳥啼
逍遥獨桑頭北望東武亭黃𤓰被山側春風感郎情
黃葛生爛漫誰能㫁葛根寧㫁嬌兒乳不㫁郎殷勤
黃葛結蒙籠生在洛溪邊花落逐水(玉臺作/隨流)去何當順
流還還亦不復鮮
逍遥獨桑頭東北無廣親黃𤓰是小草春風何足歎憶
汝涕交零
前溪滄浪映通波澄淥清聲弦傳不絶千載寄汝名永
與天地幷
　　阿子歌三首
　　(宋書樂志曰阿子歌者亦因升平初童子歌云晉/穆帝升平中童子軰忽歌於道曰阿子聞曲終輒)
　　(云阿子汝聞不無㡬而穆帝崩太后哭曰阿子汝/聞不後人演其聲為阿子歡聞二曲樂苑曰嘉興)
　　(人養鴨兒鴨兒旣死/因有此歌未知孰是)
阿子復阿子念汝好顏容風流世希有窈窕無人雙
春月故鴨啼獨雄顛倒落工知悅弦死故來相尋博
野田草欲盡東流水又暴念我雙飛鳬饑渇常不飽
　　團扇郎六首
　　(古今樂錄曰團扇郎歌者晉中書令王珉捉白團/扇與嫂婢謝芳姿有爱情好甚篤嫂捶撻婢過苦)
　　(王東亭聞而止之芳姿素善歌嫂令歌一曲當赦/之應聲歌曰白團扇辛苦五流連是郎眼所見珉)
　　(聞更問之汝歌何遺芳姿即改云白團扇/顦顇非昔容羞與郎相見後人因而歌之)
七寶畵團扇燦爛明月光餉郎却暄暑相憶莫相忘(玉/臺)
(作桃/葉)
青青林中竹可作白團扇動揺郎玉手因風托方便(玉/臺)
(作桃/葉)
犢車薄不乗步行耀玉顔逢儂都共語起欲著夜半
團扇薄不揺窈窕揺蒲葵相憐中道罷定是阿誰非
御路薄不行窈窕決横塘團扇障白日面作芙蓉光
白練薄不著趣欲著錦衣異色都言好清白為誰施
　　同前(樂府無名玉/臺云桃葉作)
團扇復團扇持許自遮面憔悴無復理羞與郎相見
　　七日夜女郎歌九首
三春怨離泣九秋忻期歌駕鸞行日時月明濟長河
長河起秋雲漢渚風涼發含忻出霄路可笑向明月
金風起漢曲素月明河邊七章未成匹飛燕(一作/鸞)起長
川
春離隔寒暑明秋暫一會兩歎别日長雙情苦饑渇
婉孌不終夕一别周年期桑蠶不作繭晝夜長懸絲
靈匹怨離處索居隔長河𤣥雲不應雷是儂啼歎歌
振玉下金堦拭眼矚星䦨惆悵登雲軺悲恨兩情殫
風驂不駕纓翼人立中庭簫管且停吹展我敘離情
紫霞烟翠葢斜月照綺牕銜悲握離袂易爾還年容
　　長史變歌三首(左克明/曰古辭)
　　(宋書樂志曰長史變歌者晉司/徒左長史王廞臨敗所製也)
出儂呉昌門清水綠碧色徘徊戎馬間求罷不能得
日和狂風扇心故清白節朱門前世榮千載表忠烈
朱桂結貞根芬芳溢帝庭陵霜不改色枝葉永流榮
　　黄生曲三首
黄生無誠信㝠彊將儂期通夕出門望至晩竟不來
崔子信桑條餒去多餒還為歡復摧折命生絲髪間
松栢葉青蒨石榴花葳㽔迮置前後事歡今定憐誰
　　黄鵠曲四首
　　(列女傳曰魯陶嬰者魯陶明之女也少寡養幼孤/無彊昆弟魯人或聞其義將求焉嬰乃作歌明已)
　　(之不更二庭也魯人聞之不敢/復求按黄鵠本漢横吹曲名)
黄鵠參天飛半道鬱徘徊腹中車輪轉君知思憶誰
黄鵠參天飛半道還哀鳴三年失羣侣生離傷人情
黄鵠參天飛凝融爭風回高翔入𤣥闕時復乗雲頽
黄鵠參天飛半道還後渚欲飛復不飛悲鳴覔羣侣
　　桃葉歌三首(左云/古辭)
　　(古今樂録曰桃葉歌者晉王子敬之所作/也桃葉子敬妾名緑於篤愛所以歌之)
桃葉映紅花無風自婀娜春花映何限感郎獨採我(彤/管)
(新編作/桃葉)
桃葉復桃葉桃葉連桃根相憐兩樂事獨使我殷勤(玉/臺)
(作王/獻之)
桃葉復桃葉渡江不用檝但渡無所苦我自來迎接(一/云)
(我自迎接汝玉/臺作王獻之)
　　同前
桃葉復桃葉渡江不用櫓風波了無常没命江南渡(彤/管)
(新編作/桃葉)
　　長樂佳七首
小庭春映日四角佩琳瑯玉枕龍鬚席郎瞑首何當
雎鳩不集林體潔好清流貞節曜竒世長樂戲汀洲
鴛鴦翻碧樹皆以戲蘭渚寢食不相離長莫過時許
比翼交頸遊千載不相離偕情欣歡念長樂佳
欲知長樂佳中陵羅淑女媚蘭雙情諧
欲知長樂佳中陵羅雎鳩美死兩心齊
欲知長樂佳中陵羅背林前溪長相隨
　　同前
紅羅複斗帳四角垂珠璫玉枕龍鬚席郎眠何處牀
　　歡好曲三首
淑女總角時喚作小姑子空豔初春花人見誰不(闕一/字)
窈窕上頭歡那得及破𤓰但看脫葉蓮何如芙蓉花
逶迤總角年華豔星間月遥見情傾處不覺喉中噦
　　懊儂歌十四首
　　(古今樂録曰懊儂歌者晉石崇緑珠所作唯絲布/澀難縫一曲而已後皆隆安初民間訛謡之曲)
絲布澀難縫令儂十指穿黃牛細犢車遊戲出孟津
江中白布帆烏布禮中帷潭如陌上鼓許是儂歡歸
江陵去揚州三千三百里已行一千三所有二千在
寡婦哭城頽此情非虗假相樂不相得抱恨黃泉下
内心百際起外形空殷勤旣就頽城感敢言浮花言
我與歡相憐約誓底言者常歎負情人郎今果成詐
我有一所歡安在深閤裏桐樹不結花何有得桐子
長檣鐡鹿子布帆阿那起詫儂安在間一去三千里
暫薄牛渚磯歡不下廷板水深沾儂衣黑白何在浣
愛子好情懷傾家科理亂攬裳未結帯落托行人㫁
月落天欲曙能得幾時眠悽悽下牀去儂病不能言
髪亂誰料理託儂言相思還君華豔去催送實情來
山頭草歡少四面風趨使儂顛倒
懊惱奈何許夜聞家中論不得儂與汝
　　黃竹子歌
　　(唐李康成曰黃竹子歌江/陵女歌皆今時呉歌也)
江邊黃竹子堪我女兒箱一船使兩槳得娘還故鄉
　　江陵女歌(玉臺作/隋煬帝)
雨従天上落水從橋下流拾得娘裙帶同心結兩頭
　　神弦歌十一首
　　(古今樂錄曰神弦歌十一曲一曰宿阿二曰道君/三曰聖郎四曰嬌女五曰白石郎六曰青溪小姑)
　　(七曰湖就姑八曰姑恩九曰采/菱童十曰明下童十一曰同生)
　　　宿阿曲
蘇林開天門趙尊閉地戸神靈亦道同真官今來下
　　　道君曲
中庭有樹自語梧桐推枝布葉
　　　聖郎曲
左亦不佯佯右亦不翼翼仙人在郎傍玉女在郎側酒
無沙糖味為他通顔色
　　　嬌女詩(二曲/)
北遊臨河海遥望中菰菱芙蓉發盛華渌水清且澄弦
歌奏聲節髣髴有餘音
蹀躞越橋上河水東西流上有神仙(一作/仙聖)居下有西流
魚行不獨自去三三兩兩俱
　　　白石郎曲(二曲/)
白石郎臨江居前導江伯後從魚
積石如玉列松如翠郎豔獨絶世無其二
　　　青溪小姑曲
　　(按干寶搜神記曰廣陵蔣子文嘗為秣陵尉因擊/賊傷而死呉孫權時封中都侯立廟鍾山異苑曰)
　　(青溪小姑蔣/侯第三妺也)
開門白水側近橋梁小姑所居獨處無郎
　　湖就姑曲(二曲/)
赤山湖就頭孟陽二三月綠蔽賁荇藪
湖就赤山磯大姑大湖東小姑居湖西
　　姑恩曲(二曲/)
明姑遵八風蕃謁雲日中前導陸離獸後從朱鳥麟鳳
凰
苕苕山頭栢冬夏葉不衰獨當被天恩枝葉華葳㽔
　　　採蓮童曲(二曲/)
泛舟採菱葉過摘芙蓉花扣檝命童侣齊聲採蓮歌
東湖扶菰童西湖採菱芰不持歌作樂為持解愁思
　　　明下童曲(二曲/)
走馬上前阪石子彈馬蹄不惜彈馬蹄但惜馬上兒
陳孔驕赭白陸郎乗斑騅徘徊射堂頭望門不欲歸
　　　同生曲(二曲/)
人生不滿百常抱千歳憂早知人命促秉燭夜深遊
歳月如流邁行已及素秋蟋蟀鳴空堂感悵令人憂
　
　
　
　
　
　古詩紀卷五十一
欽定四庫全書
　古詩紀卷五十二　　　　明　馮惟訥　撰
晉第二十二
　清商曲辭　　　　　　　　　古辭
　　西曲歌
　　　三洲歌(三曲/)
　　(唐書樂志曰三洲商人歌也古今樂録曰三洲歌/者商客數遊巴陵三江口往還因共作此歌其舊)
　　(辭云啼將别共來梁武帝問法雲聞法師善解音/律此歌何如法雲曰應歡會而有别離啼將别可)
　　(改為歡將樂故其歌和云三洲㫁江口/水従窈窕河傍流歡將樂共來長相思)
送歡板橋灣相待三山頭遥見千幅帆知是逐風流
風流不暫停三山隠行舟願作比目魚隨歡千里遊
湘東醽醁酒廣州龍頭鐺玉樽金鏤椀與郎雙杯行
　　採桑度
　　(採桑度一曰採桑唐書樂志曰採桑因三洲曲而/生此聲苑也採桑度梁時作水經曰河水過屈縣)
　　(西南為採桑津春秋僖公八年晉里克敗狄于採/桑是也按古今樂録曰採桑度舊舞十六人梁八)
　　(人即非梁/時作矣)
蠶生春三月春桑正含緑女兒採春桑歌吹當春曲
冶遊採桑女盡有芳春色姿容應春媚粉黛不加飾
繫條採春桑採葉何紛紛採桑不装鈎牽壊紫羅裙
語歡稍養蠺一頭養百塸奈當黑瘦盡桑葉常不周
春月採桑時林下與歡俱養蠺不滿百那得羅繡襦
採桑盛陽月綠葉何翩翩攀條上樹表牽壊紫羅裙
偽蠺化作繭爛漫不成絲徒勞無所獲養蠺特底為
　　　江陵樂(四曲/)
　　(古今樂録曰江陵樂/舊舞十六人梁八人)
不復蹋踶人踶地地欲穿盆隘歡繩㫁蹋壞絳羅裙
不復出塲戲踶塲生青草試作兩三回踶塲方就好
陽春二三月相將蹋百草逢人駐步㸔揚聲皆言好
蹔出後園看見花多憶子烏鳥雙雙飛儂歡今何在
　　　青陽度(三曲/)
　　(古今樂録曰青陽度倚歌凡/倚歌悉用鈴鼓無弦有吹)
隠機倚不織尋得爛漫絲成匹郎莫㫁憶儂經絞時
碧玉擣衣砧七寶金蓮杵高舉徐徐下輕擣只為汝
青荷葢綠水芙蓉披紅鮮下有並根藕上生並頭蓮(並/頭)
(一作/同心)
　　　青驄白馬(八曲/)
　　(古今樂錄曰青驄/白馬舊舞十八人)
青驄白馬紫絲韁可憐石橋根柏梁
汝忽千里去無常願得到頭還故鄉
繫馬可憐著長松遊戲徘徊五湖中
借問湖中採菱婦蓮子青荷可得否
可憐白馬高纒騣著地躑躅多徘徊
問君可憐六萌車迎取窈窕西曲娘
問君可憐下都去何得見君復西歸
齊唱可憐使人惑晝夜懷歡何日㤀
　　　安東平(五曲/)
　　(古今樂録曰安東平/舊舞十六人梁八人)
凄凄烈烈北風為雪船道不通步道㫁絶
呉中細布闊幅長度我有一端與郎作袴
微物雖輕拙手所作餘有三丈為郎别厝
制為輕巾以奉故人不持作好與郎拭塵
東平劉生復感人情與郎相知當解千齡
　　　女兒子(二曲/)
　　(古今樂録曰女/兒子倚歌也)
巴東三峽猿鳴悲夜鳴三聲淚沾衣
我欲上蜀蜀水難蹋蹀珂頭腰環環
　　　來羅(四曲/)
　　(古今樂錄/曰倚歌也)
鬱金黃花標下有同心草草生日已久人生日就老
君子防未然莫近嫌疑邊𤓰田不躡履李下不正冠
故人何怨新切少必求多此事何足道聴我歌來羅
白頭不忍死心愁皆敖然遊戲泰始世一日當千年
　　　那呵灘(六曲/)
　　(古今樂録曰那呵灘舊舞十六人梁八人其和云/郎去何當還多叙江陵及揚州事那呵葢灘名也)
我去只如還終不在道邊我若在道邊良信寄書還
㳂江引百丈一濡多一艇上水郎擔篙何時至江陵
江陵三千三何足特作逺書疏數知聞莫令信使㫁
聞歡下揚州相送江津彎願得篙櫓折交郎到頭還
篙折當更覔櫓折當更安各自是官人那得到頭還
百思纒中心顦顇為所歡與子結終始折約在金蘭
　　　孟珠(二曲/)
　　(一曰丹陽孟珠歌古今樂録曰孟珠十/曲二曲倚歌八曲舊舞十六人梁八人)
人言孟珠富信實金滿堂龍頭銜九花玉釵明月璫
陽春二三月草與水同色攀條摘香花言是歡氣息
　　　同前(八曲/)
人言春復著我言未渠央暫出後湖看蒲菰如許長
揚州石榴花摘挿雙襟中葳㽔當憶我莫持豔他儂
陽春二三月草與水同色道逢遊冶郎恨不早相識
望歡四五年實情將懊惱願得無人處回身與郎抱
陽春二三月正是養蠺時那得不相怨其再許儂來
將歡期三更合𠖇歡如何走馬放蒼鷹飛馳赴郎期
適聞梅作花花落已成子杜䳌繞林啼思従心上起
可憐景陽山苕苕百尺樓上有明天子麟鳳戲中州(一/作)
(遊/)
　　　翳樂(三曲/)
　　(古今樂録曰翳樂一曲倚歌/一曲舊舞十六人梁八人)
人生歡愛時少年新得意一旦不相見輒作煩寃思
陽春二三月相將舞翳樂曲曲隨時變持許豔郎目
人言揚州樂揚州信自樂總角諸少年歌舞自相逐
　　　夜黄
　　(古今樂錄曰夜黄倚歌也/自此以下至拔蒲並同)
湖中百種鳥半雌是半雄鴛鴦逐野鴨恐畏不成雙
　　　夜度娘
夜來冒霜雪晨去履風波雖得敘微情奈儂身苦何
　　　長松標
落落千丈松晝夜對長風嵗暮霜雪時寒苦與誰雙
　　　雙行纒(二曲/)
朱絲繫腕繩真如白雪凝非但我言好衆情共所稱
新羅繡行纒足趺如春妍他人不言好獨我知可憐
　　　黃督(二曲/)
喬客他鄉人三春不得歸願看楊柳樹已復蔵斑鵻
籠車度蹋衍故人求寄載催牛閉後戸無預故人事
　　　西平樂
我情與歡情二情感蒼天形雖胡越隔神交中夜間
　　　攀楊枝
　　(樂苑曰攀楊/枝梁時作)
自従别君來不復着綾羅畫眉不注口施朱當奈何
　　　尋陽樂
雞亭故儂去九里新儂還送一却迎兩無有暫時閒
　　　白附鳩
石頭龍尾彎新亭送客渚酤酒不取錢郎能飲幾許
　　　拔蒲(二曲/)
青蒲銜紫茸長葉復從風與君同舟去拔蒲五湖中
朝發桂蘭渚晝息桑榆下與君同拔蒲竟日不成把
　　　作蠺絲(四曲/)
柔桑感陽風阿娜嬰蘭婦垂條付綠葉委體看女手
春蠺不應老晝夜常懐絲何惜微軀盡纒綿自有時
績蠺初成繭相思條女宻投身湯水中貴得共成匹
素絲非常質屈折成綺羅敢辭機杼勞但恐花色多
　　月節折楊柳歌十三首
　　　正月歌
春風尚蕭條去故來如新苦心非一朝折楊柳愁思滿
腹中厯亂不可數
　　　二月歌
翩翩烏入鄉道逢雙燕飛勞君看三陽折楊柳寄言語
儂歡尋還不復久
　　　三月歌
汎舟臨曲池仰頭看春花杜䳌緯林啼折楊栁雙下俱
徘徊我與歡共取
　　　四月歌
芙蓉始懐蓮何處覔同心俱生世尊前折楊栁捻香散
名花志得長相取
　　　五月歌
菰生四五尺素身為誰珍盛年將可惜折楊栁作得九
子粽思想勞歡手
　　　六月歌
三伏熱如火籠牕開北牖與郎對蹋坐折楊栁同塸貯
蜜漿不用水洗溴
　　　七月歌
織女遊河邊牽牛顧自嘆一㑹復周年折楊栁攬結長
命草同心不相負
　　　八月歌
迎歡裁衣裳日月如流水白露凝庭霜折楊栁夜聞𢷬
衣聲窈窕誰家婦
　　　九月歌
甘菊吐黃花非無杯觴用當奈許寒何折楊柳授歡羅
衣裳含笑言不取
　　　十月歌
大樹轉蕭索天隂不作雨嚴霜半夜落折楊柳林中與
松栢嵗寒不相負
　　　十一月歌
素雪任風流樹木轉枯悴松栢無所憂折楊柳寒衣履
薄冰歡詎知儂否
　　　十二月歌
天寒嵗欲暮春秋及冬夏苦心停欲度折楊栁沈亂枕
席間纒綿不覺久
　　　閏月歌
成閏暑與寒春秋補小月念子時無閒折楊桞隂陽推
我去那得有定主
　古詩紀巻五十二
欽定四庫全書
　古詩紀卷五十三　　　　明　馮惟訥　撰
晉第二十三
　雜曲歌辭　　　　　　　　　古辭
　　西洲曲(樂府作古辭玉臺/新本作江淹非也)
憶梅下西洲折梅寄江北單衫杏子紅雙鬢鴉雛色西
洲在何處兩槳橋頭渡日暮伯勞飛風吹烏桕樹樹下
卽門前門中露翠鈿開門郎不至出門採紅蓮採蓮南
塘秋蓮花過人頭低頭㺯蓮子蓮子青如水置蓮懷袖
中蓮心徹底紅憶郎郎不至仰首望飛鴻鴻飛滿西洲
望郎上青樓樓高望不見盡日欄干頭欄干十二曲垂
手明如玉卷簾天自高海水揺空綠海水夢悠悠君愁
我亦愁南風知我意吹夢到西洲
　　長干曲
逆浪故相邀菱舟不怕揺妾家楊子住便弄廣陵潮
　　東飛伯勞歌(英華作/梁武帝)
東飛伯勞西飛燕黃姑織女時相見誰家兒女對門居
開顔發豔照里閭南牕北牖桂月(藝文作/桂明)光羅帷綺帳
脂粉香女兒年幾十五六窈窕無雙顔如玉三春已暮
花從風空畱可憐誰與同
　　樂辭
　　(祝穆曰窮袴𥜗也蓋漢人語/呉競編此辭在十九首後)
繡幙圍香風耳節朱絲桐不知理何事淺立經營中愛
惜加窮袴防閑託守宫今日牛羊上丘隴當年近前面
發紅
　　休洗紅二首
休洗紅洗多紅色淡不惜故縫衣記得初按茜人壽百
年能幾何後來新婦今為婆
休洗紅洗多紅在水新紅裁作衣舊紅畨作裡廻黃轉
綠無定期世事返復君所知
　　邯鄲歌(並下雜詩詩/彚列在晉)
回顧㶚陵上北指邯鄲道短衣妾不傷南山為君老
　　雜詩
玉釵色未分衫輕似露腕舉袖欲障羞廻持理髪亂
　雜歌謡辭(歌辭/)　　　　　　　　　無名氏
　　徐聖通歌(藝文列/晉人中)
　　(㑹稽典錄曰徐宏字聖通為汝陰/令誅鉏姦桀道不拾遺民乃歌之)
徐聖通政無雙平刑罰姦宄空
　　崔左丞歌
　　(崔洪字伯良博陵安平人以清厲顯名武帝世為/御史治書朝廷憚之尋為尚書左丞時人為之語)
　　(曰/)
叢生棘刺來自博陵在南為鷂在北為鷹
　　束晢歌
　　(晉書曰束晢陽平元城人太康中郡界大旱/晢為邑人請雨三日而雨注衆為晢作歌)
束先生通神明請天三日甘雨零我黍以育我稷以生
何以醻之報束長生
　　應詹歌
　　(晉書曰王澄恵帝末為荆州牧假應詹督南平天/門武陵三郡軍事天下大亂詹境獨全百姓歌之)
亂離旣普殆為灰朽僥倖之運頼兹應后歲寒不凋孤
境獨守拯我塗炭恵隆丘阜潤同江海恩猶父母
　　幷州歌(亦見/趙書)
　　(樂府廣題曰晉汲桑清河貝丘人力能扛鼎殘心/少恩六月盛暑重裘累裀使十餘人扇之忽不清)
　　(涼便斬扇者幷州大姓田蘭薄盛斬/於平原士女慶賀奔走道路而歌)
士為將軍何可羞六月重裀披狐(一作/豹)裘不識寒暑斷
人頭雄兒田蘭為報讐中夜斬首謝幷州
　　襄陽兒童歌
　　(晉書曰山簡字季倫永嘉初為征南将軍出鎮襄/陽于時四方宼亂朝野危懼簡優游卒歲惟酒是)
　　(躭諸習氏者荆土豪族有佳園池簡毎出嬉遊多/之池上置酒輙醉名之曰高陽池時有兒童歌曰)
山公出何許往至高陽池日夕倒載歸酩酊無所知時
時能騎馬倒着白接㒿舉鞭向葛疆何如幷州兒(疆家/在幷)
(州簡愛/将也)
　　呉人歌
　　(晉書曰鄧攸元帝時為呉郡太守刑政清明百姓/歡悅後稱疾去百姓數千人留牽攸船不得進攸)
　　(乃少停夜中發/去呉人歌之)
紞如打五鼓鷄鳴天欲曙鄧侯挽不留謝令推不去
　　豫州歌
　　(晉書曰祖逖元帝時為豫州刺史躬自儉約督課/農桑克已務施不畜資産子弟耕耘負擔樵薪又)
　　(收葬枯骨為之祭醊百姓感恱嘗置酒大㑹耆老/中坐流涕曰吾等老矣更得父母死将何恨乃歌)
　　(曰/)
幸哉遺黎免俘虜三辰旣朗遇慈父𤣥酒忘勞甘瓠脯
何以詠思歌且舞(祖逖别傳曰幸哉遺民免豺虎三辰/旣朗遇慈父𤣥酒清醪甘瓠脯亦何)
(報恩歌/且舞)
　　三明歌
　　(中興書曰諸葛恢字道明避難過江與潁川荀道/明闓陳留蔡道明謨俱有名譽號曰中興三明時)
　　(人歌/之曰)
京都(一作/師)三明各有名蔡氏儒雅荀葛清
　　庾公歌二首
　　(晉書五行志曰庾亮初鎮武昌出至石頭百姓於/岸上歌之後連徵不入及薨於鎮以䘮還都葬皆)
　　(如謡/言)
庾公上武昌翩翩如飛鳥庾公還揚州白馬牽旒旐
庾公初上時翩翩如飛烏庾公還揚州白馬牽流蘇(一/作)
(旒/車)
　　郗王歌
　　(世說曰郗超王珣並以俊才為桓大司馬所眷珣/為主簿超為記室叅軍超爲人多鬚珣形状短小)
　　(時人為/之歌曰)
髯叅軍短主簿能令公喜能令公怒
　　御路楊歌
　　(晉書五行志曰晉海西公太和中民為此歌白者/金行焉者國族紫為奪正之色明以紫間朱也海)
　　(西公尋廢三子非海西公之子縊/以馬韁死之明日南方獻甘露)
青青御路楊白馬紫游韁汝非皇太子那得甘露漿
　　鳳凰歌
　　(宋書五行志曰晉海西公生皇子百姓歌之其歌/甚美其㫖甚微海西公不男使左右向龍與内侍)
　　(接生子以/為己子)
鳳凰生一雛天下莫不喜本言是馬駒今定成龍子
　　厯陽歌
　　(晉書五行志曰庾楷鎮厯陽百姓/歌之後楷南奔桓𤣥為𤣥所殺)
重羅黎重羅黎使君南上無還時
　　樊氏陂歌
　　(樊氏陂庾氏取/之時人歌曰)
陂汪汪下田良樊子失業庾公昌
　　桓𤣥時小兒歌
　　(呉均續齊諧記曰桓𤣥簒位後朱雀門中忽見兩/小兒通身如墨相和作籠歌云云路邊小兒從而)
　　(和之者數十人聲甚哀楚日旣夕二小兒入建康/縣至閤下遂成雙漆鼓槌明年春而桓敗車無軸)
　　(倚孤木桓字也荆州送𤣥首用敗籠𤣥包之/又芒繩束縳其屍沈諸江中悉如所歌焉)
芒籠茵繩縳腹車無軸倚孤木
　　從者歌
　　(續安帝紀曰司馬休之兄尚為桓𤣥所敗休/之奔淮泗頗得彼之人心従者為之歌曰)
可憐司馬公作性甚温良憶昔水邊戲使我不能忘
　　涼州大馬歌
　　(晉書曰張軌永寧初為涼州刺史王彌寇洛陽軌/遣北宫屯張纂馬魴陰濬等率州軍擊破之又敗)
　　(劉聰于河東/京師歌之曰)
涼州大馬横行天下涼州鴟苕宼賊消鴟苕翩翩悕殺
人
　　麴游歌
　　(晉書曰麴允金城人也與游/氏世為豪族西州為之語曰)
麴與游牛羊不數頭南開朱門北望青樓
　　隴上歌(二見/)
　　(晉書載紀曰劉曜圍陳安於隴城安敗南走陕中/曜使將軍平先丘中伯率勁騎追安安與壮士十)
　　(餘騎於陕中格戰安左手奮七尺大刀右手執丈/八蛇矛近交則刀矛俱發輙害五六遠則雙帶鞬)
　　(服左右馳射而走平先亦壮健絶人與安搏戰三/交奪其蛇矛而退遂追斬於澗曲安善於撫按吉)
　　(凶夷險與衆同之及其死隴上為/之歌曜聞而嘉傷命樂府歌之)
隴上壯士有陳安軀幹雖小腹中寛愛養將士同心肝
䯀驄父(一作/交)馬鐡鍜鞍七尺大刀奮如湍丈八蛇矛左
右盤十盪十决無當前戰始三交失蛇矛棄我䯀驄竄
巖幽為我外援而懸頭西流之水東流河一去不還奈
子何
　　同前(見趙書與/前小異)
隴上健兒曰陳安軀幹雖小腹中寛愛養將士同心肝
騄驄駿馬鐡鍜鞍七尺大刀配齊鐶丈八蛇矛左右盤
十盪十决無當前百騎俱出如雲浮追者千萬騎悠悠
戰始三交失虵矛十騎俱盪九騎留棄我騄驄攀巖幽
天非降雨迨者休阿呵嗚呼奈子乎嗚呼阿呵奈子何
　　關隴歌(拾遺作苻/秦時童謠)
　　(晉書曰苻堅時關隴清宴百姓豐樂自長安至於/諸州皆夾路樹槐柳二十里一亭四十里一驛旅)
　　(行者取給於途工商貿販於道百姓歌之崔鴻前/秦錄曰王猛化洽六州人移風變百姓歌之)
長安大街夾樹楊槐下走朱輪上有鸞棲英彦雲集誨
我萌黎
　　苻秦鳳凰歌
　　(前秦錄曰苻堅時鳳/凰集於東闕歌之曰)
鳳凰于飛其羽翼翼淵哉聖后饗齡萬億
　　苻堅時長安歌
　　(晉書載紀曰苻堅旣滅燕慕容冲姊偽清河公主/年十四有殊色堅納之寵冠後庭冲年十二亦有)
　　(龍陽之姿堅又幸之姊弟專寵宫人莫進長安歌/之咸懼為亂王猛切諫堅乃出冲後竟為冲所敗)
一雌復一雄雙飛入紫宫
　　滛豫歌(以下世/代莫詳)
　　(古今樂錄曰晉宋以後有滛豫歌酈道元水經注/曰白帝山城水門之西江中有孤石名滛豫石水)
　　(冬出二十餘丈夏則没亦有裁出焉江水東逕廣/溪峽乃三峽之首也峽中有瞿唐黃龕二灘夏水)
　　(回復㳂泝所忌國史補曰蜀之三峽最號峻急四/月五月尤險故行者歌之滛或作灩豫或作預)
灩預大如馬瞿唐不可下
灩預大如牛瞿唐不可流
　　同前
滛預大如馬瞿唐不可下滛預大如象瞿唐不可上
　　同前
灩澦大如襆瞿唐不可觸金沙浮轉多桂浦忌經過(升/菴)
(詩話曰此舟人商估刺水行舟之歌樂府以為梁簡文/所作非也蜀江有瞿唐之患桂江有桂浦之險故渉瞿)
(唐者則凖灩襆渉桂浦者則凖/金沙今樂府桂浦作桂楫非也)
　　巴東三峽歌二首
　　(酈道元水經注曰巴東三峽謂廣溪峽巫峽西陵/峽也三峽七百里中兩岸連山畧無闕處重巖疊)
　　(嶂隠蔽天日非亭午夜分不見日月宜都山川記/曰自黃牛灘東入西陵界至峽口一百許里山水)
　　(紆曲林木高茂猿鳴至清山谷傳響泠泠/不絶行者聞之莫不懐土故漁者歌曰)
巴東三峽巫峽長猿鳴三聲淚沾裳
巴東三峽猿鳴悲猿鳴三聲淚沾衣(古今樂録作/女兒子見前)
　　同前(見水/經注)
灘頭白勃堅相持倐忽淪没别無期
　　武陵人歌
　　(黃閣武陵記曰有綠蘿山側巖垂水懸蘿百里許/得明月池碧潭鏡澈百尺見底素巖若雪松如挿)
　　(翠流風叩阿有絲桐/之韻土人為之歌曰)
仰茲山兮迢迢層石構兮嵯峨朝日麗兮陽巖落景梁
(一作/陽)兮隂阿鄣壑兮生音吟籟兮相和敷芳兮綠林恬
淡兮潤波樂茲潭兮安流緩爾櫂兮詠歌
　　綿州巴歌
豆子山打瓦鼓揚平山撒白雨下白雨取龍女織得絹
二丈五一半屬羅江一半屬𤣥武
　　三峽謡
　　(水經注曰峽中有灘名曰黃牛灘南岸重嶺疊起/最外高崖間有色如人負刀牽牛人黒牛黃成就)
　　(分明旣人跡所絶莫得究焉此巖旣高加江湍紆/廻雖途逕信宿猶望見此物故行者謡云云言水)
　　(路行深廻/望如一矣)
朝見黃牛暮見黃牛三朝三暮黃牛如故(水經注作朝/發黃牛暮發)
(黃/牛)
　　僰道謡
　　(益州記曰瀘水源出曲羅兩峯有殺氣暑月舊不/行故武侯以夏渡為艱瀘水又下合諸水而總其)
　　(目焉故有瀘江之名矣自朱提至僰道有水歩道/有黒水羊官水至嶮難三津之阻行者苦之故俗)
　　(為之/語曰)
猶溪赤木盤蛇七曲盤羊烏櫳氣與天通
　　三秦記民謡
武功太白去天三百孤雲兩角去天一握山水險阻黃
金子午蛇盤烏櫳勢與天通
　
　
　
　
　古詩紀卷五十三
欽定四庫全書
　古詩紀卷五十四　　　　明　馮惟訥　撰
晉苐二十四
　雜歌謡辭(謡辭/)　　　　　　　無名氏
　　泰始中謡
　　(晉書曰泰始中人為賈充/等謡言亡魏而成晉也)
賈裴王亂紀綱王裴賈濟天下(賈充裴/秀王沈)
　　裴秀謡
　　(虞預晉書曰秀字季彦河東聞喜人父潛為太常/秀有風操八歲能著文叔父徽有髙才秀年十餘)
　　(歲有賓客詣徽出則/過秀時人為之語曰)
後進(一作/來)領袖有裴秀
　　南土謡
　　(晉書曰杜預都督荆州舊水道惟沔漢逹江陵千/數百里無通路又巴丘湖沅湘之會表裏山川實)
　　(為險固荆蠻之所恃也預乃開揚口起夏口水道/洪洞逹巴陵千餘里内瀉長江之險外通零桂之)
　　(漕南土美/而謡曰)
後世無叛由杜翁孰識智名與勇功
　　軍中謡
　　(晉書曰杜預遣周㫖等發伏兵隨孫歆軍而/入直至帳下虜歆而還故軍中為之謡曰)
以計代戰一當萬
　　閣道謡
　　(晉書曰潘岳才名冠世為衆所疾泰始十年出為/河陽令而鬱鬱不得志時尚書僕射山濤領吏部)
　　(王濟裴楷等並為帝所親遇/岳内非之乃題閣道為謡)
閣道東有大牛王濟鞅裴楷鞧和嶠刺促不得休(世說/曰山)
(公以器重朝望年踰七十猶知管時任貴勝年少若和/裴王之徒並共宗詠有署閣柱曰閣東有大牛和嶠鞅)
(裴楷鞦王濟剔嬲不得休或云潘尼作之竹/林七賢論曰濤之處選非望路絶故貽是言)
　　蜀民謡
　　(許遜晉武帝太康初為蜀郡旌陽縣令屬歲大疫/死者十七八遜以所授神方拯治之符呪所及登)
　　(時而愈蜀民/為之謡曰)
人無盜竊吏無奸欺我君活人病無能為
　　蜀人謡二首
　　(晉書曰羅尚字敬之一名仲太康末為荆州刺史/及趙廞反於蜀乃假尚節為平西將軍益州刺史)
　　(尚性貪少㫁/蜀人謡曰)
尚之所愛非邪則佞尚之所憎非忠則正富擬魯衛家
成市里貪如豺狼無復極已
蜀賊尚可羅尚殺我
　　武帝太康後童謡三首
　　(宋書五行志曰武帝太康後江南童謡于時呉人/皆謂在孫氏子孫故竊發為亂者相繼按横目者)
　　(四字自呉亡至晉元帝興幾四十年皆如童/謡之言元帝懦而少斷局縮肉直斥之也)
局縮肉數橫目中國當敗呉當復
宫門柱且莫朽呉當復在三十年後
鷄鳴不拊翼呉復不用力
　　惠帝時兒童謡
　　(襄陽耆舊傳曰晉恵帝即位兒童謡云云又河内/温縣有人如狂造書云云楊濟以問蒯欽欽垂泣)
　　(曰皇太后諱季蘭兩火武皇帝諱炎字也此言武/皇崩而太后失尊罹大禍辱終始不以道不得附)
　　(山陵乃歸於非所也及太后之見滅葬於街郵亭/皆如其言晉書注曰楊駿居内府以㦸為衛死時)
　　(又為㦸所害傷楊后被廢賈后絕其膳/八日而崩崩葬街郵亭百姓哀之也)
兩火没地哀哉秋蘭歸形街郵終為人歎
　　温縣狂書
光光文長以(一作/大)㦸為墻毒藥雖(一作/即)行㦸(一作/刄)還自
傷
　　恵帝永熙中童謡
　　(晉書五行志曰恵帝永熈中童謡時楊駿専權楚/王用事故言荆筆楊版二人不誅則君臣禮悖故)
　　(云㡬作/驢也)
二月末三月初荆筆楊版行詔書宫中大(一作/人)馬幾作
驢
　　恵帝元康中京洛童謡
　　(晉書五行志曰恵帝元康中京洛童謡南風賈后/字也白晉行也沙門太子小字也魯賈謐國也言)
　　(賈后將與謐為亂以危太子而趙王因釁咀嚼豪/賢以成簒奪也按賈后傳有此謡云南風烈烈吹)
　　(黃沙遥望魯國鬱嵯峨前至三月滅汝家與五行/志所載不同其後賈謐既誅賈后尋亦廢死宋書)
　　(五行志曰是時愍懐頗失衆/望卒以廢黜不得其死焉)
南風起兮吹白沙遥望魯國何嵯峨千歲髑髏生齒牙
城東馬子莫嚨哅比至來年纒汝􁍺(愍懐太子傳紀此/謡云東宫馬子莫)
(聾空前至臘/月纒汝􁍺)
　　恵帝大安中童謡
　　(晉書五行志曰晉恵帝大安中童謡其後中原大/亂宗藩並絕唯琅琊汝南西陽南頓彭城同至江)
　　(東而元帝/嗣統矣)
五馬浮(宋書/作游)渡江一馬化為龍
　　元康中童謡
　　(晉書五行志曰元康中天下商農通著大鄣/日時童謡云云及趙王倫篡位其目實眇焉)
屠蘇障日覆兩耳當見瞎兒作天子
　　元康中洛中童謡
　　(晉書五行志曰晉元康中趙王倫旣簒洛中有童/謡數月而齊王成都河間義兵同會誅倫按成都)
　　(西藩而在鄴故曰虎従北來齊東藩而在許故曰/龍従南來河間水區而在關中故曰水從西來齊)
　　(留輔政居於宫西有無/君之心故曰登城看也)
虎從北來鼻頭汗龍從南來登城看水從西來河灌灌
　　著布謡
　　(晉書曰齊王冏字景治趙王倫篡位冏起義兵誅/之拜大司馬加九錫政皆決之而恣用羣小不復)
　　(朝覲時人謡云云/遂為長沙王所誅)
著布袙腹為齊持服
　　洛下謡
　　(晉書曰長沙王乂武帝第六子也三王舉義乂率/國應之後見冏專權奉天子攻冏斬之河間王顒)
　　(與成都王穎同伐京師詔以乂為大都督以距顒/相持數月東海王越慮事不濟濳收乂送金墉城)
　　(宻告張方方遣兵就金墉收乂炙殺之初乂執權/之始洛下謡云云以正月二十五日廢後二日死)
　　(如謡/言)
草木萌芽殺長沙
　　恵帝時洛陽童謡
　　(晉書曰恵帝時洛陽童謡/明年而胡賊石勒劉羽反)
鄴中女子莫千妖前至三月抱胡腰
　　懷帝永嘉初童謡二首
　　(晉書五行志曰司馬越還洛時童謡也按列傳越/旣與茍晞搆怨尋詔越為丞相領兖州牧督兖豫)
　　(司冀幽幷六州越辭丞相不受自許遷於鄄城移/屯濮陽又遷於滎陽後自滎陽還洛○帝紀曰永)
　　(嘉三年三月丁巳東/海王越歸京師是也)
洛中大鼠長尺二若不早去天(宋書/作大)狗至
　　又
　　(晉書五行志曰茍晞将破汲桑時有此謡司馬越/由是惡晞奪其兖州隟難遂搆焉按列傳東海孝)
　　(獻王越字元超懷帝永嘉初出鎮許昌自許昌率/茍晞及冀州刺史丁邵討汲桑破之越還於許長)
　　(史潘滔說之曰兖州天下樞要公宜自牧/乃轉茍晞為青州刺史由是與晞有隙)
元超兄弟大洛度上桑打椹為茍作
　　王彭祖謡
　　(晉書曰王浚永嘉中進大司馬加侍中大都督督/幽冀諸軍事㑹京洛傾覆浚大樹威令專權横恣)
　　(時童/謡曰)
幽州城門似藏戸中有伏尸王彭祖有狐踞府門翟雉
入聴事
　　棗郎謡(見王/浚傳)
十囊五囊入棗郎(棗嵩浚之子壻也浚聞/責嵩而不能罪之也)
　　愍帝初童謡
　　(晉書五行志曰愍帝初童謡至建興/四年帝降劉曜在城東豆田壁中)
天子在何許近在豆田中
　　建興中江南謡
　　(晉書五行志曰建興中江南謡歌按白者晉行坑/器有口屬瓮瓦瓮質剛亦金之類也訇如白坑破)
　　(者言二都傾覆王室大壞也合集持作甒者元帝/鳩集遺餘以主社禝未能尅復中原但偏王江南)
　　(故其喻也及石頭之事六軍大潰兵人抄掠京邑/爰及二宫其後三年錢鳳復攻京邑阻水而守相)
　　(持月餘日焚燒城邑井堙木刋矣鳳等敗退沈充/将其黨還呉興官軍踵之蹈藉郡縣充父子授首)
　　(黨與誅者以百數所謂揚州破換敗/呉興覆瓿甊瓿甊瓦器又小於甒也)
訇(呼宏/反)如白坑(宋書/作阬)破合集持作甒(音/武)揚州破換敗呉
興覆瓿(音/部)甊(盧斗/反)
　　幼輿謡
　　(晉紀曰謝鯤王澄之徒慕竹林諸人散首披髮裸/袒箕踞謂之八逹故隣家女折其兩齒世為謡曰)
任逹不已幼輿折齒
　　明帝太寧初童謡
　　(晉書五行志曰明帝太寧初童謡及明帝崩成帝/幼為蘓峻所逼遷於石頭御膳不足此大馬死小)
　　(馬餓也高山峻也言峻尋死石峻弟蘇石也峻死/後石據石頭尋為諸公所破是亦山崩石破之應)
　　(也/)
惻惻力力(一作惻/力惻力)放馬山側大馬死小馬餓高山崩石
自破
　　成帝末童謡
　　(晉書五行志曰成帝之末/童謡少日而宫車晏駕)
礚礚(苦葢/反)何隆隆駕車入梓宫
　　咸康二年童謡
　　(晉書五行志曰咸康二年十/二月河北謡言後如其言)
麥入土殺石虎
　　呉中童謡
　　(宋書五行志曰晉庾義在呉郡時呉中童謡無幾/而庾義王洽相繼亡按晉史穆帝時庾羲為呉興)
　　(内史王洽為呉郡内史徴拜領/軍後皆卒於官義疑即羲也)
寧食下湖荇不食湖上蓴庾呉没命䘮復殺王領軍
　　哀帝隆和初童謡
　　(晉書五行志曰哀帝隆和初童謡朝廷聞而惡之/改年曰興寧民復歌曰雖復改興寧亦復無聊生)
　　(哀帝尋崩升平五年而穆/帝崩不滿斗不至十年也)
升平不滿斗隆和那得久桓公入石頭陛下徒跣走
　　太和末童謡
　　(晉書五行志曰太和末童謡及海/西公被廢百姓耕其門以種小麥)
犁牛耕御路白門種小麥
　　京口民間謡二首
　　(晉書五行志曰王恭在京口民間忽有此謡按/黃字上恭字頭也小字恭字下也尋如謡言)
黃頭小人(晉書/作兒)欲作賊阿公在城下指縳得
黃頭小人欲作亂頼得金刀則蕃扞
　　京口謡
　　(晉書五行志曰王恭鎮京口誅王國寶百姓爲此/謡按昔年食白飯言得志也今年食麥䴸麥䴸麤)
　　(穢其精已去明将敗也天公将加譴謫而誅之也/捻嚨喉氣不通死之祥也敗復敗丁寧之辭也恭)
　　(尋死京都人行咳/疾而喉並喝焉)
昔年食白飯今年食麥䴸天公誅讁汝教汝捻嚨喉嚨
喉喝復喝京口敗復敗
　　孝武帝太元末京口謡
　　(晉書五行志曰孝武帝太元末京口謡尋王恭起/兵誅王國寶旋為劉牢之所敗故言拉颯棲也)
黃雌雞莫作雄父啼一旦去毛衣衣被拉颯棲
　　黃曇謡
　　(晉書曰桓石民為荆州鎮上明百姓忽歌曰黃曇/子曲終又云云頃之而桓石民死王忱為荆州黃)
　　(曇子乃是王忱字也忱小/字佛大是大佛來上明也)
黃曇英揚州大佛來上明
　　荆州童謡
　　(晉書五行志曰殷仲堪在荆州時童/謡未幾而仲堪敗桓𤣥遂有荆州)
芒籠目䋲縳腹殷當敗桓當復
　　安帝元興中童謡
　　(宋書五行志曰晉安帝元興中桓𤣥旣得志而有/童謡及𤣥敗走諸桓悉誅焉郎君司馬元顯也)
長干巷巷長干今年殺郎君明年斬諸桓(此歌亦見晉/書桓𤣥傳明)
(字作/後)
　　安帝元興初童謡
　　(宋書五行志曰晉桓𤣥旣簒有此童謡及𤣥敗走/至江陵五月中誅如其期焉按帝紀桓𤣥簒位在)
　　(安帝元興二/年十二月也)
草生及馬腹鳥啄桓𤣥目
　　又
征鍾落地桓迸走(征鍾至穢之服桓四體之下稱元自/下居上猶征鍾之厠歌謡下體之詠)
(民口也而云落地墜地之/祥迸走之言其騐明矣)
　　司馬元顯時民謡二首
　　(宋書五行志曰司馬元顯時民謡詩此詩云襄陽/道人竺曇林所作多所道行於世孟顗釋之曰十)
　　(一口者𤣥字象也木亘桓也桓氏當悉走入關洛/故云浩浩鄉也金刀劉也倡義諸公多姓劉娓娓)
　　(美盛/貌也)
當有十一口當為兵所傷木亘當北度走入浩浩鄉
金刀旣以刻娓娓金城中
　　安帝義熙初童謡
　　(晉書五行志曰安帝義熙初童謡時官養盧龍寵/以金紫奉以名州養之已極而龍不能懐我好音)
　　(舉兵内伐遂成讐敵也及敗斬伐其黨如草木之/成積焉按列傳盧循小字元龍元興二年宼廣州)
　　(逐刺史呉隠自攝州事號平南將軍安帝乃假循/征虜將軍廣州刺史義熈中劉裕破循於豫章循)
　　(走交州為刺史/杜慧業所殺)
官家養蘆化成荻蘆生不止自成積
　　安帝義熙初童謡二首
　　(晉書五行志曰盧龍據有廣州民間有謡云云後/擁上流數州之地内逼京輦應天半之言時復有)
　　(謡言云云龍後果/敗不得入石頭)
蘆生漫漫竟天半
蘆橙橙逐水流東風忽如起那得入石頭
　　永嘉中長安謡
　　(晉書曰張寔軌之子也軌卒授寔涼州刺史進大/都督劉曜逼遷天子寔遣太府司馬韓璞東赴國)
　　(難璞次南安諸𦍑斷軍路寔擊破之斬級數千時/焦崧陳安宼隴右東與劉曜相持雍秦之人死者)
　　(十八九初永嘉中長/安語云云至是騐矣)
秦川中血没腕(一作/踠)唯有涼州倚柱觀(一作/看)
　　西土謡
　　(晉書曰張茂寔之弟太興三年寔旣遇害州人推/茂平西將軍涼州牧涼州大姓賈摹寔之妻弟也)
　　(勢傾西土先是謡云云茂以為信誘/而殺之於是豪右屏迹威行涼域)
手莫頭圖涼州
　　姑臧謡
　　(晉書曰張駿寔之子茂卒駿嗣位大都督大將軍/涼州牧西平公駿之立也姑臧謡云云至是而收)
　　(復河南/之地)
鴻從南來雀不驚誰謂孤雛尾翅生高舉六翮鳳凰鳴
　　洪水謡(亦見崔鴻/前秦錄)
　　(晉書曰苻洪字廣世畧陽臨渭氐人也先是隴右/大雨百姓苦之謡云云故因名洪自稱大單于三)
　　(秦王死偽/諡恵武帝)
雨若不止洪水必起
　　苻生時長安謡二首
　　(晉書曰苻生洪之孫嗣父健位僭稱帝初生夢大/魚食苻又長安謡云云東海苻堅封地時為龍驤)
　　(將軍第在洛門之東生不知是堅以謡言之故誅/其侍中魚遵及其子孫時又謡云云於是悉壞空)
　　(城以/禳之)
東海大魚化為龍男便為王女為公問在何所洛門東
百里望空城鬱鬰何青青瞎兒不知法仰不見天星(生/闕)
(一/目)
　　苻堅時長安謡
　　(晉書載紀曰苻堅時長安有此謡堅以鳳凰非梧/桐不棲非竹實不食乃植桐竹數十萬株於阿房)
　　(城以待之沖小字鳳凰至是/終為堅賊入止阿房城焉)
鳳凰鳳凰止阿房
　　苻堅時長安謡
　　(晉書曰秦之未亂也長安謡云云秦人呼鮮/卑為白虜慕容垂之起於關東歳在癸未)
長鞘馬鞭擊左股太歲南行當復(一作/避)虜
　　苻堅初童謡
　　(晉書五行志曰苻堅初有此童謡及堅敗/於淝水為姚萇所殺在偽位凡三十年)
阿堅連牽三十年後若欲敗時當在江湖邊(一作江/淮間)
　　苻堅時童謡
　　(晉書載紀曰苻堅彊盛之時國有童謡云云堅聞/而惡之毎征伐戒軍候云地有名新城者避之後)
　　(因壽陽之敗其國大/亂竟死於新城佛寺)
河氷清復(一作/且)清苻詔死新城(秦人稱其/君曰詔)
　　又
　　(晉書五行志曰有謡云云魚羊鮮也田斗卑也堅/自號秦言滅之者鮮卑矣其群臣諫堅令盡誅鮮)
　　(卑堅不従及淮南初為慕容沖/所攻又為姚萇所殺身死國滅)
魚羊田斗當滅秦
　　朔馬謡
　　(晉書曰孝武太元十四年苻堅故将吕光僭卽三/河王位光徙西海郡人於諸郡至是謡云云頃之)
　　(遂相扇動復/徙之於西河)
朔馬心何悲念舊中心勞燕雀何徘徊意欲還故巢
　　燕童謡
　　(晉書曰慕容熙為政暴虐其將馮䟦張興皆坐事/奔亡結盟推慕容雲為主因熙出城閉門距守熙)
　　(夜至龍城攻北門不尅為雲所執弑之時義熙二/年也初童謡云云藁字上有草下有禾兩頭然則)
　　(禾草俱盡而成高字雲父名抜小字/秃頭三子而雲季也熙竟為雲所滅)
一束藁兩頭然秃頭小兒來滅燕
　　大風謡
　　(晉書載紀曰慕容寶嗣位以慕容德為都督冀兖/六州諸軍事鎮鄴會魏師入中山寶出奔於薊時)
　　(有謡云云於是德之/羣臣勸德僭號稱元)
大風蓬勃揚塵埃八井三刀卒起來四海鼎沸中山頽
惟有德人據三臺
　諺語(附/)
　　石仲容
　　(晉書曰石苞字仲容渤海南皮人也雅曠有/知局容儀偉麗不修小節故時人為之語曰)
石仲容姣無雙
　　渤海
　　(晉書曰歐陽建字堅石世為冀方碩族雅/有理思才藻美贍擅名北州人為之語曰)
渤海赫赫歐陽堅石
　　貂不足
　　(晉書曰趙王倫僭位諸黨皆登卿相並列大封其/餘同謀者咸超階越序不可勝紀至於奴卒厮役)
　　(亦加爵位毎朝㑹貂/蟬盈坐時人諺曰)
貂不足狗尾續
　　四部司馬
　　(魏畧日成都王穎伐長沙王乂募免奴為軍自/稱四部司馬市郭人素謬語奴為尚故里語日)
三部司馬階下兵四部司馬尚長明欲知太平須石鼈
鳴
　　江應元
　　(晉書曰江統字應元陳留圉人/也靜黙有逺志時人為之語曰)
嶷然稀言江應元
　　二王
　　(晉書羊祜傳云王衍嘗詣祜陳事辭甚俊辨祜不/然之衍拂衣而起祜顧謂賓客曰王夷甫方以盛)
　　(名處大位然敗俗傷化必此人也歩闡之役祜以/軍法將斬王戎故戎衍並憾之毎言論多毁祜時)
　　(人為之/語曰)
二王當國羊公無德
　　衛玠
　　(晉書曰瑯琊王澄有高名少所推服毎聞/衛玠言輒歎息絕倒故時人為之語曰)
衛玠談道平子絕倒
　　慶孫越石
　　(晉書曰劉輿字慶孫雋朗有才局與弟琨並/尚書郭奕之甥名著當時京都為之語曰)
洛中奕奕慶孫越石
　　洛中諺三首
洛中雅雅有三嘏(世說曰劉粹字純嘏宏字終嘏漠字/沖嘏是親兄弟王安豐甥並是王安)
(豐女壻宏/眞長祖也)
洛中錚錚馮恵卿(恵卿名蓀是播子蓀與邢喬俱司徒/李允外孫及允子順並知名時稱馮)
(才清李才/明純粹邢)
洛中英英荀道明(晉書曰荀闓字道明/有名稱京都為之語)
　　王與馬
　　(晉書曰元帝以王敦為揚州刺史加廣武將軍尋/進左將軍都督征討諸軍事假節帝初鎭江東威)
　　(名未著敦與從弟導同心翼/戴以隆中興時人為之語曰)
王與馬共天下
　　郗生謡
　　(晉書曰王坦之字文度弱冠與郗超俱負/重名時人為之語云云嘉賓超小字也)
盛德絕倫郗嘉賓江東獨歩王文度
　　同前
　　(續晉陽秋曰超少有才氣越世負俗/不循常檢為一代盛譽時人語曰)
大才槃槃謝家安江東獨步王文度盛德日新郗嘉賓
(一作揚州獨步王文/度後來出人郗嘉賓)
　　王僧彌
　　(晉書曰王珉字季琰少有才藝善行書與/兄珣並有名聲出珣右故時人為之語曰)
法護非不佳僧彌難為兄(僧彌珉/小字也)
　　五樓
　　(晉書載紀曰慕容超時公孫五樓為侍中尚書専/總朝政王公内外無不憚之尚書都令史王儼謟)
　　(事五樓遷尚書郎出為濟南太守/入為尚書左丞時人為之語曰)
欲得侯事五樓
　　二梁
　　(崔鴻前秦録曰梁讜字伯言博學有雋才與/弟熙俱以文藻清麗見重一時人為之語曰)
關東堂堂二申兩房未若二梁瓌我綺章
　　五龍一門
　　(崔鴻前涼録曰辛攀字懐逺隴西狄道人父奭尚/書郎兄鑒曠弟寶迅皆以才識知名故雍為之語)
　　(曰/)
五龍一門金友玉昆
　
　
　
　
　
　
　
　
　
　
　
　
　
　古詩紀巻五十四
欽定四庫全書
　古詩紀卷五十五　　　　明　馮惟訥　撰
宋第一
　文帝(諱義隆武帝第二子先封宜都王徐羡之等/廢少帝迎帝入承大統後為元㓙劭所弑)
　　登景陽樓
崇堂臨萬雉層樓跨九城瑤軒籠翠幌組幙翳雲屏階
上曉霧潔林下夕風清蔓藻嬛緑葉芳蘭媚紫莖極望
周天險留察浹神京交渠紛綺錯列植發華英
　　北伐
季文鑒禍先辛生識機始崇眷(疑作/替)非無徴興廢要有
以自昔淪中畿倐馬盈百祀不覩南雲隂但見胡塵起
亂極治方形塗泰由積否方欲除遺氛矧乃穢邊鄙眷
言悼斯民納隍良在已逝將振宏綱(一作/羅)一麾同文軌
　孝武帝(諱駿字休龍文帝第三子封武陵王元㓙劭/弑逆舉兵誅劭遂即大位在位十一年○詩)
　　(品曰宋孝武帝詩南平王鑠詩建平王宏詩孝武/詩雕文織綵過為精宻為二藩希慕見稱輕巧矣)
　　丁督䕶歌六首
　　(一曰阿督䕶宋書樂志曰督䕶歌者彭城内史徐/逵之為魯軒所殺宋髙祖使府内直督䕶丁旿收)
　　(歛殯埋之逵之妻髙祖長女也呼旿至閣下自問/殮送之事每問輒歎息曰丁督䕶其聲哀切後人)
　　(因其聲廣為曲焉唐書樂志曰丁督䕶/晉宋間曲也今歌是宋孝武帝所製云)
督䕶北征去前鋒無不平朱門垂髙葢水世揚功名
洛陽數千里孟津流無極辛苦戎馬間别易㑹難得
督䕶北征去相送落星墟帆樯如芒檉督䕶今何渠
聞歡去北征相送直瀆浦只有淚可出無復情可吐
督䕶初征時儂亦惡聞許願作石尤風四面斷行旅
黄河流無極洛陽數千里坎軻戎旅間何由見歡子(樂/府)
(作王/金珠)
　　自君之出矣(一云擬室思/玉臺作許瑤)
自君之出矣金翠闇無精思君如日月囘還晝夜生
　　遊覆舟山
束髪好怡衍弱冠頗流薄素想終勿傾聿來果邱壑層
峯亘天維曠渚綿地絡逢臯列神苑遭壇樹仙閣松墱
含青暉荷源煜彤爍川界泳遊鱗巖庭響鳴鶴
　　登作樂山
脩路軫孤轡竦石頓飛轅遂登千尋首表裏望丘原屯
煙擾風穴積水溺雲根漢潦吐新波楚山帶舊苑壤草
凌故國拱木秀頽垣目極情無留客思空已繁
　　登魯山
解帆憇通渚息徒憑椒丘粤値風景和升髙從逺眸紀
郢窮西路湘夢極南流杳哉漢陰水浩焉江界脩
　　濟曲阿後湖
宵登毗陵路旦過雲陽郛平湖曠津濟菰渚迭明蕪和
風翼歸采夕氛晦山嵎驚瀾翻魚藻頳霞照桑榆
　　與廬陵王紹别
連嵗矜離心今兹幸良集信宿窮晨暮開顔披所戢未
盡歡娯懷已傷岐路及舳艫引江介飛旌䒴爾邑悄擾
徒旅戒團欒流景入遲遲分手念泫泫登路泣
　　幸中興堂餞江夏王詩
送行悵川逝離酌偶嵗隂隂雲掩歡緒江山起别心
　　拜衡陽文王義季墓
昩旦憑行軾濡露及山庭投歩矜履蹈舉目增淒清軺
路滅歸軫淪闥負重扃深松朝已霧幽隧晏未明長楊
敷晚素宿草披初青哀徃起沈泉追愛慟中情竹帛憑
年逺世範隨伏傾
　　七夕二首
白日傾晚照弦月升初光炫炫葉露滿肅肅庭風揚瞻
言媚天漢幽期濟河梁服箱從奔軺紈綺闕成章解帶
遽廻軫誰云秋夜長愛聚雙情欵念離兩心傷
開庭鏡天路餘光不可臨㳂風被弱縷迎輝貫𤣥鍼斯
藝成無取時物聊可尋
　　夜聴妓
寒夜起聲管促席引靈寄深心屬悲絃逺情逐流吹勞
襟憑若辰誰謂懷忘易
　　詠史
聶政憑驍氣荆軻擅美風孤刃駭韓庭獨歩震秦宫懷
音豈若始捐軀在命終雄姿列徃志流聲固無窮
　　初秋
夏盡炎氣㣲火息凉風生綠草未傾色白露已盈庭逺
視秋雲發近聴寒蟬鳴運移矜物化川上感餘情
　　秋夜
局景薄西隅升月照東垂肅肅風盈幕泫泫露傾枝側
聞飛壺急坐見河宿移覩辰念節變感物矜乖離
　　四時
　　(南史曰孝武狎侮羣臣各有稱目栁元景桓䕶之/雖並北人而王𤣥謨獨受老傖之目嘗為𤣥謨作)
　　(四時/詩)
堇茹供春膳粟漿充夏餐瓟醬調秋菜白醝解冬寒
　　望月(以下二首/文疑闕)
褰幕蕩暄氣入夜漸流清微㣲風始發曖曖月初明思
因徃物深悲以歸雲盈
　　北伐
表裏跨原隰左右御川梁月羽皎素魄皇旗赩(赩許/力切)赤
光
　　離合
霏雲起兮汎濫雨靄昏而不消意氣悄以無樂音塵寂
而莫交守邊境以臨敵寸心厲於戎昭閣盈圖記門滿
賓僚仲秋始戒中園初凋池育秋蓮水滅寒漂㫖歸塗
以易感日月逝而難要分中心而誰寄人懷念而必謠
(悲客他/方字)
　　華林都亭曲水聫句(一云華林園/效栢梁體)
九宫盛事予旒纊(帝/)三輔務根誠難亮(揚州刺史江/夏王義恭)䇿
拙枌鄉慙恩望(南徐州刺史/竟陵王誕)折衝莫效興民謗(領軍將/軍元景)
侍禁衞儲恩踰量(太子右/率暢)臣謬叨寵九流曠(吏部尚/書莊)㗋
脣廢職方思讓(侍中/偃)明筆直繩天威諒(御史中丞/顔師伯)
　江夏王義恭(武帝桓美人所生也元嘉中為司徒建/武三年為太宰後為廢帝所殺明帝定)
　　(亂復舊爵邑/諡曰文獻)
　　豔歌行
江南遊湘妃窈窕漢濵女淑問流古今蘭音媚鄭楚瑤
顔映長川善服照通滸求思望襄澨歎息對衡渚中情
未相感搔首增企予悲鴻失良匹俯仰戀儔侣俳佪㤀
寢食羽翼不能舉傾首佇春鷰為我津辭語
　　遊子移
三河遊蕩子麗顔邁荆寳携持玉柱筝懷挾忘憂草綢
繆甘泉中馳逐邯鄲道春服候時製秋紈迎凉造珍魄
暉素腕玉迹滿襟抱常歎樂日晏恒悲歡不早揮吹傳
舊美趨謠盡新好仲尼為輟餐秦王足傾倒
　　自君之出矣
自君之出矣笥錦廢不開思君如清風曉夜常徘徊
　　登景陽樓
丹墀設金屏瑤榭陳玉牀温宫冬開燠清殿夏含霜弱
蘂布遐馥輕葉振逺芳彌望少無際肆睇周華疆象闕
對馳道飛廉矚方塘邸寺送暉曜槐栁自成行通川溢
輕艫長街盈方箱顧此爝火㣲胡顔厠天光
　　彭城戲馬臺集
騁騖辭南京弭節憩東楚懿蕃重遐望興言集僚侣于
役未云淹時遷變溽暑眷戀江水流廻首獨延佇
　　温泉
秦都壯温谷漢京麗湯泉炎徳潛逺液暄波起兹源(闕/)
　　失題(見初學/泰山部)
大明總神武乗時以御天金牒封梁甫玉簡禪岱山(闕/)
　臨川王義慶(長沙景王第二子臨川王道規無子以/義慶為嗣永初元年襲封臨川王徵為)
　　(侍中丹陽尹尚書左僕射歴荆江南兖三州刺/史為性簡素寡嗜欲愛好文義足為宗室之表)
　　遊鼉湖
暄景轉諧淑草木日滋長梅花覆樹白桃杏發榮光(闕/)
　南平王鑠(字休𤣥文帝第四子未弱冠擬古三十餘/首時人以為亞迹陸機元兇弑立以鑠為)
　　(侍中及孝武入討鑠歸義最晚常懐憂懼然負才/狡競每與兄弟計度藝能屢輕孝武孝武毒殺之)
　　三婦豔詩
大婦裁霧縠中婦牒冰練小婦端清景含歌登玉殿丈
人且徘徊臨風傷流霰
　　白紵曲
僊僊徐動何盈盈玉腕俱凝若雲行佳人舉袖輝(玉臺/作耀)
青蛾摻摻擢手映鮮羅狀似明月汎雲河體如輕風動
流波
　　擬行行重行行
眇眇陵長道遙遙行逺之廻車背京里(玉臺/作邑)揮手從此
辭堂上流塵生庭中綠草滋寒螿翔水曲秋兎依山基
芳年有華月佳人無還期日夕凉風起對酒長相思悲
發江南調憂委子衿詩臥覺明燈晦坐見輕紈緇淚容
不可飾幽鏡難復治(一作/持)願垂薄暮景照妾桑榆時
　　擬明月何皎皎
落宿半遙城浮雲藹層闕玉宇來清風羅帳延秋月結
思想伊人沈憂懷明發誰為客行久屢見流芳歇河廣
川無梁山髙路難越
　　擬孟冬寒氣至
白露秋風始秋風明月初明月照髙樓露落(一作/白露)皎𤣥
除迨及凉風起行見寒林疎客從逺方至贈我千里書
先叙懷舊愛末陳久離居一章意不盡三復(一作/幅)情有
餘願遂平生志無使甘言虚
　　擬青青河邊草
淒淒含露臺肅肅迎風館思女御櫺軒哀心(一作/聲)徹雲
漢端撫悲絃泣獨對明燈歎良人久遙役耿介終昏旦
楚楚秋水歌依依採菱彈
　　代收淚就長路
聳轡髙陵曲揮袂廣川濆黄塵昏白日悲風(一作/荒塞)起浮
雲蕭條萬里别契闊三秋分時徃從朝露年來驚夕氲
徘徊去芳節依遲從逺軍
　　過厯山湛長史草堂
兹嶽藴虚詭憑覽趣亦贍九峯相接連五渚逆縈浸層
阿疲且引絶巖暢方禁溜衆夏更寒林交晝常䕃伊余
久緇湼復得味恬淡願遂安期生於焉愜髙枕
　　七夕詠牛女
秋動清風扇火移炎氣歇廣簷含夜隂髙軒通夕月安
歩廵芳林傾望極雲闕組幙縈漢陳龍駕凌霄發誰云
長河遙頗覺(一作/劇)促筵恱沈情未申寫飛光已飄忽來
對眇難期今歡自兹沒
　　秋歌(藝文無題/在秋部)
昊天清且髙秋氣發初凉白露下㣲津明月流素光凝
煙汎城闕淒風入軒房朱華先零落綠草就芸黄纎羅
還笥篋輕紈改衣裳
　王韶之(字休泰偉之之子晉義熈中除著作郎復補/通直郎領西省事武帝受命加驍騎将軍少)
　　(帝時出為吳郡太守徴/為祠部尚書加給事中)
　　贈潘綜呉逵舉孝廉詩(六章/)
東寳惟金南木有喬發煇曾崖竦幹重霄美哉兹土世
載英髦育翮幽林養音九臯
唐后明敡漢宗蒲輪我皇降鑒思樂懷人羣臣競薦舊
章惟新余亦奚貢曰義與仁
仁義伊在惟呉惟潘心積純孝事著艱難投死如歸淑
問若蘭呉實履仁心力偕單固此苦節易彼嵗寒霜雪
雖厚松柏丸丸
人亦有言無善不彰二子徽猷彌久彌芳㧞叢出類景
行朝陽誰謂道遐𢎞之則光咨爾庶事無然怠荒
江革奉摯慶禄是荷姜詩入貢漢朝咨嗟朂哉行人敬
爾休嘉俾是下國炤煇京華
伊余朽駘竊服懼盗無能禮樂豈暇聲教順彼康夷懿
徳是好聊綴所懷以贈二孝
　　詠雪離合
霰先集兮雪乃零散輝素兮被簷庭曲室寒兮朔風厲
州陸涸兮羣籟鳴
　何承天(東海郯人博通古今尤精厯數/仕宋領著作郎官至御史中丞)
　　鼓吹鐃歌十五首
　　(宋書樂志曰鼔吹鐃歌十五/篇何承天晉義熙中私造)
　　　朱路篇
朱路揚和鸞翠葢耀金華𤣥牡飾樊纓流旌拂飛霞雄
㦸闢曠塗班劔翼髙車三軍且莫喧聼我奏鐃歌清鞞
驚短簫朗鼓節鳴笳人心惟愷豫兹音亮且和輕風起
紅塵渟瀾發㣲波逸韻騰天路穨響結城阿仁聲被八
表威震振九遐嗟嗟介胄士朂哉念皇家
　　　思悲公篇
思悲公懷衮衣東國何悲公西歸公西歸流二叔幼主
旣悟偃禾復偃禾復聖志申營都新邑從斯民從斯民
徳惟明制禮作樂興頌聲興頌聲致嘉祥鳴鳯爰集萬
國康萬國康猶弗已握髪吐餐下羣士惟我君繼伊周
親覩盛世復何求
　　　雍離篇
雍士多離心荆民懷怨情二凶不量徳搆難稱其兵王
人銜朝命正辭糾不庭上宰宣九伐萬里舉長旌樓船
掩江濆駟介飛重英歸徳戒後夫賈勇尚先鳴逆徒既
不濟愚智亦相傾霜鋒未及染鄢郢忽已清西川無潛
鱗北渚有奔鯨凌威致天府一戰夷三城江漢被美化
宇宙歌太平惟我東郡民曾是深推誠
　　　戰城南篇
戰城南衝黄塵丹旌電烻鼔雷震勍敵猛戎馬殷横陣
亘野若屯雲仗大順應三靈義之所感士忘生長劒擊
繁弱鳴飛鏑炫晃亂奔星虎騎躍華毦旋朱火延起騰
飛煙驍雄斬髙旗搴長角浮呌響清天夷羣㓂殪逆徒
餘黎霑惠詠來蘇奏愷樂歸皇都班爵獻俘邦國娛
　　　巫山髙篇
巫山髙三峽峻青壁千尋深谷萬仞崇巖冠靈林冥冥
山禽夜響晨猿相和鳴洪波迅澓載逝載停悽悽商旅
之客懷苦情在昔陽九皇綱微李氏竊命宣武耀靈威
蠢爾逆縱復踐亂機王旅薄伐傳首來至京師古之為
國惟徳是貴力戰而虐民鮮不顛墜矧乃叛戾伊胡能
遂咨爾巴子無放肆
　　　上陵者篇
上陵者相追攀被服纎麗振綺紈携童幼升崇巒南望
城闕鬱盤桓王公第通衢端髙甍華屋列朱軒臨濬谷
掇秋蘭士女悠奕映隰原指營邱感牛山爽鳩既沒景
君歎嗟嵗聿逝不還志氣衰沮𤣥鬢斑野莽宿墳土乾
顧此纍纍中心酸生死亦何怨取樂今日展情歡
　　　將進酒
將進酒慶三朝備繁禮薦嘉肴榮枯換霜霧交緩春帶
命朋僚車等旗馬齊鑣懐温克樂林濠士失志愠情勞
思㫖酒寄遊遨敗徳人甘醇醪耽長夜惑淫妖興屢舞
厲哇謠形傞傞聲號呶首既濡志亦荒性命夭國家亡
嗟後生節酣觴匪酒辜孰為殃
　　　君馬篇
君馬麗且閑揚鑣騰逸姿駿足躡流景髙歩追輕飛冉
冉六轡柔奕奕金華暉輕霄翼羽葢長風靡淑旂願為
范氏驅雝容歩中畿豈效詭遇子馳騁趣危機鉛陵䇿
良駟造父為之悲不怨呉坂峻但恨伯樂稀赦彼岐山
盜實濟韓原師奈何漢魏主縱情營所私疲民甘藜藿
廐馬患盈肥人畜眢厥養蒼生將焉歸
　　　芳樹篇
芳樹生北庭豐隆正徘徊翠穎陵冬秀紅葩迎春開佳
人閑幽室惠心婉以諧蘭房掩綺幌綠草被長階日夕
遊雲際歸禽命同棲皓月盈素景凉風拂中閨哀絃理
虚堂要妙清且淒嘯歌流激楚傷此碩人懷梁塵集丹
帷微飈揚羅袿豈怨嘉時暮徒惜良願乖
　　　有所思篇
有所思思昔人曾閔二子善養親和顔色奉昏晨至誠
烝烝通明神鄒孟軻為齊卿稱身受禄不貪榮道不用
獨擁楹三徙既誶禮義明飛鳥集猛獸附功成事畢乃
更聚哀我生遘㓙閔幼罹荼酷備艱辛慈顔絶見無因
長懷永思託丘墳
　　　雉子遊原澤篇
雉子遊原澤幼懐耿介心飲啄雖勤苦不願棲園林古
有避世士抗志青霄岑浩然寄卜肆揮棹通川隂逍迷
風塵外散髪撫鳴琴卿相非所眄何况於千金功名豈
不美寵辱亦相尋冰炭結六府憂虞纏胷襟當世湏大
度量已不克任三復泉流誡自警良已深
　　　上邪篇
上邪下難正衆枉不可矯音和響必清端景縁直表大
化揚仁風齊人猶偃草聖王既已沒誰能𢎞至道開春
湛柔露代終肅嚴霜承平貴孔孟政弊矦申商孝公明
賞罰六世猶克昌李斯肆濫刑秦民所以亡漢宣隆中
興魏祖寧三方譬彼鍼與石效疾而稱良行葦非不厚
悠悠何詎央琴瑟時未調改絃當更張矧乃治天下此
要安可忘
　　　臨髙臺篇
臨髙臺望天衢飄然輕舉凌太虚携列子超帝鄉雲衣
雨帶乗風翔肅龍駕㑹瑤臺清暉浮景溢蓬萊濟西海
濯洧盤佇立雲嶽結幽蘭馳迅風遊炎州願言桑梓思
舊遊傾霄葢靡電旌降彼天塗頽窈冥辭仙族歸人羣
懷忠抱義奉明君任窮達隨所遭何為逺想令心勞
　　　逺期篇
逺期千里客肅駕候良辰近命城郭友具爾惟懿親髙
門啓雙闈長筵列嘉賔中唐儛六佾三廂羅樂人簫管
激悲音羽毛揚華文金石響髙宇絃歌動梁塵脩標多
巧㨗丸劒亦入神遷善自雅調成化由清均主人垂隆
慶羣士樂忘身願我聖明君遐期保萬春
　　　石流篇
石上流水湔湔其波發源幽岫永歸長河瞻彼逝者嵗
月其偕子在川上惟以增懷嗟我殷憂載勞寤寐遘此
百罹有志不遂行年倐忽長勤是嬰永言沒世悼兹無
成幸遇開泰沐浴嘉運綏帶安寢亦又何愠古之為仁
自求諸已虚情遙慕終於徒已
　
　
　
　古詩紀卷五十五
欽定四庫全書
　古詩紀卷五十六　　　　明　馮惟訥　撰
宋第二
　顔延之(字延年琅邪臨沂人性疎淡不䕶細行而文/章冠絶當時初為宋公豫章世子叅軍及公)
　　(即帝位補太子舍人廬陵王待之甚厚執政以其/搆扇異同因帝崩出為始安太守文帝元嘉三年)
　　(徴為中書侍郎未幾復出守永嘉孝武登阼以為/金紫光禄大夫卒贈特進諡曰憲○詩品曰延之)
　　(詩其源出於陸機尚巧似體裁綺宻情喻淵深動/無虛散一句一字皆致意焉又喜用古事彌見拘)
　　(束雖乖秀逸是經綸文雅才雅才减若人則蹈於/困躓矣湯惠休曰謝詩如芙蓉出水顔詩如錯彩)
　　(鏤金顔終/身病之)
　　應詔讌曲水作詩(八章言以/下四)
　　(宋畧曰文帝元嘉十一年三月丙申禊飲于樂遊/苑且祖道江夏王義恭衡陽王義季有詔㑹者賦)
　　(詩/)
道隠未形治彰既亂帝迹懸衡皇流共貫惟王創物永
錫洪算仁固開周義髙登漢
祚融世哲業光列聖太上正位天臨海鏡制以化裁樹
之形性惠浸萌生信及翔泳
崇虛非徴積實莫尚豈伊人和實靈所貺日完其朔月
不掩望航琛越水輦賮踰嶂
帝體麗明儀辰作貳君彼東朝金昭玉粹徳有潤身禮
不愆器柔中淵映芳猷蘭祕
昔在文昭今惟武穆於赫王宰方旦居叔有睟叡蕃爰
履奠牧寧極和鈞屏京維服
朏魄雙交月氣參變開榮灑澤舒虹爍電化際無間皇
情爰眷伊思鎬飲每惟洛宴
郊餞有壇君舉有禮幙帷蘭甸畫流髙陛分庭薦樂析
波浮醴豫同夏諺事兼出濟
仰閲豐施降惟㣲物三妨儲隷五塵朝黻途泰命屯恩
充報屈有悔可悛滯瑕難拂
　　皇太子釋奠㑹作(九章/)
　　(宋畧曰文帝元嘉二十年三/月皇太子劭釋奠于國學)
國尚師位家崇儒門禀道毓徳講藝立言浚明爽曙達
義兹昏永瞻先覺顧惟後昆
大人長物繼天接聖時屯必亨運蒙則正偃閉武術闡
揚文令庶士傾風萬流仰鏡
虞庠飾館睿圖炳睟懷仁憬集抱智麕至踵門陳書躡
屩獻器澡身𤣥淵宅心道秘
伊昔周儲聿光徃記思皇世哲體元作嗣資此夙知降
從經(一作/繼)志逷彼前文規周矩値
正殿虚筵司分簡日尚席函丈丞疑奉帙侍言稱辭惇
史秉筆妙識幾㣲王載有述
肆(五臣/作肄)議芳訊大教克明敬躬祀典告奠聖靈禮屬觀
盥樂薦歌笙昭事是肅俎實非馨
獻終襲吉即宫廣讌堂設象筵庭宿金懸台保兼徽皇
戚比彦肴乾酒澄端服整弁
六官視命九賔相儀纓笏帀序巾卷充街都莊雲動野
馗風馳倫周伍漢超哉邈猗
清暉在天容光必照物任其情理宣其奥妄先國胄側
聞邦教徒愧㣲冥終謝智效
　　三月三日詔宴西池詩
河嶽曜圖聖時利見於赫有皇升中納禪載貞其恒載
通其變大哉人文至矣天睠昭哉儲徳靈慶攸繁明兩
紫宸景物乾元帝宗菴藹惟城惟蕃衮衣善職彤弓受
言飾館春宫稅鑣青輅長筵逶迤浮觴㳂泝
　　為皇太子侍宴餞衡陽南平二王應詔詩
大儀在御皇聖居貞旁緝民紀仰緯天經物資感變神
以瑞形川無遁寳山不閟靈亦既戒裝皇心載逺夕悵
亭臯晨儀禁苑神行景騖發自靈閫對宴感分瞻秋悼
晚
　　從軍行(以下/五言)
苦哉逺征人畢力幹時艱秦初略揚越漢世争隂山地
廣旁無界嵒阿上虧天嶠霧下髙鳥冰沙固流川秋飈
冬未至春液夏不涓閩烽指荆吳胡埃屬幽燕横海咸
飛驪絶漠皆控弦馳檄發章表軍書交塞邊接鏑赴陣
首卷甲起行前羽驛馳無絶旌旗晝夜懸臥伺金柝響
起候亭燧煙逖矣逺征人惜哉私自憐
　　應詔觀北湖田收(集曰元嘉/十年也)
周御窮轍跡夏載厯山川蓄軫豈明懋善遊皆聖仙帝
暉膺順動清蹕廵廣廛樓觀眺豐穎金駕映松山飛奔
互流綴緹彀代廻環神行埓浮景争光溢中天開冬眷
徂物殘悴盈化先陽陸團精氣隂谷曵寒煙攅素既森
藹積翠亦葱芊息饗報嘉嵗通急戒無年温渥浹輿隸
和惠屬後筵觀風久有作陳詩愧未妍疲弱謝陵遽取
累非纆牽
　　車駕幸京口侍遊蒜山作(集曰元嘉二/十六年也)
元天髙北列日觀臨東溟入河起陽峽踐華因削成巖
險去漢宇襟衞徙呉京流池自化造山關固神營園縣
極方望邑社總地靈宅道炳星緯誕曜應辰明睿思纒
故里廵駕帀舊坰陟峯騰輦路尋雲抗瑤甍春江壯風
濤蘭野茂荑英宣遊𢎞下濟窮逺凝聖情嶽濵有和㑹
祥習在卜征周南悲昔老留滯感遺氓空食疲廊肆反
稅事巖耕
　　車駕幸京口三月三日侍遊曲阿後湖作(集曰元/嘉二十)
　　　(六年/也)
虞風載帝狩夏諺頌王遊春方動宸駕望幸傾五州山
祗蹕嶠路水若警滄流神御出瑤軫天儀降藻舟萬軸
𦙍行衞千翼汎飛浮彫雲麗璇葢祥飈被綵斿江南進
荆豔河激獻趙謳金練照海浦笳鼓震溟洲藐眄覯青
崖衍漾觀緑疇民靈騫都野鱗翰聳淵丘徳禮既普洽
川嶽徧懐柔
　　拜陵廟作
周徳恭明祀漢道遵光靈哀敬隆祖廟崇樹加園塋逮
事休命始投迹階王庭陪厠廻天顧朝讌流聖情早服
身義重晚達生戒輕否來王澤竭泰徃人悔形敕躬慙
積素復與昌運并恩合非漸漬榮㑹在逢迎夙御嚴清
制朝駕守禁城東紳入西寢伏軫出東坰衣冠終冥漠
陵邑轉葱青松風遵路急山烟冐壠生皇心憑容物民
思被歌聲萬紀載絃吹千嵗託旒旌未殊帝世逺已同
淪化萌幼壯困孤介末暮謝幽貞發軌喪夷易歸軫愼
﨑傾
　　贈王太常(王僧達答/詩别見)
玉水記方流璇源載圓折蓄寳毎希聲雖秘猶彰徹聆
龍􁑅(音/砌)九淵聞鳯窺丹穴歷聴豈多士巋然覯時哲舒
文廣國華敷言逺朝列(五臣/作烈)徳輝灼邦懋芳風被鄉耋
側同幽人居郊扉常晝閉林閭時晏開亟廻長者轍庭
昏見野隂山明望松雪静惟浹羣化徂生入窮節豫徃
誠歡歇悲來非樂闋屬美謝繁翰遙懐具短札
　　夏夜呈從兄散騎車長沙
炎天方埃鬱暑晏闋塵紛獨静闕偶坐臨堂對星分側
聽風薄木遙睇月開雲夜蟬當夏急隂蟲先秋聞嵗候
初過半荃蕙豈久芬屏居惻物變慕類抱情殷九逝非
空思七襄無成文
　　直東宫答鄭尚書
皇居體環極設險祗天工兩闈阻通軌對禁限清風跂
予旅東館徒歌屬南墉寢興鬱無已起觀辰漢中流雲
藹青闕皓月鑒丹宫踟蹰清防宻徙倚恒漏窮君子吐
芳訊感物惻余衷惜無丘園秀景行彼髙松知言有誠
貫(一作/實)美價難克充何以銘嘉貺言樹絲與桐
　　和謝監靈運
弱植慕端操窘歩懼先迷寡立非擇方刻意藉窮棲伊
昔遘多幸秉筆侍兩閨(初學記/作闈)雖慙丹雘施未謂𤣥素
暌徒遭良時詖王道奄昏霾人神幽明絶朋好雲雨乖
弔屈汀洲浦謁帝蒼山蹊倚巖聴緒風攀林結留荑跂
予間衡嶠曷月瞻秦稽皇聖昭天徳豐澤振沈泥惜無
雀雉化何用充海淮去國還故里幽門樹蓬藜采茨葺
昔宇翦棘開舊畦物謝時既晏年徃志不偕親仁敷情
昵興玩(善作/賦)究辭悽芬馥歇蘭若清越奪琳珪盡言非
報章聊用布所懐
　　北使洛
　　(沈約宋書曰延之為豫章世子中軍行叅軍義熈/十二年髙祖北伐有宋公之授府遣一使慶殊命)
　　(叅起居延之至洛陽道中作詩一/首文辭藻麗為謝晦傅亮所賞)
改服飭徒旅首路跼險艱振楫發呉洲秣馬陵楚山塗
出梁宋郊道由周鄭間前登陽城路日夕望三川在昔
輟期運經始闊聖賢伊濲絶津濟臺館無尺椽宫陛多
巢穴城闕生雲煙王猷升八表嗟行方暮年隂風振凉
野飛雲瞀窮天臨塗未及引置酒慘無言隠憫徒御悲
威遲良馬煩遊役去芳時歸來屢徂諐蓬心既已矣飛
薄殊亦然
　　還至梁城作
眇黙軌路長憔悴征戍勤昔邁先徂師今來後歸軍振
䇿睠東路傾側不及羣息徒顧將夕極望梁陳分故國
多喬木空城凝寒雲丘隴塡郛郭銘誌滅無文木石扃
幽闥黍苖延髙墳惟彼雍門子吁嗟孟嘗君愚賤同堙
滅尊貴誰獨聞曷為久游客憂念坐自殷
　　始安郡還都與張湘州登巴陵城樓作
江漢分楚望衡巫奠南服三湘淪洞庭七澤藹荆牧經
塗延舊軌登闉訪川陸水國周地險河山信重複却倚
雲夢林前瞻京(一作/荆)臺囿清芬霽岳陽曾暉薄瀾澳悽
矣自逺風傷哉千里目萬古陳徃還百代勞起伏存沒
竟何人炯介在明淑請從上世人歸來藝桑竹
　　秋胡詩九首(樂府作/秋胡行)
椅梧傾髙鳯寒谷待鳴律影響豈不懷自逺每相匹婉
彼幽閒女作嬪君子室峻節貫秋霜明艷侔朝日嘉運
既我從欣願自此畢
燕居未及好(五臣/作歡)良人顧有違脫巾千里外結綬登王
畿戒徒在昩旦左右來相依驅車出郊郭行路正威遲
存為久離别沒為長不歸
嗟余怨行役三陟窮晨暮嚴駕越風寒解鞍犯霜露原
隰多悲凉廻飈卷髙樹離獸起荒蹊驚鳥縱横去悲哉
遊宦子勞此山川路
超揺行人逺宛轉年運徂良時(五臣/作人)為此别日月方向
除孰知寒暑積僶俛見榮枯嵗暮臨空房凉風起坐隅
寢興日已寒白露生庭蕪
勤役從歸願反路遵山河昔辭秋未素今也嵗載華蠶
月歡(一作/觀)時暇桑野多經過佳人從所務窈窕援髙柯
傾城誰不顧弭節停中阿
年徃誠思勞路逺闊音形雖為五載别相與昩平生捨
車遵徃路鳬藻馳目成南金豈不重聊自意所輕義心
多苦調宻比金玉聲
髙節難久淹朅來空復辭遲遲前途盡依依造門基上
堂拜嘉慶入室問何之日暮行來(選作/采)歸物色桑榆時
美人望昏至慙歎前相持
有懐誰能已聊用申苦難(補註/作艱)離居殊年載一别阻河
闗春來無時豫秋至恒早寒月日發動愁心閨中起長歎
慘悽嵗方晏日落遊子顔
髙張生絶弦聲急由調起自昔枉光塵結言固終始如
何久為别百行諐(善作/愆)諸已君子失明義誰與偕沒齒
愧彼行露詩甘之長川氾
　　五君詠五首
　　　阮歩兵
阮公雖淪跡識宻鑒亦洞沈醉似埋照寓辭類託諷長
嘯若懐人越禮自驚衆物故不可論途窮能無慟
　　　嵇中散
中散不偶世本自餐霞人形解驗黙仙吐論知凝神立
俗迕流議尋山洽隠淪鸞翮有時鎩龍性誰能馴
　　　劉參軍
劉伶善閉闗懐情滅聞見鼓鍾不足歡榮色豈能眩韜
精日沈飲誰知非荒宴頌酒雖短章深衷自此見
　　　阮始平
仲容青雲器實禀生民秀達音何用深識㣲在金奏郭
奕已心醉山公非虚覯屢薦不入官一麾乃出守
　　　向常侍
向秀甘淡薄深心託毫素探道好淵𤣥觀書鄙章句交
吕既鴻軒攀嵇亦鳯舉流連河裏遊惻愴山陽賦
　　為織女贈牽牛
婺女儷經星姮娥棲飛月慙無二媛靈託身侍天闕閶
闔殊未暉咸池豈沐髪漢隂不夕張長河為誰越(一作/誰是)
(越/)雖有促讌期方湏凉風發虚計雙曜周空遲三星沒
非怨杼軸勞但念芳菲歇
　　歸鴻
昩旦濡和風霑露踐朝暉萬有皆同春鴻鴈獨辭歸相
鳴去澗汜長引發江畿皦潔登雲侣連綿千里飛長懐
河朔路緬與湘漢違
　　除弟服
徂沒離二秋掩泣備三冬徃辰緬難紀來筭忽易窮升
沒淹朞晦灑掃易禮容縞衣變余體長逝歸爾躬
　　辭難潮溝
徘徊眷郊甸俛仰引單襟一塗茍不豫百慮畢來侵永
懐交在昔有願諐瑟琴寫言勞者事将用慰亡簮
　　侍東耕詩
提封經地域辰角麗天篰浮藹起青壇沈腴發紺耦草
服薦同穗黄冠獻嘉夀(闕/)
　　發景陽樓(詩彚作袁/淑者非)
風觀要春景月榭迎秋光㳂波被華若隨山茂貞芳(闕/)
　謝莊(字希逸𢎞㣲之子仕文帝時為随王誕記室遷/太子中庶子孝武立除侍中歴吏部都官尚書)
　　(左衞将軍加給事中又領叅軍将軍明帝時加金/紫光禄大夫卒○詩品云希逸詩氣候清雅不逮)
　　(於王袁然興屬閒/長良無鄙促矣)
　　烝齋應詔(以下/五言)
霜露凝宸感肅僾動天引西郊滅湮揜(一作/烟弇)東溟起昭
晉舞風泛龍常輪霞浮玉軔紫階恊笙鏞金途展應􁈹方
見六詩和永聞九徳潤觀生識幸渥睇服慙輶(一作/輴)悋
　　和元日雪花應詔
從候昭神世息燧應頌道𤣥化盡天秘凝功畢地寳笙
鏞流七始玉息承三造委霰下璇蕤疊雪飜瓊藻積曙
境㝢明聫萼千里杲掩映順雲懸搖裔從風掃發貺燭
侄前騰瑞光圗表澤厚見身末恩踰悟生眇竦誠岱駕
肅側志梁鑾矯
　　七夕夜詠牛女應制
輟機起春暮停箱動秋衿璇居(嵗時襍/詠作車)照漢右芝駕肅
河隂容裔泛星道逶迤濟煙潯陸離迎宵佩倐爍望昏
簮俱傾環氣怨共歇浹年心珠殿釭未沫瑤庭路已深
夕(嵗時/作夜)清豈淹拂弦輝無久臨
　　侍宴蒜山(此二首疑/亦闕文)
龍旌拂紆景鳯葢起流雲轉蕙方因委層華正氛氲
煙竟山郊逺霧罷江天分調石飛延露裁金起承雲
　　侍東耕
肅鑣奉晨發恭帶厠朝聞仙鄉降朱靄神郊起青雲
隂臺承寒彩陽樹迎初熏觀徳欣臨藉瞻道樂遊汾
　　遊豫章西觀洪崖井
幽願平生積野好嵗月彌捨簪神區外整褐靈鄉垂林
逺炎天隔山深白日虧游隂騰鵠嶺飛清起鳯池隠曖
松霞被容與澗煙移將遂丘中性結駕終在斯
　　自潯陽至都集道里名為詩
山經亟旋覽水牒勌敷尋稽謝誠淹留煙䑓信遐臨翔
州凝寒氣秋浦結清隂眇眇髙湖曠遙遙南陵深青溪
如委黛黄沙似舒金觀道雷池側訪徳茅堂隂魯顯闕
㣲迹秦良滅芳音訊逺博望崖採賦梁山岑崇館非陳
宇茂苑豈舊林
　　北宅祕園
夕天霽晚氣輕霞澄暮隂㣲風清幽幌餘日照青林收
光漸窓歇窮園自荒深緑池翻素景秋槐響寒音伊人
儻同愛絃酒共棲尋
　　喜雨(以下四/首闕文)
燕起知風舞礎潤識雲流洌泉承夜湛零雨望晨浮合
穎行盛茂分穂方盈疇
　　江都平解嚴
肅旗簡廟律聳鉞暢乾靈朝晏推物泰通渥抃身寧
擊轅歌至世撫壤頌惟馨
　　從駕頓上
中權臨楚路前茅望呉雲冀馬依風蹀邊簫當夜聞
　　八月侍華林曜靈殿八闗齋
玉桴乗夕逺金枝終夜舒澄淳𤣥化闡希㣲寂理孚
　　懷園引(以下/雜言)
鴻飛從萬里飛飛河岱起辛勤越霜霧聫翩遡江氾去
舊國違舊鄉舊海悠且長廻首瞻東路延翮向秋方登
楚都入楚闗楚地蕭瑟楚山寒嵗去氷未已春來鴈不
還風肅幌兮露濡庭漢水初緑栁葉青朱光靄靄雲英
英離禽喈喈又晨鳴菊有秀兮松有蕤憂來年去容髪
衰流隂逝景不可追臨堂危坐悵欲悲試託意兮向芳
蓀心綿綿兮屬荒樊想緑蘋兮既冐沼念幽蘭兮已盈
園夭桃晨暮發春鶯旦夕喧青苔蕪石路宿草塵蓬門
　　山夜憂
庭光盡山明歸流風乗軒卷明月縁河飛澗鳥鳴兮夜
蟬清橘露靡兮蕙烟輕淩别浦兮値泉躍經喬木兮遇
猨驚南臯别鶴行佇漢東隣孤管入青天沈疴白髪共
急日朝露過隟詎賒年年既去兮髪不還金膏玉液豈
留賢廻舲拓繩戸收棹掩荆闗
　
　
　
　
　
　
　
　
　
　
　
　古詩紀卷五十六
欽定四庫全書
　古詩紀卷五十七　　　　明　馮惟訥　撰
宋第三
　謝靈運(陳郡陽夏人以祖父並𦵏始寧縣遂移藉㑹/嵇晉孝武時襲封康樂公累遷黄門侍郎時)
　　(宋公位相國以為從事中郎遷世子左衞率及宋/受禪降爵為侯起為散騎常侍轉太子左衞率武)
　　(帝崩岀為永嘉太守在郡辭歸始寧文帝登祚徴/為秘書監遷侍中未幾復稱疾歸好尋山陟險㑹)
　　(稽太守孟覬表其有異志帝惜其才授臨川内史/復為有司所紏徙廣州尋以事詔就廣州棄市年)
　　(四十九○詩品曰靈運詩其源出於陳思雜有景/陽之體故尚巧似而逸蕩過之頗以繁蕪為累嶸)
　　(謂若人興多才髙寓目輙書内無乏思外無遺物/其繁富宜哉然名章迥句處處間起䴡典新聲絡)
　　(繹奔㑹譬猶青松之㧞灌木白/玉之映塵沙未足貶其髙潔也)
　　樂府(康樂樂府多闕文/姑從茂倩舊次)
　　善哉行(以下/四言)
陽谷躍升虞淵引落景曜東隅晼晚西薄三春燠敷九
秋蕭索凉來温謝寒徃暑却居徳斯頥積善嬉謔隂灌
陽叢凋華墮萼歡去易慘悲至難鑠擊節(樂府作/激涕)當歌
對酒當酌鄙哉愚人戚戚懷瘼善哉達士滔滔處樂
　　隴西行
昔在老子至(一作/志)理成篇枉小傾大綆短絶泉鳥之栖
遊林檀是閑韶樂牢膳豈伊攸便胡為乖枉從表方圓
耿耿僚志慊慊丘園善歌以詠言理成篇
　　日出東南隅行(以下/五言)
柏梁冠南山桂宫燿北泉晨風拂幨幌朝日照閨軒美
人卧屏席懐蘭秀瑤璠皎潔秋松氣淑徳春景暄(闕/)
　　長歌行
倐爍夕星流昱奕朝露團粲粲烏有停泫泫豈暫安徂
齡速飛電頽節騖驚湍覽物起悲緒顧已識憂端朽貌
改鮮色悴容變柔顔變改茍催促容色烏盤桓亹亹衰
期廹靡靡壯志闌既慙臧孫慨復愧楊子歎寸隂果有
逝尺素竟無觀幸賒道念戚且取長歌歡
　　苦寒行(二見/)
嵗嵗層氷合紛紛霰雪落浮陽减清暉寒禽呌悲壑
饑㸑煙不興渇汲水枯涸
　　又(載初學記/疑有闕文)
樵蘇無夙飲鑿氷煮朝飡悲矣採薇唱苦哉有餘酸
　　豫章行
短生旅長世恒覺白日欹覽鏡睨頽容華顔豈久期茍
無迴戈術坐觀落崦嵫(闕/)
　　相逢行(樂府作惠連今/從藝文作靈運)
行行即長道道長息班草邂逅賞心人與我傾懷抱夷
世信難値憂來傷人平生不可保　陽華與春渥隂柯
長秋稿心慨榮去速情苦憂來早日華難久居憂來傷
人諄諄亦至老　親黨近䘏庇昵君不常好九族悲素
霰三良怨黄鳥邇朱白即頳憂來傷人近縞潔必造
水流理就濕火炎同歸燥賞契少能諧斷金斷可寳千
計莫適從憂來傷人萬端信紛繞　巢林宜擇木結友
使心曉心曉形迹畧畧邇誰能了相逢既若舊憂來傷
人片言代紵縞
　　折楊栁行二首
鬱鬱河邊樹青青野田草舍我故鄉客將適萬里道妻
妾牽衣袂抆淚沾懷抱還拊幼童子顧託兄與嫂辭訣
未及終嚴駕一何早負笮引文舟饑渇常不飽誰令爾
貧賤咨嗟何所道
騷屑出穴風揮霍見日雪颼颼無久搖皎皎幾時潔未
覺泮春氷已復謝秋節空對尺素遷獨視寸隂滅否桑
未易繫泰茅難重㧞桑茅迭生運語黙寄前哲
　　泰山吟
岱宗秀維岳崔崒刺雲天岝崿既嶮􁵓觸石輒芊綿(樂/府)
(作千/眠)登封瘞崇壇降禪藏肅然石閭何晻藹明堂祕靈
篇
　　君子有所思行
總駕越鍾陵還顧望京畿躑躅周名都遊目倦(一作/眷)忘
歸市鄽無阨(一作/夾)室世族有髙闈宻親麗華苑軒甍飭
通逵孰是金張樂諒由燕趙詩長夜恣酣飲竆年㺯音
徽盛徃速露墜衰來疾風飛餘生不歡娯何以竟暮歸
寂寥曲肱子瓢飲療朝饑所禀自天性貧富豈相譏
　　悲哉行(陸士衡集亦載此詩/誤也陸别有一首)
萋萋春草生王孫遊有情差池鷰始飛夭裊桃(一作/栁非)始
榮灼灼桃恱色飛飛燕弄聲檐上雲結隂澗下風吹清
幽樹雖改觀終始在初生松蔦歡蔓延樛葛欣虆縈眇
然遊宦子晤言時未并鼻感改朔氣眼(一作/心)傷變節榮
侘傺豈徒然澶(一作/緬)漫絶音形風來不可託鳥去豈為
聴
　　會吟行
六引緩清唱三調佇繁音列筵皆静寂咸共聆會吟會
吟自有初請從文命敷敷績壺冀始刋木至江氾列宿
炳天文負海横地理連峰競千仞背流各百里滮池溉
稉稻輕雲曖松杞兩京愧佳麗三都豈能似層臺指中
天髙墉積崇雉飛燕躍廣途鷁首戲清沚肆呈窈窕容
(五臣/作客)路曜㛹姢子自來彌世(一作/年)代賢達不可紀勾踐
善廢興越叟識行止范蠡出江湖梅福入城市東方就
旅逸梁鴻去桑梓牽綴書土風辭殫意未已
　　緩歌行
飛客結靈友凌空萃丹丘習習和風起采采彤雲浮(一/作)
(流/)娥皇發湘浦霄明出河洲宛宛連螭轡裔裔振龍旒
(一作輈/  闕)
　　燕歌行(七言/)
孟冬初寒節氣成悲風入閨霜依庭秋蟬噪栁燕辭(樂/府)
(作/棲)楹念君行役怨邊城君何﨑嶇久徂征豈無膏沐感
鸛鳴對君不樂淚沾纓闢窓開幌㺯秦筝調絃促柱多
哀聲遙夜明月鑒帷屏誰知河漢淺且清展轉思服悲
明星
　　鞠歌行(以下/雜言)
徳不孤兮必有鄰唱和之契冥相因譬如虬虎兮來風
雲亦如形聲影響陳心歡賞兮嵗易淪隠玉藏彩疇識
真叔牙顯夷吾親郢既歿匠寢斤覽古籍信伊人永言
知己感良辰
　　順東西門行
出西門眺雲間揮斤扶木墜虞泉信道人鑒徂川思樂
暫捨誓不旋閔九九傷牛山宿心載違徒昔言競落運
務頽年招命儕好相追牽酌芳酤奏繁絃惜寸隂情固
然
　　上留田行
薄遊出彼東道上留田薄遊出彼東道上留田循聼一
何矗矗上留田澄川一何皎皎上留田悠哉逷矣征夫
上留田悠哉逷矣征夫上留田兩服上阪電遊(彚作/雷逝)上
留田舫舟下遊飈驅上留田此别旣久無適上留田此
别既久無適上留田寸心繫在萬里上留田尺素遵此
千夕上留田秋冬迭相去就上留田秋冬迭相去就上
留田素雪紛紛鶴委上留田清風飈飈入袖上留田嵗
云暮矣增憂上留田嵗云暮矣增憂上留田誠知運來
詎抑上留田熟視年徃莫留上留田
　　三月三日侍宴西池詩(四言/)
詳觀記牒鴻荒莫傳降及雲鳥曰聖則天虞承唐命周
襲商艱江之永矣皇心惟眷矧乃暮春時物芳衍濫觴
逶迤周流蘭殿禮備朝容樂闋夕宴
　　述祖徳詩二首(以下/五言)
　序曰大元中王父龕定淮南負荷世業専主隆人逮
　賢相徂謝君子道消拂衣蕃岳考卜東山事同樂生
　之時志期范蠡之舉
達人貴自我髙情屬天雲兼抱濟物性而不纓垢氛叚
生蕃(通作/藩)魏國展季救魯人弦髙犒㬐(舊作/晉誤)師仲連郤
秦軍臨組乍不緤對珪寧肯分惠物辭所賞勵志故絶
人苕苕歷千載遥遥播清塵清塵竟誰嗣明哲垂(選作/時)
經綸委講綴(當作/輟)道論改服康世屯屯難既云康尊主
隆斯民
中原昔䘮亂䘮亂豈觧已崩騰永嘉末逼迫太元始河
外無反正江介有䠞圯萬邦咸震懾横流賴君子拯溺
由道情龕暴資神理秦趙欣來蘇燕魏遲文軌賢相謝
世運逺圖因事止髙揖七州外拂衣五湖裏隨山疏濬
潭傍巖藝枌梓遺情捨塵物貞觀丘壑美
　　九日從宋公戲馬臺集送孔令
季秋邊朔苦旅鴈違霜雪凄凄陽卉腓皎皎寒潭絜(潔/同)
良辰感聖心雲旗興暮節鳴葭戾朱宫蘭巵獻時哲餞
宴光有孚和樂隆所缺在宥天下理吹萬羣方恱歸客
遂海隅脫冠謝朝列弭棹薄枉渚指景待樂闋河流有
急瀾浮驂無緩轍豈伊川途念宿心愧將别彼美丘園
道喟焉傷薄劣
　　從遊京口北固應詔
玉璽戒誠信黄屋示崇髙事為名教用道以神理超昔
聞汾水遊今見塵外鑣鳴笳發春渚稅鑾登山椒張組
眺倒景列筵矚歸潮逺巖映蘭薄白日麗江臯原隰荑
緑栁墟囿散紅桃皇心美陽澤萬象咸光昭顧已枉維
縶撫志慙塲苖工拙各所宜終以反林巢曾是縈舊想
覽物奏長謡
　　永初三年七月十六日之郡初發都
述職期闌暑理棹變金素秋岸澄夕隂火旻團朝露辛
苦誰為情遊子値頽暮愛似莊念昔久敬曾存故如何
懐土心持此謝逺度李牧愧長袖郤克慙躧歩良時不
見遺醜狀不成惡曰余亦支離依方早有慕生幸休明
世親䝉英達顧空班趙氏璧徒乖魏王瓠從來漸二紀
始得傍歸路將竆山海迹永絶賞心悟
　　隣里相送至方山
祗役出皇邑相期憇甌越解纜及流潮懷舊不能發析
析就衰林皎皎明秋月含情易為盈遇物難可歇積痾
謝生慮寡慾罕所闕資此永幽棲豈伊年嵗别各勉日
新志音塵慰寂蔑
　　過始寧墅
束髮懐耿介逐物遂推遷違志似如昨二紀及兹年緇
磷謝清曠疲薾慙貞堅拙疾相倚薄還得静者便剖竹
守滄海枉㠶過舊山山行窮登頓水渉盡洄㳂巖峭嶺
稠叠洲縈渚連綿白雲抱幽石緑篠媚清漣葺宇臨廻
江築觀基曾顛揮手告鄉曲二載期歸旋且為樹枌檟
無令孤願言
　　富春渚
宵濟漁浦潭旦及富春郭定山緬雲霧赤亭無淹薄遡
流觸驚急臨圻阻參錯亮乏伯昏分險過吕梁壑洊至
宜便習兼山貴止託平生協幽期淪躓困㣲弱久露干
禄請始果逺遊諾宿心漸申寫萬事俱零落懷抱既
昭曠外物徒龍蠖
　　七里瀨
羈心積秋晨晨積展遊眺孤客傷逝湍徒旅苦奔峭石
淺水潺湲日落山照曜荒林紛沃若哀禽相呌嘯遭物
悼遷斥存期得要妙既秉上皇心(五臣/作情)豈屑末代誚目
覩嚴子瀬想屬任公釣誰謂古今殊異代可同調
　　晚出西射堂
歩出西城(集作/掖)門遙望城西岑連障疊巘崿青翠杳深
沈曉霜楓葉丹夕曛嵐氣隂節徃慼不淺感來念已深
羈雌戀舊侣迷鳥懐故林含情尚勞愛如何離賞心撫
鏡華緇鬢攬帶緩促衿安排徒空言幽獨賴鳴琴
　　登池上樓
潛虬媚幽姿飛鴻響逺音薄霄愧雲浮棲川怍淵沈進
徳智所拙退耕力不任徇禄反竆海卧痾對空林衾枕
昧節候褰開暫窺臨傾耳聆波瀾舉目眺嶇嶔初景革
緒風新陽改故隂池塘生春草園栁變鳴禽祁祁傷豳
歌萋萋感楚吟索居易永久離羣難處心持操豈獨古
無悶徵在今
　　遊南亭
時竟夕澄霽雲歸日西馳宻林含餘清逺峰隠半規久
痗昏墊苦旅館眺郊岐澤蘭漸被徑芙蓉始發池未厭
青春好已觀朱明移戚戚感物歎星星白髮垂藥餌情
所止衰疾忽在斯逝將候秋水息景偃舊崖我志誰與
亮賞心惟良知
　　遊赤石進㠶海
首夏猶清和芳草亦未歇水宿淹晨暮隂霞屢興沒周
覽倦瀛壖况乃凌窮髪川后時安流天呉静不發揚帆
採石華掛席拾海月溟漲無端倪虚舟有超越仲連輕
齊組子牟眷魏闕矜名道不足適已物可忽請附任公
言終然謝夭伐
　　登江中孤嶼
江南倦歷覽江北曠周旋懷新道轉廻尋異景不延亂
流趨正絶(五臣作/孤嶼)孤嶼媚中川雲日相輝映空水共澄
鮮表靈物莫賞藴真誰為傳想像崑山姿緬邈區中
縁始信安期術得盡養生年
　　登永嘉緑嶂山詩
裹糧杖輕策懐遲上幽室行源逕轉逺距陸情未畢澹
㶑結寒姿團欒潤霜質澗委水屢迷林迥巖逾宻眷西
謂初月顧東疑落日踐(一作/殘)夕奄昏曙蔽翳皆周悉蠱
上貴不事履二美貞吉幽人常坦歩髙尚邈難匹頥阿
竟何端寂寂寄抱一恬如既巳交繕性自此出
　　郡東山望溟海詩(一作東/山望海)
開春獻初嵗白日出悠悠蕩志將愉樂瞰海庶㤀憂䇿
馬歩蘭臯緤控息椒丘采蕙遵大薄搴若履長洲白花
皜陽林紫䖀(一作/翹)曄春流非徒不弭忘覽物情彌遒萱
蘇始無慰寂寞終可求
　　遊嶺門山詩
西京誰修政龔汲稱良吏君子豈定所清塵慮不嗣早
蒞建徳鄉民懐虞芮意海岸常寥寥空館盈清思協
以上冬月晨遊肆所喜千圻邈不同萬嶺狀皆異威摧
三山峭瀄汨兩江駛漁舟(一作/商)豈安流樵拾謝西芘人
生誰云樂貴不屈所志
　　石室山詩
清旦索幽異放舟越坰郊苺苺蘭渚急藐藐苔嶺髙石
室冠林陬飛泉發山椒虚泛徑千載峥嶸非一朝鄉村
絶聞見樵蘇限風霄㣲戎無逺覽總笄羡升喬靈域久
韜隠如與心賞交合歡不容言摘芳㺯寒條
　　登上戍石鼓山詩
旅人心長久憂憂自相接故鄉路遥逺川陸不可渉汨
汨莫與娯發春托登躡歡願既無並戚慮庶有協(一作/怯)
極目睞左濶廻顧眺右狹日末澗增波雲生嶺逾疊白
芷競新苔緑蘋齊初葉摘芳芳靡諼愉樂樂不燮佳期
緬無像騁望誰云愜
　　行田登海口盤嶼山
羈苦孰云慰觀海藉朝風莫辨洪波極誰知大壑東依
稀採菱歌彷彿含嚬容遨遊碧沙渚遊衍丹山峰
　　白石巖下徑行田
小邑居易貧災年民無生知淺懼不周愛深憂在情舊
業横海外蕪穢積頽齡饑饉不可久甘心務經營千頃
帶逺堤萬里瀉長汀洲流㳙澮合連綂塍埒并雖非楚
宫化荒闕亦黎萌雖非鄭白渠每嵗望東京天鑒儻不
孤來兹驗㣲誠
　　齋中讀書
昔余遊京華未嘗廢丘壑矧乃歸山川心跡雙寂寞虚
館絶諍訟空庭來鳥雀卧疾豐暇豫翰墨時間作懐抱
觀古今寢食展戯謔既笑沮溺苦又哂子雲閣執㦸亦
以疲耕稼豈云樂萬事難並歡達生幸可託
　　命學士講書
卧病同淮陽宰邑曠武城弦歌愧言子清浄謝伏生古
人不可攀何以報恩榮時徃嵗易周聿來政無成曾是
展予心招學講羣經鑠金既云刃凝土亦能型望爾志
尚隆逺嗣竹箭聲敢謂荀氏訓且布(一作/有)蘭陵情待罪
豈久期禮樂俟賢明
　　種桑詩
詩人陳條柯亦有美攘剔前修為誰故後事資紡績常
佩知方誡愧㣲富教益浮陽騖嘉月藝桑迨閒隙疎欄
發近郛長行達廣塲曠流始毖泉湎塗猶跬跡俾此將
長成慰我海外役
　
　
　
　
　
　
　
　
　
　
　
　
　
　
　
　古詩紀巻五十七
欽定四庫全書
　古詩紀卷五十八　　　　明　馮惟訥　撰
宋第四
　謝靈運(二/)
　　初去郡
彭薛裁知耻貢公未遺榮或可優貪競豈足稱達生
伊余秉㣲尚拙訥謝浮名廬園當棲巖卑位代躬耕
顧已雖自許心迹猶未并無庸方(選作/妨)周任有疾像長
卿畢娶類尚子薄遊似邴生恭承古人意促(五臣/作俶)裝返
柴荆牽絲及元興解龜在景平負心二十載於今廢將
迎理棹遄還期遵渚騖脩坰遡溪終水渉登嶺始山行
野曠沙岸浄天髙秋月明憇石挹飛泉攀林搴落英戰
勝臞者肥鑒止流歸停即是羲唐化獲我擊壤情(一作/聲)
　　田南樹園激流植援
樵隠俱在山由來事不同不同非一事養痾亦園中中
園(一作/園中)屏氛雜清曠招逺風卜室倚北阜啓扉面南江
激澗代汲井插槿當列墉羣木既羅戸衆山亦當(善作/對)
窓靡迤趨下田(五臣/作岫)迢遞瞰髙峯寡欲不期勞即事罕
人功唯開蔣生逕永懐求羊蹤賞心不可忘妙善冀能
同
　　石壁精舍還湖中作
昏旦變氣候山水含清暉清暉能娯人游子憺㤀歸出
谷日尚早入舟陽已㣲林壑歛暝色雲霞收夕霏芰荷
迭映蔚蒲稗相因依披拂趨南逕愉恱偃東扉慮澹物
自輕意愜理無違寄言攝生客試用此道推
　　登石門最髙頂
晨䇿尋絶壁夕息在山棲䟽峰抗髙館對嶺臨廻溪長
林羅戸穴(一作/庭)積石擁階基連巖覺路塞宻竹使徑迷
來人㤀新術去子惑故蹊活活夕流駛噭噭夜猿啼沈
冥豈别理守道自不擕心契九秋幹目翫三春荑居常
以待終處順故安排惜無同懐客共登青雲梯
　　石門新營所住四面髙山廻溪石瀬茂林脩竹
躋險築幽居披雲卧石門苔滑誰能歩葛弱豈可捫嫋
嫋秋風過萋萋春草繁美人遊不還佳期何由敦芳塵
凝瑤席清醑滿金尊洞庭空波瀾桂枝徒攀翻結念屬
霄漢孤景莫與諼俯濯石下潭仰看條上猿早聞夕飈
急晚見朝日暾崖傾光難留林深響易奔感徃慮有復
理來情無存庶持乗日車(選作/日用)得以慰營魂匪為衆人
說冀與智者論
　　於南山徃北山經湖中瞻眺
朝旦發陽崖景落憇隂峰舍舟眺廻渚停䇿倚茂松側
逕既窈窕環洲亦玲瓏俛視喬木杪仰聆大壑淙石横
水分流林宻蹊絶蹤解作竟何感升長皆丰容初篁苞
緑籜新蒲含紫茸海鷗戲春岸天鷄㺯和風撫化心無
厭覽物眷彌重不惜去人逺但恨莫與同孤遊非情歎
賞廢理誰通
　　從斤竹澗越嶺溪行
猿鳴誠知曙谷幽光未顯巖下雲方合花上露猶泫逶
迤傍隈隩迢遞陟陘峴過澗既厲急登棧亦陵緬川渚
屢徑復乗流翫廻轉蘋萍泛沈深菰蒲冐清淺企石挹
飛泉攀林摘葉巻想見山阿人薜蘿若在眼握蘭勤徒
結折麻心莫展情用賞為美事昩竟誰辨觀此遺物
慮一悟得所遣
　　過白岸亭詩
拂衣遵沙垣緩歩入蓬屋近澗㳙宻石逺山映踈木空
翠難强名漁釣易為曲援蘿聆青崖春心自相屬交交
止栩黄呦呦食萍鹿傷彼人百哀嘉爾承筐樂榮悴迭
去來竆通成休慽未若長踈散萬事恒抱朴
　　夜宿石門詩(拾遺作石/門巖上宿)
朝搴苑中蘭畏彼霜下歇暝還雲際宿㺯此石上月鳥
鳴識夜棲木落知風發異音同至聼殊響俱清越妙物
莫為賞芳醑誰與伐美人竟不來陽阿徒晞髪
　　南樓中望所遲客
杳杳日西頽漫漫長路迫登樓為誰思臨江遲來客與
我别所期期在三五夕圓景早巳滿佳人殊(五臣/作猶)未適
即事怨暌擕感物方悽慼孟夏非長夜晦明如嵗隔瑶
華未堪折蘭苕已屢摘路阻莫贈問云何慰離析搔首
訪行人引領冀良覿
　　廬陵王墓下作
曉月發雲陽落日次朱方含悽泛廣川灑淚眺連岡眷
言懐君子沈痛切中腸道消結憤懣運開申悲凉神期
恒若存徳音初不忘徂謝易永久松柏森已行延州協
心許楚老惜蘭芳解劒竟何及撫墳徒自傷平生疑若
人通蔽互相妨理感心情慟定非識所将脆促良可哀
夭枉特兼常一隨徃化滅安用空名揚舉聲泣已瀝長
歎不成章
　　還舊園作見顔范二中書
辭滿豈多秩謝病不待年偶與張邴合久欲還東山聖
靈昔廻眷㣲尚不及宣何意衝飈激烈火縱炎煙焚玉
發崑峯餘燎遂見遷投沙理既迫如卭願亦愆長與歡
愛别永絶平生縁浮舟千仞壑總轡萬尋巔流沫不足
險石林豈為艱閩中安可處日夜念歸旋事躓兩如直
心愜三避賢託身青雲上棲巖挹飛泉盛明盪氛昏貞
休康屯邅殊方感成貸㣲物豫采甄感深操不固質弱
易扳纏曾是反昔園語徃實欵然曩基即先築故池不
更穿果木有舊行壤石無逺延雖非休憇地聊取永日
閒衞生自有經息隂謝所牽夫子照清素探懷授徃篇
　　酬從弟惠連(五章○惠連西陵遇/風獻康樂詩見本集)
寢瘵謝人徒滅迹入雲峰巖壑寓耳目歡愛隔音容永
絶賞心望長懷莫與同末路値令弟開顔披心胷
心胷既云披意得咸在斯凌澗尋我室散帙問所知夕
慮曉月流朝忌曛日馳悟對無厭歇聚散成分離
分離别西川廻景歸東山别時悲已甚别後情更延傾
想遲嘉音果枉濟江篇辛勤風波事欵曲洲渚言
洲渚既淹時風波子行遲務協華京想詎存空谷期猶
復惠來章祗足攪余思儻若果歸言共陶暮春時
暮春雖未交仲春善遊遨山桃發紅蕚野蕨漸紫苞嚶
嗚已恱豫幽居猶欝陶夢寐佇歸舟釋我吝與勞
　　登臨海嶠初發疆中作與從弟惠連可見羊何共
　　和之(四章○集作登臨海/嶠與從弟惠連一首)
杪秋尋逺山山逺行不近與子别山阿含酸赴脩畛中
流袂就判欲去情不忍顧望脰未悁汀曲舟已隠
隠汀絶望舟騖棹逐(一作/逾)驚流欲抑一生歡并奔千里
遊日落當棲薄繫纜臨江樓豈惟夕情歛憶爾共淹留
淹留昔時歡復增今日歎兹情已分慮况乃協悲端秋
泉鳴北澗哀猿響南巒戚戚新别心悽悽久念攅
攅念攻别心旦發清溪隂暝投剡中宿明登天姥岑髙
髙入雲霓還期那可尋儻遇浮丘公長絶子徽音
　　初發石首城
白珪尚可磨斯言易為緇雖抱中孚爻猶勞貝錦詩寸
心若不亮㣲命察如絲日月垂光景成貸遂兼兹出宿
薄京畿晨裝搏曾颸重經平生别冄與朋知辭故山日
已逺風波豈還時迢迢萬里帆茫茫終何之遊當羅浮
行息必廬霍期越海陵三山遊湘厯九嶷欽聖若旦暮
懷賢亦悽其皎皎明發心不為嵗寒欺
　　入東道路詩
整駕辭金門命旅惟詰朝懐居顧歸雲指塗泝行飈屬
値清明節榮華感和韶陵隰繁緑杞墟囿粲紅桃鷕鷕
翬方雊纎纎麥垂苖隠軫邑里宻緬邈江海遼滿目皆
古事心賞貴所髙魯連謝千金延州權去朝行路既經
見願言寄吟謡
　　道路憶山中
采菱調易急江南歌不緩楚人心昔絶越客腸今斷斷
絶雖殊念俱為歸慮欵存鄉爾思積憶山我憤懣追尋
栖息時偃卧任縱誕得性非外求自已為誰纂不怨秋夕
長常(一作/恒)苦夏日短濯流激浮湍息隂倚宻竿懐故叵
新歡含悲忘春暖悽悽明月吹惻惻廣陵散殷勤訴危
柱慷慨命促管
　　入彭蠡湖口
客遊倦水宿風潮難具論洲島驟廻合圻岸屢崩奔乗
月聼哀犺浥露馥芳蓀春晚緑野秀巖髙白雲屯千念
集日夜萬感盈朝昏攀崖照石鏡牽葉入松門三江事
多徃九派理空存靈物希珍恠異人秘精魂金膏滅明
光水碧綴(五臣/作輟)流温徒作千里曲絃絶念彌敦
　　入華子岡是麻源第三谷
南州實炎徳桂樹陵寒山銅陵映碧澗石磴瀉紅泉既
枉隠淪客亦棲肥遁賢險徑無測度天路非術阡遂登
羣峰首邈若升(藝文類/聚作騰)雲煙羽人絶髣髴丹丘徒空
筌圖牒復磨滅碑版誰聞傳莫辨百代後安知千載前
且申獨徃意乗月㺯潺湲恒充俄頃用豈為古今然
　　發歸瀬三瀑布望兩溪
我行乗日垂放舟候月圓沫江免風濤渉清㺯漪漣積
石竦兩溪飛泉倒三山亦既竆登陟荒藹横目前窺巖
不覩景披林豈見天陽烏尚傾翰幽篁未為邅退尋平
常時安知巢穴難風雨非攸恡擁志誰與宣倘有同枝
條此日即千年
　　初徃新安桐廬口
絺綌雖淒其授衣尚未至感節良已深懐古亦云(一作/徒役)
思不有千里棹孰申百代意逺協尚子心遙得許生計
既及冷風善又即秋水駛江山共開(一作/閒)曠雲日相照
媚景夕羣物清對玩咸可憙
　　擬魏太子鄴中集詩八首(并序/)
　建安末余時在鄴宫朝遊夕讌究歡愉之極天下良
　辰美景賞心樂事四者難并今昆弟友朋二三諸彦
　共盡之矣古來此娯書籍未見何者楚襄王時有宋
　玉唐景梁孝王時有鄒枚嚴馬遊者美矣而其主不
　文漢武帝徐樂諸才備應對之能而雄猜多忌豈獲
　晤言之適不誣方將庶必賢於今日爾嵗月如流零
　落將盡撰文懐人感徃增愴其辭曰
　　　魏太子
百川赴巨海衆星環北辰照灼爛霄漢遥裔起長津天
地中横潰家王(五臣/作皇)拯生民區宇既蕩滌羣英必來臻
忝此欽賢性由來常懐仁况值衆君子傾心隆日新論
物靡浮說析理實敷陳羅縷豈闕辭窈窕䆒天人澄觴
滿金罍連榻設華茵急絃動飛聼清歌拂梁塵莫(善作/何)
言相遇易此歡信可珍
　　　王粲
　家本秦川貴公子孫遭亂流寓自傷情多
幽厲昔崩亂桓靈今板蕩伊洛既燎煙函崤沒無像(五/臣)
(作/象)整裝辭秦川秣馬赴楚壤沮漳自可美客心非外奬
常歎詩人言式㣲何由徃上宰奉皇靈侯伯咸宗長雲
騎亂漢南宛(善作/紀)郢皆掃盪排霧屬盛明披雲對清朗
慶泰欲重疊公子特先賞不謂息肩願一旦值明兩並
載遊鄴京方舟汎河廣綢繆清讌娯寂寥梁棟響既作
長夜飲豈顧乗日養
　　　陳琳
　袁本初書記之士故述䘮亂事多
皇漢逢迍邅天下遭氛慝董氏淪闗西袁家擁河北單
民(五臣/作人)易周章窘身就羈勒豈意事乖已永懐戀故國
相公實勤王信能定蝥賊復覩東都輝重見漢朝則餘
生幸已多矧乃值明徳愛客不告疲飲讌遺景刻夜聼
極星爛(五臣/作闌)朝遊竆曛黑衣哇動梁埃急觸盪幽黙且
盡一日娯莫知古來惑
　　　徐幹
　少無宦情有箕潁之心事故仕世多素辭
伊昔家臨淄提携㺯齊瑟置酒飲膠東淹留憇髙宻此
歡謂可終外物始難畢搖蕩箕濮情窮年迫憂慄末塗
幸休明棲集建薄質巳免負薪苦仍游椒蘭室清論事
究萬美話信非一行觴奏悲歌永夜繫(五臣/作繼)白日華屋
非蓬居時髦豈余匹中飲顧昔心悵焉若有失
　　　劉楨
　卓犖偏人而文最有氣所得頗經竒
貧居晏里閈少小長東平河兖當衝要淪飄薄許京廣
川無逆流招納厠羣英北渡黎陽津南登宛(善作/紀)郢城
既覽古今事頗識治亂情歡友相觧達敷奏究平生矧
荷明哲顧知深覺命輕朝遊牛羊下暮坐括掲鳴終嵗
非一日傳巵㺯清聲辰事既難諧歡願如今并唯羡肅
肅翰繽紛戾髙冥
　　　應瑒
　汝潁之士流離世故頗有飄薄之歎
嗷嗷雲中鴈舉翮自委羽求凉弱水湄違寒長沙渚顧
我梁(五臣/作凉)川時緩歩集潁許一旦逢世難淪薄恒羇旅
天下昔未定託身早得所官渡厠一卒烏林預艱阻晚
節値衆賢㑹同庇天宇列坐廕華榱金樽盈清醑始奏
延露曲繼以闌夕語調笑輙酬答嘲謔無慙阻傾軀無
遺慮在心良已叙
　　　阮瑀
　管書記之任故有優渥之言
河洲多沙塵風悲黄雲起金羈相馳逐聫翩何窮已慶
雲惠優渥㣲薄攀多士念昔渤海時南皮戲清沚今復
河曲遊鳴葭汎蘭氾躧歩陵丹梯並坐侍君子妍談既
愉心哀音(一作/㺯)信睦耳傾酤係芳醑酌言豈終始自從
食蓱來唯見今日美
　　　平原侯植
　公子不及世事但美遨遊然頗有憂生之嗟
朝遊登鳯閣日暮集華沼傾柯引弱枝攀條摘蕙草徙
倚窮騁望目極盡所討西顧太行山北眺邯鄲道平衢
脩且直白楊信裊裊副君命飲宴歡娯寫懐抱良遊匪
晝夜豈云晚與早衆賔悉精妙清辭灑蘭藻(五臣作/蘭蒲)哀
音下廻鵠餘哇徹清昊中山不知醉飲徳方覺飽願以
黄髪期養生念將老
　　石壁立招提精舍
四城有頓躓三世無極已浮歡昩眼前沈照貫終始壯
齡緩前期頽年追暮齒揮霍夢幻頃飄忽風電起良縁
迨未謝時逝不可俟敬擬靈鷲山尚想祗洹軌絶溜飛
庭前髙林映窓裏禪室栖空觀講宇析妙理
　　過瞿溪山僧
迎旭凌絶嶝映泫歸溆浦鑚燧斷山木掩岸墐石戸結
架非丹甍藉田資宿莾同遊息心客曖然若可睹清霄
颺浮煙空林響法鼔㤀懐狎鷗䱔攝生馴兕虎望嶺眷
靈鷲延心念浄土若乗四等觀永㧞三界苦
　　七夕詠牛女
火逝首秋節新明弦月夕月弦光照戸秋首風入隙凌
峰歩曾崖(藝文/作岑)憑雲肆遥脈徙倚西北庭竦踊東南覿
紈綺無報章河漢有駿軛
　　彭城宫中直感嵗暮
草草眷徂物契契矜嵗殫楚艷起行戚吳趨絶歸懽脩
帶緩舊裳素鬂改朱顔晚暮悲獨坐(藝文/作已)鳴鶗歇春
蘭
　　嵗暮(以下五/首文闕)
殷憂不能寐苦此夜難頽明月照積雪朔風勁(初學/作清)且
哀運徃無淹物年逝覺已(藝文/作易)催
　　登廬山絶頂望諸嶠
積峽忽復啓平塗俄已閉巒隴有合沓徃來無蹤轍晝
夜蔽日月冬夏共霜雪
　　夜發石闗亭
隨山踰千里浮溪將十夕鳥歸息舟楫星闌命行役亭
亭曉月映泠泠朝露滴
　　答謝惠連
懷人行千里我勞盈十旬别時花灼灼别後葉蓁蓁
　　初發入南城
㺯波不輟手玩景豈停目雖未登雲峰且以歡水宿
　　東陽溪中贈答二首
可憐誰家婦縁流洒(一作/洗)素足明月在雲間迢迢不可
得
可憐誰家郎縁流乗素舸但問情若為月就雲中墮
　　作離合
古人怨信次十日眇未央加我懐繾綣口脉情亦傷劇
哉歸遊客處子勿相㤀(別字/)
　　詩一首
　　(宋書本傳曰靈運為孟覬所表帝惜其才不罪以/為臨川内史在郡游放不異永嘉為有司所糾司)
　　(徒遣隨州從事收之靈/運興兵叛逸為詩曰)
韓亡子房奮秦帝魯連耻本自江海人忠義感君子
　　臨終詩
　　(梁書本傳曰靈運既被擒文帝以謝𤣥勲參㣲管/宜宥及後嗣降死徙廣州又為有司所奏請依法)
　　(収治詔於廣州棄/市􁍇刑作詩曰)
龔勝無餘生季業有終盡稽公理既迫霍生命亦殞悽
悽後(一作/凌)霜柏納納衝風菌邂逅竟無時(一作/幾何)脩短非
所愍恨我君子志不得巖下泯送心正覺前斯痛久已
忍唯願乗來生怨親同心朕
　　王子晉讚(贊例不録以其近/五言詩附存之)
淑質非不麗難以之百年儲宫非不貴豈若登雲天王
子愛清浄區中實囂諠冀見浮丘公與爾共繽翻
　　巖下見一老翁四五少年讚
　　(盛𢎞之荆州記初𢎞採藥衡山見一老翁四五年/少對坐執書劉敬叔異苑曰湘東姚祖太元中為)
　　(郡吏經衡山望巖下數少年並執筆作書祖謂行/旅休息乃過之未至百歩少年相與飛颺遺一紙)
　　(書在坐處前數句/古時字自後皆鳥)
衡山採藥人路迷糧亦絶過息巖下坐正見相對説一
老四五少仙隠不可别其書非世教其人必賢哲
　　維摩經十譬贊
　　(維摩經云是身如聚沫澡浴强忍是身如泡不得/久立是身如野馬渇愛疲勞是身如芭蕉中無有)
　　(堅是身如幻轉受報應是身如夢其現恍怱是身/如影行照而現是身如響因縁變失是身如霧意)
　　(無静想是身如/電為分散法)
　　　聚沫泡合
水性本無泡激流遂聚沫即異成狀貌消散歸虚壑君
子識根本安事勞與奪愚俗駭變化横復生欣怛
　　　燄
性内相表狀非炎安知火新新相推移熒熒非向我如
何滯着人終嵗迷因果
　　　芭蕉
生分本多端芭蕉知不一含蕚不結核敷華何由實
至人善取譬無宰誰能律莫昵縁合時當視分散日
　　　聚幻
幻工作同異誰謂復非真一從逝物過既徃亦何陳謬
者疑久近逹者皆自賔勿起離合情會無百代人
　　　夢
覺謂寢無知寐中非無見意狀盈眼前好惡迭(一作/迷)萬
變既悟眇已徃惜為浮物戀孰視婆娑盡寧當非赤縣
　　　影響合
影響順形聲資物故生理一旦揮霍去何因相像似羣
有靡不然昩漠乎自已四色尚無本八㣲欲安恃
　　　浮雲
泛濫明月隂薈蔚南山雨能為變動用在我竟無取俄
已就飛散豈復得攅聚諸法既無我何由有我所
　　　電
倐爍驚電過可見不可逐恒物生滅後誰復覈遲速
慎勿空留念横便神理恧發已道易孚㤀情長之
福
　
　
　
　
　
　
　
　
　
　
　
　古詩紀巻五十八
欽定四庫全書
　古詩紀卷五十九　　　　明　馮惟訥　撰
宋第五
　謝瞻(字宣逺六嵗能屬文與從叔混族弟靈運俱有/盛名晉義熈中為安城太守宋初除中書侍郎)
　　(以弟晦當朝乃求/岀守豫章遇病卒)
　　九日從宋公戯馬臺集送孔令詩
風至授寒服霜降休百工繁林收陽彩宻苑解華叢巢
幕無留燕遵渚有來(五臣/作歸)鴻輕霞冠秋日迅商薄清穹
聖心眷嘉節揚鑾戾行宮四筵霑芳醴中堂起絲桐扶
光迫西汜歡餘(初學作/餘歡)宴有窮逝矣將歸客養素克有
終臨流怨莫從歡心嘆飛蓬
　　答靈運(一作答康/樂秋霽詩)
夕霽風氣凉閒房有餘清開軒滅華燭月露皓(五臣/作浩)已
盈獨夜無物役寢者亦云寧忽獲愁霖唱懐勞奏所誠
(善作/成)歎彼行旅艱深兹眷言情伊余雖寡慰殷憂暫為
輕牽率酬嘉藻長揖愧吾生
　　於安城答靈運(五章/)
條繁林彌蔚波清源逾濬華宗誕吾秀之子紹前𦙍綢
繆結風徽烟煴吐芳訊鴻漸隨事變雲(五臣/作靈)臺與年峻
華萼相光飾嚶鳴(五臣作/嚶嚶)恱同響親親子敦余賢賢吾
爾賞比景後鮮輝方年一日長萎葉愛榮條涸流好河
廣
徇業謝成操復禮愧貧樂幸會果代耕符守江南(五臣/作南)
(江/)曲履運傷荏苒遵塗歎緬邈布懐存所欽我勞一何
篤
肇允雖同規翻飛各異槩迢遞封畿外窈窕承明内尋
塗塗既暌即理理已(五臣一/作亦)對絲路有恒悲矧迺在吾
愛
跬行安歩武鎩翮周數仞豈不識髙逺違方徃有吝嵗
寒霜雪嚴過半路逾峻量已畏友朋勇退不敢進行矣
勵令猷寫誠酬來訊
　　王撫軍庾西陽集别時為豫章太守庾被徴還東
　　(集曰謝還豫章庾被徵還都/王撫軍送至湓口南樓作)
祗召旋北京守官反(五臣/作及)南服方舟析舊知對筵曠明
牧舉觴矜飲餞指途念出宿來晨無定端别晷有成速
頽陽照通津夕隂曖平陸榜人理行艫輶軒命歸僕分
手東城闉發櫂西江隩離㑹雖相雜逝川豈徃復誰謂
情可書盡言非尺牘
　　張子房詩
王風哀以思周道蕩無章卜洛易隆替興亂罔不亡力
政吞九鼎苛慝暴三殤息肩纏民思靈鑒集朱光伊人
感代工聿來扶興王婉婉幙中畫輝輝天業昌鴻門銷
薄蝕垓下殞攙搶爵仇建蕭宰定都䕶儲皇肇允契幽
叟翻飛指帝鄉惠心奮千祀清埃播無疆神武睦三正
裁成被八荒明兩燭河隂慶霄薄汾陽鑾旍(五臣/作旌)歴頽
寢飾像薦嘉嘗聖心豈徒甄惟徳在無㤀逝者如可作
揆子慕周行濟濟屬車士粲粲翰墨塲瞽夫違盛觀竦
踊企一方四達雖平直蹇歩愧無良飡和忘㣲逺延首
詠太康
　謝惠連(丹陽尹方明之子干嵗能屬文元嘉七年為/彭城王法曹參軍年三十七卒○詩品云小)
　　(謝詩才思富㨗恨其蘭玉夙凋故長轡未騁秋懷/𢷬衣之作雖復靈運銳思亦何以加焉又工為䴡)
　　(歌謡風/人第一)
　　秋胡行二首(以下/四言)
春日遲遲桑何萋萋紅桃含夭綠栁舒荑邂逅粲者游
(一作/遵)渚戯蹊華顔易改良願難諧
係風捕影誠知不得念彼奔波意慮迴惑漢女倐忽洛
神飄揚空勤交甫徒勞陳王
　　隴西行
運有榮枯道有舒屈潛保黄裳顯服朱黻誰能守静棄
華辭榮竆谷是處考槃是營千金不迴百代傳名厥包
者柚㤀憂者萱何為有用自乖中原實摘柯摧葉殞條
煩
　　豫章行(以下/五言)
軒帆遡遥路薄送瞰遐江舟車理殊緬宻友將逺從九
里樂同潤二華念分峰集歡豈今發離歎自古鍾促生
靡緩期迅景無遲蹤緇髮迫多素憔悴謝華䒠婉娩寡
留晷窈窕閉淹龍如何阻行止憤愠結心胸既㣲達者
度歡戚誰能封願子保淑慎良訊代徽容
　　塘上行
芳萱秀陵阿菲質不足營幸有㤀憂用移根託君庭垂
穎臨清池擢彩仰華甍霑渥雲雨潤葳蕤吐芳馨願君
眷傾葉留景惠餘明
　　却東西門行
慷慨發相思惆悵戀音徽四節競闌候六龍引頽機人
生隨時變遷化焉可祈百年難必保千慮盈懐之
　　代悲哉行(樂府作惠連鮑/照集亦載此)
羇人感淑節縁感欲回轍我行詎幾時華實驟舒結覩
實情有悲曕華意無恱覽物懐同志如何復乖别翩翩
翔禽羅闗關鳴鳥列翔鳴常疇偶所歎獨乖絶
　　燕歌行(七言/)
四時推遷迅不停三秋蕭瑟葉解輕飛霜被野鴈南征
念君客遊羇思盈何為淹留無歸聲愛而不見傷心情
朝日潛輝華燈明林鵲同栖渚鴻并接翮偶羽依蓬瀛
仇依旅類相和鳴余獨何為志無成憂縁物感淚沾纓
　　猛虎行(以下/雜言)
貧不攻九嶷玉倦不憩三危峰九嶷有惑號三危無安
容美物標貴用志士勵竒蹤如何祗逺役王命宜肅恭
伐鼓功未著振旅何時從
　　又
猛虎潛深山長嘯自生風人謂客行樂客行苦心傷
　　鞠歌行
翔馳騎千里姿伯樂不舉誰能知南荆璧萬金貲卞和
不斵與石離年難留時易殞厲志莫賞徒勞疲沮齊音
溺趙吹匠石善運郢不危古綿眇理參差單心慷慨䨇
淚垂
　　前緩聲歌
羲和纎阿去嵯峨覩物知命使余轉欲悲歌憂戚人心
胷處山勿居峰在行勿為公居峯大阻銳為公遇讒蔽
雅琴自疎越雅韻能揚揚滑滑相混同終始福禄豐
　　三月三日曲水集(一作上巳曲水/集○以下五言)
四時著平分三春禀融爍遲遲和景婉夭夭園桃灼携
朋適(藝文/作斯)郊野昩爽(藝文/作旦)辭鄽郭蜚雲興翠嶺芳飈起
華薄解轡偃崇丘藉草繞迴壑際渚羅時簌託波汎輕
爵
　　汎南湖至石帆
軌息陸塗初枻鼓川路始漣漪繁波漾參差層峯峙
蕭踈野趣生逶迤白雲起登陟苦䟦渉䁹盼樂心耳即
翫翫有竭在興興無已
　　西陵遇風獻康樂(五章/)
我行指孟春春仲尚未發趣途逺有期念離情無歇成
裝候良辰漾舟陶嘉月瞻塗意少悰還顧情多闕
哲兄感仳别相送越坰林飲餞野亭館分袂澄湖隂悽
悽留子言眷眷浮客心迴塘隠艫栧逺望絶形音
靡靡即長路戚戚抱遥悲悲遥但自弭路長當語(五臣/作問)
誰行行道轉逺去去情彌遲昨發浦陽汭今宿浙江湄
屯雲蔽曾嶺驚風湧飛流零雨潤墳澤落雪灑林丘浮
氛晦崖巘積素惑原疇曲汜薄停旅(五臣/作依)通川絶行舟
臨津不得濟佇楫阻風波蕭條洲渚際氣色少諧和西
瞻(五臣/作矚)興游歎東睇起悽歌積憤成疢痗無萱将如何
　　代古(一作擬客/從逺方來)
客從逺方來贈我鵠文綾貯以相思篋緘以同心繩裁
為親身服著以俱寢興别來經年嵗歡心不可凌瀉酒
置井中誰能辨斗升合如杯中水誰能判淄澠
　　秋懐
平生無志意少小嬰憂患如何乗苦心矧復値秋晏皎
皎天月明奕奕河宿爛蕭瑟含風蟬寥唳度雲鴈寒
商動清閨孤燈曖幽幔耿介繁慮積展轉長宵半夷險
難預謀倚伏昩前算雖好相如達不同長卿慢頗恱鄭
生偃無取白衣宦未知古人心且從性所翫賔至可命
觴朋來當染翰髙臺驟登踐清淺(五臣/作波)時陵亂頽魄不
再圓傾羲無兩旦金石終銷毁丹青暫彫煥各勉𤣥髪
歡無貽白首歎因歌遂成賦聊用布親串
　　𢷬衣
衡紀無淹度晷運倐如催白露滋園菊秋風落庭槐肅
肅莎雞羽烈烈寒螿啼夕隂結空幕宵月皓中閨美人
戒裳服端飾相招携簮玉出北房鳴金歩南階櫩髙砧
響發楹長杵聲哀㣲芳起兩袖輕汗染䨇題紈素既已
成君子行未歸裁用笥中刀縫為萬里衣盈篋自余手
幽緘俟君開腰帶准疇昔不知今是非
　　泛湖歸出樓中望月
日落泛澄瀛星羅遊輕橈憩榭靣曲氾臨流退迴潮輟
䇿共駢筵並坐相招要哀鴻鳴沙渚悲猿響山椒亭亭
映江月䬟䬟出谷飈斐斐氣羃岫泫泫露盈條近矚祛
幽藴逺視蕩諠囂晤言不知罷從夕至清朝
　　七月七日夜詠牛女
落日隠櫩楹升月照簾(玉䑓/作房)櫳團團滿葉露析析振條
風蹀足循廣除瞬目矖曾穹雲漢有靈匹彌年闕相從
遐川阻溺愛脩渚曠清容㺯杼不成藻聳轡騖前蹤昔
離秋已兩今聚夕無䨇傾河易迴斡欵情(玉臺/作顔)難久悰
沃若靈駕旋寂寥雲幄空留情顧華寢遥心逐奔龍沈
吟為爾感情深意彌重
　　喜雨
朱明振炎氣溽暑扇温飈羡彼明月輝離畢經中宵思
此西郊雲既雨盈崇朝上天愍憔悴商羊自吟謡
　　詠冬(藝文新本字譌作/靈運考舊本正之)
七宿乗運曜三星與時滅履霜氷彌堅積寒風愈切繁
雲起重隂迴飈流輕雪園林粲斐皓庭除秀皎潔墀瑣
有凝汙(一作/沍)逵衢無通轍
　　讀書
賁園奚足慕下帷故宜遵山成由一簣崇積始㣲塵虞
軒雖眇莽顔隰亦何人
　　離合詩二首
放棹遵遥塗方與情人别嘯歌亦何言肅爾凌霜節(各/)
(字/)
夫人皆薄離二友獨懐古思篤子衿詩山(當作/三)川何足
苦(念字/)
　　夜集作離合
四坐宴嘉賔一客自逺臻九言何所戒十善故宜遵
　　長安有狹邪行(以下/闕文)
紀郢有通逵通逵並軒車帟帟雕輪馳軒軒翠葢舒
撰䇿之五尹振轡從三閭推劔馮前軾鳴佩專後輿
　　順東西門行
哀朝菌閔頽力遷化常然焉肯息及壯齒遇世直酌酪
華堂集親識舒情盡懽遣悽惻
　　夜集歎乖
詩人詠踟蹰騷首歌離别誠哉曩日歡展矣今夕切吾
生赴進令質明即行轍在貧故宜言贈子保温恵曷用
書諸紳久要亮有誓
　　與孔曲阿别詩
凄凄乗蘭秋言餞千里舟塗届雲陽邑邑宰有昔遊行
人雖念路為爾暫淹留
　　詠螺蚌
輕羽不髙翔自用弦網羅纎鱗惑芳餌故為釣所加螺
蚌非有心沈迹在泥沙文無雕飾用味非鼎俎和
　　失題(見藝文/言志類)
夕坐苦多慮行歌踐閨中房櫳引傾月歩檐結春風
　
　
　
　
　
　古詩紀巻五十九
欽定四庫全書
　古詩紀巻六十　　　　　明　馮惟訥　撰
宋第六
　鮑照(一作昭字明逺東海人文詞贍逸尤長於樂府/始謁臨川王義慶貢詩言志櫂為國侍郎遷秣)
　　(陵令文帝選為中書舍人上方以文章自髙頗多/忌由是賦述不敢盡其才後臨海王子頊鎮荆州)
　　(以為前軍叅軍時江外諸王皆拒命子頊敗遂遇/害○詩品曰鮑照詩其源出於二張善形状寫物)
　　(之詞得景陽之俶詭含茂先之靡嫚骨節強于謝/混驅邁疾于延年總四家而擅美跨兩代而孤出)
　　(嗟其才秀人㣲故取湮當代然貴尚巧似不避/危反頗傷清雅之調故言險俗者多以附照)
　　樂府
　　採桑(以下/五言)
季春梅始落工女事蠶作採桑淇洧間還戯上宫閣早
蒲時結隂晚篁(一作/竹)初解籜靄靄霧滿(集作/灑)閨融融景
盈幕乳燕逐草蟲巢蜂拾花萼是節最暄妍佳服又新
爍綿(玉䑓/作斂)歎對迥塗揚歌㺯場藿抽琴試抒思薦珮果
成託承君郢中美服義久心諾衞風古愉艷鄭俗舊浮
薄靈願悲渡湘宓賦笑瀍洛盛明難重來淵意為誰涸
君其且調絃桂酒妾行酌
　　代蒿里行
同盡無貴賤殊願有窮伸馳波催永夜零露逼短晨結
(集作/驅)我幽山駕去此滿堂親虛容遺劒佩實(樂府/作美)貌戢
衣巾斗酒安可酌尺書誰復陳年代稍推逺懷抱日幽
淪人生良自劇天道與何人齎我長恨意歸為狐兔塵
　　代挽歌
獨處重㝠下憶昔登髙臺傲岸平生中不為物所裁埏
門只復閉白蟻相將來生時芳蘭體小蟲今為災𤣥鬢
無復根枯髏依青苔憶昔好飲酒素盤進青梅彭韓及
㢘藺疇昔已成灰壯士皆死盡餘人安在哉
　　代東門行
傷禽惡弦驚倦客惡離聲離聲斷客情賔御皆涕零涕
零心斷絶將去復還訣一息不相知何况異鄉别遥遥
征駕逺杳杳白日晚居人掩閨卧行子夜中飯野風吹
草(集作/秋)木行子心腸斷食梅常苦酸衣葛常苦寒絲竹
徒滿座憂人不解顔長歌欲自慰彌起長恨端
　　代放歌行
　　(歌錄曰孤子生行/古辭曰放歌行)
蓼蟲避葵堇習苦不言非小人自齷齪安知曠士懷鷄
鳴洛城裏禁門平旦開冠葢縱横至車騎四方來素帶
曳長飈華纓結逺埃日中安能止鐘鳴猶未歸夷世不
可逢賢君信愛才明慮自天斷不受外嫌猜一言分珪
爵片善辭草萊豈伊白璧賜將起黄金臺今君有何疾
臨路獨遲迴
　　代陳思王京洛篇(玉臺作煌/煌京洛行)
鳯樓十二重四戸八綺窓繡桷金蓮花桂柱玉盤龍珠
簾無隔露羅幌不勝風寳帳三千所為爾一朝容揚芬
紫煙上垂綵綠雲中春吹回白日霜歌落塞鴻但懼秋
塵起盛愛逐衰蓬坐視青苔滿卧對錦筵空琴瑟縱横
散舞衣不復縫古來共歇薄君意豈獨濃唯見䨇黄鵠
千里一相從
　　代門有車馬客行
門有車馬客問客何鄉士㨗歩徃相訊果得舊隣里悽
悽聲中情慊慊增下俚語昔有故悲論今無新喜清晨
相訪慰日暮不能巳歡戚競尋緒談調何終止辭端竟
未究忽唱分途始前悲尚未弭後感(樂府/作戚)方復起嘶聲
盈我口談言在君耳手迹可傳心願爾篤行李
　　代櫂歌行
羇客離嬰時飄颻無定所昔秋寓江介兹(一作/今)春客河
滸徃戢于役身願言永懷楚泠泠鯈疏潭邕邕鴈循渚
飂戾長風振揺曳髙帆舉驚波無留連舟人不躊竚
　　代白頭吟
直如朱絲繩清如玉壺氷何慙宿昔意猜恨坐相仍人
情賤恩舊世議逐衰興毫髪一為瑕邱山不可勝食苖
實碩䑕㸃白信蒼蠅鳬鵠逺成美薪蒭前見陵申黜褒
女進班去趙姬升周王日淪惑漢帝益嗟稱心賞猶難
恃貌恭豈易憑古來共如此非君獨撫膺
　　代東武吟
主人且勿諠賤子歌一言僕本寒鄉士出身䝉漢恩始
隨張校尉占(一作/召)募到河源後逐李輕車追虜窮塞垣
宻塗亘萬里寧嵗猶七奔肌力盡鞍甲心思歴凉温將
軍既下世部曲亦罕存時事一朝異孤績誰復論少壯
辭家去竆老還入門腰鎌刈葵藿倚杖牧(一作/收)鷄豚昔
如韝上鷹今似檻中猿徒結(一作/積)千載恨空負百年怨
棄席思君幄疲馬戀君軒願垂晉主惠不愧田子魂
　　代别鶴操
䨇鶴俱起時徘徊滄海間長㺯若天漢輕軀似雲懸幽
客時結侣提携遊三山青繳凌瑶臺丹羅籠紫煙海上
悲風急三山多雲霧散亂一相失驚孤不得住緬然日
月馳逺矣絶音儀有願而不遂無怨以生離鹿鳴在深
草蟬鳴隠髙枝心自有所存(一作/懐)旁人那得知
　　代出自薊北門行
羽檄起邊亭烽火入咸陽徴師(選作/騎)屯廣武分兵救朔
方嚴秋筋竿勁虜陣精且彊天子按劒怒使者遥相望
雁行縁石徑魚貫度飛梁簫鼓流漢思(當作/颸)旌甲被胡
霜疾風衝塞起沙礫自飄揚馬毛縮如蝟角弓不可張
時危見臣節世亂識忠良投軀報明主身死為國殤
　　代陸平原君子有所思行
西上登雀臺東下望雲闕層閣肅天居馳道直如髮繡
甍結飛霞璇題納行月築山擬蓬壺穿池類溟渤選色
遍齊代(集作/岱)徴聲匝卭越陳鐘陪夕讌笙歌待明發年
貌不可還身意㑹盈歇蟻壤漏山阿(善作/河)絲淚毁金骨
器惡含滿敧物忌厚生沒智哉衆多士服理辨昭昩(叶/音)
(末一/作晣)
　　代悲哉行(明逺集載此樂/府作謝惠連)
羇人感淑節縁感欲囘轍我行詎幾時華實驟舒結覩
實情有悲瞻華意無恱覽物懐同志如何復乖别翩翩
翔禽羅關關鳴鳥列翔鳴尚儔偶所歎獨乖絶
　　代陳思王白馬篇
白馬騂角弓鳴鞭乗北風要途問邊急雜虜入雲中閉
壁自徃夏清野逐還冬僑裝多闕絶旅服少裁縫埋身
守漢境(一作/節)沈命對胡封薄暮塞雲起飛沙被逺松
含悲望兩都楚歌登四墉丈夫設計誤懐恨逐邊戎棄
(一作/罷)别中國愛要(一作/邀)兾胡馬功去來今何道卑賤生
所鍾但令塞上兒知我獨為雄
　　代昇天行
家世宅關輔勝帶宦王城備聞十帝事委曲兩都情倦
見物興衰驟覩俗屯平翩翻若(一作/類)回掌恍惚似朝榮
窮途悔短計晚志重(一作/愛)長生從師入逺嶽結友事仙
靈五圖(一作/芝)發金記九籥隠丹經風餐委松宿雲卧恣
天行冠霞登綵閣解玉飲椒庭蹔遊越萬里少(一作/近)别
數千齡鳯臺無還駕簫管有遺聲何時(一作/當)與汝曹
啄腐共呑腥
　　松栢篇(并序/)
　余患脚上氣四十餘日知舊先借傅𤣥集以余病劇
　遂見還開袠適見樂府詩龜鶴篇於危病中見長逝
　詞惻然酸懷抱如此重病彌時不差呼吸乏喘舉目
　悲矣火藥間闕而擬之
松栢受命獨歴代長不衰人生浮且脆鴥若晨風悲東
海并逝川西山導落暉南郭(一作/郊)恱籍短蒿里收永歸
諒無疇昔時百病起盡期志士惜牛刀忍勉自療治傾
家行藥事顛沛去迎醫徒備火石苦奄至不得辭龜齡
安可獲岱宗恨(一作/限)已迫睿聖不得留為善何所益捨
此赤縣居就彼黄壚宅永離九原親長與三辰隔屬纊
生望盡闔棺世業埋事痛存人心恨結亡者懷祖𦵏既
云及壙𡑞亦已開室族内外哭親疎同共哀外姻逺近
至名列通夜臺扶輿出殯宫低回戀庭室天地有盡期
我去無還日居者今已盡人事從此畢火歇烟既沒形
銷聲亦滅鬼神來依我生人永辭訣大暮杳悠悠長夜
無時節欎湮重冥下煩冤難具說安寢委沈寞戀戀念
平生事業有餘結刋述未及成資儲無擔石兒女皆孩
嬰一朝放捨去萬恨纏我情追憶世上事束教已自拘
明發靡怡愈夕歸多憂虞轍閒晨逕荒撤宴式酒濡知
今瞑目苦恨失爾時娯遥遥逺民居獨埋深壤中墓
前人跡滅冡上草日豐空林響鳴蜩髙松結悲風長寐
無覺期誰知逝者竆生存處交廣連榻舒華茵已沒一
何苦楛哉不容身昔日平居時晨夕對六親今日掩柰
何一見無諧因禮席有降殺三齡速過隙几筵就收撤
室宇改疇昔行女遊歸途仕子復王役家世本平常獨
有亡者劇時祀望歸來四節静塋丘孝子撫墳號父兮
知來不欲還心依戀欲見絶無由煩冤荒隴側肝心盡崩
抽
　　代苦熱行
赤阪横西阻火山赫南威身熱頭且痛鳥墜魂來歸湯
泉發雲潭焦煙起石圻(磯作/)日月有恒昏雨露未嘗晞
丹蛇踰百尺𤣥蜂盈十圍含沙射流影吹蠱病(一作/痛)行
暉瘴氣晝薰體菵露夜霑衣饑猿莫下食晨禽不敢
飛毒涇尚多死度瀘寧具腓生軀蹈死地昌志登禍機
戈船榮既薄伏波賞亦㣲爵輕君尚惜士重安可希
　　代朗月行
朗月出東山照我綺窓前窓中多佳人被服妖且妍靚
粧坐帳(一作/帷)裏當戸㺯清弦鬢奪衞女迅體絶飛燕
先為君歌一曲當作朗月篇酒至顔自解聲和心亦宣
千金何足重所存意氣間
　　代堂上歌行
四坐且莫(一作/勿)諠聴我堂上歌昔仕京洛時髙門臨長
河出入重宫裏結友曹與何車馬相馳逐賔朋好容華
陽春孟春月朝光散流霞輕歩逐芳風言笑㺯丹葩暉
暉朱顔酡紛紛織女梭滿堂皆美人目成對湘娥雖謝
侍君閒明粧帶綺羅筝笛更彈吹髙唱好相和萬曲不
關心(一作/情)一曲動情多欲知情厚薄更聴此聲歌
　　代結客少年塲行
驄馬金絡頭錦帶佩呉鈎失意杯酒間白刃起相讐追
兵一旦至負劔逺行遊去鄉三十載復得還舊丘升髙
臨四闗表裏望皇州九塗(一作/衢)平若水䨇闕似雲浮扶
宮羅將相夾道列王侯日中市朝滿車馬若川流擊鐘陳
鼎食方駕自相求今我獨何為埳壈懐百憂
　　扶風歌
昨辭金華殿今次鴈門縣寢卧握秦戈棲息抱越箭忍
悲别親知行泣隨征傳寒煙空徘徊朝(日/)乍舒巻
　　代少年時至衰老行(巳下五首/樂府不載)
憶昔少年時馳逐好名晨結友多貴門出入富兒隣綺
羅艷華風車馬自揚塵歌唱青齊女彈筝燕趙人好酒
多芳氣餚味厭時新今日每相念此事邈無因寄語後
生子作樂當及春
　　代陽春登荆山行
旦登荆山頭崎嶇道難遊早行犯霜露苔滑不可留極
眺入雲表竆目盡帝州方都列萬室層城帶髙樓奕奕
朱軒馳紛紛縞衣流日氛映山浦暄霧逐風收花木亂
平原桑柘盈(一作/綿)平疇攀條㺯紫莖藉露折芳柔遇物
雖成趣念者不解憂且共慶春酒長歌登山丘
　　代貧賤苦愁行
湮沒雖死悲貧苦即生劇長歎至天曉愁苦竆日夕盛
顔當少歇鬢髪先老白親友四面絶朋知斷三益空庭
慙樹萱藥餌愧過客貧年㤀日時黯顔就人惜俄頃不
相酬恧怩面已赤或以一金恨便成百年隙心為千條
計事未見一獲運圯津塗塞遂轉死溝洫以此竆百年
不如還窀穸
　　代邊居行
少年逺京(一作/荆)陽遙遥萬里行(集作/方)陋巷絶人徑茅屋
摧山岡不覩車馬迹但見麋鹿塲長松何落落丘隴無
復行邊地無髙木蕭蕭多白楊盛年日月盡一去萬恨
長悠悠世中人争比錐刀忙不憶貧賤時富貴輙相㤀
紛紛徒滿目何關慨予傷不如一畝中髙㑹挹清漿遇
樂便作樂莫使候朝光
　　代邽街行(邪作去/  行)
竚立出門衢遥望轉蓬飛蓬去舊根在連翩逝不歸念
我捨鄉俗親好久乖違慷慨懐長想惆悵戀音徽人生
随事變遷化焉可祈百年難必果千慮易盈虧
　　蕭史曲(樂府作鮑照藝文作張華然此詩/詞格不類晉人當以樂府為正)
蕭史愛長(一作/少)年嬴女吝童顔火粒願排棄霞霧好登
攀龍飛逸(一作/竟)天路鳯起出秦關身去長不返簫聲時
徃還
　　王昭君
既事轉蓬逺心隨鴈路絶霜鞞旦夕驚邊笳中夜咽
　　吳歌三首
夏口樊城岸曹公却月戍但觀流水還識是儂流下
夏口樊城岸曹公却月樓觀見流水還識是儂淚流
人言荆江狹荆江定自濶五兩了無聞風聲那得達
　　採菱歌七首
騖舲馳桂浦息棹偃椒潭簫㺯澄湘北菱歌清漢南
弭榜搴蕙荑停唱紉薰若含傷拾泉花營念採雲萼
暌濶逢暄新悽怨値妍華秋心不可盪(樂府作/殊不那)春恩亂
如麻
要艷䨇嶼裏望美兩洲間褭褭風出浦容容(樂府作/沈沈)日
向山
煙曀越嶂深箭迅楚江急空抱琴中(樂府/作心)悲徒望近關
(樂府作/弦開)泣
緘歎凌珠淵收慨上金堤春芳行歇落是人方未齊
思今懐近憶望古懐逺識懷古復懐今長懷無終極
　　幽蘭五首
傾輝引暮色孤景留思顔梅歇春欲罷期渡徃不還
簾委蘭蕙露帳含桃李風攬帶昔何道坐令芳節終
結珮徒分明抱梁輙乖忤華落知不終空愁坐相誤
眇眇蛸挂網漠漠蠶㺯絲空慙不自信怯與君畫(一作/劃)
期
陳國鄭東門古今共所知長袖暫徘徊駟馬停路岐
　　中興歌十首
千冬遲(一作/逢)一春萬夜視朝日生平値中興歡起百憂
畢
中興太平運化清四海樂祥景照玉臺紫煙遊鳯閣
碧樓含夜月紫殿争朝光綵池散蘭麝風起自生芳
白日照前窓玲瓏綺羅中美人掩輕扇含思歌春風
三五容色滿四五妙華歇已輸春日歡分隨秋光没
北出湖邊戯前還苑中遊飛縠繞長松馳管逐波流
九月秋水清三月春花滋千金逐良日皆競中興時
窮泰已有分夀夭復屬天既是中興樂莫持憂自煎
襄陽是小地夀陽非帝城今日中興樂遥冶在上京
梅花一時艷竹葉千年色願君松栢心採照無竆極
　　代白紵舞歌詞四首(并序言以/下七)
　侍郎臣鮑照啓被教作白紵舞歌詞謹竭庸陋裁為
　四曲附啓上呈識方淟悴思塗猥局言既無雅聲未
　能文不足以宣贊聖㫖抽㧞妙實謹遣簡餘慙隨悚
　盈謹啓詞曰
呉刀楚製為佩禕纎羅霧縠垂羽衣含商咀徴歌露晞
珠履(一作/屣)颯沓紈袖飛凄風夏起素雲回車怠馬煩客
㤀歸蘭膏明燭承夜輝
桂宫栢寢擬天居朱爵文窓韜綺䟽象牀瑶席鎮犀渠
雕屏匼匝組帷(一作/帳)舒秦筝趙瑟挾笙竽垂璫散珮盈
玉除停觴不御欲誰須
三星參差霧霑濕弦悲管清月將入寒光蕭條候蟲急
荆王流歎楚妃泣紅顔難長時易戢凝華結藻(一作/絲)久
延立非君之故豈安集
池中赤鯉庖所捐琴髙乗去騰(一作/飛)上天命逢福世丁
溢恩(一作徼命逢/福丁溢恩)簪金藉綺升曲筵恩厚徳深(一作思/君厚徳)
委如山潔誠洗志期暮年烏白馬角寧足言
　　代白紵曲二首
朱脣動素腕(一作/袖)舉洛陽少童(一作/年)邯鄲女古稱淥水
今白紵催弦急管為君舞竆秋九月荷葉黄北風驅鴈
天雨霜夜長酒多樂未央
春風澹蕩俠思多天色浄淥氣妍和含桃紅萼蘭紫芽
朝日灼爍發園華卷幌結帷羅玉筵齊謳秦吹盧女弦
千金顧笑買芳年
　　代鳴鴈行
邕邕鳴鴈鳴始旦齊行命侣入雲漢中夜相失羣離亂
留連徘徊不忍散憔悴容儀君不知辛苦風霜亦何為
　　擬行路難十八首(以下/雜言)
奉君金巵之美酒瑇(一作/玳)瑁玉匣之雕琴七綵芙蓉之
羽帳九華蒲萄之錦衾紅顔零落嵗將暮寒光宛轉時
欲沈願君裁悲且减思聴我抵節行路吟不見栢梁銅
雀上寧聞古時清吹音
洛陽名工鑄為金博山千斵復萬鏤上刻秦女携手仙
承君清夜之歡娯列置幃裏明燭前外發龍鱗之丹綵
内含麝芬之紫煙如今君心一朝異對此長歎終百年
璇閨玉墀上椒閣文窓繡戸垂羅幕中有一人字金蘭
被服纎羅采芳藿春燕參差風散梅開幃對景㺯春爵
含歌攬涕恒抱愁(玉臺作/不能言)人生幾時得為樂寧作野中
之䨇鳬不願雲間之别鶴
瀉水置平地各自東西南北流人生亦有命安能行歎
復坐愁酌酒以自寛舉杯斷絶歌路難心非木石豈無
感吞聲躑躅不敢言
君不見河邊草冬時枯死春滿道君不見城上日今暝
沒盡(一作/山)去明朝復更出今我何時當得然一去永滅
入黄泉人生苦多歡樂少意氣敷腴在盛年且願得志
數相就牀頭恒有沽酒錢功名竹帛非我事存亡貴賤
付皇天
對案不能食㧞劒擊柱長歎息丈夫生世㑹幾時安能
蹀躞垂羽翼棄置罷官去還家自休息朝出與親辭
暮還在親側㺯兒牀前戯看婦機中織自古聖賢盡貧
賤何况我輩孤且直
愁思忽而至跨馬出北門舉頭四顧望但見松栢園荆
棘鬱蹲蹲(集作/撙撙)中有一鳥名杜䳌言是古時蜀帝魂聲
音哀苦鳴不息羽毛憔悴似人髠飛走樹間啄(集作/逐)蟲
蟻豈意徃日天子尊念此死生變化非常理中心惻愴
不能言
中庭五株桃一株先作花陽春妖冶二三月從風簸蕩
落西家西家思婦見悲惋零淚沾衣撫心歎初送我君
出戸時何言淹留節迴換牀席生塵明鏡垢纎腰瘦削
髪蓬亂人生不得恒稱意惆悵徙倚至夜半
剉蘖染黄絲黄絲歴亂不可治我昔與君始相値爾時
自謂可君意結帶與君言死生好惡不相置(一作結帶/與君同死)
(生好惡不/擬相棄置)今日見我顔色衰意中索寞(一作/錯漠)與先異還
君金(一作/玉)釵玳瑁簪不忍見之(一作/此)益愁思
君不見蕣華不終朝須臾奄冉零落銷盛年妖艷浮華
輩不久亦當詣塚頭一去無還期千秋萬嵗無音詞孤
魂㷀㷀空隴間獨魄徘徊遶墳基但聞風聲野鳥吟豈
憶平生盛年時為此令人多悲悒君當縱意自熈怡
君不見枯籜走階庭何時復青著故莖君不見亡靈䝉
享祀何時傾杯竭壺罌君當見此起憂思寧及得與時
人争人生倐忽如絶電華年盛徳幾時見但令縱意存
髙尚㫖酒嘉肴相胥讌持此從朝竟夕暮差得亡憂消
愁怖胡為惆悵不能已難盡此曲令君忤
今年陽初花滿林明年冬末雪盈岑推移代謝紛交轉
我君邊戍獨稽沈執袂分别已三載邇來寂淹無分音
朝悲慘慘遂成滴暮思遶遶最傷心膏沐芳餘久不御
蓬首亂鬂不飾簪徒飛輕埃舞空帷粉筐黛器靡復遺
自生留世苦不幸心中惕惕恒懐悲
春禽喈喈旦暮鳴最傷君子憂思情我初辭家從軍僑
榮志溢氣干雲霄流浪漸冉經三齡忽有白髪素髭生
今暮臨水㧞已盡明日對鏡復已盈但恐羇死為鬼客
客思寄滅生空精每懐舊鄉野念我舊人多悲聲忽見
過客問何我寧知我家在南城答云我曾居君鄉知君
遊宦在此城我行離邑已萬里今方羇役去逺征來時
聞君婦閨中孀居獨宿有貞名亦云悲朝泣閒房又聞
暮思淚霑裳形容憔悴非昔恱蓬鬢衰顔不復粧見此
令人有餘悲當願君懐不暫㤀
君不見少壯從軍去白首流離不得還故鄉窅窅日夜
隔音塵斷絶阻河闗朔風蕭條白雲飛胡笳哀極邊氣
寒聴此愁人兮柰何登山逺望得留顔将死胡馬跡能
見妻子難男兒生世轗軻欲何道綿憂摧抑起長歎
君不見栢梁臺今日丘墟生草萊君不見阿房宫寒雲
澤雉栖其中歌妓舞女今誰在髙墳纍纍滿山隅長袖
紛紛徒競世非我昔時千金軀隨酒逐樂任意去莫令
含歎下黄壚
君不見氷上霜表裏隂且寒雖䝉朝日照信得幾時安
民生故如此誰令摧折强相看年去年來自如削白髪
零落不勝冠
君不見春鳥初至時百草含青俱作花寒風蕭索一旦
至竟得幾時保光華日月流邁不相饒令我愁思怨恨
多
諸君莫歎貧富貴不由人丈夫四十彊而仕余當二十
弱冠辰莫言草木委冬雪㑹應蘇息遇陽春對酒叙長
篇窮途運命委皇天但願樽中九醖滿莫惜牀頭百個
錢直得(一作/須)優游卒一嵗何勞辛苦事百年
　　梅花落
中庭雜樹多偏為梅咨嗟問君何獨然念其霜中能作
花霜中能作實揺蕩春風媚春日念爾零落逐寒風徒
有霜華無霜質
　　代淮南王(玉臺分朱城以/下別作一首)
淮南王好長生服食鍊氣讀仙經琉璃作盌牙作盤金
鼎玉七合神丹合神丹戱紫房紫房綵女㺯明璫鸞歌
鳯舞斷君腸朱城九門(一作朱/門九重)門九閨願逐明月入君
懐入君懐結君佩怨君恨君恃君愛築城思堅(刃/)思利
同盛同衰莫相棄
　　代雉朝飛
雉朝飛振羽翼專塲挾雌(一作/雨)恃彊力媒已驚翳又逼
蒿間潛彀盧矢直刎繡頸碎錦臆絶命君前無怨色握
君手執杯酒意氣相傾死何有
　　代北風涼行
北風凉雨雪雱京洛女兒多妍粧遙豔帷中自悲傷沈
吟不語若有(一作/為)㤀問君何行何當歸苦使妾坐自傷
悲慮年至慮顔衰情易復恨難追
　　代空城雀
雀乳四鷇空城之阿朝食(一作/拾)野粟夕飲氷河髙飛畏
鴟鳶下飛畏網羅辛傷伊何言怵迫良已多誠不及青
鳥逺食玉山禾猶勝呉宫燕無罪得焚窠賦命有厚薄
長歎欲如何
　　代夜坐吟
冬夜沈沈夜坐吟含聲未發已知心霜入幕風度林朱
燈滅朱顔尋體君歌逐君音不貴聲貴意深
　　代春日行(三言/)
獻嵗發吾將行春山茂春日明園中鳥多嘉聲梅始發
桃(一作/栁)始青汎舟艫齊櫂驚奏採菱歌鹿鳴風㣲起波
㣲生絃亦發酒亦傾入蓮池折桂枝芳袖動芬葉披兩
相思兩不知
　
　
　
　
　
　
　
　
　
　
　
　古詩紀卷六十
欽定四庫全書
　古詩紀巻六十一　　　　明　馮惟訥　撰
宋第七
　鮑照(二/)
　　侍宴覆舟山二首(勑為栁元景作/○以下五言)
息雨清上郊開雲照中縣逰軒越丹居暉燭集凉殿凌
髙躋飛楹追焱起流宴􁀙苑含靈羣嵓庭藏物變明輝
爍神都麗氣冠華甸目逺幽情周醴洽深恩遍
繁霜飛玉闥愛景麗皇州清蹕戒(一作/式)馳路羽葢佇宣
游神居既崇盛嵓嶮信環周禮俗陶徳聲昌㑹溢民謳
慙無勝化質謬從雲雨浮(一作/逰)
　　從拜陵登京峴
孟冬十月交殺盛隂欲終風烈無勁草寒甚有凋松軍
井氷晝結士馬氊夜重晨登峴山首霜雪凝未通息鞍
循隴上支劍望雲峯表裏觀地險昇降究天容東嶽覆
如礪瀛海安足窮傷哉良永矣馳光不再中衰賤謝逺
願疲老還舊邦深徳竟何報徒令田陌空
　　蒜山被始興王命作
暮冬霜朔嚴地閉泉不流𤣥武藏木隂丹烏(一作/鳥)還飬
羞勞農澤既周役車時亦休髙薄符(一作/浮)好蒨(一作/清)藻
駕及時逰鹿苑豈淹睇兎園不足留升嶠眺日軏臨逈
望滄洲雲生玉堂裏風靡銀臺陬陂石類星懸嶼木似
煙浮形勝信天府珍寳麗皇州白日廻清景芳豔洽歡
柔参差出寒吹飉戾江上謳王徳愛文雅飛瀚灑鳴球
美哉物會昌衣道服光猷
　　登廬山二首
懸装亂水區薄旅次山楹千巖盛阻積萬壑勢廻縈巃
嵸髙昔貌紛亂(一作/純)襲前名洞澗窺地脉聳(藝文/作踈)樹隐
天經松磴上迷宻雲竇下縱横隂氷實夏結炎樹信冬
榮嘈囋晨鵾思呌嘯夜猿清深崖伏化迹穹岫閟長靈
乘此樂山性重以逺逰情方躋羽人途永與煙霧幷
　　又(藝文類聚作登/廬山望石門)
訪世失隐淪從山異靈士明發振雲冠升嶠逺棲趾髙
岑隔半天長崕斷千里氛(集作/飛)霧承星辰潭壑洞江汜
嶄絶類虎牙㠝岏象熊耳埋氷或百年韜樹必千祀雞
鳴清澗中猨嘯白雲裡瑶波逐穴開霞石觸峯起廻互
非一形参差悉相似傾聼鳳管賔緬望釣龍子松桂盈
膝前如何穢城市
　　從登香爐峯
辭宗盛荆夢登歌美鳬繹徒牧杞梓饒曽非羽人宅羅
景藹雲扄沾光扈龍䇿御風親列涂乘山窮禹跡含嘯
對霧岑延蘿倚峯壁青𠖇揺煙樹穹跨負天石霜崖滅
土膏金澗測泉脉旋淵抱星漢乳竇通海碧谷館駕鴻
人巖棲咀丹客殊物藏珎怪竒心隐仙籍髙世伏音華
綿古遁精魄蕭瑟生哀聼参差逺驚覿慙無獻賦才洗
汙奉毫帛
　　從庾中郎逰園山石室
荒塗趣山楹雲崖隐靈(一作/虚)室岡澗紛縈抱林障沓重
宻昏昏磴路深活活梁水疾幽隅秉晝燭地牖窺朝日
怪石似龍章瑕璧麗錦質洞庭安可窮漏井終不溢沈
空絶景聲崩危坐驚慄神化豈有方妙象竟無述至㢤
鍊玉人處此長自畢
　　登翻車峴
髙山絶雲霓深谷斷無光晝夜淪霧雨冬夏結寒霜淖
坂既馬領磧路又羊腸畏塗疑旅人忌轍覆行箱升岑
望原陸四眺極川梁逰子思故居離客遲新郷新知有
客慰追故逰子傷
　　登黄鶴磯
木落江渡寒鴈還風送秋臨流斷商絃瞰川悲棹謳適
郢無東轅還(藝文/作過)夏有西浮三崖隐丹磴九派引滄流
淚竹感湘别弄珠懐漢逰豈伊藥餌泰得奪旅人憂
　　登雲陽九里埭
宿心不復歸流年抱衰疾既成雲雨人悲緒終不一徒
憶江南聲空録齊后瑟方絶縈絃思豈見繞梁日
　　自礪山東望震澤
瀾漫潭洞波合沓崿嶂雲漲島逺不測岡澗近難分幽
篁愁暮見思鳥傷夕聞以此藉沈痾棲迹别人羣結言
非盡書有念豈敷文
　　三日逰南苑
採蘋及華月追節逐芳雲騰蒨溢林疏麗日曄山文清
潭圎翠㑹花薄縁綺紋合樽遽景斜折榮吝組芬
　　贈故人馬子喬六首
躑躅城上羊攀隅食𤣥草俱共日月輝昏明獨何早夕
風飄野籜飛塵被長道親愛難重陳(集作/見)懐憂坐空老
寒灰滅更燃夕華晨更鮮春氷雖暫解冬水復還堅佳
人捨我去賞愛長絶縁歡至不留日感物輒傷年
松生隴坂上百尺下無枝東南望河尾西北隐崑崖野
風振山籟朋鳥夜驚離悲涼貫年節葱翠恒若斯安得
草木心不怨寒暑移
種橘南池上種杏北池中池北既少露池南又多風早
寒逼晚嵗衰恨滿秋容湘濵有靈鳥其字曰鳴鴻一挹
繒繳痛長别逺無雙
皎如川上鵠赫似握中丹宿心誰不欺明白古所難憑
楹觀皓露灑酒盪憂顔永念平生意窮光不忍還淹留
徒攀桂延佇空結蘭
雙劍将離别先在匣中鳴煙雨交将夕從此遂分形雌
沈吳江裏(玉臺/作水)雄飛入椘城吳江深無底椘關(一作/闕)有
崇扄一為天地别豈直限幽明神物終不隔千祀儻還
并
　　答客
幽居屬有念含意未連詞㑹客從外来問君何所思澄
神自惆悵嘿慮久廻疑謂賔少安席方為子陳之我以
蓽門士負學謝前基愛賞好徧越放縱少矜持専求遂
性樂不計緝名期歡至獨斟酒憂来輙賦詩聲交稍希
歇此意更堅滋浮生急馳電物道險絃絲深憂寡情謬
進伏兩暌時願賜卜身要得免後賢嗤
　　和王丞
限生歸有窮長意(一作/憶)無巳年秋心日逈絶春思坐連
綿銜協曠古願斟酌髙代賢遯迹俱浮海採藥共還山
夜聼横石波朝望宿巖煙明澗子㳂越飛蘿予縈牽性
好必齊遂迹幽非妄傳滅志身世表藏名琴酒間
　　日落望江贈荀丞
旅人乏愉樂薄暮増思深日落嶺雲歸延頸望江隂亂
流灇大壑長霧匝髙林林際無窮極雲邊不可尋惟見
獨飛鳥千里一揚音推其感物情則知逰子心君居帝
京内髙會日揮金豈念慕羣客咨嗟戀景沈
　　秋日示休上人
枯桑葉易零疲客心易驚今兹亦何早巳聞絡緯鳴廻
風滅且起巻蓬息復征愴愴簟上寒悽悽帳裏清物色
延暮思霜露逼朝榮臨堂觀秋草東西望楚城百物方
蕭瑟坐歎從此生
　　答休上人(一云答休上人菊詩湯/恵休贈鮑侍郎詩别見)
酒出野田稻菊生髙岡草味貌復何竒能令君傾倒玉
椀徒自羞為君慨(一作/愧)此秋金葢覆牙柈何為心獨愁
　　吳興黄浦亭庾中郎别
風起洲渚寒雲上日無輝連山眇煙霧長波逈難依旅
鴈方南過浮客未西歸巳經江海别復與親眷違奔景
易有窮離袖安可揮懽觴為悲酌歌服成泣衣温念終
不渝藻志逺存追役人多牽滯顧路慙奮飛昧心附逺
翰炯言藏佩韋
　　與伍侍郎别
民生如野鹿知愛不知命飲齕具攅聚翹陸歘驚迸傷
我慕類心感爾食苹性漫漫鄢郢途渺渺淮海逕子無
金石質吾有犬馬病憂樂安可言離㑹孰能定欽哉慎
所宜砥徳乃為盛貧㳺不可㤀久交念敦敬
　　送别王宣城
發郢流椘思涉淇興衛情既逢青春獻復值白蘋生廣
望周千里江郊藹㣲明舉爵自惆悵歌管為誰清潁隂
騰前藻淮陽流昔聲樹道慕髙華屬路佇深馨
　　送從弟道秀别
参差生宻念躑躅行思悲悲思戀光景宻念盈(一作/彌)嵗
時嵗時多阻折光景乏安怡以此苦風情日夜驚懸旗
登山臨朝日揚袂别所思浸滛旦潮廣瀾漫宿雲滋天
隂懼先發路逺常早辭篇詩後相憶杯酒今無持游子
苦行役兾㑹非逺期
　　贈傅都曺别
輕鴻戯江潭孤鴈集洲沚邂逅兩相親縁念共無巳風
雨好東西一隔頓萬里追憶栖宿時聲容滿心耳落日
川渚寒愁雲繞天起短翮不能翔徘徊煙霧裏
　　和傅大農與僚故别
絶節無緩響傷鴈有哀音非同年嵗意誰共(集作/異)别離
心伊昔謬通塗(一作/望)冠屣預人林浮江望南嶽登潮窺
海隂孰謂㳺居淺慕美久相深萋萋春草秀嚶嚶喜候
禽辰物盡明茂尊盛獨幽沈之子安所適我方栖舊岑
墜歡豈更接明愛邈難尋
　　送盛侍郎餞候亭
霑霜襲冠帶驅駕越城闉北臨出塞道南望入鄉津髙
墉宿寒霧平野起秋塵君為坐堂子我乃負羇人欣悲
豈等志甘苦誠異身結涕園中草憔悴悲此春
　　與荀中書别
勞舟厭長浪疲斾倦行風連翩感孤志契濶傷賤躬親
交篤離愛眷戀置酒終敷文勉征念發藻慰愁容思君
吟涉洧撫已謡渡江慙無黄鶴翅安得久相從願遂宿
知意不使舊山空
　　從過舊宫
肅装屬雲旅奉靷承末塗嚴恭履桑梓加敬覽枌榆靈
命藴川瀆帝寳伏篇圗虎變由石紐龍翔自鼎湖功冠
生民始道妙神器初宫陛留前(一作/昔)制歌思溢今衢餘
祥見雲物遺像存陶漁泉流信清泌原野實甘荼豈伊
愛酆鄗天險兼上腴東秦邦北門非親誰克居仁聲日
月懋恵澤雲雨敷盧令美何歇唐風久不渝㣲臣逢世
慶征賦備人徒空費行葦徳採束謝生芻
　　從臨海王上荆初發新渚
客行有苦樂但問客何行扳龍不待翼附驥絶塵𠖇梁
珪分椘牧羽鷁指全荆雲艫掩江汜千里被連旌戾戾
旦風遒嘈嘈晨鼓鳴収䌫辭帝郊揚棹發皇京狐兎懐
窟志犬馬戀主情撫襟同太息相顧俱涕零奉役塗未
啟思歸思巳盈
　　還都道中三首
恱懌遂還心踊躍貪至勤鳴雞戒征路暮息落日分急
流騰飛沫回風起江濆孤獸啼夜侣離鴻噪霜羣物哀
心交横聲切思紛紜歎慨訴同旅美人無相聞
風急訊灣浦装髙偃檣舳夕聼江上波逺極千里目寒
律驚窮蹊爽氣起喬木隐隐日沒岫瑟瑟風發谷鳥還
暮林諠潮上氷結洑夜分霜下凄悲端出遥陸愁来攅
人懐羇心苦獨宿
久宦迷逺川川廣每多懼薄止閭邉亭閲歴險程路霮
䨴㝠隅岫濛昧江上霧時凉籟争吹流洊浪奔趣(一作/注)
惻焉増愁起搔首東南顧茫然荒野中舉目皆凛素回
風揚江泌寒鴉棲動樹太息終晨漏企我歸飈遇
　　上潯陽還都道中作
昨夜宿南陵今旦入蘆洲客行惜日月崩波不可留侵
星赴早路畢景逐前儔鱗鱗夕雲起獵獵晚(一作/曉)風遒
騰沙欝黄霧翻浪揚白鷗登艫眺淮甸掩泣望荆流絶
目盡平原時見逺烟浮倐忽坐還合俄思甚兼秋未嘗
違户庭安能千里逰誰令乏古節貽此越鄉憂
　　還都至三山望石頭城
泉源安首流川末澄逺波晨光被水族曉氣歇林阿兩
江皎平逈三山欝駢羅南帆望越嶠北榜指齊河關扄
繞天邑襟帶抱尊華長城非壑嶮峻岨似荆芽攅樓貫
白日摛堞隐丹霞征夫喜觀國逰子遲見家流連入京
引躑躅望鄉歌彌前歎景促逾近勌路多偕萃猶如兹
𢎞易将謂何
　　還都口號
分壤蕃帝華列正藹皇宫禮讌及年暇朝奏因嵗通維
舟歇金景結棹俟昌風鉦歌首寒物歸吹踐開冬隂沈
烟塞合蕭瑟涼海空馳霜急歸節幽雲惨天容旌鼓貫
𤣥塗羽鷁被長江君王遲京國逰子思鄉邦恩世共渝
洽身願兩扳逢勉㢤河濟客勤爾尺波功
　　行京口至竹里
髙柯危且竦鋒石横復仄複澗隐松聲重崖伏雲色氷
閉寒方壮風動鳥傾翼斯志逢凋嚴孤逰值曛逼兼塗
無憇鞍半菽不遑食君子樹令名細人効命力不見長
河水清濁俱不息
　　發後渚
江上氣早寒仲秋始霜雪從軍乏衣糧方冬與家别蕭
條背鄉心悽愴清渚發涼埃晦平臯飛潮隐脩樾孤光
獨徘徊空煙視昇滅塗隨前峯逺意逐後雲結華志分
馳年韶顔惨驚節推琴三起歎聲為君斷絶
　　岐陽守風
差池玉䋲髙掩藹(一作/映)瑶井沒廣岸屯宿隂懸崖棲歸
月役人喜先馳軍令申早發洲迥風正悲江寒霧未歇
飛雲日東西别鶴方椘越塵衣孰揮澣蓬思亂光髪
　　發長松遇雪
土牛既送寒奠陵(一作/𠖇陸)方浹馳振風揺地局封雪滿空
枝江渠合為陸天野浩無涯飲泉凍馬骨斵氷傷役疲
昆明豈不惨黍谷寜可吹
　　詠史
五都矜財雄三川養聲利百金不市死明經有髙位京
城十二衢飛甍各鱗次仕子彯華纓游客竦輕轡明星
晨未晞軒葢巳雲至賔御紛颯沓鞍馬光照地寒暑在
一時繁華及春媚君平獨寂寞身世兩相棄
　　蜀四賢詠　(司馬相如/王褒)　(嚴君平/揚雄)
渤渚水浴鳬春山玉抵鵲皇漢方盛明羣龍滿階閣君
平因世閒得還守寂寞閉簾注道徳開卦述天爵相如
達生㫖能屯復能躍陵令無人事毫墨時灑落褒氣有
逸倫雅繢信炳博如令聖納賢金璫易羈絡良遮神明
逰豈伊覃思作𤣥經不期賞蟲篆憂散樂首路或参差
投駕均逺託身表既非我生内任豐薄
　
　
　
　
　
　
　
　
　
　
　古詩紀巻六十一
欽定四庫全書
　古詩紀巻六十二　　　　明　馮惟訥　撰
宋第八
　鮑照(三/)
　　擬古八首
魯客事椘王懐金襲丹素既荷主人恩又蒙令尹顧日
宴罷朝歸輿(一作/鞍)馬塞衢路宗黨生光輝(一作/華)賔僕逺
傾慕富貴人所欲道得亦何懼南國有儒生迷方獨淪
誤伐木清江湄設罝守毚兎
十五諷詩書篇翰靡不通弱冠叅多士飛歩㳺秦宫側
覩君子論預見古人風兩說窮舌端五車摧筆鋒羞當
白璧貺恥受聊城功晚節從世務乗障逺和戎觧佩襲
犀渠巻袠奉盧弓始願力不及安知今所終
幽并重騎射少年好馳逐氊帶佩雙鞬象弧插彫服獸
肥春草短飛鞚越平陸朝逰鴈門上暮還樓煩宿石梁
有餘勁驚雀無全目漢虜方未和邉城屢翻覆留我一
白羽将以分符(選作/虎)竹
鑿井北陵隈百丈不及泉生事本瀾漫何用獨精堅㓜
壮重寸隂衰暮及輕年放駕息朝歌提爵止中山(一作/仙)
日夕登城隅周廻視洛川街衢積凍草城郭宿寒煙繁
華悉何在宫闕久崩填空謗齊景非徒稱夷叔賢
伊昔不治業倦逰觀五都海岱饒壮士䝉泗多宿儒結
髪起躍馬垂白對講書呼我升上席陳觶發瓢壺管仲
死巳久墓在西北隅後面崔嵬者桓公舊塚廬君来誠
旣晚不覩崇明初玉琬徒見傳交友義漸疎
束薪幽篁裏刈黍寒澗隂朔風傷我肌號鳥驚思心嵗
暮井賦訖程課相追尋田租送函谷獸藁輸上林河渭
氷未開關隴雪正深笞撃官有罰呵辱吏見侵不謂乘
軒意伏櫪還至今
河畔草未黄胡鴈已矯翼秋螢扶戸吟寒婦成夜織去
嵗征人還流傳舊相識聞君上隴時東望久歎息宿昔
改衣帶朝旦(玉臺作/旦暮)異容色念此憂如何夜長愁更多
明鏡塵匣中瑶琴生網羅
蜀漢多竒山仰望與雲平隂崖積夏雪陽谷散秋榮朝
朝見雲歸夜夜聞猿鳴憂人本自悲孤客易傷情臨堂
設樽酒留酌思平生石以堅為性君勿慙(一作/輕)素誠
　　紹古辭七首(橘生湘水側一首藝文作張/華外編作漢古辭皆非也)
橘生湘水側菲陋人莫傳逢君金華宴得在玉几前三
川窮名利京洛富妖妍恩榮難久恃隆寵易衰偏觀席
妾悽愴覩翰君泫然徒抱忠孝志猶為葑菲遷
昔與君别時蠺妾初獻絲何言年月駛寒衣巳𢷬治縧
繡多廢亂篇帛久塵緇離心壮為劇飛念如懸旗石席
我不爽徳音君勿欺
瑟瑟涼海風竦竦寒山木紛紛羈思盈慊慊夜弦促訪
言山海路千里歌别鶴絃絶空咨嗟形音誰賞録辛苦
異人状美貌改如玉徒畜巧言鳥不觧心欵曲
孤鴻散江嶼連翩遵渚飛含嘶衡桂浦馳顧河朔畿攅
攅勁秋木昭昭浄冬暉牕前滌歡爵帳裏縫舞衣芳嵗
猶自可日夜望君歸
憑楹翫夜月逈眺出谷雲還山路已逺往海不及羣徘
徊清淮汭顧慕廣江濆物情乖喜歇守操古難聞三越
豐少姿容態傾動君
開黛覩容(一作/朝)顔臨鏡訪遥塗君子事河源彌祀闕還
書春風掃地起飛塵生綺疏文袿為誰設羅帳空巻舒
不怨身孤寂但念星隐隅
暖嵗節物早萬萌迎春達春風夜㛹姢春霧朝晻靄軟
蘭葉可采柔桑條易捋怨咽對風景悶瞀守閨闥天賦
愁民命含生但契闊憂来無行伍厯亂如覃葛
　　學古
北風十二月雪下如亂巾實是愁苦節惆悵憶(一作/别)情
親會得兩少妾同是洛陽人嬛緜好眉目閑麗美腰身
凝膚皎若雪明净色如神驕愛生盼矚聲媚起朱唇衿
服襍緹繢首飾亂瓊珍調絃俱起舞為我唱梁塵人生
貴得意懐願待君申幸值嚴冬暮幽夜方未晨齊衾久
兩設角枕已雙陳願君早休息留歌待三春
　　古辭
容華不待年何為客逰梁九月寒隂合悲風斷君腸歎
息空房婦幽思坐自傷勞心結逺路惆悵獨未央
　　擬青青陵上柏
涓㳙亂江泉綿綿横海煙浮生旅昭世空事歎華年書
翰幸閒暇我酌子縈絃飛鑣出荆路騖服指秦川渭濵
富皇居鱗館匝河山輿童唱秉椒櫂女歌采蓮孚愉鸞
閣上窈窕鳳楹前娛生信非謬安用求多賢
　　學劉公幹體五首
欲宦乏王事結主逺恩私為身不為名散書徒滿帷連
氷上冬月披雪拾園葵聖靈燭區外小臣良見遺
曀曀寒野霧蒼蒼隂山柏樹逈霧縈集山寒野風急嵗
物盡淪傷孤貞為誰立頼樹自能貞不計迹幽澁
胡風吹朔雪千里度龍山集君瑶臺上飛舞兩楹前兹
晨自為美當避豓陽天(一作/年)豓陽桃李節皎潔不成妍
荷生渌泉中碧葉齊如規廻風蕩流霧珠水逐條垂彪
炳此金塘藻耀君玉池不愁世賞絶但畏盛明移(藝文/作張)
(華/)
白日正中時天下共明光北園有細草當晝正含霜乖
榮頓如此何用獨芬芳抽琴為爾歌絃斷不成章
　　擬阮公夜中不能寐
漏分不能卧酌酒亂繁憂恵氣憑夜清素景縁隟流鳴
鶴時一聞千里絶無儔佇立為誰久寂寞空自愁
　　學陶彭澤體(奉和王/義興)
長憂非生意短願不須多但使尊酒滿朋舊數相過秋
風七八月清露潤綺羅提瑟當户坐歎息望天河保此
無傾動寜復滯風波
　　數名詩(文選作/數詩)
一身仕關西家族滿山東二年從車駕齋祭甘泉宫三
朝國慶畢休沐還舊邦四牡曜長路輕葢若飛鴻五侯
相餞送髙㑹集新豐六樂陳廣坐組帳揚春風七盤起
長袖庭下列歌鐘八珍盈彫俎綺肴紛錯重九族共瞻
遲賔友仰徽容十載學無就善宦一朝通
　　建除詩
建旗出燉煌西討屬國羌除去徒與騎戰車羅萬箱滿
山又填谷投鞍合營牆平原亘千里旗鼓轉相望定舍
後未休候騎敕前装執戈無暫頓彎弧不解張破滅西
零國生虜郅支王危亂悉平蕩萬里置關梁成軍入玉
門士女獻壺漿収功在一時厯世荷餘光開壤襲朱紱
左右佩金章閉帷草太𤣥兹事殆愚狂
　　白雲
探靈喜觧骨測化善騰天情髙不戀俗厭世樂尋仙錬
金宿明館屑玉止瑶淵鳳歌出林闕龍駕戾蓬山凌崖
采三露攀鴻戯五煙昭昭景臨霞湯湯風媚泉命娥雙
月際要媛兩星間飛虹眺巻河汎霧弄輕絃笛聲謝廣
賔神道不復傳一逐白雲去千齡猶未旋
　　臨川王服竟還田里
送舊禮有終事君慙懦薄税駕罷朝衣歸志願巢壑尋
思邈無報退命愧天爵捨耨将十齡還得守場藿道經
盈竹笥農書滿塵閣愴愴秋風生戚戚寒緯作豐霧粲
草華髙月麗雲崿屛跡勤躬稼衰疾倚芝藥顧此謝人
羣豈直止商洛
　　行藥至城東橋
雞鳴關吏起伐鼓早通晨嚴車臨逈陌延瞰歷城闉蔓
草縁髙隅脩楊夾廣津迅風首旦發平路塞飛塵擾擾
逰宦子營營市井人懐金近從利撫劒逺辭親争先萬
里塗各事百年身開芳及稚節含綵吝驚春尊賢永照
灼孤賤長隐淪容華坐銷歇端為誰苦辛
　　園中秋散
負疾固無豫晨衿悵巳单氣交蓬門踈風數園草殘荒
墟半晚色幽庭憐夕寒既悲月户清復切夜蟲酸流枕
商聲苦騷殺年志闌臨歌不知調發興誰與歡儻結絃
上情豈孤林下弹
　　觀圃人藝植
善賈笑蠺漁巧宦賤農牧逺養遍關市㴱利窮海陸乘
軺實金羈當壚信珠服居無逸身伎安得坐梁肉徒承
屬生幸政緩吏平睦春畦及耘藝秋場早芟築澤閲既
繁髙山營又登熟抱鍤壟上餐結茅野中宿空織巳尚
淳寜知俗翻覆
　　遇銅山掘黄精
土肪閟中經水芝韜内䇿(一作/籍)寳餌緩童年命藥駐衰
厯矧蓄終古情重拾煙霧迹羊角棲斷雲榼口流隘石
銅谿晝森沈乳竇夜涓滴既類風門磴復像天井壁蹀
蹀寒葉離灇灇秋水積松色随野㴱月露依草白空守
江海思豈愧梁鄭客得仁古無怨順道今何惜
　　見賣玉器者(并序/)
　見賣玉器者或人欲買疑其是珉不肯成市聊作此
　詩以戯買者
涇渭不可襍珉玉當早分子實舊椘客蒙俗謬前聞安
知理孚采豈識質明温我方厯上國從洛入函轅揚光
十貫室馳譽四豪門竒聲振朝邑髙價服鄉村寜能與
爾曺瑜瑕稍辨論
　　懐逺人
哀樂生有端離會起無因去事難重念恍惚似如神屬
期眇起逺後遇邈無辰馳風掃遥路輕蘿含夕塵思君
成首疾欲息睂不伸
　　夢歸鄉(玉臺作/夢還詩)
銜淚出郭門撫劒無人逵沙風暗空(玉臺/作塞)起離心眷鄉
畿夜分就孤枕夢想暫言歸孀婦當户歎繅絲(外編作/搔首)
復鳴機慊欵論久别相将還綺闈歴歴簷下凉朧朧帳
裏暉刈蘭争芬芳採菊競葳蕤開奩奪香蘇探袖解纓
徽夢中長路近覺後大江違驚起空歎息恍惚神魂飛
白水漫浩浩髙山壯巍巍波瀾異往復風霜改榮衰此
土非吾土慷慨當告誰
　　春羈
征人歎道遐去鄉愒路邇佳期每無從淮陽非咫尺春
日起㳺心勞情出徙倚岫逺雲烟綿谷屈泉靡迤風起
花四散露濃條(闕/)　暄妍正在茲摧抑多嗟思嘶聲名
(一作/召)邉堅豈我箱中紙染翰餉君琴新聲憶解子
　　嵗暮悲
霜露迭濡潤草木互榮落日夜改運周今悲復如昨晝
色苦沈隂白雪夜廻薄皦潔冐霜鴈飄揚出風鶴天寒
多顔苦妍容逐丹壑絲罥千里心獨宿乏然諾嵗暮羙
人還寒壷與誰酌
　　在江陵歎年傷老
五難未易夷三命戒淵抱方瞳起松髓頳髪疑桂腦役
生良自休大患安足保開簾窺景夕備屬雲物好翾翾
燕弄風嫋嫋栁垂道池瀆亂蘋萍園楥羙花草節如驚
灰異零落就衰老
　　夜聽妓二首
夜来坐㡬時銀漢傾露落澄滄入閨景葳蕤被園藿絲
管感暮情哀音繞梁作芳盛不可恒及嵗共為樂天明
坐當散琴酒駛弦酌
蘭膏消耗夜轉多亂筵襍坐更弦歌傾情逐節寧不苦
特為盛年惜容華
　　翫月城西門廨中
始見(一作/出)西南樓纎纎如玉鈎末映東北墀娟娟似娥
眉娥眉蔽珠櫳玉鈎隔鎻牕三五二八時千里與君同
夜移衡漢落徘徊帷戶(玉臺/作幌)中歸華先委露别葉早辭
風客遊厭苦辛仕子倦飄塵沐澣自公日宴慰及私辰
蜀琴抽白雪郢曲發(玉臺/作繞)陽春肴乾酒未闋金壷啓夕
淪廻軒駐輕葢留酌待情人
　　喜雨(奉敕/作)
營社達羣隂屯雲(藝文作/連宫)揜積陽河井起龍蒸日魄歛
㳺光族雲飛泉室震風沈羽鄉升雰浃地維傾潤瀉天
潢平灑周海嶽曲潦溢川莊驚雷鳴桂渚廻涓流玉堂
珍木抽翠條炎卉擢(藝文/作耀)朱芳關市欣九賦京廪開萬
箱無謝堯為君何用知栢皇
　　苦雨
連隂積澆灌滂沱下霖亂沈雲日夕昏驟雨望(藝文/作滛)朝
旦蹊濘走獸稀林寒鳥飛晏密霧㝠下溪聚雲屯髙岸
野雀無所依羣雞聚空館川梁日巳廣懐人邈渺漫徒
酌相思酒空急促明彈
　　詠白雪
白珪誠自白不如雪光妍工隨物動氣能逐勢方圎無
妨玉顔媚不奪素繒鮮投心障苦節隱迹避榮年蘭焚
石既斷何用恃芳堅
　　三日
氣暄動思心栁青起春懐時艷憐花藥服淨俛登臺提
觴野中飲愛心(一作/心愛)煙未開露色染春草泉源潔氷苔
泥泥濡露條嫋嫋承風栽鳬雛掇苦薺黄鳥銜櫻梅解
衿欣景預臨流競覆杯羙人竟何在浮心空自摧
　　詠秋
秋蘭徒晚綠流風漸不親飈我垂罳幕驚此梁上塵沈
隂安可久豐景將遂淪何由忽靈化暫見别離人
　　秋夕
慮涕擁心用夜默發思機幽閨溢涼吹閒庭滿清暉紫
蘭花已歇青梧葉方稀江上淒海戾漢曲驚朔霏髪斑
悟壯晚物謝知嵗微臨宵嗟獨對撫賞怨情違躊躇空
明月惆悵徒深惟
　　秋夜二首
夜久膏既竭啓明旦未央環情倦始復空閨(一作/閣)起晨
裝幸承天光轉曲影入幽堂徘徊集通隟宛轉燭廻梁
帷風自巻舒簾露視成行嵗役急窮晏生慮備温涼絲
紈夙染濯綿綿夜裁張冬雪旦夕至公子乏衣裳華心
愛零落非直惜容光願君剪衆念且共覆前觴
遁跡避紛喧貨農棲寂寞荒徑馳野鼠空庭聚山雀既
逺人世歡還頼泉卉樂折栁樊場圃負綆汲潭壑霽旦
見雲峯風夜聞海鶴江介早寒来白露先秋落麻壟方
結葉𤓰田巳掃籜傾暉忽西下廻景思華幕攀蘿席中
軒臨觴不能酌終古自多恨幽悲共淪鑠
　　和王護軍秋夕
散漫秋雲逺蕭蕭霜月寒驚飈西北起孤鴈夜往還開
軒當戶牖取琴試一彈停歌不能和終曲久辛酸金氣
方勁殺隆陽微且單泉涸甘井竭節徙芳嵗殘生事各
多少誰共知易難投章心藴結千里送輕紈願託孤老
暇觴思暫開餐
　　和王義興七夕
宵月向掩扉夜霧方當白寒機思孀婦秋堂泣征客匹
命無單年偶影有雙夕暫交金石心湏㬰雲雨隔
　　冬至
舟遷莊甚笑水流孔急歎景移風度改日至晷廻換眇
眇負霜鶴皎皎帶雲鴈長河結瓓玕層氷如玉岸哀哀
古老容惨顔愁嵗晏催促時節過逼廹聚離散羙人還
未央鳴箏誰與彈
　　冬日
嚴風亂山起白日欲還次曛霧蔽窮天夕隂晦寒地煙
霾有氛氲精光無明異風急野田空饑禽稍相棄含生
共通閉懐賢敦為利天窺茍平圓寧得巳偏媚瀉海有
歸潮衰容不還稚君今且安歌無念老方至
　　望水
刷鬢垂秋日登髙觀水長千澗無别源萬壑共一廣流
駛巨石轉湍廻急沫上苕苕嶺岸髙照照寒洲爽東歸
難忖惻日逝誰與賞臨川憶古事目孱千載想河伯自
矜大海若沈渺莽
　　望孤石
江南多暖谷襍樹茂寒峯朱華抱白雪陽條熈朔風蚌
節流綺藻輝石亂煙虹泄雲去無極馳波往不窮嘯歌
清漏畢徘徊朝景終浮生會當㡬歡酌每盈衷
　　山行見孤桐
桐生藂石裏根孤地寒隂上倚崩岸勢下帶洞阿深奔
泉冬激射霧雨夏霖霪未霜葉巳肅不風條自吟昏明
積苦思晝夜呌哀禽棄妾望掩淚逐臣對撫心雖以慰
單危悲涼不可任幸願見雕斵為君堂上琴
　　詠雙鷰二首
雙燕戲雲崖羽翰(一作/翮)始差池出入南閨裏經過北堂
陲意欲巢君幕層楹不可窺沈吟芳嵗晚徘徊韶景移
悲歌辭舊愛銜淚覔新知
可憐雲中燕旦去暮来歸自知羽翅弱不與鵠争飛寄
聲謝飛鵠往事子毛衣瑣心誠貧薄叵希節榮衰隂山饒
苦霧危節多勁威豈但避霜雪當(一作/復)儆野人機
　　酒後
晨節無兩淹年意不俱䖏自非羽酌歡何用慰愁旅
　　講易
雲澤翔羽姬横葢招益人賁園無金尚履道易書紳
　　可愛
風帷閃珠帶月幌垂霧羅魏粲縫秋裳趙豔習春歌
　　夜聽聲
辭鄉不覺逺歡寡憂自繁何用慰秋望清燭視夜飜
　　咏老(藝文作陸/機下同)
軟顔收紅蕊𤣥鬂生素華冉冉逝將老咄咄奈老何
　　春咏
節運同可悲莫若春光甚和風未及燠遺涼清且凛
　　在荆州與張使君李居士聯句
橋磴支吾轍篁路拂輕鞍三尹無喜色一適或垂竿
　　與謝尚書莊三連句
霞輝兮澗朗日靜兮川澄風輕桃欲開露重蘭未勝水
光溢兮松霧動山煙疊兮石露凝掩映晨物綵連綿夕
羽興
　　月下登樓連句
髴髣蘿月光繽紛篁霧隂樂来亂憂念酒至歇憂心(鮑/博)
(士/)露入覺牖髙螢蜚測苑深清氣澄永夜流吹不可臨
(王延/秀)密峯集浮碧疎瀾道瀛尋𠻳玉延幽性攀桂藉知
音(荀原/之)辰意事淪晦良歡戒勿祲昭景有遺駟䟽賈無
留金(茍中書/萬秋)
　　字謎三首
二形一體四支八頭四八一八飛泉仰流(井字/)
頭如刀尾如鈎中央横廣四角六抽右面負兩刃左邊
雙屬牛(龜字/)
乾之一九隻立無偶坤之二六宛然雙宿(土字/)
　　贈顧墨曹
昏明易逺離會難揆雲轍泉分西艫東軌(闕/)
　
　
　
　
　
　
　古詩紀巻六十二
欽定四庫全書
　古詩紀巻六十三　　　　明　馮惟訥　撰
宋第九
　謝晦(字宣明陳郡陽夏人初爲宋武帝太尉叅軍武/帝受命封武昌縣公少帝卽位加中書令與徐)
　　(傅輔政及少帝廢徐羡之以晦爲荆州刺史令居/外爲援文帝卽位誅羡之等欲并討晦晦舉兵反)
　　(軍敗/伏誅)
　　彭城㑹詩
　　(宋書本傳曰晦爲宋武帝太尉主簿從征關洛帝/於彭城大㑹命紙筆賦詩晦恐帝有失起諫帝卽)
　　(代作/曰)
先蕩臨淄穢却清河洛塵華陽有逸驥桃林無伏輪
　謝世基
　　連句詩
　　(宋書曰世基晦之從子也有才氣晦/被誅世基坐從其將刑爲連句詩曰)
偉哉横海鯨壯矣垂天翼一旦失風水飜爲螻蟻食
　　謝晦續之曰
功遂侔昔人保退無智力既渉太行險斯路信難陟
　傅亮(字季友北地靈州人晉義熈中累遷中書黄門/侍郎宋武帝受禪加尚書僕射後與徐羡之謝)
　　(晦並受顧命同廢少帝奉迎文帝卽位元嘉二年/誅○詩品曰季友文余常忽而不察今沈特進撰)
　　(詩載其數首/亦復平美)
　　從武帝平閩中
鞠旅揚城大蒐徐方斾旌首路元戎啓行弭(一作/擊)楫洪
河總轡崇岡
　　從征
息徒西楚佇楫舊鄉止猶嶽立動則雲翔烈烈羣師星
言啓行汎舟掩河秣馬登芒
　　奉迎大駕道路賦詩
　　(宋書本傳曰亮初奉迎大駕道路賦詩三首其一/篇有憂懼之辭按本傳宋少帝廢亮立行臺於江)
　　(陵奉迎文帝疑/即此時作也)
夙櫂發皇邑有人祖我舟餞離不以幣贈言重琳球知
止道攸貴懐祿義所尤四牡倦長路君轡可以収張邴
結晨軌疎董頓夕輈東隅誠已謝西景逝不留性命安
可圖懐此作前修敷袵銘篤誨引帶佩嘉謀迷寵非予
志厚徳良未酬撫躬愧疲朽三省慙爵浮重明照蓬艾
萬品同率由忠誥豈假知式微發直謳
　　冬至
星昴殷仲冬短晷窮南陸柔荔迎時萋芳芸應節馥(闕/)
　鄭鮮之(字道子開封人初仕晉爲輔國主簿宋武帝/踐祚遷太常都官尚書元嘉三年爲尚書右)
　　(僕/射)
　　行經張子房廟
七雄裂周紐道盡鼎亦淪長風晦崑溟濳龍動泗濵紫
煙翼丹虬靈媪悲素鱗(闕/)
　范泰(字伯倫順陽山隂人也仕宋武帝文帝/時爲光祿大夫元嘉五年卒諡曰宣矦)
　　經漢髙廟
嘯吒英豪萃指揮五嶽分乗彼道消勢遂廓宇宙氛重
瞳豈不偉奮臂騰羣䧺壯力拔髙山猛氣烈迅風恃勇
終必撓道勝業自隆
　　鸞鳥(并序/)
　昔罽賓王結罝峻卯之山獲一鸞鳥王甚愛之欲其
　鳴而不致也乃飾以金樊饗以珍羞對之愈戚三年
　不鳴其夫人曰嘗聞鳥見其類而後鳴何不懸鏡以
　映之王從其意鸞覩形悲鳴哀響冲霄一奮而絶嗟
　乎兹禽何情之深昔鍾子破琴於伯牙匠石韜斤於
　郢人葢悲妙賞之不存慨神質於當年耳矧乃一舉
　而殞其身者哉悲夫乃爲詩曰
神鸞棲髙梧爰翔霄漢際軒翼颺輕風清響中天厲外
患難預謀髙羅掩逸勢明鏡懸髙堂顧影悲同契一激
九霄音響流形已斃
　　詠老(藝文云梁范泰作考/梁無此名附于此)
枉生竟何豫未云倐已老華髪飄悴容苦慮棲懐抱疇
昔少年時皆以歸大造
　范曄(字蔚宗泰之子也仕文帝時為太子詹事大見/信任乃與孔熈先謝綜共謀弑逆事覺伏誅)
　　樂遊應詔詩
崇盛歸朝闕虚寂在川岑山梁協孔性黄屋非堯心軒
駕時未肅文囿降照臨流雲起行葢晨風引鑾音原薄
信平蔚臺澗備曾深蘭池清夏氣脩帳含秋陰遵渚攀
蒙宻随山上嶇嶔睇目有極覽遊情無近尋聞道雖已
積年力互頽侵探已謝丹黻(一作/雘)感事懐長林
　　臨終詩
禍福本無兆性命歸有極必至定前期誰能延一息在
生已可知来縁㦎無識好醜共一丘何足異枉直豈論
東陵上寜辨首山側雖無嵇生琴庶同夏矦色寄言生
存子此路行復即
　何長瑜(東海人初為謝方明所致教子惠連讀書靈/運過之以為絶倫載之而去與靈運荀雍羊)
　　(璿共為山澤之遊時人謂之四友後為臨川王義/慶記室參軍廬陵王紹鎮潯陽以長瑜為參軍掌)
　　(書記行至板/橋遇風溺死)
　　嘲府僚詩
　　(宋書曰何長瑜為臨川王記室參軍甞於江陵寄/書與族人何勗以韻語序臨川州府僚佐云云如)
　　(此五六句輕薄少年遂演而廣之一時人士竝為/品目盡加劇言苦句其文流行臨川怒以白太祖)
　　(除為廣州/曽城令)
陸展染鬢(一作/白)髪欲以媚側室青青不解久星星行復
出
　　離合詩
宜然恱今㑹且怨明晨别肴䔩不能甘有難不可雪
　荀雍(字道雍潁川人官/至員外散騎郎)
　　臨川亭
目極依春路披褐懐良辰明發戒徒御臨流餞歸人
　吳邁逺(好為篇章宋文帝聞而召之及見曰此人聯/絶之外無所復有好自誇而蚩鄙他人毎作)
　　(詩得稱意語輒擲地呼/曰曹子建何足數哉)
　　飛来雙白鵠
可憐雙白鵠雙雙絶塵氛連翩弄光景交頸逰青雲逢
羅復逢繳雌䧺一旦分哀聲流海曲孤呌出(一作/絶)江濆
豈不慕前侣為爾不及羣歩歩一零淚千里猶待君樂
哉新相知悲来(一作/矣)生别離持此百年命共逐寸隂移
譬如空山草零落心自知
　　櫂歌行
十三為漢使孤劍出臯蘭西南窮天險東北畢地關岷
山髙以峻燕水清且寒一去千里孤邊馬何時還遥望
煙嶂外瘴氣鬰雲端始知身死䖏平生從此殘
　　陽春歌(一作/曲)
百里望咸陽知是帝京邑綠樹搖雲光春城起風色佳
人愛華景流靡園塘側妍姿豔月映羅衣飄蟬翼宋玉
歌陽春巴人長歎息雅鄭不同賞那令君愴惻生平重
愛恵私自憐何極
　　胡笳曲
輕命重意氣古来豈但今緩頬獻一説揚眉受千金邊
風落寒草鳴笳墜飛禽越情結楚思漢耳聽胡音既懐
離俗傷復悲朝光侵日當故鄉沒遥見浮雲隂
　　長相思
晨有行路客依依造門端人馬風塵色知從河塞還時
我有同棲結宦遊邯鄲將不異客子分饑復共寒煩君
尺帛書寸心從此殫遣(玉臺/作道)妾長憔悴豈復歌笑顔簷
隐千霜樹庭枯十載蘭經春不舉袖秋落寧復㸔一見
願道意君門已九關虞卿棄相印擔簦(玉臺/作笠)為同歡閨
隂欲早霜何事空盤桓
　　長别離
生離不可聞況復長相思如何與君别當我盛年時蕙
華每揺蕩妾心空自持榮乏草木歡悴極霜露悲富貴
貌難變貧賤顔易衰持此斷君腸君亦且(一作/宜)自疑淮
隂有逸將折羽謝翻飛楚有扛鼎士出門不得歸正為
隆凖公仗劒入紫㣲君才定何如白日下爭暉
　　杞梁妻
燈竭從初明蘭凋猶早薰扼腕非一代千載炳遺文貞
夫淪莒役杜弔結齊君驚心眩白日長洲崩秋雲精微
貫穹旻髙城為潰墳行人既迷徑飛鳥亦失羣壯哉金
石軀出門形影分一隨塵壤消聲譽誰共論
　　楚朝曲
白雲縈藹荆山阿洞庭縱横日生(一作/生白)波幽芳逺客悲
如何繡被掩口越人歌壯年流瞻襄成和清貞空情感
電過初同末異憂愁多竆巷惻愴沈汨羅延思萬里挂
長河翻驚漢隂動湘娥
　　遊廬山觀道士石室(詩彚作江/總者非)
䝉葺衆山裏往来行跡稀尋嶺達仙居道士披雲歸似
著周時冠狀披漢時衣安知世代積服古人不衰得我
宿昔情知我道無為
　　古意贈今人(玉臺作/鮑令暉)
寒鄉無異服氊褐代文練日月望君歸年年不解綖荆
揚春早和幽冀猶霜霰北寒妾已知南心君不見誰為
道辛苦寄情雙飛燕形廹杼煎絲顔落風催電容華一
朝改唯餘心不變
　　臨終
傷歌入松路斗酒望青山誰非一丘土參差前後間
　孔寗子(仕文帝時為鎮西諮議參軍以文義/見賞後遷黄門侍郎領歩兵校尉)
　　櫂歌行
君子樂和莭品物待陽時上位降繁祉元已命水嬉倉
武戒橋梁旄人樹羽旗髙檣抗飛帆羽葢翳華枝佽飛
激逸響姢娥吐清辭泝洄緬無分欣流愴有思仰(闕/)
雲繳俯引沈泉絲委羽漫通渚鮮染中填坻鷁鳥感江
使揚波駭馮夷夕影雖已西(闕/)　終無期(闕/)
　　前緩聲歌
供帳設𤣥宫衆仙胥(闕/)亞炤炤二儀曠雍容風雲暇北
伐太行鼔南整九疑駕笙歌興洛川鳴簫起秦榭鈞天
異三代廣樂非韶夏滿堂皆人靈列筵必羽化烏可循
日留兎自延月夜弱水時一濯扶桑聊暫舍兆旬方履
端千齡(闕/)八蜡
　袁淑(字陽源陳郡陽夏人少有風氣博渉多通元嘉/中彭城王起為祭酒累遷尚書吏部郎轉御史)
　　(中丞再遷太子左衛率元兇將行弑逆呼淑與蕭/斌同力淑力諌不從遂遇害孝武立贈侍中太尉)
　　(諡曰/忠獻)
　　效子建白馬篇
劔騎何翩翩長安五陵間秦地天下樞八方湊才賢荆
魏多壯士宛洛富少年意氣深自負(一作/許)肯事郡邑權
藉藉關外来車徒傾國鄽五侯競書幣羣公亟為言義
分明於霜信行直如弦交歡池陽下留宴汾陰西一朝
許人諾何能坐相捐彯節去函谷投珮出甘泉嗟此務
逺圖心為四海懸但營身意遂豈校耳目前俠烈良有
聞古来共知然
　　效古
誶(一作/訊)此倦遊士本家自遼東昔𨽻李將軍十載事西
戎結車髙闕下極望見雲中四面各千里從(音/縱)横起嚴
風寒燠豈如莭霜雨多異同夕寐北河隂夢還甘泉宫
勤役未云已壯年徒為空廼知古時人所以悲轉蓬
　　詠冬至
連星貫初㦄令月臨首嵗薦樂行隂政登金(一作/歌)贊陽
滯収凉降天徳萌華宣地恵司瑞記(初學記/作紀)夜晞書雲
掌朝誓
　　種蘭
　　(南史曰袁淑從母兄劉湛欲淑附已而淑不/為改意由是大相乖失淑乃賦詩尋以病免)
種蘭忌當門懐璧莫向楚楚少别玉人門非植蘭所
　　登宣城郡
悵焉訊舊老兹前乃楚居十代闕州記百祀絶方書(闕/)
　王微(一作徽宋書王微字景𤣥琅琊人初為始興王/友除南平王鑠右軍諮議參軍仍為中書侍郎)
　　(微素無宦情時尚書江湛欲舉微為吏部郎不就/卒别有王徽仕宋文帝時為廷尉遷交州刺史)
　　襍詩二首(文選載第二首作王景𤣥景𤣥王㣲字/也李善五臣皆云王徽恐非)
桑妾獨何懐傾筐未盈把自言悲苦多排却不肯捨妾
悲叵陳訴填憂不銷冶寒鴈歸所從半塗失憑假壯情
抃驅馳猛氣捍朝社常懐雲漢慙常欲復周雅重名好
銘勒輕軀願圖寫萬里度沙漠懸師蹈朔野傳聞兵失
利不見来歸者奚䖏埋旍麾何䖏喪車馬拊心悼恭人
零淚覆面下徒謂久别離不見長孤寡寂寂掩髙門寥
寥空廣厦侍君竟不歸収顔今就檟
思婦臨髙臺長想憑華軒㺯弦不成曲哀歌送苦言箕
帚留江介良人䖏鴈門誰憶無衣苦但知狐白温日暗
牛羊下野雀滿空園孟冬寒風起東壁正中昏朱火獨
照人抱景自愁怨誰知心曲亂所思不可論
　　四氣
蘅若首春華梧楸當夏翳鳴笙起秋風置酒飛冬雪
　　詠愁(藝文作/王徽)
自予抱羈思眇與日月長載離非宋逺誰謂河難航憂
隨積霖宻慨因朗旭彰負之苦不勝即之竟無方如彼
引鯤魚待盡守空梁天地豈私貪運至豈固當既悟非
形兆兹數詎可攘
　王僧達(瑯琊臨沂人太保宏少子初為始興王參軍/孝武即位以為尚書右僕射尋出補僧達自)
　　(負才地謂當時莫及及爲䕶軍不得志乃啓求徐/州孝武不悦以為征虜將軍吳郡太守孝建三年)
　　(除太常意尤不悦上表解職後以歸順功封寜陵/縣矦遷中書令僧達屢經狂逆孝武因事下之獄)
　　(賜/死)
　　釋奠詩
時泰道暢禮僃樂修啓庠選俊博敎深求異人鱗萃淑
羙雲浮師尊訓浹嘉敬載柔
　　答顔延年
長卿冠華陽仲連擅海隂珪璋既文府精理亦道心君
子聳髙駕塵軌實為林崇情符逺迹清氣溢素襟結遊
略年義篤顧棄浮沈寒榮共偃曝春醖時獻斟聿来嵗
序暄輕雲出東岑麥壟多秀色楊園流好音歡此乗日
暇忽㤀逝景侵幽衷何用慰翰墨久謠吟棲鳳難為條
淑貺非所臨誦以永(一作/詠)周旋匣以代兼金
　　和琅琊王依古
少年好馳俠旅宦遊關源既踐終古跡聊訊(一作/誶)興亡
言隆周為藪澤皇漢成山樊久沒離宫地安識夀陵園
仲秋邊風起孤蓬巻霜根白日無精景黄沙千里昏顯
軌莫殊轍幽塗豈異䰟聖賢良已矣抱命復何怨
　　七夕月下
逺山歛氛䘲廣庭揚月波氣往風集隟秋還露泫柯節
氣既已孱(一作節期/既已屏)中宵振綺羅来歡詎終夕収淚泣
分河
　　朱櫻
初櫻動時豔擅藻灼輝芳緗葉未開蕋(初學/作萼)紅葩已發
光
　王素(字休業琅琊臨沂人家貧母老隐居/不仕宋孝建大明泰始中屢徴不就)
　　學阮歩兵體
沈情發遐慮紆鬰懐所思髣髴聞簫管鳴鳳接嬴姬聯
綿共雲翼嬿婉相攜持寄言芳華士寵利不常期涇渭
分清濁視彼谷風詩
　顔竣(字士遜延之之子也初随孝武為撫軍主簿元/兇弑逆孝武舉兵入討轉諮議參軍領軍錄事)
　　(孝武踐祚累遷吏部尚書諫/諍懇切上意不悦下獄賜死)
　　七廟迎神辭
敬恭明祀孝道感通合樂維和展禮有容六舞肅列九
變成終神之来思享兹潔衷靈之往矣綏我家邦
　　滛思古意
春風飛逺方紀轉流思堂貞節寄君子竆閨妾所藏裁
書露微疑千里問新知君行過三稔故心久當移
　顔師伯(竣族兄也初隨孝武為徐州主簿帝踐祚累/遷侍中轉吏部尚書廢帝立轉為左僕射奪)
　　(其京尹師伯懼與栁元/景謀廢立事泄伏誅)
　　自君之出矣
自君之出矣芳帷低不舉思君如囘雪流亂無端緒
　
　
　
　
　
　
　
　
　
　
　
　
　古詩紀卷六十三
欽定四庫全書
　古詩紀卷六十四　　　　明　馮惟訥　撰
宋第十
　何偃(字仲宏廬江人元嘉中位太子中庶/子孝武時累遷吏部尚書遷侍中卒)
　　冉冉孤生竹(拾遺作/擬古)
流萍依清源孤鳥宿深沚䕃幹相經縈風波能終始草
生有日月婚年行及紀思欲侍衣裳關山分萬里徒作
春夏期空望良人軌芳色宿昔事誰見過時羙凉鳥臨
秋竟歡願亦云巳豈意倚君恩坐守零落耳
　荀㫤(字茂祖元嘉初以/文義至中書郎)
　　擬相逢狭路間(樂府作長安/有狭邪行)
朝發邯鄲邑暮宿井陘間井陘一何狭車馬不得旋邂
逅相逢值﨑嶇交一言一言不容多伏軾問君家君家
誠易知易知復易博南面平原居北趣相如閣飛樓臨
名都通門枕華郭入門無所見但見雙棲鶴栖鶴數十
雙鴛鴦羣相追大兄珥金璫中兄振纓緌伏臘一来歸
鄰里生光輝小弟無所為鬬雞東陌逵大婦織紈綺中
婦縫羅衣小婦無所作挟瑟弄音徽丈人且却坐梁塵
将欲飛
　　擬青青河畔草
熒熒山上火苕苕隔隴左隴左不可至精爽通寤寐寤
寐衾幬同忽覺在他邦他邦各異邑相逐不相及迷墟
在望煙木落知氷堅升朝各自進誰肯相攀牽客從北
方来遺我端弋綈命僕開弋綈中有隐起珪長跪讀隐
珪辭苦聲亦悽上言各努力下言長相懐
　江智淵(濟陽考城人為随王誕後軍叅軍累遷從事/中郎將誕將為逆智淵請假先返誕事發除)
　　(中書侍郎出為新安王長史卒/初學作江智泉葢避唐諱也)
　　宣貴妃挽歌
袿襚来塵寂筵俎竟虛存雲松方靄露風草巳聲原
　湯恵休(字茂逺初入沙門名恵休孝武命使還俗本/姓湯位至揚州刺史○詩品曰恵休滛靡情)
　　(過其才世遂匹之鮑昭恐商周矣羊曜/璠云是顔公忌昭之文故立休鮑之論)
　　怨詩行
明月照髙樓含君千里光巷中情思滿斷絶孤妾膓悲
風盪帷帳瑶翠坐自傷妾心依天末思與浮雲長嘯歌
視秋草幽葉豈再揚暮蘭不待嵗離華能㡬芳願作張
女引流悲繞君堂君堂嚴且秘絶調徒飛揚
　　江南思
幽客海隂路留戍淮陽津垂情向春草知是故鄉人
　　楊花曲三首
葳蕤華結情宛轉風含思掩涕守春心折蘭還自遺
江南相思引多歎不成音黄鶴西北去銜我千里心
深堤下生草髙城上入雲春人心生思思心長為君
　　白紵歌二首
琴瑟未調心已悲任羅勝綺彊自持忍思一舞望所思
將轉未轉恒如疑桃花水上春風出舞袖逶迤鸞照日
徘徊鶴轉情豔逸君為迎歌心如一
少年窈窕舞君前容華艶艶將欲然為君嬌凝復遷延
流目送笑不敢言長袖拂面心自煎願君流光及盛年
　　秋風(一作/秋歌)
秋風嫋嫋入曲房羅帳含月思心傷蟠蟀夜鳴斷人腸
長夜思君心飛揚他人相思君相㤀錦衾瑶席為誰芳
(一作徒/為芳)
　　秋思引
秋寒依依風過河白露蕭蕭洞庭波思君末光光已滅
眇眇悲望如思何
　　楚明妃曲
瓊臺彩楹桂寢雕甍金閨流耀玉牖含英香芬幽靄珠
彩珍榮文羅秋翠紈綺春輕驂駕鸞鶴往来仙靈含姿
綿視微笑相迎結蘭枝送目成當年為君榮
　　贈鮑侍郎(見鮑明/逺集)
玳枝兮金英綠葉兮金莖不入君玉杯低彩還自榮想
君不相艷酒上視塵生當令芳意重無使盛年傾
　孔欣(以下爵/里無考)
　　置酒髙樓上
置酒宴友生髙會臨踈櫺芳俎列嘉肴山罍滿春青廣
樂充堂宇絲竹横兩楹邯鄲有名倡承間奏新聲八音
何寥亮四座同歡情舉觴發湛露銜盃詠鹿鳴觴謠可
相娱揚解意何榮顧歡来義士暢哉矯天誠朝日不夕
盛川流常宵征生猶懸水溜死若波瀾停當年貴得意
何能競虛名
　　相逢狭路間
相逢狭路間道狭正踟蹰如何不羣士行吟戯路衢輟
歩相與言君行欲焉如淳朴久巳凋榮利迭相驅流落
尚風波人情多遷渝勢集堂必滿運去庭亦虚競趨甞
不暇誰肯眷桑樞無為肆獨往只將困淪胥未若及初
九携手歸田廬躬耕東山畔樂道詠𤣥書狭路安足遊
方外可寄娱
　　祠太廟
束帶從王事結纓奉清祀肅肅禁闈内翳然絶塵軌峩
峩髙堂上層構鬱雲起明發修薦享矜悚不遑止磬折
階廊間棲棲常靡已
　伍緝之
　　勞歌二首
㓜童輕嵗月謂言可久長一朝見零悴歎息向秋霜迍
邅已窮極疢痾復不康每恐先朝露不見白日光庻㡬
盛年時暫遂情所望吉辰既乖越来期眇未央促促嵗
月盡窮年空悲傷
女蘿依附松終巳冠髙枝浮萍生託水至死枯不萎傷
哉抱關士獨無松與期月色似冬草居身苦且危幽生
重泉下窮年氷與澌多謝負郭生無所事六竒勞為社
下宰時無魏無知
　袁伯文
　　楚妃歎
玉墀滴淒露羅幌已依霜逢春每先絶爭秋欲㡬芳
　　述山貧
傭滌倦閭閈耕牧憊松丘製荷依露壑搴若逗霜洲鬢
垂驚年素膚耗盈帶憂幸有深棲性幽山可以留
　湛茂之
　　歴山草堂應教(南平王鑠有過歴/山湛長史草堂詩)
閉户守𤣥漠無復車馬跡衰廢歸丘樊嵗寒見松栢身
慚睢陽老名忝梁園客習隐非朝市追常在山澤離離
揷天樹磊磊雲間石持此怡一生傷哉駒度隙
　張望(一作/晉人)
　　蜡除詩
𤣥靈告稔謝青龍駕拂軫鮮氷迎流結凝霤垂簷霣人
欣八蜡暢詎知嵗聿盡
　　貧士
荒墟人迹稀隐僻閭鄰闊葦籬自朽損毁屋正寥豁炎
夏無完絺𤣥冬無暖褐四體困寒暑六時疲饑渇營生
生愈瘁愁来不可割
　蕭璟
　　貧士詩
四時迭来往苦辛随事廹三冬泣牛衣五月披裘客遲
遲春日永憂来安所適季秋授衣節荷裳竟不易班超
棄筆硯婁敬脱挽軛雖云丈夫志終渉自媒迹賢哉顔
氏子飲水常怡懌
　徐諼
　　華林北澗
總長潭兮括逺源下沈溜兮起輕泉廻溪浚兮曲沼阻
衝波激兮瀬淺淺貫九谷兮積靈芝飛清濤兮潔澄連
(一作/川)
　王叔之
　　遊羅浮山(藝文作宋/王叔之)
菴靄靈嶽開景神封綿界盤址中天舉峯孤樓側挺層
岫廻重風雲秀體卉木媚容(闕/)
　　擬古(藝文作晉王叔之/詩彚作曹毗者非)
客從北方来言欲到交趾逺行無他貨惟有鳳皇子百
金我不欲千金難為市(闕/)
　伏系之
　　詠椅桐詩
亭亭椅桐鬰茲庭圃翠條踈風綠柯䕃宇(闕/)
　許瑤(詩品冇齊朝請許瑶之又云/許長於短句詠物或即此也)
　　擬自君之出矣(藝文作宋/孝武帝)
自君之出矣金翠闇無精思君如日月廻環晝夜生
　　詠柟榴枕
端木生河側因病遂成妍朝將雲髻别夜與蛾眉連
　　閨婦答鄰人
昔如影與形今如胡與越不知行逺近忘却離年月
　賀道慶(㑹稽人世/以儒術顯)
　　離合詩
促席宴閒夜足歡不覺疲詠歌無餘願永言終在斯(信/字)
　沈慶之(字宏先吴興武康人初事文帝累以戰伐有/功加建威將軍後為孝武撫軍中兵參軍元)
　　(兇劭弑逆慶之奉孝武討之孝武踐祚以為領軍/将軍兖州刺史封南昌縣公以年滿七十固辭就)
　　(第廢帝即位加侍中太尉/以盡言諫諍齎藥賜死)
　　侍宴詩
　　(南史云孝武嘗歡飲普令羣臣賦詩慶之粗有口/辨手不知書上逼令作詩慶之曰臣請口受師伯)
　　(上令顔師伯執筆慶之口受云云/上甚悦衆坐並稱其辭意之羙)
微生遇多幸得逢時運昌朽老筋力盡徒歩還南岡辭
榮此聖世何媿張子房
　劉俣
　　詩一首
　　(南史曰俣彦節子也嘗賦詩云云後彦節/與袁粲謀誅齊髙帝不尅死俣亦被害)
城上草植根非不髙所恨風霜早
　王歆之
　　效孫皓爾汝歌
　　(南史曰河東王歆之嘗為南康劉邕相素輕邕後/歆之與邕俱與元會並坐邕謂歆之曰卿昔見臣)
　　(今能見勸一杯酒否歆/之因效孫皓歌答之)
昔為汝作臣今與汝比肩既不勸汝酒亦不願汝年
　陸凱
　　贈范曄詩
　　(荆州記曰陸凱與范曄交善自江南/寄梅花一枝詣長安與曄兼贈詩曰)
折花逢驛使寄與隴頭人江南無所有(一作/别信)聊贈一枝
春
　漁父
　　答孫緬歌
　　(南史曰漁父者不知姓名亦不知何許人太康孫/緬為潯陽太守落日逍遙渚際見一輕舟凌波隐)
　　(顯俄而漁殳至神韻蕭灑垂綸長嘯緬甚異之褰/裳渉水與之論用世之道漁父曰僕山海狂人不)
　　(達世務未辨賤貧無論榮貴乃/歌云云於是悠然鼓棹而去)
竹竿籊籊河水浟浟相㤀為樂貪餌吞鈎非夷非恵聊
以㤀憂
　鮑令暉(詩品曰齊鮑令暉歌詩往往嶃絶清巧擬古/猶勝唯百願滛矣昭常答孝武云臣妹才自)
　　(亞於左芬臣才/不及太沖爾)
　　擬青青河畔草
褭褭臨牕竹藹藹垂門桐灼灼青軒女泠泠髙堂(一作/臺)
中明志逸秋霜玉顔掩春紅人生誰不别恨君早從戎
鳴絃慙夜月紺黛羞春風
　　擬客從逺方来
客從逺方来贈我漆鳴琴木有相思文絃有别離音終
身執此調嵗寒不改心願作陽春曲宫商長相尋
　　代葛沙門妻郭小玉作二首
明月何皎皎垂幌照羅茵若共相思夜知同憂怨晨芳
華豈矜貌霜露不憐人君非青雲逝飄迹事咸秦妾持
一生淚經秋復度春
君子將遙役遺我雙題錦臨當欲去時復留相思枕題
用常著心枕以憶同寢行行日已逺轉覺思彌甚
　　古意贈今人(樂府作/吴邁逺)
寒鄉無異服氊褐代文練日月望君歸年年不解綖荆
揚春早和幽冀猶霜霰北寒妾已知南心君不見誰為
道辛苦寄情雙飛燕形廹杼煎絲顔落風催電容華一
朝改唯餘心不變
　　題書後寄行人(樂府作自/君之出矣)
自君之出矣臨軒不解顔砧杵夜不發髙門晝恒關帳
(一作/幃)中流熠燿庭前華紫蘭楊枯識節異鴻歸(一作/来)知
客寒遊用暮冬盡除春待君還(樂府作遊取暮春/盡餘思待君還)
　　寄行人
桂吐兩三枝蘭開四五葉是時君不歸春風徒笑妾
　
　
　
　
　
　
　
　
　
　
　
　古詩紀巻六十四
欽定四庫全書
　古詩紀巻六十五　　　　明　馮惟訥　撰
宋第十一
　郊廟歌辭
　　宋南郊登歌三首　　　　　顔延之
　　(宋書樂志曰文帝元嘉二十二年詔顔延之/造天地郊夕牲迎送神饗神雅樂登歌三篇)
　　　夕牲歌
夤威寳命嚴恭帝祖表海炳岱(選作炳/海表岱)系唐胄楚靈鑒
濬(選作/睿)文民屬睿武奄受敷錫宅中拓宇亘地稱皇罄
天作主月竁来賔日際奉土開元首正禮交樂舉六典
聯事九官列序有牷在滌有潔在俎以􁀔王衷以答神
祜
　　　迎送神歌
維聖饗帝維孝饗(樂府/作飬)親皇乎備矣有事上春禮行宗
祀敬達郊禋金枝中樹廣樂四陳陟配在京降徳在民
奔精照夜髙燎煬晨隂明浮爍沈禜(音/詠)深淪告成大報
受釐元神月御按節星驅扶輪遥興逺駕(樂府/作舉)燿燿振
振
　　　饗神歌
營泰畤定天衷思心睿謀筮從建表蕝設郊宫田燭置
爟火通㦄元旬律首吉飾紫壇坎列室中星兆六宗秩
乾宇晏地區謐大孝昭祭禮供牲日展盛自躬具陳器
備禮容形儛綴被歌鍾望帝閽聳神蹕靈之来辰光溢
潔粢酌娱太一明煇夜華晳日祼既始獻又終煙薌鬯
報清穹饗宋徳祚王功休命永福履充
　　宋明堂歌九首　　　　　　謝莊
　　(通典曰孝武建元元年使謝莊造郊廟舞樂明堂/諸樂歌詩南齊書樂志曰明堂辭五帝漢郊祀歌)
　　(皆四言宋孝武使謝莊造辭莊依五行數木數用/三火數用七土數用五金數用九水數用六周頌)
　　(我將祀文王言皆四其一句五/一句七莊歌太祖亦無定句)
　　　迎神歌(宋書曰依漢郊祀四句/一轉韻後送神歌放此)
地紐謐乾樞回華盖動紫微開旌蔽日車若雲駕六龍
乗絪緼曄帝京輝天邑聖祖降五靈集構瑤戺聳珠簾
漢拂幌月棲檐舞綴暢鍾石融駐飛景鬰行風懋粢盛
潔牲牷百禮肅羣司䖍皇徳逺大孝昌貫九幽洞三光
神之安解玉鑾景福至萬㝢歡
　　　登歌
雍臺辨朔澤宫練辰(一作/服)潔火夕照明水朝陳六瑚賁
室八羽華庭昭事先聖懐濡上靈肆夏戒敬升歌發徳
永固鴻基以綏萬國
　　　歌太祖文皇帝(宋書曰依/周頌體)
維天為大維聖祖是則辰居萬㝢綴旒下國内靈八輔
外光四瀛蒿宫仰蓋日館希旌複殿留景重檐結風刮
楹接緯達響承虹設業設虡在王庭肇禋祀克配乎靈
我將我享維孟之春以孝以敬以立我烝民
　　　歌青帝(三言依/木数)
參映夕駟照晨靈乗震司青春鴈將向桐始蕤柔風舞
暄光遲萌動達萬品新潤無際澤無垠
　　　歌赤帝(七言依/火數)
龍精初見大火中朱光北至圭景同帝在在離寔司衡
水雨方降木槿榮庶物盛長咸殷阜恩覃四冥被九有
　　　歌黄帝(五言依/土數)
履建(宋書/作艮)宅中㝢司繩御(宋作/總)四方裁化遍寒燠布政
周炎涼景麗條可結霜明氷可折凱風扇朱辰白雲流
素節分至乗結(宋作/涇)晷啓閉集恒度帝運緝萬有皇靈
澄國歩
　　　歌白帝(九言依/金數)
百川如鏡天地爽且明雲冲氣舉徳盛在素精木葉初
下洞庭始揚波夜光徹地飜霜照懸河庶類収成嵗功
行欲寧浹地奉渥罄宇承秋(宋作/帝)靈
　　　歌黒帝(六言作/水數)
嵗月既晏方馳靈乗坎徳司規𤣥雲合晦鳥(一作/歸)路白
雲(一作/雪)繁亘天涯雷在地時未光餙國典閉關梁四節
遍萬物殿福九域祚八鄉晨晷促夕漏延太隂極㣲陽
宣鵲將巢氷已解氣濡水風動泉
　　　送神歌
藴禮容餘樂度靈方留景欲暮開九重肅五達鳳參差
龍已沫雲既動河既梁萬里照四空香神之車歸清都
琁庭寂玉殿虛濬化凝孝風熾顧靈心結皇思
　　宋宗廟登歌八首　　　　　王韶之
　　(宋書樂志曰武帝永初中詔廟樂用王韶之所造/七廟登歌七首又有七廟享神登歌一首并以歌)
　　(章太后其辭/亦韶之造)
　　　北平府君歌
綿綿遐緒明昭載融漢徳未逺堯有遺風於穆皇祖永
世克隆本支惟慶貽厥靡竆
　　　相國掾府君歌
乃立清廟清廟肅肅乃備(一作/脩)禮容禮容穆穆顯允皇
祖昭是嗣服錫茲繁祉聿懐多福
　　　開封府君歌
四縣既序簫管既舉堂獻六瑚庭萬八羽先王有典克
禋皇祖丕顯洪烈永介休祜
　　　武原府君歌
鐘鼓喤喤威儀將將温恭禮樂致(一作/敬)享曽皇邁徳垂
仁係軌重光天命純嘏恵我無疆
　　　東安府君歌
鑠矣皇祖帝度其心永言配命播此徽音思我茂猷如
玉如金駿奔在陛是鑒是歆
　　　孝皇帝歌
烝哉孝皇齊聖廣淵發祥誕慶景祚自天徳敷金石道
被管絃有命既集徽風永宣
　　　髙祖武皇帝歌
惟天有命眷求上哲赫矣聖武撫運桓撥功竝敷土道
均汝墳止戈曰武經緯稱文鳥龍失紀雲火代名受終
改物作我宋京至道惟王大業有劭降徳兆民升歌清
廟
　　　七廟享神歌(并以歌章/太后廟)
奕奕寢廟奉璋在庭笙籥既列犠象既盈黍稷匪芳明
祀惟馨樂具禮充潔羞薦誠神之格思介以休禎濟濟
羣辟永觀厥成
　　宋世祖廟歌二首　　　　　謝莊
　　　世祖孝武皇帝歌
帝錫二祖長世多祜於穆睿考襲聖承矩𤣥極弛馭乾
紐墜緒闢我皇維締我宗(一作/宋)宇刷定四海肇構神京
復禮輯樂散馬墮城澤牣九有化浮八瀛慶雲承掖甘
露飛甍肅肅清廟徽徽閟宫舞蹈象徳笙磬陳風黍稷
非盛明徳惟崇神其歆止降福無竆
　　　宣太后歌
禀祥月輝毓徳軒光嗣徽嬀汭思媚周姜母臨萬㝢訓
藹紫房朱絃玉籥式載瓊芳
　　宋章廟樂舞歌十五首　　　殷淡(字夷逺陳郡/長平人歴黄)
　　　(門吏部郎太子中庻子歩兵校尉/大明中以文章見知為當時才士)
　　(宋書樂志曰章廟樂舞雜歌悉同用太廟辭唯三/后别撰○梁天監元年周捨議曰周禮王出入奏)
　　(王夏大祭祀與朝㑹同而漢制皇帝在朝奏永至/朝會别奏皇夏二樂有異于禮為乖乃除永至還)
　　(用皇夏盖秦漢以来稱皇故變王夏為皇夏也又/禮尸出入奏肆夏賔入大門奏肆夏牲出入奏昭)
　　(夏宋季失禮神入廟門遂奏昭夏乃以牲牢之樂/用接祖考之靈斯皆前代之深疵當今所宜改也)
　　　肅成樂(二章○夕牲/賔出入奏)
彛承孝典恭事嚴聖浹天奉賮罄壌齊慶司儀具序羽
容夙彰芬枝颺烈黼構周張助寳奠軒酎珍充庭璆縣
凝會琄朱竚聲先期選禮(樂府/作會)肅若有承祗對靈祉皇
慶昭膺
尊事威儀輝容昭叙迅恭神明粢盛牲爼肅肅嚴宫藹
藹崇基皇靈降止百祗具司戒誠望夜端列承朝依微
昭旦物色輕宵鴻慶遐鬯嘉􁀔令芳翊帝明徳永祚流
光
　　　引牲樂(牲出/入奏)
維誠潔饗維孝奠靈敬芬黍稷敬滌犧牲騂繭在豢載
溢載豐以承宗祀以肅皇衷蕭芳四舉華火周傳神監
孔昭嘉是柔牷
　　　嘉􁀔樂(􁀔豆呈/毛血奏)
肇禋戒祀禮容咸舉六典餙文九司昭序牲柔既昭犠
剛既陳恭滌惟清敬事惟神加籩再御兼爼重􁀔節動
軒越聲流金縣奕奕閟幄亹亹嚴闈潔誠夕鑒端服晨
暉聖靈戾止翊我皇則上綏四㝢下洋萬國永言孝饗
孝饗有容儐僚贊列肅肅雍雍(齊樂亦用此分奕/奕以下為一章)
　　　昭夏樂(迎神/奏)
閟宫黝黝複殿微微璿除肅炤釭璧彤煇黼帟神凝玉
堂嚴馨圓火夕耀方水朝清金枝委樹翠鐙竚縣渟波
澄宿華漢浮天恭事既夙䖍心有慕仰降皇靈俯寧休
祚
　　　永至樂(皇帝入廟/北門奏)
皇朝鬯矣孝容以昭鑾華羽迾拂漢涵􁀙(宋書/作滈)申申嘉
夜翊翊休朝行金景送歩玉風韶師承祀則肅對禋祧
　　　登歌(二章/)
帝容承祀練時涓日九重徹關四靈賔室肅倡函音庻
旄委佾休靈告饗嘉􁀔尚芬玉瑚飾列桂簋昭陳具司
選禮翼翼振振
裸崇祀典酎恭孝時禮無爽物信靡媿辭精華孚鬯誠
監昭通升歌翊節下管調風皇心履變敬明尊親大哉
孝徳至矣交神
　　　章徳凱容樂(章太/后室)
幽瑞浚靈表彰嬪聖翊載徽文敷光崇慶上緯纒祥中
維飾詠永屬煇猷聯昌景命
　　　昭徳凱容樂(昭太/后室)　　　明帝(諱彧字休景文/帝子在位七年)
表靈躔象纘儀緯風膺華丹燿登瑞紫穹訓形霄宇武
彰宸宫騰芬金石寫徳聲容
　　　宣徳凱容樂(宣太/后室)
天樞凝耀地紐儷輝聯光騰世炳慶翔機薰藹中㝢景
躔上微玉頌鏤徳金籥傳徽
　　　嘉胙樂(皇帝還東壁/受福酒奏)　　　殷淡
禮􁀔洽福時(齊作/祚)昌皇聖膺嘉祐帝業凝休祥居極乗
景運宅徳瑞中王澄明臨四表精華延八鄉洞海周聲
恵徹宇麗乾光靈慶纒世祉鴻烈永無疆
　　　昭夏樂(二章○送神/)
大孝備盛禮豐神安留嘉樂充旋駕聳汎青穹延八虛
闢四空藹流景肅行風
昭融敎緝風度戀皇靈結深慕解羽縣輟華樹背(一作/偕)
璇除端玉輅流汪濊慶國歩
　　　休成樂(皇帝詣/便殿奏)
　　(漢書禮志曰登歌再終下奏/休成之樂羙神明既饗也)
釃醴具登嘉爼咸􁀔饗洽誠陳禮周樂徧祝辭罷裸序
容輟縣蹕動端庭鑾囘嚴殿神儀駐景華漢亭虛八靈
案衛三祗解途翠盖燿澄(齊書作/澄耀)罼奕凝宸(齊作/凝晨)玉鑣
息節金輅懐音式誠達孝祗心肅感追憑皇鑒思承淵
範神錫懋祉四緯昭明仰福帝徽俯齊庶生
　燕射歌辭
　　宋四廂樂歌五首　　　　　王韶之
　　(宋書樂志曰武帝永初元年有司奏依舊正旦設/樂參詳屬三省改太樂諸歌舞詩黄門侍郎王韶)
　　(之立三十二章/合用敎司詔可)
　　　肆夏樂歌(四曲/)
　　(宋書樂志曰王韶之造四廂樂歌五篇一曰肆夏/樂歌四章客入四廂振作於鑠曲皇帝當陽四廂)
　　(振作將將曲皇帝入變服四廂振作於鑠將將二/曲又黄鐘太簇二廂作法章九功二曲○古今樂)
　　(錄曰按周禮云王出入奏王夏賔出入奏肆夏/肆夏本施之於賔帝王出入則不應奏肆夏也)
於鑠我皇體仁包元齊明日月比量乾坤陶甄百王稽
則黄軒訏謨定命辰告四蕃
將將蕃后翼翼羣僚盛服待晨明發来朝饗以八珍樂
以九韶仰祗天顔厥猷孔昭
法章既設初筵長舒濟濟列辟端委皇除飲和無盈威
儀有餘温恭在位敬終如初
九功既歌六代惟時被徳在樂宣道以詩穆矣太和品
物咸熈慶積自逺告成在茲
　　　大會行禮歌(二曲○宋書樂/志曰姑洗廂作)
大哉皇宋長發其祥纂系在漢統源伊唐徳之克明休
有烈光配天作極辰居四方
皇矣我后聖徳通靈有命自天誕受休禎龍飛紫極造
我宋京光宅宇宙赫赫明明
　　　王公上夀歌(一曲○宋書樂/志曰黄鐘廂作)
獻夀爵慶聖皇靈祚窮二儀休明等三光
　　　殿前登歌(三曲○宋書樂/志曰别有金石)
明明大宋緝熈皇道則天垂化光定天保天保既定肆
覲萬方禮繁樂富穆穆皇皇
沔彼流水朝宗天池洋洋貢職抑抑威儀既習威儀亦
閑禮容一人有則作孚萬邦
烝哉我皇固天誕聖履端惟始對越休慶如天斯久如
日斯盛介茲景福永固駿命
　　　食舉歌(十曲/)
　　(宋書樂志曰王韶之造食舉歌十章黄鍾太簇二/廂更作黄鍾作晨羲體至和王道開元辰禮有容)
　　(五曲太簇作五玉懐荒裔皇/猷緝惟永初王道純五曲)
晨羲載曜萬物咸覩嘉慶三朝禮樂備舉元正肇始典
章暉明萬方畢来賀華裔充皇庭多士盈九位俯仰觀
玉聲恂恂俯仰載爛其輝鼓鐘震天區禮容塞皇闈思
樂窮休慶福履同所歸
五玉既獻三帛是􁀔爾公爾侯鳴玉華殿皇皇聖后降
禮南面元首納嘉禮萬邦同歡願休哉君臣嘉燕建五
旗列四縣樂有文禮無倦融皇風窮一變
體至和感隂陽徳無不柔繁休祥瑞徽璧應嘉鍾舞靈
鳳躍潜龍景星見甘露墜木連理禾同穗𤣥化洽仁澤
敷極禎瑞窮靈符
懐荒裔綏齊民荷天祐靡不賔靡不賔長世𢎞盛昭明
有融繁嘉慶繁嘉慶熈帝載合氣咸和蒼生欣戴三靈
協瑞惟新皇代
王道四達流仁布徳窮理詠乾元垂訓順帝則靈化侔
四時幽誠通𤣥默徳澤被八紘乾寜軌萬國皇猷緝咸
熈泰禮儀煥帝庭要荒服遐外被髪襲纓冕左袵囘衿
帶天覆地載流澤汪濊聲教布濩徳光大
開元辰畢来王奉貢職朝后皇鳴珩珮觀典章樂王度
悦徽芳陶盛化遊太康丕昭明永克昌
惟永初徳丕顯齊七政敷五典彛倫序洪化闡王澤流
太平始樹聲教明皇紀和靈祗恭明祀衍景祚膺嘉祉
禮有容樂有儀金石陳干羽施邁武濩均咸池歌南風
舞徳稱文武煥頌聲興
王道純徳彌淑寜八表康九服道禮讓移風俗移風俗
永克融歌盛羙造成功詠徽烈邈無窮
　鼓吹曲辭
　　宋鼓吹饒歌三首　　　　　無名氏
　　(宋書樂志曰今鼔吹鐃歌四篇今唯有上邪等三/篇其一篇闕古今樂録曰上邪曲四解晚芝曲九)
　　(解漢曲有逺期疑是也艾如張三解沈約云樂人/以音聲相傳訓詁不可復解几古樂錄皆大字是)
　　(辭細字是聲聲辭/合冩故致然爾)
　　　上邪曲
大竭夜烏自云何来堂吾来聲烏奚姑悟姑尊盧聖子
黄尊来餭清嬰烏白日為隨来郭吾微令吾(一解/)
應龍夜烏由道何来直子為烏奚如悟姑尊盧雞子聼
烏虎行為来明吾㣲令吾(二解/)
詩則夜烏道祿何来黒洛道烏奚悟如尊爾尊盧起黄
華烏伯遼為國日忠两令吾(三解/)
伯遼夜烏若國何求日忠两烏奚如悟姑尊盧面道康
尊籙龍永烏赫赫福祚夜音微令吾(四觧/)
　　　晚芝田
㡬令吾㡬令諸韓亂發正令吾(一解/)
㡬令吾諸韓從聴心令吾若里洛何来韓㣲令吾(二解/)
尊盧忌盧文盧子路子路為路雞如文盧炯烏諸祚微
令吾(三解/)
㡬令諸韓或公隨令吾(四解/)
㡬令吾㡬諸或言隨令吾黑洛何来諸韓微令吾(五解/)
尊盧安成隨来免路路子為吾路奚如文盧烱烏諸祚
微令吾(六解/)
㡬令吾㡬諸或言隨令吾(七解/)
㡬令吾諸或言㡬苦黑洛何来諸韓㣲令吾(八解/)
尊盧公汫隨来免路子子路子為路奚姑文盧烱烏諸
祚微令吾(九解/)
　　　艾如張曲
㡬令吾呼厯舍居執来隨咄武子邪令烏銜鍼相風其
右其右(一解/)
㡬令吾呼羣議破葫執来隨吾咄武子邪令烏令烏今
􁣏入海相風及後(二解/)
㡬令吾呼無公赫吾執来隨吾咄武子邪令烏無公赫
吾婮立諸布始布(三解/)
　舞曲歌辭
　　宋前後舞歌二首　　　　　王韶之
　　(宋書樂志曰武帝永初元年改晉正徳舞曰前舞/大豫舞曰後舞并㽔賔廂作孝武孝建二年九月)
　　(建平王宏議以為祖有功而宗有徳故漢髙祖廟/樂稱武徳太宗廟樂曰昭徳魏制武始舞武廟制)
　　(咸熈舞文廟則祖宗之廟别有樂名晉氏之樂正/徳大豫及宋不更名直為前後二舞依據昔代義)
　　(舛事乖宜釐改權稱以凱容為韶舞宣烈為武舞/祖宗廟樂總以徳為名若廟祧不毁則樂舞别稱)
　　(猶漢髙文武咸有嘉號惠景二主樂無餘名章皇/太后廟唯奏文樂明婦人無武事也郊祀之樂無)
　　(復别名仍同宗廟而已詔如宏議○古今樂錄曰/宋孝武改前舞為凱容之舞後舞為宣烈之舞)
　　　前舞歌(齊書云前/舞凱容歌)
於赫景明(一作/命)天監是臨樂来伊陽禮作惟隂歌自徳
富舞由功深庭列宫懸陛羅瑟琴翿籥繁會笙磬諧音
簫韶雖古九成(一作/奏)在今導志和聲徳音孔宣光我帝
基協靈配乾儀刑六合化穆自然如彼雲漢為章于天
熈熈萬類陶和當年擊轅中韶永世弗騫
　　　後舞歌(齊書云後/舞凱容歌)
假樂聖后寔天誕徳積羙自中王猷四塞龍飛在天儀
刑萬國欽明惟神臨朝淵默不言之化品物咸徳(一作/得)
告成于天銘勲是勒翼翼厥猷亹亹其仁順天創制因
定和神海外有截九圍無塵冕旒司契垂拱臨民乃舞
大豫(一作/凱容)欽若天人純嘏孔休萬民彌新
　　白紵舞歌詩　　　　　　　無名氏
　　(宋書樂志曰白紵舞歌詩舊新有/三篇二篇與晉辭同其一篇異)
髙舉兩手白鵠翔輕軀徐起何洋洋凝停善睐容儀光
宛若龍轉乍低昂隨世而變誠無方如推若引留且行
宋世方昌樂未央舞以盡神安可㤀愛之遺誰贈佳人
質如輕雲色如銀袍以光軀巾拂塵制以為袍餘作巾
四座歡樂胡可陳清歌徐舞降祗神(按此本宋辭/錯其文爾)
　　宋泰始歌舞曲十二首
　　　皇業頌　　　　　　　　明帝
皇業沿徳建帝運資勳融𦙍唐重盛軌胄楚載休風堯
帝兆深祥元王衍遐慶積善傳上業祚福啓英聖衰數
隨金祿登厯昌永命維宋垂光烈世羙流舞咏
　　　聖祖頌
聖祖惟髙徳積勳代晉厯永建享鴻基萬古盛音冊睿
文纘宸馭廣運崇帝聲衍徳被仁祉留化洽民靈孝建
締孝業允協天人謀宇内齊政軌宙表燭威流鍾管騰
列聖彛銘賁重猷
　　　明君大雅　　　　　　　虞龢(餘姚人少居/貧好學明帝)
　　　　(時歴中/書令)
明君應乾數撥亂紹頽基民慶来蘇日國頌薰風詩天
歩或蹔艱列蕃扇迷慝廟勝敷九代神謨洞七徳文教
洗昬俗武誼清䘲埏英勲冠帝則萬夀永齊天
　　　通國風　　　　　　　　明帝
開寳業資賢昌謨明盛弼諧光烈武惟略景王勳南康
華容變政文猛績爰著有左軍三王到氏文武贊丞相
作輔屬伊旦沈栁宗侯皆殄亂泰始開運超百王司徒
驃騎勳徳康江安謨效殷誠彰劉沈承規功名揚慶歸
我后祚無疆
　　　天符頌
天符革運世誕英皇在館神炫既壯龍驤六鍾集表四
緯駢光於穆配天永休厥祥
　　　明徳頌
明徳孚教幽符麗紀山鼎見竒醴液涵祉鵷雛耀儀騶
虞遊趾福延億祚慶流萬祀
　　　帝圖頌
帝圖凝逺瑞羙昭宣濟流月鏡鹿毳霜鮮甘露降和花
雪表年孝徳載衍芳風永傳
　　　龍躍大雅
龍躍戎府玉耀蕃宫嵗淹豫野璽屬嬪中江波澈映石
柏開文觀毓花蕋樓凝景雲白烏三獲甘液再呈嘉穟
表沃連理協成徳充動物道積通神宋業允大靈瑞方
臻
　　　淮祥風
淮祥應賢彦生翼賛中興致太平
　　　宋世大雅　　　　　　　虞龢
宋世寜在泰始醉酒歡飽徳嘉萬國朝上夀酒帝同天
惟長久
　　　治兵大雅　　　　　　　明帝
王命治兵有征無戰巾拂以浄醜類革面玉儀振旅載
戢在辰中虚巾拂四表静塵
　　　白紵篇大雅
在心曰志發言詩聲成于文被管絲手舞足蹈欣泰時
移風易俗王化基琴角揮韻白雲舒簫韶協音神鳳来
拊撃和節詠在初章曲乍畢情有餘文同軌一道徳行
國靖民和禮樂成四縣庭響羙勳英八列陛唱貴人聲
舞飾麗華樂容工羅裳映(宋書/作皎)日袂隨風金翠列輝蕙
麝豐淑姿秀體乆帝衷
　　宋書凰衘書伎辭　　　　　無名氏
　　(隋書樂志曰鳳凰銜書伎自宋齊以来有之三朝/用之南齊書樂志曰盖魚龍之流也元會曰侍中)
　　(於殿前跪取其書以授舍人舍人受書升殿跪奏/宋世有辭齊初詔江淹改造至梁武帝普通中下)
　　(詔罷/之)
大宋興隆膺靈符鳳鳥感和銜素書嘉樂之羙通𤣥虚
惟新濟濟邁唐虞巍巍蕩蕩道有餘
　清商曲辭　　　　　　　　　古辭
　　(清商曲古辭一巻已入晉詩其題解係宋人作者/别載於此如碧玉歌汝南王作讀曲民間為彭城)
　　(王義康作石城樂臧質作烏夜啼臨川王義慶作/襄陽樂隋王誕作夀陽樂南平穆王作西烏夜飛)
　　(沈攸之作今所傳辭類與本㫖不同盖其題義雖/各冇所始而詞或非其舊也郭茂蒨樂府題下不)
　　(書名氏左克明直作古辭/今各仍其舊云齊詩倣此)
　　吴聲歌曲
　　　碧玉歌三首(左克明/作古辭)
　　(樂苑曰碧玉歌者宋汝南王之所作也碧/玉汝南王妾名以寵愛之甚所以歌之)
碧玉破𤓰時郎為情顛倒芙蓉陵霜榮秋容故尚好
碧玉小家女不敢攀貴徳感郎千金意慙無傾城色(玉/臺)
(作孫/綽)
碧玉小家女不敢貴徳攀感郎意氣重遂得結金蘭
　　　同前二首
碧玉破𤓰時相為情顛倒感郎不羞郎囘身就郎抱(玉/臺)
(作孫/綽)
杏梁日始照蕙席歡未極碧玉奉金杯淥酒助花色(玉/臺)
(作梁/武帝)
　　　同前
碧玉上宫妓出入千花林珠被玳瑁牀感郎情意深
　　　華山畿二十五首
　　(古今樂錄曰華山畿者宋少帝時懊惱一曲亦變/曲也少帝時南徐一士子從華山畿往雲陽見客)
　　(舍有女子年十八九悦之無因遂感心疾母問其/故具以啓母母為至華山尋訪見女具説女聞感)
　　(之因脱蔽膝令母宻置其席下卧之當已少日果/差忽舉席見蔽膝而抱持遂吞食而死氣欲絶謂)
　　(母曰葬時車載從華山度母從其意比至女門牛/不肯前打拍不動女曰且待須臾妝㸃沐浴既而)
　　(出歌曰華山畿君既為儂死獨活為誰施歡若見/憐時棺木為儂開棺應聲開女遂入棺家人扣打)
　　(無如之何乃合/葬呼曰神女冡)
華山畿君既為儂死獨活(一作/生)為誰施歡若見憐時棺
木為儂開
聞歡大養蠶定得㡬許絲所得何足言奈何黑瘦為
夜相思投壺不得箭憶歡作嬌時
開門枕水渚三刀治一魚歴亂傷殺汝
未敢便相許夜聞儂家論不持儂與汝
懊惱不堪止上牀解要繩自經屏風裏
啼著曙淚落枕將浮身沈被流去
將懊惱石闕晝夜題碑淚常不燥
别後常相思頓書千丈闕題碑無罷時
奈何許所歡不在間嬌笑向誰緒
隔津歡牽牛語織女離淚溢河漢
啼相憶淚如漏刻水晝夜流不息
著處多遇羅的的往年少艶情何能多
無故相然我路絶行人斷夜夜故望汝
一坐復一起黄昬人定後許時不来已
摩可濃巷巷相羅截終當不置汝
不能久長離中夜憶歡時抱被空中啼
腹中如湯灌肝膓寸寸斷敎儂底聊頼
相送勞勞渚長江不應滿是儂淚成許
奈何許天下人何限慊慊只為汝
郎情難可道歡行豆挟心見荻多欲繞
松上蘿願君如行雲時時見經過
夜相思風吹窻簾動言是所歡来
長鳴雞誰知儂念汝獨向空中啼
腹中如亂絲憒憒適得去愁毒已復来
　　　讀曲歌八十九首
　　(宋書樂志曰讀曲歌者民間為彭城王義康所作/也其歌云死罪劉領軍誤殺劉第四是也古今樂)
　　(錄曰讀曲歌者元嘉十七年袁后崩百官不/敢作聲歌或因酒讌止竊聲讀曲細吟而巳)
花釵芙蓉髻雙鬢如浮雲春風不知著好来動羅裙
念子情難有已惡動羅裙聴儂入懐不
紅藍與芙蓉我色與歡敵莫案石榴花歷亂聴儂摘
千葉紅芙蓉照灼綠水邊餘花任郎摘慎莫擺儂蓮
思歡久不愛獨枝蓮只惜同心藕
打壞木棲牀誰能坐相思三更書石闕憶子夜啼碑
奈何不可言朝㸔莫牛跡知是宿蹄痕
娑拖何䖏歸道逢播掿郎口朱脱去盡花釵復低昂
所歡子蓮從胷上度刺憶庭欲死
攬裳渡跣把絲織履故交白足露
上知所所歡不見憐憎狀從前度
思難忍絡甖語猶壺倒寫儂頓盡
上樹摘桐花何悟枝枯燥迢迢空中落遂為梧子道
桐花特可憐願天無霜雪梧子解千年
栁樹得春風一低復一昂誰能空相憶獨眠度三陽
折楊栁百鳥園林啼道歡不離口
縠衫兩袖裂花釵鬢邊低何䖏分别歸西上古餘啼
所歡子不與他人别啼是憶郎耳
披被樹明燈獨思誰能忍欲知長塞夜蘭燈傾壺盡
坐起歎汝好願他甘叢香傾筐入懷抱
通髪不可料顦顇為誰睹欲知相憶時但㸔裙帶緩㡬
許
憶歡不能食徘徊三路間因風覔消息
朝日光景開從君良燕遊願如卜者䇿長與千嵗龜
所歡子問春花可憐摘插裲襠裏
芳萱初生時知是無憂草雙眉畫未成那能就郎抱
百花鮮誰能懐春日獨入羅帳眠
聞歡得新儂四支懊如垂鳥散放行路井中百翅不能
飛
憐歡敢喚名念歡不呼字連喚歡復歡兩誓不相棄
奈何許石闕生口中銜碑不得語
白門前烏㡌白㡌来白㡌郎是儂良不知烏㡌郎是誰
初陽正二月草木鬰青青躡履歩前園時物感人情
青幡起御路綠栁䕃馳道歡贈玉樹箏儂送千金寳
桃花落已盡愁思猶未央春風難期信託情明月光
計約黄昬後人斷猶未来聞歡開方局已復將誰期
自從别郎後卧宿頭不舉飛龍落藥店骨出只為汝
日光沒已盡宿鳥縱横飛徙倚望行雲躞蹀待郎歸
百度不一囘千書信不歸春風吹楊栁華豔空徘徊
音信闊弦朔方悟千里遥朝霜語白日知我為歡消
合㝠過藩来向曉開門去歡取身上好不為儂作慮
五鼓起開門正見歡子度何處宿行還衣被有霜露
本自無此意誰交郎舉前視儂轉邁邁不復来時言
自我别歡後歡音不絶響茱萸持捻泥龕有殺子像
家貧近店肆出入引長事郎君不浮華誰能呈實意
念日行不遇道逢播掿郎查滅衣服壞白肉亦黯瘡
歔欷闇中啼斜日照帳裏無油何所苦但使天明爾
黄絲咡素琴汎彈弦不斷百弄任郎作唯莫廣陵散
思歡不得来抱被空中語月沒星不亮持底明儂緒
詐我不出門冥就他儂宿鹿轉方相頭丁倒欺人目
歡但且還去遺信相參伺契兒向髙店須㬰儂自来
欲行一過心誰我道相憐摘菊持飲酒浮華著口邊
語我不遊行常常走巷路敗橋語方相欺儂那得度
闊面行負情詐我言端的畫背作天圖子將負星厯
君行負憐事那得厚相於麻紙語三葛我薄汝麤踈
黄天不滅解甲夜曙星出漏刻無心腸復令五更畢
打殺長鳴雞彈去烏臼鳥願得連冥不復曙一年都一
曉
空中人住在髙檣深閤裏書信了不通故使風往爾
儂心常慊慊歡行由豫情霧露隠芙蓉見蓮詎分明
非歡獨慊慊儂意亦驅驅雙燈俱時盡奈許兩無由
誰交彊纏綿常持罷作慮作生隱藕葉蓮儂在何處
相憐兩樂事黄作無趣怒合散無黄連此事復何苦
誰交彊纒綿常持罷作意走馬織懸簾薄情奈當駛
執手與歡别合會在何時明燈照空局悠然未有期
百憶却欲噫兩眼常不燥蕃師五鼔行離儂何太早
含笑来向儂一抱不能置領後千里帶那頓誰多媚
歡相憐今去何時来裲襠别去年不忍見分題
歡相憐題心共飲血流頭入黄泉分作兩死計
嬌笑来向儂一抱不能巳湖燥芙蓉萎蓮汝藕欲死
歡心不相憐慊苦竟何巳芙蓉腹裏萎蓮汝從心起
下帷掩燈燭明月照帳中無油何所苦但使天明儂
執手與歡别欲去情不忍餘光照已藩坐見離日盡
種蓮長江邊藕生黄蘗浦必得蓮子時流離經辛苦
人傳我不虛實情明把納芙蓉萬層生蓮子信重沓
聞乖事難懷況復臨别離伏龜語石板方作千嵗碑
鈐盪與時競不得尋傾慮春風扇芳條常念花落去
坐倚無精魂使我生百慮方局十七道期會是何處
暫出白門前楊栁可藏烏歡作沈水香儂作博山鑪
十期九不果常抱懷恨生然燈不下炷有油那得明
自從近日来了不相尋博竹簾裲襠題知子心情薄
下帷燈火盡朗月照懷裏無油何所苦但令天明爾
近日蓮違期不復尋博子六籌翻雙魚都成罷去巳
一夕就郎宿通夜語不息黄蘗萬里路道苦真無極
登店賣三葛郎来買丈餘合匹與郎去誰解斷麤踈
儂亦粗經風罷頓葛帳裏敗許麤踈中(闕/)
紫草生湖邊悞落芙蓉裏色分都未獲空中染蓮子
閨閤斷信使的的兩相憶譬如水上影分明不可得
逍遥待曉分轉側聴更鼓明月不應停特為相思苦
罷去四五年相見論故情殺荷不斷藕蓮心已復生
辛苦一朝歡須㬰情易厭行膝㸃芙蓉深蓮非骨念
慊苦憶儂歡書作後非是五果林中度見花多憶子
　　西曲歌
　　　石城樂(五曲○左/云古辭)
　　(唐書樂志曰石城樂者宋臧質所作也石城在竟/陵質嘗為竟陵郡於城上眺矚見羣少年歌謡通)
　　(暢因作此曲古今樂錄/曰石城樂舊舞十六人)
生長石城下開窻對城樓城中諸少年出入見依投
陽春百花生摘挿環髻前捥指蹋㤀愁相與及盛年
布帆百餘幅環環在江津執手雙淚落何時見歡還
大艑載三千漸水丈五餘水髙不得渡與歡合生居
聞歡逺行去相送方山亭風吹黄蘗藩惡聞苦籬聲
　　　莫愁樂(二曲/)
　　(唐書樂志曰莫愁樂者出扵石城樂石城有女子/名莫愁善歌謡石城樂和中復有㤀愁聲因有此)
　　(歌古今樂錄曰莫愁樂亦云蠻樂舊舞十六人梁/八人樂府解題曰古歌亦有莫愁洛陽女與此不)
　　(同/)
莫愁在何處莫愁石城西艇子打兩槳催送莫愁来
聞歡下揚州相送楚山頭探手抱腰㸔江水斷不流
　　　烏夜啼(八曲辭左/云古)
　　(唐書樂志曰烏夜啼者宋臨川王義慶所作也元/嘉十七年徙彭城王義康扵豫章義慶時為江州)
　　(至鎮相見而哭文帝聞而怪之徵還慶大懼伎妾/夜聞烏夜啼聲扣齋閤云明日應有赦其年更為)
　　(南兗州刺史因此作歌故其和云夜夜望郎来籠/窻窻不開今所傳歌似非義慶本㫖古今樂錄曰)
　　(烏夜啼舊舞十六人○臨川/王義慶當作彭城王義康)
歌舞諸少年娉婷無種迹菖蒲花可憐聞名不曽識
長檣鐵鹿子布㠶阿那起詫儂安在間一去數千里
辭家逺行去儂歡獨離居此日無啼音裂帛作還書
可憐烏臼鳥彊言知天曙無故三更啼歡子冐闇去
烏生如欲飛飛飛各自去生離無安心夜啼至天曙
籠窻窻不開蕩户戶不動歡下葳蕤籥交儂那得往
逺望千里煙隱當在歡家欲飛無兩翅當奈獨思何
巴陵三江口蘆荻齊如麻執手與歡别痛切當奈何
　　　襄陽樂(九曲○左/云古辭)
　　(古今樂錄曰襄陽樂者宋隨王誕之所作也誕始/為襄陽郡元嘉二十六年仍為雍州刺史夜聞諸)
　　(女歌謡因而作之所以歌和中有襄陽/来夜樂之語也舊舞十六人梁八人)
朝發襄陽城暮至大堤宿大堤諸女兒花豔驚郎目
上水郎擔篙下水揺雙櫓四角龍子幡環環江當柱
江陵三千三西塞陌中央但問相隨否何計道里長
人言襄陽樂樂作非儂處乗星冐風流還儂揚州去
爛漫女蘿草結曲繞長松三春雖同色歲寒非處儂
黄鵠參天飛中道鬰徘徊腹中車輪轉歡今定憐誰
揚州蒲鍜環百錢兩三叢不能買將還空手攬抱儂
女蘿自㣲薄寄託長松表何惜負霜死貴得相纏繞
惡見多情歡罷儂不相語莫作烏集林忽如提儂去
　　　夀陽樂(九曲○左/云古辭)
　　(古今樂錄曰夀陽樂者宋南平穆王為豫州所作/也舊舞十六人梁八人  按其歌辭盖叙傷别望)
　　(歸之思南平穆/王即劉鑠也)
可憐八公山在夀陽别後莫相㤀
東臺百餘尺凌風雲别後不㤀君
梁長曲水流明如鏡雙林與郎照
辭家逺行去空為君明知嵗月駛
籠窻取涼風彈素琴一歎復一吟
夜相思望不來人樂我獨愁
長淮何瀾漫路悠悠得當樂忘憂
上我長瀬橋望歸路秋風停欲度
銜淚出傷門夀陽去必還當㡬載
　　　西烏夜飛(五曲○左/云古辭)
　　(古今樂錄曰西烏夜飛者宋元徽五年荆州刺史/沈攸之所作也攸之舉兵發荆州東下未敗之前)
　　(思歸京師所以歌和云白日落西山還/去来送聲云折翅烏飛何處被彈歸)
日從東方出團團雞子黄夫婦恩情重憐歡故在傍
蹔請半日給徙倚娘店前目作宴瑱飽腹作宛惱饑
我昨憶歡時攬刀持自刺自刺分應死刀作雜樓僻
陽春二三月諸花盡芳盛持底喚歡来花笑鶯歌詠
感郎﨑嶇情不復自顧慮臂繩雙入結遂成同心去
　雜歌謡辭
　　宋人歌
　　(檀道濟宋之良將有威名為敵所/畏宋主疑而殺之時人哀而作歌)
可憐白符鳩枉殺檀江州
　　元嘉中魏地童謡
　　(南史曰宋元嘉二十七年魏太武帝圍汝南戍文/帝遣臧質北救至旴眙太武已過淮自廣陵返攻)
　　(攻旴眙就質求酒質封溲便與之且報書云不聞/童謠言邪虜馬飲江水佛狸死邜年冥期使然非)
　　(復人事爾智識及衆豈能勝苻堅邪頃年展爾陸/梁者是爾未飲江太嵗未邜耳時魏地冇童謡故)
　　(質引/之云)
軺車北来如穿雉不意虜馬飲江水虜主北歸石濟死
虜欲渡江天不徙
　　大明中謡
　　(南史曰大明中有奚顯度者為員外散騎侍郎孝/武嘗使主領人功而苛虐無道動加捶撻暑雨寒)
　　(雪不聴暫休人不堪命時建康縣考囚或用方材/壓額及踝脛故民間有此謡又相戲曰勿反顧付)
　　(奚度其暴/酷如此)
寧得建康壓額不能受奚度拍
　　宋時謡
　　(南史曰宋時用/人乖實有謡云)
上車不落為著作體中何如作秘書
　　元徽中童謡
　　(齊書五行志曰元徽中童謡後沈攸之反雍/州刺史張近兒襲江陵殺攸之子元瑱等)
襄陽白銅蹄郎殺荆州兒
　　童謡
　　(南史曰齊髙帝輔政袁粲劉彦節王藴等皆不同/而沈攸之又稱兵反粲藴雖敗攸之尚存卞彬意)
　　(猶以髙帝事無所成乃謂帝曰比聞謡云云公頗/聞不時藴居父憂與粲同死故云尸著服也服者)
　　(衣也孝子不在日代哭者褚子也彬謂沈攸之得/志褚彦囘當敗故言哭也列管謂簫也髙帝不悦)
　　(及彬退曰/彬自作此)
可憐可念尸著服孝子不在日代哭列管暫鳴死滅族
　　禾絹謡
　　(南史曰宋明帝時阮佃夫楊運長王道隆皆擅威/權言為詔勅郡守令長一缺十除内外混然官以)
　　(賄命王阮家富於公室中書舍人胡母顥/専權奏無不可時人語云云禾絹謂上也)
禾絹閉眼諾胡母大張橐
　　將士謡
　　(南史曰宗越為將性嚴酷好刑誅時/王𤣥謨御下亦少恩將士為之語曰)
寧作五年徒不逐王𤣥謨𤣥謨猶尚可宗越更殺我
　　跋扈謡
　　(宋書武帝紀曰諸葛長人貪滛驕縱帝每優容之/劉毅既誅長人懼禍及將謀作亂帝自江陵還長)
　　(人到門引前却人閒語帝巳宻命左右丁旿自慢/後於坐拉焉死牀側輿屍付廷尉旿驍勇有力時)
　　(人語/曰)
勿跋扈付丁旿
　　石城謡
　　(南史曰袁粲謀舉兵誅齊髙帝褚淵發其謀/粲兵敗遇害而淵獨輔政于時百姓語曰)
可憐石頭城寧為袁粲死不作褚淵生
　　二王謡
　　(南史云宋徳既衰齊髙帝輔政朝野之人情懐彼/此吏部尚書王延之尚書令王僧䖍中立無所去)
　　(就時人/語曰)
二王居平不送不迎
　
　
　
　
　
　古詩紀巻六十五
欽定四庫全書
　古詩紀巻六十六　　　　明　馮惟訥　撰
齊第一
　髙帝(姓蕭氏諱道成字紹伯仕宋累封齊王廢宋自/立○詩品曰齊髙帝詩詞藻意深無所云少)
　　塞客吟(此詩見蘇侃傳外編/逸軌皆作侃詩非也)
　　(齊書曰髙帝在淮上取蘇侃為冠軍錄事叅軍是/時新失淮㐀遣帝北戍每嵗秋冬間邊淮騷動帝)
　　(廣遣偵候安集荒餘又營繕城府帝在兵中久見/疑於時乃作塞客吟以喻志侃達此㫖更自勸勵)
　　(委以府事/深見知待)
寳緯紊宗神經越序徳晦河晉力宣江楚雲雷兆壯天
山繇武直髪指河(一作/秦)闗凝精越漢渚秋風起塞草衰
鵰鴻思邊馬悲平原千里顧但見轉蓬飛星嚴海浄月
徹河明清輝映幕素液凝庭金笳夜厲羽轊晨征斡晴
潭而悵泗枻松洲而悼情蘭涵風而瀉艷菊籠泉而散
英曲繞首燕之歎吹軫絶越之聲欷園琴之孤㺯想庭
藿之餘馨青闗望斷白日西斜恬源靚霧壟首暉霞戒
旋鷁躍還波情綿綿而方逺思裊裊而遂多粤撃秦中
之筑因為塞上之歌歌曰朝發兮江泉日夕兮陵山驚
飈兮瀄汨淮流兮潺湲胡埃兮雲聚楚斾兮星懸愁墉
兮思宇惻愴兮何言定寰中之逸鑒審雕陵之迷泉悟
樊籠之或累悵遐心以棲𤣥
　　羣鶴詠
　　(南史曰齊髙帝鎮淮隂為宋明帝所疑被徵為/黄門郎深懐憂慮見平澤有羣鶴命筆詠之)
八風舞遙翮九野㺯清音一摧雲間志為君苑中禽
　武帝(諱賾字宣逺髙帝長子也初仕宋為江/州刺史輔髙帝受禪功参佐命後嗣位)
　　估客樂
　　(古今樂籙曰估客樂者齊武帝之所製也帝布衣/時嘗遊樊鄧登柞以後追憶徃事而作歌使樂府)
　　(令劉瑶管絃被之教習卒遂無成有人啟釋寳月/善解音律帝使奏之旬日之中便就諧合敕歌者)
　　(常重為感憶之聲猶行於世寳月又上兩曲帝數/乗龍舟遊五城江中放觀以紅越布為帆緑絲為)
　　(帆繂鍮石為篙足篙榜者悉著欎林布作淡黄袴/列開使江中衣出五城殿猶在齊舞十六人梁八)
　　(人唐書樂志曰梁/改其名為商旅行)
昔經樊鄧役阻潮梅根渚感憶追徃事意滿辭不叙
　竟陵王子良(字雲英武帝第二子也幼聡敏宋末為/邵陵王友武帝即位封竞陵王南徐州)
　　(刺史又兼司徒進號車騎将軍禮才好士傾/意賔客天下才學皆逰集焉隆昌元年薨)
　　九月侍宴
月殿風轉層臺氣寒髙雲歛色遙露已團式詔司警言
戾秋巒輕觴時薦落英可飡
　　侍皇太子釋奠宴
霜輕流日風送夕雲雕檐結綵綺井生文四璉合㫖八
簋舒芬(闕/)
　　遊後園
託性本禽魚棲情閒物外蘿徑轉連綿松軒方杳藹
丘壑每淹留風雲多賞㑹(闕/)
　　行宅(并序/)
　余禀性端疎屬愛閒外徃嵗羈役浙東備厯江山之
　羙名都勝境極盡登臨山原石道歩歩新情廻池絶
　澗徃徃舊識以吟以詠聊用述心
訪宇北山阿卜居西野外幼賞恱禽魚早性羨蓬艾(闕/)
　　登山望雷居士精舍同沈右衞過劉先生墓下作
　　　(并序○一作同隨王/經劉先生墓下作)
　沛國劉子珪學優未仕跡邇心遐履信體仁古之遺
　徳潜舟迅景滅賞淪輝言念芳猷式懐嗟述屬舍弟
　隨郡有示來篇彌縝久要之情益深宿草之歎升望
　西山率爾為答雖因事雷生實申悲劉子云爾(劉瓛/字子)
　(珪沛郡相人/南史有傳)
漢陵淹館蕪晉殄(一作/彌)洙風缺五都聲論空三河文義
絶興禮邁前英談𤣥踰徃哲明情日夜深徽音嵗時滅
垣井總已平煙雲從容裔爾歎牛山悲我悼驚川逝
　隨郡王蕭子隆(字雲興武帝第八子性和羙有文才/為都督荆州刺史厯侍中中軍大將)
　　(軍眀帝輔政謀害/諸王子隆被害)
　　經劉瓛墓下
升堂子不謬問道余未窮如何辭白日千載隔音通山
門一巳絶長夜緬難終初松切暮鳥新楊催曉風榛闗
向蕪宻泉途轉銷空
　王儉(字仲寳琅邪人宋孝武時襲爵豫寜縣侯明帝/選尚陽羡公主拜駙馬都尉官至侍中後輔齊)
　　(髙帝受禪改封南昌郡/公累遷侍中尚書令)
　　侍皇太子釋奠宴
　　(南齊禮志永明二年皇太子/講孝經親臨釋奠車駕幸聼)
禮惟國幹義實民端身由業澡世以教安金鎔乃器水
術伊瀾漸芳則馥履氷固寒瞽宗務時頖宫善誘咨此
含生躋彼仁夀淳移雅缺厯兹永久遊藝莫師獨學誰
友三兆戒辰八鸞警旦風動蒿宫雲棲叅館禮邁仁周
樂超英濩神保爰格祝史斯贊鬱鬯既終徳馨是與降
冕上庠升晏東序槐宰金貞藩維玉譽時彦莘莘國
胄楚楚
　　侍太子九日宴𤣥圃詩
明明儲后冲黙其量徘徊禮樂優游風尚㣲言外融幾
神内王就日齊暉儀雲等望本茂條榮源澄流潔漢稱
間平周云魯衞咨我藩華方軼前軌秋日在房鴻鴈來
翔寥寥清景靄靄㣲霜草木搖落幽蘭獨芳眷言淄苑
尚想濠梁既暢㫖酒亦飽徽猷有來斯恱無逺不柔
　　贈徐孝嗣
婉婉遊龍載遊載東靡靡行雲並躍齊蹤無類不感有
來斯雍之子云邁嗟我莫從嵗云暮止述職戒行崇蘭
罷秀孤松獨貞悲風宵逺乗鴈晨征撫物遐想念别書
情(南史載四句曰方軌叔茂追清彦輔柔亦不/茹剛亦不吐時人以比蔡子尼之行状也)
　　春日家園
徙倚未云暮陽光忽已收羲和無停晷壯士豈淹留冉
冉(一作/荏苒)老將至功名竟不修稷契匡虞夏伊呂翼商周
撫躬謝先哲解紱歸山丘
　　春詩二首
蘭生已匝苑萍開欲半池輕風搖雜蘤細雨亂叢枝
風光承露照霧色㸃蘭暉青荑結翠藻黄鳥㺯春飛
　　春夕
露華方照嵗雲彩復經春虚閨稍疊草幽帳日凝塵
　　後園餞從兄豫章
兹夕竟何夕念别開曾軒光風轉蘭蕙流月汎虚園
　王僧祐(字𦙍宗徽從子也舉秀才為驃騎法曹雅好/博古善老荘亭然獨立不交當世仕至太子)
　　(中舍/人)
　　贈王儉
　　(南史曰僧祐儉之從弟也儉嘗鳴笳列騶至僧祐/門僧祐輙稱疾不出儉曰此吾之所望於若人也)
　　(世皆推儉之愛名徳而/重僧祐之不趨勢也)
汝家在市門我家在南郭汝家饒賔侶我家多鳥雀
　徐孝嗣(字始昌東海郯人也尚宋康樂公主拜駙馬/都尉入齊累遷侍中封枝江縣侯東昏失徳)
　　(將謀廢立事覺召/入華林省飲藥死)
　　白雪歌(一作/琴歌)
風閨晚翻靄月殿夜凝明願君早流眄無令春草生
　
　
　
　
　
　古詩紀巻六十六
欽定四庫全書
　古詩紀巻六十七　　　　明　馮惟訥　撰
齊第二
　王融(字元長瑯邪人僧達之孫也少警慧博渉多通/仕齊武帝遷秘書丞歴中書郎竟陵王子良㧞)
　　(為寜朔将軍武帝大漸謀立子良及欝林即位下/獄賜死○詩品曰齊寜朔将軍王融詩齊中庶子)
　　(劉繪詩元長士章並有盛才詞羙英浄至於五言/之作幾乎尺有所短譬應變将略非武侯所長未)
　　(足以貶/卧龍也)
　　樂府
　　齊明王歌辭七首(應司徒教作/以下五言)
　　　明王曲
明王日月照至樂天地和幸息雲門吹復歇咸池歌桂
序(一作/房)金匏轉瑤軒絲石羅朱騏歩躑躅𤣥鶴舞蹉跎
露凝嘉草秀煙度醴泉波皇基方萬祀齊民樂如何
　　　聖君曲
聖君應昌厯景祚啓休期龍樓神睿道兎園仁義基海
蕩萬川集山崖百草滋盤苖成萃止渝韎異來思清明
動離軫威惠(一作/懐)被殊辭大哉君為后何羡唐虞時
　　　淥水曲
湛露改寒司交鶯變春旭瓊樹落晨紅瑤塘水初淥日
霽沙溆明風泉動(藝文/作暗)華燭遵渚泛蘭觴乗漪㺯清曲
斗酒千金輕寸隂百年促何用盡歡娯王度式如玉
　　　採菱曲
炎光銷玉殿凉風吹鳯樓雕輜(一作/青輅)傃平隰朱櫂泊安
流金華妝翠羽鷁首畫飛(一作/龍)舟荆姬採菱曲越女江
南謳騰聲翻葉静發(一作/散)響谷雲浮良時時一遇佳人
難再求
　　　清楚引
平原數千里飛觀鬱岧岧清月冋將曙浩露零中宵
轉葉度沙海别羽自氷遼四面通寒色左右竟嚴飈崤
澠多榛梗京索久塵苖逝將憑神武奮劒盪遺妖
　　　長歌引
周雅聼休明齊徳覯升平紫煙四時合黄河萬里清翠
栁䕃通街朱闕臨髙城方轂雷塵起接袖風雲生酣笑
争日夕絲管互逢迎徂年無促慮長歌有餘聲
　　　散曲
金枝湛明燎繡幕列芳然層閨横綠綺曠席緬朱纏楚
調廣陵散瑟柱秋風弦輕裙中山麗長袖邯鄲妍徐歌
駐行景迅節瀹浮煙言願聖明主永永萬斯年
　　　三婦艷詩
大婦織綺羅中婦織流黄小婦獨無事挾瑟上髙堂丈
夫且安坐調弦詎未央
　　　青青河畔草
容容寒煙起翹翹望行子行子殊未歸寤寐君(一作/若)容
輝夜中心愛促覺後阻河曲河曲萬里餘情交襟袖疎
珠露春華返璿霜秋照(一作/桂)晚入室怨蛾眉情歸為誰
婉
　　同沈右率諸公賦鼔吹曲二首(附見謝朓集或/作朓詩非也)
　　　巫山髙
想像(一作/髣髴)巫山髙薄暮陽臺曲煙霞乍舒巻蘅(一作/行)芳
自斷續(集作煙雲自巻/舒猿鳥時斷續)彼羙如可期寤言紛在矚憮然
坐相思(一作/望)秋風下庭綠
　　　芳樹
相望早春日煙華雜如霧復此佳麗人含情結芳樹綺
羅已自憐暄風多有趣去來徘徊者佳人不可遇
　　臨髙臺
遊人欲騁望積步上髙臺井蓮當夏吐窓桂逐秋開花
飛低不入鳥散逺時來還看雲棟影含月共徘徊
　　望城行
金城十二重雲氣出表裏萬戸如不殊千門反相似車
馬若飛龍長衢無極已簫鼓相逢迎信哉佳城市
　　法樂辭十二首(樂府作法/夀樂歌)
天長命自短世促道悠悠禪衢開逺駕愛海亂輕舟累
塵曾未極心樹豈能籌情埃何用洗正水有清流
　　　右歌本起
百神肅以䖍三靈震且越恒(一作/常)曜揜芳宵薰風動蘭
月丹榮藻玉墀翠羽文珠闕皓毳非虚來交輪豈徒發
　　　右歌靈瑞
韶年春已仲明星夜未央千祀鍾休厯萬國會嘉祥金
容涵夕景翠鬢佩晨光表塵維浄覺汎俗廼輪皇
　　　右歌下生
襲氣變離宫重柝驚層殿曼響感心神脩容轉惟宴生
老終已榮死病行當薦方為浄國遊豈結危城戀
　　　右歌在宫
春枝多病夭秋葉少欣榮心骸終委滅親愛暫平生長
風吹北隴迅瀑急東瀛知三既情暢得一乃身貞
　　　右歌四遊
飛䇿辭國門端儀偃郊樹慈愛徒相思閨中空戀慕夙
𨽻乖徃塗駿足獨歸路舉袂謝時人得道且還去(一作/顧)
　　　右歌出國
明心𢎞十力寂慮安四禪青禽承逸軌文驪(一作/鑣)鏡重
川鷲巖標逺勝鹿野究清𤣥不有希世寳何以導濛泉
　　　右歌得道
亭亭䨇月流朏朏晨霜結川上不徘徊條間亟渝滅靈
知湛常然符(一作/俯)應有盈缺感運復來儀且厭人間世
(音/泄)
　　　右歌䨇樹(一作/寳樹)
春(一作/舂)山玉所府檀林芳(一作/鸞)所棲引火歸炎燧挹水
自清隄菴園無異轍祗館有同躋比肩非今古接武豈
燕齊
　　　右歌賢衆
昔余輕嵗月兹也重光隂閨中屏鈆黛闕下挂纓簪禪
恱兼芳㫖法言戀(一作/㤀)清琴一異非能辨寵辱誰為心
　　　右歌學徒
峻宇臨層穹苕苕疎逺風騰芳清漢裏響梵高雲中
金華紛苒若瓊樹鬱青葱貞心延浄境邃業嗣天宫
　　　右歌供具
影響未嘗隔晦明殊復親𢎞慈邈已逺睿后扇髙塵區
中禔景福㝢外沐深仁萬祀留國祚億兆慶唐民
　　　右歌福應
　　少年子
聞有東方騎遙見上頭人待君送客返桂釵當自陳
　　江臯曲
林斷山更續洲盡江復開雲峯帝鄉起水源桐柏來
　　思公子
春盡風颯颯蘭凋木脩脩王孫久為客思君徒自憂
　　王孫遊(玉䑓作/春遊)
置酒登廣殿開襟望所思春草行已歇何事久佳期
　　陽翟新聲(隋書翟/作澤)
懷春發下蔡含笑向陽城耻為飛雉曲好作鵾雞鳴
　　永明樂十首(謝朓/同賦)
𤣥符昭景厯茂實偶英聲長為南山固永與朝日明
靈丘比翼棲芳林合條起兩代分憲章一朝會書軌
二離金玉相三衮蘭蕙芳重儀文世子再奉東平王
空谷返逸驂隂山響鳴鶴振玉躧丹墀懐芳歩青閣
崇文晦已明膠庠雜復整弱臺留折巾沂川詠芳穎
定林去喧俗鹿野出埃霞香風流梵琯澤雨散雲花
楚望傾澠滌日館仰鑾鈴已晞五雲發方照兩河清
幸哉明盛世壯矣帝王居髙門夜不柝飲帳曉長舒
總棹金陵渚方駕玉山阿輕露炫珠翠初風揺綺羅
西園抽蕙草北沼掇芳蓮生逢永明樂死日生之年
　　奉和秋夜長(玉臺作/秋夜)
秋夜長夜長樂未央舞袖拂花燭歌聲繞鳯梁
　　詩
　　贈族叔衛軍
台曜澄華鉉岳裁峻經天為象麗地作鎮不器其徳有
斐斯文質超瑚璉才逸卿雲揺筆泉瀉動詠霙紛徳馨
伊何如蘭之宣貞筠抽箭潤璧懐山六樂畢該五禮備
貫七訓是敷三英有粲惟旦惟公惟公惟旦
　　從武帝琅邪城講武應詔
治兵聞魯策訓旅見周篇教民良不棄任智理恒全白
日映丹羽頳霞丈翠旃凌山炫組甲帶水被戈船凝葭
鬱摧愴清管乍聫綿早逢文化洽復屬武功宣願陪玉
鑾右一舉掃燕然
　　棲𤣥寺聼講畢遊邸園七韻應司徒教
道勝業兹逺心閒地能隟桂橑鬱初裁蘭墀坦將闢虛
檐對長嶼髙軒臨廣液芳草列成行嘉樹紛如積流風
轉還(音/旋)逕清煙泛喬石日汨山照紅松映水華碧暢哉
人外賞遲遲眷西夕
　　雜體報范通直
和璧荆山下隋珠漢水濵無雙自昔代有羙今為隣三
楚多秀士江上復才人緯綃非善賈聖徳可名臣追飛
且學步共子奉清塵紫庭風日好青槐枝葉新徘徊吹
樓側欲見心所親􁁊君蘭蕙草何用以書紳(莊子河上/有家貧恃)
(緯蕭而食者註蕭蒿也織蒿為薄綃疑/蕭字之誤也􁁊未詳音義融集作徵)
　　蕭諮議西上夜集(古文苑作/別蕭諮議)
徘徊将所愛惜别在河梁衿袖三春隔江山千里長寸
心無逺近邊地有風霜勉哉勤嵗暮敬矣事(玉䑓/作慎)容光
山中殊未懌杜若空自芳
　　别王丞僧孺(藝文作/謝朓)
首夏實清和餘春滿郊甸花樹雜為錦月池皎如練如
何於(一作/當)此時别離言與宴留雜已鬱紆行舟亦遙衍
非君不見思所悲思不見
　　寒晚敬和何徴君㸃
踈酌候冬序閒琴改秋律如何將暮天復值西歸日揺
落迎軒牖飛鳴亂繩蓽煙灌共深隂風篁兩蕭瑟虗堂
無笑語懐君首如疾早輕北山賦晚愛東臯逸上徳可
潤身下澤有徐轡(叶音/必)
　　和王友徳元古意二首
遊禽暮知返行人獨未歸坐銷芳草氣空度明月輝嚬
容入朝鏡思淚㸃春衣巫山彩雲沒淇上綠楊稀待君
竟不至秋鴈䨇䨇飛
霜氣下盟津秋風度函谷念君凄以寒當軒卷羅縠纎
手廢裁縫曲鬢罷膏沐千里不相聞寸心鬱紛藴(平/聲)况
復飛螢夜木葉亂紛紛
　　奉和竟陵王郡縣名
追芳承荔浦揖道訊虗丘升居臨廣牧從望盡平洲曾
山臨翠坂方渠緬清流陽臺翻早茂隂館懐名秋嵗宴
東光弭景仄西華收端溪慙昔彦測水謝前修徃食曲
阜盛今屬平臺遊燕棠缺初雅鄭衮息遺謳久傾信都
羙乃結茂陵儔河間誠可詠南海果難遊
　　遊仙詩五首(集云/應教)
桃李不奢年桑榆多暮節常恐秋蓬根連翩因風雪習
道遍槐岻追仙度瑶碣綠帙啓真詞丹經流妙説長河
且已縈曾山方可礪(叶音/列)
獻嵗和風起日出東南隅鳯旍亂煙道龍駕溢雲區結
賞自員嶠移讌乃方壺金巵浮水翠玉斝挹泉珠徒用
霜露改終然天地俱
命駕瑤池隈過息嬴女臺長袖何靡靡簫管清且哀璧
門涼月舉珠殿秋風廻清鳥騖髙羽王母停玉杯舉手
暫為别千年將復來
湘沅有蘭芷汨吾欲南征遺珮出長浦舉袂望增城朱
霞拂綺樹白雲照金楹五芝多秀色八桂常冬榮弭節
且夷與參差聞鳯笙
命駕隨所即燭龍導輕鑣沙澤振寒草弱水駕氷潮逺
翔馳聲響流雪自飄颻忽與若士遇長舉入雲霄羅繹
徒有睨蟭螟已寥寥
　　浄行詩十首(廣𢎞明集作浄行/頌初學記作詩)
冥津殊復曉髙聼亦能卑隂墻雖兩宻幽夜有四知炎
山飜烈火冰澗帀寒澌羅城振雲幕鋒樹鬱霜枝茹荼
非云苦集木豈稱危求仁曾已得長歎欲何為
韞石諒非真飾甁信為假竊服臯門上濫吹溜軒下鳯
祀徒驚心騶文終好野實相豈或照浮榮未能捨迹殊
冠冕客事襲驅馳者已矣歇鄭聲無然亂周雅
處塵貴不染被褐重懐珠美玉曜幽石曾蘭挺叢芻四
氏(一作/民)不為侶三界豈能渝諒兹親愛染寧以財利拘
煩流捨智寳榛路坦夷途萬物竟何匹烈火樹紅芙(一/作)
(趺/)
心怨動紛繞情怡輒遷互歡愛一離逺傷憂坐衰暮連
幌結清隂髙臺起風露腐毒縁芳㫖夭伐實修嫮慾網
必虧生繁罝或全兎眇眇夜何期悠悠終肯悟
端襟測煩海矯步寫埃氛三受猶絶雨八苦若浮雲輸
心仰圓極罄質委方墳朝遊浄國侣暮集靈山羣燈
祗開逺照香宇薦嘉薫俛首睇人俗信矣静為君
生塗非一理識緒固饒津徒駭東陵富空嗟北郭貧國
生曾已戾顔氏信為仁逢尤昭徃業習善㑹兹身勤憂
永夷泰晏安終苦辛令名且云重豈若樹良因
神膏施唯重𤣥酒恩未隆明璣隨水上潤玉藍田中稟
天性所極資敬道攸崇羽毛共以勢輪軌相為通報徳
愴前雅酧言愛餘風遵塗毎多舛顧省能無冲
冬狐理豐毳春蠶緒輕絲形骸翻為阻心識還自欺華
榮羈丱日生平少年時驅車追俠客酌酒㺯妖姬但念
目前好安知身後悲惕然一以愧永與情愛辭
蘭室改蓬心栴崖變伊草丹青有必渝絲皪(一作/素)豈常
皓曲轅且繩直詭木遂彫藻一簣或成山百里倦中道
隆(一作/崇)漢乃王臣失楚信元保勉矣徳不孤至言匪虚
造
金山嚴寳仞瓊畹烈瑤荑墻狐議不窟檐燕豈能棲浄
花莊思序慧沼盥身倪六羣儻未一七衆固恒齊端儀
有直景正道無傾蹊維宫超以悟襄野竟何迷
　　春遊廻文詩(藝文類聚/作賀道慶)
枝分栁塞北葉暗榆闗東垂條逐絮轉落蘂散花叢池
蓮照曉月幔錦拂朝風低吹雜綸羽薄粉艷粧紅離情
隔逺道歎結深閨中
　　侍遊方山應詔
廵躅望登年帳飲臨秋縣日羽鏡霜潯雲旗落風甸四
瀛良在目八㝢宛如見小臣竊自嘉預奉柏梁讌
　　奉辭鎮西應教
未學謝能筭髙義幸知遊霤庭參辯奭梁苑豫才鄒徘
徊嵗光晚揺落紅樹秋風旗縈别浦霜琯迾遙洲
　　餞謝文學離夜
所知共歌笑誰忍别笑歌離軒思黄鳥分渚愛青莎翻
情結逺斾灑淚與行波春江夜明月還望情如何
　　和南海王殿下詠秋胡妻七首(樂府作/秋胡行)
日月共為照松筠俱以貞佩紛甘自逺結鏡待君明且
協金蘭好方愉琴瑟情佳人忽千里幽閨積思生
景落中軒坐悠悠望城闕髙樹升夕煙層樓滿初月光
隂非或異山川屢難越輟泣揜鈆姿搔首亂雲髪
傾魄屬徂火搖念待方秋涼氣承宇結明熠傃堦流三
星亦虚暎四屋慘多愁思君如萱草一見乃忘憂
杼軸鬱不諧契濶彌新故朔風櫩上發寒鳥林間度客
逺乏衣裘嵗晏饒霜露參差興别緒依遲起離慕
願言如可信行邁亦云反睇景不告勞瞻途寧遽逺何
以淹歸轍蠶妾事春晚送目亂前華馳心迷舊婉
椒珮容有結振芳跂路隅黄金徒以賦白珪終不渝明
心良自皎安用久踟蹰遄車及枌巷流日下西虞
披帷悵有望出門遲所欲彼羙復來儀慙顔變欣矚蘭
艾隔芳臭涇渭分清濁去去夫人子請殉川之曲
　　琵琶(見謝/朓集)
抱月如可明懐風殊復清絲中傳意緒花裏寄春情
掩抑有竒態悽鏘多好聲芳䄂幸時拂龍門空自生
　　詠幔(古文苑/作謝朓)
幸得與珠綴羃䍥君之楹月映不辭卷風來輒自輕每
聚金爐氣時駐玉琴聲但願置尊酒蘭缸當夜明
　　藥名(以下二首見/事林廣紀)
重臺信嚴敞陵澤乃閒荒石蠶終未蠒垣衣不可裳秦
芎留近詠楚蘅搢逺翔韓原結神草隨庭銜夜光
　　星名
眇歎屬辰移端憂臨嵗永久慙入漢客每愧遵河影仙
羽誠不退蓬襟良未整誰謂無正心大陵有霜穎
　　奉和月下
雕雲度綺錢香風入珠網獨知此夜月依遲慕神賞
　　詠池上梨花
翻堦沒細草集水間踈萍芳春照流雪深夕映繁星
　　詠梧桐
騫鳯影層枝輕虹鏡展緑豈斁龍門幽直慕瑤池曲
　　詠女蘿
羃䍥女蘿草蔓衍旁松枝含煙黄且緑因風卷復垂
　　移席琴室應司徒教
雪崖似留月蘿徑若披雲潺湲石溜㵼綿巒山雨聞
　　抄衆書應司徒教
說禮固多才惇詩信為善巖笥發仙華金縢開碧篆
　　奉和代徐二首(玉䑓作自/君之出矣)
自君之出矣芳藇絶瑤巵思君如形影寢興未曾離
自君之出矣金鑪香不然思君如明燭中宵空自煎
　　擬古二首(一作代藁砧/二作鏡臺)
花蔕今何在亦是林下生何當垂䨇髻團扇雲間明
鏡臺今何在寸身正相隨何當碎聫玉雲上璧已虧
　　四色詠
赤如城霞起青如松霧澈黑如幽都雲白如瑤池雪
　　離合賦物為詠(玉䑓云/詠火)
冰容慙逺鑒水質謝明暉是照相思夕早望行人歸
　　後園作廻文詩(此當為梁元帝詩觀簡文諸人/和詩可見藝文逸名俟冄考證)
斜峯繞徑曲聳石帶山連花餘拂戲鳥樹宻隠鳴蟬
　　䨇聲詩
園蘅眩紅蘤湖荇燡黄華廻鶴横淮翰逺越合雲霞
　　代五雜組
五雜組慶雲發徃復還經天月不獲已生胡越
　　奉和纎纎
兩頭纎纎綺上紋半白半黑鷦翔羣腷腷膊膊烏迷曛
磊磊落落玉石分
　王延
　　别蕭諮議
霏雲承永夜皓燭騖離軒執酒愴誰與舉袖黙無言忍
兹君為别如此嵗方暄年深北岫時鳥思南國園江上
愁别日階下樹芳蓀
　
　
　
　
　
　
　
　
　古詩紀卷六十七
欽定四庫全書
　古詩紀卷六十八　　　　明　馮惟訥　撰
齊第三
　謝朓(字𤣥暉宋僕射景仁之從孫少有羙名齊隨王/子隆鎮荆州以為文學未幾求還都除新安王)
　　(記室尋兼尚書殿中郎宣城王鸞輔政以為驃騎/諮議掌中書詔誥轉中書郎出補宣城太守後遷)
　　(至吏部郎兼衛尉永元初江右謀立始安王遥光/引以為黨不從收下獄死○詩品曰謝朓詩其源)
　　(出于謝混㣲傷細宻頗在不倫一章之中自有玉/石然竒章秀句徃徃警道足使叔源失歩明逺變)
　　(色善自發詩端而末篇多躓此意鋭而才弱也至/為後進士子之所嗟慕朓極與余論詩感激頓挫)
　　(過其/文)
　　樂府
　　隨王鼓吹曲十首(以下/五言)
　　(齊永明八年謝朓奉鎮西隨王教於荆州道中作/鈞天以上三曲頌帝功校獵以上三曲頌藩徳)
　　　元會曲
二儀啟昌厯三陽應慶期珪贄紛成序鞮譯憬來思分
階赩組練充庭羅翠旗觴流白日下吹溢景雲滋天儀
穆藻殿萬㝢夀皇基
　　　郊祀曲
六宗禋配岳五畤奠甘泉整蹕遊九闕清簫開八埏鏘
鏘玉鑾動溶溶金障旋郊宫光已屬升柴禮既䖍福饗
靈之集南岳固斯年
　　　鈞天曲
髙晏顥天臺置酒迎風觀笙鏞禮百神鍾石動雲漢瑶
堂琴瑟驚綺席舞衣散威鳯來參差𤣥鶴起凌亂已
慶明庭樂詎慙南風彈
　　　入朝曲
江南佳麗地金陵帝王州逶迤帶緑水迢遞起朱樓飛
甍夾馳道垂楊䕃御溝凝笳翼髙葢疊鼔送華輈獻納
雲臺表功名良可收
　　　出藩曲
雲枝紫㣲内分組承明阿飛艎遡極浦旌節去闗河眇
眇蒼山色沉沉寒水波鐃音巴渝曲簫鼔盛唐歌夫君
邁惟徳江漢仰清和
　　　校獵曲
凝霜冬十月殺盛凉飈哀原澤曠千里騰騎紛徃來平
罝望煙合烈火從風廻殪獸華容浦張樂荆山臺虞人
昔有諭明明時戒哉
　　　從戎曲
選旅辭轘轅弭節赴河源日起霜戈照風廻連騎飜紅
塵朝夜合黄沙萬里昏寥戾清笳轉蕭條邊馬煩自勉
輟耕願征役去何言
　　　送逺曲
北梁辭歡宴南浦送佳人方衢控龍馬平路騁朱輪瓊
筵妙舞絶桂席羽觴陳白雲丘陵逺山川時未因一為
清吹激潺湲傷别巾
　　　登山曲
天明開秀㠋瀾光媚碧堤風盪飄鶯亂雲行芳樹低
暮春春服羙遊駕凌丹梯升嶠既小魯登巒且悵齊王
孫尚遊衍蕙草正萋萋
　　　泛水曲
玉露霑翠葉金風鳴素枝罷遊平樂苑泛鷁昆明池旌
旗散容裔簫管吹參差日晚厭遵渚採菱贈清漪百年
如流水寸心寧共知
　　　江上曲
易陽春草出踟蹰日已暮蓮葉尚田田淇水不可渡願
子淹桂舟時同千里路千里既相許桂舟復容與江上
可采菱清歌共南楚
　　蒲生行(本集不載見/樂府詩集)
蒲生廣湖邊託身洪波側春露惠我澤秋霜縟我色根
葉從風浪常恐不水植攝生各有命豈云智與力安得
遊雲上與爾同羽翼
　　詠邯鄲才人嫁為厮養卒婦
生平宫閣裡出入侍丹墀開笥方羅縠窺鏡比蛾眉初
别意未觧去久日生悲憔悴不自識嬌羞餘故姿夢中
忽彷彿猶言承燕私
　　同沈右率諸公賦鼓吹曲名(右率諸公詩/各見本集)
　　　芳樹
早翫華池隂復影(一作/鼔)滄洲枻椅柅芳若斯葳蕤紛可
結霜下桂枝銷怨與飛蓬折不厠玉盤滋誰憐終委絶
　　　臨髙臺
千里常思歸登臺臨綺翼纔見孤鳥還未辨連山極四
面動清風朝夜起寒色誰知倦遊者嗟此故鄉憶
　　同賦雜曲名(時為宣城守檀秀才江朝詩/陶功曹朱孝亷同賦詩别見)
　　　秋竹曲
㛹姢綺窓北結根未參差從風既裊裊映日頗離離欲
求棗下吹别有江南枝但能凌白雪貞心䕃曲池
　　曲池之水
緩歩遵莓渚披衿待蕙風芙蕖舞輕帶苞筍出芳叢浮
雲自西北江海思無窮鳥去能傳響見我綠琴中
　　同謝諮議詠銅爵臺
繐帷飄井幹樽酒若平生鬱鬱西陵樹詎聞歌吹聲芳
襟染淚迹嬋姢空復情玉座猶寂寞况乃妾身輕
　　永明樂十首(王融/同賦)
　　(南齊書樂志曰永明樂歌者竟陵王/子良與諸文士造奏之人為十曲)
帝圖開九有皇風浮四溟永明一為樂咸池無復靈
民和禮樂富世清歌頌徽鴻名軼卷領稱首邁垂衣
朱臺鬱相望青槐分馳道秋雲湛甘露春風散芝草
龍樓日月照淄館風雲清儲光温似玉藩度式如瓊
化洽鯷海君恩變龍庭長西北騖環裘東南盡龜象
出車長洲苑選旅朝夕川絡絡結雲騎奕奕泛戈船
燕駟遊京洛趙服麗有輝清歌留上客妙舞送將歸
實相薄五禮妙花開六塵明祥已玉燭寳瑞亦金輪
生蔑􁁊蘿性身與佳惠隆飛纓入華殿屣歩出重宫
彩鳯鳴朝陽𤣥鶴舞清商瑞此永明曲千載為金皇
　　同王主簿有所思
佳期期未歸望望下鳴機徘徊東陌上月出行人稀
　　銅雀悲
落日髙城上餘光入繐帷寂寂深松晚寧知琴瑟悲
　　玉階怨
夕殿下珠簾流螢飛復息長夜縫羅衣思君此何極
　　金谷聚
渠碗送佳人玉杯邀(玉臺/作要)上客車馬一東西别後思今
夕
　　王孫遊
緑草蔓如絲雜樹紅英發無論君不歸君歸芳已歇
　　詩
　　侍宴華光殿曲水奉勑為皇太子作(九章言以/下四)
旁求邃古逖聼鴻名大寳曰位得一為貞朱祶叶祉綠
字摛英升配同貫進讓殊聲
大横將屬會昌已命國歩中徂宸居膺慶璽劒先傳龜
玉增映宗堯有緒復禹無競
禮行郊社人神受職寳效山川鱗羽變色𤣥塞北靡丹
徼南極浮毳駕風非(本集/作飛)泳非(本集/作登)陟
能官民秀利建天跗枵鶉列野營絳分區論思帝則獻
納宸樞麟趾方定鵜翼誰濡
西京靄靄東都濟濟秋祓濯流春禊浮醴初吉云獻上
除方啟昔駕陽頴今帳雲陛
嘉樂舊矣芳宴在斯載留神矚有睟天儀龍精巳映威
仰未移葉依黄鳥花落春池
髙殿𢎞敞禁林稠宻青磴崛起丹樓間出翠葆隨風金
戈動日惆悵清管徘徊輕佾
灞滻入筵河淇流阼海(一作/媧)若(一作/谷)來徃觴肴㳂泝歡
飫有終(本集作/終日)清光欲暮輕貂回首(本集/作道)華組徐步
登賢博望獻賦清漳漢貳稱敏魏兩垂芳監撫有則匕
鬯無方瞻言守器永愧元良
　　三日侍華光殿曲水宴代人應詔(十章/)
羣分未辨類聚兹式天睠休明且求至徳御繁實簡制
動惟黙官府百王衣裳萬國
中葉遭閔副内多違悠悠靈貺爰有適歸於昭睿后撫
運天飛凝居中縣神動外畿
懸象著明離光乃位我有儲徳徽猷淵備長夀察書龍
樓廻轡重道上庠行遵儒肆
朝陽有幹布葉萋萋思皇威矣鵷羽髙棲出馳先輅入
秉介珪瞻秦望井建魯分奎
求賢每勞得士方逸有覺斯順無文咸秩萬箱惟重百
鍰載䘏屈草戒諛階蓂紀日
文教已肅武節既馳榮光可照合璧如規載懐姑射尚
想瑶池濯龍乃飾天淵在斯
作樂順動實符時義上春初吉亦留淵寄紅樹巖舒青
莎水被雕梁虹拖雲甍鳥跂
髙懸甲帳周褰黼帷長筵列陛激水旋墀浮醪聚蟻靈
蔡呈姿河宗躍踢海介夔跜
弱腕纎腰遷延妙舞秦筝趙瑟殷勤促柱降席連緌稱
觴接武稽首萬年獻兹多祜
天地既成泉流既清薄暮沾幸屬奉文明将標齊配刻
掃秦京願馳龍漠飲馬懸旌
　　三日侍宴曲水代人應詔(九章/)
神理内寂機象外融遺情汾水垂冕鴻宫樹以司牧匪
我求䝉徒勤日用誰契𤣥功
徃晦必明來碩資蹇於皇克聖時乗御辯寳厯載暉瑤
光重踐昭昭舊物熈熈遷善
當宁日昃求衣未明抵璧焚翠銷劒隳城九疇式序三
辟載清虞箴罔闕矇奏傳聲
麗景則春儀方在震重聖積厚金式瓊潤天爵必諧王
臣咸藎譬諸華霍惟邦之鎮
正朔葱瀚冠冕卭越争長明堂相超魏闕龜䝉南薦環
裘西發巢閣易窺馴庭難䎀
上已惟昔于彼禊流祓穢河滸張樂春疇既停龍駕亦
泛鳬舟靈宫備矣無待兹遊
初鸎鳴曉朝霞開夜飾陛道源廻伊流㶚極望天淵曲
阻亭榭閒館巖敞長廊水架
金觴揺蕩玉俎推移筵浮水豹席擾雲螭寥亮琴瑟嗷
咷塤箎歡兹廣讌穆穆天儀
周道如砥康衢載直徒愧𤣥黄負恩無力華轓徒駕長
纓未飾相彼失晨寧忘鼓翼
　
　
　
　
　
　
　
　
　
　
　
　古詩紀巻六十八
欽定四庫全書
　古詩紀卷六十九　　　　明　馮惟訥　撰
齊第四
　謝朓(二/)
　　詩
　　遊山(以下/五言)
託養因支離乗閒遂疲蹇語黙良未尋得䘮云誰辯
幸蒞山水都復值清冬緬凌崖必千仞尋谿将萬轉堅
崿既崚嶒逥流復宛澶杳杳雲竇深淵淵石溜淺傍
眺鬱篻簩還望森柟楩荒隩被葴莎崩壁帶苔蘚鼯
狖呌層嵁鷗鳬戲沙衍觸賞聊自觀即趣咸巳展經目
惜所遇前路欣方踐無言蕙草歇留垣芳可搴尚子時
未歸邴生思自免永志昔所欽勝迹今能選寄言賞心客
得性良為善
　　逰敬亭山
兹山亘百里合沓與雲齊隐淪既巳託靈異居然棲上
干蔽白日下屬帶廻谿交藤荒且蔓樛枝聳復低獨鶴
方朝唳饑鼯此夜啼渫雲已漫漫夕雨亦凄凄我行雖
紆組兼得尋幽蹊縁源殊未極歸徑窅如迷要欲追竒
趣即此凌丹梯皇恩竟已矣兹理庶無暌
　　將遊湘水尋句溪
既從陵陽釣挂鱗驂赤螭方尋桂水源謁帝蒼山陲辰
哉且未會乗景㺯清漪瑟汨瀉長淀潺湲赴兩岐輕蘋
上靡靡襍石下離離寒草分花映戲鮪乗空移興以暮
秋月清霜落素枝魚鳥余方翫纓緌君自縻及兹暢懷
抱山川長若斯
　　遊東田
戚戚苦無悰携手共行樂尋雲陟累榭隨山望菌閣逺
樹曖阡阡生煙紛漠漠魚戲新荷動鳥散餘花落不對
芳春酒還望青山郭
　　答王世子
飛雪天山來飄聚繩櫺外蒼雲暗九重北風吹萬籟有
酒招親朋思與清顔會熊席惟爾安羔裘豈吾帶公子
不垂堂誰肯憐蕭艾
　　答張齊興
荆山嵸百里漢廣流無極北馳星斗正南望朝雲色川
隰同幽快冠冕異今昔子肅兩岐功我滯三冬職誰知
京洛念彷彿昆山側向夕登城濠潜池隠復直地逈聞
遙蟬天長望歸翼清文忽景麗思泉紛寳飾勿言修路
阻勉子康衢力曾厓寂且寥歸軫逝言陟
　　暫使下都夜發新林至京邑贈西府同僚
大江流日夜客心悲未央徒念闗山近終知返路長秋
河曙耿耿寒渚夜蒼蒼引領見京室宫雉正相望金波
麗鳷鵲玉繩低建章驅車鼎門外思見昭丘陽馳暉不
可接何况隔兩鄉風雲有鳥路江漢限無梁常恐鷹隼
撃時菊委嚴霜寄言罻羅者寥廓已髙翔
　　酬王晉安(王徳/元)
稍稍枝早勁塗塗露晚晞南中榮橘柚寧知鴻鴈飛拂
霧朝青閣日旰坐彤闈悵望一途阻叅差百慮依春草
秋更緑公子未西歸誰能久京洛緇塵染素衣
　　郡内髙齋閒望答吕法曹(吕僧珍為/齊王法曹)
結構何迢遞曠望極髙深牕中列逺岫庭際俯喬林日出衆
鳥散山暝孤猿吟已有池上酌復此風中琴非君羙無度
孰為勞寸心惠而能好我問以瑶華音若遺金門歩見就
玉山岑
　　在郡卧病呈沈尚書
淮揚股肱守髙卧猶在兹况復南山曲何異幽棲時連
隂盛農節薹笠聚東菑髙閣常晝掩荒堦少諍辭珍
簟清夏室輕扇動凉颸嘉魴聊可薦緑蟻方獨持夏
李沈朱實秋藕折輕絲良辰竟何許夙昔夢佳期坐
嘯徒可積為邦嵗已朞弦歌終莫取撫機今自嗤
　　别王丞僧儒(古文苑/作王融)
首夏實清和餘春滿郊甸花樹雜為錦月池皎如練
如何當此時别離言與宴留雜已欝紆行舟亦遙衍非
君不見思所悲思不見
　　同覉夜集
積念隔炎凉驤言始今夕已對濁尊酒復此故鄉客霜
月始流砌寒蛸早吟隙幸藉京華遊邊城讌良席樵採
咸共同荆莎聊可藉恐君城闕人安能久松栢
　　新亭渚别范零陵雲
洞庭張樂地瀟湘帝子遊雲去蒼梧野水還江漢流
停驂我悵望輟棹子夷猶廣平聼方籍茂陵將見求
心事俱已矣江上徒離憂
　　忝役湘州與宣城吏民别
弱齡倦簮履薄晚忝華奥閒沃盡地區山泉諧所好幸
遇昌化穆惇(一作/淳)俗罕驚暴四時從偃息三省無侵冒下
車遽暄席紆服始黔竈榮辱未遑敷徳禮何由導汨徂
奉南岳兼秩典邦號疲馬方云驅鉛刀安可操遺惠良寂寞
恩靈亦匪報桂水日悠悠結言幸相勞吐納貽爾和窮通勗
所蹈
　　懐故人(懐一/作贈)
芳洲有杜若可以贈佳期望望忽超逺何由見所思行
行未千里山川已間之離居方嵗月故人不在兹清風
動簾夜孤月照牕時安得同携手酌酒賦新詩
　　始之宣城郡
下帷闕章句髙談媿名理踈散謝公卿蕭條依椽史簮髪
逢嘉會教義承君子心迹苦未并憂歡将十祀幸沾雲雨
慶方轡參多士振鷺徒追飛羣龍難隸齒烹鮮止貪兢
共治(一作/理)屬亷耻伊余昩損益何用祗千里觧劒北宫朝息
駕南川涘寧希廣平詠聊慕華隂市棄置宛洛遊多謝
金門裏招招漾輕楫行行趨巖趾江海雖未從山林於此始
　　之宣城郡出新林浦向板橋
江路西南永歸流東北騖天際識歸舟雲中辨江樹旅
思倦揺揺孤遊昔已屢既歡懐禄情復協滄洲趣囂
塵自兹隔賞心於此遇雖無𤣥豹姿終隠南山霧
　　休沐重還丹陽道中
薄遊第從告思閒願罷歸還卭歌賦似休汝車騎非㶚池不
可别伊川難重違汀葭稍靡靡江菼復依依田鵠逺相呌沙
鴇忽争飛雲端楚山見林表呉岫㣲試與征徒望鄉涙盡
沾衣賴此盈樽酌含景望芳菲問我勞何事霑沐仰清
徽志狹輕軒冕恩甚戀閨闈嵗華春有酒初服偃郊扉
　　京路夜發
擾擾整夜装肅肅戒徂兩曉星正寥落晨光復瀁漭猶
沾餘露團稍見朝霞上故鄉邈已夐山川脩且廣文奏
方盈前懐人去心賞敕躬每跼蹐瞻恩惟震蕩行矣
倦路長無由稅歸鞅
　　晚登三山還望京邑
㶚涘望長安河陽視京縣白日麗飛甍參差皆可見餘
霞散成綺澄江静如練喧(一作/暄)鳥覆春洲雜英滿芳甸
去矣方滯滛懐哉罷歡宴佳期悵何許涙下如流霰有
情知望鄉誰能鬒不變
　　始出尚書省
惟昔逢休明十載朝雲陛既通金閨籍復酌瓊筵醴宸
景厭昭臨昏風淪繼體紛虹亂朝日濁河穢清濟防口
猶寛政餐荼更如薺英衮暢人謀文明固天啓青精翼
紫軑黄旗映朱邸還覩司𨽻章復見東都禮中區咸已
泰輕生諒昭洒(音/洗)趨事辭宫闕載筆陪旌棨邑里向疎
蕪寒流自清泚衰栁尚沈沈凝露方泥泥零落悲友朋歡
娯燕兄弟既秉丹石心寧流素絲涕因此得蕭散垂竿
深澗底
　　直中書省
紫殿肅隂隂彤庭赫𢎞敞風動萬年枝日華承露掌玲
瓏結綺錢深沈映朱網紅藥當階飜蒼苔依砌上兹言
翔鳯池鳴珮多清響信羙非吾室中園思偃仰朋情以
鬱陶春物方駘蕩安得凌風翰聊恣山泉賞
　　觀朝雨
朔風吹飛雨蕭條江上來既灑百常觀復集九成臺空
濛如薄霧散漫似輕埃平明振衣坐重門猶未開耳目
暫無擾懐古信悠哉戢翼希驤首乗流畏曝鰓動息無
兼遂岐路多徘徊方同戰勝者去剪北山萊
　　宣城郡内登望
借問下車日匪直望舒圓寒城一以眺平楚正蒼然山
積陵陽阻溪流春穀泉威紆距遙甸巉岩帶逺天切切
隂風暮桑柘起寒煙悵望心已極惝怳魂屢遷結髪倦
為旅平生早事邊誰規鼎食盛寧要狐白鮮方棄汝南
諾言稅遼東田
　　冬日晚郡事隙
案牘時閒暇偶坐觀卉木颯颯滿池荷翛翛䕃牕竹簷
隙自周流房櫳閒且肅蒼翠望寒山峥嶸瞰平陸已惕
慕歸心復傷千里目風霜旦夕甚蕙草無芬馥云誰美
笙簧孰是厭薖軸願言稅逸駕臨潭餌秋菊
　　髙齋視事
餘雪映青山寒霧開白日曖曖江村見離離海樹出披
衣就清盥憑軒方秉筆列俎歸單味連駕止容膝空為
大國憂紛詭諒非一安得掃荒逕鎻吾愁與疾
　　冬緒羈懐示蕭諮議虞田曹劉江二常侍
去國懐丘園入逺滯城闕寒燈耿宵夢清鏡悲曉髪風
草不留霜氷池共如月寂寞此間帷琴尊任所對客念
坐嬋媛年華稍菴薆夙慕雲澤遊共奉荆臺績(一作/績)一
聼春鶯喧再視秋鴻沒疲驂良易返恩(一作/思)波不可越
誰慕臨淄鼎常希茂陵渇依隠幸自從求心果蕪昩方
軫歸與願故山芝未歇
　　落日悵望
昩旦多紛喧日晏未遑舍落日餘清隂髙枕東牕下寒
槐漸如束秋菊行當把借問此何時凉風懐朔馬已傷
慕歸客復思離居者情嗜幸非多案牘偏為寡既乏
瑯琊政方憇洛陽社
　　賽敬亭山廟喜雨
夕悵懐椒糈蠲景潔膋薌登秋雖未獻望嵗佇年祥潭
淵深可厲狹邪車未方朦朧度絶限出沒見林堂秉玉
朝羣帝樽桂迎東皇排雲接虬葢蔽日下霓裳㑹舞紛
瑶席安歌遶鳯梁百味芬綺帳四座沾羽觴福被延民
澤樂極思故鄉登山騁歸望原雨晦茫茫胡寧昩千里
解珮拂山莊
　　賦貧民田
假遇(一作/佳譽)非將迎靖共(一作/静拱)延殊慶中嵗厯三臺旬月
典邦政曾是共治情敢㤀䘏貧病将無富教禮孰有知
方性敦本抑工商均業省兼并察壤見泉脉覘星視農
正黍稷縁髙殖穱(一作/秔)稌即卑盛舊埒新塍分青苖白
水映遙樹匝清隂連山周逺淨即此風雲佳孤觴聊可
命既㣲三載道庶藉兩岐詠俾爾倉廪實余從谷口鄭
　　移病還園示親屬
疲䇿倦人世歛性就幽蓬停琴佇凉月滅燭聼歸鴻涼
薰乗暮晰秋華臨夜空葉低知露宻崖斷識雲重折荷
葺寒袂開鏡眄衰容海暮騰清氣河闗祕棲沖煙衡時
未歇芝蘭去相從
　　治宅
結宇夕隂街荒幽横九曲迢遞南川陽迤邐西山足闢
館臨秋風敞牕望寒旭風碎池中荷霜翦江南菉既無
東都金且稅東臯粟
　　秋夜講解
四縁去誰肇七識習未央沈沈(一作/淵淵)倒營魄苦䕃蹙愁
腸琴瑟徒爛漫姱容空滿堂春顔遽幾日秋壟終茫茫
孰云濟沈溺假願託津梁惠唱摛泉湧妙演發金相空
有定無執賔實固相忘自來呈首夏及此申暮霜雲物
清晨景衣巾引夕凉風振蕉薘裂霜下梧楸傷(一作露/下梧桐)
(傷/)六龍且無借三相寧久長何時接靈應及子同舟航
　　春思
茹谿發春水阰山起朝日蘭色望已同萍際轉如一巢
燕聲上下黄鳥㺯儔匹邊郊阻遊衍故人盈契濶夢寐
借假簧思歸賴倚瑟幽念漸鬱陶山楹永為室
　　秋夜
秋夜促織鳴南鄰搗衣急思君隔九重夜夜空佇立北
窓輕幔垂西户月光入何知白露下坐視階前濕誰能
長分居秋盡冬復及
　　詠風
徘徊發紅蕚葳蕤動緑葹垂楊低復舉新萍合且離步
檐行袖靡當戸思襟披髙響飄歌吹相思子未知時拂
孤鸞鏡星鬢視參差
　　詠竹
牕前一叢竹青翠獨言竒南條交北葉新筍雜故枝月
光踈已宻風來起復垂青扈飛不礙黄口得相窺但恨
從風籜根株長别離
　　詠落梅
新葉初冉冉初蕋新菲菲逢君後園燕相隨巧笑歸親
勞君玉指摘以贈南威用持挿雲髻翡翠比光輝日暮
長零落君恩不可追
　　詠墙北梔子
有羙當階樹霜露未能移金蕡發朱彩映日以離離幸
賴夕陽下餘景及西枝還思照綠水君階無曲池餘榮
未能已晚實猶見竒復留傾筐徳君恩信未貲
　
　
　
　
　
　
　
　
　
　
　
　
　古詩紀卷六十九
欽定四庫全書
　古詩紀卷七十　　　　　明　馮惟訥　撰
齊第五
　謝朓(三/)
　　詩
　　奉和竟陵王同沈右率過劉先生墓
嘉樹因枝條琢玉良可寳若人陵曲臺垂帷茂淵道善
誘宗學原鳴鐘霽幽抱仁焉徂宛洛清徽夜何早嵗晚
結松隂平原亂秋草不有至言揚終滯西山老
　　和何議曹郊遊二首
春心澹容與挾弋歩中林朝光映紅蕚㣲風吹好音江
垂得清賞山際果幽尋未嘗逺離别知此愜歸心流泝
終靡已嗟行方至今
江臯倦遊客薄暮懐歸者揚舲浮大川惆悵至日下
靃靡青莎被潺湲石溜㵼寄語持笙簧舒憂願自假歸
途豈難渉翻同江上夏
　　和劉西曹望海臺(此詩本見謝朓某選詩拾遺云/鍾憲作不知何據既不能明姑)
　　(並存/之)
滄波不可望望極與天平徃徃孤山映處處春雲生差
池逺鴈沒颯沓羣鳬驚囂塵及簿領棄捨出重城臨川
徒可羨結網庶時營
　　和宋記室省中
落日飛鳥逺憂來不可極竹樹澄逺隂雲霞成異色懐
歸欲乗電瞻言思解翼清揚婉禁居秘此文墨職無歎
阻琴樽相從伊水側
　　和王著作融八公山
二别阻漢坻雙崤望河澳兹嶺復㠝岏分區奠淮服東
限瑯琊臺西距孟諸陸阡眠起雜樹檀欒䕃脩竹日隠
澗疑空雲聚岫如複出沒眺樓雉逺近送春目戎州昔
亂華素景淪伊穀阽危賴宗衮㣲管寄明牧長蛇固能
剪奔鯨自此曝道峻芳塵流業遙年運倐平生仰令圖
吁嗟命不淑浩蕩别親知連(集作/聫)翩戒征軸再逺館娃
宫兩去河陽谷風煙四時犯霜雨朝夜沐春秀良已凋
秋塲庶能築
　　和伏武昌登孫權故城(伏曼容為/武昌太守)
炎靈遺劒璽當塗駭龍戰聖期缺中壤霸功興㝢縣鵲
起登呉山鳯翔凌楚甸衿帶窮巖險帷帟(音/亦)盡謀選北
拒溺驂鑣西龕收組練江海既無波俯仰流英眄裘冕
類禋郊卜揆崇離殿釣臺臨講閲樊山開廣讌文物共
葳蕤聲明且葱蒨三光厭分景書軌欲同薦參差世祀
忽寂寞市朝變舞舘識餘基歌梁想遺囀故林衰木平
荒池秋草徧雄圖悵若兹茂宰深遐睠幽客滯江臯從
賞乖纓弁清巵阻獻酬良書限聞見幸藉芳音多承風
采餘絢于役倘有期鄂渚同遊衍
　　夏始和劉潺陵
威仰弛蒼郊龍曜表皇隰春色卷遙甸炎光麗近邑白
蘋望已騁緗荷紛可襲徒願尺波旋終憐寸景戢對窻斜
日過洞幌鮮飈入浮雲去欲窮暮鳥飛相及柔翰縝芳
塵清源非易揖廻江難絶濟云誰暢佇立良宰朂夜漁
出入事朝汲積羽余既裳更賦子盈粒椅梧何必零歸
來共棲集
　　新治北窻和何從事
國小暇日多民淳紛務屏闢牖期清曠開簾候風景泱
泱日照溪團團雲去嶺岧嶤蘭橑峻駢闐石路整池北
樹如浮竹外山猶影自來彌弦望及君臨箕穎清文蔚
且詠㣲言超已領不見城壕側思君朝夕頃廻舟方在
辰何以慰延頸
　　和王主簿季哲怨情
掖庭聘絶國長門失歡宴相逢詠蘼蕪辭寵悲團(一作/班)
扇花叢亂數蝶風簾入䨇燕徒使春帶賒坐惜紅粧變
生平一顧重宿昔千金賤故人心尚爾故心人不見(一/作)
(故人心/不見)
　　和徐都曹出新亭渚
宛洛佳遨遊春色滿皇州結軫青郊路廻瞰蒼江流日
華川上動風光草際浮桃李成蹊徑桑榆䕃道周東都
已俶載言歸望緑疇
　　和劉中書
昔余侍君子歴此遊荆漢山川隔舊賞朋僚多雨散圖
南矯風翮曾非息短翰移疾覯新篇披衣起淵翫惆悵
懐昔踐彷彿得殊觀頳紫共彬駮雲錦相凌亂奔星上
未窮驚雷下将半廻潮漬崩樹輪囷軋傾岸巖篠或傍
翻石菌蕪脩幹澄澄明浦媚衍衍清風爛江潭良在目
懐賢興累歎嵗暮不我期淹留絶巖畔
　　和蕭中庶直石頭
九河亘積岨三嵏鬱旁眺皇州總地徳回江欵巖徼井
幹赩蒼林雲甍蔽層嶠川霞旦上薄山光晚餘照翔集
亂歸飛虹蜺紛引曜君子奉神略瞰逈憑重峭彈冠已
籍甚升車益英妙功存漢册書榮並周庭燎汲疾移偃
息董園倚談笑麾斾一悠悠謙姿光且劭讌嘉多暇日
興文起淵調曰余厠鱗羽滅影從漁釣澤渥資投分逢
迎典待詔詠沼邈含毫専城空坐嘯徒慚皇鑒揆終延
曲士誚方追隠淪訣偶解金丹要若偶巫咸招帝閽良
可呌
　　和王長史卧病
崥岫欵崇崖派别朝洪河兔園文雅盛章臺冠葢多淵
襟眷睿岳爕賛動甿歌顧影慚騑服載筆旅江沱縞衣
分可獻琴言曖已和青臯向還色春潤視生波巖垂變
好鳥松上改陳蘿日與嵗眇邈歸恨積(一作/稍)蹉跎願緝
呉山杜寧袂楚池荷清風豈孤劭功遂懐曾阿勿藥良
有暢荏苒芳未過幸留清尊味言藉故田莎
　　和江丞北戍瑯琊城
春城麗白日阿閣跨層樓蒼江忽渺渺驅馬復悠悠京
洛多塵霧淮濟未安流豈不思撫劔惜哉無輕舟夫君
良自勉嵗暮勿淹留
　　和沈祭酒行園
清淮左長薄荒徑隠髙蓬回潮旦夕上寒渠左右通霜
畦紛綺錯秋町鬱䝉茸環梨縣已紫珠榴折且紅君有
棲心地伊我歡既同何用甘泉側玉樹望青葱
　　奉和隨王殿下十六首
髙秋夜方静神居肅且深閒階塗廣露凉宇澄月隂嬋
娟影池竹踈蕪散風林淵情協爽節詠言興徳音闇道
空已積千直愧蓬心
星回夜未艾洞房凝逺情雲隂滿池榭中月懸髙城喬
木含風霧行鴈飛且鳴平䑓盛文雅西園富羣英芳
慶良永矣君王嗣徳聲眷此伊洛詠載懐汾水情顧已
非麗則恭惠奉仁明觀淄詠已失憮然愧簮纓
神心遺魏闕中想顧汾陽肅景懐辰豫捐玦翦山糃(一/作)
(楊/)時維清夏始雲景曖含芳月隂洞野色日華麗池光
草合亭臯逺霞生川路長端坐聞鶴引静瑟愴復傷懐
哉泉石思歌詠鬰瓊相春塘多迭駕言從伊與商衮職
眷英覽獨善伊何忘願輟東都逺𢎞道侍云梁
睿心重離析岐路清江隈四面寒颷舉千里白雲來川
長别管思地逈飜旗回還顧昭陽闕超逺章華臺置
酒巫山日為君停玉杯
桂樓飛絶限超逺向江岐輕雲霽廣甸㣲風散清
漪連連絶鴈舉𣺌𣺌青煙移嚴城亂芸草霜塘凋
素枝氣爽深遙矚豫永聊停曦即已終可恱盈尊
且若斯
念深冲照廣業闡清化𤣥端儀穆金殿敷教藻瓊
筵船湛輕帷藹磬轉芳風旋卷轡棲道樹方津棹法
舷歸興憑大造昭塗良易筌
𤣥冬寂修夜天圍静且開亭臯霜氣愴松宇清
風來髙琴時以思幽人多感懐幸藉汾陽想嶺
首正徘徊
愴愴緒風興祁祁族雲布嚴氣集髙軒稠隂結寒樹日
月謬論思朝夕承清豫徒藉小山文空揖章䑓賦
肅景遊清都修簮侍蘭室累榭踈逺風黄庭麗朝日
穆穆神儀静愔愔道言宻一飡繫靈表無吝科年厯
清房洞已静閒風伊夜來雲生樹隂逺軒廣月容開宴
私移燭飲遊賞藉琴臺風猷冠淄鄴袵舄愧唐枚
方池含積水明月流皎鏡規荷承日泫彯鱗與風泳上
善叶淵心止川測動性幸是方春來側㸃游濠盛
浮雲西北起飛來下髙堂合散輕帷表飄舞桂臺陽遙
階收委羽平地如夜光眷言金玉照顧慚蘭蕙芳
炎光缺風雅宗覇拯時淪龍徳待雲霧令圖方再晨嵗
逺荒城思霜華宿草陳英威遽如是徘徊岐路人
分悲玉瑟斷别緒金樽傾風入芳帷散缸華蘭殿明想
折中園草共知千里情行雲故鄉色贈此一離聲
年華豫已滌夜艾賞方融新萍時合水弱草未勝風閨
幽瑟易響臺迥月難中春物廣餘照蘭萱佩未窮
連漪映餘雪嚴城限深霧清寒起洞門東風急池樹神
居望已肅徘徊舉冲趣棲歸如遲詠丘山不可屢
　　和紀參軍服散得益
金液稱九轉西山歌五色鍊質乃排雲濯景終不測雲
英亦可餌且駐羲和力能令長卿卧暫故遇眞識
　　和王中丞聞琴
凉風吹月露圓景動清隂蕙風入懐抱聞君此夜琴蕭
瑟滿林聼輕鳴響澗音無為澹容與蹉跎江海心
　　贈王主簿二首
日落牕中坐紅粧好顔色舞衣襞未縫流黄覆不織蜻
蛉草際飛遊蜂花上食一遇長相思願寄連翩翼
清吹要碧玉調弦命緑珠輕歌急綺帶含笑解羅𥜗餘
曲詎幾許髙駕且踟蹰徘徊韶景暮(一作憐/暮景)惟有洛城
隅
　　和沈右率諸君餞謝文學
春夜别清樽江潭復為客歎息東流水如何故鄉陌重
樹日芬蒀芳洲轉如積望望荆臺下歸夢相思夕
　
　
　古詩紀卷七十
欽定四庫全書
　古詩紀卷七十一　　　　明　馮惟訥　撰
齊第六
　謝朓(四/)
　　詩
　　離夜
玉繩隠髙樹斜漢耿層臺離堂華燭盡别幌清琴哀翻
潮尚知恨客思眇難裁山川不可夢况乃故人杯
　　將發石頭上烽火樓
徘徊戀京邑躑躅躧曾阿陵髙遲闗近眺逈風雲多荆
呉阻山岫江海含瀾波歸飛無羽翼其如離别何
　　望三湖
積水照頳霞髙臺望歸翼平原周逺近連汀見紆直葳
㽔向春秀芸黄共秋色薄暮傷哉人嬋媛復何極
　　送江水曹還逺館
髙館臨荒途清川帶長陌上有流思人懐舊望歸客塘
邊草雜紅樹際花猶白日暮有重城何由盡離席
　　送江兵曹檀主簿朱孝亷還上國
方舟泛春渚㩗手趨上京安知慕歸客詎憶山中情香
風蘂上發好鳥葉間鳴揮袂送君已獨此夜琴聲
　　臨溪送别
悵望南浦時徙倚北梁歩葉上凉風初日隠輕霞暮荒
城迥易隂秋溪廣難渡沫泣豈徒然君子行多露
　　後齋廻望
髙軒瞰四野臨牖眺襟帶望山白雲裏望水平原外夏
木轉成帷秋荷漸如葢鞏洛常睠然搖心似懸斾
　　與江水曹至干濵戲(玉臺云别/江水曹)
山中上芳月故人清樽賞逺山翠百重廻流映千丈花
枝聚如雪蕪絲散猶網(一作垂藤/散似網)别後能相思何嗟異
封壤
　　祀敬亭山廟
翦削兼太華峥嶸跨𤣥圃貝闕眡阿宫薜帷隂網戸參
差時未來徘徊望澧浦椒糈若馨香無絶傳終古
　　出下館(一作/夏日)
麥候始清和涼雨銷炎燠紅蓮搖弱荇丹藤繞新竹物
色盈懐抱方駕娯耳目零落既難留何用存華屋
　　落日同何儀曹煦
參差複殿影氛氲綺羅雜風入天淵池芰荷搖復合逺
聼雀聲聚回望樹隂沓一賞桂尊前寧傷蓬鬢颯
　　夜聼妓二首
瓊閨釧響聞瑤席芳塵滿要取洛陽人共命江南管
情多舞態遲意傾歌㺯緩知君宻見親寸心傳玉盌
上客光四座佳麗直千金挂釵報纓絶墮珥答琴心蛾
眉已共笑清香復入襟歡樂夜方静翠帳垂沈沈
　　詠薔薇
低枝詎勝葉輕香幸自通發蕚初攅紫餘采尚霏紅新
花對白日故蕋逐行風參差不俱曜誰肯盻薇叢
　　詠蒲
離離水上蒲結水散為珠間厠秋菡萏出入春鳬雛初
萌實雕俎暮蕋雜椒塗所悲塘上曲遂鑠黄金軀
　　詠菟絲
輕絲既難理細縷竟無織爛漫已萬條連綿復一色安
根不可知縈心終不測所貴能卷舒伊用蓬生直
　　遊東堂詠桐
孤桐北窻外髙枝百尺餘葉生既婀娜葉落更扶踈無
華復無實何以贈離居裁為珪與瑞足可命參墟
　　雜詠三首
　　　鏡臺
玲瓏類丹檻苕亭似𤣥闕對鳯懸清氷垂龍挂明月照
粉拂紅粧插花理雲髪玉顔徒自見常畏君情歇
　　　燈
發翠斜漢裏蓄寳宕山峰抽莖類仙掌銜光似燭龍飛
蛾再三繞輕花四五重孤對相思夕空照舞衣縫
　　　燭
杏梁賔未散桂宫明欲沈曖色輕帷裏低光照寳琴徘
徊雲髻影的爍綺䟽金恨君秋月夜遺我洞房隂
　　同詠樂器(王融詠琵琶沈約/詠箎各見本集)
　　　琴
洞庭風雨幹龍門生死枝雕刻紛布濩冲響鬱清巵春風
揺蕙草秋月滿華池是時操别鶴滛滛客淚垂
　　同詠坐上玩器(沈約詠竹㯽/榔盤見本集)
　　　烏皮隠几
蟠木生附枝刻削豈無施取則龍文鼎三趾獻光儀勿
言素韋潔白沙尚推移曲躬奉㣲用聊承終宴疲
　　同詠坐上所見一物(栁惲詠同王融詠慢/虞炎詠簾各見本集)
　　　席
本生潮汐池落景照參差汀洲蔽杜若幽渚奪江蘺遇
君時採擷玉座奉金巵但願羅衣拂無使素塵彌
　　詠竹火籠
庭雪亂如花井氷粲成玉因炎入貂袖懐温奉芳褥體
宻用宜通文邪性非曲本自江南墟㛹娟脩且緑暫承
君玉指請謝陽春旭
　　詠鸂䳵
蕙草含初芳瑶池曖晚色得厠鴻鸞影晞光㺯羽翼
　　聫句
　　　阻雪連句遙贈和
積雪皓隂池北風鳴細枝九逵宻如繡何異逺别離(謝/朓)
風庭舞流霰冰沼(一作/池)結文澌飲春雖以燠欽賢紛若
馳(江秀/才革)珠霙條間響玉溜檐下垂杯酒不相接寸心良
共知(王丞/融)飛雲亂無緒結氷明曲池雖乖促席讌白首
信勿虧(王蘭陵/僧孺)飄素瑩簷溜巖結噎通岐罇罍如未澣
况乃限音儀(謝洗/馬昊)原隰望徙倚松筠竟不移隠憂恧萱
樹忘懐待山巵(劉中/書繪)初昕逸翮舉日昃駑馬疲幽山有
桂樹嵗暮方參差(沈右/率約)
　　還塗臨渚
緑水纈清波青山繡芳質落景皎晚隂殘花綺餘日(何/從)
(事/)白沙澹無際青山𦕈如一傷此物運移惆悵望還
律(呉/郎)白水田外明孤嶺松上出即趣佳可淹淹留非下
秩(府君/遙和)
　　紀功曹中園
蘭亭仰逺風芳林接雲崿傾葉順清飈脩莖佇髙鶴(何/從)
(事/)連綿夕雲歸晻曖日将落寸隂不可留蘭墀豈停酌
(呉/郎)丹纓猶照樹緑筠方解籜永志能兩忘即賞謝丘壑
(府/君)
　　閒坐
雨洗花葉鮮泉漫芳塘溢藉此閒賦詩聊用蕩羈疾
(陳/郎)霡霂㣲雨散葳㽔蕙草宻預藉芳筵賞沾生信昭悉
(紀功/曹晏)紫葵窓外舒青荷池上出既闔潁川扉且卧淮南
秩(府/君)流風蕩晚隂行雲掩朝日念此蘭蕙客徒有芳菲
質(何從/事)
　　侍筵西堂落日望鄉
沈病已綿緒負官别鄉憂髙城凄夕吹時見國煙浮(曹/丞)
漠漠輕雲晚颯颯髙樹秋鄉山不可望蘭巵且獻酬(府/君)
旻髙識氣逈泉渟知潦收幸遇慶筵渥方且沐恩猷(紀/功)
(曹/晏)芸黄先露早騷瑟(一作/屑)驚暮秋舊城望已肅况乃客
悠悠(何從/事)
　　徃敬亭路中
山中芳杜緑江南蓮葉紫芳年不共遊淹留空若是(府/君)
緑水豐漣漪青山多繡綺新條日向抽落花紛已委(何/從)
(事/)弱葼既青翠輕莎方靃靡鷖鷗沒而遊麕䴥騰復倚
(齊舉/郎)春岸望沈沈清流見瀰瀰幸藉人外遊盤桓未能
徙(陳/郎)騖枻把瓊芳隨山訪靈詭榮楯每嶙峋林堂多碕
礒(府/君)
　　祀敬亭山春雨
水府衆靈出石室寳圖開白雲帝鄉下行雨巫山來(府/君)
歌風讃靈徳舞蹈起輕埃髙軒乍留吹𤣥羽或徘徊(何/從)
(事/)福降羣仙下識逸百神該青鳥飛層隙赤鯉泳瀾隈
(齊舉/郎)
　檀秀才(約/)
　　陽春歌
青春獻初嵗白日映雕梁蘭萌猶自短栁葉本能長已
見花紅發復聞花蕋香乗此試遊衍誰知心獨傷
　江朝請(奐/)
　　緑水曲
塘上蒲欲齊汀洲杜将歇春心既易蕩春流豈難越桂
棹及晚風菱江及初月芳香若可贈為君歩羅襪
　陶功曹(失名/)
　　採菱曲
朝日映蘭澤乗風入桂嶼棹影已流倡輕舟復容與勿
遽佳期移方追明月侣采采詎盈掬還望空延佇
　朱孝亷(失名/)
　　白雪曲
凝雲沒霄漢從風飛且散聫翩下幽谷徘徊依井幹既
興楚客謠亦動周王歎所恨輕寒早不迫陽春旦
　王秀之(字伯奮瑯邪臨沂人累遷都官尚/書出為隨王鎮西長史呉興太守)
　　卧疾叙意
貞悔不少期福極固難豫疾藥雖一途遂以千百慮景
仄念徂齡帶緩每危曙循躬既已兹况復嵗将暮層氷
日夜多飛雲宻如霧歸鴻互斷絶宿鳥莫能去輟我丘
中琴良由一嗟故隠淪迹有違宰官功未樹何用攬余
情恨恨此故路豈言勞者歌且曰幽人賦
　江孝嗣
　　北戍琅邪城詩
驅馬一連翩日下情不息芳樹似佳人惆悵余何極薄
暮苦羈愁終朝傷旅食丈夫許人世安得顧心臆按劔
勿復言誰能耕與織
　　離夜
石泉行可照蘭杜向含風離歌上春日芳思徒以空情
遽曉雲發心在夕何終幽琴一罷調清醑復誰同
　王侍常
　　離夜
月沒髙樓曉雲起扶桑時燭筵曖無色行住閔相悲當
軒已凝念况乃清江湄懷人忽千里誰緩鬢徂絲
　無名氏
　　同詠竹火籠
結根終南下防露復披雲雖為九葉扇聊可滌炎氛安
能偶狐白鶴卵織成文覆持鴛鴦被百和吐氛氲忽為
纎手用嵗暮倚羅裙
　
　
　
　
　
　
　
　古詩紀卷七十一
欽定四庫全書
　古詩紀卷七十二　　　　明　馮惟訥　撰
齊第七
　劉繪(字士章彭城人雅麗有風則初為齊髙帝行參/軍歴位中書郎竟陵王開西邸繪為後進領袖)
　　(梁武起兵朝廷以繪持節督四州軍事東昏殞城/内遣繪及范雲送首詣梁王轉大司馬從事中郎)
　　(卒/)
　　同沈右率諸公賦鼓吹曲二首(附見謝/脁集)
　　　巫山髙
髙唐與巫山參差鬱相望灼爍在雲間氛氲出霞上散
雨收夕臺行雲卷晨障出沒不易期嬋娟以惆悵
　　　有所思
别離安可再而我更重之佳人不相見明月空在帷共
御滿堂酌獨斂向隅眉中心亂如雪寧知有所思
　　餞謝文學離夜
汀洲千里芳朝雲萬里色悠然在天隅之子去安極春
潭無與窺秋臺誰共陟不見一佳人徒望西飛翼
　　入琵琶峽望積布磯呈𤣥暉
江山信多美此地最為神以兹峰石麗重在芳樹春照
爛虹蜺雜交錯錦繡陳差池若燕羽崱屴似龍鱗却瞻
了非向前觀已復新翠㣲上虧景青莎下拂津巉巖如
刻削可望不可親昔途首遐路未獲究清塵誓将返初
服嵗暮請為隣
　　詠博山香爐
參差鬱佳麗合沓紛可憐蔽虧千種樹出沒萬重山上
鏤秦王子駕鶴乗紫煙下刻蟠龍勢矯首半銜蓮旁為
伊水麗芝葢出巖間復有漢游女拾羽㺯餘妍榮色何
雜糅縟繡更相鮮麕麚或騰倚林薄杳芊眠掩華終不
發含薰未肯然風生玉階樹露湛曲池蓮寒蟲悲夜室
秋雲沒曉天
　　詠萍
可憐池内萍葐蒀(一作/氛氲)紫復青巧隨浪開合能逐水低
平㣲根無所綴細葉詎須莖漂泊終難測留連如有情
　　和池上梨花(和王/融)
露庭晚翻積風閨夜入多縈藂似亂蝶拂燭狀聫蛾
　劉􁌛(字士温繪弟也少有行業仕/齊歴尚書吏部郎義興太守)
　　上湘度琵琶磯
兹山挺異㟧孤起秀雲中陵池激楚浪紛糺絶宛風煙
峰晦如晝寒水清若空頡頏鷗舞白流亂葉飛紅
　張融(字思光呉郡人初仕宋為新安王參軍出為封/溪令改為儀曹郎齊髙帝即位累遷司徒兼右)
　　(長史建武四年卒○詩品曰齊司徒長史張融詩/齊詹事孔稚珪詩思光紆緩誕放縦有乖文體然)
　(亦健疾豐饒差不局促徳璋生/於封溪而文為雕飾青於藍矣)
　　白日歌
　序曰懸象著明莫大于日月而彼日月不能不謝固
　知無凖衰為盛之終盛為衰之始故為白日歌
白日白日舒天昭暉數窮則盡盛滿則衰
　　簫史曲
引響猶天外吟聲似地中戴勝噪落景龍歕清霄風
　　憂且吟
鳴琴當春夜春夜當鳴琴羈人不及樂(一作自/不樂)何似千
里心
　　别詩
白雲山上盡清風松下歇欲識離人悲孤臺見明月
　孔稚珪(字徳璋㑹稽山隂人少學渉有美譽髙帝為/驃騎取為記室參軍建武初遷冠軍将軍遷)
　　(太子詹事散騎常侍卒稚珪風韻清踈好文詠與/外兄張融情趣相得居宅盛營山水憑几獨酌傍)
　　(無雜事門庭之/内草茅不剪)
　　白馬篇二首(第二首文苑英/華作隋煬帝)
驥子跼且鳴鐵陣與雲平漢家嫖姚将馳突匈奴庭少
年鬬猛氣怒髪為君征雄㦸摩白日長劔斷流星早出
飛狐塞晚泊樓煩城虜騎四山合胡塵千里驚嘶笳振
地響吹角沸天聲左碎呼韓陣右破休屠兵横行絶漠
表飲馬瀚海清隴樹枯無色沙草不常青勒石燕然道
凱歸長安亭縣官知我健四海誰不傾但使强胡滅何
須甲第成當今丈夫志獨為上古英
白馬金具装横行遼水傍問是誰家子宿衞羽林郎文
犀六屬鎧寳劔七星光山虚弓響徹地迥角聲長宛河
推勇氣隴蜀擅威彊輪臺受降虜髙闕前名王射熊入
飛觀校獵下長楊英名欺衞霍智䇿蔑平良島夷時失
禮卉服犯邊疆徴名離薊北輕騎出漁陽集軍隨日暈
挑戰逐星芒陣移龍勢動營開虎翼張衝冠入死地攘
臂越金湯塵飛戰鼔急風交征斾揚轉鬬平華地追奔
掃鬼方本持身許國况復武功彰㑹令千載後流譽滿旂
常
　　旦發青林
孤征越清江遊子悲路長二旬倐已滿三千眇未央草
雜今古色巖留冬夏霜寄懐中山舊舉酒莫相忘
　　遊太平山
石險天貌分林交日容缺隂澗落春榮寒巖留夏雪
　袁彖(字偉才陳郡人/仕齊官至侍中)
　　贈庾易
　　(南史曰庾易字㓜簡新野人徙江陵志性恬静不/交外物齊臨川王映臨州表薦之餉麥百斛易辭)
　　(不受以文義自樂安西長/史袁彖欽其風贈詩一首)
白日清明青雲遼亮昔聞巢許今覩臺尚
　　遊僊詩
羽客宴瑤宫旌盖乍舒設王子洛浦來湘娥洞庭發長
引逐清風髙歌送奔月並馭排帝闥連吹入天闕萬古
一方春千霜豈二髪
　　同前
白石三重階黄金九層路采煙拂紫甍芳風搖碧樹(闕/)
　丘巨源(蘭陵人少舉孝亷為宋孝武所知眀帝即位/使叅詔誥桂陽事起齊髙帝使於中書省撰)
　　(符檄事平以為餘杭令明帝為呉興巨/源嘗作秋胡詩有譏刺語以事見誅)
　　詠七寳畫圖扇
妙縞貴東夏巧媛出呉闉裁如(一作/狀)白玉璧縫似明月
輪表裏鏤七寳中衘駭雞珍畫作景山樹圖為河洛神
來延揮握玩入與鐶釧親生風長袖際晞華紅粉津拂
盼迎嬌意隠映含歌人時移務㤀故節改競存新卷情
隨象簟舒心謝錦茵厭歇何足道敬哉先後晨
　　詠扇(見五言/律祖)
瓊澤映氷鱗清風生月輪畫作景山樹圗為河洛神倡
樓出素手歌席動丹脣宛轉含嬌意偏宜桃李人
　　聴鄰妓
披袵乏遊術凴軾寡文才蓬門長自寂虛席視生埃
貴里臨倡(一作/粧)館東鄰歌吹臺雲間嬌響徹風末艷聲
來飛華瑤翠幄揚芬金碧杯久絶中州美從念尸鄉灰
遺情悲近世中山安在哉
　陸慧曉(字叔明呉郡人髙帝輔政除尚書殿中郎尋/引為東閣祭酒累輔五王立身清肅遷吏部)
　　(郎兖州/刺史)
　　遊仙詩
旌翻玉華晦神轉雲光移襲舄黄山下投佩朱路岐(闕/)
　陸厥(字韓卿吳郡人慧曉仲孫也少有風㮣好屬文/五言詩體甚新州舉秀才少傅主簿遷行參軍)
　　(永元元年始安王反厥父閑遂被誅感慟而卒○/詩品曰觀厥文緯具識丈夫之情状自製未優非)
　　(言之/失也)
　　蒲坂行
江南風已春河間栁已把鴈反無南書寸心何由寫流
泊祁連山飄颻髙闕下
　　齊歌行
黄金徒滿籯不如守章句雪宫紛多士稷下岌成覆(一/作)
(露/)同載䨇連珠(一作/璧)合席懸河注垂帷五行下操筆百
金賦華屋大車方髙門四馬驅𤣥豹空不食南山隐雲
霧
　　南郡歌
江南可採蓮蓮生荷已大旅鴈向南飛浮雲復如盖望
美積風露踈麻成襟帶䨇珠惑漢臯蛾眉迷下蔡玉齒
徒粲然誰與啓含貝
　　邯鄲行
趙女擫鳴琴邯鄲紛躧歩長袖曳三街兼金輕一顧有
美獨臨風佳人在遐路相思欲褰袵叢臺日已暮
　　左馮翊歌
上林潏紫泉離宫赫千戸飛鳴亂鳬鴈參差雜蘭杜比
翼獨未羣連葉誰為伍一物或難致無云泣易覩
　　京兆歌
兔園夾池水脩竹復檀欒不如黄山苑儲胥與露寒邐
迤傍無界岑崟(一作/嶔岑)鬱上干上干入翠㣲下趾連長薄
芳露浸紫莖秋風搖素萼鴈起宵未央雲間月将落照
梁桂兮影徘徊承露盤兮光照灼夀陵之街走狐兎金
巵玉盌會銷鑠願奉蒲萄花為君實羽爵
　　李夫人及貴人歌
屬車桂席塵豹尾香煙滅彤殿向蘼蕪青蒲復萎絶坐
萎絶對蘼蕪臨丹(一作/玉)階泣椒塗寡鶴羈雌飛且止雕
梁翠壁網蜘蛛洞房明月夜對此淚如珠
　　中山王孺子妾歌二首
未央才人中山孺子一笑傾城一顧傾市傾城不自美
傾市復為容願把陵陽袖披雲望九重
如姬寝臥内班媫坐同車洪波陪飲帳林光宴秦餘嵗
暮寒飈及秋水落芙蕖子瑕矯後駕安陵泣前魚賤妾
終已矣君子定焉如
　　臨江王節士歌
木葉下江波連秋月照浦雲歇山秋思不可裁復帶秋
風來秋風來已寒白露驚羅紈節士慷慨髪衝冠彎弓
挂若木長劔竦雲端
　　奉答内兄希叔(五章/)
嘉惠承帝子躧履奉王孫屬叨金馬署又㸃(去/聲)銅龍門
出入平津邸一見孟嘗尊歸來翳桑柘朝夕異凉温
殂落固云是寂蔑終如(一作/始)斯杜門清三逕坐檻臨曲
池鳬鵠嘯儔侣荷芰始參差雖無田田葉及爾汎漣漪
春華與秋實庶子及家臣王門所以貴自古多俊民離
宫收杞梓華屋富徐陳平旦上林苑日入伊水濵
書記既翩翩賦歌能妙絶相如恧温麗子雲慙筆札駿
馬思長坂柴車畏危軏悵望山陽讌空此河陽别
平原十日飲中散千里遊渤海方淫滯宜城誰獻酬屏
居南山下臨此嵗方秋惜哉時不與日暮無輕舟
　虞炎(㑹稽人永明中以文學與沈約俱為文/惠太子所遇意盼殊常官至驃騎将軍)
　　玉階怨
紫藤拂花樹黄鳥度青枝思君一歎息苦淚應言垂
　　餞謝文學離夜(以下三首附/見謝脁集)
差池燕始飛羃歴草初輝離人悵東顧遊子愴西歸清
潮已駕渚溽露復沾衣一乖當春聚方掩故園扉
　　詠簾
青軒明月時紫殿秋風日朣朧引光輝晻曖映容質清
露依檐垂蛸絲當戸宻褰開誰共臨掩晦獨如失
　　奉和竟陵王經劉巘墓下
下帷聞昔儒窺園信且逸聚學叢煙郊棲遁事環蓽戢
景謝歸年稅駕空悠日庭露已沾衣松門向蕭瑟憫憫
神念周依依惠言宻
　虞通之(㑹稽餘姚人有學行善/言易官至步兵校尉)
　　贈傅昭詩
　　(梁書曰傅昭少有神情宋廷尉虞愿聞之遣車迎/昭時愿宗人通之在座並當世名流通之贈昭詩)
　　(曰/)
英妙擅山東才子傾洛陽清塵誰能嗣及爾遘遺芳
　顧歡(字景怡呉興人隐於天台山開館教授晚節服/食不與人通齊髙帝輔政徵為揚州主簿及踐)
　　(祚上表東歸永明元年/徵為太學博士不就)
　　臨終詩
　　(南史曰歡知将/終賦詩言志)
五塗無恒宅三清有常舍精氣因天行游魂隨物化鵬
鵾適大海蜩鳩之桑柘達生任去留善死均日夜委命
安所乗何方不可駕翹心企前覺融然從此謝
　朱碩仙(朱子/尚附)
　　呉聲獨曲
　　(南齊時朱碩仙善歌呉聲讀曲武帝出遊鍾山幸/何美人墓碩仙歌云云帝神色不悦曰小人不遜)
　　(㺯我時朱子尚亦善歌復為/一曲云云於是俱䝉厚賚)
　　　碩仙歌
二憶所歡時縁山破芿荏山神感儂意盤石鋭鋒動
　　　子尚歌
曖曖日欲暝歡騎立踟蹰太陽猶尚可且願停須臾
　卞伯玉
　　赴中書(初學作中/書郎詩)
大方信苞容優渥遂不已躍鱗龍鳯池揮翰紫宸裏
　石道慧
　　離合詩
好仇華良夜子歡我亦欣昊穹出明月一坐感良晨(娯/字)
　鍾憲(詩品曰齊正員郎鍾憲詩齊諸暨令顔則詩齊/秀才顧則心詩並祖襲顔延之欣欣不倦得士)
　　(大夫之雅致乎余從祖正員嘗云大明泰始中鮑/體美文殊已動俗唯此諸人傅顔陸體用固執不)
　　(如顔諸暨最荷家聲○按此則鍾憲/為嶸從祖顔諸暨或延之之後也)
　　登羣峰標望海(此詩見謝脁集題云和劉/西曹望海拾遺作鍾憲)
蒼波不可望望極與天平徃徃孤山暎處處春雲生差
池逺鴈沒䬃沓羣鳬驚囂塵及簿領棄捨出重城臨川
徒可羡結網庶時營
　顧則心
　　望廨前水竹(何遜集載此詩題云望廨前水/竹答崔録事拾遺作顧則心)
蕭蕭叢竹映澹澹平湖浄葉倒漣漪文水漾檀欒影相
思不會面相望空延頸逺天去浮雲長墟斜落景幽痾
與嵗積賞心隨事屏鄉念一邅迴白髪生俄頃
　釋寳月(詩品曰齊道猷釋寳月/詩庾白二胡亦有清句)
　　估客樂(二曲/)
　　(齊武帝布衣時嘗遊遊鄧登阼以後追憶徃事作/估客樂使寳月奏之管絃月又上此二曲凡四章)
郎作十里行儂作九里送㧞儂頭上釵與郎資路用
有信數寄書無信心相憶莫作瓶落井一去無消息
　　同前
大艑珂峩頭何處發揚州借問艑上郎見儂所歡不
初發揚州時船出平津泊五兩如竹林何處相尋博
　　行路難(選詩外編/作柴廓)
君不見孤鴈關外發酸嘶度揚越空城客子心腸斷幽閨思
婦氣欲絶凝霜夜下拂羅衣浮雲中斷開明月夜夜遙遙徒
相思年年望望情不歇寄我匣中青銅鏡倩人為君除白
髪行路難行路難夜聞南城漢使度使我流淚憶長安
　
　
　
　
　
　
　
　
　
　
　
　
　
　
　
　古詩紀卷七十二
欽定四庫全書
　古詩紀卷七十三　　　　明　馮惟訥　撰
齊第八
　郊廟歌辭
　　齊南郊樂章十三首
　　(南齊書樂志曰武帝建元二年有司奏郊廟雅樂/歌辭太廟登歌用禇淵餘悉用謝超宗所撰多刪)
　　(顔延之謝荘辭以為新曲備改樂名永明/二年又詔王儉造太廟二室及郊配辭)
　　肅咸樂(羣臣/出入)　　　　　　　謝超宗(陳郡人靈/運之孫歴)
　　(齊髙帝武帝累遷黄門郎掌國/史除竟陵王征北諮議記室)
夤承寳命嚴恭帝緒奄受敷錫升中拓宇亘地稱皇罄
天作主月域來賔日際奉土開元首正禮交樂舉六典
聫事九官列序(宋郊祀顔延/之辭刪定)
　　引牲樂(牲出入夕牲/歌並重奏)
皇乎敬矣恭事上靈昭教國祀肅肅明明有牲在滌有
潔在俎以薦王衷以答神祜陟配在京降徳在民奔精
望夜髙燎佇晨(有牲以下八/句並顔辭)
　　嘉薦樂(薦豆呈/毛血)
我恭我享惟孟之春以孝以敬立我烝民青壇奄靄翠
幕端凝嘉俎重薦兼籍再升設業設虡展容玉庭肇禋
配祀克對上靈(增損謝/荘辭)
　　昭夏樂(迎神/)
惟聖饗帝惟孝饗親禮行宗祀敬達郊禋金枝中樹廣
樂四陳月御案節星驅扶輪遙興逺駕曜曜振振告成
大報受釐元神(增損/顔辭)
　　永至樂(皇帝入/壇東門)
紫壇望靈翠幕佇神率天奉贄罄地來賔神貺並介泯
祗合祉恭昭鑒享肅光孝祀威藹四靈洞曜三光皇徳
全被大禮流昌
　　登歌(帝升/壇)
報惟事天祭實尊靈史正嘉兆神宅崇禎五畤昭鬯六
宗彞序介丘望塵皇軒肅舉
　　文徳宣烈樂(帝初/獻)
營泰畤定天衷思心緒謀筮從田燭置爟火通大孝昭
國禮融(刪定/顔辭)
　　武徳宣烈樂(次奏/)
功燭上宙徳耀中天風移九域禮飾八埏四靈晨炳五
緯宵明膺厯締運道茂前聲
　　髙徳宣烈樂(髙帝/配饗)　　　　　王儉
饗帝嚴親則天光大舄奕前古榮鏡無外日月宣華卿
雲流靄五漢同休六幽咸泰
　　嘉胙樂(飲福/酒)　　　　　　　謝超宗
鬯嘉禮承休錫盛徳符景緯昌華應帝䇿聖藹耀昌基
融祉暉世厯聲正涵月軌書文同日迹寳瑞昭神圖靈
貺流瑞液我皇崇暉祚重芬冠徃籍
　　昭夏樂(送神/)
薦享洽禮樂該神娯展辰斾回洞雲路拂璇階紫芬靄
青霄開睠皇都顧玉臺留昌徳結聖懐
　　昭逺樂(帝就/燎位)
天以徳降帝以禮報牲尊俯陳柴幣仰燎事展司采敬
達瑄薌煙贄青昊震颺紫塲陳馨示䇿肅志宗禋禮非
物偹福惟誠陳
　　休成樂(帝還/便殿)
昭事上祀饗薦具陳回鑾轉翠拂景翔宸綴縣敷暢(一/作)
(錫/)鍾石昭融羽炫深晷籥曀行風肆序輟度肅禮停文
四金聳衞六馭齊輪
　　齊北郊樂歌六首　　　　　謝超宗
　　(南齊書樂志曰北郊樂迎地神奏昭夏之樂升壇/奏登歌初獻奏地徳凱容之樂次奏昭徳凱容之)
　　(樂送神奏昭夏之樂瘞埋奏𨽻幽之樂餘辭同南/郊隋書樂志曰齋氏承宋咸用元徽舊式宗祀朝)
　　(饗奏樂俱同惟增北郊之禮乃/元㣲所闕永明六年之所加也)
　　昭夏樂(迎神/奏)
詔禮崇營敬饗𤣥畤靈正丹帷月肅紫墀展薦登華風
縣凝鏘神惟戾止鬱葆遙莊昭望嵗芬環游辰太穆哉
尚禮横光秉藹
　　登歌(帝升/壇奏)
佇靈敬享禋肅彛文縣動聲儀薦絜牲芬隂祗以貺昭
祀式慶九服熈度六農祥正
　　地徳凱容樂(帝初/獻奏)
繕方丘端國隂掩珪晷仰靈心詔源委遍丘林禮獻物
樂薦音(亦刪/顔辭)
　　昭徳凱容樂(次奏/)
慶圖濬邈藴祥祕瑤俔天炳月嬪光紫霄邦化靈懋閫
則風調儷徳方儀徽載以昭
　　昭夏樂(送神/奏)
薦神升享序楙淹玉俎停金奏寳斾轉旒駕旋溢素景
鬱紫躔靈心顧留宸睠洽外瀛瑞中縣
　　𨽻幽樂(瘞埋/奏)
后皇嘉慶定祗𤣥畤承帝休圖祗敷靈祉篚幂周序軒
朱凝會牲幣芬壇精明佇盖調川瑞昌警岳祥泰
　　齊明堂樂歌十五首　　　　謝超宗
　　(南齊書樂志曰武帝建元初詔謝超宗造明堂夕牲/等歌并採用謝荘辭賔出入奏肅咸樂牲出入奏引)
　　(牲樂薦豆呈毛血奏嘉薦樂迎神奏昭夏樂皇帝/升明堂奏登歌初獻奏凱容宣烈之樂還東壁受)
　　(福酒奏嘉胙樂送神奏昭夏樂並建元永明/中作也其凱容宣烈樂嘉胙樂太廟同用)
　　肅咸樂(賔出/入)
彛承孝典恭事嚴聖浹天奉賮罄壤齊慶司儀具序羽
容夙章芬枝揚烈黼搆周張助寳奠軒酎珍充庭璆縣
凝㑹琄朱竚聲先期選禮肅若有承祗對靈祉皇慶昭
膺
尊事威儀輝容昭序迅恭明神絜盛牲俎肅肅嚴宫藹
藹崇基皇靈降止百祗具司戒誠望夜端烈承朝依㣲
昭旦物色輕宵
　　引牲樂
惟誠絜饗惟孝尊靈敬芳黍稷敬滌犧牲騂繭在豢載
溢載豐以承宗祀以肅皇衷蕭芳四舉華火周傳神鑒
孔昭嘉足三牷
　　嘉薦樂二首
肇禋戒祀禮容咸舉六典飾文九司炤序牲柔既昭犧
剛既陳恭滌惟清敬事惟神加籩再御兼俎重薦節動
軒越聲流金縣
奕弈閟幄亹亹嚴闈絜誠夕鑒端服晨暉聖靈戾止翊
我皇則上綏四㝢下洋萬國永言孝饗孝饗有容儐僚
贊列肅肅雍雍(以上皆宋/殷淡辭)
　　昭夏樂
地紐謐乾樞回華盖動紫㣲開旌蔽日車若雲駕六龍
乗烟煴煜帝景燿天邑聖祖降五雲集懋粢盛絜牲牷
百禮肅羣司䖍皇徳逺大孝昌貫九幽洞三光神之安
解玉鑾景福至萬㝢歡(謝荘辭/下同)
　　登歌
雍臺辨朔澤宫選辰絜火夕炤明水朝陳六瑚賁室八
羽華庭昭事先聖懐濡上靈肆夏式敬升歌發徳永固
洪基以綏萬國
　　凱容宣烈樂
釃醴具登嘉俎咸薦饗洽誠陳禮周樂徧祝辭罷祼序
容輟縣蹕動端庭鑾回嚴殿神儀駐景華漢髙虚八靈
案衞三祗解途翠盖耀澄罼㡩凝宸玉鑣息節金輅懐
音式誠達孝底心肅感追憑皇鑒思承淵範神錫懋祉
四緯昭明仰福帝徽俯齊庶生(殷淡/辭)
　　青帝歌
參映夕駟昭晨靈乗震司青春鴈将向桐始蕤和風舞
暄光遲萌動達萬品親潤無際澤無垠(以下五首/皆謝荘辭)
　　赤帝歌
龍精初見大火中朱光北至圭景同帝在在離寔司衡
雨水方降木槿榮庶物盛長咸殷阜恩澤四溟被九有
(下/逸)
　　黄帝歌
履艮宅中宇司繩總四方裁化徧寒燠布政司炎凉至
分乗經晷閉啓集恒度帝暉緝萬有皇靈澄國歩
　　白帝歌
百川若鏡天地爽且明雲冲氣舉盛徳在素精庶類收
成嵗功行欲寧浹地奉渥罄宇承帝靈
　　黑帝歌
嵗既暮日方馳靈乗坎徳司規𤣥雲合晦鳥蹊飛雪繁
亘天涯晨晷促夕漏延太隂極㣲陽宣
　　嘉胙樂
禮薦洽福祚昌聖皇膺嘉祐帝業凝休祥居極乗景運
宅徳瑞中王澄明臨四奥精華延八鄉洞海同聲憓澈
宇麗乾光靈慶纏世祉鴻烈永無疆(殷淡/辭)
　　昭夏樂
藴禮容餘樂度靈方留景欲暮開九重肅五達鳯參差
龍已沫雲既動河既梁萬里照四空香神之車歸清都
璇庭寂玉殿虚鴻化凝孝風熾顧靈心結皇思鴻慶遐
鬯嘉薦令芳翊帝明徳永祚深光(謝荘/辭)
　　齊雩祭歌八首　　　　　　謝脁
　　(南齊書樂志曰建武二年雩祭明堂/謝脁造辭一依謝荘唯世祖四言也)
　　迎神(八章/)
　　(齊樂志曰依漢來郊祀三言宋/明堂迎神八解每四句一解)
清明暢禮樂新候龍景練貞辰
陽律亢隂晷伏耗下土荐穜稑
宸儀警王度乾嗟雲漢望昊天
張盛樂奏雲儛集五精延帝祖
雩有諷榮有秩膋鬯芬圭瓉瑟
靈之來帝閽開東煜燿吹徘徊
停龍轙徧觀此凍雨飛祥雲靡
壇可臨奠可歆對甿社鑒皇心
　　世祖武皇帝(三章/)
濬哲維祖長發其武帝出自震重光御㝢七徳攸宣九
疇咸叙静難荆衡凝威蠡浦
昩旦丕承夕惕刑政化一車書徳馨粢盛昭星夜景非
雲曉慶衢室成隂璧水如鏡
禮充玉帛樂被匏絃於鑠在詠陟配於天自宫徂兆靡
愛牲牷我将我享水祚豐年
　　青帝(三章/)
營翼日鳥殷宵凝冰泮𤣥蟄昭
景陽陽風習習女夷歌東皇集
奠春酒秉青珪命田祖渥羣黎
　　赤帝(三章/)
惟此夏徳徳恢台兩龍在御炎精來
火景方中南訛秩靡草云黄含桃實
族雲蓊鬱温風扇興雨祁祁黍苖遍
　　黄帝(三章/)
禀火自髙明毓金挺剛克凉燠資成化羣芳載厚徳
陽季勾萌達炎徂溽暑融商暮百工止嵗極凌隂冲
泉流疏已清原隰甸已平咸言祚惟億敦民保齊京
　　白帝(三章/)
帝說于兌執矩固司藏百川收潦精景應金方
嘉樹離披榆關命賔鳥夜月如霜金風方嫋嫋
商隂肅殺萬寳咸已遒勞哉望嵗塲功兾可收
　　黑帝(三章/)
白日短𤣥夜深招揺轉移太隂霜鍾鳴冥陵起星迴天
月窮紀
聴嚴風來不息望𤣥雲黝無色曾冰冽積羽幽飛雪至
天山側
關梁閉方不巡合國吹饗蜡賔綂㣲陽究終始百禮洽
萬祚臻
　　送神(五章/)
敬如在禮將周神之駕不少留
躍龍鑣轉金盖紛上馳雲之外
警七曜詔八神排閶闔渡天津
有渰興膚寸積雨冥冥又終夕
俾棲糧維萬箱皇情暢景命昌
　　齊籍田樂歌二首　　　　　江淹(見梁/)
　　(南齊書樂志曰籍田歌漢章帝元和元年班固奏/周商頌載芟祀先農晉傅𤣥作祠先蠶夕牲歌詩)
　　(一篇迎送神一篇饗社稷先農先聖先蠶歌詩三/篇辭皆叙田農事胡道安作先農饗神詩一篇樂)
　　(府相傳舊歌三章永明四年籍田詔江淹造歌淹/不依古傳製祀先農迎送神升歌及饗神歌二章)
　　迎送神升歌
羽鑾從動金駕時遊教騰義鏡樂綴禮修率先丹耦躬
遵緑疇靈之聖之嵗殷澤柔
　　饗神歌
瓊斝既飾繡簋以陳方燮嘉種永毓宵民
　　牲出入歌(以下三首見初/學記未詳所用)
祝詳史具禮備樂薦有牲在陳有鼔在懸騰燭象星奔
水類電郊燎夙戒駜彼乗駽以伺質明以佇神晏
　　薦豆呈毛血歌辭
時恭時祀有物有則伊我上聖實抱明徳犧象交陳鬱
尊四塞黍惟嘉穀酒惟𤣥默薦通蒼祗慶覃黎黑願靈
之降祚家祜國
　　奏宣烈之樂歌舞
殷崇配天周尊明祀瑞合汾隂慶同泰畤青幕雲舒丹
殿霞起二曜惟新五精告始于以享之景福是履
　　齊太廟樂歌十六首　　　　謝超宗
　　(南齊書樂志曰宋昇明中太祖為齊王令司馬禇/淵造太廟登歌二章建元初詔謝超宗造廟樂歌)
　　(詩十六章永明二年又詔/王儉造太廟二室歌辭)
　　肅咸樂(夕牲羣臣/出入奏)
絜誠底孝孝感煙霜夤儀式序肅禮綿張金華樹藻肅
哲騰光殷殷升奏嚴嚴階庠匪椒匪玉是降是將懋分
神衷翊祐傳昌
　　引牲樂(牲出/入奏)
肇祀嚴靈恭禮尊國達敬傅(遺軌/作敷)典結孝陳則芬滌既
肅犧牷既整聳誠流思端儀選景肆禮佇夜綿樂望晨
崇席皇鑒用饗明神
　　嘉薦樂(薦豆呈/毛血奏)
清思眑眑閟寢㣲㣲恭言載感肅若有希芬俎具陳嘉
薦兼列凝馨煙颺分炤星晢睿靈式降協我帝道上澄
五緯下陶八表
　　昭夏樂(迎神/奏)
涓辰選氣展禮恭祗重闈月洞層牖煙施載虚玉鬯載
受金枝天歌折饗雲舞罄儀神惟降止泛景凝羲帝華
永藹泯藻方摛
　　永至樂(皇帝入廟/北門奏)
戲繇惟則姬經式序九司聫事八方承宇鑾迾静陳縵
樂具舉凝旒若慕傾璜載竚振振璇衞穆穆禮容載藹
皇歩式敷帝蹤
　　登歌(太祝祼/地奏)
清明(一作/容)既鬯大孝乃熈天儀睟愴皇心儼思既芬房
豆載潔牷牲鬱祼升禮鋗金(一作/玉)登聲茂對幽嚴式奉
徽靈以享以祀惟感惟誠
　　凱容樂(皇祖廣/陵丞室)
國昭惟茂帝穆惟崇登祥緯逺締世景融紛綸睿緒菴
蔚王風明進厥始濬哲文終
　　凱容樂(皇祖太中/大夫室)
璇條夤蔚瓊源浚照懋矣皇烈載挺明邵永言敬思式
恭惟教休途良又榮光有耀
　　凱容樂(皇祖淮/隂令室)
嚴宗正典崇享肇禋九章既飭三清既陳昭恭皇祖承
假徽神貞祐伊協卿藹是鄰
　　凱容樂(皇曾祖即/丘令室)
肅惟敬祀絜事參薌環袨像綴緬宻絲簧明明烈祖尚
錫龍光粤雅于姬伊頌在商
　　凱容樂(皇祖太/常卿室)
神宫懋鄴明寢昌基徳凝羽綴道鬯容辭假我帝緒懿
我皇維昭大之載國齊之祺
　　宣徳凱容樂(皇考宣皇/帝室奏)
道閟期運義開藏用皇矣睿祖至哉攸縱循規烈炤襲
矩重芬徳溢軒羲道懋炎雲
　　凱容樂(昭皇后/室奏)
月靈誕慶雲瑞開祥道茂淵柔徳表徽章粹訓宸中儀
形宙外容蹈凝華金羽傅藹
　　永祚樂(皇帝還東壁/上福酒奏)
構宸抗宇合軫齊文萬靈載溢百禮以殷朱絃繞風翠
羽停雲桂尊既滌瑤俎既薰升薦惟誠昭禮惟芬降祉
遙裔集慶氤氲
　　肆夏樂(送神/奏)
禮既升樂以愉昭序溢幽饗餘人祗鬯敬教敷神光動
靈駕翔芬九垓鏡八鄉福無届祚無疆
　　休成樂(皇帝詣/便殿奏)
睿孝式鬯饗敬爰偏(一作/徧)諦容輟序佾文静縣(一作/懸)辰
儀聳蹕霄衞浮鑾旒帟雲舒翠華景摶恭惟尚烈休明
再纏國猷逺藹昌圖聿宣
　　登歌二首　　　　　　　　禇淵(字彦回河南/陽翟人仕宋)
　　(中書令後佐髙帝受禪/進位司徒封南昌郡公)
惟王建國設廟凝靈月薦流典時祀暉經曕宸僾思雨
露追情簡日筮晷閟奠升文金罍渟桂冲幄舒薰備僚
肅列駐景開雲
至饗攸極睿孝惇禮具物咸絜馨聲(齊書作/馨香)合體氣昭
扶幽眇慕纏逺迎絲驚促送佾留晚聖衷踐候節改增
愴妙感崇深英徽彌亮
　　髙徳宣烈樂(太祖髙/皇室)　　　　王儉
悠悠草昩穆穆經綸乃文乃武乃聖乃神動龕危亂静
比斯民誕膺休命奄有八夤握機肇運光啓禹服義滿
天淵禮昭地軸澤靡不懐威無不肅戎夷竭歡象來致
福偃風裁化暅日敷祥信星含曜秬草流芳七廟觀徳
六樂宣章惟先惟敬是饗是将
　　穆徳凱容樂(穆皇/后室)
太姒嬪周塗山儷禹我后嗣徽重規疊矩肅肅閟宫翔
翔雲舞有饗徳馨無絶終古
　　明徳凱容樂(明帝/室)
多難固業殷憂啓聖帝宗纉武維時執競起栁獻祥百
堵興詠義雖祀夏功符受命逺無不懐邇無不肅其儀
濟濟其容穆穆赫矣君臨昭哉嗣服允王惟后膺此多
福禮以昭事樂以感靈八簋陳室六舞充庭觀徳在廟
象徳在形四海來祭萬國咸寧
　舞曲歌辭
　　齊前後舞歌二首　　　　　無名氏
　　前舞階歩歌(齊樂志云新/辭下篇同)
　　(隋書樂志曰近代舞出入皆作樂謂之階歩咸用/肆夏即周官所謂樂出入奏鐘鼓也○古今樂錄)
　　(曰何承天云今舞出樂謂之階歩蕤賔廂作尋儀/禮燕飲射三樂皆云席工於西階上大師升自西)
　　(階北靣東上相者坐受瑟乃降笙入立于縣中北/面乃合樂工歌鹿鳴四牡周南今直謂之階歩而)
　　(承天又以為出/樂俱失之矣)
天挺聖哲三方維綱川嶽伊寧七曜重光茂育萬物衆
庶咸康道用潜通仁施遐揚徳厚坤極功髙昊蒼舞像
盛容徳以歌章八音既節龍躍鳯翔皇基永樹二儀等
長
　　後舞階歩歌
皇皇我后紹業盛明滌拂除穢宇宙載清允執中和以
蒞蒼生𤣥化逺被兆世軌形何以崇徳乃作九成妍歩
恂恂雅曲芬馨八風清鼔應以祥禎澤浩天下功齊百靈
　　齊鼙舞曲三首
　　(南齊書樂志曰漢章帝造鼙舞歌云關東有賢女/魏明帝代漢曲云明明魏皇帝傅𤣥代魏曲作晉)
　　(洪業篇云宣文創洪業盛德存泰始聖皇應靈符/受命君四海今前四句錯綜其辭從五帝至不可)
　　(階六句全𤣥辭後二句本云将復/御龍氏鳯皇在庭棲又改易焉)
　　明君辭
明君創洪業盛徳在建元受命君四海聖皇應靈乾五
帝繼三皇三皇世所歸聖徳應期運天地不能違仰之
彌已髙猶天不可階将復結繩化静拱天下齊(錯綜傅/𤣥辭)
　　聖主曲辭
聖主受天命應期則虞唐升旒綜萬機端扆馭八方盈
虚自然數揖讓歸聖明北化陵河塞南威越滄溟廣徳
齊七政敷教騰三辰萬㝢必承慶百福咸來臻聖皇應
福始昌徳洞祐先(錯綜/傅辭)
　　明君辭
明君御四海總鑒盡人靈仰成恩已洽竭忠身必榮聖澤
洞三靈徳教被八鄉草木變柯葉川嶽洞嘉祥愉樂盛
明運舞蹈升秦時㣲霜永昌命軌心長歡怡(首四句亦/錯綜傅辭)
　　齊白紵辭　　　　　　　　王儉
陽春白日風化香趨歩明月舞瑤裳
情發金石媚笙簧羅袿徐轉紅袖揚
清歌流響繞鳯梁如驚若思凝且翔
轉盼流精豔輝光将流将引雙雁行
歡來何晚意何長明君馭世永歌昌(錯綜/晉辭)
　　齊鳯皇衘書伎辭　　　　　江淹
　　(齊書樂志曰鳯皇衘書伎歌辭盖魚龍之流也元/㑹日侍中於殿前跪取其書宋世有此辭齊初詔)
　　(中書郎/江淹改)
皇齊啓運從瑤璣靈鳯衘書集紫㣲和樂既洽神所依
超商卷夏耀英輝永世夀昌聲華飛
　　齊世昌辭　　　　　　　　無名氏
　　(南齊書樂志曰晉杯槃舞歌十觧第三觧云舞杯/槃何翩翩舉坐翻覆夀萬年其第一觧首句云首)
　　(世寕宋改為宋世寕惡其杯槃翻覆辭/不復取齊改為齊世昌後一觧辭同)
齊世昌四海安樂齊太平人命長當結久千秋萬嵗皆
老夀
　清商曲辭　　　　　　　　　古辭
　　西曲歌
　　　共戲樂(四曲/)
　　(古今樂録曰共戲樂/舊舞十六人梁八人)
齊世方昌書軌同萬㝢獻樂列國風
時泰民康人物盛腰鼔鈴柈各相競
長袖翩翩若鴻驚纎腰嫋嫋會人情
觀風採樂徳化昌聖皇萬夀樂未央
　　楊叛兒(八曲/)
　　(唐書樂志曰楊叛兒本童謡歌也齊隆昌時女巫/之子曰楊旻少時隨母入内及長為何后寵童謡)
　　(云楊婆兒共戲來所歡語訛遂成楊叛兒古今樂/録曰楊叛兒送聲云叛兒教儂不復相思)
截玉作手鉤七寳光平天繡沓織成帶嚴帳信可憐
蹔出白門前楊栁可藏烏歡作沈水香儂作博山鑪
送郎乗艇子不作遭風慮横篙擲去槳願倒逐流去
七寳珠絡鼓教郎拍復拍黄牛細犢兒楊栁映松柏
歡欲見蓮時移湖安屋裏芙蓉繞床生眠卧抱蓮子
聞歡逺行去送歡至新亭津邏無儂名(闕/)
落秦中庭生誠知非好草龍頭相鉤連見枝如欲繞
楊叛西隨曲栁花經東隂風流隨逺近飄揚悶儂心
　雜歌謠辭　　　　　　　　　　無名氏
　　　　蘇小小歌
　　(一曰錢塘蘇小小歌樂府廣詩曰蘇小小錢塘名/倡也盖南齊時人西陵在錢塘江之西歌云西陵)
　　(松柏下/是也)
妾乗油壁車郎騎青驄馬何處結同心西陵松柏下
　　永明初歌
　　(齊書五行志曰永明初百姓歌後句間云陶郎來白/者金色馬者兵事三年妖賊唐㝢之起言唐來勞也)
白馬向城啼欲得城邊草
　　永元元年童謠
　　(齊書五行志曰永元元年童謠千里流者江祐也/東城遥光也遙光夜舉事垣歴生者烏皮袴褶徃)
　　(奔之跛脚亦遙光老姥/子孝宇之象徐孝嗣也)
洋洋千里流流翣東城頭烏馬烏皮袴三更相告訴脚
跛不得起誤殺老姥子
　　永元中童謡
　　(齊五行志曰永元中童謡云云識者觧云陳顯達/屬豬崔恵景屬馬非也東昏侯屬豬馬子未詳梁)
　　(王屬龍蕭穎胄屬虎崔恵景攻臺頓廣莫門死時/年六十三烏集傳舍即所謂瞻烏爰止于誰之屋)
　　(三八二十四起建元元年至中興二年二十四年/也摧折景陽樓亦髙臺傾之意也言天将去乃得)
　　(也/)
野豬雖嗃嗃馬子空閭渠不知龍與虎飲食江南墟七
九六十三廣莫人無餘烏集傳舍頭今汝得寛休但看
三八後摧折景陽樓
　　　山隂謠
　　(南史曰丘仲孚為山隂令居職甚有聲稱百姓為此謠/前世傳琰父子沈憲劉𤣥明相繼宰山隂並有政績)
二傅沈劉不如一丘
　　　桓康歌
　　(南史曰桓康蘭陵人也隨武帝起兵摧堅䧟陣膂/力絶人江南人畏之髙帝鎮東府除武陵王中兵)
　　(寕朔将軍常侍衛左右帝誅黄回回/使康數回罪然後殺之時人語曰)
欲侜張問桓康
　　　長沙王歌
　　(南史曰長沙威王晃髙帝四子也少有武力昇明/中為淮南宣城二郡太守晃便弓馬初沈攸之事)
　　(起晃多從武容赫奕/都街時人為之語曰)
煥煥蕭四繖
　　都人歌
　　(南史曰永明末都下人士盛為文章談義皆湊竟/陵西邸劉繪為後進領袖時張融言辭辨㨗周顒)
　　(彌為清綺而繪音采不瞻麗雅有風則/時人為之語云云言繪處二人間也)
三人共宅夾清漳張南周北劉中央
　　南州歌
　　(南史曰江革為潯陽太守清嚴為屬城所惮正直/自居不與典籖趙道智坐道智還都啓事誣奏革)
　　(墮事好酒以瑯琊王曇縂代/為行事南州士庶為之語曰)
故人不道智新人佞散騎莫知度不度新人不如故
　　差山歌
　　(南史曰沈麟士隐居餘干呉差山講經教授從學/士數十百人各營屋宇依止其側時人為之語曰)
差山中有賢士開門教授居成市
　
　
　
　
　
　
　
　
　
　
　
　
　
　
　
　古詩紀卷七十三
欽定四庫全書
　古詩紀卷七十四　　　　明　馮惟訥　撰
梁第一
　武帝(姓蕭氏諱衍字叔逹初仕齊累遷隨王鎮西/諮議参軍後弑東昏而自立四傳五十五年)
　　樂府
　　　芳樹
緑樹始搖芳芳生非一葉一葉度春風芳華自相接雜
色亂參差衆花紛重疊重疊不可思思此誰能愜
　　　有所思
誰言生離乆適意與君别衣上芳猶在握裏書未滅腰
間雙綺帶夢為同心結常恐所思露瑤華未忍折
　　　臨髙臺(樂府作/簡文帝)
髙臺半行雲望望髙不極草樹無參差山河同一色髣
髴洛陽道道逺難别識玉階故情人情來共相憶
　　　雍臺
日落登雍臺佳人殊未來綺忩蓮花掩網戸琉璃開䒠
茸臨紫桂蔓延交青苔月沒光隂盡望子獨悠哉
　　　長安有狹邪行(帝王集作魏/武帝者非)
洛陽有曲陌曲陌不通驛忽遇(一作/逢)二少童扶轡問君
宅我宅邯鄲右易憶復可知大息組絪緼中息佩陸離
小息尚青綺總轡(本集作/總角)遊南皮三息俱入門家臣拜
門垂三息俱升堂㫖酒盈千巵三息俱入户户内有光
儀大婦理金翠中婦事玉觹小婦獨閒暇調笙遊曲池
丈人少裵佪鳯吹方參差
　　　擬青青河畔草
幕幕繡户絲悠悠懐昔期昔期乆不歸鄉國曠音徽音
徽空結遲半寝覺如至旣寤了無形與君隔平生月以
雲掩光葉以霜摧老當途競自容莫肯為(一作/與)妾道
　　　擬明月照髙樓
圓魄當虛闥清光流思延延思對孤影悽怨還自憐臺
鏡早生塵匣琴又無絃悲慕屢傷節離憂亟華年君如
東扶景妾似西栁烟相去既路迥明晦亦殊懸願為銅
鐵轡以感長樂前
　　　閶闔篇
西漢本佳妍金馬望甘泉衛尉屯兵上期門曉漏傳猶
重河東賦欲知追神仙羽騎凌雲轉閶闔帯空懸長旂
掃月窟鳯迹輾星躔但使丹砂就能令億萬年
　　　邯鄲歌
回顧灞陵上北指邯鄲道短衣妾不傷南山為君老
　　　子夜歌二首(武帝清商諸曲竝見玉臺新詠/其與樂府不同者註各題下)
恃愛如欲進含羞未肯前朱口發艶歌玉指弄嬌絃(樂/府)
(作古辭/下同)
朝日照綺忩光風動紈羅巧笑蒨兩犀美目揚雙蛾
　　　子夜四時歌
　　　　春歌四首
階上香入懐庭中花照眼春心一如此情來不可限(樂/府)
(作王/金珠)
蘭葉始滿池梅花已落枝持此可憐意摘以寄心知
朱日光素冰黄花映白雪折梅寄佳人共迎(一作/道)陽春
月(樂府作/王金珠)
花塢蝶雙飛栁堤鳥百舌不見佳人來徒勞心斷絶(樂/府)
(不/載)
　　　　夏歌四首
江南蓮花開紅光照碧水色同心復同藕異心無異(藝/文)
(載一首云江南蓮花水紅光復/碧色同絲有同藕異心無異菂)
閨中花如繡簾上露如珠欲知有所思停織復踟蹰
玉盤著(一作/貯)朱李金杯盛白酒雖欲持自親復恐不甘
口(樂府作/王金珠)
含桃落花日黄鳥營飛時君住馬已疲妾去蠶欲饑
　　　　秋歌四首
繡帶合歡結錦衣連理文懐情入夜月含笑出朝雲(樂/府)
(作王金珠冬歌其首/句云寒閨周黼帳)
七采紫金柱九華白玉梁但歌雲不去含吐有餘香
吹漏未可停絃斷更當續俱作雙絲引共奏同心曲(以/上)
(二首樂/府不載)
當信抱梁期莫聽廻風音鏡中兩人髻分明無兩心
　　　　冬歌四首
寒閨動黻帳宻筵重錦席賣眼拂長袖含笑留上客
别時鳥啼户今晨雪滿墀過此君不返但恐緑鬢衰(樂/府)
(所載古辭一/首與此小異)
果欲結金蘭但㸔松柏林經霜不墮地嵗寒無異心(樂/府)
(作古/辭)
一年漏將盡萬里人未歸君志固有在妾軀乃無依(樂/府)
(不/載)
　　　歡聞歌二首
艶艶金樓女心如玉池蓮持底報郎㤙俱期遊梵天(樂/府)
(作王/金珠)
南有相思木合影復同心遊女不可求誰能息空隂(樂/府)
(作王金珠/歡聞變歌)
　　　團扇歌(樂府作/王金珠)
手中白團扇浄如秋團月清風任動生嬌香承意發
　　　碧玉歌(樂府/失名)
杏梁日始照蕙席歡未極碧玉奉金杯緑酒助花色
　　　上聲歌(樂府作/王金珠)
花色過桃杏名稱重金瓊名歌非下里含笑作上聲
　　　襄陽白銅鞮歌三首(英華作/白銅鞮)
　　(隋書樂志曰梁武帝之在雍鎮有童謡云襄陽白/銅蹄反縳揚州兒識者言曰白銅蹄以金蹄為馬)
　　(也白金色也及義師之興實以鐵騎揚州之士皆/靣縛果如謡言故即位之後更造新聲帝自為之)
　　(詞三曲又令沈約為三曲以被管絃古今樂録曰/襄陽蹋銅鞮者梁武西下所製也沈約又作其和)
　　(云㐮陽白銅蹄/聖徳應乾來)
陌頭征人去閨中女下機含情不能言送别沾羅衣
草樹非一香花葉百種色寄語故情人知我心相憶
龍馬紫金鞍翠毦白玉羈照耀雙闕下知是襄陽兒
　　　楊叛兒
桃花初發紅芳草尚抽緑南音多有㑹偏重叛兒曲
　　　白紵辭二首(藝文樂府作簡文帝今從/玉臺作武帝  以下七言)
朱絲玉柱羅象筵飛琯促節舞少年短歌流目未肯前
含笑一轉私自憐
纖腰嫋嫋不任衣嬌怨獨立特為誰赴曲君前未忍歸
上聲急調中心飛
　　　河中之水歌(玉臺樂府作梁武/帝藝文作古辭)
河中之水向東流洛陽女兒名莫愁莫愁十三能織綺
十四採桑南陌頭十五嫁為盧家婦十六生兒字阿侯
盧家蘭室桂為梁中有鬱金蘓合香頭上金釵十二行
足下絲履五文章珊瑚掛鏡爛生光平頭奴子擎(一作/提)
履箱人生富貴何所望恨不早嫁東家王
　　　東飛伯勞歌(一云紹古歌玉臺藝/文樂府竝作古辭)
東飛伯勞西飛燕黄姑織女時相見誰家兒女對門居
開顔發豔照里閭南忩北牖挂明(藝文作/桂月)光羅帷綺帳
脂粉香女兒年㡬十五六窈窕無雙顔如玉三春已暮
花從風空留可憐誰與同
　　　江南弄(七曲言以/下雜)
　　(古今樂録曰梁天監十一年冬武帝改西曲製江/南上雲樂十四曲江南弄七曲一曰江南弄二曰)
　　(龍笛曲三曰採蓮曲四曰鳯笙曲五曰採菱曲六/曰遊女曲七曰朝雲曲又沈約作四曲一曰趙瑟)
　　(曲二曰秦筝曲三曰陽春曲四/曰朝雲曲亦謂之江南弄云)
　　　江南弄(古今樂録曰江/南弄三洲韻)
　和云陽春路娉婷出綺羅
衆花雜色滿上林舒芳耀緑垂輕隂連手躞蹀舞春心
舞春心臨歳腴中人望獨踟蹰
　　　　龍笛曲
　和云江南音一唱值千金
美人綿𦕈在雲堂雕金鏤竹眠玉牀婉愛寥亮繞虹梁
繞虹梁流月臺駐狂風鬱徘徊
　　　　採蓮曲(文苑英華作吳均今從樂/府玉臺作武帝採菱曲同)
　和云採蓮渚窈窕舞佳人
遊戲五湖採蓮歸發花田葉芳襲衣為君艶歌世所希
世所希有如玉江南弄採蓮曲
　　　　鳯笙曲
　和云弦吹席長袖善留客
緑耀尅碧雕琯笙朱唇玉指學鳯鳴流速參差飛且停
飛且停在鳯樓弄嬌響間清謳
　　　　採菱曲
　和云菱歌女解佩戲江陽
江南稚女珠腕繩金翠搖首紅顔興桂棹容與歌採菱
歌採菱心未怡翳羅袖望所思
　　　　遊女曲
　和云當年少歌舞承酒笑
氛氲蘭麝體芳滑容色玉耀眉如月珠佩婐􁛙戲金闕
戲金闕遊紫庭舞飛閣歌長生
　　　　朝雲曲
　和云徙倚折耀華
張樂陽臺歌上謁如寝如興芳晻暧容光既艶復還沒
復還沒望不來巫山髙心徘徊
　　　上雲樂(七曲/)
　　(古今樂録曰上雲樂七曲梁武帝製以代西曲一/曰鳯臺二曰桐柏三曰方丈四曰方諸五曰玉龜)
　　(六曰金丹/七曰全陵)
　　　　鳯臺曲
　和云上雲真樂萬春
鳯臺上兩悠悠雲之際神光朝天極華盖遏延州羽衣
昱耀春吹去復留
　　　　桐柏曲
　和云可憐真人遊
桐柏真昇帝賔戲伊谷遊洛濵參差列鳯管容與起梁
塵望不可至徘徊謝時人
　　　　方丈曲
方丈上崚層雲挹八玉御三雲金書發幽㑹碧簡吐𤣥
門至道虛凝冥然共所遵
　　　　方諸曲(古今樂録曰方/諸曲三洲韻)
　和云方諸上可憐歡樂長相思
方諸上上雲人業守仁摐金集瑤池步光禮玉晨霞盖
容長肅清虛伍列真
　　　　玉龜曲
　和云可憐遊戲來
玉龜山真長仙九光曜五雲生交帯要分影大華冠晨
纓耉(一作/夀)如𤣥羅出入遊太清
　　　　金丹曲
　和云金丹會可憐乗白雲
紫霜耀綘雪飛追以還轉復飛九真道方微千年不傳
一傳裔雲衣
　　　　金陵曲
句曲仙長樂遊洞天巡㑹跡六門揖玉板登金門鳯泉
迴肆鷺羽降尋雲鷺羽一流芳芬鬱氛氲
　
　
　
　古詩紀卷七十四
欽定四庫全書
　古詩紀卷七十五　　　　明　馮惟訥　撰
梁第二
　武帝(二/)
　　詩
　　　逸民(一作逸民/吟  四言)
如壟生木木有異心如林鳴鳥鳥有殊音如江遊魚魚
有浮沈巖巗山髙湛湛水深事迹易見理相難尋
　　　直石頭(以下/五言)
率土皆王土安知全髙尚東壟棄黍稷西遊入卿相屬
逢利建始投分參末將尺寸功未施河山賞已諒攝官
因時暇曵裾聊起望鬱盤地勢逺參差百雉壯翠壁綘
霄際丹樓青霞上夕池出濠渚朝雲生疊嶂籠鳥易為
恩屠羊無飾讓泰階端且平海水本無浪小臣何日歸
頓轡從閒放
　　　答任殿中宗記室王中書别
　　(武帝初仕齊為隨王鎮西諮議叅軍隨/王鎮荆州帝赴鎮時同列以詩送别)
問我去何節光風正悠悠蘭華時未晏舉袂徒離憂緩
客承别酒鳴琴和好仇清宵一已曙藐爾泛長洲眷言
無歇緒深情附還(音/旋)流
　　　宴詩
止殺心自詳勝殘道未遍四主慚懐音九夷稍革靣世
治非去兵國安豈忘戰釣臺聞史籍岐陽書記傳(闕/)
　　　首夏泛天池
薄遊朱明節泛漾天淵池舟揖互容與藻蘋相推移碧
沚紅菡萏白沙青漣漪新波拂舊石殘花落故枝葉軟
風易出草宻路難披
　　　登北顧樓
　　(梁史武帝大同十年三月幸/京口城登北固樓更名北顧)
歇駕止行警迴輿暫遊識清道巡丘壑緩步肆登陟㕍
行上差池羊腸轉相逼厯覽窮天步矖矚盡地域南城
連地險北顧臨水側深潭下無底髙岸長不測舊嶼石
若構新洲花如織
　　　天安寺疏圃堂
乗和蕩猶豫此焉聊止息連山去無限長洲望不極參
差照光彩左右皆春色晻曖矚遊絲出沒㸔飛翼其樂
信難忘翛然寧有飾(一作/極)
　　　藉田
寅賔始出日律中方星鳥千畆土膏紫萬頃陂色縹嚴
駕佇霞昕浥露逗光曉啓行天猶暗伐鼔地未悄蒼龍
發蟠蜿青旂引窈窕仁化洽孩蟲徳令禁胎夭耕藉乗
月映遺滯指秋杪年豐廉讓多嵗薄禮節少公卿秉耒
耜庻甿荷鉏耰一人慙百王三推先億兆
　　　撰孔子正言竟述懐詩
　　(隋志孔子正言二/十卷梁武帝撰)
志學恥傳習弱冠闕師友愛悦夫子道正言思善誘刪
次起實沈殺青在建酉孤陋乏多聞獨學少擊叩仲冬
寒氣嚴霜風折細柳白水凝澗谿黄落散堆阜康哉信
股肱惟聖歸元首獨歎予一人端然無四友
　　　遊仙
水華䆒靈奥陽精測神祕具聞上仙訣留丹未肯餌潜
名遊柱史隐迹居郎位委曲鳯臺日分明柏寝事蕭史
暫徘徊待我升龍轡
　　　遊鍾山大愛敬寺
曰予受塵縛未得留盖纒三有同永夜六道等長眠才
性乏方便智力非善權生住無停相刹那即徂遷歎逝
比悠稔交臂乃奢年從流既難反弱䘮謂不然二苦常
追隨三毒自燒然貪癡飬憂畏(一作/愛)熱惱坐焦煎道心
理歸終信首故冝先駕言追善友回輿尋勝縁靣勢周
大地縈帯極長川稜層疊嶂逺迤邐隥道懸朝日照花
林光風起香山飛鳥發差池出雲去連綿落英分綺色
墜露散珠圓當道蘭藿靡臨堦竹便娟幽谷響嚶嚶石
瀨鳴濺濺蘿短未中攬葛嫩不任牽攀縁傍玉澗褰陟
度金泉長途𢎞翠㣲香樓間紫煙慧居超七淨梵住踰
八禪始得展身敬方乃遂心䖍菩提聖種子十力(一作/萬)
良福田正趣果上果歸依天中天一道長死生有無離
二邊何待空同右豈羡汾陽前以我初覺意貽爾後來
賢
　　　會(一作/述)三敎
少時學周孔弱冠窮六經孝義連方冊仁恕滿丹青踐
言貴去伐為善存好生中復觀道書有名與無名妙術
鏤金版真言隐上清宻行貴隂徳顯證表長齡晚年開
釋巻猶日映衆星苦集始覺知因果乃方明示敎惟平
等至理歸無生分别根難一執著性易驚窮源無二聖
測善非三英大椿徑億尺小草裁云萌大雲降大雨隨
分各受榮心想起異解報應有殊形差别豈作意深淺
固物情
　　　和太子懴悔(太子即/簡文)
玉泉漏向盡金門光未成繚繞聞天樂周流揚梵聲蘭
湯浴身垢懴悔淨心靈蔞草獲再鮮落花蒙重榮(闕/)
　　　十喻五首
　　　　幻
揮霍變三有恍惚隨六塵蘭園種五果雕案出八珍對
見不可信熟視事非真空生四岳想徒勞七識神著幻
是幻者知幻非幻人
　　　　如炎
亂念矚長原例見望遙扄逶迤似江漢汎濫若滄溟金
波揚素沬銀浪翻緑萍逺思如可取近至了無形熱緣
熱惚逼渇愛渇心生
　　　　靈空
物情異所異世心同所同狀如薪遇火亦似草行風迷
惑三界裏顛倒六趣中五愛性洞逺十相法靈冲皆從
妄所妄無非空對空
　　　　乾闥婆
靈海自已極滄流去無邉蜃蛤生異氣闥婆鬰中天青
城接丹霄金樓帯紫煙皆從望見起非是物理然因彼
凢俗喻此中𤣥又𤣥
　　　　夢
甘寝隨四坐盖睡依五衆違從競分諍美惡相戲弄出
家為上首入仕作梁棟色已非真實聞見相靈洞長眼
出長夜大覺和大夢
　　　代蘇屬國婦
良人如我期不謂當過時秋風忽送節白露凝階基愴
愴獨凉枕慅慅孤月帷忽聽西北鴈似從東海湄果銜
萬里書中有生離辭惟言長别矣不復道相思胡羊乆
剽奪漢節故支持帛上㸔未終臉下淚如絲空懐之死
擔逺勞同穴詩
　　　古意二首
飛鳥起離離驚散忽差池嗷嘈繞樹上翩翩集寒枝既
悲征役乆偏傷壠上兒寄言閨中妾此心詎能知不見
松蘿上葉落根不移
當春有一草緑花復垂枝云是忘憂物生在北堂陲飛
飛雙蛺蝶低低兩差池差池低復起此芳性不移飛蝶
雙復隻此心人莫知
　　　𢷬衣
駕言易水北送别河之陽沈思慘行鑣結夢在空牀既
寤丹緑謬始知紈素傷中州木葉下邉城應早霜隂蟲
日慘烈庭草復芸黄金風徂清夜明月懸洞房嫋嫋同
宫女助我理衣裳參差夕杵引哀怨秋砧揚輕羅飛玉
腕弱袖低紅粧朱顔日已與盻睇色増光𢷬以一匪石
文成雙鴛鴦制握斷金刀薫用如蘭芳佳期乆不歸持
此寄寒鄉妾身誰與容思君苦入膓
　　　織婦
送别出南軒離思沈幽室調梭輟寒夜鳴機罷秋日良
人在萬里誰與共成匹願得一廻光照此憂與疾君情
倘未忘妾心長自畢
　　　戲作
宓妃生洛浦遊女出漢陽妖閑逾下蔡神妙絶髙唐綿
駒且變俗王豹復移鄉况兹集靈異豈得無方將長袂
必留客清哇咸繞梁燕趙羞容止西施慙芬芳徒聞殊
可弄定自乏明璫
　　　七夕
白露月下團秋風枝上鮮瑤臺含碧霧羅幕生紫煙妙
㑹非綺節佳期乃凉年玉壺承夜急蘭膏依曉煎昔悲
漢難越今傷河易旋怨咽雙念斷悽悼(一作/切)兩情懸
　　　紫蘭始萌
種蘭玉臺下氣暖蘭始萌芬芳與時發婉轉迎節生獨
使金翠嬌偏動紅綺情二遊何足懐一顧非傾城羞將
苓芝侶豈畏鶗鴂鳴
　　　邉戍
秋月出中天逺近無偏異共照一光輝各懐離别思
　　　詠舞
腕弱復低舉身輕由迴縱可謂寫自歡方與心期共
　　　詠燭
堂中綺羅人席上歌舞兒待我光泛灔為君照參差
　　　詠筆
昔聞蘭蕙月獨是桃李年春心倘未冩為君照情筵
　　　詠笛
柯亭有竒竹含情復抑揚妙聲發玉指龍音響鳯凰
　　　答蕭琛
　　(梁書曰髙祖在西邸早與琛狎每朝謙接以舊恩/呼為宗老琛亦奉陳昔恩以早簉中陽夙忝同閈)
　　(雖迷興運猶荷/洪慈上答云云)
雖云早契闊乃自非同志勿談興運初且道狂奴異
　　　賜謝覽王暕詩
　　(南史曰中書侍郎謝覽侍武帝坐受敕與侍/中王暕為詩答贈其文甚工武帝賜詩云)
雙文既後進二少實名家豈伊爾棟隆信乃俱國華
　　　賜張率
　　(南史曰率侍武帝遊宴/賦詩武帝别賜率詩曰)
東南有才子故能服官政余雖慚古昔得人今為盛
　　　戲題劉孺手板
　　(南史曰武帝宴夀光殿詔羣臣賦詩時劉孺/與張率竝醉未成武帝取孺手板題戲之曰)
張率東南美劉孺洛陽才攬筆便應就何事乆遲囘
　　　送始安王方略入關
　　(梁武帝結好於魏遣始安/王方畧入關送之作詩曰)
如何吾幼子勝衣已别離十日無由宴千里送淚垂
　　　覺意詩賜江革
　　(梁書曰時髙祖盛於佛敎朝賢多啓求受戒革精/信因果而髙祖未知謂革不奉佛敎乃賜革覺意)
　　(詩五/百字)
唯當勤精進自強行勝脩豈可作底突如彼必死囚
　　　聫句詩
傾城非人美十載難重逢雖懐軒中意愧無鬢髪容
　　　清暑殿效柏梁體(七言/)
居中負扆寄纓紱(帝/)言慙輻輳政無術(新安太/守任昉)至徳無
垠愧違弼(侍中/徐勉)燮賛京河豈微物(丹陽丞/劉汎)竊侍兩宫慙
樞宻(黄門侍/郎栁憕)清通簡要臣豈汨(吏部郎/中謝覽)出入帷扆濫榮
秩(侍中/張卷)複道龍樓歌楙實(太子中庻/子王峻)空班獨坐慙羊質
(御史中/丞陸杲)嗣以書記臣敢匹(右軍主/簿陸倕)謬參和鼎講畫一(司/徒)
(主簿/劉治)鼎味參和臣多慝(司徒左西/屬江曹)
　
　
　
　
　
　
　
　
　
　
　
　
　
　古詩紀巻七十五
欽定四庫全書
　古詩紀巻七十六　　　　明　馮惟訥　撰
梁第三
　昭明太子(諱統字徳施武帝長子也生而聰睿讀書/數行竝下每遊宴祖道賦詩皆屬思便成)
　　(無所點易寛和容衆接引才俊喜文章聚/書至三萬餘巻著述甚多年三十一薨)
　　樂府
　　　有所思(玉臺作/庾肩吾)
公子(一作/佳人)逺于隔乃在天一方望望江山阻悠悠道路
長别前秋葉落别後春花芳雷歎一聲響雨淚忽成行
悵望情無極傾心還自傷
　　　相逄狹路間
京華有曲巷巷曲(一作/曲曲)不通輿道逢一俠客縁路問君
居君居在城北可尋復易知朱門間皓壁刻桷映晨離
階植若(一作/苕)華草光景逐飈移輕幰委四屋(一作逐/四屈)蘭膏
然百枝長子飾青紫中子任以貲小子始總角方作啼
弄兒三子俱入門赫奕盛羽儀華騮服衡轡白玉鏤鞿
羈容止同規矩賔從盡恭卑雅鄭時間作孤竹乍參差
雲翔雜水宿弄吭滿清池歡樂無終極流目豈知疲門
下非毛遂坐上盡英竒大婦成貝錦中婦飭粉絁(一作/治粉)
(施/)小婦獨無事理曲步簷垂丈人暫徙倚行使流風吹
　　　三婦艶
大婦舞輕巾中婦拂華茵小婦獨無事紅黛潤芳津良
人且髙卧方欲薦梁塵
　　　飲馬長城窟行(一云擬青/青河畔草)
亭亭山上柏悠悠逺行客行客行路遙故鄉日迢迢迢
迢不可見長望涕如霰如霰獨留連長路邈綿綿胡馬
愛北風越燕見日喜緼此望鄉情沈憂不能止有朋西
南來投我用木李并有一札書行止風雲起扣封披書
札書札竟何有前言節所愛後言别離乆
　　　長相思
相思無終極長夜起歎息徒見貎嬋娟寧知心有憶寸
心無以(一作/所)因願附歸飛翼
　　　將進酒
洛陽輕薄子長安遊俠兒宜城溢磲盌中山浮羽巵
　　　上林
千金騕褭騎萬斥流水車爭遊上林裏髙盖逗春華
　　詩
　　　示徐州弟(四言/)
　　(按梁書本紀簡文帝以天監十/七年為雲麾將軍南徐州刺史)
宴君晝室靖眺銅池三墳既覽四始兼摛髙宇既清虛
堂復静義府載陳𤣥言斯逞
　　　詒明山賔(以下/五言)
　　(南史曰明山賔平原鬲人先為統州刺史入為東/宫學士兼國子祭酒昭明太子聞其築室未就有)
　　(令曰明祭酒出撫大藩擁旄推轂珥金拖紫而/恒事屢空間構宇未成今送薄助并詒以詩曰)
平仲古稱竒夷齊昔擅美令則挺伊賢東秦固多士築
室非道傍置宅歸仁里庚桑方有係原生今易擬必來
三徑人將招五經士
　　　春日宴晉熈王(此詩見藝文類聚考南史梁/時無晉熈王疑藝文誤也)
百六鍾期數三七厄時中國難悲如燬親離歎數窮藩
哲遊沮夢揚花撫邉戎幸茲同宴醑引滿愛樽空
　　　宴䦨思舊
孝若(明山/賔)信儒雅稽古文敦淳茂㳂(到/治)實俊朗文義縱
横陳佐公(陸/倕)持方介才學罕為隣灌蔬(殷/芸)寔温雅摛藻
每清新余非狎異者惟舊且懐仁綢繆似河曲契闊等
漳濵如何離災盡𦕈漠同埃塵一起應劉念泫泫欲沾
巾
　　　詠山濤王戎詩二首(并序/)
　顔生五君詠不取山濤王戎余聊詠之焉
山公𢎞識量早厠竹林歡聿來值英主身游廊廟端位
隆五敎職才周五品官為君翻已易居臣良不難
濬冲如蕭散薄莫至中台徴神歸鑒景晦行屬聚財嵇
生襲𤣥夜阮藉變青灰留連追宴緒壚下獨徘徊
　　　和武帝遊鍾山大愛敬寺
唐遊薄汾水周載集瑤池豈若欽明后迴鸞鷲嶺岐神
心鑒無相仁化育有為以兹惠日照復見法雨垂萬邦
躋仁夀兆庻滌塵羈望雲雖可識日用豈能知鴻名冠
子姒徳澤邁軒羲班班仁獸集匹匹翔鳯儀善遊兹勝
地兹岳信靈竒嘉木互紛糺層峯鬱蔽虧丹蕂繞垂榦
綠竹䕃清池舒華匝長阪好鳥鳴喬枝霏霏慶雲動靡
靡祥風吹谷虛流鳯管野緑映丹麾帷宫設㕓外帳殿
臨郊垂俯同南風作斯文良在斯伊臣限監國即事阻
陪隨顧惟實庸菲冲薄竟奚施至理徒興羨終然類管
窺上聖良善誘下愚慚不移
　　　開善寺法㑹
栖鳥猶未翔命駕出山莊詰屈登馬嶺迴互入羊腸稍
㸔原藹藹漸見岫蒼蒼落星埋逺樹新霧起朝陽隂池
宿早鴈寒風催夜霜兹地信閒寂清曠惟道場玉樹琉
璃水羽帳鬱金牀紫柱珊瑚地神幢明月璫牽蘿下石
磴攀桂陟松梁澗斜日欲隠煙生樓半藏千祀終何邁
百代歸我皇神功照不極睿鏡湛無方法輪明暗室(藝/文)
(作智/日)慧海渡慈航塵根乆未洗希霑垂露光
　　　同泰僧正講(并序僧本集/止云  正)
　大正以貞俗兼解鬱為善歌璡師以行有餘力緣情
　繼響余自法席既䦨便思和寂杼軸二年濡翰兩器
　大正今春復為同泰建講法輪將半此作方成所以
　物色不同序事或異
放光聞鷲岳金牒秘香城窮源絶有際離照歸無名若
人聆至寂寄説表真冥能令梵志遣亦使羣魔驚寶珠
分水相湏彌㑹色形學徒均染疊遊士譬春英伊子寡
空智徒深愛怯(疑作/恡)情舒金起祗苑開筵慕肅成年鍾
儵從變弦望聚(疑作/驟)舒盈今聞火(一作/大)林聚净土接承
明掖影連髙塔法鼔亂嚴更雷聲芳樹長月出地芝生
已知法味樂復悦𤣥言清何因動飛轡暫使塵勞輕
　　　鍾山解講
清宵出望園詰晨届鍾嶺輪動文學乗笳鳴賔從静暾
出巖隠光月落林餘影糺紛八桂宻坡陁再城永伊予
愛丘壑登髙至節景迢逓覩千室迤邐觀萬頃即事已
如斯重茲遊勝境精理既已詳𤣥言亦兼逞方知惠(疑/作)
(蕙/)帶人囂虛成易屏眺瞻情未終龍鏡忽遊騁非曰樂
逸遊意欲識箕潁
　　　𤣥圃講
白藏氣已暮𤣥英序方及稍覺螿聲悽轉聞鳴鴈急穿
池狀浩汗築峯形嶫岋旰雲縁宇隂晚景乗軒入風來
幔影轉霜流樹條濕林際素羽翾漪間頳尾吸試欲遊
寶山庶攸信根立名利白巾談筆札劉王給兹樂踰笙
磬寧止消涓邑(疑作/悁悒)雖娛慧有三終寡聞知十
　　　東齋聽講
昔聞孔道貴今覩釋花(疑作/化)珍至理乃悟寂承禀實能
仁示敎雖三徹妙法信平均信言一鄙俗延情方慕真
庻茲祛八倒兾此遣六塵良思大車道方願寶船津長
延永生肇庻席諒徐陳是節朱明季灼爍治渠新霏雲
出翠嶺凉風起清蘋既飡甘露㫖方欲書諸紳
　　　講席將訖賦三十韻詩依次用
法苑稱嘉柰慈園羨脩竹靈覺相招影神仙其棲宿惠
義比瑤瓊薫染猶(一作/等)蘭菊理𤣥方十筭功深似九築
華水警銀舟方衢列金軸㣲言絶已乆煩勞多累蓄因
兹闡慧雲欲使心塵伏八水潤焦芽三明啓羣目寳鐸
旦參差名香晚芬郁暫捨六龍駕(一作/驚)微祛二鼠蹙意
樹發空花心蓮吐輕馥喻斯滄海變譬彼菴羅熟妙智
方縟錦深詞同霧縠善學同梵爪真言異銅腹逶迤合
盖城葳蕤布金郁珠華隂八溪玉流通九谷青禽乍下
上雲鴈飛翻覆髙談屬時聽寡聞終自恧日麗鴛鴦瓦
風度踟蹰屋落蘤散逺香霏雲巻遙族曠濟同象園中
乗如佇獨後燄難堅明初心易驚縮應當離花水無令
乖漆木投巖不足貴棘林安可宿器月希留影心灰庻
方撲視愛同采蜂遊善如原菽八邑仙人山四寶神龍
澳藥樹永繁稠禪枝詎凋槭(一作/縬)以茲悦聞道庻此優
馳逐願追露寶車脫屣親推轂
　　　晚春(此詩玉臺藝文並作簡文昭/明集亦載之然語殊不類也)
紫蘭初葉滿黄鶯弄始稀石蹲還似獸蘿長更勝衣水
曲文魚聚林暝雅鳥飛渚蒲變新節巗桐長舊圍風花
落未已山齋開夜扉
　　　林下作妓詩(玉臺作簡文初學作/昭明昭明集亦載)
炎光向夕歛徙宴臨前池泉將影相得花與面相宜管
聲如鳥㺯舞袖寫風枝懽樂不知醉千秋長若斯
　　　擬古
晨風被庭槐夜露傷堦草霧苦瑤池黑霜凝丹墀皓疏
條索無隂落葉紛可掃安得紫芝術終然獲難老
　　　賦書帙
擢影兔園池抽莖淇水側朝映出嶺雲莫聚飛歸翼幸
襍緗囊用聊因班女織一合軒羲曲千齡如可即
　　　詠同心蓮
江南采蓮處照灼本足觀况等連枝樹俱耀紫莖端同
踰竝根草雙異獨鳴鸞以兹代萱草必使愁人歡
　　　詠弹筝人
故筝猶可惜應度㡬(一作/新)人邉塵多澁移柱風燥脆調
絃還信三洲曲誰念九重泉
　　　餞庾仲容
　　(梁書曰仲容先為太子舎人後除安成王中記室/當出隨府皇太子以舊恩特隆餞宴賜詩時輩榮)
　　(之/)
孫生陟陽道吳子朝歌縣未若樊林華(一作/舉)置酒臨髙
殿
　　　貌雪(六言/)
既同摽梅萼散復似大谷花飛宻如公超所起皓如淵
客所揮無羨崑巖列素豈匹振鷺羣飛
　　　示雲麾弟(七言/)
白雲飛兮江上阻北流分兮山風舉山萬仞兮多髙峯
流九派兮饒江渚山岧嶤兮乃逼天雲微濛兮後興雨
實覽厯兮此名地故遨遊兮兹勝所爾登陟兮一長望
理化顧兮忽憶予想玉顔兮在目中徒踟蹰兮増延佇
　　　擬古(見昭明集玉臺作/簡文  以下雜言)
窺紅對鏡歛雙眉含愁拭淚坐相思念人一去許多時
眼語笑靨近來情心懐心想甚分明憶人不忍語衘恨
獨呑聲
　　　大言
觀脩鵾其若轍鮒視滄海之如濫觴經二儀而跼蹐跨
六合以翺翔
　　　細言
坐卧鄰空塵憑附蟭螟翼越咫尺而三秋度毫釐而九
息
　
　
　
　
　
　古詩紀巻七十六
欽定四庫全書
　古詩紀巻七十七　　　　　明　馮惟訥　撰
梁第四
　簡文帝(諱綱字世纉武帝第三子也六歳能屬文讀/書十行俱下辭藻艶發雅好賦詩然又傷輕)
　　(靡時號宫體初封晉安王雲麾將軍丹陽尹厯兗/荆南徐雍益五州刺史昭明太子薨立為皇太子)
　　(及嗣位之後侯景/制命期年遇弑)
　樂府
　　　上之回
前斾拂回中後車臨桂宫輕絲駐雲䍐春色繞川風桃
林方灼灼柳路日曈曈笳聲駭胡騎清磬讋山戎㣲臣
今拜手願帝永無窮
　　　採桑
春色映空來先發院邉梅細萍重疊長新花厯亂開連
珂徃淇上接幰至叢臺叢臺可憐妾當忩望飛蝶忌跌
行衫領熨斗成褫襵(一作/裙襵)下牀著珠珮捉鏡安花鑷薄
晚畏蠶饑競採春桑葉寄語採桑伴訝今春日短枝髙
攀不及葉細籠難滿年年將使君厯亂遣相聞欲知琴
裏意還贈錦中文何當照梁日還作入山雲重門皆已
閉方知留客袂可憐黄金絡複以青絲繫必也為人時
誰令畏夫婿
　　　樂府三首
　　　　蜀國弦歌篇十韻
銅梁指斜谷(玉臺云銅/梁望絶國)劒道望(英華/作臨)中區通星上分野
作固下為都雅歌因良守妙舞自巴渝陽城嬉樂所劒
騎鬰相趨五婦行難至百兩好遊娛牲祈望帝祀酒酹
蜀侯姝江妃納重聘卓女愛將雛停弦時繫爪息吹更
治(玉臺作/理脣)朱脫衫湔錦浪迴扇避陽烏聞君握節返賤
妾下城隅
　　　艶歌篇十八韻(一作有/女篇)
凌晨光景麗倡女鳯樓中前瞻削成小傍望巻旌空分
妝開淺靨繞臉傅斜紅張琴未調軫飲吹不全終自知
心所愛出入仕秦宫誰言連尹屈更是莫敖通輕軺綴
皁盖飛轡轢雲驄金鞍隨繫尾衘璅映纒騣戈鏤荆山
玉劒飾丹陽銅左把蘓合彈傍持大屈弓控弦因鵲血
挽繮(一作/彊)用牛螉弋獵多登隴酣歌每入豐暉暉隠落
日冉冉還房櫳燈生陽燧火塵散鯉魚風流蘓時下帳
象簟復韜筒霧暗忩前柳寒疎井上桐女蘿託松際甘
𤓰蔓井東拳拳恃君寵歳暮望無窮
　　　妾薄命篇十韻
名都多麗質本自恃容姿蕩子行未至秋胡無定期玉
貎歇紅臉長顰串(一作/慣)翠眉奩鏡迷朝色縫鍼脆故絲
本異搖舟咎何關竊席疑生離誰拊背溘死詎來遲王
嬙貎本絶踉蹌入氊帷盧姬嫁日晚非復少年時轉山
猶可遂烏白望難期(一作/追)妾心徒自苦傍人㑹見嗤
　　　君子行
君子懐琬琰不使涅塵淄從容子雲閣寂寞仲舒帷多
謝悠悠子管窺良可悲
　　　從軍行
貮師惜善馬樓蘭貪漢財前年出右地今歳討輪臺魚
雲望旗聚龍沙隨陣開氷城朝浴鐵地道夜銜枚將軍
號令宻天子璽書催何時反舊里遙見下機來
　　　長安有狹斜行
長安有徑塗塗徑不通輿道逢雙總丱扶輪問我居我
居青門北可憶復易尋大息騫金勒中息綰黄銀小息
始得意黄頭作弄臣三息俱入門雅志揚清塵三息俱
上堂觴肴滿四陳三息俱入戸照耀光容新大婦舒綺
絪中婦拂羅巾小婦最容冶映鏡學嬌顰丈人且安坐
清謳出絳脣
　　　泛舟横大江三首
　　(魏文帝飲馬長城窟行曰/泛舟横大江討彼犯荆虜)
滄波白日暉遊子出王畿旁望重山轉前觀逺帆稀廣
水浮雲吹江風引夜衣旅鴈同洲宿寒鳬夾浦飛行客
誰多病(一作/興)當念早旋歸
隴西四戰地羽檄歳時聞護羌擁漢節校尉立元勲石
門留鐵騎冰城息夜軍洗兵逢驟雨送陣出黄雲沙長
無止泊水脈屢縈分當思勒彜鼎無用想羅裙
悠悠懸斾旌知向隴西行減竈驅前馬衘枚進後兵沙
飛朝似幕雲起夜疑城迴山時阻路絶水亟稽程徃年
郅支服今歳單于平方歡凱樂盛飛盖滿西京
　　　鴈門太守行二首
輕霜中夜下黄葉逺辭枝寒苦春難覺邉城秋易知風
急旍旗斷塗長鎧馬疲少解孫吳法家本幽并兒非關
買雁肉徒勞皇甫規
隴暮風恒急關寒霜自濃櫪馬夜方思邉衣秋未重潜
師夜接戰略地曉摧鋒悲笳動胡塞髙旗出漢墉勤勞
謝功業清白報迎逢非湏主人賞寧期定逺封單于如
未繫終夜慕前蹤
　　　京洛篇(樂府作煌煌京洛行列鮑照後而/逸作者之名或以為鮑詩非也)
南遊偃師縣斜上灞陵東回瞻龍首堞遙望徳陽宫重
門逺照耀天閣復穹窿城傍疑複道樹裏識松風黄河
(一作/沙)入洛水丹泉繞射熊夜輪懸素魄朝光蕩碧空秋
霜曉驅鴈春雨暮成虹曲陽造甲第(曲陽後漢外/戚王根也)髙安
還禁中劉蒼歸作相竇憲出臨戎此時車馬合兹晨冠
盖通誰知兩京盛歡宴遂無窮
　　　擢歌行
妾家住湘川菱歌本自便風生解刺浪水深能捉船葉
亂由牽荇絲飄為折蓮濺妝疑薄汗沾衣似故湔浣紗
流暫濁汰錦色還鮮叅同趙飛燕借問李延年從來入
絃管詎(一作/誰)在櫂歌前
　　　怨歌行
十五頗有餘日照杏梁初蛾眉本多嫉掩鼻特成虛持
此傾城貌翻為不肖軀秋風吹海水寒霜依玉除月光
臨户駛荷花依浪舒望簷悲雙翼窺沼泣前魚(或作王/餘魚名)
(也/)苔生履處沒草合行人疎裂紈傷不盡歸骨恨難祛
早知長信别不避後園輿
　　　美人篇
佳麗盡關恨風流最有名約黄能效月裁金巧作星粉
光勝玉靚衫薄擬蟬輕宻態隨流臉嬌歌逐軟聲朱顔
半已醉㣲笑隠香屏
　　　鬭雞
歡樂良無巳東郊春可遊百花非一色新田多異流龍
尾横津漢車箱起戍樓玉冠初警敵芥羽忽猜儔十日
驕既滿九勝勢恒遒脫使田饒見堪能説魯侯
　　　苦熱行
六龍騖不息三伏起炎陽寝興煩几案俯仰倦幃牀滂
沱汗似鑠㣲靡風如湯洄池愧玉浪蘭殿非含霜細簾
時半巻輕幌乍横張雲斜花影沒日落荷心香願見洪
崖井詎憐河朔觴
　　　茱萸女
茱萸生狹斜結子復銜花遇逢纎手摘濫得映鉛華雜
與鬟簮挿偶逐鬢鈿斜東西争贈玉縱横來問家不無
夫壻馬空駐使君車
　　　棗下何纂纂
　　(古咄唶歌曰棗下何/攅攅榮華各有時)
垂花臨碧澗結翠依丹巘非直入游宫兼期植靈苑落
日芳春暮遊人歌吹晚弱刺引羅衣朱實凌還幰且歡
洛浦詞無羨安期逺
　　　金樂歌
槐香欲覆井楊栁正藏鵶山鑪好無比玉構火忩賖牀
頭辟繩結鏡上領巾斜鐵鑊種梁子銅樞生棗花開門
抛水柱(一作/信)城按特言家
　　　行幸甘泉宫
雉歸海水寂裘來重譯通吉行五十里隨處宿離宫鼔
聲恒入地塵飛上暗空尚(一作/赦)書隨豹尾太史逐相風
銅鳴周國鐩旗曵楚雲虹倖臣射覆罷從騎(一作/妓)新歌
終薫逃拜金紫賢妻侍禁中不羨神仙侣排煙逐駕鴻
　　　有所思
昔未離長信金翠奉乘輿何言人事異夙昔故㤙疎寂
寞錦筵静玲瓏玉殿虛掩閨泣團扇羅幌詠蘼蕪
　　　臨髙臺(玉臺作/梁武帝)
髙臺半行雲望望髙不極草樹無參差山河同一色彷
彿洛陽道道逺難别識玉堦故情人情來共相憶
　　　和湘東王横吹曲三首
　　　　折楊栁(樂府作栁/惲者非)
楊栁亂成絲攀折上春時葉宻鳥飛礙風輕花落遲城
髙短簫發林空畫角悲曲中無别意併是為相思
　　　洛陽道
洛陽佳麗所大道滿春光遊童初挾彈蠶妾始提筐金
鞍照龍馬羅袂拂春桑玉車争晚入潘果溢髙箱
　　　紫騮馬
賤妾朝下機正值良人歸青絲懸玉鐙朱汗染香衣驟
急珂彌響􁞚多塵亂飛彫菰幸可薦故心君莫違
　　　長安道
神臯開隴右陸海實西秦金槌(一作/椎輪)抵長樂複道向冝
春落花依度幰垂栁拂行輪(一作/人)金張及許史夜夜尚
留賔
　　　江南思二首
江南有妙伎時則應璿樞月暈蘆灰缺秋還懸炭枯含
丹和九轉芳樹䕃千(一作/三)株何辭天后誚終是列(一作/到)
仙都(懸炭事見淮南子亦古候氣之法/説林云懸羽與炭而知燥濕之氣)
　　　二(文苑英華/作江南行)
桂檝晚應旋厯岸扣輕舷紫荷擎釣鯉銀(一作/銅)筐挿短
蓮人歸浦口暗那得乆廻船
　　　雞鳴髙樹顛
碧玉好名倡夫婿侍中郎桃花全覆井金門半隠堂時
欣一來下復比雙鴛鴦雞鳴天尚早東烏定未光
　　　明君詞(英華作/昭君怨)
玉艷光瑤質金鈿婉黛紅一去葡萄觀長别披香宫秋
簷照漢月愁帳入胡風妙工偏見詆無由情恨通
　　　當置酒(陸士衡集亦載此詩/今從樂府作簡文)
置酒宴嘉賔矚迥臨飛觀絶嶺隔天餘長嶼横江半日
色花上綺風光水中亂三益既葳蕤四始方䓗粲
　　　詠中婦織流黄
翻花滿階砌愁人獨上機浮雲西北起孔雀東南飛調
絲時繞腕易鑷乍牽衣鳴梭逐動釧紅妝映落暉
　　　艶歌曲
雲楣桂成户飛棟杏為梁斜忩通蕋氣細隟引塵光裁
衣魏后尺汲水淮南牀青驪暮當返預使羅裙香
　　　怨詩
秋風與白團本自不相安新人及故愛意氣豈能寛黄
金肘後鈴白玉案前盤誰堪空對此還成無歳寒
　　　採蓮曲二首(玉臺共/作一首)
晚日照空磯採蓮承晚暉風起湖難度蓮多摘未稀棹
動芙蓉落船移白鷺飛荷絲傍繞腕菱角逺牽衣
　　　二(蓮花/賦歌)
常聞蕖可愛採擷欲為裙葉滑不留綖心忙無假薫千
春誰與樂唯有妾隨君
　　　霹靂引
來從東海上發自南山陽時聞連鼔響乍散投壺光飛
車走四瑞繞電發時祥令去於斯表殺來永傳芳
　　　雉朝飛操
晨光照麥畿平野度春翬避鷹時聳角妬壠或斜飛少
年從逺役有限意多違不如隨蕩子羅袂拂臣(一作/塵)衣
　　　雙燕離(藝文作/䨇燕詩)
雙燕有雄雌照日兩差池銜花落北戸逐蝶上南枝桂
棟本曾宿虹梁早自窺願得長如此無令雙燕離
　　　貞女行
借問懐春臺百尺凌雲霧北有歳寒松南臨女貞樹庭
花對帷滿隙月依枝度但使明妾心無嗟坐遲暮
　　　龍丘引
龍丘一回首楚路蒼無極水照弄珠影雲吐陽臺色浦
狹村煙度洲長歸鳥息遊蕩逐春心空憐無羽翼
　　　賦得當壚(樂府作/當壚曲)
十五正團團流光滿上蘭當壚設夜酒宿客解金鞍迎
來挾琴易送别唱歌難欲知心恨急翻令衣帶寛
　　　昇仙篇
小室堪求道明光可學仙丹繒碧林宇緑玉黄金篇雲
車了無轍風馬詎須鞭靈桃恒可餌㡬迴三千年
　　　和人以妾換馬(樂府作愛/妾换馬)
功名幸多種何事苦生離誰言似白玉定是媿青驪必
取匣中釧廻作餙金羈真成恨不已願得路傍兒
　　　半路溪(樂府作/元帝)
相逢半路溪隔溪猶不渡望望判知是翩翩識行步摘
贈蘭澤芳欲表同心句先將動舊情恐君疑妾妬
　　　擬沈隠侯夜夜曲
靄靄夜中霜河開向曉光枕啼常帶粉身眠不著牀蘭
膏盡更益薫鑪滅復香但問愁多少便知夜短長
　　　獨處怨
獨處恒多怨開幕試臨風彈綦鏡奩上傅粉髙樓中自
從(一作/君)征馬去音信不曾通只恐金屏掩明年已復空
　　　代樂府三首
　　　　楚妃歎
幽閨情脈脈(一作閨閑/漏永永)漏長宵寂寂草螢飛夜戸絲蟲
繞秋壁薄笑未為欣㣲歎還成戚金簮鬢下垂玉筯衣
前滴
　　　　新成安樂宫
遙㸔雲霧中刻桷映丹紅珠簾通曉日金華拂夜風欲
知歌管處來過安樂宫
　　　　雙桐生空井
　　(魏明帝猛虎行/曰雙桐生空井)
季月雙桐井新枝雜舊株晚葉藏棲鳯朝花拂曙烏還
㸔西子(一作/稚子)照銀牀繫轆轤
　　　雍州曲三首
　　　　南湖
南湖荇葉浮復有佳期遊銀綸翡翠鈎玉軸芙蓉舟荷
香亂衣麝橈聲隨急流
　　　　北渚
岸隂垂栁葉平江含粉堞好值城傍人多逢蕩舟妾緑
水濺長袖浮苔染輕檝
　　　　大堤
宜城斷中道行旅亟留連出妻工織素妖姬慣數錢炊
彫留上客貰酒逐神仙
　　　賦樂府得大垂手(樂府作吳/均下同)
垂手忽迢迢飛燕掌中嬌羅衣恣風引輕帶任情搖詎
是長沙地促舞不回腰
　　　小垂手
舞女出西秦躡影舞陽春且復小垂手廣袖拂紅塵折
腰應兩袖頓足轉雙巾蛾眉與曼臉見此空愁人
　　　有所思三首
可歎不可思可思不可見餘絃斷瑟柱殘朱染歌扇
寂寂暮檐響黯黯垂簾色唯有瓴甋苔如見蜘蛛織
入林㸔碚礧春至定無賖何時一可見更得似梅花
　　　蜀道難二首
建平督郵道魚復永安宫若奏巴渝曲時當君思中
巫山七百里巴水三迴曲笛聲下復髙猿啼斷還續
　　　採菱曲
菱花落復含桑女罷新蠶桂棹浮星艇徘徊蓮葉南
　　　别鶴(一作烏/栖曲)
接翮同發燕孤飛獨向楚值雪已迷羣驚風復失侶
　　　生别離
别離四弦聲相思雙笛引一去十三年復無好音信
　　　夜夜曲二首
北斗䦨干去夜夜心獨傷月輝横射枕燈光半隠牀(樂/府)
(作沈/約)
愁人夜獨傷滅燭卧蘭房秪恐多情月旋來照妾牀(樂/府)
(無名氏玉臺/作簡文帝)
　　　春江曲
客行秪念路相爭度京口誰知堤上人拭淚空搖手
　　　桃花曲
但使新花艶得間美人簮何湏論後實怨結子瑕心
　　　樹中草
幸有青袍色聊因翠幄凋雖間珊瑚蔕非是合歡條
　　　上留田行(以下/七言)
正月土膏初欲發天馬照耀動農祥田家斗酒羣相勞
為歌長安金鳯凰
　　　烏夜啼
緑草庭中望明月碧玉堂裏對金鋪鳴弦撥捩發初異
挑琴欲吹衆曲殊不疑三足朝含影直言九子夜相呼
羞言獨眠枕下淚託道單棲城上烏
　　　烏棲曲四首
芙蓉作船絲作䋏北斗横天月將落採蓮渡頭擬黄河
郎今欲渡畏風波
浮雲似帳月如鈎那能夜夜南陌頭冝城投泊今行熟
停鞍繫馬暫棲宿
青牛丹轂七香車可憐今夜宿倡家倡家髙樹鳥欲棲
羅帷翠帳向君低
織成屏風金屈膝朱脣玉面燈前出相㸔氣息望君憐
誰能含羞不自前
　　　採菊篇
月精麗草散秋株洛陽少婦絶妍姝相呼提筐採菊株
朝起露濕霑羅襦東方千騎從驪駒更(一作/豈)不下山逢
故夫
　　　東飛伯勞歌二首(一云古歌敎劉孝/威擬古應  别見)
翻階蛺蝶戀花情容華飛燕相逢迎誰家總角岐路隂
裁紅㸃翠愁人心天忩綺井暧徘徊珠簾玉篋明鏡臺
可憐年㡬十三四工歌巧舞入人意白日西落楊栁垂
含情弄態兩相知
西飛迷雀東羈雉倡樓秦女乍相值誰家妖麗憐中止
輕妝薄粉光閭里網戸珠綴曲瓊鈎芳茵翠被香氣流
少年年㡬方三六含嬌聚態傾人目餘香落蘂坐相催
可憐絶世為誰媒
　　　雞鳴篇(樂府作劉孝威/  以下雜言)
塒雞識將曙長鳴髙樹顛啄葉疑障羽排花強欲前意
氣多驚舉飄颺獨無侶陳思助鬭協狸膏郈昭妬敵安
金距丹山可愛有鳯凰金門飛舞有鴛鴦何如五徳美
豈勝千里翔
　　　度關山
關山逺可度逺度復難思直指遮歸道都䕶總前期力
農爭地利轉戰逐天時材官蹶張皆命中𢎞農越騎盡
搴旗搴旗逺不息驅虜何窮極狼居一封難冄覩閼氏
永去無容色鋭氣且横行朱旗亂日精先屠光禄塞却
破夫人城凱歌還舊里非是衒功名
　　　從軍行
雲中亭障羽檄驚甘泉烽火通夜明貳師將軍新築營
嫖姚校尉初出征復有山西將絶世愛雄名三門應遁
甲五壘學神兵白雲隨陣色蒼山答鼔聲迤邐觀鵞翼
參差覩鴈行先平小月陣却滅大宛城善馬還長樂黄金
付水衡小婦趙人能鼔瑟侍婢初笄解鄭聲庭前桃花
飛已(一作/欲)合必應紅妝起見迎
　　　隴西行
邉秋胡馬肥雲中驚冦入勇氣特(一作/時)無侣輕兵救邉
急沙平不見虜嶂嶮(一作/轉)還相及出塞豈成歌經川未
遑汲烏孫塗更阻康居路猶澁月暈抱龍城星流照馬
邑長安路逺書不還寧知征人獨佇立
　　　江南弄三首(玉臺新本樂府英華並作昭明今/從藝文作簡文  按玉臺舊刻稱)
　　　　(簡文為皇太子後人遂謬以為/昭明故諸詩系名多錯互也)
　　　　江南曲
　和云陽春路時使佳人度
枝中水上春併歸長楊掃地桃花飛清風吹人光照衣
光照衣景將夕擲黄金留上客
　　　　龍笛曲
　和云江南弄真能下翔鳯
金門玉堂臨水居一嚬一笑千萬餘遊子去還願莫疎
願莫疎意何極雙鴛鴦兩相憶
　　　　採蓮曲
　和云採蓮歸淥水好沾衣
桂檝蘭橈浮碧水江花玉靣兩相似蓮疎藕折香風起
香風起白日低採蓮曲使君迷
　
　
　
　
　
　
　
　古詩紀巻七十七
欽定四庫全書
　古詩紀巻七十八　　　　明　馮惟訥　撰
梁第五
　簡文帝(二/)
　　詩
　　　三日侍皇太子曲水宴(并序言以/下四)
　竊以周成洛邑自流水以禊除晉集華林同文軌而
　髙宴莫不禮具義舉沓矩重規昭動神明雍熈鍾石
　者也皇太子生知上徳英明在躬智湛靈珠辯均河
　注騰茂實於三善振嘉聲於八區是節也上巳屬辰
　餘萌逹壤倉庚應律女夷司候爾乃分階樹羽疏泉
　泛爵蘭觴㳂泝蕙肴來徃賔儀式序盛徳有容吹發
　孫枝聲流嶰谷舞艶七盤歌新六變遊雲駐綵仙鶴
　來儀都人野老雲集霧㑹結軫方衢飛軒照日(闕/)
震徳叶靈年芳節淑濯伊臨灞蕩心愉目驤騎晨野摐
金曉陸蕙氣巻旌神飈擎轂層岑偃蹇聳觀岧嶤煙生
翠幕日照綺寮銀華晨散金芝暮搖緑水動葉丹距映
條顧惟菲薄徒承恩裕藝學未優聲績不樹豈辯河書
寧摛淮賦徒偶羣龍終慚並馭
　　　九日侍皇太子樂遊苑
離光麗景神英春裕副極儀天金鏘玉度監撫昭明善
物宣布惠潤崑瓊澤熈垂露秋晨精曜駕動宫聞露點
金節霜沈玉璣𤣥戈側影翠羽翻暉庭迴鶴盖水照犀
衣蘭羞薦爼竹酒澄芬千音寫鳯百戲承雲紫燕躍武
赤兔越空横飛鳥箭半轉蛇弓
　　　應令詩
㣲軀多幸接蕚嘉運紫幄承慈青衿稟訓傍玉流温依
蘭染薫百氏既洽六義乃摛辭河瀉潤髙論忘疲翠幙
晨宇朱花夜池牕斜八綺燈懸百枝
　　　愍亂詩
　　(南史曰朱异蒙倖在朝莫不測目雖太子亦不能/平及侯景亂圍城城内咸尤异簡文為四言詩)
瞻彼阪田嗟斯氛霧謀之不臧褰我王度
　　　上巳侍宴林光殿曲水(以下/五言)
芳年留帝賞應物動天襟挾苑連金陣分衢度羽林帷
宫對廣掖層殿邇髙岑風旗爭曵影亭臯(初學/作午)共生隂
林花初墮蔕池荷欲吐心
　　　和武帝宴詩二首(一作和武/帝講武宴)
校尉開疎勒將軍定月支南通新息柱北届武陽碑豫
逰戲馬館敎戰昆明池銀塘瀉清渭銅溝引直漪常從
良家子命中幽并兒金鞍飾紫佩玉燕帖青驪車書今
已共願奏云亭儀
祭壺今息鼔董案或開帷聊舉青龍陣正取絳宫時犒
兵隨後拒軷祭逐前師軍門初露節歩陳始分旗(闕/)
　　　侍遊新亭應令
神襟愍行邁岐路愴徘徊遥瞻十里陌傍望九城臺鳯
管流虛谷龍騎藉春荄曉光浮野暎朝煙承日迴沙文
浪中積春隂江上來柳葉帶風轉桃花含雨開聖情藴
珠綺札命表英才顧憐碔砆質何以儷瓊瓌
　　　奉和登北顧樓(和武/帝)
舂陵佳麗地濟水鳯凰宫况此徐方域川岳邁周灃皇
情愛厯覽遊渉擬崆峒聊驅式道候無勞襄野童霧崖
開早日晴天歇晚虹去帆入雲裏遥星出海中
　　　登烽火樓
聳樓排樹出却堞帶江清陟峯試逺望鬰鬰盡郊京萬
邑王畿曠三條綺陌平亘原横地險孤嶼派流生悠悠
歸棹入𣺌𣺌去帆驚水煙浮岸起遥禽逐霧征
　　　玩漢水
雜色崑崙水泓澄龍首渠豈若兹川麗清流疾且徐離
離細磧浄藹藹樹隂疎石衣隨溜巻水芝扶浪舒連翩
瀉去檝鏡澈倒遥墟聊持㸃纓上於是察川魚
　　　登城
日影半東簷靖念空杼柚小堂倦縹書華池厭脩竹寂
寞既寡悰登城望原陸遥山半吐雲嚴飈時響谷靡靡
見虛煙森森視寒木落霞乍續斷晚浪時迴復逺矚既
濡翰徒自勞心目短歌雖可裁縁情非霧縠
　　　山池
日暮芙蓉水聊登鳴鶴舟飛艫飾羽毦長幔覆緹油停
輿依柳息住盖影空留古樹横臨沼新藤上挂樓魚遊
向闇集戱鳥逗楂流
　　　贈張纉
儀表咸推挹墻仞難窺踐既富垂帷學復折波濤辯綺
思曖霞飛清文煥飈轉朱旗赫容與彫棨紛曜煜波揺
白鱧舟風動蒼鷹舳九疑勢參差江天相蔽虧三春澧
浦葉九月洞庭枝洞庭枝嬝娜澧浦葉參差芬芳與揺
落俱應傷别離
　　　餞廬陵内史王脩應令
餞行臨上節開筵命羽觴迴池瀉飛棟濃雲垂畫堂疎
槐未合影仄日暫流光園梅歛新藻(一作/艶)階蕙結初芳
　　　餞臨海太守劉孝儀蜀郡太守劉孝勝
碣石臨東海峨嵋距西候兩杜昔夾河二龍今出守方
無夜犬驚向息神牛鬭凉風遶輕幕麥雨交新溜念此
一銜觴懐離在惟舊
　　　經琵琶峽
由來厯山川此地獨迴邅百嶺相紆蔽千崖共隠天横
峯時礙水斷岸或通川還瞻已迷向直去復疑前夕波
照孤月山枝歛夜煙此時愁緒宻(闕/)　魂九遷
　　　仙客
漆水豈難變桐刀乍可揮青書長命籙紫水芙蓉衣髙
翔五岳小低望九河㣲穿池聽龍長叱石待羊歸酒䦨
時節乆桃生歳月稀
　　　徃虎窟山寺(考藝文此詩簡文帝作觀𢎞明集/所載王冏諸臣和詩可証也𢎞明)
　　　　(集作江令詩盖/有脫簡紊誤爾)
塵中喧慮積物外衆情捐兹地信爽塏墟壟曖阡綿藹
藹車徒邁飄飄旌眊懸細松斜遶逕峻嶺半藏天古樹
無枝葉荒郊多野煙分花出黄鳥挂石下新泉蓊鬱均
雙樹清虛類八禪栖神紫臺上適意白雲邊徒然嗟小
藥何由齊大年
　　　望同泰寺浮圖
遙看官佛圖帶璧復垂珠燭銀踰漢汝寳鐸邁昆吾日
起光芒散風吟宫徵殊露落盤恒滿桐生鳯不雛飛幡
雜晚虹(音/綘)畫鳥狎晨鳬梵世凌空下應真蔽景趨帝馬
咸千轡天衣盡六銖意樂開長表多寶現今軀能令苦
海渡復使慢山踰願能同四忍長當出九居(穆天子傳/天子之寳)
(璿珠燭銀郭璞曰/銀有精光如燭也)
　　　蒙預懴直疏詩(藝文作蒙/預懴悔詩)
皇情矜幻俗聖徳愍重昬制書開攝受絲綸廣慧門時
英滿君囿法侣盛天園俱銷五道縛共蕩四生怨(一作/寃)
三修(一作/循)祛愛馬六念静心猿庭深林(一作/仗)彩艶地寂
鳥(一作/伎)聲喧上風吹法鼔垂鈴鳴晝軒新梅含未發落
桂聚還翻早煙蔵石磴寒潮浸水門一朝蒙善誘方願
遣籠樊
　　　蒙華林園戒詩
庸夫躭世樂俗士重虛名三空既難了八風恒易傾伊
余乆齊物本自一枯榮弱齡愛箕頴由來重伯成非為
樂肥遯特是厭逢迎執珪守蕃國主器作元貞昔日書
銀字乆自恧宗英斯焉佩金璽何由廣徳聲(一作/馨)居髙
常慮缺持滿每憂盈兹言信非矯丹心良可明舟航奉
睿訓接引降皇情心燈朗暗室牢舟出愛瀛是節髙秋
晚泬寥天氣清郊門光景麗祈年雲霧生紅蕖間青𤨏
紫露濕丹楹葉疎行逕出泉溜逺山鳴緑衿依浦戍綘
顙拂林征庻蒙八解益方使六塵輕脫聞時可去非吝
舍重城
　　　旦出興業寺講詩
沭芳肅朝帶駕言抵浄宫羽旗承去影鐃吹雜還風吳
戈夏服箭驥馬緑沈弓水照栁初碧煙含桃半紅由來
六塵縛宿昔五纒朦見鶴徒知謬察象理難(一作/還)同方
知恧四辯奚用語三空
　　　遊光宅寺詩應令
陪遊入舊豐雲氣欝青葱紫陌垂青柳輕槐拂慧風八
泉光綺樹四柱暧臨空翠網隨煙碧丹花共日紅方欣
大雲溥慈波流浄宫
　　　十空六首
　　　　如幻
漢安設大響周穆置髙臺三里生雲霧瞬息起氷雷空
持生識縳徒用長心災慧人恒棄捨庸識屢邅迴六塵
俱不實三界信悠哉
　　　　水月
圓輪既照水初生亦暎流溶溶如漬璧的的似沈鈎非
關顧兎沒豈是桂枝浮空令誰雅識還用喜騰猴萬累
若消蕩一相更何求
　　　　如響
疊嶂㢠參差連峯鬰相拒逺聞如句詠遥應成言語竟
無五聲實誰謂八音所空成顛倒羣徒迷塵縛侣愍哉
火宅中兹心良可去
　　　　如夢
祕駕良難辯司夢並成虛未驗周為蝶安知人作魚空
聞延夀賦徒勞岐伯書潜令六識擾安能二惑除當湏
耳應滿然後會真如
　　　　如影
朝光照皎皎乆漏轉駸駸晝花斜色去夜樹有輕隂並
能興眼入俱持動惑心息形影方止逐物慮恒侵若悟
假名淺方知實相深
　　　　鏡象
精金宛成器懸鏡在髙堂後挂七龍網前發四珠光迴
望疑垂月傍瞻譬璧璫仁夀含萬類淮南辯四鄉終歸
一亡有何關至道塲
　　　和湘東王名士悦傾城(藝文作昭/明者非)
美人稱絶世麗色譬花叢雖居李城北住在宋家東教
歌公主第學舞漢成宫多游淇水上好在鳯樓中履髙
疑上砌裾開特畏風衫輕見跳脫珠概雜青蟲垂絲遶
帷幔落日度房櫳粧窓柳隔色井水照桃紅非憐江浦
珮羞使春閨空
　　　和徐録事見内人作卧具
宻房寒日晚落照度忩邉紅簾遙不隔輕帷半捲懸方
知纎手製詎減縫裳妍龍刀横膝上畫尺墮衣前熨斗
金塗色簮管白牙躔衣裁合歡襵文作鴛鴦連針用雙
縫縷絮用八蠶綿香和麗丘蜜麝吐中臺煙已入琉璃
帳兼雜太華氊且共雕鑪暖非同團扇捐更恐從軍别
空牀徒自憐
　　　戱贈麗人
麗姬與妖嬙共拂可憐粧同安鬟裏撥異作額間黄羅
裙冝細簡畫屧重髙牆含羞來上砌㣲笑出長廊取花
爭問色(藝文作/寳鑷)扳枝念蕋香但歌聊一曲鳴絃未肯張
自矜心所愛三十侍中郎
　　　率爾成詠
借問仙將畵詎有此佳人傾城且傾國如雨復如神漢
后憐名燕周王重姓申挾瑟曾遊趙吹簫屢入秦玉階
偏望樹長廊每逐春約黄出意巧纒絃用法新迎風時
引袖避日暫披巾疏花暎髻挿細佩遶衫身誰知日欲
薄含羞不自陳
　　　執筆戱書
舞女及燕姬倡樓復蕩婦參差大戾發搖曵小垂手釣
竿蜀國彈新城折楊柳玉案西王桃蠡杯石榴酒甲乙
羅帳異辛壬房戸暉夜夜有明月時時憐更衣
　　　從頓暫還城
漢渚水初緑江南草復黄日照蒲心發(一作/暖)風吹梅蕋
香征艫艤湯塹歸騎息金隍舞觀衣常襞歌臺絃未張
持此横行去誰念守空牀
　　　秋閨夜思
非關長信别詎是良人征九重忽不見萬恨滿心生夕
門掩魚鑰宵牀悲畫屏迴月臨窓度吟蟲繞砌鳴初霜
霣細葉秋風驅(一作/吹)亂螢故粧猶累日新衣製未成欲
知妾不寐城外搗砧聲
　　　詠内人晝眠
北忩聊就枕南簷日未斜攀鈎落綺障挿捩舉琵琶夢
笑開嬌靨眠鬟壓落花簟文生玉腕香汗浸紅紗夫壻
恒相伴莫誤是倡家
　　　傷美人
昔聞倡女别蕩子無歸期今似陳王歎流風難重思翠
帶留餘結苔階沒故綦圖形更非是夢見反成疑熏鑪
含好氣庭樹吐花滋香燒日有歇花落無還時
　　　孌童
孌童嬌麗質踐董復超瑕羽帳晨香滿珠簾夕漏賖翠
被含鴛色雕牀鏤象牙妙年同小史姝貌比朝霞袖裁
連璧錦牋織細種花攬袴輕紅出迴頭雙鬢斜嬾眼時
含笑玉手乍攀花懐情非後釣宻愛似前車定使燕姬
妬彌令鄭女嗟
　　　倡婦怨情十二韻
綺窓臨畫閣飛閣繞長廊風散同心草月送可憐光髣
髴簾中出妖麗特非常耻學秦羅䯻羞為樓上粧散誕
披紅帔生情新約黄斜燈入錦帳㣲煙出玉房六安雙
玳瑁八幅兩鴛鴦猶是别時許留值解心傷含涕坐度
日俄頃變炎涼玉關驅夜雪金氣落嚴霜飛狐驛使斷
交河川路長蕩子無消息朱脣徒自傷
　　　詠舞二首
戚里多妖麗重聘蔑燕餘逐節工新舞嬌態似凌虛納
花承襵􁀙垂翠逐璫舒扇開衫影亂巾度履行疎徒勞
交甫憶自有專城居
可憐稱二八逐節似飛鴻懸勝河陽妓闇與淮南同入
行看履進轉靣望鬟空腕動苕華玉衫隨如意風上客
何須起啼烏未肯終
　　　戱作謝惠連體十三韻(玉臺作簡文外編廣/文選並作沈約非也)
雜蕋映南庭庭中光景媚可憐枝上花早得春風意春
風復有情拂幔且開楹盈盈(一作/開楹)開碧煙拂幔復垂蓮
偏使紅花散飄揚落眼前眼前多無况參差鬰相望珠
繩翡翠帷綺幕芙蓉帳香煙出窻裡落日斜階上日影
去遲遲節華咸在兹桃花紅若㸃栁葉亂如絲絲條轉
暮光影落暮隂長春燕雙雙舞春心處處揚酒滿心聊
足萱枝愁不忘
　　　和藉田(和武/帝)
禮經聞徃説觀寳著遐篇豈如春路動祈榖重民天蒼
龍引玉軑文旗影曲旃皮軒承早日豹尾拂游煙地廣
重畦浄林芳翠幕懸青壇出長畎帷宫繞直阡秉耒光
帝則報獻重皇䖍度諧金石奏徳厚歌頌詮三春潤蓂
莢七月待鳴蟬鰩魚顯嘉瑞銅雀應豐年不勞鄭國雨
無榮鄴令田是知躬稼美兼聞富教宣
　　　漢髙廟賽神
玉軑朝行動閶闔旦應開白雲蒼梧去丹鳯咸陽來日
正山無影城斜漢屢迴瞻流如地脈望嶺匹天台欲祛
九秋恨聊舉十千抔
　　　祠伍貟廟
去國資孝本循忠全令名舟裏(一作/中)多竒計蘆中復吐
誠偃月交吳艦魚麗入楚營光功摧妙筭載籍有餘聲
洪濤猶鼔怒靈廟尚凄清行潦承椒奠按歌雜鳯笙無
勞晉后璧詎用楚臣纓宻樹臨寒水疎扉望逺城忩寮
野霧入衣帳積苔生惟有三青鳥斂翅時逢迎
　　　守東華門開(一作守東平/中華門開)
脂車向馳道總轡息中華落關猶待漏交㦸未通車薄
雲初啓雨曙色始成霞塹流鋪紫若城風泛橘花絃誦
終無取顧巳自懐嗟
　　　春日想上林
春風本自竒楊栁最相冝栁條恒著地楊花好上衣處
處春心動常惜光隂移西京董賢館南宛習都池荇間
魚共樂桃上鳥相窺香車雲母幰駛馬黄金羈
　　　喜疾瘳
朝忩猶掩扇宿幔未懸鈎逍遥臨四注兼持散九愁雖
同衛子憊聊喜摯生瘳災星夜出境鳴禽晚去樓蠲邪
無賈服祅氣息梁牛隔簾隂翠篠映水含珠榴丹經藴
玉笥𤣥水出長洲結友尋方岳採藥訪圓丘神隨七星
變貎逐五雲留飛鴻若可駕輕簮必易抽
　　　卧疾
沈疴類弩影積弊似河魚詎逢龍子浴空歎楚王葅(闕/)
　　　詠風
飄颻散芳勢泛漾下蓬萊傳凉入鏤檻發氣滿瑤臺委
禾周邦偃飛鶃宋都迴亟揺故葉落屢蕩新花開暫舞
驚鳬去時送蕋香來已拂巫山雨何用巻寒灰
　　　三月三日率爾成詩
芳年多美色麗景復妍遥握蘭唯是旦採艾亦今朝廻
沙溜碧水曲岫散桃夭綺花非一種風絲亂百條雲起
相思觀日照飛虹橋繁華炫姝色燕趙艶妍妖金鞍汗
血馬寶髻珊瑚翹蘭馨起縠袖蓮錦束瓊腰相㸔隠緑
樹見人還自嬌玉柱鳴羅薦磲椀泛迴潮洛濵非拾羽
滿握詎貽椒
　　　晚春(玉臺藝文並作簡/文亦見昭明集)
紫蘭葉初滿黄鶯弄不稀石蹲還似獸蘿長更如衣水
曲(一作/凍)文魚聚林暝鴉鳥飛渚蒲變新節巖桐長舊圍
風花落未已山齋開夜扉
　　　和湘東王首夏
冷風雜細雨垂雲助麥凉竹水俱葱翠花蝶兩飛翔燕
泥銜復落鶗吟歛更揚卧石藤為䌫山橋樹作梁欲待
華池上明月吐清光
　　　納凉
斜日晚駸駸池塘生半隂避暑髙梧側輕風時入襟落
花還就影驚蟬乍失林遊魚吹水沫神蔡上荷心翠竹
垂秋采丹棗映疎砧無勞夜遊曲寄此託㣲吟
　　　晚景納凉
日移凉氣散懐抱信悠哉珠簾影空捲桂户向池開鳥
(一作/鳥)棲星欲見河浄月應來横階入細笋蔽地濕輕苔
草化飛為火蚊聲合似雷於兹静聞見自此歇氛埃
　　　初秋
羽翣晨猶動珠汗晝恒揮秋風忽嫋嫋向夕引凉歸浮
隂郎染浪清氣始乗衣巻幌通河色開忩引(一作/望)月輝
晚花欄下照疎螢簟上飛直置猶如此何况送將歸
　　　秋夜
螢飛夜的的蟲思夕喓喓輕露沾懸井浮煙入綺寮檐
重月沒早樹宻風聲饒池蓮翻罷葉霜篠生寒條端坐
彌兹漏離憂積此宵
　　　秋晚
浮雲出東嶺落日下西江促隂横隠壁長暉斜度忩亂
霞圓緑水紅葉影飛缸(闕/)
　　　大同八年秋九月
大君重九節下輦上林中酒闌嘉宴罷車騎各西東時
余守西掖脂車歸北宫車分獨坐道扇拂冶城風落照
壍中滿浮煙槐外通長樂含初紫安榴拆晚紅
　　　大同十年十月戊寅
喧塵是時息静坐對重巒冬深柳條落雪後桂枝殘星
明霧色浄天白鴈行單雲飛乍想閣氷結逺疑紈晚橘
隠重屏枯藤帶迥竿荻隂連水氣山峯添(一作/染)月寒
　　　大同十一月庚戍(詩彚作/冬夕)
兹園植藝積山谷乆紆威直興轉多緒真事亦因依是
節嚴冬景寒雲掩落暉逺聞風瑟瑟亂視雪霏霏泿起
川難渡林深人至稀山禽背逕走野鳥厯塘飛
　　　𤣥圃寒夕
洞門扉未掩金壺漏已催曛煙生澗曲暗色起林隈雪
花無有蔕氷鏡不安臺堦楊始倒挿浦桂半新栽陳根
委落蕙細蕋(一作/葉)發香梅鴈去銜蘆上猿戱繞枝來
　　　奉答南平王康賚朱櫻
倒流暎碧叢㸃露擎朱實花茂蝶爭飛枝濃鳥相失已
麗金釵𤓰仍美玉盤橘寧異梅似丸不羨萍如日永植
平臺垂長與雲桂宻(一作/匹)徒然奉推甘終以愧操筆
　　　賦棗
浮華齊水麗垂彩鄭都竒白英紛靡靡紫實標離離風
揺羊角樹日映鷄心枝榖城踰石蜜蓬岳表仙儀已聞
安邑美永茂玉門垂
　　　西齋行馬
晨風白金絡桃花紫玉珂影斜鞭照曜塵起足蹉跎任
俠稱六輔輕薄出三河風吹鳯凰袖日映織成靴逺江
艫舳少遥山煙霧多雲開瑪瑙葉水浄琉璃波廣路拂
青栁迴塘繞碧莎不效孫吳術寧湏趙李過
　　　賦得隴坻鴈初飛
髙翔憚濶海下去怯虞機霧暗早相失沙明還共飛隴
狹朝聲聚風急暮行稀雖弭輪臺援未解龍城圍相思
不得返且寄别書歸
　　　藥名詩
朝風動春草落日照横塘重臺蕩子妾黄昏獨自傷燭
映合歡被帷飄蘓合香石墨聊書賦鈆華試作粧徒令
惜萱草蔓延滿空房
　　　卦名詩
櫛比園花滿徑復水流新離禽時入袖旅谷乍依蘋豐壺
要上客鵠鼎命嘉賔車由泰夏闥馬散咸陽塵蓮舟雖
未濟分宻已同人
　
　
　
　
　
　
　
　
　
　
　古詩紀巻七十八
欽定四庫全書
　古詩紀卷七十九　　　　明　馮惟訥　撰
梁第六
　簡文帝三
　　　登城北望
登樓傳昔賦岀薊表前聞㶚陵忽囘首河隄徒望軍兹
焉聊迴眺極目杳難分一水斜開岸雙城遥共雲
　　　登琴臺
蕪階(一作/陌)踐昔徑復想鳴琴遊音容萬春罷髙名千載
留弱枝生古樹舊石染新流由來遞相歎逝川終不收
　　　餞别
行樂出南皮讌餞臨華池籜解篁開節花暗鳥迷枝忩
隂隨影度水色帶風移徒命銜杯酒終成憫别離
　　　送别
行行異沂海(一作/海沂)依依别路岐水苔隨䌫聚岸栁拂舟
垂石菌生懸葉江槎流卧枝燭盡悲宵去酒滿惜將離
　　　晚景出行(本集作/美人)
細樹含殘影春閨散晚香輕花鬂邉隨㣲汗粉中光飛
鳬初罷曲啼烏忽度行羞令白日暮車騎欝相望
　　　春閨情
楊栁葉纎纎佳人懶織縑正衣還向鏡迎春試捲簾摘
梅多繞樹覔燕好窺簷只言逐花草計較應非嫌
　　　詠美人觀畫
殿上圖神女宫裏出佳人可憐俱是畫誰能辯偽真分
眀净眉眼一種細腰身所可特為異長有好精神
　　　詠人棄妾
昔時嬌玉步含羞花燭邉豈言心愛斷銜啼私自憐常
(類作/但)見歡成怨非關醜易妍獨鵠罷中路孤鸞死鏡前
　　　美人晨粧(玉臺作簡文藝文/類聚作昭明非是)
北忩向朝鏡錦帳復斜縈嬌羞不肯出猶言籹未成散
黛隨眉廣臙脂逐臉生試將持出衆定得可憐名
　　　和林下妓應令(初學記/作昭明)
炎光向夕歛促宴臨前池泉將影相得花與靣相宜管
聲長鳥哢舞袂寫風枝歡樂不知醉千秋長若斯
　　　夜聽妓
合歡蠲忿葉萱草忘憂條何如明月夜流風拂舞腰朱
唇隨吹盡(玉臺/作動)玉釧逐絃揺留賔惜殘(一作/别)弄負態動
餘嬌
　　　擬落日忩中坐
杏梁斜日照餘暉映美人開函脫寳釧向鏡理紈巾游
魚動池葉舞鶴散階塵空嗟千嵗乆願得及陽春
　　　雪裏覔梅花
絶訝梅花晚争來雪裏窺下枝低可見髙處逺難知俱
羞惜腕露相讓到腰羸定須還剪綵學作兩三枝
　　　山齋
玲瓏繞竹澗間關通槿藩缺岸新成浦危石乆為門北
榮下飛桂南柯吟夜猿暮流澄錦磧晨氷照彩鸞
　　　晚日後堂
幔隂通碧砌日影度城隅岸栁垂長葉牎桃落細跗花
留蛺蝶粉竹翳蜻蜓珠賞心無與共染翰獨踟蹰
　　　望月
流輝入畫堂初照上梅梁形同七子鏡影類九秋霜桂
花那不落團扇與誰粧空聞北忩彈未舉西園觴
　　　開霽
景落商飈靖煙開四郊謐偃蹇暮山虹遊揚峯下日水
紋城上動城樓水中出竟㣲共治功空卧淮陽秩
　　　同劉諮議詠春雪
曉霰飛銀礫浮雲暗未開入池消不積因風墮復來思
婦流黄素温姬玉鏡臺看花言可折(一作/挿)定自非春梅
　　　雪朝
同雲凝暮序嚴隂屯廣隰落梅飛四注翻霙舞三襲實
斷望如連恒分似相及已觀池影亂復視簾珠濕
　　　詠煙
浮空覆雜影含露宻花藤乍如洛霞發頗似巫雲登映
光飛百仞從風散九層欲持翡翠色時吐鯨魚燈
　　　春日
年還樂應滿春歸思復生桃含可憐紫栁發斷腸青落
花隨燕入游絲帶蝶驚邯鄲歌管地見許欲留情
　　　𤣥圃納凉
登山想劍閣逗浦憶辰陽飛流如凍雨夜月似秋霜螢
翻競晚熱蟲思引秋凉鳴波如礙石闇草别蘭香
　　　薄晚逐凉北樓㢠望
平衢望如掌曾雉暧相連斷雲留去日長山減半天戲
鳬乘洑下漁舟冒浪前(闕/)
　　　秋夜
髙秋(一作/盲風)度函谷墜露下芳枝緑潭倒雲氣青山銜月
規花心風上轉葉影樹中移(一作/危)外遊獨千里夕嘆誰
共知
　　　七夕
秋期此時浹長夜徙河靈紫煙凌鳯羽紅光隨玉軿洛
陽疑劍氣成都怪客星天梭織來乆方逢今夜停
　　　九日賦韻
是節協陽數髙秋氣已精簷芝逐月啓帷風依夜清逺
燭承歌黛斜橋聞履聲梁塵下未息共愛賞心并
　　　賦得橋
浮梁既衝嶮通波信可陵乘空寫渭石跨岸擬河氷斜
䦨隠濁霧布影入清澠方知歌緑水無待榜蒼鷹
　　　春日看梅花
昨日㸔梅樹新花已自生今旦聞春鳥何啻兩三聲凍
解池開淥雲穿天半晴遊心不應動為此欲逢迎
　　　和湘東王陽雲樓簷栁
暧暧陽雲臺春栁發新梅栁枝無極軟春風隨意來潭
沲青帷閉玲瓏朱扇開佳人有所望車聲非是雷
　　　初桃
初桃麗新采照地吐其芳枝間留紫燕葉裏發輕香飛
花入露井交榦拂華堂若映忩前栁懸疑紅粉籹
　　　詠橘
萎㽔暎庭樹枝葉凌秋芳故條雜新實金翠共含霜攀
枝折縹榦甘㫖若瓊漿無假存雕飾玉盤余自嘗
　　　香茅
銅律與鳴琴俱稱類君子豈若江淮間發葉超衆美珍
同自牧歸茅因彚征起豈獨邁秦蘅方知蔑沅芷
　　　繫馬
青驪沈赭汗緑地懸花蹄未垂青鞘尾猶掛紫障泥蹀
足絆中憤揺頭攊上嘶紫關如未息直去取榆溪
　　　賦得舞鶴
來自芝田逺飛度武溪深振迅依吳市差池逐晉琴竒
(一作/寄)聲傳迥澗動翅拂花林欲知情外物伊洛有清潯
　　　登板橋詠洲中獨鶴
逺霧旦氛氲單飛纔可分孤驚宿(一作/思)嶼浦羇唳下江
濆意惑東西水心迷四靣雲誰知獨辛苦江上念離羣
　　　聽早蟬
草歇鶗鳴初蟬思花落後乍飲三危露時䕃五官栁莊
書哂鵬翼衛賦宜螓首桂樹可淹留勿謂山中乆
　　　詠蛺蝶
空園暮煙起逍遥獨未歸翠鬛藏髙栁紅蓮拂水衣復
此從風蝶雙雙花上飛寄與相知者同心終莫違
　　　詠螢
本將秋草并今與夕風輕騰空類星霣拂樹若花生屏
疑神火照簾似夜珠明逢君拾光彩不恡此身傾
　　　詠筆格
英華表玉笈佳麗稱蛛網無如兹制竒雕飾雜衆象仰
出寫含花横抽學仙掌幸因提拾用遂厠璇臺賞
　　　詠鏡
四(一作/錙)銖恒在側誰言覽鏡稀如氷不見水似扇長含
輝全開玳瑁匣併巻織成衣脫入相如手疑言趙璧歸
　　　正月八日燃燈詩應令(廣𢎞明集不載名/氏禪藻集作簡文)
藕樹交無極花雲衣數重織竹能為象縛荻巧成龍落
灰然蕋盛垂油濕畫峯天宫倘若見燈王願可逢
　　　和蕭東陽祀七里廟
萬里實幽宗三神亦天搆豈謂木石精斯乃山川守逺
來太白旗遥徴青鳥候以兹敬弗怠方知敎應富
　　　賦詠五隂識枝詩
澆淳混神因心形復依色欲浪逐情飄愛網隨心織鑄
金雖改狀斬籌方未極鴿觀既無辯猿攀此焉息
　　　和湘東王三韻二首
　　　　春宵
花樹含春叢羅帳夜長空風聲隨篠韻月色與池同綵
牋徒自襞無信徃雲中
　　　　冬曉
冬朝日照梁含怨下前牀帷褰竹葉帶鏡轉菱花光㑹
是無人見何用早紅粧
　　　詠晚閨(玉臺舊本次春閨/情後題云又三韻)
珠簾向暮下妖姿不可追花風暗裏覺蘭燭帳中飛何
時玉忩裏夜夜更縫衣
　　　曉思(玉臺作/蕭紀)
晨禽争學囀朝花亂欲開爐煙入斗帳屏風隠鏡臺紅
粧㡬盡淚蕩子何當來
　　　同庾肩吾四詠二首(玉臺舊本作簡文帝藝文/作昭明按肩吾為簡文宫)
　　　　(臣當以玉/臺為正)
　　　　蓮舟買荷度
採蓮前岸隈舟子屢徘徊荷披衣可識風疎香不來欲
知船度處當看荷葉開
　　　　照流看落釵
相隨照緑水意是重凉風流揺粧影壊釵落鬂花空佳
期在何許徒傷心不同
　　　賦樂名得箜篌
捩遲初挑吹弄急時催舞釧響逐絃鳴衫回半障柱欲
知心不平君看黛眉聚
　　　春日
花開㡬千葉水覆數重衣蝶颺縈空舞燕作同心飛歌
妖弄曲罷鄭女挾琴歸
　　　賦得入堦雨
細雨堦前入灑砌復沾帷漬花枝覺重濕鳥羽飛遲儻
令斜日照併欲似遊絲
　　　詠栁
垂隂滿上路結草早知春花絮時隨鳥風枝屢拂塵欲
散依依采時要歌吹人
　　　詠芙蓉
圓花一蔕卷交葉半心開影前光照耀香裏蝶徘徊欣
隨玉露㸃不逐秋風催
　　　詠梔子花
素華偏可憙的的半臨池疑為霜裏葉復類雪封枝日
斜光隠見風還影合離(闕/)
　　　賦得薔薇
石榴珊瑚蘂木槿懸星葩豈如兹草麗逢春始發花迴
風舒紫蕚照日吐新芽(闕/)
　　　仰和衛尉新渝侯廵城口號(庾肩吾王/筠同賦)
帝京風雨中層闕煙霞浮玉署清餘熱金城含暮秋水
觀凌却敵槐影帶重樓(闕/)
　　　臨後園
隠淪遊少海神仙入太華我有逍遥趣中園復可嘉千
株同落葉百丈共尋霞(闕/)
　　　雨後
散絲與山氣忽合復俄晴雷音稍入嶺電影尚連城雨
餘雲稍薄風收熱復生(闕/)
　　　和㑹三教(和武帝/)
聚沫多縁假標空非色香漢君雖起夢晉后徒降祥𤣥
機昔未辯洞鑒資我皇(闕/)
　　　侍講詩
物善渥深慈監撫宣王事英邁八解心髙超七花意
　　　登錦堂(詩彚作鮑/照者非)
孫生酸棗寺王子枝江樓何如登石鏡因閒猶豫遊
　　　夜遊北園
星芒侵嶺樹月暈隠城樓暗花舒不覺明波動見流
　　　遊韋黄門園
息車冠盖里停轡仲長園簷踈逺興積賔至羽觴繁
　　　入溆浦
泛水入迴塘空枝度日光竹垂懸掃浪鳬疑逺避檣
　　　罷丹陽郡徃與吏民别
乆歸從事麥非留故吏錢柳栽今尚在棠隂君詎憐
　　　示晉陵弟
零雨岐路悲送歸臨水節時事雖為舛離憂等閒别
　　　夜望浮圖上相輪絶句
光中辯垂鳯霧裏見飛鸞定用方諸水持添承露盤
　　　愁閨照鏡
别來顦顇乆他人怪容色只有匣中鏡還持自相識
　　　金閨思二首
遊子乆不返妾身當何依日移孤影動羞覩燕雙飛
自君之别矣不復染膏脂南風送歸雁聊以寄相思
　　　寒閨
緑葉朝朝黄紅顔日日異譬喻持相比那堪不愁思
　　　從頓還城南
暫别兩成疑開簾生舊憶都知未有情更似新相識
　　　夜遣内人還後舟
錦幔扶船列蘭橈拂浪浮去燭猶文水餘香尚滿舟
　　　贈麗人
腰肢本猶絶眉眼特驚人判自無相比還來有洛神
　　　遥望
散誕垂紅帔斜柯揷玉簮可憐無有比恣許直千金
　　　行雨
本是巫山來無人覩容色唯有楚王臣曾言夢相識
　　　和人渡水
婉娩新上頭湔裾出樂遊帶前結香草鬟邉挿石榴
　　　雜咏
被空眠數覺寒重夜風吹羅帷非海水那得度前知
　　　詠武陵王左右(玉臺云詠武陵王/左右伍暠傳杯)
頂分如兩䯻簮長驗上頭投杯如欲轉疑殘已復留
　　　彈筝
彈筝北忩下夜響清音愁張髙絃易斷心傷曲不遒
　　　梁塵
依帷蒙重翠帶日聚輕紅定為歌聲起非關團扇風
　　　遊人
遊戱長楊苑携手雲臺間歡樂未窮已白日下西山
　　　詠朝日
團團出天外煜煜上層峯光隨浪髙下影逐樹輕濃
　　　望月
今夜月光來正上相思臺可憐無逺近光照悉徘徊
　　　華月
兎絲生雲夜蛾影出漢時欲傳千里意不照十年悲
　　　詠雲
浮雲舒五色瑪瑙應霜天玉葉散秋影金風飄紫煙
　　　浮雲
可憐片雲生暫重復還輕欲思襄王夢應過白帝城
　　　大同九年秋七月
髙樓闢左扇迴望依蘭橈晚風䬙颺來落照參差好
　　　詠薔薇
燕來枝益軟風飄花轉光氤氲不肯去還來階上香
　　　檉
凌寒競貞節負雪固難虧無慚雲母桂詎减珊瑚枝
　　　詠疏楓
萎緑映葭青疏紅分浪白花葉灑行舟仍持送逺客
　　　詠藤
纎條寄喬木弱影掣風斜標春抽曉翠出霧掛懸花
　　　詠飛來鸂鶒
飛從何處來似出上林隈口銜長生葉翅染昆明苔
　　　詠單鳬
銜苔入淺水刷羽向沙洲孤飛本欲去得影更淹留
　　　詠寒鳬
廻水浮輕浪沙塲弄羽衣𦕈𦕈隨山沒離離傍海飛
　　　新燕(英華作昭/明者非)
新禽應節歸俱向翠樓飛入簾驚釧響來忩礙舞衣
　　　蜂
逐風從泛漾照日乍依㣲知君不留眄銜花空自飛
　　　詠籠燈絶句
動焰翠帷裏散影羅帳前花心生復落明銷君詎憐
　　　賦得白羽扇
可憐白羽扇却暑復來氛終無顧庻子誰為一揮軍
　　　詠獨舞
因羞強正釵顧影時廻袂非關善留客更是嬌夫壻
　　　詠舞
嬌情因曲動弱步逐風吹懸釵隨舞落飛袖拂鬟垂
　　　七夕穿針
憐從帳裏出想見夜忩開針欹疑月暗縷散怪風來
　　　石橋
惠子臨濠上秦王見海神寫虹便欲飲圖星逼似真
　　　壊橋
虹飛亘林際星度斷山隅斜梁懸水跡畫柱脫輕朱
　　　水中樓影
水底罘罳出萍間反宇浮風生色不壊浪去影恒留
　　　和湘東王後園廻文詩
枝雲間石峯脉水浸山岸池清戱鵠聚樹秋飛葉散
　　　詠雪(顛倒/使韻)
鹽飛亂蝶舞花落飄粉匳匳粉飄落花舞蝶亂飛鹽
　　　登山馬(元帝/同賦)
登山馬(一本疊間/樹二字)間樹識金裝草合宜韀短影轉見鞭
長何殊八公岫暫上淮南王
　　　和湘東王古意詠燭
花中燭似將人意同憶啼流膝上燭焰落花中
　　　倡樓怨節(六言/)
朝日斜來照戸春鳥爭飛出林片光片影皆麗一聲一
轉煎心上林紛紛花落淇水漠漠苔浮年馳節流易盡
何為忍憶含羞
　　　和蕭侍中子顯春别四首(子顯詩別見/  以下七言)
别觀葡萄帶實垂江南荳䓻生連枝無情無意猶如此
有心有恨徒别離
可憐淮水去來潮春堤楊栁拂河橋淚痕未燥詎終朝
行聞玉佩已相要
桃紅李白若朝粧羞持顦顇比新芳不惜暫住(一作/徃)君
前死愁無西國更生香
蜘蛛作絲滿帳中芳草結葉當行路紅臉脉脉一生啼
黄鳥飛飛有時度故人雖故昔經新新人雖新復應故
(藝文作江總閨怨/詩玉臺作簡文)
　　　夜望單飛鴈
天霜河白夜星稀一雁聲嘶何處歸早知半路應相失
不如從來本獨飛
　　　應令(見藝文/逰覽部)
蠡浦急兮川路長白雲重兮出帝鄉平原忽兮逺極目
江甸阻兮羇心傷樹廬岳兮髙且峻瞻𣲖水兮去泱泱
逺煙生兮含山勢風散花兮傳馨香臨清波兮望石鏡
瞻鶴嶺兮睇仙荘望邦畿兮千里曠悲遙夜兮九廻腸
顧龍樓兮不可見徒送目兮淚沾裳
　　　擬古(亦見昭明集玉臺作/簡文  以下雜言)
窺紅對鏡斂雙眉含愁拭淚坐相思念人一去許多時
眼語笑靨迎來情心懐心想甚分明憶人不忍語含恨
獨吞聲
　　　春情
蝶黄花紫燕相追楊低栁合露塵飛已見垂鈎挂緑樹
誠知淇水沾羅衣兩童夾車問不巳五馬城南猶未歸
鶯啼春欲駛無為空掩扉
　　　傷離新體(新一/作雜)
傷離復傷離别後情鬰紆悽悽隠去棹憫憫愴還途慼
慼意不申轉顧獨沾襟前驅經御宿後騎厯河漘胡香
翼還幰清笳送後塵落日斜飛盖餘暉承畫輪栁影長
横路槐枝深隠人桂宫夕淹銅龍扉甲館宵垂雲母幃
朧朧月色上的的夜螢飛草香襲余袂露灑沾人衣帶
堞凌城雲亂聚排枝度葉鳥争歸盌中浮(一作/緑)蟻不能
酌琴間玉徽調别鶴别鶴千里别離聲絃調軫急心自
驚試起登南樓還向華池遊前時篠生今欲合近日栽
荷尚不抽猶是銜杯共賞處今兹對此獨生愁登樓望
曖曖山川自分態偃師雖北連轘轅已南背逺聽寂無
聞遥瞻目有閡含毫意不迷長嘆憶無賴
　　　被幽述志詩(五言/)
　　(廣𢎞明集曰梁簡文於幽縶中援筆自序云有梁/正士蘭陵蕭綱立身行已終始若一風雨如晦雞)
　　(鳴不已非欺暗室豈沈三/光數至於此命也如何)
怳忽煙霞散颼飂松栢隂幽山白楊古野路黄塵深終
無千月命安用九丹金闕里長蕪沒蒼天空照心(十月/弑於)
(永福省年四十九/崩時太清五年也)
　
　
　
　
　
　
　
　
　
　
　
　
　
　古詩紀卷七十九
欽定四庫全書
　古詩紀巻八十　　　　　明　馮惟訥　撰
梁第七
　元帝(諱繹字世誠武帝第七子也初封湘東王為會/稽太守入為侍中丹陽尹出為使持節都督荆)
　　(州刺史鎮西將軍侯景反逆遣王僧辯討誅之遂/即位於江陵西魏見伐兵敗出降為梁王詧所害)
　　樂府
　　　長歌行(以下/五言)
當壚擅㫖酒一巵堪十千無勞蜀山鑄扶受(一作/授)采金
錢人生行樂爾何處不留連朝為洛生詠夕作據梧眠
從兹忘物我優游得自然
　　　芳樹
芬芳君子樹交柯御宿園桂影含秋月桃花染春源落
英逐風聚輕香帶蕋翻叢枝臨北閣灌木隠南軒交譲
良冝重成蹊何用言
　　　巫山髙
巫山髙不窮迥出荆門中灘聲下濺石猿鳴上逐風樹
雜山如畵林暗澗疑空無因謝神女一為出房櫳
　　　隴頭水
銜悲别隴頭關路漫悠悠故鄉迷逺近征人分去留沙
飛曉成幕海氣旦如樓欲識秦川處隴水向東流
　　　折楊栁
巫山巫峽長垂栁復垂楊同心且同折故人懐故鄉山
似蓮花艶流如明月光寒夜猿聲徹遊子淚霑裳
　　　關山月(一作傷/别離)
朝望清波道夜上白登臺月中含桂樹流影自徘徊寒
沙逐風起春花犯雪開夜長無與晤衣單誰為裁
　　　洛陽道
洛陽開大道城北逹城西青槐隨幔拂緑栁逐風低玉
珂鳴戰馬金爪鬭塲雞桑萎日行暮多逢秦氏妻
　　　長安道
西接長楸道南望小平津飛甍臨綺翼輕軒影畫輪雕
鞍承赭汗槐路起紅塵燕姬雜趙女淹留重上春
　　　紫騮馬
長安美少年金絡鐵連錢宛轉青絲鞚照耀珊瑚鞭依
槐復依栁蹀躞復隨前方逐幽并去西北共聫翩
　　　驄馬驅
朔方寒氣重胡關饒苦霧白雪晝凝山黄雲宿埋樹連
翩行役子終朝征馬驅(叶都/故切)試上金㣲山還㸔玉關路
　　　劉生
任俠有劉生然諾重西京扶風好驚坐長安恒借名榴
花聊夜飲竹葉解朝酲結交李都尉遨遊佳麗城
　　　飛來雙白鶴
紫盖學仙成能令吳市傾逐舞隨疎節聞琴應别聲集
田遥赴影隔霧近相鳴時從洛浦渡飛向遼東城
　　　班媫妤
婕妤初選入含媚向羅幃何言飛燕寵青苔生玉墀誰
知同輦愛遂作裂紈詩以茲自傷苦終無長信悲
　　　半路溪(玉臺作/簡文帝)
相逢半路溪隔溪猶不度望望判知是翩翩識行步摘
贈蘭澤芳欲表同心句先將動舊情恐君疑妾妬
　　　採蓮曲
碧玉小家女來嫁汝南王蓮花亂臉色荷葉雜衣香因
持薦君子願襲芙蓉裳
　　　吳趨行
水裏生葱翅池心恒欲飛蓮花逐牀返何時乘䑽歸
　　　燕歌行(以下/七言)
燕趙佳人本自多遼東少婦學春歌黄龍戍北花如錦
𤣥菟城前(一作/南)月似蛾如何此時别夫壻金羈翠眊徃
交河還聞入漢去燕營怨妾愁心百恨生漫漫悠悠天
未曉遥遥夜夜聽寒更自從異縣同心别偏恨同時成
異節横波滿臉萬行啼翠眉暫斂千重結並海連天合
不開那堪春日上春臺乍見逺舟如落葉復㸔遥舸似
行杯沙汀夜鶴嘯羈雌妾心無趣坐傷離翻嗟漢使音
塵斷空傷賤妾燕南陲
　　　烏棲曲四首(樂府又有幄中清酒濃黛輕紅二/首亦作元帝玉臺云蕭子顯詩也)
沙棠作船桂為檝夜渡江南採蓮葉復值西施新浣沙
共向江干眺月華(王臺作共汎/江干瞻月華)
月華似璧星如珮流影澄明玉堂内邯戰九枝朝始成
金巵玉盌共君傾
交龍成錦鬭鳯紋芙蓉為帶石榴裙日下城南兩相望
月沒參横掩羅帳
七彩隋珠九華玉蛺蝶為歌明星曲蘭房椒閣夜方開
那知步歩香風逐
　　詩
　　　登隄望水(以下/五言)
驅馬河隄上非謂城隅遊懐山殊未已徒然勞九愁旅
泊依村樹江槎擁戍樓髙岸翻成浦曲港反通舟棗野
良知歎瓠河今可儔願假宣尼道(一作/術)泗水却横流
　　　赴荆州泊三江口(藝文作行經/巴陵部伍)
渉江望行旅金鉦間綵斿水際含天色虹光入浪浮栁
條恒拂岸花氣盡薰舟叢林多故社單戍有危樓疊鼔
隨朱鷺長簫應紫騮蓮舟夾羽氅畫舸覆緹油榜歌殊
未息於此泛安流
　　　藩難未静述懐
玉節威雲夢金鉦韻渚宫霜戈臨塹白日羽映流紅簞
醪結猛將芳餌引羣雄箭擁淇園竹劍聚若溪銅亟覩
周王駿多逢鮑氏驄謀出河南賈威寄隴西馮溪雲連
陣合却月半山空樓前飄宻栁井上落踈桐差營逢霔
雨立壘挂長虹
　　　和王僧辯從軍(樂府作/從軍行)
寶劒飾龍淵長虹畫彩旃山虛和鐃管水净寫樓船連
鷄隨火度燧象帶烽然洞庭晚風急瀟湘夜月圓荀令
多文藻臨戎賦雅篇
　　　和劉尚書兼明堂齋宫詩
質明攝上宰詰旦乘軺軒四圭邸蒼玉六變舞雲門香
浮鬰金酒煙繞鳯凰樽貂冕交輝映珩珮自相喧㣲風
颺清管輕雨發陳根新花臨御陌春色起天園河間獻
樂語斯道媿能論
　　　和劉尚書侍五明集詩(藝文作和劉/尚書侍講)
帝徳洽區宇垂衣彰太平黄唐慙懋實子姒恧嘉聲治
家陳五禮功成奏六英汲引留宸鑒舟航動睿情法王
唯一法無生信不生因因從此見果果自斯明元良仰
副后含一震鴻名龜藏踰啓筮魯史冠春卿日宫佳氣
滿月殿善風清綺錢蔽西觀緹幔巻南榮金門練朝鼔
玉壺休夜更宫槐留曉合城烏侵曙鳴露光枝上宿霞
影水中輕虛薄今何事徒知戀法城
　　　和鮑常侍龍川館
珍臺接間館迢遞山之旁多解三真術俱善四明方玉
題書仙篆金榜燭神光桂影侵檐進藤枝繞檻長苔衣
隨溜轉梅氣入風香
　　　登顔園故閣
髙樓三五夜流影入丹墀先時留上客夫壻美容姿粧
成理蟬鬢笑罷歛蛾眉衣香知步近釧動覺行遲如何
舞館樂翻見歌梁悲猶懸北忩幌未捲南軒帷寂寂空
郊暮非復少年時
　　　代舊姬有怨(一作邵陵/王蕭綸)
寧為萬里隔乍作死生離那堪眼前見故愛逐新移未
展春花落遽被凉風吹怨黛舒還歛啼紅拭復垂誰能
巧為賦黄金妾不貲(一作/自資)
　　　夕出通波閣下觀妓(一云春/夜㸔妓)
蛾月漸成光燕姬戲小堂胡舞開春閣鈴盤出步廊起
龍調節奏(一作/鼔)却鳯㸃笙簧樹交臨舞席荷生夾妓航
竹宻無分影花疎有異香舉杯聊轉笑歡兹樂未央
　　　去丹陽尹荆州二首
驂駕乘駟馬謁帝朝承明分符蒞閩越終然慙勵精(闕/)
　　　又
副君垂奨盻仁慈穆且敦終朝陪北閣清夜侍西園降
貴深知已寧思食椹㤙未嘗辭晝室誰忍去轘轅(闕/)
　　　示吏民
闕里尚撝謙厲鄉裁知足咨余再分陜少思宜寡欲霞
出浦流紅苔生岸泉緑方知江漢士變為鄒魯俗
　　　後臨荆州
擁旄去京縣褰帷辭未央弱冠復王役從容逰豈張不
學胡威絹寧挂裴潜牀所冀方留犢行當息飲羊戱蝶
時飄粉風花乍落香髙欄來蕙氣疎簾度晚光綺錢臨
仄宇阿閣繞長廊
　　　别荆州吏民
玉節居分陜金貂總上流麾軍時舉扇作賦且登樓年
光徧原隰春色滿汀洲日華三翼舸風轉七星斿向解
青絲纜將移丹桂舟
　　　宫殿名詩
林間花欲然竹逕露初圓鬭雞東道上走馬北塲(一作/堂)
邊合歡依暝巻葡萄向日鮮旗亭覔張放香車迎董賢
定隔天淵水相思夜不眠(張氏成/帝幸臣)
　　　縣名詩
長陵新市北鄭衛好容儀先過上蘭苑還牽髙栁枝薄
粧宜入鏡舒花堪照池蒲洲涵水色椒壁雜風吹此時
方夜飲平臺傳羽巵
　　　姓名詩
征人習水戰辛苦配戈船夜城隨偃月朝軍逐避年龍
吟澈水渡虹光入夜團濤來如陣起星上似烽然經時
事南越還復討朝鮮
　　　將軍名詩
虎旅皆成陣龍騎盡能􁞚鳴鞭俱破虜决勝徃長榆細
栁浮輕岸大樹繞栖烏樓船寫退鷁檣鳥狎飛鳬度河
還自許偏與功名俱
　　　屋名詩
梁園氣色和斗酒共相過玉柱調新曲畫扇掩餘歌深
潭影菱菜絶壁挂輕蘿木蓮恨花晚薔薇嫌刺多含恨
戯芳節徐步待金波
　　　車名詩
長墟帶江轉連甍映日分佳人坐椒屋接膝對蘭薫繞
砌縈流水邉梁圖畫雲錦色懸殊衆衣香遥出羣日暮
輕帷下黄金妾贈君
　　　船名詩
天際浮雲飛三翼自相追池模白鵠舞檐知青雀歸華
淵通轉塹伏檻跨相磯松澗流星影桂忩斜月暉思君
此無極髙樓淚染衣
　　　歌曲名詩(樂府作/金樂歌)
啼烏怨别偶曙鳥憶離家石闕題書字金燈飄落花東
方曉星沒(一作/度)西山晚日斜縠衫廻廣袖圍扇掩輕紗
暫借青驄馬來送黄牛車
　　　藥名詩
戍客恒山下常思衣錦歸况看春草歇還見㕍南飛蠟
燭凝花影重臺閉綺扉風吹竹葉袖網綴流黄機詎信
金城裏繁露曉霑衣
　　　針穴名詩
金推五百里日晚唱歸來車轉承光殿步上通天臺釵
臨曲池影扇拂玉堂梅先取中庭入罷逐歩廊廻下關
那早閉人迎已復開
　　　龜兆名詩
土膏春氣生倡女恊春情魚遊連北水鵠作遼東鳴折
梅還挿鬢盪柱更移聲銀燭含朱火金鑪對寳笙百枝
凝夕焰却月隠髙城
　　　獸名詩
豹韜求秘術虎略選良臣水渉黄牛浦山過白馬津摧
鋒上狐塞畫像入麒麟果下新花落桃枝芳樹春王孫
及公子熊席復横陳
　　　鳥名詩
方舟去鳷鵲鵠引欲相要晨鳬移去舸飛燕動歸橈雞
人憐夜刻鳯女念吹簫雀釵照輕幌翠的繞纎腰復聞
朱鷺曲鉦管雜廻潮
　　　樹名詩
趙李競追隨輕衫露弱枝杏梁始東照柘火未西馳香
因玉釧動珮逐金衣移栁葉生眉上珠璫揺鬢垂逢君
桂枝馬車下覔新知
　　　草名詩
胡王迎娉主塗經蒯北遊金錢買含笑銀缸影梳頭初
控游龍馬仍移巻栢舟中江離思切蓬鬢不堪秋况度
菖蒲海落月似懸鈎
　　　相名詩
仙人賣玉杖乘鹿去山林浮杯度池曲摩鏡徃河隂井
内書銅板竈裏化黄金妻揺五明扇妾弄一絃琴暫遊
忽千里中天那可尋
　　　望江中月影(文苑英華作簡文帝今/從藝文初學作元帝)
澄江涵皓月水影若浮天風來如可泛流急不成圓秦
鈎(一作/鏡)斷復接和璧碎還聯裂紈依岸草斜桂逐行船
即此春江上無俟百枝然
　　　詠霧
曉霧晦階前垂珠帶葉邉五里浮長隰三晨暗逺天傍
通似佳氣却望若飛煙踈簾還復密斷棟更疑連還思
逢樂廣能令雲霧褰
　　　春日
春還春節美春日春風過春心日日異春情處處多處
處春芳動日日春禽變春意春已繁春人春不見不見
懐春人徒望春光新春愁春自結春結詎能申欲道春
園趣復憶春時人春人竟何在空爽上春期獨念春花
落還以惜春時
　　　納凉
髙舂斜日下佳氣滿櫩楹池紅早花落水緑晚苔生星
稀月稍上雲開河尚横白鳥翻帷暗丹螢入帳明珠綦
趨北閣玳席徙南榮金鋪掩夕扇玉壺傳夜聲
　　　賦得渉江采芙蓉(樂府作吴/均採蓮曲)
江風當夏(一作/夜)清桂檝(一作/棹)逐流縈初疑京兆劒復似
漢冠名荷香帶風逺蓮影向根生葉捲珠難溜花舒紅
易傾日暮鳬舟滿歸來度錦城
　　　賦得蘭澤多芳草
春蘭本無艶春澤最葳㽔燕姬得夢罷尚書奏事歸臨
池影入浪從風香拂衣當門已芬馥入室更芳菲蘭生
不擇逕十步豈難稀(英華辯證曰春蘭本無艶初學記/作無絶按楚辭春蘭兮秋菊長無)
(絶兮終古則/無絶字亦是)
　　　詠石榴
塗林未應發春暮轉相催然燈疑夜火連珠勝早梅西
域移根至南方釀酒來葉翠如新剪花紅似故裁還憶
河陽縣映水珊瑚開
　　　看摘薔薇
倡女倦春閨迎風戯玉除近叢看影宻隔樹望釵踈横
枝斜綰袖嫩葉下牽裾牆髙舉不及花新摘未舒莫疑
挿鬢少分人猶有餘
　　　賦得竹
嶰谷管新抽淇園節復脩作龍還葛水為馬向并州柯
亭臨絶澗桃枝夾細流冠學芙蓉勢(一作/様)花堪威鳯遊
卭王若有獻張騫應拜矦
　　　詠池中燭影
魚燈且滅燼鶴熖暫停輝自有銜龍燭青光入朱扉映
水疑三燭翻池類九㣲入林如燐影度渚若螢飛河低
扇月落霧上珠星稀章華終宴所飛盖且相追
　　　晚棲烏(文苑英華/作樂府)
日暮連翩翼俱向上林棲風多前鳥駛雲暗後羣迷路
逺聲難徹飛斜行未齊應從故鄉返㡬過入蘭閨借問倡
樓妾何如蕩子妻
　
　
　
　
　古詩紀巻八十
欽定四庫全書
　古詩紀巻八十一　　　　明　馮惟訥　撰
梁第八
　元帝(二/)
　　　登江州百花亭懐荆楚
極目纔千里何由望楚津落花灑行路垂楊拂砌塵栁
絮飄晴雪荷珠漾水銀試酌新春酒遥勸陽臺人
　　　泛蕪湖
桂潭連菊岸桃李暎成蹊石文如濯錦雲飛似散珪橈
度菱根反船去荇枝低颿隨迎雨燕鼔逐伺潮雞
　　　早發龍巢(詩彚作劉/瑱者非)
征人喜放溜曉發晨陽隈初言前浦合定覺近洲開不
疑行舫動唯㸔逺樹來還瞻起漲岸稍隠陽雲臺
　　　夜宿栢齋
燭暗行人静簾開雲影入風細雨聲遲夜短更籌急能
下班姬淚復使倡樓泣况此客遊人中宵空佇立
　　　落日射羆
促宴引枚鄒中園觀獸侯日度堋隂廣風横旗影浮移
竿標入箭疊鼔送爭籌附枝時可息言從清夜遊
　　　後園㸔騎馬
良馬出蘭池連翩驅桂枝鳴珂隨跼駛輕塵逐影移香
來知驟近汗歛覺風吹遥望黄金綌懸識幽并兒
　　　和劉上黄春日
新鶯隐葉囀新燕向忩飛栁絮時依酒梅花乍入衣玉
珂逐風度金鞍暎日暉無令春色晚獨望行人歸
　　　戯作艶詩
入堂值小婦出門逢故夫含辭未及吐絞袖且踟蹰揺
兹扇似月掩此淚如珠今懐固無巳故情今有餘
　　　和林下作妓應令(和昭/明)
日斜下北閣髙宴出南榮歌清隨澗響舞影向池生輕
花亂粉色風篠雜絃聲獨念陽臺下願待洛川笙
　　　閨怨(玉臺作蕭綸題云/代秋胡婦閨怨)
蕩子從游宦思妾守房櫳塵鏡朝朝掩寒衾夜夜空若
非新有悦何事乆西東知人相憶否淚盡夢啼中
　　　祀伍相廟
石城寧足拒金陣詎能追楚關開六塞吳兵入九圍山
水猶縈帶城池失是非空餘夀宫在日暮舞靈衣
　　　詠風(英華作沈約今從藝文初學作元/帝  此下四首並似應令之作)
樓上試朝粧風花下砌傍入鏡先飄粉翻衫好染香度
舞飛長袖傳歌共繞梁欲因吹少女還持拂大王
　　　詠霧
三晨生逺霧五里闇城闉從風疑細雨映日似遊塵乍
若飛(一作/輕)煙散時如佳氣新不妨鳴樹鳥時蔽摘花人
　　　賦得蒲生我池中
池中種蒲葉葉影䕃池濵未好中宫薦行㸔隐士輪為
書聊可截匹栁復宜春瑞葉生符苑鏤碧獻周人
　　　詠陽雲樓簷栁
楊栁非花樹依樓自覺春枝邉通粉色葉裏暎紅巾帶
日交簾影因吹掃席塵拂簷應有意偏宜桃李人
　　　五言詩(梁詞人麗句/云梁世宗作)
寒浞猶稽命新都乆未平留滯淹三楚㠝岏保一城終
當撫期運伐罪弔蒼生
　　　晚景遊後園
髙軒聊騁望煥景入川梁波横(一作/揺)山渡影雨罷葉生
光日移花色異風散水紋長(闕/)
　　　遊後園
暮春多淑氣斜景落髙舂日照池光淺雲歸山望濃入
林迷曲逕渡渚隔危峯(闕/)
　　　古意
妾在成都縣願作髙唐雲樽中石榴酒機上葡萄紋(一/作)
(裙/)停梭還歛色何時勸使君
　　　雜咏二首
　　　　秋夜
秋夜九重空蕩子怨房櫳燈光入綺帷簾影穿屏風金
徽調玉軫兹夜撫離鴻
　　　　寒閨(玉臺作/寒宵)
烏鵲夜南飛良人行未歸池水浮明月寒風送𢷬衣願
織廻文錦因君寄武威
　　　和彈筝人二首(和昭/明)
横筝在故帷忽憶上絃時舊柱未移處銀帶手經持悔
道啼將别敎成今日悲
瓊柱動金絲奏聲發趙曲流徴含陽春美手過如玉
　　　出江陵縣還二首
遊魚迎浪上雊雉向林飛逺村雲裏出遥船天際歸
朝出屠羊縣夕返仲宣樓水滿還侵岸沙盡稍開流
　　　詠歌
汗輕紅粉濕坐乆翠眉愁傳聲入鐘磬餘轉雜箜篌
　　　贈到溉洽
　　(梁書曰時以漑洽兄弟比/之二陸故世祖贈詩曰)
魏世重雙丁晋朝稱二陸何如今兩到復似凌寒竹
　　　遺武陵王詩
　　(南史曰武陵王紀稱帝於蜀起兵内伐元帝與之/書許其還蜀專制岷方紀不從帝又遺之詩云云)
　　(圓正者紀之子也紀僣號帝下圓正於獄在獄連/句云云帝覽詩而泣紀敗圓正號哭絶食而死)
囘首望荆門驚浪且雷奔四鳥嗟長别三聲悲夜猿
　　　獄中連句(附/)　　　　　蕭圎正
水長二江急雲生三峽昏願赦淮南罪思報阜陵恩
　　　别荆州吏民二首
寄言謝桀黠無乃氣干雲安知霸陵下復有李將軍
莫言江漢逺煙霞隔數千何必黄丞相重應臨潁川
　　　細雨
風輕不動葉雨細未霑衣入樓如霧上拂馬似塵飛
　　　望春詩
葉濃知栁宻花盡覺梅疎蘭生未可握蒲小不堪書
　　　緑栁
長條垂拂地輕花上逐風露霑疑染緑葉小未鄣空
　　　詠梅
梅含今春樹還臨先日池人懐前嵗憶花發故年枝
　　　宜男草
可愛宜男草垂采映倡家何時如此葉結實復含花
　　　細草
依堦疑緑蘚傍渚若青苔漫生雖欲遍人迹會應開
　　　賦得春荻
翠菼玉池前遥暎江南蓮非秋無有眊未燒不生煙
　　　詠螢火
著人疑不熱集草訝無煙到來燈下暗翻徃雨中然
　　　離合
泬寥雲初(一作/物)浄水木備春光龕定方無逺合浦不難
航
　　　後園作㢠文詩(此詩藝文次王融廻文詩後然/觀簡文諸人和詩知此詩為元)
　　　　(帝作藝文志誤/耳今列於此)
斜峰繞徑曲聳石帶山連花餘拂戲鳥樹密隠鳴蝉
　　　賦得登山馬(簡文/同賦)
登山馬(一本疊逕/小二字)逕小馬纔通汗赭疑沾勒衣香不逐
風何殊隴頭望遥識祁連東
　　　古意詠燭
花中燭焰焰動簾風不見來人影廻光持向空
　　　春别應令四首(和簡文言/以下七)
昆明夜月光如練上林朝花色如霰朝花夜月動春心
誰忍相思不相見
門前楊栁亂如絲直置佳人不自持適言新作裂紈詩
誰悟今成織素辭
日暮徙倚渭橋西正見流月與雲齊若使月光無近逺
應照離人今暝(一作/夜)啼
試㸔機上交龍錦還瞻庭裡合歡枝映日通風影珠幔
飄花拂葉度金池不聞離人當重合唯悲合罷㑹成離
　　　别詩二首
别罷花枝不共攀别後書信不相關欲覔行人寄消息
衣(疑作/依)常潮水暝應還
三月桃花合靣脂五月新油好煎澤莫復臨時不寄人
謾道江中無估客
　　　送西歸内人
　　(南史曰元帝與廬陵王續相謗帝之臨荆州有宫/人李桃兒者以才慧得進及還以李氏行時值宫)
　　(户禁重廬陵具狀以聞元帝泣對使訴於簡文簡/文和之不得元帝猶懼送李氏還荆州世所謂西)
　　(歸内人/者也)
秋氣蒼茫結孟津復送巫山薦枕神昔時慊慊愁應去
今日勞勞長别人
　　　宴清言殿作栢梁體
玉衡七政轉璇璣(帝/)升降端揆而才非(侍中尚書/僕射臣裒)澄鏡
朱紫𦕈難追(吏部尚/書臣榖)
　　　幽逼詩四首(五言/)
　　(南史曰元帝避建鄴而都江陵外廹強敵内失人/和魏師至方徴兵四方未至而城見尅在幽逼求)
　　(酒飲之製詩四絶/後為梁王詧所害)
南風且絶唱西陵最可悲今日還蒿里終非封禪時
人生逢百六天道異貞恒何言異螻蟻一旦損鯤鵬
松風侵曉哀霜雰當夜來寂寥千載後誰畏軒轅臺
夜長無歳月安知秋與春原陵五樹杏空得動耕人
　宣帝(諱詧字理孫昭明太子之第三子也幼好學善/屬文尤長佛義普通中封岳陽王後除西中郎)
　　(將雍州刺史侯景作亂詧及其兄河東王譽搆隙/於元帝元帝攻殺譽詧遂臣於西魏求援時周文)
　　(帝為相遣兵平江陵命詧主梁嗣資以江陵/之地詧稱帝於其國年號大定在位八年終)
　　　建除詩
建國惟神業十世本靈長除苛逾漢祖徯后類殷湯滿
盈既虧度否運理還康平階今復覩徳星行見祥定冦
資雄畧静亂屬賢良執訊窮郢魯弔伐徧徐揚破敵勳
庸盛佩紫且懐黄危苗既已竄妖沴亦云亡成功勒雲
社治定理要荒收㦸歸農器牧馬恣蒭塲開山接梯路
架海擬山梁閉慾同彭老延夀等東皇
　　　迎舍利
釋迦稱散體多寶號金軀白玉誠非比黄金良莫踰變
見絶言象端異乃㝠符靈知雖隠顯妙色豈榮枯唯當
千劫後方成無價珠
　　　塵尾
匣上生光影毫際起風流本持談妙理寧是用椎牛
　　　詠紙
皎白猶霜雪方正若布棊(一作/基)宣情且記事寧同魚網
時
　　　牀詩
衡山白玉鏤漢殿珊瑚支踞膝申乆坐屢好為頻移
　　　詠弓
虞人招不進繁氏乆稱工已悲軒主跡復挹楚王風
　　　詠履
雙見待聲宣並飛時表異處卑彌更妍常安豈悲墜
　　　梨
大谷常流稱南荒本足珍緑葉已承露紫實復含津
　　　百合
接葉有多種開花無異色含露或低垂從風時偃抑
　　　蘭
折莖聊可佩入室自成芳開花不競節含秀委㣲霜
　邵陵王綸(武帝第六子也聰穎博學尤長尺牘為穎/州刺史侯景搆逆加征討大都督率衆討)
　　(景不/克死)
　　　代秋胡婦閨怨(藝文作元帝/題云閨怨)
蕩子從游宦思妾守房櫳塵鏡朝朝掩寒衾夜夜空若
非新有悦何事乆西東知人相憶否淚盡夢啼中
　　　車中見美人
關懐出眉眼軟媚著腰肢語笑能嬌媄行步絶逶迤空
中自迷惑渠傍㑹不知懸念猶如此得時應若為
　　　見姬人
春來不復賖入苑駐行車比來粧㸃異今世撥鬟斜却
扇承枝影舒衫受落花狂夫不妬妾隨意晚還家
　　　入茅山尋桓清逺題壁
荆門丘壑多甕牖風雲入自非栖遁情誰堪霜露濕
　　　詠新月
霜氛含月彩靄靄下南樓霧濃光若晝雲駛影疑流
　　　和湘東王後園廻文詩
燭華臨静夜香氣入重幃曲度聞歌逺繁絃覺舞遲
　武陵王紀(字世詢一字大智武帝第八子也少勤學/有文才屬辭不好輕華甚有骨氣天監中)
　　(封武陵郡王揚州刺史復益州刺史侯景亂紀不/赴援僣號於蜀改元天正明年衆潰為元帝將樊)
　　(猛所/殺)
　　　同蕭長史看妓(初學記作/劉孝)
燕姬奏妙舞鄭女發清歌迴羞出曼臉送態入嚬蛾寧
殊值行雨詎减見凌波想君愁日暮應羡魯陽戈
　　　和湘東王夜夢應令
昨夜夢君歸賤妾下鳴機懸知意氣薄不著去時衣故
言如夢裡賴得鴈書飛
　　　曉色(藝文作簡文/帝題云曉思)
晨禽爭學囀朝花亂欲開鑪烟入斗帳屏風隠鏡臺紅
粧隨淚盡蕩子何時廻
　　　明君詞(一作昭/君辭)
塞外無春色邉城有風霜誰堪覽明鏡持許照紅妝
　　　閨妾寄征人
歛色金星聚縈悲玉筯流願君看海氣憶妾上髙樓
　　　詠鵲
欲避新枝滑還向故巢飛今朝聽聲喜家信必應歸
　南鄉矦推(安成王秀之子也少清敏好屬文深為簡/文所親賞以王子封南鄉縣侯厯淮南晋)
　　(陵吳郡太守侯景之亂/守東府城城䧟死之)
　　　賦得翠石應令
依峯形似鏡構嶺勢如蓮映林同緑栁臨池亂百川碧
苔終不落丹字本難傳有邁東明上來遊皆羽山
　臨賀王正徳(字公和臨川王宏子也武帝𦙍嗣未立/養以為子及生昭明正徳還本封西豐)
　　(縣矦正徳心常怏怏普通三年奔魏魏不見禮逃/歸武帝以復本封後進封臨賀王為丹陽尹為有)
　　(司所紏去職乃與侯景同逆/景誑立為帝尋矯詔殺之)
　　　詠竹火籠
　　(南史曰正徳奔魏初去之/始為詩一絶内火籠中)
楨幹屈曲盡蘭麝氛氲消欲知懐炭日正是履霜朝
　上黄矦曄(梁始興王憺之子初封安陸矦美才仗氣/言多激揚特被簡文友愛官至晋陵太守)
　　　奉和太子秋晚詩
副君乘暇景臨秋坐北宫杏梁照初月蓮池引夕風清
暉洞藻井流香入綺櫳鵲聲時徙樹螢光乍减空凉氛
散簟席露色變林叢
　
　
　
　
　
　
　
　
　
　
　
　古詩紀巻八十一
欽定四庫全書
　古詩紀巻八十二　　　　明　馮惟訥　撰
梁第九
　沈約(字休文吳興武康人宋泰始中蔡興宗引為安/西記室叅軍入齊為太子家令累遷吏部郎出)
　　(為東陽太守明帝徴為五兵尚書及梁武受禪以/佐命功除僕射厯尚書令侍中封建昌侯加特進)
　　(卒謚曰隐論詩品曰觀休文製五言最優詳其文/體察其餘  固知其憲章鮑明逺也所以不閑于)
　　(經綸而長于清怨永明相王愛文王元長等皆宗/附之約於時謝朓未遒江淹才盡范雲名級故㣲)
　　(故約稱獨歩雖文不至其工麗亦一時之選也見/重閭里誦詠成音嶸謂約所著既多今剪除涇雜)
　　(收其精要允為中品之第矣/故當詞宻於范意淺於江也)
　　樂府
　　　日出東南隅行(以下/五言)
朝日出邯鄲照我叢臺端中有傾城艶顧景織羅紈延
軀似纎約遺視若回瀾瑶装暎層綺金服炫雕欒幸有
同匡好西仕服秦官寶劒垂玉貝汗馬餙金鞍縈場類
轉雪逸控寫(一作/似)騰鸞羅衣夕解帶玉釵暮垂冠
　　　昭君辭
朝發披香殿夕濟汾隂河於兹懐九逝自此歛雙蛾沾
妝疑湛露繞臆狀流波日見奔沙起稍覺轉蓬多胡風
犯肌骨非直傷綺羅銜涕試南望關山鬱嵯峨始作陽
春曲終成苦寒歌唯有三五夜明月暫經過
　　　長歌行
連連舟壑改㣲㣲市朝變來功嗣徃迹莫武徂升彦局
塗頓逺䇿留懽恨奔箭拊戚狀驚瀾循休擬囘電嵗去
芳願違年來苦心薦春貌既移紅秋林豈停蒨一倍茂
陵道寧思栢梁宴長戢兎園情永别金華殿聲徽無惑
簡丹青有餘絢幽籥且未調無使長歌倦
　　　同前
春隰荑緑栁寒墀積皓雪依依徃紀盈霏霏來思結思
結纒歲宴曾是掩初節初節曽不掩浮榮逐弦缺弦缺
更圓合浮榮永沈滅色隨夏蓮變態與秋霜耋道廹無
異期賢愚有同絶銜恨豈云忘天道無甄别功名識所
職竹帛尋摧裂生外茍難尋坐為長歎設
　　　君子行
良御惑燕楚妙察亂澠淄隄傾由漏壤垣隙自危基囂
途或妄踐黨議勿輕持
　　　從軍行
惜哉征夫子憂恨良獨多浮天出鯷海束馬渡交河雪
縈九折嶝風巻萬里波維舟無夕島秣驥乏平莎凌濤
富驚沬援木闕垂蘿江颸鳴疊嶼流雲照層阿𤣥埃晦
朔馬白日照吳戈寝興動征怨寤寐起還歌晨装豈輟
警夕壘詎淹和苦哉逺征人悲矣將如何
　　　豫章行
燕陵平而逺易河清且駛一見塵波阻臨途引征思雙
劍愛匣同孤鸞悲影異宴言誠易纂清歌信難嗣卧聞
夕鍾急坐閱朝光亟徃歡墜壯心來戚滿衰志徂芳無
再馥淪灰定還熾夏臺尚可忘榮辱亦奚事愧㣲曠士
節徒感鄙生餌勞哉納辰和地逺託聲寄
　　　相逢狹路間
相逢洛陽道繫聲流水車路逢輕薄子竚立問君家君
家誠易知易知復易憶龍馬滿街衢飛盖交門側大子
萬戸侯中子飛而食小子始從官朝夕温省直三子俱
入門赫奕多羽翼若若青組紆煙煙金鐺色大婦遶梁
歌中婦廻文織小婦獨無事閉門聊且即緑綺試一彈
𤣥鶴方鼓翼
　　　長安有狹斜行
青槐金陵陌丹轂貴遊士方驂萬乘臣炫服千金子咸
陽不足稱臨淄孰能擬
　　　三婦豔
大婦掃玉墀中婦結羅帷小婦獨無事對鏡畫蛾眉良
人且安卧夜長方自私
　　　江蘺生幽渚(一作塘/上行)
澤蘭被荒徑孤芳豈自通幸逢瑶池曠得與金芝叢朝
承紫臺露夕潤緑池風既美脩嫮女復悦䌓華童夙昔
玉霜滿旦暮翠條空葉飄儲胥右芳歇露寒東紀化尚
盈昃俗志信頺隆財殫交易絶華落愛難終所惜改驩
眄豈恨逐征蓬願囘昭陽景持照長門宫
　　　却出東西門行
驅馬城西阿遥眺想京闕望極煙原盡地逺山河沒揺
装非短晨還歌豈明發脩服悵邉羈瞻途耿鄉謁馳盖
轉徂龍囘星引奔月樂去哀鏡(疑作/境)滿悲來壯心歇歳
華委徂貌年霜移暮髪晨物乆侵晏(一作/尋)征思坐淪越
清氛掩行夢憂原盪瀛渤一念起關山千里顧丘窟
　　　飲馬長城窟
介馬渡龍堆塗縈馬屢㢠前訪昌海驛兵燹入輪臺旌
幕巻煙雨徒御犯氷埃(闕/)
　　　青青河畔草
漠漠牀上塵心中憶故人故人不可憶中夜長嘆息歎
息想容儀不言長别離别離稍已乆空牀寄杯酒
　　　梁甫吟
龍駕有馳策日御無停隂星籥亟迴變氣化坐盈㑴寒
光稍𦕈𦕈秋塞(一作/色)日沈沈髙忩仄餘火(火大火/心星也)傾河
駕騰參飈風折暮草驚籜(一作/竿)霣層林時雲(集作/雨)靄空
逺淵水結清深奔樞(一作/驅)豈易紐(一作/任)珠庭不可臨懐
仁每多意履順孰能禁露清一唯促緩志且移心哀歌
歩梁甫歎絶有遺音
　　　君子有所思行
晨䇿終南首顧望咸陽川戚里遡層闕甲館負崇軒複
塗希紫閣重臺擬望仙巴姬幽蘭奏鄭女陽春絃共矜
紅顔日俱忘白髮年寂寥茂陵宅照曜未央蟬無以五
鼎盛顧嗤三經𤣥
　　　白馬篇
白馬紫金鞍停鑣過上蘭寄言狹斜子詎知隴道難赤
坂途三折龍堆路九盤氷生肌裏冷風起骨中寒功名
志所急日暮不遑飡長驅入右地輕舉出樓蘭直去巴
垂涕寧可望長安匪期定逺封無羨輕車官唯見恩義
重豈覺衣裳單本持軀命答幸遇身名完
　　　齊謳行
東秦稱右地川隰固夷昶層峯駕蒼雲濁河流素壤青
丘良杳鬰雪宫信踈敞王佐改殷命霸功繆周網(闕/)
　　　前緩聲歌
羽人廣宵宴帳集瑤池東開霞泛彩靄澄霧迎香風龍
駕出黄苑帝服起河宫九疑􁭺煙雨三山馭螭鴻玉鑾
乃排月瑤軷信凌空神行燭𤣥漠帝斾委曾虹簫歌美
嬴女笙吹悦姬童瓊漿且未洽羽轡巳騰空息鳯曾城
曲滅景清都中隆祐集皇代委祚溢華嵩
　　　芳樹(以下二首附謝朓集題云同/沈右率諸公賦鼔吹曲名)
發蕚九華隈開跗寒露側氤氲非一香參差多異色宿
昔寒飈舉摧殘不可識霜雪交横至對之長歎息
　　　臨髙臺
髙臺不可望望逺使人愁連山無斷絶河水復悠悠所
思竟何在洛陽南陌頭可望不可見何用解人憂
　　　洛陽道
洛陽大道中佳麗實無比燕裙傍日開趙帶隨風靡領
上蒲萄繡腰中合歡綺佳人殊未來薄暮空徙倚
　　　江南曲
櫂歌發江潭采蓮渡湘南冝(一作/莫)湏閒隠處舟浦予自
諳羅衣織成帶墮馬碧玉簮但令舟楫渡寧計路嶄嵌
(一作/嵌嵌)
　　　東武吟行
天徳深且曠人世賤而浮東枝纔拂景西壑巳停輈逝
辭金門寵去飲玉池流霄轡一永矣俗累從此休
　　　怨歌行
時屯寧易犯俗險信難羣坎壈元淑賦頓挫敬通文遽
淪班姬寵夙窆賈生墳短俗同如此長歎何足云
　　　悲哉行
旅遊媚年春年春媚遊人徐光旦垂彩和露曉凝津時
嚶起稚葉蕙氣動初蘋一朝阻舊國萬里隔良辰
　　　雜曲三首
　　　　擕手曲
捨轡下雕輅更衣捧玉牀斜簮映秋水開鏡比春粧所
畏紅顔促君恩不可長鵕冠且容裔豈吝桂枝亡
　　　　有所思
西征登隴首東望不見家關樹抽紫葉塞草發青芽昆
明當欲滿蒲萄應作花垂淚對漢使因書寄狹斜
　　　　夜夜曲(二首/)
河漢縱且横北斗横復直星漢空如此寧知心有憶孤
燈曖不明寒機曉猶織零淚向誰道雞鳴徒歎息
北斗䦨干去夜夜心獨傷月輝横射枕燈光半隐牀
　　　釣竿
桂舟既容與緑浦復囘紆輕絲動弱芰㣲楫起單鳬扣
舷忘日暮卒嵗以為娱
　　　臨碣石
碣石送返潮登罘禮朝日溟漲無端倪山島𤣥崇崪驥
老心未窮酬恩豈終畢
　　　湘夫人
瀟湘風已息沅澧復安流揚蛾一含睇㛹娟好且脩捐
玦置澧浦解珮寄中洲
　　　貞女引
貞女信無矯傍隣也見疑輕生本非惜賤軀良足悲傳
芳託嘉樹弦歌寄好詞
　　　襄陽蹋銅蹄歌三首(一云白/銅鞮歌)
分手桃林岸送别峴山頭若欲寄音信漢水向東流
生長宛水上從事襄陽城一朝遇神武奮翼起先鳴
蹀􁀙飛塵起左右自生光男兒得富貴何必在歸鄉
　　　永明樂
聮翩貴遊子侈靡千金客華轂起飛塵珠履竟長陌
　　　江南弄四首(以下/雜言)
　　　　趙瑟曲(文苑英華作元帝/今從樂府作沈約)
邯鄲竒弄出文梓縈絃急調切流徴𤣥鶴徘徊白雲起
白雲起鬱披香離復合曲未央
　　　　秦筝曲
羅袖飄纚拂雕桐促柱髙張散輕宫迎歌度舞遏歸風
遏歸風止流月夀萬春歡無歇
　　　　陽春曲
楊栁垂地鷰差池緘情忍思落容儀弦傷曲怨心自知
心自知人不見動羅裙拂珠殿
　　　　朝雲曲
陽臺氤氲多異色巫山髙髙上無極雲來雲去常不息
常不息夢來遊極萬世度千秋
　　　樂未央
億舜日萬堯年詠湛露歌採蓮願雜百和氣宛轉金鑪
前
　　　四時白紵歌五首(七言/)
　　(古今樂録曰沈約云白紵五/章勑臣約造武帝造後兩句)
　　　　春白紵
蘭葉參差桃半紅飛芳舞縠戱春風如嬌如怨狀不同
含笑流眄滿堂中翡翠羣飛飛不息願在雲間長比翼
佩服瑤草駐容色舜日堯年歡無極
　　　　夏白紵(英華作梁武帝今/從樂府作沈約)
朱光灼爍照佳人含情送意遙相親嫣然一(一作/宛)轉亂
心神非子之故欲誰因翡翠羣飛飛不息願在雲間長
比翼佩服瑤草駐容色舜日堯年歡無極
　　　　秋白紵
白露欲凝草巳黄金琯玉柱響洞房雙心一意俱徊翔
吐情寄君君莫忘翡翠羣飛飛不息願在雲間長比翼
佩服瑤草駐容色舜日堯年歡無極
　　　　冬白紵
寒閨晝宻羅幌垂婉容麗色心相知雙去雙還誓不移
長袖拂面為君施翡翠羣飛飛不息願在雲間長比翼
佩服瑤草駐容色舜日堯年歡無極
　　　　夜白紵
秦筝齊瑟燕趙女一朝得意心相許明月如規方襲予
夜長未央歌白紵翡翠羣飛飛不息願在雲間長比翼
佩服瑤草駐容色舜日堯年歡無極
　
　
　
　
　
　
　
　
　
　
　
　
　
　古詩紀巻八十二
欽定四庫全書
　古詩紀巻八十三　　　　明　馮惟訥　撰
梁第十
　沈約(二/)
　　詩
　　　侍皇太子釋奠宴(以下/四言)
尊學尚矣道亦遐哉啟圖觀祕闢苑興才事髙東序義
邁雲臺峩峩徳傅灼灼英台復禮曲臺反樂宣榭闕文
内舉輶軒外駕結朋千里從師百舍墜典必修闕祀咸
薦迴鸞獻爵摐金委奠肆士辨儀胥人掌縣髣髴神蹤
徘徊靈睠
　　　為南郡王侍皇太子釋奠宴二首
陵季相沿訓隨世殆政缺雅乖風漓化改禮亡袵席樂
沈河海三雍靡構四敎誰采瞻震竝峻義屬重麗横書
清道晦彼生知
義重師匡業貴虛受襄野順風西河杜帚表跡虧光降
情廻首道御百靈神行萬有尊學尚矣繼列傳徽旗章
或舛兹道莫違自堂及室異軫同歸洋洋聖範楚楚儒
衣
　　　三日侍鳯光殿曲水宴應制
灮遲蕙畆氣婉椒臺皇心愛矣帝曰遊哉玉鸞徐騖(一/作)
(警/)翠鳯輕廻别殿廣臨離宫洞啓川祗奉夀河宗相禮
清洛漸筵長伊流陛洄盪嘉羞揺漾芳醴輕歌易繞弱
舞難持素雲留管𤣥鶴停絲引思為歳歲亦陽止叨服
賁身身亦昌止徒勤丹漆終愧文梓
　　　為臨川王九日侍太子宴
凉風北起髙鴈南翻葉浮楚水草折梁園凄凉霜野惆
悵晨鵾雲輕寒樹日麗秋原三金廣設六羽髙陳寒英
始獻凉酎初醇靡靡神襟鏘鏘羣彦思媚儲猷洽和奉
宴恩暢蘭席歡同桂殿景遽樂推臨風以眷麗景天枝
位非徳舉任伍辰階祚均河楚負嶽未勝瞻雲難侣望
古興惕心焉載佇
　　　九日侍宴樂遊苑
憑玉宅海端扆御天止流飛壑静震騰川凝神貫(一作/賁)
極摛道漏泉西裘委袵南風在絃暮芝始緑年桂初丹
上林葉下滄池水寒霜霑玉樹鴈動輕瀾停蹕玉陛徙
衛璿墀琱箱鳯綵羽盖鸞姿虹旌迢遞翠華葳㽔禮𢎞
灞汭義髙洛湄
　　　從齊武帝瑯琊城講武應詔(以下/五言)
九功播祧墠七徳陳武懸展事昌國圖息兵由重戰皇
情咨閲典出車迨辰選飾徒映寒隰翻綏臨廣甸颯沓
佩吳戈參差腰夏箭風斾舒復巻雲霞清以轉輕舞信
徘徊前歌且遙衍秋原嘶代馬朱光浮楚練虹壑寫飛
文巖阿藻餘絢發震嶽靈從揚旌水華變慿髙訓武則
中天起遐眷鳯盖捲洪河珠旗掃(集作/拂)長汧方待翠華
舉逺適瑤池宴
　　　三日侍林光殿曲水宴應制
宴鎬鏘玉鑾遊汾舉仙軷榮光泛彩旄脩風動芝盖淑
氣婉登晨天行聳雲斾帳殿臨春籞帷宫繞芳薈漸席
周羽觴分墀引廻瀨穆穆𤣥化升濟濟皇階泰將御遺
風軫逺侍瑤臺㑹
　　　侍宴樂遊苑餞吕僧珍應詔
丹浦非樂戰負重切君臨我皇秉至徳㤀已用堯心愍
兹區宇内魚鳥失飛沈推轂二崤道揚斾九河隂超乘
盡三屬選士皆百金戎車出細栁餞席遵(一作/樽)上林命
師誅後服授律緩前禽函轘方解帶嶢(本集/作驍)武稍披襟
伐罪芒山曲弔民伊水潯將陪告成禮待此未抽簮
　　　正陽堂宴勞凱旋
凱入同髙宴飲至均多祜昔徃歌采薇今來歡枤杜善
戰惟我皇勝之不窺戸推轂授神謨餘壯終能賈浩蕩
金罍溢周流玉觴傅
　　　遊鍾山詩應西陽王教(五章/)
靈山紀(本集/作標)地徳地險資嶽靈終南表秦觀少室邇王
城翠鳯翔淮海衿帶遶神坰北阜何其峻林薄杳葱青
發地多竒嶺干雲非一状合沓共隠天參差互相望鬱
嵂構丹巘崚嶒起青嶂勢隨九疑髙氣與三山壯
即事既多美臨眺殊復竒南瞻儲胥觀西望昆明池山
中咸可悦賞逐四時移春光發隴首秋風生桂枝
多值息心侣結架山之足八解鳴澗流四禪隐巖曲窈
㝠終不見蕭條無可欲所願從之遊寸心於此足
君王挺逸趣羽斾臨崇基白雲隨玉趾青霞襍桂旗淹
留訪五藥顧步佇三芝於焉仰鑣駕歳暮以為期
　　　登髙望春
登髙眺京洛街巷紛漠漠迴首望長安城闕鬰盤桓日
出照鈿黛風過動羅紈齊童躡朱履趙女揚翠翰春風
揺襍樹葳蕤緑且丹寶瑟玖瑰柱金羈玳瑁鞍淹留宿
下蔡置酒過上蘭解眉還復斂方知巧笑難佳期空靡
靡含睇未成歡嘉客不可見因君寄長歎
　　　遊金華山
逺䇿追夙心靈山協乆要天倪臨紫闕地道通丹竅未
乘琴髙鯉且縱嚴陵釣若蒙羽駕迎得奉金書召髙馳
入閶闔方覩靈妃笑
　　　劉(藝文/作留)真人東山還
連峯竟無巳積翠逺微微寥戾野風急芸黄秋草腓我
來歳云暮於此悵懐歸霜雪方共下寧止露霑衣待余
兩岐秀去去掩柴扉
　　　登𤣥暢樓
危峯帶北阜髙頂出南岑中有陵風榭迴望川之隂岸
險毎增減湍平互淺深水流本三𣲖臺髙乃四臨上有
離羣客客有慕歸心落暉映長浦煥景燭中潯雲生嶺
乍黑日下溪半隂信美非吾土何事不抽簮
　　　酬謝宣城朓(集云謝宣/城朓卧疾)
王喬飛鳬舄東方金馬門從宦非宦侣避世作避諠揆
予發皇鑒(一作/覽)短翮屢飛翻晨趨朝(一作/游)建禮晚沐卧
郊園賔至下塵榻憂來命緑尊昔賢侔時雨今守馥蘭
蓀神交疲夢寐路逺隔思存牽拙謬東汜浮惰及西崑
顧循良菲薄何以儷璵璠將隨渤澥去刷羽汎清源
　　　新安江至清淺深見底貽京邑遊好
眷言訪舟客兹川信可珍洞徹隨清淺皎鏡無冬春千
仞寫髙樹百丈見遊鱗滄浪有時濁清濟涸無津豈若
乘斯去俯映日磷磷紛吾隔囂滓寧假濯衣巾願以潺
湲水霑君纓上塵
　　　送别友人(外編作任/眆者非)
君東我亦西銜悲涕如霰浮雲一南北何由展言宴方
作異鄉人贈子同心扇遙裔發海鴻連翻出簷燕春秋
更去來參差不相見
　　　去東陽與吏民别
㣲薄叨今幸忝荷非昔期唐風豈異世欽明重在茲飾
驂去關輔分竹入河淇下車如昨日曵組忽彌朞霜載
凋秋草風三動春旗無以招卧轍寧望後相思
　　　早發定山
夙齡愛逺壑晚蒞見竒山標峯綵虹外置嶺白雲間傾
壁忽斜竪絶頂復孤圓歸海流漫漫出浦水濺濺野棠
開未落山櫻發欲然㤀歸屬蘭杜懐禄寄芳荃眷言採
三秀徘徊望九仙
　　　循役朱方道路
分繻出帝京升装奉皇穆洞野屬滄溟聨郊遡河服日
映青丘島塵起邯鄲陸江移林岸微巖深烟岫複歳嚴
摧磴草午寒散嶠木縈蔚夕飈巻蹉跎晚雲伏霞志非
易從旌軀信難牧豈慕淄宫梧方辭兎園竹羈心亦何
言迷蹤庻能復
　　　和竟陵王遊仙詩二首(王融范/雲同賦)
夭(一作/天)矯(一作/蟜)乘綘仙螭衣方陸離玉鑾隠雲霧溶溶
紛上馳瑤臺風不息赤水正漣漪崢嶸𤣥圃上聊攀瓊
樹枝
朝止閶闔宫暮宴清都闕騰盖隐(一作/擁)奔星低鑾避行
月九疑紛相從虹旌乍升沒青鳥去復還髙唐雲不歇
若華有餘照淹留且晞髪
　　　遊沈道士館
秦皇御宇宙漢帝恢武功歡娛人事盡情性猶未充鋭
意三山上托慕九霄中既表祈年觀復立望仙宫寧為
心好道直由意無窮曰余知止足是願不湏豐遇可淹
留處便欲息㣲躬山嶂逺重疊竹樹近蒙蘢開襟濯寒
水觧帶臨清風所累非物外為念在𤣥空(一作/蹤)朋來握
石髓賓至駕輕鴻都令人徑絶惟使雲路通一舉凌倒
景無事適華嵩寄言賞心客歳暮爾來同
　　　酬華陽陶先生(見陶隐/居傳)
三清未可覿一氣且空存所願廻光景拯難拔危魂若
蒙丸丹贈豈懼六龍奔
　　　還園宅奉酬華陽先生
早欲尋名山期待婚嫁畢二事雖云已此外復非一忽
聞龍圖至仍覩榮光溢副朝首八元開壤賦千室冠纓
曾弗露風雨未嘗櫛鳴玉響洞門金蟬映朝日慙無小
人報徒叨令尹秩豈忘平生懐靡盬不遑恤
　　　華陽先生登樓不復下贈呈
側聞上士説尺木乃騰霄雲駢不展地仙居多麗譙卧
待三芝秀坐對百神朝銜書必青鳥佳客信龍鑣非止
靈桃實方見大椿凋
　　　奉華陽王外兵
餐玉駐年齡吞霞反容質眇識青丘樹廻見扶桑日爛
漫蜃雲舒嶔崟山海出
　　　赤松澗
松子排煙去英靈眇難測惟有清澗流潺湲終不息神
丹在茲化雲軿於此陟願受金液方片言生羽翼渇就
華池飲饑向朝霞食何時當來還延佇青巖側
　　　八關齋
因戒倦輪飄習障從塵染四衢道難闢八正扉猶掩得
理未易期失路方知險迷塗既已復豁悟非無漸
　　　古意
挾瑟叢臺下徙倚愛容光佇立日已暮戚戚苦人腸露
葵已堪摘淇水未沾裳錦衾無獨暖羅衣空自香明月
雖外照寧知心内傷
　　　少年新婚為之詠
山隂栁家女薄言出田墅丰容好姿顔便僻巧言語腰
肢既軟弱衣服亦華楚紅輪映早寒畫扇迎初暑錦履
並花紋繡帶同心苣羅襦金薄厠雲鬂花釵舉我情已
鬰紆何用表﨑嶇託意眉間黛申心口上朱莫爭三春
價坐喪千金軀盈尺青銅鏡徑寸合浦珠無因逹徃意
欲寄䨇飛鳬裙開見玉趾衫薄映凝膚羞言趙飛燕笑
殺秦羅敷自顧雖悴薄冠盖曜城隅髙門列騶駕廣路
從驪駒何慚鹿盧劒詎减府中趨還家問鄉里詎堪持
作夫
　　　夢見美人
夜聞長嘆息知君心有憶果自閶闔開魂交覩顔(玉臺/作容)
色既薦巫山枕又奉齊眉食立望復横陳忽覺非在側
那知神傷者潺湲淚沾臆
　　　直學省愁卧
秋風吹廣陌蕭瑟入南闈愁人掩軒卧髙牕時動扉虛
館清隂滿神宇曖㣲㣲網蟲垂戸織夕鳥傍櫩飛纓珮
空為忝江海事多違山中有桂樹歳暮可言歸
　　　休沐寄懐
雖云萬重嶺所翫終(一作/惟)一丘堦墀幸自足安事逺遨
遊臨池清溽暑開幌望髙秋園禽與時變蘭根應節抽
憑軒搴木末垂堂對水周紫籜開緑篠白鳥映青疇艾
葉彌南浦荷花遶北樓送日隐層閣引月入輕幬爨熟
寒蔬剪賔來春蟻浮來徃既云勌灮景為誰留
　　　宿東園
陳王鬬雞道安仁採樵路東郊豈異昔聊可閒余步野
徑既盤紆荒阡亦交互槿籬疎復宻荆扉新且故樹頂
鳴風飈草根積霜露驚麏去不息征鳥時相顧茅棟嘯
愁鴟平岡走寒兎夕隂帶層阜長烟引輕素飛光忽我
遒豈止歳云暮若蒙西山藥頽齡倘能度
　　　行園(見謝宣/城集)
寒𤓰方卧壠秋菰亦滿陂紫茄紛爛熳緑芋鬱參差初
菘向堪把時韮日離離髙梨有繁實何减萬年枝荒渠
集野鴈安用昆明池
　　　和左丞庾杲之病
歳暮豈云聊參差憂與疾匪澣孰能賜持身固無述握
蘭空盈把待漏終不溢囂喧滿眼前簿領紛盈膝安用
談天辯徒勞夢賜筆挂冠若東都山林寧復出
　　　和竟陵王抄書
敎㣲因弛轡維峻屬貞期義乖良未逺斯文煥在茲超
河綜絶禮冠楚綴淪詩披縢辨蠧册酌醴訪深疑澄流
黜徃性泛畧引前滋漢壁含遺篆名山多逸詞緑編方
委閣素簡日盈輜空幸參鴛鷺比秀恧瓊芝挹流既知
廣復道還自嗤
　　　奉賀竟陵王郡縣名(王融范/雲同賦)
西都富軒冕南宫溢才彦髙闕連朱雉方渠漸游殿廣
川肆河濟長岑繞崤汧曲梁濟危渚平臯騁悠眄清淵
皎澄徹曾山鬱葱蒨陽泉濯春藻隂丘聚寒霰西華不
可留東光促奔箭望都遊子懐臨戎征馬倦既豫平章
集復齒南皮宴一窺長安城羞言杜陵掾
　　　奉賀竟陵王藥名
丹草秀朱翹重臺架危岊木蘭露易飲射干枝可結陽
隰採辛夷寒山望積雪玉泉亟周流雲華乍明滅合歡
葉暮巻爵林聲夜切垂景廹連桑思仙慕雲埓荆實剖
丹瓶龍芻汗奔血照握乃夜光盈車非玉屑細栁空葳
蕤水萍終委絶黄符若可挹長生永昭晢
　　　和陸慧曉百姓名
建都望淮海樹闕表衡稽井榦風雲出栢梁星漢齊皇
王臨萬宇惠化覃黔黎言士服仁義宿昔秉華圭庸賢
起幽谷欽言非象犀端委康國步偃息召邦擕舉政方
分策易紀粲金泥伊余沐嘉幸由是别園畦曾㣲涓露
答光景遂雲西方隨煉丹子薄暮矯行迷
　　　三月三日率爾成章
麗日屬元巳年芳具在斯開花已匝樹流嚶復滿枝洛
陽繁華子長安輕薄兒東出千金堰西臨鴈鶩陂遊絲
應空轉髙楊拂地垂綠幘文照耀紫燕光陸離清晨戱
伊水薄暮宿蘭池象筵鳴寶瑟金瓶泛羽巵寧憶春蠶
起日暮桑欲萎長袂屢巳拂雕胡方自炊愛而不可見
宿昔减容儀且當忘情去歎息獨何為
　　　織女贈牽牛
紅粧與明鏡二物本相親用持施點畫不照離居人徃
秋雖一照一照復還塵塵生不復拂蓬首對河津冬夜
寒如此寧遽道陽春初商忽云至暫得奉衣巾施衿巳
成故每聚忽如新
　　　應王中丞思逺咏月
月華臨静夜夜静滅氛埃方暉竟户入圓影隙中來髙
樓切思婦西園遊上才網軒映珠(一作/朱)綴應門照緑苔
洞房殊未曉清光信悠哉
　　　和王中書徳充詠白雲
白雲自帝鄉氛氲屢廻沒蔽虧崑山樹含吐瑤臺月秋
風西北起飄我過城闕城闕已參差白雲復離離皎潔
在天漢倒影入華池將過丹丘野時至碧林垂九重迎
飛燕萬里送翔螭
　　　詠雪應令
思鳥聚寒盧蒼雲軫暮色夜雪合且離曉風驚復息嬋
姢入綺牕徘徊鶩情極弱桂不勝枝輕飛屢低翼玉山
聊可望瑤池豈難即
　　　和劉雍州繪博山香爐
範金誠可則摛思必良工凝芳自朱燎先鑄首山銅壊
姿信嵒崿竒態實玲瓏峯嶝互相拒巖岫杳無窮赤松
遊其上歛足御輕鴻蛟螭盤其下驤首盻層穹嶺側多
竒樹或孤或複叢巖間有佚女垂袂似含風翬飛若未
巳虎視鬱餘雄登山起重障左右引絲桐百和清夜吐
蘭烟四靣充如彼崇朝氣觸石繞華嵩
　　　詠湖中鴈
白水滿春塘旅鴈每廻翔唼流牽弱藻歛翮帶餘霜羣
浮動輕浪單汎逐孤光懸飛竟不下亂起未成行刷羽
同搖漾一舉還故鄉
　　　冬節後至丞相第詣世子車中作
廉公失權勢門館有虛盈貴賤猶如此况乃曲池平髙
車塵未滅珠履故餘聲賓階綠錢滿客位紫苔生誰當
九原上鬱鬱望佳城
　　　奉賀竟陵王經劉瓛墓
表閭欽逸軌軾墓禮真䰟化塗終眇默神理瞹猶存塵
經(一作/駕)未輟幌髙衡已委門日蕪子雲舍徒望董生園
華隂無遺布楚席有靈樽𤣥泉倘能慰長夜且勿論
　　　悼亡(一作/悼徃)
去秋三五月今秋還照梁(一作/房)今春蘭蕙草來春復吐
芳悲哉人道異一謝永銷亡簾屏既毁撤(一作屏筵/空有設)帷
席更施張游塵掩虛座孤帳覆空牀萬事無不盡徒令
存者傷
　
　
　
　
　
　
　
　
　
　
　
　
　
　
　古詩紀巻八十三
欽定四庫全書
　古詩紀巻八十四　　　　明　馮惟訥　撰
梁第十一
　沈約三
　　　侍遊方山應詔
清漢夜昭晢扶桑曉陸離發歌摐陽下(一作發吹/垂楊下)建羽
朝夕池摐金浮水若聳蹕詔山祗一霑九霄露藜藿終
自知
　　　樂將殫恩未已應詔
凄鏘笙管遒參差舞行亂輕肩既屢舉長巾亦徐換雲
鬢垂寶花輕粧染㣲汗羣臣醉又飽聖恩猶未半
　　　泛永康江
長枝萌紫葉清源泛緑苔山光浮水至春色犯寒來臨
睨信永矣望美暧悠哉寄言幽閨妾羅袖勿空裁
　　　餞謝文學離夜
漢池水如帶巫山雲似葢瀄汨背吳潮潺湲横楚瀨一
望沮漳水寧思江海㑹以我徑寸心從君千里外
　　　别范安成
生平少年日分手易前期及爾同衰暮非復别離時勿
言一樽酒明日難重持夢中不識路何以慰相思
　　　效古
可憐桂樹枝單雄憶故雌嵗暮異栖宿春至猶别離山
河隔長路路逺絶容儀豈云無可(玉臺/作我)匹寸心終不移
　　　庭雨應詔
出空寧可圖入庭倍難賦非煙復非雲如絲復如霧霡
霂裁欲垂霏㣲不能注雖無千金質聊為一辰趣
　　　初春
夾(一作/扶)道覔陽春相將共擕手草色猶自腓林中都未
有無事逐梅花空敎信楊栁且復共歸來含情寄杯酒
　　　春思(一作/春詠)
楊栁亂如絲綺羅不自持春草黄復緑客心傷此時青
苔已結洧碧水復盈淇日華照趙瑟風色動燕姬襟前
萬行淚故是一相思
　　　傷春
弱草半抽黄輕條未全緑年芳被禁籞煙花繞層曲寒
苔巻復舒冬泉斷方續早花散凝金初露泫成玉
　　　秋夜
月落宵向分紫烟鬱氛氲曀曀螢入霧離離鴈度雲巴
童暗理瑟漢女夜縫裙新知樂如是乆要詎相聞
　　　詠箎(古文苑云沈右率/座賦二物為詠)
江南簫管地妙響發孫枝殷勤寄玉指含情舉復垂雕
梁再三繞輕塵四五移曲中有湥意丹誠君詎知
　　　詠竹㯽榔盤
梢風有勁質柔用道非一平織方以文穹成圓且宻薦
羞雖百品所貴浮天實幸承歡醑餘寧辭嘉宴畢
　　　簷前竹
萌開籜已垂結葉始成枝繁䕃上蓊茸(一作/鬱鬱)促節下離
離風動露滴瀝月照影參差得生君戸牖不願夹華池
　　　翫庭栁(玉臺作/詠栁)
輕隂拂建章夾道連未央因風結復解霑露柔且長楚
妃思欲絶班女淚成行遊人未應去為此還故鄉
　　　麥李(藝文作/詠李)
青玉冠西海碧石彌外區化為中園實其下成路衢在
先良足貴因小邈難逾色潤房陵縹味奪寒水朱摘持
欲以獻尚食且踟蹰
　　　詠桃
風來吹葉動風去畏花傷紅英已照灼况復含日灮歌
童暗理曲游女夜縫裳詎减當春淚能斷思人腸
　　　詠青苔
緣堦巳漠漠汎水復綿綿㣲根如欲斷輕絲似更聫長
風隐細草深堂沒綺錢縈鬱無人贈葳蕤徒可憐
　　　十詠二首
　　　　領邉繡
纎手製新竒刺作可憐儀縈絲飛鳯子結縷坐花兒不
聲如動吹無風自褭枝麗色儻未歇聊承雲鬢垂
　　　脚下履
丹墀上颯袿玉殿下趍鏘逆轉珠珮響先表繡桂香裾
開臨舞席袖拂繞歌堂所歎㤀懐妾見委入羅牀
　　　懐舊詩九首
　　　　傷王融
元長秉竒調弱冠慕前蹤眷言懐祖武一簣望成峰途
艱行易跌命舛志難逢折風落迅羽流恨滿青松
　　　　傷謝朓
吏部信才傑文峯振竒響調與金石諧思逐風雲上豈
言陵霜質忽隨人事徃尺璧爾何冤一旦同丘壌
　　　　傷庾杲之
左(一作/右)率馥時譽秀出冠朋僚聳兹千仞氣振此百尋
條藴藉含文雅散朗溢風飈楸檟(一作/梧)今巳合容範尚
昭昭
　　　　傷王諶
長史體閒任坦蕩無外求持身非詭遇應物有虛舟心
從朋好盡形為歡宴留歡宴未終畢零落委山丘
　　　　傷虞炎
東南既擅美洛陽復稱才擕手同歡宴比跡共遊陪事
隨短秀落言歸長夜臺
　　　　傷李珪之
少府懐貞節忘軀濟所奉吏道勤不息繁文長自擁既
闕優孟歌身沒誰為寵
　　　　傷韋景猷
韋叟識前載博物僃戎華稅驂止營校淪跡委泥沙始
知庸聽局方悟大音賖
　　　　傷劉渢(藝文/作佩)
處和無近累天然有勝質蕭瑟負髙情耿介懐秋實義
貴良為重蘭摧非所恤一罷平生言寧知擕手日
　　　　傷胡諧之
豫州懐風範綽然標雅度處約志不渝接廣情無忤頡
頏事刀筆紛綸遞朱素美志同山阿浮年迫朝露
　　　詠新荷應詔
勿言草卉賤幸宅天池中微根纔出浪短榦未搖風寧
知寸心裏蓄紫復含紅
　　　聽蟬鳴應詔
輕生宅園籞復得棲嘉樹豈敢擅洪枝輕條遭所遇葉
宻形易揚風迴響難住
　　　詠笙
彼美實枮枝孤篠定參差鵾雞巳啁唽棗下復林離本
期王子宴寧待洛濵吹
　　　詠筝
秦筝吐絶調玉柱揚清曲絃依髙張斷聲隨妙指續徒
聞音繞梁寧知顔如玉
　　　詠山榴
靈園同佳稱幽山有竒質停采乆彌鮮含華豈期實長
願㣲名隐無使孤株出
　　　大言應令
隘此大汎庭方知九垓局窮天豈彌指盡地不容足
　　　細言應令
開館尺棰餘築榭㣲塵裏蝸角列州縣毫端建朝市
　　　詠餘雪
隂庭覆素芷南階褰緑葹玉臺新落構青山已半虧
　　　詠帳
甲帳垂和璧螭雲張桂宫隨珠既吐曜翠被復含風
　　　侍宴詠反舌
假容不足觀遺音猶可薦幸蒙喬樹恩得以聞髙殿
　　　寒松
梢聳振寒聲青葱標暮色疎葉望嶺齊喬榦臨雲直
　　　詠孤桐
龍門百尺時(一作/峙)排雲少孤立分根䕃玉池欲待髙鸞
集
　　　詠梧桐
秋還遽已落春曉猶未荑微葉雖可賤一剪或成珪
　　　園橘
緑葉迎露滋朱苞待霜潤但令入玉柈金衣非所恡
　　　詠梨應詔
大谷來既重岷山道又難摧折非所恡但令入玉盤
　　　西地梨(詩彚作簡/文者非)
列茂河陽苑蓄紫濫觴隈翻黄秋沃若落素春徘徊
　　　詠芙蓉
㣲風搖紫葉輕露拂朱房中池所以緑待我泛紅光
　　　詠杜若
生在窮絶地豈與世相親不顧逢采擷本欲芳幽人
　　　詠鹿葱
野馬不任騎兎絲不任織既非中野花無堪麕䴥食
　　　甘蕉
抽葉固盈丈擢本信兼圍流甘揜椰實弱縷冠絺衣
　　　詠菰
結根布洲渚垂葉滿臯澤匹彼露葵羮可以留上客
　　　早行逢故人車中為贈
殘朱猶暧暧餘粉尚霏霏昨宵何處宿今晨拂露歸
　　　為鄰人有懐不至
影逐斜月來香隨逺風入言是定知非欲笑翻成泣
　　　四城門
六龍既驚軫二䑕復馳光衰齡難慎輔暮質易凋傷
　　　和劉中書仙詩二首(以下十/題闕文)
清旦發𤣥洲日暮宿丹丘崑山西北映流泉東南流霓
裳拂流電雲車委輕霰崢嶸上不覩寥廓下無見
殊庭不可及風熛多異色霞衣不待縫雲錦不須織
　　　華山館為國家營功徳
流芳禱靈嶽稽首恭上𤣥帝昔祈萬夀臣今請億年丹
方緘洞府河清時一傳錦書飛雲字玉簡黄金編
　　　和王衛軍觧講
妙輪輟徃駕寶樹未開音甘露為誰演得一標道心眇
眇𤣥塗曠髙義總成林七花屏塵相八觧濯芳襟
　　　侍宴謝朏宅餞東歸應制
皇情悵東􁀙羽斾拂南㕓夏雲清朝景秋風揚早蟬飲
和陪下席論道光上筵
　　　酬孔通直遏懐蓬居
閶闔既洞啓龍樓亦髙闢兩宫集鸞步二闈引通籍伊
爾事清途紛吾供賤役
　　　石塘瀨聽猿
噭噭夜猿鳴溶溶晨霧合不知聲逺近惟見山重沓既
歡東嶺唱復佇西巖答
　　　出重圍和傅昭
魯連揚一策陳平出六竒邯鄲風雨散白登烟霧維排
雲出九地陵定振五巵
　　　秋晨羈怨望海思歸
分空臨澥霧披逺望滄流八桂暧如畫三桑眇若浮烟
極希丹水月逺望青丘
　　　侍宴樂游苑餞徐州刺史應詔(丘遲/同賦)
沃若動龍驂參差凝鳯管金塘草未合玉池泉將滿
　　　憩郊園和約法師採藥
郭外三千畆欲以貿朝饘繁蔬既綺布宻菓亦星懸
　　　上巳華光殿(七言/)
於維盛世即軒媯朝鄷宴鎬復在斯朝光灼爍映蘭池
春風婉轉入細枝時鸎顧慕聲合離輕波微動漾羽巵
河宗海若生蛟螭浮梁徑度跨迴漪朱顔始洽景將移
安得壯士駐奔曦
　　　六憶詩四首(以下/雜言)
憶來時灼灼上堦墀勤勤叙别離慊慊道相思相㸔常
不足相見乃㤀饑
憶坐時黯黯羅帳前或歌四五曲或弄兩三弦笑時應
無比嗔時更可憐
憶食時臨盤動容色欲坐復羞坐欲食復羞食含哺如
不饑擎甌似無力
憶眠時人眠彊未眠解羅不待勸就枕更須牽復恐傍
人見嬌羞在燭前
　　　八詠詩
　　(金華誌曰八詠詩南齊隆昌元年太守沈約所作/題于𤣥暢樓時號絶倡後人因更𤣥暢樓為八詠)
　　(樓/云)
　　　　登臺望秋月
望秋月秋月光如練照曜三爵臺徘徊九華殿九華玳
瑁梁華榱與璧璫以兹雕麗色持照明月光凝華入黼
帳清輝懸洞房先過飛燕户却映班姬牀桂宫裊裊落
桂枝早寒凄凄凝白露上林晚葉颯颯鳴鴈門早鴻離
離度湛秀質兮似規委清光兮如素照愁軒之蓬髪影
金堦之輕(一作/微)步居人臨此笑以歌别客對之傷且慕
經衰圃映寒叢凝清夜帶秋風隨庭雪以偕素與池荷
而共紅臨玉階(一作/墀)之皎皎含霜靄之濛濛轥天衢而
徙度轢長漢而飛空隐巖崖而半出隔帷幌而纔通散
朱庭之奕奕入青瑣而玲瓏寒階悲寡鶴沙洲怨别鴻
文姬泣胡殿昭君思漢宫余亦何為者淹留此山東
　　　　㑹圃臨春風
臨春風春風起春樹游絲暧如網(一作/烟)落花雰似霧先
泛天淵池還過細栁枝蝶逢飛搖颺燕值羽差池揚桂
斾動芝盖開燕裾吹趙帶趙帶飛參差燕裾合且離迴
簮復轉黛顧步惜容儀容儀已炤灼春風復迴薄氛氲
桃李花青跗含素蕚既為風所開復為風所落搖緑蔕
抗紫莖舞春雪襍流鶯曲房開兮金鋪響金鋪響兮妾
思驚梧臺未隂淇川(一作/水)始碧迎行雨於髙唐送歸鴻
於碣石經洞房響紈素感幽閨思帷帟想芳園兮可以
游念蘭翹兮漸堪摘拂明鏡之冬塵解羅衣之秋襞既
鏗鏘以動佩又絪緼而流射始搖蕩以入閨終徘徊而
緣隙鳴珠簾於繡戸散芳塵於綺席是時悵思歸安能
乆行役佳人不在兹春風誰為惜
　　　　歳暮愍衰草
愍衰草衰草無容色憔悴荒逕中寒荄不可識昔時兮
春日昔日兮春風銜華兮佩實垂緑兮散紅氛氲鳷鵲
右照曜望仙東送歸顧慕泣淇水嘉客淹留懐上宫巖
陬兮海岸冰多兮霰積爛漫兮客(一作/巖)根攅幽兮寓(一/作)
(石/)隟布綿宻於寒臯吐纎疎於危石既惆悵於君子倍
傷心於行役露縞枝於初旦霜紅夭於始夕彫芳卉之
九衢霣靈茅之三脊風急崤道難秋至客衣單既傷簷
下菊復悲池上蘭飄落逐風盡方知嵗早寒流螢暗明
燭雁聲斷纔續委絕長信宫蕪穢丹墀曲霜奪莖上紫
風銷葉中緑山變兮青薇水折兮黄葦秋鴻兮疎引寒
鳥兮聚飛徑荒寒草合桐長舊巖圍(一作草長/荒徑㣲)園庭漸
蕪沒霜露日霑衣願逐晨征鳥薄暮共西歸
　　　　霜來悲落桐
悲落桐落桐早霜露燕至葉未抽鴻來枝已素本出龍
門山長枝仰刺天上峰百丈絶下趾萬尋懸幽根未蟠
結孤株復危絶初不照光景終年負霜雪自顧無羽儀
不願生曲池芬芳本自乏華實無所施公子特留盼王
孫少見知分取孤生枿徙置北堂陲宿莖抽晚榦新葉
生故枝故枝雖遼逺新葉頗離離春風一朝至榮華坐
如斯自惟良菲薄君恩徒照灼顧巳非嘉樹空用憑阿
閣願作清廟琴為君舞𤣥鶴薜荔可為裳文杏堪作梁
勿言草木賤徒照君末光末光不徒照為君含噭咷(一作/䆗窱)
陽柯淥水絃隂枝苦寒調厚徳非所任敢不虛其心若
逢陽春至吐緑照清潯
　　　　夕行聞夜鶴
聞夜鶴夜鶴唳南池對此孤明月臨風振羽儀伊吾人
之菲薄無賦命之天爵抱跼促之短懐隨冬春而哀樂
愍海上之驚鳬傷雲間之離鶴離鶴昔未離迴發天北
垂忽遇疾風起暫下昆明池復畏冬冰合水宿非所宜
欲棲不可住欲去飛已疲勢逐疾風舉求温向衡楚復
值南飛鴻參差共成侣海上多雲霧蒼茫失洲嶼自此
别故羣獨向瀟湘渚故羣不離散相依江海畔夜止羽
相切晝飛影相亂刷羽共浮沈湛澹泛清潯既不經離
别安知慕侣心九冬負霜雪六翮飛不任且養凌雲翅
俛仰弄清音所望浮丘子旦夕來相尋
　　　　晨征聽曉鴻
聽曉鴻曉鴻度將旦跨弱水之㣲瀾發成山之逺岸怵
春歸之未㡬傷此嵗之云半出海漲之蒼茫入雲途之
瀰漫無東西之可辨孰遐邇之能算㣲昔見於洲渚赴
秋期於江漢集勁風於弱軀負重雪於輕翰寒溪可以飲
荒臯可以竄溪水徒自清㣲容豈足翫秋蓬飛兮未極
塞草寒兮無色吳山髙兮髙難度越水深兮深不可測
羨明月之馳光顧征禽之駛翼伊余馬之屢懐知君(一/作)
(吾/)行之未極(一作/息)夜綿綿而難曉愁參差而盈臆望山
川悉無似唯星河猶可識孤鴈夜南飛客淚夜沾衣春
鴻旦暮返客子方未歸嵗去歡娛盡年來容貌衰(一作/非)
攬袵形雖是撫臆事多違青緺(一作/蒲)雖長復易解白雲
誠逺詎難依
　　　　解佩去朝市
去朝市朝市湥(一作/晨)歸暮辭北纓而南徂浮東川而西
顧逢天地之降祥值日月之重光伊吾行之未已(一作/伊當)
(仁之/菲薄)非余情之信芳充待詔於金馬奉髙宴於栢梁觀
鬬獸於虎圈望窈窕於披香游西園兮登銅雀攀青璅
兮朓重陽講金華兮議宣室晝武帳兮夕文昌佩甘泉
兮屣五柞簮枍栺(音/詣)兮黻承光託後車兮侍華幄游渤
海兮泛清漳天道有盈缺寒暑遞炎凉一朝賣玉椀眷
眷惜餘香曲池無復處桂枝亦銷亡清廟徒肅肅西陵
乆茫茫薄暮余多幸嘉運重來昌忝稽郡之南尉典千
里之光貴别北芒於濁河戀横橋於清渭望前軒之早
桐對南階之初卉唯余情之屢傷豈兹焉之能慰眷昔
日兮懐哉嵗將暮兮歸去來
　　　　被褐守山東
守山東山東萬嶺(一作/里)鬱青葱兩溪共一瀉水潔望如
空岸側青莎被巖間丹桂叢上瞻旣隠軫下睇亦溟濛
逺林響咆獸近樹聒鳴蟲路出(一作/帶)若溪右澗(一作/泉)吐
金華東萬仞倒危石百丈注懸淙(一作/潨)掣曳瀉流電奔
飛似白虹洞井含清氣漏穴吐飛風玉竇膏滴瀝石乳
室空籠峭崿塗彌險巖岨步纔通余捨平生之所愛歘
暮年之此逢欲一去而不還悵鄒(一作/恨邦)衣之未褫揖林
壑之清曠事氓俗之紛詭幸帝徳之方升值天綱之未
毁既除舊而就新故化民而俗徙播趙俗以南徂扇齊
風以東靡乳雉方可馴流蝗庻能弭清心矯世濁儉政
救民侈秩滿撫白雲淹留事芝髓
　王錫(字公嘏琅邪人梁武令與張瓉入/宫與昭明為師友累遷吏部郎中)
　　　大言應令
欲遊五嶽迫不得申杖千里之木鱠横海之鱗
　　　細言應令
冥冥藹藹離朱不辨其實步蝸角而三伏經鍼孔而千
日
　王規(字威明琅邪人儉之孫騫之子仕武/帝時累遷太子中庻子領東兵校尉)
　　　大言應令
俯身望日入下視見星羅噓八風而為氣吹四海而揚
波
　　　細言應令
鍼鋒于焉止息髪杪可以翺翔蚊睂湥而易阻蟻目曠
而難航
　張纉
　　　大言應令
河流既竭日月俱騰罝羅㣲物動落雲鵬
　　　細言應令
遨遊蟻目辨輕塵蚊睫成宇蝨如輪
　殷鈞(一作均字季和陳郡長平/人歴東宫學士國子祭酒)
　　　大言應令
噫氣為風揮汗成雨聊灼戴山龜欲持探邃古
　　　細言應令
汎舟毛滴海為政蝸牛國逍遙輕塵上指塵問南北
　古詩紀巻八十四
欽定四庫全書
　古詩紀巻八十五　　　　明　馮惟訥　撰
梁第十二
　江淹(字文通濟陽考城人弱冠以五經授宋始安王/劉子真為南徐州王新安從事奉朝請始安薨)
　　(舉南徐州桂陽王秀才轉建平王主簿雅以文章/見遇及王移鎮朱方又為鎮軍叅軍領東海郡丞)
　　(王欲舉兵淹以為諷乃黜為呉興令齊髙帝始置/史館命淹掌之累遷御史中丞明帝時出為宣城)
　　(太守還為秘書監兼衞尉入梁為散騎常侍遷金/紫光禄大夫卒諡曰憲○詩品曰文通詩體總雜)
　　(善於摹擬筋力於王微成就於謝/朓故君子貴自立不可隨流俗)
　　樂府
　　　銅爵妓(以下/五言)
武皇去金閣英威長寂寞雄劒頓無光雜佩亦銷爍秋
至明月圓風傷白露落清夜何湛湛孤燭映蘭幕撫影
愴無從惟懐憂不薄瑶色行應罷紅芳㡬為樂徒登歌
舞臺終成螻蟻郭
　　　採菱曲
秋日心容與渉水望碧蓮紫菱亦可採試以緩愁年參
差萬葉下泛漾百流前髙彩隘通壑香氛麗廣川歌出
擢(一作/趙)女曲儛入江南絃乘黿非逐俗駕鯉乃還仙衆
美信如此無恨在(一作/出)清泉
　　詩
　　　侍始安王石頭
緒官承盛世逢恩侍英王結劒從深景撫袖逐曽光暮
情鬱無巳流望在川陽平原忽超逺參差見南湘何如
塞北隂雲鴻盡來翔擥鏡照愁色徒坐引憂方山中如
未夕無使桂葉傷
　　　從征虜始安王道中
乗笏從帷幕仄身豫休明君子未獲晏小人亦自營結
軒首凉野驅馬傃寒城容裔還鄉擢逶迤去國旌山氣
亘百里山色與雲平喬松日夜竦紅霞旦夕生徒慙恩
厚槩空抱巻施名仰願光威逺嵗晏返柴荆
　　　從冠軍行建平王登廬山香爐峯
廣成愛神鼎淮南好丹經此山具鸞鶴往來盡仙靈瑶
草正翕赩玉樹信蔥青絳氣下縈薄白雲上杳冥中坐
瞰蜿虹俛伏視流星不尋遐恠極則知耳目驚日落長
沙渚曾隂萬里生藉蘭素多意臨風黙含情方學松栢
隠羞逐市井名幸承光誦末伏思託後旍(本集/作旌)
　　　從建平王遊紀南城
恭承此嘉惠末官至南荆斂袵依(一作/承)光采端笏奉仁
明再逢緑草合重見翠雲生江甸知禮富漢渚聞教清
君王澹以思樹羽望楚城年積衣劒滅地逺宫館平錦
帳終寂寞綵瑟袐音英丹砂信難學黄金不可成遷化
每如兹安用貴空名流巖慘中懐凝意方自驚願借若
木景長照憂人情
　　　望荆山
奉義(藝文/作詔)至江漢始知楚塞長南關繞桐栢西嶽出魯
陽寒郊無留影秋日懸清光悲風撓(一作/繞)重林雲霞肅
川漲嵗晏君如何零淚霑衣裳玉柱空掩露金樽坐含
霜一聞苦寒奏再使艷歌傷
　　　歩桐臺
客子畏霜雪憂至竟悠哉綺帷生網羅寳刀積塵埃思
君出漢北鞍馬登楚臺嵗綵合雲光平原秋色來寂聴
積空意凝望信長懐蕙芬自有美光景詎徘徊山中忽
緩駕暮雪將盈階
　　　秋至懷歸
悵然集漢北還望岨山田沄沄百重壑參差萬里山楚關
帶秦隴荆雲冠呉煙草色斂窮水木葉變呉川秋至帝
子降客人傷嬋姢試訪淮海使歸路成數千蓬驅未止
極旌心徒自懸若華想無慰憂至定傷年
　　　渡西塞望江上諸山
南國多異山襍樹共冬榮潺湲夕澗急嘈嘈(集作/嘈噆)晨鵾
鳴石林上參錯流沫下縱横松氣鑑青藹霞光鑠丹英
望古一凝思留滯桂枝情結友愛逺岳採藥好長生常
畏佳人晚秋蘭傷紫莖海外果可學嵗暮誦仙經
　　　赤亭渚
呉江泛邱墟饒桂復多楓水夕潮波黑日暮精氣紅路
長寒光盡鳥鳴秋草窮瑶水雖未合珠霜竊過中坐識
物序晏臥視嵗隂空一傷千里極獨望淮海風逺心何
所類雲邊有征鴻
　　　渡泉嶠出諸山之頂
岑崟蔽日月左右信艱哉萬壑共馳騖百谷爭往來鷹
隼既厲翼蛟魚亦曝鰓崩壁迭枕臥嶃石屢盤迴伏波
未能鑿樓船不敢開百年積流水千嵗生青苔行行詎
半景余馬以長懐南方天炎火魂兮可歸來
　　　僊陽亭
擥淚訪亭候兹地乃閩城萬古通漢使千載連呉兵瑶
磵夐嶄崒銅山鬱縱横方水埋金艧圓岸伏丹瓊下視
雄虹照俯看綵霞明桂枝空命折煙氣坐自驚劒逕羞
前檢岷山慙舊名伊我從霜露僕御復孤征楚客心命
絶一願聞越聲
　　　遊黄蘖山
長望竟何極閩雲連越邊南州饒竒怪赤縣多靈仙金
峰各虧日銅石共臨天陽岫照鸞采隂谿噴龍泉殘杌
千代木廧崒萬古煙禽鳴丹壁上猿嘯青崖間秦皇慕
隠淪漢武願長年皆負雄豪威棄劍為名山况我葵藿
志松木横眼前所若同逺好臨風載悠然
　　　還故園
漢臣泣長沙楚客悲辰陽古今雖不舉兹理亦宜傷山
中信寂寥孤景吟空堂北地三變露南簷再逢霜竊值
寰海闢仄見圭緯昌浮雲抱山川遊子御故鄉遽發桃
花渚適宿春風塲紅草涵電色綠樹鑠煙光髙歌傃關
國微歎依笙篁請學碧靈草終嵗自芬芳
　　　劉僕射東山集
蕭蕭雲色滋惟愛(一作/憂)起長思喬木嘯山曲征鳥怨水
湄共惜玉樽暮願是(本集/作使)光隂遲紳裳視絶雲銜意方
此時誦飾江臯駕終從海濵詩
　　　陸東海譙山集
杳杳長役思思來使情濃恒忌光氛度藉蕙望春紅青
莎被海月朱華冒水松輕風曖長嶽雄虹赫逺峯日暮
崦嵫谷參差綵雲重永願白沙渚遊衍遂相從丹山有
琴瑟不為憂傷容
　　　無錫縣歴山集
愁生白露日思起秋風年竊悲杜蘅暮擥涕弔空山落
葉下楚水别鶴噪呉田嵐氣隂不極日色半虧天酒至
情蕭瑟慿樽還惘然一聞清琴奏歔泣方留連况乃客
子念直置絲竹間
　　　外兵舅夜集
丹林一葉舊碧草從此空煙光拂夜色華舟盪秋風斂
意悵何已極望情思中瑶瀾寂以晏若采能㡬終暮心
亦誰寄江臯桂有叢
　　　貽袁常侍
昔我别楚水秋月麗秋天今君客呉坂春色縹(一作/日媚)春
泉幽冀生碧草沅湘含翠煙鑠鑠霞上景懵懵雲外山
渉江竟何望留滯空採蓮駐情光氣下凝怨琴瑟前珠
貝性明潤蘭玉好芳堅不以宿昔岨懐愧期暮年
　　　古意報袁功曹(樂府作/從軍行)
從軍出隴北長望隂山雲涇渭各異流恩情於此分故
人贈寳劍鏤以瑶華文一言鳯獨立再説鸞無羣何得
晨風起悠哉凌翠氛黄鵠去千里垂涕為報君
　　　寄丘三公
昔我學冠劒逢君在三川何意風雨激一訣異東西(叶/先)
菊秀空應奪蘭芳㡬時堅常恐握手畢黯如光絶天安
得明月珠擥涕寄呉山
　　　卧疾怨别劉長史(藝文作臨/秋怨别)
四時煎日夜玉露催紫榮始懐未及歎春意秋方驚凉
草散螢色衰樹斂蟬聲憑景魂且謐卧堂怨已生承君
客江潭先愁鴻鴈鳴呉山饒離袂楚水多别情金堅碧
不滅桂華蘭有英無輟代上朝豈惜鏡中明但見一葉
落哀恨方未平
　　　應劉豫章别
清塵播嶠岫逺(闕/)被脩(闕/)　　　　代髙行乃厲天俗
態擥明楙散(闕/)　才賢裂(闕/)　　　分(闕/)　堯甸(音/田)於
時秋永永江漢起殘煙獵獵風剪樹颯颯露傷蓮霞出
海中雲水發江上泉浸淫泉懐浦泛濫雲辭山洲渚一
揚袂殞意元氣前願效巻施草春華冬復堅
　　　燈夜和殷長史
冬盡綵葉暮金石亦懐傷冰鱗不能起水鳥望川梁客
子仿永夜寂寞幽意長卧歇丹邱采坐失曾泉光結眉
慘成慮銷憂非羽觴此心兾可緩清芷在沅湘
　　　贈鍊丹法和殷長史
琴髙遊㑹稽靈變竟不還不還有長意長意希童顔身
識本爛漫光曜不可攀方驗參同契金竈鍊神丹頓捨
心知愛永卻平生歡玉牒裁可巻珠蘂不盈簞譬如明
月色流采映嵗寒一待黄冶就青芬遲孤鸞
　　　從蕭驃騎新帝壘
鯢妖毁王度虹氣岨王猷上宰軫靈略宏威肅廣謀綿
嶮冒戈堞乘嶠架烽樓燕兵歌越水代馬思呉州金笳
夜一逺明月信悠悠雲色被江出煙光帶海浮開襟夾
蒼宇拓逺局溟洲折日承丹谷總駕臨青邱仄待飈霧
晏方從畎壑遊
　　　惜晚春應劉秘書
煙景抱空意蘅杜綴幽心心憂望碧葉涵影顧青林風
光多樹色露華翻蕙隂水苔方下蔓石蘿日上尋霞衣
已具帶仙冠不持(一作/待)簮徒為多委鬱精魄還自臨始
獲瓊歌贈一㸃重如金山中有雜桂玉瀝乃共斟
　　　秋夕納凉奉和刑獄舅
蕭條晚秋景旻雲承景斜虚堂起青靄崦嵫生暮霞空
居寂以欷左右自幽歌騎星謝屐(或作/箕)尾濯髮慙陽阿
年歇𤣥圃璧嵗減天津波金簫哀夜長瑶琴怨暮多四
時通信黯春風日夜過楚水徒有蘭憂至竟如何
　　　郊外望秋答殷博士
白露掩江臯青滿平地蕪長夜亦何際銜思乆踟蹰企
余重蘭貝清才冨金瑜獨艷始東山擅麗終西都雲精
無永滯水碧豈慙濡屬我兹景半賞爾若光初折麻異
離羣紉蕙非索居頻贈既雅歌還懐諒短書
　　　冬盡難離和丘長史
閒居深悵悵颸寒拂中閨寳禮自千里縑(一作/緘)書果君
題山川吐幽氣雲景抱長懷兹别亦為逺潮瀾鬱東西
汀臯日慘色桂闇猿方啼擥意誰侘傺屑涕在心乖杜
蘅念無沫石蘭終不暌冀總嵗暮駕遊衍蒼山蹊
　　　池上酬劉記室
戚戚憂可結結憂視春暮紫荷漸曲池臯蘭覆徑路葱
蒨亘華堂葐蒀雜綺樹為此乆佇立容易光隂度水館
次文(一作/乆)羽山葉下暝露懐賞入舊襟悦物覽新賦惜
我無雕文報章慙復素
　　　呉中禮石佛
幻生太浮詭長思多沈疑疑思不慙炤詭生寜盡時敬
承積劫下金光鑠海湄火宅斂焚炭藥草匝卉滋常願
樂此道誦經空山坻禪心暮不雜寂行好無私軒騎乆
已訣親愛不留遲憂傷漫漫情靈意終不淄誓尋青蓮
果永入梵庭期
　　　採石上菖蒲
瑶琴乆蕪沒金鏡廢不看不見空閨裏縱横秋思端緩
歩遵汀渚揚枻泛春瀾電至煙流綺水綠桂涵丹憑酒
竟(一作/意)未悦半景方自歎每為憂見及杜若詎能寛冀
採石上草得以駐餘(一作/衰)顔赤鯉儻可乘雲霧不復還
　　　就謝主簿宿
季月寒氣重滋蘭錯無芳北風漂夜色河凝暠如霜悵
哉心神晩燭滅此深堂芰衣如可贈寜濕岨雲梁
　　　無錫舅相送銜涕别
心逺路已迥意滿辭未陳曾風漂别葢北雲竦征人杯
酒憐嵗暮志氣非上春若無孤鳥還瀝泣何所因
　　　當春四韻同(闕/)左丞
雷萌山中草雲煦江上花流烟漾璇景輕風泛凌霞我
有幽蘭念銜意矚里斜友人殊未還獨慰簷前華
　　　感春冰遥和謝中書二首
江臯桐始華斂衣望邊亭平原何寂寂島暮蘭紫莖芬
披好草合流爛新光生冰雪徒皦㓗此焉空守貞
暮意歌上眷悵哉望佳人擥洲之宿莽命為瑶桂因觀
書術不變學古道恒真若作商山客寄謝丹水濵
　　　詠美人春遊
江南二月春東風轉緑蘋不知誰家子看花桃李津白
雪凝瓊貌明珠㸃絳唇行人咸息駕爭擬洛川神
　　　征怨
蕩子從征乆鳯樓簫管閒獨枕凋雲鬢孤燈損玉顔何
日邊塵淨庭前征馬還
　
　
　古詩紀巻八十五
欽定四庫全書
　古詩紀巻八十六　　　　明　馮惟訥　撰
梁第十三
　江淹(二/)
　　　襍體三十首(并序/)
　夫楚謡漢風既非一骨魏製晉造固亦二體譬猶藍
　朱成彩襍錯之變無窮宫角為音靡曼之態不極故
　蛾眉詎同貌而俱動於魄芳草寜共氣而皆悅於魂
　不其然歟至於世之諸賢各滯所迷莫不論甘而忌
　辛好丹而非素豈所謂通方廣恕好逺兼愛者哉乃
　及公幹仲宣之論家有曲直安仁士衡之評人立矯
　抗況復殊於此者乎又貴逺賤近人之常情重耳輕
　目俗之恒蔽是以邯鄲託曲於李竒士季假論於嗣
　宗此其效也然五言之興諒非敻古但關西鄴下既
　巳罕同河外江南頗為異法故𤣥黄經緯之辨金碧
　浮沈之殊僕以為亦各具(選作/合其)美兼善而巳今作三
　十首詩斆其文體雖不足品藻淵流庶亦無乖商㩁
　云爾
　　　　古離别
逺與君别者乃至鴈門關黄雲蔽千里遊子何時還送
君如昨日簷前露已團不惜蕙草晩所悲道里寒君在
天一涯妾身長别離願一見顔色不異瓊樹枝兎絲及
水萍所寄終不移
　　　　李都尉陵從軍
樽酒送征人踟蹰在親宴日暮浮雲滋握手淚如霰悠
悠清水川嘉魴得所薦而我在萬里結友(一作/髮)不相見
袖中有短書願寄雙飛燕
　　　　班婕妤詠扇
紈扇如團月出自機中素畫作秦王女乗鸞向煙霧彩
色世所重雖新不代故竊愁凉風至吹我玉階樹君子
恩未畢零落在中路
　　　　魏文帝曹丕遊宴
置酒坐飛閣逍遥臨華池神飈自逺至左右芙蓉披緑
竹夾清水秋蘭被幽崖月出照園中冠珮相追隨客從
南楚來為我吹參差淵魚猶伏浦聼者未云疲髙文一
何綺小儒安足為肅肅廣殿陰雀聲愁北林衆賔還城
邑何用慰我(一作/吾)心
　　　　陳思王曹植贈友
君王禮英賢不恡千金璧雙闕指馳道朱宫羅第宅從
容冰井臺清池映華薄凉風盪芳氣碧樹先秋落朝與
佳人期日夕望青閣褰裳摘明珠徙倚拾蕙若眷我二
三子辭義麗金艧延陵輕寳劒季布重然諾處富不忘
貧有道在葵藿
　　　　劉文學楨感懐
蒼蒼山中桂團團霜露色霜露一何緊桂枝生自直橘
柚在南國因君為羽翼謬䝉聖主私許身文墨職丹彩
既已過敢不自雕飾華月照芳池列坐金殿側微臣固
受賜鴻恩良未測
　　　　王侍中粲懐徳
伊昔值世亂秣馬辭帝京既傷蔓草别方知枤杜情崤
函蕩(選作/復)丘墟冀闕緬縱横倚棹泛涇渭日暮山河清
蟋蟀依素(選作/桑)野嚴風吹枯莖鸛鷁在幽草客子淚已
零去鄉三(一作/二)十載幸遭天下平賢主降嘉賞金貂服
𤣥纓侍晏出河曲飛葢遊鄴城朝露竟幾何忽如水上
萍君子篤恩(選作/惠)義柯葉終不傾福履既所綏千載垂
令名
　　　　嵇中散康言志
曰余不師訓潛志去世塵逺想出宏域髙歩超常倫靈
鳯振羽儀戢景西海濵朝食琅玕實夕飲玉池津處順
故無累養徳乃入神曠哉宇宙惠雲羅更四陳哲人貴
識義大雅明庇身莊生悟無為老氏守其真天下皆得
一名實乆相賔咸池饗爰居鍾鼓或愁辛栁惠善直道
孫登庶知人寫懐良未逺感贈以書紳
　　　　阮歩兵籍詠懐
青鳥海上遊鷽斯蒿下飛浮沈不相宜羽翼各有歸飄
飄可終年(一作/極)沆(一作/滉)瀁安是非朝雲乘變化光耀世
所希精衞銜木石誰能測幽微
　　　　張司空華離情
秋月映簾櫳懸光入丹墀佳人撫鳴琴清夜守空帷蘭
徑少行迹玉臺生網絲庭樹發紅彩閨草含碧滋延佇
整綾(一作/羅)綺萬里贈所思願垂湛露惠信我皎日期
　　　　潘黄門岳述哀
青春速天機素秋馳白日美人歸重泉悽愴無終畢殯
宫已肅清松栢轉蕭瑟俯仰未能弭尋念非但一撫衿
悼寂寞恍然若有失明月入綺牕髣髴想蕙質銷憂非
萱草永懐寄夢寐夢寐復冥冥何由覿爾形我慙北海
術爾無帝女靈駕言出逺山徘徊泣松銘雨絶無還雲
華落豈留英日月方代序寢興何時平
　　　　陸平原機羇宦
儲后降嘉命恩紀被微身明發眷桑梓永歎懐宻親流
念辭南澨銜怨别西津驅馬遵淮泗旦夕見梁陳服義
追上列矯迹厠宫臣朱黻咸髦士長纓皆俊民契闊承
華内綢繆踰(選作/越)嵗年日暮聊總駕逍遥觀洛川殂歿
(選作/徂役)多拱木宿草凌寒煙遊子易感慨躑躅還自憐願
言寄三鳥離思非徒然
　　　　左記室思詠史
韓公淪賣藥梅生隠市門百年信荏苒何為(選作/用)苦心魂
當學衞霍將建功在河源珪組賢君眄青紫明主恩終
軍才始達賈誼位方尊金張服貂冕許史乗華軒王矦
貴片議公卿重一言太平多歡娱飛葢東都門顧念張
仲蔚蓬蒿滿中園
　　　　張黄門協苦雨
丹霞蔽陽景綠泉涌隂渚水鸛巢層甍山雲潤柱礎有
弇興春節愁霖貫秋序爕爕凉葉奪戾戾颸風舉髙談
翫四時索居慕儔侣青苕(選作/苔)日夜黃芳蕤成宿楚嵗
暮百慮(集作/憂)交無以慰延佇
　　　　劉太尉琨傷亂
皇晉遘陽九天下横氛霧秦趙值薄蝕幽并逢虎據伊
余荷寵靈感激狥馳騖雖無六竒術冀與張韓遇寗戚
扣角歌桓公遭乃舉荀息冐險難實以忠貞故空令日
月逝愧無古人度飲馬出城濠北望沙漠路千里何蕭
條白日隱寒樹投袂既憤懣撫枕懐百慮功名惜未立
𤣥髮已改素時哉茍有㑹治亂惟冥數
　　　　盧郎中諶感交
大厦須異材廊廟非庸器英俊著世功多士濟斯位眷
顧成綢繆乃與時髦匹姻媾乆不虧(選作/虚)契闊豈但一
逢厄既已同處危非所恤常慕先達槩觀古論得失馬
服為趙將疆場得清謐信陵佩魏印秦兵不敢出慨無
握中䇿徒慙素絲質羇旅去舊京(一作/鄉)感遇踰琴瑟自
顧非杞梓勉力在無逸更以畏友朋濫吹乖名實
　　　　郭𢎞農璞遊仙
崦山多靈草海濵饒竒石偃蹇尋青雲隠淪駐精魄道
人讀丹經方士鍊玉液朱霞入牕牖曜靈照空隙傲睨
摘木芝陵波採水碧眇然萬里遊矯掌望烟客永得安
期術豈愁濛汜迫
　　　　孫廷尉綽襍述
太素既已分吹萬著形兆寂動茍有源因謂殤子夭道
喪渉千載津梁誰能了思乗扶揺翰卓然凌風矯靜觀
尺棰義理足未嘗少冋冋秋月明憑軒詠堯老浪迹無
蚩妍然後君子道領略歸一致南山有綺皓交臂乆變
化傳火乃薪草亹亹𤣥思清胷中去機巧物我俱忘懐
可以狎鷗鳥
　　　　許徵君詢自敘
張子闇内機單生蔽外像一時排冥筌泠然空中賞遣
此弱喪情資神任獨往采藥白雲隈聊以肆所養丹葩
曜芳蕤綠竹隂閒敞苕苕寄意勝不覺凌虛上曲櫺激
鮮飈石室有幽響去矣從所欲得失非外奬至哉操斤
客重明固已朗五難既灑落超迹絶塵網
　　　　殷東陽仲文興矚
晨遊任所萃悠悠藴真趣雲天亦遼亮時與賞心遇青
松挺秀蕚惠色出喬(集作/芳)樹極眺清波深緬映石璧素
瑩情無餘滓拂衣釋塵務求仁既自我𤣥風豈外慕直
置忘所宰蕭散得遺慮
　　　　謝僕射混遊覽
信矣勞物化憂襟未能整薄言遵郊衢總轡出臺省凄
凄節序髙寥寥心悟永時菊耀巖阿雲霞冠秋嶺眷然
惜良辰徘徊踐落景巻舒雖萬緒動復歸有靜曾是廹
桑榆嵗暮從所秉丹壑不可攀忘懐寄匠郢
　　　　陶徵君濳田居
種苗在東臯苗生滿阡陌雖有荷鉏倦濁酒聊自適日
暮巾柴車路闇光已夕歸人望煙火稚子候簷隙問君
亦何為百年㑹有役但願桑麻成蠶月得紡績素心正如
此開逕望三益
　　　　謝臨川靈運遊山
江海經邅廻山嶠備盈缺靈境信淹留賞心非徒設平
明登雲峰杳與廬霍絶碧障長周流金潭恒澄徹洞林
帶晨霞石壁映初晣乳竇既滴瀝丹井復寥泬嵓㠋轉
竒秀岑崟還相蔽赤玉隠瑶溪雲錦被沙汭夜聞猩猩
啼朝見鼯䑕逝南中氣候暖朱華凌白雪幸遊建徳鄉
觀竒經禹穴身名竟誰辨圖史終磨滅且泛桂水潮映
月遊海澨攝生貴處順將為智者說
　　　　顔特進延之侍宴
太微凝帝宇瑶光正神縣揆日粲書史相都麗聞見列
漢構仙宫開天製寳殿桂棟留夏飈蘭橑停冬霰青林
結冥濛丹巘被(五臣/作披)蔥蒨山雲備卿靄池卉具靈變重
陽集清氛下輦降𤣥宴騖望分寰隧曬曠盡都甸氣生
川嶽隂煙滅淮海見中坐溢朱組歩櫩簉瓊弁禮登佇
睿情樂闋延皇眄測恩躋愉逸㳂牒懵浮賤承榮重兼
金(選作榮重/餽兼金)廵華過盈瑱敢飾輿人詠方慙淥水薦
　　　　謝法曹惠連贈别
昨發赤亭渚今宿浦陽汭方作雲峯異豈伊千里别芳
塵未歇席零(選作/涔)淚猶在袂(入/聲)停艫望極浦弭棹阻風
雪風雪既經時夜永起懐思汎濫北湖遊苕(李善/作岧)亭南
樓期㸃翰詠新賞開袠瑩所疑摘芳愛氣馥拾蘂憐色
滋色滋畏沃若人事亦銷鑠子衿怨勿往谷風誚輕薄
共秉延州信無慙仲路諾靈芝望三秀孤筠情所託所
託巳殷勤祗足攪懐人今行嶀嵊外銜思至海濵覿子
杳未僝欵睇在何辰雜珮雖可贈疏華竟無陳無陳心
悁勞旅人豈遊遨幸及風雪霽青春滿江臯解纜候前
侣還望方鬱陶煙景若離逺末響寄瓊瑶
　　　　王徵君微養疾
窈藹瀟湘空翠澗澹無滋寂歴百草晦歘吸鵾雞悲清
隂往來逺月華散前墀鍊藥矚虛幌汎瑟臥遥帷水碧
驗未黷金膏靈詎淄(集作詎/能淄)北渚有帝子蕩瀁不可期
悵然山中暮懐痾屬此詩
　　　　袁太尉淑從駕
宫廟禮哀敬枌邑道嚴𤣥恭潔由明祀肅駕在祈年詔
徒登季月戒鳯藻行川雲斾象漢徙宸網擬星懸朱櫂
麗寒渚金鋄(無犯切/馬冠也)映秋山羽衞藹流景綵吹震沈淵
辨詩測京國履籍鑒都鄽甿謡響玉律邑頌被丹弦文
軫薄桂海聲教燭冰天和惠頒上笏恩渥浹下筵幸侍
觀洛後豈慕廵河前服義方無沫展歌殊未宣
　　　　謝光祿莊郊遊
肅舲出郊際徙樂逗江隂翠山方藹藹青浦正沈沈凉
葉照沙嶼秋榮冐水潯風散松架險雲鬱石道深靜黙
(集作/然)鏡緜野四睇亂層岑氣清知鴈引露華識猨音雲
裝信解黻煙駕可辭金始整丹泉術終覿紫芳心行光
自容裔無使弱思侵
　　　　鮑叅軍昭戎行
豪士枉尺璧宵人重恩光狥義非為利執羈輕去鄉孟
冬郊祀月殺氣起嚴霜戎馬粟不煖軍士冰為漿晨上
城臯坂磧礫皆羊腸寒(集作/雲)隂籠白日大谷晦蒼蒼息
徒稅征駕倚劒臨八荒鷦鵬不能飛𤣥武伏川梁鎩翮
由時至感物聊自傷竪儒守一經未足識行藏
　　　　休上人怨别
西北秋風至楚客心悠哉日暮碧雲合佳人殊未來露
彩方泛艶月華始徘徊寳書為君掩瑶瑟詎能開相思
巫山渚悵望陽雲臺膏罏絶沈燎綺席生浮埃桂水日
千里因之平生懐
　　　　學魏文帝
西北有浮雲繚繞華隂山惜哉時不遇入夜值霜寒秋
風聒地起吹我至幽燕幽燕非我國窈窕為誰賢少年
歌且止歌聲斷客子
　　　　效阮公詩十五首(集作/效古)
嵗暮懐感傷中夕弄清琴戾戾曙風急團團明月隂孤
雲出北山宿鳥驚東林誰謂人道廣憂慨自相尋寜知
霜雪後獨見松竹心
十年學讀書顔華尚美好不逐世間人鬬雞東郊道富
貴如浮雲金玉不為寳一旦鵜(一作/鵙)鴂鳴嚴霜被勁草
志氣多感失淚下沾懐抱
白露淹庭樹秋風吹羅衣忠信主不合辭意將訴誰獨
坐東軒下雞鳴夜巳晞總駕命賔僕遵路起旋歸天命
誰能見人蹤信可疑
飄飄恍惚中是非安所之大道常不驗金火每如斯忼
慨少淑貌便姢多令辭宿昔秉心誓靈明將見期願從
丹邱駕長弄華池滋
隂陽不可知鬼神惟杳冥暫試武帝貌一見李后靈同
情淪異物有體入無形聖賢共草昧仁智焉足明變化
未有極恍惚誰能精
若木出海外本自丹水隂羣帝共上下鸞鳥相追尋千
齡猶旦夕萬世更浮沈豈與異鄉士瑜瑕論淺深
夏后乘兩龍髙㑹在帝臺榮光河雒出白雲蒼梧來侍
御多賢聖升降有羣才四時有變化盛明不徘徊髙陽
邈已逺竚立誰語哉
昔余登大梁西南望洪河時寒原野曠風急霜露多仲
冬正慘切日月少精華落葉縱横起飛鳥時相過搔首
廣川隂懐歸思如何常願反初服閒歩潁水阿
宵月輝西極女圭映東海佳麗多異色芬葩有竒采綺
縞非無情光隂命誰待不與風雨變長共山川在人道
則不然消散隨風改
少年學擊劒從師至幽州燕趙兵馬地唯見古時邱登
城望山水平原獨悠悠寒暑有往來功名安可留
擾擾當途子毁譽多埃塵朝生輿馬間夕死衢路濵藜
藿應見棄勢位乃為親華屋爭結綬朱門競彈巾徒羡
草木利不愛金碧身至德所以貴河上有丈人
華樹曜北林芬芳空自宣秋至白雲起蟪蛄號庭前中
心有所思虛堂獨浩然安坐詠琴瑟逍遥可永年
假乗試行遊北望髙山岑翩翩征鳥翼蕭蕭松栢隂感
時多辛酸覽物更傷心性命有定理禍福不可禁唯見
雲際鵠江海自追尋
夕雲映西山蟋蟀吟桑梓零露被百草秋風吹桃李君
子懐苦心感慨不能止駕言逺行遊驅馬清河涘寒暑
更進退金石有終始光色俯仰間英艶難乆恃
至人貴無為裁魂守寂寥惟有馳騖士風塵在一朝輿
馬相跨躍賔從共矜驕天道好盈缺春華故秋凋不知
北山民商歌弄塲苖
　　　清思詩五首
趙后未至麗隂妃非美極情理儻可論形有焉足識帝
女在河洲晦映西海側隂陽無定光襍錯千萬色終嵗
如瓊草紅華長翕赩
師曠操雅操延子聆竒音𤣥鶴徒翔舞清角自浮沈明
琯東南逝精絲西北臨白雲瑶池曲止(集作/止)使淚淫淫
秋夜紫蘭生湛湛明月光偃蹇靈芝采容裔紫華堂林
木不拂葢淇水寜漸裳倐忽南江隂照曜北海陽從此
長往來萬世無感傷
白露滋金瑟清風蕩玉琴空閨饒逺念虛堂生夜隂兹
夕一何哀明月沒西林世人重時暮道士情亦深願乘
青鳥翼徑出玉山岑
至徳不可傳靈龜不可侣草木還根蔕精靈歸妙理我
學杳冥道誰能測窮已須待九轉成終㑹長沙市
　　　傷内弟劉常侍
金璧自蕙質蘭杜信嘉名丹綵既騰迹華蕚故揚聲伊
余方罷秀歎息向君榮誰疑春光昃何遽秋露輕逺心
惜近路促景怨長情風至衣袖冷況復蟪蛄鳴白露㳂
漢沼明月空漢生長悲離短意惻切吟空庭注欷東郊
外流涕北山坰
　　　悼室人十首
佳人永暮矣隠憂遂歴兹寳燭夜無華金鏡晝恒微桐
葉生綠水霧天流碧滋蕙弱芳未空蘭深鳥思時湘醽
徒有酌意塞不能持
適見葉蕭條巳復花菴鬱帳裏春風盪簷前還燕拂垂
涕視去景摧心向徂物今悲輒流涕昔歡常飄忽幽情
一不弭守歎誰能慰
夏雲多襍色紅光鑠蕤鮮苒弱屏風草潭拖(本集/作施)曲池
蓮黛葉鑑深水丹華香碧煙臨綵方自弔擥氣以傷然
命知悲不絶恒如注海泉
駕言出遊衍冀以滌心胷復值煙雨散清隂帶山濃素
沙匝廣岸雄虹冠尖峯出風舞森桂落日曖圓松還結
生不念楚客獨無容
秋至𢷬羅紈淚滿未能開風光肅入戸月華為誰來結
眉向珠網瀝思視青苔鬂局將成葆帶减不須摧我心
若涵煙葐蒀滿中懐
牕塵嵗時阻閨蕪日夜深流黄夕不織寜聞梭杼音凉
靄漂虛座清香盪空琴蜻引知寂寥蛾飛測幽隂乃抱
生死悼豈伊離别心
顥顥氣薄暮蔌蔌清衾單階前水光裂樹上雪花團庭
鶴哀以立雲雞肅且寒方東有苦淚承夜非膏蘭從此
永黯削萱葉焉能寛
抒悲情雖滯送往意所知空座㡬時設虛帷無乆垂暮
氣亦何勁嚴風照天涯夢寐無端際敞恍有分離意念
毎失乖徒見四時虧
神女色姱麗乃出巫山湄逶迤羅袂下鄣日望所思佳
人獨不然戸牖絶錦綦感此增嬋姢屑屑涕自滋清光
澹且减低意守空帷
二妃麗瀟湘一有乍一無佳人承雲氣無下此幽都當
追帝女迹出入泛靈輿掩映金淵側遊豫碧山隅曖然
時將罷臨風返故居
　　　　雲山讚四首并序
　壁上有襍畫皆作山水好勢仙者五六雲氣生焉悵
　然㑹意題為小讚云
　　　　王太子(一作王/子喬)
子喬好輕舉不待錬銀丹控鶴去(一作/上)窈窕學鳯對㠝
岏山無一春草谷有千年蘭雲衣不躑躅龍駕何時還
　　　　陰長生
隂君惜靈骨珪璧詎為寳日夜名山側果得金丹道憂
傷永不至光顔如碧草若渡西海時致意三青鳥
　　　　白雲
紫煙世不覿赤鱗庖所捐白雲亦海外葐蒀起三山蕭
瑟玉池上容裔帝臺前欲知青都裏乘此乃登天
　　　　秦女
青琴既曠世緑珠亦絶羣猶不及秦女十五乘綵雲璧
質人不見瓊光俗詎聞願使洛靈往為我道竒芬
　
　
　
　
　
　
　
　古詩紀巻八十六
欽定四庫全書
　古詩紀巻八十七　　　　明　馮惟訥　撰
梁第十四
　范雲(字彦龍南鄉舞隂人初為齊竟陵王府主簿歴/始興内史遷廣州刺史免官少與梁武帝友善)
　　(及武帝平建業以雲為黃門郎與約同心翊贊遷/散騎常侍吏部尚書卒諡曰文○詩品曰梁衞將)
　　(軍范雲梁中書郎丘遲詩范詩清便宛轉如流風/廻雪丘詩㸃綴映媚似落花依草故當淺於江淹)
　　(而秀於/任昉)
　　　巫山髙(以下三首/同謝朓賦)
巫山髙不極白日隠光輝靄靄朝雲去溟溟暮雨歸巖
懸獸無跡林暗鳥疑(一作/驚)飛枕席竟誰薦相望空(一作/徒)
依依
　　　有所思(樂府作王/融者非)
如何有所思而無相見時宿昔夢顔色階庭尋履綦髙
張更何已引滿終自持欲知憂能老為視鏡中絲
　　　當對酒
對酒心自足故人來共持方悦羅衿觧誰念髮成絲狥
性良為達求名本自欺迨君當歌日及我傾樽時
　　　古意贈王中書(集曰覽古贈王中書融王融/雜體報范通直詩見本集)
攝官青𤨏闥遥望鳯皇池誰云相去逺脈脈阻光儀岱
山饒靈異沂水富英竒逸翮凌北海搏飛出南皮遭逢
聖明后來棲桐樹枝竹花何莫莫桐葉何離離可栖復
可食此外亦何為豈知鷦鷯者一粒有餘貲
　　　贈張徐州謖
田家樵採去薄暮方來歸還聞稚子説有客欵柴扉儐
從皆珠玳裘馬悉輕肥軒葢照墟落傳瑞生光輝疑是
徐方牧既是復疑非思(一作/懐)舊昔言有此道今已微物
情棄疵賤何獨顧衡闈恨不具雞黍得與故人揮懐情
徒草草(一作/慅慅)淚下空霏霏寄書雲間鴈為我西北飛
　　　答句曲陶先生(廣文選作山/中懐故人)
終朝吐祥霧薄晩孕竒煙洞澗生芝草重崖出醴泉中
有懐真士被褐守沖𤣥石户栖千秘金壇謁九仙乘鵷
方履漢轡鶴上騰天(上一/作且)
　　　貽何秀才(何遜答范記室/雲詩見本集)
桂葉竟穿荷蒲心爭出波有鷕驚蘋芰綿蠻弄藤蘿臨
花空相望對酒不能歌聞君饒綺思摛掞足為多布鼔
誠自鄙何事絶經過
　　　答何秀才(何遜落日前墟望贈/范廣州詩見本集)
少年射䇿罷擢第雲臺中已輕淄水耋復笑廣州翁麟
閣佇讐校虎觀遲才通方見雕篆合誰與畋漁同待爾
金閨北予藝青門東
　　　贈俊公道人
秋蓬飄秋甸寒藻泛寒池風條振風響霜葉斷霜枝幸
及清江滿無使明月虧月虧君不來相期竟悠哉(初學/記作)
(何/時)
　　　别詩
孤烟起新豐候鴈出雲中草低金城霧木下玉門風别
君河初滿思君月屢空折桂衡山北摘蘭沅水東蘭摘
心焉寄桂折意誰通
　　　渡黄河
河流迅且濁湯湯不可凌檜檝難為榜松舟纔自勝空
庭偃舊木荒疇餘故塍不覩人行跡但見狐兎興寄言
河上老此水何當澄
　　　治西湖
史氏導漳水西門漑河潮圖始未能悦克終良可要擁
鍤勸年首提爵勞春朝平臯草色嫩通林鳥聲嬌巳集
故池鶩行蒔新田苗何吁畚築苦方驩魚稻饒
　　　傚古
寒沙四面平飛雪千里驚風斷隂山樹霧失交河城朝
驅左賢陣夜薄休屠營昔事前軍幕今逐嫖姚兵失道
刑既重遲留法未輕所賴今天子漢道日休明
　　　建除詩
建國負東海衣冠成營丘除道梁淄水結駟登之罘滿
座咸嘉友蘋藻絶時羞平望極聊攝直視盡姑尤定交
無恒所同志互相求執手歡髙宴舉白窮獻酬破琴豈
重賞臨濠寜再儔危生一朝露螻蟻將見謀成功退不
處為名自此收收名棄車馬單歩反蝸牛開渠納秋水
相士播春疇閉門謝世人何欲復何求
　　　數名詩
一鼓有餘氣趫勇正紛紜二廣無遺畧雄虎自為羣三
河尚擾攘楯櫓起橨榅四廵駐青蹕瘞玉曠亭云五十
又舒斾旗幟日繽紛六郡良家子慕義輕從軍七獲美
前載克俊嘉昔聞八音佇繁律將以安司勲九命既斯
復金璧固宜分十難康有道延首望卿雲
　　　州名詩
司春命初鐸青耦肆中樊逸豫誠何事稻梁復宜敦徐
歩遵廣隰冀以寫憂源楊栁垂塲圃荆棘生庭門交情
乆所見益友能孰存
　　　奉和齊竟陵王郡縣名詩(沈約王/融同賦)
撫戈金城外解珮玉門中白馬騰逺雪蒼松壯寒風臨
涇方辨渭安夷始和戎取禾廣田北驅獸飛狐東新城
多雉堞故市絶商工海西舟楫斷雲南煙霧通罄節疇
盛德宣力照武功還飲漁陽水歸(一作/應)轉杜陵蓬
　　　贈沈左衞
伊昔霑嘉惠出入承明宫遊息萬年下經過九龍中越
鳥憎北樹胡馬畏南風願言反漁蓨津梁肯(一作/昔)見通
　　　送沈記室夜别
桂水澄夜氛楚山清曉雲秋風兩鄉怨秋月千里分寒
枝寜共採霜猿行獨聞捫蘿正憶我折桂方思君
　　　送别
東風栁線長送郎上河梁未盡樽前酒妾淚巳千行不
愁書難寄但恐鬂將霜望懐白首約江上早歸航
　　　望織女(英華作梁武帝今從/藝文玉臺作范雲)
盈盈一水邊夜夜空自憐不辭精衞苦河流未可填寸
情百重結一心萬處懸願作雙青鳥共舒明鏡前
　　　詠井
乃鑒長林曲有浚廣庭前即源已為浪因方自成圓兼
冬積温水疊暑泌寒泉不甘未應竭既涸斷來翾
　　　悲廢井
因舊未嘗改縁甘故先竭歴稔乆無禽一朝見開渫泌
泉既斯涌短綆將安設巳獲丁氏利方見管公緤
　　　登三山
仄逕崩且危叢巖聳復垂石藤多巻節水樹繞蟠枝海
中昔自重河上今如斯
　　　之零陵郡次新亭
江干逺樹浮天末孤烟起江天自如合烟樹還相似滄
流未可源髙飄去何巳
　　　閨思
春草醉春烟深閨人獨眠積恨顔將老相思心欲然㡬
回明月夜飛夢到郎邊
　　　酌修仁水賦詩(見事/類賦)
三楓何習習五渡何悠悠且飲修仁水不挹背邪流
　　　登城怨
楚妃歌脩竹漢女奏幽蘭獨以閨中笑豈知城上寒
　　　詠桂樹(外編作庾/信者非)
南中有八樹繁華無四時不識風霜苦安知零落期
　　　詠寒松
脩條拂層漢宻葉障天潯凌風知勁節負雪見貞心
　　　園橘
芳條結寒翠圓(一作/園)實變霜朱徙根楚州上來覆廣庭
隅
　　　詠早蟬
生隨春冰薄質與秋塵輕端綏挹霄液飛音承露清
　　　擬古五雜組詩(三言/)
五雜組㑹塗山往復還兩崤關不得巳孀與鰥
　　　擬古(見何/遜集)
匣中一眀鏡好鑒眀鏡光眀鏡不可鑒一鑒一情傷
　　　自君之出矣
自君之出矣羅帳咽秋風思君如蔓草連延不可窮
　　　擬古四色詩
丹如桓公廟青如夕郎門黑如南巖䃤白如東山猨
　　　四色詩四首
折栁青門外握蘭翠疏中緑蘋騁春日碧渚澹時風
差池朱鷰去繽翻赤鴈歸瀺灂丹魚聚聯翻血鳥飛
素鱗颺北渚白水杜南宛獻環潤玉塞歸珠照瓊轅
烏林葉將霣墨池水就乾𤣥豹藏暮雨黑猿凌夜寒
　　　别詩(附見何/遜集)
洛陽城東西長作經時别昔去雪如花今來花似雪
　　　述行詩
振䇿出燕代驅車背朔并翩翩朱葢轉蕭蕭良馬鳴(闕/)
　丘遲(字希範烏程人靈鞠之子在齊以秀才累遷殿/中郎梁武帝平建業引為主簿及踐祚遷中書)
　　(郎出為永嘉太守還拜中書/侍郎後遷司空從事中郎)
　　　九日侍宴樂遊苑
朱明已謝蓐收司禮爰理秋袚備揚旌棨奉璋峩峩金
貂濟濟上林𢎞敞離宫非一綵殿廻風丹樓映日隨珠
甲帳屯衞周悉睟容徐動天儀澄謐雲物游颺光景髙
麗枯葉未落寒花委砌絲桐激舞楚雅閒慧參差繁響
殷勤流詣
　　　侍宴樂遊苑送張徐州應詔詩(沈約/同賦)
詰旦閶闔開馳道聞鳯吹輕荑承玉輦細草藉龍騎風
遲山尚響雨息雲猶積巢空初鳥飛荇亂新魚戯寔為
北門重匪親孰為寄參差别念舉肅穆恩波被小臣信
多幸投生豈酬義
　　　旦發漁浦潭
漁潭霧未開赤亭風巳颺櫂歌發中流鳴鞞響沓障(一/作)
(嶂/)村童忽相聚野老時一望詭怪石異象嶄絶峯殊狀
森森荒樹齊析析寒沙漲藤垂島易陟崖傾嶼難傍信
是永幽棲豈徒暫清曠坐嘯昔有委臥治今可尚
　　　夜發宻巖口
弭棹纔假寐擊汰已爭先敞朗朝霞澈驚明曉魄懸萬
尋仰危石百丈窺重泉叢枝上㸃㸃崩溜下填填
　　　敬酬栁僕射征怨
清歌自信妍雅舞空僊僊耳中解明月頭上落金鈿雀
飛且近逺暮入綺牕前魚戲雖南北終還荷葉邊惟見
君行乆新年非故年
　　　答徐侍中為人贈婦
丈夫吐然諾受命本遺家糟糠且棄置蓬首亂如麻側
聞洛陽客金葢翼髙車謁帝時來下光景不可奢幽房
一洞啓二八盡芳華羅裙有長短翠鬢無低斜長眉横
玉臉皓腕巻輕紗俱㸔依井蝶共取落簷花何言征戍
苦抱膝空咨嗟
　　　贈何郎(何遜答邱長/史詩見本集)
向夕秋風起野馬雜塵埃憂至猶如繞詎是故人來檐
際落黄葉堦前網緑苔遥情不入酒望美信難哉
　　　題琴朴(一作/材)奉栁呉興
邊山此嘉樹揺影出雲垂清心有素體直榦無曲枝凢
耳非所别君子特見知不辭去根本造膝仰光儀
　　　芳樹
芳葉巳漠漠嘉賔復離離發景傍雲屋凝暉覆華池輕
蜂掇浮穎弱鳥隠深枝一朝容色茂千春長不移
　　　望雪
氛氲發紫漢雜沓被朱城倐忽銀臺搆俄頃玉樹生綿
綿九軌合昭昭四區明(闕/)
　　　玉堦春草
發溜始參差扶堦方沃若雜葉半藏蜻叢花未隠雀葳
蕤亂碧紫蒼黄間濃薄(闕/)
　
　
　
　
　
　
　古詩紀巻八十七
欽定四庫全書
　古詩紀巻八十八　　　　　明　馮惟訥　撰
梁第十五
　任昉(字彦昇樂安博昌人雅善屬文尤長載筆沈約/一代詞宗深所推挹仕齊為竟陵王記室叅軍)
　　(司徒長史武帝踐祚拜黄門侍郎掌著作出為義/興太守轉御史中丞出為新安太守為政清省吏)
　　(民便之○詩品曰彦昇少年為詩不工故世稱沈/詩任筆昉深恨之晩節愛好既篤文亦遒變善銓)
　　(事理拓體淵雅得國士之風但昉既博物動輙/用事所以詩不得竒少年士子效其如此弊矣)
　　　為王嫡子侍皇太子釋奠宴(以下/四言)
在昔歸運阻亂𢎞多夷山製宇盪海為家風雲改族日
月增華欽聖兹逺懐道兹冲踐言動俗果行移風進往
一簣啓或三蒙冰實因水金亦在鎔惟神知化在物立
言樂正雅頌咸被後昆告奠明祀觀道聖門日月不息
師表常尊
　　　贈王僧孺
　　(梁書曰王僧孺由治書侍御史出為唐令初僧孺/與樂安任昉遇竟陵王西邸以文學友㑹及是將)
　　(之縣昉贈/詩其畧曰)
惟子見知惟余知子觀行視言要終猶始敬之重之如
蘭如芷形應影隨曩行今止百行之首立人斯著子之
有之誰毁誰譽脩名既立老至何遽誰其執鞭吾為子
御劉畧班藝虞志荀綠伊昔有懐交相欣朂下帷無倦
升髙有屬嘉爾晨燈惜余夜燭
　　　答劉居士
君子之道亦有其四髙行絶俗盛德出類才同文錦學
非書肆望之可階即之難至輟精天理躔象少微人與
俗異道與人違庭飛熠燿室滿伊威行無轍跡理絶心
機
　　　九日侍宴樂遊苑(以下/五言)
帝德峻韶夏王功書頌平共貫㳂五勝獨道邁三英我
皇撫歸運時乘信告成一唱華鍾石再撫被絲笙黄草
歸雒木梯山薦玉榮時來濁河變瑞起温洛清物色動
宸眷民豫(一作/務)降皇情
　　　奉和登景陽山
物色感神遊升髙悵有閲南望銅駞街北走長楸埒别
澗宛滄溟疏山駕瀛碣奔鯨吐華浪司南動輕枻日下
重門照雲開九華澈觀閣隆舊恩奉圖愧前哲
　　　泛長溪
狥祿聚歸糧依隠謝羈勒絶物甘離羣長懐思去國長
溪永東舍震區窮水域道遇垂綸叟聊訪問津惑弭檝
申九言無為累牽纆長泛滄浪水平明至曛黑
　　　落日泛舟東溪
黝黝桑柘繁芃芃麻麥盛交柯溪易隂反景澄餘映吾
生雖有待樂天庶知命不學梁甫吟唯識滄浪詠田荒
我有役秩滿余謝病
　　　濟浙江
昧旦乗輕風江湖忽來往或與歸波送乍逐翻流上近
岸無暇目逺峯更興想綠樹懸宿根丹崖頽乆壤
　　　贈郭桐廬出谿口見候余既未至郭仍進村維
　　　　舟乆之郭生方至
朝發富春渚蓄意忍相思涿令行春返冠葢溢川坻望
乆方來萃悲懽不自持滄江路窮此湍險方自兹疊嶂
易成響重以夜猿悲客心幸自弭中道遇心期親好自
斯絶孤遊從此辭
　　　答何徵君
散誕羈鞿(一作/靮)外拘束名教裏得性千乘同山林無(一/作)
(亦/)朝市勿以耕蠶貴空笑易農士宿昔仰髙山超然絶
塵軌傾壺已等樂命管亦齊喜(一作壺已等藥/命管亦齊符璽)無為嘆
獨遊若終(一作/路)方同止
　　　贈徐徵君(外編作呉/均者非)
促生悲永路早交傷晩别自我隔容徽於焉徂嵗月情
非山河阻意似江湖悅東臯有儒素杳與榮名絶曾是
違賞心曷用箴余缺眇焉追平生塵書廢不閲信此伊
能已懐抱豈暫輟何以表相思貞松擅嚴節
　　　答劉孝綽
　　(南史曰孝綽繪之子年十四父黨沈約任昉范雲/等聞其名命駕造焉昉尤相賞愛梁天監初孝綽)
　　(起家著作佐郎為歸/沐詩贈任昉昉報曰)
閲水既成瀾藏舟遂移壑彼美洛陽子投我懐秋作乆
敬類誠言吹嘘似嘲謔兼稱夏雲盡復陳秋樹索詎慰
耋嗟人徒深老夫託(一作徒然/老夫諾)直史兼褒貶轄司專疾
惡九折多美疹匪報庶良藥子其崇鋒穎春耕勵秋穫
　　　答到建安餉杖
故人有所贈稱以冒霜筠定是湘妃淚潛灑遂璘彬扶
危復防咽事歸薄暮人勞君尚齒意矜此杖鄉辰復資
後坐(一作/生)彦候余方欠伸獻君千里笑紓我百憂嚬坐
適雖有器臥遊苦無津何由乘此竹直見平生親
　　　寄到溉
　　(南史曰時溉為建安太/守昉寄詩求二彩段)
鐵錢兩當一百易代名實為惠當及時無待涼秋日
　　　别蕭諮議(衍/)
離燭有窮輝别念無終緒岐言未及申離目已先舉揆
景巫衡阿臨風長楸浦浮雲難嗣音徘徊悵誰與儻有
關外驛聊訪狎鷗渚
　　　厲吏人講學
暮燭廹西榆將落誡南畆曰余本踈惰頽暮積榆栁踐
境渇師臣臨政欽益友旰食願横經終朝思擁帚雖欣
辨蘭艾何用闢蒿莠
　　　苦熱(樂府作/苦熱行)
旭旦烟雲巻烈景入東軒傾光望轉蕙斜日照西垣既
巻蕉梧葉復傾葵藿根重簟無冷氣挾石似懐温霡霂
類珠綴喘嚇狀雷奔
　　　同謝朏詠花雪
土膏候年動積雪表晨暮散葩似浮玉飛英若總素東
序皆白珩西雝盡翔鷺山經陋蜜(一作/宻)榮騷人貶瓊樹
　　　出郡傳舍哭范僕射三首
平生禮數絶式瞻在國楨一朝萬化盡猶我故人情待
時屬興運王佐俟民英結懽三十載生死一交情携手
遁衰孽接景事休明運阻衡言革時泰王階平濬冲得
茂彦夫子值狂生伊人有涇渭非余揚濁清將乖不忍
别欲以遣離情不忍一辰意千齡萬恨生
已矣平生事詠歌盈篋笥兼復相嘲謔常與虛舟值何
時見范侯還敘平生意
與子别㡬辰經塗不盈旬弗覩朱顔改徒想平生人寜
知安歌日非君撤瑟晨巳矣余何歎輟舂哀國均
　　　嚴陵瀬
羣峯此峻極參差百重嶂清淺既漣漪激石復奔壯神
物徒有造終然莫能狀(闕/)
　　　詠池邊桃
巳謝西王苑復揖綏山枝聊逢賞者愛棲趾傍蓮池開
紅春灼灼結實夏離離(闕/)
　王僧孺(東海郯人七嵗能讀十萬言家貧甞傭書以/養母寫畢即諷誦仕齊為太學博士累遷尚)
　　(書左部郎出為南康王長史蘭陵太守○僧/孺好書聚至萬餘巻其文麗逸多用新事)
　　　朱鷺
因風弄玉水映日上金堤猶持畏羅繳未得異鳬鷖聞
君愛白雉兼因重碧雞未能聲似鳯聊變色如珪願識
昆明路乘流飲復棲
　　　鼓瑟曲有所思
夜風吹熠燿朝光照昔耶(昔耶瓦松也/一作辟邪)幾銷蘼蕪葉空
落蒲桃(一作/萄)花不堪長織素誰能獨浣沙光隂復何極
望促反成賖知君自蕩子奈妾亦倡家
　　　白馬篇
千里生冀北玉鞘黄金勒散蹄去無巳揺頭意相得豪
氣發西山雄風擅東國飛鞚出秦隴長驅繞岷僰承謨
若有神禀算良不惑瀄汨河水黄參差嶂雲黑安能對
兒女垂帷弄毫墨兼弱不稱雄後得方為特此心亦何
巳君恩良未塞不許跨天山何由報皇德
　　　古意(一云遊俠○/英華作樂府)
青絲控燕馬紫艾飾呉刀朝風吹錦帶落日映珠袍陸
離關右客照耀山西豪雖非學詭遇終是任逢遭人生
㑹有死得處如鴻毛寜能偶雞䳱寂寞隠蓬蒿
　　　登髙臺(陳祖孫登有宫/殿名登髙臺詩)
試出金華殿聊登銅雀臺九路平如掌(一作/砥)千門洞巳
開軒車映日過簫管逐風來若非邯鄲美便是洛陽才
　　　湘夫人
桂棟承薜帷眇眇川之湄白蘋徒可望綠芷竟空滋日
暮思公子衘意嘿無辭
　　　侍宴
麗景屬春餘清隂澄夏首交枝隠脩逕廻流影遥阜徙
帷轢輕筠移鑾拂髙栁去矣勞茂績勉哉報嘉誘小臣
良不才涓塵愧所守何用勝雕斵譬木良如朽
　　　又(一作侍宴/景陽樓)
廻輿避暑宫下輦迎風館散漫輕烟轉霏微商雲散蔓
草亘巖垂髙枝起天半回風稍驚水落光漸斜岸玅儛
駐行雲清歌入層漢晬顔暢有懌德音良巳粲
　　　落日登髙
憑髙且一望目極不能捨東北指青門西南見白社軫
軫河梁上紛紛渭橋下爭利亦爭名驅車復驅馬寜訪
蓬蒿人誰憐寂寞者
　　　中川長望
長川杳難即四望四無極安流寜可值憤風方未息危
㠶渡中懸孤光巖下昃岸際樹難辨雲中鳥易識莫恨
東復西誰知迂且直故鄉相思者當春愛顔色獨寫千
行淚誰同萬里憶
　　　贈顧倉曹
洛陽十二門樓闕似西崑曖曖罘罳下相望隔畫垣畫
垣向阿閣棲鳯復棲鴛五曹均趨奏六尚等便煩朝爐
何馥馥夜錦有餘温日中驅上駟驤首遍京宛晨趨魏
公子夕宿韓王孫夙昔今何在生平棄不論譬如菤葹
草心謝葉空存誰復三乘睫獨念九飛魂
　　　秋日愁居答孔主簿
首秋雲物善晝暑旦猶清日華隨水汎樹影逐風輕依
簾野馬合當戸昔耶生物我一無際人鳥不相驚儻過
北山北聊訪法髙卿(法真字髙卿見/後漢逸民傳)
　　　至牛渚憶魏少英
楓林曖似畫沙岸淨如掃空籠望懸石回斜見危島綠
草閑遊蜂青葭集輕鴇徘徊洞初月浸淫潰春潦非願
嵗物華徒用風光好
　　　寄何記室
思君不得見望望獨長嗟夜風入寒水晩露拂秋花何
由假日御暫得寄風車
　　　忽不任愁聊示固逺
去秋客舊呉今春投故越淚逐東歸水心挂西斜月未
應嵗貶顔直以憂殘髮
　　　為何庫部舊姬擬蘼蕪之句
出戸望蘭薰褰簾正逢君歛容裁一訪新知詎可聞新
人含笑近故人含淚隠妾意在寒松君心逐朝槿
　　　何生姬人有怨
寒樹棲羇雌月映風復吹逐臣與棄妾零落心可知寳
琴徒七弦蘭燈空百枝顰容不足效啼粧拭復垂同衾
成楚越異國非仳離
　　　為人傷近而不見
嬴女鳯凰樓漢姬栢梁殿詎勝仙將死音容猶可見我
有一心人同鄉不異縣異縣不成隔同鄉更脉脉脉脉
如牛女何由得一語
　　　月夜詠陳南康新有所納(一作陳南/康新納姬)
二八人如花三五月如鏡開簾一種色當戸兩相映重
價出秦韓髙名入燕鄭十城屢請易千金㡬爭聘君意
自能專妾心本無競
　　　詠擣衣
足傷金管遽多愴緹光促露團池上紫風飄庭裏綠下
機䳱西眺鳴砧遽東旭芳汗似蘭湯彫金辟龍燭散度
廣陵音摻寫漁陽曲别鶴悲不巳離鸞斷還(一作/更)續尺
素在魚膓寸心憑鴈足
　　　與司馬治書同聞隣婦夜織
洞房風已激長廊月復清藹藹夜庭廣飄飄曉帳輕襍
聞百蟲思偏傷一鳥聲鳥聲長不息妾心復何極猶恐
君無衣夜夜當牕織
　　　為人述夢(見宋刻玉臺新/詠時本不載)
工知想成夢未信夢如此皎皎無片非的的一皆是以
親芙蓉褥方開合歡被雅歩極嬌妍含辭恣委靡如言
非倐忽不意成俄爾及寤盡空無方知悉虛詭
　　　侍宴景陽樓(詩彚作鮑/照者非)
金鋪爍可鏡桂棟儼臨雲沾觴均飲德服道驗朝聞詎
論禹無間非耻堯為君小臣亦何者短翮屢追羣
　　　春日寄鄉友
旅心巳多恨春至尚離羣翠枝結斜影緑水散圓文戲
魚兩相顧遊鳥半藏雲何時不憫黙是日最思君
　　　夜愁示諸賓
簷露滴為珠池水合成璧萬行朝淚瀉千里夜愁積孤
帳閉不開寒膏盡復益誰知心眼亂看朱忽成碧
　　　送殷何兩記室
掩袖出南浦驅車送上征飄飄曉雲駛瀁瀁旦潮平不
肖余何惜無貲爾勿輕倘有還書便一言訪死生
　　　春閨怨
愁來不理鬂春至更攢睂悲看蛺蝶粉泣望蜘蛛絲月
映寒蛩褥風吹翡翠帷飛鱗難託意駛翼不衘辭(衘一/作綴)
　　　秋閨怨
斜光隠西壁暮雀上南枝風來秋扇屏月出夜燈吹深
心起百際遥淚非一垂徒勞妾辛苦終言君不知
　　　詠寵姬
及君髙堂還值妾妍粧罷曲房褰錦帳廻廊歩珠屣玉
釵時可挂羅襦詎難解再顧連城易一笑(一作/眄)千金買
　　　在王晉安酒席數韻(藝文作/詠姬人)
窈窕宋華容但歌有清曲轉盻非無以斜睂幸相矚詎
减許飛瓊多(玉臺/作絶)勝劉碧玉何因送欵欵半飲杯中醁
　　　為人寵姬有怨
可憐獨立樹枝輕根易揺已為露所浥復為風所飄錦
衾襞不開端坐夜及朝是妾愁成瘦非君重細腰
　　　為姬人自傷(一作為/姬人怨)
自知心裏恨還向影中羞廻持昔慊慊變作今悠悠還
君與妾扇(一作/釵)歸妾奉君裘斷弦猶可續心去最難留
　　　為人有贈
碧玉與緑珠張盧復雙女曼聲古難匹長袂世無侣似
出鳯凰樓言發瀟湘渚幸有褰裳便含情寄一語
　　　見貴者初迎盛姬聊為之詠
乆想專房麗未見傾城者千金訪繁華一朝遇容冶家
本薊門外來戲叢臺下長卿幸未匹文君復新寡
　　　傷乞人
少年空扶轍白首竟填溝葦蓆何由足菽藿不能周自
顧非好乞行且欲包羞勞君欵曲問冐此殷勤酬
　　　春思絶句(此詩諸家並作僧儒玉臺新/本誤作吴均外編因之非也)
雪罷枝即青冰開水便緑復聞黄鳥聲全作相思曲
　　　為徐僕射妓作
日晩應歸去上客强盤桓稍知玉釵重漸見羅襦寒
　
　
　
　
　
　
　
　
　
　
　
　
　
　古詩紀巻八十八
欽定四庫全書
　古詩紀巻八十九　　　　明　馮惟訥　撰
梁第十六
　張率(字士簡呉郡人年十二能屬文稍進作賦頌至/年十六向二千許首起家齊著作佐郎遷尚書)
　　(殿中郎太子洗馬武帝覇府建引為相國主簿嘗/為待詔賦武帝手敕曰相如工而不敏枚臯速而)
　　(不工卿兼之矣遂遷秘書丞後/遷黄門侍郎出為新安太守卒)
　　　短歌行(四言/)
君子有酒小人鼓缶乃布長筵式宴親友盛壯不留容
華易朽如彼槁葉有似過牖往日莫淹來期無乆秋風
悴林寒蟬鳴栁悲自别深懽由㑹厚豈云不樂與子同
壽我酒既盈我肴伊阜短歌是唱孰知身後
　　　逺期(以下/五言)
逺期終不歸節物坐將(一作/遷)變白露愴(玉臺/作濕)單衣(一作/悽)
秋風息團扇誰能乆别離他鄉且異縣浮雲蔽重山相
望何時見寄言逺期者空閨淚如霰
　　　對酒
對酒誠可樂此酒復芳(一作/能)醇如華良可貴似乳更非
珍何當留上客為寄掌中人金樽清復滿玉椀亟來親
誰能共遲暮對酒惜芳辰君歌尚未罷却坐避梁塵
　　　日出東南隅行
朝日照屋梁夕月懸洞房專遽自稱艶獨(闕/)伊覽光雖
資自然色誰能棄薄妝施著見朱粉㸃畫示頳黄含貝
開丹吻如羽發清揚金碧既簪珥綺縠復衣裳方領備
蟲彩曲裙襍鴛鴦手操獨繭緒唇凝脂燥黄
　　　相逢行
相逢夕隂街獨趨尚冠里髙門既如一甲第復相似憑
軾日欲昏何處訪公子公子之所在所在良易知青樓
出上路漸臺臨曲池堂上撫流徽雷樽朝夕施橘柚分
華實朱火燎金枝兄弟兩三人冠珮紛陸離朝從禁中
(一作/門)出車騎並驅馳金鞍馬腦勒聚觀路傍兒入門一顧望
鳬鵠有雄雌雄雌各數千相鳴戲羽儀並在東西立羣
次何離離大婦刺方領中婦抱嬰兒小婦尚嬌稚端坐
吹參差丈夫無遽起神鳯且來儀
　　　走馬引
良馬龍為友玉珂金作羈馳騖宛與洛半驟復半馳倐
忽而千里光景不及移九方惜未見薛公寜所知歛轡
且歸去吾畏路傍兒
　　　滄海雀
大雀與黄口來自滄海區清晨啄原粒日夕依野株雖
憂鷙鳥擊長懐沸鼎虞况復隨時起翻飛不可拘寄言
挾彈子莫賤隋侯珠
　　　楚王吟
章臺迎夏日夢逺感春條風生竹籟響雲垂草綠饒相
看重束素唯欣爭細腰不惜同從理但使一聞韶
　　　清涼
登臺待初景帳殿謁餘晨羅帳夕風濟清氣尚波人長
簟涼可仰平莞温未親幸願同枕席為君横自陳
　　　𤣥雲
壊陳壓峨壟遮牕暗思扉映日斜生海跨樹似鵬飛夢
山妾已去落靨何由歸
　　　白紵歌九首(七言/)
歌兒流唱聲欲清舞女趂節體自輕歌舞並玅㑹人情
依(一作/調)絃度曲婉盈盈揚蛾為態誰目成
玅聲屢唱輕體飛流津染面散芳菲俱動齊息不相違
令彼嘉客憺忘歸時乆翫夜明星稀
日暮搴門望所思風吹庭樹月入帷涼隂既滿草蟲悲
誰能離别長夜時流歎不寢淚如絲與君之别終何知
(一作/如)
秋風鳴(一作/蕭)條露垂葉空閨光盡坐愁妾獨向長夜(一/作)
(獨問/長安)淚承睫山髙水深路難渉望君光景何時接
遥夜方逺時既寒秋風蕭瑟白露團佳期不待嵗欲闌
念此遲暮獨無歡鳴弦流管增長歎
夜寒湛湛夜未央華燈空爛月懸光從風衣起發芬香
為君起舞幸不忘
列坐華筵紛羽爵清曲未終月將落歌舞及時酒常酌
無令朝露坐銷鑠
愁來(一作/多)夜遲猶歎息撫枕思君終反側金翠釵環稍
不飾霧縠流黄不能織但坐空閨思何極欲以短書寄
飛翼
遥夜忘寐起長歎但望雲中雙飛翰明月入牖風吹幔
終夜悠悠坐申旦誰能知我心中亂終然有懐嵗方晏
　　　長相思二首(襍言/)
長相思乆離别美人之逺如雨絶獨延佇心中結望雲
雲去逺望鳥鳥飛滅空望終若斯珠淚不能雪
長相思乆别離所思何在若天垂鬱陶相望不得知玉
階月夕映羅帳風夜吹長思不能寢坐望天河移
　　　詠霜
駟見視乾度鐘鳴測地機秋冬交代序申霜白綏綏原
野生暮靄堦墀散夕霏徘徊總嚴氣悵望淪清輝平臺
寒月色池水愴風威凝隂同徂夜遰鴈獨歸飛縈叢亂
蕪絶繁林紛巳稀貞松非受令芳草徒具腓
　　　太廟齋夜
㓗齋謝紛華(一作/黷)寂寥清廟靜肅襟視牲盛端服侍嚴
省
　　　詠躍魚應詔
戢鱗隱繁藻頒首承淥漪何用遊溟澥且躍天淵池
　栁惲(字文暢河東解人也少有志學工為詩善尺牘/齊竟陵王引為法曹叅軍累遷太子洗馬試守)
　　(鄱陽相還除驃騎從事中郎武帝至京邑惲候謁/石頭以為冠軍將軍征東府司馬天監初除長史)
　　(累遷左民尚書廣州刺史徵為秘書監復/為呉興太守為政清靜民吏懐之感疾卒)
　　　江南曲
汀洲採白蘋日暖江南春洞庭有歸客瀟湘逢故人故
人何不返春花復應(一作/將)晩不道新知樂祗言行路逺
　　　長門怨
玉壺夜愔愔應門重且深秋風動桂樹流月揺輕隂綺
簷清露溽(一作/滴)網戸思蟲吟歎息下蘭閤含愁奏雅琴
何由鳴曉佩復得抱宵衾無復金屋念豈照長門心
　　　度關山
少長(一作/長安)倡家女出入燕南垂唯持德自美本以容見
知舊聞關山逺何事總金羈妾心日巳亂秋風鳴細枝
　　　起夜來
城南斷車騎閣道覆青埃露華光翠網月影入蘭臺洞
房且莫掩應門或復開颯颯秋桂響非君起夜來
　　　獨不見
别島望雲臺天淵臨水殿芳草生未積春花落如霰出
從張公子還過趙飛燕奉帚長信宫誰知獨不見
　　　芳林篇
芳林曄兮發朱榮時既晩兮隨風零隨風零兮返無期
安得陽華遺所思
　　　贈呉均三首
寒雲晦滄洲奔潮溢南浦相思白露亭永望秋風渚心
知别路長誰(一作/不)謂若燕楚關候日遼絶如何(一作/何因)附
行旅願作野飛鳥飄然自輕舉
逺遊濟伊洛秣馬度清漳邯鄲饒(一作/有)美女艶色含春
芳鼔瑟未成曲踏屣(一作/蹀履)復翺翔我本遊客子情愛在
淮陽新知誰不樂念舊苦人腸
夕宿飛狐關晨登磧礫坂形為戎馬倦思逐征旗逺邊
城秋霰來寒鄉春風晩始信隴雪輕漸覺寒雲巻徭役
命所當念子加餐飯
　　　襍詩
雲輕草色轉草綠晨芳歸山墟罷寒晦園澤閏朝暉春
心多感動睹物情復悲自君之去矣蘭堂罷鳴機徒知
遊宦是不念别離非
　　　七夕穿針
代馬秋不歸緇紈無復緒迎寒理衣縫映月抽纎縷的
皪愁睇光連娟思睂聚清露下羅衣秋風吹玉柱流隂
稍巳多(一作流景/對秋夕)餘光欲誰與(一作/難取)
　　　詠薔薇
當戸種薔薇枝葉太葳蕤不揺香已亂無風花自飛春
閨不能靜開匣理明妃曲池浮采采斜岸列依依或聞
好音度時見銜泥歸且對清酤湛其餘任是非
　　　奉和竟陵王經劉瓛墓下
西河寂髙業北海望清塵音徽誰與寄尚徳在伊人遺
文重昭晣絶緒復紛綸露華白朝日蘭生無乆春芳猷
動淵思撫軾履髙辰山風起寒木野雀亂秋榛壠草時
易宿素軌邈難遵
　　　擣衣詩五首
　　(南史曰惲以貴公子且有令名少工篇什為詩/云亭臯木葉下隴首秋雲飛王融見而嗟賞)
孤衾引(一作/紛)思緒獨枕愴(一作/悵)憂端深庭秋草綠髙門
白露寒思君起清夜促柱奏幽蘭不怨飛蓬苦徒傷蕙
草殘
行役滯風波游人淹不歸亭臯木葉下隴首秋雲飛寒
園夕鳥集思牖草蟲悲嗟矣當春服安見禦冬衣
鶴鳴勞永歎採菉傷時暮念君方逺遊望(藝文/作賤)妾理紈
素秋風吹綠潭明月懸髙樹佳人飾淨容招擕從所務
歩櫩杳不極離堂肅已扄軒髙夕杵散氣爽夜碪鳴瑶
華隨歩響幽蘭逐袂生踟蹰理金翠容與納宵清
泛艶廻烟綵淵旋龜鶴文凄凄合歡袖冉冉蘭麝芬不
怨杼軸苦所悲千里分垂泣送行李傾首遲歸雲
　　　詠席
照日汀洲際揺風淥潭側雖無獨蠒輕幸有青袍色羅
袖少輕塵象牀多麗飾願君蘭夜飲(玉臺作/夜闌)佳人時宴息
　　　從武帝登景陽樓(以下/闕文)
　　(南史曰武帝與宴必詔惲賦詩嘗和武帝/登景陽樓篇深見賞美當時咸共稱傳)
太液滄波起長楊髙樹秋翠華承漢逺雕輦逐風游
　　　贈呉均二首
山桃落晩紅野蕨開初紫雲日自清明蘋芷齊靃靡離
念已鬱陶物華復如此
秋風度關隴楚客奏歸音颯颯避霜葉離離山塞禽
　
　古詩紀巻八十九
欽定四庫全書
　古詩紀巻九十　　　　　明　馮惟訥　撰
梁第十七
　庾肩吾(字子慎新野人八嵗能賦詩初為晉安王常/侍王為太子兼通事舍人除安西湘東二王)
　　(錄事叅軍累遷中庶子初簡文帝在藩雅好文士/肩吾亦預其選簡文即位肩吾為度支尚書侯景)
　　(矯詔遣肩吾喻當陽公大心尋舉州降肩吾因/逃赴江陵未幾歴江州刺史領義陽太守卒)
　　樂府
　　　長安有狹斜行
長安有曲陌曲陌不容幰路逢雙綺襦問君居近逺我
居臨御溝可識不可求長子登麟閣次子侍龍樓少子
無髙位聊從金馬遊三子俱來下左右若川流三子俱
來入髙軒映彩旒三子俱來宴玉柱擊清甌大婦襞雲
裘中婦巻羅幬少婦多艶冶花鈿繫石榴夫君且安坐
歡娱方未周
　　　賦得有所思
佳期竟不歸春日坐芳菲拂匣看離鏡(一作/扇)開箱見别
衣井梧生未合宫槐巻復稀不及衘泥燕從來相逐飛
　　　有所思(樂府作/昭明)
佳人逺于隔乃在天一方望望江山阻悠悠道路長别
前秋葉落别後春花芳雷歎一聲響雨淚忽成行帳望
情無極傾心還自傷
　　　洛陽道
徼道臨河曲層城傍洛川金門纔出栁桐井半含泉日
起罘罳外車廻䨇闕前潘生時未返遥心徒眷然
　　　賦得横吹曲長安道
桂宫連複道黄山開廣路逺聽平陵鐘遥識新豐樹合
殿生光彩離宫起煙霧日落歌吹還(一作/回)塵飛車馬度
　　　以妾換馬
渥水出騰駒湘川實應圖來從西北道去逐東南隅琴
聲悲玉匣山路泣蘼蕪似鹿將含笑千金㑹不俱
　　　隴西行
借問隴西行何當驅馬征草合前迷路雲濃後暗城寄
語幽閨妾羅袖勿空縈
　　　未央才人歌
從來守未央轉欲訝春芳朝風凌日色夜月奪燈光相
逢儻游豫暫為巻衣裳
　　　侍宴應令(以下詩/)
副君時暇豫曾城聊近遊清池寫飛閣踈樹出龍樓北
陸氷方壯西園春欲周梅心芳屢動蒲節促難抽徒然
欣並命無以厠應劉
　　　侍宴宣猷堂應令
副君徳將聖陳王才掞天歸來宴平樂置酒對林泉鑪
香雜山氣殿影入池漣艶舞時移節新歌屢上絃聼曲
慙廻顧思經徒欲眠
　　　侍宴宣猷堂湘東王應令
陳王驂駕反副后西園遊並命登飛閣列坐對芳洲桂
巖逢暮序菊水值窮秋竹逕簫聲發桐門琴曲愁(一作/幽)
徒奉文成誦空知思若抽
　　　侍宴餞湘州刺史張續
洞庭資善政層城送逺離九歌揚妙舞八桂動芳枝雨
足飛春殿雲峰入夏池郢路方遼逺湘山轉蔽虧何當
好風日極望長沙垂
　　　侍宴餞張孝總應令(外編作吴/均者非)
層臺臨廻漲耿耿晴煙上欲送分符人翻似河隄望寒
雲暗積水秋雨䝉重嶂别念動神襟華文切離貺慙無
寡和曲空陪郢中唱
　　　三日侍蘭亭曲水宴
䇿星依夜動鑾駕總朝遊旌門臨苑樹相風出鳯樓春
生露泥泥天覆雲油油桃花舒玉澗栁葉暗金溝禊川
分曲洛帳殿掩芳洲踊躍頳魚出參差綘棗浮百戲俱
臨水千鍾共逐流
　　　九日侍宴樂游苑應令
轍跡光周頌廵遊盛夏初鉤陳萬騎轉閶闔九闗通秋
暉逐行漏朔氣繞相風獻壽重陽節廻鑾上苑中疏山
開輦道間樹出離宫玉醴吹巖(一作/承苑)菊銀牀落井桐御
梨寒更紫仙桃秋轉紅飲羽山西射浮雲冀北驄塵飛
金埒滿葉破栁條空騰猨疑矯箭驚鴈避虛弓彫材濫
杞梓花綬接鵷鴻愧乏天庭藻徒參文雅雄
　　　從皇太子出𤣥圃應令
春光起麗譙屣歩陟山椒閣影臨飛葢鸎鳴入洞簫水
還登故渚樹長䕃前橋緑荷生綺葉丹藤上細苗顧循
慙振藻何用擬瓊瑶
　　　奉和泛舟漢水往萬山應教
桂棹桬棠船飄揚横大川映巖沈水底激浪起雲邊逈
岸髙花發春塘細栁懸陪歌承睿賞接醴侍恩筵誰云
李與郭獨得似神仙
　　　山池應令(簡文有/山池詩)
閬苑秋光暮金塘牧(疑作/收)潦清荷低芝葢出浪涌燕舟
輕逆湍流棹唱帶谷聚笳聲野竹交臨浦山桐逈出城
水逐雲峯闇寒隨殿影生
　　　奉使北徐州叅丞御
炎農稱巻領唐勛載允恭猶將表世盛尚且號民從未
如今聖主比德邁前蹤格天垂禮樂寰海置提封枌榆
諒昔社方門有舊墉故鄉深帝念廵狩及時雍禁園周
百里離宫即九重浮橋還瀉渭抗殿本疏龍過沛追鄉
飲歸宛盛禮容千金登禹膳萬壽獻堯鐘依然對白水
眷言懐赤松廻天隨輦道駐日逐戈鋒路逺大風積山
長佳氣濃年光正婉娩春樹轉丰茸竹葉含初籜蓂枝
發早藂瑞木翻無鳥祥花更少蜂咸英起雲鳯率舞間
笙鏞海鷗時出沒江鱏乍噞喁雲邊開鞏樹霧裏識嶤
峯小人濫趨走虛薄愧無庸皇恩不可報河清徒易逢
　　　和衛尉新渝侯廵城口號(簡文帝王/筠同賦)
維城寄右戚廵警屬勤王南瞻通㶚岸北眺指横茫入
漢飛延閣臨雲出建章歩逐天津逺城隨秋夜長露槐
落金氣風寮上新涼(闕/)
　　　遊甑山(苑詩類選作/沈約者非)
平子去巳乆餘風今復追未必遊春草王孫自不歸路
髙村反出林長鳥更稀寒雲間石起秋葉下山飛西河
方閲訓詎得解朝衣
　　　蔬圃堂(梁武帝有天安/寺蔬圃堂詩)
北宫(一作/堂)多暇豫時駕總鑾鑣路靜繁葭撤輪移羽葢
飄臨空坐飛觀回首望浮橋風長曙鐘近地逈洛城遥
疎林不礙日涸浦暫通潮徒然等賓從並作愧羣僚
　　　尋周處士𢎞讓
試逐赤松遊披林對一邱梨紅大谷晩桂白小山秋石
鏡菱花發桐門琴曲愁(一作/遒)飛泉疑度雨雲積似重樓
王孫若不去山中定可留
　　　賦得嵇叔夜
山林重明滅風月臨囂塵著書惟隱士談𤣥止谷神鴈
重翻傷性蠶寒更養身廣陵餘故曲山陽有舊隣俗儉
寜妨患才多反累身寄言山吏部無以助庖人
　　　和太子重雲殿受戒
皇明執東曜帝扆居北辰小乘開治道大覺拯蒼民殊
塗同義路分流合智津傳香引上徳列伎進名臣連閣
翻如畵圖雲更似真鏡山銜殿影梅梁落梵塵苑桂恒
留雪天花不待春萬年逢瑞應千生值法身天衣初拂
石豆火欲燃薪重善終無報(一作無/論報)輕毛庶有因
　　　詠同㤗寺浮圖(和簡文/下同)
望園臨奈苑王城對鄴宫還從飛閣内遥見崛山中(崛/山)
(耆崛/山也)天衣疑拂石鳯翅欲凌空雲甍猶帶雨蓮井不生
桐盤承雲表露鈴揺天上風月出琛含采天晴幡帶虹
周星疑更落漢夢似今通我后情(藝文/作懐)初照不與伊川
同方應捧馬出永得離塵䝉
　　　賽漢髙廟
昔在唐山曲今承紫貝壇寜知臨楚岸非復望長安野
曠秋先動林髙葉早殘塵飛逺騎沒日徙(一作/過)半峰寒
徒然仰成誦終用試才難
　　　亂後經夏禹廟
金簡泥初發龍門鑿始通配天不失舊為魚微此功林
堂上偃蹇山殿下穹隆侵雲似天闕照水類河宫神來
導赤豹仙女擁飛鴻松龕撤暮爼棗逕落寒叢仙舟還
入鏡玉軸更乘空去國嗟行邁離居泣轉蓬月起吾(一/作)
(呉/)山北星臨天漢中申胥猶有志荀息本懐忠待見攙
搶滅歸來松栢桐
　　　亂後行經呉郵亭(外編作庾/信者非)
郵亭一回望風塵千里昬青袍異春草白馬即呉門獯
戎鯁伊洛襍種亂轘轅輦道同關塞王城似太原休明
鼎尚重秉禮國猶存殷牖爻雖賾堯城吏轉尊泣血悲
東走横戈念北奔方憑七廟略誓雪五陵寃人事今如
此天道共誰論(御亭呉大帝所建在/晉陵今作郵誤也)
　　　經陳思王墓
公子獨憂生邱壠擅餘名採樵枯樹盡犁田荒隧平寜
追宴平樂詎想謁承明旦余來錫命兼言事結成飄颻
河朔逺颭飈颶風鳴鴈與雲俱陣沙將蓬共驚枯桑落
古社寒鳥歸孤城隴水哀葭曲漁陽慘鼓聲離家來逺
客安得不傷情
　　　過建章故臺
魯國觀遺殿韓城想舊臺仲宣原隰滿子建悲風來夏
蓮猶反植秋牕尚左(一作/不)開圖雲仍溜(一作/洩)雨畫水即生
苔及君歡四望知余念七哀
　　　和劉明府觀湘東王書
陳王擅書府河間富典墳五車方累篋七閣自連雲松
槧(鏗廉/反)芳帙氣栢燻(許運/反)起厨文羽陵青簡出媯泉綠
字分方因接遊聖暫得奉朝聞峯樓霞早發林殿日先
曛洛城復接限歸軒畏後羣
　　　和竹齋
百拱横笻節千櫨跨篻竿廻龍仍作柱置笛且成欒向
領分花徑隨階轉藥欄蜂歸憐蜜熟燕入重巢乾欲仰
天庭掞終知學歩艱
　　　從駕喜雨
西嶽浮樽桂東皇事浴蘭赦詔還京兆歸神出灌壇濕
風含酒氣隂雲助麥寒典農欣受職治粟喜當官復此
隨車雨民天知可安
　　　奉和春夜應令
春牖對芳洲珠簾新上鈎燒香知夜漏刻燭驗更籌天
禽(一作/雞)下北閣(一作/闕)織女入西樓月皎疑非夜林踈似
更秋水光懸蕩壁山翠下添流詎假西園讌無勞飛葢
遊
　　　奉和武帝苦旱
陽山蛇不蟄洳澤鳥猶攅蹔息流膏雨將似怨祁寒文
衣夜不臥蔬食晝忘餐㓗誠同望祀惟馨等浴蘭江蘋
享上帝荆璧奠髙巒繁雲興岳立蒸穴動龍蟠渭渠還
積水滮池更起瀾
　　　奉和太子納涼梧下應令(和簡/文)
北園涼氣早歩輦暫逍遥避日交長扇迎風列短簫山
帶彈琴曲桐横棲鳯條懸門開溜水錦石鎮浮橋黑米
生菰葉(一作/葑)青花出稻苖無因學仙藻雲氣徒飄颻
　　　芝草
踟蹰玩芝草淹留攀桂叢桂叢方偃蹇芝葉正玲瓏如
龍復如馬成闕復成宫黄金九華發紫葢(一作/莖)六英通
隠士蒼山北仙神海穴東隨丹聊變水獨揺不須風
　　　詠美人
綘樹及西施俱是好容儀非關能結束本自細腰肢鏡
前難並照相將映淥池看粧畏水動歛袖避風吹轉手
齊裾亂横簪歴鬂垂曲中人未取誰堪白日移不分他
相識唯聼使君知
　　　送别於建興苑相逢
相逢小苑北停車問苑中梅新雜栁故粉白映綸紅去
影背斜日香衣臨上風雲流階漸黑冰開池半通去馬
船難駐啼烏曲未終眷然從此别車西馬復東
　　　侍宴(一作侍宴景/陽樓應令)
沐道逢將聖飛觴屬上賢仁風開美景瑞氣動非煙秋
樹翻黄葉寒池墮黑蓮承恩謝命淺念報在身前
　　　侍宴餞湘東王應令
陳王從遊士髙宴入承華並載同連璧雕文類簡沙落
猿時動樹墜雪暫揺花念此離筵促方愁别路賒
　　　餞張孝總應令(外編作呉/均者非)
江上早寒生蕭條鐃管清别筵開帳殿離舟巻幔城前
山黄葉起對岸白沙驚臨渦同極望竊吹愧才輕
　　　侍宴餞東陽太守范子雲(范當/作蕭)
東部資良守北宫敦獻酬新枝漸接樹故凍欲含流早
花少餘雪春寒極晩秋徒嗟白岸逺空想赤松遊
　　　和晉安王薄晩逐涼北樓回望應教
向夕紛諠屛追涼飛觀中樹影臨城日牕含度水風遥
天如接岸逺㠶似凌空陪文慙宋玉徒等侍蘭宫
　　　贈周處士
九丹開石室三徑沒荒林仙人翻可見隠士更難尋籬
下黄花菊丘中白雪琴方欣松葉酒自和遊山吟(李蕭/逺有)
(遊山/九吟)
　　　新林送劉之遴
斾轉黄山路舟纚白馬津送輪時合幰分驂各背塵常
山喜臨岱隴頭悲望秦欲持漢中䇿還以贈征人
　　　奉使江州舟中七夕
九江逢七夕初弦值早秋天河來映水織女欲攀舟漢
使俱為客星槎共逐流莫言相送浦不及穿針樓
　　　南苑看人還
春花競玉顔俱折復俱攀細腰宜窄衣長釵巧挾鬟洛
橋初度燭青門欲上關中人應有望上客莫前還
　　　詠美人看畵應令(和簡/文)
欲知畵能巧喚取真來映並出似分身相看如照鏡安
釵等踈宻著領俱周正不解平城圍誰與丹青競
　　　奉和藥名詩(簡文元帝皆/有藥名詩)
英玉牧荆楚聼訟出池臺督郵稱蝗去亭長説烏來行
塘朱鷺響當道赤帷開馬鞭聊寫賦竹葉暫傾杯
　　　看放市
旗亭出御道遊目暫廻車既非隨舞鶴聊思索枯魚懸
龜識季主牓酒見相如日中人巳合黄昏故未踈
　　　和望月
桂殿月偏來留光引上才圓隨漢東蚌暈逐淮南灰渡
河光不濕移輪轍詎開此夜臨清景還承終宴杯
　　　和徐主簿望月
樓上徘徊月牕中愁思人照雪光偏冷臨花色轉春星
流時入暈桂長欲侵輪願以重光曲承君歌扇塵
　　　詠風
宋地鶂飛初湘川燕起餘掃(一作/拂)壇聊動竹吹薤欲成
書蒼梧洞猶在(一作蒼崦/桐猶在)合浦樹應踈陽鳥一轉翅千
里定非虛
　　　詠花雪
瑞雪墜堯年因風入綺錢飛花灑庭樹凝瑛結井泉寒
光晦八極同雲暗九天已飄黄竹路共慶白渠田
　　　春日
桃紅栁絮白照日復隨風影出朱城外香歸青殿中水
映寄生竹山横半死桐頒文知渥重搦札媿才空
　　　七夕
玉匣巻懸衣針樓開夜扉姮娥隨月落織女逐星移離
前忿促夜别後對空機倩語雕陵鵲填河未可飛
　　　嵗盡應令
嵗序已云殫春心不自安聊開栢葉酒試奠五辛盤金
薄圖神燕朱泥却(一作/印)鬼丸梅花應可折倩為雪中看
　　　賦得山
層雲霾峻嶺絶澗倒危峯刻削臨千仞嵯峨起百重行
㬢上杳杳結霧下溶溶仁心留此屬休奉愧羣龍
　　　同蕭左丞詠摘梅花
牕梅朝始發庭雪晩初消折花牽短樹攀叢入細條垂
氷溜玉手含刺罥春腰逺道終難寄馨香徒自饒
　　　和晉安王詠燕(簡文有雙燕詩樂/府題云雙燕離)
可憐幕上燕差池弄羽衣夜夜同巢宿朝朝相對飛銜
泥瞻樂善相賀奉英徽秋蟬行寂寞戀此未辭歸
　　　詠胡牀應教
傳名乃外域入用信中京足欹形已正文斜體自平臨
堂對逺客命旅誓初征何如淄館下淹留奉盛明
　　　暮遊山水應令賦得磧字
餘春屬清夜西園恣遊歴入逕轉金輿開橋通畫鷁細
藤初上楥新流漸涵磧雲峰沒城栁電影開巖壁(疑/闕)
　　　奉和湘東王應令二首
　　　　春宵
征人别來乆年芳復臨牖燭下夜縫衣春寒偏著手願
及歸飛鴈因書寄髙栁
　　　　冬曉
隣雞聲已傳愁人竟不眠月光侵曙後霜明落曉前縈
鬟起照鏡誰忍挿花鈿
　　　詠簷燕
雙燕集蘭閨雙飛髙復低向户疑新箔登巢識故泥依
櫩本相賀近幕願同棲
　　　奉賀便省餘秋(以下三首/文疑闕)
前對金精坂傍臨圓水池照影礙浮葉看山通逈枝鴈
行連霧盡雨足帶雲移
　　　被使從渡江
八陣引佳兵三河總艫舳綘天揚逺斾雷野驅長轂夜
劒動星芒秋潮驚箭服
　　　登城北望
誓師屠六郡登城望九嵕山沈黄霧裏地盡黑雲中霜
戈曜壠日哀笳斷塞風
　　　道館
仙人白鹿上隠士潛溪邊試取西山藥來觀東海田
　　　賦得轉歌扇
團紗映似月蟬翼望如空廻持掩曲態轉作送聲風
　　　詠舞
飛鳬袖始拂啼烏曲未終聊因斷續唱試託往還風
　　　詠舞曲應令
歌聲臨畵閣舞袖出芳林石城定若逺前谿應㡬深
　　　詠主人少姬應教
故年齊緫角今春半上頭那知夫婿好能降使君留
　　　詠長信宫中草
委翠似知節含芳如有情全由履迹少併欲上階生
　　　石崇金谷妓
蘭堂上客至綺席清絃撫自作明君辭還教緑珠舞
　　　逺看放火
風前細塵起月裏黑烟生發燄看喬木侵光識逺城
　　　舟中寒望
日暮敞鳬舟曾氷合駛流雪照齊君履寒入楚王裘
　　　石橋(簡文/有作)
秦王金作柱漢帝玉為欄仙人飛往易道士出歸難
　　　詠桂
新叢入望苑舊榦别層城倩視今移處何如月裏生
　　　賦得池萍
風翻乍青紫浪起時踈宻本欲嘆無根還驚能有實
　　　新苔
隨潮染岸石逐沫聚浮查徒令阿谷麗停筐不汰沙
　　　被執作詩一首(見太平/御覽)
　　(三國典畧曰宋子仙破㑹稽購得肩吾謂之曰昔/聞汝能詩今可作若能當貰汝命肩吾操筆立成)
　　(子仙乃/釋之)
髮與年俱暮愁將罪共深聊持轉風燭暫映廣陵琴
　　　三日侍宴詠曲水中燭影(七言/)
重燄垂花比芳樹風吹水動俱難住春枝拂岸影上來
還柸繞客光中度
　　　附曲水聯句
春色明上已桃花落繞溝波廻巵不進綸下釣時留(臣/導)
絳水時廻岸花觴轉更周陳肴渡玉爼垂餌下銀鈎(王/臺)
(卿/)廻川入帳殿列爼間芳洲漢艾凌波出江楓拂岸遊
(庾肩/吾)王生廻水碓蔡嫗蕩輕舟岸燭斜臨水波光上映
樓(殿/下)
　　　八關齋夜賦四城門更作四首
　　(殿下即簡文時為皇太子中庶/府君謂肩吾為太子中庶子)
　　　　第一賦韻東城門病
伏枕愛危光痾纒生易折無因雪岸草慮反􁀙山宂(徐/防)
消渇腠腸腑疼蹇嬰肢節如何促齡内憂苦無暫缺(孔/燾)
　　　　南城門老
虚蕉誠易犯危藤復將囓一隨柯巳微當年信長訣(諸/葛)
(嵦/)已同白駒去復類紅花熱妍容一旦罷孤燈行自設
(君/)
　　　　西城門死
綏心雖殊用滅景寜優劣一隨業風盡終歸虚妄設(王/臺)
(卿/)五隂誠為假六趣寜有截零落竟同歸憂思空相結
(李鏡/逺)
　　　　北城門沙門
俗幻生影空憂繞心塵曀於兹排四纒去矣求三湼(殿/下)
下學軰留心方從窈㝠别已悲境相空復作泡雲滅(中/庶)
(府/君)
　　　　第二賦韻東城門病
空痾誠易愈有病故難痊徒知餌五色終當悲九泉(王/臺)
(卿/)已無雲山草沈痗竟誰憐復悲淪苦海何由果淨天
(諸葛/嵦)
　　　　南城門老
昔類紅蓮草自玩緑池邊今如白華樹還悲明鏡前(殿/下)
壯心欲何在餘日乃西遷清樽不復樂蓬鬢豈還妍(徐/防)
　　　　西城門死
髙堂信逆旅懐業理常牽玉匣方委櫬金臺不復延(中/庶)
(府/君)挽聲隨逕逺蘿影帶松懸詎能留十念唯應逐四縁
(君/)
　　　　北城門沙門
經行林樹下求道志能堅既有神通力振錫逺乗烟(李/鏡)
(逺/)一登四𢎞誓至道莫能先不貪曠刼夀無論延促年
(孔/燾)
　　　　第三東城門病
纒痾緬百年自傷無五福長縈畵篋蛇不值仙人鹿(殿/下)
習染迷畵瓶卧起求棲宿羅襦豈再歡臨岐方土木(中/庶)
(府/君)
　　　　南城門老
少年愛紈綺衰暮慙羅縠徒傷嵗冉冉陳詩非郁郁(王/臺)
(卿/)鶴髮辭軒寃鮐背烹葵菽松栢稍相依懽愛稍睦睦
(李鏡/逺)
　　　　西城門死
追念平生時遨遊上苑囿一沒松栢下春光徙儵昱(孔/燾)
結根素因假枝葉緣骨肉自應螻蟻驅值此風刀逐(諸/葛)
(嵦/)
　　　　北城門沙門
俗繭厭纒絲因田抽善縠長被忍辱鎧去此纎羅服(徐/防)
願引三塗衆俱令十使伏珠月猶沈首金鎞未挑目(君/)
　　　　第四東城門病
紫紈未可得漳濱徒再離一逢犬馬病賁育罷驅馳(李/鏡)
(逺/)已無九轉術復闕萬金竒不看授疆掌唯夢蓮花池
(君/)
　　　　南城門老
盛年歌吹日顧歩惜容儀一朝衰朽至星星白髮垂(孔/燾)
巳傷萬事盡復念九門枝垂軒意何在獨坐鏡如斯(中/庶)
(府/君)
　　　　西城門死
一息於今罷平生詎可規天長曉露促千齡誰復知(殿/下)
華堂一相捨松帳杳難窺萬祀藏珠應千年罷玉羈(徐/防)
　　　　北城門沙門
深心不可染正道亦難欹方除五欲累長辭三雅巵(玉/臺)
(卿/)依空慮難靜習善路猶弛沒身竟靡託單盂詎待貲
(諸葛/嵦)
　
　
　
　
　
　
　
　
　
　
　
　
　
　
　
　古詩紀巻九十
欽定四庫全書
　古詩紀巻九十一　　　　明　馮惟訥　撰
梁第十八
　呉均(字叔庠呉興故鄣人也好學有俊才天監初栁/惲為呉興召補主簿日引與賦詩均文體清㧞)
　　(有古氣好事者效之謂為呉均體建安王引為記/室尋為國侍郎還除奉朝請奉詔撰通史未就而)
　　(卒/)
　　樂府
　　　戰城南
蹀躞青驪馬往戰城南畿五歴魚麗陣三入九重圍名
慴武安將血汙秦王衣為君意氣重無功終不歸
　　　又(此與下篇藝文失題列戰城/南後英華遂以為題當再考)
前有濁樽酒(一作/酒尊)憂思亂紛紛小來(一作/少年)重意氣學劒
不學文忽值胡關靜匈奴遂兩分天山巳半出龍城無
片雲漢世平如此何用李將軍
　　　又(詩彚作胡/無人行)
陌上何諠諠匈奴圍塞垣黑雲藏趙樹黄塵埋隴垠天
子羽書勞將軍在玉門(闕/)
　　　雉子斑
可憐雉子斑羣飛集野甸文章始陸離意氣巳驚狷幽
并遊俠子直心亦如箭生死報君恩誰能孤恩眄
　　　入關
羽檄起邊庭烽火亂如螢是時張博望夜赴交河城馬
頭要落日劒尾掣流星君恩未得報何論身命傾
　　　梅花落
終冬十二月寒風西北吹獨有梅花落飄蕩不依枝流
連逐霜彩散漫下冰澌何當與春日共映芙蓉池
　　　城上烏
鳴鳴城上烏翩翩尾畢逋凢生八九子夜夜啼相呼質
微知慮少體賤毛衣麤陛下三萬嵗臣至執金吾
　　　從軍行
男兒亦可憐立功在北邊陣頭横却月馬腹帶連錢懐
戈發隴坻乘凍至遼川微誠君不愛終自直如弦
　　　胡無人行
劒頭利如芒恒持照眼光鐵騎追驍虜金羈討黠𦍑髙
秋八九月胡地早風霜男兒不惜死破膽與君嘗
　　　雉朝飛操
二月雉朝飛横行傍壠歸斜看水外翟側聼嶺南翬躞
蹀恒欲戰耿耿恃彊威當令君見賞何辭碎錦衣
　　　渡易水(一作荆/軻歌)
襍虜客來齊時余在角觝揚鞭渡易水直至龍城西日
昬笳亂動天曙馬爭嘶不能通瀚海無面見三齊
　　　結客少年場
結客少年歸翩翩駿馬肥報恩殺人竟賢君賜錦衣握
蘭登建禮拖玉入含暉顧看草𤣥者功名終自微
　　　妾安所居
賤妾先有寵蛾眉進不遲一從西北麗無復城南期何
因(一作/用)暫艶逸豈為乏妍姿徒有黄昏望寜遇青樓時
惟惜應門掩方餘永巷悲匡牀終不共何由横自私
　　　送歸曲
送子獨南歸攬衣空憫黙關山晝欲暗河冰夜向塞燕
至他人鄉鴈去還誰國寄子兩行書分明達濟北
　　　夾樹
桂樹夾長陂復值清風吹氛氲揉芳葉連綿交宻枝能
迎春露㸃不逐秋風移願君長惠愛當使嵗寒知
　　　城上麻
麻生滿城頭麻葉落城溝麻莖左右披溝水東西流少
年感恩命奉劒事西周但令直心盡何用返封侯
　　　擬古四首
　　　　陌上桑
嫋嫋陌上桑䕃陌復垂塘長條映白日細葉隠鸝黄蠶
饑妾復思拭淚且提筐故人寜知此離恨煎人膓
　　　　秦王巻衣
咸陽春草芳秦帝巻衣裳玉檢茱萸匣金泥蘇合香初
芳薰複帳餘輝耀玉牀當須晏朝罷持此贈華陽(一作/龍陽)
　　　　采蓮曲
錦帶襍花鈿羅衣垂綠川問子今何去出采江南蓮遼
西三千里欲寄無因緣願君早旋返及此荷花鮮
　　　　攜手曲
豔裔陽之春攜手清洛濵雞鳴上林苑薄暮小平津長
裾藻白日廣袖帶芳塵故交一如此新知詎憶人
　　　采蓮曲(初學作元帝題云/賦得渉江采芙蓉)
江風當夏(一作/夜)清桂檝(一作/擢)逐流縈初疑京兆劒復似
漢冠名荷香帶風逺蓮影向根生葉巻珠難溜花舒紅
易傾日暮鳬舟滿歸來度錦城
　　　三婦豔詩
大婦弦初切中婦管方吹小婦多姿態含笑逼清巵佳
人勿餘及殷勤妾自知
　　　大垂手(以下二首藝/文作簡文帝)
垂手忽迢迢飛燕掌中嬌羅衫恣風引輕帶任情揺詎
似長沙地促舞不回腰
　　　小垂手
舞女出西秦躡影舞陽春且復小垂手廣袖拂紅塵折
腰應兩笛頓足轉雙巾蛾睂與曼臉見此空愁人
　　　有所思
薄暮有所思終持淚煎骨春風驚我心秋露傷君髮
　　　雍臺
雍臺十二樓樓樓鬱相望隴西飛狐口白日盡無光
　　　楚妃曲
春妝約春黛如月復如蛾玉釵照繡領金薄厠紅羅
　　　白浮鳩
瑯琊白浮鳩紫翳飄陌頭食飲東莞野棲宿越王樓
　　　陽春歌
紫苔初泛水連綿浮且沒若欲歌陽春先歌青樓月
　　　别鶴
别鶴尋故侣聯翩遼海間單棲孟津水驚唳隴頭山
　　　淥水曲
香曖金堤滿湛淡春塘溢巳送行臺花復倒髙樓日
　　　綠竹
嬋娟鄣綺殿繞弱拂春漪何當逢採拾為君笙與箎
　　　行路難五首
洞庭水上一株桐經霜觸浪困嚴風昔時抽心耀白日
今旦臥死黄沙中洛陽名工見咨嗟一剪一刻作琵琶
白璧規心學明月珊瑚映面作風花帝王見賞不見忘
提携把握登建章掩抑摧藏張女彈殿勤促柱楚明光
年年月月對君子遥遥夜夜宿未央未央綵女棄鳴箎
爭先拂拭生光儀茱萸錦衣玉作匣安念昔日枯樹枝
不學衡山南嶺桂至今千載猶未知
青𤨏門外安石榴連枝接葉夾御溝金墉城西合歡樹
垂條照彩拂鳯樓遊俠少年游上路傾心傾倒想戀慕
摩頂至足買片言開胸瀝膽取一顧自言家在趙邯鄲
翩翩舌杪復劒端青驪白駮的盧馬金羈綠鞚紫絲鞶
躞蹀橫行不肯進夜夜汗血至長安長安城中諸貴臣
爭貴儒者席上珍復聞梁王好學問輕棄劒客如埃塵
吾邱壽王始得意司馬相如適被申大才大辯尚如此
何况我輩輕薄人
君不見西陵田從横十字成陌阡君不見東郊道荒涼
蕪沒起寒煙盡是昔日帝王處歌姬舞女達天曙今日
翩妍少年子不知華盛落前去吐心吐氣許他人今旦
廻惑生猶豫山中桂樹自有枝心中方寸自相知何言
嵗月忽若馳君之情意與我離還君玳瑁金雀釵不忍
見此使心危
君不見長安客舍門倡家少女名桃根貧窮夜紡無燈
燭何言一朝奉至尊至尊離宫百餘處千門萬户不知
曙唯聞啞啞城上烏玉欄金井牽轆轤丹梁翠柱飛流
蘇香薪桂火炊雕胡(一作/彫菰)當年翻覆無常定薄命為女
何必麤(樂府玉臺/並作費昶)
君不見上林苑中客冰羅霧縠象牙席盡是得意忘言
者探腸見膽無所惜白酒甜鹽甘如乳綠觴皎鏡華如
碧少年持名不肯嘗安知白駒應過隙博山鑪中百和
香鬱金蘇合及都梁逶迤好氣佳容貌經過青𤨏歴紫
房巳入中山馮(玉臺/作隂)后帳復上皇帝班姬牀班姬失寵
顔不開奉帚供養長信臺日暮耿耿不能寐秋風切切
四面來玉階行路生細草金鑪香炭變成灰得意失意
須㬰頃(一作/間)非君方寸逆所裁
　　詩
　　　王侍中夜集
抽蘭開石路剪竹製山扉文淪見綠水參差隠翠微西
山採藥至東都謝病歸紡毛織野服縫芰作山衣欲知
三青鳥簷上素雲飛
　　　登鍾山燕集望西靜壇
客思何以緩春郊滿初律髙車陸離至駿騎差池出寳
椀汎蓮花珍杯食竹實才勝商山四文髙竹林七復望
子喬壇金繩藴綠帙風雲生屋宇芝映被仙室方隨鳯
凰去悠然駕白日
　　　與栁惲相贈答六首
黄鸝飛上苑綠芷出汀洲日映昆明水春生鳷鵲樓飄
颺白花舞瀾漫紫萍流書織廻文錦無因寄隴頭思君
甚瓊樹不見方離憂
鳴鞭適大阿聯翩渡漳河燕姬及趙女挾瑟夜經過纎
腰曵廣袖半額畫長蛾客本倦遊者箕帚在江沱故人
不可棄新知空復何
離居苦無樂回慕心悽悽要途訪趙使聞君仕執珪杜
蘅色已發菖蒲葉未齊羃䍥蠶餌蠒差池燕吐泥願逐
東風去飄蕩至遼西
白日隠城樓勁風掃寒木離㭊隔東西執手異涼燠相
思咽不言洞房清且肅嵗去甚流煙年來如轉軸别鶴
千里飛孤雌夜未宿
閒房肅巳靜落月有餘輝寒蟲隠壁思秋蛾繞燭飛絶
雲斷更合離禽去復歸佳人今何在迢遞江之沂一為
别鶴弄千里淚沾衣
秋雲靜晩天寒夜方綿綿聞君吹急管相思雜采蓮别
離未㡬日髙月三成弦蹀疊黄河浪嘶唱隴頭絃寄君
蘼蕪葉挿著叢臺邊
　　　答栁惲
清晨發隴西日暮飛狐谷秋月照層嶺寒風掃髙木霧
露夜侵衣關山曉催軸君去欲何之參差間原陸一見
終無縁懐悲空滿目
　　　贈栁真陽
王孫清且貴築室芙蓉池羅生君子樹襍種女貞枝南
牕帖雲母北戸映琉璃銜書轆轤鳯坐水玉盤螭朝衣
茱萸錦夜覆葡萄巵聯翩驂赤兎窈窕駕青驪龍泉甚
鳴利如何獨不知
　　　贈任黄門二首
相如體英彦左右生容輝巳紆漢帝組復解梁王衣經
過雲母扇出入千(一作/金)門扉連洲茂芳杜長山鬱翠微
欲言終未敢徒然獨依依(一作黙黙/獨依依)
紛吾少馳騁自來乏名徳白玉鏤衢鞍黄金瑪瑙勒射
鵰靈丘下驅馬雁門北殷勤盡日華留連窮景黑歳暮
竟無成憂來坐黙黙
　　　酬蕭新浦王洗馬二首(蕭子雲封新浦侯/王筠為太子洗馬)
始可結交者文酒滿金壺圍碁帝臺局繫馬秦王蒲長
劒皆玉具短笛悉銀塗送歸日愁滿留客袂紛吾今成
桓山上秋風星散烏
思君出江湄慷慨臨長薄獨對東風酒誰舉指南酌崇
蘭白帶飛青鵁紫纓絡一年流淚同萬里相思各胡為
舍旃去故人在宛洛
　　　答蕭新浦
僕本二陵徒英豪多乆要角觝良家兒期門惡年少身
(一作/腰)紆丈二組手擎尺一詔問子行何去髙㠶艤江干
今夜杯酒别明朝江水邊莓莓看細雨漠漠視濃煙颯
灑八銅剪低昂五㑹船欲知故人者江南共採蓮挹然
心不樂跨馬出城壕觀濤看白鷺望草見青袍青袍行
中把蔽草覆平野公子不垂堂紛紛故交者肘懸辟邪
印屋曜鴛鴦瓦翩翩流水車蕭蕭曵練馬是時君别我
青莎沒馬蹄連連文蠶蠒鷖鷖伺朝鷄今日予懐友積
恨(一作/雪)滿東西
　　　酬周叅軍
日暮憂人起倚戸悵無懽水傳洞庭逺風送鴈門寒江
南霜雪重相如衣服單沈雲隠喬(集作/髙)樹細雨滅層巒
且當對樽酒朱絃永夜彈
　　　贈杜容成(帝王集作簡文帝詠/燕今從玉臺作呉均)
一燕海上來一燕髙堂息一朝相逢遇依然舊相(一作/所)
識問余(一作/我)來何遲山川㡬紆直答言海路長風駛(一/作)
(多/)飛無力昔别縫羅衣春風初入帳今來夏欲晩桑扈
(一作/桑蛾)薄樹飛
　　　贈朱從事
我行欲何之千里尋膠漆長葭歴渚生踈蒲緣岸出裊
裊能隨風離離堪度日客思巳飄蕩相思復非一未得
幸殷勤先作數行泣
　　　贈揺郎(揺一/作姚)
星漢正參差佳人不在斯宿昔暫乖阻何異逺分離露
染蘼蕪葉日照芃蘭枝風光已飄薄雲采復逶迤勞夢
無人覺黙黙心自知
　　　贈王桂陽别三首
昔聞楊伯起拖金(一作/玉)振清風髙華積海外名實滿山
東自有五都相非無四世公臨牕驚白日倚匣曵輕虹
願持鷦鷯羽嵗暮依梧桐
客子慘無歡送别江之干白雲方𣺌𣺌黄鳥尚關關糾
紛巫山石合沓洞庭瀾行衣侵曉露征舠犯夜湍無因
停合浦見此去(一作/𤣥)珠還
樹響浹山來猿(一作/溪)聲繞岫急旅㠶風飄揚行巾露沾
濕深浪闇蒹葭濃雲沒城邑不見别離人獨有相思泣
　　　酬别江主簿屯騎
有客告將離贈言重蘭蕙泛舟當泛濟結交當結桂濟
水有清源桂樹多芳根毛公與朱亥俱在信陵門趙瑟
鳯凰柱呉醥金罍樽我有北山志留連為報恩夫君皆
逸翮搏景復凌鶱白雲閒海樹秋日暗平原寒蟲鳴趯
趯落葉飛翻翻何用贈分首自有北堂萱
　　　酬别(一作王筠詩題/云酬張淮南别)
故人杯酒别天清明月亮露下寒葭中風起秋江上衣
染潺湲泣(一作/淚)棹犯參差浪七首直千金七寳雕華裝
(側亮/反)生離何用表賴此持相餉
　　　贈别新林(一作江/潭怨)
僕本幽并兒抱劒事邊陲風亂青絲絡露染黄金羈天
子既無賞公卿竟不知去去歸去來還傾鸚鵡杯氣為
故交絶心為新知開但令寸心是何須銅雀臺
　　　發湘州贈親故别三首
相送出江潯淚下沾衣襟何用叙離别臨岐贈好音敬
通才如此君山學復深明哲遂無賞文華空見沈古來
非一日無事更勞心
雲生曉靄靄花落夜霏霏問余何意别答言倦遊歸徒
勞易水布空負洛陽衣懐金無人别抱玉遂成非安得
乆留滯商山饒白薇
君留朱門裏我至廣江濆城髙望猶見風多聼不聞流
蘋方繞繞落葉向(一作/尚)紛紛無由得共賞山川間白雲
　　　同栁呉興烏亭集送栁舍人
河陽一悵望南浦送將歸雲山離晻曖花霧共依霏流
連百舌哢下上陽禽飛桂舟無淹枻玉軫有離徽願君
嗣蘭杜時采東臯薇
　　　同栁呉興何山(湖州/山名)集送劉餘杭
王孫重離别置酒峯之畿逶迤川上草參差澗裏薇輕
雲紉逺岫細雨沐山(一作/單)衣簷端水禽息牕上野螢飛
君隨綠波逺我逐清風歸
　　　送栁呉興竹亭集
平原不可望波瀾千里直夕魚汀下戲暮雨簷中息白
雲時去來青峯復負側躑躅牛羊下晦昧崦嵫色王孫
猶未歸且聼西光匿
　　　初至壽春作
桓譚不賣交馮子任紆直浮溺逐波影飄揚恣風力北
州少知舊南陽寡相識中駕每傾輪當騫復摧翼望美
無津梁私自憐何極
　　　登壽陽八公山
逺澗自傾曲石漵復戔戔含珠岸恒翠懐玉浪多圓踈
峰時吐月宻樹不開天瑶繩盡𤣥祕金檢上竒篇是有
琴髙者陵波去水仙
　　　壽陽還與親故别
故人來送别帳酒臨行阡露繁秋色慢氣愴蟪聲煎鴈
渡章華國葉亂洞庭天復有向隅淚中腸皆涕漣但願
千丈松結景雲之峯山髙日華早枝多風彩重我還愛
芳杜君住揖驪龍
　　　邊城將四首
塞外何紛紛胡騎欲成羣爾時始應募來投霍冠軍刀
含四尺影劒抱七星文袖間血灑地車中旌拂雲輕軀
如未殯終當厚報君
僕本邊城將馳射靈關下箭衘鴈門石氣振武安瓦勲
輕賞廢丘名髙拜横野留書應鑿楹傳功須勒社徒傾
七尺命酬恩終自寡
聞君報一餐逺送出平野玉標丹霞劒金絡豔光馬髙
旗入漢飛長鞭歴地寫曙星海中出曉月山頭下嵗晏
坐論功自有思臣者
臨淄重蹴踘曲城好擊刺不要身後名專騁眼前智君
看班定逺立功不負義掣拽二丈旗躑躅雙鳬騎但問
相知否死生無險易
　　　秋念
團團珠暉轉炤炤漢隂移箕風入桂露璧月滿(一作/下)瑶
池樹青草未落蟬涼葉巳危還深長夜想顧憶臨卭巵
芳杜果蕪沒纓帶欲何為
　　　春怨
四時如湍水飛奔競廻復夜鳥響嚶嚶朝花照煜煜厭
見花成子多看筍成(一作/為)竹萬里斷音書十載異棲宿
積愁落芳鬂長啼壞美目君去徃榆關妾留住函谷唯
對昔邪房如愧蜘蛛屋獨喚響相酬還持影自逐象牀
易氊簟羅衣變單複㡬過度風霜猶能保㷀獨
　　　采藥大布山
我本北山北緣澗采山麻九莖日反(一作/間)照二葉長生
花可用蠲憂疾聊持駐景斜景斜不可駐年來果如驅
安得崑崙山偃蹇三珠樹三珠始結荄綘葉凌朱臺玉
壺白鳯肺金鼎青龍胎韓衆及王子何世無仙才安期
儻欲顧相見在蓬萊
　
　
　
　
　古詩紀巻九十一
欽定四庫全書
　古詩紀巻九十二　　　　明　馮惟訥　撰
梁第十九
　呉均(二/)
　　　贈周散騎興嗣二首
子雲好飲酒家在成都縣製賦已百篇彈琴復千轉敬
通不富豪相如本貧賤共作失職人包山一相見
昔(一作/吾)賢當路者聲名振華夏朱輪玳瑁車紫鞚連錢
馬朝花舞風去(一作/中)夜月窺牕下想君貴易朋居然應
見舍
　　　贈周興嗣四首(見文苑/英華註)
孺子賤而貧且非席上珍唯安萊蕪甑兼慕林宗巾百
年逢繾綣千里遇殷勤願持江南蕙以贈生芻人
思君欲何言中心亂如霧淚下非一端愁來誰有數子
為馮敬通不減汲長孺千里無關梁安得王喬屨
與君初相知不言異一宿意欲褰衣裳隂雲亂人目之
子伏髙臥伊予空杼軸無因渡淇水見此猗猗竹
可怨異(疑作/思)公子終自不敢言青松蔽南隴白雲生北
園沈憂無人語黙念空憑軒安得湛盧劒以報相知恩
　　　入蘭臺贈王治書僧孺
故人揚子雲校書麟閣下寂寞少交遊紛綸富文雅予
為隴西使寓居洛陽社相思非不深行行避驄馬
　　　江上酬鮑幾
振棹出江湄依依望九疑欲謁蒼梧帝過問沅湘姬折
荷縫作葢落羽紡成絲吾行别有意不為君道之
　　　贈栁秘書
蘼蕪與丹桂竒心復竒骨巳蔽蒼龍門又影鳯皇闕紫
雲依夜來清風扶晚發鴛鷺若上天寄聲謝明月
　　　詣周承不值因贈此詩(承一作丞/後放此)
竹枝任風轉蘭心逐風巻青雲葉上團白露花中泫聞
君入騎踈聊寄錦中書一隨平原客寜憶豫章徐
　　　遥贈周承
巨石亂天崖雜樹鬱參差伯魚留蜀郡長房還葛陂練
練波中月亭亭雲上枝髙岑蔽人者無處得相知
　　　周承未還重贈
石渠閴無人子雲今何在顧望獨懐(一作/凝)憂衘杯竟誰
待散雪逐吹寒蓬姿浮霜采甘泉無竹花鵷雛復還海
　　　贈王桂陽
松生數寸時遂為草所沒未見籠雲心誰知負霜骨弱
榦可摧殘纎莖易凌忽何當數千尺為君覆明月
　　　酬郭臨丞
聞君立名義我亦倦晨征馬在城上蹀劒自腰中鳴白
日遼川暗黄塵隴坻驚願君但衘酒深知有素誠
　　　憶費㫤
皎皎日將上獵獵起微風山沒清波内㠶在浮雲中直
趣珠星北斜開碧海東故人若思我當念離根蓬
　　　酬聞人侍郎别三首
悵然心不樂萬里向悠悠凌朝憇枉渚薄暮遵江洲君
住青門上我發霸陵頭相思自有處春風明月樓(一作/明月)
(清風/樓)
整棹北川湄廻首望城邑林踈風至少山髙雲度急共
懐萬里心各作千行泣欲見終無縁思君空佇立
舉首川之折(當作/沂)離鴻四向飛子憐三湘􁁊(説文􁁊與/薛同莎也)
我憶五陵薇但使同嘉遁何必共輕肥思君美如玉不
覺淚沾衣
　　　贈鮑舂陵别
落葉思紛紛蟬聲猶可聞水中千丈月山上萬重雲海
鴻來倐去林花合復分所憂别離意白露下霑裙
　　　别王謙
嚴光不逐世流轉任飛蓬欲還天台嶺不狎甘泉宫離
歌玉絃絶别酒金巵空倘遺故人念僕在東山東
　　　奉使廬陵
悵然不自怡端憂坐漠漠風急鴈毛斷冰堅馬蹄落客
子饑寒多江上衣裝薄何當報恩罷驅車還北郭
　　　迎栁呉興道中
團團日西靡客念已蹉跎長風倒危葉輕練網寒波白
雲光彩麗青松意氣多所言飽恩徳忘我北山蘿
　　　至湘洲望南嶽
重波淪且直連山糾復紛鳥飛不復見風聲猶可聞朧
朧樹裏月飄飄水上雲長安逺如此無縁得報君
　　　登二妃廟
朝雲亂入(當作/人)目帝女湘川宿折菡巫山下采荇洞庭
腹故以輕薄好千里命艫舳何事非相思江上葳蕤竹
　　　詠懐二首
僕本報恩人走馬救東秦黄龍暗迢遞青泥寒苦辛野
戰劒鋒盡攻城才智貧唯餘一死在留持贈主人
元淑勢位卑長卿宦情寡二頃且營田三錢聊飲馬懸
風白雲上挂月青山下心中欲有言未得忘言者
　　　古意七首
雜虜寇銅鍉征役去三齊扶山剪疏勒傍海掃沈黎劒
光夜揮電馬汗晝成泥何當見天子畫地取關西
匈奴數欲盡僕在玉門關蓮花穿劒鍔秋月掩刀環春
機思(一作/鳴)窈窕夏鳥鳴(一作/思)綿蠻中人坐相望狂夫終
未還
西都盛冠葢九逵塵霧塞中有惡少年伎能專自得玉
鞭蓮花劒金苣流星勒聊為路傍人寫鞚長楸北
賤妾思不堪採桑渭城南帶減連枝繡髮亂鳯皇篸(一/作)
(簮/)花舞依長薄蛾(一作/鵝)飛愛綠潭無由報君信流涕向
春蠶(英華題云和蕭洗馬/古意○一作採桑)
妾本倡家女出入魏王宫既得承琱輦亦在更衣中蓮
花衘青雀寳粟鈿金蟲猶言不得意流涕憶遼東
何處報君書隴右五岐路泪妍兎枝墨筆染鵝毛素碧
浮孟渚水香下洞庭路應歸遂不歸芳春空擲度
妾家横塘北發艶小長干花釵玉宛轉珠繩金絡紈(一/作)
(丸/)羃䍥懸丹(一作/青)鳯逶迤揺白團誰能分見此含恨不
能言(一作誰堪乆見/此含恨不相看)
　　　閨怨二首
胡笳屢悽斷征蓬未肯還妾坐江之介君戍小長安相
去三千里參商書信難四時無人見誰復重羅紈
春草可攬結妾心正斷絶綠鬂愁中改紅顔啼裏滅非
獨淚成珠亦見珠成血願為飛鵲(一作/雙鵠)鏡翩翩照離别
(玉臺作/古意)
　　　去妾贈前夫
棄妾在河橋相思復相遼鳯皇簪落髮蓮花帶緩腰腸
從别處斷貌在淚中消願君憶疇昔片言時見饒
　　　詠少年(樂府作/少年行)
董生唯巧笑子都信美目百萬市一言千金買相逐不
道參差菜誰論窈窕淑願言捧繡被來就越人宿
　　　詠雪
微風揺(一作/過)庭樹細雪下簾隙縈空如霧轉凝階似花
積不見楊栁春徒看桂枝白零淚無人道相思空何益
　　　雪
雪逐春風來過集巫山野瀾漫雖可愛悠(一作/翻)揚詎堪
把問君何所思昔日同心者坐須風雪霽相期洛城下
　　　春詠(集作/春日)
春從何處來拂水復驚梅雲障青瑣闥風吹承露臺美
人隔千里羅幃閉不開無由得共語空對相思杯
　　　共賦韻詠庭中桐
龍門有竒價自言梧桐枝華暉實掩映細葉能披離不
降周王子空徒嵗時移嚴風忽交勁遂使無人知
　　　詠栁
細栁生堂北長風發鴈門秋霜常振葉春露詎濡根朝
作離蟬宇暮成宿鳥園不為君所愛摧折當何言
　　　主人池前鶴
本自乘軒者為君階下禽摧藏多好貌清唳有竒音稻
梁惠既重華池遇亦深懐恩未忍去非無江海心
　　　寳劒
我有一寳劒出自昆吾溪照人如照水切玉如切泥鍔
邉霜凜凜匣上風凄凄寄語張公子何當來見携
　　　詠燈
昔在鳯皇闕七采蓮花莖陸離看寳帳爛熳照文屛檐
艶烟光轉氛氲霧裏輕能方三五夜桂樹月中生
　　　别夏侯故章
白馬黄金羈青驪紫絲鞚新知關山别故人河梁送置
此一函書為余逹雲夢
　　　以服散鎗贈殷鈞
玉鉉布交文金丹煥仙説九沸翻成緩七轉良為切執
以代疏麻長貽故人别
　　　梅花
梅性本輕蕩世人相陵賤故作負霜(集作/雪)花欲使綺羅
見但願深相知千(當作/早)摧非所戀
　　　征客
公卿來悵别葭聲在狹斜玉樽浮雲葢朱輪流水車鞚
中懸明月劒杪照蓮花(闕/)
　　　雜句四首
晝蟬巳傷念夜露復沾衣昔别曾何道今夕螢光飛
錦腰連枝滴(一作/理)繡領合歡斜夢中誰不見終成亂眼
花
蜘蛛簷下挂絡緯井邊啼何曾得見子照鏡牕東西
泣聼離夕歌悲衘别時酒自從今日去當復相思否
　　　山中雜詩三首(一作/還山)
山際見來煙竹中窺落日鳥向簷上飛雲從牕裏出
綠竹可充食女蘿可代裙山中自有宅桂樹籠青雲
具區窮地險嵇山萬里餘奈何梁隱士一去無還書
　　　詠雲二首(一作/浮雲)
飄飄上碧虛藹藹隠青林氛氲如有意縈鬱詎無心
白雲蒼梧來過拂章華臺逢河散復巻經風合且開
　　　詠慈姥磯石上松
根為石所蟠枝為風所碎賴我有貞心終凌細草輩
　　　送吕外兵
白雲浮海際明月落河濵送君長太息徒使淚沾巾
　　　傷友
可憐桂樹枝懐芳君不知摧折寒山裏遂死無人窺
　周興嗣(字思慕項郡人世居姑熟遷員外/散騎侍郎給事中直西省左衛率)
　　　答呉均三首
明燈照暗室邊韶對趙壹但酌中山酒唯甘江浦橘風
動雲入箕雨至月離畢王丹贈不拜是我相知日(後漢/王丹)
(贈陳遺/以不拜)
驚鳬起北海儀鳯飛上林鶱低不同翼歡楚亦殊音曀
曀夕雲起落落曉星沈李陵報蘇武但令知我心
昔别襄城村同㑹長安市誰學萊蕪甑本得王喬履堦
前養素鶴池中飴赤鯉一往玉壺上兼復見蕭史
　
　
　
　古詩紀巻九十二
欽定四庫全書
　古詩紀巻九十三　　　　　明　馮惟訥　撰
梁第二十
　何遜(字仲言東海郯人承天曾孫也天監中起家奉/朝請遷建安王水曹參軍王愛文學日與宴遊)
　　(及遷江州遜猶掌書記復為安西安成二王參軍/事兼尚書水部郎除廬陵王記室復隨府江州未)
　　(㡬卒○南史本傳云遜舉秀才范雲見其對䇿大/相稱賞因結忘年交好自是一文一詠雲輒嗟賞)
　　(謂所親曰頃觀文人質則過懦麗則傷俗其能含/清濁中今古見之何生矣沈約嘗謂遜曰吾毎讀)
　　(卿詩一日三復猶不能/已其為名流所稱如此)
　　樂府
　　　銅雀妓
秋風木葉落蕭瑟管絃清望陵歌對酒向帳舞空城寂
寂簷(一作/簾)宇曠飄飄帷幔輕曲終相顧起日暮松栢聲
　　　擬輕薄篇
城東美少年重身輕萬億柘彈隨珠丸白馬黄金飾(一/作)
(勒/)長安九逵上青槐䕃道植轂擊晨已喧肩排暝不息
走狗通西望牽牛亘南直相期百戲傍去來三市側象牀
沓繡被玉盤傳綺食倡女掩歌扇小婦開簾織相看獨
隠笑見人還歛色黄鵠悲故羣山枝詠新識烏飛過客
盡雀聚行龍匿酌羽方厭厭此時懽未極
　　　門有車馬客(樂府作/何妥)
門有車馬客言是故鄉來故鄉有書信縱横印檢開開
書看未極行客屢相識借問故鄉來潺湲淚不息上言
離别乆下言望應歸寸心將夜鵠相逐向南飛
　　　昭君怨(樂府作/何妥)
昔聞白鶴弄已自軫離情今來昭君曲還悲秋草生
　　詩
　　　九日侍宴樂游苑(為西封/侯作)
皇德無餘讓重規襲帝勛垂衣化比屋睠顧慎為君翾
飛悦有道卉木荷平分宸襟動時豫嵗序屬涼氛城霞
旦晃朗槐霧曉氤氲鸞輿和八襲鳯駕啓千羣羽觴懽
湛露佾舞奏承雲禁林終宴晚華池物色曛疏樹飜髙
葉寒流聚細紋晴軒連瑞氣同(一作/飛)惹御香芬日斜迢
遞宇風起嵳峩雲運偶叅侯服恩洽厠朝聞於焉藉多
幸嵗暮仰遊汾
　　　登石頭城
關城乃形勢地險差非一馬嶺逐紆回大牙傍隆窣百
雉極襟帶億庾兼量出至理歸無為善守竟何恤眺聼
窮耳目逺近備幽悉擾擾見行人暉暉視落日連檣入
廻浦飛葢交長術天暮逺山青潮去遥沙出薄宦恧師
表屬辭慙愈疾願乗觳􁁥牛還隠䝉籠室
　　　望廨前水竹答崔錄事(拾遺作顧/則心詩)
蕭蕭藂竹映澹澹平湖浮葉倒漣漪文水漾檀欒影相
思不㑹面相望空延頸逺天去浮雲長墟斜落景幽痾
與嵗積賞心隨事屏鄉念一邅廻白髮生俄頃
　　　暮秋答朱記室
游揚日色淺騷屑風音勁寒潭見底清風色極天淨寸
隂坐銷鑠千里長遼逈桃李爾繁華松柏余本性故心
不存此髙文徒可詠
　　　酬范記室雲
林宻戸稍隂草滋堦欲暗風光蕋上輕日色花中亂相
思不獨懽佇立空為歎清談莫共理繁文徒可玩髙唱
子自輕繼音予可憚
　　　落日前墟望贈范廣州雲
綠溝綠草蔓扶楥雜華舒輕煙澹栁色重霞映日餘遥
遥長路逺(一作/晚)寂寂行人疎我心懐碩徳思欲命輕車
髙門盛遊侶誰肯進畋漁
　　　日夕望江山贈魚司馬
湓城帶湓水湓水縈如帶日夕望髙城耿耿青雲外城
中多宴賞絲竹常繁㑹管聲巳流悦弦聲復凄切歌黛
慘如愁舞腰凝欲絶仲秋黄葉下長風正騷屑早鴈出
雲歸故燕辭檐别晝悲在異縣夜夢還洛汭洛汭何悠
悠起望西南樓(一作登/西樓)的的㠶向浦團團月映(一作/隠)洲
誰能一羽化輕舉逐飛浮
　　　答邱長史
宿昔敦逺遊名分乃異路千里泝波潮一朝披雲霧從
容捨宻勿繾綣論襟趣披文極詆訶柝理窮章句明鍾
信有待巨海誰能喻奔景驟西傾還途忽東騖黄花發
岸草赤葉翻髙樹漁舟乍回歸沙禽時獨赴宴年時未
㡬離歌倐成賦伊我念幽關夫君思賛務短翮方息飛
長轡日先驅曝鯉(闕/)　走逸翮康時務握手異沈浮佳
期安可屢
　　　道中贈桓司馬季珪
晨纜雖同解晚洲阻共入猶如征鳥飛差池不可及本
願申覊旅何言異翔集君渡北江時詎令南浦泣
　　　夕望江橋示蕭諮議楊建康江主簿
夕鳥已西度殘霞亦半消風聲動宻竹水影漾長橋旅
人多憂思寒江復寂寥爾情深鞏洛予念返漁樵何因
適歸願分路一揚鑣
　　　寄江州褚諮議
自與君别離四序紛㢠薄分手清江上念别猶如昨追
憶邊城遊奚尋平生樂俱登巃嵸嶺共坐逶迤閣清吹
或忘歸繁文時間作連鑣戲淺草遊幰遵長薄五載同
衣裘一朝異暌索夫君頗留滯驂騑未沃若伊家從入
關終是填溝壑早秋正悽愴餘暉晚銷鑠林葉下仍飛
水花披未落如何隔千里無由舉三爵因君奏采蓮為
余吟别鶴
　　　入西塞示南府同僚
露清曉風冷天曙江晃(一作/光)爽薄雲巖際出初月波中
上黯黯連嶂隂騷騷急沫響廻楂急礙浪羣飛争戲廣
伊余本覊客重暌復心賞望鄉雖一路懐歸成二想在
昔愛名山自知懽獨往情游乃落魄得性隨怡養年事
以蹉跎生平任浩蕩方還讓夷路誰知羨魚網
　　　下直出谿邊望答虞丹徒敬
夫君美章句席丈珍梁楚伊余忝攝官含毫亦禁阻直
廬去咫尺心期得宴語休沐乃幽棲别離未㡬許佇立
日將暮相思忽無緒谿北映初星橋南望行炬九重不
可越三爵何由舉
　　　贈諸遊舊
弱操不能植薄伎竟無依淺智終已矣令名安可希擾
擾從役倦屑屑身事微少壯輕年月遲暮惜光輝一塗
今未是萬緒昨如非新知雖巳樂舊愛盡暌違望鄉空
引領極目淚沾衣旅客長憔悴春物自芳菲岸花臨水
發江燕遶檣飛無由下征㠶獨與暮潮歸
　　　贈族人秣陵兄弟(何思澄為/秣陵令)
吾宗昔多士文雅髙縉紳小子無學術丁寜困負薪傍
枝實紛亂領袖寄親姻名價齊兩許閨門比三陳風力
咸通邁藝業並紛綸元方振髙羽洛令初解巾自爾典
名郡所在號清淳齊兒敢為俗蜀物豈隨身祿俸不妻
子謳吟乃吏民孰云穢明德惟在中聖人若能遺酌我
稱首當屬仁仲將本特達坎壈猶賤貧方成天下士豈
伊席上珍外情或簡易内鑒甚人倫時然臨下邑摘伏
信如神顧余晚脱略懐抱日湮淪游宦疲年事來往厭
江濵十載猶先職一官乃任真土牛竟不進芻狗空重
陳覊旅無儔匹形影自相親蕭索髙秋暮砧杵鳴四隣
霏霏入窻雨漠漠暗牀塵所思不可見邈若胡與秦願
子加餐飯良㑹在何辰
　　　秋夕仰贈從兄寘南
堦蕙漸翻葉池蓮稍罷花髙樹北風響空庭秋月華寸
心懐是夜寂寂漏方賒撫弦乏歡娯臨觴獨歎嗟悽愴
戸涼入徘徊櫩影斜無為淹戚里見就還田家
　　　仰贈從兄興寧寘南
家世傳儒雅貞白仰餘徽宗派已孤狹財産又貧微棲
息同蝸舍出入共荆扉松筆時臨沼蒲簡得垂帷幸逢
四海泰日月耀增輝相顧無羽翮何由總奮飛一朝異
言宴萬里就暌違逺江飄素沫髙山鬱翠微相思對淼
淼相望隔巍巍死灰終不然長岑且未歸當憐此分袂
脉脉淚沾衣
　　　贈江長史别
二紀歴兹辰投分敦遊處况事兼年德宴交無爾汝中
嵗多乖違由來難具敘及君相藩牧伊予客梁楚出國
乃參差㑹歸同處所以兹篤惠好何用忘覊旅重得申
平生何年更暌阻籠禽恨跼促逸翮超容與餞道出郊
坰把袂臨洲渚長飈落江樹秋月照沙漵逺送子應歸
棹開㠶欲舉離舟懽未極别至悲無語安得生羽毛從
君入宛許
　　　送韋司馬别
送别臨曲渚征人慕前侣離言雖欲繁離思終無緒憫
憫分手畢蕭蕭行㠶舉舉㠶越中流望别上髙樓予起
南枝怨子結北風愁邐邐山蔽日洶洶浪隠舟隠舟邈
已逺徘徊落日晚歸衢並駕奔别館空筵巻想子歛眉
去知予衘淚返衘淚心依依薄暮行人稀曖曖入塘港
蓬門巳掩扉簾中看月影竹裏見螢飛螢飛飛不息獨
愁空轉側北窻倒長簟南鄰夜聞織棄置勿復陳重陳
長歎息
　　　南還道中送贈劉諮議别
一官從府役五稔去京華遽逐春流返歸帆得望家天
末靜波浪日際歛煙霞岸薺生寒葉村梅落早花遊魚
上急水獨鳥赴行楂目想平陵柏心憶青門𤓰曲陌背
通垣長墟抵狹斜善鄰談穀稼故老述桑麻寢興從閒
逸視聼絶喧譁夫君日髙興為樂坐驕奢室墮傾城佩
門交接幰車入塞長雲雨出國暫泥沙握手分岐路臨
川何怨嗟
　　　與崔錄事别兼敘携手
去夏予回首言乃重行行今春遊派澨訪子猶武城暫
别年愈半同歸月未盈復道中寒食彌留曠不平道術
既為務懽悰苦未并及爾沈痾愈值兹秋序明石磧㳂
江靜沙流繞岸清川平看鳥逺水淺見魚驚逝將窮履
歴方欲恣逢迎何言聚易散鄉棹爾孤征我本倦遊客
心念似懸旌聞離常屑涕是别盡凄清(一作/情)况此忘懐
地相愛猶弟兄脉脉留南浦悠悠返上京欲鑷星星鬢
因君示友生
　　　别沈助教
可憐玉匣劒復此飛鳬舄未覺愛生憎忽見雙成隻一
朝别笑語萬事成疇昔道遒若波瀾人生異金石願君
深自愛共念悲無益
　　　與沈助教同宿湓口夜别
我為潯陽客戒旦乃西游君隨春水駛鷄鳴亦動舟共
泛湓之浦旅泊次城樓華燭巳消半更人數唱籌行人
從此别去去不淹留
　　　與蘇九徳别
宿昔夢顔色咫尺思言偃(疑作/宴)何况杳來期各在天一
面踟躇暫舉酒倐忽不相見春草似青袍秋月如團扇
三五出重雲當知我憶君萋萋若被逕懐抱不相聞
　　　贈韋記室黯别
故人儻送别停車一水東去㠶若不見試望白雲中促
膝今何在銜杯誰復同水夜看初月江晚泝歸風無因
生羽翰千里暫排空
　　　初發新林
伊昔負薪暇慕義游梁楚短翮忘連翩追飛散容與優
㳺沐道教漸漬淹寒暑大德本無酬輕生竊自許舟歸
屬海運風積如鵬舉浮水暗舟艫合岸喧徒侣凛凛窮
秋暮初寒入洲渚鐃吹響清江懸旗出長嶼危檣逈不
進沓浪髙難拒回首泣親賔中天望宛許帝城猶隱約
家園無處所去矣方悠悠含意將何語
　　　渡連圻二首
此山多靈異峻岨實非恒洑流自洄紏激瀨視奔騰懸
崖抱竒崛絶壁駕崚嶒硣磟上爭險岞崿下相崩百年
積死樹千尺掛寒藤詭怪終不測廻沈意難登願欲書
聞見聊以寄親朋
連圻連不極極望在雲霞絶壁無走獸窮岸有盤楂紏
紛上巃嵸穿豁下巖􁁊魚遊若擁劍猿掛似懸𤓰隂岸
生駮蘚伏水拂澄沙客子行行倦年光處處華石蒲生
促節巖樹落髙花暮潮還入浦夕鳥飛向家寓目皆鄉
思何時見狹斜
　　　下方山
寒鳥樹間響落星川際浮繁霜白曉岸苦霧黑晨流鱗
鱗逆去水瀰瀰急還舟望鄉行復立瞻途近更脩誰能
百里地縈繞千端愁
　　　入東經諸暨縣下浙江作
疲身不自量温腹無恒擬未能守封植何能固亷恥一
經可人言三冬徒戲爾虛信蒼蒼色未究𠖇𠖇理得彼
既宜然失之良有以常言厭四壁自覺輕千里日夕聊
望逺山川空信美歸飛天際沒雲霧江邊(一作/傍)起安邑
乏主人臨卭多客子鄉鄉自風俗處處皆城市所見無
故人含意終何已
　　　還渡五洲
我行朔巳晦泝水復㳂流戎傷初不辨動黙自相求睠
言還九派廻艫出五洲蕭散煙霧晚凄清江漢秋沙汀
暮寂寂蘆岸晚脩脩以此南浦夜重此北門愁方圓既
齟齬貧賤豈怨尤
　　　春夕早泊和劉諮議落日望水
旅人嗟倦遊結纜坐春洲日暮江風靜中川聞棹謳草
光天際合霞影水中浮單艫時向浦獨檝乍乘流孌童
泣垂釣妖姬哭盪舟客心自有緒對此空復愁
　　　和劉諮議守風
彌旬苦凌亂揆景候阡陌晝想汝陽津夜夢邯鄲驛憤
風急驚岸屯雲仍觸石蕭條疾帆流磈礧衝波白息榜
已云乆維梢晨已積蒼蒼極浦潮杳杳長洲夕本慙佽
飛劒寜慕澹臺壁纎羅若不(闕/)跂予中上澤
　　　宿南洲浦
幽棲多暇豫從役知辛苦解纜及朝風落㠶依暝浦違
鄉巳信次江月初三五沈沈夜看流淵淵朝聼鼓霜洲
渡旅鴈朔飈吹宿莾夜淚坐淫淫是夕偏懐土
　　　學古贈邱永嘉征還
龍馬魚腸劍躞蹀起風塵結客蔥河返喧喧動四鄰入
墟猶憶舊覔巷復疑新窺見應門出遥識下機人相悲
淚欲下離别方自陳
　　　和蕭諮議岑離閨怨
曉河沒髙棟斜月半空庭窻中度落葉簾外隔飛螢含
悲(玉臺/作情)下翠帳掩泣(玉臺/作涕)閉金屏昔期今未返春草寒
復青思君無轉易何異北辰星
　　　嘲劉郎(玉臺作嘲/劉諮議)
房櫳滅夜火窻戸映朝光妖女褰帷去躞蹀初下牀雀
釵横曉鬢蛾眉艶宿粧稍聞玉釧逺猶憐翠被香寜知
早朝客差池已鴈行
　　　詠照鏡
朱簾旦初捲綺機晨未織玉匣開鑑影寳臺靜臨飾對
影獨含笑看花時轉側聊為出蠒眉試染夭桃色寳釵
若可間金鈿畏相逼蕩子行未歸啼粧坐沾臆
　　　擬青青河畔草轉韻體為人作其人識節工歌
春蘭(一作/園)日應好折花望逺道秋夜苦復長抱枕向空
牀吹臺(一作/樓)下促節不言於此别歌筵掩團扇何時一
相見絃絶猶依軫葉落纔下枝即此雖云别方我未成
離
　　　學古三首(樂府作長安少年/行止載前一首)
長安美少年羽騎暮連翩玉覊瑪瑙勒金絡珊瑚鞭陣
雲横塞起赤日下城圓追兵待都䕶烽火望祁連虎落
夜方寢魚麗曉復前平生不可定空信蒼浪天
鞏洛上東門薄暮川流側渾渾車馬道行人不相識日
夕棲鳥逺浮雲起新色寸心空延佇對面何由即飛輪
倘易去易去因風力
昔隨張博望辭帝長楊宫獨好西山勇思為北地雄十
年事河外雪(一作/雲)鬢别關中季月邉秋重嚴野散寒蓬
日隱龍城霧塵起玉闗風全狐君已復半菽我猶空欲
因上林鴈一見平陵桐
　　　聊作百一體
靈輙困桑下於陵拾李螬歴齒方嗟賤炙背豈知豪傭
畊乏旅力倚市憚劬勞曠日無豆飰方冬缺緼袍清旦
開蓬蓽舉目想煎熬樞機慎僕𨽻媒蘖畏朋曹萬途皆
自僻一事豈他褒匆匆昨不定負杖出蓬蒿逢施同溝
壑值設乃糠糟生途稍冉冉逝水日滔滔咸言等木石
誰當出羽毛
　　　早朝車中聼望
詰旦鍾聲罷隠隠禁門通蘧車響北闕鄭履入南宫宿
霧開馳道初日照相風胥徒紛絡驛騶御或西東暫喧
耳目外還保性靈中方驗遊朝市此說不為空
　　　臨行公車
擾擾排曙扉鱗鱗驅早駕禁門儼猶閉嚴城方警夜道
勝多増榮拙薄終難化以兹畎澮質重與滄溟舍纚舟
去濁河揆景辭清灞平生多意緒懐抱皆徂謝念此將
如何撫心獨悲咤
　　　秋夕歎白髪
絲白不難染蓬生直易扶唯見(一作/此)星星鬢獨與衆中
殊昔年十四五率性頗亷隅直是安被褐非敢慕懐珠
何言志事晚疲拙嬰殊軀逢時乃倐忽失路亦斯須郊
郭勤二頃形體憇一廡涸蚌困魚目籠禽觸四隅宵長
壁立靜廓處謝懽愉月色臨窻樹蟲聲當户樞飛蛾拂
夜火墜葉舞秋株逐物均乘鶴違俗等雙鳬故人倘未
棄求我谷之嵎(一作/隅)
　　　夜夢故人
客心驚夜魂言與故人同開簾覺水動映竹見牀空浦
口望斜月洲外聞長風九秋時未晚千里路難窮已如
臃腫木復似飄颻蓬相思不可寄直在寸心中
　　　從主移西州寓直齋内霖雨不晴懐郡中遊聚
寓直慚虎賁沈迷豈職事祈祈寒枝動濛濛秋雨駛不
見眼中人空想山南寺雙桐傍櫩上長楊夾門植夙昔
搆良遊接膝同懽志東西忽為阻向隅懐獨思颯颯履
聲喧擾擾羣分異臥聞復雷響坐視重扄秘欲寄一行
書何解三秋意
　　　劉博士江丞朱從事同顧不值作詩云爾
故人篤乆要新知從暮室﨑嶇枉道過邂逅幽人出心
期不㑹面懐之成首疾向夕敞山扉臨窻玩餘帙蜘蛛
正網户落花紛入膝浸淫水上風蔽虧霞中日良辰一
携手住坐無儔匹劉侯務屬書江生勤下筆朱君博辭
理去去追名實是顧一參差何能更蓬蓽吾人少拘礙
得性便遊逸方欲俟褰裳相從懽道術
　　　春暮喜晴酬袁戸曹苦雨
振衣喜初霽褰裳對晚晴落花猶未捲時鳥故餘聲春
芳空悦目游客反傷情鄉園不可見江水獨自清願得
同携手歸望得都城
　　　苦熱(樂府作/苦熱行)
昔聞草木焦今窺(一作/覩)沙石爛曀曀風逾靜曈曈日漸
旴習靜閟(一作/悶)衣巾讀書煩几案臥思清露浥坐待髙
星燦蝙蝠戸中飛蠛蠓窻間亂實無河朔飲空有臨淄
汗遺金不自拾惡木寜無榦願以三伏晨催促九秋換
　　　七夕
仙車駐七襄鳯駕出天潢月映九微火風吹百和香來
懽暫巧笑還淚已沾裳(一作/啼粧)依稀如洛汭倐忽似髙唐
别離未得語河漢漸湯湯
　　　詠早梅(一云揚州法/曹梅花盛開)
兎園標物序驚時最是梅銜霜當路發映雪擬寒開枝
横郤月觀花繞凌風臺朝洒長門泣夕駐臨邛杯應知
早飄落故逐上春來
　　　行經孫氏陵
昔在零陵厭神器若無依逐兎爭先㨗掎鹿競因機呼
噏開伯道叱咤掩江畿豹變分竒略虎視肅戎威長虵
衂巴漢驥馬絶淮淝交戰無内禦重門豈外扉成功舉
已棄凶德愎而違水龍忽東騖青葢乃西歸朅來巳(一/作)
(易/)永乆年代曖微微苔石疑文字荆墳失是非山鶯空
曙響隴月自秋暉銀海終無浪金鳬㑹不飛閴寂今如
此望望沾人衣
　　　塘邊見古塚
行路一孤墳路成墳欲毁空疑年代積不知陵谷徙幾
逢(一作/經)秋葉黄驟見春流瀰金蠶不可織玉樹何時蕋
陌上驅馳人笑歌自侈靡今日非明日所念誰憐此
　　　哭呉興栁惲
南州擅荆梓上國稱羽儀伊人以戴德李公傷在期逺
識内無愠深𠂻外有規(一作/窺)清文窮麗則𢎞論盡髙竒
多能誠所貴小善聊復為百歩均射葉八體妙臨池曲
悟同神解龜謀信有知入朝耿長劒出牧盛層麾納言
信加首豐貂亦在移霞區兩借寇貪泉一舉巵翰飛矯
未極朝露溘先危以兹舊館想况乃西日垂蔓草生車
轍枯木卧崩坻樽酒誰為滿靈衣空自披眷言尋惠好
慟哭悲路岐含毫徒有屬搦管竟無摛
　
　古詩紀巻九十三
欽定四庫全書
　古詩紀巻九十四　　　　明　馮惟訥　撰
梁第二十一
　何遜(二/)
　　　登禪岡寺望和虞記室
南望南郭門拱樹梢雲宻北窻北溱(一作/湊)道重樓霧中
出接樹隠髙蟬交枝承落日光隂不可捨懐抱何由悉
　　　答髙博士
北窻涼夏首幽居多卉木飛蜨(一作/蝶)弄晚花清池映踈
竹為宴得快性安閑聊鼓腹將子厭囂塵就予開耳目
　　　贈王左丞(僧孺/)
櫩外鶯啼罷園裡日光斜游魚亂水葉輕燕逐風花長
墟上寒靄曉樹沒歸霞九華暮已隠抱鬱徒交加
　　　敬酬王明府(僧孺/)
星稀初可見月出未成光澄江照逺火夕霞隠連檣賤
軀臨不測玉體畏垂堂念别巳零淚況乃思故鄉
　　　西州直示同員
日長禁戸倦即事思短晨漏盡唱聲急此理復傷人矛
盾交為論光璧帶成珍誓將收飲啄得得任心神
　　　野夕答孫郎擢
山中氣色滿墟上生煙露杳杳星出雲啾啾雀隠樹虛
館無賔客幽居乏懽趣思君意不窮長如流水注
　　　石頭答庾郎丹
髙樹䕃樓宻細草緑成被黄鸝隱葉飛蛺蝶熒空戲隂
岑自爾悅寂寥予罕寄相如阻禁闈何由從簡易
　　　日夕出富陽浦口和朗公
客心愁日暮徙倚空望歸山煙涵樹色江水映霞暉獨
鶴凌空(一作/風)逝雙鳬出浪飛故鄉千餘里兹夕寒無衣
　　　臨行與故游夜别(文苑英華作從鎮/江州與故遊别)
歴稔共追隨一旦辭羣匹復如東注水未有西歸日夜
雨滴空堦曉燈暗離室相悲各罷酒何時同(一作/更)促膝
　　　與胡興安夜别
居人行轉軾客子暫維舟念此一筵笑分為兩地愁露
濕寒塘草月映清淮流方抱新離恨獨守故園秋
　　　車中見新林分别甚盛
金谷賔逰盛青門冠葢多隔林望行幰下阪聼鳴珂於
時春未歇麥氣始清和還入平原逕窮巷可張羅
　　　曉發
早霞麗初日清風消薄霧水底見行雲天邊看逺樹且
望㳂泝劇暫有江山趣疾兎聊復起爽地豈能賦
　　　慈姥磯(集作慈姥/磯聮句)
暮煙起遥岸斜日照安流一同心賞夕暫解去鄉憂野
岸平沙合連山逺霧浮客悲不自已江上望歸舟
　　　見征人分别
凄凄日暮時親賔俱竚立征人㧞劒起兒女牽衣泣候
騎出蕭關追兵赴馬邑且當横行去誰論褁屍入
　　　同虞記室登樓望逺歸
登樓欲望逺遥遥見白衣白衣猶逺逺言是稍知非對
窻看寳瑟入戸弄鳴機無令日光晚門閣掩重扉
　　　與虞記室諸人詠扇
如珪信非玷學月但為輪機杼蘼蕪妾裁縫篋笥人揺
風入素手占曲掩朱唇羅袖幸拂拭微芳聊可因
　　　㸔伏郎新婚
霧夕蓮出水霞朝日照梁何如花燭夜輕扇掩紅粧良
人復灼灼席上自生光所悲髙駕動環珮出長廊
　　　詠娼婦
曖曖髙樓暮華燭帳前明羅帷雀釵影寳瑟鳯雛聲庭
花枝上發新月霧中生誰念當窻牖相望獨盈盈
　　　詠舞(一作/詠妓)
管清羅薦合絃驚雪袖遲逐唱廻纎手聽曲轉蛾眉凝
情眄墮珥微睇託含辭日暮留嘉客相㸔愛此時
　　　望新月示同羈
初宿長淮上破鏡出雲明今夕千餘里雙蛾映水生的
的與沙靜灔灔逐波輕望鄉皆下淚非我獨傷情
　　　詠春雪寄族人治書思澄
可憐江上雪廻風起復滅本欲映梅花翻悲似玉屑朝
鶯日弄響暮條行可結咸言不適時安知非矯節
　　　和司馬博士詠雪
凝堦夜似月拂樹曉疑春蕭散忽如盡徘徊已復新暫
蔽巻紈質復慙施粉人若逐微風起誰言非玉塵
　　　詠白鷗兼嘲别者
可憐雙白鷗朝夕水上遊(玉臺/作浮)何言異棲息雌住雄不
留孤飛出漵浦獨宿下滄洲東西從此别影響絶無由
　　　行經范僕射故宅
旅葵應蔓井荒藤已上扉寂寂空郊暮無復車馬歸㶑
灔故池水蒼茫落日暉遺愛終何極(一作閒寂/今如此)行路獨
沾衣
　　　王尚書瞻祖日
昱昱丹旐振亭亭素葢立金鐸讙已鳴龍輀將復入華
臺日未徙荒墳路行濕已矣將何如賔馭皆灑泣
　　　送褚都曹聯句
君隨結客去我乃倦遊歸本願同棲息今成相背飛
　　　送司馬(闕/)入五城聯句
隨風飄岸葉行雨暗江流居人㑹應返空欲送行舟
　　　邊城思
栁黄未吐葉水綠半含苔春色邊城動客思故鄉來
　　　為人妾思二首
䰟銷形已去釵落猶依枕欲去淚無眥不㸔悲復甚
機中刺繡所窻下朝粧處未憶神巳傷欲忘悲不去
　　　為人妾怨(玉臺怨/作思)
燕戲還簷際花飛落枕前寸心君不見拭淚坐調絃
　　　閨怨二首(玉臺作/秋閨怨)
竹葉響南窻月光照東壁誰知夜獨覺枕前雙淚滴
閨閣行人斷房櫳月影斜誰能北窻下獨對後園花(集/作)
(誰知北窻下/猶對後庭花)
　　　苑中(玉臺作/南苑)
苑門闢千扇苑户開萬扉樓殿聞珠履竹樹隔羅衣
　　　苑中見美人(一作/聨句)
羅袖風中捲玉釵林下耀團扇承落花復持掩餘笑
　　　詠春風
可聞不可見能重復能輕鏡前飄落粉琴上響餘聲
　　　離夜聼琴
别離既有緒琴瑟反成悲美人多怨態亦復慘長眉
　　　相送
客心已百念孤遊重千里江暗雨欲來浪白風初起
　　　擬古三首聯句
家本青山下好上青山上青山不可上一上一惆悵(遜/)
匣中一明鏡好鑑明鏡光明鏡不可鑑一鑑一情傷(范/雲)
少知雅琴曲好聼雅琴聲雅琴不可聼一聼一沾纓(劉/孝)
(綽/)
　　　往晉陵聯句
臨别我傷悲送歸子自適劉金不可散卜盖何由惜(遜/)
從來重分隂未曾輕尺璧故任情一異於是望三益(髙/爽)
爾自髙樓寢予返東臯陌寄語落毛人非復平原客(遜/)
問舍且求田音亂無可擇勝門成好事盤紆欲何索(爽/)
　　　范廣州宅聯句
洛陽城東西却作經年别昔去雪如花今來花似雪(雲/)
濛濛夕煙起奄奄殘暉滅非君愛滿堂寧我安車轍(遜/)
　　　相送聯句
寸隂常可惜别至倍傷神子瞻天際水予望路中塵(韋/黯)
憫憫岐路側去去平生親一朝事千里流涕向三春(遜/)
　　　二
昔共入門笑今成送别悲君還舊聚處為我一嚬眉(王/江)
(乗/)於今還促膝自此客江湄願子俱停駕看我獨解維
(遜/)
　　　三
髙軒雖駐軫餘日乆無輝以我辭鄉淚沾君送别衣(遜/)
　　　至大雷聯句
髙談㑹良夕滿酒對羈情閔閔風煙動蕭蕭江雨聲(遜/)
宻雲窮浦暗飛電逺洲明若非今宴適詎使客愁輕(劉/孺)
遥舟似連鴈逺火若廻星江潭望如此衘巵共君傾(桓/季)
(珪/)
　　　賦詠聯句
弊履常决踵眉髙起半額曼倩爾何為獨歎長安索(遜/)
工商既慚巧農士聊相易蝘腹有餘資鴻眉方可拍(江/革)
攝職媿握蘭濫官悲執㦸連章既不敏髙談豈能劇(孺/)
逸翮任奮飛窘歩事羈勒還鳥余能繫流言爾無惑(革/)
憂懐乃千載永懽常數刻直是悲别離非關念通塞(遜/)
日照汀沙素山影波浪黑爾限大江南余歸茂陵北(孺/)
　　　臨别聯句
臨别情多緒送歸涕如霰君望長安城予悲獨不見(遜/)
爾來同去國予歸方異縣懐别心獨憂手淚方濺濺(孺/)
　　　増新曲相對聯句
酒闌日隠樹上客請調絃嬌人挾瑟至逶迤未肯前(劉/孝)
(勝/)舊愛今何在新聲徒自憐有曲無人聼徙倚髙樓前
(何/澄)徘徊映日照轉側被風吹徒為相思響傷春君不知
(劉/綺)月昏樓上坐含悲望别離已切空牀怨復㸔花栁枝
(遜/)
　　　照水聯句
挿花行理鬢遷延去復歸雖憐水上影復恐濕羅衣(遜/)
臨橋㸔黛色映渚媚鉛暉不顧春荷動彌畏小禽飛(綺/)
　　　折花聯句
笑出春園裏望花聯褰纈欲以間珠鈿非為相思折(遜/)
日照爛成綺風來聚疑雪試采一枝歸願持因逺别(綺/)
　　　揺扇聯句
紈扇巳新製蕩婦復新粧欲掩羞中笑還飄袖裏香(遜/)
在握時揺動當歌掩抑揚誰云減羅袂影日聊自障(綺/)
　　　正釵聫句
竹臺歸欲礙花林出未通度簮先分影轉珥忽瞻風(遜/)
雙橋耀寳鈿闐闐宻復叢羞令挂(集作/桂)纓闕整挿補餘
空(綺/)
　　　答江革聯句不成
日余乏文幹逢君善草札工拙既不同神氣何由拔
　　　又答江革
棘端雖非譬至妙安可量要知同罔象然始見毫芒
　　　詠雜花(見藝文/類聚)
井上發新花誰言不經染巳如薄紫拂復似濃紅㸃狀
錦無裁縫依霞有舒歛(闕/)
　
　
　
　
　
　
　
　古詩紀巻九十四
欽定四庫全書
　古詩紀巻九十五　　　　明　馮惟訥　撰
梁第二十二
　蕭子範(字景則齊髙帝之孫豫章王嶷之子永明中/封岐陽侯拜太子洗馬梁天監初位司徒主)
　　(簿累遷南平王從事中郎復為臨賀/王長史簡文即位名為光禄大夫)
　　　羅敷行
城南日半上微歩弄妖姿含情動燕俗顧景笑齊眉不
憂桑葉盡還憶畏蠶饑春風若有顧惟願落花遲
　　　夏夜獨坐
節序值徂炎兹宵在三伏憑軒佇涼氣中筵倦煩燠寂
寞對空窻清踈臨夜竹蟲音亂堦草螢光繞庭木簾月
度斜輝風光起餘馥一傷年志罷長嗟逝波速
　　　東亭極望
晚流稍東急暝景促西暉水鳥銜魚上蓮舟拂芰歸郊
原共超逺林野雜依菲從君採羅葛寜復想輕肥
　　　春望古意
光景斜漢宫横梁照采虹春情寄栁色鳥語出梅中氛
氲閨裏思逶迤水上風落花徒入戸何解妾牀空
　　　望秋月
河漢東西隂清光此夜出入帳華珠被斜筵照寳瑟霜
慘庭上蘭風鳴簷下橘獨見傷心者孤燈坐幽室
　　　落花
綠葉生半長繁英早自香因風亂胡蝶未落隠鸝黄飛
來入斗帳吹去上牙牀非是迎冬質寜可值秋霜
　　　夜聴鴈
天月廣庭輝遊鴈犯霜飛連翩辭朔氣嘹唳獨南歸夜
長寒復靜燈光曖欲微悽悽不可聴何况觸愁機
　　　後堂聴蟬
試逐微風逺聊隨夏葉繁輕飛避楚雀飲露入呉園流
音繞叢藿餘響切髙軒借問邊城客傷情寜可言
　　　入元襄王第
伏軾窺東苑收淚下玉橋昔時方轂處於今共寂寥夾
池猶裊裊仙榭尚迢迢一同西靡柏徒思芳樹蕭
　蕭子顯(字景暢子範弟好學工屬文七嵗封寜都縣/侯梁天監初遷邵陵王友除黄門郎兼侍中)
　　(國子祭酒武帝愛其才以/為吏部尚書為呉興太守)
　　　日出東南隅行
大明上迢迢陽城射凌霄光照窻中婦絶世同阿嬌明
鏡盤龍刻簮羽鳯凰雕逶迤梁家髻冉弱楚宫腰輕紈
雜重錦薄縠間飛綃三六前年暮四五今年朝蠶籠拾
芳翠桑陌採柔條出入東城里上下洛西橋忽逢車馬
客飛葢動襜軺单衣䑕毛織寳劍羊頭鞘丈(一作/大)夫疲
應對從(一作/御)者輟銜鑣柱間徒脉脉垣上㡬翹翹女本
西家宿君自上宫要漢馬三萬疋夫壻仕嫖姚鞶囊虎
頭綬左珥鳬盧貂横吹龍鐘管奏鼓象牙簫十五張内
侍十八賈登朝皆笑顔郎老盡訝董公(一作/生)超
　　　代美女篇
邯鄲(一作/章丹)蹔輟舞巴姬請罷弦佳人淇洧出豔趙復傾
燕繁穠既為李照水亦成蓮朝酤成都酒暝數河間錢
餘光幸未惜(一作/許借)蘭膏空自煎
　　　陌上桑二首(樂府無名氏玉/臺作蕭子顯)
日出秦樓明條垂露尚盈蠶饑心自急開奩妝不成
　　　其二(樂府作/王臺卿)
令(一作/今)月開和景處處動春心挂筐須葉滿息倦重枝
隂
　　　南征曲
櫂歌來揚女操舟驚越人圖蛟怯水伯照鷁竦江神
　　　桃花曲
但使桃花艷得間美人簮何須論後實怨結子瑕心
　　　樹中草
李有青袍色聊因翠幄凋雖間珊瑚蔕非是合歡條
　　　燕歌行
風光遲舞出青蘋蘭條翠鳥鳴發春洛陽梨花落如雪
河邉細草細如茵桐生井底葉交枝今㸔無端雙燕離
五重飛樓入河漢九華閣道暗清池遥㸔白馬津上吏
傳道黄龍征戍兒明月金波徒照妾浮雲玉葉君不知
思君昔去栁依依至今八月避暑歸明珠蠶繭勉登機
鬱金香蘤特(一作/持)香衣洛陽城頭雞欲曙丞相府中烏
未飛夜夢征人縫狐貉私憐織婦裁錦緋呉刀鄭綿絡
寒閨夜被薄芳年海上水中鳬日暮寒夜空城雀
　　　從軍行(英華作蕭/子雲者非)
左角明王侵漢邊輕薄良家惡少年縱横向沮澤凌厲
取山田黄塵不見景飛蓬恒滿天邀功封浞野竊寵刼
(一作/拜)祁連春風春月將進酒妖姬舞女亂君前
　　　烏棲曲應令三首(前二首樂府作元帝/非也元帝别有四首)
握中清酒瑪瑙鍾裾邊雜珮琥珀紅欲持寄君心不惜
共指三星今何夕
濃黛輕紅㸃花色還欲令人不相識金壺夜永詎能多
莫持賒用比懸河
芳樹歸飛聚儔匹猶有殘光半山日莫憚褰裳不相求
漢臯遊女習飛(一作/風)流
　　　奉和昭明太子鍾山講解
嵩岳基舊宇盤嶺跨南京叡心重禪室遊駕陟層城金
輅徐既動龍驂躍且鳴塗方後塵合地迥前笳清邐迤
因臺榭參差憩羽旌髙隨閬風極勢與元天并氣歇連
松逺雲昇秋野平徘徊臨井邑表裏見淮瀛祈(一作/折)果
尊常住渴慧在無生暫留石山軌欲知芳杜情鞠躬荷
嘉慶瞻道聞頌聲
　　　侍宴餞陸倕應令(苑詩類選作/劉孝威者非)
儲皇餞離送廣命傳羽觴侍遊追曲水開宴等清漳新
泉巳激浪初卉始含芳雨罷葉增緑日斜樹影長
　　　春閨思
金羈遊俠子綺機離思妾春度人不歸望花盡成葉
　　　詠苑中遊人
二月春心動遊望桃花初迴身隱日扇却歩斂風裾
　　　春别四首(簡文元/帝同和)
翻鶯度燕雙比翼楊栁千條共一色但看陌上携手歸
誰能對此空相憶
江東大道日華春垂楊挂栁掃輕塵淇水昨送淚沾巾
紅粧宿昔已應新
銜悲攬涕别心知桃花李花任風吹本知人心不似樹
何意人别似花離
幽宫積草自芳菲黄鳥著樹情相依爭風競日常聞響
重花疊葉不通飛當知此時動妾思慙使羅袂拂君衣
(此一首外編/作蕭子雲)
　蕭子雲(字景喬子顯弟齊建武四年封新浦縣侯梁/天監初遷丹陽郡丞大通三年復遷臨川内)
　　(史還除散騎常侍歴侍中國子祭酒出為東陽太/守性沈靜不樂仕進風神閒曠任性不羣侯景亂)
　　(奔晉/陵卒)
　　　東郊望春詶王建安雋晚遊
金塘綠泉滿上園梨蕋落蛺蝶戀殘花黄鶯對妖(一作/餘)
蕚芳菲滿郊甸惠風生蘭薄子家冠葢里我館幽棲郭
綠楊垂長溪便橋限清洛相去能㡬許一水終疎索
　　　贈海法師遊甑山
真心好丘壑偏悦幽棲人忽聞甑山旅萬里自相親泬
寥晚霖霽重疊晴雲新秋至蟬鳴栁風髙露起塵動余
憶山思惆悵惜荷巾
　　　落日郡西齋望海山
漁舟暮出浦漢女採蓮歸夕雲向山合(一作/浦斂)水鳥望田
飛蟬鳴早秋至蕙草無芳菲故隠天山北夢想日依依
　　　寒夜直坊憶袁三公
滴滴雨鳴階愔愔兹夜靜風落宣猷樹寒凋承光屏髙
帷曉獨垂華燭夜空冷(一作/冏)所思不相見方知寒漏永
　　　贈呉均
欲知健少年本來最輕黠緑沈弓項縱紫艾刀横拔誰
持命要寵寧知敵可殺有功終不言明君自應察
　　　春思
春風蕩羅帳餘花落鏡奩池荷正巻葉庭栁復垂簷(一/作)
(簾/)竹柏君自改團扇妾方嫌誰能憐故素終為泣新縑
　蕭子暉(字景光子雲之弟少渉學有文才起/家員外散騎侍郎累遷至驃騎長史)
　　　春宵
夜夜妾偏棲百花含露低蟲聲繞春岸月色思空閨傳
語長安驛辛苦寄遼西
　　　冬曉
歩櫩光欲通曙鳥向西東燭滅傳餘氣帷香開曉風繁
花無處盡還銷寒鏡中
　　　應教使君春遊詩
上林㸔草色河橋望日暉洛陽城閉晚金鞍横路歸
　蕭鈞(齊髙帝子出繼衡陽王性好學善屬文與王智/深以文章相賞㑹濟陽江淹亦遊焉○按唐書)
　　(亦有蕭鈞蕭瑀從子/也仕至太子率更令)
　　　晚景遊泛懐友(此詩類唐人作當為唐/蕭鈞也初學記作梁)
龍開依御溝鳯轄轉芳洲雲峰初辨夏麥氣早迎秋山
翠餘煙積川平晚照收浪隨文鷁轉渡逐彩鴛浮風花
轉未落巖泉咽不流一辭金谷苑空想(一作/思)竹林遊
　蕭琛(字彦瑜蘭陵人少而朗悟有縱横才辯起家齊/太學博士王儉辟為主簿累遷至尚書左丞武)
　　(帝定京議即引之累遷至/侍中特進金紫光祿大夫)
　　　和元帝(去丹陽尹/尹荆州)
妙善有兼姿羣才成大厦奕奕工辭賦翩翩富文雅麗
藻若龍雕洪才類河瀉案犢時多暇優游閲典墳儒墨
自𤣥解文史更區分平臺禮申穆兎苑接卿雲軒葢䕃
馳道珠履忽成羣徳音髙下被英聲發近聞
　　　别蕭諮議前夜以醉乖例今晝由酲敬應教
落日總行轡薄别在江干遊客無淹期晨川有急瀾分
手信云易相思誠獨難之子兩特達伊余日盤桓俟我
式微嵗共賞階前蘭
　　　餞謝文學
執手無還顧别渚有西東荆呉眇何際煙波千里通春
筍(一作/篁)方解籜弱栁向低風相思將安寄悵望南飛鴻
　　　詠鞞應詔
抑揚應雅舞擊節逗和音却馬既云在將帥止思心
　蕭巡(琛之/子)
　　　離合詩贈尚書令何敬容
　　(南史曰自晉宋以來宰相皆文義自逸敬容獨勤/庶務貪恡為時所嗤鄙時蕭琛子巡頗有輕薄才)
　　(因製卦名離合等/詩嘲之亦不屑也)
伎能本無取支葉復單貧柯條謬承日木石豈知晨狗
馬誠難盡犬羊非易馴斆嚬既不似學歩孰能真寔由
紊朝典是曰蠧彛倫俗化於兹鄙人塗自此分(何敬/容字)
　蕭瑱(字文容南蘭陵人/武帝時仕為庶子)
　　　春日貽劉孝綽(英華作蕭/子顯者非)
澗水初流碧山櫻早發紅新禽爭弄響落蘃亂從風拂
筵多軟榦映戸悉花叢誰云相去逺垂栁對髙桐
　
　
　
　
　
　
　古詩紀巻九十五
欽定四庫全書
　古詩紀巻九十六　　　　明　馮惟訥　撰
梁第二十三
　王籍(字文海琅邪臨沂人博渉有才氣為任昉沈約/所稱賞天監中除安成王主簿歴餘姚錢塘令)
　　(並以放免除湘東王叅軍隨/府㑹稽郡還為中散大夫)
　　　櫂歌行
揚舲横大江乗流任蕩蕩輕橈暮不息復逐夜潮上時
見湘水仙恒聞解佩響
　　　入若邪溪
　　(梁書曰籍除輕車湘東王諮議叅軍隨府㑹稽郡/境有雲門天柱山籍嘗遊之或累月不反至若邪)
　　(溪賦詩云蟬噪林逾靜鳥鳴山更幽當時以為文/外獨絶顔氏家訓曰王籍入若邪溪詩江南以為)
　　(文外獨絶物無異議簡文吟詠不能忘之孝元諷/味以為不可復得詩云蕭蕭馬鳴悠悠斾旌毛傳)
　　(曰言不諠譁也吾毎歎此解/有情致籍詩生於此意耳)
艅艎何汎汎空水共悠悠隂霞生逺岫陽景逐迴流蟬
噪林逾靜鳥鳴山更幽此地動歸念長年悲倦遊
　王暕(字思晦琅邪人儉之子齊明帝時除驃騎從/事中郎天監中歴吏部尚書領國子祭酒)
　　　觀樂應詔
趙瑟含清音秦筝凝逸響參差陳九夏依遲分四上從
風繞金梁含雲映珠網逓奏豈二八繁絃非一兩幸叨
東郭吹側(一作/厠)陪南風賞忘味信鏗鏘飡和終俯仰輕
塵已飛散游魚亦翻蕩恩光實難遇詠言寧易放
　　　詠舞
從風迴綺袖映日轉花鈿同情依促柱共影赴危絃
　王訓(字懐範暕長子㓜聰警有識量文章之美/為後進領袖為宣城王文學官至侍中)
　　　度關山
邊庭多警急羽檄未曾閒從軍出隴坂驅馬度關山關
山恒晻靄髙峯白雲外遥望秦川水千里長如帶好勇
自秦中意氣本豪雄少年便習戰十四已從戎昔年經
上郡今嵗出雲中遼水深難渡榆關斷未通折銜(一作/衝)
凌絶域流蓬警未息胡風朝夜起平沙不相識兵法貴
先聲軍(一作/兵)中自有程逗遛皆(一作/難)贖罪先登盡一城
都䕶疲詔吏將軍擅發兵平盧疑縱火飛鴟畏犯營輕
重一為虜金刀何用盟誰知出塞外獨有漢飛名
　　　獨不見
日晚宜春暮風軟上林朝對酒近初節開樓蕩夜嬌石
橋通小澗竹路上青霄持底誰見許長愁成細腰
　　　奉和同泰寺浮圖(和簡/文)
副君坐飛觀城傍屬大林王門雖八達露塔復千尋重
櫨出漢表層栱冒雲心崑山雕潤玉麗水瑩明金懸盤
同露掌垂鳯似飛禽月落簷西暗日去柱東侵反流開
睿屬搦翰動神襟願託牢舟返長免愛河深
　　　奉和率爾有詠(簡文帝詩云/率爾成詠)
殿内多仙女從來難比方别有當窻艷復是可憐粧學
舞勝飛燕染粉薄南陽散黄分黛色薰衣雜棗香簡釵
新輾翠試履逆填墻一朝恃容色非復守空房君恩若
可恃願作雙鴛鴦
　　　應令詠舞(應簡/文)
新粧本絶世妙舞亦如仙傾腰逐韻管斂袵(一作/色)聴張
絃袖輕風易入釵重歩難前笑態千金動衣香十里傳
將持比飛燕定當誰可憐
　王泰(字仲通琅邪人僧䖍之孫慈之子梁天監中為/秘書丞歴中書侍郎又為廷尉卿遷吏部尚書)
　　　賦得巫山髙
迢逓巫山竦逺天新霽時樹交涼去逺草合影開遲谷
深流響咽峽近猿聲悲只言雲雨狀自有神仙期
　王筠(字元禮一字德柔琅邪人僧䖍之孫楫之子㓜/清淨好學與從兄泰齊名歴仕尚書殿中郎累)
　　(遷太子洗馬中書舍人與殷鈞/並以方雅為昭明太子所禮)
　　樂府
　　　有所思(律祖作呉/均者非)
丹墀生細草紫殿納輕隂曖曖巫山逺悠悠湘水深徒
歌鹿盧劍空貽玳瑁簮望君終不見屑淚且長(一作/微)吟
　　　陌上桑
人傳陌上桑未曉已含光重重相䕃映軟弱(一作/軟軟)自芬
芳秋胡始倚馬羅敷未滿筐春蠶朝巳老安得乆彷徨
　　　俠客篇
俠客趨名利劒氣坐相矜黄金塗鞘尾白玉飾鈎膺晨
馳逸廣陌日暮返平陵舉鞭向趙李與君方代興
　　　三婦豔
大婦留芳褥中婦對華燭小婦獨無事當軒理清曲丈
人且安卧豔歌方斷續
　　　雜曲二首
烏還夜巳逼蟲飛曉尚賒桂月徒留影蘭燈空結花
可憐洛城東芳樹揺春風丹霞映白日細雨帶輕虹
　　　行路難(七言/)
千門皆閉夜何央百憂俱集斷人腸探揣箱中取刀尺
拂拭機上斷流黄情人逐情雖可恨復畏邊逺乏衣裳
已繰一蠒催衣縷復擣百和薰衣香猶憶去時腰大小
不知今日身短長裲襠雙心共一袜袙複兩邊作八襊
襻帶雖安不忍縫開孔裁穿猶未達胷前却月兩相連
本照君心不照天願君分明得此意勿復流蕩不如先
含悲含怨判不死封情忍思待明年
　　　楚妃吟(雜言/)
花早飛林中明鳥早歸庭前日暖春閨香氣亦霏霏香
氣漂當軒清唱調獨顧暮含怨復含嬌蝶飛蘭復裊裊
輕風入裙春可遊歌聲梁上浮春遊方有樂沈沈下羅
幕
　　詩
　　　侍宴餞臨川王北伐應詔(四言/)
金版韜英玉牒藴精帝德乃武王威有征軒習弧矢夏
陳干戚周騖戎車漢馳羽檄我皇俊聖千年踵武徳洞
十(一作/干)門威加八柱金正圯德水行失道胡馬南牧戎
徒西保荐食伊瀍整居豐鎬金關(一作/閣)揚塵銅臺茂草
命彼膳夫爰詔協律樂賦出車絃操吉日玉饌駢羅瓊
漿泛溢聖德温温賔儀秩秩
　　　早出巡行矚望山海(以下/五言)
王生臨廣隰潘子望洪河同軫懐歸思俱興年逝歌曰
余異二子承睫淚滂沱剖符瀛海外結綬層山阿因心
留惻憫恕巳息煩苛繕築循時隟興動藉民和髙門惟
壯麗脩雉亦駢羅層樓亦攀渉複道亦經過昧旦清音
上風氣入纎蘿雲起垂天翼水動連山波奔濤延瀾汗
積翠逺嵳峩鄉關屢迴曲還顧杳蹉跎曾微肅肅羽望
路空如何
　　　北寺寅上人房望逺岫翫前池
安期逐長往交甫稱髙讓逺跡入滄溟輕舉馳昆閬良
由心獨善兼且情由放豈若尋幽棲即目窮清曠激水
周堂下屯雲塞檐向閑牖聴奔濤開窻延疊嶂前階復
虚㳂濔迤成洲漲雨㸃散圓文風生起斜浪游鱗互瀺
灂羣飛皆哢吭蓮葉蔓田田菱花動揺漾浮光曜庭廡
流芳襲帷帳匡坐足忘懐詎思江海上
　　　和衞尉新渝侯巡城口號(簡文帝庾/肩吾同賦)
閶闔曖已昏鈎陳杳將暮棲烏城上返(一作/喧)晚雀林中
度屯衞時巡警凝威肆安歩閣道趨文昌禁兵連武庫
銅烏迎早風金掌承朝露罘罳分曉色睥睨生秋霧維
城任寄隆空想靈均賦伊余方病免邱園保恬素
　　　寓直中庶坊贈蕭洗馬
龍樓實九重薄寒殊復早玉堦泫清露銅池結秋潦霜
被守宫槐風驚䕶門草之子擅文華縱横富辭藻舒錦
慙光麗握珠謝竒寳媿予非工文何用披懐抱(物類志/曰䕶門)
(草出常山取置户下或有過其/門者草必叱之一名百靈草)
　　　奉和皇太子懺悔應詔(梁簡文有蒙/預懺直疏詩)
　　奉和皇太子懴悔詩仍上皇宸極聖㫖即疏降同
　　　所用十韻私心慶躍得未曽有招採餘韻更
　　　題鄙拙
一聖智比明帝德光四海荷負誠悠屬度脱實斯在懺
説濟䝉愚推心屏欺殆名僧引定慧朝纓列元凱還迷
依善導反心由真宰和鈴混吹音勝幡榮雪彩早蒲欲
抽葉新篁向舒䈚翹勤諒懇到歸誠信兼倍艷睿似煙
霞欄杆若珠琲善誘雖欲繼含毫愧文彩
　　　和皇太子懺悔
習惡歸禮懺有過稱能改聖德及羣生唱説信兼採翹
心蕩十惡邈誠銷五罪三縛解智門六塵清法海超然
故無著逍遥新有待
　　　和呉主簿六首
　　　　春日二首
日照鴛鴦殿萍生鴈鶩池游塵隨影入弱栁帶風垂青
骹(一作/鶻)逐黄口獨(一作/别)鶴慘羈雌同衾逺遊説結愛乆
相離於今方溘死寜須萱草枝
菤葹心未發蘼蕪葉欲齊春蠶方曳緒新燕正銜泥野
雉呼䳄雊庭禽挾子棲從君客梁後方晝掩春閨山川
隔道里芳草徒萋萋
　　　秋夜二首
九重依夜館四壁慘無暉招揺顧西落烏鵲向東飛流
螢漸收火絡緯欲催機爾時思錦字持製行人衣所望
丹心達嘉客倘能歸
露華初泥泥桂枝行梀梀煞氣下重軒輕隂滿四屋别
寵增脩夜逺征悲獨宿愁牽翠羽眉淚滿横波目長門
絶往來含情空杼軸
　　　遊望二首
落日照紅粧挾瑟當窻牖寧復歌蘼蕪唯聞歎楊栁結
好在同心離别由衆口徒設露葵羮誰酌蘭英酒㑹日
杳無期蕣華安得乆
相思不安席聊至狹斜東愁眉倣戚里髙髻學城中雙
眉偏照日獨蕋好縈風自知心所愛獻賦甘泉宫傳聞
方鼎食詎憶春閨容
　　　代牽牛答織女(沈約織女贈/牽牛詩巳見)
新知與生别由來儻相值如何(一作/豈如)寸心中一宵懐兩
事歡娱未繾綣倐忽成離異終日遥相望秪益生愁思
猶想今春悲尚有故年淚忽遇長河轉獨喜涼飈至奔
精翊鳯軫纖阿警龍轡
　　　苦暑(文苑英華/作苦熱)
日坂(一作/域)散朱雰天隅斂青靄飛飈(一作/光)煥南陸炎津
通北瀨繁星聚若珠宻雲屯似盖月至每開襟風過時
解帶
　　　五日望採拾
裁縫逗早夏㸃畫守初晨綃紈既妍媚脂粉亦香新長
絲表良節命(一作/金)縷應嘉辰結蘆同楚客採艾異詩人
折花競鮮彩拭露染芳津含嬌起斜盼歛笑動微嚬獻
璫依洛浦懐珮似江濵須待恩光接中夜奉衣巾
　　　奉酧從兄臨川桐樹
伊昔擅羽儀待價龍門垂優游清露㸃徽(一作/微)穆惠風
吹月上隂陽榦雲覆死生枝公子存髙尚聊用影華池
棲鸞既不重舞鶴復何施方同散木爨清響竟誰知
　　　摘安石榴贈劉孝威
中庭有竒樹當戸發華滋素莖表朱實綠葉厠紅蕤既
標太冲賦復見安仁詩宗生仁壽殿族代(疑作/茂)河陽湄
有美清淮北如玉又如龜退書寫蟲篆進對(一作/封)多好
辭我家新置側可求不難識相望阻盈盈相思滿胸臆
髙枝為君採請寄西飛翼
　　　東南射山
　　(阮籍詠懐詩曰東南有射山/汾水出其陽言神仙之事)
還丹改容質握髓駐流年口含千里霧掌流五色煙瓊
漿汎金鼎瑶池溉玉田倐忽整龍駕相遇鳯臺前
　　　春遊
藂蘭已飛蝶楊栁半藏鴉物色相煎蕩微歩出東家既
同翡翠翼復如桃李花欲以千金笑迴君流水車
　　　春日
金堤草非舊玉池泉已新風生似羊角雲上若魚鱗幽
閨多怨思停織坐嬌春芳華既零落方作向隅人
　　　向曉閨情
北斗行欲沒東方稍已晞晨雞初下棲(玉臺作/振羽)曉露尚
(作/方)霑衣衾裯(作錦/衾)徒有設信誓(作蘭/約)果相違詎(作/誰)忍開
朝鏡羞恨掩空扉
　　　望夕霽(帝王集作簡/文帝者非)
連山巻亂(一作/族)雲長林息衆籟宻樹含緑滋遥峯凝翠
靄石溜正潨潺(一作/潺湲)山泉始澄汰物華方入賞跂予心
期㑹
　　　和孔中丞雪裏梅花
水泉猶未動庭樹已先知翻光同雪舞落素混(一作/汨)冰
池今春競時發猶是昔年枝唯有長顦顇對鏡不能窺
　　　摘園菊贈謝僕射舉
靈茅挺三脊神芝曜九明菊花偏可憙碧葉媚金英重
九惟嘉節抱一應元貞泛酌宜長乆聊薦野人誠
　　　答元金紫餉朱李(六朝詩集作沈約因/初學記相次而誤也)
穠華春發彩結實下成蹊潘生詠金谷魏后沈寒溪逢
君重妖麗移翫入崇閨慙無瓊玖報徒用萃幽棲
　　　詠輕利舟應臨汝侯教
君侯飾輕利揺蕩邁飛雲凌波漾鷁彩汎水渙蛟文電
流已光絶鳥逝復超羣倐忽方千里戀兹岐路分
　　　詠燈檠
百華曜九枝鳴鶴映冰池朱光本内照丹花復外垂流
暉悦嘉客翻影泣生離自銷良不悔明白願君知
　　　詠蠟燭
執燭引佳期流影度單帷朣朧别繡被依稀見蛾眉莢
明不足貴燋燼豈為疑所恐恩情改照君尋履綦
　　　和蕭子範入元襄王第
昔入睢陽苑連歩披風雲今遊故臺處回望閴無人皓
壁留餘篆蕙圃有餘芬行人皆隕涕何獨孟嘗君
　　　閨情
月出宵將半星流曉未央空閨易成響虚室自生光嬌
羞悦人夢猶言君在傍
　　　東陽還經嚴陵瀨贈蕭大夫(以下二/首文闕)
子陵徇髙尚超然獨長往釣石宛如新故態依可想
　　　遊望
晨登黄馬坡遥望白龍堆風威盡撩折路險車輪摧
　古詩紀巻九十六
欽定四庫全書
　古詩紀巻九十七　　　　明　馮惟訥　撰
梁第二十四
　劉孝綽(字孝綽本名冉彭城人七嵗能屬文梁天監/初起家爲著作佐郎遷秘書丞甚爲武帝及)
　　(昭明所禮累遷尚書吏部郎坐事左遷臨賀王長/史卒孝綽雖負才陵忽前後五免然辭藻爲後進)
　　(所/宗)
　　樂府
　　　釣竿篇(以下五言○藝/文作劉孝威)
釣舟畫彩鷁漁子服氷紈金轄茱萸網銀鈎翡翠竿斂
橈隨水脉急漿渡江湍湍長自不辭前浦有佳期船交
橈影合浦深魚出遲荷根時觸餌菱芒乍罥絲蓮度江
南手衣渝京兆眉垂竿自有樂誰能爲太師
　　　夜聽妓賦得烏夜啼
鵾絃且輟弄鶴操暫停徽别有啼烏曲東西相背飛倡
人怨獨守蕩子殊未歸忽聞生離唱長夜泣羅衣
　　　銅雀妓
雀臺三五日弦(一作/歌)吹似佳期况復西陵晚松風吹繐
帷危絃斷復續妾心傷此時誰(一作/何)言留客袂還(一作/翻)
掩望陵悲
　　　班婕妤怨
應門寂已閉非復後庭時况在青春日萋萋綠草滋妾
身似秋扇君恩絶履綦詎憶遊輕輦從今(一作/徒令)賤妾辭
　　　三婦豔
大婦縫羅裙中婦料繡文唯餘最小婦窈窕舞昭君丈
人慎勿去聽我駐浮雲
　　　櫂歌行
日暮楚江上江深風復生所思竟何在相望徒盈盈舟
子行催棹無所喝流聲
　　詩
　　　詠風(四言/)
嫋嫋秋聲習習春吹鳴兹玉樹渙此銅池羅幃自舉襟
袖乃披慙非楚侍濫賦雄雌
　　　侍宴(外編作任昉者/非○以下五言)
清宴延多士鴻漸濫微薄臨炎出蕙樓望辰躋菌閣上
征切雲漢俛眺周京洛城寺鬱參差街衢紛漠漠禁林
寒氣晚方秋未搖落皇心重發志賦詩追並作自昔承
天寵於兹被人爵選言非綺綃何以儷金雘
　　　又
兹堂乃峭嶠伏檻臨曲池樹中望流水竹裏見攅枝欄
髙景難蔽岫隱雲易垂邂逅逢休幸朱蹕曳青規邱山
不可答葵藿空自知
　　　三日侍華光殿曲水宴
薫祓三陽暮濯禊元已初皇心睠樂飲帳殿臨春渠豫
遊髙夏諺凱樂盛周居復以焚林日丰茸花樹舒羽觴
環堦轉清瀾傍席疏姸歌已嘹亮妙舞復紆餘九成變
絲竹百戲起龍魚
　　　三日侍安成王曲水宴
匯澤良孔殷分區屏中縣躡跨兼流采襟喉邇封甸吾
王奄酆畢析珪承羽傳不資魯俗移何待齊風變東山
富遊士北土無遺彦一言白璧輕片善黄金賤餘辰屬
上(一作/元)已清袚追前諺持此陽瀨遊復展城隅宴芳洲
亘千里逺近風光扇方歡厚德重誰言薄遊倦
　　　春日從駕新亭應制
旭日輿輪動言追河曲遊紆餘出紫陌迤邐度青樓前
驅掩蘭徑後乘歴芳洲春色江中滿日華巖上留江風
傳葆吹巖華映采斿臨渦起睿作駟馬暫停輈侍從榮
前阮雍容慙昔劉空然等彈翰非徒嗟未遒
　　　侍宴集賢堂應令
北閣時既啓西園又已闢宮屬引鴻鷺朝行命金碧伊
臣獨何取隆恩徒自昔布武登玉墀委坐陪瑤席綢繆
參宴笑淹留奉觴醳壺人告漏晚煙霞起將夕反景入
池林餘光映泉石
　　　侍宴餞庾於陵應詔
皇心眷將逺帳餞靈芝側是日青春獻林塘多秀色芳
卉疑綸組嘉樹似雕飾遊絲綴鶯領光風送綺翼下輦
朝既盈留宴景將昃髙辯競談端竒文爭筆力伊臣獨
無伎何用奉吹息
　　　侍宴餞張惠紹應詔
滄池誠自廣蓬山一何峻麗景花上鮮油雲葉裏潤風
度餘芳滿鳥集新條振餞言班俊造光私奬輶吝徒然
謬反隅何以窺重仞
　　　餞張惠紹應令
鮮雲積上月凍雨晦初陽迴風飄淑氣落景煥新光竹
萌始防露桂挺已含芳瑤階變杜若玉沼發攅蔣聖襟
惜岐路曲宴闢蘭堂
　　　侍宴離亭應令
轘轅東北望江漢西南永羽旗映日移鐃吹臨風警令
王愍追送纚舟宴俄頃掩袂眺征雲衘杯惜餘景首燕
徒有心局步何由騁
　　　奉和昭明太子鍾山解講
御鶴翔伊水䇿馬出王田我后遊祗鷲比事實光前翠
盖承朝景朱旗曳曉煙樓帳縈巖谷緹組曜林阡况在
登臨地復及秋風年喬柯變夏葉幽澗潔涼泉停鑾對
寶座辯論悦人天淹塵資海滴昭暗仰燈然法朋一巳
散笳劒儼將旋邂逅逢優渥託乗侶才賢摛辭雖並命
遺恨獨終篇
　　　和湘東王理訟
馮翊亂京兆廣漢欲兼治豈若兼邦牧朱輪褰素帷淮
海封畿地雜俗良在兹禁姦擿銖兩馭黠震豺狸
　　　陪徐僕射晚宴(藝文作陪徐僕/射晚宴於兒宅)
夫君追宴喜十日逓來過築室華池上開軒臨芰荷方
塘交宻篠對霤接繁柯景移林改色風去水餘波洛城
雖半掩愛客待驪歌
　　　上虞鄉亭觀濤津渚學潘安仁河陽縣詩
昔余筮賓始衣冠仕洛陽無貲徒有任一命忝爲郎再
踐神仙側三入崇賢旁東朝禮髦俊虚薄厠才良遊談
侍名理搦管創文章引籍陪下膳横經㕘上庠誰謂服
事淺契闊變炎涼一朝謬爲吏結綬去承光烹鮮徒可
習(一作/惜)治民終未長化雞仰季智馴雉推仲康(魯恭/字)此
城鄰夏穴橚矗茂筠篁孝碑黄絹語神濤白鷺翔遨遊
佳可望釋事上川梁秋江凍雨絶反景照移塘纖羅殊
未動駭水忽如湯乍出連山合時如髙葢張漂沙黄沫
聚礐石素波揚榜人不敢唱舟子詎能航離家復臨水
眷然思故鄉中來不可絶奕奕苦人腸泝洄若無阻謝
病反清漳
　　　太子洑落日望水
川平落日迥落照滿川漲復此(一作/在)淪波地派别引沮
漳耿耿流長脈熠熠動微光寒烏逐查漾饑鵜拂浪翔
臨泛(一作/流)自多美况乃(一作/此)還故鄉榜人夜理檝櫂女
闇成粧欲待春江曙爭塗向洛陽
　　　登陽雲樓
吾登陽臺上非夢髙唐客回首望長安千里懷三益顧
帷慙入楚降(一作/殊)私等申白西沮水潦收昭(一作/瑕)邱霜
露積龍門不可見空慕凌寒柏
　　　夕逗繁昌浦
日入江風静安波似未流岸迴知舳轉解纜覺船浮暮
煙生逺渚夕鳥赴前洲隔山聞戍鼓傍浦喧棹謳疑是
辰陽宿於此逗孤舟
　　　櫟口守風
春心巳應豫歸路復當歡如何此日風霾曀駭波瀾倐
見搖心慘俄瞻鄉路難賴有同舟客移宴息層巒華茵
藉初卉芳樽散緖寒謔浪雖云善江流苦未安何由入
故園詎即紉新蘭寄謝浮邱子暫欲假飛鸞
　　　還渡浙江
季秋弦望後輕寒朝夕殊商人泣紈扇客子夢羅襦憂
來自難遣况復阻川隅日暮愁隂合繞樹噪寒烏濛漠
江煙上蒼茫沙嶼蕪解纜辭東越接軸騖西徂懸帆似
馳驥飛棹若驚鳬言歸遊俠窟方從冠葢衢
　　　江津寄劉之遴
與子如黄鵠將别復徘徊經過一柱觀出入三休臺共
摛雲氣藻同舉霞紋杯佳人每曉遊禁門恒晚開欲寄
一言别髙駕何由來
　　　發建興渚示别陸二黄門(外編作吳均詩/題云酬别非也)
扁舟去平樂還顧極川梁猶聞棗下吹尚識杏間堂洛
橋分曲渚官寺隱回塘客行裁跬步即事巳多傷况復
千餘里悲心未遽央
　　　酬陸長史倕
王粲始一别猶且歎風雲况余屢之逺與子亟離羣如
何持此念復爲今日分分悲宛(一作/悵)如昨弦望殊揮霍
行舟雖不見行程猶可度度君路應逺期寄新詩返相
望且相思勞朝復勞晚薄暮閽人進果得承芳信殷勤
覽妙書留連披雅韻冽洲(一作/州)財賦總慈山行旅鎭巳
切臨睨情遽動思歸引歸歟不可即前途方未極覽諷
欲諼誚研尋還慨息來喻勗雕金比質非所任虚薄無
時用徘徊守故林屏居青門外結宇㶚城隂竹庭巳南
映池牖復東臨喬柯貫簷上垂條拂戸隂條開風暫入
葉合影還沈帷屏褥早露階霤擾昏禽衡門謝車馬賓
席簡衣簮雖愧陽陵(一作/春)曲寧無流水琴蕭條聊屬和
寂寞少知音平生竟何托懷抱共君深一朝四美廢方
見百憂侵曰余濫官守因之泝廬久(一作/九)水接淺原隂
山帶荆門右從容少職事疲病疎僚友命駕獨尋幽淹
留宿廬阜廬阜擅髙名岧岧凌太清舒雲類紫府標霞
同赤城北上輪難進東封馬易驚未若兹山險車騎息
逢迎山横路似絶徑側樹如傾蒙籠乍一啓磥硊無暫
平倚巖忽迴望援蘿遂上征乍觀秦帝石復憩周王城
交峯隱玉霤對澗距金楹風傳鳳臺琯雲度洛濵笙紫
書時不至丹爐且未成無因追羽翮及爾宴蓬瀛蓬瀛
不可託悵然反城郭時過馬鳴院偶憩鹿園閣既異人
世勞聊比化城樂影塔圖花樹經臺總香藥月殿曜朱
旛風輪和寶鐸園楥(一作/垣)即重嶺階基仍巨壑朝猨(一/作)
(湲/)響甍棟夜水聲帷薄餘景騖登臨方宵盡談謔談謔
有名僧慧義似傳燈逺師教逾闡生公道復𢎞小乘非
汲引法善招報能積迷頓已悟爲懽得未曽爲懽誠已
往坐卧猶懷想况復心所積(一作/親)兹地多諧賞惜哉無
輕軸更泛輪湖上可思不可見離念空盈蕩賈生傅南
國平子相東阿優游匡贊罷縱横辭賦多方才幸同貫
無令絶詠歌幽谷雖云阻煩君計吏過
　　　答何記室
遊子倦飄蓬瞻途杳未窮晨征凌迸水暮宿犯頽風出
洲分去燕向浦逐歸鴻蘭芽隱陳葉荻苗抽故叢忽憶
園間柳猶傷江際楓吾生棄武騎髙視獨辭(一作/餘)雄既
殫孝王産兼傾卓氏僮罷籍睢陽囿陪謁建章宫紛余
似鑿枘方圓殊未工黑貂久自敝黄金屢已空去辭追
楚穆還耕偶漢馮巧拙良爲異出處嗟莫同若(一作/君)厭
蘭臺右見訪㶚陵東
　　　答張左西
相思如三月相望非兩宮持此連枝樹暫作背飛鴻若
人惠思我摛藻蔚雕蟲仙掌方晞露靈烏正轉風方假
排虚翮相與北山叢
　　　歸沐呈任中丞昉
　　(南史云孝綽天監初爲著作郎爲歸/沐詩以贈任昉即此詩也昉有答詩)
步出金華省還望承明廬壯哉宛洛地佳麗實皇居虹
蜺拖飛閣蘭芷覆清渠圓淵倒荷芰方鏡寫簮裾白雲
夏峯盡青槐秋葉疎自我從人爵蟾兎屢盈虚殺青徒
巳汗司舉未云書文昌愧通籍臨卭幸第如夫君多敬
愛蟠木濫吹噓時時釋簿領騶駕入吾廬自唾誠䃤砆
無以儷璠璵但願長閒暇酌醴薦焚魚
　　　憶虞弟(藝文作/與虞弟)
下邑非上郡徒然想二馮余慙野王德爾勗聖鄉風望
望餘塗盡悽悽良宴終朝蔬一不共夜被何由同
　　　淇上戲蕩子婦
桑中始奕奕淇上未湯湯美人要雜佩上客誘明璫日
暗人聲靜微步出蘭房露葵不待勸鳴琴無暇張翠釵
挂已落羅衣拂更香如何嫁蕩子春夜守空牀不見青
絲騎徒勞紅粉粧
　　　愛姬贈主人
卧久疑粧脱鏡中私自㸔薄黛銷將盡凝朱半有殘垂
釵繞落鬢微汗染輕紈同羞不相難對笑更成歡妾心
君自解挂玉且留冠
　　　爲人贈美人
巫山薦枕日洛浦獻珠時一遇便如此寧關先有期幸
非使君問莫作羅敷辭夜長眠復坐誰知闇斂眉欲寄
同花燭爲照遙相思
　　　遙見鄰舟主人投一物衆姬爭之有客請余爲
　　　　詠
河流既浼浼河鳥復關關落花浮浦出飛雉度洲還此
日倡家女競嬌桃李顔良人惜美珥欲以代芳菅新縑
疑故素盛趙蔑衰班曳綃爭掩縠搖佩奮(一作/奪)鳴環客
心空振蕩喬枝不可攀
　　　古意
燕趙多佳麗白日照紅粧蕩子十年别羅衣雙帶長春
樓怨難守玉階空自傷復(一作/對)此歸飛燕衘泥繞曲房
差池入綺幕上下傍雕梁故居猶可念故人安可忘相
思昏望絶宿昔夢容光䰟交忽在御轉側定他鄉徒然
顧枕席誰與同衣裳空使蘭膏夜炯炯對繁霜
　　　報王永興觀田
重門寂已暮案牘罷囂塵輕涼生筍席微風起扇輪浮
瓜聊可貴溢酒亦成珍復有寒泉井兼以瑩心神睠彼
忘言客閒居伊洛濱顧已慙困地徒知薑桂辛但願崇
明德無謂德無鄰
　　　詠有人乞牛舌乳不付因餉㯽榔詩
陳乳何能貴爛舌不成珍空持渝皓齒非但汗丹脣别
有無枝實曽要湛上人羞比朱櫻熱詎易紫梨津莫言
蔕中久當㸔心裏新微芳雖不足含咀願相親
　　　夜不得眠
夜長愁反覆懷抱不能裁披衣坐惆悵當戸立徘徊風
音觸樹起月色度雲來夏葉依窻落秋花當戸開光隂
已如此復持憂自催
　　　望月有所思
秋月始纖纖微光垂步簷朣朧入牀簟仿彿鑒窻簾簾
螢隱光息簾蟲映光織玉羊東北上金虎西南昃長門
隔清夜髙堂夢容色如何當此時懷情滿胷臆
　　　校書秘書省對雪詠懷
桂華殊皎皎柳絮亦霏霏詎比咸池曲飄颻千里飛恥
均班女扇羞儷曹人衣浮光亂粉壁積照朗彤闈鶺鴒
搖羽至鵯鶋拂翅歸相彼猶自得嗟余獨有違終朝守
玉署方夜勞石扉未能奏緗綺何由辨國圍坐銷風露
質遊聨珠璧暉偶懷笨車是良知髙葢非既言謝端木
無爲陳巧機
　　　詠百舌
山人惜春暮旭旦坐花林復值懷春鳥枝間弄好音遷
喬聲迥出赴谷響幽深下聽長而短時聞絶復尋孤鳴
若無對百囀似羣吟昔聞屢歡昔今聽忽悲今聽聞非
殊異遲暮獨傷心
　　　侍宴同劉公幹應令(同疑/作擬)
副君西園宴陳王謁帝歸列位華池側文雅縱横飛小
臣輕蟬翼黽勉謬相追置酒陪朝日淹留望夕霏
　　　賦詠百論捨罪福詩
尋因途乃異及捨趣猶并苦極降歸樂樂極苦還生豈
非輪轉愛皆緣封著情一知心相濁樂染法流清
　　　賦得照棊燭詩刻五分成
南皮弦吹罷終奕且留賓日下房櫳闇(玉臺/作閉)華燭命佳
人側光全照局迴花半隱身不辭纎手倦羞令夜向晨
　　　同武陵王㸔妓(一作武陵王同/蕭長史㸔妓)
燕姬奏妙舞鄭女發清歌迴羞出曼臉送態表嚬蛾寧
殊遇行雨詎減見凌波想君愁日落應羨魯陽戈
　　　賦得遺所思
遺簮雕玳瑁贈綺織鴛鴦未若華滋樹交枝蕩子房别
前秋已落别後春更芳所思不可寄唯憐盈袖香
　　　林下映月
明明三五月垂影當髙樹攅柯半玉蟾裛葉彰金兎兹
林有夜坐嘯歌無與晤側光聊可書含毫且成賦
　　　詠素蝶
隨蜂遶綠蕙避雀隱青薇映日忽爭起因風乍共歸出
沒花中見參差葉際飛芳華幸勿謝嘉樹欲相依
　　　於座應令詠梨花
玉壘稱津潤金谷詠芳菲詎匹龍樓下素蕋映華(一作/朱)
扉雜雨疑霰落因風似蝶飛豈不憐飄墜願入九重闈
　　　秋雨卧疾
賈君徭役少潘生民務稀及此同多暇髙卧掩重闈寂
寂桑榆晚滂沱曀不晞電隙時光帳風簾乍和(疑作/扣)扉
　　　奉和湘東王應令二首
　　　　春宵
春宵猶自長春心非一傷月帶圓樓影風飄花樹香誰
能對雙燕暝暝守空牀
　　　　冬曉
冬曉風正寒偏念客衣單臨粧罷鉛黛含淚剪綾紈寄
語龍城下詎知書信難
　　　月半夜泊鵲尾
客行三五夜息棹隱中洲月光隨浪動山影逐波流
　　　和詠歌人偏得日照詩(和周/𢎞正)
獨明花裏翠偏光粉上津屢將歌罷扇迴拂影中塵
　　　詠姬人未肯出
帷開見釵影簾動聞釧聲徘徊定不出常羞華燭明
　　　遙見美人採荷
菱莖時繞釧棹水或沾粧不辭紅袖濕唯憐綠葉香
　　　詠小兒採菱
採菱非採菉日暮且盈舠踟蹰未敢進畏欲比殘桃
　　　詠眼
含嬌􁸲已合離怨動方開欲知宻中意浮光逐笑迴
　　　擬古(見何/遜集)
少知雅琴曲好聽雅琴聲雅琴不可聽一聽一沾纓
　　　詠日應令
弭節馳暘谷照檻出扶桑園葵亦何幸傾葉奉離光
　　　望月
輪光缺不半扇影出將圓流光照漭瀁波動映淪漣
　　　秋夜詠琴
上宮秋露結上客夜琴鳴幽蘭暫罷曲積雪更傳聲
　　　賦得始歸鴈
洞庭春水綠衡陽旅鴈歸差池髙復下欲向龍門飛
　　　元廣州景仲座見故姬一首(雜言○一作代/人詠見故姬)
留故夫不踟蹰别待春山上相㸔採蘼蕪
　劉孝儀(字子儀本名潜字孝儀孝綽之弟寛厚有内/行舉秀才累遷尚書殿中郎補太子洗馬陽)
　　(羡令甚有稱績累官御史中丞出爲臨海太守遷/都官尚書復爲豫州内史侯景逼建業孝儀遣子)
　　(勵率兵入援及宮/城不守失郡卒)
　　　從軍行
冠軍親挾射長平自合圍木落雕弓燥氣秋征鴈肥賢
王皆屈膝幕府復申威何謂從軍樂徃返速如飛
　　　和昭明太子鍾山解講
詔(一作/韶)樂臨東序時駕出西園雖窮理遊盛終爲塵俗
喧豈如𢎞七覺揚鸞啓四門夜氣清簫管曉陣爍郊原
山風亂采眊初景麗文轅林開前騎騁逕曲羽旄屯煙
壁浮青翠石瀨響飛奔迴輿下重閣降道訪眞源談空
匹泉涌綴藻邁弦繁輕生逢遇誤竝作輩龍鵷顧已同
偏爵何用挹衢樽
　　　和簡文帝賽漢髙廟
珪幣崇明祀牲樽禮貴神風驚如集廟光至似來陳徘
徊靈駕入叫咷倡歌新將言非爲已致敬乃祈民多才
與多事今古獨爲鄰
　　　行過康王故第苑(英華作劉孝威今/從初學作孝儀)
入梁逢故苑度薛見餘宮尚識招賢閣猶懷愛士風靈
光一超逺衡館亦蒙籠洞門餘舊色甘棠留故藂送禽
悲不去過客慕難窮池竹徒如在林堂曖已空逺橋隔
樹出迥澗隱岸通芳流小山桂塵起大王風具物咸如
此是地感余衷空想陵前劒徒悲壟上童(一作/桐)
　　　閨怨
本無金屋寵長作玉階悲一乖西北麗寧復城南期永
巷愁無歇(玉臺/作盡)應門閉有時空勞纖素巧徒爲團扇詞
匡牀終不共何由横自私
　　　帆渡吉陽洲(孝威/同賦)
揚帆乗浪華撡鼓要風力近樹儵而遐遙山俄巳逼欲
比驚龍掣將頓陽烏翼客行悲道逺唯須前路極
　　　詠簫(英華作孝綽今/從藝文作孝儀)
危聲合鼓吹絶弄混笙篪管饒知氣促釵動覺脣移蕭
(一作/仙)史安爲貴能令秦女隨
　　　詠織女(藝文作/孝威)
金鈿已照曜白日未蹉跎欲待黄昏後含嬌渡淺河
　　　詠石蓮
蓮名堪百萬石性重千金不解無情物那得似人心
　　　和詠舞
迴履裾香散飄衫鈿響傳低釵依促管曼睇入繁絃
　　　又和
轉袖隨歌發頓履赴絃餘度行過接手迴身乍斂裾
　　　舞就行
依歌移弱步傍竹艷新粧徐來翻應節亂去反成行
　劉孝勝(孝儀之弟歴官邵陵王法曹湘東王記室武/陵王長史信義蜀郡太守武陵王僣號以爲)
　　(尚書僕射兵敗被執元帝/宥之起爲司徒右長史)
　　　妾薄命(拾遺作孝/威者非)
馮姜朝汲逺徐吾夜火窮舊井長逢幕隣燈欲未通五
逐無來娉三娶盡凶終離災陽禄觀就廢昭臺宮乘屯
迹雖淑應戚理恒同復傳蘇國婦故愛在房櫳愁眉歇
巧黛啼妝落艷紅織書凌竇錦敏誦軼繁弓離劒行當
合春牀勿怨空
　　　升天行
堯攀巳徒説湯捫亦妄陳欲訪青雲侶正遇丹邱人少
翁俱仕漢韓終苦入秦汾隂觀化鼎瀛洲宴羽人廣成
參日月方朔問星辰驚祠伐楚樹射藥戰江神閶闔皆
曽倚太一豈難親趙簡猶聞樂周儲固上賓秦皇多忌
害元朔少寛仁終無良有以非關德不鄰
　　　武溪深行
武溪深不測水安舟復輕暫侶(一作/借)莊生釣還滯鄂君
行櫂歌爭後發譟鼓逐前征秦上山川險黔中木石并
(一作水/石清)林壑秋籟急猿哀夜月明澄源本千仞回峯忽
萬縈昭潭讓無底太華推削成日落野通氣目極悵餘
情下流曽不濁長邁寂無聲羞學滄浪水濯足復濯(一/作)
(沾/)纓
　　　冬日家園别陽羡始興(孝儀爲/陽羡令)
四鳥怨離羣三荆悦同處如今腰艾綬東南各殊舉且
欣棠棣集彌惜光隂遽黠吏本須裁豪民亦難御願勗
千金水思聞五湖譽
　　　詠益智
挺芳銅嶺上擢頴石門端連叢去本葉雜和委雕盤寧
推不迷草詎減聰明丸儻逢公子宴方厭永夜歡
　
　
　
　
　
　
　
　
　
　
　古詩紀巻九十七
欽定四庫全書
　古詩紀巻九十八　　　　明　馮惟訥　撰
梁第二十五
　劉孝威(字孝威孝勝之弟氣調爽逸初爲晉安王法/曹太清中遷太子中庶子通事舍人侯景亂)
　　(孝威於圍中得出/西上至安陸卒)
　　樂府
　　　釣竿篇(英華樂府並作孝/綽○以下五言)
釣舟畫彩鷁漁子服氷紈金轄茱萸網銀鈎翡翠竿斂
橈隨水脈急漿渡江湍湍長自不辭前浦有佳期船交
橈影合浦深魚出遲荷根時觸餌菱芒乍罥絲蓮度江
南手衣渝京兆眉垂竿自有樂誰能爲太師
　　　隴頭水
從軍戍隴頭隴水帶沙流時觀胡騎飲常爲漢國羞釁
妻成兩劍殺子祀雙鈎頓取樓蘭頸就解郅支裘勿令
如李廣功多遂不酬(一作功遂/不封侯)
　　　驄馬驅
十五官(一作/宦)期門二十屯邊徼犀羈玉鏤鞍寶刀金錯
鞘一隨驄馬驅分受青蠅弔且令都護知願被將軍照
誓使氊衣鄉掃地無遺噍
　　　公無渡河
請公無渡河河廣風威厲檣偃落金烏舟傾沒犀枻紺
葢空嚴祠白馬徒生祭銜石傷寡心崩城掩孀袂劍飛
猶共水魂沈理俱逝君爲川后臣妾作江妃娣
　　　塘上行苦辛篇
蒲生伊何陳曲中多苦辛黄金坐銷鑠白玉遂緇磷裂
衣工毁嫡掩袖切讒新嫌成跡易已愛去理難申秦雲
猶變色魯日尚迴輪妾歌已腸斷君心終未親
　　　東西門行(此似應詔/餞贈之作)
廣津寒欲歇聮檣宻纜收天髙匝近岫江濶少方舟餞
淚留神眷離欷切私儔佇變齊兒俗當傳楚獻囚徒然
頒並命秪恧思如抽
　　　怨詩
退寵辭金屋見譴斥甘泉枕席秋風起房櫳明月懸燭
避窓中影香迴爐上煙丹庭斜草徑素壁㸃苔錢歌起
蒲生曲樂奏下山絃新聲昔廣宴餘杯今自傳王嬙向
絶漠宗女入祁連鴈書猶未返角馬無歸年昭臺有媵
御曾坂無棄捐後薪隨復積前魚誰更憐
　　　採蓮曲
金槳木蘭船戲採江南蓮蓮香隔浦渡荷葉滿江鮮房
垂易入手柄曲自臨盤露花時濕釧風莖乍拂鈿
　　　小臨海
碣石望山海留連降尊極秦帝枉鈎陳漢家増禮秩石
橋終不成桑田竟難測蜃氣逺生樓鮫人近潜織空勞
帝女填詎動波神色
　　　思歸引
胡地憑良馬懷驕負漢恩甘泉烽火入回中宮室燔錦
車勞逺駕繡衣疲屢奔貳師已䘮律都尉亦銷䰟龍堆
求援急狐塞請先屯櫪下驅雙駿腰邊帶兩鞬乘障無
期限思歸安可論(一作/言)
　　　妾薄命篇
去年從越障今嵗沒胡庭嚴霜封碣石驚沙暗井陘玉
篸久落鬂羅衣長挂屏浴蠶思漆水條桑憶鄭坰寄書
朝鮮吏留釧武安亭勿言戎夏隔但令心契㝠不見豐
城劍千祀復同形
　　　鬭鷄篇
丹鷄翠翼張妬敵復專塲翅中含芥粉距外耀金芒氣
踰上黨烈名貴下韝良祭橋愁魏后食跖忌齊王願賜
淮南藥一使雲間翔
　　　結客少年塲行
少年本六郡遨遊遍五都挿腰銅匕首障日錦屠蘇鷙
羽裝銀鏑犀膠飾象弧近發連雙兎髙彎落九烏邊城
多警急節使滿郊衢居延箭箙盡疎勒井泉枯正蒙都
護接何由憚險途千金募惡少一揮擒骨都勇餘聊蹴
踘戰罷暫投壺昔爲北方將今爲南面孤邦君行負弩
縣令且前驅
　　　行行且遊獵篇
之罘講射所上林娛獵塲選徒驕楚客召狩誇胡王䍐
車已戒道風烏復起行佽飛具矰繳材官命蹶張髙置
掩月兎勁矢射天狼蹠地不遑逸排虚豈及翔日暮勾
陳轉風清鐃吹颺歸來宴平樂寧肯滯禽荒
　　　雀乳空井中
　　(晉傅𤣥詩曰鵲巢邱/城側雀乳空井中)
逺去條支國心知漢德休(一作/優)聊栖丞相府過令黄霸
羞挾子須閒地空井共尋求轆轤絲綆絶桔橰冬蘚周
將憐羽翼張誰辭各背遊
　　　半渡溪
本厠偏伍伴一戰殄凶渠制賜文犀節驛報紫泥書入
營陳御葢還家乘紫車皇恩知巳重丹心恨不紓渡瀘
且不畏凌溪嗟有餘
　　　獨不見
夫婿結纓簮偏蒙漢寵深中人引卧内副車遊上林綬
染瑯琊草蟬鑄武威金分家移甲第留妾住河隂獨寢
鴛鴦被自理鳳凰琴誰憐雙玉筯流面復流襟
　　　行幸甘泉宮歌
漢家迎夏畢避暑甘泉宮棧(一作/機)車鳴里鼓駟馬駕相
風校尉烏桓騎待制樓煩弓後旌猶五柞前笳度九嵕
才人豹尾内御酒屬車中輦迴百子閣扇動七輪風鳴
鍾休衛士披圗召後宮材官促校獵凉秋(一作/秋來)戯射熊
　　　箜篌謠(樂府失名次/劉孝威後)
結交在相得骨肉何必親甘言無忠實世薄多蘇秦從
風暫靡草富貴上昇天不見山巔樹摧扤下爲薪豈甘
井中泥上出作埃塵(一云時至/出作塵)
　　　驄馬驅
翩翩驄馬驅横行復斜趨先救遼城危後拂燕山霧風
傷易水湄日入隴西樹未得報君恩聨翩終不住
　　　和王竟陵愛妾換馬
驄馬出樓蘭一歩九盤桓小史贖金絡良工送玉鞍龍
驂來甚易烏孫去實難麟膠妾猶有請爲急弦彈
　　　擬古應教一首(七言○樂府作孝威詩題云東/飛伯勞歌英華作簡文帝非也)
　　　　(簡文别/有二首)
雙棲翡翠兩鴛鴦巫雲洛月乍相望誰家妖冶折花枝
蛾眉曼睇使情移青鋪緑璅琉璃扉瓊筵玉笥金縷衣
美人年幾可十餘含羞囀㗛斂風裾珠丸出彈不可追
空留可憐持與誰
　　　鷄鳴篇(以下雜言○藝/文作簡文帝)
塒鷄識將曙長鳴髙樹巔啄葉疑彰羽排花彊欲前意
氣多驚舉飄揚獨無侶陳思助鬭協狸膏郈昭妬敵安
金距丹山可愛有鳳凰金門飛舞有鴛鴦何如五德美
豈勝千里翔
　　　烏生八九子
城上烏一年生九雛枝輕巢本狹風多葉早枯氄毛不
自暖張翼强相呼金柝嚴兮翠樓肅蜃壁光兮椒泥馥
虞機衡網不得施猜鷹鷙隼無由逐永願共棲曽氏冠
同瑞周王屋莫啼城上寒猶賢野中宿羽成翮備各西
東丁年賦命有窮通不見髙飛帝輦側逺託日輪中尚
逢王吉箭猶嬰后羿弓豈如變彩救燕質(音/至)入夢祚昭
(一作/周)公流聲表師退集幕示營空靈臺巳鑄像流蘇時
候風
　　　蜀道難
玉壘髙無極銅梁不可攀雙流逆巇道九坂澁陽關鄧
侯策馬度王生斂轡還斂轡懼身尤叱馭奉王猷若惜
千金重誰爲萬里侯戱馬吞珠界揚舲濯錦流沈犀厭
恠水握鏡表靈邱禺山金碧有光輝遷亭車馬尚輕肥
彌想王褒擁節反更憶相如乘傳歸君平子雲閴不嗣
江漢英靈信已衰(一作稀○文苑英華辨證曰此篇文/苑與類聚同惟郭氏樂府分前五言)
(後七言各爲一首中闕/六句今從文苑爲一首)
　　詩
　　　重光詩(幷序○以/下四言)
　重光儲后宣制義也
赫赫重光明明二聖帝作儲述禮和樂正中衢置樽髙
堂懸鏡其酌不窮其明逾盛德音孔昭民胥攸詠明明
二聖赫赫重光風神灑落容止汪洋瞻彼談扇載抑載
揚何斯天辯如圭如璋顔閔函席游夏升堂以卿以士
惟公惟王思媚儲后顧哉樂康芃芃黍苗隂雨膏之詵
詵纓冕儲王導之道之以禮齊之以仁禮則探聖言則
窮神訓于四國覃于萬民
　　　侍宴樂遊林光殿曲水
蒸哉軒頊赫矣堯心女媧補石重華累(一作/棄)金湯羅禹
扇羲瑟農琴皇乎備矣受命君臨試舟五反和樂九成
鈎楯秘戱協律新聲丹杯水激縫彩葩榮天吳還往海
若逢迎
　　　奉和簡文帝太子應令(以下/五言)
太子天下本元良萬國貞周朝推上嗣漢代紀重明前
星涵瑞彩洊雷揚逺聲三善傳樂正百行紀司成九流
遍已辨七經咸所精博聞強子政髙才陵長卿禮尊逾
屈巳德盛益卑情仙氣貽(一作/胎)鍾相儒道推桓榮延賢
博望苑視膳長安城園綺隨金輅浮邱侍玉笙智囊前
斂笏端士後垂纓九仙良所重四海更誰傾班輸同策
乘甲館齊蓬瀛
　　　三日侍皇太子曲水宴
二龍廵夏代八駿馭周朝豫遊光帝則樂飲盛民謠皇
儲遵洛褉濫觴追灞橋掌袚開神籞司馬動鑾鑣周旗
交采眊晉鼓雜清簫旌宮臨廣隰藻衛爍巖椒蘭樽沿
曲岸靈若泝迴潮
　　　奉和六月壬午應令
𤣥圃棲金碧靈澗挹琨瑤築山圖碣岫穿池控海潮雷
奔石鯨動水濶牽牛遙乘黿猶怯渡鞭石詎成橋岸崩
下生窟壁峭上干霄噪蛙常獨沸游魚或自跳荒徑横
臨浦空舟斜挿橈愁鴟集古樹白鷺隱青苗神心重邱
壑散步懷漁樵石累元卿徑枝挂許由瓢伊臣本寂寞
由來畏市朝爲貪止山水所競惟逍遙寄言周伯况勞
君擅縠綃
　　　登覆舟山望湖北
紫川通太液丹岑連少華堂皇更隱映松灌雜交加荇
蒲浮新葉漁舟繞落花浴童爭淺岸漂女擇平沙極望
傷春目迴車歸狹斜
　　　帆渡吉陽洲(孝儀/同賦)
江風(一作/潮)凌曉急鉦鼓候晨催幸息榜人唱聊望髙帆
開聮村倐忽盡循汀俄頃回疑是傍洲退似覺前山來
將與圖南競誰云勞泝洄
　　　出新林
芒山眡洛邑函谷望秦京遥分承露掌逺見長安城故
鄉已可識遊子必勞情霧罷前林見(一作/曠)風息涌川平
坐觀暮潮落漸見夕煙生無由一羽化徒想御風輕
　　　郄縣遇見人織率爾寄婦(郄一/作鄀)
妖姬含怨情織素起秋聲度梭環玉動踏躡珮珠鳴經
稀疑杼澁緯斷恨絲輕葡萄始欲罷鴛鴦猶未成雲棟
共徘徊紗窓相向開窓疎眉語度紗輕眼笑來籠籠隔
淺紗的的見粧華鏤玉同心藕(一作/帶)雜寶連枝花紅衫
向後結金簪臨鬂斜機頂挂流蘇機傍垂結珠青絲引
伏兎黄金繞轆轤艶彩裙邊出芳脂口上渝百城交問
遺五馬共踟蹰直爲閨中人守故不要新夢啼漬花枕
覺淚濕羅巾獨眠真自難重衾猶覺寒逾憶凝脂緩彌
想横陳歡行驅金絡騎歸就城南端城南稍有期想子
亦勞思羅衣久應罷花釵堪更治新粧莫㸃黛余還自
畫眉
　　　侍宴賦得龍沙宵明月
鵲飛空繞樹月輪殊未圓嫦娥望不出桂枝稍隱殘落
照移樓影浮光動塹瀾櫪馬悲笳吹城烏啼塞寒傳聞
機杼妾愁余衣服單當秋絡已脆銜啼織復難斂眉雖
不樂舞劍強爲歡請謝函關吏行當封一丸
　　　奉和晚日
虬簷挂珠箔虹梁巻霜綃迷迭涵香長芙蓉逐浪搖飛
輪搏羽扇翻車引落潮甘泉推激水迎風慙逺飈寄言
王待詔因聲張子僑吾君安已樂無勞誦洞簫
　　　和皇太子春林晚雨
雲樹交爲宻雨日共成虹雷舒長男氣枝搖少女風葉
珠隨滴水簷繩下溜空蝶濡飛不颺花沾色更紅明離
信養德能事畢春宮誰堪偶鳳吹唯有浮邱公
　　　行還值雨又爲清道所駐
齊楚磐石貴韓吳異姓王俱乘早朝罷相隨出建章喧
呼驚里閈呌咷駭康莊皁騶同隼擊青槖(用以/盛印)似鷹揚
掖門南北逺複道東西長旛旗爭絡繹官騎鬰相望微
風生棨傳輕雨潤帷裳油衣分競道小葢列成行八舍
便繁宻五營輿服光迴車避司𨽻俄軒揖内郎况余白
屋士自依(一作/休)卑路傍日月雖臨照仄陋難明揚早榮
羞日及晚知慙豫章徒抱凌雲志終愧摩天翔安能久
淪辱圖南㑹有方
　　　望雨
清隂蕩暄濁飛雨入階廊瞻空亂無緖望霤耿成行交
枝含曉潤雜葉帶新光浮芥離還聚沿漚滅復張浴禽
飄落毳風荇散餘香璚綃挂繡幕象簟列華牀侍童拂
羽扇厨人奉濫漿(内則有漿有/濫注濫凉也)寄言楚臺客雄風詎獨
凉
　　　苦暑
暮日苦炎溽遷坐接階廊月麗姮娥影星含織女光棲
禽動夜竹流螢出闇墻香盤糅鮮粉雕壺承玉漿白羽
徒垂握緑水自周堂弱紈猶覺重纎絺尚少涼弄風思
漢朔戯雨憶吳王𤣥氷術難驗赤道漏猶長誰能更吹
律還令黍谷涼
　　　奉和逐涼
鐘鳴夜未央避暑起徬徨長河似曳素明星若散璫倚
巖欣石冷臨池愛水涼月纎張敞畫荷妖韓夀香對此
遊清夜何勞娛洞房
　　　望棲烏
夕烏(一作/鳥)飛參差單雄雜寡雌聨翩歸葉裡出沒噪林
垂爭棲時易樹驚飛忽度枝雖無繫書重亦有含纓疲
以兹憔悴力重逢輕薄兒珠丸蘇合彈金繳青絲縻豈
意翩翾羽遂免更羸危入懷欣得地依林竊願知
　　　和簡文帝卧疾
玉躬耗寒暑羣望崇珪璧仁祀盛黄縑禮壇優紺席憊
均楚疾愈俄同宋年益豈勞誦賦臣寧用觀濤客
　　　賦得曲澗
澗流急易轉溪竹暗難開近樓俄巳失前洲忽復迴石
岸生寒蘚沈根漬水苔菱舟失道去歸鳬迷徑來
　　　奉和湘東王應令二首
　　　　春宵
花開人不歸節暖衣須變迴釵挂反環拭淚繩春線今
夜月輪圓胡兵必應戰
　　　　冬曉
妾家邊洛城慣識曉鐘聲鐘聲猶未盡漢使報應行天
寒硯氷凍心悲書不成
　　　詠織女(玉臺初學/並作孝儀)
金鈿巳照耀白日未蹉跎欲待黄昏至含嬌渡淺河
　　　七夕穿針(和簡/文)
縷亂恐風來衫輕羞指現故穿雙眼針持縫合歡扇
　　　九日酌菊酒
露花疑始摘羅衣似適薰餘杯度不取欲持嬌使君
　　　賦得鳴朄應令
雜扇雖俱斂交行忿自分轉袖時繞腕揚履自開裙
　　　和定襄侯初笄
合鬟仍昔髮畧鬂即前絲從今一梳罷無復更縈時
　　　古體雜意
朝日大風霜寄事足交傷葉落枝柯浄常自起棊張
　　　詠佳麗
可憐將可念可念直千金唯言有一恨恨不遂人心
　　　望隔墻花
隔墻花半隱猶見動花枝當由美人摘詎止春風吹
　　　枯葉竹
枯楊猶更緑卧柳尚還生勿嫌鳳不至終當待聖明
　　　和簾裡燭
開關簾影出參差風熖斜浮光燭綺帶凝滴汙垂花
　　　詠剪綵花
葉舒非漸大花發是初開無論人訝似蜂見也爭來
　　　褉飲嘉樂殿詠曲水中燭影(七言/)
火浣花心猶未長金枝宻熖已流芳芙蓉池畔涵停影
桃花水脈引行光
　　　賦得香出衣(雜言/)
香出衣步近氣逾飛博山登髙用鄴錦含情動靨比洛
妃香纓麝帶縫金縷瓊花玉勝綴珠徽蘇合故年微恨
歇都梁路逺恐非新猶賢漢君芳千里尚笑荀令止三
旬
　劉孝先(孝威之弟仕爲武陵王紀記室承聖中與兄/孝勝俱隨紀軍出峽紀敗元帝以爲黄門郎)
　　(遷侍/中)
　　　和兄孝綽夜不得眠
夜愁眠不安起望臺南端葉慘風聲異樓空月色寒笙
冷調簧數絃脆上琴難百年行詎幾萬慮坐相攅誰家
有明鏡暫借照心看
　　　草堂寺尋無名法師
飛鏡㸃青天横照滿樓前深林生夜冷複閣上宵烟葉
動花中露湍鳴闇裏泉竹風聲若雨山蟲聽似蟬摘果
仍荷藉酌水用花傳一巵聊自飲萬事且蕭然
　　　和亡名法師秋夜草堂寺禪房月下
幽人住山北月上照山東洞戸臨松徑虚窓隱竹叢出
林避炎影步逕逐涼風平雲斷髙岫長河隔浄空數螢
流暗草一鳥宿疎桐興逸煙霄上神閒宇宙中還思城
闕下何異處樊籠
　　　詠竹
竹生荒野外梢雲聳百尋無人賞髙節徒自抱貞心恥
染湘妃淚羞入上宫琴誰能制長笛當爲吐龍吟
　　　春宵
夜樓明月弦露下百花鮮情多意不設啼罷未歸眠燉
煌定若逺一信動經年
　　　冬曉
晨霞影翠帷思婦織霜絲輕寒牽杼澁釧冷調梭遲乍
廢倡樓粉貪赴逺人期
　劉苞(字孝嘗彭城人好學能屬文起家參軍累遷太/子洗馬掌書記自武帝即位引進文學之士苞)
　　(及從兄孝綽從弟/孺並以文藻見知)
　　　九日侍宴樂遊苑正陽堂詩
六郡良家子幽并遊俠兒立乘争飲羽側騎競紛馳鳴
珂飾華毦金鞍映玉羈膳羞殫海陸和齊眡秋宜雲飛
雅琴奏風起洞簫吹曲終髙宴罷景落樹隂移微薄承
嘉惠飲德良不貲取効績無紀感恩心自知
　　　望夕雨
崇朝搆行雨薄晚屯宻雲縁階起素沫竟水散圓文河
柳低未舉山桃落已芬清罇久不薦淹留遂待君
　劉孺(字孝稚彭城人沈約引爲主簿恒爲遊宴賦詩/甚爲梁武所親愛累遷吏部尚書母憂以毁卒)
　　(謚曰/孝)
　　　侍宴餞新安太守蕭幾應令
芝殿延藻景畫室寫油雲𤣥覽多該洽聖思究前聞微
宻探精義優游妙典墳飲餞參多士言贈賦新文
　　　相逢狹路間(此亦賦/别之詩)
送君追遐路路狹曖朝雰三危上蔽日九折杳連雲枝
交幰不見聽静吹纔聞豈伊歎道逺亦廼泣塗分况兹
别親愛情念切離羣
　劉遵(字孝陵孺之弟也清雅有學行工屬文爲晉安/王宣德雲麾二府記室甚見賔禮王入爲皇太)
　　(子除中/庶子卒)
　　　度關山
隴樹寒色落塞雲朝欲開谷深鼙易響路狹幰難回當
知結綬去非是棄繻來行人思顧返道别且徘徊願度
關山鶴勞歌立可哀
　　　相逢狹路間
春晚駕香車交輪礙狹斜所恐帷風入疑傷歩搖花含
羞隱年少何因問妾家青樓臨上路相期竟路賖
　　　蒲坂行
漢使出蒲坂去去往交河間諜敢虧對驂馬脫鳴珂乍
作渡瀘怨何辭上隴歌
　　　和簡文帝賽漢髙帝廟
分蛇淪霸迹提劍滅雄威空餘清祀處無復瑞雲飛仙
車照丹穴霓裳影翠微投玦要漢女吹管召湘妃幸逢
懷精日豫奉沐休歸
　　　繁華應令
可憐周小童微笑摘蘭藂鮮膚勝粉白曼臉若桃紅挾
彈雕陵下垂鈎蓮葉東腕動飄香麝衣輕任好風幸承
拂枕選得奉畫堂中金屏障翠帔藍帊覆薰籠本知傷
輕薄含辭羞自通剪袖恩雖重殘桃愛未終蛾眉詎須
嫉新粧迎(一作/近)入宮
　　　從頓還城應令
漢水深難渡深潭見底清錦笮繫鳬舸珠竿懸翠旍鳴
笳芳樹曲流唱採蓮聲神遊不停駕日暮返連營寧顧
空房裡階下緑苔生
　　　應令詠舞
倡女多艶色入選盡華年舉腕嫌衫重迴腰覺態妍情
繞陽春吹影逐相思弦履度開裙襵鬟轉匝花鈿所愁
餘曲罷爲欲在君前
　　　七夕穿針
步月如有意情來不自禁向光抽一縷舉袖弄雙針
　　　四時行生回(七言○見嵗時雜/詠題上疑有脱誤)
三月三日咄泉水七月七日芍陂塘鳳靨蛾眉粧玉面
朱簾綉戸映新粧
　劉邈(彭城人曽爲侯景所得景攻臺城/不克邈勸景乞和全師景然之)
　　　折楊柳
髙樓十載别楊柳擢絲枝摘葉驚開駛攀條恨久離年
年阻音息(一作/信)月月减容儀春來誰不望相思君自知
　　　萬山見採桑人(樂府作/採桑)
倡妾不勝愁結束下青樓逐伴西城(一作/郊)路相擕南陌
頭葉盡時移樹枝髙乍易鈎絲繩挂且脱金籠寫復收
蠶饑日巳暮詎爲使君留
　　　見人織聊爲之詠
纎纎運玉指脈脈正蛾眉振躡開交縷停梭續斷絲簷
花照初月洞口垂朱帷弄機行掩淚翻令織素遲
　　　秋閨
螢飛綺窓外妾思霍將軍燈前量獸錦簾(一作/簷)下織花
紋墜露如輕雨長河似薄雲秋還百種事衣成未暇薰
　
　
　
　古詩紀巻九十八
欽定四庫全書
　古詩紀巻九十九　　　　明　馮惟訥　撰
梁第二十六
　陶𢎞景(字通明丹陽秣陵人弱冠齊髙帝引爲諸王/侍讀永明十年上表辭祿止於句曲山自號)
　　(華陽隱居梁武帝即位屢加/禮聘不出卒謚曰貞白先生)
　　　告遊篇
性靈昔既肇縁業久相因即化非冥滅在理澹悲欣冠
劍空衣影鑣轡乃仙身去此昭軒侶結彼瀛臺賔儻能
踵留轍爲子道𤣥津
　　　胡笳曲
自戾(詩彚/作負)飛天厯與奪徒紛紜百年三(一作/四)五代終是
甲辰君
　　　寒夜怨(怨一/作愁)
夜雲生夜鴻驚悽切嘹唳傷夜情空山霜滿髙煙平鉛
華沈照帳孤明寒月微寒風𦂳愁心絶愁淚盡情人不
勝怨思來誰能忍
　　　詔問山中何所有賦詩以答(答齊髙/帝詔)
山中何所有嶺上多白雲只可自怡悅不堪持寄君
　　　題所居壁
　　(南史曰𢎞景妙解術數逆知梁祚覆沒預製詩秘/在篋裏化後門人方稍出之大同末士人競談𤣥)
　　(理不習武事後侯/景簒果居昭陽殿)
夷甫任散誕平叔坐談空不言昭陽殿化作單于宮
　　　和約法師臨友人(歴代吟譜云慧約字德素有/哭范荀詩云云迺以此作慧)
　　　　(約作或别/有考也)
我有數行淚不落十餘年今日爲君盡併灑秋風前
　　　華陽頌十五首
　　　　樞域
河篇徵往冊孔記昭昔名三宿麗天序兩金標地英
　　　　質象
宅無乃生有在有則還空靈構不待匠虚影自成功
　　　　形位
總神列三府分除交五便隂暉迎夜晳晨精望曉懸
　　　　標貫
南峯秀𤣥鼎北嶺横秦璧表裏玉沙津周迴隱輪跡
　　　　區别
左帶柳汧水右浚陽谷川土懷北邙色井冽鳳門泉
　　　　迹號
郭干跱留岸姜巴亘逺蹤鶴廟或聞嚮别宅乃恒恭
　　　　類附
吳居非知地越家詎隱遷樹葢徒低䕃石竈未嘗煙
　　　　物軌
果林鬰餘柰蔬圃蔓遺辛熒芝可燭夜田泉常澣塵
　　　　遊集
降轡龜山客解駕清華童寢宴含貞館髙㑹蕭閒宮
　　　　才英
清歌翔羽集長嘯歸雲飜子絃有逸調空談無與言
　　　　學禀
標舍雷平下立静連石隂上道已冲念飛華當軫心
　　　　業運
濟神既有在去留從所宜心迹何用顯㝠途自相知
　　　　挺契
方隅遊瓊刃華陽棲隱居重離儻或似七元乃扶胥
　　　　機萌
號期行當滿亥數未終丁迨及唐承世將賓來聖庭
　　　　誠期
刋石𤣥窓上顯誠曲階門動静顧矜錄不負保舉恩
　曹景宗(字子震新野人也仕齊累官至竟陵太守及/武帝起兵景宗率衆來從除郢州刺史天監)
　　(六年大敗魏於鍾離進爵/爲公拜侍中領軍將軍卒)
　　　光華殿侍宴賦競病韻
　　(南史曰景宗累立軍功天監初徵爲右衞將軍後/破魏師凱旋帝於華光殿宴飲聨句令左僕射沈)
　　(約賦韻景宗啓求賦詩帝曰卿伎能甚多人才英/拔何必止在一詩景宗巳醉求作不巳時韻巳盡)
　　(惟餘競病二字景宗便操筆而/成帝深歎賞朝賢驚嗟竟日)
去時兒女悲歸來笳鼓競借問行路人何如霍去病
　宗夬(字明敡南陽湼陽人世居江陵齊竟陵王集學/士於西邸並見圖畫夬與焉明帝即位以爲郢)
　　(州刺史仕梁/至五兵尚書)
　　　荆州樂三首
迢遞樓雉懸參差臺觀雜城闕自相望雲霞紛颯㳫
章華遊獵去紀郢從禽歸溶溶紫烟合鬱鬱紅塵飛
朝發江津路暮宿靈溪道平衢廣且直長楊鬱裊裊
　　　遙夜吟
遙夜復遙夜遙夜憂未歇坐對風動帷卧見雲間月
　　　别蕭諮議(衍/)
别酒正參差乖情將陸離悵焉臨桂苑憫黙瞻華池輕
雲流惠采時雨亂清漪眇眇追蘭逕悠悠結芳枝眷言
終何託心寄方在斯
　傳昭(北地靈州人仕齊官中書通事舍人梁武即位/累遷散騎常侍所蒞常以清浄爲政卒謚曰貞)
　　　恭職北郊
皇猷屬穹昊至德通深淵禋望沿禮舉咸秩資化宣端
職恭瘞祀飭躬奉嚴蠲淑氣符首節光風臨上年
　周捨(字昇逸汝南安成人起家齊太學博士累遷至/太常丞武帝即位拜尚書祠部郎遷吏部郎太)
　　(子詹/事卒)
　　　上雲樂(雜言/)
　　(隋書樂志曰梁三朝樂第四十四設寺子遵安息/孔雀鳳凰文鹿胡舞登連上雲樂歌舞伎樂府詩)
　　(集曰上雲樂有老胡文/康辭周捨作或云范雲)
西方老胡厥名文康遨遊六合傲誕三皇西觀濛汜東
戯扶桑南汎大蒙之海北至無通之鄉昔與若士爲友
共弄彭祖扶牀往年暫到崑崙復值瑤池舉觴周帝迎
以上席王母贈以玉漿故乃夀如南山志若金剛青眼
貿貿白髮長長蛾眉臨髭髙鼻垂口非直能俳又善飲
酒簫管鳴前門徒從後濟濟翼翼各有分部鳳皇是老
胡家雞獅子是老胡家狗陛下撥亂反正再朗三光澤
與雨施化與風翔覘雲候呂志遊大梁重駟脩路始届
帝鄉伏拜金闕仰瞻玉堂從者小子羅列成行悉知廉
節皆識義方歌管愔愔鏗鼓鏘鏘響振鈞天聲若鵷皇
前却中規矩進退得宮商舉技無不佳胡舞最所長老
胡寄篋中復有竒樂章齎持數萬里願以奉聖皇乃欲
次第説老耄多所忘但願明陛下夀千萬嵗歡樂未渠
央
　　　還田舍
薄遊久已倦歸來多暇日未鑿武陵巖先開仲長室松
篁日月長蓬麻嵗時宻心存野人趣貴使容吾膝况兹
薄暮情髙秋正蕭瑟
　徐勉(字修仁東海郯人仕齊累遷領軍長史梁武帝/即位累官吏部尚書加中書令雖居顯職不營)
　　(産業大通中復授侍中/中衞將軍卒謚曰簡肅)
　　　採菱曲
相携及嘉月採菱渡北渚微風吹櫂歌日暮相容與采
采不能歸望望方延佇儻逢遺珮人預以心相許
　　　迎客曲
絲管列舞席陳含聲未奏待嘉賓羅絲管舒舞席斂袖
嘿脣迎上客
　　　送客曲
袖繽紛聲委咽餘曲未終髙駕别爵無筭景巳流空紆
長袖客不留
　　　和元帝(去丹陽/尹荆州)
敬愛良是賢謙恭寔所務尊賢遺道德重學嚴師傅六
藝誠爲敏三雍稱有裕覆被唯仁義吐納必珪璋壯思
如泉湧逸藻似雲翔夙有匡時調早懷經世方留心在
庶績厲精思治綱
　　　昧旦出新亭渚
驅車凌早術山華映初日攬轡且徘徊復值清江謐杳
靄楓樹林參差黄鳥匹氣物宛如斯重以心期逸春堤
一遊衍終朝意殊悉
　　　詠司農府春幡
播穀重前經人天稱往錄青珪禯東甸髙旗表治粟逶
遲乘旦風葱翠揚朝旭平秩庭春司和氣承玉燭豈伊
盈八政兼兹辯榮辱十千既萬取利民誰不足
　　　夏詩(英華作/徐朏)
夏景厭房櫳促席翫花叢荷隂斜合翠蓮影對分紅此
時避炎熱清樽獨未空
　　　詠琵琶
雖爲逺道怨翻成今日歡含花已灼灼類月復團團
　徐悱(字敬業勉之第二子也聰敏能屬文位太子舍/人累遷洗馬出爲湘東王友遷晉安内史先勉)
　　(卒/)
　　　白馬篇
妍蹄飾鏤鞍飛鞚度河干少年本上郡遨遊入露寒劍
琢荆山玉彈把隨珠丸聞有邊烽急飛候至長安然諾
竊自許捐軀諒不難占兵出細柳轉戰向樓蘭雄名盛
李霍壯氣勇彭韓能令石飲羽復使髪衝冠要功非汗
馬報效乃鋒端日沒塞雲起風悲胡地寒西征馘小月
北去腦烏丸歸報明天子燕然石(一作/今)復刋
　　　古意詶到長史溉登琅邪城
甘泉警烽候上谷抵(一作/拒)樓蘭此江稱豁險茲山復鬱
盤表裏窮形勝襟帶盡巖巒修篁壯下屬危樓峻上千
登陴起遐望回首見長安金溝朝灞滻甬道入鴛鸞鮮
車騖華轂汗馬躍銀鞍少年負壯氣耿介立衝冠懷紀
燕山石思開函谷丸豈如灞上戯羞取路傍觀寄言封
侯者數竒良可歎
　　　對房前桃樹詠佳期贈内
相思上北閣徙倚望東家忽有當窓樹兼含映日花方
鮮類紅粉比素若鉛華更使增心憶彌令想狹斜無如
一路阻脈脈似雲霞嚴城不可越言折代疎麻
　　　贈内
日暮想青陽躡履出椒房網蟲生錦薦遊塵掩玉牀不
見可憐影空餘黼帳香彼美情多樂挾瑟坐髙堂豈忘
離憂者向隅心獨傷聊因一書札以代九迴腸
　徐怦(勉之從子仕爲武陵王紀參軍侯景亂/怦勸紀入援不從紀稱帝又固諫被殺)
　　　夏日
炎光歇中宇清氣入房櫳晚荷猶巻緑疎蓮久落紅
　徐防(侍晉安王隨府在/雍州號髙齋學士)
　　　長安有狹邪行
長安有勾曲勾勾不通驛塗逢二綺衣夾路訪君室君
室近霸城易識復知名大息登金馬中息謁承明小息
偏愛幸走馬曳長纓三息俱入門車服盡雕輕三息俱
上堂嘉賔四座盈三息俱入戸室内有光榮大婦縑始
呈中婦繡初營小婦多姿媚紅紗映削成上客且安坐
胡牀妾自擎
　　　賦得觀濤(藝文作徐防詩英/華作任昉非也)
雲容雜浪起楚水漫吳流漸㸔遙樹没稍見逺天浮漁
人迷舊浦海鳥失前洲不測滄溟曠輕鱗幸自游
　　　賦得蝶依草應令
秋園花落盡芳菊數來歸那知不夢作眠覺也恒飛
　徐摛(字士繢東海郯人初爲晉安王侍讀及王爲皇/太子轉家令出爲新安太守遷太子左衞率簡)
　　(文嗣位進授左衞將軍固辭不拜簡文被閉摛不/獲朝謁感氣而卒摛文體既别春宫盡學之宫體)
　　(之號自/斯而起)
　　　胡無人行
列(一作/刻)楹登􁁊殿擁絮拭胡妝猶將漢閨曲誰忍奏氈
房遙憶甘泉夜闇淚斷人腸
　　　詠筆
本自靈山出名因瑞草傳纎端奉積潤弱質散芳煙直
寫飛蓬牒(一作/引)横承落絮篇一逢提(一作/掌)握重寧憶仲
升捐
　　　詠橘
麗樹標江浦結翠似芳蘭焜煌玉衡散照曜金衣丹愧
以無雕飾徒然登玉盤
　　　壞橋
匝欄生闇蘚覆板沒魚衣岸曲斜梁阻何時香步歸
　　　賦得簾塵
朝逐珠胎巻夜傍玉鈎垂恒教羅袖拂不分秋風吹
　徐君蒨(字懷簡東海郯人孝嗣之子聰朗好學有輕/艶之才新聲巧變人多諷習仕梁爲湘東王)
　　(諮議參軍頗好聲色時時載/妓肆遊荆楚山川靡不畢踐)
　　　初春携内人行戱
梳飾多今世衣著一時新草短猶通屣梅香漸著人樹
斜牽錦帔風横入紅綸滿酌蘭英酒對此得娛神
　　　共内人夜坐守嵗
歡多情未極賞至莫停杯酒中喜桃子粽裏覔楊梅簾
開風入帳燭盡炭成灰勿疑鬂釵重爲待曉光催
　　　别義陽郡二首
翔鳳樓遙望與雲浮歌聲臨樹出舞影入江流葉落看
村近天髙應向秋
飾面亭粧成更㸃星頰上紅疑淺眉心黛不青故留殘
粉絮挂看箔簾釘
　鮑至(東海人仕晉安王隨府/在雍州號髙齋學士)
　　　山池應令
望園光景暮林觀歇雰埃荷疎不礙檝石淺好縈苔風
光逐榜轉山望向橋開樹交樓影沒岸暗水光來
　　　奉和往虎窟山寺
神心睠物序訪道絶塵囂林疎葢影出風去管聲遙息
徒依勝境税駕上山椒年還節已仲野綠氣方韶短葉
生喬樹疎花發早條逺峯帶雲沒流烟雜雨飄復兹承
乏者頒名厠末僚願藉連河澗庶影慧燈昭一知衣内
寶方慙(一作/悲)兹地遼
　孔燾(仕梁刑獄參軍簡文帝資遣孔燾二女教曰故/無錫令孔燾經術𢎞長志履貞槩游處積年一)
　　(朝長/往)
　　　往虎窟山寺
聖情想區外脂駕出西南前驅聞鳳管後乘躍龍驂爰
遊非逸豫幽谷有靈龕兼覿息心者宴坐臨清潭禪食
寧須稼雲衣不待蚕蘋荇縁澗壑蘿葛蔓松楠鶯林響
初轉春畦藥欲含惑心隨教遣法味與恩覃庶憑八解
力永滅六塵貪
　
　
　
　
　古詩紀巻九十九
欽定四庫全書
　古詩紀巻一百　　　　　明　馮惟訥　撰
梁第二十七
　劉峻(字孝標平原人年八嵗與母沒於魏齊永明中/奔江南爲蕭遙欣刑獄梁天監初召入西省典)
　　(校秘閣普通三年卒/門人謚曰𤣥静先生)
　　　登郁洲山望海
滄潦聮霄岫層嶺鬱巑崱下盤鹽海底上轉靈烏翼滇
㴐非可辨鴻溶信難測輕塵久弭飛驚浪終不息雲錦
曜石嶼羅綾文水色
　　　自江州還入石頭詩(藝文作劉峻英華次元帝/後而逸其名或以爲元帝)
　　　　(詩非/也)
鼔枻浮大川延睇洛城觀洛城何鬱鬱杳與雲霄半前
望蒼龍門斜瞻白鶴館槐垂御溝道柳綴金隄岸迅馬
晨風趨輕輿流水散髙歌(一作/唱)梁塵下絙瑟荆禽亂我
思江海遊曽無朝市玩忽寄靈臺宿空軫及關歎仲子
入南楚伯鸞出東漢何能栖樹枝取斃王孫彈
　　　始居山營室(外編作始/營山居)
自昔厭諠囂執志好栖息嘯歌棄城市歸來事畊織鑿
戸闚嶕嶢開軒望嶃崱激水簷前溜修竹堂隂植香風
鳴紫鸎髙梧巢緑翼泉脈洞杳杳流(一作/沈)波下不極仿
彿玉山隈想像瑤池側夜誦神仙記旦吸雲霞色將馭
六龍輿行從三鳥食誰與金門士撫心論胸臆
　　　出塞
薊門秋氣清飛將出長城絶漠衝風急交河夜月明䧟
敵摐金鼓摧鋒揚斾旌去去無終極日暮動邊聲
　劉霽(字士湮一云士烜平原人天監中歴仕尚書/主客侍郎海鹽令居母憂廬墓側以哀卒)
　　　詠荔枝
叔師貴其珍武仲稱斯美良由自逺致含滋不留齒
　劉緩(按劉綬平原人爲湘東王記室未知是否史/云劉緩清虛逺有氣調風流迭宕名髙一府)
　　　敬酬劉長史詠名士悦傾城
不信巫山女不信洛川神何關别有物還是傾城人經
共陳王戯曽與宋家鄰未嫁先名玉來時本姓秦粉光
猶似面朱色不勝脣遙見疑花發聞香知異春釵長逐
鬟髲袜小稱腰身夜夜言嬌盡日日態還新工傾荀奉
倩能迷石季倫上客徒留目不見正横陳
　　　江南可採蓮
　　(古辭曰江南可採/蓮因以爲題云)
春初北岸涸夏月南湖通巻荷舒欲倚芙蓉生即紅檝
小宜迴逕船輕好入叢釵光逐影亂衣香隨逆風江南
少許地年年情不窮
　　　看美人摘薔薇(詩彚作劉瑗按劉綬爲湘東王/記室元帝亦有此詩當作綬也)
新花臨曲池佳麗復相隨鮮紅同映水輕香共逐吹繞
架尋多處窺叢見好枝矜新猶恨少將故復嫌萎釵邊
爛熳揷無處不相宜
　　　奉和𤣥圃納凉
清氣流暄濁非關狹室中當由小堂上自有大王風焦
螟動蘭室神飈起桂叢披襟深睿賞曲巷何由同
　　　和晚日登樓(藝文作/劉綏)
所以登臺榭正重接烟霞長絲(一作/虹)觸欄斷歸鳥避窓
斜俯巢窺暝宿臨樹摘髙花百雉時方晚九層光尚賖
　　　雜詠和湘東王三首
　　　　秋夜(藝文作/秋閨)
樓上起秋風絶望秋閨中燭溜花行滿香燃奩欲空徒
教兩行淚俱浮粧上紅
　　　　冬宵(藝文作/閨怨)
别後春池異荷盡欲生氷箱中剪刀冷臺上面脂凝纎
腰轉無力寒衣恐不勝
　　　　寒閨
不堪寒夜久夜夜守空牀衣裾逐座襵釵影近燈長無
憐四幅錦何須辟惡香
　劉瑗
　　　左右新婚(詩彚作/劉緩)
小史如初日得婦類行雲琴聲(律祖作/綺琴)妾曽聽桃子(律/祖)
(作緗/桃)壻經分蛾眉參意畫繡被共籠薰偏增使君妬無
趣遣相聞(律祖云可憐雙美/合休持惱使君)
　　　在縣中庭看月
移榻坐庭隂初弦時復臨侍兒能勸酒貴客解彈琴栢
葉生鬟内桃花出髻心月光移數尺方知夜已深
　　　新月
仙宮雲箔捲露出玉簾鈎清光無所贈相憶鳳凰樓
　劉顯(字嗣芳沛國相人幼敏慧嘗爲上朝詩沈/約見而美之官尚書左丞仕至尋陽太守)
　　　發新林浦贈同省
回首望歸途山川邈離異落日懸秋浦歸鳥飛相次感
物傷我情惆悵懷親懿
　裴子野(字幾原河東聞喜人梁武帝以爲著作郎累/遷中書侍郎鴻臚卿領步兵校尉在禁中餘)
　　(年嘿静自守/卒謚貞子)
　　　答張貞成臯詩
匈奴時未滅連年被甲兵明君思將帥方聽鼔鼙聲吾
生恣逸翮撫劍起徂征非徒慕辛季聊欲逞良平出車
既方軌絶幕且横行豈伊長纓繫行見黄河清雖令懦
夫勇念别猶有情感子盈編贈握玩以爲榮跂子振旅
凱含毫備勒銘
　　　詠雪
飄颻千里雪倐忽度龍沙從雲合且散因風巻復斜拂
草如連蝶落樹似飛花若贈離居者折以代瑤華
　　　上朝值雪
沐雪欵千門櫛風朝萬戸集霰渝丹黻流雲飄繡柱滴
瀝垂土膏䦨干懸石乳(闕/)
　陸倕(字佐公吳郡人慧曉之子十七舉秀才竟陵王/開西邸延英俊倕預焉天監初爲安成王主簿)
　　(遷臨川王東曹掾武帝雅愛倕才/官至揚州大中正遷太常卿卒)
　　　和昭明太子鍾山解講
終南鄰漢闕髙掌跨周京復此虧山嶺穹窿距帝城當
衢啓珠館臨下搆山楹南望窮淮溆北眺盡滄溟步簷
時中宿飛階或上征網戸圖雲氣龕室畫仙靈副君憐
世網廣命萃人英道筵終后説鑾轡出郊坰雲峯響流
吹松野映風旌睿心嘉杜若神藻茂琳瓊多謝先成敏
空頒後乘榮
　　　以詩代書别後寄贈(藝文作贈/京邑僚友)
余本水鄉士閉門江海隅時逢世道泰蹇足步髙衢名
成宦雖立效微功日疎入仕乘肥馬出守擁髙車關門
遊昔吏遷亭有故書江派資賢牧宗英出建旟不勞王
布鼓無賴露田車弼政非責實求名已課虚長卿病猶
在修齡疾未祛詎知亭長肉寧挂府丞魚不能未能止
内訟慙諸已僶俛從王事纚舟出淮泗朋故逺追尋暝
宿清江隂明旦一分手飜飛各異林歸舟隨岸曲猶聞
歌棹音行者日超逺誰見别離心夕次冽洲岸明登慈
姥岑水流多迴復余歸良未尋江關(一作/中)寒事早夜露
傷秋草心屬姑蘇臺目送邯鄲道葭葦日蒼蒼親知慎
早涼劉兄消渇病休攝戒無良殷弟癲眩疾行止避風
霜劉侯有餘冷宜餌陟(一作/休)釐方伏子多風咳門冬幸
易將率更愛雅體體弱思自強吏曹勉玉潤諷議朂金
相比部多暇日奚用肆龍章建德何爲者無墮無人鄉
記室朋從暇露蝎附行商議曹坐朝罷尺板嗣徽芳雙
栖成獨宿俱飛忽異翔眷言思親友沉思結中腸追惟
疇昔時朝府多歡暇薄暮塵埃静飛葢遙相迓李郭或
同舟潘夏時方駕娛談終美景敷文永清夜促膝豈異
人戚戚皆朋(一作/姻)婭今者一乖離漼然心事差山川望
猶近便似隔天涯玉躬子加護昭質余未虧八行思自
勉一札望來儀
　　　贈任昉詩
　　(南史曰昉爲御史中丞後進皆宗之時有彭城劉/孝綽劉苞劉孺吳郡陸倕張率陳郡殷芸沛國劉)
　　(顯及到溉到洽車軌/日至號曰蘭臺聚)
和風雜美氣下有真人遊壯矣荀文若賢哉陳太邱今
則蘭臺聚萬古信爲儔任君本逹識張子復清修既有
絶塵到復見黄中劉
　陸罩(字洞元吳郡人仕梁爲太子中庶子掌管記/大同十年以母老求去母歿後位終光祿卿)
　　　採菱曲
參差雜荇枝田田競荷宻轉葉任香風舒花影流日戯
鳥波中蕩游魚菱下出不與文王嗜羞持比萍實
　　　奉和往虎窟山寺(和簡/文)
鷄鳴動睟駕柰苑睠晨遊朱鑣陵九逹青葢出層樓嵗
華滿芳岫虹彩被春洲葆吹臨風逺旌羽映九斿喬枝
隱修逕曲澗聚輕流徘徊花草合瀏亮鳥聲遒金盤響
清梵涌塔應鳴桴慧雲方靡靡法水正悠悠實歸徒荷
教信解愧難詶
　　　閨怨
自憐斷帶日偏恨分釵時留步惜餘影含意結愁眉徒
知今異昔空使怨成思欲以别離思獨向䕷蕪悲
　　　詠笙
管清羅袖拂響合絳脣吹含情應節轉逸態逐聲移所
美周王子弄羽一參差
　荀濟(字子通潁川人後居江左博涉衆書志調矯俗/初與梁武帝布衣相知及帝登位仕不及之濟)
　　(負氣曰㑹盾鼻上磨墨作檄耳帝深不平之後又/上書極詆佛法帝怒將加顯戮濟宻逃於魏欲匡)
　　(静帝事露爲齊文襄所執/燔殺之○見廣𢎞明集)
　　　贈隂梁州
　　(梁州刺史隂子春左遷濟作大詩贈之文傳時俗/或稱于帝者帝曰箇人雖有才亂俗好反不可用)
　　(濟以不得志常懷悒怏二/十餘載後因論佛法奔魏)
副尉西域返伏波南海還坎壈多搆難鬱怏少騰遷孰
云功未立寧是契不全直爲逢迎寡良由聽受偏若人
本髙絶芬馥邁蘭荃驅車趨折坂匡坐酌貪泉洗幘豈
虚唱席皮良信然羣醉嫉孤醒衆媸恐獨妍龍旗翻委
鬱鷁軸更迴邅鵾勢終横海鵬力㑹冲天昔余遇知己
一面深干祀紆人重結襪辱德逾過市詩酒恱風雲琴
歌賞桃李淹留漢水曲契濶渝川涘結綬惟貢公推名
實鮑子徒然懷伏劍終無報國士髙懷不可忘劍意何
能已已作金蘭契何言雲雨别咄嗟改容鬂俄頃彌年
嵗(叶蘇/絶反)海曲窮地表江源表天際(叶子/結反)雲泥已殊路暄
涼詎同節柳絮亟如絲梅花屢成雪月落桂隂逺風起
萱條結鶴舞想低昻鵾絃夢清切聞君戍靈關𤓰時猶
未還數汎明月沼頻遊向(一作/當)日灣金碧應仿彿輪鏡
幾登攀復承西歸後將兵出湖口經過道路長往來日
月久玉體何容歇金漿故應有陽臺可讌私章華堪置
酒既彈趙人瑟復擊秦人缶缶瑟多奇調秦趙饒姝妙
得意在雙眸傾城猶一咲伯喈恩(一作/思)實早十杜(一作/柱)
天終少歿等盛姬傷存同魏車照君子篤久要宿昔盛
賓僚依依集鱗羽眷眷共枝條一朝限岐路萬里異波
潮容儀雖眇眇夢想尚昭昭新人不相識故人詎相憶
杳杳間山川迢迢阻音息各附青雲逺詎假排虚力風
月接歡宴酒醴承顔色安知慕儔者潺潺涕沾軾僕本
不平人悲愁眉亦嚬年來空自老嵗去不知春未能全
(一作/㑹)體命於中欲問津五噫如適越十上似遊秦肌膚
積霜露膂力倦風塵烏裘日日故白髮朝朝新人生感
意氣相知無富貴懷趙實㢘頗思燕唯樂毅大選咆咻
士廣募嫖姚尉映月比刀環瞻星看劍氣郢路一迢逺
長楸幾歔欷渤澥水尚寛崦嵫日猶未丈夫志四海兒
女多辭費待余濟濁河從君宿清渭
　殷芸(字灌蔬均之宗人昭明太子侍讀累遷散騎/常侍左長史直東宫學士省大通三年卒)
　　　詠舞
斜身含逺意頓足有餘情方知難再得所以遂傾城
　何敬容(字國禮廬江人尚齊武帝女拜駙馬都尉入/梁累遷尚書令參選銓敘明審恪勤庶務太)
　　(清三/年卒)
　　　詠舞
因風且一顧揚袂隱雙蛾曲終情未已含睇目増波
　江從簡(濟陽考城人革之子少有文名位司/徒從事中郎侯景亂爲任約所害)
　　　採蓮諷(一作採/荷調)
　　(樂府廣題曰梁太尉從事中郎江從簡年十七有/才思時何敬容爲宰相從簡爲採荷調以刺之敬)
　　(容覽之不覺嗟/賞愛其巧麗)
欲持荷作柱荷弱不勝梁欲持荷作鏡荷暗本無光
　劉之遴(字思貞南陽涅陽人虬之子八嵗能屬文十/五舉茂才對策沈約任昉見而異之初擢太)
　　(學博士累遷南郡太守湘東王長史歴秘書監/侯景之亂避難還鄉湘東王嫉其才送藥殺之)
　　　酬江總詩
　　(梁書曰江總持幼便聰慧神采英拔甚爲瑯琊王/筠范陽張纉南陽劉之遴所重之遴嘗酬總詩曰)
上位居崇禮寺署鄰栖息忌聞曉騶唱每畏晨光赩髙
談意未窮晤對賞無極探志共遨遊休沐忘退食曷用
銷鄙吝枉趾覯顔色上下數千載揚㩁吐胸臆
　
　
　
　
　
　
　
　
　
　
　
　
　古詩紀巻一百
欽定四庫全書巻
　古詩紀巻一百一　　　　明　馮惟訥　撰
梁第二十八
　虞羲(按本集序曰字子陽㑹稽人七嵗能屬文齊始/安王引爲侍郎尋兼建安征虜府主簿功曹又)
　　(兼記室參軍事天監中卒南史云羲字士光餘姚/人有才藻卒於晉安王侍郎○詩品曰梁常侍虞)
　　(羲詩梁建陽令江洪詩子陽詩竒句清㧞/謝朓常嗟誦之洪雖無多亦能自迥出)
　　　巫山髙
南國多竒山荆巫獨靈異雲雨麗以佳陽臺千里思勿
言可再得特美君王意髙唐一斷絶光隂不可遲
　　　自君之出矣
自君之出矣楊柳正依依君去無消息唯見黄鶴飛關
山多險阻士馬少光輝流年無止極君去何時歸
　　　送友人上湘
濡足送征人褰裳臨水路共盈一樽酒對之愁日暮漢
廣雖容舠風悲未可渡佳期難再得但願論心故沅水
日生波芳洲行墜露共知丘壑改同無金石固
　　　詠霍將軍北伐
擁旄爲漢將汗馬出長城長城地勢險萬里與雲平涼
秋八九月虜騎入幽并飛狐白日晚瀚海愁雲生羽書
時斷絶刁(音/彫)斗晝夜驚乘墉揮寶劍蔽日引髙旍雲屯
七萃士魚麗六郡兵胡笳關下思羗笛隴頭鳴骨都先
自讋日逐次亡精玉門罷斥堠甲第始修營位登萬庾
積功立百行成天長地自久人道有虧盈未窮激楚樂
已見髙臺傾當令麟閣上千載有雄名
　　　數名詩
一去濠水陽連翩逺爲客二毛颯已垂家貧無所擇三
徑日荒疎遙人心不懌四豪不降意何事黄金百五日
來歸者朱輪竟長陌六郡輕薄兒追隨窮日夕七發動
音容賔從紛奕奕八表服英嚴光光滿墳籍九流意何
以守𤣥遂成白十載職不移來歸落松栢
　　　見江邊竹
挺此貞堅性來樹朝夕池秋波漱下趾冬雪封上枝葳
蕤防曉露葱蒨集羈雌含風自颯颯負雪亦猗猗金明
無異狀玉洞良在斯但恨非嶰谷伶倫未見知
　　　春郊
光風轉蕙畮香霧鬱蘭津暄遲蝶弄蘤景麗鳥和春樵
歌喧壟暮漁枻亂江晨山中芳杜若依依獨思人
　　　詠秋月
影麗髙臺端光入長門殿初生似玉鈎裁滿如團扇泛
濫浮隂來金波時不見儻遇賞心者照之西園宴
　　　橘詩
衝飈發隴首朔雪度炎洲摧折江南桂離披漠北楸獨
有凌霜橘榮麗在中州從來自有節嵗暮將何憂
　　　望雪
嵗杪雲晝昏𤣥池氷夜結逺風金河起吹我玉山雪
　虞騫(㑹稽人工爲五言/詩官至王國侍郎)
　　　登鍾山下峯望
冠者五六人携手巖之際散意百仞端極目千里睇疊
岫乍昏明浮雲時巻閉遙看野樹短逺望樵人細
　　　遊潮山悲古塚
長林帶朝夕(一作/霧)孤嶺枕江村疎松含白水宻篠滿平
原荒墳改凍葉低壠變年根西光長檟落促爾膝前尊
　　　尋沈剡溪夕至嵊亭
命楫尋嘉㑹信次歴山原捫天上雲糺礜(一作/搴)石下雷
奔澄潭寫度鳥空嶺應鳴猿榜歌唱將夕商子處方昏
　　　視月(玉臺作何子朗詩/題云和繆郎視月)
清夜未云疲珠簾聊可發泠泠玉潭水映見蛾眉月靡
靡露方垂暉暉光稍沒佳人復千里餘影徒揮忽
　　　擬雨詩(詩彚作劉/孝威者非)
清風送涼氣薄暮蕩炎氛虹照漣漪水電出嵳峩雲落
暉散長足細雨織斜文
　江洪(濟陽人工屬文爲建陽令坐事死/詩品曰洪詩雖無多亦能自逈出)
　　　和巴陵王四詠
　　　　採菱曲二首(以下三題藝文並/作江淹今從樂府)
風生緑葉聚波動紫莖開含花復含實正待佳人來
白日和清風輕雲雜髙樹忽然當此時採菱復相遇
　　　　渌水曲二首
潺湲復皎潔輕鮮自可恱横使有情禽照影遂孤絶
塵容不忍飾臨池思客歸誰能别淥水全取浣羅衣(玉/臺)
(云誰能取淥水/無趣涴羅衣)
　　　　秋風曲三首
先拂連雲臺罷入迎風殿已折池中荷復驅簷裏鷰(此/首)
(玉臺不載/見藝文)
孀婦悲四時况在秋閨内凄葉留晚蟬虚庭吐寒菜
北牖風摧樹南籬寒蛩吟庭中無限月思婦夜鳴砧
　　　　胡笳曲二首
藏器欲邀時年來不相讓紅顔征戍兒白首邊城將
落日慘無光臨河獨飲馬飋颶夕風髙聨翩飛鴈下
　　　詠歌姬
寶鑷間珠花分明靚粧㸃薄鬂約㣲黄輕紅澹鉛臉發
言芳已馳復加蘭蕙染浮聲易傷歎沈唱安而險孤轉
忽徘徊雙蛾乍舒斂不持全示人半用輕紗掩
　　　詠舞女
腰纎蔑楚媛體輕非趙姬映襟闐寶粟縁肘挂珠絲發
袖已成態動足復含姿斜睛若不眄嬌轉復遲疑何慙
雲鶴起詎减鳳驚時
　　　和新浦侯齋前竹
本生出髙嶺移賞入庭蹊檀欒拂桂橑蓊葱傍朱閨夜
條風析析曉葉露凄凄籜紫春鸎思筠緑寒蛩啼不惜
凌雲茂遂聽羣雀棲願抽一莖實試㸔翔鳳來
　　　和新浦侯詠鶴
閒園有孤鶴摧藏信可憐寧望春臯下刷羽翫花鈿何
時秋海上照影弄長川曉鳴動遙怨夕唳感孀眠哀咽
芳林右憫黙華池邊猶冀凌雲志萬里共翩翩
　　　爲𫝊建康詠紅牋
雜彩何足竒惟紅偏作可灼爍類蕖開輕明似霞破鏤
質巻芳脂裁花承百和且傳别離心復是相思裹不值
情牽人豈識風流座
　　　江行
日沒風光静逺山清無雲潮落晚洲出浪罷沙成文挾
琴上髙岸望月彈明君去家未千里斷絶怨離羣
　　　詠荷
澤陂有微草能花復能實碧葉喜翻風紅英宜照日移
居玉池上託根庶非失如何霜露交應與飛蓬匹
　　　詠美人治粧
上車畏不妍顧盼更斜轉大恨畫眉長猶言顔色淺
　江祿(字彦遐濟陽人爲太子洗馬湘/東王録事參軍後爲唐侯相卒)
　　　津渚敗船
可愛木蘭資可憐丹桂質逐浪徒言是乘風還自失草
蔓䒁長埋沙巨舷難出陸沈成許去無復乘流日
　伏挺(字士操一云士標平昌安丘人博學有才思爲/五言詩善效康樂體天監中除中軍參軍事遷)
　　(侍御史邵陵王爲江州/携挺之鎭侯景亂中卒)
　　　行舟值早霧
水霧雜山烟㝠㝠不見天聽猿方忖岫聞瀨始知川漁
人惑澳(一作/隩)浦行舟迷泝㳂日中氛靄盡空水共澄鮮
　髙爽(廣陵人工屬文齊永明時舉孝廉天/監初歴官臨川王參軍出爲晉陽令)
　　　寓居公廨懷何秀才(遜/)
寄止鄰城闕徒然失遊聚卧聞雜沓路坐對空寂宇風
扉乍開闔粉蝶時翻舞若人不在兹煩憂何得愈
　　　詠鏡
初上鳳凰墀此鏡照蛾眉言照長相守不照長相思虚
心㑹不採貞明空自欺無言故此物更復對(玉臺/作照)新期
　　　詠酌酒人
長筵廣未同上客嬌難逼還杯了不顧迴身正顔色
　謝微(梁書作謝徵字𤣥度陳郡陽夏人好學善屬文/初爲安成王法曹累遷中書鴻臚出爲豫章王)
　　(長史蘭/陵太守)
　　　濟黄河應教
積隂晦平陸凄風結暮序朝辭金谷戍(一作/樹)夕逗黄河
渚赤兎徒聨翩青鳬詎容與淚甚聲難發悲多袖未舉
虚薄謬君恩方嗟别宛許
　謝舉(字言揚陳郡陽夏人莊之孫幼好學/與兄覽齊名仕武帝時累遷尚書令)
　　　凌雲臺
綺甍懸桂棟隱曖傍喬柯勢髙凌玉井臨逈渡金波易
覺凉風至早飛秋鴈過髙臺相思曲望逺騷人歌幸屬
(一作/矚)此迢遞知承雲霧多
　何思澄(字元静東海郯人少勤學工文辭爲安成王/記室天監十五年遷治書侍御史遷秣陵令)
　　(通事舍人出爲黟縣/令除武陵王參軍)
　　　奉和湘東王教班婕妤
寂寂長信晚雀聲喧洞房蜘蟵網髙閣駮蘚被長廊虚
殿簾幃静閑堦花蘂香悠悠視日暮還復守空牀
　　　擬古
故交不可忘猶如蘭桂芳新知雖可悦不異茱萸香妾
有鳳皇曲無非陌上桑薦君君不御抱瑟自悲涼
　　　南苑逢美人
洛浦疑迴雪巫山似旦雲傾城今始見傾國昔曽聞媚
眼隨羞合丹脣逐笑分風捲葡萄帶日照石榴裙自有
狂夫在空持勞使君
　孔翁歸(㑹稽人工爲詩/爲南平王記室)
　　　奉和湘東王教班婕妤
長門與長信日暮九重空雷聲聽隱隱車響絶瓏瓏恩
光隨妙舞團扇逐秋風鉛華誰不慕人意自難終
　何子朗(字世明遜之宗人早/有才思卒於國山令)
　　　學謝體
桂臺清露拂銅陛落花沾美人紅粉罷攀鈎捲細簾思
君暫促柱玉指何纎纎未應爲此别無故坐相嫌
　　　和虞記室騫古意
美人弄白日灼灼當春牖清鏡對蛾眉新花弄玉手燕
下拾池泥風來吹細柳君子何時歸與我酌樽酒
　　　和繆郎視月(藝文作/虞鶱)
清夜未云疲珠簾聊可發泠泠玉潭水映見蛾眉月靡
靡露方垂暉暉光稍沒佳人復千里餘影徒揮忽
　沈旋(字士䂓約之子累官給事黄門侍/郎撫軍長史以清治稱謚恭侯)
　　　詠螢火
火中變腐草明滅靡恒調雨墜弗虧光陽昇反奪照泊
樹類奔星集草疑餘燎望之如可灼攬之徒有燿
　沈趍(字孝鯉約之次/子位黄門郎)
　　　賦得霧
窈鬱蔽園林依霏被軒牖睇有始疑空瞻空復如有遊
蛇隱遙漢文豹棲南阜既殊三五輝逺望徒延首
　　　詠雀
肌薄少滋腴色淺非丹翠不懼越王羞寧懷秦后珥傍
簷葺寒草循塲啄餘穗且欣大厦成焉須鴻鵠志
　
　
　
　古詩紀巻一百一
欽定四庫全書
　古詩紀巻一百二　　　　明　馮惟訥　撰
梁第二十九
　費昶(江夏人善爲樂府嘗作鼔吹曲武帝重/之勅曰才氣新拔有足嘉異賜絹十疋)
　　　巫山髙
巫山光欲晚(一作/曉)陽臺色依依彼美巖之曲寧知心是
非朝雲觸石起暮雨潤羅衣願解千金珮請逐大王歸
　　　芳樹
幸被夕風吹屢得朝光照枝低疑欲舞花開似含笑長
夜路悠悠所思不可召行人早旋返賤妾猶年少
　　　有所思
上林烏欲栖長門日行暮所思鬱不見空想丹墀歩簾
動意君來雷聲似車度北方佳麗子窈窕能迴顧夫君
自迷惑非爲妾心妬
　　　長門怨
向夕千愁起自悔何嗟及愁思且歸牀羅襦方掩泣絳
樹搖風軟黄鳥弄聲急金屋貯嬌時不言君不入
　　　採菱曲
妾家五湖口采菱五湖側玉面不關妝雙眉本翠色日
斜天欲暮風生浪未息宛在水中央空作兩相憶
　　　思公子
公子才氣饒凌雲自飄飄東出鬭雞道西登飲馬橋夕
宴銀爲燭朝燔桂作焦虞卿亦何命窮極苦無聊
　　　發白馬(白馬/津名)
家本樓煩俗召募羽林兒怖羗角觝戯習戰昆明池弓
弢不復挽劍衣恒露鈹一辭豹尾内長别屬車垂白馬
今雖發黄河未結澌寄言閨中婦逢春心勿移
　　　行路難二首(前一首藝/文作吳均)
君不見長安客舍門倡家少女名桃根貧窮夜紡無燈
燭何言一朝奉至尊至尊離宫百餘處千門萬戸不知
曙唯聞啞啞城上烏玉欄金井牽轆轤丹梁翠柱飛流
蘇香薪桂火炊雕胡(一作/彫菰)當年翻覆無常定薄命爲女
何必麤
君不見人生百年如流電心中埳壈君不見我昔初入
椒房時詎减班姬與飛燕朝踰金梯上鳳樓暮下瓊鉤
息鸞殿柏梁晝夜香錦帳自飄颺笙歌棗下曲琵琶陌
上桑過蒙恩所賜餘光曲沾被既逢隂后不自專復值
程姬有所避黄河千年始一清微軀再逢永無議蛾眉
掩月徒自妍傅粉施朱欲誰爲不如天淵水中鳥雙去
雙飛長比翅
　　　華觀省中夜聞城外𢷬衣
閶闔下重關丹墀吐明月秋氣城中冷秋砧城外發浮
聲繞雀臺飄響度龍闕宛轉何藏摧當從上路來藏摧
意未已定自乘軒裏乘軒盡世家佳麗似朝霞圓璫耳
上照方繡領間斜衣薰百和屑鬂挿九枝花昨暮庭槐
落今朝羅綺薄拂席捲鴛鴦開縵舒龜鶴金波正容與
玉步依砧杵紅袖往還縈素腕參差舉徒聞不得見獨
夜空愁佇獨夜何窮極懷之在心惻階垂玉衡露庭舞
相風翼瀝滴流星輝燦爛長河色三冬誠足用五日無
糧食揚雲已寂寥今君復弦直
　　　和蕭記室春旦有所思
芳樹發春輝蔡子望青衣水逐桃花去春隨楊柳歸楊
柳何時歸裊裊復依依已䕃章臺陌復掃長門扉獨知
離心者坐惜春光違洛陽逺如日何由見宓妃
　　　春郊見美人(一本見/作望)
芳郊拾翠人迴袖捲芳春金輝起步搖紅綵發吹綸陽
陽葢項日飄飄馬足塵薄暮髙樓下當知妾姓秦
　　　詠照鏡
晨暉照杏梁飛燕起朝粧留心散廣黛輕手約花黄正
釵時念影拂絮且憐香方嫌翠色故乍道玉無光城中
皆半額非妾畫眉長
　　　和蕭洗馬畫屏風二首(蕭子範爲/太子洗馬)
　　　　陽春發和氣
日静班姬門風輕董賢館巻耳縁階出反舌登墻喚蠶
女桂枝鈎遊童蘇合彈拂袖當留客相逢莫相難
　　　　秋夜凉風起
佳人在河内征夫鎮馬邑零露一朝漙中夜兩垂泣氣
爽牀帳冷天寒針縷澁紅顔本暫時君還詎相及
　　　詠入幌風
經堂(一作/房)汎寶瑟乘隙動浮埃鏘金驅響至舉袂送芳
來能使蘭膏滅乍見珠簾開輕裾試一舉令子暫遲迴
　到溉(字茂灌彭城武原人少與兄沼弟洽共知名起/家王國左常侍除尚書殿中郎建安太守累官)
　　(吏部尚書所歴以清白/自修武帝恩禮甚篤)
　　　餉任新安班竹杖因贈
卭竹藉舊聞靈夀資前識復有冒霜筠寄生桂潭側文
彩既斑斕質性甚綢直所以夭天真爲有乘危力未嘗
以過投屢經芸苗植(闕/)
　　　答任昉
　　(南史曰溉爲建安太守任/昉寄詩求二衣段溉答云)
予衣本百結閩中徒八蠶假令金如粟詎使廉夫貪
　　　秋夜詠琴
寄語調弦者客子心易驚離泣已將墜無勞别鶴聲
　劉溉(字茂灌彭城人官散騎常侍/御史中丞○見廣𢎞明集)
　　　儀賢堂監策秀才聨句(初學作/到溉)
雄州試異等揚庭乃專對顧學類括羽竒文若錦繢(溉/)
滋蘭成秀畹照車光赤琲攝官惡簮帶疲疴謝名輩(盧/)
(蕣/)乙奏飲餘列甲科光往載深竒無絶蹤孫董有遺槩
(伏挺/)春風涵宛轉遲光乍明昧列秀總中筵羣才盛皇
代(王瑩/)如綸疾影響裁蒲啓蒙昧雕龍既已彰青紫行
當佩(王顒/)裒然既玉響髙粲亦蘭綷廣川良易追淄水
非難配　貢士光相門捜賢盡幽塞善説理無窮借書
心靡誨　來彦各東西翼亮更出内康哉信在今伊余
事耕耒(後三首/闕名)
　庾仲容(字仲容潁川鄢陵人歴尚書左丞諮議/參軍出爲黟縣令太清亂客遊㑹稽卒)
　　　詠柿
發葉臨層檻翻英糅花藥風生樹影移露重新枝弱苑
朱正葱翠梁烏未銷鑠(闕/)
　庾丹(少有雋才爲桂州刺史蕭朗/記室朗倨虐丹以直諫被害)
　　　秋閨有望(律祖作庾肩吾/者非○下同)
耿耿横天漢飄飄出岫雲月斜樹倒影風至水迴文巳
泣機中婦復悲堂上君羅襦曉長襞翠被夜徒薰空汲
銀牀井誰縫金縷裙所思竟不至持酒清夜分
　　　夜夢還家
歸飛夢所憶共子汲寒漿銅瓶素絲綆綺井白銀牀雀
出丰茸樹蟲飛玳瑁梁離人不相見争忍對春光
　鮑泉(字潤岳東海人事元帝爲通直侍郎元帝承制/累遷信州刺史以世子方諸刺郢州使泉爲長)
　　(史侯景遣兵襲/之城䧟被害)
　　　奉和湘東王春日
新鶯始新歸新蝶復新飛新花滿新樹新月麗新輝新
光新氣早新望新盈抱新水新緑浮新禽新聽好新景
自新還新葉復新攀新枝雖可結新愁詎解顔新思獨
氛氲新知不可聞新扇如新月新葢學新雲新落連珠
淚新㸃石榴裙
　　　落日看還
妖姬競早春上苑逐名辰苔輕變水色霞濃掩日輪雕
甍斜落景畫扇拂遊塵衣香遙巳度衫紅逺更新誰家
蕩舟妾何處織縑人
　　　南苑看遊者
洛陽小苑地車馬盛經過縁溝駐行幰傍柳轉(一作/度)鳴
珂履髙含響佩襪輕半隱羅浮雲無處所何用轉横波
　　　江上望月
客行鈎始懸此夜月將弦川澄光自動流駛影難圓蒼
蒼隨逺色瀁瀁逐漪漣無因轉還汎迴首眷前賢
　　　秋日
露色已成霜梧楸欲半黄燕去櫩恒静蓮寒池不香夕
鳥飛向月(一作/日)餘蚊聚逐光旅情恒自苦秋夜漸應長
　　　詠梅花
可憐堦下梅飄蕩逐風迴度簾拂羅幌縈窓落梳臺乍
隨纎手去還因挿鬂來客心屢看此愁眉斂詎開
　　　詠薔薇
經植宜春館靃靡上蘭宮片舒猶帶紫半巻未全紅葉
疎難蔽日花宻易傷風佳麗新粧罷含笑折芳叢
　　　寒閨
行人消息斷空閨静復寒風急朝機燥鏡暗晚粧難從
來腰自小衣帶就中寛
　　　詠剪綵花
花生剪刀裏從來訝逼真風動雖難落蜂飛欲向人不
知今日後誰能逆作春
　鮑機(北史鮑宏傳父機以才學/知名仕梁位侍書御史)
　　　伍子胥
忠孝誠無報感義本投身日暮江波急誰憐漁丈人楚
墓悲猶在吳門恨未申
　紀少瑜(字幼瑒秣陵人爲晉安國中尉大同七年/引爲東宮學士復除武陵王記室參軍)
　　　遊建興苑(樂府作/建興苑)
丹陵抱天邑紫淵更上林銀臺懸百仞玉樹起千尋水
流冠葢影風揚歌吹音踟蹰憐拾翠顧步惜遺簮日落
庭光轉方幰屢移隂終言樂未極不道愛黄金
　　　擬吳均體應教
庭樹發春輝遊人競下機却匣擎歌扇開箱擇舞衣桑
萎不復惜看花遽將夕自有專城居空持迷上客
　　　月中飛螢
逺度時依幕斜來如畏牎向月光還盡臨池影更雙
　　　詠殘燈
殘燈猶未滅將盡更揚輝唯餘一兩焰纔得解羅衣
　褚翔(字世舉河南陽翟人終武帝世/累遷吏部尚書母喪以毁卒)
　　　鴈門太守行
三月楊花合四月麥秋初幽州寒食罷鄭國采桑疎便
聞鴈門戍結束事戎車去嵗無霜雪今年有閏餘月如
弦上弩星類水中魚戎車攻日逐燕騎蕩康居大宛歸
善馬小月送降書寄語閨中妾勿怨寒牀虚
　褚澐(字士洋河南陽翟人初爲縣令/清慎可紀仕至湘東王府參軍)
　　　詠柰(藝文作/褚湮)
成都貴素質酒泉稱白麗紅紫奪夏藻芬芳掩春蕙映
日照新芳叢林抽晚蒂誰謂重三珠終焉競八桂不讓
圜丘中粲潔華庭際
　　　賦得蟬
避雀芳(一作/喬)枝裏飛空華殿曲天寒響屢嘶日暮聲愈
促繁吟如欲盡長韻還相續飲露非表清輕身易知足
　張嵊(字四山吳郡人起家秘書郎累/遷爲吳興太守死於侯景之難)
　　　短簫
促柱弦始繁短簫吹初亮舞袖拂長席鐘音由簴颺已
落簷瓦間復繞梁塵上時屬清夏隂恩暉亦非望
　陸山才(字孔章吳郡人歴散騎常/侍遷西陽武昌二郡太守)
　　　刻吳閶門詩
　　(南史曰張彪爲東陽州刺史征剡令王懷之遣沈/泰等助謝岐居守泰反與岐迎陳文帝入城彪因)
　　(其未定踰城而入陳文帝遂走彪復城守沈泰復/說陳文帝遣張昭逹領兵購之彪被刼殺彪友吳)
　　(中陸山才嗟泰等翻背/刻吳閶門爲詩一絶云)
田横感義士韓王報主臣若爲留意氣持寄禹川人
　朱异(字彦和吳郡錢塘人始爲揚州議曹從事召直/西省累遷中領軍勸納矦景降及侯景反城内)
　　(文武咸尤之因/慙憤發病卒)
　　　還東田宅贈朋離
應生背芒說石子河陽文雖有遨遊美終非沮溺羣曰
余今卜築兼以隔囂紛池入東陂水窓引北巖雲槿籬
集田鷺茅簷帶野芬(一作/氛)原隰何邐迤山澤共氛氲蒼
蒼松樹合耿耿樵路分朝興候崖晚暮坐極林曛憑髙
眺虹蜺臨下瞰(一作/矚)耕耘豈直娛衰暮兼得慰殷勤懷
勞猶未弭獨有望夫君
　　　詠貧(藝文作/朱超)
觸途皆可試惟貧獨未安窓開兩片月霜足一重寒藳
濕鋪牀冷荷脆補衣難若言爲客易推劍與君彈
　　　田飲引
卜田宇兮京之陽面清洛兮背修邙屬風林之蕭瑟值
寒野之蒼茫鵬紛紛而聚散鴻㝠㝠而逺翔酒沈兮俱
發雲沸兮波揚豈味薄於東魯鄙蜜甜于南湘於是客
有不速朋自逺方臨清池而滌器闢山牖而飛觴促膝
兮道故久要兮不忘間談希夷之理或賦連翩之章
　王偉(洛陽人居潁川仕魏爲行臺郎後同侯景叛景/文檄並偉所製景敗偉走匿草中直瀆戍主黄)
　　(公喜禽送/江陵誅之)
　　　獄中贈人詩
　　(南史曰偉被執送江陵於獄/中爲詩贈元帝下要人曰)
趙壹能爲賦鄒陽解獻書何惜西江水不救轍中魚
　　　在渭陽賦詩
平明聽戰鼓薄暮敘存亡楚漢方龍鬭秦關陣未央
　
　
　
　
　古詩紀巻一百二
欽定四庫全書
　古詩紀巻一百三　　　　明　馮惟訥　撰
梁第三十
　王臺卿(梁南平王世子恪除雍州刺史賓客有江仲/舉蔡薳王臺卿庾仲容四人俱被接遇按臺)
　　(卿詩多與簡文倡和廣𢎞明集曰州民前/臣刑獄參軍王臺卿○以下爵里無考)
　　　陌上桑四首
鬱鬱陌上桑盈盈道傍女送君上河梁拭淚不能語
鬱鬱陌上桑遙遙山下蹊君去戍萬里妾來守空閨
鬱鬱陌上桑皎皎雲間月非無巧笑姿皓齒爲誰發
鬱鬱陌上桑裊裊機頭絲君行亦宜返今夕是何時
　　　陌上桑(一云採桑玉/臺作蕭子顯)
令月開和景處處動春心挂筐須葉滿息倦重枝隂
　　　雲歌
玉雲初度色金風送影來全生疑魄暗半去月時開欲
知無去所一爲上陽臺
　　　一旦歌(樂府無名次/王臺卿詩後)
一旦被頭痛避頭還著牀自無親伴侶誰當給水漿匍
匐入山院正逢虎與狼對虎低頭啼垂淚淚千行
　　　和簡文帝賽漢髙祖廟
沐芳事椒醑駕言遵夀宮瑤臺斜接岫玉殿上凌空樹
出垂巖影竹引帶山風階長霧難歇窓髙雲易通所悲
樽俎撤按歌曲未終
　　　奉和望同泰寺浮圖(和簡文/下同)
朝光正晃朗涌塔標千丈儀鳳異靈烏金盤代仙掌積
栱成雕桷髙簷挂珠網寶地若池沙風鈴如樹響刻削
生千變丹青圖萬象烟霞時出沒神仙乍來往晨霧半
層生飛幡接雲上遊蜺不敢息翔鵾詎能仰讃善資哲
人流詠歸明兩願假舟航末彼岸誰云廣
　　　奉和往虎窟山寺
我王宗勝道駕言從所之輜軒轉朱轂驪馬躍青絲清
渠影髙葢遊樹拂行旗賓徒紛雜沓景物共依遲飛梁
通澗道架宇接山基叢花臨迴砌分流繞曲墀誰言非
勝境雲山獨在兹塵情良易著道性故難緇承恩奉教
義方當𢎞受持
　　　奉和泛江(初學英華/並作庾信)
春江下白帝畫舸向黄牛錦纜迴沙磧蘭橈避荻洲濕
花隨水泛空巢逐樹流建平船柹下荆門戰艦浮岸社
多喬木山城足迥樓日落江風静龍吟迴上游
　　　山池應令(和簡/文)
歴覽周仁智登臨歡豫多穿渠引金谷闢道出銅駝長
橋時跨水曲閣乍臨波巖風生竹樹池香出芰荷石幽
銜細草林末度横柯
　　　詠風
浸滛不可識去來非有情乍見珠簾捲時覺洞房清暫
拂蘭池上瀲淡玉波生一辯雄雌異還惡庶人輕
　　　詠筝
依歌時轉韻按曲動花鈿促調移輕柱亂手度繁絃惟
有髙秋月秦聲未可憐
　　　同蕭治中十詠二首
　　　　蕩婦髙樓月
空庭髙樓月非復三五圎何須照牀裡終是一人眠
　　　　南浦别佳人
斂容送君别一斂無開時只應待相見還將笑解眉
　　　詠水中樓影(和簡/文)
飄飄似雲度亭亭如葢浮熟看波不動還是映髙樓
　　　臨滄波
髙軒臨不測清江窮廣深天邊生岸影水上結雲隂風
來白華起潮滿黄沙沈(闕/)
　王同
　　　長安有狹邪行
名都馳道傍華轂亂鏘鏘道逢佳麗子問我居何鄉我
家洛川上甲第遙相望珠扉玳瑁牀綺席流蘇帳大子
執金吾次子中郎將小子陪金馬遨遊蔑卿相三子俱
休沐風流鬱何壯三子俱㑹同肅雍多禮讓三子俱還
室絲管紛嘹亮大婦裁舞衣中婦學清唱小婦窺鏡影
弄此朝霞狀佳人且少留爲君繞梁唱
　　　奉和往虎窟山寺(和簡/文)
美境多勝迹道塲實兹地造化本靈奇人功兼製置房
廊相映屬堦閣並殊異髙明留睿賞清浄穆神思豫遊
窮嶺歴藉此方春至野花奪人眼山鶯紛可喜風景共
鮮華水石相輝媚法像無塵染真僧絶名利陪遊既伏
心聞道方刻意
　朱記室
　　　送别不及贈何殷二記室
慿軾徒下泪裁書路巳賒逺鼓依林響連檣倚岸斜山
開雲吐氣風憤浪生花即此余傷别何論爾望家二君
勗琬琰無使沒泥沙
　何寘南
　　　答何秀才
自憐耿不寐擁褐至宵䦨蒼茫曙月落切戾曉風酸終
朝長守饉疊夜抱餘寒周道坦且直弱命溘將殫靈臺
聊寄止戚里豈餘歡思家無積斂何以拯急難
　沈繇
　　　答何郎
歡戚遞來事聚散居常理但傷膠投漆忽作弦離矢形
影一東西山川俄表裏執手涉梁上悲心萬端起方同
兒女泣况此流潮水
　孫擢
　　　答何郎
幽居少怡樂坐静對嘉林晚花猶結子新竹未成隂夫
君阻清切可望不可尋處處多蘐草賴此慰人心
　江革
　　　贈何記室聨句不成
龍鱗無復彩鳳翅於兹鎩疇昔似翩翩今辰何乙乙
　　　又贈何記室
刻猴雖言巧辯對今知章且欣共巵酒勿道濫衣裳
　李鏡逺
　　　詠日
始臨東嶽觀俄升若木枝萍實詎儔彩合扇且慙規北
林耿初曜圎窓鑒早曦照庭餘雪盡映簷溜滴垂徘徊
匝花樹煜爚滿春池柳隂裁靡靡簾影復離離曽泉豈
亭舍(淮南子曰日至/曾泉是爲早食)桑榆忽在斯迴戈安得中長繩不
可羈冲情愛景落清宴惜光馳温暉徒巳荷深心竊自
知
　　　蜨蝶行
青年已布澤微蟲應節歡朝出南園裏暮依華葉端菱
舟追或易風池度更難羣飛終不逺還向玉階蘭
　朱超道(朱超朱超道朱越各詩集所載名多互見疑/是一人之作今從詩彚併載而於各題下仍)
　　(分註本名/以俟考訂)
　　　採蓮曲(朱超/)
豔色前後發緩檝去來遲看妝礙荷影洗手畏菱滋摘
除蓮上葉拕出藕中絲湖裏人無限何日滿船時
　　　贈王僧辨(朱超/)
故人總連率方舟下漢池玉節交横映金鐃前後吹聚
圖匡漢業傾産救韓危昔時明月夜䕃羽切髙枝冲天
勢已逺控地力先疲各言獻捷後幾處泣生離
　　　别劉孝先(朱超道○詩彚/作何遜者非)
疲痾積未瘳伏枕倦長愁復念夜分首江上值徂秋隂
凝變逺色落葉泛寒流繁霜積曉纜輕氷繞夜舟曳裾
出兎苑引領望龍樓勿念經臺側無爲戚情遊
　　　别席中兵(朱超道/)
數年共棲息一旦各聨翩莫論行近逺終是隔山川長
波漫不極髙岫鬱相連急風亂還鳥輕寒静暮蟬扁舟
已入浪孤帆漸逼天停車對空渚悵(集作/長)望轉依然
　　　夜泊巴陵(朱超/)
月夜三江静雲霧四邊收淤泥不通挽寒浦劣容舟迴
風折長草輕氷斷細流古村空列樹荒戍久無樓
　　　嵗晚沉痾(朱超道/)
風將夜共静空與月俱明燭滴龍猶伏罏開鳳欲驚葉
飛林失影氷合澗無聲太息興牀念寧敢離衣行唯畏
殘藤盡不聞桴鼓鳴
　　　對雨(朱超/)
當夏苦炎埃習静對花臺落照依山盡浮涼帶雨來重
雲吐飛電髙棟響行雷灑樹輕花發滴沼細萍開汎沫
縈堦草奔流起砌苔無因假輕葢徒然想上才
　　　詠同心芙蓉(朱超/)
青山麗朝景𤣥峯朗夜光未及清池上紅蕖並出房日
分雙蔕影風合兩花香魚驚畏蓮折龜上礙荷長雲雨
留輕潤草木隱嘉祥徒歌涉江曲誰見緝爲裳
　　　奉和登百花亭懷荆楚(和元帝○/朱超道)
亭髙登望極春心逺近同莫恨荆臺隱雲行不礙空柳
色浮新翠蘭心帶淺紅若因鵬舉便重上龍門中
　　　賦得蕩子行未歸(藝文作朱越玉/臺作朱超道)
坐樓愁出望息意不思春無奈園中柳寒時巳報人捉
梳羞理鬂挑朱懶向脣何當上路晚風吹還騎塵
　　　舟中望月(朱超/)
大江濶千里孤舟無四隣唯餘故樓月逺近必隨人入
風先遶暈排霧急移輪若教長似扇堪拂艶歌塵
　　　詠孤石(朱超/)
侵霞去日近鎮水激流分對影疑雙闕孤生若斷雲遏
風静華浪騰烟起薄曛雖言近七嶺獨立不成羣
　　　詠鏡(朱超道/)
折花須自挿不用暫臨池當由可憐面偏與鏡相宜安
釵釧獨響刷鬂袖俱移唯餘心裏恨影中恒不知
　　　詠貧(初學作朱异/藝文作朱超)
觸途皆可試惟貧獨未安窓開兩片月霜足一重寒藳
濕鋪牀冷荷脆補衣難若言爲客易推劍與君彈
　　　詠剪綵花(朱超/)
淺深依樹色舒巻聽人裁假令春巳度終住手中開
　　　城上烏(朱超/)
朝飛集帝城猶帶(一作/作)夜啼聲近日毛雖煖聞弦心尚
驚
　　　詠獨栖鳥(朱超/)
河水聞寒巳成凍塞草愁霜懸自衰可念無端失林鳥
此夜逆風何處歸列網遮山不聽度懸氷繞樹滑難依
細石似鷰能隨雨片木作鳶猶解機但令積風多少便
何患有翼不能飛寄語故林無數鳥㑹入羣裏比毛衣
　戴暠
　　　釣竿(英華作劉孝/威今從樂府)
試持𤣥渚釣暫罷池陽獵翠羽飾長綸蕖花裝小艓鈎
利斷蓴絲㠶舉牽菱葉聊載前魚童還看後舟妾
　　　君子行
畫野依德星開鄽對㢘水接越稱交讓連樹名君子數
非唯二失升階無三止探甑不疑塵正冠還避李寄言
蘧伯玉無爲嗟獨恥
　　　從軍行
長安夜刺閨(夜警按刺/於門也)胡騎白銅鞮詔書發隴右召募
取關西劍懸三尺鞘鎧累七重犀督軍鳴戰鼓廵夜數
更鞞侵星出柳塞際晚入榆溪秦涇含藥鴆晉火逐飛
鷄通泉開地道望敵竪雲梯隂山日不暮長城風自凄
弓寒折錦鞬(鞬字林云雜/錦以被弓也)馬凍滑斜蹄燕旗竿上脆羗
笛管中嘶登山試下趙慿軾且平齊當今函谷上唯用
一丸泥
　　　煌煌京洛行
欲知佳麗地爲君陳帝京由來稱俠窟争利復争名鑄
銅門外馬刻石水中鯨黑龍過飲渭丹鳳俯臨城羣公
邀郭解天子問黄瓊詔幸平陽第騎指伏波營五侯同
拜爵七貴各垂纓衣風飄飄起車塵暗浪生舞見淮南
法歌聞齊后聲揮金留客坐饌玉待鐘鳴獨有文園客
偏嗟武騎輕
　　　月重輪行(初學作戴嵩/或字誤也)
皇基屬明兩副德表重輪重輪非是暈桂滿自恒春海
珠含更滅階蓂翳且新婕妤比團扇曹王譬洛神浮川
疑讓(一作/滚)璧入戸類燒銀從來看顧兎不曾聞鬭麟北
堂豈盈手西園偏照人
　　　神仙篇
徒聞石爲火未見坂停丸暫數盈虚月長隨晝夜瀾辭
家試學道逢師得姓韓閬山金静室蓬丘銀露壇安平
醖仙酒渤海轉神丹初飛喜退鳳新學法乘鸞十芒生
月腦六燄起星肝流(一作/飛)瓊播疑俗信玉類陽官𤣥都
宴晚集紫府事朝看謝手今爲别進憐此俗難
　　　車馬行
鞏洛風塵處冠葢相填咽多稱魏其冷競隨田蚡熱輪
趣白虎第珂聚黄金穴獻酒悉葡萄詶言盡飛鐵東都
虵已鑄西山綬應結期集類蒸煙晚至如吹雪子雲爾
何事門巷無車轍
　　　度關山
昔聽隴頭吟平居巳流涕今上關山望長安樹如薺千
里非鄉邑四海皆兄弟軍中大體自相褒其間得意各
分曹博陵輕俠皆無位幽州重氣本多豪馬銜苜蓿葉
劍瑩鸊鵜膏初征心未習復值鴈飛入山頭看月近草
上知風急笛喝曲難成笳繁響還澁武帝初承平東伐
復西征薊門海作塹榆塞氷爲城催令四校出倚望三
邊平箭服朝來動刀環臨陣鳴將軍一百戰都護五千
兵且决雄雌眼前利誰道功名身後事丈夫意氣本自
然來時辭第巳聞天但令此身與命在不持烽火照甘
泉
　　　詠歌眠
拂枕薰紅帊迴燈復解衣傍邊知夜永不喚定應歸
　沈君攸(後梁/人)
　　　採桑
南陌落花移蠶妾畏桑萎逐便牽低葉争多避小枝摘
駛籠行滿攀髙腕欲疲看金怯舉意求心自可知
　　　採蓮曲
平川映晚霞蓮舟泛浪華衣香隨岸逺荷影向流斜度
手牽長柄轉檝避踈花還船不畏滿歸路詎嫌賒
　　　薄暮動弦歌
柳谷向夕沈餘日蕙樓臨砌徙斜光金戸半入藂林影
蘭徑時移落蘂香絲繩玉壺傳綺席秦筝趙瑟響髙堂
舞裙拂履喧珠珮歌響出扇繞塵梁雲邊雪飛弦柱促
留賓但須羅袖長日暮歌鍾恒不倦處處行樂爲時康
　　　羽觴飛上苑
上路薄晚風塵合禁苑初春氣色華石徑斷絲䦨蔓草
山流細沫擁浮花(外編/作槎)魚文熠爚含餘日鶴葢低昻照
落霞隔樹銀鞍喧寶馬分衢玉軸動香車車馬處處盡
成隂班荆促席對芳林藤杯屢動情仍暢翠樽引滿趣
彌深山陽倒載非難得宜城醇醖促須斟半醉驪歌應
可奏上客莫慮擲黄金
　　　桂檝泛河中
黄河曲注通千里濁水分流引八川仙查逐源終未極
蘇亭(一作/漢帝)遺跡上難遷眇眇雲根侵逺樹蒼蒼水氣合
遙天波影雜霞無定色湍文觸岸不成圓赤馬青龍(一/作)
(驪/)交出浦飛雲葢海逺凌煙蓮舟渡沙轉不礙桂檝距
浪弱難前風急金烏翅自轉汀長錦纜影微懸榜人欲
歌先扣枻津吏猶醉強持船河隄極望今如此行杯落
葉詎虚傳
　　　雙鷰離
雙鷰雙飛雙情相思容色已改故心不衰雙入幕雙出
帷秋風去春風歸幕上危雙鷰離銜羽一别涕泗垂夜
夜孤飛誰相知左回右顧還相慕翩翩桂水不忍渡懸
目挂心思越路縈鬱摧折意不泄願作鏡鸞相對絶(一/作)
(孤鸞鏡/中絶)
　　　賦得臨水
開筵臨桂水携手望桃源花落圎文出風急細流翻光
浮動岸影浪息累沙痕滄波自可恱濯纓何用論
　　　同陸廷尉驚早蟬
日暮野風生林蟬候節鳴望枝疑數處尋空定一聲地
幽吟不斷葉動噪羣驚獨有河陽令偏嫌秋翅輕
　　　夜出妓
簾間月色度燭定妓成行迴身釧玉動頓履珮珠鳴低
衫拂鬟影舉扇起歌聲匣中曲猶奏掌上體應輕
　　　詠氷應教
日華照氷彩灼爍自相明隂潭欲半解陽岸已全輕未
釋苔文隱將銷草氣生稍得觀魚上非獨見狐驚儻逢
魏后術當驗可爲城
　施榮泰(玉臺作/施泰榮)
　　　王昭君
垂羅下椒閣舉袖拂胡塵唧唧撫心嘆蛾眉誤殺人
　　　雜詩
趙女修麗姿燕姬正容飾粧成桃毁紅黛起草慙色羅
裙數十重猶輕一蟬翼不言縠袖輕專歎風多力鏘珮
王池邊弄笑銀臺側折柳貽目成採蒲贈心識來時嬌
未盡還去媚何極
　髙允生(樂府列/梁人中)
　　　王子喬行
仙化非常道其義出自然王喬誕神氣白日忽升天晻
曖御雲氣飄飄乘長烟寄想崆峒外翺翔宇宙間七月
有佳期控鶴崇崖巔永與時人别一去不復旋
　　　百里奚歌
羇旅入秦庭始得收顯曜釋褐出輜車卓爲千乘道豔
色進華容繁弦發徵調居貴易素心翻然忘久要裝金
五羊皮寫情陳所告豈徒望自傷念君無定操
　王循
　　　晨風行
霧開九曲瀆風起千金堤岸回分野逕林際成牛蹊鳬
隨落潮去日傍綺霞低望日輕舟隱瑟瑟逺寒悽還眺
小平急宴語方難齊
　房篆
　　　金樂歌
前溪流碧水後渚映青天登臺臨寶鏡開窓對綺錢玉
顔光粉色羅袖拂金鈿春風散輕蝶明月映新蓮摘花
競時侣催指及芳年
　裴憲伯
　　　朱鷺
秋來懼寒勁嵗去畏氷堅羣飛向葭下奮羽欲南遷暫
戯龍池側時往鳳樓前所歎恩光歇不得久聨翩
　庾成師
　　　逺期篇
憶别春花飛已見秋葉稀涙粉羞明鏡愁帶减寛衣得
書言未反夢見道應歸坐使紅顔歇獨掩青樓扉
　車􁠄
　　　隴頭水
隴頭征人别隴水流聲咽只爲識君恩甘心從苦節雪
凍弓弦斷風鼓旗竿折獨有孤雄劍龍泉字不滅
　　　洛陽道
洛陽道八逹洛陽城九重重關如隱起雙闕似芙蓉王
孫重行樂公子好遊從别有傾人處佳麗夜相逢
　　　驄馬
驄馬鏤金鞍柘彈落金丸意欲驂驔(樂府作/䟃𧽼)走先作野
遊盤平明發下蔡日中過上蘭路逺行須疾非是畏人
看
　　　車遙遙(玉臺作/傅𤣥)
車遙遙兮馬洋洋追思君兮不可忘君安逝兮西入秦
願將微影隨君身君在隂兮影不見君仰日月妾所願
　姚翻
　　　同郭侍郎採桑
鴈還髙柳北春歸洛水南日照茱萸領風搖翡翠篸(一/作)
(簮/)桑間視欲暮閨裏遽饑蚕相思君助取相望妾那堪
　阮硏(一作/妍)
　　　櫂歌行
芙蓉始出水緑荇葉初鮮且停白雪和共奏激楚絃平
生此遭遇一日當千年
　
　
　
　
　
　
　
　
　
　
　
　
　
　古詩紀巻一百三
欽定四庫全書
　古詩紀巻一百四　　　　明　馮惟訥　撰
梁第三十一
　鮑子卿(詩品有梁歩兵鮑/行卿未知是否)
　　　詠畫扇(玉臺新本作髙爽者/非今從舊本下同)
細絲本自輕弱綵何足眄直爲發紅顔謬成握中扇乍
奉長門泣時承柏梁宴思粧開已掩歌容隱而見但畫
雙黄鵠莫作孤飛燕
　　　詠玉階(玉臺新本作/何子朗者非)
玉階巳夸麗復得臨紫微北戸接翠幄南路抵金扉重
疊通日影參差藏月輝輕苔染珠履微瀲沸(一作/吹拂)羅衣
獨笑崑山曲空見青鳬飛
　王樞
　　　古意應蕭信武教
朝取饑蠶食夜縫千里衣復聞南陌上日暮採蓮歸青
苔覆寒井紅藥間青薇人生樂自極良時徒見違何由
及新燕雙雙還共飛
　　　至烏林村見採桑者因有贈
遙見提筐下翩妍實端妙將去復迴身欲語先爲笑閨
中初别離不許覔新知空結茱萸帶敢報木蘭枝
　　　徐尚書座賦得阿隣
紅蓮披早露玉貌映朝霞飛燕啼粧罷顧挿歩搖花溘
匝金鈿滿參差繡領斜暮還垂瑤帳香燈照九華
　湯僧濟
　　　渫井得金釵
昔者倡家女摘花露井邊摘花還自挿照井還自憐窺
窺終不罷笑笑自成妍寶釵于(一作/從)此落從來非一年
翠羽成泥去金色尚如鮮此人今何在此物今空傳
　楊皦
　　　詠舞
紅顔自燕趙妙妓邁陽阿就行齊逐唱赴節闇相和折
腰送餘曲斂袖待新歌嚬容生翠羽曼睇出横波雖稱
趙飛燕比此詎成多
　吳孜
　　　春閨怨
玉關信使斷借問不相諳春光太無意窺窓來見參分
與光音絶忽值日東南柳枝皆嬲燕桑葉復催蠶物色
頓如此孀居自不堪
　任豫
　　　夏潦省宅
風棹出天街星言指沈室頓楫俄毁垣惻然悼窮陌春
爲發大道夏爲漵潮折貴者陋懷居鄙人安朝夕生長
數十載幸祐見衰白堂遺孤孩音庭餘笄齔迹入似聚
族慰出爲里仁惜
　劉臻
　　　河邊枯樹
奇樹臨芳渚半死若龍門疾風摧勁葉沙坼毁盤根將
軍猶未坐匠石不曾論無復凌雲勢空餘激浪痕可嗟
摧折盡詎得上河源
　鄧鏗
　　　和隂梁州雜怨(藝文作/閨怨)
暫别猶添恨何忍别經時叢桂頻銷葉庭樹幾辭枝君
言妾貌改妾畏君心移終須一相見併得兩相知
　　　奉和夜聽妓聲
燭華似明月鬟影勝飛橋妓兒齊鄭樂争妍學楚腰新
歌自作曲舊瑟不須調衆中俱不笑座上莫相撩
　　　月夜閨中
閨中日巳暮樓上月初華樹隂縁砌上窓影向牀斜開
帷傷隻鳳吹燈惜落花(藝文作開屏寫宻/樹巻帳照垂花)誰能當此夕
獨處類倡家
　聞人蒨
　　　春日二首
愁人試出牖春色定無窮參差依網日澹蕩入簾風落
花還繞樹輕飛去隱空徒令玉筯泣雙垂明鏡中
髙臺動春色清池照日華緑葵向光轉翠柳逐風斜林
有驚心鳥園多奪目花相與咸知節歎子獨離家人行
今不返何勞空折麻
　顧煊(英華/作愷)
　　　賦得露
飛空猶藴狀集物始成華萎黄病秋菊厭浥長春芽非
唯溥蔓草頗亦變蒹葭仍増江海浪聊㸃木蘭花
　王修已
　　　九日
霜威始落翠寒氣初入堂隋珠爛似燭懸黎疑夜光舞
步因絃折歌聲隨袂揚夜深聞漏緩簷虚覺唱長
　王孝禮
　　　詠鏡
可憐不自識終爾因鏡中分眉一等翠對面兩邊紅轉
身先見動含笑逆相同猶嫌鏡裏促看人未好通
　謝􁌛
　　　和蕭國子詠柰花
俱榮上節初獨秀髙秋晚吐綠變衰園舒紅搖落苑不
逐奇幻生寧從吹律暄幸同瑤華折爲君聊贈逺
　范筠
　　　詠愼火
　　(南越志曰廣州有樹可以禦火山北/謂之愼火或謂之戒火多種屋上)
兹卉信叢叢微榮未足奇何期糅香草遂得遶花池忘
憂雖無用止燄或有施早得建章立幸爇柏梁垂
　　　詠蓍
數奇不可偶性直誰能紆禎蔡伏靈異祥雲降温腴
　甄固
　　　奉和世子春情
昨晚褰簾望初逢雙燕歸今朝見桃李不啻數花飛含
愁春欲度無復寄芳菲
　王環
　　　代西封侯美人
於今辭宴語方念泣離違無因從朔鴈一向黄河飛
　江伯瑤
　　　和定襄侯楚越衫
裁縫在篋笥薫鬢帶餘香開著不忍看一見落千行
　劉泓
　　　詠繁華
可憐宜出衆的的最分明秀眉開雙眼風流著語聲
　王湜(以下三人見/梁詞人麗句)
　　　贈情人
雨驟行人斷雲聚獨悲深儻更逢歸鴈一一傳情心
　李孝勝
　　　詠安仁得果
潘岳河邊返情知擲果多閉甍聽不見無奈識車何
　談士雲
　　　詠安仁得果
月上河陽縣來看洛陽花擲果人相􁁜非是故停車
　劉憺(英華/作蟾)
　　　驚早露
九畹凝芳葉百草瑩新珠盈荷雖不潤拂竹竟難枯
　賀文標
　　　詠春風
排簾動輕幔(一作/幰)汎水拂垂楊本持飄落蘂翻送舞衣
香
　張騫
　　　詠躍魚應詔
戢鱗隱繁藻頒首承綠漪何用游溟澥且躍天淵池
　蕭若静
　　　石橋
連延過絶澗迢逓跨長津已數逢仙客兼曽度獦人
　蕭欣(見梁詞/人麗句)
　　　還宅作
時平有道泰世詖交情離寄言謝公叔千載留清規
　桓法闓
　　　初入山作(見華陽隱/居墨帖)
　　(元帝在藩送碑入山今猶在朱陽館東又冇南平/王蕭偉所造清逺之館即𢎞崇弟子桓清逺所居)
　　(其桓師名法闓闕作詩之/師也桓師初入山    曰)
寒谷夜將晨置賞復尋眞方壇垂宻葉澈水渡朱鱗杏
林雖伏獸芝田詎俟人丹成方轉石鑪變欲銷銀當知
勝地逺於此絶囂塵
　釋寶誌(不知何許人有人於宋太始中見之齊宋之/交稍顯靈跡被髮徒跣語黙不倫預言未兆)
　　(言多𤣥驗梁武帝尤深/敬事天監十三年卒)
　　　讖詩
　　(隋書五行志曰梁天監三年六月八日武帝講於/重雲殿沙門誌公忽然起舞歌樂須㬰悲泣賦五)
　　(言詩云云梁自天監至于大同三十餘年江表無/事至太清二年臺城陷帝享國四十八年所言五)
　　(十裏也太清元年八月十三而侯景自懸瓠來降/在丹陽之北子地帝惑朱异之言以納景景之作)
　　(亂始自戊辰之嵗/至午年帝憂崩)
樂哉三十餘悲哉五十裏但看八十三子地妖災起佞
臣作欺妄賊臣滅君子若不信吾言龍時侯賊起且至
馬中間銜悲不見喜
　　　又
　　(南史梁武帝紀曰天監中沙門釋寶誌爲詩云云/帝使周捨封紀之及中大同元年同泰寺災帝啓)
　　(封捨手迹爲之流涕帝生於甲辰三十八剋建鄴/之年也遇災嵗實丙寅八十三矣四月十四日而)
　　(火起之始自浮屠第三/層三者帝之昆季次也)
昔年三十八今年八十三四中復有四城北火酣酣
　　　又二首
　　(南史曰天監十年四月八日誌公於大㑹中作詩/云云狗子景小字山家小兒猴狀景遂覆陷都邑)
　　(毒害皇家初自懸瓠來降懸瓠即昔之汝南/也巴陵有地名三湘景奔敗處其言皆驗)
掘尾狗子自發狂當死未死齧人傷須㬰之間自滅亡
起自汝隂死三湘(隋書五行志亦載此歌云兀尾狗子/始著狂欲死不死齧人傷須臾之間)
(自滅亡患在汝隂死三/湘横尸一旦無人藏)
山家小兒果攘臂太極殿前作虎視
　釋智藏(姓顧氏吳郡吳人太初六年敇住興皇寺/梁武授戒時時諮禀皇太子尤加敬接)
　　　奉和武帝三教詩(廣𢎞明集云梁/開善寺藏法師)
心源本無二學理共歸眞四執迷叢藥六味増苦辛資
緣良雜品習性不同循至覺隨物化一道開異津大士
流權濟訓義乃星陳周孔尚忠孝立行肇君親老氏貴
裁欲存生由外身出言千里善芬爲窮世珍理空非即
有三明似未臻近識封岐路分鑣疑異塵安知悟云漸
究極本同倫我皇體斯㑹妙鑒出機神眷言總歸轡迴
照引生民顧惟慙宿植邂逅逢嘉辰願陪入明解嵗暮
有攸因
　釋惠令
　　　和受戒詩(庾肩吾有和太子/重雲殿受戒詩)
泬寥秋氣爽搖落寒林疎風散飛廉雀浪動昆明魚是
日何爲盛證戒奉皇儲願陪升自在神通任巻舒
　惠慕道士(見梁詞/人麗句)
　　　犯虜將逃作(文苑英華作顔之推題/云從周入齊夜渡砥柱)
客子倦艱辛夜出小平津馬色迷關吏雞鳴起戍人露
鮮花斂影月照寶刀新問我將何去北海就孫賓
　僧正惠偘(梁詞人/麗句)
　　　詠獨杵𢷬衣
非是無人助意欲自鳴砧照月斂孤影乘風送逈音言
𢷬雙絲練似奏一絃琴令君聞獨杵知妾有專心
　　　聞侯方兒來㓂
羊皮贖去士馬革斂還尸天下方無事孝廉非哭時
　王金珠
　　　子夜四時歌
　　(古今樂錄曰吳聲十曲一曰子夜二曰上柱三曰/鳳將雛四曰上聲五曰歡聞六曰歡聞變七曰前)
　　(溪八曰阿子九曰丁督護十曰團扇郎竝梁所用/曲鳳將雛以上三曲古有歌今不傳上聲以下七)
　　(曲内人包明月製舞前溪/一曲餘竝王金珠所製)
　　　　春歌三首(諸曲竝見樂府玉臺新詠所載/名氏與此不同者註各題下)
朱日光素水黄華映白雪折梅待佳人共迎陽春月(玉/臺)
(作梁武/帝下同)
階上香入懐庭中花照眼春心鬱如此情來不可限
吹漏不可停斷絃當更續俱作雙思引共奏同心曲
　　　　夏歌二首
玉盤貯朱李金杯盛白酒本欲持自親復恐不甘口(玉/臺)
(作梁/武帝)
垂簾倦煩熱巻幌乗清隂風吹合歡帳直動相思琴
　　　　秋歌二首
疊素蘭房中勞情桂杵側朱顔潤紅粉香汗光玉色
紫莖垂玉露綠葉落金櫻著錦如言重衣羅始覺輕
　　　　冬歌(玉臺作梁武帝秋歌/首句云繡帶合歡結)
寒閨周黼帳錦衣連理文懷情入夜月含笑出朝雲
　　　子夜變歌
七綵紫金柱九華白玉梁但歌繞不去含吐有餘香
　　　上聲歌(玉臺作/梁武帝)
花色過桃杏名稱重金瓊名歌非下里含笑作上聲
　　　歡聞歌(玉臺作/梁武帝)
豔豔金樓女心如玉池蓮持底報郎恩俱期遊梵天
　　　歡聞變歌(玉臺作武/帝歡聞歌)
南有相思木合影復同心遊女不可求誰能識得音(玉/臺)
(作誰能/息空隂)
　　　阿子歌
可憐雙飛鳬飛集野田頭饑食野田草渴飲清河流
　　　丁督護歌(玉臺作宋/孝武帝)
黄河流無極洛陽數千里轗軻戎旅間何由見歡子
　　　團扇郎
手中白團扇淨如秋團月清風任動生嬌聲任意發(樂/府)
(又有團扇復團扇持許自遮面憔悴無復/理羞與郎相見玉臺云桃葉作今列於晉)
　包明月
　　　前溪歌
當曙與未曙百鳥啼窓前獨眠抱被歎憶我懷中儂單
情何時雙
　衛敬瑜妻王氏(霸城王整之姊適敬瑜年十六而夫/亡父母舅姑咸欲嫁之不許乃截耳)
　　(置盤中爲誓乃止雍州刺/史蕭藻嘉其美節表其門)
　　　連理詩
　　(南史曰貞女亡壻種樹百株墓前柏樹忽/成連理一年許還復分散女乃爲詩曰)
墓前一株柏連根復竝枝妾心能感木頽城何足奇
　　　孤燕詩
　　(南史曰貞女所居户有燕巢常雙飛來去後忽孤/飛貞女感其偏棲乃以縷繫脚爲誌後嵗此燕更)
　　(來猶帶前縷/女復爲詩曰)
昔年無偶去今春猶獨歸故人恩義重不忍復雙飛
　王淑英妻劉氏(淑英瑯琊人妻劉氏繪之女孝綽之/妺孝綽三妺並有才學一適王淑英)
　　(一適張嵊/一適徐悱)
　　　昭君怨(一作昭/君辭)
一生竟何定萬事最難保丹青失舊儀玉匣成秋草想
妾辭關涙至今猶未燥漢使汝南還殷勤爲人道
　　　暮寒
梅花自爛熳百舌早迎春逾寒衣逾薄未肯惜腰身
　　　贈夫
粧鉛㸃黛拂輕紅鳴環動珮出房櫳看梅復看柳淚滿
春衫中
　徐悱妻劉氏(孝綽之妺稱劉三娘姊妺二人並有才/學悱妻文尤清拔悱爲晉安郡卒喪還)
　　(建鄴劉爲祭文辭甚悽/愴○玉臺作劉令嫺)
　　　和婕妤怨(樂府作王淑英今從/玉臺藝文作令嫺詩)
日落應門閉愁思百端生况復昭陽近風傳歌吹聲寵
移終不恨讒枉太無情秪言爭分理非妬舞腰輕
　　　答唐娘七夕所穿鍼
倡人效漢女靚粧臨月華連鍼學竝蒂縈縷作開花孀
閨絶綺羅攬贈自傷嗟雖言未相識聞道出良家曾停
霍君騎經過柳惠車無由一共語暫看日升霞
　　　答外二首
花庭麗景斜蘭牖輕風度落日更新粧開簾對春(一作/芳)
樹鳴鸝葉中舞戯蝶花間騖調琴本要歡心愁不成趣
良㑹誠非逺佳期今不遇欲知幽怨多春閨深且暮
東家挺奇麗南國擅容輝夜月方神女朝霞喻洛妃還
看鏡中色比艶似知非摛辭徒妙好連類頓乖違智夫
雖已麗傾城未敢希
　　　聽百舌
庭樹旦新晴臨鏡出雕楹風吹桃李氣過傳(一作/傳過)春鳥
聲淨寫山陽笛全作洛濱笙注意歡留聽誤令粧不成
　　　題甘蕉葉示人
夕泣已非踈夢啼(一作/題)太真數唯當夜枕知過此無人
覺
　　　摘同心梔子贈謝娘因附此詩
兩葉雖爲贈交情永未因同心何處恨梔子最關人
　　　代陳慶之美人爲詠
臨粧欲含涕羞畏家人知還代粉中絮擁淚不聽垂
　　　夢見故人
覺罷方知恨人心定不同誰能對角枕長夜一邊空
　　　有期不至
黄昏信使斷衘怨心悽悽迴燈向下榻轉面闇中啼
　　　光宅寺
長廊欣目送廣殿悦逢迎何當曲房裏幽隱無人聲
　范靜妻沈氏(唐藝文志有范靖/妻沈滿願集三巻)
　　　昭君歎二首
早信丹青巧重貨(一作/賂)洛陽師(毛延夀長安/人今作洛陽)千金買蟬
鬢百萬寫蛾眉
今朝猶漢地明旦入胡關情寄南雲反思逐北風還
　　　挾琴歌(樂府作/當壚曲)
逶迤起塵唱宛轉遶梁聲調弦可以進蛾眉畫未成
　　　映水曲
輕鬢學浮雲雙蛾擬初月水澄正落釵萍開理垂髮
　　　登樓曲
慿髙川陸近望逺阡陌多相思隔重嶺相憶限長河
　　　越城曲(樂府無名與/登樓曲相次)
别怨悽歌響離啼濕舞衣願假烏棲曲翻從南向飛
　　　晨風行
理檝令舟人停艫息旅薄河津念君劬勞冐風塵臨路
揮袂淚沾巾飈流勁潤逝若飛山髙㠶急絶音徽留子
句句獨言歸中心㷀㷀將依誰風彌葉落永離索神往
形返情錯漠循帶易緩愁難却心之憂矣頗銷鑠
　　　戲蕭娘(玉臺作/戲繡娘)
明珠翠羽帳金薄綠綃帷因風時暫舉想像見芳姿清
晨挿步搖向晚解羅衣託意風流子佳情詎可私
　　　詠燈
綺筵日巳暮羅帷月未歸開花散四照含光出九微風
軒動丹熖冰宇(律祖作/水檻)澹青輝不吝輕蛾繞唯恐曉蠅
飛
　　　詠五彩竹火籠
可憐潤霜質纖剖復毫分織作迴風苣(律祖作/迎風縷)製(律祖/作裁)
爲縈綺文含芳出珠被耀綵接緗裙徒嗟今麗飾豈念
昔凌雲(剖出楚山筠織成湘水紋寒銷九微火香傳百/和薰氤氲擁翠被出入隨緗裙徒悲今麗質豈)
(念昔凌雲右見詩話補/遺與此小異故併錄之)
　　　詠步搖花
珠華縈翡翠寶葉間金瓊剪荷不似裝爲(律祖/作拈)花如自
生低枝拂繡領微步動瑤瑛但令雲髻挿蛾眉本易成
(律祖作諒非桃李/節彌令蜂蝶驚)
　吳興妓童
　　　贈謝府君(玉臺列置髙爽詩中題云吳興妖/神贈謝府君覽今從彤管集正之)
玉釵空中墮金鈿行已歇獨泣謝春風長夜孤明月
　
　
　
　
　
　
　
　
　
　
　
　古詩紀巻一百四
欽定四庫全書
　古詩紀巻一百五　　　　明　馮惟訥　撰
梁第三十二
　郊廟歌辭
　　梁雅樂歌十一首　　　沈約
　　　皇雅(三曲/)
　　(皇帝出入宋孝建起居注奏永至至是改爲皇/雅取詩皇矣上帝臨下有赫也二郊太廟同用)
帝德實廣運車書靡不賓執瑁朝羣后垂旒御百神八
荒重譯至萬國婉來親
華葢拂紫微勾陳繞太一容裔被緹組參差羅䍐畢星
回昭以爛天行徐且謐
清蹕朝萬㝢端冕臨正陽青絇黄金繶袞衣文繡裳既
散華蟲采復流日月光
　　　滌雅(一曲/)
　　(牲出入宋元徽儀注奏引牲至是改爲滌雅取/禮記帝牛必在滌三月也二郊明堂太廟同用)
將修盛禮其儀孔熾有腯斯牲國門是置不黎不㾞靡
愆靡忌呈肌獻體永言昭事俯休皇德仰綏靈志百福
具膺嘉祥允洎駿奔伊在慶覃遐嗣
　　　牷雅(一曲/)
　　(薦元血宋元徽三年儀注奏嘉薦至是改爲牷雅/取春秋左氏傳牲牷肥腯也二郊明堂太廟同用)
反本興敬復古昭誠禮容宿設祀事孔明華俎待獻崇
碑麗牲充哉繭握肅矣簮纓其膋既啓我豆既盈庖丁
游刃葛盧驗聲多祉攸集景福來并
　　　諴雅(三曲/)
　　(降神及迎送宋元徽儀注奏昭夏至/是改爲諴雅取尚書至諴感神也)
懷忽慌瞻浩蕩盡誠潔致䖍想出杳冥降無象皇情肅
具僚仰人禮盛神途敞僾明靈申敬享感蒼極洞𤣥象
(南郊降/神用)
地德溥崑丘峻揚羽翟鼓應􁈹出尊祇展誠信招海瀆
羅嶽鎮惟福祉咸昭晉(北郊迎/神用)
我有明德馨非稷黍牲玉孔備嘉薦惟旅金懸宿設和
樂具舉禮逹幽明敬行尊俎鐘鼓云送遐福是與(南北/郊明)
(堂太廟送/神同用)
　　　獻雅(一曲/)
　　(皇帝飲福酒宋元徽儀注奏嘉祚梁初改爲永祚/至是改爲獻雅取禮記祭統尸飲五洗玉爵獻卿)
　　(今之福酒亦古獻之義/也北郊明堂太廟同用)
神宮肅肅天儀穆穆禮獻既同膺兹釐福我有馨明無
愧史祝
　　　禋雅(二曲/)
　　(就燎位宋元徽儀注奏昭逺就埋位齊永明儀注/奏𨽻幽至是燎埋俱奏禋雅取周禮大宗伯以禋)
　　(祀祀昊天/上帝也)
紫宮昭煥太乙微𤣥降臨下土尊髙上天載陳珪幣式
備牲牷雲箛清引栒虡髙懸俯昭象物仰致髙煙肅彼
靈祉咸逹皇䖍(就燎/用)
盛樂斯舉協徵調宮靈饗慶洽祉積化融八變有序三
獻已終坎牲瘞玉酧德報功振垂成呂投壤生風道無
虚致事由感通於皇盛烈比祚華嵩(就埋/用)
　　梁南郊登歌詩二首
暾既明禮告成惟聖祖主上靈爵已獻罍又盈息羽籥
展歌聲僾如在結皇情
禮容盛尊俎列𤣥酒陳陶匏設獻清酒致䖍潔王既升
樂已闋降蒼昊垂芳烈
　　梁北郊登歌二首
方壇既塪地祗巳出盛典弗諐羣望咸秩乃升乃獻敬
成禮卒靈降無兆神饗載謐允矣嘉祚其升如日
至哉坤元實惟厚載躬兹奠饗誠交顯晦或升或降搖
珠動珮德表成物慶流皇代純嘏不諐祺福是賚
　　梁明堂登歌五首
　　　青帝
帝居在震龍德司春開元布澤含和尚仁羣居既散嵗
云陽止飭農分地民粒惟始雕梁繡栱丹楹玉墀靈威
以降百福來綏
　　　赤帝
炎光在離火爲威德執禮昭訓持衡受則靡草既凋温
風以至嘉薦惟旅時羞孔備齊緹在堂笙鏞在下匪惟
七百無絶終始
　　　黄帝
鬱彼中壇含靈闡化迴環氣象輪無輟駕布德焉在四
序將收音宮數五飯稷驂駵宅屛居中旁臨外宇升爲
帝尊降爲神主
　　　白帝
神在秋方帝居西皓允兹金德裁成萬寶鴻來雀化參
見火斜幕無𤣥鳥菊有黄華載列笙磬式陳彛俎靈㒺
常懷惟德是與
　　　黒帝
德盛乎水𤣥冥紀節隂降陽騰氣凝象閟(隋書/作閉)司智蒞
坎駕鐵衣𤣥祈寒拆地晷度迴天悠悠四海駿奔奉職
祚我無疆永隆民極
　　梁宗廟登歌七首
功髙禮洽德尊樂備三獻具舉百司在位誠敬㒺諐幽
明同致茫茫億兆無思不遂葢之如天容之如地
殷兆玉筐周始邠王於赫文祖基我大梁肇土七十奄
有四方帝軒百祀人思未忘永言聖烈祚我無疆
有夏多罪殷人塗炭四海倒懸十室思亂自天命我殲
凶殄難既躍乃飛言登天漢爰享爰格福禄攸賛
犧象既飾罍俎斯具我鬱載馨黄流乃注峩峩卿士駿
奔是務佩上鳴堦纓還拂樹悠悠億兆天臨日煦
猗與至德光被黔首鑄鎔蒼昊甄陶區有恪(一作/肅)恭三
獻對揚萬夀比屋可封含生無咎匪徒七百天長地久
有命自天於皇后帝悠悠四海莫不來祭繁祉具膺八
神聳衞福至有兆慶來無際播此餘休于彼荒裔
祀典昭潔我禮莫違八簋充室六龍解騑神宮肅肅靈
寢微微嘉薦既饗景福攸歸至德光被洪祚載輝
　　梁小廟樂歌二首(樂府無作/者名氏)
　　(隋書樂志曰梁又有小廟太祖太夫人廟也非嫡/故别立廟皇帝每祭太廟訖諸小廟亦以一太牢)
　　(如太/廟禮)
　　　舞歌
閟宮肅肅清廟濟濟於穆夫人固天攸啓祚我梁德膺
斯盛禮文㮰逹嚮重檐丹陛飾我俎彛潔我粢盛躬事
奠饗推尊盡敬悠悠萬國具承兹慶大孝追逺兆庶攸
詠
　　　登歌
光流者逺禮貴彌申嘉饗云備盛典必陳追養自本立
愛惟親皇情乃慕帝服來尊駕齊六轡旂耀三辰感兹
霜露事彼冬春以斯孝德永被烝民
　燕射歌辭
　　梁三朝雅樂六首　　　沈約
　　(隋書樂志曰梁初郊禋宗廟及三朝之樂並用宋/齊元徽永明儀注唯改嘉祚爲永祚又去永至之)
　　(樂及武帝定國並以雅爲稱取詩序云言天下之/事形四方之風謂之雅雅者正也止於十二則天)
　　(數也乃去階步之樂増撤食之雅焉其詞並沈約/所製○按雅樂歌有郊廟燕射通用者不獨用於)
　　(三朝而已/詳見後註)
　　　俊雅(三曲/)
　　(隋書樂志曰衆官出入宋元徽三年儀注奏肅咸/樂齊及梁初亦同至是改爲俊雅取禮記司徒論)
　　(選士之序者而升之學曰俊士/也二郊太廟明堂三朝同用焉)
設官分職髦俊攸俟髦俊伊何貴德尚齒唐乂咸事周
寧多士區區衞國猶賴君子漢之得人帝猷乃理
開我八襲闢我九重珩珮流響纓紱有容袞衣前邁列
辟雲從義兼東序事美西雍分階等肅異列齊恭
重列北上分庭異陛百司揚職九賔相禮齊宋舅甥魯
衞兄弟思皇藹藹羣龍濟濟我有嘉賓實惟愷悌
　　　𦙍雅(一曲/)
　　(皇太子出入奏𦙍雅取詩君子/萬年永錫祚𦙍也三朝用之)
自西殷代哲王迭有降及周成惟器是守上天乃眷大
梁既受灼灼重明仰承元首體乾作貳命服斯九置保
置師居前居後前星比耀克隆萬夀
　　　寅雅(一曲/)
　　(王公出入奏寅雅取尚書周官貳/公𢎞化寅亮天地也三朝用之)
禮莫違樂具舉延藩辟朝帝所執桓蒲列齊莒垂袞毳
紛容與升有儀降有序齊簮紱忘笑語始矜嚴終酣醑
　　　介雅(三曲/)
　　(上夀酒奏介雅取詩君子萬/年介爾景福也三朝用之)
百福四象初萬夀三兀始拜獻惟袞職同心協卿士北
極永無窮南山何足擬
夀隨百禮洽慶與三朝升惟皇集繁祉景福互相仍申
錫永無遺穰簡必來應
百味既含馨六飲莫能尚玉罍信湛湛金巵頗搖漾敬
舉發天和祥祉流嘉貺
　　　需雅(八曲/)
　　(食舉奏需雅取易曰雲上於天需/君子以飲食宴樂也三朝用之)
實體平心待和味庶羞百品多爲貴或鼎或鼒宣九沸
楚桂胡鹽芼芳卉加籩列俎彫且蔚
五味九變兼六和令芳甘㫖庶且多三危之露九期(一/作)
(貞/)禾圓案方丈粲星羅皇舉斯樂同山河
九州上腴非一族𤣥芝碧樹夀華木終期采之不盈掬
用拂腥膻和九穀既甘且飫致遐福
人欲所大味爲先興和盡敬咸在旃碧鱗朱尾獻嘉鮮
紅毛綠翼墜輕翾臣拜稽首萬斯年
擊鐘以俟惟大國况乃御天流至德侑食斯舉揚盛則
其禮不諐儀不忒風猷所被深且塞
膳夫奉職獻芳滋不麛不夭咸以時調甘適苦别澠淄
其德不爽受福釐於焉逸豫永無期
備味斯饗惟至聖咸降人神禮爲盛或風或雅流歌詠
負鼎言歸啓殷命悠悠四海同兹慶
道我六穗羅八珍洪鼎自爨匪勞薪荆包海物必來陳
滑甘􁊍􁐝味和神以斯至德被無垠
　　　雍雅(三曲/)
　　(徹饌奏雍雅取禮記大饗/客出以雍徹也三朝用之)
明明在上其儀有序終事靡諐收鉶撒俎乃升乃降和
樂備舉天德莫違人謀是與敬行禮逹兹焉讌語
我餕惟阜我肴孔庶嘉味既充食㫖斯飫屬厭無爽冲
和在御擊壤齊歡懷生等豫烝庶乃粒實由仁恕
百司警列皇在在陛既飫且醑卒食成禮其容穆穆其
儀濟濟凢百庶寮莫不愷悌奄有萬國抑由天啓
　　梁三朝雅樂歌六首　　蕭子雲
　　(隋書樂志曰普通中薦疏之後改諸雅歌敕蕭子/雲製辭既無牲牢遂省滌雅牷雅云南史曰梁初)
　　(郊廟未革牲牷樂辭皆沈約撰至是承用子雲啓/宜改之敇答曰此是主者守株宜急改也仍使子)
　　(雲撰定敇曰郊廟歌辭應須典誥大語不得雜用/子史文章淺言而沈約所撰亦多舛謬子雲作成)
　　(敇並施用○按梁雅樂歌十三首樂府分郊廟燕/射二處載之此六首三朝所用郊廟尚闕四首樂)
　　(府失/載)
　　　俊雅(三曲/)
惟王建國辯方正位於赫有梁向明而治知人則哲聰
明文思思皇多士俊乂咸事弗惟其官惟人乃備
訓迪庶工位以德序恭已而治垂旒當宁或以言揚或
以事舉春朝秋覲圭幣惟旅翼翼酆郇峩峩齊楚
客入金奏賓至縣興威儀有則是降是升百辟卿士元
首是承左右秩秩終敬且矜彛倫攸序王猷以凝
　　　𦙍雅
天下爲家大梁受命眷永一德惟烈無競儀刑哲王元
良誕慶灼灼明兩作離承聖英華外發温文成性立師
立保左右惟政休有烈光前星比盛
　　　寅雅
車同軌行同倫來萬國相九賓延羣后朝藎臣禮時行
樂日新摐夷則奏雅寅袞衣曜玉帛陳儀抑抑皇恂恂
　　　介雅(三曲/)
明君創洪業大同登頌聲開元洽百禮來儀奏九成申
錫南山祚赫赫復明明
三朝禮樂和百福隨春酒玉樽湛而獻聰明作元后安
樂享延年無疆臣拜手
四氣新元旦萬夀初今朝趨拜齊袞玉鍾石變簫韶日
升等皇運洪基邈日遙
　　　需雅(八曲/)
農用八政食爲先播時百穀民所天禘嘗郊社盡潔䖍
讌饗饋食禮節宣九功惟序登頌絃
感物而動物靡遂大羮不和有遺味非極口腹而行氣
節之民心殺攸貴寧爲禮本饔與餼
始諸飲食物之初設卦觀象受以需烝民乃粒有牲芻
自衞反魯刪詩書弋不射宿殺巳祛
在昔哲王觀民志庶羞百品因時備爲善不同同歸治
蔬膳菲食化始至率物以躬行尊位
雅有泂酌風采蘋蕰藻之菜非八珍澗溪沼沚貴先民
明信之德感人神譬諸禴祭在西隣
行葦之微猶勿踐寧惟血氣無身剪聖人之心微而顯
千里之應出言善况遂豚魚革前典
春酸夏苦冬有宜筐筥錡釡備糗馳逡廵揖讓詔司儀
卑髙制節明等差君臣之序正在斯
日月光華風四塞規饗有序儀不忒匪天私梁乃佑德
光被四表自南北長世綴旒爲下國
　　　雍雅(三曲/)
穆穆天子時惟聖敬濟濟羣公恭爲德柄爲撤有典膳
夫是命禮行禘嘗義光朝聘神饗其德民洽其慶
尚有和羮既戒且平亦有其餕亦惟克明其餕惟旅其
酳惟成百禮斯洽三宥巳行明哉元首遹駿其聲
戒食有章卒食惟序庭鳴金奏凱收籩筥客出以雍撤
以振羽離磬乃作和鐘備舉濟濟威儀喤喤簨簴
　相和歌辭
　　　五音曲五首　　　　沈約
　　(隋書樂志曰梁有相和五引三朝第一奏之陳氏/因焉隋文帝開皇中改五引爲五音唯迎氣於五)
　　(郊降神奏之月令所謂孟春其音角也唐書樂志/曰五郊迎氣各以月律而奏其音葢因隋舊制云)
　　　　角引
萌生觸發嵗在春咸池始奏德尚仁惉懘以息和且均
　　　　徵引
執衡司事宅離方滔滔夏日火德昌八音備舉樂無疆
　　　　宮引
八音資始君五聲興比和樂感百精優游律呂被咸英
　　　　商引
司秋紀兑奏西音激揚鍾石和瑟琴風流福被樂愔愔
　　　　羽引
𤣥英紀運冬冰折(一作/坼)物爲音本和且悦窮髙測深長
無絶
　　　相和六引(五曲/)　　　蕭子雲
　　(隋書樂志曰普通中敇蕭子雲改諸歌辭爲相和/引則依五音宮商角徵羽爲第次非隨月次也)
　　　　宮引
宅中爲君聲之始氣和而應律生子四宮既作隂陽理
　　　　商引
君臣數九發涼風三弦夷則白藏通克諧候管和六同
　　　　角引
蟄蟲始振音在斯五聲六律旋相爲韶繼夏盡備咸池
　　　　徵引
朱明在離日長至候氣而動徵爲事六樂成文從之備
　　　　羽引
其音爲物登𤣥英制留循短位濁清惟皇創則和且平
　
　
　
　
　
　
　
　
　
　
　
　
　
　
　古詩紀卷一百五
欽定四庫全書
　古詩紀巻一百六　　　　明　馮惟訥　撰
梁第三十三
　鼓吹曲辭
　　梁鼓吹曲十二首　　　沈約
　　(隋書樂志曰鼓吹宋齊並用漢曲又充庭用十六/曲梁髙祖乃去四曲留其十二合日時也更制新)
　　(歌以述/功德)
　　　木紀謝
　　(隋書樂志曰漢第一曲朱鷺/改爲木紀謝言齊謝梁升也)
木紀謝火運昌炳南陸耀炎光民去癸鼎歸梁鮫魚出
慶雲翔韊五帝軼三王德無外化溥將仁蕩蕩義湯湯
浸金石逹昊蒼横四海被八荒舞干戚垂衣裳對天眷
坐巖廊𦙍有錫祚無疆風教逺禮容盛感人神宣舞詠
降繁祉延嘉慶
　　　賢首山
　　(漢第二曲思悲翁改爲賢首山言/武帝破魏軍於司部肇王迹也)
賢首山險而峻乘峴憑臨胡陣騁奇謀奮卒徒斷白馬
塞飛狐殪日逐殲骨都刃谷蠡馘林胡草既潤原亦塗
輪無反幕有烏掃殘孽震戎逋揚凱奏展歡酺詠枤杜
旋京吳
　　　桐柏山
　　(漢第三曲艾如張改爲桐柏/山言武帝牧司王業彌章也)
桐柏山淮之首肇基帝迹遂光區有大震邊關殪獯醜
農既勸民惟阜穗充庭稼盈畝迨嘉辰􁀔芳糗納寒塲
爲春酒昭景福介眉夀天斯長地斯久化無極功無朽
　　　道亡
　　(漢第四曲上之回改爲道亾/言東昏喪道義師起樊鄧也)
道亡數極歸永元悠悠兆庶盡含寃沈河莫極皆無安
赴海誰授矯龍翰自樊漢仙波流水清且瀾救此倒懸
拯塗炭誓師劉旅赫靈斷率兹八百驅十亂登我聖明
去多難長夜杳冥忽云旦
　　　忱威
　　(漢第五曲擁離改爲忱/威言破加湖元勲建也)
忱威授律命蒼兕言薄加湖灌秋水迴瀾瀄汨汎増雉
爭河投岸掬盈指犯刃嬰戈洞流矢資此威(一作/盛)烈齊
文軌
　　　漢東流
　　(漢第六曲戰城南改爲漢/東流言義師克魯山城也)
漢東流江之汭逆徒蜂聚旌旗紛蔽仰震威靈乗髙騁
鋭至仁解網窮鳥入懷因此龍躍言登泰階
　　　鶴樓峻
　　(漢第七曲巫山髙改爲鶴樓/峻言平郢城兵威無敵也)
鶴樓峻連翠微因巖設險池永歸脣亡齒懼薄言震耀
靈威凶衆稽顙天不能違金湯無所用功烈長巍巍
　　　昬主恣淫慝
　　(漢第八曲上陵改爲昬主恣淫慝言東昬政亂/武帝起義平九江姑熟大破朱雀伐罪弔民也)
昬主恣淫慝皆曰自昌盛上仁矜億兆誓師爲請命既
齊丹浦戰又符甲子辰龕難伐有罪伐罪弔斯民悠悠
億萬姓於此覩陽春
　　　石首局
　　(漢第九曲將進酒改爲石首局言/義師平京城仍廢昬定大事也)
石首局比墉墐新堞嚴東壘峻共表裏遙相鎭矢未飛
鼓方振競銜璧並輿櫬酒池擾象廊震同伐謀兼善陳
闢應和掃煨燼剪庶惡靡餘𦙍
　　　期運集
　　(漢第十曲有所思改爲期運集/言武帝膺籙受禪德盛化逺也)
期運集惟皇膺寶符龍躍清漢渚鳳起方城隅謳歌共
適夏獄訟兩違朱二儀啓嘉祚千載猶旦暮舞蹈流帝
功金玉昭王度
　　　於穆
　　(漢第十一曲芳樹改爲於穆言大/梁闡運君臣和樂休祚方逺也)
於穆君臣君臣和以肅關王道定天保樂均靈囿宴同
在鎬前庭懸鼓鐘左右列笙鏞纓佩俯仰有則修禮容
翔振鷺騁羣龍隆周何足擬逺與唐比蹤
　　　惟大梁
　　(漢第十二曲上邪改爲惟大/梁言梁德廣運仁化洽也)
惟大梁開運受籙膺圖君八極冠帶被五都四海並和
㑹排闕欵塞無異塗
　横吹歌辭
　　梁鼓角横吹曲　　　　古辭
　　(横吹曲其始亦謂之鼓吹馬上奏之乃軍中之樂/也自漢巳來北狄樂總歸鼓吹署其後分爲二部)
　　(有簫笳者爲鼓吹用之朝㑹道路有鼓角者爲横/吹用之軍中馬上所奏者是也晉書樂志曰横吹)
　　(有鼓角又有胡角即胡樂也漢張騫入西域傳其/法於西京唯得摩訶兠勒一曲李延年因胡曲更)
　　(造新聲二十八解企喻本北歌唐書樂志曰北狄/樂其可知者鮮卑吐谷渾部稽三國皆馬上樂也)
　　(後魏樂府始有北歌即所謂真人代歌是也大都/時命掖庭宮女晨夕職之周隋世與西涼樂雜奏)
　　(今存者五十三章其名可解者六章慕容可汗吐/谷渾部落稽鉅鹿公主白淨皇太子企喻也其不)
　　(可解者多可汗之辭北虜之俗呼主爲可汗吐谷/渾又慕容别種知此歌是燕魏之際鮮卑歌也其)
　　(辭虜音竟不可曉梁胡吹又有大白淨皇太子小/白淨皇太子企喻等曲隋鼓吹有白淨皇太子曲)
　　(與北歌校之其音皆異又有/半和企喻北敦葢曲之變也)
　　　企喻歌(四曲/)
　　(企喻本北歌古今樂錄曰企喻歌四曲或云後又/有二句頭毛墮落魄飛揚百草頭最後男兒可憐)
　　(蟲一曲是苻融詩本云深山解谷/口把谷無人收與今傳者小異)
男兒欲作健結伴不須多鷂子經天飛羣雀兩向波
放馬大澤中草好馬著臕牌子鐵裲襠􁸗(左作鉉/下同)鉾鸐
尾條
前行㸔後行齊著鐵裲襠前頭㸔後頭齊著鐵􁸗鉾
男兒可憐蟲出門懷死憂尸喪狹谷中白骨無人收
　　　瑯琊王歌辭(八曲/)
　　(古今樂錄曰瑯琊王歌八曲或云隂涼下又有二/句云盛冬十一月就女覔凍漿最後云誰能騎此)
　　(馬唯有廣平公按晉書載記廣/平公姚弼興之子泓之弟也)
新買五尺刀懸著中梁柱一日三摩娑劇於十五女
瑯琊復瑯琊瑯琊大道王陽春二三月單衫繡裲襠
東山㸔西水水流盤石間公死姥更嫁孤兒甚可憐
瑯琊復瑯琊瑯琊大道王鹿鳴思長草愁人思故鄉
長安十二門光門最姸雅渭水從壟來浮游渭橋下
瑯琊復瑯琊女郎大道王孟陽三四月移鋪逐隂涼
客行依主人願得主人彊猛虎依深山願得松柏長
懀馬髙纏鬃遙知身是龍誰能騎此馬唯有廣平公
　　　鉅鹿公主歌辭(三曲/)
　　(唐書樂志曰梁有鉅鹿公主歌似是/姚萇時歌其詞華音與北歌不同)
官家出遊雷大鼓細乘犢車開後戸
車前女子年十五手彈琵琶玉節舞
鉅鹿公主殷照女皇帝陛下萬幾主
　　　紫騮馬歌辭(六曲/)
　　(古今樂錄曰十五從/軍征以下是古詩)
燒火燒野田野鴨飛上天童男娶寡婦壯女笑殺人
髙髙山頭樹風吹葉落去一去數千里何當還故處
十五從軍征八十始得歸道逢鄉里人家中有阿誰
遥㸔是君家松柏冡纍纍兎從狗竇入雉從梁上飛
中庭生旅穀井上生旅葵春穀持作飰採葵持作羮
羮飰一時熟不知飴阿誰出門東向㸔涙落沾我衣
　　　紫騮馬歌
　　(古今樂錄曰與前曲不同○郭/茂倩以此爲梁曲見簡文詩註)
獨柯不成樹獨樹不成林念郎錦裲襠恒長不忘心
　　　黄淡思歌(四曲/)
　　(古今樂錄曰思音相思之思按李延年造横/吹曲二十八解有黄覃子不知與此同否)
歸歸黄淡思逐郎還去來歸歸黄淡百逐郎何處索
心中不能言腹作車輪旋與郎相知時但恐傍人聞
江外何鬱拂龍洲廣州出象牙作帆檣綠絲作幃繂
緑絲何葳蕤逐郎歸去來
　　　地驅樂歌(四曲/)
　　(古今樂錄曰側側力力以下八句是今歌/有此曲最後云不可與力或云各有努力)
青青黄黄雀石頽唐槌殺野牛押殺野羊
驅羊入谷白羊在前老女不嫁蹋地喚天
側側力力念君無極枕郎左臂隨郎轉側
摩捋郎鬚㸔郎顔色郎不念女不可與力
　　　地驅樂歌
　　(古今樂錄曰/與前曲不同)
月明光光星欲墮欲來不來早語我
　　　雀勞利歌辭
雨雪霏霏雀勞利長觜飽滿短觜饑
　　　慕容垂歌辭(三曲/)
　　(晉書載記曰慕容本名缺尋以讖記乃去夬以垂/爲名慕容雋僭號封垂爲吳王徙鎭信都太元八)
　　(年自稱/燕王)
慕容攀墻視吳軍無邊岸我身分自當枉殺墻外漢
慕容愁憤憤燒香作佛㑹願作墻裏燕髙飛出墻外
慕容出墻望吳軍無邊岸咄我臣諸佐此事可惋歎
　　　隴頭流水歌(三曲/)
　　(古今樂錄曰樂府有此歌曲解多於此辛氏三秦/記曰隴渭西關其陂九迴上有清水四注流下俗)
　　(歌/云)
隴頭流水流離西下念我一身飄然曠野
西上隴阪羊腸九回山髙谷深不覺脚酸
手攀弱枝足踰弱泥
　　　隴頭歌辭(三曲/)
隴頭流水流離山下念吾一身飄然曠野
朝發欣城暮宿隴頭寒不能語舌巻入喉
隴頭流水鳴聲幽咽遙望秦川心腸斷絶
　　　隔谷歌(二曲/)
　　(古今樂錄曰前云無/辭樂工有辭如此)
兄在城中弟在外弓無弦箭無括食糧乏盡若爲活救
我來救我來
兄爲俘虜受困辱骨露力疲食不足弟爲官吏馬食粟
何惜錢刀來我贖
　　　淳于王歌(二曲/)
肅肅河中育育熟須含黄獨坐空房中思我百媚郎
百媚在城中千媚在中央但使心相念髙城何所妨
　　　東平劉生歌
東平劉生安東子樹木稀屋裏無人㸔阿誰
　　　捉搦歌(四曲/)
粟穀難舂付石臼弊衣難護付巧婦男兒千凶飽人手
老女不嫁只生口
誰家女子能行步反著裌襌後裙露天生男女共一處
願得兩箇成翁嫗
華隂山頭百丈井下有流水徹骨冷可憐女子能照影
不見其餘見斜領
黄桑柘屐蒲子履中央有絲兩頭繫小時憐母大憐壻
何不早嫁論家計
　　　折楊柳歌辭(五曲/)
上馬不捉鞭反折楊柳枝蹀座(樂府作/下馬)吹長笛愁殺行
客兒
腹中愁不樂願作郎馬鞭出入擐郎臂蹀座郎膝邊
放馬兩泉澤忘不著連羈擔鞍逐馬走何見得馬騎
遙㸔孟津河楊柳鬱婆娑我是虜家兒不解漢兒歌
健兒須快馬快馬須健兒䟤跋黄塵下然後别雄雌
　　　折楊柳枝歌(四曲/)
上馬不捉鞭反抝楊柳枝下馬吹長笛愁殺行客兒
門前一株棗嵗嵗不知老阿婆不嫁女那得孫兒抱
敇敇何力力女子臨窓織不聞機杼聲唯聞女歎息
問女何所思問女何所憶阿婆許嫁女今年無消息
　　　幽州馬客吟歌辭(五曲/)
快馬常苦痩勁兒常苦貧黄禾起羸馬有錢始作人
熒熒帳中燭燭滅不久停盛時不作樂春花不重生
南山自言髙只與北山齊女兒自言好故入郎君懷
郎著紫袴褶女著彩裌裙男女共燕遊黄花生後園
黄花鬱金色綠蛇銜珠丹辭謝牀上女還我十指環
　　　慕容家自魯企由谷歌
郎在十重樓女在九重閣郎非黄鷂子那得雲中雀
　　　髙陽樂人歌(二曲/)
　　(古今樂錄曰魏髙陽王樂人所/作也又有白鼻騧盖出於此)
可憐白鼻騧相將入酒家無錢但共飲畫地作交賒
何處䑜觴來兩頰色如火自有桃花容莫言人勸我
　　　木蘭詩二首
　　(古今樂錄曰木蘭不知名浙江西道觀察使兼御/史中丞韋元甫續附入○古文苑作唐人木蘭詩)
唧唧復唧唧(一作促織/何唧唧)木蘭當戸織不聞機杼聲但聞
女歎息問女何所思問女何所憶女亦無所思女亦無
所憶昨夜見軍帖可汗大㸃兵軍書十二巻巻巻有爺
名阿爺無大兒木蘭無長兄願爲市鞍馬從此替爺征
東市買駿馬西市買鞍韉南市買轡頭北市買長鞭朝
辭爺孃去暮宿黄河邊不聞爺孃喚女聲但聞黄河流
水鳴濺濺旦辭黄河去暮至黑山頭不聞爺孃喚女聲
但聞燕山胡騎聲(一作/鳴)啾啾萬里赴戎機關山度若飛
朔氣傳金柝寒光照鐵衣將軍百戰死壯士十年歸歸
來見天子天子坐明堂策勲十二轉賞賜(一作/賜物)百千彊
可汗問所欲木蘭不用尚書郎(一作欲與木蘭/賞不願尚書郎)願駞千
里足(酉陽雜俎云願/借明駝千里足)送兒還故鄉爺孃聞女來出郭相
扶將阿姊聞妹來(一作阿/聞姊來)妹當戸理紅妝小弟聞姊來
磨刀霍霍向豬羊開我東閣門坐我西閣牀脱我戰時
袍著我舊時裳當窓理雲鬢對鏡帖花黄出門㸔火伴
火伴始(一作/皆)驚惶同行十二年不知木蘭是女郎雄兎
脚撲朔(一作/握)雌兎眼迷(一作/彌)離兩(一作/䨥)兎傍地走安能
辨我是雄雌
　　　同前
木蘭抱杼嗟借問復爲誰欲聞所慽慽感激彊其顔老
父𨽻兵籍氣力日衰耗豈足萬里行有子復尚少胡沙
沒馬足朔風裂人虜老父舊羸病何以彊自扶木蘭代
父去秣馬備戎行易却紈綺裳洗却鉛粉妝馳馬赴軍
幕慷慨擕干將朝屯雪山下暮宿青海傍夜襲月支虜
更擕于闐羌將軍得勝歸士卒還故鄉父母見木蘭喜
極成悲傷木蘭能承父母顔却卸巾鞲理絲簧昔爲烈
士雄今復嬌子容親戚持酒賀父母始知生女與男同
門前舊軍都十年共崎嶇本結兄弟交死戰誓不渝今
也見木蘭言聲雖是顔貌殊驚愕不敢前歎重徒嘻吁
世有臣子心能如木蘭節忠孝兩不渝千古之名焉可
滅
　
　
　
　
　
　
　
　
　
　
　
　
　
　
　
　古詩紀巻一百六
欽定四庫全書
　古詩紀巻一百七　　　　明　馮惟訥　撰
梁第三十四
　清商曲辭
　　梁雅樂歌五首　　　　無名氏
　　(古今樂錄曰梁有雅樂歌五曲一名應王受圖曲/二曰臣道曲三曰積惡篇四曰積善篇五曰宴酒)
　　(篇三朝樂第/十五奏之)
　　　應王受圖曲
應王受圖荷天革命樂曰功成禮云治定恩𢎞庇臣念
昭率性迺眷三才以宣八政愧無則哲臨淵自鏡㦯戒
面從永隆福慶
　　　臣道曲
孝義相化禮讓爲風當官無媚嗣民必公謙謙君子蹇
蹇匪躬諒而不訐和而不同誡之誡之去驕思冲𢎞兹
大雅是曰至忠
　　　積惡篇
積惡在人猶酖處腹酖成形亡惡積身覆殷辛再離温
舒五族責必及嗣財豈潤屋斯川既往逝命不復鏡兹
餘殃幸修多福
　　　積善篇
惟德是輔皇天無親抱獄歸舜捨財去邠豚魚懷信行
葦留仁先世有作餘慶方因鳴玉承家錫珪于民連城
非重積善爲珍
　　　宴酒篇
記稱成禮詩詠飽德卜晝有典厭夜不忒彛酒作民樂
飲虧則腐腹遺䘮濡首亡國哲彼六馬去兹三惑占言
孔昭以求温克
　舞曲歌辭
　　梁大壯大觀舞歌二首　沈約
　　(隋書樂志曰梁初猶用凱容宣烈之舞武帝定樂/以武舞爲大壯舞文舞爲大觀舞又曰大壯舞奏)
　　(夷則大觀舞奏姑洗取其月望也三郊明堂太廟/三朝同用古今樂錄曰梁改宣烈爲大壯即周武)
　　(舞也改凱容爲大觀即舜韶舞也陳以凱容樂舞/用之郊廟而大壯大觀猶同梁舞所謂祠用宋曲)
　　(宴凖梁樂葢取/人神不雜也)
　　　大壯舞歌
　　(隋書樂志曰大壯舞取易彖云大壯大者壯也正/大而天地之情可見也古今樂錄曰大壯大觀二)
　　(舞以大爲名老子云域中有四大論語云惟天/爲大今制大壯大觀之名亦因斯而立義焉)
髙髙在上實愛斯人眷求聖德大拯(一作/極)彛倫率土方
燎如火在薪惵惵黔首暮不及晨朱光啓耀兆發穹旻
我皇鬱起龍躍漢津言屇牧野電激雷震闕鞏之甲彭
濮之人或貔或武漂杵浮輪我邦雖舊其命維新六伐
乃止七德必陳君臨萬國遂撫八寅
　　　大觀舞歌
　　(大觀者取易彖曰大觀在上/觀天之神道而四時不忒也)
皇矣帝烈大哉興聖奄有四方受天明命居上不怠臨
下惟敬舉無諐則動無失正物從其本人遂其性昭播
九功肅齊八柄寛以惠下德以爲政三趾晨儀重輪夕
映棧壑忘阻梯山匪夐如日有恒與天無竟載陳金石
式流舞詠咸英韶夏於兹比盛
　　梁鞞舞歌　　　　　　沈約(樂府失名考/目錄作沈約)
　　　明之君六首
　　(隋書樂志曰梁三朝樂第十七設鼙舞唐書樂志/曰明君本漢世鞞舞曲梁武帝時改其辭以歌君)
　　(德/)
大梁七百始天監三元初聖功澄宇縣帝德總車書熙
熙億兆臣其志皆懽愉
刑措甫自今隆平亦肇兹神武超楚漢安用道邠岐百
拜奄來宅執玉咸在斯象天則地體無爲
禮緝民用擾樂諧風自移舜琴中已絶堯衣今復垂象
天則地體無爲
治兵戰六獸爲邦命九官靈蛇及瑞羽分素復銜丹望
就踰軒頊鏗鏘掩咸濩九尾擾成羣八象鳴相顧象天
則地化雲布
有爲臣所執司契君之道運行乃四時無言信蒼昊宸
居體沖寂忘懷定天保
至德同自然裁成侔𤣥造珍祥委天貺靈物開地寶窈
窕降青琴參差秀朱草
　　梁鞞舞歌三首　　　　周捨
　　　明之君
赫矣明之君我皇邁前古機靈通日月聖敬締區宇淮
海無横波文軌同一土樂哉太平世當歌復當舞
　　　明主曲
聖主應圖籙天下咸所歸端扆臨赤縣宸居法紫微遐
方奉正朔外戸闢重扉我君延萬夀福祚長巍巍
　　　明君曲
明君班五瑞就日朝百王充庭植鷺羽鈞天奏清商本
支同中嶽良臣安四方盛明普日月兆民樂未央
　　鐸舞曲　　　　　　　周捨
雲門且莫奏咸池且莫歌我后興至德樂頌發中和白
雲紛巳隆萬舞鬱駢羅功成聖有作黄唐何足多
　雜歌謠辭　　　　　　　無名氏
　　歌辭
　　　洛陽歌
　　(南史曰大通初武帝遣飈勇將軍陳慶之送魏北/海王元顥還北主魏轉戰而前連破魏軍顥入洛)
　　(陽宮御前殿改元大赦于時上黨王元天穆來攻/慶之又大破之慶之麾下悉著白袍所向披靡先)
　　(是洛陽人歌云/云至是果驗)
名軍大將莫自勞千兵萬馬被白袍
　　　始興王歌
　　(南史曰梁始興忠武王憺爲都督荆州刺史時天/監初軍旅之後公私匱乏憺厲精爲政廣闢屯田)
　　(減省力役供其窮困辭訟者皆立待符教决於俄/頃曹無留事下無滯獄後徵還朝而民歌之荆土)
　　(方言謂爹/爲父故云)
始興王人之爹徒我反赴人急如水火何時復來哺乳
我
　　　北軍歌
　　(南史曰梁臨川静惠王宏爲揚州刺史天監中武/帝詔都督諸軍侵魏宏以帝之介弟所領皆器甲)
　　(精新軍容甚盛北人以爲百數十年所未之有軍/次洛口前軍剋梁城諸將欲乘勝深入宏聞魏援)
　　(近畏懦不敢進召諸將欲議旋師呂僧珍曰知難/而退不亦善乎柳玭等不從宏不敢違羣議停軍)
　　(不進魏人知其不武遺以巾/幗北軍乃歌云云韋武叡也)
不畏蕭娘與呂姥但畏合肥有韋武
　　　夏侯歌
　　(梁書曰夏侯䕫爲豫州刺史於蒼陵立堰溉田千/餘頃境内賴之䕫兄亶先居此任兄弟竝有恩惠)
　　(百姓/歌之)
我之有州賴彼(一作/得)夏侯前兄後弟布政優優
　　　鄱陽歌
　　(南史曰陸襄吳郡人爲鄱陽内史先是郡人鮮于/琮反攻郡襄遣兵破之生獲琮時隣郡按琮黨與)
　　(因求貨賄皆不得其實或有善人盡/室罹禍唯襄郡枉直無濫人歌之曰)
鮮于抄後善惡分人無横死賴陸君
　　　同前
　　(南史曰郡人有彭李二家先用忿爭遂相誣告襄/引入内室不加責誚但和言解喻之二人感恩深)
　　(自悔咎乃爲設酒食令其盡歡酒/罷同載而還因相親厚人又歌曰)
陸君政無怨家鬭既罷讎共車
　　　瞿塘行人歌
　　(南史曰庾子輿新野人有孝性丁母憂哀至輙嘔/血父卒於蜀子輿哀痛將絶奉喪還鄉秋水猶壯)
　　(巴東有淫預石髙出二十許丈及秋至則纔如見/次有瞿塘大灘行旅忌之部伍至此石猶不見子)
　　(輿撫心長呌其夜五更水忽退減安/流南下及渡水復舊行人爲之語曰)
淫預如幞本不通瞿塘水退爲庾公
　　謠辭
　　　北方童謠
　　(南史曰梁武帝時魏降人王足陳計求堰淮水以/灌夀陽足引北方童謠云云帝發淮陽戸丁及戰)
　　(士二十萬築之以康絢督其事南起浮山北抵巉/石堰成長九里髙二十丈夾堤并樹杞柳軍人安)
　　(堵其上魏軍竟潰而歸水之所及方/數百里魏夀陽城戍稍徙頓八公山)
荆山爲上格浮山爲下格潼沱爲激溝併灌鉅野澤
　　　梁武帝時謠
　　(南史曰梁武帝天監元年十一月立長子統爲皇/太子時民間有謠按鹿子開者反語爲來子哭也)
　　(後太子果薨是時長子歡爲徐州刺史以嫡孫次/應嗣位而帝意在晉安王猶豫未决及立晉安王)
　　(爲皇太子而歡止封豫章郡王還任謠言心徘徊/者未定也城中諸少年逐歡歸去來者復還徐方)
　　(之象也統即/昭明太子也)
鹿子開城門城門鹿子開當開復未開使我心徘徊城
中諸少年逐歡歸去來
　　　雍州童謠
　　(南史曰蕭範梁武帝之從子也都督雍州刺史撫/循將士盡得歡心時論者謂範欲爲賊又童謠云)
　　(云然卒/無驗)
莫怱怱且寛公誰當作天子草覆車邊巳
　　　大同中童謠
　　(南史曰侯景渦陽之敗遣人求錦朝廷給之青布/其後皆用爲袍色尚青景乗白馬青絲爲轡欲以)
　　(應/謠)
青絲白馬夀陽來
　　　侯景時童謠
　　(南史曰侯景既克建鄴修飾臺/城及朱雀宣陽等門童謠曰)
的脰烏拂朱雀還與吳
　　　又
脱青袍著芒屩荆州天子挺應著
　　　江陵謠
　　(南史曰侯景既誅傳首至江陵元帝命梟於市三/日然後煑而漆之以付武庫先是江陵謠言云云)
　　(景首既至元帝付李季長宅宅東即/苦竹町也既加鼎鑊即用市南水焉)
苦竹町市南有好井荆州軍殺侯景
　　　梁童謠
　　(南史曰臨賀王正德與侯景同逆其後梁室傾覆/既由正德百姓至聞臨賀郡名亦不欲道童謠云)
　　(云其惡/之如此)
寧逢五虎入市不欲見臨賀父子
　　　北童謠
　　(南史曰齊遣柳逹摩領兵侵梁陳霸先命侯安都/敗之逹摩謂衆曰頃在北童謠云云侯景服青巳)
　　(倒于此今吾徒衣/黄豈謠言驗邪)
石頭𢷬兩襠𢷬青復𢷬黄
　　　童謠
　　(南史曰梁兵既勝齊兵中以賞俘貿/酒者一人裁得一醉先是童謠曰)
虜萬夫入五湖城南酒家使虜奴
　　　梁末童謠
　　(南史曰梁末有童謠及王僧辨滅説者以爲僧辨/本乗巴馬以繫侯景馬上郎王字也塵謂陳也江)
　　(東謂羖羊角爲皁莢隋氏姓/楊楊羊也言陳終滅於隋也)
可憐巴馬子一日行千里不見馬上郎但有黄塵起黄
塵汚人衣皁莢相料理
　　　省中語
　　(南史曰賀琛仕梁爲散騎常侍領尚書左丞參禮/儀事每進見武帝與語常移晷刻故省中語云云)
　　(琛容止閒雅/故時人呼之)
上殿不下有賀雅
　　　王彬歌
　　(南史曰王彬好文章習篆𨽻/與志齊名時人爲之語曰)
三眞六草爲天下寶
　　　三何歌二首
　　(南史曰何思澄與宗人遜及子朗俱擅文名時人/語云云思澄聞之曰此言誤耳如不然固當歸遜)
　　(思澄意謂/宜在巳也)
東海三何子朗最多
人中爽爽有子朗(子朗字世/明有才思)
　　　鮑佐謠
　　(南史曰鮑正爲湘東王五佐好/交遊無日不適人人爲之語曰)
無處不逢烏噪無處不逢鮑佐
　古詩紀巻一百七
欽定四庫全書
　古詩紀巻一百八　　　　明　馮惟訥　撰
陳第一
　後主(諱叔寶字元秀宣帝子即位之後荒於酒色不/恤政事而盛修宫室刑罰酷濫隋文帝命将南)
　　(征兵敗入隋見宥給賜甚/厚仁壽四年終於洛陽)
　　樂府
　　　採桑(以下/五言)
春樓髻梳罷南陌競相隨去後花叢散風來香處移廣
袖承朝日長鬟礙聚枝柯新攀易斷葉嫩摘前萎採蘩
鈎手弱㣲汗雜粧垂不應歸獨早堪為使君知
　　　日出東南隅行
重輪上瑞暉西北照南威南威年二八開牖敞重闈當
壚送客去上苑逐春歸髩下珠勝月牕前雲帶衣紅裙
結未解緑綺自難徽
　　　三婦艷詞十一首
大婦避秋風中婦夜牀空小婦初兩髻含嬌新臉紅得
意非霰日可憐那可同
大婦西北樓中婦南陌頭小婦初粧㸃回睂對月鈎可
憐還自覺人看反更羞
大婦主(一作/弄)縑機中婦裁春衣小婦新粧冶拂匣動琴
徽長夜理清曲餘嬌且未歸
大婦妬蛾睂中婦逐春時小婦最年少相望捲羅幃羅
幃夜寒巻相望人來遲
大婦上髙樓中婦蕩蓮舟小婦獨無事撥帳掩嬌羞丈
夫應自解更深難道留
大婦初調筝中婦飲歌聲小婦春粧罷弄月當宵楹季
子時將意相看不用爭
大婦愛恒偏中婦意常堅小婦獨嬌笑新來華燭前新
來誠可惑為許得新憐
大婦酌金杯中婦照粧臺小婦偏妖冶下砌折新梅衆
中何假問人今最後來
大婦怨空閨中婦夜偷啼小婦獨含笑正柱作烏棲河
低帳未掩夜夜畫睂齊
大婦正當壚中婦裁羅襦小婦獨無事淇上待吴姝鳥
歸花復落欲去却踟蹰
大婦年十五中婦當春戸小婦正横陳含嬌情未吐所
愁曉漏促不恨燈銷炷
　　　飛來雙白鶴
朔吹已蕭瑟愁雲屢合開𤣥冬辛苦地白鶴從風催音
響已清切毛羽復殘摧飛來進(闕/)　但為失雙回儻逢
噲參徳當共銜珠來
　　　采蓮曲
相催暗中起妝前日已光隨宜巧注口薄落㸃花黄風
住疑衫宻舩小畏裾長波文散動檝菱花拂度航低荷
亂翠影采袖新蓮香歸時會被喚且試入蘭房
　　　昭君怨
圖形漢宫裏遥聘單于庭狼山聚雲暗龍沙飛雪輕笳
吟度隴咽笛轉出關嗚啼妝寒葉下愁睂塞月生只餘
馬上曲猶作别時聲
　　　朱鷺
參差蒲未齊沈漾若浮緑朱鷺戯蘋藻裵徊流澗曲澗
曲多巖樹逶迤復斷續振振雖以明湯湯今又矚
　　　巫山髙
巫山巫峽深峭壁聳春林風巖朝蕋落霧嶺晚猨吟雲
來足􁀔枕雨過非感琴仙姬將夜月度影自浮沈
　　　有所思三首(選詩拾遺/作望逺)
蕩子好蘭期留人獨自思落花同淚臉初月似愁睂階
前看草蔓牕中對網絲不言千里别(一作/望)復是三春時
杳杳與人期遥遥有所思山川千里間風月兩邊時相
對春那劇相望景偏遲當由分别乆夢來還自疑
佳人在北燕相望渭橋邊團團落日樹耿耿曙河天愁
多明月下淚盡鴈行前别心不可寄惟餘琴上絃
　　　雉子斑
四野秋原暗十歩啄方前雊聲風處逺翅影雲間連箭
射妖姬笑裘值盛明然已足南皮賞復會北宫篇
　　　臨髙臺
晚景登髙臺迴望春光來霧濃山後暗日落雲傍開煙
裏看鴻小風來望葉回臨牕已響吹極眺且傾杯
　　　隴頭
隴頭征戍客寒多不識春驚風起嘶馬苦霧雜飛塵投
錢積石水斂轡交河津四靣夕氷合萬里望佳人
　　　隴頭水二首
塞外飛蓬征隴頭流水鳴漠處揚沙暗波中燥葉輕地
風冰易厚寒深溜轉清登山一回顧幽咽動邊情
髙隴多悲風寒聲起夜叢禽飛暗識路鳥轉逐征蓬落
葉時驚沫移沙屢擁空囘頭不見望流水玉門東
　　　折楊栁二首
楊栁動春情倡園妾屢驚入樓含粉色依風雜管聲武
昌識新種官渡有殘生還將出塞曲仍共(玉臺作/仍作)胡笳
鳴
長條黄復緑垂絲宻且繁花落幽人徑歩隠將軍屯谷
暗宵鉦響風髙夜笛喧聊持暫攀折空足憶中園
　　　關山月二首
秋月上中天迴(一作/迴)照關城前暈缺隨灰減光滿應珠
圓帶樹還添桂銜峰乍似弦復教征戍客長怨乆連翩
戍邊歳月乆恒悲望舒耀城遥接暈髙澗風連影揺寒
光帶岫徙冷色含山峭看時使人憶為似嬌娥照
　　　洛陽道五首
諠譁照邑里遨遊出洛京霜枝嫩栁發水塹薄苔生停
鞭囘去影駐軸敞前甍臺上經相識城下屢逢迎踟蹰
還借問只重未知名
日光朝杲杲照耀東京道霧帶城樓開啼侵曙色早佳
麗嬌南陌香氣含風好自憐釵上纓不歎河邊草
建都開洛汭中地乃城陽縱横肆八逹左右闢康莊銅
溝飛栁絮金谷落花光忘情伊水側税駕河橋傍
百尺瞰金埒九衢通玉堂栁花塵裏暗槐色露中光游
俠幽并客當壚京兆粧向夕風煙晚金羈滿洛陽
青槐夾馳道御水映銅溝逺望凌霄闕遥看井幹樓黄
金彈俠少朱輪盛徹侯桃花雜渡馬紛披聚陌頭
　　　長安道
建章通未央長樂屬明光大道移甲第甲第玉為堂遊
蕩新豐裏戲馬渭橋傍當壚晚留客夜夜苦紅粧
　　　梅花落二首
春砌落芳梅飄零上鳯臺拂妝疑粉散逐溜似萍開映
日花光動迎風香氣來佳人早挿髻試立且裵徊
楊栁春樓邊車馬飛塵煙連娉烏孫伎屬客單于氈鴈
聲不見書蠶絲欲斷弦欲持塞上蕋試立將軍前
　　　紫騮馬二首
嫖姚紫塞歸蹀躞紅塵飛玉珂鳴廣路金絡耀晨輝盖
轉時移影香動屢驚衣禁門猶未閉連騎恣相追(一作/莫相)
(違/)
蹀躞紫騮馬照耀白銀鞍直去黄龍外斜趨𤣥莵端垂
鞬還細栁揚塵歸上蘭紅臉桃花色客别重羞看
　　　雨雪曲
長城飛雪下邊關地籟吟濛濛九天暗霏霏千里深樹
泠月恒少山霧日偏沈况聽南歸鴈切思胡笳音
　　　劉生
遊俠長安中置驛過新豐撃鐘蒲璧磬鳴弦楊葉弓孟
公正驚客朱家始賣僮羞作荆卿笑捧劍出遼東
　　　飲馬長城窟行
征馬入他鄉山花此夜光離羣嘶向影因風屢動香月
色含城暗秋聲雜塞長何以酬天(一作/君)子馬革報疆塲
　　　楊叛兒曲(拾遺作隋越/王京洛行)
青春上陽月結伴戯京華龍媒玉珂馬鳳軫繡香車水
映臨橋樹風吹夾路花日昏歡宴罷相將歸狹斜
　　　舞媚娘三首
樓上多嬌艷當牕併三五爭弄遊春陌相邀開繡戸轉
態結紅裙含嬌拾翠羽留賓乍拂絃託意時移柱
淇水變新臺春壚當夏開玉靣含羞出金鞍排夜來
春日好(一作/多)風光尋觀向市傍轉身移佩響牽袖起衣
香
　　　估客樂
三江結儔侣萬里不辭遥恒隨鷁首舫屢逐雞鳴潮
　　　三洲歌
春江聊一望細草遍長洲沙汀時起伏畫舸屢淹留
　　　前有一樽酒行
殿髙絲吹滿日落綺羅鮮莫論朝漏促傾巵待夕筵
　　　自君之出矣六首
自君之出矣霜暉當夜明思君若風影來去不曽停
自君之出矣房空帷帳輕思君如晝燭懐心不見明
自君之出矣不分道無情思君若寒草零落故心生
自君之出矣塵網暗羅帷思君如落日無有暫還時
自君之出矣緑草遍堦生思君如夜燭垂淚著雞鳴
自君之出矣愁顔難復覩思君如蘗條夜夜只交苦
　　　玉樹後庭花(以下/七言)
　　(隋書樂志曰陳後主於清樂中造黄驪留及玉樹/後庭花金釵兩髩垂等曲與幸臣等製其歌詞綺)
　　(艷相髙極於輕蕩男/女唱和其音甚哀)
麗宇芳林對髙閣新粧艷質本傾城映戸凝嬌乍不進
出帷含態笑相迎妖姬臉似花含露玉樹流光照後庭
　　　烏棲曲三首
陌頭新花歴亂生葉裏啼鳥送春情長安遊俠無數伴
白馬驪珂路中滿
金鞍向暝欲相連玉靣俱要來帳前含態眼語懸相觧
(音/蟹)翠帶羅裙入為觧
合歡襦薰百和香牀中被織兩鴛鴦烏啼漢沒天應曙
只持懐抱送郎去
　　　東飛伯勞歌
池側鴛鴦春日鸎緑珠絳樹相逢迎誰家佳麗過淇上
翠釵綺袖波中漾雕軒繡戸花恒發珠簾玉砌移明月
年時二七猶未笄轉顧流盼鬟髩低風飛蕋落將(一作/時)何
故可惜可憐空擲度
　　　長相思二首(以下/襍言)
長相思乆相憶關山征戍何時極望風雲絶音息上林
書不歸迴文徒自織羞將别後靣還似初相識
長相思怨成悲蝶縈草樹連絲庭花飄散飛入帷帷中
看隻影對鏡歛雙睂兩見同見(玉臺/作望)月兩别共春時
　　　古曲
桂鉤影桂枝開紫綺袖逐風迴日明珠色偏亮葉盡衫
香更來
　　　獨酌謠四首
　序曰齊人淳于髠善為十酒偶效之作獨酌謡
獨酌謡獨酌且獨謡一酌豈陶暑二酌斷風飈三酌意
不暢四酌情無聊五酌盂易覆六酌懽欲調七酌累心
去八酌髙志超九酌㤀物我十酌忽凌霄凌霄異羽翼
任致得飄飄寧學世人醉揚波去我遥爾非浮丘伯安
見王子喬
獨酌謠獨酌起中宵中宵照春月初花發春朝春花春
月正裵徊一尊一弦當夜開聊奏孫登曲仍斟畢卓杯
羅綺徒紛亂金翠轉遲囘中心本如水凝志更同灰逍
遥自可樂世語世情哉
獨酌謡獨酌酒難消獨酌三兩盌弄曲兩三調調弦忽
未畢忽值出房朝更似遊春苑還如逢麗譙衣香逐嬌
去眼語送杯嬌餘罇盡復益自得是逍遥
獨酌謡獨酌一尊酒尊酒傾未酌明月正當牖是牖非
圓甕吾樂非擊缶自任物外懽更齊椿菌久巻舒乃一
致忘情且十斗寧復語綺羅因情即山藪
　　詩
　　　同江僕射遊攝山棲霞寺(以下/五言)
時宰磻溪心非關狎竹林鷲嶽青松繞雞峯白日沈天
迥浮雲細山空明月深摧殘枯樹影零落古藤隂霜村
(一作/月)夜烏去風路(一作/露)寒猿吟自悲堪出俗詎是欲(一/作)
(願/)抽簮
　　　同平南弟元日思歸
至徳掩羲黄成功邁禹湯儀刑元四海來庭盛萬方鳴
玉觀升降擊石乃鏗鏘三春氣色早九疑煙霧長浮雲
斷更續輕花落復香北宮瞻逺岫南服阻遥江爾言想
伊洛我思屬瀟湘
　　　立春日汎舟𤣥圃各賦一字六韻成篇
　　(座有張式陸瓊顧野王謝伸禇琢王縘傅縡陸瑜/姚察等九人上○以下十六首並見歳時雜詠)
春光反禁苑曖日暖源桃霄煙近漠漠暗浪逺滔滔石
苔侵緑蘚岸草發青袍迴歌逐轉檝浮冰隨度刀遥看
栁色嫩迴望鳥飛髙自得欣為樂忘意若臨濠
　　　獻歳立春光風具美汎舟𤣥圃各賦六韻
　　(座有張式陸瓊顧野王殷/謀陸琢岑之敬等六人上)
寒輕條已翠春初未囀禽野雪明巖曲山花照迥林苔
色隨水溜樹影帶風沈沙長見水落歌遥覺浦深餘輝
斜四戸流風颺八音既此留連席道欣放曠心
　　　上已宴麗暉殿各賦一字十韻
芳景滿闢牕暄光生逺阜更以登臨趣還勝袚褉酒日
照源上桃風揺城外栁斷雲仍合霧輕霞時映牖逺樹
帶山髙嬌鶯含響偶一峯遥落日數花飛映綬度鳥或
遛檐飄絲屢薄藪言志遞為樂置觴方薦壽文學且迾
筵羅綺令陳後干戈幸勿用寧須勞馬首
　　　上已𤣥圃宣猷堂褉飲同賦八韻
綺殿三春晚玉燭四時平藤交近浦暗花照逺林明百
戲堦庭滿八音弦調清鶯喧襍管韻鐘響帶風生山髙
雲氣積水急溜杯輕簮纓今盛此俊乂本多名美才盡
壯思文彩發雕英樂是西園日歡兹南館情
　　　春色褉辰盡當曲宴各賦十韻
餘春尚芳菲中園飛桃李是時乃季月兹日叶上已既
有遊伊洛可以袚溱洧得性足為娯髙堂聊復擬髙堂
亦有趣圖繢此芳軌棲遁稱式驂善政日馴雉蘭桂觀
往轍簮裾躡前趾啼禽静或喧花落低還起水霧遥混
襍山雲逺相似坐客聴一言隨吾祛俗鄙
　　　祓褉汎舟春日𤣥圃各賦七韻
園林多趣賞祓褉樂還尋春池已𣺌漫高枝自嵸森日
裏絲光動水中花色沈安流淺易榜峭壁迥難臨野鶯
添管響深岫接鐃音山逺風煙麗苔輕激浪侵置酒來
英雅嘉賢良所欽
　　　上已𤣥圃宣猷嘉辰褉酌各賦六韻以次成篇
　　(座有張式陸瓊顧野王/陸琢岑之敬等五人上)
園開簮帶合亭迥春芳過鶯度遊絲斷風駛落花多峯
幽來鳥囀洲横擁浪波歌聲初出牖舞影乍侵柯靣玉
同釵玉衣羅異草蘿既悦弦筒暢復歡文酒和
　　　七夕宴宣猷堂各賦一韻詠五物自足為十并
　　　　牛女一首五韻物次第用得帳屏風案唾壺
　　　　履
　　(座有陸瓊傅緯陸/瑜姚察等四人上)
錦作明玳牀黼垂光粉壁帶日芙蓉照因吹芳芬拆(帳/)
織成如繢采琉璃畏風擊秦宫得絶超漢座殊斑敵(屛/風)
已羅七爼滿兼逢百品易張陳答贈言梁室齊睂席(案/)
藴仙此還異掌漏翻非役侍臣乃執捧良賓乃投擲(唾/壺)
賢舍觀穴踵𤓰田覩躡迹矩歩今有儀用此前嘉客(履/)
　　　七夕宴重詠牛女各為五韻
　　(座有劉䀓安逺侯方華張式陸瓊顧野王禇玠/謝伸周燮傅緯陸瑜栁莊王瑳等十三人上)
明月照高臺仙駕忽裵徊雷徙聞車度霞上見粧開房
移看動馬斗轉望斟杯靨色隨星去髻影襍雲來更覺
今宵短只遽日輪催
　　　同管記陸琛七夕五韻
亭亭秋月明團團夕露輕鳳駕今時度霓騎此宵迎䟽
上采霞動粉外白雲生故嬌隔分别新歡起舊情含笑
不終夜香風空自停
　　　七夕宴樂脩殿各賦六韻
　　(座有張式陸瓊禇玠王瓊/傅緯陸瑜姚察七人上)
秋初芰荷殿寳帳芙蓉開玉笛隨弦上金鈿逐照迴釵
光揺玳瑁柱色輕玫瑰笑靨人前斂衣香動處來非同
七襄駕詎隔一春梅神仙定不及寧用流霞杯
　　　七夕宴𤣥圃各賦五韻
　　(座有顧野王陸/琢姚察等四人)
殿深炎氣少日落夜風清月小看針暗雲開見縷明絲
調聽魚出吹響間蟬聲度更銀燭盡陶暑玉巵盈星津
雖可望詎得似人情
　　　五言同管記陸瑜九日觀馬射
晴朝麗早霜秋景照堂皇榦惨風威切荷彫池望荒樓
髙看鴈下葉散覺山凉歇霧含空翠新花濕露黄飛禽
接斾影度日轉鈹光連翻北幽騎馳射西園傍勒移碼
碯色鞭起珊瑚揚已同過隙逺更異良弓藏且觀千里
汗仍瞻百歩楊非為從逸賞方追塞外羌
　　　五言畫堂良夜履長在節歌管賦詩迾筵命酒
　　　　十韻成篇(得沓合答襍納/颯匝欱拉閤)
季冬初陽始寒氣尚蕭颯原葉或委低岫雲時吐欱雕
樹乍踈迴逺峯自重沓雲興四山霾風動萬籟答肅肅
凝霜下峩峩層冰合複殿可以娱於兹多延納迢迢百
尺觀杳杳三休閤前後訓導屛左右文衛匝進退簮纓
移縱横壯思襍幸矣天地泰當無范雎拉
　　　同管記陸瑜七夕四韻(陸瑜王瓊等/二人上和)
河漢言清淺相望限煙霄雲生劒氣沒槎還客宿遥月
上仍為鏡星連可作橋唯當有今夕一夜不迢迢
　　　初伏七夕已覺㣲涼既引應徐且命燕趙清風
　　　　朗月以望七襄之駕置酒陳樂各賦四韻之
　　　　篇
　　(座有張式陸瓊顧野王/傅緯陸玠等五人上)
廣席多才俊重合引珠妍管絃檐外響羅綺樹中鮮舉
針還向月上儛復依筵度河將(闕/)殿相看併是仙
　　　晚宴文思殿
晚日落餘暉宵園翠盖飛荷影侵池浪雲色入山扉螢
光息復起暗鳥去翻歸樂極未言醉杯深猶恨稀
　　　宴光璧殿詠遥山燈
照耀浮輝明飄颻落燼輕枝多含樹影煙上帶珮生雜
桂還如月依栁更疑星園中鶴采麗池上鳬飛驚
　　　三善殿夕望山燈
重岫多風烟華燈此岫邊涸浦如珠露彫樹似花鈿依
樓雜度月帶石影開蓮既有常滿照羞與曉星連
　　　入隋侍宴應詔
　　(南史曰後主從隋文/帝東巡登芒山賦詩)
日月光天徳山河壯帝居太平無以報願上東封(一作/萬年)
書
　　　幸𤣥武湖餞呉興太守任惠
寒雲輕重色秋水去來波待我戎衣定然送大風歌
　　　宴詹事陸繕省
禁闥九重中宴賞三春日雲收上樹隠葉長宫槐宻水
緑已浮苔花舒正含實(闕/)
　　　聽箏(雜言補出/詩話  遺)
文牕玳瑁影嬋娟香帷翡萃出神仙促柱㸃脣鶯欲語
調弦繫爪鴈相連秦聲本自楊家解呉歈那知謝傅憐
秖愁芳夜促蘭膏無那煎
附録(按小説家所載後主煬帝諸詩辭多不類其為/後人依託無疑今别附於此以備省覽云爾)
　　　隋渠詩
　　(海山記曰隋煬帝夕泛舟北海忽見水上有小舟/至乃陳後主也帝起迎之後主曰聞陛下開隋渠)
　　(引洪河之水東遊/維揚因作詩以奏)
隋室開兹水初心謀大賒一千里力役百萬民吁嗟水
殿不復返龍舟成小瑕溢流隨陡岸濁浪噴黄沙兩人
迎客至三月栁飛花日脚沈雲外榆梢噪暝鴉如今遊
子俗異日便天家且樂人間景休尋海上槎人喧舟艤
岸風細錦㠶斜莫言無後利千古壯京華
　　　小牕詩
　　(顔師古隋遺録曰煬帝昏酒嘗游呉公宅雞臺忽/與陳後主相過後主復詩十數篇帝止記小牕及)
　　(寄侍兒/碧玉詩)
午醉醒來晚無人夢自驚夕陽如有意偏傍小牕明
　　　寄碧玉詩
離别膓應斷相思骨合銷愁魂若飛散憑仗一相招
　　　戲贈沈后
　　(平陳録曰沈后者望蔡侯君理女也以張貴妃權/寵動經半年不得御陳主當御沈后處暫入即還)
　　(謂后曰何不見留贈詩云云/后答云云  亦見朝野僉載)
留人不留人不留人也去此處不留人自有留人處
　　　答後主(附/)　　　　　　　　沈后
誰言不相憶見罷倒(一作/便)成羞情知不肯住教道(一作/我)
若為留
　
　
　
　
　
　
　
　古詩紀巻一百八
欽定四庫全書
　古詩紀巻一百九　　　　明　馮惟訥　撰
陳第二
　隂鏗(孛子堅武威人五歳能誦詩賦日千言尤善五/言詩為當時所重仕梁為湘東王法曹行參軍)
　　(陳天嘉中為始興王中錄事參軍/累遷晉陵太守員外散騎常侍卒)
　　　新成安樂宮(歴代吟譜曰鏗賦新/成安樂宮援筆便就)
新宮實壯哉雲裏望樓臺迢遞翔鵾仰連翩賀燕來重
櫩寒霧宿丹井夏(一作/夜)蓮開砌石披新錦梁花畵早梅
欲知安樂盛歌管襍塵埃
　　　班婕妤怨
栢梁新寵盛長信昔㤙傾誰謂詩書巧翻為歌舞輕花
月分牕進苔草共堦生接淚衫前滿單瞑(一作/眠)夢裏驚
可惜逢秋扇何用合歡名
　　　蜀道難
王尊奉漢朝靈闗不憚遥髙岷長有雪隂棧屢經燒輪
摧九折路騎阻七星橋蜀道難如此功名詎可要
　　　和登百花亭懐荆楚
江陵一柱觀潯陽千里潮風煙望似接川路恨成遥落
花輕未下飛絲斷易飄藤長還依格荷生不避橋陽臺
可憶處唯有暮將朝
　　　奉送始興王
良守别承明枉道暫逢迎去㠶收錦䋏(一作/纜)歸騎指蘭
城紛糺連山暗潺湲𣲖水清桂晚花方白蓮秋葉始輕
背飛傷客念臨岐憫聖情分風不得逺何由送上征
　　　廣陵岸送北使
行人引去節送客艤歸艫即是觀濤處仍為郊贈衢汀
洲浪已息䢴江路不紆亭嘶背櫪馬檣囀向風烏海上
春雲襍天際晚㠶孤離舟對零雨别渚望飛鳬定知能
下淚非但一楊朱
　　　江津送劉光禄不及
依然臨送渚長望倚河津鼓聲隨聽絶㠶勢與雲隣泊
處空餘鳥離亭已散人林寒正下葉釣晚欲收綸如何
相背逺江漢與城闉
　　　和傅郎歳暮還湘洲
蒼茫嵗欲晚辛苦客方行大江静猶浪扁舟獨且征棠
枯綘葉盡蘆凍白花輕戍人寒不望沙禽逈未驚湘波
各深淺空軫念歸情
　　　渡青草湖
洞庭春溜滿平湖錦㠶張沅水桃花色湘流杜若香穴
去茅山近江連巫峽長帶天澄逈碧映日動浮光行舟
逗逺樹度鳥息危檣滔滔不可測一葦詎能航
　　　渡岸橋
畫橋長且曲傍險復憑流寫虹晴尚飲圗星晝不收跨
波連斷岸接路上危樓欄髙荷不及池清影自浮何必
横南渡方復似牽牛
　　　遊始興道館
紫臺髙不極清谿千仭餘壇邊逢藥銚洞裏閱仙書庭
舞經乘鶴池遊被控魚稍昏蕙葉歛欲暝槿花疎徒教
斧柯爛㑹自不凌虚
　　　開善寺
鷲嶺春光遍王城野望通登臨情不極蕭散趣無窮鶯
隨入戸樹花逐下山風棟裏歸雲白牕外落暉紅古石
何年臥枯樹幾春空淹留昔未及幽桂在芳叢
　　　罷故章縣
秩滿三秋暮舟虚一水濱漫漫遵歸道淒淒對别津晨
風下散葉岐路起飛塵長岑舊知逺萊蕪本自貧被裏
恒容吏正朝不繫民惟當有一犢留持贈後人
　　　閒居對雨
四溟飛旦雨三逕絶來遊震位雷聲發離宫電影浮山
雲遥似帶庭葉近成舟茅簷下亂滴石竇引環流寄言
一髙士如何麥不收
　　　又
蘋藻降靈祇聰明諒在斯觸石朝雲起從星夜月離八
川奔巨壑萬頃溢澄陂緑野含膏潤青山帶濯枝嘉禾
方合穎秀麥已分岐寄語紛綸學持竿詎必知
　　　行經古墓
偃松將古墓年代理當深表柱應堪燭碑書欲有金逈
墳由路毁荒隧受田侵霏霏野霧合昏昏隴日沈懸劔
今何在風楊空自吟
　　　和樊晉陵傷妾
畫梁朝日盡芳樹落花辭忽以千金笑長作九泉悲鏡
前塵劇粉機上網多絲戸餘雙入燕牀有一空帷名香
不可得何見返䰟時
　　　和侯司空登樓望鄉
懐土臨霞觀思歸想石門瞻雲望鳥道對栁憶家園寒
田穫裏静野日燒中昏信美今何益傷心自有源
　　　登武昌岸望
遊人試歴覽舊跡巳丘墟巴水縈非字楚山斷類書荒
城髙仞落古栁細條踈煙蕪遂若此當不為能居
　　　晚出新亭
大江一浩蕩離悲足幾重潮落猶如盖雲昏不作峯逺
戍唯聞鼓寒山但見松九十方稱半歸途詎有蹤
　　　晚泊五洲
客行逢日暮結纜晚洲中戍樓因嵁(一作/碪)險村路入江
窮水隨雲度黑山帶日歸紅遥憐一柱觀欲輕千里風
　　　詠得神仙
羅浮銀是殿瀛洲玉作堂朝遊雲暫起夕餌菊恒香聊
持履成燕戲以石為羊洪厓與松子乗羽就周王
　　　遊巴陵空寺
日宮朝絶磬月殿夕無扉網交雙樹葉輪斷七燈輝香
盡奩猶馥幡塵畫漸㣲借問將何見風氣動天衣
　　　秋閨怨
獨眠雖已慣秋來只自愁火籠恒煖脚行障鎮牀頭眉
含黛俱歛啼將粉共流誰能無别恨唯守一空樓
　　　南征閨怨
湘水舊言深征客理難尋獨愁無處道長悲不自禁逢
人憎解佩從來懶聽音唯當有夜鵲南飛似妾心
　　　侯司空宅詠妓(劉刪/同賦)
佳人遍綺席妙曲動鵾弦樓似陽臺上池如洛水邉鶯
啼歌扇後花落舞衫前翠栁將斜日俱照晚粧鮮
　　　經豐城劒池
清池自湛澹神劒乆遷移無復連星氣空餘似月池夾
篠澄深淥含風結細漪唯有蓮花蕚還想匣中雌
　　　西遊咸陽中
　　(阮籍詠懐詩曰西遊/咸陽中趙李相經過)
上林春色滿咸陽遊俠多城斗疑連漢橋星象跨河影
裏看飛轂塵前聽逺珂還家何意晚無處不經過
　　　觀釣
澄江息晚浪釣侶枻輕舟絲垂遥濺水餌下暗通流歌
聲時斷續檝影乍横浮寄言濯纓者滄浪終滯游
　　　詠石
天漢支機罷仙嶺博棊餘零陵舊是燕昆池本學魚雲
移蓮勢出苔駮錦紋䟽還當榖城下别自解兵書
　　　侍宴賦得夾池竹
夾池一叢竹垂(一作/青)翠不驚寒葉醖宜城酒皮裁(一作/治)
薛縣冠湘川染别淚衡嶺拂仙壇欲見葳㽔色當來兎
苑看(一作欲見凌冬/質當為雪中看)
　　　雪裏梅花
春近寒雖轉梅舒雪尚飄從風還共落照日不俱消葉
開隨足影花多助重條今來漸異昨向晚判勝朝
　　　五洲夜發
夜江霧裏闊新月迥中明溜船惟識火驚鳬但聽聲勞
者時歌榜愁人數問更
　　　詠鶴
休池屢獨舞對影或孤鳴乍動軒墀歩時轉入林聲
　
　
　古詩紀巻一百九
欽定四庫全書
　古詩紀巻一百十　　　　明　馮惟訥　撰
陳第三
　徐陵(字孝穆東海郯人摛之子初為梁晉安王參軍/累遷至散騎常侍仕陳歴侍中安右將軍光禄)
　　(大夫太子少傅南徐州大中正建昌縣開/國侯氣局深逺清簡寡欲為一代文宗)
　　樂府
　　　驄馬驅(以下/五言)
白馬號龍駒彫鞍名鏤渠(一作/衢)諸兄二千石小婦字羅
敷倚端輕掃史(一作/吏)召募擊休屠塞外多風雪城中絶
詔書空憶長楸下連蹀復連􁞚
　　　中婦織流黄
落花還(一作/飛)井上春機當戸前帶衫行陣口覔釧枕檀
(一作/入壇)邉數鑷經無亂新漿緯易牽蜘蛛夜伴織百舌曉
驚眠封用黎陽土書因計吏船欲知夫壻處今督水衡
錢
　　　出自薊北門行
薊北聊長望黄昏心獨愁燕山(一作/然)對古刹代郡隠(一/作)
(倚/)城樓屢戰橋恒斷長冰塹不流天雲如地陣漢月帶
胡秋漬土泥函谷挼繩縛涼州平生燕頷相㑹自得封
侯
　　　隴頭水
别塗聳千仞離川懸百丈攅荆夏不通積雪冬難上枝
交隴底暗石礙波前響廻首咸陽中唯言夢時徃
　　　折楊栁
嫋嫋河堤樹(一作/栁)依依魏主營江陵有舊曲洛下作新
聲妾對長楊苑君登髙栁城春還應共見蕩子太無
情
　　　闗山月二首
闗山三五月客子憶秦川思婦髙樓上當牕應未眠星
旗映踈勒雲陣上祁連戰氣今如此從軍復幾年
月出栁城東微雲掩復通蒼茫縈白暈蕭瑟帶長風𦍑
兵燒上郡胡騎獵雲中將軍擁節起戰士夜鳴弓
　　　洛陽道二首
綠栁三春暗紅塵百戲多東門向金馬南陌接銅駝華
軒翼葆吹飛盖響鳴珂潘郎車欲滿無奈擲花何
洛陽馳道上春日起塵埃濯龍望如霧(一作/水)河橋渡似
雷聞珂知馬蹀傍幰見甍開相看不得語宻意眼中來
　　　長安道
輦道乗雙闕豪雄被五都横橋象天漢法駕應坤圖韓
康賣良藥董偃鬻明珠喧喧擁車騎非但執金吾
　　　梅花落
對戸一株梅新花落故栽燕拾還蓮井風吹上鏡臺娼
家怨(一作/愁)思妾樓上獨裵徊啼看竹葉錦簮(一作/篸)罷未
能裁
　　　紫騮馬
玉鐙繡纒鬃金鞍錦覆幪風驚塵未起草淺埒猶空角
弓連(一作/穿)兩兎珠彈落雙鴻日斜馳逐罷連翩還上東
　　　劉生
劉生殊倜儻任俠遍京華戚里驚鳴筑平陽吹怨笳俗
儒排左氏新室忌漢家髙才被擯壓自古共憐嗟
　　　烏棲曲二首(七言/)
卓女紅籹期此夜胡姬沽酒誰論價風流荀令好兒郎
偏能傅粉復薰香
繡帳羅帷隠燈燭一夜千年猶不足唯憎無賴汝南雞
天河未落猶爭啼
　　　襍曲
傾城得意已無儔洞房連閣未消愁宮中本造鴛鴦殿
為誰新起鳳凰樓綠黛紅顔兩相發千嬌百念情無歇
舞衫廻袖勝春風歌扇當牕似秋月碧玉宫妓自翩妍
絳樹新聲最可憐張星舊在天河上從來張姓本連天
二八年時不憂度旁邉得寵誰相(一作/應)妬立春厯日自
當新正月春幡底須故流蘇錦帳挂香囊織成羅幌隠
燈光只(一作/秖)應私將琥珀枕瞑瞑來上珊瑚牀
　　　長相思二首(襍言/)
長相思望歸難傳聞奉詔戍臯蘭龍城逺鴈門寒愁來
痩轉劇衣帶自然寛念君今不見誰為抱腰看
長相思好春節夢裏恒啼悲不洩帳中起牕前䯻栁絮
飛還聚遊絲斷復結欲見洛陽花如君隴頭雪
　　詩
　　　同江詹事登宫城南樓(以下/五言)
元良屬上德率土被中孚漢幄朝無怠周門夕復趨桓
經既受業賀拜且尊儒壯志諧風雅髙文㑹斗樞鏗鏘
叶舞蹈炤爛等琨瑜溝水慙雄伯漳川仰大巫鮑魚寧
入爼釣鱉匪充厨叔譽恒詞屈防年豈濫誅
　　　走筆戲書應令
此日乍殷勤相嫌不如春今宵花燭淚非是夜迎人舞
席秋來巻歌筵無數塵曽經新代故那惡故迎新片月
窺花簟輕寒入錦巾秋來應痩盡偏自著腰身
　　　春情
風光今旦動雪色故年殘薄夜迎新節當罏却晚寒竒
(一作/故)香分細霧(一作/篆)石炭擣輕紈竹葉裁衣帶梅花奠
酒盤年芳袖裏出春色黛中安欲知迷下蔡先將過上
蘭
　　　奉和詠舞(簡文有/詠舞詩)
十五屬平陽因來入建章主家能教舞城中巧畫粧低
鬟向綺席舉袖拂花黄燭送空廻(一作/牕邉)影衫傳箧裏香
當由好留客故作舞衣長
　　　和簡文帝賽漢髙帝廟(聲偶作徐摛詩彚/作庾肩吾並誤)
山宫類牛首漢寢若龍川玉盌無秋酎金燈滅夜煙丹
帷廹靈嶽紺席下羣仙堂虗沛筑響釵低戚舞妍何殊
后廟裏子建作華篇
　　　山齋
桃源驚徃客鶴嶠斷來賔復有風雲處蕭條無俗人山
寒微有雪石路本無塵竹徑䝉籠巧茅齋結構新燒香
披道記懸鏡厭山神砌水何年溜簷桐幾度春雲霞一
已絶寧辨漢將秦
　　　詠柑(藝文初學並作徐陵詩劉/孝綽集載此或誤收也)
朱實挺江南苞品擅珍淑上林雜嘉樹江潭間脩竹萬
室擬封侯千株挺荆國綠葉萋以布素榮芬且郁得陳
終宴歡良垂雲雨育
　　　侍宴
園林才有熱夏淺更勝春嫩竹猶含粉初荷未聚塵承
恩豫下席應阮獨何人
　　　奉和山池(梁簡文有/山池詩)
羅浮無定所鬰島屢遷移不覺因風雨何時入後池樓
臺非一勢臨翫自多竒雲生對戸石猨挂入櫩枝
　　　山池應令
畫舸圖仙獸飛艎挂采斿傍人事金漿釣女飾銀鈎細
萍時帶檝低荷乍入舟猿啼知谷晚蟬咽覺山秋
　　　别毛永嘉(英華作别/毛尚書)
願子厲風規歸來振羽儀嗟余今老病此别空長離白
馬君來哭黄泉我詎知徒勞脫寳劒空掛隴頭枝
　　　秋日别庾正員(藝文作/張正見)
征途愁轉斾連騎慘停鑣朔氣凌疎木江風送上潮青
雀離㠶逺朱鳶别路遥唯有當秋月夜夜上河橋
　　　新亭送别應令
鳳吹臨伊水時駕出河梁野燎村田黑江秋岸荻黄隔
城聞上鼓廻舟隠去檣神襟愛(一作/憂)逺别流睇極清漳
　　　和王舍人送客未還閨中有望
倡人歌吹罷對鏡覽紅顔拭粉留花稱除釵作小鬟綺
燈停不滅髙扉掩未闗良人在何處光唯見月還
　　　為羊兗州家人答餉鏡
信來贈寳鏡亭亭似團月鏡乆自踰明人乆情愈歇取
鏡掛空臺於今莫復開不見孤鸞鳥香䰟何處來
　　　詠織婦
纎纎運玉指脉脉正蛾眉振躡開交縷停梭續斷絲簷
前初月照洞戸朱帷垂(一作未/垂帷)弄機行掩淚彌令織素
遲
　　　内園逐凉
昔有北山北今余(一作/來)東海東納涼髙樹下直坐落花
中狹徑長無跡茅齋本自空提琴就竹篠酌酒勸梧桐
　　　鬬雞
季子聊為戲陳王欲騁才花冠已衝力芥爪復驚媒鬬
鳳羞衣錦雙鸞耻鏡臺陳倉若有信為覔寳雞來
　　　詠日華
朝暉爛曲池夕照滿西陂復有當晝景江上鑠光儀時
從髙浪歇乍逐細波移一在雕梁上詎比扶桑枝
　　　詠雪
瓊林𤣥圃葉桂樹日南華豈若天庭瑞輕雪帶風斜三
農喜盈尺六出儛崇花明朝闕門外應見海神車
　　　春日
岸煙起暮色岸水帶斜暉逕狹横枝度簾揺驚燕飛落
花承歩履流澗寫行衣何殊九枝葢薄暮洞庭歸
　　　奉和簡文帝山齋
架嶺承金闕飛橋對石梁竹宻山齋冷荷開水殿香山
花臨舞席水影照歌牀(闕/)
　徐孝克(陵之弟性至孝能談𤣥理尤精意佛教宣/帝時為國子祭酒陳亾入隋授國子博士)
　　　仰同令君攝山棲霞寺山房夜坐六韻
戒壇青石路靈相紫金峯影盡皈依鴿餐迎守䕶龍晨
朝宣寳偈寒夜歛踈鐘雞蘭静含握仁智獨從容五禪
清慮表七覺蕩心封願言于此處携手屢相逢
　　　仰和令君
上宰明四空廻車八道中洞涼容麥氣巖光對月宫香
來詎經火花散不隨風澗松無異聒禪桂兩分叢虗薄
誠為累何因偶㑹同蹔此乖山北猶可向墻東
　
　
　
　
　古詩紀巻一百十
欽定四庫全書
　古詩紀巻一百十一　　　明　馮惟訥　撰
陳第四
　沈炯(字初明吳興武康人約之後有雋才仕梁為呉/令侯景之亂景將宋子仙據吳興逼令掌書記)
　　(及景東奔炯妻子皆為景害元帝立封原鄉侯領/尚書左丞魏剋荆州被虜授儀同以母在東求歸)
　　(陳武帝以為御史中丞/文帝立加明威將軍)
　　　長安少年行
長安好少年驄馬鐵連錢陳王裝瑙勒晉后鑄金鞭歩
揺如飛燕寳劒(一作/劒鍔)似舒蓮去來新市側遨遊大道邊
道邊一老翁顔鬢如衰蓬自言居(一作/生)漢世少小見豪
雄五侯俱拜爵七貴各論功建章通北闕複道度南宫
太后居長樂天子出回中五輦迎飛燕金山賞鄧通一
朝復一日忽見朝市空扶桑無復海崑山倒向東少年
何假問頺齡值福終子孫冥㓕盡鄉閭復不同淚盡眼
方暗髀傷耳自聾杖策尋遺老歌嘯詠悲翁遭隨各有
遇非敢訪童䝉
　　　獨酌謡(雜言/)
獨酌謡獨酌獨長謡智者不我顧愚夫余未要不愚復
不智誰當余見招所以成獨酌一酌傾一瓢生涯本漫
漫神理暫超超再酌矜許史三酌傲松喬頻煩四五酌
不覺凌丹霄倐爾厭五鼎俄然賤九韶彭殤無異塟夷
跖可同朝龍蠖非不屈鵬鷃但逍遥寄語號呶侶無乃
太塵囂
　　　從駕送軍
惟堯稱乃武軒后號神兵弔民資智勇治亂屬師貞我
君膺寳業歴駕視前英蒲海方無浪夷山未有平星光
下結斾劒氣上舒精雲開萬里徹日麗百川明撫鼓山
靈應詔蹕水祗驚
　　　望郢州城
䰟兮何處返非死復非仙坐柯如昨日石合(一作/合石)未淹
年歴陽頓成浦東海果為田空憶扶風詠誰(一作/惟)見峴
山傳世變才良改時移民物遷悲哉孫驃騎悠悠哭彼
天
　　　長安還至方山愴然自傷
秦軍坑趙卒遂有一人生雖還舊鄉里危心曽未平淮
源比桐栢方山似削成猶疑屯虜騎尚畏值胡兵空村
餘拱木廢邑有頽城舊識既巳盡新知皆異名百年三
萬日處處此傷情
　　　離合詩贈江藻
開門枕芳野井上發紅桃林中藤蔦秀木末風雲髙屋
室何寥廓至士隠蓬蒿故知人外賞文酒易陶陶友朋
足諧晤又此盛詩騷朗月同携手良景共含毫欒巴有
妙術言是神仙曹百年肆偃仰一理詎相勞(閒居/有樂)
　　　建除詩
建章連鳳闕藹藹入雲烟除庭發槐栁冠劒似神仙滿
衢飛玉軑夾道躍金鞭平明塵霧合薄暮風雲騫定交
太學裏射策雲臺邉執事一朝謬朝市忽崩遷破家徒
狥國力弱不扶顛危機空履虎擊惡豈如鸇成師鑿門
去敗績褁尸旋收䰟不入斗抱景問穹𤣥開顔何所說
空憶平生前閉門窮巷里静掃詠歸田
　　　六府詩
水廣南山暗杖策出蓬門火炬村前發林煙樹下昏金
花散黄蕋蕙草襍芳蓀木蘭露漸落山芝風屢翻土髙
行已冐抱甕憶中園穀城定若近當終黄石言
　　　八音詩
金屋貯阿嬌樓閣起迢迢石頭足年少大道跨河橋絲
桐無緩節羅綺自飄飄竹煙生薄晩花色亂春朝匏瓜
詎無匹神女嫁蘇韶土地多妍冶鄉里足塵囂革年未
相識聲論動風飈木桃堪底用寄以答瓊瑶
　　　六甲詩
甲拆開衆果萬物具敷榮乙飛上危幕雀乳出空城丙
魏舊勲業申韓事刑名丁翼陳詩罷公綏作賦成戊巢
花已秀滿塘草自生已乃忘懐客榮樂尚闗情庚庚聞
鳥囀肅肅望鳬征辛酸多憫惻寂寞少逢迎壬蒸懐太
古覆妙佇無名癸巳空施位詎以召幽貞
　　　十二屬詩
䑕迹生塵案牛羊暮下來虎嘯生(當作/坐)空谷兎月向牕
開龍隰逺青翠蛇栁近裵徊馬蘭方逺摘羊負始春裁
(當作/栽)猴栗羞芳果雞跖引清杯狗其懐物外猪蠡窅悠
哉
　　　從遊天中寺應令
福界新開草名僧共下筵楊枝生拱樹錫杖呪飛泉石
座應朝講山龕擬夜禪當非舍衛國賣地取金錢
　　　同庾中庶肩吾周處士𢎞讓遊明慶寺
鷲嶺三層塔菴園一講堂馴烏逐飯磬狎獸繞禪牀擿
菊山無酒燃松夜有香幸得同髙勝於此瑩心王
　　　名都一何綺
　　(陸士衡擬古詩云名都/一何綺城闕鬱盤桓)
名都一何綺春日吐光輝髙樓雲母扇複殿琉璃扉昭
儀同輦出髙安連騎歸欲知天子貴千門應紫㣲
　　　為我彈鳴琴
為我彈鳴(玉臺/作清)琴琴鳴傷我襟半死無人見入竈始知
音空為貞女引誰逹楚妃心雍門何假說落淚自淫淫
　　　賦得邊馬有歸心
　　(王瓉詩朔風動秋/草邉馬有歸心)
窮秋邉馬肥向塞甚思歸連鑣渡蒲海束舌下金微已
郤魚麗陣將摧鶴翼圍彌憶長楸道金鞭(一作/鞍)背落暉
　　　詠老馬
昔日從戎陣流汗幾東西一日馳千里三丈拔深泥渡
水頻傷骨翻霜屢損蹄勿言年齒暮尋途尚不迷
　　　和蔡黄門口字詠絶句
囂囂宫閣路靈靈谷口閭誰知名噐品語哩各﨑嶇
　孔奐(字休文㑹稽山隂人初仕梁為尚書儀曹侍郎/陳受禪累遷晉陵太守文帝即位徴為御史中)
　　(丞歴仕三朝皆以/直道至徳元年卒)
　　　賦得名都一何綺
京洛信名都佳麗擬蓬壺九華彫玳瑁百福上椒塗黄
金絡騕褭蓮花裝鹿盧咸言儀服盛無勝執金吾
　孔魚(仕陳為太子舍人隋兵既入太子深年十五閉/閣而坐唯伯魚侍立戍士叩閣而入深勞之)
　　　和六府
金門朱軌躅吾子盛簮裾木舌無時用萍流復在余水
鄉訪松石蘭澤侣樵漁火洲方可至地肺即為居土牛
自知止貞心逹毁譽穀稼有時隟乗值望白榆
　周𢎞正(字思行汝南安成人仕梁累遷國子博士侯/景亂元帝以為户部尚書入陳位特進宣帝)
　　(時為尚書/右僕射)
　　　答林法師(初學作江緫題云/同庾信答林法師)
客行七十歳歳暮逺徂征寒雲結不解隴水凍無聲君
看日近逺為忖長安城
　　　學中早起聽講(聲偶作周/𢎞直者非)
詰朝叅下座閒歩出重闈北堂月稍隠南枝鶴已飛早
霜垂靄靄初霧上霏霏嚴唱雖罷柝髙門尚掩扉既傷
年緒促復嗟心事違平生愛山海宿昔特精微未解輕
身去唯應下第歸
　　　還草堂尋處士弟
四時易荏苒百齡倐將半故老多零落山僧盡凋散宿
樹倒為查舊水侵成岸幽尋屬令弟依然歸舊館感物
自多傷况乃春鶯亂
　　　入武闗(以下二首聲/偶作周𢎞直)
武闗設地險遊客好邅廻將軍天上落童子棄繻來揮
汗成雲雨車馬颺塵埃雞鳴不可信未曉莫先開
　　　和庾肩吾入道館
石橋有舊路靈室儼衆仙菊潭溜餘水丹竈起殘煙桃
花經作實海水屢成田逆愁歸舊里追問斧(闕/)
　　　看新婚
莫愁年十五來聘子都家壻顔如美玉婦色勝桃花帶
啼疑暮雨含笑似朝霞暫却輕紈扇傾城判不賒
　　　名都一何綺(聲偶作/周𢎞直)
名都宫觀綺金璧藻華璫吹臺望鳷鵲舞殿接披香繡
轂遊丹水彫輦出平陽陸離徒照眼何解憂人傷
　　　詠石鯨應詔
石鯨何壯麗獨在天池隂騫鰭類横海半出似浮深吞
航本無日吐浪亦難尋聖帝遊靈沼能懐躍藻心
　　　詠老敗鬬雞
少壯摧雄敵眄視生猜忌一隨年月衰摧頽落毛駛閒
觀春光滿東郊草色異無復先鳴力空餘擅塲意
　　　隴頭送征客
朝霜侵漢草流沙度隴飛一聞流水曲行住兩霑衣
　　　詠歌人偏得日照
斜光入丹扇的的最分明欲持照彫栱仍作繞梁聲
　　　詠斑竹掩團扇
齊紈將楚竹從來本相逺將申湘女悲宜並班姬怨
　　　於長安詠鴈(藝文作/庾信)
南思洞庭水北想鴈門闗稲梁俱可戀飛去復飛還
　周𢎞譲(𢎞正之弟始仕不得志隠居茅山晩仕侯景/為中書侍郎獲譏于世承聖初為國子祭酒)
　　(陳天嘉中/領太常卿)
　　　留贈山中隠士(藝文類聚題/云無名詩)
行行訪名嶽處處必留連遂至一巖裏灌木上叅天忽
見茅茨屋曖曖有人煙一士開門出一士呼我前相看
不道姓焉知隠與仙
　　　春夜醮五嶽圖文
夜静瓊筵謐月出杏壇明香烟百和吐燈色九微清五
嶽移龍駕十洲回鳳笙目想靈人格心屬羽衣輕蕙肴
薦神享桂醑逹遥誠熙然聊自得挹酒念浮生
　　　賦得長笛吐清氣
　　(魏文帝善哉行曰悲弦/激新聲長笛吐清氣)
商聲傳後出龍吟鬱前吐情斷山陽舍氣咽平陽塢胡
騎爭北歸偏知别鄉苦覊旅情易傷零淚如交雨
　　　立秋
茲辰戒流火商飈早已驚雲天改夏色木葉動秋聲
　周𢎞直(字思方𢎞讓弟方敦雅厚氣調髙於二昆解/褐梁太學博士為湘東王記室梁元帝授衡)
　　(陽長沙内史行湘州府事歴邵陵零陵/太守陳天嘉中累遷太常卿光禄大夫)
　　　賦得荆軻
荆卿欲報燕銜恩棄百年市中傾别酒水上擊離弦匕
首光凌日長虹氣燭天留言與宋意悲歌非自憐
　陸瓊(字伯玉吳郡人幼聪惠有思理仕陳累官吏部/尚書性謙儉不自封殖以母憂去職哀慕過毁)
　　(卒/)
　　　闗山月
邉城與明月俱在闗山頭焚烽望别壘擊斗宿危樓團
團婕妤扇纎纎秦女鈎鄉園誰共此愁人屢益愁
　　　梁甫吟
臨淄佳麗地年少(一作/少小)習名倡似笑脣朱動非愁眉翠
揚掩抑隨竽轉和柔㑹瑟張輕扇屢廻指飛塵亟繞梁
寄言諸葛相此曲作難忘
　　　還臺樂(一作陸機題/云飲酒樂)
蒲萄四時芳醇琉璃千鍾舊賓夜飲舞遲銷燭朝醒弦
促催人春風秋月恒好驩醉日月言新
　　　長相思
長相思乆離别一罷鴛文綺薦絶鴻已去栁堪結室冷
鏡疑冰庭幽花似雪容貎朝朝改書字看看滅
　　　和張湖熟雹詩
惟徴動羽惟隂脅陽雨水作沴凝氣為祥
　　　𤣥圃宴各詠一物得筝
三五併時年二八共來前今逢泗濱樹定减琴中弦鶴
别霜初𦂳烏啼月正懸
　陸瑜(字幹玉吳郡人瓊之從父弟也仕陳累官太子/洗馬中舍人與兄琰並以才學侍東宫時人比)
　　(之二/應)
　　　仙人攬六著篇
　　(曹子建仙人篇仙人/攬六著對博泰山隅)
九仙㑹歡賞六著且娯神戲谷聞餘地銘山憶舊秦避
敵情思巧論兵勢重新問取南皮夕還笑拂棊人
　　　東飛伯勞歌
西王青鳥秦女鸞姮娥婺女慣相看誰家玉顔窺上路
粉色衣香襍風度九重樓檻芙蓉華四隣照鏡菱茭花
新妝年幾纔三五隠幔藏羞臨網戸然香氣歇不飛烟
空留可憐年一年
　　　獨酌謡
獨酌謡芳氣饒一傾蕩神慮再酌動神飈忽逢鳳樓下
非待鸞弦招牕明影乗入人來香逆飄杯隨轉態盡釧
逐畫杯揺桂宫非蜀郡當壚也至宵
　陸玢
　　　賦得襍言詠栗
貨見珍於有漢木取貴於隆周英肇萌於朱夏實方落
於素秋委玉盤襍椒糈將象席糅珍羞
　
　
　
　
　
　古詩紀巻一百十一
欽定四庫全書
　古詩紀巻一百十二　　　明　馮惟訥　撰
陳第五
　張正見(字見賾清河東武城人幼好學有清才梁太/清初射䇿髙第除邵陵王國常侍梁元帝立)
　　(拜通直散騎侍郎遷彭澤令屬亂避地匡俗山陳/武受禪除鄱陽王叅軍衡陽王長史累遷散騎侍)
　　(郎大建/中卒)
　　樂府
　　　釣竿篇(以下/五言)
結宇長江側垂釣廣川潯竹竿横翡翠桂髓擲黄金人
來水鳥沒檝度岸花沈蓮揺見魚近綸盡覺潭深渭水
終須卜滄浪徒自吟空嗟芳餌下獨見有貪心
　　　度闗山
闗山度曉月劔客逺從征雲中出逈陣天外落竒兵輪
摧偃去節樹倒礙懸旌沙揚折坂暗雲積榆溪明馬倦
時銜草人疲屢看城寒隴胡笳澁空林漢鼓鳴還聽嗚
咽水併切斷膓聲
　　　晨雞髙樹鳴
　　(阮藉詠懐詩曰晨雞鳴髙樹命/駕起旋歸然則此非樂府也)
晨雞振翮鳴出逈擅竒聲蜀郡隨金馬天津應玉衡摧
冠驗逺石繫火出連營(用江/逌事)爭棲斜掲暮解翼横飛度
試飲淮南藥翻上仙都樹枝低且候潮葉淺還承露承
露觸嚴霜葉淺伺朝陽猜羣怯寳劒勇戰出花塲當損
黄金距誰論白玉璫長鳴逢晉帝恃氣遇周王流名說
魯國分影入陳倉不復愁苻朗猶能感孟嘗
　　　採桑
春樓曙鳥驚蠶妾候初晴迎風金珥落向日玉釵明徙
顧移籠影攀鈎動釧聲葉髙知手弱枝軟覺身輕人多
羞借問年少怯逢迎恐疑夫壻逺聊復答專城
　　　艷歌行
城隅上朝日斜暉照杏梁併捲茱萸帳爭移翡翠牀縈
環聊向牖拂鏡且調妝裁金作小靨散麝起㣲黄二八
秦樓婦三十侍中郎執㦸超丹地豐貂入建章未安文
史閣獨結少年場彎弧貫葉(一作/月)影學劒動星芒翠盖
飛城曲金鞍横道傍調鷹向新市彈雀徃睢陽行行稍
有極暮暮歸蘭房前瞻富羅綺左顧足鴛鴦蓮舒千葉
氣燈吐百枝光滿酌胡姬酒多燒荀令香不學幽閨妾
生離怨採桑
　　　從軍行
胡兵屯薊北漢將起山西故人輕百戰聊欲定三齊風
前噴畫角雲上舞飛梯鴈塞秋聲逺龍沙雲路迷燕然
自可勒函谷詎須泥
　　　三婦艷詩
大婦織殘絲中婦妬蛾眉小婦獨無事歌罷詠新詩上
客何須起為待絶纓時
　　　置酒髙殿上
　　(曹子建箜篌引曰置酒/髙殿上親友從我遊)
陳王開甲第粉壁麗椒塗髙牕侍玉女飛闥敞金鋪名
香散綺幕石硯彫金鑪清醪稱玉饋浮蟻擅蒼梧鄒嚴
恒接武申白日相趨容與升階玉差池曵履珠千金一
巧笑百萬兩鬟姝趙姬未鼓瑟齊客罷吹竽歌喧桃與
李琴挑鳳將雛魏君慙舉白晉主媿投壺風雲更代序
人事有榮枯長卿病消渇壁立還成都
　　　門有車馬客行
飛觀霞光啟重門平旦開北闕髙箱過東方連騎來紅
塵揚翠轂赭汗染龍媒桃花夾逕聚流水傍池回投(集/作)
(揮/)鞭聊静(集作/接)電捐軫暫停雷非闗萬里客自有六竒
才琴和朝雉操酒泛夜光杯舞袖飄金谷歌聲遶鳳臺
良時不可再騶馭鬱相催安知太行道失路車輪摧
　　　白頭吟
平生懐直道松桂比真風語黙妍媸際沈浮毁譽中讒
新恩易盡情去寵難終彈珠金市側抵玉舂(一作/崑)山東
含香老顔駟執㦸異揚雄惆悵崔亭伯幽憂馮敬通王
嬙沒胡塞班女棄深宫春苔封履跡秋葉奪妝紅顔如
花落槿鬢似雪飄蓬此時積長歎傷年誰復同
　　　怨詩(集作/情詩)
新豐妖冶地遊俠競嬌奢池臺間羅綺桃李襍煙霞盖
影分連騎衣香合並車艷粉驚飛蝶紅妝映落花舞衫
飄冶袖歌扇掩團紗玉牀珠帳巻金樓鏡月斜還疑蕭
史鳳不及季倫家
　　　應龍篇
應龍未起時乃在淵底藏非雲足不蹈舉則冲天翔譬
彼野蘭草幽居常獨香清風播四逺萬里望芬芳隠居
可頤志自見焉得彰
　　　輕薄篇
洛陽美年少朝日正開霞細蹀連錢馬傍趨首蓿花揚
鞭還却望春色滿東家井桃映水落門栁雜風斜綿蠻
弄清綺蛺蝶遶承華欲徃飛廉舘遥駐季倫車石榴傳
瑪瑙蘭肴奠象牙聊持自娛樂未是鬬豪奢莫嫌龍馭
晩扶桑復浴鵶
　　　帝王所居篇(樂府不載見/文苑英華)
崤函惟帝宅宛雒壯皇居紫微臨複道丹水亘通渠沈
沈飛雨殿藹藹承明廬兩宫分槩日雙闕並凌虗休氣
充青𤨏榮光入綺䟽霞明仁壽鏡日照凌雲書鳴鸞背
鳷鵲詔蹕幸儲胥長楊飛玉輦御宿徙金輿栁葉飄緹
騎槐花影屬車薄暮歸平樂歌鐘滿玉除
　　　朱鷺
金堤有朱鷺刷羽望滄瀛周詩振雅曲漢鼓發竒聲時
將赤雁並乍逐彩鸞行别有翻潮處異色不相驚
　　　上之回
林光稱避暑回中乃吉行龍媒躡影駛玉輦御雲輕風
烏繞鳷鵲綵鷁照昆明欲知鍾箭逺遥聽寳雞聲
　　　戰城南
薊北馳胡騎城南接短兵雲屯兩陣合劒聚七星明旗
交無復影角憤有餘聲戰罷披軍策還嗟李少卿
　　　君馬黄二首
幽并重騎射征馬正盤桓風去嘶聲(一作/長嘶)逺冰堅度足
寒出闗聊變色上坂屢停鞍即令隨御史非復在樓蘭
五色乗馬黄追風時滅沒血汗染龍花胡鞍抱秋月唯
騰渥洼水不飲長城窟詎待燕昭王千金市駿骨
　　　芳樹
竒樹舒春苑流芳入綺錢合歡分四照同心影(一作/彰)萬
年香浮佳氣裏葉映彩雲前欲識揚雄賦金玉滿甘泉
　　　有所思
深閨乆離别積怨轉生愁徒思裂帛鴈空上望歸樓看
花憶塞草對月想邉秋相思日日度(玉臺/作暮)淚臉年年流
　　　雉子斑
陳倉雉未飛歛翮依芳甸朱冠色尚淺錦臆毛初變雊
麥且專場排花聊勇戰唯當渡弱水不怯如臯箭
　　　臨髙臺
層臺邇清漢出逈架重棼飛棟臨黄鶴髙牕度白雲風
前朱幌(一作/幔)色霞處綺䟽分此中多怨曲地逺詎能聞
　　　隴頭水二首
隴頭鳴四注征人逐貳師𦍑笛含流咽胡笳襍水悲湍
髙飛轉駛澗淺蕩還遲前旌去不見上路杳無期
隴頭流水急流急行難渡逺入隗囂營傍侵酒泉路心
交賜寳刀小婦成紈袴欲知别家乆戎衣今已故
　　　折楊栁
楊栁半垂空裊裊上春中枝踈董澤箭葉碎楚臣弓色
映長河水花飛髙樹風莫言限宫掖不閉長楊宫
　　　闗山月
巖間度月華流彩映山斜暈逐連城璧輪隨出塞車唐
蓂遥合影秦桂逺分花欲驗盈虚理(一作/駛)方知道路賒
　　　洛陽道
曾城啟旦扉上路滿春暉栁影縁溝合槐花夾岸飛蘇
合彈珠罷黄間負翳歸紅塵暮不息相看連騎稀
　　　梅花落
芳樹映雪(一作/雲)野發早覺寒侵落逺香風急飛多花逕
深周人歎初摽魏帝指前林邉城少灌木折此自悲吟
　　　紫騮馬
將軍入大宛善馬出從戎影絶乾河上聲流入(一作/水)窟
中似鹿猶依草如龍欲向空須還十萬里試為一追風
　　　雨雪曲
胡闗辛苦地雪路逺漫漫含冰踏馬足襍雨凍旗竿沙
漠飛恒暗天山積轉寒無因辭日逐團扇掩齊紈
　　　劉生
劉生絶名價豪俠恣遊陪金門四姓聚繡轂(一作/簫鼓)五香
(一作/侯)來塵飛瑪瑙勒酒映硨磲杯别有追遊夜秋牕向
月開
　　　公無渡河
金堤分錦纜白馬渡蓮舟風嚴歌響絶浪湧(一作/急)榜人
愁櫂折桃花水颿横竹箭流何言沈璧處千載偶陽侯
　　　對酒
當歌對玉酒匡坐酌金罍竹葉三清泛蒲萄百味開風
移蘭氣入月逐桂香來獨有劉將阮㤀情寄羽杯
　　　銅雀臺(一曰銅/雀妓)
淒涼銅雀晩揺落墓田通雲慘當歌日松吟欲舞風人
䟽瑶席冷曲罷繐帷空可惜年將淚俱盡望陵中
　　　長安有狹斜行
少年重遊俠長安有狹斜路窄時容馬枝髙易度車簷
髙同落照巷小共飛花相逢夾繡轂借問是誰家
　　　飲馬長城窟行
秋草朔風驚飲馬出長城羣驚還怯飲地險更宜行傷
冰歛凍足畏冷急寒聲無因度吳坂方復入𦍑城
　　　泛舟横大江
　　(魏文帝飲馬長城窟行曰/泛舟横大江討彼犯荆虜)
大江脩且闊揚舲度迴磯波中畫鷁涌㠶上錦花飛舟
移歴浦月櫂舉濕春衣王孫定若逺詎待送將歸
　　　煌煌京洛行
千門儼西漢萬戸擅東京凌雲霞上起鳷鵲月中生風
塵暮不息簫筦夜恒鳴唯當賣藥處不入長安城
　　　明君詞(集作王/明君)
寒樹暗胡塵霜樓明漢月淚染上春衣憂變華年髮
　　　神仙篇(襍言/)
瀛洲分渤澥閬苑隔虹蜺欲識三山路須尋千仞溪石
梁雲外立蓬丘霧裏迷年深毁丹竈學乆棄青泥葛水
留還杖天衢鳴去雞六龍驤首起雲閣萬里一别何寥
廓𤣥都府内駕青牛紫盖山中乗白鶴潯陽杏花終難
朽武陵桃花未曾落巳見玉女笑投壺復覩仙童欣六
博同甘玉文棗俱飲流霞藥鸞歌鳳舞集天台金闕銀
宫相向開西王巳令青鳥去東海還馭赤虬來魏武還
車逢漢女荆王因夢識陽臺鳳盖隨雲聊蔽日霓裳雜
雨復乗雷神嶽吹笙遥謝手當知福地有神才
　　　又(見文苑英華樂府作/沈約題云樂未央)
億舜日萬堯年詠湛露歌采蓮願襍百和氣宛轉金爐
前
　　　前有一樽酒行
前有一樽酒主人行壽今日合來坐者當令皆富且壽
欲令主人三萬歳終歳不知老為吏當髙遷賈市得萬
倍桑蠶當大得主人宜子孫
　
　
　
　
　
　
　
　
　
　
　
　
　古詩紀巻一百十二
欽定四庫全書
　古詩紀巻一百十三　　　明　馮惟訥　撰
陳第六
　張正見(二/)
　　詩
　　　御幸樂遊苑侍宴(以下/五言)
大君臨四表榮光普八埏區中文化洽海外武功宣鳯
下書丹篆龜符著綠編昆明不習戰雲夢豈遊畋軌文
通萬國旌節靖三邉髙秋藐姑射睿想屬汾川兩宮明
合璧雙闕帶非煙揚鑾出城觀詔蹕指郊㙻禁苑迴雕
輦離宫建翠􁈎流水犇雷轂追風赴電鞭畫熊飄析羽
金埒響膠弦鳴玉升文砌稱觴溢綺筵獸舞依鍾石鸞
歌應管弦霞明黄鵠路風爽白雲天潦收荷盖折露重
菊花鮮上林賓早鴈長楊唱晩蟬小臣慚藝業擊壤慕
懐鉛康衢飛駛羽大海滴微涓詠歌還集木舞蹈遂臨
泉願薦南山壽明明奉萬年
　　　重陽殿成金石會竟上詩
周王興路寢漢后成甘泉共知崇壯麗迢遰與雲連抗
殿䟽龍首峻陛激天泉東西跨函谷左右矚伊瀍百常
飛觀竦三休複道懸拱烏遥造日攑虬逺架煙雲棟疑
飛雨風牕似望僊玉女臨芳鏡金鐺映彩椽梅梁横發
蘂藻井倒披蓮雲(一作/榮)光開御宿佳氣屬祈年霜鴈排
空斷寒花映日鮮負扆憑霄極台司列象躔登臺諠大
厦御氣響鈞天北斗承三獻南風入五弦鸞歌鳷鵲右
獸舞射熊前翔鶤仰不逮燕雀徒聯翩
　　　征虜亭送新安王應令
鳳吹臨南浦神駕餞東平亭廻漳水乗斾轉洛濱笙地
凍班輪響風嚴羽盖輕燒田雲色暗古樹雪花明岐路
一迴首流襟動睿情
　　　從藉田應衡陽王教作(五章/)
帝京惟赤縣神居應紫微塗山萬國仰滄海百川歸東
郊事平秩仲月祀靈威含光開早扇閶闔啟朝扉
洛城鍾漏息靈臺雲霧巻森森虎㦸前藹藹鑾旂轉屬
車遊綘闕風烏度丹巘帳殿幸金輿旌門擁玉輦
玉輦帶非煙金輿映緑川雨師清逺路風伯静遥天分
渠通沃野激水入公田草發(律祖作/幕接)青壇外花飛蒼玉
前
蒼玉臨珪璧青壇躬帝籍冐橛乃三推齊衡均百辟蘭
場儼芝駕桂圃芳瑶席山禽韻管弦野獸和鍾石
鍾石既相和江海復無波梁客簮裾盛陳王文雅多脩
途參弱駘喬木間輕蘿幸承濫吹末擊壤自為歌
　　　從永陽王遊虎丘山
滄波壯鬱島洛邑鎮崇芒未若茲山麗岧嶤擅水鄉地
靈侔少室塗艱像太行重巖標虎據九曲峻羊腸溜湥
澗無底風幽谷自涼寳沈餘玉氣劒隠絶星光白雲多
異影丹桂有藂香逺看銀臺竦洞塔耀山莊瑞草生金
地天花照石梁
　　　陪衡陽王遊耆闍寺
甘棠聽訟罷福宇試登臨兎苑移飛盖王城列玳簮階
荒猶累玉地古尚填金龍橋丹桂偃鷲嶺白雲深秋牕
被旅葛夏戸響山禽清風吹麥隴細雨濯梅林
　　　與錢𤣥智汎舟
髙門事休沐朝野恣逢迎還乗(一作/尋)金谷水俱望洛陽
城舟移津女渡楫動渭橋横風髙鴈已落雨霽水還清
葉盡桐門淨花秋菊岸明欲奏江南曲聊習棹歌行
　　　遊匡山簡寂館
三梁磵本絶千仞路猶通即此神山内銀牓映仙宮鏡
似臨峯月流如飲澗虹幽桂無斜影深松有勁風惟當
逺人望知在白雲中
　　　和諸葛覽從軍游獵
治兵耀武節縱獵駭畿封迅騎馳千里髙罝起百重騰
䴥斃馬足饑鼯落劔鋒雲根飛燒火鳥道絶禽蹤方羅
四海俊聊以習軍戎
　　　山家閨怨
王孫春好遊雲鬢不勝愁離鴻暫罷曲别路已經秋山
中桂花晩勿為俗人留
　　　和陽(一作/楊)侯送袁金紫葬
𤣥泉開隧道白日照佳城一朝嗟此路千載幾傷情秋
氣(一作/雨)悲松色淒風咽挽聲歸雲向谷晩還柳背山輕
唯當三五夜壠月暫時明
　　　傷韋侍讀
懐經傳北海藴義盛西河髙峯落迴照逝水沒驚波栁
下悲風急山陽秋氣多宿草摧書帶寒松脆女蘿無復
華隂市空餘蒿里歌
　　　後湖泛舟
上苑奢行樂滄池聊薄遊汎荷分蘭櫂沈槎觸桂舟殘
虹收度雨缺岸上新流欲知有髙趣長楊送麥秋
　　　遊龍首城
闗外山川闊城隅塵霧浮白雲凝絶嶺滄波間斷洲四
靣觀長薄千里眺平丘河津無桂樹樽酒自淹留
　　　别韋諒賦得江湖汎别舟
千里潯陽岸三翼木蘭船鷁汎青鳬後雞鳴白鷺前涵
花沒淺纜帶葉動深船不言朝夕水獨自限神仙
　　　星名從軍詩(樂府作/從軍行)
將軍定朔邊刁斗出祁連髙栁横遥塞長榆接逺天井
泉含凍竭烽火照山燃欲知客心斷危旌萬里懸
　　　賦得韓信
淮隂總漢兵燕齊擅逺聲沈沙擁急水拔幟上危城野
有千金報朝稱三傑名所悲雲夢澤空傷狡兎情
　　　行經季子廟
延州髙譲逺傳芳世祀移地絶遺金路松悲懸劔枝野
藤侵沸井山雨濕苔碑别有觀風處樂奏無人知
　　　賦得落落窮巷士
　　(左思詠史詩落落窮/巷士抱影守空廬)
楊雲不邀名原憲本遺榮草長三徑合花發四隣明塵
隨幽巷静嘯逐逺風清門外無車轍自可絶公卿
　　　賦得日中市朝滿
　　(鮑照結客少年場行日/中市朝滿車馬若川流)
雲閣綺霞生旗亭麗日明塵飛三市路盖入九重城竹
葉當壚(初學/作杯)滿桃花帶綬輕唯見爭名利安知大隠情
　　　賦得題新雲
西北春雲起遥臨偃盖松根危纔吐葉氣淺未成峯風
前飛未斷日處影疑重體輕無五色詎是得從龍
　　　賦得白雲臨酒
白雲盖濡水流彩入澠川踈葉臨嵇竹輕鱗入鄭船菊
泛金枝下峯斷玉山前一朝開五色飄飄映十千
　　　詠雪應衡陽王教
九冬飄逺雪六出表豐年睢陽生玉樹雲夢起瓊田入
牕輕落粉拂栁駛飛綿欲動淮南賦亂下桂花前
　　　賦得雪映夜舟
黄雲迷鳥路白雪下鳬舟分沙映冰浦照鶴聚寒流檣
風吹影落纜錦襍花浮舩梁若是桂翻如月照秋
　　　薄帷鑒明月
　　(阮籍詠懐詩薄帷鑒/明月清風吹我衿)
長河上桂月澄彩照髙樓分簾疑碎璧隔幔似垂鈎牕
外光恒滿帷(一作/閨)中影暫流豈及西園夜長隨飛盖遊
　　　𤣥圃觀春雪
同雲遥映嶺瑞雪近浮空拂鶴伊川上飄花桂苑中影
麗重輪月飛隨團扇風還取長歌處帶曲舞春風
　　　秋河曙耿耿
　　(謝眺詩秋河曙耿/耿寒渚鬱蒼蒼)
耿耿長河曙濫濫宿雲浮天路横秋水星衡(一作/橋)轉夜
流月下姮娥落風驚織女秋徳星猶可見仙槎不復留
　　　浦狹村煙度
　　(梁簡文龍丘引浦狹/村煙度洲長歸鳥息)
茅蘭夾兩岸野燎燭中川村長合夜影水狹度浮煙收
光暗鳥弋分火照漁船山人不炊桂樵華幸共然
　　　和衡陽王秋夜
睢苑涼風舉章臺雲氣收螢光連燭動月影帶河流綠
綺朱弦泛黄花素蟻浮髙軒揚麗藻即是賦新秋
　　　賦得山卦名
蓬萊遯羽客巖穴轉䝉籠雲歸仙井暗霧觧石橋通影
帶臨峯鶴形隨襍雨風尋師不失路咸欲馭飛鴻
　　　初春賦得池應教
遥天收宻雨髙閣映奔曦雪盡青山路冰銷綠水池春
光落雲葉花影發晴枝琴樽奉終宴風月豈云疲
　　　賦得垂栁映斜谿
千仞清溪險三陽弱栁垂葉細臨湍合根空帶石危風
翻夾浦絮雨濯倚流枝不分梅花落還同横笛(一作/笛裏)吹
　　　賦得岸花臨水發
　　(何遜贈諸遊舊詩岸花/臨水發江燕遶檣飛)
竒樹滿春洲落蘂映江浮影間蓮花石光涵濯錦流漾
色隨桃水飄香入桂舟别有仙潭菊含芳獨向秋
　　　賦得風生翠竹裏應教
金風起燕觀翠竹夾梁池翻花疑鳳下颺水似龍移帶
露依深葉飄寒入勁枝聊因萬籟響詎待伶倫吹
　　　賦得山中翠竹
脩竹映巖垂來風異夾池複澗藏髙節重林隠勁枝雲
生龍未上花落鳳將移莫言棲嶰谷伶倫不復吹
　　　賦得梅林輕雨應教
梅樹耿長虹芳林散輕雨蜀郡隨仙去陽臺帶雲聚飄
花更濯枝潤石還侵柱詎得零陵燕隨風時共舞
　　　賦新題得蘭生野徑
披襟出蘭畹命酌動幽心鋤罷還開路歌喧自動琴華
燈共影落芳杜襍花深莫言閒逕裏遂不斷黄金
　　　賦得威鳳棲梧(初學云賦得/棲梧桐威鳳)
丹山下威鳳來集帝梧中欲舞春花落將飛秋葉空影
照龍門水聲入洞庭風别有將雛曲翻更合絲桐
　　　賦得魚躍水花生
漾色桃花水相望濯錦流躍浦疑珠出依池似鏡浮凌
波銜落蘂觸餌避沈鈎方遊蓮葉外詎入武王舟
　　　賦新題得寒樹晩蟬疎
寒蟬噪楊栁朔吹犯梧桐葉逈飛難住枝殘影共空聲
踈飲露後唱絶斷弦中還因揺落處寂寞盡秋風
　　　賦得秋蟬喝(一作/咽)栁應衡陽王教
秋鴈寫(一作/氣爽)遥天園栁集驚蟬競噪長枝裏爭飛落木
前風髙知響急樹近覺聲連長楊流喝盡詎識蔡邕弦
　　　秋日别庾正員(英華作/徐陵)
征途愁轉斾連騎慘停鑣朔氣凌踈木江風送上潮青
雀離㠶逺朱鳶别路遥唯有當秋月夜夜上河橋
　　　賦得佳期竟不歸(七言/)
　　(庾肩吾有所思曰佳期/竟不歸春物坐芳菲)
良人萬里向河源娼(玉臺後/集作小)婦三秋思栁園路逺寄詩
空織錦宵長夢返欲驚魂飛蛾屢繞帷前燭衰草還侵
階上玉銜啼拂鏡不成粧促柱繁絃還亂曲時分(玉臺/後集)
(作特/忿)年移竟不歸偏憎寒急夜縫衣流螢映月明空帳
疎葉從風入斷機自對孤鸞向影絶終無一鴈帶書回
　　　賦得堦前嫩竹
翠竹梢雲自結叢輕花嫩筍欲凌空砌曲横枝屢解籜
階前踈葉強來風欲知抱節成龍處當於山路葛陂中
　
　
　
　
　
　
　
　
　
　
　
　古詩紀巻一百十三
欽定四庫全書
　古詩紀巻一百十四　　　明　馮惟訥　撰
陳第七
　江總(字總持濟陽考城人初仕梁累官至尚書僕射/陳天嘉中轉太子詹事後主嗣位歴任尚書令)
　　(不持政務但日與後主隨宴後庭多為艶詩國政/日頽君臣昏亂陳亡入隋拜上開府開皇中卒)
　　樂府
　　　雉子斑(以下/五言)
麥壟新秋來澤雉屢裵徊依花似協妬拂草乍驚媒三
春桃照李二月桞爭梅暫住如臯路當令巧笑開
　　　隴頭水二首
隴頭萬里外天涯四面絶人將蓬共轉水與啼俱咽驚
湍自湧沸古樹多摧折傳聞博望侯苦辛提漢節
霧暗山中日風驚隴上秋徒傷幽咽響不見東西流無
期從此别更度幾年幽遥聞玉闗道望入杳悠悠
　　　折楊栁
萬里音塵絶千條楊栁結不悟倡園花遥同羌嶺(一作/天嶺)
雪春心自浩蕩春樹聊攀折共此依依情無奈年年别
　　　闗山月
兎月半輪明狐闗一路平無期從此别復欲幾年行暎
光書漢奏分影照胡兵流落今如此長戍受降城
　　　洛陽道二首
徳陽穿洛水伊闕邇河橋仙舟李膺棹小馬王戎鑣杏
堂歌吹合槐路風塵饒綠珠含淚舞孫秀彊相邀
小平路(一作/臨)四達長楸聽五鐘玉節迎司𨽻錦車歸濯
龍弦歌聲不息環珮響相從花障蕩舟笑日暎下山逢
　　　長安道
翠盖承輕霧金羈照落暉五侯新拜罷七貴早朝歸轟
轟紫陌上藹藹紅塵飛日暮延平客風花拂舞衣
　　　梅花落二首
縹色動風香羅生枝巳長妖姬墜馬髻未插江南璫轉
袖花紛落春衣共有芳羞作秋胡婦獨採城南桑
胡地少春來三年驚落梅偏疑粉蝶散乍似雪花開可
憐香氣歇可惜風相摧金鐃且莫韻玉笛幸裵徊
　　　紫騮馬
春草正萋萋蕩婦出空閨識是東方騎猶帶北風嘶揚
鞭向栁市細蹀上金堤願君憐織素殘妝尚有啼
　　　驄馬驅
長城兵氣寒飲馬詎為難暫解青絲轡行歇鏤衢鞍白
登圍轉急黄河凍不乾萬里朝飛電論功易走丸
　　　雨雪曲
雨雪隔榆溪從軍度隴西遶障看狐迹依山見馬蹄天
寒旗彩壊地暗鼓聲低漫漫愁雲起蒼蒼别路迷
　　　劉生(外編作王由禮/題云贈俠侣)
劉生負意氣長嘯且裵徊髙(一作/辯)論明秋水命賞陟春
臺干戈倜儻用筆硯縱横才置驛無年限遊俠四方來
　　　婦病行
窈窕懐貞室風流挾琴婦唯將角枕臥自影啼妝乆羞
開翡翠帷嬾對蒲萄酒深悲在縑素託意忘箕帚夫壻
府中趨誰能大垂手
　　　置酒髙殿上
三清傳㫖酒柏梁奉歡宴霜雲動玉葉凍水疎金箭羽
籥響鐘石流泉灌金殿盛時不再得光景馳如電
　　　今日樂相樂
綺殿文雅遒玳筵歡趣宻鄭態逶迤舞齊弦窈窕瑟金
罍送縹觴玉井沈朱實願此北堂宴長奉南山日
　　　簫史曲
弄玉秦家女簫史仙處童來時兎月滿去後鳳樓空宻
笑開還歛浮聲咽更通相期紅粉色飛向紫煙中
　　　詠燕燕于飛應詔
二月春暉暉雙燕理毛衣銜花弄靃靡拂葉隠芳菲或
在堂間戲多從幕上飛若作仙人履終向日南歸
　　　濟黄河(六朝聲偶作/栁顧言者非)
葱山淪外域鹽澤隠遐方兩源分際逺九道𣲖流長未
殫所聞見無待驗詞章留連嗟太史惆悵踐黎陽導波
縈地節(一作/脉)䟽氣耿天潢憫周沈用寳嘉晉肇為梁
　　　横吹曲
簫聲鳳臺曲洞吹龍鍾管鏜鎝漁陽摻怨抑胡笳斷
　　　怨詩二首(以下/七言)
採桑歸路河流深憶昔相期柏樹林奈許新縑傷妾意
無由故劔動君心
新梅嫩栁未障羞情去恩移那可留團扇箧中言不分
(拾遺/作盡)纎腰掌上詎勝愁
　　　烏棲曲(玉臺後集/作徐陵)
桃花春水木蘭橈金羈翠盖聚河橋隴西上計應行去
城南美人啼著曙
　　　芳樹
朝霞映日殊未妍珊瑚照水定非鮮千葉芙蓉詎相似
百枝燈花復羞然暫欲寄根對滄海大願移華側綺錢
井上桃蟲誰可襍庭中桂蠧豈見憐
　　　東飛伯勞歌(一作紹/古歌)
南飛烏鵲北飛鴻弄玉蘭香時會同誰家可憐出牕牖
春心百媚勝楊栁銀牀金屋挂流蘇寳鏡玉釵横珊瑚
年時二八新紅臉宜笑宜歌羞更歛風花一去杳不歸
秖為無雙惜舞衣
　　　襍曲三首
行行春逕蘼蕪緑織素那復解琴心乍惬南階悲綠草
誰堪東陌怨黄金紅顔素月俱三五夫壻何在今追(集/作)
(征/)虜闗山隴月春雪冰(一作/深)誰見人啼花照户
殿内一處起金房併(玉臺/作便)勝餘人白玉堂珊瑚挂鏡臨
網戸芙容作帳照雕梁房櫳宛轉垂翠幕佳麗逶迤隠
珠箔風前花管颺難留舞虚花鈿低不落陽臺通夢太
非真洛浦凌波復不新曲中唯聞張女調(一作/曲)定有同
姓可憐人但願私情賜斜領不願傍人相比並妾門逢
春自可榮君靣未秋何意冷
泰山言應可轉移新寵不信更參差合懽錦帶鴛鴦鳥
同心綺袖連理枝皎皎新秋明月開早露飛螢暗裏來
鯨燈落花殊未盡虬水銀箭莫相催非是神女期河漢
别有仙姬入吹臺未眠解著同心結欲醉那堪連理杯
後宫不惬茱萸芳夜夜爭開蘇合房寳釵翠鬢還相似
朱脣玉靣非一行新人未語言如澀新寵無前判不臧
願奉更衣蘭麝氣恐君馬到自驚香
　　　梅花落(文苑英華作徐陵今從玉/臺樂府作江總下篇同)
臘月正月早驚春衆花未發梅花新可憐芬芳臨玉臺
朝攀晩折還復開長安少年多輕薄兩兩共唱梅花落
滿酌金巵催玉柱落梅樹下宜歌舞金谷萬株連綺甍
梅花宻處藏嬌鸎桃李佳人欲相照摘葉(一作/蘂)牽花來
並笑楊栁條青樓上輕梅花色白雪中明横笛短簫凄
復切誰知柏梁聲不絶
　　　宛轉歌
七夕天河白露明八月濤水秋風驚樓中恒聞哀響曲
塘上復有辛苦行不解何意悲秋氣直置無秋悲自生
不怨前階促織鳴偏愁别路擣衣聲别燕差池自有返
離蟬寂寞詎含情雲聚懐清四望臺月冷相思九重觀
欲題芍藥詩不成來採芙容花已散金樽送曲韓娥起
玉柱調弦楚妃歎翠眉結根不復開寳鬢迎秋度前亂
湘妃拭淚灑貞筠筴藥浣衣何處人歩歩香飛金薄履
盈盈扇掩珊瑚脣已言採桑期陌上復能解佩就江濱
競入華堂要花枕爭開羽帳奉華茵不惜獨眠前下釣
欲許便作後來薪後來暝暝同玉牀可憐顔色無比方
誰能巧笑特窺井乍取新聲學繞梁宿處留嬌墮黄珥
鏡前含笑弄明璫菤葹摘心心不盡茱萸折葉葉更芳
已聞能歌洞簫賦詎是故愛邯鄲倡
　　　長相思二首(襍言/)
長相思乆離别征夫去逺芳音(一作/幽芳)滅湘水深隴頭咽
紅羅斗帳裏緑綺清弦絶逶迤百尺樓愁思三秋結
長相思乆别離春風送燕入簷窺暗開脂粉弄花枝紅
樓千愁色玉筯兩行垂心心不相照望望何由知
　古詩紀巻一百十四
欽定四庫全書
　古詩紀巻一百十五　　　明　馮惟訥　撰
陳第八
　江總(二/)
　　詩
　　　秋日侍宴婁苑湖應詔(以下/五言)
翠渚還鑾輅瑶池命羽觴千門響雲蹕四澤動榮光玉
軸昆池浪金舟太液張虹旗照島嶼鳳盖繞林塘野静
重隂闊淮秋水氣涼霧開樓闕近日迥烟波長洛宴諒
斯在鎬飲詎能方朽劣叨榮遇簮笏奉周行
　　　侍宴元武觀
詰曉三春暮新雨百花朝星宮移渡䍐天駟動行鑣斾
轉蒼龍闕塵飛飲馬橋翠觀迎斜照丹樓望落潮鳥聲
雲裏出樹影浪中揺歌吟奉天詠未必待聞韶
　　　宴樂修堂應令
肅城通甲觀承華啟畫堂北宫降恩賞西園度羽觴殊
私奉玉裕終宴在金房庭暉連樹彩簷影接雲光仙如
伊水駕樂似洞庭張彈絲命琴瑟吹竹動笙簧庸疎濫
應阮衰朽恧連章
　　　三日侍宴宣遊堂曲水
上巳娯春禊芳辰喜月離北宫命簫鼓南館列旌麾繡
柱擎飛閣雕軒傍曲池醉魚沈逺岫浮棗漾清漪落花
懸度影飛絲不礙枝樹動丹樓出山斜翠磴危禮周羽
爵遍樂闋光隂移
　　　秋日遊昆明池(元行恭薛道/衡有此詩)
靈(一作/𤣥)沼蕭條望遊人意緒多終南雲影落渭北雨聲
過蟬噪金隄栁鷺飲石鯨波珠來照似月織處寫成河
此時(一作/詎知)臨水歎非復採蓮歌
　　　秋日登廣州城南樓
秋城韻晩笛危榭引清(一作/凄)風逺氣疑埋劒驚禽似避
弓海樹一邉出山雲四面通野火初煙細新月半輪空
塞外離羣客顔鬢早如蓬徒懐建鄴水復想洛陽宫不
及孤飛鴈獨在上林中
　　　贈洗馬袁朗别
賈誼登朝日終軍對奏年校文升廣内撫劔入崇賢竒
才殊艶逸將别更留連驅車命鐃管拱坐面林泉池寒
稍下鴈木落乆無蟬露浸山扉月霜開石路烟髙談無
與慰遲爾報華篇
　　　詒孔中丞奐
我行五嶺表辭鄉二十年聞鶯欲動詠披霧即依然疇
昔同寮寀今隨年代改借問藏書處唯君故人在故人
名宦髙霜簡肅權豪誰知懐九歎徒然泣二毛歩出東
郊望心遊江海上遇物便今古何為不惆悵初晴原野
開宿雨潤條枚叢花曙後發一鳥霧中來淹留蘭蕙苑
吟嘯芳菲晩忘懐静躁間自覺風塵逺白社聊可依青
山乍採薇鍾牙乃得性語黙豈同歸
　　　贈賀左丞蕭舍人
輶軒通八表旌節騖三秦聽歌酬敏對繼好佇行人賀
生思沈鬱蕭弟學紛綸共有筆端譽皆為席上珍離羣
徒悄悄征旅日駪駪黄河分太史一曲悲千里海内平
生親中朝流寓士痛哉憫梁祚于焉三十祀鍾儀縶不
歸盛憲悲何巳隴頭心斷絶爾為叅生死回首望長安
猶如蜀道難函闗分地軸華嶽接天壇行旜方境逝去
棹艤江干蘆花霜外白楓葉水前丹翔鷗方怯凍落鴈
不勝彈輝輝盛王道時務嬰疲老九流倦耳目十年變
懐抱何以敦岐路凄然綴辭藻江南有桂枝塞北無萱
草斗酒未為别垂堂深自保
　　　遇長安使寄裴尚書
傳聞合浦葉逺向洛陽飛北風尚嘶馬南冠獨不歸去
雲目徒送離琴手自揮秋蓬失處所春草屢芳菲太(集/作)
(歎/)息闗山月風塵客子衣
　　　别南海賓化矦
石闗通越井蒲澗邇靈洲此地何遼夐羣英逐逺遊髙
才袁彦伯令譽許文休悠焉值君子復此映芳猷崤函
多險澁星琯壯環周分岐泣世道念别傷邉秋斷山時
結霧平海若無流驚鷺一羣起哀猿數處愁是日送歸
客為情自可求終謝能鳴鴈還同不繫舟其如江海泣
惆悵徒離憂
　　　庚寅年二月十二日遊虎丘山精舍
縱棹憐迴曲尋山静見聞每從芳杜性須與俗人分貝
塔涵流動花臺偏領芬蒙蘢出簷桂散漫繞牕雲情幽
豈狥物志逺易驚羣何由狎魚鳥不願屈𤣥纁
　　　入龍丘巖精舍
法堂猶集鴈仙竹幾成龍聊承丹桂馥逺視白雲峰風
牕穿石竇月牖拂霜松暗谷留征鳥空林徹夜鐘隂崖
未辨色疊樹豈知重溘此哀時命吁嗟世不容無由訪
詹尹何去復何從
　　　明慶寺
十五詩書日六十軒冕年名山極歴覽勝地殊留連幽
厓聳絶壁洞穴瀉飛泉金河知證果石室乃安禪夜梵
聞三界朝香徹九天山階歩皎月澗户聽凉蟬市朝霑
草露淮海作桑田何言望鍾嶺更復切秦川
　　　入攝山栖霞寺(并序霞一作再/遊栖  寺言志)
　壬寅年十月十八日入攝山栖霞寺登岸極峭頗暢
　懐抱至德元年癸夘十月二十六日又再遊此寺布
　法司施菩薩戒甲辰年十月二十五日奉送金像還
　山限以時務不得恣情淹留乙巳年十一月十六日
　更獲拜禮仍停山中宿永夜留連棲神悚聽但交臂
　不停薪指俄謝率製此篇以記即目俾後來賞者知
　余幽志
淨心抱冰雪暮齒逼(一作/廹)桑榆太息波川迅悲哉人世
拘嵗華皆採穫冬晩共嚴枯濯流濟八水開襟入四衢
兹山靈妙合當與天地俱石瀨乍深淺崖煙遞有無缺
碑横古隧盤木臥荒塗行行僃履歴歩歩轔(一作/憐)威紆
髙僧迹共逺勝地心相符樵隠各有得丹青獨不渝(寺/猶)
(有朗詮二師居士明僧/紹治中蕭􁀙塑像圖)遺風佇芳桂比徳喻生芻寄言
長徃客悽然傷鄙夫
　　　遊攝山栖霞寺(并序/)
　禎明元年太歳丁未四月十九日癸亥入攝山展慧
　布法師憶謝靈運集還故山入石壁中尋曇隆道人
　有詩一首十一韻今此拙作仍學康樂之體
霡霂時雨霽清和孟夏肇栖宿緑野中登頓丹霞杪敬
仰髙人徳抗志塵物表三空豁已悟萬有一何小始從
情所寄冥期諒不少荷衣歩林泉麥氣凉昏曉乗風面
泠泠候月臨皎皎烟崖憩古石雲路排征鳥披逕憐森
沈攀條惜杳裊平生忘是非朽謝豈矜矯五淨自此渉
六塵庶無擾
　　　攝山棲霞寺山房夜坐簡徐祭酒周尚書并同
　　　　遊羣彦
澡身事珠戒非是學金丹月磴時横枕雲崖宿解鞍梵
宇調心易禪庭數息難石澗水流静山牕葉去寒君思
北闕駕我惜東都冠翻愁夜鐘盡同志不盤桓
　　　静臥栖霞寺房望徐祭酒
絶俗俗無侣修心心自齋連崖夕氣合虚宇宿雲霾卧
藤新接戸欹石乆成階樹聲非有意禽戲似忘懐故人
市朝狎心期林壑乖唯憐對芳杜可以為吾儕
　　　營湼槃懴還塗作(并序/)
　禎明二年仲冬攝山栖霞寺布法師只爾待終余以
　此月十七日宿昔入山仰為師氏營湼槃懴還途有
　此作
可否同一貫生死亦一條況期滅盡者豈是俗中要人
道離羣愴冥期出世遥留連入澗曲宿昔陟巖椒石溜
冰便斷松霜日自銷向崖雲靉靆出谷霧飄颻勿言無
大隠歸來即市朝
　　　至德二年十一月十二日升德施山齋三宿決
　　　　定罪福懴悔詩
四知無矯志二施啟幽心簡通避人物偃息還山林曲
澗停騶響交枝落幔隂池臺聚凍雪欄牖噪歸禽石彩
無新故峯形詎古今大車何杳杳奔馬遂駸駸何以修
六念䖍誠在一音未泛慈舟逺徒令願海深
　　　南越木槿歌
啼粧梁冀婦紅粧蕩子家(一作長娥/衛女家)若持花並笑宜笑
不宜花趙女垂金珥燕姬插寳珈誰知紅槿艶無因寄
狭邪徒令萬里道攀折自咨嗟
　　　詠採甘露應詔
祥露曉氛氲上林朝晃朗千行珠樹出萬紫瓊枝長徐
輪動仙駕清晏留神賞丹水波濤汎黄山烟霧上風亭
翠斾開雲殿朱絃響徒知恩禮洽自憐名實爽
　　　借劉太常說文
劉棻慕子雲許慎詢景伯碩學該蟲篆竒文秀鳥跡曰
余徒下帷待問垂重席不詣王充市聊投班玩籍三寫
徧鑚研六書多補益幽居服藥餌山宇生虗白留連嗣
芳杜曠蕩依泉石夫君愛滿堂願言馳下澤
　　　賦得一日成三賦應令
副君睿賞遒清夜北園遊下筆成三賦傳觴對九秋飛
文綺縠采落紙波濤流樹宻寒蟬響簷暗雀聲愁緑溆
明層殿青山照近樓此時盛禮物顧省良若抽
　　　攝官梁小廟
　　(梁有小廟太祖太夫人廟也非嫡故别立廟南/史曰侯景冦建鄴詔以總權兼太常卿守小廟)
疇昔遊依所今日薦櫻時憲章誠有革歳月遂難思故
人獨之子官聨更在兹虚簷静暮雀洞户映光絲平生
復能幾語事必傷悲
　　　卞山楚廟
蘋藻祈明徳倚棹息岩阿忽聽晨雞曙非復楚宫歌閒
階薙宿薺古木斷懸蘿帷堂寂易晩桴鼓自相和盛祀
流百世英威定幾何
　　　山庭春日(一作休/沐山庭)
洗沐惟五日棲遲在(一作/對)一丘古楂横近澗危石聳前
洲岸緑開河栁池紅照海榴野花寧待晦山蟲詎識秋
人生復能幾夜燭非長游
　　　七夕(六朝聲偶作/栁顧言者非)
漢曲天榆冷河邉月桂秋婉孌期今夕飄颻渡淺流輪
隨列宿動(一作/轉)路逐彩雲浮横波翻瀉淚束素反緘愁
此時機杼息獨向紅粧羞
　　　南還尋草市宅
紅顔辭鞏洛白首入轘轅乗春行故里徐歩采芳蓀逕
毁悲求仲林殘憶巨源見桐猶識井㸔栁尚知門花落
空難遍鶯啼静易諠無人訪語黙何處叙寒温百年獨
如此傷心豈復論
　　　和張記室源傷徃(集作傷/佳人)
小婦當壚夜夫壻凱歸年正歌千里曲翻入九重泉機
中未斷素瑟上本留弦空帳臨牕掩孤燈向壁燃還悲
寒隴曙(一作/樹)松短未生烟
　　　在陳旦解酲共哭顧舍人(一作傷/顧野王)
獨酌一樽酒髙詠七哀詩何言蒿里别非復竹林期堦
荒鄭公草户聞董生帷人隨暮(一作/朝)槿落客共晩鶯悲
年髮兩如此傷心詎(一作/獨)幾時
　　　侍宴臨芳殿(六朝聲偶作/栁顧言者非)
鍾箭自(一作/且)徘徊皇堂薦羽杯橋平疑水落石迥見山
開林前暝色静花處近香來西嵫傷撫夕北閣濫游陪
　　　侍宴瑶泉殿
水亭通枍詣石路接堂皇野花不識采旅竹本無行雀
驚疑欲曙蟬噪似含涼何言金殿側亟奉瑶池觴
　　　别袁昌州二首
河梁望隴頭分手路悠悠徂年若驚電别日欲成秋黄
鵠飛飛逺青山去去愁不言雲雨散更似東西流
客子歎途窮此别異西東闗山嗟墜葉岐路憫征蓬别
鶴聲聲逺愁雲處處同
　　　經始興廣果寺題愷法師山房
息舟候香埠悵别在寒林竹近交枝亂山長絶逕深輕
飛入定影落照有疎隂不見投雲狀空留折桂心
　　　和衡陽殿下髙樓看妓
起樓侵碧漢初日照紅粧弦心艷卓女曲誤動周郎並
歌時轉黛息舞暫分香挂纓銀燭下莫笑玉釵長
　　　賦得空閨怨
蕩妻怨獨守盧姬傷獨居瑟上調弦落機中織素餘自
羞淚無燥翻覺夢成虚復嗟長信閣寂寂徃來疎
　　　并州羊腸坂
三春别帝鄉五月度羊腸本畏車輪折翻嗟馬骨傷驚
風起朔鴈落照盡胡桑闗山定何許徒御慘悲涼
　　　歳暮還宅
悒然想泉石驅駕出城臺翫竹春前筍驚花雪後梅青
山殊可對黄卷復時開長䋲豈繫日濁酒傾一杯
　　　春夜山庭
春夜芳時晩幽庭野氣深山疑刻削意樹接縱横隂戸
對忘憂草池驚旅浴禽樽中良得性物外知余心
　　　夏日還山庭
獨於幽棲地山庭暗女蘿澗清長低篠池開半巻荷野
花朝暝落盤根歳月多停樽無賞慰狎鳥自經過
　　　賦得謁帝承明廬
霧開仁壽殿雲繞承明廬輪停紺幰引馬度紅塵餘香
貂拜黻衮花綬拂𤣥除謁帝升清漢何殊入紫虚
　　　賦得携手上河梁應詔
早秋天氣凉分手闗山長雲愁數處黑木落幾枝黄鳥
歸猶識路流去不知鄉秦川心斷絶何悟是河梁
　　　賦得汎汎水中鳬
歸鳬沸卉同亂下芳塘中出沒時銜藻飛鳴忽颺風浮
深或不息戲廣若乗空春鸚徒有賦還笑在金籠
　　　賦得三五明月滿
三五兎輝成浮隂冷復輕隻輪非戰反團扇少歌聲雲
前來徃色水上動揺明況復髙樓照何嗟攬不盈
　　　衡州九日
秋日正凄凄茅茨復蕭瑟姬人薦初醖幼子問殘疾園
菊抱黄華庭榴剖珠實聊以著書情暫遣他鄉日
　　　賦詠得琴
可憐嶧陽木雕為綠綺琴田文垂睫涙卓女弄弦心戲
鶴聞應舞游魚聽不沈楚妃幸勿歎此異丘中吟(一作/音)
　　　詠雙闕
象闕連馳道天(一作/月)宇照方疏刻鳳棲清漢圖龍入紫
虚屢逢膏露灑幾遇祥烟初競言百尺麗寧方萬丈餘
　　　三善殿夜望山燈(六朝聲偶作/栁顧言者非)
百花疑吐夜四照似含春的的連星出亭亭向月新採
珠非合浦贈珮異江濱若在扶桑路堪言並日輪
　　　奉和東宫經故妃舊殿
故殿看看冷空階歩歩悲猶憶窺牕處還如解佩時苔
生無意早燕入有言遲若令歸就月照見不須疑
　　　同庾信答林法師(藝文作/周𢎞正)
客行七十歳歳暮逺徂征塞雲凝不解隴水凍無聲君
看日逺近為忖長安城
　　　詠李
嘉樹春風早春風花落新但見成蹊處幾得正冠人當
知露井側復與夭桃鄰
　　　詠蟬
白露凉風吹朱明落照移鳴條噪林栁流響遍臺池忖
聲如易得尋跡却難知
　　　答王筠早朝守建陽門開
金兎猶懸魄銅龍欲啟扉三條息行火百雉照初暉御
溝槐影出仙掌露光晞(闕/)
　　　侍宴賦得起坐彈鳴琴
絲傳園客意曲奏楚妃情罕有知音者空勞流水聲
　　　别永新侯(詩彚作張/正見者非)
送君張掖郡分悲函谷闗欲知腸斷絶浮雲去不還
　　　春日
水苔宜溜色山櫻助落暉浴鳥沈還戲飄花度不歸
　　　於長安歸還揚州九月九日行薇山亭賦韻
心逐南雲逝形隨北鴈來故鄉籬下菊今日幾花開(一/作)
(長安九日詩曰心逐南雲去身隨/北鴈來故園籬下菊今日為誰開)
　　　哭魯廣達
　　(南史曰廣達陳之良將也至德二年為侍中中領/軍賀若弼進軍鍾山廣達力戰及韓擒乗勝破宮)
　　(城廣達被執入隋以憤慨卒/江總撫柩慟哭題其棺曰)
黄泉雖抱恨白日自留名悲君感義死不作負㤙生
　　　秋日新寵美人應令(以下/七言)
後宫唯聞莫瓊樹絶世復有宋容華皆自爭名進女弟
定作雙飛勝蕩家願並迎春比翼燕常作照日同心花
聞道艶歌時易調忖許新㤙那乆要翠眉未畫自生愁
玉臉含啼還似笑角枕千嬌薦芬香若使琴心一曲奏
幽蘭度曲不可終陽臺夢裏自應通秋樹相思一枝綠
為挿賤妾兩鬟中
　　　新入姬人應令
洛浦流風漾淇水秦樓初日度陽臺玉軑輕輪五香散
金燈夜火百花開非是妖姬渡江日定言神女隔河來
來時向月别姮娥别時清吹悲簫史數錢拾翠爭佳麗
拂紅㸃黛何相似本持纎腰惑楚宫暫迴舞(玉臺/作鸞)袖驚
吳市新人羽帳挂流蘇故人網戸織蜘蛛梅花栁色春
難遍情來春去在須臾不用庭中賦緑草但願思著弄
明珠
　　　閨怨篇
寂寂青樓大道邊紛紛白雪綺牕前池上鴛鴦不獨自
帳中蘇合還空然屛風有意障明月燈火無情照獨眠
遼西水凍春應少薊北鴻來路幾千願君闗山及早度
念妾桃李片時妍
　　　又(藝文作江總次閨怨篇下玉/臺作梁簡文和蕭子顯春别)
蜘蛛作絲滿帳中芳草結葉當行路紅臉脈脈一生啼
黄鳥飛飛有時度故人雖故昔經新新人雖新復應故
　　　内殿賦新詩
兎影脉脉照金鋪虬水滴滴瀉玉壺綺翼雕甍邇清漢
虹梁紫(一作/桂)柱麗黄圖風髙暗緑凋殘栁雨駛芳紅濕
晩芙三五二八佳年少百萬千金買歌笑偏著故人織
素詩願奏秦聲采蓮調織女今夕渡銀河當見新秋停
玉梭
　　　姬人怨
天寒海水慣相知空牀明月不相宜庭中芳桂憔悴葉
井上疎桐零落枝寒燈作花羞夜短霜鴈多情恒結伴
非為隴水望秦川直置思君膓自斷
　　　姬人怨服散篇
薄命夫壻好神仙逆愁髙飛向紫烟金丹欲成猶百鍊
玉酒新熟幾千年妾家邯鄲好輕薄特忿仙童一丸藥
自悲行䖏緑苔生何悟啼多紅粉落莫輕小婦狎春風
羅襪也得歩河宫雲車欲駕應相待羽衣未去幸須同
不學簫史還樓上會逐姮娥戲月中(文苑英華註曰江/總姬人怨二詩本)
(集及藝文類聚共是一篇今題目既/有增减當以英華為正分為二首)
　
　
　古詩紀巻一百十五
欽定四庫全書
　古詩紀巻一百十六　　　明　馮惟訥　撰
陳第九
　顧野王(字希馮吳郡吳人也少以篤學至性知名梁/大通初除太學博士歴臨賀宣城瑯琊三王)
　　(官入陳歴撰史學士後/主東宫管記光禄卿)
　　　羅敷行
東隅麗春日南陌采桑時樓中結梳罷提筐候早期風
輕鶯韻緩露重落花遲五馬光長陌千騎絡青絲使君
徒遣信賤妾畏蠶饑
　　　芳樹
上林通建章襍樹遍林芳日影桃蹊色風吹梅逕香幽
山桂葉落馳道栁條長折榮疑路逺用表莫相忘
　　　有所思
賤妾有所思良人乆征戍笳鳴塞城表(一作笳鳴/胡塞表)花開
落芳樹白登澄月色黄龍起烟霧還聞雉子斑非復長
征賦
　　　隴頭水
隴底望秦川迢遞隔風烟蕭條落野樹幽咽響流泉瀚
海波難息交河冰未堅寧知盖山水逐節赴危絃
　　　長安道
鳳樓臨廣路仙掌入烟霞章臺京兆馬逸陌富平車東
門疏廣餞北闕董賢家渭橋縱觀罷安能訪狹斜
　　　陽春歌
春草正芳菲重樓啟曙扉銀鞍俠客至柘彈宛(一作/婉)童
歸池前竹葉滿井上桃花飛薊門寒未歇為斷流黄機
　　　艷歌行三首
夕臺行雨度朝梁照日輝東城採桑返南市數錢歸長
歌挑碧玉羅塵笑洛妃欲知歡未盡棲烏已夜飛
齊倡趙女盡妖妍珠簾玉砌併神仙莫笑人來最落後
能使君恩得度前豈知洛渚羅塵歩詎滅天河秋夕渡
妖姿巧笑能傾城那思他人不憎妬蓮花藻井推芰荷
採菱妙曲勝陽阿
燕姬妍趙女麗出入王宫公主第倚鳴瑟歌未央調弦
八九弄度曲兩三章唯欣春日永詎愁秋夜長歌未央
倚鳴瑟輕風飄落蘂乳燕巢蘭室結羅帷翫朝日牕開
翠幔巻妝罷金星出爭攀四照花競戲三條術
　傅縡(字宜事北地靈州人梁太清末携母南奔避亂/王琳引為記室琳亡陳文帝召為撰史學士後)
　　(主立累遷秘書監右衛將軍兼中書通事舍人性/本強負才使氣施文慶等譛之後主收下獄縡憤)
　　(恚於獄中上書極/諫後主怒賜死)
　　　採桑
羅敷試採桑出入城南傍綺君映珠珥絲繩提玉筐度
身攀葉聚聳腕及枝長空勞使君問自有侍中郎
　　　天馬引
驄色表連錢出冀復來燕取用偏開地為歌乃號天權
竒意欲逺躞蹀勢難前本珍白玉鐙因飾黄金鞭願酬
芻秣寵千里得千年
　　　襍曲(江總徐/陵同賦)
新人新寵住蘭堂翠帳金屛玳瑁牀(玉臺/作梁)叢星不似珠
簾色度月還如(一作/同)粉壁光從來著名推趙子復有丹
脣發皓齒一嬌一態本難逢如畫如花定相似樓臺宛
轉曲皆通弦管逶迤徹下風此殿笑語長相共(一作恒/長共)
傍省歡娯不復同訝許人情太厚薄分恩賦念能斟酌
多作繡被為鴛鴦(一作/雙鴛)長弄綺琴憎别鶴人今投寵要
須堅㑹使歳寒恒度前共取辰星作心抱無轉無移千
萬年
　禇玠(字温理河南陽翟人起家王府法曹為山隂令/去官之日貧不堪自致皇太子賜粟米二百斛)
　　(得還都令入直殿/省累遷御史中丞)
　　　鬬雞東郊道
　　(曹子建名都篇曰鬬雞/東郊道走馬長楸間)
春郊鬬雞侣捧敵兩逢迎妬(一作/詭)羣排袖出帶勇向場
驚錦毛侵距散芥羽雜塵生還同戰勝罷耿介寄前鳴
　岑之敬(字思禮南陽人年十六對策擢髙第累遷晉/安王中記室陳太建初授東宫學士轉南臺)
　　(侍御史征南府諮議參軍性/謙謹士君子以篤行稱之)
　　　折楊栁
將軍始見知細栁繞營垂懸絲拂城轉飛絮上宫吹塞
門交度葉谷口暗横枝曲成攀折處唯言怨别離
　　　洛陽道
喧喧洛水濱鬱鬱小平津路傍桃李節陌上採桑春聚
車看衛玠連手望安仁復有能留客莫愁嬌態新
　　　對酒
色映臨池竹香浮滿砌蘭舒文泛玉盌漾蟻溢金盤簫
曲隨鸞易笳聲出塞難唯有將軍酒川上可除寒
　　　烏棲曲
驄馬直去沒浮雲河渡冰開兩岸分鳥藏日暗行人息
空棲隻影長相憶明月二八照花新當壚十五晩留賓
　　　當壚曲(詩話/補遺)
明月二八照花新當壚十五晩留賔回眸百萬横自陳
　徐伯陽(字隠忍東海人大同中為候官令甚得人和/陳天嘉中為矦安都記室參軍累遷鎮安新)
　　　(安王府諮/議參軍)
　　　日出東南隅行
朱城璧日啟朱扉(玉臺云丹城/璧日映朱扉)青樓含照本暉暉逺映
陌上春桑葉斜入秦家緗綺衣羅敷粧粉能佳麗鏡前
新梳倭墮髻圓籠裊裊挂青絲鐵鈎冉冉勝丹桂蠶饑
日晩蹔生愁忽逢使君南陌頭五馬停珂遣借問雙臉
含嬌特好羞妾壻府中輕小吏即今來徃專城裏欲識
東方千騎歸藹藹日暮紅塵起
　　　遊鍾山開善寺
聊追鄴城友躧歩出蘭宫法侣殊人世天花異俗中鳥
聲不測處松吟未覺風此時超愛網還復洗塵䝉
　蔡凝(字子居濟陽考城人天嘉中尚主拜駙馬都尉/遷給事黄門侍郎後主嘗置㑹羣臣將移燕宏)
　　(範宫凝不奉詔後主怒之/遷晉熙王長史陳亡入隋)
　　　賦得處處春雲生
　　(謝朓和劉西曹望海臺詩曰/徃徃孤山映處處春雲生)
春色遍空明春雲處處生入風衣暫歛隨車盖轉輕作
葉還依樹為樓欲近城含愁上對影似有别離情
　蔡君知(凝之子/頗知名)
　　　君馬黄
君馬經西極臣馬出東方䇿舉浮雲影珂連明月光水
凍恒傷骨蹄寒為踐霜躊躇嗟伏櫪空想欲從良
　阮卓(陳留尉氏人幼聪敏篤志經籍尤工五言性至/孝有廉節仕陳為新安王府記室累遷徳教殿)
　　(學土聘隋還除南海王/府諮議參軍陳亡入隋)
　　　闗山月
闗山陵漢開霜月正徘徊映林如璧碎侵塞似輪摧楚
師隨晦盡胡兵逐暖來寒笳將夜鵲相亂晩聲哀
　　　長安道
長安馳道上鐘鳴宫寺開殘雲銷鳳闕宿霧歛章臺騎
轉金吾度車鳴丞相來藹藹東都晩羣公騶御囘
　　　詠魯仲連
魯連有髙趣意氣本相求笑罷秦軍却書成燕將愁聊
棄南金賞方從滄海遊寄言人世客非君能見留
　　　賦得風
髙風應爽節揺落漸疎林吹雲旅鴈斷臨谷曉松吟屢
惜(初學/作棄)凉秋扇常飄清夜琴泠泠隨列子彌諧逸豫心
　　　賦得蓮下游魚
春色映澄陂涵泳且相隨未上龍門路聊戲芙蓉池觸
浪蓮香動乘流葉影披相忘自有樂莊惠豈能知
　　　賦得黄鵠一逺别
　　(蘇武詩黄鵠一逺/别千里顧徘徊)
霜風秋月映樓明寡鶴偏棲中夜驚月下徘徊顧别影
風前悽斷送離聲離聲一去斷還續别響時來疎復促
聊看逺客贈綾紋彌怨閒宵雅琴曲恒思昔日稲粱恩
理翮整翰上君軒獨舞輕飛向呉市孤鳴清唳出雷門
王子吹笙忽相值自覺飄颻雲裏駛一舉千里未能歸
惟有田饒解深意
　陳昭(義興國山人慶之之子慶之在/梁以軍功封永興矦卒昭嗣位)
　　　昭君詞(隂鏗集亦載此詩今從樂府作/陳昭藝文又作陳明疑即昭也)
跨鞍今永訣垂淚别親賔漢地隨行盡胡闗逐望新交
河擁塞霧隴日暗沙塵唯有孤明月猶能逺送人
　　　聘齊經孟嘗君墓
薛城觀舊跡征馬屢徘徊盛徳今何在唯餘長夜臺蒼
茫空壟路顦顇古松栽悲隨白楊起淚想雍門來泉戸
無闗吏雞鳴誰為開
　陳暄(昭之弟學不師受而文才俊逸後主在東宫引/為學士及即位遷通直散騎常侍與王叔達孔)
　　(範等入禁中陪宴號為狎客暄通/脫以俳優自居為後主侮虐悸死)
　　　洛陽道
洛陽九逵(一作/衢)上羅綺四時春路傍避驄馬車中看玉
人鎮西歌艷曲臨淄逢麗神欲知雙璧價潘夏正連茵
　　　長安道
長安開繡陌三條向綺門張敞車單馬韓嫣乘副軒寵
深來借殿功多競置園將軍夜夜返弦歌著曙喧
　　　紫騮馬
天馬汗如紅鳴鞭度九嵕飲傷城下凍嘶依北地風笳
寒芳樹歇笛怨栁枝空横行意未已羞住轂車中
　　　雨雪曲
都尉出祁連雨雪滿雞田雕陵持抵鵲屬國用和氊冰
合軍應渡樓寒烽未然花迷差未著疎勒復經年
　祖孫登(仕陳為記室侯/安都引以為客)
　　　紫騮馬(英華作/蘇子卿)
候騎指樓蘭長城迥路難嘶從風處斷骨住水中寒飛
塵暗金勒落淚灑銀鞍抽鞭上闗路誰念客衣單
　　　宫殿名登髙臺詩
獨有相思意聊敞鳳皇臺蓮披香稍上月明光正來離
鵠(一作/鶴)將雲散飛花似雪迴遥思竹林友前牕夜夜開
　　　賦得司馬相如
雍容文雅深王吉共追尋當壚應酤酒託意且彈琴上
林能作賦長門得賜金唯當有漢主知懷封禪心
　　　詠風
颻颺楚王宫徘徊繞竹叢帶葉俱吟樹將花共儛空飄
香雙袖裏亂曲五弦中試上髙臺聽悲響定無窮
　　　詠水
驪泉紫闕映(一作龍川/紫閣映)珠浦碧沙沈岸闊蓮香逺流清
雲影深風潭如拂鏡山溜似調琴請君看皎潔知有澹
然心
　　　詠栁
馳道藏烏日鬱鬱正翻風抽翠爭連影飛綿亂上空髙
葉臨胡塞長枝拂漢宫欲驗傷攀折三春横笛中
　　　賦得涉江採芙蓉
　　(古詩渉江採芙/蓉蘭澤多芳草)
浮照滿川漲芙蓉承落光人來間花影衣渡得荷香桂
舟輕不定菱歌引更長採採嗟離别無暇緝為裳
　　　蓮調
長川落照日深浦漾清風弱栁垂江翠新蓮夾岸紅船
行疑汎迥月映似沈空願逐琴髙戲乗魚入浪中
　　　詠城塹中荷
白水麗金扉青荷承日暉葉似環城盖香亂上橋衣岸
髙知水落影合見菱稀猶疑渉江處空望採蓮歸
　劉刪(仕陳為長史侯安都為/侍中大將軍引以為客)
　　　泛宫亭湖
　　(荆州記云宫亭湖廟神能/使湖中分風而㠶南北)
迴艫乗派水舉㠶(去/聲)逐分風滉瀁疑無際飄颺似度空
檣烏排鳥路船影沒河宫孤石滄波裏匡山苦霧中寄
謝千金子安知萬里蓬
　　　賦得蘇武
奉使窮沙漠收淚上河梁食雪天山近思歸海路長繫
書秋待鴈握節暮看羊因思李都尉還漢不相忘
　　　採藥遊名山
　　(郭璞遊仙詩採藥遊/名山將以救年頽)
名山本鬱盤道士貴黄冠獨馭千年鶴來尋五色丸石
牀新溜乳金竈欲成丹定知無二價非復在長安
　　　侯司空宅詠妓(隂鏗/同賦)
石家金谷妓粧罷出蘭閨看花只欲笑聞瑟不勝啼山
邉歌落日池上舞前溪將人當桃李何處不成蹊
　　　賦松上輕蘿
葉繞千年盖條依百尺枝屬與松風動時將薜影垂學
帶非難結為衣或易披山阿若近逺獨有楚人知
　　　賦得馬
獨飲臨寒窟離羣思北風陳王欲觀舞御史自隨驄邊
聲隕客淚果下益桃紅恒持沛艾影解向平陵東
　　　賦得獨鶴凌雲去(藝文作劉那聲/偶作劉邦並誤)
孤鳴思滄海矯翮避虞機怨别悽琴曲凌風散舞衣五
里雖迴顧千年會欲歸寄語雷門鼔無復一雙飛
　　　詠青草
雨淋三春葉風傳十歩香映袍憐色重臨書喜帶長
　　　詠蟬
聲流上林苑影入守臣冠得飲𤣥天露何辭髙栁寒
　謝爕(陳詩太建十二年吏部侍郎缺所司屢/譽謝爕等宣帝不用乃中召用蕭引)
　　　隴頭水
隴阪望咸陽征人慘思腸咽流喧斷岸遊沫聚飛梁鳬
分歛冰彩虹飲照旗光試聽鐃歌曲唯吟君馬黄
　　　雨雪曲
朔邊昔離别寒風復淒切峩峩六尺冰飄飄千里雪未
塞袁安戸行封蘇武節應隨隴水流幾過空嗚咽
　　　明月子
杪秋之遥夜明月照髙樓登樓一迴望望見東(一作/南)陌
頭故人眇千里言别歴九秋相思不相見望望空離憂
　　　方諸曲
望仙室仰雲光繩河裏扇月傍井公能六著玉女善投
壺瓊醴和金液還將天地俱
　　　早梅
迎春故早發獨自不疑寒畏落衆花後無人别意看
　蕭詮(南史蕭詮仕/陳為黄門郎)
　　　巫山髙
巫山映巫峽髙髙殊未窮猿聲不辨處雨色詎分空懸
崖下桂月深澗響松風别有仙雲起時向楚王宫
　　　賦得徃徃孤山映
青山照落暉映逺望連飛仙峯看玉笥闗路視金微鼓
吹聲疑盡香爐烟覺稀共君臨水别勞此送將歸
　　　詠銜泥雙燕
銜泥金屋外表瑞玉筐中學飛疑漢妾巢幕憚呉宫爪
截還猶短窠成新尚空詎竝零陵石飛舞逐春風
　　　賦得夜猿啼
桂月影才通猿啼迥入風隔巖還嘯侣臨潭自響空挂
藤疑欲飲吟枝似避弓别有三聲淚霑裳竟不窮
　　　賦得婀娜當軒織
東南初日照秦樓西北織婦正嬌羞綺牕猶垂翡翠幌
珠簾半上珊瑚鈎新粧入機映春牖弄杼鳴梭挑纎手
何曾織素讓新人不掩流蘇推中婦三日五匹未言遲
衫長腕弱繞輕絲綾中轉躡成離鵠錦上迴文作别詩
不惜繞素同霜雪更傷秋扇箧中辭
　賀徹(仕陳為/左戸郎)
　　　採桑
蠶妾出房櫳結伴類花叢度水春衫綠映日晩妝紅釧
聲時動樹衣香自入風鈎長嫩枝曲葉盡細條空競採
須盈手爭歸欲滿籠自憐公府歩誰與少年同
　　　賦得長笛吐清氣
　　(魏文帝善哉行悲絃/激清聲長笛吐清氣)
胡闗氛霧侵羌笛吐清音韻切山陽曲聲悲隴上吟栁
折城邊樹梅舒嶺外林方知出塞虜不憚武溪深
　　　賦得為我彈鳴琴
薄暮髙堂上調琴召美人伯喈聲未盡相如曲復新㸃
徽還轉弄亂爪更留賓聊持一弦響雜起艶歌塵
　賀循(仕陳為/比部郎)
　　　賦得夾池脩竹(初學作/賀脩)
綠竹影參差葳蕤帶曲池逢秋葉不落經寒色詎移來
風韻晩逕集鳳動春枝所欣髙蹈客未待伶倫吹
　　　賦得庭中有竒樹
　　(古詩庭中有竒/樹緑葉發華滋)
三春節物始芳菲遊絲細草動春暉香風飄舞花間度
好鳥和鳴枝上飛臨池間竹偏增緑依階映雪紛如玉
温室庭前竟不言鼓吹樓中能作曲曾聞逺别舊難思
攀折㑹取贈佳期長條本自堪為帶宻葉由來好作帷
星稀漢轉月輪明徘徊夜鵲屢相驚欲識幽人蘭杜逕
山牕芳桂復叢生
　李爽(仕陳為/中記室)
　　　賦得芳樹
芳樹千株發揺蕩三陽時氣軟來風易枝繁度鳥遲春
至花如錦夏近葉成帷欲寄邊城客路逺詎能持
　　　山家閨怨
山中多早梅荆扉達曙開竹巾君自折荷衣誰為裁行
雲無處所人住在陽臺
　蕭賁(字文奐齊竟陵王子良之孫神識耿介幼/好學有文才起家梁湘東王法曹參軍)
　　　長安道
前登灞陵道還瞻渭水流城形類北斗橋勢似牽牛飛
軒駕良駟寳劔雜輕裘經過狹斜里(一作/裏)日暮與(一作/且)
淹留
　何胥(後主時為太常令後主常與宫中女學士及朝/臣相和為詩采其尤艶麗者命胥被之管弦以)
　　(為新/曲)
　　　被使出闗(詩彚作庾/肩吾者非)
出闗登隴坂迴首望秦川絳水通西晉機橋指北燕奔
流下激石古木上叅天鶯啼落春後鴈度在秋前平生
屢此别腸斷自催年
　　　賦得待詔金馬門
漢家一統軌濟濟萬國朝飛纓拂曉霧輕輦逐晨飈槐
衢映緑紱日彩麗金貂此時叅待詔誰復想漁樵
　　　傷章公大將軍(章字上疑/有闕文)
百萬横行罷三千白日新短簫應出塞長笛反驚隣槐
庭慘芳樹舞閣思陽春所悲金谷妓坐望玉闗人
　　　哭陳昭
思人適舊館寂寞非一源無復酣歌樂空餘燕雀喧落
暉隠窮巷秋風生故園撫孤空對此零淚欲奚言
　孔範(字法言㑹稽山隂人後主以為都官尚書與江/總等並為狎客因與孔貴人結為兄妹寵遇優)
　　(渥陳亡入隋隋文帝暴其過惡與王/瑳王儀沈瓘名為四罪流之逺裔)
　　　賦得白雲抱幽石
白雲浮逺盖飄飄繞石飛帶蓮縈錦色拂鏡下仙衣陣
結香爐隠羅成玉女㣲能感荆王夢陽臺雜雨歸
　　　和陳主詠鏡
虎賁愁興日龍鏡覽顔時懐恩未得報空歎髮如絲
　王瑳(與江總孔範等並為狎客刻薄貪/鄙忌害才能陳亡入隋被流逺裔)
　　　折楊栁
塞外無春色上林栁已黄枝影侵雲(一作/營)暗葉彩亂星
光陌頭藏戲鳥樓上掩新妝攀折思為贈心期别路長
　　　洛陽道
洛陽夜漏盡九重平旦開日照蒼龍闕烟遶鳳皇臺浮
雲翻似盖流水倒成雷曹王鬬雞返潘仁載果來
　　　長相思
長相思乆離别兩心同憶不相徹悲風悽愁雲結栁葉
眉上銷菱花鏡中滅鴈封歸飛斷鯉素還流絶
　潘徽(字伯彦吳郡人初仕陳為客館令陳滅入隋累/遷京兆郡博士楊𤣥感兄弟重之𤣥感敗出為)
　　(威定縣主簿意/甚不平發病卒)
　　　贈北使(徽雖入隋此詩盖/作于陳故次于此)
業定三邊静時和四海敦行人仍禮籍使者接輶軒賔
榮君享燕客踞我司存既美齊嬰學欣逢鄭産言琴酒
時歡㑹篇章極討論迴旌逗隴左返軸指河源塞榆行
隠路津栁稍垂門日沈山氣合潮落水花翻離情欲寄
鳥别淚不因猿所可緘懐袖方以代蘭萱
　韋鼎(杜陵人博渉經史明隂陽尤善相術仕梁累遷/中書侍郎陳受禪拜黄門郎聘周還為太府卿)
　　(陳亡入隋授儀同除光/州刺史  詩彚作隋)
　　　長安聽百舌(藝文曰陳聘使韋/鼎在長安聽百舌)
萬里風烟異一鳥忽相驚那能對逺客還作故鄉聲
　徐徳言
　　　破鏡詩
　　(古今詩話曰陳太子舍人徐徳言尚叔寳妹樂昌/公主陳政衰謂妻曰國破必入權豪家儻情緣未)
　　(斷尚冀相見乃破一照人分其半約他日以正月/望日賣於都市及陳亡其妻果為楊越公得之徳)
　　(言流離辛苦僅能至京遂以正月望日訪於都市/有蒼頭賣半照者大髙其價人皆笑之徳言直引)
　　(至其居出半照以合之仍題詩云云公主得詩悲/泣不食素因詰之公主以實對於是召徳言至還)
　　(其妻後歸江/南終老云)
鏡(一作照/下同)與人俱去鏡歸人未歸無復姮娥影空留明
月輝
　樂昌公主
　　　餞别自解
今日何遷次新官對舊官笑啼俱不敢方信作人難
　
　
　
　
　古詩紀巻一百十六
欽定四庫全書
　古詩紀巻一百十七　　　明　馮惟訥　撰
陳第十
　張君祖(按張君祖庾僧淵諸詩皆恬澹雅逸有晉風/歴選陳詩無此作也考髙僧傳有康僧淵竺)
　　(法雅者並在晉成帝時疑即此人歟廣宏明集云/陳張君祖既不能明姑列于此  以下爵里無考)
　　　詠懐三首
運形不標異澄懐恬無欲座可棲王侯門可迴金轂風
來詠逾清鱗萃淵不濁斯乃𤣥中子所以矯逸足何必
翫幽閒青衿表離俗百齡茍未遐昨辰亦非促曦騰望
舒暎曩今迭相燭一世皆逆旅安悼電徃速區區雖非
黨兼忘混礫玉恪神罔叢穢要在夷心曲
靈飈起回浪飛雲騰逆鱗茍擢南陽秀固集三造賓緬
懐結寂夜味藻詠終晨延佇時無遘誰與拂流塵眇情
寄極眄蕭條獨遨神相忘東溟裏何睎西朝津我崇道
無廢長謡想義人
遥遯播荆衡杖䇿憩南郢遭動透浪迹遇靖恬夷性拊
巻從老語揮綸與莊詠遐眺獨緬想蕭神飈塵正時無
喜恵偶絶韻將誰聽習(一作/君)子茂芳標有欣徽音令穎
敷陵霜倩葩熙三春盛拂翮期霄翔豈與桑榆競我混
不材姿遺情忘雕暎雖非嶧陽椅聊以翮泗磬
　　　贈沙門竺法頵三首
　沙門竺法頵逺還西山作詩以贈因亦嘲之省其二
　經聊為之讃(頵於/倫切)
鬱鬱華陽嶽絶雲抗飛峯峭壁溜靈泉秀嶺森青松懸
巖廓崢嶸幽谷正寥籠丹崖棲竒逸碧室禪六通泊寂
清神氣綿眇矯妙蹤止觀著無無還淨滯空空外物豈
大悲獨徃非𤣥同不見舍利弗(一作/佛)受屈維摩公
至人如影響靈慧陶億劫應方恢權化兆類䝉慈恱冥
冥積塵昩永在巖底閉廢聪無通照遺形不洞滅明哉
如來降豁矣啓濳穴幽精淪朽壤孰若阿維察遥謝睎
𤣥疇何為自矜潔
邈邈慶成標峨峨浮雲嶺峻盖十二嶽獨秀閻浮境丹
流環方基瑶堂臨峭頂澗滋甘泉液崖蔚芳芝穎翹翹
羡化倫眇眇陵巖正肅拱望玅覺呼吸睎齡永茍能夷
沖心所憇靡不淨萬物可逍遥何必栖形影勉尋大乗
軌練神超勇猛
　　　道樹經讚
峨峨王舍國鬱鬱靈竹園中有神化長空觀體善權私
呵晞光景豈識真跡端恢恢道明𤣥解發至神歡飄忽
凌虚起無云受慧難
　　　三昧經讚
迹超十二燒戒由三昧成賢行極妙住道志慧以明九
本既殊動四禪不同冥淵哉不起滅始自無從生借問
道氣倫安測泥洹靈
　　　答庾僧淵
茫茫混成始豁矣四天朗三辰還須彌百億同一像靈
和陶氤氲㑹之有妙常(一作/長)大慈濟羣生冥感如影響
蔚蔚沙彌衆粲粲萬心仰誰不欣大乘兆定於𤣥曩三
法雖成林居士亦有黨不見虬與龍灑鱗凌霄上沖心
超逺寄浪懐邈獨徃衆妙常所睎維摩余所賞茍未體
善權與子同髴髣悠悠誠滿域所遺在廢想
　庾僧淵
　　　代答張君祖
　省贈法頵詩經通妙逺亹亹清綺雖云言不盡意殆
　亦幾矣夫詩者志之所之意迹之所寄也忘妙𤣥解
　神無不暢夫未能冥達𤣥通者惡得不有仰鑽之詠
　哉吾想茂得之形容雖栖守殊塗標寄𤣥同仰代答
　之未足盡美亦各言其志也其辭曰
真樸運既判萬象森已形精靈感冥㑹變化靡不經波
浪生死徒彌綸始無名捨本而逐末悔吝生有情胡不
絶可欲反宗歸無生達觀均有無蟬蛻豁朗明逍遥衆
妙津栖凝於𤣥冥大慈順變通化育曷常停幽閒自有
所豈與菩薩并摩詰風微指權遒多所成悠悠滿天下
孰識秋露情
　　　又答張君祖
遥望華陽嶺紫霄籠三辰瓊巖朗璧室玉潤灑靈津丹
谷挺樛樹季穎奮暉薪融飈衝天籟逸響互相因鸞鳳
翔迴儀虬龍灑飛鱗中有沖漠士耽道玩妙均髙尚凝
𤣥寂萬物息自賓棲峙遊方外超世絶風塵翹想睎眇
蹤矯歩尋若人咏嘯舍之去榮麗何足珍濯志八解淵
遼朗豁冥神研幾通微妙遺覺忽忘身居士成有黨顧
盻非疇親借問守常徒何以知反真
　何處士(廣𢎞明集云陳/從事何處士)
　　　春日從將軍遊山寺
蘭庭厭俗賞柰苑矚年華始入香山路仍逢火宅車慈
門數片葉道樹一林花雖悟危藤鼠終悲在箧蛇
　　　别才法師於湘還郢北
乗杯事將逺捧袂忽無聊南楚長沙狹西浮郢路遥離
庭花已散别戍馬新驕明日分千里相思非一條
　　　敬詶解法師所贈
道林俗之表慧逺廬之阿買山即髙世乗杯且渡河法
雨時時落香雲片片多若為將羽化來濟在塵羅
　　　通士人篇
龍宫既入道鳳闕且辭榮禪龕八想淨義窟四塵輕香
盖法雲起花燈慧火明自然忘有著非止悟無生
　蘇子卿
　　　朱鷺
玉山一朱鷺萬里(一作/容與)入王畿欲向天池飲還遶上林
飛金堤曬羽翮丹水浴毛衣非貪葭下食懐思自逺歸
　　　艾如張
誰在閒門外羅家諸少年張機蓬艾側結網槿籬邊若
能飛自勉豈為繒所纒黄雀儻為誡朱絲猶可延
　　　梅花落
中庭一樹梅寒多葉未開秖言花是雪不悟有香來上
郡春恒晩髙樓年易催織書偏有意教逐錦文回
　　　紫騮馬(藝文樂府並/作祖孫登)
候騎指樓蘭長城迥路難嘶從風處斷骨住水中寒飛
塵暗金勒落淚灑銀鞍抽鞭上闗路誰念客衣單
　　　南征
一朝遊桂水萬里别長安故鄉夢中近邊愁酒上寛劒
鋒但須利戎衣不畏單南中地氣暖少婦莫愁寒
　陽縉
　　　賦得荆軻(樂府作/荆軻歌)
函闗使不通燕將重深功長虹貫白日易水急寒風壯
髮危冠下匕首地圖中琴聲不可識遺恨沒秦宫
　　　照帙秋螢
秋牕餘照盡入暗早螢來忽聚還同色恒然詎落灰飛
影黄金散依帷縹帙開含明終(律祖/作自)不息夜月空徘徊
　　　俠客控絶影
　　(陸土衡擬古詩曰俠客/控絶景都人驂玉軒)
青門小苑物華新花開鳥弄㑹芳春仙掌層臺浮麗日
長楸廣路起紅塵園中追尋桃李徑陌上逢迎遊俠人
遊俠英名馳上國人馬意氣俱相得白玉鹿盧秋水劔
青絲宛轉黄金勒復有魚目並龍文躡影追風本絶羣
影入吳門疑曵練形來西北似浮雲寄語幽并馳射客
未肯推門(一作/名)持借君
　陽慎
　　　從駕祀麓山廟
聖德憂民暇麾斾謁山靈畫航汎北渚文馬侍東平春
浦戈鋋照寒林鐃吹鳴依稀長安驛蕭條都尉城井泉
能共動江㠶得分行牕幽細網合堦静落花明櫩巢始
入燕軒樹已遷鶯菲菲蘭俎馥淡淡桂樽清銀塘(藝文/作堂)
日影盡玉座舞衣輕
　賀力牧
　　　闗山月
重闗歛暮煙明月下秋前照石疑分鏡臨弓似引弦霧
暗迷旗影霜濃濕劒蓮此處離鄉客遥心萬里懸
　　　亂後别蘓州人
徘徊睇閶闔悵望極姑蘓慨矣嗟荒運悲哉惜霸圖子
常終覆郢宰嚭遂亡吳石隕星方暗山崩川自枯周京
摧棫樸漢社落枌榆宫毁無巢燕城空餘堞烏兹邦號
端委多士自相趨照廡同燕石光車等魏珠言離已惆
悵念别更踟蹰若訪任公子求余東海隅
　伏知道
　　　從軍五更轉五首
一更刁斗鳴校尉逴連城遙聞射鵰騎懸憚將軍名
二更愁未央髙城寒夜長試將弓學月聊持劒比霜
三更夜警新横吹獨吟春彊聽梅花落誤憶栁園人
四更星漢低落月與雲齊依稀北風裏胡笳雜馬嘶
五更催送籌曉色映山頭城烏初起堞更人悄下樓
　　　詠人娉妾仍逐琴心
春色轉相催佳人心自迴長卿琴已弄秦嘉書未來挂
冠易分綬薦枕缺因媒染香風即度登垣花正開貞樓
若髙下如何上陽臺
　　　賦得招隠
招隠訪仙楹丘中琴正鳴桂叢侵石路桃花隔世情薄
暮安車近林喧山鳥驚
　毛處約
　　　雉子斑
春物始芳菲春雉正相追澗響連朝雊花光帶錦衣竄
跡時移影驚媒或亂飛能使如臯路相逢巧笑歸
　陸系
　　　有所思
别念限城闉還思樓上人淚想離前落愁聞别後新月
來疑舞扇花度憶歌塵只看今夜裏那似隔河津
　獨孤嗣宗
　　　紫騮馬
倡樓望早春寳馬度城闉照曜桃花逕蹀躞採桑津金
羈麗初景玉勒染輕塵逺聽珂驚急猶(一作/知)是畵眉人
　李燮
　　　紫騮馬
紫燕忽踟蹰紅塵起路隅圉人移苜蓿騎士逐蘼蕪三
邊追黠虜一鼓定彊胡安用珂為玉自有汗成珠
　　江暉
　　　劉生
五陵多美選六郡盡良家劉生代豪蕩標舉獨榮華寳
劒長三尺金樽滿百花唯當重意氣何處有驕奢
　　　雨雪曲(英華作王筠今/從樂府作江暉)
邉城風雪至遊子自心悲風哀笳弄斷雪暗馬行遲輕
生本為國重氣不闗私恐君猶不信撫劒一揚眉
　何楫
　　　班婕妤怨
齊紈既逐箧趙舞即凌人履跡隨恩故階苔逐恨新獨
臥銷香炷長啼費錦巾庭草何聊頼也持秋當春
　蕭淳
　　　長相思
長相思乆離别新燕參差條可結壺闗逺鴈書絶對雲
恒憶陣看花復愁雪猶有望歸心流黄未剪截
　孔仲智
　　　羇謡
芳杜觴春酒髣髴傷山時徒歌不成樂空以羇自悲羇
悲懐土心遽復還山路迨及春復時無使春光暮
　蕭有
　　　射雉
二月春翬動曹王挾妬媒插翳依花合芟塲向野開隔
田聞雉近横溪見影來弦明青壓碎箭落錦衣摧今日
如臯路能將巧笑迴
　徐湛(玉臺作/徐堪)
　　　賦得班去趙姬升
　　(鮑明逺白頭吟曰申黜/襃女進班去趙姬升)
班姬與飛燕俱侍漢王宫不意恩情歇偏將衰草同香
飛金輦外苔上玉階中今日悲團扇非是為秋風
　呉尚野
　　　詠鄰女樓上彈琴
青樓誰家女開牕弄碧弦貌同朝日麗裝競午花然一
彈哀塞鴈再撫哭春鵑此情人不㑹東風千里傳
　呉思𤣥
　　　閨怨
金風響洞房佳人心自傷涙隨明月下愁逐漏聲長燈
前羞獨鵠枕上怨孤凰自覺鴛帷冷誰憐珠被凉
　殷謀
　　　日出東南隅行
秦樓出佳麗正值朝日光陌頭能駐馬花處復添香
　賈馮吉
　　　自君之出矣
自君之出矣紅顔轉憔悴思君如明燭煎心且銜淚
　何曼才
　　　為徐陵傷妾
遲遲衫掩淚憫憫恨縈胸無復專房日猶望下山逢
　許倪
　　　破扇
蔽日無全影揺(玉臺/作迎)風有半涼不堪鄣巧笑猶足動衣
香
　蕭驎(一作/隣)
　　　詠袙複(疑即衵服女人脇衣也/  丹鉛餘錄作詠複裙)
的的(一作/皛皛)金紗淨離離寳撮(一作/縫)分纎腰非學楚寛帶
為思君
　蕭琳
　　　隔壁聽妓
徒聞弦管切不見舞腰迴唯有歌梁共塵飛一半來
　陳叔逵
　　　詠空鏡臺
即今妝飾廢凋零衢路間嫦娥與明月相共落闗山
　釋惠標(渉獵有才思陳寳/應反以預謀坐誅)
　　　詠山三首
靈山藴麗名秀出寫蓬瀛香鑪帶煙上紫盖入霞生霧
捲蓮峯出嵓開石鏡明定知丘壑裏併佇白雲情
娥眉信重險天目本仙居金華抱丹竈玉笥藴神書幽
人披薜荔怨妾採蘼蕪紫巖無暮雨何時送故夫
丹霞拂層閣碧水泛蓬萊鰲岫含煙聳蓮崖照日開松
門夾細葉石磴染新苔能令平子見淹留未肯回
　　　詠水
曾添疎勒井經涌貳師營玉津花色亮銀溪錦磧明舟
如空裏汎人似鏡中行持將符上善利得動髙情
　　　詠孤石
中原一孤石地理不知年根含彭澤浪頂入香鑪煙崖
成二鳥翼峯作一芙蓮何時發東武今來鎮蠡川
　　　贈陳寳應
　　(梁書曰寳應據閩中與鎦異潜有異謀遂起兵反/沙門慧標作五言詩以送之寳應甚恱慧標齎以)
　　(示虞寄寄謂所親曰標公既以此始/必以此終後寳應敗標從坐伏誅)
送馬猶臨水離旗稍引風好看今夜月當照紫微宫
　曇瑗(金陵人以戒律處世住持為要陳/宣帝敕瑗通誨國僧以為僧正)
　　　遊故苑
　　(續髙僧傳曰瑗毎上鍾阜諸寺修造道賢觸興賦/詩覽物懐古洪偃法師傲寄泉石偏見朋從把臂)
　　(郊坰同遊故苑/瑗題樹為詩曰)
丹陽松葉少白水黍苗多浸淫下客淚哀怨動民歌春
溪度短葛秋浦沒長莎麋鹿自騰倚車騎絶經過蕭條
四野望惆悵將如何
　釋洪偃(俗姓謝氏㑹稽山隂人風神秀穎弱齡悟道/梁太宗在東朝愛其雋秀欲令還俗引為學)
　　(士偃執志不從㑹講重雲抗言髙論甚為武帝所/優禮梁亂避地于縉雲陳武革命乃復出都天嘉)
　　(五年卒偃始離俗迄於遷化惟學是務毎緣/情觸興輒叙其致而文彩灑落罕有嗣者)
　　　遊故苑(禪藻集誤/作何偃)
龍田留故苑汾水結餘波悵望傷遊目辛酸思緒多涼
颸慘髙樹濃露變輕蘿澤葵猶帶井池竹尚(一作/下)侵荷
秋風徒自急無復白雲歌
　　　登吳昇平亭(一作遊若邪/雲門精舍)
蕭蕭物候晚肅肅天望清旅人聊策杖登髙蕩客情川
原多舊迹墟里或新名宿烟浮始旦朝日照初晴獨遊
乏徒侣徐歩寡逢迎信矣非吾託賞心何易并
　　　遊鍾山之開善定林息心宴坐引筆賦詩
杖䇿歩前嶺褰裳出外扉輕蘿轉䝉宻幽逕復紆威樹
髙枝影細山盡鳥聲稀石苔時滑屣蟲網乍粘衣澗傍
紫芝曄巖上白雲霏松子排煙去堂生寂不歸窮谷無
還徃攀桂獨依依
　釋智愷(俗姓曹氏住楊都寺與法泰同徃嶺表/素積道風辭力殷贍卒於陳光大二年)
　　　臨終詩(禪藻集作法泰詩/題云遘疾並誤)
千月(一作/秋)本難滿三時理易傾石火無恒燄電光非乆
明遺文空滿笥徒然昧後生泉路方幽曀寒隴向凄清
一隨朝露盡唯有夜松聲
　髙麗定法師
　　　詠孤石
迴石直生空平湖四望通巖根恒灑浪樹杪鎮搖風偃
流還漬影侵霞更上紅獨拔羣峯外孤秀白雲中
　陳少女
　　　寄夫
自君上河梁蓬首臥蘭房安得一樽酒慰妾九迴膓
　郊廟歌辭
　　陳太廟舞辭七首
　　(隋書樂志曰陳初武帝詔求宋齊故事太常卿周/𢎞讓奏曰齊氏承宋咸用元徽舊式宗祀朝饗奏)
　　(樂俱同惟北郊之禮頗有増益皇帝入壝門奏永/至飲福酒奏嘉胙太尉亞獻奏凱容埋牲奏𨽻幽)
　　(帝還便殿奏休成衆官並出奏肅成此乃元徽所/闕永明六年之所加也唯送神之樂宋孝建二年)
　　(秋起居注云奏肆夏永明中改奏昭夏帝/遂依之是時並用梁樂唯改七室舞辭)
　　　凱容舞(皇祖歩兵/府君室)
於赫皇祖宫牆髙嶷邁彼厥初成兹峻極縵樂簡簡閟
寢翼翼祼饗若存惟靈靡測
　　　凱容舞(正員府/君室)
昭哉上徳浚彼洪源道光前訓慶流後昆神猷綿邈清
廟斯存以享以祀惟祖惟尊
　　　凱容舞(懐安府/君室)
選辰崇饗飾禮嚴敬靡愛牲牢兼馨粢盛明明烈祖龍
光逺映肇我王風形斯舞詠
　　　凱容舞(皇髙祖安/成府君室)
道遥積慶徳逺昌基永言祖武致享從思九章停列八
舞迴墀靈其降止百福來綏
　　　凱容舞(皇曾祖太/常府君室)
肇迹締基義標鴻篆恭惟載德瓊源方闡享薦三清筵
陳四璉増我堂構式敷帝典
　　　景德凱容舞(皇祖景/皇帝室)
皇祖執德長發其祥顯仁藏用懐道韜光寧斯閟寢合
此蕭薌永昭貽厥還符翦商
　　　武德舞(皇考髙祖/武皇帝室)
烝哉聖祖撫運升離道周經緯功格𤣥祗方軒邁扈比
舜陵媯緝熙是詠欽明在斯雲雷遘屯圖南共舉大定
揚越震威衡楚四奥宅心九疇還敘景星出翼非雲入
吕徳暢容辭慶昭羽綴於穆清廟載揚徽烈嘉玉既陳
豐盛斯潔是將是享鴻猷無絶
　襍歌謡辭
　　　齊雲觀歌
　　(隋書五行志曰陳後主造齊雲觀/國人歌之功畢而為隋師所虜)
齊雲觀寇來無際畔
　　　江東謡
　　(隋書五行志曰陳初有童謡其後陳主果為韓擒/所敗擒本名擒虎黄斑之謂也破建康之始復乘)
　　(青驄馬徃反/時節皆應)
黄斑青驄馬發自壽陽涘來時冬氣末去日春風始
　　　陳初童謡
御路種竹篠蕭蕭巳復起合盤貯蓬塊無復揚塵已
　　　又
日西夜烏飛拔劔倚梁柱歸去來歸山下
　　　張種歌
　　(陳書曰張種少恬静居處雅正不/妄交遊傍無造請時人為之語曰)
宋稱敷演梁則巻充清處學尚種有其風
　　　二賀歌
　　(唐書曰賀臨仁越州山隂人在陳與兄/徳基師事周𢎞正以文辭稱人為語曰)
學行可師賀徳基文質彬彬賀徳仁
　
　
　
　
　
　
　
　
　
　
　
　古詩紀巻一百十七
欽定四庫全書
　古詩紀巻一百十八　　　明　馮惟訥　撰
北魏第一
　孝文帝(初姓拓拔氏太和二年改姓元氏諱宏獻文/帝太子也恭儉仁孝出於天性好讀書才藻)
　　(富贍加以雄才大略愛竒好士遷都洛/陽風移俗易北朝之盛未有過之者也)
　　　縣瓠方丈竹堂饗侍臣聮句
　　(北史曰兼中書侍郎鄭道昭從征沔北孝文饗臣/於縣瓠方丈竹堂道昭與兄懿俱侍坐樂作酒酣)
　　(孝文乃/作歌)
白日光天兮無不曜江左一隅獨未照(帝/)願從聖明兮
登衡㑹萬國馳誠混内(一作/日)外(彭城/王勰)雲雷大振兮天門
闢率土來賔一正厯(鄭/懿)舜舞干戚兮天下歸文徳逺被
莫不思(鄭道/昭)皇風一鼓兮九地匝戴日依天清六合(邢/巒)
遵彼汝墳兮昔化貞未若今日道風明(帝/)文王政教兮
暉江沼寧如大化光四表(宋/弁)
　節閔帝(諱恭字修業廣陵惠王羽之子也正始中襲/爵位給事中黄門侍郎以元义擅權託稱瘖)
　　(病絶言一紀及莊帝崩尒朱世隆廢長廣王奉帝/即位改元普㤗在位一年髙歡廢帝而立平陽王)
　　(修是曰孝武帝帝/遇弑年三十五)
　　　詩一首
朱門乆可患紫極非情玩顛覆立可待一年三易換時
運正如此惟有修真觀
　　　聮句詩
　帝使薛孝通等相嘲以酒為韻
既逢堯舜君願上萬年壽(孝/通)平生好𤣥黙慚為萬國首
(帝/)
　帝曰卿所謂夀豈得徒然便命酌酒仍命更嘲孝通
　以忠為韻
聖主臨萬機享世永無窮(元/翽)豈唯被豐草方亦及昆蟲
(孝/通)朝賢既濟濟野苗又芃芃(元/翌)君臣體魚水書軌一華
戎(帝/)微臣信慶渥何以答華嵩(孝/通)
　彭城王勰(魏獻文帝第六子於孝文帝為兄弟輔相/左右忠藎勲望無與比隆宣武帝時為髙)
　　(肇讒搆所殺及子孝莊帝/嗣綂追尊為文穆皇帝)
　　　應制賦銅鞮山松
　　(北史曰勰從孝文帝幸代都次于上黨之銅鞮山/路傍有大松樹十數株帝賦詩示勰曰吾作詩雖)
　　(不七歩亦不言逺汝可作之比至吾間令就/也勰時去帝十歩且行且作未至帝所而就)
問松林松林經㡬冬山川何如昔風雲與古同
　孝莊帝(諱子攸彭城王勰第三子明帝時封武城縣/公進封長樂王明帝崩大都督尒朱榮謀廢)
　　(立以帝家有忠顯且兼人望立為帝改元永/安後為尒朱兆所弑年二十四廟號敬宗)
　　　臨終詩
　　(伽藍記曰莊帝既誅尒朱榮右僕射尒朱世隆至/髙都立長廣王曄為主遣頴川王尒朱兆舉兵向)
　　(京師大軍失利遂執帝還晉陽縊/於三級寺帝臨崩作五言詩曰)
權去生道促憂來死路長懷恨出國門含悲入鬼鄉隧
門一時閉幽庭豈復光思鳥吟青松哀風吹白楊昔來
聞死苦何言身自當
　濟隂王暉業(景穆帝之曽孫濟隂王小新成之孫也/位司空太尉加特進領中書監録尚書)
　　(事北齊初降封羙陽/縣公後為文宣所殺)
　　　感遇
　　(北史本傳曰暉業在魏以時運漸/謝不復圖全唯事飲㗖嘗賦詩曰)
昔居王道㤗濟濟富羣英今逄世路阻狐兎鬱縱橫
　中山王熙(字子真景穆帝之曽孫中山王英之子累/遷光祿勲湘州刺史初熙兄弟竝為清河)
　　(王懌所昵及劉騰元乂隔絶二宫矯詔殺懌熙/乃起兵討之為其長史栁元章等所執义殺之)
　　　絶命詩二首
義實動君子主辱死忠臣何以明是節將解七尺身(右/示)
(寮/吏)
平生方寸心殷勤屬知已從今一銷化悲傷無極已(右/别)
(知友知北史本傳曰熙既藩王加有文學風氣甚髙始/鎮鄴  友才學之士袁翻李琰之李神雋王誦兄弟裴)
(敬憲等或餞於河梁賦詩告别及將死/復與知故書恨志意不遂時人矜之)
　韓延之(字顯宗南陽堵陽人仕晉位平西府録事叅/軍劉裕招之不屈後奔姚興明帝㤗常二年)
　　(入魏為武牢鎮將賜爵魯/陽侯一云韓顯宗字茂親)
　　　贈中尉李彪
賈生謫長沙董儒詣臨江愧無若人跡忽尋兩賢蹤追
昔渠閣游䇿駑厠羣龍如何情願奪飄然獨逺從痛哭
去舊國衘淚届新邦哀哉無援民嗷然失侣鴻彼蒼不
我聞千里告志同
　劉昶(字休道宋文帝第九子封晉熙王位中書令廢/帝立以為徐州刺史人間言昶有異志帝欲加)
　　(誅討昶即起兵統内數郡無應者知事不㨗乃奔/魏甚為孝文所禮重遷使持節都督呉越彭楚諸)
　　(軍事大將軍鎮/徐州卒諡曰明)
　　　斷句
　　(南史曰昶兵敗奔魏棄母妻惟攜妾/一人騎馬自隨在道慷慨為斷句)
白雲滿鄣來黃塵暗天起闗山四面絶故鄉㡬千里
　蕭綜(字世謙梁武帝第二子封豫章王普同四年為/都督南兗州刺史鎮彭城奔魏厯司徒太尉尚)
　　(夀陽公主在魏不得志嘗作/聽鍾鳴悲落葉以申其志)
　　　聽鍾鳴
厯厯聽鍾鳴當知在帝城西樹隱落月東窻見曉星霧
露朏朏未分明烏啼啞啞已流聲驚客思動客情客思
鬱縱橫翩翩孤鴈何所棲依依别鶴半夜啼今嵗行已
暮雨雪向淒淒飛蓬旦夕起楊栁尚翻低氣鬱結涕滂
沱愁思無所託强作聽鍾歌(伽藍記曰洛陽城東建陽/里有臺髙三丈上作二精)
(舍有鍾撞之聞五十里太后移在宫内置凝閒堂初/梁豫章王蕭綜聞此鍾聲遂造聽鍾歌三首行於世)
　　　悲落葉
悲落葉聮翩下重疊重疊落且飛從橫去不歸長枝交
䕃昔何宻黃鳥闗闗動相失夕葉雜凝露朝花翻亂日
亂春日起春風春風春日此時同一霜兩霜猶可當五
晨六旦已颯黃乍逐驚風舉髙下任飄颺悲落葉落葉
何時還夙昔共根本無復一相闗各隨灰土去髙枝難
重攀
　髙允(字伯恭渤海蓨人少好學博通經史神䴥初叅/樂平王軍事獻文末授懷州刺史太和二年拜)
　　(鎮軍大將軍領中秘書事加光祿大夫厯/事五帝出入三省五十餘年初無譴咎)
　　　羅敷行
邑中有好女姓秦字羅敷巧笑羙囬盻鬢髪復凝膚脚
著花文履耳穿明月珠頭作墮馬髻倒枕象牙梳姌姌
善趨歩襜襜曵長裾王侯為之顧駟馬自踟蹰
　　　王子喬
王少卿王少卿超升飛龍翔天庭遺儀景雲漢酬光騖
電逝忽若浮騎日月從列星跨騰八廓踰杳冥尋元氣
出天門窮覽有無究道根
　　　答宗欽(十三/章)
　　(髙允為著作郎與崔浩同撰史宗欽贈詩以相規/諷允答之云云後崔浩竞坐暴楊國惡與宗欽同)
　　(被誅允以太/子救得免)
湯湯流漢藹藹南都載稱多士載耀靈珠邈矣髙族世
記丹圖啓基郢城振彩涼區
吾生朗到誕發英風紹熙前緒奕世克隆方圓備體淑
徳斯融望傾羣雋響駭華戎
響駭伊何金聲允著匡賛西藩拯厥時務肅志琴書恬
心初素潜思淵渟秀藻雲布
上天降命祚鍾有代恊耀紫宸與乾作配仁邁春陽功
隆覆載招延隱叟永貽大賚
伊余櫟散才至庸微遭縁幸㑹忝與樞機竊名華省厠
足丹墀愧無螢燭少益天暉
明外非諭信漸難兼體卑處下豈曰能謙進不𢎞道退
失淵潜既慚朱闕亦愧閭閻
史班稱逹楊蔡致深負荷典䇿載蹈於心四轍同軌覆
車相尋敬承嘉誨永佩明箴
逺思古賢内尋諸已仰謝丘明長揖南史遐武雖存髙
蹤難擬夙興夕惕豈獲恬止
世之圯矣靈運未通風馬殊隔區域異封有懷西望路
陜莫從王澤逺灑九服來同
在昔平呉二陸稱寳今也尅涼吾生獨矯道映儒林義
為羣表我思與之均於紵縞
仁乏田蘇量非叔度韓生屬降林宗仍顧千載曠遊遘
兹一遇藻詠風流鄙心已悟
年時迅邁物我俱逝任之斯通擁之則滯結駟貽塵屢
空亦敝兩間可守安有囬賜
詩以言志志以表丹慨哉刎頸義已中殘雖曰不敏請
事金蘭爾其勵之無忘嵗寒
　　　詠貞婦彭城劉氏(八章/)
　　(渤海封卓妻劉氏彭城人成婚一夕卓官於京師/以事見法劉氏在家忽形夢想知卓已死哀泣不)
　　(止經旬凶問果至遂憤歎而終時人比之秦嘉/妻云髙允念其義髙而名不著乃為之詩曰)
兩儀正位人倫肇甄爰制夫婦綂業承先雖曰異族氣
猶自然生則同室終契黃泉
封生令逹卓為時彦内恊黃中外兼三變誰能作配克
應其選實有華宗挺生淑媛
京野勢殊山川乖互乃奉王命載馳在路公務既𢎞私
義獲著因媒致幣遘止一暮
率我初冠眷彼弱笄形由禮比情以趣諧忻願難常影
跡易乖悠悠言邁戚戚長懷
時值險屯橫離塵網伏鑕就刑身分土壤千里雖遐應
如影響良嬪洞感發於夢想
仰惟親命俯尋嘉好誰謂㑹淺義深情到畢志守窮誓
不二醮何以驗之殞身是效
人之處世孰不厚生心存於義所重則輕結憤鍾心甘
就幽㝠永捐堂宇長辭母兄
茫茫中野翳翳孤丘葛虆𠖇蒙荆棘四周理茍不昧神
必俱游異哉貞婦曠世靡儔
　宗欽(字欽若金城人仕沮渠䝉遜為中書郎/世子洗馬太武平涼州入魏拜著作郎)
　　　贈髙允(十二章/)
嵬峩恒嶺滉瀁滄溟山挺其和水燿其精啓兹令族應
期誕生華冠衆彦偉邁羣英
於穆吾子含貞藉茂如彼松竹陵霜擢秀味老思冲玩
易體復戢翼九臯聲溢宇宙
我皇龍興重離疊映剛徳外彰柔明内鏡乾象奄氣坤
厚山競風無殊音俗無異徑
經緯曰文著述曰史斟酌九流錯綜幽㫖帝用訓諮明
發虛擬廣闢四門披延髦士
爾應其求翰飛東觀口吐瓊音手揮霄翰彈毫珠零落
紙錦粲墳無凝割典無滯泮
山降則謙含柔為信林崇日漸明外(一作/升)斯進有邈夫
子兼兹四慎弱而難勝通而不峻
南薰邈矣史功不申固傾侫竇雄穢羙新遷以陵腐邕
由卓泯時無逸勒路盈推輪
尹佚謨周孔明述魯抑揚羣致憲章三五昂昻髙生纂
我遐武勿謂古今建規易矩
自昔索居沈淪西藩風馬既殊標榜莫縁開通有運闇
遇當年披衿暫面定交一言
諮疑祕省訪滯京都水鏡叔度洗吝田蘇望儀神婉即
象心虛悟言禮樂採研詩書
履霜悼遷撫節感變嗟我年邁迅踰激電進乏由賜退
非囬憲素髪掩𤣥枯顔落蒨
文以㑹友友由知已詩以明言言以通理盼坎迷流覿
艮闇止伊爾虬光肆鱗曲水
　段承根(威武姑臧人好學機辯有文思崔浩見而竒/之言之魏太武請為著作郎甚為燉煌公李)
　　(寳所敬待後以崔/浩撰史事同被誅)
　　　贈李寳(七章/)
世道衰陵淳風殆緬衢交問鼎路盈訪㣆狥競争馳天
機莫踐不有眞宰榛棘誰翦
於皇我后重明襲焕文以息煩武以静亂剖蜯求珍搜
巖采榦野無投綸朝盈逸翰
自昔涼季林焚淵涸矯矯公子鱗羽靡託靈慧雖奮袄
氛未廓鳳戢崑丘龍潜𤣥漠
數不常擾艱極則夷奮翼幽裔翰飛京師珥蟬紫闥仗
節方畿弼我王度庶績緝熙
自余幽淪眷叅舊契庶庇餘光優游卒嵗忻路未淹離
轡已際顧難分岐載張載繼
聞諸交舊累聖疊曜淳源雖漓民懷余劭思樂哲人静
以鎮躁藹彼繁音和此清調
詢下曰文辯訐曰明化由禮治政以寛成勉崇仁教播
徳簡刑傾首景風遲聞休聲
　胡叟(字倫許安定臨涇人以姚氏將衰遂入長安觀/風化後入沮渠牧犍不得志乃歸魏賜爵復始)
　　(男家於宻雲倫許好屬文既/善典雅之辭又工鄙俗之句)
　　　示程伯逹
　　(北史本傳曰叟入沮渠牧犍牧犍遇之不/重叟乃為詩示所知廣平程伯逹其略曰)
羣犬吠新客侫暗排疎賔直途既已塞曲路非所遵望
衞惋祝鮀盻楚悼靈均何用宣憂懷託翰寄輔仁
　王肅(字恭懿琅邪臨沂人仕齊為秘書丞父奐及兄/弟竝為南齊武帝所殺太和中奔魏孝文虚衿)
　　(待之累遷尚書令宣武時尚陳留公主後以破/齊進位開府儀同三司封昌國縣侯揚州刺史)
　　　悲平城
悲平城驅馬入雲中隂山常晦雪荒松無罷風
　祖瑩(字元珍范陽遒人孝文時拜太學博士累遷國/子祭酒領給事黃門侍郎孝武登阼封文安縣)
　　(子天平初/進爵為伯)
　　　悲彭城
　　(北史曰尚書令王肅於省中詠悲平城詩彭城王/勰甚嗟其羙欲使更詠乃失語云公可更為誦悲)
　　(彭城詩肅戲勰云何意呼悲平城為彭城也勰有/慙色瑩在座即云悲彭城王公自未見肅云可為)
　　(誦之瑩應聲為之肅/甚嗟賞勰亦大悦)
悲彭城楚歌四面起屍積石梁亭血流睢水裏
　常景(字永昌河内温人聰敏有才思雅好文章孝文/用為門下錄事累遷車騎將軍右光祿大夫秘)
　　(書監明帝幸國子寺詔百官作釋奠詩以景作為/羙經渉山水悵然懷古乃擬劉琨作扶風歌十五)
　　(首/)
　　　讃四君
　　(北史曰景淹滯門下積嵗不至顯官以蜀司馬相/如王褒嚴君平揚子雲皆有髙才而無重位乃託)
　　(意以/讃之)
長卿有艶才直致不羣性鬱若春煙舉皎如秋月映遊
梁雖好仁仕漢常稱病清貞非我事窮逹委天命
　　　　右司馬相如
王子挺秀質逸氣干青雲明珠既絶俗白鵠信驚羣才
世茍不合遇否途自分空枉碧雞命徒獻金馬文
　　　　右王褒
嚴君情沉静立志明霜雪味道綜微言端蓍演妙説才
屈羅仲口位結李强舌素尚邁金貞清標陵玉徹
　　　　右嚴君平
蜀江導清流揚子挹餘休含光絶後彦覃思邈前修世
輕久不賞𤣥談物無求當途謝權寵置酒得閒遊
　　　　右揚雄
　鹿悆(字永吉濟隂乘氏人初為真定公元子直國中/尉累拜金紫光祿大夫兼尚書右僕射天平中)
　　(除梁州刺史為反者/鄭榮業執送闗西)
　　　諷真定公二首
　　(北史曰悆為真定公元子直國中尉恒勸以忠亷/之節嘗賦五言詩云云子直少有令聞悆欲善其)
　　(終故以/諷焉)
嶧山萬丈樹雕鏤作琵琶由此材髙逺弦響藹中華
援琴起何調幽蘭與白雪絲管韻未成莫使弦響絶
　董紹(字興逺新蔡鮦陽人起家四門博士累遷洛陽/刺史尒朱天光啓以為行臺從事天光敗賀㧞)
　　(岳復請為開府諮議叅軍孝武西遷除御/史中丞及周文登阼以議論朝廷賜死)
　　　髙平牧馬詩
　　(北史曰紹為賀拔岳諮議叅軍岳/擕紹於髙平牧馬紹悲而賦詩曰)
走馬山之阿馬渇飲黃河寧謂胡闗下復聞楚客歌
　馮元興(字子盛東魏郡肥鄉人少有操尚舉秀才後/為元乂所知引為殿中郎遷侍讀普㤗初為)
　　(光祿大夫領/中書舍人)
　　　浮萍
　　(北史曰元興世寒因元义之勢託其交道相為/引用义既賜死興亦被廢乃為浮萍詩以自喻)
有草生碧池無根綠水上脆弱惡風波危微苦驚浪
　
　古詩紀巻一百十八
欽定四庫全書
　古詩紀巻一百十九　　　明　馮惟訥　撰
北魏第二
　陽固(字敬安北平無終人太和中從大將軍劉昶府/法曹行叅軍在軍勇决昶竒之言之孝文累遷)
　　(尚書侍御史明帝即位除尚書考功郎中京兆王/繼為司徒辟固為從事中郎觧除前軍將軍卒諡)
　　(曰/文)
　　　刺讒詩
　　(北史曰宣武末中尉王顯當權固毎直言其過以/此衘固又有人間之顯因奏固免官遂闔門自守)
　　(作刺讒疾/倖詩二首)
巧佞巧佞讒言興兮營營習習似青蠅兮以白為黒在
汝口兮汝非蝮蠆毒何厚兮巧佞巧佞一何工矣伺間
伺忿言必從矣朋黨噂􁀨自相同矣浸潤之譛傾人墉
矣成人之美君子貴焉攻人之惡君子愧焉汝何人斯
譛毁日繁予實無罪何騁汝言畨畨緝緝䜛言側入君
子好讒如或弗及天疾䜛説汝其至矣無妄之禍行將
及矣泛泛游鳬弗制弗拘行藏之徒或智或愚維余小
子未明兹理毁與行俱言與釁起我其懲矣我其悔矣
豈求人兮思恕在已
　　　疾倖詩
彼諂諛兮人之蠧兮刺促昔粟罔顧耻辱以求媚兮邪
干側入如恐弗及以自容兮志行褊小好習不道朝挾
其車夕承其輿或騎或徒載奔載趨或言或笑曲事親
要正路不由邪徑是蹈不識大猷不知話言其朋其黨
其徒實繁有詭其行有佞其音籧篨戚施邪媚是欽既
䜛且妒以逞其心是信是任亂是(北史作/敗其)以多其始不
慎末如之何習習宰嚭營營無極梁丘寡智王鮒淺識
伊戾息夫異世同力江充趙髙甘言似直竪刁上官擅
生羽翼乃如之人僣爽其徳豈徒䘮邦又亦覆國嗟爾
中下其親其昵不謂其非不覺其失好之有年寵之有
日我思古人心焉若疾百凡君子宜其慎矣覆車其(一/作)
(之/)鑒近可信矣言既備矣事既至矣反是不思維塵及
矣
　盧元明(字㓜章范陽涿人渉厯羣書兼有文義永安/初兼尚書令孝武登阼遷厯尚書右丞相轉)
　　(散騎/常侍)
　　　晦日汎舟應詔
輕灰吹上管落蓂飄下蔕遲遲春色華晼晼年光麗
　李騫(字希義趙郡平棘人博渉經史文藻富贍位散/騎常侍尚書左丞使梁坐事免後除黃門侍郎)
　　　贈親友
　　(北史曰騫為尚書左丞坐免論者以為非罪/騫嘗贈親友盧元明魏收詩盖失職之志云)
幽棲多暇日總駕萃荒坰南曕帶宫雉北睇距畦瀛流
火時將末懸炭漸云輕寒風率已厲秋水寂無聲層隂
蔽長野凍雨暗窮汀侶浴浮還没孤飛息且驚三褫俄
終嵗一丸曽未營閒居同洛涘歸身欵武城稍旅原思
藋坐夢尹勤荆監河愛斗(一作/升)水蘇子借餘明益州逹
友趣廷尉辯交情豈若忻蓬蓽收志偶沈𠖇(懸炭事見/淮南子亦)
(古候氣之法説林懸羽/與炭而知燥濕之氣)
　温子昇(字鵬舉其先太原人祖避難家於濟隂博覽/百家文章清婉熙平初舉髙第擢御史孝莊)
　　(即位補南主客郎中遷散騎常侍中軍大將軍領/本州大中正齊文襄引以為諮議及元瑾荀濟等)
　　(作亂文襄疑子昇知/其謀下晉陽獄死)
　　　白鼻騧(以下/樂府)
少年多好事攬轡向西都相逄狹斜路駐馬詣當壚
　　　結襪子
誰能訪故劒㑹自逐前魚裁紈終委篋織素空有餘
　　　安定侯曲
封疆在上地鍾鼓自相和美人當窻舞妖姬掩扇歌
　　　燉煌樂
客從逺方來相隨歌且笑自有燉煌樂不減安陵調
　　　涼州樂歌二首
逺遊武威郡遥望姑臧城車馬相交錯歌吹日縱橫
路出玉門關城接龍城坂但事絃歌樂誰道山川逺
　　　𢷬衣(詩話/補遺)
長安城中秋夜長佳人錦石𢷬流黃香杵紋砧知近逺
傳聲逓響何淒涼七夕長河爛中秋明月光蠮螉塞邉
絶候鴈鴛鴦樓上望天狼
　　　從駕幸金墉城(以下/詩)
兹城實佳麗飛甍自相竝膠葛擁行風岧嶤閟流景御
溝屬清洛馳道通丹屏湛淡水成文參差樹交影長門
久已閉離宫一何静細草縁玉階髙枝䕃桐井微微夕
渚暗肅肅暮風冷神行揚翠旗天臨肅清警伊臣從下
列逢恩信多幸康衢雖已泰弱力將安騁
　　　春日臨池
光風動春樹丹霞起暮隂嵳峩映連璧飄颻下散金徒
自臨濠渚空復撫鳴琴莫知流水曲誰辯遊魚心
　　　詠花蝶
素蝶向林飛紅花逐風散花蝶俱不息紅素還相亂芬
芬共襲手葳蕤從可玩不慰行客心遽動離居歎
　　　相國清河王挽歌
髙門詎改轍曲沼尚餘波何言吹樓下翻成薤露歌
　髙孝緯
　　　空城雀
百雉何寥廓四面風雲上紈素久為塵池臺尚可仰啾
啾雀噪城鬱鬱無歡賞日暮縈心曲橫琴聊自奬
　王容
　　　大堤女
寳髻耀明璫香羅鳴玉珮大堤諸女兒一一皆春態入
花花不見穿栁栁隂碎東風拂面來由來亦相愛
　王徳
　　　春詞
春花綺繡色春鳥絃歌聲春風復蕩漾春女亦多情愛
將鶯作友憐傍錦為屏囬頭語夫壻莫負艷陽征
　周南
　　　晚粧
青樓誰家女當窻啓明月拂黛䨇蛾飛調脂艷桃發舞
罷鸞自羞妝成淚仍滑願託嫦娥影尋郎縱燕越
　祖叔辨
　　　千里思
細君辭漢宇王嬙即虜衢寂寂人逕阻迢迢天路殊憂
來似懸斾淚下若連珠無因上林鴈但見邊城蕪
　袁曜(北史袁曜字景騰博學有俊才仕魏為/車騎將軍清河王懌文學未知是否)
　　　釋奠詩
南庠貴齒東學尚親卑躬下問降禮師臣圓冠濟濟方
領恂恂　肄業既終舍奠爰始韶音遞奏笙鏞間起茨
夏愔愔晬容亹亹徳奢并慙陳信焉恥
　王肅妻謝氏
　　　贈王肅
　　(伽藍記曰洛陽城南正覺寺尚書令王肅所立也/肅在江南娶謝氏女及至京師復尚公主其後謝)
　　(氏為尼來奔作詩贈肅公主亦代肅贈/謝肅聞之甚恨遂造正覺寺以憩之)
本為箔上蠶今作機上絲得絡逐勝去頗憶纏綿時
　陳留長公主
　　　代答詩
鍼是貫紳物目中常絍絲得帛縫新去何能衲故時
　雜曲歌辭　　　　　　　　　無名氏
　　　阿那瓌
　　(北史曰阿那瓌蠕蠕國主也通典曰蠕蠕自拓㧞/初徙雲中即有種落後魏太武神䴥中彊盛盡有)
　　(匈奴故地阿那瓌孝明帝時/蠕蠕國主辭云匈奴主也)
聞有匈奴主雜騎起塵埃列觀長平坂驅馬渭橋來
　　　楊白花
　　(梁書曰楊華武都仇池人少有勇力容貌雄偉魏/胡太后逼通之華懼及禍乃率其部曲降梁胡太)
　　(后追思之不能已為作楊白華歌使宫人連臂蹋/足歌之聲甚悽惋南史曰楊華本名白花奔梁後)
　　(名華魏名將/大眼之子)
陽春二三月楊栁齊作花春風一夜入閨闥楊花飄蕩
落南家含情出户脚無力拾得楊花淚沾臆秋去春還
䨇燕子願銜楊花入窠裏
　雜歌謠辭　　　　　　　　　無名氏
　　　詰汾歌
　　(北史曰北魏聖武皇帝諱詰汾嘗田於山澤歘見/轁軿自天而下既至見美婦人自稱天女受命相)
　　(偶旦日請還期年復㑹於此言終而别及期帝至/先田處果見天女以所生男授帝曰此君之子也)
　　(當世為帝王即始祖神/元皇帝也故時人諺曰)
詰汾皇帝無婦家力微皇帝無舅家(神元諱/力微)
　　　咸陽王歌
　　(北史曰後魏景明中咸陽王禧謀逆伏誅後宫人/為之歌其歌遂流於江表北人之在南者聞弦管)
　　(奏之莫/不灑泣)
可憐咸陽王奈何作事誤金牀玉几不能眠夜踏霜與
露(一作夜起/踏霜露)洛水湛湛彌岸長行人那得渡
　　　裴公歌
　　(北史曰裴俠大綂中為河北郡守躬履儉素愛民/如子郡舊有漁獵夫三十人以供郡守俠曰以口)
　　(腹役人吾所不為也悉罷之又有丁三十人供郡/守役俠亦不私竝收庸為市官馬嵗時既積馬遂)
　　(成羣去職之日一/無所取民歌之云)
肥鮮不食丁庸不取裴公貞惠為世規矩
　　　李波小妹歌
　　(魏書曰廣平人李波宗族彊盛殘掠不已公私咸/患百姓為之語云云刺史李安世設方畧誘波等)
　　(殺之州/内肅然)
李波小妹字雍容褰裾逐馬如巻蓬左射右射必疊䨇
婦女尚如此男子安可逢
　　　趙郡謡
　　(北史曰後魏李曾孝武時為趙郡太守令行禁止/并州丁零數為山東害知曽能得百姓死力不敢)
　　(入境賊於常山界得一死鹿賊長謂趙郡地也/責之還令送鹿故處其見憚如此郡人為之謡)
詐作趙郡鹿猶勝常山粟
　　　二拔謡
　　(北史曰永熙二年竇泰破尒朱榮神武入洛尒朱/仲部下都督張子期自滑臺歸命神武斬之斛斯)
　　(椿由是不安乃與南陽王寳炬等搆神武於魏帝/故魏帝心貳於賀拔岳初孝明之時洛下以兩㧞)
　　(相擊謡言云云好事者以二㧞/謂拓拔賀拔言俱將衰之兆)
銅拔打鐵拔元家世將末
　　　曲堤謡二首
　　(北史曰後魏宋世良孝莊時為清河太守才識閒/明尤善政術郡東南有曲堤成公一姓阻而居之)
　　(羣盗多萃於此人為之語云云世良/施八條之制盗奔他境人又謡云云)
寧度東呉㑹稽不厯成公曲堤
曲堤雖險賊何益但有宋公自屏跡
　　　河東謡(歌元/淑)
秦州河中杼柚代舂元公至止田疇始理
　　　洛中童謡二首
　　(北史曰尒朱彦伯節閔帝時封博陵郡王位侍中/及張勸等掩襲尒朱世隆神武執彦伯與世隆同)
　　(斬於閶闔門外懸首於斛斯椿門/樹先是洛中謡云云至是竝驗)
三月末四月初楊灰簸土覔眞珠
頭去項脚根齊驅上樹不須梯
　　　後魏宣武孝明時謡
　　(北史曰孝武帝永熙三年遇酖而崩初宣武孝明/間謡云云識者以為索謂魏本索髪焦梨狗子指)
　　(宇文泰泰小/字黒獺也)
狐非狐貉非貉焦梨狗子齧斷索
　　　東魏童謡
　　(魏紀曰孝武帝既入關渤海王髙歡議立清河王/子善見以奉明帝之後是為孝静皇帝遷都於鄴)
　　(為東魏自是軍國政務皆歸相府先是童謡云云/按青雀子謂静帝實清河王之世子鸚鵡謂齊神)
　　(武即髙歡也後/竟為齊所滅)
可憐青雀子飛來鄴城裏羽翮垂欲成化作鸚鵡子
　　　府君頌
　　(北史曰吕顯字子明皇始初拜/鉅鹿太守清身奉公百姓頌之)
時惟府君克清克明緝我荒土人胥樂生願夀無疆以
享長齡
　　　三王歌
　　(後魏書曰濟南王元彧與從兄安豐王/延明中山王熙齊名時人為之語曰)
三王楚楚盡琳瑯未若濟南備圓方
　　　袁祖謡
　　(北史曰祖瑩與陳郡袁翻/齊名秀出時人為之語曰)
京師楚楚袁與祖洛陽翩翩祖與袁
　　　李謐歌
　　(北史曰李謐少好學周覽百氏初師事小學博士/孔璠數年後璠還就謐請業同門生為之語曰)
青成藍藍謝青師何常在明經
　
　
　
　
　古詩紀巻一百十九
欽定四庫全書
　古詩紀巻一百二十　　　明　馮惟訥　撰
北齊第一
　邢邵(字子才河間鄭人十嵗能屬文日誦萬餘言文/章典麗既贍且速釋褐為魏武挽郎累除國子)
　　(祭酒齊宣武輔政徵為賔客除黃門侍郎遷太常/卿授特進邵率情簡素博覽墳籍公私諮禀為世)
　　(指南/焉)
　　　思公子(樂府/)
綺羅日減帶桃李無顔色思君君未歸歸來豈相識
　　　三日華林園公宴(以下/詩)
迴鑾自樂野弭盖屬瑶池五丞接光景七友樹風儀芳
春時欲遽覽物惜將移新萍已冒沼餘花尚滿枝草滋
徑蕪没林長山蔽虧芳筵羅玉爼激水漾金巵歌聲斷
以(一作/且)續舞袖合還離
　　　冬夜酬魏少傅直史館(一作酬魏收/冬夜直史館)
年病從橫至動息不自安兼豆未能飽重裘詎觧寒况
乃冬之夜霜氣有餘酸風音響北牖月影度南端燈光
明且滅華燭新復殘哀顔依候改壯志與時闌體羸不
盡帶髪落强扶冠夜景將欲近夕息故無寛忽有清風
贈辭義婉如蘭先言歎三友次言慙一官麗藻髙鄭衛
專學美齊韓審諭(一作/喻)雖有屬筆削少能干(一作/刋)髙足
自無限積風良可摶空想青門易寧見赤松難寄語東
山道髙駕且盤桓
　　　冬日傷志篇
昔時惰遊士任性少矜裁朝驅(一作/馳)瑪瑙勒夕銜熊耳
杯折花歩(一作/贈)淇水撫琴望叢臺繁華夙昔改衰病一
時來重以三冬月愁雲聚復開天髙日色淺林勁鳥聲
哀終風激簷宇餘雪滿條枚遨遊昔宛洛踟蹰今草萊
時事方去矣撫已獨傷懐(一作/懷哉)
　　　七夕(詩彚作宗/懍者非)
盈盈河水側朝朝長歎息不恡漸衰苦波流詎可測秋
期忽云至停梭理容色束衿未觧帶迴鑾已沾軾不見
眼中人誰堪機上織願逐青鳥去蹔因希羽翼
　　　齊韋道遜晚春宴(觀題似韋道遜所作文苑/英華作邢邵姑列于此)
日斜賔館晚風輕麥候初簷喧巢幕燕池躍戯蓮魚石
聲隨流響桐影傍巖踈誰能千里外獨寄八行書
　　　應詔甘露詩
膏露且漸洽凝液汭旍旗草木盡霑被玉散復珠霏誰
謂穹昊逺道合若應機
　　　賀老人星詩
瑞動星光照化穆月輪重庶徵符祉籙將以賛時雍
　魏收(字伯起鉅鹿下曲陽人仕魏典起居注兼中書/舍人與温子昇邢子才齊名世號三才天保初)
　　(除中書令兼著作郎後除光祿大夫尚書右僕射/特進謚文貞收有才無行在京洛輕薄尤甚人號)
　　(為驚/蛺蝶)
　　　美女篇二首(以下/樂府)
楚襄遊夢去陳思胡洛歸參差結旌斾掩靄頓驂騑變
化看臺曲駭散屬川沂仍令賦神女俄聞要虙妃照梁
何足豔昇霞反奮飛可言不可見言是復言非
(闕/)　　　　我帝更朝衣擅寵無論賤入愛不嫌微智
瓊非俗物羅敷本自稀居然陋西子定可比南威新呉
何為誤舊鄭果難依甘言誠易汚得失定因機無憎藥
英妬心賞易侵違
　　　永世樂
綺窻斜影入上客酒須添翠羽方開美鉛華汗不霑關
門今可下落珥不相嫌
　　　櫂歌行
雪溜添春浦花水足新流桃發武陵岸栁拂武昌樓
　　　挾瑟歌
春風宛轉入曲房兼送小苑百花香白馬金鞍去未返
紅妝玉筯下成行
　　　後園宴樂(以下/詩)
束馬輕燕外獵雉陋秦中朝車轉夜轂仁旗指日風式
宴臨平圃展衛寫屠穹積崖疑造化導水逼神功樹静
歸煙合簾踈反照通一逢堯舜日未暇北山叢
　　　喜雨
霞暉染刻棟礎潤上雕楹神山千葉照仙草百花榮㵼
溜髙齋響添池曲岸平滴下如珠落波迴類璧成氣調
登萬里年和欣百靈定知丹甑出何須銅雀鳴
　　　看栁上鵲
背嵗心能識登春巢自成立枯隨雨霽依枝須月明疑
是彫籠出當由抵玉驚間關拂條軟迴復振毛輕何獨
離婁意傍人但未聽
　　　晦日汎舟應詔
裊裊春枝弱關關新鳥呼棹唱忽逶迤菱歌時顧慕睿
賞芳月色宴言忘日暮游豫慰人心照臨康國歩
　　　月下秋宴
此夕甘言宴月照露方塗使星疑向蜀劒氣不關呉良
交契金水上客慰萱蘓何必應劉輩還來遊鄴都
　　　五日
麥涼殊未畢蜩鳴早欲聞喧林尚黃鳥浮天已白雲辟
兵書鬼字神印題靈文因想蒼梧郡兹日祀東君
　　　庭栢
古松圖偃盖新栢寫鑪峰凌寒翠不奪迎暄緑更濃茹
葉輕沈體咀實化衰容將使中臺麝違山能見從
　　　蜡節
凝寒迫清祀有酒宴嘉平宿心何所道藉此慰中情
　祖珽(字孝徵瑩之子神清機警詞藻遒逸少馳令譽/為當世所推起家秘書郎後主時佞于陸媪拜)
　　(尚書左僕射封燕國公專主機/衡後以罪出為北徐州刺史)
　　　從北征
翠旗臨塞道靈鼓出桑乾祁山斂雰霧瀚海息波瀾戍
亭秋雨急關門朔氣寒方繫單于頸歌舞入長安
　　　望海
登髙臨巨壑不知千萬里雲島相接連風潮無極已時
看逺鴻度乍見驚鷗起無待(一作/不假)送將歸自然傷客子
　　　挽歌
昔日(一作/時)驅駟馬謁帝長楊宫旌懸白雲外騎獵紅塵
中今來向漳浦素盖轉悲風榮華與歌笑萬事盡成空
　裴讓之(字士禮河東聞喜人少好學有文情魏天平/中舉秀才遷主客郎厯中書舍人散騎常侍)
　　(及齊受禪封宜都縣男尋/除清河太守後被罪賜死)
　　　有所思
夢中雖蹔見及覺始知非展轉不能寐徙倚獨披衣悽
悽曉風急晻晻月光微室空常逹旦所思終不歸
　　　從北征
沙漠胡塵起關山烽燧驚皇威奮武略上將總神兵髙
臺朔風駛絶野寒雲生匈奴定逺近壯士欲橫行
　　　公館宴酬南使徐陵
嵩山表京邑鍾嶺對江津方域殊風壤分野各星辰出
境君圖事尋盟我恤鄰有才稱竹箭無用忝絲綸列樂
歌鐘響張旃玉帛陳皇華徒受命延譽本無因韓宣將
聘楚申胥欲去秦方期(一作/當)飲河朔翻屬卧漳濵禮酒
盈三獻賔筵盛八珍嵗稔鳴銅雀兵戢坐金人雲來朝
起盖日落晚摧輪異國猶兄弟相知無舊新
　裴訥之(字士言讓之弟純謹有局量弱冠為平/原公掌書記文宣朝累官至太子舍人)
　　　鄴館公宴(英華作奉/使至鄴館)
晉楚敦盟好僑札同心賞禮成樽爼陳樂和金石響朝
雲駕馬進曉日乘龍上䨇闕表皇居三臺映仙掌當階
篁篠宻約岸荷蕖長束帶盡欣娯誰言騖歸兩
　蕭祗(字敬式梁南平王偉之次子封定襄侯侯景亂/起兵内援㑹州人以城應景遂奔東魏厯位太)
　　(子少傅齊天保初授右/光祿大夫國子祭酒)
　　　香茅
鶗鴂芳不歇霜繁緑更滋擢本同三脊流芳有四時粗
根縮酒易結觧舞蠶遲終當入楚貢豈羡詠陳詩
　　　和迴文詩(和湘東/王後園)
危臺出岫迥曲澗上橋斜池蓮隱弱芰徑蓧落藤花
　蕭放(字希逸祗之子襲父爵為清河郡公武平中待/詔文林館性好文詠頗善丹青見知齊後主累)
　　(遷太子中庶/子散騎常侍)
　　　冬夜詠妓
佳麗盡時年合瞑不成眠銀龍銜燭燼金鳳起爐煙吹
箎先弄曲調筝更撮弦歌還團扇後舞出妓行前絶代
終難及誰復數神仙
　　　詠竹
懷風枝轉弱防露影逾濃既來丹穴鳳還作葛陂龍
　劉逖(字子長彭城人齊文襄以為永安公叅軍武/成時遷散騎常侍未㡬與崔季舒等同戮)
　　　對雨
重輪宵犯畢行雨旦浮空細落疑含霧斜飛覺帶風濕
槐仍足緑沾桃更上紅無由似𤣥豹縱意坐山中
　　　秋朝野望
駐車憑險岸飛葢厯平湖菊寒花稍發蓮秋葉漸枯向
浦低行鴈排空轉噪烏若將君共賞何處減城隅
　　　浴温湯泉(聲偶作劉/邈詩非也)
驪岫猶懷土新豐尚有家神井堪消疹温泉足蕩邪紫
苔生石岸黃沫擁金沙振衣殊未已翻能停使車
　　　清歌發
扇中通曼臉曲裏奏陽春久應迷座客何啻起梁塵
　馬元熙(字長明河間人敬徳之子少傳父業兼長文/藻以通直待詔文林館武平中授皇太子孝)
　　(經在内甚得名譽隋開/皇中終於秦王文學)
　　　日晚彈琴
上客敞前扉鳴琴對晚暉掩抑歌張女淒清奏楚妃稍
視紅塵落漸覺白雲飛新聲獨見賞莫恨知音稀
　盧詢祖(范陽涿人有術學文辭華羙詢祖與宗人思/道俱為北州人俊魏收揚譽思道而以詢祖)
　　(為不及邢子廣曰詢祖有規檢禰衡思道無冰/稜文舉後頗折節厯太子舍人司徒記室卒)
　　　趙郡王配鄭氏挽詞(北史趙郡王睿齊神武從/子也娶鄭述祖女為妃)
君王盛海内伉儷盡寰中女儀掩鄭國嬪容映趙宫春
豔桃花水秋度桂枝風遂使叢臺夜明月滿牀空
　盧詢(名見顔氏家訓曰范陽盧詢/疑即盧詢祖也樂府作陳人)
　　　中婦織流黃
别人心已怨愁空日復斜然香望韓夀磨鏡待秦嘉殘
絲愁績爛餘織恐縑賖支機一片石緩轉獨輪車下簾
還憶月挑燈更惜花似天河上景春時織女家
　髙昂(字敖曹北海蓚人膽力過人姿采殊異少不師/訓專事馳騁齊神武起昻傾意附之因成覇業)
　　(除侍中司徒兼西南道都督而敖曹酷好/為詩雅有情致時人稱焉○見太平廣記)
　　　征行詩
壠種千口牛泉連百壺酒朝朝圍山獵夜夜迎新婦
　　　從軍與相州刺史孫騰行路難
春甲長驅不可息六日六夜三度食初時(闕/)言作虎牢
更被處置河橋北迴首絶望便蕭條悲來雪涕還自抑
　　　贈弟季式
　　(季式為濟州刺史敖/曹發驛以勸酒乃贈)
憐君停欲死天上人間無可比走馬海邉射遊鹿偏坐
石上彈鳴雉昔時方伯願三公今日司徒羡刺史
　鄭公超(後主時為奉朝請待詔文/林館與祖珽等同撰御覽)
　　　送庾羽騎抱
舊宅青山逺歸路白雲深遲暮難為别揺落更傷心空
城落日影迥地浮雲隂送君自有淚不假聽猿吟
　楊訓(後主時為通直散騎侍郎/待詔文林館同脩御覽)
　　　羣公髙宴
中郎敷奏罷司𨽻坐朝歸開筵引貴客饌玉對春暉塵
起金吾騎香逐令君衣緑酒犀為椀鳴琴寳作徽寸隂
良可惜千金本易揮
　袁奭(字元明陳郡人梁司空昻之孫蕭莊時以侍中/奉貢至齊及莊敗除琅邪王儼大將軍諮議入)
　　(文林館遷/太中大夫)
　　　從駕遊山
天遊響仙蹕春望動神𠂻澗水含初溜山花發早叢玉
輿明淑景珠旗轉瑞風平原與上路(一作/洛)佳氣逺䓗䓗
　荀仲舉(字士髙穎川人世江南仕梁為南沙令後至/北齊入文林館以年老家貧出為義寧太守)
　　(○樂府玉臺/俱作陳人)
　　　銅雀臺
髙臺秋色晚直望已悽然况復歸風便松聲入斷弦淚
逐梁塵下心隨團扇捐誰堪三五夜空對月光圓
　蕭慤(字仁祖蘭陵人梁宗室上黄侯曄之子天保中/入齊武定中為太子洗馬後主時為齊州録事)
　　(叅軍待詔文/林館後入隋)
　　　臨髙臺
崇臺髙百尺迥出望仙宫畫栱浮朝(一作/雲)氣飛梁照晚
虹小衫飄霧縠艷粉拂輕紅笙吹汶陽篠琴奏嶧山桐
舞逐飛龍引花隨少女風臨春今若此極宴豈無窮
　　　上之囬(拾遺題/云巡省)
發軔城西畤囬輿事北遊山寒石道凍葉下故宫秋朔
路傳清警邊風巻畫旒嵗餘巡省畢擁仗(一作/按節)返皇州
　　　飛龍引
河曲銜圖出江上負舟歸欲因作雨去還逐景雲飛引
商吹細管下徵泛長徽持此淒清引春夜舞羅衣
　　　奉和濟黃河應教(樂府題云/濟黃河)
大蕃連帝室驂駕奉皇猷未明驅羽騎凌晨方畫舟津
城度維錦岸栁夾緹油鐘(一作/鐃)聲颺别島旗影照蒼流
早光生劔服朝風起節樓滔滔細波動裔裔輕舷浮迴
橈避近磧放舳下前洲全疑上天漢不異謁蓬丘望知
雲氣合聽識水聲秋從君何等樂喜從神仙遊
　　　和崔侍中從駕經山寺
鈎陳夜警徼河漢曉叅(一作/縱)橫游騎騰文馬前驅轉翠
旌野禽喧曙色山樹動秋聲雲表金輪見巖端畫栱明
塔疑從地涌葢似積香成泉髙下溜急松古上枝平儀
台多北思麗藻蔚縁情自嗤非照廡(一作/乗)何以繼連城
　　　奉和悲秋應令(英華作/王胄)
秋天擬文學秋水擅莊蒙草濕蒹葭露波巻洞庭風便
坐飜桑葉長坂歇蘭藂簷喧猶有燕阪静未來鴻蟬噪
聞疑斷池清映似空劉安悲落木曹植歎征蓬重明豈
凝滯無累在淵冲隨時四序合應物五情同發言形惻
隱睿作挺神功下材均朽木何以慕彫蟲
　　　屏風
秦皇臨碣石漢帝幸明庭非關重遊豫直是愛長齡讀
記知州所觀圖見岳形曉識仙人氣夜辨少微星服銀
有秘術蒸丹傳舊經風揺百影樹花落萬春亭飛流近
更白叢竹逺彌青逍遥保清暢因持悦性情
　　　奉和元日
帝宫通夕燎天門拂曙開瑞雲生寳鼎榮光上露臺華
山不凋葉宜城萬夀杯遥見飛鳬下懸知葉縣(聲偶/作令)來
　　　奉和初秋西園應教
池亭三伏後林館九秋前清冷間泉石散漫雜風煙蕖
開千葉影榴艷百枝然約嶺停飛斾凌波動畫船
　　　奉和冬至應教
天宫初動磬緹室已飛灰暮風吹竹起陽雲覆石來拆
氷開荔色除雪出蘭栽慙無宋玉辨濫吹楚王臺
　　　奉和望山應教
仙遊本多趣復此上秋初巖低石倒險嶺髙松更踈峯
形疑鳥翅塞路似狼居矚望情無已詞殫意有餘
　　　奉和詠龍門桃花
舊聞開露井今見植龍門樹少知非塞花髙異少源論
時應未發故欲影歸軒秪言經摘罷猶勝逐風翻
　　　春庭晚望
春庭聊縱望樓臺自相隱窻梅落晚花池竹開初筍泉
鳴知水急雲來覺山近不愁花不飛到畏花飛盡
　　　秋思
　　(顔氏家訓曰蘭陵蕭慤工於篇什嘗有秋思詩云/芙蓉露下落楊栁月中踈時人未之賞也吾愛其)
　　(蕭散宛然在目潁川荀仲舉瑯琊諸葛/漢亦以為爾而盧思道之徒雅所不惬)
清波收潦日華林鳴籟初芙蓉露下落楊栁月中踈燕
幃緗綺被趙帶流黃裾相思阻音息(玉臺/作信)結夢感離居
　　　聽琴
洞門涼氣滿閒館夕隂生弦隨流水急調雜秋風清掩
抑朝飛弄凄斷夜啼聲至人齊物我持此悦髙情
　　　和司徒鎧曹陽辟疆秋晚(辟疆休/之之子)
葉踈知樹落香盡覺荷衰山藪良多思田園聊復歸
　　　春日曲水(雜言○初學/記作春賦)
落花無限數飛鳥排花度禁苑至饒風吹花春滿路巖
前片石迥如樓水裏連沙聚作洲二月鶯聲纔欲斷三
月春風已復流分流繞小度塹水還相注山頭望水雲
水底㸔山樹舞餘香猶存歌盡聲猶住麥壟一驚翬菱
潭兩飛鷺飛鷺復驚翬傾曦帶掩扉芳飈翼還幰藻露
挹行衣
　蕭轂(樂府英華並作蕭轂/苑詩類選作蕭慤)
　　　野田黃雀行
弱軀媿(一作/慙)彩飾輕毛非錦文不知鴻鵠志非是鳳凰
羣作風隨濁(一作/濯)雨入曲應𤣥雲空城舊侣絶滄海故
交分寧死明珠彈且避鷹將軍
　陽休之(字子烈北平無終人固之子初仕魏累官給/事黃門侍郎入齊遷吏部尚書左僕射周武)
　　(平齊隨駕赴長安厯納言太子少保上開府/除和州刺史隋開皇二年罷任終於洛陽)
　　　春日
遲遲暮春日靄靄春光上柔露洗金盤輕絲綴珠網漸
看階􁉤蔓稍覺池蓮長蝴蝶映花飛楚雀縁條響
　　　詠萱草
開跗幽澗底散彩曲堂垂優柔輕露濕微穆惠風吹朝
朝含麗景夜夜對華池
　　　正月七日登髙侍宴
廣殿麗年輝上林起春色風生拂彫輦雲迴浮綺翼
　　　秋詩
日照前窻竹露濕後園薇夜蛩扶砌響輕蛾遶燭飛
　顔之推(字介琅邪臨沂人初為梁湘東王常侍元帝/即位以為散騎侍郎後為周軍所破奔齊累)
　　(官黃門侍郎平原太守齊亡入周為御史/上士隋開皇中太子召為文學以疾終)
　　　神仙
紅顔恃容色青春矜盛年自言曉書劔不得學神仙風
雲落時後嵗月度人前鏡中不相識捫心徒自憐願得
金樓要思逢玉鈐篇九龍遊弱水八鳳出飛煙朝遊采
瓊實夕宴酌膏泉峥嶸下無地列缺上陵天舉世聊一
息中州安足旋
　　　古意二首
十五好詩書二十彈冠仕楚王賜顔色出入章華裏作
賦凌屈原讀書誇左史數從明月宴或侍朝雲祀登山
摘紫芝泛江採緑芷歌舞未終曲風塵暗天起呉師破
九龍秦兵割千里狐兎穴宗廟霜露沾朝市璧入邯鄲
宫劔去襄城水未獲殉陵墓獨生良足耻憫憫思舊都
惻惻懷君子白髪闚明鏡憂傷没余齒
寳珠出東國美玉産南荆隋侯曜我色卞氏飛吾聲已
加明稱物復飾夜光名驪龍旦夕駭白虹朝暮生華彩
燭兼乘價值詎連城常悲黃雀起毎畏靈蛟迎千刃安
可捨一毁復難營昔為時所重今為時所輕願與濁泥
㑹思將垢石并歸真川岳下抱潤潜其榮
　　　從周入齊夜度砥柱(梁詞人麗句作惠慕道/士詩題云犯虜將所作)
　　(北史本傳曰荆州為周軍所破大將軍李穆送之/推徃𢎞農令掌其兄陽平公逺書翰遇河水暴長)
　　(具船將妻子奔齊經砥/柱之險時人稱其勇决)
俠客重艱辛夜出小平津馬色迷關吏雞鳴起戍人露
鮮華劔彩月照寳刀新問我將何去北海就孫賔
　　　和陽納言聽鳴蟬篇(隋盧思/道同賦)
聽秋蟬秋蟬非一處細栁髙飛夕長楊明月曙厯亂起
秋聲參差攪人慮單吟如轉簫羣噪學調笙風飄流曼
響多含斷絶聲垂隂自有樂飲露獨為清短緌何足貴
薄羽不羞輕螗蜋翳下偏難見翡翠竿頭絶易驚容止
由來桂林苑無事淹留南斗城城中帝皇里金張及許
史權勢熱如湯意氣諠城市劔影奔星落馬色浮雲起
鼎爼陳龍鳳金石諧宫徴關中滿季心關西饒孔子詎
用虞公立國臣誰愛韓王游説士(闕/)紅顔宿昔同春花
素鬢俄頃變秋草中腸自有極那堪教作轉輪車(此篇/見初)
(學記紅顔以下/脱誤俟再考)
　趙儒宗
　　　詠龜詩
有靈堪託夢無心觧自謀不能蓍下伏强從蓮上遊負
圖非所冀支牀空見留儻蒙一曳尾當為屢囬頭
　陸法和(不知何許人隱於江陵百里洲妙觧神術預/見萌兆再為元帝破賊帝以法和為都督郢)
　　(州刺史封江乘縣公元帝敗入齊文宣以/為大都督荆州刺史湘郡公無病而終)
　　　讖詩二首
　　(北史本傳曰法和書其所居屋/壁而塗之及剝落有文二首)
十年天子為尚可百日天子急如火周年天子迭代坐
(隋書五行志曰時文宣帝享國十年而崩廢帝嗣立/百餘日用替厥位孝昭即位一年而崩此其效也)
一母生三天兩天共五年(婁太后生三天子自孝昭即/位至武成傳位後主共五年)
　馮淑妃(名小憐齊後主大穆后從婢也穆后愛衰以/五月五日進之號曰續命慧黠工歌舞後主)
　　(惑之立為左皇后周師取平後主以淑妃奔洪洞/戍復奔青州為周武所獲以賜代王逹逹甚嬖之)
　　　感琵琶弦
　　(淑妃侍代王逹彈琵/琶因弦斷作詩曰)
雖蒙今日寵猶憶昔時憐欲知心斷絶應看膝上弦
　盧士深妻崔氏
　　　靧面辭
　　(虞世南史略曰北齊盧士深妻崔林義/之女有才學春日以桃花靧兒面呪曰)
取紅花取白雪與兒洗面作光悦取白雪取紅花與兒
洗面作妍華取花紅取雪白與兒洗面作光澤取雪白
取花紅與兒洗面作華容
　
　
　
　古詩紀巻一百二十
欽定四庫全書
　古詩紀巻一百二十一　　明　馮惟訥　撰
北齊第二
　郊廟歌辭　　　　　陸卬等奉詔作(厯代吟譜曰/陸卬字雲駒)
　　(累遷給事黄門侍郎吏部郎/中齊之郊廟諸歌多卬所製)
　　大禘圜丘及北郊歌辭十三首
　　(隋書樂志曰齊武成時始定四郊宗廟三朝之樂/大禘圜丘及北郊樂竝同祠武帝用圜丘樂○北)
　　(郊樂歌八首辭同南郊隋書南北郊/樂合載其文異者分註本句之下)
　　　肆夏(夕牲羣臣/入門奏)
肇應靈序奄字黎民乃朝萬國爰徴百神祗展方望幽
顯咸臻禮崇聲恊贄列珪陳翼差鱗次端拱(隋書/作笏)垂紳
來趨動色式贊天人
　　　髙明樂(迎神奏登/歌辭同)
惟神鑒矣(北郊云惟/祗監矣)皇靈肅止圓璧展事(北郊云方/琮展事)成
文即始(北郊云即/隂成理)士備八能樂合六變(北郊云樂/合八變)風湊
伊雅光華襲薦宸衞騰景靈駕霏煙嚴壇生白綺席凝
𤣥
　　　昭夏樂(牲出/入奏)
剛柔設位惟皇配之言肅其禮念暢在兹飭牲舉獸載
歌且舞既設伊腯致精靈府物色惟典齋沐加恭宗族
咸暨罔不率從
　　　昭夏樂(薦毛/血奏)
展禮上月肅事應時繭栗為用交暢有期弓矢斯發甕
簝將事圓神致祀(北郊云方/祗致祀)率由先志和以鸞刀臭以
血膋至哉敬矣厥義孔髙
　　　皇夏樂(進熟皇帝/入門奏)
帝敬昭宣皇誠肅致玉帛齊軌屏攝咸次三垓上列(北/郊)
(云重垓/上列)四陛旁升(北郊云分/陛旁升)龍陳萬騎鳳動千乗神儀
天藹睟容離曜金根停軫奉光先導
　　　皇夏樂(皇帝升丘奏壇/上登歌辭同)
紫壇雲曖(北郊云層/壇雲曖)紺幄霞褰(北郊云嚴/幄霞褰)我其陟止載
致其䖍百靈竦聽萬國咸仰人神咫尺𤣥應肹蠁
　　　髙明樂(皇帝初/獻奏)
上下眷旁午從爵以質獻以恭咸斯暢樂唯雍孝敬闡
臨萬邦
　　　髙明樂(皇帝奠爵訖奏髙/明樂覆燾之舞)
自天子之㑹昌神道丘陵肅事(北郊云方/澤祗事)克光天保九
闗洞開百靈環列八尊呈備五聲投節
　　　武徳樂(皇帝獻太祖配饗神座/奏武徳之樂昭烈之舞)
配神登聖主極尊靈敬宣昭燭咸達窅冥禮𢎞化定樂
賛功成穰穰介福下被羣生
　　　皇夏樂(飲福/酒奏)
皇心緬且感吉蠲奉至誠赫哉光盛徳乾坤照百靈報
福歸昌運承祐播休明風雲馳九域龍蛟躍四溟浮幕
呈光氣儷象燭華精濩武方知恥韶夏僅同聲
　　　髙明樂(送神降/南陛奏)
獻享畢懸佾周神之駕將上遊(北郊云/將下遊)超斗極絶河流
(北郊云超荒/極憇昆)懷萬國寧九州欣帝道心顧留帀上下荷
皇休
　　　昭夏徳(紫壇既/燎奏)
𤣥黄覆載元首照臨合徳致禮有契其心敬申事闋絜
誠云報玉帛載升(北郊云牲/玉載陳)棫樸斯燎寥廓幽曖播以
馨香皇靈惟監降福無疆
　　　皇夏樂(皇帝還/便殿奏)
天大親嚴匪敬伊孝永言肆饗宸明増耀陽丘既暢(北/郊)
(云隂澤/云暢)大典逾光乃安斯息欽若舊章天逥地旋鳴鑾
引警且萬且億皇厯惟永
　　五郊樂歌五首
　　(隋書樂志曰齊五郊迎氣降神並奏髙明樂又/曰禮五方上帝並奏髙明之樂為覆燾之舞)
　　　青帝髙明樂
嵗云獻谷風歸斗東指鴈北飛電鞭激雷車遽虹旌靡
青龍馭和氣洽具物滋翻降止應帝期
　　　赤帝髙明樂
婺女司旦仲吕宣朱精御節離景延根荄俊茂温風發
柘火風水應炎月執衡長物徳孔昭赤旂電(隋書/作霞)曵㑹
今朝
　　　黄帝髙明樂
居中帀五運乗衡畢四時含養滋羣物協徳固皇基嘽
緩契王風持載符君徳良辰動靈駕承祀昌邦國
　　　白帝髙明樂
風涼露降馳景颺寒精山川揺落平秩在西成葢藏成
積烝民被嘉祉從享來儀鴻休溢千祀
　　　黒帝髙明樂
虹藏雉化告寒冰壯地坼年殫日次月紀方極九川萬
邦獻力叶光是紀嵗窮微陽潜兆方融天子赫赫明聖
享神降福惟敬
　　祀五帝於明堂樂歌十一首
　　　肆夏樂(先一日夕牲/羣臣入門奏)
國陽崇祀嚴恭(隋書/作載)有聞荒華胥暨樂我大君冕瑞有
列禽帛載叙羣后師師威儀容與執禮辨物司樂考章
率由靡墜休有烈光
　　　髙明樂(太祝令迎神奏/髙明樂覆燾舞)
祖徳光國圖昌祗上帝禮四方闢紫宫洞華闕龍虎奮
風雲發飛朱雀從𤣥武携日月帶雷雨耀宇内溢區中
眷帝道感皇風帝道康皇風扇粢盛列椒醑薦神且寧
㑹五精歸福祿幸閭亭
　　　武徳樂(太祖配饗奏武/徳樂昭烈舞)
我惟我祖自天之命道被歸仁時屯啓聖運鍾千祀授
手萬姓夷􁉗掩虐匡頺翼正載經載營庶士咸寧九功
以洽七徳兼盈丹書入告𤣥玉來呈露甘泉白雲郁河
清聲教咸徃舟車畢㑹仁加有形化浹無外嚴親惟重
陟配惟大既祐斯歌率土攸賴
　　　昭夏樂(牲出/入奏)
孝享不匱精潔臨年滌牢委溢形色博牷于以用之言
承歆祀肅肅威儀敢不敬止載飭載省惟牛惟羊明神
有察保兹萬方
　　　昭夏樂(􁀔毛/血奏)
我將宗祀夤獻厥誠鞠躬如在側聽無聲薦色斯純呈
氣斯臭有滌有濯惟神其祐五方來格一人多祉明徳
惟馨於穆不已
　　　皇夏樂(皇帝入門奏皇帝/升壇奏皇夏辭同)
象乾上構儀坤下基集靈崇祖永言孝思室陳簋豆庭
羅懸佾夙夜畏威保兹貞吉舞貴其夜歌重其升降斯
百祿惟饗惟應
　　　髙明樂(皇帝初獻奏髙/明樂覆燾舞)
度几筵闢牖户禮上帝感皇祖酌惟潔滌以清薦心欵
逹神明
　　　髙明樂(皇帝祼獻奏髙/明樂覆燾舞)
帝精來降應我明徳禮殫義展流祉邦國既受多祉實
資孝敬祀謁其誠荷天休命
　　　皇夏樂(飲福/酒奏)
恭祀洽盛禮宣英猷爛層景廣澤同深泉上靈鍾百福
羣神歸萬年月軌咸梯岫日域盡浮川瑞鳥飛𤣥扈潜
鱗躍翠漣皇家膺寳厯兩地復參天
　　　髙明樂(太祝送神奏髙/明樂覆燾舞)
青陽奏發朱明歌西皓唱𤣥冥大禮罄廣樂成神心懌
將逺征飾龍駕矯鳳旍指閶闔憇層城出温谷邁炎庭
跨西汜過北溟忽萬億耀光精比電騖與雷行嗟皇道
懷萬靈固王業震天聲
　　　皇夏樂(帝還/便殿)
文物備矣聲明有章登薦惟肅禮邈前王鬯齊云終折
旋告罄穆穆旒冕藴誠畢敬屯衞按部鑾蹕廽途蹔留
紫殿將及清都
　　享廟樂辭十八首
　　　肆夏樂(先一日夕牲/羣臣入門奏)
霜凄雨暢烝哉帝心有敬其祀肅事惟歆昭昭車服濟
濟衣簮鞠躬貢酎磬折奉琛差以五列和以八音式祗
王度如玉如金
　　　髙明登歌樂(迎神/)
日卜惟吉辰擇其良奕奕清廟黼黻周張大吕為角應
鍾為羽路鼗隂竹徳歌昭舞祀事孔明百神允穆神心
乃顧保兹介福
　　　昭夏樂(牲出/入奏)
大祀云事獻奠有儀既歌既展贊顧迎犧執從伊竦芻
飾惟慄俟用於庭將升於室且握且騂以致其誠惠我
貽頌降祉千齡
　　　昭夏樂(薦毛/血奏)
緬彼遐慨悠然永思留連七享纒綿四時神升魄沉靡
聞靡見隂陽載俟臭聲兼薦祖考其鑒言萃王休降神
敷錫百福是由
　　　皇夏樂(進熟皇/帝入門)
齋居嚴殿夙駕層闈車輅垂彩旒衮騰輝聳誠載仰翹
心有慕洞洞自形斤斤表歩閟宫有邃神道依稀孝心
緬邈爰屬爰依
　　　登歌樂(太祝祼/地奏)
太室窅窅神居宿設鬱鬯惟芬珪璋惟潔彛斝應時龍
蒲代用藉茅無咎福祿攸降端感㑹事儼思修禮齊齊
勿勿俄俄濟濟
　　　登歌樂(皇帝升殿/殿上作)
我祠我祖永惟厥先炎農肇聖靈祉蟬聯覇圖中造帝
業方宣道昌基構撫運承天奄家六合爰光八埏尊神
致禮孝思惟纒寒來暑反惕薦在年匪敬伊慕備物不
愆設簴設業鞉鼓塡塡辟公在位有容伊䖍登歌啓佾
下管應懸厥容無爽幽明肅然誠帀厚地和逹穹𤣥既
調風雨載協山川周庭有列湯孫永延教聲惟被邁後
光前
　　　始基樂恢祚舞(皇帝初獻六世祖/司空公神室奏)
克明克俊祖武惟昌業𢎞營土聲被海方有流厥徳終
耀其光明神幽贊景祚攸長
　　　始基樂恢祚舞(五世祖吏/部尚書室)
顯允盛徳隆我前構瑶源彌瀉瓊根愈秀誕惟有族丕
緒克茂大業崇新洪基増舊
　　　始基樂恢祚舞(髙祖秦州/刺史室)
祖徳丕顯明喆知㡬豹變東國鵲起西歸禮申官次命
改朝衣敬思孝享多福無違
　　　始基樂恢祚舞(曽祖太尉/武貞公室)
兆靈有業潜徳無聲韜光戢耀貫幽洞冥道𢎞舒巻施
博藏行緬追嵗事夜遽不寧
　　　始基樂恢祚舞(祖文皇/帝室)
皇皇祖徳穆穆其風語嘿自已明叡在躬荷天之錫聖
表克隆髙山作矣寳祚其崇離光旦旦載焕載融感薦
惟永神保無窮
　　　武徳樂昭烈舞(髙祖神武/皇帝室)
天造草昧時難紏紛孰拯斯溺靡救其焚大人利見緯
武經文顧指維極吐吸風雲開天闢地峻岳夷海冥工
掩迹上徳不宰神心有應龍化無待義征九服仁兵告
凱上平下成靡或不寧匪王伊帝偶極崇靈享親則孝
潔祀惟誠禮備樂序肅贊神明
　　　文徳樂宣政舞(文襄皇/帝室)
聖武丕基叡文顯統𦕈哉神啓鬱矣天縱道則人𢎞徳
云邁種昭冥咸叙崇深畢綜自中徂外經朝庇野政反
淪風威還闕雅旁作穆穆格于上下維享維宗來鑒來
假
　　　文正樂光大舞(顯祖文宣/皇帝室)
𤣥厯已謝蒼靈告期圖璽有屬揖讓惟時龍升獸變𢎞
我帝基對揚穹昊實啓雍熙欽若皇猷永懷王度欣賞
斯穆威刑允措軌物俱宣憲章咸布俗無邪指下歸正
路茫茫九域振以乾綱混通華裔配括天壌作禮視徳
列樂傳響薦祀惟䖍衣冠載仰
　　　皇夏樂(飲福/酒奏)
孝心翼翼率禮兢兢時洗時薦或降或升在堂在戶載
湛載凝多品斯奠備物攸膺蘭芬敬挹玉爼恭承受祭
之祜如彼岡陵
　　　髙明樂(送神/奏)
仰榱桷慕衣冠禮云罄祀將闌神之駕紛奕奕乘白雲
無不適窮昭域極幽塗歸帝祉眷皇都
　　　皇夏(皇帝詣/便殿奏)
禮行斯畢樂奏以終受嘏先退載暢其𠂻鑾軒循轍麾
旌復路光景徘徊絃歌顧慕靈之相矣有鍚無疆國圖
日競(隋書/作鏡)家厯天長
　燕射歌辭
　　元㑹大饗歌二十一首
　　(隋書樂志曰北齊元㑹大饗恊律不得/升陛黄門舉麾於殿上今列其歌辭云)
　　　肆夏(賔入門/四廂奏)
昊蒼眷命興王綂天業髙帝始道邈皇先禮成化穆樂
合風宣賔朝荒夏對揚穹𤣥
　　　皇夏(皇帝出/閣奏)
夏正肇旦周物充庭具僚在位俛伏無聲大君穆穆宸
儀動晬日煦天逥萬靈胥萃
　　　皇夏(皇帝當扆/羣臣奏)
天子南面乾覆離明三千咸列萬國塡并猶從禹㑹如
次湯庭奉兹一徳上下和平
　　　皇夏(皇帝入宁變服黄/鍾太簇二廂奏)
我應天厯四海為家協同内外混一戎華鶴盖龍馬風
乘雲車夏章夷服其㑹如麻九賔有儀八音有節肅肅
於位飲和在列四序氤氲三光昭晰君哉大矣軒唐比
轍
　　　皇夏(帝出升御座/姑洗廂奏)
皇運應籙廓定區㝢受終以文搆業以武堯昔命舜舜
亦命禹大人馭厯重規沓矩欽明在上昭納八夤從靈
體極誕聖窮神化生羣品陶育烝人展禮肆樂恊此元
春
　　　肆夏(王公奠/璧奏)
萬方咸暨三揖以申垂旒馮玉五瑞交陳拜稽有章升
降有節聖皇負扆虞唐比烈
　　　上夀曲(上夀黄/鍾廂奏)
仰三光奏萬夀人皇御六氣天地同長久
　　　登歌三曲(皇太子入至坐位/酒至御殿上奏)
大齊綂厯道化光明馬圖呈寳龜籙告靈百蠻非衆八
荒非逖同作堯人俱包禹迹
天覆地載成以四時惟皇是則比大於兹羣星拱極衆
川赴海萬㝢駿奔一朝咸在
齊之以禮相趨帝庭應規蹈矩玉色金聲動之以樂和
風四布龍申鳳舞鸞歌麟歩
　　　食舉樂十曲(食至御/前奏)
三端正啓萬方觀禮具物充庭二儀合體百華照曉千
門洞晨或華或裔奉贄惟新悠悠亘六合圓首莫不臣
仰施如雨晞和猶春風化表笙鏞歌謳被琴瑟誰言文
軌異今朝混為一
彤庭爛景丹陛流光懷黄綰白鵷鷺成行文贊百揆武
鎮四方折衝鼓雷電獻替協隂陽大矣哉道邁上皇陋
五帝狹三皇窮禮物該樂章序冠帶垂衣裳
天壤和國家穆悠悠萬類咸孕育契冥化侔大造靈效
珎神歸寳興雲氣飛龍蒼麟一角鳳五光朱雀降黄玉
表九尾馴三足擾化之定至矣哉瑞感徳四方來
囹圄空水火菽粟求賢振滯棄珠玉衣不靡宫以卑當
陽端嘿垂拱無為云云萬有其樂不訾
嗟此舉時逄至道肖形咸自持賦命無傷夭行氣進皇
輿遊龍服帝皁聖主寧區宇乾坤永相保
牧野征鳴條戰大齊家萬國拱揖應終禪奥主廓清都
大君臨赤縣髙居深視當扆正殿旦暮之期今一見
兩儀分牧以君陶有象化無垠大齊徳邈誰羣超鳳火
冠龍雲露以潔風以薫榮光至氣氤氲
神化逺人靈協寒暑調風雨爕披泥檢受圖諜圖諜啓
期運昌分四序綴三光延寳祚眇無疆
惟皇道升平日河水清海不溢雲干吕風入律驅黔首
入仁夀與天髙竝地厚
刑以厝頌聲揚皇情邈眷汾襄岱山髙配林壯亭亭聳
云云望斾葳蕤駕騤騤刋金闕奠玉龜
　　　皇夏(皇帝入/鐘鼔奏)
禮終三爵樂奏九成允也天子穹壤和平載色載笑反
寢晏息一人有祉百神奉職
　舞曲歌辭
　　文武舞歌四首
　　(隋書樂志曰北齊元㑹大饗奏文/武二舞二舞將作並先設階歩焉)
　　　文武階歩辭
我后降徳肇峻皇基揺鈴大號振鐸命期雲行雨洽天
臨地持茫茫區宇萬代一時文來武肅成定於兹象容
則舞歌徳言詩鏘鏘金石列列匏絲鳳儀龍至樂我雍
熙
　　　文舞辭
皇天有命歸我大齊受兹華玉爰錫𤣥珪奄家環海實
子蒸黎圖開寳匣檢封芝泥無思不順自東徂西教南
暨朔罔敢或擕比日之明如天之大神化斯洽率土無
外𦕈𦕈舟車華戎畢㑹祠我春秋服我冠帶儀協震象
樂均天籟蹈武在庭其容藹藹
　　　武舞階歩辭
大齊綂厯天監孔昭金人降汎火鳳來巢𦕈均虞徳干
戚降苗夙(隋書/作風)沙攻主歸我軒朝禮符揖讓樂契咸韶
蹈揚惟序律度時調
　　　武舞辭
天眷横流宅心𤣥聖祖功宗徳重光襲映我皇恭已誕
膺靈命宇外斯燭域中咸鏡悠悠率土時惟保定微微
動植莫違其性仁豐庶物施洽羣生海寧洛變契此休
明雅宣茂烈頌紀英聲鏗鍠鐘鼓掩抑簫笙歌之不足
舞以禮成鑠矣王度緬邁千齡
　已上樂章詩彚云祖珽作按隋書樂志祖珽上書論
　樂於文宣之時至武成時始定四郊宗廟三朝之樂
　而不著作歌之人則非珽作明矣今考北史陸卬等
　製
　雜歌謡辭　　　　　　　　　無名氏
　　　敕勒歌
　　(樂府廣題曰北齊神武攻周王壁士卒死者十四/五神武恚憤疾發周王下令曰髙歡䑕子親犯王)
　　(壁劒弩一發元兇自斃神武聞之勉坐以安士衆/悉引諸貴使斛律金唱敕勒神武自和之  其歌)
　　(本鮮卑語易為齊言/故其句長短不齊)
敇勒川隂山下天似穹廬籠葢四野天蒼蒼野茫茫風
吹草低見牛羊
　　　鄭公歌
　　(北史曰鄭述祖天保中為兗州刺史有人入市盗/布其父執之以歸述祖述祖特原之自是境内無)
　　(盗先是述祖之父道昭亦嘗/為兗州刺史故百姓歌之)
大鄭公小鄭公相去五十載風教尚猶同
　　　邯鄲郭公歌
　　(樂府廣題曰北齊後主髙緯雅好傀儡謂之郭公/時人戯為郭公歌及將敗果邯鄲髙郭聲相近九)
　　(十九末數也滕口鄧林也大兒謂周帝太祖子也/髙岡後主姓也雉雞類武成小字也後敗於鄧林)
　　(盡如歌言/盖語妖也)
邯鄲郭公九十九技兩漸盡入滕口大兒縁髙岡雉子
東南走不信吾言時當㸔嵗在酉
　　　東昏時百姓歌(當入南齊馮/公誤置此)
　　(金陵志曰齊東昏侯即臺城閲武堂為芳樂苑山/石皆塗以彩色跨池水立紫閣諸樓觀又於苑中)
　　(立店肆以潘妃為市令又作土山/開渠立埭下苑中時百姓歌云)
閲武堂種楊栁至尊屠肉潘妃沽酒
　　　東魏鄴都謡
　　(隋書五行志曰魏孝静帝始移都于鄴時有童謡/按孝静帝清河王之子也后則齊神武之女鄴都)
　　(宫室未備即逄禪代作窠未成之效也孝静尋崩/文宣以后為太原長公主降於楊愔時神武婁后)
　　(尚在故言寄書於婦/母新婦子斥后也)
可憐青雀子飛入鄴城裏作窠猶未成舉頭失鄉里寄
書與婦母好㸔新婦子
　　　東魏武定中童謡
　　(隋書五行志曰武定中有童謡按髙者齊姓也澄/文襄名五年神武崩摧折之應七年文襄為盗所)
　　(害澄滅/之徵也)
百尺髙竿摧折水底然燈澄滅
　　　東魏末童謡
　　(北史齊本紀曰後魏末文宣未受禪時有童謡按/藁然兩頭於文為髙河邊羖䍽為水邉羊指帝名)
　　(也於是徐之/才勸帝受禪)
一束藁兩頭然河邉羖䍽飛上天
　　　北齊文宣時謡
　　(北史本紀曰文宣時謡按帝以午年生故曰馬子/三臺石季龍舊居故曰石室三千六百日十年也)
　　(文宣在位十/年果如謡言)
馬子入石室三千六百日
　　　北齊廢帝時童謡三首
　　(北史曰楊愔齊文宣時尚太原公主位至尚書令/驃騎大將軍文宣大漸愔與侍中燕子獻黄門侍)
　　(郎鄭子默竝受遺詔輔政時常山長廣二王位地/親逼愔等與尒朱渾天和謀欲裁奪威權由是深)
　　(相踈忌竝為二王所害先是童謡云云羊為愔也/角文為用刀道人謂廢帝小名太原公主嘗作尼)
　　(故曰阿𡡉姑愔子獻天和皆/尚帝姑故曰道人姑夫云)
白羊頭毣秃羖䍽頭生角
羊羊喫野草不喫野草逺我道不逺打爾腦
阿𡡉姑禍也道人姑夫死也
　　　白鳬謡
　　(北史曰初孝昭之誅楊愔也謂武成云事成以汝/為皇太弟及踐位乃使武成在鄴主兵立子百年)
　　(為皇太子武成不平欲有異謀先是童謡云云時/丞相府在城城中即舊中興寺也鳬翁謂雄雞盖)
　　(指武成小字歩落稽也道人濟南王小名也打鐘/言將被擊也後武成用卜者言不舉兵孝眧尋崩)
　　(武帝/即位)
中興寺内白鳬翁四方側聽聲雍雍道人聞之夜打鐘
　　　北齊太上時童謡
千金買樂園中有芙蓉樹破家不分明蓮子隨它去
　　　北齊後主武平初童謡
　　(隋書五行志曰武平元年童謡按其年四月隴東/王胡長仁謀遣刺客殺和士開事露反為士開所)
　　(譛而/死)
狐截尾你欲除我我除你
　　　武平中童謡
　　(隋書五行志曰武平二年童謡小兒唱訖一時拍/手云殺却至七月二十五日御史中丞琅邪王儼)
　　(執士開送於/南臺而斬之)
和士開七月三十日將你向南臺
　　　又
　　(隋書五行志曰是嵗又有童謡七月士開被誅九/月琅邪王遇害十一月趙彦深出為西州刺史)
七月刈禾傷早九月喫餻正好十月洗蕩飯甕十一月
出却趙老
　　　後主時謡二首
　　(北齊後主時任用祖珽陸令萱等朝政日壞周人/欲圖之然畏斛律光之武勇因為謡言聞於齊㑹)
　　(光欲去珽等遂以謡言奏帝併續第二首末二句/于是誅光周遂滅齊今按百升者斛也明月光字)
　　(也髙山謂齊齊姓髙也盲老公謂珽珽先因/罪失明也饒舌老母謂令萱令萱本婦人也)
百升飛上天明月照長安
髙山不摧自崩槲木不扶自舉盲老公背受大斧饒舌
老母不得語(北史亦載此謡云髙山崩槲樹舉盲/老公背上下大斧多事老母不得語)
　　　武平末童謡
　　(隋書五行志曰武平末有童謡時穆后母子滛辟/干預朝政時人患之穆后小字黄花尋逄齊亡欲)
　　(落之/應也)
黃花勢欲落清尊但滿酌
　　　北齊末鄴中童謡
　　(隋書五行志曰北齊末鄴中有童謡未/㡬齊為周所滅周都關中故云西家也)
金作掃帚玉作把浄掃殿屋迎西家
　　　蘇宋歌
　　(北史曰宋世軌齊天保中為大理少卿執獄寛平/多所全濟大理正蘇珍之以平幹知名時人以為)
　　(二絶寺/中語曰)
决定嫌疑蘇珍之視表見裏宋世軌
　　　裴讓之歌
　　(北史曰河中裴讓之/遷主客郎省中語曰)
能賦詩裴讓之(陽休之好學愛文藻時人/為之語曰能賦詩陽休之)
　　　陸乂歌
　　(北齊陸又於五經最精熟/館中謂之石經人語曰)
五經無對有陸乂
　
　
　古詩紀巻一百二十一
欽定四庫全書
　古詩紀巻一百二十二　　明　馮惟訥　撰
北周第一
　明帝(姓宇文氏諱毓文帝長子魏大綂中封寧都郡/公周閔帝受禪進柱國岐州刺史及閔帝廢朝)
　　(廷乃迎立之/在位四年)
　　　貽韋居士(英華作招隐士/逍遥公韋夐)
　　(北史曰韋夐字敬逺杜陵人志尚簡澹州郡徵辟/並不就周文帝經綸王業側席禮聘竟不能屈時)
　　(人號為居士明帝即位禮敬愈厚乃為詩以貽之/夐答詩願時朝謁帝大恱敕有司日給酒一升號)
　　(曰逍/遥公)
六爻貞遯世三辰光少微潁陽去猶(英華作/讓逾)逺滄洲遂
(一作/去)不歸風動秋蘭佩香飄蓮葉衣坐石窺仙洞乘槎
下釣磯嶺松千仞直巖泉百丈飛聊登平樂觀遥想首
陽薇儻能同四隱來參余萬機
　　　過舊宫
　　(北史曰明帝二年九月丁/未行幸同州故宅賦詩)
玉燭調秋氣金輿厯舊宫還如過白水更似入新豐秋
潭漬晚菊寒井落踈桐舉杯延故老今聞歌大風
　　　和王褎詠摘花
玉椀承花落花落椀中芳酒浮花不没花含酒更香
　趙王招(字豆盧突文帝第七子㓜聰頴博渉羣書好/屬文學庾信體武成初封趙國公厯大司馬)
　　(進爵為王隋文將遷周鼎招欲圖之/㑹謀泄隋文䧟以謀反見害國除)
　　　從軍行
遼東烽火照甘泉薊北亭障接燕然水凍菖蒲未生節
關寒榆莢不成錢
　滕王逌(字爾固突文帝第十三子初封滕國公大象/元年詔以荆州新野郡邑萬户為滕國逌出)
　　(就國二年朝京師為/隋文帝所害國除)
　　　至渭源
渭源奔禹穴輕瀾起客亭淺淺(平/聲)滿澗響蕩蕩竟川鳴
潘生稱運石馮子聽波聲斜去臨天半橫來對始平合
流應不雜方知性本清
　蕭撝(字智遐梁安成王秀之子封永豐侯厯黄門侍/郎及侯景作亂從武陵王紀為征西大將軍守)
　　(成都以周文帝見討遂歸西魏授侍中武/帝時為文學博士厯少傅改封蔡陽郡公)
　　　孀婦吟
寒夜静房櫳孤妾思偏叢悲生聚紺黛淚下浸妝紅蓄
恨縈心裏含啼歸帳中㑹須明月落那忍見牀空
　　　日出行
昏昏隱逺霧團團乘陣雲正值秦樓女含嬌酬使君
　　　勞歌
百年能㡬許公事罷平生寄言任立政誰憐李少卿
　　　和梁武陵遥望道館
神境流精闕仙居紫翠房今有尋真地迤邐麗通莊九
柱含虬重三臺飾夜光金輝碧海桃玉笈紫書方拂筵
青鳥集吹簫白鳳翔履歸堪是鷰石在詎非羊煙霞四
照葉風月五名香於兹喜臨眺願得假霓裳
　　　上蓮山
獨邁青蓮嶺超竒紫葢峯挂流遥似鶴挿石近如龍沙
崩聞韻鼓霜落候鳴鐘飛花滿叢桂輕吹起修笻石蒲
今尚有採摘更相逄
　宗懔(字元懔南陽湼陽人居江陵元帝鎮荆州時以/為記室帝即位累遷吏部尚書及江陵平入闗)
　　(拜車騎大將/軍儀同三司)
　　　和嵗首寒望
旅騎出平原鉦鐃遍野喧接里開都邑連車駐小門稻
車廽故塢獵馬轉新村古碑空戴石山龕未上幡所言
春不至未有桃花源
　　　早春
昨暝春風起今朝春氣來鶯鳴一兩囀花樹數重開散
粉成初蝶剪綵作新梅遊客傷千里無暇上髙臺
　　　春望(律祖作陳/後主者非)
日暮春臺望徙倚愛餘光都尉新移棗司空始種楊一
枝猶桂馥十歩有蘭香望望無萱草忘憂竟不忘
　　　麟趾殿詠新井
當為醴泉出先令浪井開銅新九龍殿石勝凌雲臺(瑞/應)
(圖曰王者清浄則浪井出魚豢魏畧曰明帝九龍殿前/為玉井綺欄朱超與兄書曰淩雲臺上有浪井望之幽)
(然以石投之/許久方聞)
　宗覊
　　　登渭橋
仲山朝飲馬還坐渭橋中南瞻臨别館北望盡離宫四
面衣裾合三條冠葢通蘭香想和季雲起憶成公圯上
相知早鷄鳴幸共同(圯音夷楚人/謂橋為圮)
　宇文昶
　　　陪駕幸終南山
堯葢臨河潁漢蹕踐華嵩日旂(一作/旌)逥北鳳星斾轉南
鴻青雲過宣曲先驅背射熊金桴拂泉底玉琯吹雲中
古轍稱難極新途或易窮煙生山欲盡潭浄水恒空交
松上連霧修竹下來風仙才道無别靈氣法能同東棗
羞朝座西桃獻夜宫詔令王子晉出對浮丘公
　康孟(初學記云隋康孟然/隋無趙王故列於此)
　　　詠日應趙王教
金烏升曉氣玉檻漾晨曦先汎扶桑海返照若華池洛
浦全開鏡衡山半隱規相懽承愛景共惜寸隂移
　徐謙
　　　短歌行二首(樂府作/一首)
窮通皆是運榮辱豈闗身不願門前客看時逄故人
意氣青雲裏爽朗煙霞外不羨一囊錢惟重心襟㑹
　髙琳(字季珉其先髙麗人仕於燕後歸魏賜姓/羽真氏入周累官江陵副總管進位柱國)
　　　宴詩
　　(北史本傳曰武成三年討平文州氐師還帝宴羣/公卿士仍賦詩言志琳詩末章云云帝大恱曰獯)
　　(獫陸梁末時欵塞卿/言有驗國之福也)
寄言竇車騎為謝霍將軍何以報天子沙漠静妖氛
　
　
　
　
　
　
　古詩紀巻一百二十二
欽定四庫全書
　古詩紀巻一百二十三　　明　馮惟訥　撰
北周第二
　王襃(字子深琅邪臨沂人儉之曽孫規之子也仕梁/厯吏部尚書右僕射荆州破入長安授車騎大)
　　(將軍明帝即位篤好文學時襃與庾信才名最髙/特加親待尋加開府儀同三司武帝時為太子少)
　　(保遷少司空岀/為宜州刺史)
　　樂府
　　　闗山篇(以下五言/)
從軍出隴阪驅馬度闗山闗山恒掩藹髙峯白雲外遥
望秦川水千里長如帶好勇自秦中意氣多豪雄少年
便習戰十四已從戎遼水深難渡榆闗斷未通
　　　從軍行二首
兵書久閑習征戰數曽經講戎平樂觀學戯(一作/覽劍)羽林
亭西征度踈勒東驅出井陘牧馬濵長渭營軍毒上涇
平雲如陣色半月類城形羽書封信璽詔使動流星對
岸流沙白縁河栁色青將幕恒臨斗旌門常背邢勲封
瀚海石功勒燕然銘兵勢因麾下軍圖送掖庭誰憐下
玉筯向暮掩金屏
黃河流水急驄馬逺征人谷望河陽縣橋渡小平津年
少多遊俠結交好輕身代風愁櫪馬胡霜宜角筋羽書
勞警急邉鞍倦苦辛康居因漢使盧龍稱魏臣荒戍惟
看栁邉城不識春男兒重意氣無為羞賤貧
　　　長安有狹邪行
威(一作/逶)紆狹邪道車騎動相喧博徒稱劇孟遊俠號王
孫勢傾魏侯府交盡翟公門路邪勞夾轂塗艱倦折轅
日斜宣曲觀春還御宿園塗歌楊栁曲巷飲榴花樽獨
有遊梁倦(一作/客)還守孝文園
　　　飲馬長城窟
北走長安道征騎每經過戰垣臨八陣旌門對兩和屯
兵戍隴北飲馬傍城阿雪深無復道氷合不生波塵飛
連陣聚沙平騎跡多昏昏壠坻月耿耿霧中河羽林猶
角觝將軍尚雅歌臨戎常拔劍蒙險屢提戈秋風鳴馬
首薄暮欲如何
　　　輕舉篇
天地能長久神仙夀不窮白玉東華檢方諸西岳童俄
瞻少海北暫别扶桑東俯觀雲似葢低望月如弓看棊
城邑改辭家墟巷空流珠餘舊竈種杏發新叢酒釀瀛
洲玉劍鑄昆吾銅誰能攬六博還當訪井公
　　　凌雲臺
髙臺懸百尺中夕殊未窮北臨酸棗寺西眺明光宫城
傍抵䨇府林裏對相風書題鹿盧牓觀寫飛亷銅牕開
神女電梁映羙人虹虞捐濫天寵鄭瞀特懷忠莊生垂
翠釣昭儀拒(一作/抵)闘熊馳輪有盈缺人道亦汙隆還念
西陵舞非復鄴城中
　　　出塞(一作塞/下曲)
飛篷似征客千里自長驅塞禽唯有鴈闗樹但生榆背
山看故壘繫馬識餘蒲還因麾下騎來送月支圖(三齊/略記)
(秦始皇至東海蟠蒲繫馬/至今其地蒲生皆糾結)
　　　入塞
戍久風塵色勲多意氣豪建章樓閣迥長安陵樹髙度
氷傷馬骨經寒墜節旄行當見天子無假用錢刀
　　　闗山月
闗山夜月明秋色照孤城影虧(一作/半形)同漢陣輪滿(一作/全影)
逐胡兵天寒光轉白風多暈欲生寄言亭上吏遊客觧
鷄鳴
　　　長安道
槐衢囬北第馳道度西宫樹隂連䄂色塵影雜衣風採
桑逄五馬停車對兩童喧喧許史座鐘鳴賔未窮
　　　陌上桑
人傳陌上桑未曉已含光重重相䕃映軟弱自芬芳秋
胡始倚馬羅敷未滿筐春蠶朝已老安得久彷徨
　　　明君詞
蘭殿辭新寵椒房餘故情鴻飛漸南陸馬首倦西征寄
書參漢使衘涕望秦城唯餘馬上曲猶作出闗聲
　　　遊俠篇(英華作/俠客行)
京洛出名謳豪俠競交遊河南期四姓闗西謁五侯闘
鷄横大道走馬出長楸桑隂徙將夕槐路轉淹留
　　　古曲(一作/雜曲)
青樓臨大道遊俠盡(一作/任)淹留陳王金被馬秦女桂為
鈎馳輪洛城巷闘鷄南陌頭薄暮風塵起聊為清夜遊
　　　髙句麗(六言/)
蕭蕭易水生波燕趙佳人自多傾盃覆盌漼漼垂手奮
袖婆婆不惜黃金散盡只畏白日蹉跎
　　　燕歌行(七言/)
　　(北史本傳曰襃作燕歌妙盡塞北苫寒之狀元帝/及諸文士和之而競為悽切及江陵為魏師所破)
　　(元帝出降/方驗焉)
初春麗景(一作/日)鶯欲嬌桃花流水没河橋薔薇花開百
重葉楊栁拂地數千條隴西將軍號都䕶樓蘭校尉稱
嫖姚自從昔別春燕分經年一去不相聞無復漢地闗
山月(一作長/安月)唯有漠北薊城雲淮南桂中明月影流黄
機上織成文充國行軍屢築營陽史討虜陷平城城下
風多能却陣沙中雪淺詎停兵屬國小婦猶年少羽林
輕騎數征行遥聞陌頭採桑曲猶勝邊地胡笳聲胡笳
向暮使人泣長望(一作/還使)閨中空佇立桃花落地杏花舒
桐生井底寒葉踈試為來看上林鴈應有遥寄隴頭書
　　　日出東南隅行(以下雜言/)
曉星西北沒朝日東南隅陽窓臨玉女蓮帳照金鋪鳳
樓稱獨立絶世良所無鏡懸四龍網枕畫七星圖銀鏤
明光帶金地織成襦調弦大垂手歌曲鳳將雛採桑三
市路賣酒七條衢道逄五馬客夾轂來相趍將軍多事
勢夫聓好形模髙箱照雲母壯馬餙當顱單衣火浣布
利劍水精珠自知心所愛仕宦執金吾飛甍彫翡翠(玉/臺)
(作翠/羽)繡桷畫屠蘇銀燭附彈映雞羽黄金歩揺動襜褕
兄弟五日時來歸髙車竟道生光輝名唱兩行堂上起
鴛鴦七十階前飛少年任俠輕年月珠丸出彈遂難追
　　　墻上難為趍
昔稱梁孟子兼聞魯孔丘訪政聊為述問陳豈相詶末
代多僥倖卿相盡經由臺郎百金價台司千萬求當朝
少直筆趨代皆曲鈎廷尉十年不得調將軍百戰未封侯
夜伏擁門作常伯自有蒲萄得涼州白璧求善價明珠
難暗投髙墻不可踐井水自難浮風胡有年嵗銛利比
呉鉤
　　詩
　　　九日從駕(以下五言/)
黄山獵地廣青門官路長律改三秋節氣應九鍾霜曙
影初分地暗色始成光髙斾長楸坂緹幕杏間堂射馬
垂䨇帶豐貂佩兩璜苑寒梨樹紫山秋菊葉黃華露霏
霏冷輕飈颯颯涼終慙屬車對空假侍中郎
　　　入朝守門開(梁簡文有守/東華門開詩)
鳳池(一作/直城)通複道嚴駕早凌晨鐵符行警曙銀棨未開
闉塹暗城無影晴新路不塵屯兵引畵劍騎吹動班輪
徒知仰睿藻抽辭殊未申
　　　贈周處士
我行無嵗月征馬屢盤桓崤曲三危岨闗重九折難猶
持漢使節尚服楚臣冠巢禽疑上幕驚羽畏虛彈飛蓬
去不已客思漸無端壯志與時歇生年隨事闌百齡悲
促命數刻念餘歡雲生隴坻黑桑疎薊北寒鳥道無蹊
徑清漢有波瀾思君化羽翮要我鑄金丹
　　　别陸子雲(藝文作别/陸才子)
解纜出南浦征棹且凌晨還㸔分手處唯餘送别人中
流揺葢影邊江落騎塵平湖開曙日細栁發新春滄波
不可望行雲聊共因
　　　奉和趙王途中五韻(庾信集亦/載此首)
飄飄映車幕出沒望連旗度雲還翊陣逥風即送師峽
路沙如月山峯石似眉村桃拂紅粉岸栁被青絲錦城
遥可望逥鞍念此時
　　　和張侍中看獵
上林冬狩返囬中講射歸還登宣曲觀更獵黃山圍嚴
冬桑柘慘寒霜馬騎肥緤盧隨兎起髙鷹接雉飛獨嗟
來逺客辛苦倦邊衣
　　　和庾司水修渭橋
東流仰天漢南渡似牽牛長堤通甬道飛梁跨造舟使
者開金堰太守擁河流廣陵候濤水荆峽望陽侯波生
從故舶沙漲湧新洲天星識辯對檢玉應沈鈎空恱浮
雲賦非復採蓮謳
　　　𤣥圃濬池臨泛奉和
長洲春水滿臨汎廣川中石壁如明鏡飛橋類飲虹垂
楊夾浦緑新桃縁徑紅對樓還泊岸迎波蹔守風漁舟
釣欲滿蓮房採半空於兹臨北闕非復坐墻東
　　　和從弟祐山家二首
採藥名山頂時節無春冬散雲非一色連嵓異衆峯合
沓似無徑間闗定有蹤山窓臨絶頂檐溜俯危松空林
鳴暮雨虛谷應朝鍾仙童時可遇羽客屢相逄若值韓
衆藥當御長房龍
結交非俗士仙侣自招携少華隱日月太乙尋虹霓衆
林積為籟圍竹茂成埤幽谷曙無景荒途晝欲迷滴瀝
寒泉溜呌嘯秋猿啼白雲帝鄉起神禽丹穴栖箭篠時
通徑桃李復成蹊今身得其所羣物可令齊
　　　詠鴈
伺潮聞曙響妬壟有春翬豈若雲中鴈秋時塞外歸河
長猶可渉海濶故難飛霜多聲轉急風踈竹屢稀園池
若可至不復怯虞機
　　　送觀寧侯葬
蒙羽髙峻極淮泗導清源刑茅廣裂地跗蕚盛開蕃紛
綸彤雘彩從容瓊玉温衝飈揺柏榦烈火壯曽崑疇昔
同覉旅辛苦渉凉暄觀風方聽樂垂淚遽傷魂造舟虛
客禮髙閈掩賔垣桂樹思公子芳草惜王孫今晨向郊
郭猶似背轘轅丹旐書空位素帳設虛樽楚琴南操絶
韓書舊説存西靡傷新樹東陵惜故園自憐悲谷影彌
愴(一作/念)玉闗門餘輝盡天末夕霧擁(一作/起)山根平原看
獨樹臯亭望列村寂寥還葢静荒茫歸路昏挽鐸已流
唱歌童行自喧睠言千載後誰將遊九原
　　　送劉中書葬
昔别傷南浦今歸去北邙書生空託夢久客每思鄉塞
近邊雲黒塵昏野日黃陵谷俄遷變松栢易荒涼題銘
無復迹何處驗龜長
　　　别王都官
連翩憫流客悽愴惜離羣東西御溝水南北㑹稽雲河
橋兩堤絶橫岐數路分山川遥不見懷袖逺相聞
　　　送别裴儀同
河橋望行旅長亭送故人沙飛似軍幕蓬巻若車輪邊
衣苦霜雪愁(一作/秋)貌損風塵行路皆兄弟千里念相親
　　　渡河北(苑詩類選作/范雲者非)
秋風吹木葉還似洞庭波常山臨代郡亭障繞黃河心
悲異方樂腸斷隴頭歌薄暮臨征馬失道北山阿
　　　詠月贈人
月色當秋夜斜暉映薄帷上弦如半璧初魄似蛾眉渡
雲光忽駛中天影更遲髙陽懷許掾對此益相思
　　　和殷廷尉嵗暮
嵗晚悲窮律他鄉念索居寂寞灰心盡摧殘生意餘産
空交道絶財殫密親踈空悲趙壹賦還著虞卿書
　　　看闘雞
躞蹀始横行意氣欲相傾妬敵金芒起猜羣芥粉生入
塲疑挑戰逐退似追兵誰知函谷下人去獨開城
　　　彈棊
投壺生電影六博值仙人何如鏡奩上自有拂輕巾隔
澗疑將别隴頭如望秦握筆徒思賦辭短竟無陳
　　　從駕北郊
維皇敬明祀望拜出河東地靈開複道營星發紫宫衡
街響清蹕偵候起相風森沉羽林騎肅穆虎賁弓
　　　和趙王隱士(庾信/同賦)
鳬鵠均長短鵬鷃共逍遥清襟藴秀氣虛席滿風飈斷
絃惟續葛獨酌止傾瓢菖蒲九重節桑薪七過燒
　　　始發宿亭
送人亭上别被馬櫪中嘶漠漠村煙起離離嶺樹齊落
星侵曉沒殘月半山低(闕/)
　　　山池落照
竹館掩荆扉池光晦晚暉孤舟隱荷出輕棹染苔歸浴
禽時侣竄驚羽忽單飛(闕/)
　　　詠霧應詔
七條開早陌五里闇朝氛帶樓疑海氣含葢似浮雲方
從河水上預奉緑圖文
　　　入闗故人别
百年餘古樹千里闇黃塵闗山行就近相看成逺人
　　　過藏經道館
松古無年月鵠去復來歸石壁藤為路山䆫雲作扉
　　　明慶寺石壁
夏水懸臺際秋泉帶雨餘石生銘字長山久谷神虛
　　　雲居寺髙頂
中峯雲已合絶頂日猶晴邑居隨望近風煙對眼生
　　　詠定林寺桂樹
嵗餘彫晚葉年至長新圍月輪三五映烏生八九飛
　釋亡名(俗姓宋氏南郡人本名闕弱齡遁世吟嘯丘/壑長富才華事梁元帝深見禮待梁亡逺客)
　　(岷蜀㑹周氏跨有井絡齊王鎮蜀素加禮供秩滿/還雍遂勒歸謁帝朝省總議將徵㧞之然雅亮卓)
　　(然曽無易節多所著/述有集十巻行於世)
　　　五苦詩
　　　　生苦
可患身為患生將憂共生心神恒獨苦寵辱横相驚朝
光非久照夜燭㡬時明終成一聚土强覔千年名
　　　　老苦
少日欣日益老至苦年侵紅顔既罷豔白髪寧久吟階
庭唯仰杖朝府不勝簪甘肥與妖麗徒有壯時心
　　　　病苦
㧞劍平四海横戈却萬夫一朝牀枕上逥轉仰人扶壯
色隨肌減呻吟與痛俱綺羅雖滿目愁眉獨向隅
　　　　死苦
可惜凌雲氣忽隨朝露終長辭白日下獨入黃泉中池
臺既已沒墳隴向應空唯當松栢裏千年恒勁風
　　　　愛離
誰忍心中愛分為别後思㡬時相握手嗚噎不能辭雖
言萬里隔猶有望還期如何九泉下更無相見時
　　　五盛隂
　　(佛書有五隂譬喻謂以聚沬喻色水中泡喻痛/熱時燄喻想芭蕉喻行幻喻識言皆空虛也)
先去非長别後來非久親新墳將舊塚相次似魚鱗茂
陵誰辨漢驪山詎識秦千年與昨日一種併成塵定知
今世土還是昔時人焉能取他骨復持埋我身
　無名法師
　　　過徐君墓
延陵上國返枉道訪徐公死生命忽異懽娯意不同始
徃邙山北聊踐平陵東徒觧千金劍終恨九泉空日盡
荒郊外煙生松柏中何言愁寂寞日暮白楊風
　尚法師
　　　飲馬長城窟
長城征馬度橫行且勞羣入氷穿凍水飲浪聚流文澄
鞍如漬月照影若流雲別有長松氣自觧逐將軍
　
　
　
　
　
　
　
　
　
　
　古詩紀巻一百二十三
欽定四庫全書
　古詩紀巻一百二十四　　明　馮惟訥　撰
北周第三
　庾信(字子山新野人㓜而俊邁博覽羣書父肩吾為/梁太子中庶子東海徐摛為左衛率摛子陵及)
　　(信並為抄撰學士父子東宫出入禁闥詩文並綺/豔故世號為徐庾體焉信累遷通直散騎常侍聘)
　　(于東魏文章辭令甚為鄴下所稱梁元帝稱制除/御史中丞及即位轉右衛將軍聘于西魏屬大將)
　　(軍南討留長安累遷開府儀/同三司尋徵司宗中大夫卒)
　　樂府
　　　對酒歌(以下五言范文/苑英華作  雲)
春水望桃花春洲藉芳杜琴從(一作/隨)緑珠借酒就文君
取牽馬(一作/牛)向渭橋日曝(一作/落)山頭晡山簡接䍦倒王
戎如意舞筝鳴金谷園笛韻平陽塢人生一百年歡笑
惟三五何處覔錢刀求為洛陽賈
　　　昭君辭應詔(玉臺作/明君詞)
歛眉光祿塞還望夫人城片片紅顔落䨇䨇淚眼生氷
河牽馬渡雪路抱鞍行胡風入骨冷夜月照心明方調
馬上曲變入(一作/作)胡笳聲
　　　王昭君(玉臺作/昭君詞)
拭啼辭戚里囘顧望昭陽鏡失菱花影釵除却月梁圍
腰無一尺垂淚有千行緑衫(一作/衫身)承馬汗紅袖拂秋霜
别曲真多恨哀絃須更張
　　　出自薊北門行
薊門還北望役役盡傷情闗山連漢月隴水向秦城笳
寒蘆葉脆弓凍紵弦鳴梅林能止渇複姓可防兵將軍
朝挑戰都䕶夜巡營燕山猶有石須勒㡬人名
　　　結客少年塲行
結客少年塲春風滿路香歌撩李都尉果擲潘河陽隔
(一作/折)花遥勸酒就水更移牀今年喜夫壻新拜羽林郎
定知劉碧玉偷嫁汝南王
　　　道士歩虛詞十首
渾成空教立元始正圖開赤玉靈文下朱陵真氣來中
天九龍館倒影八風臺雲度弦歌響星移宫殿逥青衣
上少室童子向蓬萊逍遥聞四㑹倐忽度三災
無名萬物始有道百靈初寂絶乘丹氣𤣥明上玉虛三
元隨建節八景逐迴輿赤鳳來銜璽青烏入獻書壞机
仍成机枯魚還作魚栖心浴日館行樂止雲墟
凝真天地表絶想(一作/相)寂寥前有象猶虛豁忘形本自
然開經壬子世(一作/嵗)值道甲申年逥雲隨舞曲流水逐
歌弦石髓香如飯芝房脆似蓮停鸞讌瑶水歸路上鴻
天
道生乃太乙守静即𤣥根中和煉九氣甲子謝三元居
心善受水教學重香園鳬留報闗吏鶴去畫城門更以
忻無迹還來寄絶言
洞靈尊上德虞石㑹明真要妙思𤣥牝虛無養谷神丹
丘乘翠鳳𤣥圃御斑麟移梨付苑吏種杏乞山人自此
逄何世從今復㡬春海無三尺水山成數斗塵
東明九芝葢北燭五雲車飄颻入倒景出没上煙霞春
泉下玉溜青鳥上金華漢帝看桃核齊侯問棗花上元
應送酒來向蔡經家(石刻云應逐上元酒同來訪蔡家/  陜西藩司有石刻書書此及北)
(闕臨𤣥水二首字畫竒勁或出庾公/筆也題云謝靈運書乃後人妄擬爾)
歸心遊太極逥向入無名五香芬紫府千燈照赤城鳳
林採珠實龍(一作/春)山種玉榮夏簧三舌響(一作夏笛/三山響)春
鍾九乳鳴絳河應逺別黃鵠來相迎
北闕臨𤣥水南宫生絳雲龍泥印玉䇿大火煉真文上
元風雨散中天歌吹分靈駕千尋上空香萬里聞(舊本/闕作)
(閣生作坐大作天/今從石刻正之)
地鏡堦基逺天窗影迹深碧玉成䨇樹空青為一林鵠
巢堪煉石蜂房得煮金漢武多驕慢淮南不小心蓬萊
入海底何處可追尋
麟洲一海濶𤣥圃半天髙浮丘迎子晉若士避盧敖經
飡林慮李舊食綏山桃成丹須竹節刻髓用盧刀無妨
隱士去即是賢人逃
　　　烏夜啼
桂樹懸知逺風竿詎肯低獨憐明月夜孤飛猶未棲虎
賁誰見惜御史詎相擕雖言入弦管終是曲中啼
　　　怨歌行(以下/六言)
家住金陵縣前嫁得長安少年囬頭望鄉淚落不知何
處天邊胡塵㡬日應盡漢月何時更圓為君能歌此曲
不覺心隨斷弦
　　　舞媚娘
朝來户前照鏡含笑盈盈自看眉心濃黛直㸃額角輕
黄細安秪疑落花慢去復道春風不還少年唯有歡樂
飲酒那得留殘
　　　烏夜啼(以下/七言)
促柱繁弦非子夜歌聲舞態異前溪御史府中何處宿
洛陽城頭那得棲彈琴蜀郡卓家女織錦秦川竇氏妻
詎不自驚長淚落到頭啼烏恒夜啼
　　　燕歌行
代北雲氣晝昏昏千里飛蓬無復根寒鴈嗈嗈渡遼水
桑葉紛紛落薊門晉陽山頭無箭竹踈勒城中乏水源
屬國征戍久離居陽闗音信絶復踈願得魯連飛一箭
持寄思歸燕將書渡遼本自有將軍寒風蕭蕭生水紋
妾驚甘泉足烽火君訝漁陽少(一作/多)陣雲自從將軍出
細柳蕩子空牀難獨守盤龍明鏡餉秦嘉辟惡生香寄
韓夀春分燕來能㡬日二月蠶眠不復久(玉臺作/不能食)洛陽
遊絲百丈連黃河春氷千片穿桃花顔色好如馬榆筴
新開巧似錢蒲桃一杯千日醉無事九轉學神仙定取
金丹作㡬服能令華表得千年
　　　楊柳歌
河邊楊柳百丈枝别有長條踠地垂河水衝激根株危
倐忽河中風浪吹可憐巢裡鳳凰兒無故當年生别離
流槎一去上天池織女支機當(一作/將)見隨誰言從來䕃
數國直用東南一小枝昔日公子出南皮何處相尋𤣥
武陂駿馬翩翩西北馳左右彎弧仰月支連錢障泥渡
水騎白玉手板落盤螭君言丈夫無意氣試問燕山那
得碑鳳凰新管簫史吹朱鳥春窻玉女窺銜雲酒盃赤
瑪瑙照日食螺紫琉璃百年霜露奄離披一旦功名不
可為定是懷王作計誤無事翻覆用張儀不如飲酒髙
陽池日暮歸時倒接䍦武昌城下誰見移官渡營前那
可(一作/得)知獨憶飛絮鵞毛下非復青絲馬尾垂欲與梅
花留一曲共將長笛管中吹
　
　
　
　
　
　
　
　
　
　
　古詩紀巻一百二十四
欽定四庫全書
　古詩紀巻一百二十五　　明　馮惟訥　撰
北周第四
　庾信(二/)
　　詩
　　　奉和泛江(藝文作王臺卿/  以下五言)
春江下白帝畵舸向黃牛錦纜囬沙磧蘭橈避荻洲濕
花隨水泛空巢逐樹流建平船柹下荆門戰艦浮岸社
多喬木山城足迥樓日落江風静龍吟逥上游
　　　奉和山池(梁簡文有/山池詩)
樂宫多暇豫望苑暫逥輿鳴笳陵絶浪飛葢厯通渠桂
亭花未落桐門葉半踈荷風驚浴鳥橋影聚行魚日落
含山氣雲歸帯雨餘
　　　陪駕幸終南山和宇文内史
玉山乘四載瑶池宴八龍黿橋浮少海鵠葢上中峰飛
狐横塞路白馬當河衝水奠三川石山封五樹松長虹
䨇瀑布圓闕兩芙蓉戍樓鳴夕鼓山寺響晨鍾新蒲節
轉促短筍籜猶重樹宿含櫻鳥花留釀蜜蜂迎風下列
缺灑酒召昌容且欣陪北上方欲待東封
　　　和宇文内史春日遊山
遊客值春輝金鞍上翠㣲風逆花迎面山深雲濕衣鴈
持一足倚猿將兩臂飛戍樓侵嶺路山村落獵圍道士
封君逹仙人丁令威煮丹於此地居然未肯歸
　　　遊山(一作/遊仙)
聊登𤣥圃殿更上增城山不知髙㡬里低頭看世間唱
歌雲欲聚彈琴鶴欲舞澗底百重花山根一片雨婉婉
藤倒垂亭亭松直竪
　　　和宇文京兆遊田
小苑禁門開長楊獵客來懸知畫眉罷走馬向章臺澗
寒泉反縮山晴雲倒囬熊饑自䑛掌鴈驚獨銜枚羙酒
餘杭醉(一作/至)芙蓉即奉盃
　　　奉報寄洛州
舟師㑹孟津甲子陣東隣雷轅驚戰鼓劍室動金神幕
府風雲氣軍門闗塞人長旍析鳥羽合甲抱犀鱗星芒
一丈燄月暈七重輪黎陽水稍渌官渡栁應春無庸奉
天睠驅傳牧南秦繁詞勞簡牘雜俗弊風塵上洛逄都
尉商山見逸民留滯終南下唯當一史臣
　　　奉報窮秋寄隱士(詩彚作王/褎詩非也)
王倪逄嚙缺桀溺耦長沮藜床負日卧麥隴帯經鋤自
然曲木几無名科斗書聚花聊飼雀穿池試飬魚小村
治澁路低田補壞渠秋水牽沙落寒藤抱樹踈空枉平
原騎來過仲蔚廬
　　　上益州上柱國趙王二首
銅梁影棠樹石鏡寫褰帷兩江如漬錦䨇峰似畫眉穿
荷低晚葢衰柳掛殘絲風流盛儒雅泉湧富文詞無因
同子淑暫得侍臨淄
寂寞嵗隂窮蒼茫雲貌同鶴毛飄亂雪車轂轉飛蓬鴈
歸知向暖鳥巢觧背風寒沙兩岸白獵火一山紅願想
懸鶉結時嗟陋巷空
　　　謹贈司宼淮南公
危邦久亂德天䇿始乘機九河聞誓衆千里見連旂虢
亡垂棘返齊平寳鼎歸久弊風塵俗殊勞闗塞衣絆驥
還千里垂鵬更九飛猶憐馬齒進應念節旄稀逥軒入
故里園柳始依依舊竹侵行徑新桐益㡬圍寒谷梨應
重秋林栗更肥羙酒還參聖雕文本入㣲促歌迎趙瑟
遊弦召楚妃小人司刺舉明敡(集作/時)實濫吹南部治都
尉軍謀假建威商山隱士石(一作/宅)丹水鳯凰磯野亭長
被馬山城早掩扉傳呼擁絳節交㦸映彤闈遂令忘楚
操何但食周薇三十六水變四十九條非丹竈風煙歇
年齡蒲柳衰同僚敢不盡疇日懼難追
　　　正旦上司憲府
詰旦啓門闌繁辭湧筆端蒼鷹下獄吏獬豸飾刑官司
朝引玉節盟載捧珠盤窮紀星移次歸餘律未殫雪髙
三尺厚氷深一丈寒短笋猶埋竹香心未啟蘭孟門久
失路扶揺忽上搏栖烏還得府棄馬復歸欄榮華名義
重虛薄報恩難枚乘還起疾貢禹遂彈冠方垂蓮葉劍
未用竹根丹一知懸象法誰思垂釣竿
　　　任洛州酬薛文學見贈别
子居河之曲英彦本連蹤鹽形或變虎鼎氣乍成龍若
人承載徳宫墻定數重五衢開辯路四照起文鋒曰余
濫推轂民願始天從上洛分都尉𢎞農開附庸羊腸連
九阪熊耳對䨇峯白石仙人芋青林隱士松北梁送孫
楚西堤别葛龔故人倘書札黎陽土足封
　　　將命至鄴酬祖正員
我皇臨九有聲教洎無隄興文盛禮樂偃武息氓黎承
乏驅騏驥旌旗事琬珪(一作旌旃/事鼓鼙)古碑文字盡荒城年
代迷被隴文𤓰熟交塍香穗低投瓊實有慰報李更無
蹊
　　　將命至鄴
　　(按本傳信在梁為通直散騎常侍聘/于東魏文章辭令甚為鄴下所稱)
大國修聘禮親鄰自此敦張旜事原隰負扆報成言西
過犯霜露北指度轘轅交歡值公子展禮覿王孫何以
譽嘉樹徒欣賦采蘩四牢盈折爼三獻滿罍樽人臣無
境外何由欣此言風俗既殊阻山河不復論無因旅南
館空欲祭西門眷然惟此别夙期幸共存
　　　入彭城館
襄君前建國項氏昔稜威鶂飛傷楚戰鷄鳴悲漢圍年
(一作/世)代殊氓俗風雲更盛衰水流浮磬動山喧䨇翟飛
夏餘花欲盡秋近鷰將稀槐庭垂緑穗蓮浦落紅衣徒
知日云暮不見舞雩歸
　　　同州還
赤岸繞新村青城臨綺門范雎新入相穰侯始出蕃上
林催獵響河橋争渡喧竄雉飛横澗藏狐入斷原將軍
髙宴晚來過青竹園
　　　從駕觀講武
校戰出長楊兵欄入闘場置陣橫雲起開營鴈翼張門
嫌磁石礙馬畏鐵菱傷龍淵觸牛斗繁弱駭天狼落星
奔驥騄浮雲上驌驦急風吹戰鼓髙塵擁貝裝駭猿時
落木驚鴻屢斷行樹寒條更直山枯菊轉芳(一作/香)豹略
推全勝龍圖揖所長小臣欣寓目還知奉㑹昌
　　　奉報趙王出師在道賜詩
上將出東平先定下江兵彎弓(一作/弧)伏石動振鼓沸沙
鳴横海將軍號長風駿馬名雨歇殘虹斷雲歸一鴈征
暗巖朝石濕空山夜火明低橋澗底渡狹路花中行錦
車同建節魚軒異泊營軍中女子氣塞外夫人城小人
乖攝養岐路阻逄迎㡬月芝田熟何年金竈成哀笳闗
塞曲嘶馬别離聲王子身為寳深思不倚衡
　　　和趙王送峽中軍
樓船聊習戰白羽試撝軍山城對却月岸陣抵平雲赤
虵懸弩影流星抱劍文胡笳遥警夜塞馬暗嘶羣客行
明月峽猿聲不可聞
　　　奉和趙王途中五韻(藝文云王襃作庾/集載此疑誤收也)
飄飄映車幕出没望連旗度雲還翊陣逥風即送師峽
路沙如月山峯石似眉村桃拂紅粉岸柳被青絲錦城
遥可望迴鞍念此時
　　　侍從徐國公殿下軍行
八風占陣氣六甲候兵韜置府仍張幕麾軍即秉旄長
旗廣臨武烽火照成臯巡寒重挾纊酌水勝單醪陣後
雲逾直兵深星轉髙電燄驅龍馬山精鏤寳刀塞逈翻
榆葉闗寒落鴈毛既得從神武何須念久勞
　　　同盧記室從軍(樂府作/從軍行)
河圖論陣氣金匱辨星文地中鳴鼓角天上下將軍凾
犀恒七屬絡鐵本千羣飛梯聊度絳合弩暫凌汾㓂陣
先中斷妖營即兩分連烽對嶺度嘶馬隔河聞箭飛如
疾雨城崩似壞雲英王於此戰何用武安君
　　　伏聞遊獵
虞旗喜旦晴獵馬向山横石闗魚貫上山梁鴈翅行雪
平尋兎跡林藂聽雉聲馬嘶山谷響弓寒桑柘鳴聞弦
鳥自落望火獸空驚無風樹即正不凍水還平誰知茂
陵下願入睢陽城
　　　見征客始還遇獵
貳師新受詔長平正凱歸猶言乘戰馬未得解戎衣上
林遇逐獵宜春正合圍漢帝熊猶憤秦王雉更飛故人
迎借問念舊始依依河邊一片石不復肯支機
　　　奉和闡𢎞二教應詔
五明教已設三元法復開魚山將鶴嶺清梵兩邉來香
煙聚為塔花雨積成臺空心論佛性貞氣辨仙才露盤
髙掌滴風烏平翅逥無勞問(一作/訪)待詔自識昆明灰
　　　至老子廟應詔
虛無推馭辨寥廓本乘蜺三門臨苦縣九井對靈谿盛
丹須竹節量藥用刀圭石似臨卭芋芝如封禪泥毻毛
新鵠小盤根古樹低野戍孤煙起春山百鳥啼路有三
千别途經七聖迷唯(一作/行)當别闗吏直向流沙西
　　　奉和趙王遊仙
藏山還採藥有道得從師京兆陳安世成都李意期玉
京傳相鶴太乙授飛龜白石香新芋青泥羙熟芝山精
逄照鏡樵客值圍碁石紋如碎錦藤苗似亂絲蓬萊在
何處漢后欲遥祠
　　　奉和同泰寺浮圖(和梁簡/文帝)
岧岧凌太清照殿比東京長影臨䨇闕髙層出九城栱
積行雲礙幡揺度鳥驚鳳飛如始泊蓮合似初生輪重
對月滿鐸韻擬鸞聲畫水流全住圖雲色半輕(一作/行)露
晚盤猶滴珠朝火更明雖連博望苑還接銀沙城天香
下桂殿仙梵入伊笙庶聞八解樂方遣六塵情
　　　奉和法筵應詔
五城隣北極百雉壯西昆鈎陳横複道閶闔抵靈軒千
柱蓮花塔由旬紫紺園佛影胡人記經文漢語翻星窺
朱鳥牖雲宿鳳凰門新禽解雜囀春柳卧生根早雷驚
蟄户流雪長河源建始移交讓徽音種合昏風飛扇天
辯泉湧屬絲言羈臣從散木無以豫中天中天遥可望
終類仰鵾弦
　　　和從駕登雲居寺塔(一作和趙王/遊雲居寺)
重巒千仞塔危磴九層臺石闗恒逆上山梁乍斗逥堦
下雲峯出窻前風洞開隔嶺鐘聲度中天梵響來平時
欣侍從於此蹔徘徊
　　　和何儀同講竟述懷
無名即講道有動定論機(初學記/作參㣲)安經讓禮席正業理
儒衣似得遊焉趣能同捨講歸石渠人少歇華隂市暫
稀秋雲低晚氣短景側餘輝螢排亂草出鴈捨斷蘆飛
别有平陵逕蕭條客鬢衰饑噪空倉雀寒驚懶婦機實
欣懷謏問逄君理入㣲(謏音/小)
　　　奉和趙王隱士(王褎/同賦)
洛陽徵五隱東都別二賢雲氣浮函谷星光集潁川霸
陵採樵路(一作/徑)成都賣卜錢鹿裘披暫裂藜牀坐欲穿
阮籍唯長嘯嵇康訝一弦澗險無平石山深足細泉短
松猶百尺少鶴已千年野鳥繁弦囀山花焰火然洞風
吹户裡石乳滳窻前雖無亭長識終見野人傳
　　　擬詠懷二十七首
歩兵未飲酒中散未彈琴索索無眞氣昏昏有俗心涸
鮒常思水驚飛(一作/羽)毎失林風雲能變色松竹且悲吟
由來不得意何必徃長岑
赭衣居傅巖垂綸在渭川乘舟能上月飛􁐟欲捫天誰
知志不就空有直如弦洛陽蘇季子連衡不復連既無
六國印飜思二頃田
俎豆非所習帷幄復無謀不言班定逺應為萬里侯燕
客思遼水秦人望隴頭倡家遭强娉質子値仍留自憐
才智盡空傷年鬢秋
楚材稱晉用秦臣即趙冠離宫延子産羈旅接陳完寓
衛非所寓安齊獨未安雪泣悲去魯悽然憶相韓唯彼
窮途慟知余行路難
惟忠且惟孝為子復為臣一朝人事盡身名不足親呉
起常辭魏韓非遂入秦壯情已消歇雄圖不復申移住
華隂下終為闗外人
疇昔國士遇生平知已恩直言珠可吐寧知炭可(一作/欲)
吞一顧重尺璧千金輕一言悲傷劉孺子悽愴史皇孫
無因同武騎歸守㶚陵園
榆闗斷音信漢使絶經過胡笳落淚曲羗笛斷腸歌纎
腰減束素别淚損横波恨心終不歇紅顔無復多枯木
期填海青山望斷河
白馬向清波乘氷欲渡河置兵須近水移營喜竈多長
坂初垂翼鴻溝遂倒戈的顱於此去虞兮奈若何空營
衛青塚徒聽田橫歌
北臨𤣥莵郡南戍朱鳶城共此無期別俱知萬里情昔
嘗遊令尹今時事客卿不特貧謝富安知死羡生懷秋
獨悲此平生何謂平
悲歌度燕(一作/易)水弭節出陽闗李陵從此去荆卿不復
還故人形影滅音書兩俱絶遥看塞北雲懸想闗(一作/天)
山雪遊子上河梁應將蘇武别
揺落秋為氣凄凉多怨情啼枯湘水竹哭壞杞梁城天
亡遭憤戰日蹙值愁兵直虹朝映壘長星夜落營楚歌
饒恨曲南風多死聲眼前一杯酒誰論身後名
周王逄鄭忿楚后值秦寃梯衝已鶴列冀馬忽雲屯武
安檐瓦振昆陽猛獸奔流星夕照鏡烽火夜燒原古獄
饒寃氣空亭多枉魂天道或可問㣲兮不忍言
横流遘屯慝上墋結重氛哭市聞妖獸頽山起怪雲緑
林多散卒清波有敗軍智士今安用忠臣日未聞惜無
萬金産東求滄海君
吉士長為吉善人終日善大道忽云乖生民隨事蹇有
情何可豁忘懷固難遣麟窮季氏罝虎振周王圈平生
㡬種意一旦衝風巻
六國始咆哮縱横未定交欲競連城玉翻徴縮酒茅析
骸猶换子登㸑已懸巢壯氷(一作/水)初開地盲風正折膠
輕雲飄馬足明月動弓弰楚師正圍鞏秦兵未下崤始
知千載内無復有申包
橫石三五片長松一兩株對君俗人眼眞興理當無野
老披荷葉家童掃栗跗竹林千户封甘橘萬頭奴君見
愚公谷眞言此谷愚
日晚荒城上蒼茫餘落暉都䕶樓蘭返將軍踈勒歸馬
有風塵氣人多闗塞衣陣雲平不動秋蓬巻欲飛聞道
樓船戰今年不解圍
尋思萬户侯中夜忽然愁琴聲遍屋裡書巻滿牀頭雖
言夢蝴蝶定自非莊周殘月如初月新秋似舊秋露泣
連珠下螢飄碎火流樂天乃知命何時能不憂
憒憒天公曉精神殊乏少一郡催曙鷄數處驚眠鳥其
覺乃于于其憂惟悄悄張儀稱行薄管仲稱噐小天下
有情人居然性靈夭
在死猶可忍為辱豈不寛古人持此性遂有不能安其
面雖可熱其心長自寒匣中取明鏡披圖自照看幸無
侵餓理差有犯兵欄擁節時驅傳乘亭不據鞍代郡蓬
初轉遼陽桑欲乾秋雲粉絮結白露水銀團一思探禹
穴無用鏖臯蘭
倐忽市朝變蒼茫人事非避讒應采葛忘情遂食薇懷
愁正揺落中心愴有違獨憐生意盡空驚槐樹衰
日色臨平樂風光滿上蘭南國羙人去東家棗樹完抱
松傷别鶴向鏡絶孤鸞不言登隴首唯得望長安
闘麟能食日戰水定驚龍鼓鞞喧七萃風塵亂九重鼎
湖去無返蒼梧悲不從徒勞銅雀妓遥望西陵松
無悶無不悶有待何可待昏昏如坐霧漫漫疑行海千
年水未清一代人先改昔日東陵侯唯見𤓰園在
懷抱獨惛惛平生何所論由來千種意併是桃花源榖
皮兩書帙壺盧一酒樽自知費天下也復何足言
蕭條亭障逺悽慘風塵多闗門臨白狄城影入黄河秋
風别蘇武寒水送荆軻誰言氣葢世晨起帳中歌
被甲陽雲臺重雲久未開鷄鳴楚地盡鶴唳秦軍來羅
梁猶下擂揚排久飛灰出門車軸折吾王不復囬
　　　和張侍中述懷
陽窮乃悔吝世季誠屯剥奔河絶地維折柱傾天角成
羣海水飛如雨天星落負鍤遂移山藏舟終去壑生民
忽已魚君子徒為鶴疇昔逄知已生平荷恩渥故組竟
無聞程嬰空寂寞永嘉獨流寓中原惟鼎鑊道險卧樚
櫨身危累素殻漂流從木梗風巻隨秋籜張翰不歸呉
陸機猶在洛漢陽錢遂盡長安米空索時占季主龜乍
販韓康藥伏轅終入絆垂翅猶離繳徒懷琬琰心空守
黃金諾虢鄶終無寄齊秦竟何託大夫唯閔周君子常
思亳寂寥共羈旅蕭條同負郭農談止榖稼野膳唯藜
藿操樂楚琴悲(集作/澁)忘憂魯酒薄渭濵觀坐釣谷口看
秋穫唯有丘明耻無復榮期樂夷則火星流天根秋水
涸冬嚴日不煖嵗晚風多朔揚浮有恠雲細凌聞災雹
木皮三寸厚涇泥五斗濁雖忻曲轅樹猶懼雕陵鵲生
涯實有始天道終虛槖且悦善人交無疑朋友數何時
得雲雨復見翔寥廓
　　　奉和示内人
然香欝金屋吹管鳳凰臺春朝迎雨去秋夜隔河來聽
歌雲即斷聞琴鶴倒囘春窻刻鳳下寒壁畫花開定取
流霞氣時添承露杯
　　　奉和趙王羙人春日
直將劉碧玉來過隂麗華秪言滿屋裡併作一園花新
藤亂上格春水漫吹沙歩揺釵梁動紅輸被(一作/輪帔)角斜
今年逐春處先向石崇家
　　　奉和趙王春日
城傍金谷苑園裡鳳凰池細管調歌曲長衫教舞兒向
人長曼臉由來薄面皮梅花絶解作樹葉本能吹香煙
龍口出蓮子帳心垂莫畏無春酒須花但見隨
　　　夣入堂内
雕梁舊刻杏香壁本泥椒幔繩金麥穗簾鈎銀蒜條畫
眉千度拭梳頭百遍撩小衫裁裹臂纒絃搯抱腰日光
釵燄動窻影鏡花揺歌曲風吹韻笙簧火炙調即今須
戯去誰復待明朝
　　　和詠舞(梁簡文有/詠舞詩)
洞房花燭明燕餘䨇舞輕頓履隨踈節低鬟逐上聲歩
轉行初進衫飄曲未成鸞逥鏡欲滿鶴顧市應傾已曾
天上學詎是世中生
　　　夜聼搗衣
秋夜搗衣聲飛度長門城今夜長門月應如晝日明小
鬟宜粟瑱圓腰運織成秋砧調急節亂杵變新聲石燥
砧逾響桐虛杵絶鳴鳴石出華隂虛桐採鳳林北堂細
腰杵南市女郎砧擊節無勞鼓調聲不用琴並結連枝
縷䨇穿長命針倡樓驚别怨征客動愁心同心竹葉椀
䨇去䨇來滿裙裾不奈長衫袖偏宜短龍文鏤剪刀鳳
翼纒篸管風流響和韻哀怨聲悽斷新聲繞夜風嬌轉
滿空中應聞長樂殿判徹昭陽宫花鬟醉眼纈龍子細
文紅濕摺通夕露吹衣一夜風玉堦風轉急長城雪應
闇新綬始欲縫細錦行須纂聲煩廣陵散杵急漁陽撡
新月動金波秋雲泛濫過誰憐征戍客今夜在交河栩
陽(一作/羽觴)離别賦臨江愁思歌復令悲此曲紅顔餘㡬多
　　　預麟趾殿校書和劉儀同
止戈興禮樂修文盛典謨壁開金石篆河浮雲霧圖芸
香上延閣碑石向鴻都誦書徵博士明經拜大夫璧池
寒水落學市舊槐踈髙譚變白馬雄辯塞飛狐月落將
軍樹風驚御史烏子雲猶汗簡温舒正削蒲連雲雖有
閣終欲想江湖
　　　和宇文内史入重陽閣
北原風雨散南宫容衞踈待詔還金馬儒林歸石渠徒
懸仁夀鏡空聚茂陵書竹淚垂秋筍蓮衣落夏(集作/故)蕖
顧成始移廟陽陵正徙居舊蘭憔悴長殘花爛熳舒别
有昭陽殿長悲故(一作/班)婕妤
　　　忝在司水看治渭橋
大夫叅下位司職渭之陽富平移鐡鏁(一作/鏁柱)甘泉運石
梁跨虹連絶岸浮黿續斷航春洲鸚鵡色流水桃花香
星精逄漢帝釣叟值周王平隄石岸直髙堰柳隂長羡
言杜元凱河橋獨舉觴
　　　北園新齋成應趙王教
虹枌跂鳥翼山節拱蘭枝畵梁雲氣繞雕窻玉女窺月
懸唯返照蓮開長倒垂盤根紐壞石行雨暴澆池長藤
連格徙髙樹帯巢移鳥聲唯雜曲花風直亂吹白虎題
書觀𤣥熊帖射皮文弦入舞曲月扇掩歌兒玉節調笙
管金船代酒巵若論曹子建天人本共知
　　　同㑹河陽公新造山池聊得寓目
横階仍鑿澗對户即連峰暗石疑藏虎盤根似卧龍沙
洲聚亂荻洞口礙横松引泉恒數派開巖即十重北閣
聞吹管南鄰聽擊鐘菊寒花正合杯香酒絶濃由來魏
公子今日始相逄
　　　登州中新閣
跨虛凌倒景連雲拒少陽璇極龍鱗上雕甍鵬翅張千
尋文杏照十里木蘭香開窻對髙掌平坐望河梁歌響
聞長樂鐘聲徹建章賦用王延夀書須韋仲將龍來隨
畫壁鳳起逐吹簧石作芙蓉影池如明鏡光花梁反披
葉蓮井倒垂房徒然思鷰賀無以預鵾翔
　　　嵗晚出横門
年華改嵗隂遊客喜登臨據鞍垂玉帖横腰帯錦心氷
弱浮橋沒沙虛馬跡深倚弓依古岸回牀向栁隂智瓊
來勸酒文君過聽琴明朝雲雨散何處更相尋
　　　北園射堂新成
軒臺聊可習仙的不難登轉箭初調筈横弓先望堋驚
心一鴈落連臂兩猿騰直知王濟巧誰覺魏舒能空心
不死樹無葉未枯藤擇賢方至此傳巵欣得朋
　
　
　
　
　
　古詩紀巻一百二十五
欽定四庫全書
　古詩紀巻一百二十六　　明　馮惟訥　撰
北周第五
　庾信(三/)
　　詩
　　　園庭
杖鄉從物外養學事閒郊窮愁方汗簡無遇始觀爻谷
寒已吹律簷空更剪茆樵隱恒同路人禽或對巢水蒲
開晚結風竹解寒苞古槐時變火枯楓乍落膠倒屣迎
懸榻停琴聽解嘲香螺酌羙酒枯蚌藉蘭殽飛魚時觸
釣翳雉屢懸庖但使相知厚當能來結交
　　　歸田
務農勤九穀歸來嘉一㕓穿渠移水碓燒棘起山田樹
隂逄歇馬魚潭見洒船苦李無人摘秋𤓰不直錢社雞
新欲伏原蠶始更眠今日張平子飜為人所憐
　　　寒園即目
寒園星散居揺落小村墟遊仙半壁畫隱士一牀書子
月泉心動陽爻地氣舒雪花深數尺氷牀厚尺餘蒼鷹
斜望雉白鷺下看魚更想東都外羣公别二䟽
　　　幽居值春
山人久陸沉幽逕忽春臨决渠移水碓開園掃竹林欹
橋久半斷崩岸始邪侵短歌吹細管低聲泛古琴錢刀
不相及耕種且須深長門一紙賦何處覔黃金
　　　卧疾窮愁
危慮風霜積窮愁嵗月侵留蛇常疾首映弩屢驚心稚
川求藥録君平問卜林野老時相訪山僧或見尋有菊
翻無酒無弦則有琴詎知長抱膝獨為梁父吟
　　　山齋
寂寥尋静室蒙密就山齋滴瀝泉澆路穹窿石卧階淺
槎全不動盤根唯半埋圓珠墜晚菊細火落空槐直置
風雲慘彌憐心事乖
　　　望野
試䇿千金馬來登五丈原有城仍舊縣無樹即新村水
向蘭池泊日斜細柳園涸渚通沙路寒渠塞水門但得
風雲賞何須人事論
　　　䝉賜酒
金膏下帝臺玉厯在蓬萊仙人一遇飲分得兩三杯忽
聞桑葉落正值菊花開阮籍披衣進王戎含笑來從今
覔仙藥不假向瑶臺
　　　奉報趙王惠酒(一作奉/報賜酒)
梁王修竹園冠葢風塵喧行人忽枉道直進桃花源稚
子還羞出驚妻倒閉門始聞傳上命定是賜中樽野鑪
然樹葉山杯捧竹根風池還更煖寒谷遂長暄未知稻
粱鴈何時能報恩
　　　有喜致醉
忽聞庭生玉聊欣蚌出珠蘭芬猶載寢蓬箭始懸弧既
喜枚都尉能歡陸大夫頻朝中散客連日歩兵厨襍曲
隨琴用殘花聽酒須脆梨裁數實甘查唯一株兀然已
復醉揺頭歌鳳雛
　　　喜晴應詔勅自疏韻
御辯誠膺録維皇稱有建雷澤昔經漁負夏時從販栢
梁驂駟馬髙陵馳六傳有序屬賔連無私表平憲河堤
崩故柳秋水髙新堰心齋愍昏墊樂徹憐胥怨禪河秉
髙論法輪開勝辯王城水闘息洛浦河圖獻伏泉還習
坎歸風巳囬巽桐枝長舊圍蒲節抽新寸山藪欣藏疾
幽棲得無悶有慶兆民同論年天子萬(巽音旋寸音斷/悶音慢皆古韻)
(也/)
　　　同顔大夫初晴
夕陽含水氣反景照河隄濕花飛未逺隂雲歛向低燕
燥還為石龍殘更是泥香泉酌冷澗小艇釣蓮溪但使
心齊物何愁物不齊
　　　奉和趙王喜雨
𤣥霓臨日谷封蟻對雲臺投壺欲起電倚柱稍驚雷白
沙如濕粉蓮花類洗杯驚烏洒翼度濕鴈斷行來浮橋
七星起髙堰六門開猶言祀蜀帝即似望荆臺厥田終
上上原野自莓莓
　　　和李司録喜雨
純陽實久亢雲漢乃昭回臨河沉璧玉夾道畫龍媒離
光初繞電震氣始乗雷海童還碣石神女向陽臺雲逐
魚鱗起渠隨龍骨開崩沙雜水去卧樹擁槎來嘉苗䨇
合穎熟稻再含胎屬此欣膏露逄君摛掞才愧乏瓊將
玖無酬羙且偲
　　　郊行值雪
風雲俱慘慘原野共茫茫雪花開六出氷珠映九光還
如驅玉馬暫似獵銀獐陣雲全不動寒山無物香薛君
一狐白唐侯兩驌驦寒闗日欲暮披雪渡河梁
　　　奉和趙王西京路春旦
直城龍首抗横橋天漢分風烏疑近日露掌定髙雲新
渠還入渭舊鼎更開汾漢獵熊攀檻秦田雉失羣宜年
動春律御宿歛寒氛弄玉迎簫史東方覔細君楊柳成
歌曲蒲桃學繡文鳥鳴還獨觧花開先自薫誰知灞陵
下猶有故將軍
　　　奉和夏日應令
朱簾捲麗日翠幕蔽重陽五月炎蒸氣三時刻漏長麥
隨風裏熟梅逐雨中黃開氷帯井水和粉雜生香衫含
蕉葉氣扇動竹花凉早菱生軟角初蓮開細房願陪仙
鶴舉洛浦聼笙簧
　　　和樂儀同苦熱(樂府作/苦熱行)
火井沉熒散炎洲髙燄通鞭石未成雨鳴鳶不起風思
為鸞翼扇願借明光宫臨淄迎子禮中散就安豐羙酒
含蘭氣甘𤓰開蜜筒寂寥人事屏還得隱墻東
　　　和裴儀同秋日
蕭條依白社寂寞似東臯學異南宫敬貧同北郭騷蒙
吏觀秋水萊妻紡落毛旅人嗟嵗暮田家厭作勞霜天
林木燥秋氣風雲髙栖遑終不定方欲涕沾袍
　　　詠園花
暫徃春園傍聊過看果行枝繁類金谷花雜映河陽自
紅無假染真白不須粧燕送歸菱井蜂銜上蜜房非是
金鑪氣何闗栢殿香裛衣偏定好應持奉魏王
　　　西門豹廟
君子為利博逹人樹徳深蘋藻由斯薦樵蘇幸未侵恭
聞正臣(一作/直)祀良識佩韋心容範雖年代徽猷若可尋
菊花隨酒馥槐影向窻臨鶴飛疑逐舞魚驚似聽琴漳
流鳴磴石銅雀影秋林
　　　和王少保遥傷周處士
𠖇漠爾遊岱悽凉余向秦雖言異生死同是不歸人昔
余仕冠盖值子避風塵望氣求真隱伺闗待逸民忽聞
泉石友芝桂不防身悵然張仲蔚悲哉鄭子真三山猶
有鶴五柳更應春遂令從渭水投弔徃江濵
　　　傷王司徒襃
昔聞王子晉輕舉逐神仙謂言君積善還得嗣前賢四
海皆流寓非為獨播遷豈意中台坼君當風燭前自君
鍾鼎族江東(集作/南)三百年寳刀仍世載琱戈本舊傳緑
紱紆槐綬黃金飾侍蟬地建忠臣國家開孝子泉自能
枯木潤足得流水圓以君承祖武諸侯無間然青衿已
對日童子即論天潁隂珠玉麗河陽脂粉妍名髙六國
共價重十城連辯足觀秋水文堪題馬鞭逥鸞抱書字
别鶴繞琴弦擁旄裁甸服垂帷非被邉静亭空繫馬閒
烽直起煙不廢披書案無妨坐釣船茂陵忽多病淮陽
實未痊侍醫逾黙黙神理遂綿綿永别張平子長埋王
仲宣栢谷移松樹陽陵買墓田陜路秋風起寒堂已颯
焉丘陽一揺落山火即時然昔為人所羡今為人所憐
世途旦復旦人情𤣥又𤣥故人傷此别留恨滿秦川定
名於此定全德以斯全唯有山陽笛悽余思舊篇
　　　仰和何僕射還宅懷故
紫閣旦朝罷中臺夕奏稀無復千金笑徒勞五日歸歩
簷朝未掃蘭房書掩扉苔生理曲處網積逥文機故瑟
餘弦斷歌梁秋鴈飛朝雲雖可望夜帳定難依願憑甘
露入方假慧燈輝寧知洛城晚還淚獨沾衣
　　　送炅法師𦵏
龍泉今日掩石洞即時封玉匣摧談柄懸河落辯鋒香
鑪猶是栢麈尾更成松郭門未十里山逥已數重尚聞
香閣梵猶聽竹林鐘送客風塵擁寒郊霜露濃性靈如
不滅神理定何從
　
　
　
　
　
　
　
　
　
　古詩紀巻一百二十六
欽定四庫全書
　古詩紀巻一百二十七　　明　馮惟訥　撰
北周第六
　庾信(四/)
　　詩
　　　和春日晚景宴昆明池
春餘(一作/餘春)足光景趙李舊經過上林柳腰細新豐酒徑
(一作/泛)多小船行釣鯉新盤待摘荷蘭臯徒稅駕何處有
凌波
　　　對宴齊使
歸軒下賔館送葢出河堤酒正離杯促歌工別曲悽林
寒木皮厚沙迥鴈飛低故人儻相訪知余已執珪
　　　聘齊秋晚館中飲酒
欣兹河朔酒對此洛陽才殘秋欲屛扇餘菊尚浮杯漳
流鳴二水日色下三臺無因侍清夜同此月徘徊
　　　奉和濬池初成清晨臨泛
千金髙堰合百頃浚源開翻逄積翠(一作/草)浪更識昆明
灰猿嘯風還急鷄鳴潮即來時看青雀舫遥逐桂舟(一/作)
(洲/)逥
　　　和炅法師遊昆明池二首
遊客重相懽連鑣出上蘭值泉傾葢飲逢花駐馬看平
湖浮玉舳髙堰歇金鞍半道聞荷氣中流覺水寒
秋光麗晚天鷁舸泛中川宻菱障浴鳥髙荷沒釣船碎
珠縈斷菊殘絲繞折蓮落花摧斗(一作/十)酒栖烏送一弦
　　　見遊春人
長安有狹斜金穴盛豪華連盃勸上馬亂菓擲行車深
紅蓮子艶細錦鳯凰花那能學噀酒無處似欒巴
　　　别周尚書𢎞正(一作別周/處士𢎞正)
扶風石橋北函谷故闗前此中一分手相逄知㡬年黃
鵠一反顧徘徊應愴然自知悲不巳徒勞減瑟弦
　　　别張洗馬樞
别席惨無言離悲兩相顧君登蘇武橋我見楊朱路闗
山負雪行河水乘氷渡願子著朱鳶知余在𤣥莵
　　　别庾七入蜀
峻嶺拂陽烏長城連蜀都石銘懸劍壁沙洲聚陣圖山
長半股斷樹古半心枯由來兄弟别共念一荆株
　　　將命使北始渡𤓰歩江
校尉始辭國樓船欲渡河輴軒臨磧岸旌節映江沱觀
濤想帷葢争長憶干戈雖同燕市泣猶聽趙津歌
　　　反命河朔始入武州
輕車初逐李定逺未隨班受詔祈連返申威踈勒還飛
蓬損腰帯秋鬢落容顔寄言舊相識知余生入闗
　　　冬狩行四韻連句應詔
三川羽檄馳六郡良家選觀兵細柳城校獵長楊苑驚
雉逐鷹飛騰猿看箭轉鳴笳河曲還猶憶南皮返
　　　和王内史從駕狩
冬狩出離宫還過獵武功澗横偏礙馬山虛絶響弓更
嬴承落鴈韓盧闘蟄熊猶開三面網誰肯一山重
　　　入道士館
金華開八景玉洞上三危雲袍白鶴度風管鳯凰吹野
衣縫蕙葉山巾篸(去/聲)笋皮何必淮南館淹留攀桂枝
　　　奉和永豐殿下言志十首
立德齊今古資仁一毁譽無機抱甕汲有道帯經鋤處
下唯名惠能言本姓蘧未論驚寵辱安知係慘舒
王子從邉服臨卭惜第如星橋擁冠葢錦水照簮裾論
文報潘岳詠史答應璩帳幕參三顧風流盛七輿
茫茫實宇宙與善定慿虚大夫傷魯道君子念殷墟程
卿既開國安平遂徙居詎能從小隱終然遊太初
直城風日羙平陵雲霧除來徃金張館弦歌許史閭鳳
臺迎弄玉河陽送婕妤五馬遥相問䨇童來夾車
託情忻六學遊目愛三餘覆局能懸記看碑觧暗䟽詎
嘗遊魏冉那時説范雎池水朝含墨流螢夜聚書
興雲榆莢晚燒薙杏花初滮池侵黍稷谷水播菑畬六
月蟬鳴稲千金龍骨渠含風揺古度防露動林於(古度/樹名)
(見呉都賦林於竹名越女試劍竹也見/戴慶豫竹譜又曰上宻防露下踈來風)
自憐循短綆方欲問長沮茂陵體猶瘠淮南疾未祛翻
疑承毒水忽似遇昌葅漢陽嗟欲盡咎繇懼忽諸
弱齡參顧問疇昔濫吹嘘緑槐垂學市長楊映直廬連
盟翻滅鄭仁義反亡徐還思建鄴水終憶武昌魚
崩堤壓故柳衰社卧寒樗野鶴能自獵江鷗觧獨漁漢
隂逄荷篠緇林見杖挐阮籍長思酒嵇康懶著書
披林求木實拂雪就園蔬濁醪非鶴髓蘭肴異蟹蛆(一/作)
(胥/)野情風月曠山心人事䟽徒知守瓴甓空欲報璠璵
　　　率爾成詠
昔日謝安石求為淮海人彷彿新亭岸猶言洛水濵南
冠今别楚荆玉遂遊秦倘使如楊僕寧為闗外人
　　　慨然成詠
新春光景麗遊子離别情交讓未全死梧桐唯半生值
熱花無氣逄風水不平寳雞雖有祀何時能更鳴
　　　奉和賜曹羙人
月光如粉白秋露似珠圓絡緯無機織流螢帯火寒何
年迎弄玉今朝得夢蘭訝許能含笑芙蓉宜熟看
　　　和趙王看伎
緑珠歌扇薄飛燕舞衫長琴曲隨流水簫聲逐鳯凰細
縷纒鍾格圓花釘鼓牀(一作膺風蟬鬂/亂映日鳳釵光)懸知曲不誤無
事畏(一作/顧)周郎
　　　奉答賜酒
仙童下赤城仙酒餉王平野人相就飲山鳥一羣驚細
雪翻沙下寒風戰鼓鳴此時逄一醉應枯反更榮
　　　奉答賜酒鵞
雲光偏亂眼風聲特噤心冷猿披雪嘯寒魚抱凍沉今
朝一壺酒實是勝千金負恩無以謝惟知就竹林
　　　正旦蒙趙王賚酒
正旦辟惡酒新年長命杯柏葉隨銘至椒花逐頌來流
星向椀落浮蟻對春開成都已救火蜀使何時逥
　　　衛王贈桑落酒奉答
愁人坐狹斜喜得送流霞跂窻催酒熟停盃待菊花霜
風亂飄葉寒水細澄沙髙陽今日晚應有接䍦斜
　　　就蒲州使君乞酒
蕭瑟風聲慘蒼茫雪貌愁鳥寒栖不定池凝聚未流蒲
城桑葉落灞岸菊花秋願持河朔飲分勸東陵侯
　　　蒲州刺史中山公許乞酒一車未送
細柳望蒲臺長河始一逥秋桑㡬過落春蟻未曾開塋
角非難馭搥輪稍可催只言千日飲舊逐中山來
　　　答王司空餉酒(藝文作答/王襃餉酒)
今日小園中桃花數樹紅開君一壺酒細酌對春風未
能扶畢卓猶足舞王戎仙人一捧露判不及盃中
　　　舟中望月
舟子夜離家開舲望月華山明疑有雪岸白不闗沙天
漢看珠蚌星橋視桂花灰飛重暈闕蓂落獨輪斜
　　　望月
夜光流未曙金波影尚賖照人非七子含風異九華蓂
新半璧上桂滿獨輪斜乘舟聊可望無假逐仙(一作/靈)槎
　　　對雨
繁雲猶暗嶺積雨未開庭階含侵角路鑊滿溜䟽萍濕
楊生細椹爛草變初螢徒勞看蟻封無事祀靈星
　　　喜晴
比日思光景今朝始暫逄雨住便生熱雲晴即作峯水
白澄還淺花紅燥更濃巳歡無石燕彌欲棄泥龍
　　　詠春近餘雪應詔
送寒開小苑迎春入上林絲條變柳色香氣動蘭心待
花將(一作/思)對酒留雪擬彈琴陪遊愧並作空見奉恩深
　　　奉和初秋
落星初伏火秋霜正動鐘北閣連横漢南宫應鑿龍祥
鸞棲竹實靈蔡上芙蓉自有南風曲還來吹九重
　　　晚秋
凄清臨晚景踈索望寒階濕庭凝墜露搏風巻落槐日
氣斜還冷雲峯晚更霾可憐數行鴈㸃㸃逺空排
　　　和潁川公秋夜(英華作庾信初/學作上官儀)
泬寥空色逺葉黃凄序變洞浦落遵鴻長飈送巢燕千
秋流夕景百籟含宵囀峻雉聆金柝曾臺切銀箭
　　　詠畫屛風詩二十五首
俠客重連鑣金鞍被桂條細塵鄣路起驚花亂眼飄酒
醺人半醉汗濕馬全驕歸鞍畏日晚争路上河橋
浮橋翠葢擁平旦雍門開石崇迎客至山濤載妓來水
紋恒獨轉風花直亂逥誰能惜紅袖寧(一作/迎)用捧金杯
停車小苑外下渚長橋前澁菱迎擁楫平荷直葢船殘
絲繞折藕芰葉映低蓮遥望芙蓉影只言水底然
昨夜鳥聲春驚鳴動四隣今朝梅樹下定有詠花人流
星浮酒泛粟瑱繞杯脣何勞一片雨唤作陽臺神
逍遥遊桂苑寂絶到(藝文/作想)桃源狹石分花逕長橋映水
門管聲驚百鳥人衣香一園定知歡未足横琴坐石根
三春冠葢聚八節管弦遊石險松横植巖懸澗竪流小
橋飛斷岸髙花出迥樓定須催十酒將來宴五侯
髙閣千尋起長廊四注連歌聲上扇月舞影入琴弦澗
水纔䆫外山花即眼前但願長歡樂從今盡百年
日晚金槌絡(一作/路)朱軒流水車􁧂拂縁堤柳甍飄夾路
花定迎劉碧玉將過隂麗華非是髙陽路莫畏接䍦斜
徘徊出桂苑徙倚就花林下橋先勸酒跂石始調琴蒲
低猶抱節竹短未空心絶愛猿聲近唯憐花徑深
千尋木蘭館百尺芙蓉堂落日低蓮井行雲礙芰(集作/杏)
梁流水桃花色春洲杜若香就階猶不進催來上妓牀
搗衣明月下静夜秋風飄錦石平砧面蓮房接杵腰急
節迎秋韻新聲入手調寒衣須及早將寄霍嫖姚
出沒看樓殿間闗望綺羅翔禽逐節舞流水赴弦歌細
管吹藂竹新杯捲半荷南宫冠葢下日暮風塵多
玉柙珠簾捲金鈎翠幔懸荷香薫水殿閣影入池蓮平
沙臨浦口髙柳對樓前上橋還倚望遥看採菱船
髙閣千尋跨重簷百丈齊雲度三分近花飛一倍低吹
簫迎白鶴照鏡舞山雞何勞愁日暮未有夜烏啼
河流值淺岸歛轡暫經過弓衣濕濺水馬足亂横波半
城斜出樹長林直枕河今朝遊俠客不畏風塵多
度橋猶徙倚坐石未傾壺淺草開長埒行營繞細厨沙
洲兩鶴迥石路一松孤自可尋丹竈何勞憶酒壚
上林春逕宻浮橋柳路長龍媒逐細草鶴氅映垂楊水
似桃花色山如甲煎香白石春(一作/青)泉上誰能待月光
白石春泉滿黃金新埒開戚里車先度蘭池馬即來落
花承舞席春衫拭酒盃行厨半路待載妓一䨇逥
將軍息邉務校尉罷從戎池臺臨戚里弦管入新豐浮
雲隨走馬明月逐彎弓比來多射獵唯有上林中
三危上鳳翼九坂度龍鱗路髙山裏樹雲低馬上人懸
巖泉溜響深谷鳥聲春住馬來相問應知有姓秦
聊開鬱金屋暫對芙蓉池水光連岸動花風合樹吹春
杯猶雜泛細菓尚連枝不畏歌聲盡先看筝柱欹
洞靈開静室雲氣滿山齋古松裁數樹盤根無半埋愛
静魚争樂依人鳥入懷仲春徵隱士蒲輪上計偕
今朝好風日園苑足芳菲竹動蟬争散蓮揺魚暫飛面
紅新著酒風晚細吹衣跂石多時望蓮船始復歸
金鞍聚磧岸玉舳泛中流畫鷁先防水媒龍即負舟沙
城疑海氣石岸似江樓岸槎時半沒壞舸或空浮定是
汾河上戈船聊試遊
竟日坐春臺芙蓉承酒盃水流平澗下山花滿谷開行
雲數畨過白鶴一䨇來水影揺藂竹林香動落梅直上
山頭路羊腸能㡬逥
　　　鏡
玉匣聊開鏡輕灰暫拭塵光如一片水影照兩邉人月
生無有桂花開不逐春試挂淮南竹堪能見四鄰
　　　梅花
當年臘月半巳覺梅花闌不信今春晚俱來雪裡看樹
動懸氷落枝髙出手寒早知覔不見真悔著衣單
　　　詠樹
交柯乍百頃擢本或千尋楓子留為式桐孫待(一作/持)作
琴殘核移桃種空花植棗林幽居對蒙宻蹊徑轉深沉
　　　闘鷄(以下三/首闕文)
開軒望平子驟馬看陳王狸膏燻鬭敵芥粉􁑧春塲觧
翅蓮花動猜羣錦臆張
　　　應令
望别非新館開舟即舊灣浦喧征棹發亭空送客還路
塵猶向水征帆獨背闗
　　　杏花
春色方盈野枝枝綻翠英依稀暎村塢爛熳開山城好
折待賔客(類苑/作旅)金盤襯紅瓊
　
　
　
　
　
　古詩紀巻一百二十七
欽定四庫全書
　古詩紀巻一百二十八　　明　馮惟訥　撰
北周第七
　庾信(五/)
　　詩
　　　集周公處連句
市朝一朝變蘭艾本同焚故人相借問平生如所聞
　　　寄徐陵
故人倘思我及此平生時莫待山陽路空聞吹笛悲
　　　寄王琳
玉闗道路逺金陵信使踈獨下千行淚開君萬里書
　　　奉和趙王
花逕日相携花林鳥未棲比看中郎醉堪聞烏夜啼
　　　和劉儀同臻
南登廣陵岸逥首落星城不言臨舊浦烽火照江明
　　　和庾四
離闗一長望别恨㡬重愁無妨對春日懷抱只言秋
　　　和侃法師三絶(一作和侃/法師别詩)
秦闗望楚路灞岸想江潭㡬人應落淚看君馬向南
客遊經嵗月羇旅故情多近學衡陽鴈秋分俱渡河
逥首河堤望眷眷嗟離絶誰言舊國人到在他鄉别
　　　送周尚書𢎞正二首
交河望合浦𤣥莵想朱鳶共此無期别知應復㡬年
離期定已促別淚轉無從惟愁郭門外應足數株松
　　　重别周尚書二首
陽闗萬里道不見一人歸唯有河邉鴈秋來南向飛
河橋兩岸絶横岐數路分山川遥不見懷袖逺相聞
　　　贈别
藏啼留送别拭淚强相參誰言畜衫袖長代手中浛
　　　徐報使來止得一相見
一面還千里相思那得論更尋終不見無異桃花源
　　　行途賦得四更應詔
四更天欲曙落月垂闗下深谷暗藏人欹松横礙馬
　　　和江中賈客(樂府作/賈客詞)
五兩開船頭長橋發新浦懸知岸上人遥振江中鼓
　　　奉和平鄴應詔
天䇿引神兵風飛掃鄴城陣雲千里散黃河一代清
　　　送衛王南征
望水初横陣移營㓂未降風塵馬足起先暗廣陵江
　　　仙山二首
金竈新和藥銀臺舊聚神相看但莫怯先師應識人
石軟如香飰鉛銷似熟銀蓬萊暫近别海水遂成塵
　　　山齋
石影横臨水山雲半繞峯遥想山中店懸知春酒濃
　　　野歩
值泉仍飲馬逄花即舉杯稍看城闕逺轉見風雲來
　　　山中
澗暗泉偏冷巖深桂絶香住中能不去非獨淮南王
　　　閨怨
明鏡圓花發空房故怨多㡬年留織女還應聽渡河
　　　和趙王看妓
長思浣紗石空想(一作/定憶)搗衣砧臨卭若有便(一作/使)為説
觧琴心
　　　看舞
鸞逥不假學鳳舉自相闗到嫌衫袖廣恒長礙舉鬟
　　　聼歌一絶
協律新教罷河陽始學歸但令聞一曲餘聲三日飛
　　　暮秋野興賦得傾壺酒
劉伶正捉酒中散欲彈琴但使逄秋菊何須就竹林
　　　對酒
數杯還巳醉風雲(一作/春風)不復知唯有龍吟笛桓伊能獨
吹
　　　春日極飲
檻前聞鳥轉園裡對花開就中言不醉紅袖捧金杯
　　　春望
春望上春臺春窻四面開落花何暇拂風吹㑹併來
　　　新月
鄭環唯半出秦鈎本獨懸若交臨酒影堪言照弩弦
　　　秋日
蒼茫望落景羇旅對窮秋頼有南園菊殘花足觧愁
　　　望渭水
樹似新亭岸沙如龍尾灣猶言吟暝浦應有落帆還
　　　塵鏡
明鏡如明月恒常置匣中何須照兩鬂終是一秋蓬
　　　和淮南公聽琴聞弦斷
嗣宗看月夜中散對行雲一弦雖獨韻猶足動文君
　　　弄琴二首
雉飛催晚别烏啼驚夜眠若交新曲變惟須促一弦
不見石城樂惟聞鳥噪林新聲逐弦轉應得動春心
　　　詠羽扇
揺風碎朝翮拂汗落毛衣定似囬谿路將軍垂翅歸
　　　題結綫袋子
交絲結龍鳳鏤彩織雲霞一寸同心縷千年長命花
　　　賦得鸞臺
九成吹玉琯百尺上瑶臺能將秦女去終是鳯凰來
　　　賦得集池鴈
逢風時迥度逐侣乍争飛猶憶方塘水今秋巳復歸
　　　詠鴈(初學作/周𢎞正)
南思洞庭水北想鴈門闗稻粱俱可戀飛去復飛還
　　　忽見㯽榔
緑房千子熟紫穗(集作/穟)百花開莫言行萬里曽經相識
來
　　　賦得荷
秋衣行欲製風葢漸應欹若有千年蔡須巢但見隨
　　　移樹
酒泉移赤奈河陽徙石榴雖言有千樹何處似封侯
　　　奉梨
接枝秋轉脆含銷落更香擎置仙人掌應添瑞露漿
　　　傷徃二首
見月長垂淚㸔花定歛眉從今一别後知作㡬年悲
鏡塵言苦厚䖝絲定㡬重還是臨窻月今秋迥照松
　　　春日離合二首
秦青初變曲未有逐琴心明年花樹下月月來相尋(春/字)
田家足閒暇士友暫流連三春竹葉酒一曲鵾鷄弦(日/字)
　　　和逥文(和湘東/王後圉)
旱蓮生竭鑊嫩菊養秋隣滿池留浴鳥分橋上戯人
　　　問疾封中録(䨇聲/)
形骸違學宦狹巷幸為閒虹逥或有雨雲合又含寒横
湖韻鶴下逥溪狹(一作/挾)猿還懷賢為榮衛和緩惠綺紈
(疑是/何丸)
　　　示封中録二首(似吃/語詩)
貴館居金谷闗扄隔藁街冀君見果顧郊間光景佳
髙階既激澗廣閣更交柯葛巾久乖角菊逕簡經過
　　　秋夜望單飛鴈(以下/七言)
失羣寒鴈聲可憐夜半單飛在月邉無奈人心復有憶
今暝將渠俱不眠
　　　代人傷徃二首
青田松上一黃鶴相思樹下兩鴛鴦無事交渠更相失
不及從來莫作䨇
雜樹本唯金谷苑諸花舊滿洛陽城正是古來歌舞處
今日看時無地行
　
　
　
　
　
　
　古詩紀巻一百二十八
欽定四庫全書
　古詩紀巻一百二十九　　明　馮惟訥　撰
北周第八
　郊廟歌辭
　　周祀圓丘歌十二首　　　　　庾信(下並同/)
　　　(隋書樂志曰周閔帝受禪居位日淺明帝雖革/魏氏之樂而未臻雅正天和元年武帝初造山)
　　　(雲舞以備六代南北郊雩壇太廟禘祫俱用之/六舞者大夏大濩大武正德武德山雲也於是)
　　　(正定雅音為郊廟樂/宣帝嗣位皆循用之)
　　　昭夏(降神/)
重陽禋祀大報天丙午封壇肅且圜孤竹之管雲和弦
神光未(樂府/作來)下風肅然王城七里通天臺紫㣲斜照影
徘徊連珠合璧重光來天䇿蹔轉鈎陳開
　　　皇夏(皇帝/入門)
旌逥外壝蹕静郊門千乘按轡萬騎雲屯藉茅無咎掃
地唯尊揖讓展禮衡璜節歩星漢就列風雲相顧取法
于天降其永祚
　　　昭夏(爼入/)
日至大禮豐犧上辰牲牢修牧繭栗毛純爼豆斯立陶
匏以陳大報反始居陽兆日六變鼓鐘三和琴瑟爼竒
豆偶惟誠惟質
　　　昭夏(奠玉帛/)
員玉已奠蒼幣斯陳瑞形成象璧氣含春禮從天數智
總圓神為祈為祀至敬咸遵
　　　皇夏(皇帝升壇/)
七里(一作/星)是仰八陛有憑就陽之位如日之升思䖍肅
肅致敬繩繩祝史陳信𤣥象斯格惟類之典唯靈之澤
幽顯對揚人神咫尺
　　　雲門舞(初獻/)
獻以誠鬰以清山罍舉沈齊傾惟尚饗洽皇情降景福
通神明
　　　雲門舞(初獻/配帝)
長丘逺厯大電遥源弓藏髙隴鼎沒寒門人生于祖物
本于天奠神配德迄用康年
　　　登歌(初獻及獻/配帝畢奏)
嵗之祥國之陽蒼靈敞翠雲長象為飾龍為章乘長日
坯蟄户烈雲漢迎風雨六吕歌雲門舞省滌濯奠牲牷
鬰金酒鳯凰樽逥天睠顧中原
　　　皇夏(飲福酒/)
國命在禮君命在天陳誠唯肅飲福唯䖍洽斯百禮福
以千年鈎陳掩映天駟徘徊彫禾餙斚翠羽承罍受斯
茂祉從天之來
　　　雍夏(撤奠/)
禮將畢樂將闌逥日轡動天闗翠鳯揺和鸞響五雲飛
三歩上風為馭雷為車無轍迹有煙霞暢皇情休靈命
雨留甘雲餘慶
　　　皇夏(就望/燎位)
六典聮事九司咸則率由舊章于焉允塞掌禮移次燔
柴在焉煙升玉帛氣歛牲牷休氣馨香膋芳昭晰翼翼
䖍心明明上徹
　　　皇夏(還便殿/)
玉帛禮畢神人事分嚴承乃睠瞻仰逥雲輦路千門王
城九軌式道移候司方逥指得一惟清於萬斯寧受兹
景命于天告成
　　周祀方澤歌四首(方澤舞辭/同圜丘)
　　　昭夏(降神/)
報功隂澤展禮𤣥郊平琮鎮瑞方鼎升庖調歌孫竹縮
酒江茅聲舒鐘鼓器質陶匏列燿秀華凝芳都荔川澤
茂祉丘陵容衛雲餙山罍蘭浮汎齊日至之禮歆兹大
祭
　　　昭夏(奠玉帛/)
曰若厚載欽明方澤敢以敬恭陳之玉帛德包含養功
藏靈迹斯箱既千子孫則百
　　　登歌(初獻/)
質明孝敬求隂順陽壇有四陛琮分八方牲牷蕩滌蕭
合馨香和鑾戾止振鷺來翔威儀簡簡鐘鼓喤喤聲和
孤竹韻入空桑封中雲氣坎上神光下元之主功深葢
藏
　　　皇夏(望坎位/)
司筵撤席掌禮移次逥顧封壇恭臨坎位瘞玉埋爼藏
芬歛氣是曰就幽成斯地意
　　周祀五帝歌十二首
　　　皇夏(奠玉帛/)
嘉玉惟芳嘉幣惟量成形惟(一作/衣)禮禀色隨方神班其
次嵗禮惟常威儀抑抑率由舊章
　　　皇夏(初獻/)
惟令之月惟嘉之辰司壇宿設掌史誠陳敢用明禮言
功上神鈎陳旦闢閶闔朝分旒垂象冕樂奏山雲將逥
霆䇿蹔轉天文五運周環四時代序鱗次玉帛循逥樽
爼神其降之介福斯許
　　　青帝雲門舞(以下並/初獻奏)
甲在日鳥中星禮東后奠蒼靈樹春旗命青史候鴈還
東風起歌木德舞震宫泗濵石龍門桐孟之月陽之天
億斯慶兆斯年
　　　配帝舞
帝出于震蒼德于神其明在日其位居春勞以定國功
以施人言從配祀近取諸身
　　　赤帝雲門舞
招揺指午對南宫日月相㑹實沈中離光布政動温風
純陽之月樂炎精赤雀丹書飛送迎朱弦絳鼓罄䖍誠
萬物含養各長生
　　　配帝舞
以炎為政以火為官位司南陸享配離壇三和實爼百
味浮蘭神其茂豫天歩艱難
　　　黄帝雲門舞
三光儀表正四氣風雲同戊巳行初厯黄鍾始變宫平
琮禮内鎮隂管奏司中齋壇芝曄曄清野桂馮馮夕牢
芬六鼎安歌韻八風神光乃超忽嘉氣恒葱葱
　　　配帝舞
四時咸一德五氣或同論猶吹鳳凰管尚對梧桐園噐
圜居土厚位總配神尊始知今奏樂還用我雲門
　　　白帝雲門舞
肅靈兊景承配秋壇雲髙火落露白蟬寒帝律登年金
精行令瑞獸霜耀祥禽雪映司藏肅殺萬寳咸宜厥田
上上收功在斯
　　　配帝歌
金行秋令白帝朱宣司正五雉歌庸九川執文之德對
越彼天介以福祉君子萬年
　　　黑帝雲門舞
北辰為政𤣥壇北陸之祀員官宿設𤣥璜浴蘭坎德隂
風御寒次律將逥窮紀㣲陽欲動細泉管猶調於隂竹
聲末入於春弦待歸餘於送厯方履慶於斯年
　　　配帝舞
地始坼虹始藏服𤣥玉居𤣥堂沐蕙氣浴蘭湯匏噐潔
水泉香渉配彼福無疆君欣欣此樂康
　　周宗廟歌十二首(見隋書/樂志)
　　　皇夏(皇帝入/廟門)
肅肅清廟巖巖寢門欹噐防滿金人戒言應􁈹懸鼓崇
牙樹羽階變升歌庭紛象舞閒安象設緝熙清奠春鮪
初登新萍先薦僾然入室儼乎在位悽愴履之非寒之
謂
　　　昭夏(降神/)
永維祖武濳慶靈長龍圖革命鳳厯歸昌功移上墋德
耀中陽清廟肅肅猛簴煌煌曲髙大夏聲和盛唐牲牷
蕩滌蕭合馨香和鑾戾止振鷺來翔永敷萬國是則四
方
　　　皇夏(爼入皇/帝升階)
年祥辨日上協龜言奉酎承列來庭駿奔雕禾餙斚翠
羽承樽敬殫如此恭惟執燔
　　　皇夏(獻皇/髙祖)
慶緒千重秀洪源萬里長無時或戢翼有道故韜光盛
德必有後仁義終克昌明星初肇慶大電久呈祥
　　　皇夏(獻皇曾祖/德皇帝)
克昌光上烈基聖穆西藩崇仁髙渉渭積德被居原帝
圖張徃迹王業茂前尊重芬德陽廟疊慶夀陵園百靈
光祖武千年福孝孫
　　　皇夏(獻皇祖太/祖文皇帝)
雄圖屬天造宏略邁羣飛風雲猶聽命龍躍遂乘機百
二當天險三分拒樂推函谷風塵散河陽氛露晞濟弱
淪風起扶危頺運歸地紐崩還正天樞落更追原祠乍
超忽畢隴或綿㣲終封三尺劍長巻一戎衣
　　　皇夏(獻文宣/皇太后)
月靈興慶沙祥發源功參禹迹徳贊堯門言容典禮䄖
狄徽章儀形温德令問昭陽日月不居嵗時晼晚瑞雲
纒心閟宫惟逺
　　　皇夏(獻閔/皇帝)
龍圖基代德天歩屬艱難謳歌還受瑞揖讓乃登壇升
輿芒刺重入位據闗寒卷舒雲汎濫㳺揚日浸㣲出鄭
終無反居桐竟不歸祀夏今惟舊尊靈諡更追
　　　皇夏(獻明/皇帝)
若水逄降居窮桑屬惟政丕哉馭帝籙欝矣當天命方
定五雲官先齊八風令文昌氣似珠太史河如鏡南宫
學已開東觀書還聚文辭金石韻毫翰風飈竪清室桂
馮馮齊房芝詡詡寧思玉管笛空見靈衣舞
　　　皇夏(獻髙祖/武皇帝)
南河吐雲氣北斗降星辰百靈咸仰德千年一聖人書
成紫㣲動律定鳯凰馴六軍命西土甲子動東隣戎衣
此一定萬里更無塵煙雲同五色日月並重輪流沙既
西静蟠木又東臣凱樂聞朱鴈鐃歌見白麟今為六代
祀還得九疑賔
　　　皇夏(飲福酒/)
禮殫祼獻樂極休成長離前掞宗祀文明縮酌浮蘭澄
罍合鬯磬折禮容旋逥靈貺受釐撤爼飲福移樽惟光
惟烈文子文孫
　　　皇夏(還便殿/)
庭闋四始筵終三薦顧歩階墀徘徊餘奠六龍矯首七
萃警途鼓移行漏風轉相烏翼翼從事綿綿四時惟神
降嘏永言保之
　　周大祫歌二首
　　　昭夏(降神/)
律在夾鍾服居蒼衮杳杳清思綿綿長逺就祭于合班
神于本來庭有序助祭有章樂舞六代賔歌二王和鈴
以節鞗革斯鏘齊宫饌玉鬰斚浮金洞庭鐘鼓龍門瑟
琴其樂已變惟神是臨
　　　登歌(奠玉帛時餘/同宗廟  享)
神惟顯思不言而令玉帛之禮敢陳莊敬奉如弗勝薦
如受命交于神明慤于言行
　燕射歌辭
　　周五聲調曲二十四首
　序曰元正饗㑹大禮賔至食舉稱觴薦玉六律既從
　八風斯暢以歌大業以舞成功
　　　宫調曲五首
氣離清濁剖元開天地分三才初辨正六位始成文繼
天爰立長安民乃樹君其明廣如日其澤厚如雲惟昔
我文祖撥亂拒謳歌三分未撫運八百不陵河禮敷天
下信樂正神人和風塵行息警江海欲無波
我皇承下武革命在君臨應圖當舜玉嗣徳受堯琴沈
首多推運陽城有讓心就日先知逺觀淵早見深𤣥精
實委御蒼正乃皆平履端朝萬國年祥慶百靈玉帛咸
觀禮華戎各在庭鳯響中夷則天文正玉衡皇基自天
保萬物乃由庚
握衡平地紀觀象正天樞祺祥鍾赤縣靈瑞炳皇都更
受昭華琯還披蘭葉圖金波來白兎弱木下蒼烏玉斗
調元協金沙富國租青丘還擾圃丹穴更巢梧安樂新
成慶長生百福符
明明九族序穆穆四門賔隂陵朝北附蟠木引東臣澗
途求版築溪源取釣綸多士歸賢戚維城屬茂親貴位
連南斗髙榮據北辰迎時乃推䇿司職且班神日月之
所照霜露之所均永從文軌一長無外户人
鬰盤舒棟宇峥嶸侔大壯拱木詔林衡全模徵梓匠千
櫨綺翼浮百栱長虹抗北去邯鄲道南來偃師望龍首
載文㮰雲楣承武帳居者非求隘卑宫豈難尚壯麗天
下觀是以從蕭相
　　　變宫調二首
帝遊光出震君明擅在離巖廊惟眷顧欽若尚無為龍
穴非難附鸞巢欲可窺具茨應不逺汾陽寧足隨烝民
播植重溝洫劬勞多桑林還注雨積石遂開河明徵逄
永命平秩値年和更有薰風曲方聞晨露歌
移風廣軒厯崇德盛唐年成文興大雅出豫動鈞天黄
鍾六律正閶闔八風宣孤竹調陽管空桑節雅弦舞林
鸞更下歌山鳳欲前聞音能辨俗聽曲乃思賢感物觀
治亂心恒防未然君子得其道大平何有焉
　　　商調曲四首
君以宫唱寛大而謨明臣以商應聞義則可行有熊為
政訪道于容成殷湯受命委任于阿衡忠其敬事有罪
不逃刑誦其箴諫言之無隱情有剛有斷四方可以寧
既頌既雅天下乃升平專精一致金石為之開動其兩
心妻子㤙情乖茍利社稷無有不盡懷昊天降祐元首
唯康哉
百川俱㑹大海所以深羣材既聚故能成鄧林猛虎在
山百獸莫敢侵忠臣處國天下無異心昔我文祖執心
且危慮驅剪豺狼經營此天歩今我受命又無敢逸豫
惟爾弼諧各可知兢懼
禮樂既正神人所以和玉帛有序志欲静干戈各分符
瑞俱誓裂山河今日相樂對酒且當歌道德以喻聽撞
鐘之聲神姦不若觀鑄鼎之形鄷宫既朝諸侯于是穆
岐陽或狩淮夷自此平若渉大川言憑于舟檝如和鼎
實有寄于鹽梅君臣一體可以静氛埃得人則治何世
無竒才
風力是舉而台階序平重黎既登而天地位成功無與
讓銘太常之旌世不失職受騂毛之盟輯瑞班瑞穆穆
于堯門惟翰惟屏膴膴于周原功成而治定禮樂斯存
復子而明辟姬旦何言
　　　角調曲二首
止戈見于絶轡之野稱伐聞于丹水之征信義俱存乃
先忘食五材並用誰能去兵雖聖人之大寳曰位實天
地之大德曰生涇渭同流清濁異能琴瑟並御雅鄭殊
聲擾擾烝人聲教不一茫茫禹跡車軌未并志在四海
而尚恭儉心包宇宙而無驕盈言而無文行之不逺義
而無立動則無成惻隱其心訓以慈惠流宥其過哀矜
典刑
匡贊之士或從漁釣雲雨之才乍嘆幽谷尋芳者追深
徑之蘭識韻者探(一作/採)窮山之竹克明其德貢以三事
樹之風聲言于九牧協用五紀風若從事農用八政甘
作其榖殊風共軌見之周南異畆同穎聞之康叔祁寒
暑雨是無胥怨天覆雲油滋焉滲漉幸無謝上古之淳
人庶可以封之于比屋
　　　徵調曲六首
乾坤以含養覆載日月以貞明照臨逹人以四海為務
明君以百姓為心水波瀾者源必逺樹扶踈者根必深
雲雨所施無不洽廊廟求才多所任
淳風布政常無欲至道防人能變俗求仁義急於水火
用禮讓多于菽粟屈軼無佞人可指獬豸無繁刑可觸
王道蕩蕩用無為天下四人誰不足
聖人千年始一生黃河千年始一清攝提以之而從紀
玉燭于是而文明東南可以補地闕西北可以正天傾
浮黿則東海可厲運鍤則南山可平衆仙就朝於瑶水
羣帝受享于明庭懷和則韎任並奏功烈則鐘鼎俱銘
三光以記物成形四時以裁成正位雷風大山岳之響
寒暑通隂陽之氣武功則六合攸同文教則二儀經緯
有道則咸浴其德好生則各繁其類白日經天中則移
明月橫漢滿而虧能虧能缺既無為雖盈雖滿則不危
開信義以為苑囿立道徳以為城池周監二代所損益
郁郁乎文其可知庖犧之親臨佃漁神農之躬秉耕稼
湯則救旱而憂勤禹則正冠而無暇草上之風無不偃
君子之甿知可化將欲比德于三皇未始追踪于五霸
纎纎不絶林薄成涓涓不止江河生事之毫髪無謂輕
慮逺防㣲乃不傾雲官乃垂拱大君鳳厯唯欽明元首
類上帝而禋六宗望山川而朝羣后地鏡則山澤俱開河
圖則魚龍合負我之天網莫不該閶闔九闗天門開卿
相則風雲𤣥感匡贊則星辰下來既興周室之三聖乃
舉唐朝之八才莘臣參謀于左相大老教政于中台其
宜作則于明哲故無崇信于姦囬
正陽和氣萬類繁君王道合天地尊黎人耕植于義圃
君子翺翔于禮園落其實者思其樹飲其流者懷其源
咎繇為謀不仁逺士㑹為政羣盗奔克寛則昆蟲内向
彰信則殊俗宅心浮橋有月支抱馬上苑有烏孫學琴
赤玉則南海輸賮白環則西山獻琛無勞鑿空于大夏
不待蹶角于蹛林
　　　羽調曲五首
樹君所以牧人立法所以静亂首惡既其南巢元兇于
是北竄居休氣而四塞在光華而兩旦是以雨施作觧
是以風行唯涣周之文武洪基光宅天下文思千載克
聖咸熙七百在我應期實昊天有成命惟四方其訓之
運平後親之俗時亂先踈之雄踰桂林而驅象濟弱水
而承鴻既浮干吕之氣還吹八律之風錢則都内貫朽
倉則常平粟紅火中寒暑乃退年和一風一雨聽鐘磬
念封疆聞笙竽思蓄聚瑶琨篠簜既從恠石鉛松即序
長樂善馬成廐水衡黃金為府
百川乃宗巨海衆星是仰北辰九州攸同禹跡四海合
德堯臣朝陽栖于鳴鳳靈畤牧于般麟雲玉葉而五色
月金波而兩輪凉風迎時北狩小暑戒節南巡山無藏
於紫玉地不愛于黃銀雖南征而北怨實西略而東賔
既永清于四海終有慶于一人
定律零陵玉管調鍾始平銅尺龍門之下孤桐泗水之
濵鳴石河靈于是讓珪山精所以奉璧滌九川而賦稅
乘三危而納錫北里之禾六穗江淮之茅三脊可以玉
檢封禪可以金繩探冊終水保於鴻名足揚光于載籍
太上之有立德其次之謂立言樹善滋于務本除惡窮
于塞源冲深其智則厚昭明其道乃尊仁義之財不匱
忠信之禮無繁動天無有不届唯時無幽不徹作德心
逸日休作偽心勞日拙自非剛克掩義無所離于勦絶
　雜歌謡辭　　　　　　　　　　無名氏
　　　周初童謡
　　(隋書五行志曰周初有童謡按静帝/隋氏之甥既遜位而崩諸舅强盛)
白楊樹頭金雞鳴裁(一作/秪)有阿舅無外甥
　　　玉漿泉謡
　　(隋書曰豆盧勣周武帝時為渭州刺史有恵政華/夷悦服大致祥瑞鳥䑕山俗呼為髙武隴其山絶)
　　(壁千尋由來乏水諸羌苦之勣馬足所踐忽飛泉/湧出有白烏翔止㕔前乳子而後去民為之謡後)
　　(因號其泉/曰玉漿泉)
我有丹陽山出玉漿濟我人夷神烏來翔
　　　于公歌
　　(隋書曰于仲文字次武北周時為遷安太守州刺/史屈突尚宇文護之黨也先坐事下獄無敢繩者)
　　(仲文至郡窮治遂竟/其獄蜀中為之語曰)
明斷無䨇有于公不避强禦有次武
　
　
　
　
　
　古詩紀巻一百二十九
欽定四庫全書
　古詩紀巻一百三十　　　明　馮惟訥　撰
隋第一
　文帝(姓楊氏諱堅𢎞農郡華陰人也仕周以勲封隋/國公女為宣帝后累拜上柱國大司馬靜帝幼)
　　(冲堅以元舅總朝政封隋王尋簒周自立及平陳/後南北混一海内殷富號稱太平在位二十四年)
　　　宴秦孝王于并州作
　　(隋書本紀曰開皇十年髙祖幸并州宴秦孝王子/相帝為四言詩明年而子相卒十八年而秦孝王)
　　(薨/)
紅顔詎幾玉貌須臾一朝花落白髪難除明年後嵗誰
有誰無
　煬帝(諱廣隋文皇第二子開皇元年立為晉王後以/陰謀廢奪太子勇得立為太子又五年弑父自)
　　(立在位十二年荒滛暴虐下不堪命為宇文化及/所弑○隋書文苑傳叙曰煬帝初習藝文有非輕)
　　(側之論暨乎即位一變其體與越公書建東都詔/冬至受朝詩及擬飲馬長城窟並存雅體歸於典)
　　(制雖意在驕滛而詞無浮蕩故當時綴文之士遂/得依而取正焉所謂能言者未必能行葢亦君子)
　　(不以人/廢言也)
　　樂府
　　　飲馬長城窟行示從征羣臣(以下/五言)
肅肅秋風起悠悠行萬里萬里何所行横漠築長城豈
台小子智先聖之所營樹兹萬世筞安此億兆生詎敢
憚焦思髙枕於上京北河秉(一作两/河執)武節千里捲戎旌
山川互出沒原野窮超忽摐金止行陣鳴鼔興士卒千
乘萬騎動飲馬長城窟秋昏塞外雲霧暗關山月縁巖
驛馬上乘空烽火發借問長城候單于入朝謁濁氣靜
天山晨光照髙闕釋兵仍振旅要荒事方舉飲至告言
旋功歸清廟前
　　　白馬篇(文苑英華作煬帝樂府作孔稚圭按詩/中多叙征遼之事當以英華為正稚圭)
　　　　(别有/二篇)
白馬金貝装横行遼水傍問是誰家子宿衛羽林郎文
犀六屬鎧寳劍七星光山虛弓響徹地迥角聲長宛河
推勇氣隴蜀擅威強輪臺受降虜髙闕翦名王射熊入
飛觀校獵下長楊英名欺衛霍智策蔑平良島夷時失
禮卉服犯邊疆徴兵集薊北輕騎出漁陽進軍隨日暈
挑戰逐星芒陣移龍勢動營開虎翼張衝冠入死地攘
臂越金湯塵飛戰鼓急風交征斾揚轉鬬平華地追奔
掃鬼方本持身許國况復武功彰㑹令千載後流譽滿
旂常
　　　歩虛詞二首
洞府凝𤣥液靈山體自然俯臨滄海島囘出大羅天八
行分寳樹十丈散芳蓮懸居燭日月天歩役風煙躡記
書金簡乘空誦玉篇冠法二儀立珮帶五星連瓊軒觶
甘露瑜井挹膏泉南巢息雲馬東海戱桑田囘旗逰八
極飛輪入九𤣥髙蹈虛無外天地乃齊年
總轡行無極相推凌太虛翠霞承鳳輦碧霧翼龍輿輕
舉金臺上髙會玉林墟朝逰度圓海夕宴下方諸
　　　春江花月夜二首
　　(晉書樂志曰春江花月夜玉樹後庭花并陳後主/所作後主常與宮中女學士及朝臣相和為詩太)
　　(常令何胥又善於文詠採/其尤艶䴡者以為此曲)
暮江平不動春花滿正開流波將月去潮水帶(玉臺/作共)星
來
夜露含花氣春潭瀁月暉漢水逢逰女湘江値兩妃
　　　錦石擣流黄二首
漢使出燕然愁閨夜不眠易製殘燈下鳴砧秋月前
今夜長城下雲昏月應暗誰見倡樓前心悲不成慘
　　　喜春逰歌二首
禁苑百花新佳期逰上春輕身趙皇后歌曲李夫人
歩緩知無力臉曼動餘嬌錦袖淮南舞寳祙楚宮腰(祙/女)
(人脇衣也崔豹古今註謂之腰綵/註引左傳初服謂日日近身衣也)
　　　江都宮樂歌(以下/七言)
揚州舊處可淹留臺榭髙明復好逰風亭芳樹迎早夏
長臯麥隴送餘秋渌潭桂檝浮靑雀果下金鞍躍紫騮
緑觴素蟻流霞飲長袖清歌樂戲州(選詩拾遺云據此/詩隋時七言律體)
(巳具不始/於唐也)
　　　泛龍舟
　　(唐書樂志曰泛龍舟/隋煬帝江都宫作)
舳艫千里泛歸舟言旋舊鎮下揚州借問揚州在何處
淮南江北海西頭六轡暫停御百丈暫罷開山歌棹謳
詎似江東掌間地獨自稱言鑑裏逰
　　　四時白紵歌二首
　　　　東宮春
洛陽城邉朝日暉天淵池前春燕歸含露桃花開未飛
臨風楊栁自依依小苑花紅洛水綠淸歌宛轉繁絃促
長袖逶迤動珠玉千年萬嵗陽春曲
　　　　江都夏
黄梅雨細麥秋輕楓樹蕭蕭江水平飛樓綺觀軒若驚
花簟羅幃當夜淸菱潭落日䨇鳬舫緑水紅粧兩揺漾
還似扶桑碧海上誰(一作/詎)肯空歌採蓮唱
　　　紀遼東二首(襍言/)
　　(隋書曰大業八年煬帝伐髙䴡度遼/水大戰於東岸擊賊破之進圍遼東)
遼東海北翦長鯨風雲萬里清方當銷鋒散馬牛旋師
宴鎬京前歌後舞振軍威飲至解戎衣判不徒行萬里
去空道五原歸
秉旄仗節定遼東俘馘變夷風淸歌凱㨗九都水歸宴
雒陽宫筞功行賞不淹留全軍藉智謀詎似南宮複道
上先封雍齒侯
　　詩
　　　冬至乾陽殿受朝(以下/五言)
北陸𤣥冬盛南至晷漏長端拱朝萬國守文繼百王至
徳慙日用治道愧時康新邑建嵩岳䨇闕臨洛陽圭景
正八表道路均四方碧空霜華淨朱庭皎日光纓珮既
濟濟鐘鼓何喤喤文㦸翊髙殿采眊分脩廊元首乏明
哲股肱貴惟良舟檝行有寄庶此王化昌
　　　雲中受突厥主朝宴席賦
　　(大業三年八月帝北廵車駕發榆林歴雲中泝金/河時天下承平百物豐實甲士五十餘萬馬十萬)
　　(匹旌旗輜重千里不絶突厥啓民克汗奉廬帳以/俟車駕帝幸其帳啓民奉觴上壽帝大悅賦詩曰)
鹿塞鴻旗駐龍庭翠輦回氊帷望風舉穹廬向日開呼
韓頓顙至屠耆接踵来索辮擎羶肉韋韝獻酒杯如何
漢天子空上單于臺
　　　宴東堂
雨過春光潤日落暝霞暉海榴舒欲盡山櫻開未飛清
音出歌扇浮香飄(一作/颺)舞衣翠帳全臨戸金屏半隠扉
風花意無極芳樹曉禽歸
　　　賜史祥
　　(北史曰煬帝即位漢王作亂遣其將綦母良自滏/口狥黎陽塞白馬津余公理自太行下河内帝以)
　　(祥為行軍總管軍於河隂公理屯兵河陽城内以/備祥祥乃簡精銳於下流潜度擊公理大破之東)
　　(趣黎陽綦母良棄軍走其衆大潰進/位上大將軍轉太僕卿帝賜祥詩曰)
伯冏朝繼重夏侯親遇湥貴耳唯聞古賤目詎知今早
􁞗勁草質久有背淮心掃逆黎山外振旅河之陰功巳
書王府留情太僕箴
　　　賜牛𢎞
　　(北史曰煬帝之在東宮數有詩書遺𢎞𢎞亦有答/及嗣位嘗賜𢎞詩云云其同被賜詩者至於文辭)
　　(賛揚無/如𢎞美)
晉家山吏部魏代盧尚書莫言先哲異奇才並佐予學
行敦時俗道素乃冲虛納言雲閣上禮儀皇運初彞倫
欣有序垂拱事端居
　　　賜諸葛穎
　　(隋書本傳曰煬帝即位遷頴著作郎/甚見親待帝嘗賜穎詩其卒章曰)
叅翰長洲苑侍講肅成門名理窮研覈英華恣討論實
錄資平允傳芳導後昆(前闕/)
　　　早渡淮
平淮既淼淼曉霧復霏霏淮甸未分色泱􁧥共晨暉晴
霞轉孤嶼錦帆出長圻潮魚時躍浪沙禽鳴欲飛會待
髙秋晚愁因逝水歸
　　　臨渭源
西征乃届此山路亦悠悠地幹紀靈異同穴吐洪流濫
觴何足擬浮槎難可儔驚波鳴澗石澄岸瀉巖樓滔滔
下狄縣淼淼肆神州長林嘯白獸雲徑想青牛風歸花
葉散日舉煙霧收直為求人隠非窮轍迹逰
　　　還京師
東都禮儀舉西京冠葢歸是月春之季花栁相依依雲
蹕清馳道雕輦御晨暉嘹亮鐃笳奏葳蕤旌斾飛後乗
趨文雅前驅厲武威
　　　捨舟登陸示慧日道場玉淸𤣥壇徳衆一首
天淨宿雲卷日舉長川旦䬃洒林花落逶迤風栁散孤
鶴近追羣啼鶯逺相喚蓮舟水處盡畫輪途始半江滻
各自遥東西並興嘆巳熏禪慧力復藉金丹捍有異三
川逰曽非四門觀於焉履妙道超然登彼岸
　　　謁方山靈巖寺
梵宮既隱隱靈岫亦沈沈平郊送晚日髙峯落逺隂廻
旛飛曙嶺疎鐘響晝林蟬鳴秋氣近泉吐石溪深抗迹
禪枝地發念菩提心
　　　月夜觀星
團團素月淨翛翛夕景清谷泉驚暗石松風動夜聲披
衣出荆戸躡履歩山楹欣覩明堂亮喜見泰階平觜參
猶可識牛女尚分明更移斗柄轉夜久天河横裵徊不
能寐參差幾種情
　　　季秋觀海
孟軻叙逰聖枚乗說瘉疾逖聼乃前聞臨深驗兹日浮
天迥無岸含靈固非一委輸百谷歸朝宗萬川溢分城
　(作一/  空)　碧霧晴連洲彩雲宻欣同夫子觀深愧𤣥虛筆
　　　望海
碧海雖欣矚金臺空有聞逺水翻如岸遥山倒似雲斷
濤還共合連浪或時分馴鷗舊可狎卉木足為羣方知
小姑射誰復語臨汾
　　　詠鷹
遷朔欲之衡忽投罻羅裏既以覊華絆仍持獻君子靑
骹固絶儔素羽誠難擬湥目表兹稱濶臆斯為美驚獸
不及奔猜禽無暇起雖䝉鞲上榮無復凌雲志
　　　獻歲讌宮臣
三元建上京六佾宴(缺一字/一作吳)城朱庭容衛肅青天春氣
明朝光動劍綵長階分珮聲酒闌鐘磬息欣觀禮樂成
　　　正月十五日于通衢建燈夜升南樓
法輪天上轉梵聲天上來燈樹千光照花燄七枝開月
影凝流水春風含夜梅旛動黄金地鐘發琉璃臺
　　　晚春
洛陽春稍晚四望滿春暉楊葉行將暗桃花落未稀窺
簷燕爭入穿林鳥亂飛唯當關塞者溽露方霑衣
　　　悲秋
故年秋始去今年秋復来露濃山氣冷風急蟬聲哀鳥
擊初移樹魚寒欲隱苔斷霧時通日殘雲尚作雷
　　　冬夜
不覺嵗將盡巳復入長安月影含氷凍風聲淒夜寒江
海波濤壯崤潼坂險難無因寄飛翼徒欲動和鑾
　　　夏日臨江
夏潭䕃脩竹髙岸坐長楓日落滄江靜雲散逺山空鷺
飛林外白蓮開水上紅逍遥有餘興悵望情不終
　　　北鄉古松樹
古松惟一樹森竦詎成林獨留麈尾影猶横偃葢隂雲
来聚雲色風度雜風音孤生小庭裏尚表嵗寒心
附錄(説見陳/後主)
　　　賜守宮女
　　(隋遺錄曰大業十二年帝將幸江都東都宮女半/不隨駕泣留帝言遼東小國不足以煩大駕願擇)
　　(將征之帝意不囘因戯飛/帛題二十字賜守宮女云)
我夢江都好征遼亦偶然但存顔色在離别只今(拾遺/作經)
年
　　　持檝篇賜吳絳仙
　　(帝幸江都至汴帝御龍舟蕭妃乘鳳舸毎舟擇妙/䴡女子千人執雕板鏤金檝號為殿脚女中有吳)
　　(絳仙者柔麗不與羣輩齒因有寵於帝帝毎/倚簾視絳仙移時不去因吟持檝篇以賜之)
舊曲歌桃葉新粧艷落梅將身倚輕檝知是渡江来
　　　贈張麗華
　　(帝昏湎往往為妖􁁑所惑嘗逰吳公宅鷄臺與陳/後主相遇後主侍女數十許中一人逈美帝屢目)
　　(之後主云此即䴡華也帝與後主復詩十数篇䴡/華拜求帝一章帝操觚曰䴡華捧侍頳然不懌)
見靣無多事聞名爾許時坐来生百媚實箇好相知
　　　憶韓俊娥二首(拾遺作題/迷樓東柱)
　　(帝在廣陵侍兒韓俊娥尤得帝意蕭妃誣罪去/之帝不能止暇日登迷樓憶之題東南二柱云)
黯黯愁侵骨綿綿病欲成須知潘岳髩强半為多情
不信長相憶絲從髩裏生閒来倚樓立相望幾含情
　　　嘲羅羅(七言/)
　　(帝常醉逰諸宮偶戲宮婢羅羅者羅/羅畏蕭妃不敢迎帝帝乃嘲之曰)
箇人無賴是横波黛染隆顱簇小蛾幸好留儂伴成夢
不留儂住意如何
　　　效劉孝綽雜憶詩二首(襍言○巳上/並見隋遺錄)
憶睡時待来剛不来卸粧仍索伴解珮更相催博山思
結夢沈水未成灰
憶起時投籖初報曉被匿香黛殘枕隱金釵裊笑動上
林中除却司晨鳥
　　　幸江都作
　　(隋書五行志曰大業十一年煬帝自京師如東都/至長樂宮飲酒大醉因賦五言詩其卒章曰徒有)
　　(歸飛心無復因風力令美人再三吟咏帝泣下霑/襟侍御者莫不欷歔帝因幸江都復作五言詩云)
　　(云帝以三月被弑即遭春之應也是年盜賊蜂起/道路隔絶帝遂無還心復夢二豎子歌曰去亦死)
　　(住亦死未若乗船渡江水由是築/宮丹陽將居焉功未就而被弑)
求歸不得去真成遭箇春鳥聲爭勸酒梅花笑殺人
　　　鳳䑵歌(七言/)
　　(廣五行志曰隋煬帝三月三日/江上作鳳䑵歌乃唐興之兆)
三月三日向江頭正見鯉魚波上游意欲垂鉤往撩取
恐是蛟龍還復休
　　　迷樓宮人歌(煬帝自/歌附)
　　(迷樓記曰大業九年帝將再/幸江都有迷樓宮人夜歌云)
　河南楊柳樹河北李桃榮楊花飛去去何處李花結
　果自然成
　　(帝聞其歌披衣起聼召宮女問之云孰使汝歌也/汝自為之邪宮女曰臣有弟在民間曰道途兒童)
　　(多唱此帝黙然久之曰天啟之也因索酒自歌云/云後帝幸江都唐帝起兵入京焚迷樓火經月不)
　　(滅/)
宮木陰濃燕子飛興衰自古漫成悲他日迷樓更好景
宮中吐艷變紅輝
　　　望江南(八闋○襍言/)
　　(海山記曰煬帝闢地周二百里為西苑内為十六/院聚巧石為山鑿池為五湖四海又鑿北海周廻)
　　(四十里中有三山效蓬萊方丈瀛洲上皆臺榭廻/廊水深數丈開溝通五湖北海盡通行龍鳳舸帝)
　　(多泛東湖因製湖上曲望江南八闋云○西溪叢/語曰望江南者朱崖李太尉鎮關西日為亡姬謝)
　　(秋娘所作後/進入教坊)
湖上月偏照列仙家水浸寒光鋪枕簟浪攪晴影走金
蛇偏稱泛靈槎○光景好輕彩望中斜淸露冷侵銀兎
影西風吹落桂枝花開宴思無涯
湖上栁煙裏不勝垂宿霧洗開明媚眼東風揺弄好腰
肢煙雨更相宜○環曲岸陰覆畫橋低線拂行人春晚
後絮飛晴雪暖風時幽意更依依
湖上雪風急􁳋還多輕片有時敲竹戸素華無韻入澄
波望外玉相磨○湖水逺天地色同和仰靣莫思梁苑
賦朝来且聼玉人歌不醉擬如何
湖上草碧翠浪通津脩帶不為歌舞緩濃鋪堪作醉人
茵無意襯香衾○晴霽後顔色一般新逰子不歸生滿
地佳人逺意寄靑春留詠卒難伸
湖上花天水浸靈芽淺蕋水邊勻玉粉濃苞天外剪明
霞只在列仙家○開爛熳挿髩若相遮水殿春寒幽冷
艷玉軒晴照暖添華淸賞思何賒
湖上女精選正輕盈猶恨乍離金殿侶相將盡是采蓮
人淸唱謾頻頻○軒内好嬉戲下龍津玉管朱絃聞盡
夜踏靑鬬草事靑春玉輦從羣真
湖上酒終日助清歡檀板輕聲銀甲緩醅浮香米玉蛆
寒醉眼暗相看○春殿晚仙艷奉杯盤湖上風光眞可
愛醉鄉天地就中寛帝主正清安
湖上水流遶禁園中映日暖揺淸翠動落花香暖衆紋
紅蘋末起淸風○閒縱目魚躍小蓮東泛泛輕摇蘭棹
穩沈沈寒影上仙宮逺意更重重
　
　
　古詩紀卷一百三十
欽定四庫全書
　古詩紀卷一百三十一　　明　馮惟訥　撰
隋第二
　越王侗(字仁謹煬帝之孫元徳太子昭之子美姿容/性寛厚大業三年立為越王十三年帝幸江)
　　(都侗留守東都宇文化及弑逆遂即位/改元皇泰尋為王世充所奪被酖死)
　　　京洛行(樂府此詩乃陳後主楊叛兒曲也/選詩拾遺作隋越王不知何據)
靑春上陽月結伴戲京華龍媒玉珂馬鳳軫繡香車水
映臨橋樹風吹夾路花日昏歡宴罷相將歸狹斜
　蕭岑(字智逺梁宣帝詧之第八子詧時封河間王後/改為吳郡王位至太尉及琮嗣位自以望重屬)
　　(尊頗有不法隋文帝徴入朝拜/大將軍封懐義郡公遂留不遣)
　　　櫂歌行
桂酒既潺湲輕舟亦乗駕鼓枻何所吟吟我皇唐化容
與滄浪中淹留明月夜
　王通(字仲淹河汾人既冠西見隋文帝獻太平十二/筞帝不用東歸其後累徴不起講道於河汾之)
　　(上卒弟子諡/曰文中子)
　　　東征歌
　　(文中子世家曰隋仁夀三年文中子西遊長安見/文帝奏太平十有二筞帝下其議於公卿公卿不)
　　(恱文中子知謀之不用賦東征/之歌而歸帝聞而再徴之不至)
我思國家兮逺逰京畿忽逢帝王兮降禮布衣遂懐古
人之心兮將興太平之基時異事變兮志乖願違吁嗟
道之不行兮垂翅東歸皇之不斷兮勞身西飛
　姚察(吳興人初為南海王國常侍兼尚書駕部郎陳/永定中累官至吏部尚書陳亡入隋大為文帝)
　　(所重終於東都察至孝有人倫鑒識專志著書白/首不倦文帝嘗謂侍臣曰平陳之後惟得此一人)
　　　逰明慶寺悵然懐古
　　(廣𢎞明集云陳姚察遇見蕭祭酒書明慶寺/禪房詩覽之愴然憶此寺仍用蕭韻述懐)
地靈居五淨山幽寂四禪月宫臨鏡石花讃繞峯蓮霞
暉間旛影雲氣合爐煙迥松髙偃葢水瀑細分泉含風
萬籟響裛露百花鮮宿昔尋真趣結交亟留連山庭出
靃靡澗沚濯潺湲因斯事熏習便得息攀緣何言遂雲
雨懐此悵悠然徒有南登望㑹逐東流旋
　　　賦得笛
作曲是佳人製名由巧匠鵾絃時莫並鳳管還相向隨
歌響更發逐舞聲彌亮宛轉度雲窻逶迤出黼帳長隨
畫堂裏承恩無所讓
　李徳林(字公輔博陵安平人初仕齊至儀同三司及/周武帝克齊授内史上士宣帝大漸屬隋髙)
　　(祖受顧命德林叶賛謀猷禪代之文皆德林/辭也初受内史令安平縣公出為湖州刺史)
　　　相逢狹路間
天衢號九經冠葢恒縱横忽逢懐刺客相尋欲逐名我
住河陽浦開門望帝城金臺逺猶出玉觀夜恒眀筵羞
大官膳酒釀歩兵營懸牀接髙士隔帳授諸生流水琴
前韻飛塵歌後輕大子難為弟中子難為兄小子輕財
利實見陶朱情龍軒照人轉驥馬嘘天明入門俱有説
至道勝金籯出門㑹親友天官奏德星大婦訓端木中
婦訓劉靈小婦南山下擊缶和秦筝羣賔莫有戲燈來
告絶纓
　　　從駕巡遊(詩苑類選作/許善心者非)
大夏堯遺俗汾河漢豫遊今隨龍駕往還屬鴈飛秋天
行肅輦路日馭翼華輈朝乘六氣辨夕動七星旒谷靜
禽多思風髙松易秋逺林才有色遥水漫無流京華佳
麗所目極與雲浮但覩凌霄觀詎見望仙樓鏁門皆秀
發鴛池盡學優待君草封禪東山觀射牛
　　　從駕還京
至仁文教逺惟聖武功宣太師觀六義諸侯問百年𤣥
覽時乘隙訓旅次山川鎮象屯休氣華葢翼飛煙鼔奏
千人響旗動七星連峻嶺戈迴日髙峯馬煦(一作/照)天姑
射神逰罷蕭關獵騎旋更待東山上看君巡狩篇
　　　夏日
夏景多煩蒸山水暫追凉桐枝覆玉檻荷葉滿銀塘輕
扇揺明月珍簟拂流黄壺盛仙客酒瓶貯帝臺漿才人
下銅雀侍妓出明光歌聲越齊市舞曲冠平陽㣲風動
羅帶薄汗染紅粧共欣陪宴賞千秋樂未央
　　　入山
登嶺望重關腰珮且鳴環天河臨易飲月桂近将攀王
母西山至夫人南嶽還何必陽臺下要待夢容顔
　　　詠松樹
結根生上苑擢秀邇華池歲寒無改色年長有倒枝露
自金盤灑風從玉樹吹寄言謝霜雪貞心自不移
　楊素(字處道𢎞農華隂人仕周武帝以平齊加上開/府封成安縣公隋髙祖為丞相素深自結納受)
　　(禪後加上柱國進封越國公累官右僕射掌朝政/晉王廣之弑立素之謀也大業初遷尚書令拜太)
　　(師改封/楚公卒)
　　　出塞二首(薛道衡虞世/基和詩别見)
漠南胡未空漢將復臨戎飛狐出塞北碣石指遼東冠
軍臨瀚海長平翼大風雲横虎落陣氣抱龍城虹横行
萬里外胡運百年窮兵寢星芒落戰解月輪空嚴譙息
夜斗騂角罷鳴弓北風嘶朔馬胡霜切塞鴻休明大道
暨幽荒日月同方就長安邸来謁建章宫
漢虜未和親憂國不憂身握手河梁上窮涯北海濵據
鞍獨懐古慷慨感良臣歴覽多舊迹風日慘愁人荒塞
空千里孤城絶四鄰樹寒偏易古草衰恒不春交河明
月夜隂山苦霧辰鴈飛南入漢水流西咽秦風霜乆行
役河朔備艱辛薄暮邊聲起空飛胡騎塵
　　　山齋獨坐贈薛内史二首
居山四望阻風雲竟朝夕深溪横古樹空巖卧幽石日
出逺岫明鳥散空林寂蘭庭動幽氣竹室生虛白落花
入戸飛細草當堦積桂酒徒盈樽故人不在席日(一作/薄)
暮山之幽臨風望羽客
巖壑澄清景景清巖壑深白雲飛暮色緑水激清音澗
戸散餘彩山牕凝宿陰花草共榮映樹石相陵臨獨坐
對陳榻無客有鳴琴寂寂幽山裏誰知無悶心
　　　贈薛内史
耿耿不能寐京洛乆離羣横琴還獨坐停杯遂待君待
君春草歇獨坐秋風發朝朝唯落花夜夜空明月明月
徒流光落花空自芳别離望南浦相思在漢陽漢陽隔
隴岑南浦達桂林山川雖未逺無由得寄音
　　　贈薛播州十四首
　　(北史曰素嘗以五言詩七百字贈播州刺史薛道/衡詞氣頴㧞風韻秀上為一時盛作未幾而卒道)
　　(衡曰人之將死其/言也善若是乎)
在昔天地閉品物屬屯䝉和平替王道哀怨結人風麟
傷世巳季龍戰道將窮亂海飛羣水(一作亂流/飛海若)貫日引
長(一作/白)虹干戈異革命揖讓非至公
兩河定寳鼎八水域神州函關絶無路京洛化為丘漳
滏爾連沼涇渭余别流生郊滿戎馬渉路起風牛班荆
疑莫遇贈縞竟無由
五緯連珠聚千載濁河清金亡潜虎質閏盡自蛙聲聖
期伊旦暮天祿啓炎精霧生三日重星飛五老輕禋宗
答上帝改物創羣生
道昏雖巳朗政故猶未新刳舟洹水濟(一作/際)結網大川
濵出遊迎釣叟入夢訪幽人植林雖各樹開榮豈異春
相逢一時泰共幸百年身
有帛賁丘園生芻自幽谷塵芳金馬路瀾清鳳池澳零
露既垂光清風復流穆傾葢如舊知彈冠豈新沐利心
金各斷芬言蘭共馥
自余歴端揆緝熈恧時彦及爾陪帷幄出納先天睠髙
調發清音縟藻流餘絢或如彼金玉歲暮無凋變余松
待爾心爾筠留我箭
荏苒積歲時契濶同逰處閶闔既趨朝承明還宴語上
林陪羽獵甘泉侍清曙迎風含暑氣飛雨凄寒序相顧
惜光隂留情共延(一作/遥)佇
滔滔彼江漢實為南國紀作牧求明徳若人應斯美髙
卧未褰帷飛聲巳千里還望白雲天日暮秋風起峴山
君儻逰淚落應無巳
漢隂政巳成嶺表人猶蠧彈冠比方新還珠摠如故楚
人結去思越俗歌来暮陽烏(疑作/鳥)尚歸飛别鶴還迴顧
君見南枝巢應思北風路
北風吹故林秋聲不可聴鴈飛窮海寒鶴唳霜臯淨含
毫心未傳聞音路猶夐惟有孤城月裵徊獨臨映弔影
余自憐安知我疲病
養病願歸閒居榮在知足栖遲茂陵下優游滄海曲古
人情可見今人遵路躅荒居接野窮心物俱非俗桂樹
芳叢生山幽竟何欲
所欲棲一枝禀分豐諸巳園樹避鳴蟬山梁遇雌雉野
隂冒叢灌幽氣含蘭芷悲哉暮秋别春草復萋矣鳴琴
乆不聞屬聽空流水
秋水魚逰日春樹鳥鳴時濠梁暮共徃幽谷有相思千
里悲無駕一見杳難期山河散瓊蘂庭樹下丹滋物華
不相待遲暮有餘悲
銜悲向南浦寒色黯沈沈風起洞庭險煙生雲夢深獨
飛時慕侣寡和乍孤音木落悲時暮時暮感離心離心
多苦調詎假雍門琴
　何妥(字栖鳳西城人少機敏以枝巧事梁湘東王江/陵陷周武帝尤重之隋髙祖受禪除國子博士)
　　(奉詔考正鍾律/累遷國子祭酒)
　　　門有車馬客行(英華作/何遜)
門前車馬客言是故鄉来故鄉有書信縱横印檢開開
書㸔未極行客屢相識借問故鄉人潺湲淚不息上言
離别乆下道望應歸寸心將夜鵲相逐向南飛
　　　入塞
桃林千里險候騎亂紛紛問此將何事嫖姚封冠軍囘
旌引流電歸葢轉行雲待任蒼龍傑方當論次勲
　　　長安道
長安狹斜路縱横四達分車輪鳴鳳轄箭服耀魚文五
陵多任俠輕騎自連羣少年皆重氣誰識故將軍(鳳轄/用霍)
(光/事)
　　　昭君詞(英華作/何遜)
昔聞别鶴弄巳自軫離情今来昭君曲還悲秋草并
　　　奉敕於太常寺脩正古樂
大樂遺鐘鼓至樂貴忘情俗乆淳和變年深禮教生嶰
谷調孤管崙山學鳳鳴浮雲成舞曲白雪作歌名聞詩
六義辨觀漏八風平肅穆皇威暢淪漣河水淸鈞天動
絲竹括地響錞鉦盡美兼韶濩盛徳總咸英寥亮鳬鐘
徹飄揚翟羽輕小臣屬千載時幸預簮纓行欣負蒼壁
衢壇聽九成
　　　樂部曹觀樂
東海餘風大陶唐遺思深何如觀徧舞奏鼔間摐金清
管調絲竹朱絃韻雅琴八行陳樹羽六徳審知音至道
兼韶濩充庭總韎任髙天度流火落日廣城隂百神諧
景福萬國仰君臨大樂非鐘鼔且用戒民心
　劉臻(字宣摰沛國相人父顯梁尋陽大守臻舉秀才/為邵陵王東閣祭酒元帝時遷中書舍人後仕)
　　(周為露門學士大都督隋髙祖受禪/進位儀同三司皇太子勇引為學士)
　　　河邊枯樹
奇樹臨芳渚半死若龍門疾風摧勁葉沙岸毁盤根將
軍猶未坐匠石不曾論無復凌雲勢空餘激浪痕可嗟
摧折盡詎得上河源
　賀若弼(字輔伯河南雒陽人仕齊周歴官夀州刺史/隋文帝受禪陰有平江南之志髙熲薦弼有)
　　(文武才幹拜吳州總管平陳後加上柱/國進爵宋國公煬帝時以怨望坐誅)
　　　遺源雄
　　(隋書夲傳曰隋文帝拜弼為吳州總管委以平陳/之事弼欣然以為已任與夀州總管源雄並為重)
　　(鎮弼遺/雄詩曰)
交河驃騎幕合浦伏波營勿使麒麟上無我二人名
　史萬嵗(京兆杜陵人少英武善騎射周武帝時釋褐/侍任上士隋髙祖時屢立戰功進位柱國楊)
　　(素害其功激怒/髙祖以事殺之)
　　　石城山
石城門峻誰開闢更鼓悟聞風落石界天自嶺勝金湯
鎮壓西南天半壁
　
　
　
　
　
　
　
　
　古詩紀巻一百三十一
欽定四庫全書
　古詩紀巻一百三十二　　明　馮惟訥　撰
隋第三
　盧思道(字子行范陽人聰明俊辯才學兼著齊天保/中解褐直中書省待詔文林館周武帝平齊)
　　(授儀同三司隋髙祖為丞相遷/武陽太守開皇間為散騎侍郎)
　　樂府
　　　有所思
長門與長信憂思並難任洞房明月下空庭綠草深怨
歌裁潔(一作/紈)素能賦受黄金復聞隔湘水猶言限桂林
凄凄日巳暮誰見此時心
　　　日出東南隅行
初月正如鈎懸光入綺樓中有可憐妾如恨亦如羞深
情出艷語宻意滿横眸楚腰寧且細孫眉本未愁青玉
勿當取雙銀詎可(一作/肯)留會待東方騎遥居最上頭
　　　櫂歌行
秋江見底清越女復傾城方舟共採摘最得可憐名落
花流寳珥㣲吹動香纓帶垂連理濕櫂舉木蘭輕順風
(一作/避人)傳細語因波寄逺情誰能結錦䌫薄暮隠長汀
　　　美女篇
京洛多妖艷餘香愛物華俱臨鄧渠(一作/梁墱)水共採鄴園
花時摇五明扇聊駐七香車情疎㸔笑淺嬌深眄欲斜
㣲津染長黛新溜濕輕紗莫言人未解隨君獨問家
　　　升天行
尋師得道訣輕舉厭人羣玉山候王母珠庭謁老君煎
為返魂藥刻作長生文飛筞乗流電彫軒曳彩(一作/白)雲
𤣥洲望不極赤野眺無垠金樓旦蹇嵼玉樹曉氛氲擁
琴遥可聽吹笙逺詎聞不學蜉蝣子生死何紛紛
　　　神仙篇
浮生厭危促名岳共招携雲軒逰紫府風駟上丹梯時
見遼東鶴屢聽淮南雞玉英持作寳瓊實採成蹊飛筞
揚輕電懸旌耀彩霓瑞銀光似燭靈石髓如泥寥廓鸞
山右超越鳳洲西一丸應五色持此救人迷
　　　河曲逰
　　(魏文帝與吳質書曰/時駕而逰北遵河曲)
鄴下盛風流河曲有名逰應徐託後乗車馬踐芳洲丰
茸雞樹宻遥裔鶴煙稠日上疑髙葢雲起類重樓金羈
自沃若蘭棹成夷猶懸匏動清吹采菱轉艷謳還珂響
金埒歸袂拂銅溝惟畏三春晚勿言千載憂
　　　城南隅讌
　　(曹子建贈丁翼詩曰吾/與二三子曲讌此城隅)
城南氣初新才王邀故人輕盈雲映日流亂鳥啼春花
飛北寺道絃散南漳濵舞動淮南袖歌揚齊后塵駢鑣
歇夜馬接軫限歸輪公孫飲彌月平原讌浹旬即是消
聲地何須逺避秦
　　　蜀國弦
西蜀稱天府由來擅沃饒雲浮玉壘夕日映錦城朝南
尋九折路東上七星橋琴心若易解令客豈難要
　　　採蓮曲
曲浦戲妖姬輕盈不自持擎荷愛圓水折藕弄長絲珮
動裙風入妝銷粉汗滋菱歌惜不唱須待暝歸時
　　　從軍行
朔方烽火照甘泉長安飛將出祁連犀渠玉劍良家子
白馬金羈俠少年平明偃月屯右地薄暮魚麗逐左賢
谷中石虎經衘箭山上金人曾祭天天涯一去無窮巳
薊門迢遞三千里朝見馬嶺黄沙合夕望龍城陣雲起
庭中奇樹巳堪攀塞外征人殊未還白雪初下天山外
浮雲直上五雲間關山萬里不可越誰能坐對芳菲月
流水本自斷人腸堅氷舊來傷馬骨邊庭節物與華異
冬霰秋霜春不歇長風蕭蕭渡水來歸鴈連連映天沒
從軍行軍行萬里出龍庭單于渭橋今巳拜將軍何處
覔功名
　　詩
　　　駕出圜丘
開年簡時日上辛稱天吉平曉禁門開隱隱乗輿出乘
輿出九重金根御六龍章移千乘動斾舉百神從黄麾
引朱節靈鼔應華鐘神歌巳相續神光復相燭風中颺
紫煙壇上埋蒼玉
　　　贈李若
初發清漳浦春草正萋萋今留素滻曲夏木巳成蹊塵
起星橋外日落寳壇西庭空野煙合巢深夕羽迷短歌
雖製素長吟當執珪寄語當窻婦非關惜馬蹄
　　　贈别司馬幼之南聘
故交忽千里輶車蒞逺盟幽人重離别握手送征行晚
霞浮極浦落景照長亭拂霧揚龍節乘風遡鳥旌楚山
百重映吳江萬仞清夏雲樓閣起秋濤帷葢生陸侯持
寳劍終子繫長纓前修亦何逺君其勗令名
　　　贈劉儀同西聘
開卭昔柔逺賔越盡招擕豈若馳天使玉節撫遺黎五
祠臨渭北䨇嶺帶崤西故關看金馬餘壇聽寳雞垂絲
被柳陌落錦覆桃蹊分袪俄易慘離思實難齎極野雲
峯合遥嶂日輪低塵暗前旌沒風長後騎嘶㶚陵行可
望函谷乆無泥須君勞旋罷春草共萋萋
　　　逰梁城
揚鑣歴汴浦迴扈(一作/􁀙)入梁墟漢藩文雅地清塵曖有
餘賔逰多任俠臺苑盛簮裾歎息徐公劍悲凉鄒子書
亭臯落照盡原野沍寒初鳥散空城夕煙銷古樹疎東
越嚴子陵西蜀馬相如脩名竊所慕長謡獨課虛
　　　從駕經大慈照寺(北齊/時作)
𤣥風冠東戸内範軼西陵大川開寳匣福地下金䋲繡
栭髙可映畫栱疊相承日馭非難假雲師本易憑陽室
疑停燧隂軒類鑿氷迥題飛星沒長楣宿露凝旌門曙
光轉輦道夕雲蒸山祇効靈物水若薦休徴薄命叨恩
紀㣲軀竊自陵優㳺徒可恃周賚永難勝
　　　春夕經行留侯墓
少小期黄石晚年逰赤松應成羽人去何忽掩髙封疎
蕪枕絶野邐迤帶斜峯墳荒隧草沒碑碎石苔濃狙秦
懐猛氣師漢挺柔容盛烈芳千祀深泉閉九重夕風吟
宰樹遲光落下舂遂令懐古客揮淚獨無從
　　　上巳禊飲
山泉好風日(一作/景)城市厭囂塵聊持一樽酒共尋千里
春餘光下幽柱夕吹舞青蘋何言出關後重有入林人
　　　夜聞鄰妓(拾遺作/觀妓)
倡樓對三道吹臺臨九重笙隨山上鶴笛奏水中龍怨
歌聲易斷妙舞態難逢誰能暫留客解珮一相從
　　　賦得珠簾
鑑帷明欲斂照檻色將晨可憐疎復宻隱映當窻人浮
淸帶逺吹含光動細塵落花時屢拂會待玉階春
　　　彭城王挽歌
旭旦禁門開隱隱靈輿發纔㸔鳳樓迥稍視龍山沒猶
陳五營騎尚聚三河卒容衛儼未(一作/来)歸空山照秋月
　　　樂平長公主挽歌
粧樓對馳道吹臺臨景舍風入上春朝月滿凉秋夜未
言歌笑畢已覺生榮謝何時洛水湄芝田解龍駕
　　　後園宴
常聞崑閬有神仙雲冠羽佩得長年秋夕風動三珠樹
春朝露濕九芝田不如鄴城佳麗所玉樓銀閣與天連
太液囘波千丈映上林花樹百枝然流風續洛渚行雲
在南楚可憐白水神可念青樓女便妍不羞澁妖艷工
言語池苑正芳菲得戲不知歸媚眼臨歌扇嬌香出舞
衣纎腰如欲斷側髻似能飛南樓日已暮長簷鳥應度
竹殿遥聞鳳管聲虹橋别有羊車路擕手傍花叢徐歩
入房櫳欲眠衣先解半醉臉逾紅日日相㸔轉難厭千
嬌萬態不知窮欲知妾心無劇巳明月流光滿帳中
　　　聽鳴蟬篇(此齊顔之推/同賦已見)
　　(北史本傳曰周武帝平齊授思道儀同三司追赴/長安與同輩陽休之等數人作聽鳴蟬篇思道所)
　　(為詞意清切為時人所重新野/庾信徧覽諸同作者而歎美之)
聽鳴蟬此聽悲無極羣嘶玉樹裏迴噪金門(一作/堤)側長
風送晚聲清露供朝食晚風朝露實多宜秋日髙鳴獨
見知輕身蔽數葉哀鳴抱一枝流亂罷還續酸傷合更
離蹔聽别人心即斷纔聞客子淚先垂故鄉巳超忽空
庭正蕪沒一夕復一朝坐見凉秋月河流帶地從来嶮
峭路干天不可越紅塵早敝陸生衣明鏡空悲潘掾髪
長安城裏帝王州鳴鐘列鼎自相求西望漸臺臨太液
東瞻甲觀距龍樓說客恒持小冠出越使常懐寳劍逰
學仙未成便尚主尋源不見巳封侯富貴功名本多豫
繁華輕薄盡無憂詎念嫖姚嗟木梗誰憶田單(一作/蘭皐)倦
土牛歸去来青山下秋菊離離日堪把獨焚枯魚宴林
野終成獨校子雲書何如還驅少㳺馬
　李孝貞(字元操入隋為犯廟諱遂以字稱趙郡栢鄉/人少好學能屬文在齊歴官黄門侍郎周武)
　　(帝平齊轉吏部下大夫開皇初歴䝉州刺/史徴拜内史叅典文翰出為金州刺史)
　　　巫山髙
荆門對巫峡雲夢邇陽臺燎火如奔電墜石似驚雷天
寒秋水急風靜夜猿哀枕席無由薦朝雲徒去來
　　　鳴鴈行(此詩本詠雀樂府題/曰鳴鴈行或有誤也)
聽琴旋蔡子張羅避翟公夕宿寒林上朝飛空井中既
並𤣥雲曲復變海魚風一報黄花恵還逰萬歳宫
　　　奉和從叔光禄愔元日早朝
銅渾變春節玉律動年灰曖曖城霞旦隱隱禁門開衆
靈湊仙府百神朝帝臺葉令䨇鳬至梁王駟馬来戈鋌
映林闕歌管沸塵埃保章望瑞氣尚書滅火災冠冕多
秀士簮裾饒上才誰憐張仲蔚日暮返蒿莱
　　　聽百舌鳥
煙銷上路靜漏盡禁門通好鳥從西苑流響入南宫間
關既多緒變轉復無窮調驚時㫁絶音繁有異同飲啄
歸承露飛鳴上别風未避王孫彈寧畏虎賁弓石渠皆
學府麟閣悉文雄不恡靑泥印時尋白社中
　　　酬蕭侍中春園聽妓
㣲雨散芳菲中園照落暉紅樹揺歌扇綠珠飄舞衣繁
弦調對酒雜引動思歸愁人當此夕羞見落花飛
　　　園中雜詠橘樹
嘉樹出巫隂分根徙上林白華如散雪朱實似懸金布
影臨丹地飛香度玉岑自有凌冬質能守歲寒心
　
　
　
　
　
　
　
　
　
　
　
　
　
　古詩紀巻一百三十二
欽定四庫全書
　古詩紀巻一百三十三　　明　馮惟訥　撰
隋第四
　薛道衡(字𤣥卿河東汾陰人少孤専精好學甚著才/名為齊尚書左外兵郎齊亡周武引用為御)
　　(史二命士隋髙祖受禪除内史累遷上儀同三司/出檢校襄州煬帝嗣位道衡上文皇帝頌帝覽之)
　　(不恱尋以論/時政見害)
　　樂府
　　　出塞二首(和楊素○/以下五言)
髙秋白露團上將出長安塵沙塞下暗風月隴頭寒轉
蓬隨馬足飛霜落劍端凝雲迷代郡流水凍桑乾烽㣲
桔橰逺橋峻轆轤難從軍多惡少召募盡材官伏堤時
卧鼔疑兵乍解鞍栁(一作/龍)城擒冒頓長坂納呼韓受降
今更築燕然已重刋還嗤傅介子辛苦刺樓蘭
邊庭烽火驚挿羽夜徴兵少昊騰金氣文昌動將星長
驅鞮汗北直指夫人城絶漠三秋暮窮隂萬里生寒夜
哀笛曲霜天斷鴈聲連旗下鹿塞疊鼔向龍庭妖雲墜
虜陣暈月遶胡營左賢皆頓顙單于巳繫纓絏馬登𤣥
闕鈎鯤臨北溟當知霍驃騎髙第起西京
　　　昭君辭
我本良家子充選入椒庭不䝉女史進更失畫師情蛾
眉非本質蟬鬢改真形専由妾命薄誤使君恩輕啼霑
渭橋路歎别長安城夜依寒草宿朝逐轉蓬征卻望關
山迥前瞻沙漠平胡風帶秋月嘶馬雜笳聲毛裘易羅
綺氈帳代金屏自知蓮臉歇羞㸔菱鏡明釵落終應棄
髻解不須縈何用單于重詎假閼氏名駃騠聊彊食筒
(一作/桐)酒未能傾心隨故鄉㫁愁逐塞雲生漢宫如有憶
為視旄頭星
　　　昔昔鹽
垂栁覆金堤蘼蕪葉復齊水溢芙蓉沼花飛桃李蹊採
桑秦氏女織錦竇家妻關山别蕩子風月守空閨恒斂
千金笑長垂䨇玉啼盤龍隨鏡隱彩鳳逐帷低飛䰟同
夜鵲倦寢憶晨雞暗牖懸蛛網空梁落燕泥前年過代
北今歲往遼西一去無消息那能惜馬蹄
　　　豫章行(七言/)
江南地逺接閩甌山東英妙屢經逰前瞻疊嶂千重阻
却帶驚湍萬里流楓葉朝飛向京洛文魚夜過歴吳洲
君行逺度茱萸嶺妾住長依明月樓樓中愁思不開嚬
始復臨窻望早春鴛鴦水上萍初合鳴鶴園中花併新
空憶常時角枕處無復前日畫眉人照骨金環誰用許
見膽明鏡自生塵蕩子從来好留滯况復關山逺迢遞
當學織女嫁牽牛莫作姮娥叛夫壻偏訝思君無限極
欲罷欲忘還復憶願作王母三青鳥飛去飛来傳消息
豐城䨇劍昔曽離經年累月復相隨不畏將軍成乆别
只恐封侯心更移
　　詩
　　　從駕幸晉陽(以下/五言)
省方遵往册逰豫叶前經金吾朝戒道校尉晚巡營重
巒下飛騎絶浦渡連旌澗水寒逾咽松風逺更淸方觀
翠華返簮筆上云亭
　　　奉和月夜聽軍樂應詔
旌門臨古堞徼道度深隍月冷疑秋夜山寒落夏霜遥
空澄暮色淸景散餘光笳聲喧隴水鼔曲噪漁陽沈鬱
興神思眺聽發天章嵩岱終難學丘陵徒自强
　　　奉和臨渭源應詔
𤣥功復禹迹至徳去湯羅玉關亭障逺金方水石多八
川兹一態萬里導長波驚流注陸海激浪象天河(三輔/黄圖)
(云渭水貫/都象天河)鸞旗歴巖谷龍穴暫經過西老陪逰宴南風
起詠歌庶品䝉仁澤生靈穆太和㣲臣惜暮景願駐魯
陽戈
　　　秋日逰昆明池(江總元行恭/皆有此詩)
㶚陵因靜退靈沼暫徘徊新船木蘭檝舊宇豫章材荷
心宜露泫竹徑重風来魚潜疑刻石沙暗似沈灰琴逢
鶴欲舞酒遇菊花開羈心與秋興陶然寄一杯
　　　敬酬楊僕射山齋獨坐
相望山河近相思朝夕勞龍門竹箭急華岳蓮花髙岳
髙嶂重疊鳥道風煙接遥原樹若薺逺水舟如葉葉舟
旦旦浮驚波夜夜流露寒洲渚白月冷函關秋秋夜清
風發彈琴即鑑月雖非莊舄歌吟詠常思越(楊素封/越國公)
　　　重酬楊僕射山亭
寂寂無與晤朝端去總戎空庭聊歩月閒坐獨臨風臨
風時太息歩月山泉側朝朝散霞彩暮暮澄秋色秋色
遍臯蘭霞彩落雲端吹旌朔氣冷照劍日光寒光寒塞
草平氣冷咽笳聲將軍獻凱入藹藹風雲生
　　　入郴江
仗節遵嚴㑹揚舲泝急流征塗非白馬水勢類黄牛跳
波鳴石磧濺沫擁沙洲岸迴槎倒轉灘長船却浮縁崖
頻斷挽挂壁屢移鈎還憶青絲騎東方來上頭
　　　渡北河
連旌映溆浦疊鼔拂沙(一作/河)洲桃花長新浪竹箭下奔
流塞雲臨逺艦胡風入陣樓劍㧞蛟將出驂驚黿欲浮
鴈書終立效燕相果封侯勿恨關河逺且寛邊地愁
　　　和許給事善心戲塲轉韻
京洛重新年復屬月輪圓雲間璧獨轉空裏鏡孤懸萬
方皆集㑹百戲盡来前臨衢車不絶夾道閣相連驚鴻
出洛水翔鶴下伊川艷質迴風雪笙歌韻管絃佳麗儼
成行相擕入戲塲衣類何平叔人同張子房髙髙城裏
髻峩峩樓上粧羅裙飛孔雀綺帶垂鴛鴦月映班姬扇
風飄韓壽香竟夕魚負燈徹夜龍銜燭歡笑無窮巳歌
詠(一作/吹)還相續羌笛隴頭吟胡舞龜兹曲假靣飾金銀
盛服揺珠玉宵深戲未闌竸為人所難卧驅飛玉勒立
騎轉銀鞍縱横既躍劍揮霍復跳丸抑揚百獸舞盤跚
五禽戲狻猊弄斑足巨象垂長鼻青羊跪復跳白馬迴
旋騎(一作/駛)忽覩羅浮起俄㸔鬱昌至峯嶺既崔嵬林叢
亦青翠麋鹿(一作/麏䴥)下騰倚猴猿或蹲跂金徒列舊刻玉
律動新灰甲荑垂陌栁殘花散苑梅繁星漸寥落斜月
尚徘徊王孫猶勞戲公子未歸来共酌瓊酥酒同傾鸚
鵡杯普天逢聖日兆庶喜康哉
　　　展敬上鳳林寺
淨土連幽谷寳塔對危峯林棲丹穴鳳地邇白沙龍獨
巖樓迥出複道閣相重洞開朝霧斂石濕曉雲濃髙篠
低雲葢風枝響和鐘簷隂翻細栁澗影落長松珠桂浮
明月蓮座吐芙蓉隱淪徒有意心迹未相從
　　　從駕天池應詔
上聖家寰宇威畧振邊陲八維窮眺覽千里曳(一作/轉)旌
旗駕黿臨碧海控驥踐瑶池曲浦騰逺霧深浪駭鯨螭
　　　梅夏應教
長廊連紫殿細雨應黄梅浮雲半(拾遺/作映)空上清吹隔池
来集鳳桐花散勝龜蓮葉開幸逢為善樂頻降濟時才
　　　人日思歸
入春纔七日離家巳二年人歸落鴈後思發在花前
　　　夏晚
流火稍西傾夕影遍曾城髙天澄逺色秋氣入蟬聲
　　　歲窮應教
故年隨夜盡初春逐曉生方驗從軍樂飲至入西京
　　　詠苔紙
昔時應春色引渌泛淸流今来承玉管布字改銀鈎
　魏澹(字彦深鉅鹿下曲陽人博涉經史文詞贍逸齊/時為中書舍人周武平齊授納言中士隋髙祖)
　　(受禪為散騎侍郎太/子舎人遷著作郎)
　　　初夏應詔
雖度芳春節物色尚餘華出簾飛小燕映戸落殘花舞
衫飄細縠歌扇掩輕紗蘭房本宜夜不畏日光斜
　　　詠階前萱草
綠草正含芳靃靡映前堂帶心花欲發依籠葉巳長雲
度時無影風来乍有香横得忘憂號余憂遂不忘
　　　詠石榴
分根金谷裏移植廣庭中新枝含淺綠晚蕚散輕紅影
入環階水香隨度隙風路逺無由寄徒念春閨空
　　　園樹有巢鵲戲以詠之
畏玉心常駭填河力已窮夜飛還繞樹朝鳴且向風(闕/)
來寧自伐識歲不論功早晚時應至輕舉一排空
　　　詠桐
本求裁作瑟何用削成珪願寄華庭裏枝横待鳳棲
　辛徳源(字孝基隴西狄道人仕北齊厯散騎侍郎遷/郎中齊滅仕周隋髙祖受禪不得調隱於林)
　　(慮山中著幽居賦以自寄刺史崔夢武奏之謫/從軍討南寧還牛𢎞薦脩國史轉諮議叅軍卒)
　　　短歌行
馳射罷金溝戲笑上雲樓少妻鳴趙瑟侍妓轉吳謳杯
度浮香滿扇舉細塵浮星河耿凉夜飛月艷新秋忽念
奔駒促彌欣執燭逰
　　　白馬篇
任俠重芳辰相從競逐春金羈絡赭汗紫縷(一作/陌)應紅
塵寳劍提(一作/横)三尺雕弓韜六鈞鳴珂蹀細栁飛盖出
宜春遥見浮光(一作/雲)發懸知上頭人
　　　霹靂引
出地聲初奮乗乾威更作雲銜天笑明雨帶星精落碎
枕神無擾震楹書自若側聞吟白虎逺見飛𤣥鶴
　　　猗蘭操
奏事傳靑閣拂除乃陶嘉散條凝露彩含芳映日華巳
知香若麝無怨直如麻不學芙蓉草空作眼中花
　　　成連(列子曰伯牙/學琴於成連)
征夫從逺役歸望絶雲端簔笠城踰壊霜落梅初寒雪
夜愁烽濕氷朝飲馬難寂寂長安信誰念客衣單
　　　芙蓉花
洛神挺凝素文君拂艷紅麗質徒相比鮮彩兩難同光
臨照波日香隨出岸風渉江良自逺託意在無窮
　　　浮逰花(樂府無名列芙蓉花之/後左克明作辛徳源)
窻中斜日照池上落花浮若畏春風晚當思秉燭逰
　　　東飛伯勞歌
合歡芳樹連理枝荆王神女乍相隨誰家妖艷蕩輕舟
含嬌轉眄騁風流犀栧蘭橈翠羽盖雲羅霧縠蓮花帶
女兒年幾十六七玉靣新妝映朝日落花從風俄度春
空留可憐何處新
　　　星名
邊䘲昏髙栁爟火照離宫明堂發三令勾陳集五戎素
扇(一作/羽)麾全月朱旗引半虹虎落驚氛斂龍城宿霧通
擊鐘張大樂置酒宴羣公關山無復阻車書方大同
　栁辯(字顧言襄陽人初仕梁梁亡入隋為晉王諮議/叅軍仁壽初引為東宫學士辯俊辯嗜酒言雜)
　　(俳諧為太子之所親狎煬帝/嗣位拜秘書監從幸江都卒)
　　　奉和晚日揚子江應制
詰旦金鐃發驂駕出城闉鮮雲臨葆蓋細草藉斑輪千
里煙霞色四望江山春梅風吹落蘂酒雨減輕塵日斜
歡未畢睿想良非一風生疊浪起霧巻孤帆出掞藻麗
繁星髙論光朝日空美鄒枚侣(一作/舉)終謝淵雲筆
　　　奉和晚日揚子江應教
大江都㑹所長洲有舊名西流控岷蜀東汎邇蓬瀛未
覩纖羅動先聽逺濤聲空濛雲色晦浹疊浪華生欲知
暮雨歇當觀飛斾輕
　　　奉和春日臨渭水應令
飲馬投錢岸解釣剖璜津風絲曳香餌覆杯懐昔人
　　　詠死牛
一朝辭紺幰千里别黄河對衣徒下泣扣角詎聞歌
　　　陽春歌
春鳥一囀有千聲春花一叢千種名旅人無語坐(一作/出)
簷楹思鄉懐土志難平唯當文共酒暫與興相迎
　牛𢎞(字里仁安定鶉觚人開皇初授秘書監封竒章/郡公後進位右光祿大夫大業六年從幸卒于)
　　(江/都)
　　　奉和冬至乾陽殿受朝應詔
恭己臨萬㝢宸居御八埏作貢菁茅集來朝圭黻連司
儀三揖盛掌禮九賔䖍重欄映如璧複殿繞非煙
　許善心(字務本髙陽北新城人起家新安玉法曹陳/禎明二年加通直散騎常侍聘於隋遇髙祖)
　　(伐陳留縶賔館聞陳亡衰服號哭詔就館拜官善/心伏泣受命髙祖顧左右曰我平陳國唯獲此人)
　　(遷虞部侍郎為秘書攝太常預議定禮樂及/煬帝為宇文化及所弑善心以不屈遇害)
　　　奉和賜詩
帝道屬昇平天文預觀象兹生荷化育博施多含飬正
始振皇風端居留眷想夕拜叅近侍朝恩濫𢎞奬温樹
貴不言克艱庶無爽
　　　奉和還京師
重光闡帝圖肆覲荷來蘇卜洛連新邑因秦還舊都雷
警三宸衛星陳七萃驅從風折鳳羽曜日拖魚鬚憲章
殫禮樂容服偹車徒迴鑾入酆鎬從蹕度枌榆冉冉年
和變遲遲節物徂餘花照玉李細葉剪珪梧朝夕萬國
湊海會百川輸㣲生逢大造倐忽改榮枯
　　　於太常寺聽陳國蔡子元所校正聲樂
維陽成禮樂治定昔君臨充庭觀樹羽之(一作/上)帝仰摐
金既因鐘石變將隨河海沈湛露廢還序承風絶復尋
衮章無舊迹韶夏有餘音澤竭英莖散人遺憂思深悲
來未減瑟淚下正聞琴詎似文侯睡聊同㣲子吟鐘奏
殊南北商聲異古今獨有延州聽應知亡國音
　　　奉和冬至乾陽殿受朝應詔
森森羅陛衛噦噦鏘璁珩禮殫五瑞輯樂闋九功成(闕/)
　
　
　
　
　
　
　
　
　
　
　
　
　
　
　古詩紀卷一百三十三
欽定四庫全書
　古詩紀巻一百三十四　　明　馮惟訥　撰
隋第五
　崔仲方(字不齊博陵安平人仕周為司玉大夫武帝/下齊城授儀同進爵范陽縣侯隋受禪位上)
　　(開府煬帝時進位大將軍禮部/尚書出為上郡信都二郡太守)
　　　奉和周趙王詠石
玉䋲隨月落金碑映日鮮入江疑濯錦出峽似開蓮文
馬河西瑞兵符濟北篇會逐靈槎上還歸天漢邊
　　　小山(英華作/神仙)
崑丘本難陟軒臺不易朝還往麟洲上時聽鳳凰簫霞
觀文犀簟香林碧玉條且學燒丹甑何假摘靈桃
　　　夜作巫山
荆門秋水急巫峽斷雲輕若為教月夜長短聽猿聲
　于仲文(字次武起家為周趙王屬安固太守隋髙祖/受禪教擊胡有功拜太子右衛率煬帝時遷)
　　(大將軍遼東之敗諸將皆委/罪仲文帝怒繫之因發病卒)
　　　侍宴東宫應令
銅樓充震位銀牓集嘉賔靑宮列紺幰紫陌結朱輪絃
調寳瑟曲歌動畵梁塵金巵傾斗酒瓊筵列八珍花驚
度翠羽萍散躍頳鱗承恩叨並作扣(一作/和)寂繞陽春
　　　答譙王(按北史譙孝王/儉周文帝子也)
梧臺開廣宴竹苑列英賢景差方入楚樂毅始逰燕折
角揮談柄重席吐言泉武騎初摛翰文學正題鞭玉徽
調綠綺璧散沈靑田晚霞澹逺岫落景藻長川未陪東
閣賞獨詠西園篇
　虞世基(字茂世㑹稽餘姚人博學有髙才仕陳厯尚/書左丞入隋為通直郎直内史省煬帝即位)
　　(顧遇彌隆帝逰幸江都時天下大亂世基雖居近/侍唯諾取容郡縣兵敗不敢以聞及宇文化及弑)
　　(逆世基/亦遇害)
　　　出塞二首(和楊/素)
窮秋塞草腓塞外胡塵飛徴兵廣武至候騎隂山歸廟
堂千里筞將軍百戰威轅門臨玉帳大斾指金㣲摧朽
無勁敵應變有先機銜枚壓曉陣巻甲解朝圍瀚海波
瀾靜王庭氛霧晞鼔鼙嚴朔氣原野曀寒暉勲庸震邊
服歌吹入京畿待拜長平坂鳴騶入禮闈
上將三畧逺元戎九命尊緬懐古人節思酬明主恩山
西多勇氣塞北有逰䰟揚桴度(一作/上)隴坂勒騎上(一作/下)
平原誓將絶沙漠悠然去玉門輕齎不遑舎驚策騖戎
軒懔懔邊風急蕭蕭征馬煩雪暗天山道氷塞交河源
霧烽黯無色霜旗凍不翻耿介倚長劍日落風塵昏
　　　奉和幸江都應詔(藝文作虞世基/初學作虞茂)
廵逰光帝典征吉乃先天澤國翔宸駕水府泛樓船七
萃縈長薄三翼亘通川夙興大昕始求衣昧旦前澄瀾
浮曉色遥林巻宿煙晨霞稍含景落月漸虧弦廻塘響
歌吹極浦望旌㫋方陪覲東后登封禪肅然
　　　汴水早發應令
夏山朝萬國軒庭會百神成功疇與讓盛徳今為隣區
宇屬平一庶類仰陶鈞鑾蹕臨河濟裘冕肅柴禋啓行
分七萃備物象三辰祁祁亘原隰濟濟咸縉紳陽谷升
朝景靑丘發早春衮衣敷帝則分器敘彛倫臨淄成誦
美河間雅樂陳薰風穆巳被茂實乆愈新
　　　秋日贈王中舎
秦關望吳苑渭涘去江濆天漢星躔絶山川地角分百
年變朝市千里異風雲䨇鴛難可贈别鶴不相聞忽值
從逰士玳簮光素履歡言悦鄭郊雪泣悲燕市契濶論
談笑殷勤訪生死思君在一方無由同四美尺素乃云
披投瓊慰乆離雲開縟錦散霞照緑緹披相思歎河廣
相望阻天垂贈言方杜若握手代萱枝伊昔風期早金
蘭信為寳去來金馬門留連鬬雞道鷲嶺訪三禪商山
追四皓勝地俱遊息披文遞論討虚薄忝官聯喬木遂
同遷濯纓升博望闊(一作/飛)歩入崇賢髙軒照流水長劍
聳秋蓮南風忽不競東海遂成田喧喧狹斜路隱隱平
陵樹鳳闕曖西臨星橋耿南注五方多異俗四海皆行
路士衡嗟苦辛德璉傷流寓鞏洛重行行寓目盡傷情
太行臨北綘凾谷拒西京雀書圖乆滅龍文鼎遂輕凌
雲餘構盡濛汜曲池傾(一作/平)徘徊殊未極惆悵空雲纓
伊川忽會靣留連展言宴東西一背飛翻然成異縣哀
哉人道促痛矣嗟埋玉嵇生顧影琴裴子飄風燭摧兹
激水意頓此浮雲足棄置勿重陳難終唯此曲漢陽趙
元淑薛縣雍門周淸文寧解病妙曲反増愁翳翳神逾
伏懔懔歲方遒䨇崤飛暗雨八水凍寒流蘭枯芳草歇
槐古憶前秋江干不可望徒此歎離憂
　　　在南接北使(初學記/作虞茂)
㑹玉二崤至瑞節三秦歸林蟬踈欲盡江鴈斷還飛墻
垣崇客館旌盖入王畿共此敦封植方欣薦紵衣
　　　初渡江
歛策暫廻首掩涕望江濵無復東南氣空隨西北雲
　　　零落桐
零落三秋幹摧殘百尺柯空餘半心在生意漸無多
　　　晚飛烏
向日晚飛低飛飛未得棲當為歸林逺恒長侵夜啼
　　　賦得戯燕俱宿
大厦初構與雲齊歸燕䨇入正銜泥欲繞歌梁向舞閣
偶為仙履往蘭閨千里爭飛㑹難並聊向吳宫比翼棲
　虞茂(按隋史無虞茂虞世基字茂世此或世/基詩也觀諸集多以二名互載亦可見)
　　　奉和望海
淸蹕臨溟漲巨海望滔滔十洲雲霧逺三山波浪髙長
瀾疑浴日連島類奔濤神逰藐姑射睿藻冠風騷徒然
雖觀海何以効涓毫
　　　賦昆明池一物得織女石
隔河圖列宿淸漢象昭囘支機就鯨石拂鏡取池灰船
疑海槎渡珠似客星來所恨䨇蛾歛逢秋遂不開
　　　賦得石
蜀門鬱遐阻燕碣逺參差獨標千丈峻共起百重危鏡
峯含月魄盖嶺逼雲枝徒然抱貞介填海共誰知
　　　衡陽王齋閣奏妓
金溝低御道玉管正吟(一作/迎)風拾翠天津上廻鸞鳥路
中鏡前㸔月近歌處覺塵空今宵織女見言是望仙宫
　　　奉和幸太原輦上作應詔
唐廵光帝則夏務穆宸儀珠旗揚翼鳳玉獸儼丹螭流
吹和春鳥交弄拂花枝(闕/)
　　　入關(詩彚作庾/信者非)
隴雲低不散黄河咽復流關山多道里相接幾重愁
　　　四時白紵歌二首(和煬/帝)
　　　　江都夏
長洲茂苑朝夕池映日含風結細漪坐當伏檻紅蓮披
雕軒洞户靑蘋吹輕幌芳煙鬱金馥綺簷花簟桃李枝
蘭苕翡翠但相逐桂樹鴛鴦恒並宿
　　　　長安秋
露寒臺前曉露清昆明池水秋色明揺環動佩出層城
鵾弦鳳管奏新聲上林蒲桃合縹緲甘泉奇樹上葱靑
玉人當歌理淸曲媫妤恩情斷還續
　虞世南(字伯施世基弟也性沈靜寡欲文章婉縟慕/徐陵陳至徳初除西陽王友陳滅與兄世基)
　　(同入隋世基辭章淸勁過世南而贍博不及時人/以方二陸大業中累至秘書郎煬帝雅愛其才然)
　　(疾峭正十年不徙後入唐累官秘書監○世/南在唐有集今不備録錄其作於隋者爾)
　　　奉和月夜觀星應令
早秋炎景暮初弦月彩新清風滌暑氣文露淨囂塵蕩
霧銷輕縠鮮雲巻夕鱗休光灼前耀瑞彩接重輪縁情
摛聖藻並作命徐陳宿草誠渝濫吹嘘偶縉紳天文豈
易述徒知仰北辰
　　　奉和至壽春應令(英華作奉和/長春宮應令)
瑶山盛風樂南廵務逸逰如何事廵撫民瘼諒斯求文
鶴揚輕盖蒼龍飾桂舟汎沫縈沙嶼寒澌擁急流路指
八仙館途經百尺樓眷言昔逰踐廻駕且淹留後車喧
鳳吹前旌映彩旒龍驂駐六馬飛閣上三休調諧金石
奏歡洽羽觴浮天文徒可仰何以厠琳球
　　　追從鑾輿夕頓戲下應令
重輪依紫極前耀奉丹霄天經戀宸扆帝命扈仙鑣乘
星開鶴禁帶月下虹橋銀書含曉色金輅轉晨飈霧徹
軒營近塵暗斗城遥蓮花分秀蕚竹箭下驚潮撫已慙
龍榦承恩集鳳條瑶山盛風樂抽簡薦徒謡
　　　奉和幸江都應詔(英華作虞世南藝文作世/基或誤也世基别有一首)
南國行周化稽山秘夏圖百王豈殊軌千載協前謨肆
覲遵時豫順動恱來蘇安流進玉舳(一作/畵舸)戒道翼金吾
龍旂煥辰象鳳吹溢川塗封唐昔敷錫分陜被荆吳沐
道咸知讓慕義乆成都冬律初飛管陽鳥正銜蘆嚴飈
肅林薄曖景澹江湖鴻私浹幽逺厚澤潤凋枯虞琴起
歌詠漢筑動巴歈多幸霑行葦無庸類散樗
　　　奉和獻嵗讌宫臣
履端初起節長苑命髙筵肆夏喧金奏重潤響朱絃春
光催栁色日彩泛槐煙㣲臣同濫吹謬得仰鈞天
　　　奉和出潁至淮應令
良晨喜利渉解纜入淮潯寒流泛鷁首霜吹響哀吟潜
鱗波裏躍水鳥浪前沈䢴溝非復逺悵望恱宸襟
　　　應詔嘲司花女
　　(隋遺録曰煬帝幸江都洛陽人獻合蔕迎輦花帝/令御車女袁寳兒持之號司花女時詔世南草敕)
　　(於帝側寳兒注視久之帝曰昔飛燕可掌上舞今/得寳兒方昭前事然多憨態今注目於卿卿可便)
　　(嘲之世南/為絶句曰)
學畫鴉黄半未成垂肩軃袖太憨生縁憨却得君王惜
長把花枝傍輦行
　虞綽(字士裕會稽餘姚人仕陳為太學博士大業初/轉秘書學士遷著作郎常居禁中以文翰待詔)
　　(後坐與楊𤣥感交往徙於/邉亡匿為吏所執被刑)
　　　於婺州被囚
　　(北史本傳曰綽被徙至長安而亡潜度變姓名逰/東陽抵信安令辛大德大徳舎之歲餘綽與人爭)
　　(田相訟有識綽者/而告竟為吏所執)
窮達雖有命逋逃誠負累背恩巳偷生臨危未能死得
(初學/作待)罪既不測中心悵無巳厚顔羞朋友囚心愧妻子
聖日始東扶徂年廹西汜方違盛明代永向幽泉裏况
當此春節物候驚田里桃蹊日影亂栁逕秋(疑作/和)風起
動植皆順性嗟余獨淪耻投筆不重陳此情寄知己
　蔡允恭(荆州江陵人工為詩仕隋起居/舍人隋亡入唐官至太子洗馬)
　　　奉和出潁至淮應令
乆倦川塗曲忽此望淮圻波長泛淼淼眺逈情依依稍
覺金烏轉漸見錦帆稀欲知仁化洽謳歌滿路歸
　蕭琮(字温文父巋梁王詧之子詧請魏師平江陵遂/稱帝於江陵傳巋及琮嗣位二嵗入朝於隋被)
　　(留賜爵莒國公煬帝即/位改封梁公後被廢卒)
　　　奉和月夜觀星
陽精已南陸大曜始西流夕風凄謝暑夜氣應新秋重
門月巳映嚴城漏漸脩臨風出累榭度月蔽層樓靈河
隔神女仙轡動星牛玉衡指棟落瑶光對幌留徒知仰
閶闔乗槎未有由
　袁慶(按隋書樂志有袁慶隆者大業時為秘書/郎煬帝命與栁顧言等典樂事疑即此也)
　　　奉和月夜觀星
六龍出匿影顧兎始馳光戎井傅宵漏(文選刻漏銘/徼宫戎井)山
庭引夕凉宸居多勝託閒歩出林堂爛爛星芒動耿耿
淸河長青道移天駟北極轉文昌喬枝猶隱畢絶嶺半
侵張仰觀留玉裕(陸機宣猷堂/詩天姿玉裕)睿作動金相無庸徒抱
寂何以繼連章
　
　
　
　
　
　
　
　
　
　
　
　
　
　
　
　古詩紀巻一百三十四
欽定四庫全書
　古詩紀巻一百三十五　　明　馮惟訥　撰
隋第六
　諸葛穎(字漢丹陽建康人起家梁邵陵王叅軍侯景/之亂奔齊待詔文林館遷太子舎人入隋晉)
　　(王廣引為叅軍及王即帝位遷著/作郎甚見親倖從駕北廵卒於道)
　　　奉和月夜觀星
􁰈窱神居逺蕭條更漏深薄煙淨遥色髙樹肅淸隂星
月滿茲夜燦爛還相臨連珠欲東上團扇漸西沈澄水
含斜漢脩樹隱横參時聞送籌柝屢見繞枝禽聖情記
餘事振玉復鳴金
　　　奉和方山靈巖寺應教
名山鎮江海梵宇駕風煙畫栱臨松盖鑿牖對峯蓮雷
出階基下雲歸梁棟前靈光辨晝夜輕衣數刼年一陪
香作食長用福為田
　　　奉和出潁至淮應令(一作/應詔)
渉潁倦紆廻浮淮欣逈直遥村含水氣逺浦澄天色靈
濤稍欲近仙巖行可識𤣥覽屬睿辭風雲有餘力
　　　奉和通衢建燈應教
芳衢澄夜景法炬爛參差逐輪時徙燄桃花生落枝飛
煙繞定室浮光映瑶池重閣登臨罷歌管乘空移
　　　賦得㣲雨東來應教
　　(陶淵明讀山海經詩㣲/雨從東来好風與之俱)
㣲雨闇東峯散漫洒長松澗滿新流濁山霑積翠濃風
起還吹燕雲来本送龍登年隨玉燭名山定可封
　　　春江花月夜(和煬/帝)
張帆渡栁浦結纜隱梅洲月色含江樹花影覆船樓
　孫萬壽(字仙期信都武強人在齊奉朝請隋髙祖受/禪滕穆王引為文學坐事配防江南後歸鄉)
　　(里為齊王文學/終於大理司直)
　　　逺戍江南(一作/城)寄京邑親友
　　(隋書本傳曰萬壽為滕穆王文學坐衣冠不整配/防江南宇文述召典軍書鬱鬱不得志為五言詩)
　　(寄京邑知友盛為/當時之所吟誦)
賈誼長沙國屈平(一作/原)湘水濵江南瘴癘地從來多逐
臣粤余非巧宦少小拙謀身欲飛無假翼思鳴不值晨
如何(一作/誰言)載筆士翻作負戈人飄颻如木偶棄置同芻
狗失路乃西浮非狂亦東走晚歲出函關方春度京口
石城臨虎據天津望牛斗牛斗盛妖氛梟獍巳成羣郄
超初入幕王粲始從軍裹糧楚山際披甲吳江濆吳江
一浩蕩楚山何紏紛驚波上濺日喬木下臨雲繫越恒
資辯喻蜀幾飛文魯連唯救患吾彦不爭勲(英華作唐/彬不競勤)
(註云晉書唐彬知孫皓将至遲留以示不競今隋書/作吾彦不爭勲按吾彦乃降将無不爭功事未詳)覊
逰嵗月乆歸思常搔首非關不樹萱豈為無杯酒數載
辭鄉縣三秋别親友壯志後風雲衰鬢先蒲栁心緒亂
如絲空懐疇昔時昔時逰帝里弱嵗逢知己旅食南館
中飛盖西園裏河間本好書東平唯愛士英辯接天人
淸言洞名理(一作歡娱/承帝子)鳳池時寓直麟閣常逰止勝地
盛賔僚麗景相携招舟汎昆明水騎指渭津橋袚除臨
㶚岸供帳出東郊宜城醖始熟陽翟曲新調繞樹烏啼
夜雊麥雉飛朝細塵梁下落長袖掌中嬌懽娛三樂至
(一作流連/三雅至)懐抱百憂銷夢想猶如昨尋思乆寂寥一朝
牽世網萬里逐波潮廻輪常自轉懸斾不堪揺登髙視
(一作山/州想)衿帶鄉關白雲外廻首望孤城愁人益不平華
亭宵鶴唳幽(一作/函)谷早鶯鳴斷絶心難續惝恍䰟屢驚
羣紀通家好(一作/契)鄒魯故鄉情若(一作/倘)值南飛鴈時能
(一作/希)訪死生(篇内凡言一作/皆出文苑英華)
　　　答楊世子
太華五千仞長河九萬里山川每藴玉人物多君子丞
相朝所宗太尉國之紀若人惟傑出濟世承餘祉趨庭
遵教義博物兼文史奇聲振宛洛雅論窮名理伊余苦
疲病寂寞罕賔逰不言驅駟馬於焉訪一丘縞紵始云
贈膠漆乃相投伏枕空長想驂蹇遂無由忽此承来翰
華藻殊輝煥雖則濫吹噓可以蠲憂歎懐袖終不滅掌
握方留翫和風初應律山鶯已復新芳菲徒自好節物
不關人勞歌雖有曲無以報陽春
　　　别贈
昔我逰雲閣及爾謬同官髙歩參師友長裾接綺紈索
居方十載相思勞萬端不言今夕遇得盡故人歡酒隨
彭澤至琴即武城彈髙齋屏餘熱珍簟宿輕寒葉落霜
威重蓂疎月色殘將歸動離恨彌傷行路難
　　　和張丞奉詔於江都望京口
囘首觀濤處極望滄海湄流波去無限喬木不勝悲蓬
莱雖已變池塘尚所思歸飛路窮此悵望情難持吾生
乃民季疇日佐藩維尚想西園夕猶懐北固時城邑纔
辨處風煙忽何之跂予未能巳顧歎空遲遲
　　　和周記室逰舊京(詩苑類選作/周若水者非)
大夫愍周廟王子泣殷墟自然心斷絶何關繫慘舒僕
本漳濵士舊國亦淪胥紫陌風塵起靑壇冠盖踈臺留
子建賦宫落仲將書譙周自題柱商容誰表閭聞君懐
古曲同病亦漣如方知周處歎前後信非虛
　　　行經舊國
蕭條金闕逺悵望覉心愁舊邸成三逕故園餘一丘庭
引田家客池泛野人舟日斜山氣冷風近樹聲秋弱年
陪宴喜方兹更獻酧脩竹慚詞賦叢桂且淹留自忝無
員職空貽不調羞武騎非吾好還思江漢逰
　　　庭前枯樹(英華作孫萬壽/庾信集誤載)
當時金谷裏昔日平陵東布葉俱承露開花共待風揺
落一如此容華遂不同庭前生意盡井上蠧心空匠者
無勞顧擁腫難為功
　　　早發揚州還望鄉邑
鄉關不再見悵望窮此晨山煙蔽鍾阜水霧隱江津洲
渚歛寒色杜若變芳春無復歸飛羽空悲沙塞塵
　　　東歸在路率爾成詠
學宦兩無成歸心自不平故鄉尚千里山秋猿夜鳴人
愁慘雲色客意慣風聲覉恨雖多緒俱是一傷情
　王眘(字元恭琅邪臨沂人筠之孫也博學多通少有/盛名於江左仕陳歴太子洗馬中舎人陳亡與)
　　(胄俱為學士煬帝/即位授秘書郎)
　　　七夕二首
天河横欲曉鳳駕儼應飛落月移粧鏡浮雲動别衣懽
逐今宵盡愁隨還路歸猶將宿昔淚更上去年機
終年恒弄杼今夕始停梭郤鏡㸔斜月移車渡淺河長
裙動星珮輕帳揜雲羅舊愁雖暫止新愁還復多
　王胄(字承基眘之弟少有逸才仕陳起家鄱陽王法/曹㕘軍太子舎人東陽王文學陳滅晉王引為)
　　(學士大業初為著作佐郎楊𤣥感敗胄坐交逰/與虞綽俱徙邊胄亡匿江左為吏所捕坐誅)
　　　白馬篇
白馬黄金鞍(一作/鞭)蹀躞栁城前問此何鄉客長安惡少
年結髪從戎事馳名振朔邉良弓控繁弱利劍揮龍泉
(一作/淵)披林扼彫虎仰手接飛鳶前年破沙漠昔嵗取祁
連折衝摧右校搴旗殪左賢昆彌還謝力(昆樂府作虒/左傳狄虒彌)
(所謂有力/如虎者也)慶忌本推儇海外平遐險來庭識負褰三韓
勞薄伐六事指幽燕良家選河右猛將征西山浮雲屯
羽騎蔽日引長旃自矜有餘勇應募忽爭先王師巳得
雋夷首失求(一作/諒失)全鼔行狥玉檢乘勝蕩朝鮮志勇期
功立寧憚㣲軀捐不羨山河賞誰希竹素傳
　　　西園逰上才(樂府無名/在王胄後)
　　(沈約詠月詩曰髙樓/切思婦西園逰上才)
西園逰上才淸夜可徘徊月桂臨樽上山雲影葢来飛
花隨燭度踈葉向帷開當軒顧應阮還覺賤鄒枚
　　　棗下何纂纂二首
栁黄知節變草緑識春歸複道含雲影重簷照日輝
御栁長條翠宫槐細葉開還得聞春曲便逐鳥聲來
　　　燉煌樂二首
長途望無巳髙山斷還續意欲此念時氣絶不成曲
極目眺脩塗平原忽超逺心期在何處望望崦嵫晚
　　　紀遼東二首
遼東浿水事龔行俯拾信神兵欲知振旅旋歸樂為聼
凱歌聲十乗元戎纔渡遼扶濊巳氷消詎似百萬臨江
水按轡空廻鑣
天威電邁舉朝鮮信次即言旋還笑魏家司馬懿迢迢
用一年鳴鑾詔蹕發淆潼合爵及疇庸何必豐沛多相
識比屋降堯封
　　　奉和賜酺(詩彚作煬/帝者非)
　　(隋書本傳曰煬帝自東都還京師賜天下大酺四/日為五言詩詔羣官詩成者奏之帝覽胄詩而善)
　　(之謂侍臣曰氣髙致逺歸之於胄詞清體潤其在/世基意宻理新惟庾自直過此者未可以言詩也)
　　(帝所有篇什多令繼和與虞綽齊名同志/友善于時後進之士咸以二人為凖的)
河洛稱朝市崤函實奥區周營曲阜作漢建奉春謨大
君苞二代皇居盛兩都招揺正東指天駟廼西驅展軨
齊玉軑式道耀金吾千門駐罕畢四逹儼車徒是節春
之暮神臯華實敷皇情感時物睿思屬枌榆詔問百年
老恩隆五日酺小人荷鎔鑄何由答大鑪
　　　奉和悲秋應令
秋天擬文學秋水擅莊䝉草濕蒹葭露波巻洞庭風便
坐飜桑葉長坂歇蘭藂簷喧猶有燕陂靜未来鴻蟬噪
聞疑斷池淸映似空劉安悲落木曹植歎征蓬重明豈
凝滯無累在淵冲隨時四序合應物五情同發言形惻
隱睿作挺神功下材均朽木何以慕彫蟲(文苑英華註/曰此篇前五)
(韻見初學記作蕭慤秋日詩文苑一百五十八巻復云/庾信作而一百七十九巻乃十韻共題王胄作觀其辭)
(意只是一篇當/以十韻為正)
　　　言反江陽寓目㶚涘贈易州陸司馬
逰人賣藥罷徐歩反江干行吟㶚陵岸廻首望長安晨
華照城闕參差復鬱盤千門含日麗萬雉映霞丹雲開
承露掌吹動相風竿逰童輕薄少鮮服鵕䴊冠花開傳
粉晏塵起副車韓屢投䨇飛劍曾操兩色丸挂玉要逰
女彈珠落矯翰信美非吾樂何事乆盤桓欲動南登詠
還謡北上難眷言思舊友徂逺路漫漫燕陲望楚服天
際與雲端棹發吳濤上荆歌易水寒十年阻風月萬里
别金蘭心期竟何許懐抱日摧殘容華冉冉謝衣帶朝
朝寛盛憲寧延夀劉琨自少歡宿昔均取捨同波豈異
瀾贈言不盡意擲筆起長歎
　　　酬陸常侍
相知四十年别離萬餘里君留五湖曲余去三河涘寒
松君後凋溺灰余僅死何言西北雲復覿東南美深交
不忘故飛觴敦宴喜贈藻發中情奇音邁流徴追惟中
歲日於斯同憇止思之宛如昨倐焉逾二紀疇昔多朋
好一旦埋蒿里無人莫巳知有慟傷知己把臂還相泣
巋然吾與子霑襟行自念哀哉亦已矣吾歸在漆園著
書試詞(一作/經)理勞息乃殊致存亡寧異軌大路不能遵
咄哉情可鄙
　　　答賀屬
外黄初邸客蜀郡晚琴聲本欲從張耳何曾說馬卿定
知逰道日非是第如行髙文擬雜珮善謔間瑶瓊前書
言家室末敘挂簮纓問仁寧伐國揚波豈亂淸聞有陽
臺客(一作/曲)常留入夢情無為(一作/由)嗟獨割空引助庖名
　　　卧疾閩越述淨名意(并序/)
　余卧疾閩海彌留旬朔善友顒法師勸余以淨名妙
　典調伏身心力疾粗陳其意敬簡法師云爾
客行萬餘里眇然滄海上五嶺常炎鬱百越多山瘴兼
以勞形神遂此嬰疲恙桐雷邈巳逺砭石良難訪抱影
私自憐霑襟獨惆悵毗城有長者生平夙所尚復藉大
因縁勉以深廻向心路資調伏於焉念實相水沫本難
摩乹城空有狀是生非至理是我皆虛妄求之不可得
誰其受業障信矣大醫王兹力誠難量
　　　别周記室
五里徘徊鶴三聲斷絶猿何言俱失路相對泣離樽别
意悽無巳當歌寂不喧貧交欲有贈掩涕竟無言
　　　賦得鴈送周員外戍嶺表
旅鴈别衡陽天寒關路長行斷由驚箭聲嘶為犯霜罹
繳無人憫能鳴反自傷何如侶汎汎刷羽戲方塘
　　　為寒牀婦贈夫
月淨閨偏冷更深夜轉長霜紈猶掩扇露縠未飄香解
帶慙連理引被愧鴛鴦誰能未相識還為守空牀
　　　雨晴
初晴物候凉夕景照山莊殘虹低飲澗新溜上侵塘風
度蟬聲逺雲開鴈路長(闕/)
　
　
　
　
　
　
　
　
　
　
　
　
　
　
　
　古詩紀卷一百三十五
欽定四庫全書
　古詩紀巻一百三十六　　明　馮惟訥　撰
隋第七
　徐儀(東海郯人陵之第三子少聰警仕陳位尚書/殿中監入隋煬帝召為學士尋除著作佐郎)
　　　暮秋望月示學士各釋愁應教
碣石寒光逺(闕/)　秋色髙長洲正下葉曲岸巳飛濤君
王悵晚節延佇謁神臯復屬西園夜輕輦暫遊遨遊遨
未云賞蒼茫孤月上枝間影合離波上光来往此夕未
央宮應照仙人掌掌髙明轉淨夜深留睿想處處敞髙
扄流照滿珠庭重輪入雅曲合璧應祥經燦爛浮珠網
參差間玉星山幽有芳桂林靜發新蓂蓂開布帝城分
枝共月明斜暉漸西落彌(闕/)軫歸情驂駕且来逰聖藻
命舒愁詢芻以蠲病參妙本難酬良史稱夭閎因時命
應劉楚王追綠兕齊后出靑丘馳原落雲翼截水曵吞
舟無勞子虛咤即事可忘憂
　庾自直(潁川人仕陳歴豫章王外兵㕘軍記室大業/初授著作佐郎解屬文於五言詩尤善特為)
　　(帝所愛宇文化及作逆/與之北上感激發病卒)
　　　初發東都應詔
二龍承玉軸萬騎翊林塘縱觀此何事廵駕幸淮揚伊
雒山川轉江河道路長照日秋原靜分花曲水香稻粱
叨嵗月羽翮仰恩光後塵歸舊里還如仙鶴翔
　元行恭(北齊後主時為省右户郎/待詔文林館同撰御覽)
　　　秋逰昆明池(江總薛道衡/皆有此詩)
旅客傷覉逺樽酒慰登臨池鯨隱舊石岸菊聚新金陣
低雲色近行髙鴈影深欹荷瀉圓露卧栁横淸隂衣共
秋風冷心學古灰沈還似無人處幽蘭入雅琴
　　　過故宅
頽城百戰後荒宅四鄰通將軍樹(一作/㦸)巳折歩兵途轉
窮吹臺有山鳥歌庭聒野蟲草深斜徑沒水盡曲池空
林中滿明月是處来春風唯餘一廢井尚夾兩株桐
　尹式(河間人博學解屬文少有令聞仁夀/中官至漢王記室漢王敗式自殺)
　　　送晉熈公别
太行君失路扶揺我退飛無復紅顔在空持(一作/將)白首
歸色移三代服塵化兩京衣道窮方識命事去乃知非
西候追孫楚南津送陸機雲薄鱗逾細山髙翠轉㣲氣
隨流水咽淚逐斷弦揮但令寸心宻隨意尺書稀
　　　别宋常侍
逰人杜陵北送客漢川東無論去與住俱是一飄蓬秋
鬢含霜白衰顔倚酒紅别有相思處啼烏雜夜風
　劉斌(南陽人之遴之孫有詞藻官至信都司功書佐/竇建徳署為中書舍人建徳敗復為劉黒闥中)
　　(書侍郎與黒闥亡/歸突厥不知所終)
　　　和謁孔子廟(一作李/百藥)
性與雖天縱主世乃無由何言泰山毁空驚逝水流及
門思往烈入室想前修寂寞荒堦暮摧殘古木秋遺風
曖如此聊以慰蒸求
　　　和許給事傷牛尚書(𢎞/)
名臣不世出百工之所求况乃非常器遭逢興運秋符
彩照千里銓衡綜九流經綸資博物樽爼寄皇猷韶濩
傾復理典禮紊還脩雖貞棟梁任兼好藝文㳺佇聞和
鼎實行當奉介丘髙衢翻税駕閲水遽遷舟傳呼更何
日曵履聞無由歸䰟藐脩路征棹艤䢴溝林薄長風慘
江上寒雲愁夜臺終不曙遺芳徒自留
　　　送劉員外同賦陳思王詩得好鳥鳴髙枝
春林已自好時鳥復和鳴枝交難奮翼谷静易流聲間
關纔得性繒繳遽相驚安知背飛逺拂霧獨晨征
　　　詠山
靈山峙千仭蔽日且嵳峩紫盖雲隂逺香爐煙氣多石
梁髙鳥路瀑水近天河欲知聞道里别自有仙歌
　孔徳紹(㑹稽人有清才官至景城縣丞竇建徳稱/王署為中書令専典書檄建徳敗伏誅)
　　　南隱逰泉山
名山狎招隱俗外逺相求還如倒景望忽似閬風逰臨
崖俯大壑披霧仰飛流歲積松方偃年深椿欲秋野花
開石鏡雲葉掩山樓何湏問方士此處即瀛洲
　　　行經太華
紛吾世網暇靈岳展幽尋寥廓風塵逺杳𠖇川谷深山
昏五里霧日落二華隂踈峯起蓮葉危塞隱桃林何必
東都外此處可抽簮
　　　夜宿荒村
綿綿夕漏深客恨轉傷心撫絃無人聼對酒時獨斟故
鄉萬里絶窮愁百慮侵秋草思邊馬遶枝驚夜禽風度
谷餘響月斜山半隂勞歌欲敘意終是白頭吟
　　　王澤嶺遭洪水
地籟風聲急天津雲色愁悠然萬頃滿俄爾百川浮還
似金堤溢翻如碧海流驚濤遥起鷺廻岸不分牛木梗
誠無託蘆灰豈暇求徒知懐趙景終是倦陽侯思得乘
槎便蕭然河漢逰(諸本徒知懐趙景二句在木梗/二句前今從唐詩品彚更正)
　　　登白馬山䕶明寺
名岳標形勝危峯逺鬱紆成象建環極大壯闡規模層
臺聳靈鷲髙殿邇陽烏暫同逰閬苑還類入仙都三休
開碧題(一作/嶺)萬戸洞金鋪攝心罄前禮訪道挹中虛(一/作)
(衢/)遥瞻盡地軸長望極天隅白雲起梁棟丹霞映栱櫨
露花疑濯錦泉月似沈珠今日桃源客相顧失歸途
　　　送舍利宿定晉巖
仁祠表虚曠祗園展肅恭棲息翠㣲嶺登頓白雲峯映
流㸔夜月臨風聽曉鐘澗芳十歩草崖隂百丈松蕭然
遥路絶無復市朝蹤
　　　觀太常奏新樂
大君膺寳厯出豫表功成鈞天金石響洞庭弦管淸八
音動䌓㑹九變叶希聲和雲留睿賞薫風恱聖情盛烈
光韶濩易俗邁咸英竊吹良無取率舞抃羣生
　　　賦得渉江采芙蓉
蓮舟泛錦磧極目眺江干沿流度檝易逆浪取花難有
霧疑川廣無風見水寛朝来採摘倦詎得乆盤桓
　　　賦得華亭鶴(詩彚作賀/澈者非)
華亭失侶鶴乗軒寵遂終三山凌苦霧千里激悲風心
危白露下聲斷綵弦中何言斯物變翻復似遼東
　　　送蔡君知入蜀二首(知一/作却)
金陵巳去國銅梁忽背飛失路逺相送他鄉何日歸
靈關九折險蜀道二星遥乘楂若有便希泛廣陵潮
　孔紹安(大業末為監察御史入/唐拜内史舍人秘書監)
　　　結客少年塲行
結客佩吳鈎横行度隴頭鴈在弓前落雲從陣後浮吳
師驚燧象燕將警奔牛轉蓬飛不息氷河結未流若使
二邊定當封萬户侯
　　　傷顧學士
迢遞䨇崤道超忽三川媚此中俱失路思君不可思逰
人行變橘逝者遽焚芝憶昔江湖上同詠子衿詩何言
陵谷徙飜驚隣笛悲陳根非席卉繐帳異書帷與善成
空説殲良信在兹今日嚴夫子哀命不哀時
　　　別徐永元秀才
金湯既失險玉石乃同焚墜葉還相覆落羽更為羣豈
謂三秋節重傷千里分促離弦易轉幽咽水難聞欲識
相思處山川間白雲
　　　應詔詠夭桃
結葉還臨影飛香欲徧空不意餘花落翻沈露井中
　　　石榴
可惜庭中樹移根逐漢臣只為来時晚開花不及春(唐/詩)
(紀事曰紹安大業末為監察御史髙祖為隋討賊河東/紹安監其軍深見接遇髙祖受禪紹安自洛陽間行来)
(奔拜内史舍人時夏侯端亦嘗為御史先来歸授秘書/監紹安因侍宴詠石榴有祗為来時晚開花不見春之)
(句/)
　　　落葉
早秋驚落葉飄零似客心翻飛未肯下猶言惜故林
　　　贈蔡君
疇昔同幽谷伊爾遷喬木赫奕盛靑紫討論窮簡牘(闕/)
　岑德潤(南陽人父之敬博渉文史雅有辭筆/德潤有父風位中軍吳興王記室)
　　　雞鳴篇
鐘響應繁霜晨雞錦臆張簾逈猶侵露枝髙巳映光排
空下朝掲奮翼上花塲雨晦思君子關開脫孟嘗既得
依雲外安用集陳倉
　　　賦得臨階危石
當階聳危石殊狀實難名帶山疑似獸侵波或類鯨雲
峯臨棟起蓮影入簷生楚人終不識徒自藴連城
　　　詠灰
圖規暈不缺氣改律還虛欲然愁獄吏棄道畏刑書未
得逢疆陣輕舉欲焉如
　　　詠魚
劍影侵波合珠光帶水新蓮東自可戲安用上龍津
　陳子良(吳人在隋未有考入唐/為太子學士貞觀中卒)
　　　上之囘
承平重逰樂詔蹕上之囘屬車響流水淸笳轉落梅嶺
雲盖道轉巖花映綬開下輦便髙宴何如在瑶臺
　　　新成安樂宫
春色照蘭宫秦女旦窓中栁葉来眉上桃花落臉紅拂
塵開扇匣巻帳却薰籠衫薄偏憎日裙輕更畏風
　　　春晚㸔羣公朝還人為八韻
逰子惜春暮策杖出蒿莱正直康莊晚羣公謁帝廻履
度南宮至車從北闕来珂影傍明月笳聲動落梅迎風
采毦轉照日綬花開紅塵掩鶴盖翠栁拂龍媒綺雲臨
舞閣丹霞薄吹臺輕肥寧所羨未若反山隈
　　　讃徳上越國公楊素
君侯稱上宰命世挺才英本超騏驥足復藴風雲情攄
藻掞錦綺育徳潤瑶瓊巳踵四知舉非無三傑名濟世
同舟檝匡政本阿衡雍容入靑璅肅穆侍丹楹桂宮擅
鳴珮槐路獨飛纓髙門羅虎㦸綺閣麗彫甍金罇酌湛
湛歌扇掩盈盈匈奴軼燕薊烽火照幽并天子命薄伐
受脤事専征七徳播雄畧十萬騁行兵鴈行蔽虜甸魚
貫出長城交河方飲馬瀚海盛揚旌㧞劍倚天外象犀
輝日精彎弧穿伏石揮戈斬大鯨鼔鼙朝作氣刁斗夜
偏鳴六郡多壯士三邊豈足平嶺雲朝合陣山月夜臨
營胡塵暗馬色芳樹動笳聲關雲未盡散塞霧常自生
川長蔓草緑峯逈雜花明小人愧王氏雕文慙馬卿濫
此叨書記何以謝過榮髙山徒仰止終是恨才輕(觀此/知子)
(良嘗為越/公掌書記)
　　　夏晚尋于政世置酒賦韻
聊從嘉遯所酌醴共抽簮以兹山水地留連風月心長
榆落照盡髙栁暮蟬吟一返桃源路别後難追尋
　　　入蜀秋夜宿江渚
我行逢日暮弭棹獨維舟水霧一邊起風林兩岸秋山
隂黒斷磧月影素寒流故鄉千(一作/萬)里外何以慰羇愁
　　　賦得妓
金谷多歡宴佳麗正芳菲流霞席上滿廻雪掌中飛明
月臨歌扇行雲接舞衣何必桃將李别有待(一作/代)春暉
　　　送别
落葉聚還散征禽去不歸以我窮途泣沾君出塞衣
　　　七夕㸔新婦隔巷停車(此及下首初學記作陳/子良玉臺新詠作陳伯)
　　　　(材/)
隔巷遥停幰非復為来遲只言更尚淺未是渡河時
　　　詠春雪
光映妝樓月花承歌扇風欲妬梅將栁故落早春中
　　　於塞北春日思歸(亦是七/言律體)
我家吳㑹靑山逺他鄉關塞白雲深為許覉愁長下淚
那堪春色更傷心驚鳥屢飛恒失侶落花一去不歸林
如何此日嗟遲暮悲来還作白頭吟
　陳良
　　　逰俠篇(英華作俠客行詩/彚并入陳子良)
洛陽麗春色逰俠騁輕肥水逐車輪轉塵隨馬足飛雲
影遥臨盖花氣近薰衣東郊鬬雞罷南皮射雉歸日暮
河橋上揚鞭惜晚暉
　庾抱(仕隋為元徳太子學士唐髙祖起兵太子封隴/西公以抱為記室文檄皆出其手俄為東宮學)
　　(士貞觀初/徙趙王友)
　　　驄馬
櫪上浮雲驄本出吳門中發迹来東道長鳴起北風廻
鞍拂柱白赭汗類塵紅滅沒徒留影無因圖漢宫
　　　卧痾喜霽開扉望月簡宫内知友
秋雨移弦望疲痾倦苦辛忽對荆山璧委照越吟人髙
髙侵地鏡皎皎徹天津色麗班姬箧光潤洛川神輪輝
池上動桂影隙中新懐賢雖不見忽似暫參辰
　　　别蔡參軍
人世多飄忽溝水易西東今日歡娛盡何年風月同悲
生萬里外恨起一杯中性靈如未失南北有征鴻
　　　賦得胥臺露
胥臺既落構荆棘稍侵扉棟折連雲影梁摧照日暉翔
鶤遂不反巢燕反無歸唯有團階露承睫共沾衣
　　　和樂記室憶江水
遥想觀濤處猶意採蓮歌無因關塞葉共下洞庭波
　袁朗(雍州長安人在陳為秘書郎累遷太子洗馬徳/教殿學士入隋歴尚書儀曹郎後入唐轉給事)
　　(中/)
　　　和洗掾登城南坂望京邑
二華連陌塞九隴綂金方奥區稱富貴重險擅雄强龍
飛㶚水上鳳集岐山陽神臯多瑞迹列代有興王我后
膺靈命爰求宅兹土宸居法太㣲建國資天府𤣥風隔
黎庶徳澤浸區宇醒醉各相扶謳歌從聖主南登少陵
岸還望帝城中帝城何鬱鬱佳氣廼葱葱金鳳凌綺觀
璇題敞蘭宮複道東西合交衢南北通萬國朝前殿羣
公議宣室鳴珮含早風華蟬曜朝日柏梁宴初罷千鍾
歡未畢端拱肅巖廊思賢聽琴瑟逶迤萬雉列隱軫千
閭布飛甍夾御溝曲臺臨上路處處歌鐘鳴喧闐車馬
度日落長楸間含情兩相顧是月冬之季隂寒晝不開
驚風四靣集飛雪千里廻狐白登廊廟牛衣出草莱詎
知韓長孺無復重然灰
　　　秋日應詔
玉樹凉風舉金塘細栁萎葉落商飈觀鴻歸明月池迎
寒桂酒熟含露菊花垂一奉章臺宴千秋長願斯
　　　秋夜獨坐(律祖作邢/劭者非)
危弦斷客心虛彈落驚禽新秋百慮淨獨夜九愁深枯
蓬唯逐吹墜葉不歸林如何悲此曲坐作白頭吟
　崔信明(青州益都人彊記美文章隋大業中為堯城/令竇建徳僣號招之不屈去隱太行山唐貞)
　　(觀六年詔拜興/勢丞遷秦川令)
　　　送金敬陵入蜀(敬疑/作竟)
金門去蜀道玉壘望長安豈言千里逺方尋九折難西
上君飛盖東歸我挂冠猿聲出峽斷月彩落江寒從今
與君别花月幾新殘
　明餘慶(平原鬲人克讓之子官至司門/郎越王侗稱制為國子祭酒)
　　　從軍行(外編作/塞上)
三邊烽亂驚十萬且横行風巻常山陣笳喧細栁營劍
花寒不落弓月曉逾明㑹取淮南(一作/河西)地持作朔方城
　　　詠死烏
暮空長罷噪箭急不知驚賴餘琴裏曲猶有夜啼聲
　栁莊(字思敬河東觧人事梁主詧及巋琮累遷太府/卿梁廢入隋授開府儀同除給事黄門侍郎莊)
　　(明習舊章雅達政事為/時所重○樂府作陳人)
　　　劉生
座驚稱字孟豪雄道姓劉廣陌通朱邸大路起青樓要
賢驛已置留賔轄且投光斜日下霧庭隂月上鈎
　杜公瞻(博陵曲陽人少好學有家風卒於安陽令初/學記作松公瞻字之誤也文苑英華可據)
　　　詠同心芙蓉
灼灼荷花瑞亭亭出水中一莖孤引綠䨇影共分紅色
奪歌人臉香亂舞衣風名蓮自可念况復兩心同
　杜之松(公瞻之子大業中為起居舍/人唐貞觀中為河中刺史)
　　　敬和衛尉于卿詠栁
漢將本屯營遼河有戍城大夫曾取姓先生㑹得名髙
枝拂逺鴈踈影度遥星不辭攀折苦為入管絃聲
　王衡(太原晉陽人父操後梁時為尚書令/有七子衡最知名位中書黄門侍郎)
　　　翫雪
寒庭浮暮雪疑從千里来皎潔隨處滿流亂逐風廻璧
臺如始構瓊樹似新栽不待陽春節誰持(一作/將)競落梅
　　　宿郊外曉作(梁詞人/麗句)
殘星落簷外餘月罷窻東水白先分色霞暗未成紅
　薛徳音(薛收弟收與弟徳音元/敬齊名世號河東三鳳)
　　　悼亡
鳳樓簫曲斷桂帳瑟弦空畫梁纔照日銀燭巳隨風苔
生履迹處花沒鏡塵中唯餘長簟月永夜向朦朧
　李宻(字元邃隴西成紀人以䕃為煬帝東宮千牛備/身楊𤣥感反遣人迎宻宻為之籌䇿為隋軍所)
　　(獲乃夜亡去變姓名為劉智逺後歸東郡賊翟讓/讓推為主建號魏公僣位於鞏南與唐戰師潰歸)
　　(髙祖拜光祿卿封邢國公/後復謀叛為盛彦師所誅)
　　　淮陽感秋
　　(劉仁軌河洛記曰宻来往諸賊帥之間/説以舉大計莫肯從者因作詩言志)
金風颺初節玉露凋晚林此夕窮途士鬱陶傷寸心眺
聽良多感徙倚獨沾襟沾襟何所為悵然懐古意秦俗
猶未平漢道將何冀樊噲市井屠蕭何刀筆吏一朝時
運合萬古傳名諡寄言世上雄虛生真可愧
　
　古詩紀巻一百三十六
欽定四庫全書
　古詩紀巻一百三十七　　明　馮惟訥　撰
隋第八
　李巨仁(以下爵/里無考)
　　　釣竿篇
潺湲靣江海滉瀁矚波瀾不惜黄金餌唯憐翡翠竿斜
綸控急水定檝下飛湍潭迥風来易川長霧歇難寄言
朝市客滄浪余自安
　　　京洛篇
京洛類神仙靄靄却雲煙漸臺臨太液玉樹並甘泉車
喧平樂外騎擁濯龍前競結蕭朱綬爭攀李郭船獨悲
韓長孺死灰猶未然
　　　登名山篇(樂府失載名氏在梁武帝後詩彚作/武帝詩誤也考文苑英華作李巨仁)
名山稱地鎮千仞上凌霄雲開金闕迥霧起石梁遥翠
㣲横鳥路珠澗入星橋風急靑溪晚霞散赤城朝寓目
幽棲地駕言追綺季避世桃源士忘情漆園吏抽簮傲
九辟脫屣輕千駟沈㝠負俗心蕭灑凌雲意蒼蒼聳極
天伏眺盡山川疊峯如積浪分崖若斷煙淺深聞度雨
輕重聽飛泉採藥逢三島尋真值九仙藏書凡幾代㸔
博已經年逝將追羽客千載一来旋
　　　賦得方塘含白水
　　(劉公幹雜詩方塘含/白水中有鳬與鴈)
白水溢方塘淼淼素波揚疊浪輕鳬影連漪寫鴈行長
堤栁色翠夾岸荇花黄觀魚自有樂何必在濠梁
　　　賦得鏡
魏公知本姓秦樓識舊名鳳從臺上出龍就匣中生無
波菱自動不夜月恒明非唯照佳麗復得厭山精
　𢎞執恭
　　　劉生
英名振關右雄氣逸江東逰俠五都内去来三秦中劍
照七星影馬控千金驄縱横方未息因兹定武功
　　　奉和出潁至淮應令
睿情欣逸賞臨泛入淮淝棹聲喧岸度颿影出雲飛清
流含日彩犇浪蕩霞暉還如漳水曲鳴笳啓路歸
　　　和平凉公觀趙郡王妓
小堂羅薦陳妙妓命燕秦蛾眉疑假黛紅臉自含春合
舞俱廻雪分歌共落塵齊竽不可厠空願上龍津
　　　秋池一株蓮
秋至皆空(一作/虛)落凌波獨吐紅託根方得所未肯即從
風
　卞斌
　　　和孔侍郎觀太常新奏樂
昔人夢上帝尚喜頌鈞天况兹開景業作樂武功宣大
雅廢還理乗風毁更懸中和誠易擬韶夏詎相延犍為
(一作/泗濵)磬響徹嶰谷管聲傳小臣濫淸耳長奏南風弦
　王由禮(徐伯揚傳伯楊大建初與中記室李爽記室/張正見左户郎賀徹學士阮卓黄門郎蕭銓)
　　(三公郎王由禮處士馬樞記室祖孫登/比部郎賀循長史劉刪等為文㑹友)
　　　驄馬
善馬金覊飾躡影復凌空影入長城水聲隨胡地風鞚
歛青門外珂喧紫陌中行行苦不倦唯當御史驄
　　　賦得馬援
二帝已馳聲五溪還總兵受詔金鞍動論功銅馬成唯
稱聚米勢無慙薏苡情雖謝雲臺影猶傳千載名
　　　賦得巖穴無結搆
　　(左太冲招隱詩岩穴/無結搆丘中有鳴琴)
岩間無結搆谷處極幽尋葉落秋巢迥雲生石路深早
梅香野徑清澗響丘琴獨有棲遲客留連芳杜心
　　　賦得髙栁鳴蟬
園栁吟凉乆嘶蟬應序驚露下緌恒濕風髙翅轉輕葉
踈飛更迥秋深響自清何言枝裡翳遂入蔡琴聲
　魯范
　　　神仙篇
王逺尋仙至欒巴訪術廻乘空向紫府控鶴下蓬莱霜
分白鹿駕日映流霞杯煎金丹未熟醒酒藥初開乍應
觀海變誰肯畏年頽
　　　送别(英華作/魯範)
去留雖有異失路與君同何如㧞心草還逐斷根蓬
　殷英童
　　　採蓮曲
蕩舟無數伴解纜自相催汗粉無庸拭風裙隨意開棹
移浮荇亂船進倚荷来藕絲牽作縷蓮葉捧成杯
　胡師耽
　　　登終南山擬古(拾遺作李/徳林者非)
結廬終南山西北望帝京煙霞亂鳥道劣見長安城宮
雉互相映䨇闕雲間生鐘鼓沸閶闔笳管咽承明朱閣
臨槐路紫葢飛縱横望望未極已甕牖秋風驚嵓岫草
木黄飛鴈遺寒聲墜葉積幽徑繁露垂荒庭甕中酒新
熟澗谷寒蟲鳴且對一壺酒安知世間名寄言朝市客
同君樂太平
　陳政(一作正/)
　　　贈竇蔡二記室入蜀
崑山積良寳大厦搆衆材馬卿委官去鄒子背淮来風
流信多美朝夕豫平臺逸翮獨不羣清才復遒上六輔
昔推名二江今振嚮(響/通)英華雖外發磨琢終内朗四海
奮羽儀淸風久播馳(疑/闕)沉鬱材難厠青山翻易阻囘首
望煙霞誰知慕儔侣飄然不繫舟為情自可求若奉西
園夜浩想北園(一作/白雲)愁無因逐萍藻從爾泛淸流
　周若水
　　　答江學士協
弱齡愛丘壑與子亟忘歸開襟對泉石携手翫芳菲忽
聞朝市變斯樂眇難追意氣酒中改容顔鏡裏衰祁寒
傷暮節落景促餘暉野曠蓬常轉林遥鳥倦飛故友輕
金玉萬里嗣音徽鄉關不可望客淚徒霑衣
　薛昉
　　　巢王座韻得餘詩
平臺愛賔客縫掖齒簮裾藉卉懐春暮開襟近夏初嫩
枝猶露鳥細藻欲藏魚舞袖臨飛閣歌聲出綺疎莫慮
歸衢晚馳輪待興餘
　劉端
　　　和初春宴東堂應令
睿賞叶春芳開筵臨畵堂庭梅飄早素簷栁變初黄八
珍羅玉爼九醖湛金觴筝響流飛閣歌塵落妓行何必
西園夜空承明月光
　段君彦
　　　過故鄴
玉馬芝蘭北金鳳鼓山東舊國千門廢荒壘四郊通深
潭直有菊涸井半生桐粉落粧樓毁塵飛歌殿空雖臨
𤣥武觀不識紫㣲宮年代俄成昔唯餘風月同
　李那
　　　奉和重適陽關
衘悲向玉闗垂淚上瑶臺舞閣懸新網歌梁積故埃紫
庭生綠草丹墀染碧苔金扉晝常掩珠簾夜暗開方池
含水思芳樹結風哀行雨歸將絶朝雲去不廻獨有西
陵上松聲薄暮来
　呂讓
　　　和入
俘囚經萬里憔悴度三春髪改河陽鬢衣餘京洛塵鍾
儀悲去楚隨㑹泣留秦既謝平吳利終成失路人
　沈君道
　　　侍皇太子宴應令
副君監撫暇禁苑暫停車水落金沙淺雲髙玉葉踈隨
厨白羽駕逐釣紫鱗魚飽徳良無巳榮陪終宴餘
　魯本
　　　與胡師耽同繫胡州出被刑獄中
叔夜弦初絶韓安灰未然相悲不相見幽縶與幽泉
　劉夢予
　　　送别秦王學士江益(南史江總長子益仕陳厯/中書黄門侍郎入隋為秦)
　　　　(王文/學)
百年風月意一旦死生分客心還送客悲我復悲君
　陸季覽
　　　詠桐
揺落依空井生死尚餘心不辭先入爨惟恨少知音
　鄭蜀賔
　　　别詩(詩話/總龜)
　　(隋長夀年中有鄭州鄭蜀賔風流名士頗善五言/蹉跎鄉閭不求聞達垂桂冠選授江左一尉臨去)
　　(賔友祖餞至上東門留别云云酒酣自詠聲/調哀蹙合坐嗚咽卒於官時人比之劉庭芝)
畏途方萬里生涯近百年不知將白首何處入黄泉(按/蜀)
(賔唐武后時人長夀亦武后/年號馮公誤加隋字收此)
　王謨
　　　東海懸崖題詩(詩話/總龜)
　　(海州東海縣臨海懸崖上有/隋王謨磨崖題名并詩云云)
因廵来到此矚海㸔波流自兹一度往何日更廻眸
　乙支文徳(髙麗/人)
　　　遺于仲文
　　(隋書曰于仲文從煬帝征遼束髙麗出兵掩襲輜/重仲文廻擊大破之至鴨綠水髙麗将乙支文徳)
　　(詐降仲文捨之既去尋悔選騎/追之每戰破賊文徳貽詩曰)
神策究天文妙算窮地理戰勝功既髙知足願云已
　
　
　
　
　
　
　
　
　
　
　
　
　古詩紀巻一百三十七
欽定四庫全書
　古詩紀巻一百三十八　　明　馮惟訥　撰
隋第九
　僧法宣(續髙僧傳云常州𢎞業寺/沙門法宣本隋人後入唐)
　　　愛妾換馬
朱鬛飾金鑣紅粧束素腰似雲来躞蹀如雪去飄颻桃
花含淺汗栁葉帶餘嬌騁先將獨立䨇絶不(玉臺/作難)俱摽
　　　和趙郡王觀妓應教(律祖作辛/徳源者非)
桂山留上客蘭室命媱妖城中畵眉黛宮内束纎腰舞
袖風前舉歌聲扇後嬌周郎不相顧今日管弦調
　釋慧淨(俗姓房氏常山真定人著名/於開皇大業之間後入唐)
　　　和琳法師初春法集之作
鷲嶺光前選祗園表昔恭哲人崇踵武𢎞道㑹羣龍髙
座登蓮葉麈尾振霜松塵飛揚雅梵風度引踈鐘静言
澄義海叢論上詞鋒心虛道易合迹廣席難重和風動
淑氣麗日啓時雍髙才掞雅什顧已濫朋從因兹仰積
善靈華庻可逢
　　　和盧賛府逰紀國道塲
日光通漢室星彩晦周朝法域從此構香閣本岧嶤珠
盤仰承露刹鳳俯摩霄落照侵虛牖長虹拖跨橋髙才
暫騁目雲藻遂飄颻欲追千里驥終是謝連鑣
　　　於冬日普光寺卧疾值雪簡諸舊逰
卧痾苦留滯闢户望遥天寒雲舒復巻落雪斷還連凝
華照書閣飛素婉琴弦廻飄洛神賦皎映齊紈篇縈階
如鶴舞拂樹似花鮮徒賞豐年瑞沉憂終自憐
　　　英才言聚賦得昇天行
馭風過閬苑控鶴下瀛洲欲採三芝秀先從千仞逰駕
鳳吟虚管乗槎泛淺流頽齡一已駐方騐大椿秋
　　　雜言
觀化祗山頂流睇古王城萬載池猶潔千年苑尚淸髣
髴影堅路擢殘廣脇楹七寳仙臺亡舊迹四彩天花絶
雨聲聲華日以逺自恨生何晚既傷火宅眩中門還嗟
寳渚迷長坂歩陟平郊望心逰七海上擾擾三界溺邪
津渾渾萬品忘真匠唯有能仁獨圓悟廓塵靜浪開𤣥
路創逢肌命棄身城更為求人崩意樹持囊畢契戒珠
淨被甲要心忍衣固三祗不倦陵二車一足忘勞超九
數定㶑江淸沐乆結智劍霜凝斬新霧無邊大刼無不
修六時愍生遵六度度有流光功徳收金河示滅歸常
住鶴林權唱演功周聖德佳音傳餘響龍宮秘典海中
探石室真言山處仰流教在兹辰傳芳代有人沙河雪
嶺迷朝徑巨海鴻崖亂夜津入萬死求一生投針偶穴
非同喻束馬懸車豈等程不狥今身樂無祈後代榮誓
舎危軀追勝義咸希畢契傳燈情勞歌勿復陳延眺且
周廵東睇女巒留二迹西馳鹿苑去三輪北睨舎城池
尚在南睎尊嶺穴猶存五峯秀百池分粲粲鮮花明四
曜輝輝道樹鏡三春揚錫指山阿携歩上祗陀既覩如
来疊衣石復觀天授迸餘峨佇靈鎮梵嶽凝思遍生河
金花逸掌儀前奉芳葢陵虛殿後過旋遶經行砌目想
如神契廻斯少福澗生津共㑹龍華捨塵翳
　釋智炫(益州成都人少出家入京聽學逰于周齊之/間周武帝接遇甚厚及隋文作相大𢎞佛法)
　　(兩都歸趨一人而巳後還蜀/隱于三學山年百餘嵗終)
　　　逰三學山
秀嶺接重煙嶔岑上半天絶巖低更舉危峯斷復連側
石傾斜澗囘流瀉曲泉野紅知草凍春来鳥自傳樹錦
無機織猿鳴詎假弦葉宻風難度枝踈影易穿抱袠依
閒沼策杖戯荒田逰心清漢表置想白雲邊榮名非我
願息意且蕭然
　釋曇遷(見禪/藻集)
　　　緇素知友祖道新林去留哀感賦詩一首
平生本胡越閩吳各異津聯翩一傾葢便作法城親淸
談解煩累愁眉始得伸今朝忽分手恨失眼中人子向
徑何道慧業日當新我住䢴江側終為松下塵沉浮從
此隔無復更有因此别終天别迸淚忽霑巾
　釋𤣥逵(見禪/藻集)
　　　言離廣府還望桂林去留愴然自述贈懐
標心之梵宇運想入仙洲嬰痼乖同好沈情阻若抽葉
落乍難聚情離不可收何日乗杯至詳觀演去流
　　　戯擬四愁聊題兩絶
我行之數萬愁緒百重思那教六尺影獨歩五天垂
　　　二
上將可陵師匹士志難移如論惜短命何得滿長祗
　釋靈裕(俗姓趙定州曲陽人有道行甚為齊文宣隋/文帝之所尊禮而清貞潔巳屢謝時榮初居)
　　(相州大慈寺末又住/演空寺大業元年終)
　　　臨終詩二首
　　(續髙僧傳曰於時鄴下昌言裕師將過世矣道俗/雲合同禀歸戒訪傳音之無從裕亦信福命之有)
　　(盡乃示誨善惡勵諸門人從覺/不悆至第七日援筆製詩二首)
　　　　哀速終
今日坐髙堂明朝卧長棘一生聊巳竟来報將何息
　　　　悲永殯
命斷辭人路骸送鬼門前從今一别後更㑹幾何年
　釋智命(俗名鄭頲滎陽人初仕隋為羽騎尉逃官流/俗備厯講㑹及元徳作貳楊素薦之遷為中)
　　(舎人越王即位厯官御史大夫偽鄭開明連任不/改頲見四方多事頻請鄭主為國修道不遂乃剃)
　　(髪法服擎錫徑至宮門云鄭頲輒已出家世充怒/勑下斬之頲聞喜曰吾願滿矣臨刑遍禮十方口)
　　(詠般若索/筆題詩云)
　　　臨終詩
幻生還幻滅大幻莫過身安心自有處求人無有人
　釋智才
　　　送别
鏡中辭舊識灞岸别新知年来本應老秪為數經離
　曇延
　　　戱題方圓動靜四字
　　(薛居士訪戯題方圓動/靜四字曇延應聲曰)
方如方等城圓如智慧日動則識波浪靜類涅槃客
　沸大(見禪/藻集)
　　　媱泆曲(沸大作此曲彈/琴以兆史見也)
煌煌鬱金生干野田過時不採宛見棄捐曼爾豐熾華
色惟新與我同歡
　　　委靡辭
宿心嘉爾故固良媒問名諧帥占相良時慘慘惕惕懼
爾不来既覩爾顔我心怡怡今不合歡豈徒費哉斯誓
為定淑女何疑
　釋慧輪(新羅/人)
　　　悼歎
衆美乃羅列羣英已古今也知生死兮那得不傷心
　釋慧英
　　　一三五七九言
逰愁赤縣逺丹思抽鷲嶺寒風駛龍河激水流既喜朝
聞日復日不覺年頽秋更秋巳畢耆山本願誠難住終
望持經振錫往神州
　無名釋
　　　生忍頌(禪藻集作/無名氏)
𤣥亮吐清氣神響徹幽聾登基發春詠髙興希避蹤乗
虛感靈覺魚山振思童摹寫天歌梵兾布法音同忘髙
故不下颻颺數仭中比丘歌聲咀人畜振心鍾斯由暢
𤣥句即感寫逰空神期發筌悟豁爾得靈通(法苑珠林/曰陳思王)
(曹植幼合珪璋毎誦佛經流連嗟玩常逰魚山忽聆空/中梵天之響清雅哀婉乃摹其聲節寫為梵唄世之諷)
(誦咸憲章焉此誦所/謂魚山振思童也)
　　　順益頌(禪藻集云/釋無名)
騄驥資鞭策蘭蕙佇薰風至理信難見非人孰可通輸
心仰圓極瑩麗入𤣥中總轡超三有搏飛上四空簮纓
猶幻夢財利若塵䝉髙揖謝時俗瀟灑出樊籠
　　　禪暇(禪藻集作/無名釋)
峩峩王舎城鬱鬱靈竹園中有神化長巧誘入幽𤣥善
人募授福惡友樂讐怨善惡升沉異薰蕕别露門
　侯夫人(煬帝/宮女)
　　　自傷
　　(迷樓記曰煬帝建迷樓選後宮女數千以居其中/由是後宮多不得進御宮女侯夫人有美色一日)
　　(縊於棟下臂繫囊囊中有文左右取/以進帝覽其詩反覆傷感厚禮𦵏之)
初入承明日深深報未央長門七八載無復見君王春
寒入骨淸獨卧愁空房颯履歩庭下幽懐空感傷平日
親愛惜自待却非常色美反成棄命薄何可量君恩實
踈逺妾意徒彷徨家豈無骨肉偏親老北堂此身無羽
翼何計出髙牆性命誠所重棄割良可傷懸帛朱棟上
肝腸如沸湯引頸又自惜有若絲牽腸毅然就地死從
此歸㝠鄉
　　　妝成
妝成多自惜夢好却成悲不及楊花意春来到處飛
　　　自遣
祕洞扄仙卉雕房鎻玉人毛君真可戮不肯寫昭君
　　　自感三首
庭絶玉輦迹芳草漸成窠隱隱聞簫鼔君恩何處多
欲泣不成淚悲来翻強歌庭花方爛漫無計奈春何
春隂正無際獨歩意如何不及閒花草翻承雨露多
　　　看梅二首
砌雪無消日捲簾時自顰庭梅對我有憐意先露枝頭
一㸃春
香清寒艷好誰惜是天真玉梅謝後陽和至散與羣芳
自在春
　吳絳仙(煬帝/宮女)
　　　謝賜合歡果
　　(隋遺錄曰殿脚女自至廣陵悉用備月觀行宮由/是絳仙不得親侍寢殿有郎將獻合歡水果一器)
　　(帝命小黄門以一䨇騎馳賜絳仙遇馬急揺解絳/仙拜賜因附紅箋小簡上進詩云云帝省章不恱)
　　(顧黄門曰絳仙如何来辭何怨之深也黄門言其/故帝曰絳仙不獨貌可觀詩意深切何謝左貴嬪)
　　(乎/)
驛騎馳䨇果君王寵念深寧知辭帝里無復合歡心
　大義公主
　　　書屏風
盛衰等朝露世道若浮萍榮華實難守池臺終自平富
貴今何在空事寫丹靑杯酒恒無樂弦歌詎有聲余本
皇家子飄流入虜庭一朝覩成敗懐抱忽縱横古来共
如此非我獨申名惟有明君曲偏傷逺嫁情
　丁六娘
　　　十索四首
　　(樂苑曰十索/羽調曲也)
裙裁孔雀羅紅綠相參對映以蛟龍錦分明奇可愛麤
細君自知從郎索衣帶
為性愛風光偏憎良夜促曼眼腕中嬌相看無厭足懽
情不耐眠從郎索花燭
君言花勝人人今去花近寄語落花風莫吹花落盡欲
作勝花妝從郎索紅粉
二八好容顔非意得相關逢桑欲採折尋枝倒懶攀欲
呈纎纎手從郎索指環
　　　同前二首(樂府作無名氏選詩/拾遺併作丁六娘)
含嬌不自轉送眼勞相望無那關情伴共入同心帳欲
防人眼多從即索錦障
蘭房下翠帷蓮帳舒鴛錦懽情宜早暢宻意湏同寢欲
共作纏綿從郎索花枕
　李月素
　　　贈情人
感郎千金意含嬌抱郎宿試作帷中音羞開燈前目
　羅愛愛
　　　閨思
幾當孤月夜遥望七香車羅帶因腰緩金釵逐鬢斜
　秦玉鸞
　　　憶情人
蘭幕蟲聲切椒庭月影斜可憐秦館女不及洛陽花
　蘇蟬翼
　　　因故人歸作
郎去何太速郎来何太遲欲借一尊酒共敘十年悲
　張碧蘭
　　　寄阮郎
郎如洛陽花妾似武昌栁兩地惜春風何時一携手
　
　
　
　
　
　
　
　
　
　
　
　
　
　
　
　古詩紀巻一百三十八
欽定四庫全書
　古詩紀巻一百三十九　　明　馮惟訥　撰
隋第十
　郊廟歌辭
　　圜丘歌八首
　　(隋書樂志曰文帝開皇中詔牛𢎞姚察許善心虞/世基劉臻等詳定雅樂𢎞等奏曰伏奉明詔詳定)
　　(雅樂博訪知音旁求儒彦研校是非定其去就取/為一代正樂具在本司於是并撰歌辭三十首詔)
　　(并令施行牛𢎞傳曰開皇九年奉詔改定雅樂又/作樂府歌辭撰定圜丘五帝凱樂按此則諸歌辭)
　　(當為牛𢎞/所作也)
　　　昭夏(降神/)
肅祭典協良辰具嘉薦俟皇臻禮方成樂巳變感靈心
廻天睠闢華闕下乾宮乗精氣御祥風望爟火通田燭
膺介圭受瑄玉神之臨慶隂陽煙衢洞宸路深善既福
徳斯輔流鴻祚徧區宇
　　　皇夏(皇帝/升壇)
於穆我后昭明有融道濟區域功格𤣥穹百神警衛萬
國承風仁深徳厚信洽義豐明發思政勤憂在躬鴻基
惟永福祚長隆
　　　登歌
德深禮大道髙饗穆就陽斯恭陟配斯肅血膋升氣冕
裘標服誠感清𤣥信陳史祝祇承靈貺載膺多福
　　　諴夏(皇帝/初獻)
肇禋崇祀式奉(一作/大報)尊靈因髙盡(一作/就)敬掃地推誠六
宗隨兆五緯陪營雲和發韻孤竹揚聲(一作/清)我粢既潔
我酌惟明元神是鑒百禄来成
　　　文舞(皇帝既/獻奏)
皇矣上帝受命自天睿圖作極文教遐宣四方監觀萬
國陶甄有苖斯格無得稱焉天地之經和樂具舉休徴
咸萃要荒式序正位履端秋霜春雨
　　　需夏(皇帝飲/福酒)
禮以恭事薦以饗時載清𤣥酒備絜薌萁廻旒分爵思
媚軒墀恵均徹爼祥降受釐十倫以具百福斯滋克昌
厥徳永祚鴻基
　　　武舞
御厯膺期乗乾表則成功戡亂順時經國兵暢五材武
𢎞七徳憬彼遐裔化行充塞三道備舉二儀交泰情發
自中義均莫大祀敬恭肅鍾鼓繁㑹萬國斯歡兆民斯
賴享兹介福康哉元首惠我無疆天長地久
　　　昭夏(送神/)
享序洽祀禮施神之駕儼將馳奔精驅長離耀牲煙達
絜誠照騰日馭鼔電鞭辭下土升上𤣥瞻寥廓杳無際
憺羣心留餘惠
　　　五郊歌五首
　　(隋書樂志曰五郊歌辭青郊奏角音赤郊奏徴音/黄郊奏宮音白郊奏商音黒郊奏羽音迎送神登)
　　(歌與圜/丘同)
　　　青帝歌角音
震宮初動木徳惟仁龍精戒旦鳥厯司春陽光煦物温
風先導巖處載驚膏田巳冒犧牲豐絜金石和聲懐柔
備禮明徳惟馨
　　　赤帝歌徴音
長嬴開序炎上為徳執禮司萌持衡御國重離得位芒
種在時含櫻薦實木槿垂㽔慶賞既行髙明可處順時
立祭事昭福舉
　　　黄帝歌宮音
爰稼作土順位稱坤孕金成徳履艮為尊黄本内色宮
實聲始萬物資生四時咸紀靈壇汎掃盛樂髙張威儀
孔備福履無疆
　　　白帝歌商音
西成肇節盛徳在秋三農稍巳九穀行收金氣肅殺商
威飂戾嚴風鼔莖繁霜隕蔕厲兵詰暴敇法慎刑明神
降嘏國歩惟寧
　　　黑帝歌羽音
𤣥英啓候冥陵初起虹藏於天雉化於水嚴關重閉星
廻日窮黄鍾動律廣莫生風𤣥樽示本天産惟質恩覃
外區福流京(隋書/作景)室
　　感帝歌
　　(隋書樂志曰祀感帝奏諴/夏迎送神登歌與圜丘同)
　　　諴夏
禘祖垂典郊天有章以春之孟於國之陽繭栗惟誠陶
匏斯尚人天接禮明幽交暢火靈降祚火厯載隆烝哉
帝道赫矣皇風
　　雩祭歌
　　(隋書樂志曰雩祭蜡祭朝日夕月並/奏諴夏其迎送神登歌並與圜丘同)
　　　諴夏
朱明啓候時載陽肅若舊典延五方嘉薦以陳盛樂奏
氣序和平資靈佑公田既雨私亦濡民殷俗富政化敷
　　蜡祭歌
　　　諴夏
四方有祀八蜡酬功收藏既畢榛葛送終使之必報祭
之斯索三時告勞一日為澤神祗必来鱗羽咸致惟義
之盡惟仁之至年成物阜罷役息民皇恩已洽靈慶無
垠
　　朝日夕月歌二首
　　　朝日諴夏
扶木上朝暾嵫山沈暮景寒来逰晷促暑至馳輝永時
和合璧耀俗泰重輪明執圭盡昭事服冕罄䖍誠
　　　夕月諴夏
澄輝燭地域流耀鏡天儀厯草隨弦長珠胎逐望虧成
形表蟾兎竊藥資王母西郊禮既成幽壇福惟厚
　　方丘歌四首
　　(隋書樂志曰祭方丘唯/此四者異餘並同圜丘)
　　　昭夏(迎神/)
柔功暢隂徳昭陳瘞典盛𤣥郊篚冪淸膋鬯馥皇情䖍
具寮肅笙頌合鼓鼗㑹出桂旌屯虬葢敬如在肅有承
神胥樂慶福膺
　　　登歌(奠玉/帛)
道惟生育器乃包藏報功稱範殷薦有常六瑚已饋五
齊流香貴誠尚質敬洽義章神祚惟永帝業增昌
　　　諴夏(初獻/)
厚載垂徳崑丘主神隂壇吉禮北至良辰鑒水呈絜牲
栗表純樽壺夕啓幣玉朝陳羣望咸秩精靈畢臻祚流
于國祉被于人
　　　昭夏
奠既徹獻已周竦靈駕逝逺逰洞四極帀九縣慶方流
祉恒遍埋玉氣掩牲芳晰神理顯國文
　　神州歌
　　(隋書樂志曰祭神州奏社稷先農並/奏諴夏其迎送神登歌並與方丘同)
　　　諴夏
四海之内一和之壤地曰神州物賴生長咸池既降泰
圻斯饗牲牷尚黒珪玉實兩九㝢載寧神功克廣
　　社稷歌四首
　　　春祈社諴夏
厚地開靈方壇崇祀達以風露樹之松梓勾萌既甲芟
柞伊始恭祈粢盛載膺休祉
　　　春祈稷諴夏
粒食興教播厥有先尊神致絜報本惟䖍瞻榆束耒望
杏開田方憑戬福佇詠豐年
　　　秋報社諴夏
北墉申禮單出表誠豐犧入薦華樂在庭原隰既平泉
流又淸如雲巳望髙廪斯盈
　　　秋報稷諴夏
民天務急農亦勤止或蓘或藨惟穈惟芑凉風戒時嵗
云秋矣物成則報功施必祀
　　先農歌
　　　諴夏
農祥晨晰土膏初起春原俶載青壇致祀歛蹕長阡廻
旌外壝房爼飾薦山罍沈滓親事朱紘躬持黛耜恭神
務穯受禧降祉
　　先聖先師歌
　　　諴夏
經國立訓學重教先三墳肇冊五典留篇開鑿理著陶
鑄功宣東膠西序春誦夏弦芳塵載仰祀典無騫
　　太廟樂歌九首
　　　迎神歌
務本興教尊神體國霜露感心享祀陳則官聯式序奔
走在庭几筵結慕裸獻惟誠嘉樂載合神其降止永言
保之錫以繁祉
　　　登歌
孝熈嚴祖師象敬宗惟皇肅肅有来雍雍雕梁霞複繡
橑雲重觀聽自感奉璋伊恭彞斚盡飾羽綴有容升歌
發藻景福来從
　　　爼入歌(郊丘廟/社同)
祭本用初祀由功舉駿奔咸㑹供神有序明酌盈樽豐
犧實爼幽金既薦繢錯惟旅享由明徳香非稷黍載流
嘉慶克固鴻緒
　　　皇髙祖太原府君神室歌
締基發祥肇源興慶廼仁廼哲克明克令庸宣國圖善
流人詠開我皇業七百同盛
　　　皇曾祖康王神室歌
皇條俊茂帝系靈長豐功疊軌厚利重光福由善積代
以徳彰嚴恭盡禮永錫無疆
　　　皇祖獻王神室歌
盛才必逹丕基增舊渉渭同符遷邠等構𢎞風邁徳義
髙道富神鑒孔昭王猷克懋
　　　皇考太祖武元皇帝神室歌
深仁㝠著至道潜敷皇矣太祖耀名天衢翦商隆祚奄
宅隋區有命既集誕開靈符
　　　飲福酒歌(郊丘廟/社同用)
神道正直祀事有融肅雍備禮莊敬在躬羞燔巳具奠
酹將終降祥惟永受福無窮
　　　送神歌
饗禮具利事成佇旒冕肅簮纓金奏終玉爼撤盡孝敬
窮嚴絜人祇分哀樂半降景福憑幽賛
　燕射歌辭
　　元㑹大饗歌十一首
　　　皇夏(皇帝出入殿庭奏/郊丘廟社並同)
深哉皇度粹矣天儀司陛整蹕式道先馳八屯霧擁七
萃雲披退揚進揖歩矩行規句陳乍轉華葢徐移羽旗
照耀珪組陸離居髙念下處安思危照臨有度紀律無
虧
　　　肆夏(太子/出入)
惟熈帝載式固王猷體乾建本是曰孟侯馳道美漢寢
門稱周徳心既廣道業惟優傅保斯導賢才與逰瑜玉
發響畵輪停輈皇基方峻匕鬯恒休
　　　食舉歌(八曲/)
燔黍設教禮之始五味相資火為紀平心和徳在甘㫖
牢羞既陳鍾石俟以斯而御揚盛軌
飬身必敬禮食昭時和嵗阜庶物饒鹽梅既濟鼎鉉調
特以膚腊加臐膮威儀濟濟懋皇朝
饔人進羞樂侑作川潛之膾雲飛臛甘酸有宜芬芍藥
金敦玉豆盛交錯御鼓既聲安以樂
玉食惟后膳必珍芳菰既絜重秬新是能安體又調神
荆包必至海貢陳用之有節徳無垠
嘉羞入饋猶化謐沃土名滋帝臺實陽華之菜雕陵栗
鼎爼芬芳豆邊溢通幽致逺車書一
道髙物備食多方山膚既善水豢良桓蒲在位簨業張
加籩折爼爛成行恩風下濟道化光
禮以安國仁為政具物必陳饔牢盛罝罘斤斧順時令
懐生熈熈皆得性於兹宴喜流嘉慶
皇道四達禮樂成臨朝日舉表時平甘芳既飫醑以淸
揚休玉巵正性情隆我帝載永明明
　　　上夀歌
俗已乂時又良朝玉帛㑹衣裳基同北辰乆夀共南上
長黎元鼓腹樂未央
　　宴羣臣登歌
皇明馭厯仁深海縣載擇良辰式陳髙宴顒顒卿士昻
昻侯甸車旗煜爚衣纓葱蒨樂正展懸司宮飾殿三揖
稱禮九賔為傳圎鼎臨碑方壺在靣鹿鳴成曲嘉魚入
薦筐篚相輝獻酬交徧飲和飽徳恩風長扇
　　皇后房内歌
　　(隋書樂志曰髙祖龍潜時頗好音樂嘗倚琵琶作/歌二章名曰地厚天髙託言夫婦之儀牛𢎞修皇)
　　(后房内之樂因取之為房内曲/命婦入并登歌上夀並用之)
至順垂典正内𢎞風母儀萬國訓範六宮求賢啓化進
善宣功家邦載序道業斯融
　　大射登歌
道謐金科照時乂玉條明優賢饗禮洽選徳射儀成鑾
旗欝雲動寳軑儼天行巾車整三乏司裘飾五正鳴球
響髙殿華鐘震廣庭烏號傳昔美淇衛著前名揖讓皆
時傑升降盡朝英附枝觀體定杯水覩心平豐觚既来
去燔炙復縱横欣看禮樂盛喜遇黄河淸
　鼔吹曲辭
　　凱樂歌辭三首
　　　述帝徳
於穆我后睿哲欽明膺天之命載育祥生開元創厯邁
徳垂聲朝宗萬㝢祗事百靈煥乎皇道昭哉帝則惠政
滂流仁風四塞淮海未賔江湖背徳運籌必勝濯征斯
克八荒霧巻四表雲褰雄圖盛畧邁後光前寰區巳泰
福祚方延長歌凱樂天子萬年
　　　述諸軍用命
帝徳逺覃天維宏布功髙雲天聲隆韶濩惟彼海隅未
從王度皇赫斯怒元戎啓路桓桓猛將赳赳英謨攻如
燎髪戰似摧枯救兹塗炭克彼(一作/從)妖逋塵淸兩越氛
靜三吳鯨鯢已夷封疆載闢班馬蕭蕭歸旌奕奕雲臺
表効司勲紀績業並山河道固金石
　　　述天下太平
阪泉軒徳丹浦堯勲始實以武終乃以文嘉樂聖主大
哉為君出師命將廓定重氛書軌既并干戈是戢𢎞風
設教政成人立禮樂聿興衣裳載緝風雲自美嘉祥爰
集皇皇聖政穆穆神猷牢籠虞夏度越姬劉日月比耀
天地同休永淸四海長帝九州
　舞曲歌辭
　　文武舞歌二首
　　(隋書樂志曰隋有文舞武舞舞各六十四人又依/樂記象徳擬功初来就位摠干而立思君道之難)
　　(也發揚蹈厲威而不殘也舞亂皆坐四海咸安也/武始而受命再成而定山東三成而平蜀道四成)
　　(而北狄是通五成而江南/是拓六成復綴以闡太平)
　　　文舞歌
天睠有屬后徳惟明君臨萬㝢昭事百靈濯以江漢樹
之風聲罄地畢歸窮天皆至六戎仰朔八蠻請吏煙雲
獻彩龜龍表異緝和禮樂爕理隂陽功由舞見徳以歌
彰兩儀同大日月齊光
　　　武舞歌
惟皇御㝢惟帝乘乾五材並用七徳兼宣平暴夷險拯
溺救燔九域載安兆庶斯賴續地之厚補天之大聲隆
有截化覃無外鼔鍾既奮干戚攸陳功髙徳重政謐化
淳鴻休永播久而彌新
　雜歌謡辭　　　　　　　　　無名氏
　　　枯樹歌
　　(北史曰王劭隋文帝時為著作郎上表言符命曰/陳留老子祠有枯栢世傳曰老子將度世云待枯)
　　(栢生東南枝廻指當有聖人出吾道復行至齊枯/栢從下生枝東南上指夜有三童子相與歌云云)
　　(及至尊牧亳州親至祠樹之下自是栢枝囘抱其/枯枝漸指西北道教果行考校衆事太平主出於)
　　(亳州陳留之/地皆如所言)
老子廟前古枯樹東南枝(隋書/作狀)如繖聖主從此去
　　　長白山歌
　　(北史曰来整榮國公䕶兒之子也尤驍勇/善撫御討擊羣賊所向皆㨗諸賊歌之)
長白山頭百戰塲十十五五把長鎗不畏官軍十(一作/千)
萬衆只怕榮公第六郎
　　　煬帝時并州童謡
　　(北史曰漢王諒反為楊素所敗幽死先是童謡云/云時偽署官告身皆一紙别授則二紙諒聞謡喜)
　　(曰我幼字阿客量與諒同音/吾於皇家最小以為應之)
一張紙兩張紙客量小兒作天子
　　　大業中童謡
　　(隋書五行志曰煬帝大業中童謡其後李宻坐楊/𤣥感之逆為吏所拘在路逃叛潜結羣盜自陽城)
　　(山而来襲破洛口倉後復屯兵苑内莫浪語宻也/宇文化及自號許國尋亦破滅誰道許者葢驚疑)
　　(之辭/也)
桃李子鴻鵠遶陽山宛轉花林裏莫浪語誰道許
　　　長安謡
　　(北史曰崔𢎞度隋仁夀中為太府卿性嚴酷官屬/百工莫敢欺隱時有屈突葢為武侯車騎亦嚴刻)
　　(長安為/之語曰)
寧飲三斗醋不見崔𢎞度寧炙三斗艾不逢屈突葢
　　　樊安定歌
　　(隋書曰樊叔畧陳留人仕周封清鄉縣公隋受禪/進爵安定郡公相州刺史政為當時第一百姓為)
　　(之語/曰)
智無窮清鄉公上下正樊安定
　　　崔李歌
　　(隋書曰武城崔儦與頓丘李若俱見/稱重時人為之語曰○齊人後入隋)
京師灼灼崔儦李若
　　　送别詩
楊栁青青著地垂楊花漫漫攪天飛栁條折盡花飛盡
借問行人歸不歸(崔瓊東虛記云此詩作於大業末年/實指煬帝巡逰無度縉紳瘁怳巳甚)
(下逮閭閻而佞人曲士播弄威福欺君上以取榮貴上/二句盡之又謂民財窮窘至是方有五子之歌之憂而)
(望其返/國也)
　　　挽舟者歌
　　(海山記曰煬帝御龍舟夜半聞/歌者甚悲帝遣人求之不得)
我兒征遼東餓死青山下今我挽龍舟又困隋隄道方
今天下饑路粮無些小前去三十程此身安可保寒骨
枕荒沙幽䰟泣煙草悲損門内妻望斷吾家老安得義
勇兒爛此無主屍引其孤䰟囘負其白骨歸
　古詩紀巻一百三十九
欽定四庫全書
　古詩紀巻一百四十　　　明　馮惟訥　撰
隋附録第一
　樂府失載名氏
　　　陌上桑
日岀秦樓明條垂露尚盈蠶饑心自急開奩妝不成
　　　出塞
候騎出甘泉奔命入居延旗作浮雲影陣如明月弦
　　　王昭君
猗蘭恩寵歇昭陽幸御稀朝辭漢闕去夕見胡塵飛寄
言秦樓下因書秋鴈歸
　　　陽春曲
芣苢生前逕含桃落小園春心自揺蕩百舌更多言
　　　項王歌
無復㧞山力誰論葢世才欲知漢騎滿但聼楚歌哀悲
看騅馬去泣望艤舟来
　　　于闐採花(于闐古于闐國居葱嶺北一/百餘里漢唐以来皆入貢)
山川雖異所草木尚同春亦如溱洧地自有採花人
　　　沐浴子
澡身經蘭汜濯髪傃芳洲折榮聊躑躅攀桂且淹留
　　　澤雉(古今樂録曰鳳將/雛以澤雉送曲)
擅塲延繡頸朝飛弄綺翼飲啄常自在驚雄恒不息
　　　夜夜曲
愁人夜獨傷滅燭卧蘭房秪恐多情月旋来照妾牀
　　　舎利佛
金繩界寳地珍木䕃瑶池雲間妙音奏天際法蠡吹
　　　摩多樓子
從戎向邊北逺行醉宻親借問隂山候還知塞上人
　　　鷄鳴歌
　　(樂府廣題曰漢有鷄鳴衛士主鷄唱宮外舊儀宮/中與臺並不得畜鷄畫漏盡夜漏起中黃門持五)
　　(夜甲夜畢傳乙乙夜畢傳丙丙夜畢傳丁丁夜畢/傳戊戊夜是為五更未明二刻鷄鳴衛士起唱漢)
　　(書曰髙帝圍項羽垓下羽是夜聞漢軍四靣皆楚/歌應劭曰楚歌者鷄鳴歌也晉太康地記曰後漢)
　　(固始鮦陽公安細陽四縣衛士唱此曲於闕下歌/之今鷄鳴歌也然則此歌葢漢歌也按周禮鷄人)
　　(掌大祭祀夜嘑旦以嘂/百官則所起亦逺矣)
東方欲明星爛爛汝南晨鷄登壇喚曲終漏盡嚴具陳
月沒星稀天下旦千門萬户遞魚鑰宫中城上飛烏鵲
　　　黄門倡歌
　　(漢書禮樂志曰成帝時鄭聲尤甚黄門名倡丙疆/景武之屬富顯於世隋書樂志曰漢樂有黄門鼔)
　　(吹天子宴羣/臣之所用也)
佳人俱絶世握手上春樓㸃黛方初月縫裙學石榴君
王入朝罷爭競理衣裘
　　　歎疆場(此下三首考樂府前後/皆唐人之詩或唐作也)
　　(樂苑曰歎疆/場宮調曲也)
聞道行人至妝梳對鏡臺淚痕猶尚在笑靨自然開
　　　塞姑
昨日盧梅塞口整見諸人鎮守都䕶三年不歸折盡江
邊楊栁
　　　囘紇曲
　　(樂苑曰囘紇/商調曲也)
隂山瀚海使難通幽閨少婦罷裁縫緬想邊庭征戰苦
誰能對鏡冶愁容乆戍人將老須臾變作白頭翁(第五/句闕)
(二/字)
　
　
　
　
　
　
　
　
　
　
　
　古詩紀巻一百四十
欽定四庫全書巻
　古詩紀巻一百四十一　　明　馮惟訥　撰
外集第一
　仙詩
　　寗先生逰海詩
　　(十真記曰寗先生者古之神仙在黄帝之前甞逰/崑丘之外有蘭沙之地去中都萬里其沙如細塵)
　　(風吹成霧泛泛而起有石藍之花輕而堅勁千年/一開隨風霏霏名曰青藍花又有魚鱉龍蛇飛扵)
　　(塵霧中先生甞逰其地食飛魚而死卧沙百餘年/蹶然而起形容復故乃作逰海詩按劉向列仙傳)
　　(有寗封子/黄帝時人)
青藍灼灼千載舒百齡暫死食飛魚
　　方回逰南嶽讚
　　(王子年拾遺記曰舜𦵏蒼梧之野有鳥如雀常逰/丹海之際時來蒼梧之野銜青砂珠積成壟阜名)
　　(曰珠丘冥珠輕細風吹如塵起名曰珠塵今蒼梧/之外山人採藥時有青石圓潔如珠服之不死故)
　　(仙人方回逰南嶽有七言讃/○列仙傳曰方回堯時隠人)
珠塵圓潔輕且明有道服者得長生
　　韓終采藥詩
　　(拾遺記曰闇河之北有紫桂成林其實/如棗羣仙餌焉韓終采藥四言詩曰)
闇河之桂實大如棗得而食之後天而老
　　綏山謡
　　(列仙傳曰葛由者羌人也周成王時好刻木羊賣/之一旦騎羊而入西蜀蜀中王侯貴人遣之上綏)
　　(山隨之者不復皆/得仙道故里諺日)
得綏山一桃雖不得仙亦足以豪
　　周宣王時採薪人歌
　　(列仙傳曰周宣王時郊聞採薪之人行歌云云時/人莫能知之老君曰此活國中人其語秘矣斯皆)
　　(脩習無上真/正之道也)
巾金巾入天門呼長精歙𤣥泉鳴天鼓養泥丸(真仙通/鑑曰長)
(桑公子常散髮行歌曰巾金巾入天門呼長精吸𤣥泉/鳴天鼔養丹田柱下史聞之曰彼長桑公子所歌之詞)
(得服五星守/洞房之道)
　　乞食公歌
　　(楚莊公時市長宋來子常灑掃一市時有乞食公/入市經日乞而歌一市人無觧歌者獨來子忽悟)
　　(疑是仙人乃師乞食公棄官追逐積十三年公遂/授以中山之道來子今在中嶽乞食公者西嶽真)
　　(人馮延夀周宣王時史官/也手為天馬鼻下為山源)
天庭發雙華山源障隂邪清晨按天馬來詣太真家真
人無郍隠又以滅百魔(天庭是兩眉之間眉之角也山/源是鼻下人中之本側在鼻下)
(小入谷中也華庭在兩眉之下是徹視之津梁太真是/引靈之上房旦中暮闕咽液三九過急以手三九隂按)
(之以為常令致靈徹/視杜遏萬邪之道也)
　　靈寳童謡(雲笈/七籖)
　　(靈寳要畧曰昔帝嚳時太上遣使齎靈寳五篇真/文以授帝嚳帝嚳將仙封之扵鍾山至夏禹登位)
　　(廵狩度弱水登鍾山遂得靈寳真文禹未仙之前/復封之北嶽及包山洞庭之室呉王闔閭出逰包)
　　(山見一人自言姓山名隠居闔閭扣之乃入洞庭/取素書一卷呈闔閭其文不可識令人齎之問孔)
　　(子孔子曰丘聞童謡云云/使者反白闔閭乃尊事之)
呉王出逰觀震湖龍威丈人山隠居北上包山入靈墟
乃入洞庭竊禹書天帝大文不可舒此文長傳百六初
若强取出喪國廬
　　巴謡歌
　　(茅君内傳曰秦始皇三十一年九月庚子茅盈髙/祖濛扵華山之中乘雲駕鶴白日昇天先是時有)
　　(巴謡歌云云始皇聞謡歌而問其故父老具對曰/此仙人之謡歌勸帝求長生之術扵是始皇欣然)
　　(乃有尋仙之志/因改臘曰嘉平)
神仙得者茅初成駕龍上昇入太清時下𤣥洲戲赤城
繼世而往在我盈帝若學之臘嘉平
　　茅山父老歌(見雲笈七籖外/編作大茅君誤)
　　(茅君内傳曰茅盈咸陽人也得道隠句曲邦人因/改句曲為茅君之山時盈二弟俱貴衷為五官大)
　　(夫西河太守固為執金吾各棄官渡江求兄扵東/山後咸得仙道太上命固治丹陽句曲山衷治常)
　　(良之山盈為司命真君東嶽上卿扵是盈與二弟/决别俱去固衷留治此山漢平帝元夀二年也内)
　　(法既融外政坦平爾乃風雨以時五禾/成熟疾癘不起災害不行父老歌曰)
茅山連金陵江湖據下流三神乗白鶴各在(一作/治)一山
頭佳雨灌畦稻陸田亦復周妻子保堂室使我無百憂
白鶴翔青天(一作/金穴)何時復來逰
　　漢初童謡(雲笈/七籖)
　　(西王母傳曰漢初有四五小兒戲扵路中一兒歌/云云時人莫知惟張子房知之乃往拜焉曰此乃)
　　(東王公之玉童也仙人得道昇天當揖金母而/拜木公也自非冲虗登真之子莫知其津矣)
著青裙入天門揖金母拜木公
　　赤雀辭
　　(列仙傳曰陶安公者六安鑄冶師也數行火火一/旦散上行紫色衝天安公伏冶下求哀湏臾朱雀)
　　(止冶上云云至期赤龍到/大雨而安公騎之東南上)
安公安公冶與天通七月七日迎汝以赤龍
　　長安中謡
　　(列仙傳曰隂長生者長安中渭橋下乞兒也常止/於市中乞市人厭苦以糞灑之旋復在里中衣不)
　　(見汚長吏知之械收繫著桎桔而續在市中乞又/械欲殺之乃去洒者之家室自壊殺十餘人故長)
　　(安中/謡曰)
見乞兒與美酒以免破屋之咎
　　西王母宴漢武帝命法嬰歌𤣥靈之曲二首
　　(漢武帝内傳曰元封元年七月七日西王母降于/漢宫王母自設天厨精妙非常酒觴數遍王母命)
　　(諸侍玉女作樂命法嬰歌𤣥靈之曲乃遣侍女招/上元夫人夫人至自彈雲琳之琴歌歩𤣥之曲)
大象雖廓廖我把天地户披雲沈靈輿倐忽適下土空
洞成𤣥音至靈不容冶太真嘘中唱始知風塵苦頥神
三田中納精六闕下遂乗萬龍椿馳騁盻九野
𤣥圃遏北臺五城煥嵳峩啟彼無涯津汎此織女河仰
止升絳庭下逰月窟阿顧盼八落外指招九雲遐忽不
覺心榮豈吾少與多撫璈命衆女詠歌發中和妙暢自
然樂為此𤣥雲歌韶盡至韻存真音辭無邪
　　上元夫人歌歩𤣥之曲
　　(上元夫人道君弟子也亦𤣥古以來得道總統其/真籍亞扵龜臺金母所降之處多使侍女相聞以)
　　(為賔/侣焉)
昔渉𤣥真道騰歩登太霞負笈造天闗借問太上家忽
過紫㣲垣真人列如麻淥景清飈起雲葢映朱葩蘭宫
敞珠闕碧空起(藝文作/室啟)璚沙丹臺結空構暐曄生光華
飛鳳踶甍峙燭龍倚委蛇玉胎來綘芝九色紛相拏挹
景練仙骸萬劫方童牙唯言夀有終扶桑不為查
　　西王母又命侍女田四妃答歌
晨登太霞宫挹此八玉蘭夕入𤣥元闕采蘂掇琅玕濯
足匏𤓰河織女立津盤吐納挹景雲味之當一餐紫㣲
何濟濟璚輪服朱丹朝發汗漫府暮宿勾陳垣去去道
不同且吝體所安二儀設猶存奚疑億萬椿莫與世人
説行尸言此難
　　漢武帝車子侯歌
　　(洞仙傳曰車子侯者扶風人漢武帝愛其清凈稍/遷其位至侍中一朝語家云我今補仙官此春應)
　　(去至夏中當暫還還少時復去/如其言武帝思之乃作歌曰)
嘉幽蘭兮延秀蕈妖媱兮中溏華斐斐兮麗景風徘徊
兮流芳皇天兮無慧至人逝兮仙鄉天路逺兮無期不
覺涕下兮霑裳
　　蘇耽歌
　　(蘇耽桂陽人少以至孝著稱一日白母道果巳圓/升舉有日母曰吾獨恃爾爾去吾何依耽乃留一)
　　(櫃封鑰甚固若有所需告之如所願也預為植橘/鑿井及郡人大疫但食一橘葉飲一泉水即愈而)
　　(後一鶴降郡屋久而不去郡僚子弟彈/之鶴乃舉足畫屋若書字焉其辭曰)
鄉原一别重來事非甲子不記陵谷遷移白骨蔽野青
山舊時翹足髙屋下見羣兒我是蘇仙彈我何為翻身
雲外却返吾居(一云耽騎白鶴來止郡城東北樓上人/或挾彈彈之鶴以爪櫻樓板似漆書云)
(城郭雖是人民非二百甲子/一來歸我是蘇仙彈我何為)
　　丁令威歌(見雲笈/七籖)
　　(搜神記曰遼東城門有華表柱忽有一白鶴集柱/頭時有少年舉弓欲射之鶴乃飛徘徊空中而言)
　　(云云遂髙上冲天今遼東諸丁/云其先世有昇仙者不知名字)
有鳥有鳥丁令威去家千嵗今來歸城郭如故人民非
何不學仙塚纍纍(洞仙傳曰丁令威者遼東人少隨師/學得仙道分身任意所欲甞蹔歸化)
(為白鶴集郡城門華表柱頭言曰我是丁令威去家千/嵗今來歸城郭如舊人民非何不學仙離塚纍遼東諸)
(丁譜載令威漢/初學道得仙)
　　張麗英石鼓歌
　　(金精山記云漢時張芒女名麗英面有竒光不照/鏡但對白紈扇如鑑焉長沙王呉芮聞其異質領)
　　(兵來聘女時年十五聞芮來乃登此山仰卧披髪/覆于石鼓之下人謂之死芮使人往視之忽見紫)
　　(雲欝起遂失女所/在石上留歌一首)
石鼔石鼔悲哉下土自我來觀民生實苦哀哉世事悠
悠我意我意不可辱兮王威不可奪余志有鸞有鳳自
歌自舞(歌舞二/字疑倒)凌雲歴漢逺絶塵羅世人之子其如我
何暫來期㑹運往即乖父兮母兮無傷我懐(至今石鼔/一處黒色)
(直下狀女垂髪時/人號為張女髪)
　　衛羅國王女配瑛靈鳳歌
　　(洞𤣥本行經云西方衛羅國王有女字曰配瑛與/鳳共處扵是靈鳳常以羽翼扇女面後十二年中)
　　(女忽有胎王意怪之因斬鳳頭埋著長林丘中女/後生女名曰皇妃王女思靈鳳之逰好駕而臨之)
　　(長林丘中歌云云是鳳欝然/而生抱女俱飛逕入雲中)
杳杳靈鳳綿綿長歸悠悠我思永與願違萬劫無期何
時來飛
　　太真夫人贈馬明生詩二首
　　(太真夫人王母小女也諱姽字羅敷遂事𤣥都太/真王有子為三天太上府都官年少甞委官逰逸)
　　(有司奏劾降主東嶽夫人因來從之後被太上召/還馬明生傳曰馬明生者齊國臨淄人本姓和字)
　　(君寳少為縣吏捕賊所傷殆死遇太真夫人適東/嶽見而憫之出藥一丸服之立愈君寳乃更姓名)
　　(自號馬明生隨夫人執役及夫人被太上召還將/别以明生屬安期先生因以五言詩二篇贈之)
暫捨墉城内命駕岱山阿仰瞻太清闕雲樓欎嵳峩虚
中有真人來往何紛葩鍊形保自然俛仰食(一作/挹)太和
朝朝九天王夕館還西華流精可飛騰吐納養青牙至
藥非金石風生自然歌上下凌景霄羽衣何婆娑五嶽
非妾室𤣥都是我家下看榮競子篤似蛙與蟆顧盼塵
濁中憂患自相羅茍未悟妙㫖安事扵琢磨禍凑由道
泄宻慎福臻多
昔生崑陵宫共講天年延金液雖可遐未若太和仙仰
登冥仙臺虚想詠靈人忽遇扶桑王九老仙都真駕驂
紫虬輦靈顔一何鮮啓我尋長途邀我自然津告以鴻
飛術受以玉胎篇瓊膏凝𤣥炁素女為我陳俯挹琳鳳
腴仰上飄三天雲網立爾歩五嶽可暫旋𤣥都安足逺
蓬萊在脚間傳受相親愛結友為天人替即㳺刑對禍
必無愚賢袐則享無傾泄則軀身顛
　　馬明生詩三首
　　(本傳明生隨安期先生負笈周逰天下二十年中/辛苦備甞安期曰子真有仙骨遂受以太清金液)
　　(丹方明生入華隂山餌之白日昇天臨/去著詩三首以示將來漢光和三年)
太和何久長人命將不永噏如朝露晞奄忽睡覺頃生
生世所悞傷生由莫静我將尋真人澄神挹容景盤桓
崑陵宫𤣥都可馳騁㳙子牽我逰太真來見省朝朝王
母前夕歸鍾嶽嶺仰採瓊瑶葩俯潄琳琅井千齡猶一
刻萬紀如電頃
天地自有常人命最險毳年若驚弦發時猶輕矢逝雖
有灼灼姿玉為塵土穢林草無秋輝緑葉豈終嵗惜此
繁茂摧哀彼寒霜厲有存理必亡有興故有廢真官戯
𤣥津與物無凝滯神冲紫霄内形棲山水際對虚忘有
懷逰目托容裔風塵將何來真道故可大
濁塗諒為歡世樂豈足預振褐掃塵遐飄飄獨逺舉寥
寥巖嶽際蕭蕭縱萬慮靈真與我逰落景乘鴻御朝乗
雲輪來夕駕扶揺去嗷嘈天地中囂聲安得附
　　隂長生古詩三首
　　(神仙傳曰隂長生新博人也漢皇后之親屬從馬/明生學度世之道後扵丰都山中白日昇天長生)
　　(臨仙去著詩三篇以示將來黄庭堅書後漢隂長/生詩後曰忠州丰都山仙都觀朝金殿西壁有天)
　　(成四年人書隂/真君詩三章)
維予之先佐命唐虞爰逮漢世紫艾重紓予獨好道而
為匹夫髙尚素志不事王侯貪生得生亦又何求超跡
蒼霄乘飛駕浮青要承翼與我為仇入火不灼蹈波不
濡逍遥太極何慮何憂逰戯仙都顧憫羣愚年命之逝
如彼波流奄忽未㡬泥土為儔馳走(一作/奔馳)索死不肯暫
休
予之聖師體道知真昇騰變化松喬為隣維予同學一
十二人寒苦求道歴二十年中多怠墮志行不堅痛乎
諸子命也自天天不妄授道必歸賢身投幽壤何時可
還嗟爾將來勤加精研勿為流俗富貴所牽神丹一成
升彼九天夀同三光何但億千
維予垂髮少好道徳棄家隨師東西南北委放五經辟
世自匿二十餘年名山之側寒不遑衣饑不暇食思不
敢歸勞不敢息奉事聖師承悦顔色面垢足胝乃敢哀
識遂傳要訣恩深不測妻子延年咸享無極黄白既成
貨財干億役使鬼神玉女侍側予得度世神丹之力
　　葛仙公詩三首(真仙通/鑑下同)
　　(仙公諱𤣥字孝先句容人生而秀穎天才超軼名/振江左州郡辟為掾固辭乃入赤城山精思學道)
　　(赤烏七嵗八月十五日白日昇天弟子鄉朋攀戀/不巳扵是仙公駐駕空中賦五言歌詩三篇降付)
　　(鄉朋普令歌/誦開悟方來)
真人昔遺教愍念孤癡子嬖邪不信道禍亂由斯起身
隨朝露晞悔恨何有已罪大不可掩流毒將誰理冥冥
未出期劫盡方當止轉輪貧賤家仍復為役使四體或
不完蹩躠行乞市不知積罪報怨天神不恃大道常無
為𢎞之由善始吾今獲輕舉脩行立功爾三界盡稽首
從容紫宫裏停駕虚元中人生若流水臨别屬素翰粗
標靈妙紀
我今便昇天愍念諸儒英大道體虗無寂寂中有精視
之若冥昧窈窈中昭明莫言道虗誕所患不至誠奚不
登名山誦是洞真經一諷而一詠𤣥音徹太清太上輝
金容衆仙齊應聲十方散香花燔煙栴檀馨皇娥奏九
韶鸞鳳諧和鳴龍駕翳空迎華葢曜杳冥翛閑劫仞臺
帝釋歘降庭八王奉丹液挹潄身騰輕逍遥有無間流
朗絶形名神童夾侍側自然朝萬靈飄飄八景輿逰衍
白玉京七祖昇福堂先亡悉超生王侯能篤信必為天
下貞大人體至徳一切䝉其成
散誕逰山水吐納靈和津鍊氣同希夷靜詠道徳篇至
心宗𤣥一冥感今乃宣飛駕御九龍飄飄乘紫煙華景
曜空衢紅雲擁帝前暫迂蓬萊宫倐忽巳賔天偉偉衆
真㑹𣺌𣺌凌重𤣥體固無終劫金顔隨日鮮歡樂太(一/作)
(亡/)上境悲念一切頑(一作/人)誰能離死壊結是冥中緣悠
悠成至道無有入無間微妙良難測智者謂我賢若能
𢎞衆妙輕舉昇神仙
　　支道紀頌
　　(葛仙公甫誕三日有道士支道紀來謂其父曰吾/夢通𤣥真人降汝生竒男父令抱兒出道紀起敬)
　　(曰此兒有紫氣覆之狀如寳葢/神明煥耀當為神仙因為讃曰)
身雖輪聖化魂神無暫滅宿福積重緣昔願非今日大
羅真人降仙聖含真出天龍潄香花濯我鍊胎質㣲余
將誰信靈期𤣥佑畢道心超不二混成表元一獨悟有
無想放朗大乘逸
　　呉猛經廬山贈山神徐君詩(見十二/真君傳)
　　(猛字世雲家扵豫章從南海太守鮑静學道○張/華博物志曰曹著傳其神自云姓徐受封廬山後)
　　(呉猛經過山神迎猛猛語曰君主此山近六/百年符命巳盡不宜久居非據乃贈詩云)
仰矚列仙館俯察王神宅曠載暢幽懐傾葢付三益
　　四真人降魏夫人歌共五首
　　(夫人齋于别寢忽有太極真人方諸青童扶桑神/王清虚真人來降授夫人八索隠書黄庭等經扵)
　　(是四真吟唱各命王女彈琴擊鐘吹簫合節而發/太極發丹明之歌青童吟太霞之曲神王諷晨啓)
　　(之章清虚詠/歘駕之辭)
　　　太極真人歌
丹明煥上清八風鼓太霞廽我神霄輦遂造玉嶺阿咄
嗟天地外九圍(一作/圉圉)皆吾家上採日中精下飲黄月華
靈觀空無中鵬路無間邪顧見魏賢安(夫人/字)濁氣傷爾
和勤研𤣥中思道成更(一作/矢)相過
　　　方諸青童歌
太霞扇晨暉(一作七霞/扇晨曜)九氣無常形𤣥轡飛霄外八景
乗髙清手把玉皇袂携我晨中生盼觀七曜房朗朗亦
冥冥超哉魏氏子有心復有精𤣥挺自嘉㑹金書東華
名賢安宻所研相期晹谷汧(一作陽/洛宫)
　　　扶桑神王歌
晨啓太帝室夕越匏𤓰水碧海飛翠波連峯亦嶽峙浮
輪雲濤際九龍同轡起虎(一作/羽)旂欎霞津靈風幡然理
華存(夫人/名)久樂道遂致髙神擬㧞徙三緣外感㑹乃方
始相期陽洛宫道成携魏子
　　　清虗真人歌二首
歘駕控清虚徘徊西華館瓊林既神杪(一作華館/嘆輪張)虎旂
逐烟散慧風振丹旍明燭朗八煥觧襟墉(一作/瓊)房裏神
鈴鳴蒨粲棲景若林柯(一作/阿)九絃(一作/氣)𤣥中彈遺我積
世憂釋此千年歎怡盼無極已扵夜復待旦
紫霞儛𤣥空神風(一作/方)無綱領歘然滿八區侁(一作/祝)爾
􁝙靈境(一作/虗靜)八牕無常朗有冥亦有炅洞觀三丹(一作/景)
田寂寂生形景凝神泥丸内紫房何蔚炳大帝命我來
有以應神挺相遇女弟子雲姿卓鑠整愧無郢石運益
彼自然穎勤宻攝生道泄替結災𤯝靈期自有時携袂
陟松嶺
　　王母贈魏夫人歌
　　(西王母傳曰紫虗元君魏華存夫人清齋扵陽洛/隠元之臺西王母與金闕聖君降扵臺中乘八景)
　　(輿同詣清虚上宫傳玉清隠書四巻授華存是時/三元夫人馮雙禮紫陽左仙石路成太極髙仙伯)
　　(延葢公子西成真人王方平太虚真人南嶽赤松/子桐栢真人王子喬等並降夫人小有清虚上宫)
　　(絳房之中時夫人與王君為賔主焉設瓊酥緑酒/金觴四奏各命侍女陳曲成之鈞扵是王母擊節)
　　(而/歌)
駕我八景輿歘然入玉清龍旌拂霄漢(一作/上)虎旂攝朱
兵逍遥𤣥津際萬流無暫停哀此去留㑹劫盡天地傾
當盡無中景不死亦不生體彼自然道寂觀合太冥南
嶽挺真幹玉映輝穎精(一作/)有任靡期(一作/其)事虗心自
受靈嘉㑹絳河曲相與樂未央
　　雙禮珠彈雲璈而答歌
玉清出九天神館飛霞外霄臺煥嵳峩靈夏秀蔚翳五
華興翠華八風扇緑氣仰吟消魔詠俯研智與慧萬真
啓晨景唱期絳房㑹挺穎徳音子神映乃拂沛天嶽凌
空構洞臺深幽邃逰海悟井隘履真覺世穢儛輪宴重
空筌魚自然廢廽我大椿羅長謝朝生世
　　髙仙盼逰洞靈之曲
　　(玉皇又命歘生入隠室見上清元君龜山君扵是/二真乃各命侍女王延賢于廣運等彈雲林琅玕)
　　(之璈安徳音范四珠擊昆明之筑左抱容韓賢賔/吹鳳鸞之簫趙運子李慶玉拊流金之石辛白鵠)
　　(鄭辟方燕婉來田/雙連等四人合歌)
玉室煥東霞紫輦浮絳晨華臺何盼目此宴飛天元清
靜太無中𦕈𦕈躡景遷吟詠大洞章唱此三九篇曲寢
大漠内神王方寸間寂室思靈暉何事苦林山湏臾變
衰翁廽為孩中顔
　　魏夫人與衆真吟詩二首
　　(夫人任城人晉司徒劇陽文康公舒之女名華存/字賢安㓜而好道精嘿恭介讀老莊三傳味真眈)
　　(𤣥常欲别居閑處父母不許二十四適太保掾南/陽劉文生二子乃離隔室宇齋扵别寢後得道仙)
　　(去時年八十三晋/成帝咸和九年也)
　　　興寧四年丙寅四月二十七日夜降楊羲家作
𤣥感妙象外和聲自相招靈雲欎紫晨蘭風扇緑軺上
真宴瓊臺邈為地仙標所期貴逺邁故能秀穎翹翫彼
八素翰道成初不遼人事胡可預使爾形氣銷
　　　十二月一日夜南嶽夫人作與許長史
靈谷秀瀾榮藏身栖嚴京被褐均衮龍帶索齊玉鳴形
盤幽遼裏擲神太霞庭霄上有陛賢空中有真聲抑我
曲晨飛案此緑軒軿下觀八度内俯歎風塵縈觧脱遺
波浪登此眇眇清擾競三津竭奔馳割爾齡
　　太上宫中歌
手把八雲氣英明守二童太真握明鏡鑒合日月鋒雲
儀拂髙闕驕女坐𤣥房愈行愈鮮盛英靈自爾通(此歌/正言)
(耳目之經也南嶽/夫人喻許長史)
　　萼緑華贈羊權詩
　　(萼緑華者仙女人以晋穆帝昇平三年己未十一/月十日夜降扵羊權家自云是南山人不知何山)
　　(也權字道輿晋簡文帝黄門郎羊欣之祖緑華云/我本姓楊又云是九嶷山中得道女羅郁也宿命)
　　(時曽為其師母毒殺乳婦𤣥洲以先罪未滅故暫/謫降臭濁以償其過贈權詩一篇并火澣布手巾)
　　(一條金玉條脱各一枚又授權尸觧/藥亦隠影化形而去今在湘東山中)
神嶽排霄起飛峯欎千尋寥籠靈谷虗瓊林蔚蕭森羊
生標羙秀弱冠流清音棲情莊惠津超形象魏林揚彩
朱門中内有邁俗心我與夫子族源胄同淵池宏宗分
上葉扵今各異枝蘭金因好著三益方覺彌静尋欣斯
㑹雅綜彌齡祀誰云幽鑒難得之方寸裏翹想樊籠外
俱為山巖士無令騰虗翰中隨驚風起遷化雖由人藩
羊未易擬所期豈朝華嵗暮扵吾子
　
　
　
　
　
　
　
　
　
　
　
　古詩紀巻一百四十一
欽定四庫全書
　古詩紀巻一百四十二　　明　馮惟訥　撰
外集第二
　仙詩
　　九華安妃紫㣲夫人降楊司命詩二首
　　(九華安妃晋興寧三年乙丑六月二十五日夜與/紫㣲王夫人降金壇楊羲家紫㣲曰此上真元君)
　　(金臺李夫人之少女也太虗元君昔遣詣龜山學/上清道道成受太上書署為紫清上宫九華真妃)
　　(賜姓安名欎嬪字靈簫妃謂楊君曰君師南真夫/人司命乘權道髙妙備聞君徳音甚久不期今日)
　　(契𠖇運之㑹君答以沈湎下俗塵染其質髙卑雲/邈無縁禀敬猥虧靈降欣踊㒺極唯䝉啓訓以袪)
　　(其闇濟其兀兀夙夜所願也妃曰君今語不得有/謙餙謙餙殊非事冝良久命楊染筆授詩贈之○)
　　(楊君名羲本呉人來居句容性淵懿沈厚幼有通/靈之鑒長史薦之相王用為公府舍人自隨簡文)
　　(登極之後不復見有臨出得任真職輔佐東華為/司命之任董司呉越神靈人鬼一皆闗攝之興寧)
　　(三年乙丑嵗衆真/降受年三十六)
雲闕竪空上瓊臺竦欎羅紫宫乘緑景靈觀藹嵳峩琅
軒朱房内上徳煥綘霞俯潄靈瓶津仰掇碧奈花濯足
玉女池鼓枻牽牛河遂策景雲駕落龍轡𤣥阿振衣塵
滓際褰裳歩濁波願為山澤結剛柔順以和相携雙清
内上真道不邪紫㣲㑹良謀唱納享福多
　　紫㣲夫人曰我復因爾作一紙文以相曉以示善
　　　事耳楊又襞紙染筆夫人見授
二象内外泮𤣥氣果中分𠖇㑹不待駕所期貴得真南
岳鑄明金眇觀傾笈􁋠良徳飛霞照遂感靈霄人乘飈
儔衾寢齊牢攜絳雲悟歎天人際數中自有縁上道誠
不邪塵滓非所聞同目咸恒象髙唱為爾因
　　雲林與衆真吟詩十首
　　(真誥翼真檢云併衿接景楊安以灼然顯説凡所/興有待無待諸詩及辭喻諷㫖皆是雲林應降嬪)
　　(僊侯事義並亦表著而南真自是訓授之師紫㣲/則下教之匠並不闗儔結之例但中候昭靈亦似)
　　(别有所在既事未一時故不正的的爾其餘男真/或陪從所引或職司所任至如二君最為領據之)
　　(主今人讀此辭事若不悟斯/理永不領其㫖故畧標大意)
駕歘敖八虗廻宴東華房阿母延軒觀朗嘯躡靈風我
為有待來故乃越滄浪
　　　右英王夫人歌
乘飈遡九天自駕三秀嶺有待徘徊眄無待故當凈滄
浪奚足勞孰若越𤣥井
　　　右紫㣲夫人答英歌
冩我金庭館鮮駕三秀畿夜芝披華鋒(謂應作/峰字)咀嚼充
長饑髙唱無逍遥各興無待歌空同酬靈音無待將如
何
　　　右桐栢山真人歌(王子/喬)
朝逰欎絶山夕偃髙暉堂振轡歩靈鋒(謂應作/峰字)無近扵
滄浪𤣥井三仞際我馬無津梁儵歘九萬間八維巳相
望有待非至無靈音有所喪
　　　右清靈真人歌(裴𤣥/仁)
龍旂舞太虚飛輪五嶽阿所在皆逍遥有感興冥歌無
待愈有待相遇故得和滄浪奚足遼𤣥井不為多欎絶
尋歩間俱㑹四海羅豈若絶明外三劫方一過
　　　右中候夫人歌
縱酒觀羣惠儵忽四落周不覺所以然實非有待逰相
遇皆歡樂不遇亦不憂衆影𤣥空中兩㑹自然疇
　　　右昭靈李夫人歌
駕歘發西華無待有待間或眄五嶽峰或濯天河津釋
輪尋虚舟所在皆纏綿芥子忽萬頃中有湏彌山小大
固無殊逺近同一縁彼作有待來我作無待親
　　　右九華安妃歌
無待太無中有待大有際大小同一波逺近齊一㑹鳴
絃𤣥霄顛吟嘯運八氣奚不酣靈液眄目娱九裔有無
得𤣥運二待亦相葢
　　　右太虚南嶽真人歌(赤松/子)
偃息東華靜揚軿運八方俯眄丘垤間莫覺五嶽崇靈
阜齊淵泉大小互相從長短無少多大椿湏臾終奚不
委天順縱神任空同
　　　右方諸青童君歌
控飈扇太虛八景飛髙清仰浮紫晨外俯看絶落冥𤣥
心空同間上下弗流停無待兩際中有待無所營體無
則能死體有則攝生東賔㑹髙唱二待奚足爭命駕玉
錦輪儛轡仰徘徊朝逰朱火宫夕宴夜光池浮景清霞
杪八龍正参差我作無待逰有待輙見隨髙㑹佳人寢
二待互是非有無非有定待待各自歸(東賔東嶽上/卿大茅君也)
　　　右南極紫元夫人歌
　　中候王夫人詩三首
　　(東華夫人紫清内傳妃領東宫中候真夫人晉興/寧三年乙丑降金壇楊羲家云周靈王有子三十)
　　(八人子晋太子也師事嵩嶽浮丘公白日昇天中/候名觀香字衆愛是宋姬子扵子晋為别生妹晋)
　　(興寜四年閏月三日與衆真降楊羲家授詩是夕/子晋兄弟五人妹二人凡七人得道弟眉夀即觀)
　　(香同母/兄也)
八塗㑹無宗乘運觀囂羅化浮塵中際觧衿有道家騁
煙忽未傾携真造靈阿虚景盤瓊軒𤣥鈞作鳳歌適路
無軏滯神音儛雲波齊徳秀玉景何用世間多
　　㖟此畢吟良久復㖟曰
坦夷觀天真去累縱衆情體寂廢機駟崇有則攝生焉
得齊物子委運任所經
　　六月二十三日夜中候夫人作
登軿發東華扇飈儛太𤣥飛轡騰九萬八落亦已均暫
眄山水際窈窕靈嶽間同風自齊氣道合理亦親龍芝
永遐齡内觀攝天真東岑可長靜何為物所纏
　　方丈臺昭靈李夫人詩三首
　　(方丈臺東宫昭靈李夫人者北元中𤣥道君李慶/賔之女太保玉郎李靈飛之妹也受書為東宫昭)
　　(靈夫人治方丈臺第十三朱館中東晋哀帝興寜/三年乙丑八月二十一日夜與上元夫人紫㣲夫)
　　(人右英夫人諸真同降/真人楊羲家作詩曰)
雲墉帶天構七氣煥神馮瓊扉啓晨鳴九音絳樞中紫
霞興朱門香煙生緑牕四駕舞虎旂青軿擲𤣥空華葢
隨雲列落鳳控六龍策景五嶽阿三素眄君房適聞臊
穢氣萬濁汚我胸臭物薫精神囂塵互相衝明玉皆璀
爛何獨盛徳躬髙揖苦不早坐地自生蟲
　　臨去吟曰
心勿欲亂神勿滛役道易不順災重不逆永喪其真遂
棄我適
　　十二月一日夜方丈左臺昭靈李夫人作與許玉
　　　斧
　　(真誥翼真檢云二許雖𤣥挺髙尚而質撓世迹故/未得接真今所授之事多是為許立辭悉揚授㫖)
　　(疏以示/許爾)
飛輪髙晨臺控轡𤣥壟隅手携紫皇袂倐忽八風驅玉
華翼緑幃青羣扇翠裾冠軒煥崔巍珮玲帶月珠薄入
風塵中塞鼻逃當途臭腥凋我氣百阿令心徂何不飈
然起蕭蕭歩太虗
　　南極王夫人詩
　　(南極王夫人王母第四女也名林字容真理太宫/丹受書為金闕聖君上保司命居渤陽丹海長離)
　　(山中主教當為真人者晋興寜四年丙寅六月二/十三日降真人楊羲家與真人同㑹因吟授羲曰)
林振湏類感雲蔚待龍吟𤣥數自相求觸節皆有音飛
軿出西華總轡忽來尋八遐非無娯同脉理自欽悼此
四維内百憂常在心俱逰北寒臺神風開爾襟
　　紫㣲王夫人詩一十七首
　　(紫㣲夫人名青娥字愈音王母第二十女也晋興/寧三年乙丑六月降楊羲家時與太元真人桐栢)
　　(真人右英夫人南嶽夫人同降言夫人位為紫㣲/宫左夫人鎮羽野𤣥隴之山上宫主教當成真人)
　　(者/)
　　　七月二十六日夕紫㣲夫人喻作令與許長史
髙興希林虗遐逰無員方蕭條象數外有無自冥同亹
亹徳韻和飄飄歩太空盤桓任波浪振鈴散風中内映
七道觀可以得兼忘何必反覆酬待此世文通𤣥心自
冥悟嘿耳必髙蹤
　　　紫㣲夫人歌(九月/三日)
龜闕欎巍巍墉臺落月珠列坐九靈房叩璈吟太無玉
簫和我神金醴釋我憂
　　　又
宴酣東華内陳鈞千百聲青君呼我起折腰希林庭羽
帔扇翠暉玉珮何鏗零俱指髙晨寢相期象中冥(紫㣲/歌此)
(二/篇)
　　　𤣥隴紫㣲作
超舉歩絳霄飛飈北壟庭神華映仙臺圓曜隨風傾啓
暉挹丹元扉景餐月精交袂雲林宇浩軫(當作/皓鬒)還童嬰
蕭蕭寄無宅是非豈能營世網自擾競安可語養生
　　　九月六日夕紫㣲夫人喻作示許長史并與同
　　　　學(同學謂/郗回也)
解輪太霞上歛轡造紫丘手把八空氣縱身雲中浮一
眄造化網再視索髙疇道要既巴足可以解千憂求真
得良友不去復何求
　　　九月九日紫㣲夫人喻作因許示郗
紫空朗明景𤣥宫帶絳河濟濟上清房靈(一作/雲)臺煥嵳
峩八輿造朱池羽葢傾霄柯震風廻三晨金鈴散玉華
七轡降九陔宴眄不必家借問求道子何事坐塵波豈
能棲東秀養真收太和
　　　十月十八日紫㣲夫人作
左把玉華葢飛景躡七元三晨煥紫輝竦眄撫明真變
踊期須臾四面皆已神靈發無涯際勤思上清文何事
坐横涂令爾感不専隂痾(隂烏禁反痾烏賀/反此應作喑啞)失𤣥機不
覺年嵗分
　　　紫㣲吟此
𤣥清眇眇觀落景出東渟願作絶塵友蕭蕭罕世營
　　　紫㣲詩
靈人隠𤣥峯真人韜雲采𤣥唱非無期妙應自有待豈
期虗空寂至韻固常在携襟登羽宫同宴廣寒裏借問
朋人誰所存惟玉子
　　　紫㣲夫人歌此(考真誥當是丙/寅二月三十日)
褰裳濟淥河遂見扶桑公髙㑹太林墟賞宴𤣥華宫信
道茍淳篤何不棲東峯(此亦叙方諸/東華之勝也)
　　　紫㣲夫人作
控景始暉津飛飈登上清雲臺欎峩峩閶闔秀玉城晨
風鼓丹霞朱煙洒金庭緑蘂粲𤣥峯紫華巖下生慶雲
纏丹爐錬玉飛八瓊宴眄廣寒宫萬椿愈童嬰龍旂啓
靈電虎旗徴朱兵髙真廻九曜洞觀均潜明誰能歩幽
道尋我無窮齡
　　　紫㣲作
翳藹紫㣲館欎臺散景飈鸞唱華葢間鳳鈞導龍軺八
狼携綘旌素虎吹角簫雲勃冩靈宫來適塵中囂觧轡
佳人所同氣自相招尋宗湏臾頃萬齡乃一朝椿期㑹
足哀劫往豈足遼真真乃相目莫令心徂􁁜(側交/反)虚刃
揮至空鄙滯五神愁
　　　四月十四日紫㣲夫人作
朝啓東晨暉飛軿越滄淵山波振青涯八風扇𤣥煙廻
眄易遷房有懐真感人三金可逰盤東岑宜永甄紛紛
當塗中孰能歩生津
　　　又(真誥併上/為一首)
飄颻八霞嶺徘徊飛晨葢紫軿騰太虚曬眄九虚外玉
簫激景雲靈煙絶幽藹髙仙宴太真清唱無涯際去來
山嶽庭何事有待邁
　　　四月二十三日夜紫㣲夫人作
神玉暉靈津七元煥神扉靈遷方寸裏一躍登太㣲妙
音乘和唱髙㑹亦有機齊此天人眄協彼晨景飛總轡
六合外寧有傾與危
　　　紫㣲夫人作(考真誥閏/月三日)
薄宴塵飈領代謝縁還歸奚識靈劫期顧眄令人悲
　　　又
雲草廕𤣥方仰感旋曜精詵詵繁茂萌重徳必克昌
　　雲林右英夫人詩二十五首
　　(雲林右英夫人名媚蘭字申林王母第十三女也/受書為雲林宫右英夫人治滄浪山晉興寧三年)
　　(乙丑七月諸真同/降扵楊君因㖟)
寓言必可用不用是無情焉得駕歘跡尋此空中靈㣲
音良有㫖當用慎勿輕事事應神機保爾見太平
　　　七月十八日夕雲林右英王夫人授詩(此詩與/許長史)
　　　　(兼及/掾事)
轡景落滄浪騰躍青海津絳烟亂太陽羽葢傾九天雲
輿浮空洞倐忽滄波間來尋冥中友相携侍帝宸王子
協明徳齊首招玉賢下眄八阿宫上寢希林巔潄此紫
瓊腴方知穢途辛佳人將安在勤之乃得親
　　　右英夫人所喻(七月二/十六日)
綘闕排廣霄披丹登景房紫旗振雲霞羽晨儛八風停
葢濯碧谿採秀月支峰咀嚼三靈華吐吸九神芒椿數
無絶紀協日積童䝉携袂明真館仰期無上皇北鈞唱
羽人玉𤣥粲賢衆(音/終)云何波浪宇得失為我鍾引領囂
庭内開心擬穢衝習適榮辱域罕躡希林宫一靜安足
苦試去視滄浪
　　　七月二十八日夕右英王夫人授書此詩以與
　　　　許長史
世珍芬馥交道宗𤣥霄㑹振衣尋冥疇廻軒風塵際良
徳映靈暉穎㧞粲華蔚宻言多償福冲靜尚真貴咸恒
當象順携手同襟(一作/衾)帶何為人事間日焉生患害
　　　九月三日夕雲林王夫人喻作令示許長史
騰躍雲景轅浮觀霞上空霄軿縱横舞紫葢託靈方朱
煙纏旍(一作/旌)旄羽帔扇香風電號猛獸玃雷吟奮𤣥龍
鈞籟昆庭響金筑唱神鐘採芝滄浪阿掇華八渟峯朱
顔日以新劫徃方嬰童養形靜東岑七神自相通風塵
有憂哀隕我白髮翁長冥遺遐歎恨不早逸蹤
　　　右英吟此
停駕望舒移廻輪返滄浪未覩若人逰偶想安得康良
因俟青春以叙中懐忘
　　　九月六日夕雲林喻作與許侯
控晨浮紫煙八景觀𣲖流羽童捧瓊漿玉華餞琳腴相
期白水涯揚我萎蕤珠
　　　又(真誥併上/為一首)
滄房煥東霞紫造浮絳晨雙徳秉道宗作鎮真伯藩八
臺可盼目北看乃飛元清靜雲中視眇眇躡景遷吐納
洞嶺秀藏暉隠東山久安人事上日也無虚閑豈若易
翁質反此孩中顔
　　　九月九日雲林右英夫人作
晨闕太霞構玉室起霄清領畧三竒觀浮景翔絶冥丹
華中有真金暎育挺精八風鼔錦披碧樹曜四靈華葢
廕蘭暉紫轡策緑軿結信通神交觸類率天誠何事外
象感湏覩瑶玉瓊
　　　九月十八日夜雲林右英夫人作
三景秀鬱𤣥霄映朗八方丹雲浮髙宸逍遥任靈風鼔
翼(一作/翮)乘素飈竦眄瓊臺中緑葢入協晨青軿擲空同
右揖東林帝上朝太虚皇玉賔剖鳯腦嗷酣飛蘂漿雲
鈞囘曲寢千音何琅琅錦旍召猛獸華幡正低昻香母
折腰唱紫煙排棟梁總轡髙清闕解駕佳人房昔運挺
未兆靈化順氣翔心𦕈𤣥涯感年隨積椿崇形垢甘臭
味動靜失滄浪我友實不爾榮辱昨巳忘
　　　九月二十五日夜雲林右英夫人授作
綘景浮𤣥晨紫軒乘煙征仰超緑闕内俯眄朱火城東
霞啓廣暉神光煥七靈翳映汎三燭流任自齊冥風纏
空洞宇香音觸節生手携織女儛併衿匏𤓰庭左徊青
羽旗華葢隨雲傾宴寢九度表是非不我營抱真栖太
寂金姿日愈嬰豈似愆穢中慘慘無聊生
　　　十月十七日雲林夫人作與許侯
四旌曜明空朱軒飛靈丘玉葢廕七景鼓翼霄上浮九
音朗紫空玉璈洞太無宴詠三晨宫唱嘯呼我儔不覺
椿已老豈知二景流佳人雖兼忘而未放百憂長林真
可靜巖中自多娯
　　　十月二十日授二首(亦應是右英/喻長史也)
北登𤣥真闕携手結髙羅香烟散八景𤣥風鼔絳波仰
超琅園津俯眄霄陵阿玉簫雲上唱鳯鳴動九遐乘氣
浮太空曷為躡山河金節命羽靈徴兵折萬魔齊挹三
晨暉千春方嬰牙喪真投競室不解可奈何
　　　又
仰眄太霞宫金閣曜紫清華房映太素四軒皆朱瓊擲
輪空洞津總轡儛緑軿玉華飛雲葢西妃運錦旍飜然
塵濁涯儵歘佳人庭宿感應期降所招已在冥乘風奏
霄晨共酣丹琳甖公侯徒𦕈𦕈安知真人靈
　　　右英作此(考真誥次當是/十二月一日)
清晨挹絳霞總氣霄上逰廻軿躡曲波遂覩世人憂辭
㫖蔚然起不散三秀嵎何若廵𤣥鄉撫璈為爾娯君心
安有際我願有中無
　　　二月九日夜雲林作(此後入丙/寅年事)
轡景登霄晨逰宴滄浪宫綵雲繞丹霞靈靄散八空上
真吟瓊室髙仙歌琳房九鳯唱朱籟虚節錯羽鐘交栖
金庭内結我冥中朋俱挹玉醴津倐忽已嬰童云何當
路蹲愆痾隨日崇
　　　二月十六日右英作
晨逰太素宫控軿觀玉河夕宴鬱絶宇朝採圓景華彈
璈北寒臺七靈暉紫霞濟濟髙仙舉紛紛塵中羅盤桓
囂靄内愆累不當多
　　　二月三十日夜右英作
駕風騁雲軿晨登太渟丘絳津連岑振清波鼔浚流歩
空觀九緯八網皆已逰暫宴三金秀來觀建志儔勤懈
不相掩是以積百憂
　　　右英吟此
凌波越滄浪忽然造金山四顧終日逰罕我雲中人
　　　右英夫人作
紫闕構虗上𤣥館衝絶飈琳琅敷靈囿華生結瓊瑶騁
軿滄浪津八風激雲韶披羽扇北翳握節鳴金蕭鳳籟
和千鐘四童歌晨朝心豁虗無外神襟和朗寥廻舞太
空嶺六氣運重幽我途豈能尋使爾終不凋
　　　四月十四日夕右英夫人吟歌此曲
𤣥波振滄濤洪津鼓萬流駕景眄六虗思與佳人逰妙
唱不我對清音與誰投雲中騁瓊輪何為塵中趨
　　　右英作
松栢生𤣥嶺鬱為寒林桀繁葩盛嚴氷未肯懼白雪亂
世幽重岫廵生道常潔飛此逸轡輪投彼遐人轍公侯
可去來何為不能絶
　　　閏月三日夜右英作示許長史
清凈願東山廕景栖靈穴愔愔閒庭虗蘙薈青林宻圓
曜映南軒朱風扇幽室拱袂閒房内相期啓妙術寥朗
逺想𤣥蕭條神心逸
　　　右英吟此
縱心空洞津竦(一作/總)轡策朱軿佳人來何遲道徳何時
成
　　　右英吟此
有心許斧子言當采五芝芝草不必得汝亦不能來汝
來當可得芝草與汝食(此兩得及來/並戲作呉音)
　　　右英告公(凡云公者皆簡文/帝為相王時也)
　徳匠既凝𤣥範自天安危之事未宜問也公傾注甚
　至所以未相酬者豫事難論耳頃天氣激逸隂景屢
　變大白觧體扵二辰之中愆勃扵紫房之下王者惡
　焉天子有憂上相座動今聊作䜟宻以相示(右此及/䜟有掾)
　(寫在掾自記脩事後共紙尋真綜廻文令難解耳今/拘連相取又别䟽出之其授時惟當道其辭楊君後)
　(自更錯義皆是説晉/代之事並有明徴也)
　
　
　
　
　
　
　
　
精氣神妙㕘二儀慎傳凡人賢者施封天制地無不宜
子能寳袐天知之吾道要妙豈相欺自有竒神先兵䂓
火寸三五天瑞之隆代迭換運相推明匠保徳慎無思
驅惡除逆疾尋師萬金之術龍之熙隆數卒三失由兒
莫測其源劉向知有凶撥亂皇復基乘天命世遂平夷
制逆者誰必定期匠不足慮憂逺危五世之間真可悲
篡厯有數帝座虧當見變異紛紜來金室在茲(匠不足/慮之匠)
(疑當作近/囬文内同)
　
　
　
　
　
　
　
　
　
　
　
　
　
　
　
　古詩紀巻一百四十二
欽定四庫全書
　古詩紀巻一百四十三　　明　馮惟訥　撰
外集第三
　仙詩
　　蓬萊四真人詩
　　(真誥曰興寧三年四月九日楊君夢北行登髙山/上有大宫室數千間欎欎不可名四面皆大水仰)
　　(見白龍身長數十丈東向飛行光彩曜天一老翁/著繡衣裳芙容冠拄赤九節杖而立視龍君問公)
　　(何人來登此宇答曰我蓬萊仙公洛廣休此蓬萊/山吾治此上府君故來乃得相見耳君又問龍可)
　　(乘否公曰此龍以待真人張誘世石慶安許玉斧/丁瑋寧譬世軺車朱鳥更一日乘以上直侍帝宸)
　　(也湏臾公呼此四賢來張誘世年可五十石慶安/甚童䝉年可十三四許玉斧年如今日所見丁瑋)
　　(寧年可三十四五公曰玉斧君師友也張誘世常/山人公弟子也石慶安汲郡人鉤翼夫人弟子也)
　　(因語四人曰並可作/一篇詩以見府君)
　　　石慶安先作詩
靈山造太霞竪巖絶霄峯紫煙散神州乘飈駕白龍相
携四賔人東朝桑林公廣休年雖前壯氣何䝉䝉實未
下路讓惟年以相崇
　　　次張誘世作詩
北逰太漠外來登蓬萊闕紫雲構靈宫香煙何鬱欎美
哉洛廣休久在論道位羅併真人座齊觀白龍邁離式
四人用何時共觧帶有懐披襟友欣欣髙晨㑹
　　　次許玉斧作詩
逰觀竒山峙潄濯滄流清遥覩蓬萊間屹屹(一作/巘巘)衝霄
冥五芝被絳巖四階植琳瓊紛紛靈華散晃晃煥神庭
從容七覺外任我攝天生自足方寸裏何用白龍榮
　　　次丁瑋寧作詩
𤣥山構滄浪金房映靈軒洛公挺竒尚從容有無間形
沈北寒宇三神棲九天同寮相率徃推我髙勝年弱冠
石慶安未肯崇尊賢嘲笑蓬萊公呼此廣休前明公將
何以却此少年翰
　　青童大君常吟詠(東宫九㣲真人金/闕上相青童大君)
欲植滅度根當㧞生死栽沈吟墮九泉但坐惜形骸
　　太虚真人常吟詠
觀神戴形時亦如車從馬車敗馬奔亡牽連一時假哀
世但識此但是惜風火種罪天網上受毒地獄下
　　西城真人王君常吟詠
形為渡神舟泊岸當别去形非神常宅神非形常載徘
徊生死輪但苦心猶豫
　　小有真人王君常吟詠(清虗小有天王王/子登南嶽之師)
失道從死津三魂迷生道生生日已逺死死日已早悲
哉苦痛客根華已顛倒起就零落塵焉知反枯老(去月/秋分)
(日瑶臺大㑹四君吟此言以和𤣥鈞廣韶之/絃聲也十月十五日右英夫人説此令疏)
　　方諸宫東華上房靈妃歌曲
紫桂植瑶園朱華聲悽悽月宫生蘂淵日中有瓊池左
㧞員靈曜右掣丹霞暉流金煥絳庭八景絶煙廻緑葢
浮明朗控節命太微鳳精童華顔琳腴充長饑控晨揖
太素乘歘翔玉墀吐納六虛氣玉嬪把巾隨彈璈南雲
扇香風鼔錦披叩商百獸舞六天攝神威儵歘億萬椿
齡紀鬱巍巍小鮮未烹鼎言我巖下悲(按楊君記云東/方赤氣中有言)
(曰小鮮未烹鼎言我巖下悲當以此事/諮啓司命故答稱此詩仍及下篇也)
　　太微𤣥清左夫人北停(一作/淳)宫中歌曲
鬱藹非真墟太無為我館𤣥公豈有懐縈䝉孤所難落
鳳控紫霞矯轡登晨岸寂寂無濠涯暉暉空中觀隠芝
秀鳳丘逡廵瑶林畔龍胎嬰爾形八瓊廻素旦琅華繁
玉宫結葩凌巖粲鵬扇絶億領拊翮扶霄翰西庭(一作/度)
命長歌雲璈乘虗彈八風纏綠宇叢烟豁然散靈童擲
流金太微啓璧案三元折腰舞紫皇揮袂讃朗朗扇景
曜曄曄長庚煥超軿聳明刃下眄使我惋顧哀地仙輩
何為棲林澗(晉興寧三年乙丑十二月十七日夜太元/真人司命君書出此詩云是青童宫中内)
(房曲恒吟/讃此和神)
　　辛𤣥子贈楊司命詩三首
　　(𤣥子字延期隴西定谷人漢明帝時諌議大夫辛/隠之子也𤣥子少好至道享年不永沒命扵長津)
　　(西王母見我苦行酆都北帝見愍告敕司命攝取/形骸使我頥胎位為靈神近得度名南宫定䇿朱)
　　(陵藏精待時方列為仙而太帝見差領東海侯氏/更生又選補禁元中郎將呉越鬼神之司故來相)
　　(從今贈詩三篇以叙推情之至也○注云楊君既/為呉越司命董統鬼神𤣥子職𨽻方應相聞故先)
　　(造此詩陳情/)
疇昔入冥鄉順駕應靈招神隨空無散氣與慶雲消形
非明玉質𤣥匠安能彫蹀足吟幽唱仰手翫鳴條林室
有逸歡絶此軒外交遺景附圓曜嘉音何寥寥(此篇叙/事迹之)
(本志/也)
寂通寄興感𤣥氣攝動音髙輪雖參差萬刃故來尋蕭
蕭研道子合神契靈襟委順浪世化心標窈窕林同期
理外逰相與靜東岑(此篇申情寄/之來縁也)
命駕廣酆阿逸迹幽冥鄉空中自有物有中亦無常悟
言有無際相與㑹濠梁目擊𤣥觧了鬼神理自忘(此篇/論人)
(鬼之幽/致也)
　　清靈真人八月十六日夕授詩(考真誥前後當是/授許長史○清靈)
　　(真人裴/𤣥仁)
擬駕東岑人停景招隠靜仁徳乘波來俱㑹三秀嶺靈
芝信可食使爾無終永噏真獻金漿不待百丈井
　　七月十五日夜清靈真人授詩
　　　與許玉斧
企望人飛若感若成威不内接驕女逺屏三四縱横以
入帝庭厯紀建號得為太齡亦必秀映四司元卿翻然
縱羽遂登上清(此離合掾大/名名翽字也)
　　定録中候告(定録者句曲真人定録右禁郎茅季/偉也此並離合譬喻四人姓名名銓)
　　(衍宜脩行服御事尋辭意皆相/貫次不知云何得兩人共説)
　　　與許玉斧
鳳巢髙木素衣衫然(此八字是作長/史小名穆字也)履順思貞凝心虗
𤣥(仍取此思字𤣥字/即成長史字也)五公石腴彼體所便急宜服之可
以少顔三八令明次行𤣥真解駕偃息可誦洞篇瓊刃
應數(此瓊刃字即是掾小名玉斧也與外/傳青録所載若鋒者義同故云應數)精心髙栖隠
嘿沈閉正氣不虧术散除疾是爾所宜次服䭀飯兼穀
勿違益髓除患肌膚充肥然後登山詠洞講微
寅獸白齒(此四字即是/云虎牙也)亦能見機遂得不死過度壬辰
偃息盛木玩執周書(此八字即是/作楊字也)太極植簡金名西華
學服可否自應靈符理異契同神洞相求(許長史名謐/字思𤣥一名)
(穆世居丹陽之句容晉奉車都尉副之第五子少知名/儒雅清素簡文皇帝久垂表俗之顧為護軍長史給事)
(中散騎常侍雖外混俗務而内脩真學挺分所得乃為/上清真人爵登侯伯位編卿司○長史中男聮字元暉)
(小名虎牙郡主簿功曹又為輔國司馬○長史小男名/翽字道翔小名玉斧郡舉上計掾主簿並不赴清秀瑩)
(潔糠粃塵務/居雷平山下)
　　右英引大洞真經
扶晨始暉生紫雲映𤣥阿煥洞圓光蔚晃朗濯耀羅眇
眇靈景元森洒空青華九天館玉賔金房烟霄歌(外國/呼日)
(為濯耀羅方諸真人呼日為圓羅曜夢見此濯耀羅者/日之應也紫雲中人者胎宫神也闕𤣥真之道矣日徳)
(廕澤長生之象紫雲冈晨魂魄安也身康神寜從此始/矣○右英疏大同真經言以釋夢濯耀羅之義也○長)
(史夢事/不顯)
　　許長史答詩
微誠因理感積精洞幽真斐斐乘雲綵靈像憑紫烟眇
眇濯員羅佛佛駕飛輪𤣥翰啓曚昧顧景思自新(長史/既聞)
(啓告賦詩一篇本注/此即􁀙釋夢之㫖也)
　　許掾夢詩
　　(四月二十七日夜半夢見一女子著上下青綾衣/與吾相見自稱云我是王眉夀之小妹也相見時)
　　(似如在山林之間云明日可暫出西門外有犢車/白牛皮巾裹僕御頭者是我車也後别相詣扵貴)
　　(解因口喻/作詩如别)
乘氣渉渌津採藥山中巔披心煥靈想蕭蕩無悟言願
與盛徳逰驂駟騁因縁榮塵何足尋疾激君清𤣥茍能
攝妙觀吐納可長年(王眉夀小妹即中候夫人掾既未/接真故假夢以通㫖而有榮塵之)
(句又恐/非掾矣)
　　杜廣平常喜歌一章(杜契字廣平京兆杜陵人建/安初渡江依孫策黄武二年)
　　　(學道隠/居華陽)
淳景翳廣林曖日東霞升晨風儛六烟勃鬱八道騰五
嶽何必秀名山亦足陵矯首躡洞阜棲心潛中興吐納
胎精氣𤣥白誰能勝(保命君告許虎牙○保命/者三官保命司茅思和)
　　保命吟曰(告虎牙/)
朝華煥晨井九葢傾青雲前此珪璋庸不識萬流椿解
落儵歘頃寅客何必人(或云是誠/戒則能改)
　　五仙詩(見周氏/通冥記)
　　(𤣥人周子良茅山陶隠居弟子寓居/丹陽一夕五仙降于庭各授一詩)
　　　保命府丞授詩(樂道/士)
華景輝瓊林清風散紫霄仰攜髙真士凌空馭緑軺放
彼朱霞館造此塵中僚有縁自然㑹不待心翹翹
　　　馮真人授曰(嵩髙/真人)
太霞鬱紫葢景風飄羽輪直造塵滓際萬穢澆我身自
非保仙子安見今日人過此未申嵗控景朝太真冥縁
雖有契執徳故湏勤
　　　張仙卿授曰(蕭閒/仙卿)
寫我蕭閒館逰彼塵喧際騁景葢飛霄尋此人間契周
生一何竒能感𤣥人轍無使凌雲榦中隨嚴霜折
　　　洪先生授曰(中嶽/仙人)
靈風扇紫霞景雲散丹暉八素不為迥九垓何足巍志
業雖有(闕/)習之亦成微朂此今日事金闕方共歸
　　　華陽童授曰(華陽之天/司農玉童)
懸臺凌紫漢峻階登絳雲華景飛形燭七耀亦殊分寫
此歩塵穢適彼超世君朂哉二祀内無令邪世門方為
去來㑹短辭何用紛
　　王暉詩
　　(真仙通鑑曰道士王暉者魏時人白羊公子之弟/子也居華嶽熊牢嶺常種黄精扵溪側則虎為之)
　　(耕豹為之耘出入亦乘虎豹餌黄精蒼术其後以/道術傳王法冲乃尸解而去甞著袐訣百餘言以)
　　(教人而人莫/能曉其辭曰)
黄帝昇鼎湖乘素入紫煙明精隂不久運徃馳龍旋枯
悴林將凋鮮鱗沈深淵逰仙騰霞觀喜作嵗月綿晝占
勿龜兆夕唱良有縁中嶽鎮和氣般輪共成篇若能思
得之賜與金一缾(音/駢)
　　公孫卿合藥詩
　　(洞仙傳云公孫卿者學道扵東梁甫山一云滋液/山山中有合成仙藥得服之人立仙日月之神並)
　　(在宫中合/藥時頌曰)
玉女斷分劑蟾蜍主和𢷬一丸煉人形二丸顔容好
　　敬𤣥子歌
　　(洞仙傳云敬𤣥子者脩行中/部之道存道守三一常歌曰)
遥望崑崙山下有三頃田借問田者誰赤子字元先上
生烏(一作/二)靈木雙闕夾兩邉日月互相照神路帶中間
(一作/天)採藥三微嶺飲潄華池泉遨逰十二樓偃蹇歩中
原意欲觀絳宫正值子丹眠金樓凭玉几華葢與相連
顧見雙使者博著太行山長谷何崢嶸齊城相接隣縱
我飛龍轡忽臨無極淵黄精生泉底芝草披岐川我欲
將黄精流丹在眼前徘徊飲流丹羽翼奮迅鮮意猶未
策外子喬提臂牽所經信自險所貴得神仙
　　郭四朝扣船歌四首(苻秦時人見/雲笈七籖)
　　(洞仙傳曰郭四朝者燕人也秦時得道來句曲山/南所佳處作塘遏澗水令深基墌垣墻今猶有可)
　　(識處四朝乘小船逰/戯其中每扣船歌曰)
清池帶靈岫長林鬱青葱𤣥鳥翔幽野悟言出從容鼓
檝乘神波稽首希晨風未獲解脱期逍遥丘林中(晨風/謂上)
(清玉晨之風非毛詩所/稱鴥彼晨風之鳥也)
浪神九陔外研道逐全真戢此靈鳯羽藏我華龍鱗髙
舉方寸物萬吹皆垢塵顧哀朝生蟪(一作/輩)孰盡汝車輪
(女寵不蔽席男愛不盡輪朝生蜉/蝣也以喻人之在世易致消歇)
逰空落飛飈靈歩無形方圓景煥明霞九鳯唱朝陽揮
翮扇天津晻藹慶雲翔遂造太微宇挹此金梨漿逍遥
𤣥陔表不存亦不亡(𤣥陔九陔也皆八極之外九霞之/頂名也飛登木星亦云朗東陽之)
(陔故若士語盧敖云與/汗漫期扵九陔之上也)
駕歘舞神霄披霞帶九日髙皇齊龍輪遂造九華室神
虎洞瓊林風雲(一作/香風)合成一開闔幽冥户靈變𤣥跡滅
(四朝為玉臺執葢/郎故云髙皇齊輪)
　　扈謙詩二首(晉海西簡文時/人見雲笈七籖)
　　(洞仙傳曰扈謙者魏郡人也性縱誕不/耻惡衣食好飲酒不擇精麄常吟曰)
風從牖中入酒在杯中揺手握四十九靈光在上照巍
峩藂蓍下獨向冥理笑
進不登龍門退不求名位無以消白日常作巍峩醉
　　李仙君歌(見桓真人昇/仙記下首同)
　　(蜀華葢山李桓仙君授道桓凱真人仙君一日謂/凱曰金丹大藥子得之矣飛歩隠身諸訣汝皆洞)
　　(曉但未聞大/道耳遂歌曰)
金鼎天門開反童復嬰孩日月照崑崙真君自然來三
年結黄雲千日成聖胎九年登金闕一紀升三台龍虎
自然交上帝安金臺衆神仰天表忻慕心徘徊子今受
靈文専心如死灰積功十二年功畢登雲梯白光生圓
象紫氣冲雲霓端虗念太乙浩劫天地齊
　　桓真人吟詩
　　(陶隠居先生謂弟子曰予夜夢神光滿室彩雲連/霄有金甲神人謂予曰明日有異人至汝當掃門)
　　(待之日午桓凱真人果/至披髪跣足唱詩曰)
黄花生紫雲日月周天輪混混太虗中不與衆生羣崑
崙十二峰上帝朝萬廵一日功行滿升空謁元君
　　武夷君人間可哀之曲
　　(陸鴻漸武夷山記云武夷君地官也相傳每扵八/月十五日大㑹村人扵武夷山上置幔亭化虹橋)
　　(通山下村人既徃是日太極玉皇太姥魏真人武/夷君三座空中告呼村人為曽孫汝等若男若女)
　　(呼坐乃命鼔師張安陵等作樂行酒令/歌師彭令昭唱人間可哀之曲其詞曰)
天上人間兮㑹合踈稀日落西山兮夕鳥歸飛百年一
餉兮志與願違天宫咫尺兮恨不相隨
　　武陽山遺詠
　　(水經註曰峩山縣東北有武陽龍尾山並仙者羽/化之䖏扵其處得遺詠雖神栖白雲屬想芳流藉)
　　(念泉鄉遺詠在茲覽其餘誦依然息逺匪直邈想/霞蹤愛其文詠可念故端牘抽扎以詮其詠其畧)
　　(曰/)
登武陽觀樂數峨嶺千蕤洋湖口命非螭駕白駒臨天
水心踟蹰千載後不如
　　太上導仙銘
子欲長生當服山精子欲輕翔當服山薑(术古人名之/為山精之卉)
(山薑/之精)
　　内經真諺
子欲夜書常修常居(眉後小穴中為上元六合之府主/化生眼暉如瑩精光長珠徹瞳保)
(鍊目神是真人坐起之/上道一名曰真人常居)
　　長生諺
　　(真誥曰楊羲夢逰蓬萊山㑹蓬萊仙公洛廣休既/下山半見許主簿相逢扵夾石之間公語主簿曰)
　　(吾為汝置酒四升在山上可往飲/之此太平家酒治人腸也諺曰)
欲得長生飲太平
　古詩紀巻一百十三
欽定四庫全書
　古詩紀卷一百四十四　　明　馮惟訥　撰
外集第四
　鬼詩
　　紫玉歌
　　(搜神記曰呉王夫差小女名玉悦童子韓重欲嫁/之不得乃結氣而死重㳺學歸往弔之玉形見扵)
　　(墓側顧重延/頸而歌曰)
南山有鳥北山張羅意欲(一作/志願)從君讒言孔多悲結成
疹沒命(一作/身)黄壚命之不造寃如之何羽族之長名為
鳯凰一日失雄三年感傷雖有衆鳥不為匹雙故見(去/聲)
鄙姿逢君輝光身逺心近(一作/邇)何曽(一作/當)暫忘
　　崔少府女贈盧充詩
　　(孔氏志怪曰盧充者范陽人家西三十里有崔少/府墓充出獵見一麞逐之忽見一里門如府舍門)
　　(中一鈴下充問之答曰少府府也充進見少府展/姓名酒炙數行崔曰近得尊府君書為君索小女)
　　(婚即敕内令女郎莊嚴使充就東廊充至婦已下/車立席頭共拜焉三日畢還見崔崔曰君可歸矣)
　　(女有娠即生男當以相還崔送至門執手離别充/便上車湏臾至家居四年三月三日臨水戲忽見)
　　(一犢車乍浮乍沒既上岸充往開車後户見崔氏/女與三嵗男兒共載抱兒還充又與金盌别并贈)
　　(詩充取兒盌及/詩忽不見車處)
煌煌靈芝質光麗何猗猗華艷當時顯嘉異表神竒含
英未及秀中夏罹霜萎榮曜長幽滅世路永無施不悟
隂陽運哲人忽來儀㑹淺離别速皆由靈與祇何以贈
余親金盌可頥兒愛恩從此别斷絶傷肝脾
　　成公智瓊贈弦超
　　(搜神記曰魏濟北郡從事掾弦超嘉平中夜夢神/女從之自稱天上玉女東郡人姓成公字智瓊蚤)
　　(失母天帝哀其孤苦令得下嫁超當其夢也嘉其/非常覺寤欽想如此三四夕一旦顯然來駕輜軿)
　　(車從八婢服羅綺之衣狀若飛仙/自言年十七遂為夫婦贈詩曰)
飄颻浮勃述敖曹雲石滋芝英不湏潤至徳與時期神
仙豈虛降應運來相之納我榮五族逆我致禍災(此其/詩之)
(大較其詩二百/餘言不能悉舉)
　　劉妙容宛轉歌二首
　　(一曰神女宛轉歌續齊諧記曰晉有王敬伯者㑹/稽餘姚人少好學善鼓琴年十八仕扵東宫為衛)
　　(佐休假還鄉過呉維舟中渚登亭望月悵然有懐/乃倚琴歌泫露之詩俄聞户外有嗟賞聲見一女)
　　(子雅有顔色謂敬伯曰女郎悦君之琴願共撫之/敬伯許焉既而女郎至姿質婉麗綽有餘態從以)
　　(二少女一則向先至者女郎乃撫琴揮絃調韻哀/雅類今之登歌曰古所謂楚明君也唯嵇叔夜能)
　　(為此聲自兹以來傳習數人而已復鼔琴歌遲風/之詞因歎息久之乃命大婢酌酒小婢彈箜篌作)
　　(宛轉歌女郎脱頭丄金釵扣琴弦而和之意韻繁/諧歌凡八曲敬伯唯憶二曲將去留錦卧具繡香)
　　(囊并佩一雙以遺敬伯敬伯報以牙火籠玉琴軫/女郎悵然不忍别且曰深閨獨處十有六年矣邂)
　　(逅旅館盡平生之志葢冥契非人事也言竟便去/敬伯船至虎牢戍呉令劉惠明者有愛女蚤世舟)
　　(中亡卧具扵敬伯船獲焉敬伯具以告果扵帳中/得火籠琴軫女郎名容字雅華大婢名春條年二)
　　(十許小婢名桃枝年十五皆善彈箜篌及宛轉/歌相繼俱卒唐李端又有王敬伯歌亦出扵此)
月既明西軒琴復清寸心斗酒爭芳夜千秋萬嵗同一
情歌宛轉宛轉淒以哀願為星與漢光影共徘徊
悲且傷參差淚成(一作/㡬)行低紅掩翠方無色金徽玉軫
為誰鏘歌宛轉宛轉情復悲願為煙與霧氛(拾遺/作氤)氲對
容姿
　　杜蘭香貽張碩詩
　　(曹毗杜蘭香别傳曰杜蘭香自稱南陽人以建興/四年春數詣張傳傳年十七望見其車在門外婢)
　　(通言阿母所生遺授配君君可不敬從傳先改名/碩碩呼女前視可十八九説事邈然久逺有婢子)
　　(二人大者萱枝小者松枝鈿車青牛上飲食皆備/作詩云云至其年八月旦來復作詩云云出薯豫)
　　(子三枚大如雞子云食此令君不畏風波辟寒温/碩食二枚留一香令碩盡食言本為君作妻情無)
　　(曠逺以年命未合有小乖/太嵗東方邜當還求君)
阿母處靈岳時逰雲霄際衆女侍羽儀不出墉宫外飈
輪送我來豈復耻塵穢從我與福俱嫌我與禍㑹
　　八月再貽張碩
逍遥雲霧間呼吸(一作/吁嗟)發九嶷㳺女不稽路弱水何不
之(曹毗傳曰桂陽張碩為神女杜蘭香所降毗因/以二篇詩嘲之并續蘭香歌詩十篇甚有文彩)
　　青溪小姑歌二首
　　(呉均續齊諧記曰㑹稽趙文韶宋元嘉中為東扶/侍廨在青溪中橋秋夜歩月悵然思歸乃倚門唱)
　　(烏飛曲忽有青衣年可十五六許詣門曰女郎聞/歌聲有悦人者逐月逰戯故遣相問文韶都不之)
　　(疑遂邀暫過湏臾女郎至年可十八九許容色絶/妙謂文韶曰聞君善歌能為作一曲否文韶即為)
　　(歌草生盤石下聲甚清美女郎顧青衣取箜篌鼓/之泠泠似楚曲又令侍婢歌繁霜自脱金簮扣箜)
　　(篌和之婢乃歌云云留連宴寢將旦别去以金簮/遺文韶文韶亦贈以銀盌及琉璃七明日扵清溪)
　　(廟中得之乃知昨所見清溪神女也按干寳搜神/記曰廣陵蔣子文甞為秣陵尉因擊賊傷而死呉)
　　(孫權時封中都侯立廟鍾山異/苑曰青溪小姑蔣侯第三妹也)
日暮風吹葉落依枝丹心寸意愁君未知
歌闋夜巳久繁霜侵曉幕何意空相守坐待繁霜落
　　廬山夫人女婉撫琴歌
　　(祖台志怪曰建康小吏曹著見廬山夫人夫人命/女婉與著相見婉見著欣悦命婢瓊林取琴出婉)
　　(撫琴歌云云歌/畢婉便還去)
登廬山兮鬱嗟峨晞陽風兮拂紫霞招若人兮濯靈波
欣良運兮暢雲柯彈鳴琴兮樂莫過雲龍㑹兮樂太和
　　郭長生吹笛歌
　　(幽明錄曰永嘉中太山民巢氏先為相縣令居在/晉陵家婢採薪忽有一人追隨婢還家不使人見)
　　(與婢宴飲輒吹/笛而歌歌云)
閑夜寂已清長笛亮且鳴若欲知我者姓郭字長生
　　陳阿登彈琴歌
　　(幽明録曰句章人至東野還暮不至門見路傍有/小屋燈火因投寄止宿有一小女不欲與丈夫共)
　　(宿呼隣家女自伴夜共彈琴箜篌至曉此/人謝去問其姓字女不答彈琴而歌曰)
連綿葛上藤一緩復一絙欲知我姓名姓陳名阿登
　　聶包鬼歌
　　(劉叔敬異苑曰臨川聶包死數年忽詣南豐/相沈道襲共飲其歌笑甚有倫次每歌云)
花盈盈正聞行當歸不聞死復生
　　岑之元夢韋琳所贈(梁詞人/麗句)
廻樓臨絶岸斜月照江湄夜深更漏永長懐思漢悲
　　鬼仙歌謡(出異/苑)
登阿儂孔雀樓遥聞鳳凰鼓下我鄒山頭彷彿見梁魯
　　燉煌父老夢語
　　(晉書曰涼後主歆字士業嗣父盛為涼公領涼州/牧䕶羌校尉士業立而宋受禪聞沮渠䝉遜南伐)
　　(秃髪耨檀士業率歩騎三萬攻張掖與䝉遜距戰/為䝉遜所害先是有燉煌父老令狐熾夢白頭公)
　　(衣帢而謂熾云云言訖忽不/見士業小字桐椎至是而亡)
南風動吹長木胡桐椎不中轂
　　牕呼祁孔賔
　　(晉書曰祁嘉字孔賔酒泉人少清貧好學年二十/餘夜牕中有聲呼云云旦而迯去西逰燉煌依學)
　　(官誦書遂博通經傳精䆒大義西逰海渚教授門/生張重華徴為儒林祭酒在朝卿士郡縣守令受)
　　(業者二千餘/人竞以夀終)
祁孔賔祁孔賔隠去來隠去來脩餙人世甚若不可諧
所得未毛銖所喪如山崖
　　相輪鈴音
　　(晉書曰劉曜自攻洛陽石勒將救之羣下咸諌以/為不可勒以訪佛圖澄澄曰相輪鈴音云云此偈)
　　(語也支秀軍也替戾岡出也僕谷劉曜胡位也劬/秃當捉也此言軍出捉得曜也勒遂赴洛距曜生)
　　(擒/之)
秀支替戾岡僕谷劬秃當
　　鬼謡
　　(異苑曰句章呉平州門前忽生一株青桐樹上有/謡歌之聲平惡而砍殺平隨軍北虜首尾三載死)
　　(桐歘自還立扵故根上聞聲樹/巔空中歌云云平尋歸如鬼謡)
死樹今更青呉平尋當歸適聞殺此樹已復有光輝
　　鐡臼歌(顔之推/寃魂志)
桃李花嚴霜當奈何桃李子嚴霜落未巳
　　犬妖歌
　　(述異記曰嘉興縣朱休之有一犬宋元嘉中兄弟/對坐家有一犬來向休之蹲還視二人遂揺頭而)
　　(笑云云其家驚懼斬犬榜首路衢至來嵗梅花時/兄弟相鬬弟奮戰傷兄遂收治並被囚繫經嵗得)
　　(免至夏舉家時疾/母及兄弟皆死)
言我不能歌聼我歌梅花今年故復可奈汝明年何
　　鳥妖詩
　　(南史曰陳之將亡有鳥一足集其殿庭以觜畫地/成文云云觧者以為獨足葢指後主獨行無衆茂)
　　(草言荒穢也隋承火運草得火而後灰及後主至/長安館扵都水臺所謂上髙臺當水開者其言皆)
　　(驗/)
獨足上髙臺茂草變為灰欲知我家處朱門當水開
　
　
　
　
　
　
　
　
　
　古詩紀巻一百四十四
欽定四庫全書
　古詩紀巻一百四十五　　明　馮惟訥　撰
別集第一
　統論上
　　宋書謝靈運傳　　　　　　　　梁沈約
史臣曰民禀天地之靈含五常之徳剛柔迭用喜愠分
情夫志動於中則歌詠外發六義所因四始攸繫升降
謳謡紛披風什雖虞夏以前遺文不覩禀氣懐靈理無
或異然則歌詠所興宜自生民始也周室既衰風流彌
著屈平宋玉導清源於前賈誼相如振芳塵於後英辭
潤金石髙義薄雲天自兹以降情志愈廣王襃劉向揚
班崔蔡之徒異軌同奔遞相師祖雖清辭麗曲時發乎
篇而蕪音累氣固亦多矣若平子艶發文以情變絶唱
髙蹤乆無嗣響至於建安曹氏基命三祖陳王咸蓄盛
藻甫乃以情緯物以文被質自漢至魏四百餘年辭人
才子文體三變相如工為形似之言二班長於情理
之説子建仲宣以氣質為體竝摽能擅美獨映當時是
以一世之士各相慕習原其飇流所始莫不同祖風騷
徒以賞好異情故意製相詭降及元康潘陸特秀律異
班賈體變曹王縟旨星稠繁文綺合綴平臺之逸響采
南皮之高韻遺風餘烈事極江左在晉中興𤣥風獨扇
為學窮於柱下博物止乎七篇馳騁文辭義殫於此自
建武暨于義熈歴載將百雖比響聯辭波屬雲委莫不
寄言上徳託意𤣥珠遒麗之辭無聞焉耳仲文始革孫
許之風叔源大變太元之氣爰逮宋氏顔謝騰聲靈運
之興㑹標舉延年之體裁明密竝方軌前秀垂範後昆
若夫敷袵論心商搉前藻工拙之數如有可言夫五色
相宣八音協暢由乎𤣥黄律吕各適物宜欲使宫羽相
變低昂舛節若前有浮聲則後須切響一簡之内音韻
盡殊兩句之中輕重悉異妙達此旨始可言文至於先
士茂制諷髙歴賞子建函京之作仲宣灞岸之篇子荆
零雨之章正長朔風之句竝直舉胷情非傍詩史正以
音律調韻取髙前式自靈均以來多歴年代雖文體稍
精而此祕未覩至於髙言妙句音韻天成皆暗與理合
匪由思至張蔡曹王曽無先覺潘陸顔謝去之彌逺世
之知音者有以得之此言非謬如曰不然請待來哲
　　北史文苑傳叙
易曰觀乎天文以察時變觀乎人文以化成天下然則
文之為用其大矣哉逖聽三古彌綸百代若乃墳索所
紀靡得而云典謨巳降遺風可述至於制禮作樂騰實
飛聲善乎言之不文行之豈能逺也是以曲阜之多才
多藝監二代以正其源闕里之性與天道修六經以維
其末用能窮神知化稱首於千古經邦緯俗藏用於百
代至哉斯固聖人之述作也逮乎兩周道喪七十義乖
淹中稷下八儒三墨之異漆園黍谷名法兵農之別雖
雅誥奥義或未盡善考其遺跡亦賢達之流乎其離讒
放逐之臣塗窮候門之士道轗軻而未遇鬱抑而不申
憤激委約之中飛文魏闕之下奮迅泥滓自致青雲振
沈溺於一朝流風聲於千載者往往而有矣漢自孝武
之後雅尚斯文揚葩振藻者如林而二馬王揚為之傑
東京之朝兹道逾扇咀徵含商者成市而班傅張蔡為
之雄當塗受命尤好蟲篆金行勃興無替前烈曹王陳
阮負宏衍之思挺棟榦於鄧林潘陸張左擅侈麗之才
飾羽儀於鳳穴斯竝高視當世連衡孔門雖時運推移
質文屢變譬猶六代竝奏易俗之用無爽九源競逐一
致之理同歸歴選前英於斯為盛既而中州板蕩戎狄
交侵僣偽相屬生靈塗炭故文章黜焉其能濳思於戰
争之閒揮翰於鋒鏑之下亦有時而間出矣若乃魯徵
杜廣徐光尹弼之儔知名於二趙宋該封奕朱彤梁讜
之屬見重於燕秦然皆迫於倉卒牽於戰陣章奏符檄
則粲然可觀體物縁情則寂寥於世非其才有優劣時
運然也至於朔方之地蕞爾夷俗胡義周之頌國都足
稱宏麗區區河右而學者埓於中原劉延明之銘酒泉
可謂清典子曰十室之邑必有忠信豈徒言哉泊乎有
魏定鼎沙朔南包河淮西吞闗隴當時之士有許謙崔
宏宏子浩髙允高閭游雅等先後之間聲實俱茂詞義典
正有永嘉之遺烈焉及太和在運鋭情文學固以頡頑
漢徹跨躡曹丕氣運髙逺艶藻獨構衣冠仰止咸慕新
風律調頗殊曲度遂改辭罕泉源言多胷臆潤古彫今
有所未遇是故雅言麗則之奇綺合繡聯之美眇歴歳
年未聞獨得既而陳郡袁翻河内常景晚拔疇類稍革
其風及明皇御厯文雅大盛學者如牛毛成者如麟角
孔子曰才難不其然也于時陳郡袁翻翻弟躍河東裴
敬憲弟荘伯荘伯族弟伯茂范陽盧觀弟仲宣頓丘李
諧勃海髙肅河間邢臧趙國李騫彫琢瓊瑤刻削杞梓
竝為龍光俱稱鴻翼樂安孫彥舉濟隂温子昇竝自孤
寒鬱然特起咸能綜採繁縟興屬清華比於建安之徐
陳應劉元康之潘張左束各一時也有齊自霸業云啓
廣延髦俊開四門以賔之頓八紘以掩之鄴都之下煙
霏霧集河間邢子才鉅鹿魏伯起范陽盧元明鉅鹿魏
季景清河崔長儒河間邢子明范陽祖孝徵中山杜輔
𤣥北平陽子烈竝其流也復有范陽祖鴻勳亦參文士
之列及天保中李愔陸卬崔瞻陸元規竝在中書參掌
綸誥其李廣樊遜李徳林盧詢祖盧思道始以文章著
名皇建之朝常侍王晞獨擅其美河清天統之辰杜臺
卿劉逖魏騫亦參詔勑自李愔巳下在省唯撰述除官
詔旨其闗渉軍國文翰多是魏收作之及在武平李若
荀士遜李徳林薛道衡竝為中書侍郎典司綸綍後主
雖溺於羣小然頗好詠詩幼時嘗讀詩賦語人云終有
觧作此理不初因畫屏風勑通直郎蕭放及晉陵王孝
式録古賢烈士及近代輕艶諸詩以充圖畫帝彌重之
後復追齊州録事參軍蕭慤趙州功曹參軍顔之推同
入撰録猶依霸朝謂之館客放及之推意欲更廣其事
又因祖珽輔政愛重之推又託鄧長顒漸説後主屬意
斯文三年祖珽奏立文林館於是更召引文學士謂之
待詔文林館焉珽又奏撰御覽詔珽及特進魏收太子
太師徐之才中書令崔劼散騎常侍張彫中書監陽休
之監撰珽等奏追通直散騎侍郎韋道遜陸乂太子舍
人王劭衞尉丞李孝基殿中侍御史魏澹中散大夫劉
仲威袁奭國子博士朱才奉車都尉陸道閑考功郎中
崔子樞左外兵郎薛道衡并省主客郎中盧思道司空
東閣祭酒崔徳立太傅行参軍崔儦太學博士諸葛漢
奉朝請鄭公超殿中侍御史鄭子信等入館撰書并勅
放慤之推等同入撰例復命散騎常侍封孝琰前樂陵
太守鄭元禮衞尉少卿杜臺卿通直散騎常侍楊訓前
南兖州長史羊蕭通直散騎侍郎馬元熙并省三公郎
中劉珉開府行參軍李師上温君悠入館亦令撰書後
復命特進崔季舒前仁州刺史劉逖散騎常侍李孝貞
中書侍郎李徳林續入待詔尋又詔諸人各舉所知又
有前通直散騎侍郎辛徳源并省右戸郎元行恭太尉
中兵參軍劉儒行司空祭酒陽辟疆竝入館待詔當時
操筆之徒搜求略盡其外如廣平宋孝王信都劉善經
輩三數人論其才性入館諸賢亦十三四不逮之周氏
創業運屬陵夷纂遺文於既喪聘奇士如弗及是以蘇
亮蘇綽盧柔唐瑾元偉李昶之徒咸奮鱗翼自致青紫
然綽之建言務存質朴遂糠粃魏晉憲章虞夏雖屬辭
有師古之美矯枉非適時之用故莫能常行焉既而革
車電邁渚宫雲撤梁荆之風扇於闗右狂簡之徒斐然
成俗流宕忘反無所取裁夫人有六情禀五常之秀情
感六氣順四時之序葢文之所起情發於中而自漢魏
以來迄乎晉宋其體屢變前哲論之詳矣暨永明天監
之際太和天保之間洛陽江左文雅尤盛彼此好尚互
有異同江左宫商發越貴於清綺河朔詞義貞剛重乎
氣質氣質則理勝其詞清綺則文過其意理深者便於
時用文華者宜於詠歌此其南北詞人得失之大較也
若能掇彼清音簡兹累句各去所短合其兩長則文質
彬彬盡羙盡善矣梁自大同之後雅道淪缺漸乖典則
爭馳新巧簡文湘東啓其淫放徐陵庾信分路揚鑣其
意淺而繁其文匿而彩詞尚輕險情多哀思格以延陵
之聼葢亦亡國之音也隋文初統萬機毎念斲彫為樸
發號施令咸去浮華然時俗詞藻猶多淫麗故憲臺執
法屢飛霜簡焬帝初習藝文有非輕側暨乎即位一變
其體與越公書建東都詔冬至受朝詩及擬飲馬長城
窟竝存雅體歸於典制雖意在驕淫而詞無浮蕩故當
時綴文之士遂得依而取正焉所謂能言者未必能行
葢亦君子不以人廢言也爰自東帝歸秦逮乎青葢入
洛四隩咸萃九州攸同江漢英靈燕趙奇俊竝該天網
之中俱為大國之寳言刈其楚片善無遺潤水圓流不
能十數才之難也不其然乎時之文人見稱當世者則
齊人范陽盧思道安平李徳林河東薛道衡趙郡李元
操鉅鹿魏澹陳人㑹稽虞世基河東柳䛒髙陽許善心
等或鷹揚河朔或獨歩漢南俱騁龍光竝驅雲路矣
　　明詩　　　　　　　　　　梁劉勰(文心雕龍/下竝同)
大舜云詩言志歌詠言聖謨所析義巳明矣是以在心
為志發言為詩舒文載實其在兹乎詩者持也持人情
性三百之蔽義歸無邪持之為訓有符焉爾人禀七情
應物斯感感物吟志莫非自然昔葛天氏樂辭云𤣥鳥
在曲黄帝雲門理不空綺至堯有大唐之歌舜造南風
之詩觀其二文辭達而巳及大禹成功九序惟歌太康
敗徳五子咸怨順美匡惡其來乆矣自商暨周雅頌圓
備四始彪炳六義環深子夏監絢素之章子貢悟琢磨
之句故商賜二子可與言詩自王澤殄竭風人輟采春
秋觀志諷誦舊章酬酢以為賔榮吐納而成身文逮楚
國諷怨則離騷為刺秦皇滅典亦造仙詩漢初四言韋
孟首唱匡諫之義繼軌周人孝武愛文柏梁列韻嚴馬
之徒屬辭無方至成帝品録三百餘篇朝章國采亦云
周備而辭人遺翰莫見五言所以李陵班婕妤見疑於
後代也按召南行露始肇半章孺子滄浪亦有全曲暇
豫優歌逺見春秋邪徑童謡近在成世閲時取證則五
言乆矣又古詩佳麗或稱枚叔其孤竹一篇則傅毅之
詞比采而推兩漢之作乎觀其結體散文直而不野婉
轉附物怊悵切情實五言之冠冕也至於張衡怨篇清
曲可詠仙詩緩歌雅有新聲暨建安初五言騰踴文帝
陳思縱轡以騁節王徐應劉望路而爭驅竝憐風月狎
池苑述恩榮敘酣宴慷慨以任氣磊落以使才造懐指
事不求纎宻之巧驅辭逐貌唯取昭晰之能此其所同
也乃正始明道詩雜仙心何晏之徒率多浮淺唯嵇志
清峻阮旨遙深故能標焉若乃應璩百一獨立不懼辭
譎義貞亦魏之遺直也晉世羣才稍入輕綺張潘左陸
比肩詩衢采縟於正始力柔於建安或㭊文以為妙或
流靡以自妍此其大畧也江左篇製溺乎𤣥風嗤笑徇
務之志崇盛亡機之談袁孫巳下雖各有雕采而辭趣
一揆莫與爭雄所以景純仙篇挺㧞而為俊矣宋初文
詠體有因革荘老告退而山水方滋儷采百字之偶爭
價一句之奇情必極貌以寫物辭必窮力而追新此近
世之所競也故鋪觀列代而情變之數可監撮舉同異
而綱領之要可明矣若夫四言正體雅潤為本五言流
調清麗居宗華實異用唯才所安故平子得其雅叔夜
含其潤茂先凝其清景陽振其麗兼善則子建仲宣偏
美則太沖公幹然詩有恒裁思無定位隨性適分鮮能
通圓若妙識所難其易也將至忽之為易其難也方來
至於三六雜言則自出篇什離合之發則明於圖讖囘
文所興則道原為始聯句共韻則柏梁餘製巨細或殊
情理同致總歸詩囿故不繁云
　　樂府
樂府者聲依永律和聲也鈞天九奏既其上帝葛天八
闋爰乃皇時自咸英以降亦無得而論矣至於塗山歌
於候人始為南音有娀謡乎飛燕始為北聲夏甲歎於
東陽東音以發殷釐思于西河西音以興音聲推移亦
不一概矣匹夫庶婦謳吟土風詩官採言樂盲被律志感
絲篁氣變金石是以師曠覘風於盛衰季札鍳微於興
廢精之至也夫樂本心術故響浹肌髓先王慎焉務塞
淫濫敷訓胄子必歌九徳故能情感七始化動八風自
雅聲寖微溺音騰沸秦燔樂經漢初紹復制氏紀其鏗
鏘叔孫定其容與於是武徳興乎髙祖四時廣於孝文
雖摹韶夏而頗襲秦舊中和之響閴其不還暨武帝崇
禮始立樂府總趙代之音撮齊楚之氣延年以曼聲協
律朱馬以騷體製歌桂華雜曲麗而不經赤鴈羣篇靡
而非典河間薦雅而罕御故汲黯致譏於天馬也至宣
帝雅頌詩效鹿鳴邇及元成稍廣淫樂正音乖俗其難
也如此暨後郊廟惟雜雅章辭雖典文而律非䕫曠至
于魏之三祖氣爽才麗宰割辭調音靡節平觀其北上
衆引秋風列篇或述酣宴或傷羈戍志不出於淫蕩辭
不離於哀思雖三調之正聲實韶夏之鄭曲也逮於晉
世則傅𤣥曉音創定雅歌以詠祖宗張華新篇亦充庭
萬然杜䕫調律音奏舒雅荀朂改懸聲節哀急故阮咸
譏其離聲後人驗其銅尺和樂精妙固表裏而相資矣
故知詩為樂心聲為樂體樂體在聲瞽師務調其器樂
心在詩君子宜正其文好樂無荒晉風所以稱逺伊其
相謔鄭國所以云亡故知季札觀辭不直聼聲而巳若
夫豔歌婉孌怨志詄絶淫辭在曲正響焉生然俗聼飛
馳職競新異雅詠温恭必欠伸魚睨奇辭切至則拊髀
雀躍詩聲俱鄭自此階矣凡樂辭曰詩詩聲曰歌聲來
被辭辭繁難節故陳思稱李延年閑於増損古辭多者
則宜減之明貴約也觀髙祖之詠大風孝武之歎來遲
歌童被聲莫敢不協子建士衡咸有佳篇竝無詔伶人
故事謝絲管俗稱乖調盖未思也至於斬(疑作/軒)伎鼔
吹漢世鐃挽雖戎喪殊事而並總入樂府繆襲所致亦
有可算焉昔子政品文詩與歌別故畧具樂篇以標區
界
　　時序
時運交移質文代變古今情理如可言乎昔在陶唐徳
盛化鈞野老吐何力之談郊童含不識之歌有虞繼作
政阜民安南風詩於元后爛雲歌於列臣盡其美者何
乃心樂而聲泰也至大禹敷土九序詠功成湯聖敬猗
歟作頌逮姬文之徳盛周南勤而不怨太王之化淳邠
風樂而不淫幽厲昬而板蕩怒平王微而黍離哀故知
歌謡文理與世推移風動於上而波震於下者春秋以
後角戰英雄六經泥蟠百家飇駭方是時也韓魏力政
燕趙任權五蠧六虱嚴於奏令唯齊楚兩國頗有文學
齊開荘衢之第楚廣蘭臺之宫孟軻賔館荀卿宰邑故
稷下扇其清風蘭陵鬱其茂俗鄒子以談天飛譽騶奭
以雕龍馳響屈平聨藻於日月宋玉交彩於風雲觀其
艶說則籠罩雅頌故知暐煜之竒意出乎縱横之詭俗
也爰至有漢運接燔書高祖尚武戲儒簡學雖禮律草
創詩書未遑然大風鴻鵠之歌亦天縱之英作也施及
孝恵迄于文景經術頗興而辭人勿用賈誼抑而鄒枚
沈亦可知己逮孝武崇儒潤色鴻業禮樂爭輝辭藻競
騖柏梁展朝讌之詩金堤製恤民之詠徴枚乘以蒲輪
申主父以鼎食擢公孫之對䇿歎兒寛之擬奏買臣負
薪而衣錦相如滌器而被繡於是史遷夀王之徒嚴終
枚臯之屬應對固無方篇章亦不匱遺風餘采莫與比
盛越昭及宣實繼武績馳騁石渠暇豫文㑹集雕篆之
軼材發綺縠之高喻於是王襃之倫底禄待詔自元暨
成䧏意圖籍笑玉屑之諫清金馬之路子雲鋭思於千
首子政讐校於六藝亦巳美矣爰自漢室迄至成哀雖
世漸百齡辭人九變而大抵所歸祖述楚辭靈均餘影
於是乎在自哀平陵替光武中興深懐圖讖頗畧文華
然杜篤獻誄以免刑班彪參表以補令雖非旁求亦不
遐棄及明帝疊耀崇愛儒術肄禮璧堂講文虎觀孟堅
珥筆于國史賈逵給禮於端頌東平擅其懿文沛王振
其通論帝則藩儀輝光相照矣自安和已下迄至順桓
則有班傅三崔王馬張蔡磊落鴻儒才不時乏而文章
之選存而不論然中興之後羣才稍改前轍華實所附
斟酌經辭葢歴政講聚故漸靡儒風者也降及靈帝時
好辭製造羲皇之書開鴻都之賦而樂松之徒招集淺
陋故楊賜號為驩兠蔡邕比之俳優其餘風遺文葢蔑
如也自獻帝播遷文學蓬轉建安之末區宇方輯魏武
以相王之尊雅愛詩章文帝以副君之重妙善辭賦陳
思以公子之豪下筆琳琅並體貌英逸故俊才雲蒸仲
宣委質於漢南孔璋歸命於河北偉長從宦於青土公
幹狥質於海隅徳璉綜其斐然之思元瑜展其翩翩之
樂文蔚休伯之儔子俶徳祖之侣傲雅觴豆之前雍容
袵席之上灑筆以成酣歌和墨以藉談笑觀其時文雅
好慷慨良由世積亂離風衰俗怨並志深而筆長故梗
槩而多氣也至明帝纂戎制詩度曲徴篇章之士置崇
文之觀何劉羣才迭相照耀少主相仍唯高貴英雅顧
盼合章動言成論於時正始餘風篇體輕澹而嵇阮應
繆並馳文路矣晉宣始基景文克構並跡沈儒雅而務
深方術至武帝惟新承平受命而膠序篇章弗簡皇慮
降及懐愍綴旒而巳然晉雖不文人才實盛茂先揺筆
而散珠太沖動墨而横錦岳湛曜聯璧之華機雲標二
俊之采應傅三張之徒孫摰成公之屬並結藻清英流
韻綺靡前史以為運渉季世人未盡才誠哉斯談可為
歎息元皇中興披文建學劉刁禮吏而寵榮景純文敏
而優擢逮明帝束晳雅好文㑹升儲御極孳孳講藝練
情於誥策振采於辭賦庾以筆才逾親温以文思益厚
揄揚風流亦彼時之漢武也及成康促齡穆哀短祚簡
文勃興淵乎清峻微言精理亟滿𤣥席澹思醲采時灑
文囿至孝武不嗣安恭已矣其文史則有袁殷之曹孫
于之軰雖才或淺深珪璋足用自中朝貴𤣥江左彌盛
因談餘氣流成文體是以世極迍邅而辭意夷㤗詩必
柱下之㫖歸賦乃漆園之義䟽故知文變染乎世情興
廢繫乎時序原始以要終雖百世可知也自宋武愛文
文帝彬雅秉文之徳孝武多才英采雲構自明以下文
理替矣爾其縉紳之林霞蔚而飈起王袁聨宗以龍章
顔謝重葉以鳳采何范張沈之徒亦不可勝也葢聞之
於世故畧舉大較暨皇齊馭寳運集休明太祖以聖武
膺籙高祖以睿文纂業文帝以貳離含章中宗以上哲
興運並文眀自天緝遐景祚今聖厯方興文思充被海
岳降神才英秀發馭飛龍於天衢駕騏驥於萬里經典
禮章跨周轢漢唐虞之文其鼎盛乎鴻風懿采短筆敢
陳颺言讚時請寄明哲
　　體性
八體屢遷功以學成(八體一曰典雅二曰逺奥三曰精/約四曰顯附五曰繁縟六曰壮麗)
(七曰新奇/八曰輕靡)才力居中肇自血氣氣以實志志以定言吐
納英華莫非情性是以賈生俊發故文㓗而體清長卿
傲誕故理侈而辭溢子雲沈寂故志隠而味深子政簡
易故趣昭而事博孟堅雅懿故裁宻而思靡平子淹通
故慮周而藻宻仲宣躁鋭故穎出而才果公幹氣褊故
言壮而情駭嗣宗俶儻故響逸而調逺叔夜儁俠故興
高而采烈安仁輕敏故鋒發而韻流士衡矜重故情繁
而辭隠觸類以推表裏必符豈非自然之恒資才氣之
大畧哉
　　通變
論文之方譬諸草木根幹麗土而同性臭味晞陽而異
品矣是以九代詠歌志合文則黄歌斷竹質之至也唐
歌在昔則廣於黄世虞歌卿雲則文於唐時夏歌雕墻縟
於虞代商周篇什麗於夏年至於序志述時其揆一也
暨楚之騷文矩式周人漢之賦頌影寫楚世魏之薦制
顧慕漢風晉之辭章瞻望魏采確而論之則黄唐淳而
質虞夏質而辨商周麗而雅楚漢侈而艶魏晉淺而綺
宋初訛而新從質及訛彌近彌澹何則競今疎古風味
氣衰也今才穎之士刻意學文多畧漢篇師範宋集雖
古今備閲然近附而逺疎矣夫青生於藍綘生於蒨雖
踰本色不能復化桓君山云予見新進麗文美而無采
及見劉揚言辭常輒有得此其驗也故練青濯絳必歸
藍蒨矯訛翻淺還宗經誥斯斟酌乎質文之間而櫽括
乎雅俗之際可與言通變矣
　　情采
夫鉛黛所以飾容而盼倩生於淑姿文采所以餙言而
辨麗本於情性故情者文之經辭者理之緯經正而後
緯成理定而後辭暢此立文之本源也昔詩人什篇為
情而造文辭人賦頌為文而造情何以明其然葢風雅
之興志思蓄憤而吟詠情性以諷其上此為情而造文
也諸子之徒心非鬱陶茍馳夸餙鬻聲釣世此為文而
造情也故為情者要約而冩眞為文者淫麗而煩濫而
後之作者採濫忽眞逺棄風雅近師辭賦故體情之製
日踈逐文之篇愈盛故有志深軒冕而汎詠臯壌心纒
㡬務而虛述人外眞宰弗存翩其反矣夫桃李不言而
成蹊有實存也男子樹蘭而不芳無其情也夫以草木
之微依情待實况乎文章述志為本言與志反文豈足
徴是以聨辭結采将欲明理采濫辭詭則心理愈翳固
知翠綸桂餌反所以失魚言隠榮華殆謂此也是以衣
錦褧衣惡文太章賁象窮白貴乎反本夫能設謨以位
理擬地以置心心定而後結音理正而後摛藻使文不
滅質博不溺心正采耀乎朱藍間色屏於紅紫乃可謂
雕琢其章彬彬君子矣
　　比興
詩文𢎞奥包韞六義毛公述傳獨標興體豈不以風通
而賦同比顯而興隠哉故比者附也興者起也附理者
切類以指事起情者依微以擬議起情故興體以立附
理故比例以生比則畜憤以斥言興則環譬以記諷葢
随時之義不一故詩人之志有二也觀夫興之託諭婉
而成章稱名也小取類也大關雎有別故后妃方徳尸
鳩貞一故夫人象義義取其貞無從於夷禽徳貴其別
不嫌於鷙鳥明而未融故發注而後見也且何謂為比
葢冩物以附意颺言以切事者也故金錫以喻明徳珪
璋以譬秀民螟蛉以類教誨蜩螗以冩號呼澣衣以擬
心憂巻席以方志固凡斯切象皆比義也至如麻衣如
雪兩驂如舞若斯之類皆比類者也楚㐮信讒而三閭
忠烈依詩製騷諷兼比興炎漢雖盛而辭人夸毗詩刺
道喪故興義銷亡於是賦頌先鳴故比體雲構紛紜雜
遝信舊章矣夫比之為義取類不常或喻於聲或方於
貌或擬於心或譬於事宋玉高唐云纎條悲鳴聲似竽籟
此比聲之類也枚乘荒園云焱焱紛紛若塵埃之間白
雲此則比貌之類也賈生鵩賦云禍之與福何異糺纒
此以物比理者也王襃洞簫云優柔温潤如慈父之愛
子也此以聲比心者也馬融長笛云繁縟絡繹范蔡之説
此以響比辯者也張衡南都云起鄭舞蠒抽緒此以容
比物者也若斯之類辭賦所先日用乎比月忘乎興習
小而棄大所以文謝於周人也至於揚班之倫曹劉以
下圖状山川影冩雲物莫不纎綜比義以敷其華驚聼
回視資此效績又安仁螢賦云流金在沙季鷹春詩云
青條若總翠皆其義者也故此類雖繁以切至為貴若
刻鶴類鶩則無所取焉
　　物色
春秋代序隂陽慘舒物色之動心亦揺焉葢陽氣萌而
𤣥駒歩隂律凝而丹鳥羞微蟲猶或入感四時之動物
深矣若夫珪璋挺其惠心英華秀其清氣物色相召人
誰獲安是以獻歳發春悅豫之情暢滔滔孟夏鬱陶之
心凝天高氣清隂沈之志逺霰雪無垠矜肅之慮深歳
有其物物有其容情以物遷辭以情發一葉且或迎意
蟲聲有足引心況清風與明月同夜白日與春林共朝
哉是以詩人感物聨類不窮流連萬象之際沈吟視聼
之區冩氣圖貌既随物以宛轉屬采附聲亦與心而裵
徊故灼灼狀桃花之鮮依依盡楊栁之貌杲杲為出日
之容瀌瀌擬雨雪之狀喈喈逐黄鳥之聲喓喓學草蟲
之韻皎日嘒星一言窮理參差沃若兩字連形並以少
總多情貌無遺矣雖復思經千載將何易奪及離騷代
興觸類而長物貌難盡故重沓舒狀於是嵯峨之類聚
葳蕤之羣積矣及長卿之徒詭勢瓌聲模山範水字必
魚貫所謂詩人麗則而約言辭人麗淫而繁句也至如
雅詠棠華或黄或白騷述秋蘭緑葉紫莖凡摛表五色
貴在時見若青黄屢出則繁而不珍自近代以來文貴
形似窺情風景之上鑽貌草木之中吟詠所發志惟深
逺體物為妙功在密附故巧言切狀如印之印泥不加
雕削而曲寫毫芥故能瞻言而見貌印字而知時也然
物有恆姿而思無定檢或率爾造極或精思愈踈且詩
騷所標並據要害故後進銳筆怯於爭鋒莫不因方以
借巧即勢以㑹奇善於適要則雖舊彌新矣是以四序
紛廻而入興貴閑物色雖繁而析辭尚簡使味飄飄而
輕舉情曄曄而更新古來辭人異代接武莫不參伍以
相變因革以為功物色盡而情有餘者曉㑹通也若乃
山林臯壌實文思之奥府畧語則闕詳說則繁然屈平
所以能洞鍳風騷之情者抑亦江山之助乎
　　詩品上　　　　　　　　　梁鍾嶸(征逺記/室叅軍)
氣之動物物之感人故揺蕩性情形諸舞詠照燭三才
暉麗萬有靈祗待之以致饗幽微藉之以昭告動天地
感鬼神莫近於詩昔南風之辭卿雲之頌厥義夐矣夏
歌曰鬱陶乎予心楚謡曰名余曰正則雖詩體未全然
是五言之濫觴也逮漢李陵始著五言之目矣古詩𦕈
邈人世難詳推其文體固是炎漢之製非衰周之倡也
自王揚枚馬之徒詞賦競爽而吟詠靡聞從李都尉迄
班媫妤將百年間有婦人焉一人而巳詩人之風頓巳
缺喪東京二百載中惟有班固詠史質木無文降及建
安曹公父子篤好斯文平原兄弟鬰為文棟劉楨王粲
為其羽翼次有攀龍托鳳自致於屬車者葢将百計彬
彬之盛大備於時矣是後陵遲衰微逮於有晉太康中
三張(三張載/協元也)二陸兩潘一左勃爾復興踵武前王風流
未沫亦文章之中興也永興時貴黄老稍尚虚談于時
篇什理過其辭淡乎寡味爰及江表微波尚傳孫綽許
詢桓庾諸公詩皆平典似道徳論建安風力盡矣先是
郭景純用雋上之才變創其體劉越石仗清剛之氣贊
成厥美然彼衆我寡未能動俗逮義熈中謝益夀(混/)斐
然繼作元嘉中有謝靈運才高詞盛富艶難蹤固巳含
跨劉郭陵轢潘左故知陳思為建安之傑公幹仲宣為
輔陸機為太康之英安仁景陽為輔謝客為元嘉之雄
顔延年為輔斯皆五言之冠冕文詞之命世也夫四言
文約意廣取效風騷便可多得每苦文繁而意少故世
罕習焉五言居文詞之要是衆作之有滋味者也故云
㑹流俗豈不以指事造形窮情寫物最為詳切者邪故
詩有六義焉一曰興二曰比三曰賦文巳盡而義有餘
興也因物喻志比也直書其事寓言寫物賦也𢎞斯三
義酌而用之幹之以風力潤之以丹彩使味之者無極
聞之者動心是詩之至也若専用比興則患在意深意
深則詞躓若但用賦體則患在意浮意浮則文散嬉成
流移文無止泊有蕪漫之累矣若乃春風春鳥秋月秋
蟬夏雲暑雨冬月祈寒斯四候之感諸詩者也嘉㑹寄
詩以親離羣託詩以怨至於楚臣去境漢妾辭宫或骨
横朔野或魂逐飛蓬或負戈外戎殺氣雄邉塞客衣單
孀閨淚盡文士有觧佩出朝一去忘返女有揚蛾入寵
再盼傾國凡斯種種感蕩心靈非陳詩何以展其義非
長歌何以騁其情故曰詩可以羣可以怨使窮賤易安
幽居靡悶莫尚於詩矣故詞人作者罔不愛好今之士
俗斯風熾矣纔能勝衣甫就小學必甘心而馳騖焉於
是庸音雜體人各為容至使膏腴子弟恥文不逮終朝
㸃綴分夜呻吟獨觀謂為警䇿衆覩終淪平鈍次有輕
薄之徒咲曹劉為古拙謂鮑昭羲皇上人謝朓今古獨
歩而師鮑昭終不及日中市朝滿(鮑照結客/少年場行)學謝朓劣
得黄鳥度青枝(虞炎玉/階怨)徒自棄於高聼無渉於文流矣
觀王公縉紳之士毎博論之餘何嘗不以詩為口實随
其嗜慾商㩁不同淄渑並泛朱紫相奪喧議競起凖的
無依近彭城劉士章俊賞之士疾其淆亂欲為當世詩
品口陳標㮄其文未遂感而作焉昔九品論人七畧裁
士校以賔實誠多未値至若詩之為技較爾可知以類
推之殆均博奕方今皇帝資生知之上才體沈鬱之幽
思文麗日月賞究天人昔在貴遊巳為稱首況八紘既
奄風靡雲蒸抱玉者聨肩握珠者踵武以瞰漢魏而不
顧吞晉宋於胸中諒非農歌轅議敢致流別嶸之今錄
庻周旋於閭里均之於談笑耳
　　詩品中
夫屬詞比事乃為通談若經國文符應資博古撰徳駁
奏宜窮徃烈至乎吟詠情性亦何貴於用事思君如流
水(徐幹/雜詩)既是即目高臺多悲風(陳思/雜詩)亦唯所見清晨登
隴首羗無故實明月照積雪(謝康樂/歳暮)詎出經史觀古今
勝語多非補假皆由直尋顔延謝荘尤為繁宻於時化
之故大明泰始中文章殆同書抄近任昉王元長等辭
不貴竒競須新事爾來作者寖以成俗遂乃句無虛語
語無虚字拘攣補衲蠧文巳甚但自然英㫖罕值其人
詞既失高則宜加事義雖謝天才且表學問亦一理乎
陸機文賦通而無貶孝充翰林疎而不切王微鴻寳宻
而無裁顔延論文精而難曉摯虞文志詳而博瞻頗曰
知言觀斯數家皆就談文體而不顯優劣至於謝客集
詩逢詩輙取張隲文士逢文即書諸英志録並載在文
曾無品第嶸今所録雖止乎五言然網羅今古詞文始
集輕欲辨彰清濁掎摭病利凡百二十人預此宗流者
便稱才子至斯三品升降差非定制方申變裁請寄知
者爾
　　談藝錄　　　　　　　　　呉郡徐禎卿
詩理宏淵談何容易究其妙用可畧而言卿雲江水開
雅頌之源烝民麥秀建國風之始覽其事迹興廢如存
占彼民情困舒在目則知詩者所以宣𤣥鬱之思光神
妙之化者也先王協之於宫徴被之於簧絃奏之於郊
社頌之於宗廟歌之於燕㑹諷之於房中葢以之可以
格天地感鬼神暢風教通庻情此古詩之大約也漢祚
鴻朗文章作新安世楚聲温純厚雅孝武樂府壮麗宏
竒縉紳先生咸從附作雖規迹古風各懐剞劂美哉歌
詠漢徳雍揚可為雅頌之嗣也及夫興懐觸感民各有
情賢人逸士呻吟於下里棄妻思婦嘆詠於中閨鼔吹
奏乎軍曲童謡發於閭巷亦十五國風之次也東京繼
軌大演五言而歌詩之聲微矣至於含氣布詞質而不
采七情雜遣並自悠圓或間有微疵終難毁玉兩京詩
法譬之伯仲塤篪所以相成其音調也魏氏之學獨専
其盛然國運風移古朴易解曹王數子才氣慷慨不詭
風人而特立之功卒亦未至故時與之闇化矣鳴呼世
代推移理有必爾風斯偃矣何足論才故特標極界以
俟君子取焉
夫任用無方故情文異尚譬如錢體為圓鈎形為曲箸
則尚直屏則成方大匠之家器飾雜出要其格度不過
總心機之妙應假刀銛以成功耳至於衆工小技擅巧
分門亦自力限有涯不可彊也姑陳其目第而為言郊
廟之詞荘以嚴戎兵之詞壮以肅朝㑹之詞大以雝公
讌之詞樂而則夫其大義固如斯巳深瑕重絫可得而
言崇功盛徳易夸而乏雅華䟽彩㑹易淫而去質干戈
車革易勇而亡警靈節韶光易采而成靡葢觀於大者
神越而心游中無植幹鮮不眩移此宏詞之極軌也若
夫欵欵贈言盡平生之篤好執手送逺慰此戀戀之情
朂勵規箴婉而不直臨喪挽死痛旨深長襍懐因感以
詠言覽古随方而結論行旅迢遥苦辛各異遨遊晤賞
哀樂難常孤孽怨思達人齊物忠臣幽憤貧士鬱伊此
詩家之錯變而規格之縱横也然思或朽腐而未精情
或零落而未備詞或罅缺而未博氣或柔獷而未調格
或莠亂而未叶咸為病焉故知驅縱靡常城門一軌揮
斤汚鼻能者得之若廼訪之於逺不下帯袵索之以近
則在千里此詩之所以未易言也
情者心之精也情無定位觸感而興既動於中必形於
聲故喜則為笑啞憂則為吁歔怒則為叱咤然引而成
音氣實為佐引音成詞文實與功葢因情以發氣因氣
以成聲因聲而繪詞因詞而定韻此詩之源也然情實
眑𣺌必因思以窮其奥氣有麄弱必因力以奪其偏詞
難妥帖必因才以致其極才易飄揚必因質以禦其侈
此詩之流也繇是而觀則知詩者乃精神之浮英造化
之秘思也若夫妙騁心機随方合節或約旨以植義或
宏文以叙心或緩發如朱絃或急張如躍楛或始迅以
中留或既優而後促或慷慨以任壮或悲悽以引泣或
因拙以得工或發竒而佀易此論匠之超悟不可得而
詳也易曰書不盡言言不盡意若乃因言求意其亦庶
乎有得與
魏詩門户也漢詩堂奥也入户升堂固其機也而晉氏
之風本之魏焉然而判迹於魏者何也故知門户非定
程也陸生之論文曰非知之難行之難也夫既知行之
難又安得云知之非難哉又曰詩緣情而綺靡則陸生
之所知固魏詩之查穢耳嗟夫文勝質衰本同末異此
聖哲所以感歎翟朱所以興哀者也夫欲拯質必務削
文欲反本必資去未是固曰然然非通論也玉韞於石
豈曰無文淵珠露采亦非無質由質開文古詩所以擅
巧由文求質晉格所以為衰若乃文質雜興本末並用
此魏之失也故䋲漢之武其流也猶至於魏宗晉之體
其敝也不可以悉矣
夫情能動物故詩足以感人荆軻變徴壮士瞋目延年
婉歌漢武慕嘆凡厥含生情本一貫所以同憂相瘁同
樂相傾者也故詩者風也風之所至草必偃焉聖人定
經列國為風固有以也若乃歔欷無涕行路必不為之
興哀愬難不膚聞者必不為之變色故夫直戅之詞譬
之無音之絃耳何所取聞於人哉至於陳采以眩目裁
虚以蕩心抑又末矣
朦朧萌析情之來也汪洋漫衍情之沛也連翩絡屬情
之一也馳軼歩驟氣之達也簡練揣摩思之約也頡頏
纍貫韻之齊也混純貞粹質之檢也明雋清圓詞之藻
也高才閒擬濡筆求工發旨立意雖㫄出多門未有不
由斯戸者也至於垓下之歌出自流離煑豆之詩成於
草卒命辭慷慨並自奇工此則深情素氣激而成言詩
之權例也傳曰疾行無善迹乃藝家之恒論也昔桓譚
學賦於揚雄雄令讀千首賦葢所以廣其資亦得以叅
其變也詩賦麤精譬之絺綌而不深探研之力宏識誦
之功何能益也故古詩三百可以博其源遺篇十九可
以約其趣樂府雄高可以厲其氣離騷深永可以禆其
思然後法經而植旨䋲古以崇辭雖或未盡臻其奥吾
亦罕見其失也嗚呼雕繢滿目並巳稱工芙蓉始發尤
能擅麗後世之惑宜益滋焉夫未覩鈞天之美則北里
為工不詠闗雎之亂則桑中為雋故匪師涓難為語也
詩之辭氣雖由政教然支分條布畧有徑庭良由人士
品殊藝随遷易故宗工鉅匠辭淳氣平豪賢碩俠辭雄
氣武遷臣孽子辭厲氣促逸民遺老辭𤣥氣沈賢良文
學辭雅氣俊輔臣弼士辭尊氣嚴閹僮壼女辭弱氣柔
媚夫幸士辭靡氣蕩荒才嬌麗辭淫氣傷
夫哲匠鴻才固繇内穎中人承學必自迹求大抵詩之
妙軌情若重淵奥不可測辭如繁露貫而不雜氣如良
駟馳而不軼由是而求可以冥㑹矣
古詩降魏辭人所遺雖蕭統簡輯過冗而不精劉勰緒
論亦畧而未備况夫人懐敝帚自過千金法言懿則遂
見委廢至於篇句零落雖深猶幸有存者可足徴也故
著此篇以標凖的粗方大義誠不越兹後之君子庶可
以考也
　　詩譜　　　　　　　　　　　元陳繹曾
　　(詩譜凡二巻今采其評各家詩語/列於作者名下其總論則附於此)
古體
　周南　不離日用間有福天下萬世意
　召南　至誠諄恪秋毫不犯
　邶風　君子處變淵静自守
　齊風　翩翩有俠氣
　唐風　憂思深逺
　秦風　秋聲朝氣
　豳風　深知民情而眞體之
　小雅　忠厚
　宣王小雅　振刷精神
　大雅　深逺
　宣王大雅　鋪張事業
　周頌　天心布聲
　魯頌　謹守禮法
　商頌　天威大聲
凡讀三百篇要㑹其情不足性有餘處情不足故寓之
景性有餘故見乎情
凡讀騷要見情有餘處
凡讀漢詩先眞實後文華
凡讀建安詩於文華中取眞實
三國六朝樂府詩猶有眞意勝於當時文人之詩
凡讀文選詩分三節東都以上主情建安以下主意三謝以
下主辭齊梁諸家五言未成律體七言乃多古製韻度
猶出盛唐人上一等但理不勝情氣不勝辭耳
律體
　沈約　　呉均　　何遜　　王筠　　任昉
　隂鏗　　徐陵　　薛道衡　江總
右諸家律詩之源而尤近古者視唐律雖寛而風度逺
矣
絶句體
　古樂府　渾然有大篇氣象
　六朝諸人　語絶意不絶
　　文中子論詩(附/)
子謂荀悦史乎史乎謂陸機文乎文乎皆思過半矣子
謂文士之行可見謝靈運小人哉其文傲君子則謹沈
休文小人哉其文冶君子則典鮑昭江淹古之狷者也
其文急以怨呉筠孔珪古之狂者也其文怪以怒(南史/無呉)
(筠疑是呉均/文之誤也)謝荘王融古之纖人也其文碎徐陵庾信
古之夸人也其文誕或問孝綽兄弟子曰鄙人也其文
淫或問湘東王兄弟子曰貪人也其文繁(南齊世祖之/子湘東王名)
(子建與兄竟陵王子良及隋郡/王子隆皆好文章有集傳世)謝朓淺人也其文㨗江
總詭人也其文虚皆古之不利人也子謂顔延之王儉
任昉有君子之心焉其文約以則
　
　
　
　
　
　
　
　
　
　
　
　
　
　古詩紀巻一百四十五
欽定四庫全書
　古詩紀巻一百四十六　　明　馮惟訥　撰
別集第二
　統論下
　　明體
文章者所以宣上下之象明人倫之叙窮理盡性以究
萬物之宜者也王澤流而詩作成功臻而頌興徳勳立
而銘著嘉美終而誄集祝史陳辭官箴王闕周禮太師
掌教六詩曰風曰賦曰比曰興曰雅曰頌言一國之事
繫一人之本謂之風言天下之事形四方之風謂之雅
頌者美盛徳之形容賦者敷陳之稱也比者喻類之言
也興者有感之辭也後世之為詩者多矣其功徳者謂
之頌其餘則總謂之詩頌詩之美者也古者聖帝明王
功成治定而頌聲興於是奏於宗廟告於鬼神故頌之
所美者聖王之徳也古之作詩者發乎情止乎禮義情
之發因辭以形之禮義之指須事以明之故有賦焉所
以假象盡辭敷陳其志古詩之賦以情義為主以事類
為佐今之賦以事形為本以義正為助情義為主則言
省而文有例矣事形為本則言當而辭無常文之煩省
辭之險易葢由於此夫假象過大則與類相逺逸辭過
壮則與事相違辯言過理則與義相失靡麗過美則與
情相悖此四過者所以背大體而害政教是以司馬遷
割相如之浮説揚雄疾辭人之賦麗以淫詩之流也有
三言四言五言六言七言九言古詩率以四言為體而
時有一句二句雜在四言之間後世演之遂以為篇古
詩之三言者振振鷺鷺于飛之屬是也五言者誰謂雀
無角何以穿我屋之屬是也六言者我姑酌彼金罍之
屬是也七言者交交黄鳥止于桑之屬是也九言者泂
酌彼行潦挹彼注兹之屬是也夫詩雖以情志為本而
以成聲為飾然則雅音之韻四言為正其餘雖備曲折
之體而非詩之正也(晉摯虞文/章流別論)
嚴滄浪曰風雅頌既亡一變而為離騷再變而為西漢
五言三變而為歌行雜體四變而為沈宋律詩五言起
於李陵蘇武(或云/枚乘)七言起於漢武栢梁四言起於漢楚
王傅韋孟六言起於漢司農谷永三言起於晉夏侯湛
九言起於高貴鄉公以時而論則有建安體(漢末年號/曹子建父)
(子及鄴中/七子之詩)黄初體(魏年號與建安/相接其體一也)正始體(魏年號嵇阮/諸公之詩)
太康體(晉年號左思潘岳二/張二陸諸公之詩)元嘉體(宋年號顔鮑/謝諸公之詩)永明
體(齊年號齊/諸公之詩)齊梁體(通兩朝/而言之)南北朝體(通魏周而言之/與齊梁體一也)
陶體(淵明/也)謝體(靈運/也)徐庾體(徐陵庾/信也)又有所謂選體(選/詩)
(時代不同體製随異今人例/用五言古詩為選體非也)栢梁體(漢武帝與羣臣共/賦七言毎句用韻)
(後人謂此篇/為柏梁體)玉臺體(玉臺集乃徐陵所序漢魏六朝之/詩皆有之或者但以纎艷者為玉)
(臺體其實/則不然)宫體(梁簡文傷於輕靡時號宫體其他/體製尚或不一然大槩不出此耳)有三
句之歌(高祖大風歌是也古華山畿二十五首/多三句之詩其他古人詩多如此者)有兩句
之歌(荆卿易水歌是也又古詩青驄白馬/共戲樂女兒子之類皆兩句之詞也)有一句之歌
(漢書枹鼓不鳴董少平一句之歌也又漢童謡千乗/萬騎上北邙梁童謡青絲白馬夀陽來皆一句也)有
歌行(古有鞠龍行放歌行長歌行短歌/行又有單以歌名者不可枚述)有樂府(漢武帝/定郊祀)
(立樂府采齊楚趙魏之聲以入樂府以其音詞/可被於絃歌也樂府俱備衆體兼統衆名也)有楚辭
(屈原以下倣楚辭/者皆謂之楚辭)有琴操(古有水仙操辛徳源所作/別鶴操高陵牧子所作)有
謡(沈炯有獨酌謡王昌齡有箜/篌謡穆天子傳有白雲謡也)曰吟(古詞有隴頭吟孔/明有梁父吟文君)
(有白/頭吟)曰辭(選有漢武秋風辭/樂府有木蘭辭)曰引(古曲有霹靂引/走馬引飛龍引)曰詠
(選有五君詠唐儲/光羲有羣鳩詠)曰曲(古有大堤曲梁/簡文有烏棲曲)曰篇(選有名都/篇京洛篇)
(白馬/篇)曰唱(魏明帝有/氣出唱)曰㺯(古樂府有/江南弄)有四聲有八病(四/聲)
(設於周顒八病嚴於沈約八病謂平頭上尾蜂腰鶴膝/大韻小韻旁紐正紐之辨作詩正不必拘此數法不足)
(據/也)又有以嘆名者(古詞有楚妃/嘆明君嘆)以愁名者(文選有四愁/樂府有獨處)
(愁/)以哀名者(選有七哀少/陵有八哀)以怨名者(古詞有寒夜/怨玉階怨)以思
名者(太白有/静夜思)以樂名者(齊武帝有估客樂/宋臧質有石城樂)有古詩一韻
兩用者(文選曹子建美女篇有兩難字謝康/樂述祖徳詩有兩人字其後多有之)有古詩一
韻三用者(文選任彦昇哭范僕/射詩三用情字也)有古詩三韻六七用者
(古焦仲卿/妻是也)有古詩重用二十許韻者(焦仲卿妻/詩是也)有古詩
旁取六七許韻者(韓退之此日足可惜篇是也凡雜用/東冬江陽庚青六韻歐陽公謂退之)
(遇寛韻則故旁入他韻非也此/乃用古韻耳於集韻自見之)有古詩全不押韻者(古/采)
(蓮曲/是也)有後章字接前章者(曹子建贈白馬/王彪之詩是也)有擬古有連
句有分題(古人分題或各賦一物如云送/某人分題得某物也或曰探題)有分韻有借
韻(如押十虞之韻可借八/微或十二齊韻是也)有協韻(楚辭及選詩/多用協韻)有今韻
有古韻(如退之此日足可惜詩用/古韻也葢選詩多如此)論雜體則有風人(上/句)
(述一語下句釋其義如古子夜/歌讀曲歌之類則多用此體)藁砧(古樂府藁砧今何/在山上復有山何)
(當大刀頭破鏡飛/上天僻辭隠語也)五雜爼(見樂/府)兩頭纖纖(亦見/樂府)盤中(玉/臺)
(集有此詩蘇伯玉妻作/寫之盤中屈曲成文也)迴文(起於竇滔之妻織/錦以寄其夫也)反覆(舉/一)
(字而誦皆成句無不押韻反覆成/文也李公詩格有此二十一字詩)離合(字相拆合成文/孔融漁父屈節)
(之詩是也雖不關詩/之輕重其體製亦古)建除(鮑明逺有建除詩毎句首冠/以建除平定等字其詩雖佳)
(葢鮑本能詩非因/建除之體而佳也)字謎人名卦名數名藥名州名(如此/詩只)
(成戲謔不/足為法也)又有六甲十屬之類及藏頭歇後等體(今皆/削之)
(近世有李公詩格泛而不備惠洪天厨禁臠最為誤人/今此巻有旁參二書者葢其是處不可易也○滄浪所)
(論詩體尚多自唐/以下者不錄於此)
　　章句
夫章句無常而字有條數四字宻而不促六字格而非
緩或變之以三五葢應機之權節也至於詩頌大體以
四言為正唯祈父肇禋以二言為句尋二言肇於黄世
竹彈之謠是也三言興於虞時元首之詩是也四言廣
於夏年洛汭之歌是也五言見於周代行露之章是也
六言七言雜出詩騷而體之篇成於兩漢情數運周随
時代用矣(文心/雕龍)
詩者始於舜臯之賡歌三代列國風雅繼作今之三百
五篇是也其句法自三字至八字皆起於此三字句若
鼓咽咽醉言歸之類四字句若關關雎鳩在河之洲之
類五字句者若誰謂雀無角何以穿我屋之類七字句
若交交黄鳥止于棘之類漢魏以降述作相望梁陳以
來格致寖多自唐迄於國朝而體製大備矣(古今/詩語)
塵史曰王得仁謂七言始於垓下歌柏梁篇祖之劉(闕/)
以交交黄鳥止于桑為七言之始合兩句為一誤矣大
雅曰維昔之富不如時頌曰學有緝熈於光明此七言
之始王氏亦誤矣葢始於擊壤歌帝力於我何有哉雅
頌之後有南山歌子産歌採葛婦歌易水歌皆有七言
而未成篇及大招百句小招七十句七言巳盛於楚矣
(詩家直説○訥按諸家所論七言詩始惟垓下為近之/他皆雜出一二言未為全體至如甯戚扣牛所歌高誘)
(註國語以為碩鼠之詩雖未必然亦足以明南山白石/之篇誘時末嘗有也他如列子擊壤孔叢子大道歌續)
(博物志狄水歌拾遺記甯封子詩皇娥歌白帝子答歌/皆出於著書者之手其文義各自為體而辭義深淺居)
(然有別至呉越春秋所載窮刼之曲采葛婦歌河梁之/詩尤淺乃不足道而近時論詩者遂引以為據辨七言)
(不始於柏梁亦/何以稱知言也)
又曰四言體始於康衢歌滄浪謂起於韋孟誤矣(同上/○按)
(四言詩三百五篇在前而嚴云起於韋孟葢其敘事布/詞自為一體漢魏以來遞相師法故云始於韋非徒言)
(也或又引康衢以為權輿又烏知康衢之謡非列子因/雅頌而為之者邪然明良五子之歌載在典謨可徴也)
又曰江有汜乃三言之始迨天馬歌體製備矣嚴滄浪
謂創自夏侯湛葢泥於白氏六帖(同上○按三言始天/馬似矣江有汜亦非)
(純體曷/謂始耶)
虞之賡歌夏五子之歌此三百篇之權輿也洪範無偏
無陂至歸其有極蔡氏謂此章葢詩之體使人吟詠而
得其性情與周禮太師教以六詩同一機伊訓以三風
十愆訓太甲自聖謨洋洋而下亦叶其音葢欲日誦是
訓如衞武公之抑戒也故曰詩可以興(困學/紀聞)
夏侯太初辨樂論伏羲有網罟之歌神農有豐年之詠
黄帝有龍衮之頌元次山補樂歌有網罟豐年二篇文
心雕龍云二言肇於黄世竹彈之謠是也(竹彈歌見/呉越春秋)
文選注五言自李陵始文心雕龍云召南行露始肇半
章孺子滄浪亦有全曲暇豫優歌逺見春秋邪徑童謠
近在成世則五言乆矣
東方朔有八言七言攷之風雅尚之以瓊華乎而七言
也我不敢傚我友自逸八言也(以上並困/學紀聞)
　　雜體
列女傳式微二人之作聨句始此(困學紀聞○皮日休/云柏梁七言聨句興)
(焉文心雕龍云聨/句共韻柏梁餘製)
詩苑類格謂囘文出於竇滔妻所作文心雕龍云囘文
所興則道原為始又傅咸有囘文反覆詩温嶠有囘文
詩皆在竇妻前(皮日休曰傅咸反覆/興焉温嶠囘文興焉)
梁元帝賦得蘭澤多芳草詩古詩為題見於此(今按劉/琨有胡)
(姬年十五沈約有江蘺/生幽渚皆在元帝前)
左傳有虞殯荘子有紼謳挽歌非始于田横之客韓子
蒼曰柏梁作而詩之體壊河梁作而詩之意乖致堂云
古樂府者詩之旁行也詞曲者古樂府之末造也陸務
觀云倚聲製詞起於唐之季世(以上並困/學紀聞)
詩體如八音歌建除體之類古人賦詠多矣用十二神
為詩者始見於沈炯(韻語/陽秋)
晉傅咸集七經語為詩北齊劉晝緝綴一賦名為六合
魏收曰賦名六合其愚巳甚及觀其賦又愚於名後之
集句肇於此(詩家/直説)
晉傅咸作七經詩其毛詩一篇畧曰聿修厥徳令終有
俶勉爾遁思我言維服盜言孔甘其何能淑讒人㒺極
有靦靣目此乃集句詩之始或謂集句起於王安石非
也(詩/譜)
古今詩體不一太師之職掌教六詩風雅頌賦比興備
焉三代而下雜體互出漢唐以來鐃歌鼔吹拂舞矛俞
因斯而興晉宋以降又有囘文反復寓憂思輾轉之情
䨇聲疊韻状連駢嬉戲之態郡縣藥石名六甲八卦之
屬不勝其變古有采詩官命曰風人以見風俗喜怒好
惡皮日休云疎杉低通灘冷鷺立亂浪此䨇聲也陸龜
䝉嘗曰膚愉呉都姝眷戀便殿宴此疊韻也劉禹錫曰
東邉日出西邉雨道是無晴却有晴杜詩曰俱飛蛺蝶
元相逐並蔕芙蓉本自䨇又曰滿目飛明鏡歸心折大
刀此皆風人類也(珊瑚鈎/詩話)
古辭云藁砧今何在山上復有山何當大刀頭破鏡飛
上天藁砧砆也謂夫也山上有山出也大刀頭刀上鐶
也破鏡言半月當還也此詩格非當時有釋之者後人
豈能曉哉古辭又云圍棊燒敗襖著子故依然陸龜䝉
皮日休固嘗擬之陸云旦日思䨇履明時願早諧皮云
莫言春繭薄猶有萬重思是皆以下句釋上句與藁砧
異矣樂府觧題以此格為風人詩取陳詩以觀民風示
不顯言之意至東坡無題詩云蓮子擘開須見薏秋枰
着盡更無棊破衫却有重縫處一飯何曽忘却匙是文
與釋並見於一句中與風人詩又小異矣(葛常之○古/樂府山上復)
(有山何當大刀頭此虎謎之祖子美/歸心折大刀明用此意○過庭詩話)
南朝人作詩多先賦韻如梁武帝華光殿宴飲連句沈
約賦韻曹景宗不得韻啓求之乃得競病兩字之類是
也予家有陳后主文集十巻載王師獻㨗賀樂文思預
席羣僚各賦一字仍成韻上得盛柄病令横映夐併鏡
慶十字宴宣猷堂得迮格白黒易夕擲斥拆啞十字幸
舍人省得日謐一瑟畢訖橘質帙實十字如此者凡數
十篇今人無此格也(容齋/續筆)
類文見曰梁武帝同王筠和太子懺悔詩始為押韻晚
唐多效之迨宋人尤甚(詩家/直説)
　　題例
元稹自序樂府曰詩迄于周離騷迄于楚是後詩之流
為二十四名賦頌銘賛誄箴詩行詠吟題怨歌章篇操
引謠謳歌曲詞調皆詩人六義之餘劉補闕云樂府肇
於漢魏按仲尼學文王操伯牙作水仙操則不於漢魏
而後始亦以明矣(訥按琴操肇於上古如神人暢南風/歌之類又在仲尼前但今所傳之曲)
(未必盡出於古耳樂府之名/自興於漢何得以此相掩耶)
守法度曰詩載始末曰引體如行書曰行放情曰歌行
間之曰歌行悲如蛩螀曰吟通乎俚俗曰謡委曲盡情
曰曲(白石/詩説)
刺美風化緩而不迫謂之風采摭事物摛華布體謂之
賦推明政治荘語得失謂之雅形容盛徳揚厲休功謂
之頌幽憂憤悱寓之比興謂之騷感觸事物託於文章
謂之辭程事較功考實定名謂之銘援古刺今箴戒得
失謂之箴猗迂抑揚永言謂之歌非鼔非鍾徒歌謂之
謠歩驟馳騁斐然成章謂之行品秩先後敘而推之謂
之引聲音雜比高下短長謂之曲吁嗟慨嘆悲憂深思
謂之吟吟詠情性總而言志謂之詩蘓李而上高簡古
澹謂之古沈宋而下法律精切謂之律此詩之衆體也
(珊瑚鈎/詩話)
詩家名號區別種種原其大義固自同歸歌聲雜而無
方行體䟽而不滯吟以呻其鬱曲以導其微引以抽其
意詩以言其情故因名昭象合是而觀則情之體備矣
夫情既異其形故辭當因其勢譬如寫物繪色倩盼各
以其狀随規逐矩圓方巧獲其則此乃因情立格持守
圍環之大畧也若夫神工哲匠顛倒經樞思若連絲應
之杼軸文如鑄冶逐手而遷從衡參互恆度自若此心
之伏機不可彊能也(談藝/錄)
　　聲律
凡聲有飛沈響有雙疊䨇聲隔字而毎舛疊韻雜句而
必暌沈則響發而斷飛則聲颺不還並轆轤交徃逆鱗
相比迃其際㑹則徃蹇來連其為疾病亦文家之吃也
夫吃文為患生於好詭逐新趣異故喉脣糺紛將欲解
結務在剛斷左礙而尋右末滯而討前則聲轉於吻玲
玲如振玉辭靡於耳纍纍如貫珠矣是以聲畫妍蚩寄
在吟詠吟詠滋味流於字句氣力窮於和韻異音相從
謂之和同聲相應謂之韻韻氣一定故餘聲易遣和體
抑揚故遺響難契屬筆易巧選和至難綴文難精而作
韻甚易雖纎意曲變非可縷言然振其大綱不出兹論
若夫宫商大和譬諸吹籥翻迴取均頗似調瑟瑟資移
柱故有時而乖貳籥含定管故無徃而不一陳思潘岳
吹籥之調也陸機左思瑟柱之和也槩舉而推可以類
見又詩人綜韻率多清切楚辭辭楚故訛韻實繁及張
華論韻謂士衡多楚文賦亦稱知楚不易可謂銜靈均
之聲餘失黄鍾之正響凡切韻之動勢若轉圜訛音之
作甚於枘方免乎枘方則無大過矣練才洞鍳剖字鑚
響踈識闊畧隨音所遇若長風之過籟東郭之吹竽耳
古之佩玉左宫右徴以節其歩聲不失序音以律文其
可㤀哉(文心/雕龍)
昔曹劉殆文章之聖陸謝為體貳之才銳精研思千百
年中而不聞宫商之辯四聲之論或謂前逹偶然不見
豈其然乎嘗試言之古者詩頌皆被之金竹故非調五
音無以諧㑹若置酒髙堂上明月照髙樓為韻之首故
三祖之詞文或不工而韻入歌唱此重音韻之義也與
世之言宫商異矣今既不被管絃亦何取於聲律耶齊
有王元長者嘗謂余云宫商與二儀俱生自古詞人不
知之唯顔憲子乃云律吕音調而其實大謬唯見范曄
謝荘頗識之耳常欲進知音論未就王元長創其首謝
朓沈約揚其波三賢或貴公子孫㓜有文辨於是士流
景慕務為精宻襞積細微専相凌架故使文多拘忌傷
其眞美余謂文製本須諷讀不可蹇礙但令清濁通流
口吻調利斯為足矣至平上去入則余病未能蜂腰鶴
膝閭里巳具陳思贈弟仲宣七哀公幹思友阮籍詠懐
子卿䨇鳬叔夜䨇鸞茂先寒夕平叔衣單安仁倦暑景
陽苦雨靈運鄴中士衡擬古越石感亂景純詠仙王微
風月謝客山泉叔源離宴鮑昭戍邉太沖詠史顔延入
洛陶公詠貧之製恵連𢷬衣之作斯皆五言之警䇿者
所謂篇章之珠澤文彩之鄧林(詩品/下)
永明未盛為文章呉興沈休文陳郡謝𤣥暉瑯琊王元
長以氣類相推轂汝南周彦倫善識聲為文皆用宫商
以平上去入為四聲以此制韻不可增減謂之永明體
(何氏語林○髙氏小史云周顒/字彦倫始置四聲切韻行於時)
陸厥與沈約書曰范詹事自序性別宫商識清濁特能
適輕重濟艱難古今文人多不全了此處縱有㑹此者
不必從根本中來(歴代/吟譜)
沈休文酷裁八病碎用四聲故風雅殆盡後之才子天
機不高為沈生弊法所媚懵然随流溺而不返(皎然/詩評)
　(皮日休雜體詩序曰詩云螮蝀在東又曰鴛鴦在梁/䨇聲起於此也陸龜蒙詩序曰疊音起自梁武帝云)
　(後牖有朽柳當時侍從之臣皆唱和劉孝綽云梁王/長康强沈休文云載載毎礙碌自後用此體作為小)
　(詩者多矣如王融所謂園蘅炫紅蘤湖荇燡黄華温/庭筠所謂棲息銷心象簷楹溢艷陽皆效䨇聲而為)
　(之者也陸龜䝉所謂瓊英輕明生竹石滴瀝碧皮日/休所謂康荘傷荒涼主虜部伍苦皆傚疊韻而為之)
　(者也南北朝人士多喜作䨇聲疊韻如謝荘羊戎魏/收崔巖軰戲謔談諧之語往往載在史冊可得而攷)
　(焉○韻/語陽秋)
　(聲韻之興自謝荘沈約以來其變日多四聲中又別/其清濁以為䨇聲一韻者以為疊韻葢以輕重為清)
　(濁爾所謂前有浮聲則後須切響是也王融䨇聲詩/云園蘅炫紅蘤湖荇燡黄華迴鶴横淮翰逺越合雲)
　(霞以此求之可見自唐以來䨇聲不復用而疊韻間/有杜子美卑枝低結子接葉暗巢鶯白樂天量大嫌)
　(甜酒才高笑小詩之類皆因其語意所到輒就成之/要不以是為工也陸龜䝉軰遂以皆用一音引後牖)
　(有朽柳梁王長康强為始於梁武帝不知復何所據/所為蜂腰鶴膝者葢又出於䨇聲之變若五字首尾)
　(皆濁音而中一字清即為蜂腰首尾皆清音而/中一字濁即為鶴膝尤可笑也○蔡寛夫詩話)
　(南史謝荘傳曰王元謨問荘何者為䨇聲何者為疊/韻答曰互護為䨇聲磝碻為疊韻某桉古人以四聲)
　(為切韻紐以䨇聲疊韻必以五音為定葢謂東方喉/聲為木音西方舌聲為金音南方齒聲為火音北方)
　(脣聲為水音中央牙聲為土音也䨇聲者同音而不/同韻也疊韻者同音而又同韻也互䕶同為脣音而)
　(二字不同韻故謂之䨇聲磝碻同為牙音而二字又/同韻故謂之疊韻若彷彿熠燿騏驥慷慨咿喔霡霂)
　(皆䨇聲也若侏儒童䝉崆峒巃嵸螳螂滴瀝皆疊韻/也廣韻曰章灼良畧是䨇聲灼畧章良是疊韻又曰)
　(斤剔靈歴是䨇聲剔歴斤靈是疊韻舉此例則諸音/皆是此而紐之可以定矣沈存中論詩之用字曰㡬)
　(家村草裏吹笛隔江聞㡬家村草吹笛隔江皆䨇聲/也某桉村字是脣音草字是齒音吹字是脣音笛字)
　(是齒音此非同音字不可謂之䨇聲也存中又曰月/影侵簮冷江光逼履清侵簮逼履皆疊韻也某按侵)
　(字是脣音簮字是齒音逼字是脣音履字是舌音既/非同音字而逼履二字又不同類不謂之疊韻也某)
　(按李羣玉詩曰方穿詰曲﨑嶇路又聴鉤輈格磔聲/詰曲﨑嶇乃䨇聲也鉤輈格磔乃疊韻也○學林新)
　(編/)
百藥曰分四聲八病按詩苑類格沈約曰詩病有八平
頭上尾蜂腰鶴膝大韻小韻旁紐正紐唯上尾鶴膝最
忌餘病一通(困學/紀聞)
　(梅堯臣續金針詩格曰八病一曰平頭第一字不得/與第六字同聲第二字不得與第七字同聲詩曰今)
　(日良宴㑹歡樂難具陳今與歡同聲日與樂同聲○/一曰謂句首二字並是平聲是犯古詩朝雲晦初景)
　(丹池晚飛雪飄披聚/還散吹揚凝且滅)
　(二曰上尾第五字不得與第十字同聲詩曰西北有/髙樓上與浮雲齊樓與齊同聲○一曰古詩蕩子到)
　(娼家秋庭夜月華桂華侵雲長輕光逐漢斜内家字/與華字同聲是韻即不妨若側聲是同上去入即是)
　(犯/也)
　(三曰蜂腰第二字不得與第五字同聲所以兩頭大/中心小似蜂腰之形詩曰逺與君別乆乃至鴈門關)
　(與字并乆字同聲○一曰古/詩徐歩金門旦言尋上苑春)
　(四鶴膝第五字不得與第十五字同聲所以兩頭細/中心麄似鶴膝之形詩曰新製齊紈素皎㓗如霜雪)
　(裁為合歡扇團圓似秋月素字與扇字同聲○一曰/古詩陟野看陽春登樓望初栁綠池始沾裳弱葉未)
　(映綬言春與裳字同是平/聲故曰犯上去入亦然)
　(五大韻為重疊相犯也如五言詩以新字為韻者九/字内更著津字人字等為大韻也詩曰胡姬年十五)
　(春日獨當壚胡字與壚字同聲也○一曰謂二句中/字與第十字同聲是犯古詩端坐苦愁思攬衣起西)
　(遊愁與遊/是犯也)
　(六小韻除十上字中自有韻者是也詩曰客子已乖/離那宜逺相送子巳離宜字是也○一曰九字中有)
　(明字又用清字是犯古詩/薄帷鍳明月清風吹我襟)
　(七傍紐一句中巳有月字不得著元阮願字此是䨇/聲即為傍紐也詩曰丈夫且安坐梁塵将欲起丈梁)
　(之類即謂犯耳○一曰謂十字中有田字又用/寅延字是犯古詩田夫亦知禮寅賔延上坐)
　(八正紐如壬衽任入四字為一紐一句之中巳有壬/字更不得安衽任字詩曰我本漢家女來嫁單于庭)
　(家嫁是一紐之内名正䨇聲○一曰謂十字中有元/字又有阮願月字是犯古詩我本良家子來嫁單于)
　(庭家與嫁字/乃是犯也)
　　麗辭
造化賦形支體必䨇神理為用事不孤立夫心生文辭
運裁百慮高下相須自然成對唐虞之世辭未極文而
臯陶贊文罪疑惟輕功疑惟重益陳謨云滿招損謙受
益豈營麗辭率然對耳易之文繫聖人之妙思也序乾
四徳則句句相䘖龍虎類感則字字相儷乾坤易簡則
宛轉相承日月徃來則隔行懸合雖句字或殊而偶意
一也至於詩人偶章大夫聨辭竒偶適變不勞經營自
揚馬張蔡崇盛麗辭如宋畫呉冶刻形鏤法麗句與深
采並流偶意共逸韻俱發至魏晉羣才析句彌宻聨字
合趣割毫析釐然契機者入巧浮假者無功故麗辭之
體凡有四對言對為易事對為難反對為優正對為劣
言對者䨇比空辭者也事對者並舉人驗者也反對者
理殊趣合者也正對者事異義同者也長卿上林云修
容乎禮園翺翔乎書圃此言對之類也宋玉神女賦云
毛嬙鄣袂不足程式西施掩靣比之無色此事對之類
也仲宣登樓云鍾儀幽而楚奏莊舄顯而越吟此反對
之類也孟陽七哀云漢祖想枌榆光武思白水此正對
之類也凡偶辭胸臆言對所以為易也微人之學事對
所以為難也幽顯同志反對所以為優也並貴共心正
對所以為劣也又以事對各有反正指類而求萬條自
昭然矣張華詩稱遊鴈比翼翔歸鴻知接翮劉琨詩言
宣尼悲獲麟西狩涕孔丘若斯重出即對句之駢枝也
是以言對為美貴在精巧事對所先務在允當若兩事
相配而優劣不均是驥在左驂駑為右服也若夫事或
孤立莫與相偶是䕫之一足踸踔而行也若氣無竒類
文乏異采碌碌麗新則昏睡耳目必使理圓事宻聨璧
其章迭用竒偶節以襍佩乃其貴耳類此而思理斯見
也(文心/雕龍)
　(或曰今人所以不及古者病於麗詞子曰不然先正/詩人時有麗詞雲從龍風從虎非麗耶昔我徃矣楊)
　(柳依依今我來思雨雪霏霏非麗耶/但古人後於語先於意○皎然詩議)
　(選詩駢句甚多如宣尼悲獲麟西狩涕孔丘千憂集/日夜萬感盈朝昏萬古陳往還百代勞起伏多士成)
　(大業羣賢濟洪績之類恐不足/為後人之法也○韻語陽秋)
　(蔡寛夫詩話曰晉宋間詩人造詩雖秀㧞然大抵上/下句多出一意如魚戲新荷動鳥散餘花落蟬噪林)
　(逾静鳥鳴山更幽之類非不工矣終不免此病甚乃/有一人名而分用之者如劉越石宣尼悲獲麟西狩)
　(泣孔丘謝惠連雖好相如逹不同長卿慢等語若非/前後相應映帶殆不可讀然要非全美也唐初餘風)
　(猶未殄陶冶至杜子美始淨盡矣○丹鉛閏録云史/記相如傳文君巳失身于司馬句長卿故倦游以人)
　(姓與字分為二句其文法自可傳人之姓氏名字多/互文焉劉越石詩宣尼悲獲麟西狩涕孔丘沈休文)
　(宋書恩倖傳論胡廣累世農夫伯始致/身公卿黄憲牛醫之子叔度名動京師)
　
　
　古詩紀巻一百四十六
欽定四庫全書
　古詩紀巻一百四十七　　明　馮惟訥　撰
別集第三
　　品藻
　漢
　　高帝　　武帝
文中子曰大風安不忘危其覇心之存乎秋風樂極悲
來其悔心之萌乎
　(高祖大風之歌雖止於二十三字而志氣慷慨規模/宏逺凜凛乎巳有四百年基業之氣史記樂書謂之)
　(三侯章令沛得以四時歌舞宗廟葢欲使後之子孫/知其祖創業之勤不可怠於守成爾武帝秋風辭瓠)
　(子歌巳無足道及為賦以傷悼李夫人反覆數百言/綢繆眷戀於一女子其視高祖豈不愧哉藝文志上)
　(首造賦二篇其一不/得而見耶○丹陽集)
秋風起兮白雲飛出自大風起兮雲飛揚蘭有秀兮菊
有芳懐佳人兮不能㤀出自沅有芷兮澧有蘭思公子
兮未敢言漢武讀書故有沿襲漢高不讀書多出巳意
(詩家/直説)
漢武帝栢梁臺成詔羣臣能為七言者乃得上坐有曰
總領天下誠難治有曰和撫四夷不易哉有曰三輔盗
賊天下危有曰盜阻南山為民災有曰外家公主不可
治是時君臣宴樂相為警誡猶有三代之風後世以詩
諷諫獲罪者可勝嘆哉(同/上)
漢高祖武帝之作則星漢囘天苞符出水自然成章者
也又如上棟下宇易橧營之制而締搆之葢取諸大壯
於後世者乎(竹林/詩品)
　　韋孟
韋孟四言誹而不亂小雅之流風也(竹林/詩評)
　　李陵　　蘓武
詩品(巳見/)
皎然曰五言始於李蘇二子天與其性發言自高未有
作用如十九首詞義炳婉而成章
蘇武之作稱為高古非清廟之瑟朱絲䟽豁一唱三和
更無可喻之(竹林/詩評)
　　張衡
詩譜曰寄興高逺遣辭自妙
張衡四愁遥𠂻耿慕猶風騷之遺韻也(竹林/詩評)
　　班固　　酈炎　　趙壹
詩品(巳見/)
趙壹傷彼時二首載於史傳詩家之賈誼乎(竹林/詩評)
　　唐山夫人
周有房中之樂燕禮注謂弦歌周南召南之詩漢安世
房中歌唐山夫人所作魏繆襲謂安世歌神來燕享永
受厥福無有二南后妃風化天下之言謂房中為后妃
之歌恐失其意通典平調清調瑟調皆周房中之遺聲
(困學/紀聞)
西漢樂章可齊三代舊見漢禮樂志房中樂十七章格
韻高嚴規模簡古駸駸乎商周之頌噫異哉此高帝一
時佐命功臣下至叔孫通軰皆不能為此歌尋推其源
乃唐山夫人所作服䖍曰高帝姬也韋昭云唐山姓也
漢初乃有此人縱使竹竿載馳方之陋矣(劉元城/語録)
詩譜曰安世歌質古文雅(詩/譜)
　　班媫妤
詩品(巳見/)
　　王昭君
韋孟詩雅之變也昭君歌風之變也三百篇後二作得
體梁太子不取昭君何哉(詩家/直説)
　　蔡琰
詩譜曰真情極切自然成文
　　秦嘉　　徐淑
詩品(巳見/)
予觀藝文類聚見東漢婦人徐淑與夫秦嘉兩書又觀
玉臺新詠見其與夫詩皆麗則可誦又考史通稱其動
合禮儀言成䂓矩夫死毁形不嫁哀痛傷生可謂才徳
兼美者也范曄後漢書作列女傳乃舍淑而取蔡琰何
見哉(丹鉛/餘録)
　　漢郊祀歌
史記樂書曰高祖過沛詩三侯之章令小兒歌之高祖
崩令沛得以四時歌舞宗廟孝恵孝文孝景無所增更
於樂府習常𨽻舊而巳至今上即位作十九章令侍中
李延年次序其聲拜為協律都尉通一經之士不能獨
知其辭皆集㑹五經家相與共講習讀之乃能通知其
意多爾雅之文
宋書樂志曰古者天子聽政使公卿大夫獻詩耆艾修
之而後王斟酌焉秦漢闕采詩之官歌詠多因前代與
時事既不相應且無以垂示後昆漢武帝雖頗造新歌
然不以光揚祖考崇述正徳為先但多詠祭祀見事及
其祥瑞而巳商周雅頌之體闕焉
郊祀歌煆意刻酷煉字神竒(詩/譜)
　　漢鐃歌
温裕純雅古詩得之遒深勁絶不若漢鐃歌樂府詞(談/藝)
(録/)
古詩句格自質然太入工唐風山有樞云何不日鼔瑟
鐃歌辭曰臨高臺以軒可以當之又江有香草目以蘭
黄鵠高飛離哉翻絶工美可為七言宗也(同/上)
　　漢樂府
漢書藝文志自孝武立樂府而采歌謡於是有趙代之
謳秦楚之風皆感於哀樂縁事而發亦可以觀風俗知
厚薄云高祖歌詩二篇泰一雜甘泉夀宫歌詩十四篇
宗廟歌詩五篇漢興以來兵所誅滅歌詩十四篇出行
巡狩及游歌詩十篇臨江王及愁思節士歌詩四篇李
夫人及幸貴人歌詩三篇詔賜中山靖王子噲及孺子妾
冰未央才人歌詩四篇呉楚汝南歌詩十五篇燕代謳
鴈門雲中隴西歌詩九篇邯鄲河間歌詩四篇齊鄭歌
詩四篇淮南歌詩四篇左馮翊歌詩三篇京兆尹秦歌
詩五篇河東蒲坂歌詩一篇黄門倡車忠等歌詩十五
篇雜各有主名歌詩十篇雜歌詩九篇雒陽歌詩四篇
河南周歌詩七篇河南周歌聲曲折七篇周謡歌詩七
十五篇周謡歌詩聲曲折七十五篇諸神歌詩三篇送
迎靈頌歌詩三篇周歌詩二篇南郡歌詩五篇右歌詩
二十八家三百一十四篇晉書樂志曰凡樂章古辭今
之存者並漢世街陌謡謳江南可采蓮烏生八九子白
頭吟之屬也
漢樂府眞情自然但不能中節爾累度乃是好景(詩/譜)
樂府烏生八九子東門行等篇如淮南小山之賦氣韻
絶峻下可與孟徳道之王劉文學曹當内手爾(談藝/録)
生年不滿百四語西門行亦掇之古人不諱重襲若相
援爾覽西門終篇固咸自鑠古詩然首尾語精美可二
也
樂府徃徃敘事故與詩殊葢敘事辭緩則冗不精翩翩
堂前燕疊字極促乃佳阮瑀駕出北郭門視孤兒行大
緩弱不逮矣
樂府中有妃呼稀伊阿那諸語本自亡義但補樂中之
音亦有疊本語如曰賤妾與君共餔麋共餔麋之類也
(並同/上)
　　古詩十九首
詩品(巳見/)
詩譜曰情眞景眞事眞意眞澄至清發至情
王孝伯在京行散至其弟王睹户前問古詩中何句為
最睹思未答孝伯詠所遇無故物焉得不速老此句為
佳睹王爽小字也(世説/新語)
　魏(通論/)
文帝典論曰今之文人魯國孔融文舉廣陵陳琳孔璋
山陽王粲仲宣北海徐幹偉長陳留阮瑀元瑜汝南應
瑒徳璉東平劉楨公幹斯七子者於學無所遺於辭無
所假咸以自騁驥騄於千里仰齊足而並馳以此相服
亦良難矣葢君子審己以度人故能免於斯累而作論
文王粲長於辭賦徐幹時有齊氣然粲之匹也如粲之
初征登樓槐賦征思幹之𤣥猿漏巵圓扇橘賦雖張蔡
不過也然於他文未能稱是琳瑀之章表書記今之雋
也應瑒和而不壯劉楨壯而不宻孔融體氣髙妙有過
人者然不能持論理不勝辭至於襍以嘲戲及其所善
揚班儔也
魏文之才洋洋清綺舊談抑之謂去植千里然子建思
㨗而才儁詩麗而表逸子桓慮詳而力緩故不競於先
鳴而樂府清越典論辯要迭用短長亦無懵焉但俗情
抑揚雷同一響遂令文帝以位尊減才思王以勢窘益
價未為篤論也仲宣溢才㨗而能宻文多兼善辭少瑕
累摘其詩賦則七子之冠冕乎琳瑀以符檄擅聲徐幹
以賦論標美劉楨情高以㑹采應瑒學優以得文路粹
楊脩頗懐筆記之工丁儀邯鄲亦含論述之美有足筭
焉休璉風情則百一標其志吉甫文理則臨丹成其采
嵇康師心以遣論阮籍使氣以命詩殊聲而合響異翮
而同飛(文心/雕龍)
漢魏之交文人特茂然衰世叔運終鮮粹才孔融懿名
高列諸子視臨終詩大類銘箴語耳應瑒巧思逶迤失
之靡靡休璉百一微能自振然傷媚焉仲宣流客慷慨
有懐西京之餘鮮可誦者陳琳意氣鏗鏗非風人度也
阮生優緩有餘劉楨錐角重陗割曳綴懸並可稱也曹
丕資近美媛逺不逮植然植之才不堪整栗亦有憾焉
若夫重熈鴻化蒸育叢材金玉其相綽哉有斐求之斯
病殆寡巳夫(談藝/録)
　　曹操
魏書稱太祖剏造大業文武並施御軍三十餘年手不
釋書晝則講武䇿夜則思經傳登高必賦及造新聲被
之管絃皆成樂章
詩品(巳見/)
曹孟徳樂府如苦寒行猛虎行短歌行膾炙人口乆矣
其希僻罕傳者若不戚年徃憂世不治存亡有命慮之
為蚩又云壮盛智慧殊不再來愛時進趣将以恵誰不
特句法高邁而識趣近于有道(升菴/詩話)
　(魏武帝短歌行全用鹿鳴四句不如蘇武鹿鳴思野/草可以喻佳賔㸃化為妙沈吟至今可接明明如月)
　(何必小雅哉葢以養賢自任而牢籠天下也真西山/不取此篇當矣○藝文類聚魏武短歌行曰對酒當)
　(歌人生㡬何譬如朝露去日苦多明明如月何時可匝/掇憂從中来不可斷絶月明星稀烏鵲南飛繞樹三)
　(無枝可依山不在髙水不在深周公吐哺天下歸心歐/陽詢去其半尤為簡要意完而語足也○詩家直説)
　　文帝
詩品(巳見/)
詩譜曰自然浮俊
　　陳思王
詩品(已見/)
鄴中七子陳王最高劉郎辭氣偏正得其中不拘對屬
偶或有之語與興驅勢逐情起不由作意氣格自高十
九首其流一也(皎然/詩評)
斵削精潔自然沈健(詩/譜)
曹子建之作亦正亦變駸駸乎大雅之製焉(竹林/詩評)
世説曰文帝嘗令東阿王七歩中作詩不成者行大法
應聲便為詩曰煑豆持作羮漉豉以為汁萁在釜下然
豆在釡中泣本自同根生相煎何太急帝深有慚色(漫/叟)
(詩話云曹子建七歩詩世傳煑豆然豆萁豆在釜中泣/一本云萁向釜下然豆在釜中泣其工拙淺深必有以)
(辨之/者)
氣本尚壮亦忌鋭逸魏祖云老驥伏櫪志在千里烈士
暮年壮心不巳猶曖曖也思王野田黄雀行譬如錐出
嚢中大索露矣(談藝/録)
詩不能受瑕工拙之間相去無㡬頓自絶殊如塘上行
云莫以豪賢故棄捐素所愛莫以魚肉賤棄捐葱與薤
莫以麻枲賤棄捐菅與蒯浮萍篇則曰茱萸自有芳不
若桂與蘭新人雖可愛無若故所歡本自倫語然佳不
如塘上行
小雅云昔我徃矣楊栁依依今我來思雨雪霏霏又云
昔我徃矣黍稷方華今我來思雨雪載塗可謂善道行
役之情矣曹子建效其語云昔我初遷朱華未希今我
旋止素雪云飛則不逮逺矣且子建欲學風雅為四言
而猶未忘朱華素雪之屬對此其所以止於建安黄初
歟(蜩笑/外稿)
曹子建詩質樸渾厚舂容雋永風調非後人易到陳子
昂李太白慕以為宗信乎晉以下鮮其儷也予毎讀其
詩灑然有干古之想(蘭荘/詩話)
　　白馬王彪　　徐幹
魏白馬王彪詩魏文學徐幹詩白馬與陳思答贈偉長
與公幹徃復雖曰以莛叩鍾亦能閑雅矣(詩/品)
　(魏文帝典論論文云徐幹時有齊氣李善註言齊俗/文體舒緩而徐幹亦有斯累按漢書地理志齊詩子)
　(之還兮遭我乎峱之間兮又曰竢我於著乎而此亦/其舒緩之體又云齊至今其士舒緩濶達而足智朱)
　(博傳博遷瑯琊齊部舒緩博奮髯抵几曰觀齊兒欲/以為俗邪寰宇記萊州人志氣緩慢是則齊俗自來)
　(舒緩故文體亦然而註論語者獨謂其/急功利急與舒緩正相反○眞珠船)
　(徐幹室思曰浮雲何洋洋願因通我辭一逝不可歸/嘯歌乆踟蹰人離皆復㑹我獨無反期自君之出矣)
　(明鏡闇不治思君如流水何有窮巳時宋孝武帝擬/之曰自君之出矣金翠暗無精思君如日月迴環晝)
　(夜生一時諸賢共賦遂以自君之出矣為題楊仲𢎞/謂五言絶句乃古詩末四句所以意味悠長葢本於)
　(此○詩/家直説)
　　王粲　　　劉楨
魏志曰文帝為五官中郎将及平原侯植皆好文學粲
與北海徐幹廣陵陳琳陳留阮瑀汝南應瑒東平劉楨
並見友善自潁邯鄲淳繁欽陳留路粹沛國丁儀丁廙
𢎞農楊脩河内荀緯等亦有文采而不在七人之列
摰虞文章流別云王粲所與蔡子篤及文叔良士孫文
始楊徳祖詩及所為潘文則作思親詩其文當而整皆
近乎雅矣贈楊脩詩今亡(三贈詩/入選)
七哀仲宣詩云出門無所見白骨蔽平原路有饑婦人
抱子棄草間顧聞號泣聲揮涕獨不還未知身死處何
能兩相完驅馬棄之去不忍聴此言此事在耳目故傷
見乎詞及至南登㶚陵岸迴首望長安蔡思則巳極覽
詞則不傷一篇之功併在於此使古今作者味之無厭
末句云悟彼下泉人葢以逝者不返吾将何親故有傷
心肝之嘆沈約云不傍經史直率胸臆吾許其知詩也
(皎/然)
三良　陳王詩曰秦穆先下世三臣皆自殘王粲云秦
穆殺三良惜哉空爾為葢以陳王徙國任城被害巳後
常有憂生之慮故其詞婉娩存㡬諫也王粲顯責穆公
正言其過存直諫也二詩體格高逺才藻相鄰至如臨
穴呼蒼天淚下如綆縻斯乃迥出情表未知陳王将何
以敵(同/上)
詩品(已見/)
詩譜曰眞實有餘澄瀘不足
王粲之作如楩柟杞梓輪囷離竒夫豈細材哉(竹林/詩評)
　(劉文房詩巳是洞庭人猶看㶚陵月孟東野詩長安/日下影又落江湖中語意相似皆寓戀闕之意然總)
　(不若王仲宣云南登㶚陵岸迴首/望長安涵蓄藴藉自然不可及也)
　(劉歆遂初賦望亭隧之皦皦兮飛旗幟之翩翩王粲/七哀詩登城望亭隧翩翩飛羽旗實用劉歆語○並)
　(升菴/詩話)
魏文帝曰公幹有逸氣但未遒耳至五言詩之善者妙
絶時人
詩品(巳見/)
詩譜曰思健功圓
劉楨之作朗潤清越如摐金考石故宜稱於建安也(竹林/詩評)
　(嚴滄浪曰劉公幹贈五官中郎将詩昔我從元后整/駕至南鄉過彼豐沛都與君共翺翔元后葢指曹操)
　(也至南鄉謂伐劉表之時豐沛都喻操譙郡也王仲/宣從軍詩云籌䇿運帷幄一由我聖君聖君亦指曹)
　(操也又曰竊慕負鼎翁願厲朽鈍姿是欲效伊尹負/鼎干湯以伐桀也是時漢帝尚存而二子之言如此)
　(正與荀彧比曹操為高光同科或以公幹平視美人/為不屈是未為知人之論春秋誅心之法二子其何)
　(逃○以平視美人為不/屈出韻語陽秋今不録)
　　應璩
詩品(巳見/)
　　嵇康
詩品(已見/)
詩譜曰人品胸次高自然流出
　　阮籍
詩品(已見/)
天識清虗禮法踈短(詩/譜)
阮籍之作如剡溪雪夜孤楫沿流乘興而來興盡而巳
(竹林/詩評)
　古詩紀巻一百四十七
欽定四庫全書
　古詩紀巻一百四十八　　明　馮惟訥　撰
別集第四
　　品藻二
　晉
　　張華
詩品(已見/)
詩譜曰氣清虚思頗率
　　張載　　　傅𤣥　　　傅咸　　　繆襲
　　夏侯湛
詩品(已見/)
詩譜曰(傅𤣥/)思切清古失之太工
晉書傅咸傳曰咸風格峻整識性明悟好屬文詞雖綺
麗不足而言成䂓鑒潁川庾純嘗歎曰長虞之文近乎
詩人之作矣
夏矦湛有盛才文章宏富善搆新詞為郎中累年不調
作抵疑以自廣其辭曰咳唾成珠璣抉袂出風雲又作
家風載其祖宗之德(歴代/吟譜)
　(傅𤣥艷歌行全襲陌上桑但曰天地正厥位願君改/其圗蓋欲辭嚴義正以裨風教然使君自有婦羅敷)
　(自有夫已含此意不失/樂府本色○詩家直説)
　　何晏　　孫楚　　王讃　　張翰　　潘尼
詩品(已見/)
文之英㽔有秀有隠隠也者文外之重㫖者也秀也者
篇中之獨㧞者也隠以複意為工秀以卓絶為巧夫隠
之為體義生文外秘響旁通伏采潜發朔風動秋草邉
馬有歸心氣寒而事傷此羇旅之怨曲也凡文集勝篇
不盈十一篇章秀句裁可百二並思合而自逢非研慮
之所果也(文心/雕龍)
　　阮瑀　　　歐陽建　　　嵇含　　　嵇紹
詩品(已見/)
　　潘岳
孫興公云潘文爛若披錦無處不善陸文若排沙簡金
徃徃見寶又云潘文淺而浄陸文深而蕪(世説/新語)
續文章志曰岳為文選言簡章清綺絶倫
詩品(已見/)
安仁質勝於文有古意但澄汰未精耳(詩/譜)
　　陸機
詩品(已見/)
陸平原天才秀逸辭藻宏麗張司空華嘗謂之曰人之
為文每恨才少而子更患其多(何氏語林○文章傳曰/機善屬文司空張華見)
(其文章篇篇稱善猶譏其作文太冶謂曰人/之作文患于不才至子為文乃患太多也)
葛稚川目陸平原之文如𤣥圃積玉無非夜光(同/上)
士衡才思有餘但胸中書太多所礙能痛割捨乃佳耳(詩/譜)
李空同曰陸機本學陳思王而四言渾成過之然五言
則不及矣
士衡才優而綴辭尤繁士龍思劣而雅好清省及雲之
論機亟恨其多而稱清新相接不以為病葢崇友于耳
夫美錦製衣脩短有度雖翫其采不倍領袖巧猶難繁
况在乎拙而文賦以為榛楛勿剪庸音足曲其識非不
鑒乃情苦吝繁也(文心/雕龍)
　(陸機謝靈運之詩並祖曹子建故其森蔚璀瑋大率/相似自今觀之陸於謝稍為平正他不多辨讀鞠歌)
　(行見矣陸云徳不孤兮必有鄰唱和之契㝠相因譬/如虬虎兮来風雲亦如形聲影響陳心歡賞兮歳易)
　(淪玉藏彩疇識真叔牙顯夷吾親郢既沒匠寝斤覽/古籍信伊人永言知巳感良辰謝云朝雲升應龍攀)
　(乗風逺遊騰雲端鼔鍾歇豈自歡急弦髙張思和弹/時希值年夙愆循已雖易人知難王陽登貢公歡罕)
　(生既沒國子歎嗟千載豈虚言邈矣逺念情悄然鍾/嶸詩品謂陸尚䂓矩不貴綺錯謝尚巧似逸蕩過陳)
　(思葢得之矣學者才不逮謝亦惟仰法乎陸庶乎厭/飫膏澤固不失於張公之歎大才也○蘭莊詩話)
　　陸雲　　　石崇　　　曹攄　　　何劭
晉清河守陸雲詩晉侍中石崇詩晉㐮城太守曹攄詩
晉朗陵公何劭詩清河之方平原殆如陳思之匹白馬
于其哲昆故稱二陸季倫顔逺並有英篇篤而論之朗陵
為最(詩/品)
孫秀既恨石崇不與綠珠又恨潘岳昔遇不以禮後秀
為中書令收石崇歐陽堅石同日收岳石先送市亦不
相知潘後至石謂潘曰安仁卿亦復爾耶潘曰可謂白
首同所歸潘金谷集云投分寄石友白首同所歸乃成
其䜟(世説新語○語林曰潘石同刑東市石謂潘曰天/下殺英雄卿復何為潘曰俊士填溝壑餘波来及)
(人/)
　　束晳
束晳補亡詩對偶精切辭語流麗不脱六朝氣習(詩家/直説)
　　左思
詩品(已見/)
全篇煅煉首尾有法(詩/譜)
左思之作如丹崖翠巘金泉乳壑晶熒璀璨光景可挹
(竹林/詩品)
左太冲詩振衣千仭岡濯足萬里流使人飄飄有世表
意不減嵇康目送飛鴻語(宋子京/筆記)
左太冲招隠詩峭蒨青葱間竹栢得其真五言詩用四
連綿字前無古後無今(丹鉛/餘錄)
　　張協
詩品(已見/)
詩譜曰逐句煅煉辭工製率
　　郭璞
詩品(巳見/)
郭景純詩云林無静樹川無停流(璞幽/思篇)阮孚云泓峥蕭
瑟實不可言每讀此文輙覺神超形越(世/説)
構思險怪而造語精圓三謝皆出於此杜李精竒處皆
取此本出自淮南小山(詩/譜)
　　劉琨　　　盧諶
詩品(巳見/)
忠義之氣自然形見非有意於詩也杜子羙以此為根
本(詩/譜)
　(晉盧諶先為劉琨從事中郎将段匹磾領幽州求諶/為別駕故琨答諶詩云情滿伊何蘭桂移植茂彼春)
　(林瘁此秋棘言諶棄巳而就匹磾也厥後琨命箕澹/攻石勒一軍皆沒由是窮蹙不能自守乃率衆赴匹)
　(磾繼為匹磾所拘知其必死矣豈無望於諶哉觀再/贈諶云朱實隕勁風繁英落素秋何意百鍊剛化為)
　(繞指柔其詩語意欲以激諶而救其急而諶殊不領/也琨既被害諶始上表以雪其寃亦何所補耶○韻)
　(語陽/秋)
　　王濟　　　杜預　　　孫綽　　　許詢
晉驃騎王濟詩晉征南將軍杜預詩晉廷尉孫綽詩晉
徵士許詢詩永嘉以来清虚在俗王武子軰詩貴道家
之言爰洎江表𤣥風尚備真長仲祖桓庾諸公猶相襲
世稱孫許彌善恬淡之辭(詩/品)
簡文稱許掾云元度五言詩可謂妙絶時人(世説/新語)
續晉陽秋曰詢有才藻善屬文自司馬相如王褒揚雄
諸賢世尚賦頌皆體則詩騷傍綜百家之言及至建安
而詩章大盛逮乎西朝之末潘陸之徒雖時有質文而
宗歸不異也正始中王弼何晏好莊老𤣥勝之談而世
遂貴焉至過江佛理尤盛故郭璞五言始㑹合道家之
言而韻之詢及太原孫綽轉相祖尚又加以三世之辭
而詩騷之體盡矣詢綽並為一時文宗自此作者悉體
之至義熈中謝混始改(困學紀聞曰文心雕龍謂江左/篇製溺乎𤣥風續晉陽秋曰正)
(始中王何好莊老至過江佛理尤盛郭璞五言始㑹合/道家之言而韻之許詢孫綽轉相祖尚而詩騷之體盡)
(矣愚謂東晉𤣥虚之習詩體/一變觀蘭亭所賦可見矣)
孫興公許元度皆一時名流或重許髙情則鄙孫穢行
或愛孫才藻而無取於許(宋明帝文章志曰綽博渉經/史長於屬文與許詢俱與負)
(俗之談詢卒不降志而綽嬰綸世務焉續晉陽秋曰/綽雖有文才而誕縱多穢行時人鄙之○世説新語)
支道林問孫興公君何如許掾孫曰髙情逺致弟子蚤
巳服膺一吟一詠許將北面(同/上)
　(許詢詩青松凝素髓秋菊落芳英佳句也宋宗炳詩/長松列竦肅萬樹巉巗詭上施神農蘿下凝堯時髓)
　(亦用髓字皮日休詩松膏背日凝雲磴丹粉經年染/石牀梅聖俞詩神岳畜粹和寒松化膏液又皆用膏)
　(字也○剡/溪詩話)
　(許詢詩丹葩耀芳蕤綠竹䕃閒敞左思詩白雪停隂/岡丹葩耀芳林與詢詩絶相逼王粲詩曲池揚素波)
　(列樹敷丹榮亦自佳宋之問詩赤氣雜/雲霞緑竹縁溪澗下一句自然有思致)
　(許詢詩曲櫺激鮮飇石室有幽響曹丕詩春鳩鳴飛/棟流飇激櫺軒江逌詩寒蝉向夕號警飇激中夜皆)
　(用激/字)
　(孫綽詩踈林積凉風虛岫結凝霄上官儀詩宻樹/風煙積廻塘荷芰新葢因此積字也○並同上)
　　曹毗
善屬詞賦有蘭香歌詩十篇以名位不至著對儒以自
釋(歴代/吟譜)
孫興公道曹輔佐才如白地眀光錦裁為負販袴非無
文采酷無裁製(世説/新語)
　　謝安(字安石奕弟也世有學行安𢎞粹通逺温雅/融暢桓彛見其四歳時稱之曰此兒風神秀)
　　　(徹當繼蹤王東海善行書累/遷太保錄尚書事贈太傅)
謝公因子弟集聚問毛詩何句最佳遏稱曰(遏𤣥/小字)昔我
徃矣楊柳依依今我来思雨雪霏霏公曰訏謨定命逺
猷辰告謂此句偏有雅人深致(世説/新語)
謝太傅寒雪日内集與兒女講論文義俄而雪驟公欣
然曰白雪紛紛何所似兄子胡兒曰(胡兒謝朗小字也/續晉陽秋曰朗字)
(長度安次兄㩀之長子安蚤知之文/義豔發名亞於𤣥仕至東陽太守)撒鹽空中差可擬
兄女曰未若栁絮因風起公大笑樂即公大兄無奕女
左將軍王凝之妻也(婦人集曰謝夫人名道韞有文才/所著詩賦誄頌傳於世○世説)
　　袁宏
詩品(巳見/)
袁虎(宏小/字)少貧常為人傭載運租謝鎮西經船行其夜
清風朗月聞估客船工有詠詩聲甚有情致即遣訊問
乃是袁自詠其所作詠史詩因此相要大相賞得(續晉/陽秋)
(曰虎少有逸才文章絶麗曽為詠史詩其風情所寄少/孤而貧以運租為業鎮西謝尚時鎮牛渚乗秋佳風月)
(率爾與左右微服泛江㑹虎在運租船中諷詠聲既清/㑹辭又藻㧞非尚所曽聞遂徃聴之乃遣問訊答曰是)
(袁臨汝郎誦詩即其詠史之作也尚佳其率有勝致/即遣要迎談語申旦自此名譽日茂○世説新語)
　　戴逵　　　殷仲文
詩品(巳見/)
殷仲文天才宏瞻而讀書不甚廣傅亮歎曰若使殷仲
文讀書半袁豹(丘淵之文章叙曰豹字士蔚陳郡人隆/安中著作佐郎累遷太尉長史丹陽尹)
才不減班固(世説/新語)
　　郭泰機　　顧愷之　　謝世基　　顧邁
　　戴凱
詩品(巳見/)
顧長康拜桓温墓賦詩曰山崩溟海竭魚鳥將何依重
嵇康詩云手揮五弦易目送歸鴻難(歴代/吟譜)
　　王羲之
王右軍得人以蘭亭集序方金谷詩序又以巳敵石崇
甚有欣色(石崇金谷詩叙曰余以元康六年從太僕卿/出為使持節監青徐諸軍事征虜將軍有別)
(廬在河南縣界金谷澗中或髙或下有清泉茂林衆果/竹柏藥草之屬莫不畢備又有水碓魚池土窟其為娱)
(目歡心之物備矣時征西大將軍祭酒王詡當還長安/余與衆賢共送徃澗中晝夜遊宴屢遷其坐或登髙臨)
(下或列坐水濵時琴瑟笙筑合載車中道路並作及住/令與鼔吹遞奏遂各賦詩以叙中懐或不能者罰酒三)
(斗感性命之不永懼凋落之無期故具列時人官號姓/名年紀又冩詩著後後之好事者其覧之哉○世説新)
(語/)
王羲之蘭亭序世言昭眀不入文選者以其天朗氣清
或曰楚辭云秋之為氣天髙而氣清似非清眀之時然
管弦絲竹之句語衍而複為逸少之累邪(遯齋/閑覽)
蘭亭序在南朝文章中少其倫比或云絲即是弦竹即
是管今疊四字故遺之然此四字廼出張禹傳云身居
大第後堂理絲竹管弦始知右軍之言有所本也且文
選中在蘭亭下者多矣此葢昭眀之誤耳(懶真/子)
　　陶淵明(陶詩諸家品論尚多備見/何燕泉註此不盡錄也)
宋徵士陶潜詩其源出於應璩又協左思風力文體省
静殆無長語篤意真古辭興婉惬每觀其文想其人徳
世歎其質直至如歡言酌春酒日暮天無雲風華清靡
豈直為田家語耶古今隠逸詩人之宗也(詩/品)
　(魏晉間人詩大抵專工一體如侍宴從軍之類故後/来相與祖習者亦但因所長而取之耳謝靈運擬鄴)
　(中七子與江淹雜擬是也梁鍾嶸作詩品皆云某人/詩出於某人亦以此為然論陶淵眀乃以為出應璩)
　(此語不知其所據應璩詩不多見惟文選載其百一/詩一篇所謂下流不可處君子慎厥初者與陶詩了)
　(不相類五臣注引文章録云曹爽多違法度璩作詩/以刺在位若百分有補于一者淵明正以脱畧世故)
　(超然物外為適顧區區在位者何足㮣其心哉且此/老何嘗有意欲以詩自名而追取一人而模倣之此)
　(乃當時文士與進取而争長者所為何/期此老之淺葢嶸之陋也○石林詩話)
　(鍾嶸品陶潜詩文體省静殆無長語篤意真古辭興/婉惬古今隠逸詩人之宗也可謂知言矣而寘之中)
　(品其上品十一人如王粲阮籍軰顧右於潜耶論者/稱嶸洞悉𤣥理曲臻雅致標揚極界以示法程自唐)
　(而上莫及也吾獨惑於/處陶焉○蘭莊詩話)
昭眀太子曰有疑陶淵眀詩篇篇有酒吾觀其意不在
酒亦寄酒為迹者也其文章不群辭彩精拔跌宕昭彰
獨超衆類抑揚爽朗莫之與京横素波而傍流干青雲
而直上語時事則指而可想論懐抱則曠而且真加以
貞志不休安道苦節不以躬耕為耻不以無財為病自
非大賢篤志與道汙隆孰能如此乎(苕溪漁隠曰鍾嶸隠/評淵明詩為古今)
(逸詩人之宗余謂陋哉斯言豈足以/盡之不若蕭統云云此言盡之矣)
陽休之曰余覽陶潜之文辭采雖未優而往往有竒絶
異語放逸之致棲託仍髙
蘇東坡曰吾於詩人無所好獨好淵眀詩淵明作詩不
多然質而實綺癯而實腴自曹劉鮑謝李杜諸人皆莫
及也
又曰詩所貴於枯淡者謂外枯而中膏似淡而實羙淵
明子厚之流是也若中邊皆枯亦何足道佛言譬如食
蜜中邊皆甜人食五味知其甘苦皆是能分别其中邊
者百無一也(捫蝨清話曰文章以氣為主氣韻不足雖/有辭藻要非佳作也昨讀淵明詩頗似枯)
(淡而有味東坡晚年極好之謂/李杜不及也此無它韻而巳)
東坡嘗云淵眀詩初視若散緩熟視有竒趣如曰曖曖
逺人村依依墟里煙狗吠深巷中鷄鳴桑樹巔又曰採
菊東籬下悠然見南山大率才髙意逺則所寓得其妙
遂能如此如大匠運斤無斧鑿痕不知者則疲精力至
死不悟(冷齋/夜話)
王荆公曰淵眀詩有竒絶不可及之語如結廬在人境
而無車馬喧問君何能爾心逺地自偏由詩人以来無
此句也然則淵眀趨向不群詞彩精拔晉宋之間一人
而已(遯齋/閑覽)
黄山谷曰謝康樂庾義成之詩鑪錘之功不遺餘力然
未能窺彭澤數仭之墻者二子有意於俗人賛毁其工
拙淵眀直寄焉耳持是以論淵眀亦可以知其闗鍵也
又曰寧律不諧不使句弱用字不工不使語俗此庾開
府之所長也然有意於為詩也至於淵眀則所謂不煩
䋲削而自合者雖然巧於斧斤者多疑其拙窘於檢括
者輙病其放孔子曰寗武子其智可及也其愚不可及
也淵眀之拙與放豈可為不知者道哉道人曰如我按
指海印發光汝暫舉心塵勞先起説者曰若以法眼觀
無俗不真若以世眼觀無真不俗淵眀之詩要當與一
邱一壑者共之耳
陳后山曰鮑昭之詩華而不弱陶淵眀之詩切於事情
但不文耳(深雲偶談曰淵眀詩有謂其詞彩精拔斯言/得之而後山顧謂其切於事情而失之不文)
(後山體裁既變音節巳殊/将自外于淵眀者非耶)
又曰右丞蘇州皆學於陶王得其自在
楊龜山曰淵眀詩所不可及者冲澹深粹出於自然若
曾用力學然後知淵眀詩非著力所能成也
朱晦菴曰陶淵明詩平淡出於自然後人學他平淡便
相去逺矣(白石詩説曰陶淵眀天資既髙造詣又逺故/其詩㪚而莊澹而腴斷不容作邯鄲歩也)
又曰作詩須從陶栁門中来乃佳不如是無以發蕭散
沖澹之趣不免局促塵埃無由到古人佳處
又曰韋蘇州詩直是自在其氣象近道陶却是有力但
語健而意閒隠者多是帶性負氣之人為之陶欲有為
而不能者也又好名韋則自在
又曰人皆謂淵明詩平淡不覺其豪放惟詠荆軻一篇
始見本相非平淡人所能道
葉西澗曰古今詩學冲澹閒逺惟陶淵明為難到
陸象山曰詩自黄初而降日以漸薄惟彭澤一源来自
天稷與衆殊趣而淡薄平夷玩嗜者少(又曰李白杜甫/陶淵明皆有志)
(于吾/道)
真西山曰山谷嘗謂人曰白樂天栁子厚俱效淵明作
詩而惟子厚詩為近然以予觀之子厚語近而氣不近
樂天樂道而語不近子厚氣悽慘樂天語散緩雖各得
其一要於淵明詩未能相似也
魏鶴山曰世之辯證陶氏者曰前後名字之互變也死
生歳月之不同也彭澤退休之年史與集所載之名異
也然是所當考而非其要也其稱羙陶公者曰榮利不
以易其守也聲味不足以累其真也文辭不足以溺其
志也然是亦近之而其所以悠然自得之趣則未之深
識也風雅以降詩人之辭樂而不滛哀而不傷以物觀
物不牽於物吟咏性而不累於情孰有能如公者乎有
謝康樂之忠而勇退過之有阮嗣宗之逹而不至於放
有元次山之漫而不著其迹此豈小小進退所能窺其
際耶先儒所謂經道之餘因閒觀時因静照物因時起
志因物寓言因志發詠因言成詩因詠成聲因詩成音
者陶公有焉
葛常之曰東坡拈出淵明談理之詩有三一曰採菊東
籬下悠然見南山二曰笑傲東軒下聊復得此生三曰
客飬千金軀臨化消其寶皆以為知道之言葢摛章繪
句嘲風㺯月雖工亦何補若覩道者出語自然超詣非
常人能蹈其軌轍也(元敬詩話曰東坡嘗拈出淵明談/理之詩有三皆以為知道之言予)
(謂淵明不止於知道而其妙語亦不止是如云縱浪大/化中不喜亦不懼應盡便須盡無復獨多慮如云望雲)
(慚髙鳥臨水愧遊魚真想初在襟誰謂形迹拘如云朝/與仁義生夕死復何求如云及時當勉勵歳月不待人)
(如云前途當㡬許未知山泊處古人惜分隂念此使人/懼觀是數詩則淵明葢真有得於道者非常人能蹈其)
(軌轍/也)
不立文字見性成佛之宗逹摩西来方有之陶淵明時
未有也觀其自祭文則曰陶子將辭逆旅之館永歸於
本宅其擬挽詩則曰有生必有死早終非命促其作飲
酒詩則曰採菊東籬下悠然見南山此中有真意欲辯
已忘言其形影神三詩皆寓意髙逺葢第一逹摩也而
老杜乃謂淵明避俗翁未必能逹道何耶東坡諗陶子
自祭文云出妙語於纊息之餘豈渉生死之流哉葢深
知淵明者(韻語陽秋○近峯聞畧曰淵明詩山氣日夕/佳飛鳥相與還此中有真意欲辯巳忘言昔)
(人謂逹摩未西来/淵明早㑹禪矣)
陶靖節之讀山海經猶屈子之賦逺遊也精衞衘微木
將以填滄海刑天舞干戚猛志固常在悲痛之深可為
流涕(困學/紀聞)
陶淵明閑情賦必有所自乃出張衡同聲歌云邂逅承
際㑹偶得充後房情好新交接飂慓若探湯願思為莞
蓆在下蔽匡牀願為羅衾幬在上衛風霜(西溪叢語○/丹鉛餘錄曰)
(張衡定情賦曰思在靣而為鉛華兮/恨離塵而無光陶淵明閑情賦祖之)
心存忠義身處閑逸情真景真事真意真㡬於十九首
矣但氣差緩耳至其工夫精宻天然無斧鑿痕迹又有
出於十九首之表者盛唐諸家風韻皆出此(詩/譜)
陶彭澤詩如絳雲在霄舒巻自如(敖器之/詩評)
陶淵明詩如逸鶴任風閒鷗忘海(鄭厚藝/圃折中)
陶潜之作如清瀾白鳥長林麋鹿雖弗嬰籠絡可與其
潔而隠顯未齊厭欣猶滯直適乎此而不能忘隘乎彼
者耶(竹林/詩評)
　　慧逺
晉釋慧逺遊廬山詩崇巗吐氣清幽岫棲神跡希聲奏
群籟響出山溜滴有客獨㝠遊徑然忘所適揮手撫雲
門靈關安足闢留心叩𤣥扄感至理弗隔孰是騰九霄
不奮冲天翮妙同趣自均一悟超三益此詩世罕傳𢎞
明集亦不載猶見於廬山古石刻耳孰是騰九霄與陶
靖節孰是都不營之句同調真晉人語也杜子羙詩得
似廬山路真隨慧逺遊正用此事字亦不虛千家注杜
乃不知引此(升菴/詩話)
　　帛道猷
晉宋間沃州山帛道猷詩曰連峰數千里脩林帶平津
茅茨隠不見鷄鳴知有人後秦少游詩曰菰蒲深處疑
無地忽有人家笑語聲僧道潜號參寥有云隔林彷彿
聞機杼知有人家在翠微其源乃出於道猷而更加鍜
錬亦可謂善奪胎者也(庚溪/詩話)
晉世釋子帛道猷有陵峰採藥詩云連峯數千里脩林
帶平津茅茨隠不見鷄鳴知有人此四句古今絶唱也
有石刻在沃州巖按𢎞明集亦載此詩本八句其後四
句不稱獨刻此四句道猷自刪之耶抑別有人定之耶
宋秦少游詩菰蒲深處疑無地忽有人家笑語聲道潜
詩隔林彷彿聞機杼知有人家在翠微雖祖道猷語意
而不及庚溪作詩話謂少游道潜比道猷尤為精錬所
謂蘇糞壌以充幃謂申椒其不芳也(升菴/詩話)
　　清商曲
古辭曰黄蘗向春生苦心隨日長又曰霧露隠芙蓉見
蓮不分明又曰石闕生口中銜碑不得語又曰菖蒲花
可憐聞名不相識又曰桑蠶不作繭晝夜長懸絲又曰
理絲入殘機何悟不成匹又曰桐樹不結花何由得梧
子又曰殺荷不斷藕連心已復生此皆吳格指物借意
(樂府解題以此為風人詩取陳/詩以觀民風示不顯言之意)李義山曰春蠶到死絲
方盡蠟燭成灰淚始乾劉禹錫曰東邊日出西邊雨道
是無晴還有晴措詞流麗不减六朝蘇子瞻曰破衫尚
有重縫日一飯何曽忘却匙造語殊乏風致(詩家/直説)
　　子夜歌
開忩取月光又籠忩取凉風妙在取字(詞/品)
　　晉通篇
張華短章奕奕清暢其鷦鷯寓意即韓非之説難也左
思竒才業深覃思盡鋭於三都㧞萃於詠史無遺力矣
潘岳敏給辭自和暢鍾美於西征賈餘於哀誄非自外
也陸機才欲窺深辭務索廣故思能入巧而不制繁士
龍朗練以識檢亂故能布采鮮浄敏於短篇孫楚綴思
毎直置以疎通摯虞述懐必循規以温雅其品藻流別
有條理焉傅𤣥篇章義多規鏡長虞筆奏世執剛中並
杶榦之實才非群華之韡萼也成公子安選賦而時羙
夏侯孝若具體而皆微曹攄清靡於長篇李膺辨切於
短韻各其善也孟陽景陽才綺而相埒可謂魯衞之政
兄弟之文也劉琨雅壯而多風盧諶情發而理昭亦遇
之於時勢也景純豔逸足冠中興江賦既穆穆以大觀
仙詩亦飄飄而凌雲矣袁宏發軫以髙驤故卓出而多
偏孫綽規旋以矩歩故倫序而寡狀殷仲文之孤興謝
叔源之閑情並解散辭體縹緲浮音雖滔滔風流而太
澆文意(文心/雕龍)
　
　
　
　
　
　
　
　古詩紀巻一百四十八
欽定四庫全書
　古詩紀巻一百四十九　　明　馮惟訥　撰
別集第五
　　品藻三
　宋
　　孝武帝　　　南平王鑠　　　建平王宏
宋孝武帝詩宋南平王鑠詩宋建平王宏詩孝武詩彫
文織綵過為精宻為二藩希慕見稱輕巧矣(詩/品)
南平穆王鑠少好學有文才未弱冠擬古三十餘首時
人以為亞迹陸機(南史/本傳)
　　傅亮
宋尚書余傅亮詩季友文余常忽而不察今沈特進撰
詩載其數首亦復平矣(詩/品)
　　顔延之
顔延年問鮑照已與謝靈運優劣照曰謝五言如初發
芙蓉自然可愛君詩若鋪錦列繡亦雕繢滿眼(許彦周/曰此明)
(逺對靣褒貶而人/不覺善論詩也)
延年毎薄湯惠休詩謂人曰惠休制作委巷間歌謡爾
方當誤後生時議者以延年靈運自潘岳陸機之後文
士莫及江右稱潘陸江左稱顔謝焉(黄常明曰顔延之/嘗問鮑照巳與靈)
(運優劣照曰云云鍾嶸詩品乃記湯惠休云謝如芙蓉/出水顔如錯采鏤金與本傳不同又稱延之嘗薄惠休)
(制作以為委巷中歌謡耳豈湯惠休因為延之/所薄遂有芙蓉錯鏤之語故史取以文飾之耶)
南史本傳曰延之與陳郡謝靈運俱以辭采齊名而遲
速懸絶文帝嘗各敕擬樂府北上篇延之受詔便成靈
運久之乃就
南史曰孝武嘗問顔延之曰謝希逸月賦何如答曰羙
則羙矣但莊始知隔千里兮共明月帝召莊以延之答
語語之莊應聲曰延之作秋胡詩始知生為久離別沒
為長不歸帝撫掌竟日(古今詩話曰宋武帝詠謝莊月/賦稱歎久之謂顔延之希逸作)
(此可謂前不見古人後不見作者陳思王何足尚也延/之曰誠如其言然云羙人邁兮信音絶隔千里兮共明)
(月知之不亦晚乎武帝以為然及見希逸對曰延之詩/曰生為長相思死為長不歸豈不更加於臣耶武帝捐)
(掌/)
沈約宋書曰延年領歩兵踈誕不能取容當世劉湛言
于彭城王義康出為永嘉太守延年甚怨憤乃作五君
詠以述竹林七賢山濤王戎以貴顯被黜詠嵇康曰鸞
翮有時鎩龍性誰能馴詠阮籍曰物故不可論途窮無
能慟詠阮咸曰屢薦不入官一麾乃出守詠劉伶曰韜
精日沈飲誰知非荒宴此四句葢自叙也(湛及義康以/其詞㫖不遜)
(大怒欲黜逺郡文帝與義康詔曰宜令思/愆里閭於是延之屏居不與人間者七載)
辭氣重厚有館閣之體盛唐諸家應制多取此(詩/譜)
顔延年之作如般般之獸白質黒章旼旼穆穆君子之
態(竹林/詩評)
　(四言古詩當法三百篇不可作秦漢以下之語顔延/年宴曲水詩曰航琛越水輦賮踰嶂郊祀歌曰月御)
　(案節星驅扶輪譬如清廟鼔瑟筝以和/之審音者自不亂其聼也○詩家直説)
　　謝莊
宋光禄謝莊詩希逸詩氣候清雅不逮於范袁然興屬
閑長良無鄙促也(詩/品)
　　謝瞻　　　謝混　　　袁淑　　　王微
　　王僧逹
宋豫章太守謝瞻詩宋僕射謝混詩宋太尉袁淑詩宋
徵君王㣲詩宋征虜將軍王僧逹詩其源出於張華才
力苦弱故務其清淺殊得風流媚趣課其實錄則豫章
僕射宜分庭抗禮徵君太尉可托乗後車征虜卓卓殆
欲度驊騮前(同/上)
詩譜曰(謝曕/)景至清虛甚有古文
　　謝靈運
詩品(巳見/)
謝氏家録云康樂每對惠連輙得佳語後在永嘉西堂
思詩竟日不就寤寐間忽見惠連即成池塘生春草故
常云此語有神助非吾語也(詩/品)
謝康樂為文直於情性尚於作用不顧辭彩而風流自
然彼清景當中天地秋色詩之量也卿雲從風舒巻萬
狀詩之變也不然何以得其格髙其氣正其體真其貎
古其詞深其才婉其徳宏其調逸其聲諧哉(皎然/詩評)
客有問余謝公池塘生春草明月照積雪二句優劣奚
若予曰池塘生春草情在言外明月照積雪㫖㝠句中
風力雖齊取興各別詩有二義一曰情二曰事事者如
劉越石詩鄧生何感激千里来相求白登幸曲逆鴻門
頼留侯是也情者如康樂公池塘生春草是也抑由情
在言外故其詞似淡而無味常手覽之何異文侯聼古
樂哉謝在永嘉西堂夢見惠連因得池塘生春草之句
此句得非神助之乎(同上○田承君云池塘生春草葢/是病起忽然見此為可喜而能道)
(之所以/為貴)
以險為主以自然為工李杜取深處多取此(詩/譜)
謝靈運之作森蔚璀瑋而鋪叙紛縟處似急就篇(竹林/詩評)
李空同曰謝靈運雜詩比之平原氣格亞焉時代使然
耳自謝以後愈靡靡難觀矣又曰謝靈運樂府皆模放
陸平原而作源流見矣
　(池塘生春草園栁變鳴禽世多不解此語為工葢欲/以竒求之爾此語之工正在無所用意猝然興景相)
　(遇備以成章不假䋲削故非常情之所能到詩家妙/處當須以此為根本而思苦言艱者往徃不悟鍾嶸)
　(詩評論之最詳其略云思君如流水既是即目髙臺/多悲風亦惟所見清晨登隴首羗無故實明月照積)
　(雪詎出經史古今勝語多非假補皆由直尋顔延之/謝莊尤為繁宻於時化之故大明泰始中文章殆同)
　(書鈔近任昉王元長等辭不貴竒競須新事邇来作/者寖以成俗遂乃句無虚語語無虚字牽聨補衲蠧)
　(文巳甚自然英㫖罕遇其人余每愛此言簡切明白/易曉但觀者未嘗留意耳自唐以後既變以律體固)
　(不能無拘窘然茍大手筆亦自不妨削鐻於/神志之間斵輪於甘苦之外也○石林詩話)
　(謝靈運池塘生春草造語天然趣在入象有聲有色/乃是六朝家數與夫青青河邉草不同葉少藴但論)
　(天然非也○/詩家直説)
　(文式曰詞温而正謂之徳謝靈運南州實炎徳桂樹/陵寒山是也然出於屈子嘉南州之炎徳兮麗桂樹)
　(之冬榮/○同上)
　　謝惠連
詩品(已見/)
酌取險怪自然之中而句句為之(詩/譜)
謝惠連七夕詩落日隠簷楹斜月照簾櫳團團滿葉露
淅淅振條風蕭氏取以入選然余觀宋孝武詩白日傾
晚照弦月升初光泫泫葉露滿肅肅庭風揚意雖類之
而雄渾頓挫過惠連逺矣至惠連昔離秋已兩今聚夕
無䨇亦不可掩也(復齋/漫録)
　　鮑照
詩品(巳見/)
鮑明逺文辭贍逸當世推羙初入臨川王義慶衞軍府
猶未見知欲貢詩言志人止之曰卿名位尚卑不可輕
忤大王明逺勃然曰千載上有英才異士沈沒而不聞
者安可數哉丈夫豈可遂藴智能使蘭艾不辨終日碌
碌與燕雀相隨乎於是奏詩臨川竒之賜帛二十匹(何/氏)
(語/林)
朱文公曰劉琨詩髙東晉詩巳不逮前人齊梁益浮薄
鮑明逺才健其詩乃選之變體李太白專學之如腰鎌
刈葵藿倚杖牧鷄豚分明説出箇倔強不肯甘心之意
如疾風衝塞起沙礫自飄揚馬毛縮如蝟角弓不可張
分明説出邉塞之狀語又俊健
愁思忽而至跨馬出北門舉頭四顧望但見松柏荆棘
鬱蹲蹲中有一鳥名杜鵑言是古時蜀帝魂聲聲哀苦
鳴不息羽毛憔悴似人髠飛走樹間逐蟲蟻豈憶徃日
天子尊念此死生變化非常理中心惻愴不能言此鮑
明逺詩也與子羙杜鵑行語意極相類或云子羙此詩
為明皇作理宜當然韓退之三星行亦與古詩南箕北
有斗牽牛不負軛良無盤石固虚名復何益之意頗近
大抵古今興比所在適有感發者不必盡相廻避要各
有所主耳此亦説詩者不必以辭害義之意也(蔡寛夫/詩話)
明逺行路難壯麗豪放若决江河詩中不可比擬大似
賈誼過秦論(許彦周/詩話)
曽原曰明逺之詩詞氣俊偉而乏渾涵然未至流於靡
麗下此則皆靡麗矣
六朝文氣衰緩唯劉越石鮑明逺有西漢氣骨李杜筋
取此(詩/譜)
鮑照之作如珊瑚琅玕木難火齊弗資鏤琢而自足偉
觀至乃詩家以太白方其俊逸豈小小哉(竹林/詩評)
　(鮑照常作數目詩云一身仕闗西宗族滿山東二年/從車駕齋祭甘泉宫三朝國慶畢休沐還舊邦四牡)
　(輝長路輕蓋若飛鴻五侯相餞送髙㑹集新豐六樂/陳廣坐祖帳揚春風七盤起長袖庭下列歌鐘八珍)
　(盈雕俎竒肴紛錯重九族共瞻遲賔友仰徽容十載/學無就善宦一朝通此詩叙述有次蔚然可觀初不)
　(似拘數目體者以是而推詩之為體惟人之取/無不可為者矣㳺藝之妙如此○蘭莊詩話)
　　何長瑜　　羊曜璠　　范曄
宋記室何長瑜詩羊曜璠詩宋詹事范曄詩乃不稱其
才亦為鮮舉矣(詩/品)
　　孔欣
南朝孔欣樂府云相逢狭路間道狭正踟蹰輟歩相與
言君行欲焉如淳朴久已散榮利迭相驅流落尚風波
人情多遷渝勢集堂必滿運去庭亦虚競趨嘗不暇誰
肯顧桑樞未若及初九携手歸田廬躬耕東山畔樂道
讀𤣥書狭路安足遊方外可寄娱此詩髙趣可並淵明
欣早歳辭榮不負其言矣(升菴/詩話)
　　區惠恭
宋監典事區惠恭詩惠恭本胡人為顔師伯幹顔為詩
筆輙偷定之後造獨樂賦語侵給主被斥及大將軍修
北第差充作長時謝惠連兼記室参軍惠恭時徃共安
陵嘲調末作䨇枕詩以示謝謝曰君誠能恐人未重且
可以為謝法曹造遺大將軍見之賞歎以錦二端賜謝
辭曰此詩公作長所製請以錦賜之(詩/品)
　　蘇寶生　　陵脩之　　任曇緒　　戴法興
宋御史蘇寶生詩宋中書令史陵脩之詩宋典祠令任
曇緒詩宋越騎戴法興詩蘇陵任戴並著篇章亦為縉
紳之所嗟咏人非文才是愈甚可嘉焉(詩品○歴代吟/譜曰戴法興能)
(為文頗/行於世)
　　沈懐文
沈思明善為文章時為連句詩懐文所作尤美(歴代/吟譜)
　　沈慶之　　曹景宗
宋孝武嘗令群臣賦詩沈慶之手不知書每恨眼不識
字上逼令作詩慶之曰臣不知書請口授師伯上即令
顔師伯執筆慶之口授之曰微生遇多幸得逢時運昌
朽老筋力盡徒歩還南岡辭榮此聖世何愧張子房上
甚悦衆坐並稱其辭意之羙梁曹景宗破魏軍還振旅
凱入武帝宴飲聫句令沈約賦韻景宗不得韻意色不
平啓求賦詩帝曰卿技能甚多人才英㧞何必止在一
詩景宗巳醉求作不已時韻巳盡唯餘競病二字景宗
便操筆其辭曰去時兒女悲歸来笳鼔競借問行路人
何如霍去病帝歡不已約及朝賢驚嗟竟日(予謂沈曹/二公未必)
(能辦此疑好事者為之然正可為一佳對曰辭榮聖世/何愧子房借問路人何如去病若全用後両句亦自的)
(切○容/齋四筆)
　齊
　　髙帝　　　張永　　　王文憲
齊髙帝詩齊征北將軍張永詩齊太尉王文憲詩齊髙
帝詩詞藻意深無所云少張景雲雖謝文體頗有古意
至如王師文憲既經國圖逺或忽是雕蟲(詩品○吟譜/曰永字思光)
(能文章雜藝又有/巧思為征北將軍)
王文憲公初拜儀同王元長贈詩頗及規諷文憲甚憚
之笑謂人曰穣侯印詎便可觧(何氏/語林)
　　齊武帝
估客樂齊武帝之所作也其辭曰昔經樊鄧役阻潮梅
根渚感憶追徃事意滿辭不叙(阻潮一/作假檝)武帝作此曲令
釋寶月被之管弦帝遂數乗龍舟遊江中以紝越布為
帆緑綵為帆縴鍮石為篙足篙榜者悉著鬰林布作淡
黄袴舞此曲用十六人云(按史稱齊武帝節儉嘗自言/朕治天下十年當使黄金與)
(土同價然其從流忘返之奢如此貽厥/孫謀何怪乎金蓮歩地也○升菴詩話)
　　王儉
仲寶㓜篤學手不釋巻常謂人曰江左風流宰相唯有
謝安蓋自况也手筆典裁為當時所重少便有宰相志
賦詩云稷契匡虞夏伊吕翼商周(歴代/吟譜)
　　謝朓
詩品(已見/)
談藪曰梁髙祖重陳郡謝朓詩常曰不讀謝詩三日覺
口臭(太平/廣記)
謝𤣥暉長於五言詩沈休文見之曰二百年来無此詩
也(語/林)
朱文公曰蘇子由愛選詩亭臯木葉下隴首秋雲飛此
正是子由漫底句法某却愛寒城一以眺平楚正蒼然
十字却有力
劉後村曰謝康樂一字百鍊乃出冶𤣥暉尤麗宻謝朓
詩如暫使下都云大江流日夜客心悲未央金波麗鳷
鵲玉繩低建章如登三山云白日麗飛甍參差皆可見
餘霞㪚成綺澄江浄如練皆吞吐日月摘躡星辰之句
故李白登華山落鴈峰有云恨不携謝朓驚人詩来搔
首問青天耳(存餘堂/詩話)
江左諸謝詩文見文選者六人希逸無詩宣逺叔源有
詩不工今取靈運惠連𤣥暉詩合六十四篇為三謝詩
是三人者詩至𤣥暉語益工然蕭散自得之趣亦復少
減漸有唐風矣於此可以觀世變也(唐子西/語録)
謝朓之作如西山清曉霏藍翕黛之中時有爽氣(竹林/詩評)
　　謝朏
齊世祖問王僕射(儉/)當今誰能為五言詩王答曰謝朏
得父膏腴江淹有意(謝朏字敬冲莊之/子○何氏語林)
　　張融　　　孔稚珪
齊司徒長史張融詩齊詹事孔稚珪詩思光紆緩誕放
縱有乖文體然亦㨗疾豐饒差不局促徳璋生於封谿
而文為彫飾青於藍矣(詩品○歴代吟譜曰張融字思/光弱冠有名道士陸修静以白)
(鷺羽塵尾扇遺之曰此既異物以奉異人/有文集數十巻行於世自名其集曰玉海)
　　陸厥
梁秀才陸厥詩觀厥文緯具識丈夫之情狀自製未優
非言之失也(詩/品)
　　王融　　　劉繪
劉繪字士章竟陵西邸繪為後進領袖時張融以言辭
辨捷周顒彌為清綺而繪竒采不贍麗雅有風則時人
為之語曰三人共宅夹清漳張南周北劉中央言處二
人間也(歴代/吟譜)
齊寧朔將軍王融詩齊中庶子劉繪詩元長士章並有
盛才詞羙英浄至於五言之作㡬乎尺有所短譬應變
將略非武侯所長未足以貶卧龍(詩/品)
王融作遊仙詩如金莖百尺仙掌銅盤集沆瀣於中天
倚清寒而獨矯也(竹林/詩評)
　　謝超宗　　丘靈鞠　　劉祥　　　檀超
　　鍾憲　　　顔則　　　顧則心
詩品(已見/)
丘靈鞠善屬文孝武殷貴妃亡獻挽歌三首云雲横廣
階暗霜深髙殿寒帝嗟賞在沈深坐見王儉詩深曰王
令文章大進靈鞠曰何如未進時(歴代/吟譜)
劉祥字顯微少好文學累從事中郎
檀超字悦祖少好文學嗜酒好談自比晉郄超言髙平
有二超猶覺我為優也(並同/上)
　　毛伯成　　吳邁逺　　許瑶之
齊參軍毛伯成詩齊朝請吳邁逺詩齊朝請許瑶之詩
伯成文不全佳亦多惆悵吳善於風人答贈許長於短
句詠物湯休謂逺云吾詩可為汝詩父以訪謝光禄云
不然爾湯可為庻兄(詩/品)
　　江祐
齊僕射江祐詩猗猗清潤弟祀明靡可懐(詩品○歴代/吟譜曰江祐)
(字洪業累尚/書左僕射)
　　王巾　　　卞彬　　　卞録
齊記室王巾詩齊綏逺太守卞彬詩齊端溪令卞録詩
王巾二卞詩並愛竒嶄絶慕袁彦伯之風雖不𢎞綽而
文體剿浄去平羙逺矣(詩/品)
　　卞鑠
好詩賦多譏刺世人坐徙巴州(歴代/吟譜)
　　張欣泰　　范縝
齊雍州刺史張欣泰詩梁中書郎范縝詩欣泰子真並
希古勝文鄙薄俗製賞心流亮不失雅宗(詩品○歴代/吟譜曰張欣)
(泰字義亨飲酒賦/詩累雍州刺史)
　　袁嘏
齊諸暨令袁嘏詩平平爾多自謂能嘗語徐太尉云我
詩有生氣須人捉著不爾便飛去(詩/品)
　　蕭穎胄
穎胄字雲長武帝登烽火樓詔羣臣賦詩穎胄詩合㫖
(歴代/吟譜)
　　崔元祖
有學行好屬文從駕至何羙人墓上武帝為悼亡詩詔
元祖使和稱以為善(同/上)
　　蕭文琰
竟陵王子良集學士刻燭為詩四韻者則刻一寸以此
為率文琰曰頓燒一寸燭而成四韻詩乃與丘令楷江
洪等共打銅鉢立韻響滅則詩成(歴代吟/譜入梁)
　　惠休　　　道猷　　　釋寶月
齊惠休上人詩齊道猷上人詩齊釋寶月詩惠休滛靡
情過其才世遂匹之鮑照恐商周矣羊曜璠云是顔公
忌照之文故立休鮑之論庾白二家亦有清句行路難
是東陽柴廓所造寶月嘗憇其家㑹廓亡因竊而有之
廓子齎手本出都欲訟此事乃厚賂止之(詩/品)
　　鮑令暉　　韓蘭英
齊鮑令暉詩齊韓蘭英詩令暉歌詩徃徃斷絶清巧擬
古尤勝唯百願滛矣昭嘗答孝武云臣妹才自亞於左
芬臣才不及太冲爾蘭英綺宻甚有名篇又善談笑齊
武謂韓云借使二媛生於上葉則玉階之賦紈素之辭
未詎多也(同/上)
　
　
　
　
　
　
　
　古詩紀巻一百四十九
欽定四庫全書
　古詩紀巻一百五十　　　明　馮惟訥　撰
別集第六
　　品藻四
　梁(通論/)
南史庾肩吾傳曰齊永明中王融謝朓沈約文章始用
四聲以為新變至是轉拘聲韻彌為麗靡復踰徃時簡
文與湘東王書論之曰比見京師文體懦鈍殊常競學
浮踈争事闡緩既殊比興正背風騷若夫六典三禮所
施則有地吉凶嘉賔用之則有所未聞吟詠情性反擬
内則之篇操筆寫志更模酒誥之作遲遲春日翻學歸
藏湛湛江水遂同大傳吾既拙於為文不敢輕有掎摭
但以當世之作歴方古之才人逺則揚馬曹王近則潘
陸顔謝觀其遣辭用心了不相似若以今文為是則昔
賢為非若以昔賢可稱則今體宜棄俱為盍各則未之
敢許又時有效謝康樂裴鴻臚文者亦頗有惑焉何者
謝客吐言天㧞出於自然時有不拘是其糟粕裴氏乃
是良史之才了無篇什之羙是為學謝則不屆其精華
但得其宂長師裴則蔑絶其所長唯得其所短謝故巧
不可階裴亦質不可慕故胸馳臆斷之侣好名忘實之
類決羽謝生豈三千之可及伏膺裴氏懼兩唐之不傳
故玉徽金銑反為拙目所媸巴人下里更合郢中之聼
陽春髙而不和妙聲絶而不尋竟不精討錙銖覆量文
質有異巧心終愧妍手是以握瑜懐玉之士瞻鄭邦而知
退章甫翠履之人望閩鄉而歎息詩既若此筆又如之
徒以煙墨不言受其驅染紙札無情任其揺襞甚矣哉
文章横流一至於此至如近世謝朓沈約之詩任昉陸
倕之筆斯文章之冠冕述作之楷模張士簡之賦周升
逸之辯亦成佳手難可復遇
　　武帝
梁武帝作白紵舞辭四句令沈約改其辭為四時白紵
之歌帝辭曰朱弦玉柱羅象筵飛管促節舞少年短歌
流目未肯前含笑一轉私自憐嗟乎麗矣古今當為第
一也(許彦周/詩話)
　　昭明太子
蕭統字徳施每游宴祖道賦詩至十數韻集五言詩之
善者為文章英華二十巻(歴代/吟譜)
樂府記大言小言詩録昭明辭而不書始於宋玉何也
豈誤耶有説耶(許彦周/詩話)
宋玉大言賦曰并吞四夷飲枯河海跂越九州無所容
止小言賦曰無内之中微物生焉比之無象言之無名
視之則𣺌𣺌望之則冥冥離婁為之嘆悶神明不能察
其情二賦出於列子皆有託寓梁昭明太子大言詩曰
觀脩鯤其若轍鮒視滄海之如濫觴經二儀而跼蹐跨
六合以翺翔細言詩曰坐卧憐空塵憑附蟭螟翼越咫
尺而三秋度毫釐而九息雖祖宋玉而無謂君臣賡和
可以文為戯耶(詩家/直説)
　　簡文帝
太宗文帝六歳能屬文髙祖驚其早就不之信也及于
御前面試辭咏甚羙髙祖嘆曰此吾家之東阿也(梁/書)
簡文六歳能屬文讀書十行俱下辭藻艷發雅好賦詩
然文傷輕靡時號宫體(南/史)
簡文寒夕詩云雪花無有蔕氷鏡不安臺又詠月云飛
輪了無轍明鏡不安臺後人以為詩讖謂無蔕者是無
帝不安臺者臺城不安輪無轍者以邵陵名綸空有赴
援名也(同/上)
梁簡文帝楓葉詩云萎緑暎葭青疏紅分浪白落葉灑
行舟仍持送逺客此詩情景婉麗本集亦不載(升菴/詩話)
　　沈約
觀休文衆製五言最優詳其文體察其餘論固知憲章
鮑明逺也所以不閑於經論而長於情怨永明相王愛
文王元長等皆宗附之約于時謝朓未遒江淹才盡范
雲名級故微故約稱獨歩雖文不至其工麗亦一時之
選也見重閭里誦詠成音嶸謂約所著既多今剪除涇
雜收其精要允為中品之第矣故當詞宻於范意淺於
江也(詩品○南史云鍾嶸嘗求譽於約約拒之及約卒/嶸品古今詩為評言其優劣云云葢追宿憾以此)
(報之/也)
史稱謝𤣥暉善為詩任彦昇工於文章約兼而有之然
不能過也
沈隠矦曰文章當從三易易見事一也易識字二也易
誦三也邢子才常曰沈侯文章用事不使人覺若胸臆
語也深以此服之祖孝徵亦嘗謂吾曰沈詩云崖傾䕶
石髓此豈似用事耶邢子才魏收俱有重名時俗凖的
以為師匠邢賞服沈約而輕任昉魏愛慕任昉而毁沈
約每於談讌辭色以之鄴下紛紜各有朋黨祖孝徴嘗
謂吾曰任沈之是非乃邢魏之優劣也(顔氏/家訓)
佳處斵削清瘦可愛自拘聲病氣骨薾然唐諸家聲律
皆出此(詩/譜)
沈約范雲之作如閶闔踈鍾建章清漏不棘不舒有節
有度(竹林/詩評)
　(劉㑹孟曰沈休文懐舊九/首杜子羙八哀之祖也)
　(班姬託扇以寫怨應㻛託鴈以言懐皆非徒作沈約/咏月曰方暉竟户入圓影隙中来刻意形容殊無逺)
　(韻○詩/家直説)
　　江淹
文通詩體總雜善於摹擬筋力於王㣲成就於謝朓初
淹罷宣城郡遂宿冶亭夢一羙丈夫自稱郭璞謂淹曰
吾有筆在卿處多年矣可以見還淹探懐中得五色筆
以授之爾後為詩不復成語故世傳江淹才盡(詩/品)
淹少以文章顯晚節才思微退云為宣城太守時罷歸
始泊禪靈寺渚夜夢一人自稱張景陽謂曰前一匹錦
相寄今可見還淹探懐中得數尺與之此人大恚曰那
得割截都盡顧見丘遲謂曰餘此數尺既無所用以遺
君自爾淹文章躓矣(南史本傳○與詩品/所載小異故併録之)
團扇二篇江則假象見意班則貌題直書至如出入君
懷袖動揺微風發常恐秋節至凉飈奪炎熱㫖婉詞正
有㓗婦之節但此兩對亦可以掩映江生江生詩曰畵
作秦王女乗鸞向烟霧興生於中無有古事假使佳人
翫之在手乗鸞之意飄然莫偕雖蕩如夏姬自忘情改
節吾許江生情逺詞麗方之班女亦未可減價(皎然/詩評)
善觀古作曲盡心手之妙其自作乃不能爾故君子貴
自立不可隨流俗也(詩/譜)
江淹清婉秀麗才思有餘雜擬之作如季札聘魯四代
之樂並歌于庭非天下之至聦其孰能喻(竹林/詩話)
　(江淹擬湯惠休詩日暮碧雲合佳人殊未來古今以/為佳句然謝靈運圓景早已滿佳人猶未適謝𤣥暉)
　(春草秋更緑公子未西歸即是此意嘗怪兩漢間所/作騷文未嘗有新語直是句句規模屈宋但換字不)
　(同耳至晉宋以後詩人之辭其弊亦然若是雖工亦/何足道葢當時祖習共以為然故未有譏之者耳○)
　(石林/詩話)
　(江淹擬劉琨用韻整齊造語沉著不如越石吐出心/肺○擬顔延年辭致典縟得應制之體但不變句法)
　(耳○並詩/家直説)
　　任昉
詩品(巳見/)
王仲寶極重任彦昇每見其文必三復殷勤以為當時
無軰嘗語人曰自傅季友以来始復見於任子(何氏/語林)
任昉以文才見知時人云任筆沈詩昉聞甚以為病晚
節轉好著詩欲以傾沈然用事過多屬辭不得流便士
子慕之轉為穿鑿於是有才盡之談矣(南史/本傳)
　(任昉哭范僕射詩一首中凡兩用生字韻三用情字/韻夫子值狂生千齡萬恨生猶是兩義猶我故人情)
　(生死一交情欲以遣離情三/情字皆用一意○滄浪詩話)
　　丘遲　　　范雲
詩品(已見/)
丘遲之作如琪樹玲瓏金芝布濩九霄春露三島秋雲
(竹林/詩評)
丘遲八歳便屬文父靈鞠有才名常謂氣骨似我徵士
何㸃見而愛之(梁/書)
　　虞羲　　　江洪
詩品(巳見/)
　　鮑行卿　　　孫察
梁歩兵鮑行卿詩梁晉陵令孫察詩行卿少年甚擅風
謡之羙察最幽微而感賞至到爾(詩/品)
　　王僧孺
僧孺好墳籍聚書至萬餘巻率多異本與沈約任昉家
書埒少篤志精力於書無所不覩其文麗逸多用新事
人所未見者時重其富博(南史/本傳)
武帝制春景明志詩五百字敕沈約以下辭人同作帝
以僧孺為工(歴代/吟譜)
　　張率
張率字士簡性寛雅年十二能屬文常日限為詩篇或
數日不作則追補之稍進作賦頌至年十六向作二千
餘首有虞訥者見而詆之率入一旦焚毁更為詩示焉
托云沈約訥便句句嗟稱無字不善率曰此吾作也訥
慙而退(齊/書)
　　栁惲
惲以貴公子早有令名工篇什為詩云亭皋木葉下隴
首秋雲飛瑯琊王融見而嗟賞因書齋壁及所執白團
扇(南/史)
武帝每與宴必詔惲賦詩嘗和武帝登景陽樓詩曰太
液滄波起長楊髙樹秋翠華承漢逺雕輦逐風游深見
賞羙當時咸共稱傳(同/上)
　　吳均
均好學有俊才天監初柳惲為吳興召補主簿日引與
賦詩均文體清㧞有古氣好事者效之謂為吳均體均
嘗不得意贈惲詩而去久之復來惲遇之如故弗之憾
也(南/史)
談藪曰梁奉朝請吳均有才器嘗為劍騎詩云何當見
天子畫地取關西(今集題/云古意)髙祖謂曰天子今見關西安
焉均嘿然無答均又為詩曰秋風瀧白水鴈足印黄沙
沈隠侯約語之曰印黄沙語太險均曰亦見公詩云山
櫻發欲然約曰我姑欲然卿巳印訖(太平廣記○詩話/補遺云吳均詩秋)
(風瀧白水鴈足印黄沙為沈約所笑唐人以此類為險/諢句傳竒詩多有之沈青箱夜月琉璃水春風卵色天)
(是也韓退之水作青羅帶山如碧玉篸杜牧之錢塘鸚/鵡綠吳岫鷓鴣斑東坡詩山為翠浪涌水作玉虹流大)
(家亦時/有之也)
　　何遜
遜八歳能詩弱冠州舉秀才范雲見其對䇿大相稱賞
因結忘年交好自是一文一詠雲輒嗟賞謂所親曰頃
觀文人質則過懦麗則傷俗其能含清濁中古今見之
何生矣沈約嘗謂遜曰吾每讀卿詩一日三復猶不能
已遜卒王僧孺集其文為八巻初遜文章與劉孝綽並
見重時謂之何劉(南史/本傳)
梁元帝云詩多而能者沈約少而能者謝朓何遜(葛常/之曰)
(顔延之謝靈運各被㫖擬北上篇延之受詔即成靈運/久而方就梁元帝云詩多而能者沈約少而能者謝朓)
(雖有遲速多寡之不/同不害其俱工也)
何遜詩實為清巧多形似之言揚都論者恨其每病苦
辛饒貧寒氣不及劉孝綽之雍容也雖然劉甚忌之平
生誦何詩云蘧居向北闕㦎㦎(呼麥/反)不道車又撰詩苑
止取何兩篇時人譏其不廣劉孝綽當時既有重名無
所與譲唯服謝朓常以謝詩置几案間動静輙諷味簡
文愛陶淵明文亦復如此江南語曰梁有三何子朗最
多三何者遜及思澄子朗也子朗信饒清巧思澄遊廬
山每有佳篇並為冠絶(顔氏/家訓)
何遜之作不費氣力如庖丁解牛風成於騞然(竹林/詩評)
隋經籍志唐藝文志何遜集皆八㢧晉天福本但有詩
兩㢧今世傳本是也獨明春宋氏有舊本八㢧特完因
借傳之然少陵嘗引昏鴉接翅歸金粟褁搔頭等語而
此集無有猶當有軼者集中若團團月隠洲輕燕逐風
花逺岸平沙合連山逺霧浮㟁花臨水發江燕遶檣飛
游魚上急瀬薄雲巖際宿等語子羙皆采為巳句但小
異耳故曰能詩何水曹信非虚賞古人論詩但愛遜露
濕寒塘草月映清淮流及夜雨滴空堦曉燈暗離室為
佳殊不知遜秀句若此者殊多如九日侍宴云踈樹飜
髙葉寒流聚細紋日斜迢遰宇風起嵯峨雲答髙博士
云幽蝶弄晚花清池映踈竹還度五洲云蕭散烟霞晚
凄清江漢秋答庾郎云蛱蝶縈空戯日暮望江云水影
漾長橋贈崔録事云河流遶㟁清川平看鳥逺送行云
江暗雨欲来浪白風初起庾子山軰有所不逮其警語
尚多如早梅云枝横却月觀花遶凌風臺銅爵妓云曲
終相顧起日暮松柏聲句殊雄古而顔黄門謂其每病
辛苦饒貧寒氣無乃太貶乎(東觀/餘論)
　(詩之聲律成於唐然亦多原六朝㫖意何遜入西塞/詩云薄雲巖際出初月波中上至少陵江邉小閣詩)
　(則云薄雲巖際宿孤月浪中翻雖因舊/而益妍此類獺髓補痕也○西清詩話)
　(何遜與范雲聫句詩云洛陽城東西却作經年别昔/去雪如花今来花似雪李商隠送王校書分司詩云)
　(多少分曹掌袐文洛陽花雪夢隨君定知何遜緣聯/句每到城東憶范雲又漫成一絶云不妨何范盡名)
　(家未觧當年重物華逺把龍山千里雪將来擬並洛/陽花二詩皆用此事若不究其源不知為何説也○)
　(詩話/補遺)
　　何思澄
思澄少勤學工文為遊廬山詩沈約見之大相稱賞自
以為弗逮約郊居宅新構閣齋因命工書人題此詩於
壁傅昭嘗謂思澄製釋奠詩辭文典麗(南史/本傳)
思澄與宗人遜及子朗俱擅文名時人語曰東海三何
子朗最多思澄聞之曰此言誤耳如其不然故當歸遜
思澄意謂宜在已也子朗早有才思嘗為敗冢賦擬莊
周馬棰其文甚工世人語曰人中爽爽有子朗(同/上)
　　王籍
籍為詩慕謝靈運其合也殆無愧色天監中除輕車湘
東王諮議參軍隨府㑹稽郡境有雲門天柱籍嘗遊之
或累月不反至若邪溪賦詩其略云蟬噪林逾静鳥鳴
山更幽當時以為文外獨絶(梁/書)
王籍入若邪溪詩云蟬噪林逾静鳥鳴山更幽江南以
為文外獨絶物無異議簡文吟詠不能忘之孝元諷味
以不可復得至懐舊志載於籍傳范陽盧詢鄴下才俊
乃言此不成語何事於能魏收亦然其論詩云蕭蕭馬
鳴悠悠斾旌毛傳曰言不諠譁也吾每歎此解有情致
籍詩生於此意耳(顔氏/家訓)
　　王筠
筠能用強韻每公宴並作辭必妍靡約嘗啓上言晚来
名家無先筠者又於御筵謂王志曰賢弟子文章之羙
可謂後来獨歩謝朓嘗見語云好詩圓羙流轉如弹丸
近見其數首方知此言為實(南/史)
王筠為太子洗馬梁昭明愛文學士常與筠及劉孝綽
陸倕到洽殷鈞等遊宴𤣥圃太子獨執筠袖撫孝綽肩
曰所謂左把浮丘袖右拍洪崖肩其見重如此(同/上)
沈約於郊居造閣齋成筠為著草木十詠書之於壁皆
直寫文辭不加篇目約謂人曰此詩指物程形無假題
署(同/上)
王筠好弄葫蘆每吟詠則注水於葫蘆傾巳復注若擲
之於地則詩成矣(詩源/指訣)
王筠詠征婦裁衣行路難其略云裲襠䨇心共一抹衵
複兩邊作八撮襻帯雖安不忍縫開孔纔穿猶未逹胸前
却月兩相連本照君心不照天數句叙裁衣曲折纖微
如出縫婦之口詩至此可謂細宻矣(詩品/補遺)
　　劉孝綽
孝綽㓜聰敏七歳能屬文舅齊中書郎王融深賞異之
與同載以適親友號曰神童融毎曰天下文章若無我
當歸阿士阿士孝綽小字也(南/史)
孝綽辭藻為後進所宗時重其文毎作一篇朝成暮編
好事者咸誦嘗為詩曰塞外群鳥返雲中侣鴈歸髙祖
見大怒郎奪侍郎又為詩二首其一曰鳴鑣響夹轂飛
葢倚林廬其二曰城闕山林逺一去不相聞髙祖嗟賞
復侍郎沈約曰卿以詩失黄門還以詩得黄門孝綽曰
此即既為風所開復為風所落也(歴代/吟譜)
　　徐摛
摛㓜好學及長徧覧經史屬文好為新變不拘舊體初
為晉安王侍讀王入為皇太子轉家令兼管記摛文體
既别春坊盡學之宫體之號自斯而起(南史/本傳)
　　費昶
江夏費昶善為樂府又作鼓吹曲武帝重之敕曰才意
新㧞有足嘉異昔郎惲博物卞蘭巧辭束帛之賜寔惟
勸善可賜絹十匹(南/史)
　　王荆
王公齊美風儀從登北顧樓賦詩辭義清興武帝深嘉
之(歴代/吟譜)
　　劉之遴
思貞八歳能屬文與江總相推重嘗酬總詩曰上位居
崇禮寺署隣栖息
　　到沆(字茂/瀣)
武帝宴華元殿命群臣賦詩詔沆為二百字二刻成
　　到洽(字茂/浃)
御幸華元殿賦二十韻以洽辭為工
　　鮑泉
潤岳有文筆上曰我文之外無出卿者
　　劉緩
性虚逺有氣調風流迭宕名髙一府其平生之所作者
為英華集二十巻文選二十巻
　　謝㣲
元度善屬文武帝餞王元略於武徳殿賦詩三十韻限
三刻成㣲二刻就文甚美
　　謝覧
景滌嘗與王暕為詩答贈其文最工
　　蕭愷
愷譽望時論以方其父湘東王令曰王筠本自舊手後
進有蕭愷可稱信為才子
　　羊侃
羊祖忻善音律自造采蓮棹歌曲甚有新致(並同/上)
　　鮑宏
鮑潤身七歳而孤年十二歳善屬文嘗和湘東王繹詩
嗟賞不巳後爵為公(歴代吟/譜入隋)
　　謝貞
謝元正㓜聰慧八歳為春日閑居詩從舅王筠竒其有
佳致謂所親曰此兒方當大成至如風定花猶落乃追
歩惠連矣(何氏語林○謝貞字元正陳郡陽夏人晉太/傅安九世孫貞少有至性仕始興王録事參)
(軍○許彦周曰風定花猶舞鳥鳴山更幽世傳荆公改/舞字作落字其語頓工然風定花猶落廼梁謝貞八歳)
(時所作春日/閑居詩也)
　　沈君攸
　(前軰好稱僧晤清鳥歸花影動魚沒浪㾗圓以為句/意皆新然余讀後梁沈君攸臨水詩云花落圓紋出)
　(風急細流翻廼知魚沒浪痕/圓之句出於此○復齋漫録)
　　蕭允
蕭叔佐為㑹稽丞行經延陵季子廟設蘋藻之薦託異
代之交為詩叙意辭理清典(允字叔佐仕梁位太/子洗馬○何氏語林)
　　陸從守
從守字由義㓜聰敏年八歳讀沈約集見廻文妍麗援
筆擬之便有佳致十二作栁賦其辭甚羙從父瑜特所
賞愛(梁/書)
　　劉令􁌫
徐悱妻孝綽妹也悱卒為祭文其辭曰生死並殊親情
猶一敢道先好手調薑橘
孝綽屛門不出為詩十字以題其門曰閉户罷慶弔髙
卧謝公卿令􁌫續之曰落花掃更合叢蘭摘復生(歴代/吟譜)
　　沈滿願
陳范静妻沈滿願詠竹火籠詩曰剖出楚山筠織成湘
水紋寒銷九㣲火香傳百和薫氤氲擁翠被出入隨緗
裙徒悲今麗質豈念昔凌雲此詩言外之意以諷士之
以富貴改節者即孟子所云鄉為身死而不受今為宫
室之羙妻妾之奉而為之者而含蓄藴籍如此徒悲豈
念四字尤見其意上薄風雅下掩唐人矣宋人稱李易
安所擬嵇中㪚至死薄殷周之句以為婦女有此大議
論然太淺露比之沈氏此詩當在門墻之外矣(詩話/補遺)
韋蘇州對殘燈詩云獨照碧忩久欲隨寒燼滅幽人將
遽眠解帶翻成結梁沈氏滿願殘燈詩云殘燈猶未滅
將盡更揚輝惟餘一兩焰猶得解羅衣韋詩實出于沈
然韋有幽意而沈淫矣(升菴/詩話)
　　木蘭詩
劉後村云木蘭詩唐人所作也樂府中惟此詩與焦仲
卿妻詩作叙事體有始有卒雖辭多質俚然有古意(唐/子)
(西文録曰杜子/羙祖木蘭詩)
　陳
　　陳後主
陳後主於清樂中造黄驪留及玉樹後庭花金釵兩鬢
垂等曲與幸臣等製其歌詞綺艷相髙極於輕蕩男女
唱和其音甚哀(隋書/樂志)
禎明初後主作新歌辭甚哀怨令後宫美人習而歌之
其詞曰玉樹後庭花花開不復久時人以歌讖此其不
久兆也(隋書五/行志)
後主張貴妃名麗華與龔孔二貴嬪王李二美人張薛
二淑媛袁昭儀何婕妤江修容等並有寵又以宫人袁
大捨等為女學士毎引賔客游宴則使諸貴人女學士
與狎客共賦新詩采其尤艷麗者以為曲調被以新聲
選宫女千數歌之其曲有玉樹後庭花臨春樂等其略
云璧月夜夜滿瓊樹朝朝新大抵皆美張貴妃孔貴嬪
之容色按大業拾遺記璧月句葢江總辭也(南/史)
　(陳後主起臨春結綺望僊三閣極其華麗後主與張/麗華孔貴嬪各居其一與狎客賦詩互相贈答采其)
　(艷麗者被以新聲奢淫極矣隋克臺城後主與張孔/坐視無計遂俱入井所謂胭脂井是也楊脩詩云擒)
　(虎戈矛滿六宫春花無樹不秋風蒼惶益見多情處/同穴甘心赴井中李白亦云天子龍沈景陽井誰歌)
　(玉樹後庭花今胭脂井在金陵之法寶寺井有石欄/紅㢃若胭脂相傳云後主與張孔淚㾗所染石欄上)
　(刻後主事跡八分書乃大厯中張著文字其他題刻/甚多徃往漫滅不可考寺即景陽宫故地也以井在)
　(焉好事者徃来不絶寺僧頗厭苦之張芸叟嘗有/詩戯僧云不及馬嵬襪猶能致萬金○韻語陽秋)
　(陳後主曰日月光天徳山河壯帝居氣象宏濶/辭言精確為子美五言句法之祖○詩家直説)
　　隂鏗
子堅五歳能誦詩賦日千言尤善五言詩為當時所重
賦新成安宫援筆便就(歴代/吟譜)
隂鏗之作體用兼優神采融澈辭精意切名之弗浮也
(竹林/詩評)
韓子蒼曰隂鏗與何遜齊名號隂何今何遜集五巻其
詩清麗簡逺正稱其名鏗詩至少又淺易無他竒其格
律乃似隋唐間人所為疑非出於鏗雖然自隋唐以来
謂鏗詩矣
　　江總
總篤行義寛和温裕好學能屬文於五言七言尤善然
傷於浮豔故為後主所愛幸多有側篇好事者相傳諷
翫于今不絶後主之世總當權宰不持政務但日與後
主遊宴後庭共陳暄孔範王瑗等十餘人當時謂之狎
客(陳書/本傳)
　　徐伯陽
太建初伯陽與中記室李爽記室張正見左户郎賀徹
學士王瑗黄門郎蕭銓三公郎王由禮處士馬樞祖孫
登比部郎賀循長史劉刪等為文㑹友後有蔡凝劉助
陳暄孔範亦預焉皆一時士也遊宴賦詩動成巻軸伯
陽為其集序盛傳於世(南史/本傳)
鄱陽王為江州刺史伯陽常奉使造焉王率府僚與伯
陽登匡嶺置宴酒酣命筆賦劇韻三十伯陽與祖孫登
前成王賜以奴婢雜物(同/上)
　　徐陵
徐陵之作如魚油龍罽列堞明霞輝燿丰茸之采溢目
非頓載之室詎得見此(竹林/詩評)
　(徐陵詩竹宻山齋冷荷開水殿香太白詩/風動荷花水殿香全用其語○升菴詩話)
　　張正見
張正見之作如春旛綵勝金翠熠燿聨以珠璣緯繣纎
麗剪截鋪綴似非丈夫所為(竹林/詩評)
六朝人詩惟張正見最多而最無所發明所謂雖多亦
奚以為(滄浪/詩話)
　(蘇味道詩星橋銕鎖開本陳張正見詩天/路横秋水星橋轉夜流之句○丹鉛餘録)
　
　
　
　
　古詩紀巻一百五十
欽定四庫全書
　古詩紀巻一百五十一　　明　馮惟訥　撰
别集第七
　　品藻五
　北魏
　　　胡武靈后
楊華既奔梁元魏胡武靈后作楊白華歌令宫人連臂
踏之聲甚凄斷柳子厚樂府云楊白華風吹渡江水坐
令宫樹無顔色揺蕩春心幾千里回看落日下長秋哀
歌未斷城烏起言婉而情深古今絶唱也魏舊歌云陽
春二三月楊柳齊作花春風一夜入閨闥楊花飄落入
南家含情出戸脚無力拾得楊花涙沾臆秋去春來雙
燕子願銜楊花入窠裡此辭亦自竒麗録之以存古出
樂府廣題云(許彦周/詩話)
　　　元彧
字文若奏郊廟歌詞時稱其美(歴代/吟譜)
　　　祖瑩
瑩八嵗能誦詩書十二為中書學生以文學見重嘗語
人云文章須自出機杼成一家風骨何能共人同生活
也盖譏世人好竊他文以為已用而瑩之筆札亦無乏
天才但不能均調玉石兼有其製裁之體減於袁常焉
(北史/本傳)
　　　常景
景耽好經史愛玩文詞每讀書見古昔可以鑒戒諸事
為象贊而述之曰周雅嘗因出塞經渉山水悵然懐古
乃擬劉琨扶風歌十二首(北史/本傳)
景少聰敏及長有才思雅好文章明帝行講學之禮於
國子寺詔有官作釋奠詩以景作為美(歴代/吟譜)
　　　温子昇
梁使張臯寫子昇文筆傳於江外梁武稱之曰曹植陸
機復生於北土恨我辭人數窮百六濟隂王暉業嘗云
江左文人宋有顔延之謝靈運梁有沈約任昉我子昇
足以陵顔轢謝含任吐沈(北史/本傳)
　　　崔㥄　　崔贍
魏孝静人日登雲龍門崔㥄侍宴又敕其子贍令近御
坐亦有應詔詩帝問邢邵曰此詩何如其父邢曰㥄博
雅𢎞麗贍氣調清新並詩人之冠讌罷共嗟賞之咸曰
今日之讌并為崔贍父子(何氏/語林)
　　　張裴裳
法雲寺北有尚書令臨淮王彧宅彧性愛林泉又重賔
客入其室者咸謂登仙荆州秀才張裴裳為五言有清
㧞之句云異秋花共色别樹鳥同聲彧以蛟龍錦賜之
(伽藍/記)
　　　宋道璵
坐王瑜反得罪作詩及挽歌詞寄親朋以見冤痛(歴代/吟譜)
　　　刁雍
刁叔和性寛柔好尚文典手不釋書明敏多智凡所作
詩賦等有百餘篇
　　　陸恭之
與兄暐並有時譽所著文章詩賦凡千餘篇
　　　李槩
李季節少好學自簡詩賦二十四首謂之逹生丈人集
　　　游肇
游伯始博綜經史詩賦表啓凡七十五篇
　　　趙逸
趙思羣性好墳典凡所著述詩賦銘頌五十餘篇
　　　鄭道昭
鄭希伯少好學綜覽羣言好為詩賦凡數十篇
　　　裴敬憲
裴孝虞少有志行博學才清澹於榮利風氣俊逺五言
之作獨擅於時聲名甚重後進咸宗慕之
　　　李彪
李道固好學不倦為十二次詩
　　　崔光
崔長仁孝文曰今日之文宗也持節陜西賦詩三百篇
為五韻詩以贈李彪
　　　梁祐
常與朝廷名賢泛舟洛水以詩酒自娛
　　　張始均
張子衡端㓗好學著詩賦數十篇(並同/上)
　北齊
　　　陸卭
卬字雲駒齊之郊廟諸歌多卬所制(歴代/吟譜)
　　　魏收
收少機警不持細行與濟陰温子昇河間邢子才齊譽
世號三才魏帝季秋大射普令賦詩收詩末句云尺書
徵建鄴折簡召長安文襄壯之(北史/本傳)
　　　盧詢祖
盧詢祖嘗作趙郡王妃挽歌其一篇云君王盛海内伉
儷盡寰中女儀掩鄭國嬪容映趙宫春艶桃花水秋度
桂枝風遂使叢臺夜月明滿牀空當時嘆以為佳(何氏/語林)
　　　蕭慤
袁奭等俱渉學有文詞荀仲舉蕭慤工於賦詠慤曽秋
夜賦詩其兩句云芙蓉露下落楊柳月中疎為知音所
賞(北齊文/苑傳)
邢子才曰蕭仁祖之文可謂雕章間出昔潘陸齊軌不
襲建安之風顔謝同聲遂革太元之氣自漢逮晉情賞
猶自不諧河北江南意製本應相詭
蘭陵蕭慤梁室上黄侯之子工於篇什嘗有秋思詩云
芙容露下落楊柳月中疎時人未之賞也吾愛其蕭散
宛然在目潁川荀仲舉瑯琊諸葛漢亦以為爾而盧思
道之徒雅所不惬(顔氏/家訓)
　(問李白清水出芙蓉天然去雕飾前軰多稱此語如/何朱文公曰自然之好又不如芙蓉露下落楊柳月)
　(中疎則/尤佳)
　(許彦周曰六朝詩人之詩不可不熟讀如芙蓉露下/落楊柳月中疎鍜錬至此自唐以來無人能及也退)
　(之云齊梁及陳隋衆作等蟬/噪此語吾不敢議亦不敢從)
　　　祖珽
孝徵和公主逺嫁詩二首大為時人傳詠(歴代/吟譜)
　　　劉逖
字子長卷不離手頗工詩詠
　　　鄭元禮
字文規少好學愛文藻有名望
　　　裴澤
頗有文學詠石榴詩微以託意
　　　楊愔
字遵彦所著詩賦甚多門生鳩集所得者萬餘言
　　　馬子結
魏太和中入洛父祖俱清宦
　　　房彦詢
所贈江總詩今見總集(並同/上)
　　　斛律金
斛律金敇勒歌曰敕勒川隂山下天似穹廬籠盖四野
天蒼蒼野茫茫風吹草低見牛羊金不知書同於劉項
能發自然之妙韓昌黎琴操雖古渉於摹擬未若金出
性情爾(碧溪/漫志)
　北周
　　　庾信
信幼而俊邁博覽羣書父肩吾為梁太子中庶子掌管
記東海徐摛為左衛率摛子陵及信並為抄撰學士父
子在東宫出入禁闥既文並綺艶故世號為徐庾體焉(北/史)
(○隋書曰髙祖受禪後令魏/澹注庾信集世稱其博物)
朝野僉載曰梁庾信從南朝初至北方文士多輕之信
將枯樹賦以示之於後無敢言者時温子昇作韓陵山
寺碑信讀而寫其本南人問信曰北方文士何如信曰
唯有韓陵山一片石堪共語薛道衡盧思道少觧把筆
自餘驢鳴狗吠聒耳而已(太平/廣記)
山谷言庾子山澗底百重花山根一片雨有以盡登髙
臨逺之趣喜晴應詔全篇可為楷式其卒章有慶兆民
同論年天子萬不獨清新其氣韻尤更深稳(潘子真/詩話)
庾信之詩為梁之冠絶啟唐之先鞭史評其詩曰綺艶
杜子美稱之曰清新又曰老成綺艶清新人皆知之而
其老成獨子美能發其妙余嘗合而衍之曰綺多傷質
艶多無骨清易近薄新易近尖子山之詩綺而有質艶
而有骨清而不薄新而不尖所以為老成也若元人之
詩非不綺艶非不清新而乏老成宋人詩則强作老成
態度而綺艶清新槩未之有若子山者可謂兼之矣不
然則子美何以服之如此(譚苑/醍醐)
庾信之作如玉臺九成瓊樓數仞規模崇麗氣象清新
歩虛諸什並懸絶塵境(竹林/詩評)
　　　蕭圓肅
蕭明恭風度純雅敏而好學為文海四十巻(歴代/吟譜)
　　　唐令則
性好篇章兼觧音律文多輕艶為詩人所傳
　　　劉粲
粲聞故人入鄴不勝泣為詩贈之曰聞道漳濵信依然
憶舊居又贈司馬幼之曰白帝望青衣路長音信稀(並/同)
(上/)
　　　于宣敏
宣敏字仲達少沈宻有才思年十一詣周趙王命之賦
詩宣敏為之甚有幽真之志王大竒之坐客莫不嗟賞
起家右侍上士(隋/書)
　隋
　　　煬帝
煬帝初習藝文有非輕側之論暨乎即位一變其體與
越公書建東都詔冬至受朝詩及擬飲馬長城窟並存
雅體歸於典制雖意在驕淫而詞無浮蕩故當時綴文
之士遂得依而取正焉所謂能言者未必能行盖亦君
子不以人廢言也(隋書文/苑傳敘)
帝初屬文學庾信體及見柳䛒以後文體遂變(隋書柳/䛒傳)
煬帝大製艶篇辭極滛綺令樂正白明達造新聲剏萬
嵗樂藏鉤樂七夕相逢樂舞度同心髻玉女行觴神仙
留客擲磚續命鬬雞子鬬百草汎龍舟還舊宫長樂花
十二時等曲掩抑推藏哀音斷絶(隋書/樂志)
　　　隋後主
隋後主越王侗楊叛兒歌曰青春正陽月結伴戲京華
龍媒玉珂馬鳳軫繡香車水映臨橋柳風吹夾路花日
昬歡宴罷相將歸狭斜越王嗣位史稱其眉目如畫温
厚仁愛風格儼然後為王充所弑臨命禮佛曰願自今
以徃不復生帝王家噫亦可憐矣觀其辭藻如此若不
生帝王家豈不為文人學士邪(隋越王諡恭帝李淵立/代王侑亦諡恭帝二主)
(同諡盖東西不相聞也詩話補遺主今按此詩樂府以/為陳后主作而升菴乃以為隋后  詩必别有據也)
　　　盧思道
北齊文宣帝崩當朝文士各作挽歌十首擇其善者而
用之魏收陽休之祖孝徵等不過得一二首唯思道獨
有八篇故時人稱為八米盧郎(北史本傳中西溪叢語/曰八米闗  語嵗以六)
(米七米八米分上中下言/在糓取八米取數之多也)
思道為司徒録事叅軍以事免歸家嘗於薊北悵然感
慨為五言詩見意世以為工(同/上)
盧思道為五言詩見意世以為工明皇自蜀回登勤政
樓歌曰庭前琪樹已堪攀塞北征人竟未還此思道歌
詞也(歴代/吟譜)
　　　李徳林
李徳林幼聰敏年數嵗誦左思蜀都賦十餘日便度髙
隆之見而嘆嗟遍告朝士云若假其年必為天下偉器
鄴京人士多就宅觀之月餘日中馬不絶年十五誦五
經及古今文集數千言俄而該博墳典隂陽緯候無不
通渉善屬文辭覈而理暢(隋/書)
　　　楊素
楊素嘗以五言詩七百字贈播州刺史薛道衡詞氣穎
㧞風韻秀上為一時盛作未幾而卒道衡曰人之將死
其言也善若是乎(北/史)
楊素作柳𢎞誄云山陽王弼風流長逝潁川荀爽零落
無時修竹夾池永絶梁園之賦長楊映沼無復洛川之
文又嘗以五言詩七百字贈播州刺史薛道衡詞氣穎
㧞風韻秀上為一時盛作素本以武功顯而文藻若此
(升菴/詩話)
　　　薛道衡
陳使傅縡聘齊道衡接對縡贈詩五十韻道衡和之南
北稱美(隋書/本傳)
煬帝嗣位道衡上文皇帝頌煬帝覽之不悦尋以議新
令見殺天下冤之道衡每至構文必隐坐空齋蹋壁而
卧聞戸外有人便怒其沈思如此(同/上)
隋煬帝善屬文不欲人出其右薛道衡由是得罪後因
事誅之曰更能作空梁落燕泥否(小説/舊聞)
薛道衡聘陳作人日詩曰入春纔七日離家已二年南
人嗤之曰是底言語誰謂此虜觧作詩及云人歸落鴈
後思發在花前乃喜曰名下固無虚士(小説/舊聞)
　(劉氏傳記載煬帝既誅薛道衡乃云尚能道空梁落/燕泥否盖道衡詩嘗有是句楊公談苑載僧希畫北)
　(宫書亭云花露盈蟲穴梁塵隨燕泥予以/謂錬句雖工而致思不逮於薛矣  麈史)
　　　王胄
煬帝自東都還京師賜天下大酺四日為五言詩詔羣
官詩成者奏之帝覽王胄詩而善之謂侍臣曰氣髙致
逺歸之於胄詞清體潤其在世基意宻理新惟庾自直
過此者未可以言詩也帝所有篇什多令繼和與虞綽
齊名同志友善於時後進之士咸以二人為凖的(隋書/本傳)
煬帝嘗為燕歌行文士皆和之著作郎王胄獨不下帝
帝每銜之終坐此見害而誦其警句曰庭草無人隨意
緑復能作此耶(歴代/吟譜)
王胄以庭草一句為隋煬所忌初學記載冑雨晴詩風
度蟬聲逺雲開鴈路長亦佳句也(困學/紀聞)
　　　崔信明
崔信明嘗自矜其文謂過李百藥鄭世翼遇之江中謂
信明曰嘗聞有楓落吳江冷願見其餘信明欣然多出
衆篇世翼覽未終篇曰所見不逮所聞投諸水引舟逕
去(何氏/語林)
　　　虞世南
世南性沈静寡欲文章婉縟慕徐陵陳滅與兄世基同
入隋世基辭章清勁過世南而贍博不及時人以方二
陸大業中累至秘書郎煬帝雅愛其才然疾峭正十年
不徙(本/傳)
虞世南之作如髙山櫑具蒼珮華纓廊廟之容也李百
藥陳叔逹楊師道實可與分庭抗禮者焉(竹林/詩話)
寒閨織素錦含怨歛䨇蛾綜新交縷澁經脆斷絲多衣
香逐舉袖釧動應鳴梭還恐裁縫罷無信往交河此虞
世南織錦曲也分明是一幅織錦圖綜音縱經音逕非
深知織作者不知此二句之妙(詩話/補遺)
　　　孔紹安
紹安大業末為監察御史髙祖為隋討賊河東紹安監
其軍深見接遇髙祖受禪紹安自洛陽間行来奔髙祖
大悦拜内史舍人時夏侯端亦嘗為御史来歸先紹安
授秘書監因侍宴詠石榴有祇為時来晚開花不見春
之句(唐詩/紀事)
　　　孫士潜
士潜字石龍六嵗上書七嵗屬文金樓子自敘曰余六
嵗解為詩奉敇為詩曰池萍生巳合林花發稍周風入
花枝動日照水光浮因而稍學為文也(幼童/傳)
　　　明克讓
字宏道善談論朱异令賦竹曰非君多愛賞誰貴此真
心(厯代/吟譜)
　　　常徳志
為五言詩辭理悲壯為時人所重(同/上)
　　辭品(附/)
　　　團扇歌
晉中書令王珉好捉白扇其侍人謝芳姿歌之因以為
名一説珉與嫂婢通情好甚篤嫂鞭撻過苦婢素善歌
而珉好持白團扇嫂令芳姿歌一曲當赦之芳姿歌曰
白團扇辛苦五流離是郎眼所見珉曰奈何遺却芳姿
應聲又歌曰團扇復團扇許持自遮靣憔悴無復理羞
與郎相見(樂府集○按團扇歌其事本如此郭茂倩樂/府所載犢車薄不乘四首乃晉宋古辭失其)
(名氏楊升菴以為/芳姿本辭誤也)
　　　宋武帝丁都䕶歌
宋武帝丁都䕶歌云都䕶北征時儂亦惡聞許願作石
尤風四靣斷行旅又云都䕶北征去相送落星墟帆檣
如芒檉都䕶今何渠唐人用丁都䕶及石尤風事皆本
此二辭絶妙宋武帝征伐武畧一代英雄而復風致如
此其殆全才乎(楊升菴詞/品下並同)
　　　梁武帝江南弄
梁武帝江南弄云衆花襍色滿上林舒芳耀彩垂輕陰
連手𨄌蹀舞春心舞春心臨嵗腴中人望獨踟蹰此辭
絶妙填辭起於唐人而六朝巳濫觴矣其餘若美人聨
錦江南稚女諸篇皆是樂府具載不盡録也
　　　梁簡文春情曲
梁簡文帝春情曲云蝶黄花紫燕相追楊低栁合路塵
飛已見垂鈎掛綠樹誠知淇水霑羅衣兩童夹車問不
已五馬城南猶未歸鶯啼春欲駛無為空掩扉此詩似
七言律而末句又用五言王無功亦有此體又唐律之
祖而唐辭瑞鷓鴣格韻似之
　長安城中秋夜長佳人錦石𢷬流黄香杵紋砧知近
　逺傳聲遞響何凄涼七夕長河爛中秋明月光蠮螉
　塞邊絶候鴈鴛鴦樓上望天狼(右後魏温子昇𢷬衣/第五六句又作五言)
　文牎玳瑁影嬋娟香帷翡翠出神仙促柱㸃唇鶯欲
　語調弦繫爪鴈相連秦聲本自楊家解吳歈那知謝
　傅憐祗愁芳夜促蘭膏無那煎(右陳後主聽箏/後二句五言)
　舊知山裏絶氛埃登髙日暮心悠哉子平一去何時
　返仲叔長逰遂不来幽蘭獨夜清琴曲桂樹凌雲濁
　酒杯槁項同枯木丹心等死灰(右隋王無功北山後/二句五言  右四首)
　(並詩話補遺所載六朝/七言律體附錄於此)
　　　陶𢎞景寒夜怨
陶𢎞景寒夜怨云夜雲生夜鴻驚悽切嘹唳傷夜情後
世填辭梅花引格韻似之後換頭㣲異
　　　沈約六憶辭
沈約六憶辭其一云憶来時灼灼上堦墀勤勤敘離别
慊慊道相思相看常不足相見乃忘饑其二云憶坐時
黯黯羅帳前或歌四五曲或弄兩三弦笑時應莫比嗔
時更可憐其三云憶眠時人眠强未眠解羅不待勸就
枕更須牽復恐傍人見嬌羞在燭前逸其三首
　　　徐勉迎客送客曲
古者宴客有迎客送客曲亦猶祭祀有迎神送神也梁
徐勉迎客曲云絲管列舞曲陳含聲未奏待嘉賔羅絲
管陳舞席歛袖嘿唇迎上客送客曲云袖繽紛聲委咽
餘曲未終髙駕别爵無算景巳流空紆長袖客不留徐
勉在梁為賢臣其為吏部日宴客酒酣有求詹事者勉
曰今宵且可談風月其嚴正而又藴藉如此江左風流
宰相豈獨謝安王儉邪
　　　王筠楚妃吟
王筠楚妃吟句法極異其辭云䆫中曙(句/)花早飛(句/)林
中明(句/)鳥早歸(句/)庭中日(句/)暖春閨(句/)香氣亦霏霏(句/)
香氣漂(句/)當軒清唱調(句/)獨顧慕(句/)含怨復含嬌(句/)蝶
飛蘭復熏(句/)裊裊輕風入翠裙(句/)春可逰(句/)歌聲梁上
浮(句/)春逰方有樂(句/)沈沈下羅幕大率六朝人詩風華
情致若作長短句即是辭也宋人長短句雖盛而其下
者有曲詩曲論之弊終非辭之本色
　　　僧法雲三洲歌
梁僧法雲三洲歌云三洲斷江口水從窈窕河傍流啼
將别共来長相思又云三洲斷江口水從窈窕河傍流
歡將樂共来長相思江左辭人多風致而僧亦如此不
獨恵休之碧雲也
　　　長相思
徐陵長相思云長相思好春節夢裏恒啼悲不洩帳中
起窻前咽栁絮飛還聚逰絲斷復結欲見洛陽花如君
隴頭雪蕭淳和之云長相思久離别新燕參差條可結
狐關逺鴈書絶對雲恒憶陣看花復愁雪猶有望歸心
流黄未剪截二辭可謂勍敵
　　　五更轉
陳伏知道從軍五更轉云一更刁斗鳴校尉逴連城懸
聞射鵰騎遥憚將軍名二更愁未央髙城寒夜長試將
弓學月聊持劍比霜三更夜警新横吹獨吟春强聽梅
花落誤憶栁園人四更星漢低落月與山齊依稀北風
裏胡笳雜馬嘶五更催送籌曉色映山頭城烏初起堞
更人悄下樓其後隋煬帝效之作龍舟五更轉見文中
子
　　　陸瓊飲酒樂
陳陸瓊飲酒樂云蒲桃四時芳醇琉璃千鍾舊賔夜飲
舞遲銷燭朝醒弦促催人春風秋月長好歡醉日月言
新唐人之破陣樂何滿子皆祖之
　　　王襃髙句麗曲
王襃髙句麗曲云蕭蕭易水生波燕趙佳人自多傾杯
覆椀漼漼垂手奮袖婆娑不惜黄金散盡惟畏白日蹉
跎與陳陸瓊飲酒樂同調葢疆場限隔而聲調元通也
王襃宇文周時人字子深非漢王襃也是時亦有蘇子
卿有梅花落一首方囘遂以為漢之蘇武何不考之過
乎
　　　隋煬帝辭
隋煬帝夜飲朝眠曲云憶睡時待来剛不来卸粧仍索
伴解珮更相催博山思結夢沈水未成灰其二云憶起
時投籖初報曉被惹香黛殘枕隱金釵裊笑動林中烏
除却司晨鳥二辭風致婉麗其餘如春江花月夜江都
樂紀遼東並載樂府其金釵兩股垂龍舟五更轉名存
而辭亡鐡圍山叢話云寒鴉飛數㸃流水遶孤村乃煬
帝辭而全篇不傳又傳奇有煬帝望江南數首不類六
朝人語傳疑可也(又玉女行觴神仙/留客皆煬帝曲名)
　　　穆䕶砂
樂府有穆䕶砂隋朝曲也與水調河傳同時皆隋開汴
河時辭人所製勞歌也其聲犯角其後至今訛砂為煞
云予嘗有詩云桃根桃葉最夭斜水調河傳穆䕶砂無
限江南新樂府陳朝獨賞後庭花
　　　囘紇
囘紇商調曲也其辭云隂山瀚海信難通幽閨少婦罷
裁縫緬想邊庭征戰苦誰能對鏡冶愁容久戍人將老
須臾變作白頭翁其辭纏綿含蓄有長歌之哀過于痛
哭之意惜不見作者名氏必陳隋初唐之作也又有石
州辭云自從君去逺廵邊終日羅帷獨自眠看花情轉
切攬涕淚如泉一自離君後啼多䨇臉穿何時狂虜滅
免得更留連併附于此
　
　
　
　古詩紀巻一百五十一
欽定四庫全書
　古詩紀巻一百五十二　　明　馮惟訥　撰
别集第八
　　品藻六
　　　通論
元稹曰始堯舜之君臣以賡歌相和是後詩人繼作歴
夏殷周千餘年仲尼緝拾選錬取其干預教化之尤者
三百篇其餘無聞焉騷人作而怨憤之態繁然猶去風
雅日近尚相比擬秦漢巳還採詩之官既廢天下俗謡
民謳歌頌諷賦曲度嬉戲之詞亦隨時間作至漢武帝
賦栢梁詩而七言之體興蘇子卿李少卿之徒尤工為
五言雖句讀文律各異雅鄭之音亦襍而詞意闊逺指
事言情自非有為而為則文不妄作建安之後天下文
士遭罹兵戰曹氏父子鞍馬間為文往往横槊賦詩故
其遒文壯節抑揚怨哀悲離之作尤極於古晉世風概
稍存齊宋之間教失根本士子以簡慢矯飾舒徐相尚
文章以風容色澤放曠精清為髙葢吟寫性靈流連光
景之文也意義格力固無取焉陵遲至於梁陳滛艷刻
飾佻巧小碎之詞劇又宋齊之所不取也
蕭頴士曰六經之後有屈原宋玉文甚雄壯而不能經
賈誼文辭最正近於治體枚乘相如亦瓌麗才士然而
不近風雅揚雄用意頗深班彪識理張衡宏曠曹植豐
贍王粲超逸稽康褾舉左思詩賦有雅頌遺風干寳著
論近王化根源此後夐絶無聞焉近日惟陳子昻文體
最正蕭之所取如此可以知其所飬矣(譚苑/醍醐)
李太白曰詩之興作兆基邃古唐歌虞詠始載典謨商
頌周雅方陳金石然後研志緣情二京彌甚含毫瀝思
魏晉彌繁李都尉鴛鴦之詞纏綿巧妙班婕妤霜雪之
句發越清迥平子桂林理在文外伯喈翠鳥意盡行間
河朔人物王劉為首稱洛陽才子潘左為先覺乃若子
建之牢籠羣彦士衡之藉甚當時並文苑之羽儀詩人
之龜鑑
敖陶孫器之評詩曰魏武帝如幽燕老將氣韻沈雄曹
子建如三河少年風流自賞鮑明逺如饑鷹獨出奇矯
無前謝康樂如東海揚帆風日流麗陶彭澤如絳雲在
霄舒巻自如
玉箱襍記曰曹子建號繡虎王仲宣泥下潜蛙鄧艾伏
鸞陸雲隱鵠皆喻其文也(見陸文裕/公外集)
吕氏童䝉訓曰讀古詩十九首及曹子建諸詩如明月
入髙樓流光正徘徊之類詩皆思深逺而有餘意言有
盡而意無窮也學者當以此等詩常自涵養自然下筆
髙妙
又曰大槩學詩須以三百篇辭及漢魏間人詩為主方
見古人妙處自無齊梁間綺靡氣味也(許彦周曰季父/仲山在揚州時)
(事東坡先生聞其教人作詩曰熟讀毛詩國風與離騷/曲折盡在是矣僕嘗以為此語太髙後年齒益長廼知)
(東坡先生之/善誘人也)
莊荀皆文士而有學者其説劍成相賦篇與屈騷何異
揚子雲之文好奇而卒不能奇也故思苦而詞艱善為
文者因事以出奇江河之行順下而已至其觸山赴谷
風搏物激然後盡天下之變子雲惟好奇故不能奇也
(后山/詩話)
魏文帝曰文以意為主以氣為輔以詞為衛子桓不足
以及此其能有所傳乎
子厚謂屈氏楚詞如離騷乃效頌其次效雅最後效風
(並同/上)
漢髙帝大風歌不特華藻而氣槩逺大真英主也至武
帝秋風辭言固雄偉而終有感嘅之語故其未年幾至
於變魏武魏文父子横槊賦詩雖遒壯抑揚而乏帝王
之度六朝以後人主言非不工而纎麗不逞無足言也
(庚溪/詩話)
選中曹子建詩懇惻慷慨頗有風人遺意陶靖節雖時
作對句然不累正氣江文通雜體可謂逼真鮑明逺横
逸不可當謝靈運詩入選極多然巳有全篇作對子者
如白雲抱幽石綠篠媚清漣初篁苞綠籜新蒲含紫茸
林壑歛暝色雲霞收夕霏等語尖新峭麗巳駸駸有梁
陳之衰氣矣(失/名)
建安詩辯而不華質而不俚風調髙雅格力遒壯其言
直致而少對偶指事情而綺麗得風雅騷人之氣骨為
近古者也一變而為晉宋再變而為齊梁唐諸詩人髙
者學陶謝下者學徐庾惟老杜李太白韓退之早年皆
學建安晚乃各自變成一家耳(詩/眼)
古今詩人以詩名世者或只一句或只一聯或只一篇
雖其餘别有好詩不專在此然播傳後世膾炙於人口
者終不出此夫豈在多哉如池塘生春草則謝康樂也
澄江淨如練則謝宣城也壠首秋雲飛則栁吳興也風
定花猶落則謝元正也鳥鳴山更幽則王文海也空梁
落燕泥則薛道衡也楓落吳江冷則崔信明也庭草無
人隨意綠則王胄也凡此皆以一句名世者(苕溪漁/隠叢話)
謝朝華之巳披起夕秀於未振學詩者尤當領此陳腐
之語固不必渉筆然求去其陳腐不可得而翻為奇怪
不可致詰之語以欺人不獨欺人而且自欺誠學者之
大病也詩人首二謝靈運在永嘉因夢恵連遂有池塘
生春草之句𤣥暉在宣城因登三山遂有澄江淨如練
之句二公妙處葢在於鼻無堊目無膜爾鼻無堊斤將
曷運目無膜箆將曷施所謂混然天成天球不琢者歟
靈運詩如矜名道不足適巳物可忘清暉能娛人逰子
澹忘歸𤣥暉詩如春草秋更綠公子未西歸大江流日
夜客心悲未央等語皆得三百五篇之餘韻是以古今
以為奇作又曷嘗以難解為工哉(韻語/陽秋)
仲長統曰垂露成幃張霄成幄沆瀣當餐九陽代燭葢
取無情之物作有情用也自後竊取其意者甚多張志
和則云太虚為室明月為燭王康琚則云華條當圜屋
翠葉代綺牎吳均則云綠竹可充食女蘿可代裙劉伶
則云日月為扄牖八荒為庭衢皆是意也李義山無題
詩云春蠶到死絲方歇蠟炬成灰淚始乾此又是一格
今效此體為俚語小詞傳於世者甚多不足道也(同/上)
古今論詩多矣吾獨愛湯惠休稱謝靈運為初日芙蓉
沈約稱王筠為彈丸脱手两語最當人意初日芙蓉非
人力所能為精彩華妙之意自然見於造化之外靈運
諸詩可以當此者亦無幾彈丸脱手雖是輸寫便利動
無留礙然其精圓快速發之在手筠亦未能盡也然作
詩審到此地豈復更有餘事韓退之贈張籍云君詩多
態度藹藹春空雲司空圖記戴叔倫語云詩人之詞如
藍田日暖玉生煙亦是形似之微妙者但學者不能味
其言耳(石林/詩話)
黄初之後惟阮籍詠懐之作極為高古有建安風骨晉
人舍陶淵明阮嗣宗外惟左太冲髙出一時陸士衡獨
在諸公之下(滄浪/詩評)
漢魏古詩氣象混沌難以句摘晉以還方有佳句如淵
明採菊東籬下悠然見南山謝靈運池塘生春草之類
謝所以不及陶者康樂之詩精工淵明之詩質而自然
耳
建安之作全在氣象不可尋枝摘葉靈運之詩已是徹
首尾成對句矣是以不及建安也
顔不如鮑鮑不如謝文中子獨取顔非也
擬古惟江文通最優擬淵明似淵明擬康樂似康樂擬
左思似左思擬郭璞似郭璞獨擬李都尉一首不似西
漢耳
雖謝康樂擬鄴中諸子之詩亦氣象不類至於劉𤣥休
擬行行重行行等篇鮑明逺代君子有所思之作仍是
其自體耳(並同/上)
韋仲班傅軰四言詩僒縛不蕩曹公短歌行子建来日
大難工堪為則矣白狼槃木詩三章亦佳緣不受雅頌
困爾(談藝/錄)
七言沿起咸曰栢梁然寗戚扣牛巳肇南山之篇矣其
為則也聲長字縱易以成文故藴氣琱辭與五言畧異
要而論之滄浪擅其奇栢梁𢎞其質四愁墜其雋燕歌
開其靡他或雜見於樂篇或援格於賦系妍醜之間可
以類推矣
詩貴先合度而後工拙縱横格軌各具風雅繁欽定情
本之鄭衛生年不滿百出自唐風王粲從軍得之二雅
張衡同聲亦合關雎諸詩固自有工醜然而並驅者託
之軌度也
夫詞士輕偷詩人忠厚不訪漢魏古意猶存故蘇子之
戒愛景光少卿之厲崇明徳規善之辭也魏武之悲東
山王粲之感鳴鸛子恤之辭也甄后致頌於延年劉妻
取譬於唾井繾綣之辭也子建言恩何必衾枕文君怨
嫁願得白頭勸諷之辭也究其㣲㫖何殊經術作者蹈
古轍之嘉粹刋佻靡之非經豈直精詩亦可以養德也
鹿鳴頍弁之宴好黍離有蓷之哀傷氓蚩晨風之悔歎
蟋蟀山樞之感嘅栢舟終風之憤懣枤杜葛藟之憫恤
葛屨祈父之譏訕黄鳥二子之痛悼小弁何人斯之怨
誹小宛雞鳴之戒愓大東何草不黄之困疵巷伯鶉犇
之惡惡綢繆車牽之勸慶木𤓰采葛之情念雄雉伯兮
之思懐北山陟岵之行役伐檀七月之勤敏常棣蓼莪
之大義皆曲盡情思婉孌氣詞哲匠縱横畢由斯閾也
(並同/上)
劉後村曰四言自曹氏父子王仲宣陸士衡後惟陶公
最髙停雲榮木等篇殆突過建安矣又曰四言尤難以
三百五篇在前也
劉彦和曰四言正體雅潤為本五言流調清麗居宗鍾
嶸云四言文約意廣取效風雅便可多得毎苦文繁而
意少故世罕習焉劉潜夫云四言尤難三百篇在前故
也葉水心云五言而上世人徃徃極其才之所至而四
言詩雖文辭巨伯輙不能工合數公之説論之所謂易
者易成也所謂難者難工也方元善取韋孟諷諫云誰
謂華髙企其齊而誰謂徳難厲其庻而以為使經聖筆
亦不能刪過矣此不過歩驟河廣一章耳予獨愛公孫
乘月賦月出皎兮君子之光君有禮樂我有衣裳張平
子西京賦豈伊不䖍思于天衢豈伊不懐歸于枌榆天
命不慆疇敢以渝隷釋戴漢碑唐扶頌如山如岳嵩如
不傾如江如河澹如不盈其句法意味真可繼三百篇
矣或曰唐夫人房中樂歌何如曰是直可以繼關雎不
當以章句摘也曰然則曹孟德月明星稀嵇叔夜目送
歸鴻何如曰此直後世四言耳工則工矣比之三百篇
尚隔尋丈也(丹鉛/餘錄)
江淹别賦春草碧色春水綠波送君南浦傷如之何取
詩目前不彫琢而自工可謂天然之句他如梁元帝秋
水文波秋雲似羅唐羅昭諌蟋蟀賦美人在河夜影流
波與子佇立裵徊思多抑其次也近世知學六朝初唐
而以餖飣生澁為工漸流於不通又安知此轍邪(丹鉛/四錄)
王伯厚云嘉量之銘祭侯之辭皆極文章之妙而梓人
筍簴之制文法奇古葢精於道者兼物物而後能制器
莊子所謂梓慶削木為鐻鐻成見者驚猶鬼神以天合
天道與藝俱化豈物物而雕之哉(丹鉛/餘錄)
老子明道若昧夷道若類進道若退上徳若谷太白若
辱廣徳若不足建德若偷質直若渝大方無隅大器晚
成大音希聲大象無形文皆用韻三句一易李斯泰山
刻文其祖此乎(同/上)
老子知足不辱知止不殆足與辱􁚖韻止與殆􁚖韻葢
古音殆作以也韓非子名正物定名倚物徙亦以正􁚖
定倚􁚖徙也淮南子蘇秦歩曰何故趍曰何馳亦是韻
語古文多用韻八字之内而四韻者僅見此三條耳(續/錄)
宋玉大言賦吐舌萬里唾四海緯書七變入臼米出甲
佛偈一月普見一切水一切水月一月攝七言皆仄惟
此梨花梅花參差開七言皆平文選有離袿飛髾垂纎
羅(四/錄)
余嘗疑穆天子傳西王母歌詞出于後人粉飾且山海
經載西王母虎齒鳥爪形既殊異音亦不同何其歌詞
悉似國風乎又觀後漢書朱輔上白狼王唐菆歌三篇
音韻與漢無異愈可疑也(閏/錄)
詩行道遲遲中心有違思致㣲婉紫玉歌所謂身逺心
邇洛神賦所謂足往神留皆祖其意(升菴/詩話)
古樂府蘭草自然香生於大道傍腰鎌八九月俱在束
薪中孟郊詩昧者理芳草蒿蘭同一鋤實本古樂府意
(同/上)
水經注所載事多他書傳未有者其敘山水奇勝文藻
辨麗予嘗欲抄出為一帖以洗宋人卧逰録之陋未暇
也又其中載古歌謡如三峽歌云巴東三峽巫峽長猿
啼三聲淚沾裳又云朝見黄牛暮見黄牛三朝三暮黄
牛如故又云灘頭白勃堅相持倐忽淪沒别無期記僰
道謡云楢溪赤木盤蛇七曲盤羊烏櫳勢與天通皆可
以入詩材(丹鉛/餘錄)
落星依逺戍斜月半平林梁元帝句也故鄉一水隔風
烟兩岸通陳后主句也唐人髙處始能及之見五代新
説(同/上)
庾開府詩羊腸連九坂熊耳對雙峯鮑照詩二崤虎口
九折羊腸可謂工矣比之杜工部髙鳳聚螢驥子鶯歌
之句則杜覺偏枯矣(升菴/詩話)
玉墀滴清露羅幌已依霜逢春毎先絶爭秋欲幾芳袁
伯文楚妃引也風閨晚翻靄月殿夜凝明願君早流盼
無令春草生徐孝嗣白雪曲也淚滴珠難盡容殘玉易
消倘隨明月去莫道夢魂遥張文收酺樂也羅敷初總
髻蕙芳正嬌小月落始歸船春眠恒著曉又别前花照
路别後露垂葉歌舞湏及時如何坐悲妾李嘏怨詩也
數詩少時愛而誦之然諸選皆不收何見也
五言律詩起句最難六朝人稱謝朓工於發端如大江
流日夜客心悲未央雄壓千古矣唐人多以對偶起雖
森嚴而乏髙古宋周伯弱選唐三體詩取起句之工者
二酒渇愛江清餘酣潄晚汀又江天清更愁風栁入江
樓是也語誠工而氣衰颯余愛栁惲汀洲采白蘋日落
江南春吳均咸陽春草芳秦帝捲衣裳又春從何處来
拂水復驚梅梁元帝山髙巫峽長垂栁復垂楊唐蘇頲
北風吹早鴈日日渡河飛張柬之淮南有小山嬴女隱
其間王維風勁角弓鳴將軍獵渭城杜子美將軍膽氣
雄臂懸兩角弓孟浩然八月湖水平涵虛混太清雖律
也而含古意皆起句之妙可以為法
古樂府暫出白門前楊栁可藏烏歡作沈水香儂作博
山鑪李白用其意衍為楊叛兒歌曰君歌楊叛兒妾勸
新豐酒何許最關人烏啼白門栁烏啼隱楊花君醉留
妾家博山鑪中沈香火䨇煙一氣凌紫霞古樂府朝見
黄牛暮見黄牛三朝三暮黄牛如故李白則云三朝見
黄牛三暮行太遲三朝又三暮不覺髩成絲古樂府云
郎今欲渡畏風波李白云郎今欲渡緣何事如此風波
不可行古樂府云春風復多情吹我羅裳開李反其意
云春風復無情吹我夢魂散古人謂李詩出自樂府古
選信矣其楊叛兒一篇即暫出白門前之鄭箋也因其
拈用而古樂府之意益顯其妙益見如李光弼將子儀
軍旗幟益精明又如神僧拈佛祖語信口無非妙道豈
若後世生吞義山拆洗杜詩者比乎(丹鉛餘錄府又閏/錄曰古樂  楊叛)
(兒曲云暫出白門前楊栁可藏烏歡作沈水香儂作博/山鑪李太白擬之其詞曰君歌楊叛兒妾勸新豐酒何)
(許最關人烏啼白門栁烏啼隱楊花君醉留妾家博山/鑪中沈香火䨇煙一氣凌紫霞樂府二十字太白衍之)
(為四十四字而樂府之妙思益顯隱秀益彰其筆力似/烏獲扛龍文之鼎其精明似光弼領子儀之軍矣書曰)
(葛伯仇餉非孟子觧之後人幾不知仇餉為何語沈水/博山之句非太白以䨇煙一氣觧之樂府之妙亦隱矣)
(因識古之詩人用前人語有翻案者有代財法有奪胎/法有換骨法翻案者反其意而用之東坡特妙此法代)
(財者因其語而新之益加瑩澤奪胎換骨則宋人詩話/詳之矣如梁元帝詩郎今欲渡畏風波太白衍為兩句)
(云郎今欲渡緣何事如此風波不可行鮑照詩春風復/多情而太白反之曰春風復無情是也又如曹孟徳詩)
(云對酒當歌而杜子美云玉珮仍當歌非杜子美一闡/明之讀者皆云當歌為當然之當矣江總詩不悟倡園)
(花遥同葱嶺雪而張説云欲持梅嶺花逺競榆關雪古/樂府云新人工織縑舊人工織素持縑来比素新人不)
(如故而無名氏效之云野雞毛羽好不如家雞能報曉/新人雖如花不如舊人能績麻此皆所謂披朝華而啓)
(夕秀有䨇美而/無兩傷者乎)
古有三句之詩意足詞贍盤屈於二十一字之中最難
工徧檢前賢詩不過四五首而巳岑之敬當壚曲云明
月二八照花新當壚十五晚留賔囘眸百萬横自陳最
為絶倡唐傳奇無名氏春詞云楊栁裊裊隨風急西樓
美人春夢中繡簾斜巻千條入宋謝臯羽寄鄧悠云杜
鵑花開桑葉齊戴勝芋生藥草肥九鎻山人歸未歸(詩/話)
(補/遺)
摯虞論詩賦四過假象過大則與類相逺命辭過壯則
與事相違辨言過理則與義相失麗靡過美則與情相
悖(同/上)
劉履作選詩補注效朱子註三百篇其意良勤矣然曲
説強觧殊非作者之意如郭璞逰仙詩傅㑹於君臣治
道此何理耶且所見寡陋如儲光羲詩格澤為君駕格
澤星名大人賦建格澤之長竿是也履乃云獅子名曰
白澤白與格相近白澤即格澤也臆説若此何以注為
又有唐宋詩續選唐詩選未盡善宋詩尤駁(丹鉛/餘錄)
兩漢氣純魏氣平晉氣激六朝氣靡(詩家/直説)
詩以漢魏並言魏不逮漢也建安之作率多平仄穩帖
此聲律之漸而後流於六朝千變萬化至盛唐極矣
六朝以來留連光景之弊葢自三百篇比興中来然抽
黄對白自為一體
詩有可解不可解不必解若水月鏡花勿泥其迹可也
越裳操止三句不言白雉而意自見所謂大樂必易是
也及班固白雉詩加之形容古體變矣漢武内傳上元
夫人彈雲林之瑟歌歩𤣥之曲曰綠景清飈起雲葢映
朱葩蘭房闢琳闕碧室啓瓊沙此歌華麗無味必六朝
贗作西王母白雲謡曰白雲在天丘陵自出道路悠逺
山川間之將子無死尚能復来辭簡意盡髙古莫及
韋孟諷諫詩乃四言長篇之祖忠鯁有餘温厚不足太
白雪讒詩百憂章去韋孟逺矣崔道融述唐事實六十
九篇志於髙古而力不逮
作詩繁簡各有其宜譬諸衆星麗天孤霞捧日無不可
觀若孔雀東南飛南山有鳥是也
古采蓮曲隴頭流水歌皆不協聲韻而有清廟遺意
詩曰覯閔既多受侮不少此無意於對也十九首云胡
馬嘶北風越鳥巢南枝屬對雖切亦自古老六朝惟淵
明得之若荒草何茫茫白楊亦蕭蕭是也
陳琳曰騁哉日月逺年命將西傾陸機曰容華夙夜零
體澤坐自捐兹物茍難停吾夀安得延謝靈運曰夕慮
曉月流朝忌曛日馳李長吉曰天東有若木下置銜燭
龍吾將斬龍足嚼龍肉使之朝不得囘夜不得伏自然
老者不死少者不哭此皆氣短無名氏曰人生不滿百
常懐千嵗憂晝短苦夜長何不秉燭逰感慨而氣悠長
也
魏武帝善哉行七解魏文帝煌煌京洛行五解全用古
人事實不可泥於詩法論之
古辭紫騮馬歌曰燒火燒野田野鴨飛上天折栁行曰
黙黙施行違厥罰隨事来魏武帝陌上桑曰駕虹霓乘
赤雲登彼九疑歴玉門嵇康秋胡行曰思與王喬乘雲
逰八極古人命題措辭如此歐陽公曰小雅雨無正之
名據序所言與詩絶異當闕其所疑
詩有不立意造句以興為主漫然成篇此詩之化也蒹
葭詩亦有聲律出乎無意六朝聲律之盛出乎有意陸
機文賦曰詩緣情而綺靡賦體物而瀏亮夫綺靡重齊
梁之弊瀏亮非兩漢之體詩賦由是不古矣徐昌穀曰
詩緣情而綺靡則陸生之所知魏詩之查穢耳
魏文帝曰梧桐攀鳳翼雲雨散洪池曹子建曰逰魚潜
綠水翔鳥薄天飛阮籍曰存亡有變化日月有浮沈張
華曰洪鈞陶萬類大塊禀羣生左思曰皓天舒白日靈
景耀神州張協曰金風扇素節丹霞啓隂期潘岳曰南
陸迎脩景朱明送末垂陸機曰逝矣經天日悲哉帶地
川以上雖為律句全篇髙古及靈運古律相半至謝朓
全為律矣
子建巳有響字朱華冒綠池時雨靜飛塵冒靜二字是
矣
捫虱新語曰詩有格有韻淵明悠然見南山之句格髙
也康樂池塘生春草之句韻勝也格髙似梅花韻勝似
海棠欲韻勝者易欲格髙者難兼此二者孟浩然得之
矣
梁元帝春日詩用二十三春字鮑泉奉和亦用二十九
新字不及淵明止酒詩用二十止字畧無虚設字字有
味
松石軒詩評全是詩料且深於詩可以啓發初學鍾嶸
詩品專論源流若陶潜出於應璩應璩出於魏文魏文
出於李陵李陵出於屈原何其一脉不同邪(並詩家/直説)
予讀松石軒詩評喜其取譬雅麗綴語綺雋然於諸作
者韻調趣致淺深髙下葢未之有辨焉而漢魏以来諸
名家又多遺漏是尤可議也近時安頥山亦病之以謂
識詩之難信夫(蘭莊/詩話)
髙似孫選詩句圖所取漢晉以来佳句誠學古者所當
玩也如范曄蘭池清夏氣脩帳含秋陰顔延年庭昏見
野陰山明望松雪謝靈運池塘生春草園栁變鳴禽鮑
照歸華先委路别葉早辭風沈約茅棟嘯愁䲭平岡走
寒兎謝朓紅藥當堦翻蒼苔依砌上日隱澗凝空雲聚
岫如複日出衆鳥散山暝孤猿吟江淹洞林帶晨霞石
壁耿新晰處欣故無累飬徳乃入神如此等語雖學近
體者亦當玩(同/上)
漢魏古詩固不可一字一句論工拙然亦有偶自得意
屢施篇章者陳思王箜篌引用驚風飄白日至贈徐幹
首復用之如作詞之務頭不厭其重也王仲宣風飈揚
塵起白日忽已㝠張茂先悲風中夜興朱火青無光子
美囘風吹獨樹白日照執袂孫楚晨風飄岐路王讃朔
風動秋草張協朝霞迎白日陸機淒風迕時序等句得
自陳思詩来而陳思乃得之楚辭悲囘風也(過庭/詩話)
杜甫憶李白詩云俊逸鮑㕘軍亦有譏焉鮑照白紵辭
一篇白用之杜又云李侯有佳句往往似陰鏗如栁色
黄金嫩梨花白雪香乃陰鏗詩也(揮麈錄曰栁色黄金/嫩梨花白雪香陰鏗)
(詩也李太白取用之杜子美太白詩云李侯有佳句往/往似陰鏗後人以謂以此譏之然子美詩有蛟龍得雲)
(雨鵰鶚在秋天一聯已見晉書/載記矣昔人不以蹈襲為非)
古今詩人詠婦人者多以歌舞為稱梁元帝妓應令詩
云歌清隨澗響舞影向池生劉孝綽看妓詩云燕姬奏
妙舞鄭女愛清歌北齊蕭放冬夜對妓詩云歌還團扇
後舞出妓行前𢎞執恭觀妓詩云合舞俱囬雪分歌共
落塵陳陰鏗侯司空宅詠妓詩云鶯啼歌扇後花落舞
衫前陳劉刪亦云山邊歌落日池上舞前溪庾信趙王
看妓詩綠珠歌扇薄飛燕舞衫長江總看妓詩云並歌
時轉黛息舞暫分香隋盧思道夜聞鄰妓詩怨歌聲易
斷妙舞態難䨇陳元操春園聼妓詩云紅樹揺歌扇綠
珠飄舞衣釋法宣觀妓詩云舞袖風前舉歌聲扇後驕
王勣詠妓詩云早時歌扇薄今日舞衫長劉希夷春日
閨人詩云池月憐歌扇山雲愛舞衣以歌對舞者七以
歌扇對舞衣者亦七雖相緣以起然詳味之自有工拙
也杜子美取以為艷曲云清江歌扇底野曠舞衣前(復/齋)
(謾/錄)
　
　
　古詩紀巻一百五十二
欽定四庫全書
　古詩紀卷一百五十三　　明　馮惟訥　撰
别集第九
　　襍解(上/)
　　　丹書
大戴禮武王踐祚三日召師尚父而問曰黄帝顓頊之
道存乎意亦不可得而見與師尚父曰在丹書其言曰
敬勝怠者吉怠勝敬者滅義勝欲者從欲勝義者凶注
不解丹書為何物按左傳襄公二十三年斐豹𨽻也著
于丹書注犯罪沒為官奴以丹書其罪近世魏律緣坐
沒配為工樂雜户者皆用赤紙為籍其巻以鉛為軸此
亦古人丹書之遺法據此則丹書古人之法律書名也
葢戒人之怠與欲而勉以敬義失敬義則入怠欲而𨽻
於刑矣然以法律之書而陳敬義之訓先王以道治天
下而不恃乎法其亦異乎鄭書晉鼎乎(丹鉛/餘錄)
　　　蟪蛄蜩螗
説苑載孔子曰違山十里蟪蛄之聲猶尚存耳言政事
之惡譁而喜肅也夫蟪蛄之聲必在山林之地違山十
里則朝市矣市有蟪蛄之聲則朝有蜩螗之沸政之譁
也甚矣史記云魯之衰也洙泗之間葢齗齗如也齗齗
交爭之意即孔子之所謂譁也(丹鉛/餘錄)
　　　化益
世本云化益作井宋衷曰化益伯益也荀子成相篇禹
溥上平天下躬親為民行勞苦得益臯陶横革直成為
輔吕氏春秋云得陶化益真成横革之交五人佐禹化
益即伯益真成即直成也(同/上)
　　　韋孟詩
漢書韋賢傳載韋孟詩二篇及其孫𤣥成詩一篇皆深
有三百篇風致但韋孟諷諌云肅肅我祖國自豕韋總
齊羣邦以翼大商至於有周歴世㑹同王赧聽譛寔絶
我邦我邦既絶厥政斯逸賞罰之行非繇王室庶尹羣
后靡扶靡衛五服崩離宗周以墜觀孟之自敘乃祖而
乖踈如是周至赧王僅存七邑救亡不暇豈能絶侯邦
乎周之積㣲乆矣非因豕韋一國然後五服崩離也左
傳書范宣子之言曰匄之祖在商為豕韋氏在周為唐
杜氏杜預曰豕韋國於東郡白馬縣殷末國於唐周成
王滅之此最可證惜顔師古之不引用也(容齋/四筆)
　　　拊缶歌
楊惲之報孫㑹宗書初無甚怨怒之語其詩曰田彼南
山蕪穢不治種一頃豆落而為萁張宴釋以為言朝廷
荒亂百官諂䛕可謂穿鑿而廷尉當以大逆無道刑及
妻子予熟味其詞獨有所謂君父至尊親送其終也有
時而既葢宣帝惡其君喪送終之喻耳莊助論汲黯輔
少主守成武帝不怒實係於一時禍福云賈誼劉向論
説痛切無忌諱文成二帝未嘗問焉(同/上)
　　　七始
漢書律厯志引古文尚書予欲聞六律五聲八音七始
詠以出納五言今文七始詠作在治忽史䋲祖據漢郊
祀歌七始華始肅倡和聲而以今文在治忽近於傅㑹
以予考之此言聲律音詠是一類事但漢書注不注七
始之義今之切韻宫商角徴羽之外又有半商半徴葢
牙齒舌喉唇之外有深喉淺喉二音此即所謂七始詠
詠即韻也汗簡𨽻古七始作夾始葢古文七作恭恭與
夾相近而誤尤可驗史氏之説為是由此言之切韻之
法自舜世巳然不起於西域胡僧又可知予特表出之
(孟康云七始者天地四時人也/此説乃意料之言  丹鉛閏錄)
　　　漢郊祀天馬歌
天馬徕歴無草草即皁字從草從早草子可染皁也後
借為皁𨽻之皁歴解為槽櫪之歴言其性安馴不煩控
制也師古解為水草之草失之(丹鉛/餘錄)
　　　象載瑜
漢郊祀歌象載瑜章云象載瑜白集西顔師古曰象載
輿也山出象輿瑞應車也赤蛟章云象輿轙即此也而
景星章云象載昭庭師古曰象謂縣象也縣象祕事昭
顯於庭也二字同出一處而自為兩説按樂章詞意正
指瑞應車言昭列於庭下耳三劉漢釋之説亦得之而
謂白集西為西雍之麟此則不然葢歌詩凡十九章皆
書其名於後象載瑜前一行云行幸雍獲白麟作自為
前篇朝隴首覽西垠之章不應又於下篇贅出之也(容/齋)
(三/筆)
　　　鼓吹騎吹雲吹
樂府有鼓吹曲其昉於黄帝記里鼓之制乎後世有鼔
吹騎吹雲吹之名建初錄云列於殿廷者名鼓吹列於
行駕者名騎吹又曰鼓吹陸則樓車水則樓船其在庭
則以簨簴為樓也水行則謂之雲吹朱鷺臨高臺諸篇
則鼓吹曲也務成黄雀則騎吹曲也水調河傳則雲吹
曲也宋之問詩稍㸔朱鷺轉尚識紫騮驕此言鼓吹也
謝朓詩鳴笳翼髙葢疊鼔送華輈此言騎吹也梁簡文
詩廣水浮雲吹江風引夜衣此言雲吹也(詞/品)
　　　朱鷺
古樂府有朱鷺曲解云因飾鼔以鷺而名曲焉又云朱
鷺呪鼔飛於雲末徐陵詩有鳬鐘鷺鼔之句宋之問詩
稍看朱鷺轉尚識紫騮驕皆用此事葢鷺色本白漢初
有朱鷺之瑞故以鷺形飾鼓又以朱鷺名鼔吹曲也梁
元帝放生池碑云𤣥龜夜夢終見取於宋王朱鷺晨飛
尚張羅於漢后與朱鷺飛雲末事相叶可以互證補樂
府解題之缺(丹鉛/續錄)
　　　魚魚雅雅
古樂府朱鷺曲朱鷺魚以烏鷺何食食茄下烏古與雅
同叶音作雅葢古字烏也鴉也雅也本一字也雅與下
相叶始得其音魚以雅者言朱鷺之威儀魚魚雅雅也
韓文元和聖徳詩魚魚雅雅之語本此(升菴/詩話)
　　　茄即荷
𤣥中記黄帝之臣有荆茄豐左傳注楚有茄人城張楫
音荷古樂府鷺何食食茄下(丹鉛/四錄)
　　　長相思　　結不解
古詩文綵䨇鴛鴦裁為合歡被著以長相思緣以結不
解著昌慮切鄭𤣥儀禮注著充之以絮也緣以絹切鄭
𤣥禮記注縁飾邉也長相思謂以絲縷絡綿交互網之
使不斷長相思之義也結不解按説文結而可解曰紐
結不解曰締謂以針縷交鎻連結混合其縫如古人結
綢繆結同心製取結不解之義也既取其義以著愛而
結好又美其名曰相思曰不解云合歡被宋趙徳麟侯
鯖錄有解㑹而觀之可見古人詠物托意之工矣(丹鉛/餘錄)
　　　雙鯉魚
古詩有客從逺方来遺我雙鯉魚呼童烹鯉魚中有尺
素書魚腹中安得有書古人以喻隱宻也魚沈潜之物
故云(夷白齋/詩話)
古樂府詩尺素如殘雪結成䨇鯉魚要知心裏事㸔取
腹中書㨿此詩古人尺素結為鯉魚形即緘也非如今
人用蠟文選客從逺方来遺我䨇鯉魚即此事也下云
烹魚得書亦譬况之言耳五臣及劉履謂古人多於魚
腹寄書引陳渉罩魚倡禍事証之何異痴人説夢邪(丹/鉛)
(餘/錄)
　　　大人丈人
康翊仁鮫人潜織詩三日丈人嫌樂府焦仲卿妻三日
斷五匹大人故嫌遲後漢范滂謂母為大人而史記索
隱注韋昭云古者名男子為丈人尊父嫗為丈人故漢
書宣元六王傳所云丈人謂淮陽憲王外王母即張博
母也故古詩云三日斷五匹丈人故嫌遲也(吟窻/雜錄)
　　　黄姑
古樂府云東飛伯勞西飛燕黄姑織女時相見予初不
曉黄姑為何等語因讀杜公瞻所注宗懔撰荆楚嵗時
記乃知黄姑即河鼓也亦猶桑落之語轉呼為索郎也
(潘子真/詩話)
　　　都梁　　　迷迭
古詩云博山爐中百和香欝金蘇合及都梁又云氍毹
五水香迷迭及都梁按廣誌都梁香出交廣形如藿香
迷迭出西域魏文帝有迷迭賦(王直方/詩話)
　　　窮袴
古樂府曰綉幕圍春風耳節朱絲桐不知理何事淺立
經營中䕶惜加窮袴隄防託守宫今日牛羊上丘壠當
時近前靣發紅前軰多全用其語老杜曰意匠慘淡經
營中李長吉曰羅屛繡幕圍春風黄魯直曰今日牛羊
上邱壠當時近前左右瞋窮袴漢時語也今襠袴也(吟/齋)
(夜話今許彦周曰齊梁間樂府詩䕶惜加窮袴防閑託/守宫  日牛羊上邱壠當時近前靣發紅老杜作麗人)
(行賜名大國虢與秦其卒曰慎勿近前丞相嗔虢國秦/國何預國忠事而近前即嗔邪東坡言老杜似司馬遷)
(葢深/知之)
　　　猛燭猛炬
魏明帝樂府晝作不停手猛燭繼望舒晉庾闡藏鬮賦
督猛炬以増明從因朗而心隔猛炬猛燭葢大燭大炬
也周禮所謂墳燭楚辭所云懸火也杜詩銅盤燒蠟光
吐日其猛蠟乎(譚苑/醍醐)
　　　西山有仙童
相州棲霞谷有喬順二子服飛龍藥二子十年不饑魏
文帝詩曰西山有仙童不飲亦不食謂此(古今/詩話)
　　　綵衣
陳思王靈芝篇曰伯瑜年七十綵衣以娛親今人但知
老莱子之事而不知伯瑜(困學/紀聞)
　　　七哀
七哀詩起曹子建其次則王仲宣張孟陽也釋詩者謂
病而哀義而哀感而哀悲而哀耳目聞見而哀口歎而
哀鼻酸而哀謂一事而七者具也子建之七哀哀在於獨
棲之思婦仲宣之七哀哀在於棄子之婦人張孟陽之
七哀哀在於已毁之園寢唐雍陶亦有七哀詩所謂君
若無定雲妾作不動山雲行出山易山逐雲去難是皆
以一哀而七者具也(韻語/陽秋)
　　　探情以華
文選王仲宣詩探情以華覩著知㣲本於史記律書情
核其華道者明矣之語華者貌也然史記之語觀仲宣
之詩而益明仲宣之詩得李善之解而始白觀書所以
貴乎博證也(升菴/詩話)
　　　日昃曰映
梁元帝纂要云日在午曰亭在未曰映王仲宣詩山岡
有餘映謂日昃也(譚苑/醍醐)
　　　幽憤詩
文士傳曰嘉平中汲縣民共入山中見一人所居懸巖
百仞叢林欝茂而神明甚察自云孫姓登名字公和康
聞乃從逰三年問其所圖終不答然神謀所存良妙康
毎㷀然歎息將别謂曰先生竟無言乎登乃曰子識火
乎生而有光而不用其光果然在於用光人生有才而
不用其才果然在於用才故用光在乎得薪所以保其
曜用才在乎識物所以全其年今子才多識寡難乎免
於今之世矣子無多求康不能用及遭吕安事在獄為
詩自責云昔慙下惠今愧孫登
嵇中𣪚作幽憤詩知不免矣而卒章乃曰采微山阿散
髪巖岫永嘯長吟頥性飬夀者悼此志之不遂也(東/坡)
　　　贈秀才入軍
文選載嵇叔夜贈秀才入軍詩李善注謂兄喜秀才入
軍而張銑謂叔夜弟不知其名考五詩或曰携我好仇
或曰思我良朋或曰佳人不在皆非兄弟之稱善銑所
注恐未必然爾(韵語/陽秋)
晉嵇康贈弟秀才四言詩云感悟馳情思我所欽則以
所欽為弟陸機贈從兄車騎詩云寤寐靡安豫願言思
所欽則以所欽為兄又贈馮文羆詩云慷慨誰為感願
言懐所欽則以所欽為友(失/名)
　　　鳳轄
傳記所傳漢宣帝以皂葢車一乘賜大將軍霍光悉以
金較具至夜車轄上金鳳皇輙亡去莫知所之至曉乃
還如此非一守車人亦嘗見後南郡黄君仲北山羅鳥
得鳳皇子入手即化成紫金毛羽冠翅宛然具足可長
尺餘守車人列云今月十二日夜車轄上鳳皇俱飛去
曉則俱還今日不返恐為人所得光甚異之具以列上
後數日君仲詣闕上金鳳皇子云今月十二日夜北山
羅鳥所得帝聞而疑之以置承露盤上俄而飛去帝使
尋之直入光家止車轄上乃知信然帝取其車毎逰行
輙乘御之至帝崩鳳皇飛去莫知所在嵇康詩云翩翩
鳳轄逢此網羅正謂此也(嘉話/錄)
　　　妖女
阮籍詩昔余逰大梁登于黄華巔應龍沈冀州妖女不
得眠按戰國策趙武靈西至河登黄華之上夢處女鼓
琴歌詩因納吳廣女娃嬴孟姚其先七世而兆于簡子
之夢及入宫而奪嫡亂國豈非妖女乎張平子應問曰
女魃北而應龍翔合而觀之可見其㣲意葢當是時魏
明帝郭后毛后妬寵相殺正類武靈王事故隱語怪説
亦春秋定哀多㣲辭意也顔延年曰阮公身事亂朝常
恐遇禍因兹詠懐雖志在譏刺而文多隱避百代之下
難以情測故粗明大意畧其幽㫖也信哉(詩話/補遺)
　　　趙李
阮籍詩西逰咸陽市趙李相經過顔延年注趙飛燕李
夫人非也按漢書乃成帝時趙季李欵延年之博尚有
此誤(詩話補遺經丹鉛餘錄曰阮籍詠懐詩西逰咸陽/市趙李相  過顔延年以為趙飛燕李夫人劉㑹)
(孟謂安知非實有此人不必求其誰何也不詳詩意咸/陽趙李謂㳺俠近倖之儔漢書谷永傳小臣趙李從㣲)
(賤貴寵成帝常與微行者籍用趙李字正出此若如顔/延年説趙飛燕李夫人豈可言經過如劉㑹孟言當時)
(實有此人唐王維詩亦有日夜經過趙李家豈唐時亦/實有此人乎乃知讀書不詳考深思雖如延年之博學)
(㑹孟之精鑒亦不免/失之况下此者耶)
　　　帶劍上吾丘
漢武故事曰漢武帝崩後忽見形謂陵令薛平曰我雖
失勢猶為汝君奈何令吏卒上吾陵磨劍乎因不見推
陵㫄果有方石可以為礪吏卒常盜磨刀劍霍光欲斬
之張安世曰神道茫昧不宜為法故阮公詠懐詩曰失
勢在湏臾帶劍上吾丘(丹鉛/餘錄)
　　　吹臺
東京記天清寺繁臺梁孝王按歌吹之臺阮公詩云駕
言發魏都南向望吹臺簫管有餘音梁王安在哉後有
䌓氏居其側里人呼為繁臺(文昌/雜錄)
　　　石龜
陸機詩石龜尚懐海我寧忘故鄉此葢東北巖有大石
龜俗云魯般所作夏則入海冬復止於西山上
　　　南陔(束晳補/亡詩)
陔釋曰隴也羣經(闕/)辨曰序謂孝子相戒以飬陔當訓
戒鄉飲酒燕禮賔醉而出奏陔之言戒也以陔為節明
無失禮(困學/紀聞)
　　　夷庚
左傳成十八年披其地以塞夷庚正義云平道也二字
出此李善注誤
　　　三命
祭法注司命主督察三命孝經援神契曰命有三科有
受命以保慶有遭命以謫暴有隨命以督(闕/)　子注云
命有三名行善得善曰受命行善得惡曰遭命行惡得
惡曰隨命孫子荆詩云三命皆有極皆本援神契(並同/上)
　　　董京詩
晉書隱逸傳董京字威輦至洛陽行吟常宿白社中時
乞於市得殘碎繒絮結以自覆全帛佳緜則不肯受或
見推排罵辱曽無怒色孫楚貽書勸仕京不從答以古
詩其末句云萬物皆賤惟人為貴動以九州為狹靜以
圜堵為大予詳最後二句明知足常足鵬鷃逍遥之意
也(法藏碎/金錄)
　　　被池
左太冲詩衣被皆重池池被之心如池也李太白詩亦
有綠池障泥錦之句又装潢家以巻縫罅處為玉池也
(丹鉛/餘錄)
　　　榮木
爾雅注榮木梧桐也槖鄂皆五陶詩冉冉榮木結根于
兹是也或以為榮華失之(同/上)
　　　明玕青瑶
士大夫學淵明作詩往往故為平澹之語而不知淵明
制作之妙巳在其中矣如讀山海經云亭亭明玕照落
落青瑶流豈無雕琢之功葢明玕為竹青瑶為水與所
謂紅皺曬簷瓦黄圓繫門衡者異矣(竹坡/詩話)
　　　子夜
李太白云子夜吳歌動君心李義山詩云鶯能子夜歌
云晉有子夜者善歌非時數也(許彦周/詩話)
　　　石闕
古樂府云金銅作蓮花蓮子何其貴攡門不安横無復
相關意石闕生口中含悲不得語石闕古漢時碑名故
云(夷白齋/詩話)
　　　小姑無郎
古樂府淸溪小姑曲云開門白水側近橋梁小姑所居
獨處無郎唐李義山詩神女生涯元是夢小姑居處本
無郎小姑蔣子文第三妹也楊炯少姨廟碑云虞帝二
妃湘水之波瀾未歇蔣侯三妹青溪之軌迹可尋(升菴/詩話)
　　　白紵舞
宋書樂志有白紵舞樂府解題譽白紵曰質如輕雲色
如銀製以為袍餘作巾袍以光軀巾拂塵王建云新縫
白紵舞衣成来遲邀得吳王迎元稹云西施自舞王自
管白紵翻翻鶴翎散則白紵舞衣也王建云新換霓裳
月色裙豈霓裳羽衣舞亦用白耶(韵語/陽秋)
　　　三殤
李善注文選本末詳備極可善所謂五臣者真俚儒之
荒陋者也而世以為勝善亦謬矣謝曕張子房詩云奇
慝暴三殤此禮所謂上中下殤言暴秦無道戮及孥稚
也而乃引苛政猛於虎吾父吾子吾夫皆死於是謂夫
與父為殤此豈非俚儒之荒陋乎(東/坡)
　　　池塘生春草
池塘生春草園栁變鳴禽靈運坐此詩得罪遂託以阿
連夢中授此語有客以請舒王曰不知此詩何以得名
於後世何以得罪於當時舒王曰權徳輿已常評之公
苦未尋繹爾客退而求德輿集了無所得復以為問舒
王誦其畧曰池塘者泉州瀦溉之地今曰生春草是王
澤竭也豳詩所紀一蟲鳴則一候變今曰變鳴禽者候
將變也客以告士夫士夫益服舒王之博(吟窻/雜錄)
　　　瑶華
楚詞云折踈麻兮瑶華將以遺兮離居瑶華謂麻之華
白也詩載木桃木李握椒芍藥之類皆相贈問之物所
謂踈麻者所以贈問離居也謝靈運南樓遲客詩云瑶
華未堪折蘭苕已屢摘路阻莫贈問何以慰離析越嶺
溪行云握蘭徒勤摘折麻心莫展駱賔王思家詩云旅
行悲泛梗離恨斷踈麻錢起題輞川詩云折麻定延竚
乘月期相尋皆用楚辭意用於離居至於起贈趙給事
詩乃云不惜瑶華報木桃則是以瑶華為玉誤矣(韻語/陽秋)
　　　雲錦
文選海賦云雲錦散文於沙汭之際故謝靈運詩有赤
玉隱瑶溪雲錦被沙汭之句觀其語意正言沙石五色
如雲錦被於岸爾世見韓退之作曲江荷花行云撑舟
昆明度雲錦遂謂退之以雲錦二字狀荷花其實非也
謂之度雲錦言舟行於五色沙石之際豈謂荷花哉(同/上)
(○此江文通擬作葛常/之云謝靈運詩非也)
　　　送孔令詩
謝靈運送孔令詩季秋邊朔苦旅鴈違霜雪凄凄陽卉
肥皎皎寒潭潔上二句見孔令避地之意三句喻時四
句美孔賦而比也在宥天下理吹萬羣芳悦詩意㣲婉
喻宋公尤妙(琅琊/漫抄)
　　　牽絲
謝靈運詩牽絲及元興解龜在景平李善注引應璩詩
不悟牽朱絲三署来相尋觧云牽絲初仕也解龜去仕
也文苑英華康子元㕘軍帖子判云萬里牽絲俄畢子
荆之任九流懸鏡行披彦輔之雲又似用為孫楚事(升/菴)
(詩/話)
　　　晚見朝日
謝靈運詩曉聞夕飈急晚見朝日暾此語殊有變互凡
風起必以夕此云曉聞夕飈即杜子美之喬本易髙風
也晚見朝日倒景反照也孟郊詩南山塞天地日月石
上生髙峯夕駐景深谷夜先明皆自謝詩翻出(譚苑/醍醐)
　　　陶嘉月
謝惠連云漾舟陶嘉月王襃九懐云陶嘉月兮總駕王
逸云及吉時也(西溪/叢語)
　　　行藥
鮑昭行藥至城東橋詩五臣注云昭因疾服藥行而宣
道之杜甫舟中伏枕詩云行藥病涔涔漢許皇后云我
頭岑岑藥中得無有毒乎(同/上)
　　　吹蠱
鮑照苦熱行含沙射流影吹蠱痛行暉南中畜蠱之家
蠱昏夜飛出飲水光如曵彗所謂行暉也文選注行暉
行旅之暉非也(升菴/詩話)
　　　宗衮
東坡詆五臣注文選以為荒陋予觀選中謝𤣥暉和王
融詩云阽危賴宗衮㣲管寄明牧正謂謝安謝𤣥安石
於𤣥暉為逺祖以其為相故曰宗衮而李周翰注曰宗
衮謂王導導與融同宗言晉國臨危賴王導而破苻堅
牧謂謝𤣥亦同破堅者夫以宗衮為王導固可笑然猶
以和王融之故微為有説至以導為與謝𤣥同破苻堅
乃是全不知有史筞而狂妄注書所謂小兒強解事也
惟李善注得之(容齋/隨筆)
　　　謝詩
謝朓詶王晉安詩南中榮橘柚寧知鴻鴈飛後人不解
此句之妙晉安即閩泉州也南中榮橘柚即諺云樹蠻
不落葉也寧知鴻鴈飛即諺云鴈飛不到處也樹不凋
鴈不到本是瘴鄉乃以美言之此是隱句之妙(升菴/詩話)
　　　平楚
謝𤣥暉詩云寒城一以眺平楚正蒼然平楚猶平野也
吕延濟乃用翹翹錯薪言刈其楚謂楚木叢便覺意象
殊窘凡五臣之陋類若此(唐子西/語錄)
謝朓詩寒城一以眺平楚正蒼然楚叢木也登髙望逺
見木杪如平地故云平楚猶詩所謂平林也陸機詩安
轡遵平莽謝語本此唐詩燕掠平蕪去又逰絲蕩平綠
又因謝詩而衍之也(升菴/詩話)
　　　佳麗
韓子佳麗也者邪正之分也戰國策宫中佳麗好玩又
云趙天下善為音佳麗人之所出也嚴安䟽佳麗珍怪
順于耳目謝朓詩江南佳麗地佳麗字非始自謝也文
選注失引之(丹鉛/餘錄)
　　　萬年枝
謝朓詩風動萬年枝唐詩青松忽似萬年枝三體詩注
以為冬青非也草木䟽云檍木枝葉可愛二月花白子
似杏今官園種之取億萬之義改名萬嵗樹即此也(同/上)
　　　瑟居
梁武帝詩瑟居超七淨瑟與索同蕭索字一作蕭瑟則
索居亦得作瑟居也葢瑟索借用字正作槭(丹鉛/四錄)
　　　䕶門草
王筠寓直詩霜被守宫槐風驚䕶門草物類志曰䕶門
草出常山取置戸下或有過其門者草必叱之一名百
靈草(丹鉛/餘錄)
　　　碑生金
陰鏗詩曰表柱應堪燭碑書欲有金上句用張華然燭
化狐事下句碑生金事人鮮知之考水經注魏受禪碑
六字生金論者以為司馬金行故曹氏六世而晉代之
也又苻子曰木生蝎石生金又賈逵祠前碑石生金干
寳以為晉中興之瑞郭璞傳碑生金庾氏禍至矣陰所
用葢出此(同/上)
　　　鄉里
古人稱妻曰鄉里沈休文山隂栁家女詩云還家問鄉
里詎堪持作夫南史張彪傳曰我不忍令鄉里落他處
姚令威曰今㑹稽人曰家里其義同也(西溪叢語俗丹/鉛續錄曰  語)
(云鄉里夫妻歩歩相隨言/鄉不離里如夫不離妻也)
　　　鳳艒
博雅艒䑿舟也艒音墨隋志有龍舟鳳艒(丹鉛/續錄)
　
　
　
　
　
　
　
　
　
　
　
　
　古詩紀巻一百五十三
欽定四庫全書
　古詩紀巻一百五十四　　明　馮惟訥　撰
别集第十
　襍觧(下/)
　　　兔葵燕麥
劉禹錫再逰𤣥都觀詩序云唯兎葵燕麥動揺春風耳
今人多引用之予讀北史邢劭傳載劭一書云國子雖
有學官之名而無教授之實何異兎絲燕麥南箕北斗
哉然則此語由来乆矣爾雅曰莃兎葵籥雀麥郭璞注
曰頗似葵而葉小狀如藜雀麥即燕麥有毛廣志曰兎
葵爚之可食古歌曰田中兎絲何嘗可絡道邊燕麥何
嘗可穫皆見於太平御覽上林賦箴析苞荔張揖注曰
析似燕麥音斯葉庭珪海錄碎事云兎葵苖如龍芮花
白莖紫燕麥草似麥亦曰雀麥但未詳出於何書(容齋/三筆)
　　　金錯刀
張平子四愁詩云美人贈我金錯刀何以報之英瓊瑶
金錯刀王莽所鑄錢名莽居攝變漢制以周錢有子母
相權於是更造大錢徑寸二兮重十二銖文曰大錢五
十又造契刀其環如大錢身形如刀長二寸文曰契刀
五百錯刀以黄金錯其文曰一刀直五千與五銖錢凡
四品並行杜子美對雪詩金錯囊垂罄銀壺酒易賒韓
退之潭州泊船詩聞道松醪賤何須恡錯刀皆謂是也
或注四愁詩引續漢書佩刀諸侯王以金錯環恐與王
莽所鑄錯刀又别(藝苑/雌黄)
　　　閼氏
石季倫王明君辭云延我於穹廬加我閼氏名閼氏單
于妻也上烏前切下章移切前漢匈奴傳曰冒頓後有
愛閼氏生少子顔注閼氏匈奴皇后號劉貢父云匈奴
單于號其妻閼氏耳顔便以皇后解之大俚俗也西河
舊事云失我祁連嶺使我六畜不蕃息失我焉支山使
我婦女無顔色葢北方有焉支山山多紅藍北人採其
花染緋取其英鮮者作胭脂婦人粧時用作頰色殊鮮
明可愛匈奴名妻閼氏言可愛如胭脂也錢昭度作王
昭君詩云閼氏纔聞易妾名歸期長似俟河清則誤讀
氏字為姓氏之氏矣(同/上)
　　　長楸
曹植詩鬬雞東郊道走馬長楸間陳沈烱邉馬有歸心
詩彌憶長楸道金鞍背落暉杜子美玉腕騮詩頓驂飄
赤汗跼踳顧長楸畵馬圖詩霜蹄蹴踏長楸間苕溪漁
隱曰文選注古人種楸於道故曰長楸(復齋/謾録)
　　　詠月詩
梁朱超舟中望月詩入風先遶暈排霧急移輪梁庾肩
吾詩圓隨漢東蚌暈逐淮南灰庾信望月詩灰飛重暈
缺蓂落獨輪斜王襃關山月詩灰寒光轉白風多暈欲
生葢用淮南子所謂月隨灰而暈缺故子美晚月詩欲
得淮南術風吹暈巳生
　　　織女詩
文選古詩河漢淸且淺相去復幾許盈盈一水間脉脉
不得語梁劉孝儀詠織女詩欲待黄昬至含嬌渡淺河
隋江總七夕詩婉孌期今夕飄飄渡淺流王諲七夕詩
天河横欲曉風駕儼應飛故老杜天河詩牛女年年度
何曾風浪生
　　　一柱觀
張華博物志曰江陵有臺甚大而惟有一柱衆梁皆共
此柱後土人呼為木履觀或一柱觀梁劉孝綽江津寄
劉之遴云經過一柱觀出入三休臺
　　　錦纜
吳甘寧住止嘗以繒錦維舟去輙割棄以示奢侈陳張
正見賦朔雪映夜舟詩檣風吹影落纜錦雜花浮世言
錦纜始於煬帝非也吳陳之間巳見矣故杜子美秋興
詩錦纜牙檣起白鷗又錦纜囘沙磧蘭橈避狄州又送
鄭二還江陵詩火旗還錦纜白馬出江城(並同/上)
　　　行李
唐李濟翁資暇錄云古使字作李左氏春秋傳言行李
乃是行使後人誤為李字春秋僖公三十年左氏傳云
若舎鄭以為東道主行李之徃来共其困乏杜預曰李
使人也又襄公八年左氏傳云亦不使一介行李告于
寡君杜預曰行李行人也又昭公十三年左氏傳曰諸
侯靖共好以為事行理之命無月不至杜預曰行理使
人通聘問者或言理或言李皆謂行使也但文其言謂
之行李亦作理耳以此知其非改古文為李也古文字
多矣李濟翁不言李字出何書未可遽爾泛舉而改作
也劉孝威結客少年塲行云少年李六郡遨逰遍五都
李作使音(西溪/叢語)
　　　燭銀
穆天子傳天子之寳璿珠燭銀郭璞曰銀有精光如燭
也梁簡文詩燭銀踰漢女寳鐸邁昆吾江總貞女峽賦
含照曜之燭銀泝潺湲之膏玉唐人詩用銀燭字本此
(升菴/詩話)
　　　挂胡牀
魏裴潜為兖州太守嘗作一胡牀及其去留以挂柱梁
簡文帝詩不學胡威絹寧挂裴潜牀太白詩去時無一
物東壁挂胡牀
　　　緑沈
梁簡文詩曰吳戈夏服箭驥馬緑沈弓予考之緑沈乃
畵工色之名鄴中記云石虎造象牙桃枝扇或綠沈色
或木蘭色或紫紺色或欝金色王羲之筆經云有人以
綠沈漆管見遺南史梁武帝西園食綠沈𤓰是綠沈即
西𤓰皮色也杜少陵詩雨抛金鎻甲苔卧綠沈槍楊巨
源詩吟詩白羽扇校獵綠沈槍皆謂以綠沈色為漆飾
槍柄耳(並同/上)
　　　合浦葉
劉欣期交州記云合浦東百里有一杉樹葉落隨風入
洛陽城内漢時有善相者説此休徴當出王者特遣人
伐樹庾信詩傳聞合浦葉逺向洛陽飛吳均詩三秋合
浦葉九月洞庭枝薛道衡吳趨行杉葉朝飛向京洛文
魚夜過歴吳洲皇甫冉詩心隨合浦葉命寄首陽薇楊
盈川文合浦杉葉飛向洛陽始興鼔木徙於臨武事皆
本此始興鼓木見水經注(丹鉛/餘錄)
　　　刺閨
梁戴暠從軍行云長安夜刺閨胡騎犯銅鞮刺閨夜有
急報投刺於宮門也南史陳文帝每夜刺閨取外事分
判者前相續敇雞人伺漏傳籖於殿中令投籖於階石
上蹌然有聲隋煬帝詩投籖初報曉隋時此制猶存也
(丹鉛/餘錄)
　　　八蠶
文選吳都賦國稅再熟之稻鄉貢八蠶之綿注引劉欣
期交州記云一嵗八蠶繭出日南也慎按漢俞益期牋
云日南蠶八熟繭軟而薄又永嘉記云永嘉有八輦蠶
一曰蚖珎蠶三月績二曰板蠶四月初績三曰蚖蠶四
月績四曰愛珎五月績五曰愛蠶六月末績六曰寒珎
七月績七曰四出蠶九月初績八曰寒蠶十月績凡蠶
再熟者皆謂之珎此則八蠶之實也李賀詩將餧吳王
八繭蠶則直謂一蠶之收當八繭耳一嵗八績恐誇者
之過也
　　　御亭
一唐人送元中丞江淮轉運詩一首王維錢起集皆有
之其去問珠官俗来經石􁇪春東南御亭上莫問有風
塵用事頗隱僻石􁇪用荀子紫􁇪魚鹽及文選石􁇪應
節而揚葩事也御亭吳大帝所建在晉陵庾信詩御亭
一囘望風塵千里昬是也(並同/上)
　　　懸炭
後漢律厯志古者天子以日至御前殿合八能之士陳
八音聽樂均度晷景候鍾律權土炭放隂陽日冬至陽
氣至則樂均淸景長極黄鍾通土炭輕而衡仰日夏至
隂氣應則樂均濁景短極㽔賔通土炭重而衡低淮南
子曰水勝故夏至濕火勝故冬至燥燥故炭輕濕故炭
重蕭子雲嵗暮直廬試衡輕炭燥權重泉涸李騫詩流
火時將末懸炭漸云輕梁簡文帝詩月暈蘆灰缺秋還
懸炭枯懸炭古候氣法也今絶其法而人亦罕知其事
文人引用亦僅此三條耳(丹鉛/閏錄)
　　　月表
禮記云為朝夕必放於日月為朝夕者葢立圭以測日
景立表以量月采日圭之法具於周禮月表世罕知漢
書李尋傳月者衆隂之表消息見伏百里為品千里立
表王僧䖍詩所謂月表望青丘是也吳下田家以正月
八日夜立一竿於平地月初出有影即量之據其長短
移於水靣就橋柱畫痕記之梅雨水漲必到所記之處
葢古之遺法管子云不明於則而欲出號令猶立朝夕
於運鈞之上運鈞泥工圓轉之器也(丹鉛/續録)
　　　屠蘇
蕭子雲雪賦曰韜罘罳之飛棟沒屠蘇之髙影始飄舞
於圓池終停華於方井杜工部冷淘詩曰願憑金騕裊
走置錦屠蘇屠蘇菴也廣雅云屠蘇平屋也通俗文曰
屋平曰屠蘇魏略云李勝為河南太守郡㕔事前屠蘇
壊唐孫思邈有屠蘇酒方葢取菴名以名酒後人遂以
屠蘇為酒名矣何遜詩郊郭勤二頃形體憇一蘇又大
冠亦曰屠蘇禮曰童子幘無屋凡冠有屋者曰屠蘇晉
志元康中商人皆著大障諺曰屠蘇障日覆兩耳㑹見
暍兒作天子(丹鉛餘錄○又詩話補遺曰周王襃詩飛/甍彫翡翠繡桷畵屠蘇屠蘇本草名畵於)
(屋上因草名以名屋杜詩云願隨金騕裊走置錦屠蘇/此屠蘇屋名也後人又借屋名以名酒元是屠蘇酒是)
(也又大帽形類屋亦名屠蘇南/史謡云屠蘇障日覆兩耳是也)
　　　黄雲
春秋運斗樞曰黄雲四合女訛驚邦感精符曰妻黨翔
則黄雲入國妻黨翔謂女謁盛也淮南子曰黄天之氣
上為黄雲下為黄埃江淹詩河洲多沙塵風吹黄雲起
李太白黄雲城南烏欲栖(補文選注之未/備  詩話補遺)
　　　寳祙腰綵
祙女人脇衣也隋煬帝詩錦袖淮南舞寳祙楚宮腰盧
照隣詩倡家寳祙蛟龍被是也或謂起自楊妃出於小
説偽書不可信也崔豹古今注謂之腰綵注引左傳衵
服謂日日近身衣也是春秋之世已有之豈始於唐乎
沈約詩嶺上蒲萄繡腰中合歡綺謝偃詩細風吹寳祙
輕露濕紅紗(升菴/詩話)
　　　搗衣
字林云直舂曰搗古人搗衣両女子對立執一杵如舂
米然今易作卧杵對坐搗之取其便也嘗見六朝人畵
搗衣圖其制如此圖後有行書魏瓘賦云夜如何其秋
兮巳半拽魯縞攘皓腕始於揺揚終於凌亂驚飛燕之
兩行遏彩雲而一斷隱髙樓而如動度遥城而如散夜
有露兮秋有風杵有聲兮衣可縫佳人聽兮意何窮歩
逍遥於凉景暢容與於晴空黄金釵兮碧雲髪白綸巾
兮青女月佳人良未歇臂長虹兮乍開凌倒景而將越
是時也餘􁑨未畢微影方流逶迤洞房半入宵夢窈窕
閑館方増客愁李都尉以胡笳動泣向子期以鄰笛增
憂古人獨感於聽今者况兼乎秋願君無按龍泉色誰
道明珠不可投賦雖非偶自是齊梁風流之習也(同/上)
　　　黄額
後周天元帝令宮人黄眉墨妝其風流於後世虞世南
詠袁寳兒云學畵鴉黄半未成此煬帝時是也至唐猶
然駱賔王詩寫月圖黄罷凌波拾翠通又盧照鄰詩纎
纎初月上鴉黄鴉黄粉白車中出宋陳去非蠟梅詩智
瓊額黄且勿誇眼明見此風前葩智瓊晉代魚山神女
也額黄事不見所出當時必有傳記而黄粧實自智瓊
始乎(詞/品)
　　　靨飾
説文靨頬輔也洛神賦明眉善睐靨輔承權自吳宮有
獺髓補痕之事唐韋固妻少時為盗刃所刺以翠掩之
女妝遂有靨飾其字二音一音琰一音葉温飛卿詞繡
衫遮笑靨煙草䨇飛蝶此音葉又云粉心黄蕋花靨黛
眉山兩㸃此音琰(同/上)
　　　斗音主
古文易日中見斗斗作主鄭𤣥注詩酌以大斗斗亦音
主儀禮司宫設罍於洗東有枓釋之枓音主注枓㪺水
器也律厯志聚于斗溝洫志涇水一石其泥數斗且漑
且糞長我禾黍(譚苑/醍醐)
　　　黽音蔑
抱朴子舉秀才不知書舉孝亷父别居寒素清白濁如
泥髙弟良將怯如黽泥音涅後漢書引論語涅而不緇
作泥而不滓可證也黽音蔑爾雅註引黽勉從事或蠠
沒又作宻勿可證也泥音涅則黽當音蔑黽或音宻則
泥當音匿古音例無定也晉書作怯如雞葢不得其音
而改之(丹鉛/四錄)
　　　㸃與玷通
㸃與玷同古詩多用之束晳補亡詩鮮侔晨葩莫之㸃
辱左思唐林兄弟賛二唐潔已乃㸃乃汚陸厥答内兄
希叔詩既叨金馬署復㸃銅龍門杜子美詩幾囘青𤨏
㸃朝班正承諸賢用事例也(宋樓/鑰)
　　　晉音齊
孟喜易晉作齊陸徳明云齊子西切義同葢音躋躋亦
晉也故知義同春秋齊師遷紀邢鄑郚鄑子移反文選
弦髙犒㬐師(述祖/徳詩)注引吕氏春秋秦將伐鄭賈人弦髙
遇之乃矯鄭伯之命以勞之曰寡君使丙也術也視也
於邊候㬐之道也迷惑入大國之地再拜受之髙誘曰
㬐國名也按㬐鄑同字從邑為是從日傳寫誤也古但
作晉而音子西反與易春秋合(譚苑/醍醐)
　　　帆字音
帆字符咸切舟上幔也又扶泛切使風也舟幔則平聲
使風則去聲葢動靜之異也劉熈釋名曰隨風張幔曰
帆注去聲廣韻曰張布障風曰㠶音與梵同左傳宣公
十三年注㧞斾投衡上使不㠶風謂車斾之受風若舟
㠶之帆風也舟帆之帆平聲帆風之帆去聲䟽云帆是
扇風之名孫綽子曰動不中理若帆舟而無柁南史因
風帆上前後連咽荆州記云宮亭湖廟神能使湖中分
風而帆南北晉湛方生有帆入南湖詩又有還都帆詩
謝靈運有逰赤石進帆海詩劉孝威有帆渡吉陽洲詩
選無因下征帆徐陵詩南茨大麓北帆淸湘劉删詩廻
艫乘泛水舉帆逐分風孟浩然詩嶺北廻征帆巴東問
故人近蘇州刻孟詩改征帆為征棹葢淺學妄改非刀
誤也(升菴/詩話)
　　　朅来
今文語辭朅来聿来不知所始按楚辭車既駕兮朅而
歸不得見兮心傷悲舊注朅去也又按呂氏春秋膠鬲
見武王於鮪水曰西伯朅去無欺我也武王曰不子欺
將伐殷也膠鬲曰朅至武王曰將以甲子日至注朅何
也若然則朅之為言盍也若以解楚辭則謂車既駕矣
盍而歸乎以不得見而心傷悲也意尤婉至則今文所
襲用朅来者亦謂盍来也非是發語之辭矣文選注劉
向七言曰朅来歸耕永自踈顔延年秋胡妻詩曰朅来
空復辭皆謂盍来始通
　　　班暽
何晏景福殿賦明光熠爚文彩璘班皇甫士安勸志靑
紫之暽班暽班即斕斑也斕字俗書到漑餉任昉杖詩
文彩既斑爛爛即俗斕字韓文公詩華燭光爛爛注亦
作平音班爛字古勝俗用斕字
　　　谸眠
楚辭逺望兮阡眠陸機詩林薄杳阡眠吕延濟曰阡眠
原野之色按説文谸山谷青谸也則阡眠字當作谸眠
又列子云鬰欝芊芊注芊芊茂盛之貌李白賦彩翠兮
芊眠谸眠作芊眠亦通文選别作旰眠字皆從目(並同/上)
　　　陸機太白詩音
陸機招隱詩哀音附靈波頽響赴曾曲附音拊太白詩
𦍑笛横吹阿嚲廻向月樓中吹落梅下吹字音去聲不
惟便於讀亦義宜爾也(丹鉛/閏錄)
　　　古詩用古韻
宋南平王劉鑠過歴山湛長史草堂詩云兹山藴靈詭
憑覽趣亦贍九峯相接連五渚逆迎浸層阿痩且隱絶
嵓暢方禁溜衆夏更寒林交晝長䕃伊予久緇涅復得
味恬淡願逐安期生於焉惬髙枕贍音慎淡枕與浸䕃
皆相叶為韻葢用古韻也庾信喜晴應詔詩云御辨誠
膺錄維皇稱有建栢梁驂四馬髙陵馳六傳河堤崩故
栁秋水髙新堰王城水鬬息洛浦河圖獻伏泉還習坎
隂風已囘巽桐枝長舊圍蒲節抽新寸山藪欣藏疾幽
棲得無悶有慶兆民同論年天子萬(升菴詩話曰巽音/旋寸音斷悶音慢)
亦古韻也吳才老韻補自謂博極羣書而不引此何邪
劉鑠字休𤣥文選載其擬古二首其别詩惟見此首耳
湛長史名茂之酬𤣥休詩巳見(同/上)
　(古之詩韻如三百篇協用者西北有髙樓上與浮雲/齊是也如洪武韻互用者灼灼園中葵朝露待日晞)
　(是也如沈韻拘用者有鳥西南飛熠熠似蒼鷹是也/漢人用韻叅差沈約韻譜始為嚴整早發定山尚用)
　(山先二韻及唐以詩取士遂為定式後世因之不復/古矣楊誠齋曰今之禮部韻乃是限制士子成文不)
　(許出韻因難以見工爾至於吟咏性情當以國風離/騷為法又奚禮部韻拘之哉古詩自有所叶如靡室)
　(靡家玁狁之故曹大家/字本此○詩家直説)
　　　日出東南隅行
日出東南隅行古詞曰日出東南隅照我秦氏樓舊説
邯鄲女子姓秦名羅敷為邑人千乘王仁妻仁為趙王
家令羅敷出採桑陌上趙王登樓見而悦之置酒欲奪
焉羅敷彈筝作陌上桑以自明不從今其詞乃羅敷採
桑陌上為使君所邀羅敷盛誇其夫為侍郎以拒之論
者病其不同大抵詩人感詠隨所命意不必盡當其事
所謂不以辭害意也且發乎情止乎禮義古詩之風也
今次是詩益將體原其蹟而以辨麗是逞約之以義殆
有所未合而盧思道傅縡張正見復不究明更為祖述
使若其夫不有東方騎不為侍中郎不作専城居乃得
從使君之載歟如劉邈王筠之作蠶不饑日未暮亦安
得徬徨為使君留哉蕭撝殷謀曾不足道而沈君攸所
謂看金怯舉意求心自可知亦庶幾焉故秋胡婦曰婦
人當採桑力作以飬舅姑亦不願人之金此真烈婦之
辭耳(樂府/集)
　　　豫章行
豫章行豫章邑名漢南昌縣隋為豫章有豫章江江連
九江有釣磯陶侃少時嘗宿此夜聞人唱聲如量米者
訪之吳時有度支於此亡今考傅𤣥陸士衡軰所作多
敘别離怨恨思即知豫章昔為華艷盛麗之區耳至唐
杜牧詩尚過稱其侈靡焉
　　　董桃行
董桃行言神仙事傅休奕九秋篇十二章乃敘夫婦别
離之思梁簡文賦行幸甘泉宮歌復云董桃律金紫賢
妻侍禁中疑若引董賢及子瑕殘桃事終云不羨神仙
侶排煙逐駕鴻皆所未詳按漢武内傳王母觴帝命侍
女索桃剩桃七枚大如鴨子形色正靑以四枚㗖帝因
自食其三帝收餘核王母問何為帝曰欲種之王母曰
此桃三千嵗一生實奈何帝乃止於是數過命侍女董
䨇成吹雲和笙觴帝作者取諸此耶
　　　走馬引
走馬引樗里牧恭所作也為父報怨殺人亡匿山下有
天馬夜降圍其室而鳴覺聞其聲以為追吏奔而亡去
旦視乃天馬跡因惕然大悟曰吾之所處將危乎遂荷
糧去入沂澤中援琴而鼓之為天馬聲曰走馬引而張
敞為京兆尹無威儀時罷朝㑹過走馬章臺街風俗曰
殺君馬者路傍兒也言長吏馬肥觀者快之乗者喜其
言驅馳不知至於死故張率作此引曰歛轡且歸去吾
畏路傍兒
　　　棗下何纂纂
棗下何纂纂古咄唶歌曰棗下何攅攅榮華各有時棗
欲初赤時人從四邊来棗適今日賜誰當仰視之潘安
仁笙賦曰詠園桃之夭夭歌棗下之纂纂歌曰棗下纂
纂朱實離離宛其死矣化為枯枝纂纂棗花也棗之纂
纂盛貌實之離離將衰言榮謝之各有時也(並同上所/樂府集)
(載尚多正與樂府解題同耳/觧題巳有别本故不重錄)
　　　鳳將雛
鳳將雛曲吳競樂府題要云漢世樂曲名也而郭茂倩
樂府詩集中無此詞獨通典載應璩百一詩為作陌上
桑及言鳳將雛張正見置酒髙殿上云琴挑鳳將雛當
是用相如鼓琴挑云鳳兮歸故鄉遨逰四海求其凰之
義則此曲其来久矣按晉書樂志吳聲十曲一曰子夜
二曰上桂三曰鳳將雛此三曲自漢至梁有歌今不傳
矣(葛常/之)
　　　踏揺娘
隋末有河間人􁀙鼻酗酒自號郎中每醉必敺擊其妻
妻美而善歌每為悲怨之聲輙揺頓其身好事者乃為
假靣以寫其狀呼為踏揺娘今謂之談娘(劉賔客/嘉話錄)
　　　詠邯鄲故才人嫁為厮飬卒婦
樂府有邯鄲才人嫁為厮飬卒婦篇特亡其辭亦失其
解及考史記張耳傳洎楚漢春秋并曰趙王武臣為燕
軍所獲囚於燕獄先後使者往請輙為燕所殺趙有厮
養卒謝其舍中曰吾將載趙王歸舎中人笑之乃走燕
壁以利害説燕將燕以為然乃歸趙王厮養卒御王以
歸武臣歸趙以美人妻飬卒以報之是其事也(升菴/詩話)
　　　昔昔鹽
薛道衡以空梁落燕泥之句為隋煬帝所嫉考其詩名
昔昔鹽凡十韻唐趙嘏廣之為二十章其燕泥一章云
春至今朝燕花時伴獨啼飛斜珠箔隔語近畵梁低帷
卷閒窺戸牀空暗落泥誰能長對此䨇去復䨇棲樂苑
以為羽調曲𤣥怪録載籧篨三娘工唱阿鵲鹽又有突
厥鹽黄帝鹽白鴿鹽神雀鹽踈勒鹽滿座鹽歸國鹽唐
詩媚賴吳娘唱是鹽更奏新聲刮骨鹽然則歌詩謂之
鹽者如吟行曲引之類云今南嶽廟獻神樂曲有黄帝
鹽而俗傳以為黄帝炎長沙志從而書之葢不考也韋
縠編唐才調詩以趙詩為劉長卿而題為别宕子怨誤
矣(容齋/續筆)
　　　夜夜昔昔
梁樂府夜夜曲或名昔昔鹽昔即夜也列子昔昔夢為
君鹽亦曲之别名(丹鉛/餘錄)
　　　烏鹽角
曲名有烏鹽角江鄰幾襍志云始教坊家人市鹽得一
曲譜於角子中翻之遂以名焉戴石屏有烏鹽角行元
人月泉吟社詩山歌聒耳烏鹽角村酒柔情玉練搥(同/上)
　　　樂府命題
齊梁以来文士喜為樂府辭然沿襲之久往往失其命
題本意烏將八九子但詠烏雉朝飛但詠雉雞鳴髙樹
巔但詠雞大抵類此而甚有併其題失之者如相府蓮
訛為想夫憐楊婆兒訛為楊叛兒之類是也葢辭人例
多事語言不復詳研考雖李白亦不免此惟老杜兵車
行悲青坂無家别等數篇皆因事自出己意立題畧不
更蹈前人陳迹真豪傑也
古樂府命題皆有主意後之人用樂府為題者直當代
其人而措辭如公無渡河須作妻止其夫之辭太白輩
或失之惟退之琴操得體(唐子西/文録)
　　　樂曲名解
古今樂録曰傖歌以一句為一解中國以一章為一解
王僧䖍啟曰古曰章今曰解解有多少當是先詩而後
聲詩叙事聲成文必使志盡於詩音盡於曲是以作詩
有豐約制解有多少又諸曲調皆有辭有聲而大曲又
有艷有趍有亂辭者其歌詩也聲者若羊吾夷伊那何
之類也艶在曲之前趍與亂在曲之後亦有吳聲西曲
前有和後有送也慎按艶在曲之前與吳聲之和若今
之引子趍與亂在曲之後與吳聲之送若今之尾聲羊
吾夷伊那何皆聲之餘音嫋嫋有聲無字雖借字作譜
而無義若今之哩囉嗹唵唵吽也知此可以讀古樂府
矣(詞/品)
　　　樂府聲音
　(鄭漁仲謂樂以詩為本詩以聲為用又謂古之詩今/之詞曲也若不能歌之但能誦其文而説其義可乎)
　(不幸世儒義理之説日勝而聲歌之學日㣲馬貴與/則謂義理布在方册聲則湮沒無聞其言皆有見而)
　(朱文公亦謂聲氣之和有不可得聞者此讀詩之所/以難也夫樂之義理詩詞是也聲歌猶後世之腔調)
　(也兩者俱詣乃為大成漁仲又謂樂之失自漢武始/盖言亡其聲耳漢世樂府如朱鷺君馬黄雉子斑等)
　(曲其辭皆存而不可讀想當時自有節拍短長髙下/故可合於律吕後来擬作者但詠其名物詞雖有倫)
　(恐非樂府之全也且唐世之樂章即今之律詩而李/太白立進清平調與王維之陽關曲于今皆在不知)
　(何以被之弦索宋之小詞今人亦不能歌矣今人能/歌元曲南北詞皆有腔拍如月兒髙黄鶯兒之類亦)
　(有律吕可按一入于耳即能辨之恐後世一失其聲/亦但詠月詠鶯而巳此樂之所以難也求元審音宿)
　(悟神解者世合有異/材○陸文裕公外集)
　(周官鞮鞻氏掌四夷之樂與其聲歌東方曰韎南方/曰任西方曰侏離北方曰禁文心雕龍云塗山歌於)
　(候人始為南音有娀謡乎飛燕始為北聲夏甲歎於/東陽東音以發殷氂思於西河西音以興是四方皆)
　(有音也今歌曲但統為南北二音如伊州凉州甘州/渭州本是西音今並以為北曲由是觀之則擊壤康)
　(衢卿雲南風白雲黄澤之類詩之篇什漢之樂府下/逮關鄭白馬之撰雖詞有雅鄭並北音也若南音則)
　(孺子接輿越人紫玉吳歈楚艶以及今之戲文皆是/然三百篇無南音周南召南皆北方也○真珠船)
　
　
　
　
　古詩紀卷一百五十四
欽定四庫全書
　古詩紀巻一百五十五　　明　馮惟訥　撰
别集第十一
　　辨証
　　　禹碑
徐靈期衡山記云夏禹導水通凟刻石書名山之髙劉
禹錫寄吕衡州詩云傳聞祝融峯上有神禹銘古石琅
玕姿秘文龍虎形崔融云於鑠大禹顯允天徳龍畫傍
分螺書匾刻韓退之詩岣嶁山尖神禹碑字青石赤形
模奇又云千捜萬索何處有森森綠樹猿猱悲古今文
士稱述禹碑者不一然劉禹錫葢徒聞其名矣未至其
地也韓退之至其地矣未見其碑也崔融所云則似見
之葢所謂螺書匾刻非目覩之不能道耳宋朱晦翁張
南軒逰南嶽尋訪不獲其後晦翁作韓文考異遂謂退
之詩為傳聞之誤葢以耳目所限為斷也王象之輿地
紀勝云禹碑在岣嶁峯又傳在衡山縣雲宻峯昔樵人
曽見之自後無有見者宋嘉定中蜀士因樵夫引至其
所以紙打其碑七十二字刻於夔門觀中後俱亡近張
季文僉憲自長沙得之云是宋嘉定中何致子一模刻
于嶽麓書院者斯文顯晦信有神物䕶持哉碑凡七十
七字輿地紀勝云七十二字誤也其文云承帝曰嗟翼
輔佐卿洲渚與登鳥獸之門叅身洪流而明發爾興久
旅忘家宿嶽麓庭智營形析心罔弗辰往求平定華嶽
泰衡宗䟽事裒勞餘伸禋鬱塞昏徙南瀆衍享衣制食
偹萬國其寧竄舞永奔(丹鉛/餘錄)
　　　麥秀之歌
史記箕子世家云箕子朝周過故殷墟感宫室毁壊生
禾黍箕子傷之欲哭則不可欲泣為其近婦人乃作麥
秀之詩以歌之其詩曰麥秀漸漸兮禾黍油油彼狡童
兮不與我好兮尚書大傳曰微子朝周過殷故墟見麥
秀之蔪蔪兮禾黍之蠅蠅也曰此故父母之國乃為麥
秀之歌歌曰麥秀漸漸兮禾黍油油彼狡童兮不我好
仇(按史記與尚書大傳所載之歌只差末句一字惟書/傳序與歌蔪蔪蠅蠅字不同宋玉笛賦枚乘七發皆)
(云麥秀蔪兮注麥芒也但史記以為箕子而書傳以為/㣲子且稱父母之國尤為有理不知司馬何所據而與)
(書傳抵牾耶/○學齋佔畢)
　　　龍蛇之歌
史記世家晉侯賞從亡者介子推不言禄禄亦不及子
推從者憐之懸書宫門曰龍欲上天五蛇為輔龍巳升
雲四蛇各入其宇一蛇獨怨終不見處余嘗觀劉向新
序乃云子推之詩曰有龍矯矯將失其所有蛇從之周
流天下龍入深淵得其安所有蛇從之獨不得甘雨遷
向相拒不逺且向號博洽羣書所載不同如此故並錄
之云(同/上)
　　　石鼔文
鞏豐云岐本周地平王東徙以賜秦襄公自此岐地屬
秦秦人好田獵是石鼓詩之作其在獻公之前襄公之
後乎其字類小篆地秦地聲秦聲字秦字其為秦詩何
疑(丹鉛/續録)
　　　石槨銘
衛靈公死卜塟於故墓不吉卜塟沙丘掘之數仭得石
槨洗而視之有銘曰不憑其子靈公奪而埋之夫靈公
之為靈久矣(見莊/子)漢滕公夏侯嬰死送塟至東都門外
駟不行踣地悲鳴即掘馬蹄下得石槨其銘曰佳城欝
欝三千年見白日于嗟滕公居此室乃塟斯地謂之馬
冢(博物志○餘冬序錄曰塟有銘從占而然古人鑄造/器物皆有欵識石槨之銘葢欲識之類耳據銘所言)
(豈䜟緯之書從/古巳有此術邪)
　　　臨河歌
漢書劉輔傳谷永等上書曰趙簡子殺其大夫鳴犢孔
子臨河歌而還張宴注曰簡子欲分晉國故先殺鳴犢
又聘孔子孔子聞其死至河而還也顔師古曰戰國筞
説二人姓名云鳴犢鐸犨而史記及古今人表並以為
鳴犢竇犨蓋鐸竇其聲相近故有不同耳今永等指鳴
犢一人不論竇犨也韓退之將歸撡亦云孔子之趙聞
殺鳴犢作予案今本史記孔子世家乃以為竇鳴犢舜
華説苑權謀篇云晉有澤鳴犢犨其不同如此(容齋/四筆)
　　　逸詩
逸詩篇名若貍首(射/義)驪駒(大戴禮/漢書注)祈招(左/傳)轡之柔矣(左/傳)
(周/書)皆有其辭惟采薺(周/禮)河水新宫茅䲭(左/傳)鳩飛(國/語)無辭
或謂河水沔水也新宫斯干也鳩飛小宛也周子醇
樂府拾遺曰孔子刪詩有全篇删者驪駒是也有刪兩
句者月離于畢俾滂沱矣月離于箕風揚沙矣是也有
删一句者素以為絢兮是也愚攷之周禮䟽引春秋緯
云月離于箕風揚沙非詩也素以為絢兮朱文公謂碩
人詩四章而章皆七句不應此章獨多一句葢不可知
其何詩然則非刪一句也若全篇之刪亦不止驪駒(論/語)
(唐棣之華之類/  困學紀聞)
　　　唇齒
左傳唇亡齒寒葢古諺也戰國䇿作唇掲齒寒掲與寒
叶韻(掲叶音掀/譚苑醍醐)
　　　雞口
寧為雞口無為牛後口或作尸後作從非是葢口後韻
叶如寧為秋霜無為檻羊之類古語自如此(餘冬/序錄)
　　　漢淮南王
漢淮南厲王死民作歌以諷文帝曰一尺布尚可縫一
斗粟尚可舂兄弟二人不相容此漢史所書也髙誘作
鴻烈解敘及許叔重注文其辭乃云一尺繒好童童一
升粟飽蓬蓬兄弟二人不相容殊為不同後人但引尺
布斗粟之喻耳厲王子安復為王招致賔客方術之士
作為内書二十一篇外書甚衆又有中篇八巻言神仙
黄白之術今所存者二十一巻葢内篇也夀春有八公
山正安所延致客之處傳記不見姓名而髙誘叙以為
蘇飛李尚左吳田由雷被毛被伍被晉昌等八人然唯
左吳雷被伍被見於史雷被者葢為安所斥而亡之長
安上書者疑不得為賔客之賢也(容齋/續筆)
　　　蘇李
東坡曰劉子𤣥辨李陵與蘇武書非西漢文葢齊梁間
文士擬作者吾因悟陵與蘇武贈答五言詩亦後人所
擬蕭統不能辨也
容齋隨筆曰文選編李陵蘇武詩凡七篇人多疑俯觀
江漢流之語以為蘇武在長安所作何為乃及江漢東
坡云皆後人所擬也予觀李詩云獨有盈觴酒與子結
綢繆盈字正惠帝諱漢法觸諱者有罪不應陵敢用之
益知坡公之言為可信也(按古詩曰盈盈一水間又髙/帝諱邦韋孟詩曰實絶我邦)
(古人臨文/或不諱也)
蔡寛夫詩話曰五言起於蘇李今所見惟文選中七篇
爾世或疑武詩俯觀江漢流仰視浮雲翔以為不當有
江漢之言遂疑其偽此但註者淺陋直指為使匈奴時
作故人多惑之其實無據也安知武未嘗至江漢邪
　　　班婕妤
班婕妤怨歌行文選直作班姬之名樂府以為顔延年
作(滄浪/詩評)
　　　王昭君
漢書竟寧元年呼韓邪来朝言願壻漢氏元帝以後宮
良家子王昭君字嬙妃之生一子株累立復妻之生二
女至范曄書始言入宫久不見御積怨因掖庭令請行
單于臨辭大㑹昭君豐容靚飾顧影裵徊竦動左右帝
驚悔欲復留而重失信逺人然曄不言呼韓邪願壻而
言四五宫女又言字昭君生二子與前書皆不合其言
不願妻其子而詔使從番俗此自烏孫公主非昭君也
西京襍記又言元帝使畵工圖宫人皆賂畵工而昭君
獨不賂乃惡圖之既行遂按誅毛延夀琴操又言本齊
國王穰女端正閑麗未常窺看門戸穰以其有異人求
之不與年十七進之帝以地逺不幸欲賜單于美人嬙
對使者越席請往後不願妻其子吞藥而卒葢其事雜
出無所考正自信史尚不同况傳記乎要之琴操最牴
牾矣按昭君南郡人今秭歸縣有昭君村人生女必灼
艾炙其靣慮以色選故也昭君卒塟匈奴謂之靑塚晉
以文王諱昭號明妃云(韓子蒼昭/君圖敘)
　　　蔡琰
東坡曰余讀列女傳蔡琰二詩其辭明白感慨類世所
傳木蘭詩東京無此格也建安七子猶含飬圭角不盡
發見况伯喈女乎又琰之流離為在父沒之後董卓既
誅乃遇禍今此詩乃云為董卓所驅虜入胡尤知非真
也葢擬作者䟽畧而范曄荒淺遂載之本傳可發一笑
耳
蔡寛夫詩話曰後漢蔡琰傳載其二詩或疑董卓死邕
被誅而詩敘以卓亂流入胡為非琰辭此葢未嘗詳考
於史也且卓既擅廢立袁紹輩起兵山東以誅卓為名
中原大亂卓挾獻帝遷長安是時士大夫豈能皆以家
自隨乎則琰之入胡不必在邕誅之後其詩首言逼廹
遷舊邦擁主以自強海内興義師欲共討不祥則指紹
輩固可見繼言平土人脆弱来兵皆胡羌縱獵圍城邑
所向悉破亡馬邊懸男頭馬後載婦女長驅西入關逈
路險且阻則是為山東兵所掠也其末乃云感時念父
母哀歎無窮已則邕尚無恙尤亡疑也
　　　古樂府
文選長歌行只有一首靑靑園中葵者郭茂倩樂府有
兩篇次一首乃仙人騎白鹿者仙人騎白鹿之篇予疑
此詞岧岧山上亭以下其義不同當又别是一首郭茂
倩不能辨也(滄浪/詩評)
文選飲馬長城窟古詞無人名玉臺以為蔡邕作古詞
之不可讀者莫如巾舞歌文義漫不可觧又古將進酒
芳樹石留豫章行等篇皆使人讀之茫然又朱鷺雉子
斑艾如張思悲翁上之囘等只二三句可觧豈非嵗久
文字舛訛而然耶(同/上)
漢鐃歌十八曲自朱鷺至石留古今樂錄謂其聲辭相
襍不復可分是也近世有好奇者擬之韻取不協字用
難訓亦好古之弊矣(丹鉛/餘錄)
古歌詞長安城西䨇員闕上有一雙銅雀宿一鳴五谷
生再鳴五谷熟今文選注所引遺一宿字遂不可韻難
讀(談苑/醍醐)
　　　古詩十九首
古詩十九首或云枚乗疑不能明也驅馬上東門逰戲
宛與洛辭兼東都非盡是乘作文心雕龍云孤竹一篇
傅毅之詞(困學/紀聞)
古詩十九首或云枚乗作而昭明不言李善復以其有
驅車上東門與逰戲宛與洛之句為辭兼東都然徐陵
玉臺分西北有浮雲以下九篇為乘作兩語皆不在其
中而凛凛嵗云暮冉冉孤生竹列為古詩則此十九首
葢非一人之辭陵或得其實乗死在蘇李先若爾則五
言未必始二人也(蔡寛夫/詩話)
古詩十九首行行重行行玉臺作兩首自越鳥巢南枝
以下别為一首當以選為正(滄浪/詩評)
古詩君亮執髙節賤妾亦何為文選范雲古意詩注引
之作擬何為擬字勝亦字(丹鉛/餘錄)
　　　古詩可考春秋改月之證
文選古詩十九首非一人之作亦非一時也其曰玉衡
指孟冬而上云促織下云秋蟬葢漢之孟冬非夏之孟
冬矣漢襲秦制以十月為嵗首漢之孟冬夏之七月也
其曰孟冬寒氣至北風何慘慄則漢武帝巳改秦朔用
夏以後詩也三代改朔不改月古人辨證博引經傳多
矣獨未引此耳又唐儲光曦詩夏王紀冬令殷人乃正
月此亦一證(丹鉛/四録)
　　　諸葛孔明
孔明梁父吟歩出齊東門遥望蕩隂里樂府觧題作追
望隂陽里靑州有隂陽里田疆古冶子解題作田強固
野子(滄浪/詩評)
　　　西北有浮雲
魏文帝有呑東南之意軍至楊子江口見洪濤洶湧歎
曰此天地之所以限南北也遂賦詩而還檢魏文集且
無此詩不知史臣憑何編録且魏文雄才智畧本非庸
主如何有此一篇示弱於孫權取笑於劉備夫詩者志
之所之也魏文志氣若此何以纉定洪業顯致太平耶
足明此詩非魏文所作陳夀史筆訛謬矣(皎/然)
　　　甄皇后塘上行
蒲生我池中綠葉何離離豈無蒹葭艾與君生别離念
君去我時獨愁常苦悲想見君顔色感結傷心脾念君
常苦悲夜夜不能寐莫以豪賢故棄捐素所愛莫以魚
肉賤棄捐葱與薤莫以麻枲賤棄捐菅與蒯倍恩者苦
枯蹶船常苦沒教君安息定慎莫致倉卒與君一别離
何時復相對出亦復苦愁入亦復苦愁邊地多悲風樹
木何㮴㮴從君致獨樂延年夀千秋(此詩樂府亦載而/詳畧不同詞義之)
(善無如此錄之完美故書於此○蹶船常苦沒黄河中/行舟常有此患俗云著淺説文􁀙船著沙不行也尚書)
(大傳云二艐國名亦在黄河側甄后此語正北方之語/特表出之○㮴音颼古本楚辭風颯颯兮木㮴㮴今本)
(作蕭而音亦叶颼故此詩亦作蕭蕭又作翛翛總不若/㮴㮴字之古也○甄后中山無極人為文帝后其後為)
(郭貴嬪譛賜死臨終作此詩魏明帝初為王時納虞氏/為妃及即位毛氏有寵而黜虞氏卞太后慰勉之虞氏)
(曰曹氏自好立賤未有能以令終殆必由此亡國矣其/後郭夫人有寵毛后愛弛亦賜死魏之兩世家法如此)
(虞氏亡國之言良是詩可以觀/不獨三百篇也○詩話補遺)
　　　寒鼈
古書不可妄改聊舉一端如曹子建名都篇膾鯉臇胎
蝦寒鱉炙熊膰此舊本也五臣妄改作炰鱉不思寒與
炰字形象逺音呼乂别何得誤至於此文選李善注云
今之時餉謂之寒葢韓國饌用此法鹽鐡論羊淹雞寒
崔駰傳亦有雞寒曹植文寒鶬蒸麑劉熈釋名韓雞為
正古字寒與韓通也(丹鉛/餘録)
　　　應璩百一詩
余觀楚國先賢傳言汝南應璩作百一詩譏切時事偏
以示任事者皆怪愕以為應焚棄之及觀文選所載璩
百一篇畧不及時事何耶又觀郭茂倩雜體詩載百一
詩五篇皆璩所作首篇言馬子侯解音律而以陌上桑
為鳳將雛二篇傷翳桑二老無以塟妻子而已無宣孟
之徳可以賙其急三篇言老人自知桑榆之景斗酒自
勞不肯為子孫積財末篇即文選所載是也第四篇似
有諷諫所謂茍欲娱耳目快心樂腹腸我躬不悦懽安
能慮死亡此豈非所謂應焚棄之詩乎方是時曹爽事
多違法而璩為爽長史切諌其失如此所謂百一者庶
幾百分有一補於爽也而爽卒不悟以及於禍或謂以
百言為一篇者以字數而言也或謂百者數之終一者
數之始士有百行終始如一者以士行而言也然皆穿
鑿之説何足論哉後何遜亦有擬百一體所謂靈輒困
桑下於陵拾李螬其詩一百十字恐出於或者之説然
璩詩毎篇字數各不同第不過四十字爾(丹陽/集)
　　　阮籍
京師曹氏家藏阮歩兵詩一巻唐人所書與世所傳多
異有數十首集中所無其一篇云放心懐寸隂羲和將
欲㝠揮袂撫長劍仰觀浮雲行雲間有立鵠抗首揚哀
聲一飛冲青天疆世不再鳴安於鶉鷃徒翩翩戲中庭
又云嘉木下成蹊東園損桃李秋風吹飛藿零落從此
始繁華有憔悴堂上生荆杞驅馬舎之去去上西山趾
一身不自保况復戀妻子凝霜被野草歲莫亦云巳詩
語皆類此非後人作明矣孔宗翰亦有本與此多同(失/名)
　　　夏侯湛
夏侯湛獵兎賦息徒蘭圃秣驥華田目送歸鴻手揮五
絃優哉游哉聊以永年其語與嵇叔夜同嵇與夏侯同
時其偶同耶其相取耶嵇詩作華山夏侯作華田田字
覺勝葢魏都在鄴不應言華山當是華田華音花言華
茂之田也亦是奇語(升菴/詩話)
　　　繁星衣青天
春秋緯云代殷者姬昌日衣青光衣之為言被也如人
著衣文選傅𤣥詩繁星衣青天注者不逹改衣為依非
(丹鉛/餘錄)
　　　四時詩
顧凱之四時詩春水滿泗澤夏雲多奇峯秋月揚明輝
冬嶺秀孤松此顧凱之神情詩類文有全篇然顧詩首
尾不類劉斯立曰當是凱之用此足成全篇篇中惟此
警策居然可知或雖顧作淵明摘出四句可謂善擇許
彦周曰此乃顧長康詩誤入彭澤集
　　　陶淵明
東坡云陶潜詩採菊東籬下悠然見南山採菊之次偶
然見山初不用意而景與意㑹故可喜也今皆作望南
山杜子美云白鷗沒浩蕩萬里誰能馴葢滅沒於煙波
間耳而宋敏求謂予云鷗不解沒改作波字二詩改此
兩字覺一篇神氣索然也
采菊東籬下悠然見南山此其閑逺自得之意直若超
然邈出宇宙之外俗本多以見為望字若爾則便有褰
裳濡足之態矣乃知一字之誤害理有如此者(蔡寛夫/詩話)
有作陶淵明詩䟦尾者言淵明讀山海經詩有形夭無
千嵗猛志固常在之句竟莫曉其意後讀山海經云刑
天獸名也好銜干戚而舞乃知五字皆錯形天是刑天
無千嵗是舞干戚耳如此乃與下句相協傳書誤謬如
此不可不察也(竹坡/詩話)
捫虱新語云陶淵明犬吠深巷中雞鳴桑樹顛當與豳
風七月相表裏按樂府古詞已云雞鳴髙樹顛狗吠深
宫中又陸士衡詩虎嘯深谷底雞鳴髙樹顛(真珠/船)
淵明意趣真古清淡之宗詩家視淵明猶孔門視伯夷
也其集屢經諸儒手校然有問来使一篇世葢未見獨
傳唐與晁文元家二本有之李太白潯陽感秋詩云陶
潜歸去来田家酒應熟其取諸此也(西清詩話目容齋/五筆曰天  疑非)
(陶居/也)
西淸詩話載晁文元家所藏陶詩有問来使一篇云爾
從山中来早晚發天目我屋南山下今生幾叢菊薔薇
葉巳抽秋蘭氣當馥歸去来山中山中酒應熟予謂此
篇誠佳然其體製氣象與淵明不類得非太白逸詩後
人謾取以入陶集爾(滄浪/詩評)
歸園田居末篇乃江文通襍體三十篇之一明言效陶
徴君田居葢陶之三章云種豆南山下草盛豆苖稀晨
興理荒穢帶月荷鋤歸故文通云雖有荷鋤倦濁酒聊
自適正擬其意也今陶集誤編入東坡據而和之耳(容/齋)
(隨/筆)
　　　蘇蕙娘
蘇蕙織錦囘文詩所傳舊矣故少常沈公復傳其畵繇
是若蘭之才益著然其詩囘旋書之讀者唯曉外繞七
言至其中方則漫弗可考矣若沈公之博古亦謂辭句
脱畧讀不成文殊不知此詩織成本五色相宣因以别
三四五七言之異後人流傳不復施采故迷其句讀非
辭句之脱畧也政和初予在洛陽於王晉玉許得唐釋
士南效此詩并申諴所釋而後曉然是詩初不舛脱葢
沈公未嘗見此本耳然申諴所釋但依士南之設色其
七言數火其色反黄四言數金其色反綠於五行為弗
類意蘇氏詩圖之色為不爾今因冠詩于畵遂别而正
之三四五七言之詩各隨其行而為之色觀者見其色
則詩之言數可知已至於士南之文既有釋者則賦采
自從其舊而并録於㢧首云(東觀/餘論)
　　　桃葉歌
桃葉王獻之愛妾名也其妹曰桃根詞曰桃葉復桃葉
桃葉連桃根今秦淮口有桃葉渡即其事也古人載桃
葉答獻之乃團扇辭葢傳者誤也(樂府/集)
　　　前溪
于競大唐傳湖州徳清縣南前溪村則南朝集樂之處
今尚有數百家習音樂江南聲妓多自此出所謂舞出
前溪者也復齋謾録言陳劉刪詩山邊歌落日池上舞
前溪唐崔顥詩舞愛前溪妙歌憐子夜長按智匠古今
樂録晉車騎將軍沈玩作前溪歌而非舞也葢復齋不
曾見于競大唐傳故不知舞出前溪耳(苕溪漁/隠叢話)
　　　兩莫愁
莫愁者郢州石城人今郢有莫愁村畵工傳其貌好事
者多寫寄四逺唐書樂志曰莫愁樂者出於石城樂石
城有女子名莫愁善歌謡古詞曰莫愁在何處莫愁石
城西艇子打兩槳催送莫愁来者是也李義山詩曰海
外徒聞更九州他生未卜此生休空聞虎旅傳宵柝無
復雞人送曉籌此日六軍同駐馬當時七夕笑牽牛如
何四紀為天子不及盧家有莫愁此莫愁者洛陽人梁
武帝河中之歌曰河中之水向東流洛陽女兒名莫愁
莫愁十三能織綺十四采桑南陌頭十五嫁為盧家婦
十六生兒似阿侯盧家蘭室桂為梁中有鬱金蘇合香
頭上金釵十二行足下絲履五文章珊瑚挂鏡爛生光
平頭奴子擎履箱人生富貴何所望恨不早嫁東家王
者是也盧氏之盛如此所云不早嫁東家王莫詳其義
近世周美成樂府西河一闋專詠金陵所云莫愁般子
曽繁之語豈非誤指石頭城為石城乎(容齋/三筆)
　　　石城樂
石城樂宋臧質作碧玉歌一名千金意晉孫綽作慕容
攀墻視慕容垂作樂府皆失其名當表出之(升菴/詩話)
　　　灔澦歌
灔澦歌云灔澦大如襆瞿唐不可觸金沙浮轉多桂浦
忌經過此舟人商估刺水行舟之歌樂府以為梁簡文
所作非也蜀江有瞿唐之患桂江有桂浦之險故渉瞿
唐者則凖灔澦渉桂浦者則凖金沙今樂府桂浦作桂
楫非也(同/上)
復齋謾録曰峽州記行者歌曰巴東三峽猿鳴悲猿啼
三聲淚沾衣故古樂府有巴東三峽巫峽長猿鳴三聲
淚沾裳陳蕭銓夜猿啼詩别有三聲淚沾裳竟不窮杜
子美聽猿實下三聲淚(苕溪漁隱曰古樂府梁簡文巴/東三峽歌云巴東三峽巫峽長)
(猿鳴三聲淚沾裳魯直竹枝詞注引此兩句為証復齋/所記峽州行者歌乃異韻而同詞必誤也  今按前歌)
(樂府古辭非梁簡文作也復齋所/記是矣苕溪何所據而駁之也)
　　　鮑照
宋子真筆記云今人多誤鮑照為鮑昭李商隱有詩云
濃烹鮑照葵又金陵有人得地中石刻作鮑照字
潘子真詩話云景文殊不知武后時諱照唐人因以昭
名之事具昭祠堂記
苕溪漁隱曰南史本傳鮑照字明逺
　　　王融
古文苑王融逰仙詩長河既已縈曾山方可礪縈今本
誤作榮解者遂繆云榮如草木之榮華猶言海變桑田
可笑不思縈帶也帶河礪山眼前事何必逺引(升菴/詩話)
王融巫山高煙華年巻舒行芳時斷續今本行芳作猿
鳥猿鳥字逺不及行芳也(同/上)
　　　元帝
蘭澤多芳草詩春蘭本無艶初學記作無絶按楚辭春
蘭兮秋鞠長無絶兮終古則無絶字亦是(文苑英/華辨証)
　　　何遜
老杜詩云東閣官梅動詩興還如何遜在揚州按遜傳
無揚州事而遜集亦無揚州梅花詩但有早梅詩云兎
園標物序驚時最是梅銜霜當露發映雪凝寒開枝横
却月觀花繞淩風臺應知早飄落故逐上春来杜公前
詩乃逢早梅而作詩故用何遜事又意却月凌風皆揚
州臺觀名爾近時有妄人假東坡名作老杜事實一編
無一事有據至謂遜作揚州法曹廨舍有梅一株遜吟
詠其下豈不誤學者(韻語陽秋州按維揚新志載遜此/詩題曰揚  法曹梅花盛開或有)
(據/也)
　　　木蘭詩
木蘭歌最古然朔氣傳金柝寒光照鐵衣之類已似太
白必非漢魏人詩也(滄浪詩評朔詩家直説曰嚴滄浪/曰木蘭歌  氣傳金柝寒光照鐵)
(衣酷似太白非漢魏人語左舜齊曰况有可汗大㸃兵/之句乃唐人無疑魏太武時柔然巳號可汗非始於唐)
(也通篇較之太/白殊不相類)
木蘭歌促織何唧唧文苑英華作唧唧何切切又作歴
歴樂府作唧唧又作促織何喞喞當從樂府也
願馳千里足郭茂倩樂府作願借明馳千里足酉陽雜
爼作願馳千里明駞足漁隱不考妄為之辨木蘭歌文
苑英華直作韋元甫名字郭茂倩樂府有兩篇其後乃
元甫所作也(並同/上)
古樂府中木蘭詩有髙致葢世傳為曹子建作似矣然
其中云可汗大㸃兵漢魏時夷狄未有可汗之名不知
果誰之詞也(隱居/詩話)
　　　陳后主
南部煙花錄夕陽如有意偏傍小窓明唐人方域詩新
唐書藝文志有方域詩一巻煙花錄一名大業拾遺記
文詞極惡可疑而大業幸江都記自有詩一巻唐著作
郎杜寳所纂明清家有之永平時揚州印本也(揮麈錄/  西漢)
(叢語曰南部煙花録文極俚俗又載陳后主詩云夕陽/如有意偏傍小窓明此乃唐人方域詩六朝詩語不如)
(此唐藝文志所載煙花錄記幸廣陵事此本巳亡故流/俗偽作此書與裴鉶傳奇載秦人事及賦唐俚詩無異)
　　　隋煬帝
望江南始自朱崖李太尉鎮浙西日為亡妓謝秋娘所
撰本名謝秋娘後改此名亦曰夢江南(樂府/雜錄)
望江南者朱崖李太尉鎮關西日為亡姬謝秋娘所作
從進入教坊(西溪/叢語)
　　　駮異(附/)
陸機園葵詩云庇足同一智生理合異端夫葵能衛足
事譏鮑莊葛藟庇根辭自樂豫若譬葛為葵則引事為
謬若謂庇勝衛則改事失真斯文不精之患(文心/雕龍)
輓歌辭者或云古者虞殯之歌或云出自田横之客皆
為生者悼往哀苦之意陸平原多為死人自嘆之言詩
格既無此例又乖製作本意(顔氏/家訓)
凡詩人之作刺箴美頌各有源流未嘗混襍善惡同篇
也陸機為齊謳篇前叙山川物産風教之盛後章忽鄙
山川之情殊失厥體其為吳趨行何不陳子光夫差乎
京洛行何不述赧王靈帝乎
自古宏才博學用事誤者有矣百家襍説或有不同書
儻湮滅後人不見故未敢輕議之今指知決紕繆者畧
舉一兩端以為誡詩云有鷕雉鳴又曰雉鳴求其牡毛
傳亦曰鷕雌雉聲又云雉之朝雊尚求其雌鄭𤣥注月
令亦云雊雄雉鳴潘岳賦曰雉鷕鷕以朝雊是則混雜
其雄雌矣詩云孔懐兄弟孔甚也懐思也言甚可思也
陸機與長沙顧母書述從祖弟士璜死乃言痛心㧞腦
有如孔懐心既痛矣即為甚思何故言有如也觀其此
意當謂親兄弟為孔懐詩云父母孔邇而呼二親為孔
邇於義通乎異物志云擁劍状如蟹但一􁞟偏大爾何
遜詩云躍魚如擁劍是不分魚蟹也漢書御史府中列
栢樹常有野鳥數千棲宿其上晨去暮来號朝夕鳥而
文往往誤作烏鳶用之抱朴子説項曼都詐稱得仙自
云仙人以流霞一杯與我飲之輙不饑渇而簡文詩云
霞流抱朴椀似猶郭象以惠施之辨為莊周言也後漢
書囚司徒崔烈以鋃鐺鏁(鐺音狼/銀音當)鋃鐺大鏁也世間多
誤作金銀字􁁚烈太子亦是數千卷學士嘗作詩云銀
鏁三公脚刀撞僕射頭為俗所誤文章地理必湏惬當
簡文為鴈門太守行乃云鵞軍攻日逐燕騎蕩康居大
宛歸善馬小月送降書蕭子暉隴頭水云天寒隴水急
散漫俱分㵼北注徂黄龍東流㑹白馬此亦明珠之纇
美玉之瑕宜慎之(顔氏/家訓)
吳均集有破鏡賦昔者邑號朝歌顔淵不舎里名勝母
曾參歛襟葢忌夫惡名之傷實也破鏡乃凶逆之獸事
見漢書為文幸避此名也梁世費旭詩云不知是耶非
殷澐詩云颻颺雲母舟簡文曰旭既不識其父澐又颻
颺其母此雖悉古事不可用也世人或有文章引詩伐
鼔淵淵者宋書已有屢逰之誚如此流比幸須避之
古樂府歌辭先述三子次及三婦婦是對舅姑之稱其
末章云丈人且安坐調絃未遽央古者子婦供事舅姑
旦夕在側與兒女無異故有此言丈人亦長老之目今
世俗猶呼其祖考為先亡丈人又疑丈當為大北間風
俗婦呼舅為大人公丈之與大易為誤耳近代文士頗
作三婦詩乃為匹嫡並耦巳之羣妻之意又加鄭衛之
辭大雅君子何其謬乎(並同/上)
張景陽七命有浮三翼泛中沚之句故詩家多用三翼
為輕舟如梁元帝日華三翼舸元㣲之光隂三翼過是
也按越絶書伍子胥水戰兵法内經曰大翼一艘廣一
丈五尺二寸長十丈中翼一艘廣一丈三尺五寸長五
丈六尺小翼一艘廣一丈三尺長九丈所謂三翼者皆
巨戰舩也用為輕舟誤矣(韻語/陽秋)
何彼穠矣之詩美王姬而作也周姬姓故皇女皆稱姬
如陳媯楚芊齊姜之類是也後世凡婦人皆稱姬誤矣
南朝人士皆謂姬人如蕭綸見姬人詩所謂狂夫不妬
妾隨意晚還家劉孝綽詠姬人未出詩所謂帷開見釵
影簾動聞釧聲王僧孺為姬人怨詩所謂還君與妾扇
歸妾奉君裘江總為姬人怨服藥詩所謂妾家邯鄲好
輕薄特忿仙童一丸藥是也(同上朝今按稱姬不始/於南  如蔡文姬之類)
左氏傳云吳公子札聘於上國宿于戚聞孫林父擊鍾
曰夫子之在此猶燕之巢于幕上夫幕非燕巢之所言
其至危也故潘岳西征賦云危素卵之累殻甚𤣥燕之
巢幕丘希範與陳伯之書云將軍魚逰沸鼎之中燕巢
飛幕之上不亦惑乎葢用此意後人因此言燕事多使
巢幕似乎無謂謝宣逺九日從宋公集戲馬臺詩巢幕
無留燕遵渚有来鴻杜子美對雨書懐詩震雷翻幕燕
驟雨落河魚(藝苑/雌黄)
　古詩紀巻一百五十五
欽定四庫全書
　古詩紀巻一百五十六　　明　馮惟訥　撰
别集第十二
　　志遺
　上古
　　　逸詩
夏后氏孔甲田于東陽萯山天大風晦㝠孔甲迷惑入
于民室主人方乳或曰后来見良日也之子是必大吉
或曰不勝也之子是必有殃后乃取其子以歸曰以為
余子誰敢殃之子長成人幕動折橑斧斫斬其足遂為
守門者孔甲曰嗚呼有疾命矣夫乃作破斧之歌實始
為東音禹行功見塗山之女禹未之遇而廵省南土塗
山氏之女乃令其妾待(一作/候)禹于塗山之陽女乃作歌
歌曰候人兮猗實始作為南音周公及召公取風焉以
為周南召南周昭王親將征荆辛餘靡長且多力為王
右還反渉漢梁敗王及蔡公抎於漢中辛餘靡振王北
濟又反振蔡公周公乃侯(一作/封)之于西翟實為長公殷
整甲徙宅西河猶思故處實始作為西音長公繼是音
以處西山秦繆公取風焉實始作為秦音有娀氏有二
佚女為之九成之臺飲食必以鼓帝(一作/天帝)令燕往視之
鳴若諡隘二女愛而爭搏之覆以玉筐少選發而視之
燕遺二卵北飛遂不反二女作歌一終曰燕燕往飛實
始作為北音(吕氏/春秋)
師涓者出衛靈之世能寫歴代之樂善造新曲有四時
之樂春有雜鴻去鴈蘋生之歌夏有明晨集泉朱華流
金之調秋有商飈白雲落葉吹蓬之曲冬有凝河流隂
沈靈之操此四氣之聲奏於靈公公情緬心惑忘於政
事蘧伯玉趨階諫曰此雖發揚氣律實為沈惑公乃去
新聲而親政事師㳙悔其乖於雅頌乃退而隱蘧伯玉
焚其寳器恐後世傳之歌湮沒世代逺矣惟紀篇意而
已(寳櫝/記)
洞庭山浮於水上其下有金堂數百間玉女居之四時
聞金石絲竹之聲徹於山頂楚懐王之時與羣才賦詩
於水湄故云瀟湘洞庭之樂聽者令人難老雖咸池九
韶不得比焉每四仲之節王常繞山以逰宴舉四仲之
氣以為樂章仲春律中夾鐘乃作輕風流水之詩醼於
山南時中㽔賔乃作皓露秋霜之曲(王子年/拾遺記)
　漢
　　　王符
漢王符自敘賛云章和二年罷州家居年漸七十時可
懸輿仕路隔絶志窮無如年有不然身有利害髪白齒
落日月踰邁儔倫彌索鮮有恃頼貧無供飬志不娱快
厯數冉冉庚辛或際雖懼終徂愚猶沛沛(丹鉛/餘錄)
　　　隂真人錬丹歌
有物有物可大可久採乎蚕食之前用乎火化之後成
湯自上而臨下夸父處中而見受氣應朝光功參夜漏
白英聚而雪慙黄酥凝而金醜轉制不已神趣鬼驟金
歟玉歟天年上夀無著於文訣之在口(許彦周詩話曰/蜀道觀中鑿井)
(得一碑刻文似賦似賛云云後有隱士言是漢時隂真/人所著錬丹法後雜著於子玉碑僕恨不得其門戸聊)
(復存/之)
　　　古鏡銘
漢有善銅出丹陽和以鉛錫清如明左龍右虎尚三光
朱雀𤣥武順隂陽(東坡云清如明如者而也/若左傳星隕如雨之例)其二云上
方作鑑真大巧上有仙人不知老渇飲玉泉饑食棗夀
如金石佳且好又潁川頓氏一鏡銘曰鳳凰䨇瓊瑶装
隂陽合為配日月常相對又六花水浮鑑上方作鑑宜
侯王左龍右虎掌四㫄朱雀𤣥武和隂陽子孫具備屬
中央長保二親樂富昌又十二辰鑑銘曰名言之始自
有紀錬冶銅錫去其滓辟除不祥宜吉水長保二親利
孫子辟如(缺一/字)衆樂典祀夀此金方西王母又一鏡銘
曰前朱雀後𤣥武左青龍右白虎宜官祿保子母又一
鏡銘曰上方作鏡四夷服多保國家人民息㓂亂殄滅
天下復風雨時節五榖熟長保二親子孫力傳吉後世
樂無極又四時鑑春夏秋冬作􁁊□□□(丹鉛四錄○/餘錄又載二)
(首其一云有玉辭夏惟金去秦俱隨革故共集鼎新儀/天寫質象日開輪率舞鸞鳳奔走鬼神長懸仁夀天子)
(萬春其二云鍊形神冶瑩質良工如珠出匣似月停空/當眉寫翠對臉傳紅綺􁴱繡幄俱照秦宮葢唐人作也)
　　　焦延夀
焦氏易林西京文辭也辭皆古韻與毛詩楚辭叶音相
合或似詩或似樂府童謡觀者但以占卜書視之過矣
如夾河為昏期至無舩揺心失望不見所歡如三驪負
衡南取芝香秋蘭芬馥利我少姜如􁬗􁬗齧齧貧鬼相
責無有懽怡一日九結如三夫共妻莫適為雌子無姓
氏父不可知其辭古雅魏晉以後詩人莫及又如憂思
約帶即古詩去家日以逺衣帶日以緩也而以四字盡
之如簮短帶長尤為奥妙簮短即毛詩首如飛蓬也帶
長即衣帶日以緩也兩詩意但以四字盡之解我胸舂
即毛詩憂心如𢷬也影畧用之最為𤣥妙且其辭古之
文人亦多用之六目暌暌韓文祖之曰萬目暌暌九鴈
列陣王勃滕王閣序用之酒為歡伯白雲如帶穴蟻封
戸天將大雨唐詩多用之他如雌鸑生雕又文山鴻豹
肥腯多脂鴇名鴻豹以鴇善食鴻為鴻之豹猶言魚鷹
也以僅見此可補爾雅其云㑂如旦饑即詩惄如調饑
據韓詩作朝饑言朝饑難忍也此云旦饑葢與韓詩合
可證調饑為朝饑無疑也其云大樹之子百條共母當
夏六月枝葉盛茂鸞鳳以庇召伯逰暑避暑也此即用
詩甘棠事逰暑憇甘棠葢古説如此今注謂召伯聽訟
于甘棠之下成周之時制度文物備矣豈有以召伯之
貴而坐于甘棠樹下者乎逰暑之説葢近于人情物理
也其曰舜登大禹石夷之野又可證禹生石紐村之事
此皆有禆於經史又不但為脩辭之助而已(丹鉛/餘録)
　　　邊孝先
續漢書邊韶字孝先以文學知名教授數百人韶口辯
曽晝假卧弟子嘲之曰邉孝先腹便便嬾讀書但欲眠
韶潜聞之應時對曰邉為姓先為字腹便便五經笥但
欲眡思經事寐與周公通夢坐與孔子同意師而可嘲
出何典記
　　　魏伯陽(離合體○孔融離合/作郡姓字詩巳見)
委時去害依託丘山􁀙逰寥廓與鬼為鄰(合魏/字)化形為
仙淪寂無聲百世一下遨逰人間(合伯/字)敷陳羽翮東西
南傾湯遭阨際水旱隔并(合陽/字)柯葉萎黄失其榮華各
相乘負安穩長生(右見參/同契序)
　越絶云以去為姓得衣乃成(合表/字)厥名有米覆之以
　庚(合康/字)又云以口為姓承之以天(合吳/字)蘇子瞻離合
　硯葢字云研石猶在峴山已頽(合硯/字)姜女既去孟子
　不来(合盖字/真珠船)
　三國
　　　丁謐
丁謐外似踈濫而内明慧雖與何宴鄧颺等同列而皆
少之唯以聲勢屈於曹爽爽亦敬之言無不從者故干
時謗書謂臺中三狗啀喍不可當一狗憑黙作蛆囊三
狗謂何鄧丁也黙者爽小字也其意言三狗皆欲齧人
而畜蛆也(魏/畧)
　　　張奉　　薛敬文
蜀使張奉使於孫權前以姓名調闞澤澤不能答薛綜
下行酒因勸云蜀者何也有犬為獨無犬為蜀横目勾
身䖝入其腹奉曰不當復説君吳耶綜應聲曰無口為
天有口為吳君臨萬邦天子之都於是衆坐喜笑而奉
無對(吳/志)
　　　費禕　　諸葛恪
孫權嘗燕見蜀使費禕逆敇羣臣使禕至伏食勿起禕
至權為輟食而羣下不起禕調之曰鳳凰来翔麒麟吐
哺驢騾無知伏食如故諸葛恪應聲答曰爰植梧桐以
待鳳凰有何燕雀自稱来翔何不彈射使還故鄉(諸葛/恪别)
(傳/)
　　　賀邵(字興伯㑹稽山隂人歴𣪚騎常侍/出為吳郡太守後遷太子太傅)
賀太傅作吳郡初不出門吳中諸強族輕之乃題府門
云㑹稽雞不能啼賀聞故出行至門反顧索筆足之曰
不可啼殺吳兒於是至諸屯邸檢校諸顧陸役使官兵
及藏逋亡悉以事言上罪者甚衆陸抗時為江陵都督
故下請孫皓然後得釋(世説/新語)
　晉
　　　荀鳴鶴　　陸士龍
荀鳴鶴陸士龍二人未相識俱㑹張茂先坐張令其語
以其並有大才可勿作常語陸舉手曰雲間陸士龍荀
答曰日下荀鳴鶴陸曰既開青雲覩白雉何不張爾弓
布爾矢荀答曰本謂雲龍騤騤定是山鹿野麋獸弱弩
彊是以發遲張乃撫掌大笑(晉百官名曰荀隱字鳴鶴/潁川人荀氏家傳曰隱祖)
(昕樂安太守父岳中書郎隱與陸雲在張華坐語五相/反覆陸連受屈隱辭皆美麗張稱善云世有此書尋之)
(未得厯太子舍/人廷尉平蚤卒)
　　　王武子　　孫楚
王武子(王濟字武子/太原晉陽人)孫子荆(孫楚字子荆太/原中都人也)各言其土
地人物之美王云其地坦而平其水淡而清其人亷且
貞孫云其山㠑巍以嵳峩其水㳌滯而揚波其人磊砢
而英多(按三秦記語林載蜀人伊籍/稱吳土地人物與此語同)
　　　王敦(字處仲琅邪臨沂人少有名理累遷靑州/刺史避地江右歴侍中丞相大将軍揚州)
　　　　(牧以罪/伏誅)
王處仲毎酒後輙詠老驥伏櫪志在千里烈士暮年壯
心不巳(魏武帝/樂府詩)以如意打唾壺壺口盡缺(並同/上)
　　　王右軍
王右軍少重患一二年輙發動後答許掾詩忽復惡中
得二十字云取歡仁智樂寄暢山水隂清泠澗下瀨歴
落松竹林既醒左右誦之誦竟右軍歎曰癲何預盛徳
事耶(何氏/語林)
　　　羊孚(字子道泰山人歴太學博士州/別駕太尉叅軍年四十六卒)
羊孚作雪賛云資清以化乘氣以霏遇象能鮮即潔成
輝桓𦙍遂以書扇(世説/新語)
　　　袁喬(字彦升陳郡人歴尚書郎江夏相/從桓温平蜀封湘西伯益州刺史)
袁羊(喬小/字也)嘗詣劉恢恢在内眠未起袁因作詩調之曰
角枕燦文茵錦衾爛長筵(唐詩曰晉獻公好攻戰國人/多䘮其詩曰角枕燦兮錦衾)
(爛兮予美亡此誰/與獨旦袁故嘲之)劉尚晉明帝女(晋陽秋曰恢尚廬/陵長公主名南弟)主
見詩不平曰袁羊古之遺狂
　　　孫興公
㑹稽孔沈魏顗虞球虞存謝奉並是四族之雋于時之
桀(虞氏譜曰球字和琳㑹稽/餘姚人仕至黄門侍郎)孫興公目之曰沈為孔家
金顗為魏家玉虞為長琳宗謝美𢎞道伏(長琳即存及/球字也𢎞道)
(謝奉字也言虞氏宗長琳/之才謝氏伏𢎞道之美也)
　　　王子敬
殷允出西郗超與袁虎書云子思求良朋託好足下勿
以開美求之(中興書曰允字子思陳郡人太常康第六/子恭素謙退有儒者之風歴吏部尚書)
世目袁為開美故子敬詩曰袁生開美度(並同/上)
隋書五行志曰陳時江南盛歌王獻之桃葉詞云桃葉
復桃葉渡江不用檝但渡無所苦我自迎接汝後隋晉
王廣伐陳置將桃葉山下及韓擒虎渡江大將任蠻奴
至新亭以導北軍之應
　　　王子猷
王子猷詣謝公謝曰云何七言詩子猷承問答曰昻昻
若千里之駒汎汎若水中之鳬(世説/新語)
　　　王胡之(字脩齡琅邪臨沂人王廙之子也歴吳/興太守徴侍中丹陽尹秘書監並不就)
　　　　(拜使持節都督司州諸軍/事西中郎將司州刺史)
王司州在謝公坐詠入不言兮出不辭乘囘風兮載雲
旗語人云當爾時覺一坐無人
　　　簡文帝(諱昱字道萬中宗少子也仁聞有智度/穆帝幼冲以撫軍輔政大司馬桓温廢)
　　　　(海西公而立帝/在位三年而崩)
初熒惑入太㣲尋廢海西簡文登阼復入太微帝惡之
時郗超為中書在直引超入曰天命脩短故非所計政
當無復近日事不超曰大司馬方將外固封疆内鎮社
稷必無若此之慮臣為陛下以百口保之帝因誦庾仲
初詩(庾闡從/征詩也)曰志士痛朝危忠臣哀主辱聲甚悽厲郗
受假還東帝曰致意尊公家國之事遂至於此由是身
不能以道匡衛思患預防愧歎之深言何能喻因泣下
流襟
　　　郝隆(字左治汲郡人仕/吳至征西㕘軍)
郝隆為桓公南蠻㕘軍三月三日㑹作詩不能者罰酒
三升隆初以不能受罰既飲攬筆就作一句云娵隅躍
清池桓問娵隅是何物答曰蠻名魚為娵隅桓公曰作
詩何以作蠻語隆曰千里投公始得蠻府㕘軍那得不
作蠻語也
　　　桓𤣥(襲封南/郡公)　殷仲堪(荆州/刺史)　顧愷之
桓南郡與殷荆州語次因共作了語顧愷之曰火燒平
原無遺燎桓曰白布纏棺竪旒旐殷曰投魚深淵放飛
鳥次復作危語桓曰矛頭淅米劍頭炊殷曰百嵗老翁
攀枯枝顧曰井上轆轤卧嬰兒殷有一㕘軍在坐云盲
人騎瞎馬夜半臨深池殷曰咄咄逼人仲堪眇目故也
桓𤣥西下入石頭外白司馬梁王奔叛(續晉陽秋曰梁/王珍之字景度)
(中興書曰初桓𤣥篡位國人有孔璞者奉珍之/奔潯陽義旗既興歸朝廷仕至太常卿以罪誅)時事形
巳濟在平乘上笳鼓並作直髙詠云簫管有遺音梁王
安在哉(阮籍詠/懐詩也)
顧長康拜桓宣武墓作詩云山崩溟海竭魚鳥將何依
(宋明帝文章志曰愷之/為桓温㕘軍甚被親暱)人問之曰卿憑重桓乃爾哭之
狀其可見乎顧曰鼻如廣莫長風眼如懸河决溜(春秋/考異)
(郵曰距不周風四十五日廣莫風至廣/莫者精大備也葢北風也一曰寒風)或曰聲如震雷
破山淚如傾河注海(並同/上)
　　　袁山松
袁山松善音樂北人舊歌有行路難曲辭頗疎質山松
好之乃為文其章句婉其節制毎因酒酣從而歌之聽
者莫不流涕初羊曇喜唱樂桓伊能挽歌及山松以行
路難繼之時人謂之三絶(續晉/陽秋)
　　　習鑿齒
釋道安俊辯有高才自北来荆州與習鑿齒相見道安
因自通曰彌天釋道安習答曰四海習鑿齒當時以為
名對(何氏語林○石林詩話曰晉魏間詩尚未知聲律/對偶然陸雲相謔之辭所謂日下荀鳴鶴雲間陸)
(士龍乃指為的對至四海習鑿齒彌天釋道安之類不/一乃知此體出於自然不待沈約而後能也舊不觧四)
(海彌天為何等語因讀梁惠皎高僧傳載鑿齒與安書/云夫不終朝而雨六合者彌天之雲也𢎞淵源而潤八)
(極者四海之流也故摘其語以為戲耳始晉初為佛學/者皆從其師姓如支遁本姓關從支謙學故為支道安)
(以佛學皆夲釋迦為師請以釋命氏/遂為定制則釋道安者亦其流也)
　宋
　　　明帝
明帝以王景文外戚貴盛張永累經軍旅疑其將来難
信乃自為謡言曰一士不可親弓長射殺人(南/史)
　　　孝武帝
孝武狎侮羣臣各有稱目栁元景桓䕶之雖並北人而
王𤣥謨獨受老傖之目嘗為𤣥謨作四時詩曰堇茹供
春膳粟漿充夏餐匏醬調秋菜白醝解冬寒(南/史)
　　　劉毅(字希/樂)
劉裕征盧循歸帝大宴有詔賦詩毅曰六國多雄士正
始出風流自知武功不競故示文雅有餘(歴代/吟譜)
　　　檀道濟
宋彭城王義康忌檀道濟之功㑹文帝疾動乃矯詔送
廷尉誅之故時人歌云可憐白浮鳩枉殺檀江州當時
人痛之葢如此劉夢得嘗過其墓而悲之曰萬里長城
壊荒雲野草秋秣陵多士女猶唱白浮鳩(韻語/陽秋)
　齊
　　　張融
張思光既免官為詩與何徴士頗有髙尚之言何答曰
昔聞東都日不在簡書前思光久病之及何後婚孔氏
女思光始為詩贈何曰惜哉何居士薄暮遘荒淫何亦
病之而無以釋也(何氏/語林)
　梁
　　　武帝
到舍人子藎小時聰慧嘗從髙祖幸京口登北顧樓賦
詩藎受詔便就上覽以示其祖漑曰藎定是才子翻恐
卿從来文章假手於藎因賜溉連珠曰硯磨墨以騰文
筆飛毫以書信如飛蛾之赴火豈焚身之可恡必耄年
其巳及可假之於少藎(何氏/語林)
　　　沈約
沈約以佐命勲位冠梁朝晚年新進用事者忌其固位
取約所為蔍葱詩乘間以白武帝帝不能堪未幾得道
士赤章事遂大發怒約以憂死其詩曰野馬不可騎兎
絲詎宜織爾非草與蒿豈供麋鹿食(老圃曰君子之於/言不可以無擇也)
(身處嫌疑之地而口陳形迹之語加有媒孽/之人為搆於君之旁死也故宜○灌畦暇語)
　　　任昉
梁任昉大同四年七月於鍾山壙中得銘曰龜言土蓍
言水甸服黄鐘啓靈址瘞在三上庚墮遇七中巳六千
三百浹辰交二九重三四百圯當時莫能辨者昉之五
世孫升之以授鄭欽説乃悟卜宅者廋塟之嵗月日辰
而識其墓地殆無一字閑設又毫釐不差也(沈作喆/寓簡)
　　　伏挺
侯景初以蕭正徳為帝劉之遴時落景所將使授璽紱
之遴預知仍剃髪披法服乃免先是平昌伏挺出家之
遴為詩嘲之曰傳聞伏不鬪化為支道林及之遴遇亂
遂披染服時人笑之(南史/本傳)
　　　髙爽
孫抱為延陵縣廣陵髙爽謁之抱了無故人之懐爽出
從縣閣下過取筆書鼓云徒有八尺圍腹無一寸腸靣
皮如許厚受打未詎央抱形體肥壯腰帶十圍爽故以
此譏之後又作履謎詩譏孫㢘云刺屐不知啑蹋靣不
知瞑齧齒作歩數持此得勝人(南史/本傳)
　　　王偉
王偉同侯景叛既被執送江陵於獄中為詩贈元帝下
要人曰趙壹能為賦鄒陽解獻書何惜西江水不救轍
中魚又上五百字詩於帝帝愛其才將捨之朝士請曰
前日偉作檄文有異辭句元帝求而視之檄云項羽重
瞳尚有烏江之敗湘東一目寧為四海所歸帝大怒殺
之(南/史)
　　　釋寶誌
梁沙門寶志銅牌多䜟未来事有一真人名冀川開口
張弓在右邊子子孫孫萬萬年江南李璟其子曰弦冀
吳越錢鏐諸子皆連𢎞字期以應之而真宗諱正當之
(唐宋/遺史)
誌公嘗畵鹿負鞍走山中詩云兩角女子綠衣裳却也
越太行趍君王一止之月必銷亡後祿山亂葢兩角即
鹿鹿即祿女子即安字太行山名一止之月果正月敗
亡(同/上)
　(苕溪漁隱曰余觀誌公十二時頌自非深悟上乘同/佛知見豈能作此語也是時逹磨猶未西来誌公已)
　(明此理所謂先得我心之所同然者誌公沒於天監/十三年而逹磨以普通八年至金陵由此之魏傳佛)
　(心印禪宗方興近世學佛者往往忽此頌而勿觀葢/貴耳而賤目也余嘗手書此頌置之座右朝夕味之)
　(尤愛其最後一首云鷄鳴丑一顆圓珠明巳久内外/推尋覔總無境上施為渾大有不見頭又無手世界)
　(壊時終不朽未了之人聼一言只這如今誰動口以/至三祖信心銘永嘉證道歌皆禪學之髓初地之人)
　(所當服/膺焉)
　　　沙門曇彦
許詢與沙門曇彦同建浮圖未成而詢亡彦長年及見
詢後身為岳陽王鎮越州彦呼曰許𤣥度来何暮昔日
浮圖今如故王曰弟子姓蕭名詧彦乃以三昧力加被
王恍然寤前身(沈作喆/寓簡)
　北魏
　　　胡后
宣武靈皇后胡氏安定臨涇人司徒國珍之女也明帝
踐阼尊為皇太后臨朝聽政太后與明帝幸華林園宴
群臣于都亭曲水令王公以下賦七言詩太后詩曰化
光造物含氣貞明帝詩曰恭巳無為賴慈英(北/史)
　　　盧元明
盧元明與潁川王由友善忽夜夢由携酒就之言别賦
詩及明憶其十字云自兹一去後朝市不復逰元明歎
曰由性不狎俗旅寄人間乃今有夢又復如此必有他
故經三日果聞由為亂兵所害(何氏/語林)
　　　徐之才
徐之才聪辯強識有兼人之敏尤好劇談公私㑹聚各
相嘲戲常嘲王昕姓云有言則誑近犬則狂加頸足而
為馬施角尾而為羊盧元明因戲之才云卿姓是未入
人名是字之誤徐即答云卿姓在亡為虐在丘為墟生
男則為虜飬馬則為驢又嘗與朝士出逰遥望羣犬競
走諸人試令目之徐應聲曰為是宋鵲為是韓盧為逐
李斯東走為負帝女南徂
　　　裴伯茂
裴伯茂嗜酒踈傲以傷性致殞於家園友人常景李渾
王元景盧元明魏季景李騫等十許人於墓旁致酒設
祭哀哭涕泣一飲一酬曰裴中書魂而有靈知吾曹也
乃各賦詩一篇李騫以魏收亦與之友寄以示收收時
在晉陽乃同其作論敘伯茂云臨風想𤣥度對酒思公
榮時人謂伯茂性誕傲謂收詩頗得事實(並同/上)
　　　褚􁀙
禇􁀙與陳伯之同入魏魏欲用之魏元㑹􁀙戲為詩曰
帽上著籠冠袴上著朱衣不知是今是不知非昔非魏
人怒出為始平太守(北/史)
　北齊
　　　斛斯豐
北齊髙祖嘗宴群臣酒酣各令歌樂武衛斛斯豐樂歌
云朝亦飲酒醉暮亦飲酒醉日日飲酒醉國計無取次
上曰豐樂不諂是好人也(樂府/廣題)
　　　王晞
王晞嘗詣晉祠賦詩曰日落應歸去魚鳥見留連忽有
相王使至召王不時至明日在丞相西閣祭酒盧思道
謂王曰昨被召巳朱顔得不以魚鳥致恠王緩笑曰昨
晚陶然頗以酒漿被責卿軰亦是留連之一物豈直魚
鳥而巳(何氏/語林)
　　　陽休之
武定二年除中書侍郎先是中書專主綸誥魏宣武已
来事移門下至是發詔依舊任遇甚顯時魏收為散騎
常侍領兼侍郎與休之參掌詔命世論以為中興一人
士戲嘲休之云有觸藩之羝羊乘連錢之驄馬從晉陽
而向鄴懐属書而盈把(北史/本傳)
　　　盧思道
北齊盧思道聘陳設宴聯句作詩先唱者譏北人云榆
生欲飽漢草長止肥驢謂北人食榆吳地無驢故有此
句思道即續之曰共甑分炊飯同鐺各煑魚謂南人無
義同炊異饌也吳人愧之(譚/藪)
　北周
　　　宣帝
周宣帝與宫人半夜連臂蹋踶而歌自知身命促把燭
夜行逰帝即位二年崩(隋書五/行志)
　隋
　　　李諤
字士恢能属文文帝時上書曰自魏之三祖更尚文詞
江左齊梁其弊彌甚連篇累牘不出月露之形積案盈
箱惟是風雲之狀指儒素為古拙用詞賦為君子(厯代/吟譜)
　　　孫思邈
孫思邈四言詩曰取金之精合石之液列為夫婦結為
魂魄一體混沌兩精感激河車覆載鼎候無忒洪鑪烈
火烘燄翕赫煙未及㸃燄不假碧如畜扶桑若藏霹靂
姹女氣索嬰兒聲寂透出兩儀麗於四極壁立幾多馬
馳一驛宛其死矣適然從革惡黜善遷情囘性易紫色
内逹赤芒外射熠若火生乍疑血滴號曰中還退藏於
宻霧𣪚五内川流百脉骨變金植顔駐玉澤陽徳乃敷
隂功乃積南宮度名北斗落籍此詩詞髙古類魏伯陽
而世傳者少錄于此云(丹鉛/餘錄)
　　　歌謡
益部耆舊傳曰王忳字少林詣京師於客邸見諸生病
甚困生謂忳曰腰下有金十斤願以相與乞收藏尸骸
未問姓名呼吸因絶忳賣金一斤以給棺絮九斤置生
腰下後署大度亭長到亭日有馬一疋至亭中其日大
風有一繡被隨風来後忳騎馬突入金彦父見曰得真
盗矣忳説得狀又取被示之彦父悵然曰被馬俱止卿
有何隂徳忳具説𦵏諸生事彦父曰此吾子也遣迎彦
䘮金具存民謡之曰信哉少林世為遇飛被走馬與鬼
語
商氏世傳曰商亮字子華舉孝亷到陽城遇兩虎爭一
羊亮按劍直前斬羊虎乃各以其半去時人為之謡曰
石里之勇商子華暴虎見之藏爪牙
拾遺記曰郭况者光武皇后弟也累金數億錯拾寳以
飾臺榭懸明珠於四垂晝視之如星夜望之如日里語
曰洛陽多錢郭氏室夜日晝星富無匹
曹操别傳曰吕布驍勇且有駿馬時人為之語曰人中
有吕布馬中有赤兎
三輔决錄曰游殷字幼齊為胡軫所害月餘軫得病但
言伏伏游幼齊將鬼来於是遽死關中諺曰生有知人
之明死有責人之靈
述異記漢宣城守封邵化為虎食郡民時人語曰無作
封使君生不治民死食民
襄陽耆舊傳曰黄承彦高爽俊朗為沔南名士謂孔明
曰聞君擇婦身有醜女黄髪頭靣才堪相配孔明許即
載送之鄉曲為之諺曰莫作孔明擇婦正得阿承醜女
(以上/漢魏)
拾遺記曰張華為九醖酒以三薇漬麴蘖出西羗麴出
北番番中有指星麥四月火星出麥熟而穫之糵用水
漬麥三夕而萌芽平旦鷄鳴而用之俗人呼為鷄鳴麥
以之釀酒醇美久含令人齒動若大醉不呌笑揺蕩令
人肝腸消爛俗人謂為消腸酒或云醇酒可為長宵之
樂兩説同而異事也閭里歌曰寧得醇酒消腸不與日
月齊光
語林曰晉孝武好與虞嘯父飲酒醉拜不能起帝呼人
扶虞嘯父答曰臣位未及扶醉未及亂非分之賜所不
敢當帝美之勑䟽取語於是為風俗人相嘲調輙云好
語䟽取(藝文/類聚)
髙僧傳曰釋道温姓皇甫安定朝那人髙士謐之後也
年十六入廬山依逺公受學大明中勑為都邑憎主累
當講任禀位之賔填委相屬精勤導物數感神異帝悦
之賜錢五十萬人人為之語曰帝王傾財温公率則上
天懐感神靈降徳
又曰釋慧靜姓王東阿人少逰學伊洛之間晚厯徐兖
容甚黑而識悟清逺時洛中有沙門道經亦解邁當世
與靜齊名而耳甚長大故時人語曰洛下長大耳東阿
黒如墨有問無不詶有詶無不塞(以上/晉)
伽藍記曰洛陽城東北有上髙里殷之頑民所居也髙
祖名聞義里遷京之始朝士住其中迭相譏刺竟皆去
之唯有造瓮者止其内世人歌曰洛陽城東北上髙里
殷之頑民昔所止今日百姓造瓮子人皆棄去住者耻
(高祖北魏/孝文帝也)
洛陽瑶光寺世宗宣武皇帝所立椒房學道之所掖庭
美人並在其中亦有名族處女来儀此寺永安三年爾
朱兆入洛縱兵大掠時有秀容胡騎數十入瑶光寺婬
穢自後頗獲譏訕京師語曰洛陽女兒急作髻瑶光寺
尼奪女婿
河東有劉白墮善釀飲之香美而醉經月不醒永熈中
南靑州刺史毛鴻賔齎酒之藩路逢賊盗飲之即醉皆
被擒獲逰俠語曰不畏張弓挾刀惟畏白墮春醪
河間王琛有婢朝雲善吹箎能為團扇歌隴上聲琛為
秦州刺史諸羌叛屢討之不降琛令朝雲假為貧嫗吹
箎諸羌聞之悉皆流涕迭相謂曰何為棄墳井在山谷
為㓂也相率歸降秦民語曰快馬健兒不如老嫗吹箎
(並同上魏/以上北)
　　　韻語紀物産(見譚苑/醍醐)
余常愛晉宋人以韻語紀物産如郭璞爾雅賛山海經
賛王㣲藥草賛之類皆質而工其原出於逸周書火浣
布數語今彚書於後　火澣之布入火不滅布則火色
垢則布色出火而振之皎然凝乎雪(周書説/火浣布)日南有野
女羣不見夫其狀晶且白偏體無衣襦(唐䝉博/物記)三㢘大
實實不在三(雖名三㢘其/實在四五枝)食之多汁味酸且㫖藏之尤
好與衆果相參(陳祁暢/異物志)苹之依水猶卉植地靡見其布
漠而鱗被物有常性孰知所自(郭子𤣥/苹賛)曰州留者其實
水牛蒼毛豕身用若擔毛衛䕶其犢與虎為讐(欝林異/物志)
象之為獸形體特詭身倍數牛目不逾狶鼻為口役望
頭若尾馴良承教聽言則跪素牙玉潔載籍所美服重
致逺行如丘徙(萬震/象賛)烏鰂八足集足在口縮喙在腹形
類鞋囊其名烏鰂噏波潠墨迷射水慝(萬震海物/異名記)瓦瓏
鑛殻建瓴狀如渾沌錢文外眉而内渠(萬震海物異名/記瓦瓏賛注眉)
(為髙為眉渠為䟽為/渠此魁六海鈴也)合浦之人習水善游俛視層巖如
猿仰株入如沈鼈出如輕鳬蹲泥剖蚌潜竊明珠(萬震/南州)
(志/)江瑶柱厥甲美如瑶玉(音裕三字一句/三句一韻尤奇)肉柱膚寸名
江瑶柱(萬震海/物異記)獸曰𤣥犀處自林麓食㣲棘刺體兼五
肉或有神異表露以甪(音/錄)含精吐烈望如華燭置之荒
野禽獸莫觸(萬震/犀賛)神丘有火穴光景照千里崑崙有弱
水鴻毛不能起(𤣥中/記)一跳八尺兩跳丈六從春至夏裸
袒相逐(風俗記/海蛙)□複引一索飛絙杙閣其名曰笮人懸
半空度彼絶壑(李膺笮/橋賛)高山嵯峨巖石磊落傾側縈廻
下臨峭壑行者攀縁牽援帶索(袁山松/山川記)蚺唯大蛇既洪
且長采色駮映其文錦章石灰吞鹿膄成癢瘡賔饗嘉
食是豆是觴(南裔/志)鮫之為魚其子既育驚必歸母還入
其腹小則如之大則不復(楊孚交州/異物志)
　　　古詩逸句(見詩話/補遺)
庭中有奇樹上有悲鳴蟬
泛泛江漢苹飄蕩永無根
青青陵中草傾葉晞朝日陽春被惠澤枝葉可攬結
餓狼食不足饑豹食有餘
蝴蝶逰西園暮宿桑樹間
天霜木葉下鴻鴈當南飛(古詩四十餘首文選收其十/九首今其遺句見于類書多)
(有之聊錄其一二斷珪/缺璧猶勝瓦礫如山也)
人逺精魂近寤寐夢容光(無名/氏)
石上生菖蒲一寸八九節仙人勸我飡令人好顔色(同/上)
羈縶繫世間進退維凖繩(江/韋)
去婦不顧門萎韭不入園(諸葛/孔明)
探懐授所歡願醉不顧身(王仲/宣)
皎月垂素光𤣥雲為髣髴(劉公/幹)
𤣥景如暎璧繁星如散錦(庾/闡)
金荆持作枕紫荆持作狀(古/歌)
爭先非吾事靜照在忘求(王右/軍)
来若迅風散逰如歸雲征(李/充)
遥㸔野樹短逺望樵人細(虞/騫)
黄鳥鳴相追咬唆弄好音(古詩○按古長歌行云黄鳥/飛相追咬咬弄音聲竚立望)
(西河泣下沾羅/纓疑即此也)
相思心既勞相望脰亦悁(陸彦/聲)
迅飈翼華葢飄颻若鴻飛(石/崇)
𤣥清渺(闕/)觀浴景出東渟(仙/詩)
逍遥𤣥津際轡景落滄溟(上/)
　　　子書傳記語似詩者(詩話/補遺)
美色不同靣悲音不共聲(論/衡)
片玉可以琦奚必待盈尺(抱朴/子)
兩江珥其市九橋帶其流(揚/雄)
生無一日歡死有萬世名(列/子)
善御不忘馬善射不忘弓(韓詩/外傳)
文繡被臺榭菽粟食鳬鴈(晏/子)
日日獻玉衣旦旦獻玉食(列/子)
駿馬飬外廐美人充下陳(戰國/策)
操行有常賢仕宦無常遇(王/充)
觸露不搯葵日中不剪韭(古/諺)
飛鳥號其群鹿鳴求其友(楚辭/注)
膏以肥自焫翠以羽殃身(蘇/秦)
薰以香自燒膏以明自煎(陳留/老父)
良將如收電可見不可追(抱朴/子)
髙不絶山阜跛羊升其顛深不絶涓流孺子浴其淵(牟/子)
急行無善歩促柱少和聲(王/充)
孔子辭廪丘終不盗帶鈎許由讓天下終不利封侯(淮/南)
髙山尋雲霓深谷肆無景(羊祜/䟽)
南逰冏䆡野北息况墨鄉(淮/南)
日囘而月周時不與人逰(淮/南)
百里不販樵千里不販糴(古/諺)
兩貴不可同兩勢不可雙(説/苑)
女愛不弊席男歡不盡輪(鬼谷/子)
御馬不釋䇿操弓不反檠(家/語)
鵲巢知風起獺穴知水生(韓詩/外傳)
豐屋知名家喬水知舊都(吕/覽)
井水無大魚新林無長木(上/)
餓狼守庖厨饑虎牧牢豚(仲長統/昌言)
代馬依北風越鳥翔故巢(吳越/春秋)
荆王不貴玉鮫人不貴珠(韓詩/外傳)
蠧喙仆柱梁蚊芒起牛羊(新/序)
青崖若㸃黛素湍如委練(羅含湘/中記)
白沙如霜雪赤岸若朝霞(上/)
洞庭對岳陽脩眉鑒明鏡(上/)
蟪蛄鳴于朝寒螿鳴于夕(風土記/秋日)
蠅成市於朝蚊成市於夕(夏/日)
煦氣成虹霓揮袖起風塵(劉邵趙/都賦)
不寳咫尺玉而愛寸隂旬(司馬/法)
鼓聲不過閶柝聲不過閬(上/)
鐸以聲自毁膏以明自鑠(淮/南)
大江如索帶舟船如鳬鴈(郡國/志)
跣跗被商舄重譯吟詩書(王/充)
醴泉有故源嘉禾有舊根
白璧不可為容容多後福(左雄/傳)
仲尼長東魯大禹出西羗(晉書戴/鸞傳)
明月不妄暎蘭葩豈虚鮮(郭/璞)
朝霽青陽升天光入隙中(佛/經)
日從濛汜出照樹初無影(上/)
隴阪縈九曲不知髙幾里(三秦/記)
髙樹翳朝雲文禽蔽綠水(應/璩)
平流皷怒浪静樹振驚飈(尚書正/義序)
榣木不生危松柏不處卑(國/語)
　
　
　
　
　
　
　
　
　
　
　
　
　
　古詩紀巻一百五十六
