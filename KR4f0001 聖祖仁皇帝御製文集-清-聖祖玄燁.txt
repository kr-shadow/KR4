#+TITLE: 聖祖仁皇帝御製文集-清-聖祖玄燁
#+DATE: 2018-05-12 10:20:18
#+SOURCE: github.com/kanripo/KR4f0001 master af391b98                
　欽定四庫全書　　　　　集部七
聖祖仁皇帝御製文集　　　　别集類六　(國朝/)
　　總目録
　初集四十卷
　二集五十巻
　三集五十巻
　四集三十六卷
　　　　　臣等謹案
　　聖祖仁皇帝御製詩文自康熙二十二年癸亥以前
　　　　　為
　　初集三十六年丁丑以前為
　　二集五十年辛夘以前為
　　三集並大學士臣張玉書等編録山東廵撫臣蔣陳
　　　　　錫等校刋告成於康熙五十三年七月其自
　　　　　五十一年壬辰以後迄六十一年壬寅為
　　四集則刋成於雍正十年十二月和碩莊親王臣允
　　　　禄等編録侍講學士臣方苞等校刋自
　勅諭至古今體詩為門各十有六為巻都一百七十
　　　　六敬謹繕録用冠古今集部又有專刻
　詩集二十八巻禮部侍郎臣髙士竒等校刋所載詩
　　　　篇次第悉與
　文集合故未敢複繕云乾隆三十九年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
　欽定四庫全書
聖祖仁皇帝御製文集
　　進表
　　　翰林院編修加六級(臣/)蔣漣㳟承
　勅㫖校刋
　御製文第一集至第三集共一百四十卷俱已告成謹
　　　奉
　　表上
　　進者(臣/)漣誠惶誠恐稽首頓首上言蓋聞日月經天
　　　煥陰陽之精藴圖書授聖宣明旦之光輝觀象成
　　　文可大而可久體元合撰有德必有言聿遡都俞
　　　緬維喜起英華既發渾噩遂開爰自商周迄於唐
　　　宋瓊箱漸富什襲法宮綈帙曽編流傳藝苑然縁
　　　情賦物多風雲雕繪之詞或遺實尋虚少道德根
　　　源之論若乃
　　離明旁照宥密單心
　乾健自强始終典學集大成而首出無過
一人推極盛於兩間有如
　今日欽惟我
皇上
　道髙周孔
　統接羲軒
　晰至理為至文發揮純粹
　涵太極於無極妙合眞精玉振金聲自然條貫河流
　　岳峙允矣髙深
盛德難以形容
聖學莫能贊歎臣漣猥從江介世受
隆恩何意日邊身邀
異數
特允芻言之請賜刻瑶棱獲因摳讀之時仰瞻
奎藻蓋海㝢之昇平已久
聖人之著作日新雨沛如絲悉智仁之流見風行渙汗
　　皆天地之性情
廵狩省方一篇無逸
問安視膳全部孝經庶物庶名兼該道器實心實政原
　　本敬誠得易簡於乾坤混茫陶鑄寓法程於謨典
　　貫絡綱維濬古今未盡之藏暢九垓而泝八埏包
　　含廣大闡事物難窮之義匯萬殊而歸一致考索
　　精深湯盤遜此周詳禹鼎讓茲博洽春秋冬夏揮
　　毫而渾備四時禮樂詩書染素而自呈全體加以
　　揚風榷雅啓秀摛華字字神竒直契無聲之帝載
　　篇篇美善何殊肖物之化工洵宇宙之大觀實洪
　　濛所未有
雲章三集已統三才
玉厯萬年應成萬卷牙籤錦軸珍並嫏嬛銀匣縹囊重
　　逾鴻寶(臣/)漣空慙漸陸有愧䝉泉幸與校讐竊附
　　蠡測管窺之見夙懷鉛槧本無繪天畫日之能繼
　　晷披繙猶虞隕越歷年追琢祗懼粗疎鐫鏤成書
　　榮施葵藿編排竣事慶溢縑緗伏願
　廣布寰瀛
　昭垂琬琰
　示執中之㫖羣知先後同符
　錫建極之言人識治平有本奏太和之琴瑟咸沐薰
　　風播元始之鼔鐘共聞鈞樂則盈廷師濟由學海
　　以觀瀾率土譽髦企文山而覆簣豈止家絃户誦
　　𢎞敷
彝訓於六經佇看日珥星鈎永賁榮光於奕禩(臣/)漣無
　　任瞻
天仰
聖激切屛營之至謹奉
　表隨
　進以
聞
　欽定四庫全書
聖祖仁皇帝御製文集總目
　　巻一
　　　勅諭
　　　　諭户部
　　　　諭吏兵二部
　　　　諭吏部
　　　　諭吏部
　　　　諭户部
　　　　諭吏兵刑三部
　　　　諭吏兵二部
　　　　諭户部
　　　　諭宗人府
　　　　諭刑部
　　　　諭刑部
　　　　諭吏部
　　　諭吏部
　　　諭宗人府吏兵二部
　　　諭禮部
　　　諭兵刑二部
　　　諭兵部
　　　諭吏部
　　　諭吏部
　　　諭吏兵二部
　　　諭吏部
　　　諭户部
　　　諭吏部
　　　諭吏兵二部
　巻二
　　勅諭
　　　諭吏兵二部
　　　諭禮部
　　　諭禮部
　　　諭吏部
　　　諭兵部
　　　諭兵部都察院督捕衙門
　　　諭戸兵二部
　　　諭禮部
　　　諭吏部等衙門
　　　諭禮部
　　　諭刑部
　　　諭都察院左都御史明珠
　　　諭禮部
　　　諭禮部
　　　諭吏兵二部
　　　諭禮部
　　　諭戸部
　　　諭禮部
　　　諭刑部等衙門
　　　諭大學士巴泰索額圖李霨魏裔介學士哲爾
　　　　肯哈占達都色黑馬朗古張鳯儀靳輔陳敱
　　　　永
　　　諭禮部
　　　諭禮部
　　　諭戸部
　卷三
　　勅諭
　　　諭内閣翰林院
　　　諭刑部等衙門
　　　諭禮部
　　　諭吏部
　　　諭兵部
　　　諭宗人府吏兵二部
　　　諭禮部
　　　諭禮部
　　　諭吏兵二部
　　　諭吏部
　　　諭兵部併督捕衙門
　　　諭禮部尚書哈爾哈齊侍郎常鼐
　　　諭太常寺
　　　諭戸部
　　　諭吏部等衙門
　　　諭吏兵二部
　　　諭吏部
　　　諭刑部
　　　諭工部
　　　諭宗人府
　　　諭刑部
　　　諭禮部
　　　諭兵部
　　　諭禮部
　　　諭戸部
　　　諭戸部
　　　諭吏部
　　　諭兵部
　　　諭吏部
　　　諭吏兵二部
　　　諭戸部
　卷四
　　勅諭
　　　諭禮部
　　　諭吏部
　　　諭吏部等衙門
　　　諭刑部
　　　諭戸部
　　　諭吏兵二部
　　　諭吏禮二部
　　　諭吏兵刑三部
　　　諭兵部
　　　諭兵刑二部
　　　諭兵部
　　　諭吏兵二部
　　　諭吏部
　　　諭兵刑二部
　　　諭兵部
　　　諭禮部
　　　諭兵刑二部
　　　諭兵部
　　　諭兵部
　卷五
　　勅諭
　　　諭吏部
　　　諭禮部
　　　諭吏禮兵三部
　　　諭兵部
　　　諭吏部
　　　諭兵部
　　　諭刑部
　　　諭兵部
　　　諭禮部
　　　諭吏兵二部
　　　諭大將軍多羅貝勒等
　　　諭禮部
　　　諭内務府
　　　諭禮工二部
　　　諭兵部督捕衙門
　　　諭兵部
　　　諭吏戸兵三部
　　　諭戸部
　　　諭兵部
　巻六
　　勅諭
　　　諭吏兵二部
　　　諭禮部
　　　諭吏戸兵三部
　　　諭禮部
　　　諭管侍衞内大臣
　　　諭海澄公黃芳世
　　　諭日講官起居注侍讀學士牛鈕
　　　諭禮部
　　　諭翰林院掌院學士喇沙里陳廷敬侍讀學士
　　　　葉方藹侍講學士張英
　　　諭刑部
　　　諭新委西勒圖部落首領喇嘛墨爾根噶布褚
　　　諭平南親王奄達尚之信賫奏㕘將羅思漢
　　　諭遣徃將軍莽吉圖軍前侍講學士顧八代
　　　諭平南親王奄達尚之信賫奏囘粤張永祥
　　　諭禮部
　　　諭吏禮二部
　　　諭吏部
　　　諭大學士明珠
　　　諭大學士巴泰
　　　諭廣東提督王可臣
　　　諭大學士索額圖
　　　諭吏部等大小各衙門
　　　諭河南廵撫董國興
　　　諭遣徃廣西廵撫傅宏烈軍前筆帖式噶爾西
　　　　拖洛
　　　諭大學士署禮部索額圖
　　　諭工部尚書馬喇侍郎温代
　卷七
　　勅諭
　　　諭巴林長公主
　　　諭傅宏烈賫奏道臣劉曉
　　　諭内閣傳諭平南親王奄達尚之信賫奏人
　　　諭吏部
　　　諭將軍穆占
　　　諭戸部
　　　諭禮部
　　　諭吏戸兵三部
　　　諭撫蠻滅宼將軍廣西廵撫傅𢎞烈
　　　諭吏兵二部
　　　諭掌院學士陳廷敬侍講學士張英侍讀王士
　　　　禎中書舎人髙士奇
　　　諭對秦吳黙納等
　　　諭大學士撫遠大將軍圖海
　　　諭吏部等衙門
　　　諭兵部
　　　諭中書舍人高士竒
　　　諭刑部
　　　諭禮部
　　　諭吏部等衙門
　　　諭將軍穆占
　欽定四庫全書
聖祖仁皇帝御製文集總目
　　卷八
　　　勅諭
　　　　諭大將軍康親王傑淑
　　　　諭安親王岳樂
　　　　因岳州將軍等失機特諭議政諸臣
　　　　諭禮部
　　　　諭吏部
　　　　諭盛京將軍安褚䕶
　　　　諭戸部
　　　　諭内務府
　　　　諭吏部
　　　　諭兵部
　　　　諭禮部
　　　　諭禮部
　　　諭吏部
　　　諭刑部
　　　諭禮部
　　　諭兵部
　　　諭兵部
　　　諭戸部
　　　諭吏部等衙門
　　　諭戸工二部
　卷九
　　勅諭
　　　諭内閣九卿詹事科道滿漢各官
　　　諭大學士明珠李霨尚書宋德宜左都御史魏
　　　　象樞學士佛倫
　　　諭大學士明珠
　　　諭大學士明珠
　　　諭吏部等衙門
　　　諭大學士索額圖明珠戸部尚書伊桑阿
　　　諭吏部等衙門
　　　諭戸部侍郎薩木哈
　　　諭九卿詹事科道
　　　諭大學士索額圖明珠李霨杜立德馮溥學士
　　　　噶爾圖佛倫希福項景襄李天馥
　　　諭九卿科道
　　　諭䕶軍綂領吳丹
　　　諭大學士索額圖明珠李霨馮溥學士噶爾圖
　　　　佛倫項景襄
　　　諭禮部
　　　諭刑部
　　　諭大學士索額圖明珠李霨杜立德馮溥學士
　　　　噶爾圖佛倫項景襄李天馥
　　　諭康親王傑淑
　卷十
　　勅諭
　　　諭戸部
　　　諭禮部
　　　諭九卿詹事科道
　　　諭康親王傑淑
　　　諭大將軍安親王岳樂
　　　諭九卿
　　　諭大學士索額圖明珠李霨杜立德馮溥
　　　諭戸部
　　　諭戸部尚書伊桑阿
　　　諭大學士索額圖勒德洪明珠李霨杜立德馮
　　　　溥學士噶爾圖希福徐元文李天馥
　　　諭大學士索額圖
　　　諭刑部
　　　諭吏兵二部
　　　諭吏部
　　　諭禮部
　　　諭吏部等衙門
　　　諭大學士勒德洪明珠李霨杜立德
　　　諭内閣九卿詹事科道
　　　諭恪純長公主
　　　諭大學士索額圖勒德洪明珠李霨杜立德學
　　　　士噶爾圖希福李天馥
　卷十一
　　勅諭
　　　諭大學士勒德洪明珠李霨杜立德馮溥
　　　諭翰林院掌院學士庫勒納等
　　　諭侍郎宜昌阿
　　　諭兵部
　　　諭盛京將軍安褚䕶
　　　諭吏部
　　　諭三法司
　　　諭翰林院
　　　諭吏部都察院
　　　諭都察院
　　　諭大學士明珠
　　　諭大學士明珠
　　　諭戸部
　　　諭戸部
　　　諭大學士勒德洪明珠李霨馮溥學士噶爾圖
　　　　希福格爾古德李光地張玉書
　　　諭戸部
　　　諭禮部
　　　諭侍講髙士奇
　　　諭兵部
　　　諭吏兵二部
　　　諭戸部
　　　諭戸部
　　　諭大學士勒德洪明珠
　　　諭禮部
　　　諭戸部尚書伊桑阿侍郎額庫禮
　　　諭禮部
　　　諭吏兵二部
　　　諭禮部
　　　諭奉天將軍安褚䕶
　卷十二
　　勅諭
　　　諭大學士勒德洪明珠李霨學士格爾古德阿
　　　　蘭泰石柱王守才張玉書
　　　諭大學士勒德洪明珠李霨馮溥尚書伊桑阿
　　　　郭四海左都御史徐元文侍郎李天馥杜臻
　　　　學士噶爾圖格爾古德阿蘭泰石柱王守才
　　　　李光地張玉書
　　　諭議政王大臣
　　　諭大學士杜立德
　　　諭禮部
　　　諭將軍安褚䕶
　　　諭烏喇將軍巴海等
　　　諭學士張英
　　　諭裕親王福全
　　　諭蘇大敦柱
　　　諭戸刑二部
　　　諭裕親王福全
　　　諭裕親王福全
　　　諭敦柱蘇大
　　　諭刑部
　　　諭戸兵工三部
　卷十三
　　勅諭
　　　諭將軍巴海副都綂薩布蘇瓦里虎等
　　　諭大學士勒德洪明珠李霨王熙學士噶爾圖
　　　　石柱張玉書
　　　諭部院諸臣
　　　諭戸部
　　　諭刑部
　　　諭吏部
　　　諭戸部尚書梁清標侍郎李天馥
　　　諭兵部
　　　諭議政王貝勒大臣内閣九卿詹事科道
　　　諭禮部
　　　諭兵部
　　　諭禮部
　　　諭部院大臣
　　　諭朝覲各官
　　　諭刑部
　　　諭戸部
　　　諭大學士勒德洪明珠李霨王熙黃機吳正治
　　　　學士薩海阿蘭泰石柱王守才金汝祥胡簡
　　　　敬孫在豐
　　　諭刑部
　卷十四
　　勅諭
　　　諭戸兵二部
　　　諭吏兵二部
　　　諭吏部
　　　諭刑部
　　　諭戸部
　　　諭戸部
　　　諭九卿詹事科道
　　　諭大學士勒德洪明珠王熙吳正治宋德宜學
　　　　士席柱喇巴克馬爾圖圖納席爾達牛鈕金
　　　　汝祥吳興祖王鴻緒范承勲
　　　諭大學士勒德洪等
　　　諭戸部
　　　諭大學士明珠王熙
　　　諭大學士明珠
　　　諭大學士明珠王熙
　　　諭大學士明珠尚書介山
　　　諭大學士明珠總督王新命
　　　諭江南江西總督江蘇廵撫
　　　諭吏部尚書伊桑阿
　　　諭江南大小諸臣
　欽定四庫全書
聖祖仁皇帝御製文集總目
　　卷十五
　　　奏書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　卷十六
　　奏書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　卷十七
　　表
　　　上
太皇太后進衣表
　　　上
太皇太后萬壽表
　　　上
太皇太后萬壽表
　　論
　　　慎幾微論
　　　無逸以致壽論
　　　君臣一體論
　　　寛嚴論
　　　慎刑論
　　　學校論
　卷十八
　　論
　　　禮樂論
　　　居敬行簡論
　　　農桑論
　　　讀書貴毋自欺論
　　　讀書貴有恒論
　　　王道論
　　　過金陵論
　　　勤儉論
　　辯
　　　王霸辯
　巻十九
　　序
　　　性理大全序
　　　文獻通考序
　　　日講四書解義序
　　　日講書經解義序
　　　日講易經解義序
　　　重刻番藏經序
　　　古文淵鑒序
　卷二十
　　記
　　　鄚州水淀記
　　　乾清宮讀書記
　　　南廵筆記
　　　泉林記
　　　雪記
　　　宮中日課記
　卷二十一
　　說
　　　為學如鍊金說
　　　老安少懷說
　　　佛牙說
　　　詩說
　　　琴說
　　　稼說
　　　操舟說
　　解
　　　信古解
　　　八議解
　　　鄕舉里選解
　　　以德為衞解
　卷二十二
　　碑
　　　聖感寺碑
　　　賜一等公遏必隆家廟碑
　　　黑龍潭重建龍王廟碑
　　　賜廣西廵撫馬雄鎮墓碑
　　　賜福建總督范承謨墓碑
　　　中臺演敎寺碑
　　　東臺望海寺碑
　卷二十三
　　碑
　　　南臺普濟寺碑
　　　西臺法雷寺碑
　　　北臺靈應寺碑
　　　賜江南江西總督于成龍墓碑
　　　至聖先師孔子廟碑
　　　孟子廟碑
　卷二十四
　　頌
　　　福陵頌(幷序/)
　　　昭陵頌(幷序/)
　　　孝陵頌(幷序/)
　　　大德景福頌(幷序/)
　卷二十五
　　贊
　　　至聖先師孔子贊(幷序/)
　　　顔子贊
　　　曾子贊
　　　子思子贊
　　　孟子贊
　　　老子出關圖贊
　　　畫馬贊
　　　陳所翁畫龍贊
　　　筆贊
　　箴
　　　講官箴
　　　督撫箴
　　　祭酒箴
　　　給事中箴
　　　御史箴
　　　守令箴
　　銘
　　　硯銘
　　　鼎銘
　　　屛風銘
　　　鳥鎗銘
　　　鳥鎗銘
　　　弩銘
　　　弩銘
　卷二十六
　　雜著
　　　講筵緒論(計四十六則/)
　巻二十七
　　雜著
　　　講筵緒論(計三十九則/)
　巻二十八
　　雜著
　　　書座右四則
　　　讀大學
　　　讀性理大全
　　　跋
皇考世祖章皇帝御書正大光明四字後
　　　㳟跋
世祖章皇帝御書陋室銘後
　　　跋資政要覽
　　　跋王右軍書曹娥碑眞蹟
　　　跋王羲之快雪時晴帖
　　　跋董其昌書
　　　跋董其昌書
　　　跋董其昌書
　　　書宋榻淳化閣帖後
　　　訓學篇
　巻二十九
　　雜著
　　　書通鑑綱目後
　　　閲皇明祖訓偶書
　　　紀苖事
　　　書蘭亭帖後
　　　讀楚辭
　　　喻馬
　　　連珠(有序/)
　　祭文
　　　祭明太祖文
　　　祭至聖先師孔子文
　　　祭元聖周公文
　　　諭祭江南江西總督于成龍文
　　　諭祭江南江西總督于成龍第二道文
　卷三十
　　賦
　　　春雨賦
　　　梧桐賦
　　　弩賦(并序/)
　　　夜亮木賦(并序/)
　　　西苑芙蕖賦
　　　松賦
　　　玉泉賦
　　　行殿讀書賦(并序/)
　　　竹賦(并序/)
　　　闕里古檜賦(并序/)
　欽定四庫全書
聖祖仁皇帝御製文集總目
　　卷三十一
　　　古今體詩五十二首
　　　　元旦
　　　　上元
　　　　覽貞觀政要
　　　　慈寧宮問
　太皇太后安
　　　　月
　　　　昭仁殿
　　　　春夜
　　　　賜舊時講學
　　　　賜撫遠大將軍圖海二首
　　　　春日
　　　　夜半
　　　琴
　　　晚春遊幸感懷
　　　河
　　　白洋湖
　　　船獵
　　　水邨
　　　鄚州河道
　　　喜雨
　　　賜寧古塔將軍巴海詩(幷序/)
　　　橋望
　　　郊外卽事
　　　郊外偶作
　　　馬上口占
　　　複道口占
　　　夏日登景山同翰林張英髙士竒作
　　　夜靜讀書
　　　内廏閲馬
　　　夏日同大學士明珠暨諸侍衛過黒龍潭途中作
　　　黒龍潭
　　　由廣泉寺至臥佛寺
　　　山寺晩景
　　　咏臥佛寺古樹
　　　駐驆碧雲寺
　　　碧雲寺臨泉望月
　　　碧雲曉起
　　　再賦碧雲曉景
　　　洪光寺盤道
　　　來青軒臨眺二首
　　　法海寺瞻
皇考御書敬佛二字
　　　坐法海寺偶吟
　　　賜聖感寺僧海岫
　　　駐蹕石景山
　　　石景山東望
　　　登戒壇
　　　下戒壇將至潭柘馬上同髙士竒聮句二首
　　　潭柘寺偶作
　　　咏潭柘寺竹
　　　石景山望渾河
　卷三十二
　　古今體詩三十九首
　　　駐蹕南苑遣使㳟進
太皇太后鮮果
　　　南苑元靈宮是
世祖皇考建
　　　南苑行圍
　　　德壽寺
　　　南苑晩景
　　　瀛臺偶作
　　　咏水禽
　　　雨
　　　臨城望
　　　夏日有懷
　　　内苑
　　　立秋前一日晩同左右閒坐進鮮果
　　　秋蘭(幷序/)
　　　初秋幸西苑觀荷命小舟採蓮
　　　臨池觀魚有懷
　　　夜至三鼔坐待議政大臣奏事有感而作
　　　七夕
　　　沙河途中作
　　　清河荒亭
　　　初秋景山
　　　題日精門古硯
　　　待曉
　　　賜奉命大將軍傑淑二首
　　　秋日咏刀
　　　海子北紅門秋雨後行圍戯作
　　　晾鷹臺
　　　南苑閲馬
　　　中秋望月
　　　賜輔國將軍俄啟詩(并序/)
　　　秋日晩景有懷
　　　大將軍報吳逆暴死其下賊衆潰散無餘大兵
　　　　指日進取恢復封疆
　　　康熙十七年九月初十日奉
太皇太后臨御温泉㳟紀五言排律八韻
　　　駐蹕平家灘
　　　潞河曉起至
太皇太后行殿問安
　　　見鴈南飛
　　　駐蹕薊州城南遠眺山邨
　　　山中獲野禽㳟進
太皇太后
　　　曉起山路口號
　卷三十三
　　古今體詩三十六首
　　　㳟謁
孝陵
太皇太后駕到温泉
　　　雨後經明總兵戚繼光所作八角石亭
　　　清晨入盤山二首
　　　古中盤望蓮花峰
　　　盤山絶頂三首
　　　晚過李靖菴二首
　　　星出歸營
　　　奉侍
太皇太后臨御温泉因孟冬享
廟暫回京
　　　夜半覽本
　　　山中曉色
　　　由鮎魚池出關咏瀑布水
　　　登景忠山
　　　灤河
　　　冬至囘京齋戒夜坐
　　　登邊城作
　　　温泉行
　　　温泉流杯戱作
　　　南苑橋上大風
　　　雪
　　　景山積雪侍衞下趨如飛
　　　元旦
慈寧宮行禮
　　　春
　　　上元幸萬善殿戯作
　　　收復岳州作(并序/)
　　　㳟上
太皇太后萬壽詩二首
　　　賜大將軍安親王岳樂二首
　　　賜䕶軍統領桑格
　　　春夜月
　　　題周文矩畫說劒圖
　卷三十四
　　古今體詩四十首
　　　春日郊行
　　　清明登玉泉山
　　　時廵近郊憫農事有作
　　　鄚州雜詩五首
　　　春日内苑賜宴詩(并序/)
　　　初夏登樓臨水
　　　夏日同三王慈寧宮請
太皇太后安
　　　夏旱步禱
南郊喜雨
　　　五日泛舟賜内大臣侍衞宴
　　　詠蟬
　　　題蘇軾墨竹
　　　初寒
　　　懋勤殿古榦梅
　　　春曉
　　　春雪
　　　懋勤殿讀尚書至無逸篇有作
　　　春晝二首
　　　景山春望
　　　橊花
　　　咏觀天儀器
　　　鶴
　　　經筵進講周易
　　　秋日出郊觀稼
　　　題張擇端清明上河圖
　　　長至日祀
天圜丘有述四章
　　　遠望西山積雪
　　　春盤
　　　端凝殿齋居
　　　賜直𨽻廵撫子成龍(并序/)
　　　苑西新栁二首
　　　和唐太宗咏桃花即用原韻
　卷三十五
　　古今體詩二十一首
　　　潞河三首
　　　廵幸出喜峰口過黃土巖
　　　大石磯
　　　塞上宴諸藩
　　　入喜峰口
　　　野望
　　　夏日迎薫亭
　　　午日
　　　夏日潭柘寺
　　　戒壇臥松
　　　蚤秋新霽
　　　夜坐
　　　瀛臺
　　　天津
　　　通惠河閲運艘
　　　滇平
　　　宮門聽政示閣部諸臣
　　　昇平嘉宴同羣臣賦詩用柏梁體(并序/)
　　　元夜與諸王宴飲乾清宮
　欽定四庫全書
聖祖仁皇帝御製文集總目
　　卷三十六
　　　古今體詩三十八首
　　　　東廵二首(并序/)
　　　　玉田
　　　　駐蹕豐潤城西
　　　　夷齊廟(并序/)
　　　　灤河泛舟
　　　　經永平城南
　　　　撫寧
　　　　山海關(幷序/)
　　　　䝉恬所築長城
　　　　姜女祠
　　　　曉過寧遠
　　　　行殿夜覽章奏
　　　呂翁山是
聖祖太宗文皇帝擒洪承疇處
　　　松山
　　　杏山晩眺
　　　憩小凌河
　　　錦州道上
　　　駐蹕大凌河
　　　途次逢寒食
　　　十三山
　　　過廣寧望醫巫閭山
　　　渡句驪河
　　　過永安橋口占
　　　盛京遣使請
太皇太后
皇太后起居夜書奏疏畢偶成
　　　三月初六日告祭
福陵㳟述十韻
　　　初八日告祭
昭陵㳟述十二韻
　　　盛京舊宮
　　　告祀禮成宴諸臣於舊宮
　　　三月十一日雪中詣
永陵告祭
　　　薩爾滸(并序/)
　　　栁條邊望月
　　　望祀長白山
　　　松花江放船歌
　　　江中雨望
　　　經葉赫廢城
　　　鐵嶺
　　　雜咏
　卷三十七
　　古今體詩四十首
　　　廵幸遼陽
　　　駐蹕遼陽夜深對月用唐太宗遼城望月詩原
　　　　韻
　　　廣祐寺
　　　入千山
　　　祖樾寺
　　　龍泉寺
　　　行殿讀書示翰林侍講高士竒
　　　登澄海樓觀海
　　　端陽前一日囘宮
　　　機政偶暇輒畱意書法漫成
　　　夏日瀛臺許奏事諸臣網魚攜歸
　　　賜大學士杜立德(并序/)
　　　賜大學士馮溥(并序/)
　　　西山駐蹕夜聞秋聲
　　　玉泉山晚景用唐太宗秋日韻
　　　秋日紫光閣閱射
　　　九日幸景山登高
　　　大閱
　　　海東青
　　　曩因見鴈念征南將士曾題截句今禁旅凱旋
　　　　聞鴈再作
　　　再遊盤山
　　　見案頭水仙花偶作二首
　　　黃金臺懷古
　　　自長城嶺至臺懷
　　　顯通寺
　　　殊像寺法相最異
　　　駐蹕靈鷲峰文殊寺
　　　天花
　　　登望海峰
　　　北臺眺望
　　　娑羅樹歌
　　　趙北口
　　　水淀雜詩四首
　　　南苑
　　　初夏玉泉山二首
　卷三十八
　　古今體詩四十五首
　　　夏日奉
太皇太后避暑興安
　　　石盤峪龍潭
　　　白水
　　　古北口
　　　曉發古北口望霧靈山
　　　第一泉
　　　次上都河
　　　青城道中
　　　九隘
　　　塞外對雨
　　　紅川
　　　駐蹕興安八首(并序/)
　　　廵厯塞北雜咏四首
　　　楊川
　　　細河
　　　塞北早秋
　　　興安夜
　　　次楊嶺北
　　　過團河
　　　次石山
　　　尖峯山谷口作
　　　三道河晩望
　　　黃草川
　　　囘鑾抵古北口
　　　中秋日聞海上捷音
　　　是夜對月再成絶句
　　　賜施烺詩(并序/)
　　　九日對菊
　　　秋日再過阜平
　　　再駐龍泉關
　　　冬日重登清凉山
　　　咏馬
　　　初冬自五臺囘次日雪
　　　盆中橘實甚繁咏此
　　　台灣平告祀
孝陵有述
　卷三十九
　　古今體詩四十二首
　　　玉河春水
　　　後苑漫興
　　　倣二王墨蹟
　　　紫光閣
　　　玉泉春曉
　　　夜
　　　玉蘭
　　　觀苖無意到潭柘詠時景
　　　櫻桃
　　　流杯亭晚眺有懷
　　　曉起再賦
　　　夏日水雲榭聞梵聲
　　　偶成
　　　瀛臺
　　　塞外省覽風俗
　　　再至紅川避暑
　　　紅川秋興
　　　曉發虚谷
　　　囘鑾至鰭鬛口秋雨初霽對月
　　　咏史四首
　　　仇英青緑畫
　　　東廵出都作
　　　晾鷹臺集䝉古諸部落慰勞遣之
　　　河間即古瀛州地
　　　景州觀開福寺塔
　　　次德州即事
　　　九河故道
　　　平原
　　　渡濟水
　　　廵幸東省黎庶擁馬瞻拜命訶警者弗禁得以
　　　　察其疾苦
　　　趵突泉
　　　登濟南城望華不注
　　　登岱
　　　百丈崖觀瀑
　　　岱頂對月
　　　汶水吟
　　　䝉陰曉雪
　　　沂水
　　　渡黃河
　卷四十
　　古今體詩三十四首
　　　途次網得鮮魚馳進
兩宮兼志思慕之誠
　　　晚經淮陰
　　　平山堂
　　　天寧寺
　　　由儀眞乘巨艦至京口
　　　金山(并序/)
　　　試中冷泉
　　　妙髙臺
　　　鐵甕城
　　　竹林禪院在潤州城南竹徑數里
　　　夜過丹陽
　　　途中覽皇太子倣書以示之
　　　錫山
　　　吳閶
　　　虎丘
　　　句容道上
　　　雨花臺
　　　幸報恩寺
　　　駐驆金陵以方物寄獻
兩宫
　　　金陵舊紫禁城懷古
　　　江寧駐驆皇太子啓至請安兼報讀完四書
　　　示江南大小諸吏
　　　燕子磯夜泊
　　　髙郵湖見居民田廬多在水中因詢其故惻然
　　　　念之
　　　閲河隄作
　　　泉林寺即子在川上處
　　　途中長至
　　　過闕里
　　　闕里古檜
　　　晚到河間
太皇太后使人送乳餅食物
　　　廵幸囘宮内殿進講毛詩
　　　原任總督于成龍居官清廉自古罕有特命諸
　　　　臣議䘏以勵官方
　　　薊城遇雪
　　　讀左氏春秋作
　欽定四庫全書
聖祖仁皇帝御製文集卷一目録
　　勅諭
　　　　諭戸部
　　　　諭吏兵二部
　　　　諭吏部
　　　　諭吏部
　　　　諭戸部
　　　　諭吏兵刑三部
　　　　諭吏兵二部
　　　　諭戸部
　　　　諭宗人府
　　　　諭刑部
　　　　諭刑部
　　　　諭吏部
　　　　諭吏部
　　　諭宗人府吏兵二部
　　　諭禮部
　　　諭兵刑二部
　　　諭兵部
　　　諭吏部
　　　諭吏部
　　　諭吏兵二部
　　　諭吏部
　　　諭戸部
　　　諭吏部
　　　諭吏兵二部
　欽定四庫全書
聖祖仁皇帝御製文集卷一
　　勅諭
　　　諭戸部
　前以尔部題請直𨽻各省廢藩田産差部員㑹同各該
　督撫將荒熟田地酌量變價今思小民將地變價承買
　之後復徵錢糧則民重累著免變價撤回差去部員除
　變價已完田地外將現在未變價田地交與該督撫給
　與原種之人令其耕種照常徵收錢糧以副朕愛養民
　生之意至於無人承種餘田應作何料理著議奏尔部
　即遵諭行特諭康熙八年三月初八日
　　　諭吏兵二部
　鰲拜等以勲舊大臣世受國恩奉
　皇考遺詔輔佐政務理應精白乃心盡忠圖報不意鰲
　拜結黨專權紊亂朝政紛更成憲罔上行私凡用人行
　政鰲拜欺藐朕躬姿意妄為文武官員欲令盡出其門
内外要路俱用伊之奸黨班布尔善穆里瑪馬尔賽塞
奔代阿思哈噶出哈濟實訥莫太必兔等結為黨羽凡
事先於私家商定乃行與伊交好者多方引用不合者
即行排陷種種奸惡難以枚舉朕久已悉知但以鰲拜
身係大臣受累朝寵眷甚厚猶望其改行從善克保功
名以全始終乃近觀其罪惡日多上負
皇考付託之重暴虐肆行致失天下之望遏必隆明知
其惡緘黙不言意在容身亦負委任朕以其罪狀昭著
將其事款命諸王大臣公同究審俱已得實以其情罪
重大皆擬刑辟奏聞朕復召鰲拜等面加鞫問情罪俱
真本當依議處分但念鰲拜累朝効力年久且
皇考曽經倚任朕不忍加誅姑從寛免死革職籍没仍
行拘禁遏必隆無結黨之事免其重罪削去太師及後
加公爵其原有一等公爵仍准留與伊子其班布尔善
穆里瑪阿思哈噶出哈太必兔塞奔代訥莫或係院部
大臣或係左右侍衞乃皆依附權勢結黨行私表裏為
奸擅作威福罪在不赦皆已正法其餘皆係微末之人
一時苟圖僥倖朕不忍盡加誅戮寛宥免死從輕治罪
至於内外滿漢文武官員或有畏其權勢而依附者或
有身圖倖進而依附者本當察處姑從寛免自今以後
務須洗心滌慮痛改前非遵守法度恪共職業以副朕
整飭紀綱愛養百姓至意尔二部即傳諭内外遵行特
諭康熙八年五月二十五日
　　諭吏部
近究審鰲拜等罪案據稱莫洛白清額阿塔皆其黨羽
本當逮問治以重罪念其既經用為督撫畀以地方重
任以來剔除加派火耗等弊姑從寛免罪仍畱原任以
後著益殫心勉力潔已率屬綏輯地方愛養生民以副
朕宥過畱用之意特諭康熙八年五月二十六日
　　諭吏部
朕夙夜圖治念切民生艱難必加意撫綏各俾安居樂
業乃成久安長治之道邇年水旱頻仍盜賊未靖兼以
貪官汚吏肆行朘削以致百姓財盡力窮日不聊生朕
甚憫焉尔等部院大臣科道各官或任要職或有言責
著即將拯救生民疾苦切實裨益之處各攄所見明白
陳奏以備採用勿得妄行借端以無益之事塞責指陳
負朕加惠黎元圖治求言之意尔部即傳諭遵行特諭
康熙八年六月初六日
　　諭户部
凡奉差及地方見任各官俱有料理公務併撫綏百姓
之責宜各盡乃職以副朕差遣簡用之意近聞奉差官
員及督撫提鎮等大小文武各官不思各盡乃職反圖
利己買良民為奴甚至多買餽送親友此等違法妄行
好生可惡以後著永行嚴禁若仍前恣買良民者從重
治罪决不饒恕尔部即遵諭通行曉諭特諭康熙八年
六月初六日
　　諭吏兵刑三部
近審鰲拜家人罪案據洪善泥滿供出總督白秉真原
任廵撫張自德尚書龔鼎孶庶吉士王彦阿達哈哈番
金鼎分得撥什庫高鬍子正紅旗髙姓之官伊等俱曾
囑託行賄本當嚴究從重治罪但思此等囑託行賄者
尚多非止伊等朕已有諭㫖將内外各官苟圖倖進作
弊者俱從寛免今供出各官亦俱從寛免罪以後務須
洗心改過恪守法紀副朕寛宥之意如不改過惡仍前
作弊定行加等從重治罪决不饒恕尔部即行曉諭特
諭康熙八年六月初七日
　　諭吏兵二部
蘇克薩哈奉
皇考遺詔輔政蘇克薩哈雖係有罪罪止本身不至誅
滅子孫後嗣此皆鰲拜等與蘇克薩哈不和挾讐滅其
子孫後嗣深為可憫其白尔黒圖等並無罪犯因係族
人連坐誅戮殊屬寃枉其蘇克薩哈原官及白尔黒圖
等官職俱應給還尔二部將此案所革官員俱行察明
議奏特諭康熙八年六月十一日
　　諭戸部
朕纘承
祖宗丕基乂安天下撫育羣生滿漢軍民原無異視務
俾各得其所乃愜朕心比年以來復將民間房地圏給
旗下以致生民失業衣食無資流離困苦已極深為可
憫以後圏占民間房地著永行停止其今年所圏房地
俱著退還民間尔部即速通行曉諭昭朕加惠生民至
意至於旗下無地亦難資生應否將古北等口邊外空
閒之地撥給耕種著議政王貝勒大臣㑹同確議具奏
特諭康熙八年六月十七日
　　諭宗人府
自古帝王建國親親賢賢義在並重我
太祖
太宗
世祖以來篤念本支敦睦九族咸加愛恤欲其成立以
共膺福祿也朕思罪有大小法有重輕宗室犯罪遽行
革除宗室朕心不忍除
世祖皇帝時定案外自順治十八年以後凡宗室有犯
罪革除宗室者著將情節一併察明具奏特諭康熙八
年六月二十七日
　　諭刑部
近聞官民家人以自縊投水身死報部者甚多凡此皆
因本主不加愛養或逼責過甚難以存活故致身死非
有廹切之情豈肯自盡以後官民務須各將家人撫恤
訓養勿得仍行逼責致死人命至重尔部即行曉諭申
飭特諭康熙八年六月二十七日
　　諭刑部
設立通政司及登聞鼔衙門原以通達民隱陳告寃抑
果有眞正寃枉事情應赴該部院衙門告理近見奸惡
棍徒或以瑣細小事揑成重大或以私讐借端陷害善
良或受人僱託代為控告或擅入禁地及行幸之所衝
突儀仗趣近喊告及將此等狀詞交與部院審理並無
大事及寃枉之處反因被告干証將良民株連受累者
甚多故前此已行禁止今仍多有違禁妄告者以後著
嚴加禁止如有惡徒仍前凟告者除所告之事不准外
著照律治罪尔部即嚴加曉諭遵行特諭康熙八年六
月二十九日
　　諭吏部
刑部事務殷繁關係人命殊為𦂳要必得才猷練達者
乃能勝任内國史院大學士對哈納諳練刑部事務著
加太子太保以内國史院大學士管刑部尚書事尚書
明珠著以原品候補特諭康熙八年七月初四日
　　諭吏部
閲處分原任户部尚書蘇納海原案並無大罪鰲拜等
但以為撥地遲延遽行拏問多端文致誣陷不案律文
任意將無辜處死原任總督朱昌祚廵撫王登聯於撥
換地畞時見民間旗下困苦因有地方之責具疏奏聞
輙以為非其職掌越行干預亦不按律文寃枉處死伊
等皆國家大臣並無大罪寃死深為可憫理應昭雪以
示仁恩作何恩䘏予諡及廕子入國子監讀書尔部議
奏特諭康熙八年七月十一日
　　諭宗人府吏兵二部
凡令議政王貝勒大臣㑹議之事俱係國家重大機密
事務㑹議之時理應極其慎密今聞㑹議之事尚未具
題在外之人即得聞知此皆㑹議處不加慎密不嚴行
約束閒雜隨從之人以致聽聞傳語或係㑹議之官傳
說將國家大事如此預先洩漏殊為不合至於人衆愈
覺煩雜其諸王貝勒法一丹大閒散議政大臣俱著停
其議政以後凡㑹議時諸王貝勒大臣務須慎密勿致
洩漏尔衙門該部即通行曉諭嚴飭特諭康熙八年八
月初二日
　　諭禮部
凡進貢來朝人等騎用馬匹駱駝應加意喂養肥壯以
便徃來行走昭示柔綏遠人之意近聞喂馬人役侵盜
草料致馬駝竟不肥壯殊為可惡此皆監管喂養章京
及部内堂司官怠玩不經心之故以後若再仍前偷盜
草料著監管喂養章京及廵察官員稽察舉發如不舉
發致馬駝瘦弱將部内堂司官及喂養官役一併從重
治罪決不饒恕特諭康熙八年八月初五日
　　諭兵刑二部
京師重地理應肅清近聞竊盜剪綹搶奪詐騙者甚多
此皆歩兵及五城司坊各官並巡捕營官兵稽察不嚴
巡緝不力或番役人等與盜交通受賄縱容以致奸惡
之徒肆行無忌殊非法紀以後著該管文武官員嚴加
巡察督率番役兵丁力行緝拏務使奸宄肅清良民無
擾如仍前怠玩縱容交通作弊將該管官員一併從重
治罪決不饒恕尔部即遵諭行特諭康熙八年八月初
五日
　　諭兵部
近聞邉外䝉古進貢馬匹有接至邊界不由賣主強逼
勒買者甚至搶奪偷盜又或沿途跟隨強買或已入館
將進貢馬匹強買此等違法妄行俱大不合理以後進
貢馬匹必俟察收方許官員兵丁購買餘馬如仍前妄
行者作何處分尔部㑹同理藩院議奏特諭康熙八年
八月初七日
　　諭吏部
前京察處分滿尚書侍郎等因無事故被革俱給還原
官令其候補今思滿漢諸臣被革相同朕原無異視應
一體昭恩京察内有漢尚書侍郎革處者著察明議奏
特諭康熙八年八月十一日
　　諭吏部
國家政務惟藉羣工贊理在京各衙門大小官員必各
稱其職乃可以襄郅隆之化部院等衙門滿漢各官應
行澄叙以示勸懲大學士尚書及三品以上堂官俱著
自陳三品司官及四品以下各官尔部㑹同都察院詳
加甄别具奏在外總督廵撫係封疆大臣職任𦂳要著
該部院察明任内功過稱職與否詳加甄别具奏尔部
即遵諭行特諭康熙八年八月十二日
　　諭吏兵二部
内大臣侍衞文武大小各官各有職掌理應精白乃心
恪遵法紀循分盡職以副朕任用之意近見有不安厥
分交通在内近侍使令人員妄行干求或潛為援引或
畏威趨奉揆之臣誼殊為不合朕施行政務懲創奸詐
佞䛕察其忠賢才能者用之有等匪類妄行陷人以圖
僥倖自以為賢希覬陞遷善地以後如有不遵禁例仍
前干求趨奉者定行從重治罪決不饒恕尔二部即通
行内外及包衣佐領嚴加申飭遵行特諭康熙八年八
月十二日
　　諭吏部
朕思部院事務𦂳要分理詳覈係司官職掌必得賢能
之人方克勝任今尔部止將部院所有官員調用其旗
下上朝官員内豈無堪於部院任用者著嚴行曉諭各
該滿洲漢軍都統副都統等於阿達哈哈番以下拖沙
喇哈番以上有通曉滿文或通曉漢文堪於部院任用
有才能之官從公詳擇一旗四五員以下咨送尔部俟
各旗缺出與應陞官員一併擬出題用特諭康熙八年
十月初三日
　　諭戸部
朕巡幸田獵之處一切御用等項俱係各該衙門由京
城備辧供用毫無取於地方除内廏馬匹不用草料其
部中應差馬匹所需草料亦屬不多向來聞有地方官
員指稱御用科派民間各物伺候既不便銷算又不退
還民間貪汚官吏侵肥入已以致小民苦累殊違法紀
以後著嚴行禁止如地方有司仍有借端科派者著該
管官嚴加稽察題㕘重處如該管官不行㕘奏或别經
發覺將該管官一併治罪尔部即通行嚴飭仍刋示曉
諭遵行特諭康熙八年十月初四日
　　諭吏部
原任山陜總督莫洛陜西廵撫白清額已經甄别處分
本當不復任用近據甘肅廵撫劉斗等合詞奏稱莫洛
有益地方兵民數千哀求代題畱任又據西安等處鄉
約百姓趙璉等稱莫洛白清額實心實政老稚感恱保
奏留任等語朕思簡用督撫原欲其綏輯地方愛養百
姓今莫洛等既為地方愛戴特順輿情免其處分莫洛
白清額俱著復還原官仍留任以後著益殫心供職以
副朕寛宥任用之意達爾布著改為山西廵撫馬雄鎮
著候缺另用尔部即遵諭行特諭康熙八年十一月初
八日
　　諭吏兵二部
朕因田獵畿南文武官來朝見者親加詢問河間縣知
縣劉果才具優長著從優陞用又閲試弓馬都司孔𢎞
憲千總王希喆侯慶凱把總陳良弼俱弓馬嫺熟具有
才幹俱著從優陞用冀州知州李顯忠才具庸劣河間
府副將佟透年老有病遊擊羅騰蛟楊煥斌守備黃焻
　周鴻儒朱緯焦乃善馬現龍千總王天才薛琰孫大載
　李實先王名揚王濬宗爾振賈顯沈永祥韓得桂張書
　化朱振芳把總李克生包得勝金名第金成李從善張
　龍王之相崔起龍劉元勝趙勇等俱弓馬不嫺才力不
　及著察議具奏尔部即遵諭行特諭康熙八年十一月
　初九日
　
　
　
　
　
　
　
　
　
聖祖仁皇帝御製文集巻一
　欽定四庫全書
聖祖仁皇帝御製文集巻二目録
　　勅諭
　　　　諭吏兵二部
　　　　諭禮部
　　　　諭禮部
　　　　諭吏部
　　　　諭兵部
　　　　諭兵部都察院督捕衙門
　　　　諭戸兵二部
　　　　諭禮部
　　　　諭吏部等衙門
　　　　諭禮部
　　　　諭刑部
　　　　諭都察院左都御史明珠
　　　　諭禮部
　　　諭禮部
　　　諭吏兵二部
　　　諭禮部
　　　諭戸部
　　　諭禮部
　　　諭刑部等衙門
　　　諭大學士巴泰索額圖李霨魏裔介學士哲爾
　　　　肯哈占達都色黒馬朗古張鳯儀靳輔陳敱
　　　　永
　　　諭禮部
　　　諭禮部
　　　諭戸部
　欽定四庫全書
聖祖仁皇帝御製文集卷二
　　勅諭
　　　諭吏兵二部
　向來包衣佐領下官員子弟不准為廕生監生其筆帖
　式無有品級今思内外官員効力相同加恩豈宜有别
　包衣佐領官員子弟准為廕監及筆帖式給與品級之
　處尔部定議具奏特諭康熙九年二月二十八日
　　　諭禮部
　慈和皇太后誕育朕躬未遂孝養思慕之忱毎切於懷
　雖已上
　尊諡但今升祔
　太廟配食
　皇考典禮關係重大其應進
　諡號著議政王貝勒大臣九卿科道㑹同詳議具奏特
　諭康熙九年閏二月二十三日
　　諭禮部
皇考升遐倏忽十載罔極之思時恫於懷山陵在望未
一展祭尤切悽愴朕擬於今歲八月㳟行謁
陵禮又奉
太皇太后旨思念情慇亦欲詣
陵朕敬遵
慈命躬侍前徃所有應行典禮及需用各項尔部詳議
具奏特諭康熙九年閏二月三十日
　　諭吏部
朕思滿漢大小官員職掌相同品級有異應行畫一著
議政王貝勒大臣㑹同定議具奏特諭康熙九年三月
初九日
　　諭兵部
設立驛傳原為徃來差遣𦂳要事務速於接應近聞州
縣各驛馬匹缺少應付遲悞驛遞原有額設錢糧喂養
草料驛傳道專行管理乃不盡心嚴察以致尅減錢糧
馬匹缺乏應作何稽察嚴禁尔部其詳議具奏特諭康
熙九年三月十四日
　　諭兵部都察院督捕衙門
京師重地理宜肅清近聞京城内外惡棍肆行無忌或
借端挾詐勒騙錢財或公然搶奪攪擾市肆或結夥橫
行兇毆良民又夜間盜刼時聞拏獲甚少此皆歩兵甲
喇大該廵城御史司坊各官督捕司官捕營將弁稽察
不嚴緝捕無能以致奸盜不息善良受害作何嚴行申
飭緝拏如該管官仍前怠玩者作何處分尔部院衙門
㑹同定議具奏特諭康熙九年三月十四日
　　諭户兵二部
滿洲甲兵係國家根本雖天下平定不可不加意愛養
近聞八旗甲兵喂養馬匹整辦器械費用繁多除月餉
外别無生理不足贍養妻子家口朕甚憫之月餉銀米
應作何增給著為永例尔二部㑹同詳議具奏特諭康
熙九年三月二十日
　　諭禮部
自閏二月以來天氣亢暘雨澤稀少農務方殷殊切朕
懷著尔部堂上官同順天府官員竭誠祈禱其應斷屠
宰照例行特諭康熙九年三月二十二日
　　諭吏部等衙門
時已入夏雨澤愆期皆由部院大小臣工因循舊習不
能精白乃心公廉盡職以致政務失當有干
天和尔等堂上官宜力圖脩省靖共職業嚴督所屬司
官凡事應秉公勤勵革除積弊勿瞻狥情面仍稽察胥
吏作奸事有應結者速行完結勿得借端多駁圖遂已
私其問刑等衙門一切獄訟務期平允得情速審速結
勿得株累無辜久淹羈禁尔等大小各官須實心脩省
勿得視為具文仍前怠玩有負朕委任責成之意著吏
部通行申飭特諭康熙九年三月二十二日
　　諭禮部
科爾沁博爾濟金氏秉圖郡王額濟殷之親叔額德台
吉之子三等台吉阿郁錫之女選進宮中待年方欲冊
封今遽爾長逝朕心深切軫悼宜追封為妃其封號及
應行禮儀尔部即察例議奏特諭康熙九年五月初九
日
　　諭刑部
近覽章奏罪犯監禁踰限不行速審以致斃獄者甚多
夫各犯自有應得之罪未死於法先死於獄殊非慎刑
折獄之意朕心深為不忍尔部將踰限不結監斃幾人
以上者作何嚴加處分詳議定例具奏特諭康熙九年
六月十一日
　　諭都察院左都御史明珠
國家朝儀大體所在貴於整齊嚴肅不止係堂陛之觀
瞻亦以見臣心之敬肆諸王大臣有踰越班行交相接
語或輕佻嬉笑禮不踰階而相與言又况其甚乎尔衙
門監察御史侍班切近見而不糾豈眞目未之覩皆緣
畏事狥情所以如此都察院職任重大朕躬有失尚爾
指陳王及諸臣乃不㕘奏揆之事理實所未協今後有
失儀者毋得容隱康熙九年八月初四日
　　諭禮部
太祖髙皇帝創建鴻圖肇興景運
太宗文皇帝丕基式廓大業克𢎞迨
世祖章皇帝誕昭功德統一寰區即欲躬詣
太祖
太宗山陵以天下一統致告用展孝思因盜賊未靖師
旅繁興暫停徃謁朕以眇躬纘承鴻緒上託
祖
宗隆庥天下底定盜賊緝寧兵戈偃息每念
皇考未竟之志朝夕寢食不遑寧處本欲先詣
太祖
太宗山陵再詣
世祖山陵因奉
太皇太后慈命以
世祖升遐十年未得一詣
陵寢於今年八月前徃朕是以㳟侍
太皇太后先詣
孝陵展謁禮成言還今欲仰體
皇考前志躬詣
太祖
太宗山陵以告成功展朕孝思著議政王貝勒大臣内
院九卿科道掌印不掌印各官㑹議具奏尔部即遵諭
行特諭康熙九年九月初二日
　　諭禮部
天文關係重大必選擇得人令其專心習學方能通曉
精微著選取官學生令其與漢天文生一同習學有精
通者俟該衙門缺出考試補用作何選取習學尔部議
奏特諭康熙九年九月初四日
　　諭吏兵二部
朕惟致治雍熙在於大小官員悉尚廉潔使民生得遂
内外滿漢文武官員各有職守理應律已潔清屛絶餽
受乃能恪㳟職業副朕任使至意近聞尚有因循陋習
借名令節生辰在外文武官員剝削兵民餽送督撫提
鎮司道等官督撫提鎮司道等官復苛索下官餽送在
京大臣部院大臣官員科道等官在京官員亦交相餽
遺前雖屢經嚴禁未見悛改仍行授受殊違潔已奉公
之義兵民日漸窮困職此之由以後著痛加省改斷絶
餽受以盡厥職如仍行餽受事發之日定將授受之人
一併從重治罪必不姑息尔部即遵諭嚴加曉諭内外
遵行特諭康熙九年九月二十一日
　　諭禮部
朕惟至治之世不專以法令為務而以教化為先其時
人心醇良風俗樸厚刑措不用比屋可封長治久安茂
登上理蓋法令禁於一時而教化維於可久若徒恃法
令而教化不先是舎本而務末也近見風俗日敝人心
不古囂陵成習僭濫多端狙詐之術日工獄訟之興靡
已或豪富凌轢孤寒或劣紳武斷鄉曲或惡衿出入衙
署或蠧棍詐害善良萑苻之刼掠時聞讐忿之傷殺疊
見陷羅法網刑所必加誅之則無知可憫宥之則憲典
難寛念茲刑辟之日繁良由化導之未善朕今欲法古
帝王尚德緩刑化民成俗舉凡敦孝弟以重人倫篤宗
族以昭雍睦和鄉黨以息爭訟重農桑以足衣食尚節
儉以惜財用隆學校以端士習黜異端以崇正學講法
律以儆愚頑明禮讓以厚風俗務本業以定民志訓子
弟以禁非為息誣告以全良善誡窩逃以免株連完錢
糧以省催科聨保甲以弭盜賊解讐忿以重身命等項
作何訓廸勸導及作何責成内外文武該管各官督率
舉行尔部詳察典制定議具奏特諭康熙九年十月初
九日
　　諭戸部
淮揚所屬地方歲比不登屢厪朕懷今年又遭異常水
災黃淮交漲隄岸衝決百姓室廬多被淹没夏麥未獲
登塲秋禾佈種水潫難施民生失所特差部臣速行踏
勘准動正項錢糧存積銀米將饑民詳加賑濟但被災
之民既無耕穫何以輸糧如再加催科愈不堪命今年
淮揚所屬被災地方應徵錢糧共該若干尔部速行酌
議蠲免以副朕恤災愛民至意特諭康熙九年十月初
十日
　　諭禮部
帝王圖治必稽古典學以資啓沃之益經筵日講允屬
大典宜即舉行尔部詳察典例擇吉具儀來奏特諭康
熙九年十月十三日
　　諭刑部等衙門
向來定例流徙尚陽堡寧古塔等處人犯六月十二月
不行發遣其餘月分俱發今思十月至正月終俱屬寒
冷之時流人多有貧者衣裝單薄無以禦寒以罪不至
死之人凍斃道途殊為可憫以後流徙尚陽堡寧古塔
人犯十月至正月終及六月俱停其發遣餘月照常發
遣尔部即遵諭行特諭康熙九年十二月十四日
　　諭大學士巴泰索額圖李霨魏裔介學士哲爾肯
　　哈占達都色黒馬朗古張鳯儀靳輔陳敱永
朕近日披覽章疏於科道官條奏有合於事理裨益政
治者虚懷聽納不憚見之施行其所言無益不可行者
非勦襲陳言則浮泛塞責尔諸臣寧有不知今後有言
關政理切實可行者照常票擬朕親加裁奪其或不可
行者若悉下部議既屬無益徒令章奏繁多恐反致應
行政務有所稽違尔等可詳酌事理以不准行擬㫖朕
仍審擇而執其中古之聖帝賢王雖邇言是察亦無稽
勿聽用言致治之道蓋當如此康熙九年十二月二十
五日
　　諭禮部
朕前欲仰體
世祖章皇帝遺志躬詣
太祖
太宗山陵展祭以告成功命議政王貝勒大臣等㑹議
議政王等以去年各處多有水旱之災且為時甚廹應
用之物預備難及具題暫行停止今思
太祖
太宗創業垂統功德隆盛
山陵在望刻不能忘去年㳟謁
孝陵禮成今已數月若再久延時日孝思莫殫朕懷殊
切靡寧茲當海内無事欲乘此時躬詣
太祖
太宗山陵以告成功用展孝思事關大典著議政王貝
勒大臣内閣九卿科道掌印不掌印各官㑹議具奏尔
部即遵諭行特諭康煕十年正月十二日
　　諭禮部
今歲三春無雨風霾日作耕種愆期民生何賴皆由朕
躬凉德政治未協大小臣工不能殫忠為國恪脩職業
瞻顧因循惟圖自便偏私怠忽致干
　天和用是朕夙夜靡寧深切儆惕今實圖修省勵精勤
　政體
　上天仁愛之意感召休和為民請命内閣六部都察院
　等衙門大小官員各有職掌皆宜體朕倚任之意共効
　贊襄持廉秉公克盡厥職洗心滌慮痛改前非以迓
　天和尔部即遵諭通行申飭祈雨事宜照例作速舉行
　特諭康熙十年三月十九日
　　　諭戸部
　頃因差徃江南郎中禪塔海奏事來京朕面詢民生休
　戚據奏稱淮揚一帶地方水患未消人民饑饉流亡前
　雖行賑濟今無以餬口困窮至極聞此情形深切憫惻
　民為邦本如斯困苦豈可不速行拯救今應即行差官
　前徃賑濟或就近截留漕米或動支何項銀兩糴米給
　散饑民尔部作速議奏特諭康熙十年三月二十八日
　
聖祖仁皇帝御製文集卷二
　欽定四庫全書
聖祖仁皇帝御製文集卷三目録
　　勅諭
　　　　諭内閣翰林院
　　　　諭刑部等衙門
　　　　諭禮部
　　　　諭吏部
　　　　諭兵部
　　　　諭宗人府吏兵二部
　　　　諭禮部
　　　　諭禮部
　　　　諭吏兵二部
　　　　諭吏部
　　　　諭兵部併督捕衙門
　　　　諭禮部尚書哈爾哈齊侍郎常鼐
　　　　諭太常寺
　　　諭戸部
　　　諭吏部等衙門
　　　諭吏兵二部
　　　諭吏部
　　　諭刑部
　　　諭工部
　　　諭宗人府
　　　諭刑部
　　　諭禮部
　　　諭兵部
　　　諭禮部
　　　諭戸部
　　　諭戸部
　　　諭吏部
　　　諭兵部
　　　諭吏部
　　　諭吏兵二部
　　　諭戸部
　欽定四庫全書
聖祖仁皇帝御製文集卷三
　　勅諭
　　　諭内閣翰林院
　致治之道無過法祖鑒於成憲乃罔有愆欽惟
　太祖髙皇帝開天垂統
　太宗文皇帝式廓鴻圖規模𢎞遠啓佑無疆朕御極以
　來景仰
　先猷時切儀型之念
　世祖皇帝時曽命儒臣纂修
　太祖聖訓
　太宗聖訓雖具稾進呈未經裁定頒布茲特命圖海李
　霨為總裁官折爾肯折庫納熊賜履為副總裁官達哈
　塔胡宻子楊正中郭四海陳嘉猷富拉塔王颺昌陳志
　紀周𢎞衞既齊為纂修官滿官四員漢官四員為謄録
　官滿漢典籍典簿四員為收掌官悉依前式分别義類
重加考訂勒成全書朕得以朝夕觀覽是訓是行亦俾
子孫臣民率由無斁卿等膺茲委任須恪㳟勤勵務期
早竣以副朕覲光揚烈至意特諭康熙十年四月初四
日
　　諭刑部等衙門
邇來天氣亢暘不雨或因刑獄淹禁中有寃枉亦未可
知尔等將現監人犯詳加清理如有情罪可矜疑者照
例減等發落其現審人犯尔等速為審理應減等者即
與減等應釋放者即行釋放務期獄無寃滯以迓
天和尔等即遵諭行特諭康熙十年四月初五日
　　諭禮部
今已入夏亢暘不雨農事堪憂朕念切民生躬自刻責
特頒嚴㫖戒飭各官修省過愆祈求雨澤乃精誠未達
霖雨尚稽朕心晝夜焦勞不遑啟處茲朕䖍誠齋戒躬詣
天壇祭告懇祈甘霖速降以拯生民尔部作速擇吉
其祭告儀物即行備辧特諭康熙十年四月初七日
　　諭吏部
朕觀侍郎嚴正矩章雲鷺通政使霍叔瑾才具庸常不
能盡職俱著以原官致仕尔部即遵諭行特諭康熙十
年四月二十一日
　　諭兵部
武官有防守地方緝捕盜賊之責必弓馬嫺熟方克勝
任其不稱職者雖總督提督等有不時糾㕘之例但與
其糾㕘於後貽誤地方不如於選授之時詳加選擇除
現任推陞各員外以後凡係應到部掣籤之官尔部即
考驗其弓馬然後令其掣籤如有不堪者具題照例給
以原品頂帶停其補授尔部即遵諭行特諭康熙十年
五月十一日
　　諭宗人府吏兵二部
以後王以下及文武官員處分罰銀及罰土黒勒威勒
之例應否酌量其情罪改為罰俸著確議具奏特諭康
熙十年五月二十六日
　　諭禮部
朕仰體
世祖章皇帝遺志欲躬詣
太祖
太宗山陵展祭以告成功前命議政王貝勒大臣九卿
科道等㑹議以各處多有災傷暫行停止今奉
太皇太后㫖謂朕躬謁
山陵展祭告成關係大典即宜舉行以盡孝思朕仰遵
慈命擬躬行謁
陵禮應行事宜及需用各項著各該衙門速行備辧尔
部即遵諭行特諭康熙十年八月初六日
　　諭禮部
耕耤大典事關勸農來春應照例舉行其應行事宜詳
察典例具奏特諭康煕十年八月初八日
　　諭吏兵二部
差官巡察各地方及差遣大臣閱視兵馬等事前經條
奏俱著候㫖舉行今思巡察地方關係吏治民生閱視
兵馬關係邊防軍務俱屬𦂳要應差遣何項官員著九
卿科道㑹同確議具奏特諭康熙十年八月初八日
　　諭吏部
前因浙江巡撫范承謨以患病具奏准其回京調理故
將山東巡撫袁懋功調補今據兩省督提奏稱百姓愛
戴號泣請留情詞懇切特順民情俱著各留原任張鳯
儀著候另缺推補尔部即遵諭行特諭康熙十年八月
二十九日
　　諭兵部併督捕衙門
直𨽻重地理宜肅清邇來盜賊繁多大為民害地方官
怠玩不能力行禁戢以致刼掠時聞真盜捕獲者少良
民株累甚多皆因防汛官員止於降罰帶罪緝拏其間
有失事最多不能盡職者仍令留任愈致貽悞地方今
盜賊應作何禁戢嚴拏及以盜案降罰幾次者作何處
分尔部再行定議具奏至京城内外盜賊棍徒肆行無
忌作何責成官役嚴行緝拏亦著一併議奏特諭康熙
十年十二月初五日
　　諭禮部尚書哈爾哈齊侍郎常鼐
人君對越神祗務盡其誠敬之心禮儀節文宜臻明備
每年元旦躬詣堂子展拜可令鳴贊贊禮永著為例康
熙十一年正月初一日
　　諭太常寺
祀典關係重大理宜敬慎嫺習近見尔衙門典禮俱未
諳練又所奏音樂多未合節殊非慎重禋祀之義以後
著詳加練習勿得仍前怠忽䙝越祀典特諭康熙十一
年正月十八日
　　諭戸部
江南省連年水旱相仍災傷甚重與别省不同若將舊
欠錢糧一併追徵民生愈致困苦朕心不忍其該省以
前未完錢糧察實係拖欠在民者著暫行停徵俟民力
稍蘇之時再行具奏請㫖尔部即遵諭行特諭康熙十
一年四月初四日
　　諭吏部等衙門
江南省事務繁劇與他省不同向來照定限料理不能
如期完結各官罹㕘罰者甚多前原任山陜總督莫洛
曽請寛限積案始得清楚今應照此例將江南省一切
陳積事件寛其限期令地方官料理完結尔部等衙門
詳議具奏特諭康熙十一年四月初六日
　　諭吏兵二部
陜西幅員遼闊邊疆重地防禦宜周省城有將軍滿兵
駐防總督衙門應移駐近邊扼要地方專管陜西以便
控制其山西省附近京師應照山東河南例令該撫料
理尔二部㑹同詳議具奏特諭康熙十一年四月十八
日
　　諭吏部
原任大學士衛周祚品行端方清慎素著曩以引疾請
告回籍調理今閣務殷繁贊理需人著即召取馳驛來
京入閣辦事尔部即遵諭行特諭康熙十一年四月二
十七日
　　諭刑部
刑獄重地人命攸關天氣炎熱亟宜清理雖熱審現有
定例但已結大案現在監禁各犯或有無知而罹法網
小過而陷重辟者株連無辜久淹禁羈朕心每思及此
深為惻然茲特遣大學士圖海杜立德學士哈占宋德
宜等㑹同三法司逐一詳加審鞫凡有罪可矜疑者即
與察明事由開列具奏務使情法允協有枉必申以副
朕欽恤刑獄至意特諭康熙十一年六月二十五日
　　諭工部
河道屢年衝決地方被災民生困苦深軫朕懷據差徃
看視決口侍衞吳丹學士郭廷祚回京繪圖進呈朕觀
黃河自宿遷以至清河皆為𦂳要雖有遥堤恐一層未
足捍蔽水勢應否於遥堤之外再築遥堤尔部即行河
道總督漕運總督㑹同相視商酌築堤果否有益併所
需錢糧若干逐一詳確議奏尔部即遵諭行特諭康熙
十一年六月二十七日
　　諭宗人府
貝子尚善性行端良凡事小心敬慎勤勞為國著仍復
其原多羅貝勒尔衙門即遵諭行特諭康熙十一年閏
七月初二日
　　諭刑部
設立刑法原以戢奸禁暴必事情重大方可用刑嚴訊
近見内外問刑衙門嘗有濫用夾棍致斃人命者朕心
殊為不忍以後審問事情尔等務加詳慎勿得輕聽問
官不分輕重動輙夾訊希圖草率結案仍將審事官員
嚴加申飭不時稽察其有任情作弊者即行指實題㕘
務使重刑不得濫及無辜以副朕矜恤民命至意若有
不應夾訊之人擅用夾棍及罪不至死徑行夾死者應
作何處分尔部㑹同吏兵二部定議具奏特諭康熙十
一年閏七月十四日
　　諭禮部
帝王致治首在維持風化辨别等威崇尚節儉禁止奢
侈故能使人心淳樸治化休隆近見内外官員軍民人
等服用奢靡僭越無度富者趨尚華麗貧者互相效尤
以致窘乏為非盜竊詐偽由此而起人心囂凌風俗頽
壞其於治化所關匪細今應作何分别務行禁止著九
卿科道㑹同嚴加確議定例具奏特諭康熙十一年八
月十一日
　　諭兵部
都統副都統職司軍務關係重大必得其人乃克勝任
以後漢軍都統缺出著將該旗副都統應陞官員現任
提督一併開列具奏副都統缺出著將該旗㕘領應陞
官員現任總兵官一併開列具奏尔部即遵諭行特諭
康熙十一年十月十九日
　　諭禮部
民資粒食以生今當播種之時亢暘不雨農事堪憂皆
由朕躬凉德政治有所未協未能仰格
天心用是夙夜靡寧實圖修省以感召休和為民請命
尔部即䖍誠祈禱雨澤以副朕勤恤民隱至意特諭康
熙十二年三月十一日
　　諭戸部
江南要地財賦繁多前馬祜所報歴年那移侵欠錢糧
數目未清雖經有㫖暫行停徵但官民侵欠必須分晰
明白應追應蠲始免牽混若止責令該督撫清察歲月
遲延茫無頭緒以致官民受累無所底止今應否專差
大臣前徃徹底清察著九卿科道㑹同詳議具奏特諭
康熙十二年三月十三日
　　諭戸部
江南蘇松常鎮淮揚六府連年災荒民生困苦與别處
不同朕心時切軫念除今年錢糧已經派撥兵餉外其
六府康熙十三年地丁正項錢糧特行蠲免一半以昭
朕存恤災黎至意尔部即將應蠲免數目察明確議具
奏特諭康煕十二年四月十二日
　　諭吏部
國家大小事務在内責成部院在外責成督撫其事情
重大煩難者固應照限完結如平常易結之事理應速
結以清沉滯近見内外各衙門題覆本章有將易結之
事遲延不結必俟限滿乃為具題其不行具題完結遲
滯者必多牽連守候必致苦累以後著速行完結勿得
遲延務俾案件清楚以副朕委任至意尔部即通行傳
諭遵行特諭康熙十二年五月十一日
　　諭兵部
茲因地方底定平西親王吳三桂平南王尚可喜靖南
王耿精忠各具疏請撤安插已允所請令其搬移前來
地方應行事務及兵馬機宜必籌畫周詳乃為善後之
䇿應各遣大臣一員前徃㑹同該藩及總督廵撫提督
商確作何布置官兵防守地方並照管該藩等起行應
差官員職名開列具奏特諭康熙十二年八月初九日
　　諭吏部
國家設立言官專司耳目凡政治得失民生利弊必須
詳切條陳直言無隱斯為稱職若但敷衍虚文浮冗勦
襲或以不急之務草率塞責非朕廣開言路之意今將
科道官親加考試其留用各員著益加勉勵殫心盡職
以副委任内石文郁范時起何名揚才庸無文不稱言
職著革職尔部即遵諭行特諭康煕十二年八月十二
日
　　諭吏兵二部
雲南地屬遠疆今該藩官兵既撤控制需人應專設雲
南總督一員添設提督一員責成專管料理尔部速議
具奏特諭康熙十二年八月十八日
　　諭戸部
平西親王吳三桂平南王尚可喜靖南王耿精忠等請
撤安插已允搬移該藩及各官兵家口安插地方所需
房屋田地等項應預為料理務令到日即有寧居以副
　朕體恤遷移至意尔部作速詳議具奏特諭康煕十二
　年八月十八日
　
　
　
　
　
　
　
　
　
　
　
　
　
聖祖仁皇帝御製文集卷三
　欽定四庫全書
聖祖仁皇帝御製文集卷四目録
　　勅諭
　　　　諭禮部
　　　　諭吏部
　　　　諭吏部等衙門
　　　　諭刑部
　　　　諭戸部
　　　　諭吏兵二部
　　　　諭吏禮二部
　　　　諭吏兵刑三部
　　　　諭兵部
　　　　諭兵刑二部
　　　　諭兵部
　　　　諭吏兵二部
　　　　諭吏部
　　　諭兵刑二部
　　　諭兵部
　　　諭禮部
　　　諭兵刑二部
　　　諭兵部
　　　諭兵部
　欽定四庫全書
聖祖仁皇帝御製文集卷四
　　勅諭
　　　諭禮部
　壇廟祭祀國家大典必儀文詳備允符禮制乃可肅將
　誠敬昭格神明其致祭時辰齋戒處所稽諸徃代各有
　定制尔部詳察典例酌議妥確具奏特諭康熙十二年
　八月二十日
　　　諭吏部
　向來定例外官告病不准起用原以防其規避但其中
　或有才品優長政績素著者廹於一時至情引例告歸
　終身棄置不錄深為可惜應令地方督撫確行諮訪果
　有才品堪用者據實保奏以憑擢用其作何舉行尔部
　詳議具奏特諭康熙十二年九月初五日
　　　諭吏部等衙門
　國家致治首在崇尚寛大愛惜人才俾事例簡明易於
遵守處分允當不至煩苛乃符明作惇大之治向來各
部衙門俱定有處分條例已經頒行但其中款項太多
過於繁宻以致奉行者或以膠執為守法或以苛察為
詳明或例所未載援引比附輕重失宜徒據成規罔原
情理大小各官稍有過誤動觸文網雖具才能弗獲展
布深為可惜著該部各衙門將見行處分條例重加訂
正斟酌情法刪繁從簡應去應留逐一分别詳議具奏
特諭康熙十二年九月十八日
　　諭刑部
自古帝王欽恤民命務期獄無枉縱讞决明允以成刑
措之治朕每於秋決重犯特為詳慎惟恐一夫有寃以
傷和氣向來朝審之例先期進呈招册然後九卿科道
㑹審覆奏完結乃外省秋審奏本内止有節畧觀覽未
能明晰又有屢經續到之案為期甚廹以致過期復俟
來年殊為不合以後外省秋審應令預期照在京朝審
例造册進呈亦著九卿科道㑹同覆核奏請定奪其造
進招册及奉㫖結案行咨俱應限定日期尔部一併詳
議定例具奏特諭康熙十二年十一月初一日
　　諭戸部
自古國家久安長治之謨莫不以足民為首務必使田
野開闢蓋藏有餘而又取之不盡其力然後民氣和樂
聿成豐亨豫大之休見行墾荒定例俱限六年起科朕
思小民拮据開荒物力艱難恐催科期廹反致失業朕
心深為軫念以後各省開墾荒地俱著再加寛限通計
十年方行起科其該管地方官員原有議叙定例如新
任之官自圖紀叙故掩前功紛更擾民者著各該督撫
嚴行稽察題㕘處分尔部即遵諭行特諭康熙十二年
十一月初五日
　　諭吏兵二部
國家用人宜尚恬靜之風人臣服官首重廉耻之節邇
來文武官員或因不得陞遷或因不與差遣輙稱寃枉
紛紛控告不過圖便已私原非從公起見即使果係應
陞應差自行辨白希求榮利廉耻之道已虧豈能修舉
職業克副任使理宜嚴加禁止以肅官常尔二部通行
申飭遵行特諭康熙十二年十二月初六日
　　諭吏禮二部
致治之道首重人才儲養之源由於學校必衡鑒得人
釐剔有法乃能革除積弊遴㧞眞材以彰文治之盛近
聞直省學差沿襲陋規隳廢職業營私作弊考試不公
以致真才淪棄文治不光今應作何整飭差遣何官磨
勘考核之法何以盡善務期永革弊端著九卿科道㑹
同詳確議奏特諭康熙十二年十二月十八日
　　諭吏兵刑三部
吳三桂背恩反叛其原係伊所屬之人見在直𨽻各省
文武官員人等恐因三桂反叛心懷疑畏致罹法網有
負朕撫育好生之意已有諭㫖槩從寛宥雖有父兄子
弟見在雲南者亦不株連其見隨吳應熊在京及職任
部院官員亦應寛宥著議政王貝勒大臣㑹同確議具
奏康熙十二年十二月二十三日
　　諭兵部
近因逆賊吳三桂背恩反叛已遣大兵前徃征剿聞彼
處百姓有預先驚避者輕離家室恐致失所朕心深為
憫念向來大兵紀律嚴明所過並無騷擾今寧南靖宼
大將軍啓行朕復面加戒諭務令秋毫無犯安輯地方
逆寇煽亂不過一隅大兵到日立見蕩平該地方軍民
人等俱係朕之赤子遣發大兵原以衞民何必妄生驚
恐著該地方官廣行宣諭俾其各安生理勿致流離以
副朕定亂安民之意尔部即速行湖廣督撫提鎮等官
通行曉諭遵行特諭康熙十三年正月十八日
　　諭兵刑二部
近因逆犯楊起隆詐稱朱三煽惑愚民潛謀不軌陸續
緝獲俱經審明正法其株連者業行省釋除逆首楊起
隆張子房金玉環鄭得勝仍嚴緝務獲外其餘黨與一
槩從寛免緝以後著改行從善恪遵法紀勿得自干憲
典軍民人等俱宜各安生理不得聽信訛言自生疑懼
旁人亦不許妄行搜拏首告借端嚇詐擾害善良尔二
部即出示通行曉諭特諭康熙十三年正月二十三日
　　諭兵部
陜西提督王輔臣久歴戎行勞績素著近舉首反賊吳
三桂所送逆劄遣子奏聞堅守臣節益見忠貞朕心深
為嘉恱前已有㫖事平之日從優議叙今應即行加恩
以彰激勸及其子作何叙用尔部一併速議具奏特諭
康熙十三年二月初四日
　　諭吏兵二部
陜西邊陲要地西控番回南通巴蜀幅員遼闊素號巖
疆茲逆賊吳三桂煽亂滇黔四川從逆秦省地處鄰封
恐有奸徒揺惑以致人心不寧雖有督撫提鎮等官各
盡乃職但軍務繁重必須專遣大臣假以便宜相機行
事方可綏靖中外保固邊疆刑部尚書莫洛前任秦督
深得軍民之心諳曉地方情形茲特授為經畧率領滿
兵駐劄西安府㑹同將軍總督而行廵撫提鎮以下悉
聽節制兵馬糧餉悉聽調發一切應行事宜不從中制
文武各官聽便選用吏兵二部不得掣肘隣省用兵當
應援者酌量䇿應如有軍機將軍總督領兵而行俟湖
廣四川地方底定即命還朝應兼職銜及應給勅印尔
二部㑹同速議具奏特諭康熙十三年二月二十七日
　　諭吏部
大兵進𠞰逆賊指日蕩平地方恢復之後即應設官撫
綏民生料理事務頃以需人甚急已將漢軍堪用人員
照該督撫所請發徃軍前候用其漢人中素有清操及
才能堪任煩劇者不拘資格著漢官大學士以下三品
堂官以上據實保舉發徃軍前與漢軍官員一體並用
務期虚公舉薦有裨地方以副朕廣攬人才之意尔部
即遵諭行特諭康熙十三年三月二十日
　　諭兵刑二部
逆賊吳三桂値明季闖賊之變委身從賊尋以父死賊
手窮竄來歸
世祖章皇帝念其投誠優封王爵授之軍旅委以事權
異數殊恩振古未有爰及朕躬特進親王倚任等於腹
心恩禮加於勲舊方期其感恩圖報殫竭忠忱詎意三
桂以梟獍之資懷狙詐之計隂圖不軌自啓釁端藉請
搬移輙行叛逆煽惑奸宄荼毒生靈極惡窮兇神人共
憤已經遣發大兵進𠞰剋期蕩平諸王大臣㑹議反逆
子孫理應誅戮以彰國法再三奏請朕尚冀其悔禍自
新束身待罪未忍即行加誅近覽三桂奏章詞語乖戾
妄行乞請諸王大臣咸以三桂怙惡不悛其子孫即宜
棄市再難寛緩朕思亂臣賊子孽由自作刑章具在衆
論僉同朕亦不得而曲貸之也本當照廷議將吳應熊
吳世霖并其餘子俱行凌遲處死但以應熊久在近侍
朕心不忍故將應熊及子世霖處絞其餘幼子俱免死
入官應坐人犯分别正法所有干連人等情罪稍可矜
原者勅所司槩行省釋以昭法外之仁尔二部即通行
曉諭内外軍民人等俾咸悉朕意特諭康熙十三年四
月十三日
　　諭兵部
逆賊耿精忠庸懦無能癡愚寡識祗緣伊祖耿仲明航
海來歸
太宗文皇帝念其投誠之功特封王爵寵眷優隆
世祖章皇帝定鼎燕京復加委任令其統兵鎮粤中道
殞身其子耿繼茂叨恩承襲兩鎮巖疆恪共職守朕惓
懷勲裔恩禮有加及其病亡尤深軫䘏特遣部臣頒賜
勅諭俾耿精忠襲封王爵自伊祖以及伊身受恩三世
四十餘年在精忠賴祖父之餘勲冒朝廷之崇秩自宜
感恩圖報殫竭忠忱不意其包藏禍心潛謀不軌乗吳
逆之變輙行反叛煽亂地方罪惡昭彰國法難宥今削
其王爵遣發大兵進𠞰指日蕩平但念其所屬官兵及
地方官員軍民人等或被逆賊廹脅雖懷忠義莫能自
明恐大兵一到玉石難分有能擒斬耿精忠投獻軍前
者優加爵賞或以兵馬城池納款者論功叙錄或力有
不逮能自拔來歸者亦免罪收用其原係所屬之人直
隷各省文武官員人等槩從寛宥雖有父子兄弟見在
福建者亦不株連勿得心懷疑畏自罹法網負朕好生
之意尔部即作速通行曉諭遵行特諭康熙十三年四
月二十七日
　　諭禮部
皇后黒舎里氏作配朕躬已經十載上事
太皇太后
皇太后克盡誠孝佐朕内治尤極敬勤節儉居身寛仁
逮下宮闈式化淑德彰聞茲於康熙十三年五月初三
日崩逝惓懷懿範痛悼彌深宜有稱諡以垂永久著内
閣翰林院㑹同擬奏其應行典禮尔部詳察速議具奏
特諭康煕十三年五月初八日
　　諭兵刑二部
蔡禄係福建投誠之人念其來歸加以宫銜給之世職
復從優擢用補授河南河北總兵官理應殫竭忠忱力
圖報効不意其潛蓄逆謀欲應吳逆披甲練兵約期煽
亂經驛遞所設筆帖式密行報部奏聞差内大臣阿宻
達前徃察訊已近懷慶令人喚彼乃并不出城迎接及
入城徃伊衙門輙敢放砲射箭拒敵因其叛形顯著俱
行擒拏奏請正法朕以人命關係重大恐有寃枉復令
詳加究審據其兵丁家人口供稱蔡禄製造鳥鎗買騾
馬與楊來嘉差人徃來同謀要迎吳逆謀反情眞即將
蔡祿父子併伊姪蔡鼎席及同謀罪犯人等俱行正法
其餘投誠墾荒弁兵事無干涉者槩不株連叛逆法所
必誅良善務加綏輯國有成憲軍民無得驚疑尔二部
即通行曉諭俾咸悉朕意特諭康熙十三年五月十一
日
　　諭兵部
平南王尚可喜累朝勲舊久鎮巖疆勞績懋著近吳三
桂等叛逆以來復能篤守忠貞殫心籌畫屢抒謀略保
固地方事平之日從優議叙已經有㫖其藩下官兵及
該省文武官員兵丁俱能協力同心克効忠順防禦逆
賊勞瘁行間朕心時切軫念事平之日俱著一併從優
叙賚尔部即速行傳諭俾咸悉朕意特諭康熙十三年
五月二十六日
　　諭兵部
曩者耿精忠之祖耿仲明於
太宗文皇帝時航海歸誠優錫王爵効力行間勞績茂
著及其身故墨勒根王不令承襲
世祖章皇帝追念舊勲特准其子耿繼茂仍襲王封令
其兩鎮巖疆為國藩屏爰及朕躬惓懷勲裔恩寵有加
後覽其病終遺疏有地方兵民凋敝賊宼未滅死不瞑
目等語忠義肫篤深切軫念且因繼茂之子精忠自幼
曾為近侍准襲王爵仍鎮閩省朕以精忠必能紹伊祖
父遺訓殫竭忠猷無沗先烈乃不意近為逆賊吳三桂
誘惑煽亂地方棄累世之忠貞搆一旦之狂舉既干國
法復墜家聲朕猶念其祖父前功諒精忠必係一時無
知墮人狡計與吳三桂不同故將三桂子孫正法精忠
在京諸弟照舊寛容所屬官兵並未加罪今湖廣遣寧
南靖宼大將軍順承王統領大兵由湖南進勦雲貴吳
逆指日授首鎮南將軍尼雅漢統領大兵由廣西進勦
雲貴四川遣安西將軍赫業及西安將軍民尔喀等統
領大兵已攻克七盤朝天等闗直抵保寧刻期底定全
川並勦雲貴安南將軍希尔根統領大兵由江西進𠞰
福建平寇將軍耿特巴兔魯統領大兵由廣東進𠞰福
建又遣揚威將軍阿密達鎮西將軍席普臣安南將軍
華善鎮東將軍喇哈達等各統領大兵駐劄江南京口
等處調度征𠞰精忠殲滅在於旦夕但念其祖父宣力
累朝洎精忠之身遽至覆亡宗祀斬絶朕心深為不忍
且吳三桂乃本身投誠之人背恩反叛自取誅戮精忠
祖父以來受恩三世四十餘年非素蓄逆謀首倡叛亂
者比尔部即傳諭精忠果能追念累朝恩德及伊父忠
　藎遺言革心悔禍投誠自首將侵犯内地海賊速勦圖
　功即行赦免前罪視之如初朕以至誠待天下必不食
　言俾其善自審度勿負朕保全勲舊之意尔部即遵諭
　速行傳知特諭康熙十三年六月初一日
　
　
　
　
　
　
　
　
　
　
　
聖祖仁皇帝御製文集卷四
　欽定四庫全書
聖祖仁皇帝御製文集卷五目録
　　勅諭
　　　　諭吏部
　　　　諭禮部
　　　　諭吏禮兵三部
　　　　諭兵部
　　　　諭吏部
　　　　諭兵部
　　　　諭刑部
　　　　諭兵部
　　　　諭禮部
　　　　諭吏兵二部
　　　　諭大將軍多羅貝勒等
　　　　諭禮部
　　　　諭内務府
　　　諭禮工二部
　　　諭兵部督捕衙門
　　　諭兵部
　　　諭吏戸兵三部
　　　諭戸部
　　　諭兵部
　欽定四庫全書
聖祖仁皇帝御製文集卷五
　　勅諭
　　　諭吏部
　自古帝王統御天下必資后德之賢贊助政理昭宮闈
　之令範端王化之本源粤稽徃代册立中宫即加恩所
　生榮鍚封爵所以重内治隆恩禮甚盛典也緬維仁孝
　皇后作配朕躬歴經十載上事
　太皇太后
　皇太后克誠克孝佐朕治理惟敬惟勤節儉居身寛仁
　逮下儀型允備淑德著聞詎意忽焉崩逝深悼朕懷榮
　哀之禮已行推恩之典未舉内大臣噶布喇乃仁孝皇
　后之父也勲舊世裔素篤忠貞翊衞攄夙夜之勞謀猷
　重股肱之寄茲奉
　太皇太后慈諭仁孝皇后毓質名門夙昭内則芳儀永
　謝時切悲思維后德之攸彰實鍾祥之有自宜加崇秩
以合舊章朕恪遵
慈命特錫殊恩噶布喇著封為一等公給與誥命世襲
罔替尔部即遵諭行特諭康熙十三年十二月初八日
　　諭禮部
古帝王撫御天下莫不以禮制為先務然釐定章程必
文質適中方可昭垂永久前見風俗近奢恐漸流於僭
濫故令更定條例一切服飾力崇儉樸冀反淳龎詎意
有司奉行過當專事苛細借端紛擾以致商賈壅滯物
力匱詘小民深為未便以後著仍照康熙九年定例遵
行現今一應禁約俱行停止尔部即遵諭行特諭康熙
十三年十二月十三日
　　諭吏禮兵三部
平南王尚可喜航海歸誠勲猷懋著
太宗文皇帝嘉其勞績特錫王封及定鼎燕京復能殫
竭忠忱贊襄大業
世祖章皇帝知其夙篤忠貞畀以巖疆重任鎮守粤東
海氛寧靖百姓乂安近因吳三桂耿精忠等叛逆該藩
益勵忠純克抒偉略悉心籌畫數建膚功朕甚嘉焉事
平優叙已有屢㫖前據奏稱年老任重請以其子尚之
孝承襲王爵已允所請今思該藩累朝勲舊功著封疆
宜錫殊榮以酬茂績平南王尚可喜著晉封為平南親
王即令其子尚之孝襲封尚可喜以親王品級頂帶支
俸示朕優眷之意廣東文武事務著尚可喜照舊料理
其親王之寶亦著暫行掌管尚之孝統兵在潮著給與
大將軍印應行封典尔等衙門即遵諭行特諭康煕十四
年正月初九日
　　諭兵部
寧夏總兵官陳福効力巖疆勞績素著屢次舉首逆劄
克篤忠貞且其妻子家屬見在川中逆賊挾誘全無顧
戀矢志不移深為可嘉著以見兼職銜陞補陜西提督
給與勅印仍暫駐寧夏管總兵官事俟平凉地方平定
之後即赴平凉料理提督事務陳福之弟守備陳竒妻
子家口亦陷賊中深為可憫著從優以㕘將陞用尔部
即遵諭行特諭康熙十四年三月十九日
　　諭吏部
内閣機密重地事務殷繁贊理需人原任大學士巴泰
耆舊大臣雖向以年老請休精力尚健才品優長久諳
閣務仍著以原銜入閣辦事翰林院掌院學士熊賜履
素有才能居官清慎著陞内閣大學士應兼職銜著議
奏尔部即遵諭行特諭康熙十四年三月三十日
　　諭兵部
本月初四日太監劉忠傳奉
太皇太后諭㫖慈寧宫内庶妃有母九十餘嵗同其兄
薩麻地尚在察哈爾處聞之深為憫惻軍前可弗加擄
掠等語朕欽承
諭㫖仰見
太皇太后仁慈已極敢不敬副
聖懷尔部即速行文彼處如伊等陣亡則已或存一二
或全未傷殘即行收管其家産亦勿致散失交與内務
府所管莊頭解送來京特諭康熙十四年五月初四日
　　諭刑部
邇者天氣炎亢農事堪憂雖䖍誠禱祈尚稽雨澤朕念
切民瘼夙夜焦勞或因刑獄淹禁中有寃枉致干
天和亦未可知茲特遣索額圖熊賜履等㑹同三法司
將已結重案逐一詳加審鞫如有罪可矜疑者即與察
明事由開列具奏務期情法允協有枉必伸以副朕欽
恤獄讞至意特諭康熙十四年五月十七日
　　諭兵部
秦省巖疆重地軍務方殷靖逆將軍靖逆侯張勇忠勤
懋著謀略優長久鎮西陲奠安疆圉近復躬履行間殫
心籌畫屢敗賊衆恢復城池志期殲滅逆渠底定秦隴
朕甚嘉之凡用兵籌餉一切機宜必須重其事權不拘
常格而後可以整飭軍紀齊一衆心以收蕩平之績所
屬地方總兵官有故違節制不聽調遣者許即行指㕘
副將以下有臨陣畏縮殺良冒功者聽以軍法從事其
文官自道員以下倘有遲悞𦂳急軍需者許㑹同廵撫
據實㕘奏務令克展壮猷早奏膚功以副朕委任至意
尔部即遵諭速行特諭康熙十四年閏五月初一日
　　諭禮部
帝王紹基垂統長治久安必建立元儲懋隆國本以緜
宗社之祥慰臣民之望朕荷
天眷誕生嫡子已及二齡茲者欽承
太皇太后
皇太后慈命建儲大典宜即舉行今以嫡子為皇太子
尔部詳察應行典禮選擇吉期具奏特諭康熙十四年
六月初三日
　　諭吏兵二部
逆賊耿精忠背恩附逆煽亂閩疆荼毒生靈罪惡重大
其兄弟親族人等律應不赦但念伊祖耿仲明於
太宗文皇帝時航海歸誠効力行間著有勞績伊父耿
繼茂自
世祖章皇帝時亦効力行間鎮守邊陲耿精忠雖行同
禽獸辜負國恩其弟耿昭忠耿聚忠等道途隔遠實未
同謀竟尔株連朕心不忍耿昭忠耿聚忠及親族屬下
人等茲槩從寛典盡行釋放所有官職俱令照舊尔部
即遵諭行特諭康熙十四年七月初四日
　　諭大將軍多羅貝勒等
比者仰荷
天佑及國家福祚秦州鞏昌蘭州等處漸次懾服朕甚
嘉恱亦係兵丁自保寧徒步跋涉深明大義殊死効力
所致貝勒等須不時存念若軰艱苦非𦂳要必節其勞
無大過則寛其罰始可謂之軫恤行間勞瘁也貝勒等
身為將軍事情經練頗多必能同寅協恭折衷而行斷
不狥一已之利但相隔遼遠意慮所及不得不為申布
秦地實為形勢要區今張勇等將軍提督總兵及投誠
兵衆雲屯一處將軍張勇之功況亦甚大恐貝勒等藐
忽視之生彼憤懣時厪朕懷貝勒等既効勤勞底定秦
省務期克奏全功以慰朕望為此特諭康熙十四年七
月十六日
　　諭禮部
徃代帝王陵寢所在地方理宜守䕶以妥神靈朕近行
幸湯泉道經昌平見明朝諸陵殿宇雖存户牖損壞附
近樹木亦被摧殘朕心深為憫惻尔部即嚴加申飭守
陵人户令其小心䕶防仍責令該地方官不時稽察勿
致仍前怠玩以副朕優禮前代之意特諭康熙十四年
九月十五日
　　諭内務府
設官分職務得眞材必分别勤惰錄用方可各勉職守
有裨部院衙門政務朕見票本筆帖式温泰為人勤慎
雖才品無甚優長自
世祖章皇帝時即在票本之處効力守分寡交兼之年
久其同事之人俱經超擢惟伊無人汲引耳現有郎中
缺出應將温泰補用示朕造就之意且以風勵後之實
心効力者尔等即遵諭行特諭康熙十四年九月二十
九日
　　諭禮工二部
仁孝皇后陵寢已卜定於
孝陵附近之山理應備依典制營建但目今軍需浩繁
民力維艱著將地宫先行修造其餘一應工程俟國用
充足之日次第舉行著即選擇吉期竝應行事宜詳議
具奏特諭康熙十五年正月十三日
　　諭兵部督捕衙門
逃人事情關係旗下重大前因恐致百姓株連困苦故
將條例屢行更改減定期於兵民兩益近見各該地方
官奉行疎玩緝獲日少旗下民生深為未便茲應遣部
院大臣㑹同尔衙門將新舊條例逐一詳定務俾永遠
可行其應差官員職名著即開列具奏特諭康熙十五
年正月十四日
　　諭兵部
自逆賊煽亂以來各省綠旗官員兵丁勦禦賊宼恢復
地方戮力行間著有勞績朕心時切軫念凡以前奉㫖
事平議叙者尔部逐一察明功次即行議叙以昭朕酬
庸鼔勵之意尔部即遵諭行特諭康熙十五年五月初
二日
　　諭吏户兵三部
邇年以來各處大兵征𠞰軍需浩繁一切供應皆出民
力凡領兵將軍將弁及地方督撫文武大小各官俱當
以國計民生為念潔已奉公加意撙節表率屬員恪遵
法紀以副朕戡亂救民之意乃有不思𠞰宼安民平定
地方專營私射利糜費錢糧軍前所用米豆草束等項
自將軍以下有自行販買囑託地方官多取價値地方
官狥其情面浮冒開銷者亦有地方官販買支放多行
開銷者有已備本色不行收納折價入已者有民間運
到米豆草束地方官故意遲延掯勒及至軍前又將解
官多方刁難恣意需索方肯收納者至於購買馬匹不
開實價以少為多濫行銷算種種情弊難以枚舉皆由
大小各員互相狥庇惟知貪利圖便已私大不合理應
嚴加禁飭處分以清積弊以後此等事情發覺者照貪
官例治罪有能舉首者從優議叙著議政王貝勒大臣
㑹同逐一詳確定議具奏特諭康熙十五年八月初四
日
　　諭户部
目今正當軍需浩繁在外總督廵撫及經管錢糧各官
俱宜潔已奉公殫心料理一應收支銷算詳明造册據
實開報聽部核議近見部覆各處奏銷本内或因款項
不符或因數目舛錯或因造報遺漏或因册結不到多
致駁察道路徃返動經歲月明係地方各官不加意清
釐故留疑竇希圖延挨時日以滋弊端錢糧朦混不清
民力苦累益甚以後如何盡除積習錢糧不致駁察尔
部定議具奏特諭康熙十五年八月十六日
　　　諭兵部
　自逆賊煽亂以來奸徒附和侵擾地方關隴以西疆域
　遼闊大兵一時未集人心不無動揺靖逆將軍靖逆侯
　張勇提督王進寶鎮臣孫思克一聞蘭州之變即統領
　兵馬星馳渡河𠞰殺賊衆攻圍蘭州臨鞏等處恢復城
　池條奏機宜舉發偽札拏獲奸細綏靖邊陲其功甚大
　及大兵攻取平凉專任靖逆侯張勇等鎮守秦鞏復殫
　心籌畫調度合宜𠞰禦川賊屢奏捷音紓朕西顧之憂
　厥功尤為茂著伊等皆宿將重臣矢志報國同心協力
　展布謀猷兼以訓練士卒忠義素孚故能身先行陣所
　向克捷其屬下官員兵丁亦皆効力共建功績朕甚嘉
　之於軍功議叙之外應從優加恩以示朕奬勵忠貞酬
　答勲勞至意著議政王貝勒大臣㑹同議奏特諭康熙
　十五年八月二十日
　
聖祖仁皇帝御製文集卷五
　欽定四庫全書
聖祖仁皇帝御製文集巻六目錄
　　勅諭
　　　　諭吏兵二部
　　　　諭禮部
　　　　諭吏戸兵三部
　　　　諭禮部
　　　　諭管侍衞内大臣
　　　　諭海澄公黄芳世
　　　　諭日講官起居注侍讀學士牛鈕
　　　　諭禮部
　　　　諭翰林院掌院學士喇沙里陳廷敬侍讀學士
　　　　　葉方藹侍講學士張英
　　　　諭刑部
　　　　諭新委西勒圖部落首領喇嘛墨爾根噶布褚
　　　　諭平南親王奄達尚之信齎奏叅將羅思漢
　　　諭遣往將軍莽吉圗軍前侍講學士顧八代
　　　諭平南親王奄達尚之信齎奏回粤張永祥
　　　諭禮部
　　　諭吏禮二部
　　　諭吏部
　　　諭大學士明珠
　　　諭大學士巴㤗
　　　諭廣東提督王可臣
　　　諭大學士索額圖
　　　諭吏部等大小各衙門
　　　諭河南廵撫董國興
　　　諭遣往廣西廵撫傅𢎞烈軍前筆帖式噶爾西
　　　　拖洛
　　　諭大學士署禮部索額圗
　　　諭工部尚書馬喇侍郎温代
　欽定四庫全書
聖祖仁皇帝御製文集巻六
　　勅諭
　　　諭吏兵二部
　撫遠大將軍都統大學士圖海器識老成才猷練達贊
　襄機務宣力累朝以文武之長才兼忠愛之至性勞績
　茂著倚毗良殷前察哈爾布爾尼背恩反叛命圖海為
　副將軍統兵征剿運籌决勝克振軍威未及一月㨗功
　立奏逆賊殱滅疆圉敉寧近以平凉等處阻兵日久屢
　命剿撫㒺有成效特簡圗海為大將軍總統大兵節制
　各路果爾謀略淵深調度得宜軍鋒所至一戰克㨗更
　能體朕好生之心宣布恩威開誠招撫遂使平凉慶陽
　固原等處文武官員兵民人等傾心向化悔罪歸誠生
　民免於塗炭地方得以安全數日之間關隴悉皆底定
　皆由籌畫周詳布置神速剿撫並用克建膚功圗海以
　心膂大臣膺秉鉞重寄實心為國克副倚任朕心深為
嘉恱於軍功議叙外應從優加恩以示朕眷注忠勤酬
答勲庸至意著議政王貝勒大臣㑹同議奏特諭康熈
十五年八月二十日
　　諭禮部
帝王克謹
天戒凡有埀象皆關治理故設立專官職司占候所係
甚重一切祥異理應詳加推測不時具奏今欽天監衙
門止於㝷常節氣尚有觀驗至今嵗三月初間霜霧及
以前星辰凌犯等項應行占奏者並未奏聞皆由該監
官員蒙昧疎忽有負職掌尔部即行察議具奏以後欽
天監所奏占候本章内閣照例票擬批發特諭康熙十
六年三月十三日
　　諭吏戸兵三部
自逆賊呉三桂煽亂以來各用兵地方文武官員或矢
志固守勢窮莫支盡節封疆或身陷賊中堅貞不屈横
被慘害或從容就義全家殉難視死如歸此皆為國捐
軀克全忠節深為可憫其有骸骨未能歸𦵏妻子尚寄
逺方孤苦無依更堪軫惻宜加恩䘏以慰忠魂著各該
督撫察明凡殉難文武大小官員骸骨妻子俱准動正
項錢糧資送歸里以昭朕優䘏忠節至意特諭康熙十
六年三月二十七日
　　諭禮部
朕恭奉
聖祖母太皇太后慈諭冊立妃公遏必隆之女為皇后
尔部即選擇吉期開具儀注來奏特諭康熙十六年五
月十一日
　　諭管侍衞内大臣
海澄公黄芳世舉家殉莭被慘至極芳世坐次曾入内
大臣班中已後凡有恩賞皆與内大臣一體頒賜坐次
仍在舊列伊或有奏事幷請安人來俱照外省漢藩等
例著内班侍衞代為陳奏康熙十六年五月十六日
　　諭海澄公黄芳世
卿父子功烈素著復全家殉難毎念及此朕心㒺不傷
悼况卿由粤東進剿忽遭廣省兵變孤身渉險而出可
見忠貞不貮顚沛不改其守今仍襲海澄公鎮守福建
水師提督總兵官卿愈加訓練鼓舞將士以靖海氛使
地方秋毫無犯百姓安堵方為不負封疆重寄特諭康
熙十六年五月十八日
　　諭日講官起居注侍讀學士牛鈕
尔考中進士正宜黽勉學問之時抑且年富力强自當
大有進益誦讀之功固不可廢躬行實踐尤為至要務
時勤職業也康熙十六年五月二十日
　　諭禮部
朕恭奉
聖祖母太皇太后慈諭稽古帝王宮闈之制必備妃嬪
以襄内政今冊封佟氏為貴妃李氏為安嬪王佳氏為
敬嬪董氏為端嬪馬佳氏為榮嬪納喇氏為惠嬪郭羅
洛氏為宜嬪黑舍里氏為僖嬪尔部即選擇吉期開列
儀注具奏特諭康熙十六年五月二十四日
　　諭翰林院掌院學士喇沙里陳廷敬侍讀學士葉
　　方藹侍講學士張英
卿等進講啓導一一悉備皆内聖外王修齊治平之道
朕雖不敏㒺不孜孜詢之毎講之時必專意以聽但學
問無窮不在徒言要惟當躬行實踐方有益於所學卿
等仍愈加直言毋有隱諱以助朕好學進修之意康熙
十六年五月二十八日
　　諭刑部
邇者農事方殷天氣亢旱朕念切民依夙夜憂惕或刑
獄淹禁中有寃抑致干
天和亦未可知兹特遣巴㤗明珠孔國岱項景㐮㑹同
三法司將已結重案逐一詳加審理凡有罪可矜疑者
即與察明事由開列具奏務使情法允協有枉必申以
副朕省刑恤民至意特諭康熙十六年六月初二日
　　諭新委西勒圖部落首領喇嘛墨爾根噶布褚
此廟係
太宗皇帝建立令滿習禮胡圖克突喇嘛居住嗣令諾
門汗喇嘛居住嗣令尔叔西勒圖綽爾濟喇嘛居住後
因徒衆揭告革退屢經更換喇嘛管理俱貪蒙古市利
止以蓄飬蕃滋家計殷厚為念求其能明梵教之理勉
力課誦者甚少積習漸深至蒙古額木齊之軰學騎射
鎗法當察哈爾叛時依附惡黨同抗大兵後叛逆盡除
仍念尔叔西勒圖綽爾濟原係大喇嘛可以約束復令
管理今已物故以尔為滿習禮胡圖克突之親選委管
理部落尔到彼即將喇嘛陋習盡行釐革務遵本業克
守清規絶去欺妄梵教佛法咸宜闡明若踵行前弊則
上負
太宗皇帝建刹之意下實有愧於諸名喇嘛也欽哉康
熙十六年六月十四日
　　諭平南親王奄達尚之信齎奏叅將羅思漢
尔王素懷忠藎思報効國家朕已知之舉廣東全省歸
誠民免湯火之患深為可嘉據今時勢剿滅吳三桂甚
為𦂳要大兵進取務貴神速吳逆近在湘潭其意盖以
大兵必從衡永廣東進攻故據此為備今廣西若能反
正尔王即宜率兵三路進剿滿洲大兵亦令各路遄發
前此吳三桂率領偽將軍十八人賊兵十萬屯聚長沙
挑濠立樁僅可支持旦夕若大兵數路並進吳逆斷無
如許偽將賊兵隨處備設濠樁以與大兵相抗其滅亡
可翹足而待矣尔到彼即傳朕諭康熈十六年六月十
四日
　　諭遣往將軍莽吉圖軍前侍講學士顧八代
將軍莽吉圖於指授之處克奏成功深為可嘉宜益加
勉勵以副朕委任之意用兵之道以神速為上從前稽
遲以致岳州漳州廣東全省未收㨗效伊所親見此後
凡有徵調俱宜剋期迅發尔顧八代以内閣職掌前往
檔案冊籍須逐一詳明無預外事以盡乃職康熙十六
年六月二十七日
　　諭平南親王奄達尚之信齎奏回粤張永祥
近來逆賊俱偏在廣西一邊奄達宜親率將士進剿以
圖功效尔張永祥既授總兵官俟有專汛應勉勵職守
安戢兵民整飭地方剿除賊㓂可也康熙十六年七月
十三日
　　諭禮部
世祖章皇帝乳母朴氏保育
先皇克昭敬慎朕躬幼時殫心調䕶夙夜慇懃撫視周
詳情實等於顧復提攜備至時㒺怠於寒暄襁抱曲體
乎性情勤渠彌切於啼笑恭謹抒匪懈之忱淑惠盡慈
愛之義毎懷疇昔時厪於𠂻封典宜加用彰隆眷今封
為奉聖夫人頂㡌服色照公夫人品級尔部即遵諭行特諭
康熙十六年七月二十五日
　　諭吏禮二部
自古帝王統御寰區首在敦崇孝治既已追尊母后揚
扢慈徽尤必推恩外戚優加封爵展孝思於靡盡昭發
祥之有源甚盛典也緬惟
慈和皇太后奉事
太皇太后克盡誠孝佐助
皇考夙著敬勤誕育朕躬纘承鴻業毎懷顧復深慈不
勝本源永慕恩推所自允符彛章原任都統精竒尼哈
番佟圖頼
慈和皇太后之父也勲舊世裔宣力累朝厚徳鍾祥篤
生
聖母念劬勞之㒺報宜恩禮之隆施特晉崇階以昭典
制佟圖頼著將精竒尼哈番加封為一等公妻焦氏封
為公夫人給與誥命世襲㒺替尔部即遵諭行特諭康
熙十六年七月二十五日
　　諭吏部
内閣機密重地事務殷繁需人贊理尚書勒德洪明珠
著補授内閣大學士應兼職銜著議奏尔部即遵諭行
特諭康熙十六年七月二十九日
　　諭大學士明珠
卿才能素著久任股肱特簡絲綸重地贊理機務因卿
夙稽典史曉鬯古今責難陳善之理文獻通考等書皆
致君澤民至道所係特以賜卿退食之暇可時觀閲以
副朕虛懷求治之意特諭康熙十六年八月初一日
　　諭大學士巴㤗
卿以年邁請休情詞懇切准以原官致仕以遂其志念
卿効力有年清端勤慎今將所御衣冠帶靴特賜與卿
用旌老臣以昭朕始終眷戀至意特諭康熙十六年八
月十四日
　　諭廣東提督王可臣
卿久任巖疆聲名素著故特簡禁近兹因廣東要地授
為提督尔至地方撫戢兵民剿滅賊㓂奠安疆圉以副
朕委任之意康熙十六年八月十五日
　　諭大學士索額圖
卿首膺機密之重素著輔弼之猷讜言屢進毎得其效
竭力無餘恒見其勞誠為股肱心膂兼之藴蓄淵深博
聞廣見想翰墨餘事博物品類必了然心目朕於萬幾
之暇貯有試筆墨字五幅珍玩玉器二具特賜與卿瞻
觀之時即知隆眷之意特諭康熙十六年八月十八日
　　諭吏部等大小各衙門
向來各衙門事件關係重大者雖有定限赴科道稽察
但事有易結者即宜速結必俟限滿方行題覆多致壅
滯更有各項呈狀不係註銷者任意耽延借端拘提人
犯數月不為審結無辜牽累殊堪憫惻以後題覆本章
俱著速行料理不必盡拘定限至於審理事件亦速為
完結著照註銷欽件例定限毎月造冊赴都察院科道
稽察具奏尔等各宜力圖振作體恤民隱以副朕孜孜
求治之意特諭康熙十六年八月二十三日
　　諭河南廵撫董國興
尔前任廵撫雖無善狀未有過端因病求罷遂爾解任
今復簡尔廵撫河南宜以愛民為要徵收賦税慎勿煩
擾百姓委曲勸輸以資兵餉務期竭盡心力以副特用
之意康熙十六年九月初二日
　　諭遣往廣西廵撫傅宏烈軍前筆帖式噶爾西拖
　　洛
傅宏烈自歸正以來盡力報効綏定地方朕深嘉焉傳
諭知之尔等亦宜殫心勉勵凡伊所司檔案之外他事
無得干預康熙十六年九月初八日
　　諭大學士署禮部索額圖
所賜外藩蒙古廩食數原充足所飼馬匹亦皆肥壯粟
肉草豆未曽核減近聞供給不足馬匹瘦羸此皆司事
幷看餵馬匹人員作弊侵剋所致此後著禮部堂官親
身嚴察康熙十六年九月初九日
　　諭工部尚書馬喇侍郎温代
尔等俱係特簡工部近見工部事務弊端甚多各宜勉
盡乃職釐剔積弊以副朕委任之意康熙十六年十一
月初二日
　
　
　
　
　
　
　
　
　
　
　
　
　
　
　
聖祖仁皇帝御製文集巻六
　欽定四庫全書
聖祖仁皇帝御製文集巻七目錄
　　勅諭
　　　　諭巴林長公主
　　　　諭傅𢎞烈賫奏道臣劉曉
　　　　諭内閣傳諭平南親王奄達尚之信賫奏人
　　　　諭吏部
　　　　諭將軍穆占
　　　　諭戸部
　　　　諭禮部
　　　　諭吏戸兵三部
　　　　諭撫蠻滅宼將軍廣西廵撫傅𢎞烈
　　　　諭吏兵二部
　　　　諭掌院學士陳廷敬侍講學士張英侍讀王士
　　　　　禎中書舎人髙士竒
　　　　諭對秦吳黙納等
　　　諭大學士撫逺大將軍圖海
　　　諭吏部等衙門
　　　諭兵部
　　　諭中書舎人髙士竒
　　　諭刑部
　　　諭禮部
　　　諭吏部等衙門
　　　諭將軍穆占
　欽定四庫全書
聖祖仁皇帝御製文集卷七
　　勅諭
　　　諭巴林長公主
　淑慧長公主體中安否公主孝敬性成諸事無不周詳
　即至微之物皆極精美毎年各種油凝乳餅并羊腊等
　件進奉
　太皇太后及朕者尤極誠恪故
　太皇太后聖祖母時增匕箸朕亦為之加餐念姑常從
　逺處賫送思特製衣相寄未有式様因將薩哈爾察貂
　皮外褂貂􁀙袍并鈕扣又製㡌黑狐皮一張文綺内縀
　表裏各十端付之來使若不以輕微可製衣服之天氣
　嚴寒遣人未便故詳布朕意附札以往康熙十六年十
　一月二十五日
　　　諭傅宏烈賫奏道臣劉曉
　將軍傅宏烈為國忘家黽勉効力所奏諸事俱係當今
急務區畫周詳朕甚嘉納尔歸傳與傅宏烈此後益當
整頓師旅速滅賊宼以副朕出民湯火至意康熙十七
年正月十一日
　　諭内閣傳諭平南親王奄達尚之信賫奏人
昔尔老王在時果品細物無不誠潔二年以來粤東事
變道路阻塞信使不通念及尔老王素日忠貞不貮為
國忘家㒺不憫傷今王能承先志恢復粤東使人逺來
請安兼進橙子可嘉但用兵之秋非比無事之時况見
此物不勝思念尔老王王當安戢地方恢復粤西湖南
以全尔老王未盡之意朕心甚為期望此等細務勞人
費事勿復為念已後暫止康熙十七年正月十二日
　　諭吏部
自古一代之興必有博學鴻儒振起文運闡發經史潤
色詞章以備顧問著作之選朕萬幾時暇遊心文翰思
得博洽之士用資典學我朝定鼎以來崇儒重道培養
人材四海之廣豈無竒才碩彦學問淵通文藻瑰麗可
以追踪前喆者凡有學行兼優文詞卓越之人不論已
未出仕著在京三品以上及科道官員在外督撫布按
各舉所知朕將親試錄用其餘内外各官果有真知灼
見在内開送吏部在外開報於該督撫代為題薦務令
虛公延訪期得真才以副朕求賢右文之意尔部即通
行傳諭遵行特諭康熙十七年正月二十三日
　　諭將軍穆占
尔所密奏事宜朕已悉知前議政王大臣所議因無接
濟之兵令尔前進今賊將韓大任窮蹙來歸諸處俱已
尅復江西全省將士皆有餘暇故著簡親王與尔㑹同
酌議移文想尚未至尔是以先為陳奏耳在廷所議乃
合諸路情形統籌全局覽尔將軍等所奏各執已見者
甚衆此皆無濟於事嗣後須當同心勉力無負委任將
軍身體如何彼處諸將士佳否原奏發回特諭康熙十
七年二月初四日
　　諭戸部
錢糧関係國家大計年來各處兵馬需用糧餉最為浩
繁在外總督廵撫及經管錢糧各官俱宜潔已奉公殫
心料理一應支放開銷務須嚴加稽核詳慎節省方於
軍國有禆近見各處奏銷或製備物料並不先行題明
藉口軍機𦂳急濫請銷算或不行察核重複支給又不
為扣抵或朦混重領希圖利已致滋糜費以及侵欺浮
冒種種弊端難以枚舉以後應作何嚴行禁飭處分尔
部㑹同吏兵工三部詳議定例具奏特諭康熙十七年
二月初九日
　　諭禮部
皇后鈕祜盧氏端懿夙著作配朕躬奉事
太皇太后
皇太后恪恭婉順殫竭孝忱正位宫闈節儉寛仁克襄
内治芳型伊始淑徳彌彰兹於康熙十七年二月二十
六日崩逝追念壼儀良深痛悼宜有稱諡以埀永久著
内閣翰林院㑹同擬奏其應行典禮尔部詳察速議具
奏特諭康熙十七年三月初二日
　　諭吏戸兵三部
朕統御寰區孜孜圖治期於朝野安恬民生樂業共享
昇平乃副朕宵旰勵精之願不意逆賊吳三桂背恩煽
亂各處用兵禁旅征剿供應浩繁念及百姓困苦不忍
加𣲖科斂因允諸臣節次條奏如裁减驛站官俸工食
及存畱各項錢糧改折漕白二糧顔料各物增添鹽課
鹽丁房田稅契牙行雜税宦戸田地錢糧奏銷浮冒隱
漏地畆嚴行定例處分用過軍需未經報部不准銷算
以上新定各例不無過嚴但為籌畫軍需早滅逆賊以
安百姓之故事平之日自有裁酌各省督撫提鎮大小
文武等官俱宜上體朕意下念民生潔已奉公愛惜物
力務期早奏蕩平與民休息以稱朕乂安海宇至意尔
三部即通行傳諭遵行特諭康熙十七年三月十二日
　　諭撫蠻滅寇將軍廣西廵撫傅𢎞烈
覽卿所奏安人心固内地𠞰賊之策一一悉備疏内頒
㫖及部議不甚如意又一時更換撫院藩司心甚疑畏
暫允其請俟廣西平定再為更易未為遲也等語以後
朕自有裁酌疏内河南綠旗兵三千北邊綠旗馬兵一
千福建藤牌手一千或江西贑州鎮標挑兵一千著前
營遊擊管天祥帶領迅赴臣營臣得此添兵五千便可
獨力前征等語但調北邊綠旗官兵途路遥逺不能無
慮近省綠旗官兵但有可調務允所奏疏内用其弟帶
領官兵來守梧州等語此人離粤日久難以復回又恐
其兄有疑心也密陳之疏留中其廣東布政司一事髙
州官兵一事滿洲大兵一事已有密㫖著部議卿國爾
忘家勲猷夙著恢復潯梧斬賊巨魁屢屢有功因賊負
固踞險一時不能即效卿愈加勤力𠞰撫粤西掃蕩逆
氛以副朕倚任至意特諭康熈十七年三月十六日
　　諭吏兵二部
向以閩省海疆要地雖經恢復海逆未平民生凋敝撫
綏防禦全藉文武大吏殫心料理方於兵民有裨今總
督郎廷相提督段應舉自簡任以來為時已久山谷之
伏莽未靖閭閻之困苦未蘇吏治未見澄清營伍漫無
整頓宼警頻聞地方騷擾更有甚者海賊侵犯内地事
前不能防禦事後不能堵𠞰皆由該提督庸劣無才職
業不修殊負簡任之意豈可仍令在任貽誤封疆著大
將軍康親王叅贊大臣靖南王及鎮平將軍㑹同嚴加
確議密行具奏尔二部即遵諭行特諭康熙十七年三
月二十四日
　　諭掌院學士陳廷敬侍講學士張英侍讀王士禎
　　中書舎人髙士竒
朕召卿等編輯適五臺山貢至天花鮮馨罕有可稱佳
味特賜卿等使知名山風土也康熙十七年閏三月二
十一日
　　諭對秦吳黙納等
尔等聞有皇后事欲以告祭長白山事畢將所委諸務
暫停來京固是但來已無及且烏喇等處未可頻行遣
使可將大小事宜逐一料理完結從容歸來朕於二三
月間體稍違和今已安善尔等佳否康熙十七年閏三
月二十五日
　　諭大學士撫遠大將軍圖海
卿向在機宻重任澡徳浴身志節髙潔奉命西征早清
巨宼宣布徳意兵過之地秋毫無犯舊徳老成可謂社
稷之臣前者拉都戸來知卿平安朕心良足慰也今因
拉都戸復回汛地故示朕意特諭康熙十七年四月初
五日
　　諭吏部等衙門
國家設法定例原期章程盡善埀之久逺上裨軍國下
益民生必藉内外臣工精白乃心恪恭詳慎實心奉行
方克永遵而無弊近見各處章奏凡於現行之例或借
端營私巧為掩飾或推諉卸過冀免處分或徇庇情面
曲為彌縫凡行一事毎滋弊端以致良法美意澤未下
究而累已及民揆諸立法初意殊為未符此等情弊科
道官雖有風聞因無確據難於指叅朕雖洞悉緣由期
其自行改悔不加深求遂爾因循以為僥倖之路以後
在内部院等衙門在外督撫各官俱著滌慮洗心痛改
積習於有益國家民生事務籌畫擔當不避嫌怨務期
法行無弊恩被閭閻以副朕立法定制愛飬斯民至意
如視為故事仍蹈前轍事經發覺定行嚴加處分決不
饒恕著通行申飭遵行特諭康熈十七年四月二十三
日
　　諭兵部
提督九門歩軍統領費揚古自任事以來夙夜勤勞殫
心料理緝獲盜賊搜捕奸宄使里巷寧謐輦轂肅清向
來効力有年今尤克稱厥職應行議叙以示鼓勵作何
加恩著議奏特諭康熙十七年四月二十七日
　　諭中書舎人髙士竒
尔在内辦事有年凡宻諭及朕所覽講章詩文等件纂
輯書冩甚多實為可嘉特賜表裏十疋銀百兩以旌尔
之勤勞特諭康熙十七年五月初十日
　　諭刑部
刑獄重地人命攸關天氣炎熱亟宜清理雖熱審定例
毎歳舉行但已結大案見在監禁者其中各犯或有無
知而罹法網小過而陷重辟株連無辜淹禁日久朕心
毎思及此深為惻然兹特遣索額圖勒徳洪杜立德屯
㤗等㑹同三法司逐一詳加審理凡有罪可矜疑者即
與察明事由開列具奏務使情法允協有枉必申以副
朕欽恤刑獄至意特諭康熙十七年五月十三日
　　諭禮部
朕惟天人感召理有固然人事失於下則天變應於上
㨗如影響豈曰㒺稽今時值盛夏天氣亢暘雨澤維艱
炎暑特甚禾苗枯槁農事堪憂朕用是夙夜靡寧力圖
修省躬親齋戒䖍禱甘霖務期精誠上達感格
天心尔部即察例擇期具儀來奏特諭康熙十七年六
月十三日
　　諭吏部等衙門
時當盛夏亢暘不雨酷暑經旬藴隆未解又於是月十
二日有青氣竟天之異因朕凉德布政不均㒺克昭事
上帝協叙陰陽
上天埀戒良有其由朕夙夜徬徨循省思咎兹已躬親
齋戒䖍行祈禱因念國家立綱陳紀分職宣猷政務繁
多易滋闕失或用人未當賢否混淆以致庶績未熙事
多叢脞内而部院總天下之樞機或條例有未盡善外
而督撫繋生民之休戚或吏治有未澄清以致朝廷徳
意不能下究軍民疾苦無由上聞召兹災眚譴告良殷
凡今有應行應革事宜關係政治得失者著在京三品
以上堂上官及言路諸臣各抒所見切實直陳朕將採
擇施行用以上迓
天和綏乂蒸庶勿得浮泛塞責負朕求言圖治至意特
諭康熙十七年六月十三日
　　諭將軍穆占
尔等近來行兵致有大臣陣亡聞之不勝傷悼兼之兩
將軍彼此推諉以非已汛為辭恐於事機有誤深為憂
之尔等争執雖屬細事但尔前此欲將簡親王兵與尔
相繼前進止畱將軍和善額附希福鎮守陳請前來朕
未之允盖以江西地方所關甚鉅且無接續之兵此將
軍等所悉知務令江西不生事變兩將軍商確萬全保
其無虞屢有諭旨何至尚厪朕懐今簡親王留鎮在彼
尚有此事尔復藉口非已汛地倘如所請遣簡親王繼
尔進兵今此賊衆又將何兵禦之滿兵之勢貴聚聚則
處處攻戰始克有利若無用空城使滿兵分駐以寡力
而遇賊輕戰有志氣者盡殁行陣無頼之徒俱行敗北
如此則實為可惜滿兵關係極為重大利戰則戰利守
則守宜合全力以破賊衆若將所復賊棄之空城固執
分守似乎不可今福建廣東情形亦不甚妥尔等益當
同心協意保固地方特此宻諭康熙十七年七月初二
日
　
　
　
　
　
　
　
　
　
　
　
　
　
　
　
聖祖仁皇帝御製文集巻七
　欽定四庫全書
聖祖仁皇帝御製文集巻八目錄
　　勅諭
　　　　諭大將軍康親王傑淑
　　　　諭安親王岳樂
　　　　因岳州將軍等失機特諭議政諸臣
　　　　諭禮部
　　　　諭吏部
　　　　諭盛京將軍安褚䕶
　　　　諭戸部
　　　　諭内務府
　　　　諭吏部
　　　　諭兵部
　　　　諭禮部
　　　　諭禮部
　　　　諭吏部
　　　諭刑部
　　　諭禮部
　　　諭兵部
　　　諭兵部
　　　諭戸部
　　　諭吏部等衙門
　　　諭戸工二部
　欽定四庫全書
聖祖仁皇帝御製文集卷八
　　勅諭
　　　諭大將軍康親王傑淑
　近聞海澄被陷大臣提督俱各自盡殊為憫惻前以初
　至兵力即當削平山海諸宼因尔等輕視賊衆止知休
　養士卒有失逺謀以至於此今勢不可緩緩則賊可据
　守地方積蓄糧草固其濠壘所關非細或有匪類乗此
　蠢動亦未可定王其悉心籌度謀出萬全速滅賊氛慰
　朕懸切行間諸事王應統為陳奏特此密諭康熙十七
　年七月初二日
　　　諭安親王岳樂
　王肺腑至親久駐炎疆因長沙地勢卑濕朕毎多懸念
　來使抵京奏王平安朕心良足慰也今牙圖復回長沙
　故示朕意特諭康熙十七年七月二十六日
　　　因岳州將軍等失機特諭議政諸臣
據今時勢最緊要者全在岳州此不可不速取也近雖
少有失利然民為賊所廹尙有嚮往朝廷之心朕欲親
率滿洲綠旗大兵聲明肆討儻失此機㑹則滿兵不服
水土致挫鋒鋭愈難收拾凡在軍前將軍皆謂破賊無
期委靡如此即有志者恐亦掣肘不能行矣㑹議者國
家謀猷所頼卿等有速滅巨憝救民水火之策亦宜預
為商確著詳議以聞康熙十七年八月十六日
　　諭禮部
元良關係國本慶喜懋膺
天眷今皇太子出痘荷
天地
祖宗
社稷之祐已經痊愈朕心欣悅應遣官致祭
圜丘
方澤
太廟
社稷行告謝禮尔部作速擇吉來奏特諭康熙十七年
十二月初九日
　　諭吏部
皇太子出痘痊愈朕心欣悅醫官甄國鼐候選知縣傅
為格侍奉調理小心勤慎宜行議叙以示加恩尔部議
奏特諭康熙十七年十二月二十五日
　　諭盛京將軍安褚䕶
今據鎮守寧古塔烏喇將軍巴海寄字與侍衛瓢子對
秦云副都統布克韜還自盛京向衆宣言已經遷移盛
京之人出兵不行差遣凡有事故俱照寧古塔例寛至
五年始行結案遷移之人皆加級賞賚其時適値將布
克韜補授副都統鄂泰員缺移文到彼宣㫖畢布克韜
復向逹布都杜牛諾海祁木訥等言伊得補副都統之
故尔等亦應遷移因此達布都杜牛諾海祁木訥等俱
各率本佐領於正月初六初十日與從前原欲遷移佐
領一同遷移惟副都統查努喀瓦柳杜布達喀阿巴泰
巴牛堪屠木柱賈齊哈七佐領並納達納半佐領仍欲
畱彼其先不願遷者今既欣然欲遷望兩侍衛轉奏等
語觀此則達布都杜牛諾海祁木訥等所言遷移是實
若將伊等於盛京安挿則地方窄狹所分田土遥遠必
致糜費錢糧尔來京師曾面奏云欲於山海關以外諸
城分設駐防協領副都統將舊官兵歸併一處駐札似
為有益今詳繹尔言甚當應速行之其地方逺近田土
多寡㑹同彼處大臣詳議具奏特諭康熙十八年正月
初五日
　　諭戸部
江西舊欠錢糧屢經該省總督廵撫及科道等官奏請
蠲免朕已洞悉但當逆賊煽亂之時各省地方與賊接
壤者被其侵犯廹而從逆情非得已故於平定之後其
舊欠錢糧應蠲免者悉行蠲免江西於賊未到之先地
方奸徒輒行倡亂廣信南康饒州奉新寧州宜黄安仁
永新永豐彭澤湖口瀘溪玉山鉛山等處所在背叛忠
義全無紳衿兵民人等或附和嘯聚抗拒官軍或運送
糧米助張賊勢或布散偽劄惑誘良民或窩蔵奸細潛
通消息輕負國恩相率從逆以致寇氛益熾兵力多分
遲延平定之期勞師費餉揆厥所由良可痛恨即今田
廬蕩析家室仳離皆其自作之孽逋賦未蠲職此之故
但思逆㓂漸經殱除地方凋敝舊欠追比民困愈深朕
心殊為不忍其十六年以前舊欠錢糧著盡行蠲免尔
部即行該督撫通行曉示務使小民均霑實惠以昭朕
愛養百姓至意特諭康熙十八年二月初四日
　　諭内務府
近聞從前所賜包衣佐領及渾託河人等葬地今已無
餘此等窮寒之人在日辛勤供役没無葬身之處甚為
可憫著於戸部查交尔衙門田地内酌量撥給特諭康
熙十八年二月初九日
　　諭吏部
朕以萬幾時暇留心經史思得博學鴻儒備顧問著作
之選故特頒諭㫖令内外諸臣各舉所知膺薦人員已
經陸續到部欲行考試因天寒晷短恐其難於屬文弗
獲展厥藴抱今天氣已漸融和應定期考試所有合行
事宜尔部㑹同翰林院詳議具奏特諭康熙十八年二
月十七日
　　諭兵部
我國家開創大業軍法最為嚴明凡擊斬賊衆攻取城
池必據實奏報復行確核功罪昭著故能信賞必罰鼔
勵戎行並無虛偽冒功之弊今自用兵以來毎覽各處
奏㨗章疏其中固有實在建功者亦有虚詞妄報者如
擊敗賊兵動稱斬殺甚多或云數千或云萬餘或云不
計其數甚至賊棄空城或云如何攻取如何恢復妄行
謊報微功小㓂任意鋪張議叙之時希冀濫邀陞賞殊
非人臣事上勿欺實心為國之誼以後各處領兵大將
軍將軍督撫提鎮等務須洗心滌慮勿蹈前轍凡於報
㨗必確核功績據實上聞如因仍陋習冒濫軍功或被
傍人舉首或別經發覺定以軍法從重治罪決不饒恕
尔部即通加嚴飭併曉諭官兵一體遵行特諭康熙十
八年三月二十一日
　　諭禮部
自古帝王敦重倫常篤念勲舊必有褒嘉之典以示推
恩孝昭皇后德著椒宮母儀天下懿範如在毎切追思
其父公遏必隆簪纓世裔宣力累朝忠殫謀猷功存弼
亮况篤生賢淑佐理宮闈宜加表揚垂諸永久已勅所
司特為建立祠堂其妻縣主夙懋温㳟克昭家訓宜並
袝享朕親製碑文勒之貞珉告成之日應賜諭祭尔部
詳察典例具奏特諭康熙十八年三月二十四日
　　諭禮部
時已入夏天氣亢暘農務方興雨澤未降恐麥禾不能
及時長養朕心深為惓切著尔部堂上官一員同順天
府官員竭誠祈禱特諭康熙十八年三月二十六日
　　諭吏部
薦舉到文學人員已經親試其取中一等彭孫遹倪燦
張烈汪霦喬萊王頊齡李因篤秦松齡周清源陳維崧
徐嘉炎陸葇馮朂錢中諧汪楫袁佑朱彞尊湯斌汪琬
邱象隨二等李來泰潘耒沈珩施潤章米漢雯黄與堅
李鎧徐釚沈筠周慶曾尤侗范必英崔如岳張鴻烈方
象瑛李澄中呉元龍龎塏毛竒齡金甫呉任臣陳鴻績
曹宜溥毛升芳曹禾黎騫髙詠龍燮邵吳逺嚴繩孫俱
著纂修明史其現任候補及已仕未仕各員作何分別
授以職銜其餘現任者仍歸原任候補者仍令候補未
仕者俱著回籍内有年老者作何量給職銜以示恩榮
尔部一併詳議具奏告病者不必補試特諭康熙十八
年三月二十九日
　　諭刑部
今已入夏亢陽不雨耕種愆期民生何頼或内外問刑
衙門有無知而罹法網小過而䧟重辟株連無辜淹禁
日久刑獄重地人命攸關審擬未當有干
天和朕心毎思及此深用警惕兹特遣索額圖明珠杜
立徳等㑹同三法司將已結大案見在監禁者逐一詳
加審理務期明允無使寃滯其在外直省監候重犯應
選三法司滿漢賢能司官前往察審凡罪可矜疑者㑹
同該撫臬司詳開情由具奏俾無枉無縱以祈
天休副朕愼刑愛民至意其應遣司官開列職名具奏
特諭康熙十八年四月初四日
　　諭禮部
民資粒食以生今時值夏令雨澤未降久旱傷麥秋種
未下農事堪憂皆由朕躬凉德政治未協大小臣工不
能廉已愛民勤修職業致干
天和朕用是夙夜靡寧深切警惕實圖修省諸臣亦宜
循省過愆恪共乃職期於共襄治理感召休和兹當䖍
誠齋戒躬詣
天壇親行祈禱為民請命尔部即擇期具儀來奏特諭
康熙十八年四月初十日
　　諭兵部
湖南廣西等處已經底定滇黔指日蕩平凡在京在外
大小文武官員内有家口陷於賊中者有隻身投誠家
口仍在彼處者有以前抗賊被害而家口尚有畱遺者
大兵到日著逐一清察務加保全俾令得所聼其親眷
完聚尔部即通行傳諭各路大將軍將軍督撫提鎮等
遵行特諭康熙十八年四月二十二日
　　諭兵部
逆賊呉三桂煽亂以來各處大小文武官員克堅臣節
不負朝廷不辱身名者既已加恩旌異以勵忠貞其或
勢窮力極廹而從賊者朕久已洞悉苟悔罪來歸槪行
寛宥惟祖澤清父子受國家恩飬甚厚前澤清叛時意
其必被賊廹脅不得已從逆及既降復叛則甘心附賊
可知情罪重大國法難容不許招撫亦不許准其投誠
尔部即宻行傳諭各路大將軍督撫提鎮等遵行康熙
十八年四月二十二日
　　諭戸部
民生以食為天必盖藏素裕而後水旱無虞自古耕九
餘三重農貴粟所以藏富於民經久不匱洵國家之要
務也比以連年豐稔粒米充盈小民不知蓄積恣其狼
戾故去年山東河南一逢歲歉即以饑饉流移見告雖
議蠲議賑加意撫綏而被災之民生計難遂良由地方
有司各官平日不以民食為重未行申明勸喻之故近
據四方奏報雨澤霑足可望有年恐豐熟之後百姓仍
前不加撙節妄行耗費著各該地方大吏督率有司曉
諭小民務令力田節用多積米糧庶俾俯仰有資凶荒
可備以副朕愛養斯民至意尔部即遵諭行特諭康熙
十八年六月初八日
　　諭吏部等衙門
自古帝王撫御萬方兢兢業業勤求治理必期陰陽順
序和氣凝庥或遇災異示儆務省愆思過實修人事挽
回
天心兹者本月二十八日巳時地震之變譴告非常反
覆思維深切悚惕盖由朕躬不徳敷治未均用人行政
多未允符内外臣工不能精白乃心恪盡職掌或㒺上
行私或貪縱無忌或因循推諉或恣肆虐民是非顚倒
措置乖方大臣不法小臣不廉上干
天和召斯災眚若不洗心滌慮痛除積習無以昭感格
而致嘉祥朕兹力勤政務實圖修省目今應行應革事
宜著部院三品以上官及科道在外各該督撫明白條
奏直言無隱其在京三品以上堂官并督撫提鎮俱著
據實自陳毋得浮泛塞責尔部即遵行仍通行曉諭内
外軍民人等咸使聞知特諭康熙十八年七月二十八
日
　　諭戸工二部
朕御極以來孜孜求治期於上合
天心下安黎庶夙夜兢惕不敢怠荒乃於本月二十八
日巳時地忽大震變出非常皆因朕躬不徳政治未協
　大小臣工弗能恪共職業以致陰陽不和災異示儆深
　思愆咎悚息靡寧兹當力圖修省以迓
　天庥念京城内外軍民房屋多有傾倒無力修葺恐致
　失業壓倒人口不能棺殮良可憫惻作何加恩軫恤著
　速議具奏仍通行曉諭咸使聞知特諭康熙十八年七
　月二十八日
　
　
　
　
　
　
　
　
　
聖祖仁皇帝御製文集巻八
　欽定四庫全書
聖祖仁皇帝御製文集卷九目錄
　　勅諭
　　　諭内閣九卿詹事科道滿漢各官
　　　諭大學士明珠李霨尚書宋德宜左都御史魏
　　　　象樞學士佛倫
　　　諭大學士明珠
　　　諭大學士明珠
　　　諭吏部等衙門
　　　諭大學士索額圖明珠戸部尚書伊桑阿
　　　諭吏部等衙門
　　　諭戸部侍郎薩木哈
　　　諭九卿詹事科道
　　　諭大學士索額圖明珠李霨杜立徳馮溥學士
　　　　噶爾圖佛倫希福項景襄李天馥
　　　諭九卿科道
　　　諭䕶軍統領呉丹
　　　諭大學士索額圖明珠李霨馮溥學士噶爾圖
　　　　佛倫項景襄
　　　諭禮部
　　　諭刑部
　　　諭大學士索額圖明珠李霨杜立德馮溥學士
　　　　噶爾圖佛倫項景襄李天馥
　　　諭康親王傑淑
　欽定四庫全書
聖祖仁皇帝御製文集卷九
　　勅諭
　　　諭内閣九卿詹事科道滿漢各官
　兹者異常地震尔九卿大臣各官其意若何朕毎念及
　甚為悚惕豈非皆由朕躬料理幾務未當大小臣工所
　行不公不法科道各官不直行叅奏無以仰合
　天意以致變生耶今朕躬力圖修省務期挽回
　天意尔各官亦各宜洗滌肺腸公忠自矢痛改前非存
　心愛民為國且尔等自被任用以來家計頗已饒裕乃
　全無為國報効之心尔等所善之人即以為善而奏聞
　尔等所不合之人即不行奏請此等不公事情朕聞見
　最確欲即行處分猶望改過雖知之而不令議罪也今
　見所行愈加貪黷習以為常且從前遇此等災變之事
　朕亦屢曾申飭但在朕前云欽遵申飭之㫖究竟全不
　奉行前此大奸大惡之人朕重加處分尔等亦所明知
此即牓樣也再科道各官向來於大奸大惡之人未見
糾叅或因事體曖昧未有憑據難於舉發此後科道各
官如有確見即行據實叅奏若依然虛飾如前所行奸
惡巧為遮盖不加省改或事情發覺或經朕訪出雖欲
寛免國法具在決不饒恕著即傳諭齊集諸臣咸令知
悉康熙十八年七月二十八日
　　諭大學士明珠李霨尚書宋徳宜左都御史魏象
　　樞學士佛倫
地震示警災及軍民朕居髙御物勤恤民隱遇兹變異
惻怛彌殷其摧塌房屋壓傷人口惟恐五城御史不能
逐戸細察止憑司坊官員總甲人等開報未盡詳確不
得均霑實惠應分遣不在五城滿漢御史詳加稽察著
都察院遵行康熙十八年七月二十八日
　　諭大學士明珠
地震傾倒民居朕心憫念至於窮苦兵丁出征在外房
屋毁壞妻子露處無力修葺更堪惻然可勅該部行令
八旗各佐領下官員殷實者共相存恤出貲修助俾貧
困之家早獲寧居該旗都統副都統叅領親行詳察毋
致遺漏使窮苦之人妻子無棲息之所朕亦時加訪問
若有玩忽該旗都統副都統叅領佐領驍騎校小撥什
庫俱從重治罪康熙十八年七月二十八日
　　諭大學士明珠
兹因地震五城地方房屋傾頽貧苦小民不能補葺朕
心特為軫念兩鄰十家戸有互相存恤之義可協助修
理如官紳富民願捐貲為貧民修理房屋者該管官酌
量奬勵其令都察院行五城御史遵行康熙十八年七
月二十八日
　　諭吏部等衙門
朕薄徳寡識愆尤實多遘此地震大變中夜撫膺自思
如臨冰淵兢惕悚惶益加修省仍宣布朕心使尔諸大
臣總督廵撫司道有司各官咸共聞知務期洗心滌慮
實意為國為民斯於國家有所裨益即尔等亦並受其
福庶幾
天和可致若仍虗文掩飾致負朕意詢訪得實決不為
尔等姑容也一民生困苦已極而大臣長吏之家日益
富饒民間情形雖未昭著近因家無衣食將子女入京
賤鬻者不可勝數非其明騐乎此皆地方官吏諂媚上
官苛派百姓總督廵撫司道又轉而餽送在京大臣以
天生有限之物力民間易盡之脂膏盡歸貪吏私槖小
民愁怨之氣上干
天和以致召水旱日食星變地震泉涸之異一大臣朋
比狥私者甚多毎遇㑹推選用時皆舉其平素往來交
好之人但云辦事有能並不問其操守清正如此而謂
不上干
天和者未之有也一用兵地方諸王將軍大臣於攻城
克敵之時不思安民定難以立功名但志在肥已多掠
占小民子女或借為通賊毎將良民廬舍焚燬子女俘
獲財物攘取名雖救民於水火實則陷民於水火之中
也如此有不上干
天和者乎一外官於民生疾苦不使上聞朝廷一切為
民詔㫖亦不使下達雖遇水旱災荒奏聞部覆或則蠲
免錢糧分數或則給散銀米賑濟皆地方官吏苟且侵
漁揑報虛數以致百姓不霑實惠是使窮民而益窮也
如此有不上干
天和者乎一大小問刑官員將刑獄供招不行速結使
良民久羈囹圄改造口供草率定案証據無憑枉坐人
罪其間又有衙門蠧役恐嚇索詐致一事而破數家之
產如此有不上干
天和者乎一包衣下人及諸王貝勒大臣家人侵占小
民生理所在指稱名色以網市利干預詞訟肆行非法
有司不敢犯其鋒反行財賄甚且身為奴僕而鮮衣良
馬逺勝仕宦之人如此貴賤倒置為害不淺以上數條
事雖異而源則同總之大臣廉則總督廵撫有所畏憚
不敢枉法以行私總督廵撫清正則屬下官吏操守自
潔雖有一二不肖有司亦必改心易慮不致大為民害
此等事朕非不素知但以正在用兵之際毎示寛容今
上天屢垂警戒敢不昭布朕心嚴行誡飭以勉思共回
天意作何立法嚴禁務期盡除積弊著九卿詹事科道
㑹同詳議具奏特諭康熙十八年七月三十日
　　諭大學士索額圖明珠戸部尚書伊桑阿
官員兵丁房屋墻垣頃因地震塌毁甚多一時不能修
葺四品官員以下原有半俸此一次仍行全給其明甲
撥什庫披甲當差人役錢糧併原增銀一兩著即支與
兩月令其修理康熙十八年八月初二日
　　諭吏部等衙門
凡為臣子者同寅協恭自古皆然今各部院辦理事務
大小漢官凡事推諉滿官事之得當則歸功於已如事
失宜則缷過於人至於入署不待事畢諉於滿官祗圖
早歸宴㑹嬉逰不為國家盡力擔當料理公務自此以
後各宜協力同心務盡厥職不可仍前推諉至科道各
官平日章奏内將一二可行之事隱附私情希圖作弊
凡有條議鮮非無因閲覽奏疏多以已為至公至廉其
囑託公事肆行妄為外播威勢挾制多端地方督撫等
官莫不畏懼小民困苦未必不由於此作何懲戒著九
卿詹事科道詳議具奏特諭康熙十八年八月十二日
　　諭戸部侍郎薩木哈
通州三河等處地震災變壓傷人口無人收瘞殊為可
憫戸工二部㑹同將旗下及民人房屋并各寺廟内有
見被壓埋者作何察明數目其速議具奏康熙十八年
八月十八日
　　諭九卿詹事科道
自古設立臺省原係朝廷耳目之官上之則匡過陳善
下之則激濁揚清務求知無不言言無不盡乃稱厥職
近見直言讜論者不過幾人徇私好名者不可勝數朕
自臨御以來略知此情毎期言路諸臣化其偏私實陳
得失輔登上理頃有以風聞請者試約略論之如今之
章奏已見施行者雖不明言為風聞何嘗不是風聞今
若開風聞之條使言事者果能奉公無私知之既確言
之當理即當敷陳何必名為風聞方入告也儻生事之
小人恃為可以風聞但知已之好惡必致擅作威福以
行其私彼言之者既無確見聼之者安能問其是非故
曰無稽之言勿聼弗詢之謀勿庸正所以誡言之無據
謀之自專也况天下之大臣民之衆導之以理曉之以
法待臣下須寛仁有容不因細事而即黜之所以體羣
工也用人則隨才器使無求全責備之心盖以人材有
不齊也若關天下之重朋黨徇私之情皆國家可叅可
言之大事不但科道而已有志之臣民槩可以言之何
在區區風聞之言能斂戢奸貪之志氣哉治國家者在
有治人不患無治法爾康熙十八年八月二十六日
　　諭大學士索額圖明珠李霨杜立徳馮溥學士噶
　　爾圖佛倫希福項景襄李天馥
自古帝王治天下之道因革損益期於盡善原無數百
年不弊之法果屬不可行者自應叅酌時宜歸於可久
至於制度既定事可遵行不宜議論紛紜朝更夕改近
閲章奏亦有不思事之可否但欲徒為更張或粗識數
字即為大言凖之事理殊屬茫昧如逞空言無補實用
誰其不能且明末一切事例㳺移不定上無道揆下無
法守以致淪亡此皆尔等所親見亦衆所共知今後凡
條奏本章尔大學士等務加詳酌康熙十八年八月二
十七日
　　諭九卿科道
今將科道兩衙門本章情弊無益國計民生之處一一
講究卿等必有至公之衆論以佐朕意卿等但有所見
即直言不可隱諱自古設立科道原係朝廷耳目之官
務求知無不言言無不盡方稱其職今毎見直言讜論
者不過幾人徇私好名者不可勝數即如科道條陳一
事部議妥確奉㫖准行又有科道官言其不可者今日
之所謂是明日又轉而為非朝更夕改部院至於督撫
有司不知今日之事或行二三日而即更或行數月而
即更茫無成憲難取信於天下豈治道至理哉舉其大
槩如舉才能一事是因人材不一有能理繁者有有操
守者有練習其事者自古選賢任能治之大道與論俸
不同其法未嘗不善即
世祖皇帝時亦曽有諭常行選擇之條偶有徇私作弊
之人將不肖寡廉者薦之因一人而其法遂壞自朕親
政以來如鹽差關差數行更換以後條陳不知又改幾
次也又如戸部銷算錢糧一事因督撫所報不合時價
故部議駮回而科道輒有言者以為督撫地方大臣斷
無虛估價値肥已行私凡有銷算皆不應駮查及部議
徑准督撫之銷算不行再駁則科道又以督撫冒破錢
糧一束草原價若干開銷若干一石豆原價若干開銷
若干不特草豆為然凡馬匹等項事事皆有虛冒部中
不行詳查槩聼督撫開銷以徇情面由此觀之部議不
行駮回則以為徇督撫之私情駮回則以為督撫地方
大臣不宜疑其有所虛冒又恐衙役往來騷擾生事或
應駮不應駮何者為是兩説俱無定論是皆大者餘悉
難述康熙十八年八月二十九日
　　諭䕶軍統領呉丹
近者廣西南寧賊將軍呉世琮被誅湖南武岡州呉國
柱亦已授首廣西湖南俱經投誠賊意懈弛賊兵潰散
天下之人咸知賊勢必敗㒺不引領望諸將軍早清逆
氛尔等陜西將士駐馬無傷斃人無疾病之地不思速
滅賊㓂支吾推諉進取無期又有何人代為尔等破賊
耶尔在朕左右稔知朕意應勇果任事參贊大將軍機
宜以立功勲頃大將軍稱言來京陛見面奏軍國大事
比至陳奏並無成算有失衆望此固軍前將士所悉知
也若失此機㑹可乘之時萬一賊據四川貴州雲南以
為巢穴致歳月相持彼時悔無及矣宜速行籌畫特諭
康熙十八年九月初九日
　　諭大學士索額圖明珠李霨馮溥學士噶爾圖佛
　　倫項景襄
今聞錢法漸弛鼔鑄收銅等項滋生弊端以致制錢日
少價值騰貴著尸工二部都察院堂官同詣錢局親察
毎鑄錢一文必重一錢應作何釐剔弊端俾制錢充裕
永可遵行著徹底確察逐一定議具奏至於部院衙門
各處所有廢銅噐皿毁壞銅鐘及廢紅衣大小銅砲并
直𨽻各省所存廢紅衣大小銅砲著盡行確察解部鼔
鑄康熙十八年九月十三日
　　諭禮部
前以地震示警朕恐懼修省夙夜靡寧已經遣官䖍告
郊壇乃精誠未達迄今時復震動未已朕心益用悚惕
兹當䖍誠齋戒躬詣
天壇親行祈禱尔部即擇期具儀來奏特諭康熙十八
年九月十三日
　　諭刑部
國家設立法制原以禁暴止奸安全良善故律例繁簡
因時制宜總期合於古帝王欽恤民命之意向因人心
滋偽輕視法網及强暴之徒凌虐小民故於定律之外
復嚴設條例俾其畏而知警免罹刑辟乃近來犯法者
多而奸宄未見衰止人命關係重大朕心深用惻然其
定律之外所有條例如罪不至死而新例議死或情罪
原輕而新例過嚴者應去應存著九卿詹事科道㑹同
詳加酌定確議具奏特諭康熙十八年九月十四日
　　諭大學士索額圖明珠李霨杜立徳馮溥學士噶
　　爾圖佛倫項景襄李天馥
地震以來修葺破壞工費甚多時值用兵軍需孔亟度
支浩繁各處工役或有遲延浮冒侵蝕等弊除
奉先殿皇太子宫幷總管内務府監造工程外其各處
修造著都察院逐一詳察康熙十八年十月十五日
　　諭康親王傑淑
自數年用兵以來所費錢糧不貲以致民力疲困今大
破湖南賊宼餘孽遁入雲貴扼據險要抵死支持其勢
旦夕殄滅惟福建海賊竊踞海澄倚金門厦門為營窟
騎兵無所用其力惟藉水師樓櫓攻取甚屬𦂳要王等
曾言今嵗賀蘭國船隻若到於八月内進攻海宼儻賀
蘭國船隻愆期當内徙邊海人民堅壁清野以待其困
今嵗因賀蘭國之船未至故前議不行近者福建綠旗
兵丁較取厦門金門時漸增數倍即無滿兵止以綠旗
兵丁剿滅賊宼未為不足現在福建滿兵甚多應即掣
一半以省糧餉以甦民力但耿精忠尚在閩中虞有意
外之變故暫為停止朕思即令精忠來京此輩惶恐疑
畏或生他故如留精忠在彼王親率滿兵一半回京似
屬不可設必候諸處底定則福建需用糧餉較之他省
不啻什百為今之計王當開諭耿精忠令其陳奏請安
詣京陛見儻精忠因王之言具疏止可令其自來若精
忠未能即行王獨率滿兵一半先回則勢更有所不可
也此事關係甚為重大王當詳細籌畫具奏特諭康熙
十八年十月二十三日
　
　
　
　
　
　
　
　
　
　
　
　
　
　
　
聖祖仁皇帝御製文集巻九
　欽定四庫全書
聖祖仁皇帝御製文集巻十目錄
　　勅諭
　　　　諭户部
　　　　諭禮部
　　　　諭九卿詹事科道
　　　　諭康親王傑淑
　　　　諭大將軍安親王岳樂
　　　　諭九卿
　　　　諭大學士索額圖明珠李霨杜立徳馮溥
　　　　諭戸部
　　　　諭戸部尚書伊桑阿
　　　　諭大學士索額圖勒徳洪明珠李霨杜立徳馮
　　　　　溥學士噶爾圖希福徐元文李天馥
　　　　諭大學士索額圖
　　　　諭刑部
　　　諭吏兵二部
　　　諭吏部
　　　諭禮部
　　　諭吏部等衙門
　　　諭大學士勒徳洪明珠李霨杜立徳
　　　諭内閣九卿詹事科道
　　　諭恪純長公主
　　　諭大學士索額圖勒徳洪明珠李霨杜立徳學
　　　　士噶爾圖希福李天馥
　欽定四庫全書
聖祖仁皇帝御製文集巻十
　　勅諭
　　　諭戸部
　前者大兵進剿四川已破朝天等關直至保寧恢復在
　邇因周有徳張德地席普臣駐劄廣元不將糧餉極力
　轉送軍前陜西總督廵撫亦不將糧餉極力運送以致
　大兵糧餉不繼難於久駐遂爾退回貽誤軍機關係重
　大此數年以來使逆賊逋誅封疆未復兵民苦累休養
　無期皆周有徳張德地席普臣陜西總督廵撫怠玩遲
　延之故毎念及此深可痛恨目今大兵分路進取已經
　恢復漢中府不日前抵蜀疆相機剿撫底定可期軍前
　糧餉最為緊要著陜西總督廵撫大小文官殫心料理
　設法運送務令兵食無匱士馬飽騰早奏㨗功以副朕
　定亂安民至意如該督撫等官漫不經心泄泄從事致
　糧餉缺乏有誤軍機將督撫以下誤餉之官俱以軍法
從事決不饒恕尔部即速為傳諭遵行特諭康熙十八
年十一月初十日
　　諭禮部
本月初三日太和殿災變出非常朕心深切警惕兹欲
詔告天下尔部即擇期具儀以聞特諭康熙十八年十
二月初五日
　　諭九卿詹事科道
君臣誼均一體分勢雖懸而情意不隔安危欣戚無不
可相告語者堂陛之義固宜如是也邇者朕體初平忽
遇殿廷不戒被燬於火尔諸臣因朕偶恙復睹此災愛
主心切必謂朕當過於憂慮朕披閲經史頗明大道朕
之一身上受
祖宗之付託下繫臣民之瞻仰為任匪輕寧不自愛惟
是今秋有地震之變又各處饑饉洊臻宼盜未息此朕
早作夜思中心惶懼寢食靡寧者至於殿廷告災乃
上天致警敢不夙夜祗畏循省厥愆然其所關止屬朕
躬臨御之所但得海宇清宴置斯民於衽席之上則朕
今所居較諸前代茅茨土階尚或過矣豈至以露處為
慮哉朕自五齡即知讀書八齡踐阼統蒞萬方
太皇太后嘗問朕何欲朕敬對曰臣無他欲惟願天下
乂安生民樂業共享太平之福而已當時左右實共聞
之自兹迄今謹持此心兢兢業業恒如一日可以質諸
寤寐儻有政治失宜皆朕躬之咎從不諉過臣下惓惓
之意兹與尔等悉之特諭康熙十八年十二月初六日
　　諭康親王傑淑
王所奏據實指叅事已經覽悉朕思凡行一事必前後
計慮果有裨於國家始可舉行若輕率妄動必致舛錯
今廣西湖南漢中興安等處俱已底定逆賊餘黨引領
以冀歸正者不止百千若將耿精忠即行正法不但已
經投誠之人以為後日亦必如此聲明其罪即未經投
誠之人覩此寒心亦未可知關係實重前朕手諭欲令
耿精忠來京者盖掣回福建一半滿兵之意非使即行
處決俾王先來也如王善能勸諭令至京師諸事皆得
平妥王但當加意開導之不可輕舉彼如必不赴京再
行詳悉宻奏候㫖特諭康熙十九年正月初六日
　　諭大將軍安親王岳樂
褒徳賞功國家之令典安内攘外社稷之崇勲王連年
以來遠蒞巖疆親經百戰􁈊風沐雨厯暑逾寒競揚貔
武之雄克清梟獍之孽湖湘諸處已見蕩平滇黔餘氛
俱成坐困更體朕軫念窮荒之心廣示招徠深加撫恤
王師所至遐邇來歸㨗奏屢宣中外稱慶朕既嘉碩畫
益篤親親爰命班師副朕懷想頃者聞王已抵武昌奏
凱可期特遣使臣慰勞兼賜駱駝良馬以示優眷王其
按程而來朕將計日以待特諭康熙十九年正月二十
一日
　　諭九卿
科道官内陞外轉原以示勸懲也今見才優者猶知憚
於外轉其或才力不及不稱言職之人安於外轉道員
者甚多是但以示勸非所以示懲也故令九卿詹事科
道㑹議務期得當魏象樞等奏稱恐天下不肖之輩不
識朝廷慎重道員之意疑為厭薄言路之端等語邇年
以來姚文然李之芳施維翰等内陞未久即任以大僚
督撫亦因其克盡言職才能素著之故也此無論天下
智愚不肖當亦知朝廷無厭薄言路之意矣其外轉者
或係素無建白或係昧於事理或係任臆妄言或係才
力不及原非因其條奏而外轉也又稱近年外轉之科
道並無貪汚溺職之一人而五部郎中俸深陞道如范
永茂髙恒豫盧元培程汝璞等贓私纍纍劣蹟彰彰者
不知凡幾等語科道外轉者豈並無溺職之一人乎五
部俸深陞道員者甚多豈盡係貪劣之人乎如陳丹赤
等優者匿而不言獨舉范永茂等四人不辨賢否而槩
言之可乎魏象樞去歳七月内曽於朕前靣奏科道官
所行皆係徇私有負朝廷耳目之任罪皆應死今甫數
月復言歴年外轉者並無溺職之一人前後參差何其
速耶尔等所奏理不宜批答因註語内有以存國體之
語故令諸臣知之至若外轉科道以小品官員用遂至
有傷國體朕殊不解故特諭諸臣示以朕意康熙十九
年正月二十一日
　　諭大學士索額圖明珠李霨杜立徳馮溥
雲南貴州係邊疆重地苗民雜處總督關係最為緊要
必得才謀超衆之人方克勝任將軍趙良棟勇略甚著
操守清廉雖係武弁通逹文義著改授雲貴總督仍兼
將軍必能蕩平地方撫輯兵民著議政王大臣九卿詹
事科道官員㑹議具奏康熙十九年正月二十九日
　　諭戸部
前因各省地方多有饑饉已經遣官賑濟今見京師附
近之地四方饑民流移在道朕心深為憫惻若不急行
安揷令其得所將來必至鬻賣子女難以生全作何設
法令其各歸原籍著該地方官加意撫綏安集復業以
免流離著九卿詹事科道詳議具奏特諭康熙十九年
二月初七日
　　諭戸部尚書伊桑阿
朕聞宣府等處歲值大祲吾民乏食鬻賣妻子以自求
活夫人孰不愛其室家哉至欲延一朝夕之命割其所
親憯惻莫甚焉其遣尔部郎中明格禮馳驛速往㑹同
地方官賑濟急拯艱厄以紓朕懷康熙十九年二月二
十六日
　　諭大學士索額圖勒徳洪明珠李霨杜立徳馮溥
　　學士噶爾圖希福徐元文李天馥
頃者年復不登饑民就食多聚京師故令增設各厰煑
糜救饑今四方失業之民聞而來者愈衆反致流離道
路有轉徙溝壑之虞且天氣漸向炎熱老幼羸弱聚之
蒸為疾疫轉益災沴朕甚憂焉作何設法令其各歸原
籍不致失所仍令各該地方官拊循周恤毋致流移饑
民内有疾疫死亡者令五城作何給以藥餌醫治拯救
去歲三冬無雪今春無雨刑獄淹禁恐有寃抑應即行
清理乞食饑民向不許入裏城今應聽其出入用兵地
方殉難諸臣卹典原候事平定議今應即與舉行陰陽
不和盖由人事失當思欲感通未得其方以上數事皆
朕意念所及尔等㑹同尚書侍郎左都御史副都御史
詳議具奏尔等國之大臣所宜極慮深思以答委任應
行應革關切時務者其各抒所見一併議聞康熙十九
年四月初一日
　　諭大學士索額圖
五城賑濟饑民可各將姓名籍貫問明造冊交與總理
賑濟僉都御史髙爾位彚送戸部康熙十九年四月初
一日
　　諭刑部
去歲三冬無雪今春雨澤愆期天氣亢暘農事可慮朕
念切民瘼夙夜焦勞或因刑獄淹禁中有寃枉致干
天和亦未可知兹特遣明珠杜立徳希福李天馥等㑹
同三法司將已結重案逐一詳加審鞫如有罪可矜疑
者即與察明事由開列具奏務期情法允協有枉必伸
以副朕欽恤獄讞至意康熙十九年四月初二日
　　諭吏兵二部
自呉逆叛亂以來各用兵地方文武官員有矢志忠貞
克篤臣誼抗賊不屈捐軀殉難者幽忠難泯大莭可風
彼時即宜錫以卹典但以各處尙未蕩平其中有情莭
未確者有應行察者有正在招撫未便遽行者不得已
而緩至今日朕毎念及深為惻然兹各路㑹剿大勢底
定餘氛指日殲滅其殉難各官應加褒卹以慰忠魂尔
等即詳察議奏特諭康熙十九年四月初三日
　　諭吏部
朕萬幾之暇留心經史雖遜志時敏夙夜孜孜而硏究
闡發良資講幄之功日講起居注各官俱以學行優長
簡備顧問講解明晰奉職勤勞所纂講義典確精詳深
裨治理侍讀學士張英供奉内廷日侍左右恪恭匪懈
勤慎可嘉髙士竒杜訥學問淹通居職勤愼供奉有年
應授為翰林官尔部俱一併從優議叙具奏以後著益
殫心職業佐助典學以副朕崇儒重道稽古右文至意
特諭康熙十九年四月初八日
　　諭禮部
農務為國家之本粒食乃兆姓所資必雨暘時若而後
秋成可期自去冬以來雨雪未降今時已入夏甘霖尚
稽久旱傷麥秋種未布農事深為可虞且失業之民饑
饉流移尤堪憫惻或因政治未協致干
天和朕用是夙夜靡寧循省儆惕兹當䖍誠齊戒躬詣
天壇親行祈禱為民請命尔部即擇吉具儀來奏康熙
十九年四月十一日
　　諭吏部等衙門
致治安民之道首在懲戒貪蠧嚴禁科派而後積弊可
清閭閻不擾近見街道衙門蠧役詐索害民又聞提督
歩兵衙門五城司坊街道廵捕營等衙門各官不能潔
已奉公恪遵法紀縱容衙役朘削小民或沿習陋規科
斂行戸或借端挾詐官役分肥肆意横行無辜受害種
種弊端深可痛恨向來雖經嚴禁定有處分之例但恐
小民未能悉知仍被奸徒擾害應再加嚴飭務令家喻
戸曉以副朕安全生民至意著各該衙門通行曉諭遵
行特諭康熙十九年五月初二日
　　諭大學士勒德洪明珠李霨杜立徳
向以亢暘齋居䖍禱雖雨澤薄降四野田疇尚未霑足
今兹不雨為時又久旱魃為災朕甚懼焉意者政事之
失宜者多歟不然天心仁愛下民何其宜雨而久不雨
也日者以政理之故勤求言矣而言者文繁無益其集
九卿詹事科道掌印不掌印各官問今有何事當行何
事當革悉意以陳毋有所隱康熙十九年五月十五日
　　諭内閣九卿詹事科道
朝廷致治惟在端本澄源臣子服官首宜奉公杜弊大
臣為小臣之表率京官乃外吏之觀型大法則小廉源
清則流潔此從來不易之理如大臣果能精白乃心恪
遵法紀勤修職業公爾忘私小臣自有所顧畏不敢妄
行在外督撫各官自應慎守功令潔已愛民乃大臣等
毎自謂清正無私粉飾空言至其所行往往營私作弊
有玷官方深負委任之意科道係耳目之官凡有弊端
自當據實叅奏且居處甚近如此情弊豈無見聞乃瞻
徇情面緘黙不言即有條奏多係繁文言官職掌殊為
未盡如肯從公糾舉孰敢恣行無忌朕以為目今之弊
莫大於此近因天氣亢旱朕夙夜焦思念慮所及無不
舉行感格之道猶恐未盡故特召尔等各面陳所見因
宣諭朕意令尔等知之康熙十九年五月十五日
　　諭恪純長公主
公主被反叛所累屢年困頓朕毎念及未嘗不為惻然
不意深染時症遣乳媪暨親近侍衞往視及回轉奏公
主之語不勝感歎又聞病勢危篤即命該部院衙門將
服飾執事等項星夜製辦今公主體中大愈將此各項
盡送公主處以示朕惓惓注念之意但慮製辦期廹不
　甚佳耳康熙十九年六月初七日
　　　諭大學士索額圖勒徳洪明珠李霨杜立徳學士
　　　噶爾圖希福李天馥
　凡試職官員一年果係稱職者方准實授其未能稱職
　者或仍令再試或作何另用著吏部定例議奏康熙十
　九年六月二十日
　
　
　
　
　
　
　
　
　
聖祖仁皇帝御製文集巻十
　欽定四庫全書
聖祖仁皇帝御製文集巻十一目録
　　勅諭
　　　　諭大學士勒德洪明珠李霨杜立德馮溥
　　　　諭翰林院掌院學士庫勒納等
　　　　諭侍郎宜昌阿
　　　　諭兵部
　　　　諭盛京將軍安褚䕶
　　　　諭吏部
　　　　諭三法司
　　　　諭翰林院
　　　　諭吏部都察院
　　　　諭都察院
　　　　諭大學士明珠
　　　　諭大學士明珠
　　　　諭户部
　　　諭戸部
　　　諭大學士勒德洪明珠李霨馮溥學士噶爾圖
　　　　希福格爾古德李光地張玉書
　　　諭戸部
　　　諭禮部
　　　諭侍講高士竒
　　　諭兵部
　　　諭吏兵二部
　　　諭戸部
　　　諭戸部
　　　諭大學士勒德洪明珠
　　　諭禮部
　　　諭戸部尚書伊桑阿侍郎額庫禮
　　　諭禮部
　　　諭吏兵二部
　　　諭禮部
　　　諭奉天將軍安褚䕶
　欽定四庫全書
聖祖仁皇帝御製文集巻十一
　　勅諭
　　　諭大學士勒德洪明珠李霨杜立德馮溥
　朕萬幾餘暇留心經史時取古人墨蹟臨摹雖好慕不
　衰未窺其堂奥嵗月旣深偶成巻軸卿等佐理勤勞朝
　夕問對因思古之君臣美惡皆可相勸故以平日所書
　者賜卿方將勉所未逮非謂書法已工也卿等其知朕
　意康熙十九年六月二十七日
　　　諭翰林院掌院學士庫勒納等
　卿等日侍講筵夙夜匪懈啓沃之暇每以朕書為請朕
　萬幾餘閒時取古人墨蹟臨摹雖好慕不衰實未窺其
　堂奥何可示人卿等既為文學侍從之臣即有成就德
　業之責故因所請輒以頒賜朕意其悉之康熙十九年
　六月二十七日
　　　諭侍郎宜昌阿
尔等所行事宜俱各得當甚為嘉悅朕意所及數事特
行宻諭一尚之信雖經犯法伊等妻子不可令卑賤小
人凌辱應查明嚴禁遣人䕶送来京一廣東所有大市
小市之利經藩下諸人霸占者無算可㑹同廵撫詳察
應歸百姓者題明仍歸百姓則廣東人民得霑無窮之
惠矣一聞藩下所屬私市私稅每歳所獲銀兩不下數
百萬當盡充國賦以濟軍需一各省商販人等欲藉藩
下行勢投入者甚多皆須查明應斷出者即行斷出其
不應斷出者宜盡行遣發来京勿致逃亡隱漏一尚之
信等所有銀兩盡行查明用充軍餉已有諭㫖務須詳
行稽查毋致有遺漏侵剋等弊康熙十九年八月三十
日
　　諭兵部
目今四方悉已蕩平惟滇黔餘孽尚未殄滅前經㑹議
各路官兵俱於八月内進剿兹師期已届士馬飽騰正
宜分路竝進奮勇長驅埽除殘寇以靖地方尔部作速
傳諭湖南四川廣西大將軍將軍督撫提鎮等官整搠
兵馬星馳進剿勿得借端推諉躭延時日有逗留不前
者即行重處又聞各處綠旗兵丁將帥不恤軍士令其
為滿洲大兵蓋房割草餧馬及私行役使恣意虐害以
致兵丁苦累如桑格標兵潛逃一千有餘皆由於此不
思為將者與士卒甘苦相同加意愛養方可責其用命
今罔恤卒伍惟便私圖貽誤軍機深為可惡尔部即通
加嚴飭以後有仍蹈前轍者即行察叅從重治罪特諭
康熙十九年閏八月初九日
　　諭盛京將軍安褚䕶
自古身任封疆節鉞重臣不避小人疑忌惟計有益於
國有利於民耳為君者視其事之可否折衷而行之未
嘗偏執意見過寛過猛也凡事不一有創始則難行之
乆而乃定者有自始至終不可變易者有現行似乎未
便而日後稱便者有目前行之雖善乆而弊生者固不
可執一而論也據尔奏疏所稱請發嚴㫖將尔原議欲
行鹽引乃又不能禁戢兵丁以致搶掠衆怨沸騰未經
陳奏等處一併聲明從重處分等語朕㫖昭如日星設
無明白實據所係匪輕今若如尔等所請遂有議處之
㫖是無實據何以服人又疏稱凡闗鹽法諸犯盡行赦
宥領引諸商盡行革除被搶諸物交與盛京刑部酌量
令其賠補則遼東諸人咸戴皇恩如天如日等語但差
往大臣察審將竣是非當有定論正水落石出黑白分
明之時矣無故遽改前㫖恐衆意以為法令更張厭苦
煩擾致生疑惑難與遵行將軍所奏雖是此事結案在
邇不便更有諭㫖兹因將軍密陳故不逐款批答擇其
要者將大意手草密諭康熙十九年九月初六日
　　諭吏部
言官職司耳目必學識優長練逹政務乃克勝任近以
科臣孫纘條奏行取考𨕖應加考試因將見任科道各
官俱行親試觀其才品以昭澄敘姚締虞王曰温李迥
條奏詳明可稱言職并張鵬等俱著留任其益加勉勵
殫心職業以副任用傅廷俊和鹽鼎孫纘才識庸常不
稱言職俱著降三級調用不准以加級紀錄抵銷尔部
即遵諭行特諭康熙十九年十月二十日
　　諭三法司
帝王以德化民以刑弼教莫不敬慎庶獄刑期無刑故
讞決之司所闗最重必聽斷明允擬議持平乃能使民
無寃抑可幾刑措之風近覽法司章奏議決重犯甚為
繁多愚民無知身陷法網或由敎化未敷或為饑寒所
迫以致習俗日偷愍不畏法每念及此深為憫惻在外
督撫臬司及問刑各官審理重案有律例未諳定擬失
當草率完結者有膠執成見改竄供招深文羅織者有
偏私索詐受囑徇情顚倒是非者有一於此民枉何由
得伸以後著嚴加申飭内外大小問刑各衙門洗心滌
慮持廉秉公凡問理刑名務期原情準法協於至當不
得故縱市恩亦不得苛刻失入痛改積習加意祥刑以
副朕尚德好生欽恤民命至意特諭康熙二十年正月
二十八日
　　諭翰林院
日講官敷陳經史日侍顧問贊襄典學職務繁多宜廣
其員以彰右文之治見在滿官足用漢官尚宜増添著
即開列應用各員職名具奏康熙二十年正月二十八
日
　　諭吏部都察院
國家設官分職各有專司必勤勵辦事乃克勝任近見
各衙門官員有虚糜俸祿懶惰不上衙門者有老疾孱
弱不能任事者應分别勤惰以示勸懲堂上官員尔等
開列具奏所屬官員㑹同各該堂官分别議奏康熙二
十年正月二十八日
　　諭都察院
祭祀以承上下神祇理宜敬愼近見陪祭各官跡渉慢
易班行不整笑語自如殊失執事有恪之道尔衙門職
在察劾未見指名叅奏所司何事其嚴飭之康熙二十
年正月二十八日
　　諭大學士明珠
太皇太后駕幸湯泉頤養甚宜起居萬安朕體佳善扈
從諸臣亦皆安好聞在京新滿洲患病者多朕在内時
賜醫調理常奏速愈今者無人照看此後上三旗新滿
洲有抱病者尔須不時詢問即傳㫖令在内良醫調治
便中時將患病與全愈之人明白奏聞尔身佳否為此
特諭康熙二十年四月初五日
　　諭大學士明珠
朕聞京城左右亢旱農事堪憂尔可傳諭禮部著行祈
雨再傳諭内務府總管噶禄照前祈雨例於西山等處
虔行致禱朕體甚佳皇長子亦安尔近佳否為此特諭
康熙二十年四月二十二日
　　諭户部
比年以来宣府大同疊罹饑饉而邉外蒙古亦復凶荒
故發宣大存貯米石盡用賑濟朕思邉境糧儲所闗最
要古稱九年六年之蓄蓋合侯甸藩畿通為之計豈僅
謂公廩之充盈已也養人足食道貴變通可發京倉米
二十萬石前運宣大備用其運送米石用就近地方驛
站車夫不致糜費尔部核議具奏康熙二十年五月初
十日
　　諭戸部
宣府太原大同等處近罹災傷人民困苦所徵房號銀
兩應與除免尔部議奏康熙二十年五月十二日
　　諭大學士勒德洪明珠李霨馮溥學士噶爾圖希
　　福格爾古德李光地張玉書
聞蘇尼忒人所有米糧止能支至六月應預運米或數
千石或萬石送至宣府備用其運送米石著用兵部馬
車并大内以下八分公以上酌捐車輛大臣等亦捐車
輛速運尔衙門㑹同戸兵二部議奏康熙二十年五月
二十五日
　　諭戸部
前因大同等處地方自去歳饑荒百姓無食流離失所
已經發銀二十萬兩遣官賑濟又將應徵房稅悉與豁
除務期小民家室復完不失故業今復差官各處察㸔
閭閻尚多逃亡田土仍然荒棄耕種無資衣食奚頼朕
心深為憫惻所有本年應徵地丁各項正賦并歴年帯
徵拖欠錢糧盡行蠲免但小民困苦已極猶恐無濟目
前此外有何應行事宜可以速拯災黎俾得存活者尔
部即行詳議具奏以副朕軫恤百姓至意特諭康熙二
十年五月二十七日
　　諭禮部
奉聖夫人朴氏保育
先皇恭勤克著䕶朕沖幼淑惠彌昭提抱之殷靡間於
夙夜恩勤之篤乆歴夫歳時朕眷念前勞已錫封典兹
聞奄逝軫悼良深應得恩卹宜從優厚尔部即詳察定
例具奏特諭康熙二十年六月十五日
　　諭侍講高士竒
尔在内以来勤慎盡誠夙夜匪懈近日聞尔偶得暑病
朕甚憫之每日問醫方知少痊兹特遣内使往視并賜
頤養之資尔當安慰自怡省思慮專精神輔以醫藥可
也特諭康熙二十年六月二十七日
　　諭兵部
在外武職官員有未經從逆効力行間勤勞日乆者枕
戈臥甲躬冒矢石建立功績雖經敘錄加銜加級但不
能即補實缺仍留該標投閒置散虚糜嵗月或赴部候
補又因無缺守候遲延資斧匱乏俱深可憫此等軍前
効力之人應令本身赴部驗明原劄即行推補其作何
錄用尔部確議具奏特諭康熙二十年七月十七日
　　諭吏兵二部
大同地方連年旱荒百姓困苦以致流離失所就食他
方因而田地荒蕪生計不遂今已屢行賑濟蠲免各項
錢糧又聞雨澤霑足秋成有望但饑饉之後安養生全
必須廉能官吏方克加意招徕留心撫字見任府州縣
衞所等官貪劣不職者照常叅處外其才具平常者該
撫酌量更調本省簡僻之缺仍扵通省見任官員内選
擇清亷愛民者調補大同所屬地方若果撫循有能戸
口充實田地開墾著有成效該撫特行舉薦該部從優
敘録以副朕奬勵循良愛養百姓至意尔等即遵諭行
特諭康熙二十年七月二十二日
　　諭戸部
積貯為國家大計嵗運漕米充實京倉最為緊要旗丁
人等輓運勤勞宜加存恤朕頃巡行近畿至通惠河一
帯見南来漕艘旗甲人丁資用艱難生計窘迫深為可
憫若不預為籌畫恐其苦累難支以致沿途遲滯貽悞
倉儲所關匪細前以軍需浩繁漕運額設錢糧節經裁
減今應作何酌復款項尔部詳議具奏特諭康熙二十
年九月二十日
　　諭户部
頃者朕巡行近畿至霸州地方見其田畝窪下多遭水
患小民生計無資何以供納正賦其該州見在被淹田
地應徵本年錢糧著察明酌量蠲免以示朕勤恤民隠
至意尔部即遵諭行特諭康熙二十年九月二十日
　　諭大學士勒德洪明珠
漕運遲速關京庾盈詘國用之本也今年糧船稽滯逾
期勢必守凍明歳漕運恐致後時朕思臨清德州見有
倉座欲將後幇米石分貯彼地速令空船南回明年著
用山東河南船隻發所貯臨德諸倉之米轉運抵通庶
今年漕艘得以早歸而明歳輓輸可無貽悮尔等同戸
部及倉塲侍郎㑹議具奏康熙二十年九月二十日
　　諭禮部
古帝王敦重倫常推恩勲戚生則被以顯榮沒則必存
優䘏歷稽前代舊典昭然今仁孝皇后之父領侍衛内
大臣公噶布喇簪纓世裔宣力累朝恭謹持身忠勤奉
職忽聞奄逝深軫朕懐應作何恩䘏著察例從優議奏
特諭康熙二十年九月二十二日
　　諭户部尚書伊桑阿侍郎額庫禮
今嵗漕船必致守凍運船旗丁悉係南人既貧苦可念
又北地寒冷非其所習應作何處置不致有饑寒之累
尔部議奏康熙二十年十月初七日
　　諭禮部
朕恭奉
聖祖母太皇太后慈諭自古帝王慎簡淑德備秩宮闈
以襄内政歷稽往制典禮攸隆貴妃佟氏温惠端良壼
儀茂著今進封為皇貴妃鈕祜盧氏恭和淑慧令範克
昭今冊封為貴妃惠嬪納喇氏宜嬪郭羅洛氏徳嬪呉
雅氏榮嬪馬佳氏秉質柔嘉恪勤内職今進封惠嬪為
惠妃宜嬪為宜妃德嬪為德妃榮嬪為榮妃尔部即選
擇吉期開列儀注具奏特諭康熙二十年十月二十五
日
　　諭吏兵二部
總督哈占蔡毓榮統領官兵進剿逆賊直抵雲貴地方
著有勞績其所革原官俱准復還尔部即遵諭行特諭
康熙二十年十一月初七日
　　諭禮部
逆賊呉三桂背恩反叛煽亂地方罪惡貫盈已服冥殛
逆孽世璠敗遁雲南竊據省城今大將軍貝子章泰等
遵奉成命統兵進剿世璠窘迫自刎逆黨咸伏厥辜偽
官軍民人等革心来歸疆域大定念數年以来大兵征
剿士卒勞頓轉運糧餉民生困苦今逋寇既已蕩平兵
民得以休息此皆仰荷
天地
祖宗眷佑已命行
告祭禮仍應布告中外與民更始以昭維新之化尔部
即擇吉具儀来奏特諭康熙二十年十二月初五日
　　諭奉天將軍安褚䕶
今雲南等處俱已底定海㝢清平告祭
天地
　太廟
　社稷畢即於
　陵寢行告祭禮盛京者
　祖宗開創根本重地朕時思念不忘今值天下宴安意
　欲躬詣
　山陵告祭前幸盛京時未至
　永陵致奠迄今尚歉於懐兹若果往當身歴其處仰瞻
　祖宗發祥舊址尔可密遣副都統穆泰暨賢能官員將
　所行塗程與駐蹕及應行之處自興京通烏喇徑路詳
　看繪圖於同往章京内擇通曉者一員来奏恐踏看未
　周不能詳記道里山川也因無定期未行明示若俟定
　後商酌恐不及矣故爾密諭將軍身體佳否康熙二十
　年十二月初八日
　
　
聖祖仁皇帝御製文集巻十一
　欽定四庫全書
聖祖仁皇帝御製文集巻十二目録
　　勅諭
　　　　諭大學士勒徳洪明珠李霨學士格爾古徳阿
　　　　　蘭泰石柱王守才張玉書
　　　　諭大學士勒徳洪明珠李霨馮溥尚書伊桑阿
　　　　　郭四海左都御史徐元文侍郎李天馥杜臻
　　　　　學士噶爾圖格爾古徳阿蘭泰石柱王守才
　　　　　李光地張玉書
　　　　諭議政王大臣
　　　　諭大學士杜立徳
　　　　諭禮部
　　　　諭将軍安褚護
　　　　諭烏喇将軍巴海等
　　　　諭學士張英
　　　　諭裕親王福全
　　　諭蘇大敦柱
　　　諭户刑二部
　　　諭裕親王福全
　　　諭裕親王福全
　　　諭敦柱蘇大
　　　諭刑部
　　　諭户兵工三部
　欽定四庫全書
聖祖仁皇帝御製文集巻十二
　　勅諭
　　　諭大學士勒徳洪明珠李霨學士格爾古徳阿蘭
　　　泰石柱王守才張玉書
　賞罰乃國家之大柄忠逆實臣節之大防從古帝王敷
　治戡亂未有忠不賞而逆不罰者但其中情有輕重故
　法有寛嚴必功罪分明予奪精確始稱允恊前總兵官
　王永清身膺重任甘心從賊及大兵抵滇圍困省城為
　日甚乆猶不歸順乃與夏國相隨在奔竄迨計無復之
　始來投誠故拏禁其子封其家産今文武官員見在雲
　南仍不投順者可察出如王永清之例一併封拏其應
　作何結案曽經議政王等議俟雲南省城克復之後再
　議今議此案時應将從賊受職歸順後未經定議官員
　品秩稍大者通行察出具奏其從賊官員前已歸順曽
　經奉㫖從寛免罪者不必槩行察議此内有原為大吏
靦顔從逆又受偽職者名節棄㓕大玷人臣之誼若輩
不合仍令居官應俱革任著議奏儻其間有効力真確
功績甚著之人應酌量留任仍於各名下明白開注勞
績見在候缺者俱停其録用至明嵗以後文武各官舉
行大計軍政凡屬從賊受職歸順者俟督撫提鎮開造
計冊到日吏兵二部應行察明罷黜著議政王貝勒大
臣㑹議具奏康熙二十年十二月初九日
　　諭大學士勒徳洪明珠李霨馮溥尚書伊桑阿郭
　　四海左都御史徐元文侍郎李天馥杜臻學士噶
　　爾圖格爾古徳阿蘭泰石柱王守才李光地張玉
　　書
頃九卿等以逆首既除四方底定奏請上朕尊號朕自
御極以來日夜孜孜以乂安民生為念乃逆賊吳三桂
一倡變亂遂至塗炭八年當吳三桂初叛時散布偽劄
煽惑人心各省兵民相率背叛此皆徳澤素未孚洽吏
治不能剔釐所致幸頼
上天眷佑
祖宗威靈滿洲兵士之力逆渠授首奸黨悉除地方平
靖獨念數年之中水旱頻仍災異疊見師旅疲於征調
被創者未起閭閻敝於轉運困苦者未甦且因軍興不
給裁減官員俸禄及各項錢糧竝増加各項銀兩仍未
復舊每一軫念甚歉於懐若大小臣工人人廉潔俾生
民得所風俗淳厚教化振興天下共享太平之福雖不
上朕尊號令名實多如一切政治不能修舉則上尊號
何益朕斷不受此虚名也朕自幼讀書覽古人君行事
始終一轍者甚少嘗以為戒惟恐幾務或曠鮮克有終
以故宵衣旰食祁寒盛暑不敢少間偶有違和亦勉出
聽斷或中夜有機宜奏報未嘗不披衣而起朕非不知
燕息自怡蓋所愛不在一身總為天下生靈計政事務
求當理官職務在得人期於家給人足百姓樂業而已
今吏鮮潔清之效民無康阜之休君臣之間全無功績
可紀儻復上朕尊號加尔等官秩則徒有負媿何尊榮
之有至於
太皇太后
皇太后加上徽號詔赦天下理所宜然其上朕尊號之
事斷不可行乃朕實意非粉飾之辭也自今以徃大小
臣工宜各洗心滌慮砥節厲行休飬蒼黎培復元氣尔
等可向九卿各官悉諭朕意不必再行陳請康熙二十
年十二月十四日
　　諭議政王大臣
頃九卿等以逆首既除四方底定奏請上朕尊號朕思
曩平南王尚可喜奏請回籍時折出票簽面議圖海言
斷不可遷移朕以三藩俱握兵柄恐日乆滋蔓馴致不
測故决意撤回下議政王大臣九卿等官㑹議時未有
言不可撤者皆以遵㫖宜撤議奏朕意已定遂命遷移
不圖吳三桂背恩反叛天下騷動偽檄一傳在在響應
八年之間兵疲民困幸荷
上天眷佑
祖宗福庇逆賊遂爾蕩平儻復再延數年将若之何爾
時惟有莫洛米思漢明珠蘇拜塞克徳等言應遷移其
餘竝未明言遷移吳三桂必致反叛向議此事之人至
今尚多試言當日曽有謂吳三桂必反者否及吳三桂
叛後各處擾亂多有退而非毁謂此事皆因遷移所致
此等情事朕俱洞悉若彼時朕諉過於人将議應撤三
藩者悉置於法諸人豈不死於非命耶朕素性不諉過
臣下即今部院事務如有錯誤朕亦自任未嘗歸咎於
人朕自少時以三藩勢燄日滋不可不撤豈因吳三桂
反叛遂諉過於人耶賴
天地
祖宗之靈剿滅逆賊方為此言儻逆賊不滅其過豈不
盡歸朕身今雖賊亂削平地方寜静而民困未甦瘡痍
未起君臣宜各修省恤兵飬民布宣敎化務以廉潔為
本共致太平若遂以為功徳崇上尊稱濫邀恩賚是可
恥也康熙二十年十二月十四日
　　諭大學士杜立徳
卿弼亮老臣久任機密端醇恪㳟勤慎素著兹海宇蕩
平時當令序内殿賜宴廷臣念卿臥疾不克同此歡讌
特遣中使慰問賜以醴饌卿其加餐珍攝以副朕惓惓
至意特諭康熙二十一年正月十四日
　　諭禮部
比年以來逆賊吳三桂背恩反叛擾亂地方仰荷
祖宗在天之靈黙垂庇佑克奏蕩平應躬詣
山陵展祭以告成功前初聞㨗音即謁
孝陵行禮兹奉
太皇太后慈諭
太祖
太宗山陵亦應親徃祭告隨命議政王貝勒大臣等㑹
議僉謂事闗大典允宜舉行今擬即謁
太祖
太宗山陵䖍申昭告用展孝思應行事宜及需用各項
著各該衙門速行偹辦尔部即遵諭行特諭康熙二十
一年正月十七日
　　諭将軍安褚䕶
詳覽尔奏所言雖是但今雲南蕩平告成功之大典不
便延遲中止朕與廷臣公同酌議於二月十五日啓行
已有定期此外别旨俱口諭賫奏官員矣康熙二十一
年二月初二日
　　諭烏喇将軍巴海等
今以雲南等處底定躬詣盛京告祭
三陵意欲於扈從人等餧飬馬匹之暇觀看烏喇地方
将軍應從何處帶領兵丁候迎可與盛京将軍定議行
之再産鱏鰉等魚之處尔即詢明烏喇西特庫㑹同将
湏用諸物悉加偹辦完整為此特諭康熙二十一年二
月十一日
　　諭學士張英
尔素性醇樸侍從有年朝夕講筵恪㳟盡職兹因尔父
未葬具疏請假朕念人子至情忠孝皆出一理准假南
還特賜白金五百兩表裏二十匹既旌尔之勤勞兼資
墓田之用尔其欽悉朕惓惓至意特諭康熙二十一年
二月十四日
　　諭裕親王福全
相别以來忽復兼旬棣萼之思時在寤寐初四日已抵
盛京山川形勢風土民情深維
祖宗開創之艱難令人逺想慨然春氣漸佳知意興甚
適也特此佈問不宣康熙二十一年三月初五日
　　諭蘇大敦柱
兹上
太皇太后奏啟為切陳㣲衷仰祈
睿鑒事内云自山海關至盛京水土皆佳獸多魚鮮每
當食頃輙念不能馳奉
太皇太后甚歉於懐到盛京後身親網獲鰱魚􁘤魚設
法成叚浸以羊脂者一種鹽醃者一種星馳逓送心期
兩件奉到之日儻得味仍鮮美庻可稍見㣲誠山中野
燒自落榛實及山核桃朝鮮所進柿餅松子白果栗子
附候
安奏啓同徃等語所進之物可同奏啓一併送至
慈寜宫其銀缾中所貯之魚到日鮮否明白奏知若
太皇太后欲寄製成棗脯即實之缾中封固付來為此
特諭康熙二十一年三月初八日
　　諭户刑二部
朕承
祖宗丕緒撫御區宇日以子育元元為念自逆賊吳三
桂倡亂滇南多方煽動軍興八載中外驛騷仰頼
祖宗在天之靈黙垂眷佑殄滅兇渠民生乂安疆圉底
定爰特行徧祀
山陵之禮用告成功兹㳟詣
福陵
昭陵謁祭禮竣惟盛京為國家肇基重地朕躬親幸宜
沛大澤以示殊恩山海闗以外及寜古塔等處地方官
吏軍民人等除十惡等真正死罪不赦外其餘已結未
結一切死罪俱著減等發落軍流徒杖等犯悉准赦免
奉天錦州二府屬康熙二十一年地丁正項錢糧著通
行蠲豁其官役墊補包賠等項應追銀兩察果家産盡
絶亦并豁免用稱朕加惠根本優恤黎民至意特諭康
熙二十一年三月初八日
　　諭裕親王福全
頃覽來奏具悉念朕之懐兹者告祭事畢廵行疆土兼
講春蒐正當草淺獸肥弓燥手柔之時且地多豺虎麋
鹿此樂惜不與王共之也近状想佳特此諮詢康熙二
十一年三月十七日
　　諭裕親王福全
别來未幾麥氣迎秋荏苒流光良増思念每閱來疏足
慰朕懐兹東廵典禮事事已畢經過之處無不喜見昇
平二十日自盛京囬鑾㑹面可期佈問不宣康熙二十
一年四月二十二日
　　諭敦柱蘇大
朕至渾河太子河遼河三河合流之處地名牛荘河水
泛漲乗舟渡河扈從諸人以次待渡因暇舉網所得鰱
魚五尾島子魚六尾鯉魚四尾􁘤魚四尾鯿魚三十二
尾鴨嘴魚六尾重脣魚二尾中魚三尾杆條魚一尾共
六十三尾欲遣人賫往恐日久味變故著驛逓馳送尔
二人将魚進
太皇太后兼奏明此意有何
慈諭併此魚到去新鮮與否於隨常奏啟内詳細奏來
為此特諭康熙二十一年四月二十三日
　　諭刑部
頃以逆賊殲滅海宇蕩平朕躬詣盛京展謁
永陵
福陵
昭陵以告成功因而廵行邊塞咨詢民間疾苦東至烏
喇地方見其風氣嚴寒由内地發遣安挿人犯水土不
習難以資生念此輩雖干憲典但既經免死原欲令其
生全若仍投畀窮荒終歸踣斃殊非法外寛宥之初念
朕心深為不忍以後免死減等人犯俱著發徃尚陽堡
安插其應發尚陽堡人犯改發遼陽安插至於反叛案
内應流人犯仍發烏喇地方令其當差不必與新披甲
之人為奴以昭朕軫恤民隐哀矜保全之意尔部即遵
諭行特諭康熙二十一年五月初九日
　　諭户兵工三部
從前盛京看守
陵寝及山海關等城守章京員缺俱令其子弟頂補後
停止此例悉由京師補授頃朕以昭告成功展謁
永陵
福陵
昭陵因周視所歴地方見道里遼逺徃返艱難若章京
員缺盡從京師補授則家口遷移重為貧窶者之累且
　将前任章京房屋田地掣給新補之員以致前官孤孀
　無倚不能回京如欲即留彼地則田廬既空資生何䇿
　困苦日甚深用憫然嗣後盛京看守
　陵寢及山海關等處城守章京員缺不必自京補授著
　於伊等子弟内令該将軍選擇賢能者具題引見頂補
　以免其徃返遷移之苦儻伊等子弟無人堪用别有補
　授發徃之員可另撥田房給與其前任章京田房仍行
　留給不必掣出令其孤孀得所尔三部㑹同詳議具奏
　特諭康熙二十一年五月初十日
　
　
　
　
　
　
聖祖仁皇帝御製文集巻十二
　欽定四庫全書
聖祖仁皇帝御製文集卷十三目錄
　　勅諭
　　　　諭將軍巴海副都統薩布蘇瓦里虎等
　　　　諭大學士勒徳洪明珠李霨王熙學士噶爾圖
　　　　　石柱張玉書
　　　　諭部院諸臣
　　　　諭户部
　　　　諭刑部
　　　　諭吏部
　　　　諭户部尚書梁清標侍郎李天馥
　　　　諭兵部
　　　　諭議政王貝勒大臣内閣九卿詹事科道
　　　　諭禮部
　　　　諭兵部
　　　　諭禮部
　　　諭部院大臣
　　　諭朝覲各官
　　　諭刑部
　　　諭户部
　　　諭大學士勒徳洪明珠李霨王熙黄機呉正治
　　　　學士薩海阿蘭泰石柱王守才金汝祥胡簡
　　　　敬孫在豊
　　　諭刑部
　欽定四庫全書
聖祖仁皇帝御製文集卷十三
　　勅諭
　　　諭將軍巴海副都統薩布蘇瓦里虎等
　朕幸吉林地方訪詢民隐見兵丁役重差繁勞苦至極
　此等情由囘鑾之日將軍以下至於兵丁敎諭大意已
　有特㫖朕自至京師復為思繹不將各種無益差徭顯
　與革除兵丁人等終無禆補且不得霑實惠矣一鷹鸇
　窩雛於三月尋覓四月内捕取最妨農事兼屬無益况
　所得鷹鸇不諳呼飼難至京師徒勞人力應行停止一
　自八月放鷹原欲令之熟習以便賫送數年以來竝無
　名鷹貢至京師在烏喇地方兵丁於冬寒之時尋覓山
　鷄人馬勞頓應行停止一圍獵以講武事必不可廢亦
　不可無時冬月行大圍臘底行年圍春夏則看馬之肥
　瘠酌量行圍令貧人採取禽獸皮肉須預先傳明日期
　以便遵行所獲禽獸均行分給圍獵不整肅者照例懲
治不可時加責罰苛求瑣屑遇有猛獸須小心防禦以
人為重勿致悞有所傷一打鱏鰉等魚既有專管西特
庫等烏喇兵丁應停差役其搬移新滿洲採取造房幷
船隻桅木等項及偵探巡邏等差俱係軍務乃駐防官
兵專責不可寛假應照常行此外偶爾差遣大臣侍衞
督看採取東珠砍伐木植尋覓鷹鸇不渉每歲定例所
行之事似無過勞此後將軍以下撥什庫以上應念兵
丁逺居邊境無市貿易身冐嚴寒往採山木妻子汲水
操作備極艱辛時加憐憫吉林烏喇田地米糧甚為緊
要農事有悞闗係非細宜勸勉之使勤耕種朕軫念滿
洲人民生理欲遣人專往以驛遞疲獘故因筆帖式來
奏特諭康熙二十一年五月十九日
　　諭大學士勒德洪明珠李霨王熙學士噶爾圖石
　　柱張玉書
朕觀部院衙門大小官員俱分班啓奏甚或一部分作
數班朕與爾等皆每日曉起部院官員分數班啓奏殊
非上下一體勵精圖治之意嗣後滿漢大小官員除有
事故外凡遇啓奏事宜俱着一同啓奏都察院衙門及
科道官員無逐日啓奏本章著每日黎明齊集午門如
滿漢部院官員有怠惰規避者即行察叅又大小各衙
門滿漢官員雖該衙門無啓奏事宜亦著每日同啓奏
官員黎明齊集午門俟啓奏事畢同散有怠惰規避不
於黎明齊集者亦著都察院及科道官員察出叅奏康
熙二十一年五月二十九日
　　諭部院諸臣
朕因天氣炎熱特奉
兩官避暑瀛臺今幸天下少安四方無事然每日侵晨
御門聽政未嘗暫輟卿等各勤職掌時來啓奏曾記宋
史所載賜諸臣於後苑賞花釣魚傳為美談今於橋畔
懸設罾網以待卿等遊釣可於奏事之暇各就水次舉
網得魚隨其大小多寡攜歸邸舍以見朕一體燕適之
意誰謂東方曼倩割肉之事不可見於今日也特諭康
熙二十一年六月初三日
　　諭户部
漕糧闗係國儲理應早登倉庾向因經管各官及旗丁
人等怠緩遷延每致遲悞故嚴定處分之例以警積玩
但定例過嚴期限迫促經管文武大小各官及旗丁人
等不無苦累爾部㑹同吏兵二部將見行之例再加詳
酌定議務期不悞漕運不病官民寛嚴適中永可遵守
以副朕軫恤至意特諭康熙二十一年六月十二日
　　諭刑部
時已季夏雨澤愆期邇來亢旱益甚農事堪憂朕思天
人一理感格之道必有未孚且刑獄或有淹滯寃抑之
氣最能上干
天和内外大小問刑各衙門審讞案件恐有聽斷不公
曲直顚倒以及草率怠忽任意遲延致無辜之人久羈
犴狴爾部即通行申飭今後問刑各官凡應速結事情
即為歸結勿得借端稽緩苦累平民務期虚明公允詳
慎得情以副朕欽恤刑獄感召休祥至意特諭康熙二
十一年六月十四日
　　諭吏部
圖治首在安民勸善莫先懲惡必咨詢廉訪責有專官
而後民隱得以上聞奸頑為之斂戢近聞直省各地方
多有紳衿勢要土棍豪強及旗下兇惡人員幷莊頭等
縱暴恣行武斷鄉曲有司畏威而不敢問大吏狥隱而
不能糾非特遣大臣巡察難以袪除積弊直𨽻為畿輔
重地尤當首先澄清今應遣大臣一員前往㑹同該撫
巡歴地方有勢要豪強旗人莊頭大為民害者廉訪眞
實惡蹟指名題叅重加懲處以警奸徒用安良善副朕
移易風俗愛飬民生至意應遣大臣爾部即開列具奏
特諭康熙二十一年七月初四日
　　諭户部尚書梁清標侍郎李天馥
運丁輸輓糧儲備極艱苦朕時在念浙省運丁錢糧有
未經全復者今應否全復著議奏康熙二十一年七月
二十八日
　　諭兵部
近因逆賊蕩平四方底定將經制之外增設緑旗兵丁
議令裁汰於二年内陸續報完原以寛恤民力敉寧地
方今思各處兵丁多有隨征進剿効力行間綿厯歲時
備嘗艱苦事平囘汛若漫無分别一概裁汰深為可憫
著該督撫提鎮等官於裁汰之時詳加察閲不得混留
私人反將曾經効力兵丁輙行裁退至於已􁄖兵丁及
投誠歸農人等恐有無籍可歸艱於生計者著各該地
方官設法安插善加撫輯務俾有以資生母致流離失
所擾累平民爾部即通行申飭經管文武大小官員實
心奉行殫力料理以副朕恤兵愛民至意特諭康熙二
十一年七月二十九日
　　諭議政王貝勒大臣内閣九卿詹事科道
傳諭王進寶趙良棟前逆賊竊據漢中四川等處地方
悉力固守在外領兵諸將咸以恢復為難因特遣學士
希福馳往傳諭從來漢將所轄地方猝有變亂即用漢
兵勘定原無待借力於滿兵之事爾等皆封疆大臣久
歴戎行應各率所𨽻部曲將士相機進取時趙良棟即
首先倡議應行恢復隨允良棟議刻期進剿於是爾等
同往克取漢中王進寶自蘭州失守遂率兵乗筏渡河
恢取蘭州鞏昌等處剿禦賊宼所向奏功及同取漢中
之後意見不合嫌隙漸生遂爾分路進兵趙良棟直取
成都王進寶恢復保寧若成都不下則雖攻保寧未易
即拔若保寧未克則雖下成都難以固守勢必復退是
爾等二人功績俱著封疆使能公爾忘私和衷共濟即
統士卒乗勝長驅則滇黔賊宼可以計日殄滅何復遷
延歲月遲至一二年之久耶且爾等既克四川賊衆膽
落遂悉其精鋭入川抗拒雖中路空虚大兵得乗機進
取沅州鎮逺貴陽等處而川中賊勢復張已恢之疆土
幾致再陷此皆由爾等不能和衷之所致也爾等賦性
鹵莽不諳大體各懷私忿互相攻訐屢疏求勝交圖陷
害朕當爾等訐奏之初即已洞悉情事念爾等功績竝
茂惟欲保全絶無深究之意且一切投誠人員有免其
前罪者有仍加錄用者况爾等建功之臣耶今爾等俱
至京師如欲治罪何難逮問重處但朕意終以曲全為
念特將爾等互訐章奏俱行發還槩不究問其遲於救
援失陷地方闗係軍機等事者仍照例察議此非為爾
等二人調解朕深惟國家大體務欲保護勞臣用全終
始故兹申諭自今以往爾等其洗心滌慮各改前愆消
釋私嫌共矢忠藎以副朕優待功臣至意康熙二十一
年九月初一日
　　諭禮部
古帝王敦崇孝治恩篤懿親生則被以寵榮歿則優加
追䘏歴稽往牒典例攸存
孝康慈和莊懿恭惠崇天育聖章皇后之母誥贈一等
公佟圖頼妻誥封一等公妻一品夫人覺羅氏毓秀名
門作儷巨室誕育
皇妣衍慶𢎞長奄逝遽聞朕心深為軫悼應作何恩䘏
著察例從優議奏特諭康熙二十一年十一月十八日
　　諭兵部
國家撫定寰區削平逆亂必資將士之力我
太祖
太宗訓詰戎兵申嚴紀律信賞必罰懲勸維彰其時行
間將帥爭自奮勵所向奏功後因歴年既久奉行少寛
人情不無怠弛朕御極以來恪守
祖宗成憲每於戎政兵機加意整飭自逆賊叛亂各路
將帥統兵征剿行間功罪屢經奏報朕念我國家軍法
自昔嚴明稽核殿最務從詳確頻頒詔㫖炳如日星今
逆賊殄滅武功告成振旅班師正分别功罪昭示懲勸
之時因思軍法固不可寛功罪自宜相抵必酌量重輕
情法允協庶俾羣心悅服激厲將來凱旋大兵將帥内
現在應議者有直抵雲南建立功績人員應詳察功過
准其相抵雖未至雲南果立有大功亦應准抵其未至
雲南及竝無大功者仍照軍法處分著議政王貝勒大
臣㑹同確議具奏爾部即遵諭行特諭康熙二十一年
十二月初九日
　　諭禮部
農事為民生之本必雨雪以時庶春耕不悞秋成可期
今歲入冬以來尚未降雪愆陽日久時序失宜田畞暵
乾恐妨明年東作應䖍行祈禱爾部即照例作速舉行
特諭康熙二十一年十二月十四日
　　諭部院大臣
從來君臣之分雖甚尊嚴上下之情貴相浹洽嘗觀唐
宋盛時堂廉不隔以成交泰之治卿等朝夕勤勞出入
奏對朕心時切嘉念今將内廏馬匹及滇中新到馬匹
擇其馴良易於控御者頒賜卿等兼以内紵卿等其各
承受示朕優念之懷康煕二十二年正月十三日
　　諭朝覲各官
爾等各有職掌闗係國計民生自宜實心辦理如奏銷
錢糧採買米石借端浮冐希圖侵剋審理刑獄顛倒是
非稽延歲月致累平民皆因尔等因循怠玩積弊未除
嗣後俱應潔已奉公殫心盡職諸凡公務俱照在内各
衙門事例勤慎料理著實遵行乃副朕察吏安民之意
尔等若謂道途遙逺所行獘端未必盡知仍沿陋習漫
無省改憲典具存決不姑貸尔等悉知欽哉康熙二十
二年二月初九日
　　諭刑部
國家設立問刑衙門期於明罰勅法弼敎化民必審鞫
精詳讞決平允而後民情悅服寃抑畢伸近見尔部審
理大小事件每多草率因循瞻狥舛錯全無振刷省改
如聽訟之時兩造是非自應分别定案因意有偏私往
往不問曲直勒令和息或逼撤原状含糊完結以致奸
頑倖免良善含寃又如入官財物奉差籍沒官員不能
廉潔自持據實冊報乃恣意侵盜竟飽私囊貪黷成風
愍不畏罪殊非人臣奉公守法之誼至於審事官員膠
執已見聽斷不公或更改口詞圖遂私意或恐喝犯証
不令直供或妄肆株連稽延月日或怠玩疎忽苟且告
竣此等獘端種種難以枚舉嗣後堂司各官俱著洗心
滌慮痛改前非一切刑名事務必令情法允恊無枉無
縱恪遵法紀持廉秉公以副委任之意特諭康熙二十
二年三月二十二日
　　諭户部
黔省為滇南孔道地瘠民貪大兵凱旋輓輸芻糗供應
人夫極其浩繁且起觧吳逆家口駱驛運送不無苦累
恐小民竭力供億生計艱難朕心深為憫惻所有本年
秋冬及來年春夏應徵地丁正項錢糧盡行蠲免以示
朕勤恤民隱至意尔部即遵諭行特諭康熙二十二年
四月初九日
　　諭大學士勒德洪明珠李霨王熙黃機吳正治學
　　士薩海阿蘭泰石柱王守才金汝祥胡簡敬孫在
　　豐
朝廷優䘏臣工賜以碑祭之文必使當其實行毋得恣
意抑揚撰擬之人親戚同鄉悉宜迴避所進刑部侍郎
葉方藹祭文著另行撰擬一倂奏覽康熙二十二年六
月初八日
　　諭刑部
人命闗係重大凡現審人犯自應早取口供速行完結
庶不致無辜久禁囹圄淹滯斃命其中有應行詳審及
等候質對者或暫行監候或羈禁各門該管官員亦當
嚴加稽察不時照管毋令獄卒及守門人等借端需索
恣行凌虐且各犯雖有應得之罪若未死於法先死於
獄既非憲典亦干
天和朕心尤為不忍向來在外各衙門審理人犯或係
監斃或在路物故凡一起内至三人以上者定有處分
之例今思内外刑獄事屬一體嗣後在内各衙門及各
門監禁人犯一起致斃幾人以上者作何處分著九卿
詹事科道㑹同詳議定例具奏尔部即遵諭行特諭康
　熙二十二年閏六月二十日
　
　
　
　
　
　
　
　
　
　
　
　
　
　
聖祖仁皇帝御製文集巻十三
　欽定四庫全書
聖祖仁皇帝御製文集巻十四目錄
　　勅諭
　　　　諭戸兵二部
　　　　諭吏兵二部
　　　　諭吏部
　　　　諭刑部
　　　　諭戸部
　　　　諭戸部
　　　　諭九卿詹事科道
　　　　諭大學士勒徳洪明珠王熙吴正治宋徳宜學
　　　　　士席柱喇巴克馬爾圖圖納席爾達牛鈕金
　　　　　汝祥吴興祖王鴻緒范承勲
　　　　諭大學士勒徳洪等
　　　　諭戸部
　　　　諭大學士明珠王熙
　　　諭大學士明珠
　　　諭大學士明珠王熙
　　　諭大學士明珠尚書介山
　　　諭大學士明珠總督王新命
　　　諭江南江西總督江蘇廵撫
　　　諭吏部尚書伊桑阿
　　　諭江南大小諸臣
　欽定四庫全書
聖祖仁皇帝御製文集巻十四
　　勅諭
　　　諭戸兵二部
　海洋險逺風濤不測自有明以來賊寇盤踞島嶼出沒
　靡常為害已久本朝平定閩省逆賊鄭成功竄伏海島
　侵擾沿海一帶地方雖屢經剿殺未盡根株逆孽遁踞
　臺灣蠢爾㳺魂尚恣窺伺自滇黔底定賊寇殄除獨兹
　海外鯨鯢猶梗王化必須用兵撲滅埽蕩逆氛庶海隅
　安全民生樂業特命施琅為水師提督統領舟師并飭
　該督調度㑹商相機征剿今克取澎湖已扼險要臺灣
　逆穴指日殲滅立見廓清凡進剿軍前所需兵餉米折
　應用器械及修理船隻預備物料各項錢糧所關甚為
　緊要應差部院堂官一員前往㑹同督撫速為料理不
　拘何項錢糧儘現在者准其動用毋致貽悮其同施琅
　進剿官員兵丁著照進剿雲貴事例俱著從優加級賞
賚以示朕鼓勵将士優恤兵丁至意應差堂官職名開
列具奏尔二部即遵諭行特諭康熙二十二年七月十
四日
　　諭吏兵二部
向來海寇竄踞臺灣出沒島嶼窺伺内地擾害生民雖
屢經剿撫餘孽猶存沿海地方烽烟時警邇者滇黔底
定逆賊削平惟海外一隅尚梗王化爰以進剿方略咨
詢廷議咸謂海洋險逺風濤莫測長驅制勝難計萬全
朕念海氛不靖則沿海兵民弗獲休息特簡施琅為福
建水師提督前往相度機宜整兵征進該提督忠勇性
成韜鈐夙裕兼能洞悉海外形勢力任尅期可奏蕩平
遂訓練水師整頓戰艦揚帆冒險直抵澎湖鏖戰力攻
大敗賊衆克取要地立奏膚功餘衆潰遁臺灣懾服兵
威乞降請命已經納土登岸聼候安插自明朝以來逋
誅積寇始克殄除瀕海逺疆自兹寧謐此皆該提督矢
心報國大展壮猷籌畫周詳布置允當建兹偉伐宜霈
殊恩施琅著加授靖海将軍封為靖海侯世襲罔替以
示酬庸前進剿雲南官員曽各加一級兵丁賞賚一次
頃因該提督所統官兵出海進剿勤勞堪念已經照雲
南例加級賞賚復思官兵逺抵海疆冒險剿寇非滇黔
陸地用兵可比在事官員著再各加一級兵丁再賞一
次以示特加優渥至意尔二部即遵諭行特諭康熙二
十二年九月初十日
　　諭吏部
朕夙夜孜孜勤求治理務期紀綱整肅吏治澄清庶績
咸熙民生樂業以㡬郅隆之化部院衙門事務屢加申
飭近皆修舉職業勉力清釐惟在外直𨽻各省督撫等
衙門積習相沿未盡整飭一切事務不能恪㳟勤勵實
心辦理督撫為地方大臣果能潔已率屬公正無私則
大法小㢘交相儆惕吏治自當振興閭閻克臻康阜且
糾劾官員關係激勸必莅任既久賢否洞知方可據實
指叅貪劣知儆向來督撫有入境即行糾叅者既未夙
悉官評止據下屬掲報即行題叅則所劾未盡得實徒
為具文塞責果係真知灼見自當不時指叅何必拘定
遲速又廣西四川地處邊疆選補官員赴任每多遲悮
懸缺久待料理乏人著九卿詹事科道㑹同詳議具奏
特諭康熙二十二年十月二十六日
　　諭刑部
明罰勅法民命攸關必讞決精詳案無畱滯而後聼斷
得情民免株累向因刑部等衙門事務審理遲延屢加
申飭今積案已完宿弊漸革惟在外直𨽻各省督撫等
衙門因循積習怠忽稽遲一切刑名案件有經年不結
者有數年不結者或因承審官員不能恪秉虚公妥招
定案每多草率含糊希圖苟且完結以致上官屢行批
駮沉案積久不清或因上官意有偏狥借端頻行駮審
因而營求滋弊顛倒是非寃抑無辜莫由申訴此等情
弊皆由聼斷不公完結不速牽連淹滯苦累小民今應
作何立法俾在外各衙門痛改積習永絶弊源訟簡刑
清克稱平允著九卿詹事科道㑹同詳議具奏特諭康
熙二十二年十月二十六日
　　諭戸部
陜西西安甘肅等處前當大兵進剿之時轉輸糧糗辦
運芻茭一應軍需取給閭里小民由陸路供億勞費繁
多今既經蕩平朕心時切軫念康熙二十三年應徵地
丁各項錢糧著與蠲免三分之一以昭朕睠念民生勞
苦之意又山西崞縣忻州定襄五臺代州振武衞新經
地震被災頗重雖經遣官賑濟仍應量行加恩以示軫
恤其被壓身亡民人所有康熙二十三年應徵地丁錢
糧著與全免其房舍倒壊力不能修者丁銀全免地畝
錢糧著免十分之四尔部速行該地方官曉諭小民務
俾各霑實惠如有司官役借端朦混私行重徵者或經
叅奏或經告發将經管各官從重治罪尔部即遵諭行
特諭康熙二十二年十二月十七日
　　諭戸部
民為邦本必年穀順成家給人足乃愜朕撫育羣生之
意比者巡行近畿見閭里生計僅支日用乃米價漸貴
民食維艱又聞河南地方年嵗荒歉所在苦饑小民無
以資生恐致流移失所朕心深切軫念直𨽻應作何平
糴及勸諭捐輸河南應行緩徴併鼓勵捐輸設法賑濟
等項事宜著九卿詹事科道㑹同確議具奏特諭康熙
二十三年三月十七日
　　諭九卿詹事科道
御史衞執蒲奏請御門聼政或以五日或以二三日為
期其意蓋欲君臣之間政事餘暇稍得休息也朕自躬
親庶政宵旰弗遑念致治之道務在精勤勵始圖終勿
宜有間二十餘年以來於凡用人行政事無鉅細㒺不
殫心籌畫早夜孜孜有如一日
郊
廟禋享必躬執祀事間有不親詣之時皆甚非得已至於
内殿齋居幾微悉謹左右􁂎御咸所稔知在朕未明求衣
辨色視朝日與大小臣工率作省成用熙庶績近念尔諸
臣奏事勞苦少展御門晷刻俾得從容入奏非圖便安邇
年海宇敉寕政事漸簡頃復諭部院事務應得歸併者酌
量合奏期於簡要清省從此民生日康刑清政肅部院章
奏當不期省而自省若必預定三日五日以為奏事常期
非朕始終勵精之意也其本内事情著内閣翰林院㑹同
九卿詹事科道詳議具奏康熙二十三年五月十一日
　　諭大學士勒徳洪明珠王熙吴正治宋徳宜學士席
　　柱喇巴克馬爾圖圖納席爾逹牛鈕金汝祥吴興
　　祖王鴻緒范承勲
凡有給過陣亡身價及致祭銀兩後因事故扣追者至
陞遷之間停止之俸并所裁缺汰兵餉其中情事䝉混
多端錢糧出入動關國計自應極其明確以杜隠冐重
支之弊著交與吏戸兵三部確議具奏康熙二十三年
八月二十三日
　　諭大學士勒徳洪等
向令開海貿易謂於粤閩邊海民生有益若此二省民
用充阜財貨流通各省俱有裨益且出海貿易非貧民
所能冨商大賈貿遷有無薄徵其稅不致累民可充粤
閩兵餉以免腹裏省分轉輸協濟之勞腹裏省分錢糧
有餘小民又獲安養故令開海貿易今若照伊爾格圖
等所呈給與各關定例欵項於橋道渡口等處概行徵
税何以異於原無税課之地反増設一關科斂乎此事
恐致擾害民生尔等傳諭九卿詹事科道㑹議具奏康
熙二十三年九月初一日
　　諭戸部
朕軫念蒼生勤求治理邇年以來於畿輔郡縣時行歴
覽補助兼施今俯允廷議諏吉東廵正欲體察民情周
知吏治一應沿途供用皆令在京所司儲備無缺毫不
取之民間猶恐地方官役不能悉體朕懐借端支應妄
行濫取今特加申飭如有悖㫖私征一經發覺定行從
重治罪更念朕此番廵歴原以俯恤編氓問俗觀風於
閭閻休戚務期洞曉凡經過地方百姓須各安生業照
常寧處毋得遷移逺避反滋擾累尔部即行令該地方
官於府州縣城市邨莊窮鄉僻壤大張告示徧行曉諭
務令通知以副朕惠愛元元之至意特諭康熙二十三
年九月二十日
　　諭大學士明珠王熙
朕夙夜孜孜勤求治理深宫寧處軫念閭閻諏吉時廵
省觀民隐經行所至登於泰山至聖遺蹤緬然可覩一
覽衆山臨眺九有洵足攬天下之勝察造化之竒遂援
筆濡毫書成普照乾坤四字可於孔子小天下處建亭
懸額復書雲峰二字可於極頂處磨崖勒石其本年泰
山香税免解該部用以鳩工庀材䖍修泰山頂上各廟
應行事宜尔㑹同該撫確議具奏康熙二十三年十月
十一日
　　諭大學士明珠
三冬時令嚴寒窮苦小民恐其無以資生餬口故於五
城地方各支銀米設厰煮粥散給貧窮戸口原係朝廷
撫恤小民之意今奉行日久經管各官視為具文虚應
故事以致貧民嗷嗷待哺罔獲宿飽其令部院即嚴飭
廵城御史及司坊官員必令親視散給毋得假手胥役
侵漁虚冒務俾小民均霑實惠部院堂官仍不時稽察
如有故違者題叅治罪以副朕愛養窮黎至意其令戸
部都察院實心奉行康熙二十三年十月十六日
　　諭大學士明珠王熙
明太祖一代開創令主功徳並隆朕廵省方域将及江
寧鍾山之麓陵寝斯在朕優遇前代况於其君實賢可
祀之如禮内閣禮部太常寺㑹議具奏康熙二十三年
十月二十五日
　　諭大學士明珠尚書介山
明太祖陵已遣官致祭但朕既抵江寧距陵非逺欲至
其處親為拜奠具議以聞康熙二十三年十一月初二
日
　　諭大學士明珠總督王新命
明太祖陵寢歴經年世幸本朝加意䕶守鬱然無恙朕
躬詣奠祭典數優崇今車駕将旋圖善其後尔等可傳
諭守陵太監及陵戸朝夕敬慎廵視罔輟灑埽維勤毋
令附近民人旗丁恣行蹂踐其在陵守視人等特加賞
賚以示恩恤彰勸厲焉特諭康熙二十三年十一月初
二日
　　諭江南江西總督江蘇廵撫
明太祖天資英武敷政仁明芟刈羣雄混一區宇肇造
基業功徳並隆其陵寢在鍾山之麓係江寧所屬地方
向已有㫖令有司各官春秋致祭嚴禁樵採并設有守
陵人戸朝夕廵視但為日已久不無廢弛今朕省方江
寧親詣拜奠見墻垣傾圮林木凋殘皆係無知民人不
遵約束恣肆作踐往來行走殊違法紀嗣後尔等督令
地方各官不時廵察務俾守陵人役用心防䕶勿致附
近旗丁居民仍前踐蹋所有春秋二祭亦必䖍潔舉行
以副朕崇重古帝王陵寢至意特諭康熙二十三年十
一月初三日
　　諭吏部尚書伊桑阿
朕車駕南廵省民疾苦路經髙郵寶應等處見民廬舍
田疇被水淹沒朕心深為軫念詢問其故具悉梗概髙
寶等處湖水下流原有海口以年久沙淤遂致壅塞今
将入海故道濬治疏通可免水患自是往還每念及此
不忍於懐此一方生靈必圖拯濟安全咸使得所始稱
朕意尔同工部尚書薩木哈往被水災州縣逐一詳勘
期於旬日内覆奏務期濟民除患總有經費在所不惜
尔等體朕至意速行康熙二十三年十一月初四日
　　諭江南大小諸臣
朕向聞江南財賦之地今觀市鎮通衢似覺充盈其鄉
邨之饒人情之樸不及北方皆因粉飾奢華所致尔等
身為大小有司當潔已愛民奉公守法激濁揚清體恤
民隐以副朕望老安少懐之至意康熙二十三年十一
　月初四日
　
　
　
　
　
　
　
　
　
　
　
　
　
　
聖祖仁皇帝御製文集巻十四
　欽定四庫全書
聖祖仁皇帝御製文集巻十五目錄
　　奏書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
　太皇太后書
　　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　　　奏
太皇太后書
　欽定四庫全書
聖祖仁皇帝御製文集巻十五
　　奏書
　　　奏
　太皇太后書
　謹奏
　聖祖母太皇太后臣躬詣
　陵寢暫别
　庭闈叨䝉
　庇佑一路安善可慰
　聖懷因此恭請
　萬安臣引領
　殿陛不勝瞻切之至謹具
　奏
　聞康熙二十一年二月二十日
　　　奏
太皇太后書
謹奏
聖祖母太皇太后臣自東行以來於二十三日已出山
海關恐煩
垂念特此
奏知謹請
聖躬萬安曷勝懸想之至謹具
奏
聞康熙二十一年二月二十四日
　　奏
太皇太后書
謹奏
聖祖母太皇太后臣暌離
訓誨思念日增戀戀之心須㬰不能忘也日前請候
起居定䝉
慈鑒再此恭請
萬安曷勝嚮徃之至謹具
奏
聞康熙二十一年二月三十日
　　奏
太皇太后書
謹奏
聖祖母太皇太后臣於初四日至
盛京謁
陵已畢祭告之事次第舉行
盛京風土淳厚仰見
祖
宗創立鴻基庇䕃子孫不淺也専此遣人恭請
萬安未盡縷縷之懷謹具
奏
聞康煕二十一年三月初五日
　　奏
太皇太后書
謹奏
聖祖母太皇太后臣於初五日遣人回京陳述愚欵必
䝉
聖覽今者
福陵
昭陵告祭方畢擬初九日率領諸王大臣徃謁
永陵為此恭請
萬安謹具
奏
聞康熙二十一年三月初八日
　　奏
太皇太后書
奏為切陳微衷仰祈
睿鑒事臣自山海闗至盛京水土皆佳獸多魚鮮毎當
食頃輒念不能馳奉
太皇太后聖祖母甚歉於懷到盛京後身親網獲鰱魚
􁘤魚設法成段浸以羊脂者一種鹽醃者一種星馳遞
送心期奉到之日儻得味仍鮮羙庶可稍見微誠山中
野燒自落榛實及山核桃朝鮮所進柿餅松子白果栗
子附候
安奏啟同徃伏乞
俯賜一笑不勝欣幸康熙二十一年三月初八日
　　奏
太皇太后書
謹奏
聖祖母太皇太后臣初九日自
盛京啟行十一日詣
永陵告祭環視地形山廻水繞佳氣鬱蔥真是興王基
業也兹因大典已畢敬想
祖宗開疆非易臣至此甚難故欲躬率諸王貝勒大臣
䝉古等周行邊境親加撫綏兼以畋獵講武俟所至何
處再當具奏耑此恭請
萬安謹具
奏
聞康熙二十一年三月十三日
　　奏
太皇太后書
謹奏
聖祖母太皇太后十三日曾有牋奏奉逹
慈聼廵狩東行皆平山巨澤日間行五六十里今至栁
條邊地方専此恭請
萬安謹具
奏
聞康熙二十一年三月十七日
　　奏
太皇太后書
謹奏
聖祖母太皇太后臣雖屢有章奏言未盡意京師地暖
時届春深遙知
聖體康和
聖情嘉悦臣心殊為欣慰也専此恭請
萬安謹具
奏
聞康熙二十一年三月二十日
　　奏
太皇太后書
謹奏
聖祖母太皇太后臣屢䝉
温諭緩行深加慰勞頃者所歴邊境頗近烏喇二十五
日已至其處因思長白山乃
祖宗發祥重地臣叨繼大統不能躬行祭祀故於烏喇
地方遙拜名山以展望祀之典暫停一二日即可回
盛京矣所有愚欵另遣人陳奏先此恭請
萬安謹具
奏
聞康熙二十一年三月二十六日
　　奏
太皇太后書
謹奏
聖祖母太皇太后臣於二十六日曾將情節詳行陳奏
外烏喇等處地方於二十六二十七日又經大雨道路
甚是泥濘河渠水漲渡橋盡行衝决一二人尚可行走
行營人衆跋渉殊屬艱難故臣與諸臣公同商議少延
數日俟水勢稍掣即當速回總不越八十日之限也為
此恭請
萬安一併
奏明康熙二十一年四月初一日
　　奏
太皇太后書
謹奏
聖祖母太皇太后臣自到烏喇之後連值隂雨諸處未
得廵行今亦不便久稽當即勉強登程矣特遣人恭請
萬安兼進江魚統冀
慈鑒謹具
奏
聞康熙二十一年四月初五日
　　奏
太皇太后書
謹奏
聖祖母太皇太后昨初七日稍得晴霽即從烏喇啟行
専此恭請
萬安兼慰
慈念謹具
奏
聞康熙二十一年四月初八日
　　奏
太皇太后書
謹奏
聖祖母太皇太后自初七日以來天氣雖晴河水未下
橋梁難成道路尚多泥淖今已勉強行至中途矣専此
恭請
萬安一併陳述謹具
奏
聞康熙二十一年四月十一日
　　奏
太皇太后書
謹奏
聖祖母太皇太后臣途中情形前已具奏不再陳述兹
特恭請
萬安謹具
奏
聞康熙二十一年四月十五日
　　奏
太皇太后書
謹奏
聖祖母太皇太后臣於十六日回至
盛京矣自謁
陵望祀長白山以來經過之處軍民人等無不懽欣鼓
舞喜見太平皆仰頼
聖祖母鴻庥福庇所致也専此恭請
萬安謹具
奏
聞康熙二十一年四月十八日
　　奏
太皇太后書
謹奏
聖祖母太皇太后臣於四月二十日已從
盛京啟行兹因恭請
萬安之便謹具
奏
聞康熙二十一年四月二十二日
　　奏
太皇太后書
謹奏
聖祖母太皇太后捧讀
教諭深䝉
慈念感戴無涯毎聞
聖祉康和臣心殊為欣忭兹特恭請
萬安謹具
奏
聞康熙二十一年四月二十六日
　　奏
太皇太后書
謹奏
聖祖母太皇太后臣久别
庭闈急欲望見
聖顔四月三十日進山海關五月初一日畱皇太子同
大營按程緩行臣當先詣
宫闕恭請
萬安初四五之間必可到都喜
慈雲之日近奉
教誨之有期専此謹具
奏
聞康熙二十一年四月三十日
　　奏
太皇太后書
臣於十九日至五臺
菩薩頂目覩地方官吏督率工匠鑿山開石修除道路
皆極敬謹民役甚勞又詳㸔長城嶺迤東雖係﨑嶇偪
　仄尚可用小肩輿勉強登陟至長城嶺尤為難行高可
　二十餘里皆屬峭險其陡崖不可下視今雖就原徑修
　砌稍寛儻登陟萬有不虞臣何以當之伏冀
　太皇太后聖祖母睿鑒愚悃仍詢太監趙守寳定奪實
　為至幸
　鑾駕既已到此臣豈不欲
　太皇太后聖祖母至
　菩薩頂瞻禮但極危至險之處不行奏明為孫者不能
　即安也曷勝悚惕待
　命之至康熙二十二年九月二十日
　
　
　
　
　
聖祖仁皇帝御製文集巻十五
　欽定四庫全書
聖祖仁皇帝御製文集巻十六目録
　　奏書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　　　奏
皇太后書
　欽定四庫全書
聖祖仁皇帝御製文集巻十六
　　奏書
　　　奏
　皇太后書
　奏為名分尊卑關係甚大陳瀝愚衷仰祈
　聖母慈鑒事自古母子關乎天倫尊卑各有定分近以
　細務毎䝉
　慈㫖將皇帝字様俱行高寫
　皇太后諭㫖反接書其下此雖慈愛為子之至意臣每
　捧讀不勝感激而不能無悚惕之心謹頓首再拜嗣後
　伏乞
　聖母慈㫖照例高冩或書諭或書臣名則遂為子之分
　於心始安而仰戴
　聖母慈惠愈無窮矣臣不勝戰慄待
　命之至康熙十六年七月二十六日
　　奏
皇太后書
臣奉
太皇太后於三月二十日自京師啓行二十五日特駐
蹕於灤河岸二十六日仍留
太皇太后親至河干觀取魚賜宴山川甚佳翠紫交錯
聖懷殊為懽悦二十八日回至湯泉
太皇太后聖躬康和臣頓首敬請
皇太后萬安臣體平善宫眷曁保成俱佳為此一併奏
聞康熙二十年三月二十八日
　　奏
皇太后書
奏為奏
聞事近者
太皇太后聖體康嘉湯泉之水甚宜臣於初五日行獵
邊外宫眷曁保成俱平善今特遣使敬請
皇太后萬安一併謹
奏康熈二十年四月初六日
　　奏
皇太后書
謹奏請
皇太后聖體萬安(臣/)自出邊外地方凉爽水土甘肥禽
獸繁多甚為暢適保成亦佳(臣/)殪三虎將其中最大者
去其肉骨櫝之以草竝所獲野豕麅鹿及鹿羔鹿尾恭
奉
皇太后觀覽兼充庖膳為此謹
奏康熙二十年四月二十日
　　奏
皇太后書
謹奏
聖母皇太后(臣/)躬詣
陵寢暫别
庭闈叨䝉
庇佑一路安善可慰
聖懷因此恭請
萬安(臣/)引領
殿陛不勝瞻切之至謹具
奏
聞康熙二十一年二月二十日
　　奏
皇太后書
謹奏
聖母皇太后(臣/)自東行以來於二十三日已出山海關
恐煩
埀念特此
奏知謹請
聖躬萬安曷勝懸想之至謹具
奏
聞康熙二十一年二月二十四日
　　奏
皇太后書
謹奏
聖母皇太后(臣/)暌離
訓誨思念日增戀戀之心須㬰不能忘也日前請候
起居定䝉
慈鑒再此恭請
萬安曷勝嚮往之至謹具
奏
聞康熙二十一年二月三十日
　　奏
皇太后書
謹奏
聖母皇太后(臣/)於初四日至
盛京謁
陵已畢祭告之事次第舉行
盛京風土淳厚仰見
祖
宗創立鴻基庇蔭子孫不淺也專此遣人恭請
萬安未盡縷縷之懷謹具
奏
聞康熙二十一年三月初五日
　　奏
皇太后書
謹奏
聖母皇太后(臣/)於初五日遣人回京陳述愚欵必䝉
聖覽今者
福陵
昭陵告祭方畢擬初九日率領諸王大臣往謁
永陵為此恭請
萬安謹具
奏
聞康熙二十一年三月初八日
　　奏
皇太后書
謹奏
聖母皇太后(臣/)初九日自
盛京啓行十一日詣
永陵告祭環視地形山廻水繞佳氣鬱蔥眞是興王基
業也兹因大典已畢敬想
祖宗開疆非易(臣/)至此甚難故欲躬率諸王具勒大臣
䝉古等周行邊境親加撫綏兼以畋獵講武俟所至何
處再當具奏耑此恭請
萬安謹具
奏
聞康熙二十一年三月十三日
　　奏
皇太后書
謹奏
聖母皇太后十三日曾有牋奏奉達
慈聽巡狩東行皆平山巨澤日間行五六十里今至柳
條邊地方專此恭請
萬安謹具
奏
聞康熙二十一年三月十七日
　　奏
皇太后書
謹奏
聖母皇太后(臣/)雖屢有章奏言未盡意京師地暖時屆
春深遥知
聖體康和
聖情嘉悦(臣/)心殊為欣慰也專此恭請
萬安謹具
奏
聞康熙二十一年三月二十日
　　奏
皇太后書
謹奏
聖母皇太后(臣/)屢䝉
温諭緩行深加慰勞頃者所歴邊境頗近烏喇二十五
日已至其處因思長白乃
祖宗發祥重地(臣/)叨繼大統不能躬行祭祀故於烏喇
地方遥拜名山以展望祀之典暫停一二日卽可回
盛京矣所有愚欵另遣人陳奏先此恭請
萬安謹具
奏
聞康熙二十一年三月二十六日
　　奏
皇太后書
謹奏
聖母皇太后(臣/)巡行烏喇曾具奏陳明兹因雨阻亦只
在數日之間可以取程回
盛京矣為此恭請
萬安謹具
奏
聞康熙二十一年四月初一日
　　奏
皇太后書
謹奏
聖母皇太后(臣/)到烏喇情形前已陳奏今又值陰雨俟
天氣稍晴卽可就道矣專遣人恭請
萬安謹具
奏
聞康熙二十一年四月初五日
　　奏
皇太后書
謹奏
聖母皇太后昨初七日稍得晴霽卽從烏喇啓行專此
恭請
萬安兼慰
慈念謹具
奏
聞康熙二十一年四月初八日
　　奏
皇太后書
謹奏
聖母皇太后自初七日以來天氣雖晴河水未下橋梁
難成道路尚多泥淖今已勉强行至中途矣專此恭請
萬安一倂陳述謹具
奏
聞康熙二十一年四月十一日
　　奏
皇太后書
謹奏
聖母皇太后(臣/)途中情形前已具奏不再陳述兹特恭
請
萬安謹具
奏
聞康熈二十一年四月十五日
　　奏
皇太后書
謹奏
聖母皇太后(臣/)於十六日回至
盛京矣自謁
陵望祀長白山以來經過之處軍民人等無不懽欣鼔
舞喜見太平皆仰頼
聖母鴻庥福庇所致也專此恭請
萬安謹具
奏
聞康熙二十一年四月十八日
　　奏
皇太后書
謹奏
聖母皇太后(臣/)於四月二十日已從
盛京啓行兹因恭請
萬安之便謹具
奏
聞康熙二十一年四月二十二日
　　奏
皇太后書
謹奏
聖母皇太后捧讀
教諭深䝉
慈念感戴無涯每聞
聖祉康和(臣/)心殊為欣忭兹特恭請
萬安謹具
奏
聞康熙二十一年四月二十六日
　　奏
皇太后書
謹奏
聖母皇太后(臣/)久别
庭闈急欲望見
聖顏四月三十日進山海關五月初一日畱皇太子同
大營按程緩行(臣/)當先詣
宫闕恭請
萬安初四五之間必可到都喜
慈雲之日近奉
教誨之有期專此謹具
奏
聞康熙二十一年四月三十日
　　奏
皇太后書
奏為恭請
萬安兼陳微衷仰祈
睿鑒事(臣/)隨侍
聖祖母臨幸烏喇代興安拜察地方朝夕欣奉
慈顏今已回鑾將至京師但還宮日期未便預定凡臣
所經過皆大山茂林竝無土產佳物惟畋獵所獲鹿尾
鹿脯因時當盛暑醃晒成乾曾經進奉未知到日其味
何如䝉加餐否(臣/)自拜違漸及兩月欲表思念
聖母之心將(臣/)鳥鎗所得鹿尾親手法製幷揀榛令坐
塘筆帖式等馳送用申誠悃伏冀
埀鑒少賜匕箸(臣/)不勝瞻切之至謹
奏康熙二十二年七月初十日
　
　
　
　
　
　
　
　
　
　
　
　
　
　
　
聖祖仁皇帝御製文集巻十六
　欽定四庫全書
聖祖仁皇帝御製文集巻十七目録
　　表
　　　　上
　太皇太后進衣表
　　　　上
　太皇太后萬壽表
　　　　上
　太皇太后萬壽表
　　論
　　　　愼幾微論
　　　　無逸以致壽論
　　　　君臣一體論
　　　　寛嚴論
　　　　愼刑論
　　　　學校論
　欽定四庫全書
聖祖仁皇帝御製文集巻十七
　　表
　　　上
　太皇太后進衣表(康熙十六年十二月二十六日/)
　伏以
　聖慈埀裕啓萬年光大之圖景運維新極四海尊親之
　戴溥鴻恩於庶類配坤德之無疆錫
　懿訓於孫謀比春暉之有耀欣逄令節敬展微忱恭惟
　聖祖母昭聖慈壽恭簡安懿章慶敦惠温莊康和仁宣
　太皇太后陛下純仁積慶盛德凝庥髙厚難名至道永
　符於覆載禎祥駢集遐齡常竝乎升恒値寳厯之方亨
　仰璇階之正泰謹奉觴而介壽爰製錦以伸懷膝下本
　支百世長看戲綵宫中堯舜萬方共覩埀裳率土同懽
　普天咸忭(臣/)夙承
　教誨永沐涵濡瞻繡服之光華樂
慈顏之康豫伏願崇禧益茂睂壽増隆昭徽範於子孫
享昌後燕天之盛廣嘉祉於民物彰歛時錫福之仁(臣/)
踴躍懽忭之至
　　上
太皇太后萬壽表(康熙十七年二月初八日/)
伏以
慈德同天五福集箕疇之盛遐齡配地萬方騰嵩祝之
聲岡陵獻瑞於瑶階永符安吉日月呈輝於寳算常竝
升恒遠邇尊親寰海忻忭恭惟
聖祖母昭聖慈壽恭簡安懿章慶敦惠温莊康和仁宣
太皇太后陛下性成至德躬備純禧懿訓𢎞深範累朝
而作則恩施高厚含萬物而化光啓景運於維熙正期
頤之方茂南極光連寳婺隆名永戴重闈東風慶入韶
年佳氣恒瞻二月肅綺筵而介壽捧玉醴以稱觴藉庭
實之微儀冀
慈顏之一顧懽生殿陛喜溢階墀(臣/)祗奉
誨言仰承鞠育合臣民之頌祝率子姓以賡颺伏願福
嘏無疆壽祺增盛玉冊煥千秋之彩徽音偕星漢同昭
瑶池埀五色之雲景祜與乾坤咸㤗臣踴躍懽忭之至
　　上
太皇太后萬壽表(康熙十八年二月初八日/)
伏以時啓陽和萬國祝呼嵩之盛天開旭景千秋樂無
疆之休山川獻瑞於
慈宫八方同慶河漢呈祥於内殿四海咸清逺邇尊親
寰宇忻忭恭惟
聖祖母昭聖慈壽恭簡安懿章慶敦惠溫莊康和仁宣
太皇太后陛下性成仁聖德配坤貞日月竝光照率土
而作範雨露浹洽明物理而埀恩遇佳節於雍熙被春
風之浩蕩壽祉綿洪億禩福星臨耀兆年昭淑美之𢎞
規崇高厚之懿訓岡陵擬頌進扁額以敷揚葵藿申誠
賦詩詞而拜舞懽生丹陛喜溢彤墀(臣/)服膺
誨言仰承咻煦實邦家之共戴顧慈孝之相成伏願純
嘏尤繁錫齡彌廣瑶池稱北斗之樽寳冊上南極之籙
臣踴躍懽忭之至
　論
　　愼幾微論
易曰幾者動之微吉之先見者也夫天下之廣事物之
衆其接於中而㪚見於外者至紛綸而莫可紀極然當
其寂焉獨處萬感不交自人窺之罔測端倪而心之隱
躍欲動者已灼然其不能遏此所謂幾也幾動而理與
欲遂分是以古之聖賢於一念之發必審之於中曰此
為理乎為欲乎理則擴充之欲則禁止之不待其滋長
顯露而後為補救也以故理日長而欲日消昔大禹嘗
以慎乃在位告舜而復推其㫖於安止幾康舜之庸作
歌也亦曰勅天之命惟時惟幾夫不言事而言幾何哉
蓋事顯而幾微也微則幽而難辨危而難持苟非察之
於早而謹之於終則天命之在人者必漓心之安於止
者必蕩軼而踰檢矣朕兢兢業業一日二日萬幾惟恐
隱微之地有一端未善故日講求於先儒性命之學以
務盡其誠意正心之功而猶恐未得其要也孜孜焉從
事於惇頤之所謂思張載之所謂豫朱熹之所謂敬劼
毖罔懈庶幾愼獨之方可企而全歟由斯以觀易與書
之言幾猶大學之言獨中庸之言微顯也其道總不外
於一愼而已矣然朕勉焉而未能自信也蓋人心道心
消長靡定勢不中立或縱於一時而貽於久遠或疎於
一事而誤及多端則其失非淺鮮也其何以無歉於聖
賢性命之學乎哉
　　無逸以致壽論
三代盛時民風沕穆政令醇簡天下諸侯分治其國為
之君者可以優游坐治矣乃聖君處此必兢兢業業宵
旰不遑以自勞其神力然卒獲享遐福而成令名秦漢
以降廢封建而為郡縣凡事之有關於宫府者無不奏
請於天子其幾務之衆千百倍於三代宜為之君者日
給且不暇乃或自圖便安至信神仙為可學輒為方士
所誤曾不之返者何哉朕嘗觀於商周漢唐諸往事而
得其故矣人君之所無逸者莫如商之中宗與高宗及
周之文王中宗則嚴恭寅畏天命自度高宗則作其卽
位不敢荒寧文王則懷保小民惠鮮鰥寡而考其享國
之年此三君者最為悠久迄今無逸一篇班班可覩也
人君之好逸樂者莫如秦之始皇漢之武帝唐之憲宗
始皇旣并天下方士爭言不死之藥於是遣使訪三神
山久之藥卒不可得武帝敬鬼神之事祠太乙建飛廉
館作柏梁臺以招天神之屬游心芒思者數年究無左
驗乃自歎愚惑憲宗詔求方士用柳泌為刺史求仙藥
後服之日益躁渴夫中宗高宗文王之敬修其德而享
福者若此始皇武帝憲宗之博養其生而寡效者若彼
然則帝王致壽之道從可識矣宋儒吕祖謙曰敬之方
壽之理也蓋無逸則主敬主敬則無欲無欲者仁也孔
子曰仁者壽又仁則有德孔子曰大德必得其壽舜年
百有十歲是也則壽之理亦視其德之盛衰為何如耳
朕願後世之為君者無惑於神仙之説而第求之無逸
之㫖則身與天下皆䝉其福矣
　　君臣一體論
泰交之治其惟唐虞之世乎天尊地卑自然之定位也
泰之象乾下坤上天之氣下降地之氣上升陰陽交而
成歲功也君尊臣卑百王之大經也唐虞之時君都而
臣俞君吁而臣咈同其寅焉協其恭焉上下交而成治
功也昔人謂天下猶一身君為元首大臣為心腹其次
為股肱又其次為耳目又其次為爪牙天下之疲癃殘
疾則癢疴疾痛舉切吾身者也而况於君臣之際乎三
代以還堂廉疏逺志氣日暌上之情無以達於下下之
情亦往往至於壅閼而難以自通政治之衰率由於此
唐之太宗受言納諫時時延訪羣臣藹然有家人之誼
故貞觀之政庶幾近古後之圖治者莫能及焉有明之
世君臣濶絶至有輔弼之臣經年不一見顔色者凡出
納之命皆假於宦䜿之手相沿不變以至於亡此上下
不交之所致也我
列聖相承上下一心志氣感孚罔不周浹朕嗣守丕基
臨御以來無一日不與羣臣接見恒恐席崇高之勢不
克盡羣下之情嘗讀易至泰之二曰包荒用馮河不遐
遺朋亡得尚於中行言保泰之臣能以中道合乎君也
泰之五曰帝乙歸妹以祉元吉言主泰之君能柔中虚
已以應乎臣也五之義朕方自勉以仰企乎唐虞之治
二之義則尚頼百爾有位一乃心德以匡不逮此又君
臣一體之實也
　　寛嚴論
昔子産之論政也曰惟有德者能以寛服民其次莫如
猛斯殆為鄭言之耳要非致治之本論也致治之本在
寛仁今夫天化育萬物生之以春長之以夏成之以秋
藏之以冬陰陽消息四序代嬗而其道歸於生生為用
仁愛為極夫豈春夏寛而秋冬嚴歟古之聖王知其然
體上天仁愛之心出而御物德以道之政以齊之刑以
範之惟務化民於善閑民於義而已不忍制民以術怵
民以威也是故五刑之屬三千皆本惻怛之心以出之
而非慘刻峻削之為也夫物剛則折絃急則絶政苛則
國危法峻則民亂反是者有安而無危有治而無亂三
代之成事無論已秦用李斯挾荀卿之學行督責之令
不數年而秦亡漢高以寛大為政入關而萬民大悦光
武以柔道治天下而王業用興唐太宗聽魏徵之言崇
尚教化而幾致刑措是古之帝王以寛得之者多矣未
聞其以寛失也若後世祖述申韓之徒有謂民驕於愛
聽於威非嚴不足以集事不知衰世之主百度廢弛馴
致淪敗者其失在紀綱廢弛詎寛之謂哉朕撫綏元元
期以純王之道化民成俗凡束濕之政弗敢庸也苛察
之明弗敢尚也恐恐焉日慮其刑之重而德之薄夫寧
忍從事於猛歟書曰克寛克仁彰信兆民詩曰不競不
絿不剛不柔敷政優優百禄是遒詩書之言朕之蓍鑑
矣
　　愼刑論
聖人之治天下有禮有刑禮也者所以勸民之為善也
刑也者所以禁民之為非也五倫以為凖三物以為坊
漸而摩之優游而自化之邪慝不作比户可封聖人之
心豈不甚愜而勢有不能於是制為刑罰以驅之於後
使天下之人𢥠然有所畏而不入於非彞是刑之設也
聖人之所不得已也其輕者傷肌膚重者戕性命天下
之慘痛至刑罰極矣聖人在上不能使天下無刑人而
政平訟理一民一物卒無顛連困苦之虞者則惟此慎
刑之道得也夫生人之性有善而無不善陷溺旣久匪
僻廼生一旦麗於郵罰雖欲悔之固無及已故聖人之
慎刑所以全民衷也雨露雷霆天之所以成歳功也而
一歲之中雨露時行雷霆之用不數數見焉故聖人之
慎刑所以順天道也在易之噬嗑其象為明罰勅法而
卽繼之以賁曰無敢折獄豐之象為折獄致刑而卽繼
之以旅曰明慎用刑噬嗑上離下震豐上震下離於義
為明為斷而賁與旅皆有艮體於義為止聖人之意以
為用刑之道貴乎明斷相資而必本之於至慎聖人之
心如此其昭然而可覩也然則愼刑者所以止刑也書
曰刑期無刑其謂是歟朕嘗謂欲天下之治必使刑獄
清簡者誠有見於此也蓋惟刑愼則不濫善人無誤罹
文網之懼刑慎則必當不善者無僥倖苟免之心天下
雖大天下之民雖衆使為善必䝉福澤為不善必不可
倖免則是非别白大道昭明㑹極歸極是訓是行而刑
措不用矣
　　學校論
治天下者莫亟於正人心厚風俗其道在尚教化以先
之學校者教化所從出將以納民於軌物者也是以古
者家有塾黨有庠術有序國有學人生八歲自王以下
至於庶人之子弟皆入小學及其十有五年則自元子
衆子以至公卿大夫元士之適子與凡民之俊秀皆入
大學蓋自家至於國莫不有學自天子至於庶人莫不
學自幼至於長莫不皆學几學有詩書禮樂以為之本
干戈羽籥以為之文父子君臣長幼之道於是焉觀之
六德六行之教於是焉取之所以淑其耳目手足之舉
措而養其心以復其性以為修己治人之大者可謂備
至矣是以當時之君子履信思順以事其上小人亦皆
樂循禮而恥犯法侯撻不事而至治以興後世學校寖
廣博士之途寖繁所以立教之方失先王之遺意士之
遊其中者直以為利禄之階欲期道德之一詎不難哉
且夫今之所謂教者誦讀焉而已爾而又弗實致其力
以防其放僻邪侈之心使氣之充而識之明以漸求復
其性其何以為修己治人之道哉故曰教隆於上化成
於下教不明於上而欲化成於下猶却行而求前也教
化者為治之本學校者教化之原欲敦隆教化而興起
學校者其道安在在務其本而不求其末尚其實而不
務其華以内行為先不汲汲於聲譽以經術為要不屑
屑於文辭如是則於聖人化民成俗之道庶乎其有當
　也夫
　
　
　
　
　
　
　
　
　
　
　
　
　
　
聖祖仁皇帝御製文集巻十七
　欽定四庫全書
聖祖仁皇帝御製文集巻十八目録
　　論
　　　　禮樂論
　　　　居敬行簡論
　　　　農桑論
　　　　讀書貴毋自欺論
　　　　讀書貴有恒論
　　　　王道論
　　　　過金陵論
　　　　勤儉論
　　辯
　　　　王霸辯
　欽定四庫全書
聖祖仁皇帝御製文集巻十八
　　論
　　　禮樂論
　禮樂何始乎始於天地而通於陰陽何者天位乎上地
　位乎下萬物中處尊卑燦列而禮以行二氣絪緼合同
　而化而樂以興禮者主於一定其道屬陰樂者主於流
　通其道屬陽故漢儒謂陽倡始是以樂言作陰制度於
　陽是以禮言制此禮與樂之所由分也然二者不可偏
　勝禮勝則過峻而違人情樂勝則和而無節日流蕩而
　忘返猶之陽勝則亢陰勝則溢也朕嘗讀周禮有曰以
　天產作陰德以中禮防之以地產作陽德以和樂防之
　又似乎禮原於陽而樂原於陰者何哉蓋天之所產陽
　也而其沖然無象者則為陰之靜地之所產陰也而其
　磅礴外見者則為陽之動故大宗伯之掌禮大司樂之
　掌樂其防民之道二而一也朱熹曰嚴而泰和而節夫
嚴者禮和者樂而所謂泰與節者非禮之中有樂樂之
中有禮歟然此特言其禮樂之理爾若夫治定功成制
禮作樂以漸摩天下則必上之人履中蹈和秉至德以
為之基而後可協天地之極此朕之所以欿然而不敢
足也
　　居敬行簡論
觀民氣之靜躁而政之得失可知也觀政事之繁簡而
治之隆替可知也上古之世淳淳悶悶執契而自平結
繩而自治猗歟盛矣自禪繼相承創守代見張弛因革
道非一端約而舉之其政簡者其治隆其政繁者其治
替此古今不易之理雖百世而可知也雖然此特就其
所行者言之耳若夫宰治之原則有至要者存焉使操
之本無而一以簡為主則任法之獘必傷於綜核省事
之漸必流於叢脞秦之衡石程書晉之清言召禍其所
失均也必也主之以至一本之以無私正心以窮理而
是非不得淆其中虚己以知人而邪正不得熒其外夫
然後見之措施清靜畫一無為而治事有不期簡而自
簡者故曰君子之學大居敬
　　農桑論
嘗觀王政之本在乎農桑虞舜之命棄曰汝后稷播時
百穀禹之告舜也曰政在養民水火金木土穀惟修殷
之考績羣辟亦曰稼穯匪懈周以農事開基至成王之
世制禮作樂典章明備彬彬郁郁然周公所作矇史所
歌若豳風七月之篇其道于耜舉趾采桑載績之事反
覆不置何前後聖同一指歟蓋農者所以食也桑者所
以衣也農事傷則饑之原女紅廢則寒之原小民饑寒
廹於身而欲其稱仁慕義有無不競遵路㑹極其勢不
能朕嘗躬行三推以率天下農矣而敦實崇儉之令繩
督有司靡不加意宜乎薄海以内襏襫之衆比肩於野
杼柚之聲相聞於里庶幾古初醇樸之風乃逐末者未
盡息而錦繡纂組之文日盛也中夜求治惄焉慮之孟
子曰菽粟如水火而民焉有不仁㫖哉斯言使天下之
民咸知貴五穀尊布帛服勤戒奢力田孝悌而又德以
道之教以匡之禮以一之樂以和之將比户可封而躋
斯世於仁壽之域故曰農桑王政之本也
　　讀書貴毋自欺論
古之聖人生而知之猶必學而取諸人者不敢自信也
不敢自信者不敢自欺也蓋人之知也有涯不能憑虚
以悟故必假於詩書六藝之文誦讀以舉其詞思索以
晰其義綜微研賾以窮其指歸而後可以多識前言往
行以畜其德然詩書六藝之文至奥博矣有其所可知
者亦有其所不可知者使不加以深造之功而槪以為
有得則其不可知者吾心先受其蔽而可知者亦危殆
而有所不安是自欺也豈所謂格物窮理之學乎朕自
沖年讀書於隻字未明必往覆尋繹積漸於諷詠之中
而未能實獲於義藴之内竊以為古人毋自欺之學卽
此為可見故不敢不致其力也夫誠意之要首嚴自欺
於以正心於以修身於以治國平天下豈獨讀書一事
為然哉
　　讀書貴有恒論
為學之道朕旣要其本於毋自欺矣雖然尤患於始勤
而終惰也蓋聖賢入道非學之難而有恒之為難書曰
惟學遜志務時敏厥修乃來夫虚以受人勤以勵己則
其所修常若原泉始達汨汨不已而必曰時者則恒之
説也詩曰日就月將學有緝熙于光明夫君子博聞强
識敦行不怠以故知日廣而能日崇若朝勤而夕懈進
鋭而退速則學彌晦矣何光明之有是詩人之言要亦
恒之説也人之為學非好之篤嗜之深其勢必不能以
持久何則詩書之氣未克浸滛於性情之内則離而去
之矣求其學之有成詎可得哉朕自八齡雅好典籍無
論細旃廣厦諷詠古訓日與講臣共之卽至鑾車帳殿
之間罔廢圖史尋味討論弗敢畏其艱深而阻焉弗敢
騖於外物而遷焉蓋初終如一日也然聖賢理道至為
精微朕孜孜矻矻愧僅得其糟粕耳苟能由是而益加
勉焉庶於學問之途或尚有所獲但恐志氣怠弛乘於
不覺書曰為山九仞功虧一簣此言克終之不易也朕
用是兢兢焉以有恒為警云
　　王道論
治天下必審擇所以為治之道然後運之有本而措之
也不勞蓋得其道則一時無赫赫之功而久大之業可
以永建而不拔不得其道則雖殫精敝形而終無以幾
於治故治理之方不可不審也其要在仁義而已矣昔
三代之盛也蠲煩去苛屏飾斥偽先躬行而後文告崇
禮讓而緩刑罰優游漸漬不期效於旦夕迨積之旣久
風俗日茂人心日醇大化敦龎號為上理此行仁義之
所致也秦漢而下務為一切苟且之政以檢束其民民
生其時亦皆匿情飾貌以應其上上下相蒙競趨媮薄
治功之降逺不古若此則不行仁義之過也故曰仁以
育之義以正之仁以育之所以養也義以正之所以教
也孔子曰如有王者必世而後仁又曰聖人久于其道
而天下化成蓋言王道之成仁義之效也是以聖王在
上制田里廣樹畜省刑而薄歛崇本而抑末使天下之
民家給人足有俯仰之樂而無阽危之患由是立庠序
之制置慈惠之師修六禮以節其性播六樂以淑其情
明七教以興其德齊八政以禁其非當是之時六合之
逺一家之積也四海之廣一身之推也天下之久安而
長治猶泰山而四維之也其去夫驩虞之治不亦逺乎
嗚呼天下重器也有天下大業也彼挈缾之智猶必厝
之於至安况夫居重器而履大業者哉盍亦知所擇矣
　　過金陵論
金陵禹貢揚州之域秦立郡縣為秣陵兩漢因之孫權
時稱建業東晉及宋齊梁陳地號佳麗隋唐之間六朝
舊跡漸致湮没南唐李氏始更築城名金陵府明有天
下建都於此窺明太祖之意以為宅中圖大控制四方
千百世無有替也歲在甲子冬十一月朕省方南來駐
蹕江寧將登鍾山酹酒於明太祖之陵道出故宫荆榛
滿目昔者鳳闕之巍峩今則頽垣斷壁矣昔者玉河之
灣環今則荒溝廢岸矣路旁老民跽而進曰若為建極
殿若為乾清宫階磌陛級猶得想見其華構焉夫明太
祖以布衣起淮泗之間經營大業應天順人奄有區夏
頃過其城市閭閻巷陌未改舊觀而宫闕無一存者覩
此興懷能不有呉宫花草晉代衣冠之歎耶昔人論形
勢之地首推燕秦金陵次之然金陵雖有長江之險為
天塹而地脉單弱無所憑倚六朝偏安弗克自振固厯
數之不齊或亦地勢使然也明自文皇靖難之後嘗以
燕京為行在宣德末年遂徒而都之其時金陵臺殿苑
囿之觀聲名文物之盛南北竝峙逺勝六朝迨承平旣
久忽於治安萬厯以後政事漸弛宦寺朋黨交相構陷
門户日分而士氣澆漓賦歛日繁而民心渙㪚闖賊以
烏合之衆唾手燕京宗社不守馬阮以囂偽之徒託名
恢復僅快私仇使有明艱難創造之基業未三百年而
為丘墟良可悲夫孟子曰天時不如地利地利不如人
和有國家者知天心之可畏地利之不足恃兢兢業業
取前代廢興之蹟日加儆惕焉則庶幾矣
　　勤儉論
嘗觀堯以執中之㫖授舜舜以執中之㫖授禹而孔子
之稱禹曰無間然舜亦美其勤邦儉家蓋以禹之奉已
簡薄而於天地祖宗生民數大事克備夫道以致其厚
有合於中之㫖焉夫崇宫室豐飲食美衣服此人心也
其幾易溺敬天地孝祖宗拯民生此道心也其幾易怠
溺則侈侈則嗜慾日荒怠則逸逸則理道日逺發於一
心見諸天下而盛衰治亂之途判矣傳曰私欲𢎞多則
德義鮮少德義不行則邇者騷離逺者距違甚言奢之
不可不戒也至書載文王卑服卽康功田功又言自朝
至於日中昃不遑暇食用諴和萬民伊尹之告太甲曰
慎乃儉德惟懷永圖噫儉與勤之道盡之矣朕檢身省
心常恐弗及故萬幾日御以自砥礪而宫中府中之用
刻意損抑較之前代毎歲所需十不及一雖不敢比於
大禹文王之為君而兢兢勿侈勿逸之念恒欲化雕返
朴袪肆崇敬以務幾乎道然人心危而道心微苟侈泰
之私中於幾微勢必形於家國其弊有不可遏者則慎
修思永尤執中之要道也歟
　辯
　　王霸辯
禪繼之統分而後有三王㑹盟之事興而後有五霸世
之儒者尚論古今推明已事語仁義則尊隆王道言權
術則崇尚霸功要其同異得失之辨可得而言也大約
出之有誠偽行之有公私耳天下之民其阽於危而思
卽安也不啻如饑之待哺寒之待衣上之人有萬物一
體之懷有天下為家之意仁以漸之義以摩之而下之
人亦皆愛之如父母敬之如師保咸有不忍去其上之
心此王道也法立而政明令行而禁止有市德於下之
心而下亦有所懾服此霸功也故誅伐同也而應天順
人之與克威立慬不同也播告同也而至誠惻怛之與
　噢咻嘔喻不同也此誠偽之分公私之辨可以見王霸
　之大端矣世或有謂古今異宜王霸貴乎雜用者不知
　古今雖異而天命民彞之理豈有異乎春秋戰國之時
　三綱淪九法斁世風日下人心日偷矣而孔子孟子生
　於其時不聞有隨時遷就之説所守者一以道德仁義
　為歸雖其不能見用於時君而萬世之天下皆得以其
　空言治之孰謂王道之宜於古而不宜於今乎若以雜
　霸之術而欲奏熙隆之治猶適越者而北其轅也故作
　王霸辯云
　
　
　
　
　
　
聖祖仁皇帝御製文集巻十八
　欽定四庫全書
聖祖仁皇帝御製文集巻十九目録
　　序
　　　　性理大全序
　　　　文獻通考序
　　　　日講四書解義序
　　　　日講書經解義序
　　　　日講易經解義序
　　　　重刻番藏經序
　　　　古文淵鑑序
　欽定四庫全書
聖祖仁皇帝御製文集巻十九
　　序
　　　性理大全序
　朕惟古昔聖王所以繼天立極而君師萬民者不徒在
　乎治法之明備而在乎心法道法之精微也執中之訓
　肇自唐虞帝王之學莫不由之言心則曰人心惟危道
　心惟微言性則曰若有恒性克綏厥猷惟后蓋天性同
　然之理人心固有之良萬善所從出焉本之以建皇極
　則為天德王道之純以牖下民則為一道同風之治欲
　修身而登上理舍斯道何由哉朕荷
　太祖
　太宗積累之休纘承
　世祖章皇帝鴻業夙夜祇懼嘉與海内期登隆平毎思
　二帝三王之治本於道二帝三王之道本於心辨析心
　性之理而羽翼六經發揮聖道者莫詳於有宋諸儒迨
明永樂間命儒臣纂集性理大全一書朕常加繙閲見
其窮天地陰陽之蘊明性命仁義之㫖揭主敬存誠之
要微而律數之精意顯而道統之源流以至君德聖學
政教紀綱靡不大小兼該而表裏咸貫洵道學之淵藪
致治之凖繩也歲月旣久版籍殘缺特命禮臣重加補
訂以備觀覽爰製序於巻端朕方精思格言探討緒論
以遐稽乎古帝王心法道法之微亦欲天下臣民究心
兹編思降衷之理安物則之恒庶幾咸盡其性以復臻
乎唐虞三代熙皥之治云爾
　　文獻通考序
朕惟治天下之道莫詳於經治天下之事莫備於史人
主總攬萬幾考証得失則經以明道史以徵事二者相
為表裏而後郅隆可期經史而外編纂之書不啻百家
其溯委窮源足資化理而部分類别便於覽觀者莫善
於宋儒馬端臨所輯文獻通考一書以古為鑒則取諸
文以人為鑒則取諸獻一展巻間而上下千餘年貢賦
之贏絀人才之進退規制之沿革禮樂之廢興輿圖之
險易災祥之感召是非隆替瞭如指掌可以為考鏡之
林稽古之助矣間嘗披覽史冊漢唐以降代有誼辟以
彼更絃易轍鮮不各有張弛然而法立弊滋罕臻盡善
豈非博綜往事曲協時宜之為難歟語曰有治人無治
法又曰師古者師其意不師其跡今歴代之已事具在
自唐虞以迄宋季中間因時適變義例棼如詳考事理
之源流参以諸儒之論説雖神而明之存乎其人然率
循舊章斟酌損益端於是書有藉焉流傳歲久版籍殘
缺特命禮臣重加補訂俾成完書朕聽政之餘時勤乙
覽爰製序於巻端以昭示海内凡我庶府諸司尚其共
討舊聞與治同道庶稱朕表章之意也夫
　　日講四書解義序
朕惟天生聖賢作君作師萬世道統之傳即萬世治統
之所繫也自堯舜禹湯文武之後而有孔子曾子子思
孟子自易書詩禮春秋而外而有論語大學中庸孟子
之書如日月之光昭於天岳瀆之流峙於地猗歟盛哉
蓋有四子而後二帝三王之道傳有四子之書而後五
經之道備四子之書得五經之精意而為言者也孔子
以生民未有之聖與列國君大夫及門弟子論政與學
天德王道之全修己治人之要具在論語一書學庸皆
孔子之傳而曾子子思獨得其宗明新止至善家國天
下之所以齊治平也性教中和天地萬物之所以位育
九經達道之所以行也至於孟子繼往聖而開來學闢
邪説以正人心性善仁義之㫖著明於天下此聖賢訓
辭詔後皆為萬世生民而作也道統在是治統亦在是
矣歴代賢哲之君創業守成莫不尊崇表章講明斯道
朕紹
祖宗丕基孳孳求治留心問學命儒臣撰為講義務使
闡發義理裨益政治同諸經史進講經歴寒暑罔敢間
輟兹已告竣思與海内臣民共臻至治特命校刋用埀
永久爰製序言弁之簡首毎念厚風俗必先正人心正
人心必先明學術誠因此編之大義究先聖之微言則
以此為化民成俗之方用期夫一道同風之治庶幾進
於唐虞三代文明之盛也夫
　　日講書經解義序
天生民而立之君非特予以崇高富貴之具而已固將
副教飬之責使四海九州無一夫不獲其所也是故古
之帝王奉若天道建都樹屏以立其綱設官置吏以張
其紀經天緯地以盡其才親親尊賢以𢎞其業黎民阻
饑而為之教稼五品不遜而為之明倫為禮樂以導其
中和為兵刑以息其爭訟事未然而預為之備患已至
而亟為之驅蓋治天下之法見於虞夏商周之書其詳
且密如此宜其克享天心而致時雍太和之效也所以
然者蓋有心法以為治法之本焉所謂敬也誠也中也
敬則神明有主而物欲不能揺誠則孚信在中而偽巧
不能間中則公正無偏而邪説不能移凡書中曰欽明
曰寅恭曰祇懼曰迪畏皆敬之屬也曰允塞曰至諴曰
一德曰惇信皆誠之屬也曰義制事禮制心曰沉潛剛
克高明柔克曰寛而有制從容以和皆中之屬也性之
者為堯舜禹文身之者為湯武高宗困而學之者為太
甲成王悖而去之者為太康桀紂嗚呼心法之存亡治
道之升降分焉天命之去留繫焉曷其奈何弗鑒朕萬
幾餘暇讀四代之書惕若恐懼爰命儒臣取漢宋以來
諸家之説薈萃折衷著為講義一十三巻逐日進講兹
特加鋟梓頒示臣民俾知朕仰法前代聖王志勤道遠
然夙夜兢兢思體諸身心措諸政治以毋負上天立君
之意夫豈敢一日忘哉是為序
　　日講易經解義序
朕惟帝王道法載在六經而極天人窮性命開物前民
通變盡利則其理莫詳於易易之為書合四聖人立象
設卦繫辭焉而廣大悉備自昔包犧神農黄帝堯舜王
天下之道咸取諸此蓋詩書之文禮樂之具春秋之行
事罔不於易㑹通焉漢班固有言六藝具五常之道而
易為之原詎不信歟朕夙興夜寐惟日孜孜勤求治理
思古帝王立政之要必本經學嘗博綜簡編玩索精蘊
至於大易尤極研求特命儒臣參考諸儒註疏傳義撰
為解義一十八巻日以進講反復卦爻之辭深探作易
之㫖大抵造化功用不外陰陽而配諸人事則有貞邪
淑慝之别運數所由盛衰風俗所由治亂君子小人所
由進退消長鮮不於奇偶二畫屈伸變易之間見之若
乃體諸躬行措諸事業有觀民設教之方有通德類情
之用恐懼修省以治身思患豫防以維世引而伸之觸
類而長之而治理備矣於是刋刻成書頒示天下朕惟
體乾四德以容保兆民且期庶司百執事矢于野渙羣
之公成拔茅允升之美則泰交嫓於明良而太和溢於
宇宙庶稱朕以經學為治法之意也夫
　　重刻番藏經序
朕聞羲爻旣衍逺開經籍之源禹範旋披𢎞啓文章之
籥溯淳風於太古恢景運於中天大義微言較日星而
竝燦靈篇寳籙偕嶽瀆以爭奇卽至祐國庇民有祝史
受釐之冊和風甘雨有陰陽占候之家總皆以崇有為
歸遂各著闡幽之論若夫十方四諦之門三明六通之
業夢金人於漢帝白馬䭾來序聖教於唐宗青蓮湧出
琅函東度登黄珉碧玉之壇金疊南翻建獅子龍王之
㑹竺蘭授記宗風振四十二章元奘載歸勝果揚六百
餘部用度閻浮之域長留震旦之區原其流衍𢎞綱意
在挽回末俗依然忠孝言言袪妄存眞亦曰仁慈念念
勝殘去殺心燈夜炳則照徹昏衢意蕊晨飄則凉生火
宅雖殊途而一致實異派而同源兼以諷誦仙輪仰祝
靈長之祚敷宣教鐸俯埀濟渡之航固所瞻依寧無裨
補是知乾綱在握無俟藉響於法螺而當泰宇方隆竝
可徵休於香象矣朕探索古今研窮謨典皇風帝緒之
䇿時掣牙籖名山秘笈之藏更披玉軸雞籌報曉資啓
沃於經幃鳳炬分宵備詢謀於冊府憲章所係討蒐文
獻之遺儒術攸崇紹明理性之學際兹車書一統庶幾
軌物咸遵至於意樹心蓮未展貝多之葉鶴林鹿苑偶
臨般若之臺究玉鏡之圓光覽金繩之妙諦伏惟
太皇太后遐齡永錫齋心舍衞之城
皇太后純嘏殷流報禮祗洹之役曩者林衡授矩無非
桂棟海梁于焉竹素成編盡是彫談奥辯供億靡勞於
蔀屋不涉民財經營悉出於芝宫非關内帑念眞乘之
慧業宜宣而梵唄之潮音未廣乃稽歴古傳燈之録更
輯千山印鉢之篇番藏舊文爰加鐫刻緑縹裝就八解
高超黃錦開時七花逺邁誠以導璸暉於紫幄分璇彩
於黄圖助啓芳詮廣崇大藏頌
兩宫之景福延萬姓之鴻庥式弁簡端用資褒讚云爾
　　古文淵鑑序
夫經緯天地之謂文文者載道之器所以彌綸宇宙統
括古今化裁民物者也是以乾苞坤絡非文不宣聖作
賢述非文不著其為用也大矣書契以後作者代興載
籍充盈體製不一約而論之靡不根柢於羣經權輿於
六籍如論説之類以疏解為主始於易者也奏啓之類
以宣述為義始於書者也賦頌之類以諷喻為指始於
詩者也傳叙之類以紀載為事始於春秋者也引而伸
之觸類而通之雖流別各殊而鎔裁有體於是能言之
士抒寫性情賁飾辭理同工異曲以求合乎先程皆足
以立名當時埀聲來葉彬彬郁郁稱極盛焉然而代不
乏人人不一製著作旣富篇什遂繁不有所裒輯慮無
以觀其備也不有所詮擇慮無以得其精也古來采獲
之家載在四部名目滋多類皆㪚佚其流布人區者自
蕭統文選而外唐有姚鉉之文粹宋有吕祖謙之文鑑
皆限斷年代各為一編夫典章法度粲然一王之制前
不必相師後不必相襲此可限以年代者也至於文章
之事則源流深長今古錯綜盛衰或通於千載損益無
關於一朝此不可限以年代者也諸家之選雖足鳴一
代之盛豈所以窮文章之正變乎朕留心典籍因取古
今之文自春秋以迄於宋擇其辭義精純可以鼔吹六
　經者彚為正集卽間有瑰麗之篇要皆歸於古雅其綺
　章秀製弗能盡載者則列之別集旁採諸子録其要論
　以為外集煌煌乎洵秉文之玉律抽牘之金科矣夫帝
　王之道質文互用而大化以成聖賢之業博約竝施而
　性功以備是書也雖未足以盡文章之勝於聖人游藝
　之㫖亦庶乎其有當也夫
　
　
　
　
　
　
　
　
　
聖祖仁皇帝御製文集巻十九
　欽定四庫全書
聖祖仁皇帝御製文集巻二十目録
　　記
　　　　鄚州水淀記
　　　　乾清宫讀書記
　　　　南巡筆記
　　　　泉林記
　　　　雪記
　　　　宫中日課記
　欽定四庫全書
聖祖仁皇帝御製文集巻二十
　　記
　　　鄚州水淀記
　康熙十八年己未暮春之初朕萬幾有暇行幸鄚州于
　是惠風拂地淑景浮空節應佳辰時登令月與羣臣春
　蒐於南浦泛舟於河淀庶憑歡心以召和氣萬物暢茂
　順陽和而布政三光燭耀賑貧乏以勸農雖無山林臺
　閣之趣水村林藪有淳厚之俗沙鷗錦鱗互相游泳春
　花野草參差萬狀觀之不足因同侍從諸臣題詩賦鼔
　瑤琴俯仰古今飛觴飲宴昔人横汾昆明之遊皆所以
　洽上下之情同君臣之樂豈獨流連光景已哉故記之
　　　乾清宫讀書記
　二帝三王之治夐然尚已後之人興於千百世之下而
　欲遐稽往烈以為多聞畜德之資非載籍是賴厥道無
　由顧載籍極博大而道德之淺深政理之因革小而聲
名度數采章文物之繁靡弗該也靡弗悉也若徒習其
文辭侈其浩博而不深考其道法之大原得諸心而致
諸用古人之言皆陳迹耳於我何與焉朕自沖齡性耽
問學踐阼訖今罔自暇逸未明求衣待旦視事講臣執
經羣工入奏未嘗一日不與相接旣退裁決庶務披覽
章疏有間則書冊翰墨之外無他嗜好端居乾清宫取
六經之書發而讀之以求契夫古聖人之心將以致其
用而未能也又上下古今盱衡數千載思昔人之所以
致其用者而求之乎紀志表傳編年紀事之文將以考
其用而知其心之所存朝斯夕斯怡然忘倦蓋浩乎其
未有涯悠然其未有艾也比者海宇乂安國家閒暇而
風俗人心未能登進淳良聿臻上理毎一念之􁃊然於
懷將以得之於心者而實致諸用焉積晦明閲寒暑展
巻吟誦神理淵穆如晤古人夫乾為健天得一以清所
貴執中而建極也自强不息以希天遜志好學以希聖
朕雖不敏詎弗勉旃
　　南巡筆記
康熙甲子春日有以時値上元請行封禪及巡狩燔柴
諸典禮者夫朕凉德菲躬臨御海㝢邇年以來水旱兵
戈民亦勞止雖邀天庇佑四海蕩平萬姓樂業實未有
豐功偉烈足以昭示來兹何敢效法前人銘功紀德至
於巡狩古天子所以周省侯國使諸侯肆覲明堂考其
政績今天下之權統一於内督撫之賢不肖朕皆得而
知之又無事於巡狩之名也惟是近畿郡邑屢經巡幸
補助時施而東南黎民風俗尚未周知乃於秋九月陳
請
兩宫暫違定省二十八日出京師經河間過德州閲濟
南城觀趵突泉題曰激湍百姓遮拜馬首口户繁盛比
屋可封昔稱臨淄之間肩相摩轂相擊者今尚有遺風
焉十一日至泰山石徑崚嶒緩步登陟四十里御障崖
瀑水懸流五大夫枯松猶在巖畔或亦後人繼植者入
南天門捫秦時無字碑至孔子小天下處眞可収羅宇
宙暢豁襟懷題普照乾坤雲峰諸字宿泰山巓月色清
朗賦詩遣興來日登日觀峰看扶桑日出下山祀於嶽
廟嶽為五方之長發生萬物故躬祀之為蒼生祈福十
三日雨雪駐蒙陰縣侍臣云明日小雪喜其應候詰朝
雪霽望䝉山峰頂半入雲霧或隱或現其上石衣土人
攀縋取之名蒙山頂上茶嘗考四川雅州有䝉山五峰
極高峻上產甘露茶世所傳者或雅州之䝉山也渡沂
水取魚旣多且鮮因遣使馳進
兩宫以志思戀之懷葓花舖青淮之界居人輻輳十八
日發宿遷縣閲黄河北堤岸一百八十里頻年水患工
役浩繁民俗罷敝不若山左之庶饒渡河舟行過清江
浦淮安府商賈往來舟楫如織寳應縣高郵州邵伯鎭
皆以湖水汎濫未復故道居人草屋臨流床竈半在水
中朕甚憫焉登岸步行十餘里親察水勢召集耆老秀
才細訪其故皆云自海口壅塞水無所歸二十年來田
畝已成巨浸賦詩紀事思所以拯濟之卄三日抵維揚
市肆繁華園亭相望遊平山堂天寧寺百姓持香夾道
意甚誠敬平山堂乃宋臣歐陽修所建修以文學侍從
之臣出知揚州為政之暇優游談讌傳為佳話故朕詩
有文章太守心偏憶之句卄四日將由儀眞幸江寧府
忽遇順風可以速達京口遂乘沙船順流而下波恬浪
靜瞬息七十里沙船江中戰艦也自岳州長沙用兵以
來多得其力今河海清宴當時戰具僅供渡江之用然
安不忘危朕於此時未嘗不念艱難用武之際次早登
金山孤巒隱岫屹峙大江中飛閣流丹金碧照灼更有
一峰離立曰善才石郭璞墓在其西上有妙高臺留雲
亭朝陽洞下有中泠水稱天下第一泉朕率扈從諸臣
一一探眺縱目千里題江天一覽四字并賦二詩竹林
禪院在鎭江府城南五里曲徑逶迤茂林修竹高者四
五丈大者圍尺青葉碧枝陰森崖谷實北地之所未有
晩而登舟揚帆丹陽縣常州府無錫縣俱未及泊一晝
夜行三百六十餘里達姑蘇舟人云從無如此之速者
卄七日由楓橋入閶門登城閲視士民觀瞻莫不忭舞
有獻賦頌者是日駐蹕城中念執事人役辛勤遠來遍
賞白金聽其各帶方物以示體恤卄八日回鑾過虎丘
山不甚高亭榭闌檻布滿其上千人石高下可容千人
傳為生公講經處故旁有㸃頭石劒池在夾崖中殊可
觀平逺堂俯瞰虎丘之背田疇林木望若錯錦蘇民仍
列酒坊茶肆各安生業管絃競奏覺有昇平景象然徒
事紛奢罔知務本未若東北風俗之樸實耳夜坐舟中
與侍臣高士奇探論古今興廢之跡或讀尚書左傳及
先秦兩漢文數篇或談周易或賦一詩毎至漏下三十
刻不倦日以為常蓋詩書意味深長不似耳目之好易
於煩厭也舟過無錫縣遊錫山觀惠泉石甃八角池水
色渟泓味較玉泉遠不相及不知前人何以稱之為第
二泉二十九日由丹陽縣陸行初一日過句容縣蜿蜒
石堤數十里抵江寧府雨花臺在城南登之則江山城
郭歴歴可見報恩寺規制𢎞壯寳塔九級金碧琉璃盡
鏤梵相結構之巧殆竭人工非前代内帑所修不能至
此城中闤闠充實煙火萬家景物太平昔稱六朝佳麗
今亦不減大都也明日祭明洪武陵見其頽廢勅地方
官禁䕶之過明故宫僅存遺趾不禁慨然作過金陵論
并賦一詩登觀星臺望後湖題曠觀二字又明日再遣
使進
兩宫方物閲鎭將射於教塲頒賜扈從諸臣幣帛督撫
御衣初四日發江寧府泊燕子磯峭壁臨江亦有勝致
初十日閲高家堰堤工望洪澤湖汪洋千頃復由河南
岸行一百八十里過桃源縣十一日渡河至宿遷次日
駐蹕葓花舖自郯城沂州取道東兗渡沂濟祊汶泗諸
水泗水出陪尾山下泉林寺側石穴吐水衆泉俱導古
樹成林有石碑刻子在川上處然闕里志載孔子觀川
亭在尼山宣聖廟側未知孰是十六日長至節天氣晴
暖無朔風祁寒扈從諸人莫不欣喜十七日過少昊陵
顏子林駐蹕曲阜縣南十八日黎明祀於闕里齋心穆
穆若有所見禮畢坐詩禮堂命孔氏子孫講周易大學
遍觀車服禮器及漢唐碑版檜樹在大成門内古榦蒼
然苔蘚潤澤眞靈蹟也敬想至聖道冠百王前代留金
銀器具皆人力可辦獨以仗前曲柄龍盖留廟中并書
萬世師表四字過闕里詩古檜賦出北門釃酒孔子墓
下伯魚墓在孔子墓東十餘步子思墓在其前西有子
貢廬墓之所左有宋眞宗駐蹕亭林中奇樹蔥鬱未可
計數行三十里駐蹕兗州府杜甫所謂浮雲連海岱平
野入青徐是也念周公制禮作樂道接文武頃過曲阜
未得躬謁廟庭特製祭文遣親藩代祀之遂由汶上東
阿高唐至德州亟欲定省
兩宫兼程而歸是行也往返數旬所歴山東江南諸郡
縣日以周諮民隱體察吏治為首務行道之頃復得覽
其山川憑弔古蹟至於地方利弊則將有以斟酌損益
焉率筆記之示朕之不徒事遊豫也
　　泉林記
朕被服至道誦法孔子於詩書簡冊之中羮牆載見如
聞其言論而接其聲容者匪伊朝夕矣嘗以不得一登
闕里之堂觀其車服禮器山川風物慨然至聖之音徽
毎低佪於中而不能自已迺者在廷之臣咸謂古者天
子巡省方岳觀察民俗朕俞其請因念岱宗在望于邁
魯郊夙昔所懷今兹可慰歲之冬月輿衞北還抵於泗
水東境距其縣治五十里陪尾山之陽衆泉出焉石竇
㟏岈清流蕩潏下合沂泗逺波悠然相傳為子在川上
處云旁有古寺厥名泉林陂陁幽曠樹木茂宻雖古今
異時陵谷不改去聖人之居如此其近意者當日杖履
所經周覽原泉黙契道體喟然發水哉之歎者其卽斯
地耶於是停驂弭節瞻眺久之恍乎如有所得殆移晷
而後去也夫天地無終窮流水之出於天地者亦無終
窮聖人之道川流敦化萬古不息與天地流水同其無
終窮焉其何能已於予懷耶孔子之繫易其言天也曰
行健言地也曰無疆孟子之言水也曰盈科而後進君
子之於聖人之道也溯源窮流學水至海亦若是焉而
已矣朕旣幸宫牆親覿至止非遙而又喜泉源勝地聖
跡所存而得游歴其處也遂為之記
　　雪記
民之貧富關乎歲歲之豐歉因乎天稼穯之道雨暘時
若不苦旱不病澇則力作省而百穀暢茂及乎西成収
穫必倍是謂豐年若宜暘而雨宜雨而暘高下燥濕違
乎物性農力必困而百穀之登亦絀矣朕撫兹兆庶念
民為邦本而歲為民天故衡量雨暘首於農事為兢兢
比者畿甸之内夏則少雨冬則少雪蓋偏於陽也間省
刑簡賦廣行賑恤天亦隨感輒應然甘澤之施未極汪
濊恒用為憂甲子冬南巡還京師越數日大雪幸薊州
復雪喜而記之以詩於時三輔郡邑逺近數千里田疇
溝澮罔弗霑被數年以來未之有也小雅信南山之章
曰上天同雲雨雪雰雰繼之曰旣優旣渥旣霑旣足生
我百穀言乎雪盛於冬而潤澤乎春能使土膏饒洽而
百穀豐實以臻有年之慶也則兹之應候而降周徧繁
密淪浹郊圻若此將五土之宜頼以潤三農之緒賴以
興殆豐年之徵也謂非天之所貺歟聞之雪乃五穀之
精得則嵗豐歳豐則民富朕於是有厚望焉因援筆而
為之記
　　宫中日課記
嘗讀商頌之詠成湯也曰聖敬日躋周詩之詠文武也
曰緝熙曰執競其詠成王也曰夙夜基命宥密而史亦
稱大禹惜寸陰蓋古帝王未嘗不終日乾乾夕惕若也
朕於宫中未明求衣辨色而起則命講官捧書而入討
論義理是典學者為一時出御宫門則羣工循序奏事
朕親加咨度是聽政者為一時已而閣臣升階朕與詳
求治理咨諏軍國者久之若夫宫禁之務各有攸司廷
臣退乃裁決焉旣事竟罷朝宫中圖籍盈几案朕性好
讀書丹黄評閲輒徑寸辨别古今治亂得失暇或賦詩
或作古文或臨池灑翰以寫其自得之趣止此數事已
　不覺其日之夕矣及宫中燃燭玉漏初下則省一日所
　進章疏必審其理道之安而後已要非夜分不就宴息
　也如是者歲率以為常夫禹湯文武成王之德自揣烏
　能企及而不敢懈逸之心或者其庶幾焉因為記自勗
　以比於盤銘之義云
　
　
　
　
　
　
　
　
　
　
聖祖仁皇帝御製文集巻二十
　欽定四庫全書
聖祖仁皇帝御製文集巻二十一目録
　　説
　　　　為學如鍊金説
　　　　老安少懷説
　　　　佛牙説
　　　　詩説
　　　　琴説
　　　　稼説
　　　　操舟説
　　解
　　　　信古解
　　　　八議解
　　　　鄉舉里選解
　　　　以德為衛解
　欽定四庫全書
聖祖仁皇帝御製文集巻二十一
　　説
　　　為學如鍊金説
　伊尹之告太甲曰德無常師主善為師善無常主恊於
　克一先儒釋之以為學未有得不可執一定之見德無
　常師泛觀而博取也學旣有得不可無一貫之理恊於
　克一反觀而約求也昔人有云聖人之取善如冶人之
　鍊金或取於沙或取於水初無定在所謂德無常師也
　迨旣鍊焉沙者忘其為沙水者忘其為水但見其為精
　純之金所謂協於克一也其喻可謂至明切矣而猶惜
　其㫖之未暢也蓋金之在礦也其為沙礫者恒多其為
　金者恒少此猶繼善成性之後天事漸漓人心危而道
　心微也及夫金之在冶其質判矣然必汰其非金者而
　存其是金者此猶人之氣稟不能無殊善不善之數常
　雜揉而互勝而硏辨之功則在乎去不善以存其善也
至於就冶之後則所見無非金者然金猶有上下之品
必淬之鑠之以務底於精然後為鏐為鐐者出焉此猶
衆善㑹歸之後吾以一心統其全於萬事萬物之理一
以貫之是純粹之至一之極也昔揚雄之言因鑄金而
得鑄人久矣金之説之通於道也然自非深於學者其
孰能知之哉
　　老安少懷説
天地者生民之本也教養者王道之原也聖人者功化
之極也民非天何以生非地何以養然天地能生養民
而不能人督其孝弟户賜以衣食也惟聖人出而節民
之性阜民之財然後長幼得遂其宜出入得安其命故
曰天地育萬物而聖人經天地然其道要不越於教養
古者分疆畫井民授之田家各百畝居有宅宅有桑春
而耕秋而穫夫而農婦而織當是時也老者其養於堂
幼者其哺於室矣而聖人曰未也是不可以無教於是
家立塾黨立庠術立序國立學以五禮防其偽而範之
中以六樂防其情而導之和凡遒人木鐸以至樂正大
司徒無一非教之官干戈羽籥夏楚之類無一非教之
具故其時之民罔弗事長上以孝字幼孤以慈者自王
政缺而井田廢民生困而教道衰壯者無以資其生貧
者無以賙其恤於是老者不克奉而幼者不克顧此孔
子所以慨然於王道而思安與懷之也朕撫御萬國聖
人之德恒企焉而不逮而志在仁育元元每講求於老
安少懷之道雖三代之井田學校非後世所能猝復而
竊師其意則惟有薄税歛以厚民生興禮教以正民德
而已雖然王道必積久而後成是朕志殆終無已時也
　　佛牙説
薊州之盤山寺相傳有佛牙闊二寸其長以倍寺之人
藏而寳之豈不以其異焉而羣奉以為神乎夫異固非
聖人之道之所貴者聖人之道其質日用飲食其事君
臣父子兄弟夫婦朋友行而著習而察是天下之大同
也惟其同故人皆可以為堯舜而忠孝節義之槪無不
可以勉焉而至佛則不然離俗以為高矯情以絶物悖
先王之教而創為苦空之説舉天下之好異者莫有能
尚之者也世之人爭騖其説之異而竝及其形質之怪
且誕者亦羣然尊奉之是非大惑歟夫堯之睂八彩舜
之目重瞳堯舜不自為異也而千古之下思學為堯舜
者以其孝弟之道欽明文思溫恭允塞之德不聞其以
睂與目也故使佛之牙出於偽耶則其譸張為幻也已
甚使其果眞耶則古之可怪者多矣又何足貴乎朕嘗
巡幸畿東駐蹕此州聞有是事慮其罔世而誣民也因
作是説俾州之人祛所惑焉
　　詩説
詩者心之聲也原於性而發於情觸於境而宣於言凡
山川之流峙天地之顯晦風物之變遷以至君臣父子
夫婦兄弟朋友之間古今治亂興亡之跡無不可見之
於詩而讀其詩者雖代邈人湮而因聲識心其為常為
變皆得於詩遇之故曰感天地而動鬼神莫善乎詩然
詩道升降與世逓遷三百篇之經孔子刪定者可觀可
興可羣可怨極纒綿悱惻之思皆忠厚和平之意性情
之正也夐乎其莫可及已迨詩亡而騷作騷亡而漢之
五言作流傳於魏猶存古風降自六朝寖尚綺麗比興
義缺唐以詩取士能名家者粲如林立初唐盛唐咸足
上追風雅然其間矩矱雖一而心聲各别奇正濃淡品
格自成不可强而同也至中晚則菁華盡露而渾厚之
象為稍變矣若夫宋人為詩大率宗師杜甫其卓然騷
壇者洵能樹幟一代雖後人覽之覺言理之意居多言
情之趣居寡然反復涵泳自具舒暢道德之致及乎有
明詩家起而規模唐音洋洋渢渢可謂盛矣而明之於
唐終有間焉朕稽古之暇怡情吟咏於唐人詩集雖嘗
誦習而猶念詩有其原故復上遡乎楚詞以及三百篇
尋玩其指趣博徴其義理庶幾得其心之元聲而毋騖
乎世之所强同者因為之説以自勉云
　　琴説
琴何自而昉也新論曰神農氏王天下而作琴通典曰
伏羲作琴以修身理性樂記曰舜作五弦之琴廣雅曰
文王武王加二弦以合君臣之恩於是琴制始備及孔
子學琴師襄子如見文王今所傳文王操是也間嘗考
其義上圓下方法乎天地前廣後狹别乎尊卑大弦為
君寛和而温小弦為臣清廉不亂盖有明良交濟之道
焉又聞之琴者禁也禁入於邪以正厥心則閑邪存誠
之道更寓於是朕詩書不輟陶泳性情於琴之理頗有
㑹心油油弗釋不啻與神農伏羲數聖人晤語一室夫
琴不過樂中之一器耳乃精求其理遂至和天人通神
明純君道表臣職正心修身阜財解愠無善不具何其
廣大而淵微歟然則朕之崇德淑性以諴和萬邦也殆
於琴乎遇之
　　稼説
朕嘗讀雅頌諸什其時之公卿大夫士罔不盡力於田
畝而其西成東作之景至被諸管弦升歌清廟豈非以
其事為國之大務耶間考其義若生民之詩茀厥豐草
是去稼之害也甫田之詩或耘或耔是雝稼之本也良
耜之詩荼蓼朽而黍稷茂是厚稼之生也其詳且盡若
此朕軫念農業毎巡省畿甸時而春也則觀其播種之
函活時而夏也則觀其良苗之懷新時而秋也則觀其
穀穗之頴栗堅好用以親民亦因假以自樂非若周成
之於豳風徒得之矇誦而已然竊計其自春而夏而秋
寒暑逓遷嗟我農人其間芟矱之功滋培之力藴崇之
方棄匪類而殖嘉禾如詩人所云者朝斯夕斯不遑啓
處累閲月而穀乃告登甚矣稼穯之艱習焉而後知之
也雖然世顧有耕而得餒者原其初非不庤乃鎛播乃
種而始勤終惰汚穢弗治稂莠弗剪苗在草間迄乎秋
期十無一穫豈地土之不宜天時之不善哉咎在害稼
罔辨而養夫稼者未博其功也噫治稼之道可通於治
天下矣
　　操舟説
器之利用而致遠者陸行莫如車水行莫如舟舟之為
用也逸於車而險或過之若享其逸而不入於險則恃
乎操舟者之有其道也當夫水石擊撞波濤怒飛迴颿
如騖驟合若離此非其巧之為乎至如浮滄溟駕虞淵
歴艨艟如衽席泛浩瀚以洄沿此非其習之然乎若或
凌萬頃之中流驚颶風之四集檣檝敧傾徒侣失色巧
者不及施習者不及試斯時也惴惴然有胥溺之憂自
非備之以至豫而持之以至愼殆鮮克濟事焉蓋其所
為巧與習者藝也而其所為豫且愼者道也易曰濡有
衣袽終日戒詩曰紼纚維之言其豫也言其愼也朕南
巡江淮間見操舟者苟備之豫而持之愼矣雖大舟罔
弗如其意之所欲為焉苟備之不豫而持之不愼舟雖
小亦不能勝任而愉快也夫舟一器操舟一藝耳猶必
有道持之以不至於敗况居天下之大器者哉揚子有
言乘國者其如乘航乎航安則民安矣此物此志也
　解
　　信古解
學以求古人之是也非以求古人之非也六經之義藴
博大精奧有終身探索之而難盡者自後世好異之徒
喜立已説以爭衡於世於是離經悖道無所不至而身
心之所喪者多矣究之古人之論其理常昭於千古而
彼之所非議古人者卒不能行其所獨是也孔子曰我
非生而知之者好古敏以求之者也又曰述而不作信
而好古夫以孔子之神聖而一則曰好古再則曰好古
絶未嘗有一端辨駮古人者惟汲汲皇皇以深窮其理
遵循其訓而已此其故何也夫亦曰我之學於古者求
其有益於吾身吾心云爾豈以是求異於古人為哉慨
自孔子殁而異端邪説紛爭竝起互相牴牾大道愈晦
於是不知而妄作肩相望也頼有宋濂洛關閩諸儒起
而闡明經學聖人之道復著使後之人篤信其説以求
古人之所為是者是亦世道之幸矣朕故作此解以導
世之惑於異學者
　　八議解
嘗讀周禮小司宼以八辟麗邦法曰議親議故議賢議
能議功議貴議勤議賔竊歎古聖人之統馭臣下何仁
至而義盡也無論堂陛相得之時歌蓼蕭賦湛露藹然
其有禮意焉卽為之臣者職業或有所忝以罪戾貽羞
勢不得不繩之於法而猶必多為之解以君子長者之
道待之夫豈聖人之有所私於其間而故以屈天下之
法哉特以親故賢能功勤貴賔八者皆素所倚毗而禮
貌之者也若一旦有罪竟與疏賤之儔輿𨽻之輩同罰
而竝辱非所以厲廉恥而彰仁恩也故嚴其防於五刑
而通其權於八議語曰禮義節廉以治君子又曰履雖
鮮不加於枕冠雖敝不以苴履言乎貴賤之有體也秦
用申商之術行督責之令耑尚峻法治以大壞漢初猶
有餘風至文帝用賈誼之言而大臣遂有廉恥自重者
朕禮遇臣下惟期其砥礪於無過卽間有微眚亦不忍
斥言之也庶幾百尔卿士其爭自勉於道義之途而漸
有禮讓之風焉由是而往將八議亦可存而弗論也夫
　　鄉舉里選解
取士之塗古今異制得失之數可考而知也古者大司
徒以三物教萬民而賔興之德行居其二而藝居其一
五禮六樂之文不先於知仁聖義孝友睦婣也春秋衰
世齊桓霸主而國語所載正月之朝親問鄉長猶必以
慈孝賢仁為選首此古人鄉舉里選之法惇本而崇實
得人所以盛也自科舉之法行上之所以求士與士之
所以自見相率而趨於記誦之學文辭之末由是古制
大變而得人之效衰矣夫十步之間必有茂草十室之
邑必有俊士天之生才豈以世為厚薄而後世之人才
寖不及古者法使之然也然欲盡廢貢舉而復鄉舉之
舊又有所不可蓋古之風俗純茂人心質樸故匹夫有
善可得而舉有不善可得而誅選舉一出於至公而無
狥名失實之患後世文巧日勝澆競滋多徵賁者或由
於勢利之交簡斥者或出於愛憎之口此九品中正之
法所以終不可行也雖然貢舉之不可廢者勢也非法
之盡善也必也愼簡有司嚴立程品取實學而汰勦説
崇雅正而削浮夸矯鑒其前違而課責其後效以無失
乎聽言觀行之意則庶乎其可以得人矣
　　以德為衛解
城郭之固足恃乎公輸之巧可仰而攻也河山之險足
恃乎五丁之勇可啓而乘也兵革之利足恃乎耰鋤棘
矜之子可起而抗也蓋天下大器也有天下大業也幅
員之廣人民之衆至遼闊而莫可紀極使必畫地而守
之家撫而户諭之其勢將不能終日聖人知其然故常
有道焉合天下之渙而不至於離為之本仁以育之率
義以正之忠信誠慤以行之哀矜惻怛以嘔喻之使夫
天下之人親之如父母肫然有不可解之誼如是而我
之所以為天下者亦庶乎其可以無患也故曰以力為
衞者一夫之雄也以險為衞者一國之守也以德為衞
者天下之所以善建而不拔也夫古之善為衞者莫如
　秦内之尺寸之兵毋得入殿廷外之罷侯置守収天下
　之兵銷以為鐘鐻卒之盜起於博浪之中禍及於齋宫
　之内當此之時非無衛也明之時其君皆深居九重狃
　於燕逸間以郊祀親行所乘輦皆用鐵絲為障以防不
　測然其究也羣盜竝起以至於亡此亦非備之不豫也
　故尚德則雖無周廬式道而可以為安尚威則雖有金
　城湯池不可以為固治天下者觀於此亦可以擇術矣
　
　
　
　
　
　
　
　
聖祖仁皇帝御製文集巻二十一
　欽定四庫全書
聖祖仁皇帝御製文集巻二十二目録
　　碑
　　　　聖感寺碑
　　　　賜一等公遏必隆家廟碑
　　　　黒龍潭重建龍王廟碑
　　　　賜廣西廵撫馬雄鎭墓碑
　　　　賜福建總督范承謨墓碑
　　　　中臺演教寺碑
　　　　東臺望海寺碑
　欽定四庫全書
聖祖仁皇帝御製文集巻二十二
　　碑
　　聖感寺碑
　夫以北極神京西山勝地峰巒迴互草木蘢蔥晴嵐霽
　雪掩映皇居秋水春華邀迎翠輦非徒百工職事瞻仰
　於斯實亦九州風土形勢所在其間招提梵宇極雕梁
　巨麗之竒精舍珠林盡繡桷紆迴之巧然松雲燈火不
　聞禪誦之聲泉石荒苔難覓經行之蹟故雖危甍聳漢
　上接雲霄而紺殿凝塵空頽歲月朕毎遊歴其處輒為
　致慨於衷平坡寺者僻處西南遥臨宫闕刻盤螭於玉
　砌丹碧流金塑寳像於琳宫煇煌映藻罘罳網户饑鴿
　時馴鈴鐸鳴檐野狐知肅迨時移物換雨圮風侵華榱
　作㸑已無往日之𢎞觀畫壁成泥誰識當年之璀璨寺
　僧海岫篤實持躬勤勞砥行簞瓢布衲林中不演三車
　瓦鉢芒鞵胷次時䖍五戒十載經營重新殿廡六時功
課繼廣門庭遂使清宵梵唄蕭疎盡入寒空向曉鐘聲
颯沓仍隨秋雨浮屠之傳於斯無媿朕萬幾有暇七校
偶過省耕省歛時駐蹕於兹山一豫一遊再撫臨於其
地詢知本末感
佛慧之重光鑒彼勤劬啓聖功於匪懈更名聖感特賜
宸書欲使遐邇具瞻臣民共識豈若崇祀作佞開愚甿
奔走之端惟曰致敬而遠法往聖格思之道勒諸貞珉
垂感㑹於千秋記注瑶編志心期於一日臣工上下咸
悉朕懷
　　賜一等公遏必隆家廟碑
孝昭皇后壼德攸宣倫情肫篤念父母鞠育之勤思祠
宇春秋之祀朕嘉其意遣官督理後二月皇后已崩十
七年十二月工作告成因諭内閣詳考明代實錄允符
典例特賜碑文勒諸貞石粤稽往代臨御萬邦必敦九
族宫闈化洽内輔惟賢眷祐之隆宜崇曠典以篤椒親
道至備也孝昭皇后仁孝性成溫恭德著久存屺岵之
思每深霜露之感尔一等公遏必隆同妻縣主敬慎齊
家洽謙沖之令望肅雍秉訓誕淑慎之坤儀是當錫以
丹堊享以蘋蘩爰命冬官董其興作事方行乎二月哀
忽動於六宫未遂之志朕甚悼焉念尔勲戚大臣兼核
歴朝典制落成之日用賜豐碑昭國家不遺故舊之恩
示皇后永懷顧復之念光流泉壤堪為戚屬之羽儀名
列丹青不愧綸言之奬賚凡尔子孫克保無斁欽哉
　　黒龍潭重建龍王廟碑
傳曰神有功德於民則祀之能捍大患禦大災則祀之
非此族也不載祀典朕自御極以來夙興夜寐惟思稼
穯為小民之依所期時和歲豐嘉生樂育然年穀順成
雨澤是資詩曰琴瑟擊鼔以祈甘雨信乎
天心仁愛亭毒萬物而協靈効順優渥霑足之應皆有
神焉以司之亦如分猷布澤之無敢曠厥職焉距京師
西三十餘里金山之麓有潭泓然以深不泛不涸前代
時以亢旱禱望其地輒能興致靈雨因名黒龍潭焉潭
之側倚山瞰壑舊有祠宇以祀其神朕數以祈雨駐蹕
於兹爰謀式廓其廟貌以昭靈貺而敬民事今者四郊
之内雨暘時若歲登大稔工適告成惟神之功德實能
膏澤田疇以福庇生民揆諸捍患禦災之義莫大於此
用是勒諸貞石垂示無窮寧不偉歟
　　賜廣西廵撫馬雄鎭墓碑
朕惟臣子之誼大節為重然平居無事之時人人侈談
忠義一旦臨事而為國捐軀確乎不奪者蓋寡則所稱
成仁取義之士國家得之宜何如褒崇焉尔馬雄鎭洊
歴禁近簡授節旄恪共之譽有聞綏輯之功斯著豈意
叛藩逆命怙惡弄兵急變起蕭牆之中孤城介桂嶺之
外聲阻援絶形絀勢危尔則以死自持抗詞罵賊遂觸
兇怒横致幽囚然猶志切輸忠力圖滅宼間關遣子萬
里來歸慷慨上書一心罔貳丹誠旣通於王室闔門咸
殉於巖疆節挺氷霜歴四年而益厲操堅金石經百折
而不撓可云烈矣嗚呼惟見危乃知授命之不易疾風
勁草繄尔一身實荷綱常之鉅朝廷養士數十年有臣
如此庶無負焉朕用旣憫且嘉特考彞憲賜諡文毅躋
以崇階爰勒貞珉昭示來世凡屬臣僚聞風興起咸思
自勵尔之為功世道豈淺歟康熙二十一年正月二十
六日
　　賜福建總督范承謨墓碑
朕惟朝廷簡畀重臣授以封疆之任平時則竭誠殫力
以靖厥職猝逄事變則有凛乎不可犯確然不可奪之
節舍生取義流光天壤古所謂不二心之臣如此而已
尔范承謨名臣之子奮迹甲科入侍禁林出典節鉞咸
有聲績著於當官洎閩疆蒞鎭之年值狂豎盜兵之日
宼起門庭禍生肘腋智未及施勇不暇展而尔志恥倖
生義無苟免奮身罵賊誓不共天遂致闔室幽囚三年
拘繫阻敓其衣食廹脅以甲兵兇燄彌張貞操愈勁卒
蹈白刃以作完人慷慨從容兼有其美兹者底定疆陲
申明命討罪人斯得臣節益昭倍深軫悼之情特厚飾
終之禮寵以隆秩諡曰忠貞嗚呼褒忠顯善帝王治世
之大權恩命疊頒朕曷有私於尔以培正氣以植人倫
庶使選愞之士覩盛典而知興慕義之夫聞休風而加
勸勒諸貞石其永有譽於無窮哉康熙二十一年四月
二十六日
　　中臺演教寺碑
五臺之山高出雲代然不與岳鎭之列山經禹貢以及
道書所稱洞天福地均莫之載蓋自昔為釋子所棲故
與峨嵋普陀號三靈山之三山者或在海上或當巴蜀
險遠之區惟兹山峙神京之右千里而近宜登陟者較
多焉朕嘗覽觀載記謂兹山東有離岳火珠西有麗農
瑶室南有洞光珠樹北有玉澗瓊枝中峰則有自明之
金環光之璧是靈秀所鍾中臺為尤異矣臺高三十有
九里游者至是必思憩息之地此自唐以來演教寺之
所由建也山峻多風寺久傾圮朕爰命工拓而新之譬
諸於物澤雉十步一啄百步一飲鵬之飛九萬里而扶
　摇六月而息其遠邇高下雖殊方其息自適之情則一
　也朕之命新兹寺亦欲登是山者咸有自適之樂焉爾
　　　東臺望海寺碑
　周官職方氏掌天下之圖辨九州之國州表一山以為
　鎭躋其巓可以望海者則揚之㑹稽兗之岱青之沂幽
　之醫無閭凡四山焉惟岱距海較遠登日觀望扶桑其
　岧嶤峻極尤非他山可比也五臺隷幷州州境無海而
　臺之東峰以望海名蓋雲中上黨晉地踞天下之脊山
　之麓旣高而臺之高復三十餘里龍泉以東岡巒陵阜
　皆處其下遠瞰滄瀛諸州景光惝恍儼若紫瀾浩淼與
　青顥之氣混涵相接記稱旭日方升望大海若陂澤信
　有以哉臺有寺榱棟桯桷不蔽風雨朕省方登此命加
　修葺復其初制蓮臺法相固極莊嚴已四方之人得於
　焉信宿縱睇溟渤之朝暾以視夫岱宗日觀又何多讓
　耶遂礱片石文以紀之
聖祖仁皇帝御製文集巻二十二
　欽定四庫全書
聖祖仁皇帝御製文集巻二十三目録
　　碑
　　　　南臺普濟寺碑
　　　　西臺法雷寺碑
　　　　北臺靈應寺碑
　　　　賜江南江西總督于成龍墓碑
　　　　至聖先師孔子廟碑
　　　　孟子廟碑
　欽定四庫全書
聖祖仁皇帝御製文集巻二十三
　　碑
　　　南臺普濟寺碑
　南臺世傳文殊示現之處也臺當山之陽地稍暄暖金
　蕖日菊佛鉢之花生徧崖谷若錦繡之相錯故其峰曰
　錦繡之峰峰有寺曰普濟蓋宋所建云佛氏之教息心
　淨業以獨善其身而文殊所願在饒益衆生布施以廣
　仁義持戒以守信忍辱以為謙精進以施敬禪定以守
　靜智慧以通理其慈惠之心有獨𢎞者自漢以來清凉
　之山代有精舎至宋之十寺為國祝釐恒賜詔褒答載
　籍傳之所從來久矣山之僧棲巖飲澗以自甘惟守其
　師之説以獨善其身寺有圮者力不能興葺也朕登南
　臺乃命復新普濟寺以居僧徒之息心淨業者俾祝釐
　於是登臨者覩象教之精嚴慈惠之心可以油然而生
　矣
　　西臺法雷寺碑
朕聞鷲嶺蜂臺不少水晶之域鵠林鹿苑恒開金粟之
園莫不獻露裛之千花蔭春浮之䨇樹廼有龍湫抱鉢
偕猿鶴以高栖燕子成龕捫藤蘿而直上况夫竺法蘭
之初地舊是花宫勾龍爽之畫圖羣推紫府緗蓮照野
智炬長然青豆開房精廬用結西臺絶頂有法雷寺焉
方廣化城文殊密宇琉璃布地霄鄰挂月之峰栲栳名
山磴轉千雲之石僊人五百青髻曾遊沙界三千玉毫
盡撤指修蛇之負壑恒嶽匪遥數歸雁之銜蘆并門在
下朕對清凉之勝景招閶闔之長風北瞻則畢月昴車
西顧則參旗井鉞憫此伽藍久廢飭其瓴甋重新紺馬
銖衣長轉相輪於雲表桐魚茶版仍流清響於山椒庶
使龍象行時金閣逺符大厯狻猊坐處神光復現元和
云爾
　　北臺靈應寺碑
清凉山左鄰恒嶽右接天池環基五百餘里五峰竦峙
而北臺為最高歲癸亥二月朕鑾輅西巡登其層巘雲
氣生舄履之下開合萬變時春雪方霽青霄夐絶天風
颯然所謂身歴清靜之域目睇澄鮮之境心遊太古之
地盈縮造化吐納顥氣冷然善也臺名叶斗峰舊有靈
應寺丹青虧剝杗廇欹傾朕念衣緇之流不外仁義以
為教故熙隆之代亦所不廢矧曼殊化宇恒著感通逺
邇之人蘄嚮久矣爰命崇其陛戺飾其題楶土木瓦石
丹堊金碧之需財自内出不渉經費工以傭給役弗違
農是以工敏於事而民若不知秋八月告落成焉董事
之臣請製文勒石以志之用以上昭景福於
慈闈下廣嘉惠於兆庻埀示於億萬斯年爾
　　賜江南江西總督于成龍墓碑
朕讀周官六計獘吏曰廉善亷能廉敬廉正廉法廉辯
吏道厥惟廉重哉朕用是審觀臣僚有眞能廉者則委
以重寄錫以殊恩所以示人臣之標準也尔于成龍秉
心樸直蒞事忠勤而考其生平廉為尤著以故累加特
擢皆朕親裁蓋㧞自庶官之中洊授節鉞之任尔能堅
守夙操無間初終古人脱粟布被或者嫌於矯偽尔所
謂廉本於至誠聞尔之風可以興起乃不憖遺忽焉奄
逝日者省方察吏南及江表采風謡於草野見道路之
謳思清德在人於今不泯惟尔之廉天下所知朕俯合
輿情載褒勁節旣考名副實諡曰清端𦵏祭以禮又晉
之崇秩賜予有加恩卹尔子嗚呼人臣行已服官事主
之道尔可謂有始有卒者矣顧不可以風世也歟
　　至聖先師孔子廟碑
朕惟道原於天𢎞之者聖自庖犧氏觀圖畫象闡乾坤
之祕堯舜理析危微厥中允執禹親受其傳湯與文武
周公逓承其統靡不奉若天道建極綏猷夐乎尚矣孔
子生周之季韋布以老非若伏羲堯舜之聖焉而帝禹
湯文武之聖焉而王周公之聖焉而相也巋然以師道
作則與及門賢喆紹明絶業教思所及陶成萬世伏羲
堯舜禹湯文武周公之統惟孔子繼續而光大之矣間
嘗誦習詩書之所刪述大易之所演繫春秋之所筆削
禮樂之所修明本末一貫根柢萬有殆與覆載合其德
日月竝其明四時寒暑協其序焉故曰仲尼之道一天
道也朕敬法至聖景仰宫牆嚮往之誠弗釋寤寐歲甲
子十有一月時邁東魯躬詣曲阜展修祀事復謁聖墓
循撫松栝儀型在望僾乎至德之親人也朕忝作君啓
牖下民深惟夫子師道所建百王治理備焉舍是而圖
郅隆曷所依據哉因勒文於石彰朕尊崇聖教以承天
治民之意系以辭曰
遐哉三五維辟之式於皇尼山師道允植天畀木鐸覺
彼羣生百行以正六籍以明賢邁唐虞聖則河洛綏和
動來文博禮約性天峻極倫教孔彰學昌洙泗統歸素
王炎漢崇儒少牢用饗厥後賢君高山是仰予懷至聖
蒞彼東方音徽云邈道德彌光鬱鬱塋林峨峨祠殿企
慕安窮羮牆如見泰岱匪高東海匪深敬揚懿軌終古
式欽
　　孟子廟碑
自王迹熄於春秋聖人之道或幾於泯滅卒之晦而復
明歴千百世而不敝者恃有孔子也孔子沒百有餘年
寖假及於戰國楊墨塞路禍尤烈於曩時子輿氏起而
闢之於是天下之人始知誦法孔子率由仁義斯道之
有傳至於今賴之是以後世學者如韓愈蘇軾之徒咸
推其功以配大禹而閩洛之儒咸尊為正學之宗傳烏
虖盛已夫洪水之禍止於人身已爾楊墨之禍隱然直
中於人心不有孟子使楊墨濫觴於前釋老推波於後
後之人雖欲從千載之下探尼山之遺緖其孰從而求
之因推述厥義刻文於石俾揭於鄒之廟其文曰
尼聖旣往夐矣音徽後百餘歲聖緒寖微尚異實繁楊
墨競煽䧟溺之禍酷於昏墊惟子輿氏距跛放滛以承
先聖以正人心述舜稱堯私淑孔子正學修明百世以
俟不有是者斯道孰傳宇宙晦霿萬物狂傎我讀其書
曰仁曰義遺澤未湮聞風可企嶽嶽亞聖巖巖泰山功
　邁禹稷德參孔顏刻石兹文於祠之下誦烈颺休用告
　來者
　
　
　
　
　
　
　
　
　
　
　
　
　
聖祖仁皇帝御製文集巻二十三
　欽定四庫全書
聖祖仁皇帝御製文集巻二十四目録
　　頌
　　　　福陵頌(幷序/)
　　　　昭陵頌(幷序/)
　　　　孝陵頌(幷序/)
　　　　大德景福頌(并序/)
　欽定四庫全書
聖祖仁皇帝御製文集巻二十四
　　頌
　　　福陵頌(并序/)
　惟
　上帝鑒觀下民誕畀神聖俾立君極以開闢草昧埀統
　億祀非甚盛德曷克應天順人而締造鴻業焉我
　太祖高皇帝聰眀睿知本於性生英武勇略迥不世出
　故能躬著戎衣手提尺劒而疆宇日拓丕受景命顯庸
　東國騰威區夏雖太王之居岐翦商文王之江漢歸化
　未足方斯赫濯也予小子仰荷
　列聖丕基統御萬國昄章式廓隆古圖籍所莫覯矣然
　上跡
　聖祖當日一成一旅櫛沐風雨斬刈荆棘張彼撻伐順
　者綏之逆者殄之統壹羣部建元正位國始立焉旣乃
　鞠旅徂征遐邇讋服悉臣悉氓遂定鼎遼土而王業愈
光顯矣於戲盛哉惟
天生
聖惟
聖奉
天我
太祖創業之艱如彼而埀統之逺如此豈非天實授之
而克荷厥休者哉予小子景仰謨烈奚敢忘紹述焉爰
作頌曰
於昭
太祖誕膺景命允武允文體協仁聖天罰恭行赫然割
正啓疆東海聿懷兆姓戰罔弗克威略如神德罔弗冒
桀驁咸臣受籙踐祚帝厯鼎新建官立制王路丕遵爰
誓六師濯征明國以少擊衆羣醜胥殛長驅鐵嶺墮彼
阨塞芒芒遼瀋隷我版域㑹極歸極乃建皇都大統肇
跡炳埀帝謨在昔湯文蹶起一隅先聖後聖同軌合符
皇哉龍興山川孔固
寢園崔嵬風雲盤互玉衣鐵馬百神衛護仰頌
先猷萬年錫祚
　　昭陵頌(幷序/)
國家垂厯服無疆之休類必有神聖開天肇興王業又
必有神聖繼體式廓鴻基故能經綸宇宙積功累仁保
世滋大我
太宗文皇帝挺濬哲之資蘊欽明之德紹膺寳位纘前
謨而光顯之外奮威武内修文教百度具舉臣民胥悦
於是南征則墮巖關繞明都耀兵燕趙鞠旅齊魯投鞭
渤海飲馬黃河六師安行莫我敢遏東征則誅貳綏服
朝鮮納款列為屛藩西征則三十五部厥角歸命貢賮
奉朔蓋其允塞之猷桓撥之略赫濯於覆載間矣乃若
惇九族惠元元郊圻以飭爵秩以班賞善宥過優禮勲
舊求賢之思若渴崇儒之化丕隆雖古帝德廣運曷以
加焉當是時義問炳爍仁風翔洽一統之規已裕矣猶
畫境息民俟天休命於戲皇哉盛哉昔殷祥長發而湯
受之周室本支百世而文啓之若我
皇祖詎有遜美予小子嗣承丕緖撫安海㝢以𢎞億萬
禩之業紹述
祖德敬揚
先烈廼作頌曰
猗歟
皇祖克配彼
天光被四表仁氾八埏旣受共球神人攸主至治洋洋
𢎞謨訏訏桓哉七萃撻彼南疆匪疚匪棘兆人是匡徂
征朝鮮爰渡鴨緑聲其攜貳綏其臣屬西荒千帳慕義
同歸鐘鼔始振稽顙莫違至化覃敷函夏率育
天錫大寳景命有僕曰崇儒雅曰叙彝倫五章五用式
迪俊民法度孔昭典常聿正嫓美唐虞惟后克聖建中
錫極詒我後昆皇皇大烈億祀彌尊肅望
山陵光華燀赫永言埀裕敬承靡斁
　　孝陵頌(幷序/)
蓋聞乾苞合契誕開長發之祥坤極毓靈永錫丕承之
祚是以溯若水者誦顓頊之遺風登穀林者仰陶唐之
餘澤莫不煒煌瑶牒炳爍珍符垂裕萬年流輝千載况
乎當紹庭之日篤纘緒之思覃厚旣深覲揚滋切者乎
我
皇考世祖章皇帝躬上聖之資啓維新之運宅中圖治
保大定功舞干羽於兩階武昭文洽受共球於萬國遠
至邇安峻德𢎞勲懿綱釀化至矣盛矣蔑以加矣肆予
一人嗣膺厯服方厪纂承之志彌深對越之心展謁
孝陵式瞻
園寢驚秋霜之始肅感春露之初濡光烈宣昭僾在見
聞之内聲靈赫濯儼然陟降之前敬申繼述之情用廣
敷陳之義爰拜手稽首而為頌曰
奕奕
孝陵蔥蔥佳靄多沛艾兮土脈淳和地靈清㤗無塵磕
兮五峰屏嶂三臺襟帶拱内外兮王氣如龍紫雲如蓋
紛來㑹兮猗歟
皇考陟降往來常在兹兮桂宫蘭殿繡磶文榱鬱參差
兮鸞旂羽葆蒼虯翠螭何葳蕤兮太和充溢景光淑熹
亘四維兮琬琰在房圖球在序神所處兮金穗宵明玉
衣晨舉永終古兮如接形聲如聆笑語我
聖父兮以妥以侑式垂懿舉昭來許兮我寵受之蕃衍
鴻龎命溥將兮紹聞衣德繼序其則不愆忘兮凝休篤
祜錫祉儲祥一人慶兮本支百世詒燕無疆祚靈長兮
　　大德景福頌(幷序/)
恭惟
聖祖母太皇太后躬備聖德
天錫純禧作配我
太宗文皇帝内廷翼贊肇造邦家誕育我
世祖章皇帝瑞應昌期撫綏函夏爰及小子纘承基緒
十有六載
恩勤鞠育莫罄名言訓迪𢎞深難於殫述蓋
皇天眷佑我國家篤生
聖哲母儀後昆以為積慶凝祥之本猗歟盛哉啓百代
之鴻圖樹千秋之懿則備累朝之孝養極四海之尊親
德福兼隆康寧壽考曠古以來未有若我
太皇太后之盛者也臣日侍
慈闈欽瞻
懿範戴天地而莫能窮其高厚仰日月而莫能繪其光
華顧念罔極深恩敢辭固陋敬颺萬一冀展微忱爰拜
手稽首而獻頌曰
天開景祚運際龎鴻
太祖啓宇嗣以
太宗文武神聖帝業光融惟
聖祖母大德嫓隆純仁至孝克儉克恭茂修内治佐厥
成功迨我
皇考誕膺天禄沖睿承乾海宇賓服允賴
聖慈劬勞顧復式訓寛仁垂型雍肅德洽萬邦恩流九
　族以天下養奄受多福越予小子大業祗承帡幪啓佑
　仰戴
　慈寧仁如天覆靜比坤貞𢎞綱大政懿訓是程勉以懷
　保惕以勵精孫謀宏遠壼教光亨漙愛宣慈秉禮度義
　端莊誠一萬善咸備穆處深宫含𢎞庶類德化殷流惠
　風遐曁
　顯號鴻名昭埀後嗣
　寳冊騰輝瑶編紀瑞
　聖人之配誕生
　聖人古惟太姒今兹比倫壽祺正茂休祉駢臻本支百
　世子孫繩振慶延家國光被臣民億萬斯年景祐常新
　
　
　
　
聖祖仁皇帝御製文集巻二十四
　欽定四庫全書
聖祖仁皇帝御製文集巻二十五目録
　　贊
　　　　至聖先師孔子贊(幷序/)
　　　　顏子贊
　　　　曾子贊
　　　　子思子贊
　　　　孟子贊
　　　　老子出關圖贊
　　　　畫馬贊
　　　　陳所翁畫龍贊
　　　　筆贊
　　箴
　　　　講官箴
　　　　督撫箴
　　　　祭酒箴
　　　給事中箴
　　　御史箴
　　　守令箴
　銘
　　　硯銘
　　　鼎銘
　　　屏風銘
　　　鳥鎗銘
　　　鳥鎗銘
　　　弩銘
　　　弩銘
　欽定四庫全書
聖祖仁皇帝御製文集巻二十五
　　贊
　　　至聖先師孔子贊(并序/)
　蓋自三才建而天地不居其功一中傳而聖人代宣其
　藴有行道之聖得位以綏猷有明道之聖立言以埀憲
　此正學所以常明人心所以不泯也粤稽往緒仰溯前
　徽堯舜禹湯文武達而在上兼君師之寄行道之聖人
　也孔于不得位窮而在下秉刪述之權明道之聖人也
　行道者勲業炳於一朝明道者教思周於百世堯舜文
　武之後不有孔子則學術紛淆仁義湮塞斯道之失傳
　也久矣後之人而欲探二帝三王之心法以為治國平
　天下之凖其奚所取衷焉然則孔子之為萬古一人也
　審矣朕巡省東國謁祀闕里景企滋深敬摛筆而為之
　贊曰
　清濁有氣剛柔有質聖人參之人極以立行著習察舍
道莫由惟皇建極惟后綏猷作君作師埀統萬古曰惟
堯舜禹湯文武五百餘歲至聖挺生聲金振玉集厥大
成序書删詩定禮正樂旣窮象繫亦嚴筆削上紹往緖
下示來型道不終晦秩然大經百家紛紜殊途異趣日
月無踰羮牆可晤孔子之道惟中與庸此心此理千聖
所同孔子之德仁義中正秉彝之好根本天性庶幾夙
夜勗哉令圖溯源洙泗景躅唐虞載歴庭除式觀禮器
濡毫仰贊心焉遐企百世而上以聖為歸百世而下以
聖為師非師夫子惟師於道統天御世惟道為寳㤗山
巖巖東海泱決牆高萬仞夫子之堂孰窺其藩孰窺其
徑道不逺人克念作聖
　　顏子贊
聖道早聞天資獨粹約禮博文不遷不貳一善服膺萬
德來萃能化而齊其樂一致禮樂四代治法兼備用行
舎藏王佐之器
　　曾子贊
洙泗之傳魯以得之一貫曰唯聖學在兹明德新民止
善為期格致誠正均平以推至德要道百行所基纂承
統緒修明訓辭
　　子思子贊
於穆天命道之大原靜養動察庸德庸言以育萬物以
贊乾坤九經三重大法是存篤恭愼獨成德之門巻之
藏密擴之無垠
　　孟子贊
哲人旣萎楊墨昌熾子輿闢之曰仁曰義性善獨闡知
言養氣道稱堯舜學屏功利煌煌七篇並埀六藝孔學
攸傳禹功作配
　　老子出關圖贊(趙孟頫畫/)
修身養夀古隱君子掌藏室書為柱下史清靜自正是
其大㫖宗周式微羣雄龍戰逝將去此八荒周徧徐甲
負笥青牛服韅關尹望氣物色候門和光抱一目擊道
存少留著書虚無是論元文旣宣解人亦寡入於無垠
廣莫之野去住兩忘物無害者吳興學士繪事肖神旣
寫道德又貌僊眞高古肅穆髣髴伊人神龍見首變化
莫同乘雲上下孰知其終至聖所名斯言我從
　　畫馬贊
大梁韓幹古之筆精寫此駿足千載如生紅光耀脣紫
豔承睫削玉霜蹄團花霧鬛乾維叶象房宿効形體中
儀式法合圖經鵠起鸞停風猋電駛不遇九方孰致千
里我聞在昔文德誕敷飛黃服皁騕褭駕車覽物心怡
披圖神往曾是權奇曾是俶儻南浮滇水北絶玉山利
兹地用充我天閑
　　陳所翁畫龍贊
雲龍騤騤衆物之靈暫行萬里少息千齡飛潛應候變
化無形乾爻九五取象君德時乘六位周流八極雲行
雨施品彚生殖爰有哲匠絹素經營僧繇䑛筆董羽研
精蜿蜒夭矯巧若天成嗟此好手聲價超越得水能飛
㸃睛斯活波濤騰涌煙霧滅没逺宅江海亦遊名都夏
王逺駕虞舜受圖命官紀年用表禎符德至泉水神物
乃下馴擾可豢奚俟摹寫祕藏斯巻以驗眞者
　　筆贊
文犀之植中山之毫絢以藻采潤以蘭膏翡翠其牀玉
璧其匣濡之隃糜翰染八法若墳若典若史若經奉以
撰述逸於汗青時維休昌誕敷文德弓矢載櫜彤管競
飭遐哉八表車書其同結繩云邈永資爾功
　箴
　　講官箴
予企至道覃思簡編朝夕討習禮茂講筵詩人有云顯
示德行啓沃惟賢庶幾金鏡尔列詞苑峨峨在廷細旃
廣厦論史談經體之行之朕躬是力載獻載替尔職宜
飭毋務勦説毋苟雷同毋繆於正毋悖厥中在昔大儒
稱先則古臯䕫是師言規行矩誼貴翼勵先正其心尔
苟勿欺吐辭足欽詎曰名義可以塗飾詎曰聖賢可以
蠡測關閩濂洛炳矣心傳撰述大㫖庠序宗焉用昭儒
修用𢎞教澤尔其勉兹尚無攸斁
　　督撫箴
芒芒方域分理需人岳牧之選實惟重臣寄以封疆千
里而逺地則星羅令猶風偃控攝文武統馭官司繩違
糾慢宣德布慈廉善是旌貪黷毋宥小眚是矜吞舟毋
漏彼昏而墨日削月朘或市徇縱以恣撟䖍澤不下殫
民隱罔恤政廼不和為時蟊賊曽是源濁而流則清曾
是表正而景則傾職汝之由是曰曠墜軫我元元保釐
奚賴天命天討我不敢私勗哉有位敬聽箴辭
　　祭酒箴
予敷文德式禮辟雍允維祭酒多士攸宗在昔有虞命
䕫教胄洎於成周升彼孝秀撫今區夏遵路陳常海域
遣子願齒膠庠尔長廼司表率匪易木繩斯直玉琢斯
器烝烝譽髦尔儀是型濟濟橋門尔訓是聆惟廉持躬
惟慎率屬佻達其懲戒董其勗皇矣謨典如鏗金鏞闡
揚罔盡則傚奚從毋矜而華導之誠正毋詭而趨範之
孔孟王化丕盛視乎成均苟隳厥職曷明人倫儒行克
臧汝績廼效黽勉詔媺助宣聲教
　　給事中箴
咨尔給事實專言職厥地惟親禁闥之側入納奏劄出
奉綸章清勤斯稱敬愼斯臧六曹有失汝其正之百僚
有邪汝其諍之予懷邦直謇諤足多庶兹有位胥用濯
磨罔逞已私小心乃集罔見近利不阿乃立勿流於黨
而苟為同勿懾於威而戾夫公道貴毋欺論尚執要棄
佞勵忠令聞始劭尔之無忝寵錫是承尔之弗率譴罰
是膺憲典丕昭視尔賢否靖獻克誠國恩孔厚毋曰秩
卑補闕拾遺夙夜匪懈勗哉攸司
　　御史箴
柱下一星列曜太紫其象維何今也御史淬厲風裁檢
齊霜紀下飭官方上參國是肅肅柏府峨峨豸冠其職
清要簪筆朝端百司有闕是繩是彈民澤或壅是宣是
殫汝不自克何以懲墨汝不自正何以糾慝毋畏强禦
毋縱殘賊庶幾夙夜邦之司直昔之法吏正色臺中為
我耳目効彼股肱馳聲簡册流美無窮敬之敬之罔不
克恭
　　守令箴
五等封建古今異宜郡縣之制百王同規壤地磐牙提
封棊峙大者一州小則百里有社有稷有民有人守令
何職職兹拊循勸農課桑宣條設教偃風以德從星惟
好毋營筐篋毋急簿書悃愊之治歲計有餘莫高匪天
而卑其聽莫愚匪民而智其性民不可掩天不可欺一
之不愼而戚自詒稽古治效嘉禾瑞麥勉能其官紹休
前迹
　銘
　　硯銘
鳳咮之姿龍尾之質雕焉琢焉登翰墨室如珪之方桓
信是率如璧之圓蒲穀是匹或巉而巖芙蓉崒嵂或潤
而泉玉膏湓溢腹坦而容目仰而出外斂其華中堅其
實端溪伊何縝密以栗銅臺伊何澤黝以桼靜兮不佻
動兮不軼研之隃糜運之不律磨礲性情發揮道術厥
功懋哉允惟迪吉
　　鼎銘
庖犧作鼎尚象太乙神禹鑄金九鼎崒嵂皇哉鼎義易
稱元吉㢲濟以離烹飪何飶享帝養賢位命凝一初象
維陰利其否出二克剛中是為有實陽居廼腹和而悔
失苟或比陰覆餗莫恤厥鉉伊何金玉其質大德保之
守以無逸
　　屏風銘
維爾卓立巍然嚮離亦稱斧扆亦名罘罳動而有則靜
而不欹端廉方直藩翰攸宜繄昔漢殿圖畫載披永言
好德納彼良規洎乎唐室十漸用裨大書作障釋兹念
兹予懷上聖治企無為南靣聽政埀拱於斯云何敢逸
廣列訓辭儗諸士史以獻典詩
　　鳥鎗銘
　範金為質石火中蘊體約用𢎞宣威制勝潛發其機愼
　持其柄摧堅擊逺聲光震迅翼我武功式臻耆定
　　　鳥鎗銘
　一器也體類戈㦸功逾矢礮當機迅發則星馳而電激
　落雲霄之勁翮殲林莽之軼材洵武功之良具更無所
　施而不宜
　　　弩銘
　珍木自南其理則直省括有度用以觀德
　　　弩銘
　夾也柔克唐也剛克不剛不柔兹器維則
　
　
　
　
　
聖祖仁皇帝御製文集巻二十五
　欽定四庫全書
聖祖仁皇帝御製文集巻二十六目錄
　　雜著
　　　　講筵緒論(計四十六則/)
　欽定四庫全書
聖祖仁皇帝御製文集巻二十六
　　雜著
　　　講筵緒論(計四十六則/)
　大學一書言明德新民誠修已治人之要道也千古君
　道之隆莫過於堯舜觀克明峻德以親九族平章百姓
　協和萬邦此正大學修身教家由家及國由國及天下
　之理然必已德既明而後可推以及人故大學以愼德
　為本
　古人有言反經合道謂之權先儒已有論其非者天下
　止有一經常不易之理權衡輕重隨時斟酌而不失乎
　經常之理此卽所謂權也豈有反經而可以行權者乎
　古稱慶都感赤龍之祥孕十有四月生堯此等事先儒
　常疑之正孟子所謂盡信書不如無書之意也蓋聖人
　不語怪以垂戒於世而後人猶有矯誣上天侈言祥瑞
　之事况敢從而啓之乎
前代治河皆以為宜疏決而放之海則永無河患但今
運道自淮以北必由黃河一百八十里而後達於運河
與古形勢不同則古説亦何可盡行也
論才則必以德為本故德勝才謂之君子才勝德謂之
小人司馬光之言洵為篤論
寛𢎞容納正所以開敢言之路而使人得盡其言舜之
大智全在於此
從來有生知有學知有困知而及其成功則一未有下
學既久而不可以上達者但功夫固不可躐等而進尤
不可半塗而止為山九仞功虧一簣此正謂半塗而廢
者也
孟子一書言仁義最為親切最為詳盡為功於後學不
淺
中庸言至誠至聖贊化育參天地制度考文之盛聲名
洋溢之逺可謂費矣究竟上天之載無聲無臭何其隱
也中庸之旨大約不外於費隱
前代所造渾天儀未嘗不善但世久法湮交食錯亂不
能枚舉曾講究古法新法故知其槩古法推算冬至及
日月交食多用積數因數多奇零盈縮虚實之難明不
能合於天新法多用餘數及濛氣差之類又驗之於測
景故較之古法僅能與天象相合
咨詢固宜廣攬而衆好之必察焉衆惡之必察焉又不
可不詳加審辨也
唐人詩命意高逺用事清新吟詠再三意味不窮近代
人詩雖工然英華外露終乏唐人深厚雄渾之氣
書謂刑期于無刑古來任人而不任法故常原情輕重
未嘗膠於一定所以宥過無大刑故無小後世人情巧
偽日滋輕重大小不得不斷之一定之法此亦勢之不
得已也
大禹謨帝德罔愆一節常涵泳理㑹其贊帝舜如天之
仁該括已盡如與其殺不辜寧失不經二語覺聖人慈
愛惻怛之意千載如見
儉以成廉侈以致貪此乃理勢之必然者
國家刑法之制原非得已然懲警奸慝又不可無毎於
刑法必反覆祥愼期於至當未嘗一事有所輕忽
人臣進言固當直切無隱人君納諫尤當虚懷悦從若
勉聽其言後復厭棄其人則人懷顧忌不敢盡言矣毎
閲唐太宗魏徵之事歎君臣遇合之際千古為難魏徵
對太宗之言臣願為良臣毋為忠臣嘗思忠良原無二
理惟在人君善處之以成其始終耳
朕毎有巡幸卽留心訪察民間利獘政治得失如河工
一事屢年衝決雖由水勢泛溢亦間有不肖小吏利於
興工往往為此旋修旋決遂成河患若竟聽之入海則
運道淤塞不通近簡命河臣董理辨其水勢疏其故道
嚴察下吏重其考成果能實心行之庶或一勞永逸
閲禹貢註中所釋九河諸説紛紜亦無確見大約書史
經秦火以來上古事已難於考証後人以意求之豈能
脗合
曩巡幸薊州盤山時侍臣奏盤山佛寺有佛骨佛牙因
言佛牙闊二寸許長過之比諭之曰古所謂聖賢皆與
人無異故學堯則可至於堯學舜則可至於舜能忠則
為忠臣能孝則為孝子此聖賢所以可貴也若尔所言
佛牙之大如此則佛本天地間奇異之人生來便不可
學又何用尊奉為哉言者無以對
雍州西北之地古稱沙漠向來人跡罕通是以紀載所
傳多未詳確今皆奉車書往來故知之獨詳大約甘肅
之西從長城外至四川松潘止十餘日可達導江雖始
於岷山其實江源尚在茂州之西至岷山始大耳黃河
自積石北流為河套之地至延安府入陜西境其地亦
不甚逺今阿爾多斯固山之地卽是也
言治河者謂宜順其入海之性不宜障塞以與之爭此
但言其理耳今河決在七里溝去海止四十餘里若聽
其順流入海旣可不勞人功亦且永無河患豈不甚便
但淮以北二百里之運道遂成枯渠國計所關故不得
不使其迂廻而入淮河之故道此由時勢與古不同也
古人所謂民可近不可下者卽孟子所謂民為貴之意
蓋天視自我民視天聽自我民聽斯豈非邦本之謂乎
臨民以主敬為本昔人有言一念不敬或貽四海之憂
一日不敬或以致千百年之患禮記首言毋不敬五子
之歌始終皆言敬愼大抵誠與敬千聖相傳之學不越
乎此
今人沿於明季陋習積漸日深清操潔已難言之矣職
守亦多至曠怠罕能恪勤朝廷良法美意往往施行未
久卽為叢獘之地常欲化導轉移毎患積習之難去也
書言推亡固存此正中庸所云因材而篤栽培傾覆之
意王者體天心以為賞罰正宜如是
人君以天下之耳目為耳目以天下之心思為心思何
患聞見之不廣觀舜以好問好察而稱大智則知自用
則小者正與之相反矣
書中義理原自完備惟在詮解明白加以反覆玩味自
然㫖趣無窮若多為援引反致書理不能豁然矣
嘗觀古來帝王如唐虞之都俞吁咈唐太宗之聽言納
諫君臣上下如家人父子情誼浹洽故能陳善閉邪各
盡所懷登於至治明朝末世君臣隔越以致四方疾苦
生民利獘無由上聞我
太祖
太宗
世祖相傳以來上下一心滿漢文武皆為一體情誼常
令周通隱微無有間隔一遊一豫體恤民情創作艱難
立萬世不易之法朕雖凉德上慕前王之盛事凛遵
祖宗之家法思與天下賢才共圖治理常以家人父子
之誼相待臣僚罔不兢業以前代為明鑒也
人君出入警蹕固宜嚴肅朕見明朝之君高居深宫過
於安逸凡郊祀偶出所乗之輦皆鐵絲作幃以防不測
人君臨御天下以四海為一家當使遐邇上下傾心歸
慕若刀矢可加於輦幄之中則人心離貳雖鐵壁何益
故古來賢聖之君尚德不尚威也
詩以吟詠性靈如唐太宗諸篇未有不以天下黎民為
念者
歐陽修憎蒼蠅賦題雖小喻讒人亂國意極深長毎喜
讀之
君臣之際當使情誼浹洽則下志得以上通孔子所謂
君使臣以禮孟子所謂君之視臣如手足皆此義也
書云德無常師主善為師善無常主協于克一此節大
㫖不外博約之義嘗閲直解有云聖人之取善如冶人
之鍊金或取之於沙或取之於水曾無定在所謂德無
常師也迨旣鎔鍊之後沙者忘其為沙水者忘其為水
但見其為精純之金所謂協于克一也此喻可謂明切
世風澆漓人皆不能潔已自愛故今日求操守廉介之
人甚難或僅能自守而其才不克有為當理繁治劇之
時又苦於不能肆應可見人才之難也
昔人曾有論高宗以舊勞于外幼居民間當必久知傅
説之賢而思用之恐人未信而託為帝賚之言此論甚
是蓋恐後人藉口神奇以開矯誣之漸也
端人正士當與之日親自有啓沃開陳之益此古人所
以重朝夕之納諫也若小人日近則不覺其損而自損
矣
講書以明理為要理旣明則與古人之説無往不合此
所謂一本散為萬殊萬殊歸於一本博約兼資之道也
自幼讀書凡一字未明必加尋繹期無自欺不特讀書
為然治天下國家亦不外是也
書云惟斆學半此句有二説一説自學與教人功居其
半一説教者之指授僅示以半其餘必待學者之自悟
直解亦主後説註以其近於禪家解悟機鋒而闢之是
也
異獸珍禽雖古人所不尚但西洋逺貢來京跋涉艱阻
多歴歲月誠心慕化良為可嘉却之非柔逺之道故留
畜上林非侈苑囿之觀也
　讀書以有恒為主積累滋灌則義蘊日新毎見人期效
　於旦夕常致精神誤用究歸無益也
　嘗詳覽古人詩文造語精微才學兼到閲之似易傚之
　甚難故云讀書萬巻方能下筆有神更須善運古人於
　筆底化陳腐為清新斯為盡善
　人君惟敬修其德以與天意相感孚不必指何事為何
　德之應總之和氣致祥乖氣致戾乃古今不易之恒理
　遇祥益謙遇災知儆乃人君應天之實事亦無時不致
　其謹凛而已
　通鑑前編所引諸説雖皆古人遺書但不若朱子綱目
　切要純正
　古史中如黃帝鼎湖乘龍及周穆王宴於瑤池之事皆
　非正史所傳雖文章中嘗採用之不過資其華藻以新
　耳目其實不足信也
　
聖祖仁皇帝御製文集巻二十六
　欽定四庫全書
聖祖仁皇帝御製文集巻二十七目錄
　　雜著
　　　　講筵緒論(計三十九則/)
　欽定四庫全書
聖祖仁皇帝御製文集巻二十七
　　雜著
　　　講筵緒論(計三十九則/)
　經學在於切實通明折衷諸説史學在於始末淹貫論
　定是非二者皆確有証據難於支離其説故必由積累
　之功涵泳之久較之詞章之學其難易固不同也
　書云不役耳目百度惟貞孟子所謂耳目之官不思而
　蔽於物物交物則引之而已正心思為耳目所役之意
　始為所引漸為所役勢有必然
　康誥一篇言修德保民之要極為詳備如明德新民如
　保赤子惟命不于常等語大學多引用之今繹觀其訓
　諭諄切文詞古奧具見三代聖賢咨儆之意
　書云要囚服念五六日至于旬時古人又稱再斯可矣
　若斷獄而至于旬時不决固愼重之意又恐獄久淹則
　易滋弊古人之意惟求其眞知灼見而無疑獄之為難
也酒誥中數節似寛而實嚴正古人治世之微權也
近日小民蓄積匱乏一遇水旱遂爾捐瘠莫支幾塡溝
壑此皆豐稔之年粒米狼戾不能儲備之故也
古人常云三年耕必有一年之積九年耕必有三年之
通此先事預防之至計所當講求於平日者
自古帝王崇信方士以求神仙者不可勝數如唐之憲
宗武宗宣宗皆餌金石之藥以求壽考而不知反以自
戕其生覆轍相尋而不知悔者昔人毎深歎其愚此皆
未知無逸可以致壽聖賢原有切實可信之理也
朕自沖年臨御以來民間疾苦及貪吏弊竇留心體察
已久其中情獘知之素矣但念君德莫大於有容治道
莫尚於能寛故毎事務存矜恕其有自罹於法者尚不
忍置之重典誠恐近於苛刻有乖體恤臣工之至意也
朝廷設立科道原寄以耳目重任邇來民生困苦朝廷
之德澤不能下究科道各官於國計民生之大實心講
究確切敷陳者寥寥無幾但將六部現行之事指摘紛
更希圖塞責冀免春秋年例處分其在朕前所奏皆若
至廉至公及考其行事狥私自利者不可勝數所謂耳
目之官風紀之任豈不大負厥職哉近日貪私之獘滿
漢皆然滿人聚處京城形迹尚為易見漢人散處外郡
往往有田宅彌連州縣挾其冨厚之勢侵凌小民有司
莫敢詰其非者科道官寧不知之而不聞有所糾叅舉
發此皆言官溺職民生失所之由也
天下國家事莫不有大小重輕之勢故凡事當權衡折
衷必務從其大者重者今言官論事論人多指摘瑕疵
但見及一偏而於大局全體所關不能審度其輕重卽
如用兵之地督撫大吏職任至重至其製備鞍馬招募
技勇激賞將士以及供餽官兵之費勢與内地不同儻
復事事苛責恐隳其任事之心亦將何以展布其手足
若兵興時用之兵休時遽黜之亦非所以慰勸勞臣且
言官毎事惟知推諉獨不思身在㑹議㑹推之列何不
可直陳於事前而必待推過於事後乎若其始或知而
不言或有所畏而不言皆非實心任事之道也
近日外吏可謂極難營私者固不免於糾叅卽有守正
者又多不為人所容若因一時之彈覈而遽置於重典
常恐有寃抑可矜故毎兢兢然愼之
近日民生貧困家給人足之樂遠不及於古而風俗之
奢靡日甚向嚴加禁止漸有規模自兵興以來稍弛其
禁誠恐奉行不善或至擾民毎思足民良法終無逾於
此
嘗閲明宣宗實錄其奉事母后和敬有禮至今覽之猶
足令人感慕朕常思先王以孝治天下故夫子稱至德
要道莫加於此自唐宋以來人君往往疎於定省有經
年不一見者獨不思朝夕承懽乃家庭之常禮且天倫
至性何嘗以貴賤殊也
觀古廢興之際如夏商之桀紂周之幽厲所以墜失天
命皆其自取後世亦有無大失德而隕覆其家國者如
明之崇禎年間是也皆由其臣子背公狥私處言路者
變易是非淆亂可否曾無實心體國之人故至此耳
嘗觀明仁宗宣宗時用法皆極寛平毎思人君承天子
民時育萬物自當以寛厚為根本始可成敦裕之治但
不可過於縱弛所貴乎寛而有制耳
國家財賦出於民民力有限當思撙節愛養則國家常
見其有餘毎見明季諸君奢侈無度宫中服食及創造
寺觀動至數十萬我朝崇尚樸質較之當時僅百之一
二耳
嘗閲歴代史册見開創之初及守成之主政簡治約上
下臣民有所遵守末世君臣變亂成法朝夕紛更終無
補益所謂天下本無事庸人自擾之耳
讀古人書當審其大義之所在所謂一以貫之也若其
字句之間卽古人亦互有異同不必指摘辨駮以務求
伸一已之説
聖人立言必渾淪切實後人求其説而過之毎蹈虚寂
之獘如釋老之書朕向亦曾流覽深知其虚幻無益於
政治易曰有君臣父子上下然後禮義有所措今釋道
之教棄絶五倫根本既失其餘言論更何著落易曰天
地之大德曰生天地人竝列而為三才今釋道之教生
生之理已絶是使三才且有時而窮此皆其大體錯謬
不待辨而自明者也
自十二年用兵以來嘗取前人韜略武備等書閲之亦
皆紙上談兵無益於事間有用符呪法術者尤屬不經
我朝用兵自有調度且號令嚴明人人具有勇敢之氣
卽公卿士夫皆嫻戎馬故所向多能成功王者之師行
之以正豈藉詭譎之術哉
嘗聞明宫闈中食御浩繁糜費不貲掖庭宫人幾至數
千此皆可為深鑒朕思人主惟能自檢束恭謹則貴者
益貴易所謂謙尊而光也若惟知侈縱反不覺其可貴
矣我
祖宗相傳以此為訓朕恒用是凜凛
嘗聞明宫掖中人數甚多往往饑寒不恤鞭笞無度因
而致斃者亦甚衆小有營建動費鉅萬以本朝各宫計
之尚不及當時妃嬪一宫所用之數本朝自入關定鼎
以來外廷軍國之費與明代略相髣髴至宫中服用則
三十六年之間尚不及當時一年所用之數蓋深念民
力艱難國儲至重鑒彼侈靡之失𢎞昭敦樸之風古人
云以一人治天下不以天下奉一人常思此言而不敢
過也
祖宗以來累代相傳家法巡幸所至尤以勞費為慮我
太宗皇帝時毎車駕所歴一切御用之物皆辦自宫中
凡扈從之人絲毫不以擾民朕偶有廵幸惟守成憲誠
恐駐蹕之地侵擾官民也
朕觀明世宗時廷臣爭執者莫如議禮一事然兹事折
衷最難總由世宗為興獻王長子而興獻王又别無子
嗣則世宗尊崇之議未為不當父子天性至恩恐難盡
以義屈情也
履霜堅氷之喻可謂切至司馬光作通鑑託始於周以
三晉為諸侯而首發論斷極言防微杜漸之宜謹正闡
明此爻之義千古治亂不能出其範圍後世如莽操之
禍總皆由辨之不早耳
易理雖變化無窮而歴觀諸卦實有一貫之義大約審
爻位之陰陽辨剛柔之中正而吉凶悔吝之數卽不外
乎此矣
易卦中大象言簡義該獨扼一篇之要如乾之自强不
息坤之厚德載物䝉之果行育德師之容民畜衆全卦
之義蘊不越乎此尤當尋繹
三代井田之法寓兵於農正易所謂容民畜衆也自兵
農旣分勢難復合後世有欲於曠閑之壤倣古行井田
之法者不惟無補於民正恐益滋煩擾天下事興一利
不如去一獘之為愈增一事不如省一事之為得也
古車戰之法其廢已久由今思之不獨山林原隰難於
馳驅卽平衍之地亦不易用蓋一車之中左主射右主
擊刺居中者主御或有一人不用命則勝負所關不小
此後世所以難行也
古人紀一事當觀其要㫖所在如郭隗市駿之語見求
士不可以不誠甘茂投杼之言見任人不可以不信此
要領處尤不可不知也
久亂之民思治秦民日在湯火之中沛公入關首行寛
大之政與父老約法三章民心旣歸王業根本已定於
此
漢高帝之待韓信不能如漢光武宋太祖之待功臣者
亦時勢不同也光武宋祖之時功臣歸於京師無握兵
之權無震主之勢故保全之尚易韓信居楚兵柄在握
天下初平人心未定高帝収之亦非得已總由所遇之
時不同故所行亦各異耳
上古人心淳樸故鄉舉里選之法尚可以得眞才後世
人心日漓奔競日多若行古法於後世恐益滋其偽勢
不得不以科舉為重耳
古有八議之法議賢議貴議功議能正以養大臣之廉
恥而不輕加以戮辱古云刑不上大夫固所以敬大臣
亦所以尊重國體也
人臣之義以責難於君陳善閉邪為正叔孫通以為天
子無過舉因而成之是欲飾其君以無過之名而反䧟
其君於文過之實宜為後世所譏也
後人謂陳平周勃之對吕后若能與王陵同持正論未
必吕后之意不可回此蓋事後論人恒見其易耳吕后
以悍鷙之威當稱制之日欲王諸吕氣凌羣臣此豈平
勃諸人口舌之所能爭乎是以君子論事又當觀其世
也
嘗觀文帝以斷獄錢穀之數問宰相固為未當而陳平
對以一切有主者亦為未善二者乃國家之大務宰相
自宜振舉其綱領豈可云專責於所主乎
古者田以井授人皆自耕其田故室家殷阜而鮮失業
遊食之民後世富室之田跨連阡陌貧民代為耕耨是
以素無蓋藏一遇水旱遂致遊食四方流亡載道亦勢
　使然也
　朕自㓜讀通鑑於張釋之論犯蹕盜環二事深喜其用
　法平允不媿廷尉之職
　易之理雖無所不該下至士庶人皆可用而聖人立經
　垂訓之大義則為有天下國家者而發一辭一語皆可
　通於政治故繫辭有曰其稱名也小其取類也大此所
　以為萬世法程也
　
　
　
　
　
　
　
　
聖祖仁皇帝御製文集巻二十七
　欽定四庫全書
聖祖仁皇帝御製文集巻二十八目録
　　雜著
　　　　書座右四則
　　　　讀大學
　　　　讀性理大全
　　　　跋
　皇考世祖章皇帝御書正大光明四字後
　　　　恭跋
　世祖章皇帝御書陋室銘後
　　　　跋資政要覽
　　　　跋王右軍書曹娥碑真蹟
　　　　跋王羲之快雪時晴帖
　　　　跋董其昌書
　　　　跋董其昌書
　　　　跋董其昌書
　　　書宋搨淳化閣帖後
　　　訓學篇
　欽定四庫全書
聖祖仁皇帝御製文集巻二十八
　　雜著
　　　書座右四則
　覽本之際不可說閒話不然差錯亦未可知如用人與
　刑名錢糧等事關係非小不可不慎
　　　又
　無一日不寫字無一日不看書義理自然貫通若畫地
　自限豈登髙行逺之至意哉
　　　又
　時當春令天氣融和萬物發生之時三農布種之日
　　　又
　為學之道須功夫嚴密久之其理自昭一叚自得之趣
　自不能已
　　　讀大學
　自古治道盛於唐虞而其所以為治之道即其所以為
學之功後世聖人紹明厥緒以詔来者雖𣺌然千百載
其大義㣲言豈有殊指哉大學首言明徳新民誠不異
於堯典所言固可因以推論其符合之故而溯其所由
致力之端矣堯典曰克明俊徳以親九族九族既睦平
章百姓百姓昭明協和萬邦黎民於變時雍大學之言
明徳新民曰格物致知誠意正心修身齊家治國平天
下此所謂先聖後聖若合符節者歟其言克明俊徳者
統言之也猶大學言明明徳也格物致知誠意正心修
身者分言之也而堯典闕然未明其義盖嘗以是而求
之書曰人心惟危道心惟㣲惟精惟一允執厥中則其
所以致力之端不外是矣夫曰惟危曰惟㣲則辨之不
可不早辨所貴致其知矣曰惟精則格物之謂也知之
既極其明則守之貴極其誠曰惟一則誠意之謂也以
至正心修身皆主於一而允執厥中之義以全繼此而
家齊國治天下平胥於此受裁成焉孰謂十六字之心
傳不可以括大學之全書歟朕於帝王修己治人之道
雖日加自勵而未之有得念大學所由致力之端而合
之堯典以明其義云
　　讀性理大全
昔者堯舜以一中相授受禹湯文武周公繼之孔子又
繼之祖述憲章大成以集於是言道者莫不折𠂻於孔
子然孔子之言性與天道也雖子貢不得而聞况其下
焉者乎孔子之後惟子輿氏首揚性善之旨而仁義充
塞其道不行漢之諸儒抱其遺經以誦法孔子然僅窮
六經之義未聞性道之傳也若夫荀卿之言性惡而理
偽揚雄之言性善惡混修其善而為善人修其惡而為
惡人皆與聖人之㫖陽合而陰悖雖韓愈之賢謂性有
上中下三品之異亦似指氣質之性而言盖未得為至
論焉宋儒生於千載之下探索㣲言紹明墜緒性道之
理始昭然大著於天下今讀其遺書如周子之學以誠
為本以無欺主靜為要二程子之學以主敬致知為先
朱子之學以窮理致知主一居敬為務皆深有得於性
天之㫖可以上承夫孔子之傳者也其他諸儒造詣所
至或見諸撰述或形諸論説悉能發明先聖之傳黙契
精㣲之藴其有功於斯道非淺鮮矣朕備覽前哲垂著
之言手句讀而丹黄之雖研精極慮而於天人性命之
㫖詎能洞鑒本源歟
　　跋
皇考世祖章皇帝御書正大光明四字後
世祖章皇帝御筆書正大光明四字結搆蒼秀超越古
今仰見
聖神文武精一執中發於揮毫之間光昭日月誠足嫓
羙心傳朕㒺不時為欽若敬摹勒石垂諸永久為子孫
萬世法康熙十五年正月吉旦恭跋
　　恭跋
世祖章皇帝御書陋室銘後
我
皇考世祖章皇帝以上聖之資撫興王之運躬處九重
心周蔀屋盖所謂養其民以致賢人矣至於親簡册灑
翰墨無時而不存此念也今恭覩
御筆書陋室銘一巻陋室者何山間水涯之居詩人之
所謂考槃空谷也以萬乘之崇髙不㤀草茅之卑末於
其所居若有取焉而親為書其辭則
聖心之所存於此亦可見焉康熙十六年九月四日萬
善殿記
　　跋資政要覽
右資政要覽三巻
皇考世祖章皇帝機政餘暇博考羣籍萃精獵㣲
御製成編朕時勤披讀思仰先猷洪惟
皇考亶首出之資開太平之業所以承叙萬年裕我後
嗣子孫無疆之祚者顯謨駿烈非寡昧之所能窺盖體
具狥齊徳兼廣運因心以剏悉合於先程率性而行咸
符乎天則過化存神之妙夫豈有資於效法也者而猶
不廢夫學古之勤稽求之益豈非聖不自聖謙尊而光
者乎予小子欽承手澤念紹庭聞寶此遺文常作蘭臺
之秘陳兹大訓即為西序之珍恭綴片詞用貽来葉云
爾
　　跋王右軍書曹娥碑真蹟
曹娥碑相傳為晉右軍將軍王羲之得意書今覩真蹟
筆勢清圓秀勁衆羙兼偹古来楷法之精未有與之匹
者至今千餘年神采生動透出絹素之外朕萬㡬餘暇
披玩摹倣覺晉人風味宛在几案間因書數言識之
　　跋王羲之快雪時晴帖
晉右軍將軍王羲之真蹟存於世者尠矣快雪時晴嘗
見刻之搨本中今覩其真蹟可為希代之寶藏之篋衍
不時觀閲恍接其人於千載以上也
　　跋董其昌書
米芾書天馬賦縱横騫翥前無古人董其昌所臨既得
其形似且極游行自如之妙朕嘗愛玩揭之屏風因題
數語志真賞焉
　　跋董其昌書
朕觀昔人墨蹟華亭董其昌書晝錦堂記字體遒媚於
晉唐人之中獨出新意製以為屏列諸座右晨夕流覽
寜不逺勝鏤金錯彩者歟
　　跋董其昌書
此屏裝潢既成尚餘縑素詹事沈荃亦華亭人素學其
昌筆法題跋數語命之續書以志朕意時康熙壬戌二
月八日
　　書宋搨淳化閣帖後
宋太宗皇帝嘗遣使購歴代君臣書蹟命侍書王著模
刻法帖十巻搨以澄心堂紙李廷珪墨大臣登兩府者
方得賜焉盖其重之如此當時本不可多得况歴數百
年之後乎此本乃賜翰林學士畢士安者神采煥發波
磔明潤漢晉以来翰墨風規宛然猶在者尚賴此帖之
存也朕㡬政餘閒啟帙披巻如晤徃昔心意融洽洵可
寶而藏之也
　　訓學篇
皇初之㑹惠浸萌生澤及翔泳要其淳風沕穆難得而
稱焉若夫上體乾撰俯育民物尼聖尚嘉之以冠徳表
治炳煥於典謨者莫崇乎陶唐有虞氏之為君也其時
肇命中天圅光始曜化神通變運啟文明而以禹臯稷
契夔龍數賢聖為之臣亮天工熙帝載矣乃猶君臣咨
嗟動色相儆勞謙恭已兢兢業業休哉帝者之上儀百
王之芳軌也自兹以還或與治同道或與亂同歸未有
不原於敬怠之殊途積漸為安危之異轍者朕研精經
籍逖覽徃事念欽若之不易天位之維艱沖齡踐祚遂
以安生民利天下為心厥後三逆之亂勞我師徒朕於
此時憫念吾民罹此荼毒日昃而食中宵不寐階籤警
夜軍書刺閨或已就枕披衣而興坐遽逹旦凡攻守之
難易機宜之遲速地形之險平饋餉之盈詘間諜之虛
實物情之真偽羣下之勞苦功能之髙下㒺不博稽獨
運惕若有遺用是四征不憓踣跐剗膊草薙禽獮殲厥
醜類底於廓清兹五年矣四方無事邊境寜謐風行海
表萬里来庭朕固凉徳遘兹嘉㑹可不謂難得之時哉
向使蒙業而安宴然以處三逆者尾大不掉蔓滋難圗
或久而不發發至於大如火燎原不可撲滅乃欲使戍
壘壤境之間芸芸黎烝耳不聞鳴鏑目不覩金革士旅
無暴露之憂閭井無驛騷之患其可得乎又况能使六
合怡怡羣生就理永無􁀰盭之虞長有恬熙之象乎今
天下既平矣公卿大夫方伯連帥羣有司在官者可以
少息其肩矣孔子繫易曰黄帝堯舜埀衣裳而天下治
又稱舜無為而治比自武功耆定上下恪勤興廢祛慝
㒺即於逸庶事漸康刑政㡬於清簡雖不敢仰追無為
之聖化繼自今以徃公卿百寮退食自公將優㳺有餘
日焉所謂難得之時者非耶朕嘗考漢唐治平之世有
百官休沐之制有令節游宴之詔蘇軾亦謂士大夫捐
親戚離墳墓宣力之餘亦欲取樂此人之至情諸臣際
此休暇之時而有優游之適豈不甚愜於朕懷雖然難
得者時可幸也亦可愓然警也昔漢文帝之賢值承平
之日賈生獨以為未安未治者盖居安思危所以久安
已治求治所以長治也朕又觀古先哲王以及名公卿
賢士大夫無有不遜志於學者盖立身之本政治之原
莫尚乎學堯則欽明文思舜則濬哲文明立人君之極
也禹宅揆契掌教臯陶明刑伯典禮夔典樂立人臣之
極也凡能此者其惟學乎朕雖探索羣書積日彌年不
自暇逸然而未有所得中心􁃊然曷敢企望勲華之績
諸臣舍臯夔將以何者為矩矱耶不寜惟是漢世三公
九卿如倪寛公孫𢎞韋賢貢禹劉向蕭望之匡衡桓榮
楊震之徒並以儒雅尊顯於朝廷凡國有大事則引經
據義歸極於道故漢之政理最為近古逮於唐宋名臣
如林咸本儒術發為事功即程顥程頤朱熹諸賢不得
大用於其時而著書立説羽翼六經至今學者宗之為
世坊表甚矣學之不可已也如此及是時百爾卿士翺
翔乎詩書之苑囿斟酌乎道徳之淵源體心踐行率其
　子弟寜學而後仕毋仕而後學焉且夫農工商賈必世
　其業而士夫之子弟若一惰慢遂為平人間有出而仕
　者少或不學長無所知語及古今之事茫然如墮雲霧
　又或矜其私智不度弇陋如犢僨轅害斯大矣其不得
　仕者或飽食美衣冶游嬉戲忽忽過日一旦銷落泊如
　窮流可不念哉夫學以實本根資通逹定經權也未知
　事親者觀古人之事親而知孝未知事君者觀古人之
　事君而知忠未知天下之務者觀古人之前言徃行而
　知守經逹變由是作賔王家為國禎幹使振鷺之聲充
　庭鴻鸞之羽漸階詎弗美歟朕是以遐溯唐虞鋪觀歴
　代取君臣交儆之義以及修身教家之法而為之説云
　
　
　
　
聖祖仁皇帝御製文集巻二十八
　欽定四庫全書
聖祖仁皇帝御製文集巻二十九目録
　　雜著
　　　　書通鑑綱目後
　　　　閲皇明祖訓偶書
　　　　紀苖事
　　　　書蘭亭帖後
　　　　讀楚辭
　　　　喻馬
　　　　連珠(有序/)
　　祭文
　　　　祭明太祖文
　　　　祭至聖先師孔子文
　　　　祭元聖周公文
　　　　諭祭江南江西總督于成龍文
　　　　諭祭江南江西總督于成龍第二道文
　欽定四庫全書
聖祖仁皇帝御製文集巻二十九
　　雜著
　　　書通鑑綱目後
　史之作也不惟其備紀載而已將以昭勸懲於萬世自
　孔子作春秋以明天徳以彰王事善善惡惡之間褒貶
　見焉故其文則史也其抑揚予奪之法即經也自是而
　降一代之興必有一代之史皆易編年為紀傳本末具
　於篇中是非備於論贊至司馬光綜括古今為通鑑一
　書采獲詳博考据精嚴為諸史之大成然據事臚列褒
　貶之義或闕此朱子綱目所以繼春秋而作也然考厯
　朝正史之外有金履祥通鑑前編以及馬總之通厯宋
　庠之通譜靡不網羅舊聞多所引證然終不若朱子之
　綱目為切要而純正信乎其有功於世道人心非淺鮮
　也觀其自序之言曰大書以提要分注以備言使詳略
　同異通貫曉析如指諸掌盖隐然不敢當筆削之意焉
然其邪正是非之辨賢姦忠佞之分寓大義於㣲詞紹
素王之心法麟經以後惟有此書朕披讀尋繹弗釋於
懷治天下者其視此為龜鑑也夫
　　閲皇明祖訓偶書
朕遐稽載籍近考前朝凡禆治理之書必殫精深之藴
豈徒以其文焉而愛悦之已哉皇明祖訓一書萃列后
之謨兼衆智之羙至於去邪納諫之規勤政慎刑之誡
内而宫闈之禮教外而朝堂之政令胥盡於斯焉迨其
後世子孫漸至於陵替者豈其貽謀之未臧歟由不能
善守之故也朕披覽之際心焉景慕常以為鑒因書以
記之
　　紀苖事
王師之平蜀也大破逆賊王平藩於保寜獲苖人三千
皆釋而歸之及進兵滇中吳世璠窮蹙遣苖人濟師以
拒我苗不肯行曰天朝活我恩徳至厚我安忍以兵刃
相加遺耶夫苖之獷悍不可以禮義馴束宜若天性然
者一旦感恩懷徳不忍輕倍其上有中土人士所未易
能者而苖顧能之是可異也雖然其又何異之有昔有
虞舞羽三苖格姬文因壘崇墉降叔弓禮俘南蒯走荀
吳却叛䳒鞮拘仲暠遣質莎車来諸葛攻心南人服皆
不事斬艾以恩信相約結而敵人自歸已事具在苖奚
異焉且夫苖其種蠻也其居荒外也而其性則猶然秉
彞好徳之人也子輿氏不云乎以力服人者非心服也
力不足也以徳服人中心悦而誠服也獨謂苖而異乎
人而不可以徳服也耶
　　書蘭亭帖後
唐文皇嗜蘭亭帖至竭萬乘之力多方以購之又時橅
善本賜其臣僚可謂勤矣而卒無妨於治國理民之政
盖其納諫受言力行仁義所圖者大舉凡游藝之事不
足以累之况寄心翰墨於㡬務之餘豈非前王之令軌
哉推考其時貞觀之風㡬與三代比隆其仁心善政可
施於後世者多矣髙山在望景行行止寜獨於蘭亭一
事哉
　　讀楚辭
朕讀屈原書徃復不厭豈直以其文辭哉盖其浩然之
氣畜積鬱勃磅礴激越故其發於咏歌嗟歎之間不能
自己自非實有其忠君愛國繾綣惻怛之誠亦烏能若
此耶是以徃復讀之尋其指意之所出而於是乎有取
焉耳昔子輿氏論浩然之氣謂直養無害則塞乎天地
之間若屈原者實有是氣可知矣司馬遷謂可與目月
爭光者豈謬語哉夫其所養如此故其言曰誰能以身
之察察受物之汶汶者乎又安能以皓皓之白而蒙世
之温蠖乎卒自沉於汨羅信乎其忠也或者乃臆測天
問九章謂其實無沉淵之事士生於千載之下欲懸斷
千載以上之是非盖已難矣矧並其所行之事以有無
變易其説其好竒失實為已甚朕所以惡夫輕議古人
者也至如屈子之行昭昭在天壤間者而可沒其實耶
　　喻馬
伯樂嘗薦九方臯於秦穆公公使行求馬三月而反報
之曰已得之矣在沙邱牝而黄使人往取之則牡而驪
公以讓伯樂伯樂曰是所相者天機也有貴乎馬者也
得其精而忘其粗在其内而忘其外及馬至果天下之
馬也是説也吾嘗疑之夫馬之行於地也猶士之用於世
也君子之觀人也聽其言然後察其行故曰視其所以
觀其所由察其所安其不略乎外而遺其粗也如是世
有色物牝牡之不知而可以得善馬者乎是不必納言
試功而可以盡天下之士也非通人之論也且夫千里
之馬世不恒有而馬之用不可一日而或缺其上焉者
以之備輿衞充十二閑次則供戎事下者亦可以服轅
而代歩天下固無不可用之馬也使必待逺筋駿才而後
用之則利用致逺之道或幾乎絶矣故善相馬者天下
無棄馬善相士者天下無棄材嗚呼此器使之方也歟
　　連珠(有序/)
　朕嘗觀揚雄博綜藝文叙述短章名曰連珠班固賈
　逵傅毅諸人相繼有作昔人所謂辭麗言約合於古
　詩諷興之義良不虚也效其體作數首以示侍臣雖
　亦假物陳義至於託寄髙逺殊讓古人爾
蓋聞動靜互宅所以乘陰陽之機張弛咸宜所以體剛
柔之撰是以春温秋肅四時之玉燭常調山結川融八
柱之金樞永奠
蓋聞海水納其所出故浩大而無涯車輪復其所過故
廣逺而不滯是以善由虚受而萬物歸懷徳本健行而
上天合契
蓋聞篤時之士以之應變則乖蹈故之儒以之經方則
拙是以夏蟲不可以語氷而秋蟬不足以知雪
蓋聞上之御下不貴挈瓶之智下之比上必由盈缶之
孚是以敎戰以忠非察慧之用救饑以信無匱乏之虞
蓋聞興善察亷朝廷之典安上庇下臣子之忠是以叔
向賀貧在建徳以為本子文逃富不勤民以自封
蓋聞錫爵酬庸必首進賢之典疏勲命秩宜先勸善之
褒是以潞子見拘士伯分田於𤓰衍箕師告㨗胥臣受
縣於先茅
盖聞仁義之性不因地而遷移貞白之姿不隨時為豐
嗇是以蘭蕙生於幽谷不以居僻而損其芳松栢産於
茂林不以嵗寒而凋其色
盖聞律吕迭宣而音以蕭條為主采章代變而形以寂
寞為君是以樂主人和非縁鐘鼓之節禮由天秩不傳
玉帛之文
盖聞舞羽之朝不廢刑章之設畫衣之制實輔禮教之
窮是以嚴父之威期於式榖慈母之愛寓於折葼
盖聞徳之所届靡逺弗周化之所孚無幽不被是以祝
網中之飛翮而六合戴其恩蔭樾下之暍人而九州懷
其惠
盖聞吳歈越吟異轉而皆樂荆豔楚舞殊姿而並妍是
以五方墳壚咸興謡於堯壤八方燥濕同被化於虞絃
　祭文
　　祭明太祖文
自古歴代帝王繼天立極功徳並隆治統道統昭埀奕
世朕君臨海㝢運㑹昇平軫念民生省方問俗途經白
下慿眺鍾山緬憶前徽興言徃烈園陵入望瞻封樹之
依然史册可徴企芳規之儼在儀章式舉殷禮聿稱敬
遣耑官代陳牲帛爰申禋祀之誠用著景行之志冀神
爽其不昧降雲車以格歆
　　祭至聖先師孔子文
仰惟先師徳侔元化聖集大成開萬世之文明樹百王
之儀範永言光烈㒺不欽崇朕丕御鴻圖緬懐至道憲
章徃哲矩矱前模夕惕朝乾覃精思於六籍居今稽古
期雅化於萬方繄惟典訓之功實覩乂安之效兹者廵
省方國至於岱宗瞻望魯邦爰来闕里空堂至止恍聞
絲竹之聲舊寢徘徊喜動宫墻之色車服禮器宛然三
代遺風几杖册書夐矣千秋盛蹟愾明靈之儼在文治
遐昌肅禋祀以惟䖍精忱庶格
　　祭元聖周公文
惟公丕承聖緒懋叙人倫光烈覲揚成一家之繼述官
禮制作埀萬世之經常道闡圖書探六爻而易貢心傳
精一兼三代以訏謨啟東魯之典型猶存故澤入尼山
之夢寐未墜斯文朕稽古省方瞻言至止郊原縱目遥
深松桷之思廟貌崇觀爰切羮墻之慕特申祗薦代以
親藩惟冀神靈尚克歆饗
　　諭祭江南江西總督于成龍文
朕惟國家敷治簡賢道先保障人臣奉公奏最節重清
勤苟四知之克嚴歴終身而弗替寵褒宜賁恩恤用昭
尔于成龍志篤醇誠誼敦貞介甫膺民社聿著循聲既
懋旬宣彌彰令績是用畀以節鉞綏乃邦畿尔克撫字
維勤苞苴盡絶迨兩江遷鎮一節㒺渝馭下則大革貪
風勵已則寒同儒素雖古㢘吏曷以加兹迺倚任方殷
遂溘焉淪逝軫懷良惻異數頻頒嗚呼蕭然官舍竟擔
石之無存煥矣綸章庶泉臺之克慰苾芬在御尚其歆
　承
　　　諭祭江南江西總督于成龍第二道文
　惟尔苦節克貞鞠躬匪懈真一介之弗取越數官而彌
　堅奄忽云亡能無憫䀌嗚呼清風未逺長存表徳之思
　寵䘏重頒丕著旌賢之典尔靈不昧其克欽承
　
　
　
　
　
　
　
　
　
　
聖祖仁皇帝御製文集巻二十九
　欽定四庫全書
聖祖仁皇帝御製文集巻三十目録
　　賦
　　　　春雨賦
　　　　梧桐賦
　　　　弩賦(幷序/)
　　　　夜亮木賦(幷序/)
　　　　西苑芙蕖賦
　　　　松賦
　　　　玉泉賦
　　　　行殿讀書賦(幷序/)
　　　　竹賦(幷序/)
　　　　闕里古檜賦(幷序/)
　欽定四庫全書巻
聖祖仁皇帝御製文集巻三十
　　賦
　　　春雨賦
　神籥絪緼化機和煦元氣上融醲膏下聚首五行者曰
　水潤萬物者惟雨于時蒼祗蒞節青鳥司晨餘寒未斂
　禁火方新風輕颺以習習雲宻布而鱗鱗垂九霄之嘉
　澍飛四野之甘津始觸石以吐液旋彌空而散澤初曵
　縷以吹絲繼縁霤而滴墀乍密還踈欲斷又續拂宇披
　檐挹川注谷既磅礴而淋漓亦瀰漫而滲漉戛綺埒之
　明璣流銅池之文縠木欣欣以向榮草萋萋而如沐若
　夫徂畛徂隰是蓘是穮塍麥漸秀田禾始苖廣地道之
　發育資土脈之沃饒雖霑體而塗足幸渥葉而濡條况
　乃灌溉神州濊汪赤縣無逺弗届靡幽不遍灑郊牧而
　歡呼浹寰瀛而舞忭慶玉燭之長調喜豐年之屢見夫
　惟天地之徳廣大無私春生夏長雲行雨施寓栽培於
無意普美利於不知植品物以咸若含細大而莫遺所
以解澤旁皇湛恩深厚覆被民生惠鮮隴畞興有渰於
三陽敷仙霖於千耦世竝享夫豐亨俗咸登於仁壽洋
洋乎造物之𢎞功予一人乎何有
　　梧桐賦
撫萬彚之生成攬植物之暢茂見藹藹之梧桐為良材
之僅覯當綺閣而結柯臨玉階而吐秀既託根以得地
亦含靈而迎候扇淑景於春陽振英華於清晝揚蕤瑶
樹布葉金鑾碧滋密綴翠纈深攢㪚澄暉於幃幄濯鮮
色於琅玕被光華於日月耀羽儀於鳳鸞迺有釀雲上
覆瓊泉下浸長浥潤於丹穹永敷榮於紫禁雨滴疎聲
風吹籟鳴乍饗迴於環珮已樂合於竽笙若夫新條始
引清露初流如潔清之士邈焉而寡儔挺節無撓陵虚
欲上如謇直之臣介然而不黨菶菶者其陰可以矢巻
阿之頌音離離者其實可以廣湛露之雅什韻虞氏之
文琴絙軒皇之素瑟信天地之嘉生非凡材之能匹彼
夫桃李之佳蔭松栢之貞心甘棠蔽芾於南國玉樹青
蔥於上林雖留詠於在昔詎埒美於斯今至於嶧山孤
立之姿龍門百尺之榦或擢本於邱樊或漸色於巖畔
豈若兹樹之曜穎朝陽植枝霄漢負聳壑之遐標增麗
城之榮觀也哉
　　弩賦(幷序/)
　弩之制昉於有熊氏周禮掌之稾人後世寖失其巧
　爰命工人規古遺制而神明之省度悉合迺為賦曰
觀五材之利用美四弩之超羣法軒轅之天巧象枉矢
之星文關施牙列樞合機分爾其勢若迅雷形如規月
雪鏃騫騰霜鋩激越邁白的之神竒埒黄間之飄忽墜
百石於三連引千鈞於一髮若爾秋原蕭颯春草縈茸
長楸獵馬甫草軍容既省括而命中亦裂眥而洞胷弋
封狐於巨壑射飛隼於髙墉至於魚麗六師龍驤萬騎
羽箭霆鳴雕弧雨厲踰貫蝨以呈能軼穿楊而逞藝彼
夫黒矟朱㦸玉劒金鋋或收功於後勁或制勝於中權
雖宣威而克敵未届逺而乘堅豈與夫夾庾唐大之制
同垂烈於戎旃
　　夜亮木賦(幷序/)
　塞上古木夜視有光遇雨益明移置室中即之可以
　燭物嘉其有異故賦
猗嘉木之逈異垂四照之華英蜿輪囷於川壤萃盤錯
於柯莖外禀㢲徳内藴離精煥然夕皎灼爾宵明晼瑞
星之初麗炯璧月之漸生既騰輝於山谷亦揚彩於檐
楹若乃靈根濯雨榮枝浥露芳澤加鮮澄暉逺布方隱
之而彌耀旋即之而如晤洵昭質之無虧何㝠行之是
懼爾迺金膏灺蕊鶴燄韜光獨飛熛而振采長煜煜以
煌煌吐瓊文於赤水懸瑶景於昆岡非朝華而夕謝殆
積闇以能彰於是列之桂宫置以椒室流映金鋪近燭
緗帙豈浮豔之為容亮靈竒之足述庶含章之可貞雖
在野而靡失
　　西苑芙蓉賦
惟澤芝誌於爾雅菡萏詠於風詩繄金塘之麗草允栁
沼之朱儀夫其的爍輕莎翩蹮清瀨玉節蟠根翠羽襞
盖縷黄作鬚跗紫成蔕蔭太液之漣漪蕩昆明之霧靄
爾乃幽房晨折芳葩夜舒前迎丹殿後匝瑶除髙披直
道斜嬝周廬萋萋川碧淼淼天虚光留錦鶩陰唼文魚
葉漾珠而錯落影翻月而軒渠若夫黛罨如烟華濃似
綺藻采横洲霱雲被沚或雪沁瓊英螺含碧蘤桃倩紅
􁁌菊分金蕊競秀揚輝爛兮出水如仰如俯似低復昻
亭亭交倚田田並將宛若瑶林之四映矯如朱鷺之載
翔至於萍合橋痕蒲牽波縠溪静禽喧臺髙樹複梅雨
滴而浮馨麥飇扇而散馥氤氲於講席之書郁烈乎侍
臣之服間命沙棠之楫駕芙蓉之舟似搴華峰之種無
待汾水之謳宴羣工於在鎬聊悦豫以凝庥盖其擢素
挺生拔泥不滓外直中通花榮實㫖潔比髙人清同君
子是以廬山則淵明届焉濂溪則惇頤樂只余願賢士
之釋荷裳乃睠幽姿而不自己
　　松賦
猗歟喬松鍾靈上苑柯百尺以如搴盖千年而欲偃散
積秀於蓮峰蔭孤芳於蘭畹標豔冶之不矜抗風塵其
獨逺若夫盤根泰岱聳幹匡廬涵貞温岫映彩嵩衢比
徳則質符君子授秩則名榮大夫三眠遜其勁節百木
讓為仙株爾其緑玉抽鍼黛蛾攢葉夭矯虯鱗騰趠龍
鬛謖謖離羣森森爽睫碧駕嶧桐翠增堯莢至十圍蓊
鬱連抱巃嵸濤乍驚而疑雨聲既逺而猶風𢎞景聞之
於牖比陶潛撫彼於籬東更若招栢為朋呼筠偕響白
兔頻遊青牛時徃蘿蔦旁牽芝苓暗長落氛霧於瓊堦
藹菁蔥於書幌或俯垂紫磴或斜倚清池鷺獨鶱而啄
實鶴載舞而巢枝日騰照兮光蔚薈月流素兮隂紛披
繄符邱之神王羌偓佺所心怡是以茂姿式詠於雅詩
貞修表揚於戴禮箕山則棟欲生雲石室則脂堪作餌
非幽品之可懷曷詳美於圖史至若皁衣迎氣白草迷
煙雪霏千里氷凝萬川橘柚罷色杞梓藏妍獨斯樹之
不改厯嵗寒而蒼然凉飇至弗移其操沍陰積彌著其
堅信國家之楨幹而表徳者所取焉
　　玉泉賦
若夫天產瑰竒地標靈迥融則川流峙惟山靜撫風壤
之清淳對玉泉之幽靚信芳甸之名區而神臯之勝境
也爾其洞壑厜㕒巖阿叢複源出髙岡溜生寒麓瑶竇
濺珠瓊沙歕玉控以翔螭引之鳴瀑初噴薄以飄絲旋
瀠洄而曵縠既瀺灂於澗谿遂𣺌瀰於陵陸侔色則素
纈無痕儷質則纖塵不屬挹味則如醴如膏揣聲則為
琴為筑於是長輸逺逝澶漫演迤曲之為沼渟之為池
拭一泓之明鏡㵼千頃之琉璃排玲瓏之雁齒跨蜿蜒
之虹鬐拓澄湖而西匯環仙籞而東馳當其春日載陽
惠風潛扇草緑初芽栁黄欲綫捲百尺之湘漪拖十重
之楚練蔭逺樹之芊緜泛落英之蔥蒨及夫長嬴届節
新漲平堤林霏夕斂嵐彩晨飛抽碧筩以徐引綴丹的
以紛披展含風之翠葆搴裛露之紅衣若乃炎歊既回
鮮飇疎豁泠泠桂間嫋嫋蘋末見鳬鴈之沉浮望煙雲
之出沒掬晧魄於晴瀾散清暉於深樾至於凄辰中律
水樹蕭騷木葉盡脱㣲霜始飄耿氷雪以流映擁貞萋
而後凋攬六宇之曠邈寄余懷於泬寥是其為狀也何
時不妍何妍不極境近心逺目營神逸有林坰之美而
無待於攀躋有亭榭之安而無勞於雕飾豈所語於入
華林者擬濠濮之遊渉太液者象蓬瀛之域也耶
　　行殿讀書賦(幷序/)
　東廵十有餘日矣寒夜初永行帷清肅取大易尚書
　及前代史籍探索披覽夜分乃休侍臣髙士竒每以
　過勞為請然朕勤政愛民之外惟涵泳乎詩書心契
　古人寤寐勿倦非此何以自樂耶乃作行殿讀書賦
　以示之
紹
三后之令緒兮撫曩代之遺蹤爰省方而設教兮言時
廵於兖東軫予懷於蔀屋兮息予駕於蒿宫發圖書於
行笈兮窮墳典之淵通溯帝王之餘烈兮勤效法之深
𠂻昔唐虞之詢岳兮闢四門而明目禹泣罪而下車兮
湯解網以致祝文獵渭以求賢兮武邁邦以問俗景列
聖之芳模兮睎千秋之懿躅庶咸五而登三兮亦覲光
而式穀惟時商秋甫謝寒律初尋風日髙肅雲物蕭森
陳羽衛之清約兮憩帷宫之靜深愛三冬之暇景兮惜
萬㡬之餘陰於是心曠情怡氣恬神攝玉虯書嚴銅蠡
宵歇望山海之崇深兮凛載登而載渉詎博洽之自矜
兮何菁華之足獵鄙虞初之屬車兮陋河東之遺篋冀
文教之永敷兮播風聲而四浹
　　竹賦(幷序/)
　江南修竹成林森如緑玉見輒愛之昔人所以歌君
　子也舟行閒暇偶作賦曰
攬嘉生之植物美修竹之㛹娟振葳蕤以擢地結蒼翠
而叅天吐碧鮮於原隰含玉潤於山川拂丹霄以煥采
濯晨露以增妍爾其體本貞堅性惟髙孑欵欵虚中亭
亭秀越居逺俗以無塵生自然而有列游必集於鵷鸞
色不渝於霜雪抱君子之徳生豈凡姿之可埒至於汗
青為簡截管成聲文章彬郁律吕和鳴流兩間之元化
開萬古之菁英亦有簜材敷布箭括叢生鏃礪作器規
矩中程或埀美於九府或程能於五兵斯其為致用之
廣逺尤不可以一得名也至若淇澳見稱於衛國夾池
作賦於梁園詠千畞於渭上想一葉於湘潭罔不絶羣
標傑意殊態嚴况爾闕北秋髙江南地潔見衆茂之咸
凋知孤貞之自結巨榦凌風修莖映月豈徒覽夫清陰
實興感乎勁節何當植根綺殿布影彤庭彩鸞下集丹
鳳載鳴將曉餐夫珠實亦暮託於紺莖迺其峭蒨之容
檀欒之美繁條綴青芳筠孕紫散夏景於瑶林蔭春華
於仙沚戞素籟以風疎被青暉而雲委影入户而窺簷
聲含宫而嚼徴亦足以怡情適性娛目賞心徘徊晨夕
抒冩髙吟響蕭蕭而隱几飇颯颯以開襟披十重之緗
帙鼓五弦之雅琴聊濡毫以成賦寄予思於遥探
　　闕里古檜賦(幷序/)
　孔子手植檜在杏壇之側金貞祐間無復存矣元至
　元三十年再茁故處明𢎞治間又燬於火今所遺者
　不枯不榮屹立霜露而秀色獨異撫摩久之迺作賦
　曰
維槎枒之靈質實鈞化之所鍾標扶輿之竒特峙先聖
之故宫涵元氣以不朽與至道而俱崇爾其黛榦蒼蒼
孤柯濯濯鶴骨初扶霜鱗未作儼茁軋以方舒類鴻荒
之忽鑿謝縟采於春華完淳風於太樸夭矯拂勃星臨
露滴枝無取於樛樛葉全稀於摵摵夕飇度兮弗驚朝
旭烘兮如滌伊間氣之潛滋惟神爽之咸集徘徊延却
宛轉斷連蟠屈兮若佾羽之在列聳削兮若簨簴之待
懸則有築以崇封沃以膏壤方以周闌角以文磉足縮
心歔目給神賞蘿煙奪翠松籟失響於是楷因之而擢
穎蓍感之而抽莖爭葳㽔於弦誦之里齊扶疎於禮樂
之庭朝菌慚兮一旦大椿讓兮千齡上泝真宰之功逺
　契無為之代均雲行兮雨施等乾始兮坤載疇則出混
　茫之中而居耳目之外與三才以竝植緜厯禩其長在
　亦有扶桑海表若木山顛東瀛西極揭日摩天迹雖誇
　於神異植非出於文宣宜瞠乎其後矣邈無得而稱焉
　
　
　
　
　
　
　
　
　
　
　
聖祖仁皇帝御製文集巻三十
　欽定四庫全書
聖祖仁皇帝御製文集巻三十一目録
　　古今體詩五十二首
　　　　元旦
　　　　上元
　　　　覽貞觀政要
　　　　慈寜宫問
　太皇太后安
　　　　月
　　　　昭仁殿
　　　　春夜
　　　　賜舊時講學
　　　　賜撫逺大將軍圖海二首
　　　　春日
　　　　夜半
　　　　琴
　　　晩春遊幸感懷
　　　河
　　　白洋湖
　　　船獵
　　　水村
　　　鄚州河道
　　　喜雨
　　　賜寜古塔將軍巴海詩(幷序/)
　　　橋望
　　　郊外即事
　　　郊外偶作
　　　馬上口占
　　　複道口占
　　　夏日登景山同翰林張英髙士竒作
　　　夜靜讀書
　　　内廐閲馬
　　　夏日同大學士明珠暨諸侍衛過黒龍潭途中
　　　　作
　　　黒龍潭
　　　由廣泉寺至臥佛寺
　　　山寺晩景
　　　詠臥佛寺古樹
　　　駐蹕碧雲寺
　　　碧雲寺臨泉望月
　　　碧雲曉起
　　　再賦碧雲曉景
　　　洪光寺盤道
　　　来青軒臨眺二首
　　　法海寺瞻
皇考御書敬佛二字
　　　坐法海寺偶吟
　　　賜聖感寺僧海岫
　　　駐蹕石景山
　　　石景山東望
　　　登戒壇
　　　下戒壇將至潭柘馬上同髙士竒聯句二首
　　　潭柘寺偶作
　　　詠潭柘寺竹
　　　石景山望渾河
　欽定四庫全書巻
聖祖仁皇帝御製文集巻三十一
　　古今體詩五十二首
　　　元旦
　廣廷揚九奏玉帛麗朝光恭已臨四表埀衣馭八荒
　　　上元
　月華連晝色燈火雜星辰彩仗移雙闕瓊筵㑹大臣
　　　覽貞觀政要
　春陽淑以嘉流雲灑几案及此聽政餘縑緗獲披玩寥
　寥三古後載籍亦炳煥俯仰千年餘盛治數貞觀修徳
　偃干戈措刑空狴犴海外奉車書臣民登燕衎事徃迹
　尚存流風照觚翰洋洋四十篇可以一辭貫仁義有明
　效非由事擊斷鄙哉封倫言相去邈河漢
　　　慈寜宫問
　太皇太后安
　定省深宫曙氣催承㤙獻壽捧霞杯晨昏敬覩
慈顏豫不盡歡欣踴躍迴
　　月
影送樓臺照水明金波蕩漾逺含清西山色淨雲初散
南苑風和令正行
　　昭仁殿
雕梁雙鳳舞畫棟六龍飛崇髙惟在徳壯麗豈為威
　　春夜
玉鑪煙靄盡夜靜百花香曙氣浮丹陛春光拂象牀
　　賜舊時講學
几前燭下長談論今日忽為埀老人憐尔林泉安淡薄
因思疇昔侍楓宸
　　賜撫逺大將軍圖海二首
兩朝密勿重元臣秉鉞登壇西定秦鐘鼎功名懸日月
丹青事業畫麒麟
　　其二
威名萬里作長城壁壘旌旗壯逺征綏靖邊陲馳露布
凱旋立奏㤗階平
　　春日
佳氣山川浹地行物隨節候變初晴雪消樹底花爭發
氷泮池頭草欲生
　　夜半
覽書銀蠟短觀象玉衡長夜半無窮意心為念萬方
　　琴
嶧陽桐百尺斲為鳳凰琴調絲坐石上宛若松風吟希
音合太古貴以鍊予心
　　晩春遊幸感懷
岸花芳且落樹木含春光思賞膓應斷長懷萬古傷
　　河
春風野水穠花發一道㠶檣帶柳煙影動長橋横螮蝀
岸鋪芳草近南川
　　白洋湖
遥看白洋水帆開逺樹叢流平波不動翠色滿湖中
　　船獵
萬人齊指處一鳥落晴空攜琴鼓櫂返樂與大臣同
　　水村
孤村緑塘水曠野起春雲槐栁勝南苑青莎有鷺羣
　　鄚州河道
藻密行舟澀灣多轉楫頻帆懸風正處煙火近通津
　　喜雨
暮雨霏㣲過鳳城飄飄灑灑重還輕暗添芳草池塘色
逺慰深宫稼穡情
　　賜寜古塔將軍巴海詩(幷序/)
　鎮守寜古塔等處將軍巴海豐沛舊臣疆塲重寄宣
　威布徳招徕逺人朕甚嘉焉爰賜篇章以旌乃績
夙簡威名將畧雄髙牙坐鎮海雲東旌麾到處銷兵氣
壁壘開時壯武功盡使版圖歸化日逺教邊徼被皇風
酬勲世錫丹書重勉尔長思報國忠
　　橋望
郊原浮麥氣池沼漾青蘋夏日臨橋望薰風處處新
　　郊外即事
初蟬鳴暑氣雀噪滿林枝蜂蝶花間舞有情人不知
　　郊外偶作
乳燕銜泥花影靜鳴鳩喚雨樹林深豫遊不獨題詩意
要識熙熙暭暭心
　　馬上口占
夏日橋頭望逺山兒童戲水水潺潺煙雲數里方知異
野樹汀花白晝閒
　　複道口占
深深複道逺停輦問宫官内苑薰風起榴花滿御闌
　　夏日登景山同翰林張英髙士竒作
日暮登山覽八荒翰林隨輦進辭章君臣同樂松陰下
時雨將来入未央
　　夜靜讀書
九重夜靜御鑪香墳典披觀意味長為念兆民㣲隐處
孜孜不怠撫遐荒
　　内廐閲馬
龍種齊嘶御廐旁追風逐日似飛翔蹋塵不染凌霄志
箇箇真堪號驌驦
　　夏日同大學士明珠暨諸侍衛過黒龍潭途中作
駿馬駸駸蹋緑蘋羽旗豹尾映龍鱗暑中荷鍤方知苦
停輦觀苖問稼人
　　黑龍潭
暗通山下草流出澗邊花空潭深靜處灑翰動龍蛇
　　由廣泉寺至臥佛寺
巖邊青竹低臨水雲外嵐峰半入天僧舍無人常寂寂
山門洄繞是寒泉
　　山寺晩景
岸積青苔厚藤抽紫蔓長徘徊風景異翫賞對斜陽
　　詠臥佛寺古樹
喬木婆娑陰正肥夕陽相對嶺崔巍薰風拂樹凉雲起
暮景蒼然送輦歸
　　駐蹕碧雲寺
山寺通幽境鶯啼緑樹枝旛虹迎玉輦刹鳳駐雲旗翠
麓三乘闢佳辰萬騎宜松陰輝落景遊豫近臣知
　　碧雲寺臨泉望月
碧雲夜望月初圎星斗輝煌照九天滴溜涓涓無止息
此心長使若清泉
　　碧雲曉起
山中曉起聽蟬鳴遥對峰岑霽色清洞壑有年竒樹老
夢回疑是在蓬瀛
　　再賦碧雲曉景
夏早日方長南風草木香清凉飄御扇荒刹得恩光
　　洪光寺盤道
白雲飛夏日斜徑盡﨑嶇仙阜崇髙異神州覽眺殊
　　来青軒臨眺二首
摇拂煙雲動翠旗登臨翰墨每相隨山河景象無窮意
俯瞰人情因物知
　　其二
来青髙敞眺神京斜倚名山澗水清此日君臣同覽賞
村村雞犬靜無聲
　　法海寺瞻
皇考御書敬佛二字
重来瞻御筆懷感動心神丕烈邁前代鴻休啟後人興
文盛禮樂偃武息兵民法則光華逺千年照佛輪
　　坐法海寺偶吟
縱目西山宜永日開襟五月似髙秋萬㡬偶暇因遊豫
期與黎民藥未休
　　賜聖感寺僧海岫
翛然老衲淨塵縁臺殿參差起瑞煙馴鴿簷前應受戒
遊鱗花下亦叅禪
　　駐蹕石景山
駐蹕荒亭日欲斜潺湲石溜滴雲霞鸞旗飄動連香草
龍騎驂驔映野花巖洞幽深無鳥跡峰崖髙處有人家
青山緑水誰能識懷古登臨翫物華
　　石景山東望
車書混一業無窮井邑山川今古同地鎮崚嶒標異秀
鳳城遥在白雲中
　　登戒壇
樓閣髙低樹淺深山光水色日沉沉碧墀靜照寒松影
清晝蟬聲響緑隂
　　下戒壇將至潭柘馬上同士竒聯句二首
嶺腹層層小徑斜(御/製)
　　　穿雲陟盡石㟏岈(臣髙/士竒)
澗中草屋流泉繞(御/製)
　　　萬匹龍驤擁翠華(臣髙/士竒)
　　其二
蟬鳴草木動薰風(御/製)
　　　蛺蝶雙来引
　　　　御驄(臣髙士竒時有/雙蝶飛導仗前)
　潭柘幽深聊駐輦(御/製)
　　　　省方不與豫遊同(臣髙/士竒)
　　　潭柘寺偶作
　怡神水樹清襟洽滿目竒峰入夏雲㣲起凉風響萬籟
　山中鶯囀奏紛紜
　　　詠潭柘寺竹
　翠葉纔抽碧玉枝經旬清影上階墀凌霜抱節無人見
　終日虚心與鳳期
　　　石景山望渾河
　石景遥連漢渾河似帶流滄波日滚滚浩淼接皇州
　
　
　
　
聖祖仁皇帝御製文集巻三十一
　欽定四庫全書
聖祖仁皇帝御製文集巻三十二目録
　　古今體詩三十九首
　　　　駐蹕南苑遣使恭進
　太皇太后鮮果
　　　　南苑元靈宮是
　世祖皇考建
　　　　南苑行圍
　　　　徳壽寺
　　　　南苑晩景
　　　　瀛臺偶作
　　　　咏水禽
　　　　雨
　　　　臨城望
　　　　夏日有懷
　　　　内苑
　　　立秋前一日晚同左右閒坐進鮮果
　　　秋蘭(幷序/)
　　　初秋幸西苑觀荷命小舟採蓮
　　　臨池觀魚有懷
　　　夜至三鼓坐待議政大臣奏事有感而作
　　　七夕
　　　沙河途中作
　　　清河荒亭
　　　初秋景山
　　　題日精門古硯
　　　待曉
　　　賜奉命大將軍傑淑二首
　　　秋日咏刀
　　　海子北紅門秋雨後行圍戲作
　　　晾鷹臺
　　　南苑閲馬
　　　中秋望月
　　　賜輔國將軍俄啓詩(幷序/)
　　　秋日晩景有懷
　　　大將軍報吳逆暴死其下賊衆潰㪚無餘大兵
　　　　指日進取恢復封疆
　　　康熙十七年九月初十日奉
太皇太后臨御温泉恭紀五言排律八韻
　　　駐蹕平家灘
　　　潞河曉起至
太皇太后行殿問安
　　　見雁南飛
　　　駐蹕薊州城南逺眺山村
　　　山中獲野禽恭進
太皇太后
　　　曉起山路口號
　欽定四庫全書巻
聖祖仁皇帝御製文集巻三十七
　　古今體詩三十九首
　　　駐蹕南苑遣使恭進
　太皇太后鮮果
　日永離宮節候新薰風早已獻嘉珍赤瑛盤内甘鮮果
　　　奉進
　瑶池第一人
　　　南苑元靈宮是
　世祖皇考建
　傑閣横霄峻清都與漢翔規模開壯麗星宿燦輝光碧
　瓦浮空翠金鋪映日黄門當啼鳥靜户有異花香細草
　沿階發新槐拂檻凉紆迴疏輦路藻彩繪雕梁警蹕臨
　仙境瞻依問谷王敬欽崇太昊繼述憶
　先皇嵗月碑文古乾坤事業昌茫茫扶大造暭暭體穹
　蒼恭己身無倦齋心念不忘時廵非逸豫㡬暇豈遊荒
衛騎驂驔列華旄宛轉颺南薰披萬物北斗起千祥瑞
氣庭前見佳辰晝正長休歌白雲曲吾道在惟康
　　南苑行圍
苑中閒教陣無事靜論邊不廢時苗典思周天下先
　　徳壽寺
持身崇孝理清淨契真如嵗久開金寺時来降玉輿
　　南苑晩景
薰風南苑翠斿回處處連雲暮色催夜火輝煌盈帳幕
離宫長待萬㡬来
　　瀛臺偶作
蟬鳴槐葉緑魚躍芰荷風太液臨斜景參差更不同
　　咏水禽
水禽遥泛雪池卉迥披紅桐葉翩翩舞迎薰景未窮
　　雨
稼穡憂勤在建章油雲灑落滿巖廊凭牕喜雨雨方足
五穀秋成樂萬方
　　臨城望
城髙千仞衛山川虎踞龍盤王氣全車馬遥看雲霧裏
民間休戚在當前
　　夏日有懷
木槿花開夏日長時摇清扇倚方牀三庚不輟臨朝政
盛暑常思守戰塲
　　内苑
晩凉内苑看槐花依檻臨池日欲斜龍戲清潭娛夏景
片雲生處足桑麻
　　立秋前一日晩同左右閒坐進鮮果
初到金風天氣晩㣲凉雨後畫簾垂九重迥出白雲逺
三殿髙臨北斗移珍果滿盤新獻節碧梧一葉報秋時
漏深不寐題詩句月色煇煌照鳳墀
　　秋蘭(幷序/)
　殿前盆卉芳蘭獨秀昔人稱為王者香又以方之君
　子因題四韻
猗猗秋蘭色布葉何蔥青愛此王者香著花秀中庭幽
芬散緗帙靜影依疎櫺豈必九畹多侈彼離騷經
　　初秋幸西苑觀荷命小船採蓮
命駕来西苑初秋向晩天芰荷池沼滿鷗鷺夕陽邊頻
使移輕舫時来獻採蓮離宫闌檻外風動碧翩翩
　　臨池觀魚有懷
臨池魚躍白雲連太液東邊問小船一色水天明似鏡
風波銷滅在何年
　　夜至三鼓坐待議政大臣奏事有感而作
午夜迢迢刻漏長每思戰士㡬迴腸海東波浪何年靖
日望軍書奏凱章
　　七夕
爽氣三秋早仙期此夕經針樓連萬户機石動䨇星玉
露交珠綴金風度綺軿天文在雲漢流影照彤庭
　　沙河途中作
煇煌明輦道將曉漏聲殘秋月西山落金風北野寒望
陵悲樹色就景盼雲端每念芳華日溥溥露未乾
　　清河荒亭
楸葉晩蟬鳴荒亭蟋蟀聲露凝新樹色日出滿林明蛺
蝶從枝舞蜻蜓㸃水輕欲看秋景好歸路且徐行
　　初秋景山
新凉樹色向金天御輦遥停蔓草邊盛暑已過銷夏日
清風纔到有秋年髙臨三殿九重闊下看千家萬户連
薄暮山亭觀射畢回宫複道起蒼煙
　　題日精門古硯
古硯何年斲雲箋冩御章宫門秋雨濕内殿晩風凉夕
景鑪煙動晴光燭影長文房友筆墨灑翰起龍翔
　　待曉
閶闔餘殘暑夕籟鳴髙秋曖曖月始出泠泠露初浮逺
色淡河漢新凉灑裀幬夜氣倍澄寂庭宇彌清幽眷言
希古則羲軒詎可儔不寐定天保昧爽思旁求徃軫雖
緬邈来途非阻修低徊待申旦治理今何由
　　賜奉命大將軍傑淑二首
巻斾生風壯氣揚早持龍節定炎方秋毫無犯民心悦
盡掃欃槍奏凱章
　　其二
旄鉞纔臨父老迎樓船一舉海波清金甌已定千年業
銅柱須標萬古名
　　秋日咏刀
七寶刀光耀斗牛建章佩帶向初秋清流越砥方知力
截兕剸鯨斷不愁
　　海子北紅門秋雨後行圍戲作
晝漏稀聞紫陌長霏霏細雨過南莊雲飛御苑秋花濕
風到紅門野草香玉輦遥臨平甸闊羽旗近傍逺林揚
初晴少頃布圍獵好趁清凉躍驌驦
　　晾鷹臺
清晨漫上晾鷹臺八駿齊登萬馬催遥望九重雲霧裏
羣臣就景獻詩来
　　南苑閲馬
渥洼龍種雪霜同毛骨天生氣格雄八駿齊觀南苑裏
豈誇當日玉花驄
　　中秋望月
坐望中秋月正圓玲瓏丹桂植當天無私普照八荒外
皎潔清光雲漢邊
　　賜輔國將軍俄啓詩(幷序/)
　内大臣輔國將軍俄啓侍從帷幄勤勞茂著百歩穿
　楊發矢如電因賜御章以旌其射
觀徳由来上古風手持滿月緑沉弓鷹揚虎視流星逺
中鵠穿楊為世雄
　　秋日晩景有懷
寒鴉秋景集南林遥倚屛山綺樹陰丹闕逺砧鳴午夜
玉壺清漏起遐心衷情靜裏無人識外象閒中有物尋
憶想千般聞落葉且須持筆漫㣲吟
　　大將軍報吳逆暴死其下賊衆潰散無餘大兵指
　　日進取恢復封疆
遥天今日捷書来萬里歡聲動地開從此黎民皆樂業
軍威應振凱歌迴
　　康熙十七年九月初十日奉
太皇太后臨御温泉恭紀五言排律八韻
慈寜方曉日掖輦幸温泉羽騎清塵道華旗衛御前九
重雙闕迥三輔萬家連蔥鬱東臯樹蒼茫北嶺煙問安
頻色喜侍膳每心懸孝養尊
親重時巡法
祖䖍村村施化溥處處得恩光更慮民情隱深慚撫八
埏
　　駐蹕平家灘
鑾輿駐蹕近滄浪行殿崔嵬對夕陽郊外村莊時極目
秋成處處有風光
　　潞河曉起至
太皇太后行殿問安
曉色方明在潞河孤山逺影鬱嵯峨(孤山在潞/河之東)寝門恭
問
慈顏喜還愧無能作賦歌
　　見雁南飛
歸雁南飛有數行南飛度嶺向衡陽欲將信息傳軍士
早報成功返故鄉
　　駐蹕薊州城南逺眺山村
萬騎驂驔擁薊城風行雷出逺天清㣲霜細草野狐懼
寒露荒煙山鳥鳴捲幔浮凉侵帳殿倚牀明月似都京
欣隨
聖母遊情曠深夜還思勉愫誠
　　山中獲野禽恭進
太皇太后
吹笳清輦道大地雜旌旂萬壑来秋色千巖散落暉鷹
隨山雉逺箭帯野禽歸遣使呈鮮味須令馬迅飛
　　曉起山路口號
　荒屋山中月色闌秋髙邊塞正風寒羊腸石道臨泉水
　已靜人聲足曠觀
　
　
　
　
　
　
　
　
　
　
　
　
　
聖祖仁皇帝御製文集巻三十二
　欽定四庫全書
聖祖仁皇帝御製文集巻三十三目録
　　古今體詩三十六首
　　　　恭謁
　孝陵
　太皇太后駕到温泉
　　　　雨後經明總兵戚繼光所作八角石亭
　　　　清晨入盤山二首
　　　　古中盤望蓮花峰
　　　　盤山絶頂三首
　　　　晩過李靖菴二首
　　　　星出歸營
　　　　奉侍
　太皇太后臨御温泉因孟冬享
　廟暫回京
　　　　夜半覽本
　　　山中曉色
　　　由鮎魚池出闗咏瀑布水
　　　登景忠山
　　　灤河
　　　冬至回京齋戒夜坐
　　　登邊城作
　　　温泉行
　　　温泉流杯戲作
　　　南苑橋上大風
　　　雪
　　　景山積雪侍衛下趨如飛
　　　元旦
慈寜宫行禮
　　　春
　　　上元幸萬善殿戲作
　　　收復岳州作(幷序/)
　　　恭上
太皇太后萬壽詩二首
　　　賜大將軍安親王岳樂二首
　　　賜䕶軍統領桑格
　　　春夜月
　　　題周文矩畫説劒圖
　欽定四庫全書巻
聖祖仁皇帝御製文集巻三十三
　　古今體詩三十六首
　　　恭謁
　孝陵
　玉殿寒松秘秋霜落樹枝緬懐文武業創立太平基曉
　色星辰動晴光日月埀望陵愁不斷孝思起深悲
　太皇太后駕到温泉
　温谷神丹力不窮五雲暖溜繞行宫
　聖躬喜得今康豫宇宙歡忻舊日同
　　　雨後經明總兵戚繼光所作八角石亭
　華清雨後問安回徐歩山椒到水隈秋木荒池今白草
　寒花故壘舊青苔精靈銷㪚人何處功業留傳志未灰
　為將當年堪拊髀亭開八角尚崔嵬
　　　清晨入盤山二首
　日出入盤山宸遊草木閒村莊人盡望處處水潺潺
　　其二
當年乘輦到今日復来遊山水不同色泉聲還細流
　　古中盤望蓮花峰
中盤遥望蓮花峰日映山林氣色重老衲吟詩渾半偈
翠輿臨發又從容
　　盤山絶頂三首
上盤絶頂俯神京九月登山積翠晴荒寺日髙人少至
野林煙靜鳥無聲道中勒馬觀風景澗下留鑾愛水清
縱目徘徊猶不盡氤氲縹緲海雲輕
　　其二
四顧清標髙逼天風雲塞上歛寒煙遥觀沙漠宣威逺
近控州城作鎮懸紫盖山中獨竒秀雙峰嶺外更綿聯
九秋朗耀㡬千里落葉蕭條滿目前
　　其三
薄暮東峰来返照遊心怡曠動揮毫題詩數句林光晩
作賦初聯雁陣髙盤道崚嶒難歩躡危巖嶻􁄚恐身勞
欲歸帳殿還傳語引路山僧度逺臯
　　晩過李靖菴二首
兩崖石壁出秋雲野草寒林有鹿羣古刹斜陽人寂寂
香煙飄處雜紛紜
　　其二
蒼茫絶頂樹參差落日還營過竹籬念及凌煙留姓字
獨於古壁一題詩
　　星出歸營
皎皎星河路向西將歸玉帳渡山溪羽林扈從皆雄將
掃靖煙塵萬馬齊
　　奉侍
太皇太后臨御温泉因孟冬享
廟暫回京
金風肅郊甸秋光瀰顥穹曉鐘出長樂羽衛臨新豐
重闈慶康悦遊豫温泉宫鳴鑣玉輿側侍
蹕清塵中晨夕奉
慈顔婉愉承歡衷原野陪登覽瑞靄光熊熊應鐘忽届
節霜露霏空濛夙興感時序廟祀宜欽崇饗獻薦圭璧
對越必㣲躬暫辭瓊島月還御瑶池驄殿闕欣在望齋
祓明禋通眷言整星駕依戀心靡窮
　　夜半覽本
初冬夜靜正三更宵旰清心勉勵精自愧事繁機不敏
細披章奏察民情
　　山中曉色
星漢參差曉色開髙峰初日射莓苔閒来駐蹕山村靜
坐愛明霞入酒杯
　　由鮎魚池出闗咏瀑布水
巉巖瀑布挂前川樹冷煙寒羃碧天闗外黎民風俗厚
涵濡威徳已多年
　　登景忠山
景忠逺上日方闌巖壑層層生早寒嶺腹凍雲凝玉仗
山中瑞氣接仙鸞鳴鐘澗裏經聲近擊鼓樓前樹影殘
繚繞旌旗縈石道六龍行處萬民觀
　　灤河
寒邊逺繞至灤河徹底清明不見波駐輦徘徊千萬里
石鯨兩岸影嵯峨
　　冬至回京齋戒夜坐
一陽初發便知天暫别
慈顏日日懸午夜齋明湛心志夢中猶自侍温泉
　　登邊城作
冬月荒山落日斜岧嶤野景㡬千家邊城戍色雲煙靜
緑水清河走白沙
　　温泉行
温泉泉水沸且清仙源遥自丹砂生沐日浴月泛靈液
㣲波細浪流琮琤初經石竇漾暄溜烈勢直與炎曦爭
瀠洄碧澗落花駐掩暎翠巘霜林明汀迴溪轉入欄檻
甃以文石何澄泓方壺圓嶠時自暖紫芝朱草冬常榮
殿啟披香溢石髓盤低承露浮金莖冲融太和蓄元氣
炎徳利物功難名氤氲沆瀣結紫霧縹緲雲霞連赤城
髙秋九月天颯爽鸞旂鳳節紛相迎
慈寜琱輦度閶闔絳霄帳殿開蓬瀛神泉淑景供遊賞
流金潄玉堪怡情時廵豈必瑶圃逺對此心意皆和平
華清繡嶺杳寂寞鯨魚鳬雁徒縱横曷若兹泉獨標異
萬年勝蹟環神京嵗時来徃䕶
仙蹕㸃筆為賦温泉行
　　温泉流杯戲作
曉霜早落滿池清一氣涓涓愜勝情偶坐浮杯㡬暇日
君臣對景論平生
　　南苑橋上大風
南苑霜華㸃翠旗嚴風臘月斷流澌已知朔氣催寒盡
橋跨長虹湧溜遲
　　雪
細玉輕盈下碧霄和煙飛霰上寒條片纔落地濺濺濕
羅綺花紋處處飄
　　景山積雪侍衛下趨如飛
憑髙縱逺覽積雪明山峰直下數千尺飛騰跨玉龍
　　元旦
慈寜宫行禮
太蔟初分来萬國融融淑景動青陽曈曨翠盖祥雲覆
縹緲蘭宫瑞氣揚節遇三元開寶厯時逢四始奉霞觴
山呼拜舞臣民樂願頌千年正未央
　　春
旭日含新淑春光覆滿屋東皇轉嵗華融氣雜山谷
　　上元幸萬善殿戲作
雪霽寒輕景物鮮上元臨幸遇叅禪方文無人般若靜
天花虛落古松前
　　收復岳州作(幷序/)
　逆賊吳三桂既經天誅之後不數月而岳城恢復良
　由三桂背恩倡亂荼毒生靈經年以来死者相望於
　道路生者逃竄於四方積尸遍野民不聊生皆朕徳
　之薄不能撫綏之故也今賴
皇天之眷佑
祖宗之威福羣臣盡力將士用命前後恢復閩海兩粤
　以至湖南岳陽諸處擒斬賊魁殆盡望風歸正不可
　勝數所餘小醜勢如破竹解吾民之倒懸行有日矣
　特賦長歌以舒其懷
聿予凉薄莅洪荒遂使巨慝亂天常東南黎庶苦紛擾
㡬年戎馬蹂疆場臨軒重簡親藩出軍威萬里風雷疾
肆伐原因討不庭專征大義昭星日臥榻安容有悖狂
太阿豈好弛紀律再勅元臣佩虎符戈矛剗地生寒栗
鐵騎驍騰擁楚雲霓旌閃爍連江濆七澤三湘據衝要
樓船璧壘屯諸軍一時將士盡忿激人人都願成功勲
懸知叛逆衆所惡直須吹氣清妖氛顧此生靈負何罪
流離轉徙多饑餒處處田疇蕪不耕年年桑柘無人採
聞説荒榛遍野廬還傷老弱填江海每念邊陲一憮然
立身天地慙主宰未忍加兵戕我民深宫宵旰勤五載
五載躊躇常恭黙㑹當滅此乃朝食旗捲閩疆甲士降
陣開百粤堅城尅已見懷光伏冥誅更看元濟成俘䤋
鼙鼓旌旄定岳陽琱戈金鏃清區域指顧能收六詔煙
宣恩早布招徕徳書奏傳来慰
兩宫乂安社稷開鴻濛翼翼小心恒敬慎敢㤀繼述在
朕躬期與宰司百執事共相砥礪克厥終
　　恭上
太皇太后萬壽詩二首
和風瑞氣滿簾櫳
慈壽無疆祝上宫喜得萬方同孝養千秋福徳竝蒼穹
　　其二
透户卿雲接御香彤墀新栁拜韶陽
宮中堯舜兼文母恭捧南山萬壽觴
　　賜大將軍安親王岳樂二首
大開册府紀元功伐罪安民將略雄佇見天潢蒙上賞
明光髙宴賦彤弓
　　　其二
　洞庭南嶽盡提封九伐勲名勒景鐘眼底窮荒皆赤子
　早銷金甲勸三農
　　　賜䕶軍統領桑格
　百戰威名已早揚頻年秉鉞在巖疆素知果勇兼韜略
　應著𢎞圖肅鬼方
　　　春夜月
　晩来風景麗初晴月色輝朧朧穿竹樹照耀滿宫幃
　　　題周文矩畫説劒圖
　鵞溪尺幅衣冠古貌出蒙莊辯論新劒客滿前毛髮動
　須知繪事亦通神
　
　
　
　
聖祖仁皇帝御製文集巻三十三
　欽定四庫全書
聖祖仁皇帝御製文集巻三十四目録
　　古今體詩四十首
　　　　春日郊行
　　　　清明登玉泉山
　　　　時廵近郊憫農事有作
　　　　鄚州雜詩五首
　　　　春日内苑賜宴詩(并序/)
　　　　初夏登樓臨水
　　　　夏日同三王慈寧宫請
　太皇太后安
　　　　夏旱歩禱
　南郊喜雨
　　　　五日泛舟賜内大臣侍衛宴
　　　　咏蟬
　　　　題蘇軾墨竹
　　　初寒
　　　懋勤殿古榦梅
　　　春曉
　　　春雪
　　　懋勤殿讀尚書至無逸篇有作
　　　春晝二首
　　　景山春望
　　　榴花
　　　咏觀天儀噐
　　　鶴
　　　經筵進講周易
　　　秋日出郊觀稼
　　　題張擇端清明上河圖
　　　長至日祀
天圜邱有述四章
　　　逺望西山積雪
　　　春盤
　　　端凝殿齋居
　　　賜直𨽻廵撫于成龍(并序/)
　　　苑西新栁二首
　　　和唐太宗咏桃花即用原韻
　欽定四庫全書
聖祖仁皇帝御製文集巻三十四
　　古今體詩四十首
　　　春日郊行
　春殿晴雲繞鑾輿出禁闈桃花臨紫陌栁葉暗青旂宿
　雨能清蹕和風早拂衣馬嘶馳道逺滿地盡芳菲
　　　清明登玉泉山
　寒食登髙芳草青泉聲映栁出春亭心中懷得天然處
　坐對沙鷗樂野汀
　　　時廵近郊憫農事有作
　芳郊景物麗淑氣扇暮春靈雨應良節光風薄嘉辰省
　耕已届候夙駕方来廵前驅列式道羽衛羅鈎陳時有
　田間子荷耒披車塵譏訶勿頻數疾苦當咨詢千耦幸
　終畆二鬴猶懸囷穮蓘爾勤動痌瘝予隱親賙賜出泉
　府拊循屬官臣行潦有挹噐冽井無枯津所惠良未徧
　嗛嗛愧斯人
　　鄚州雜詩五首
條風鼓櫂動清漪夹岸青青楊栁垂輕轉牙檣觀易水
波光日影暎旌旗
　　其二
桃花歴落李花開緑栁含烟傍水隈鴻雁平沙看不盡
春光曖曖入蓬莱
　　其三
為省春耕歴灞灃鑾輿頻止勸農功柴門掩處烟村靜
碧水長橋落彩虹
　　其四
陽氣温和臨樹久花繁物靜草芊芊莎添嫩色含波緑
栁覆金堤翠幕連
　　其五
野水瀰漫處處長方流涵玉動珠光風移藻荇波㾗闊
千㸃鷖鳬栁一行
　　春日内苑賜宴詩并序
　已未三月律應姑洗望日之吉賜内閣大臣及侍衛
　宴於内苑時乃玩花於綘雪玉樹含風浮杯於西齋
　金池漾月因題四韻以示諸臣
春深内苑裏珍席宴羣臣蝶向雙檐舞花飛複閣新和
羮期上佐調鼎協洪鈞蕭鼓歡無極芳年醉此辰
　　初夏登樓臨水
澄潭徹底開心鏡栁絮輕飛近玉樓處處晴花風拂起
鶯啼四月繞芳洲
　　夏日同三王慈寧宫請
太皇太后安
九天旭日照銅龍朝罷從容侍
上宫花蕚聨翩方晝永晨昏常與問安同
　　夏旱歩禱
南郊喜雨
歴春憫農勞首夏望嘉榖離畢月故遲密雲去何速顥
穹閟膏澤及此祈年夙齋居承穆清中夜起自肅繁星
麗赤霄雲漢光自煜雞鳴開重闉輿馬輟華轂歩禱升
郊壇祠官啓太祝是時甘澍零霑潤及拜伏空濛迫閶
闔噴薄驅海瀆屏翳灑道廻滲漉足裳服麥隴應秀色
重穎欲在目願惟歌屢豐餘粟棲比屋
　　五日泛舟賜内大臣侍衛宴
錫宴公卿禮數隆浴蘭令節泛翔鴻波開舟楫迎仙仗
岸轉旌旗驟玉驄積翠香蒲經宿雨輕烟寶幄散薫風
臣民共樂昇平日暢飲何論灞滻雄
　　咏蟬
飲露當凉夜吟風向晩晴乍移深樹影又聽别枝聲與
物心無競離塵翼最輕秋懷聊寄咏愛爾獨能清
　　題蘇軾墨竹
徑尺篔簹墨淺深雪堂健筆勢千尋縱饒凝露春梢色
不比凌霜挺節心
　　初寒
灑雪凝霜正渺漫曉来朔色滿林巒何當吹遍鄒陽律
盡却人間黍谷寒
　　懋勤殿古榦梅
宫梅先發上林枝淡白含芳窈窕姿若待春風吹律暖
影隨朝日樂雍熙
　　春曉
夜短正宜眠又聞天色曉臨門親政務豈厭事多少
　　春雪
三冬望雪意殷殷積素春来亂玉紋農事東疇堪播植
勤民方不愧為君
　　懋勤殿讀尚書至無逸篇有作
元化斡四運淑景催芳年乾乾總萬幾寸隂惜屢遷綈
几散瑶帙阿閣颺鑪烟澄懷求至理孔壁存遺編公旦
訓無逸則古多所宣言念小民依田功稼穡先天命良
匪易敬德省厥愆法戒備近王炯炯斧扆前寤寐思古
人千禩精意傳端居不遑暇三復期勉旃
　　春晝二首
液池氷泮後阿閣燕来初晝轉銅壺漏春添玉案書晴
絲烟乍捲花霧綺還舒萬象生成意欣欣各自如
　　其二
亭午朝初暇方春候轉佳惠風来上已遲日麗中街鶯
語頻遷樹花隂半映階所期凝庶績永使萬邦懷
　　景山春望
雲霄千尺倚丹邱輦下山河一望收鳯翥中天連紫闕
龍蟠北極壯皇州烟生沆瀣春初麗露濕芙蓉翠欲流
却向閭閻看蔀屋崇髙還厪廟堂憂
　　榴花
未結千房實先開五月花紅綃簾户下疑似漢時槎
　　詠觀天儀噐
乾象極髙逺孰者為綱維惟此貞恒理可以揆測知靈
臺有儀噐云自古聖貽偃蓋金粲粲飾體珠離離横玉
筦其中激水相推移内挈黄赤道外互南北垂紫宸凝
不動列曜如峙碁制作侔造化法撰窮神竒昔在有虞
氏以命和與羲七政順其軌庶績咸用熙後来代有述
神明夫前規日官比申命欽哉重人時惟㡬恒自勅曰
旦凜在兹五緯協位序燠寒無僭差永言答靈眷長與
休禎期
　　鶴
夜警三霄露秋凌萬里雲立同薛稷畫舞憶鮑昭文
　　經筵進講周易
桂宫仙仗啓蘭殿講筵開朝士鳴珂集詞臣執簡来天
苞宣一畫人極位三才待抉羲文秘羮牆日㡬回
　　秋日出郊觀稼
秋氣日寥迥萬象皆蒼蒼朝暾被渥露草木含晶光西
成方届候農事將築場於焉省歛穫令典重百王輕軒
屏前置夙駕無嚴装郊原一以眺烟樹紛成行微風散
深樾清流抱廻塘土脉秀且沃篝車鬱相望新䥥粲如
月刈此溪雲黄捃拾復何幸遺秉滿道旁鳥雀互翔集
婦子咸恱康行將吹葦籥報爾千斯箱眷言三時勤艱
難詎可忘茫茫視九壤豈盡歌豐穰二鬴苟不充予饑
惄如傷幸兹樂有年時若雨與暘朂哉慎所麗田功庶
無荒
　　題張擇端清明上河圖
天津橋下水粼粼栁外盤舟夹畫輪想見汴京全盛日
春遊多少太平人
　　長至日祀
天圜丘有述四章
於穆天縡鑒觀惟赫播物無私佑于有德
髙皇受命膺符闡繹丕顯
太宗廓圖登績眷我
皇考九圍是式克享
天心立民之極(一章/)
洪惟景運集於渺躬南諧北爕君兹萬邦夙夜敬止恒
惕于𠂻毋曰髙髙聽卑則聰毋曰盱盱視逺斯通罔敢
逸豫昭事必恭(二章/)
是月仲冬維日長至爰啓
㤗壇肅將禋祀濟濟奉璋羣工在位牲玉既陳籥舞乃
備對越有䖍百神攸暨雲旓揚揚華皇晢晢(三章/)
乃辨雲物載觀載書乃占豐年多黍多稌南陸曜采導
我歸輿芸香始生景長以舒初陽来復相協厥居垂象
是則奉若不渝(四章/)
　　逺望西山積雪
積雪西山秀仙峰玉樹林凍雲添暮色寒日淡遥岑
　　春盤
小摘園中露新香糁作羮嵗和欣有兆甘菜已春生
　　端寧殿齋居
肅肅羣籟屏裊裊鑪烟舒諏日躬禋祀濯祓臨齋居輝
輝閣西日流影照綺疏坐久微風来冷然吹衣裾霽心
觀萬象黙見天地初感神在至誠寧俟灌鬯餘
　　賜直𨽻廵撫于成龍(并序/)
　直𨽻廵撫于成龍秉性惇樸廉介夙聞朕心嘉頼俾
　　典節鉞保釐畿輔惟能激濁揚清始終如一清潔之
　　操白首彌厲真國家之可重人所不能也兹来陛見
　　爰賜以詩用示敦勵之義且以風有位焉
　自昔崇廉治勤思吏道澄郊圻王化始鎻鑰重臣膺政
　績聞留犢風期素飲氷勗哉貞晚節襃命日欽承
　　　苑西新栁二首
　岸草青回太液池春来又見栁垂絲東風小苑三眠後
　最愛鵞黄蘸水枝
　　　其二
　輕烟漠漠栁青青半拂虹橋半水亭啼鳥數聲春晝永
　博山香裊隔簾聽
　　　和唐太宗咏桃花即用原韻
　苑裏韶華滿春工試綺装霞輕籠樹影日暖散林光倚
　檻千叢錦開簾百合香東風自駘宕長䕶萬年芳
　
聖祖仁皇帝御製文集巻三十四
　欽定四庫全書
聖祖仁皇帝御製文集巻三十五目錄
　　古今體詩二十一首
　　　　潞河三首
　　　　廵幸出喜峯口過黄土巖
　　　　大石磯
　　　　塞上宴諸藩
　　　　入喜峯口
　　　　野望
　　　　夏日迎薰亭
　　　　午日
　　　　潭柘寺
　　　　戒壇卧松
　　　　早秋新霽
　　　　夜坐
　　　　瀛臺
　　　天津
　　　通恵河閱運艘
　　　滇平
　　　宫門聽政示閣部諸臣
　　　昇平嘉宴同羣臣賦詩用柏梁體(并序/)
　　　元夜與諸王宴飲乾清宫
　欽定四庫全書
聖祖仁皇帝御製文集巻三十五
　　古今體詩二十一首
　　　潞河三首
　㶑灩春波散碧漪白蘋初葉麥初岐潞河三月桃花水
　正是乗舟薦鮪時
　　　其二
　畫鷁中流起櫂歌參差荇藻漾晴波澤梁雖設曽無禁
　斜日魚罾兩岸多
　　　其三
　東風吹雨曉来晴春水髙低五牐聲蘭槳乍移明鏡裏
　綠楊深處坐聞鶯
　　　廵幸出喜峯口過黄土巖
　紫塞雙崖出丹梯百尺懸草香遮細路樹老卧晴煙地
　為時廵到山當隘口偏何年留石室駐馬望層巔
　　　大石磯
逺近峯廻合潺湲澗淺深一磯横大石萬騎出層林蒙
密巖花發緜蠻谷鳥音龍堆塵不到慿眺足娛心
　　塞上宴諸藩
龍沙張宴塞雲收帳外連營散酒籌萬里車書皆屬國
一時劍珮列通侯天髙大漠圍青嶂日午微風動綵斿
聲教無私疆域逺省方隨處示懷柔
　　入喜峯口
一道鳴鑾度三驅振旅還莓苔天半石松栝雨中山險
設闗門壯時清堠火閒
孝陵佳氣近縹緲翠微間
　　野望
嶺外茅茨小林端煙火遲田家耕鑿意一一九重知
　　夏日迎薫亭
苑啓時初夏亭隂午未闌雨過池藻碧日綻海榴丹水
木含清景禽魚得静觀薫風能解愠試取玉琴彈
　　午日
令序當重午南臺日正中玉階鳴瀑水瑶軫奏薰風菖
葉浮杯綠榴花照檻紅臨流㸔競渡轉憶濟川功
　　夏日潭柘寺
微雲綴岡嶺細路揚前旌磴轉松門開漸覺沙界平潭
湮石甃露柘古苔紋生一徑得疎豁層軒面峥嶸愛此
户外泉俯視涓涓清修篁挺蒼翠其下流交横斐然淇
澳思宛爾渭濵情嶰谷有遺響簫韶鸞鳯聲
　　戒壇卧松
蒼松卧如龍蜿蜒鱗鬛古膚寸起山雲用汝作霖雨
　　早秋新霽
巻幙過新雨披襟納好風餘霞明逺岫倒景射晴虹稼
穡豐年足乾坤爽氣同髙天雲斷處歴歴見初鴻
　　夜坐
靄靄燕寢夕遲遲清漏催綈袠盈棐几次第中宵開華
月影帷燭凉颸韻宫槐玉杯露方浥金鑪麝初煤坐覺
秋氣肅斗柄西南回晨光尚未啓已有鸞聲来
　　瀛臺
紅闌橋轉白蘋灣疊石參差積翠間畫舸分流簾下水
秋花倒影鏡中山風微瑶島歸雲近日落清霄舞鶴還
乗興欲成蘭沼詠偶從機務得餘閒
　　天津
轉粟排千艦分流納九河潮聲連海壯樹色入京多鼓
楫魚龍伏停帆鸛鶴過津門秋望逺明月湧金波
　　通惠河閲運艘
千檣争溯白蘋風飛輓東南澤國同已見靈長資水徳
也應辛苦念田功
　　滇平
洱海昆池道路難捷書夜半到長安未矜干羽三苗格
乍喜征輸六詔寛天末逺收金馬隘軍中新觧鐡衣寒
回思㡬載焦勞意此日方同萬國歡
　　宫門聽政示閣部諸臣
中書天下本六官庶僚首絲綸委寄隆分職慎所守上
相列天階喉舌筦北斗乾象方昭垂古来詎虚授軒皇
置六相姬文擇四友得人邦乃昌此事諒非偶曰予既
寡昧欿然謝哲后聽政日不遑望道逺何有啓沃藉臣
鄰匡贊資左右雖云際昇平民物豈康阜圖終貴謹始
治安莫予狃廣業惟克勤勵精期永久作詩一相朂敬
哉庶無負
　　昇平嘉宴同羣臣賦詩用柏梁體(并序/)
　朕於宣政聽覽之餘講貫經義歴觀史冊於書見元
　首股肱賡颺喜起之盛於詩見鹿鳴天保諸篇未甞
　不慕古之君臣一徳一心相悦若斯之隆也今際海
　内宴安兵革偃息首春令序九陌燈煇豐穰有徴吾
　民咸樂思與諸臣欣時式燕爰於乾清宫廣集簪裾
　肆筵授几斯時也蟾光鼇炬焜燿堂廉綵樹瓊葩離
　羅樽爼許笑言之勿禁寛儀法之不糾復令次登文
　陛渥以金罍咸俾有三爵油油之色焉易曰上下交
　則志同傳曰享以訓恭儉宴以示慈恵則今日之兕
　觥㫖酒豈徒以飲食燕樂云爾哉顧瞻諸臣或位居
　諧弼或職任卿尹或典文翰或司獻納宜共成篇什
　以紹雅頌之音朕發端首倡傚柏梁體班聨遞賡用
　昭昇平盛事冀垂不朽云康煕二十一年正月十四
　日
麗日和風被萬方(御/製)
　　　卿雲爛熳彌紫閶(内閣大學士/臣勒徳洪)一堂喜起歌明
　　　良(内閣大學/士臣明珠)止戈化洽民物昌(内閣大學/士臣李霨)蓼蕭
　　　燕譽
　　　聖恩長(内閣大學/士臣馮溥)天心昭格時雨暘(吏部尚書/臣黄機)
　　　豐亨有兆祝千箱(户部尚書/臣梁清標)禮樂文章仰
　　　聖皇(禮部尚書/臣吳正治)廟謨指授靖八荒(兵部尚書/臣宋徳宜)春
　　　回丹詔罷桁楊(刑部尚書/臣魏象樞)河清海晏禹績彰(工/部)
　　　(尚書臣/朱之弼)百度胥飭綱紀張(都察院左都御/史臣徐元文)千官
　　　濟濟盈巖廊(吏部左侍郎/臣張士甄)天工無曠勤贊襄(吏/部)
　　　(右侍郎臣/楊永寜)有年歌協臣所望(户部左侍郎/臣李天馥)共期
　　　紅朽答殊常(户部右侍郎/臣李仙根)轉漕億萬充天倉(户/部)
　　　(倉場侍郎/臣馬汝驥)邦禮叨贊慙趨蹌(禮部左侍郎/臣楊正中)職司
　　　寅清佐垂裳(禮部右侍郎/臣富鴻基)天河洗甲通蠻鄉(兵/部)
　　　(左侍郎臣/焦毓瑞)
　　　皇威四暢咸来王(兵部右侍郎/臣陳一炳)祗承欽恤和氣
　　　翔(刑部左侍/郎臣杜臻)刑措不用民夀康(刑部右侍郎/臣葉方藹)八
　　　材庀化師殳斨(工部左侍/郎臣趙璟)右平左墄開明堂(工/部)
　　　(右侍郎/臣金鼐)仰窺神䇿驅天狼(内閣學士/臣李光地)膏以大澤
　　　人胥慶(内閣學士/臣張玉書)
　　　帝庸作歌追虞唐(翰林院掌院學/士臣陳廷敬)身依雲漢賡
　　　天章(翰林院學/士臣張英)恪秉訓厲敦羔羊(都察院左副/都御史臣宋)
　　　(文/運)奉宣仁風之吳疆(廵撫江寜右副都/御史臣余國柱)九閽詄
　　　蕩瞻龍光(通政使司通政/使臣王盛唐)斗杓髙掩貫索芒(大/理)
　　　(寺卿臣/張雲翼)圖列養正親羮牆(詹事府詹/事臣沈荃)黄鐘大鏞
　　　諧禎祥(太常寺卿/臣崔澄)郊衢擊壤歡豐穰(順天府府/尹臣熊一)
　　　(瀟/)大官珍膳羅酒漿(光祿寺卿/臣馬世濟)調閑六御騰康
　　　莊(太僕寺卿/臣張可前)忝預風紀凛清霜(都察院僉都御/史臣張吉午)
　　　出入玉珮聲鏘鏘(通政使司左/通政臣崔官)納言惟允尚職
　　　詳(通政使司右/通政臣吳琠)褒忠勵節感賜觴(通政使司右/通政臣陳汝)
　　　(器/)圜扉闃寂春草芳(大理寺少卿/臣榮國祚)拜手好生頌
　　　禹湯(大理寺少卿/臣徐旭齡)前星令望欽顒卭(詹事府少/詹事臣王)
　　　(澤/宏)終始念典用斯臧(詹事府少詹/事臣崔蔚林)言模行範煇
　　　縹緗(翰林院侍讀學/士臣蔣宏道)猗歟至徳日就將(翰林院/侍讀學)
　　　(士臣胡/簡敬)叨塵侍從恩莫量(翰林院侍讀學/士臣朱之佐)靖共
　　　夙夜無怠遑(翰林院侍講學/士臣嚴我斯)梧桐生矣于髙岡
　　　(翰林院侍講學/士臣孫在豐)紬書東觀翰墨香(翰林院侍講/學士臣盧琦)
　　　三徳六行為士坊(國子監祭酒/臣王士禎)宫官備位滋悚
　　　惶(右春坊右庶/子臣祖文謨)六經義叶如笙簧(翰林院侍/講臣朱典)奎
　　　文煥若森琳瑯(翰林院侍讀/臣王封濚)朝朝橐筆侍御牀
　　　(翰林院侍/講臣董訥)紀載
　　　聖治金匱藏(翰林院侍講/臣王鴻緒)頻年宣室虗對揚(翰/林)
　　　(院侍講臣/髙士竒)宸篇掞藻燭昊蒼(翰林院侍/講臣郭棻)承華毓
　　　徳成圭璋(左春坊左諭/徳臣陳論)青宫琪樹棲鸞凰(右春/坊右)
　　　(諭徳臣/朱世熙)金輿導從驂雲驤(司經局洗馬/臣田喜􁁊)罘罳流
　　　影耀璧璫(通政使司左参/議臣趙士麟)仁波溟渤同濊汪(通/政)
　　　(使司左參議/臣趙之鼎)鸞旂乘春零露瀼(通政使司右/參議臣張鵬)爰
　　　賡天保矢勿忘(通政使司右/參議臣鄭重)八表同軌来梯航
　　　(大理寺寺丞/臣徐誥武)雲門磬管聲喤喤(右春坊右中/允臣吳鳴珂)泰
　　　交天闕開春陽(左春坊左中/允臣李録予)惟睿作聖金玉相
　　　(右春坊右中/允臣鄭開極)珥筆何幸日月傍(左春坊左贊/善臣徐乾學)瑞
　　　逾寳鼎兼芝房(左春坊左贊/善臣鄭之諶)堯樽夜醉星低昂
　　　(右春坊右贊/善臣沈上墉)在廷恱豫和宫商(右春坊右贊/善臣王尹方)濫
　　　典樂正董上庠(國子監司業/臣劉芳喆)治登三五休聲颺
　　　(翰林院修撰/臣歸允肅)睿謨典誥同洋洋(翰林院編修/臣王頊齡)記
　　　神聖功臣職當(翰林院編/修臣曺禾)琅函瑶版書焜煌(翰/林)
　　　(院檢討/臣潘耒)石渠高議芟秕穅(翰林院檢討/臣嚴繩孫)日侍清
　　　禁研鉛黄(翰林院編/修臣杜訥)願言直節謹自防(吏科掌/印給事)
　　　(中臣王/承祖)
　　　　帝心勤民重農桑(户科掌印給事/中臣王曰温)具舉細目恢
　　　　宏綱(禮科掌印給/事中臣李迥)誕敷文徳四國匡(兵科掌印/給事中臣)
　　　　(劉沛/先)嘉禾既殖鋤莠稂(刑科掌印給事/中臣姚締虞)屈軼朱
　　　　草紛兩廂(掌河南道御/史臣唐朝彝)封章問夜檢皁囊(掌江/南道)
　　　　(御史臣/任玥)擬將勁操堅蒼筤(掌浙江道御/史臣李見龍)朝無闕
　　　　事聯班行(掌山西道御/史臣郭維藩)千門燎火宵未央(掌山/東道)
　　　　(御史臣/孫必振)昇平髙宴邁柏梁(掌陜西道御/史臣衛執蒲)
　　　元夜與諸王宴飲乾清宫
　今夕丹幃宴聯翩集懿親傳柑宜令節行葦樂芳春香
　泛紅螺重光摇絳蠟新不湏歌湛露明月足留人
　
　
　
　
　
聖祖仁皇帝御製文集巻三十五
　欽定四庫全書
聖祖仁皇帝御製文集巻三十六目録
　　古今體詩三十八首
　　　　東巡二首(幷序/)
　　　　玉田
　　　　駐蹕豐潤城西
　　　　夷齊廟(幷序/)
　　　　灤河泛舟
　　　　經永平城南
　　　　撫寜
　　　　山海關(幷序/)
　　　　蒙恬所築長城
　　　　姜女祠
　　　　曉過寜逺
　　　　行殿夜覽章奏
　　　　呂翁山是
聖祖太宗文皇帝擒洪承疇處
　　　松山
　　　杏山晩眺
　　　憩小凌河
　　　錦州道上
　　　駐蹕大凌河
　　　途次逢寒食
　　　十三山
　　　過廣寜望醫巫閭山
　　　渡句驪河
　　　過永安橋口占
　　　盛京遣使請
太皇太后
皇太后起居夜書奏疏畢偶成
　　　三月初六日告祭
福陵恭述十韻
　　　初八日告祭
昭陵恭述十二韻
　　　盛京舊宫
　　　告祀禮成宴諸臣於舊宫
　　　三月十一日雪中詣
永陵告祭
　　　薩爾滸(幷序/)
　　　栁條邊望月
　　　望祀長白山
　　　松花江放船歌
　　　江中雨望
　　　經葉赫廢城
　　　鐵嶺
　　　雜詠
　欽定四庫全書
聖祖仁皇帝御製文集巻三十六
　　古今體詩三十八首
　　　東巡二首(幷序/)
　　八年征動喜見澄平緬想
　祖宗功徳禮宜躬謁
　陵廟以告成功爰於二月十五日命駕東巡是日天氣
　　晴和微風動斾從者溢路觀者夾途顧瞻逺邇莫不
　　懽躍賦詩二首
　昆池不習戰寰宇已銷兵鴻業承匪易膚功久乃成威
　靈昭
　祖徳展謁慰羣情迢逓關山路寜辭千里行
　　　其二
　順動因時豫東風引翠旗鳴鑾萬騎出執事百僚隨日
　暖草初茁煙輕栁未絲春光無限好應有上陵詩
　　　玉田
徐無山下水涓涓㡬道横流灌玉田驅犢荷鋤農事作
五風十雨卜豐年
　　駐蹕豐潤城西
旌門鐃吹發雲璈行漏聲傳帳殿髙欲向山頭望明月
(豐潤縣有/明月山)恐驚霄漢避龍鑣
　　夷齊廟(幷序/)
　永平府治西古孤竹城夷齊廟在焉灤水經其前清
　風臺峙其後倚巖俯流足以登眺夫夷齊孤竹君之
　二子也能讓侯封不食周粟採薇首陽山獨行其志
　孟子以聖之清稱之盖人惟能立節自可埀名夷齊
　之去國潔身不求人知而廟貌千古迄今猶存吁造
　詣其可忽乎哉
灤河水清駛荒山屹然峙上有孤竹城亂石半傾圮堂
廡既具觀廟貌亦儼爾緬惟商代末天下漸披靡兹地
實藩封人民差可恃兄弟以義讓富貴如敝屣叩馬諫
周王數語昭青史遯跡首陽山薇蕨何其美萬載挹髙
風頑懦聞之起蒼蒼臺下松湯湯臺前水勁節與澄流
不媿相比擬停鑾碧山阿懷古未能已
　　灤河泛舟
平沙漠漠接長河天際浮雲落照多兩岸蒼山相竦峙
扁舟一櫂任清波
　　經永平城南
三代幽偏地秦時右北平川原緜大陸形勝借堅城晴
日初迎輦春風暗拂旌龍山遥入目縹緲白雲横
　　撫寜
輦路平鋪孤嶼東日華升處海雲紅忽聽百舌春啼巧
盡在蒼條古木中
　　山海關(幷序/)
　連山據海地固金湯明時倚為險要設重鎮以守之
　我朝定鼎燕京埀四十年關門不閉既非設險還慙
　恃徳偶賦數言聊以紀事
重關稱第一扼險倚雄邊地勢長城接天空滄海連戍
歌終嵗苦插羽不時傳作鎮隆三輔征輸困百年笳寒
龍塞月甲冷雉樓煙厯數歸皇極綱維秉化權漫勞嚴
鎻鑰空自結山川在徳誠非易臨風更慨然
　　蒙恬所築長城
萬里經營到海涯紛紛調發逐浮誇當時用盡生民力
天下何曾屬尔家
　　姜女祠
朝朝海上望夫還留得荒祠半仭山多少征人埋白骨
獨將大節説紅顏
　　曉過寜逺
孤城臨巨野舊烈憶西征破壘荆榛滿邨雞向曉鳴
　　行殿夜覽章奏
飛逓傳来奏牘多旌門莫問夜如何銀燈毳幕春寒重
恐是陰陽尚失和
　　呂翁山是
聖祖太宗文皇帝擒洪承疇處
旌旗直捲陣雲沈濠塹遺蹤尚可尋十萬健兒皆解甲
一時大帥此成擒民情效順當年事王業維艱
聖祖心遂使關西如破竹至今戰氣晝陰森
　　松山
鳴笳伐鼓速兵機百勝謀成夜合圍月黑風髙神鬼泣
金戈白馬識天威
　　杏山晩眺
野日荒荒蔓草平孤邨雞犬寂無聲山中獵罷殘陽晩
時見髙原夜燒明
　　憩小凌河
河水流不息晝夜去涓涓昔為征戰地今是豫遊年駐
馬孤岑外移舟古岸前殘陽下新栁約略見春妍
　　錦州道上
野徑臨官驛炊煙出杳冥地連榆塞紫山列錦屏青城
郭知何處旌旄只暫停版圖歸大業堠火罷林坰
　　駐蹕大凌河
歸騎雲屯向晩過昇平笳吹動鐃歌光摇幕火繁星燦
影暗旗風野霧多兵氣已銷沙右所軍聲猶壯大凌河
豐京老將還能説曾記前途自倒戈
　　途次逢寒食
何處来春風澹蕩開晴旭不見杏花紅纔逢栁梢緑
　　十三山
迤邐峰連大道間憑空青削十三山敵樓人散堠臺廢
終日茸茸草色閒
　　過廣寜望醫巫閭山
名山插霄漢朶朶青芙蓉連亘數十里隱現千百重迢
遥不可極黛色堆竒峰窈窕復岝㟧鬱鬱多蒼松中有
桃花洞杳靄常雲封萬古鎮幽州秩祀同岱宗盻望生
引領瞻顧停六龍何時一登覽盪滌疏心胷
　　渡句驪河
野岸春蕪發青蔥一色齊皇輿連近逺地軸别東西日
送霓旌影風催駿馬蹄山河緜帶礪回首重低迷
　　過永安橋口占
夾路飛塵宿雨消十年曽此駐龍鑣春風城闕知非逺
㡬處輕寒變栁條
　　盛京遣使請
太皇太后
皇太后起居夜書奏疏畢偶成
雲山遥隔萬安宫定省心懸午夜中孺慕經時書不盡
㣲誠憑仗與東風
　　三月初六日告祭
福陵恭述十韻
瑞靄鍾靈闕晴煙繞閟宫萬山皆拱北百水盡洄東夭
矯盤峰秀紆廻磴道通俯看環衆象遥睇極髙崇松柏
丸丸直岡巒靣靣同恢𢎞思
祖烈建樹本神功戰術無前略謨謀啓後衷揮蛇曾握
劒定鼎有遺弓展禮威儀整申誠俎豆豐車書叨繼統
藐爾媿㣲躬
　　初八日告祭
昭陵恭述十二韻
盛徳兼三代威名定四方文謨真顯赫武烈實飛揚包
幷收羣國虚謙集衆長網羅来俊彥締造闢洪荒卜世
周埀厯開基漢啓疆靈山佳氣迥
寢廟瑞雲張曠逺臨平陸幽深逼上蒼汗嘗趨石馬歌
欲奏芝房洱海銷兵戰炎陬絶叛狂功成昭黙佑告祀
肅誠將㣲念通層構含情望兩廂千官遵大典進退盡
鏘鏘
　　盛京舊宫
雙懸鳳闕隱金鋪想見龍飛握瑞符殿列丹霄崇大政
宫開紫極接神區君臣際㑹風雲日版籍留存山海圖
堂構有懷追徃事土階儉樸示規模
　　告祀禮成宴諸臣於舊宫
閶闔門開玉座春金支徧插綺筵新鏗鏘劒珮千官集
曼衍魚龍百戲陳功定舞干歌靖亂恩留過沛樂同民
大風猛士何煩憶仗下班聯絳灌臣
　　三月十一日雪中詣
永陵告祭
峰巒疊疊水層層王氣氤氲䕶
永陵蟠伏諸山成虎踞飛騫衆壑佐龍騰雲封草木橋
園古雪擁松楸輦路升一自遷岐基盛業深思遺緒媿
難承
　　薩爾滸(幷序/)
太祖髙皇帝嘗駐師於此以五百人破明四路兵數十
　萬衆殲杜松於鐵背山遂有遼東實
帝業之所由基也
城成龍躍竦重霄黄鉞麾時早定遼鐵背山(一名洼/轟木)前
酣戰罷横行萬里迅飛飇
　　栁條邊望月
雨過髙天霽晩虹關山迢逓月明中春風寂寂吹楊栁
摇曵寒光度逺空
　　望祀長白山
名山鍾靈秀二水發真源翠靄籠天窟紅雲擁地根千
秋佳兆啟一代典儀尊翹首瞻晴昊岧嶤逼帝閽
　　松花江放船歌
松花江江水清夜来雨過春濤生浪花疊錦繡縠明綵
㠶畫鷁隨風輕簫韶小奏中流鳴蒼巖翠壁兩岸横浮
雲耀日何晶晶乘流直下蛟龍驚連檣接艦屯江城貔
貅健甲皆鋭精旌旄映水翻朱纓我来問俗非觀兵松
花江江水清浩浩瀚瀚衝波行雲霞萬里開澄泓
　　江中雨望
煙雨連江勢最竒漫天霧黒影迷離掀翻波浪三千尺
疑是蛟龍出沒時
　　經葉赫廢城
斷壘生新草空城尚野花翠華今日幸谷口動鳴笳
　　鐵嶺
雨餘塞草自緑日出山花更紅轍跡神州近逺驥鳴廣
　陌西東
　　　雜咏
　古戍行来日落孤邨坐對月明漠漠龍沙千里桓桓虎
　衛三更
　
　
　
　
　
　
　
　
　
　
　
聖祖仁皇帝御製文集巻三十六
　欽定四庫全書
聖祖仁皇帝御製文集卷三十七目録
　　古今體詩四十首
　　　　廵幸遼陽
　　　　駐蹕遼陽夜深對月用唐太宗遼城望月詩原
　　　　　韻
　　　　廣祐寺
　　　　入千山
　　　　祖樾寺
　　　　龍泉寺
　　　　行殿讀書示翰林侍講髙士竒
　　　　登澄海樓觀海
　　　　端陽前一日回宫
　　　　機政偶暇輙留意書法漫成
　　　　夏日瀛臺許奏事諸臣網魚攜歸
　　　　賜大學士杜立德(并序/)
　　　賜大學士馮溥(并序/)
　　　西山駐蹕夜聞秋聲
　　　玉泉山晚景用唐太宗秋日韻
　　　秋日紫光閣閱射
　　　九日幸景山登髙
　　　大閱
　　　海東青
　　　曩因見雁念征南將士曾題截句今禁旅凱旋
　　　　聞雁再作
　　　再遊盤山
　　　見案頭水仙花偶作二首
　　　黄金臺懷古
　　　自長城嶺至臺懷
　　　顯通寺
　　　殊像寺法相最異
　　　駐蹕靈鷲峰文殊寺
　　　天花
　　　登望海峰
　　　北臺眺望
　　　娑羅樹歌
　　　趙北口
　　　水淀雜詩四首
　　　南苑
　　　初夏玉泉山二首
　欽定四庫全書
聖祖仁皇帝御製文集巻三十七
　　古今體詩四十首
　　　廵幸遼陽
　肅將軒駕向遼陽暖日晴薫百草芳照野山川皆動色
　掀天旌斾自生光林間蒼蘚侵人徑城上新花綴女牆
　欲問襄平舊郛郭千年華表鶴飛翔
　　　駐蹕遼陽夜深對月用唐太宗遼城望月詩原韻
　夜氣澄炎景清光渡海碣流雲漸稀朗繁星粲如綴蟾
　殿魄初明氷輪影未缺懷古聽行漏素心良藴結曠然
　望九霄妖氛盡殄滅
　　　廣祐寺
　禪宫多嵗月瑞塔積風烟翡翠苔碑暗珠璣寶相傳馴
　簷来紫鴿湧地出青蓮微雨輕埃洗兹晨興獨偏(寺創/於唐)
　(時中有自/来佛像)
　　　入千山
曉入千山路烟光織翠蘿﨑􁃔縁石磴宛轉歴巖阿樹
杪朱旗出藤隂玉勒過物華看亦好景色愛清和
　　祖樾寺
青山横古寺羽斾陟層巔地僻茅堂小橋危石徑穿夏
條含嫩葉春卉發餘妍寂寞空林午時聞鐘磬傳
　　龍泉寺
狭徑纔容騎香臺欲起龍懸崖千仭落斷碣百年封泉
細通幽壑庭深暗古松臨髙一騁望積翠靄重重
　　行殿讀書示翰林侍講髙士竒
六御東廵海上回夜深思古帙重開秘書日日隨行幄
玉輦前頭珥筆来
　　登澄海樓觀海
危樓千尺壓洪荒騁目雲霞入渺茫吞吐百川歸領袖
往来萬國奉梯航波濤滚滚乾坤大星宿煌煌日月光
閬苑蓬壺何處是豈貪漢武覓神方
　　端陽前一日回宫
滿路榴花映玉輿鑪烟香繞侍臣裾經時逺道彤闈隔
先向
慈寧問起居
　　機政偶暇輙留意書法漫成
紫宸喚仗曉初散坐挹朝爽浮南榮時平偶得機政暇
觚稜浮影風日清盤螭畫几青玉色迴鸞素紙雪繭明
臨池試作波折勢染翰聊適優閒情體安要使結構密
志一始覺風神生心手調娛本非易筌蹄脫落寧有程
古来聖學亦游藝别具妙詣非形聲
　　夏日瀛臺許奏事諸臣網魚攜歸
西苑頗幽邃崇臺俯畿甸鮮雲䕃修廊南薫披廣殿水
木既周遭卉物亦蔥蒨嵐光翠欲流林暉清可薦於兹
滌煩暑敢曰恣游衍眺逺暢陽和居髙協靈撰朝来覽
封事灑灑意忘倦髙閣晝漏移彤墀集羣彦靖共往汝
諧勤劬答予眷姑為池籞遊從容任所便投綸錦鬛飛
舉手纎鱗見委蛇退食心庶㡬娛式燕
　　賜大學士杜立德(并序/)
　内閣大學士杜立德弼亮老臣綸扉久重引年請歸
　陳乞至再遐心既固未可勉留詩以送之用申繾綣
　之懷
十載資賢佐勞深致太平訏謨留紫闥風度重丹楹方
倚鹽梅略難違邱壑情餐芝黄綺伴軒冕有餘清
　　賜大學士馮溥(并序/)
　内閣大學士馮溥贊襄密勿著有勞勩乃以髙年數
　請歸老念深箕潁頓謝簪紱悵別之心聊書四韻
環海銷兵日元臣樂志年草堂開緑野别墅築平泉望
切巖廊重人思霖雨賢青門歸路逺逸興豁雲天
　　西山駐蹕夜聞秋聲
西風吹長林木葉響如雨起視山月髙浮雲無一縷
　　玉泉山晩景用唐太宗秋日韻
晴霞收逺岫宿鳥赴髙林石激泉鳴玉波廻月湧金薫
鑪籠竹翠行漏出松隂坐愛秋光好翛然靜此心
　　秋日紫光閣閱射
碧漢層雲歛金風別館開騶虞賔射禮士馬羽林材隊
引花間入鑣分栁外催桓桓心膂寄堪許屬車陪
　　九日幸景山登髙
秋色淨樓臺登髙紫禁隈千門鳴雁度萬井霽烟開翠
拂鑾輿上雲隨豹尾来佳辰欣宴賞滿泛菊花杯
　　大閱
南苑風髙水潦收旋催羽隊肅貔貅九天鼔吹鳴金鐲
萬乘旌旄擁翠虯馬足過時殘雪盡鑾聲廻處朔雲浮
宣威端在承平日自昔經邦有大猷
　　海東青
羽蟲三百有六十神俊最數海東青性秉金靈含火德
異材上映瑶光星軒昻時作左右顧整拂六翮披霜翎
期門射生諳調習雄飛忽掣黄絛鈴勁如千鈞激砮石
迅如九野鞭雷霆原頭草枯眼愈疾砉然一舉凌髙冥
萬夫立馬齊注目下逐鳥雀無留形爪牙之用安可廢
有若猛士清郊坰晾鷹築臺存勝蹟佳名豈獨標禽經
　　曩因見雁念征南將士曾題截句今禁旅凱旋聞
　　雁再作
上林秋曉淨烟霏每聽征鴻憶授衣此日諸軍齊奏凱
銜書不用更南飛
　　再遊盤山
薊州城北黄崖前水甘土厚多平阡崇山特起矗霄漢
栝栢夹路隂參天回巒複嶂倍娟秀幽林邃谷時夤縁
雲藏古寺行未到樹杪先有鐘聲傳數峰突兀勢陡絶
上迫箕尾雙星躔峩峩石狀獸蹲立因風摇曵如空懸
深潭清冷那可測知是百尺神龍淵鉢泉恍惚有海眼
潮井呼噏通百川不然泛濫亦易挹何為萬古清涓涓
神工融結天巧鑿更騁逺目窮髙巔漁陽古郡最阻阨
屹為左輔雄幽燕即今交河逺置候此實堂奥非臨邊
太平粗喜有端緒石根沙磧皆原田偶兹登陟聊駐斾
用寄襟抱題斯篇
　　見案頭水仙花偶作二首
翠帔緗冠白玉珈清姿終不汙泥沙騷人空自吟芳芷
未識凌波第一花
　　其二
氷雪為肌玉鍊顔亭亭如立藐姑山羣花只在軒牕外
那得移来几案間
　　黄金臺懷古
昭王禮賢士築館黄金臺矯矯昌國君奮袂起塵埃下
齊七十城聲振滄海隈汶篁植薊邱豈曰非雄才遺跡
雖榛蕪千載猶低佪市駿固有術貴在先龍媒但得一
士賢可以收羣材
　　自長城嶺至臺懷
山行竟日夕風景一以殊萬馬魚貫前宛若登天衢雲
際冠層峰雪外辨修途叢卉未甲坼寒禽互喧呼曲澗
響環玦空籟鳴笙竽縱乏綺麗觀烟蘿澹相娛流覽多
所欣未覺道路紆五臺遥入抱欝欝誠靈區翠微未及
上身已臨清都佳氣惬遐賞曠懷抗逺圖陶唐此故土
餘澤仍漸濡刻玉緬往迹遊河景前模載詠蟋蟀吟遺
風今有無
　　顯通寺
蘭若翠微重諸天第一峰金輪開漢日紫府覔仙宗雪
映交牕迥雲封閣道濃夕陽松影外處處報疎鐘
　　殊像寺法相最異
五髻瞻殊像千花聚法筵經營思哲匠髣髴見初禪緤
馬明霞外燃燈畫壁前不須仙梵放清磬已冷然
　　駐蹕靈鷲峰文殊寺
地敞層臺近林開法象遥香泉分乳鉢佛火簇松寮紺
馬迎鑾入珠幢引隊飄竺蘭遺跡在選勝歴山椒
　　天花
靈山過雨萬松青朶朶緗雲摘翠屏玉笈重緘勅飛騎
先調六膳進
慈寧
　　登望海峰
誰駕鰲為柱神州左一方重關連委粟半夜豁扶桑曉
散嵐光白晴收水氣黄瀛壖不可極萬里自蒼茫
　　北臺眺望
絶磴摩羣峭髙寒逼斗宫鐘鳴千嶂外人語九霄中朔
雪晴猶積春氷暖未融憑虛看陸海此地即方蓬
　　娑羅樹歌
娑羅珍木不易得此樹惟應月中植想見初從西域移
山中有人多未識海桐結蕊松栝形千花散盡七葉青
山禽廻翔不敢集虚堂落子風泠泠楚州遺碑今已偃
峩睂雪外雙林逺未若兹山近可遊靈根終古蟠層巘
繁隂亭午轉團圞回睇精藍路㡬盤憑教紫府仙山樹
寫入披香殿裏看
　　趙北口
趙北時廵至燕南古戍聞人烟生曉市橋影漾晴雲浴
鳥迎船出垂楊隔浦分中流清賞洽簫鼓陋横汾
　　水淀雜詩四首
輕舟十里五里垂栁千絲萬絲忽聽農歌起處滿村紅
杏開時
　　其二
春水船行天上泠風雨過田家深樹㡬聲布榖晚晴千
縷明霞
　　其三
銜泥雙燕沙際喚雨單鳩樹頭昨夜桃花新水鯉魚躍
入蘭舟
　　其四
為愛沙明水逺更看栁軃花新草木禽魚咸若河山民
物同春
　　南苑
十里郊南路紅門啓上林嵗時蒐狩禮畎畆豫遊心羽
仗連花影帷宫接栁隂鳳城回首望縹緲五雲深
　　初夏玉泉山二首
　别館依丹麓疎簾映碧莎泉聲當檻出花氣入垣多路
　轉溪橋接舟沿石竇過薰風能阜物藻景已清和
　　　其二
　山翠引鳴鑣湖光漾畫橈野雲低隔寺沙栁暗藏橋百
　囀黄鸝近雙飛白鷺遥今年農事早時雨足新苖
　
　
　
　
　
　
　
　
　
　
聖祖仁皇帝御製文集巻三十七
　欽定四庫全書
聖祖仁皇帝御製文集巻三十八目録
　　古今體詩四十五首
　　　　夏日奉
　太皇太后避暑興安
　　　　石盤峪龍潭
　　　　白水
　　　　古北口
　　　　曉發古北口望霧靈山
　　　　第一泉
　　　　次上都河
　　　　青城道中
　　　　九隘
　　　　塞外對雨
　　　　紅川
　　　　駐蹕興安八首(并序/)
　　　廵歴塞北雜詠四首
　　　楊川
　　　細河
　　　塞北早秋
　　　興安夜
　　　次楊嶺北
　　　過團河
　　　次石山
　　　尖峰山谷口作
　　　三道河晩望
　　　黄草川
　　　回鑾抵古北口
　　　中秋日聞海上㨗音
　　　是夜對月再成絶句
　　　賜施烺詩(并序/)
　　　九日對菊
　　　秋日再過阜平
　　　再駐龍泉關
　　　冬日重登清凉山
　　　詠馬
　　　初冬自五臺回次日雪
　　　盆中橘實甚繁詠此
　　　台灣平告祀
孝陵有述
　欽定四庫全書
聖祖仁皇帝御製文集巻三十八
　　古今體詩四十五首
　　　夏日奉
　太皇太后避暑興安
　玉輦親扶出鳳城青霄遥指五雲生鳴鑾日映中天永
　避暑風来北塞清萬里山河通逺徼九邊形勝抱神京
　登臨但得
　慈顔喜長侍瑶臺嵗嵗行
　　　石盤峪龍潭
　谷轉盤千騎潭深靜一泓魚迎斜照出禽雜野風鳴捫
　石苔偏滑分流水益清悠然愜心賞歸路月華生
　　　白水
　亂峰迴合古檀州白水雲根一道流誰信塞垣圖畫似
　凉風斜日放漁舟
　　　古北口
斷山踰古北石壁開峻遠形勝固難憑在德不在險
　　曉發古北口望霧靈山
流吹凌晨發長旓出塞分遠峰猶見月古木半籠雲地
迥疎人跡山廻簇馬羣觀風當夏景澗草自含薰
　　第一泉
峻阜横岡紫塞連羽林衛士宿三千閒聽鼔角空山裏
月上長城第一泉
　　次上都河
磧裏水潺潺前旌杳靄間長風吹海月一夜照關山虎
旅嚴宵衛星宫列從班髙峰望縹緲明發欲躋攀
　　青城道中
雲屯萬騎汗沾濡不謂凉風滿上都行到青城齊色喜
恍疑人影濯氷壺
　　九隘
合沓羣峰接瀠洄九隘通片雲晴作雨髙樹午多風磧
近扶珠幰沙平驟玉驄凌歊何用築三伏杪秋同
　　塞外對雨
奮雷殷殷鳴大澤飛雨千山萬山白草色花香濯更新
荒岡處處流泉脈回望神京接塞雲雨聲應得四郊聞
黍苖翼翼平疇遠多少農人話夜分
　　紅川
紫塞紅川接上京晝閒雉尾暑風輕茅茨不改階三尺
臺殿何須築九成谷鳥羣飛林欲暮邊花齊發雨新晴
試看屬國歡娛日大漠虛烟處處生
　　駐蹕興安八首(并序/)
　出古北口岡巒盤互地形漸髙行五百里至興安峻
　嶺竦峙自張家口蜿蜒而来横亘塞外南北諸山盡
　出其下地當蒙古諸部道里之中為曩昔枕戈擐甲
　戰爭之所迨我
列祖肇握乾符恢廓天緒德威所被四十八部罔不傾
　心内附古之甌脫今𨽻方輿癸亥夏六月奉
太皇太后避暑来游駐蹕於此炎歊不至清風滿林山
　雨既濡萬卉齊發於時逺邇小大藩臣各率其屬趨
　侍行殿既于苖以講武事復燕衎以懷逺人撫此遐
　陬在禹迹方行之外聲教四訖皆
祖功
宗德之貽朕今紹祚獲際昇平能無永念乎即事書懷
　得詩八首
祖德隆
三后
天心廓九圍謳歌通毳幕風雨想戎衣一自車書合長
看職貢歸黄圖無内外時邁有光輝
　　其二
特奉
仙輿出晴巒駐羽旄風多停彩扇驛逺進冰桃麗草金
蓮湧(塞上多金蓮花/較清凉山尤勝)濃隂碧樹髙墉臺新月上廣樂奏
雲璈
　　其三
重嶺疊雲烟旌旗拂塞天草香薫翠幄花暖接紅川雁
磧長城外龍荒勝地傳回瞻亭障逺千里抱幽燕
　　其四
六月浮埃淨髙居暑氣消千山低接帳萬木迥凌霄地
擁邊沙闊天臨塞曲遥封章達行在銀燭秉凉宵
　　其五
虎㦸閒清候逍遥覽物華烟籠千樹栁暑發四時花風
土暄凉異山川道里賖濯枝新雨歇皎皎散飛霞
　　其六
地脈連荒服山形赴上陘炎歊移月令分野别星經樺
屋參覃白松林斷續青雲沙一萬里屬國盡来庭
　　其七
邊雲澄霽色山翠㸃行衣馬引雕弓過禽連羽箭飛旌
旗開一靣草樹入長圍我武當蒐狩非因耀德威
　　其八
紫塞行廵日琱輿問俗年大庖陳折爼仙醴秩初筵屏
翰金湯壯光華賜予宣示慈良有意裒對在敷天
　　廵歴塞北雜咏四首
疊嶂層崖一綫開草深徑路絶塵埃龍沙雨後灤河水
日夜朝宗入塞来
　　其二
雲開灌木萬山清縹緲前旌拂曉星漫道窮荒人跡少
㡬家烟火簇邊庭
　　其三
職方風土有遺書問俗今還一駐車禾黍近来耕稼滿
烟鋤雲鍤遍新畬
　　其四
塞北風多露氣凉幔城坐聽漏聲長只今六月渾無暑
已見飄来木葉黄
　　楊川
塞栁多於薺清川逐望平西風吹㡬日碎葉欲成城
　　細河
一水沙岡外回流甲帳前日長時飲鹿風至忽聞蟬椶
葉鋪凉殿松花落細旃從来銷夏地未勝此中偏
　　塞北早秋
萬馬邊聲合千旓障口開霜威隨出塞秋色壯登臺雁
度連營去鷹呼絶巘回蒼茫雲海月永夜照龍堆
　　興安夜
連峰横亘塞東西緹幕髙臨百尺梯坐覺銀河天際近
仰看珠斗夜深低
　　次楊嶺北
半嶺黄雲合新凉畫角聞羱羊沙草外落日自為羣
　　過團河
逺水團沙白温風絶塞收三星流火夕已擁翠雲裘
　　次石山
凉生旌羽露華漙畫角聲髙夜未闌行幄不知三伏過
仗前翻覺六軍寒
　　尖峰山谷口作
塞山秀出亦娟娟細路穿林碧磴懸却為晩来飛雨過
數峰横翠入寒烟
　　三道河晩望
磧樹隱霧深河流帶沙淺不須朔吹髙先有飛蓬巻
　　黄草川
烟沙一片塞天圍舊說秋髙苜蓿肥今日邊屯皆樂土
茅檐松火接金微
　　回鑾抵古北口
黄谷清河古戍間鑾車此日省方還長林曲抱千溪水
小徑斜通萬仞山地扼襟喉趨朔漠天留鎻鑰枕雄關
時平不用誇形勝雲物秋澄斥候閒
　　中秋日聞海上㨗音
萬里扶桑早掛弓水犀軍指島門空来庭豈為修文德
柔逺初非黷武功牙帳受降秋色外羽林奏㨗月明中
海隅久念蒼生困耕鑿從今九壤同
　　是夜對月再成絶句
明月中秋節馳書海外来自今天漢上萬里烟雲開
　　賜施烺詩(并序/)
　海氛之不靖䑸艟出没波濤震驚濵海居民魚鹽蠶
　織耕穫之利咸失其業朕心恒憫惻焉邇者滇黔隴
　蜀湖湘百粤悉底敉寧蕞爾台灣阻險負固爾施烺
　銜命徂征決䇿進取樓船所指將士一心遂克島門
　迫其營窟勇以奪其氣誠以致其歸㨗書到闕時值
　中秋對此佳辰欣聞凱奏念瀛壖赤子獲登袵席用
　紓南顧之憂惟爾丕績即解是日所御之衣馳賜載
　褒以詩
島嶼全軍入滄溟一戰收降㠶来蜃市露布徹龍樓上
將能宣力竒功本伐謀伏波名共美南紀盡安流
　　九日對菊
不與繁花競寒苞晚更香數莖偏挺秀嘉爾傲風霜
　　秋日再過阜平
春經阜平縣夹道多榛杞雉堞久傾頽郛郭僅遺址耆
老遮馬前其言質且俚土磽願力田三時事耘耔所苦
井稅輸道逺越山水聞之切痛瘝寧爾在幹止有司近
拊循瘡痍庶能起十室忠信存何况境百里郊圻戒申
畫風土亦洵美問俗此重来居民咸色喜易彼蒿與莱
荒塗漸成市經野得良圖可以喻治理
　　再駐龍泉關
髙臨晴雨外絶磴似凌空節物經冬異關山對月同龍
泉氷未白雁塞葉初紅歴歴曾遊地香臺在眼中
　　冬日重登清凉山
紫府名山憶舊蹤招提駐䍐認雲松隂崖尚有春時雪
落日仍聽下界鐘塞逺渾河寒更白林疎恒嶽翠逾重
祝釐交叶人天慶銀牓新題徧五峰
　　詠馬
岐陽方較獵騕褭盡龍媒仗下黄金勒横秋號逸材
　　初冬自五臺回次日雪
鳴鑾多霽日停斾雪紛紛色向寒初積聲宜靜裏聞捲
　簾山忽近掃石徑猶分却憶清凉界峰連萬壑雲
　　　盆中橘實甚繁詠此
　厥包禹貢自揚州作頌騷人楚澤留爭似青條朱實好
　移来滿樹洞庭秋
　　　台灣平告祀
　孝陵有述
　纘武平瀛海諏辰謁
　寢陵翠㣲千嶂拱紫氣五雲凝
　聖德光垂裕神謨大顯承乾坤資翕闢日月象升恒奕
　世謳歌集多方歴數膺逺猶思燕翼盛業想龍興卉服
　皆来享鯨波自此澄明禋稽舊典萬􁱵肅嘗蒸
　
　
　
　
聖祖仁皇帝御製文集巻三十八
　欽定四庫全書
聖祖仁皇帝御製文集巻三十九目録
　　古今體詩四十二首
　　　　玉河春水
　　　　後苑漫興
　　　　倣二王墨蹟
　　　　紫光閣
　　　　玉泉春曉
　　　　夜
　　　　玉蘭
　　　　觀苖無意到潭柘詠時景
　　　　櫻桃
　　　　流杯亭晚眺有懷
　　　　曉起再賦
　　　　夏日水雲榭聞梵聲
　　　　偶成
　　　瀛臺
　　　塞外省覽風俗
　　　再至紅川避暑
　　　紅川秋興
　　　曉發虚谷
　　　回鑾至鰭鬛口秋雨初霽對月
　　　詠史四首
　　　仇英青緑畫
　　　東巡出都作
　　　晾鷹臺集蒙古諸部落慰勞遣之
　　　河間即古瀛州地
　　　景州觀開福寺塔
　　　次徳州即事
　　　九河故道
　　　平原
　　　渡濟水
　　　巡幸東省黎庶擁馬瞻拜命訶警者弗禁得以
　　　　察其疾苦
　　　趵突泉
　　　登濟南城望華不注
　　　登岱
　　　百丈崖觀瀑
　　　岱頂望月
　　　汶水吟
　　　蒙隂曉雪
　　　沂水
　　　渡黄河
　欽定四庫全書
聖祖仁皇帝御製文集巻三十九
　　古今體詩四十二首
　　　玉河春水
　春回凍解玉河清㶑灩晴光繞鳳城翠嶺雪消新漲闊
　緑楊風動曉波平派分星海千重逺色映銀潢萬里明
　欲挽朝宗無限水徧流膏澤慰蒼生
　　　後苑漫興
　佳氣青蔥繞苑牆紅泉紫岫勝雲莊雕䦨細草經春滿
　綺閣繁花入午香雨露生成隨品類鳶魚飛躍自低昻
　閒亭久坐渾無事靜對琴書覺意長
　　　倣二王墨蹟
　春暮芳菲滿禁林鸞箋暇展學来禽銀鈎運處須師古
　象管揮時在正心案上露凝銅雀潤簾前花照墨池深
　却思𨽻篆原羲畫精理圖疇細討尋
　　　紫光閣
政閒多豫日别館偶留連草緑含春氣花紅帶曉煙鳴
禽聽繞樹新水看浮船物理何曾息從容憶撫弦
　　玉泉春曉
郊墅初晴後芳春曙色旋孤鸞堆畫障細穴吐新泉浪
靜鮮鱗躍風恬紫菂姸怡情看萬象浩浩思無邊
　　夜
良夜觀圖史渾㤀刻漏深月流金殿影花轉玉階隂追
琢崇民則居稽長道心緬懷皇古治四海遍謳吟
　　玉蘭
瓊姿本自江南種移向春光上苑栽試比羣芳真皎潔
氷心一片曉風開
　　觀苖無意到潭柘詠時景
晝永薰風至清泉決決長芳年添景色遲日換流光舊
竹隨堤發新花滿澗香觀苗不覺晩㣲雨㸃衣裳
　　櫻桃
禁籞朱櫻曉露匀不須驛騎拂紅塵芙蓉未賜千官㑹
寢廟春殘早薦新
　　流杯亭晩眺有懷
霽宇開初夏臨池晩景鮮流觴觀宇宙列籍念桑田飛
絮縁牕起閒花傍檻姸讀書新月下講道勉堯篇
　　曉起再賦
勝地堪修褉斯亭乃得名頗饒松竹趣無待管絃聲一
水涵天象三陽暢物情政餘耽靜賞吟罷聽流鶯
　　夏日水雲榭聞梵聲
水榭周遮積翠苔薰風拂處午雲開忽聽梵誦驚殘夢
疑是金繩覺路来
　　偶成
石岸衆芳靜斜陽栁色邊揮毫意獨逺魚躍在深淵
　　瀛臺
嵗序開炎節離宫繞翠微蓮香聞講席栁色映垂衣物
阜風光好時清奏牘稀罷朝鵷鷺散花下珮聲歸
　　塞外省覽風俗
莫道巖闗險要荒總一家戍樓無鼓角戰壘是桑麻野
靜知民樂時清見物華林中歸徑晩旌斾滿煙霞
　　再至紅川避暑
塞外留鑾蹕長林帳殿幽乍看南火厯已動北山秋露
冷輕葵箑花寒御綺裘重来欣勝賞斯地即丹邱
　　紅川秋興
俛視八方盡髙天峻嶺分秋風起孤韻日色下溪雲
　　曉發虚谷
帷宫雨後納新凉虚谷風来百草香萬里晴雲任舒巻
憑髙但見碧天長
　　回鑾至鰭鬛口秋雨初霽對月
纎月髙林動輝輝古塞長氷輪初濯露桂影欲飄香烏
鵲聲頻起闗河色共凉旌門吟眺逺萬國自清光
　　咏史四首
鴻鈞運元氣萬彚無私恩上徳貴醇悶容覆如乾坤熙
熙康衢老作息循晨昏耕鑿食其力安知帝徳尊在宥
物自理巧歷難為言下覽商周際頌聲亦已繁
　　其二
三田嵗畢舉用以薦明禋聖王戒暴殄郊藪遊麒麟虞
羅張復解原野氣已春六合豈不廣一靣何逡巡亳都
百里間曠如天地仁寛政逮毛羽况乃蚩蚩民
　　其三
軒皇訪后牧相道光璿樞精誠契㝠漠在古豈有誣巍
巍興王佐竟與夢寐符天意靖殷邦豈為榮一夫緬彼
耕莘叟後有版築徒試觀説命篇典則追三謨
　　其四
尚父抱竒略壯齡運不偶一竿清渭濵經綸在其手志
欲網九州吞舟非所取卜兆示先㡬龍彲載車後白旄
師既陳青社符還剖偉哉八百基肇自一釣叟
　　仇英青緑畫
流鶯百囀起煙槐細雨油雲㸃翠苔松竹青青山色靜
遊人倚杖尚徘徊
　　東巡出都作
閶闔来天風玉仗排雙鳳喬嶽聳髙標巡方翠華動
　　晾鷹臺集蒙古諸部落慰勞遣之
秋盡髙原霽景清逺人馬首頌巡行九經自重懷柔意
欲使遐陬識治平
　　河間即古瀛州地
新霜来朔氣納稼滿西疇省歛因農暇觀風廓逺猷箕
躔分冀野輿地古瀛州駐轡郊坰外斜陽下堞樓
　　景州觀開福寺塔
湧塔髙凌漢穹隆拱法筵虚鈴含逺籟宻宇繞寒煙不
問三車法空勞七寶懸偶過成小憇漫比布金田
　　次徳州即事
近郭人煙集遥天月上初新寒添夜漏不寐坐看書
　　九河故道
野樹迷深岸荒荆露淺沙還思乘四載豈效泛浮槎
　　平原
冬晴栁葉未落潦盡寒潭初清龍鑣千騎萬騎雁隊一
聲兩聲
　　渡濟水
曉渡更臨濟水野風時捲霓旌㡬曲寒流蕩漾十月輿
梁始成
　　巡幸東省黎庶擁馬瞻拜命訶警者弗禁得以察
　　其疾苦
東来端為重民生不事汾隂泰畤名井里儼存齊國俗
田疇還憶厯山耕暫寛羽騎鈎陳衛一任村童野老迎
敢道邇言勤訪察止期治理得輿情
　　趵突泉
十畞風潭曲亭間駐羽旂鳴濤飄素練迸水濺珠璣汲
杓旋烹鼎侵階暗濕衣似從銀漢落噴作瀑泉飛
　　登濟南城望華不注
百雉城臨濟水隈雲山環拱接青莱更看瘦削孤峰色
獨立亭亭秀作堆
　　登岱
巖巖岱嶽髙無極攀陟遥登最上頭路轉天門青靄合
峰迴日觀白雲浮振衣嶻􁄚凌千仞騁目蒼茫辨九州
欲與臣鄰崇實政金泥玉檢不須留
　　百丈崖觀瀑
懸崖千尺響奔湍澗道嶒峵動石瀾仿彿清天有風雨
松陰漠漠逼人寒
　　岱頂對月
夜宿喬岳顛縹緲近雲闕孤髙絶塵翳天外見明月不
聞城市喧惟聽空籟發開軒肆遐覽萬象爭突兀對此
心悠然清夢自超越
　　汶水吟
汶水潺潺清似玉石澗縈紆行躑躅連山百里入莱蕪
松栢綿蒙冬尚緑
　　蒙陰曉雪
一片寒雲向曉封雪花應候慰三農馬蹄碎踏瓊瑶路
　隔斷蒙山頂上峰
　　　沂水
　板橋緹騎度沙岸野舟移想像二三子浴沂春暮時
　　　渡黄河
　河流九曲迅飛鴻千里能施潤澤功疏鑿逺懷神禹蹟
　乘虚快覩滿帆風
　
　
　
　
　
　
　
　
　
聖祖仁皇帝御製文集巻三十九
　欽定四庫全書
聖祖仁皇帝御製文集巻四十目録
　　古今體詩三十四首
　　　　途次網得鮮魚馳進
　兩宫兼志思慕之誠
　　　　晩經淮陰
　　　　平山堂
　　　　天寜寺
　　　　由儀真乘巨艦至京口
　　　　金山(幷序/)
　　　　試中泠泉
　　　　妙髙臺
　　　　鐵甕城
　　　　竹林禪院在潤州城南竹徑數里
　　　　夜過丹陽
　　　　途中覽皇太子倣書以示之
　　　錫山
　　　吳閶
　　　虎邱
　　　句容道上
　　　雨花臺
　　　幸報恩寺
　　　駐蹕金陵以方物寄獻
兩宫
　　　金陵舊紫禁城懷古
　　　江寜駐蹕皇太子啟至請安兼報讀完四書
　　　示江南大小諸吏
　　　燕子磯夜泊
　　　髙郵湖見居民田廬多在水中因詢其故惻然
　　　　念之
　　　閲河堤作
　　　泉林寺即子在川上處
　　　途中長至
　　　過闕里
　　　闕里古檜
　　　晩到河間
太皇太后使人送乳餠食物
　　　廵幸回宫内殿進講毛詩
　　　原任總督于成龍居官清㢘自古罕有特命諸
　　　　臣議䘏以勵官方
　　　薊城遇雪
　　　讀左氏春秋作
　欽定四庫全書
聖祖仁皇帝御製文集巻四十
　　古今體詩三十四首
　　　途次網得鮮魚馳進
　兩宫兼志思慕之誠
　千里難承
　玉陛歡鮮鱗網得勸加餐遥知長信開圅日定荷
　慈顏一笑看
　　　晩經淮陰
　淮水籠煙夜色横棲鴉不定樹頭鳴紅燈十里帆檣滿
　風送前舟奏樂聲
　　　平山堂
　宛轉平岡路向西山堂遺構白雲低簾前冬暖花仍發
　簷外風髙鳥亂啼仙仗何嘗驚野夢鳴鑣偶爾過幽棲
　文章太守心偏憶(歐陽修自題平山堂/詞有文章太守之句)墨灑龍香壁上
　題
　　天寜寺
小艇沿流畫槳輕鹿園鐘磬有餘清門前一帯䢴溝水
脈脈常含萬古情
　　由儀真乘巨艦至京口
長江萬里開鴻濛髙檣巨楫乘艨艟儀真京口路百里
掛帆瞬息凌長風汀蘆洲樹看厯厯波恬浪闊光瀜瀜
遄流直下入滄海逺源上與岷峩通山川斷續合雲霧
日月照耀浮虚空舟行迅速疾飛駛恍聞擊鼓馮夷宫
柂樓髙據極觀眺竒縱豁逹舒心胷年来江漢罷桴鼓
河海清宴絶戰攻舳艫閒繫沙岸側水師捲甲懸長弓
羽葆南廵渡揚子居安更念艱難功
　　金山(幷序/)
　金山在大江中南眺潤州北臨𤓰歩登陟其上縱目
　千里泱泱乎大觀也朕率扈從諸臣厯覽諸勝江山
　之竒未有逾於此者
一覽江天勝東南勢盡收帆檣来極浦臺榭起中流路
出丹崖上煙同碧漢浮登臨豁心目浩蕩俯滄洲
　　試中泠泉
緩酌中泠水曾傳第一泉如能作霖雨霑灑遍山川
　　妙髙臺
臺髙絶衆鳥臨眺暢清襟渺渺沙洲樹青青逺岸岑波
濤巖下接洞壑檻邊深江水明如鏡彌徴天地心
　　鐵甕城
萬里晴江擁舳艫城髙鐵甕接康衢遺銘欲探華陽蹟
舊宅難尋海岳圖半靣煙嵐雄北固一方形勢控東吳
龍舟漫道廵行盛多恐深居政未敷
　　竹林禪院在潤州城南竹徑數里
一徑入深竹數里来上方叢生巖磴宻枝拂雲煙長華
旗出林際芝蓋停三陽颯颯吹霜風碧葉紛翺翔山齋
頗幽寂萬籟含虚光觸物感予懷歌彼淇澳章
　　夜過丹陽
錦纜徐牽夜未停遥天煙靄淡疎星居人兩岸明燈火
早是輕帆過驛亭
　　途中覽皇太子倣書以示之
奎文一畫開天象保氏先教識六書筆勢須知貴嚴正
好將功力足三餘
　　錫山
朝遊惠山寺閒飲惠山泉潄石流仍潔分池溜自圓松
間幽徑闢巖下小亭懸聊共羣工濯天真本浩然
　　吳閶
鳴鑾獨上髙城望巷陌遥通水寺斜土俗惟知鬭歌舞
閭閻不解種桑麻鳥啼茂苑千年樹霜冷吳宫十月花
聲教四方猶未訖願將淳樸變繁華
　　虎邱
小阜迴岡落照紅長廊曲榭構西東獨憐劒石潺湲水
霸業銷沉在此中
　　句容道上
漸入茅山境来當農暇時但看初日上未覺朔風吹碧
歛寒塘水紅垂野樹枝江南經㡬郡民俗欲周知
　　雨花臺
何地飛花雨晴空無片雲江山恣遐矚草樹出清芬城
郭參差見樓臺逺近分人家百萬户煙火盡氤氲
　　幸報恩寺
鳳刹髙懸上界燈珠缸璧帯一層層平臨下見諸天小
晴日江山萬里澄
　　駐蹕金陵以方物寄獻
兩宫
深宮違定省經月戀晨昏率土方為養蒼生共戴尊題
書千里重託物寸心存遣使旌門外踟蹰望九閽
　　金陵舊紫禁城懷古
秣陵舊是圖王地此日鸞旗列隊過一代規模成徃蹟
六朝興廢逐流波宮牆斷缺迷青瑣野水灣環剩玉河
治理艱勤重殷鑒斜陽衰草繫情多
　　江寜駐蹕皇太子啟至請安兼報讀完四書
先聖有庭訓所聞在詩禮雖然國與家為學無二理昨
者来江東相距三千里迢遥薊北雲念之不能已凌晨
發郵筒開緘字滿紙語語皆天真讀書畢四子齠年識
進修兹意良足喜還宜日就將無令有間止大禹惜寸
陰今當重分晷披巻慕古人即事探奥㫖久久悦汝心
自得芻豢美
　　示江南大小諸吏
東南財賦地江左人文藪時廵厯此疆民事日探剖風
俗貴淳龎紛奢詎能久澄清屬大吏表率羣僚首郡縣
布慈和愷悌歌父母民者國之本生計在畎畞六府既
孔修三事安可後教化黙轉移各須盡官守户使敦詩
書人知崇孝友庶㡬逺邇氓曍曍登仁壽誥誡申予懷
斯言慎不負
　　燕子磯夜泊
巍峩一片江頭石千載人傳燕子磯疑有黿鼉藏窟宅
時聞鐘磬出山扉牙檣緩住寒煙淨羽衛周連夜火圍
沙岸聲聲動行漏蘆花深處雁驚飛
　　髙郵湖見居民田廬多在水中因詢其故惻然念
　　之
淮揚罹水災流波常浩浩龍艦偶經過一望類洲島田
畞盡沉淪舍廬半傾倒㷀㷀赤子民栖栖臥深潦對之
心惕然無䇿施襁褓夾岸羅黔黎跽陳進耆老􁱁諏不
厭頻利弊細探討饑寒或有由良慚奉蒼顥古人念一
夫何况覩枯槁凛凛夜不寐憂勤惄如擣亟圖濬治功
拯濟須及早㑹當復故業咸令樂懷保
　　閲河堤作
防河紆旰食六御出深宫緩轡求民隱臨流歎俗窮何
年樂稼穡此日是疏通已著勤勞意安瀾早奏功
　　泉林寺即子在川上處
偶從川上駐行旃密樹重林帶野煙俯仰古今成一轍
源泉晝夜尚涓涓
　　途中長至
旌門已報黄鐘節六琯葭飛律未殘靉靉占雲書太史
瑲瑲執玉憶郊壇陽升一綫宮中日氷合重淵野外寒
景福
重闈應有慶晴光捧處是長安
　　過闕里
鸞輅来東魯先登夫子堂兩楹成俎豆數仞見宮牆道
統唐虞接儒宗洙泗長入門撫松柏瞻拜肅冠裳
　　闕里古檜
榦聳朱甍外根蟠碧殿阿竒文成左紐元氣挺孤柯瑞
與龜龍竝傳来嵗月多徘徊看手澤不共劫灰磨
　　晩到河間
太皇太后使人送乳餠食物
綵斿晩駐瀛州道忽報銅龍騎使来心識
慈懷同日照口傳
温語逐陽回松脂似截盤中玉綺食初和鼎内梅兩月
㡬虚甘㫖奉歸程欲聽曉鐘催
　　　廵幸回宮内殿進講毛詩
　丹甍繡户拂寒霜靜讀毛詩意覺長討論一言窮六義
　道心少悟愛斜陽
　　　原任總督于成龍居官清㢘自古罕有特命諸臣
　　　議䘏以勵官方
　服官敦㢘隅抗志貴孤潔敭厯著賢聲誰能茹荼檗况
　復擁旌麾藜藿甘以悦視彼懸魚操於今尤峻烈東南
　失保釐言念心如結江上見甘棠遺愛輿人説䘏典宜
　優崇庶不負清節匪獨彰國常且以風在列
　　　薊城遇雪
　凍雲封樹薊城西玉蕊輕盈亂馬蹄憶想年年常過此
　何曽瑞雪遍山谿
　　　讀左氏春秋作
　夫子維王道褒誅汗簡青千秋師鳳徳三傳翼麟經義
　理資參校丹鉛徹晝冥靜中欣悟入古訓是新銘
聖祖仁皇帝御製文集巻四十
　欽定四庫全書
聖祖仁皇帝御製文第二集總目一
　　巻一
　　　勅諭
　　　　諭内閣九卿詹事科道
　　　　諭内閣
　　　　諭内閣
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠尚書科爾坤侍郎鄂爾
　　　　　多郭丕
　　　　諭大學士勒徳洪明珠尚書科爾坤哈占侍郎
　　　　　鄂爾多郭丕
　　　　諭大學士勒徳洪尚書科爾坤哈占侍郎鄂爾
　　　　多
　　　諭大學士勒徳洪明珠
　　　諭大學士勒徳洪明珠
　　　諭大學士勒徳洪明珠
　　　諭大學士勒徳洪明珠
　　　諭按察使于成龍
　　　諭吏部
　　　諭大學士勒徳洪明珠
　巻二
　　勅諭
　　　諭大學士明珠
　　　諭大學士勒徳洪明珠王熙吳正治宋徳宜學
　　　　士麻爾圗圗納席爾逹丹岱禪布吳興祖王
　　　　起元
　　　諭大學士勒徳洪明珠王熙吳正治宋徳宜學
　　　　士麻爾圗席爾逹吳興祖王起元
　　　諭大學士勒徳洪明珠王熙吳正治宋徳宜學
　　　　士麻爾圗圗納席爾逹丹岱禪布吳興祖王
　　　　起元
　　　諭大學士勒徳洪明珠
　　　諭大學士勒徳洪明珠王熙吳正治宋徳宜學
　　　　士麻爾圗圗納牛鈕丹岱禪布吳興祖王起
　　　　元徐乾學韓菼
　　　諭户部
　　　諭大學士明珠
　　　諭大學士勒徳洪王熙吳正治宋徳宜學士麻
　　　　爾圗圗納席爾逹牛鈕丹岱禪布吳興祖王
　　　　起元徐乾學韓菼
　　　諭大學士勒徳洪明珠
　　　諭大學士勒徳洪學士麻爾圗圗納
　　　諭侍郎佛倫學士圗納席爾逹牛鈕
　　　諭侍郎佛倫學士圗納席爾逹牛鈕
　　　諭大學士勒徳洪明珠學士麻爾圗圗納牛鈕
　　　　丹岱禪布吳興祖王起元
　　　諭大學士勒徳洪明珠王熙吳正治宋徳宜學
　　　　士麻爾圗圗納牛鈕丹岱禪布吳興祖王起
　　　　元徐乾學韓菼
　　　諭大學士勒徳洪明珠王熙吳正治宋徳宜學
　　　　士麻爾圗圗納牛鈕丹岱禪布吳興祖王起
　　　　元徐乾學韓菼
　　　諭大學士勒徳洪明珠王熙吳正治宋徳宜學
　　　　士麻爾圗牛鈕禪布吳興祖王起元徐乾學
　　　　韓菼
　　　諭大學士勒徳洪明珠學士麻爾圗牛鈕禪布
　　　諭大學士勒徳洪明珠
　　　諭大學士勒徳洪明珠王煕吳正治宋徳宜學
　　　　士麻爾圗牛鈕禪布穆成格吳興祖王起元
　　　　徐乾學韓菼
　巻三
　　勅諭
　　　諭户部
　　　諭大學士明珠
　　　諭内閣
　　　諭大學士勒徳洪明珠王熙吳正治宋徳宜學
　　　　士麻爾圗牛鈕禪布吳興祖王起元徐乾學
　　　　韓菼
　　　諭大學士勒徳洪明珠王熙吳正治宋徳宜學
　　　　士麻爾圗牛鈕禪布吳興祖王起元徐乾學
　　　　韓菼
　　　諭大學士勒徳洪學士麻爾圗
　　　諭戸部
　　　諭政治典訓總裁大學士勒徳洪明珠王熙吳
　　　　正治宋徳宜户部尚書余國柱左都御史陳
　　　　廷敬
　　　諭吏兵二部
　　　諭禮部
　　　諭大學士勒徳洪明珠王煕吳正治宋徳宜學
　　　　士吳興祖王起元徐乾學韓菼
　　　諭刑部等衙門
　　　諭吏部
　　　諭吏兵二部
　　　諭禮部翰林院
　　　諭吏部
　　　諭吏部
　　　諭内閣
　　　諭刑部
　　　諭大學士勒徳洪明珠王熙吳正治宋徳宜學
　　　　士麻爾圖牛鈕禪布蔡必漢噶思泰
　巻四
　　勅諭
　　　諭三法司衙門
　　　諭一統志館總裁勒徳洪等
　　　諭三法司衙門
　　　諭大學士勒徳洪明珠吳正治宋徳宜學士禪
　　　　布蔡必漢噶思泰吳興祖徐廷璽韓菼郭棻
　　　諭工部右侍郎孫在豐
　　　諭刑部
　　　諭大學士勒徳洪明珠王熙吳正治宋徳宜學
　　　　士禪布蔡必漢吳興祖徐廷璽李光地韓菼
　　　　郭棻
　　　諭荷蘭國王耀漢連氏甘勃氏
　　　諭大學士勒徳洪明珠王熙吳正治宋徳宜學
　　　　士禪布蔡必漢噶思泰吳喇岱吳興祖徐廷
　　　　璽李光地韓菼郭棻
　　　諭内閣
　　　諭户部
　　　諭大學士勒徳洪明珠王熙吳正治宋徳宜學
　　　　士禪布蔡必漢噶思泰吳喇岱齊穡吳興祖
　　　　徐廷璽李光地韓菼郭棻
　　　諭大學士勒徳洪明珠王熙吳正治宋徳宜學
　　　　士禪布蔡必漢噶思泰吳喇岱齊穡吳興祖
　　　　徐廷璽李光地韓菼郭棻
　　　諭大學士明珠
　　　諭禮部
　　　諭户部
　　　諭大學士勒徳洪明珠學士禪布噶思泰吳喇
　　　　岱齊穡吳興祖額爾赫圗
　　　諭大學士勒徳洪明珠學士禪布噶思泰吳喇
　　　　岱齊穡額爾赫圗
　　　諭大學士勒徳洪明珠學士禪布噶思泰吳喇
　　　　岱額爾赫圗吳興祖徐廷璽
　　　諭大學士勒徳洪明珠學士禪布吳喇岱額爾
　　　　赫圗吳興祖徐廷璽
　巻五
　　勅諭
　　　諭吏部
　　　諭刑部
　　　諭大學士勒徳洪明珠
　　　諭大學士明珠王熙宋徳宜余國柱學士禪布
　　　　吳喇岱額爾赫圗塞稜格舜拜吳興祖徐廷
　　　　璽盧琦
　　　諭大學士勒徳洪明珠王熙宋徳宜余國柱學
　　　　士禪布額爾赫圗塞稜格舜拜吳興祖徐廷
　　　　璽盧琦
　　　諭大學士勒徳洪明珠王熙宋徳宜余國柱學
　　　　士禪布額爾赫圗塞稜格舜拜吳興祖徐廷
　　　　璽盧琦
　　　諭内閣
　　　諭大學士勒徳洪明珠
　　　諭大學士勒徳洪明珠
　　　諭内閣
　　　諭大學士明珠學士禪布額爾赫圗舜拜
　　　諭尚書鄂爾圗郎中伊爾克圗温保
　　　諭八旗都統三品以上官
　　　諭滿洲管漢軍副都統叅領等
　　　諭内閣
　　　諭内閣
　　　諭大學士勒徳洪明珠學士齊穡額爾赫圗舜
　　　　拜多竒凱音布趙山
　　　諭戸部
　　　諭刑部
　　　諭大學士明珠
　　　諭大學士明珠
　　　諭内閣等衙門
　　　諭大學士勒徳洪等
　　　諭大學士勒徳洪等
　巻六
　　勅諭
　　　諭禮部
　　　諭學士舜拜
　　　諭宗人府
　　　諭内閣
　　　諭吏部
　　　諭大學士伊桑阿梁清標學士齊穡舜拜趙山
　　　　拜里阿喇密石文桂盧琦
　　　諭大學士伊桑阿王熙梁清標學士凱音布趙
　　　　山拜里阿喇密朱都納薩穆哈石文桂王封
　　　　濚
　　　諭内閣
　　　諭大學士伊桑阿王熙梁清標學士凱音布拜
　　　　里朱都納薩穆哈吳什巴石文桂王封濚
　　　諭大學士伊桑阿等
　　　諭都統瓦岱
　　　諭大學士伊桑阿學士薩穆哈石文桂
　　　諭大學士伊桑阿尚書阿蘭泰紀爾塔布侍郎
　　　　額爾赫圗
　　　諭大學士伊桑阿學士凱音布薩穆哈吳什巴
　　　　石文桂
　　　諭湖廣廵撫丁思孔
　　　諭學士凱音布吳什巴石文桂
　　　諭學士凱音布吳什巴石文桂
　　　諭内閣
　　　諭大學士伊桑阿學士凱音布朱都納薩穆哈
　　　　邁圗索諾和
　　　諭大學士伊桑阿王熙梁清標學士凱音布朱
　　　　都納邁圗索諾和彭孫遹李振裕郭琇
　巻七
　　勅諭
　　　諭吏戸兵工四部
　　　諭扈從部院諸臣
　　　諭山東廵撫錢珏
　　　諭總督傅臘塔王騭廵撫洪之傑金鋐
　　　諭皇太子
　　　諭扈從部院諸臣
　　　諭浙閩總督王騭
　　　諭扈從部院諸臣
　　　諭内閣
　　　諭户部
　　　諭刑部
　　　諭内閣
　　　諭大學士伊桑阿
　　　諭禮部
　　　諭禮部
　　　諭大學士伊桑阿阿蘭泰學士凱音布朱都納
　　　　邁圗索諾和西安郭世隆
　　　諭禮部
　　　諭禮部
　　　諭户部
　　　諭戸部
　　　諭吏部
　巻八
　　勅諭
　　　諭大學士伊桑阿阿蘭泰學士凱音布拜里朱
　　　　都納邁圗西安博濟郭世隆王國昌
　　　諭大學士伊桑阿阿蘭泰學士凱音布拜里朱
　　　　都納邁圗西安博濟郭世隆王國昌
　　　諭大學士伊桑阿阿蘭泰學士凱音布朱都納
　　　　邁圗西安博濟郭世隆王國昌
　　　諭大學士伊桑阿阿蘭泰學士凱音布朱都納
　　　　邁圗西安博濟郭世隆王國昌
　　　諭大學士伊桑阿阿蘭泰學士凱音布朱都納
　　　　邁圗西安博濟郭世隆王國昌
　　　諭戸部
　　　諭大學士伊桑阿阿蘭泰學士凱音布朱都納
　　　　邁圗西安博濟郭世隆王國昌
　　　諭户部
　　　諭政治典訓館總裁伊桑阿等
　　　諭大學士伊桑阿王熙梁清標徐元文學士凱
　　　　音布朱都納邁圗西安博濟郭世隆王國昌
　　　　彭孫遹顧汧
　　　諭户部
　　　諭戸部
　　　諭内閣九卿詹事科道
　　　諭内閣
　　　諭皇太子
　　　諭戸部
　　　諭戸部
　　　諭戸部
　　　諭大學士伊桑阿阿蘭泰學士朱都納西安博
　　　　濟席喇王國昌
　　　諭内閣
　　　諭内閣九卿詹事科道
　　　諭内閣
　　　諭大學士伊桑阿阿蘭泰學士朱都納西安博
　　　　濟席喇布顔圗王國昌
　　　諭大學士伊桑阿阿蘭泰學士朱都納邁圗西
　　　　安博濟布顔圗郭世隆王國昌
　　　諭内閣
　　　諭内閣
　巻九
　　勅諭
　　　諭内閣
　　　諭大學士伊桑阿阿蘭泰學士朱都納邁圗西
　　　　安布顔圗郭世隆王國昌
　　　諭大學士伊桑阿阿蘭泰學士朱都納邁圖西
　　　　安博濟布顔圗郭世隆王國昌
　　　諭
三朝國史館總裁大學士伊桑阿等
　　　諭内閣
　　　諭内閣
　　　諭户部
　　　諭和碩裕親王福全等
　　　諭和碩恭親王常寧等
　　　諭户部
　　　諭大學士伊桑阿阿蘭泰學士朱都納西安博
　　　　濟王國昌
　　　諭大學士阿蘭泰
　　　諭戸部
　　　諭内閣
　　　諭大學士伊桑阿阿蘭泰學士朱都納西安博
　　　　濟王國昌
　　　諭大學士伊桑阿阿蘭泰學士朱都納西安博
　　　　濟王國昌
　　　諭兵部
　　　諭都統瓦岱等
　　　諭都統郎談等
　　　諭大學士伊桑阿阿蘭泰兵部尚書馬竒學士
　　　　邁圗西安博濟南塔海
　　　諭大學士伊桑阿阿蘭泰
　　　諭大學士伊桑阿阿蘭泰學士邁圗西安博濟
　　　　南塔海傅繼祖
　欽定四庫全書
聖祖仁皇帝御製文第二集總目二
　　巻十
　　　勅諭
　　　　諭戸部
　　　　諭大學士伊桑阿阿蘭泰學士邁圗西安南塔
　　　　　海傅繼祖
　　　　諭大學士伊桑阿阿蘭泰王熙梁清標張玉書
　　　　　學士邁圗博濟傅繼祖王國昌年遐齡彭孫
　　　　　遹王尹方
　　　　諭大學士伊桑阿等
　　　　諭大學士伊桑阿阿蘭泰學士邁圗西安博濟
　　　　　傅繼祖王國昌年遐齡
　　　　諭内閣
　　　　諭戸部
　　　　諭戸部
　　　諭内閣
　　　諭内閣
　　　諭内閣
　　　諭内閣
　　　諭内閣
　　　諭吏部
　　　諭内閣
　　　諭户部
　　　諭禮部
　　　諭大學士伊桑阿阿蘭泰學士滿丕圖納哈思
　　　　格則徳珠王國昌理藩院尚書額爾赫圖署
　　　　侍郎事學士達瑚
　　　諭户部
　　　諭戸部
　　　諭内閣
　　　諭兵部
　巻十一
　　勅諭
　　　諭大學士伊桑阿阿蘭泰
　　　諭大學士伊桑阿阿蘭泰王熙張玉書學士王
　　　　國昌滿丕圖納哈王尹方王掞李柟
　　　諭修明史諸臣
　　　諭户部
　　　諭大學士伊桑阿阿蘭泰
　　　諭内閣
　　　諭大學士伊桑阿阿蘭泰王熙張玉書學士徳
　　　　珠温保王國昌王尹方王掞李柟
　　　諭兵部
　　　諭大學士伊桑阿阿蘭泰學士徳珠温保王國
　　　　昌
　　　諭大學士伊桑阿阿蘭泰張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭泰張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭泰張玉書尚書馬竒侍
　　　　郎凱音布學士傅繼祖温保王國昌王尹方
　　　　王掞李柟
　　　諭大學士伊桑阿阿蘭泰張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭泰
　　　諭大學士伊桑阿阿蘭泰學士傅繼祖達瑚温
　　　　保王國昌戴通
　　　諭大學士伊桑阿阿蘭泰侍郎朱都納學士傅
　　　　繼祖達瑚温保戴通王國昌
　　　諭尚書庫勒納等
　　　諭大學士伊桑阿阿蘭泰學士傅繼祖戴通王
　　　　國昌
　　　諭大學士伊桑阿阿蘭泰學士傅繼祖席喇達
　　　　瑚戴通
　　　諭大學士伊桑阿阿蘭泰學士席喇達瑚戴通
　　　諭大學士伊桑阿阿蘭泰學士席喇傅繼祖達
　　　　瑚徳珠戴通
　　　諭戸部
　　　諭刑部
　　　諭吏部都察院
　　　諭大學士伊桑阿阿蘭泰學士席喇傅繼祖徳
　　　　珠戴通安布禄
　　　諭大學士伊桑阿學士席喇傅繼祖徳珠温保
　　　　戴通安布禄
　　　諭大學士伊桑阿學士席喇傅繼祖徳珠温保
　　　　戴通安布禄
　巻十二
　　勅諭
　　　諭大學士伊桑阿阿蘭泰學士席喇傅繼祖温
　　　　保戴通安布禄
　　　諭内閣
　　　諭内閣
　　　諭内閣
　　　諭内閣
　　　諭大學士伊桑阿阿蘭泰尚書馬竒顧八代索
　　　　諾和圗納薩穆哈班第都御史沙海侍郎温
　　　　達滿丕學士席喇傅繼祖安布禄
　　　諭内閣
　　　諭大學士伊桑阿阿蘭泰王熙張玉書李天馥
　　　　學士席喇傅繼祖温保戴通安布禄王尹方
　　　　李柟李應廌
　　　諭領侍衞内大臣郎談等
　　　諭内閣
　　　諭内閣
　　　諭内閣
　　　諭領侍衛内大臣伯費揚古
　　　諭内閣
　　　諭内閣
　　　諭户部
　　　諭内閣
　　　諭内閣
　　　諭内閣
　　　諭户部
　　　諭户部
　　　諭大學士伊桑阿阿蘭泰學士傅繼祖温保徳
　　　　珠戴通沈圗常書
　　　諭兵部
　巻十三
　　勅諭
　　　諭内閣
　　　諭内閣
　　　諭大學士伊桑阿阿蘭泰
　　　諭内閣
　　　諭户部
　　　諭大學士伊桑阿阿蘭泰
　　　諭内閣
　　　諭内閣
　　　諭内閣
　　　諭内閣
　　　諭領侍衛内大臣索額圖大學士伊桑阿阿蘭
　　　　泰尚書馬竒索諾和
　　　諭户部
　　　諭内閣
　　　諭戸部
　　　諭大學士伊桑阿學士温保戴通沈圗宋柱陶
　　　　岱侍郎席喇
　　　諭内閣
　　　諭内閣
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭内閣
　　　諭内閣
　　　諭内閣
　　　諭大學士伊桑阿阿蘭泰王熙張玉書學士温
　　　　保戴通沈圗宋柱李柟顧藻陸葇徐嘉炎
　巻十四
　　勅諭
　　　諭户部
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿侍郎朱都納學士宋柱户部
　　　　郎中鄂竒
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭内閣
　　　諭大學士伊桑阿阿蘭泰張玉書學士戴通勒
　　　　徳額赫里齊穡顧藻徐嘉炎陸葇
　　　諭大學士伊桑阿阿蘭泰張玉書學士戴通勒
　　　　徳額赫里齊穡顧藻徐嘉炎陸葇
　　　諭大學士伊桑阿阿蘭泰張玉書學士戴通勒
　　　　徳額赫里齊穡顧藻徐嘉炎陸葇
　　　諭大學士伊桑阿阿蘭泰張玉書學士戴通阿
　　　　爾粺顧藻徐嘉炎張榕端
　　　諭内閣
　　　諭吏兵二部
　　　諭大學士伊桑阿阿蘭泰
　　　諭大學士伊桑阿阿蘭泰學士戴通宋柱陶岱
　　　　齊穡博濟
　　　諭大學士伊桑阿阿蘭泰王熙張玉書學士戴
　　　　通宋柱陶岱齊穡博濟韓菼顧藻徐嘉炎張
　　　　榕端
　　　諭大學士伊桑阿阿蘭泰學士戴通宋柱陶岱
　　　　齊穡博濟
　　　諭户部
　　　諭大學士阿蘭泰
　　　諭户部
　　　諭大學士伊桑阿阿蘭泰王熙張玉書學士戴
　　　　通齊穡博濟傅繼祖韓菼顧藻徐嘉炎張榕
　　　　端
　　　諭議政大臣
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰侍讀學士伊道
　　　諭大學士伊桑阿阿蘭泰
　　　諭大學士伊桑阿阿蘭泰尚書庫勒納佛倫薩
　　　　穆哈
　　　諭内閣
　　　諭大學士伊桑阿阿蘭泰
　　　諭内閣
　巻十五
　　勅諭
　　　諭大學士伊桑阿阿蘭泰尚書馬竒侍郎思格
　　　　則阿爾稗學士宋柱齊穡傅繼祖綏色
　　　諭大學士伊桑阿阿蘭泰尚書馬竒傅臘塔索
　　　　諾和圗納侍郎朱都納馬爾漢學士宋柱齊
　　　　穡傅繼祖綏色
　　　諭大學士伊桑阿阿蘭泰
　　　諭大學士伊桑阿阿蘭泰學士宋柱陶岱齊穡
　　　　綏色
　　　諭大學士伊桑阿阿蘭泰兵部尚書索諾和侍
　　　　郎朱都納馬爾漢
　　　諭大學士王熙等
　　　諭大學士伊桑阿阿蘭泰
　　　諭内閣
　　　諭内大臣國舅佟國維等
　　　諭内大臣國舅佟國維等
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒索諾和侍
　　　　郎安布禄學士綏色
　　　諭大學士阿蘭泰王熙張玉書李天馥學士三
　　　　寳楊舒朱都納哈山韓菼徐嘉炎張榕端
　　　諭大學士伊桑阿阿蘭泰學士三寳楊舒朱都
　　　　納哈山哈雅爾圗倭倫
　　　諭内閣
　　　諭内閣
　　　諭户部
　　　諭戸部
　　　諭領侍衛内大臣索額圗明珠大學士伊桑阿
　　　　阿蘭泰
　　　諭户部
　　　諭内閣
　　　諭内閣
　　　諭大學士伊桑阿阿蘭泰學士三寳羅察席爾
　　　　登
　巻十六
　　勅諭
　　　諭勇略将軍趙良棟
　　　諭大學士伊桑阿等
　　　諭吏部都察院
　　　諭吏部等衙門
　　　諭大學士伊桑阿阿蘭泰學士三寳楊舒羅察
　　　　席爾登
　　　諭大學士伊桑阿阿蘭泰
　　　諭提督江南學政學士張榕端提督浙江學政
　　　　侍講張希良
　　　諭明史館監修大學士伊桑阿張玉書李天馥
　　　　吏部尚書熊賜履總裁户部尚書陳廷敬禮
　　　　部尚書張英原任左都御史王鴻緒
　　　諭内閣
　　　諭宗人府禮部
　　　諭兵部
　　　諭大學士伊桑阿阿蘭泰
　　　諭内閣
　　　諭戸部
　　　諭大學士伊桑阿阿蘭泰
　　　諭方略館總裁大學士伊桑阿阿蘭泰王熙張
　　　　玉書李天馥吏部尚書熊賜履禮部尚書張
　　　　英
　巻十七
　　勅諭
　　　諭大學士伊桑阿阿蘭泰
　　　諭内閣
　　　諭内閣
　　　諭内閣
　　　諭大學士伊桑阿阿蘭泰尚書席爾逹侍郎馬
　　　　爾漢覺羅三寳學士羅察布泰噶禮辛保温
　　　　達
　　　諭建威将軍宗室費揚古
　　　諭清修禪師都綱喇嘛丹巴格隆
　　　諭内閣
　　　諭内閣
　　　諭灌頂普慧𢎞善大國師扎薩克逹喇嘛黙爾
　　　　根綽爾濟
　　　諭内閣
　　　諭大學士伊桑阿阿蘭泰
　　　諭大學士伊桑阿阿蘭泰王熙李天馥吳琠學
　　　　士布泰噶禮辛保温逹㤙丕顧藻徐嘉炎李
　　　　録予
　　　諭大學士伊桑阿阿蘭泰王熙李天馥吳琠學
　　　　士布泰噶禮辛保温逹㤙丕顧藻徐嘉炎李
　　　　録予
　　　諭大學士伊桑阿阿蘭泰
　　　諭大學士伊桑阿阿蘭泰王熙李天馥吳琠學
　　　　士布泰噶禮温逹錢齊保㤙丕顧藻徐嘉炎
　　　　李録予
　　　諭内閣
　　　諭内閣
　　　諭内閣
　　　諭戸部
　　　諭吏戸兵工四部
　巻十八
　　勅諭
　　　諭户部
　　　諭總督于成龍
　　　諭刑部
　　　諭戸部
　　　諭吏部
　　　諭吏户兵三部
　　　諭户部
　　　諭刑部
　　　諭吏部
　　　諭戸部
　　　諭户禮二部
　　　諭戸部
　　　諭戸部
　　　諭内閣九卿詹事科道
　　　諭戸部
　　　諭戸部
　　　諭吏部
　　　諭户部
　　　諭户部
　欽定四庫全書
聖祖仁皇帝御製文第二集總目三
　　巻十九
　　　北征勅諭
　　　　諭皇太子(十三條/)
　　巻二十
　　　北征勅諭
　　　　諭皇太子(十一條/)
　　巻二十一
　　　北征勅諭
　　　　諭皇太子(十一條/)
　　巻二十二
　　　北征勅諭
　　　　諭皇太子(十三條/)
　　巻二十三
　　　北征勅諭
　　　諭皇太子(十三條/)
　巻二十四
　　北征勅諭
　　　諭皇太子(十五條/)
　卷二十五
　　北征勅諭
　　　諭領侍衛内大臣國舅佟國維内大臣福善蘇
　　　　爾逹大學士伊桑阿阿蘭泰
　　　諭大學士伊桑阿阿蘭泰學士宋柱陶岱齊穡
　　　　綏色三寳
　　　諭大學士伊桑阿阿蘭泰學士宋柱陶岱齊穡
　　　　綏色三寳
　　　諭内閣
　　　諭勇略将軍趙良棟
　　　諭領侍衛内大臣伯費揚古
　　　諭太子少保振武将軍左都督孫思克
　　　諭揚威将軍覺羅恕書
　　　諭都察院左都御史于成龍兵部督捕右侍郎
　　　　李鈵通政使司左通政喀拜
　　　諭兵部督捕右侍郎王國昌大理寺卿喻成龍
　　　　光禄寺卿辛保内閣侍讀學士范承烈
　　　諭總統督理中路運務左都御史于成龍等
　　　諭大将軍伯費揚古
　　　諭禮兵二部
　　　諭大将軍伯費揚古
　　　諭大學士伊桑阿阿蘭泰
　　　諭大将軍伯費揚古
　　　諭大将軍伯費揚古
　　　諭大将軍伯費揚古
　　　諭大将軍伯費揚古
　巻二十六
　　北征勅諭
　　　諭大将軍伯費揚古
　　　諭大将軍伯費揚古
　　　諭大将軍伯費揚古等
　　　諭領侍衛内大臣
　　　諭扈從官員兵丁
　　　諭戸部
　　　諭領侍衛内大臣
　　　諭領侍衛内大臣
　　　諭大将軍伯費揚古
　　　諭領侍衛内大臣
　　　諭領侍衛内大臣
　　　諭領侍衛内大臣
　　　諭内大臣等
　　　諭尚書馬竒
　　　諭大學士阿蘭泰尚書馬竒
　　　諭大學士阿蘭泰尚書馬竒
　　　諭兵部
　　　諭議政大臣
　　　諭領侍衛内大臣
　　　諭尚書馬竒
　　　諭大學士阿蘭泰
　　　諭議政諸臣
　　　諭大學士阿蘭泰
　　　諭大學士阿蘭泰
　　　諭領侍衛内大臣
　　　諭兵部
　　　諭尚書馬竒
　　　諭領侍衛内大臣
　　　諭領侍衛内大臣
　　　諭領侍衛内大臣尚書班第
　　　諭領侍衛内大臣尚書班第
　　　諭大将軍伯費揚古
　　　諭領侍衛内大臣
　　　諭領侍衛内大臣尚書班第
　　　諭領侍衛内大臣班第等
　　　諭大将軍伯費揚古
　　　諭領侍衛内大臣
　　　諭尚書馬竒
　　　諭尚書馬竒
　　　諭領侍衛内大臣班第等
　　　諭議政大臣
　　　諭大學士阿蘭泰
　　　諭領侍衛内大臣馬思哈等
　巻二十七
　　北征勅諭
　　　諭議政大臣等及大學士伊桑阿阿蘭泰
　　　諭大學士伊桑阿阿蘭泰
　　　諭議政大臣班第等大學士伊桑阿阿蘭泰
　　　諭大學士伊桑阿阿蘭泰
　　　諭大将軍伯費揚古
　　　諭領侍衛内大臣公福善等
　　　諭領侍衛内大臣
　　　諭理藩院
　　　諭大學士伊桑阿
　　　諭大将軍伯費揚古
　　　諭副都統御史努赫
　　　諭大學士伊桑阿
　　　諭大學士伊桑阿
　　　諭領侍衛内大臣索額圖大學士伊桑阿
　　　諭戸部
　　　諭理藩院
　　　諭領侍衛内大臣索額圗等
　　　諭領侍衛内大臣索額圖大學士伊桑阿
　　　諭右衛将軍偏俄山西廵撫倭倫
　　　諭侍郎安布禄
　　　諭大将軍伯費揚古
　　　諭山西廵撫倭倫陕西廵撫黨愛甘肅廵撫郭
　　　　洪
　　　諭領侍衛内大臣索額圖
　　　諭領侍衛内大臣及嚮導官
　　　諭領侍衛内大臣
　　　諭山西廵撫倭倫
　　　諭兵部
　　　諭侍郎安布禄
　　　諭員外郎薩哈連
　　　諭議政諸臣
　　　諭大學士伊桑阿
　　　諭大學士伊桑阿等
　　　諭大學士伊桑阿
　　　諭兵部
　　　諭議政諸臣
　　　諭大學士伊桑阿
　　　諭護軍統領托倫等
　　　諭領侍衛内大臣
　　　諭大學士伊桑阿
　　　諭大學士伊桑阿
　巻二十八
　　北征勅諭
　　　諭陕西四川總督吳赫
　　　諭大學士伊桑阿
　　　諭兵部
　　　諭議政大臣等
　　　諭議政大臣
　　　諭兵部
　　　諭議政大臣
　　　諭寧夏文武官員兵民人等
　　　諭大學士伊桑阿
　　　諭大學士伊桑阿
　　　諭大學士伊桑阿
　　　諭将軍馬思哈
　　　諭大學士伊桑阿
　　　諭大學士伊桑阿
　　　諭議政大臣
　　　諭議政大臣等
　　　諭議政大臣
　　　諭陕西總督提督廵撫總兵等官
　　　諭理藩院
　　　諭議政大臣
　　　諭議政大臣
　　　諭總兵官王化行
　　　諭大學士伊桑阿等
　　　諭領侍衛内大臣
　　　諭議政大臣
　　　諭議政大臣
　　　諭議政大臣
　　　諭兵部
　　　諭議政大臣
　　　諭議政大臣
　　　諭議政大臣
　　　諭議政大臣
　　　諭戸部
　　　諭議政大臣
　　　諭領侍衛内大臣
　　　諭大學士伊桑阿
　　　諭大學士伊桑阿
　　　諭領侍衛内大臣
　　　諭議政大臣
　　　諭議政大臣
　　　諭太僕寺
　　　諭侍郎安布禄
　　　諭吏部
　欽定四庫全書
聖祖仁皇帝御製文第二集總目四
　　巻二十九
　　　表
　　　　恭上
　太皇太后萬夀表
　　　奏書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
皇太后書
　　　奏
皇太后書
　　　奏
皇太后書
　　　奏
皇太后書
　巻三十
　　論
　　　博約一貫論
　　　王道近民論
　　　業廣惟勤論
　　　廉静論
　　　論兵
　　　論息兵安民
　　説
　　　太極圗説
　　　小學課士説
　　　樂府説
　　　捕蝗説
　　　製硯説
　　解
　　　四維解
　巻三十一
　　序
　　　日講詩經解義序
　　　日講春秋解義序
　　　日講禮記解義序
　　　孝經衍義序
　　　經筵講章序
　　　日講通鑑解義序
　巻三十二
　　序
　　　通鑑綱目序
　　　幸魯盛典序
　　　南廵詩序
　　　南廵詩序
　　　皇輿考序
　　　懋勤殿法帖序
　　　耕織圗序
　巻三十三
　　記
　　　恭侍
皇太后駕臨金山記
　　　創興盛京海運記
　　　海運賑濟朝鮮記
　　　暢春園記
　　　蕚輝園記
　巻三十四
　　碑文
　　　重修闕里孔子廟碑
　　　平定朔漠告成太學碑
　　　開國佐運勲臣武勲王揚古里直義公蜚英東
　　　　𢎞毅公額宜都碑
　　　賜一等公内大臣都統國舅諡忠勇佟國綱碑
　　　　文
　　　賜江南江西總督傅臘塔碑文
　　　天津海神廟碑
　　　金山江天寺碑
　　　射虎川臺麓寺碑
　　　菩薩頂大文殊院碑
　　　萬夀寺戒壇碑
　　　𢎞慈廣濟寺碑
　　　五臺殊像寺碑
　　　五臺碧山寺碑
　巻三十五
　　頌
　　　祈榖壇頌(并序/)
　　　二典頌(有序/)
　　　禹陵頌(并序/)
　　贊
　　　王右軍洗硯池贊(并序/)
　　　石鼓贊(并序/)
　　箴
　　　河臣箴
　　　漕臣箴
　　　臺省箴
　　　太常箴
　　　提鎮箴
　　銘
　　　淵鑑齋銘
　　　佩文齋銘
　　　知稼軒銘
　　　察罕七羅勒石銘
　　　拖諾山勒石銘
　　　昭木多勒石銘
　　　狼居胥山勒石銘
　巻三十六
　　雜著
　　　親征漠北紀畧(上/)
　巻三十七
　　雜著
　　　親征漠北紀畧(下/)
　巻三十八
　　雜著
　　　閲史緒論(四十一條/)
　巻三十九
　　雜著
　　　閲史緒論(六十六條/)
　巻四十
　　雜著
　　　庭訓
　　　讀周禮書後
　　　書戰國䇿後
　　　書性理奥後
　　　跋虞世南墨跡後
　　　跋顔真卿墨蹟後
　　　跋蘇軾墨蹟後
　　　跋黄庭堅墨蹟後
　　　跋米芾墨蹟後
　　　䟦朱子墨蹟後
　　　跋趙孟頫墨蹟後
　　　跋董其昌墨蹟後
　　　連珠
　巻四十一
　　祭文
　　　躬詣
天壇祈雨祭文
天壇謝雨祭文
　　　躬禱
天壇文
天壇祈雨祭文
　祈穀壇祭文
　　　親征噶爾丹告祭
天壇文
　　　剿滅噶爾丹告祭
天壇文
　　　剿滅噶爾丹告祭
　歴代帝王陵寢文
　　　剿滅噶爾丹告祭
　先師孔子文
　　　祭
　禹陵文
　　　祭明太祖文
　　　祭西嶽華山文
　　　重修闕里
　聖廟告成遣皇子告祭文
　巻四十二
　　賦
　　　恭祝
皇太后萬夀無疆賦
　　　汗血馬賦
　　　木棉賦
　　　金蓮花賦
　　　菊賦
　欽定四庫全書
聖祖仁皇帝御製文第二集總目五
　　巻四十三
　　　古今體詩四十一首
　　　　季夏逰西山憶舊
　　　　詠花
　　　　夏日閒坐
　　　　夏日郊行
　　　　苦熱戱作
　　　　雨中逺望
　　　　日講畢同翰林張英髙士竒勵杜訥看荷
　　　　初秋
　　　　中元日蕉園作
　　　　復逰盤山絶頂
　　　　春日觀花
　　　　夏日口外寄宫中
　　　避暑暢春園雨後新月
　　　喜雨詩十六韻(幷序/)
　　　南廵再過濟南
　　　觀珍珠泉(幷序/)
　　　經泰山之麓(幷序/)
　　　再過淮南(幷序/)
　　　淮城曉霜聞雁
　　　蠲江南逋賦(幷序/)
　　　過維揚(幷序/)
　　　金山江天寺
　　　焦山
　　　駐蹕金山
　　　雨過錫山
　　　虎丘望山後
　　　鄧尉山
　　　鄧尉小軒望太湖
　　　登靈巖
　　　晩過吳江
　　　入平望(幷序/)
　　　禾中道上
　　　廵幸杭州
　　　吳山
　　　泛舟西湖
　　　西溪
　　　題西溪山荘以竹窻二字書賜髙士竒
　　　過桃花嶺至玉泉寺
　　　湖心亭
　　　渡錢塘江
　　　山隂
　巻四十四
　　古今體詩四十八首
　　　謁大禹廟
　　　登卧龍山越望亭
　　　雲栖竹樹甚茂幽蘭滿山
　　　虎跑泉(幷序/)
　　　靈隱寺
　　　飛来峰
　　　諭浙省将吏軍民(幷序/)
　　　舟中書懐
　　　将逰華山以欲雨未徃
　　　雨中幸錫山園林
　　　惠泉
　　　無錫小民以羔羊惠酒爭獻御舟笑而遣之
　　　句容雨望
　　　廵幸江寧
　　　賜江寧文武将士宴於教塲
　　　再過明故宫
　　　江寧駐蹕(幷序/)
　　　後湖
　　　詠幽蘭
　　　登報㤙寺浮圗
　　　上巳日再登金山
　　　長江夜月
　　　曉發維揚順風揚㠶午餘已過秦郵
　　　自宿遷解纜一日夜達山東境
　　　春晴舟中作
　　　途次書懐
　　　清明
　　　憂旱憶民事作
　　　榴花
　　　盆景榴花髙有數寸開花一朶
　　　輓大行皇后詩四首(幷序/)
　　　中秋書懐
　　　守
陵太監崔邦琪侍
慈寧宫年久詩以賜之
　　　康熙二十八年歲旱冬又無雪朕焦心勞思寢
　　　　食俱廢二月初間謁
陵路遇大雨田野歡聲方少攄朕懐故賦五言律以記
　　　　之
　　　暢春園衆花盛開最為可觀惟緑牡丹清雅迥
　　　　常世所罕有賦七言絶以記之
　　　咏花瓶
　　　櫻桃
　　　雨後初晴戲作二首
　　　命裕親王福全皇長子允禔帥師征厄魯特錫
　　　　之以詩
　　　養病塞北
　　　古北塞上望月
　　　康熙三十二年六月賜總督佛倫
　　　夏燕新蓮二首
　巻四十五
　　古今體詩五十九首
　　　初秋晚雨後觀儀器
　　　初秋詠竹
　　　閒坐詠竹
　　　詠金蓮花
　　　祝巴林淑慧大長公主詩
　　　戲題自鳴鐘
　　　春日舟行
　　　夏日幸潞河雜詩三首
　　　親閲運河隄
　　　舟泊潞河
　　　千葉蓮
　　　題耕織圗
　　　　耕
　　　　第一圖(浸種/)
　　　　第二圖(耕/)
　　　　第三圖(耙耨/)
　　　　第四圖(耖/)
　　　　第五圖(碌碡/)
　　　　第六圖(布秧/)
　　　　第七圖(初秧/)
　　　　第八圖(淤䕃/)
　　　　第九圖(㧞秧/)
　　　　第十圖(挿秧/)
　　　　第十一圖(一耘/)
　　　　第十二圖(二耘/)
　　　　第十三圖(三耘/)
　　　　第十四圖(灌溉/)
　　　　第十五圖(收刈/)
　　　　第十六圖(登塲/)
　　　　第十七圖(持穗/)
　　　　第十八圖(舂碓/)
　　　　第十九圖(籭/)
　　　　第二十圖(簸揚/)
　　　　第二十一圖(礱/)
　　　　第二十二圖(入倉/)
　　　　第二十三圖(祭神/)
　　　　織
　　　　第一圖(浴蠶/)
　　　　第二圖(二眠/)
　　　　第三圖(三眠/)
　　　　第四圖(大起/)
　　　　第五圖(捉績/)
　　　　第六圖(分箔/)
　　　　第七圖(採桑/)
　　　　第八圖(上簇/)
　　　　第九圖(炙箔/)
　　　　第十圖(下簇/)
　　　　第十一圖(擇繭/)
　　　　第十二圖(窖繭/)
　　　　第十三圖(練絲/)
　　　　第十四圖(蠶蛾/)
　　　　第十五圖(祀謝/)
　　　　第十六圖(緯/)
　　　　第十七圖(織/)
　　　　第十八圖(絡緯/)
　　　　第十九圖(經/)
　　　　第二十圖(染色/)
　　　　第二十一圖(攀花/)
　　　　第二十二圖(剪帛/)
　　　　第二十三圖(成衣/)
　巻四十六
　　古今體詩四十二首
　　　二月三十日親統六軍徂征漠北出居庸關
　　　赤城
　　　龍門
　　　過獨石口
　　　出塞訓厲軍士
　　　北藩諸部君長来迎
　　　沙漠二首
　　　風雪致禱遂爾晴霽
　　　賜皇子允祉
　　　賜皇子允祐
　　　春寒軫念將士
　　　途中新夏
　　　經明成祖勒銘處指示扈從諸臣(并序/)
　　　賜皇子允禩
　　　帳殿對雨念畿輔四方農事
　　　賜将士食
　　　違
皇太后定省言懐
　　　行殿示諸皇子
　　　瀚海
　　　營夜南望北斗
　　　雁栖沙磧(并序/)
　　　時乏水於山坡得泉志喜
　　　克魯倫河上流雨後草生
　　　登山巔下瞰克魯倫河周覽山川形勢指揮營
　　　　陣
　　　渡克魯倫河網魚暫駐待後軍至
　　　軍中夜嘗擐甲逹旦
　　　噶爾丹潰遁遂窮追之
　　　剿滅噶爾丹大㨗
　　　自賊中投誠来者皆宥之
　　　遣使示皇太子㨗音
　　　示宫中㨗音
　　　班師至拖陵
　　　班師拖陵留皇長子允禔殿後示之
　　　行間賜大學士張玉書
　　　外藩諸部落絡繹来賀宴賚之
　　　入關見雨膏潤澤禾苖茂遂喜而有作
　　　彈琴峡
　　　南口
　　　入京見百官及耆民童穉歡迎道周
　　　賜将軍孫思克
　欽定四庫全書
聖祖仁皇帝御製文第二集總目六
　　巻四十七
　　　古今體詩二十八首
　　　　暮秋重出居庸關
　　　　登鷄鳴山
　　　　遥祝
　皇太后千秋
　　　　蒙古老穉来迎咸勞遣之
　　　　閲馬牛羊羣
　　　　山行
　　　　厄魯特之衆相繼来歸咸詢其父母兄弟妻子
　　　　　為陣前所獲者覔令完聚
　　　　塞外初冬
　　　　駐蹕歸化城
　　　　古寺
　　　賜宴諸蒙古
　　　歸化城夜月
　　　昭君墓(并序/)
　　　塞外寒夜書懐
　　　黄河(并序/)
　　　十一月三日泛舟黄河流凌始下舟行之頃河
　　　　水瑩潔波浪忽平
　　　脱脱城
　　　氷渡
　　　鄂爾多斯行圍雉兔甚多
　　　曉寒念将士
　　　河套西望
　　　噶爾丹遣人乞降示議政諸臣
　　　途中長至
　　　示大将軍伯費揚古
　　　入沙虎口
　　　右衛駐蹕
　　　經大同府(并序/)
　　　汗血馬
　巻四十八
　　古今體詩四十首
　　　再度居庸關
　　　雪霽駐蹕大同府
　　　過馬邑望雁門關
　　　途間紀事(并序/)
　　　保徳州渡黄河
　　　出塞(并序/)
　　　横城堡渡黄河
　　　抵寧夏
　　　望賀蘭山
　　　自寧夏出塞濵河行至白塔乘舟順流而下抵
　　　　湖灘河朔作
　　　黄河舟行即事
　　　噶爾丹平後示諸臣
　　　晚眺
　　　凱旋言懐
　　　懐来示皇太子
　　　入居庸關
　　　清河覲
皇太后慈顔
　　　近郊
　　　曉望二首
　　　諸皇子来迎示之
　　　見迎駕者
　　　過密雲作
　　　出古北口
　　　口外設屯耕植聚落漸成
　　　經喀爾沁
　　　口外中秋
　　　行圍敖漢禁滿查魯忒諸部落
　　　塞外偶述
　　　至廓爾沁部落與衆蒙古宴
　　　秋暮
　　　入烏喇境
　　　松花江網魚最多頒賜從臣
　　　泛松花江
　　　閲烏稽(并序/)
　　　駐蹕烏喇之船厰憶壬戌春夏廵行此地每五
　　　　日一奏請
聖祖母太皇太后安今不可得矣書志慨慕
　　　烏喇山㠗間古木灌莽澤潦遍野即黄龍府之
　　　　地也今人未暇詳攷賦詩二首
　　　行圍所經灰發葉赫哈逹諸地皆我
祖
宗之所開幷遺跡存焉賦詩二首
　巻四十九
　　古今體詩四十一首
　　　興京
　　　駐蹕奉天府
　　　渡遼河
　　　所過松山杏山大凌河皆
聖祖用武之地有述
　　　入山海關
　　　廣寧道中
　　　永平駐蹕
　　　豐潤即事
　　　望海
　　　敲蒸暑氣賦得漠漠水田飛白鷺
　　　賜髙士竒
　　　示諸皇子
　　　賦得雨去花光濕風歸葉影疎
　　　出畿東觀秋成
　　　萬樹叢中月一輪
　　　詠林檎
　　　用皇三子秋日郊行應制詩韻
　　　八哥兒
　　　潞河發舟
　　　天津
　　　徳州
　　　東昌道中
　　　舟過濟寧
　　　入江南境
　　　經邳徐界上
　　　雨
　　　閲河
　　　渡揚子江
　　　金山寺月夜
　　　廵歴江南示意
　　　虎邱
　　　閲河之便奉
皇太后臨幸武林是日喜晴
　　　雲栖寺
　　　西湖
　　　湖心亭閒覽
　　　宋臣蘇軾開湖溉田築隄瀦水杭民利之為政
　　　　者不當如是乎
　　　鷲峰
　　　雲林寺
　　　菜畦
　　　行宫雨中望吳山
　　　閲浙江駐防将士射
　巻五十
　　古今體詩五十首
　　　示江南浙江守土諸臣
　　　再過鷲峰
　　　登吳山
　　　望錢塘江
　　　虎跑泉
　　　由淨慈寺經南屏諸山
　　　孤山放鶴亭
　　　玉泉有五色魚賜名清漣寺
　　　西湖再作
　　　浙省道上書懐
　　　桑林乍緑蠶事方興詩以嘉之
　　　曉發嘉興
　　　花山
　　　支硎山
　　　回鑾復過惠山
　　　舟行野望
　　　駐蹕江寧偶述
　　　修報㤙寺塔初畢登之
　　　過明太祖陵有感
　　　月夜登燕子磯
　　　江行
　　　憶暢春園牡丹
　　　金山雨望
　　　山中晚霽
　　　中泠泉
　　　望焦山念己巳曽登其上
　　　念淮揚居民特留漕糧二十萬以濟之回鑾之
　　　　日復諄諭所司使布實恵
　　　泛洪澤湖偶詠
　　　漁舟夜泊
　　　渡河北歸
　　　宿遷
　　　過八牐
　　　仲子廟
　　　途次端午
　　　山左道中
　　　望岱憶舊
　　　闕里重修思欲一徃以天氣日暑急奉
慈輿北歸未得瞻視紀詩八韻
　　　見途中夏麥将熟志喜
　　　北境
　　　候兄裕親王
　　　江南風雨阻回程二十天近京又是㣲旱五月
　　　　二十五日霖雨如注喜雨
　　　賜峨嵋老僧
　　　察永定河
　　　廵子牙河建壩
　　　盛夏晚偶成
　　　七夕觀千葉蓮
　　　暢春園觀稻時七月十一日也
　　　詠桐老圗賜裕親王
　　　為考試歎
　　　禁園秋霽
　欽定四庫全書
聖祖仁皇帝御製文第二集巻一目録
　　勅諭
　　　　諭内閣九卿詹事科道
　　　　諭内閣
　　　　諭内閣
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠
　　　　諭大學士勒徳洪明珠尚書科爾坤侍郎鄂爾
　　　　　多郭丕
　　　　諭大學士勒徳洪明珠尚書科爾坤哈占侍郎
　　　　　鄂爾多郭丕
　　　　諭大學士勒徳洪尚書科爾坤哈占侍郎鄂爾
　　　　　多
　　　諭大學士勒徳洪明珠
　　　諭大學士勒徳洪明珠
　　　諭大學士勒徳洪明珠
　　　諭大學士勒徳洪明珠
　　　諭按察使于成龍
　　　諭吏部
　　　諭大學士勒徳洪明珠
　欽定四庫全書
聖祖仁皇帝御製文第二集巻一
　　勅諭
　　　諭内閣九卿詹事科道
　朕聞部院小官及筆帖式在差者輙令地方官迎迓以
　請朕安為名若所遣者近御人員地方官請安理所宜
　然若小官及筆帖式等輙令地方官以請安迎之殊不
　當於理宜禁之卿等議以聞康熙二十三年十一月三
　十日
　　　諭内閣
　穆敦請安所上章其還之
　山陵守視官員此後欲来請安者毋特具疏告之侍衛
　轉陳奏守視
　永陵
　福陵
　昭陵官員人等欲来省其親戚及以己私事欲来者各
聼其自来但於職事無所曠斯已耳若曠其職事而来
者則重罪之其悉示知此意康熙二十三年十二月初
六日
　　諭内閣
泉林寺泗水之源在焉而吾孔子之所游息也朕親歴
其地其樹之碑令所司議以聞康熙二十三年十二月
初六日
　　諭大學士勒徳洪明珠
山東河南山西三省各遣兵部司官一員前徃派出征
俄羅斯善用籐牌官兵除八旗察取外著於福建投誠
安插墾荒之内願効力官兵詳察揀選善用藤牌者以
足五百名之數調發前来并令曉諭此項官兵汝等徃
征俄羅斯今冬即可回至原住地方所調官兵該省大
吏酌量給與養贍妻子之資整備其夲身行装以善遣
之其傳與兵部康熙二十三年十二月初八日
　　諭大學士勒徳洪明珠
議政王大臣議奏不發京師兵者議良是但直𨽻山東
河南山西四省緑旗兵非經歴征戰之人也且黒龍江
火器甚多不湏更増朕意於山東河南山西安插墾荒
福建投誠能用藤牌官兵及𨽻八旗福建投誠官兵内
選五百名令臺灣投誠何佑率之前往竝諭佑傳示官
兵言今年冬即還師也薩布蘇起自卑微每見其陳奏
移㑹事宜皆瞻顧支吾遷延時日觀此即四月進兵亦
不過刈其禾而食之已耳所指示之事必不能奏効也
此皆謫遣黑龍江狂劣之徒不樂成事私議阻撓而薩
布蘇夲自微末重視此輩難於違拂其意以故如此兵
事所關甚鉅最宜籌畫精詳必期有濟而後從事若所
謀輕率又如昔時明安達禮輩以致退師反令俄羅斯
有逞心矣今自京師遣一賢能大臣總領軍事俟取雅
克薩之城令回京師又於盛京遣兵五百名代黒龍江
兵防守城郭勤事耕種俟進剿之兵回時即遣還盛京
此耕種事務令戸部堂官一員徃董領之俾勤力作觀
俄羅斯所云早收榖種即吾土所種之春麥也今我師
亦多種春麥大麥油麥於隕霜之前六月皆可收穫如
此則不以出師之故致曠一年耕作矣又緑旗藤牌兵
増給馬二千匹此馬於京師各佐領以至内府佐領各
捐助馬一騎其不敷者發上駟院馬二百匹兵部馬二
百匹再不敷者王以下堂官以上捐助以足其數發往
盛京盛京各佐領出馬二千匹照曩時嚴加監視飼令
肥壮以俟之更替京師所發之馬前往馬喇等所飼養
之馬已預偹於齊七哈里地方聞其間止有十八日之
程盛京之馬行至齊七哈里沿途若有倒斃者於馬喇
處補給發徃如此則我軍之馬不致缺乏矣此遣往緑
旗兵令各攜砲子或十枚或二十枚以往朕意如此措
施似大有禆益議政王貝勒大臣逐一詳議具奏特諭
康熙二十三年十二月初八日
　　諭大學士勅徳洪明珠
遣往黒龍江兵需用籐牌聞閩省製有雙層籐牌甚佳
令福建提督施琅取其佳者四百面並揀擇需用大刀
從福建由浙江江南山東迅速遞送京師事關軍機勿
得遲悞特諭康熙二十三年十二月十四日
　　諭大學士勒徳洪明珠
尔等可傳諭議政王貝勒大臣征戰本非佳事不得已
而後用之嚮者俄羅斯無故侵擾我邊陲後復漸入越
我疆界索倫黒真費雅喀竒勒尔等處之人皆被擾害
不獲寧居掠其家口納其逋逃搶其邨落奪其貂皮因
彼頻年肆害曾屢行曉諭曰尔等無故入我邊境恣行
搶奪朕何難遣發大兵将尔等撲滅但不忍即行殄戮
故屢行曉諭欲令撤還尔衆歸我逋逃各居疆土互相
貿易寧静無事以安生業數次遣人亦於来使處屢有
文移俄羅斯總無一次回報反於黒真費雅喀之地仍
行搶奪用是發兵於愛渾地方以堵截俄羅斯所行之
路乃俄羅斯仍居我邊界不歸我逋逃今雖應行剿滅
但念用兵夲非佳事我惟順天而行将大兵前臨雅克
薩以朕諭㫖遣人宣布俄羅斯諭之曰屢次令尔退回
歸我逋逃之人遣使馳書者數矣數年以来未有一次
信息回報既不歸我逋逃反入我境内擾害地方搶掠
人民妻子肆行不止為此遣發大兵前往堵截尔等所
行之路於恒滚等處之俄羅斯許其歸順待以不死而
生養之汝等仍不退離雅克薩地方故遣發大兵往行
征討我師威力豈難剿撲尔等若即破壊尔城郭殄滅
尔噍類自立成灰燼矣豈惟尔等俄羅斯普天之下率
土之人朕皆惻然仁愛咸欲令其静寧無事各遂休飬
故不忍将尔等遽行殄滅屢次曉諭尔等欲各安生業
共享太平則當即返雅庫地方以雅庫為界於彼䖏捕
取貂皮於彼土収其物産勿入我邊界恣意妄行汝能
将已納之逋逃歸還則降我之俄羅斯亦發還於汝如
此則邊塞貿易可通咸安樂利而兵革偃息生民無所
擾害矣若執迷不悟㒺遵諭㫖仍行抗拒則大兵進剿
摧破雅克薩之城且盡行誅戮矣可遣人前往明白開
示俄羅斯果能遵㫖即回以雅庫為界而我兵駐劄愛
渾則於雅克薩地方安置哨兵令疆界寜謐儻仍行抗
拒則大兵相機而行若不如此周詳區畫今雖取雅克
薩我兵進則俄羅斯退我兵還則俄羅斯又進用兵無
止息之日而生民亦不獲安矣應否如此議政王貝勒
大臣㑹議具奏康熙二十三年十二月十六日
　　諭大學士勒徳洪明珠尚書科爾坤侍郎鄂爾多
　　　郭丕
黑龍江兵食所關最為重要必當謀恒足之道尔等與
議政王貝勒大臣㑹同詳議以聞又遣往黑龍江管轄
緑旗兵丁之官甚多兵少而管轄之官多甚無益也可
度量派官而兵更宜酌減以四百名為率亦既足用而
兵糧不致過費且近冬之際緑旗兵在彼地殊無所事
可由蒙古境毎百名分為一隊俾遞送之既非乆可至
而兵糧又不至糜費矣其一併詳議以聞康熙二十四
年正月二十七日
　　諭大學士勒徳洪明珠尚書科爾坤哈占侍郎鄂
　　　爾多郭丕
薩布蘇等自壊其田器盡斃其耕牛者若軰以為但於
諸務曠誤以致廢事則令其離黒龍江而歸矣是其意
也凡諸事務職任之人當各盡其心豫為籌度期無廢
曠厥職其皆推諉於君上可乎凡於政務朕存之於心
殫竭思慮是以於事不致廢曠若以謂有職司之人而
専倚若軰聽其為之則軍機之事其必至於貽誤矣薩
布蘇等其令議政諸臣察議之康熙二十四年正月二
十七日
　　諭大學士勒徳洪尚書科爾坤哈占侍郎鄂爾多
科爾沁十旗今嵗進貢牛羊乳酒酥油諸物皆毋貢至
京師悉送之黒龍江以給軍士籍其數奏聞仍以進貢
例賞賚之如此似於兵丁有益議政王貝勒大臣㑹議
以聞康熙二十四年正月二十七日
　　諭大學士勒徳洪明珠
馬喇自差遣以来効力良多且深諳雅克薩地方情形
其授以副都統品級此兵事令徃㕘謀議特諭康熙二
十四年正月二十七日
　　諭大學士勒徳洪明珠
林興珠乃勤勞効力之人且列侯爵可令㕘謀議著彭
春等恒愛敬而厚視之特諭康熙二十四年正月二十
八日
　　諭大學士勒徳洪明珠
遣徃征討雅克薩之緑旗官弁各照其現在職銜兵部
新給以印信劄付而遣之特諭康熙二十四年正月二
十八日
　　諭大學士勒徳洪明珠
彭春等至黑龍江時有移㑹雅克薩城文書用黒龍江
将軍印遣發之特諭康熈二十四年正月二十八日
　　諭按察使于成龍
兹以海口關係運河下流特命尔督理髙寳等處下河
事務管轄所屬附近海口州縣等處地方車路等河并
串場河白駒丁溪草堰場等口逐一確勘挑濬深闊使
髙郵等州縣減水壩一帯運河水口引流入海仍撫綏
黎民勤宣徳意約束衙門官吏胥役恪遵法紀勿致作
弊生事嚴飭所屬海口有司等官各循職掌勿使糜費
錢糧怠弛曠廢一應海口俱宜善加挑濬毋令沙土淤
淺以致水勢漲漫淹沒民間廬舎田疇其挑河一切事
宜並應設官分任之䖏均申詳總河具題定奪勅中開
載未盡應行事務尔悉申詳總河題請遵行嵗終将所
修工程及支用錢糧細數一並造冊轉報總河題銷仍
聽總河節制尔膺兹委任湏持廉秉公精心殫力俾水
患永除民復舊業惟尔之功如或執拗乖張因循冒破
殃民悞國責有所歸尔其慎之故勅康熙二十四年二
月初四日
　　諭吏部
國家設立翰林衙門原以儲飬人材嫻習文學以備顧
　問編纂之用必淹貫經史博極羣書方克諳練體裁洞
　晰今古敷詞命意典贍宏通悉登著作之林用佐右文
　之治始為稱職今將翰林各官特行考試朕親加詳閲
　分别次第以示勸懲徐乾學韓菼孫岳頒歸允肅喬莱
　學問優長文章古雅宜加奨勵作何賞賚著議奏彭孫
　遹等文學亦通著照舊供職益勤研䆒以㡳精純周之
　麟崔如岳龎塏錢中諧顔光猷李元振費之逵李復泌
　劉果實劉芳喆文理荒疎未嫻體式難勝厥任除李元
　振劉芳喆已經降調其餘俱著對品調用尔部即遵諭
　行特諭康熙二十四年二月初七日
　　　諭大學士勒徳洪明珠
　驍騎校伊番等於三月初旬令馳驛由内路直徃黒龍
　江可傳諭兵部康熙二十四年二月十三日
　
　
聖祖仁皇帝御製文第二集巻一
　欽定四庫全書
聖祖仁皇帝御製文第二集巻二目錄
　　勅諭
　　　　諭大學士明珠
　　　　諭大學士勒徳洪明珠王熙吳正治宋徳宜學
　　　　　士麻爾圖圖納席爾達丹岱禪布吳興祖王
　　　　　起元
　　　　諭大學士勒徳洪明珠王熙吳正治宋徳宜學
　　　　　士麻爾圖席爾達吳興祖王起元
　　　　諭大學士勒徳洪明珠王熙吳正治宋徳宜學
　　　　　士麻爾圖圖納席爾達丹岱禪布吳興祖王
　　　　　起元
　　　　諭大學士勒徳洪明珠
　　　　諭大學士勒徳洪明珠王熙吳正治宋徳宜學
　　　　　士麻爾圖圖納牛鈕丹岱禪布吳興祖王起
　　　　　元徐乾學韓菼
　　　諭户部
　　　諭大學士明珠
　　　諭大學士勒徳洪王熙吳正治宋徳宜學士麻
　　　　爾圖圖納席爾達牛鈕丹岱禪布吳興祖王
　　　　起元徐乾學韓菼
　　　諭大學士勒徳洪明珠
　　　諭大學士勒徳洪學士麻爾圖圖納
　　　諭侍郎佛倫學士圖納席爾達牛鈕
　　　諭侍郎佛倫學士圖納席爾達牛鈕
　　　諭大學士勒徳洪明珠學士麻爾圖圖納牛鈕
　　　　丹岱禪布吳興祖王起元
　　　諭大學士勒徳洪明珠王熙吳正治宋徳宜學
　　　　士麻爾圖圖納牛鈕丹岱禪布吳興祖王起
　　　　元徐乾學韓菼
　　　諭大學士勒徳洪明珠王熙吳正治宋徳宜學
　　　　士麻爾圖圖納牛鈕丹岱禪布吳興祖王起
　　　　元徐乾學韓菼
　　　諭大學士勒徳洪明珠王熙吳正治宋徳宜學
　　　　士麻爾圖牛鈕禪布吳興祖王起元徐乾學
　　　　韓菼
　　　諭大學士勒徳洪明珠學士麻爾圖牛鈕禪布
　　　諭大學士勒徳洪明珠
　　　諭大學士勒徳洪明珠王熈吳正治宋徳宜學
　　　　士麻爾圖牛鈕禪布穆成格吳興祖王起元
　　　　徐乾學韓菼
　欽定四庫全書
聖祖仁皇帝御製文第二集巻二
　　勅諭
　　　諭大學士明珠
　太祖實錄先以小本兼滿漢字迅速繕寫送進朕將恭
　覽焉若待白鹿紙謄真大本實錄同進則為時太遲矣
　康熙二十四年二月十六日
　　　諭大學士勒徳洪明珠王熙吳正治宋徳宜學士
　　　　麻爾圖圖納席爾達丹岱禪布吳興祖王起元
　内閣翰林院湏用通曉漢文善翻譯者其自卿員以下
　部院無品級筆帖式以上及滿洲䝉古漢軍廢官與隨
　旗行走暨閒散人曉習漢文能譯滿文者聚而精加考
　試記其文學優長者用之其下所司速察以聞康熙二
　十四年三月初四日
　　　諭大學士勒徳洪明珠王熙吳正治宋徳宜學士
　　　　麻爾圖席爾達吳興祖王起元
議政所闗殊為機宻重要今見凡所議之事方經議訖
即已宣露又滿洲䝉古都統本以人材勇健授為都統
非以其練達事務而授之也都統中不克曉達事務者
甚多諸若此者宜罷其議政其宜罷者具聞罷之至於
兵事乃都統之専責仍照常預議尔等以此意降㫖於
議政諸臣焉康熙二十四年三月初五日
　　諭大學士勒徳洪明珠王熙吳正治宋徳宜學士
　　　麻爾圖圖納席爾達丹岱禪布吳興祖王起元
朕廵省南服見經過地方城垣圮壞者所在多有夫城
垣者生民之保障所以衛吾人者也亟宜修築之其令
地方官何以葺治下之工部部議取㫖行焉康熙二十
四年三月初六日
　　諭大學士勒徳洪明珠
遣徃俄羅斯之彼土六人各賞以衣帽鞾等物可傳諭
理藩院康熙二十四年二月十七日
　　諭大學士勒徳洪明珠王熙吳正治宋徳宜學士
　　　麻爾圖圖納牛鈕丹岱禪布吳興祖王起元徐
　　　乾學韓菼
索倫達呼里總轄之任甚為要重必得賢能之人始能
管理今著理藩院撥什庫善馳馬者一人由驛遞速遣
至馬喇處馬喇身在彼土有賢能之人堪任索倫達呼
里總轄者馬喇以其名明白具疏即付遣往撥什庫賫
奏所遣撥什庫限徃返在二十日之内可傳諭理藩院
康熙二十四年四月初七日
　　諭户部
朕撫御方夏愛養黎元早作夜思勤求治理閭閻疾苦
無時不深軫念欲使民生樂業此屋豐盈惟當己責蠲
租萬姓得沾實惠直隷地方頻遇旱災小民匱乏宜加
恩恤順永保河等處圏占地方應徴康熙二十一年地
丁錢糧已經詔行蠲免所有直隷八府康熙二十三年
未完地丁錢糧盡與豁除其順永保河未經圏占地方
及真順廣大等處康熙二十四年應徴地丁各項正賦
俱著免三分之一尔部速行該地方官通行曉諭務使
人人得被膏澤以副朕勤恤民隠至意如有不肖有司
借端朦溷私行重徴者或經叅奏或被告發定行從重
治罪尔部即遵諭行特諭康熙二十四年四月初十日
　　諭大學士明珠
曩者每一夫田撤還一晌之田近日丈量各旗有察出
溢額之田今兹撥給何以不給此等田而以百姓開墾
之田四百頃撥給耶其令户部堂官於十四日早至察
溢額之田現有若干及以百姓開墾之田因何撥給詢
問明白同户部堂官靣奏特諭康熙二十四年四月十
二日
　　諭大學士勒徳洪王熙吳正治宋徳宜學士麻爾
　　　圖圖納席爾達牛鈕丹岱禪布吳興祖王起元
　　　徐乾學韓菼
與魏一徳同夥先經拿獲之犯已改為斬罪魏一徳亦
應改為斬此本著照前㫖擬票簽送進嗣後凡如此等
先經拿獲應正法重犯有㫖改減等者其續獲之犯亦
照前減等完結擬票簽進覽一案同夥之人當一體治
罪勿得前後互異尔等切記之康熙二十四年四月二
十九日
　　諭大學士勒徳洪明珠
巴圖爾額爾克濟濃違離彼土嚮化而来宜加愛養經
理其居處廼彼等原為俄七爾圖汗所屬累世進貢誠
懇恪恭俄七爾圖汗之孫老卜臧滚布與巴圖爾額爾
克濟濃當使聚合一處於所宜居之地為之經理令其
居處賜之封號給以金印冊用昭示朕繼絶舉廢之至
意焉可遣賢能台吉與理藩院堂官侍衛曉諭巴圖爾
額爾克濟濃言以尔等搶奪毛明安及三烏喇特之故
本宜遣兵征剿悉行翦滅但念俄七爾圖汗累世進貢
誠懇恪恭特加矜憫尔等罪戾盡皆寛宥老卜臧滚布
乃俄七爾圖汗之孫尔等皆屬一國為親近兄弟今令
尔等皆與老卜臧滚布等聚合封以名號與老卜臧滚
布等可以同居之善地相度定居遣使於達賴喇嘛以
如此措置頒朕諭㫖其宜居之地亦與老卜臧滚布巴
圖爾額爾克濟濃等公同相視令所遣台吉等還奏此
事於今年八月即宜舉行尔等與議政王貝勒大臣䝉
古大臣㑹同詳議以聞康熙二十四年五月二十四日
　　諭大學士勒徳洪學士麻爾圖圖納
俄羅斯闌入我邊塞擾害俄羅春索倫黑真費雅喀等
處人民搶掠其家口雖屢肆兇暴朕不忍遽興兵革故
未即遣發大兵征討數遣使曉諭俄羅斯恃其遼逺仍
復抗拒益侵犯我邊鄙之人肆虐不止用是遣大兵直
抵雅克薩之城彼因困廹已甚而後歸降爰遵朕命宥
其困而後降之罪釋之使還大兵迅速征行破四十年
盤踞之俄羅斯於數日之間獲雅克薩之城克奏厥績
薩布蘇向来逗畱不進兵之罪應概從寛免又雅齊納
鄂山本獲罪發遣之人其所互告之事仍行察議今進
剿官兵殊屬勞苦令伊等暫回烏喇幾林地方於盛京
達呼里之兵酌量派徃防守至於雅克薩城雖已克取
防禦決不可疎應於何地永駐官兵彈壓此時即當定
議著大學士勒徳洪學士麻爾圖圖納同郎談關保與
議政王貝勒大臣㑹議具奏康熙二十四年六月十四
日
　　諭侍郎佛倫學士圖納席爾達牛鈕
錢糧所闗甚重宜詳加釐剔以除虚冒濫支之弊近見
上駟院以假印誑領太常寺亦以假印取絲現今發覺
者雖止此其未發覺者謂之無有可乎此皆支給時不
行詳察怠玩疎虞之所致也嗣後凡闗係支用錢糧事
務必告之該部院堂官稽核得實用印文支取其四五
十兩以下者遣筆帖式往領若踰此數則遣司官往領
其給與時亦詳加稽核告之該部院堂官然後與之可
也如此於職事亦無所曠廢告於該堂官及司員親徃
領取亦豈難行之事尔等可傳諭户部凡内外支用錢
糧不致虛冒朦混稽遅其詳議定例以聞康熙二十四
年六月二十八日
　　諭侍郎佛倫學士圖納席爾達牛鈕
江西庫鎮堡泰和萬安黄泖鐵山碣西村石頭碣等處
所殺敗者俱係小寇將此俱從優叙為頭等二等軍功
則雲南黄草壩等處之大奮剿殺者又將以何等次敘
之耶所議皆屬太過若本章盡行折出又致一番奏請
事覺繁多此等議准之四十五疏咸發還兵部另議以
聞不准議敘之二十二疏且畱覽康熙二十四年八月
初九日
　　諭大學士勒徳洪明珠學士麻爾圖圖納牛鈕丹
　　　岱禪布吳興祖王起元
朕近觀牌樓原基甚深若將街衢掘至原基兩傍房屋
皆在浮土之上難以久存而於觀瞻亦不相稱且所掘
之土運於何處也至濬治護城河若積土城下遇雨水
流入河内旋至淤塞在鑿河掘基需用帑金尚屬小事
但慮興作無益應何法挑掘何方貯土尔等㑹同八旗
都統副都統該部及各部院大臣歩軍統領詳閱街衢
議奏康熙二十四年九月二十一日
　　諭大學士勒徳洪明珠王熙吳正治宋徳宜學士
　　　麻爾圖圖納牛鈕丹岱禪布吳興祖王起元徐
　　　乾學韓菼
監察御史錢珏題叅廵撫穆爾賽加徴火耗甚重一案
令内閣九卿詹事科道官員持正詳議備列公論具奏
内閣九卿官員以穆爾賽為人樸實不生事端奏聞穆
爾賽居官不善朕所聞甚明故命原叅錢珏明白指實
具奏今錢珏將加徴火耗甚重竝受禮物欵項已經指
陳凡事令九卿官員㑹議原期公正得實今所議穆爾
賽事朕意以為不公夫諸臣不從公詳議如此狥庇具
議嗣後九卿諸臣何以倚任事務何以得理即如温代
達爾布等最為大貪大惡之流朕特加懲治發往黑龍
江前問九卿官員以穆爾賽為人樸實不生事端係誰
所議尚書科爾坤奏稱係陳廷敬蔣宏道之言及問陳
廷敬等皆奏稱臣等不曽如此説原説平常且朕又聞
此事初議時原有穆爾賽無有劣蹟之語後散訖内閣
復追囘九卿欲將無有劣蹟之語刪去尚書科爾坤説
若將此語刪去我不肯與議遂未完竟而去首先立議
穆爾賽為人樸實不生事端者即係庇護穆爾賽之人
何官輙敢専擅殺人何官輙敢専擅救人此事斷不可
仍前但稱係臣等公議務須各陳所見著隨朕行在之
尚書都御史侍郎學士等往聽之康熙二十四年九月
二十一日
　　諭大學士勒徳洪明珠王熙吳正治宋徳宜學士
　　　麻爾圖圖納牛鈕丹岱禪布吳興祖王起元徐
　　　乾學韓菼
九卿詹事科道令其㑹議㑹推本期至公至正務得真
實今聞九卿㑹議之事間或不據實具議草率苟且因
循而行有此一次立議争勝以冀下次不與相拂而從
之者或有此一次將彼意中之人薦出冀下次將其親
朋薦出以相報者或有薦其門生者有薦其同年者有
薦其同鄉戚友者夫九卿㑹議㑹推理宜虛公持論豈
可一二人専擅以行且設立科道本欲其凡事從實建
言有執物護庇者即為指叅也其専擅執拗護庇之人
何未見糾劾耶衆議之時亦有一同具議後因其事不
當復云彼時我原如此説者如果原議時衆論與伊意
不合即宜將已見明白敷陳另立一議既不另立一議
同列職名又稱我曽如此説是斷斷不可者且今誰可
以擅處誰耶即如張志棟近將九卿題叅亦誰如彼何
也朕於康熙十八年亦因此等事曽經有㫖申飭可察
前㫖一併復行傳諭凡事㑹議不必詢問本省大臣官
員若每加詢問或致不肖之人益在地方生事横行本
省督撫地方官無不畏懼且將凡屬㑹議之事無不囑
託本省大臣官員矣政務何由得平今㑹議山西廵撫
穆爾賽因係滿洲恐致敗露意欲從平易歸結耳若是
何不於事前豫為勸戒令其公㢘乃不為豫戒徒於事
發之後欲如此結案可乎尔等齊集滿漢九卿大臣傳
諭申飭之康熙二十四年九月二十三日
　　諭大學士勅徳洪明珠王熙吳正治宋徳宜學士
　　　麻爾圖牛鈕禪布吳興祖王起元徐乾學韓菼
凡可一次㑹題完結之事嗣後不必兩三次具題於應
㑹同之部院即㑹議結案奏聞如有仍違誤具題者尔
等即隨簽以進康熙二十四年九月三十日
　　諭大學士勒徳洪明珠學士麻爾圖牛鈕禪布
傳諭厄魯特尔等進貢来使沿途往返擾害民生搶掠
牲畜以致邊境内外百姓患苦者甚衆朕雖稔知以尔
等逺方之人本不諳中國法紀無知妄行屢不加罪槩
從寛免嗣後貢使往来如有攘奪為非者尔等率領頭
目幷犯法之人皆依中國律令治罪曽經頒㫖曉諭今
尔進貢頭目幷不嚴束傔從任其擾害將内地人毆死
干紀甚矣先以尔等愚昧頑蠢凡細微奪攘之罪知而
宥之乃屢邀寛免頻加曉諭全不欽遵竟至毆死内地
　之人今若不按法抵罪日後漸益恣肆大起争釁未可
　定也用是將毆死人命之伊忒木根依律處斬令尔等
　識之觀之此後尔等其謹遵成法嚴戢從人毋得肆惡
　妄行特諭康熙二十四年十月十一日
　　　諭大學士勒徳洪明珠
　今見外藩䝉古王貝勒貝子公台吉等有因徴收年貢
　羊酒借端多派殊屬累民可酌量大加裁減歸於至約
　令其進獻該部㑹同確議具奏康熙二十四年十月十
　六日
　　　諭大學士勒徳洪明珠王熙吳正治宋徳宜學士
　　　　麻爾圖牛鈕禪布穆成格吳興祖王起元徐乾
　　　　學韓菼
　近見工部凡於交送物件皆躭延時日抑勒不收弊端
　滋多此後其嚴禁之可傳諭工部康熙二十四年十月
　二十三日
聖祖仁皇帝御製文第二集巻二
　欽定四庫全書
聖祖仁皇帝御製文第二集巻三目録
　　勅諭
　　　　諭户部
　　　　諭大學士明珠
　　　　諭内閣
　　　　諭大學士勒德洪明珠王熙吳正治宋德宜學
　　　　　士麻爾圖牛鈕禪布吳興祖王起元徐乾學
　　　　　韓菼
　　　　諭大學士勒德洪明珠王熙吳正治宋德宜學
　　　　　士麻爾圖牛鈕禪布吳興祖王起元徐乾學
　　　　　韓菼
　　　　諭大學士勒德洪學士麻爾圖
　　　　諭户部
　　　　諭政治典訓總裁大學士勒德洪明珠王熙吳
　　　　　正治宋德宜户部尚書余國柱左都御史陳
　　　　廷敬
　　　諭吏兵二部
　　　諭禮部
　　　諭大學士勒德洪明珠王熙吳正治宋德宜學
　　　　士吳興祖王起元徐乾學韓菼
　　　諭刑部等衙門
　　　諭吏部
　　　諭吏兵二部
　　　諭禮部翰林院
　　　諭吏部
　　　諭吏部
　　　諭内閣
　　　諭刑部
　　　諭大學士勒德洪明珠王熙吳正治宋德宜學
　　　　士麻爾圖牛鈕禪布蔡必漢噶思㤗
　欽定四庫全書
聖祖仁皇帝御製文第二集巻三
　　勅諭
　　　諭户部
　朕惟自古帝王統一寰區懋先德化必子惠黎元勤求
　民瘼俾幹止寧成家給人足而後世躋雍熙治登上理
　朕御極以来宵旰圖治未敢即安念切民依思培邦本
　雖編氓漸得遂生而閭閻正資惠養欲使羣生樂利比
　户豐盈惟頻行減賦蠲租庶萬姓得沾實惠前此用兵
　以来河南湖北兩省民人轉輸供億勞費繁多特沛仁
　恩以昭軫恤所有康熙二十五年應徴地丁各項錢糧
　著與蠲免一半其康熙二十四年未完地丁錢糧亦著
　盡與豁除又直𨽻獻縣河間縣河間衛江南宿遷縣興
　化縣邳州髙郵州鹽城縣山東郯城縣魚臺縣地方今
　年重罹水災小民艱苦亦應加恩軫恤所有康熙二十
　四年下半年二十五年上半年地丁各項錢糧俱與豁
免爾部速行該地方官通行曉諭務使人人均被恩膏
以副朕愛育蒼生至意如有不肖有司官役借端朦混
反私行重征者該督撫指名題叅從重治罪如該督撫
狥隱不行糾舉或經叅奏或被告發定行一併從重治
罪爾部即遵諭行特諭康熙二十四年十一月初四日
　　諭大學士明珠
王等皆用紫韁乘騎或以紫韁濫給微賤之人乘用又
其甚者遂至給與外省官員商賈等軰不待敝壞而更
新騎用者至多大悖儀典良由未經定例以至於是王
等既束用金黄帶若騎用金黄韁則不得妄給微賤而
等威辨矣其下宗人府禮部㑹同定例議奏康熙二十
四年十一月十八日
　　諭内閣
觀所賞琉球等外國恩賚之物甚菲於厚往薄来之道
尚未允協爾衙門㑹同禮部察頒錫外國之例酌量增
益所賞儀物確議以聞康熙二十四年十一月二十日
　　諭大學士勒德洪明珠王熙吳正治宋德宜學士
　　　麻爾圖牛鈕禪布吳興祖王起元徐乾學韓菼
嗣後凢擬上傳諭㫖如遐方底定海宇昇平等誇大言
詞毋得撰寫康熙二十四年十一月二十九日
　　諭大學士勒德洪明珠王熙吳正治宋德宜學士
　　　麻爾圖牛鈕禪布吳興祖王起元徐乾學韓菼
今月朔日食十六日月食且比日積隂無雪朕思天象
稍有愆違即當儆戒修省或施行政事有未當歟或下
有寃抑未得伸歟爾等傳諭九卿詹事科道詳議以聞
康熙二十四年十一月二十九日
　　諭大學士勒德洪學士麻爾圖
日者大兵往征俄羅斯破雅克薩城釋俄羅斯不誅赦
之使生還其時不竝取泥卜楚地者蓋以泥卜楚地畫
為疆索使俄羅斯不得越泥卜楚界界外聼其捕牲也
今薩布蘇等奏言俄羅斯復来城雅克薩地今當即往
征而滅之耶抑或緩之以待黑龍江墨爾根地將士移
家定然後進兵為宜耶令議政王貝勒大臣及與俄羅
斯之役彭春佟保班逹彌善郎談同爾等㑹議以聞康
熙二十五年正月十九日
　　諭户部
國家設關𣙜稅原以阜財利用恤商裕民必征輸無弊
出入有經庶百物流通民生饒給近来各關差官不恪
遵定例任意徴收官役通同恣行苛虐托言辧銅價値
浮多四季解冊需費將商人親填部冊改換塗飾既已
充肥私橐更圖溢額議叙重困商民無裨國計種種情
弊莫可究詰朕思商民皆吾赤子何忍使之苦累今欲
除害去弊正須易轍改絃所有現行例收稅溢額即陞
加級紀録應行停止其採辦銅觔定價既已不敷作何
酌議增加其四季達部冊籍應俟差滿一次彚報嗣後
務令各差潔己奉公實心釐剔以副朕體下恤商至意
如或仍前濫征侵隱藐玩不悛作何加等治罪至銅價
既議加給稅額應否量增俱著九卿詹事科道詳議具
奏特諭康熙二十五年二月十四日
　　諭政治典訓總裁大學士勒德洪明珠王熙吳正
　　　治宋徳宜户部尚書余國柱左都御史陳廷敬
朕纘承丕基孜孜圖治宵旰兢業二十五年於兹頼
天之靈
宗廟之福蠢爾小醜以次削平眷念吾民雖甫休息而
閭井未盡安樂風俗未臻淳古永惟治忽所繋實在朕
躬日不遑寧勤求至道行一政惟恐或戾舊章發一言
惟恐未孚衆志朕心乾惕常用歉然乃臣僚援古時政
日歷及前朝寶訓體例請將歴年政令編輯成書朕未
之許在廷諸臣合詞奏懇至再因思古之帝王建極陳
常言期可法行期可則裒其政事著為一編用以式訓
臣民昭兹来許厥有故事方䇿具存兹特允所請定名
曰政治典訓命卿為總裁官其董率在館諸臣恪勤乃
事以時綴録惟質毋飾惟核毋浮豈徒云徵諸庶民質
諸百世朕夙寢晨興思艱圖易萬㡬在御日慎一日藉
用自考以比古者省嵗之意庶㡬茂登上理久道化成
卿其勉之欽哉康熙二十五年二月二十二日
　　諭吏兵二部
我國家埽除逆孽平定遐荒即負山阻箐之苖民咸輸
誠而供賦封疆大吏自宜宣布德義動其畏懷俾習俗
漸馴無相侵害庶治化孚於逺邇近雲貴廣西四川湖
廣等處地方督撫提鎮各官不惟不善加撫綏更爾恣
行苛虐利其土産珍竒貲藏饒裕輙圖入已悉索未遂
因之啓釁職為厲階蠢爾有苖激成抗拒即擅殺一二
謊稱累百盈千始黷貨以生端既邀功而逞志藐玩因
循殊負委任朕思土司苖蠻授官輸賦悉歸王化有何
􁂟杌互相格鬬無有寧居嗣後作何立法務令該地方
督撫提鎮等官洗心易慮痛改前轍推示誠信化導安
輯各循土俗樂業遂生亦令苖民恪遵約束不致侵擾
内地居民以副朕撫馭遐方至意著九卿詹事科道㑹
同逐一詳議具奏特諭康熙二十五年二月二十三日
　　諭禮部
自古帝王懋建元良務先豫教所以漸摩性習陶淑中
和正大本而貞萬邦所關甚重朕於宫中諭教皇太子
諄諄以典學時敏勤加提命日習經書朕務令背誦復
親為講解夙興宵寐未嘗間輟今皇太子於四書尚書
略能成誦亦粗覆講但思大法大經古訓甚備制心制
事義藴無窮必益加以研究討論就將罔懈庶㡬德業
馴至大成今文華殿工已經告竣所有出閣應行典禮
爾部㑹同詹事府詳察確議擇吉具儀来奏特諭康熙
二十五年二月二十七日
　　諭大學士勒德洪明珠王熙吳正治宋德宜學士
　　　吳興祖王起元徐乾學韓菼
各省晴雨不必繕寫黄冊特本具奏乘奏事之便寫細
字摺子附於疏内以聞其下禮部康熙二十五年三月
初三日
　　諭刑部等衙門
刑法者專以禁戢兇暴若豪强奸慝固難姑宥其貧賤
愚昧者略施寛貸亦未嘗不可耳康熙二十五年三月
十六日
　　諭吏部
自古帝王諭教太子必簡和平謹恪之臣統領宫僚專
資贊導江寧廵撫湯斌在講筵時素行勤慎朕所稔知
及簡任廵撫以来潔已率屬實心任事允宜㧞擢大用
風示有位特授為禮部尚書管詹事府事現任詹事郭
棻少詹盧琦歸允肅著照舊留任詹事朱瑪㤗著對品
調用少詹喇巴色度著解任照伊原品隨旗上朝爾部
即遵諭行特諭康熙二十五年三月二十日
　　諭吏兵二部
封疆文武大吏當用兵征剿時固在智勇兼優亦重清
廉律己原任鑾儀衛鑾儀使趙良棟前值逆賊盤踞漢
中首先倡率入川於漢中成都等處効力剿賊勞績昭
著復領兵直抵雲南攻克省城之後獨能恪守法紀廉
潔自持深為可嘉今以衰老解任著復其勇略將軍兵
部尚書兼都察院右副都御史總督原銜以示眷注之
意爾二部即遵諭行特諭康熙二十五年四月初六日
　　諭禮部翰林院
自古帝王致治隆文典籍具備猶必博採遺書用充袐
府蓋以廣見聞而資掌故甚盛事也朕留心藝文晨夕
披覽雖内府書籍篇目粗陳而裒集未備因思通都大
邑應有藏編野乘名山豈無善本今宜廣為訪輯凢經
史子集除尋常刻本其有藏書袐録作何給值採集及
借本抄寫事宜爾部院㑹同詳議具奏務令捜羅罔佚
以副朕稽古崇文之至意特諭康熙二十五年四月初
十日
　　諭吏部
殫心効職者臣子之常經晉爵酬庸者朝廷之大典兹
太祖髙皇帝實録告成克昭一代之典章永垂萬世之
模範其監修總裁等官著有勤勞宜加寵錫監修總裁
官禮部尚書武英殿大學士覺羅勒德洪著加太子太
傅總裁官太子太傅禮部尚書武英殿大學士加一級
明珠著加太子太師禮部尚書保和殿大學士加三級
王熙禮部尚書武英殿大學士加一級吳正治吏部尚
書文華殿大學士加一級宋德宜俱著加太子太傅爾
部即遵諭行特諭康熙二十五年四月十八日
　　諭吏部
國家選用臣工必得才學通敏之人畀以職任斯能庶
官無曠實得用人之益朕見漢軍官員起家多由捐納
從事學問者少年未成材便渉仕版竝無素抱何以蒞
事臨民去年特行考試分别去留又將交白巻人員從
寛姑免處分令其學習俟通曉文義該部題明考試録
用朕因從前考較情弊多端今特行親試荒陋不堪者
甚衆朕不加捜察私藏懷挾自行發露者已交刑部拿
問外其考列一等髙璜等及二三四等人員現任者仍
舊供職候補者照常補用王撫民等文理不通及書寫
履歴投交白卷者俱著以原品隨旗行走其去年著令
學習之人今仍交白卷及考置五等者顯圖僥倖著察
議具奏王樑居官有聲仍准候補難䕃生馬世永王琨
王鎬胡枚念伊父盡節可憫馬世永等著令學習俟通
曉文義之日該部題請録用胡枚交與該管衙門另行
請㫖程萬坦曾効力行間著以旗内武職補用爾部即
遵諭行特諭康熙二十五年四月二十三日
　　諭内閣
人君豫教太子令出閣讀書原期於朝夕無間洞徹書
史實有益於身心實有禆於治道本不在繁文縟節也
儻徒事虛文日習威儀奚暇究心實學况情之最親者
莫如父子父子主恩出自天性禮節繁多則父子之間
反或疎逺歴觀前代往往有之至若明季東宫出閣每
另設官屬旅進旅退無非具文竝未篤志黽勉以求實
學遂令太子不能通貫經史以致庸闇諸臣且因便乘
間欺隱䝉蔽肆其詭譎離間父子止圖自利身家此皆
專騖虛文不求實學之故積弊多端不可勝言朕思東
宫官屬總屬朝廷臣子寧有異耶即如嵗時令節百官
另進太子箋文等禮亦皆沿襲舊例以進箋及諸王大
臣行禮為要務而於研究經史修治身心之道致有曠
悞曾何裨益我朝令太子出閣讀書乃初次舉行當垂
示永久遵循勿替關係最為鉅要且皇太子宫殿尚未
營建諸王大臣於何處行禮禮部所奏之疏爾等其詳
議以聞康熙二十五年閏四月初六日
　　諭刑部
獄訟重情關係民命當讞鞫時雖經詳慎始定爰書今
值天氣炎熱其中恐有情可末減者久繫囹圄或致瘐
斃朕心不忍兹特遣科爾坤阿蘭㤗董訥馬世濟等㑹
同三法司將已結重案逐一詳加審鞫如有情可矜疑
者即與察明事由開列具奏務期情法允協不致淹滯
斃獄以副朕順時好生至意特諭康熙二十五年閏四
月十八日
　　　諭大學士勒德洪明珠王熙吳正治宋德宜學士
　　　　麻爾圖牛鈕禪布蔡必漢噶思㤗
　朕聞鳯陽徐州等處地方亢旱人民困苦學士麻爾圖
　率户部賢能司官一人馳驛速往詳明據實蹋看果民
　食維艱窘於生計速發鳳陽倉銀米一面賑濟一面奏
　聞其賑給事宜麻爾圖㑹同户部議以聞康熙二十五
　年閏四月二十二日
　
　
　
　
　
　
　
　
聖祖仁皇帝御製文第二集巻三
　欽定四庫全書
聖祖仁皇帝御製文第二集巻四目録
　　勅諭
　　　　諭三法司衙門
　　　　諭一統志館總裁勒徳洪等
　　　　諭三法司衙門
　　　　諭大學士勒徳洪明珠吳正治宋徳宜學士禪
　　　　　布蔡必漢噶思泰吳興祖徐廷璽韓菼郭棻
　　　　諭工部右侍郎孫在豐
　　　　諭刑部
　　　　諭大學士勒徳洪明珠王熙吳正治宋徳宜學
　　　　　士禪布蔡必漢吳興祖徐廷璽李光地韓菼
　　　　　郭棻
　　　　諭荷蘭國王耀漢連氏甘勃氏
　　　　諭大學士勒徳洪明珠王熙吳正治宋徳宜學
　　　　　士禪布蔡必漢噶思泰吳喇岱吳興祖徐廷
　　　　璽李光地韓菼郭棻
　　　諭内閣
　　　諭戸部
　　　諭大學士勒徳洪明珠王熙吳正治宋徳宜學
　　　　士禪布蔡必漢噶思泰吳喇岱齊穡吳興祖
　　　　徐廷璽李光地韓菼郭棻
　　　諭大學士勒徳洪明珠王熙吳正治宋徳宜學
　　　　士禪布蔡必漢噶思泰吳喇岱齊穡吳興祖
　　　　徐廷璽李光地韓菼郭棻
　　　諭大學士明珠
　　　諭禮部
　　　諭戸部
　　　諭大學士勒徳洪明珠學士禪布噶思泰吳喇
　　　　岱齊穡吳興祖額爾赫圗
　　　諭大學士勒徳洪明珠學士禪布噶思泰吳喇
　　　　岱齊穡額爾赫圖
　　　諭大學士勒徳洪明珠學士禪布噶思泰吳喇
　　　　岱額爾赫圖吳興祖徐廷璽
　　　諭大學士勒徳洪明珠學士禪布吳喇岱額爾
　　　　赫圖吳興祖徐廷璽
　欽定四庫全書
聖祖仁皇帝御製文第二集巻四
　　勅諭
　　　諭三法司衙門
　朕惟自古帝王撫御羣臣百姓政教修明治化洽暢與
　其䋲以刑罰使人怵惕文網苟幸無罪不如感以徳意
　俾民蒸蒸向善不忍為非書稱恊和萬邦黎民於變時
　雍又稱臨下以簡御衆以寛唐虞盛時從欲風動其效
　章章如是朕嘗心慕隆古力行教化兾以感發天良偕
　之蕩平正直之道而人情囂偽風俗頽敝明罰勑法國
　憲不可以已雖嘗屢行矜恤絶去煩苛終思尚徳緩刑
　乃為至治之極軌自康熙元年以来中外臣民習染澆
　風爭事詐偽公行賕賂貪冐營求因縁請托作奸犯科
　頑鈍者恬弗知恥奸黠者愍不畏法以致是非乖謬綱
　紀廢弛朕親政以後洞悉奸弊加意釐剔振飭憲章務
　使骩律干紀之衆莫能匿慝法無旁貸人無遁情庶㡬
禁遏頑豪杜塞僥倖近見罹於罪罟者漸覺減少但革
面未能革心畏罪不如知恥原夫立法之意夲欲使人
難犯今因法令嚴密輙思苟免苟免之心切則彌逢之
弊深羣心日夕恐懼不寧巧偽滋多亦未可定今欲崇
尚徳化務存惇大蕩滌邪穢一切令之自新除前經審
擬完結各案及關係宫殿陵寝河道工程侵欺正項錢
糧不議外内外現經發覺一應枉法得贓行賄與受人
員仍革職止免擬重辟照例定罪追贓其此等未經發
覺者悉與寛免有以諭前事叅奏訐告者一槩不准自
諭以後中外臣民湏洗心易慮省改前非守法奉公敦
厲廉恥以副朕使人寡過之至意再有干犯自難曲宥
至於旗下閒散官員人等及民間豪惡黨類並無職任
乃攬說公事交結衙門妄行訛詐賄囑關通實繁有徒
朕皆稔悉嗣後益當恪遵法紀勿蹈故轍如怙終不悛
發覺之時從重治罪決不寛貸尔法司即通飭内外大
小各衙門八旗及内府佐領曉諭知悉一體遵行特諭
康熙二十五年五月初一日
　　諭一統志館總裁勒徳洪等
朕惟古帝王宅中圖治總攬萬方因天文以紀星野因
地利以兆疆域因人官物曲以修政教故禹貢五服職
方九州紀於典書千載可覩朕纘紹丕基撫兹方夏恢
我土宇逹於遐方惟是疆域錯紛幅員遼濶萬里之逺
念切堂階其間風氣羣分民情類别不有綴録何以周
知顧由漢以来方輿地理作者頗多詳略既殊今昔互
異爰勅所司肇開館局網羅文獻質訂圖經将薈萃成
書以著一代之鉅典名曰大清一統志特命卿為總裁
官其董率纂修官恪勤乃事務求采蒐閎博體例精詳
阨塞山川風土人物指掌可治畫地成圖萬㡬之餘朕
将親覽且俾奕世子孫披牒而慎維屏之寄式版而念
小人之依以永我國家無疆之暦服有攸頼焉卿其勉
之欽哉康熙二十五年五月初七日
　　諭三法司衙門
近因天氣炎熱特遣部院大臣㑹同三法司詳加審鞫
将罪犯已經減等發落其直𨽻各省問刑衙門罪犯雖
經詳慎始定爰書但内外原屬一體有情可矜疑者亦
未可定著各直省督撫将已結案内現在監禁者逐一
詳加審理果可矜疑開明具奏尔三法司覆加詳核照
例減等以副朕慎刑愛民至意特諭康熙二十五年六
月初七日
　　諭大學士勅徳洪明珠吳正治宋徳宜學士禪布
　　　蔡必漢噶思泰吳興祖徐廷璽韓菼郭棻
各省輿圖載入一統志事殊重要或一省有大圖而無
小圖或一省有里數程途而無疆界或一省有疆界而
無里數程途各省皆不一例何也可詢之曽為總督廵
撫者康熙二十五年六月十二日
　　諭工部右侍郎孫在豐
朕前因廵幸爰至江南見髙寳興鹽山江泰等䖏積水
汪洋民罹昏墊朕甚憫之應行開濬下河疏通海口俾
水有所歸民間始得耕種特發帑金拯救七邑災民屢
集廷議兼詢輿情允協僉謀事當釐舉兹命尔前徃淮
揚所屬下河一帯車路等河幷串場河白駒丁溪草堰
塲等口挑濬事務耑屬於尔監修尔宜徃来親歴多方
經畫講求源流脈絡次第興工督率帯去司官等務實
心任事勿得怠忽擾害其司道府㕔州縣等官如有違
玩貽誤及勢豪紳衿妄行干預包攬生事阻撓工程者
指名叅奏濬過工程丈尺用過夫料數目造冊畫圗貼
説具奏尔受兹耑委湏竭忠盡力悉心區處速竣大工
使海口疏通水消田墾蒸黎復業以副朕救民至意如
因循怠忽虚費財力責有所歸尔其慎之故勅康熙二
十五年七月初四日
　　諭刑部
刑獄民命攸關聽斷雖貴精詳而案牘務無留滯庶事
得速竣民免株累向来凡朔一二日及齋戒等期不理
刑名尔衙門一切奏章俱行停止因而案件間有停積
恐聽審人犯久候拖累覆核案件遷延滋弊嗣後遇前
項日期除循例不行刑外其餘照常章疏事件仍行審
理啓奏務期獄無稽緩案得早清以副朕明慎用刑之
至意特諭康熙二十五年七月二十三日
　　諭大學士勒徳洪明珠王熙吳正治宋徳宜學士
　　　禪布蔡必漢吳興祖徐廷璽李光地韓菼郭棻
每月朔初二日及凡齋戒日刑部所上常事照常發科
刑戮重罪事關人命者勿發可併數日章疏齋戒畢發
之或留中或發之内閣者皆如之康熙二十五年七月
二十三日
　　諭荷蘭國王耀漢連氏甘勃氏
朕惟柔遠能邇盛代之嘉謨修職獻琛藩臣之大節輸
誠匪懈寵賚宜頒尔荷蘭國王耀漢連氏甘勃氏屬在
遐方克抒丹悃遣使賫表納貢忠藎之忱良可嘉尚用
是降勅奨諭并賜王文綺白金等物王其祗承益勵忠
貞以副朕眷欽哉故勅康熙二十五年七月二十七日
　　諭大學士勒徳洪明珠王熙吳正治宋徳宜學士
　　　禪布蔡必漢噶思泰吳喇岱吳興祖徐廷璽李
　　　光地韓菼郭棻
各省駐防人貟有授世職者令其來京道路遼逺生産
苦於遷移此後不必令其来京官則令其仍留原任撥
什庫兵丁則以品職相稱之官弁及驍騎校缺用之康
熙二十五年八月二十六日
　　諭内閣
遣兵防戍所繋最要兵部堂官可速徃㑹同盛京将軍
副都統今所議防戍可行與否詳議以聞康熙二十五
年九月初九日
　　諭戸部
自古帝王撫馭九有軫念民依凡鞠謀生養為計甚周
猶以賜復蠲租為布徳行仁之要務朕嘉與海内元元
共圗樂利弛征減賦時厪於懐惟頻渙恩施俾萬姓得
沾實惠念直𨽻畿輔重地天下根夲寛租之詔屢沛徃
年但順永保河較之畿南諸府差役倍多供億尤劇應
加軫恤又湖廣湖南福建四川貴州地方昔年為賊竊
踞民遭苦累今雖獲有寧宇更宜培養以厚民生應一
體蠲免用昭愷懌直𨽻順永保河四府及四川貴州兩
省所有康熙二十六年應徴地丁各項錢糧俱着蠲免
二十五年未完錢糧亦著悉與豁除湖廣湖南福建兩
省所有康熙二十六年下半年二十七年上半年地丁
各項錢糧及二十五年未完錢糧亦與盡行豁免尔部
速行該地方通行曉諭務使人民均被恩膏以副朕愛
育蒼生至意如有不肖有司官役借端朦混反私行重
徴者該督撫指名題叅從重治罪如該督撫狥隱不行
糾舉或經叅奏或被告發定行一併從重治罪尔部即
遵諭行特諭康熙二十五年九月初九日
　　諭大學士勒徳洪明珠王熙吳正治宋徳宜學士
　　　禪布蔡必漢噶思泰吳喇岱齊穡吳興祖徐廷
　　　璽李光地韓菼郭棻
錦州鳯凰城等地方人民稀少頗有曠土可令如墨爾
根黒龍江耕種之例為之其下所司康熙二十五年九
月二十四日
　　諭大學士勒徳洪明珠王熙吳正治宋徳宜學士
　　　禪布蔡必漢噶思泰吳喇岱齊穡吳興祖徐廷
　　　璽李光地韓菼郭棻
逃人刺面所以禁逃也而捕逃緝獲者事仍如故且刺
面之逃人贖身為民者亦有之此後逃人其主有願免
其刺字者宜聽其免刺九卿詹事科道於㑹集之便議
以聞康熙二十五年十月初二日
　　諭大學士明珠
諭俄羅斯察罕汗勅書中情事前命曉諭其使兹曉諭
時以勅書槀曉諭之若授勅書時則跪受之禮宜令其
知之康熙二十五年十月初六日
　　諭禮部
朕惟敬
天奉
祖郊祀廟饗必精白厥心竭誠致慎庶幾有孚昭格用
洽明禋朕於祭祀
壇
廟每躬詣行禮未嘗不齋明祓濯實圖感通凡從事於
祀典者皆宜表裏精誠䖍盡職掌近見執事陪祀各官
間有因循怠忽視為具文不能盡志致慤共效昭事之
忱殊為非禮嗣後務俾各秉誠心克恭祀事凡行禮儀
節始終整肅毋得慢易用副朕敬奉
天
祖至意作何再加通飭永可遵行著九卿詹事科道㑹
同詳加確議具奏特諭康熙二十五年十一月十六日
　　諭戸部
朕惟自古帝王撫馭寰區勤宣徳意必軫恤民隱加惠
閭閻俾黎元樂業比戸豐盈而後化協時雍治登隆理
朕念切民依鞠謀生養欲使羣生樂利幹止寧成惟頻
行減賦蠲租庶萬姓得沾實惠前念直𨽻畿輔重地王
化所宜先大沛㤙膏用培邦夲而順永保河四府地方
人民較之畿南差役倍多煩苦故将康熙二十六年地
丁各項錢糧同湖南福建四川貴州四省錢糧盡與豁
免比慮兵餉或有不敷真順廣大四府地方未經一體
蠲免今聞此四府人民間有艱苦朕心深為軫念宜速
施渥澤均示仁㤙著将此四府康熙二十六年地丁各
項錢糧盡行蠲免尔部速行地方官通行曉諭務使人
民均沾實惠以副朕愛育蒼生至意如有不肖有司官
役借端朦混私行重徴者該撫指名題叅從重治罪如
該撫徇隱不行糾舉或經叅奏或被告發定行一併從
重治罪尔部即遵諭行特諭康熙二十五年十二月
　　諭大學士勒徳洪明珠學士禪布噶思泰吳喇岱
　　　齊穡吳興祖額爾赫圖
日者遣部員自㡬林烏喇至黒龍江以䝉古席白逹呼
里索倫等人力耕種田榖大獲夫民食所關至重來歲
仍遣前種田官員以䝉古席白逹呼里索倫等人力耕
種郎中博竒所監種田地較諸䖏收穫為多足供驛站
人役之口糧又積貯其餘榖博竒効力視衆為優其註
之冊此遣去諸員可互易其地監視耕種博竒又復大
獲則議叙焉康熙二十五年十二月初六日
　　諭大學士勒徳洪明珠學士禪布噶思泰吳喇岱
　　　齊穡額爾赫圖
聞有運盛京糧米於山海關内者又泛海販糶於山東
者多有之糧米所繋最為𦂳要况今防戍官軍人口衆
多糧糈可適足不致缺乏耶未可必也宜止其販糶糧
米其下所司密咨移盛京将軍副都統户部侍郎以己
意禁之康熙二十五年十二月初六日
　　諭大學士勒徳洪明珠學士禪布噶思泰吳喇岱
　　　額爾赫圖吳興祖徐廷璽
京師重地所關鴻鉅盜賊兇棍察緝宜嚴其在歩兵尤
為專責前歩軍統領費揚古在任嚴於廵緝其所管轄
屏絶情面今現任歩軍校席特庫亦於情面能為拒絶
廵緝管轄甚嚴若歩軍統領總尉皆如席特庫盜賊兇
棍畏罹法網自當歛跡京師庶得肅清左翼總尉穆呼
逹年老衰弱右翼總尉沙木布為人庸懦皆令解任二
等侍衛逹漢泰其人堪用可任管轄其代沙木布為總
尉穆呼逹缺選擇以聞俟此總尉之缺既補之後可令
歩軍統領總尉等㑹同於現任歩軍副尉歩軍校等員
中察其不克任管轄庸劣者罷之其下兵部康熙二十
六年二月初二日
　　諭大學士勒徳洪明珠學士禪布吳喇岱額爾赫
　　　圖吳興祖徐廷璽
昨夜正陽門外失火漢官皆不事撲滅但袖手旁視今
八旗都統副都統五旗護軍統領向不預直宿可於要
地分班輪直若偶遇火即為撲滅儻有傳集之事亦易
齊聚方今時際昇平竝無效力之地分班直宿以盡勤
勞分所宜然令滿洲䝉古漢軍都統副都統五旗護軍
　統領㑹議以聞康熙二十六年二月十二日
　
　
　
　
　
　
　
　
　
　
　
　
　
　
聖祖仁皇帝御製文第二集巻四
　欽定四庫全書
聖祖仁皇帝御製文第二集巻五目録
　　勅諭
　　　　諭吏部
　　　　諭刑部
　　　　諭大學士勒徳洪明珠
　　　　諭大學士明珠王熙宋徳宜余國柱學士禪布
　　　　　吳喇岱額爾赫圖色稜格舜拜吳興祖徐廷
　　　　　璽盧琦
　　　　諭大學士勒徳洪眀珠王熙宋徳宜余國柱學
　　　　　士禪布額爾赫圖色稜格舜拜吳興祖徐廷
　　　　　璽盧琦
　　　　諭大學士勒徳洪眀珠王熙宋徳宜余國柱學
　　　　　士禪布額爾赫圖色稜格舜拜吳興祖徐廷
　　　　　璽盧琦
　　　　諭内閣
　　　諭大學士勒徳洪明珠
　　　諭大學士勒徳洪明珠
　　　諭内閣
　　　諭大學士明珠學士禪布額爾赫圖舜拜
　　　諭尚書鄂爾圖郎中伊爾克圖温保
　　　諭八旗都統三品以上官
　　　諭滿洲管漢軍副都統㕘領等
　　　諭内閣
　　　諭内閣
　　　諭大學士勒徳洪眀珠學士齊穡額爾赫圖舜
　　　　拜多奇凱音布趙山
　　　諭戸部
　　　諭刑部
　　　諭大學士眀珠
　　　諭大學士眀珠
　　　諭内閣等衙門
　　　諭大學士勒徳洪等
　　　諭大學士勒徳洪等
　欽定四庫全書
聖祖仁皇帝御製文第二集巻五
　　勅諭
　　　諭吏部
　國家設官分職原以綏靖地方恵養黎庶督撫為封疆
　大吏表率屬員尤須才守兼優􁀙練政務方於吏治民
　生實有裨益巡撫于成龍自為縣令以至郡守素秉清
　操愛民盡職遂從臬司超擢巡撫簡任以来孤介自持
　清廉益著釐奸剔弊扶弱鋤强境内謐寧旗民允服殊
　為可嘉從優特加太子少保以為廉能稱職者勸尔部
　即遵諭行特諭康熙二十六年四月十二日
　　　諭刑部
　時已入夏天氣亢暘雨澤尚爾愆期農事似有可慮或
　因刑名案件内無知罹法審擬失當情罪不符致干
　天和亦未可定兹特遣勒徳洪余國柱達哈塔科爾坤
　王日藻徐廷璽等會同三法司將已結重案現在監禁
者逐一詳加審鞫如有罪可矜疑者即與查明事由開
列具奏務期情法允協不致淹滯監斃以副朕欽恤刑
獄感召休祥之至意特諭康熙二十六年四月十五日
　　諭大學士勤徳洪明珠
汝等可傳㫖於八旗滿洲䝉古都統等令於各旗中阿
思哈尼哈番等官以下拖沙喇哈番等官以上或微末
秩員又或初為部院官後襲父兄世職𨽻旗下者果有
其人正直才具優長而敬謹小心為國勤勉素行端方
者一旗之中或三四人或一二人以其真知灼見保舉
奏聞引見於部院用之此保舉之人既用後與其所保
奏乖違不符者其保舉之都統副都統等連坐重罪之
必不姑恕如各旗無可舉之人則已或恐坐舉主心懐
畏懼隐其真正才賢不肯保奏甚無謂也可令各該旗
都統副都統於二十五日以所舉之人引見奏聞康熙
二十六年四月二十三日
　　諭大學士明珠王熙宋徳宜余國柱學士禪布吳
　　　喇岱額爾赫圖色稜格舜拜吳興祖徐廷璽盧
　　　琦
聽政之時科道侍班言官自恐失儀心切畏懼以致條
奏者甚少凡啓奏官員果有失儀朕自降㫖或其人自
為檢舉科道侍班罷之誠是且科道官多起自疎逺進
退周旋未經嫺習朕欲以其建言為要務雖有小過朕
亦不計也其宣㫖於九卿詹事科道此後科道侍班其
已之康熙二十六年四月二十六日
　　諭大學士勒徳洪明珠王熙宋徳宜余國柱學士
　　　禪布額爾赫圖色稜格舜拜吳興祖徐廷璽盧
　　　琦
各項採買估計價值前浮冒欺飾者甚多是以數日令
其核減今所減者太過恐致苦累可令察訪時價量度
估計康熙二十六年五月初二日
　　諭大學士勒徳洪明珠王熙宋徳宜余國柱學士
　　　禪布額爾赫圖色稜格舜拜吳興祖徐廷璽盧
　　　琦
凡諸修造工程其估計在前今照新例銷算又今所定
例凡物料匠役工價核減太過至於苦累皆未可必前
此修造已完者其仍照原估計銷算凡各項物料所值
之價俱訪時價量度估計銷算康熙二十六年五月初
二日
　　諭内閣
八旗滿洲䝉古漢軍官員人等家僕開户於旗分及佐
領並民籍已為官者捐納候缺者捐納俊秀以上無論
已補官未補官者令各旗都統副都統㕘領佐領等逐
一嚴察明晰開送吏部吏部具聞請㫖康熙二十六年
五月初四日
　　諭大學士勤徳洪明珠
雅克薩地官兵中烏喇寧古塔兵可還至愛渾城盛京
兵可還至墨爾根地並令屯駐息馬過冬其事宜議政
王貝勒大臣會同詳議以聞康熙二十六年七月初六
日
　　諭大學士勒徳洪明珠
黒龍江官兵口糧關係至重屢次轉運米數并黑龍江
墨爾根地方接續所種米數宜加察明自盛京等處廣
運米石以為久逺裨益之計此皆當周詳區畫又發遣
彼處游手無事之人甚多其口糧作何酌給耶前至黒
龍江一帶乃徑直通衢往來轉輸斷不致稍有阻滯如
蔡毓榮等巨冨之人並殷實之家槩予口糧殊覺未當
彼處漢軍皆著察出披甲當差游手無事之人可分設
官莊廣開田畝以為恒産令戸兵二部賢能司官迅往
逐一察明到日確議具奏康熙二十六年十月初一日
　　諭内閣
今年各省鄉試正副主考朕所未識者頗多止據本内
開列之人酌量㸃用今覽各省進呈題名録内所出題
目未當者甚多如福建省試官所出第三塲策内問臺
灣一段並不知地方形勢事宜䝉昧出題悖謬已極此
外各省亦有未當者漢大學士學士等將各省呈覽題
目及題名録詳加檢閲若有悖謬最甚者察出㕘奏康
熙二十六年十月初三日
　　諭大學士明珠學士禪布額爾赫圖舜拜
今當軍政之年聞斂取兵丁以為定規餽送兵部此等
情事朕不傳㫖指明然亟應禁絶又聞每年奏銷兵馬
冊亦稱定規斂取兵丁餽送該部此皆勒索於軍民者
也其弊亦宜永行禁止可傳諭兵部康熙二十六年十
月十八日
　　諭尚書鄂爾圖郎中伊爾克圖温保
黑龍江至為要地兵丁勞苦朕罔不知曩者俄羅斯漸
次入犯占踞我達呼里索倫等處擾害邉疆四十餘年
無如之何後備足軍食永戍黒龍江以困逼之俄羅斯
遂窘迫至極乃屢次求和今彼之使臣已來尚未曽至
苟糧儲不足則如沙爾瑚達塔海等之往征而不能成
功矣此事未經年逺朕親所聞知且亦衆所共悉也朕
所委曲區畫自盛京等處轉輸糧食及令所種米榖積
貯至裕彼地大臣官員皆不思撙節濫給於無用之人
苟且草率希圖軍儲罄盡勢必將彼等撤回彼等誠能
以身家性命力保俄羅斯斷不來犯朕自撤回之也我
之官兵撤回俄羅斯大衆難以齊来彼地將軍官員固
皆稔知然或一二人或十餘人陸續聚集於黒龍江松
花江之間構造木城盤踞其地則我取之維艱是俄羅
斯為主兵而我反為客兵也今我惟多貯糧食永戍官
兵則我兵得逸而俄羅斯兵為勞矣如此則俄羅斯零
星来犯斷所不能欲大隊侵入則彼糧食何能挽運耶
若黒龍江我兵不行永戍自松花江黒龍江以外所居
民人皆非吾有矣爾等皆係選擇差遣往至彼處殫心
竭慮務期為久逺充裕之計詳加籌議惟此一舉也亦
無事再遣矣康熙二十六年十月二十四日
　　諭八旗都統三品以上官
凡人之行莫先於孝近者漢軍居父母之䘮親朋聚會
演劇飲酒呼盧鬬牌儼如筵宴毫無守制之體至孝服
鞍轡等類所用素帛皆異常華美䘮禮止當服用粗惡
豈宜華美耶居䘮演劇滿洲所無漢人亦未有特漢軍
為然耳百行以孝為大如此所行以為孝道其他又何
足觀也又漢軍外官赴任每借京債整飾行装務極奇
麗且多攜僕從致債主抵任索逋復謀贍僕從衣食勢
必苛斂於民以資用度且親朋債主疊往任所請託需
索不可數計是官雖一人實數人為之以致朘削小民
民何以堪又漢軍外官不能騎射乃自稱行獵多帶鷹
犬歇宿邨莊滋害於民禽獸本在山野豈在邨莊耶又
漢軍服用多僣越非分終日羣居以馬弔飲酒為樂此
等物力從何而出有非苛取諸民者乎漢軍習尚之惡
已至於極如原任總兵諾邁原任提督哈喇庫祖永烈
等於任所多買良民帶歸原任總督張長庚原任巡撫
張徳地韓世琦等皆貪婪虐民居官甚劣今著漢軍都
統副都統等凡有居䘮演劇飲酒呼盧鬬牌者照賭博
例嚴行禁止在外漢軍官員任所有親朋債主前往請
託需索貽累小民者亦令察訪指名題㕘朕此諭㫖専
為敦厚風俗陶淑人心而起使漢軍居官者皆似總督
范承勲巡撫于成龍之善朕又何諭之有此㫖令徐廷
璽傳諭康熙二十六年十月二十六日
　　諭滿洲管漢軍副都統㕘領等
向因漢軍習俗不善故以尔等補授漢軍副都統㕘領
欲訓練其騎射導率以矩範一如滿洲也近見並不敎
以騎射凡事不能使之傚法滿洲反有不肖者恐嚇漢
軍指摘其短希圖索詐此朕所深悉嗣後尔等務加悛
改善為敎訓漢軍可耳康熙二十六年十月二十六日
　　諭内閣
凡㕘劾貪官其受賄作弊之處因未曽親覩無所憑據
畏縮而不行㕘劾者甚多今間有彈章亦止據風聞㕘
劾耳豈有身與之通同受賄作弊而顧肯㕘劾之耶向
者原有風聞糾彈之例
世祖皇帝時及輔政大臣停止今再行此例貪官似有
儆懼若有挾讐㕘劾者審明果係挾讐自有反坐之典
在可著九卿確議具奏康熙二十六年十一月二十日
　　諭内閣
近見支用修造等項奏銷錢糧時該部不准駮回者甚
多此等奏銷屢行駮回官員未必捐橐補給亦止派取
民間耳如此則百姓愈苦向因需用孔亟故奏銷者未
即准行今公帑並非匱乏之時奏銷案件不必駮回應
即完結此等事不行駮回在官員雖稍獲便利而於百
姓乃大有裨益也可傳諭九卿詹事科道康熙二十六
年十一月二十日
　　諭大學士勒徳洪眀珠學士齊穡額爾赫圖舜拜
　　　多奇凱音布趙山
今聞外藩䝉古出喀倫哨地有侵害搶擄喀爾喀之巴
爾呼等䝉古者甚多以後著嚴行禁止毋使妄行其下
理藩院確議以聞康熙二十六年十一月二十一日
　　諭戸部
朕惟自古帝王統御萬方乂安九有單心懐保節愛攸
先期於物力充裕爰以振業黎元俾膏澤旁流咸䝉美
利朕自御極以来軫恤民依力圖休養惟理財為裕國
之大經蠲貸為愛民之實政歴年敦崇節儉嚴核浮冒
盖欲為布徳行恵之資頻年以來各省錢糧雖已次第
蠲免但江蘇所屬各郡縣為財賦重地額徵錢糧甲於
他省且累嵗輸將供億効力維勤兹用大沛恩膏除漕
項錢糧外所有康熙二十七年應徴地丁各項錢糧俱
著蠲免二十六年未完錢糧亦悉與豁除又陜西省錢
糧前雖已行蠲免但念該省人民用兵之際轉輸餽餉
効力可念再宜加恩以𢎞樂利其康熙二十七年應徴
地丁各項錢糧及二十六年未完錢糧亦著俱與蠲免
尔部速行該地方官通行曉諭務使小民均霑實恵以
副朕愛育蒼生至意如有不肖官吏借端朦混及私行
重徴者該督撫指名題㕘從重治罪如該督撫徇隐不
行糾舉或經㕘奏或被告發定行一併從重治罪尔部
即遵諭行特諭康熙二十六年十一月二十六日
　　諭刑部
朕侍奉
太皇太后朝夕承歡祇遵
慈訓竭誠奉養今者
聖躬偶爾違豫朕夙夜滋懼寢食靡寧仰冀
上天眷顧俯垂黙佑惟思好生以迓
天庥寛大以延遐夀所有内外問刑衙門現監重辟人
犯除十惡死罪及貪官光棍不赦外其餘已經奉㫖監
候死罪重犯槩行減等發落以昭朕祈
天永佑至意尔部即遵諭行特諭康熙二十六年十一
月二十七日
　　諭大學士明珠
太皇太后聖體違和以来醫治萬端㒺克奏效未即安
善甚為可慮朕靡朝靡夕不勝憂懼兹欲躬詣
郊壇䖍行禱祀保佑
太皇太后慈躬和豫永獲康寧可將朕意傳示九卿康
熙二十六年十一月二十九日
　　諭大學士明珠
自
太皇太后違和以來朕在宫中無日不䖍潔精誠黙行
祈禱乃
太皇太后聖體大漸似無一分可以冀望矣如稍有可
望之機亦不敢起躬禱
天壇之念今竟毫無冀望何計可施惟有竭抒誠悃叩
祈
上天之眷佑耳並非沽取虚名徒事粉飾為也皇皇上
天其可欺乎將此諭㫖向諸臣傳示之康熙二十六年
十一月二十九日
　　諭内閣等衙門
朕自
太皇太后違豫以來心懐憂慮日侍
左右檢方調藥親侍飲饌
太皇太后寧憩之時朕惟隔幔靜俟席地危坐一聞
太皇太后聲息即趨至榻前凡有所需手奉以進因此
晝夜不能少離
太皇太后屢有徳音命朕回宫少宜自愛朕念㓜䝉
太皇太后撫養敎訓三十餘年罔極
深恩難以報答今見病體依然五内焦灼莫知所措朕
躬寢處何暇顧計覽奏具見大小臣工愛君誠悃但當
此時不竭心盡力少抒仰報之忱異日雖欲依戀
慈闈竭朕心力豈易得耶所奏已知之康熙二十六年
十二月十一日
　　諭大學士勒徳洪等
朕忽遭大故五中潰糜非不知恪遵
遺誥守身為重勉自節哀强進飲食但悲從中來情實
痛切莫由自主以至昏迷即欲少餐饘粥亦不能下咽
　非故却不御覽奏具見誠悃朕當强支自愛卿等無須
　過慮康熙二十六年十二月二十七日
　　　諭大學士勒徳洪等
　據奏元旦請朕還宫人主宫殿原多可以因時移蹕若
　在庶民遭此大故所居止於一室又遷避何所回宫斷
　不可行卿等念切愛君恐朕哀毁過甚諄懇再三勉從
　所請强節哀情康熙二十六年十二月三十日
　
　
　
　
　
　
　
　
聖祖仁皇帝御製文第二集巻五
　欽定四庫全書
聖祖仁皇帝御製文第二集巻六目録
　　勅諭
　　　　諭禮部
　　　　諭學士舜拜
　　　　諭宗人府
　　　　諭内閣
　　　　諭吏部
　　　　諭大學士伊桑阿梁清標學士齊穡舜拜趙山
　　　　　拜里阿喇密石文桂盧琦
　　　　諭大學士伊桑阿王熙梁清標學士凱音布趙
　　　　　山拜里阿喇密朱都納薩穆哈石文桂王封
　　　　　濚
　　　　諭内閣
　　　　諭大學士伊桑阿王熙梁清標學士凱音布拜
　　　　　里朱都納薩穆哈吳什巴石文桂王封濚
　　　諭大學士伊桑阿等
　　　諭都統瓦岱
　　　諭大學士伊桑阿學士薩穆哈石文桂
　　　諭大學士伊桑阿尚書阿蘭泰紀爾塔布侍郎
　　　　額爾赫圖
　　　諭大學士伊桑阿學士凱音布薩穆哈吳什巴
　　　　石文桂
　　　諭湖廣巡撫丁思孔
　　　諭學士凱音布吳什巴石文桂
　　　諭學士凱音布吳什巴石文桂
　　　諭内閣
　　　諭大學士伊桑阿學士凱音布朱都納薩穆哈
　　　　邁圖索諾和
　　　諭大學士伊桑阿王熙梁清標學士凱音布朱
　　　　都納邁圖索諾和彭孫遹李振裕郭琇
　欽定四庫全書
聖祖仁皇帝御製文第二集巻六
　　勅諭
　　　諭禮部
　大行太皇太后聖徳母儀昭示萬國昔奉我
　皇祖太宗文皇帝賛宣内政誕育我
　皇考世祖章皇帝顧復劬勞受無疆休大一統業暨朕
　踐祚方在沖齡仰荷我
　聖祖母訓誨恩勤以至成立晨昏依戀三十餘年方期
　洊享遐齡茂膺繁祉詎意適遭違豫奄忽
　上賓朕哀疚之深五中摧絶昊天罔極報徳實難緬惟
　厚澤深仁信足炳傳簡冊非薦隆號莫展哀誠宜恪遵
　彞憲恭上
　尊諡垂示無窮以慰朕尊親之意著内閣翰林院詹事
　府會同擬奏其應行典禮尔部詳察議奏特諭康熙二
　十七年正月初七日
　　諭學士舜拜
朕心切哀慕不與羣臣接見日久九卿會議有一二重
要事朕心甚為不安新授兩巡撫又未啓行來日强出
令其領取訓㫖各速之任又此時諸曹重事亦令入奏
康熙二十七年正月二十二日
　　諭宗人府
自古帝王展親睦族列爵錫封原欲選賢建能旌别淑
慝俾咸知勸勉慶流奕世此國家之常經奬勵之至意
也朕篤念親親恩禮㒺替年至十五即行授封但誼屬
本支必皆飭躬砥行端良醇謹益自刻勵動不踰則始
無忝於宗潢今親王以下奉恩將軍以上年至十五不
問賢否槩子封爵以致視為故典罔知激勸嗣後親王
以下奉恩將軍以上子孫應俟其年至何嵗作何辨其
賢否定其品級等第始應授封著議政王貝勒大臣及
親王以下奉恩將軍以上會同確議具奏特諭康熙二
十七年二月初九日
　　諭内閣
朕躬不逮往時自
太皇太后聖體違和以來深覺迷憒極切憂勞頃所言
者旋即遺忘昨一二要事折票簽付與筆帖式後竟遺
忘反覆思之不復記憶為何事輾轉不寧至於中夜忽
復憶得乃大驚惕以謂已批發矣急呼筆帖式問之奏
云已折票簽尚未批發於是心始稍舒或念所及數欲
降㫖令召其人至而所念及之事所思之言乃皆遺忘
無如之何此所書勅諭乃朕所自為而昨所更易者今
日視之似有遺漏爰加増益更訂雖復更訂仍覺未盡
其意似有遺缺者以此之故因念凡諸奏事朕見所未
到者亦未可知凡部院事皆於國家關係重要所奏聞
之事大臣庶官益當敬慎大學士學士亦宜詳加看閲
此㫖宣示九卿此所書不必别謄有所更易即於此増
入奏聞康熙二十七年二月初十日
　　諭吏部
國家建官分職經理庶政必須矢志精白大法小廉各
守職業實心任事庶無負拔擢簡用之意朕親理萬㡬
歴有年所於尔部院大小官員行事無不深知為臣子
者既儋爵受禄榮及父母庇其子孫家能自給便當知
足無致隕越前已屢頒諭㫖嚴行申誡又復諄諄面諭
訓誨再三今在廷諸臣自大學士以下有職掌官員以
上全不恪勤乃職惟知早出衙署偷安自便三五成羣
互相交結同年門生相為援引傾陷商謀私事徇庇同
黨圖取貨賂作弊營私種種情狀確知已久九卿詹事
科道皆朕委任之員凡遇會議自當各出已見公同商
酌乃一二欲行倡率之人持議於前衆遂附和於後雷
同草率一意詭随又其甚者雖在會議之班茫無知識
随衆畫題希圖完結廷議如此國是何憑又有當集議
時緘黙自容及至僨事巧於推卸朕深惡此等推諉苟
容之輩亦屢加嚴飭至於用人關係重大羣臣賢否難
以周知故遇緊要員缺特令會同推舉原期為國得人
實有裨益亦欲令被舉者警心易慮恐致溺職累及舉
者因而勉自刻勵九卿諸臣宜體朕心從公選舉方為
不負委任乃歴來所舉官員稱職者固有而貪黷匪類
往往敗露此皆瞻顧情面植黨納賄所致凡兹情弊朕
非不知前者班布爾善阿思哈等身為大臣所行悖亂
致干憲典遂行正法至今猶耿於懐是以比來大小官
員背公徇私交通貨賄朕雖洞見而不即指發冀其自
知罪戾痛加省改庶可終始保全詎意積習深錮漫無
悛悔如審擬蔡毓榮一案庇護挽救瞻徇黨類百計營
求因朕具悉其奸私謀未遂近差色楞格往審張􁇥所
㕘事情朕面諭色楞格張汧居官貪穢尔宜嚴行審出
迨差回時詢問色楞格奏稱臣於此案盡心研鞫若有
失實甘受誅戮及覽其奏案惟恐累及保舉張汧之人
竟為庇護朕知内閣原擬票籤將保舉張汧官員并未
議及業行折出又念張汧審結定罪之後自然發露因
仍用原籤票發又靳輔下河工程屯田之案朕早已察
其情弊特遣佛倫等前往勘議今所議殊屬偏私且凡
會議之時科爾坤佛倫等務執已見持論好勝苟非懐
挾私情何以力排衆議朕亦曽面加誡諭未見畏悔如
此積弊愈久愈深物議沸騰輿情憤激以致言官列欵
㕘奏本應發明其事以肅官方因不忍遽行加罪大臣
且用兵之時有効勞績者故免其發明勒徳洪明珠著
革去大學士交與領侍衛内大臣酌用李之芳著休致
回籍余國柱著革職科爾坤著以原品解任佛倫熊一
瀟等著解任於河工案内完結嗣後大小臣工各宜洗
滌肺腸痛改陋習潔已奉公勉盡職掌以副朕寛大矜
全咸與維新之至意尔部即遵諭行特諭康熙二十七
年二月十一日
　　諭大學士伊桑阿梁清標學士齊穡舜拜趙山拜
　　　里阿喇密石文桂盧琦
近見科道官㕘人之疏甚多果有大貪大惡何不早為
㕘奏有等人聲言糾㕘妄行嚇詐希圖利己以致各官
不能自安此等嚇詐之人許即行首告吏部都察院通
行曉諭康熙二十七年二月二十日
　　諭大學士伊桑阿王熙梁清標學士凱音布趙山
　　　拜里阿喇密朱都納薩穆哈石文桂王封濚
盛京寧古塔沿途驛站往來官員多索車馬鞭撻苦累
驛站人役所在多有嗣後如此苦累驛站者管理驛站
官即行報部驛站官瞻徇情面不報事發並驛站官治
罪其下兵部令定例議奏康熙二十七年三月十五日
　　諭内閣
今時略旱矣而欽天監所上章四月朔日食甚應行應
革之事當何如耶九卿詹事掌印不掌印科道官集議
焉朕面見令奏之康熙二十七年三月二十三日
　　諭大學士伊桑阿王熙梁清標學士凱音布拜里
　　　朱都納薩穆哈吳什巴石文桂王封濚
夫死而殉日者數禁之矣今見京師及諸省殉死者尚
衆人命至重大而死䘮者惻然之事也夫修短壽夭當
聽其自然何為自殞其身耶不寧惟是輕生從死反常
之事也若更從而旌異之則死亡者益衆矣其何益焉
此後夫死而殉者當已其旌表王以下至於細民婦人
從死之事當永永嚴禁之若有必欲從死者告於部及
該管官具以聞以俟裁定議政王貝勒大臣九卿詹事
科道官會同確議奏焉康熙二十七年四月初六日
　　諭大學士伊桑阿等
朕荷
太皇太后撫育深恩罔極難報追思悲痛不能自已應
行慎終典禮務竭誠敬式展哀衷朕今躬送雖已奉安
從兹不復再覩
梓宫思慕之忱更為靡盡尔等以大禮告成懇請所奏
已知之康熙二十七年四月二十日
　　諭都統瓦岱
兹以湖廣督標裁兵鼓噪特命尔瓦岱為振武將軍馳
驛前往江寧尔到江寧帶領江寧滿兵京口漢軍兵丁
京口鎮標水師營兵江南江西督標火器兵丁戰船酌
量帶領水陸并進星速前往湖廣與荆州將軍侯巴渾
徳江寧將軍博濟副都統烏黒商酌而行務須平定亂
兵撫安黎庶毋得遲延致令滋蔓仍宜剿撫並用嚴加
偵探毋得疎虞大兵一到抗拒不順者戮之有先被賊
脅從即時迎降者俱免誅戮有能擒殺賊渠投誠者分
别陞賞須嚴禁兵將申明紀律經過地方毋得騷擾百
姓歸順良民加意撫綏以副朕定亂救民之意其行間
將領功績及重罪俱察實紀明彚奏各官有犯小過者
當即處分至於驍騎校以下無論大小罪過俱商酌徑
行處治務期速平鼓噪兵丁安定地方尔受兹重任宜
殫竭心力早奏捷功欽哉故諭康熙二十七年六月初
十日
　　諭大學士伊桑阿學士薩穆哈石文桂
近日科道官無條奏者建言乃科道専職祇在不存私
心耳可傳諭科道官有條奏事赴暢春園面奏康熙二
十七年六月十一日
　　諭大學士伊桑阿尚書阿蘭泰紀爾塔布侍郎額
　　　爾赫圖
喀爾喀與厄魯特互相攻戰我邉塞地方宜加防守翁
牛特巴林克西克屯四子部落等旗皆當酌量遣兵以
防守我蘇牛忒之喀倫地方可令議政王貝勒大臣會
議具奏康熙二十七年六月十九日
　　諭大學士伊桑阿學士凱音布薩穆哈吳什巴石
　　　文桂
襄陽總兵官兵南陽總兵官兵可酌量調遣取道孝感
縣向武昌進發又將軍瓦岱兵及荆州兵亦宜兩路夾
進王貝勒大臣會議以聞康熙二十七年六月十九日
　　諭湖廣巡撫丁思孔
楚省督標裁兵煽亂無知兵民或被迫脅或為招誘一
時倉猝入其夥黨官兵一到若不分别加誅朕心深為
不忍應速行開示此等亂兵原係食糧營卒各有室家
均屬朝廷赤子乃為一二倡亂奸徒煽惑自新無路情
屬可憫今特開一面以廣好生如有悔罪投歸即行免
罪仍准安插務令得所果能將倡亂賊首擒獻軍前或
殺賊來歸者仍與論功敘録毋得心懐疑畏自失事機
致罹大法尔奉勅諭即刊刻告示通行曉諭務令翻然
悔悟爭先投首蚤平鼓噪夥黨奠安民生副朕寛大矜
全至意故勅康熙二十七年七月二十三日
　　諭學士凱音布吳什巴石文桂
荆州大兵防戍専備不虞滿兵往已多日矣並未殺賊
立功而緑旗兵數經大戰破賊此後提督徐治都所上
破賊章疏擬嘉奬温㫖議敘票簽以進滿兵破賊章疏
擬照常票簽以進令大學士知之康熙二十七年七月
二十四日
　　諭學士凱音布吳什巴石文桂
頃驛站筆帖式等所報我兵近抵武昌賊渠以三人遁
去武昌城中民羈賊渠妻子獻城降由此觀之城中賊
皆已降餘賊略盡地方提督總兵緑旗官兵自可追擒
撫輯江寧京口荆州諸路兵仍赴武昌則轉輸供應民
力維艱滿洲漢軍及調集緑旗兵皆令各歸本汛又遇
難官民之妻子或恐株累可令其地巡撫察明奏聞汝
等傳㫖大學士頒諭焉康熙二十七年七月二十四日
　　諭内閣
徐治都兵數經大戰其被創者陣亡者必不少矣且皆
自諸營鎮調集者若歸本汛則清察必稽時日其速遣
户兵二部賢能司官會同提督巡撫察明即武昌賞賚
之庶窮乏兵卒得沾實恵不致後有為多為少遲延時
日之弊矣康熙二十七年八月初二日
　　諭大學士伊桑阿學士凱音布朱都納薩穆哈邁
　　　圖索諾和
兵部考武官射合例者方記冊録用或有前在行間顯
著勞績若以考校不合例之故遂不得見用事屬可矜
已屢有諭㫖且射而中者人材皆優射不中者人材皆
　劣不可以此一槩論也若執此用人則人材優而有勞
　者終身不得見用實可憫矣又聞兵部閲射有以中者
　為不中以不中者為中諸情弊其飭兵部堂官自是以
　後其嚴之其慎之康熙二十七年十一月初二日
　　　諭大學士伊桑阿王熙梁清標學士凱音布朱都
　　　　納邁圖索納和彭孫遹李振裕郭琇
　祀事所關重大凡在執事官皆先期習儀昨者祀
　天壇時光禄寺卿達蘇喀既預行演習乃於進福酒時
　先期誤跪而復起後於獻酒盃時又復錯誤今日啓奏
　時詢彼衙門事務所奏甚屬朦昧其人庸劣著解任員
　缺速擬具奏康熙二十七年十一月三十日
　
　
　
　
聖祖仁皇帝御製文第二集卷六
　欽定四庫全書
聖祖仁皇帝御製文第二集卷七目録
　　勅諭
　　　　諭吏戸兵工四部
　　　　諭扈從部院諸臣
　　　　諭山東廵撫錢珏
　　　　諭總督傅臘塔王騭廵撫洪之傑金鋐
　　　　諭皇太子
　　　　諭扈從部院諸臣
　　　　諭浙閩總督王騭
　　　　諭扈從部院諸臣
　　　　諭内閣
　　　　諭戸部
　　　　諭刑部
　　　　諭内閣
　　　　諭大學士伊桑阿
　　　諭禮部
　　　諭禮部
　　　諭大學士伊桑阿阿蘭泰學士凱音布朱都納
　　　　邁圖索諾和西安郭世隆
　　　諭禮部
　　　諭禮部
　　　諭户部
　　　諭户部
　　　諭吏部
　欽定四庫全書
聖祖仁皇帝御製文第二集卷七
　　勅諭
　　　諭吏戸兵工四部
　朕統莅寰宇二十八年於兹早作夜思勤求治理務恤
　黎庶永圖乂安如黄運兩河運道民生攸係朕日切心
　勞比年工役雖漸有緒而應修應塞議論紛紜曩嵗巡
　幸曾允淮揚士民所請疏濬下河前已興工尚稽底績
　屢經廷議請朕親行閱視今特諏吉南巡躬歴河道兼
　欲觀覽民情周知吏治所至沿途供億皆令在京所司
　儲偫一切不取之民間即有日用應需該衙門於所在
　地方照市估平買不許錙銖抑勒小民猶恐地方官吏
　不能悉體朕懐借名科派供應今特頒諭嚴飭如有悖
　㫖借端私征者察實即以軍法從事地方文武大小官
　員不許與扈從官員指稱交戚輒通餽遺違者餽送收
　受人員並以軍法從事其扈從大小官員及随往傔役
如有横行生事擾民者一并從重治罪朕兹巡省原以
軫恤編氓咨諏風俗凡經過地方百姓各安生業務令
廛無廢市隴不輟耕毋得倉皇驚避輒滋煩擾其軍民
人等懐奸挾詐希逞私憤擅於駐蹕處所瀆行告訐者
一槩嚴禁倘有妄控除所告事不與准理外仍嚴加治
罪尔部即傳諭扈從大小官員人等並行令各該督撫
於府州縣城市邨莊窮鄉僻壤徧懸告示備行曉諭務
令通知以副朕恵愛元元至意特諭康熙二十八年正
月初二日
　　諭扈從部院諸臣
朕巡歴所至再經岱麓重瞻祠宇詢其廟祝知香火荒
涼日用難給岱頂諸廟亦復如之念泰山為五嶽之長
載在祀典有功社稷不宜使之漸就寥落合將每嵗香
税錢糧内量給數百金使上下嶽廟與元君諸祠守祀
者得有資賴曉夜盡心兼可時加修葺以壯往来觀瞻
示朕崇祀之意尔諸臣即與山東巡撫藩臬會議以聞
康熙二十八年正月
　　諭山東巡撫錢珏
朕軫恤民隐載舉時巡懋宣徳化勤求疾苦比至山東
所經城邑百姓扶老攜幼夾道歡迎朕問及連嵗順成
民生少得安業苐思百姓足則國家充裕若期比户豐
盈必以蠲租減賦除其雜派為先邇年以來各省地丁
錢糧已經節次豁免山東地丁正賦意欲來嵗蠲除兹
因巡幸至此特先諭該撫速行曉示日傳三百里遐邨
僻壤咸使聞知以副朕省耕問俗之意特諭康熙二十
八年正月十五日
　　諭總督傅臘塔王騭巡撫洪之傑金鋐
朕因省察黎庶疾苦兼閲河工巡幸江南便道至浙觀
問風俗簡約儀衞鹵簿不設扈從者僅三百餘人頃經
維揚民間結綵歡迎盈衢溢巷雖出其恭敬愛戴之誠
恐致稍損物力甚為惜之朕視㝢内編氓皆吾赤子惟
使比戸豐饒即不張結綵幔朕心亦所嘉悦前途經歴
諸郡邑宜體朕意悉為停止又見百姓老幼男婦奔走
雜遝瞻望恐後未免喧譁擁塞念此行原以為民不嚴
警蹕但人衆無所區别高崖水次或有傾跌之虞一夫
不獲其所足軫朕懐此後止於夾道跪迎勿得紊亂追
趨致有諸患著即詳加曉諭使知朕愛民切實咸為遵
行特諭康熙二十八年二月
　　諭皇太子
朕自出京以來歴經河間府與山東之徳州濟南泰安
沂州江南之宿遷清河渡黄過淮安高郵揚州諸處見
一路百姓扶老攜幼夾道歡迎者日有百萬諮問民情
皆曰數嵗豐登民生樂業加以連嵗蠲免錢糧禁止雜
派鄉紳士庶咸被恵澤無可為報惟祝華封願萬夀無
疆而已朕思何徳感動億兆之歡心以至於斯況天下
至大黎首至衆不加勉强如出於一或有實政及人之
深耶昨又特蠲江南全省歴年積欠帶徵錢糧二百二
十餘萬無非使民已足而益求其足之意諭㫖既下歡
呼載途吏民咸謂更得休息矣一路晴霽寒暄得宜朕
體甚適不必為念知皇太子近狀俱佳亦慰朕懐故特
宣示康熙二十八年二月
　　諭扈從部院諸臣
朕稽古省方咨求治理閲視河道期底平成凡有利於
民生必令霑夫實恵兹行次浙省禹陵在望念大禹功
徳隆盛萬世永賴應行親詣以展企慕之忱其致祭典
禮所司即察例舉行政治所先在崇文教江南浙江為
人文萃集之地入學額數應酌量加增永昭𢎞奬著該
督撫詳議奏請江寧鎮江杭州駐防滿洲漢軍兵丁鎮
守要地久歴嵗時深用軫念應作何恩賚以彰優恤著
該部議奏自南巡以來所經過地方官員除八法處分
及列欵糾劾外凡因公詿誤降級留任者俱准與開復
降級調用者著帶所降之級留任其經過地方見在監
禁人犯除十惡及詔欵所不赦等罪並官員犯贓不宥
外其餘自康熙二十八年二月十一日以前死罪及軍
流徒罪以下已結未結俱著寛釋以示朕赦罪宥過之
意備辦船隻地方各官効力勤勞著該督撫會同奉差
官員確查具題各加一級縴夫供役勞苦亦著該督撫
察明人數量給恩賞朕厪念民依特蠲租賦總期實徳
潤澤蒼生近見民間有建立碑亭稱頌徳意者雖出羣
黎感戴之誠但恐各郡皆然未免致損民力誠使閭閻
殷阜則裨益良多碑亭何與焉嗣後亦宜停止江浙錢
糧既經蠲豁猶慮有不肖有司借端詞訟朘削民生著
該督撫嚴行禁飭至各處𣙜關原有則例朕舟行所至
諮訪過關商民每不難於輸納額税而以稽留闗次不
能速過為苦𣙜闗官員理宜遵奉屢頒諭㫖恤商恵民
豈可反貽商民之累自今應力除積弊凡商民抵闗交
納正税即與放行毋得稽留苛勒以致苦累違者定行
從重處分朕早夜孜孜惟冀官吏軍民士農商賈無一
人不獲其所故於民生吏治圖維區畫務極周詳尔等
可即傳諭俾一體奉行稱朕意焉特諭康熙二十八年
二月十一日
　　諭浙閩總督王騭
朕巡行江表緬懐禹徳躬率羣臣展祭陵廟顧瞻殿廡
圮傾禮器缺略人役寥寥荒凉增歎愚民風俗崇祀淫
祠爼豆馨香奔走恐後宜祀之神反多輕忽朕甚慨焉
在昔帝王陵寢理應隆重培護況大禹道冠百王身勞
疏鑿奠寧率土至今攸賴豈可因循特書地平天成四
字懸之宇下著地方官即加修理畢備儀物守祀人役
亦宜增添俾規模𢎞整嵗時嚴肅兼賜銀二百兩給與
守祀之人此後益令敬慎地方官亦須時為留心以副
朕尊崇遐慕之懐其即遵諭行特諭康熙二十八年二
月十六日
　　諭扈從部院諸臣
朕巡省民生風俗行次浙江見省會兵民俱相和輯生
齒蕃庶閭里乂安但觀民間習尚好行爭訟爭訟一興
則不肖有司因縁詐索勢所必至縱或官員無所朘削
而胥吏作奸究不能無私行勒取之弊小民之牽連苦
累者多矣夫微忿不捐搆成嫌怨小則耗損物力大則
傾隕身家其為蠧害不可勝言矜此愚民允宜深戒地
方大小衙門官員亦應各簡詞訟勸導閭閻俾守分息
爭共安生業又夙聞東南巨商大賈號稱輻輳今朕行
歴吳越州郡察其市肆貿遷多係晉省之人而土著者
盖寡良由晉風多儉積累易饒而南人習俗奢靡家無
儲蓄日所經營僅供朝夕一遇水旱不登則民生將至
坐困苟不變易陋俗何以致家給人足之風尔等可傳
諭將軍總督等令家喻戸曉務使敦本興讓崇儉黜浮
兵民日益協和風俗日益淳樸詞訟日益減少積貯日
益豐盈則敎洽化行朕心實嘉賴焉特諭康熙二十八
年二月十七日
　　諭内閣
朕巡行南省往視河道江南淮安諸地方自民人船夫
皆稱譽前河道總督靳輔思念之不忘且見靳輔濬治
河道上河隄岸修築堅固其於河務既克有濟實心任
事勞績昭然曩革職太過其以原官致仕例復其原品
康熙二十八年三月二十一日
　　諭戸部
國家設官榷税原以通商裕課利益民生非務取盈致
滋紛擾朕巡行地方軫恤民隐諮諏利弊有應興革者
即見諸施行近聞江浙閩廣四省海闗於大洋興販商
船遵照則例徴取税課原未累民但將沿海地方採捕
魚鰕及貿易小船槩行徴取小民不便今應作何徴收
俾商民均益著九卿詹事科道會同確議具奏特諭康
熙二十八年閏三月初十日
　　諭刑部
時已入夏天氣亢暘農事方殷雨澤未降朕軫念民依
深為惓切或因刑獄中有無知罹法審擬失平情罪未
符致干
天和亦未可定兹特遣阿蘭泰徐元文會同三法司將
已結重案見在監禁者逐一詳加審理凡有罪可矜疑
即與察明事由開列具奏務俾情法允協不致淹滯圜
扉以副朕省刑恤民至意特諭康熙二十八年閏三月
二十八日
　　諭内閣
頃者時已初夏雨澤雖降而猶未霑足其命禮部照前
祈禱之禮三日禁止殺牲不理刑名事務䖍恭齋祓以
祈甘雨特諭康熙二十八年四月十三日
　　諭大學士伊桑阿
今嵗旱已久其傳諭九卿詹事科道朕與卿等靜䖏以
俟之耶應行應革事有無耶抑何以禱祀而求之耶其
會同詳議以聞康熙二十八年四月二十七日
　　諭禮部
時已仲夏雨澤未霑農事堪憂已經遣官於
太嵗
天神
地祗諸壇祈求未應朕衷夙夜靡寧今特遣官於
天壇
地壇
社稷䖍行禱祀尔部即察例擇期來奏特諭康熙二十
八年五月初六日
　　諭禮部
自春徂夏時雨愆期朕念切民生躬自刻責祗被齋居
戒飭臣工共圖修省曾經遣官遍禱
天
地神祗微雨雖降未沛祥霖今三伏届期農事可慮朕
心彌切焦勞不遑寧處兹仍潔誠齋戒特遣官於
天壇䖍行禱祀尚期仰格
蒼昊下拯黔黎尔部即察例擇日來奏特諭康熙二十
八年六月初四日
　　諭大學士伊桑阿阿蘭泰學士凱音布朱都納邁
　　　圖索諾和西安郭世隆
八旗㕘領佐領有職任之官多有以疾告休者此中亦
有以不能騎射畏憚而求罷者夫管轄職任仍須得舊
人為佳其傳諭八旗都統副都統等自是以後若此告
休者詳察之果疾病不可支者允其休可也若雖不能
利於騎射而能管轄者仍留用之康熙二十八年六月
二十五日
　　諭禮部
欽奉
皇太后諭㫖皇貴妃孝敬性成淑儀素著鞠育衆子備
極恩勤今忽爾遘疾勢在瀕危予心深為軫惜應即立
為皇后以示寵褒欽此前者九卿諸臣屢以冊立中宫
上請朕心少有思維遷延未許今祗遵
慈諭立皇貴妃佟氏為皇后應行典禮尔部即議具奏
特諭康熙二十八年七月初九日
　　諭禮部
皇后佟氏淑徳夙成芳徽懋著侍奉
皇太后克盡孝誠撫育諸子悉均慈愛禔躬敬慎御下
寛仁式備儀型宫闈胥化頃遵
慈諭作配朕躬尚期内治之永襄何意沉疴之難起兹
於康熙二十八年七月初十日崩逝睠懐懿範痛悼良
深宜有稱諡以垂永久著内閣翰林院會同擬奏其應
行典禮尔部詳察速議具奏特諭康熙二十八年七月
十五日
　　諭戸部
朕前巡幸江南凡所經歴於編氓疾苦必詳加體察如
傷念切每沛恩膏朕過邳州親見彼處田地多為水淹
沒耕耘既無所施賦税如何取辦其現在被淹田畞應
納地丁及漕項錢糧俱行蠲免歴年逋欠亦盡與豁除
該督撫即行出示徧曉窮鄉仍不時亷察儻有不肖官
員仍行私征者題㕘從重治罪以副朕愛惜民生至意
尔部即遵諭行特諭康熙二十八年七月二十二日
　　諭戸部
今嵗天氣亢暘雨澤鮮少畿輔地方雖不時間已得雨
然或甘澍未敷或播種後時收穫失望窮民閲歴冬春
難保必無艱食用是朕衷預念軫恤加殷著差尔部賢
能司官會同該撫於州縣等處徧行親歴詳加察勘其
有果係被災者作何贍救使不罹患害著一併察議具
奏特諭康熙二十八年七月二十二日
　　諭吏部
自古帝王撫馭寰區端賴宫闈之助惟后徳之賢淑王
化本源繫焉内治綦重典禮宜隆爰考歴代冊立中宫
即推恩所生錫之封爵載在彞章其來舊矣緬維大行
皇后性秉柔嘉心存恪慎溥寛仁而逮下崇節儉以持
躬奉事
重闈克抒誠孝撫育衆子均被恩勤方作配於朕躬冀
永資夫壼敎忽爾崩逝殊悼朕懐禮已備乎榮哀恩未
加於戚畹内大臣舅佟國維乃大行皇后之父也勲舊
懿親忠貞世篤勞勩夙昭乎環衞謀謨允贊乎巖廊兹
　奉
　皇太后慈諭大行皇后誕秀名宗丕彰令範懿徽遽謝
　悲怛滋殷思后徳之流芳洵良臣之毓慶宜加峻秩以
　協典章朕恪遵
　慈命特錫殊恩佟國維著封為一等公給與誥命世襲
　罔替尔部即遵諭行特諭康熙二十八年七月二十八
　日
　
　
　
　
　
　
　
　
聖祖仁皇帝御製文第二集卷七
　欽定四庫全書
聖祖仁皇帝御製文第二集卷八目録
　　勅諭
　　　　諭大學士伊桑阿阿蘭泰學士凱音布拜里朱
　　　　　都納邁圖西安博濟郭世隆王國昌
　　　　諭大學士伊桑阿阿蘭泰學士凱音布拜里朱
　　　　　都納邁圖西安博濟郭世隆王國昌
　　　　諭大學士伊桑阿阿蘭泰學士凱音布朱都納
　　　　　邁圖西安博濟郭世隆王國昌
　　　　諭大學士伊桑阿阿蘭泰學士凱音布朱都納
　　　　　邁圖西安博濟郭世隆王國昌
　　　　諭大學士伊桑阿阿蘭泰學士凱音布朱都納
　　　　　邁圖西安博濟郭世隆王國昌
　　　　諭戸部
　　　　諭大學士伊桑阿阿蘭泰學士凱音布朱都納
　　　　　邁圖西安博濟郭世隆王國昌
　　　諭戸部
　　　諭政治典訓館總裁伊桑阿等
　　　諭大學士伊桑阿王熙梁清標徐元文學士凱
　　　　音布朱都納邁圖西安博濟郭世隆王國昌
　　　　彭孫遹顧汧
　　　諭戸部
　　　諭戸部
　　　諭内閣九卿詹事科道
　　　諭内閣
　　　諭皇太子
　　　諭戸部
　　　諭戸部
　　　諭戸部
　　　諭大學士伊桑阿阿蘭泰學士朱都納西安博
　　　　濟席喇王國昌
　　　諭内閣
　　　諭内閣九卿詹事科道
　　　諭内閣
　　　諭大學士伊桑阿阿蘭泰學士朱都納西安博
　　　　濟席喇布顔圖王國昌
　　　諭大學士伊桑阿阿蘭泰學士朱都納邁圖西
　　　　安博濟布顔圖郭世隆王國昌
　　　諭内閣
　　　諭内閣
　欽定四庫全書
聖祖仁皇帝御製文第二集卷八
　　勅諭
　　　諭大學士伊桑阿阿蘭泰學士凱音布拜里朱都
　　　　納邁圖西安博濟郭世隆王國昌
　理藩院事務所關最要官員缺出應用之人甚少䝉古
　旗阿達哈哈番拜他喇布勒哈番拖沙喇哈番及侍衞
　令各旗都統引見奏聞此中有通習文字者選用康熙
　二十八年九月十一日
　　　諭大學士伊桑阿阿蘭泰學士凱音布拜里朱都
　　　　納邁圖西安博濟郭世隆王國昌
　今嵗旱禾稼未登草豆價值勢必翔貴滿兵馬匹飼養
　為艱可察八旗貧窘護軍甲士特給以養馬錢糧至來
　嵗之秋卿等㑹同滿九卿具議以聞康熙二十八年九
　月十一日
　　　諭大學士伊桑阿阿蘭泰學士凱音布朱都納邁
　　　圖西安博濟郭世隆王國昌
來歸之喀爾喀人衆饑窮至於已極自相攘奪强凌其
弱若不速設總理職任遣賢能䝉古王台吉等申明法
紀訓化禁禦集其離散之衆必將仳離困窮益至於極
今冬来春何以為生其下議政王貝勒大臣會同詳議
以聞康熙二十八年九月十一日
　　諭大學士伊桑阿阿蘭泰學士凱音布朱都納邁
　　　圖西安博濟郭世隆王國昌
佐領伊庫等所送黒龍江官莊壯丁若至其地已過耕
種之時則無所得食矣可遣戸部司官一人往察之果
逾耕種之期無食者量與之粟以養贍之其下戸部康
熙二十八年九月十八日
　　諭大學士伊桑阿阿蘭泰學士凱音布朱都納邁
　　　圖西安博濟郭世隆王國昌
直隷所屬被災地方其一嵗錢糧為數若干湖廣之湖
北所屬被災地方其一嵗錢糧為數若干速察之今日
即以聞康熙二十八年九月十八日
　　諭户部
朕勤求治理篤念民依欲使婦子幹寧用是頻蠲租賦
至於時值荒歉倍切焦思賑贍之恩尤宜亟沛今嵗畿
輔亢暘為虐播種愆期年榖不登小民艱食旱灾情形
朕所親見夙夜殷勞軫念已久顧此煢煢之民餬口尚
不能給若更責以輸賦必致流移失業直𨽻被災州縣
衞所所有本年地丁各項錢糧除已徴在官外其餘未
經徴收及康熙二十九年上半年錢糧盡行蠲免尔部
速行該撫通行曉諭務使均沾實恵以副朕拯恤窮黎
至意如民人仍致流散或不肖官役朦混侵蝕及仍行
私征者將該撫一并嚴加處分尔部即遵諭行特諭康
熙二十八年九月十八日
　　諭大學士伊桑阿阿蘭泰學士凱音布朱都納邁
　　　圖西安博濟郭世隆王國昌
佐領所隷事務洞知詳察乃佐領等官専責此後凡令
稽察之事佐領官所稽察若不明晰惽昧無能者戸部
㕘奏今所察貧窘人戸之事儻朦混不明亦令戸部㕘
奏康熙二十八年九月二十二日
　　諭户部
今嵗畿内亢暘田畝鮮穫朕所深悉被災人民已加恩
蠲賑八旗田莊俱在畿輔近地同屬災傷滿洲䝉古漢
軍甲兵皆須養馬原資禾稼以供飼秣今榖既不登芻
豆必致湧貴雖給有月餉銀米可以贍育家口貧乏兵
丁經營草料恐滋困累朕殊用軫念著詳察實係窮兵
無力養馬者開列名數送部自本年十月起至来年秋
成時止其馬匹所需錢糧應加給賜以昭朕一體愛恤
兵民之意作何恩給尔部確議具奏特諭康熙二十八
年九月二十八日
　　諭政治典訓館總裁伊桑阿等
朕御極三十年來惟兢兢秖畏常存始勤終怠之虞孜
孜不荒每思滿損謙益之戒今閲此書増愧於懐況比
年不登民生未遂地震星變往往頻仍正當君臣上下
協心同慮撫綏萬邦夙夜黽勉尚且不暇豈容自矜自
伐以重已過違道取譽以務虛名欲將此書停止編摩
卿等其議之康熙二十八年九月二十九日
　　諭大學士伊桑阿王熙梁清標徐元文學士凱音
　　　布朱都納邁圖西安博濟郭世隆王國昌彭孫
　　　遹顧汧
今嵗京師附近地方遇旱榖用勿登小民資生無計雖
錢糧既已蠲免加恩賑賚給以帑金而求糴米粟亦覺
維艱依然無食困於生計朕念之每為憫然也頃朕躬
詣
山陵所過之地諮問民間疾苦閲視被災情形不僅艱
難於米粟而已也雖燔爇之薪藁亦無之饑寒交迫曷
以為生若不及時善加賑恤必致流移失所朕日夜焦
勞不安於懐今兹適遇饑饉公家莊田及諸王以下大
臣庶官殷實人等莊田積聚糧榖可酌量助給又直𨽻
鄉紳富民有積榖者並令助給散賑其散給帑金務令
實給小民以為薪槱之用如此似於饑民方有裨益汝
等與九卿詹事科道官會同詳議以聞康熙二十八年
十一月初六日
　　諭戸部
朕念小民衣食惟田畝是賴必年榖順成斯生計無乏
若遭罹荒歉饘粥尚且艱難正賦安能輸辦今年湖北
亢旱為災已遣官會同該督察勘今據將武昌等府所
屬二十九州縣八衞所災傷分數勘明具奏朕心深用
軫念儻不亟加蠲恤恐致流移失所武昌等四府今年
錢糧前已全蠲其被災二十州縣四衞所康熙二十九
年上半年地丁錢糧著與蠲免荆州安陸二府所屬被
災九州縣四衞所本年地丁錢糧除已徴在官外其未
經徴收及二十九年上半年錢糧亦盡行蠲免尔部速
行該督撫通行曉諭務使均沾實恵以副朕拯濟窮黎
至意如民人或致流散不肖官役朦混侵蝕及仍行私
征者將該督撫一并嚴加處分尔部即遵諭行特諭康
熙二十八年十一月十八日
　　諭戸部
朕撫育蒸黎務期休養閭閻疾苦時軫朕懐今覽總督
范承勲奏雲南屯地錢糧自康熙二十一年至二十七
年每嵗拖欠懇請分年帶征朕念雲南百姓前曾供億
王師繼又遷移叛屬家口運送勞悴本年正賦輸將尚
屬艱難復令帶徴逋租必致益滋困累著將歴年所欠
屯賦銀七萬一千二百餘兩米麥等項十萬七百餘石
盡行蠲免以示朕軫念民生至意其令該督撫通行曉
諭務使得沾實恵如有不肖官員仍私自徴比者該督
撫指名題㕘從重治罪尔部即遵諭行特諭康熙二十
八年十二月初三日
　　諭内閣九卿詹事科道
今嵗京畿遇旱小民餬口維艱數經蠲免錢糧頃雖散
給賑濟而雨雪尚未及時朕心正爾未安兹雖值新正
上元令節朕軫念小民生計彌切憂勤汝等亦宜體朕
軫䘏民生至意共加惕勵時厪乃心今當封印之時慎
勿各圖逸樂每日皆齊集午門前於救災恤民之道詳
悉計議康熙二十八年十二月十八日
　　諭内閣
朕意於祭祈穀壇文欲更製焉祈榖壇或有一代祀之
亦有不祀之者輔臣時輟其祀矣朕以為民祈榖之故
肇舉祀事每嵗祭文皆因舊詞比年榖未大登民艱於
食夫特為民生致祭祈榖宜悉陳其情愫更製新詞此
事内閣九卿詹事掌印不掌印科道官㑹同詳議來日
早奏聞康熙二十八年十二月二十二日
　　諭皇太子(殿時代祭暫安奉/)
前者朕因炙艾忌風未得親詣中心鬱悶五内不安念
汝年已長成漸曉事務況好書自得孝友性成朕甚嘉
悦所以遣汝恭代大禮今暫逺離足為深念特使内侍
馳賜南方新到春橘冬筍脯脩令汝嘗時物耳特諭康
熙二十八年十二月二十三日
　　諭戸部
朕撫育黎元早夜孜孜惟厚生是亟重念積貯民之大
命曾屢頒諭㫖令各地方大吏督率有司於豐稔之年
曉諭編氓務令多積米糧俾俯仰有資凶荒可備乃比
年以來未見實心奉行閭閻盖蔵不能充裕常平積榖
視等具文即如畿輔近地偶罹旱荒民間蓄積鮮少致
為補苴之術嗣後直省總督巡撫及司道府州縣官員
於積榖事宜切實舉行務令戸有餘糧倉庾充牣縱遇
儉嵗艱食無虞以副朕愛養生民至意如有仍前玩愒
苟圖塞責儻遇災歉漫無儲備者將該督撫及地方各
官一併從重治罪尔部即遵諭通行特諭康熙二十九
年正月初十日
　　諭户部
朕撫御區㝢夙夜孜孜惟期厚民之生使漸登殷阜重
念食為民天必盖蔵素裕而後水旱無虞曾經特頒諭
㫖著各地方大吏督率有司曉諭小民務令多積米糧
庶俾俯仰有資凶荒可備已經通行其各省徧設常平
及義倉社倉勸諭捐輸米穀亦有㫖允行後復有㫖常
平等倉積榖闗係最為緊要現今某省實心奉行某省
奉行不力著再行各該督撫確察具奏朕於積貯一事
申飭不啻再三藉令所在官司能具體朕心實有儲蓄
何至如直𨽻地方偶罹旱災輒為補苴之術嗣後直省
總督巡撫及司道府州縣官員務宜恪遵屢次諭㫖切
實舉行俾家有餘糧倉庾充牣以副朕愛養生民至意
如有仍前玩愒苟圖塞責漫無積貯者將該管官員及
總督巡撫一併從重治罪尔部即遵諭通行特諭康熙
二十九年正月十一日
　　諭戸部
朕惟阜民之道端在重農必東作功勤然後西成有賴
畿輔地方去嵗遭罹荒歉已經蠲免錢糧特發帑金兼
支倉粟賑濟雖小民餬口有資其子粒牛具恐多匱乏
今時届首春田功肇始若弗經營措給將誤俶載之期
播種不齊倉箱何望直𨽻被災州縣衞所窮民有不能
自備牛種等項者該撫督率有司勸諭捐輸及時分行
助給務令田疇遍得耕易毋致稍有荒蕪八旗官兵皆
倚屯莊收穫用以資生若有被災貧乏耕作無力者該
都統等通行各該佐領酌量佽助牛種所有莊田勿致
播種後時以副朕敦本勸農愛養兵民至意尔部即遵
諭行特諭康熙二十九年正月十二日
　　諭大學士伊桑阿阿蘭泰學士朱都納西安博濟
　　　席喇王國昌
比年以來部院滿洲司官各處奉差理事頗著勤勞自
郎中以下有職掌官以上可加察核以頒恩賚是察核
也分一二三等以為序次其不入等次者各部院堂官
繕寫摺子啓奏此内有曾經别部題㕘而復用者無庸
序入因公罣誤而復用者仍序之康熙二十九年正月
十三日
　　諭内閣
外省駐防將軍副都統母令購買民人誠有此禁未嘗
禁軍弁買人也祖明雖係副都統祖植檜家奴然現為
駐防外省之披甲今將駐防外省之家奴而披甲者不
准購買則征行無跟役之人矣將軍㕘疏不符可發回
之康熙二十九年二月初三日
　　諭内閣九卿詹事科道
昨嵗畿輔荒歉朕慮民食維艱或至流離道路既蠲除
其田租矣復特發帑金三十萬兩并動支常平倉粟令
該撫徧行賑貸盖期災黎得所毋使離散也今聞通衢
相近之民雖已獲霑恩澤而僻壤窮簷究不能以自存
致於越鄉去土者甚衆夫小民流移若此則司牧大吏
所賑救者安在耶前所發三十萬帑金未審如何散給
所在人民有無轉徙應遣部院大臣往加詳察至於四
方流民率多就食京師今年五城粥厰雖經倍給銀米
寛為其期但恐饑氓漸集無以遍贍㒺克均霑慈恵宜
增設粥厰擇各部滿漢賢能司官俾親賑焉尔等其會
議以聞康熙二十九年二月初三日
　　諭内閣
部院衙門事件恐以朕在外調攝致章疏稀簡可仍照
常具奏朕總理自有暇也可通諭各部院知之康熙二
十九年二月十八日
　　諭大學士伊桑阿阿蘭泰學士朱都納西安博濟
　　　席喇布顔圖王國昌
刼盜被鄰居之人及衆人擒獲或為被盜之家人擒獲
皆應賞勵盜若抗拒捕者被創應依行間受傷例賞之
其下該部議奏康熙二十九年三月初七日
　　諭大學士伊桑阿阿蘭泰學士朱都納邁圖西安
　　　博濟布顔圖郭世隆王國昌
所諭策汪拉布灘詔書及賞賚之物令理藩院選擇賢
能司官一員送去交與達瑚著達瑚送往策汪拉布灘
處自京師所遣官與彼地主事奔璽皆留住邉闗達瑚
　事竣言旋著馳驛來京此遣去官及達瑚同事之主事
　奔璽仍留邉外偵取消息不時奏報達瑚既迅速啓行
　所騎牲口及食物等項地方官毋得稽悞贍給充足令
　其前往可交理藩院兵部康熙二十九年四月初四日
　　　諭内閣
　此時亢旱米價翔貴八旗官兵秋季應支米石可預給
　其半康熙二十九年四月十六日
　　　諭内閣
　天時旱乾囹圄重罪已令清理今所在祈禱望雨甚殷
　除死犯以外凡拘禁枷號鞭責等罪咸從寛釋之康熙
　二十九年四月十六日
　
　
　
　
聖祖仁皇帝御製文第二集卷八
　欽定四庫全書
聖祖仁皇帝御製文第二集卷九目録
　　勅諭
　　　　諭内閣
　　　　諭大學士伊桑阿阿蘭泰學士朱都納邁圖西
　　　　　安布顔圖郭世隆王國昌
　　　　諭大學士伊桑阿阿蘭泰學士朱都納邁圖西
　　　　　安博濟布顔圖郭世隆王國昌
　　　　諭
　三朝國史館總裁大學士伊桑阿等
　　　　諭内閣
　　　　諭内閣
　　　　諭戸部
　　　　諭和碩裕親王福全等
　　　　諭和碩恭親王常寧等
　　　　諭戸部
　　　諭大學士伊桑阿阿蘭泰學士朱都納西安博
　　　　濟王國昌
　　　諭大學士阿蘭泰
　　　諭户部
　　　諭内閣
　　　諭大學士伊桑阿阿蘭泰學士朱都納西安博
　　　　濟王國昌
　　　諭大學士伊桑阿阿蘭泰學士朱都納西安博
　　　　濟王國昌
　　　諭兵部
　　　諭都統瓦岱等
　　　諭都統郎談等
　　　諭大學士伊桑阿阿蘭泰兵部尚書馬奇學士
　　　　邁圖西安博濟南塔海
　　　諭大學士伊桑阿阿蘭泰
　　　諭大學士伊桑阿阿蘭泰學士邁圖西安博濟
　　　　南塔海傅繼祖
　欽定四庫全書
聖祖仁皇帝御製文第二集卷九
　　勅諭
　　　諭内閣
　䝉古稟性怠惰不能深計生業往嵗小旱即致饑窘初
　意賑贍乏食之人所需有限及觀散給米穀之數至多
　凡人生業各自勤勉必籌畫終嵗之計撙節用度方可
　不致窮困若每求賑贍終於生聚無日今正當暄和之
　時遣通曉䝉古事務重臣會同外藩之諸王貝勒貝子
　台吉等作何逐家敎諭令其各勤生業旗内貧人作何
　養贍俾安樂利凡此數者當令其規畫久逺詳細商酌
　可下議政王貝勒大臣會同確議以聞康熙二十九年
　四月十六日
　　　諭大學士伊桑阿阿蘭泰學士朱都納邁圖西安
　　　　布顔圖郭世隆王國昌
　汝等行文諭倉塲侍郎凱音布原任總河靳輔曰山東
河道自分水龍王廟以南流入運河之水不一而足舟
行無阻分水龍王廟以北匯入運河者惟河南衞水而
已並無别渠相濟南旺所蓄之水又不能多常致淤淺
阻滯今將駱馬湖之水不令其自禹王臺流入沭河俾
駱馬湖之水蓄貯毋洩於運道有無裨益至駱馬湖與
南旺等湖相距地勢高低抑復如何山東東阿縣之鹽
河及别河有可通入運河者否河南衛河之外有别河
可資以疏入運河者否著凱音布靳輔訪其地諳練之
人委曲諮詢若有可措施之處親加詳閲繪圖來奏康
熙二十九年四月十七日
　　諭大學士伊桑阿阿蘭泰學士朱都納邁圖西安
　　　博濟布顏圖郭世隆王國昌
太常寺鴻臚寺等衙門鳴贊官原擇其聲音𢎞亮者選
用論俸陞為主事若等歴年未久乃由㨗徑反越年久
筆帖式先陞其聲音不善者取為鳴贊閲數年並未贊
禮一次者有之可下㫖太常寺鴻臚寺等衙門察現任
鳴贊等官將聲音劣者題㕘革其鳴贊以筆帖式補用
如將劣者不行斥革朕察出并治罪焉康熙二十九年
四月二十四日
　　諭
三朝國史館總裁大學士伊桑阿等
朕惟帝王肇基垂統綏御萬方駿業𢎞謨必勒諸簡冊
傳示無窮所以炳耀豐功宣揚至治甚盛典也我
太祖高皇帝誕膺寶籙鼎命維新締造丕圖規模宏逺
太宗文皇帝道隆作述運啓休明式廓禎符燕貽景祚
世祖章皇帝統一寰區化成治定中和懋建聲敎遐敷
惟
列聖之相承冠百王而首出鴻猷峻徳巍煥難名緯武
經文昭垂無斁舉凡戡亂安邦之略立綱陳紀之宜用
人行政之方牖民成俗之本布於方策歴久彌新創制
顯庸燦然明備即當時勲舊諸臣翊贊王室宣力四方
亦莫不託附風雲懋彰勞績惟從龍而應運信昭代之
多才朕夙夜紹庭思闡
先烈爰命儒臣恭修
三朝國史兹特命尔為總裁官尔其督率在館諸臣薈
萃琅圅博蒐掌故折衷至當裁訂成書毋尚浮夸而乖
情實毋狥偏見而失公平毋過質略而意不周該毋務
鋪張而詞多繁縟務期事歸確核文極雅馴勤以董成
敏而竣事庶幾垂型萬世傳信千秋以覲耿光以揚大
烈稱朕意焉尔其勉之毋忽欽哉康熙二十九年五月
初一日
　　諭内閣
河道所闗至為重大一二年來雨水稀少管河官必視
河道為常事矣今年景象似多雨水可馳諭總河嚴飭
該管官晝夜防視務保河隄無虞特諭康熙二十九年
五月二十二日
　　諭内閣
所派漢軍一千五百鳥鎗兵毎名賞銀十兩如兵不遣
發亦免其追取即與之可耳出征人員之外凡漢軍内
外現任及候缺堂官以下筆帖式等官以上各令捐一
馬以給軍士康熙二十九年六月二十一日
　　諭户部
朕撫育蒸黎勤求民瘼務期休養漸致阜安閭閻間有
疾苦朕衷時切軫念近見廣東高州瓊州等府所屬州
縣丁地各項錢糧厯年每致逋欠此内係官役侵漁及
豪强頑梗抗納者自應嚴究追取如果因丁缺地荒不
能輸納儻仍行征比照例考成小民既困追呼有司復
罹㕘罰徒滋擾累終無裨益著該督撫將實係户口稀
少田畝荒蕪一切徭賦無從辦納州縣歴年所欠錢糧
數目詳加察明具奏尔部即遵諭行特諭康熙二十九
年六月二十八日
　　諭和碩裕親王福全等
喀爾喀厄魯特原屬同修職貢之國因伊等交惡搆兵
朕不忍民生塗炭曾遣使與達賴喇嘛使人偕往厄魯
特諭令仍尋舊好乃厄魯特噶爾丹陽順陰違反侵擾
我屬部掠奪烏朱穆秦四佐領兹用遣發大軍聲罪致
討特命尔和碩裕親王福全為撫逺大將軍皇長子允
禔為副與内大臣國舅佟國維内大臣索額圖眀珠阿
宻達公蘇努都統國舅佟國綱公彭春都統諾邁護軍
統領楊代前鋒統領邁圖等籌畫善策協議舉行勿謂
自知而不納衆論勿當事會而致失機宜勿恃兵强而
輕視逆宼嚴偵逺探罔或疏虞其統領䝉古兵丁前来
之王貝勒扎薩克台吉等亦與共相商確酌量而行所
調盛京烏喇官兵到時尔一併統率調遣有能擒斬噶
爾丹来歸者分别陞賞尔須約束將士申嚴紀律凡經
過地方毋得騷擾百姓歸順良民加意撫恤務體朕定
亂懐逺至意其行間將領功績及重罪俱察實紀眀彚
奏各官有犯小過者當即處分至於驍騎校護軍校以
下無論大小罪過俱商酌徑行處治務將厄魯特殲剿
廓清安靖邉圉斯稱委任尔等宜殫竭心力蚤奏膚功
欽哉故諭康熙二十九年七月初五日
　　諭和碩恭親王常寧等
喀爾喀厄魯特原屬同修職貢之國因伊等交惡搆兵
朕不忍民生塗炭曾遣使與達賴喇嘛使人偕往厄魯
特諭令仍尋舊好乃厄魯特噶爾丹陽順陰違反侵擾
我屬部掠奪烏朱穆秦四佐領兹用遣發大軍聲罪致
討特命尔和碩恭親王常寧為安北大將軍和碩簡親
王雅布多羅信郡王鄂札為副與都統喇克達阿錫坦
前鋒統領班達爾沙護軍統領繆齊納等統領官兵前
往征剿行間諸事尔與和碩簡親王雅布多羅信郡王
鄂札都統喇克達阿錫坦前鋒統領班達爾沙護軍統
領繆齊納等籌畫善䇿協議舉行勿謂自知而不納衆
論勿當事會而致失機宜勿恃兵强而輕視逆宼嚴偵
逺探罔或疎虞其統領䝉古兵丁前来之王貝勒扎薩
克台吉等亦與共相商確酌量而行所調盛京烏喇官
兵到時尔一併統率調遣有能擒斬噶爾丹来歸者分
别陞賞尔須約束將士申嚴紀律凡經過地方毋得騷
擾百姓歸順良民加意撫恤務體朕定亂懐逺至意其
行間將領功績及重罪俱察實紀明彚奏各官有犯小
過者當即處分至於驍騎校護軍校以下無論大小罪
過俱商酌徑行處治務將厄魯特殲剿廓清安靖邉圉
斯稱委任尔等宜殫竭心力蚤奏膚功欽哉故諭康熙
二十九年七月初五日
　　諭戸部
朕撫育黎元勤思治理足民之道宜裕盖蔵從来水旱
靡常必豐年恒有積貯庶歉嵗不憂饑饉如康熙二十
七年頗稱豐稔誠使民間經營撙節早為儲偫何至二
十八年偶遇旱祲室皆懸磬總因先時無備遂致餬口
維艱比蠲除正賦特發帑金分行賑濟所在官司悉仰
體朕懐竭力從事被災之衆始獲安全倘非拯救多方
則㷀黎必流移失所今霖雨時降黍苗被野刈穫在即
可望有秋惟恐愚民不知愛惜物力狼藉耗費秖為目
前之計罔圖来嵗之需縱令年獲屢豐亦難漸臻殷阜
應行直省各督撫嚴飭地方官吏家喻户曉務俾及時
積貯度終嵗所食常有餘儲用副朕軫念民依綢繆區
畫至意尔部即遵諭行特諭康熙二十九年七月初十
日
　　諭大學士伊桑阿阿蘭泰學士朱都納西安博濟
　　　王國昌
今軍士年少者衆不諳戰陣聞日者用師士卒歩伐止
齊皆未嫺習春秋二季應加訓練可下㫖議政大臣具
議以聞康熙二十九年七月十一日
　　諭大學士阿蘭泰
驛務所繫綦要巡撫于成龍可親至京師前往綜理驛
站其標下所調士卒著委賢能官随後統率往至遵化
天津總兵官標下士卒不必調赴保定即委賢能官自
天津啓行徑往遵化著兵部差善馳馬官一員往諭之
康熙二十九年七月三十日
　　諭户部
盛京兵丁全恃南畝耕穫及月給糧餉以為資生之計
昨嵗盛京禾稼不登貧困兵丁艱於粒食曽以所有屯
糧頒發賑救頃值軍興遣一等侍衛齊蘭布往調盛京
兵丁随發諭㫖令無馬匹者給以官厰馬匹無行糧者
給以莊屯糧米而官兵因踴躍遄征倉卒之際置辦一
切軍􁔷遂支領明年二月分應給俸餉又預支五箇月
錢糧刻期進發比厄魯特噶爾丹敗遁盛京官兵雖未
經接戰而奮勇敵愾深可嘉悦今若將預支俸餉復行
抵扣則窮乏兵丁必致生計艱窘朕心殊切憫惻所預
給明年二月分應支俸餉及増給五箇月錢糧著免抵
扣仍照常支給俸餉以示朕愛養將士軫恤疾苦至意
尔部即遵諭行特諭康熙二十九年九月初四日
　　諭内閣
邊外捕賊被殺者䘏與身價被創者以受傷銀兩給之
守關口之章京守備把總等官及軍士皆勉効勞勩亦
賞賚之可諭兵部康熙二十九年九月十四日
　　諭大學士伊桑阿阿蘭泰學士朱都納西安博濟
　　　王國昌
盛京軍士皆能挽强但其地雖有筋與弦而無牛角所
以軍士難得良弓盛京既有筋弦及工匠而户部庫内
現貯牛角今年即發角二千對運至將軍公署將軍等
可監視造弓散給軍士自明年為始每年以角一千對
發往盛京將軍可也康熙二十九年十月初四日
　　諭大學士伊桑阿阿蘭泰學士朱都納西安博濟
　　　王國昌
吳爾泰自主事優陞郎中差往福建審理時朕曽以所
審情事明白訓諭吳爾泰至彼妄滋事端將衆知府盡
令解任州縣各官槩取供狀聲言夾訊巡撫恣意嚇詐
以致福建百姓驚惶罷市數日違朕諭㫖而行此等之
人不加懲治則後之獨奉差遣審理事務者㒺知儆戒
矣吳爾泰著革去郎中發往黑龍江効力尔等可傳㫖
諭彼罹兹罪戾今誰能援救而護蔽之也康熙二十九
年十月初五日
　　諭兵部
京師為輦轂重地人民商賈四方輻輳京城内外統轄
必有専責務俾稽察奸宄消弭盜賊然後商民得以安
堵今城内地方既屬歩軍統領管理城外巡捕三營又
屬兵部督捕等衙門管轄内外責任各殊不相統攝遇
有盜案反難察緝嗣後巡捕三營亦令歩軍統領管理
京城内外一體巡察責任既専則於芟除盜賊安輯商
民庶有裨益其三營事務作何歸併管理著九卿詹事
科道會同確議具奏尔部即遵諭行康熙三十年二月
初一日
　　諭都統瓦岱等
兹以厄魯特噶爾丹去嵗雖經大敗立誓陳請但伊性
生奸狡或乗我不備突来搶掠近邉歸順喀爾喀等亦
未可定故遣發大兵特命尔都統瓦岱為定北將軍前
往張家口駐劄防備凡事尔同都統喀代王永譽護軍
統領洪海副都統方格科爾代喻維邦商酌而行駐劄
張家口將兵丁馬匹飼養肥壯務須整搠器械嚴肅官
兵不得騷擾民間其一應錢糧聽有司各官應付地方
事情不得干預至於官兵俱有部頒紀律如有違犯尔
等會同商酌照依定例處分不得姑息以致紀律懈弛
若有出口應行機宜另頒諭㫖尔等其慎之故諭康熙
三十年二月初一日
　　諭都統郎談等
兹以厄魯特噶爾丹去嵗雖經大敗立誓陳請但伊性
生奸狡或乗我不備突来搶掠近邉歸順喀爾喀等亦
未可定故遣發大兵特命尔都統郎談為安北將軍前
往大同府駐劄防備凡事尔同都統公宗室華善都統
李正宗護軍統領宗室輝蘭副都統委署前鋒統領碩
鼐副都統馬齊田象坤郎化麟商酌而行駐劄大同府
將兵丁馬匹飼養肥壯務須整搠器械嚴束官兵不得
騷擾民間其一應錢糧聽有司各官應付地方事情不
得干預至於官兵俱有部頒紀律如有違犯尔等會同
商酌照依定例處分不得姑息以致紀律懈弛若有出
口應行機宜另頒諭㫖尔等其慎之故諭康熙三十年
二月初一日
　　諭大學士伊桑阿阿蘭泰兵部尚書馬奇學士邁
　　　圖西安博濟南塔海
八旗滿洲䝉古漢軍以至内府佐領其護軍校驍騎校
小撥什庫護軍及另户披甲孤子寡婦之家僕披甲者
所借債負本銀所賣餉銀糧米俱令清察實數察核時
若本無債負而假為稱貸取與本未賣餉銀糧米而假
為買賣互相造謀虛誑作証將詐偽及妄保之人即行
正法斷不姑貸也康熙三十年二月初七日
　　諭大學士伊桑阿阿蘭泰
八旗中貧乏之人令清察其債負此事情前降諭㫖甚
明若稽遲時日必滋弊端叢生令迅速察奏内府佐領
　令各該都統詳悉嚴察康熙三十年二月十二日
　　　諭大學士伊桑阿阿蘭泰學士邁圖西安博濟南
　　　　塔海傅繼祖
　八旗兵丁債負償還之後若又遇有不得已之事必需
　稱貸者向部借貸則事體煩擾應於各旗派出部院堂
　官與該都統及副都統公同酌視其所遭之事以官銀
　借貸逐月於錢糧扣除如此則兵丁斷然不致困乏每
　月餉銀糧米得以自贍而不至有稱貸之苦將永永裨
　益矣應派堂官户部列名具奏康熙三十年二月十六
　日
　
　
　
　
　
聖祖仁皇帝御製文第二集巻九
　欽定四庫全書
聖祖仁皇帝御製文二集巻十目録
　　勅諭
　　　　諭户部
　　　　諭大學士伊桑阿阿蘭泰學士邁圖西安南塔
　　　　　海傅繼祖
　　　　諭大學士伊桑阿阿蘭泰王熙梁清標張玉書
　　　　　學士邁圖博濟傅繼祖王國昌年遐齡彭孫
　　　　　遹王尹方
　　　　諭大學士伊桑阿等
　　　　諭大學士伊桑阿阿蘭泰學士邁圖西安博濟
　　　　　傅繼祖王國昌年遐齡
　　　　諭内閣
　　　　諭户部
　　　　諭户部
　　　　諭内閣
　　　諭内閣
　　　諭内閣
　　　諭内閣
　　　諭内閣
　　　諭吏部
　　　諭内閣
　　　諭户部
　　　諭禮部
　　　諭大學士伊桑阿阿蘭泰學士滿丕圖納哈思
　　　　格則徳珠王國昌理藩院尚書額爾赫圖署
　　　　侍郎事學士逹瑚
　　　諭户部
　　　諭户部
　　　諭内閣
　　　諭兵部
　欽定四庫全書
聖祖仁皇帝御製文二集巻十
　　勅諭
　　　諭户部
　八旗甲兵國家根本當使生計充裕匱乏無虞向因剿
　除三逆乆歷行間製辦軍器購送馬匹兼之户口日增
　費用益廣以致物力漸絀稱貸滋多朕每念及深為軫
　惻若不大沛恩施清完夙逋將愈至困迫難以資生今
　八旗滿洲䝉古護軍校驍騎校及另户護軍撥什庫馬
　甲倂子幼或無嗣寡婦老病傷殘告退人等家下馬甲
　所有積債尔部動支庫銀給還漢軍每佐領各給銀五
　千兩令其償還債負外餘者各該都統收貯以備公用
　其口外駐牧八旗察哈爾兵丁出征隨圍几有差使一
　同効力向竝未給錢糧亦屬可憫嗣後察哈爾護軍校
　驍騎校護軍撥什庫著月給錢糧各二兩甲兵及執事
　人竝太僕寺牧厰人役著月給錢糧各一兩俟其贍足
時停支尔部即遵諭行特諭康熙三十年二月十七日
　　諭大學士伊桑阿阿蘭泰學士邁圖西安南塔海
　　　傅繼祖
盛京官屯五十所沿邊丁壯設為屯二十五所遷移於
烏喇念此莊屯及沿邊丁壯居住年乆已成聚落今遽
令遷移如此衆多人戸生業蕩然必致苦累仍留於盛
京與遷移於烏喇皆公家之屯其為納賦則一也朕意
此莊屯應停其遷徙於烏喇兵丁每歳派三百名耕種
或一歳以烏喇之兵一歳以捕牲之人輪年耕種亦可
以積榖矣此事所關綦重著學士麻爾圖馳驛往盛京
烏喇令將軍副都統各部堂官悉喻朕意伊等之意若
何詳議囘奏康熙三十年二月十八日
　　諭大學士伊桑阿阿蘭泰王熙梁清標張玉書學
　　　士邁圖博極傅繼祖王國昌年遐齡彭孫遹王
　　　尹方
河道所關重大凡修築濬治必速竣厥工斯有裨益冬
則以沍寒凝凍春則以桃花水發夏秋則又以水澤漲
溢難於興工屢請展限是週歳無可經營之日矣毛成
舖地方最要理冝尅期完工工部不行詳察草率朦混
議展限三月殊属未審可以此嚴諭尚書席珠河務工
程若如此怠緩萬一泛漲衝決致壞河道汝能任此咎
乎尔衙門竝記之康熙三十年五月二十六日
　　諭大學士伊桑阿等
喀爾喀原係進貢之國伊等不和知其必敗曾特遣大
臣諭令和好後乃渝好與厄魯特搆戰窘迫來歸屢失
生業窮困已極朕以好生之心撫綏養育曲盡周詳因
此懇切抒誠願同四十九旗一例盖理所必然且比年
來旱澇頻仍民生猶未蘇息風俗猶未醇厚奢靡猶未
盡止朋黨猶未悉除彼此援引傾害猶未屛絶理應日
益圖新時加黽勉君臣殫心竭力尚恐不逮居然以為
至治遽受尊號斷爲不可所奏已知之康熙三十年五
月二十七日
　　諭大學士伊桑阿阿蘭泰學士邁圖西安博極傅
　　　繼祖王國昌年遐齡
黑龍江松花江接壤之地彼處附近所居根奇勒諸姓
中原有可披甲之人應酌量令其披甲駐防遣滿洲兵
八十人往彼教訓之齊七喀爾地方以索倫逹呼里之
衆酌量令其披甲駐防遣滿洲兵二百人往彼教訓之
伊等居址附近亦心樂披甲如此則旣無遠徙之苦亦
不致需用糗糧矣可以此詢問都統巴海令理藩院集
議政諸臣㑹議以聞康熙三十年六月十六日
　　諭内閣
户部差年壯司官一員令馳驛至直𨽻廵撫處詳悉詢
問畿輔所屬地方雨澤曾否霑足蝗蝻較前何如還奏
康熙三十年六月二十二日
　　諭户部
朕頃廵行邊外入喜峰口見有民間田畞為蝗蝻所傷
又聞榛子鎭及豐潤等處地方被蝗災者亦所在間有
秋成失望則糧食維艱朕心深切軫念儻及今不為區
畫儲蓄恐至來歳不免饑饉之虞著行該撫親歷直𨽻
被災各州縣通加察勘悉心籌畫應作何積貯該撫詳
議具奏其被災各地方明歳錢糧仍照例催科小民必
致苦累著俟該撫察報分數到日將康熙三十一年春
夏二季應徵錢糧緩至秋季徵收用稱朕體恤民生休
息愛養至意尔部即遵諭行特諭康熙三十年九月十
八日
　　諭户部
朕孜孜圖治軫切民依閭閻耕穫時勤諮訪其有以荒
歉上聞者或蠲或賑旋卽施行務令得所念河南一省
連歳秋成未獲豐稔非沛特恩蠲恤恐致生計艱難康
熙三十一年錢糧著通行蠲免竝漕糧亦著停徵至山
西陜西被災州縣錢糧除照分數蠲免外其康熙三十
一年春夏二季應徵錢糧俱著緩至秋季徵收用稱眷
愛黎元撫綏休養至意尔部卽遵諭行特諭康熙三十
年九月十九日
　　諭内閣
各省副將及以左都督授世職之㕘將幷先經引見者
徵取五人來京或一人至或二人至卽奏聞召見五人
畢復徵取五人如前奏聞召見特諭康熙三十年九月
二十九日
　　諭内閣
傳諭太常寺少卿沙拜向來廣東廣西鹽課雖屬地方
官管理而豪強之徒輒行占據不輸國課貿販私鹽因
循陋習隱匿侵欺以致病商病民今特遴選尔沙拜遣
往稽察兩廣鹽政職任初設彼地商人多屬京師豪貴
之家鹽課弊端朕知之甚悉非令汝將前此之弊必究
發而叅劾之也尔蒞任後矢勤矢愼將積獘盡除商民
咸利以裕國課而濟軍餉則尔之榮不必言矣尔素悉
朕意若受人請託瞻狥情面不行革除積獘則欲保首
領亦不可得也朕意兩廣一歳鹽課可充一歳軍餉汝
之休咎咸在此行勉之愼之特諭康熙三十年十月初
二日
　　諭内閣
聞畿輔榖價翔貴遣户部筆帖式一員往諭直𨽻廵撫
令其於所屬地方以蒸酒糜米穀者其加意嚴禁之康
熙三十年十月二十六日
　　諭内閣
朕以生􁷗之故冬至未詣
天壇行禮各官上表稱賀其停止之康熙三十年十月
二十八日
　　諭吏部
從來致治之道在正人心人心偏私則詐偽日生而習
俗滋敝人心公直則囂競自息而庶績允釐朕蚤夜孜
孜崇尚徳教蠲滌煩苛期與中外臣民共適於寛大和
平之治凡大小諸臣素經拔擢咸思恩禮下逮曲全始
終卽或因事放歸或罹咎罷斥仍令各安田里樂業遂
生惟尔諸臣亦冝奉職恪共絶偏私而襄國事乃近見
内外各官間有彼此傾軋伐異黨同私怨交尋牽連報
復或已所銜恨而反囑人代糾陰為主使或意所欲言
而不直指其事巧陥術中雖業已解職投閒仍復吹求
不止株累逮於子弟顚覆及於身家甚且市井奸民亦
得借端凌侮蔑紀傷化不可勝言凡若所行雖跡甚詭
秘朕總覽㡬務已三十年此等情態知之最悉儻因仍
陋習益致蔓延殊非朝廷所以體恤臣工保全愛惜之
意夫讒譖􁀬嫉之害歷代皆有而明末為甚公家之事
置若罔聞而分樹黨援飛誣排陷迄無虛日以致釀禍
旣乆上延國家朕厯觀前史於此等背公誤國之人深
切痛恨自今以往内外大小諸臣應仰體朕懷各端心
術盡蠲私忿共矢公忠豈獨國事有禆即尔諸臣亦獲
身名俱泰儻仍執迷不悟復踵前非朕將窮極根株悉
坐以交結朋黨之罪尔部可即傳示中外使咸知朕意
特諭康熙三十年十一月初九日
　　諭内閣
黑龍江軍士及船户人役以每歳耕稼穀尚不支奏請
若以此為例每歳給發而所貯之穀有限遇需用米石
時必致匱乏遣户部賢能司官一員㑹同黑龍江將軍
副都統應作何核減給與詳議奏聞康熙三十年十一
月十三日
　　諭戸部
朕前聞陜西西安鳯翔等處年歳不豋民艱粒食特命
學士布喀星馳前往察勘賑濟頃來囘奏稱西安府屬
咸寧等州縣衞鳯翔府屬􁌱縣等三縣米價騰貴百姓
流移朕心深切軫念若不大沛恩施無以徧甦疾苦這
被災各地方康熙三十一年額徵銀米著通行蠲免又
聞甘肅廵撫所屬地方秋收豐稔米價較平著該督撫
㑹同詳議作何購買轉輸速行賑濟務俾比屋得霑實
惠不致仳離失所以副朕撫恤災黎至意尔部卽遵諭
行特諭康熙三十年十一月十四日
　　諭禮部
自昔帝王敬天勤政凡遇垂象示儆必實修人事以答
天戒頃欽天監奏推算日食當在康熙三十一年正月
朔日夫日食為天象之變且又見於歳首朕兢惕靡寧
力圖修省惟大小諸臣務精白乃心各盡職業以稱朕
欽承昭格至意其元旦行禮筵宴著停止尔部卽遵諭
行特諭康熙三十年十一月二十四日
　　諭大學士伊桑阿阿蘭泰學士滿丕圖納哈思格
　　　則徳珠王國昌理藩院尚書額爾赫圖署侍郎
　　　事學士達瑚
逃遁來䧏之喀爾喀杜楞言我原在巴圖爾厄爾克濟
濃之弟博卽處博卽爲大兵所敗歩行逃脫於伊巴賴
地方遇巴圖爾厄爾克濟濃所屬奇七納台吉等博卽
得馬匹糗糧往尋其兄而去巴圖爾厄爾克濟濃所食
旣盡困窮已極其内互相刼奪現在厄卽奈地方巴圖
爾厄爾克濟濃所屬台吉奇七納等未得追隨而去在
厄爾得木卽舒呼地方厄即奈距嘉峪關有四日之程
等語西安之兵現戍寧夏著侍衛阿南達偕杜楞往至
寧夏與將軍馬喇提督孫思克及總兵官等㑹同詳議
偵探實信巴圖爾厄爾克濟濃所在果與嘉峪關相近
可以撲㓕則酌量挑選滿洲綠旗兵遣往乘巴圖爾厄
爾克濟濃之窮困而剿㓕之或可相機招撫二郎保克
西現在彼處卽可遣往尔等與議政大臣㑹議奏聞康
熙三十年十二月初二日
　　諭户部
朕撫馭區宇三十年以來早夜圖維惟以愛育蒼生俾
咸臻安阜為念比嵗各省額徵錢糧業已次第蠲豁其
歳運漕米向來未經議免朕時切軫懷所有京通各倉
米穀撙節支給數載於兹今觀厯年儲積之粟恰足供
用應將起運漕糧逐省蠲免以紓民力除河南省明歳
漕糧已頒諭免徵外湖廣江西浙江江蘇安徽山東應
輸漕米著自康熙三十一年始以次各蠲免一年至江
寧京口杭州荆州大兵駐防地方亦應預行積貯著將
康熙三十一年起運三十年漕米各截留十萬石存貯
倉厫令該地方官敬愼守視以備需用尔部卽遵諭行
特諭康熙三十年十二月初四日
　　諭户部
塞外聚穀甚屬要務故耕稼土田以廣積貯爲至切也
達爾湖之地其田以内府莊屯之人耕之可令總管内
務府於各莊屯内遣其丁壯其穀種耒耜及諸田器耕
牛皆令豫備於三旗内府官員新滿洲護軍披甲之中
熟諳農事者擇而遣之呼爾湖之地其田以八旗諸王
莊屯之丁壯耕之其穀種耒耜及諸田器耕牛咸令豫
備熟諳農事人員擇而遣之墾闢耕種之時稷與大麥
油麥春麥四種榖皆可藝植稷冝多種之春麥冝少種
之遣往耕田之人田旣耕種畢則酌留耘田之人其餘
人遣還穀旣熟則所留耘田之人可以收穫此農人所
食之米於古北口所貯米石中計口而授之西拉木倫
之地其耕田悉照原議遣盛京人役前往俟農畢秋成
之後視豐收地方其治田人員該部議叙尔等其議以
聞康熙三十年十二月初七日
　　諭内閣
達爾湖呼爾湖西拉木倫地方耕田所需之牛著停其
捐助於毎處遣户部司官一員帶庫銀照數購買以給
與之康熙三十年十二月十二日
　　諭兵部
武職官員任寄封疆關係甚重必得其人始有禆益朕
所簡閱素悉之員俱已次第拔擢今冝選材以備任用
尔部行文各將軍總督提督廵撫及無提督省分總兵
官於武職官員内副將以下千把總以上有灼見人材
勇健諳練軍務整飭營伍愛惜士卒及行間効力曾經
立功者不論本省别省見任候補限文到三日内各舉
所知保奏不必彼此會同其在内八旗漢軍官員有人
才素優嫺於約束堪任要地者亦著各都統副都統保
　奏尔部卽遵諭行特諭康熙三十年十二月十二日
　
　
　
　
　
　
　
　
　
　
　
　
　
　
聖祖仁皇帝御製文第二集巻十
　欽定四庫全書
聖祖仁皇帝御製文第二集巻十一目録
　　勅諭
　　　諭大學士伊桑阿阿蘭泰
　　　諭大學士伊桑阿阿蘭泰王熙張玉書學士王
　　　　　國昌滿丕圖納哈王尹方王掞李柟
　　　　諭修明史諸臣
　　　　諭户部
　　　　諭大學士伊桑阿阿蘭泰
　　　　諭内閣
　　　　諭大學士伊桑阿阿蘭泰王熙張玉書學士徳
　　　　　珠温保王國昌王尹方王掞李柟
　　　　諭兵部
　　　　諭大學士伊桑阿阿蘭泰學士徳珠温保王國
　　　　　昌
　　　　諭大學士伊桑阿阿蘭泰張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭㤗張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭泰張玉書尚書馬竒侍
　　　　郎凱音布學士傅繼祖温保王國昌王尹方
　　　　王掞李柟
　　　諭大學士伊桑阿阿蘭泰張玉書學士傅繼祖
　　　　温保王國昌王尹方王掞李柟
　　　諭大學士伊桑阿阿蘭泰
　　　諭大學士伊桑阿阿蘭泰學士傅繼祖逹瑚温
　　　　保王國昌戴通
　　　諭大學士伊桑阿阿蘭泰侍郎朱都納學士傅
　　　　繼祖逹瑚温保戴通王國昌
　　　諭尚書庫勒納等
　　　諭犬學士伊桑阿阿蘭泰學士傅繼祖戴通王
　　　　國昌
　　　諭大學士伊桑阿阿蘭泰學士傅繼祖席喇逹
　　　　瑚戴通
　　　諭大學士伊桑阿阿蘭泰學士席喇逹瑚戴通
　　　諭大學士伊桑阿阿蘭泰學士席喇傅繼祖逹
　　　　瑚徳珠戴通
　　　諭户部
　　　諭刑部
　　　諭吏部都察院
　　　諭大學士伊桑阿阿蘭泰學士席喇傅繼祖徳
　　　　珠戴通安布禄
　　　諭大學士伊桑阿學士席喇傅繼祖徳珠温保
　　　　戴通安布禄
　　　諭大學士伊桑阿學士席喇傅繼祖徳珠温保
　　　　戴通安布禄
　欽定四庫全書
聖祖仁皇帝御製文二集巻十一
　　勅諭
　　　諭大學士伊桑阿阿蘭泰
　去歳陜西西安等處年穀不收罔有積貯以致閭閻困
　苦至極已遣使賑濟之矣直𨽻所轄地方素有儲蓄或
　州縣稍有不登卽以所儲米穀從均贍給是以民生獲
　濟良多今年豐歉尚未可知陜西省府州縣現存米穀
　之數應行察明先時預備至各省府州縣皆令積貯米
　穀數千石則禆益黎庶者大矣可下各該督撫等令各
　府州縣積貯米穀其所積穀數當逐一膳冊詳報户部
　著九卿詹事科道等會議以聞康熙三十一年正月初
　二日
　　　諭大學士伊桑阿阿蘭泰王熙張玉書學士王國
　　　　昌滿丕圖納哈王尹方王掞李柟
　前者纂修明史諸臣所撰本紀列傳曽以數巻進呈朕
詳晰披閱幷命熊賜履校讐熊賜履寫簽呈奏於洪武
永樂本紀訾議甚多朕思洪武係開基之主功徳隆盛
宣徳乃守成賢辟雖運會不同事蹟攸殊然皆勵精顯
於一時謨烈垂諸奕世為君事業各克殫盡朕亦一代
之主也銳意圖治朝夕罔懈綜理萬幾孳孳懋勉期登
郅隆若將前代賢君搜求其間隙議論其是非朕不惟
本無此徳本無此才亦實無此意也朕自反厥躬於古
之聖君旣不能逮何敢輕議前代之令主耶若表揚洪
武宣徳著為論贊朕尚可指示詞臣撰文稱美儻深求
刻論非朕意所忍為也至開創時佐運文武諸臣各著
勲績列傳之中若撰文臣事述優於武臣則議論失平
難為信史纂修史書雖史臣職也適際朕時撰成明史
苟稍有未協咎歸於朕矣明代實録及紀載事蹟諸書
皆當蒐羅藏弆異日明史告成之後新史與舊書俾得
竝觀以備天下後世之公論焉前曽以此指面諭徐元
文尔等當知之康熙三十一年正月二十七日
　　諭修明史諸臣
朕自冲齡卽在宫中披覽經史明實録曽閱數過見其
間立言過當紀載失實者甚多纂修明史冝加詳酌如
𢎞治中太后思念崇王欲令入朝此亦情理之至常且
所封之地初不甚遠而一時大臣及科道官員交章爭
執以為不可至云人民騷擾國勢動搖時已有㫖召崇
王矣竟因人言而止夫書言以親九族九族旣睦若藩
王就封必不可召見則自古帝王所云睦族之道謂何
又正徳實録載午朝罷後於御道得匿名文簿一巻傳
㫖詰問百官皆跪於丹墀時仆而暴死者數人暍而病
者尤衆夫夏月雖天時炎熱何至人多暴卒且行間將
士每披堅執銳戮力於烈日之中未聞因暑而致死豈
朝堂之上病暍若斯之甚耶所云盡信書不如無書此
之謂矣至於宦官爲害厯代有之明如王振劉瑾魏忠
賢輩負罪尤甚崇禎時誅鋤閹黨極為善政但謂明之
亡亡於太監則朕殊不以為然明末朋黨紛爭在廷諸
臣匱封疆社稷於度外惟以門户勝負為念不待智者
知其必亡乃以國祚之顚覆盡諉罪於太監謂由中官
用事之故烏得為篤論耶朕宫中所用太監止令供灑
掃奔走之役一嚬一笑從不假借所以數十年以來太
監皆極貧乏有不能自給者爾諸臣想亦悉知朕非信
用太監之主惟朕可為此言作史之道務在秉公持平
不應膠執私見為一偏之論今特與諸臣言之冝共知
此意康熙三十一年正月二十九日
　　諭户部
朕勤求治理念切民依凡有往來人等必以年歳之豐
歉雨澤之有無一切閭閻情形備悉諮訪前聞陜西西
安鳯翔各屬饑荒已經特頒諭㫖蠲免錢糧竝發帑金
專遣大臣賑濟仍撥給别省錢糧刻期運送務使均霑
實惠人獲更生近又聞頒賑之前尚有貧民散入四方
流離失業勢不能復還鄉井儻不曲加撫綏必致轉於
溝壑深為可憫凡流民所至地方應令該省督撫董率
有司區畫賑濟令各得所其賑濟過人口數目著具冊
題報有能酌量資給俾回原籍者一倂造冊具奏至於
湖廣襄陽等處距潼關相近且道路平坦易於轉輸襄
陽等處所有積貯米穀應令該督撫運至潼關陜西督
撫接受轉運庶於散給兵餉賑濟饑民均有裨益應作
何輓運尔部作速詳議具奏特諭康熙三十一年二月
初四日
　　諭大學士伊桑阿阿蘭泰
陜西省西安鳯翔兩府所屬地方去歳遇災雖曽自京
師頒發帑金遣官賑濟然百姓仍有流移者此皆無積
貯預備之故也今靳輔已簡任河道總督矣靳輔於河
道情形熟練曉暢可截今年漕米二十萬石交與靳輔
作何酌量僱船由黃河輓運抵山西蒲州等處預為積
貯即偶遇災傷旣有所備於軍儲民生咸獲裨益矣至
由黄河逆流轉運勢屬艱險若有米船損壞之事免其
議罪則靳輔亦得殫心盡力黽勉報稱可降㫖九卿㑹
議尔等亦同靳輔議之康熙三十一年二月初四日
　　諭内閣
江北漕米速行截畱二十萬石至蒲州等處積貯預備
誠為有益但自砥柱至蒲州一帶地方可否輓運若遣
部中司官往視或勘閱草率借端推諉稱為不可若交
與地方官則退縮畏事託辭勞民或以彼地豐收無處
需米指稱不必輓運或因循遲緩以致氷凍指稱不可
輸輓如此則特命運米亦屬徒然矣凡事身任其責殫
心奉公竭蹷圖之無有不奏效者前黒龍江置戍轉運
軍儲衆皆謂地屬初闢其事為難朕惟斷自一已見諸
施行今屯兵列障運道開通絶塞遐邊丕振功效此卽
已著之實驗也可下九卿議之康熙三十一年三月初
四日
　　諭大學士伊桑阿阿蘭泰王熙張玉書學士徳珠
　　　温保王國昌王尹方王掞李柟
總河靳輔年邁而有疾河務所關至要當豫遣材幹之
人用副靳輔俾習練河務則異日可以接續綜理其下
九卿議奏康熙三十一年三月十六日
　　諭兵部
國家簡用武臣委任封疆重寄專期軍民輯睦邊境乂
安其實有宣力累年茂樹偉伐者則旌庸之典必加渥
焉甘肅提督孫思克乆厯邊地熟諳機冝當秦省用兵
之時素著勞績自任提督以來益殚謀猷實心幹濟惠
愛洽於士卒威望讋乎外彛特沛殊恩用昭寵奬著加
太子少保給一拜他喇布勒哈番以示朕展勲酬勞至
意尔部卽遵諭行特諭康熙三十一年三月十七日
　　諭大學士伊桑阿阿蘭泰學士徳珠温保王國昌
近觀科道等官竟無條奏者夫設立科道特欲其有所
建白也當言之時應不時具奏可以此意傳與科道官
知之康熙三十一年三月二十九日
　　諭大學士伊桑阿阿蘭泰張玉書學士𫝊繼祖温
　　　保王國昌王尹方王掞李柟
喀爾喀王貝勒貝子公台吉等向未入覲京師初次來
朝者仍依原賞喀爾喀之例給之若曽經入覲一次已
蒙錫予而復來者皆凖四十九旗例以頒賚焉其下理
藩院註冊著為定例遵行可耳康熙三十一年四月十
九日
　　諭大學士伊桑阿阿蘭泰張玉書學士傅繼祖温
　　　保王國昌王尹方王掞李柟
遣往察看黄河之前鋒統領碩鼐等差回奏稱察看黄
河自寧夏至潼關皆可舟運但龍王站一處水勢陡絶
湍激不可行船其間由陸路起剥十里過水陡之處卽
由船運便可直至潼關西安矣旣如此應差工部賢能
司官一員會同廵撫葉穆濟於船窩裏地方造可載一
百石之船二百隻逆流至龍王站下停泊預為備用又
聞歸化城北翁魁等山産有材木令遣八旗鐡匠木匠
歸化城派出夫役伐木踞板運至湖灘河朔津口造裝
載一百石之船二百隻此造船所需鐡與油麻等物自
該部發往船工既畢之後將大同米石出沙虎口轉運
至湖灘河朔津渡泊船之處俟彼時再議造船之暇自
大同至湖灘河朔工所其轉運之路應察看詳明預加
料理尔等會同户工二部確議以聞康熙三十一年五
月初一日
　　諭大學士伊桑阿阿蘭泰張玉書尚書馬竒侍郎
　　　凱音布學士傅繼祖温保王國昌王尹方王掞
　　　李柟
聞山西平陽府等處雨水協時牟麥豐收其直必賤可
遣賢能官員往彼購買預為積貯不惟有益於民異日
儻有需用亦得所資矣可令九卿詹事科道會議以聞
康熙三十一年五月初一日
　　諭大學士伊桑阿阿蘭㤗張玉書學士𫝊繼祖温
　　　保王國昌王尹方王掞李柟
積穀者至要之務也誠有所積貯雖遇災傷斷不致於
饑饉但小民不知儲蓄毎値豐收之年恣意糜費及逢
儉歳遂底困窮今時届麥秋可勅各該地方官勸諭百
姓比戸量力共相樂輸委積儲峙州縣官將捐助者姓
名與米數註冊秋成之後亦倣此行焉其春時乏食者
貸與之至秋照數收入以為積蓄夫每年於麥穀告登
之候勸勉捐輸則數歳之間倉廩充裕卽罹災䘲民食
自可不虞匱乏矣尔等會同九卿詹事科道議奏康熙
三十一年五月初二日
　　諭大學士伊桑阿阿蘭泰
今年陜西西安地方三春雨水愆期秋收豐歉未可預
計襄陽者附近西安形勝之地也可將截畱江寧荆州
糧各十萬石交與該督撫以官船運至襄陽先時儲蓄
其下九卿詹事科道卽行㑹議以聞康熙三十一年五
月初九日
　　諭大學士伊桑阿阿蘭泰學士傳繼祖逹瑚温保
　　　王國昌戴通
西安廵撫布哈疏稱雨水未足人民患病者頗多夫雨
水不足則秋收難望若何拯濟其疾病若何救治可下
九卿科道㑹議以聞康熙三十一年五月二十四日
　　諭大學士伊桑阿阿蘭泰侍郎朱都納學士傅繼
　　　祖逹瑚温保戴通王國昌
朕思此時正當簡閱軍旅以備調遣毎佐領撥鳥鎗䕶
軍各一人撥前鋒親軍䕶軍各十人漢軍火器營兵撥
二千人如無須調遣朕廵厯塞外時親率以往此兵各
給整理器械銀十兩使今冬竟不徵發則所給銀兩可
於軍餉之内寛緩其期零星除扣之其下㫖議政大臣
各都統將所派禁旅器械軍装皆令全具無缺以備一
有調遣立可啓行大臣官弁倂擬出焉此師不過預備
而已可將是意諭軍士知之康熙三十一年五月二十
八日
　　諭尚書庫勒納等
審事畢尔等親齎來奏知府副將在邊疆啓隙生事以
未叛指為已叛擅興師旅詭報撃敗者事關軍機卽行
加戮何必遲疑尔等會同總督審明卽於彼地正法示
衆否則遐邊遠域啓隙謊報者安所懲戒耶至於土司
尔等如再三招徠安輯彼仍抗拒不出會同總督撲剿
之可將此㫖繕寫呈覽交大學士等特諭康熙三十一
年七月初八日
　　諭大學士伊桑阿阿蘭泰學士傅繼祖戴通王國
　　　昌
將軍薩布蘇奏請逹呼里西白之五百兵令其學習鳥
鎗夫以邊兵訓練火器所言雖是但逹呼里西白之衆
遷徙甫至未獲寧居盡其族類槩令學習似為未當或
俟之數年安土樂業始令操練鳥鎗或應作何籌度另
為訓練其宻咨薩布蘇具議以覆康熙三十一年七月
十五日
　　諭大學士伊桑阿阿蘭泰學士傅繼祖席喇逹瑚
　　　戴通
聞西安所屬驛站凋敝可交該督撫整頓之彼土民生
近日情形比前如何田禾收穫豐歉如何秋麥已播種
乎抑猶未也可令詳明踏看來奏康熙三十一年九月
十四日
　　諭大學士伊桑阿阿蘭泰學士席喇逹瑚戴通
今所備禁旅之内每佐領撥䕶軍七名其前鋒軍則簡
四百名火器營兵則分其半於十月杪遣赴大同飼養
馬匹預備徵調應遣大臣令兵部奏請曽隨朕之每佐
領䕶軍一人可除出之至京師簡軍預備其事宜亦令
具議以聞康熙三十一年九月十五日
　　諭大學士伊桑阿阿蘭泰學士席喇傅繼祖逹瑚
　　　徳珠戴通
筆帖式季慶鶴力保盜賊情殊可惡其革職發往黑龍
江效力可改簽批發前者工部筆帖式愛新阿監造新
滿洲房屋曽有梁木摧折致新滿洲被壓而斃聞其為
人不孝不義至於已極八旗之衆無弗知者乃工部堂
官不行題𠫭褫革反委為司員令監工作夫筆帖式者
漸次陞擢可為司員可為大臣者也如此不孝不義之
人豈可為大臣與司員哉其嚴飭各部院有似此孝義
不修行止謬亂好生事端代寫詞状者察出革其筆帖
式儻被革者異日挾仇訐告朕決不聼理也可咸傳諭
之康熙三十一年十月初二日
　　諭户部
陜西西安等處地方連歳凶荒繼以疾疫因而閭閻失
業洊致流移朕軫恤民艱焦勞宵旰自去歳冬月以來
頒發帑金蠲免正賦輓輸積穀轉運漕糧屢次特遣大
臣察勘多方賑濟念國家所重惟在養民目今秦省雖
薄有秋收但民間匱乏已極儻非格外加恩無以使積
困書甦轉徙盡復陜西廵撫所屬府州縣衛所康熙三
十二年地丁銀米著通行免徵從前所有積欠未完錢
糧亦著通行蠲豁務俾比屋同霑實惠小民咸慶更生
用稱朕子愛元元撫育安全至意尔部卽遵諭行特諭
康熙三十一年十月初六日
　　諭刑部
朕保乂黎元崇尚寛大毎於刑獄之事輒厪矜恤之懷
秦省西安等處地方比歳薦饑閭閻困苦業已多方賑
䘏屢諭蠲租尤冝大沛仁恩特加赦宥凡陜西廵撫所
屬今年秋審情真緩決人犯内除十惡及軍機獲罪官
員犯罪不赦外其餘自諭㫖到日通省免死照例減等
發落有見在審擬未經結案者亦如之嗣後務令革心
嚮善副朕法外生全至意尔部卽遵諭行特諭康熙三
十一年十月十二日
　　諭吏部都察院
國家設立言官職司耳目一切吏治民生得失利弊皆
冝殫思畢慮據實直陳近見滿漢科道官員建白甚少
殊非朕責望言路之意嗣後應各矢公忠研求時務凡
可以裨益國家之事悉攄所見奏聞以俟採擇但不得
懷挾私情紛更定例勦襲陳言浮泛塞責其有眞知灼
見應糾劾者卽行叅奏亦不得暗受囑託代人報復苛
責細事希圖傾陷尔部卽傳諭遵行特諭康熙三十一
年十月二十三日
　　諭大學士伊桑阿阿蘭泰學士席喇傅繼祖徳珠
　　　戴通安布禄
將軍薩布蘇佟寳等奏請驛站缺丁依數頂補無妻室
者給以婦人驛逓再為増匱壮丁馬畜錢糧俱行添設
則驛站可不致困敝朕思驛站困敝者皆該將軍等不
省徭役不簡事件絶非要務槩令馳驛勒索之所致也
雖添置驛丁増給錢糧事若不務簡省䆒復何益且所
需婦人為數多矣取給一時將焉可得伊等在彼其可
得縁由或有成算耶可勅該將軍薩布蘇佟寳等如何
減省徭役不致凋敝驛逓所缺男婦從何充補㑹同盛
京將軍確議報部康熙三十一年十二月二十一日
　　諭大學士伊桑阿學士席喇傅繼祖徳珠温保戴
　　　通安布禄
大同右衞屯駐大兵有事則大同總兵官必協同征行
其鎮標兵及沙虎口協標兵皆當改為騎卒可下兵部
議奏康熙三十一年十二月二十八日
　　諭大學士伊桑阿學士席喇傅繼祖徳珠温保戴
　　　通安布禄
聞西安米價尚復翔貴流民還籍者少朕為陜西地方
民生時存諸懷必如何措施然後於民有濟蓋孳孳不
置也先是聞自湖廣之㐮陽抵陜西商州水路可逹已
遣郎中蘇赫納閱視今問之内大臣索額圖乃亦乘船
自商州行至襄陽夫西安米價如尚翔貴則流民不能
復歸本籍自商州至襄陽旣有水路可將現運至㐮陽
之米二十萬石卽自襄陽水路轉輸至商州更自商州
轉輸至西安俾相販糶則陜民之饑者流者均得蘇息
矣可特遣京師賢能大臣一員會同總督丁思孔總兵
官王化行等率道員劉暟將轉運米石及招還流民之
事委之專理其自襄陽運至西安之米以湖廣價直止
加算所運脚費與之貿易則米價必賤於民生大有禆
　益而流移之衆亦獲速還故土所得米直齎至湖廣復
　買米糧亦依此法轉輸平糶當俟陜西流民悉還本籍
　米價旣賤之後方行停止尔等㑹同速議以聞康熙三
　十一年十二月二十八日
　
　
　
　
　
　
　
　
　
　
　
聖祖仁皇帝御製文二集巻十一
　欽定四庫全書
聖祖仁皇帝御製文第二集巻十二目録
　　勅諭
　　　　諭大學士伊桑阿阿蘭泰學士席喇傅繼祖温
　　　　　保戴通安布禄
　　　　諭内閣
　　　　諭内閣
　　　　諭内閣
　　　　諭内閣
　　　　諭内閣
　　　　諭大學士伊桑阿阿蘭泰尚書馬竒顧八代索
　　　　　諾和圖納薩木哈班第都御史沙海侍郎温
　　　　　逹滿丕學士席喇傅繼祖安布禄
　　　　諭内閣
　　　　諭大學士伊桑阿阿蘭泰王熙張玉書李天馥
　　　　　學士席喇傅繼祖温保戴通安布禄王尹方
　　　　李柟李應廌
　　　諭領侍衞内大臣郎談等
　　　諭内閣
　　　諭内閣
　　　諭内閣
　　　諭領侍衞内大臣伯費揚古
　　　諭内閣
　　　諭内閣
　　　諭户部
　　　諭内閣
　　　諭内閣
　　　諭内閣
　　　諭户部
　　　諭户部
　　　諭大學士伊桑阿阿蘭泰學士傅繼祖温保徳
　　　　珠戴通沈圖常書
　　　諭兵部
　欽定四庫全書
聖祖仁皇帝御製文二集巻十二
　　勅諭
　　　諭大學士伊桑阿阿蘭泰學士席喇傅繼祖温保
　　　　戴通安布禄
　聞厄魯特噶爾丹無所得食困迫已極仰食於其所屬
　番人而有來哈宻之信哈宻於我邊塞相去最近可發
　寧夏駐防滿兵令往甘肅提督孫思克處為之預備孫
　思克所轄官兵亦當令其整頓豫備此外本省附近地
　方官兵有冝調發預備者令孫思克一面調發一面奏
　聞又貝子察汗巴爾之弟班第自瑚瑚腦兒來時由西
　喇塔喇於邊内行來遇伊拉固克三胡圖克圖亦由邊
　内行往如此潛行來往邊塞官員何以不復稽察耶此
　亦當檄孫思克邊塞官員令其嚴加戒飭汝等㑹同兵
　部宻議以聞康熙三十二年正月初二日
　　　諭内閣
日者盛京招民有議叙之例今西安等處流民尚有未
歸本業者兹西安等處流民招復㡬户復歸本業助給
牛種等物令之耕種收穫一季者其冝議叙吏户二部
察例以聞康熙三十二年二月初一日
　　諭内閣
西安米價尚爾翔貴户部可招募身家殷實各省富商
給以正項錢糧竝照驗文據聽其於各省地方購買糧
米運至西安發糶所得利息聽商人自取之如此往來
運販待西安米價得平之時但收所給原銀大有裨益
也其具議以聞康熙三十二年二月初一日
　　諭内閣
騎射乃我國家振興要務朕深悉其由於三旗内府佐
領中幼稚特命官教之皆各嫺習騎射由是以觀騎射
之優劣繫於教與不教耳凡兹稚子不自幼時教習則
騎射之事漸至衰替今於八旗官學生及佐領中閒散
稚子亦當專官教習之汝等㑹同八旗都統議以聞康
熙三十二年二月初五日
　　諭内閣
廣東省鹽丁鹽課自康熙二十二年於原額外加銀一
萬四千二百四十六兩此所加銀今歳可免其半康熙
三十二年二月初八日
　　諭内閣
宗族之始皆一祖所生當極致親睦共相愛䘏扶持以
為生也今見諸王以下互相讒害樂禍幸災略無親睦
之誼凡若此者朕知而不言誰復言者吾宗室中如此
於我人民得無愧乎以親九族九族既睦書有之矣且
或者同為宗室以他祖父之名名其子若孫者有之今
吾宗室之中不定為親睦以相愛䘏扶持之道長此安
窮無所底止朕意此後入八分公以上諸吉凶事㑹集
之禮依向所定者行之如未入八分公以下至於閑散
宗室其吉凶之事亦冝定㑹集儀式此皆令八旗㑹集
則不勝其繁矣其令本翼會集焉喪事則一旗之中為
之服别旗惟去其纓又閑散宗室中有極貧者一有吉
凶之事則稱貸而為之致有窘迫者凡若此類諸王以
下閑散宗室以上各以其意出助銀一兩或數星出者
旣不以為難而得之者良有所益庶不至苦於債負矣
其㑹集自其身之品級以下者而㑹集之閑散宗室無
品級者則視其父之品級㑹集凡會集不至者有司者
察叅如此則皆相識而親不惟是也有為不善者遇之
亦可教以正若貧宗室亦不困於為生此欲我宗室和
協優游以安處之意也又宗室中今名有犯者宗人府
悉察改焉自兹以徃歳所送名亦卽詳察其有犯者駁
之令改焉朕此㫖汝等同滿洲尚書侍郎宣示諸王及
閑散宗室令其會同定議以聞康熙三十二年二月初
十日
　　諭大學士伊桑阿阿蘭泰尚書馬竒顧八代索諾
　　　和圖納薩穆哈班第都御史沙海侍郎温逹滿
　　　丕學士席喇傅繼祖安布祿
聞噶爾丹艱於食窮困已極來就食於哈宻哈宻近在
塞下若不豫為設備乘隙事生其時不及防矣今雖於
甘肅令滿洲綠旗兵預備而兵力尚單可自京師每佐
領出兵二人由邊外往寧夏就提督孫思克處預備陜
西總督標下火器營兵出二千人馬兵出千人亦遣往
孫思克處令其預備汝等可同議政大臣領侍衞内大
臣索額圖郎談副都統阿南逹議以聞康熙三十二年
二月十四日
　　諭内閣
往年山東旱遣故尚書蘇赫禱於泰山今歳陜西郡縣
雨澤雖布而往者數罹旱災矣夫華山關中名山也宜
遣大臣祀之卿等同禮部諸臣議以聞康熙三十二年
二月十五日
　　諭大學士伊桑阿阿蘭泰王熙張玉書李天馥學
　　　士席喇傳繼祖温保戴通安布禄王尹方李柟
　　　李應廌
衞旣齊本降級調用一州判耳以其素有虚名特復其
原官以檢討又超擢為布政使未㡬内陞府尹累加遷
擢至副都御史遂又授為貴州廵撫受國家恩可謂至
矣為府尹時其條奏疏中自詡比之召伯君陳假若其
所行者一二符其所言猶有可恕者乃初至貴州遂私
動兵革妄生邊事殺無罪苗民詐報軍功種種欺謊凡
此惡行雖常人所不為而彼以古人自况反不知忌憚
而為之蓋於彼所言者略不相顧而大負國家之恩矣
彼平昔但務虛名妄稱道學委之以事毫無實濟若此
欺罔世人沽取虚名之輩不得不重加懲創為欺世盗
名者之戒汝等同九卿於午門外召旣齊問之康熙三
十二年二月二十七日
　　諭領侍衞内大臣郎談等
近聞厄魯特噶爾丹得食甚艱有來哈宻地方覓食之
信哈宻逼近甘肅邊界若不預為之防恐彼乘隙生事
一時不及設備致失機宜故遣發禁旅特命尔領侍衞
内大臣郎談為昭武將軍前徃尔統領大軍赴孫思克
處駐劄防備一切事務尔同西安將軍博濟振武將軍
提督孫思克商酌而行簡閱兵馬餵養肥壯整搠器械
務嚴束官兵不得騷擾百姓其一應錢糧聽有司各官
應付地方事情不得干預至於官兵俱有部頒紀律如
有違犯尔等會同商酌照依定例處分不得姑息以致
紀律懈弛尔等須會商不時遣人遠探消息儻噶爾丹
有犯邊情形尔等有出口應行機宜一面奏聞一面施
行毋失事機尔等其愼之故諭康熙三十二年三月二
十一日
　　諭内閣
山陵掌印郎中古塞邁圖桑額員外郎阿布喇彼皆効
力於
山陵年且久矣竟不得遷良可憫也可兼太常寺卿銜
視其兼銜給之俸汝等議以聞康熙三十二年三月二
十六日
　　諭内閣
見各省觧送物料其中亦有無用者亦有此間購買價
輕而可得者其下户部詳議其當解不當解者具以聞
將以紓吾民焉康熙三十二年三月二十六日
　　諭内閣
聞自黄河逆流而上船運粟至朱仙鎭自朱仙鎭陸輓
數里逹於黃河以小船載運可抵潼關若此輓運可歟
否歟又不渉黃流而他河有可輸運者歟抑果無歟其
勅于成龍令擇才敏者往審視之悉以逹内閣卿等以
聞康熙三十二年四月初六日
　　諭領侍衞内大臣伯費揚古
兹以歸化城乃邊外各部落扎薩克總要之地凡西北
蒙古地方有事皆可預為防禦現在雖有土墨忒兩旗
官員兵丁但隊伍紀律素不嚴整今又増蒙古兵甚多
不可不特設將軍管理總率兩旗都統副都統訓練新
舊官兵整理器械法制初定關係甚重兹命尔領侍衞
内大臣伯費揚古前往管理安北將軍事務俟一年更
換尔駐劄歸化城統轄兩旗官兵及新増兵丁務須申
明紀律謹練士卒整飭隊伍修備器械革除積獘勸課
耕種廣儲糧糗不時偵探各處消息一切事宜與兩旗
都統副都統計議而行凡有軍機事務卽時奏請候㫖
施行尔受兹委任須殫心竭力宣布徳威操練官兵一
如禁旅斯克稱委任尔其愼之故諭康熙三十二年六
月十五日
　　諭内閣
聞陜西雨水最多山東雨水亦多此兩省雨多則黄河
之水必大惟此之故朕時縈於懷殷殷慮之可遣户部
員外郎伊巴里再擇司官一人往見于成龍詳問水勢
及堤岸情形來奏康熙三十二年六月二十一日
　　諭内閣
朕於各省往來者及請安而至者必問其地方情形雨
澤應時與否頃自江南浙江來者問之云江浙間今年
甚旱戸部其擇司官二員一遣往江南一遣往浙江詳
詢江南總督浙江廵撫雨水情形來奏康熙三十二年
六月二十八日
　　諭户部
朕撫御寰宇早夜孜孜惟以實惠及民俾登康阜為念
廣西四川貴州雲南四省俱屬邊地土壤磽瘠民生艱
苦與腹内舟車輻輳得以廣資生計者不同朕時切軫
懷厯歳以來屢施恩䘏廣西省康熙十六年通省錢糧
十七年十八年民欠錢糧貴州省二十二年秋冬及二
十三年春夏地丁錢糧又貴州四川二省二十五年未
完及二十六年應徵錢糧雲南省二十七年以前屯地
積欠錢糧俱經次第蠲豁兹念育民之道無如寛賦矧
邊省地方非再沛優恤之恩則閭閻無由充裕所有康
熙三十三年四省應徵地丁銀米著通行蠲免仍行文
該督撫徧加曉諭令人霑實澤以稱朕加惠遠省民生
至意如有不肖有司借端朦混私自徵收者該督撫指
名奏劾從重治罪尔部即遵諭行特諭康熙三十二年
八月初三日
　　諭内閣
江浙二省今年夏旱雖不成災秋收量必有限若漕糧
照常徵收起運恐民食將至匱乏朕為此常切軫念除
浙江漕糧已經改於今年蠲免外其江南漕糧今年或
三分免一或免一半俟至該省應蠲年分將今年所免
米石照數補徵起運於漕糧旣無缺少官民大有禆益
著滿漢大學士等會同户部堂官倉塲侍郎等作速確
議具奏康熙三十二年九月十六日
　　諭内閣
前尚書科爾坤諳練事務在户部時著有勤勞被叅之
事殊不明晰以其年邁不復任用可復其尚書銜又米
漢雯被叅之事亦不明晰供奉内庭勤勞有年可復其
原官特諭康熙三十二年十月初十日
　　諭内閣
聞山東今年田收之後九月中蝗螟叢生必已遺種於
田矣而今歳雨水連綿來春少旱蝗則復生未可知也
先事豫圖可不為之計歟乘時竭力盡耕其田庶幾蝗
種瘞於土而糜爛不復更生矣若遺種即有未盡來歳
復萌地方官即各於疆理區畫逐捕不使滋蔓其亦大
有益也命户部速牒直𨽻山東河南山西陜西巡撫等
示所領郡縣咸令悉知田則必於今歳來春皆勉力耕
耨蝗螟之災務令消滅若郡縣有不能盡耕耨其田者
蝗或更生則必力為捕滅毋使蝗災為吾民患康熙三
十二年十月初十日
　　諭户部
陜西西安鳯翔二府地方連被災傷朕多方賑救轉粟
蠲租又招集流移散給牛種然後四方仳離之民漸次
復還鄉井今歳雖雨澤霑足百穀阜成而人民甫脱饑
寒未饒生計若明歳應徵錢糧卽令輸納誠恐閭閻儲
蓄終難充裕西鳯二府屬被災州縣衞所康熙三十三
年糧米照舊徵收外其地丁銀兩著通與蠲免尔部卽
行文該督撫嚴勅各屬徧加曉諭務俾均霑實惠以稱
朕愛養休息至意如有不肖有司濛混私征者該督撫
指名劾奏從重治罪康熙三十二年十月十二日
　　諭户部
朕念切民生時厪宵旰或在宫禁之中或經廵省之地
務以編氓疾苦備悉諮詢其從各省來京陛見官員及
徃來奉使人等亦無不以該省雨澤曽否應時田畆有
無收穫竝閭閻資生情形一一體訪比年以來因國家
經費尚充遂將各省地丁額賦及舊欠錢糧節次蠲免
卽從前未經停征之漕糧亦逐年免徵總欲使海隅蒼
生培固元氣庻臻於家給人足之風今歳畿輔地方雖
禾稼未獲稔收初意小民糊口之需猶足資給未必生
計遂致艱難頃者展謁
山陵沿途察訪民隐見今歳雨水過溢田畆被渰没者
甚多穀耗不登米價翔貴又聞順天河間保定永平四
府所屬皆然目前米價旣貴將来春夏之際時値益昻
小民必艱粒食此朕目所親覩若來歳錢糧仍然徵收
朕心實有未忍順天河間保定永平四府康熙三十三
年應徵地丁銀米著通行蠲免所有厯年舊欠悉與豁
除行文該撫曉諭各屬務令人霑實惠以副朕子育黎
元至意尔部卽遵諭行特諭康熙三十二年十一月二
十五日
　　諭大學士伊桑阿阿蘭泰學士傅繼祖温保徳珠
　　　戴通沈圖常書
行間被創及殘廢者雖已給身價之半而不食錢糧則
貧者無以為生此人皆奮力兵陣至於殘廢良可憫惻
兹後若此殘廢中尚可支持者充南苑門甲倉庫諸地
老人缺給以錢糧前為䕶軍校驍騎校而有可支持者
諸舘之首領及其副缺用之康熙三十二年十二月十
四日
　　諭兵部
本朝滿州官兵從來精銳驍勇遇㓂必克所向無敵前
厄魯特噶爾丹之役官兵不能悉體朕意卽行剿滅致
失機㑹罔奏膚功朕每念及時恚於懷故比年以來簡
閱官兵歳凡兩舉朕躬臨指示訓誨頃閱武時見諸士
卒行列整齊隊伍明晰進退嫺熟嚴肅無譁所有軍令
無不遵守該管官員號令約束旣嚴且善此皆官兵協
志同心各加奮勵所致朕心深為嘉悅八旗前鋒䕶軍
撥什庫驍騎兵等各賞給一月錢糧閒散官員照䕶軍
給一月錢糧火器驍騎兵亦照䕶軍賞給有管轄職掌
官員悉賞給内庫縀疋其賞賜縀疋户部㑹同總管内
務府衙門議奏這次閱武時官員内有降級罸俸者俱
准開復以示朕體恤將士申明賞罸之至意至八旗歩
軍官兵有察緝盗賊廵理道路等役甚多極為勞苦歩
軍亦各賞給一月錢糧管歩軍官員亦各賞給縀疋奬
勤恤勞用稱朕意尔部卽遵諭行特諭康熙三十二年
十二月二十日
　
　
　
　
　
　
　
　
　
　
　
　
　
　
　
聖祖仁皇帝御製文第二集巻十二
　欽定四庫全書
聖祖仁皇帝御製文第二集巻十三目録
　　勅諭
　　　　諭内閣
　　　　諭内閣
　　　　諭大學士伊桑阿阿蘭泰
　　　　諭内閣
　　　　諭户部
　　　　諭大學士伊桑阿阿蘭泰
　　　　諭内閣
　　　　諭内閣
　　　　諭内閣
　　　　諭内閣
　　　　諭領侍衞内大臣索額圖大學士伊桑阿阿蘭
　　　　　泰尚書馬竒索諾和
　　　　諭户部
　　　諭内閣
　　　諭户部
　　　諭大學士伊桑阿學士温保戴通沈圖宋柱陶
　　　　岱侍郎席喇
　　　諭内閣
　　　諭内閣
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭内閣
　　　諭内閣
　　　諭内閣
　　　諭大學士伊桑阿阿蘭泰王熙張玉書學士温
　　　　保戴通沈圖宋柱李柟顧藻陸葇徐嘉炎
　欽定四庫全書
聖祖仁皇帝御製文第二集巻十三
　　勅諭
　　　諭内閣
　黒龍江墨爾根波爾得之地官員兵丁與索倫逹虎里
　之人助其耕種亦有年矣若仍前相助力作其官員兵
　丁及索倫逹虎里之人皆致勞苦此數年來所種之穀
　儻足以備用則集衆力以耕作可以停止著將軍薩布
　蘇詳議具奏遣兵部筆帖式一人往康熙三十三年正
　月三十日
　　　諭内閣
　據户部所察霸州等十州縣存貯米五萬七千五百餘
　石穀八百石天津衞存貯米一萬石穀四萬四千一百
　餘石此米穀現在倉與否足以賑給與否若足用則以
　餘米平價糶與百姓可行與否山東漕糧截留數萬石
　平價糶賣則穀價不騰於民大有禆益今輓至何州縣
平價以糶應截留米若干萬石卽遣户部司官一員至
巡撫郭世隆處令其逐一迅速詳議付彼齎奏康熙三
十三年二月初一日
　　諭大學士伊桑阿阿蘭泰
直𨽻所屬被災之霸州永清等州縣其發粟賑濟及以
倉米平價糶賣彼地小民得沾實惠與否可遣官察視
之尔等與九卿詹事科道㑹議以聞康熙三十三年三
月初八日
　　諭内閣
進士選取庶吉士教習讀書所以造育人材備他日之
用司敎習者理冝嚴加督課使之勤勉嚮學此番考試
庶吉士觀其所學甚劣較曩時庶吉士迴然不及此皆
傅繼祖等教習怠弛不專心致志之所致也傅繼祖等
下吏部嚴察具奏康熙三十三年三月十六日
　　諭户部
山西平陽府澤州沁州所屬地方前因蝗旱災傷民生
困苦已經蠲免額賦竝加賑濟而被荒失業之衆猶未
盡覩幹寧其康熙三十年三十一年未完地丁錢糧及
借賑銀米若仍令帶征刻期完納誠恐閭閻力絀益致
艱難著將所逋欠錢糧五十八萬一千六百餘兩米豆
二萬八千五百八十餘石通行蠲豁用紓民力尔部行
文該撫嚴飭該府州縣官悉心奉行務俾人霑實惠儻
有已完在官揑稱民欠及已奉蠲免仍復重徵官吏作
奸侵漁中飽一有發覺定以軍法從事遇赦不宥尔部
卽遵諭行特諭康熙三十三年三月二十三日
　　諭大學士伊桑阿阿蘭泰
今値春暮草生之時噶爾丹與策旺阿拉布灘互相攻
戰以至近吾邊境未可知也簡選西安滿洲兵一千五
百人將軍博濟親帥之此勅書到時速往將軍孫思克
處預備若有邊警與孫思克商酌以行將軍郎談等所
帥之兵仍駐寧夏孫思克等若有所征行待其傳檄卽
時趨赴共相商酌以行康熙三十三年三月二十八日
　　諭内閣
朕處深宫之中日以閭閻生計為念毎廵歷郊甸必循
視農桑周諮耕耨田間事宜知之最悉誠能豫籌穡事
廣備災祲庶幾大有禆益昨歳因雨水過溢卽慮入春
㣲旱則蝗蟲遺種必致為害隨命傳諭直𨽻山東河南
等省地方官令曉示百姓卽將田畆亟行耕耨使覆土
盡壓蝗種以除後患今時已入夏恐蝗有遺種在地日
漸蕃生已播之穀難免損蝕或有草野愚民云蝗蟲不
可傷害宜聽其自去者此等無知之言切宜禁絶捕蝗
弭災全在人事應差户部司官一員前往直𨽻山東巡
撫令申飭各州縣官親履隴畝如某處有蝗卽率小民
設法耨土覆壓勿致成災其河南山西陜西等省亦行
文該撫一體曉諭欽依尔等將此事交與户部遵行康
熙三十三年四月十三日
　　諭内閣
盛京輓運原有船百艘乃實有用之具也存留預備凡
遇緩急為益良多盛京工部無故奏而廢棄之今年從
山東天津所運之米因乏轉運之船遂致遲悞盛京工
部堂司官著該部嚴訊議罪具奏康熙三十三年閏五
月初三日
　　諭内閣
保䕶中河堤岸之子堤總河于成龍前奏稱最為緊要
請急行修築今又奏言水勢盛長難以興工俟水涸之
時始行修治朕思河務所係甚重必待水涸始修儻夏
秋水澤泛漲保無有沖決隄岸之事乎可速勅于成龍
再加詳悉酌定具奏康熙三十三年閏五月初十日
　　諭内閣
問往湖灘河朔送船官員言今年黄河之水較每年甚
大上流之地水勢旣盛至江南地方則黄河隄岸可危
皆未可知也遣員外郎綽竒靳治豫馳驛往于成龍處
今年水勢何如有無沖決詳悉詢問還奏康熙三十三
年六月二十日
　　諭領侍衞内大臣索額圖大學士伊桑阿阿蘭泰
　　　尚書馬竒索諾和
尚書班第奏稱和托郭特之根敦代青遣二十人往偵
探噶爾丹信息行十日遇厄魯特二人殺其一擒其一
回詣根敦代青所五日而至根敦代青以所擒厄魯特
之人皇上或有所詢問故奏聞遣來班第等遇之詢問
具奏問所擒厄魯特色楞供云噶爾丹於去年春冬間
二次遣人窺根敦代青所居處今年正月來於科革朔
東杭㡬爾查克地方居住等語根敦代青聞噶爾丹移
營近彼前進遂亦向内移營於土喇之西卜頽哈灘巴
圖魯處觀噶爾丹之前進情形當是圖根敦代青而來
不遇則隨其蹤跡而求之來至土喇一帶地方搶掠邊
境之喀爾喀亦未可定今時會旣佳馬復肥壯可調寧
夏歸化城及右衞之兵循黒魯倫河於土喇等處往尋
西卜頺哈灘巴圖魯探彼情形消息若果噶爾丹來近
土喇擾害喀爾喀我軍有可乘之機將軍等相度而行
儻我師未至之先彼已過而前進則從後襲之趙良棟
諳習軍務郎談前往時可與之偕行令趙良棟率寧夏
火器營兵二百人寧夏兵卽携寧夏之米歸化城與右
衞之兵卽攜湖灘河朔之米此時機㑹甚便斷不可失
尔等與領侍衞大臣議政大臣㑹議奏聞擒來之厄魯
特亦詳問之康熙三十三年七月初七日
　　諭戸部
盛京等處去歳禾稼不登粒食艱窘聞今年收穫亦未
豐稔米穀仍貴儻價値日漸翔涌則兵民生計恐致匱
乏盛京等處地方關係𦂳要朕心時切軫念宜豫加籌
畫作何恩給俾各資生著遣部院堂上官一員前往自
甲兵以及匠役當差人等有力不能餬口者將人户數
目察明造冊具奏尔部卽遵諭行特諭康熙三十三年
七月十六日
　　諭内閣
今歳雨水通州以南新築之堤完固無恙惟東北舊堤
沖決數處此皆有關於民田迅速堅固修築為切要也
侍郎常書向曽遣閱視今仍令常書往詳看奏聞侍衞
亦令一二人偕往康熙三十三年九月十三日
　　諭户部
朕惟黎元率育全恃農桑每遇歳時豐穰比屋皆能自
贍儻一經旱潦粒食無資卽有俯仰不給之虞非相時
緩急而先事圖維則補助之恩難以徧沛頃巡歷邊外
道經宻雲等䖏地方見田畆歉收米穀價貴閭閻匱乏
衣食不充目前旣已艱難來歳何所倚頼冝豫為籌畫
用俾資生著遣部院堂上官二員㑹同直𨽻巡撫親詣
年歳不登之各州縣詳察明白應作何區處賙濟確議
具奏其八旗披甲當差及孤寡無依年老有疾中傷退
閒人等有實係貧寠窘於謀生者著各該都統詳察姓
名報部應作何恩恤尔部議奏著卽遵諭行特諭康熙
三十三年九月十九日
　　諭大學士伊桑阿學士温保戴通沈圖宋柱陶岱
　　　侍郎席喇
朕觀四十九旗札克薩所設哨兵甚屬疎虞頃者厄魯
特來使數百人至而哨兵全未知之是但有蒙古廵哨
之名而無其實矣斥堠所關至重今天下承平無事八
旗大臣無可勉効馳驅惟噶爾丹苟延旦夕之命或各
旗大臣或部院大臣酌量遣往每旗派䕶軍十人人各
給官馬二匹兩人共給駱駝一隻由歸化城攜米偕四
十九旗設立哨兵大臣等來往廵察凡有動静可以速
逹無悞良有禆益且大臣等得以諳悉邊塞情形不亦
善乎此安設廵哨之大臣及䕶軍以㡬月一次更代尔
等及八旗都統副都統滿九卿官員會同議奏康熙三
十三年九月二十日
　　諭内閣
朕聞奉㫖遣往各省大臣官員沿途文官朝服以迎之
武官介胄以迎之此皆未當於理應行禁止尔等與九
卿會議具奏康熙三十三年十月初六日
　　諭内閣
天下武舉會試者或其人材可用騎射亦優而以不合
式之故遺而不録者有之朕意殊為憫惜令兵部宣示
有願効力與再試者具呈候該部請㫖再行考試遴選
隨火器營令其服習戎事於㑹試時照常考校旣晰知
其人亦便於㧞取有超卓者卽與録用如此則人材不
致遺棄於考試良有禆益矣尔等㑹同九卿詳議奏聞
康熙三十三年十月初六日
　　諭大學士伊桑阿阿蘭泰
去歳發通州倉米每月以萬石平價糶賣大有濟於百
姓今歳通州附近之地穀米稔收仍照去年每月以萬
石令倉塲侍郎親自閱視平價糶賣康熙三十三年十
一月初九日
　　諭大學士伊桑阿阿蘭泰
宻雲順義附近地方今年米穀未收出常平倉所貯米
穀平價照常糶賣外朕所命轉運積貯之米每月發千
石平價糶之此事遣户部賢能殷實司官各一員監視
糶賣康熙三十三年十一月初九日
　　諭内閣
去歳於直𨽻山東河南山西陜西江南諸省下詔捕蝗
諸郡國盡皆捕滅蝗不為災農田大獲惟鳯陽一郡未
能盡捕去歳雨水連緜今歳春時若或稍旱蝗所遺種
至復發生遂成災沴以困吾民未可知也凡事必豫防
而備之斯克有濟其下户部速勅直𨽻山東河南山西
陜西江南諸廵撫凖前制亟宜耕耨田畆令土瘞蝗種
毋致成患若或田畆有不能盡耕者蝗始發生卽力為
撲滅毋使滋蔓為災康熙三十四年正月二十六日
　　諭内閣
通州道路曽禁行車令於兩傍行今兩傍圮壞來徃維
艱可弛其禁令於道中行車又京師大街之中亦令車
行毋禁康熙三十四年二月二十四日
　　諭内閣
　朕昨幸五龍亭因徃視火延燒處守巡官員兵丁盡皆
　曠誤凡諸守視之地以有關繫始設官員兵丁若此怠
　忽將來流弊其何底止可勅八旗滿洲蒙古漢軍都統
　副都統等此後各於本旗官員兵丁守視處身往不時
　廵察有曠誤者當叅奏則叅奏當笞責者則笞責之歩
　軍統領等巡察該管官員歩兵之便其馬兵守視處竝
　令廵察至於米倉所繫重要尤冝敬慎儻有踈虞守視
　官員兵丁必戮無赦其下八旗都統副都統等遵行毋
　怠康熙三十四年二月二十四日
　　　諭大學士伊桑阿阿蘭泰王熙張玉書學士温保
　　　　戴通沈圖宋柱李柟顧藻陸葇徐嘉炎
　翰林官專委以文章之事撰擬文字外更無他務自是
　以後凡碑文祭文其撰擬之姓名倂奉有俞允之㫖及
　申飭之㫖者皆書於冊三奉俞允之㫖三奉申飭之㫖
　者具以聞康熙三十四年三月初二日
聖祖仁皇帝御製文第二集巻十三
　欽定四庫全書
聖祖仁皇帝御製文第二集巻十四目録
　　勅諭
　　　　諭户部
　　　　諭大學士伊桑阿阿蘭泰
　　　　諭大學士伊桑阿阿蘭泰
　　　　諭大學士伊桑阿阿蘭泰
　　　　諭大學士伊桑阿侍郎朱都納學士宋柱户部
　　　　　郎中鄂竒
　　　　諭大學士伊桑阿阿蘭泰
　　　　諭大學士伊桑阿阿蘭泰
　　　　諭内閣
　　　　諭大學士伊桑阿阿蘭泰張玉書學士戴通勒
　　　　　徳額赫里齊穡顧藻徐嘉炎陸葇
　　　　諭大學士伊桑阿阿蘭泰張玉書學士戴通勒
　　　　　徳額赫里齊穡顧藻徐嘉炎陸葇
　　　諭大學士伊桑阿阿蘭泰張玉書學士戴通勒
　　　　徳額赫里齊穡顧藻徐嘉炎陸葇
　　　諭大學士伊桑阿阿蘭泰張玉書學士戴通阿
　　　　爾粺顧藻徐嘉炎張榕端
　　　諭内閣
　　　諭吏兵二部
　　　諭大學士伊桑阿阿蘭泰
　　　諭大學士伊桑阿阿蘭泰學士戴通宋柱陶岱
　　　　齊穡博濟
　　　諭大學士伊桑阿阿蘭泰王熙張玉書學士戴
　　　　通宋柱陶岱齊穡博濟韓菼顧藻徐嘉炎張
　　　　榕端
　　　諭大學士伊桑阿阿蘭泰學士戴通宋柱陶岱
　　　　齊穡博濟
　　　諭户部
　　　諭大學士阿蘭泰
　　　諭户部
　　　諭大學士伊桑阿阿蘭泰王熙張玊書學士戴
　　　　通齊穡博濟傅繼祖韓菼顧藻徐嘉炎張榕
　　　　端
　　　諭議政大臣
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰
　　　諭大學士伊桑阿阿蘭泰侍讀學士伊道
　　　諭大學士伊桑阿阿蘭泰
　　　諭大學士伊桑阿阿蘭泰尚書庫勒納佛倫薩
　　　　穆哈
　　　諭内閣
　　　諭大學士伊桑阿阿蘭泰
　　　諭内閣
　欽定四庫全書
聖祖仁皇帝御製文第二集巻十四
　　勅諭
　　　諭户部
　頃縁山西巡撫噶爾圖同太原總兵周復興奏報平陽
　府地震房屋倒塌人民損傷隨經特遣司官星馳前往
　察勘情形比復傳問往來經過及本籍人員具述屋宇
　盡皆傾毁人口多被傷斃受災甚重朕心深切軫恤應
　作何恩䘏著速詳議具奏尔部卽遵諭行特諭康熙三
　十四年四月二十五日
　　　諭大學士伊桑阿阿蘭泰
　尔等傳諭八旗滿洲蒙古都統官員子弟及諸有房舎
　者與家僕披甲者勿察若實無房舍之前鋒䕶軍披甲
　兵都統身自確察於此月初十日保奏康熙三十四年
　五月初五日
　　　諭大學士伊桑阿阿蘭泰
覽八旗都統所察無房舎者七千有餘人未為甚多京
師内城之地大臣庶官富家毎造房舍輒兼數十貧人
之産是以地漸狹隘若復歛取房舍以給無者所謂剜
肉補瘡其何益之有貧乏兵丁僦屋以居損所食錢糧
以償房租度日必至艱難於城之外按各旗方位河濵
城下每旗各造屋二千間以給無屋兵丁每名給以二
間於生計良有所益屋之外築以周牆沿河之牆各留
礟眼如此既可美觀且足永固此屋令毋得擅鬻兵丁
亡退者則收之官大略計之約費三十餘萬金譬之國
家建一大宫室耳勅下欽天監相視汝等及八旗都統
身徃驗看城下宜建造之處奏聞康熙三十四年五月
初十日
　　諭大學士伊桑阿阿蘭泰
平陽府城垣樓堞衙署倉庫頃因地震悉皆傾圮異日
所必修者今西安所貯銀兩多可發二十萬兩速令修
葺及時營造城堞旣可卽完灾黎餬口亦資其益其下
工部具議以聞康熙三十四年五月二十八日
　　諭大學士伊桑阿侍郎朱都納學士宋柱户部郎
　　　中鄂竒
副都統齊蘭布等自盛京還奏言今歳盛京亢旱麥禾
不成米價翔貴雖市有鬻粟而窮兵力不能糴遂致重
困夫盛京者根本之地令朱都納宋柱鄂竒等馳驛迅
往㑹同盛京將軍副都統諸臣詳察果窮乏者於去歳
海運米二萬石中動支一萬石計會散給令可食至秋
成此一萬石散給而有餘者平價糶之若此則兵民均
有利益又諸地有告糧乏者遣城守尉部員之賢能者
倂散給以賑之如一萬石不足散給發糶速具聞請㫖
康熙三十四年五月二十九日
　　諭大學士伊桑阿阿蘭泰
城垣之下而外各旗空隙之地有可營建房屋者察看
奏聞八旗都統可速看本旗之地再會同驗看其令工
部遍傳八旗悉此康熙三十四年五月二十九日
　　諭大學士伊桑阿阿蘭泰
右衞將軍職任最為𦂳要須慎簡其人可蹔命歸化城
將軍費揚古兼攝之待右衞將軍旣得其人則可勿攝
其下兵部速行之康熙三十四年六月初四日
　　諭内閣
時値乆雨連緜乍止復雨將不利於田稼朕甚憫焉亟
冝祈晴其傳諭禮部速議以聞康熙三十四年六月十
三日
　　諭大學士伊桑阿阿蘭泰張玊書學士戴通勒徳
　　　額赫里齊穡顧藻徐嘉炎陸葇
江北糧艘狹小而所載糧數與他處之船相同船之所
載旣重不惟不能載貨而儻有令兼載他物其重困矣
増置一二船可不勞而致也興永朝所條上十事亦曽
言及於此尔等議以聞康熙三十四年六月十五日
　　諭大學士伊桑阿阿蘭泰張玊書學士戴通勒徳
　　　額赫里齊穡顧藻徐嘉炎陸葇
近要兒渡決口及天津以南此二處其相視河之故道
可開河或逹之海或逹之大河者其識之於十月間奏
聞當遣人往視康熙三十四年六月十五日
　　諭大學士伊桑阿阿蘭泰張玊書學士戴通勒徳
　　　額赫里齊穡顧藻徐嘉炎陸葇
沙河鞏化城盧溝橋拱極城壩上諸地馬坊城垣勅工
部察看於某地有可營建兵房若干間者同前造房事
倂議以聞康熙三十四年六月十五日
　　諭大學士伊桑阿阿蘭泰張玊書學士戴通阿爾
　　　粺顧藻徐嘉炎張榕端
兹後世職若以罪革斥其子勿准承襲令同父昆弟襲
之無同父昆弟者則冝削其職其下吏部定例具聞康
熙三十四年六月三十日
　　諭内閣
由天津再運米於盛京皆迅速而逹大克濟夫厥事在
事官員人等悉議叙具奏來歳亦冝運米倂議以聞康
熙三十四年七月十七日
　　諭吏兵二部
各省督撫提鎮官員間令來京陛見原欲以地方情形
及兵民生計面加諮詢具有深意近見來京各官輒以
進川馬等物為辭多所置辦雖經却還但恐其在任購
買致貽地方官員兵民之累朕本欲詢兵民生計召令
前來若反致累兵民殊失朕之初意且川馬如果需用
朕自頒特㫖令出産地方辦解何須進獻著通行嚴飭
嗣後一切禁止尔部卽遵諭行特諭康熙三十四年七
月二十二日
　　諭大學士伊桑阿阿蘭泰
馬之所係甚重宜於四十九旗諸地購買歸化城可千
匹俄爾多斯可二千匹科爾沁可二千匹其餘諸旗定
額購買尔等議以聞此買焉事遣部院中曽出差有生
計者副以八旗蒙古䕶軍叅領及叅領侍衞各一人㑹
同該王台吉等使傳諭朕㫖購買之康熙三十四年七
月二十五日
　　諭大學士伊桑阿阿蘭泰學士戴通宋柱陶岱齊
　　　穡博濟
領侍衞内大臣皆令與㑹議都統席特庫杜斯喀爾阿
什坦胡巴齊什噶爾馬蘓弩亦令與㑹議侍郎舊不與
可已之康熙三十四年七月二十五日
　　諭大學士伊桑阿阿蘭泰王熙張玊書學士戴通
　　　宋柱陶岱齊穡博濟韓菼顧藻徐嘉炎張榕端
于成龍向以毎事好勝倡議捐納革職今在河工殫極
勤勞居官素優總督原銜其復還之康熙三十四年八
月初二日
　　諭大學士伊桑阿阿蘭泰學士戴通宋柱陶岱齊
　　　穡博濟
陜西永固城副將員缺令提督孫思克李林隆選擇奏
聞其選擇之員向經引見者則弗令其陛見若未經引
見者倂人員咨送令其陛見如無可選擇者速牒該部
以應授之人奏聞康熙三十四年八月初二日
　　諭户部
盛京地方比歳荒歉粒食艱難朕心深切軫念原欲躬
親廵省詢問疾苦情形徧敷恩澤今雖停止東行而所
在貧窶兵丁尚冀朕之臨幸是宜仍加賑卹用俾資生
應作何加恩尔部議奏又盛京兵丁錢糧兩季支領兵
丁於未支領之際每致有稱貸逋負嗣後著按月支給
至今嵗秋禾聞亦不甚豐茂恐生計漸艱困乏滋甚自
今冬以至來秋應作何賑給不致失所共計需糧若干
著盛京將軍副都統會同盛京户部侍郎查明詳加籌
畫具奏尔部卽遵諭行特諭康熙三十四年八月初三
日
　　諭大學士阿蘭泰
朕巡幸後蒙古事情尔須看過馳奏事皆共知之始克
有濟雖諸奏章亦必開看然後奏聞其當聞於皇太子
者尔卽啓知康熙三十四年八月初四日
　　諭户部
直𨽻順天保定河間永平四府所屬地方今嵗水潦傷
稼三農歉收朕廵幸所至徧加諮訪聞高阜之産尚有
秋成而卑下之田被潦者多計所收穫不能相敵雖經
勘災頒賑不致仳􁃞失所而須辦錢糧若仍行徵取則
民力匱乏難以輸將朕心深切不忍著將四府康熙三
十五年地丁銀米全與蠲免用示寛恤其霸州雄縣香
河寳坻四處皆有水道可以轉輸每處著發米一萬石
各差司官一員齎往照彼地時價減値發糶以資民食
著行文該撫通行曉諭俾均霑實惠副朕軫念災黎至
意尔部卽遵諭行特諭康熙三十四年九月二十四日
　　諭大學士伊桑阿阿蘭泰王熙張玊書學士戴通
　　　齊穡博濟傅繼祖韓菼顧藻徐嘉炎張榕端
各省操守清亷愛養百姓練逹吏事之官不可謂無其
人其勅各省督撫以守亷愛民有幹濟之官自知縣以
上擇其可者各以一二人咨送到日奏聞引見康熙三
十四年九月三十日
　　諭議政大臣
伊拉固克三之徒衆有名目者諭令來京行後其屬役
及牲騎令兵丁陸續押赴徙於盛京令得飼養牲畜從
容以行其有流移者勿徙其家私付之該管札薩克喇
嘛又傳諭善木巴王墨爾根濟農王値雨雪時噶爾丹
侵掠其疆界亦未可定宜簡發其兵倂附近喀爾喀諸
台吉之兵於諸處防守遠置塘哨偵探消息儻有噶爾
丹之儆來侵者敵勢寡弱量力可擊則以其兵擊之若
敵勢衆多則設殿後之兵向歸化城内地移營雖退入
内地亦不譴責也凡有動静一面速報歸化城將軍一
面奏聞康熙三十四年十月初八日
　　諭大學士伊桑阿阿蘭泰
八旗兵丁外大臣庻官及俊秀閑散人等現在京飼養
之馬若干肥健者若干羸瘦者若干令各旗都統於各
佐領内府佐領悉為察驗奏聞康熙三十四年十月十
五日
　　諭大學士伊桑阿阿蘭泰
各省向者欺隐之地畝曽限三年清出今限已將滿可
再展限二年令其一一清出康熙三十四年十月十五
日
　　諭大學士伊桑阿阿蘭泰
朕見各部院官冗事少其筆帖式有應裁者尔等㑹同
各部院堂官稱事備員酌議裁減奏聞康熙三十四年
十月二十日
　　諭大學士伊桑阿阿蘭泰
八旗兵士以從軍被創而致殘疾者有能書冩及年力
尚壯堪以筆帖式用者察奏以聞康熙三十四年十月
二十日
　　諭大學士伊桑阿阿蘭泰侍讀學士伊道
車陳汗納木渣爾王等以兵追逐罕兜公此舉殊可嘉
兹後遇事須殫力展効朕自厚與矜恤其傳諭朕意車
陳汗等勿以厄魯特為懼京師大兵及各路兵馬整備
已就若噶爾丹今冬蠢動定當咸劉無遺若噶爾丹過
此冬月苟延至於來春其殄滅可引領而待也可宣諭
使悉知之又喀爾喀巴爾瑚數百為羣肆行刼掠伊道
至日其以此信移檄科爾沁圖謝圖王逹爾哈王等善
為防備車陳汗納木渣爾王車布登貝勒阿南逹濟濃
此四旗之兵已經追逐罕兜公内大臣明珠等有用兵
之處此四旗其免調發又明珠等所往之地與尔等所
徃之地相去非遥可互為通信其巴林之那木逹克王
台吉阿拉布潭呉爾衮額附等今在烏朱木親之地諭
令毋擅移居再探都統杜思哈爾及滿洲前鋒兵信息
馳報伊道此行冝善自防䕶惟以偵探信息奏聞為要
若遣多人徃探徒爾勞疲人馬聞雪甚大雪所届遠近
及某地可行某地不可行蒙古必知可問之蒙古遣人
往至哨瞭之所探取信息又尔於途次儻别得信亦卽
報聞又喇席行止之地亦當互以音息相通康熙三十
四年十月二十三日
　　諭大學士伊桑阿阿蘭泰
張家口沿途驛逓俱已疲敝其遣兵部賢能司官前往
經理竝察其廢壞之由奏聞康熙三十四年十月二十
四日
　　諭大學士伊桑阿阿蘭泰尚書庫勒納佛倫薩穆
　　　哈
軍行以馬為重今諸佐領所養官馬旣皆給以錢糧飼
牧該管人員當不時嚴督務令肥澤若馬羸瘦無濟軍
需佐領驍騎校䕶軍校撥什庫及飬馬人員一倂以軍
法從事康熙三十四年十一月初一日
　　諭内閣
各部院滿漢大臣庶官以下筆帖式以上所養馬匹皆
務肥澤儻令助馬以濟軍需則各以所助數目雖筆帖
式亦身自上奏蓋為國家公事助以已馬卽與其身赴
行間効力者無異康熙三十四年十一月十一日
　　　諭大學士伊桑阿阿蘭泰
　朕見官兵戰箭皆以舊式製造短而且重皆與其所執
　之弓不稱弓之勁軟各異引弓之深淺不同科此後箭
　之長短重輕皆令度其弓力務製造合冝康熙三十四
　年十一月十二日
　　　諭内閣
　南路捕盗同知趙𢎞爕居官旣優其父趙良棟向在行
　間著有勞勩趙𢎞爕其超擢為天津道康熙三十四年
　十一月十八日
　
　
　
　
　
　
聖祖仁皇帝御製文第二集巻十四
　欽定四庫全書
聖祖仁皇帝御製文第二集巻十五目録
　　勅諭
　　　　諭大學士伊桑阿阿蘭泰尚書馬竒侍郎思格
　　　　　則阿爾稗學士宋柱齊穡傅繼祖綏色
　　　　諭大學士伊桑阿阿蘭泰尚書馬竒傅臘塔索
　　　　　諾和圖納侍郎朱都納馬爾漢學士宋柱齊
　　　　　穡傳繼祖綏色
　　　　諭大學士伊桑阿阿蘭泰
　　　　諭大學士伊桑阿阿蘭泰學士宋柱陶岱齊穡
　　　　　綏色
　　　　諭大學士伊桑阿阿蘭泰兵部尚書索諾和侍
　　　　　郎朱都納馬爾漢
　　　　諭大學士王熙等
　　　　諭大學士伊桑阿阿蘭泰
　　　　諭内閣
　　　諭内大臣國舅佟國維等
　　　諭内大臣國舅佟國維等
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒佛倫索諾
　　　　和侍郎安布禄
　　　諭大學士伊桑阿阿蘭泰尚書馬竒索諾和侍
　　　　郎安布禄學士綏色等
　　　諭大學士阿蘭泰王熙張玉書李天馥學士三
　　　　寳楊舒朱都納哈山韓菼徐嘉炎張榕端
　　　諭大學士伊桑阿阿蘭泰學士三寳楊舒朱都
　　　　納哈山哈雅爾圖倭倫
　　　諭内閣
　　　諭内閣
　　　諭户部
　　　諭户部
　　　諭領侍衞内大臣索額圖明珠大學士伊桑阿
　　　　阿蘭泰
　　　諭户部
　　　諭内閣
　　　諭内閣
　　　諭大學士伊桑阿阿蘭泰學士三寳羅察席爾
　　　　登
　欽定四庫全書
聖祖仁皇帝御製文第二集巻十五
　　勅諭
　　　諭大學士伊桑阿阿蘭泰尚書馬竒侍郎思格則
　　　　阿爾稗學士宋柱齊穡傅繼祖綏色
　前遣喇西察巴林翁牛特克什克屯阿魯科爾沁六旗
　貧乏者賑給米糧喇西未曽遍察近聞巴林等六旗貧
　乏者不能聊生可速勅喇西令率司官筆帖式察明六
　旗貧乏口數報之内大臣明珠明珠今事畢將返矣可
　令以文書迎之於途明珠可留坡頼村監視散給汝等
　同户部理藩院㑹議以聞康熙三十四年十二月初八
　日
　　　諭大學士伊桑阿阿蘭泰尚書馬竒𫝊臘塔索諾
　　　　和圖納侍郎朱都納馬爾漢學士宋柱齊穡傅
　　　　繼祖綏色
　革職及候缺官又進士舉人秀才監生俊秀無品級筆
帖式筦庫之士有願自備馬匹牲口徃軍前効力者凱
旋之日革職者以原職用候缺官及進士諸色人以應
陞之職先用若或被傷及陣亡者革職者以原品恩䘏
議叙進士以下亦照職官一體恩䘏議叙廢官中或年
老有疾不能身赴願以子弟代者亦照身赴例視其原
官給賞議叙復其原官勅兵部傳諭八旗及内府佐領
察前徃効力人數具聞康熙三十四年十二月初十日
　　諭大學士伊桑阿阿蘭泰
西路師行後預備出征之王貝勒貝子公等酌量發往
歸化城屯守康熙三十四年十二月初十日
　　諭大學士伊桑阿阿蘭泰學士宋柱陶岱齊穡綏
　　　色
雅克薩諸地夙産佳貂比年羅捕殆已至稀乏若以貂
不及格之故遂復治罪則官員徒爾受過佳貂實無可
得自兹以徃額數旣足以不及格之故免其處分其令
戶部理藩院内務府㑹同移文黑龍江將軍薩布蘇仍
令其定議具奏康熙三十四年十二月十九日
　　諭大學士伊桑阿阿蘭泰兵部尚書索諾和侍郎
　　　朱都納馬爾漢
古北口總兵官李世逹奏言身病不能前來今當軍興
之際可陞石峽副將馬進良為古北口總兵官石峽副
將以劉虎為之索額圖曽奏總兵官許盛年老有疾其
令觧任此缺陞通州副將白斌皆令於年内速赴新任
白斌既到任可選其標下兵卒前赴軍中總兵官李世
逹令養病來京病痊起用康熙三十四年十二月二十
三日
　　諭大學士王熙等
朕自臨御以來日以愛養兵民為念未嘗輕於用兵遠
事征討方今宇内固已無事惟厄魯特噶爾丹違背約
誓恣行狂逞侵略我歸服之喀爾喀恐漸致邊民不得
休息故特遣發各路大兵分道並進務期剿蕩以為塞
外民生除患向年烏瀾布通之役朕以䇿誘噶爾丹入
距京師僅七百里許大兵已經擊敗乃竟中賊計致噶
爾丹遁走彼時朕躬偶爾違和未得親至其地失此機
㑹至今猶憾噶爾丹竄伏巴顔烏喇地方相距未甚遼
遠以是不憚勤勞親蒞邊外相機行事此賊旣滅則中
外寧謐可無他虞假使及今不除日後設防兵民益多
擾累所奏已知之康熙三十五年正月二十四日
　　諭大學士伊桑阿阿蘭泰
江南浙江山東江西四省所製緜甲一有造竣者卽接
續解京此額數之外再支正帑量其工力竭蹷製造於
三月初旬内可速送至特諭康熙三十五年正月二十
七日
　　諭内閣
通州至大通橋向無民船徃來其有禁例乎今若令小
舟汎載似於民生殊有利濟可令户工二部㑹同倉塲
侍郎具議以聞康熙三十五年二月初四日
　　諭内大臣國舅佟國維等
喀爾喀王善木巴曽奏噶爾丹不可使乆據克魯倫地
方應速征剿而此次用師渠盡所有馬匹供我軍騎乘
甚著勞績殊可嘉奬貝子盆蘇克聞韓都逃遁即遣人
追捕此次用兵凡擒活口偵賊信亦懋著勤勞應將伊
等叙功以示激勸議政諸臣㑹議具奏康熙三十五年
六月初十日
　　諭内大臣國舅佟國維等
朕沿途觀閱邊内禾苗至佳邊外田莊聞五月内經霜
乃是重加播植者于成龍所運之糧供給兩路大兵餘
者甚多曽諭于成龍云察䍐腦兒等處前經種地造倉
以貯米穀可卽現有之倉運入收貯今應將此糧儲詳
議其預籌之可令㑹議以聞康熙三十五年六月初十
日
　　諭大學士伊桑阿阿蘭泰尚書馬竒佛倫索諾和
　　　侍郎安布禄
朕兹出師見察哈爾之軍人皆壯健効力為最其䕶軍
每月應加餉銀一兩至四十九旗士卒連年出征巡哨
往返勞苦每兵一名歳以六兩為率給與三年其㑹議
以聞康熙三十五年六月十一日
　　諭大學士伊桑阿阿蘭泰尚書馬竒佛倫索諾和
　　　侍郎安布禄
將軍費揚古等疏稱右衛寧夏之兵皆自納喇忒地方
遣回矣朕思西路之糧不知運至何處軍士或致乏食
未可料也今選擇賢能司官二員如鍾神保者前往歸
化城令喇嘛及官員富户等量出駱駝車輛運湖灘河
朔之米徃迎而接濟之其㑹議以聞康熙三十五年六
月十一日
　　諭大學士伊桑阿阿蘭泰尚書馬竒佛倫索諾和
　　　侍郎安布禄
軍士所乘出征馬匹到時監收仍給錢糧照常飼養缺
者毋令按補每佐領駱駝二隻馬或二十匹或三十匹
定數飼養凡有軍事可供需用為益良多至内廐發與
騎乘之馬到時亦俱交送内廐隐匿不交者亦或有之
著各都統嚴察令其盡數送入其㑹議以聞康熙三十
五年六月十一日
　　諭大學士伊桑阿阿蘭泰尚書馬竒索諾和侍郎
　　　安布禄學士綏色等
聞西路之西安兵綠旗兵蒙古兵已遣回交與副都統
席爾哈逹留住翁金地方今此兵曽否回汛及米糧曽
否接濟竝無奏報可令兵部理藩院選司官一員遣其
迅往寧夏歸化城確探兵至何地軍食接濟與否速行
奏聞康熙三十五年六月二十日
　　諭大學士阿蘭泰王熙張玉書李天馥學士三寳
　　　楊舒朱都納哈山韓菼徐嘉炎張榕端
此次軍興宣化府大同府飼馬修路百姓勞苦至矣尔
等識之俟十月間啓奏以蠲來嵗田租康熙三十五年
七月初六日
　　諭大學士伊桑阿阿蘭泰學士三寳楊舒朱都納
　　　哈山哈雅爾圖倭倫
此次尾隨大兵所設驛站人員供應軍務竝無貽誤今
天氣漸寒而事已畢皆令撤回其中驛馬未經倒斃而
全存者及有倒斃而賠補者皆議叙具奏倒斃而未補
者幷所斃馬數詳察奏聞其傳示兵部康熙三十五年
八月二十日
　　諭内閣
今應移文諭知將軍薩布蘇伊軍士之糧已給至十月
初止若軍士率赴京師將馬匹飼養後遣則往返紆遠
將軍薩布蘇所統軍士可委賢能之人自塞外遣還薩
布蘇減省騎從親自來京若馬匹疲瘦軍士回汛維艱
薩布蘇可倂率至京飼養然後遣往薩布蘇不必再為
請㫖一面啓行一面奏聞可也康熙三十五年八月二
十三日
　　諭内閣
大將軍伯費揚古旣駐師喀倫則安郡王可率軍士從
容牧馬而還員外郎色楞留於安郡王屯駐之地偵探
邊警康熙三十五年八月二十三日
　　諭户部
宣化府錢糧前已屢經蠲免但比年以來所屬各州縣
牧養軍前需用馬匹又大兵絡繹往來各有支給經費
而供億甚繁殊勞民力朕巡幸經臨深切軫念著將康
熙三十六年宣化府屬地丁銀米全與蠲豁仍行文該
撫通行曉諭俾民間均霑實惠以副朕寛恤黎元至意
尔部卽遵諭行特諭康熙三十五年九月二十三日
　　諭户部
朕惟治天下之要惟以乂安民生為急顧欲安民生必
除寇虐欲除㓂虐必事師旅方今寰宇承平人咸樂業
獨厄魯特噶爾丹狂逆邊塞荼毒生靈朕思為邊境人
民永絶後患故特遣發貔貅分道進剿朕躬不憚勤勞
以今歳春月親統中路大兵深入無水草之地直抵拖
諾比噶爾丹聞朕親臨盡棄輜重倉皇宵遁適與西路
大兵相遇大敗潰散俘獲其人口其寨桑等來歸甚衆
而噶爾丹收殘賊千餘人仍竄伏於枯倫百爾齊爾等
處地方朕因於冬月復統軍出邊相機剿撫行抵鄂爾
多斯於是厄魯特人民來歸者絡繹相屬噶爾丹力窮
勢蹙亦遣格壘沽英具奏乞降隨經頒示勅諭許其歸
順惟是噶爾丹乃狡詐叵測之人其果否來降未可深
信應仍厲兵秣馬待來歳出師撲剿務絶根株比年以
來軍前需用馬匹在大同府屬牧養者甚多措辦草料
等項雖俱支用正項錢糧而供應浩繁殊勞民力但必
此賊盡滅然後邊外蒙古頼以輯寧而在内生民亦獲
休息師旅之興大非得已該郡官民尚各勉力急公勿
以煩苦為慮朕兹從邊外返蹕雲中深軫民力之艱用
沛特恩以示寛恤康熙三十六年大同府屬州縣衞所
應徵地丁銀米著全與蠲免俟噶爾丹殄滅之後朕自
誕布徳音渙敷休澤尔部卽行文該撫通行曉諭俾咸
悉朕惠愛黎元至意特諭康熙三十五年十二月初八
日
　　諭領侍衞内大臣索額圖明珠大學士伊桑阿阿
　　　蘭泰
朕此次出師察獲回子汗阿卜都里徐特之子孫及阿
爾虎林白克等之妻子今卽速遣還之可馳諭川陜總
督令回子汗阿卜都里徐特暫止還國俟此所獲伊等
眷屬到時令其完聚偕往康熙三十五年十二月二十
五日
　　諭户部
朕惟治安天下惟期民生得所而欲民生得所必以敷
恩寛賦為要朕於一切事務少有動用民力之處卽厪
懷殷切刻不能忘比年以來因厄魯特噶爾丹狂逞逆
命遣發大兵分道進剿軍興供億不得已而煩民力甘
肅所屬各州縣衞所及榆林等處沿邊各州縣衞所適
當師行要道其喂養軍前需用馬匹至大兵往來經過
各項措辦雖俱支給正項錢糧而供應繁多閭閻勞苦
朕心深用軫念著將康熙三十六年甘肅巡撫所屬州
縣衞所陜西廵撫所屬榆林等沿邊州縣衞所地丁銀
米盡行蠲免行文各該撫徧加曉諭務俾小民均霑實
惠稱朕體恤黎元至意甘肅所屬銀米旣經全免需用
錢糧著於鄰近省分作速撥給尔部卽遵諭行特諭康
熙三十五年十二月二十九日
　　諭内閣
黑龍江幾林烏喇地方頻歳不登可移文盛京將軍令
整繕船隻依前噶爾圖所運之例將盛京倉儲米穀以
彼地人力運五千石至莫爾渾伊屯之地積貯之康熙
三十五年十二月二十九日
　　諭内閣
今年自天津海運至盛京之米已給散科爾沁貧乏之
衆來嵗仍當自天津運米至盛京其轉運船隻不必用
福建浙江二省者止用天津船隻輓輸一次足矣可諭
侍郎陶岱康熙三十五年十二月二十九日
　　　諭大學士伊桑阿阿蘭泰學士三寳羅察席爾登
　去歳霸州等處州縣曽運通州之米與被災百姓減價
　平糶閭閻甚為得濟今年水災更甚應如去歳運米於
　各州縣平糶可勅直𨽻廵撫沈朝聘何州何縣當運米
　若干與民懋遷之其作速詳察卽繕滿字摺子具奏毋
　緩俟開印時也康熙三十五年十二月二十九日
　
　
　
　
　
　
　
　
　
聖祖仁皇帝御製文第二集巻十五
　欽定四庫全書
聖祖仁皇帝御製文第二集巻十六目録
　　勅諭
　　　　諭勇略將軍趙良棟
　　　　諭大學士伊桑阿等
　　　　諭吏部都察院
　　　　諭吏部等衙門
　　　　諭大學士伊桑阿阿蘭泰學士三寳楊舒羅察
　　　　　席爾登
　　　　諭大學士伊桑阿阿蘭泰
　　　諭提督江南學政學士張榕端提督浙江學政
　　　　　侍講張希良
　　　　諭明史館監修大學士伊桑阿張玉書李天馥
　　　　　吏部尚書熊賜履總裁户部尚書陳廷敬禮
　　　　　部尚書張英原任左都御史王鴻緒
　　　　諭内閣
　　　諭宗人府禮部
　　　諭兵部
　　　諭大學士伊桑阿阿蘭泰
　　　諭内閣
　　　諭户部
　　　諭大學士伊桑阿阿蘭泰
　　　諭方略館總裁大學士伊桑阿阿蘭泰王熙張
　　　　玉書李天馥吏部尚書熊賜履禮部尚書張
　　　　英
　欽定四庫全書
聖祖仁皇帝御製文第二集巻十六
　　勅諭
　　　諭勇略將軍趙良棟
　頃尚書馬齊自寧夏回奏卿臥病不能動履用是深軫
　朕懷念卿師旅舊勞諳悉邊務耆年里居正可時與諮
　訪乃抱疴日乆頤養為要特賜以人參鹿尾馳示存問
　尚其善加調攝俾夙疾頓痊副朕眷注至意特諭康熙
　三十六年正月十七日
　　　諭大學士伊桑阿等
　揚州淮安徐州等處被災錢糧該總督廵撫奏請蠲免
　疏至卽與全蠲康熙三十六年正月二十二日
　　　諭吏部都察院
　國家設立都御史及科道官員以建白為專責所以逹
　下情而祛壅蔽職任至重使言官果能奉法秉公實心
　盡職則閭閻疾苦咸得上聞官吏貪邪皆可釐剔故廣
開言路為圖治第一要務近時言官條奏叅劾章疏寥
寥雖間有入告而深切時政從實直奏者甚少此豈委
任言路之初指乎自今以後凡事關國計民生及吏治
臧否但有確見卽應指陳其所言可行與否裁酌自在
朝廷雖言有不當言官亦不坐罪自皇子諸王及内外
大臣官員有所為貪虐不法竝交相比附傾軋黨援理
應糾舉之事務必大破情靣據實指叅勿得畏怯貴要
瞻狥容隐卽朕躬有失亦冝進言朕决不加責其有懷
挾偏私借端傾䧟者朕因言察情隐微自能洞悉凡屬
言官尚各精白乃心力矢忠讜以無負朕殷切責望至
意尔部院卽傳諭行特諭康熙三十六年二月初四日
　　諭吏部等衙門
朕頃以狡㓂噶爾丹未滅調度軍務親蒞塞外因念民
依廵歷邊境所至咨訪目擊山西陜西緣邊一路地皆
砂磧難事耕耘人多穴處類鮮恒業其土壤磽瘠固已
生計維艱而地方遼遠疾苦無由上聞大小官吏不能
子愛小民更恣横索遂使閭井日漸虚耗比年用兵以
來一應軍需芻糗俱動支正項錢糧儲偫供應從不取
辦閭閻乃各府州縣官員借端私徵重收火耗督撫布
政使等官又不仰體朝廷恤民至意糾察貪汙禁革加
派反多瞻狥曲庇又或督撫庸懦懈弛因而筆帖式及
衙門人役無所忌憚擅作奸獘以致民生滋蹙朕心深
切軫惻今外㓂已經蕩平惟以綏乂地方拊循百姓為
急務山陜兩省關係緊要應作何撫恤休飬著九卿詹
事科道㑹同詳議具奏特諭康熙三十六年五月十九
日
　　諭大學士伊桑阿阿蘭泰學士三寳楊舒羅察席
　　　爾登
尔等可傳諭兵部選擇少壯而善馳騁者或司官或筆
帖式一員馳驛速徃山西廵撫倭倫處問伊招撫之事
已經若何幷沿途田禾及天時雨水協和與否詳閱以
還康熙三十六年五月二十三日
　　諭大學士伊桑阿阿蘭泰
尔等傳諭工部或司官或筆帖式選善馳騁者一員馳
驛前徃閱視黄河今年水勢若何河上工程若何興工
者何處明白閱視幷諮詢河道總督而歸歸時沿途田
禾及雨水情形悉閱看以聞康熙三十六年六月初七
日
　　諭提督江南學政學士張榕端提督浙江學政侍
　　　講張希良
自古帝王治天下率以興賢育才為首務稽察前制各
省學政皆用詞臣董率之任至重也近來士習未變文
事未彰良由督學各官不能仰體朕意兹特命尔前往
江南浙江等處提督各府州縣學政尔尚端軌儀崇經
術勤勸課嚴坊刻振維新之典革積衰之獘毋炫華而
遺實毋避怨以市恩俾士有眞材國收實用南土人文
所萃尤冝加意作新多方鼓舞以稱朝廷培植人材至
意所屬司道府州縣及提調等官凡關係學政者聽尔
據實考核及禮部題准申飭事冝俱當著實舉行向有
傳諭嚴禁考試情獘尔當恪奉遵依至於本處督撫各
有攸司不得互相干預如遇公事交接曁文移往來俱
照平行其布按都三司接見禮儀往來文書有干係學
政者俱照巡撫衙門例行尔受兹委任務嚴絶情面一
秉虚公振拔孤寒澄汰汙賤教士有程取文有法俾士
風丕變時惟尔功如或蹈常襲故違命曠職亦惟尔罸
尔其慎之故勅康熙三十六年六月十五日
　　諭明史舘監修大學士伊桑阿張玉書李天馥吏
　　　部尚書熊賜履總裁户部尚書陳廷敬禮部尚
　　　書張英原任左都御史王鴻緒
朕惟百禩之成模備於載籍而前代之信史定於興朝
故事具存允關鉅典粤若有明受厯二百七十餘年其
間創守之規盛衰之勢人物之臧否制度之損益與夫
天官地輿兵刑食貨諸大政莫不散在簡冊歴歴可稽
顧歳月寖乆聞見異辭附會旣多錯迕益甚使非折衷
至當何以埀示來兹朕萬㡬餘暇於有明實録諸書屢
厪披覽當洪永開國之際創業埀統綱舉目張立政建
官法良意美傳諸累葉雖中更多故而恪守祖制足以
自存又十六朝之内宫禁毖嚴而女主不聞預政乾綱
獨御而權奸不敢上侵統論一代規模漢迄唐宋皆不
及也惟是晚近諸君生於深宫之中長於婦寺之手不
能接對羣臣巡省風俗以致民隐壅於上聞軍務日益
弛廢迨末季朋黨滋繁一時大小臣工悉固私交而行
欺罔遂使國是淆亂盜賊恣猖役重賦煩邊腹交困而
明祚馴至衰危矣直道在人公論難冺史書至重傳信
為冝朕數召儒臣面加訓諭自開局纂修以來歳久未
告竣事欲期速蕆冝專責成兹特命尔為監修總裁官
尔其董率分纂諸臣旁採舊聞時勤討論事當核實議
必持平毋膠已見而意渉偏私毋狃積習而語鄰矯激
務使褒貶適中是非有凖綱立而條不紊言簡而事不
遺用成一代信史以副朕委任至意尔其勉之欽哉康
熙三十六年八月十四日
　　諭内閣
陜西山西兩省文官缺出可令吏部奏聞朕親選賢能
者調補之康熙三十六年九月二十日
　　諭宗人府禮部
國家樂育人材振興文教將使海内英儁之士莫不蒸
蒸蔚起矧宗室子弟繫託天潢豈無卓越之姿足稱令
器允冝甄陶奬勵俾克有成考諸前史以公族應制舉
入仕者代不乏人今屬籍所載日益繁衍除已授爵秩
人員外閑散子姓素無職業誠恐進取之途未闢嚮學
之意漸隳嗣後八旗宗室子弟有能力學屬文奮志科
目應令與滿洲諸生一體應試編號取中如此則賦質
頴異者咸服習於詩書而學業成就者不阻抑於仕進
凡屬宗支人人得以自効而於朕興賢睦族之至意亦
用是以允愜焉尔等衙門卽遵諭行特諭康熙三十六
年九月二十八日
　　諭兵部
軍政大典五年一舉所以黜陟將弁砥礪官方使賢者
知勸而不肖者知儆關係甚重每見督撫提鎮不能實
心奉行輙向所屬需索部費恣意誅求因而將弁以下
節次朘削重為兵害至於所舉所劾或瞻狥情面或曲
庇私交扣剋額餉虚冐兵糧濫受餽遺虐取規利眞正
貪酷及衰懦闒冗不能騎射之員不行糾劾止將微員
細事草率塞責以致貪酷庸劣之輩無所戒懲而守法
奉公宣勞盡職者遏抑不彰無所激勸殊負朝廷旌别
淑慝之至意尔部可卽通行各省督撫提鎭這次舉行
軍政務矢公愼力破積獘俾舉一人衆皆以為賢劾一
人衆皆以為不肖庶激揚咸當而國家允收得人之效
儻因循陋習不加悛改後有發覺定將上官一倂從重
治罪特諭康熙三十六年十月初十日
　　諭大學士伊桑阿阿蘭泰
去歳中路大兵遣車克楚祁薩穆徃探噶爾丹營盤伊
等身抵其地偵視而歸因此曽將車克楚祁薩穆俱授
拖沙喇哈番之職與伊等同去之蒙古亦俱授以官職
矣但彼時未曽示諭該部今勅兵部議之幷令移會吏
部康熙三十六年十月十二日
　　諭内閣
下河地方乆罹水患朕心時切軫念前命挑濬白駒岡
門等口原欲使水盡通流田皆涸出今見興化泰州等
州縣積水尚多田仍淹沒民生甚屬苦累著行文總漕
總河親往㑹勘將下河積水何故壅塞不能迅流應作
何盡令歸海涸出民田之處一一詳閱議奏康熙三十
六年十月十五日
　　諭户部
比年出師討㓂總為中外生民永圖休息故不惮軍興
征繕之煩遠歷邊塞其一切飛芻輓粟皆動支正供額
賦不使累及閭閻獨是大兵牧養馬匹及三次師行出
入皆經山西地方縁邊各州縣衞所固屬勉力急公其
餘諸郡雖非師旅所經亦有協辦轉輸行賫居送之事
又該省歳屢不登穀價翔貴民間生計甚屬艱難朕乘
輿頻臨目所親覩軫念殷切未嘗一日釋懷昨歳曽有
諭㫖俟噶爾丹殄滅之後誕布徳音渙敷庥澤今寇氛
盡滌邊境輯寧是宜格外加恩用綏黎庶康熙三十七
年山西通省地丁銀米著一槩蠲免尔部移文該撫令
遍飭所屬實心奉行家喻户曉務俾深山窮谷均霑朝
廷徳惠儻或借端征派澤不下究事覺定行從重治罪
尔部卽遵諭行特諭康熙三十六年十月十五日
　　諭大學士伊桑阿阿蘭泰
右衞屯駐禁軍原因噶爾丹之事預為之備也今噶爾
丹之事已畢此兵仍令全駐則供給芻秣轉運維艱可
留滿洲驍騎一千其蒙古分編佐領駐防之兵全行留
駐此外䕶軍及驍騎火器營兵俱應調回四十九旗之
貧乏蒙古有令沿邊居住者俱察出遣至右衞歸𨽻蒙
古佐領下作為甲士此駐防禁軍應卽撤回抑候時氣
和暖後撤尔等與議政大臣㑹議以聞康熙三十六年
十月十七日
　　諭方略館總裁大學士伊桑阿阿蘭泰王熙張玉
　　　書李天馥吏部尚書熊賜履禮部尚書張英
朕惟自古帝王御宇欲億兆永底於時雍必遐荒無間
於聲敎故攘外乃以安内盪寇斯可寧人理則相因事
非得已我國家肇造區夏混一車書功業懋昭聲靈遐
暢朕纘承丕基孜孜圖治惟期海宇嚮化使世登熙皥
時慶諴和乃厄魯特噶爾丹者恃其險遠輙肆跳梁藉
喀爾喀搆怨為名擾我邊陲侵我内地屢經懲創而頑
黠不悛疊布恩施而負固自若朕思邊徼一日弗寧則
民生一日不靖與其每歳遠防曷若一勞永逸爰親總
六師三臨絶塞踰越險阻衝冐炎寒深入不毛之域直
窮大漠之鄉仰頼
天
地
　祖宗之靈
　社稷之福克殄巨憝掃清蟻聚寰海自此昇平人民得
　以休息是用益切勵精勤求化理而諸臣咸謂進剿機
　宜悉出朕躬指授一時稟命宻議罕傳諸路行師勞心
　最乆若非宣付史館無以埀信將來再四懇陳勉從所
　請於康熙三十六年八月二十二日開局纂修特命卿
　為總裁官卿其督率在館諸臣次第詮訂資衆手之編
　摩蕆三征之令典豈曰鋪揚簡冊用張撻伐之威庶㡬
　昭示來兹不忘艱難之自卿其勉之欽哉故諭康熙三
　十六年十二月二十二日
　
　
　
　
　
聖祖仁皇帝御製文第二集巻十六
　欽定四庫全書
聖祖仁皇帝御製文第二集巻十七目録
　　勅諭
　　　　諭大學士伊桑阿阿蘭泰
　　　　諭内閣
　　　　諭内閣
　　　　諭内閣
　　　　諭大學士伊桑阿阿蘭泰尚書席爾逹侍郎馬
　　　　　爾漢覺羅三寳學士羅察布泰噶禮辛保温
　　　　逹
　　　諭建威將軍宗室費揚古
　　　諭清修禪師多綱喇嘛丹巴格隆
　　　諭内閣
　　　諭内閣
　　　諭灌頂普慧𢎞善大國師扎薩克逹喇嘛黙爾
　　　　根綽爾濟
　　　諭内閣
　　　諭大學士伊桑阿阿蘭泰
　　　諭大學士伊桑阿阿蘭泰王熙李天馥呉琠學
　　　　士布泰噶禮辛保温逹恩丕顧藻徐嘉炎李
　　　　録予
　　　諭大學士伊桑阿阿蘭泰王熙李天馥呉琠學
　　　　士布泰噶禮辛保温逹恩丕顧藻徐嘉炎李
　　　録予
　　　諭大學士伊桑阿阿蘭泰
　　　諭大學士伊桑阿阿蘭泰王熙李天馥呉琠學
　　　　士布泰噶禮温逹錢齊保恩丕顧藻徐嘉炎
　　　　李録予
　　　諭内閣
　　　諭内閣
　　　諭内閣
　　　諭户部
　　　諭吏户兵工四部
　欽定四庫全書
聖祖仁皇帝御製文第二集巻十七
　　勅諭
　　　諭大學士伊桑阿阿蘭泰
　厄魯特親王札實巴圖爾等遣還時此處給與馬駝遣
　司官送徃總督呉赫速赴寧夏量撥馬駝俟伊等至寧
　夏時卽應付而遣之其自京師乘徃寧夏之馬駝交與
　送往之官於草生時在察罕拖海地方牧養數日從塞
　外遊牧而來若草未生則蹔於彼處飼之俟草生加意
　牧養帶回特諭康熙三十七年正月二十五日
　　　諭内閣
　運徃朝鮮國米石勅侍郎陶岱共運致三萬石以一萬
　石賞賚朝鮮國以二萬石平糶特諭康熙三十七年正
　月二十六日
　　　諭内閣
　遣户部曽經保舉司官二員於被水災沿河之保定霸
州固安文安大城永清開州新安等州縣截留山東河
南漕糧每處運致一萬石以備積貯米價騰貴時平値
糶賣勅户部速議具奏康熙三十七年二月二十五日
　　諭内閣
霸州新安等處此數年來水發時渾河之水與保定府
南之河水常有泛漲旗下及民人莊田皆被渰没詳詢
其故蓋因保定府南之河水與渾河之水匯流於一處
勢不能容以致汎濫此二河道著左都御史于成龍往
保定府南河著原任總督王新命徃作何修治令其水
自分流詳看繪圖議奏今値農事方興不可用百姓之
力遣旗下丁壯備器械給以銀米令其修築伊等徃時
部院衙門司官筆帖式酌量奏請帶徃於十日之内卽
令啓行康熙三十七年二月二十五日
　　諭大學士伊桑阿阿蘭泰尚書席爾逹侍郎馬爾
　　　漢覺羅三寳學士羅察布泰噶禮辛保温逹
今承平無事八旗佐領所飼馬匹每佐領或留六騎或
留七騎其餘以四月發徃牧地於九月初旬仍復來京
每歳如此則錢糧旣可節省而羸馬亦得以蘇息矣其
更代牧視每旗副都統一員叅領二員量領官員兵丁
於水草佳處遊牧尔大學士等㑹同户兵二部議奏康
熙三十七年三月二十五日
　　諭建威將軍宗室費揚古
北邊地方甚屬𦂳要兹命尔管領滿洲蒙古漢軍官兵
駐劄右衞兼管歸化城地方尔須甄别將領賢否申明
紀律操練士卒整飭器械一應錢糧草料等項會同廵
撫及該道商確支給尤須加意嚴飭官兵不許倚勢横
行強奪市物操練新設蒙古兵丁使遵法紀不許將打
草放馬為名侵擾民田務俾兵民和輯不得苦累地方
歸化城乃邊外各部落扎薩克總要之地見在雖有土
墨忒兩旗官員兵丁但隊伍紀律素不嚴整今又増蒙
古兵甚多尔總率兩旗都統副都統不時訓練革除積
獘勸課耕種廣儲糧糗如遇内外邊境有賊寇消息卽
與副都統竝歸化城都統副都統等計議一面奏聞一
面率領官兵奮勇剿除毋致滋蔓其有需用緑旗官兵
之處大同宣府緑旗官兵聽尔酌量調遣凡勅中開載
未盡事宜俱與副都統歸化城都統副都統等同心計
議相機施行勿致失悞不得執拗虚憍有妨事務凡錢
穀詞訟民間一應事情俱屬地方官管理不得干預尔
受兹重任須殫竭忠悃宣布徳威弭盗安民方稱委任
如或貪黷乖張縱兵擾民貽悞重地責有所歸尔其慎
之故諭康熙三十七年四月十七日
　　諭清修禪師都綱喇嘛丹巴格隆
朕惟佛氏之敎以空寂為宗以慈悲為用上翊皇度下
濟民生其徒有能闡揚其教者朝廷必嘉與之尔丹巴
格隆夙承梵教恪守清規領衆䖍修以祝庥祉深可嘉
尚兹授尔為清修禪師仍提督喇嘛僧衆朝夕讚宣菩
薩頂眞容院乃五臺山名勝之地清浄之所凡一應軍
民人等毋令騷擾尔尚益勉進修用𢎞慈化丕振宗風
以副朕褒奬之意欽哉故諭康熙三十七年四月二十
二日
　　諭内閣
覽科道衙門月終註銷案件但奏稱無違限之事而事
務若干件於幾日完結並未開載此後應將事件數目
竝完結日期於疏内詳列具奏康熙三十七年五月十
七日
　　諭内閣
烏喇寧古塔幾林烏喇黑龍江等處新滿洲内曽授官
職以老病觧任者照其原官品級給俸禄以養贍之矣
此等觧任之官令其子弟承替則供職得人而俸禄亦
不致虚糜其勅兵部逐一詳察具奏康熙三十七年五
月二十一日
　　諭灌頂普慧𢎞善大國師札薩克逹喇嘛黙爾根
　　　綽爾濟
朕惟佛氏之道清浄慈悲西土之人崇信已乆其徒有
能敷揚遺敎者國家亦因而嘉與之尔黙爾根綽爾濟
始居邊刹來住都城精持戒律為國祝釐歷有年所兹
授尔為灌頂普慧𢎞善大國師尔尚率在京𢎞仁寺比
丘䖍修浄業仍攝西寧𢎞善寺徒衆恪禀清規庶無負
朕褒奬之意欽哉故諭康熙三十七年六月初四日
　　諭内閣
朕巡省盛京車駕旣發之後副都綂呉逹禪到日令其
馳赴行在已有諭㫖矣其餘大臣庶官奉差回時不必
前來又各處赴京陛見臣工如有應俟啓奏之事令其
暫候如無事待奏其各回本任康熙三十七年七月二
十六日
　　諭大學士伊桑阿阿蘭泰
今叛逆噶爾丹骸骨已經搜獲不日解至而遺孽就俘
亦拘繫在此應如何處置尔等㑹同議政大臣滿漢九
卿詰朝集議以聞康熙三十七年七月二十七日
　　諭大學士伊桑阿阿蘭泰王熙李天馥呉琠學士
　　　布㤗噶禮辛保温逹恩丕顧藻徐嘉炎李録予
尔等移文奉差茶馬官所易之馬豫備三千匹可遣理
藩院户兵二部賢能司官各一員前徃於來年四月間
青草甫長之時取道塞外解送京師康熙三十七年十
一月十五日
　　諭大學士伊桑阿阿蘭泰王熙李天馥呉琠學士
　　　布泰噶禮辛保温逹恩丕顧藻徐嘉炎李録予
開濬下河民生攸繫朕為閭閻疾苦深切軫念曽命凱
音布孫在豐于成龍王新命等專司開濬伊等俱奏工
程告竣民生大蒙利益載在冊籍存部可考人亦具在
可以質詢也由今觀之止是虚糜國帑水勢竝未消減
田畆竝未涸出所謂有益民生者果何在耶今桑格又
奏當行開濬而九卿並不詳詰從前開濬諸人亦不稽
考冊籍遽議准行如果此次開濬巨浸全消疆理盡復
民業得濟朕於錢糧絶無吝惜即動發帑金令其興工
而已至捐助事例竝不宜允行卽今山陜所捐銀米其
事尚未明晰也若下河果如其所請疏鑿開濬而桑格
等能必水卽消田卽出有禆於民以身家保奏則卽令
開濬之御史呉甫生亦以此事條奏所言甚是可將其
疏幷發九卿詳詢前次督濬者復稽考諸冊籍然後確
議以聞康熙三十七年十一月十五日
　　諭大學士伊桑阿阿蘭泰
朕觀部院官員自論俸補授以來乆未察劾以致年齒
衰邁才力不及者甚多可令各部院衙門察其年老才
劣幷行止乖亂者叅奏將所叅之人引見焉康熙三十
七年十一月二十二日
　　諭大學士伊桑阿阿蘭泰王熙李天馥呉琠學士
　　　布泰噶禮温逹錢齊保恩丕顧藻徐嘉炎李録
　　　予
今時際隆冬正當水涸而董安國乃奏水長朕觀其所
奏諸事皆於河道水性㒺協其冝殊不稱職著革任于
成龍原任河道總督今河上工程皆其未完之事其下
効力之人亦衆此缺著將于成龍補授速召來京陛見
詳議河務令其馳驛赴任董安國未完各項錢糧及修
築工程皆逐一交明于成龍可傳諭九卿知之康熙三
十七年十一月二十七日
　　諭内閣
河務𦂳要董安國修築工程繁多恐致與于成龍等彼
此推諉可遣部院堂官一員幷率賢能司官前徃㑹同
漕督桑格將已完未完之工幷所用錢糧數目逐一詳
明察丈細造清冊齎來康熙三十七年十二月初一日
　　諭内閣
縁事婦人拘喚至部院衙門對簿鞫問於理未協朕因
此故曽屢次頒發諭㫖今見因事牽連之婦人仍有拘
至公庭質訊者嗣後除婦人親身犯罪外無論官員民
人之妻有事屬牽連應行質訊之處可遣司官筆帖式
往其家問取口詞其拘至公庭永行停止康熙三十七
年十二月初十日
　　諭内閣
今觀部院司官竝未親筆撰稿皆委筆帖式為之堂官
亦不加看閱卽行啓奏是以兵部補授参將之䟽中有
舛錯良由此故嗣後朕不時傳部院司官令其撰作看
語親加試閱若不能撰者不止將司官議罪卽堂官亦
竝加處分所以預為曉諭也可遍傳部院衙門知之康
熙三十七年十二月十一日
　　諭户部
淮安揚州鳯陽等處比年水患頻仍浸漫隄岸田多淹
没耕穫無從百姓艱於粒食經朕時加軫恤屢賑屢蠲
被災地方賴以安堵但念久歉之餘恐致資生匱乏朕
厪憫殷切未嘗稍釋於懷前此雖頻敷庥澤至再至三
用禆羣黎生計猶恐開春東作農事艱難若不大沛恩
施安能令小民各得其所著將海州山陽安東鹽城高
郵泰州江都興化寳應壽州泗州亳州鳯陽臨淮懷遠
五河虹縣蒙城盱眙靈璧等州縣幷被災各衞所康熙
三十八年一切地丁銀米等項及漕糧盡行蠲免務使
民間均霑實惠以副朕體恤元元生息愛養至意尔部
卽遵諭行特諭康熙三十七年十二月二十五日
　　諭吏户兵工四部
朕撫馭寰區乂安中外孜孜圖治宵旰勤民期於天下
咸遂生成物無不得其所今邊烽永靖四方無事獨是
黄淮為患衝决時聞下河地方田廬漂没朕軫念民艱
曩曽屢遣大臣往令督理不惜數百萬帑金務期早綏
黎庶乃歷年已乆迄無成功今水勢仍復横溢浸漫城
閭沉没隴畆以致民多失業董其役者未有上䇿可以
冝民時厪朕懷未嘗少釋在内諸臣咸請朕親臨指示
以為一勞永逸之圖方今春時雨水减少正冝講求疏
濬以遂安瀾爰諏吉南廵親加勘閱更以呉地乃東南
奥壌襟帶江湖勵俗省耕兼行臨視凡一切往返供億
已皆俾辦於京師卽途次日用所須亦令各衙門照本
地時値採買摠於民間一無所累仍恐沿途官吏藉名
　科派致累閭閻故特頒諭嚴行申飭如有悖㫖假託派
　索者察實卽以軍法從事該地方大小文武官員不許
　與扈從官員藉稱親舊擅相餽遺違者與受人員竝以
　軍法從事其䕶從大小官員隨行傔從人等如有横行
　生事者一倂從重治罪凡經過地方百姓各安生業皆
　如常時務令㕓無廢市隴不輟耕毋得惶遽引避其軍
　民人等懷挾私怨受人指使擅於駐蹕處所輒行告訐
　者一槩嚴禁不准仍照衝突儀仗例嚴加治罪尔部卽
　傳諭扈從大小官員人等倂行各該督撫於各府州縣
　城市鄉村遍張告示備行曉諭務令億兆通知以副朕
　體恤惠愛至意特諭康熙三十八年正月二十一日
　
　
　
　
聖祖仁皇帝御製文第二集巻十七
　欽定四庫全書
聖祖仁皇帝御製文第二集卷十八目錄
　　勅諭
　　　　諭户部
　　　　諭總督于成龍
　　　　諭刑部
　　　　諭户部
　　　　諭吏部
　　　　諭吏户兵三部
　　　　諭户部
　　　　諭刑部
　　　　諭吏部
　　　　諭戸部
　　　　諭户禮二部
　　　　諭户部
　　　　諭戸部
　　　諭内閣九卿詹事科道
　　　諭户部
　　　諭户部
　　　諭吏部
　　　諭户部
　　　諭户部
　欽定四庫全書
聖祖仁皇帝御製文第二集卷十八
　　勅諭
　　　諭戸部
　朕君臨天下期於黎民樂業各獲其所凡興利除害之
　事靡不舉行蠲免賑濟之恩靡不下逮比年以來因淮
　揚所屬地方疊罹水患業已歲蠲額賦賑恤頻施又動
　支數百萬帑金責令在河諸臣於應挑應築之處酌量
　修理務使氾濫之水匯歸入海被淹之廬舍田畝盡皆
　涸出用底幹寜乃錢糧竟爾虚費卒不能使積淹有歸
　田廬未涸民生未遂朕聞之惻然軫懷值兹四方無事
　之時欲將一切修舉事宜詳閲指示用是躬親臨幸沿
　途審視黄河水勢咨訪地方父老比至歸仁堤高家堰
　量度地形高下應挑應築一一明示河臣惟是被淹地
　方米價騰涌生計維艱朕目擊民依深用厪念著將漕
　糧截留十萬石於高郵寳應興化泰州鹽城山陽江都
受災七州縣各留一萬石悉較時價減值發糶餘米三
萬石著於邳州留八千石宿遷桃源清河安東四縣各
留五千五百石亦較時價減糶此各州縣發糶之米著
就道交與漕運總督河道總督邳州著遣司官一員前
往監視再截留米十萬石於揚州淮安各收貯五萬石
這應留漕糧不論何處米石著就近截留爾部即遵諭
行康熙三十八年三月初七日
　　諭總督于成龍
初六日在清水潭九里地方試水平測量河水髙湖水
二尺三寸九分此一帶攩湖之石堤甚為𦂳要理應速
行修造朕在此親自歩行看驗修理河工官員不見一
人理應行查即叅至高郵州地方看得河水向湖内流
河水似高一尺有餘趂黄河之水未深之時此等堤岸
即一丈之地不可不緊急修理為此特諭康熙三十八
年三月初七日
　　諭刑部
朕愛養民生慎重刑獄凡有奏讞時示矜全兹鑾輿南
巡見沿途老稚男婦環跪歡迎心甚嘉悦念此編氓皆
吾赤子原期生聚敎訓共底善良其或陷於刑章致困
囹圄改過無路惻然傷之所經過山東江南兩省見在
監禁人犯除十惡真正死罪及詔欵不赦等罪並官吏
犯贓不宥外其餘自康熙三十八年三月十五日以前
死罪及軍流徒罪以下已結未結俱著寛釋此朝廷巡
幸所至欲使並生之至意可通行曉諭令咸悉朕懷爾
部即遵諭行特諭康熙三十八年三月十三日
　　諭户部
東南為財賦重地朕時加軫念頻歲以來雖在邊塞用
兵之際未嘗不早夜殷殷睠懷寛恤兹以中外昇平特
事巡省並閲河工比至江南親察民間饒瘠之狀見淮
南北地方疊罹水患深用惻然已經屢蠲屢賑仍命截
留漕糧減價平糶其餘各州縣固市肆安輯耕鑿恬熙
而額賦浩繁民生拮据歴年逋負積算日増合行江蘇
巡撫安徽巡撫所屬舊欠帶徵錢糧計及百萬念小民
方供新稅復急舊逋物力維艱勢難兼辦里井既多催
科之擾官吏復滋叅罰之煩應沛特恩槩行蠲豁除康
熙三十三年恩詔内已經赦免外其三十四五六年奏
銷未完民欠一應地丁錢糧米豆麥雜税爾部行文該
督撫察明俱著免徵務飭有司悉心奉行俾使窮簷蔀
屋均霑實惠如有已徵在官詭稱民欠希圖侵蝕肥已
者一經發覺定從重治罪朕身處宫禁與巡歴方隅無
非孳孳民事但使閭閻豐足則國家裨益良多以此不
惜蠲除頻敷德澤凡厥官吏軍民宜咸知朕意爾部即
遵諭行特諭康熙三十八年三月十三日
　　諭吏部
朕以勤求民隱閱視河工特舉鑾輿巡省一切供御之
費皆自内庭儲偫不下煩於有司而經過山東江南地
方各官備辦夫船等項効力殊屬勤勞此等官員有因
公詿誤罰俸住俸降俸降級革職留任者著察明悉從
寛免爾部即遵諭行康熙三十八年三月十九日
　　諭吏户兵三部
朕睠念東南民生風俗特行巡省兼以黄淮為患親閲
河工比巡歴堤堰詳加相度以疏導修築之法指授河
臣刻期興作隨南渉江表徧察民依頃至蘇州府駐蹕
有浙江文武官吏及在籍官員迎謁於行在言浙民望
幸之心至殷且切合詞諄懇不啻再三朕勉狥輿情揚
旌前發以三月十九日啓行自出京師以來一切供御
之需皆出儲備其沿途日用令該衙門照各地方時價
採辦一無所累於民如有官吏借名科派致擾閭閻者
察實以軍法從事地方大小文武官員與扈從官員借
稱親舊私相餽遺與受之人及扈從大小官員隨從人
等有横行生事者一並軍法從事凡經過地方百姓各
安生業皆如常時務令廛無廢市隴不輟耕毋得遑遽
引避方今正届農時所過田畝勿令踐踏其軍民人等
懷挾私怨受人指使擅於駐蹕處所輙行告訐者一槩
嚴禁不准仍照衝突儀仗例嚴加治罪爾部即傳諭扈
從大小官員人等倂行該督撫于各府州縣城市鄉村
徧張告示悉行曉諭務令億兆通知以副朕體恤惠愛
至意特諭康熙三十八年三月十九日
　　諭户部
朕因淮揚地方數被水患躬臨巡省目擊田廬渰没之
苦深加軫恤既截留漕糧以濟民生仍蠲除積欠以紓
民困其昨歲淮揚兩屬被災錢糧曽經該督撫具題部
議照例減免三分今念百姓餬口維艱安能辦賦應破
常格用沛特恩淮揚府屬海州山陽安東鹽城揚州府
屬高郵泰州江都興化寶應九州縣並淮安大河二衞
康熙三十七年未完地丁漕項等銀一十九萬有竒米
麥十一萬石有竒著全與蠲免爾部行文該督撫即飭
各州縣張示曉諭務體朕憫惻羣黎之至意俾窮鄉僻
壤均霑實惠如有不肖官吏私徵侵蝕者察出定治重
罪特諭康熙三十八年三月二十二日
　　諭刑部
朕巡視東南行次浙省因官吏軍民依戀誠懇特留蹕
數日以慰喁喁奏請之情獨念獲罪人犯身淹刑獄一
干法網無由自新兹乘輿經臨惻然矜憫用沛好生之
澤聿示格外之仁該省各屬地方有罪犯現在監禁者
除十惡等真正死罪及詔欵不赦等罪與官吏犯贓不
宥外其餘自三十八年三月二十六日以前死罪以下
已結未結悉著寛釋夫省刑宥罪者朝廷之殊恩守身
奉法者小民之常分必使黎庶嚮風咸知寡過期稱朕
孳孳敎育羣生至意可行文該督撫徧傳所屬張示曉
諭爾部即遵諭行特諭康熙三十八年三月二十六日
　　諭吏部
朕頃自江南巡歴浙省沿途供御悉經儲備不以纎毫
取辦閭閻而地方官料理夫船等項一無缺悞殊屬勤
勞此等官員有因公詿誤罰俸住俸降俸降級革職留
任者著察明悉從寛免爾部即遵諭行特諭康熙三十
八年三月二十六日
　　諭户部
朕以省方問俗巡歴三呉比至浙省見緣路農桑固徧
隴畝而地有肥磽時有豐歉歴年正供錢糧因輸納維
艱致多逋負雖已准分年帶徵而新舊之賦取給於一
時恐力作之民終難於兼辦應通行蠲豁以𢎞庥澤除
康熙三十三年以前恩詔赦免外其三十四五六年奏
銷未完民欠地丁錢糧米豆麥雜税著一槩免徵爾部
行文該督撫責令有司悉心奉行務俾均霑實惠如有
官吏以完作欠詭詞侵蝕者察出定從重治罪夫朝廷
頻賜田租所以優恤民力誠使閭里之間人敦本業家
有餘儲則藏富在民朕深嘉賴可傳示官吏軍民人等
令咸知悉爾部即遵諭行特諭康熙三十八年三月二
十六日
　　諭户禮二部
朕子育黎元勤求治理日孜孜以施德澤厚民生為急
務而江浙二省尤東南要地朕時切軫念比歲以來蠲
豁田賦賑濟凶荒有請必行無災不䘏雖漕項錢糧向
未蠲免者亦曽特㫖蠲免愛養之道備極周詳庶幾民
生日益康阜用是乘輿時邁於視河事竣巡歴江浙咨
訪民間情形見淮揚一路既困潦災而他所過州縣察
其耕穫之盈虚市廛之贏絀視十年以前實為不及此
皆由地方有司奉行不善不能使實惠及民所以小民
雖懷愛戴之誠而朝廷恩澤卒未下究朕目擊厪懐亟
思拯䘏截留漕糧寛免積欠另有諭㫖惟各鹽差關差
向因軍需繁費於正額外令在差官員以所私得贏餘
交納充用今思各官孰肯自捐私槖勢必仍行苛取商
瘠民困均坐此弊著將加増銀兩一槩停罷以紓商民
之累其兩淮鹽課康熙三十六年曽加増四十萬兩今
恐商人辦課維艱有漸致匱乏者著減去二十萬兩此
外有應行應革事宜朕還都以後仍加商確次第舉行
該督撫藩臬皆地方大吏亦著悉心體訪凡有可為民
興利除害者作速勘實陳奏嚴革雜派禁止刁訟然後
胥吏不能作奸良民得以安業儻官吏有悖㫖妄行者
許商民首告該督撫察出即行叅奏朕視民如傷惟恐
一夫不獲其所兹值海㝢昇平兵革不事正當與民休
息之時故特渙沛德音減徵寛稅以為閭閻留有餘之
力萬一嗣後别有急需或不得已而稍議加増想在小
民亦能共諒朕懷輸將之恐後也至於江南浙江人文
稱盛入學名數前已酌定増額今著於府學大學中學
小學各増五名舉行一次以示奨勵人才至意爾部即
遵諭行特諭康熙三十八年四月初二日
　　諭户部
朕巡幸江南遍察地方疾苦深知民間生計艱難故將
通省積欠錢糧盡行蠲免所過州縣有被災甚重者俱
經拯濟務俾得所兹聞鳳陽府屬去歲潦災甚重是用
破格加恩以示優恤康熙三十七年該府屬壽州泗州
亳州鳳陽臨淮懷遠五河虹縣䝉城盱眙靈璧十一州
縣並泗州一衞未完地丁漕項等銀米著一槩免徵爾
部行文該督撫即飭該地方有司張示曉諭令窮鄉僻
壤咸悉朝廷曲軫災黎之至意如有不肖官吏悖㫖私
徵使百姓不沾實惠者察出定治重罪爾部即遵諭行
特諭康熙三十八年四月十六日
　　諭户部
朕巡省民生風俗南至於江浙兹以返蹕行經山東緣
途延見父老諮詢農事幸今歲雨暘時若二麥繼登小
民可以無憂粒食但前年被災泰安等二十七州縣生
計尚未豐盈宜更加恩休養所有康熙三十六年未完
地丁銀米俱著免徵其三十七年應徵錢糧原因災傷
令於三十八年完納今念一歲之内並輸二歲之租恐
物力艱難未能兼辦著分作三年帶徵以示寛恤爾部
移文該撫轉飭有司眀白張示務使窮鄉僻壤均沾實
惠以無負朝廷曲軫民依至意儻有不肖官吏私徵侵
蝕致上澤不下及者察出定治重罪爾部即遵諭行特
諭康熙三十八年五月初六日
　　諭内閣九卿詹事科道
朕南巡至浙江見百姓生計大不如前歴年來屢將舊
欠錢糧盡行豁免其被災地方槩行賑濟恩澤屢加在
百姓應比往年豐足今反不及從前富庶皆因府州縣
官剝削人民多派侵取餽送上司或有沽名不受餽送
而因事借端索取更甚凡有㣲小易結應審之事牽連
多人遲延索詐者甚多此等情由在京官員亦有所聞
而九卿科道無有不知其督撫不將此等情弊釐剔察
叅反將行賄官員薦舉廉正官員糾劾以致民生失所
殊失朕愛養元元之至意且畿輔近地因朕不時巡察
直隷地方竟無私派侵取情弊故人不知有私派之苦
其各省督撫若體朕愛民至意實力奉行或有不肖劣
員若科道不畏人不狥情察訪糾叅則有司何敢復行
私派侵取今作何令吏治澄清萬民樂業共享太平熙
皥之治爾部㑹同確議具奏特諭康熙三十八年五月
十八日
　　諭戸部
朕思小民生計惟農畝是賴必年穀收成斯衣食無缺
淮揚所屬海州等州縣衞接年河流浸漫田廬編氓艱
於粒食朕心深切軫念已將康熙三十八年錢糧俱行
蠲免今春南巡目覩民間疾苦恐致失所復將康熙三
十七年未完錢糧盡與豁除諭令所司將沿河堤岸堅
固修築乃修防未竣夏秋又致冲決田廬盡没水中特
命該撫往駐被災地方動支積貯米穀並將漕糧截留
親行賑給今念清口河流未通民田仍遭淹没耕穫無
從百姓饘粥尚且艱難來年租賦安能輸辦著将這被
災海州山陽安東鹽城大河衞高郵泰州江都興化寶
應等州縣衞康熙三十九年地丁銀米等項及漕糧漕
項銀兩盡行蠲免爾部速令該督撫通行曉諭務俾均
霑實惠以副朕拯䘏災黎至意如有不肖官役朦混侵
冐仍行私徵者該督撫嚴察指叅從重治罪爾部即遵
諭行特諭康熙三十八年十一月初五日
　　諭户部
朕君臨天下撫馭兆人無日不以休養生息為念嘉與
元元共圖豐樂蠲租賜復時切於懷故從前於直𨽻各
省權其緩急先後頻渙恩施今海宇昇平四方無事欲
使普天率土咸登阜饒惟湖南地方素稱魚米之鄉比
年雖年穀順成而民間猶未盡充裕是用格外加恩以
綏黎庶所有康熙三十九年湖南通省地丁雜税等項
錢糧著一槩蠲免爾部移文該督撫令徧飭所屬實心
奉行家諭户曉務俾深山窮谷均霑朝廷德惠以副朕
愛民如子至意儻或借端徵派澤不下究事覺定行從
重治罪爾部即遵諭行特諭康熙三十八年十一月初
八日
　　諭吏部
凡奉差遣官員理宜恪慎潔己辦理公務事竣即遄旋
復命庶不負委任之意嗣後如巡鹽𣙜稅審事察荒及
一應差遣併部委各項官員儻有沿途騷擾需索繞道
妄行或公務已畢仍逗留地方借端生事恣意亂行或
將所帶筆帖式撥什庫人等私自遣往他處督撫係簡
任封疆大臣著即指名叅奏以憑究治如督撫瞻狥容
隱不行糾叅事情發覺將督撫一併議處爾部即遵諭
行特諭康熙三十八年十二月初九日
　　諭户部
淮揚等處百姓頻年罹於水災未寧幹止朕心時切軫
念比歲以來多方優恤蠲免賑給靡不舉行去年春朕
親履河干目擊小民田廬皆被渰没災黎艱於粒食益
為憫惻於懐爰命地方官按户賑濟又將截留漕糧發
賑平糶俾得贍養上下兩隄岸前雖屢發帑金修築迄
無裨益去年二月面諭河工諸臣速行修治至今尚無
成效復遴選廷臣同往經理無非軫懐民瘼欲令黄運
兩河隄岸速成斯民早安生業耳念水患一日不除則
百姓一日不得耕種用是深以為慮著將今年漕糧截
　留二十萬石存貯淮揚地方備用爾部即遵諭行特諭
　康熙三十九年三月初二日
　　　諭户部
　國家要務莫如貴粟重農朕宵旰圖治念切民生惟期
　年榖順成積貯饒裕於以休養黎元咸登樂利今聞直
　隷各省雨澤以時秋成大熟當此豐收之時正當以饑
　饉為念誠恐歲稔穀賤小民罔知愛惜粒米狼戾以致
　家無儲蓄一遇歲歉遂至仳離著該督撫嚴飭地方有
　司勸諭民間撙節煩費加意積貯務使蓋藏有餘閭閻
　充裕以副朕重農敦本愛養元元至意爾部即遵諭行
　特諭康熙三十九年七月二十五日
　
　
　
　
聖祖仁皇帝御製文第二集卷十八
　欽定四庫全書
聖祖仁皇帝御製文第二集卷十九目錄
　　北征勅諭
　　　　諭皇太子(十三條/)
　欽定四庫全書
聖祖仁皇帝御製文第二集卷十九
　　北征勅諭
　　　諭皇太子
　朕躬甚安於此月初十日至獨石口十一日出邊前往
　隨朕兵馬皆整齊精鋭後隊各營雖未見亦聞其善但
　朕軍中隨行之馬除内廐千匹兵部千匹外别無餘馬
　伯費揚古軍中有餘馬七千駝三千朕欲豫備肥馬三
　千匹送至餘無他故康熙三十五年三月初十日
　　　諭皇太子
　此番出師諸事咸合朕心甚為嘉悦故身體與面顏俱
　好且風土水泉皆佳行營事簡日多暇豫但願
　上天眷顧黙垂協應耳此書寫於十四日十五日早起
　行至中途忽起東南風大雨傾注雪霰繼作寒氣嚴冽
　其夜隨止十六日早察馬畜俱無恙幸豫備周宻雨雪
　亦未乆也此惟皇太子知之康熙三十五年三月十六
日
　　諭皇太子
朕兹行遠出塞外經過䝉古地方所見與所聞迥異水
草既佳㸑燎咸裕馬矢雖經雨濕塞外各種野草及榆
柳之條皆可為薪喀倫以内水泉無庸疏鑿雖大兵於
一處征行水草薪燎亦斷然無悞但所慮者天時無定
倐忽雨雪風寒為可憂耳惟恒暘乆晴斯大幸也出師
以來數次雜遇雨雪無有妨礙青草既茁羊可飽食馬
亦從此與枯荄並秣所禱者
上天眷佑不遇雨雪則朕之斯舉似可迅奏成功矣恭
請
皇太后萬安朕躬甚安諸皇子諸王以至臣工軍士皆
好皇太子佳否康熙三十五年三月十九日
　　諭皇太子
朕躬甚安皇太子佳否諸皇子皆佳以至大臣官員軍
士俱好雨雪雖不甚但連朝不霽朕懐稍覺焦勞此處
居住䝉古却皆喜悦云我等斯地屢年亢旱草不萌生
遂至於窮困已極皇上駕臨始有雨雪草皆茂盛觀此
則征行之人與居住之人其情大不相同矣京師雨澤
何如此間之草羊可飽食馬於沙際雜枯荄而食猶未
得飽耳草色大概漸佳水泉給用朕所經歴之地雖盡
偕大兵於一處征行亦可無悞薪燎具足後此則尚未
知也康熙三十五年三月二十二日
　　諭皇太子
朕沿途至喀倫觀覽草漸茂盛從四月初一日以後馬
可飽飼羊亦近肥水泉給足故三旗並行雖八旗駐於
一處亦得無悞㸑薪足用較之前所聞者大異矣三月
内雨雪㣲多稍未適意緣此懐抱不暢今意已寛舒因
待出古北口之火器營漢軍兵遂爾多駐時日至彼處
日期未可豫定前遣往噶爾丹二次使臣俱於初七日
到噶爾丹今在土喇於三月十六日令伊等歩回奏章
大概與前相同皆好語也彼牲畜甚瘦人所食亦罕少
我師頭隊哨兵已詳悉指示遣往矣土喇地方距喀倫
大約有十八宿之程京師二十日所送來馬三千匹皆
肥健全至惟兵部之馬不及耳塞外所產草木諸物寄
來觀看幷奏
皇太后請視之宫中咸令觀看朕躬甚安諸皇子諸王
以至羣臣軍士俱好水草甚佳康熙三十五年四月十
三日
　　諭皇太子
自出喀倫見水草甚佳地方形勢無平原曠野盡皆低
山處處有沙岡凡喀倫内所常見之走獸飛禽皆無惟
黄羊野騾大烏鳥白翎雀耳此地除牧養牲畜外並無
佳處我軍重車所經無有阻悞看來沙行視泥行為易
自獨石口至喀倫以繩量之有八百里較向日行人所
量之數日見短少自京師至獨石口為路甚近約計不
過四百二十三里皇太子可試使一人繩量之喀倫地
方用儀器測驗北極高度比京師高五度以此度之里
數乃一千二百五十里朕所過蘇尼特阿巴哈阿巴哈
納爾等旗各皆効力濬井泉修道路治橋梁除石礫視
内地甚優敬謹至於己極誠可嘉悦漸北行漸寒喀倫
外見舊氷雪尚㣲存晨行時或有鬚凍之日而槩無妨
於草之生長此亦一竒也然諸䝉古以今年為大熱朕
所統兵已近喀倫遣䕶軍叅領車克楚前鋒侍衞竒薩
穆盆楚克貝子侍衞穆渣哈爾阿巴哈納爾布昭貝勒
鄉導索訥木察哈爾䕶軍撥什庫三人理藩院撥什庫
一人人給善馬各三匹往克魯倫河一帶偵探蹤跡於
四月十二日車克楚竒薩穆來報初九日至伊渣爾厄
爾幾納地方潛入噶爾丹兩哨兵之間視其形跡併牲
畜計之共約有二千餘此外更復何有為山所隔視之
無所見噶爾丹哨兵見我蹤跡正追尋間我等突出前
來於初十日遇沙津王所遣佐領俄七里等十五人口
稱噶爾丹於此月初自土喇移營向克魯倫河下流第
三日遣我等歸噶爾丹至達爾罕敖喇矣汝等勿與我
等同行噶爾丹人相隨在後若問之難以應答汝等宜
速出語訖遣之使行以此觀之噶爾丹去我軍八宿矣
整肅軍旅訓備偵哨大約十日可與敵會此乃緊要情
事應書在前前數事隨思意所及而書故將此書於後
為此諭之康熙三十五年四月十四日
　　諭皇太子
我軍將哨兵前進偵探消息以待後營齊集噶爾丹仍
在車克楚所探之地實為我師之幸儻趨克魯倫河下
流而往則迤東䝉古恐為震驚故調奉天烏喇兵馬令
會於索鑰爾濟地方已經行文汝宜促之并不時探問
報聞康熙三十五年四月十四日
　　諭皇太子
朕所統兵旅區畫齊備深入克魯倫克勒地方若無停
留稽緩六七日内或可與敵相遇初聞此地僅可一二
旗魚貫而行今水泉充給此數日來分派已定以前鋒
營及八旗火器營兩綠旗營察哈爾兵居前為一隊次
則朕之大營及鑲黄正黄正白三旗凡四營為一隊再
次則以正紅鑲白鑲紅正藍鑲藍凡五營為一隊先行
之前鋒與鑲藍旗後尾相去約百里四月十七日八旗
綠旗及火器營俱已會集軍容整肅馬臕健壯擬至克
魯倫河之前一日約齊而進此際彼即望風奔逃亦必
為我軍所困若其順克魯倫河而下或稍需時日耳因
便示知之特諭康熙三十五年四月二十一日
　　諭皇太子
朕所經過之處非大瀚海也西之瀚海較此更闊然觀
之亦非平衍之地山阜聯綿砂石間雜自出喀倫未見
寸土其砂亦堅硬履之不陷瀚海中所產石塊與砂附
去觀看營中軍士鑿井甚易一人可鑿二三十處因水
泊中取水嫌遠咸於近帳房處鑿之可掘之地亦易認
識有謂之善達者地窪而潤掘未二尺即可及泉有謂
之賽爾者山間溝徑掘僅尺餘即可及泉有謂之布里
杜者乃叢草積潦水雖有而佳者少有謂之窺布爾者
水流地中以手探之泉即隨出故野騾以蹄抉之而飲
風土景况一無所取地盡碎石下馬偶竚立可射之處
亦少我軍士未曽騎射其地實未見佳也草則叢生而
土高所以縈絆馬足又各種野䑕所穿之穴較興安一
帶鼢䑕之穴更深殊覺可厭草名頗多有郁爾呼草牛
羊駝馬食之最宜以此稱佳内地䝉古皆不能識又有
蘇離草生最高故将此二種亦附去觀看此番行師日
期皆因火器營甚是耽閣即今猶等待而行必日期相
符乃善也恐噶爾丹順克魯倫河遠去遣納木渣爾王
長史庫即根一等侍衞博羅輝三等侍衞額林辰理藩
院撥什庫訥爾布車木楚克納木渣爾旗分之鄉導七
旺阿巴哈納爾之鄉導索諾此六人各給馬三匹令其
自克魯倫河之額古德哈爾哈偵探於四月十四日遣
往二十一日早來覆奏云臣等自額古德地方渡克魯
倫河沿流而上約行百里至塔爾吉而即適遇一人意
欲擒挐詢問因而追逐之忽從山後約有三十人迎來
追臣等幾五十里時已漸近狂飇頓作覿面不能相視
彼因止而不前臣等乘此渡河而回噶爾丹在克魯倫
河地方是實等語朕之大營距噶爾丹所在不過五程
噶爾丹似茫無知覺我軍駐處山勢高峻易設偵探故
前移哨兵於古爾班圖爾漢巴爾泰哈地方特諭康熙
三十五年四月二十一日
　　諭皇太子
朕緩進之意特示汝知前將近敵情由屢有諭㫖二十
一日酉時將軍費揚古由横設驛站奏稱五月初三日
可抵土喇等語伊前疏云於四月二十四日抵土喇朕
擬度時日欲於四月二十五日間抵克魯倫河前進乃
許乆未經奏報忽而改期我軍難以指畫於是傳集八
旗諸王及議政諸臣會議衆見不同有言即宜進剿者
有言原議兩路之兵約會前進所關重大應少緩我師
以觀局勢朕再四籌度未能適當其可姑少為相機徐
行前諭㫖曽言進剿今復稍有濡遲若不傳示其故恐
汝計日懸心因書以諭意噶爾丹情形萬不計及此路
進兵猶自夢夢耳但所慮者相距匪遥噶爾丹聞知必
爾逃遁機會可惜然彼雖逃遁諒亦未得全脱也為此
特諭費揚古奏疏亦謄寫發往將此情由奏聞
皇太后幷轉諭大學士尚書知之康熙三十五年四月
二十三日
　　諭皇太子
朕統大兵駐蹕察罕布喇克之日費揚古遣來期約之
商南多爾即喇嘛於四月二十六日薄暮至彼於行路
之間遇厄魯特二人擒來問之彼云噶爾丹向克魯倫
河下流移營問費揚古何時可至云五月初六間可至
巴顏烏闌因是我師仍稍緩以待之從察罕布喇克至
克魯倫河約略三百里未經量度難得其實此數日間
未見汝奏章幷
皇太后萬安音問朕懐不勝惓切昨薩卜蘇奏事之便
又未見汝請安奏章益増懸念朕躬甚安諸皇子俱佳
皇太子佳否
皇太后前奏章一封付顧太監書一封皆附之而往為
此特諭小事俱經從前遣示外餘無他事故不具康熙
三十五年四月二十七日
　　諭皇太子
比來未得汝奏章朕懐懸念今汝奏至得仰悉
皇太后萬安因待費揚古之兵駐蹕數日馬皆稍肥風
土水草與前示汝者無異恐敵人知覺哨兵仍附近大
營未令前移此時彼聞知與否無由能悉朕躬固安但
早夜焦勞洵為至極諸皇子諸王并諸臣以及將士皆
好皇太子佳否在京諸皇子俱佳否此處别無他物惟
有砂石耳四月三十日車林渣卜等七台吉至伊等與
納木渣爾托音同在一處向被噶爾丹搶掠敗遁渡克
魯倫河北在俄濃一帶地方因馬匹疲乏今始得向内
地移營來言其故并遣送所獲厄魯特二人赴京與朕
差往烏爾輝地之人相遇因來傍大兵之後朕厚加賞
賚諭以噶爾丹去此不遠爾等速入喀倫車林渣卜欲
來請朕安願為効力止将伊眷口遣入喀倫身赴朕營
喀爾喀之車陳汗亦來今尚未至養心殿所製上用藥
封固四兩并薑四觔此諭一到即於奏事之便附來自
京師所齎奏章於五月初二日辰時至朕在此整齊軍
旅於初四日進剿敵人情景尚未得聞相距二百三十
里地已漸近規模略可見矣四月二十九日頭運糧車
至八旗綠旗内府兵䝉古兵及職事人員酌量増給支
放米糧時營外堆積如山觀者擁塞内喀爾喀諸人云
我等意料滿洲斷不能如此而來由今觀之凡聖主所
經可将京師諸物盡載行營中也真為可畏莫不撟舌
驚駭將士志氣與在京同其勇奮情狀未能備述朕之
心思則非如在京時矣事體重大期出萬全非可苟圖
僥倖故既殫心力復黙禱彼
蒼以行之耳特諭康熙三十五年五月初二日
　　諭皇太子
朕所統大兵以初四日前進會天雨於初五日進兵軍
丁馬健在京所給馬有全存者亦有存四匹三匹二匹
者大概整肅此行也喀爾喀及内札薩克䝉古甚得其
力凡偵探斥堠單行差遣之處皆用此屬一一書示不
勝其煩旋師之日面言之朕所遣羅卜臧額爾得尼台
吉來據奏俄濃下流塔布囊烏特引弓之人有千胡倫
布爾之土爾希木地方齊卜齊弩特有數百家阿里牙
札薩克之阿爾薩闌衞寨桑等有全收伊等向喀倫前
來之狀此等人若歸降則巴爾呼喀爾喀更無餘矣此
亦大快事也今漸近克魯倫河我䝉古馬健故於初五
日射獵野騾黄羊䝉古喀爾喀等陸續來會者二千有
餘遣用有濟給以軍律署為官校編之部伍車陳汗來
見其較前頗優兹已過瀚海山川形勢雖同而草漸蕃
廡初六日次枯呼車爾湖此地即去年噶爾丹掠納木
渣爾托音之處也去克魯倫百七十里康熙三十五年
五月初八日
　
　
　
　
　
　
　
　
　
　
　
　
　
　
　
聖祖仁皇帝御製文第二集巻十九
　欽定四庫全書
聖祖仁皇帝御製文第二集巻二十目錄
　　北征勅諭
　　　　諭皇太子(十一條/)
　欽定四庫全書
聖祖仁皇帝御製文第二集巻二十
　　北征勅諭
　　　諭皇太子
　我師以初五日發拖陵前進初四日即遣公主長史多
　禪中書阿必達齎勅諭與噶爾丹令阿拉布坦喀瓦爾
　達等二百人與之偕往朕曾訓之曰汝等勿至克魯倫
　河觀地方情形古爾班圖爾漢巴爾泰哈等處敵人恒
　駐有哨兵汝等往克魯倫河乃紆曲之道彼必來截汝
　後惟從顏土庫烈圖地方即將伊等遣發未遣發之前
　將我軍所獲厄魯特四人縱之使去令其傳信我使臣
　相繼而往乃伊等於初五日徑抵克魯倫河以未見敵
　哨蹤跡意謂哨兵已去疎於防備厄魯特人從山巔見
　之於初六日黎明時厄魯特近千人将馬羣堵截驅逐
　馬羣中䕶軍及跟隨人役將厄魯特人射殺仍驅馬羣
　回營我兵整齊排列放鎗殺厄魯特數人我兵雖有數
人為厄魯特鳥鎗所中因綿甲皆未透惟一人㣲有傷
㾗時喀瓦爾達令我兵且勿與戰勅諭事大務期必達
為善令侍讀學士殷渣納與厄魯特人俄七爾偕往彼
即将丹即拉之馬挽住云此乃聖主遣來使臣不可加
以無禮於是俄七爾將彼䝉不殺之恩賞賚遣回及聖
主親臨將軍費揚古從俄而渾土喇順下流而來告之
丹即拉失聲驚恐即領受勅諭收兵急去喀瓦爾達等
亦收兵而回於初六日申時到初七日駐蹕於庫烈圖
西巴爾台布喇克地方中書阿必達從厄魯特營中來
奏厄魯特人之言大聖主請稍緩師若即來我等甚懼
我主今在土喇地方往來必需數日求少待之初八日
早一面向克魯倫河進兵一面仍遣阿必達盆蘇克格
隆等往諭彼曰汝等勿懼惟議和好耳我師不駐克魯
倫河則水泉不給遣去後遂抵克魯倫河見兩岸皆山
山大槩多險峻而少平坦河亦甚小較之南苑中河差
大耳是日厄魯特處處哨兵皆見之不知其實在何處
今我師相機而進彼宜於我師抵克魯倫之日迎而拒
之不以河與我而戰為是乃即令河為我有其庸懦誠
可見矣向後情事俟再報将士志氣皆奮勇精鋭恐汝
等在京懸念急示知之可於
皇太后前奏聞大學士滿尚書咸令觀看特諭康熙三
十五年五月初九日
　　諭皇太子
因噶爾丹逃遁特示知之初九日早我軍中遣拏活口
之新滿洲擒厄魯特一人至問之彼云因我馬疲乏衆
人棄我而去比言汝等不挈我往我食已乏今將殺馬
以食衆言汝勿殺馬但急隨我等蹤跡前來言畢而去
等語朕於是賞賚之今同喇嘛及中書阿必達偕往辰
時從厄魯特逃來人云噶爾丹始不信皇上親統兵至
昨見爭據克魯倫河分隊進兵彼處處哨兵俱被追逐
星散逃奔皆言向克魯倫河兵三隊不知數萬已抵克
魯倫聞語遂爾潰遁其衆私相議曰康熙皇帝性不嗜
殺於陣前擒獲之人皆賞以衣服而遣之我等從噶爾
丹何所底止因大相怨恨欲投誠而來者甚衆觀此則
噶爾丹逃遁是實費揚古之兵當前堵截我師追逐於
後荷
上天眷佑成功大槩可期矣故報京師知之可於
皇太后前奏聞宫中亦令咸知正在軍中繁劇之際未
及詳寫書來為此特諭康熙三十五年五月初十日
　　諭皇太子
初九日薄暮分派兵隊前往追逐初十日抵噶爾丹所
住之地觀彼形跡亦不甚衆馬雖有而不多牛跡甚少
羊跡亦少有之帳房釡鬵及稚子婦人所用之物鐵器
鎗柄網罟帳房椽桿以至釜中之羮盡皆棄之而遁跟
隨人役拾取者甚夥觀其生業可謂窮困至極矣師行
之際自厄魯特投誠而來者相繼於道咸云噶爾丹住
此地阿喇卜坦住於巴顏烏闌噶爾丹初不信皇帝親
統兵至此於縱回厄魯特四人問此無水之地何由可
至答云我等隨行聞其不待尋覓水泉但皇帝所指有
水之地羣往掘取掘未畢輙水泉涌出咸足給用又我
師進克魯倫河之日跟隨人於草間遺火焚燎向古爾
班圖爾漢之地厄魯特人見之云康熙皇帝將火與兵
齊進誰能抵敵即令其衆帳房輜重悉焚棄之身先逃
遁衆厄魯特咸訕笑之曰始因何而來今因何而遁又
有自阿喇卜坦處逃來者云阿喇卜坦在巴顏烏闌噶
爾丹中夜來傳告以皇帝親至阿喇卜坦云汝乃無眷
屬牲畜之國我乃有眷屬牲畜之國滿洲兵誰不稔知
我斷然不與之戰遂棄之而回未至之前阿喇卜坦之
衆半皆離畔尋又聞西路大兵砲聲厄魯特皆倉皇潰
遁不知所措至於大亂今汝等追兵於來日日中當可
追及其後隊牛羊矣朕於是周詳謀畫期出萬全決不
輕易朕所統之兵盡皆整齊驍勇馬悉肥壯觀厄魯特
之馬如我軍下等馬者有之我軍未至克魯倫河之先
旱甚草未萌茁聞此數日來草皆茂生未知果否我軍
逼臨賊境每日歡躍凡大小臣工以至跟隨人役喜悦
不可勝言喀爾喀等亦因以奮勇言我等從前視厄魯
特人馬精壯今隨皇上大兵來視厄魯特之形貌舉動
較我等奴僕之下更不及矣皆願効力哨探擒拏活口
因闌入網城泣告求往由此觀之人心惟在於鼓舞節
制洵不虚也凡在京之人焉能知如此喜悦故於少暇
時將始末情事大槩櫽括書遣示之可於
皇太后前奏聞并宫中及滿大學士尚書内大臣侍衞
等咸令知之伊桑阿想亦有信至特諭康熙三十五年
五月十二日
　　諭皇太子
自前㫖諭汝之後於初十十一十二此三日前進窮追
其潰竄狼狽之狀總不堪觀婦人稚子悉自殺戮棄之
而去獲一老婦生口問之云其部落自相攻殺重被傷
殘晝夜奔逃已前去四日由此觀之其去蓋已逺矣若
費揚古兵得及堵剿此賊決不能脱若更愆期噶爾丹
或得乘間遁去然此賊膽已喪落斷不能存永永敗絶
矣我師欲悉往追逐八十日之糧已盡萬一為軍食所
窘我如許全盛而至官員軍士已奏成功為何因此逋
誅殘寇致重困我師職此之故與諸臣僉謀公議前抵
費揚古之師以追擊之不及則還酌量簡選士馬遣發
前往此於伊桑阿所報之外特頒諭㫖咸令聞知朕於
十三日凱旋啓行朕躬安好恭請
皇太后慈安諸皇子諸王大小諸臣以致軍士皆佳以
我全師歡欣愷樂風聲所至兇敵摧殘此皆
上天仁愛俯垂協應也㡬務至多無暇詳及此進
皇太后慈覽宫中並使聞知特諭康熙三十五年五月
十三日
　　諭皇太子
朕中路兵糧朕每日焦勞在念多方措施皆得無悞而
西路之糧甚為可慮非全力催運不能有濟是故朕躬
親率師衆迎糧而還撙節已到之糧豫濟西師之用者
正此意耳康熙三十五年五月十三日
　　諭皇太子
伯費揚古兵已過土喇將噶爾丹去路盡皆堵截特示
知之十四日朕所遣布庫殷渣納新滿洲䕶軍竒雅楚
鄉導波羅等至奏云伯費揚古之兵於初三日已過土
喇將噶爾丹所必由之路嚴密堵截以待之精鋭驍勇
之兵一萬四千人已到其地後隊又相繼而至馬之肥
壯雖不及朕所統兵然亦甚健朕聞之拱手向
天再拜朕之微介於懐者惟此耳今可永遠廓清矣但
接續聽報噶爾丹消息賊之情形已全在目中朕今惟
舒懷喜悦經理糧餉接濟朕躬何以致斯福佑克稱所
懐此皆
祖宗黙佑
天地眷顧之所致也朕在此不勝歡欣踴躍此二三日
間即有成功捷報以此於
皇太后前奏聞宫中以及滿洲大臣侍衞等咸令知之
特諭朕班師移營已二日在拖陵布喇克駐蹕數日亦
未可定此書寫於駐蹕他爾渾柴達木之地斯處水泉
稀少朕躬自鑿井帷幄既設寫此書畢大雨傾注水遂
足用朕復向
天拜手以謝康熙三十五年五月十四日
　　諭皇太子
伯費揚古兵已將噶爾丹戰敗特示知之十五日夜四
更時将軍馬思哈奏章至稱臣等於十四日距巴顏烏
闌十五里追及前鋒兵探哨之喀瓦爾達將厄魯特人
奔第來問之彼云噶爾丹於特勒爾即地方遇大將軍
費揚古兵交戰噶爾丹敗北而退復列陣拒敵我師歩
戰衝突而入兩兵正交戰時見噶爾丹兵有潰散奔敗
之狀我遂逃出投奔皇上等語并將奔第遣來問之奔
第彼云噶爾丹不信皇上親統兵至乃復驚駭恐懼日
禱於佛前雖欲慰輯其衆而不能人心遂大動揺自見
聖主兵威衆厄魯特私相謂曰康熙皇帝其速來攻取
我等似此生活有何底止交戰處噶爾丹兵不及五千
馬既極疲痩又聞聖主追逐已近諸凡器物盡皆委棄
今雖逃出何以存活等語於是即以所聞於五更時寫
書馳示可於
皇太后前奏聞宫中及諸大臣咸令知之此後相繼報
至即時遣發特諭康熙三十五年五月十六日
　　諭皇太子
朕十六日駐蹕古土爾布拉克地方經理回京士馬午
後將軍馬思哈奏報伯費揚古兵大破噶爾丹噶爾丹
所倚任之丹巴哈什哈等率衆投降我師等因將此奏
報抄謄發去今大事已完朕惟待大將軍費揚古奏章
至拜
天以謝為此特頒諭㫖可奏聞
皇太后傳知宫中及衆朝臣知之康熙三十五年五月
十六日
　　諭皇太子
侍讀學士喇西引丹巴哈什哈於十七日到朕素識其
面非下流無知識之人令喚入賜坐問之其應對語言
真實明爽云噶爾丹素有謀為亦得人心每悔深入烏
闌布通輕易交戰近思於克魯倫土喇諸處將喀爾喀
及内地䝉古用計煽惑令人首尾不能相顧彼時希圖
大舉滿洲聞知必然出師師少則與之戰師衆則委地
而退待滿兵既旋復躡襲其後如此不數年自然財賦
耗絶必至疲敝是以蓄謀而來也伊心志本侈今不意
聖躬親統如許大兵度人所難行之瀚海俄頃而至厄
魯特之衆窺見軍威莫不喪膽於初七日早即行潰遁
晝夜奔馳棄其生計因追兵緊尾其後狼狽流離又於
十四日在特勒爾即地方突遇西路大兵時厄魯特兵
五千有餘鳥鎗不及二千自克魯倫巴顏烏闌以上極
其亢旱莖草全無五晝夜倉皇敗走於無草之地沿途
委頓隨去者少曽見西路之兵先據高阜我厄魯特據
一小坡徒歩拒敵天朝大兵亦徒歩與戰火器齊發整
肅從容相逼而進其前有舉棍者有將紅圓之物遮蔽
其身者漸戰漸近至十歩内箭來如雨先從噶爾丹所
領之隊敗遁次則丹即拉丹津温布亦遁阿喇卜坦一
隊尚相拒未動於是滿洲騎兵將厄魯特大營圍繞其
婦人穉子及馬駝俘獲甚多牛二萬頭羊四萬隻又見
阿奴喀屯為鳥鎗所中而死戴巴兔爾寨桑中砲連貫
數人而死波羅特和卓中箭而死後復短兵相接更有
一隊所持非鎗非刀衝突直入所向之處人皆披靡斃
者無算思我主背其誓言獲罪聖主天實厭之至於此
極我等素行殺戮離拆人之妻子今孽歸已身輾轉思
維愛惜性命故背我主而圖倖免殺戮存留皆出聖恩
又以滿兵如何問之云我等會於烏闌布通時即以畏
懾今來此克魯倫土喇我厄魯特傾國之人皆豫知滅
亡惟噶爾丹一人以為不然猶妄言有成此乃天之定
數彼不自知其然而然矣昔從噶爾丹征討諸國時所
向咸剋如滿洲兵者實無敵於天下我厄魯特如何抵
當適自取覆亡也又問噶爾丹得脱乎可擒獲乎對云
聞噶爾丹僅率四五十人而走擾亂中未經目覩然雖
得脱無以資生殆困餓以死耳書此正欲遣發十八日
日中副都統阿南達齎至平滅厄魯特奏章遂一倂附
往其陸續投誠之厄魯特二千有餘亦全獲其妻子牲
畜剿滅厄魯特之事畢矣將此情節於
皇太后前奏聞宫中咸令知之滿大學士尚書及内廷
侍衞大臣亦令知悉朕已率衆望
天申謝諸王大臣亦行慶賀特諭康熙三十五年五月
十八日
　　諭皇太子
遣中使之後德木楚克台吉於二十一日到云十八日
曽見兩處將軍會合賊於伯費揚古軍中投順者回子
之阿卜都什汗厄魯特之車林渣卜台吉巴兔爾台吉
顧魯黙爾根台吉韓度台吉梅寨桑馬木顧英寨桑厄
林辰哈什哈顧英寨桑畢車七大喇嘛畢西勒爾兔綽
爾濟被大兵剿殺之後來降之厄魯特云丹即拉於交
兵時未動師敗自刎阿喇卜坦兩處著傷未見脱出曽
見其所乘之馬殆亦死矣烏爾占渣布死於陣前噶爾
丹所率約十人奔僧枯爾上流前往噶爾丹有言今已
矣難以存留惟前往不拘何地饑餓以死而已如此怨
咎而行此番被殺與投順者朕皆素知為噶爾丹信用
之人今已殆盡但伊喇固克三胡圖克圖丹津温布二
人未知消息投順於費揚古之人二千有餘投順馬思
哈之人五百有餘將軍等遣人四面覓其蹤跡脱去無
多擊賊之地我兵常隻身獨行撿尋賊物有廓然蕩平
景狀朕曽遣侍衞馬五往觀俟回日明白詢問再諭朕
恐汝等懸念故屢示之將此情仍於
皇太后前奏聞康熙三十五年五月二十一日
　　諭皇太子
朕入喀倫見草長甚佳諸人之馬留在喀倫者皆更肥
壯衆䝉古云比數歲以來不曽見如此草長茂盛雨水
調匀之年自今春牲畜肥壯四種牲畜之孳息並無損
傷此皆我聖主所賜福慶惠及我等者又内扎薩克喀
爾喀翁嫗及婦人穉子迎於路次喜而言曰以我聖主
之威福不惟一噶爾丹即十噶爾丹大兵一至亦立刻
破滅矣今聖主建立大功奏凱而還我等來迎叩首從
此共樂太平又有老婦等言我等初以為聖主不在富
盛之地寶幄之中安居逸樂而當此寒苦之時何為來
吾曹此等地方我等聞遠過瀚海前往克魯倫河我等
老朽之人不覺眼中流淚每日哭泣意中思念我主為
何深入如此荒遠悍惡之敵地忽聞將噶爾丹剿滅奏
凱而還方知我威武聖主之來誠大慶幸也若非如此
我等今生何以生活皆歡欣忭喜謂胸懷得以開暢稽
顙至於破裂笑者哭者一時雜遝今正䝉古牲畜肥壯
之時極為殷阜較我師去時迥相懸絶比時未經遣聞
今特諭知可進
皇太后慈覽並使宫中知之康熙三十五年五月二十
　九日
　
　
　
　
　
　
　
　
　
　
　
　
　
　
聖祖仁皇帝御製文第二集卷二十
　欽定四庫全書
聖祖仁皇帝御製文第二集卷二十一目錄
　　北征勅諭
　　　　諭皇太子(十一條/)
　欽定四庫全書
聖祖仁皇帝御製文第二集卷二十一
　　北征勅諭
　　　諭皇太子
　朕躬安好此行較前不同諸物豐盈天時頗佳每日愉
　快以行聞塞外今年暄燠問馬習言沿路水草俱佳野
　多兔山間有獸殆可遣懷每年進獻
　皇太后禮物汝於初三日親身詣送朕亦續遣太監賫
　進途中所有數種物也此書書畢適根敦代青貝勒書
　至來人云聞皇上親統大兵剿滅噶爾丹我貝勒領兵
　前赴惟期擒獲噶爾丹以立功勞有精兵千餘但馬略
　少耳兹倂以尚書班第書發往康熙三十五年九月二
　十六日
　　　諭皇太子
　撫遠大將軍領侍衞内大臣伯移咨理藩院為知會事
　康熙三十五年九月二十日未時厄魯特之人阿玉西
來投順云我自阿濟爾布都諾隨丹即拉回至翁金貯
米地方於本月初六日早見翁金之兵起營我等在旁
潛伏俟其絡繹前行丹即拉率衆衝突欲搶馬䭾行李
其殿後大兵隨放礮銃拒戰在行李之前兵馬亦回顧
夾攻我厄魯特敗遁而西次日天晩下營我遂逃奔前
來等語其投順之阿玉西乘汝衙門筆帖式詹住回京
之便將去此文并人於二十八日晩間到問阿玉西對
云此番搶米非丹即拉本意衆人言翁金現在有米與
其餓死不如取而食之於是前往行及一程遇我哨兵
擒喀爾喀三人遂隱伏山坡待我兵迤邐前行從中衝
截守米之兵不及甲胄鳴笳首尾夾攻礮擊四次隨即
敗遁彼一路見有厄魯特死者十餘人別無所見又問
我兵曽失利乎彼云丹即拉曽傳勿殺人止搶米之令
今勿言殺人幷厄魯特之馬反損失多矣丹即拉脱身
後甚是怨悔云惟思清水捕魚水雖已渾魚終不得將
如之何氣忿至極其馬俱羸弱徒歩者衆在我之後接
踵而來者尚多先示大略俟有報至再傳諭康熙三十
五年九月二十九日
　　諭皇太子
朕此番出行頗為欣愉無所掛懷地方亦較獨石一帶
為優聞口外更佳野兔繁衍而沿邊多獸因選新滿洲
前往捕獵汝可諭令敬謹飼養馬匹其衆人之馬朕分
撥已於大同飼養根敦代青貝勒進五月前所捕得黑
狐一貂鼠一猞狸猻一寄汝銀䑕二百進
皇太后為此特諭康熙三十五年十月初二日
　　諭皇太子
朕於二十九日度察罕拖羅會嶺駐蹕於喀喇巴爾哈
孫之地是日閱鑲黄旗牛羣其數至一萬六千頭毛色
甚佳三十日駐蹕於昂古里湖地是日閲右翼達卜孫
腦爾之馬羣其數至一萬匹整齊肥壯不可言喻初一
日駐蹕於俄羅特布拉克之地是日閲正黄旗牛羣其
數一萬六千頭羊七萬隻䝉古王等以下喀爾喀厄魯
特之人咸以為竒云自我祖宗以至於今但有牛一二
千頭遂稱極富從來未聞有至萬頭者今見馬匹無論
大小盡皆肥壯光澤羊隻甚肥曩時亦曽聞朝廷之牧
畜蕃多或以為告者太過未之深信今目擊如此始知
我皇上諸福駢集羣相驚異贊頌向來聞張家口外甚
寒自今觀之頗覺和暖河亦未凍或一處始有薄冰草
雖黄而草根尚有青色夜間帳幕中不必然火人服緜
衣皮褂者甚多聞他年亦不如此較之哨鹿之地甚為
温暖朕行䝉古地方多矣似此佳處未之見也此皆
聖祖太宗皇帝幸歸化城時所指之地遺於子孫牧圉
日増孳息日盛也宜哉圍獵時觀之兔雖不甚多亦不
稀少地極平坦可以此奏
皇太后知之阿爾薩闌衞寨桑以其幼主阿里牙來今
令赴京師亦與車林渣布一體恩視學士拉西識其人
可令彼通譯車卜登貝勅之母亦詣朕前令其赴京此
人
皇太后亦知之可令進見康熙三十五年十月初三日
　　諭皇太子
初二日駐蹕於瑚瑚厄爾吉偶率牧羣䝉古射獵初三
日
皇太后誕辰未啓行初四日駐蹕招哈初五日駐蹕和
岳爾湖初六日駐蹕於巴喇特郭爾䝉古之男婦老幼
日來迎者無數爭獻湯羊至數百隻并酥酪􁀙酒之物
俱賜銀收納自軍士以至僕役食之不盡今已行過牧
所至正黄旗正紅旗察哈爾地方生計亦好䝉古王台
吉等言牧地䝉古八旗察哈爾兵丁生計較之我等台
吉為優此時行路甚易牲畜既肥水草亦便即今天時
猶暖潢潦之水夜則微凍風吹即融有衣裘者亦有未
衣裘者自招哈山巒重疊樹木全無頑石磊磊朕之此
行心甚和豫扈從者亦甚豐饒費揚古處咸朕兵卒誰
日餉以牛羊朕殊為軫念發銀五千兩送至費揚古軍
前令購牛羊食之此等情事繕寫奏聞
皇太后幷令宫中知之康熙三十五年十月初九日
　　諭皇太子
初七日駐蹕胡魯蘇泰河有兔初八日駐蹕莫海圖兔
少初九日駐蹕喀喇烏蘇麅頗多初十日駐蹕於察罕
布拉克岱哈廟在大道之南三十里過杜白忒嶺往觀
之廟漸傾圯岱哈水泊北岸有一湯泉水温喀爾喀之
塞楞阿海王駐牧其地言今年樹藝大穫生計較前甚
裕乃觀其情狀仍然貧寒者因其人頗優故賜牲畜五
百歸途過烏兒圖嶺至朕御營自此山多樹木間見林
藪山佳而壑險十一日過折兒德莫敦嶺駐蹕喀喇河
朔野雉叢集山谷狹隘兩崖雄峻而難捕觀之類哨鹿
之地亦有各種野畜然不多十二日未至歸化城四十
里駐蹕於白塔之前兔少雉多狐亦有之地不足取且
多鼠穴絶無平衍十三日抵歸化城城之老幼男婦數
萬人衆持香迎於郊郭稽顙奏稱我兩土黙特自
太宗皇帝至今五十九載其所貢賦者馬幾二百匹部
員來時應馬二匹其撥什庫應馬一匹夏捉雉鹿掘石
青秋則徵雛鷹冬則獵取野豕兼納狐皮因賦役甚重
困苦已極聖主洞鑒一切賦役盡行豁免已六年矣此
恩此德如天地高厚每思如何得一叩天顏不意駕臨
荒野之地永增輝光我等愚氓亦有得瞻天顏之日乎
歡聲大震因朕不收其牛羊皆殺而去毛其雞鴨鵝豬
則烹熟之各戴於首再四求受心極誠切來人目覩之
欲将此物令其攜去恐稽時日兹因示至歸化城之期
附獻
皇太后乳酥一匣肥雉十麅一製麋米一袋餘所進獻
之物朕之太監與來人一同前往特諭康熙三十五年
十月十三日
　　諭皇太子
朕躬安善汝佳否朕在此不知雨雪風寒今已至歸化
城所行徐緩每日移營二三十里或四十里愛惜馬匹
故一騎未曾損失且無跛蹶康熙三十五年十月十三
日
　　諭皇太子
十四日從托音胡圖克圖寺移於南闕下營十五日駐
宿整備大宴達賴喇嘛之使達頼汗之使瑚瑚腦爾八
台吉之使歸化城喇嘛察哈爾之將士歸化城之將士
俱賜筵讌甚衆盛華整十六日駐宿遂於西勒圖胡圖
克圖寺觀看儺舞十七日至二十日皆駐宿此數日自
早至夜分無有暇時從四方來之䝉古喇嘛及王與妃
等以至兵民婦女咸集進獻駝馬牛羊食物者絡繹不
絶或有至貧苦之人亦持馬絆絡首鞗革而來以獻其
忱自軍中來喀爾喀之善巴親王諾鼐親王毛明安之
班第貝勒渣薩克之台吉納爾布白孫之車陳即農呉
爾占厄爾即亨之滚占哈坦把圖爾喀爾喀之黙爾根
訥顏之弟開木純等有名目之人問噶爾丹信息答云
我等在軍前知之甚詳噶爾丹信息今已急迫噶爾丹
所居之地原係我等所居極其寒冽所食者雖無猶可
食人馬之肉至衣服無有一夕遭遇極寒惟有凍斃而
已更將何法以禦之我等杭愛山之地亦將為我困噶
爾丹矣朕在此日事利濟人之離散者令其㑹合聞何
處有彼婦人穉子即以價贖之令其完聚故投降者不
絶因係善事而送出者亦衆九月初一日費揚古伯所
調右衞之兵前已疲勞又無馬匹徒然調發以致困苦
今回師將至故令親近侍衞馬武帶牛五十隻羊二百
隻湯羊十隻往迎及到近地朕親於黄河岸迓而宴之
乘便於鄂爾多斯之地圍獵觀其形勢軍士從京師乘
來之馬俱於大同府餧養聞其甚肥壯現今隨朕前來
之人皆乘牧羣之馬駒而來其略痩者即換新得肥馬
乘騎尚有餘剩駝馬之價甚賤駱駝佳者不過三十金
肥馬不過二十金此際未得噶爾丹確信堵截剿滅皆
周詳謀畫以行可將此繕寫奏聞
皇太后幷交與顧太監宫中咸令聞之朕在此雖無暇
而意趣甚佳但得一二小物亦必恭進
皇太后羊膾乃朕親視用灼石炙熟去骨包裹送來朕
在此食之甚有味但已熟者及至京師未知何若不可
再烹蒸食之良佳又歸化城耆老製為歌詞歌之語雖
粗鄙亦有是處
皇太后及妃等閲之一笑故幷寄去康熙三十五年十
月二十日
　　諭皇太子
二十一日早從噶爾丹處厄魯特二人來降日中時又
有厄魯特二人來降朕於此輩俱加賞賚中有一人其
妻為我軍所獲彼一至即令完聚兩人相抱痛哭䝉古
王等以下無有不下淚者皆喜悦稱為善事詳問之答
云丹即拉回於十九日至枯倫白爾七爾地方見噶爾
丹告之曰大兵各處堵截我詐稱投降用計而出噶爾
丹甚嗟歎言我等專望於爾今將何以存活且兵又堵
截此地不可留可往哈密取糧而食故於二十一日前
往我等隨行一二日復向此而來途中賊盜甚多互相
殺奪等語若果往哈密乃其絶地噶爾丹必為我所擒
矣彼一帶地方堵截俱已完密更無可慮今後投降者
當益衆陸續聞之二十一二十二日駐宿二十三日向
黄河岸啓行我軍之馬皆肥壯康熙三十五年十月二
十三日
　　諭皇太子
朕躬安好汝佳否此地尚爾温和河亦未凍著綿衣者
甚多貿易擔荷之人猶不衣裸袒而行其土著年老之
人皆甚以為竒言自我等祖父以來此時河水無冰風
霜雨雪皆無如此暄暖嚮所未聞朕觀之亦與京師無
異朕但御薄羊裘綿套騎射時尚覺汗出也康熙三十
五年十月二十四日
　　諭皇太子
朕二十二日仍駐歸化城其北山下有二寺往視之二
十三日觀射及角觝二十四日始自歸化城行三十三
里駐蹕於河津邨之南歸化城老幼依戀繾綣揮淚道
左二十五日駐宿是日右衞官兵二千五百人至朕躬
出勞多備牛羊飯食親饗之闔營軍士歡聲動地朕駐
蹕歸化城時各處多獻俘者皆給銀收納有各種工藝
及彈箏唱歌者内一老人善謳其名雅克西年六十五
歲胡曲最精善言説尤長滑稽初見朕時賞以衣㡌賜
食并茶酒彼稽顙畢乃㸃首攘袂瞪視良乆以手指朕
曰所謂大丈夫者是耶膽氣如此勇略如此以敵國之
臣而臣之以敵國之歌者而使歌之如此國富兵强乃
不事驕侈但利濟羣生完聚離散惟務積德兹復何言
天下諸國實無與敵俱為臣僕理所必然耳於是叩首
而坐方其以手指朕初發言時左右訝以為醉及聞其
語莫不以其人雖鄙而言亦有合於理云有一搊箏者
名齊倫其技亦精二十日駐蹕於達爾漢拜星自離歸
化城向西南行地皆寛坦新設御屯於此所闢田畝耕
之不盡所產柴薪用之有餘塞外諸地未有如歸化城
之一望平曠也且草茂水佳朕隨從諸人未聞有病者
　阿米達桑格周卜世明珠等雖年老而色豐腴可知其
　風土之佳矣凡此皆隨手書之雖屬細末然朕在外之
　襟懷欲令聞知故以示汝可繕寫奏聞
　皇太后幷令宫中知之康熙三十五年十月二十七日
　
　
　
　
　
　
　
　
　
　
　
聖祖仁皇帝御製文第二集卷二十一
　欽定四庫全書
聖祖仁皇帝御製文第二集卷二十二目錄
　　北征勅諭
　　　　諭皇太子(十三條/)
　欽定四庫全書
聖祖仁皇帝御製文第二集卷二十二
　　北征勅諭
　　　諭皇太子
　二十七日駐蹕於里蘇邨二十八日駐蹕湖灘河朔漢
　人稱此為脱脱城此即黄河之岸向彼岸仰射之朕躬
　及皇長子新滿洲與善射者射過甚易波流亦緩不可
　與南方黄河相比若較天津入海之河甚狹者尤狹二
　十九日駐宿是日早鄂爾多斯之王貝勒貝子公台吉
　等渡河來見朕詣河干将河測量其闊五十三丈仰射
　而過五十餘步於是登舟朕與新滿洲逆流舉棹以試
　水勢船猶可行惟船之器具不佳不便用力衆䝉古等
　皆驚訝以為此黄河逆流行舟自我祖宗累世以來嚮
　所未聞往來過渡試之斷不致飄往下流現流冰凘衆
　人難以全渡惟冀其早凍耳自古以來過十月下旬未
　有不凍者京師水泊冰結之日可記之報聞自歸化城
至黄河岸一百七十里自黄河岸至沙虎口一百七十
里亦未經丈量到黄河之日初覺寒冷與京師凍河之
日相似在此衣灰鼠羊裘狐腋其年老之人衣略加厚
厄魯特赤馬一匹遣送皇太子馬甚佳足健而善走又
甚調良以豆飼肥更不知若何又此處喀爾喀所產羊
或係水土之故食之味甚厚朕故親視用水烹熟因候
凍河閒暇無事親手執刀去其骨置匣中遣送可恭進
皇太后前三十日初一日駐宿初二日早䝉古等來報
稱距此地五十里西爾哈地方今夜凍冰二段每段有
一里餘我等官長皆以為竒先遣我來彼衆人行走試
看若可渡則即來奏聞於是差嚮導官特庫斯等往看
又念此時若送盛京所進之物驛逓勞苦朕此處各種
食物皆有之但鹿尾鹿舌各五十鱖魚鲫魚赭魯魚到
時少許送至其他大魚鰉魚朕所不食野雉亦勿送來
此地多而且肥橘子柑子等物雖到亦勿送來果麫諸
物此地自寧夏取來食之麫甚佳雖御用好麫製為餅
餌以之相比猶覺稍黒而硬寧夏之麫白而柔細雖多
食之亦易消化葡萄亦佳其名公領孫大葡萄之蔕環
繞有小𤨏子葡萄曩時常食𤨏子葡萄而未見其如此
結實亦覺竒異產棃亦佳初三日早遣人渡河將鄂爾
多斯王貝勒貝子公等所獻稱為馴良之馬百二十二
匹内四十匹所獻馬三百匹内一百二十匹令驅赴黄
河彼岸馬鞍從船渡過渡時見冰凌貼於兩岸河水比
朕初到日不同水波不興與渡暢春園之河相似截流
徑渡兩岸䝉古等俱合掌稽首相與約誓云此乃我等
累世所居之地此河尚且如此效靈更有何人於我皇
上之前敢萌異志於是乘其馬歴二時布小圍三次向
來言鄂爾多斯之地洵不虚也伊等圍獵嫺熟雉兔復
多此地雖有沙岡然皆平阜草多藂生馳騁幷無可慮
朕自幼聞鄂爾多斯之兔今親見之圍獵畢申時照前
渡河至駐蹕處日暮時特庫斯等來奏從西爾哈地方
河之上流皆凍伊等往來渡試不致阻誤朕初四日駐
宿初五日向西爾哈渡處移營觀之輜重可渡則渡若
稍可虞則駐宿一二日此等事俱繕寫奏聞
皇太后宫中咸令聞之康熙三十五年十一月初三日
　　諭皇太子
初四日晩降來之厄魯特布達里奏稱於十月初四日
起程噶爾丹兵餘數百食用既乏天時寒冽潰散逃亡
者甚多亦有死者伊之領事寨桑土謝圖諾爾布率衆
來歸尚未至等語噶爾丹雖云前往哈密今諮訪知彼
地勢之人及喀爾喀皆言齊七克孔俄羅阿即爾漢等
處與枯倫白爾七爾相距三日程不過仍遶舊地而行
度其情事難奔他所既無向往之處事更易圖又詳詢
之鳥鎗鉛子火藥已盡鎗亦全無投順之人成羣而來
所言甚悉今遣布達里赴京其妻在鄂欣家可令完聚
皇太子幷與諸臣細問之此一大暢快事也土謝圖諾
爾布係厄魯特大臣此人若來則噶爾丹之行藏即可
決定俟來時再諭尔知之此語奏聞
皇太后兼恭請
皇太后萬安初四日駐宿初五日移營前向河之上流
冰堅可渡處康熙三十五年十一月初五日
　　諭皇太子
前諭曾云初五日移營行五十里在西爾哈渡口冰凍
處渡河後於初五日溯黄河上流行十八里至喀賴因
托海地方觀看黄河已凍即於其地駐營將冰鑿看厚
盈尺甚堅將三旗分為三路路皆墊土初六日輜重亦
全渡此上流六里以外下流三里以外亦皆未凍衆䝉
古驚訝咸云從來黄河之凍皆自北首寒處凍起如此
和暖河皆不凍而獨於中一段結成厚冰不止嚮未曽
見亦未曽聞渡河後晩至駐蹕之所王貝勒貝子公等
之母妻俱至朕親至鄂爾多斯之地始知此地䝉古居
處皆有體貌觀其風俗規模舊時䝉古道理未嘗少失
六旗王貝勒貝子公台吉俱相和睦視同一體不分彼
此盜賊皆無駝馬牛羊不須防守或馬匹驚失至二三
年他人得之亦不隱匿送與渣克薩處令其原主識認
王與貝勒之母皆非其生母伊等敬事之甚於生母殊
有禮數可觀其他䝉古見此亦當愧死鄂爾多斯之生
計皆佳牲畜蕃盛良馬復多雖微不及察哈爾之生計
較之他䝉古其殷富遠甚其騎射之式雖不佳亦覺嫺
熟多中今朕得黄河所產石花魚甚多有自口内賫送
者亦有自䝉古賫送者甚鮮而肥膩味佳因
皇太后不食大魚故未遣送朕駐蹕多日習見其水土
佳甚食物柴薪俱饒人皆相宜且不甚寒冽朕在克魯
倫河四月間所服之衣此時尚可不用京師寒時每覺
隂冷自内寒噤斯獨不然此亦一佳地也自兹以後則
未知若何耳是日駐蹕於東斯海驛初七日駐宿料理
鄂爾多斯所進獻馬駝諸物初八日駐宿初九日移營
十四里駐蹕於察罕布拉克此數日揀擇鄂爾多斯所
進之馬皆極佳而性復馴良鄂爾多斯捉馬時不用套
桿但趨往隨手執之即住未見跅跎之馬幼年皇子可
騎者亦有之初十日移營行十九里駐蹕於胡蘇台十
一日駐宿朕此來原欲相機而行今閒暇駐此天時復
不苦寒惟就水草移營以俟噶爾丹困斃消息收納來
降之人汝所遣來奏章於十一日早天未明時到本俱
閲過發去之物料理畢即遣回朕所得肥雉三十乳酥
一匣進獻
皇太后餘俱照書付之此地肥雉甚多恐需驛馬故不
多遣此等處亦照前咸令知之特諭康熙三十五年十
一月十一日
　　諭皇太子
十一日發報未乆來降之厄魯特烏善台至細詢之彼
於十月初六日來者所言與朕前遣往京之人無異但
云噶爾丹欲使察罕沽英寨桑來奏正聚集其牲畜事
若果真今已將到問話之頃噶爾丹之大寨桑土謝圖
諾爾布至乃彼緊要之人知彼情事極為明晰詳盡噶
爾丹困蹙是實事於月内必有端緒其餘大槩皆如前
人所言欲往哈密其意已決聞副都統阿南達率兵堵
截或未必前去似有駐扎於薩克薩圖胡魯克地方情
狀土謝圖諾爾布其人頗優亦壯健攜來之人八十口
噶爾丹若遣使來朕亦酌量遣使朕駐師於此可致噶
爾丹困斃又聞噶爾丹既無生計時已嚴寒步行者衆
其將何往譬猶穽内之獸必自斃耳為欲早使聞知迅
速遣諭可奏聞
皇太后幷傳知宫中諸大臣皆令聞之康熙三十五年
十一月十一日
　　諭皇太子
十二日駐蹕於夸托羅會十三日駐宿是日上駟院侍
衞瓦色阿薩納送馬至薄暮閲馬俱肥壯與朕帶來閒
日更替騎乘之馬相似我軍之馬皆未甚痩亦尚有極
肥者觀此時甚與駝馬相宜十四日駐宿將鄂爾多斯
所獻之馬揀擇始畢發御馬羣七十一匹大馬羣六百
十一匹駱駝一百四十三隻十五日駐宿是日閒暇無
事將我軍中歌者鄂爾多斯之歌者及厄魯特之歌唱
彈箏者二人令之歌其厄魯特之歌者雅克西云我年
六十五歲厄魯特四部落之主皆曽見之今見聖主德
皆全備仁慈無所不周恩惠無人不洽諸凡䝉古咸加
撫卹不棄貧賤我舊主則不然一切人皆不令見惟自
為尊大而已由此觀之興主真天縱之人也十六日駐
蹕於即格蘇台十七日駐宿是日報至即遣回朕今循
河岸而行歇息馬力以俟音信可將此奏聞
皇太后幷宫中咸令知之諸皇子亦令知之康熙三十
五年十一月十七日
　　諭皇太子
朕躬安善汝佳否來人於十六日早到諸事皆悉以奏
聞皇太子所問甚周密而詳盡凡事欲皆明晰之意正
與朕心相同朕不勝喜悦且汝居京師辦理事務如泰
山之固故朕在邊外心意舒暢事無煩擾數時優閒冀
此豈易得乎朕之福澤想由行善所致耶朕在此凡所
遇人靡不告之汝之如此盡孝以事父凡事皆誠懇肫
切朕亦願尔年齡遐遠子孫亦若尔之如此盡孝以敬
事汝矣因洞悉汝諸事敬慎故書此以寄之康熙三十
五年十一月十七日
　　諭皇太子
十九日我師駐宿巳時費揚古伯急報奏章至閲知噶
爾丹遣人乞降兹以費揚古所上章急令聞知故遣馳
報可奏聞
皇太后恭請
慈安宫中竝使聞知宣諭諸大臣兹事雖未明晰朕自
有裁度汝等勿慮朕嘗謂噶爾丹破滅已盡以今觀之
斯言殆適合也為此諭知康熙三十五年十一月十九
日
　　諭皇太子
朕此地和暖問鄂爾多斯之地亦言暄和寧夏地方較
京師更暖故皆種稻田此地殊不覺隂冷體中不甚熱
亦不甚寒或係地方之水土佳故無病人也我軍全營
未聞有一人身體不安者康熙三十五年十一月二十
一日
　　諭皇太子
十九日遣報時親近侍衞阿南達奏章適至噶爾丹遣
往達賴喇嘛及瑚瑚腦兒處之心腹喇嘛索諾木拉西
等俱於朕所指示堵截之地盡皆擒獲故將其原奏章
謄寫發往共人一百六十口馬八十餘匹駱駝百餘匹
駝馬俱痩食物皆盡從噶爾丹處行經一月於蘇爾河
地方擒獲噶爾丹遣往西域書十四封欲皆翻譯洞晰
其情然後報知故未即發十九二十兩日譯畢觀彼將
破敗困迫情狀俱行掩飾極其無恥卑微至於不堪譬
之掩耳盜鈴曽不知達賴喇嘛瑚瑚腦兒聞之已乆矣
十四封書雖無用亦俱謄寫發往可將此繕寫奏聞
皇太后宫中皆令聞之滿洲大臣令其觀看特諭二十
日晩駐營時阿南達又遣俄齊爾圖車陳汗之孫嘠爾
丹多爾濟所使阿由寨桑賫奏章前來亦謄寫發往皇
太子欲知始末情由問之阿爾尼自悉矣又諭康熙三
十五年十一月二十三日
　　諭皇太子
二十二日宴饗鄂爾多斯按等級賞賜二十三日回師
駐蹕於胡蘇台二十四日駐宿擬至湖灘河朔時駐數
日湖灘河朔距此地八十里將軍薩布蘇有疾以朕處
所有西洋藥露盡賜之前自京遣來副都統巴林病係
勞症欲以賜之此露已盡不可不備此諭一到貯於數
小玻瓈缾内寄來巴林病篤未必能還再有此等遠來
者不必遣之康熙三十五年十一月二十六日
　　諭皇太子
朕躬安善汝佳否此地冬至前後乃大寒冷不能過京
城嚴寒之日見䝉古之於寒冷甚為畏怯大不及吾滿
洲漢人朕躬自朝至暮操弓而行䝉古偶射尚亦不能
朕所衣狐肷裘銀鼠掛所戴小暖㡌䝉古衣大皮裘以
禦寒康熙三十五年十一月二十六日
　　諭皇太子
二十五日之晨噶爾丹所遣格壘沽英杜拉爾寨桑至
較朕昔年見時藍縷顦顇宛如老乞丐詳問其情狀噶
爾丹之欲降蓋是實也其地之寨桑頭目人等附書者
亦甚衆具言此事丹即拉慫慂倡説又以事闗重要特
為詰問噶爾丹之意見言詞生計困蹙等情事其說冗
長不備書惟以噶爾丹之來降實情大槩書寄可照前
奏聞傳知康熙三十五年十一月二十六日
　　諭皇太子
恐格壘等知朕旋師因宣言初三日移營向邁達里進
發彼既行而遂乃旋師矣初八日至右衞師旋即遇大
寒我師背寒南行尚屢苦凍北往之人征行實難軍中
之人稍强自支持者皆致於凍新滿洲索倫喀爾喀厄
魯特亦有凍者渠等亦皆謂大寒朕躬幸不致凍於强
自支持之中猶覺有光矣如此嚴寒朕未嘗見每晩慮
　商旅人民及跟役之輩或致凍斃多方善護卒獲無恙
　衝冐寒冽畢竟滿洲為最皇太子毋以朕既入關遠來
　迎接朕自有㫖家中寒冷未審如何此等情事照前
　奏聞傳知此諭書於右衞將軍之署欲更詳悉書之事
　既長冗而紙幅亦已盡矣康熙三十五年十二月初十
　日
　
　
　
　
　
　
　
　
　
聖祖仁皇御製文第二集巻二十二
　欽定四庫全書
聖祖仁皇帝御製文第二集巻二十三目録
　　北征勅諭
　　　　諭皇太子(十三條/)
　欽定四庫全書
聖祖仁皇帝御製文第二集卷二十三
　　北征勅諭
　　　諭皇太子
　朕駐蹕岔道之日初八日早遣往諦巴處員外郎保柱
　奏章至故謄寫與車克楚所報之書一併發往傳示議
　政大臣因發報之便恭請
　皇太后萬安康熙三十六年二月初八日
　　　諭皇太子
　初九日遣往根敦代青貝勒處理藩院主事訥爾布以
　筆帖式効力倭里來稱伊等於十一月二十九日到彼
　根敦代青於伊等未到之前十一月初三日病故宣頒
　諭㫖畢於十二月三十日言旋以二月初九日還至言
　彼之力量不克征行初十日大將軍費揚古送到厄魯
　特來降之阿玉西於十二月初九日自彼來投言噶爾
　丹在薩克薩圖胡魯克地方所存者僅三百餘人此諭
與諸大臣閲之其大槩及詳悉所問之處再書以示之
自噶爾丹處來降於大將軍者厄魯特男三人婦二人
之中有前所驛送之阿玉西問彼噶爾丹今在何處汝
自何處來以何日出離本處阿玉西云我與塞卜屯巴
爾住爾虧得和少齊同在褚胡爾瀚海之裏界去年十
一月二十五日塞卜屯巴爾住爾虧得和少齊過瀚海
往巴爾庫爾地方捕獸我來向薩克薩圖胡魯克於十
二月初九日投奔聖主而來噶爾丹之處現在吳爾占
札卜車凌奔塞冷阿巴阿拉爾拜訥顏格隆有名目者
六人再壯弱男人共計不滿三百察罕沽英察罕石保
塔爾達爾扎巴罕滿濟等共三百餘人向畢齊巴牙而
去衮臻之子多爾濟塞布屯等幾四百人亦齊向畢齊
巴牙而去杜爾白特車凌等約百有餘人向額隆古河
而去拉思輪等幾六十人向科卜度而去濟木巴車爾
貝今徒行矣又問噶爾丹居此薩克薩圖胡魯克地方
乎馬匹牲畜幾何生計若何阿玉西云噶爾丹等候格
壘沽英及遣往哈密之哈爾海達顏其有二馬之人少
有一馬之人多而無馬之人亦甚多所居帳房所用食
物皆無火藥鉛子已盡盜賊甚衆困蹙至於己極遣往
阿喇卜坦之車凌奔既還其所言云何我未聞知大槩
不與噶爾丹來會又問曽言噶爾丹至薩克薩圖胡魯
克地方於春時收輯離散之人曽收輯否耶阿玉西云
離散之人何處尋覓假令得之以何養贍自此以往潰
散殆盡耳又問春時彼地馬得肥乎今馬臕何若阿玉
西云馬甚痩畏盜賊而晝夜牽絏之其何能肥康熙三
十六年二月初十日
　　諭皇太子
朕於十二日之晨自宣化府啓行日中時駐蹕左衞視
事既畢正封題遣發適阿南達奏章至復啓封將阿南
達奏章謄寫發往照前令看嗣後凡有令看之諭裕親
王亦示之朕此處賞賚需用貂皮現今四執事橱内有
百四十張照此等貂皮四百張較此略佳者百張共五
百張御用緞匹蟒緞粧緞倭緞共百端又黄河冰解須
用䉡繩可將長百丈餘甚粗新䉡繩三副長百丈餘細
新䉡繩二副共載一車定於二十日送至右衞康熙三
十六年二月十二日
　　諭皇太子
朕此處會議寧夏之地各處征調皆便朕親至寧夏相
機而行定議如此因與大將軍伯費揚古商之大將軍
伯費揚古亦以為宜往遂公同定議發衆兵馬由邊外
前往朕減省隨從之人由尚書馬齊所立驛站之路行
十九日從大同起程康熙三十六年二月十八日
　　諭皇太子
朕躬安善皇太子佳否朕自大同起程覽民生情狀不
甚貧困糧草充裕與前所聞不同後來之駝騾可以不
致阻滯矣自火水口至三岔百姓生業皆平常自三岔
駐蹕李家溝之日地乏水泉前行嚮導豫貯水三百甕
以備扈從人騎之需正行之頃天忽大雪又百姓自李
家溝來者言岢嵐州小尊乾河水來已三日地方恐御
路泥濘築堤壅之三岔乾河之水早間亦流至韓家樓
亦築堤壅之言之不已朕至韓家樓觀看其水甚大小
尊乾河之水築堤處深六七尺於是決開二堤申時水
至李家溝下營處其深可没馬腹明日自李家溝至鄢
堰邨五十三里水亦稀少仍貯水如前且山嶺險峻跋
涉維艱前一日之雪因風凝聚如堆積之狀驅車人衆
食此不致困乏而至因無地可以安營遂駐蹕山巔山
之南約一里許覓得一河前所行之人未見此河也百
姓亦隱而不告此路馬齊所經過者詢之便可明晰朕
初不欲書示但扈從人員與地方百姓共知之事汝若
聞知恐以未書諭為懷故特諭之此亦偶遇之事非闗
竒異二十八日至保德州黄河水勢平緩較湖灘河朔
水勢更平而不甚深以篙探之可至於底此等情事奏
聞
皇太后傳示諸臣自哈密擒送噶爾丹之子塞卜屯巴
爾住爾解送京師路由大同宣府附近塞垣朕深以為
慮此子豈易得之者耶至保德州時當令送往太原由
太原至京較大同之路所遠不過三百里耳皇太子可
與諸臣議遣部院大臣及司官往視同至京城大約於
三月初五六間方可至朕所俟到京作何處置另發諭
㫖康熙三十六年二月二十八日
　　諭皇太子
朕於二十八日巳時至保德州即傳示各以次渡黄河
二十九日晨因書給賜諸臣扁額遂爾稍遲於是日巳
時往看已濟者尚爾寥寥於是朕躬御小舟以粗䉡繩
徑河横牽則往來過渡甚為便捷滿漢諸人無不稱竒
洵大有益也皇太子所送䉡繩甚佳堅固而不致斷折
初一日俱渡訖於初二日啓行可謂甚竒大有裨益因
寄信與皇太子亦令喜悦又俄木克圖哈西哈已到塞
卜屯巴爾住爾亦接踵而至康熙三十六年三月初三
日
　　諭皇太子
渡黄河入陜西界山河地境形勢大異朕所經地方可
比似者絶無城堡多在山巔不見一邨舍巖崖之下穴
居而處平地少山之上無不耕之土民質近於忠厚兵
卒健利野多獸跬步難行山雖平而澗壑最險水土佳
人鮮病疾去神木縣四里即邊口鄂爾多斯䝉古多入
邊來迎董魯卜王之母及其妃皆來請安是日初四薄
暮噶爾丹子塞卜屯巴爾住爾來至見其身甚短小人
亦庸下初五日即遣送京師至京緩其處分俟其父噶
爾丹之信其至京日如何集衆令視之皇太子與滿漢
大臣同為詳議具聞然後遵㫖行為此諭知上候
皇太后萬安以此奏知宫中亦傳知康熙三十六年三
月初四日
　　諭皇太子
朕躬安善皇太子佳否自神木縣往榆林之路皆沙磧
崇岡甚為險惡非行兵之地觀此則知古人拓地興師
修築長城竭天下脂膏於西北者未可謂非必非今人
之所能也特仁者所不為耳朕隨行諸臣侍衞護軍執
事人員不過四百人且不勝煩勞數萬軍旅何以率之
而行乎磵壑甚多而砂礫又深故從榆林出邊於鄂爾
多斯之地徑往寧夏陜西巡撫按察使來迎觀其人年
老而衰頹殊不及山西巡撫倭倫將軍馬思哈奏報趙
良棟於三月初四日病故其子天津道當速令聞之幷
令速回宣化府知府范時崇居官稱善而行已不苟可
補授天津道宣化府亦係要地捕盜同知祖永泰為霸
州知州時居官稱善而行事不苟可補授之俱著迅速
赴任朕行道遠而奏報間隔嗣後從行在遣發之書即
於次日内遣回其間若有諭㫖則每事覆答亦於次日
内遣回從各省來京之人可詢今春風景何如雨水何
如即寄信至朕躬雖在軍中而慮周天下晷刻亦不能
忘此心此意何時可釋此奏章於初七日午後到即時
将進獻
皇太后等物親視包裹本俱覽畢即將報批發至上燈
時寫完即遣回嗣後報到之日時俱於本内寫明奏聞
朕巡察山西陜西等處惟萬民觀瞻是重行事恐有未
愜日切敬慎與南巡相同決不少自寛假幸而兩省兵
民因朕撫愛年乆皆相感戴聚集輻輳亦不令警蹕朕
躬自念薄德稍有不當何以副兆人之觀聽乎皇太子
勿以為懷若類明武宗之所為誓不言旋也康熙三十
六年三月初七日
　　諭皇太子
遣送塞卜屯巴爾住爾三等侍衞克西圖先是於宣化
府馳驛迎至中衞攜來今仍令其解送大將軍伯費揚
古處送來歸降之噶爾丹所屬厄魯特一人阿喇卜坦
所屬厄魯特一人馳驛送至詢問伊等之言一倂謄寫
寄往十三日自副都統阿南達處令送來之博羅特寨
桑和朔齊來至此人口供亦書之寄往自出榆林邊口
其地頗佳而路近此路若非朕詳問而來前赴寧夏亦
甚跋涉艱難矣初四日自神木縣地方因噶爾丹之子
塞卜屯巴爾住爾之故行文前往至十六日未到不知
因何遲誤是日未時始至又十五日早京師所送魚網
到朕料理軍務但思維如何可得噶爾丹使後日邊塞
永清無事何暇捕魚耶康熙三十六年三月十六日
　　諭皇太子
恭請
皇太后安十七日入安邊塞垣駐蹕前馬竒查看境路
曽言安邊僅有四井百姓聞朕之來舉首城内外隱瞞
之井二十有餘進塞垣處有二水泊營南又一水泊水
甚足用是早天降時雨至十八日夜半極其霑足駐宿
一日馬竒查看定邊堡亦云止有四井今泉涌沸而出
水成澗流邊外相近處又出三水泊花馬池之地馬竒
言有九井今有三十餘井邊外五里有大水泊安定堡
舊井新井三十三處以此凡所經過水皆充足十九日
阿爾畢特瑚攜尼麻唐胡圖克圖至詳奏其事本日大
將軍伯費揚古奏報自厄魯特降來二喇嘛情由人尚
未至事局似佳故謄寫示之俟人到詳加詢問再為諭
示朕於三月初四日見塞卜屯巴爾住爾時即寫諭發
往令諸臣會議此諭若應於四日内到則初七日可至
京師速行議畢即於初八日馳送十一日可達朕所朕
於是日批發十六日至京則塞卜屯巴爾住爾到日正
值其時乃俟後發之報至始於十一日齎復十六日方
到雖本日發回計期二十一日前後方能至都塞卜屯
巴爾住爾到京已多時矣報發於十六日其間若有隔
斷恐
皇太后以為何故稽延故於二十一日之早寫發此諭
兼令諸臣觀之康熙三十六年三月二十一日
　　諭皇太子
朕躬安善皇太子佳否二十一日駐蹕於安定堡二十
二日駐蹕於興武營水皆足用朕自經榆林以來行路
之頃每率綠旗汛兵圍獵以觀其技勇沿邊緑旗兵卒
人材壯健自不待言且其隊伍整齊騎射􁌫熟與素日
所聞不爽二十三日駐蹕清水堡有河二十四日駐蹕
横城堡二十五日駐宿於黄河岸朕親視渡河日未暮
渡畢二十六日抵寧夏風土尚佳貨食饒裕兵士精強
馬皆肥壯馬思哈等所統之兵馬臕亦肥朕親乘之馬
一無所損而至臕尚有八分者軍衆馬駝僅能至此蓋
由途間乏草塵土更多山岡與平曠之處無非砂礫故
跋涉頗艱自古兵行未有經兹路者尚書馬竒奏言自
京師至寧夏道路里數二千七百二十里嚮導布達等
奏言自京師至榆林自榆林由邊外入安邊口以至寧
夏道路里數二千六百里學士楊舒以繩量道路里數
自京師至榆林自榆林由邊外進安邊口以至寧夏二
千一百五十里除各處駐宿之六日凡四十四日而至
自寧夏丈量由歸化城至京師斷不過一千八百里路
甚捷近而易行水草俱佳頃朕所經之路反迂曲而稍
遠矣即遣中使往京去訖康熙三十六年三月二十八
日
　　諭皇太子
三月二十九日晩大將軍伯費揚古報聞朕所遣員外
郎博席希等還至及奏所詢問情由但其人尚未至朕
所俟其至日問明再諭在京諸臣時望亟聞朕軍中消
息故即謄寫所奏之書以閏三月初一日辰時發行遣
往策汪拉布灘司務英固還至其言與主事常明同當
此發報之時恭請
皇太后萬安此事令在京議政諸臣會同抒其所見具
議以聞又京師日食幾分如何光景明白書寄為此諭
知康熙三十六年閏三月初一日
　　諭皇太子
朕至寧夏幾及十日每日籌畫儲備兵馬錢糧無晷刻
之閒其在路也晨則䝉霧露晝則冒塵沙口疲於誡誨
手胼於鞭轡行數千里之外以至於斯者亦祗以此孑
遺之噶爾丹之故也朕於此時若在京師晨則可以周
　覽雜花晝則可以布席樹隂鳥鳴之聲可以悠然而聽
　熱則靜以息而凉則動以興非不知安怡之為可尚也
　亦惟是此心欲了畢丈夫之志意耳皇太子至孝人也
　抑或見花開之色聞鳥鳴之音覩在沼之游鱗觀上林
　之馴獸念及朕在斥鹵砂礫絶塞之地勞瘁艱難其痛
　於心而慕戀之耶然毋以朕縈慮也惟日夜於國家之
　事必盡其心有暇則披誦經史覽前世得失之跡以自
　適其心為此特諭康熙三十六年閏三月初五日
　
　
　
　
　
　
　
聖祖仁皇帝御製文第二集卷二十三
　欽定四庫全書
聖祖仁皇帝御製文第二集卷二十四目錄
　　北征勅諭
　　　　諭皇太子(十五條/)
　欽定四庫全書
聖祖仁皇帝御製文第二集卷二十四
　　北征勅諭
　　　諭皇太子
　三月十九日尼麻唐胡圖克圖卓爾莫隆喀木布到前
　已遣報其中情事因彼甚為秘密故未詳悉書寫今此
　事俱已明顯殊覺怪異於是不以為煩將始末詳悉書
　寫遣發令皇太子知之可細閲焉尼麻唐胡圖克圖到
　後朕念達賴喇嘛夙昔和順因體伊等秘密之意將尼
　麻唐胡圖克圖卓爾莫隆喀木布令近至御前朕左右
　惟有一等侍衞闗保海青三等侍衞喇西餘無他人伊
　等奏云老達賴喇嘛戌年已故小達賴喇嘛已生今年
　十五歲我等地方仗達賴喇嘛以存達賴喇嘛身故之
　時即欲奏聞竊恐生變又因喇嘛遺言及白賴奔奈冲
　(奈冲者與巫覡相同/降神推測之喇嘛)之言必令待至相合年歲始聞知
　天朝皇帝及衆施主故於今年十月二十五日始出禪
定令衆叅拜此事諦巴於差遣我等時令於佛前立誓
必親見皇上密奏其他處俱以達賴喇嘛出禪遣告而
未明悉其故奏訖朕将伊奏章幷所獻達賴喇嘛之像
於原封之外面同伊等加封押以鈐記乃諭之云朕數
年來乆知達賴喇嘛已故若達賴喇嘛尚存則參木巴
秦木布胡圖克圖噶爾丹西勒圖七七克塔賴喀木布
濟隆胡圖克圖等斷不如此妄行喀爾喀厄魯特亦不
致破壞故朕降以嚴㫖今諦巴輸誠吐實密以奏朕朕
亦密藏之俟十月初旬啓封宣示内外四十九旗喀爾
喀衆渣克薩令為已故達賴喇嘛誦經致賵為小達賴
喇嘛遣使稱賀既降諭㫖於是命寫勅書其辭曰諭掌
瓦赤喇呾喇達賴喇嘛敎𢎞宣佛法王布忒達阿布迪
朕臨御天下統理萬邦溥播仁恩懲創亂逆其抒誠恭
順者則必嘉奬眷愛焉尔布忒達阿布迪先與噶爾丹
同謀凡事惟左袒厄魯特而行將僨事之濟隆胡圖克
圖堅留不遣其時朕以為達賴喇嘛若在斷然不致如
此故特降嚴㫖於尔覽尔奏奉聖主嚴綸訓誨心甚憂
懼今惟謹遵皇上諭㫖竭力黽勉自知過愆引罪陳奏
朕與達賴喇嘛道法協一多歴年所有不垂念之理乎
且尔土白特國朕若不撫愛埀顧得以安生樂業乎濟
隆胡圖克圖乃達賴喇嘛特遣以和合喀爾喀厄魯特
之人彼不和解喀爾喀厄魯特反導引厄魯特入喀倫
之内與我師相戰情罪殊為可惡務必送至朕依尔所
奏請從寛宥其身命全其戒律班禪胡圖克圖應於何
年月日前來尔從容定期具奏噶爾丹與我抗拒為我
師所大敗兇逆之寇情罪重大瑚瑚腦爾決不可存留
其女尔必令送至若不遣送則咎在汝矣噶爾丹若伏
罪投順其時另降勅㫖今尼麻唐胡圖克圖至以尔奏
請之語俱密奏於朕前朕亦密降諭㫖朕之素志惟欲
普天率土咸躋雍和同臻安樂以此惓惓於懷若摘發
隱事以傾人國斷不為也嗣後尔益加恭順不違朕㫖
以行朕亦棄尔前非嘉惠如初如此則尔土之民得沾
利益而尔亦常享顯榮不替矣為此特遣正使理藩院
主事保住副使主事薩哈連頒此諭㫖幷賜緞六端二
十八日引見二十九日之晨遣行是日晩遣往策汪拉
布灘處司務英固至奏云臣從波羅塔拉回因部中遣
往策汪拉布灘咨文到即持此咨文返至策汪拉布灘
處策汪拉布灘甚喜即遵㫖領兵捜剿噶爾丹而來距
薩克薩圖胡魯克二十日之程有達賴喇嘛之使達爾
罕厄木七到彼言達賴喇嘛已故十六年小達賴喇嘛
已十五歲矣今尔等各安居本土不必起兵遂按兵而
退臣知其不能有濟亦還達賴喇嘛之事西北諸人皆
已聞之等語是日阿南達奏稱嘠爾丹多爾濟遣人來
云瑚瑚腦爾之渣木巴稜喀木布致書有令我整備器
械來與瑚瑚腦爾會盟之語我今屬聖主之人向來從
未與瑚瑚腦爾之盟故我未前赴煩將此情事奏聞因
其如此朕欲為達賴喇嘛秘密其事亦屬徒然且應詢
問之事復多遂將尼麻唐胡圖克圖召回於初二日復
至令諸臣傳㫖諭之曰尔等秘密之事朕埀念達賴喇
嘛深秘密之槩不以告人今尔之使達爾罕厄木七等
皆已傳布盡人皆聞朕獨秘密之何益尔等可與喇嘛
等公同啓封將奏章翻譯幷觀達賴喇嘛之像因令此
地喇嘛與尼麻唐親將封啓視泥塑達賴喇嘛之像其
頭項處斷落在旁其時喇嘛等及諸臣凡所閲之人皆
相驚訝云此事若於伊等去後開視或於十月開視以
致如此我等殊覺索然天心與聖主每相符合正當尼
麻唐猶未遠去而英固等適至乃伊等親身明晰此事
本末皇上之誠信優待達賴喇嘛之處亦昭著矣十六
年以來種種假託達賴喇嘛之言俱已顯然達賴喇嘛
果有知亦應感戴聖主而不能不致憾於諦巴由此觀
之諦巴於土白特國所為不善不言可知矣因無不贊
頌而尼麻唐等甚為惶悚頓尔仆地口不能言惟自嗟
怨此乃我等惡兆而已諦巴奏章云總統天下率土威
福文殊菩薩至聖皇帝蓮花清淨座下謹奏言為衆生
不幸第五世達賴喇嘛於壬戌年身故自
太宗皇帝道法合一癸巳年至京師道法合一以來此
地佛門最大者達賴喇嘛世間最大者壽與天同明竝
日月大護法主人一應事情意雖切欲陳奏奉掌管占
卜護持經典白賴奔柰冲之㫖但召親近侍奉之人達
賴汗達賴巴圖爾告知之此外雖各親屬是年以前皆
勿告語欲將此故陳奏心殊懇切但達賴喇嘛之㫖及
護持經典柰冲語甚嚴切故未能陳奏惟聖明鑒之第
六世轉生淨體因有避忌尚未叅拜俟至其年月日時
奏知壽與天同至聖天朝皇帝大護法主始令衆聞知
至所指定避忌之時至聖皇帝之外餘皆勿使聞之將
護持經典柰冲所戒情由遣尼麻唐胡圖克圖卓爾莫
隆喀木布等密奏惟明鑒之訓誨諭㫖埀愛不絶其出
舍利焚葬等事推算未及於此故爾完厝今因賫奏章
為利益生靈於壽與天同護法主人前獻便於供養達
賴喇嘛之像乃臨終牀簀之鹽拌和塑成此喇嘛像若
欲一心䖍供陳設香燭意謂當獲福慶謹將喇嘛像幷
上等珍寶數珠氆氌等物於七月初旬吉日謹奏又經
典一部載寫達賴喇嘛之始末及生死遺言因其繁多
翻譯甚需時日在此喇嘛不能翻譯事務亦不甚緊要
待章佳胡圖克圖到日譯完再遣觀此等情事十六年
間朕所差往喇嘛等欺誑於朕至於已極無可憑信惟
順諦巴之意總非實語此中丹木巴塞爾即堅稱親見
達賴喇嘛尤屬可惡皇太子率理藩院大臣官員將黙
爾根綽爾即以下喇嘛等俱傳集於栴檀寺將此情由
説知即將丹木巴塞爾即拏問併其徒俱拘於理藩院
彼二處所有房舍俱令封守今年正月初一日朕躬及
皇太子問黙爾根綽爾即倡言達賴喇嘛尚在今何以
實蹟顯露由此觀之飼犬尚能吠面生之人猶為有益
豢養尔等喇嘛全然無益以此言譴責羞辱之將此十
六年來遣往西域喇嘛等俱令清查各取口供啓奏喇
嘛等今作何狀亦寄信來此情事令大臣看閲幷於
皇太后前口奏大略以
聞康熙三十六年閏三月初五日
　　諭皇太子
朕至此以儀器測驗北極較京師低一度二十分東西
相去二千一百五十里今安多以法推算言日食九分
四十六杪日食之日晴明測驗之食九分三十幾杪竝
未至昏暗見星自寧夏視之京師在正東而微北初三
日雨此竝令知之兼示諸臣康熙三十六年閏三月初
五日
　　諭皇太子
自定邊至寧夏沿路皆沙磧無草鹹蒿鹹刺沙蒿度笈
草之外皆斥鹵地也寧夏附近皆稻田引黄河之水以
布種無事栽插地方水土不甚佳於人不甚相宜想皇
太子欲聞之故爾示知黄河沿岸及邊外草極佳軍中
之馬悉驅而牧之草青馬可飽也康熙三十六年閏三
月初五日
　　諭皇太子
初七日遣往噶爾丹員外郎博席希來降之格壘沽英
杜拉爾之子呉巴什俱至丹即拉之使察漢代曽遣還
今復來至格壘沽英杜拉爾滿濟噶爾丹之使拉麻察
卜丹即拉之使老卜臧等尚未至謄寫詢問伊等之言
及噶爾丹之奏疏稍等待之於初十日早滿濟老卜臧
來至申時遣往阿喇卜坦丹津汪布筆帖式赫塞策汪
札卜王之長史馬尼圖等至喀倫奏報之事大將軍伯
費揚古報聞之事俱至初十日晩格壘沽英杜拉爾拉
麻察卜等來至詢問伊等之言謄寫一倂寄去觀噶爾
丹情狀與丹即拉實不相協今阿喇卜坦丹津汪布又
遵朕命心向我國誠哉彼人心離散困於饑饉也今移
向額黒阿拉爾者以有魚之故耳豈其有從往之人歟
頃來歸之人接踵而至彼之消息絡繹而聞朕心決定
事機而後行斷不輕忽亦無急遽也今轉輸餉糧皆已
籌畫完備征行師旅皆已調度周詳惟待其消息故時
日未定耳糧饟草豆隨營之米粟駱駝騾馬糗糒之屬
皆大有餘竝未苦累官員兵民也書至此朕所遣前鋒
侍衞竒薩穆等擒厄魯特夫婦兩人至竒薩穆等奏言
我等謹遵諭㫖指授於三月十九日自寧夏起程閏三
月初一日至古爾班賽漢之地得此厄魯特來還等語
厄魯特人札木蘇口供書於別幅為此諭知可示之諸
臣康熙三十六年閏三月十一日
　　諭皇太子
二月間朕躬親赴寧夏欲招徠瑚瑚腦爾等西陲厄魯
特故將情事宣示遣台吉阿拉布潭得木楚克都統杜
斯噶爾商南多爾即等曽周詳訓諭令之前往其先未
知事之成否且恐或至用兵亦未可知故未遣報今觀
阿拉布潭等奏章言瑚瑚腦爾台吉等俱已歸順將欲
趨赴行在矣兵革未嘗一試而西陲之厄魯特盡皆收
服大喜慶之事故速報之策汪拉布灘已屬於我阿喇
卜坦丹津汪布已遣使至亦屬於我朕在此喜悦烜赫
不待言矣惟旦夕之間將噶爾丹或戮而送至或擒而
送至朕坐以待之耳為此降諭令議政諸臣看閲於
皇太后前奏聞宫中咸令知之阿拉布潭等奏章及詢
問厄魯特阿喇卜坦來人之言謄寫竝發康熙三十六
年閏三月十三日
　　諭皇太子
朕經理軍務完備於十五日向白塔啓行所經理諸務
俱詳悉謄寫發往白塔乃黄河灣曲之地鄂爾多斯杜
稜公之哨口此書到後奏報不必由邊内遣發令出沙
虎口於邊外遣來可近千里而路亦易行邊内之地險
惡不可勝言當雨水溽暑之時人中熱而馬倒斃者必
多寧夏之地為瀚海之中年老及體弱之人不甚相宜
雖無病人而腹中不調顏貌瘦損者往往有之在我衆
則全不覺也寧夏距賀蘭山之邊百餘里水草之佳不
必言朕隨行諸臣侍衞護軍執事人之馬及御廏之馬
駝牛羊俱於察罕拖會地方牧放此二十日内俱略覺
肥壯未嘗於地方取一東草一勺豆以為飼養之用故
米豆芻茭存剩甚多諸路運送俱著停止即於所至之
地各處存貯朕此番遠行專為籌畫糧餉酌定軍旅進
止機宜而來其可為勞苦百姓煩擾地方之事乎今事
務完備故詳悉書寫特示可以此與議政諸臣看之康
熙三十六年閏三月十五日
　　諭皇太子
朕躬安善皇太子佳否朕沿黄河而行見其地甚佳草
亦甚茂薪槱足用渣克木檉柳杞柳阿爾塔哈爾哈納
䝉奎哈爾哈納等物皆有之黄河之曲其林藪處則有
大鹿野豕平曠處則有黄羊之類雉兔有而不多因行
兵不事圍獵於洲渚間乘舟以往略張步圍耳米穀俱
以船載至白塔從白塔地方朕親視陸運使人人皆如
朕奮勉事當可成矣俟至白塔後遣内使於
皇太后前請安此報於二十三日四更時至即於是日
酉時遣回康熙三十六年閏三月二十三日
　　諭皇太子
朕躬安善皇太子佳否朕自白塔行二十五里駐蹕於
二十九日親閲前鋒軍士及黒龍江兵啓行初一日親
閲鳥鎗兵緑旗兵啓行糧餉悉由水路於黄河順流運
載除前沿路所食之糧不計自初一日始計足四閱月
之糧給之前往馬駝肥健軍容嚴整朕駐蹕之地以繩
度之去兩狼山一百二十里沿路無水漢人名兩狼山
䝉古呼為哈爾哈納於是集軍中駱駝於于成龍未至
之前運送糧餉過此無水之地待此運載駱駝還至之
後朕即旋師前伏暑而還自京師乘來馬及前所遣馬
皆肥駱駝亦佳有言由水路行八九日可至湖灘河朔
其負載馬駝不能前赴由陸行可得二十日待起行之
時再為報之康熙三十六年四月初一日
　　諭皇太子
朕躬安善皇太子佳否朕所籌畫軍務皆已完備運送
糧米於狼居胥山駱駝皆無恙載到於初五日還初六
日駐宿一日令馬駝渡河擬定軍衆由陸路遣發朕於
水路啓行櫻桃進到朕以果實縈懷如此朔漠窮荒何
事三度親臨耶自後毋送康熙三十六年四月初二日
　　諭皇太子
朕於初七日已由水路行黄河多曲岸則泥濘居人稀
少應官之馬不可得凡奏疏俱令前赴木納河朔以待
其師衆仍由陸路而往留内大臣索額圖於白塔地方
付以鳥鎗兵二百名各旗馬一千四百餘匹朕軍中所
攜餘米八百石如去年留尚書班第以備接濟回旋兵
丁人役商旅也委任明白朕始啓行初謂四日可至木
納不意日來多風波濤甚大程期稽緩十四之夜朕前
經過時所見之額爾得尼班第達胡圖克圖遣人來告
云今日薄暮有一小船言欲奏聞噶爾丹已死丹即拉
俱歸降之事極為緊要情形甚是急速是以我之胡圖
克圖以此喜音令我馳騎而來奏知皇帝朕因連夜令
人覓馬由黄河兩岸前迎又以小舟逆流迓之十五日
辰時散秩大臣布克韜至奏云上以小舟留於内大臣
索額圖處曽諭以朕往木納之際若有緊要事情馬難
驟至則令乘此小舟速赴行在今緊要喜慶之大事無
有過於此者故著臣等星夜趲程臣等兩日夜至此賫
有大將軍伯費揚古奏章等語今將大將軍伯費揚古
奏章謄寫遣發外其噶爾丹首級令速致之一到迅送
京師朕三次遠臨絶塞者以此賊不可一日姑容之故
也所見若不明決豈肯貽笑後人而為此舉乎兹賴
天
地
宗社之福諸厄魯特皆已收服䝉古諸國靡有一不來
臣者俟噶爾丹首級解至京師時可傳集諸王貝勒貝
子公滿漢大臣官員明告此故令會議覆奏送來朕心
不勝喜悦持筆不能成文匆匆發諭康熙三十六年四
月十五日
　　諭皇太子
朕躬安善皇太子佳否汝皇父薄德何意如此福慶凡
所至之地指畫之事無不脗合此皆
天
地
祖
宗之眷祐也今此普天率土寇敵之言再不聞於耳矣
朕懷抱已愜讐忿盡洩皇太子踴躍歡忭更當何如康
熙三十六年四月十五日
　　諭皇太子
朕順黄河之流行十日尚未至木納水甚險而舟行可
畏不可輕忽視之前曽詢問言四日可抵木納故令凡
所奏報俱於木納等候今以舟行遲緩故遣司官從木
納迎來於十六日至行在其遲緩之故以此又沿河一
帶捕牲之處甚多洲渚間鹿豕與雉皆有之河内魚雖
不多而亦不致缺乏雁鴻甚多河套之内乃鄂爾多斯
之地河之北乃喀爾喀之地再偏東則烏拉特之地烏
拉特生計甚饒牛羊充裕兩岸老幼男女擁塞稽首以
此亦略擔遲因慶賀殄滅噶爾丹進獻駝馬牛羊者無
數舟行時皆未收納惟以我軍所捕之物令彼飽餐而
遣之䝉古等懷德畏威至於已極朕今惟致噶爾丹首
級振旅京師長享太平為急務耳康熙三十六年四月
十七日
　　諭皇太子
朕躬安善皇太子佳否十八日過木納七起爾寨桑來
問彼之詞抄錄寄去外朕面加細問噶爾丹之死飲藥
自殺信然矣或衆謀而毒以藥抑自飲藥俟車木卜臧
卜來時從容問明可耳朕大事已畢意殊寛適日與諸
臣每一語及輒一為欣忭噶爾丹之屍聞已焚之矣然
雖復完具亦不過一枯朽頭顱耳先是呉三桂屍亦焚
致其骨糜爛之於刑人之市而棄之其往例甚昭然也
康熙三十六年四月二十日
　　諭皇太子
朕過湖灘河朔於三十日經沙虎口往張家口從邊内
往則天氣暑熱而又當禾苖盛長之時邊外近而且凉
今歲水草甚佳我軍之馬駝雖征行四閲月正值青草
茂生無論貧富咸皆整飭一無所損失朕多方區畫必
令全致之約略五月中旬可至京師京師之馬一無所
需用此諭到後一切奏報皆從張家口遣奏御用茶湯
冰水俱出張家口從驛逓來迎時當乳酥饒足䝉古等
來迎者充塞於道食物亦多不必攜來迎接此等事俱
奏聞
皇太后并宫中咸令知之康熙三十六年四月三十日
　　諭皇太子
朕以去歲赴歸化城之路稍為紆曲故於驤藍驤紅正
紅三旗察哈爾地方之中取路而歸䝉古生計殷實且
時候正佳殊覺饒裕因滅噶爾丹爭來稱賀擁塞道路
兩旁之山有麅間有別獸今以麅一隻乳酥諸物二函
黄花菜一筐進
　皇太后其宫中亦如此發往又與皇太子麅一隻邊内
　暑熱至京佳否不可知因朕遠行日乆聊見縈念不在
　物耳朕於十五日前必至京師為此特諭康熙三十六
　年五月初二日
　
　
　
　
　
　
　
　
　
　
　
聖祖仁皇帝御製文第二集卷二十四
　欽定四庫全書
聖祖仁皇帝御製文第二集卷二十五目錄
　　北征勅諭
　　　　諭領侍衞内大臣國舅佟國維内大臣福善蘇
　　　　　爾達大學士伊桑阿阿蘭泰
　　　　諭大學士伊桑阿阿蘭泰學士宋柱陶岱齊穡
　　　　　綏色三寶
　　　　諭大學士伊桑阿阿蘭泰學士宋柱陶岱齊穡
　　　　　綏色三寶
　　　　諭内閣
　　　　諭勇略將軍趙良棟
　　　　諭領侍衞内大臣伯費揚古
　　　　諭太子少保振武將軍左都督孫思克
　　　　諭揚威將軍覺羅恕書
　　　　諭都察院左都御史于成龍兵部督捕右侍郎
　　　　　李鈵通政使司左通政喀拜
　　　諭兵部督捕右侍郎王國昌大理寺卿喻成龍
　　　　光祿寺卿辛保内閣侍讀學士范承烈
　　　諭總統督理中路運務左都御史于成龍等
　　　諭大將軍伯費揚古
　　　諭禮兵二部
　　　諭大將軍伯費揚古
　　　諭大學士伊桑阿阿蘭泰
　　　諭大將軍伯費揚古
　　　諭大將軍伯費揚古
　　　諭大將軍伯費揚古
　　　諭大將軍伯費揚古
　欽定四庫全書
聖祖仁皇帝御製文第二集卷二十五
　　北征勅諭
　　　諭領侍衞内大臣國舅佟國維内大臣福善蘇爾
　　　　達大學士伊桑阿阿蘭泰
　我國家自用兵以來所向無敵野戰則盡殲攻城則必
　克惟以弓矢戈矛摧堅破強無有不勝後三逆反叛南
　方稻田中盜賊皆挾火器抵迎所遇之敵罔有不敗此
　朕所深知者後有特設火器修整火礮鳥鎗給散八旗
　從此我朝聲名威武震懾四方更可知矣今噶爾丹出
　没無常寇掠喀爾喀疆界務期一舉殄滅用是儲備諸
　路糧餉整頓六軍器械殫慮籌畫相厥機宜夫此一軍
　興也非他役之可比尔官弁兵丁以下厮養卒以上其
　各竭力奮勉不遇敵則已若與敵遇功成凱旋當錫以
　殊恩用旌勞勩其陣亡者照常給以身價外若護軍與
　一子七品職若甲兵與八品職食俸若無子者其所食
錢糧即給寡婦養之終身所借官庫銀兩亦當予以寛
卹倘違軍法勿冀縱宥必遵
太祖
太宗
世祖皇帝舊制治罪其徧行宣諭使明知之康熙三十
四年十一月二十二日
　　諭大學士伊桑阿阿蘭泰學士宋柱陶岱齊穡綏
　　　色三寶
届師出時宣化府古北口綠旗兵卒其加恩賫焉康熙
三十四年十二月二十一日
　　諭大學士伊桑阿阿蘭泰學士宋柱陶岱齊穡綏
　　　色三寶
直隷山東河南三省行車兵卒到日訓練之令與運糧
官員相習康熙三十四年十二月二十一日
　　諭内閣
朕思察哈爾之兵若不善飼馬匹恐不能同大軍前進
今宜簡察哈爾兵之健者左四旗可八百人右四旗可
八百人左四旗察哈爾八百人令屬之中路每人馬三
匹統計馬二千四百匹可屯宣化府以飼養官馬草料
分飼之右四旗察哈爾八百人令屬之西路每人馬三
匹統計馬二千四百匹可屯大同府亦分給草料飼之
如此則六師進發不致逗留大學士等會同兵部理藩
院議以聞康熙三十四年十二月二十七日
　　諭勇略將軍趙良棟
比年以來噶爾丹怙惡跳梁侵凌喀爾喀諸部落朕視
遠邇中外為一體不忍聽其擾害藩服也今聞其竄伏
於巴顏烏闌地方去京師二千里去四十八固山邊境
七百餘里自秋徂冬馬畜疲瘦形迹狼狽正宜及此時
翦滅之以永弭邊患尔乆著績行間性秉忠義練達機
宜故兹馳諭與尔商略尔體中稍可勉力支持即趨赴
闕廷以共悉心籌畫尔宜深體朕意幷賜長白山上用
人參以資頤養特諭康熙三十五年正月十六日
　　諭領侍衞内大臣伯費揚古
今厄魯特噶爾丹毁蔑盟誓傷我使者搶掠喀爾喀人
等又阻尼班禪胡圖克圖之來隂蓄狡謀違㫖妄行剿
滅不容少緩用是遣發各路大兵聲罪致討特命尔為
撫遠大將軍統領西路大兵一切事宜尔與都統伊勒
慎護軍統領宗室費揚古護軍統領瓦爾達副都統碩
代理藩院侍郎滿丕等公同計議而行勿謂自知而不
納衆論勿當事會而致失機宜勿恃兵強而輕視逆寇
嚴偵遠探罔或疎虞其統領䝉古兵丁前來之王貝勒
扎薩克台吉與綠旗總兵官等共相商確酌量行事尔
仍總統調遣有能擒斬噶爾丹來歸者分別具奏有情
急來歸者務加意撫恤副朕勘亂靖逆之懷官兵或臨
陣退縮貽誤軍機尔會同商議官員以下即以軍法從
事示衆官兵犯小過者會同商酌徑行處治勿泯沒官
兵功績勿寛縱違犯法紀之人賞罪之際務極嚴明如
有用運米綠旗官兵與情願効力人員之處尔即酌量
調遣尔等將厄魯特殲剿廓清安靖邊圉斯稱委任尔
等宜殫竭心力早奏膚功欽哉故諭康熙三十五年正
月二十五日
　　諭太子少保振武將軍左都督孫思克
今厄魯特噶爾丹毁蔑盟誓傷我使者搶掠喀爾喀人
等又阻尼班禪胡圖克圖之來陰蓄狡謀違㫖妄行剿
滅不容少緩用是遣發各路大兵聲罪致討特命尔統
領綠旗官兵一切事宜尔與將軍博濟一等侍衞副都
統阿南達副都統西爾哈達巴麟祖良弼馬自德等公
同計議而行揚威將軍覺羅恕書亦統領滿洲官兵同
尔前進尔二人皆國家大臣膺朕委用重任之人凡闗
軍機重情俱宜體朕委用之意同心竭力協謀舉行勿
分尔我各執已見互爭優劣以致因私害公負朕倚任
至意勿謂自知而不納衆論勿當事會而致失機宜勿
恃兵強而輕視逆寇嚴偵遠探罔或疎虞與綠旗總兵
官等共相商確酌量行事尔仍總統調遣有能擒斬噶
爾丹來歸者分別具奏有情急來歸者務加意撫恤副
朕戡亂靖逆之懷官兵或臨陣退縮貽誤軍機尔會同
商議官員以下即以軍法從事示衆官兵犯小過者會
同商酌徑行處治勿泯沒官兵功績勿寛縱違犯法紀
之人賞罰之際務極嚴明尔等將厄魯特殲剿廓清安
靖邊圉斯稱委任尔等宜殫竭心力早奏膚功欽哉故
諭康熙三十五年正月二十五日
　　諭揚威將軍覺羅恕書
今厄魯特噶爾丹毁蔑盟誓傷我使者搶掠喀爾喀人
等又阻尼班禪胡圖克圖之來陰蓄狡謀違㫖妄行剿
滅不容少緩用是遣發各路大兵聲罪致討特命尔統
領滿洲大兵一切事宜尔與將軍博濟一等侍衞副都
統阿南達副都統西爾哈達巴麟祖良弼馬自德等公
同計議而行振武將軍孫思克亦統領綠旗官兵同尔
前進尔二人皆國家大臣膺朕委用重任之人凡闗軍
機重情俱宜體朕委用之意同心竭力協謀舉行勿分
尔我各執已見互爭優劣以致因私害公負朕倚任至
意勿謂自知而不納衆論勿當事會而致失機宜勿恃
兵強而輕視逆寇嚴偵遠探罔或疎虞與綠旗總兵官
等共相商確酌量行事尔仍總統調遣有能擒斬噶爾
丹來歸者分別具奏有情急來歸者務加意撫恤副朕
勘亂靖逆之懷官兵或臨陣退縮貽誤軍機尔會同商
議官員以下即以軍法從事示衆官兵犯小過者會同
商酌徑行處治勿泯沒官兵功績勿寛縱違犯法紀之
人賞罰之際務極嚴明尔等將厄魯特殲剿廓清安靖
邊圉斯稱委任尔等宜殫竭心力早奏膚功欽哉故諭
康熙三十五年正月二十五日
　　諭都察院左都御史于成龍兵部督捕右侍郎李
　　　鈵通政使司左通政喀拜
今厄魯特噶爾丹毁蔑盟誓傷我使者搶掠喀爾喀人
等又阻尼班禪胡圖克圖之來陰蓄狡謀違㫖妄行用
是遣發各路大兵聲罪致討進剿大兵所需糧米浩繁
督運職任重大必須專委大臣統理今特命尔于成龍
李鈵喀拜總理運送中路大兵軍米事務尔等督運之
米務隨大兵運到勿得遲延有誤軍需駐劄之處必安
營壘令兵丁加意尋防所派副都統總兵官部院官員
以及尔等題帶文武各官俱酌量派定分委押運其情
願効力人員亦量行分派隨押車輛俟到邊外如有用
䝉古兵處即將尔等經過相近地方所有䝉古兵丁酌
量調用有貽誤修路搭橋者即行指名題叅凡闗運米
事情各部院不得掣肘尔等總理運務亦須熟計征戰
事宜將官兵不時操練務使賞罰嚴明其勅中開載未
盡事宜尔等即會同商酌而行倘遇有征戰之處與副
都統盧崇耀總兵官岳昇龍劉國興等商計而行有於
運米事情勤勞供職者即彚題奬勸如有怠玩厥職不
効力勤勞者即行叅奏懲治或官員或趕車兵役偷盜
米糧馬匹及妄作非為者即以軍法從事示衆尔等膺
兹重寄務須殫竭心志黽勉効力將米運至軍前以濟
軍需斯克副朕委任之職如或因循怠忽措置乖方致
誤職任責有攸歸尔等慎之故諭康熙三十五年正月
二十六日
　　諭兵部督捕右侍郎王國昌大理寺卿喻成龍光
　　　祿寺卿辛保内閣侍讀學士范承烈
今厄魯特噶爾丹毁蔑盟誓傷我使者搶掠喀爾喀人
等又阻尼班禪胡圖克圖之來陰蓄狡謀違㫖妄行用
是遣發各路大兵聲罪致討進剿大兵所需糧米浩繁
督運責任重大必須專委大臣統理今特命尔王國昌
喻成龍辛保范承烈總理運送西路大兵軍米事務尔
等督運之米務隨大兵運到勿得遲延有誤軍需駐劄
之處必安營壘令兵丁加意巡防所派總兵官部院官
員以及尔等題帶文武各官俱酌量派定分委押運其
情願効力人員亦量行分派隨押車輛俟到邊外如有
用䝉古兵之處即将尔等經過相近地方所有䝉古兵
丁酌量調用尔等總理運務亦須熟計征戰事宜將官
兵不時操練務使賞罰嚴明其勅中開載未盡事宜尔
等即會同商酌而行倘遇有征戰之處與總兵官毛來
鳳許靖國等商計而行仍聽撫遠大將軍節制有於運
米事情勤勞供職者即彚題奨勸如有怠玩厥職不効
力勤勞者即行叅奏懲治或官員或趕車兵役偷盜米
糧馬匹及妄作非為者即同大将軍會議以軍法從事
尔等膺兹重寄務須殫竭心志黽勉効力將米運至軍
前以濟軍需斯克副朕委任之職如或因循怠忽措置
乖方致誤職任責有攸歸尔等慎之故諭康熙三十五
年正月二十六日
　　諭總統督理中路運務左都御史于成龍等
大師討寇全資兵力内外滿洲漢軍綠旗諸路從征兵
丁俱已各加恩賚其外省調集步兵輓運軍糧載塗况
瘁尤可軫念所有每月應支銀米本營照常支給俾贍
養家口仍各給與行糧以為道路之資所運米石如悉
依期輓至克濟軍需不致虧損遲誤俟大兵凱旋准補
入馬兵營伍用彰奬勸有効力勤敏才堪拔擢者尔等
可記名彚奏以俟酌用兵丁勞苦饑寒凡督運大臣官
員宜時加拊循慰勉庶人爭自効踴躍赴功西路輓運
兵丁亦照此例行尔等可移文各該巡撫通行傳諭示
朕體恤軍士至意特諭康熙三十五年正月二十七日
　　諭大將軍伯費揚古
大兵進剿朕與議政大臣所議者已遣書諭汝外今聞
根敦代青貝勒進至洪俄賴之内七斯希布地方汝等
二路兵恐將喀爾喀誤以為厄魯特此事至要宜向阿
南達切實曉諭之又汝等過翁金後將好鄉導給與商
南多爾即從何地相通約定日期遣至朕軍前為善此
二事雖無大闗係思慮所及因交與阿第令諭知之康
熙三十五年二月十六日
　　諭禮兵二部
朕統御中外念切撫綏惟務休養民生未嘗遠事征討
比年以來海宇昇平閭閻樂業四方固已無事獨厄魯
特噶爾丹荒裔狡寇肆逞凶頑自烏瀾布通敗遁之後
不自悔禍仍行狂逞悖
天虐衆違蔑誓言侵掠我臣服之喀爾喀潛入巴顏烏
喇之地詭謀叵測逆狀已彰乘其竄伏近邊自應及時
撲剿儻目今不行翦滅恐致異日沿邊防戍益累兵氏
聲罪迅討事不容已用是遣發各路大兵分道竝進朕
特躬蒞邊外相機行事以衆擊寡以正誅逆天意人謀
無不允協此寇一殄則邊塵蕩滌疆圉輯寧内安外攘
實在兹舉告祭
天
地
宗廟
社稷竝一切應行事宜著察例詳議具奏尔二部即遵
諭行特諭康熙三十五年二月十八日
　　諭大將軍伯費揚古
覽總兵官康調元所奏有山西巡撫所助騾匹米石俱
未到等語朕觀此或因大兵起程日期改近稍有措辦
未及亦未可定糧餉牲畜所闗最重前後之間將軍宜
審顧萬全汝等所由道遠運送糧餉較中路其難數倍
萬一糧餉不能陸續運至汝等兩路之兵恐致匱乏此
事朕心深切憂慮特手諭急速馳示康熙三十五年二
月二十三日
　　諭大學士伊桑阿阿蘭泰
諸皇子雖精嫺騎射然於戎事未曽閲歴即諸王之中
未經身親軍務者亦多也部院大臣皆屬供職年乆諳
練政務故朕特加選擇調旗分置於諸皇子及王等軍
中凡嚴肅營伍禁戢士卒諸務皆令其與諸皇子王等
商畫從事戰陣之時亦相隨佐理諸皇子及王等如有
過失即為面諍毋得瞻狥言若不聽則奏聞於朕儻不
仰體朕委任之意凡壁壘不整軍旅無紀皇子及王等
或有過失瞻狥顧畏罔克匡正於朕前又不行舉奏則
朕必按軍法治罪決不寛宥可傳諭諸臣康熙三十五
年二月二十七日
　　諭大將軍伯費揚古
副都統阿玉璽等到於大兵駐劄南口之日聞其鑿井
易成不勝喜悦汝等領兵至喀倫報聞之時將汝至翁
金之日約略定期奏聞又將到土喇日期詢問喀爾喀
好鄉導以地名與日期約略議定奏聞朕所統之兵行
走駐劄皆因西路兵之故量寛時日為此特諭知之康
熙三十五年三月初一日
　　諭大將軍伯費揚古
汝至喀倫算至翁金土喇日期奏疏於駐蹕揆宿三月
十九日早到汝等奏稱至土喇在四月二十四日朕所
統之兵因雨雪稍阻兼以趲候重車雖急速前行於二
十四日之先斷不能至土喇汝所領兵於三月十六日
之雨或有遲阻将日期另行開除具奏若無所遲阻至
翁金奏聞之時亦另行明白具奏汝軍中馬匹何如運
米車輛已至何處得寧夏兵消息否此等情形每具疏
時必行奏聞正月二十八日奔來喀爾喀之逃人言噶
爾丹在土喇河上流為此特諭康熙三十五年三月十
九日
　　諭大將軍伯費揚古
朕所統之兵近喀倫地方曽遣叅領車克楚前鋒侍衞
竒薩穆於克魯倫一帶地方踹尋蹤跡偵探消息四月
十二日車克楚等至奏云臣等初九日至伊渣爾厄爾
幾納地方觀看見其形迹自彼處回行於初十日遇沙
津王所遣俄七爾等十五人伊等云噶爾丹於是月初
從土喇向克魯倫移營第三日將我等遣回噶爾丹在
達爾罕敖喇山等語由是觀之噶爾丹與朕所統之兵
相近矣此賊乃狡詐叵測之人潰遁時未必回奔土喇
必渡克魯倫河或自俄濃巴爾即奔塞稜格地方或繞
巴顏烏闌之後詭遁汝兩路之兵知其順克魯倫而下
若隨之而往落空亦未可定朕為此深切憂慮特專遣
人汝大将軍費揚古將彼處地方凡賊可以脱逃之路
　周詳詢問加意堵截勿以其順下流而來遂輕視之為
　此特諭康熙三十五年四月十三日
　　　諭大將軍伯費揚古
　汝初七日奏疏以二十一日酉時到覽奏五月初三日
　可至土喇等語汝等原奏稱二十三日至土喇二十七
　日至巴顏烏闌朕所統之兵水草皆得無誤故擬定二
　十五日至克魯倫河今遣發前鋒已觀其形迹得其活
　口噶爾丹有向克魯倫下流情狀距朕五日之程此其
　間汝宜累次遣人來奏則朕易於相待因汝等乆未奏
　聞不知已至何處恐等待日期遲誤急速前進遂甚在
　汝等之先今等待與前進兩端皆屬機要事闗重大汝
　等作何行走宜速報聞兩路之兵有先到數日者必相
　待而行原有成約朕兹相待而行儻不得已師期所關
　至大則相機而行為此特諭康熙三十五年四月二十
　二日
聖祖仁皇帝御製文第二集卷二十五
　欽定四庫全書
聖祖仁皇帝御製文第二集巻二十六目録
　　北征勅諭
　　　　諭大将軍伯費揚古
　　　　諭大将軍伯費揚古
　　　　諭大将軍伯費揚古等
　　　　諭領侍衞内大臣
　　　　諭扈從官員兵丁
　　　　諭户部
　　　　諭領侍衞内大臣
　　　　諭領侍衞内大臣
　　　　諭大将軍伯費揚古
　　　　諭領侍衞内大臣
　　　　諭領侍衞内大臣
　　　　諭領侍衞内大臣
　　　　諭内大臣等
　　　諭尚書馬竒
　　　諭大學士阿蘭泰尚書馬竒
　　　諭大學士阿蘭泰尚書馬竒
　　　諭兵部
　　　諭議政大臣
　　　諭領侍衞内大臣
　　　諭尚書馬竒
　　　諭大學士阿蘭泰
　　　諭議政諸臣
　　　諭大學士阿蘭泰
　　　諭大學士阿蘭泰
　　　諭領侍衞内大臣
　　　諭兵部
　　　諭尚書馬竒
　　　諭領侍衞内大臣
　　　諭領侍衞内大臣
　　　諭領侍衞内大臣尚書班第
　　　諭領侍衞内大臣尚書班第
　　　諭大将軍伯費揚古
　　　諭領侍衞内大臣
　　　諭領侍衞内大臣尚書班第
　　　諭領侍衛内大臣班第等
　　　諭大将軍伯費揚古
　　　諭領侍衛内大臣
　　　諭尚書馬竒
　　　諭尚書馬竒
　　　諭領侍衞内大臣班第等
　　　諭議政大臣
　　　諭大學士阿蘭泰
　　　諭領侍衞内大臣馬思哈等
　欽定四庫全書
聖祖仁皇帝御製文第二集巻二十六
　　北征勅諭
　　　諭大将軍伯費揚古
　近日以噶爾丹處來奔之人所言觀之其饑寒困蹙至
　於已極此大機㑹也
　上天佑助有以賊畀我之象矣斯時更不可失汝等宜
　切切注意曩者朕躬親至克魯倫時汝等大兵若前行
　三日至巴顔烏蘭相近之地噶爾丹從何得脱商南多
　爾即來後若将所至地方一經奏聞朕所遣殷渣納額
　林秦等於十三日之前若到朕何故旋師以汝等之兵
　斷然難至皆困於饑餒故以朕營米糧為轉移之計經
　理而還然至於賊衆多致兔脱來降者又復逃回朕實
　不意其如此今思此等情事追悔不可勝言汝等兩大
　将軍㑹合時中路之兵馬皆肥壯理應挑選軍士通融
　馬匹即行追逐其潰散之衆俱行收集而來彼時雖至
潰散因無收納者零星㑹合以致衆多此理之必然者
今汝等作何商議噶爾丹何所底止朕因相距遼逺切
欲聞之特書手勅以諭康熙三十五年九月初三日
　　諭大将軍伯費揚古
汝遣本錫賫奏九月十二日至已洞悉情事兹丹即拉
雖云投降而噶爾丹之言於今未至然彼雖不投降破
敗已極果其來降大将軍可善言慰導令至歸化城其
時相與籌度措置特易易耳彼所遣使若送至朕所朕
措處良難不得不諭令歸降彼若遵㫖來降将不復更
有所議矣今自丹即拉以下凡所遣人至奏聞送至朕
所噶爾丹若遣使來汝即以言覆之我乃大将軍凡事
皆我耑任我主亦不拂我言今尔等馳奏而返時愈寒
冽汝之來人致盡凍斃汝可即歸令噶爾丹來降其時
我為汝奏懇於是賞其來使慰以善言遣之卽還此等
情事一面奏聞一面更加周防其周防事宜馬最為要
朕在軍中見我軍之勇健無可訾議而於防護馬匹最
覺疎虞萬一詐稱投降夤夜乗我不備驅馬以出所繫
匪輕汝諳練行間事多閲歴聊以朕意念所及書以諭
焉聞噶爾丹信息以在京豫養之馬軍士騎乗朕躬以
九月十九日起程前往歸化城此際常須奏聞情勢為
佳朕心喜欲亟聞彼中實音為此特諭康熙三十五年
九月十六日
　　諭大将軍伯費揚古等
汝所奏翁金守護米石副都統祖良弼之事此本於九
月十九日早至朕所前五月十三日我兵擊賊以後為
西路善後事宜降有諭㫖及該部文移俱在檔案朕何
庸再言經數月而未行掣回者何故朕遣将軍舒恕侍
郎滿丕者又何故汝之此行更為何事朕殊不解朕在
京師事惟獨斷西路之事未全善慮未周詳即逐件言
之衆意亦未必以為然今悉如朕所言矣噶爾丹困蹙
已極旦夕之間将寒凍以死其頭目遣人來以為此大
機㑹故爾喜悦今相戰則來降之人将懼而中止又得
帳房釡鬵此事朕以未得掣回之故深以為憾又奏章
内将翁金所有兵丁若干官員為誰器械何如戰時久
暫若何何以退却此撥什庫兵丁何以奔來俱未詳載
朕相距遥遠不勝憤懣嗣後凡奏事必将始末詳具為
善特諭康熙三十五年九月十九日
　　諭領侍衞内大臣
大同宣化府積貯草豆甚多騎官馬之新滿洲䕶軍三
百名内令二百十名騎逹卜孫腦兒馬羣之馬隨往前
去其九十名将伊等所騎官馬九百匹赴大同府餧養
大臣侍衞官員不騎官馬者亦照職掌定額令留馬於
大同府三旗各派大臣一員及侍衞三員經理飼秣其
前行兩起大兵亦令赴大同府餧養馬匹如此則於程
途無阻於軍事有益矣俟下營後議奏康熙三十五年
九月二十日
　　諭扈從官員兵丁
朕行甚緩無急廹處各騎士皆善加調適以行下至僕
役俱以此通行嚴飭曉諭康熙三十五年九月二十日
　　諭户部
宣化府錢糧前已屢經蠲免但比年以來所屬各州縣
牧養軍前需用馬匹又大兵絡繹往來雖各有支給經
費而供億甚繁殊勞民力朕廵幸經臨深切軫念著将
康熙三十六年宣化府屬地丁銀米全與蠲豁仍行文
該撫通行曉諭俾民間均霑實惠以副朕寛恤黎元至
意尔部即遵諭行特諭康熙三十五年九月二十三日
　　諭領侍衞内大臣
凡肥壯馬匹則拴至天曉若五六分臕之馬則拴至三
更時可将此通諭衆人知之康熙三十五年九月二十
三日
　　諭領侍衞内大臣
朕見餧馬之草皆被踐踏馬宜於夜間拴至當餧之時
少少添草餧之為何徒然令其作踐可傳諭諸臣竝曉
示衆人知之康熙三十五年九月二十三日
　　諭大将軍伯費揚古
汝報副都統祖良弼擊敗厄魯特奏書二十四日之晨
至於沙城朕覽之不勝欣喜勿謂我師擊敗賊衆彼即
全軍得脫噶爾丹但無所掠獲則彼奔潰離散之外更
有何計将軍惟事招徠切為要圖務使潰散以盡其餘
所下敕諭及招降事宜已令本錫等傳㫖兹不再及惟
以善言慰導致彼來歸再為籌度為此特諭朕躬甚安
佳怡悦在途汝安善否康熙三十五年九月二十四日
　　諭領侍衞内大臣
騎乗官馬侍衞三旗䕶軍内府執事人員各所乗馬若
記得旗分佐領将原旗分佐領原騎乗人名書於木牌
繫之馬項若記不得旗分佐領各書其人之名繫之著
通行傳諭康熙三十五年九月二十四日
　　諭領侍衛内大臣
朕日出後始行亦不甚早當於未啟行之前先撤帳房
朕行時即隨後同行則途中既便而於馬畜有益觀此
番軍中帳房不於未行之前豫撤朕遣人催促而後撤
付䭾載者甚多朕行時始結束追趕而前晝日既短在
後之人何時可到馬畜亦甚至勞苦今每日行不過三
四十里又非暑熱之時僕役可以照常步行如此則於
馬匹大有禆益可傳諭諸臣并曉示衆人知之康熙三
十五年九月二十六日
　　諭領侍衛内大臣
今已出邉外騎來馬匹肥者拴至五鼓始可牧放臕歉
者少歇息之汗乾即可牧放康熙三十五年九月二十
八日
　　諭内大臣等
來降之厄魯特云噶爾丹於波羅吳納罕空金渣巴罕
等處過冬令丹即拉來波羅吳納罕之地相尋波羅吳
納罕者向來渣薩克圖汗所居之地問其地之所在則
距喀倫有四十餘日之程今大将軍伯費揚古進兵右
衛兵每人乗馬一匹騾驢負載前往亦且瘦弱朕度其
斷不能至噶爾丹所居之地必於翁金一帶地方以馬
瘦而返至翁金而返則兵力徒勞而無益於事朕令於
大同牧養馬匹者專為探實噶爾丹所在現今可進則
黒龍江之兵六百人前鋒二百人新滿洲四百人察哈
爾渣薩克之兵挑選千人整齊砲火鳥鎗全給以肥壯
馬駝多帶糧餉令之進剿乗其窮困可以一鼓而殲滅
之矣頃噶爾丹破壞已極我等為何不深籌殄滅之計
而空勞士馬之力乎今速行文大将軍伯費揚古令其
停止進兵若果有機㑹易於擒獲則勿停止噶爾丹困
蹙無可往之地儻今冬雖未可行來歲草生之時令馬
匹肥壯整備駱駝噶爾丹任其所之必搜尋其地而剿
滅之此際将降來厄魯特之人接踵差遣招降厄魯特
最為要務惟事招降足令彼勢全潰尔等㑹議即於今
晚具奏康熙三十五年九月二十九日
　　諭尚書馬竒
大将軍費揚古所領兵士甚為勞苦食用必至缺少欲
将朕所用牲口發去道路遼逺牲既瘠瘦且須時日可
遣人到尚書班第取沙虎口大同等處現存銀五千兩
遣官一員送至大将軍費揚古酌量買皮襖牛羊等物
給與軍士康熙三十五年十月初一日
　　諭大學士阿蘭泰尚書馬竒
今歲歸化城一帶年穀豐收而價值亦賤至歸化城時
隨行之人所給十日口糧可折價與之令彼各自市買
其歸化城之米所以備軍需也此地米穀餘剰則右衛
之兵儻有徵發取路甚便以之給散大有禆益尔等議
奏康熙三十五年十月十一日
　　諭大學士阿蘭泰尚書馬竒
黒龍江之兵出師日久據将軍奏稱所食口糧可至十
一月初五日朕至歸化城時應將察哈爾兵五百名新
滿洲一百名給足口糧馬匹遣往更代著議奏康熙三
十五年十月十一日
　　諭兵部
朕至歸化城之日自張家口至歸化城所有常設驛站
外中途添設之驛俱撤回至沙虎口一路以兵部隨行
之馬添設驛站康熙三十五年十月十一日
　　諭議政大臣
士卒十日猶可不支口糧儻駐扎日久豈可不行支給
且歸化城附近地方牧草維艱應将多餘人役瘦弱馬
匹酌量遣往大同右衞等處飼養等候或遣黑龍江兵
一百名或留此兵於新滿洲兵内遣往著㑹議具奏康
熙三十五年十月十二日
　　諭領侍衞内大臣
歸化城貿易人多僕役諸人恐有妄行搶奪著副都統
阿第将土墨特䝉古亦宜嚴行禁止諸臣侍衞執事人
員及軍士馬畜毋得偷竊可諭衆知之康熙三十五年
十月十三日
　　諭尚書馬竒
朕見歸化城馬駝多而價亦平官員侍衞兵丁人等有
欲借銀兩通融購買馬駝者奏聞給與銀兩先是騎官
馬新滿洲不准借給銀兩今如有借者亦准給與康熙
三十五年十月十三日
　　諭大學士阿蘭泰
右衞官員兵丁自駐防右衛以來屢經出兵甚為勞苦
朕心殊切軫念著尔前去将官員兵丁所借官庫銀兩
扣除俸禄錢糧俱蹔行停止其有陣亡官員兵丁人役
俱著詳察即給與身價現今給賞則於官兵生計大有
禆益可同學士一人酌帶司官馳驛前往将諭㫖通行
曉示康熙三十五年十月十四日
　　諭議政諸臣
頃将軍費揚古奏稱黒龍江官兵所給五十日口糧於
九月初五日期滿故将喀倫所有米石算至十一月初
五日給與兩月之糧除截留一千石外餘米俱賞給䝉
古所留米千石俱給與官兵喀倫現在無米等語原令
将喀倫所有米石給與兵丁儘其足用其所餘者始給
與七旗䝉古今遽爾給散為時太早而非䇿矣可行文
将軍費揚古又派察哈爾兵五百人令内大臣吳巴什
領之給以二月餱糧前赴大将軍費揚古處此兵到時
将黒龍江兵内視其人材壮健而馬匹肥者選百人留
之官員亦酌量兵數存留於解送銀五千兩内酌量支
取於所留兵百人亦照察哈爾兵兩月餱糧之數給與
餘兵俱著發回康熙三十五年十月十六日
　　諭大學士阿蘭泰
右衞官員兵丁甚為勞苦滿洲䝉古漢軍官員兵丁所
借官庫銀兩俱著豁免漢軍扣還之例向來不同自奉
諭㫖以後漢軍所借銀兩照常扣還陣亡者已給身價
外其有在軍前病故官員兵丁人役及受傷官員兵丁
人役等按所察名數照例給賞此係已經查明之事大
學士不必前往學士倭倫往彼一一給散倭倫到右衞
時集衆宣示諭㫖将詳查賞賚之事傳知議政大臣及
諸臣幷詳悉移咨亦令大将軍知之竢右衞出征兵丁
到時大學士阿蘭泰傳集亦行曉諭康熙三十五年十
月二十日
　　諭大學士阿蘭泰
右衞官兵已經頒賞大同府緑旗官兵亦經屢次隨征
勞苦其陣亡及軍前病故與被創之人俱應加恩賞賚
著學士倭倫前往大同府詳察一一照例恩恤其無子
嗣承受銀兩者向有致祭之例亦察例致祭學士倭倫
賞恤事畢隨即前來康熙三十五年十月二十二日
　　諭領侍衞内大臣
應留大臣一人於歸化城收養來降之厄魯特完聚其
夫妻給以衣服餱糧等務皆令其料理可令内大臣宗
室永吉并乾清門侍衞韓楚哈員外郎董殿邦副都統
阿第公同商酌而行支縀皮襖二百領皮襖一百領銀
三百兩付之有給食物需用之處将此銀三百兩應用
註冊於歸化城之土墨特䝉古勿行徵取厄魯特來降
之人其素有名目者以縀皮襖給之其微賤者以皮襖
給之永吉韓楚哈隨朕至湖灘河朔仍還於歸化城留
住安親王到歸化城時王與副都統雅圖留住於歸化
城出師日久其隨從之人俱著回京康熙三十五年十
月二十三日
　　諭兵部
将軍薩普蘇病未痊愈不必隨朕前往將伊所帶官員
兵丁一百十人率往大同府養馬以待自大将軍伯費
揚古處有兵五百人到時亦令往大同府養馬若大将
軍處有急務即率伊兵丁六百人前赴大将軍康熙三
十五年十月二十三日
　　諭尚書馬竒
朕念右衞兵丁勞苦遣侍衛馬武以牛羊犒賚之馬武
回朕詢知兵丁中步行者甚多食用亦匱乏可每人賞
銀三兩即速詳查兵丁名數具奏康熙三十五年十月
二十四日
　　諭領侍衞内大臣
右衞官兵明日可到我軍自出師以來皆談笑優游每
日飽食二次來朝止早餐一次其晚時一次不必再食
俱持以饗右衞勞苦之兵御膳房兩次飯食及諸皇子
兩次飯食亦俱持以饗右衞之兵可将此通行曉諭諸
臣執事人員并合營知悉俱各持往其所飲茶亦令茶
房預備康熙三十五年十月二十四日
　　諭領侍衞内大臣
適遇停駐之日自王以下衆人所乗來馬匹皆令查㸃
有多至數百者亦有少者俱著詳察具奏朕不過欲知
其數而已御廐馬亦并查㸃又衆人所乗馬中有臕力
不能行十日者另令查出曽給與衆人所乗官馬及御
廐馬并查之我軍路程甚遠此馬焉能行到今右衛無
馬之兵令其乗之而往於馬上各繫其主之姓名伊等
現有官支草豆即令飼養肥壯若有調發乗此前往回
時各給還原主有損亡者朕力可以賠償之康熙三十
五年十月二十五日
　　諭領侍衞内大臣尚書班第
此皆係官馬朕所乗内廐之馬亦有之因右衞軍士無
馬以致步行者故令乗之可将此馬與無馬之人通融
乗騎䭾載前至右衞到右衞後軍士等現有草豆令其
飼養肥壯遇有調發則乗之而往若無調發則俟其肥
時送往京師此皆官馬一匹亦不可損失康熙三十五
年十月二十五日
　　諭領侍衞内大臣尚書班第
右衞兵丁所借支官庫銀俱已豁免今此兵一到右衞
其管轄之人令兵丁急速整備馬匹必致借支官銀措
辦如此則兵丁生計又致困苦矣其兵丁備辦馬匹蹔
停從容購買目前若有調發現有朕行在之兵其給兵
丁所騎之馬或送大同飼養或留右衛飼養俱聼從其
便兵部即速移文右衛䕶軍統領康熙三十五年十月
二十六日
　　諭大将軍伯費揚古
聞右衞軍士回即遣侍衛馬武驅牛羊往迎二十四日
朕躬親至渾津邨迓之二十五日賜宴湊三日之糧賞
給行糧銀各三兩觀軍士甚疲苦見其步行狼狽情状
朕心深為憫惻躬親閲視凡軍士咸以茶飯餅餌酒肉
飲食之自諸臣以至軍士歡聲動地前聞調右衛兵朕
稔知此兵決難前進雖徒步竭蹶而往亦不能至所指
之地故朕以現在飼養馬駝酌量足以制噶爾丹之數
率之前來途中聞丹即拉已回朕又將帶來察哈爾兵
五百人給以百日餱糧遣往更換黑龍江之兵朕駐蹕
歸化城十日歸化城米穀一勺未曽支用凡來降之人
再四詳問皆言噶爾丹向哈宻去若果往哈宻則朕意
以為擒獲益易矣哈宻距嘉峪闗十二日之程行走亦
易故朕意将所領兵竟赴寧夏朕由寧夏前往有調遣
之處就近可以相機行事必将噶爾丹擒獲誅戮始愜
朕志但朕啟行後噶爾丹及丹即拉等若稱投降而來
尔等兵力單薄而右衛之兵無馬朕慮及於此故遣使
與汝商酌汝等㑹議具本速行奏聞朕在湖灘河朔待
之特諭康熙三十五年十月二十六日
　　諭領侍衞内大臣
朕日行惟二三十里耳牧羣之馬何故早來此正當飼
草之時嗣後稍遲送至并通諭衆人知之康熙三十五
年十月二十七日
　　諭領侍衞内大臣尚書班第
黄河水深飲馬時勿絆其足若有傾跌難於拯救可以
此通諭衆人知之康熙三十五年十月二十八日
　　諭領侍衛内大臣班第等
今年春出征之山陜緑旗兵因軍粮匱乏絡繹遺留在
後仍結隊夥眀顯回汛此等較之逃回者不同糧米既
乏而離将軍又遠遂各尋營汛而還若行議罪情為可
憫應将此等從寛免其察議現拏繫獄者俱行釋放著
通行曉諭康熙三十五年十月三十日
　　諭大将軍伯費揚古
汝二十九日覆朕諭㫖所奏章疏於初二日晚到閲知
欲調太原駐防兵及廵撫標兵一千名沙虎口前未出
征騎兵五百名朕思太原兵既未諳戎行且前至歸化
城已及千里之遥緑旗兵人惟一馬當此天時嚴寒雖
得遠至力已疲竭緊急之頃責其用命實至僨事今以
朕營火器護軍千人砲火兵二百四十人前鋒兵二百
六十人共足汝所調一千五百之數為汝備之營馬既
肥衣装亦厚此兵士隨朕出入諳練為優朝有消息夕
可征行朕駐蹕於此噶爾丹確信亟欲聞知其人若有
來降付與最善馳騁者迅赴行在若噶爾丹有來降音
息喀倫外所居喀爾喀不急急移入内地而遽信其來
歸坐誤大事則所繫非淺鮮也頃丹卽拉稱降遣使而
反侵我糧情状昭然可覩矣今不可再誤當益切周防
更為逺慮為此特諭康熙三十五年十一月初四日
　　諭領侍衛内大臣
草甚叢宻營内之火各宜謹慎嚴行禁諭恐於迎風處
失火朕御營有何可慮惟衆人之故耳可以此通行嚴
加曉示康熙三十五年十一月初九日
　　諭尚書馬竒
與貝勒松拉布同往遣前鋒參領阿禄一等侍衛巴爾
楚喀為首領伊等餱糧雖貝勒松拉布給與恐不足食
用亦未可定可将銀百兩付阿禄於不足時湊用康熙
三十五年十一月二十一日
　　諭尚書馬竒
厄魯特之嘎爾丹多爾濟聞其窘乏從此地賜給銀兩
則道逺䭾載維艱主事華善至甘州肅州等處向地方
官取銀一千兩賜與嘎爾丹多爾濟即付來使阿岳持
去其阿岳賞銀三十兩同來二人賞銀二十兩康熙三
十五年十一月二十二日
　　諭領侍衞内大臣班第等
噶爾丹餘孽欲盡殄滅之西路豫備最為緊要西安調
遣滿洲兵二千人之馬緑旗兵之馬及李學生所送五
千茶馬之外後有繼得之馬遣司員㑹同廵撫俱於甘
肅地方飼養則於軍務實有禆益著㑹議具奏康熙三
十五年十一月二十四日
　　諭議政大臣
大将軍伯費揚古可減省隨從之人馳驛疾速前來商
酌軍機将軍事務暫著舒恕代理可速移文康熙三十
五年十一月二十四日
　　諭大學士阿蘭泰
右衛大同府官員兵丁毋得勞頓馬匹逺道來迎各於
所駐城郭之外就近迎接可行文諭之康熙三十五年
十二月初四日
　　諭領侍衞内大臣馬思哈等
此際甚無事朕與将軍費揚古商議噶爾丹若於今冬
來降将軍費揚古處現有察哈爾兵五百人黒龍江兵
一百人又将右衛鳥鎗兵二百人副将黄元鳥鎗兵一
百人令右衞䕶軍統領将馬上可載之砲酌量以數位
　給之大同府飼養馬匹鳥鎗前鋒四百人共兵七百人
　著前鋒統領碩鼐率之前赴右衛豫備停妥聽大将軍
　調遣碩鼐即率之而進此兵七百人将軍費揚古處所
　有兵六百人又調集扎薩克䝉古之兵千人共有二千
　餘人兵力不可勝用矣如此則大同所有鳥鎗護軍一
　千人火器兵二百四十人前鋒四百人黒龍江兵五百
　人現今所留護軍二百人槩不調遣令其駐扎養馬於
　來歲進𠞰之時始行調用著伊等㑹議具奏康熙三十
　五年十二月初七日
　
　
　
　
　
　
聖祖仁皇帝御製文第二集卷二十六
　欽定四庫全書
聖祖仁皇帝御製文第二集巻二十七目録
　　北征勅諭
　　　　諭議政大臣等及大學士伊桑阿阿蘭泰
　　　　諭大學士伊桑阿阿蘭泰
　　　　諭議政大臣班第等大學士伊桑阿阿蘭泰
　　　　諭大學士伊桑阿阿蘭泰
　　　　諭大将軍伯費揚古
　　　　諭領侍衛内大臣公福善等
　　　　諭領侍衞内大臣
　　　　諭理藩院
　　　　諭大學士伊桑阿
　　　　諭大将軍伯費揚古
　　　　諭副都御史努赫
　　　　諭大學士伊桑阿
　　　　諭大學士伊桑阿
　　　諭領侍衛内大臣索額圖大學士伊桑阿
　　　諭戸部
　　　諭理藩院
　　　諭領侍衛内大臣索額圖等
　　　諭領侍衛内大臣索額圖大學士伊桑阿
　　　諭右衞将軍偏俄山西廵撫倭倫
　　　諭侍郎安布禄
　　　諭大将軍伯費揚古
　　　諭山西廵撫倭倫陜西廵撫黨愛甘肅廵撫郭
　　　　洪
　　　諭領侍衛内大臣索額圖
　　　諭領侍衛内大臣及嚮導官
　　　諭領侍衞内大臣
　　　諭山西廵撫倭倫
　　　諭兵部
　　　諭侍郎安布禄
　　　諭員外郎薩哈連
　　　諭議政諸臣
　　　諭大學士伊桑阿
　　　諭大學士伊桑阿等
　　　諭大學士伊桑阿
　　　諭兵部
　　　諭議政諸臣
　　　諭大學士伊桑阿
　　　諭護軍統領托倫等
　　　諭領侍衛内大臣
　　　諭大學士伊桑阿
　　　諭大學士伊桑阿
　欽定四庫全書
聖祖仁皇帝御製文第二集卷二十七
　　北征勅諭
　　　諭議政大臣等及大學士伊桑阿阿蘭泰
　今噶爾丹之勢窮蹙已極若天與不取是坐失機㑹矣
　又格壘沽英杜拉爾寨桑已限以八十日遣去先所遣
　吳爾占扎卜之母齊巴哈戚其信亦将可至今不整繕
　甲兵預為之備必致有誤兹者出師亦分兩路而進每
　一路兵三千二路之兵不必互相期約視其所遇以為
　進取此次軍旅緑旗之兵多調亦屬無濟惟少發士卒
　而多攜馬匹其馬匹量給士卒則可與禁軍一同征行
　矣今兹用兵所需糧米仍如常隨運附近邉疆購買牛
　羊尚為易得可支用正帑每一路買備牛羊二萬攜去
　大有禆益至輓運軍儲駱駝最要駝與馬俱應廣備此
　購買駝馬驢騾牛羊等畜當遣賢能官往肅州寧夏二
　處採買其具議以聞康熙三十六年正月初三日
　　諭大學士伊桑阿阿蘭泰
三千軍士伊等盔甲器械釡帳等物所重斤數若干百
日米石之數及所重斤數若干䭾載需用牲畜若干至
牛羊二萬可供軍食者幾何時也部院大臣其㑹同詳
議以聞此次軍士行裝可較去歲春間者酌量稍輕省
之康熙三十六年正月初六日
　　諭議政大臣班第等大學士伊桑阿阿蘭泰
行兵者以道路為至要朕已召嚮導萬舒克愽洛等來
若輩到時遣嚮導親近一等侍衛僧圖等同現駐大同
之䕶軍參領車克楚前往寧夏選西安官兵内勇健者
百人率領直至古爾班賽漢地方閲視道路計自寧夏
而往去來約需四十日伊等於途間或遇噶爾丹之人
則生擒之力儻相敵即殺之若與伊拉固克三胡圖克
圖相遇亦并擒之康熙三十六年正月初六日
　　諭大學士伊桑阿阿蘭泰
寧夏地方採買駝馬驢騾牛羊著交西安副都統阿蘭
泰肅州採買著現駐宣化府之侍郎席米圖去皆支正
帑以時直購辦毋得減少其價著選部院賢能司官遣
至阿蘭泰席米圖處㑹同督撫及地方官監買伊等其
勸諭地方官量所有駝馬驢騾共佐軍興尔大學士等
㑹同部院大臣将司官中之素有材能而曽奉差遣又
家道不匱乏者選擇引見毋得狥情又大将軍伯費揚
古今若有征行仍率前鋒統領碩鼐等預備之兵前進
若無征行而大同養馬之兵或有遣發則碩鼐率所部
先鋒㑹師而進又黒龍江之兵既以器械不足來奏難
以逺發應遣往右衛屯駐豫備其再議以聞康熙三十
六年正月初七日
　　諭大将軍伯費揚古
駐扎肅州副都統阿南逹報稱噶爾丹之子塞卜屯巴
爾住爾於哈宻地方擒獲正月十六日之夕正觀燈視
煙火於暢春園西門諸䝉古及降來厄魯特男婦聚觀
其時奏章適至衆皆歡忭汝坐鎮邉荒離朕左右欲汝
聞知令謄阿南逹奏章遣往當在新年燈節之時舉國
老幼共皆歡娛相聚適興優游汝在絶塞苦寒荒凉寂
寞之地甚切眷懷爰賜胙肉鹿尾遼魚包瓜諸物問汝
安好為書以喻意朕躬甚安於汝昔見時無異也汝安
好否至噶爾丹當如何殄滅不失機㑹朕與議政諸臣
議定再降諭㫖為此特諭康熙三十六年正月十八日
　　諭領侍衛内大臣公福善等
頃當春時馬不可即令飲水略拴少時先飼以草然後
飲之諸臣及侍衛執事人員部院衙門通行曉諭康熙
三十六年二月初六日
　　諭領侍衛内大臣
輜装行時約束最為緊要若照常專令大臣管理視為
故事嗣後著大臣二員每旗侍衛十員䕶軍校三人管
束大臣職名每日開列具奏朕親閱派遣侍衛不論新
舊輪班派出管轄輜装䭾載或偏即扶助之一遇險阻
之地照看管束朕躬時或在輜装之前或在輜装之後
廵視查問若違誤必行治罪決不寛恕派出大臣等所
管轄日期每日記之康熙三十六年二月初七日
　　諭理藩院
差往達賴喇嘛之主事保住及往尼麻唐胡圖克圖之
員外阿爾必特呼所差往事情及所聞信音皆詳悉書
寫交與驛站筆帖式星夜迅速馳奏保住在後速來康
熙三十六年二月初七日
　　諭大學士伊桑阿
今遣一能言大臣帶領瑚瑚腦兒之渣西把圖爾台吉
之使臣温布波碩克圖即農之羅壘厄木七波碩克圖
即農之姪厄爾徳尼台吉所屬納木喀拉木扎木巴等
前往瑚瑚腦兒之地説瑚瑚腦兒台吉與之偕來令㑹
議具奏康熙三十六年二月初十日
　　諭大将軍伯費揚古
朕以二月六日出京於十一日前至宣府觀此時情勢
噶爾丹窮困已極雖欲歸降自彼至此亦豈易易寧夏
地方與噶爾丹所在薩克薩圖胡魯克格隔特哈郎古
特相近已令參領車克楚親近侍衞僧圖等領西安寧
夏兵一百人前至伊克敖拉偵探伊等報稱於二月初
三日起程矣欲令知此故爾遣諭朕意欲令将軍孫思
克博濟領兵三千人為一路出嘉峪闗或取道哈宻或
取道巴爾庫爾前進車克楚等還時所偵路可行則以
三千兵為一路出寧夏進所新偵路設不可行以兩路
併為一路定所向前進事宜可濟朕今往寧夏親視大
兵糧餉地方情形汝意更復云何特為商略故諭遣往
諦巴主事保住所奏報付去令知康熙三十六年二月
十一日
　　諭副都御史努赫
汝親身日率科道官各一員留行於輜重之後沿途跟
役人等妄行之徒若有掠奪民物相攘鬭者汝等察拏
指名叅奏如汝等不行察拏有在朕前叩閽者於汝等
必不姑容每晚無事則具掲送大學士所康熙三十六
年二月十二日
　　諭大學士伊桑阿
修治道路若委地方官員則必致太過遣嚮導官法保
布達照朕往哨鹿可行一車之路修治之其山西省道
路著按察使巴錫道員王輔前往董領夫役閲視修治
令侍郎常綬前往於每宿處預備草豆柴薪其後尚書
庫勒納等帶來騾駝所需草豆柴薪亦令伊等預備渡
黄河後陜西道路甚寛無庸大修或有宜略修處亦未
可定常綬法保布達等閱看應修之處指示地方官修
治尚書馬齊所擬宿處太近法保布達照現今我軍移
營於五六十里擬定宿處若道路過為修治以致累民
與地方官無渉皆係法保布達之事著明白曉諭康熙
三十六年二月十四日
　　諭大學士伊桑阿
自古帝王廵行凡所過地方前代帝王陵寝先賢墳墓
及名山大川皆行致祭此甚盛典也朕今廵行沿途所
經其有古帝王陵寢先賢墳墓名山大川皆詳察具奏
應致祭者祭之康熙三十六年二月十七日
　　諭領侍衛内大臣索額圖大學士伊桑阿
大同養馬新滿洲護軍二百人自京隨來新滿洲護軍
一百人其中有馬匹倒斃人材庸劣者留一百人於大
同其餘護軍一百人由邊内隨行一百人令自邊外前
往留於大同護軍百人之馬有肥壯者各取二匹給與
隨行護軍二百人人各一匹黒龍江将軍所領兵既經
遣行其大将軍伯費揚古所需兵不得不預備令撥右
衛兵七百名以備調遣右衛兵馬匹缺少侍郎多竒所
飼之馬又甚羸瘦前所撥兵二百名其馬六百匹已預
為飼養今増撥五百人以上駟院馬一千二百五十匹
右衛兵在大同飼養之馬二百五十匹共馬一千五百
匹令飼養以備後撥五百兵之用共計兵七百預備馬
二千一百匹大同養馬委布喀為首領有馬少不能前
隨之司官留二員以副之黒龍江将軍薩普蘇所奏請
充跟役之兵五十名照兵丁支給兩月錢糧一同支給
康熙三十六年二月十七日
　　諭戸部
沿途既有米糧計行至寧夏日程照大同時價折給銀
兩聽其自便糴買較駝載而往甚為利益其㑹同議政
内大臣大學士等具議以聞康熙三十六年二月十七
日
　　諭理藩院
著傳㫖諭貝勒松拉卜噶爾丹已将擒獲其子塞卜屯
巴爾住爾已為阿南達俘獲解送旦夕將到今聞噶爾
丹在薩克薩圖胡魯克之南格隔特哈郎古特之地賊
黨僅餘四五百人又瑚瑚腦兒台吉等俱已投降現今
請安之使已至朕躬親往寧夏右翼三旗具勒公台吉
等共派兵二千人預備尔等蒙古於䭾載牧放之事素
為練習可預備以待朕躬至寧夏向何處進兵著候㫖
行侍衛綽克拖前往傳㫖諭左翼王貝勒貝子台吉等
尔等聞朕往寧夏其由徑路請安俱著停止尔等有願
効馳驅者俱赴松拉卜貝勒處等待聽候指示以行康
熙三十六年二月十七日
　　諭領侍衞内大臣索額圖等
侍郎多竒於去年九月飼馬其後始遣侍郎阿爾稗飼
馬多竒所飼之馬既多數月較之阿爾稗所飼之馬羸
瘦著交與領侍衞大臣大學士嚴加議處具奏康熙三
十六年二月十七日
　　諭領侍衛内大臣索額圖大學士伊桑阿
觀衆所乗之馬腹皆不飽買草弗得亦未可定邊内行
走官員侍衛護軍執事諸人所乗馬匹察眀數目沿途
有草則給草束無草則給銀兩具議以聞康熙三十六
年二月十七日
　　諭右衛将軍偏俄山西廵撫倭倫
頃給發右衛官員兵丁米豆草價值較時價減少以致
窮兵苦累亦未可定又詢察大同府所屬州縣衛所之
民運送右衛官兵馬匹所用草束苦累可将兵丁之馬
各留一匹於右衛餘馬發附近州縣衛所酌派官員兵
丁看守飼養小民可免運送之苦此後每草一束應作
何給價傳諭議政大臣大學士及在事官員尔等亦同
㑹議具奏康熙三十六年二月十八日
　　諭侍郎安布禄
朕自邊内往寧夏可令尔衙門司官一員住沙虎口有
來請安貢獻者向伊等言皇上起程去逺矣尔等雖往
亦無益俱令之回朕行至寧夏令此司官由邉外來赴
寧夏康熙三十六年二月十八日
　　諭大将軍伯費揚古
汝二月十四日所奏事於十六日晚至朕於十七日抵
大同兵馬俱分派眀晰朕躬於十九日啟行從邉内往
寧夏黒龍江兵丁俱率之而行派右衞兵七百人各給
以御馬羣等處現餧馬匹令其預備俱明白交與右衛
将軍偏俄今噶爾丹困蹙情狀如此斷然不致用兵萬
一噶爾丹有前來消息速致信來朕由寧夏進兵以襲
其後今或噶爾丹所屬之人來降或遣使來皆洵問詳
明即速奏聞少其人數陸續遣來又汝軍前所有察哈
爾兵及黒龍江兵之米若盡于成龍等所運米且勿支
動将歸化城米儘其足用取來給與此米若移取太艱
則於一千五百石内以五百石撙節給用其千石不可
輕動特諭康熙三十六年二月十九日
　　諭山西廵撫倭倫陜西廵撫黨愛甘肅廵撫郭洪
朕比年出師剿寇總期乂安邉徼永輯民生兹厄魯特
噶爾丹業已勢蹙力窮畏死悔罪遣使具奏乞降朕特
親統六師再臨邉塞相機剿撫因欲乗便循覽邉境形
勢竝察視軍民生理遂遣發禁旅取道邉外朕自大同
從内地前赴寧夏一路地方見縁邉州縣地土瘠薄軍
民生計艱難朕心深切軫念一切御用所需皆自内廷
措辦不以煩民扈從人員俱極簡少市易之物悉依時
值誠恐有强取抑價等事已令都察院及科道官逐日
稽察糾劾其經過城堡衢市輒多結綵亦殊覺擾累嗣
後著通行停止乗輿廵幸本為安民豈可反勞民力尔
等務嚴飭有司不得借端妄行科派仍張示曉諭俾窮
簷編戶咸悉朕曲體民依至意特諭康熙三十六年二
月二十日
　　諭領侍衛内大臣索額圖
頃因雨雪或在邊内或在邉外馬騾拴住皆用氊蓋不
可怠忽可通諭衆人知之康熙三十六年二月二十四
日
　　諭領侍衛内大臣及嚮導官
來日駐蹕於李家溝其地但有一小泉一井已駐水三
百甕豫備作何料理分給著議奏康熙三十六年二月
二十五日
　　諭領侍衛内大臣
今年雨雪凡駱駝及馬騾之鞍皆勿缷善為遮蔽可以
此通諭衆知之康熙三十六年二月二十六日
　　諭山西巡撫倭倫
朕撫御區宇念切民依故不憚勤勞親歷邉境惟孳孳
以靖寇安民為急兹簡約扈從人員從大同一路縁邉
地方進指寧夏因徧察閭閻生聚及土壤肥瘠收穫豐
歉之狀見邉氓生計維艱朕心深用軫惻雖一切供御
之物纎毫不以累民而乗輿巡幸經臨宜特敷庥澤以
示恩恤除大同府額賦已有諭㫖豁免外其經過岢嵐
州河曲縣保徳州所屬地方竝各衞所康熙三十六年
應徵地丁銀米著通與蠲免尔即行令該管官員張示
遍諭務俾窮鄉僻壤均霑實惠以稱朕子育黎元至意
特諭康熙三十六年二月二十七日
　　諭兵部
朕觀緑旗營馬皆肥壮伊等現無調遣俟至神木将隨
行瘦馬易營馬一百匹至榆林時易營馬二百匹果係
瘦者方令更易每馬貼銀五兩令各馬主増給則隨行
馬之瘦者可乗肥馬緑旗兵又皆得銀交為有益易馬
之人竝旗分佐領其所易何營之馬與緑旗兵姓名馬
之數目明白開寫奏聞著領侍衞内大臣大學士㑹同
兵部詳議具奏康熙三十六年三月初一日
　　諭侍郎安布禄
選尔衙門賢能司官一員令出神木邉由邉外至榆林
道路幾程水草若何可詳悉問明俄爾多斯蒙古仍至
神木候㫖康熙三十六年三月初二日
　　諭員外郎薩哈連
汝即前往出榆林邉詢問蒙古自榆林由邉外至寧夏
道路來至榆林候㫖康熙三十六年三月初四日
　　諭議政諸臣
将軍孫思克博濟之兵進剿則噶爾丹勢迫逃奔而東
亦未可定今派寧夏所有西安兵八百名緑旗兵一千
名京城前鋒兵二百名令攜帶百日口糧遣往郭多里
巴爾哈孫駐扎偵探堵禦其所運送之米自寧夏載之
舟中由黄河順流而下至河干分路時然後以駝騾負
載隨營運送駝騾自寧夏閒散趕赴其隨營運米之處
著将軍馬思哈㑹同于成龍等議奏康熙三十六年三
月初五日
　　諭議政諸臣
朕至寧夏始調遣甘肅之兵恐致遲誤正當噶爾丹困
迫之時西安滿洲兵二千名緑旗兵一千名備於甘肅
日久馬已肥壯機㑹斷不可失宜速令進兵於薩克薩
圖胡魯克一帶捜剿各攜百日口糧薩克薩圖胡魯克
距嘉峪闗不逺米糧不必隨運噶爾丹若遠行逃遁則
進剿之兵計米而旋凡進剿滿洲緑旗官兵皆令賞銀
十兩儻另有可行事宜及奏請之處孫思克博濟阿南
達等商酌議奏自哈宻擒送俄木克圖哈西哈遣赴将
軍孫思克軍前有可進兵機宜即宜進兵剿滅則俄木
克圖哈西哈不必差往若噶爾丹逃遁已逺則遣俄木
克圖哈西哈往噶爾丹處令言我軍非事征戰實來撫
汝汝宜來降其寧夏之兵駐於郭多里巴爾哈孫令其
堵禦之處亦應行文知㑹孫思克等著㑹議具奏康熙
三十六年三月初五日
　　諭大學士伊桑阿
州縣已各論其地方大小積貯米穀兵丁所駐沿邉衛
堡亦屬𦂳要其榆林等處衞堡亦照州縣大小中積貯
之例将捐納米穀積聚預備著交與該巡撫康熙三十
六年三月十一日
　　諭大學士伊桑阿等
今日驛程甚逺致馬疲苦其間増設一驛明日所宿中
途亦増設一驛每驛設馬二十匹他若較此為近或四
十五十里者則不必増設驛程康熙三十六年三月十
一日
　　諭大學士伊桑阿
安邉磚井鹽城舖莫布拉等九處水泉不多應豫遣人
増添掘井尔與兵部㑹議遣嚮導一人前往康熙三十
六年三月十三日
　　諭兵部
前鋒侍衞竒薩穆長史庫即根著委為首領併侍衛進
木巴護衞穆渣哈兒嚮導護衞阿那達老卜臧席拉布
西喇卜及寧夏所有新滿洲三人竒薩穆挑選帶往伊
克敖拉巴漢敖拉觀看地形此十人各隨人役一名各
乗肥馬三匹所需之馬不必動用官養馬匹令總督吳
赫等将伊等肥馬與之乗騎無弓矢撒帶腰刀鳥鎗者
俱料理全備令其前往康熙三十六年三月十四日
　　諭議政諸臣
寧夏之兵於三月十九日起程蹔令停止馬匹臕力如
何米糧作何料理竝未明白奏陳著行文詢問之康熙
三十六年三月十五日
　　諭大學士伊桑阿
可行文寧夏諸臣毋得勞頓馬匹逺道來迎大臣等惟
本身於黄河彼岸迎接官員兵丁俟朕到寧夏之日於
近城地方步行迎接康熙三十六年三月十七日
　　諭護軍統領托倫等
今日天雨且寒駱駝馬騾但得草飼秣或在營中或在
城内各從其便其在野牧放之駱駝馬騾善加遮蔽可
以此諭衆及内府佐領咸令知之康熙三十六年三月
十九日
　　諭領侍衛内大臣
今日駐蹕之地井泉稀少其有力者不必言其貧微者
不獲飲馬亦未可定原派四人一夥明日各親看飲馬
管轄之官亦加詳察若違朕㫖不行飲馬朕若知之決
不輕恕以此通行曉諭執事人員咸令知悉康熙三十
六年三月二十日
　　諭大學士伊桑阿
趙良棟乃為國宣力建功之人今已身故不必以其躁
急性褊為意來朝經過其門欲遣皇長子及部院諸臣
往視致祭一次陳福曽為國効力適至此地亦應致祭
一次可與議政大臣滿漢大學士部院諸臣㑹議具奏
　康熙三十六年三月二十五日
　　　諭大學士伊桑阿
　朕躬親至此地寧夏陣亡官員兵丁宜察明加恩陣亡
　官員有遣官奠酒之例如有陣亡官員應遣官致奠康
　熙三十六年三月二十六日
　
　
　
　
　
　
　
　
　
　
聖祖仁皇帝御製文第二集巻二十七
　欽定四庫全書
聖祖仁皇帝御製文第二集巻二十八目錄
　　北征勅諭
　　　　諭陜西四川總督呉赫
　　　　諭大學士伊桑阿
　　　　諭兵部
　　　　諭議政大臣等
　　　　諭議政大臣
　　　　諭兵部
　　　　諭議政大臣
　　　　諭寧夏文武官員兵民人等
　　　　諭大學士伊桑阿
　　　　諭大學士伊桑阿
　　　　諭大學士伊桑阿
　　　　諭将軍馬思哈
　　　　諭大學士伊桑阿
　　　諭大學士伊桑阿
　　　諭議政大臣
　　　諭議政大臣等
　　　諭議政諸臣
　　　諭陜西總督提督巡撫總兵等官
　　　諭理藩院
　　　諭議政大臣
　　　諭議政大臣
　　　諭總兵官王化行
　　　諭大學士伊桑阿等
　　　諭領侍衛内大臣
　　　諭議政大臣
　　　諭議政大臣
　　　諭議政大臣
　　　諭兵部
　　　諭議政大臣
　　　諭議政大臣
　　　諭議政大臣
　　　諭議政大臣
　　　諭户部
　　　諭議政大臣
　　　諭領侍衞内大臣
　　　諭大學士伊桑阿
　　　諭大學士伊桑阿
　　　諭領侍衛内大臣
　　　諭議政大臣
　　　諭議政大臣
　　　諭太僕寺
　　　諭侍郎安布禄
　　　諭吏部
　欽定四庫全書
聖祖仁皇帝御製文第二集巻二十八
　　北征勅諭
　　　諭陜西四川總督吳赫
　朕巡幸沿邉地方詢察閭井生聚及土田沃瘠之狀自
　晉歴秦經行二千餘里直抵寧夏所以勤求民隐至殷
　且切惟朔方資大河之灌注疏渠溉田宜於稼穡當兹
　春氣鬯遂正三農盡力南畞之時誠恐有司官員不體
　朕懷因車駕經臨調遣師旅借辭供億擾累小民既東
　作之有妨将西成之奚望今一切軍需芻糗俱經儲偫
　足以資用至扈從人員槩從簡約所有馬匹悉牧放水
　草善地竝不須以供辦草豆動煩民力尔可傳飭有司
　禁勿借端妄行科派違者事覺定行處分仍徧諭地方
　百姓務各安本業廛無廢市隴無輟耕庶不負朕親歴
　邉圉軫悉民依之至意特諭康熙三十六年三月二十
　七日
　　諭大學士伊桑阿
朕躬親至此地寧夏之官員兵丁去年於昭木多翁金
地方拒戰陣亡者察明具奏其議叙之處該部照常議
敘外官員遣侍衛慰問兵丁身銀即於此地給發康熙
三十六年三月二十八日
　　諭兵部
寧夏之兵約至郭多里巴爾哈孫應移文大将軍伯費
揚古統兵前來㑹合康熙三十六年三月二十八日
　　諭議政大臣等
隨往之大臣侍衞護軍執事人部院官員名數詳悉察
明其所需口糧詳悉計算又大臣侍衞執事人員有馬
匹羸痩者其馬匹數目及人名數亦詳悉察明其部院
司官馬痩者令住於蒙古驛站康熙三十六年三月二
十八日
　　諭議政大臣
朕差往噶爾丹之使員外郎愽席希筆帖式長夀回來
已至喀倫地方格壘沽英攜其妻子已來投降噶爾丹
亦遣使前來先行報聞人猶未至俟來到時噶爾丹或
來投降或往何處詢問明白然後可以進兵現今孫思
克愽濟兵速行文停其進剿待明晰情由行文知㑹之
時然後進兵康熙三十六年三月二十九日
　　諭兵部
黒龍江之兵効力心切故薩卜蘇奏稱其馬臕肥壮耳
朕今日閲城見黒龍江官兵馬匹臕力甚歉乗此難以
逺歸伊等遇有調遣朕給與馬匹令彼騎乗伊等之馬
一千七百匹令於察罕托海之地牧放遣人送至歸化
城征剿事竣伊等仍各乗其馬回至本省甚易如此則
草豆既省馬亦有益㑹同薩卜蘇議奏康熙三十六年
閏三月初二日
　　諭議政大臣
大兵起程少緩則米糧應先運至白塔尔等㑹同運米
左都御史于成龍将現有船隻量留渡船餘船皆令載
米運至白塔所有水手不甚諳練其黒龍江之兵用船
最熟此番運米著領本地水手乗此時運送兩次大兵
所携四箇月米糧今自白塔擕帶甚有禆益著㑹同于
成龍等議奏康熙三十六年閏三月初二日
　　諭寧夏文武官員兵民人等
朕體天育物日以治安為念雖身在宫庭而心恒周四
海頃因指畫軍務不憚勤勞逺蒞寧夏無非為蕩滌寇
氛綏乂生靈計也縁邉千餘里土壤磽瘠惟寧夏洪流
灌輸諸渠環匝巡覧所至甚愜朕懷夫農桑者衣食之
夲積儲者殷阜之原尔官吏宜董勸父老子弟三時力
田以盡地利比屋勤殖以裕蓋藏縱使嵗偶不登亦可
無憂匱乏若夫秦風健勇自昔為然其在朔方尤勝他
郡尔等或職居将領或身𨽻戎行尚各勵精鋭以効干
城禦侮之用斯國家有厚賴焉至於忠信慈惠服官之
良軌孝弟齒讓生人之大經法紀不可不明禮教不可
不肅勿以地處邉陲而不治以經術勿以習尚氣力而
不澤於詩書總期上率下從庶幾馴臻雅化兹乗輿返
蹕距靈朔雖逺而睠念塞垣如在几席尔等誠能敬體
朕言将吏協恭兵民咸理生聚日益厚風俗日益淳則
疆圉實有攸禆朕心亦用深慰慎勿視為具文辜朝廷
惓惓牖導之意欽哉特諭康熙三十六年閏三月初二
日
　　諭大學士伊桑阿
今寧夏緑旗兵已撥五百人以備征剿如兵不遣行則
已若行每名亦賞銀十兩康熙三十六年閏三月初三
日
　　諭大學士伊桑阿
甘州肅州凉州等處兵士去年與厄魯特拒戰時陣亡
被創官員兵丁遣兵部司官一員馳驛前往㑹同該管
官察眀原冊給與身銀傷銀康熙三十六年閏三月初
三日
　　諭大學士伊桑阿
朕巡省方域至於寧夏寧夏之官員兵丁去年於昭木
多翁金拒戰陣亡官員兵丁給與身銀外其被創官員
兵丁亦察明原冊給與傷銀康熙三十六年閏三月初
三日
　　諭将軍馬思哈
今噶爾丹勢極困蹙我兵衆多遣用不盡而行路亦覺
煩擾鳥鎗護軍六百人前鋒五百人黒龍江兵四百人
緑旗兵五百人此二千儘可足用所派前鋒及黒龍江
之兵需用駝馬俱經奏明其鳥鎗護軍及砲火兵丁現
各有馬四匹之外其各増馬一匹著取所留四百兵之
馬添為五匹除有駱駝之人其無駱駝者兩人共給駱
駝一隻所需駝馬併帶回四月口糧數目察明奏聞康
熙三十六年閏三月初六日
　　諭大學士伊桑阿
前往緑旗兵五百人人賞銀十兩其即給與隨朕前來
兵士行糧給至某月察明具奏庫勒納等帶來駝騾與
兵部㑹看具奏康熙三十六年閏三月初九日
　　諭大學士伊桑阿
進剿兵給六月行糧隨朕前來兵給三月行糧其所需
錢糧數目察明具奏康熙三十六年閏三月初九日
　　諭議政大臣
隨朕前往大臣官員及殷實之人各携帶本身口糧外
有願帶官米或幾石或幾斗量其所能携往白塔者令
各携至俟携至白塔時給散兵丁其宣示於衆携帶之
人所携之數開具以聞康熙三十六年閏三月初九日
　　諭議政大臣等
孫思克愽濟所将兵前曽撥三千人念兵馬衆多征行
煩苦今選發滿洲緑旗兵二千人其所留兵丁馬匹増
給前往之兵携帶四月口糧遣赴阿南達處阿南達李
林隆即統領此兵前往搜剿孫思克愽濟率所留之兵
蹔住甘州於事理為宜其于成龍運米停駐之所亦應
遣兵防䕶可令西安副都統阿蘭泰領西安兵三百人
前往駐扎再留駐寕夏之京城前鋒每旗二十人及鳥
鎗護軍砲火兵丁量行撥出隨朕前行餘仍令蹔駐寧
夏命大臣一人統轄大将軍伯費揚古知㑹附近旗分
䝉古王貝勒具子公台吉等有願自備四月餱糧効力
行間者即令前來効力又費揚古軍前黒龍江兵一百
人竝令帶往酌照四月口糧選察哈爾兵㩦四月糧㑹
合於郭多里巴爾哈孫之地咸令統轄其費揚古駐扎
之地著舒恕料理侍郎滿丕仍駐扎原處康熙三十六
年閏三月初九日
　　諭議政諸臣
輓運糧餉及隨營設站之事朕與鄂爾多斯松拉卜貝
勒言之彼奏稱青草生時我兵三千能運米設站今應
自白塔以外運米設站俱委鄂爾多斯松拉卜貝勒令
㑹同于成龍商酌而行白塔以内安設驛站之事交與
總督吳赫西安副都統阿蘭泰兵三百名亦交與于成
龍其馬思哈等所統之兵若止携帶一月口糧其三月
口糧及隨營之米載於船内一次不能全完必須再運
則大兵豈可無故守候應令馬思哈等之兵携帶兩月
口糧其餘米用船輸運所剰之米衆力携帶儻再有餘
剰令于成龍等酌量運至白塔大兵到白塔其間計十
二日口糧将衆力駝載之米補給松拉卜貝勒于成龍
等隨營逓運之米應抵於何地應停於何地著大将軍
伯費揚古叅謀大臣㑹同于成龍商酌定議尔等與于
成龍詳議具奏康熙三十六年閏三月初十日
　　諭陜西總督提督巡撫總兵等官
朕宵旰勤民慮周遐邇縁向來廵幸未經親歴邉境頃
特濟河而西循秦省沿邉地方延覽風俗咨詢疾苦見
所在兵民築土室以為居耕沙磧以為業生聚之計甚
屬艱難朕惻然於𠂻軫念勿釋因思兵民倚賴全在将
吏而将吏之表率惟督撫提鎮是視誠使督撫提鎮實
能正已澄源則所屬守職奉公禄足自贍必無朘削兵
民之事倘或積習相仍濫受屬員私餽因而所屬官弁
節次求索取償於下文官則加徵無藝武弁則侵剋月
餉勢不至於厲民剥兵不止如此而欲兾疾苦日蘇生
聚日盛烏可得乎夫秦地俗尚素稱簡樸邉方士卒允
屬精强總恃撫馭得人斯於兵民胥益朕兹駐蹕寧夏
特召該省總督總兵以下官員凡在鎮城者俱賜宴内
庭面加諄諭無非期望文武大吏董率屬員以仰副朝
廷愛民恤兵至意自今以往尔等其益體朕懷交相砥
礪文職皆習知民事豈身作官吏不恤百姓之依武職
多起自行伍豈甫為将領遽忘軍士之苦上官克謹廉
隅屬員各遵法紀馴至比屋殷阜列戍飽騰則兵民皆
得所而尔等亦與有休寵以視厲民剝兵身名俱隕者
孰得孰失尔等其敬念之特諭康熙三十六年閏三月
初十日
　　諭理藩院
護軍統領鄂克濟哈既駐寧夏其現在厄魯特男婦幼
稚共三十八名交與鄂克濟哈其所食之物照常給與
此後由此路來降之厄魯特俱令鄂克濟哈於寧夏收
養來降及各處送來之厄魯特令鄂克濟哈将人名男
婦幼稚眀白開具報聞有新自噶爾丹處來人及緊要
人将夲人及所送到數明白開具送至行在有指名調
取者則照名送來鄂克濟哈所養之厄魯特将來送至
何處著候㫖行康熙三十六年閏三月十三日
　　諭議政大臣
移㑹大将軍伯費揚古自寧夏前往大兵閏三月十七
日起程費揚古可率所領兵以四月初十外十五内至
郭多里巴爾哈孫康熙三十六年閏三月十三日
　　諭議政大臣
寧夏蘭州兵丁駐防事屬無益此所占營房原皆民居
給價撥用者今取原價還官其房仍歸原主議政諸臣
㑹同總督議奏康熙三十六年閏三月十三日
　　諭總兵官王化行
尔去嵗進剿噶爾丹効力行間人材壯健隊伍整齊勞
績懋著大将軍伯費揚古陛見亦曽以効力奏聞緑旗
總兵官無預㑹議之例特命尔於今次出師預㑹議事
賜戴孔雀翎康熙三十六年閏三月十四日
　　諭大學士伊桑阿等
夲月二十三日以前自京送來與自此發往之事仍馳
舊驛二十三日之後自京來之事則出沙虎口由新設
驛站行自此發往之事則由新設驛站進沙虎口逓送
二十三日以後内地舊設驛站外新添馬匹令總督吳
赫撤囬其西路驛站著總督整飭康熙三十六年閏三
月十五日
　　諭領侍衞内大臣
昨日聞處處多有喧雜之聲此皆八旗官兵來㑹於此
雖覺喧雜朕含容之此後須嚴禁喧雜又見輜装行路
皆無序次此後皆須整肅隊伍毋得妄行康熙三十六
年閏三月十六日
　　諭議政大臣
羊為軍中所需食物馬思哈等将此羊八千九百十二
隻應特委能員於兵未起程乗早寒涼時尋好水草驅
送前行乃不特委專官牧養前赴以致羊三千疲乏且
将疲乏之羊不委道員等大官而委之把總如此驅送
其所存五千九百餘羊一二日之間又将報疲乏矣其
送羊隻撥兵多少所委何官亦應察詢尔等以馬思哈
等同為大臣故狥情面若朕有何瞻顧耶著再議具奏
康熙三十六年閏三月十九日
　　諭議政大臣
孫思克所将兵丁衆多自足遣用其固原兵二千又遣
往孫思克所則兵丁殊覺煩苦著㑹議具聞康熙三十
六年閏三月二十二日
　　諭議政大臣
據多羅額駙阿拉卜潭台吉得木楚克奏稱瑚瑚腦爾
台吉渣西把圖爾等來朝若於原野之間候其來至大
禮亦未相符况四月起程而來邉内途間炎熱若令秋
時來朝似為有當議政大臣㑹同阿拉卜潭得木楚克
議奏康熙三十六年閏三月二十五日
　　諭兵部
原任侍郎趙山交與将軍馬思哈與原任侍郎思格則
同趕送牛羊前途或有差遣招降噶爾丹及可効力之
處遣伊等行康熙三十六年閏三月二十七日
　　諭議政大臣
官米每駱駝令載倉斛一石運至兩狼山大臣侍衞官
員執事及殷實之人夲身既不進剿著察其肥壯駱駝
載米轉送不必更令乗馬即附駱駝以前駝數著察明
具奏康熙三十六年閏三月二十八日
　　諭議政大臣
朕自寧夏至此見有死者骸骨皆因去歲運米措處失
宜人遭饑餒以致喪亡舊嵗中路進兵各驛站儲偫糧
米旋師之時兵卒商旅量行給與未致饑餓死亡今次
進兵所闗𦂳要凡事不可不籌畫周詳朕遣往寧夏取
米五百石到時留駐於此湖灘河朔向有積貯米粟其
大臣侍衞官員執事人䕶軍等寧夏所支兩月之米食
至此地者令開除之從此至湖灘河朔所食之米令計
數携去其所餘者俱令留此隨來之兵亦著量留命一
大臣駐此管轄其駐此之大臣将所留米陸續緩運酌
留於各驛站俟回旋兵卒商旅有絶糧者即煮粥食之
庶我軍有所接濟矣上駟院閒馬一千四百匹亦留此
於好草之地牧放肥壯其回旋之兵有馬匹艱難者給
與騎乗而我軍在後疲弱之馬亦可至矣鄂克濟哈仍
駐寧夏凡由驛站逓傳之事俱由邊外新設驛站馳送
程途既近又無阻滯其總督吳赫所設船站驛站仍照
常安設其船站以外令設䝉古驛站議政諸臣㑹議具
奏康熙三十六年四月初一日
　　諭議政大臣
載米駱駝明早起程令内大臣明珠都統噶爾馬王氷
譽率領中途一宿次日到彼明珠即還噶爾馬王永譽
留彼䕶守明珠還時将駱駝加意帶囬康熙三十六年
四月初一日
　　諭議政大臣
自寧夏起程往擒伊拉固克三胡圖克圖之大臣官員
兵丁回時西安之兵仍赴寧夏其由西路往擒伊拉固
克三胡圖克圖之西安緑旗官兵俱令赴甘州京城之
大臣官員兵丁回時或駐於此或赴京城著㑹議具奏
康熙三十六年四月初三日
　　諭户部
隨來之大臣侍衛官員兵丁執事人等扣回二十五日
糧米共計多少此米給與所留二百護軍及官員四月
之口糧更餘米多少眀悉詳察具聞康熙三十六年四
月初三日
　　諭議政大臣
頃諸事俱畢惟噶爾丹孑身僅存大兵搜剿深入不久
旋師路必由此今令每站貯米凡師回乏糧者即行支
給其商人則煮粥食之投降之厄魯特以及瑚瑚腦兒
來降之台吉等俱經此路米石馬匹咸留於此此間料
理事務最為扼要朕欲躬親駐此思天下幾政所闗甚
鉅朕故回師至領侍衛内大臣原屬禁衞扈從要職數
日以來再三籌度此任最重故以領侍衞内大臣索額
圖留駐兹地都統阿錫坦噶爾馬王永譽護軍統領蘓
赫副都統巴塞亦留此其應料理事宜所留駐大臣與
隨朕大臣㑹同詳晰議奏康熙三十六年四月初五日
　　諭領侍衞内大臣
舟行時諸臣俱各約束令魚貫而行視前船停泊後船
即住自不致喧譁爭競而行時亦不擾亂嗣後大臣各
各嚴行管轄康熙三十六年四月初八日
　　諭大學士伊桑阿
據山西廵撫倭倫以去歲山西數州縣歉收今米價甚
貴奏聞頃噶爾丹殱滅天下悉已無事惟愛養兵民是
為要務山西米價騰貴民生困苦朕聞之中懷軫惻扈
從前來大臣侍衞官員執事人自船站坐來船隻現有
水手至湖灘河朔時此船隻若逆流牽挽回至寧夏甚
難曽諭總督吳赫就此船隻将湖灘河朔積貯米或三
千石或再加多量行装載遣賢能官順流而下運至保
徳州比時價減少糶賣於民大有禆益此事尔等議之
待至湖灘河朔奏聞康熙三十六年四月十六日
　　諭大學士伊桑阿
朕今日有報遣往京城或内來之報及一切事件俱令
由張家口遣發已有諭㫖尔等亦於驛站官員明悉行
文令皆由張家口逓送選理藩院司官或筆帖式一人
遣往大同收接凡西路賫送事宜俱令由邉外赴送俟
朕進張家口時仍由内地驛站馳送康熙三十六年四
月二十九日
　　諭領侍衛内大臣
今日駐扎之地與蒙古相間雜而處著曉諭我軍以至
僕役恐有盜竊蒙古馬匹之人若有盜馬者一經發覺
即照蒙古盜我軍之馬一例正法以此交各該管之人
通行曉諭康熙三十六年五月初一日
　　諭議政大臣
大将軍伯費揚古處有因罪發往軍前効力者今進剿
之路伊喇固克三胡圖克圖之人及厄魯特潰散之人
處處多有之差往丹卽拉處應用發往軍前効力之人
令散秩大臣丹巴前往失於輕忽著㑹議具奏康熙三
十六年五月初二日
　　諭議政大臣
遣往丹即拉處應差因罪發往軍前効力之趙山思格
則等伊等皆素行乖亂善於營求故諸臣瞻狥情面不
行差遣致遣散秩大臣丹巴丹巴此行遇兇惡之徒亦
未可定今将伊等派一人於丹津汪布處一人於阿拉
布攤處各用自備馬匹偕蒙古司官筆帖式前往告以
噶爾丹既死即使伊等招降務令阿拉布攤丹津汪布
投順與之同來儻事不成或未至其地半塗而回大将
軍卽於彼處正法示衆康熙三十六年五月初三日
　　諭太僕寺
厄魯特之台吉等馬各百匹散秩大臣等馬各八十匹
一等侍衞等馬各五十匹二等侍衞以下閑散人以上
馬各三十匹将爾衙門馬羣之馬頒賜康熙三十六年
五月初五日
　　諭侍郎安布禄
昨日諸王貝勒等隨朕閲視馬羣今特加賜賚阿巴海
之多羅卓里克圖郡王達馬林扎卜多羅郡王吳爾占
噶拉卜蘇尼特之多羅杜稜郡王逹里扎卜蒿齊特之
多羅郡王燕木品爾等馬各五十匹阿巴哈納爾之多
羅貝勒卜兆阿巴海之固山達爾漢貝子車嶺敦魯卜
阿巴哈納爾之固山貝子額林陳達西等馬各三十匹
康熙三十六年五月初六日
　　諭吏部
温保居官甚劣苛虐百姓至於已極前乃自奏其居官
　甚善萬民贊美欲為樹碑由今觀之沿途衆庶無有不
　願食其肉而怨讟之者且温保非比他人彼曽為學士
　朕愛養百姓之心豈不知之甘度居官亦最庸劣今蒲
　州民變入山若輩如能素勤撫䘏百姓豈遂抗匿至此
　倭倫往彼招撫儻不順從欲将温保甘度拏赴彼處正
　法然後用兵今思其服官汚濁朘削小民殊為可恨此
　等貪官不加誅戮衆不知儆著議政大臣部院堂官㑹
　同議奏康熙三十六年五月十二日
　
　
　
　
　
　
　
聖祖仁皇帝御製文第二集卷二十八
　欽定四庫全書
聖祖仁皇帝御製文第二集巻二十九目錄
　　表
　　　　上
　太皇太后萬夀表
　　奏書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　　奏
　皇太后書
　　　奏
皇太后書
　　　奏
皇太后書
　　　奏
皇太后書
　欽定四庫全書
聖祖仁皇帝御製文第二集巻二十九
　　表
　　　上
　太皇太后萬夀表(康熙二十五年二月初八日/)
　伏以
　壼敎垂仁得一綏永寧之慶
　母儀示範含元彰至順之符
　徽音播於三朝𢎞開岳籙
　聖澤敷於萬國備斂箕疇宫禁胥歡臣民咸喜恭惟
　聖祖母昭聖慈夀恭簡安懿章慶敦惠温荘康和仁宣
　太皇太后陛下道優貞吉徳協化光懿則承天文母啓
　興王之業嘉禎誕
　聖堯門𢎞裕後之模慈惠聿著含飴聲揚彤管恭儉嘗
　先服練美備瑶闈徽稱冠今古之尊仁夀迓升恒之祉
　兹值夾鍾應律正蓂開八葉之辰更逢奎宿迎陽恰桃
結蟠枝之實指蓬萊而獻瑞環長樂以稱觴臣幼荷
深恩長資明訓孝養難酬㒺極尊崇聊展承歡伏願景
命彌新純禧益茂叶八千嵗以為春
東朝永蒞錫億萬年而成算西母常來(臣/)踴躍懽忭之
至
　奏書
　　奏
皇太后書
謹奏
聖母皇太后(臣/)違
慈顏日久所以未敢專使請
安者軍中來往人頻則語言淆雜於事機無益且臣意
若仰荷
天佑迅成大功将同㨗音竝奏以此藴結於懷恒於夢
寐之中屢候
聖母興居不勝瞻仰兹故再拜恭請
萬安伏祈
聖母手諭示知之此間水泉清而地氣寒臣體中甚佳
諸皇子諸王皆各安善大小諸臣以至軍士俱好臣所
統兵無有滯誤咸整肅以至糧車亦接續而來但以待
伯費揚古之兵遂多需時日耳噶爾丹所在距我師甚
近彼聞(臣/)親帥兵來必爾竄逃今但(臣/)一路進兵則恐
其途徑既多彼将從他處奔突總之此行
天心眷顧似有可憑伏望
聖慈寛舒以待之五月初旬若得事竣我軍之馬得草
已壯及六月初十日可以還京為此特具奏章自瀚海
内察罕布喇克地方馳
聞康熙三十五年四月二十七日
　　奏
皇太后書
謹奏
聞行軍班師始末仰請
慈安事(臣/)自出京畿軍行在道日惟訓習軍士愛惜戰
馬周防哨瞭申明賞罰計程行四十日可抵其處因待
伯費揚古期㑹之兵沿途駐師殆及一月以此遂致遲
緩至於
上天仁愛事事黙垂眷佑水泉乏絶之地倏爾清流沸
湧克魯倫地旱甚噶爾丹馬畜痩斃自正月以至於今
求雨不雨草枯如冬我兵甫至而雨草遂茂生且來降
之厄魯特問我軍云此地三日前青草曽無一莖今何
以忽焉而生汝師中誠有善於求雨者乎又見我師於
河中捕魚彼云汝師捕之輒爾多獲我等捕之一無所
得於此見我等口禄絶矣我軍追逐厄魯特凡五日見
其所遺佛經帳房所自殺婦人稚子及疾病之人釜鬵
釀具網罟甲胄鞍轡衣服食用木器竝在釜之羮在革
之酪盡其所有貧窮度日之物率皆委棄其垂首䑕竄
之狀殊不堪觀矣比問蒙古及喀爾喀等曰如此捐棄
逃竄汝等視之以為何如皆云此不但棄其重器物雖
輕物亦棄之度日之資咸盡矣惟倉皇求生竝其所屬
之人皆不暇顧又喀爾喀之言曰此即我等當日情形
我等叨䝉聖主恩養得以有生否則盡委溝壑矣今噶
爾丹誰復豢養必窮困盡絶而已其言如此以臣觀之
果然噶爾丹雖經逃遁料其斷不能復來因灼見其情
形蹤跡如此遂酌遣将士窮追往迎伯費揚古之軍蓋
此行也臣統大兵深入賊望風遁逃全師凱旋者誠大
慶也誠大幸也且蒙古之性情地方之水草兵法之宜
守宜戰宜招徠宜遣使宜㷊燎及斷其道路防禦堵截
難易機宜目所洞悉身所經歴咸已知之自兹以後亦
甚易易矣(臣/)於六月初十内可至京師(臣/)此行乃國家
福祉
上天眷佑為此不勝欣喜惓切具
奏以
聞康熙三十五年五月十三日
　　奏
皇太后書
謹奏為報
聞大軍所指一切機宜咸奏膚功
上天協應至於已極仰請
萬安事(臣/)君臨萬邦撫御天下於兹三十餘年數經擾
亂俱已削平惟此厄魯特噶爾丹自烏瀾布通遁逃以
來悖棄誓言希圖報復摇動外藩桀驁已甚凡此皆(臣/)
所灼知此賊一日不滅我國家一日不寧是以前後周
悉思維不憚一身勞苦大漠沙磧多方跋涉自古迄今
軍旅未行之路冒遠徂征出其不意以此强㓂肝膽為
之破裂不戰而逃(臣/)窮追五日見其沿途将所用器物
盡皆委棄已經逺去更欲前追以今年克魯倫地方草
未發生頃始萌茁軍糧漸至短少再四籌度徒勞師衆
故度量敵人蹤跡遣兵進追於所遣兵補給二十日口
糧班師而還業經馳奏以
聞荷蒙
上天垂眷俯協人心伯費揚古之兵適至戰於特勒爾
卽地方剿殺噶爾丹賊衆子女駝馬牛羊盡皆俘獲厄
魯特今已殄滅矣(臣/)不獲定省
慈安奉侍左右者凡八十日盡剿賊衆奏凱而旋於六
月初十内可以抵京此皆
上天黙佑凡在師中人等㒺不踴躍歡忭(臣/)之福慶駢
集所向有成(臣/)誠不自知也不勝懇切屏營謹
奏以
聞康熙三十五年五月十八日
　　奏
皇太后書
謹奏為報
聞(臣/)進邉口日期㳟請
聖安事臣違
聖母定省日久惓切之忱靡間時刻遠塞徂征荷
天篤祐誕奏成功凱旋已於初五日進邉口於沿途見
蒙古生計阿巴哈蘇尼特等旗駱駝皆健馬匹較少牛
羊饒裕察哈爾八旗御牧地方較前頗覺殷富我上都
馬羣因途次經過臣咸視之甚充盛孳息今年塞草蕃
廡四種牲畜咸皆肥碩家家皆有湩酒乳酪充牣其中
隨臣從軍中來者彼皆挽持其轡勸飲勸食且途中進
獻駝馬牛羊不可勝用從軍之馬皆壯故大半遣留於
口外馬羣每日來迎於道旁者男婦幼稚約略一二千
人(臣/)旋鑣甚速其追隨不及者且将隨至京師途間趨
迎拜舞者無算甚覺烜赫有光口内禾苗暢茂為此謹
具
奏
聞康熙三十五年六月初五日
　　奏
皇太后書
謹奏為遥祝
慈夀事(臣/)自離紫闥數隔晨昏瞻企
彤闈日依
左右頃當小春應律
令誕欣逢(臣/)身歴關山未獲捧觴介夀神馳
禁籞聊思作頌呼嵩謹遥拜行禮所有年例進祝儀品
交皇太子(允礽/)呈上仰希
俯鑒兹偶得野物附使申獻一味㫖甘用達微誠於鴈
塞
千秋有慶正昭景福於鸞階伏願
聖母夀厯靡涯與嵗華之竝永嘉禧茂集比山岳以増
崇(臣/)不勝懽忭翹切之至康熙三十五年九月二十八
日
　　奏
皇太后書
謹奏為謝
恩事十月二十七日頒示
慈㫖賫到裘服外衣不勝歡欣但此間河尚未凍帳房
中不湏置火天無風雲時而暖燠間或一日思就清涼
之處與
皇太后違離遥逺意者念如前此之征行過為縈慮也
兹時此衣且不服俟再加嚴寒即歡忭而服之二十八
日至黄河此即鄂爾多斯部落之境雉兔充盈徧於原
野鄂爾多斯之衆預為儲備而迎謁者甚為恭肅至彼
當再奏鄂爾多斯去歸化城約百餘里以䋲度之未竟
其事在此行圍遣懷
皇太后可寛思念之心也康熙三十五年十月二十七
日
　　奏
皇太后書
謹奏為奏
聞噶爾丹必來降順確實情形事自今夏以來(臣/)脗知
噶爾丹必窮困投降故乗兹時㑹躬出邉外欲收服噶
爾丹所屬之人翦其羽翼窮其所往而招降之再為區
處以此而來自出塞垣即遣師於哈宻布隆吉爾地方
堵截又於喀倫一帶各處堵截俘獲中有願回者皆重
加賞賚屢次遣往招降一切行事皆與意相孚合自啟
行以至歸化城來投降人口三百有餘阿南達等所俘
獲之人并計五百有餘噶爾丹力窮計盡稱欲投降遣
其格壘沽英杜拉爾寨桑至此人先曽計議來投沙克
肫土謝圖諾爾布等亦知之是以外則仍佯為使臣而
私宻問之則皆以實情告與來降之人無異言自土謝
圖諾爾布來後噶爾丹自知破壞已極集丹即拉衆寨
桑同議衆人言今目前窮蹙已至知必破壞我等為首
之寨桑等屢往投順所屬之人逃亡者無日不有今若
不往投聖主其将何往若有可往之地及能養贍我等
之人指示一處則我等隨之而往若無則我等不能相
從居住矣噶爾丹更無計䇿不得已遣我來來時噶爾
丹丹即拉呼我近前避人而靣告之曰我向來所行乖
戾以致如此汝至看彼處大臣情狀若有留我之意我
即投奔等語我因請問屢次為使臣前往對答言詞當
稍剛直乎抑謙遜乎噶爾丹丹即拉云我等今無所往
惟乞活命言詞稍有違拂可乎諭㫖如何即當遵㫖不
可有違拂之言既出丹即拉私向我言汝之此行我等
所餘厄魯特數人生死之命皆係於汝當黽勉敬慎又
阿巴寨桑車凌奔寨桑執我之手而告之曰汝速往速
回我等候汝消息即往投聖主汝妻子我等照看之問
彼處何所食答云薩克薩圖胡魯克地方野獸多我等
無多人得野獸則食野獸不得野獸則殺馬以食今鳥
鎗藥盡設弩機以捕之地甚寒冷凍死者往往恒有我
來時九月十二日今且凍死者益多矣我等厄魯特應
受罪孽故遲死以至今日因嗟歎淚下又噶爾丹向衆
言曰天下之人各不相同仁聖太平皇帝洵為竒異其
愛養人民敵國皆被其澤故我國之人盡皆歸往矣因
歎息不已以此觀之投降真實(臣/)荷
天心眷佑意謂此事可以觀厥成矣為此恭聞之
皇太后亦同喜悅并請
萬安特
奏康熙三十五年十一月二十六日
　　奏
皇太后書
謹奏為恭謝
慈恩仰請
萬安事夲月十六日駐營鄂爾多斯之境同噶拉克水
泊
皇太后慈㫖以(臣/)生日賜金銀茶壺二執賫到(臣/)懽忭
拜受仰惟
母后於二千里之外常為思念寄以如許之物(臣/)非不
知縈懷之切也去年自春中之月至夏之中自秋杪之
月至冬之末今復春将盡矣遠在原野不克侍
左右而問安者亦祗為此一噶爾丹耳今賊子就擒其
下離散乗此之時不可不盡去其根株此蓋斷不容已
　之勢(臣/)至寧夏相機㑹而行為此謹具謝
　恩以奏康熙三十六年三月十六日
　
　
　
　
　
　
　
　
　
　
　
　
　
聖祖仁皇帝御製文第二集巻二十九
　欽定四庫全書
聖祖仁皇帝御製文第二集巻三十目錄
　　論
　　　　博約一貫論
　　　　王道近民論
　　　　業廣惟勤論
　　　　亷静論
　　　　論兵
　　　　論息兵安民
　　説
　　　　太極圖説
　　　　小學課士説
　　　　樂府説
　　　　捕蝗説
　　　　製硯説
　　觧
　　　四維解
　欽定四庫全書
聖祖仁皇帝御製文第二集巻三十
　　論
　　　博約一貫論
　嘗廣稽載籍研極指歸見夫聖人之道散之彌綸於兩
　間斂之退藏於至宻始於民物象数之繁終於窮神逹
　化之極無非學也無非道也但見其所為散者而不知
　所以斂則窮大而失其居若夫寂滅之學既已遺棄一
　切矣則所斂者復何物哉二者之失均也昔仲尼過周
　問禮老聃晩而返魯刪述六經自堯舜禹湯文武周公
　之禮樂法度當世賢人君子百家之書衆藝之事列國
　之内九州之外𢎞纎㣲著靡不殫記洽聞洞悉其故其
　時及門弟子多莫識其所由然者故謂子貢曰女以予
　為多學而識之者與曰然非與是猶但知夫子之道之
　大學之博而不知夫子之一以貫之也博約之論始於
　顔氏而闡於子輿氏顔氏曰博我以文約我以禮孟氏
言博學反約言守約施博而其説之最明者曰萬物皆
備於我反身而誠樂莫大焉夫惟萬物皆備則非窮極
天地之化育人物之蕃變不足以全我之量惟反身求
誠則一失容者禮之所以廢也一失言者禮之所以悖
也博而至於天下歸仁約而原於視聽言動則夫所謂
賛化育而参天地者又豈在反身之外哉洪範叙五行
八政五紀皆治天下之大法而其要考祥於視聽言動
之間㳟從明聰遂以致雨晹寒燠之應由是言之雅頌
經曲易象春秋極其博矣約而求之豈有殊㫖哉或以
渉獵强記為能非博也或以虚無寂滅為尚非約也大
學言明新始於格物齊治歸於修身此則聖賢所為若
合符節者皆此義也
　　王道近民論
嘗讀史至魯伯禽報政之事而深歎古聖人致治無他
道也惟在因民之心而已矣周公之言曰政不簡不易
民不有近平易近民民必歸之㫖矣哉非聖人何能語
此夫民雖至愚且弱莫不各懐所欲順之則易與為治
拂之則日趨於非此必至之勢也聖王知其然故因民
之欲遂其生也予之以田里樹畜之資導之以農桑衣
食之術公旬有限而勿奪其時補助頻行而常惜其力
然又念民心莫不好善而惡惡於是因其父子兄弟之
愛發其孝友婣睦之良習之於黨塾申之於庠序俾愚
者安其身於襏襫而婦饁夫耘晝茅宵索終嵗勤動而
不以為勞其秀者則釋耒耜而敦詩書被服儒雅日莘
莘於俎豆鐘鼓之間而不覺或有不率者設為法制以
整齊之立為刑辟以董戒之要皆示之以不得不然而
非專恃此以為遷善去惡之具也唐虞之世敬敷五教
而外服就流宅之刑大率有其名而不用者爾故皋陶
之稱帝徳曰臨下以簡御衆以寛又曰好生之徳洽於
民心兹用不犯於有司夫民至不犯其治蔑以加矣而
實感格於好生之主徳斯豈非用簡與寛之效哉降自
三代漢之文帝唐之太宗咸遵斯道故一時㡬於刑措
其他英察者或流為束濕綜核者或入于煩苛法令滋
章馴致衰亂此皆未明於易簡近民之道者也易曰易
則易知簡則易從易知則有親易從則有功而大學之
言絜矩本之以所好所惡孟子之原得民心亦歸之於
與聚勿施合聖賢諸説推之總不外因民之心以為準
然則易簡者近民之實而近民者王道之㫖歟
　　業廣惟勤論
盖聞天運於上則四時不忒而嵗功成故自開闢以來
陽變隂合屈伸往來無一息之或停而後氣化周流亭
毒萬物髙下散殊俾之各得其所行健故也代天工以
理萬物者亦若是而已矣周官之戒卿士曰業廣惟勤
即虞帝之廷賡歌交贊亦曰率作興事屡省乃成書又
曰弗謀胡獲弗為胡成聖賢之言固先後同揆也國家
稽古建官雖職有繁簡秩有崇卑而設一官則必有一
官之事規條待其整理吏胥式其言動百姓視其董率
要未有不以黾勉奮迅而成惰窳偷安而敗者也古之
官箴曰卿大夫朝考其職晝講其庶政夕序其業夜庀
其家事而後即安豈不在於能勤哉惟勤則能豫豫則
臨事有寛裕之體而不困於煩劇惟勤則能審審則事
機有坐照之明而不至於闇汶惟勤則志氣日新而可
以振闒冗之習惟勤則心思日用而可以生智勇之才
以之治事則官無廢事以之臨民則民無失職業之廣
也㫁在乎是此固庶司百職所同然而况卿士為振綱
挈領之人尤所當自勵者哉推而廣之凡士農工賈皆
各有當勤之業士而不勤則學殖落而日即於荒陋矣
農而不勤則耕穫失其時八口不能飽矣工賈而不勤
則居肆之業荒懋遷之功弛無以牽車牛而致洗腆矣
尚何以望其業之成哉朕嘗覽古人之言曰自朝至於
日中昃不遑暇食又曰不寳尺璧而寳寸隂實惟勤之
一言通貴賤上下而一之者也故因而論列之
　　亷静論
嘗讀漢詔有曰吏不亷平則治道衰又曰俗吏矯􁂣外
貌似是而非安静之吏悃愊無華日計不足嵗計有餘
善哉亷静之言立身行已之大端制事理物之要道凡
為學者皆宜然也况人臣之策名委質任職臨民者乎
盖禮義亷耻管子所謂國之四維夫亷者四維之一而
已矣然未有秉禮守義知耻而不亷者也自為吏者有
貪私之實而後重亷潔之名故尤以亷為貴何則亷則
有所不取有所不取則有所不為凡無禮無義無耻者
皆所不為者也吏苟亷矣則奉法以利民不枉法以侵
民守官以勤民不敗官以殘民民安而吏稱其職矣吏
稱其職而天下治矣故吏尤以亷為貴也夫有所不取
之謂亷有所不為之謂静惟亷故静未有不亷而能静
者也既能亷而静矣則有所不為也而後可以有為舉
凡利於民者行之必力病於民者除之亦必力事治而
民安無非静也夫豈優游自私保利禄而不恤民事之
謂静乎故凡博安静之名不可謂之真能安静猶之博
亷平之名者不可謂之真能亷平者也昔人有言曰古
之清勤為國修政今之清勤為身修名夫為國修政者
忠於君為身修名者私於已臣之事君與君之待臣貴
其忠於君乎貴其私於已乎故願天下為真亷吏斯能
為真安静之吏盖乆矣厪於懐也因讀漢詔故遂論之
如此
　　論兵
兵者不得已而用之也孫子曰知己知彼則百戰百勝
夫知己難知彼益難矧當塞外荒邈之區偵探之所不
及何以知其道里之逺近人衆之多寡山川之阸塞乎
漢世開邉史稱最逺但盡数十年之兵力得地無㡬究
未能滅其族類而中國之財賦亦絀何則窮兵黷武之
故也我國家闢基廣大諸䝉古莫不臣屬風土疆域可
按籍而稽也頃噶爾丹掠擾邉陲興師討罪其道里之
逺近人衆之多寡山川之阸塞予固知之熟矣去年春
将親統六師而出召勇略将軍趙良棟問以方略良棟
曰老臣無他能平日用師惟精神貫注於事先耳予三
臨沙漠事無巨細躬親籌畫往往以一已之精神包括
乎萬事動合機先克滅渠㓂毎思良棟之言之當也頃
者滅噶爾丹之道有三國家當隆盛之際宇内熈恬外
藩傾服獨一噶爾丹妄逞兇頑豈非自取覆亡是我之
得天時也朔幕地雖遼濶川原險要可以何地進兵何
地犄角瞭然指掌是我之得地利也師行雷動之頃甲
仗頒自禁中糧餉出之公府未嘗輕勞民力而禁旅飬
之有素踴躍思奮是我之得人和也以知己知彼而上
合天時中獲地利下遂人和又焉往而不克哉昔人有
云兵所以戡亂戢暴也今暴亂既除兵甲偃息黙坐行
幄追維已往姑叙述其事以示安不忘危之心然勵精
萃神豈獨用兵之道如是歟
　　論息兵安民
一勞而天下永逸一勤而兵革永寕者非大有志與㫁
不能也凡人狃於常習卒然臨之以事必苟且圖目前
之安不為長治乆安之策雖暫取逸於一時終因循蔓
延而不可收拾往往悔諸事後誠何益哉予自臨御以
來留心機務毎遇大政則謀之以深沈㫁之以果决其
始未嘗不慎重三思而其要則惟以安民為念自昔平
定三逆之後培滋元氣欲措斯民於衽席未嘗輕言兵
事比者厄魯特噶爾丹妄逞兇頑背棄誓約侵陵我藩
封潜入我北漠開諭再三罔知悛改不得不加之以兵
議者咸曰蠻夷荒服治以不治古惟有驅逐之而已防
守之而已逺勞師旅未必遂能滅除也予思我朝規模
與往代異我朝䝉古四十九部列居塞下乆奉臣貢若
任其蹂躪而不加芘覆不特失外藩之心将恐事成飬
癰滋蔓邉境不若早為圖之爰整戎衣躬臨絶幕既大
破之冬復再蒞遐荒相機剿撫噶爾丹困蹙餘生遣人
乞命其意欲緩我兵為兔脱計予心知之而未忍逆詐
姑與之定期以待之來方春予復親渉闗塞逺出朔方
既俘其孽子彼尚依栖榛莽未悔厥心知其不可以化
誨也乃命禁旅分道追捜噶爾丹勢窮自盡其下悉平
漠北萬里咸歸疆域從此海宇乂安兵革不用可以布
化施澤與民休養矣方噶爾丹之盤踞土刺河也諸䝉
古為之心動非毅然親統六師直窮巢穴迫而與之一
戰必不能䘮其魄而殱其衆及其敗遁也非嚴冬再出
乆駐塞外絶其所往或奔匿他所更費經營春和之期
非跋履山川分道進討示予不憚寒暑勤勞必欲滅此
而後已則彼尚或支吾嵗月妄希苟延三舉一有不决
則機左師老必致疲我蒼赤然予何敢自以為志之㫁
也仰荷
宗
社之靈成此一勞永逸一勤永寕之事弢戢干戈安静
教育使天下之民士農工賈各業其業樂其樂豈不大
為愉快哉故予之用兵實所以安民今兵息而民安将
益講求其安之之法使後人知予息兵安民之意云
　説
　　太極圖説
易道隂陽中庸言性道形而上之道形而下之器兼備
矣易之理具於一畫之前中庸之理原於天命之始若
周子太極圖可謂精於易而通於中庸者矣易繫辭曰
易有太極是生兩儀兩儀生四象四象生八卦兩儀既
立之後生生無窮太極未判以前此理具在則所謂無
極而太極者洵善言太極者也中庸曰喜怒哀樂之未
發謂之中發而皆中節謂之和夫必皆中節而後謂之
和則或中或不中者可知矣盖天下之中節者常少而
不中節者常多也不中節則不和矣不和則失其所以
為中而非太極本然之體矣若夫未發則無不中也人
能常存未發之中則無論未發者謂之中即已發猶然
中也猶然太極之本體也若是則中庸所謂未發之中
豈非即周子所謂無極而太極者乎夫未發之中即天
命之性也究而言之中庸大指不過欲人克全天命之
性而已以至位天地育萬物猶之周子所言兩儀立而
五氣布四時行萬物生生而不窮也而其本則原於無
極而太極猶之中庸言位育而其本則原於天命之性
也是故易之理得中庸發之而益明中庸與易之理得
周子發之而益著故曰太極圖可謂精於易而通於中
庸者矣至其為説之切實悉符合於聖賢性道之指其
曰無極之真二五之精妙合而凝則孔子之所謂性相
近孟子之所謂性善也其曰五性感動而善惡生則孔
子之所謂習相逺惟上知與下愚不移也而天命之性
氣質之性已别白言之矣其曰聖人定之以中正仁義
而主静立人極則大學止善定静之義也其曰君子修
之吉小人悖之凶則書所謂惠迪吉從逆凶之義也自
世之言性者紛紛曰性惡曰性有善有不善曰善惡混
而性命之理不大白於天下得周子之説而正之以見
夫道之原於天而修於人者如此其昭然可指而確然
可循也則真可謂有功於斯道者哉
　　小學課士説
古者有大學小學尚書大傳謂十五入小學十八入大
學班氏謂八歲入小學十五入大學朱子作大學序取
班氏之説書大傳之作先儒以為出於漢儒之附㑹理
或然也今以童稚之年遽責以大學之事其於古人為
學之方立教之序亦大不侔矣夫古者教學教耕之異
其人左右春秋之異其地灑埽應對進退之詳其節禮
樂射御書数之詳其文雖其制猶可考或有行於古難
行於今者亦貴得其意而已故小學之法求其叅酌至
當者莫如朱子所輯一書盖取古昔聖賢教人為學之
言而叅之以曲禮少儀内則之文與前言往行合以成
編其内篇則所以培其根也其外篇則所以逹其支也
而其大義之所存則主於教敬盖敬者為學之要領所
以該本末貫精粗徹上徹下之道也朕自沖齡即已披
覽服習嘗以為學者苟能身體而力行之則誠下學上
逹之功實與大學相為表裏不僅為初學佔畢課讀之
書而已近代以來有司不以之校士士子不以之誦習
簡帙雖存束之髙閣朕毎切於懐於是特頒諭㫖著為
令甲俾天下士子於經書制舉業之外兼習是書有司
臨試兼以命題課藝庶㡬天下學者誦其言習其行敦
其事於日用居處極其理於修己治人近之盡乎人倫
精之通乎性命静以淑其身動以措之世人才盛而風
俗淳端在是矣
　　樂府説
樂府之名昉於漢武帝然不自漢始也盖古者樂即詩
也虞書命后䕫典樂而曰詩言志歌永言聲依永律和
聲周禮春官宗伯教六詩曰風雅頌曰賦比興而以六
徳為之本六律為之音班固謂周詩既備而其器用張
陳具在周官故國子學歌九徳誦六詩習六舞八音之
和皆是物也古詩三千孔子刪之為三百著以為經而
記謂歌詩三百弦詩三百舞詩三百由是觀之詩三百
篇孔子皆嘗弦而歌之以求韶武雅頌之音故曰古者
樂即詩也漢髙帝過沛賦三侯之章其時唐山夫人又
作安世房中之歌樂府已權輿於此逮乎武帝崇尚文
學於是作為十九章設恊律都尉之官而樂府之名始
立魏晋以來歴代踵之綜其大凡漢郊祀已下皆頌之
類也漢鐃歌已下皆雅之類也漢横吹以及六朝清啇
楚調諸曲皆十五國風之類也其詞雖古今不同正變
不一要皆有三經三緯之遺意焉他如京洛行出塞曲
雁門太守行飲馬長城窟之類其名甚夥或因事以屬
詞或比託以寄意主於古雅頓挫深婉動人漢魏而後
六朝以及唐人多仿其音節而為之至白居易則自製
数十篇為新樂府以諷諭當時韓愈製琴操十章杜甫
亦以時事為樂府體此則其源流之大槩也後之人由
流以遡源師漢魏淳古簡澹之義以求合乎詩人溫柔
敦厚之㫖庶於古義有當歟作樂府説
　　捕蝗説
嘗讀詩至大田之什曰去其螟螣及其蟊賊無害我田
穉田祖有神秉畀炎火則知古人之惡害苖也甚矣註
曰食心曰螟食葉曰螣食根曰蟊食節曰賊昔人又云
此四蟲皆蝗也而實不同故分别釋之且蝗之種類最
易蕃衍故其為災在旬日之間夫水旱固所以害稼或
遇其年禾稼被隴可冀有秋乃蝗且出而為災飛則蔽
天散則徧野所至食禾黍苖盡復移㷀㷀小民何以堪
此古人欲弭其災爰有捕蝗之法朕軫念民食宵旰不
忘毎於嵗冬即布令民間令於隴畝之際先掘蝗種盖
是物也除之於遺種之時則易除之於生息之後則難
除之於穉弱之時則易除之於長壮之後則難除之於
跳躍之時則易除之於飛颺之後則難當冬而預掘蝗
種所謂去惡務絶其本也至不能盡除而出土其初未
能逺飛厥名曰蝻是當掘坑舉火以聚而驅之殱之昔
姚崇遣使捕蝗以詩人秉畀炎火之説為証夜中設火
火邉掘坑且焚且瘞盖祖詩人遺意也又晨興日未出
時露氣沾濡翅濕而不能飛掘坑以驅之尤易為力漢
平帝時詔捕蝗者詣吏以斗石受錢朕區畫於衷務弭
其害毎嵗命地方官吏督率農夫於冬則掘蝗蝻之種
毋俾遺育於土中或時而為災則参用古法多方以撲
滅之計其所捕多寡給錢以示勸賞古人有言曰螟蝗
農夫得而殺之為其害稼也以是觀之捕蝗之事由來
舊矣但自古有治人無治法惟視力行何如耳苟奉行
不力雖小災亦大為民患朕故詳指其義為説以示之
　　製硯説
盛京之東砥石山麓有石礧礧質堅而温色緑而瑩文
理燦然握之則潤液欲滴有取作礪具者朕見之以為
此良硯材也命工度其小大方圓悉凖古式製硯若干
方磨隃糜試之逺勝緑端即舊坑諸名産亦弗能出其
右爰装以錦匣臚之棐几俾日親文墨寒山磊石洵厚
幸矣顧天地之生材甚夥未必盡見收於世若此石終
埋没於荒煙蔓草而不一遇豈不大可惜哉朕御極以
來恒念山林薮澤必有隐伏沉淪之士屢詔徵求多方
甄錄用期野無遺佚庶愜愛育人材之意於製硯成而
適有㑹也故濡筆為之説
　觧
　　四維觧
管子曰國有四維一曰禮二曰義三曰亷四曰耻又申
言之曰禮不踰節義不自進亷不蔽惡恥不從枉栁宗
元著四維論以為彼所謂亷者不蔽惡也世之所謂亷
者不苟得也彼所謂耻者不從枉也世之所謂耻者羞
為非也不蔽惡者豈不以蔽惡為不義而去之乎不苟
得者豈不以苟得為不義而不為乎至於不從枉與羞
為非皆然則亷與耻義之小節不得與義抗而為維嘗
求其説而為之觧曰論其統體人苟能以禮義自守未
有不能以亷耻自防者則是亷耻即在禮義之中也而
論其節目人若視亷耻為小節則已踰禮義之大閑是
言禮義不得不竝舉亷耻也今有人焉責人曰是無禮
義者則其人之賢者不能不以動其心而不肖者亦或
不以介其意矣動其心者則将勉而益進於善不以介
其意者則将以為固然而安於不肖之為又或責人曰
　是無亷恥者則其人之強者必拂然怒於其色而弱者
　亦必戄然懼於其中矣怒於色與懼於中者皆動其心
　而勉為善者之機也是何也亷耻之名視禮義之名為
　尤切無亷耻之名視無禮義之名為尤不可居也故言
　禮義而竝言亷耻可以警動天下而興起其為善去惡
　之心是管子之意也
　
　
　
　
　
　
　
　
　
聖祖仁皇帝御製文第二集巻三十
　欽定四庫全書
聖祖仁皇帝御製文第二集巻三十一目錄
　　序
　　　　日講詩經觧義序
　　　　日講春秋觧義序
　　　　日講禮記觧義序
　　　　孝經衍義序
　　　　經筵講章序
　　　　日講通鑑觧義序
　欽定四庫全書
聖祖仁皇帝御製文第二集巻三十一
　　序
　　　日講詩經觧義序
　昔者虞廷命后䕫為典樂之官以教胄子首詔之曰詩
　言志則詩之為教所從來逺矣盖人性情之發不能無
　所寄託而詩則兼備六藝諷誦吟咏之間足以觀感而
　興起者莫善於此故曰温柔敦厚詩教也自夫子刪定
　而後三百篇之㫖粲然其採之里巷者則為風陳之朝
　廷者則為雅薦之郊廟者則為頌觀其羙刺而善惡之
　鑒昭矣觀其正變而隆替之治判矣觀其升歌於廟朱
　絃象管之所唱歎而祖功宗徳之具在矣千載而下猶
　得見江漢之遺風豳岐之故俗闗睢麟趾之化矇瞍七
　月之箴天保鹿鳴堂陛賡颺之盛清廟閟宫歌雍舞勺
　之章皆賴此三百篇之存安可不沉酣優渥於其間哉
　朕嘗思古人立訓之意既有政教典禮紀綱法度以維
持之矣而感通乎上下之間鼓舞於隐㣲之地使人從
善逺惡而不知優游順適而自得則必賴乎詩如天之
生萬物也日以暄之雨以潤之露以濡之雷霆以肅之
而又必宣暢八風以疏通而條逹之然後萬類咸遂其
生飬而無促迫矯强之弊故教至於詩而微矣治至於
詩而極盛矣朕志慕隆古淳穆之理崇奨詩教爰命儒
臣輯成詩經講義日進於坐隅朝夕觀覽凡立説一準
於考亭而旁蒐義藴兼及註疏博綜名物亦参爾雅又
思夫子平日雅言之教稱引誦説惟詩最多如大學中
庸孝經篇末必引詩以詠歎之亦以見古人之斯湏不
離乎此也朕亦欲四海臣民謹思貞度以揚風扢雅之
學偕進於温厚和平之教故序而頒之此則朕之所深
望也夫
　　日講春秋觧義序
朕惟春秋者帝王經世之大法史外傳心之要典也大
義炳若日星而褒貶筆削微顯婉章非後世所能窺至
其立法謹嚴宅心一本忠恕因善惡是非而施予奪焉
有正例有變例有事同而辭異有事異而辭同一人之
身前後不相掩一人之事功過不妨殊如化工之肖物
随類付形未嘗有所容心於其間後之説經者或穿鑿
深文或附㑹失實固難悉當聖人之心左氏親見聖人
公羊糓梁及門子夏猶彼此牴牾䮞駮互見何况去聖
人日逺紛紜探索如漢唐以下董仲舒趙匡啖助諸家
乎惟宋康侯胡氏潛心二十年事本左氏義取公糓萃
諸家之長勒成一家之書雖持論過激抉隐太嚴未必
當日聖心皆然要其本三綱奉九法明王道正人心於
春秋大㫖十常得其六七較之漢唐以後諸家優矣朕
萬㡬之暇研精六經竊有慨於春秋經聖人手定其衮
鉞本乎王章刑賞原於忠厚義例雖繁而其明白正大
之㫖必不如後之説經者委折碎細若此爰命儒臣撰
集進講大約以胡氏為宗而去其論之太甚者無傳經
文則博採諸儒論注以補之朕亦時有所折衷期歸於
一編輯成書朝夕省覽亦欲俾學者有所遵守其於經
世大法傳心要典未必無少助云爾
　　日講禮記觧義序
朕聞六經之道同歸而禮樂之用為急孔子曰安上治
民莫善於禮又曰上好禮則民莫敢不敬誠以禮者範
身之具而興行起化之原也天之生人品類紛綸莫可
紀極聖人起而整齊之法於天則於地順於人逹於時
協於鬼神斟酌損益以定其品節限制俾天下化其好
逸惡勞之心而予以從善棄惡之道蒸蒸焉日蹈履於
中正而不敢越盖非有以强之也率乎其理之所安而
已其綱有三百其目有三千大者在冠昏䘮祭朝聘射
宴之規小者在揖讓進退飲食起居之節循之則君臣
上下賴以序夫婦内外賴以辨父子兄弟婚媾姻婭賴
以順而成反是則尊卑易位等殺無章家未有能齊而
國未有能治者故曰動容中禮而天徳備矣治定制禮
而王道成矣嘗遐觀三代禹湯文武惇叙彛典以倡導
天下而其時之諸侯秉禮以守其國大夫士遵禮以保
其家下至工賈庶人畏法循紀以世其業嗚呼何風之
隆哉朕企慕至治深惟天下歸仁原於復禮故法宫之
中日陳禮經講習紬繹盖不敢斯湏去也慨自嬴秦焚
燒典籍禮乃滅亡漢興崇尚儒學禮經始顯傳之者十
三家而戴徳戴聖為尤著聖所傳四十九篇即所謂禮
記者是已迨程子朱子出表章學庸遂開千古道學之
統其餘四十七篇雖雜出於漢儒亦皆傳述聖門格言
有切身心要㫖朕孰之復之靡間寒暑積有講義裒成
全部弁以叙言用以無忘斯勤然豈徒效儒生佔畢云
爾哉務佩服其訓詞而實體諸躬修措之邦國使百爾
懐㳟敬遜讓之誠兆庶凛撙節防閑之則徳化翔洽上
嫓隆古庶乃愜朕敦崇禮教之意也夫
　　孝經衍義序
朕緬維自昔聖王以孝治天下之義而知其推之有本
操之有要也夫孝者百行之原萬善之極書言奉先思
孝詩言孝思維則明乎為天之經地之義人性所同然
振古而不易故以之為已則順而祥以之教人則樂而
易從以之化民成俗則徳施溥而不匱帝王奉此以宰
世御物躬行為天下先其事始於寝門視膳之節而推
之於配帝饗親覲光掦烈諴萬民而光四海皆斯義也
孔子教孝之言散見于冊籍而統㑹於孝經曽子以純
孝親承斯訓其辭約其指逺條貫終始綜括羣論言孝
之義於斯為備自顔芝藏本出於漢初考註箋釋代有
其人如孔安國鄭康成皇侃邢昺軰無慮百餘家大約
皆訓詁章句辨論古今文同異而求其推擴義藴逹之
於萬事萬物而皆莫出其範圍者則尚未之備也
世祖章皇帝𢎞敷孝治懋昭人紀特命纂修孝經衍義
未及成書朕纘承先志詔儒臣蒐討編輯倣宋儒真徳
秀大學衍義體例徵引經史諸書以旁通其説竊以仲
尼稱至徳要道以順天下又曰教之所由生而後詳列
天子諸侯卿大夫士庶人之五孝此則一經之大㫖亦
猶大學之言明徳新民格致誠正修齊治平也是故衍
至徳之義則仁義禮智信之説備矣衍要道之義則父
子君臣夫婦昆弟朋友之倫備矣衍教所由生之義則
禮樂刑政之屬備矣衍五孝而皆以愛敬為本明貴賤
之所同也由天子之敬親推之則郊丘宗廟典禮之義
備矣由天子之愛親推之則仁民育物撫綏愛飬之義
備矣無非敬也無非愛也即無非孝也逓而至於諸侯
之不驕不溢卿大夫之法服法言法行士庶人之忠順
事上謹身節用何一非愛敬之義推而極之通於神明
貫乎天地夫寕有涯際乎哉書成凡一百巻􁐨板頒行
竝製叙言冠於簡端庶㡬嘉與海内共遵斯路家修子
弟之職人奉親長之訓協氣旁流休風四逹以成一代
敦厚鴻龎之治斯則朕繼述先烈尊經崇本之志也夫
　　經筵講章序
朕嘗讀尚書説命之篇其勸髙宗以好學也曰惟學遜
志務時敏又曰學於古訓乃有獲夫人君為學必稽古
考憲人臣勸學於其君必援古昔稱先王凡以百家紛
紜折衷於聖衆言淆亂是正於經其所孜孜汲汲者将
精其義以致用於天下也豈佔畢口耳之為勤徒資聽
説而娛覩聽乎今夫師儒訓詁授受之學託諸空言以
明其道而猶必守其一先生之説而况人主為學将精
其義以致用於天下者哉朕自沖齡性絶嬉玩顧獨喜
書自經史之餘苟其不謬於聖人之道自成一家之言
未嘗不博求而縱覽焉至於經筵進講則專主於四子
五經盖書契既興載籍浩繁雖開巻有益而有禆治道
必以四子五經為歸極矣上自天人性命下及民情物
理以至二帝三王以來所經營措施於政教者其道甚
明而其事易行神而明之存乎其人而已朕自臨御迄
今日講靡輟經書觧義節次彚刋其遇春秋二仲則涓
日經筵未嘗有間閲時既乆篇帙漸多因命儒臣彚為
一集付之剞劂昔大禹好善昌言則拜武王訪道丹書
是陳至如昔聖前賢之所誥誡廣厦細旃之所敷論其
可忽諸且令頒之四方俾臣僚士庶誦其辭而服習其
義咸知遵道遵法助登上理豈僅謂小補者與
　　日講通鑑觧義序
史之有傳其體有二紀事編辭發凡起例而褒貶之意
寓於言外俟觀者深思而自得此左氏之傳也涑水之
資治通鑑宗之據事以㫁是非原心以定功罪予奪之
不可假如折獄然此公糓之傳也崇安之春秋傳宗之
二者缺其一則史學不備朱子作通鑑綱目綱倣春秋
日倣丘明羅十七代紀載之文治以二百四十年褒貶
之法論者謂接統春秋不虚也朕勤求治道涵泳六經
之餘樂觀前代興衰得失之蹟故通鑑一書披覽未嘗
去手顧其間論㫁者人各置喙間亦有當於作者之意
而未能折衷於中而㫁於一乃命儒臣倣胡安國之體
法春秋之義譔次為文依日進講寒暑無間積嵗月而
成編朕惟東周以前無史而有史盖古史之精意已大
備於尚書故春秋紀十二公之事猶然二帝三王之心
　法也威烈以下無春秋而有春秋盖綱目之作上接夫
　麟經故雖班范諸史之文實魯史筆削之遺意也而世
　道之升降政治之隆汙於是乎在夫危微治忽之介判
　於毫芒而相懸遂至於遼絶當時或未及見而後之觀
　者瞭然此不可不審其㡬而深究其所以然也是以論
　古人之行事既貴其所見之至明尤貴其居心之至公
　盖善論古者如水然人毋鑑於流水而鑑於止水水無
　成形於中故妍蚩畢見於外無成形者何公而已矣水
　之無成形猶人之無成心也無成心者何公而已矣夫
　公者三代大道之行而萬世法戒之權衡也朕讀史嘗
　著緒論一編實本至公之意期於至當之歸而於日講
　一書又以此諄諄申命儒臣既卒業将以刋於祕府頒
　之羣工大經大法或勸或懲燦然畢具其有禆於經世
　豈淺鮮也與
　
聖祖仁皇帝御製文第二集巻三十一
　欽定四庫全書
聖祖仁皇帝御製文第二集巻三十二目録
　　序
　　　　通鑑綱目序
　　　　幸魯盛典序
　　　　南巡詩序
　　　　南巡詩序
　　　　皇輿表序
　　　　懋勤殿法帖序
　　　　耕織圖序
　欽定四庫全書
聖祖仁皇帝御製文第二集巻三十二
　　序
　　　通鑑綱目序
　朕惟自古帝王御世大經大法莫備於史唐虞三代之
　史尚書所載典謨訓誥皆是也自仲尼因魯史作春秋
　始編年繫月紀載之中褒貶寓焉大要歸於扶植綱常
　闡揚道法後之言史者必宗之宋司馬光奉詔纂修資
　治通鑑論者以為博而得其要簡而周於事朱熹夲之
　為綱目綱倣春秋目倣左氏義例森嚴首尾條貫足以
　示勸懲而昭法戒煌煌乎典章之總㑹而治道之權衡
　也前編則上溯羲黄徵引經傳足備稽考續編則下逮
　宋遼金元其中叙事雖間得其實然而議論偏私紀載
　乖舛往往有之視朱熹所撰綱目迥乎其不侔矣朕撫
　御㝢内夙夜兢業每思説命之言曰學於古訓乃有獲
　朕於萬幾之暇潛心六經大義微言孜孜殫究以講求
古帝王治天下之大道於綱目一書朝夕起居之時循
環披覽手未釋巻以是考前代君臣得失之故世運升
降之由紀綱法度之所以立人心風俗之所由純事有
闗乎典常言有禆乎治體者靡不竟委窮源詳加論斷
如是者有年矣爰於内廷設立書局命翻譯呈覽朕躬
親裁定為之疏解務期曉暢無遺歸於至當而後止立
有程課自元旦以至嵗除未嘗有一日之間即巡幸所
至亦必以巻帙自隨迄今三年有餘全集告竣将鋟梓
頒行儒臣請序其端朕念是編所記述皆有闗於治天
下國家之務非等於尋常紀載之書法戒昭然永為金
鑑凡我臣工其各殫心觀摩以體朕黽勉法古之意且
垂之奕世使子孫臣僚莫不奉為典型酌乎治理斯作
君之道出其中而作師之道亦出其中矣是又朕惓惓
此書之意也夫
　　幸魯盛典序
朕惟自古帝王聲敎翔洽風俗茂美莫不由於崇儒重
道典學右文用能發詩書之潤澤宣道徳之閫奥推厥
淵源皆夲洙泗以故追崇之典歴代相仍或躬詣闕里
修謁奠之儀潔志肅容盡誠備物其間禮數隨世損益
至於希風服教百代式型異世同揆莫之或二猗歟盛
矣朕臨御以來垂三十載溯危微之統緒念生安之聖
哲恒慮凉薄未克祗承用是夙夜單心孜孜不倦惟我
至聖先師孔子配天地叅陰陽模範百王師表萬禩朕
每研搜至道涵泳六經覺憲章祖述刪定贊修之功日
星掲而江河流私心嚮往竊有願學之志焉乃者東巡
踰泰岱涉泗沂遂詣闕里親行釋奠得瞻廟貌仰聖容
以為徳盛功隆欽崇宜極凡厥典禮有加前代又親製
文辭手冩以勒之貞石務用導揚至敎風示來兹夫緬
懷曩哲繼躅前賢猶思覩其物采接其居處况先師遺
風餘烈久而彌新重以朕之寤寐羮墻僾乎如見及過
杏壇相圃之間山川儼然檜楷如故髣髴金石絃誦之
聲聞於千載而上流連往復不能自已也衍聖公孔毓
圻上疏陳謝且以禮儀隆重非直一家榮遇請修幸魯
盛典一書朕既可其奏久之書成復請敘言以冠其端
朕萬㡬餘晷敦勉弗遑實欲黙契先師尊聞行知於以
阜物諴民風同道一庶㡬躋世運於唐虞登治術於三
古是書也豈徒使天下後世知朕於先師欽慕無已如
此且愈以見聖人之道覆幬羣倫苞毓萬象即凡車服
禮器之遺皆足令人感發而興起也故賜之序
　　南巡詩序
朕念切民依咨詢幽隐於二十八年春再舉南廵爰自
畿甸東臨齊魯沿泝江淮達於吳越曩者甲子之歳輿
衞所經瞻顧閭閻觀省謡俗憫懷澤國軫恤羣黎未嘗
一日忘於朕心已嘗形諸篇詠載前集中今兹重歴郡
邑見民物漸殷生業就理逺勝曩時中心慰悅又不禁
吟咏及之途中停警撤蹕欲以洞悉輿情數千里間百
姓歡躍載路星攅雲集瞻依愛戴發於至誠朕自惟化
理何以克洽民情益用是欿然也迺於巡歴所至沛膏
澤飭官方戒民俗修典禮經武備覽河防施諸事矣又
發諸言或御帳殿或撫船牕吟咏所及性情在焉古人
云詩言志凡朕篇章所寓時以民生風化惓惓為念即
間於眺覽之際抒寫景物指顧河山要其寄託則自有
在也因裒而集之為南巡詩一巻云
　　南巡詩序
朕三度南巡咸因視河親為籌畫遂至江浙察吏安民
所歴之地隨其時宜廣沛膏澤拯疾苦焉兹行兼奉
皇太后鑾輿而南既可無闕定省之儀且欲見
先帝開基冨有四海而朕守成敎育率土清寧無慚付
託以博
慈顔之懌悅然往返遄迅絶無滯留百司章奏三日一
送行在即與剖决舟行多暇仍覽書史日操觚翰偶寄
吟篇莫非記採風俗時存懷保兢業之意後之人讀朕
前後南巡諸詩知朕心之有在云爾
　　皇輿表序
粤稽古皇統一海寓畫疆經野建立萬國以作民極故
周禮土地之圖掌於司徒𨽻於小宰而左傳稱左史倚
相能誦八索九丘孔安國曰九丘者九州之志也史記
載蕭何入闗收秦圖籍髙帝以故具知天下阸塞是可
見有國家者封域之廣狹郡邑之興廢固不可不務逺
稽而近考也朕嘗博觀羣史上溯源流髙辛創立九州
虞帝分為十二周初職方以統九服保章以辨分星胙
土列爵天下井如秦兼并六國罷封建置郡縣先王之
制至秦而一變矣自是一統之盛漢隋唐宋元明制度
逓有更革漢曰十三部唐曰十五道宋曰十五路隋則
改州為郡元則以路𨽻省明則革省置司其都邑變遷
紛紜鬱翳或地存而名亡或名同而地異或地析而民
散莫可紀極他若三國六朝五代幅􁇠既隘升改寄置
尤為煩冗矣朕因是簡命儒臣倣史家年表法以夲朝
府州縣之名為經弁於其首自唐虞以迄有明之地與
郡國州縣為緯分列其下朕復親加裁訂以詳以核古
今輿制粲若星辰之羅於天歴厯可數也爰命曰皇輿
表若夫土宇之廣北越沙漠南踰滄溟開闢以來未列
版圖者咸歸籍内附以古無其名故斯表亦不能悉載
焉雖然是寧獨討論之助云爾哉傳曰有徳此有人有
人此有土詩曰聖敬日躋昭格遲遲上帝是祗帝命式
於九圍則撫斯表也朕敢不益博大厥徳以膺兹孔厚
之版章與是為序
　　懋勤殿法帖序
朕惟書契既興歴代相傳自篆籀變而為隸楷行草古
人往往積嵗月殫學力結體運思以務臻其妙所由來
逺矣嘗於機政之暇游心翰藻觀晉人所書體尚圓潤
結構天然風采流奕斂鋒藏鍔而自能䧺勁故歴代重
之逮唐以後或格法謹嚴或筆勢軒翥類皆神明於昔
人之矩矱而變化出之以自成一家之書亦代不乏人
在昔右文之君得一名蹟每使當世之能書者排類摹
倣鐫諸文石以廣其流傳為䇿府藝林之所共寳如聖
敎蘭亭以及淳化淳熙諸墨刻皆其最著者也朕念古
帖嵗久漸湮近時轉相摹刻者多失其真因取内府所
藏舊搨與名人墨蹟逺自上古以迄夲朝編次撫刻題
曰懋勤殿法帖凡二十有八巻帝王法書自漢以後咸
在簡牘有明諸帝之善書者亦搜輯其遺楮以列於後
洪惟我
世祖章皇帝聰明天亶深心典學時灑宸翰䧺竒髙古
體格渾成神彩炳煥洵足卓越前代謹以登諸琬琰昭
示子孫臣民垂諸不朽朕自幼習書豪素在側寒暑靡
間歴年以來手書勅諭詩文䟦語以及臨摹昔人名蹟
屢盈笥篋每思字學淵微雖精研日久正欿然未敢自
信縁諸臣敦懇再四勉從其請用識嗜古之夙志云爾
皇太子皇子亦晨夕侍朕習學因并附焉以䇿勵其意
夫書列六藝之中兼八體之妙唐太宗論筆法謂欲書
之時當收視反聽絶慮凝神心正氣和則契於微妙昔
人評右軍書樂毅論有忠臣烈士之象曺娥碑有孝子
順孫之象逍遥篇有抱素拔俗之象畫像贊有矜莊嚴
肅之象由是觀之學書之道亦非僅操觚染翰之為其
通於學問性情有如是哉後之覽者考源鏡流由今溯
古臨池之學具在斯帙矣故於刻石既成而序之
　　耕織圖序
朕早夜勤毖研求治理念生民之夲以衣食為天嘗讀
豳風無逸諸篇其言稼穡蠺桑纎悉具備昔人以此被
之管絃列於典誥有天下國家者洵不可不留連三復
於其際也西漢詔令最為近古其言曰農事傷則饑之
夲也女紅害則寒之原也又曰老耆以壽終幼孤得遂
長欲臻斯理者舍夲務其曷以哉朕每巡省風謡樂觀
農事於南北土疆之性黍稌播種之宜節候早晩之殊
蝗蝻捕治之法素愛諮詢知此甚晰聽政時恒與諸臣
工言之於豐澤園之側治田數畦環以溪水阡陌井然
在目桔橰之聲盈耳嵗收嘉禾數十鍾隴畔樹桑傍列
蠺舍浴繭繅絲恍然如茒簷蔀屋因構知稼軒秋雲亭
　以臨觀之古人有言衣帛當思織女之寒食粟當念農
　夫之苦朕惓惓於此至深且切也爰繪耕織圖各二十
　三幅朕於每幅製詩一章以吟詠其勤苦而書之於圖
　自始事迄終事農人胼手胝足之勞蠺女繭絲機杼之
　瘁咸備極其情狀復命鏤板流傳用以示子孫臣庶俾
　知粒食維艱授衣匪易書曰惟土物愛厥心臧庶於斯
　圖有所感發焉且欲令寰宇之内皆敦崇本業勤以謀
　之儉以積之衣食豐饒以共躋於安和冨壽之域斯則
　朕嘉惠元元之至意也夫
　
　
　
　
　
　
聖祖仁皇帝御製文第二集巻三十二
　欽定四庫全書
聖祖仁皇帝御製文第二集巻三十三目錄
　　記
　　　　恭侍
　皇太后駕臨金山記
　　　　創興盛京海運記
　　　　海運賑濟朝鮮記
　　　　暢春園記
　　　　萼輝園記
　欽定四庫全書
聖祖仁皇帝御製文第二集巻三十三
　　記
　　　恭侍
　皇太后駕臨金山記
　朕臨馭以來緬維
　祖宗付託之重孜孜圗治宵旰不遑兹幸中外清平無
　事則裕民肅吏以登上理端在斯時顧朕身居九重慮
　周蔀屋閭閻疾苦容或壅於上聞又淮黄濬築務繁非
　親行相度亦無由底績於是載舉南巡之典以諮求民
　瘼然上念
　皇太后春秋亦髙矣誠恐違離日久定省有缺於心歉
　然用是敦請同行謹擇於今年二月之吉朕率諸子捧
　鑾輿登仙鷁發自潞河一路問安視膳無間
　宮闈朕心少慊惟
　皇太后天性仁慈軫念民隠尤切毎見田家作苦則指
謂諸子曰稼穡艱難如此汝輩生長深宮可勿念乎諸
子悉受教惟謹即朕日祗聆
懿訓所至布徳施惠惟恐一夫不獲
聖慈每聞之必為色喜顧謂諸子曰汝父皇愛民如是
太平可永保矣老身為加一飯蓋盛徳之下逮如此河
工既閲畢朕將南由吳㑹歴武林取道建業以歸乃復
奉
慈駕南臨於四月之望自𤓰步渡江江中有峰聳峙曰
金山亦名勝也山椒庭院清幽齋堂閟邃爰掖
慈帷於斯駐蹕焉而是日天氣晴和江光如鏡帆檣上
下煙樹氤氲
皇太后隨意曯眺
天懷舒暢朕率諸子進蔬茗獻筍芋即山櫻沼芡竝荷
親甞曰田間味何可棄也蓋
皇太后秉躬謙抑雖瞿曇蘭若亦施恩禮又
聖澤所加首先㷀獨諸凡邨嫗田婦罔不攜持童穉環
繞翟車仰瞻宮扇一時
懿綸温慰賞賚騈蕃而臣僚命婦之嫻於禮者亦皆環
珮霞帔伏迎道左親炙
鑾輿遠近傳為盛事山陬海澨婦孺旄倪稱兕觥而祝
慈壽者且數千里趾相接也猗與休哉朕觀從古陰教
如省繅觀穫載在禮經即前代宣宗亦甞親奉母幃巡
覽畿甸賦詩紀事侈為美談朕兹幸際昇平太和豫順
合億兆之歡心以隆尊養亦庶幾以孝治光海宇之意
而
皇太后之徽音懿行可臚彤管為萬世母儀法者尤亘
古罕覯也朕謹薫沐拜紀勒諸貞珉以垂奕禩云
　　創興盛京海運記
傳曰補乏薦饑道也朕孜孜圖治冀臻上理一夫不獲
若納諸隍是以平時謹財用廣委積一遇凶荒則蠲租
已責之外開廩發賑設糜平糴靡政弗舉惟是東北地
勢曠莽陸輓維艱遼左暨朔漠諸部尤屬險逺計惟航
海轉粟事簡功倍規畫於中者非一日矣癸酉冬盛京
穀不登民艱於食乃發山東濱海郡縣常平倉米二萬
石由登州運至三坌河海運之役自兹始明年二月親
幸天津訪海道自大沽口達三坌較便三月命部員董
厥事截留山東漕米二萬石用商船三十連檣出津門
海若效順三晝夜即抵三坌因建倉遼陽開化城諸處
儲峙之又分舟運至盛京米價頓減饑困以蘇朕念盛
京根本重地積貯多則民食永足乃於丙子春復截留
山東漕米五萬石運至三坌河如故其秋諭截留次年
漕米六萬石遣部臣偕督撫造新船二十加運二萬石
既又諭增造船十來嵗可運至十二萬石猶慮運船少
也明年春諭福建將軍督撫勸導商船泛海貿易至則
給以運直所齎貨物止徵正税一時商賈靡不踴躍趨
事海舶大集於是截留河南山東漕米共二十萬石用
天津浙閩船前後轉運以達盛京者共數十萬有奇適
烏喇告饑遂以所運粟分輸易屯河士卒數萬咸頼生
全而是時大兵方進剿逆寇噶爾丹需糧孔亟用以頒
給軍儲不匱其年冬盛京
陵寢各屬兵民及科爾沁諸屬國窮戸人等咸以疾苦
聞復發盛京存貯米賑之其所濟之遠如此因命来歲
仍自大沽故道用天津船運山東河南漕米六萬石以
備軍民之需而商舶至是亦弗用矣是役也輓數十萬
之粟經數千里之遙帆檣一集倉庾俱滿無踰闗度嶺
之勞絶車載牛牽之苦波委水輸禾囷自轉賑陪京而
人民胥樂給軍糈而庚癸不呼内以撫綏藩部外以摧
滅强寇皆由肇舉海運一法斷自朕衷屢試而效故自
侯甸以至要荒均受其賜夫舉一事而有濟於一方者
古人尚不敢忘况若兹之費省利大功神惠博使不載
其始末垂示簡冊將良法美意久而漸失後何所考用
是援筆而紀其實云
　　海運賑濟朝鮮記
朕聞救灾拯患王政所亟是以夙夜求莫雖在遐荒絶
域猶若恫瘝乃身矧屬在藩維苟有疾苦何忍一日置
也康熙三十六年冬朝鮮國王李焞奏比歲薦饑廩庾
告匱公私困窮八路流殍相續於道籲懇中江開市貿
穀以甦溝瘠俾無殄國祀朕深為惻然立允其請遂於
明年二月命部臣往天津截留河南漕米用商船出大
沽海口至山東登州更用鷄頭船撥運引路又頒發帑
金廣給運直緩徵鹽課以鼓勵商人將盛京所存海運
米平價貿易共水陸運米四萬石加賚者一萬石朝鮮
舉國臣庶方藜藿不飽獲此太倉玉粒如坻如京人賜
之食莫不忭舞忻悦凋瘵盡起該王具表陳謝感激殊
恩備言民命續於既絶邦祚延於垂亡蓋轉運之速賑
貸之周亦古所未有也朕念朝鮮自
皇祖撫定以来奠其社稷綏其疆宇俾世守東藩奉職
修貢恩至渥矣兹者告饑不憚轉輸數千里之勞不惜
糜費數萬石之粟環國土而戸給之非獨捄灾拯患遠
邁春秋汎舟之義實所以普澤藩封而光昭
先徳也是烏可以無記
　　暢春園記
都城西直門外十二里曰海淀淀有南有北自萬泉莊
平地湧泉奔流㶁㶁匯於丹陵沜沜之大以百頃沃野
平疇澄波遠岫綺合繡錯蓋神皋之勝區也朕臨御以
来日夕萬幾罔自暇逸久積辛劬漸以滋疾偶緣暇時
於兹游憩酌泉水而甘顧而賞焉清風徐引煩疴乍除
爰稽前朝戚畹武清侯李偉因兹形勝構為別墅當時
韋曲之壯麗歴歴可考圮廢之餘遺址周環十里雖歲
遠零落故蹟堪尋瞰飛樓之鬱律循水檻之逶迤古樹
蒼藤往往而在爰詔内司少加規度依髙為阜即卑成
池相體勢之自然取石甓夫固有計庸畀直不役一夫
宫館苑籞足為寧神怡性之所永惟儉徳捐泰去雕視
昔亭臺丘壑林木泉石之勝挈其廣袤十僅存夫六七
惟彌望漣漪水勢加勝耳當夫重巒極浦朝煙夕霏芳
萼發於四序珍禽喧於百族禾稼豐稔滿野鋪芬寓景
無方㑹心斯遠其或穱稌未實暘雨非時臨陌以閔胼
胝開軒而察溝澮占離畢則殷然望詠雲漢則悄然憂
宛若禹甸周原在我户牖也每以春秋佳日天宇澄鮮
之時或盛夏鬱蒸炎景爍金之候機務少暇則祗奉頤
養游息於兹足以迓清和而滌煩暑寄遠矚而康
慈顏扶輿後先承歡愛日有天倫之樂焉其軒墀爽塏
以聽政事曲房邃宇以貯簡編茅屋塗茨略無藻飾於
焉架以橋梁濟以舟楫間以籬落周以繚垣如是焉而
已矣既成而以暢春為名非必其特宜於春日也夫三
統之迭建以子為天之春丑為地之春寅為人之春而
易文言稱乾元統天則四徳皆元四時皆春也先王體
之以對時育物使圓頂方趾之衆各得其所跂行喙息
之屬咸若其生光天之下熙熙焉皥皥焉八風罔或弗
宣六氣罔或弗達此其所以為暢春者也若乃秦有阿
房漢有上林唐有繡嶺宋有艮嶽金釭璧帶之飾包山
跨谷之廣朕固不能為亦意所弗取朕匪敢希蹤古人
嫓美曩軌安土階之陋惜露臺之費亦惟是順時宣滯
承顏致養期萬類之乂和思大化之周浹一民一物念
兹在兹朕之心豈有已哉於是為之記而系以詩詩曰
昔在夏姒克儉卑宮亦越姬文勿亟庶攻若稽古訓是
欽是崇箴銘戸牖夙夜朕躬
棟宇之興因基前代巖宿丹霞檐棲翠靄營之度之以
治蕪廢有沸泉源汪濊斯在
駕言西郊聊駐綵斿甘彼挹酌工築斯謀瑩澈明鏡縈
帶芳流川上徘徊以泳以游
因山成峻就谷斯卑咨彼將作毋曰改為松軒茅殿實
惟予宜亦有樸斲予尚念兹
撰辰經始不日落成豈曰游豫燕喜是營展事
慈闈那居高明遐矚俯瞰聊用娛情
粤有圖史藏之延閣惟此大廡㑹彼朱襮鬱鬱溝塍依
然耕鑿無假人工渺瀰雲壑
有鷁其舟有虹其梁可帆可渉於焉徜徉文武之道一
弛一張退省庶政其罔弗臧
嘗聞君徳莫大於仁體元出治於時為春願言物阜還
使俗醇暢春之義以告臣鄰
　　萼輝園記
京師西北隅地曠而幽西山疊巘近可指矚清泉交流
渟泓於其間林木茂密禾黍芊綿有古鄠杜之風焉朕
既築暢春園時往以省耕觀稼炎暑蒸鬱亦將以憩息
於此也東北御果園舊地以賜裕親王其地有清泉喬
木因而葺治循乎自然林樾丘壑具蕭逺之致王既為
斯園請朕名之夫詩以棠華比兄弟朕每讀詩未嘗不
三復留連思古人友愛之誼天倫之樂邕邕怡怡被於
絃誦竊欣慕焉因以萼輝名兹園蓋有取於詩人之㫖
也王秉性寛和入則集議巖廊翼贊機政退居之暇澄
懐簡澹不渉外務時當風日佳美眺覽郊坰輒至斯地
蔭嘉樹鏡清流問農閲圃古人有言為善之暇想足怡
神王之遊息於兹園也其猶此意也歟唐開元中營興
　慶宮賜諸王第於宮側建為花萼相輝之樓史冊傳之
　朕所嘉尚於是既命其名而幷記其事云
　
　
　
　
　
　
　
　
　
　
　
　
　
聖祖仁皇帝御製文第二集巻三十三
　欽定四庫全書
聖祖仁皇帝御製文第二集巻三十四目錄
　　碑文
　　　　重修闕里孔子廟碑
　　　　平定朔漠告成太學碑
　　　　開國佐運勲臣武勲王揚古里直義公蜚英東
　　　　　宏毅公額宜都碑
　　　　賜一等公内大臣都統國舅諡忠勇佟國綱碑
　　　　賜江南江西總督傅臘塔碑
　　　　天津海神廟碑
　　　　金山江天寺碑
　　　　射虎川臺麓寺碑
　　　　菩薩頂大文殊院碑
　　　　萬壽寺戒壇碑
　　　　𢎞慈廣濟寺碑
　　　　五臺殊像寺碑
　　　五臺碧山寺碑
　欽定四庫全書
聖祖仁皇帝御製文第二集巻三十四
　　碑文
　　　重修闕里孔子廟碑
　朕惟大道昭垂堯舜啓中天之聖禹湯文武紹危微精
　一之傳治功以成道法斯著至孔子雖不得位而贊修
　刪定闡精義於六經祖述憲章㑹衆理於一貫為往聖
　繼絶學為萬世正人心使堯舜禹湯文武之道燦然丕
　著於宇宙與天地無終極焉誠哉先賢所稱自生民以
　來未有盛於孔子者也往歲甲子朕巡省東方躬詣闕
　里登聖人之堂祗將祀事覩其車服禮器金石絃歌蓋
　徘徊久之不能去焉顧聖廟多歷年所丹雘改色榱桷
　漸圮用是惄然於心特發内帑專官往董其役鳩工庀
　材重加葺治經始於辛未之夏事竣於壬申之秋廟貌
　一新觀瞻以肅蓋深惟孔子之道垂範古今朕願學之
　志時切於懷每考天人性道之原修齊治平之要思以
逺紹前緒牖廸生民凡所以尊崇褒顯者靡不隆禮竭
誠以將景行仰止至意而况廟庭之地尤為聖人神明
所憑依者哉今者登堂而陳爼豆入室而習禮儀營構
既堅采章彌煥庶幾於朕心深有慰焉用是特遣皇子
𦙍祉敬展禋祀以告落成凡我臣民瞻仰宫牆倍增嚴
翼尚益思敦崇徳義砥礪倫常以不負朕尊師重道之
意豈不休與因勒貞石系以辭曰
麟書啟瑞素王挺生上律下襲玉振金聲範圍百代陶
甄萬類道備中和徳參天地立型垂訓師道昭宣象懸
七曜海納百川曩巡東魯臨河登岱峩峩尼山羮牆斯
在䖍恭展謁至徳是欽宗風溥博教澤閎深洙泗之陽
殿寢翼翼上棟下宇神靈安宅冬官特飭締造維新宏
規大啓肅奉明禋聖人之居永以觀徳千載傳心四方
式則
　　平定朔漠告成太學碑
惟
天盡所覆海内外日月所出入之區悉以畀予一人自
踐阼今蚤夜殫思休養生息冀臻煕皥以克副維皇大
徳好生之意庶幾疆域無事得以偃兵息民迺厄魯特
噶爾丹阻險北陲困此一方人既荼毒塞外輒狡焉肆
其兇逆犯我邊鄙虐我臣服人用弗寧夫蕩㓂所以息
民攘外所以安内邊寇不除則吾民不安此神人所共
憤天討所必加豈憚一人之勞弗貽天下之逸於是斷
自朕心躬臨朔漠欲使悔而革心故每許以不殺彼怙
終不悛我師三出絶塞朕皆親御以行深入不毛屢渉
寒暑勞苦艱難與偏裨士卒共之迨彼狂授首脅從歸
誠荒外君長来享闕下西北萬里灌燧銷烽中外乂謐
惟朕不得已用兵以安民既告厥成事迺蠲釋𤯝灾潔
事禋望為億兆祈昇平之福而廷臣請紀功太學垂示
來兹朕勞心於邦夲嘗欲以文徳化成天下顧兹武略
廷臣僉謂所以建威消萌宜昭斯績於有永也朕不獲
辭攷之禮王制有曰天子將出征受成於學出征執有
罪反釋奠於學以訊馘告而泮宫之詩亦曰矯矯虎臣
在泮獻馘又禮王師大獻則奏愷樂大司樂掌其事則
是古者文事武事為一折衝之用具在樽爼之間故受成
獻馘一歸於學此文武之盛制也朕嚮意於三代故斯舉
也出則告於神祗歸而遣祀闕里兹允廷臣之請猶禮光師
以告克之遺意而於六經之㫖為相符合也爰取思樂泮
水之義為詩以銘之以見取亂侮亡之師在朕有不得已而
用之之實或者不戾於古帝王伐罪安民之意云爾銘曰
巍巍先聖萬世之師敬信愛人治平所基煌煌聖言
文武道一禮樂征伐自天子出朕臨域中逾兹三紀
嘗見羮墻寤寐永矢下念民瘼上承帝謂四海無外
盡𨽻侯尉維彼兇醜瀆亂典常既梗聲教遂窺我疆
譬之於農患在螟螣秉畀不施將害稼穡度彼遊魂
險逺是怙震以徳威可徃而取朕志先定龜筮其依
屬車萬乘建以龍旗祝融驂鸞風伯戒途宜暘而暘
利我樵蘓大野水涸川瀆効靈泉忽自涌其甘如􁚐
設為犄角一出其西一出其東中自將之絶域無人獸
羣自掩五日窮追彼狂走險大殲於路波血其孥翦其
黨孽俘彼卒徒衆烏晝號單馬宵遁恐久駐師重為民
困慎固戍守還轅於京自夏徂冬雨雪其零載馳載驅
我行至再蠢兹窮寇昏惑不悔我邊我氓以休以助爰
寧其居爰復其賦藩落老稚斯恬斯嬉歲晏来歸春與
之期春風飄翩揚我斾旓我今于邁如渉我郊言秣我
馬狼居胥山登髙以眺閔彼彈丸天降兇罰孤雛就羈
三駕三捷封狼輿尸既腊梟獍既獮豺貙大漠西北解
甲棄殳振旅凱入澤霈郊卜明禋肆赦用迓景福昔我
往矣在泮飲酒陳師鞠旅誓屈羣醜今我來思在泮獻
功有赫頌聲文軌來同採芹採藻頌興東魯車攻馬同
亦鐫石鼓師在安民出非得已古人有作昭示斯㫖緬
維虞廷誕敷文徳聖如先師戰慎必克惟兵宜戢惟徳
乃綏億萬斯年視此銘詞
　　開國佐運勲臣武勲王揚古里直義公蜚英東𢎞
　　　毅公額宜都碑
朕惟我國家創建丕基開無疆之景運既篤生神聖英
武之君以翦除亂逆啓闢疆宇戡定諸邦一統之烈肇
於東土其時則有一徳一心之佐殫忠戮力經營四方
以翊鴻猷而成大業蓋天實挺生異才鍾山嶽之靈挟
風霆之氣貞誠不二毅勇無倫名髙百戰之勲位超五
等之爵垂聲竹帛配食
廟廷以與國家共承休祉子孫世衍其澤是豈偶然者
哉當我
列祖之龍興也一時人材蔚起猛士如雲戰將如雨以
藝勇稱以功名顯者不可勝數而功冠諸臣為一代元
勲則有開國佐運忠勇王揚古里直義公蜚英東𢎞毅
公額宜都尤為傑出焉朕嘗恭覽
列聖實錄考三臣行事折衝行間則戰必勝攻必克平
居則矢忠直贊謀畫豐功偉績至今焜耀簡編未嘗不
緬想英風興懐往蹟昔人創造艱難枕戈擐甲櫛風沐
雨之勞恒留連往復不能去於懷也歲在戊寅朕巡行
舊京展祀
陵寢追維
祖宗功徳隆盛竝及當時佐命之臣丘壠所在皆遣官
致祭而於三臣之墓特親至奠醊以示優崇仍復專官
祭享蓋功在社稷以死勤事古人爰有明禋之典朕篤
念勲庸用申異數幷為文勒諸貞石以昭示於無極焉
　　賜一等公内大臣都統國舅諡忠勇佟國綱碑
朕惟自昔勲舊之臣乃心王室平居恪勤職事左右宣
勞一旦奉揚威命忠不辭難勇不避險鴻名駿烈焜耀
無窮史冊所書良足嘉歎尔佟國綱賦性貞純秉心淵
塞親居元舅而敬以持身位列上公而謙能服物入則
䖍共宿衞出則筦領禁軍偉量夙重於巖廊令聞允孚
於寮寀迺者小醜搆爭近逼邊圉三軍聲討簡佑元戎
尔乃慷慨厲兵紏桓敵愾屬賊鋒之既挫將棄壘以潛
奔尔猶擐甲直前提戈獨進鋭志彌堅金石壯氣逾薄
虹霓誓埽陸梁永清朔漠豈期上將遽殞師中夫尔以
肺腑之親心膂之寄秩崇望峻勞久勲高假令偕衆旋
軍亦可從容奏凱而義存憤激甘蹈艱危人盡如斯寇
奚足殄易曰君子以致命遂志傳曰殺敵為果致果為
毅惟忠生勇尔實兼之循行易名斯無愧矣嗚呼典禮
加隆榮哀悉備英風震於邊徼勁節炳若丹青九原有
知應無遺憾惟朕睠思懿戚篤念老成身後追褒久而
益痛特命所司勒文墓石昭朕無已之懷亦俾後人知
所激勸焉
　　賜江南江西總督傅臘塔碑
朕惟國家所以資封疆之大吏者固在乎操履潔清正
已率物又必優幹濟之才具通明之識斯足以振肅下
僚綜理繁劇綏靖兵民以無負乎簡任之重古人所謂
有猷有為有守兼之者實難其人也尔傅臘塔秉性貞
誠賦材敏達朕屢經拔擢出典屛藩入為卿貳稔知其
品行端㢘謨猷恢裕念兩江幅􁇠遼闊事務殷繁彈壓
保釐亟需偉略爰畀尔總制之任俾展其經理之才尔
能精白一心坊表庶職風清弊絶輿論翕然更能寛嚴
互用咸綱舉而目張教養兼修亦害除而利溥軍民輯
睦里井乂安斯其才守兼優豈非國家之楨榦臣工之
模楷者與倚任方殷遽爾徂逝吏民謳思至於流涕且
籲請尸祝觀愛戴之弗諼知徳施之未泯朕用是深軫
於懐馳賜奠醊䘏典加渥諡曰清端製文以褒美之嗚
呼人臣能奉宣徳意以嘉惠一方生膺顯秩殁有榮名
勒之貞珉傳於奕世寧不休與
　　天津海神廟碑
朕昔巡厯天津詢知直沽海口去盛京數百里舟航泛
渉實利轉輸迺者奉錦兩郡歲穀不登兵民乏食深厪
朕懐而陸運之程踰山越谷曠日為勞厥惟創興海運
斯足拯濟民生爰命學士陶岱往蒞其事酌撥倉粟運
以巨艘出直沾之口東指遼海篙師櫂卒幷力一心波
濤不興天日清皎祥飇遄送帆槳如馳甫三日即達盛
京賑給所暨周徧窮檐俾此京輔之邦咸與遂生樂業
則惟尔海神有靈克相朕以寧兹兆庶也朕惟望秩之
典國有常祀而非常之功尤宜報享天津東舊有海神
廟今特命工庀材重加營建朱甍碧瓦規制崇宏庶幾
鑒兹悃忱益加祐助豈惟予一人惠鮮之意藉以有成
將盛京世世軍民皆得邀神貺於勿替也是用揭諸穹
碑表神之功徳以埀示永久焉
　　金山江天寺碑
大江之中有山岌峩嶻嶪湧波濤而傑出者無如金山
山之上高閣飛棟軒然四列凡夫日月之蔽虧風煙之
噴薄帆檣樓堞鳬魚之出没隠見於其中者舉可俯而
有也夫岷山之源其始濫觴及乎建瓴而下近縈巴蜀
遠跨荆揚數千里而歸墟於大壑滔滔南紀昔人目之
天塹當六代時偏安建業江之左右遂為重鎮是山以
巻石屹乎中流引淮泗苞吳㑹可不謂天下之雄觀形
勢之極勝者哉今四海一家書同軌合纖塵不揚斥堠
無警舟車則萬國霧㑹筐篚則九域星馳是山也信足
以為登臨之美蓋異夫昔之憑藉江山以為險者矣朕
南巡過此停憩山寺撫長江之安流見水天之相接曠
焉興懷書江天一覽四字留之寺中爰命葺而新之不
以勞吾民事竣請額其瑰壯巨麗當益足以増江山之
奇矣因憶舊觀浩淼澄泓空闊無際猶可心㑹遂名之
曰江天寺云
　　射虎川臺麓寺碑
五臺峙京邑之西綿亘晉代數州地是為天下靈區奧
境以壯固神京癸亥春二月朕巡省民俗言陟兹山而
觀覽焉去臺懷數十里適有虎隠現叢薄間朕偶御弧
矢一發殪之里人皆歡呼曰是為民害久矣今鑾輿臨
幸而此獸用殛殆天之所以除民灾也因號其地曰射
虎川且相率為浮屠之宮以表厥異既成襟帶山澤靣
勢爽塏重櫨巨棟鳥革翬飛與臺上諸名刹相暎帶稱
勝槩焉邦人重其事請朕制文勒碑以垂永久夫事雖
微而苟有利於民則皆可紀以示後嘗觀周禮特命官
掌設弧矢以攻猛獸蓋虎豹鷙戾能戕人害物者必殄
絶之仁民故也朕乘輿所歴偶接於耳目之前爰發一
矢斃一獸事則適然而羣心咸悅流傳以為嘉美其有
合於先王服猛之義也夫故俯順其請因勒斯文用志
巡歴之歲時云爾
　　菩薩頂大文殊院碑
夫坤輿九壤厥有名區方志所標莫之勝紀若其巒隴
綿邈巖岡崇阻縈紆窈窕悠然遠望列峰競秀壁立霞
駮不可殫視則惟清凉山之五臺為最勝五臺竝高數
十里如覆盂如懸棧閣如鶻摩天如鼇脊出海飛崿穹
岫飄渺超忽而風高氣寒土脈深陿遠近如一至夫鬱
盤迴薄斥為廣衍之地藴真萃異信為靈跡之所棲託
者惟臺懷為最勝臺懷居五臺之中左襟右帶前頫後
仰若在懐抱其地陽陸平林舊多梵刹有菩薩頂文殊
院者相傳文殊示現於此其殿廡尤莊嚴𢎞邃殆福地
之精藍神坰之奧蹟也我朝建鼎以來歲有賜給為國
祝釐蓋其境域過清不可以業四民故於禪棲為宜雖
寥迥深岨介於無何有之鄉巾瓶施乞遠莫能致然象
教所感伊蒲之供率集於四方居其地者亦類能謹教
律嚴心行致其潔䖍以一歸於慈氏之訓庶克稱國家
優厚之意焉朕西巡駐蹕兹地因劖詞於石列之院中
以垂示無極云
　　萬壽寺戒壇碑
西山地接神京嶺岫綿亘林壑深美中多精藍古刹考
其歴年久遠建置自唐以來者則萬壽寺戒壇為最古
寺在唐曰慧聚明正統時始易今名其地渡渾河而西
山徑盤互紆回而入中復豁焉宏暢壇殿軒翼猶見古
遺製深山長谷烏可少此清嚴之宇以眺覽名勝哉朕
以時巡偶至斯地輒為駐輦顧近寺諸山為產煤所居
民規利日事疏斸念精舎之側鑿山採石良非所宜爰
命釐定四止而禁之俾梵境常寧舊觀弗替於以葆靈
毓秀山川當益增輝澤爾
　　𢎞慈廣濟寺碑
蓋聞堂開鹿苑誇祗樹之香林境闢鷲峰傳寳華之勝
地若其清風盈丈室亦豈在於離羣皎月暎禪心初何
嫌於近市正以琳宮伊邇瞻龍象者知尊精舎非遙聽
鼓鐘者易肅兹𢎞慈廣濟寺夙稱名刹舊住高僧梵宇
莊嚴峙鳳城之兌位唄音宣朗接紫陌之西隅古木垂
蔭於階除皓鶴聞經於戺戸境幽塵隔如在山林心遠
地偏焉知闤闠蓮花幢内常明日月之燈柏子香中深
入栴檀之海六時禪誦鐸鈴響徹丹霄四海緇流鉢錫
雲依法界藏經閣敞珠聯貝葉之文説戒壇高石㸃雨
花之偈是以駐蹕常臨於淨地揮毫特賁於禪扉睠此
幽恬賞其清曠僧湛祐心通釋典志勵䖍脩葺陳構而
維新率羣衲以遵禮住持僧然叢克襄厥事庭宇秩然
蓋其教以利益羣生為本其事以修持戒律為歸朕嘉
其同善之心挹彼廣慈之義俯俞敦請爰錫斯文振寳
筏之宗風宏金繩之覺路用垂貞石以示来兹
　　五臺殊像寺碑
蓋惟清凉福地拱紫塞以標靈臺頂名山矗蒼穹而聳
秀文殊飛錫之所夙號神臯吉祥闡教之區舊多精刹
况龕留古佛為法海之殊觀壤接中臺乃香林之勝境
創琳宫於自昔葺紺宇以維新兹殊像禪寺開基臺畔
結宇山阿谷邇鳳林環千巖之紫翠堂臨鹿苑俯萬壑
之煙霞峰曰梵仙望層巒於天際泉稱般若落清澗於
雲中殿有金容因名殊像天人肅穆羣瞻龍象之尊儀
度莊嚴共禮狻猊之座青蓮妙相琉璃光暎於林端碧
樹幽棲鐘磬聲聞於嶺外迺以歲年歴久陳跡都荒風
雨所摧僧寮非舊慨此丹楹畫壁無非蛛網塵封朕為
慈闈祝釐故爾法駕戾止憫兹頺廢爰命締修梵宇再
興唄筵如故祗園金地依然多寳之場佛頂珠光重現
牟尼之瑞招提既肅緇衲咸歸室可頼以安禪用勵清
修之衆事有裨於勸俗聿宏覺善之門式勒貞珉永垂
奕禩
　　五臺碧山寺碑
原夫園成祗樹聿標鷲嶺之竒香滿栴檀定據琳宫之
勝况山雄雲代宇結清凉文殊演教而開基天龍八部
迦葉瞻容而頫首螺髻千身繄朔塞之名區實梵王之
法界經馱白馬覩貝畫之常新地布黄金喜薝林之重
燦兹碧山寺棟搆臺阿翬飛巖畔牓傳普濟化城之玉
磶猶存谷號華嚴徳水之青蓮時現銀龕珠洞暎三藏
之神光疊嶂層巒萃五方之靈秀浮煙罨翠迥接蒼穹
含藹流清旁分綠澗何羣峰之凝碧繞丈室以増幽鴈
塔崚嶒朱夏帶陰山之雪鶴林高下白毫連紫極之雲
兹因歲月遷移川陵委寂禪枝忍草侵榛蔓以交蕪寳
鐸雕甍歴風霜而黯色朕親來佛地藉祝
慈禧爰整金繩丕施珠網啓琉璃之淨國寳樹攢香燦
瓔珞之紅樓曇花四照相輪自備巧傍新幡丹鳳飛來
還棲舊刹苾芻競集宏㕘不二之宗象力攸崇衆證無
為之果用鐫貞石永煥名山
　
　
　
　
　
　
　
　
　
　
　
　
　
　
聖祖仁皇帝御製文第二集巻三十四
　欽定四庫全書
聖祖仁皇帝御製文第二集巻三十五目錄
　　頌
　　　　祈榖壇頌(有序/)
　　　　二典頌(有序/)
　　　　禹陵頌(有序/)
　　贊
　　　　王右軍洗硯池贊(有序/)
　　　石鼓贊(有序/)
　　箴
　　　河臣箴
　　　漕臣箴
　　　臺省箴
　　　太常箴
　　　提鎮箴
　　銘
　　　淵鑒齋銘
　　　佩文齋銘
　　　知稼軒銘
　　　察罕七羅勒石銘
　　　拖諾山勒石銘
　　　昭木多勒石銘
　　　狼居胥山勒石銘
　欽定四庫全書巻
聖祖仁皇帝御製文第二集巻三十五
　　頌
　　　祈穀壇頌(有序/)
　　嘗觀古之明王必嚴於敬天隆於尊祖誠於養人惟
　　其敬天故饗帝尊祖故崇配養人故重農而上辛祈
　　穀厥義備焉葢隂陽順風雨調災沴不生五穀咸熟
　　斯比戸可封然後寛刑簡賦導以禮樂躋之仁壽苟
　　陰陽失序風雨不時則五穀傷矣五穀傷而民饑至
　　矣修粢盛而奏馨聞將何藉焉予肅將禋祀每遇薦
　　享大典備極誠敬期於孚格蒼穹為羣黎提福幸海
　　内穡事浹歲順成即間遘微祲而補助旋施有秋洊
　　至豈非
　上天粒我烝民而黙佑予一人以無疆之休哉仰戴
　帝慈莫可名喻聊攄感忱作為頌曰
　皇矣
上帝仁覆萬國靡物弗懷鑒於有徳古聖聿修昭事建
極元日殷薦爰祈粒食藐躬受命精意以禋太圻體方
郊丘象圜屋而大享典禮均䖍外至必主本祖本天巍
巍
三聖陟降攸格盡志對越百神其懌曰潔豆籩曰崇珪
璧匪祝一身為民請澤惟
天監觀愛我兆人宜夏而夏宜春而春和風應節甘雨
司辰灾螟罔作瑞穗含醇豈止郊畿式暨五服畇畇疆
理何土不淑嶷嶷黍稷何產不熟造化靳施伊誰能育
啟蟄而耕納稼而場于耜于趾我倉我箱詎曰農夫實
予之慶上下交裕藉此豐穣民則不知予敢忘賜湛恩
汪濊頌思奚匱嵗嵗吉蠲竭誠肆類庶其眷之永錫樂
利
　　二典頌(有序/)
　粤稽伏羲始畫卦象而未有文詞倉頡造字而篆籀
　之傳亦多淹失上古文章之見於六經者殆無有先
　於二典者矣朕服習尚書景慕勲華之徳業羮牆見
　焉竊以為包羅千古之治術無有出其範圍者朝夕
　涵濡用自勵朂爰作頌曰
煌煌二典邃古所傳乾綱坤維嶽峙星躔如海負地如
日麗天六經諸史肇開厥先欽眀濬哲恭讓塞淵至徳
在躬光被八埏寅餞授時法創璣璿後之儀象咸取則
焉巡嶽考績疇咨簡賢後之命官率循罔愆文質而奧
事簡以全髙明博厚治象巋然夏商而降踵武鴻編支
分派別謨誥丕宣㪚為萬象流為百川仰瞻帝典若陟
泰巔伊予夙夜誦習有年望洋測海弗憚精硏遙遙統
緒深愧仔肩永言祗頌躬自陶甄
　　禹陵頌
　朕閲視河淮省方浙地㑹稽在望爰渡錢塘展拜大
　禹陵廟瞻眺久之勅有司歲加修葺春秋蒞祼粢盛
　牲醴必豐必䖍以志崇報之意時康煕二十八年二
　月十五日也緬維大禹接二帝之心傳開三代之治
　運昏墊既平教稼明倫由是而起其有功於後世不
　淺豈特當時利頼哉朕自御宇以來軫懷饑溺留意
　河防講求疏濬漸見底績周行山澤益仰前徽爰作
　頌曰
下民其咨聖人乃生危微精一允執相承克勤克儉不
伐不矜隨山刋木地平天成九州始辨萬世永寜六府
三事政教修明㑹稽鉅鎮五嶽嫓靈兹惟其藏陵谷式
經百神守護松栢鬱貞仰止高山時切景行
　贊
　　王右軍洗硯池贊(有序/)
　沂州治西南池水一泓漣漪清淺在斷垣荒草中朕
　甲子己巳南巡兩經其地咨訪土人曰此晉右軍將
　軍王羲之澤筆池也一名洗硏池相傳即其故宅傍
　有曬書䑓嵗久蕪沒今為緇流所宅祠宇三楹面離
　背坎上設右軍像風神雋爽儼然晉代衣冠墀廡碣
　石鱗次中為瑯琊十七帖餘皆後人憑弔詩文及紀
　載祠宇興廢始末舊有洗硏池三大字斷闕不全嘗
　考晉書右軍雖系瑯琊自其父曠巳南遷右軍未歴
　江北或者以王氏舊居所在遂傅㑹之未足深辨朕
　萬幾餘暇日事臨池雅愛其筆法近復命新蘭亭故
　址以表彰之夫右軍懷經世大略遭時多故用違其
　才觀其與桓温書其人品學問槩可想見使得行其
　志於以毗輔晉室振挽頽風豈僅以書法見長哉乃
　為之贊曰
右軍於書稟生知質仍不廢學功專且壹臨池浣墨池
水如漆艾山何高沂河有泌山城古祠人傳遺蹟緬懐
大夫士林之特究厥生平乃心王室經濟可名奚止藝
術虎卧龍跳其人其筆
　　石鼓贊(有序/)
　朕釋奠先師於國學觀石鼓於廟門之兩廡緬懷周
　宣迄今二千餘年而中興之烈岐陽之蒐俯仰如昨
　魯壁汲冢缺有間矣此文此石獨焕然與日月爭光
　是三代法物之僅存者也今列在太學實斯文之盛
　嘗尋繹搨本推詳其遺義有㑹於心焉乃為贊曰
猗歟周宣纘緒文武一時從臣方叔召虎蒐於岐陽陳
列斨弩鐫功告成伐石作鼓以歌以銘載規載矩豈備
考擊致煩矇瞽鼓鼙思將義蓋有取歴二千年鑠日蝕
土蝌蚪失傳剝落誰補車攻馬同麀鹿麌麌晨星缺月
完句可數天門詄蕩岐山翔舞軒頡是班鍾王敢伍陳
在泮宮設於廊廡是切是磋匪擊匪拊橋門觀禮如對
簋簠庶幾文治再見三古
　箴
　　河臣箴
自古水患惟河為大治之有方民乃無害禹疏而九平
成攸頼降及漢唐決復未艾漸徙而南宋元滋溢今河
昔河議不可一昔止河防今兼漕法既弭其患復資其
力矧此一方耕鑿失職澤國波臣恫瘝已極肩兹鉅任
曷容怠佚毋俾金隄潰於蟻穴毋使田廬淪為蛟窟毋
徒糜國帑而勢難終日毋虛勞畚築而功鮮覈實務圖
先事盡利導䇿莫悔後時飾補苴術勿即私而背公勿
辭勞而就逸惟潔清以自持兼集思而廣益則患無不
除績可光冊示我河臣敬哉以朂
　　漕臣箴
國家定鼎㑹極幽冀歲漕東南積偫惟備舳艫銜尾數
百萬計轉輸有程貴以時至專設重臣式董厥事我徒
我旅亦云孔勩尚其寛恤厚彼糗粻尚其撫綏摩彼疴
痒毋借空名耗閭左藏毋踵陋習損經制常尔克持㢘
則吏罔弗臧吏克守法則軍罔弗康軍既樂康競輓以
將孰困而逋孰盜其糧官苟剝之用飽巳囊下復效之
䑕雀曷防濡滯河干如稻集蝗總計而論蝕我太倉國
儲民食毋乃兩傷尔膺斯任莫忝王章
　　臺省箴
臺省之設言責斯專寄以耳目寧取具員通明無滯公
正無偏黨援宜化畛域宜捐洞達政體斯曰能賢古昔
諍臣風規凜然訏謨讜論垂光簡編朕毎覽繹如鑑在
懸居是官者表裏方直精白乃心充廣其識國計民生
臧否黜陟凡所敷陳敬將悃愊風霜之任以懲奸慝搏
擊之威以儆貪墨毋摭細務苟塞言職毋紛成憲妄逞
胸臆書思入告當宁對揚沽名匪正營私孔傷或藏嫌
怨謬為雌黄受人指囑尤為不臧形諸奏牘有玷皁囊
職司獻替亟宜審詳敬爾在公風紀巖廊箴詞用朂誕
告聮常
　　太常箴
翼翼奉常是曰清卿班躋九列專職匪輕國之大事莫
如祀典恪勤􁌫習斯副厥選郊壇宗廟必潔必䖍齋明
祗肅誓誡維先制備容臺用相百禮贊導法儀駿奔有
體作樂殷薦八音克諧永言登歌律呂無乖舞辨文武
應聲合節綴兆均調以象功徳牲牷籩豆務殫乃心苾
芬上達庶冀居歆吉蠲有違或乗尔瞶精禋有忒或形
尔懈糾繩靡逭國典昭垂箴辭誕告其敬聽之
　　提鎮箴
武臣之職建威銷萌星羅棊布以壯干城韜鈐宜裕紀
律宜明拊循宜至訓練宜精計安黎庶爰設五兵易言
畜衆詩詠求寜閭閻㕘伍勿擾吾氓山無伏莽海絶長
鯨民恬耕鑿惟尔之能饋餉時給毋致呼庚尔能㢘潔
衆以飽騰投醪飲河古史所稱惠逮卒伍忠愛乃生如
捍頭目如衞父兄羣心從違視爾攸行文武輯睦毋相
抗衡軍民調劑務持其平朕親簡閲黜陟有程下逮偏
裨選授匪輕才勇必錄窳惰必懲矧尔大帥節鉞是膺
宜體朕意勉竭股肱
　銘
　　淵鑒齋銘
搆室藝苑匪求堂皇六籍斯列百家斯藏聿求治道攬
兹舊章古人遜志歉若望洋取義於淵源深且長浩演
渟泓蓄之有常既澄其體復藴其光清暉朗暎無物不
彰於焉鑒之洞毫晰芒以兹發政如渉津梁以兹擇人
如鑑否臧我懐前哲陟降在傍見道於衡覿聖於墻實
惟簡編乃獲周行披覽之餘奥義以詳擷其精英以備
遺忘亦名淵鑒昭示無疆目擊道存文治永昌
　　佩文齋銘
堯紀文思舜稱文明文以經世天地精英河洛啓祕圖
書肇興典謨埀則雅頌繼聲楷模百代統歸六經乾坤
樞紐民物準繩潤如河海炳若日星簡編具在黽勉服
膺如寒待衣繭絲呈能如饑待食菽粟惟馨人倫日用
匪此莫勝紉蘭為佩楚辭可徵佩弦佩韋柔剛互成亦
有佩玉義取温瑩予所佩者古訓是程朝斯夕斯孔思
周情味道之腴體泰志寧縹緗炳蔚巻軸縱橫硏求探
討澡祓性靈揭之座右恒視斯銘
　　知稼軒銘
史書大有惟國之瑞食為民天邦本所繫西苑有廬茅
簷土砌風雨攸除桑柘蓊翳農祥乘春南榮晨蒞歲云
秋矣流火西次於焉占星以戒農事物養於䝉禾保於
穉驗其勾萌在晦明際雷雨甲坼剛柔竝試灌溉為仁
芟薙為義二者不廢穎栗可冀歲之歉穰人力是視儻
違其時饑寒或遺閔兹農夫終歲勞瘁在昔有邰嘉種
手藝採入豳龡咏及纖細用銘斯軒庶幾此志
　　察罕七羅勒石銘
康熙三十五年歲次丙子四月丙戌朔十四日己亥
大清皇帝征討厄魯特噶爾丹將六軍過此
御筆勒銘
維天所覆皆吾赤子綏靖邊陲殄滅蛇豕山澤效靈草
蕃泉㫖羽衞斯經貞石用紀
　　拖諾山勒石銘
康熙三十五年嵗次丙子五月丙辰朔十二日丁卯
大清皇帝征討厄魯特噶爾丹駐蹕拖諾山
御筆勒銘
瀚海蕩蕩臚朐泱泱親御六師我武維揚震雷霆威讋
日月光翦厥兇醜安定遐荒
　　　昭木多勒石銘
　康熙三十五年嵗次丙子五月丙辰朔十三日戊辰
　大清皇帝征討厄魯特噶爾丹大兵邀擊於昭木多之
　地盡殲賊衆
　御筆勒銘
　天心洪佑翦逆摧兇困獸西竄膏我軍鋒一鼓而殲漠
　庭遂空摩崖刻石丕振武功
　　　狼居胥山勒石銘
　康熙三十六年嵗次丁丑四月朔日庚戌
　大清皇帝討滅厄魯特噶爾丹駐蹕狼居胥山
　御筆勒銘
　登狼居胥遡大河曲遐播徳威以綏荒服殄寇寧人義
　正仁育絶域來同敷天永福
　
　
聖祖仁皇帝御製文第二集巻三十五
　欽定四庫全書
聖祖仁皇帝御製文第二集巻三十六目錄
　　雜著
　　　　親征漠北紀略(上/)
　欽定四庫全書
聖祖仁皇帝御製文第二集巻三十六
　　雜著
　　　親征漠北紀略(上/)
　三十四年八月噶爾丹至克魯倫河搶掠納木渣爾托
　音之後竟扵克魯倫土喇相近處居住自秋徂冬將朕
　三次使臣甚加侮辱朕因是深知此人勢熾心侈愍不
　畏死窺伺中原決然不肯寧息難同衆人視為不足介
　意若聽畏憚勞苦碌碌庸人之言恐後日竭各省之膏
　脂盡靡費於北邊又若前代矣故預為逺圖曽令三品
　以上諸臣集議比時議當征討者舉朝不過三四人衆
　雖口稱小醜何足計議而意中仍有畏憚煩難之狀是
　以朕心深咎之風寒雨雪皆所不辭習於戰鬬之勁寇
　亦所不避必親往征討斯意堅定亦欲天下自兹以往
　永久寧謐非僅為目前一時苟且之計也從此秣馬匹
　精器械教營伍練攻戰激勵將士申明賞罰審度朕所
豢養官兵所嚮之處斷能不辱國威確乎可信用是告
祭於
天地宗社以二月三十日親統中路大兵往征西路大
將軍伯費揚古領兵以二月十八日啓行兩路約略相
期在四月下旬㑹於土喇之地此其間若噶爾丹往克
魯倫河之下流與中路兵相近而與西路兵相逺則中
路兵必待西路之兵若噶爾丹在土喇地方與西路兵
相近而與中路兵相逺則西路兵必待東路之兵計畫
已定於未啓行之前二月十六日特㫖諭大將軍伯費
揚古曰大兵進剿朕與議政大臣所議者已遣書諭汝
外今聞根敦代青貝勒進至洪俄頼之内七斯希布地
方汝等二路兵恐將喀爾喀誤以為厄魯特此事至要
宜向阿南達切實曉諭之又汝等過翁金後將好鄉導
給與商南多爾即從何地相通約定日期遣至朕軍前
為善此二事雖無大闗係思慮所及因交與阿廸令諭
知之又於二月二十三日特㫖諭大將軍伯費揚古曰
覽總兵官康調元所奏有山西廵撫所助騾匹米石俱
未到等語朕觀此或因大兵起程日期改近稍有措辦
未及亦未可定糧餉牲畜所闗最重前後之間將軍宜
審顧萬全汝等所由道逺運送糧餉較中路其難數倍
萬一糧餉不能陸續運至汝等兩路之兵恐致匱乏此
事朕心深切憂慮特手諭急速馳示又於三月初一日
特㫖諭大將軍伯費揚古曰副都統阿玉璽等到於大
兵駐劄南口之日聞其鑿井易成不勝喜悦汝等領兵
至喀倫報聞之時將汝至翁金之日約略定期奏聞又
將到土喇日期詢問喀爾喀好鄉導以地名與日期約
略議定奏聞朕所統之兵行走駐劄皆因西路兵之故
量寛時日為此特諭知之三月十九日大將軍伯費揚
古奏疏至疏稱撫逺大將軍領侍衞内大臣伯臣費揚
古等謹奏為奏聞事臣等率領大兵於三月十三日至
喀倫即於十四日分派京師及右衞兵十五日臣費揚
古率領京師大兵大同綠旗官兵由東路進揚威將軍
覺羅舒恕率領右衞大兵由西路進詳詢鄉導等將駐
宿之地約略分擬十八宿於四月初三日至翁金又二
十一宿於是月二十四日至土喇又三宿於二十七日
至巴顏烏蘭又據副都統馮國相報稱上所頒發砲八
位於三月初七日至拖里胡地方等語臣等候之則遲
遂留都統伊勒慎每旗派護軍㕘領二員䕶軍百人防
衞砲位急速趕來因令於喀倫待之至翁金後另行奏
聞外為此謹奏康煕三十五年三月十四日題等因前
來十九日特㫖諭大將軍伯費揚古曰尔至喀倫算至
翁金土喇日期奏疏於駐蹕揆宿三月十九日蚤到汝
等奏稱至土喇在四月二十四日朕所統之兵因雨雪
稍阻兼以趲候重車雖急速前行於二十四日之先斷
不能至土喇汝所領兵於三月十六日之雨或有遲阻
將日期另行開除具奏若無所遲阻至翁金奏聞之時
亦另行明白具奏汝軍中馬匹何如運米車輛已至何
處得寧夏兵消息否此等情形每具疏時必行奏聞正
月二十八日奔來喀爾喀之逃人言噶爾丹在土喇河
上流為此特諭四月十三日護軍㕘領車克楚前鋒侍
衞竒薩穆喀爾喀盆楚克貝子之侍衞穆渣哈爾同鄉
導二人䝉古二人共七人來奏云臣等遵㫖夜行晝伏
相機偵探於伊渣爾厄爾㡬納地方見噶爾丹形跡有
厄魯特是實臣等於囘行第二日遇科爾沁土謝圖親
王沙津遣往噶爾丹之俄七里等十五人伊等云噶爾
丹入吾計中矣彼言現今領俄羅斯砲手鳥鎗兵六萬
再俟六萬俄羅斯兵至即順克魯倫河而下直抵科爾
沁汝之二王著即應合而行因將我等甚加敬禮遣回
我等應與汝輩同行但現今我等之後有厄魯特哨兵
相隨汝等可慮此時即相別速行奏聞我等亦接踵而
往等語此信至即特㫖諭大將軍伯費揚古曰諭大將
軍伯費揚古朕所統之兵近喀倫地方曾遣㕘領車克
楚前鋒侍衞奇薩穆於克魯倫一帶地方踹尋蹤跡偵
探消息四月十二日車克楚等至奏云臣等初九日至
伊渣爾厄爾㡬納地方觀看見其形跡自彼處囘行於
初十日遇沙津王所遣俄七里等十五人伊等云噶爾
丹於是月初從土喇向克魯倫移營第三日將我等遣
回噶爾丹在達爾罕敖喇山等語由是觀之噶爾丹於
朕所統之兵相近矣此賊乃狡詐叵測之人潰遁時未
必回奔土喇必渡克魯倫河或自俄濃巴爾即奔塞稜
格地方或繞巴顏烏蘭之後詭遁汝兩路之兵知其順
克魯倫而下若隨之而往落空亦未可定朕為此深切
憂慮特專遣人尔大將軍費揚古將彼處地方凡賊可
以脫逃之路周詳詢問加意堵截勿以其順下流而來
遂輕視之為此特諭寫勅遣侍衞殷渣納同鄉導波羅
等十五人令其沿喀倫直尋翁金而往務期必達大將
軍伯費揚古軍中之信自三月十九日到後至四月二
十一日大將軍伯費揚古奏疏始到疏稱撫逺大將軍
領侍衞内大臣伯臣費揚古等謹奏為奏聞事皇上三
月十九日所頒諭㫖於本月二十八日駐劄阿爾哈林
圖地方未時至三月十六日臣領兵所行之路無雨是
月二十二日有雨薄暮復雪途中稍有泥濘兵行遲一
二日之程又砲車一日止行二三十里一時不能隨大
兵故將神威大砲留於喀倫派綠旗官兵守䕶頃上所
頒新製砲八位景山子母砲二十四位江南所進子母
砲五十五位用大同所餧養隨行駱駝二百隻載之而
行運米卿員喻成龍侍讀學士范承烈於三月二十四
日臣駐劄招哈察罕和朔地方時趕至臣處言運米車
輛在二十二三日可出喀倫途中水草稀少且牲口皆
從太原一直行來是以盡皆疲瘦請將十五日口糧留
於喀倫以備大兵凱旋之用將十五日口糧運至翁金
等地方備用其二十日口糧用小車及挽車牲口中擇
其可用者運至土喇以供應大兵等語大兵口糧所闗
緊要臣等㑹議將十五日口糧留於喀倫其三十五日
口糧盡行運至土喇小車及所選挽車牲口不足則將
載砲所餘隨行駱駝令其助運議定遣喻成龍等往料
理臣從歸化城起程時將寧夏兵何時啓行何日可至
翁金曾遣人問之孫思克等囘稱我等所領之兵以二
月二十二日啓行三十八日可至翁金等語適諭㫖至
即遣人往令將寧夏兵今至何處速行咨報臣於四月
初六日在翁金口之東席喇胡魯蘇台地方駐劄大兵
因按鑿井處下營是以分為二隊而行初七日駐師一
日以俟後隊大兵初八日齊至烏闌厄爾幾地方駐劄
寧夏之兵若於初九日亦至烏闌厄爾㡬臣等或一路
進兵或分路進兵公同商酌定議俟啇南多爾即赴御
前時明白具奏儻或不至正月二十八日曾有奔來喀
爾喀之逃人既言噶爾丹在土喇上流臣等焉可遲緩
等待則於初十日起營前往土喇寧夏兵到日令其隨
之而進又鄉導等約略計算自烏闌厄爾幾初十日起
營經二十二宿於次月初三日可至土喇河阿喇克山
之西克勒和朔地方為此謹具奏聞康熙三十五年四
月初七日題本月二十二日特㫖諭大將軍伯費揚古
曰汝初七日奏疏以二十一日酉時到覽奏五月初三
日可至土喇等語汝等原奏稱二十三日至土喇二十
七日至巴顏烏蘭朕所統之兵水草皆得無悞故擬定
二十五日至克魯倫河今遣發前鋒已觀其形迹得其
活口噶爾丹有向克魯倫下流情狀距朕五日之程此
其間汝宜累次遣人來奏則朕易於相待因汝等久未
奏聞不知已至何處恐等待日期遲悞急速前進遂甚
在汝等之先今等待與前進兩端皆屬機要事闗重大
汝等作何行走宜速報聞兩路之兵有先到數日者必
相待而行原有成約朕兹相待而行儻不得已日期所
闗至大則相機而行為此特諭遣侍衞額林辰鄉導渣
卜等仍由㨗徑速往務期必達一面傳集前後營諸王
諸皇子内大臣都統前鋒統領護軍統領副都統以上
諸臣諭曰前者大將軍伯費揚古奏稱四月二十四日
至土喇二十七日至巴顏烏闌故整齊中路大兵已近
抵敵所今大將軍伯費揚古等途中阻滯情由多日不
行奏聞頃忽更改日期具奏現今朕所統之兵既已近
臨噶爾丹無庸等待伯費揚古之兵欲即行前進鑲紅
旗大營皇子𦙍祉公福善副都統孫渣七侍郎席爾達
等議稱不必等待即行前進餘諸王皇子大臣皆稱此
番大兵非尋常可比皇上親帥征討萬分之中微有未
周所闗非輕伯費揚古所展日期十餘日耳宜少待之
不致甚遲朕採聽衆論嚴肅斥堠躬親巡察每日防禦
萬一噶爾丹聞大兵至恐其逺遁皆預備之四月二十
六日啇南多爾即賫大將軍伯費揚古所奏二疏至其
一疏稱撫逺大將軍領侍衞内大臣伯臣費揚古等謹
奏為題明事前者卿員喻成龍等前赴臣所稱運米車
輛在二十二三日可出喀倫牲口皆從太原一直行來
是以盡皆疲瘦等語臣等㑹議將十五日口糧留於喀
倫其三十五日口糧令運至土喇計議已定遣喻成龍
等往料理又寧夏之兵何時啓行何日可至翁金遣人
往問孫思克等回稱已於二月二十二日啓行三十八
日可至翁金等語臣於四月初六日駐劄席拉胡魯蘇
台地方初七日駐兵一日以待後隊大兵初八日齊至
烏闌厄爾幾地方駐劄寧夏之兵若止烏䦨厄爾幾或
一路進兵或分路進兵公同商酌定議俟商南多爾即
前往時明白具奏儻仍不至臣等焉可遲緩等待則於
初十日啓行前往土喇寧夏兵到日令其隨之而進自
烏闌厄爾幾初十日起營經二十二宿於次月初三日
可至土喇河阿喇克山之西克勒和朔地方俱經奏聞
在案初九日據運米侍郎王國昌等報稱我等欽遵上
諭至山西太原府㑹同巡撫商議需用牲口甚多各州
縣千里數百里不等逺處採買至太原府齊集裝載兵
役口糧青草未生之際牲口所需豆料及器械帳房鑼
鍋板片等物於二月初八日陸續從太原府起程經鴈
門闗險峻之山行千餘里至湖灘河朔又將大兵正項
口糧押車兵役口糧及駱駝鞍屉繩索等物攤載車輛
雖重而牲口壯健視有水處下營行走今水草稀少處
處多有沙石牲口漸至疲瘦倒斃不意到喀倫海柳圖
等處之車輛遇二十一二十二兩日兩夜大雨北風飇
發牲口雖經遮蔽因寒冷而斃者甚多前後倒斃牲口
數目將効力人等所捐牲口四百餘匹補用尚且不足
又將我等本身及官員隨來効力人等所騎馬騾幇助
今挽車馬騾疲乏者甚多米雖不能全行運至但大兵
口糧闗係最為緊急又斷然不可遲悞是以將現今稍
可用之牲口令其牽挽小車裝載大兵二十日口糧竭
力運至大兵外又將十日口糧進送至郭多里巴爾哈
孫地方以備大兵凱旋之用請留二十日口糧於喀倫
但小車之行甚緩趕至大兵日期不能豫必大兵接續
米糧闗係緊要大將軍若不相助照看貽悞亦未可定
今不預行報明至臨時雖加我等重罪於事亦屬無益
行在相隔道逺故將此等艱難之處報知大將軍求大
將軍垂念將兵米二事措處萬全轉奏等語臣即刻回
文云大兵深入征討口糧所闗甚為緊要前給過八十
日口糧食用已五十日矣至土喇時即係散給口糧之
期郭多里巴爾哈孫翁金距土喇不逺留於郭多里巴
爾哈孫翁金之米運至土喇亦不為難今又將隨行駱駝
遣往汝等處幇助汝等仍照前所奏將三十五日口糧急
速趲來尾大兵而行不可遲延去訖臣率領大兵初十日
從烏闌厄爾幾起行至察罕和朔振武將軍孫思克西
安將軍博濟副都統阿南達率領西安滿兵五百人輕騎
而來於十一日趕至臣等於察罕和朔地方孫思克等云
我所帶領緑旗兵七千部文一到隨即起程倉猝間馬匹
牲口難於齊備兼以途中於三月二十一二十二日遇大風
雨馬匹牲口半致擔悞我所領之兵現今在後距大兵有
十日之程皆接續而行是以我選擇兵二千人親自率領
趕至大兵同行博濟云我所帶領滿兵二千漢軍兵一千途
中遇風雨馬匹稍有擔悞與大將軍所領大兵相距十日
之程難以尅期趕至將此兵内選擇二千人親身率領急
速趕至大兵同行今既議運往翁金米石一半運至土喇請
將馬匹缺少之兵千人即令其防護運往土喇米石隨
之而行如此則於兵米二者似乎皆有禆益等語於是
臣等公同㑹議今大兵直趨噶爾丹所在之處擣其巢
穴而𠞰滅之其西安寧夏之滿兵二千人綠旗兵二千
人俱應照將軍孫思克博濟等所言其餘滿兵一千人
令防護按察使囊吉理等所運送之米此兵留西安副
都統席爾哈達祖良璧駐防協領等管轄其半留翁金
之米著於將軍孫思克標下所留兵丁内撥派五百人
令副將張憲載管轄守護又陜西西安寧夏等處調來
滿洲漢軍綠旗兵四千人與大兵相距有十日之程不
便由兩路進此兵相應隨臣所進之路急速前來與臣
等一路同行為此謹具奏聞其一疏稱撫逺大將軍領
侍衞内大臣伯臣費揚古等謹奏為奏聞事准兵部咨
稱據將軍孫思克疏請留寧夏兵丁囘時所食一月之
糧在後送至翁金地方應令孫思克等於翁金地方少
留官兵此所運一月之糧及䭾米牲口一幷收存交割
之後其運米官兵著令即回等語臣等竊惟大兵進剿
口糧闗係甚屬緊要米既運至翁金則去土喇路程不
逺囊吉理等所運送一月口糧一半留於翁金將一半
即用其脚力運至土喇似屬有益按察使囊吉理副將
楊琳及運米各官皆係伊本省大臣稱為才優揀選舉
出之人料此米可以運至土喇又行文按察使囊吉理
副將楊琳等為口糧闗係甚要事准兵部移咨振武將
軍孫思克疏稱進剿之兵若隨身挈帶四月口糧則滿
兵跟隨人少綠旗兵全無跟隨之人挈帶而行殊屬煩
難臣等㑹議相應減去三千跟隨人役口糧令進剿之
兵挈帶三月口糧一月乾糧兵丁囘時所食一月之糧
暫留在後趲運至翁金此運米闗係重大不得不選文
武中賢能要員派出運送因將鞏昌按察使囊吉理漢
中城守營副將楊琳洮岷道董紹孔等文武各官酌量
擬派臣等於凡用兵事務料理皆畢今兵於二月二十
二日自寧夏起程為此謹具奏聞康熙三十五年二月
二十四日題三月初八日奉㫖該部知道等因欽遵密
封到部查係報明料理出兵事宜官兵從寧夏起程情
由應無庸議覆將此移咨知㑹撫逺大將軍等因前來
照得大兵進剿口糧闗係甚要按察使囊吉理副將楊
琳汝等俱係朝廷簡任要職宜仰副皇上任用之意殫
竭心思黽勉効力今各路大兵將噶爾丹聲罪致討擣
其巢穴而剿滅之口糧所闗更為緊要正為臣子者所
當圖効之際前者將軍孫思克等所議未可拘執汝等
運送萬人所需一月口糧之内一半仍照孫思克從前
所奏留貯翁金交與孫思克等所留看守米石官兵令
其加意守護其一半即以尔等運至翁金之馬匹牲口
脚力速行趲運至土喇軍前其防護運往土喇米石於
西安副都統席爾哈達祖良璧處留兵一千名令其護
送此所指等處將米運至汝等勞績亦不小矣等因已
經行文為此謹具奏聞康熙三十五年四月十二日題
商南多爾即口奏西邊之兵不便兩路行走故從一路
來馬匹困乏徒步者多京師右衞西安及西邊綠旗兵
共一萬四千人前来餘皆遣回其大兵尾後所設驛站
亦且疲敝所運之米全然未至等語因此言復令㑹議
皆以西二路兵今歸一路此兵甚為勞苦若噶爾丹人
衆馬健則深為可慮且科爾沁沙津王之俄七里曾有
俄羅斯兵六萬之語闗係非輕因稍有瞻顧朕諭之曰
朕所統大兵不勞而至人得休息馬皆肥壯不獨滿兵
與綠旗兵丁雖跟隨人役亦無一不至者如此精鋭整
齊人人願効死力敵雖有十萬朕躬親帥領相機戰剿
一靣遣使賊勢若衆則與我兵交戰勢若不敵則潰遁
但此賊若逃朕與尔等恐尚有後悔之處乎議政諸臣
云賊寇潰遁則吾事濟矣相應遣使衆議僉同於是派
出使臣曉以利害差遣已定嗣是選擇喀爾喀納木渣
爾郡王之長史庫即根理藩院撥什庫訥爾布等七人
諭以尔等前往克魯倫河之歐徳哈爾哈地方潛藏渡
河伏於北山遡流儘力前往偵探曽聞噶爾丹順河下
流而行今或恐已過我兵駐劄之處為此遣往伊等囘
稱臣等遵㫖至歐徳哈爾哈踹看踪跡知賊未過此處
我等渡河溯流而上行五十餘里至塔爾吉而即地方
見一人我等將欲擒挐復㫖遂窮追之適遇厄魯特伏
賊三十餘人欲圍我等飛騎奔來正當不能走脱之時
忽風霾大作從後將我等環繞遮蔽彼此不能相見因
順風而出出時觀看已至古爾班圖爾漢口即此知我
皇上洪福
上天眷佑遂向天叩頭而來厄魯特在塔爾吉而即地
方是實又曾遣親近一等侍衞喀瓦爾達一等侍衞巴
當阿一等侍衞巴爾出喀等酌同前鋒等令至古爾班
圖爾漢一帶地方潛探賊哨來報於二十四日駐蹕察
罕布喇克時囘到奏稱臣等遵㫖往日夜間行過巴爾
泰哈之山黎明時適至西圖爾漢山上賊哨始至我等
避過偵看賊哨駐於山上尋水北向克魯倫河瞭望見
有煙起厄魯特在此是實恐其窺見我等遮蔽於山曲
　折而來等語觀此兩次情節益顯然洞悉矣
　
　
　
　
　
　
　
　
　
　
　
　
　
　
聖祖仁皇帝御製文第二集巻三十六
　欽定四庫全書
聖祖仁皇帝御製文第二集巻三十七目錄
　　雜著
　　　　親征漠北紀略(下/)
　欽定四庫全書
聖祖仁皇帝御製文第二集巻三十七
　　雜著
　　　親征漠北紀略(下/)
　中路大兵挈帶八十日口糧行裝太重故將二十日之
　米留於中途今因等候西路之兵將及六十日特遣内
　府管駱駝官員催至米石於五月初一日給與古北口
　宣府綠旗兵二十二日口糧兼賜所食牛羊其有留下
　米石不足八十日口糧之人皆補給之於拖陵地方整
　肅大兵所獲厄魯特四人賞賜衣服明示以出師之故
　令其偕使臣於五月初四日往中路大兵以五月初五
　日前進是日駐蹕於阿敦七老之地行五十里初六日
　至枯呼車爾胡地方行六十九里是日早朕領親近侍
　衞行遇西哨科爾沁之巴克席胡爾貝勒喀爾喀車木
　楚克納木渣爾公阿玉西公朕諭之曰賊哨駐於古爾
　班圗爾漢地方當前所見者此名阿思哈圖山汝等哨
瞭必占此山駐劄明日賊哨不知汝等在此則必自阿
思哈圖山之東來窺吾大營朕之前鋒見而追逐汝等
可橫截擒拏諭而遣之初七日原擬駐蹕於顏土庫烈
圖地方遂將大兵分排隊伍綠旗居中漢軍火器營排
列兩旁盔甲烜赫士卒奮勇旌旗輝耀掩映山川辰時
來報朕所遣防哨一等侍衛喀丢往追竊窺我營之厄
魯特七人至阿思哈圖山之東阿思哈圖所設巴克席
胡爾貝勒等哨兵見之迎來接續追趕朕笑曰何必追
逐聽其報伊噶爾丹更好是日午間至顏土庫烈圖地
方原有水窪皆已枯竭於是鄉導等惶恐四靣奔馳尋
水朕思此原係有水之地今乃無水意者
上天欲我兵直抵克魯倫河亦未可定但歩兵已行五
十餘里今又行四十餘里無水之地若遇賊將何以戰
且後隊之兵必至天晩遂傳喀爾沁和碩額駙噶爾臧
諭曰尔今即前往令尔父杜稜王札西領伊兵千餘名
駐顏土山髙處防䕶大兵後隊盡過若有警則一靣交
戰一面來報無事則俟昏黒隨後抽兵而來斷然不可
洩露密諭遣之時各處尚未報得水泉不勝憂慮親近
侍衛吴什回奏稱馳過一山坡即得一泉往下流六七
里約足供大兵人馬一夜之用朕心深為喜悦遂前往
遍閲立營掘壕之處明白交付各旗時厄魯特人將朕
差往中書阿必達遣囬令其口奏云聞康熙皇帝親統
兵前來自汝使臣到方知確信我噶爾丹波朔克圖汗
在土喇地方不在此處汝兵請緩之若竟衝突而來我
則避去必欲窮廹之則我亦能動手等語空身而回復
遣盆蘇克格隆喇嘛及中書阿必達理藩院撥什庫因
才能克稱任使授以防禦職銜之訥爾布往厄魯特諭
之曰朕之此行為䝉古諸部落不能咸遂安養之故非
必欲剿戮汝等而來也今汝等請緩我師此地水泉稀
少我師來日必至克魯倫河始可緩耳明白曉諭薄暮
從哨地遣往是日賊之哨兵與我軍之哨兵相對而駐
因駐劄稍遲後隊之兵安營未畢掘濠未完朕躬親廵
視見之甚以為可慮將王及大臣旗纛朕親自指視令
其防衛至起更時始畢令皇長子𦙍禔領侍衛内大臣
索額圖徹夜巡視朕躬及諸臣侍衞軍士皆未及支帷
幄帳房俱身擐甲胄直至天曉是日行七十六里因近
庫烈圖山其地名為庫烈圖西巴爾台布喇克初八日
天明時令軍士皆暇豫整齊隊伍已畢朕減省侍從登
髙阜處用遠鏡眺望俯見河流未見有人形迹料賊必
堅據此河占此水以圖死戰因等候後隊之兵坐於髙
處觀看東則有厄爾徳尼拖羅海山西則有從巴爾台
哈直下臨河之山麓此地因遮蔽觀看未晰於是傳集
科爾沁土謝圖親王沙津達爾罕親王班第喀爾喀車
陳汗納木渣爾王席地西里貝勒盆楚克貝子等諭之
曰賊必據河死戰尔等率汝所屬䝉古兵二千人將西
邊從巴爾台哈直下山麓高處據之作大兵全向此往
之勢賊若來犯勿與之戰誘之使來賊以為從此來而
備之則大兵爭先占據其河指示訖又命親近侍衛喀
瓦爾達赫哲爾根令帶新滿洲侍衞於厄爾徳尼拖羅
海歐徳哈爾哈一帶有無賊寇確實偵探諭訖正前行
時見一人從克魯倫疾馳而來於是遣近隨侍衞往視
之乃朕所遣理藩院撥什庫訥爾布回奏稱臣等於今
早到克魯倫河遇厄魯特七人見我等即往上流馳去
於是喇嘛中書二人令我回將此情由啓奏伊等隨其
蹤跡追去等語朕於是即至克魯倫河觀看已無賊蹤
朕因是歎息顧謂左右曰噶爾丹習於戰鬬西攻回子
取千餘城收四部落之厄魯特盡殺戮其兄弟破七旗
之喀爾喀所向無敵乃不據克魯倫河而戰則其庸劣
懦怯顯然可見矣所謂俄羅斯兵亦屬虛妄今我軍欲
戰不可得矣惟以窮追為至要耳因等候後隊兵遂於
河取魚暫坐軍士齊到後將此故告之安設營壘照前
布置至日未落皆備是日行四十八里駐驆克魯倫河
之布隆地方念深入賊巢不知四面賊從何而來分布
哨兵南則於巴爾台哈一帶地方安設北則向塔爾吉
而即口僧枯爾口安設東則於厄爾徳尼拖羅海及河
之下流安設西則於克魯倫河之上流安設内又設八
旗防衞薄暮時朕謂前鋒營行走親近侍衞喀瓦爾達
曰我軍明日擊賊哨兵擒一活口便得其真消息矣正
在商量作何擒拏之計適有頭隊前鋒統領碩鼐哨地
擒來厄魯特一人問之伊稱皇上所遣使到時我噶爾
丹不信皇上親臨云康熙皇帝不在中國安居逸樂過
此無水瀚海之地寧能飛渡乎嗣於所放回之厄魯特
四人將黄幄布城網城及起居一一詢問始信今日伊
親登北孟納爾山瞭望大兵見軍行隊伍規模云此兵
不似烏闌布通時覺甚是精練難於脫身於是傳示其
衆令皆棄帳房器械商量連夜逃遁等語於是亦賞以
衣服仍令訥爾布趕送至前所遣二使臣之處初九日
行十七里駐驆於克魯倫河之曲是日諭議政諸臣曰
噶爾丹若相拒交戰不應以河與我今觀其沿河上流
狼狽而去其為潰遁也真矣若帶綠旗歩兵追趕敵人
皆係乘馬必致遠脫欲將歩兵及粗重器械留下以便
前往諸王大臣等甚難之後乃遵諭於是命内大臣阿
彌達領綠旗歩兵殿後令其行走時四面皆謹防之諄
切委諭總兵官岳昇龍馬進良白斌等各領標下馬兵
隨之而進初十日見沿途帳房釜鬵一切器物盡皆抛
棄潰遁之狀不堪觀矣衆人之意始猶以為引誘詐遁
後漸察之甚為真確是日從厄魯特逃來者接踵而至
所言皆如前行五十五里於克魯倫河之渣各寨相對
處駐驆克魯倫河以上自正月無雨旱甚儼然隆冬地
無一莖青草此數日天氣陰雲下營甫畢而雨草遂怒
生自出京師至是馬臕猶壯因此地無草牲口微覺勞
頓是日駐蹕克魯倫河之克勒和朔行六十五里復諭
議政諸臣曰此三日一路看來噶爾丹將老幼及日用
器物盡皆棄之而遁其奔潰之狀甚為倉惶今揀選我
軍將大砲留下前往追逐每佐領䕶軍一名幷火器營
大砲留於此駐蹕之地十二日追逐八十里駐蹕於拖
諾山前綏爾哈圖地方議政諸臣等公議噶爾丹已極
窘廹連奔五晝夜我師雖窮追五日軍中因待火器晝
行早息計其間已相距三日之程中路之米應於八十
日内運至土喇今尚不能望其運至克魯倫按察使劉
暟牲口所載米五百石麺七千觔既報以五月初九日
至拖陵亦至十一日始到嗣後米無到期拖諾地方距
拖陵約三百里劉暟之米非十日不能運到雖運到亦
不足大兵二三日之需伯費揚古兵又無信息我師止
餘七日之糧所闗重大等語因衆別無計策觀噶爾丹
潰遁蹤跡幷酌量所獲賊人之言議將滿洲漢軍火器
營兵全往親軍及前鋒兵全往察哈爾兵䝉古兵哈爾
沁兵内挑選馬匹可用者二千人幷綠旗三總兵之馬
兵全往著領侍衞内大臣馬思哈為大將軍酌派㕘謀
大臣將回行官兵之米凑為二十日口糧給之諭曰尔
等追逐五日前至土喇料亦決不能及如果可追及朕
躬斷不肯旋師今噶爾丹破壊已盡朕所目擊想決不
敢再至諭畢於是將大兵駐劄防哨䕶衞之處周詳指
示又念西路大兵乏糧日久今應速回拖陵將現到之
米不必給與朕所統官兵令其逕過趲至土喇以濟西
路大兵續到之米僅留支應數日餘皆陸續催趲運至
彼軍十三日親視大將軍馬思哈等起營後朕亦統所
留之兵於十三日旋師是日行六十五里駐蹕於克魯
倫河之克勒河朔地方十四日午後朕於四月十三日
所遣侍衞殷渣納等齎大將軍伯費揚古奏疏至疏稱
撫遠大將軍領侍衛内大臣伯臣費揚古謹奏為奏聞
事臣等率領大兵於四月二十六日至杭愛山之喀喇
托羅海駐劄時藍翎侍衞殷渣納等齎到皇上手書諭
㫖殷渣納又帶來行在兵部咨稱議政大臣欽奉上諭
議得皇上所頒大將軍手勅已極詳備應行文大將軍
費揚古預防噶爾丹遁走塞稜格之路留陜西兵令其
攔截伊仍親領大兵躡其尾後而來一切皆當遵上諭
所指示行為此具題奉㫖依議等因前來臣等公同議
得上諭所指示極為詳備除臣等率領大兵躡尾後而
進外將軍孫思克等所帶陜西之兵應仰遵上諭指示
留以預防噶爾丹遁走塞稜格之路令其堵截但因陜
西兵來時途遇風雨馬匹牲口皆有擔誤先經題明挑
選滿兵二千綠旗兵二千令趕隨大兵而行在案今若
留此四千兵令堵截噶爾丹遁走塞稜格之路則兵力
單薄臣等請照前所奏仍從一路進兵今聞噶爾丹順
克魯倫河下流而往在達爾罕敖喇地方近於皇上所
統大兵之處臣所統官兵皆歡躍奮激思即刻躡賊尾
而進慿仗聖主天威從後剿滅但臣等本係庸劣大兵
行七十餘日牲口稍疲不能剋期速至仰祈睿鑒留臣
等西路官兵一生面目乞皇上稍緩六軍為此謹具奏
聞康熙三十五年五月初二日題又一疏稱臣費揚古
謹密題為奏聞事先是運米卿員喻成龍等趕至軍前
稱途中水草稀少牲口從太原一直行來皆致疲瘦臣
等公同商議將十五日口糧留於喀倫其三十五日口
糧將小車及挑選挽車牲口幷載砲所餘隨行駱駝令
其運到題明在案查右衞官兵所挈帶八十日口糧扣
至五月初四日應滿京師大兵所挈帯八十日口糧扣
至五月十一日應滿因是曽移咨督運諸臣言汝等所
運口糧須於所挈帶八十日口糧未完之前作速運到
據伊等回稱四百餘乘小車裝載米石於四月初九日
從喀倫起程儘力催趲而行看來地稍堅硬處一日僅
可行三十餘里於沙磧坡嶺之地一日僅可行二十里
大風起則為風所撼難以用力推挽隨所到處天晩即
行駐宿官兵挈帶八十日口糧未完之前不能運至大
兵處不得不預行報明等語大兵口糧所闗甚要臣等
因遣駱駝七十餘隻往迎米石於四月二十五日在揆
宿地方發回令於喀倫將十五日口糧攤留其三十五
日口糧仍照前議趲赴軍前速抵土喇雖行文去後至
今不能趲赴軍前看來路途遥遠牲口之力不足若再
從土喇往前趲赴大兵其勢更難但噶爾丹既在達爾
罕敖喇地方臣等所領大兵不便候西路運送之米俟
駱駝載米到後挈帶八十日口糧盡時即酌量續給率
領大兵赴皇上軍前到行在後仰請勅督運諸臣將中
路大兵米糧分給臣路官兵為此謹具疏密奏康熙三
十五年五月初二日題是日駐蹕他爾渾柴達木地方
計七十四里十五日朕於四月二十四日所遣侍衞額
林辰又齎大將軍伯費揚古奏疏至疏稱撫遠大將軍
領侍衞内大臣伯臣費揚古等謹密題為奏聞事臣等
率領大兵於五月初一日到厄布爾山溝之阿達克地
方駐劄二等侍衛台吉布庫額林辰等齎皇上手書諭
㫖至臣等欽遵上諭應即領大兵星夜前赴但大兵所
行路遠牲口稍疲且噶爾丹將布爾車克地方往前去
十有餘程之草盡行燒燎故遣人於前途速往覔草臣
等率領大兵仍於初三日趲行至土喇躡噶爾丹尾後
而進惟仰乞皇上稍緩六軍留臣等及官兵一生靣目
又藍翎侍衞殷渣納等於四月二十八日前往時臣等
以陜西官兵不便分留從一路而進其西路所運口糧
不能趲至大兵情由曽具二疏交與殷渣納奏聞殷渣
納與額林辰之至御前難定誰先故將前二疏另行繕
冩一併謹具奏聞康熙三十五年五月初二日題遂將
此二疏事宜示議政諸臣諭曰伊等西路情形前此未
經奏報將朕二次從捷徑遣往侍衛留住多日始令來
奏西路糧絶乃求中路之糧約定日期三次違悮此等
情由朕已洞悉之皆豫為料理完備今此疏至尔等衆
人皆見之矣果何如乎諸臣及侍從人員咸奏云皇上
預先料定故雖兩路糧有擔悞兵役無一困乏者且移
中路之糧經理西路委曲周詳臣等踴躍歡忭無既是
日駐蹕古土爾布拉克地方計八十二里十六日大將
軍馬思哈將從厄魯特來投誠之丹巴哈什哈察罕西
達爾哈什哈呼戸訥爾之波碩克兔濟農之羅雷厄木
七等及二百家口遣來審問伊等稱噶爾丹見大兵形
迹竟夜奔遁於拖諾山將欲拒戰而不能遏止其部下
之兵又於厄赫木布爾哈蘇台地方正欲於栁林内將
駱駝卧列拒戰聞西路兵聲息噶爾丹乃云中路之兵
勢甚可畏勿與爭鋒竟擊西路之兵搶掠而去傳示後
即向土喇而行衆兵連奔五晝夜又因無草馬駝甚瘦
戰兵五千餘人鳥鎗以千計至此地已極狠狽及與西
路兵交鋒即已大敗我等見事勢已去先曽為使臣三
次到京皆受聖主深恩若念及此或將我留養故來投
誠等語又問噶爾丹情形彼稱於交戰時先衆遁走後
被大兵所圍我等於未合圍之先奔出故此後情形不
得而知是日駐蹕西拖陵計四十四里十八日駐蹕於
去時所宿之中拖陵計二十六里是日正黄旗副都統
阿南達齎剿滅噶爾丹捷報至此疏已經傳布中外兹
無庸詳記庚午年將噶爾丹誘至烏闌布通之地距京
師七百餘里耳此時當使一人一騎不返朕用是積憾
於懐者六年於兹矣今噶爾丹違蔑誓言包藏侈心潛
竄土喇克魯倫地方煽惑人心侮辱信使稔惡貫盈至
於已極念天下蒼生恐將受其擾累精誠之意上告
穹蒼夙昔水泉乏絶之地而靈源出矣芻茭不產之地
而茂草生矣樵蘇不給之地而薪槱足矣噶爾丹者如
荒野之禽獸去來無定古人所謂聚則比於烏合羣則
同於鹿豕羅之匪易攫之實難正此之謂也朕統此每
佐領䕶軍六人漢軍火器營二千人綠旗兵二千餘人
䝉古兵二千餘人直抵賊巢毫無瞻顧挺然而行者朕
躬非素􁌫於軍旅也非熟知地勢之險易也非習於觸
冒寒暑也非預諳其水草也惟所憑者天理所恃者人
心故不懐安逸不恃尊崇與軍士同其菲食日惟一餐
恒飲濁水甘受勞苦而為此行
上天降鑒
祖宗黙佑將已經脫逃之賊寇恰濟西師之困乏將斷
難俘獲之牲畜適飽西路之饑疲此果人力乎抑由
天眷乎由是觀之我國家無疆之景福於兹可見矣往
返九十九日之内凱旋京師途經五千里一人一騎未
　嘗困憊留皇長子允禔殿後亦不出二旬咸振旅而歸
　
　
　
　
　
　
　
　
　
　
　
　
　
　
聖祖仁皇帝御製文第二集卷三十七
　欽定四庫全書
聖祖仁皇帝御製文第二集巻三十八目錄
　　雜著
　　　　閲史緒論(四十一條/)
　欽定四庫全書
聖祖仁皇帝御製文第二集巻三十八
　　雜著
　　　閲史緒論
　　　三皇五帝紀
　上古之世荒遠無徵其所紀載不可信者甚多如十日
　竝出射去其九尤為誕妄大凡天下之事皆宜斷之以
　理庶不為其所惑讀古人之書亦當自有定見也
　　　周桓王紀
　春秋之時綱常不振瀆亂彞倫甚於後世即節義著聞
　簡策所艷稱者亦多涉於偏激好名非大中至正之道
　皆由教化不明人心陂僻不可徒諉之氣運也
　　　楚滅蔡用隠太子於岡山
　滅鄰國而執其世子以歸戮之巳為不仁乃以為犧牲
　而用之於岡山其殘忍刻毒無以復加矣
　　　韓昭侯藏敝袴以待有功
韓昭侯此事從來以為美談不知國家之待有功自當
鄭重其事如彤弓弨兮受言藏之可也敝袴之微毋乃
近於鄙陋乎徑以不僭賞目之似非確論
　　漢高祖封蕭何為酇侯因設譬以曉諸功臣
人主立言自有大體漢高祖論蕭何與諸臣之功乃譬
之以獵謂發縱指示者人也追殺走兔者狗也比擬之
詞未免過甚
　　漢文帝時齊楚地震山崩
漢文帝即位之初善政纍纍顧有地震山崩之異殆所
謂天心仁愛而示以時保之義耶
　　虎圏嗇夫代上林尉對
嗇夫利口足動一時之聽張釋之恐天下聞風而靡咸
以口給希進深識治體之言漢廷諸臣皆所未及
　　晁錯貴粟疏
天生烝民厥有恒性其即於匪彞不從教令者多為饑
寒所廹非盡出於性惡也晁錯云雖慈父不能得之於
其子入情入理不可以人廢言
　　漢景帝詔讞疑獄
漢景帝詔讞疑獄可謂得欽恤之心矣蓋聽獄之際未
必盡得其情及爰書既成雖若一無可議其中尚多隠
伏况有幾微疑竇何多置之不問乎
　　漢武帝遣方士求神仙
漢武帝信李少君之説遂遣方士入海求安期生之屬
化丹砂諸藥以冀成金惑已甚矣至少君既死猶以為
化去何其迷而不悟耶
　　趙充國屯田諸奏
趙充國所上諸書洞晰機宜矢竭忠悃不恤利害卒致
萬全古大臣之悉心謀國罕有出其右者不祗以將略
勝人
　　漢元帝時蕭望之自殺以石顯為中書令
宦寺之為害最烈皆人主不能慎之於始以為微而易
制及寵之以爵禄授之以事權遂至驕恣橫肆如𢎞恭
石顯擅作威福敢於戕害大臣而毫無忌憚之心易曰
童牛之牿豶豕之牙當防之於未然也
　　漢成帝悉封諸舅為列侯
自古外戚之禍莫甚於漢由王氏相繼秉政根深帝固
加以莽賊承襲諸父之勢包藏禍心卒成簒竊非一朝
一夕之故也履霜堅氷成哀之世昧此義矣
　　賈讓治河三策
治河之難其來已久觀賈讓所畫在當時亦惟中策可
行爾况今借黄流以濟運艘其間疏鑿兼施亦不得不
然之勢也
　　王匡等攻洛陽共誅莽
自古奸雄竝稱操莽然觀莽之生平初雖謙恭下士譎
詐欺人及簒逆之後張皇滅裂洛陽垂䧟醜態畢露不
過一庸碌陋劣之人又不可與曹操同日語矣
　　漢和帝詔勿受遠國珍羞
人主撫有天下玉食萬方若窮極異味何求而不得第
軫念下民供億之繁誠有所不忍爾如宋仁宗計蛤蜊
之費一下筯二十八千吾不堪焉又中夜偶思燒羊復
戒左右勿令宣索恐膳夫奉行沿為成例徒縻有用之
物以備不時之需皆此意也况養生之道尤以節飲食
為要義朕自御極以來凡所供餚饌皆尋常品味未嘗
羅列珍羞侈以自奉然於日用常餐猶加意撙節適可
而止頗得調攝之方縱恣口腹者無益而有損此人情
所易忽不可不慎
　　漢安帝時太后親錄囚徒
漢安帝時太后録囚具得枉實行未還宮澍雨遂降史
册書之若以為盛事不知垂簾聽政亦非國家之福矧
親録囚徒乎漢室其益衰矣
　　漢安帝詔省薦新物二十三種
凡果蔬之生各有其時必待氣足而後食之乃可養人
若矯拂其性使之先時早熟其味不全有何滋益朕自
㓜至今從未食也
　　漢質帝因朝㑹目梁冀語
漢質帝冲齡臨御能識梁冀之奸固為聰穎第遽目之
曰此跋扈將軍也遂為所毒聰潁而不善弢晦適足以
為害矣
　　漢桓帝時采女六千人侍者不在其數
宮闈之中可供使令足矣何須若是之多耶每見史冊
所載後宮之繁輒為之惻然人情不甚相逺顧忍出於
此誠所不解本朝家法務崇儉約至於掖庭用人最簡
較諸歴代僅百分之一爾
　　何進召外兵誅宦官
宦官張讓等恣行不法何進若止奏誅首惡則可矣乃
必欲盡殺而後快斯為已甚太后所以不許也復召外
兵以速亂則又至愚極謬宜其禍不旋踵
　　吳臣趙咨稱其主之學不在尋章摘句
趙咨對魏主之言可謂得體蓋人主萬幾待理自當博
覽載籍擴充聞見然所貴者在於上下古今得其要領
辨別是非歸於至當使天下之人情物理靡不洞悉其
隠微熟識其常變因以措諸施行期為有益豈如士庶
之學僅􁌫習詞章而已哉
　　竹林七賢
阮籍輩皆崇尚虛無蔑禮敗度當時士大夫乃以為放
達爭慕效之此晉俗之敝其所由來者遠矣
　　張華以才學文識名重一時
國家用人當以徳器為本才藝為末凡才長者雖能濟
事亦多敗檢若徳器醇樸必不至蕩軼準繩之外朕臨
御日久閲歴人情所見甚確如張華在晉以才學知名
後乃蔑棄典禮以附賊后所學又安在耶
　　秦主詔云殺不過千何謂殘虐
惟天好生故立君以子民其所以愛養生全之者宜無
所不至也秦主生乃以殺千人為常事又謂野獸食人
正天所以助朕殺之草菅民命自有載籍以來莫盛於
此
　　王猛疾中所陳疏
王猛之事秦竭忠盡智至於臨殁之時猶惓惓以善作
善成望秦王追蹤前聖宜其主眷優隆為人臣之所當
勉也
　　魏立天師道塲
崔浩硏精經術練習政事洵魏臣之傑出者其不信佛
法尤度越時俗卓然高蹈何乃師受道士之術而崇奉
尊禮之且上其書以蠱惑君心得罪名教不淺
　　魏詔吏民告守令罪
國家設守令以牧百姓其貪墨不法者固為可恨若魏
詔吏民告守令則大非矣小民得以犯上則名分蕩然
紀綱不振其害有不可勝言者懲貪自有國法何其計
之拙也
　　魏誅沙門
魏信道士寇謙之以黜沙門復因佛寺有兵器詔無少
長悉誅之素無明禁一旦盡行殱除可謂不教而殺亦
慘甚矣
　　魏文成帝立子𢎞為太子依故事賜其母死
齊家乃平治之原太子為國家之本選建儲位則其母
必素被刑于之化者矣藉以養育青宮禆益匪淺稽諸
往牒如申生之母尚在則驪姬之譛不行晉國之家庭
骨肉豈至有慘禍耶漢武帝欲立太子乃先賜鈎弋夫
人死特有懲於呂后之故而耄年計拙遂致因噎廢食
也至北魏時徑相沿為故事而踵行之使其子以得立
而喪母將必有大不忍於其中者嗣服繼統之日欲以
孝治天下能無隠恫哉夫漢武固雄材大略之主也而
舉動不合於經常流弊一至於此作俑之責其何辭焉
　　宋主昱驕恣日甚
宋主昱之資稟未必絶異於人其所以逞欲敗度無所
不至者必由於生長深宫未聞訓誡故日流於縱恣可
見諭教之方所闗最重不當以具文視之
　　魏甄琛請罷鹽池之禁
鹽之産利甚厚不操之自上則豪强互相漁奪閭閻之
間必紛囂多事矣况取山澤之資以薄田疇之賦使民
力寛然有餘其為益不已多乎若不審度時勢輒弛其
禁則南畆之農夫不獲沾毫末之利而國用既絀税歛
漸加亦必至之勢也凡為政者祗求實惠及民而已何
必以美名自託哉
　　隋詔公私文翰竝宜實錄
文取達意而止原不貴乎繁縟自六朝競尚瑰麗漸失
古質遺風遂致人文佻達成習行不顧言愈趨愈下隋
李諤上言可謂切中時弊
　　陳起臨春結綺望仙閣
陳構三閣將以居處娱樂勢必軒窻𢎞敞若果髙數十
丈則凌風挿雲烏能卓立乎
　　唐高祖立老子廟
唐髙祖惑於誕妄之言遂以老子為祖而為之立廟至
高宗明皇復恢張其説崇信不疑何所見之皆左耶
　　秦王世民殺太子建成齊王元吉
秦王既有創業之功亦饒守成之略唐高祖審度神器
所歸自當早定大計顧乃優游不决坐致慘禍誠不得
辭其責若秦王英明特達為有唐之令主其於建成元
吉豈無委蛇善全之道必致骨肉相殘取譏後世固其
謀之未臧匪獨遭逢不幸也
　　唐太宗時山東旱詔所在賑䘏蠲其租賦
賑䘏以惠民固朝廷之徳意惟慮奉行未善澤不下究
爾獨蠲其租賦則比戸均霑為愛民之實政
　　唐太宗謂赦有罪者賊良民
赦者小人之幸君子之不幸昔人論之詳矣諸葛亮治
蜀亦深以赦為非朕幼時觀之似乎大刻及臨幸以來
稔悉人情赦誠不可數也惟當薄税斂敦教化使百姓
足衣食以興禮義惜㢘恥而重犯法庶幾刑措之風為
致治之本原爾
　　唐太宗詔非大瑞不得奏聞
　漢俗甚好祥瑞率多傅㑹其事自欺以欺人如區區鵲
　巢之異亦欲表賀唐太宗拒廷臣之請識見迥出尋常
　至謂瑞在得賢則卓然名論矣
　　　唐太宗諭長孫無忌及侍臣語
　唐太宗用魏徴之言偃武修文化洽海宇誠得古帝王
　善治之道至其二喜一懼兢兢以驕奢自戒尤履盛而
　謙安不忘危之至計也
　　　魏徵十思疏
　人莫不慎於創業怠於守成故善始者未必善終惟朝
　乾夕惕不敢少自暇逸乃可臻於上理魏徵所陳可謂
　深識治要
　
　
　
　
聖祖仁皇帝御製文第二集巻三十八
　欽定四庫全書
聖祖仁皇帝御製文第二集巻三十九目錄
　　雜著
　　　　閲史緒論(六十六條/)
　欽定四庫全書
聖祖仁皇帝御製文第二集巻三十九
　　雜著
　　　閲史緒論
　　　唐太宗面舉羣臣得失謂劉洎私於朋友
　傳有之云公爾忘私私於朋友者必有忝於朝廷在昔
　已然今人愈甚矣
　　　唐太宗貶蕭瑀為商州刺史
　漢唐以來士人信從佛教者往往有之皆其識見愚昧
　中無所主故為所惑耳若蕭瑀自請出家則又愚之至
　矣
　　　唐太宗時殺華州刺史李君羨
　䜟緯之説本不足據如唐太宗以疑誅李君羨既失為
　政之體而又無益於事可為信䜟者之戒
　　　唐高宗時太子𢎞以忤天后遽薨
　𢎞之奏請義陽宣城二公主出降洵仁厚之至意苐時
方母后逞志宜曲為感悟徐俟轉移徑上聞於君父致
觸母后之怒亦有自取之咎云
　　武后不豫閻朝隱禱少室山事
朝隱自為犧牲沐浴伏爼上請代太后命此小人獻媚
之極致亦不足道苐武后遂喜而厚賞之則崇長諂諛
甚為失體
　　狄仁傑卒太后泣云朝堂空矣
仁傑在當時為諸臣第一武后亦以第一流目之人臣
特患不能竭忠為國爾若果盡誠無二不以身家為念
雖當艱危之際亦可深䝉主眷况朝廷清明乎
　　唐臨淄王隆基討韋氏天星亂落如雪
凡天星皆有定數若史册所紀星隕頗多甚至亂落如
雪果爾則星之殘缺不可勝數矣何至今猶燦然如故
耶此等必流星過度誤以為隕落也
　　道士司馬承禎對唐睿宗語
陰陽術數道士且不屑為况人主日御萬幾何暇及此
睿宗之問為失言矣承禎應對確有至理固請還山尤
見高致
　　唐明皇焚珠玉錦繡於殿前
人主崇尚節儉自是美徳苐當近情平易不可矯激太
甚如唐明皇以珠玉錦繡焚之殿前矣未幾復遣使求
珠翠竒寳何前後之判然不侔耶鋭始者必鮮終人情
大抵然也
　　唐明皇殺三子
人主信任讒佞不能自保其子如漢武帝巫蠱之篇每
不忍觀况一日殺三子乎奸邪之害人家國亦憯毒之
至哉
　　唐明皇次於馬嵬軍士殺楊國忠
唐明皇躭於逸樂任用楊國忠以致倉卒出奔軍士憤
怨是其素所逸樂者即取禍之道也歷觀史冊比比皆
是矣
　　李光弼與史思明戰於邙山敗績
兵機遲速闗係最重利害所爭間不容髪有宜速而遲
者固失事機有宜遲而速者亦患於輕躁皆足取敗至
於輕信僉壬浮説及令中使督師往往僨事以至全軍
覆没如魚朝恩之促李光弼者何可勝數明季亦坐此
弊
　　郭子儀因盜發父塜乃以天譴引咎
自漢唐以來之勲臣功名最盛而福祚克全者以郭子
儀為首稱非其得於天者獨厚也良由篤棐謙沖不敢
以功業自矜故能終身顯榮聲施後世觀其自謂不能
禁暴乃遭天譴數語其虛懐卓識過人逺矣
　　唐徳宗時罷𣙜酒酟
酒之糜穀甚多若能禁止穀必有餘苐在地方官相機
裁抑使民自然樂從斯為有益如必自朝廷禁之則恐
奉行不善反滋弊端矣
　　陸贄奏代李楚琳事
陸贄章奏甚多莫不竭忠盡智悉中機宜此尤務全國
體深有合於王道雖遭時不淑其嘉謨碩畫足為臣子
進言之法
　　李晟表請為僧不許懇辭方鎮亦不許
李晟雖遭讒間不能坦然自信則亦未嘗學問之故也
凡人臣善處功名者不多概見惟在帝王加意保全之
斯可得善始善終耳
　　唐徳宗時詔葺白起廟贈兵部尚書
白起即當褒贈而因或人虛誑之言亦非政體况起之
殘忍好殺不可以饗爼豆而風示將帥也明甚徳宗之
舉有兩失矣
　　唐徳宗謂建中之亂術士豫言之蓋天命也
天下託命於人主而相職佐君以有為故朝廷振作則
慶流宗社澤被蒸民非時命所得而主也李泌云惟君
相不可言命確是實理
　　唐徳宗撫納雲南王異牟尋
帝王於要荒之外非不欲聲教遐暨苐未免煩後慮耳
觀唐徳宗之招雲南等部以弱吐蕃而卒亦為患可知
懷遠有道不必强致之也
　　唐憲宗時裴潾闢栁泌之藥不可服
金石性烈烹煉益毒從古餌之被害者衆矣後人猶蹈
覆轍何也夫金石固不可餌即養生家服氣之説亦屬
矯揉朕嘗體中小不平尋味㕘同契諸道書殊無所益
靜覽性理一編遂覺神志清明舉體强固足見方士家
言皆不可信
　　唐文宗與李徳裕言朋黨事
人受天地之中以生所謂公心也公好公惡豈可阿狥
若曲附朋黨滅天理喪人心無所不至矣士流讀書明
理至於如此豈不愧衾影哉
　　唐懿宗拜十六陵發明非之
古人雖重廟祭然陵寢所在拜之未為非禮傳云過墓
思哀乃人情也故天下風俗雖殊至於拜墓則四海同
然矣尹起莘之言於理未確
　　馮道對唐明宗謂歷險則謹而無失平路則逸而
　　　巔蹶
粤稽史冊國家當䝉庥襲慶之後率以豐亨豫大弛其
兢業之心漸致廢墜者往往有之所以古昔聖賢每於
持盈保泰之際三致意焉馮道以明宗喜有年而設譬
以對猶得古人遺意雖道之生平不足比數而其言固
自可採也
　　馮道卒
自後晉至周皆以簒得國馮道歷臣其比肩事主之人
其俯仰愧怍不識當何若矣乃猶著長樂老敘以自述
其榮遇當時反以徳量稱之四維不張於兹為甚無惑
乎其亂亡接踵也
　　五代紀
六朝五代於開國之初貽謀率多未善一切舉動苟且
目前殊無久長之計以視漢唐之規模宏逺相去奚啻
徑庭
　　宋太祖欲察羣情向背頗為微行
宋太祖欲察羣情而不安於深宫宴處洵勵精求治之
心苐當命駕時廵省方問俗進窮簷之父老而使得自
言其疾苦則民隠足以周知可無九閽萬里之隔矣何
必僕僕微行以自輕耶
　　南漢主作燒煮剝剔刀山劒樹之刑
愚民自罹法網情罪昭然萬無可生之路必不得已而
刑之尚覺惻然不忍何得於五刑之外恣為慘酷殘民
以逞耶
　　宋太祖時五星聚奎
五星之行於天度數不同遲速各異何由聚於一宿雖
史冊書之考諸天文斷之以理終不可信
　　宋太祖時潘美用樊若水策造浮梁渡江
江勢之洶湧浮梁似乎難結或當時聯舟而濟也即如
晉伐吳時呉以鐵索截江晉用炬鎔斷之夫以鐵之重
截江之闊何能浮而不沉此皆紀事者未及深思之過
　　宋眞宗時天書見於承天門
虛誕之説欺人且不可况假為書詞以欺天乎宋眞宗
之蔽惑不待言也王欽若小人之尤以致其君過舉罪
難逭矣
　　宋眞宗時作玉清昭應宮
宋眞宗以天書之故作此宮以奉之勞民傷財置於無
用之地復為御容以待天書命大臣兼領宮使何所取
義甚不可解
　　王旦遺令諸子削髮披緇以歛
王旦輔弼大臣不能救正天書之失負職甚矣至於臨
歿之時悔心始萌亦已無及復遺令削髮披緇以歛是
其心猶謂佞佛可以免過則平日之崇信異端不能篤
守正道益較然可覩矣
　　宋仁宗時夏人寇渭川旗左麾左伏起右麾右伏
　　　起
史筆須勁質高潔言簡而事詳朕覽綱目續編文氣薄
弱字句之間每多冗雜有似稗官小説者較之正編相
去遠矣至發明廣義率剿襲陳言泛濫無當且議論偏
謬尤不足觀
　　宋仁宗時劉羲叟以鐘聲弇鬱謂之害金帝當感
　　　心腹之疾
樂以昭功徳召和氣當從其大者言之偶爾之疾亦屬
感應毋乃𤨏屑乎况古樂久失其傳羲叟何所考據不
過憑臆之詞好事者遂為之傅㑹爾
　　司馬光上宋仁宗劄子
司馬光立朝行已正大和平無幾微之可議不祗冠有
宋諸臣求之歷代亦不可多得其論君徳有三曰仁明
武治道有三曰任官信賞必罰要言至理可書丹扆座
右萬世不易也
　　宋英宗時司馬光以不能四六辭翰林學士
司馬光綜史傳為通鑑其學殖淹博文詞最為典雅豈
不能為四六者葢因宋承五季之後時猶崇尚排偶競
趨浮華故光以不能四六為辭所以矯當世之失而欲
返之於淳樸其用意良深矣固非如後世鄙陋無文之
人高談性命而蔑視詞章以自文其不學者所得而藉
口也
　　宋神宗時詔王安石越次入對
王安石賦性堅僻動輒援引古義以文其執抝之私心
而又口給便㨗應辨不窮足以惑亂人主之聽所謂大
奸似忠大詐似信也
　　宋神宗時蘇軾言求治太急聽言太廣進人太鋭
宋神宗勵精圖治王安石遂以新奇可喜之説雜沓竝
進漸致海内棼然民生重困蘇軾云願鎮以安静待事
之來然後應之深得致治大體不祗為當時藥石至其
條奏詳明洋洋纚纚忌者乃以縱橫譏之非公論矣
　　宋神宗時用巨木為濬川杷
杷之不可以濬川雖庸俗皆知之當時決違衆議特置
濬河司設官以主其事迂疎之甚
　　宋神宗時鄭俠上流民圖
熙寧之時民苦新法如在湯火鄭俠以疎遠小臣繪圖
上聞其為民請命忠讜激切之心猶可想見
　　司馬光謂改新法當如救焚拯溺
宋哲宗之初廷臣咸欲革除新法猶以改父之政為嫌
司馬光毅然為以母改子遂使羣疑立釋可謂要言不
煩善處大事者矣若以紹聖更法遂尤其建議之際已
留瑕隙令惠卿輩得持其短長是皆事後之見爾
　　宋哲宗時召程頤為崇政殿説書
歷代講筵之設率臨御殿廷諸臣拱侍不過進講數行
徒了故事而已夫有何益必清宮便殿潛心誦讀朝夕
硏究始能貫通義理有㑹於心
　　宋徽宗時詔童貫等勒兵巡邊以應金
遼之建國在宋之先相鄰百有餘年一旦乘遼之敝結
金以圖之不知唇亡齒寒失策極矣矧信誓昭然甘於
背棄其不祥孰大焉固不待靖康之末而知其顛覆巳
　　宋徽宗時勒蔡京致仕
蔡京以庸劣之流依附小人以圖登進即當燭其奸回
決意屛黜迨其誤國而始逐之已無及矣用人之道誠
不可不慎之於始也
　　宋欽宗時以李綱為東京留守
李綱之忠悃篤摯誠有大過人者苐靖康之時國勢已
不可為即使盡行其言久居其位亦未必有濟也
　　宋欽宗時宗澤與金人十三戰皆㨗
欽宗失國距此纔四月爾宗澤一木之支其力幾何十
三戰皆㨗似有虛冒也曩進剿逆賊時我兵偶失利綠
旗營將猶以㨗聞將軍詰之則曰明朝舊例皆然可見
陋習相沿其來已久
　　宋髙宗時曹勛建議謀奉上皇由海道歸
徽欽北行年餘宋之諸臣未有能畫一策者曹勛所議
雖涉險道未必得當然其亟於君父之心則猶可取也
　　宗澤聞警猶對客圍棋
兵凶戰危大將臨敵當如何戒懼可與客對奕乎或其
時亦有矯情鎮物之意紀事者未必不加飾其辭爾
　　宋高宗時吴璘新立疊陣法
鋒鏑相接迅不及停何暇約計為百步則用神臂弓七
十步則用强弓從容擬議若是耶是皆全不知兵徒於
紙上談之乃謂以此取勝恐未必然
　　宋高宗作損齋
宋高宗以損名齋自是清心寡欲之意苐當其時正宜
奮勵有為非僅淡泊撝謙可以恢復大業即此一端觀
之知其優游苟且而無振作之志矣
　　宋孝宗時月四朝太上皇
上皇在御自當乘暇問視豈可限定朝見之期孝宗於
宋固敦倫之主乃以月四朝遂盛稱於史冊何所見之
狹也
　　宋孝宗時從太上皇幸玉津園
人子愛日之誠從幸園亭未為不可論者則極非之若
唐太宗奉太上皇置酒未央宫又以止於一見為孝養
之缺務為刻論互相矛盾悖謬至矣
　　宋孝宗作敬天圖
敬天以實不以文詩所云不顯亦臨小心翼翼昭事上
帝皆常存敬畏不因有所見而始愓也宋孝宗作敬天
圖尚隔一膜虞允文之言可謂切至
　　宋孝宗時陳賈請禁道學
宋之諸臣排擊程朱以偽道學斥之固非正論若塗飾
言貌襲取君子之名其隠微踐履實不可以告人者則
又不可不辨設以假竊之徒盡目之為道學是宋室之
與聞性天者更多於孔門也
　　宋光宗時羣臣請朝重華宮不果行
人君以孝治天下則臣下觀感以作忠兆民親睦而成
俗真所謂至徳要道也宋光宗不朝重華宮蔑棄彞倫
莫此為甚至於勉强一朝都人為之大悦則其宮庭悖
徳久為舉國之所共憂矣
　　宋寧宗時李全㑹張林襲金東平敗績
當時金之兵力固衰以敵方張之元則不足以敵垂敝
之宋則有餘兵法有云知己知彼宋人何其昏憒也先
是遼困於金宋乘其釁巳為遼所敗前車既覆而不悔
亦深可憫哉
　　宋理宗詔贈朱熹太師信國公
宋理宗以不得與朱子同時為憾續編書之以見嚮慕
正學之切不知當時信任僉壬即使朱子在朝恐亦為
讒邪所中不得大行其道此皆掠美虚談且以彰其祖
宗之失尤非所宜
　　宋理宗時蜀將王䕫迎謁余玠
王䕫帥所部迎余玠班聲如雷江水為沸雖屬形容之
詞涉於誕妄矣他如矢大如椽山崩則江水不通鎻鎗
以為橋畫地為船以習水戰之類不可枚舉又張貴募
士伏水數日不食手能鑿船敵船豈皆聾瞶無一覺者
伏水數日而又不食恐非人所能也徒為奇闢之説以
新耳目揆之情理皆不足信
　　宋理宗封賈似道衛國公權傾中外
天下之大待理於一人斷宜讀書明理使萬幾洞察於
中可以當前立決自然權不下移若中無定見不得不
委任臣下漸致乾綱解弛太阿旁落鮮有不敗者如宋
理宗可以為鑒
　　宋帝㬎時陳宜中請遷都不果行
人臣事上自當一言一事極其詳確宋末危急之時陳
宜中慟哭請遷都乃以倉卒失奏行期致太后束裝虛
待儒者涵養素定雖造次必於是顛沛必於是宜中良
媿此矣
　　宋帝㬎時羣臣相繼逃遁
人臣之誼與國同休戚者也宋之丞相章鑑與廷臣曽
子淵輩相率潛逃平日所學何事乃徑不知有綱常不
顧惜㢘恥乎
　　元世祖時遣使窮河源
漢之張騫唐之蔡元鼎所訪河源皆不過玉門關外紀
載寥寥元之都實遠履發源之地紀其分流伏脈歷歷
可指較之往代相去懸絶論者乃以為無益何也
　　元世祖紀稱伯顔不妄殺勞而不伐
大將統數十萬衆摧堅陷陣能不妄殺者元之伯顏與
宋之曹彬可以竝稱至其勞而不伐若不知有平宋之
功則又卓然獨步
　　元成宗時太史奏日食不應
凡日月之薄蝕原有定期若日食二分有竒其象甚微
且當巳時陽光方盛仰觀未明遂以當食不食為説可
謂浮誕矣今日食不及三分皆不入占誠為有見
　　元泰定帝時禁西僧馳驛擾民
郵傳之設所以速使節非軍國重務不得輕擾之至於
金字圓符元時用以備邊乃僧人佩符乘驛者多至傳
舎不能容無謂甚矣元政之衰於此可見
　　元順帝時更鈔法
　金錢實貨而以鈔易之即使上下流通亦易於腐敗非
　經久之計也昔人交子㑹子每行之多弊不便於民凡
　為民所不便者皆不可行鈔法其一端也
　
　
　
　
　
　
　
　
　
　
　
　
聖祖仁皇帝御製文第二集巻三十九
　欽定四庫全書
聖祖仁皇帝御製文第二集巻四十目錄
　　雜著
　　　　庭訓
　　　　讀周禮書後
　　　　書戰國策後
　　　　書性理奥後
　　　　跋虞世南墨蹟後
　　　　跋顏眞卿墨蹟後
　　　　跋蘇軾墨蹟後
　　　　跋黃庭堅墨蹟後
　　　　跋米芾墨蹟後
　　　　跋朱子墨蹟後
　　　　跋趙孟頫墨蹟後
　　　　跋董其昌墨蹟後
　　　　連珠
　欽定四庫全書
聖祖仁皇帝御製文第二集卷四十
　　雜著
　　　庭訓
　朕自幼齡學步能言時即奉
　聖祖母慈訓凡飲食動履言語皆有矩度雖平居獨處
　亦教以罔敢越軼少不然即加督過頼是以克有成八
　齡纘承大統
　聖祖母作書訓誡冲子曰自古稱為君難蒼生至衆天
　子以一身君臨其上生養撫育無不引領而望必深思
　得衆則得國之道使四海之内咸登康阜綿厯數於無
　疆惟休汝尚其寛裕慈仁温良恭敬慎乃威儀謹爾出
　話夙夜恪勤以祗承乃
　祖考遺緒俾予亦無疚於厥心朕仰戴斯言大懼弗克
　遵兹丕訓惟曰庶其自强不息以日新厥徳益思學問
　者百事根本不能學問則漸即於非幾以故自少讀書
深見夫為學之要在乎窮理致知天徳王道本末該貫
存心養性非此無以立體齊治均平非此無以達用於
是孜孜焉日有程課樂此忘疲雖帝王之學不專事纂
組章句顧由博而約往喆遺訓惟能網羅記載搜討藝
文斯足増長見聞充益神智朕機務之暇講肄諸經㕘
稽易學於太極西銘之義河圖洛書之㫖往往潛心玩
味以次歴觀史乘考鏡得失旁及古文詩賦諸子百家
説命云念終始典於學周頌言學有緝熙於光明朕所
以朝斯夕斯至今弗輟者也書亦六藝之一朕每念心
正筆正之説作字自来未敢輕易喜臨摹古法書考其
源委又禮記射義稱事之盡禮樂而可數為以立徳立
行者莫若射故聖王務焉易大傳言弧矢之利以威天
下朕自少習射亦如讀書作字之日有課程久之心手
相得輒命中用率虎賁羽林以時試肄念
祖宗以來以武功定虣亂文徳致太平豈宜一日不事
講習朕凡此既以自勉還用督率汝曹周書曰不學牆
面蒞事惟煩孔子曰少成若天性習貫如自然蓋䝉以
養正盛年力學如朝日舒光元良國之根本支庶國之
藩附朕深惟
列后付託之重諭教宜早弗敢辭勞未明而興身親督
課東宮及諸子以次上殿背誦經書至於日昃還令習
字習射覆講猶至宵分自首春以及嵗晩無有曠日每
思進脩之益必提撕警誡斯領受親切汝曹生長深宮
未離阿保薫陶涵養正在此時尚其愛日惜陰黽勉勿
怠故復諄諄欲令汝曹皆知吾心也木受繩則直金就
礪則利窮理格物多識前言往行是惟作聖之功汝曹
今日為子弟他日為人父兄取資匪遠當思吾言
　　讀周禮書後
周禮一書先儒信者半疑者半其疑者曰周衰諸侯滅
去其籍自孔子時已不具至孟子時尤殘缺莫考故曰
其詳不可得而聞夫孟子當秦未燔書之前已不見周
禮漢世焉得而有之且其大者莫如建官封建井田諸
事然東西都為地甚狹何得王畿道里四方各距千里
宮府内外官制何得比夏商遂益萬倍五等封地何所
幷徙而能斥大九州溝洫井田鄉遂公邑何以利害同
而法制異其為後儒偽造之書而非周公之舊也其信
者曰周禮寓兵農則以井田定惟正則以什一教萬民
則以鄉遂養士秀則以學校治天下則以封建其要有
六典八法八則九柄九貢九式之序其次有祭祀朝覲
冠昬喪紀師田行役之條無不詳備周密雖其間細𤨏
職事或出後人附㑹然大體要所在非聖人創建不能
也朕謂二説皆儒者讀書考究之言未可偏廢若夫帝
王法古致治總在師其意而不泥其迹孔子曰殷因於
夏禮所損益可知也周因於殷禮所損益可知也夫損
益者因時制宜之謂程顥曰有闗睢麟趾之意然後可
行周官之法度朱熹曰周禮是聖人姑為一代之法爾
到可用處聖人須別有權變之道誠哉斯言夫泥其説
而用之王莽王安石遂致流毒天下若師其忠厚之意
以措諸紀綱法制之中則何遂不可比隆成周朕故以
孔子及程朱之言為讀周禮法
　　書戰國策後
此書上繼春秋下至秦漢之間二百四十五年行事皆
備載於其中朱熹曰有治世之文有衰世之文有亂世
之文六經治世之文也國語衰世之文也國策亂世之
文也然有英偉氣非衰世國語之比此專以文論耳若
其書之大指皆當時游士挾其詐謀窺其時勢之所必
出中其時君之所必從或迎而導之或逆而折之誘之
以利怵之以害縱横開闔皆非仁義道徳之言也間或
有譎而合於正者十不得二三耳此蘇秦商鞅孫臏吳
起李斯之徒所以卒殞其身而禍人家國惜當時諸侯
及秦皆溺於若輩之説而迄無有早悟者夫六經四子
之書其理甚近其説甚平聽之若迂闊而寡效然考之
無偽用之無疵可以定危亂可以躋治平故善理天下
者終不肯以此易彼也
　　書性理奥後
聖人之道始於明明徳極於位天地育萬物造端於宥
密而彌綸於兩間百姓昭明協和萬邦飛潛動植咸若
其天者非從外求也盡性而已中庸曰惟天下至誠為
能盡其性能盡其性則能盡人物之性能盡人物之性
則可以贊天地之化育葢人物之性即天命之同然與
天地㕘乃性分之能事故曰民吾同胞物吾與也然則
天地萬物豈在性外哉性理一書闡於周程邵張集成
於朱子孔孟之㫖昭然若揭日月於中天其逓相發明
者百有餘家而後斯道大著為書可謂博矣是編節錄
精義由博而約誠能反覆硏極可以見性體之大而識
盡性參贊為一理古昔聖賢心傳之妙由諸子之説進
求之因流溯源得其意而致力焉修齊治平亦無餘事
矣
　　䟦虞世南墨蹟後
虞世南仕貞觀朝為太宗所賞稱其五絶一曰徳行二
曰忠直三曰博學四曰文詞五曰書翰今考唐史所載
世南言論行事果有卓然足多者其書法少師智永專
心不懈晩年遂造羲之之室當時與歐陽詢竝以書名
議者謂歐虞智均力敵然虞則内含剛柔歐則外露筋
骨君子藏器以虞為優誠篤論矣但世南墨蹟稀如麟
鳳黄庭堅云孔廟虞書貞觀刻千兩黄金那購得想當
時民間鮮有藏蹟故云然也朕萬幾餘暇雅好臨池宮
中舊藏虞書時出披覽摹倣其意輒有神㑹爰濡筆而
識其後以示珍重云
　　跋顏真卿墨蹟後
史稱顏真卿立朝正色剛而有禮非公言直道不萌於
心天下不以姓名稱咸曰魯公而獨為權奸盧杞所忌
遣諭李希烈竟被賊害觀其赴火罵逆何其烈也生平
善正草書宋祁稱其筆力遒婉今披閱遺蹟凝重沉鬱
竒正相生如錐畫沙直透紙背覺忠義之氣猶勃勃楮
墨間朕重其人益愛其書不啻逾於球璧矣
　　䟦蘇軾墨蹟後
論者謂宋四家書皆從顏魯公入然亦以其天分高出
一時神明變化於古人耳實不盡拘於成法也觀蘇軾
前後論書詩可知矣軾題孫莘老墨妙亭詩云顏公變
法出新意細筋入骨如秋鷹題石蒼舒醉墨堂詩云我
書意造本無法㸃畫信手煩推求故其平生所書以跌
蕩取勢以雄秀取態殆變化於古而不專主於顏者世
又謂軾書亦學徐浩今浩書刻帖具在亦不相似也郭
畀云東坡晩嵗自海外挾大海風濤之氣作字如古槎
怪石如怒龍噴浪今觀其真蹟信然豈區區成法之是
拘耶
　　䟦黄庭堅墨蹟後
黄庭堅秦觀晁補之張耒輩游於蘇軾之門當時稱蘇
門四學士而庭堅為尤著時人至以配軾稱蘇黄其文
章學問固卓犖不羣而行草書亦自成一家元祐中嘗
作草書於僧舎軾賞歎再四錢勰從傍曰君見自敘真
蹟當更有得後謫黔獲見之遂深契藏真之妙嘗自云
元祐間筆意癡鈍用筆多不到晚入峡見長年盪槳乃
悟筆法此其草書之所以異也至所作行書剽去姿媚
獨存風骨直欲與蘇軾分道揚鑣不肯俯循其轍間或
雄姿猛氣逸出常度亦無傷其為神駿故朕恒玩之
　　跋米芾墨蹟後
米芾書在宋四家中特為雄秀史稱其沉著飛翥得王
獻之筆意或云芾始學顏書已而宗李邕又棄而學沈
傅師數數改業遂成名家今世沈傅師書絶少其與米
之優劣無可考要以得法於獻之為確論也朱熹曰米
老理㑹得字故所論皆實是朱子蓋亦心折之其為書
豪邁自喜縱横在手肥瘦巧拙變動不拘出神入化莫
可端倪洵堪與晉唐諸家爭衡昔人謂右軍如龍北海
如象然則芾其在龍象之間歟
　　跋朱子墨蹟後
嘗觀朱子論書一則有曰字被蘇黄冩壊近見蔡君謨
一帖字字有法度如端人正士方是字考亭固大儒其
平日於栁公權心正筆正及程子寫字主敬之説蓋必
有取也然觀其墨蹟亦嘗間有蘇黃筆意考亭之論或
出於其門人所附㑹未可知爾蘇黄書法原從顏栁得
来考亭書沉著古勁當亦本於顏栁故時有不期而合
之處耶
　　跋趙孟頫墨蹟後
宋濂作趙孟頫傳云篆籀分𨽻真行草書無不冠絶古
今鮮于樞云子昂諸書皆為當代第一而小楷又為諸
書第一胡長孺云上下五百年縱横一萬里其稱賞之
者至矣蓋書自宋四家盡變唐法而蘭亭玉潤諸帖之
意寖逺孟頫起而矯之全用二王矩矱心慕手追神契
無迹故一時矜為度越前代然相傳其嘗作米書輒自
棄去以為不及良由米芾以天勝孟頫以人勝故爾苐
天分得之性生不可勉强人功盡則天自見右軍學書
池水盡墨如此安得不神朕於古人諸法書無不展玩
臨摹而於米趙墨蹟尤珍愛不忍釋手倣成巻軸動至
盈千用冀天人交盡得古人微意而自忘其握管濡翰
之勞也
　　跋董其昌墨蹟後
華亭董其昌書法天姿迥異其高秀圎潤之致流行於
楮墨間非諸家所能及也每於若不經意處丰神獨絶
如微雲卷舒清風飄拂尤得天然之趣嘗觀其結構字
體皆原於晉人蓋其生平多臨摹閣帖於蘭亭聖教序
能得其運腕之法而轉筆處古勁藏鋒似拙實巧書家
所謂古釵脚殆謂是耶顏真卿蘇軾米芾以雄奇峭拔
擅能而根柢則皆出於晉人趙孟頫尤規模二王其昌
淵源合一故摹諸子輒得其意而秀潤之氣獨時見本
色草書亦縱横排宕有古法朕甚心賞其用墨之妙濃
淡相間更為夐絶臨摹最多每謂天姿與功力俱優致
此良不易也因臨池之暇遂書此於簡末
　　連珠
蓋聞知禮樂之情者能作識禮樂之文者能述疇非聖
而克開疇非明而弗失是以黄軒肇則道協陰陽姬旦
承謨制㕘忠質
蓋聞文治深則武功大徳施博則威制隆是以秦爇詩
書再世而致咸京之炬周傳官禮一戎而垂鎬室之裳
蓋聞珠囊在御籲俊則興寳鑑移暉棄賢則晦是以阿
衡去桀而負鼎夏道終衰尚父遇文以投竿周邦克乂
蓋聞造化宰乎自然品類因夫各得靑陽煦物非私亭
毒之心白露凋芳豈任䖍劉之徳是以九功歌於九敘
戒董兼施五教弼夫五刑明允為則
蓋聞泰岱為五岳之宗謂其居高而不亢滄海為百川
之長謂其兼容而有餘何則過剛則凌物至察則無徒
是以道主敬民若馭朽索之馬心存愛物寜漏吞舟之
魚
蓋聞方圓互用體有殊規小大兼呈材非一器是故記
功忘過所以收逺馭之猷量職授能所以懋允釐之治
　蓋聞陰陽寓於六位天人備乎九疇終始元貞本太和
　之保合剛柔正直惟皇極之懋修是故白旄既麾訪河
　洛而叶契韋編載絶通神明而贊幽
　蓋聞治道多端農為政本厚生有術食乃民天何則非
　知稼穡之艱罔臻作所未盡穮蓘之力曷冀逢年是故
　夏禹經邦首敷土壤姬文卑服專務康田
　蓋聞虛以集猷弓旌招士樂以取善鞀鐸求言惟棫樸
　繁則化日盛蕘蒭廣則道日尊是以訪徳崆峒不惜順
　風之拜咨謀岳牧式宏舉佚之門
　蓋聞王猷建國爰分職於作屛善政養人聿宣仁於求
　牧是以布甘棠之教澤著美周詩奬渤海之循聲揚芬
　漢牘
　
　
　
聖祖仁皇帝御製文第二集巻四十
　欽定四庫全書
聖祖仁皇帝御製文第二集巻四十一目録
　　祭文
　　　　躬詣
　天壇祈雨祭文
　天壇謝雨祭文
　　　　躬禱
　天壇文
　天壇祈雨祭文
　　祈穀壇祭文
　　　　親征噶爾丹告祭
　天壇文
　　　　剿滅噶爾丹告祭
　天壇文
　　　　剿滅噶爾丹告祭
　　歴代帝王陵寢文
　　　剿滅噶爾丹告祭
　先師孔子文
　　　祭
　禹陵文
　　　祭明太祖文
　　　祭西嶽華山文
　　　重修闕里
　聖廟告成遣皇子告祭文
　欽定四庫全書
聖祖仁皇帝御製文第二集巻四十一
　　祭文
　　　躬詣
　天壇祈雨祭文(康熙二十六年/)
　(臣/)以眇躬仰承
　天眷撫育羣黎兢兢業業惟恐隕越邇者自春徂夏雨
　澤愆期京輔亢暘深懷疚懼良由渺躬不徳政未咸宜
　大小臣工罔盡厥心惟君臣之咎於億兆何辜前者循
　省已過詔告四方而靈雨尚未沾足浹旬仰望彌切焦
　勞兹特潔蠲吉日率勵羣工實圖洗心齋祓將事呼籲
　上帝切望
　慈休謹以牲帛醴齊粢盛親行䖍禱伏冀
　俯鑒誠懇大沛甘霖俾兆民之咸蘇惟邦家之有慶引
　領
　郊壇尚祈
昭格謹
告
天壇謝雨祭文(康熙二十六年/)
惟
大造無私覆幬萬物顧兹億兆迭荷
生成邇者雨澤愆期恐妨穡事(臣/)為民請命齋祓深宮
訓誡羣臣共加惕厲謹諏吉日䖍告
郊壇乃於吉蠲之辰甘霖旋降更當歩禱之夕靈澍再
敷浹旬之間四郊優渥從此三農有慶歲事可期是皆
帝載洪慈恵及黎庶眇躬何幸徼福
蒼穹被徳彌深戴恩罔極謹以牲帛醴齊粢盛報謝伏
冀
歆格
　　躬禱
天壇文(康熙二十六年/)
(臣/)仰承
天祐奉事
祖母太皇太后髙年荷庇藉得安康今者疾病驟作一
旬以内漸覺沉篤旦夕可慮(臣/)夙夜靡寧寢食捐廢徧
問方醫䖍治藥餌罔克奏効五内憂灼莫知所措竊思
天心仁愛覆幬無方矧(臣/)眇躬夙䝉
慈眷憶自弱齡早失怙恃趨承
祖母膝下三十餘年鞠養教誨以至有成設無
祖母太皇太后(臣/)斷不能致有今日成立罔極之恩畢
生難報直兹危殆方寸憒迷惟有潔蠲擇日謹率羣臣
呼籲
皇穹伏懇
憫念篤誠
立垂昭鑒俾沉疴迅起遐算長延若大數或窮願減(臣/)
齡冀増
太皇太后數年之夀為此匍伏
壇下仰祈
洪祐不勝懇禱之至
天壇祈雨祭文(康熙二十八年/)
臣仰承
眷祐綏育黎元宵旰兢兢罔敢怠逸惟冀雨暘時若民
物阜成乃者仲夏已臨甘霖未沛閔兹農事怵惕靡寧
深慮渺躬凉徳政治失宜在廷百職未能靖共爾位克
殫乃心致此亢暘憂及黔庶今耕夫懸耜播種後期艱
食堪虞雲霓望廹若非仰祈
穹昊何由俯慰民生用是祇肅齋居兼勵卿士實圖滌
祓共竭精誠謹以牲帛醴齊粢盛䖍禱
郊壇伏冀
昭鑒微衷立施解澤俾三農之普利庶億姓之咸休翹
首
鴻慈不勝顒切謹
告
祈榖壇祭文
(臣/)纘承鴻業撫育蒸黎惟貴粟重農先務是亟荷
天之眷歴紀順成率土元元久沾樂利頃者歲行在已
旱暵為憂畿甸之間阻饑尤甚(臣/)覩災饉閔此窮簷宵
旰省惟中情惶惕殫心賑救罔敢暇寧顧時閱三冬同
雲鮮應側席減膳倍篤焦勞兹者候届上辛田功肇始
伏念
天心仁愛必軫民力艱難苟非
錫以豐穰何由共登康乂敢因祈歲展竭悃誠冀昭事
之精䖍荷
穹蒼之鑒格謹率臣寮以玉帛牲醴粢盛庶品恭祀
上帝仰祈
右兹將享時若雨暘用觀百穀之登溥洽三農之慶尚
饗
　　親征噶爾丹告祭
天壇文
(臣/)仰承
鴻祐臨馭兆民夙夜恪恭㒺敢逸豫惟期中外乂安咸
遂生養比年以来厄魯特噶爾丹荒陬狡寇悖逆
天常肆行凶虐曾經征剿窮寇敗遁廼猶怙終不悛蔑
棄誓言侵掠喀爾喀潛伏近塞詭詐跳梁稔惡巳極久
為人心所共憤自為
上蒼所不容(臣/)兹恭行
天罰聲罪致討遣發大兵分道並進(臣/)特躬涖邉外相
機行事用掃除頑梗之患以永綏荒徼之民擇於二月
三十日啓行伏祈
帝鑒謹
告
　　剿滅噶爾丹告祭
天壇文
(臣/)祇承
景命臨御萬方惟期中外乂安咸遂生養兹以厄魯特
噶爾丹荒陬狡寇肆虐跳梁怙惡有年神人共疾(臣/)用
是於丙子春親統六師恭行
天討越踰瀚海掃蕩賊氛深入窮追師徒大㨗於丙子
秋再履邊境經畫招徕於丁丑春復至朔方奮揚武略
逆子俘獲醜類革心兇渠殄亡邊塵盡滌遐荒番部罔
不歸誠皆藉
上蒼𢎞祐之靈俾成絶塞永清之烈特遣専官用申禋
祀敬告成功伏惟
帝鑒尚
饗
　　剿滅噶爾丹告祭
歴代帝王陵寢文
自古帝王受
天景命制治綏猷必禁暴除殘以乂安黎庶緬懷往烈
道實同符朕欽承
帝祉臨御九圍兹以狡寇跳梁親征漠北蕩滌寇氛廓
清邊徼永消兵革以與普天率土樂育太和敬遣耑官
代將牲帛昭告古先
哲后䖍修禋祀式彰安攘之模用展景行之志仰企
明靈俯垂
鑒饗
　　剿滅噶爾丹告祭
先師孔子文
朕服膺
聖訓殫究遺文凡兹六籍所垂惟以安民為要臨御以
来孜孜圖治綏乂蒸生逺邇中外視同一體乃有厄魯
特噶爾丹荒陬狡㓂肆虐跳梁擾毒邉方稔惡巳極朕
親統六師三臨絶塞𢎞彰撻伐克奏膚功逆孽就俘兇
渠殄滅遐荒番部㒺不歸誠自兹永靖邉塵咸安生業
惟是
至聖先師黙相啓佑特遣耑官敬申禋祀祇告成功伏
惟
昭鑒尚
饗
　　祭
禹陵文
惟
王精一傳心儉勤式訓道由天錫啓皇極之圖疇功在
民生定中邦之井牧四載昔勞疏鑿永賴平成九叙早
著謀謨惟歌府事行其無間徳遠益新朕省方東南道
經吴越覩長江之浩渺心切泝洄瞻髙巘之嵯峨企深
仰止幸矣松楸伊邇儼然律度可親特薦馨香躬修祀
事惟祈
靈爽尚克来歆
　　祭明太祖文
惟
帝天錫勇智奮起布衣統一寰區周詳制作鴻謨偉烈
前代莫倫朕曩歲時廵躬修醑薦景其遺轍不囿成規
兹因閱視河防省方南邁園陵如故睇松柏以興思功
徳猶存稽典章而可範溯懷彌切親酹重申
靈其鑒兹尚期歆享
　　祭西嶽華山文
朕惟五嶽之祀載於虞書所由来逺矣稽考歴代舊章
國有慶典必舉告祭之文蓋以含靈布澤能錫福於斯
民故禋祀惟䖍禮至重焉
西嶽華山之神聳峙闗中照臨西土比年以来秦省左
右亢旱頻仍百姓艱食流離轉徙未有寧居田疇荒蕪
不能墾闢朕憫念焦勞罔間宵旰反覆圖維或者因朕
之不徳或者有司之不肖以致雨暘失節重困吾民前
者蠲租發賑屢遣大臣拯民疾苦守土鉅僚亦已更置
殫心竭慮以盡人事而烝民猶未臻康食朕念國家以
民為本民以食為天百穀蕃滋端賴雨澤順時霑足咸
藉
神功用是特遣皇長子允禔䖍申殷薦祇期黙佑時沛
甘霖俾三農常沾優渥之庥庶兆姓永享豐亨之樂錫
民嘉祉丕慰朕懷不益光歟朕之斯舉非以媚神求福
也惟敬為百姓請命爰布誠悃
神其鑒之謹
告
　　重修闕里
聖廟告成遣皇子告祭文
朕惟道統與治統相維作君與作師並重
先師孔子徳由天縱學集大成綜千聖之心傳為萬世
之師表故廟祀久逺垂於無窮朕御㝢以来立綱陳紀
彰教敷治咸奉
至聖為法程凡典禮追崇竭誠致敬自京師下逮郡邑
辟雝泮水建廟釋奠罔不修舉况兹闕里乃聖人鍾毓
之鄉車服禮器於斯蔵守曩者東廵展拜之餘仰觀廟
貌多歴年所漸有頹敝深厪於衷用是命官董理重加
修葺棟宇維新以妥聖靈兹當告成特遣皇子允祉致
祭爼豆肅陳恍乎接至聖之音容以將朕儼恪欽崇至
　意陟降在兹尚祈歆饗
　
　
　
　
　
　
　
　
　
　
　
　
　
　
聖祖仁皇帝御製文第二集巻四十一
　欽定四庫全書
聖祖仁皇帝御製文第二集巻四十二目録
　　賦
　　　　恭祝
　皇太后萬夀無疆賦
　　　　汗血馬賦
　　　　木棉賦
　　　　金蓮花賦
　　　　菊賦
　欽定四庫全書
聖祖仁皇帝御製文第二集巻四十二
　　賦
　　　恭祝
　皇太后萬夀無疆賦(有序/)
　　蓋聞世運昇平内庭懋儀型之慶天心錫嘏彤管髙
　　婣睦之風惟度協於中和斯福昭其美備我
　聖母皇太后仁慈夙秉恭儉習成濯龍明徳久冠宮闈
　　致治宣仁胥稱堯舜兹當冬月之初正逢周甲之喜
　　敬泐蕪詞上介
　　遐夀聿抒孺慕之微忱兼採臣民之共願瞻依莫殫
　　忭舞惟殷謹拜手而賦曰
　惟坤作則配
　天行健圖籙祥呈璇衡瑞獻西池之青鳥飛来南極之
　明星乍現佐治登三流歡吹萬篚筐玉帛萬國獻其球
　琳夏清冬溫一心慰以至願婉妗降於華渚飛瓊舞於
綺苑祈厯算之永延湛精神而靡倦椀盛沆瀣之漿鼎
熟胡麻之飯織夀字以成圖捧霞觴而進勸序届初冬
花明永晝欣拜舞以爭先肅趨蹌而恐後岡陵之禱嵩
岱同巍松柏之篇椿桃並茂雲璈響徹協鸞鶴以雙清
砌草憂忘報嶺梅之先秀指海屋以籌添睇斗杓而錫
祐山若積而彌深地以増而益厚普天率土咸頌仁慈
閬苑蓬壺齊呼
聖夀若乃春秋佳勝媚景舒徐奉晨昏於軒榭親顔色
於庭幃岸栁汀花依依含笑隄鶯梁燕嚦嚦相呼於是
汎龍艦扶鳳輿或怡情於碧沼或攬勝於金鋪叙天倫
之樂事暢逍遥以共娱尊養樂愷古昔所無誠乃邁徽
猷於任姒臻至治於唐虞咏兹懿淑富有嘉祥身與心
而俱泰福因徳而逾彰謹集萬方之玉帛肅百序之冠
裳翦鮫人之千錦貢織女之七襄寳座煙霏層層珠蓋
博山香遶陣陣都梁樂奏雲門之曲仙来瑶島之疆竊
欣侍奉
膝前趨迎朝暮浥霞彩於靈萱酌太和於甘露臣則稟
誨諄諄撫兹寰宇際日吉以時良樂和風而甘雨恭逢
夀域之開䖍製荒蕪之句願
母夀之靡涯享鴻圖之景祚優游悅豫金石比其堅貞
綿亘扶疎楩楠同其蟠固愧莫罄於頌颺載降階而陳
賦
　　汗血馬賦(有序/)
　稽古居大功者不忘艱難克巨憝者必懷天眷是以
　執醜歌於常武撻伐歸於降監而易曰王用出征有
　嘉折首葢言人君恭行天罰肆討不庭軍旅所届能
　奏蕩定其績為莫可冺也朕以逆寇噶爾丹攫噬屬
　國邊徼弗寧用是親秉黄鉞三統六師揚威萬里所
　過焚其廬帳殲其醜類馘其妻孥散其徒黨未及二
　載滅此窫窳骨戮専車懸乎藁街敢曰予一人勞哉
　實天所賜爾當大師再出狡賊畜牧盡為我獲中有
　良馬繄惟汗血獻至帳殿之前千官七校竦視競悅
　昔漢得宛馬推本太乙作樂郊廟然不過貳師所攻
　取耳未嘗自將而殄絶之也則今兹駔駿呈才允足
　徵天貺而有合於詩易折首執醜之義矣萬幾餘暇
　因濡翰而賦之曰
維歲在柔兆困敦薄伐至於絶幕雷霆震其聲靈箕翼
張其䀜霍何小醜之螳臂遇鋒車而猶攫虎旅夾以大
鏖封豕殲而染鍔同宛首之圅庭覩遺孽之面縛遹穹
廬之悉焚猗善馬之就絡爾其産邁渥洼符亞玉澤俶
儻權竒沫赭汗赤氣騰千里姿雄八尺信滅没之逸倫
軼超景之絶跡幾埋沙磧以畢生幸仰雲衢而稱徳於
是寳鉸飾容金羈節歩聨轡龍媒參鑣象輅競鐡駟以
凌飇環豹尾而清路凱音奏而和鳴都人見而企慕昔
帝軒膺籙皁服吉光后虞垂衣地出乘黄禹敷水土而
飛兔引御文綏江漢而朱鬛髙驤璿臺驅兩龍之駕代
邸騁九逸之良此皆協治平以效瑞而非靖寇亂以寧
疆是則神驥之歸列廄絳液之灑鏤章洵足昭我武之
有赫與天眷之丕昌顧撫兹八鑾之蹀躞永諧萬國之
樂康將愈凜朽馭於夏訓而遠希圖出於羲皇也
　　木棉賦(有序/)
　木棉之為利於人溥矣衣被禦寒實有賴焉夫既紡
　以為布復擘以為絖卒歲之謀出之隴畞功不在五
　穀下嘗稽之載籍島夷卉服註以為吉貝即其種也
　然止以充逺方之貢而未嘗遍植於中土故周禮婦
　功惟治蠶枲唐徵庸調但及絲麻至木棉之種後世
　由外蕃始入於關陜閩粤今則逺邇貴賤咸資其利
　而昔人篇什罕有及之者故為之賦曰
攷吉貝之佳種披丘索以窮源道伽毗而逺来由秦粤
而衍蕃倣崖州之紡織製七襄而無痕傚宋人之洴澼
比八綿而同温先麥秋而播種齊壺棗而登原宿黄雲
於萬蕊堕白雪於千村落秋實於露晞軋機軸於星昏
煖佐耆年之帛陽回寒女之門幸卒歲之可娱乃民力
之普存若應鐘之司律正薄寒之中人月照牛衣之夜
霜侵葛屨之辰家挾千箱之纊路絶百結之鶉曝茅簷
而歌愛日賽田祖而洽比鄰謝履絲之靡麗免于貉之
艱辛故夫八口之家九土之氓無沍寒之膚裂罕疾風
之條鳴時和年豐水耨火耕歲落三鍾之棉塲登百畞
之秔同彼婦子樂此太平奚羨纂組之巧與夫縞紵之
輕慨風詩之未錄省方問俗將以補豳什而續授衣之
經
　　金蓮花賦
侔嘉名於華頂結異質於清凉冠方貢之三品賦正色
於中央搴芙蓉而在陸麗䓿萏於崇岡顧栁池之非偶
豈蘋澗之可方煥彪炳而成文散栴檀而結燼煙横鉢
裏之香妝沐江干之靚受範公輸之規移芳彭澤之徑
田田與芰蓋殊形矯矯並木蘭比勁若夫當融風之拂
樹値暑雨之平池面鏡潭而寫色掩玉砌以横枝葉潤
陵晨之霧花含照夜之珠襲輕芬於衣縠映斜月於窻
帷本託根於道岸曽何畏乎泥淄爾乃草鋪微緑之區
蝶舞輕黄之翅沾芳則土脉流膏落蕊則蜜脾分饋非
桃李而成蹊與鞠衣而同製於是滴珠露以硏黄挹金
房而瀉翠玉板潤而脂融松腴蒸而雲翳摘珍產於山
經表奇芳於幽閟異紅采於巖阿謝朱霞於水曲漏鐫
長樂之銅壺燈燦蓬山之銀燭卑五華之仙葩超四照
之靈木彼夫緑竹則稱君子青松以儗大夫澤荷載於
萹什猗蘭紀於史書惟斯卉之挺秀拔衆彚而標奇感
無言於空谷久掩嫮於山陂移土碪於上苑沐日月之
光曦化同被於偃草忱獲效乎傾葵
　　菊賦
當金飇之蕭摵正珠露之飄零睹百卉之具腓感菀枯
之遞更疇晩序而挺節矯氣化而敷榮爰有紫蒂含芳
黄華逞茂擢苕頴於春初曜丰容於霜後先梅萼而吐
芬繼蘭叢而擅秀既勁操之彌堅實寒香之可嗅爾其
宻葉䝉茸繁英歴琭霞蔚雲蒸煙披雨沐色徴土徳之
純氣稟金行之肅舞燈影而紛披傍籬根而芳馥似幽
人之相依豈世情之共逐是以丘園逸叟山澤癯儒植
而供翫擷以當蔬存真味於澹泊協濳徳以敷腴亦有
餐霞御氣乘雲握符盤飣桐杞囊繫茱萸或年夀之永
延或災患之濳袪斯其著效於仙靈之籙尤不可以耳
目拘也至若賦餐英於楚客傳送酒於晋賢泛甘馨於
南郡準節令於渾天罔不貞操卓爾髙韻悠然宜名流
之競羨亦譜籍之長編矧兹北闕秋深西山氣爽餘桕
葉之參差剩楓林之莽蒼蝶揚揚而媚秋雁􁜔􁜔而流
響寒漠漠而侵堦月溶溶而度幌爾乃横逸態以寡儔
吐層蘤而直上種類間錯名品紛羅映小山之叢桂覆
潭水之澄波低昂兮如紫衣之垂袖璀璨兮如白貝之
編珂稟黄中之通理知中美之孔多葢與松筠而共勁
亦視桃李而殊科彼夫揚霜傑於詩人誇日精於本草
藉滋培於寒雨綻鮮華於清曉咸以孤潔方幽人之貞
髙逸擬君子之道苟其歴歲寒而長存何恨乎挺生之
不早
　
　
　
　
　
　
　
　
　
　
　
　
　
　
　
聖祖仁皇帝御製文第二集巻四十二
　欽定四庫全書
聖祖仁皇帝御製文第二集巻四十三目録
　　古今體詩四十一首
　　　　季夏逰西山憶舊
　　　　詠花
　　　　夏日閒坐
　　　　夏日郊行
　　　　苦熱戲作
　　　　雨中遠望
　　　　日講畢同翰林張英髙士奇勵杜訥看荷
　　　　初秋
　　　　中元日焦園作
　　　　復遊盤山絶頂
　　　　春日觀花
　　　　夏日口外寄宫中
　　　　避暑暢春園雨後新月
　　　喜雨詩十六韻(并序/)
　　　南廵再過濟南
　　　觀珍珠泉(并序/)
　　　經泰山之麓(并序/)
　　　再過淮南(并序/)
　　　淮城曉霜聞雁
　　　蠲江南逋賦(并序/)
　　　過維揚(并序/)
　　　金山江天寺
　　　焦山
　　　駐蹕金山
　　　雨過錫山
　　　虎丘望山後
　　　鄧尉山
　　　鄧尉小軒望太湖
　　　登靈巖
　　　晩過吴江
　　　入平望(并序/)
　　　禾中道上
　　　廵幸杭州
　　　呉山
　　　泛舟西湖
　　　西溪
　　　題西溪山莊以竹牕二字書賜髙士竒
　　　過桃花嶺至玉泉寺
　　　湖心亭
　　　渡錢塘江
　　　山隂
　欽定四庫全書
聖祖仁皇帝御製文第二集卷四十三
　　古今體詩四十一首
　　　季夏逰西山憶舊
　㝷芳踏緑野萬紫迷深谿地遠峰頭濶山髙水勢低飛
　花疑舊夢煙栁促新題沙暖鴛鴦睡萋萋草滿堤
　　　詠花
　奇蕊瓊葩綴碧枝幽香獨占美丰姿薰風初到牕前賞
　疑是仙花月下移
　　　夏日閒坐
　雲斂風微紫燕飛春光已去夏初歸清襟贏得天然處
　暗覺花香到玉扉
　　　夏日郊行
　節變春方去清和助麥秋蔚林乘早夏茂草接新流柳
　絮堤邊起荷錢水上浮風光殊舊日此意未曾休
　　　苦熱戲作
數年不見歊蒸熱于今熾日最難當披襟氣蹙三庚遠
近榻神昏九夏長煩暑時侵髙閣上炎光每到小樓傍
微凉須動清風扇勉力勤民閱奏章
　　雨中逺望
庭槐開御幄雲氣逼遥岑雨濕鑾鈴重風吹輦路深芭
蕉分碧葉䓿萏薦香林極目天邉望斜陽半嶺隂
　　日講畢同翰林張英髙士奇勵杜訥看荷
千隊芙蓉太液池迎薰初散講筵時螭頭絶勝金蓮燭
自有清香送曉颸
　　初秋
大火初收暑氣殘金風吹動芰荷寒鳴蟬送夏聲聲急
雨霽遥天萬里看
　　中元日蕉園作
中元来太液新爽下林端水檻臨流入風牕捲幔看魚
遊迷藻荇鷗戲悅沙灘宇宙無塵翳凉生月一團
　　復逰盤山絶頂
絶頂巉巖裏松煙向曉開片雲生衆壑虚籟落空臺寺
古人行少林深鳥亂回千峰多秀色遠眺足徘徊
　　春日觀花
枝上流鶯早千紅萬紫香氣融催景麗風過遞年芳穠
李花猶淺垂楊葉未長澗中春溜發疑是奏笙簧
　　夏日口外寄宮中
翠葢鸞旌出平明刻漏同油雲驅暑氣時雨引清風山
脈經年秀泉形此日充遥遥千里外回首憶深宮
　　避暑暢春園雨後新月
園亭氣爽雨初晴新月朧朧透樹明漏下微眠思治道
未知清夜意何生
　　喜雨詩十六韻(并序/)
　朕撫御天下每以民生為念夙興夜寐無時少懈也
　歲在丁卯自春渉夏藴隆少雨日更增甚麥秋期至
　農事堪憂傳曰龍見而雩謂建巳之月萬物始盛待
　雨於天今當雨不雨或人事之未修朕躬之有過歟
　亟命重臣凡國計憂戚刑名錢穀但有闗於民者再
　三講究有言在京臣工鐫級過多皆賜復還可以致
　雨以及戲館秧歌之細事無不曲盡議論迄於五月
　憂心如焚減膳撤樂端居省過將以明詔布告天下
　思所以挽回天意詔下旬有餘日或膚雲方集輙阻
　燥風或微霂纔施旋升杲日昔人遇災而懼側身修
　行欲銷去之况兹不雨乎朕以凉徳臨億兆之上為
　民之誠天日可監欲躬詣郊壇致祭諸臣亦以為請
　因命禮官諏吉具儀齋戒肅穆歩禱
上帝始齋之晩宻雨濡潤祭之日雷雨交作自兹間日
　而雨徧四郊田野霑足朕先憂而飲食俱廢者為民
　也既雨之後喜而舉手加額者亦為民也今天不遺
　斯民禱而賜之雨使得不愧三公九卿之請朕之幸
　矣故賦喜雨詩以抒其懷
體國為民事憂勤固在斯驕陽春既盛膏澤夏愆期省
刑書每下請雨令頻施雲未油然作風偏颯爾吹芃芃
苖欲槁細細草将萎翹首瞻青漢焦心對赤墀圜扉重
舉滯旃厦幾疇咨齋祭祈神鑒精誠只已知誰云天最
逺於是聽能卑黙處敬居日恭䖍歩禱時微衷慙上格
大化喜濳移霶霈滋南畝飄瀟徧九逵靉靆隂陽協滂
沱渥澤垂田家還自樂朝野共吟詩從此煩襟滌由来
百志熙願同兹砥礪參贊奉無私
　　南廵再過濟南
六御重經厯下城頻将疾苦問蒼生肩摩轂擊風猶在
土沃農恬世久平戸户春燈佳節過(時上元/次日)邨邨社鼓
樂郊盈韶年漸布陽和澤淑氣晴光仗外横
　　觀珍珠泉(并序/)
　濟南多名泉趵突珍珠二泉為最昔經過趵突曽賦
　篇什今臨珍珠泉上愛其澄澈題曰作霖
一泓清淺漾珠圓細浪瀠洄小荇牽偶與諸臣閒倚檻
堪同魚藻入詩篇
　　經泰山之麓(并序/)
　曩於甲子冬日登泰山之巔覽秦漢以来故蹟俯眺
　寰區憑臨滄海今兹南廵復税駕山麓因望岱宗而
　展禮焉
聳巘髙峰記昔攀春回瀑水響潺潺萬層石級雲霄上
千里煙邨縹緲間暫駐猶然思往事憑陵直欲小人寰
朱旗翠葆疎林外已見巍巍俯衆山
　　再過淮南(并序/)
　嚮者廵省江左道出淮南軫念窮簷憫懷澤國今見
　居民景象較前稍豐良慰朕懷
前来歴兹境斯民似未遂今日再經過風土覺有異紈
褐既充體廬舍各完置擁道歡趨迎扶老與擕穉咸云
獲休息近免徭役累水患日就平田疇可耕植一飲與
一食莫不歌帝賜素念切民依時為勞寤寐大造本無
私湛恩欲廣被聞言聊自寛庶慰省方意
　　淮城曉霜聞雁
天際晨光水月連帶霜歸雁向前川盂城曉發寒仍在
談笑春風雜紫煙
　　蠲江南逋賦(并序/)
　江南屢年逋賦二百二十餘萬逐歲帶征聞吏民頗
　以為累朕志存約巳𢎞澣衣菲食之風事期裕民師
　挹彼注兹之義特頒詔令悉與蠲除
國家財賦東南重已責蠲租志念殷膏澤何妨頻見渥
普天願與樂耕耘
　　過維揚(并序/)
　南廵以来減撤儀衞所歴郡邑垂髫戴白聽其趨蹌
　馬首有以管籥迎者輒禁止之頃過維揚商民比屋
　連艘充盈可喜但結綵張燈闐溢巷陌雖䢴溝為東
　南孔道歡迎亦兆庶至情猶恐前途相效勅地方長
　吏諭以省費惜財并賦此詩
重過䢴溝地春風細草生帆檣連賈舶笙吹滿江城物
力須教惜民情亦見誠繁華當淑景氣象喜充盈
　　金山江天寺
獨愛江天寺停橈上碧峰波瀾聲浩浩樓閣勢重重日
暖浮雙樹風微送午鐘遥看南北岸春色澹春容
　　焦山
焦山何岝㟧遥與金山峙草木盡䝉茸幽偏隔城市放
舟下中流攀蘿上涯涘隠士不可招鶴銘洵足紀栖鶻
驚人飛暮雲千萬里
　　駐蹕金山
煙霧空濛水國昏夜移鳳舸泊山門然犀欲照黿鼉窟
卧聽濤聲自吐吞
　　雨過錫山
輕雲冉冉霧彎環細雨絲絲羃逺山畫舫青簾開曉坐
平波漫衍白鷗閒
　　虎丘望山後
試劒空存石生公尚有臺愛看山後景錯落野田開
　　鄧尉山
鄧尉知名久看梅及早春豈因耽勝賞本是重時廵野
靄朝来散山容雨後新繽紛開萬樹相對愜佳辰
　　鄧尉小軒望太湖
山軒閒坐倚前楹萬頃澄湖夕照明夜久天心初月上
笙簧謖謖奏松聲
　　登靈巖
霏微靈雨散春煙按轡逍遥陟翠巔香水通流明若箭
琴臺列石勢如拳諸峰盡在青蘿外萬井全依綵仗前
聞是吴宮花草地空餘鐘磬梵王筵
　　晚過吴江
埀虹蜿蜒跨長波畫㦸牙檣薄暮過燈火千家明似晝
好風好雨祝時和
　　入平望(并序/)
　平望為浙江界長吏以畫舫五百来迎恐勞民力卻
　之不御
錦纜無勞列綵艭輕橈自愛倚船牕勤民不憚周行逺
早又觀風向浙江
　　禾中道上
兩岸人家半種桑雨中入望盡蒼茫民間本業惟農織
愛看山邨共水鄉
　　廵幸杭州
東南上郡古臨安親採風謡一省觀翠岫巃嵸猶舞鳳
羽旗簡約不鳴鑾春暉草木江山麗户滿弦歌雨露寛
徳化逺敷吾未信如何夾路萬聲歡
　　呉山
左控長江右控湖萬家煙火滿康衢偶来絶頂憑虚望
似向雲霄展畫圖
　　泛舟西湖
一片湖光瀲灩開峰巒三面送青来輕舟櫂去波添影
曲岸移時路郤回春色初摇堤上栁恵風正發寺邊梅
此行不是探名勝欲使陽和徧九垓
　　西溪
十里清溪曲修篁入望深暖催梅信早水落草痕侵俗
　藉漁為業園饒筍作林民風愛淳樸不厭一登臨
　　　題西溪山莊以竹牕二字書賜髙士竒
　花源路幾重柴桑皆沃土煙翠竹牕幽雪香梅岸古
　　　過桃花嶺至玉泉寺
　度嶺穿雲路始平停鑣聊憇小池清游魚自有悠然意
　豈識乾坤造物宏
　　　湖心亭
　水上起樓臺湖面平如鏡春風吹栁條逺與山光映
　　　渡錢塘江
　雪後春煙漠漠浮揚舲擊楫向中流江通潮汐分吴地
　路入溪山隠越州振武戈矛皆駐馬(憶用武時大/兵屯駐江干)省方
　斿葆此乘舟風帆沙鳥看何限逺近雲霞望裏收
　　　山隂
　灌木叢篁傍水幽澹煙晴日漾芳洲蘭橈摇過山隂道
　在昔人傳鏡裏逰
聖祖仁皇帝御製文第二集巻四十三
　欽定四庫全書
聖祖仁皇帝御製文第二集巻四十四目録
　　古今體詩四十八首
　　　　謁大禹廟
　　　　登卧龍山越望亭
　　　　雲栖竹樹甚茂幽蘭滿山
　　　　虎跑泉(幷序/)
　　　　靈隠寺
　　　　飛来峰
　　　　諭浙省將吏軍民(并序/)
　　　　舟中書懷
　　　　將逰華山以欲雨未往
　　　　雨中幸錫山園林
　　　　恵泉
　　　　無錫小民以羔羊恵酒爭獻御舟笑而遣之
　　　　句容雨望
　　　廵幸江寧
　　　賜江寧文武將士宴於教場
　　　再過明故宮
　　　江寧駐蹕(并序/)
　　　後湖
　　　詠幽蘭
　　　登報恩寺浮圖
　　　上巳日再登金山
　　　長江夜月
　　　曉發維揚順風揚帆午餘已過秦郵
　　　自宿遷解纜一日夜達山東境
　　　春晴舟中作
　　　途次書懷
　　　清明
　　　憂旱憶民事作
　　　榴花
　　　盆景榴花髙有數寸開花一朶
　　　輓大行皇后詩四首(并序/)
　　　中秋書懷
　　　守
陵太監崔邦琪侍
慈寧宮年久詩以賜之
　　　康熙二十八年歲旱冬又無雪朕焦心勞思寢
　　　　食俱廢二月初間謁
陵路遇大雨田野歡聲方少攄朕懷故賦五言律以記
　　　　之
　　　暢春園衆花盛開最為可觀惟綠牡丹清雅迥
　　　　常世所罕有賦七言絶以記之
　　　詠花缾
　　　櫻桃
　　　雨後初晴戲作二首
　　　命裕親王福全皇長子允禔帥師征厄魯特錫
　　　　之以詩
　　　養病塞北
　　　古北塞上望月
　　　康熙三十二年六月賜總督佛倫
　　　夏燕新蓮二首
　欽定四庫全書
聖祖仁皇帝御製文第二集巻四十四
　　古今體詩四十八首
　　　謁大禹廟
　古廟青山下登臨曉靄中梅梁存舊跡金簡紀神功九
　載隨刊力千年綂緒崇兹来薦蘩藻瞻對率羣工
　　　登臥龍山越望亭
　周覽山川歷井疆越峯突兀見青蒼爭流萬壑通城郭
　一一看来在下方
　　　雲栖竹樹甚茂幽蘭滿山
　山徑紆徐合溪聲到處聞竹深陰戛日木古勢干雲倚
　檻聽啼鳥攀崖採異芬韶華春已半萬物各欣欣
　　　虎跑泉(并序/)
　　西湖自昔畫舫笙歌之地朕兹行志本省方止一覽
　　其山川風土未曽片刻停驂尚食但飲虎跑泉水一
　　勺耳
松林帶餘雪空山啼百舌石溜響涓涓寒泉自清潔
　　靈隠寺
靈山結幽秀鷲嶺起嵯峨梵宇盤空出香雲繞地多開
襟對層碧下馬撫煙蘿羽衞閒来往非同問法過
　　飛来峰
巖岫崚増洞壑竒懸藤古木半迷離冷泉亭子清溪上
誰識源頭混混時
　　諭浙省將吏軍民(并序/)
　朕自武林回鑾百姓擁道固請暫留慰諭遣之因詔
　諸將吏務在調劑兵民共相輯睦息訟弭爭務本崇
　儉毋専末業以滋游惰并賦斯篇
省方浙西東山川極遐矚兹晨當回鑾諄諄一相朂軍
民貴安和文武須聨屬息忿可無爭守分在忍辱日使
訟庭閒愚民免械梏奢侈尤當懲繁華莫恣欲儉乃保
其富素履各敦篤惟令教化興益見閭閻足諸吏宜勉
之期歸淳樸俗
　　舟中書懷
澹澹春山暮靄清和風拂栁入簾輕留情遠寄懸千里
撫景興懷歴幾程寒盡梅中初霽雨詩成洲上忽聞鶯
船窗睡起疑宮闕月滿江湖聽櫂聲
　　將逰華山以欲雨未往
欲向青山澗壑行春雲又變曉隂輕勾陳不遣驚禪定
恐礙林間碧草生
　　雨中幸錫山園林
澹冶青山色幽探傍曉来煙籠巖下竹雨洗石邊苔斷
續聽啼鳥飄搖惜落梅胷襟原浩蕩隨意坐亭臺
　　恵泉
寒雲覆樹昔年經(甲子觀恵/泉在十月)再品山泉到此亭春水一
犂農事足喜看膏雨徧郊坰
　　無錫小民以羔羊恵酒爭獻御舟笑而遣之
自昔君門隔九閽如何草野得攀援多因愛此元元切
忘分公然學負暄
　　句容雨望
山行逐髙低四望多松樹雨裏萬人家遥看隔雲霧
　　廵幸江寧
南省封疆惟此區江流環繞壯規模華旗芝蓋重臨幸
二水三山半畫圖吏事莫先田野治民情但願閭閻孚
不知比歲恩波洽止聽黄童白叟呼
　　賜江寧文武將士宴於教場
瑞雲捧日曉初晴麗景天開羽仗明扈蹕赳桓多絳灌
分行俊譽盡璁珩三漿滿浥沾須徧五載南廵澤再傾
(自甲子南廵/今已五載)文穆武恬慙化理萬方無事宴昇平
　　再過明故宮
樓臺金粉已沈銷不獨詩人說六朝月落宮垣春寂寂
經過惟歎草蕭蕭
　　江寧駐蹕(并序/)
　江寧士民羣詣行在爭獻米榖兼羅果蔬涕泣請留
　屢諭不止俯徇億兆之願勉遲信宿之行
心勤民隠獨諮諏不為江山作勝逰白下回鑾期已近
黔黎擁道欲何求多憐野老堆盤獻勉就輿情兩日留
二十八年宵旰意豈圖遠邇慕懷柔
　　後湖
淼淼長湖水春来發緑波飛鳴下鳬雁朝暮集漁蓑
　　詠幽蘭
婀娜花姿碧葉長風来難隠谷中香不因紉取堪為佩
縦使無人亦自芳
　　登報恩寺浮圖
湧地千尋起摩霄九級懸琉璃埀法相翡翠結香煙締
造人功巧流傳世代遷曠然彌遠望萬象拱諸天
　　上巳日再登金山
晴和逢上巳况在大江濱正是回鑾日揮毫記此辰
　　長江夜月
萬頃淪漣映平沙一望收天光起水色雲影共波流隔
岸姑蘇逺臨軒夜月浮民情咸自得何必泛龍舟
　　曉發維揚順風揚帆午餘已過秦郵
傍曉發蕪城風帆疾如駛晚照半平湖舟行百餘里
　　自宿遷解纜一日夜達山東境
千里南程幾日回輕舟直下泝瀠洄天風更假帆檣便
一夕山東境上来
　　春晴舟中作
野水漫漫野岸長幾行嫩柳帶斜陽不知春色来多少
但覺飛花處處香
　　途次書懷
長樂
慈顔兩月違白雲迢逓戀春暉輕舟不繫兼程進應話
民風坐漏稀
　　清明
已日纔從江岸行舟中還復度清明上林聞道花遲發
留與歸時聽早鶯
　　憂旱憶民事作
仲夏炎曛盛徳凉時未和驕陽因六事亢旱最三河(三/河)
(為天下/之中)民以食為重天将風更多憂勤難暇顧惟誦憫
農歌
　　榴花
丹誠映白日豔色喜清幽嫩緑疎櫺外開時傍翠樓
　　盆景榴花髙有數寸開花一朶
小樹枝頭一㸃紅嫣然六月雜荷風攢青葉裏珊瑚朶
疑是移根金碧叢
　　輓大行皇后詩四首(并序/)
　大行皇后秀鍾華閥徳備壼儀溯懿親於渭陽定嘉
　祥於媯汭宮闈翊贊克孝克慈頃者正位翟褕甫承
　冊命遽嬰篤疾莫挽徽音時屬新秋候當闌暑驚璇
　霄之月墜傷碧落之星沈物在人亡覩遺袿而雪涕
　庭虚晝永經垂幕以愴懷悲従中来不能自已握管
　言情聊抒痛悼
月掩椒宮歎別離傷懷始覺夜蟲悲淚添雨㸃千行下
(此日/微雨)情割秋光百慮隨雁斷衡陽聲已絶魚沈滄海信
難期繁憂莫解衷腸夢惆悵銷魂憶昔時
　　又
交頤淚灑夕陽紅徒把愁睂向鏡中露冷瑶階増寂寞
煙寒碧樹恨西東舊詩詠盡難回首新月生来枉照空
鸞影天涯無信息斷弦聲在未央宮
　　又
音容悲漸逺涕淚為誰流女徳光千禩坤貞應九州凉
風銷夜燭人影散瓊樓歎此平生苦頻經無限愁
　　又
淅瀝動秋聲中心鬱不平離愁逢葉落别恨怨蛩鳴寂
寂瑶齋隔沈沈碧海横玉琴哀響輟宵殿痛殘更
　　中秋書懷
多病多悲感百端蹔来此地駐瓊鑾巖間雨歇衣還濕
嶺外雲開露未乾風激清潭三汲浪秋催􁳋葉五更寒
驚看圓月峰頭出似照愁腸勸夕餐
　　守
陵太監崔邦琪侍
慈寧宮年久詩以賜之
返照寒松影心懸泣露霜一生常感悼數載幾悲凉恨
接雲峰近思連滄海長問安勞夢想絶矣九廻腸
　　康熙二十八年歲旱冬又無雪朕焦心勞思寢食
　　　俱廢二月初間謁
陵路遇大雨田野歡聲方少抒朕懷故賦五言律以記
　　　之
念愆思雲漢望歲意真純稼穡三時重祈豐六事頻風
恬咸自樂雨灑易為春髙下皆霑足方知天至仁
　　暢春園衆花盛開最為可觀惟緑牡丹清雅迥常
　　　世所罕有賦七言絶以記之
碧蕊青霞壓衆芳檀心逐朶韞真香花殘又是一年事
莫遣春光放日長
　　詠花缾
擷取羣芳置案頭天香一段貯清幽人生常有悲歡事
惟爾閒情不曉愁
　　櫻桃
初夏含桃味早全西山結實弱枝連赤瑛充薦休言過
丹色濃濃衆果先
　　雨後初晴戲作二首
山腹重雲鎻晩煙水光逐浪共天連長橋疑作虹蜺似
落照扁舟湖上眠
　　其二
新晴雨後暎斜陽草茂花繁處處香石色蒼苔隨岸綠
橋邊垂柳挂絲長
　　命裕親王福全皇長子允禔帥師征厄魯特錫之
　　　以詩
萬國勤懷保三階願治平寰中皆赤子域外盡蒼生小
蠢忘帡冒天心解鬬爭執迷思梗化伐罪事専征武略
期無敵王師出有名親藩分鈇鉞長子擁麾旌貙虎資
郎將貔貅壯禁營玉戈凝曉色金甲耀秋晴獲醜寧遺
類籌邊重此行據鞍軍令肅横槊凱書成煙火疆隅堠
牛羊塞上耕遐荒安一體歸奏慰予情
　　養病塞北
寒蟬鳴野樹旅雁過秋蓬嶺外皆紅葉城邊有綠桐身
虚苦夏熱多病愛清風山色猶然在人顔漸不同幸無
烽火事喜有智神功
　　古北塞上望月
桂樹清光挂碧天雲開萬里塞無煙逺人向背由敷政
惟在籌邊與任賢
　　康熙三十二年六月賜總督佛倫
東表聞風化西秦作雨霖揚清知疾苦激濁勉官箴曠
世孤芳節超倫千古心封疆資大吏撫育代憂深
　　夏燕新蓮
紫燕雙雙到案前天教霖雨足禾田臨牕斜掠蓮花影
雲與波光皆渺然
　　　其二
　丹橋綠柳囀黄鸝碧澗深林對小池睡起閒情題畫箑
　薰風動處樂雍熙
　
　
　
　
　
　
　
　
　
　
　
　
聖祖仁皇帝御製文第二集巻四十四
　欽定四庫全書
聖祖仁皇帝御製文第二集巻四十五目録
　　古今體詩五十九首
　　　　初秋晚雨後觀儀器
　　　　初秋詠竹
　　　　閒坐詠竹
　　　　詠金蓮花
　　　　祝巴林淑慧大長公主詩(并序/)
　　　　戲題自鳴鐘
　　　　春日舟行
　　　　夏日幸潞河雜詩三首
　　　　親閱運河堤
　　　　舟泊潞河
　　　　千葉蓮
　　　　題耕織圖
　　　　　耕
　　　　第一圖(浸種/)
　　　　第二圖(耕/)
　　　　第三圖(耙耨/)
　　　　第四圖(耖/)
　　　　第五圖(碌碡/)
　　　　第六圖(布秧/)
　　　　第七圖(初秧/)
　　　　第八圖(淤䕃/)
　　　　第九圖(拔秧/)
　　　　第十圖(插秧/)
　　　　第十一圖一(耘/)
　　　　第十二圖(二耘/)
　　　　第十三圖(三耘/)
　　　　第十四圖(灌溉/)
　　　　第十五圖(收刈/)
　　　　第十六圖(登場/)
　　　　第十七圖(持穗/)
　　　　第十八圖(舂碓/)
　　　　第十九圖(籭/)
　　　　第二十圖(簸揚/)
　　　　第二十一圖(礱/)
　　　　第二十二圖(入倉/)
　　　　第二十三圖(祭神/)
　　　　織
　　　　第一圖(浴蠶/)
　　　　第二圖(二眠/)
　　　　第三圖(三眠/)
　　　　第四圖(大起/)
　　　　第五圖(捉績/)
　　　　第六圖(分箔/)
　　　　第七圖(採桑/)
　　　　第八圖(上簇/)
　　　　第九圖(炙箔/)
　　　　第十圖(下簇/)
　　　　第十一圖(擇繭/)
　　　　第十二圖(窖繭/)
　　　　第十三圖(練絲/)
　　　　第十四圖(蠶蛾/)
　　　　第十五圖(祀謝/)
　　　　第十六圖(緯/)
　　　　第十七圖(織/)
　　　　第十八圖(絡緯/)
　　　　第十九圖(經/)
　　　　第二十圖(染色/)
　　　　第二十一圖(攀花/)
　　　　第二十二圖(翦帛/)
　　　　第二十三圖(成衣/)
　欽定四庫全書
聖祖仁皇帝御製文第二集巻四十五
　　古今體詩五十九首
　　　初秋晩雨後觀儀器
　從容更覺靜悠悠片片荷香送小舟日落開牕雲外景
　風清拂户雨中秋寛懷自有數行字樂志須操一算籌
　(向日最喜/天文算法)萬物無窮最易曉其間諸象列天球
　　　初秋詠竹
　森萃青青繞碧塘霜姿靄靄動幽香寒風不變終身節
　緑葉紛然暎晚凉
　　　閒坐詠竹
　門外千竿細竹牕前萬朶鮮花秋寒衆色皆變惟爾霜
　姿可嘉
　　　詠金蓮花
　迢遞從沙漠孤根待品題清香拂檻入正色與心齊磊
　落安山北參差鷲嶺西炎風曽避暑髙潔少人躋
　　祝巴林淑慧大長公主詩(并序/)
　公主秀毓天潢祥鍾坤順為
皇考同氣之親淑容懿範儼若
慈闈履貴盛而沖和居顯榮而祗慎耆年令徳宗黨式
　欽恵澤淪洽於逺人徽柔著聞於中外數十年来篤
　愛朕躬禮周意摯故常迎留京邸晨夕相依用展敦
　睦之義惟祝遐齡康豫馴致期頤俾得色笑恒瞻徳
　音長奉藉以慰朕追慕
慈寧之永念豈不休歟爰賦五言以介睂夀
長祝南山夀願言北斗詩祥開應帝女釐降自金枝沙
漠黎心服坤貞天下知年年慶人瑞歲歲賞瑶池
　　戲題自鳴鐘
晝夜循環勝刻漏綢繆宛轉報時全隂晴不改衷腸性
萬里遥来二百年(此器至中國/二百年矣)
　　夏日舟行
靈液開僊仗清暉暎碧波黄鸝鳴茂樹歸雁戲青莎水
曲蒲帆轉岸廻錦纜過三春曽布徳月下聽謳歌
　　夏日幸潞河雜詩三首
水色連天四望收輕舠桂楫放中流東南惟有長江勝
一片雲帆萬里逰
　　其二
曽記當年幸潞河翠旌熠爚暎微波臨流士女爭瞻望
不禁扁舟唱櫂歌
　　其三
野雲漸起罩斜陽暮泊平沙覺水凉初更未寢吟詩句
靜見爐中焚異香
　　親閱運河堤
舊歲隂霖勝憂勤億兆難析津通鵲渚形勢接桑乾物
理常求治朝堂亦自安運堤久未整岸堰最宜完夾道
黎民悅沿河老幼歡雲容隨豹尾暑氣擁仙鑾九醖賢
人酒三漿龍鳳團匡牀搜典誥流水奏幽蘭櫂響逼前
駕漁歌進小灘去回四百里舟次五雲端
　　舟泊潞河
萬里帆檣宛轉来炎天繫纜泊河隈長江曽著操舟說
短夢頻思作楫才隔水翛翛秋麥起繞林處處野花開
從容披閱依書幌靜爾忘言憶九垓
　　千葉蓮
禁苑初秋玉殿凉綠荷經瀨遞清商千英水面重重豔
㡬度風前柄柄香宮女移船摇紺葉近臣載筆詠紅芳
定心坐對西山靜不管穠纖暎夕陽
　　題耕織圖
　　　耕
　　　第一圖(浸種/)
暄和節候肇農功自此勤勞處處同早辨東田穜稑種
褰裳渉水浸筠籠
　　　第二圖(耕/)
土膏初動正春晴野老支笻早課耕辛苦田家惟穡事
隴邉時聽叱牛聲
　　　第三圖(耙耨/)
每當旰食念民依南畝三時願不違已見深耕還易耨
緑蓑青笠雨霏霏
　　　第四圖(耖/)
東阡西陌水潺湲扶耖泥塗未得閒為念饔飧由力作
敢辭竭蹷向田間
　　　第五圖(碌碡/)
老農力穡慮偏周早夜扶犂未肯休更駕烏犍施碌碡
好教春水滿平疇
　　　第六圖(布秧/)
農家布種避春寒甲坼初萌最可觀自昔虞書傳播穀
民間莫作等閒看
　　　第七圖(初秧/)
一年農事在春深無限田家望歲心最愛清和天氣好
綠疇千頃露秧鍼
　　　第八圖(淤䕃/)
從来土沃藉農勤豐歉皆由用力分薙草灑灰滋地利
心期千畝稼如雲
　　　第九圖(拔秧/)
青蔥刺水滿平川移植西疇更勃然節序驚心芒種廹
分秧須及夏初天
　　　第十圖(插秧/)
千畦水澤正瀰瀰競插新秧恐後時亞旅同心欣力作
月明歸去莫嫌遲
　　　第十一圖(一耘/)
豐苖翼翼出清波荑稗叢生可若何非種自應芟薙盡
莫教稂莠敗嘉禾
　　　第十二圖(二耘/)
曽為耘苖結隊行更憂宿草去還生隴間餽饁頻来往
勞勩田家婦子情
　　　第十三圖(三耘/)
䆉稏盈畦日正長復勤穮蓘下方塘堪憐曝背炎蒸下
惟冀青疇發紫芒
　　　第十四圖(灌溉/)
塍田六月水泉微引溜通渠迅若飛轉盡桔橰筋力瘁
斜陽西下未言歸
　　　第十五圖(收刈/)
滿目黄雲曉露晞腰鐮穫稻喜晴暉兒童處處收遺穂
邨舍家家荷擔歸
　　　第十六圖(登場/)
年穀豐穰萬寳成築場納稼積如京廻思望杏瞻蒲日
多少辛勤感倍生
　　　第十七圖(持穂/)
南畞秋来慶阜成瞿瞿未釋老農情霜天曉起呼鄰里
徧聽邨邨打稻聲
　　　第十八圖(舂碓/)
秋林茅屋晩風吹杵臼相依近短籬比舍舂聲如和荅
家家篝火夜深時
　　　第十九圖(籭/)
謾言嘉榖可登盤穅秕還憂欲去難粒粒皆從辛苦得
農家真作雨珠看
　　　第二十圖(簸揚/)
作苦三時用力深簸揚偏愛近風林須知白粲流匙滑
費盡農夫百種心
　　　第二十一圖(礱/)
經營阡陌苦胼胝艱食由来念阻饑且喜稼成登石磑
從兹鼔腹樂雍熙
　　　第二十二圖(入倉/)
倉箱頓滿各欣然補葺牛牢雨雪天盼到蓋蔵休暇日
從前拮据已經年
　　　第二十三圖(祭神/)
東疇舉趾祝年豐喜見盈寧百室同粒我烝民遺澤遠
吹豳擊鼔報難窮
　　　織
　　　第一圖(浴蠶/)
豳風曽著授衣篇蠶事初興穀雨天更考公桑傳禮制
先宜浴種向晴川
　　　第二圖(二眠/)
柔桑初翦緑參差陌上歸来日正遲邨舍家家簾幕靜
春蠶新長再眠時
　　　第三圖(三眠/)
紅女勤劬日載陽鳴鳩拂羽恰條桑只因三臥蠶将老
翦燭頻看夜未央
　　　第四圖(大起/)
春深處處掩茅堂滿架吴蠶婦子忙料得今年收繭倍
冰絲雪縷可盈筐
　　　第五圖(捉績/)
連宵食葉正紛紛風雨聲喧隔户聞喜見新蠶瑩似玉
燈前檢點最辛勤
　　　第六圖(分箔/)
愛逢晴日映疎簾新緑如雲葉漸添天氣晴和蠶事廣
移筐分箔徧茅檐
　　　第七圖(採桑/)
桑田雨足葉蕃滋恰是春蠶大起時負筥攜筐紛笑語
戴鵀飛上最髙枝
　　　第八圖(上簇/)
頻執纖筐不厭疲久忘膏沐與調饑今朝士女歡顔色
看我冰蠶作繭時
　　　第九圖(炙箔/)
蠶性由来苦畏寒深垂簾幕夜將闌爐頭更爇松明火
老媪殷勤日探看
　　　第十圖(下簇/)
自昔蠶繅重婦功曽聞獻繭在深宮披圖喜見纍纍滿
茅屋清光積雪同
　　　第十一圖(擇繭/)
冰繭方堪作素紈重綿亦藉禦深寒就中自有因材法
揀取筐間次第觀
　　　第十二圖(窖繭/)
一年蠶事已成功歴數從前屬女紅聞說及時還窖繭
荷鋤又向緑隂中
　　　第十三圖(練絲/)
炊煙處處繞柴籬翠釜香生煑繭時無限經綸從此出
盆頭喜色動雙睂
　　　第十四圖(蠶蛾/)
蛾兒布子如金粟水際分飛任所之莫令繭絲遺利盡
来年留作授衣資
　　　第十五圖(祀謝/)
勞勞拜簇祭神桑喜得絲成願已償自是西陵功徳盛
萬年衣被澤無疆
　　　第十六圖(緯/)
緑隂揜暎野人家每到蠶時靜不譁一自夏初成繭後
籬邉新聽響繅車
　　　第十七圖(織/)
從来蠶績女功多當念勤勞惜綺羅織婦絲絲經手作
夜寒猶自未停梭
　　　第十八圖(絡緯/)
無衣卒歲早闗情寒氣催人蟋蟀聲茅屋疎籬秋夜永
短檠相對絡絲成
　　　第十九圖(經/)
織紝精勤有季蘭牽絲分理製羅紈鳴機来往桑隂裏
已作吴綃匹練看
　　　第二十圖(染色/)
凝膏比潔絡新絲傳得仙方色陸離一代文明資賁飾
須教五采備彰施
　　　第二十一圖(攀花/)
巧様爭傳濯錦紋堪憐織女最殷勤雲章霞綵娱人意
自著尋常縞布裙
　　　第二十二圖(翦帛/)
　手把齊紈冰雪清秋衣欲製重含情逡巡莫謾施刀尺
　萬縷千絲織得成
　　　　第二十三圖(成衣/)
　已成束帛又縫紉始得衣裳可庇身自昔宮庭多澣濯
　總憐蠶織重勞人
　
　
　
　
　
　
　
　
　
　
聖祖仁皇帝御製文第二集巻四十五
　欽定四庫全書
聖祖仁皇帝御製文第二集巻四十六目錄
　　古今體詩四十二首
　　　　二月三十日親統六軍徂征漠北
　　　　出居庸闗
　　　　赤城
　　　　龍門
　　　　過獨石口
　　　　出塞訓厲軍士
　　　　北藩諸部君長来迎
　　　　沙漠二首
　　　　風雪致禱遂爾晴霽
　　　　賜皇子允祉
　　　　賜皇子允祐
　　　　春寒軫念將士
　　　　途中新夏
　　　經明成祖勒銘處指示扈從諸臣(并序/)
　　　賜皇子允禩
　　　帳殿對雨念畿輔四方農事
　　　賜將士食
　　　違
皇太后定省言懷
　　　行殿示諸皇子
　　　瀚海
　　　營夜南望北斗
　　　雁棲沙磧(有序/)
　　　時乏水於山坡得泉志喜
　　　克魯倫河上流雨後草生
　　　登山巔下瞰克魯倫河周覽山川形勢指麾營
　　　　陣
　　　渡克魯倫河網魚暫駐待後軍至
　　　軍中夜嘗擐甲達旦
　　　噶爾丹潰遁遂窮追之
　　　剿滅噶爾丹大㨗
　　　自賊中投誠来者皆宥之
　　　遣使示皇太子㨗音
　　　示宮中㨗音
　　　班師次拖陵
　　　班師拖陵留皇長子允禔殿後示之
　　　行間賜大學士張玉書
　　　外蕃諸部落絡繹来賀宴賚之
　　　入關見雨膏潤澤禾苖茂遂喜而有作
　　　彈琴峽
　　　南口
　　　入京見百官及耆民童穉歡迎道周
　　　賜將軍孫思克
　欽定四庫全書
聖祖仁皇帝御製文第二集巻四十六
　　古今體詩四十二首
　　　二月三十日親統六軍徂征漠北
　惟天盡所覆眷命畀我清自予蒞鴻祚恒願銷甲兵狡
　焉窺北疆屬國横相攖夙昔張撻伐兇醜皆顛傾赦之
　釋不誅開網全其生怙終恣跳梁邊鄙摇羣情皇皇仁
　義師聲討必有名春雪灑貝胄朔風捲龍旌睠兹貙虎
　士金革勞逺征於鑠振我武赫赫揚天聲
　　　出居庸關
　羣峰倚天半直北峙雄闗古塞煙雲合清時壁壘閒軍
　鋒趨朔漠馬蹟度重山漸向邊城路旌旗疊翠間
　　　赤城
　慈宫曽駐此溫泉展轉依稀廿五年今日征途冰未解
　當時凍嶺雪還全(往年奉際即太皇太后/臨幸之    是此時)漸近邊闗風
　土别長驅旌斾岳山連孤城寒重深宵靜敢卜龍沙奏
凱旋
　　龍門
絶巘何時鑿五丁雙崖萬仞闢門屏潺湲塞水嵯峨石
振旅歸来定勒銘
　　過獨石口
關名獨石插遥天路繞青㝠絶嶂懸翠壁千尋標九塞
黄雲萬疊䕶三邊霓旌曉度長城月毳帳春廻大漠煙
總為民生勤戰伐不辭籌畫在中權
　　出塞訓厲軍士
鐵馬金戈整六師鼓行出塞暮春時邊塵盡埽從今始
莫讓天山建績竒
　　北藩諸部君長来迎
關山直北盡王臣屬國侵陵煽亂頻為靖邊方勤士馬
欲令藩落輯民人聲靈有赫羣知肅抃舞来同意倍親
共覩此行清朔漠保疆綏土俗還淳
　　沙漠二首
髙下龍堆萬馬趨直将漠外作疆隅漢家只守飛狐嶺
坐使中原失遠圖
　　其二
沙磧荒榆細柳多歩行不用蹀鳴珂(時率将/士歩行)連朝登頓
渾無倦甘苦身先士荷戈
　　風雪致禱遂爾晴霽
塞外春深雨雪頻寒風猶自拂征塵昨朝遣祀咨宗伯
已見遥天霽色新
　　賜皇子允祉
玉弩金戈壯此行期門環衞在連營深居莫忘勤勞意
須識間闗出塞情
　　賜皇子允祐
逆我顔行討必加六軍嚴肅靜無譁分營此日如棊布
奮武羣看捲塞沙
　　春寒軫念將士
大漠春殘雪尚飛從征車馬正騑騑風廻沙路迷金勒
寒送冰花上鐵衣每念折衝憑士氣况從絶徼奉天威
六軍同奮赳桓志佇見睛曛滿翠旂
　　途中新夏
邊草纔青節序更征裘未換入朱明遥思南陌東阡候
正是居人急耦耕
　　經明成祖勒銘處指示扈從諸臣(并序/)
　朕率師行四十五日至我哨界界内外髙阜坡陀大
　抵皆黄白沙五色石北行十一里有石瑩然獨出明
　成祖北伐刻銘其上時則永樂八年庚寅四月十六
　日朕今過此適在四月十四日山原猶昔時日同符
　朕謂明成祖之率師而行也與今日異其時出邊皆
　敵人也今䝉古悉我効力之人其時皆漢人歩卒今
　我兵悉騎士且熟習邊外之行由此觀之明成祖深
　入敵中數千里縦横若行無人之境亦誠難矣我軍
　若不及彼良可媿也凡聞斯語者當人人自奮焉爰
　紀其事而繫之以詩
伊昔永樂年征馬嘶朔風磧間銘片石苔蘚磨青銅我
行初拂拭夏節欣相同當時月在已今値清和中後先
間兩日彼亦一代雄我武討不庭春發明光宮塞草緑
微茁雨雪隂濛濛或言時尚早稍待邊花紅寧知英傑
人所見良疏通迅行掩不備兵法貴折衝軍謀在帷殿
士氣如虎熊豈不資羣策惟斷斯有功作詩紀其事聊
以示臣工
　　賜皇子允禩
戎行親莅制機宜櫛沐風霜總不辭隨侍晨昏依帳殿
焦勞情事爾應知
　　帳殿對雨念畿輔四方農事
氣和時雨降駐蹕對荒陬㸃㸃侵油幕霏霏濕翠斿未
知同甸服果足渥田疇軫念民依切馳書付置郵
　　賜將士食
萬騎擁雕弓長鳴向北風龍荒彌曠逺虎旅正驍雄戰
鼓黄雲外旌門紫氣中朕躬方蓐食與爾六軍同
　　違
皇太后定省言懷
帳殿風髙日影移庭闈常憶問安時寸心每自依清禁
慈念遥應繫北陲柔遠肯教罹疾苦除殘焉敢惜胼胝
預期露布飛章入早報瑶階
母后知
　　行殿示諸皇子
師行日已遠邊馬風蕭蕭眷言靖疆宇寧憚道路遥彼
㓂鄰北藩譎謀聲動摇除惡必拔本稂莠隳良苖外攘
内斯安務令金甲銷吾民息轉輸丁男無敝彫一勞方
永逸所戒怠與驕天心鑒此誠雨暘時以調
　　瀚海
四月天山路今朝瀚海行積沙流絶塞落日度連營戰
伐因聲罪馳驅為息兵敢云黄屋重辛苦事親征
　　營夜南望北斗
碧琉璃界四垂邊漸覺雲低欲到天為問北来行近遠
果然北斗挂南川
　　雁栖沙磧(有序/)
　朕親提士旅迅埽邊塵野宿宵興風髙月冷慨居人
　之絶跡見沙雁之羣栖曠遠蕭條艱難跋渉念兹徂
　征之役實殷求定之心睠彼昔賢斐然有作覽遺文
　之垂後在息武以寧人夙抱此懷因物興感
為靖風塵夜不眠平沙四顧斷人煙征夫欲度隂山外
北雁偏棲瀚海邊黷武詩書天子戒惟仁經史帝王先
須看戰壘生靈骨弔古文章信可傳
　　時乏水於山坡得泉志喜
麾兵深入賊巢邊斯地從来乏水泉報道六軍齊飲馬
清流山畔忽涓涓
　　克魯倫河上流雨後草生
晚從岸曲駐前旌雨歇行營草怒生一望青青河上色
平蕪共聽馬嘶聲
　　登山巔下瞰克魯倫河周覽山川形勢指麾營陣
策馬登崇岡岡勢亦崔嵬浩浩見河流迢遞西隅来杳
然罕人跡周覽復徘徊命我熊羆士往駐山之隈旌旗
布林麓寇見應疑猜六師壓其陣賊勢立崩摧麾示諸
部曲號令肅風雷俯視窟中兔殄滅同纖埃
　　渡克魯倫河網魚暫駐待後軍至
臚朐河水何泱泱髙山發源清且長漠北經流數千里
東趨遼海歸扶桑夙昔河壖亦沃土狡寇来據巢其疆
自春徂夏雨澤斷塞草不緑川原黄驚聞我師自天来
逺渡沙磧思遁蔵焚巢裹餱夜竄走老羸穉幼委道傍
朕率輕騎渡河北平沙淺水湔甲裳命士舉網截清流
鮮鱗潑剌河中央笑彼智短氣復懦捐棄形勢奔倉皇
此時中宵自顛沛當年北鄙徒披猖我師英武且整暇
臨河飲馬皆鷹揚黄鉞一麾諸部集回首萬騎方騰驤
　　軍中夜嘗擐甲達旦
四山風靜建旌旄帳外沙明片月髙除逆安民非得已
終宵擐甲敢言勞
　　噶爾丹潰遁遂窮追之
謾道爰爰兔窟多久從西路列琱戈疾馳莫憚追奔力
須使窮禽入網羅
　　剿滅噶爾丹大㨗
殘寇疲宵遁横衝節制兵我師乘銳氣誰許丐餘生貔
虎三軍合鯨鯢一戰平媿稱謀畫定討罪荷天成
　　自賊中投誠来者皆宥之
伐叛軍聲震若雷奔亡賊勢已全摧龍荒所至皆蒼赤
許爾投戈向化来
　　遣使示皇太子㨗音
逋寇多年快翦除風清塞北已廻車遥知念切馳相慰
驛騎南歸賜㨗書
　　示宮中㨗音
向南瞻北斗水際見飛鴻雪照平沙月雲生大漠風㨗
書傳遠塞喜氣溢深宮奏凱鳴鑾近新荷夏正中
　　班師次拖陵
戰馬初閒甲士歡揮戈早已破樓蘭彌天星斗銷兵氣
照徹邊山五月寒
　　班師拖陵留皇長子允禔殿後示之
北伐經時鐵馬馳自春徂夏歷邊陲炎風暑雨歸来日
留待旋鑣撫六師
　　行間賜大學士張玉書
疇昔謀康阜除頑事戰攻若非揚九伐何以靖三農古
義嚴聲討儒臣在折衝遐荒風雪裏扈蹕紀軍容
　　外藩諸部落絡繹来賀宴賚之
諸部名王集扶攜繞御營皆言清朔漠從此樂生成喜
溢車書㑹歡騰鼔角聲朕懷勤撫恤所志在休兵
　　入關見雨膏潤澤禾苖茂遂喜而有作
甘雨時霖為洗兵恰逢戰勝武功成軍容萬隊初旋凱
婦子千邨正饁耕天意要荒同職貢人歡閭井共昇平
征途每憶民生事喜見桑麻愜此情
　　彈琴峽
　琮琤流水意彷彿似鳴琴曲度泉歸壑聲兼峽泛吟空
　山傳逸響終古奏清音不御金徽久泠泠㑹素心
　　　南口
　鑾輿歴遠度龍城已近郊圻一日程時雨潤来山翠重
　更添髙下小溪聲
　　　入京見百官耆民童穉歡迎道周
　星斿葆羽禁城闉雨霽郊坰不動塵旭日薰風歸凱路
　黄童白叟太平人正逢師至經三月敢比苖頑格七旬
　從此普天無戰鬬更將休養朂臣鄰
　　　賜將軍孫思克
　天討恭行日軍威戰㨗時列營張犄角搤吭有偏師立
　見窮追盡能承節制竒鷹揚資遠略宿望在西陲
　
　
　
聖祖仁皇帝御製文第二集巻四十六
　欽定四庫全書
聖祖仁皇帝御製文第二集巻四十七目録
　　古今體詩二十八首
　　　　暮秋重出居庸關
　　　　登雞鳴山
　　　　遥祝
　皇太后千秋
　　　　䝉古老穉来迎咸勞遣之
　　　　閱馬牛羊羣
　　　　山行
　　　　厄魯特之衆相繼来歸咸詢其父母兄弟妻子
　　　　　為陣前所獲者覓令完聚
　　　　塞外初冬
　　　　駐蹕歸化城
　　　　古寺
　　　　賜宴諸䝉古
　　　歸化城夜月
　　　昭君墓(并序/)
　　　塞外寒夜書懷
　　　黄河(并序/)
　　　十一月三日泛舟黄河流凌始下舟行之頃河
　　　　水瑩潔波浪忽平
　　　脫脫城
　　　冰渡
　　　鄂爾多斯行圍雉兔甚多
　　　曉寒念將士
　　　河套西望
　　　噶爾丹遣人乞降示議政諸臣
　　　途中長至
　　　示大將軍伯費揚古
　　　入沙虎口
　　　右衞駐蹕
　　　經大同府(并序/)
　　　汗血馬
　欽定四庫全書
聖祖仁皇帝御製文第二集卷四十七
　　古今體詩二十八首
　　　暮秋重出居庸闗
　亂榆叢栁未經霜峻嶺崇巒曉色蒼峽裏細泉流不竭
　仍聞太古韻鏗鏘
　　　登雞鳴山
　鳥道盤空近塞垣羊河如帶繞山根停鑾欲覽沿邊勢
　石上藤蘿手自捫
　　　遥祝
　皇太后千秋
　臨風懷繡扆佳氣望瑶宮月首蓂三葉冬遲菊萬叢(十/月)
　(十二日/始立冬)夀尊浮碧螘箋奏託雲鴻景祚綿綿永南山頌
　不窮
　　　䝉古老穉来迎咸勞遣之
　塞閱雞延建羽旄常因國計不辭勞蒼頭黄口紛然至
天地為心示覆幬
　　閱馬牛羊羣
邊境地閒敞畜牧多蕃滋掌理各有職水草實咸宜疆
輿裕驅策享宴豐牲犧日給大官庖歲供内廐騎不煩
畎畞力生息頻在兹偶来歴塞垣按轡省所司千羣牝
牡壯萬隊雲錦竒暖就陽坡眠驕向秋原馳非獨充犒
賚兼得佐熊羆夏五破狡虜挂弓天山陲甲士歸伍閒
休養正此時庶物詎云細國用恒相資嘶飲適其性覆
載本無私
　　山行
古木荒山落葉稀寒流幾曲漾斜暉馬蹄行徧龍堆路
總是金湯户外扉
　　厄魯特之衆相繼来歸咸詢其父母兄弟妻子為
　　　陣前所獲者覓令完聚
締宇莅八表一視貴同仁苟有不得所此中常肫肫荒
裔乃異類猘驁性頑嚚横戈臨朔漠窟穴頓淪湮將士
俘擒衆竄遁僅及身逋亡日来投稽首心誠諄念彼骨
肉離咸為加撫詢廣諭命尋識使得完天倫歡聲繼感
泣寒塞生和春綏柔寓大權萬物歸鴻鈞
　　塞外初冬
隂山南去雁行多渺渺沙原六御過報是初冬新律改
依然霜曉氣暄和
　　駐蹕歸化城
一片孤城古塞西霜寒木落駐旌霓恩施域外心無倦
威懾荒遐化欲齊歸戍健兒欣日暇放閒戰馬就風嘶
五原舊是烽煙地(相傳舊屬/五原郡地)亭障安恬靜鼓鼙
　　古寺
入望香臺迥巡行陟歴遥磬聲清靜夜旛影颺晴霄梵
相金泥古經廊畫壁凋登臨縦遐矚紫塞接岧嶤
　　賜宴諸䝉古
羽林列隊宴行宮内外綏懷一體中霜仗煇煌明塞日
晴斿宛轉捲邉風人霑挏酒羣情洽樂合羌笳率舞同
卉服狨裘無老幼歡然盡識化鈞公
　　歸化城夜月
此際殊方月關山遠近看清輝臨玉帳皎色耀金盤煙
野照逾闊霜空夜未寒坐消行漏永沙塞絶風湍
　　昭君墓(并序/)
　匈奴梗化邊陲自周秦漢唐無代不有頃朕於春夏
　親統六師破厄魯特噶爾丹於克魯倫河西北復於
　秋九月西巡由張家口出塞撫察我邊鄙厄魯特敗
　殘之衆降者踵至其頭目来歸者咸予近職開誠示
　信絶無猜疑冬十月十三日至歸化城為我兵屯戍
　之所城南十餘里土阜突然傳為昭君墓即志所云
　青冡也昔有不得志於功名或身遭遷謫往往託昭
　君怨而為詩以寫其抑鬰則在當日之怨極而悲又
　不知何如此冡之留兹土適足為漢譏焉我國家輿
　圖遠大遐邇諸部落世世臣屬奔走不暇凡有驅策
　如臂之使指甘為僕婢而不辭恒自緬懷前烈敢不
　慎修思永夫昭君墓何足詠也因之有感於治理遂
　成八韻
南北分天地存亡見廟謨含悲辭漢主揮淚赴匈奴目
睹當年冡心懷四海圖葆旌巡遠徼藩落効馳驅欲笑
和親失還嫌餌術迂(漢賈誼䇿言用/五術以餌匈奴)開誠示異族布化
越荒途漠漠龍沙際寥寥雁塞隅偶吟因有觸意獨與
人殊
　　塞外寒夜書懷
帳殿深沈夜未眠靜思籌略聽羌絃金甌更闢千千里
瀚海無波萬萬年露冷宵寒凝翠幕塞髙風定歇征韉
旁人莫道行兵遠自有單于首到邊
　　黄河(并序/)
　河源發於塞外流經萬里餘始由中土入海曩曽遣
　使探流窮源河之為利為害莫不洞悉近以巡省邊
　隅駐蹕湖灘河朔一水瀠洄自西北来流不甚濁而
　波緩岸隘而土堅白草蕭蕭黄沙彌望其中環抱約
　地千二百餘里草豐水美便於畜牧明𢎞治間淪於
　外彝地逼秦境時相寇擾故諸臣每言不宜棄此衆
　議紛然人多不察恒惜其言之未用然使當日即用
　其言加兵塞外揆理度勢豈遂能驅而遠之亦必徒
　勞士馬耳朕嘗以收復河套之論謂其心忠於國則
　可謂其灼見事機言之可行則未然也國家威徳所
　布龍荒大漠與河套盡入版圖諸䝉古歲修賮貢奉
　職惟謹非務徳意綏柔詎兵力之所可致耶故臨流
　增思詩示永久
洪流逺且長迢遥逾塞垣旋繞幾曲折沙雜波濤渾漸
下漸開拓建瓴勢迅奔所經雖緜邈脈絡自有根東南
藉輓輸疏瀹頻討論昔歲省隄防淮濟親臨軒今兹歴
大荒羽衞成雲屯崚嶒兩岸間天寒落漲痕冰澌斷更
續晶晶耀朝暾此中地沃饒水草佳且繁昔人議收復
斯舉誠難言觀俗撫幽遐老幼爭攀援殊方亦蒼赤咸
施沐浴恩期令歸化意来者如河源晝夜入滄海包括
彌乾坤
　　十一月三日泛舟黄河流凌始下舟行之頃河水
　　　瑩潔波浪忽平
黄濤何洶洶寒至始流凌解纜風猶緊移舟浪不興威
行宜氣肅恩布覺陽升化理應多洽囂氛頃刻澄
　　脫脫城
土墉四面築何堅地壓長河尚屹然國計思清荒服外
早将糧粟實窮邊
　　冰渡
雲深卓萬騎風勁響千旗半夜河冰合安然過六師(時/河)
(冰未合師行之頃忽報/可渡次早如行平地)
　　鄂爾多斯行圍雉兔甚多
地敞沙平河外天合圍雉兔日盈千籌邊正欲勞筋骨
時控雕弧左右弦
　　曉寒念将士
長河凍結朔風攢帶甲横戈未卽安每見霜華侵曉月
最憐将士不勝寒
　　河套西望
往代存虚議今為我外藩河環沙磧暖境闊草灘繁錯
落綏延接迷離朔漠吞時巡曽不到特示撫柔恩
　　噶爾丹遣人乞降示議政諸臣
醜類蠢頑思負固干矛指處朽枯摧空勞狡計營三窟
卓有深機布九垓窮犬始為摇尾䇿奔狼聊作乞生哀
無私何靳恢湯網未必真誠款塞来
　　途中長至
關塞經時蹕未回律逢葭琯暗飛灰遥知日晷添宮線
暖閣前頭放早梅
　　示大将軍伯費揚古
仗鉞親驅寇分麾扼要先戰能遵指授動輒秉機權鴞
鳥巢全覆妖狐命苟延樓蘭須共滅功勝勒燕然
　　入沙虎口
秋末巡沙塞冬深六轡還野廻千澗水雲掩百重山獵
獵寒風勁駸駸班馬閑勤勞因國事計日對
慈顔
　　右衞駐蹕
西陲古鎮雄土俗亦唐風邊候年催箭遥天月似弓干
戈分禁旅控制接雲中細栁新營舍精嚴面面同
　　經大同府(并序/)
　大同古之雲中外與五原隂山相接内連雁門朔代
　最為要地自昔軍旅之所屯戍商賈之所往来雖厥
　壤寒瘠俗實佻靡明武宗託言巡邊每来逰幸留輒
　數月為後人所議朕撫輯龍荒一歲之中再行塞上
　由大同至歸化城路稍遠而地暖由張家口至歸化
　城路稍近而地荒前獨取道張家口者葢有故焉兹
　以将士久露於外候寒草枯人騎糗芻非内地不便
　遂入沙虎口過右衞經大同城念民徭役蠲除明年
　租特勅六軍一宿而過曩朕兩幸南省惟以察民疾
　苦興利除弊為務其山川風土隨意覽觀而已此行
　　不辭勞瘁親冒霜雪期欲早靖沙漠又非南巡可比
　　朕平日凡渉一境歴一事必慎思而審行之庶得古
　　　人翼翼之意
　塞行初返斾止蹕偶城闉帝典尊明徳湯盤鑑日新時
　巡惟濟物敷政在安人特豁雲中賦軍需供億頻
　　　汗血馬
　驊騮應產渥洼中骨相昂蔵汗血紅星角晶熒如掣電
　霜蹄蹀躞已追風
　
　
　
　
　
　
　
聖祖仁皇帝御製文第二集巻四十七
　欽定四庫全書
聖祖仁皇帝御製文第二集巻四十八目録
　　古今體詩四十首
　　　　再度居庸關
　　　　雪霽駐蹕大同府
　　　　過馬邑望鴈門關
　　　　途間紀事(并序/)
　　　　保徳州渡黄河
　　　　出塞(并序/)
　　　　横城堡渡黄河
　　　　抵寧夏
　　　　望賀蘭山
　　　　自寧夏出塞濱河行至白塔乘舟順流而下抵
　　　　　湖灘河朔作
　　　　黄河舟行即事
　　　　噶爾丹平後示諸臣
　　　晩眺
　　　凱旋言懷
　　　懷来示皇太子
　　　入居庸關
　　　清河覲
皇太后慈顔
　　　近郊
　　　曉望二首
　　　諸皇子来迎示之
　　　見迎駕者
　　　過密雲作
　　　出古北口
　　　口外設屯耕植聚落漸成
　　　經喀爾沁
　　　口外中秋
　　　行圍敖漢柰曼查魯忒諸部落
　　　塞外偶述
　　　至廓爾沁部落與諸䝉古宴
　　　秋暮
　　　入烏喇境
　　　松花江網魚最多頒賜從臣
　　　泛松花江
　　　閱窩集(并序/)
　　　駐蹕烏喇之船厰憶壬戌春夏巡行此地每五
　　　　日一奏請
聖祖母太皇太后安今不可得矣書志慨慕
　　　烏喇山㠗間古木灌莽澤潦徧野即黄龍府之
　　　　地也今人未暇詳攷賦詩二首
　　　行圍所經灰發葉赫哈達諸地皆我
祖
宗之所開并遺跡存焉賦詩二首
　欽定四庫全書
聖祖仁皇帝御製文第二集巻四十八
　　古今體詩四十首
　　　再度居庸闗
　草木未甲坼年光屬早春三番勞遠馭一舉本勤民峽
　暖泉聲動風和鳥噪新㑹看歌凱入景物盡還淳
　　　雪霽駐蹕大同府
　驟飄春雪灑驚沙重向雲中過翠華轉盼遐區征調息
　期將習俗尚桑麻
　　　過馬邑望鴈門闗
　南指重山望鴈門蒼然嵐氣結朝昏當春田土皆耕耨
　阡陌緜緜古塞原
　　　途間紀事(并序/)
　　先是前驅之人言明日駐李家溝僅一井未足扈從
　　人騎之需豫貯水三百甕尚虞有缺是日朕行至中
　　途見有一水自三岔堡流来一水自韓家樓流出横
　築一隄以壅之召詢土人云此河久涸三日前河水
　忽至有司恐漫衍官道故築此堰朕登髙覽觀揆度
　地勢若决此堰河水可至李家溝因命侍衞率人疏
　濬不兩時河水洋溢流至營外深三四尺人騎汲飲
　有餘莫不欣悅向貯之水皆不用昔聞有行師山谷
　間靈泉湧出心未之信頃萬人目覩咸以為異朕之
　凉徳何當天祐耶因紀其事
昔聞靈貺說今見異河来瀠曲經山谷汪洋歴澗隈安
營流漸下决堰勢初廻馬飲無須窟人嘗止用杯邨荒
咸得潤夜靜響同雷詎但霑行帳還能沃土垓仰邀天
顧重頓使地形開七校多欣悅何勞渴指梅
　　保徳州渡黄河
入塞河聲壯朝宗勢拱環劃疆分晉野隔岸是秦山城
郭巔崖裏旌旄浩渺間横流渡舟楫前路指蕭闗
　　出塞(并序/)
　沿邊山行岡嶺崎嶇黄沙彌望因自榆林鎮取道塞
　外沙淺途平水草咸便且十二日之程減半得達安
　邊堡書以記之
森森萬騎歴駝城(榆林鎮一/名駝城)沙塞風清磧路平冰泮長
河堪飲馬月来大野照移營郵籤紀地旬餘驛羽轡行
邊六日程天下一家無内外烽銷堠罷不論兵
　　横城堡渡黄河
歴盡邊山再渡河沙平岸闊水無波湯湯南去勞疏築
惟此分渠利賴多(黄河至處多足為患惟寧/夏開渠種田資以為利)
　　抵寧夏
面水依山古朔方巡行葆羽下巖疆戍樓雖設無傳警
甲士皆精力挽强實政安人遵道徳霸圖拓宇說金湯
當年統萬真誇誕(寧夏城相傳為勃勃赫連所築取統/一天下而臨萬方之意可謂妄矣)
何似於今控制長
　　望賀蘭山
嶻嶪排霄聳處雄馬頭蒼駮望難窮遥遮洮隴緜秦塞
迅埽埃氛薄漢功氣雜雲煙疑結陣勢廻龍虎狀盤空
金戈夜火長征地盡屬西陲界域中
　　自寧夏出塞濱河行至白塔乘舟順流而下抵湖
　　　灘河朔作
黄河之源難可窮滔滔来自遐荒中既入洮蘭復西出
飛濤浩瀚聲淙淙来從邊山遠跋渉遣師輓餉兼採風
廻鑾欲假順流便特乘艇艦浮奔洪瀠洄大野勢幾曲
沙岸頽突還巃嵸亂柳排生枝榦宻中有巨鹿蔵榛叢
遥山轉轉行莫盡忽前俄後迷西東有時塞雲催急雨
晚天霽色横長虹旌門月上夜皎潔水光直與銀漢通
放櫂百里只瞬息迅於走坂馳駿驄中宵望見旄頭落
幕北已奏煙塵空(四月十四日夜奏報噶爾/丹窮蹙自盡其下悉平)兹行永得
息兵革豈惜曉暮勞予躬長河緜延古鮮歴巡閱乃與
區域同自此寰海樂清晏熙恬萬國咸亨豐
　　黄河舟行即事
五月山巔雪四時不見花臨流皆險浪歩岸是叢葭心
為萬年計身離百日家郅支圅首至從此靖龍沙
　　噶爾丹平後示諸臣
莅㝢心無倦寧人慮每周一從沙漠擾時厪深宮憂日
旰食始進未明衣先求或云小醜徒廟堂何須籌或云
自往代兹類難鋤耰念我
祖宗基不與古昔侔沿邊諸外藩奉職如列侯一一効
驅策非徒貢賮修顧此豺狼種狂逞匿林丘侵欺我屬
國濳入我遐陬設竟置罔聞何以示綏柔因之違羣議
秉鉞麾貔貅扼塞伏偏師兼程裹糧餱事無巨與細皆
為先綢繆五月入不毛破賊瀚海頭遁免僅及身資帳
咸躪蹂秋冬再臨邊寒風透重裘方春更遠陟秦晉歴
邑州乞降多詭詞其意本夷猶孽子已成俘族黨紛奔
投未能悔厥心尚思延蜉蝣分道命禁旅夏肅氣如秋
頓爾膺天誅無庸施戈矛幕南與幕北圖輿萬里收華
山可歸馬桃林宜放牛息兵培元氣黎庶永安休于野
樂稼穡于朝獻訏謀交泰賴臣工長與䝉天庥
　　晩眺
軍門延夕眺雲氣澹遥天古塞千峰月平沙萬幕煙旌
旗寒色壯刁斗晩風傳衅甲從今始功成靖朔邊
　　凱旋言懷
黄輿奠四極海外皆来臣眷言漠北地㷀㷀皆吾人六
載不遑息三度勤征輪邊柝自此靜亭堠無煙塵兵革
方既偃風教期還淳興㢘遵昔軌崇文育羣倫所用惟
才俊非僅榮簪紳爾俸與爾禄脂膏出細民永念固邦
本不愧王國賓
　　懷来示皇太子
春初夙駕回當暑探盡黄流岸曲紆只為敉寧籌逺馭
不辭煩苦歴征途
　　入居庸闗
始和羽騎出重闗風動南薰整斾還凱奏㨗書傳朔塞
歡聲喜氣滿人寰懸崖壁立垣墉固古峽泉流晝夜閒
須識成城惟衆志稱雄不獨峙羣山
　　清河覲
皇太后慈顔
遐方異域絶纖塵奉贄来朝悉我臣今日承歡尤色喜
慈闈悅豫為生民
　　近郊
鑾輿還斾近郊坰自此邊方賀永寧匝嵗歸程當夏月
又逢禾黍雨中青
　　曉望
喜看西北靜煙氛飲至歸来息我軍向曉馬頭遥指處
日光擁出萬重雲
　　又
郊圻漸近快時晴四望闗山曉氣清邊徼往来非得已
驅除總為計生成
　　諸皇子来迎示之
行盡龍荒到鳳城三廻寒暑事長征只須勤儉思無逸
說與艱難遠道情
　　見迎駕者
疊鼔鳴鐃列斾旌鵷行鷺序續編氓依依馬首嵩呼處
念此歡迎赤子情
　　過密雲作
秋氣驅殘暑青林堕葉稀馬嘶凉籟動蟬噪夕陽微河
繞遥通塞山廻盡拱畿黍苖膏雨足歲事念民依
　　出古北口
年年秋獮此經過峭石天成險隘多沙漠名王皆屬國
但留形勝壯山河
　　口外設屯耕植聚落漸成
沿邊曠地多棄置良非策年来設屯聚教以分阡陌春
夏耕耨勤秋冬有畜積霜濃早收黍暄遲晚刈麥土固
有肥磽人力變荒瘠山下出流泉屋後樹豚柵行之無
倦弛定能増户籍古来王者治恐亦無以易
　　經喀爾沁
古木蒼山路不窮霜林颯沓響秋風臨流駐蹕歸營晩
坐看旌門落照紅
　　口外中秋
荒塞天低夜有霜一輪明月照蒼凉不貪玉宇瓊樓看
獨在遐陬理外疆
　　行圍敖漢柰曼查魯忒諸部落
農暇巡侯甸揚旌歴遠途軍容陳七萃武事講三驅永
罷防秋戍咸為首路趨晚来圍獵罷羽衞集平蕪
　　塞外偶述
曉霧迷前嶺䝉茸露未晞林中呼鹿罷山下射熊歸水
繞周廬曲原髙衆幕圍時平疆域遠萬里盡庭扉
　　至廓爾沁部落與諸䝉古宴
大野支黄幄長筵藉軟莎恩膏宣塞下部落列山阿法
酒沾人醉椎牛饗衆多提攜偕婦穉千帳動歡歌
　　秋暮
落葉催寒早山山草徧枯雪晴麋得食風急雁銜蘆松
古紛披出林深髙下殊漫云沙塞地别自足饒腴
　　入烏喇境
蒼山岌嶪路緜延野燎荒原起夕煙幾㸃寒鴉宿枯樹
半灣流水傍行旃
　　松花江網魚最多頒賜從臣
松花江水深千尺棙柂移舟網親擲溜洄水急浪花翻
一手提綱任所適須臾收處激頹波兩岸奔趨人絡繹
小魚沈網大魚躍紫鬛銀鱗萬千百更有巨尾壓船頭
載以牛車輪欲折水寒冰結味益佳遠笑江南誇魴鯽
徧令頒賜扈從臣幕下然薪遞烹炙天下才俊散四方
網羅咸使登巖廊爾等觸物思比託捕魚勿謂情之常
　　泛松花江
源分長白波流迅支合烏江水勢雄木落霜空天氣肅
旌麾過處映飛虹
　　閱窩集(并序/)
　古松林數十里䕃翳無際非亭午夜分不見日月
松林黯黯百十里罕境偏為麋鹿遊雨雪飄蕭難到地
啼烏野草自春秋
　　駐蹕烏喇之船厰憶壬戌春夏巡行此地每五日
　　　一奏請
聖祖母太皇太后安今不可得矣書志慨慕
曽問
慈寧草奏箋夜張銀燭大江邊重来往事俄追憶轉眼
光隂十七年
　　烏喇山㠗間古木灌莽澤潦徧野即黄龍府之地
　　　也今人未暇詳攷
層岡翳薈亂髙低駿馬迎風不住嘶磧裏草深行潦闊
遲回應惜錦障泥
　　二
路轉山環雜古柯覆茅苫舍傍坡陀疆隅湮没遼金界
虎穴鷹巢處處多
　　行圍所經灰發葉赫哈達諸地皆我
祖
宗之所開并遺跡存焉
　鐵馬金戈百戰時戎衣辛苦首開基榻邊鼾睡聲先定
　始布中原一著棋
　　　二
　垣墉遺址尚山坳略地平城闢土茅盪滌塵沙真不易
　仰思遺烈駐雲旓
　
　
　
　
　
　
　
　
　
　
聖祖仁皇帝御製文第二集巻四十八
　欽定四庫全書
聖祖仁皇帝御製文第二集巻四十九目録
　　古今體詩四十一首
　　　　興京
　　　　駐蹕奉天府
　　　　渡遼河
　　　　所過松山杏山大凌河皆
　聖祖用武之地有述
　　　　入山海闗
　　　　廣寧道中
　　　　永平駐蹕
　　　　豐潤即事
　　　　望海
　　　　歊蒸暑氣賦得漠漠水田飛白鷺
　　　　賜髙士奇
　　　　示諸皇子
　　　賦得雨去花光濕風歸葉影疎
　　　出畿東觀秋成
　　　萬樹叢中月一輪
　　　詠林檎
　　　用皇三子秋日郊行應制詩韻
　　　八哥兒
　　　潞河發舟
　　　天津
　　　徳州
　　　東昌道中
　　　舟過濟寧
　　　入江南境
　　　經邳徐界上
　　　雨
　　　閱河
　　　渡揚子江
　　　金山寺月夜
　　　巡厯江南示意
　　　虎丘
　　　閱河之便奉
皇太后臨幸武林是日喜晴
　　　雲栖寺
　　　西湖
　　　湖心亭閒覽
　　　宋臣蘇軾開湖溉田築隄瀦水杭民利之為政
　　　　者不當如是乎
　　　鷲峰
　　　雲林寺
　　　菜畦
　　　行宮雨中望吴山
　　　閱浙江駐防将士射
　欽定四庫全書
聖祖仁皇帝御製文第二集巻四十九
　　古今體詩四十一首
　　　興京
　靄靄興王地風雲莫可攀瀠洄千曲水盤疊百重山瞻
　拜
　陵園肅凝思大業艱蘢蔥松柏茂瑞鳥滿林間
　　　駐蹕奉天府
　四海為家日鳴鑾過舊京新豐安可並若水事堪并城
　市風猶古絃歌化漸行巍峨城闕在往歲幾經營
　　　渡遼河
　雪霽寒流已合冰雁行飛處曉天澄初冬欲盡歸程疾
　回首煙光望
　二陵
　　　所過松山杏山大凌河皆
　聖祖用武之地有述
松杏山頭野草黄朔風凄緊下前岡雲屯虎旅新行在
地著龍興舊戰場壁壘尋来餘氣色田疇耕處拾刀鎗
恢𢎞
聖緒存遺跡東海洋洋
祖徳長
　　入山海闗
長城盡處海山竒守險無勞百萬師寰宇蒼生歸厯數
當年指顧定鴻基
　　廣寧道中
漠漠寒雲色戌樓終日閒饑烏號曉月路出十三山
　　永平駐蹕
颯颯風聲響畫旗灤河東岸獵歸時廟堂幾務親裁决
非是行帷寐獨遲
　　豐潤即事
去日披金露歸時動朔吹農家收穫罷就暖向朝曦
　　望海
天際無涯萬里餘風潮雲島接宸輿朝宗不棄能容物
惟有虚心對洛書
　　歊蒸暑氣賦得漠漠水田飛白鷺
日射湖光㶑灩餘三庚修景未應除盈田秔稻将成實
滿隴禾苖更自如靜裏歊蒸不著意心中無事樂於書
黄鸝白鷺由他去恐誤分陰漸漸踈
　　賜髙士竒
廿年載筆近螭頭心慕江湖難再留忽憶當時論左國
依稀又是十三秋
　　示諸皇子
勤儉守家法為仁勉四箴讀書須立體學問更從心佻
達愆非淺浮華罪漸深人皆知此道何必論古今
　　賦得雨去花光濕風歸葉影踈
晩蟬聲漸急白雁暫髙飛月照湖光轉波連山色微荷
疎知氣肅花老覺時非不必愁秋冷宮人自有衣
　　出畿東觀秋成
隂霖連六月宵旰念民生微風收潦水過雨見秋成古
北龍旗近漁陽鳳輦行戍樓烽火息險豈藉長城
　　萬樹叢中月一輪
殘暑新開雨後時層巒密樹萬年枝扁舟歸去思還轉
小艇廻波意欲遲泛泛月明懸玉鏡輕輕浪影動玻瓈
冰盤酒讌同金谷簫鼓龍吟太液池
　　詠林檎
野果初来上苑東紫紅鮮品進離宮雖然不及羣珍味
也有微誠在此中
　　用皇三子秋日郊行應制詩韻
風髙鳳閣秋萬物變清幽露冷凝僊掌雲寒聚嶺頭荷
疎起一雁蒲盡現羣鷗郊外西成好應知禾黍收
　　八哥兒
衆喜能言强欲言或籠或架繫髙軒縱然欲憶林間樂
誰肯從容解覆盆
　　潞河發舟
青翰舟迎旭日升官河放溜始開冰巡行每為求民瘼
寧避春寒曉霧凝
　　天津
河栁絲絲變嫩黄海門遥望色微茫賈航商舶連檣至
貢賮時看集萬方
　　徳州
長河絶流澌曉坐寒仍肅若使居深宮安知有冷燠
　　東昌道中
陌草稀疎緑未回水邨近午暖微催萬人爭向船頭望
多是喁喁待澤来
　　舟過濟寧
濟水平分南北流山桃花綻古墟頭粼粼碧浪層層樹
便覺春風起櫂謳
　　入江南境
行盡兖東程乍入江南路水潦切痌瘝深心察其故
　　經邳徐界上
泗水通淮澤坡陀認馬陵經過懷十載戸口幾新増
　　雨
雲氣未肯開緜宻清明雨繫纜古河湄為念夫徒苦
　　閱河
淮黄疏濬費經營跋渉三来不憚行幾處隄防親指畫
佇期耕稼樂功成
　　渡揚子江
曉霧風初豁揚帆縦綵舟危峰真屹立漩水急洄流碧
轉沿江柳沙平遠嶼洲十年巡再至騁目睇神丘
　　金山寺月夜
江山春物已雍和萬里晴光月倍多重倚髙樓觀海闊
浩然心境更如何
　　巡厯江南示意
財賦稱兹地時巡復此經春膏宜豆麥煙景徧林亭靡
麗風應換敦龎訓屢形施恩頻已責聊爾翠華停
　　虎丘
隨風畫檝到山塘水市陰籠草木香石不點頭誰說法
惟存澗響雜笙簧
　　閱河之便奉
皇太后臨幸武林是日喜晴
雄城千雉帶江湖羽衞重臨氣象殊九有承歡逢勝日
萬民擁戴滿亨衢時當豐嵗人咸樂海不揚波澤遠濡
况是春陽布暄暖無邊韶景溢輿區
　　雲栖寺
江路轉隈隩山行愜心賞古樹與茂竹翳蔽極深廣潺
潺細泉流萋萋芳草長其際春之暮天氣堪俯仰鳥性
鳴晴曦蜂蝶爭下上巡省歴窮谷所至察萬象小憇澗
壑幽澤貴被草莽
　　西湖
湖光開瀲灩臨幸及芳時淺翠堆山色輕香拂水湄彩
斿看自動畫鷁覺平移靜坐觀羣類資生得所宜
　　湖心亭閒覽
虚牖層闌挹翠微春容澹沲送晴暉澄波如鏡涵天影
魚鳥欣欣自息機
　　宋臣蘇軾開湖溉田築隄瀦水杭民利之為政者
　　　不當如是乎
長隄十里跨湖波官栁青青覆軟莎漫道只為逰賞地
懸知布政在民和
　　鷲峰
何處飛来一塊石嵌空巖竇作玲瓏下臨巨澗淙淙冷
上蔭長松謖謖風
　　雲林寺
無為幾事少問俗駐林丘衞騎森嚴減爐煙靉靆浮鳥
啼香界古花綴梵筵幽野徑春風引輕鋪細草柔
　　菜畦
東南農事已春深菜隴花開滿地金獨愛小民勤力作
馬頭堪慰省方心
　　行宮雨中望吴山
　檻外青山縱目收繁花初落葉新稠更教㸃染煙雲色
　添得牕前翠欲流
　　　閱浙江駐防將士射
　羽林舊將分防重吴越名區古要疆講武正宜清晏日
　人人自擅技穿楊
　
　
　
　
　
　
　
　
　
　
聖祖仁皇帝御製文第二集巻四十九
　欽定四庫全書
聖祖仁皇帝御製文第二集巻五十目録
　　古今體詩五十首
　　　　示江南浙江守土諸臣
　　　　再過鷲峰
　　　　登吴山
　　　　望錢塘江
　　　　虎跑泉
　　　　由淨慈寺經南屛諸山
　　　　孤山放鶴亭
　　　　玉泉有五色魚賜名清漣寺
　　　　西湖再作
　　　　浙省道上書懷
　　　　桑林乍綠蠶事方興詩以嘉之
　　　　曉發嘉興
　　　　花山
　　　支硎山
　　　回鑾復過恵山
　　　舟行野望
　　　駐蹕江寧偶述
　　　修報恩寺塔初畢登之
　　　過明太祖陵有感
　　　月夜登燕子磯
　　　江行
　　　憶暢春園牡丹
　　　金山雨望
　　　山中晩霽
　　　中泠泉
　　　望焦山念已已曽登其上
　　　念淮揚居民特留漕糧二十萬以濟之回鑾之
　　　　日復諄諭所司使布實恵
　　　泛洪澤湖偶詠
　　　漁舟夜泊
　　　渡河北歸
　　　宿遷
　　　過八牐
　　　仲子廟
　　　途次端午
　　　山左道中
　　　望岱憶舊
　　　闕里重修思欲一往以天氣日暑急奉
慈輿北歸未得瞻視紀詩八韻
　　　見途中夏麥将熟志喜
　　　北境
　　　候兄裕親王
　　　江南風雨阻回程二十天近京又是微旱五月
　　　　二十五日霖雨如注喜雨
　　　賜峨􁤋老僧
　　　察永定河
　　　廵子牙河建壩
　　　盛夏晚偶成
　　　七夕觀千葉蓮
　　　暢春園觀稻時七月十一日也
　　　詠桐老圖賜裕親王
　　　為考試歎
　　　禁園秋霽
　欽定四庫全書
聖祖仁皇帝御製文第二集巻五十
　　古今體詩五十首
　　　示江南浙江守土諸臣
　宇宙方清寧吏治尚端㢘農使樂耕鑿民使適里閻大
　寮總其要小吏毋苛纖紀綱不可弛隨時酌寛嚴為上
　能自愛羣屬必畏鉗訟惟善得情操守時警砭勿恃才
　妄作勿以媚自忺務令比戸豐膏澤遠近霑朱轓與彤
　騶萬姓所具瞻臧否道有碑防口難可箝不見廣厦材
　聳榦從幽濳不見冲霄鶴飲啄本靜恬告誡示勉勗保
　䕶兹庶黔
　　　再過鷲峰
　愛此清幽一徑深馬隨泉響入雲林蒼苔古洞何年鑿
　脈脈韶光自賞心
　　　登吴山
　重經層巘暫停鑾天日晴和覽眺寛城市萬家煙火近
念兹莫遣有饑寒
　　望錢塘江
江流幾折勢灣環指㸃遥岑是越山南朔東西無一事
春風浩蕩奉
慈顔
　　虎跑泉
靈泉涌地寒侵骨勝跡名髙著虎跑似恐被人頻汲取
一泓清迥出山坳
　　由淨慈寺經南屛諸山
紆曲南屏路欣隨歩輦来(皇時奉觀覽/  太后)鳥飛驚玉仗花
落㸃經臺邃閣聞松籟疎籬逬竹胎雙峰髙不極更在
白雲隈
　　孤山放鶴亭
處士人何在山前夕照来亭空不見鶴磴古尚留梅楊
栁縈煙嫩棠棃過雨開今朝閒繫艇還自愛賢才
　　玉泉有五色魚賜名清漣寺
錦鱗游泳漾池紋隠藻穿蘋暗作羣濠濮㑹心原不遠
清漣題額與傳聞
　　西湖再作
面面山容澹盈盈水態清流文縈傑閣波影蕩髙城燕
舞知迎櫂花低解避旌乘春𢎞沛澤隨地稔民情
　　浙省道上書懷
徧野農桑繞翠旌畦邊童叟帶雲耕江山盡是昇平日
寸晷難忘終始情
　　桑林乍綠蠶事方興詩以嘉之
彌望桑林吐葉垂枝嫩碧初勻竹舍正殷蠶務天工雨
露維均
　　曉發嘉興
數里城依水千門路向田菜塍無近遠桑岸互緜連土
沃勤為最年豐儉欲先雲開林野秀初日上行旃
　　花山
警蹕来初地青山鳥道深風生松澗合雲暗石苔侵靜
晝飛閒蝶餘春噪晩禽空留支遁跡物外託宸襟
　　支硎山
龍池東北古支硎石室寒泉句可聽(支遁詩云石室可/蔽身寒泉濯温手)
想得雨餘懸瀑布飛流界破數峰青
　　回鑾復過恵山
是誰妙筆㸃巒容藴藉迎人四五峰堪挹山泉烹雀蕊
併添新黛入甌濃
　　舟行野望
恵風萬頃下芳畦逺水拖煙曉狀迷河上草新纔覆地
林間花堕半沾泥翩翾弱燕穿船入宛轉芳鶯隔樹啼
若問撫闌端坐意黙思豐裕洽羣黎
　　駐蹕江寧偶述
雲覆輕隂雨淨塵南巡又隔十經春山河舊數陪京重
士庶今看沐化淳古巷烏衣人已換芳洲白鷺跡成陳
元元億萬咸安樂教養休和屬大鈞
　　修報恩寺塔初畢登之
塔勢摇晨旭憑陵上九霄琉璃莊淨域金碧啟香寮地
俯三山近江環匹練遥隔牕雲霧起戸户瑞煙飄
　　過明太祖陵有感
拔起英雄草昧間煌煌大業豈能刪玉魚金盌雖如故
煙霧低迷獨愴顔
　　月夜登燕子磯
石勢疑飛動江濤足下看天空来皎月風定斂奔湍綠
樹燈光亂蒼厓夏夜寒經過睹形勝往往駐鳴鑾
　　江行
風帆来往亂江流樓艣縦横拍浪浮只在艄工持柁穏
曽将為政喻操舟
　　憶暢春園牡丹
曉雨疎踈薄灑午風習習輕吹忽念暢春花事正當萬
朶開時
　　金山雨望
煙樹重重兩岸間流雲著水水漫漫江煙江樹無窮盡
不讓蓬瀛島上山
　　山中晩霽
返照開澄景餘霞作綺流夜深明月出隔岸見蘆洲
　　中泠泉
靜飲中泠水清寒味日新頓令超象外爽豁有天真
　　望焦山念已已曽登其上
大江日夜波汪洋金山焦山兩相望金山樓閣蕩丹碧
焦山竹樹多鬱蒼境深流廣人罕至往年曽一登其岡
頃者放舟仍北渡壯哉滉瀁雲低昂青巖翠壁幽且蒨
圖經名著傳焦光何時瘞鶴在山足遺銘剥蝕存華陽
(山下有瘞鶴銘為華陽/真逸撰止存六十餘字)葭洲白鳥忽飛出江花冥冥江
草芳是日雨餘氣清淑夏首晴晝欣舒長倚艦四顧暢
襟抱好風豁達来天閶
　　念淮揚居民特留漕糧二十萬以濟之回鑾之日
　　　復諄諭所司使布實恵
廣厦豈不樂何事駕飛艫意惟悉民隠遑問歴道途淮
揚皆巨郡地本號饒腴居人百萬家土狹濱衆湖禾麥
苟不登老幼日待餔恩意宜渥沛拯濟留天儲實恵布
州邑遠邇均有無諄諭嚴再三毋徒飽吏胥茅屋有起
色比户充黍稌願兹瘠壤農皥皥躋唐虞
　　泛洪澤湖偶詠
積水空明浸太虚輕舠閒泛進徐徐菰蘆絶岸柴門小
終歲生涯業捕魚
　　漁舟夜泊
漁父不罹世中形任意飄流夜泊汀惟有長閒心靜處
何如名利係朝廷
　　渡河北歸
三吴問俗罷旋蹕渡洪流微日籠華蓋輕飇送御舟水
能安汎濫堤遣䕶田疇自此民休息紓予南顧憂
　　宿遷
行過江南水與山栁舒花放鳥緡蠻明朝重至邳徐路
鳳闕龍樓計日還
　　過八牐
宛轉河形一線通瀦流疊石賴人功天庾歲歲闗飛輓
全在隨時啟閉中
　　仲子廟
河口孤祠在千年祀典存當階松半偃繞碣蘚堪捫懷
古題新額遺風想聖門行舟清晝永岸草採芳蓀
　　途次端午
蕤賓逢夏律午日俯澄流黄鳥林中變新蒲岸外稠宮
筵傳綵糉僊酒泛丹榴遥憶蓬莱上垂楊䕃御溝
　　山左道中
鳳艒南巡往復歸夏禽拂水避雲旂川平桂櫂何須舉
風正蒲帆疾似飛雞犬滿邨人足食繭絲入市戸充衣
閑閑陌上晴曛好暇覽時光暢萬幾
　　望岱憶舊
青天竦峙翠雲濃端坐船頭眺岱宗憶上崇嶐最髙頂
非探芝檢效東封
　　闕里重脩思欲一往以天氣日暑急奉
慈輿北歸未得瞻視紀詩八韻
廣殿丹青煥飛甍黼藻新思排僊馭往却奉
翠輿辰仰慕尼山側興懷泗水濱存心惟志道勉力事
依仁望斗知非遠升堂念每惇廡松應鬛長階檜益苔
皴過魯時逢夏歸帆罷問津迢迢曲阜路沿泝幾勞神
　　見途中夏麥将熟志喜
江滸淮壖道已周歸看東省麥盈疇雨滋膏潤苖多秀
早慶今年大有秋
　　北境
曈曈曙色上帆檣野水波添滿路光應是皇畿程已近
林風吹送棗花香
　　候兄裕親王
花萼樓前別已經春夏餘平明挂錦纜日暮傍樵漁吴
越當年景江湖各自如留心民事重隔月信音疎
　　江南風雨阻回程二十天近京又是微旱五月二
　　　十五日霖雨如注喜雨
雨阻回鑾二十天近京又旱意懸懸若能南北皆無慮
惟賴青蒼大有年
　　賜峨􁤋老僧
名山越徧未到天涯欲得真印勤修離家雷音雖拜那
見拈花知此無益再遊中華八旬老矣行履不斜言語
忠厚一字弗遮觀爾樸誠朕意甚嘉峨􁤋峍崪直逼雲
霞明心見性靜守毋譁
　　察永定河
源從自馬邑溜轉入桑乾渾流推濁浪平野變沙灘廿
載為民害一時奏效難豈辭宵旰苦須治此河安
　　巡子牙河建壩
暫别宮槐幸子牙近邨處處少人家清和微暑浮畦麥
綠樹初隂接岸沙隄外草荒艱籽粒淀中水淺捕魚鰕
黄童白叟望霖雨霖雨先施莫自賖
　　盛夏晚偶成
蟬聲急處秋将近緜雨過時暑漸微樹色渺茫憑遠閣
雲峰掩暎罩斜暉西成平野年當稔煙息闗山事不違
披覽牙籤心自得揮毫乙夜勉羣幾
　　七夕觀千葉蓮
玉露初分水殿凉滿池紅白雜芬芳香飄隨座皆秋色
細月朧朧挂未央
　　暢春園觀稻時七月十一日也
七月紫芒五里香近園遺種祝禎祥炎方寒北皆稱瑞
稼穡天工樂歳穰
　　詠桐老圖賜裕親王
丹桂秋香飄碧虚青桐迎露葉扶疎願将花萼樓前老
帝子王孫永結廬
　　為考試歎
人才當義取王道豈紛更放利来多怨徇私有惡聲文
宗濂洛理士仰楷模情若問生前事尚憐死後名
　　禁園秋霽
　樹冷催蟬咽荷疎表影長深秋殘暑氣微爽待髙陽户
　外遠塵蹟園中多蕙香溶溶新雨霽吟乏愧成章
　
　
　
　
　
　
　
　
　
　
　
　
　
聖祖仁皇帝御製文第二集巻五十
　欽定四庫全書
聖祖仁皇帝御製文第三集總目一
　　卷第一
　　　勅諭
　　　　諭河道總督于成龍
　　　　諭河道總督于成龍
　　　　諭河道總督張鵬翮
　　　　諭工部
　　　　諭河道總督張鵬翮
　　　　諭大學士伊桑阿馬齊
　　　　諭大學士伊桑阿馬齊
　　　　諭工部
　　　　諭工部
　　　　諭户部等部
　　　　諭禮部
　　　　諭大學士伊桑阿馬齊王熙呉琠熊賜履張英
　　　　學士滿都邵穆布巢可托舒禄范承烈王九
　　　　齡曹鑑倫
　　　諭内閣
　　　諭工部
　　　諭内閣
　　　諭九卿等
　　　諭直隸廵撫李光地
　　　諭大學士伊桑阿等
　　　諭大學士伊桑阿等
　　　諭大學士伊桑阿馬齊
　巻第二
　　勅諭
　　　諭大學士伊桑阿馬齊王熙呉琠熊賜履張英
　　　　等
　　　諭大學士伊桑阿等
　　　諭大學士伊桑阿馬齊王熙呉琠熊賜履張英
　　　　學士法良辛保傅紳范承烈王九齡曹鑑倫
　　　諭大學士伊桑阿等
　　　諭大學士伊桑阿等
　　　諭工部
　　　諭户部
　　　諭户部
　　　諭大學士伊桑阿馬齊呉琠熊賜履張英學士
　　　　辛保傅紳范承烈王九齡曹鑑倫
　　　諭大學士伊桑阿馬齊呉琠熊賜履學士辛保
　　　　傅紳來道范承烈曹鑑倫
　　　諭大學士伊桑阿馬齊呉琠熊賜履學士辛保
　　　　傅紳來道常壽來福范承烈曹鑑倫
　　　諭大學士馬齊等
　　　諭大學士伊桑阿馬齊等
　　　諭刑部
　　　諭内閣
　　　諭户部
　　　諭漢大學士九卿翰詹科道諸臣
　　　諭刑部
　　　諭大學士王熙
　　　諭禮部
　　　諭吏刑二部
　　　諭禮部
　　　諭户部
　巻第三
　　勅諭
　　　諭大學士伊桑阿馬齊張玉書呉琠熊賜履
　　　諭大學士伊桑阿馬齊張玉書呉琠熊賜履
　　　諭山東省官員
　　　諭扈從大學士張玉書直隸廵撫李光地
　　　諭户部
　　　諭户部
　　　諭户部
　　　諭内閣
　　　諭工部
　　　諭大學士馬齊西哈納
　　　諭都察院都御史六科給事中各道御史等
　　　諭扈從大學士馬齊張玉書學士色德里劉光
　　　　羙
　　　諭户部
　　　諭山東廵撫王國昌
　　　諭户部
　　　諭河道總督張鵬翮
　　　諭河道總督張鵬翮
　　　諭永定河分司齊蘇勒
　　　諭河道總督張鵬翮
　巻第四
　　勅諭
　　　諭河道總督張鵬翮
　　　諭偏沅廵撫趙申喬
　　　諭扈從大學士馬齊張玉書學士色德里劉光
　　　　羙
　　　諭扈從大學士馬齊張玉書學士色德里劉光
　　　　羙起居注揆敘滿保
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭内閣九卿等
　　　諭内閣
　　　諭工部
　　　諭禮部
　　　諭内閣
　　　諭户部
　　　諭大學士九卿詹事掌印不掌印科道等官
　　　諭户部
　　　諭户部
　　　諭東省在京官員
　　　諭兵部
　　　諭内閣部院等官
　巻第五
　　勅諭
　　　諭兵部
　　　諭内閣兵部
　　　諭吏部
　　　諭大學士馬齊席哈納張玉書呉琠陳廷敬等
　　　諭吏户兵三部
　　　諭大學士馬齊西哈納張玉書呉琠陳廷敬學
　　　　士常壽色德里滿丕趙士芳王九齡曹鑑倫
　　　諭武殿試讀巻官
　　　諭奉命撫苗尚書席爾達等
　　　諭大學士馬齊張玉書呉琠陳廷敬
　　　諭工部
　　　諭户部
　　　諭吏工二部
　　　諭大學士馬齊等
　卷第六
　　勅諭
　　　諭山西巡撫噶禮
　　　諭散秩内大臣公傅爾丹
　　　諭兵部
　　　諭禮部
　　　諭川陜總督華顯陜西廵撫鄂海甘肅廵撫齊
　　　　世武
　　　諭河南廵撫徐潮
　　　諭大學士馬齊席哈納張玉書呉琠陳廷敬學
　　　　士色德里鐵圖滿丕阿蘭㤗趙士芳王九齡
　　　　曹鑑倫徐秉義
　　　諭吏禮二部
　　　諭吏部
　　　諭刑部
　　　諭户部
　　　諭工部
　　　諭起居注官揆敘海寶
　　　諭大學士馬齊起居注官滿保海寶
　　　諭欽天監
　　　諭兵部
　　　諭户部
　　　諭户部
　欽定四庫全書
聖祖仁皇帝御製文第三集總目二
　　巻第七
　　　勅諭
　　　　諭户部
　　　　諭户部
　　　　諭工部
　　　　諭内閣
　　　　諭大學士九卿等
　　　　諭刑部
　　　　諭内閣
　　　　諭吏部
　　　　諭吏户兵工四部
　　　　諭工部
　　　　諭刑部
　　　　諭扈從大學士馬齊張玉書陳廷敬
　　　諭山東廵撫趙世顯
　　　諭河道總督張鵬翮
　　　諭河道總督張鵬翮及河工官員
　巻第八
　　勅諭
　　　諭江南總督阿山廵撫宋犖
　　　諭江南督撫
　　　諭内閣禮部
　　　諭扈從大學士張玉書陳廷敬翰林查昇陳壯
　　　　履錢名世蔣廷錫汪灝勵廷儀等
　　　諭扈從大學士馬齊張玉書陳廷敬
　　　諭扈從内閣吏部
　　　諭浙江福建總督金世榮浙江巡撫張泰交福
　　　　建廵撫李斯義
　　　諭江南總督阿山江寧廵撫宋犖安徽廵撫劉
　　　　光羙
　　　諭扈從大學士馬齊張玉書陳廷敬等
　　　諭吏部
　　　諭河道總督張鵬翮
　　　諭扈從諸大臣及河臣等
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭山東巡撫趙世顯
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭内閣
　　　諭户部
　　　諭大學士馬齊席哈納張玉書陳廷敬等
　　　諭户部
　　　諭户部
　巻第九
　　勅諭
　　　諭内閣
　　　諭户部
　　　諭扈從大學士等
　　　諭工部
　　　諭内閣
　　　諭工部
　　　諭扈從大學士馬齊等
　　　諭户部
　　　諭户部
　　　諭工部
　　　諭内閣
　　　諭内閣
　　　諭大學士馬齊席哈納張玉書陳廷敬等
　　　諭大學士等
　　　諭户部
　　　諭兵部
　　　諭貴州巡撫陳詵
　　　諭大學士馬齊席哈納張玉書陳廷敬
　　　諭九卿詹事科道
　　　諭大學士馬齊席哈納張玉書陳廷敬
　　　諭兵部
　巻第十
　　勅諭
　　　諭兵部
　　　諭雲南巡撫郭瑮
　　　諭大學士馬齊席哈納張玉書陳廷敬等
　　　諭内閣
　　　諭刑部
　　　諭内閣
　　　諭户部
　　　諭修國史諸臣
　　　諭户工二部
　　　諭内閣
　　　諭内閣
　　　諭刑部
　　　諭刑部
　　　諭户部
　　　諭刑部
　　　諭刑部
　　　諭内閣
　　　諭武殿試讀巻官等
　　　諭武殿試讀巻官等
　　　諭吏部尚書温達
　　　諭内閣
　　　諭内閣
　卷第十一
　　勅諭
　　　諭内閣
　　　諭刑部
　　　諭户部
　　　諭大學士馬齊席哈納張玉書陳廷敬李光地
　　　諭大學士馬齊席哈納張玉書陳廷敬李光地
　　　諭大學士馬齊張玉書陳廷敬李光地等
　　　諭大學士馬齊張玉書陳廷敬李光地等
　　　諭大學士席哈納吏部侍郎張廷樞兵部侍郎
　　　　蕭永藻
　　　諭户部
　　　諭禮部
　　　諭大學士馬齊張玉書陳廷敬等
　　　諭户部
　　　諭户部
　　　諭刑部
　　　諭吏户兵工四部
　　　諭扈從視河諸臣及總河衆河官等
　　　諭扈從大學士馬齊張玉書陳廷敬等
　　　諭户部
　卷第十二
　　勅諭
　　　諭户部
　　　諭户部
　　　諭浙江福建總督梁鼐浙江巡撫王然江南江
　　　　西總督邵穆布安徽巡撫劉光羙江蘇巡撫
　　　　于準山東巡撫趙世顯
　　　諭刑部
　　　諭扈從大學士馬齊張玉書陳廷敬等
　　　諭吏部
　　　諭户部
　　　諭兵部
　　　諭内閣
　　　諭内閣
　　　諭内閣
　　　諭工部
　　　諭大學士馬齊等
　　　諭起居注官揆叙等
　　　諭大學士馬齊等
　　　諭兵部
　　　諭大學士馬齊等
　　　諭户部
　欽定四庫全書
聖祖仁皇帝御製文第三集總目三
　　巻第十三
　　　勅諭
　　　　諭户部
　　　　諭内閣
　　　　諭户部
　　　　諭内閣
　　　　諭内閣
　　　　諭工部
　　　　諭内閣
　　　　諭内大臣大學士九卿等
　　　　諭江浙在京官員大學士張玉書尚書王鴻緒
　　　　　等
　　　　諭工部
　　　　諭刑部
　　　諭内閣
　　　諭内閣
　　　諭工部
　　　諭兵部
　　　諭工部
　巻第十四
　　勅諭
　　　諭九卿詹事科道
　　　諭兵部
　　　諭工部
　　　諭内閣
　　　諭吏部
　　　諭户部
　　　諭刑部
　　　諭内閣
　　　諭户部
　　　諭刑部
　　　諭浙江巡撫黄秉中
　　　諭兵部
　　　諭宗人府
　　　諭兵部
　　　諭刑部
　　　諭兵部
　　　諭内閣九卿等
　巻第十五
　　勅諭
　　　諭内閣九卿等
　　　諭内閣九卿等
　　　諭兵部
　　　諭河南巡撫鹿祐
　　　諭都察院
　　　諭大學士温達尚書耿額
　　　諭大學士温達張玉書陳廷敬李光地兵部尚
　　　　書蕭永藻侍郎李先復宋駿業
　　　諭刑部
　　　諭户部
　　　諭大學士温達張玉書陳廷敬學士塞爾圖孫
　　　　柱仇兆鰲王思軾滿丕滿寶顧悅履潘宗洛
　　　諭吏部
　巻第十六
　　勅諭
　　　諭内閣
　　　諭户部尚書張鵬翮内閣學士噶敏圖
　　　諭刑部
　　　諭工部
　　　諭都察院
　　　諭八旗都統副都統叅領等
　　　諭南書房侍直大學士陳廷敬等
　　　諭吏部
　　　諭工部
　　　諭户部
　　　諭大學士温達張玉書陳廷敬李光地學士塞
　　　　爾圖孫柱滿丕滿保王思軾顧悅履潘宗洛
　　　諭户部
　　　諭户部
　　　諭兵部
　　　諭刑部
　　　諭户部
　　　諭兵部
　　　諭户部
　　　諭兵部
　　　諭户部
　　　諭兵部
　　　諭户部
　巻第十七
　　勅諭
　　　諭户部
　　　諭兵部
　　　諭吏部
　　　諭吏部
　　　諭吏部
　　　諭工部
　　　諭吏兵二部
　　　諭吏部
　　　諭大學士温達等
　　　諭兵部
　　　諭和碩顯親王顏璜等
　　　諭和碩顯親王顏璜等
　　　諭兵部
　　　諭户部
　　　諭張鵬翮
　　　諭大學士等
　　　諭大學士温達等
　　　諭大學士温達等
　　　諭大學士温達等
　　　諭大學士温達等
　　　諭户部
　　　諭刑部
　　　諭吏刑二部
　　　諭刑部
　　　諭兵部
　卷第十八
　　勅諭
　　　諭户部
　　　諭户部
　　　諭大學士温達陳廷敬蕭永藻等
　　　諭大學士温達李光地蕭永藻
　　　諭禮部
　　　諭内閣
　　　諭内閣
　　　諭户部等衙門
　　　諭大學士温達等
　　　諭禮部
　　詔
　　　恩詔
　欽定四庫全書
聖祖仁皇帝御製文第三集總目四
　　巻第十九
　　　論
　　　　宋高宗父母之讐終身不雪論
　　　　三角形推算法論
　　　　量天尺論
　　卷第二十
　　　序
　　　　親征平定朔漠方略序
　　　　增修皇輿表序
　　　　五燈全書序
　　　　清文鑑序
　　　　全唐詩錄序
　　　　全唐詩序
　　卷第二十一
　　序
　　　資治通鑑綱目全書序
　　　佩文韻府序
　　　淵鑑類函序
　　　厯代賦彚序
　　　清凉山新志序
　　　四朝詩選序
　卷第二十二
　　序
　　　詠物詩選序
　　　厯代題畫詩類序
　　　厯代詩餘選序
　　　書畫譜序
　　　廣羣芳譜序
　　記
　　　水性記
　　　黃船記
　　　避暑山莊記
　巻第二十三
　　碑記
　　　普濟堂碑記
　　　高旻寺碑記
　　　補陀羅迦山普濟寺碑記
　　　重修清凉山羅睺寺碑記
　　碑文
　　　重修天竺寺碑文
　　　南海補陀法雨寺碑文
　　　廣仁寺碑文
　　　重修南嶽廟碑文
　　　重修西嶽廟碑文
　卷第二十四
　　碑文
　　　五臺山棲賢寺碑文
　　　五臺山顯通寺碑文
　　　五臺山湧泉寺碑文
　　　五臺山廣宗寺碑文
　　　五臺山白雲寺碑文
　　　東嶽廟碑文
　　　穹覽寺碑文
　　　北鎭廟碑文
　　　隆興寺碑文
　　　重修西頂廣仁宮碑文
　巻第二十五
　　碑文
　　　重修菩薩頂碑文
　　　和碩裕憲親王碑文
　　　和碩恭親王常寧碑文
　　　太子太傅都統三等公議政大臣吏部尚書中
　　　　和殿大學士佐領贈少保仍兼太子太傅諡
　　　　文襄圖海碑文
　　　武英殿大學士兼吏部尚書佐領加二級諡文
　　　　清阿蘭泰碑文
　　文
　　　訓飭士子文
　　頌
　　　唯
天為大頌(幷序/)
　　贊
　　　上帝閣贊
　　　為七十八歲老人光輪像贊
　巻第二十六
　　雜著
　　　古文評論(計八十一條/)
　巻第二十七
　　雜著
　　　古文評論(計七十六條/)
　巻第二十八
　　雜著
　　　古文評論(計八十條/)
　巻第二十九
　　雜著
　　　古文評論(計七十條/)
　巻第三十
　　雜著
　　　古文評論(計六十九條/)
　巻第三十一
　　雜著
　　　古文評論(計八十四條/)
　巻第三十二
　　雜著
　　　古文評論(計八十二條/)
　巻第三十三
　　雜著
　　　古文評論(計八十條/)
　巻第三十四
　　雜著
　　　古文評論(計七十一條/)
　巻第三十五
　　雜著
　　　古文評論(計五十八條/)
　巻第三十六
　　雜著
　　　古文評論(計九十條/)
　卷第三十七
　　雜著
　　　古文評論(計七十二條/)
　巻第三十八
　　雜著
　　　古文評論(計七十三條/)
　卷第三十九
　　雜著
　　　古文評論(計八十六條/)
　卷第四十
　　雜著
　　　古文評論(計八十三條/)
　巻第四十一
　　雜著
　　　古文評論(計七十七條/)
　巻第四十二
　　雜著
　　　古文評論(計六十六條/)
　巻第四十三
　　雜著
　　　古文評論(計九十三條/)
　巻第四十四
　　雜著
　　　題劉松年畫
　　　論韻府刻本
　　跋
　　　書大學跋
　　　跋道德仁藝扁後
　　　跋德業仁義扁後
　　　跋都俞吁咈扁後
　　　跋書草訣百韻後
　　祭文
　　　告
　祈穀壇祭文
　　賦
　　　桑賦(幷序/)
　　　蓴賦(幷序/)
　欽定四庫全書
聖祖仁皇帝御製文第三集總目五
　　巻第四十五
　　　古今體詩二十五首
　　　　詠嶺外金蓮盛放可愛
　　　　大城文安等處堤修完舟中駐蹕王家口
　　　　朕偶至潭柘覽老和尚照福畫像因而有感故
　　　　　作詩賜之
　　　　賜皇太子生辰詩
　　　　國舅佟國維六十壽詩以賜之
　　　　靜明園喜雨
　　　　密雲作
　　　　石匣營作
　　　　倣唐人戲作
　　　　讀書得風雲月露字因而分作四句中成絶一
　　　　　首
　　　塞外新秋
　　　夜聞雷雨大作曉賦志喜
　　　賦得芳氣有無中
　　　早起㸔雪
　　　詠盆中松竹梅各一首
　　　靜坐讀書自喻(幷序/)
　　　詠鴈
　　　立春
　　　詠彈琴
　　　四十一年除夕書懷
　　　賦得爆竹聲中一歲除是日微雪
　　　賜雲南法界寺講經溥畹
　　　燈節戲作
　巻第四十六
　　古今體詩三十首
　　　三渡齊河即事
　　　趵突泉留題源清流潔四字
　　　夜登泰山
　　　新栁
　　　覽淮黃成
　　　登金山望長江
　　　虎丘
　　　雨後見桃花
　　　過雲栖憩竹林下令人劚筍劚蘭
　　　雲栖歸途遇雨
　　　錢塘江潮
　　　西湖夜月
　　　岸側桑葉初碧
　　　癸未春二月二十日自杭回至蘇州是夜雨二
　　　　十一日朕欲北行地方大小官員百姓留住
　　　　二十二日雨甚再留不能起行二十三日雨
　　　　晴又欲留故書懷以示
　　　巡省江浙見閭閻有起色示諸臣省刑愛民
　　　船泊無錫
　　　至江寧百姓歡迎遮道志喜
　　　行宮春雨作書竟日
　　　江寧道上口號
　　　清明麥秀
　　　下長江舟中作
　　　自江寧至京口
　　　登焦山
　　　維揚雨霽
　　　見泰安等數州縣饑民亟命設法賑濟
　　　東八牐舟遇順風志喜
　　　閲兩河告成事畢因有恩詔星夜回京至天津
　　　　書懷
　　　前過江浙桃花已放今回鑾至津門復見桃花
　　　　盛開
　　　詠各種牡丹
　　　詠杜鵑花賜高士奇
　巻第四十七
　　古今體詩三十六首
　　　賦得萬物靜觀皆自得
　　　麥秋盈野志喜(有序/)
　　　将之山荘四首
　　　賦得綠樹隂濃夏日長
　　　尖齊圎健筆之四德戲作四首
　　　古戍三絶
　　　賦得雨灑石壁來
　　　塞外山荘
　　　毎時屇炎暑即赴口外掖
輦視膳朝夕温凊自初夏
皇太后偶爾違和故不至此清凉之境因詠懷一首敬
　　　　書於箑頭恭
進以接清風而舒逺慕之微悃而已
　　　避暑駐蹕山荘六月間隂霖少晴自立秋日晴
　　　　霽喜懷
　　　山荘夜雨聽灤河溜聲
　　　穹覽寺偶成
　　　兄裕親王輓詩二律
　　　過固闗入山西境
　　　固闗口號
　　　平定州
　　　幸西省至太原
　　　渡黄河潼闗駐蹕
　　　入陜西境
　　　望華山
　　　渭河見終南山
　　　冬至日抵西安遥祝
皇太后萬壽
　　　長安行
　　　西安偶作
　　　回鑾至華隂欲登華山因風霧所阻
　　　由豫省回鑾渡孟津
　　　賜超玉和尚
　欽定四庫全書
聖祖仁皇帝御製文第三集總目六
　　巻第四十八
　　　古今體詩三十七首
　　　　元旦朝罷
　　　　甲申春謁
　陵回鑾路經盤山有僧智朴呈接駕詩即用原韻二首
　　　　春雪晴望
　　　　康熙四十二年夏秋間恒雨為菑山左尤甚朕
　　　　　夙夜靡寧宵旰焦勞減膳撤樂坐不安席自
　　　　　冬至夏自夏至秋未嘗晷刻少安雖設法拯
　　　　　救㡬乎難保幸四十三年二麥大熟秋成頗
　　　　　佳饑者未轉溝壑窮者皆得衣食實非朕之
　　　　　凉德所感賴上天之所鑒祐也故喜而不寐
　　　　　作長歌以示
　　　　山荘書懷賜大學士
　　　詠醫
　　　山菊藍雀花
　　　靜坐偶成
　　　賦得霜葉紅於二月花
　　　㸔運河建壩處
　　　題邊景昭鳴禽圖
　　　翰林魏學誠該直命大學士陳廷敬出題考得
　　　　四方無事太平年朕喜其句而偶成四韻
　　　立冬微雨雪偶成
　　　冬月微雨聞落葉
　　　燈月文房戲作
　　　園中十種葡萄味甚甘美戲作近體一律以示
　　　　南書房諸臣
　　　乏良醫
　　　冬晴
　　　題閩粤進貢小香荔枝
　　　題墨竹
　　　詠燈
　　　賦得梅雪爭春
　　　臘日
　　　季冬南苑十首
　　　南苑晩雪
　　　總兵劉漢業補授肅州因地逺職重特書御製
　　　　詩截句一首賜之以奨武職惜兵愛民之意
　　　　也
　　　除夕晩宴
　卷第四十九
　　古今體詩六十二首
　　　康熙四十四年元旦用唐太宗元日舊韻
　　　賦得光風徧寰宇
　　　覽皇清文頴内大學士陳廷敬作各體詩清雅
　　　　醇厚非集字累句之初學所能窺也故作五
　　　　言近體一律以表風度
　　　賦得當户翠峰稠
　　　閱河南巡出京
　　　乙酉仲春南巡船牕偶作
　　　船牕對月小飲
　　　擬田家春日
　　　過臨清閘
　　　南巡舟行㑹通河雜詠四首
　　　河南巡撫趙宏燮陛見求訓㫖故作截句一首
　　　　賜之
　　　乙酉南巡途間觀麥少雨上巳日抵微山湖口
　　　　閘春雨大霈因賦五言近體一首以志喜
　　　楊家荘新開中河得順風觀民居漫詠二首
　　　駐蹕淮安一宿即過
　　　幸天寧寺
　　　朕每至南方覽景物雅趣川澤秀麗者靡不賞
　　　　玩移時也雖身居九五樂佳山水之情與衆
　　　　何異但不至曠日遲久有累居民耳所以一
　　　　目即過者亦恐後人錯借口實而不知所以
　　　　然也至於茱萸灣之行宫乃係鹽商百姓感
　　　　恩之誠而建起雖不與地方官吏但工價不
　　　　下數千嘗覽漢書文帝惜露臺百金後世稱
　　　　之况為三宿所費十倍於此乎故作述懷近
　　　　體一首以自警又粘之壁間以示維揚之衆
　　　覽奏章少倦甲夜得寢又被清磬驚醒復睡夢
　　　　中作成起時已忘少半故前後増補以成四
　　　　韻賜紀䕃老和尚邇來未臨法書久不作字
　　　　手澀難於運管字不甚佳
　　　長江靜浪歌
　　　自過江至常州府雜詠四首
　　　至閶門
　　　虎丘一詠
　　　自蘇州行至昏刻未到崑山河傍有竹林數畞
　　　　晩風可佳故駐蹕於此賦得勁節疎枝帶晩
　　　　風之句
　　　雨中登玉峰
　　　船泊三江口
　　　汎黄浦江
　　　松江進鮮鰣魚有懷
　　　駐蹕杭州府
　　　西湖遇雨
　　　西湖戲作
　　　幸雲栖二首
　　　無錫惠山之作
　　　回舟至常州府是夜甘霖大霈
　　　自鎭江之江寧
　　　駐蹕江寧雨後幸雨花臺
　　　織造處閱機房
　　　自龍潭用戰艦頃刻至金山
　　　見龍行(有序/)
　　　高旻寺塔頂放光
　　　回鑾中河三首
　　　千葉蓮池夜聞雨滴之聲
　　　詠畫梨花
　　　乙酉秋日山荘偶成
　　　一路清亷圖
　　　賜吏部尚書宋犖予告還里
　　　大病少愈見春至述懷
　　　春日有所思二首
　　　五臺有懷
　　　大學士張玉書輓詩
　　　孟秋凉風初至
　　　賦得秋水共長天一色
　　　新秋
　巻第五十
　　熱河三十六景詩
　　　煙波致爽(幷序/)
　　　芝逕雲隄(幷序/)
　　　無暑清凉(幷序/)
　　　延薰山館(幷序/)
　　　水芳巖秀(幷序/)
　　　萬壑松風(幷序/)
　　　松鶴清越(幷序/)
　　　雲山勝地(幷序/)
　　　四面雲山(幷序/)
　　　北枕雙峰(幷序/)
　　　西嶺晨霞(幷序/)
　　　錘峰落照(幷序/)
　　　南山積雪(幷序/)
　　　梨花伴月(幷序/)
　　　曲水荷香(幷序/)
　　　風泉清聽(幷序/)
　　　濠濮間想(幷序/)
　　　天宇咸暢(幷序/)
　　　暖溜暄波(幷序/)
　　　泉源石壁(幷序/)
　　　青楓綠嶼(幷序/)
　　　鶯囀喬木(幷序/)
　　　香逺益清(幷序/)
　　　金蓮映日(幷序/)
　　　逺近泉聲(幷序/)
　　　雲帆月舫(幷序/)
　　　芳渚臨流(幷序/)
　　　雲容水態(幷序/)
　　　澄泉遶石(幷序/)
　　　澄波疊翠(幷序/)
　　　石磯觀魚(幷序/)
　　　鏡水雲岑(幷序/)
　　　雙湖夾鏡(幷序/)
　　　長虹飲練(幷序/)
　　　甫田叢樾(幷序/)
　　　水流雲在(幷序/)
　欽定四庫全書
聖祖仁皇帝御製文第三集巻一目錄
　　勅諭
　　　　諭河道總督于成龍
　　　　諭河道總督于成龍
　　　　諭河道總督張鵬翮
　　　　諭工部
　　　　諭河道總督張鵬翮
　　　　諭大學士伊桑阿馬齊
　　　　諭大學士伊桑阿馬齊
　　　　諭工部
　　　　諭工部
　　　　諭户部等部
　　　　諭禮部
　　　　諭大學士伊桑阿馬齊王熙呉琠熊賜履張英
　　　　　學士滿都邵穆布巢可托舒祿范承烈王九
　　　　齡曹鑑倫
　　　諭内閣
　　　諭工部
　　　諭内閣
　　　諭九卿等
　　　諭直隸巡撫李光地
　　　諭大學士伊桑阿等
　　　諭大學士伊桑阿等
　　　諭大學士伊桑阿馬齊
　欽定四庫全書
聖祖仁皇帝御製文第三集巻一
　　勅諭
　　　諭河道總督于成龍
　初六日到清水潭九里等處測量水平㸔得河水與湖
　水相高二尺三寸九分此一帶隔湖石堤闗係緊要宜
　速行修築朕在此處歩行㸔工未見一做工人員著察
　明叅處至高郵等處河水向湖而流河水似高一尺乗
　黄水未深通之前此等處堤工雖一丈不可忽略不可
　不急速儹築為此特諭康熙三十八年三月初七日
　　　諭河道總督于成龍
　董殿邦等畫河圖於七月初三日回言爾面色甚瘦如
　今飲食如何再細觀河圖内要緊應修兩處今特諭爾
　前在南方曽面諭将人字河芒稻河緊要挑穵聞至今
　未曽動工若真未動工則大有所失似此遲悮不但運
　河東堤難保且闗係民生最重及今不上緊挑寛五六
十丈斷乎不可為此又專諭爾等又一件河圖内歸仁
堤便民閘等口俱已堵塞毛誠舖迤下各口尚未堵塞
既将便民閘等口堵塞則毛誠舖等口所出之水由何
處洩出必致散漫各處民大受害此處闗係緊要宜速
籌一䇿此二事外各處工程修有㡬分並将水勢情形
即速奏聞康熙三十八年七月初三日
　　諭河道總督張鵬翮
古人治河之法與今河勢不同其最緊要者黃河何以
使之深清水何以使之出爾宜詳加籌畫康熙三十九
年三月十四日
　　諭工部
邵伯更樓決口自去歲奏報後屢據奏稱儹工修築乃
迄今尚未報完以致漕艘十有餘隻漂沒擊碎其阻滯
江干及瓜揚一帶地方不能前進者甚多漕運闗係重
大在工官員所司何事稽遲怠玩至此已極俱著嚴議
處分仍行該督設法倍料兼工堵築刻期報完勿致再
誤邵伯更樓係船隻往來要地已經衝決十月有餘船
隻阻滯不能前進之處漕督桑格並不題報至于成龍
故後始行具題殊屬不合著所司一併察議康熙三十
九年三月十五日
　　諭河道總督張鵬翮
引湖水使由人字河芒稻河入江朕所見最眞爾必須
力行不可忽也黃河曲處挑穵使直則水流通暢泥沙
不淤爾宜留心康熙三十九年三月十七日
　　諭大學士伊桑阿馬齊
前張鵬翮赴任時朕即指示以必毁攔黃壩挑濬芒稻
河人字河大抵河工事務非身履其地詳察形勢無由
悉知初張鵬翮奏請欲按書上之言試行修築朕諭云
爾身至其地親加詳閲則應修之處便可知矣今毁去
攔黃壩而清水遂出濬通海口而河勢亦稍減觀此則
河工大可望也當于成龍赴任時朕亦曽諭以宜毁攔
黃壩誠於彼時毁去早有效矣觀張鵬翮奏章詞簡而
意明其辦事精詳可知朕與彼閒論時彼曽云在浙八
年每歲錢糧並無缺欠今䝉朝廷擢用之恩無可仰報
惟勉令江南錢糧每歲必期完結朕尚止之云爾勿輕
出此言萬一不應後則難矣迄今思之彼固有成見也
康熙三十九年六月初四日
　　諭大學士伊桑阿馬齊
張鵬翮所奏黃河曲處挑穵使直則對岸險工可平此
説良是所謂曲處挑穵使直非謂取直於堤外乃兩堤
之間自四五里至十里廣狹不一於此内曲者直之耳
朕亦曽以此面諭于成龍于成龍之意甚忽視之朕不
過暫往巡視于成龍乃久居河上之人毋論朕不能盡
知即所深知者亦不可强令所司曲從朕意脱有不虞
闗係非小今張鵬翮此奏與朕向時所見甚合朕凡事
知者言之不知者不輕言即今邳州呂梁諸處情形如
何並未親見若强以為知必致辭窮伊桑阿馬齊爾等
俱曽親到河工若所未知者概以為知可乎張鵬翮遇
事精勤從此久任河務必能有益康熙三十九年七月
初四日
　　諭工部
内廷除賞賜外一應工作費用每月需銀不及千兩在
外雜項工程何以每月輒用至數萬此中豈無估計浮
多支取扣剋之獘觀工部每遇工程所派官員皆繫瞻
狥情面請託之人其具題檔案止列總數未詳開細數
且修造不堅於三年内倒壞者亦未定有監修官賠補
之例在工官員皆苟且塞責餘剰錢糧惟務侵冒入已
國家官帑豈可如此虛縻此後凡遇工程必簡選賢能
司官引見㸃用務令堅固修造若三年内倒壞亦應定
例令其賠補每月具題檔案将派修工程司官姓名及
物料估計支用錢糧逐一詳明分晰細數造冊奏聞儻
有估計浮多支取扣剋等獘察出定行重處康熙三十
九年九月二十一日
　　諭工部
歸仁堤修築事宜屢經面諭于成龍最為緊要乃于成
龍性偏未行詳㸔遷延時日以至於今觀張鵬翮所奏
甚為合理此事所闗至要著九卿詹事科道可作速㑹
同詳議具奏及今年黃河水小之時興工毋誤圖併發
康熙三十九年九月二十四日
　　諭户部等部
沙唬船水手及應用什物現俱全備總河張鵬翮欲用
若干著儘其取用将此船隻行文江南總督鎭江将軍
委賢能官員押送應用勿致有悞康熙三十九年九月
二十九日
　　諭禮部
英圭黎船隻遭風飄來甚為可憫著該地方官善加撫
恤酌量捐資給足衣食即乗時發還以副朕柔遠之意
康熙三十九年十月初七日
　　諭大學士伊桑阿馬齊王熙呉琠熊賜履張英學
　　　士滿都邵穆布巢可托舒祿范承烈王九齡曹
　　　鑑倫
言官風聞言事向曽准行今各省自督撫以下典史敎
職以上将軍提鎭以下千把總以上凡官員賢否及闗
係民生利病之事科道官有風聞者亦准陳奏設若挾
私懷怨或彼此扶同或暗授囑託妄行糾劾者國家自
有定例可㑹集滿漢掌印不掌印科道官以此諭諭之
康熙三十九年十月初八日
　　諭内閣
修築高堰不足銀兩著照該督所請速行撥給乗此冬
令水涸作速修築完工勿致遲悞張鵬翮毎事奏請詳
明實能宣力若張鵬翮者朕不之信将誰信耶伊若果
為利計歴任知府運使巡撫皆可得利既不取於彼豈
肯於河工錢糧侵蝕肥已乎其操守亷潔誠不可及惟
有時偏執已見耳然朕亦即時戒飭並不寛假也康熙
三十九年十月初九日
　　諭工部
這修築高堰不足銀兩著照該督所請速行撥給乗此
冬令水涸作速修築完工勿致遲悞康熙三十九年十
月初九日
　　諭内閣
張鵬翮奏修築下河事宜深為得當誠如此修築錢糧
節省底績亦易于成龍為修下河曽屢疏具題未得其
宜朕俱不允此並非可狥情面之事朕於奏章必是非
昭然毫無可疑者方允舉行雖日後有失朕直受之斷
不委之他人此等事諒記注官必備載之于成龍在日
最有聲勢交與亦廣即爾諸臣誰與抗衡凡于成龍所
奏事於理不符者朕皆窮詰不行今張鵬翮所奏事俱
合理朕皆照所請行朕並非偏向張鵬翮也初張鵬翮
曽奏請改流白馬湖事毫無禆益朕不允行今所奏事
實為有益因皆允之朕觀河工之弗成者一應弊端起
於工部凡河工錢糧皆取之該部每事行賄貪圖肥已
以致工程總無成效張鵬翮亦曽面奏云武弁藉空糧
文官賴火耗河工官員别無所獲惟侵漁河工錢糧所
以河務無成今張鵬翮所用錢糧俱非部支並無掣肘
自到任以來一文亦不肥已正項河銀俱實用於河工
此河事所以得有成效也康熙三十九年十二月十九
日
　　諭九卿等
節宣運河水勢事宜朕曽面諭于成龍于成龍並未遵
㫖挑濬今觀張鵬翮所奏甚是悉與前㫖相符即照所
請行康熙四十年二月十五日
　　諭直隸巡撫李光地
朕歴年省耕畿甸咨訪民隱屢行蠲賑加惠黎元近見
霸州大城文安地居窪下被水最甚雖遇豐年民猶艱
食其三州縣節年積逋及本年應徵地丁正項爾即将
應蠲錢糧細加察明豁免所免數目仍行題報務使眞
正窮民咸霑實惠如有勢豪土棍包攬侵冐不肖有司
聽胥吏作獘指富作貧假揑災傷以致澤不下究爾據
實題叅期於民困獲蘇以副朕愛養軫恤之意特諭康
熙四十年二月十五日
　　諭大學士伊桑阿等
河工豈可與臺灣並論臺灣係海外之地彼處官員俱
屬揀用赴任時不帶家屬獨身前往三年後調陞别地
此内有意存焉今張鵬翮奏稱河工官員保守三年不
衝決即陞果依此行三年後惟河工官員陞遷其他盡
壅塞矣且部中定例亦從此而壞張鵬翮居官清白如
此行之尚可張鵬翮之外豈可乎九卿不知此意但視
張鵬翮如何陳奏即照所奏議行其不可行之處九卿
皆不知也康熙四十年二月二十三日
　　諭大學士伊桑阿等
朕以河工闗係緊要時厪於懷凡前代有闗河務之書
無不披閲大約泛論則易而實行則難河性無定豈可
執一法以治之惟委任得人相其機宜而變通行之方
有益耳空言奚補哉今不計所言所行後果有效與否
　即纂修成書欲令後人遵守不但後人難以倣行揆之
　已心亦難自信且今之河工雖漸有緒尚未底績果如
　撲滅三逆蕩平噶爾丹之灼有成功允宜勒之於書垂
　示後世今河工尚未告竣遽纂成書可乎張鵬翮專任
　河務纂書之事且不必交翰林院即著張鵬翮彚輯呈
　覽康熙四十年三月初十日
　　　諭大學士伊桑阿馬齊
　工部議覆河工奏銷因銀數有一兩不符及四兩不符
　者輒行駮回錢糧數兩不符甚屬微細必待往來申奏
　然後改正殊覺多事嗣後令該部即移文改正不必煩
　奏户部此後奏銷錢糧若係十兩以内錯誤者亦俱著
　行文改正康熙四十年三月十五日
　
　
　
聖祖仁皇帝御製文第三集巻一
　欽定四庫全書
聖祖仁皇帝御製文第三集巻二目録
　　勅諭
　　　　諭大學士伊桑阿馬齊王熙呉琠熊賜履張英
　　　　　等
　　　　諭大學士伊桑阿等
　　　　諭大學士伊桑阿馬齊王熙呉琠熊賜履張英
　　　　　學士法良辛保傅紳范承烈王九齡曹鑑倫
　　　　諭大學士伊桑阿等
　　　　諭大學士伊桑阿等
　　　　諭工部
　　　　諭户部
　　　　諭户部
　　　　諭大學士伊桑阿馬齊呉琠熊賜履張英學士
　　　　　辛保傅紳范承烈王九齡曹鑑倫
　　　　諭大學士伊桑阿馬齊呉琠熊賜履學士辛保
　　　　傅紳來道范承烈曹鑑倫
　　　諭大學士伊桑阿馬齊呉琠熊賜履學士辛保
　　　　傅紳來道常壽來福范承烈曹鑑倫
　　　諭大學士馬齊等
　　　諭大學士伊桑阿馬齊等
　　　諭刑部
　　　諭内閣
　　　諭户部
　　　諭漢大學士九卿翰詹科道諸臣
　　　諭刑部
　　　諭大學士王熙
　　　諭禮部
　　　諭吏刑二部
　　　諭禮部
　　　諭户部
　欽定四庫全書
聖祖仁皇帝御製文第三集巻二
　　勅諭
　　　諭大學士伊桑阿馬齊王熙呉琠熊賜履張英等
　今治河事雖稍有緒未可遽稱底績唐埂六壩俱已堵
　塞夏秋時黃河水溢加以毛城舖水復入洪澤湖波濤
　洶湧則高家堰甚可危目下清水流出雖於運艘有益
　但高家堰一有衝決淮揚一帶地方俱不可保其為患
　甚大将所修如許工程俱付之無用矣昔于成龍任總
　河時不塞唐埂六壩非無所見蓋慮此而不行也今斷
　不可不愼加防護凡此皆朕親臨所見者並非紙上空
　言也張鵬翮修築石堤甚速彼處運石甚不易成工之
　速如此可謂實心効力者矣康熙四十年三月二十一
　日
　　　諭大學士伊桑阿等
　自古帝王用人行政皆賴大臣人臣薦舉賢良盡以人
事君之大義雖或薦舉偶有未當若為所舉者因有賢
吏之名遂力改所行始則有光於祖父中則奮厲於功
名終則不負其所舉斯即良吏也若始以賢而舉之乃
改行而為不肖既玷祖父之名復絶功名之路以致貽
累於所舉斯則國家之大罪人也天下至大為人君者
焉能人人而識别之且官方賢否或操守清正或貪汚
不肖必難掩於百姓必難逃於衆論其居官即此可以
見矣儻所舉之人居官皆善此乃實心為國無私之賢
臣也所舉有善者有不善者此其心雖為國特識鑒未
到之故耳若所舉皆貪汙行私此則大玷為臣之義不
可一日容於世者也辨别臧否以鼓厲實行權在人主
或居小吏時亦有善名及得志之後改行者甚多此則
焉能預料既用而復疑之是故以知人為哲以疑則勿
用用則勿疑為信私黨雖自昔有之然君子之黨與小
人之黨從來未有不明晰者自兹以後朕惟視其居官
操守清亷以為實據無庸預為疑度慕琛所奏已悉可
下所司知之康煕四十年五月初二日
　　諭大學士伊桑阿馬齊王熙呉琠熊賜履張英學
　　　士法良辛保傅紳范承烈王九齡曹鑑倫
高承爵奏報泗州盱眙地方水災著總河張鵬翮㑹同
兩江總督阿山親行察勘具奏前高家堰閉塞六壩時
朕謂六壩塞完後泗州盱眙等處必被水淹曽向九卿
降有諭㫖今六壩方經閉完洪澤湖水長泛溢泗州盱
眙等處城郭果被水災高家堰堤益覺危險朕為此時
厪於懷且天災靡定萬一有異常風暴及地動雷震之
事亦未可知儻若高家堰至於危險則揚州淮安等處
皆被災矣朕日夜念此甚切憂懼高家堰堤作何保守
堅固或另有修治善䇿著張鵬翮陳奏可差爾衙門中
書一員前徃康熙四十年五月二十一日
　　諭大學士伊桑阿等
頃張鵬翮奏開陶荘引河黃河水已向北岸流去若黃
流趨向北岸則離清口甚逺乘此時從范承勲所築挑
水壩起寛長加築堤岸過清口将黃河及清口之水儘
向下流再匯合為一處則黃河之水可永無倒灌之虞
朕先曽面勅于成龍今在河官員亦有知者著張鵬翮
問在前曽知此事官員詳明定議奏聞其修堤所需錢
糧即為估計所修之處速繪圖呈覽此事甚為緊要不
得輕忽下所司知之康熙四十年九月初一日
　　諭大學士伊桑阿等
原任大學士阿蘭㤗在日存心端誠為國勤勞素著懋
績今雖身故應贈䘏典加授少保太子太保以示朕矜
念効力年久大臣之意特諭康熙四十年九月二十九
日
　　諭工部
修理永定河並未動支庫帑其在工官員俱係自願捐
修及赴工効力者所捐未完銀兩非侵漁錢糧及為事
捐贖可比且其人亦已亡故若行令該旗責成家屬照
數賠補殊為可憫俱著從寛免行追取康熙四十年十
月初四日
　　諭户部
朕孜孜圖治宵旰靡寧於民生疾苦時切軫念甘肅等
處地方切近邊陲土田瘠薄今年雨澤愆期田禾多有
未穫閭閻饑困朕心深用憫惻已特勅該督撫等官将
被災之處親行蠲賑令其得所更念來歲青黃不接西
土小民輸納維艱著将甘肅巡撫所屬州縣衞所康熙
四十一年分地丁錢糧通行豁免地方有司務期切實
奉行毋令官吏借端侵漁俾小民得均霑實惠以副朕
軫恤災黎之意爾部即遵諭行特諭康熙四十年十月
初六日
　　諭户部
朕惟帝王致治裕民為先免賦蠲租實為要務朕宵旰
憂勤咨求民瘼四方利病未嘗少釋於懷矧江蘇等處
地方尤為財賦重地朕比年巡幸東南目擊民艱已多
方軫恤令其安乂猶恐有司奉行不力德澤未盡下究
民生罕遂康阜莫登兹将江蘇巡撫所屬州縣等處除
漕項外康熙四十一年地丁錢糧盡行蠲免地方有司
務期實意奉行使閭巷窮黎皆得均霑實惠庶㡬生民
樂利豐裕可期儻不肖官吏仍陽奉隂違私立名色借
端科派恣行侵剋負朕愛養生民至意事情發覺定行
正法決不姑貸爾部即遵諭行特諭康熙四十年十月
初十日
　　諭大學士伊桑阿馬齊呉琠熊賜履張英學士辛
　　　保傅紳范承烈王九齡曹鑑倫
凡官員本身効力自立官職者身故後應襲之人屬有
廢疾遂停止襲職情殊可憫若准令承襲則廢疾在身
不能趨赴公家之事此等人員應停給全俸止以每月
錢糧支給俟其襲職後或生子或别有應襲之人足以
充任使者即准替襲以全俸給之以示朝廷優恤世職
之意可交與吏部詳議康熙四十年十月十一日
　　諭大學士伊桑阿馬齊呉琠熊賜履學士辛保傅
　　　紳來道范承烈曹鑑倫
直省地方料理事務必須簡任賢能爾衙門移文總督
郭琇張鵬翮桑格華顯巡撫彭鵬李光地噶禮徐潮凡
伊等所屬道員以下知縣以上官員有實心惠愛民生
居官清亷者雖有詿誤降罰俱不必論著各具摺開送
内閣其别省官員内有伊等所灼知者即越省亦列名
奏聞康熙四十年十月二十五日
　　諭大學士伊桑阿馬齊呉琠熊賜履學士辛保傅
　　　紳來道常壽來福范承烈曹鑑倫
陸漫閘西岸改築土堤内外鑲柴見今錢糧雖省但蘆
葦易致朽爛不能堅久二三年後又致重修張鵬翮在
任雖無可虞若張鵬翮離任或淮黃水漲有危險之處
鑲柴工程朽爛豈不更難著将此情節備寫差員往張
鵬翮處令其確議陳奏康熙四十年十一月十四日
　　諭大學士馬齊等
朕於科道官員許其風聞入告者耑為廣開言路使自
督撫以下各官有一切事務任意妄為及所行貪劣致
害民生者皆知所顧忌而警戒也科道官員糾叅不實
例有處分又或言不合理及生事妄奏者外轉有之罷
職亦有之至於被叅之人具疏回奏止應辨晰是非不
應支離牽引因彼一身被叅而舉原叅者之父子兄弟
親戚皆受指摘以逞報復則自此以後孰敢更糾一人
頃左必蕃叅郭琇郭琇即将叅已之人轉行窮詰王材
任叅高承爵高承爵即将王材任之父與其親戚妄意
牽連且如錢鈺曽叅原為巡撫穆爾賽在任貪婪及後
錢鈺授山東巡撫其居官並無勝於穆爾賽之處他若
此類者甚多彭鵬身為言官時亦曽叅人兹為王度昭
所劾理應止以切已之事剖晰奏明乃今訐奏王度昭
謂其曲庇親戚而其間所有夙怨又未指出實據彭鵬
雖操守清亷居官亦善所回奏反復瀆陳詞氣不勝忿
激凡在君上之前不應陳奏之言輙形於章疏粗戾已
極著以嚴㫖傳飭之康煕四十年十二月十六日
　　諭大學士伊桑阿馬齊等
高家堰等處堤工雖竣然未遇大水俟來年經過水汛
之後方可驗其成功若爛泥淺一帶水出不暢則高家
堰究屬可憂向意欲從武家墩出水此事尚須斟酌前
日問張玉書奏淮水尚大高堰舊堤俱為湖水所浸據
此則泗州盱眙安得不被水災河身之淺深以洪澤湖
之高下為驗湖水低得一尺河身方深得一尺今洪澤
湖水比甲子年高有數尺可見河身未曽刷深高家堰
之堤恐過此以往尚未可知也張鵬翮請閲河摺子可
留内閣康熙四十年十二月十八日
　　諭刑部
朕欽恤民命念切好生每於法司奏上爰書必披覽再
三詳求可生之理其或情罪允符不忍立置之法者則
令監候緩決以俟來歲之再讞顧罪犯一經緩決即皆
冀望生全而長困桁楊淹留歲月自新無路朕甚傷之
今方春始和萬物暢遂憫兹沉繫之獄用沛矜釋之仁
現在爾部及直省監禁人犯凡經康熙四十年秋審奏
㫖監候緩決者著察明通行減等發落仍開具人數奏
聞爾部即遵諭行特諭康熙四十一年正月二十四日
　　諭内閣
朕昔巡視西省地方聞葉九思居官甚優遂擢用為大
同府知府後因公罣誤部議革職朕特令罷職留任今
已歴數載其服官之善不改於前比來年齒亦漸長可
給還與原官諭吏部知之康熙四十一年二月初八日
　　諭户部
朕躬理㡬務年久深知稼穡之事念阜民之道期於有
備去冬北地少雪今春雨澤微降尚未霑足誠恐蝗蝻
易生有傷農事所在官吏亟宜先時預防直隸山東山
西河南陜西江北地方歴年積貯倉糧果否足額該督
撫宜確加稽核務使廩有餘儲不致匱乏其一切預備
事宜須悉心講求料理縱年歲不甚豐稔亦可賑濟無
虞至直隸各省現今雨澤有無多寡著該督撫即行具
摺奏聞以紓朕宵旰勤民之意爾部即遵諭行特諭康
熙四十一年三月初十日
　　諭漢大學士九卿翰詹科道諸臣
尋章摘句華麗詞藻非帝王之所本朕四十餘年惟日
兢兢未嘗晷刻稍釋萬幾自警有始無終之誚念兹在
兹也政事稍暇頗好書射歴年以來所積臨摹字幅賜
卿等觀㸔康熙四十一年四月
　　諭刑部
凡罪犯存留養親必其親係無罪可憫之人方可奏請
留養這案陳蒂生與其子陳潮同毆陳大生致死則陳
蒂生亦係有罪之人今将陳潮引存養例奏請於義不
合著再議具奏康熙四十一年四月十二日
　　諭大學士王熙
卿耆年舊德歴官最久自去歲告病在家朕無日不注
念老臣也近日九卿皆求扁額字對想卿身雖在告心
未嘗一時不在朝中故特書扁一面對一聮臨米芾書
一幅賜卿卿其勉强餐食輔以醫藥慰朕不忘舊臣之
至意康熙四十一年四月二十三日
　　諭禮部
這訓飭士子文若令各府州縣學宮一體勒石恐有不
產石州縣地方或致借端擾派著俟國子監勒石後以
搨本彚頒各省轉發所屬各學康熙四十一年六月初
一日
　　諭吏刑二部
黃梅知縣李錦部議仍准留任凡官員去留之權豈可
令百姓干預聚衆肆行之風亦漸不可長該督撫庸懦
無能平時不能約束軍民及至事出專務遮飾具題爾
部並不詳察止據所奏苟且議結殊屬不合李錦居官
雖優不可仍留黃梅縣任著令來京於直隸附近地方
員缺用康熙四十一年九月初九日
　　諭禮部
琉球國失水二人拯救復甦著地方官加意贍養俟便
　船資給發還此等船隻損壞人被溺傷皆因修艌不堅
　所致嗣後琉球貢使囬國時該督撫須驗視船隻務令
　堅固以副朕矜恤遠人之意康熙四十一年九月十三
　日
　　　諭户部
　甘肅距京路途遥遠這茜草嗣後不必解送著該撫差
　官齎額設銀兩來京採買交納以紓民力康煕四十一
　年九月十三日
　
　
　
　
　
　
　
聖祖仁皇帝御製文第三集卷二
　欽定四庫全書
聖祖仁皇帝御製文第三集卷三目錄
　　勅諭
　　　　諭大學士伊桑阿馬齊張玉書呉琠熊賜履
　　　　諭大學士伊桑阿馬齊張玉書呉琠熊賜履
　　　　諭山東省官員
　　　　諭扈從大學士張玉書直隸巡撫李光地
　　　　諭户部
　　　　諭户部
　　　　諭户部
　　　　諭内閣
　　　　諭工部
　　　　諭大學士馬齊西哈納
　　　　諭都察院都御史六科給事中各道御史等
　　　　諭扈從大學士馬齊張玉書學士色德里劉光
　　　　　羙
　　　諭户部
　　　諭山東巡撫王國昌
　　　諭户部
　　　諭河道總督張鵬翮
　　　諭河道總督張鵬翮
　　　諭永定河分司齊蘇勒
　　　諭河道總督張鵬翮
　欽定四庫全書
聖祖仁皇帝御製文第三集卷三
　　勅諭
　　　諭大學士伊桑阿馬齊張玉書呉琠熊賜履
　總河請開邵家荘引河掘徐家荘河嘴等事若下部議
　必致遲延著即照所題行朕觀永定河修築之法甚善
　河身直河底深所以淤沙盡皆衝刷今治黃河亦用此
　法方為有益此工多費不過十萬兩試照永定河法修
　治之康熙四十一年九月十六日
　　　諭大學士伊桑阿馬齊張玉書呉琠熊賜履
　今所開陶荘引河甚善朕前巡視南河時曽令原任員
　外黑碩色将引河之樁加意深築其疏濬人字芒稻二
　河亦佳得此二河運河甚為有益朕觀明朝治河俱自
　徐州以上在河南地方修築我朝自康煕元年以來俱
　在徐州以下修築然治下流須預防上流若上流潰決
　下流必至壅滯嗣後徐州以上地方河臣亦當留意再
黃河之水遷徙無定朕前在寧夏時見黃河大溜每年
更移今年行溜在此來年又移他處其性如此况九河
故道原在河間地方後漸移向南歴代以來果能每年
防禦相機修理則河道何至如此大壞皆因時當多事
或十年或五年不修築不開濬所以漸難治矣明朝三
百年間嘗講求河工治法彼時措置亦得其宜如山東
微山湖将水蓄聚山中澇則蓄之旱則洩之皆深有益
於治河者也康煕四十一年九月十九日
　　諭山東省官員
爾等皆各有字頒賜不須求也爾等做官以清亷為第
一做清官甚樂不但一時百姓感仰即離任之後百姓
追思建祠尸祝豈非盛事從來百姓最愚而實難欺官
員是非賢不肖人人有口不能强之使加毁譽爾等各
宜自勉康熙四十一年十月十四日
　　諭扈從大學士張玉書直隸巡撫李光地
用儀器測量遠近此一定之理斷無差舛萬一有舛乃
用法之差非數之不準以此算地理算田畞皆可頃刻
立辨但須細用工夫方能準驗大抵不離三角形耳三
角形從前雖無此名而歴來算法必有所本如勾股法
亦不離三角形是此法必自古流傳特未見於書故不
知所始也康熙四十一年十月二十四日
　　諭户部
今歲山東河南地方秋成俱報豐稔惟被災州縣民多
匱乏頃朕巡幸至德州見有一二災民流移載塗者詢
問疾苦深為軫念雖據山東巡撫稱被災州縣已行令
地方官發粟散賑但自冬徂夏青黃不接之際頒賑不
繼無以資生應行山東河南兩省巡撫凡屬被災地方
令有司加意賑濟至明歲麥收時方止其災傷田糧雖
已照分數蠲免猶恐被災之後民力艱難宜更沛特恩
用加休養山東萊蕪新㤗東平沂州䝉隂沂水河南永
城虞城夏邑被災州縣康熙四十二年地丁錢糧除漕
項外著察明通行蠲免該地方官務悉心奉行俾閭巷
窮黎均霑實惠以無負朕宵旰勤民殷殷軫恤至意爾
部即遵諭行特諭康熙四十一年十一月初九日
　　諭户部
從來致治之道裕民為先故必蠲免田租時加濊澤而
後閭閻充足永享樂利之休朕臨馭以來咨求民瘼蠲
賑頻施誠恐小民疾苦未蘇生業未遂用是宵旰靡寧
江北田土瘠薄生計尤艱朕心彌切軫念著将安徽巡
撫所屬府州縣衞等處康熙四十二年分地丁錢糧除
漕項外通行蠲免地方有司務要切實奉行俾小民得
均霑實惠以副朕愛養黎元之意儻不肖官吏陽奉隂
違或借端苛取澤不下究事發定從重治罪不宥爾部
即遵諭行特諭康煕四十一年十一月初九日
　　諭户部
朕撫御寰區四十餘年無一刻不以民生為念天下至
大兆民至衆惟恐窮鄉僻壤百姓疾苦不能上達所以
孜孜勤求未嘗少懈從來水旱自古有之備荒之法全
頼督撫得人儻以諱災為事虧空塞責一有歉薄莫知
所措視民命如草芥何以為民父母况秦省不通水運
若不謹於蓋藏儉歲難於賑䘏河西一帶地方素稱貧
瘠雖免四十一年錢糧民生未裕再将四十二年地丁
錢糧通行蠲免該督撫遍示所屬地方務使閭閻均霑
實惠以副朕惠愛元元之至意如有不肖有司違㫖私
徵希圖侵蝕者督撫察叅從重治罪或被旁人告發或
被科道糾劾該督撫一併嚴議特諭康熙四十一年十
一月初九日
　　諭内閣
近見各部院衙門或所辦事件有錯誤者惟恐事情覺
露專務隱匿不行檢舉朕一日二日總理萬幾亦止詳
識緊要事務安能逐事一一記之各部院檔案繁多勢
不能無舛錯遺漏或有舛錯遺漏而即自行檢舉則其
過猶為可恕若懼罪隱匿不行檢舉則事必終於舛錯
所貽悞甚大爾等将此㫖傳諭各部院滿漢大臣知之
康熙四十一年十一月初十日
　　諭工部
禹陵殿宇應即行修葺著交與杭州織造敖佛和令確
估工價動支織造節省銀兩㑹同地方官盡心料理稱
朕尊崇前代聖王之意康熙四十一年十一月二十六
日
　　諭大學士馬齊西哈納
原任侍郎額星格前因罣誤革職非有大過今年已衰
老朕比來巡歴所至凡此等罣誤罷閒年老官員在籍
者皆給與原官職銜以示優遇老臣之意額星格著以
原銜給之康熙四十一年十二月初六日
　　諭都察院都御史六科給事中各道御史等
朕即位四十餘年未嘗少刻不以民生休戚為念遠邇
安靜為本雖或慶雲景星嘉禾瑞草天書麟鳳之竒總
無關於黔黎亦無關於朕心反為史書之譏朕以實心
為民天視天聽故有其道難免後人公論若耀功德取
一時之虚名朕之不悦甚矣毋煩數陳康熙四十一年
十二月十六日
　　諭扈從大學士馬齊張玉書學士色德里劉光美
司業降調劉芳喆請安來朝朕見其年邁心甚憫之彼
係舊翰林可傳諭吏部復其所降原級康熙四十二年
正月十七日
　　諭户部
朕甲子己巳兩次南巡路經東省見民生豐裕士庶共
慶近來淮黃告成朕不辭遠渉減從輕行待旦而興夜
分乃寐再經齊魯存問民生休戚似不及甲子己巳朕
深憯怛痌瘝之在抱也若閭閻蓄積有餘即遇有水旱
亦不致困苦今特加恩蠲恤用宏愛養朕所經過地方
德州平原禹城齊河歴城長清恩縣夏津武城館陶臨
清清平博平堂邑聊城東阿陽榖壽張滕嶧二十州縣
康熙四十一年未完地丁錢糧著通行蠲免濟南府屬
之海豐利津霑化兖州府屬之寧陽滋陽泗水金鄉單
曹鄆城曲阜費十二州縣去歲農收歉薄四十一年未
完錢糧亦通行免徵其去歲曽被水災者東平新㤗䝉
隂沂州沂水萊蕪六州縣康煕四十二年地丁錢糧已
經全免外四十一年未完錢糧亦俱著全免其㤗安郯
城魚臺汶上嘉祥鉅野濟寧七州縣雖未成災四十一
年未完錢糧俱著蠲免四十二年地丁錢糧著分三年
帶徵爾部即移文該撫董率各州縣有司詳愼奉行務
令人霑實惠户有餘藏以稱朕重期黎元殷阜之至意
有不肖官吏侵蝕私徵者察出定從重治罪爾部即遵
諭行特諭康熙四十二年正月二十六日
　　諭山東巡撫王國昌
朕自㤗安州見新㤗䝉隂沂州郯城等處城郭鄉邨黎
民被災甚苦雖将正賦蠲免而方在乏食尚屬無益徒
有賑濟之名而倉粟諒已盡竭又觀黎民顔面衣服深
為可慮朕懷不勝憫惻更為盡心籌畫欲救民急固屬
甚難如以養濟䝉古例施於山左庶㡬青黃不接之際
猶可度日命在京滿漢大學士九卿㑹議無論官民有
情願効力者作速遣往山東不拘銀米同地方官分界
賑濟以及降級革職人等有情願贖罪者亦准其贖罪
俟秋成後視其果有禆益酌量議叙已有諭㫖該撫同
爾屬員善為撫綏勿致流離失所務期副朕視民如子
之至意即将告示刋刻遍行曉喻特諭康熙四十二年
二月初一日
　　諭户部
朕經過㤗安州新㤗縣䝉隂縣沂州郯城縣等處見民
有饑色應急行振救所過地方雖經賑濟蠲免錢糧但
州縣倉穀年久朽爛無禆於散賑今著将總漕桑格漕
米内二萬石交與總河張鵬翮揀選賢能官員運至濟
寧州兖州府等處州縣減價平糶有應賑之處即行賑
濟亦交米二萬石與桑格於㤗安州一路散給又将收
税有力之官七員並發在京旗民贖罪人一百名令伊
等俱照養䝉古例以所用之多寡分别議叙康熙四十
二年二月初二日
　　諭河道總督張鵬翮
仲荘閘清水出口逼溜使南恐運口有礙應從陶家荘
以下楊家荘處開挑引河令中河之水由此出口方於
運口有益楊家荘雖地勢低窪然即使倒灌亦不過一
二里清水仍然頂出可即相度形勢估計奏聞仲荘石
閘工著暫停康熙四十二年二月初四日
　　諭河道總督張鵬翮
煙墩甚險雖有越堤必須保守縷堤此處挑水壩應行
建築桃源煙墩至龍窩一帶堤工卑矮俱應加高康熙
四十二年二月初四日
　　諭永定河分司齊蘇勒
朕觀黃河險要地方應下挑水埽壩現今永定河朕親
指示挑水等工俱有禆益爾遵照朕指示式様前徃煙
墩九里岡龍窩三處築挑水壩數座試㸔有無禆益雖
被衝壞無妨工完之日令該地方官盡心防守如有墊
　陷不時修葺可将此㫖傳與總河張鵬翮速派賢員令
　其多備物料夫匠於朕回鑾之前完工需用錢糧與爾
　無渉不可經手工完将用過錢糧記明具奏如遇桃汛
　水發即行停止康熙四十二年二月初五日
　　　諭河道總督張鵬翮
　歸仁堤引河用以分洩洪澤湖水勢若黃水加長則恐
　清口水弱著将祥符閘下板堵閉草壩将五堡閘應酌
　量開放以助清水之勢又禹王臺沭水由沭陽入海沭
　河淤墊之處應勘明即行疏濬康熙四十二年二月初
　五日
　
　
　
　
　
聖祖仁皇帝御製文第三集卷三
　欽定四庫全書
聖祖仁皇帝御製文第三集卷四目錄
　　勅諭
　　　　諭河道總督張鵬翮
　　　　諭偏沅巡撫趙申喬
　　　　諭扈從大學士馬齊張玉書學士色德里劉光
　　　　　美
　　　　諭扈從大學士馬齊張玉書學士色德里劉光
　　　　　美起居注揆敘滿保
　　　　諭河道總督張鵬翮
　　　　諭河道總督張鵬翮
　　　　諭河道總督張鵬翮
　　　　諭河道總督張鵬翮
　　　　諭内閣九卿等
　　　　諭内閣
　　　　諭工部
　　　諭禮部
　　　諭内閣
　　　諭户部
　　　諭大學士九卿詹事掌印不掌印科道等官
　　　諭户部
　　　諭户部
　　　諭東省在京官員
　　　諭兵部
　　　諭内閣部院等官
　欽定四庫全書
聖祖仁皇帝御製文第三集巻四
　　勅諭
　　　諭河道總督張鵬翮
　此間邵伯更樓地方舊日被災形状與山東饑民無異
　豈朕今日觀此地安居景象而忘山東之饑民乎朕念
　運糧賑濟事不可緩乘今日順風爾作速回清江料理
　轉運截留漕糧差官前往山東散賑至距揚州十五里
　沙壩橋河道情形朕自細閱回鑾時靣諭爾知之康熙
　四十二年二月初七日
　　　諭偏沅巡撫趙申喬
　湖南地方介在邊遠之境聞向來官吏積習相仍無藝
　私征種種不一計每歲科派有較正供額賦増至數倍
　者有司徵收錢糧加取火耗又視别省為獨重百姓窮
　蹙不支致多流離轉徙非将宿獘逐一剔除無以砥礪
　官方大甦民困除從前已往諸事姑免察究外爾到地
方嚴飭大小屬員痛改前非洗心奉職力減加耗盡革
私徵務使流移者復返鄉閭守業者獲安隴畞庶副朕
軫念遠省民生至意如仍有藐法不遵重為民害者即
據實糾叅從重治罪決不輕宥特諭康煕四十二年二
月十二日
　　諭扈從大學士馬齊張玉書學士色德里劉光美
趙申喬分文不取信然但朕至杭州諮訪百姓言趙申
喬好收詞訟民多受累大凡居官固貴清亷尤必和平
乃為盡善如果好收詞訟刁民興訟者必多縱使即為
審理其被訟之人一家産業已蕩然矣如此民何以堪
聞阿山亦喜受民詞總之為督撫者務以安靜不生事
為貴耳康熙四十二年二月二十日
　　諭扈從大學士馬齊張玉書學士色德里劉光美
　　　起居注揆敘滿保
凡人告訐之言未可盡信朕所見事多矣試舉一事爾
等共聽之昔年朱瑪喇奉命往擒于七時阿哈碩色曽
以司官同往忽有一人出首于七隱匿在彼邨中大兵
即往圍其邨邨民不納知縣窘甚祼體入邨謂衆人曰
以爾等隱藏于七是以大兵來圍爾等可速将于七送
出邨人曰邨中實未藏于七如不信試遣人入捜之大
兵入邨徧捜果無于七首告之人即指邨中一生員曰
此即藏于七之人也朱瑪喇遂執而殺之首告之人乃
笑而言曰此人並未藏匿于七實與我有仇是以告之
今既殺之我願畢矣縱殺我亦無怨朱瑪喇憤極又執
首告之人殺之人情之可恨如此彼時知縣身亦受傷
無辜百姓亦有被殺者阿哈碩色曽向朕泣奏此事夫
害人者身受顯戮宜矣而無辜之人橫罹荼毒曽謂告
訐之言可輕信乎康熙四十二年二月二十二日
　　諭河道總督張鵬翮
王公堤闗係運道民生最為緊要堤岸單薄樁工漸朽
應再加幫以資捍禦不可因淤灘可恃而忽之也康熙
四十二年三月初二日
　　諭河道總督張鵬翮
高堰工程闗係重大保守最為緊要朕今日乘舟由洪
澤湖閱視見有殘缺石工以葦草鑲塡儻遇水發危險
堪虞至六壩見新修石壩堅固方慰朕懷其殘缺石工
著即興修乗水未長之前完工用資捍禦至高家堰防
險之人用候選縣丞經歴等微員此不過例監書辦出
身家産微薄儻有疎忽干係不小須於候選官員内擇
其職銜稍大身家殷實者委令防險如此則彼知自愛
身家又有選用之望自然盡心防守有禆工程康熙四
十二年三月初三日
　　諭河道總督張鵬翮
王家營對面鮑家營應開挑引河洩黃河汎漲之水以
保障清江淮安地方著即行興工仍兩岸築堤以衞民
田康熙四十二年三月初三日
　　諭河道總督張鵬翮
清口西壩乗此水淺時再加長數丈有益又半路劉河
流埽灣堤岸單薄應築挑水壩康熙四十二年三月初
四日
　　諭内閣九卿等
朕此番南巡徧閱河工大約已成功矣曩時總河于成
龍不遵朕指授修築故未能底績今張鵬翮一一遵諭
而行是以成功向來黃河水高六尺淮河水低六尺不
能敵黃常患淤墊今将六壩堵閉洪澤湖水高力能敵
黃則運河不致有倒灌之患此河工所以能告成也朕
自御極以來無時不以民生為念雖纖悉之事不肯怠
忽今四十餘年矣四海乂安民生富庶河工適又告成
朕欲頒詔天下大加恩賚故星夜回鑾詔内款項爾等
可㑹同詳閱有應増入者即議増入康熙四十二年三
月十六日
　　諭内閣
頃朕往察河工原任侍郎任克溥於山東途次迎駕見
其年将九十現在諸臣未有如其久者朕深為眷念著
加刑部尚書銜以示優遇老臣至意可諭吏部知之康
熙四十二年四月二十三日
　　諭工部
王起元等工程既竣著令回京張鵬翮疏内稱髙承爵
工尚未完朕今歲南巡徧閱河工見高承爵所修工程
水深成潭難於修築高家堰所闗甚要儻工程有悮縱
重治高承爵罪於事何益著移文總河張鵬翮如此處
可修則另派委賢能官修築如不可修則宜另築越堤
所用錢糧仍令高承爵發給康熙四十二年五月初四
日
　　諭禮部
國子監文廟現勅廣善庫官員動帑修理順天府學尊
經閣等處亦著一併督修用宏文敎康熙四十二年五
月十九日
　　諭内閣
各省督撫俱係朕簡用之人今以督撫所舉劾人員復
行更張令九卿詹事科道逐一稽察能保九卿詹事科
道比督撫盡皆公正耶若此反多夤緣将益増紛擾許
志進條奏必有情獘所請不准行下所司知之康熙四
十二年五月二十三日
　　諭户部
洪澤湖水勢洶湧更甚於大江黃河之水這失風漂沒
漕糧准從寛豁免嗣後糧船經行洪澤湖失風者著照
大江黃河漂沒例定議奏聞康熙四十二年七月十五
日
　　諭大學士九卿詹事掌印不掌印科道等官
六月内因有二王之事朕心不勝悲慟至今猶未釋然
又兼災祲頻告愈加憂鬱身體不安頃往坐湯泉始得
稍解仍未全愈至於饑民救養之計未嘗時刻不厪於
懐近有李煦人來詢知郯城至㤗安田穀稍有可望由
㤗安至德州被災甚重今歲口外田穀大收口内各處
田禾俱屬平常合共計算所糶之穀必不能多今應将
漕糧多行截留於山東沿河州縣邨鎭有名馬頭俱各
存貯其捐納事例雖廣行無濟於事且日後必至紊亂
東省人民現今乏食總使行此數事民有大半至於逃
亡朕意八旗滿洲䝉古漢軍佐領一千有餘每三佐領
下共出一人可得三百人每三佐領借與銀三千兩餘
外捐助車輛駱駝頭口分派各州縣仍照前去人員養
至來年七月及今八月内可以到彼况前往撫養地方
民人甚有禆益今雖疊被災傷民人仍帖然未動此即
有益之效也這事情爾等可確議至東省今歲錢糧漕
米俱應速行停徵著議奏為此手書特諭康熙四十二
年七月二十七日
　　諭户部
賑濟東省饑民事闗緊要應差大臣分為三路每路差
大臣一員将先派去人員一併往返巡察於事有益自
㤗安至郯城為中路著穆和倫去自濟南至登州為東
路著辛保去自德州至兖州東昌濟寧為西路著卞永
譽去截留漕糧闗係緊要總漕桑格現今無事令作速
前來親㸔截留其賑濟饑民人員所領雖係公物而勉
力自効有濟於民事成回時著一併議叙康熙四十二
年八月初二日
　　諭户部
邳州等處地方屢被災傷不減於東省但尚有水路可
通著該督撫親往察閱應作何速行拯濟一面頒賑一
面奏聞俟具題到日将應蠲豁錢糧另議具奏康熙四
十一年八月初四日
　　諭東省在京官員
朕四次經過山東於民間生計無不深知東省與他省
不同田間小民俱依有身家者為之耕種豐年則有身
家之人所得者多而窮民所得之分甚少一遇凶年則
已身並無田畞産業有力者流移於四方無力者即轉
死於溝壑此等情状爾東省大臣庶僚及有身家者亦
當深加體念似此荒歉之歲雖不能大為拯濟若能輕
減所入田租以各贍養其佃户不但深有益於窮民即
爾等田地日後亦不致荒蕪如果民受實惠豈不勝謝
恩千百倍耶這奏謝已悉所司知之康熙四十二年八
月十一日
　　諭兵部
現今頒發特㫖遣養饑民則閭閻小民斷不致有復為
盗賊肆行搶掠之事今若特撥兵丁増設於各要路則
兵丁食何糧饟以資防守兵丁無糧仍必致於擾民爾
部並不詳加籌畫即議将李登瀛條奏准行殊屬草率
况地方設立官兵原以衞民其地之遠近衝僻分晰甚
明今並未議撥何地兵丁駐於何處又稱官兵應不時
出海巡察防緝盜賊並未指令坐何船隻用何處水師
殊屬糊塗著再確議以聞康熙四十二年九月十一日
　　諭内閣部院等官
朕因山左災荒勞心殫思屢行諮訪山左歲歉非止今
歲為然地方官歴年隱匿不報今春朕因閱視河工親
　見災黎情形始行籌畫賑濟今歲田禾雖云失望尚有
　薄收之處巡撫布政使為伊等素有欠缺欲巧圖完補
　故甚其詞以奏報又夤緣科道紛紛急奏言盗賊蜂起
　人民相食私冀或開事例或撥銀兩因於其中侵蝕託
　言賑濟而實欲完補虧空以施鬼蜮之謀也朕㡬墮其
　術中今京師遣往三路賑濟人員俱掣簽派撥州縣並
　不分成災與否一槩散賑遣去人員未奉有稽察諭㫖
　惟視巡撫布政使所指地方賑濟應将此事交與三路
　大臣加意稽察至於條奏盜賊蜂起人民相食之員亦
　當明白詢問如盜賊蜂起必有殺人放火搶奪財物糧
　米之處與失事之人如人民相食亦必有被傷之人與
　食人之人如有不實即為巡撫布政使急請設發銀兩
　而言也大學士九卿諸臣㑹同議奏言官並不實心為
　民專為巡撫布政起見不誠可愧乎康熙四十二年九
　月十四日
聖祖仁皇帝御製文第三集巻四
　欽定四庫全書
聖祖仁皇帝御製文第三集卷五目録
　　勅諭
　　　　諭兵部
　　　　諭内閣兵部
　　　　諭吏部
　　　　諭大學士馬齊席哈納張玉書呉琠陳廷敬等
　　　　諭吏户兵三部
　　　　諭大學士馬齊西哈納張玉書呉琠陳廷敬學
　　　　　士常壽色徳里滿丕趙士芳王九齡曹鑑倫
　　　　諭武殿試讀巻官
　　　　諭奉命撫苗尚書席爾達等
　　　　諭大學士馬齊張玉書呉琠陳廷敬
　　　　諭工部
　　　　諭户部
　　　　諭吏工二部
　　　諭大學士馬齊等
　欽定四庫全書
聖祖仁皇帝御製文第三集巻五
　　勅諭
　　　諭兵部
　山東地方稱有海賊坐鳥船二隻行劫朕思山東地方
　雖下諭㫖令造鳥船亦必從福建浙江江南成造而來
　若不知山東不能造船如何辦事歴年福建商船於六
　月内到天津候十月北風始回朕因欲明晰海道令人
　坐商船前往将地方徑路繪圖帶來知之甚悉今欲知
　海賊之源但令往福建浙江及江南崇明等處察訪即
　得之若在山東察訪必不能得目下冬令将屇正値北
　風海賊不能久留於直隸山東必已向浙閩路去俟明
　歲船隻可行時下㫖於有水師海船之省令入各海島
　捜剿将此㫖識之俟回京日啓奏康熙四十二年九月
　十五日
　　　諭内閣兵部
紅苗事當籌一勞永逸之計苗人固慣行搶掠而因内
地人勾通煽誘者亦有之今照廣東八排猺人事遣大
臣一員前往領荆州兵再酌派廣西湖南貴州三省兵
齊至苗地協力圍困令其畏懼就撫則百姓可永免侵
掠之患至山東所有海賊必係福建浙江崇明等處坐
鳥船而來者若不将賊數多寡及嘯聚何地出沒何路
詳悉周知難以料理應遣大臣一員前往招撫先招撫
一二起細詢夥盜確數如何嘯聚並何處屯住何路出
入一一明晰則餘賊或剿或撫無難矣俱交部詳議康
熙四十二年九月二十四日
　　諭吏部
閲此疏内有請禁督撫建德政碑等語凡地方大小官
吏若居官果優縱欲禁止百姓立碑亦不能止如劣跡
昭著雖强令立碑後必毁壞聞昔日屈盡美為廣西巡
撫囘京時百姓持鍬橛鋤其馬跡庶民之心豈能强取
耶禁立碑一段可刪去康熙四十二年九月二十六日
　　諭大學士馬齊席哈納張玉書呉琠陳廷敬等
江南督撫提督著公同捐造洋船二十隻俟來年春令
山東水師營官兵前往江南取至山東候用目前山東
海盜非眞正海中積賊皆貿易之人資本虧折肆行搶
奪者可令學士常壽前往招撫再令筆帖式三人往山
東三路問賑濟事並視民間情形限第六日到京朕自
幼聽理政事極其敬謹時時惕厲於心今已年艾諸事
更加戒懼不敢稍有懈惰忽略也康熙四十二年十月
初二日
　　諭吏户兵三部
朕統御寰區勤求治理鑾輿時邁省方觀民春月閲視
河工自畿輔山東以及江浙地方皆經巡幸兹兩河漸
已底績所至之地民生風俗亦因以周知念陜西省為
巖疆重地當出師塞外時曽經歴其邊境而西安一路
未及親蒞頃陜西督撫諸臣言秦民望幸之心至殷且
切合詞陳奏而河南山西巡撫等亦諄切具請乗此冬
令農隙之際觀覽民風詢察吏治簡閱禁旅整飭軍營
實為要務用是輕装約從諏吉西巡沿途一切供御皆
内廷儲備纖毫不取辦於地方即偶有市易之物亦勅
所司依時價給値不許錙銖抑勒所過大小官吏宜體
朕愛民德意勿借詞供億私派閭閻如有悖㫖科斂者
察出即以軍法從事地方官不許與扈從人員指稱交
戚私相餽遺違者並以軍法從事其扈從人員宜約束
僕役勿使妄行如不遵法紀生事擾民一併從重治罪
朕視民如子凡乗輿所至市廛隴畞宜各安生理米豆
薪芻等物民間照常貿易不必禁止惟懷私挾詐衝突
告訐者所告事不與准理仍嚴加治罪尔等即傳諭扈
從官員人等並行各督撫令於經過府州縣城市邨荘
徧示曉諭俾咸悉朕懷特諭康熙四十二年十月初五
日
　　諭大學士馬齊西哈納張玉書呉琠陳廷敬學士
　　　常壽色德里滿丕趙士芳王九齡曹鑑倫
古北口總兵官馬進良宣化府總兵官尚宣居官甚優
人才亦壮健皆堪任提督之員但因南方暑熱不宜年
老之人故未陞授此職向有以提督銜管總兵官事之
例著兵部察例以聞康熙四十二年十月初六日
　　諭武殿試讀巻官
武進士中原有人才朕意欲廣武㑹試中額以示鼓厲
文官不許本籍為臨民之官武官須習知本地形勢方
有益國家所最重者邊疆簡用武臣大有闗係兵可百
年不用不可一日廢兵今承平日久從前老於行間之
戰将漸次彫零昔之海上投誠者習於水戰今亦不可
多得矣初議取臺灣時都統喇哈逹以為斷不能取而
施烺獨任之遂爾成功此後若有疎虞欲再取難矣海
上行舟與江湖不同江湖之中雖能習於水戰用之海
上必不相宜沿邊一帶邊将尚可得人此後水師切宜
加意康熙四十二年十月初六日
　　諭奉命撫苗尚書席爾逹等
凡事同心協力則無不成不和則事無一成且行兵立
營須用怯遇敵對壘須用勇又以機先為要儻臨事時
疑慮不定必致有悮尔等當以果毅行之如苗人歸降
止誅倡亂肆虐之人否則殲其抗拒不服者毋得玉石
不分僇及無辜我滿兵以力勝者多此行須用計招撫
委婉從事勿徒恃勇力至於立營必擇高阜處設立前
朕在寧夏時審度時勢多方調度是以錢糧不耗費兵
民亦無苦累此皆在主将之巧於設施耳荆州副都統
朱滿湖廣提督俞益謨俱矯健久於用兵可與伊等商
酌而行提督李芳述張旺行間効力處亦多土司田舜
年前於雲南用兵時輸誠協濟甚有裨益此去可奨厲
用之苗人歸附後探其巢穴仍加謹愼隄防不可以彼
歸順遂輕忽視之康熙四十二年十月初六日
　　諭大學士馬齊張玉書呉琠陳廷敬
朕觀河道已治總河張鵬翮及河工官員俱甚効力黃
河一切工程朕知之最悉先是永定河用埽大有裨益
是以朕諭張鵬翮黃河亦宜用埽張鵬翮回奏永定河
勢小可以用埽黃河勢大難以用埽朕云姑試用之且
所費錢糧無㡬張鵬翮因而用埽河堤今果堅固矣至
於洪澤湖水勢甚險堤岸復高往來舟楫一遭漂沒人
命輒難救援朕曽諭河官張弼李梅於沿湖坡将長木
樁斜釘於水中船雖漂沒人尚可以攀援獲命張弼李
梅俱以朕諭為是俟於釘樁木後驗之康熙四十二年
十月初七日
　　諭工部
覽河臣奏中河之水由楊家荘開河出口清水暢流敵
黃舟楫通行高家堰六壩及各處工程俱保固平穩海
口大通河底日深去路甚速淮水暢出黃水絶無倒灌
之虞下河等處窪下之區俱得田禾豐收民居安晏所
報秋汛水勢已悉所司知之康熙四十二年十月初八
日
　　諭户部
山東省去歲農收各州縣豐歉不一今春朕南巡過山
東時已分别被災輕重蠲免錢糧並遣効力人員星馳
賑濟比及回鑾東省又告潦災朕宵旰軫懷悉心籌畫
截留漕糧平價發糶兼出帑金遣八旗人員分道散賑
仍於三路各遣大臣經理所在饑民庶得資以全活不
致仳離失所猶念被災之後民力未紓宜更加德澤以
宏休養康熙四十三年地丁銀米著通行蠲免有積年
錢糧拖欠在民者亦著察明免徵行文該撫率所屬有
司詳愼奉行務令人霑實惠有違㫖私徵者察出定從
重治罪仍令各州縣徧示曉諭俾窮鄉僻壤咸悉朕惓
惓惠愛災黎至意又朕南巡回京原擬蠲浙省明歲錢
糧兹因東省災傷先行蠲免其浙省錢糧俟至明歲另
頒諭㫖尔部即遵諭行特諭康熙四十二年十月初十
日
　　諭吏工二部
黃淮兩河闗係運道民生最為重要朕念治河國家大
事夙夜厪懷未嘗少釋披圖咨衆雖已悉其源流顧水
勢變遷不常必眞知洞晰方可實見施行是以不憚勤
勞屢親巡閱察其險易之形勢審其疏導之機宜緩急
次第具有成畫至於簡命河臣倚任甚切凡所屬官吏
皆聽選用大修工程費以數百萬計歲修帑金亦以數
十萬計乃康熙三十七年黃淮並漲總河董安國不堅
築堤堰疏通海口因而河身墊高溢出河岸以致倒灌
洪澤湖口湖水從六壩旁洩由運河入下河淹沒民田
於是罷董安國以于成龍代之朕隨授以治河方略詳
加指示三十八年親往閲河駐蹕清口河干又面諭于
成龍清口宜築挑水壩挑黃水使趨北岸方可免倒灌
清水之患隨指定其地再三申命于成龍不遵朕㫖致
無成功及用張鵬翮為河道總督面諭云頃已發帑數
百萬令大臣官員往高堰築堤閉六壩使逼洪澤湖水
暢出清口而清口築挑水壩尤為緊要此壩不築則黃
水頂衝斷不能使向北岸湖水必不得暢流張鵬翮遵
奉朕言壩工築成黃溜遂直趨陶荘清水因以直出疊
經伏秋大漲並無倒灌之事其浚張福口等引河築歸
仁堤疏人字芒稻涇澗等河開大通口皆遵朕㫖一一
告竣今年春朕閲河至桃源見龍窩等處頂衝危險命
増築挑水壩比壩工刻日訖事河勢遂平中河仲荘閘
口以與清口相對特命改由楊家荘漕輓安流商民利
濟曩時黃水泛漲或與岸平或漫溢四出今黃河深通
河岸距水面丈餘縱遇大漲亦可無虞矣張鵬翮所修
工程雖悉經朕裁斷而在河數載殫心宣力不辭艱瘁
又清潔自持一應錢糧俱實用於河工無纖毫浮耗朕
心深為嘉悦所屬大小河員並皆勉力赴工共襄河務
亦屬可嘉自總河以下各官尔二部即詳加議叙具奏
特諭康熙四十二年十月初十日
　　諭大學士馬齊等
朕聞山東巡撫布政使将賑濟饑民人員帶去銀兩俱
收貯布政司庫内至今猶未㪚給若此則賑濟饑民之
　事不致遲悞乎此項銀兩俱係自京帶往並非伊等庫
　内之銀且前往人員皆三牛录㑹同保出賢能有身家
　之人伊等但當察所養饑民之優劣至於耗費儉用銀
　兩之處俱係派去人員之事與伊等何渉而将此銀收
　貯至今仍不㪚給必待饑民逃㪚之後始行賑濟耶此
　係何心朕不得知是又劉愷之計也况派去三百餘人
　員不作速分派地方俱令久住濟南勢必至於無所餬
　口尔等交部作速移咨詢問王國昌等康熙四十二年
　十月二十二日
　
　
　
　
　
　
聖祖仁皇帝御製文第三集巻五
　欽定四庫全書
聖祖仁皇帝御製文第三集巻六目録
　　勅諭
　　　　諭山西巡撫噶禮
　　　　諭散秩内大臣公傅爾丹
　　　　諭兵部
　　　　諭禮部
　　　　諭川陜總督華顯陜西巡撫鄂海甘肅巡撫齊
　　　　　世武
　　　　諭河南巡撫徐潮
　　　　諭大學士馬齊席哈納張玉書呉琠陳廷敬學
　　　　　士色德禮鐵圖滿丕阿蘭㤗趙士芳王九齡
　　　　　曹鑑倫徐秉義
　　　　諭吏禮二部
　　　　諭吏部
　　　　諭刑部
　　　諭户部
　　　諭工部
　　　諭起居注官揆敘海寶
　　　諭大學士馬齊起居注官滿保海寶
　　　諭欽天監
　　　諭兵部
　　　諭户部
　　　諭户部
　欽定四庫全書
聖祖仁皇帝御製文第三集巻六
　　勅諭
　　　諭山西巡撫噶禮
　朕君臨天下四十餘載無一刻不以蒼生為念近因西
　省望幸甚切故於冬時農隙減從輕騎由晉以及秦入
　境以來觀風問俗見官方微有亷風民生略有起色閭
　閻之間俗樸尚儉朕心少慰朕自弱齡讀書往往以不
　知窮簷僻壤之疾苦為歎息所以留心於官方吏治凡
　有來往者必先諮詢民情豐歉偶有失時定加蠲賑且
　思晉省不通水運歲或不登即難籌畫雖有州縣存貯
　之穀米未必實數具在反益不肖有司之虧空也今歲
　山西收成頗佳爾等仰體朕愛民如子之至意曉喻民
　間若豐歲用奢則荒年必致匱乏敎以禮義導以守法
　重農務本藏富於民則朕無西顧之憂矣凡朕所經之
　處必大沛恩澤因今歲東省災甚已蠲四十三年地丁
錢糧又免雲貴廣西四川地丁錢糧所以不能施惠但
将四十二年以前山西所屬州縣未完銀兩米草盡行
蠲免以示朕加惠黎元之念爾等即遵諭行特諭康熙
四十二年十月二十六日
　　諭散秩内大臣公傅爾丹
今日閱射時兵丁所乗馬驚逸漸近御仗諸年少大臣
俱效年老大臣旁觀不動惟爾直前勒止之可謂繼武
前人矣特賜爾貂皮褂一領嗣後益加勉力勿以身為
大臣而不思奮力向前也康熙四十二年十月二十九
日
　　諭兵部
朕巡歴諸省觀綠旗兵丁無如提督潘育龍之兵者射
既熟嫺人復勁健此皆統率将領之訓練有方也自提
督以下官員可俱加一級康熙四十二年十一月十三
日
　　諭禮部
周文王武王古之聖君非他帝王可比向以孔子聖人
已書名致祭矣此祭文内亦應書名康熙四十二年十
一月十六日
　　諭川陜總督華顯陜西巡撫鄂海甘肅巡撫齊世
　　　武
朕撫有區夏思臻上理期於舉世乂安宵旰勤勞未嘗
少釋而秦省為天下要地時厪朕懷曩者連歲荒旱所
司未經奏報朕訪聞得實即多方籌畫運米拯救一由
襄陽運至商州一命河臣由黃河運至潼闗一由湖灘
河朔運至渭河一由甘肅運至西安分行賑濟蠲賦已
責安集流離秦民始得少蘇自康熙三十二年遣皇長
子致祭華山以來雨暘時若年穀豐登閭閻微有起色
但秦省闗係最重且不通水運撫綏尤宜加意故不憚
隆冬跋履風霜遠臨兹土見百姓歡迎載道且知今歲
有秋地方文武官吏能恪勤奉職滿漢軍士亦皆訓練
有方朕心甚慰凡巡幸所至必大沛恩膏今将陜西巡
撫及甘肅巡撫所屬地方康熙四十二年以前各項積
欠銀米草豆錢糧盡行蠲免俟四十三年直隸各省咸
獲豐稔當将秦省四十四年正供亦行免徵該督撫即
通行曉諭俾窮鄉僻壤小民均霑實惠儻不肖有司希
圖侵蝕以致澤不下究該督撫嚴加訪察據實指叅以
副朕愛養黎元之至意爾等即遵諭行特諭康熙四十
二年十一月十七日
　　諭河南巡撫徐潮
朕念西土兵民生計乗冬令農隙之時特事西巡返轡
京師道由豫省自入潼闗見閿鄉以及河南府民生甚
艱而懷慶稍裕至衞輝府則又艱苦賴薄有秋成尚能
餬口儻遇歉歲必至流亡此皆大小官吏互相容隱雖
有衰老病廢懶惰退諉之員仍使在任以故貽誤地方
河南百姓質朴愚魯輸賦從未稽遲而今歲所欠乃至
四十萬兩顯係有司聞朕蠲除秦晉積欠錢糧希冀恩
免而於中漁利現今民欠甚多俱免催徵著将河南通
省官俸役食補足所欠之數如有不完停其陞轉俟完
日開復特諭康熙四十二年十二月初六日
　　諭大學士馬齊席哈納張玉書呉琠陳廷敬學士
　　　色德禮鐵圖滿丕阿蘭㤗趙士芳王九齡曹鑑
　　　倫徐秉義
朕頃巡幸西省閱汾渭二水俱屬大河直與黃河相通
河南等處米穀似可由黃河轉運但聞三門砥柱水勢
極溜船不能上朕欲往親閱因陜州知州奏無路徑斷
難行走遂未果行特命三貝勒同近御侍衞往視據回
奏言伊等遣人乗騎渉河一道閱有神人鬼三門俱係
鑿石開通水從三門流出其勢甚寛其流甚急古人於
崖上鑿有曳船眼孔但未經以船驗試不知可否行走
前總河靳輔亦曽奏黃河通於汴河但淤墊年久若行
疏導即可運糧朕至河南閱河南府居各省之中水路
四達最為緊要之地應於此處儲積米穀毎年田畞豈
能必皆豐收儻山陜等省間或收成歉薄即可将此積
貯米穀修造船隻由黃輓運若到三門砥柱船不能上
亦可於三門砥柱造船剥運以至山陜誠使河路疏通
則商賈人民大有禆益所宜於無事之時預為籌畫者
也豫省每年解京漕糧二十萬石有竒若将豫省三年
漕糧截留備用則陜西等省雖値歉收之年将此米穀
運至彼處賑濟殊屬有益俟明歲再遣大臣往視康熙
四十二年十二月二十日
　　諭吏禮二部
華顯自簡任總督以來潔已率屬綏輯地方秦蜀兩省
事務料理合宜才猷茂著頃朕西巡秦省滿漢文武官
吏軍民無不稱舉其賢忽聞患病溘逝朕心深為軫悼
應加贈職銜宮保著議奏仍加祭一次康熙四十三年
正月二十二日
　　諭吏部
教職官員必文義明通方稱厥職近見直省教職官内
不諳文義者甚多如此何以名為師儒訓迪士子著行
文直省巡撫将各屬敎職通行親試分别具題嗣後俱
照此例不時考試康熙四十三年三月十一日
　　諭刑部
朝鮮國王李焞敬愼夙著其國人越境行劫隨經捕獲
監禁奏請勘斷此案不必復遣大臣前往察審可即令
該國王審明擬結具疏奏聞康熙四十三年四月初十
日
　　諭户部
山東省昨歲歉收若将河員俸工銀兩解往山東買穀
則穀價必致騰貴江南産米之地又水路易於輓運著
總河張鵬翮等即從江南購買穀石運至東省交倉還
項康熙四十三年四月二十日
　　諭工部
楚省地方緊要屢次出征盔甲損壞是實提標兵丁所
需盔甲勅行江南江西總督将伊標下兵丁盔甲内擇
其佳者照數解給楚省仍著該督捐造補額湖廣提督
等官不必捐造康熙四十三年五月初一日
　　諭起居注官揆敘海寶
古人講道學者甚多而尤好非議人彼亦僅能言之耳
而言行相符者蓋寡是以朕不尚空言斷不肯非議古
人何以言之凡人各有短長棄短取長始能盡人之材
若必求全責備稍有欠缺即行指摘此非忠恕之道也
故孔子當時惟節取人之善隱諱人之短凡事求諸已
並不非諸人是豈可少容私意於其間乎又人見講道
學之空言輒為之太息以為若等何不見用果見用必
有可觀此亦徒見其空言而云然也若果見用言行亦
未必相符惟宋司馬光編輯資治通鑑論斷古今盡得
其當而後之論者反未嘗置諸講道學之列司馬光乃
宋朝名相言行相符由此以觀不在空言也故君子先
行後言果如周程張朱勉行道學之實者自當見諸議
論若但以空言而講道學斷乎不可朱子洵稱大儒非
泛言道學者所可比擬也康熙四十三年六月二十九
日
　　諭大學士馬齊起居注官滿保海寶
朕從來無代筆之人凡批出諭㫖俱朕親書至朕覽過
之書雖日月間隔不甚遺忘今雖年歲稍増而記性更
進即目前陳列諸書内朕欲稽考某巻某字但指令近
侍取之可以即得未嘗一次錯誤大約存心清虚不但
事不遺忘即疾病亦寡康熙四十三年八月初三日
　　諭欽天監
朕用儀器測驗午正一刻十一分初虧未初三刻二分
食甚申初一刻復圓查七政歴未初三刻二分日月合
朔新法推算必無舛錯之理這舛錯或因誤寫字畫或
因算者忽略将零數去之太多亦未可定著詳察明白
具奏康熙四十三年十月初三日
　　諭兵部
曩洞庭湖用兵以需用船隻交與靳輔於江南備造遂
敗賊成功京口船隻皆巡防海道所用之船從前不加
修艌輒致朽壞隨處委棄朕所親見這水艍犁􁲬船總
督阿山理應於江南地方親身速行督造乃欲委員赴
浙江温州辦造明屬推諉殊為不合這船隻即交與阿
山作速堅固造完毋致遲誤康熙四十三年十月初四
日
　　諭户部
山東比年歉收民生饑饉朕焦勞宵旰未嘗晷刻少釋
於懷四十一年錢糧既分别減免帶徵又停四十二年
徵收蠲四十三年額賦截漕平糶發帑賑施遣用多員
分道贍養有就食京城者復分厰煑賑命滿漢官員資
送回籍並給以籽粒之需然後民間漸有起色今歲幸
風雨和調二麥畢登秋禾稔穫流移者悉返里閭復業
者咸安耕鑿朕於往來山東人等備加詢問深用心慰
但念被災之餘甫離重困若非大敷恩澤終不能遽底
盈寧著将山東省康熙四十四年應徵地丁銀米等項
除漕糧外通行蠲免從來水旱靡常撫綏百姓之道全
視大小官吏實心講求庶㡬民有攸濟諭㫖到日該巡
撫即飭有司張示曉諭務俾通省均霑實惠仍牖導小
民撙節蓋藏期於比屋皆有餘蓄則於朕惓惓為民經
畫之意可以無負矣爾部即遵諭行特諭康熙四十三
年十月初七日
　　諭户部
朕昨歲南巡至浙江見其農桑徧野户口蕃殖閭閻氣
象較勝於三十八年巡幸之時甚為心慰浙省錢糧雖
前此屢經蠲貸而朕車駕經臨應更敷恩寛恤俾民生
益加充裕當回鑾以後即擬免四十三年額賦因山東
急賑災荒遂爾少緩曽頒有諭㫖兹直省皆獲有秋特
申前命康熙四十四年浙江通省應徵地丁銀米等項
除漕糧外著俱行蠲免諭㫖到日該督撫即嚴飭有司
張示徧諭務使窮簷蔀屋均霑實惠地方大小官吏仍
不時訓誡小民令各守分節用不論年歲豐歉咸有蓋
藏庶無負朝廷殷殷愛養賜租給復之至意爾部即遵
　諭行特諭康熙四十三年十月初七日
　
　
　
　
　
　
　
　
　
　
　
　
　
　
聖祖仁皇帝御製文第三集巻六
　欽定四庫全書
聖祖仁皇帝御製文第三集巻七目錄
　　勅諭
　　　　諭户部
　　　　諭户部
　　　　諭工部
　　　　諭内閣
　　　　諭大學士九卿等
　　　　諭刑部
　　　　諭内閣
　　　　諭吏部
　　　　諭吏户兵工四部
　　　　諭工部
　　　　諭刑部
　　　　諭扈從大學士馬齊張玉書陳廷敬
　　　　諭山東巡撫趙世顯
　　　諭河道總督張鵬翮
　　　諭河道總督張鵬翮及河工官員
　欽定四庫全書
聖祖仁皇帝御製文第三集巻七
　　勅諭
　　　諭户部
　今歲直隸地方雨暘應候禾稼有秋各郡民生皆獲安
　恒業惟是去歲山東被災之民自冬月以迄春夏流離
　轉徙入順天河間境内者甚多於時設厰煑糜所在賑
　救因而米價至今未減誠恐近畿一路閭井小民絀於
　生計是宜加恩寛䘏用宏休養順天河間二府屬康熙
　四十四年應徵地丁銀米著通行蠲免該巡撫即飭府
　州縣官張示遍諭務俾窮鄉僻壤均霑實惠以副朝廷
　優軫畿輔黎氓至意爾部即遵諭行特諭康熙四十三
　年十月初七日
　　　諭户部
　朕宵旰孳孳惟以康濟民生為念每歲四方水旱皆諭
　令各督撫不時奏聞仍間遣人員馳往各路諮詢農事
有自外省來者必詳問所過地方雨暘耕作之状凡以
民生所重無如粒食不得不預為經畫也四十一年冬
朕巡幸至山東德州聞知萊蕪等六州縣民被災傷即
與蠲免四十二年錢糧及四十二年春南巡視河經行
㤗安一路見其閭閻生聚遠不逮於從前隨下諭詳察
被災州縣蠲除額賦並動倉穀賑濟但賑蠲雖行而人
民甚屬窘迫非以贍養䝉古之法行之不能立遂生計
再三籌䇿乃命官民願効力者百餘人星速前赴山東
計口授糧給衣濟用兼量助牛種等物貧窶之人皆賴
以全活比朕避暑口外覺夏月雨水頗多即命行文移
問山東等省而東省果告潦災秋禾少收民滋困苦而
地方人情猶帖然安堵此即遣官養民之實效也因又
下諭増益多員並准運通倉米石以資急用顧各州縣
地廣人衆需費浩繁尤必大加賑施方能遍及特命漕
臣親赴東省截留漕糧五十萬石分貯沿河鎭市衝要
之地散賑而外即平價發糶而又諭滿洲䝉古漢軍每
三佐領合派一人計得四百餘人此所派人員每佐領
領帑金一千兩給之並備車輛駝馬等物令分往山東
各州縣照前遣人員贍養以至來年七月為期其登青
萊三府則截漕米由天津海道運至其地每府各三萬
石又遣用大臣三員分三路往來巡視稽覈散賑事宜
酌定平糶價値而民間始盡霑實惠至於未經散賑之
際饑民有流入京城者老幼仳􁃞急於得食爰於今歲
春月命八旗王貝勒大臣内務府官員並漢大臣官員
設厰數十處煑賑一月有餘復念饑民抛棄郷土久住
京師究非長䇿於是遣官僱募船隻送還原籍仍給以
銀兩為日用籽粒之資而流移之人遂得復安本業入
夏以來風雨和調二麥稔登秋田多稼該省進呈榖穗
合之往來人等奏對之言朕心始為大慰夫水旱災傷
事所時有非恃廟堂之上多方賑救則民将何依朕為
山左勞心籌畫者兩載於兹迺幸奏有成效今三路大
臣及該撫俱奏年穀順成民生得所賑事告竣前後効
力諸臣宜加奨勸去歲春秋二次遣往養民各員著察
明議叙内有自出已力贍養者從優議奏其在京捐銀
及資送回籍人員亦著一並議叙爾部即遵諭行特諭
康熙四十三年十月十四日
　　諭工部
洪澤湖之釘排樁原並非有闗於湖水但於往來船隻
甚有禆益是以去年悉令斜釘排樁聞今年湖中失風
船隻甚少此不但今年當修每歲俱當修之其樁木在
江南採買價値亦賤著兩江總督安徽江蘇巡撫江西
巡撫及織造每年捐助樁木交張鵬翮修理康熙四十
三年十月二十二日
　　諭内閣
湖廣省捐工建樓殊屬糜費凡車駕巡幸之處一切需
用從不取辦於民而各省地方不肖官員指稱修理行
宫供備器物並建造御書碑亭等項名色輒動用正項
錢糧借辭捐還究無償補及至虧空數多復加倍私派
科斂肥已以致重貽小民之累種種弊端不可勝指嗣
後著嚴行禁止下所司知之康熙四十三年十一月二
十三日
　　諭大學士九卿等
朕四十餘年孜孜求治凡一事不妥即歸罪於已未嘗
一時不自責也清夜自問移風易俗未能也躬行實踐
未能也知人安民未能也家給人足未能也柔遠能邇
未能也治至於上理未能也言行相顧未能也自覺愧
汗何暇論明史之是非乎况有明以來二百餘年流風
善政豈能枚舉其中史官舞文杜撰顛倒是非者概難
憑信元人修宋史明人修元史至今人心不服議論多
岐者豈非前鑑耶朕無實學每讀朱子之書見相古先
民學以為已今也不然為人而已之句罔不心悅誠服
又讀孟子盡信書則不如無書益見史官上古不免訛
傳况今人乎班馬異同左國浮華古人以為定論孔子
至聖作春秋有知我罪我之歎後世萬倍莫及者輕浮
淺漏妄自筆削以為自足不過好其史筆之名也朕論
時人之際凡天下讀書者皆能分辨古人之是非問以
時事人品不能一字相答非曰從來不與人往來即曰
不能深知目前之事作官之道茫然不知而百千年前
無不洞悉何得昧於當世而明於論古豈非遠者明而
近者闇乎所以責人重者責已輕君子不取也明史不
可不成公論不可不採是非不可不明人心不可不服
闗係甚鉅條目甚繁朕日理萬㡬精神有限不能逐一
細覽即敢輕定是非後有公論者必歸罪於朕躬朕不
畏當時而畏後人不重文章而重良心者此也卿等皆
老學夙望名重一時明史之是非自有燭見卿等衆意
為是即是也刋而行之偶有斟酌公同再議朕無一字
可定亦無識見所以苦辭以示不能也康熙四十三年
十二月
　　諭刑部
監犯患病應即撥醫調治今歲在監病故者甚多此皆
因堂司各官疎忽所致嗣後若復似此致斃多人将所
司官員定行治罪康熙四十三年十二月二十日
　　諭内閣
朝鮮國王因商人王富等一百餘人船隻遭風漂至伊
國即給與口糧食物差官護送來京又将商人王秋等
四十人船隻修補給與口糧食物待風發回深可嘉尚
著下諭㫖褒羙之康熙四十三年十二月二十日
　　諭吏部
張鵬翮自簡任總河以來一應修築事宜悉遵朕指示
河工告成著議加宮保具奏康熙四十三年十二月二
十日
　　諭吏户兵工四部
朕厪念民生加意河道屢行親閱一切疏濬修築事宜
悉經周詳指畫獲告成功前黄河之水往往倒灌清口
者皆由仲荘閘與清口相對駱馬湖水勢湍急遂逼黄
流灌入清口朕視河時躬臨相度命河臣移仲荘閘改
建於楊家荘出口工竣之後河臣報稱黄水暢流入海
絶無倒灌清口之患朕尚未經親閲今欲特蒞其地察
驗形勢用籌善後之規其中河黄河運河有應加修防
者亦隨宜指示以圖經久至於山東省荐飢之民賴兩
年來極力賑贍繼以有秋幸皆得所其民間生聚果否
殷阜並於沿途親行周覽焉乗兹仲春解凍減從輕装
循河南下往返皆用舟楫不御室廬經過地方不得更
指稱繕治行宫妄事科斂其日用所需俱自内廷供御
從無纖毫取辦於民前此屢次南巡閭閻皆所深悉儻
有不肖官吏藉名預備擅動官帑並圖日後加派補償
以為巧取侵漁之地者事覺嚴行治罪決不寛宥所在
官吏私餽扈從人員及隨行人役生事擾民者俱如前
㫖以軍法從事奸民挾私控訐者從重坐罪爾等部即
通行傳飭仍令該督撫張示徧諭俾小民咸知朕意特
諭康熙四十四年正月二十三日
　　諭工部
總河張鵬翮請重修徐州城外堤岸徐州逼近黄河城
外石堤工程甚屬緊要著即行修理康熙四十四年二
月初三日
　　諭刑部
絞犯阿爾楚罪本應死念其祖母年逾九十母年逾八
十兩世孀居情屬可憫著免阿爾楚死准留侍養康熙
四十四年二月初八日
　　諭扈從大學士馬齊張玉書陳廷敬
總河昨日來問以河工形勢河事已大治矣從前駱馬
湖口設竹絡壩湖水大則從壩流入黄河河水大則溢
流入壩内今竹絡壩止有湖水暢流黄水並無浸灌則
黄河之深通可知初次到江南時船在黄河兩岸人煙
樹木皆一一在望三十八年則僅見河岸四十二年則
河去岸甚低是河身日刷深矣自此日深一日豈不大
治聞下河連年皆大熟亦從前所未有也康熙四十四
年二月二十六日
　　諭山東巡撫趙世顯
朕為兩河告成特來巡視道經山左見民生自去歲休
養之後漸有起色朕心甚慰夾岸黄童白叟懽呼載道
感恩叩謝者日有數十萬今仲春之時麥苗未長所以
無妨儻回鑾之際正値農忙麥秀恐傷稼穡爾即曉諭
百姓槩免叩謝各務本業可也故手書特諭康熙四十
四年三月初五日
　　諭河道總督張鵬翮
河工已經告成善後方略更為緊要朕今親臨閱視修
建天妃閘甚當儻黄水長至五六尺清水不長勢弱不
敵黄黄水自然倒灌亦必致之理豈可因此即謂治河
失䇿乎若遇倒灌即将天妃閘暫下板蓄清水全力敵
黄不過數日黄水即退遇糧船過時即起板開放若黄
水不灌不必下板其惠濟祠一帶雖建有石工但運河
與黄河只隔一線之堤若黄溜衝刷石工恐不足恃著
於上下適中之處相度形勢修建挑水壩三四處挑溜
　開行其王公堤亦應相度形勢修建挑水壩運河東堤
　保守最為緊要堤岸應行加幇高郵迤南湖河水勢相
　平界首迤南河水高於湖水東西兩堤卑薄應加幇修
　理著量建石工淮安近城堤岸卑薄之處亦應相度形
　勢修建石工黄河南岸堤工闗係緊要應加謹修防至
　於直隸山東河道與總河相距甚遠應照河南例各交
　與該省巡撫就近易於料理其楊邨通判並無經管之
　事應行裁去爾同行在九卿速議以聞康熙四十四年
　三月十一日
　　　諭河道總督張鵬翮及河工官員
　今河工雖已告成不可不預為修理防護以圖善後之
　䇿朕見淮揚一帶堤岸卑薄未為甚妥儻不加保護以
　致衝決則淮揚地方百姓何以能安爾等宜急籌之康
　熙四十四年三月十八日
　
聖祖仁皇帝御製文第三集巻七
　欽定四庫全書
聖祖仁皇帝御製文第三集巻八目錄
　　勅諭
　　　　諭江南總督阿山巡撫宋犖
　　　　諭江南督撫
　　　　諭内閣禮部
　　　　諭扈從大學士張玉書陳廷敬翰林查昇陳壮
　　　　　履錢名世蔣廷錫汪灝勵廷儀等
　　　　諭扈從大學士馬齊張玉書陳廷敬
　　　　諭扈從内閣吏部
　　　　諭浙江福建總督金世榮浙江巡撫張泰交福
　　　　　建巡撫李斯義
　　　　諭江南總督阿山江寧巡撫宋犖安徽巡撫劉
　　　　　光美
　　　　諭扈從大學士馬齊張玉書陳廷敬等
　　　　諭吏部
　　　諭河道總督張鵬翮
　　　諭扈從諸大臣及河臣等
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭山東巡撫趙世顯
　　　諭河道總督張鵬翮
　　　諭河道總督張鵬翮
　　　諭河道總督張鵬翮
　　　諭内閣
　　　諭户部
　　　諭大學士馬齊席哈納張玉書陳廷敬等
　　　諭户部
　　　諭户部
　欽定四庫全書
聖祖仁皇帝御製文第三集巻八
　　勅諭
　　　諭江南總督阿山巡撫宋犖
　朕為兩河告成楊家荘新河建閘故來巡視因爾等同
　地方士民所請過江而南見百姓雖不能家給豐裕且
　幸安居樂業而無菜色朕心少慰矣編氓皆吾赤子數
　十年休息培養民雖至愚皆已深知所以扶老攜幼日
　計數萬隨舟擁道歡聲洋溢者降衷之誠也但人多路
　隘菜花麥秀徧地青苗不能保其無損朕甚惜焉爾等
　即出示曉諭萬勿蹋壞田苗有負厪念特諭康熙四十
　四年三月二十六日
　　　諭江南督撫
　百姓隨船擁道日計數萬恐人多路隘菜蔬麥苗彌漫
　田野不能無踐損之虞朕甚惜焉可出示曉諭令勿蹋
　傷康熙四十四年三月二十八日
　　諭内閣禮部
原任侍郎勵杜訥供奉南書房三十餘年謹慎勤勞無
有過愆以品級不應與諡但從前沈荃曽經與諡勵杜
訥亦應與諡以示優䘏著㑹同議奏康熙四十四年三
月二十八日
　　諭扈從大學士張玉書陳廷敬翰林查昇陳壮履
　　　錢名世蔣廷錫汪灝勵廷儀等
朕萬㡬餘暇臨摹古人書法於明董其昌眞蹟尤加欣
賞兹來松江特書芝英雲氣四大字扁額並於前後書
評贊十數行可命提督張雲翼将扁製就往懸於其家
又其昌曽孫候選州同董建中家貧可憫著吏部遇就
近省分州同員缺即與補授康熙四十四年三月二十
九日
　　諭扈從大學士馬齊張玉書陳廷敬
頃山東巡撫趙世顯奏三月初三日全省俱得雨二十
州縣雨微小七十州縣俱霑足朕時時以農事為念曽
問京師來人云三月十六二十四日兩日俱大雨想畿
輔地方已皆霑足矣康熙四十四年四月初四日
　　諭扈從内閣吏部
翰林侍讀徐倬年踰八十學問淵博可特授侍郎銜以
示奨進儒臣之意爾等㑹同議奏康熙四十四年四月
初六日
　　諭浙江福建總督金世榮浙江巡撫張泰交福建
　　　巡撫李斯義
朕頃因親閱河工濟江而南至於浙省見民間生聚殷
繁菜畦麥隴遠近彌望農事可冀豐穰朕心用以稍慰
凡車駕臨幸之地必大敷膏澤以下逮黎元而各省錢
糧屢次遞蠲浙江本年地丁銀米又經全免無可加恩
惟是刑獄為民命攸闗朕每當重罪奏讞之時常深切
矜恤今乗輿所至父老子弟夾道歡迎而身陷囹圄之
人獨自新無路朕甚憫焉浙江福建兩省康熙四十四
年四月初八日以前凡犯罪詔款不應赦者不赦外其
餘死罪以下已發覺未發覺俱著減等發落四十三年
秋審奉㫖監候緩決者一併減等發落仍開具人數奏
聞爾等其體朕為民巡省布德好生之意即詳慎察明
遵行特諭康熙四十四年四月初七日
　　諭江南總督阿山江寧巡撫宋犖安徽巡撫劉光
　　　美
朕念切民生凡巡幸所經之處諮詢利弊訪問官方未
嘗少懈向因江浙人情好尚詞訟因而傾家敗業者往
往有之邇來習俗頗覺淳厚詞訟已減大半生聚稍加
繁殷雨暘有時麥田茂美朕心甚慰念江寧安徽錢糧
已經節次蠲免今車駕親臨特頒沛澤将江寧安徽所
屬地方人犯亦應照浙閩加恩概從末減可将康熙四
十四年四月二十六日以前凡罪犯詔款不應赦者不
赦外其餘死罪以下已發覺未發覺俱著減等發落四
十三年秋審奉㫖監候緩決者一併減等發落仍開具
人數奏聞使普天赤子咸在化育之中縲絏愚民亦有
自新之路爾等其體朕矜恤黎元慎重民命之至意即
詳恪察明遵行特諭康熙四十四年四月二十六日
　　諭扈從大學士馬齊張玉書陳廷敬等
宋明之時議馬政者皆無善䇿牧馬惟口外為最善今
口外馬厰孳生已及十萬牛則六萬羊則二十餘萬若
将此馬與牛羊驅入内地牧養即日費萬金不足口外
水草肥美不費絲毫之餉而馬畜自然孳息因定額以
馬十萬牛六萬羊二十一萬為限向年疫氣盛行䝉古
馬畜多倒斃而官厰與彼同在一處毫無傷損前巡行
塞外時見牲畜彌滿山谷間歴行七八日猶絡繹不絶
也康熙四十四年閏四月初一日
　　諭吏部
土司苗人即准其考試用為牧民官亦復無㡬部議不
准行何所見之淺耶如呉越初不奉中國之化迨後從
風服敎俱同為中國之人以此例觀即可知矣著俱照
該撫所請行康熙四十四年閏四月初一日
　　諭河道總督張鵬翮
高家堰石工完者准先與銷算保固三年免其賠修堤
根下廢地可諭河兵試令種稻其餘除留取土搶修之
地外令捐栽蘆荻以資工料照例議叙康熙四十四年
閏四月初十日
　　諭扈從諸大臣及河臣等
朕留心河道親閱者屢矣河之形勢必身歴其地始知
成功之次第朕每至河上必到此惠濟祠以觀水勢三
十八年以前黄水汎濫凡爾等所立之地皆黄水也彼
時自舟中望之水與岸平岸之四圍皆可遥見其後水
漸歸漕岸高於水今則岸之去水又高有丈餘清水暢
流逼黄竟抵北岸黄流僅成一線觀此形勢朕之河工
大成矣朕心甚為快然向年自寧夏回曽走黄河察㸔
彼處河勢亦甚險水面有與此相等者有更大於此者
張玉書亦曽見之河在口外原走邉地因木難山是一
整石山黄河至此觸石而回遂流入中國不然中國寧
有此河患耶康熙四十四年閏四月十一日
　　諭河道總督張鵬翮
惠濟祠前植標杆處可建挑水壩祠後埽灣處亦宜建
挑水壩以保淤灘但此二處挑水壩俱不宜太長恐逼
水盡向北岸有礙楊家荘口門卞家汪舊壩修建甚佳
再略加寛長更善康熙四十四年閏四月十一日
　　諭河道總督張鵬翮
河工積弊汛官利於堤岸有事修建大工得以侵冒河
帑又希圖修橋建閘興無益工程於中取利著嚴飭各
官痛改前非加謹修防儻有故違定行正法以示懲戒
其地方有司官員膜視河工致有貽悞者爾題叅到日
将地方官亦行正法河官平時須預備物料以為不時
修防之需若料物不備遇工程險要倉皇無措雖将該
管官重處亦屬無濟康熙四十四年閏四月十三日
　　諭河道總督張鵬翮
九里岡堤工修理得法不似從前直埽不能挑溜令修
魚鱗埽逐段挺出逼溜開行使窪處漸淤此法甚善其
埽工釘樁處可再建挑水壩二座若恐水深則先建磯
觜壩形出水俟其壩下漸淤層次加修則料不加多而
功易成康熙四十四年閏四月十三日
　　諭山東巡撫趙世顯
朕因四方無事車駕南巡得訪民情深知利弊回舟山
左見麥秋大熟民無菜色朕心甚慰凡鑾輿所臨加恩
宥過企望刑期無刑也東省前歲儉收衣食惟難所以
犯法者衆嘗念臨下之道惠化為先原情之仁含育在
宥是宜悉除愆咎盡起枯沉可将山東所屬地方人犯
亦照江南浙閩恩例槩從末減自康熙四十四年閏四
月二十日以前凡罪犯詔款不應赦者不赦外其餘死
罪以下已發覺未發覺俱著減等發落四十三年秋審
奉㫖監候緩決者一併減等發落仍開具人數奏聞但
山東人性强悍輕生為盗者頗多爾等不時訓誨敎養
以副朕愛惜人命之至意頒示六府曉諭闔省特諭康
熙四十四年閏四月二十日
　　諭河道總督張鵬翮
山東運河轉漕入京師闗係緊要不可忽略朕來時閱
視堤岸不堪今回鑾時計期兩三月而堤工修理甚屬
堅固嗣後當照此加謹修理不可因朕已經閱過致有
懈怠爾宜識之運河各閘照依漕規啓閉有勢要官員
經過不許狥情擅自開放洩水以致漕船稽遲違者朕
決不宥康熙四十四年閏四月二十一日
　　諭河道總督張鵬翮
高家堰每堡設立防險人員闗係最為緊要現在防險
各員俟秋汛後察明分别去留至簽釘救生樁木全活
人命甚有禆益但釘過六處係險要之地其空處尚多
全湖俱釘救生樁木約需銀五六千兩朕於内帑節用
之銀發往修建務期救濟民生不動部撥錢糧爾即估
計具摺遣人奏聞康熙四十四年閏四月二十一日
　　諭河道總督張鵬翮
戴邨壩遏汶水出南旺分濟南北運道闗係緊要總河
巡撫應各差官前往㸔視康熙四十四年閏四月二十
一日
　　諭内閣
開科取士以能明經義為重若増入詩賦則士子攻習
詞章反於經義疎淺甚非國家磨厲實學之意今闈試
届期俞化鵬妄請更張成法大不合理該部覆議允行
亦屬不合可下㫖通行嚴飭康熙四十四年五月初五
日
　　諭户部
聞廣平縣地畞被淹百姓苦累輸納額賦甚屬艱難著
該撫察明停徵俟田地涸出之日開墾起科以紓民力
康熙四十四年五月初五日
　　諭大學士馬齊席哈納張玉書陳廷敬等
本内請免帶徵拖欠錢糧一事最當斟酌凡免來年錢
糧必於歲前傳諭者特使百姓預知蠲免不為有司所
　欺耳今於免賦之年仍令帶徵舊欠則不無朦混徵收
　之弊此事行自何年爾等察明具奏康熙四十四年五
　月初八日
　　　諭户部
　凡撥餉應就近撥給将直隸錢糧撥與江寧該部原撥
　時即誤矣今又将直隸應解部錢糧發往俟秋收後方
　得起解則遲誤益甚著另議具奏兵餉闗係緊急此後
　撥餉務於就近省分撥往勿致有悮康熙四十四年五
　月十二日
　　　諭户部
　嗣後蠲免新年錢糧如併免積欠則帶徵俱免如止蠲
　本年錢糧無免舊欠之㫖則所有舊欠錢糧俱於次年
　徵收蠲免之年概不得開徵永著為例康熙四十四年
　五月十九日
　
聖祖仁皇帝御製文第三集巻八
　欽定四庫全書
聖祖仁皇帝御製文第三集巻九目錄
　　勅諭
　　　　諭内閣
　　　　諭户部
　　　　諭扈從大學士等
　　　　諭工部
　　　　諭内閣
　　　　諭工部
　　　　諭扈從大學士馬齊等
　　　　諭户部
　　　　諭户部
　　　　諭工部
　　　　諭内閣
　　　　諭内閣
　　　　諭大學士馬齊席哈納張玉書陳廷敬等
　　　諭大學士等
　　　諭户部
　　　諭兵部
　　　諭貴州巡撫陳詵
　　　諭大學士馬齊席哈納張玉書陳廷敬
　　　諭九卿詹事科道
　　　諭大學士馬齊席哈納張玉書陳廷敬
　　　諭兵部
　欽定四庫全書
聖祖仁皇帝御製文第三集巻九
　　勅諭
　　　諭内閣
　官員薦舉卓異闗係激勸大典所列事蹟期有實濟於
　地方百姓開載虚文無益嗣後薦舉卓異務期無加派
　無濫刑無盜案無錢糧拖欠無虧空倉庫銀米境内民
　生得所地方日有起色方可膺卓異之選其他所開虚
　文俱不必入可㑹同九卿詹事科道定議具奏康熙四
　十四年五月十九日
　　　諭户部
　江南不用小錢惟江北行使皆由山東多私鑄之故糧
　船及龍衣船載來北地者甚多朕已諭織造嚴加察緝
　今急收小錢與衆未便惟有嚴禁私鑄少寛禁小錢之
　限期方善耳康熙四十四年五月二十日
　　　諭扈從大學士等
海賊案件今斷不可輕宥從前曽屢經寛釋如再宥則
人不知警宼賊滋長臺灣為之不寧矣時勢不同當因
時調度恐京中諸臣不知所以不免之故爾等将此意
諭知在京大學士及刑部大臣康熙四十四年六月十
九日
　　諭工部
四十二年朕閱河堤時張鵬翮等奏石堤於八九月間
完工及今春閱視尚有未完之處曽在高堰堤上於衆
人之前面諭此堤經朕閱後今已三載而工尚未完萬
一水勢大至欲恃此草埽捍禦難矣於時張鵬翮曽奏
可以捍禦斷無妨礙今疏内雖稱漫溢堤岸或係已完
石堤或係石工未及修完之處該部一併速議奏聞康
熙四十四年七月初四日
　　諭内閣
人命案件闗係重大有先審情真而後審屬虚者前任
督撫審結之案後任督撫将不符之處輒稱無庸更改
可乎今佟毓秀欲将秋審人犯停其解赴省城則永無
平反之事矣所奏無益不可行下所司知之康熙四十
四年七月二十八日
　　諭工部
這修堤需用銀五萬餘兩著照所請速行動支修築朕
今春閱河視高家堰所修石堤有修完保守已過三年
者有仍未修完者若将修完保守已過三年之人與未
修完之人一例坐罪則屬屈抑何人修完何人未修完
著總河張鵬翮作速察明奏聞康熙四十四年八月初
二日
　　諭扈從大學士馬齊等
四十二年春朕往巡南省見山東歲歉民饑之状即截
漕停徵蠲免錢糧遣情愿効力官員前往賑濟迨至秋
間又撥八旗官員令每佐領領銀一千兩分往頒賑民
乃得蘇是以効力人員皆令議敘今各佐領借支未還
銀一千兩如仍向佐領按數扣除則兵丁糧餉必致不
敷著将官庫利銀抵還此銀之數免於佐領扣除康熙
四十四年八月初三日
　　諭户部
每佐領下未還所領官銀一千兩若令一百個月完結
為日甚久兵丁錢糧艱窘此項銀兩著将官庫息銀補
還免於各佐領下扣除用寛八旗甲兵之力康熙四十
四年八月初五日
　　諭户部
鳳陽府屬州縣及睢寧沭陽二縣被災應蠲數目俱依
議速行災傷地方應徵地丁漕項銀米著暫停徵俟明
年秋收後該撫以所收豐歉具題請㫖康熙四十四年
九月二十五日
　　諭工部
方今海宇昇平惟以安阜黎元為急東南要務莫重於
河防朕數經南巡指示修築方略凡以籌運道濟民生
也自曩歲兩河先後衝決而黄流淤墊繼以高堰唐埂
壩久決未塞而洪澤湖水直從決口旁洩以致淮水力
弱黄水倒灌全河㡬至潰壞於是分遣廷臣發帑金數
百萬増築高堰盡閉六壩俾淮水全注清口又特築挑
水壩以逼黄溜趨向北岸仍開濬陶荘引河以導黄北
流然後黄水無倒灌之患四十二年以河工漸可底績
躬親臨視時高堰石工尚多未竣飭令迅速修築又因
仲荘閘水勢湍急恐逼黄流倒浸清口遂命閉仲荘閘
改建楊家荘閘閘工既成今年春復往巡閱比至高堰
見石工仍未完固舊埽亦多朽塌諄諭河臣張鵬翮謂
水勢無常修防宜豫一有疎忽則前工盡隳且甫奏安
瀾旋報衝決天下其謂之何張鵬翮猶奏稱堤工捍禦
可以無虞迨伏汛大水驟發果衝決古溝唐埂清水溝
等處淮揚一路田畞被淹者甚衆今已嚴飭堵塞決口
刻期竣工朕屢親蒞河干詳度形勢當水漲之時若高
堰及運河減水壩不令開放則堤堰甚為危險若開壩
宣洩則閭閻隴畞必致淹傷方春水涸民間盡皆播種
一經夏水驟漲開壩放流而所播之種悉被淹沒朕心
惻然殊為不忍使不設法導流俾水有所收束則瀕湖
及下河民田究不免於水患朕再三籌畫宜於高堰三
壩之下挑濬一河兩旁築堤束水入高郵邵伯諸湖湖
外亦量築土堤不使漫溢其高郵減水壩下亦挑濬一
河兩旁築堤束水由串塲河入白駒丁溪草堰等河白
駒等河淤淺之處並開濬深通俾之入海如此則各壩
所出之水不致有渙散衝流之害又洪澤湖水勢大漲
泗州盱眙等州縣俱被水災應於泗州一帶受水之地
亦酌量築堤收束毋令汎濫則所全於淮安揚州鳳陽
三郡民生者多矣此事原於河道無涉在河官止知保
護河道不復詳計民生朕惟民間田畞所繫甚重宜圖
萬全可久之䇿築堤束水行之北河業有成效則施之
南河當亦有濟應從何地築堤延袤若干里需費㡬何
行令江南總督總漕總河江蘇巡撫㑹同確勘詳議具
奏爾部即遵諭行特諭康熙四十四年十月初四日
　　諭内閣
今直省人命案件較前亦極少矣康熙四五年至三十
九年人命事甚多朕數年來留心詳察稍可矜者必為
之求生路極可惡者始正法以為衆戒又不時嚴飭該
管官員是以自四十年以後命案漸減觀歴年秋審冊
便可知矣滿洲自定新例以後命案亦絶少大抵人命
事不可不詳其情理代彼求生路亦不可不使國法平
允但處分得宜事自少也康熙四十四年十月初七日
　　諭内閣
各省秋審尚無可議朝審則太寛書云罪疑惟輕以其
罪有可疑之處而輕之也若無可疑則以公平為貴現
在殺人之人情罪顯然又何所疑而欲從寛乎執法之
人但當詳情據理以定罪一味從寛則惡人何所警戒
可以此諭刑部康熙四十四年十月十五日
　　諭大學士馬齊席哈納張玉書陳廷敬等
各省提督内如李芳述趙宏燦潘育龍岳昇龍俞益謨
皆有名而李芳述尤年久當呉三桂時即在行間諳習
兵事頃征紅苗之際令極嚴明其標兵一人陣亡則同
立一處之兵必負其屍出送於提督之前隨即還立原
伍略無差誤凡出征之前鋒軍無不歎異之張雲翼在
松江雖松江鄉紳稍有怨言而此番南巡見其練兵甚
善民皆稱之亦良将也康熙四十四年十一月初三日
　　諭大學士等
俄羅斯來使所賫之文乃喇塔諾托多烏祖克俄羅斯
三種文也外國之文亦有三十六字母者亦有三十字
五十字母者朕交喇嘛詳考視之其來源與中國同但
不分平聲上聲去聲而尚有入聲其兩字合音甚明中
國平上去入四韻極精兩字合音不甚緊要是以學者
少漸至棄之問翰林官四聲無不知者問兩字合音則
不能知中國所有之字外國皆有之特不全耳康熙四
十四年十一月十二日
　　諭户部
朕宵旰勤民厪思愛養惟務簡徵寛賦以期實惠黎元
間有州縣水旱不登即詔所司亟議蠲賑其直隸各省
每歲應輸額賦有以次遞蠲者有頻蠲數年者有将帶
徵積欠暫令停徵者凡以蠲除額賦專為小民樂業遂
生一歲以内足不踐長吏之庭耳不聞追呼之擾庶㡬
休養日久馴致家給户足而民咸得所也曩年楚省錢
糧雖屢行豁免今已歴數載未經特蠲應将該省額賦
全免一年以示朕加恩優渥之至意湖北湖南康熙四
十五年除漕糧漕項外其餘地丁銀米一概免徵舊欠
未完者並停輸納爾部移文該督撫令各飭屬員張示
徧諭窮鄉僻壤咸使周知儻不肖官吏於額徵之外巧
立名色别有科派私圖肥已者察出定治重罪爾部即
遵諭行特諭康熙四十四年十一月十七日
　　諭兵部
每幇漕船止恃千總一員管領漕糧所繫甚重近見領
運千總庸劣者多著漕運總督将庸劣不堪之員察出
盡行懲革該部另選擇補授俾不致貽悞重運康熙四
十四年十二月十一日
　　諭貴州巡撫陳詵
貴州地方小易治雖有苗人亦無他事但以文武和睦
安靜不生事為要清官多刻刻是清官不足處屬吏貪
汚固當叅劾其居官平常者則須敎誨之邉地原苦為
大吏者不可欲見才若尋出事做顯我才情便非正理
爾切識之康熙四十四年十二月二十日
　　諭大學士馬齊席哈納張玉書陳廷敬
衞所改為州縣斷斷不可前于成龍為直隸巡撫即欲
以衞所改為州縣朕不允所請後郭世隆又以此條奏
九卿議從其言因而准行至今百姓猶以為苦近者如
此况遠者乎御史陳勲所奏著不准行康熙四十五年
三月初四日
　　諭九卿詹事科道
朕總理㡬務甚久兹年歲日益夙夜乾惕與月俱増自
去冬無雪及今春深尚未得雨地氣熯燥不和又雲色
多細縷状朕知之既晰豈可不降諭㫖此非僅無雨且
恐别有變異與其有變而後講求不如君臣於未事之
先将政事得失任為己責竭誠攄忠詳加計議之為當
也但數語頌揚虚辭省改未可即以塞責夫民為邦本
食為民命朕自東作以至收穫厪念靡寧迨秋成以後
或豐或歉之既定然後此心少釋别為計畫爾等俱係
大臣或司言職事有缺失各宜直陳這所議未詳盡著
再行確議以聞康熙四十五年三月初六日
　　諭大學士馬齊席哈納張玉書陳廷敬
朕觀前史如漢朝有災異見即誅一宰相此大謬矣夫
宰相者佐君理事之人儻有失誤君臣共之竟諉之宰
相可乎或有為君者凡事俱付與宰相此乃其君之過
不得獨咎宰相也康熙十八年地震魏象樞云有密本
因獨留面奏言此非常之變惟重處索額圖明珠可以
弭此災矣朕謂此皆朕身之過與伊等何預朕斷不以
　已之過移之他人也魏象樞惶遽不能對當呉三桂叛
　時索額圖奏云始言遷徙呉三桂之人可斬也朕謂欲
　遷移者朕之意也與他人何涉索額圖甚懼而退至於
　巴圖魯公敖拜遏必隆為圏地事殺尚書蘇納海督撫
　朱昌祚王登聮寃抑殊甚此等事皆朕所不忍行者朱
　昌祚不但不當殺並不當治罪也康熙四十五年三月
　初八日
　　　諭兵部
　國家綏靖疆圉安輯軍民惟專閫元戎是頼有實能久
　鎮邉境懋著成勞者則奨勩酬庸宜踰常格貴州提督
　李芳述自歴行間二十餘載屢立戰功及黔省蒞事以
　來御軍有法訓下知方威望蔚聞謀猷益殫矧年稱耆
　宿見今舊将閱歲之久罕與嫓倫用沛殊恩特彰優異
　著加太子少保授為鎮遠将軍以示朕褒寵勞臣至意
　爾部即遵諭行特諭康熙四十五年四月初四日
聖祖仁皇帝御製文第三集巻九
　欽定四庫全書
聖祖仁皇帝御製文第三集巻十目録
　　勅諭
　　　　諭兵部
　　　　諭雲南巡撫郭瑮
　　　　諭大學士馬齊席哈納張玉書陳廷敬等
　　　　諭内閣
　　　　諭刑部
　　　　諭内閣
　　　　諭户部
　　　　諭修國史諸臣
　　　　諭户工二部
　　　　諭内閣
　　　　諭内閣
　　　　諭刑部
　　　　諭刑部
　　　諭户部
　　　諭刑部
　　　諭刑部
　　　諭内閣
　　　諭武殿試讀巻官等
　　　諭武殿試讀巻官等
　　　諭吏部尚書温達
　　　諭内閣
　　　諭内閣
　欽定四庫全書
聖祖仁皇帝御製文第三集巻十
　　勅諭
　　　諭兵部
　陜西邊方武職全賴俸禄資給所需棉甲若令捐造恐
　致生扣剋兵餉之弊著陜西總督巡撫甘肅巡撫照數
　作速捐造交該提督㪚給完日具奏康熙四十五年四
　月十七日
　　　諭雲南巡撫郭瑮
　雲南係邊地因尔賢能故特加簡用尔往當小心辦事
　雲南米穀豐足地方太平尔但一意撫恤兵民不可越
　外生事為巡撫者必如齊世武之操守清正乃善既為
　督撫豈憂衣食缺乏前任督撫一味欺蔽故身名俱敗
　尔當體朕意實心奉行康熙四十五年四月二十四日
　　　諭大學士馬齊席哈納張玉書陳廷敬等
　總督石文晟前劾土司田舜年何不同後摺一併具奏
乃致兩番叅劾又摺内不言兩巡撫專請交提督審問
此必有故從前呉三桂自水西烏䝉土司地方進兵取
雲南因知其地産銀遂於康熙初年奏請進剿水西後
得其地分為四府我軍此番亦大有損傷今此事雖小
斷不可生事尔等將前後奏摺及土司呈詞一併抄出
發與湖南巡撫趙申喬湖廣提督俞益謨令不必㑹同
商議可各出已見作速具奏康熙四十五年四月二十
九日
　　諭内閣
去嵗視南河時曽於衆人前言髙堰堤工不堅尚宜增
築張鵬翮以河工已完斷然無害朕謂尔雖言工完朕
不能信及後堤工潰決幸是唐埂六堤上流若在下流
如何堵禦康熙七年九年二十二年七里溝清水潭龍
窩等處沖決之時其水甚大去年水不甚大然而沖決
者河臣自以爲河工已完玩忽之所致也康熙四十五
年五月初一日
　　諭刑部
李應貴係大光棍其主伊洛爾圖責打至死雖例當治
罪而其情事稍有不同著免其主罪使惡棍聞而知懼
康熙四十五年五月初一日
　　諭内閣
直隷巡撫趙𢎞變前為河間數州縣積欠錢糧請分年
帶徵朕已批發令其具題昨日欲下㫖查直隸厯年拖
欠錢糧總數偶爾遺忘可著户部察明速奏有民困難
徵者即酌量豁免康熙四十五年五月初九日
　　諭户部
朕宵旰圖維勤求民隱毎欲敷蠲貸之恩以為閭閻留
有餘之力直隸山東地方四十二年偶遇災沴因特免
山東四十三四兩年額賦並四十一年以前積欠錢糧
直隸則順天河間兩府四十四年額賦亦俱豁免今雖
屢年收穫民氣漸舒而所有宿逋尚應輸納朕念黎元
方有起色辦賦猶艱一時新舊並徴勢難兼應宜更加
寛恤以𢎞休養直隸自康熙四十一年至四十三年各
府屬未完民欠銀八萬二千七百兩有竒糧五千九百
石有竒山東省康熙四十二年各府屬未完民欠銀一
百六十九萬一千七百兩有竒糧五千九百石有竒或
見在徵取或分年帶徵俱著通行蠲免俾小民悉除逋
負之累儻應徵舊欠有見完納在官者即准抵本年正
賦諭㫖到日各該撫速行所屬有司徧示曉喻有不肖
官吏朦溷徵收不與開除明白者該撫即時叅劾嚴加
治罪尔部即遵諭行特諭康熙四十五年五月十七日
　　諭修國史諸臣
開國功臣作傳當因其事蹟先後以定次第若視功績
分次第或有本人功績少而子孫功績多者反置子孫
於前列可乎今應分别
太祖
太宗
世祖三朝功臣以何人居首請㫖再定至逮事三朝功
臣各於本人傳内通行開載事蹟其子孫有立功者附
載於下俟作傳畢可錄出分給其子孫各一通令藏於
家康熙四十五年六月初一日
　　諭户工二部
户部工部凡咨取錢糧事俱不奏聞所以二三十萬銀
兩不過以一咨文取之而事已畢嗣後著户工二部將
不啓奏用咨文動支大小款項錢糧於月終明白彚奏
則凡事知所儆畏而錢糧大可節省矣康熙四十五年
六月十九日
　　諭内閣
該撫前以建鐵索橋奏請朕初慮成功之難今工已報
完於兵民實大有裨益尔䓁亦知鐵索橋之所繇來乎
往時達賴喇嘛西路地方所建鐵索橋甚多此安樂地
方亦照彼式建造然與雲南鐵索橋不同雲南地方傍
有石崖釘鐵索建橋極其堅固此處以石為柱貫鐵索
為橋尚恐久後未必能堅固也康熙四十五年六月二
十八日
　　諭内閣
朕自親政以來斷不許人懷挾私讐互相䧟害是以三
四十年間無大臣互訐之事此一端朕心頗以為善凡
誣陥人及攻城屠戮人者縱使其身倖免於禍子孫斷
乎不昌近觀貪官受報亦復如是從前督撫如屈盡美
䓁皆以貪故其子孫極貧困不能自存或有學道考試
不公而所生之子凡書讀過即忘並有瘖啞者殊為可
畏聞武㑹試亦未盡公前次考試時朕有所素知之人
亦與考朕恐人知之則必取中故不以告人凡人功名
所繫但欲其公取耳朕尚以孤寒抱屈為念試官何不
一計及於此乎康熙四十五年七月初二日
　　諭刑部
馬羣頭目及放馬人䓁若有凌虐居民莊頭及所行兇
惡事發定行處死該管大臣官員一併嚴處決不寛貸
屢有明㫖今人命事發將該管大臣官員並置不議而
事内關渉之人所議俱輕著察明原㫖再嚴加議處以
聞康熙四十五年七月初九日
　　諭刑部
部議歐打蘓儀鳳一案稱與太監張玉無干朕平昔恐
太監生事約束甚嚴這事既與太監無干張玉又何故
同去此皆因該管首領等不行嚴管以致張玉得乘間
而出張玉及該管首領䓁再一併嚴加議處具奏康熙
四十五年八月初二日
　　諭户部
陜西捐納一事厯年甚久今復將三十一萬餘石未完
溢米欲行頂捐具題或前捐案内欵項未清欲倚藉此
事完結或地方官員更欲借端希圖取利有此情弊亦
未可知若在京城頂捐事易完結且不煩擾九卿詹事
科道可再㑹同議奏康熙四十五年八月十一日
　　諭刑部
凡盜犯無自認口供方待夥盜質証陳子為一案既稱
厯審夥刼分贓與原招相符又稱夥盜已決無証應擬
斬候質是否與律例符合著察明確議以聞康熙四十
五年八月十一日
　　諭刑部
朱拉哈原非廣東本籍之人又無公務差遣以旗下人
擅離京城至廣東輒因私事打死百總情罪可惡擬以
緩決非是著改為情眞大凡執法之人不可少偏若將
當正法之人寛宥則惡人何所懲戒乎康熙四十五年
十月初一日
　　諭内閣
敦拜向為司官朕洊次擢用至尚書並無効力勤勞之
處凡事不留心詳察聲名亦不佳廷議係國家大事前
曾有事㑹議敦拜全不諳事理恣意妄言彼時即當黜
退今既以年老乞休著解吏部尚書任彼並非有勞舊
臣不必予以優㫖凡為人臣者雖當暮年宜更加意潔
已勤勞王事如謂年老略不留心諸務黽勉自効豈任
彼為大臣徒使之榮顯已耶如此者罷之亦何足惜尚
書温達自任工部以來聲名甚優凡事敬慎而寛著調
補吏部尚書工部事務亦緊要但六部侍郎名俱不甚
佳部臣之優劣外省督撫却知之甚眞居官美惡豈能
欺人耶户部錢糧事務獘端極多滿漢大臣名亦不佳
今刑部十日彚題一次猶覺獘竇差少耳康熙四十五
年十月初一日
　　諭武殿試讀卷官䓁
今天下太平日久曽經戰陣大臣已少知海上用兵之
法者益稀日後臺灣不無可慮朕甲子年南巡由江寧
登舟而下至黃天蕩江風大作衆皆懼欲下篷朕獨令
滿篷衝風而行佇立船頭射江豚略不經意後又南巡
乗船渡江即覺心動去歳之行見人渡江者即為心悸
朕以一身而數更端皆年為之也大約年少則志氣强
年老則志氣衰嘗問之先登老將皆云彼時年俱少壯
故能登城今則怯矣將軍提督總兵官前當年少故冐
鋒鏑越險阻所在効力今官至大位家亦富饒且年髙
者多設一旦有事使之率兵而行欲其奮勇登先効命
如前時何可多得耶康熙四十五年十月初六日
　　諭武殿試讀卷官等
凡人必耐得勞苦乃能有成不耐勞苦到處無用不但
武臣為然卽文臣若不勞苦如何學問成就今尔䓁二
三老臣年雖高而勤勞實甚觀部院官止圖安逸凡事
俱不經心兵部前以㑹試人未到齊請展限數日此彼
所親奏之事也昨問續到㡬人堂官俱不知因令問司
官筆帖式亦皆不知朕之使問司官筆帖式者此言甚
重不知伊䓁亦知之否至於㑹議時九卿内但一二人
立議餘皆隨班畫題竟無一留心任事之人矣康熙四
十五年十月初六日
　　諭吏部尚書温達
朕因吏部事務緊要故特簡任尔凡銓選皆有定例尔
但當遵例而行至扵掣籤時遞呈駮查或作單月或作
雙月俱多情弊如果有不平之處宜先期逓呈臨期方
逓呈者安保無情獘乎尔宜留心康熙四十五年十月
初九日
　　諭内閣
九卿議土司事但議使兩造平息總督石文晟原叅田
舜年建造宮殿行兇作惡是以覊留扵武昌府今田舜
年已故石文晟又具奏欲息其事如土司等果抗拒不
法則當發兵征剿土司䓁若無罪則當反坐原叅之人
朕意以二格所奏為是此事不便令督撫提督㑹同審
理當扵京中特遣大臣前往察審著以此諭九卿康熙
四十五年十月十三日
　　諭内閣
兩廣鹽課毎歳缺額甚多此皆各處浮費太繁之所致
也如將浮費欵項交與巡鹽御史察核必不能清惟令
巡撫兼理鹽務一年則未完之項俱可清矣尔等可同
九卿䓁㑹議以聞康熙四十五年十月十三日
　
　
　
　
　
　
　
　
　
　
　
　
　
　
　
聖祖仁皇帝御製文第三集巻十
　欽定四庫全書
聖祖仁皇帝御製文第三集巻十一目録
　　勅諭
　　　　諭内閣
　　　　諭刑部
　　　　諭戸部
　　　　諭大學士馬齊席哈納張玉書陳廷敬李光地
　　　　諭大學士馬齊席哈納張玉書陳廷敬李光地
　　　　諭大學士馬齊張玉書陳廷敬李光地等
　　　　諭大學士馬齊張玉書陳廷敬李光地等
　　　　諭大學士席哈納吏部侍郎張廷樞兵部侍郎
　　　　　蕭永藻
　　　　諭户部
　　　　諭禮部
　　　　諭大學士馬齊張玉書陳廷敬等
　　　　諭户部
　　　諭户部
　　　諭刑部
　　　諭吏户兵工四部
　　　諭扈從視河諸臣及總河衆河官等
　　　諭扈從大學士馬齊張玉書陳廷敬等
　　　諭户部
　欽定四庫全書
聖祖仁皇帝御製文第三集卷十一
　　勅諭
　　　諭内閣
　總河報秋汛疏越二十日方到朕屢次臨幸洞悉河上
　情形如奏報水汛事早到則其中或有所指示猶可及
　時預防嗣後有奏河工急務者限兩三日飛馳遞送昔
　年報軍中機務一日馳七百餘里今從河上來二三日
　内到亦非難事康熙四十五年十月十七日
　　　諭刑部
　陜西秋審案王生彩擬緩決甚當但勘語内止言生彩
　拉傷李希泉之腎致斃擬以緩決而李希泉前次盜葱
　割耳之處未經提出不合人命關係重大一字一句不
　可不慎著改正具奏康熙四十五年十月十七日
　　　諭户部
　錢糧支用太多理當節省否則必致經費不敷彼時又
欲議開捐納乎毎年有正項蠲免有河工費用必能大
加節省方有裨益前光禄寺一年用銀一百萬兩今止
用十萬工部一年用二百萬兩今止用二三十萬必如
此然後可謂之節省也康熙四十五年十月二十一日
　　諭大學士馬齊席哈納張玉書陳廷敬李光地
前遣護軍統領西柱等往擒假達賴喇嘛及第巴妻子
時皇太子與諸皇子及諸大臣俱言一假達賴喇嘛擒
之何為朕意以衆䝉古俱傾心皈嚮達賴喇嘛此雖係
假達賴而有達賴喇嘛之名衆䝉古皆服之儻不以朝
命遣人往擒若為策旺喇卜灘迎去則西域䝉古皆向
策旺喇卜灘矣故特遣西柱等前去西柱等方到其地
策旺喇卜灘果令人来迎以此觀之若非遣人先徃則
假達賴喇嘛必已歸策旺喇卜灘若歸策旺喇卜灘則
事有難言者矣至西域回子及䝉古今衰弱已極欲取
之亦甚易但併其地不足以耕種得其人不足以驅使
且現今伊等已俱降封為王侯恪守法度是以不取此
等情事馬齊俱知之尔漢大學士及九卿等想俱未深
悉尔等可將朕諭明示九卿康熙四十五年十月二十
一日
　　諭大學士馬齊席哈納張玉書陳廷敬李光地
朕不但悉知逹賴喇嘛之事回子及邊外䝉古始末與
其祖父姓名俱知之昔日達賴喇嘛存日六十年來塞
外不生一事俱各安靜即此可知其素行之不凡矣後
達賴喇嘛身故第巴雖隐諱不言然觀其啓奏之辭非
昔日達賴喇嘛語氣朕是以知其已殁遣使細訪果如
所料兩年内乃盡得其欺詐之狀自達賴喇嘛故後第
巴遂教噶爾丹各處妄行生事矣康熙四十五年十月
二十二日
　　諭大學士馬齊張玉書陳廷敬李光地等
觀朝鮮國王凡事極其敬慎其國人亦皆感戴聞其國
有八道北道與瓦爾喀地方土門江為界東道接倭子
國西道接我鳳皇城南道接海猶有數小島此等地方
太宗皇帝定朝鮮之後我兵無處不到以已破之國我
朝為之重加營建俾安堵如故是以其國人於
太宗皇帝駐軍之地樹立石碑備書更生之德累世感
戴以至於今且彼更有可取者明之末年彼始終未嘗
叛之猶為重禮義之邦也康熙四十五年十月二十三
日
　　諭大學士馬齊張玉書陳廷敬李光地等
翻譯之事大有關繫向年纂修實錄校對朝鮮表文滿
漢文意總不相符前大學士圖海杜立徳皆惶急呈朕
親覽朕兩年苦心尋繹始得將文義完美作史之事殊
為重大一字不可輕易増減所以朕於明史不敢自任
者亦此故也近日大學士熊賜履以朱子書呈覽其中
數語稍有可疑問之熊賜履以為非朱子之言殆朱子
門人所記此不過託諸空言猶可矢口而談如係文案
供招之事將何以解之信乎垂後之書不可忽也康熙
四十五年十月二十三日
　　諭大學士席哈納吏部侍郎張廷樞兵部侍郎蕭
　　　永藻
田舜年一事關係土司竝於地方督撫提督亦有關係
若不究其本末辨其是非則衆心不服尔等到彼可與
前都御史梅鋗學士二格同審凡事必共相商酌而行
併取該督口供如總督理虧則罪坐總督如土司理虧
則罪坐土司惟公平則人心自服尔等至彼處湏出示
曉諭衆土司若彼果有寃枉許其出訴尔等收呈詳審
窮詰根柢如無寃枉則欽差大臣至彼地提人不解反
固守關隘不納公差此特欲反耳竟發荆州大兵立剿
之不可持兩端苟且結案也總督叅田舜年事極其狠
毒今又欲草草完結何以服人心九卿並不據大體立
議首䑕兩端愈非理矣尔等前去若不能辨明此事則
於尔等聲名亦大有所係也康熙四十五年十月二十
三日
　　諭户部
朕子育黎元日求所以休養利濟之道念惟賜租減賦
實有裨益於民生直隷各省錢糧次第全蠲一年者業
經數舉獨是厯嵗逋負積累加增舊税新徵勢難兼辦
縱使少寛民力分年帶輸而督令續完仍多拮据朕睠
懷及此深切軫恤是用蠲逋已責大沛恩膏俾閭閻獲
免追呼官吏亦不罹叅罰直隷山東積欠錢糧今年俱
已蠲免其山西陜西甘肅江蘇安徽浙江江西湖北湖
南福建廣東各省自康熙四十三年以前未完地丁銀
二百一十二萬二千七百兩有竒糧十萬五千七百石
有竒著按數通行豁免或舊欠已完在官而見年錢糧
未完足者亦准扣抵諭㫖到日各該撫立行所屬張示
徧諭有不肖有司以完作欠朦溷銷算及開除不清者
該督撫即時題叅嚴加治罪尔部即遵諭行特諭康熙
四十五年十月二十五日
　　諭禮部
朝鮮南桃浦漂捐船隻所有黒角等物解送京師殊累
驛遞且屬無用蘇木亦不必變價可即令該國王酌量
處置所司移文傳諭之康熙四十五年十月二十五日
　　諭大學士馬齊張玉書陳廷敬等
山東長山縣周村一帶俱開鑪私鑄廵撫趙世顯不禁
不捕反請鼔鑄大錢若不禁私鑄而鑄大錢則大錢重
小錢輕小民必思射利燬大錢而鑄小錢是大不利於
地方矣今山東奸民鑄小錢者甚多或地方官圖利與
之同事亦未可知但未挐獲何可懸擬頃差侍郎恩丕
等帶德州兵丁馳驛往長山周村等處捕鑄私錢之人
挐獲之後竝私鑄之鑪帶往趙世顯處示之問地方現
鑄私錢不禁不捕又欲請鑄大錢何也趙世顯將何辭
以對外省督撫孰賢孰否朕俱知之清濁斷不能掩但
不壞事不擾地方足矣康熙四十五年十月二十七日
　　諭户部
朕念八旗禁旅為國家根本所繫時厪加恩愛養用俾
生計充盈或動支公帑數百萬代清積逋或於各旗設
立官庫資濟匱絀所以為衆甲兵籌畫者甚切康熙四
十二年又曽頒發帑金貸給八旗兵丁共六百五十五
萬兩有竒至四十五年冬除陸續扣完外尚未完銀三
百九十五萬六千六百兩有竒若仍行按月扣取恐各
兵營辦器用贍養室家必有物力不支之慮朕毎懐及
此深切軫惻兹特大沛㤙施式𢎞撫育將未經扣取銀
兩通行豁免尔部即傳八旗都統等出示徧喻俾咸知
朕優恤禁旅至意特諭康熙四十五年十一月十九日
　　諭户部
今嵗漢江水大南鄭等縣城垣田舍被水衝沒且米價
騰貴小民艱食所有本年應徵錢糧著豁免明年以後
地丁錢糧亦著暫行停徵俟應徵收之年該督撫察明
具奏起科現在被災人民著該督撫速行賑濟康熙四
十五年十一月二十日
　　諭刑部
厯年以來内外監候緩決人犯二百二十五名俱著免
死減等發落在直隷各省者尔部即移文各該巡撫令
遵㫖速行康熙四十五年十二月二十一日
　　諭吏户兵工四部
朕念黃淮兩河工程為東南要務屢次躬臨河上相度
指示一切修防疏濬業已次苐奏功昨嵗河漕督撫諸
臣詳勘地形請於溜淮套别開河道直達張福口以分
淮勢朕欲即令動帑興築而督撫諸臣又以事關創建
合詞請朕親閲九卿等集議復再三陳請朕以諸臣之
言奏聞
皇太后
皇太后懿㫖謂河事重大允宜親臨指授朕祗遵
慈命擇於康熙四十六年正月二十二日起行閱河舟
楫往返不御室廬日用百需取辦内府經過府州縣毋
得更以預備行宮供張御用冐侵庫帑科斂閭閻儻有
不遵事覺定嚴加治罪其文武大小官員私相餽問隨
從人役生事擾民及奸惡挾私告訐者俱如屢次諭㫖
重罪不宥尔等部即轉行各該督撫通飭所屬張示徧
喻俾咸知悉特諭康熙四十六年正月十三日
　　諭扈從視河諸臣及總河衆河官等
從前見所上河圖謂於運道民生必有裨益故屢次下
㫖不必親閱即昨日到武家墩尚謂溜淮套河若開成
則徐光啓功亦不小乃今日所見與圖中所繪絶不相
同所立標竿有壊人田廬者有毁人墳墓者若總河及
河官墳墓被人掘發肯嘿然坐置不問耶張鵬翮讀書
講理學而為此事殊不可解先年靳輔開中河避黃河
一百八十里之險確有成效至今人追念之其所開之
河實因舊河疏濬今則鑿山開嶺不惟成功甚難即使
功成將來汛水泛溢不入洪澤湖必有衝決運河之事
矣明時淮黃與今迥别明之黃水勢强淮水勢弱故毎
有倒灌之患朕甲子年閲河時兩河形勢記憶甚明後
經漸次修治今淮强能敵黄矣然疏導湖水尚宜講求
與其開溜淮套無益之河不若將洪澤湖出水之處再
加寛深使淮流益暢更為有益現今帑藏充裕若果有
益於河事即發千萬金亦所不惜觀蔣家壩天然壩一
帶舊有河形更加挑浚深通俾商民船隻俱可通行豈
不勝溜淮套百倍耶康熙四十六年二月二十日
　　諭扈從大學士馬齊張玉書陳廷敬等
溜淮套事督撫等奏請開濬真可謂輕舉妄動此間百
姓甚是謹厚老成朕初問時但云倘若當開自邀聖鑒
若不當開自然不允小民惟有静聼及聞停止開河一
蹃百姓無不欣喜踴躍可見小民自有公論在也尔等
可寫一諭㫖曉諭衆人康熙四十六年二月二十一日
　　諭户部
耗贈米石若不預行支給則旗丁必至困苦即所運漕
糧一無掛欠回省而不肖官員竟不按數給與旗丁侵
蝕入已亦未可定趙申喬將耗贈米石預給旗丁甚是
尔部照戴璠條陳具議不合此事著仍照舊例行康熙
四十六年三月初五日
　
　
　
　
　
　
　
　
　
　
　
　
　
　
　
聖祖仁皇帝御製文第三集卷十一
　欽定四庫全書
聖祖仁皇帝御製文第三集巻十二目録
　　勅諭
　　　　諭户部
　　　　諭户部
　　　　諭浙江福建總督梁鼐浙江巡撫王然江南江
　　　　　西總督邵穆布安徽巡撫劉光美江蘇巡撫
　　　　　于準山東巡撫趙世顯
　　　　諭刑部
　　　　諭扈從大學士馬齊張玉書陳廷敬等
　　　　諭吏部
　　　　諭戸部
　　　　諭兵部
　　　　諭内閣
　　　　諭内閣
　　　　諭内閣
　　　諭工部
　　　諭大學士馬齊等
　　　諭起居注官揆敘等
　　　諭大學士馬齊等
　　　諭兵部
　　　諭大學士馬齊等
　　　諭户部
　欽定四庫全書
聖祖仁皇帝御製文第三集巻十二
　　勅諭
　　　諭户部
　廣東兵餉不敷每年將就近省分錢糧按數撥解這巡
　鹽衙門所得羡餘及運司衙門羡餘銀兩部議俱著解
　京不合著將此項銀兩即存留彼地充餉以省撥解之
　煩康熙四十六年三月初五日
　　　諭户部
　興安州城垣堤岸不必各官捐修所需錢糧無多俟該
　撫估計到日將在京頂捐西安米石銀兩尔部如數支
　給可以尅期完工康熙四十六年三月十四日
　　　諭浙江福建總督梁鼐浙江巡撫王然江南江西
　　　　總督邵穆布安徽巡撫劉光美江蘇巡撫于準
　　　　山東巡撫趙世顯
　朕頃因視河駐蹕淮上江浙兩省官員及地方紳士軍
民咸環道逺迎懇請臨幸朕勉順羣情渉江而南循省
風俗所至郡縣見雨暘應時麥苖蕃殖比閭樂業可兾
盈寧雖山東一路尚未悉覩而江浙田疇欝蔥在望深
惬朕懷方今二麥垂熟正將刈穫之時一切扈從人員
皆以次舟行不致蹂踏誠恐百姓縁途迎送老稚扶㩗
動盈千萬越阡度陌未免踐傷朕心甚為軫惜雖民情
依戀出於悃誠但農事方殷應今所過地方悉停止岸
傍迎送且車駕來時小民業已瞻覲兹節候漸熱朕舟
行乗夜迎凉亦未可定民雖逺來無由親見尔等督撫
可張示徧加曉喻使各知悉俾無負朕重農愛民之意
特諭康熙四十六年四月十一日
　　諭刑部
張四因其兄方在臥病其嫂牛氏毆打其兄張四勸阻
不止情急毆牛氏致死情有可原著照例減等發落康
熙四十六年四月十八日
　　諭扈從大學士馬齊張玉書陳廷敬等
浙江巡撫王然諸事極其小心朕昨面諭之云巡撫係
地方大臣凡遇應行之事湏有擔當可行則行不宜過
於畏愼總督梁鼐則所行不差可以任用提督呉英眞
是老將前召見時問以地方事宜所對有原有委與一
切粗率者不同當馬得功海上用兵時吳英即在其内
厯今五十餘年所經戰陣甚多目前諸將中能明白水
性料理水師者罕能及之其人亦頗通文義如此老將
當授以將軍之銜如孫思克李芳述例可作諭㫖下兵
部授之康熙四十六年四月十九日
　　諭吏部
朕厪念河防屢行親閱凡自昔河道之源流及歴來治
河之得失按圖考蹟靡不周知粤從明季㓂氛決黄灌
汴而洪流横溢嵗久不治迄於本朝在河諸臣皆未能
殫心修築以致康熙十四五年間黃淮交敝海口漸淤
河事幾於大壞朕乃特命靳輔為河道總督靳輔自受
事以後斟酌時宜相度形勢興建堤壩廣䟽引河排衆
議而不撓竭精勤以自効于是淮黃故道次第修復而
漕運大通其一切經理之法具在雖嗣後河臣互有損益
而規模措置不能易也至於創開中河以避黄河一百
八十里遄悍之險因而漕輓安流商民利濟其有功於
運道民生至逺且大朕毎涖河干徧加諮訪沿淮一路
軍民感頌靳輔治績者衆口如一乆而不衰夫人臣有
大建樹於國家者奬勲酬庸宜從優渥雖賜䘏易名已
循彞典尚應特予褒叙賁以殊恩靳輔著加贈太子太
保仍給世職拜他喇布勒哈番用彰朝廷追美勞臣之
典為矢忠宣力者勸尔部即遵諭行特諭康熙四十六
年五月二十九日
　　諭户部
朕屢次視河南巡凡所過地方遇有各省漕船務加詢
問因備悉其長途輸輓之事毎船額載糧米數百石全
責成於旗丁旗丁管領重運逺渉江河經行數千里始
抵通州身家性命所關其責甚鉅及交納入倉時設有
糧數不足則處分追賠定例極嚴既有懲創處分之例
即不可無奬賞激勸之典如各營兵丁内因人材壯健
勉力報効拔補將領者甚多旗丁中有歷運四五十年
者累嵗積勞奉公若不定一議叙之例則希榮無階衆
丁何所鼓勵嗣後凡有領運照數全完者應行總漕奬
賞若於額定糧數之外有多交者計算米數竝領運次
數議叙授以職銜庶各帮運丁皆踴躍自効而不肖之
徒侵蝕虧損之弊亦可以漸止此朕破格優䘏旗丁裨
益漕務之至意尔部即遵㫖㑹同兵部詳議定例以聞
康熙四十六年五月二十九日
　　諭兵部
國家綏輯兵民乂安海嶠必資威望素重之臣以畀干
城之寄有能久鎮巖疆實彰勞績者則錫命酬庸宜加
顯秩福建水師提督呉英當王師初定八閩即親履行
陣自偏裨以至大將敡歷四十餘年比任提閫以來益
殫壯謀克修軍紀目前諸將中明習水性訓練舟師者
罕與嫓倫是用特渙殊㤙俾膺異數著授為威略將軍
仍管水師提督事務以示朕優眷勞臣至意尔部即遵
諭行特諭康熙四十六年五月二十九日
　　諭内閣
朕此番閱視河道回鑾時過臨清閘有一安慶運船觸
損所載糧米俱被水侵恐部中以其不在江河不予豁
免是乃朕所親見者著傳與户部察明免其賠補康熙
四十六年六月初五日
　　諭内閣
朕毎次巡幸循歷方隅雖窮鄉僻壤小民之生計鮮不
周知觀東南西北地勢水土與夫飲食衣服器用悉皆
不同穀桑麻綿耕種各隨土宜非人力所能移奪地方
官員將小民現在力作之務若能加意勸導使不致荒
廢即為實能盡心之人今責成地方官令五畝之田種桑
二株百畝之田種桑四十株此四十株之桑葉養蠶幾
何此桑從何處移植即令移植未必水土盡與桑木之
性相合更閱幾年便可成用此等物情言者竝未計及
且山東人於蠶種初出時皆置之山間橡樹之上俟其
結繭竝無用桑育蠶之事此等處言者亦未之知小民
惟利是從雖以法禁之不止若無利雖百計嚴督之不
行此亦理之所必然者今當昇平之日惟以無事為本
乃不度地理之燥濕不計水土之順逆欲强迫百姓募
南人以教之蠶斷斷乎不可行也李紹周所奏已悉下
所司知之康熙四十六年六月初六日
　　諭内閣
李紹周又奏北地開渠事聞之似是而行之斷乎不可
民間田畝雖有髙下悉皆一槩耕種雨水過多之嵗則
髙田有收而窪田無穫雨水不足之嵗則髙田無穫而
窪田有收今若無故責成有司開濬溝渠必致逼擾百
姓若動用正項錢糧又需費無窮且地方官員難周知
田土之髙下勢必湏人量度儻定欲壞民間現耕之田
以疏水道小民又孰肯聼其毁棄已田也耶南方田畝
陂塘雖有引水出入之路如天時雨澤失調亦難免災
䘲何况北地當此無事之際不宜新剏事端以重累官
民下所司知之康熙四十六年六月初六日
　　諭工部
頃朕閱視河工見黄淮俱已安流運河亦較前深通重
運無阻但湖水大漲則運河東堤尤屬𦂳要應速興工
加修這工程交與總河詳勘動用各省督撫捐輸河工
銀兩盡心堅築工完報部察核其天然壩建閘開河等
工亦著將此項錢糧動用康熙四十六年六月初六日
　　諭大學士馬齊等
近日總督博濟請於甘肅開捐納朕即批以當行與否
可與甘肅巡撫齊世武商酌再奏捐納一事原非善政
若在甘肅地方開例至臨時又必奏甘肅路逺願捐之
人不能跋渉仍請在西方等處捐納朕灼見此等情弊
故特批當行與否與齊世武商酌兹特令尔等知之康
熙四十六年六月十七日
　　諭起居注官揆敘等
今年朕於二月二十八日抵揚州彼時麥已秀矣至四
月二十日回鑾則正在刈麥之時南方麥秀雖早於北
方而仍與北方同熟至於穀稼果品大略皆然江南梅
花正月即放至五月始實朕取至暢春園種之見其三
月花放亦於五月結實花放於兩月之前而同至五月
結實此皆水土之故也南方之物開花吐穟雖早而成
實遲故食之則難消北方之物開花吐穟雖遲而成實
速故食之則易消皆土性冷煖自然不可强者試於塞
外種稲其地髙寒難以收穫種别項之穀則無如塞外
豐茂者江南不及京都京都不及塞外朕以此等土性
向張玉書李光地言之彼皆心服謂朕所見極是朕巡
行各省所見諸物無不留心詳察故知之甚明確也康
熙四十六年六月二十八日
　　諭大學士馬齊等
江浙被旱災事王然於六月二十八日具題邵穆布於
七月初十日具題伊等題報之後有雨無雨著問江南
浙江九卿大小諸臣或有伊等家信或問之南方來人
著即陳奏雖有錯誤亦不較也至江西湖廣兩省雨水
米穀何如亦著問明與九卿所議另具摺來奏江西湖
廣雨水調和米穀有收尚無妨礙儻雨水不調關係甚
大不可不預為籌畫也康熙四十六年七月二十八日
　　諭兵部
外省城守營兵因管束不嚴以致兵丁氣習甚壞叅領
張倫若有貪婪事蹟自應列欵糾叅今因責治有過兵
丁即加處分則嗣後兵丁必有妄訐該管官員之事此
風甚不可長京口將軍等題叅張倫不合張倫不必處
分康熙四十六年九月十七日
　　諭大學士馬齊等
近日于準以旱荒請行捐納若開捐納之例其中僥倖
者不過數人而已於貧民毫無益也此中情事朕知之
甚晰今急行拯救始於地方有濟若待捐納則民皆流
　㪚矣康熙四十六年九月十九日
　　　諭户部
　從來漕糧關係倉儲最為重要毎歳刻期輸輓槩不停
　徵即蠲除節年額賦亦不及漕項朕前以國家經費尚
　充曽有酌免漕糧之事係出特恩去年頒發諭㫖已將
　江南省民欠地丁銀米自康熙四十三年以前通行蠲
　豁而漕項所欠尚在徵收今念江南地方現被旱災除
　新徵糧米另有諭㫖酌量截留㪚賑外其四十三年以
　前江寕巡撫所屬各府州縣未完民欠漕項銀兩六十
　八萬七千兩有竒米麥三十一萬一千八百石有竒著
　該撫一一察明悉與全免用紓閭閻之餘力俾辦額運
　之正供事切利民蠲逾常格尔部移文該撫令張示徧
　諭務使均霑實澤以稱朕深軫民依之意如有不肖有
　司朦混重徵者察出定從重治罪尔部即遵諭行特諭
　康熙四十六年十月初七日
聖祖仁皇帝御製文第三集巻十二
　欽定四庫全書
聖祖仁皇帝御製文第三集巻十三目録
　　勅諭
　　　　諭戸部
　　　　諭内閣
　　　　諭户部
　　　　諭内閣
　　　　諭内閣
　　　　諭工部
　　　　諭内閣
　　　　諭内大臣大學士九卿等
　　　　諭江浙在京官員大學士張玉書尚書王鴻緒
　　　　　等
　　　　諭工部
　　　　諭刑部
　　　　諭内閣
　　　諭内閣
　　　諭工部
　　　諭兵部
　　　諭工部
　欽定四庫全書
聖祖仁皇帝御製文第三集卷十三
　　勅諭
　　　諭户部
　江南地方頻年雨暘時若百穀順成閭井黎氓咸得遂
　生樂業但民間夙鮮葢蔵禦荒無術一遇歳歉即有匱
　乏之憂朕屢次南巡素所洞悉今年自夏入秋雨澤愆
　期該督撫先後奏至因念小民久未被災驟罹荒旱所
　闗甚鉅隨命九卿等速同詳議應行事宜業經勅令停
　徵并發倉穀賑濟顧倉儲數少未足徧給惟各州縣截
　留漕米可以實恵及民目下時已届冬總漕桑格無事
　著㑹同總督邵穆布巡撫于準親歷各州縣被災地方
　備加察勘將今年所徵漕糧毎州縣或留八九萬石或
　留十萬石酌量足支賑給之數分别多寡存留支㪚及
　今漕米尚未開兊截現收之糧以濟待哺之衆實於民
　生大有裨益此朕殷殷懷保赤子軫念如傷之至意尔
部即移文該督等實心奉行仍開具賑濟實數奏聞特
諭康熈四十六年十月初七日
　　諭内閣
今觀部院衙門司官甚是不及京察甄别既經停止若
不考察漸至廢弛司官雖稍能辦事儻行止不端豈可
容留其不能做稿説堂者亦應革退尔䓁俱係大臣這
次考察不可互相狥情或從此衙門遷轉扵别衙門時
日未久彼此不能悉知著九卿㑹同考察分别奏聞康
熈四十六年十月二十三日
　　諭户部
江浙地方賦役殷繁倍扵他省朕屢經巡歷時切軫懷
比年以來業已節次敷恩頻行蠲貸頃因兩省偶被旱
災隨命按數減徵豁免漕欠竝分截本年漕糧令該督
撫親往㪚賑猶念民間素鮮儲蓄生計不充非更加格
外滋培則荒歉之餘未能驟臻康阜兹特再施膏澤用
𢎞休養康熙四十七年江南浙江通省人丁共額徵銀
六十九萬七千七百餘兩著悉與蠲免其今年被災安
徽巡撫屬七州縣三衞江寧巡撫屬二十五州縣三衞
應徵地畝銀共二百九十七萬五千二百餘兩糧三十
九萬二千餘石浙江二十州縣一所應徵地畝銀九十
六萬一千五百餘兩糧九萬六千餘石四十七年亦俱
著免徵所有舊欠帶徵銀米竝暫停追取俟開徵時一
併輸納務使小民一歳之内絶跡公庭安䖏隴畝俾得
優游作息經理農桑庶㡬閭閻氣象可以日加豐豫諭
㫖到日該督撫體朕孳孳恵愛黎元至意各飭有司實
心奉行仍張示通曉令咸知悉儻蠲除不實致有侵冒
察出定治重罪尔部即遵諭行特諭康熙四十六年十
一月初二日
　　諭内閣
福建内地之民住居臺灣者甚多比來洊罹災䘲米穀
不登在土著之人猶可採捕為生内地人民糧食匱乏
在彼地既難以自存欲回故土又逺隔大洋前來無力
如此情事誠為可憫著行文該地方官察明情願復歸
鄉土者或遇兵丁換班之船或遇公務奉差之船令其
附載帶回原籍康熈四十六年十一月十一日
　　諭内閣
拐賣人口者從重治罪扵理極當但買主不治重罪則
人何由知警拐賣之事亦何由止息嗣後有買主審實
知情者或併妻子解京或充發逺省則買人者知所畏
懼必細察來歷始買而拐賣之事亦決少矣可令該部
定例通行康熙四十六年十一月十九日
　　諭工部
在河各官應酌量才具堪用及有身家人員方可給帑
辦工屢經奉㫖如楊芬等無籍㣲員輕令領帑致有虧
空殊屬不合嗣後凡河官虧帑無追者河道總督及該
管給發錢糧官員應作何䖏分賠補著一併定例奏聞
康熈四十六年十一月二十日
　　諭内閣
廣東巡撫范時崇題運使陸曽虧空庫銀著落誑報之
御史鄂洛䓁賠償九卿議准行甚不合理鄂洛等誑報
之咎但當議處而已以陸曽虧空之庫銀責令鄂洛等
另自照數全賠可乎應著落陸曽勒限追賠如限内不
能全完再議分賠為是前者張霖案内有不當賠償之
項議令賠償朕亦謂不合於理而免之此等不應追賠
者部議雖准朕斷不允行康熈四十六年十一月二十
三日
　　諭内大臣大學士九卿等
郊祀大典諸臣以天時嚴寒請朕勿親詣行禮朕巡行
塞外水土極其調適駐蹕暢春園水土亦佳是以身體
彊健歩履安和毫不知倦竝無頭眩足痛之苦雖尋常
小疾亦一無所萌若果稍有患苦則即遣皇太子或大
臣代行典禮何不可之有今身既無恙可欺妄乎况年
齒漸増正欲乘未老之時躬親行禮耳康熙四十六年
十一月二十三日
　　諭江浙在京官員大學士張玉書尚書王鴻緒等
朕在宮中無刻不以民間疾苦為念恐遇旱澇必思豫
防至巡幸各省扵風俗民情無不諮訪即物性土宜皆
親加詳考毎至一方必取一方之土以驗試其燥濕今
歳南巡江浙見天氣久晴所經河渠港蕩之水比舊較
淺即慮夏間或有亢暘之患是時麥田雖甚豐稔然南
方二麥用為麯糵者多不似北方專資麵食南方惟賴
稲米北方則兼種黍稷粱粟有㩗北方黍稷及蔬菜之
類至南方種植者多不收穫此水土異宜不可强也且
江浙地勢卑下不雨則蒸濕人不能堪有雨則凉人皆
爽豁雖地稱水鄉而水溢易洩澇歳之為患尚淺旱嵗
則為患甚劇北方經月不雨亦尚無礙南方夏秋間經
旬缺雨則田皆坼裂禾苖漸槁矣喜雨亭記云十日不
雨則無禾蓋謂此也江浙農功全資灌漑今河渠港蕩
比舊俱淺者皆由素無瀦蓄所致雨澤偶愆濵河低田
猶可戽水濟用高仰之田力無所施往往三農坐困朕
兹為民生再三籌畫經久之計無如興水利建閘座蓄
水灌田之為善也江南省之蘇松常鎮及浙江省之杭
嘉湖諸郡所屬州縣或近太湖或通潮汐所有河渠水
口宜酌建閘座平時閉閘蓄水遇旱則啓閘放水其支
河港蕩淤淺者竝宜疏濬引水四達仍酌量建閘多蓄
一二尺水即可灌高一二尺之田多蓄四五尺水即可
灌髙四五尺之田準此行之可俾髙下田畝永逺無旱
澇矣尔等其以朕意曉喻諸臣詳議以聞康熈四十六
年十一月二十三日
　　諭工部
朕宵旰勤民視如赤子無一時一事不思為閭閻圖經
久之計江南浙江生齒殷繁地不加増而仰食者日衆
其風土隂晴燥濕及種植所宜迥與西北有異朕屢經
巡省察之甚悉大抵民恃田畝為生田資灌溉為急雖
東南名稱水鄉而水溢易泄旱熯難支夏秋之間經旬
不雨則土坼而苖傷矣濵河低田猶可戽水濟用高仰
之地力無所施往往三農坐困朕兹為民生再三籌畫
非修治水利建立閘座使蓄水以灌輸田疇無以為農
事緩急之備江南省蘇州松江常州鎮江浙江省杭州
嘉興湖州各府屬州縣或近太湖㦯通潮汐宜扵所有
河渠水口度地建閘隨時啓閉水有餘則宣洩之水不
足則瀦蓄以備用其有支河港蕩淤淺者宜竝加疏濬
使引水四達仍行建閘多蓄一二尺之水即田髙一二
尺者資以灌溉矣多蓄四五尺之水即田髙四五尺者
資以灌溉矣行之永久可俾髙下田畝無憂旱潦此于
運道無渉而于民生實大有裨益今漕運總督與江浙
督撫方料理截漕㪚賑尔部速移文該督撫䓁令將各
州縣河渠應建閘蓄水之處竝應建若干座通行確察
明晰具奏尔部即遵諭行特諭康熙四十六年十一月
二十九日
　　諭刑部
漕船往來河道運丁人䓁夾帶私錢私鹽竝装載一切
貨物遇有稽察員役動輙抗拒傷人放火誣賴沿途商
民船隻悉被欺凌種種不法之事甚多朕所深悉漕運
總督儻不嚴察懲處則運丁恣意横行必致重為民害
這案著該督再行確審定擬以為悍丁生事病民者之
戒康熙四十六年十二月初九日
　　諭内閣
頃部議天保縁事革職其伯爵應照無同胞兄弟者不
准承襲但念此職乃撫順額駙李永芳本身軍功所得
之職李永芳功臣也其勞績甚著朕不忍使其世職遽
銷官檔尔䓁可令都統李正宗傳彼族人詢問何人應
襲再來奏聞康熈四十六年十二月二十日
　　諭内閣
頃因刑部彚題内有一字錯誤朕以硃筆改正發出各
部院本章朕皆一一全覽外人謂朕未必通覽毎多疏
忽故朕於一應本章見有錯字必行改正翻譯不堪者
亦改削之當用兵時一日三四百本章朕悉親覽無遺
今一日中僅四五十本而已覽之何難一切事務總不
可稍有懈慢之心也康熈四十六年十二月二十日
　　諭工部
河工動用錢糧輒以數萬數十萬計河官當估計時故
行浮估以為日後節省之地此皆河工積弊嗣後凡有
修理工程河道總督務親詣察勘確估奏聞不可一任
河官浮冒侵帑康熙四十七年二月二十一日
　　諭兵部
朕南巡時見宣樓等應差船隻甚多在船人夫倚此爲
生若盡行裁革則伊䓁資生無路或遇船隻朽壞酌量
停修將人夫分撥别船應用或人夫有流亡缺少停其
募補漸次裁減庶幾得宜著行文有差船地方督撫將
船隻應裁應留數目及人夫作何裁汰確議奏聞康熈
四十七年閏三月初二日
　　諭工部
朕南巡閱河時見洪澤湖風浪危險隄岸陡立商民船
　隻觸石損壞傷人甚多朕心時切軫念因特令河臣沿
　湖堤創設救生木椿自設樁以來數年内竝未損船傷
　人於商民大有禆益此樁應時加増修愈多愈善嗣後
　著江寕蘇州杭州三䖏織造毎嵗扵節省銀内各捐五
　百兩解送總河衙門以備救生樁之用該督逐嵗修理
　存案不必入奏銷如不實行修理於别項支用者從重
　治罪康熈四十七年五月初八日
　
　
　
　
　
　
　
　
聖祖仁皇帝御製文第三集巻十三
　欽定四庫全書
聖祖仁皇帝御製文第三集巻十四目録
　　勅諭
　　　　諭九卿詹事科道
　　　　諭兵部
　　　　諭工部
　　　　諭内閣
　　　　諭吏部
　　　　諭户部
　　　　諭刑部
　　　　諭内閣
　　　　諭户部
　　　　諭刑部
　　　　諭浙江巡撫黃秉中
　　　　諭兵部
　　　　諭宗人府
　　　諭兵部
　　　諭刑部
　　　諭兵部
　　　諭内閣九卿等
　欽定四庫全書
聖祖仁皇帝御製文第三集巻十四
　　勅諭
　　　諭九卿詹事科道
　昨侍郎穆旦等審問盜賊事情擬罪具奏内賊犯王昭
　駿以受偽兵備道銜問凌遲處死其叔伯兄弟皆照律
　坐罪朕念太倉王姓昔在明時亦曽為大臣素稱顯族
　本朝七十年以來為大臣官員者甚多竝未聞有他故
　今因一不肖亡賴玷辱宗族之匪類依律坐罪朕心深
　為不忍且為凡為大臣官員者痛之尔䓁會議時但將
　王昭駿本身及妻子定罪其伯叔兄弟俱不必議本内
　將朕此㫖明白載入為此手書特諭康熙四十七年五
　月二十五日
　　　諭兵部
　臺灣總兵官員缺甚屬緊要著行福建浙江將軍總督
　提督令於兩省總兵官内不拘人地遴選材勇堪用者
一員速發赴任康熙四十七年六月初八日
　　諭工部
去嵗杭州等處田畝被災民生疲敝這支河港蕩淤淺
之處若勸諭百姓開濬恐地方官員藉此私派害民亦
未可定况需費無多著動用正項錢糧速行疏濬康熙
四十七年七月十五日
　　諭内閣
從前巡捕三營屬督捕管轄時營官侵蝕兵糧雖兵數
具存而京城大臣官員家丁皆充兵冐餉全無實濟積
弊沿流極其懈弛以致漢官所居地方盜賊疊告外城
官民不能聊生因而漢官具疏陳奏朕下九卿等㑹議
歸併前任歩軍統領等令其清釐營伍選擇營弁盡力
摉稽嚴緝攘劫然後盜賊漸減官民獲安此衆所共知
著有明效者也竝非至陶和氣任内方令統轄陶和氣
一人之用舍有何關繫但其人一經恭劾則該部自據
定例具議絶不在於扶同附和相繼續叅此風亦斷不
可長且巡捕三營官員或於各省營弁或於旗下武職
皆經朕親選壯健人才補用若果有一二驕悍不法之
人言官即當指名題叅乃將百餘員之營弁三千餘名
之兵丁一概溷指以為驕悍不法可乎著仍指名具奏
况武職兵丁兵部皆可稽察歩軍統領巡捕三營亦隸
於兵部誠欲建言則將兵部題叅未為不可髙遐昌乃
謂巡捕三營應歸併兵部所言大謬又街道事務司坊
等官管理時畏懼顯要職官朘削里巷小民止知勒索
舖户銀錢而街道事務毫不置念因敝壞已極故亦歸
併歩軍統領管理今既稱啇民受街道之累即著髙遐
昌兼管一年務令啇民不致苦累街道大加肅清若果
能綽然辦理誠為能言即能行之人矣下所司知之康
熙四十七年七月二十五日
　　諭吏部
趙國祚年老致仕以後復請往出兵効力行間多有勞
績恩詔所得官秩准與存留仍以二等阿達哈哈番令
其孫世昂承襲康熙四十七年八月二十日
　　諭户部
據寧夏民黃品竒等叩閽之詞言都司何卜昌在任時
疏通河口連年大穫自何卜昌告退以後水澤淤塞因
而米穀薄收從前何卜昌如何疏通河渠有益於民今
應如何措置俾得永逺裨益地方著行該督撫詳察具
議以聞康熙四十七年八月二十日
　　諭刑部
以弟殺兄情罪重大於律斷不可恕但據稱楊榮之母
無贍養之人楊榮著蹔留養母俟伊母故後該部奏聞
仍照原擬正法康熙四十七年八月二十日
　　諭内閣
今年秋汛黃運湖河修防平稳覽河臣奏報已悉張鵬
翮自任總河以來克遵朕指示修築工程身歷河干殫
心盡力一切動用錢糧謹嚴明晰絶無糜費比年兩河
安晏堤岸無虞深可嘉尚所帶削秩著與開復應償帑
項俱著免追下所司知之康熙四十七年十月初一日
　　諭户部
朕屢次南巡見閭閻殷阜之象逺不逮於舊時故於民
生風俗無不一一諮訪雖不時蠲免額賦停徵積逋僅
可支吾卒歳絶無餘蓄且今承平既久生齒日蕃食漸
不充用多不給亦理勢之所必致朕毎念及此未嘗不
為惻然去年江南浙江二省俱被旱荒多方軫恤始蘇
民困迨今嵗復報潦傷旋經照例蠲賑竝下詔書留漕
資濟但嵗再不登生計益匱欲令辦賦力必難供朕於
國家一切經費累年撙節帑藏充裕以此渙敷膏澤藏
富於民俾得盡力農桑衣食滋殖百姓既足國用何憂
康熙四十八年除漕糧外江南通省地丁銀四百七十
五萬四百兩有竒浙江通省地丁銀二百五十七萬七
千兩有竒著全行蠲免所有舊欠帶徵銀米仍暫停追
取此朕因江浙二省為東南重地特於格外施仁用𢎞
休養之至意該督撫各飭有司張示遍諭務令窮鄉蔀
屋咸共知悉儻或别借事端侵冒徵派事發定從重治
罪尔部即遵諭行特諭康熙四十七年十月十六日
　　諭刑部
楊義曾為大臣竝無罪過因其無嗣即將家產入官屢
次駁察竟與查罪人家產相等殊非待大臣之道此等
事關係大體若將無嗣大臣家產槩行入官日後即成
定例著交與九卿將從前有無似此入官定例察明議
奏康熙四十七年十一月二十日
　　諭浙江巡撫黄秉中
凡為督撫者但能清以持已實心辦事不交通近侍不
夤緣部院則無往而不可矣朕涖政四十八年如爾陳
奏素無夤緣者所見不可勝數此皆浮詞耳未足為據
日後真偽當自明也至地方遇有凶荒除蠲免錢糧發
倉給米煮粥分賑别無竒䇿止在地方官實心奉行斯
有濟耳朕嘗南巡灼知江浙風俗如湖州地方乃係水
鄉雨水既多則魚蝦菱芡之利俱可資以度日但北方
人日止再食南方人雖遇荒歉亦必三餐州縣官平時
竝不留心聼民間耗費直至窘迫始具文請題命下之
後上司又不過虚張告示而止小民無知但能現成就
食豈有長計謀生且農民愚而讀書人巧往往受其愚
弄至於困乏饑餓而死而終不悟所以致死之由以此
思之良可矜憫尔到地方宜令州縣官時時為百姓豫
加區畫庶㡬可以有備而無患也其調補保舉之事皆
有情弊寧波府介在海濵地方緊要知府陳一夔不必
與湖州更調康熙四十八年正月二十三日
　　諭兵部
李芳述自簡任提督以來居官甚優訓練軍伍整肅嚴
明邊鎮地方賴以安輯歷年身經行陣宣力最久頃征
紅苖之役建樹功績更為顯著允稱一時名將應與䘏
典已有明㫖本内所請事情著詳議奏聞康熙四十八
年二月初四日
　　諭宗人府
自去年九月不幸事出多端朕深懐愧憤惟日增鬱結
以致心神耗損形容憔悴勢難必愈於是概觀衆人不
過為尋常虚語襲用空文此外别無良法惟貝勒允
祉特至朕前奏稱皇父聖容如此清減不令醫人診
視進用藥餌徒自勉强耽延萬國何所倚賴臣等雖不
知醫理願冒死擇醫令其日加調治因痛哭陳請爰於
十一月十八日始用醫藥時皇太子已經開釋遂亦同
竭力趨侍晝夜不懈今朕之劇疾業已全愈從前朕之
諸子所以不封以王爵者良恐幼年貴顯必至驕泰恣
意而行故封爵不踰貝勒此亦朕予之以進勉之路也
今見承襲諸王貝勒貝子日耽宴樂不事文學不善騎
射一切不及朕之諸子又招致種種匪類於朕諸子間
肆行其讒譛交搆機謀百出凡事端之生皆由五旗而
起朕天性不嗜用刑威不加窮究即此輩之幸矣兹值
復立皇太子大慶之日允祉允祺俱著封為親王允
祐允䄉俱著封為郡王允禟允祹允禎俱著封為貝
子尔衙門即傳諭㫖察例議奏特諭康熙四十八年三
月初十日
　　諭兵部
方凱簡任總兵綏輯地方整飭軍伍居官甚優前於中
路出師時偕前鋒兵二百人奮力進擊衆皆稱其驍勇
目前諸將罕有能及之者兹以抱病力衰懇切請罷朕
深惜之著加左都督致仕仍給一拖沙喇哈番以示朕
優眷勞臣至意康熙四十八年四月初三日
　　諭刑部
應結之事即當議結不必數駁致増事端從前屢下嚴
㫖甚明這案内擒獲盜賊人等應賞之處部議應行文
該撫察明照例給賞今又稱察覆到日再議殊屬不合
部院大臣竝不詳察事情止據司官所言即行議駁因
而事務毎致增多凡不當駁而駁者皆有情弊此等事
情即當議結該督撫完結之處自然題報著再議具奏
康熙四十八年五月十一日
　　諭兵部
據張雲翼奏盜犯趙五糾聚羣兇於江浙海洋劫掠十
有餘年今趙五及其黨羽十七人先後就擒並獲有船
隻軍器該提督可會同兩江總督江蘇巡撫嚴審定擬
具奏仍窮究餘黨協力緝捕務靖根株康熙四十八年
五月二十日
　　諭内閣九卿等
偏沅巡撫趙申喬湖北巡撫陳詵頃有奏摺至詳問來
人稱湖廣通省早稲豐收又江西巡撫郎廷極奏摺至
亦稱江西稲田甚茂及問米價却不甚賤從上江運下
之米極多而江浙米價反愈貴朕為小民生計無時不
軫念籌畫所以不禁上江販米令其發下者正欲江南
浙江米價稍減耳今富豪人䓁將湖廣江西糧米大加
收買各於有名馬頭房屋堆貯江楚糧米雖有發下之
名而糶賣之米益少此於貧民所關甚大尔大學士九
卿大臣等皆係國家倚托之人其念切民生者必與朕
　同今應作何措處方於民有益可一體同心詳加講求
　速議具奏此處所有大臣亦著議奏康熙四十八年七
　月初七日
　
　
　
　
　
　
　
　
　
　
　
　
聖祖仁皇帝御製文第三集巻十四
　欽定四庫全書
聖祖仁皇帝御製文第三集巻十五目録
　　勅諭
　　　　諭内閣九卿等
　　　　諭内閣九卿等
　　　　諭兵部
　　　　諭河南巡撫鹿祜
　　　　諭都察院
　　　　諭大學士温達尚書耿額
　　　　諭大學士温達張玉書陳廷敬李光地兵部尚
　　　　　書蕭永藻侍郎李先復宋駿業
　　　　諭刑部
　　　　諭户部
　　　　諭大學士温達張玉書陳廷敬學士塞爾圖孫
　　　　　柱仇兆鰲王思軾滿丕滿寳顧恱履潘宗洛
　　　　諭吏部
　欽定四庫全書
聖祖仁皇帝御製文苐三集巻十五
　　勅諭
　　　諭内閣九卿等
　湖廣江西糧米在江南浙江販賣者甚多而米價竝不
　曽減令尔䓁㑹議今覽尔等與九卿所議大略相同却
　於朕意迥相懸殊如尔等議將收買米石堆貯者定例
　禁止儻因此借端妄行摉查則徒為衙門人役之利扵
　百姓絲毫無益而且有損雖將稽察不清之督撫等降
　處亦不知畏何濟之有尔等所議者枝葉耳根本處全
　未講求朕意將此米石扵根本處詳加稽察則收米堆
　積之獘自除湖廣江西之米或江南浙江官民及貿易
　之人或本地百姓及他處貿易之人在某馬頭某鎮店
　將某家米買賣若干及姓名察明甚易行文湖廣總督
　巡撫江西巡撫令差賢能官員於有名馬頭大鎮店内
　察明買賣人姓名米數至月終即具摺奏聞江南浙江
總督巡撫處亦照此奏摺咨㑹若如此行而湖廣江西
之米不至江南浙江販賣則更扵何䖏販賣耶凡此米
石人皆共知買賣事情不待禁約而販賣者必多似於
百姓大有裨益朕此㫖竝尔等所議奏摺付九卿同閱
若皆以為是著交與該部將朕諭㫖作速咨行湖廣江
西江南浙江總督巡撫若更有應議之處著另議具奏
康熈四十八年七月初十日
　　諭内閣九卿等
湖廣省衡州永州辰州瀏陽永興等處糧米甚多先年
征剿逆賊時百姓盡皆避匿大兵扵數邨莊内尋覓糧
食凡歴數月取用未竭此等地方皆有水路可通若有
通江西水路之䖏則湖廣督撫或難於稽查亦未可定
若該撫等親詣此䓁地方悉其情形更為善也康熈四
十八年七月十四日
　　諭兵部
國家慎簡武臣專膺閫寄惟是敉寧疆圉和輯軍民斯
於地方大有裨益而酬庸奬勲之典宜加優渥焉陜西
提督潘育龍久履戎行蔚建勞績歴試重鎮克殫謀猷
自擢任西秦以來御兵飭伍有勇知方邊境肅清閭閻
安堵既威望之茂著亦年齒之日增兹特晉加顯秩用
彰異數著授為鎭綏將軍仍管陜西提督事務以示朕
隆眷老臣至意尔部即遵諭行特諭康熈四十八年八
月初七日
　　諭河南巡撫鹿祐
督撫奉職循理不畏懼人本無所難毎因部費繁多以
致不能潔已誠使實心任事專為民生則一切情面俱
不宜瞻顧近來科道糾叅皆受人指使竝無從公出扵
已見者督撫亦然明知某州縣居官不善必私計其人
曽有權要相託與否如有囑託便不敢糾叅賢否混淆
不能辨别皆此故耳河南俗樸民淳本易為治比年五
榖豐收今歳開歸等處雖稍被水潦已曽蠲免錢糧交
該地方官賑濟嗣後一有災傷尔即當據實奏聞不可
隐匿亦不可過實積穀備荒最為緊要但各處積穀未
必皆實推陳易新之説聼之雖美而行之甚難當青黄
不接時將倉穀㪚去倘值秋成歉收便不能還倉若再
如此一年則倉穀必多虧缺設遇災荒將何賑濟尔等
漢官一見倉庫虧空心中張皇因而有託人打㸃安排
之事官聲便不能好巡撫乃地方大吏不在徒務虚文
應實心籌畫思有益扵民者為之况清廉不專在一已
必使布按以下一併為廉吏方能有益扵民所謂廉吏
者亦非一文不取之謂若纖毫無所資給則居常日用
及家人胥役何以為生如州縣官止取一分火耗此外
不取便稱好官其眞正貪黷無忌者自當叅處若使一
概從苛糾摘則屬吏不勝叅矣至扵刑獄闗係民命與
他事不同錢糧䓁項有不合處部院可以駁查刑獄命
案一經勘定部中亦難更改案内但有可疑務須駁審
朕即位五十年來扵刑名最加慎重凡督撫陛辭之時
朕毎以刑名一事湏至詳至愼諄諭再三尔可留心聼
讞以仰體朕矜恤庶獄之意又文武官員共事一方毎
多不和總兵䓁官私扣月糧未足深罪文官雖極清潔
尚足自給武職有何所入儻地方有事文臣可以坐鎮
武官湏有身臨鋒鏑之苦自唐以後文武始分從前文
武相兼之時可云我非武臣亦推諉他人耶尔到任務
與武臣相和兵民一視乃扵地方有裨益也康熙四十
八年九月二十八日
　　諭都察院
通州兩岸堤工毎年派官修理一年一換前㫖甚明本
内未將本年所派司官明白指出含糊推諉具議殊屬
不合著都察院嚴察議奏康熙四十八年十月初二日
　　諭大學士温達尚書耿額
朕觀八旗漢軍人等用於文職者多而用於武職者少
嗣後武鄉㑹試亦著八旗漢軍人䓁考試所増額數不
過數名可以收健勇人才之用於武科甚為有益康熈
四十八年十月初五日
　　諭大學士温達張玉書陳廷敬李光地兵部尚書
　　　蕭永藻侍郎李先復宋駿業
武科取士國家大典數科以來所見人才技勇漸不如
前此事關係甚重宜廣其途以備錄用如在内部院司
官筆帖式兼管武職歷陞至堂官者不乏其人在外提
督總兵官亦多起家行伍人才何定之有現在八旗監
生充甲兵者俱有入文塲應試之例今直省綠旗各營
兵丁及拔補把總千總竝年滿千總䓁久在行伍多有
健勇及善射之人此等人員内有能讀書通曉文義願
入武塲應試者應分别令其應武鄉㑹試其應鄉試者
即扵所在充伍及出仕地方應試不必復回原籍至雲
南貴州廣西等逺省來京應武㑹試者亦應酌定中額
使不至脫科以示鼔勵如此則綠旗人員内有技勇者
皆得入科目以自效而武榜人員内亦得寔有技勇之
人於武科甚有裨益其福建廣東二省武進士舉人生
監或兵民人䓁有熟諳水性練習水師事宜願於出洋
巡哨船隻隨官兵效力者如果能擒殺賊衆立有功績
著督撫察明保題具奏康熙四十八年十月初六日
　　諭刑部
江南浙江連歳災荒地方困苦又今年兩省疾疫盛行
人民傷斃者甚衆雖該省督撫未經奏聞朕訪知災病
之狀深用惻然民命至重朕宵旰孜孜惟以矜全百姓
為念一切刑獄奏讞尤加欽恤比年因江浙盜案疊見
凡犯盜劫者悉皆依律坐罪今閲秋審情真各案所議
情罪俱屬允協但念災荒疾病之餘復將數十罪犯一
時正法朕心殊為不忍江浙兩省應處決情眞人犯俱
著停止一年康熈四十八年十月十六日
　　諭户部
今嵗入夏以後朕因南方二麥不登北地亦被㣲潦宵
旰軫慮甚切焦勞繼而畿輔稔收三呉秋熟兼以四方
奏報咸獲有年朕心始為稍慰夫水旱災傷事所時有
而小民皆如赤子一以疾苦見告即不忍恝置扵懷今
念江南淮安府揚州府徐州三屬地卑積水被災獨重
秋禾未播種者甚多雖本年錢糧業經全免又曽遣官
分賑而失業之民宜加格外之㤙以𢎞愛養康熈四十
九年淮揚徐三屬邳州等十九州縣三衞額徵地丁銀
五十九萬三千八百兩有竒著通行蠲免又河南省歸
德府屬啇丘等六縣山東省兖州府屬濟寕䓁四州縣
或被夏災或被秋災雖已各依分數例免額賦竝宜更
施膏澤用厚民生康熈四十九年商丘等縣應徴地丁
銀二十萬二千四百兩有竒濟寧等州縣應徴地丁銀
一十四萬六千六百兩有竒俱著通行蠲免其應蠲免
州縣有舊欠未完錢糧亦著停徴一年諭㫖到日各該
督撫嚴飭有司體朕殷殷軫恤災氓至意張示徧喻悉
心奉行務俾窮鄉僻壌均霑實恵如有不肖官吏借端
私徵者即行察叅尔部即遵諭行特諭康熈四十八年
十月二十五日
　　諭大學士温達張玉書陳廷敬學士塞爾圖孫柱
　　　仇兆鰲王思軾滿丕滿寳顧恱履潘宗洛
頃郝林條奏各省錢糧虧空事情彼但知州縣錢糧有
歴年虧空之獘而所以虧空之原未之知也則亦徒為
空言而已凡言虧空者或謂官吏侵蝕或謂餽送上官
此固事所時有然而地方有清正著名之督撫而所屬
官員虧空更多又何說也如趙申喬齊世武張鵬翮李
光地皆不受屬官餽遺何以州縣有司尚多虧空耶尔
等年齒雖老朕聼政日久更歴事多各州縣虧空根原
察之甚悉從前各省錢糧除地丁正項外雜項錢糧不
解京者甚多自三逆變亂以後軍興浩繁乃將一切存
留項欵盡數解部其留地方者惟俸工䓁必不可省之
經費且節次裁減為數甚少此外一絲一粒無不陸續
解送京師雖有尾欠十數兩部中亦必令起解州縣有
司無纖毫餘地可以動支因而不得已有那移正項之
事此乃虧空之大根原也年來户部覆本嚴查虧空錢
糧者朕從未折出蓋深晰病原在此州縣官員寔多苦
累但既叅虧空必湏追賠如正項錢糧二千兩未完五
百兩按分數議䖏其例甚輕若那用五百兩則處分甚
重今但令之賠償足額則那移出納還充官用其罪可
寛便不必深究凡事不可深究者極多即如州縣一分
火耗亦法所不應取朋友交際一二十金亦法所不應
受若以此法一概繩人則人皆獲過無所措手足矣且
如户部庫中錢糧歴年存積數極難清前此庫貯一二
千萬兩時曽令部中盤查經一年後方始查完竟多餘
銀二十餘萬即各倉糧米亦歴年堆積陳陳相因贏餘
不少不肖官吏侵盜銀米者未嘗無人若行盤查數仍
不缺所以獘極難除總之定例所在有犯必懲其中細
微不能深究諸事大抵如此現今户部庫銀收貯五千
餘萬兩時當承平無用兵之費又無土木工程朕毎年
經費極其節省此存庫銀兩竝無别用去年蠲免錢糧
至八百餘萬而所存尚多因思從前恐内帑不足故以
外省錢糧收入户部自今觀之亦未為盡善天下財賦
止有此數在内有餘則在外不足凡事湏豫為計乃能
有備以部庫銀一二千萬兩分貯各省庫中似亦有濟
儻在外各省一旦倉猝需用反從京師解出得毋有緩
不及事之慮耶此亦當於無事之時從長商確者也尔
䓁可將朕此㫖一一向九卿等言之康熙四十八年十
一月初十日
　　諭吏部
漕運總督嵗輸玉粒上裕京儲綏理軍民拊循丁弁職
任為至重要總督桑格自簡任治漕以來老成持重謹
厚寛平殫力轉輸悉心經畫毎嵗身親儹運俾漕艘依
期抵通十餘年間從無稽遲貽誤之事且馭衆有法䘏
下有㤙所屬運官旗丁無不感頌愛戴真不愧為地方
大吏今年齒已長而精力未衰久任勤勞良可嘉尚著
特授為兵部尚書兼都察院右都御史仍加太子太保
以示朝廷崇奬老臣酬庸褒勲至意尔部即遵諭行特
諭康熙四十八年十一月十三日
　
　
　
　
　
　
　
　
　
　
　
　
　
　
　
聖祖仁皇帝御製文第三集巻十五
　欽定四庫全書
聖祖仁皇帝御製文第三集巻十六目録
　　勅諭
　　　　諭内閣
　　　　諭户部尚書張鵬翮内閣學士噶敏圖
　　　　諭刑部
　　　　諭工部
　　　　諭都察院
　　　諭八旗都統副都統叅領等
　　　諭南書房侍直大學士陳廷敬等
　　　諭吏部
　　　諭工部
　　　諭户部
　　　諭大學士温達張玉書陳廷敬李光地學士塞
　　　　爾圖孫柱滿丕滿保王思軾顧恱履潘宗洛
　　　諭户部
　　　諭户部
　　　諭兵部
　　　諭刑部
　　　諭户部
　　　諭兵部
　　　諭户部
　　　諭兵部
　　　諭户部
　　　諭兵部
　　　諭户部
　欽定四庫全書
聖祖仁皇帝御製文第三集巻十六
　　勅諭
　　　諭内閣
　河南地方當黃河上流最關緊要設河水有出漕旁溢
　之事則下流沙土易淤為患甚鉅這工程著總河親往
　察看仍飭該省河官沿河修防堤㟁勿致疎虞下所司
　知之康熙四十八年十一月十八日
　　　諭戸部尚書張鵬翮内閣學士噶敏圖
　尔䓁到河工傳㫖與總河趙世顯河工關係緊要加謹
　修防不可稍有忽略宿遷以下有清水入黃河得以刷
　沙遄行宿遷以上至河南一帶無清水入黃必湏將兩
　岸堤工小心修防令水不出漕導水由漕中行始無淤
　沙之患至於黃河發水由上源寕夏而來著行文陜西
　總督轉行寕夏同知遇黃河水長時將長水情形作速
　報知總河河南巡撫約二十日即報到務期預為修防
康熙四十八年十一月二十四日
　　諭刑部
本内有兩次竊盜和尚著發往黒龍江當差定例内擺
牙喇撥什庫披甲人䓁脫逃刑部與該旗大臣等㑹同
嚴審如旗人有竊盜事出亦著照此例㑹同該管大臣
官員嚴加究審竊盜非過誤之罪刺字之人何容留在
京師嗣後兩次竊盜俱發往黒龍江應當差者著當差
應給與窮披甲為奴者著給與為奴康熙四十八年十
二月十一日
　　諭工部
盔甲等軍器關係緊要武職官員不能捐助辦製前有
江南督撫捐造解送湖廣之例著交與河南巡撫與文
職官員設法捐造給與該鎮康熙四十八年十二月十
一日
　　諭都察院
光祿寺用過錢糧一兩月内令即核明奏銷前屢下諭
㫖甚明今年三月内用過錢糧至今始行奏銷如此則
今年用過錢糧必推諉至於明嵗事關錢糧豈可遲延
這遲延緣由著都察院嚴加察議具奏其本年四月以
來用過錢糧著該衙門年内作速核明奏銷康熙四十
八年十二月十九日
　　諭八旗都統副都統叅領等
朕經理國家大小事務必長計逺慮期於軍民人等實
能永久奉行蓋無時不籌畫於朕懷也近見八旗苟且
治生糜費極多皆因該管人員止圖利已而其族長等
又不教之以忠孝為重遂爾致此頃為去冬米價騰貴
令將二月應放之米於正月即行支放因而米價隨即
稍減據理而論米價貴賤應與八旗人䓁絶不相渉今
細繹其故八旗官兵將所給之米未及抵家止貪得一
時小利輒行變賣在所得之利甚微而銀兩耗去米價
又増於是衆皆怨悔無及將來八月之米勢必六七月
間又求放給若米價仍然不減則來年之米必又與今
年相等矣方今天下承平日久户口滋繁南方糧米連
年不到者甚多舉國中但知計利其慮及日後衆人匱
乏者竝無一人八旗官員猶如一身一家豈可一時不
相勸諭不相訓誡乎嗣後凡所關給之米務期大加節
省用至照常放米之時勿墮奸惡富豪輩收積米糧之
詭計此亦八旗人等一効力之處也朕毎日進膳二次
此外不食别物煙酒及㯽榔等物皆屬無用試觀衆人
於此等無用之物輒日費幾文人人詰問當無一爽又
其甚者貧而效富用必求盈且用所不當用之物中人
之產不久即罄矣此皆染扵惡俗無敎導之人所致尔
等俱為大臣官員有養育管理之職今兵革不用無可
効力惟亷潔自持熟練禁旅竝為衆人生計時時仰體
朕懷多方區畫似此効力不更愈於行間致命之勞績
乎朕為八旗生計慮及久遠與為天下萬民謀生計者
中外一視愛養無殊故預令尔等知之特此手書勅諭
康熙四十九年正月二十四日
　　諭南書房侍直大學士陳廷敬等
朕留意典籍編定羣書比年以來如朱子全書佩文韻
府淵鑑類函廣羣芳譜併其餘各書悉加修纂次第告
成至於字學竝關切要允宜酌訂一書字彚失之簡略
正字通渉扵汎濫兼之各方風土不同南北音聲各異
司馬光之類萹分部或有未明沈約之聲韻後人不無
訾議洪武正韻雖多駁辯迄不能行仍依沈韻朕嘗叅
閱諸家究心考證凡䝉古西域洋外諸國多從字母而
來音由地殊難以牽引大抵天地之元音發於人聲人
聲之象形寄扵㸃畫今欲詳略得中歸於至當増字彚
之闕遺刪正字通之繁冗勒為成書垂示永久尔䓁酌
議式例具奏康熙四十九年三月初十日
　　諭吏部
原任大學士李霨贊理機務二十餘年始終恪慎𢡟著
勤勞朕懐時切追念其孫主事李敏啓著越常格陞補
提督四譯館太常寺少卿以示崇奬舊臣優錄後嗣至
意康熙四十九年三月十二日
　　諭工部
刨鉛事情前因白爾客條奏從遼陽州改往西錦州大
碑嶺等處今又因席爾圖所奏仍議改遼陽前所奏是
則今所奏非今所奏是則前所奏非一切事務該部應
據理剖斷分别是非議處乃止就現在條奏草率具議
遽準更改殊屬不合凡部院官員及在外督撫若更換
一人皆如此頻改定例則貽誤甚多必致敗事著嚴行
申飭這事情再加確議以聞康熙四十九年三月十七
日
　　諭户部
漕糧例不蠲免念浙省被災之後民力艱難這緩徵漕
米九萬二千餘石著免徴收康熙四十九年三月十七
日
　　諭大學士温達張玉書陳廷敬李光地學士塞爾
　　　圖孫柱滿丕滿保王思軾顧恱履潘宗洛
這次行取知縣人材皆堪用廖之諒鄒汝魯居官素優
著以科道員缺補授其餘俱蹔給知縣俸分與六部候
主事缺出挨次銓補如有别項應用之䖏再侯㫖行康
熈四十九年四月二十九日
　　諭户部
據葉九思奏新徵錢糧俱能完納若將歷年舊欠錢糧
一㮣徵收不能全完等語四十四年四十五年未完錢
糧著照該撫所請準於四十九年徵收四十六年四十
七年錢糧亦照該撫所請準于五十年五十一年分年
帶徵儻新徵錢糧不能全完該部嚴加察議以聞康熙
四十九年六月初一日
　　諭户部
據張伯行奏新徴錢糧俱能全納若將歷年舊欠一概
徵收不能全完等語四十四年四十五年四十六年四
十七年未完地丁等項錢糧著照該撫所請準於五十
年起分四年帶徵四十七年漕項錢糧亦照該撫所請
準於五十三年帶徵儻新徵錢糧不能全完該部嚴加
察議以聞康熙四十九年六月初一日
　　諭兵部
這番人搆亂事情竝非副將張宏印起釁張宏印一聞
事發即率官兵剿滅峰崖山等處番衆殱僇七十餘人
餘俱招撫甚為可嘉著降二級留任其被番人戕害守
備韓國元千總洪章高仲元皆因地方公務追逐交戰
以致身亡情屬可憫著一併議敘奏聞康熙四十九年
七月初八日
　　諭刑部
齊翠葛特等兩家相毆以致齊翠之弟齊文葛特之父
巴津達爾俱被毆殞命今將齊翠葛特又擬罪論死是
兩家死至四人殊可憫惻著再議具奏康熙四十九年
七月十七日
　　諭户部
各省事務果有濟於兵民地方官籌畫至當即應舉行
王度昭請於鎮筸發庫銀三千兩買穀萬石建倉積貯
穀貴減價平糶穀賤買補還倉地方既大有裨益而錢
糧亦不至濫費具見實心任事可嘉著即照所請行康
熙四十九年七月二十日
　　諭兵部
陜西多才勇之人各營兵丁又准考試如舉人中額太
少則拔取必致遺漏人才不無壅塞著將武舉額數於
原額外増二十名康熙四十九年七月二十九日
　　諭戸部
這截留漕米監運至狼山乍浦著侍郎塔進泰李旭升
去仍令福建地方提督總兵官前來接運賑濟災黎事
關重大塔進泰等著先馳驛速赴福建將賑濟事宜㑹
同該督撫明白詳議竝料理船隻遣行再回江浙候領
運提鎮等到日以所截留之米照數交給事畢回京康
熈四十九年八月二十日
　　諭兵部
熟諳水性年老舊人今已殆盡沿海武職員缺甚屬緊
要應如提督施世驃所請選擇諳練水性之人次第補
授所司即議奏聞康熙四十九年八月二十七日
　　諭戸部
捐輸米穀原以貯倉備賑大小麥易於霉爛從無捐麥
之例米穀價貴二麥價賤今欲捐麥代米不過便于捐
納之人耳於倉厫積儲百姓賑濟竝無裨益張伯行所
請殊屬不合著嚴行申飭康熙四十九年九月十六日
　　諭兵部
據奏八月二十五日文登營副將等報有北来鳥船七
隻沙船一隻泊成山頭外洋等處二十六日賊船移入
棉花島官兵攻打又遁出外洋䓁語地方一有賊㓂即
當立時題報該撫鎮彼時不即奏聞及盛京將軍題擊
敗海賊餘衆遁往山東奏㫖令速行細察該撫方具摺
陳奏殊屬不合賊船往盛京者原從東省經過沿海官
兵何以不行堵剿今賊船敗回必仍經山東江南浙江
該管各汛官兵務嚴加追擒勿致疎縱該部作速通行
康熈四十九年九月二十四日
　　諭户部
朕恭膺
天眷祗承
列祖鴻庥統御萬方子育兆庶厪懷至治宵旰靡寕幸
際海宇同風邊隅嚮化遐邇中外帖然袵席之安者是
皆仰荷
天地
祖宗福佑之所致也方朕八齡踐祚之初
太皇太后問朕何欲朕對臣無他欲惟願天下治安生
民樂業共享太平之福而已迄今五十年矣惓惓此心
未嘗一日少釋毎思民為邦本勤恤為先政在養民蠲
租為急數十年以來除水旱災傷例應豁免外其直省
錢糧次第通蠲一年者屢經舉行更有一年蠲及數省
一省連蠲數年者前後蠲除之數據户部奏稱通共㑹
計已逾萬萬朕一無所顧惜百姓足君孰與不足朝廷
恩澤不施及於百姓將安施乎朕毎歳供御所需概從
儉約各項奏銷浮冐亦漸次清釐外無師旅饟饋之煩
内無工役興作之費因以歷年節損之儲蓄為頻歳渙
解之㤙膏朕之蠲免屢行而無國計不足之慮亦恃此
經畫之有素也比來省方時邁已歷七省南北人民風
俗及日用生計靡不周知而民生所以未盡殷阜者良
由承平既久户口日蕃地不加増產不加益食用不給
理有必然朕洞矚此隠時深軫念爰不靳敷仁用甦民
力明年為康熙五十年思再沛大㤙以及吾民原欲將
天下錢糧一概蠲免因衆大臣集議恐各處需用兵餉
撥解之際兵民驛遞益致煩苦細加籌畫悉以奏聞故
自明年始於三年以内通免一周俾遠近均霑德澤直
隸奉天浙江福建廣東廣西四川雲南貴州各巡撫及
府尹所屬除漕項錢糧外康熙五十年應徵地畝銀共
七百二十二萬六千一百兩有竒應徵人丁銀共一百
　一十五萬一千兩有竒俱著察明全免竝歴年舊欠共
　一百一十八萬五千四百兩有竒亦俱著免徵其五十
　一年五十二年應蠲省分至期候㫖行民間舊欠既經
　豁免嗣後每年額徵錢糧務如數全完儻完不及額或
　别有虧空託稱民欠則負國甚矣即責令督撫以下官
　員償補仍從重治罪夫地方大吏以及監司守令皆與
　吾民誼均休戚者也誠克體朕孳孳保赤之懐實心愛
　養力杜侵牟朘削則閭閻咸得衣食滋殖無有失所而
　為官吏者亦身名俱泰豈非昇平樂利之盛事歟尔部
　移文各督撫諭㫖到日即刋刻頒布徧示窮簷令咸知
　悉特諭康熙四十九年十月初三日
　
　
　
　
聖祖仁皇帝御製文苐三集巻十六
　欽定四庫全書
聖祖仁皇帝御製文第三集巻十七目錄
　　勅諭
　　　　諭户部
　　　　諭兵部
　　　　諭吏部
　　　　諭吏部
　　　　諭吏部
　　　　諭工部
　　　　諭吏兵二部
　　　　諭吏部
　　　　諭大學士温達等
　　　　諭兵部
　　　　諭和碩顯親王顔璜等
　　　　諭和碩顯親王顔璜等
　　　　諭兵部
　　　諭户部
　　　諭張鵬翮
　　　諭大學士等
　　　諭大學士温達等
　　　諭大學士温達等
　　　諭大學士温達等
　　　諭大學士温達等
　　　諭户部
　　　諭刑部
　　　諭吏刑二部
　　　諭刑部
　　　諭兵部
　欽定四庫全書
聖祖仁皇帝御製文第三集卷十七
　　勅諭
　　　諭户部
　定海總兵官吳郡願自備船隻親送浙江漕糧五萬石
　乘順風速達閩省以濟饑民實心効力有禆公務深可
　嘉尚著照所請速行康熈四十九年十月初九日
　　　諭兵部
　李雄久在登鎮各海岸海口險要情形早應詳察乃平
　日因循怠玩防範不嚴今賊船事發始借辭往沿海一
　路酌派巡防又身離汛地不先奏明及起程之後方行
　題報殊屬不合著嚴行申飭康熈四十九年十月十九
　日
　　　諭吏部
　田種玉効力舊臣年踰八十深可軫念其子候選州同
　田世元著以州同員缺即行補用康熈四十九年十月
二十日
　　諭吏部
蘇達海等支給錢糧年月俱准通算此等人員皆經各
旗保送朕親行揀選之人見在各缺著儘先補用以示
鼓厲康熙四十九年十一月初六日
　　諭吏部
朕毎因朝列舊臣漸次衰謝時切軫懷特命内閣詢問
順治年間進士所有罷職在籍者已無多人王士稹江
臯周敏政葉矯然徐淑嘉宋慶逺皆以公事詿誤屏廢
里居今年臻耄耋深可憫念著俱復還原職以示朕格
外加㤙至意康熙四十九年十二月二十一日
　　諭工部
御壩西壩加長工程甚屬緊要俱如該督所請及時興
工修築其應用錢糧著速估奏聞河圖留覽康熙四十
九年十二月二十一日
　　諭吏兵二部
海洋盜劫與内地江湖盜案無異該管地方文武官能
加意稽察盡力捜緝匪類自無所容豈可因海洋偶有
失事遂禁絶商賈貿易王懿所奏無益下所司知之康
熙五十年正月二十六日
　　諭吏部
凡解任官員應追賠銀兩地方承追官自應嚴催依限
完結今因發回本旗本籍追賠遂欲將原叅承追官銷
案是特希圖為承追官卸過之意如此必致互相推諉
欠愈難完此例遵行已久不可更改著仍照定例行康
熙五十年二月二十八日
　　諭大學士温達等
内閣翻通本事甚緊要如不得漢文意思或一二句言
語翻錯於事之輕重大有關係内院侍讀學士侍讀官
員俱係按俸補授之人所翻本章不甚妥當朕閱看清
文多在内行走和蘇徐元夢雖係革職之員現今學翻
漢文者無能過之將和蘇徐元夢補授内閣額外侍讀
學士翻改本章康熙五十年三月初一日
　　諭兵部
朕扵水陸兵丁調用年久深悉其情事船出海洋必俟
風候若不待時候不察風汛而强行之必致兵船損壞
官兵係朕歴年養育之人遇賊自應効死如無賊而徒
以巡哨受傷實屬可惜該總兵官湏於此留意大加謹
慎至製砲不應令貧乏武官捐造著該撫即行捐資辦
理康熈五十年三月初三日
　　諭和碩顯親王顏璜等
朕自幼讀書略觀經史持身務以誠敬為本治天下務
以寛仁為尚雖徳之凉薄性之不敏而此心此念兢守
五十年夙夜無間即纎悉細務不敢少有怠忽嘗觀古
昔哲王君臨天下之久能持終者葢鮮朕前少年時血
氣方壯常毅然有矯偏治敝之意兹春秋漸髙血氣漸
耗胷中銳氣甚減而朝乾夕惕實與日加增今正當恪
慎保終孜孜為萬姓圖治安之時也朕之御極年久皆
祖宗厚德景福積累留貽之所致此請上尊號稱賀特
虚文耳於朕躬毫無裨益史書所載慶雲靈芝天書萬
壽節朝賀加上尊號等類徒為先儒所譏竝無善䖏有
何所補而欲行之康熙五十年三月初三日
　　諭和碩顯親王顔璜等
朕於壽日停止朝賀已二十餘年兹諸王羣臣以今嵗
當五十年昇平之㑹特請朕御殿行禮以惬中外官員
士子及兵民人等仰望之心公疏奏陳詞意誠懇朕勉
順羣情如所請行康熙五十年三月十一日
　　諭兵部
所議巡防事宜極其詳盡但此番捕獲洋盜皆係住居
内地之人竝未盤踞島嶴其盡山花鳥山等處原無海
港可以泊船今欲遣官兵鎮防巡哨一年一更換大洋
之中徒勞兵力且恐致有傷損該地方文武官員惟嚴
察内地奸民不致出洋盜劫則生民自然安輯著再加
確議以聞康熙五十年三月二十二日
　　諭户部
這項無著錢糧俱係南巡時地方官公同動用伊等不
敢申明以前任官員那用虧空之項著落後任官員賠
補必致科派擾害百姓此處朕知之甚悉心殊不忍這
項無著十萬八千有竒銀兩免其賠補以示朕軫念官
民至意康熙五十年三月二十三日
　　諭張鵬翮
卿簡任司農清勤恪慎積獘剔除實心盡職大有裨益
部務關係緊要料理需人雖卿父年踰八十聞精力尚
健不必急請歸省康熙五十年三月二十八日
　　諭大學士等
朕綜理政事思以人命為重務必再三斟酌除真正死
罪外其餘酌量寛宥看來偷盜人參為從者俱照例完
結惟財主為首者今擬絞罪在牢者甚多此等人到秋
審時亦宜赦之時值立夏漸漸炎熱監禁人犯汚穢氣
味易扵染病致斃甚為可憐著交與刑部酌量減䓁議
奏完結康熙五十年四月初二日
　　諭大學士温達等
此間大學士等將朕口傳㫖意令在京大學士齊集九
卿詹事科道掌印未掌印官員通行曉諭伊等有可言
之事在九卿前各親書奏聞朕自京偶爾違和至今扶
掖未能行走又兼天時亢旱日夕憂慮寢食靡寕古來
君臣之義最重必明良合徳方能上格
天心感召和氣不在修飾虚名也今亢暘不雨君臣宜
時相儆惕以萬民生計為憂其間念切國家不乏其人
而玩泄性成者亦未必全無凡尔臣工理宜體朕孜孜
憂民之念竭誠禱祝庶可望甘霖早沛耳康熈五十年
五月初七日
　　諭大學士温達等
現在此處大學士等將朕手書諭㫖發往京城㑹集滿
漢大學士九卿詹事掌印不掌印科道官詳晰傳諭伊
等有應陳奏之事各自親書奏摺即當九卿前交明具
奏朕自京師抱恙而出今行歩未健尚需人扶掖又兼
天時亢旱蚤夜焦勞以致不安寢食自古君臣之義甚
重必上下一德相成然後能感
上天之心召致和氣不在徒飾虚文務空名以從事也
今當此亢旱之際我君臣應協同心力夙夜靡寧以為
萬民籌畫生計大抵諸臣内實心以國家為念者固自
不少而秉性奸惡亦不可謂無人惟尔諸臣宜仰體朕
懷日存憂惕為羣黎竭誠祈禱庶幾甘霖可冀倖早獲
也特諭康熙五十年五月初八日
　　諭大學士温達等
此案正法人犯五十餘名人數甚多若在各省完結猶
可今將許多人犯俱解京正法朕心殊屬不忍况從前
廣東海賊案内三十餘人止將一二人正法其餘俱發
往烏喇等處為水手當差鄭盡心等非大盜竝未與官
兵抗拒不過廹於饑寒搶奪食物聞得鄭盡心等漢仗
俱好出首鄭盡心之髙允泮能逺視五十餘里伊等俱
係熟諳水性之人今將伊等從寛免死或歸併旗下或
發往盛京烏喇等處為水手當差亦可此事前止三法
司議奏今著問九卿詹事科道以聞康熙五十年五月
二十二日
　　諭大學士温達等
張玉書耆舊老臣久任機務直亮清勤始終一節學問
人品卓然不羣朕知之甚悉倚任方殷今忽病逝深切
軫悼應得䘏典著察例具奏康熙五十年五月二十八
日
　　諭户部
趙申喬奏稱滎澤縣被水衝地畝錢糧應行蠲免其凡
係黃河水衝地畝俱著查明報部等語從來河流原無
一定如河水遷流南岸則北岸地畝涸出河水遷流北
㟁則南㟁地畝涸出地方官但知衝潰地畝錢糧奏請
蠲免者甚多其衝後涸出地畝應徵錢糧之處竝無一
人奏請今永定河水引入栁􁁊口故狠城等處地方涸
出數千頃皆成膏腴有旗人耕種者亦有百姓耕種者
昔年草屋數椽之人今俱蓋髙樓瓦舍居住矣地方官
竝未將此涸出地畝查明奏聞也朕知之雖悉未肯深
究趙申喬身為湖廣巡撫其長沙被江水衝決涸出之
地亦曽查奏乎若如所請行則各省督撫地方官必至
專以被衝地畝蠲免錢糧為事國家正賦勢必虧損朕在
九卿前原欲面詢趙申喬此奏必係與鹿祐有隙藉之
以辱鹿祐耳此事該部竝不詳確議覆即照趙申喬所
請議行非特為趙申喬周旋顔面乎殊屬不合其請調
武官之處似應杳明著再行確議具奏康熙五十年六
月初十日
　　諭刑部
部議陳四一案甚謬據現獲陳四供稱四十四五兩年
因本省不收無以度日於四十六年自山西帶領我一
族并親屬婦女子姪一百三十餘口逃在陕西慶陽府
居住二年四十八年前往河南從此流扵湖廣貴州地
方等語顯係虚誑陜西等省自朕巡狩以來毎年俱係
大有竝無一歳歉收督撫等題報豐稔之疏現在陳四
等何事受饑百餘口人飄流乃爾耶若果係饑民妻子
自應徒歩荷擔沿途乞食到田畝膏腴處所即當存住
耕種養贍妻子度日因何又騎馬跨騾手執刀鎗周流
各省且若此百什成羣越界逺行而該督撫竝不奏聞
地方官反給衣服盤費糧米等物由是觀之未必非因
平日不能鼔動百姓之心故轉相煽誘資給以便乘機
生事為亂也且如許人衆飄流數載毎日口糧若干喂
馬草料若干俱從何處得來尚謂之流民可乎大學士
李光地任直隸巡撫時深忿寧津縣百姓流離地方官
不行揭報題叅處分始行禁止前偽朱三太子人知之
者多曽有巨室交接至家供其酒食延之讀書朕無不
知也此案部議將陳四等妻子各發回原籍安置伊等
離家多年發回無産業度日更撥何處地畝與之耕種
乎此䖏並不加詳審即援今年四月釋放監禁罪人之
例混議非特廢事豈明知之而欲聼其作亂耶齊世武
等罔念恩遇將事推諉自圖安逸似此草率議覆不顧
顔面鄙陋極矣今刑部事件廢弛皆由齊世武卞永譽
部院堂官俱朕親自擢用理應感念主德實心盡職報
効今以朕為年老何能頓忘朕㤙將事盡行廢弛致朕
忿而誅戮悔無及矣康熙五十年七月二十二日
　　諭吏刑二部
督撫提鎮等平時不能撫恤百姓訓練兵丁及有事又
不能相機速行剿撫縱容賊盜滋蔓騷擾地方肆行搶
奪且遲延日久不將其事奏聞乃稱百姓不廢耕織照
常安業夫强盜竊盜多至三四十人百姓尚畏懼逃避
况數千民人為盜搶奪豈得謂百姓不廢耕織安居樂
業乎此係赫壽等掩飾已過希圖卸罪巧行誣奏甚明
著該部嚴察議奏康熙五十年八月初九日
　　諭刑部
朕聼政多年惟孜孜期乂安萬姓故凡發政施令務以
真誠為尚儻矜憫犯法之人博取虚名夏則遇熱而審
冬則遇寒而審不時遣官恤刑督撫審擬案件復屢屬
堂司官分行駁改則貽累於兵民官驛糜費於迎送餽
遺互訐多端不知作何底止督撫之專責首在敦厚風
俗導民於善不時訓飭有司簡清詞訟速結案件不因
細事多繫妻子無辜以致蕩析家資逃匿他省即為良
吏雖不熱審亦無所關使不清本原不愛黎庶徒以熱
審為言則各省有定限竝非至熱時訊理俱先時審結是
有熱審之名而無其實益滋煩擾矣梁世勲不諳事體
輕重草率冐昧妄行具題殊屬不合理應從重治罪但
係無知陳奏著從寛免治罪康熙五十年八月十三日
　　諭兵部
朕前次巡幸南省藍理陛辭回任之時曽奏稱福建水
師提督有呉英陸路提督有臣料理地方可保寧謐儻
猶有盜賊之事臣無面目再覲天顔求主上寛懐䓁語
今盜賊竊發不能即行剿撫縱容延蔓迄今尚未盡獲
　且藍理居官不端殊為溺職著革職從寛免交刑部范
　時崇黃秉中俱從寛免革職著各降五級戴罪効力許
　鳳陳有功俱從寛免革職著各降五級戴罪圖功盜賊
　務期盡行拿獲如不能盡行拿獲再加議罪康熙五十
　年九月初八日
　
　
　
　
　
　
　
　
　
　
聖祖仁皇帝御製文第三集巻十七
　欽定四庫全書
聖祖仁皇帝御製文第三集巻十八目録
　　勅諭
　　　　諭户部
　　　　諭户部
　　　　諭大學士温達陳廷敬蕭永藻等
　　　　諭大學士温達李光地蕭永藻
　　　　諭禮部
　　　　諭内閣
　　　　諭内閣
　　　　諭户部等衙門
　　　　諭大學士温達等
　　　　諭禮部
　　詔
　　　　恩詔
　欽定四庫全書
聖祖仁皇帝御製文第三集巻十八
　　勅諭
　　　諭户部
　自古人臣事君必令民生疾苦具以上聞勸善懲惡屏
　絶私黨以愛民弭盜革除惡習敦厚風俗為務前張伯
　行奏稱務期家給人足仰報君恩今未及一年而遽云
　給足毋乃文飾太過乎嘗聞人多稱張伯行操守好又
　聞江浙地方强盜竊賊紛紛叢集鄉紳兵民甚屬不安
　更聞今嵗錢糧未清虧欠甚多又糧船遲誤米色不堪
　昔朕南巡時米價較今甚賤且竝無災祲猶慮小民窮
　苦屢頒諭㫖今盜賊滋蔓該撫反稱給足者無非掩飾
　前言耳未必於小民實有利益也嗣後毋得如此虚詞
　矜譽凡事必速行完結敦風厚俗弭盜安民催儹糧船
　清理錢糧以圖報効該部其嚴飭之康熙五十年十月
　初一日
　　諭户部
朕誕膺大統撫育寰區夙夜孜孜不自暇逸凡以為民
也勤圖利濟休養安全即無水旱之虞時布寛仁之政
蠲租除賦務使遐方率土無不均沾或値雨暘偶愆出
帑發粟多方賑䘏其有益於吾民者靡弗備舉而亟行
之朕慇懇周詳之至意前四十九年所頒諭㫖申晰甚
明原欲將五十年天下錢糧通行蠲免以諸臣集議恐
需用兵餉撥解之際兵民驛遞益致煩苦故自五十年
為始三年之内全免一週除將直𨽻奉天等九直省康
熙五十年地丁錢糧一概蠲免及歷年舊欠錢糧一併
免徵外山西河南陜西甘肅湖北湖南各撫屬除漕項
外五十一年應徵地畝銀共捌百四拾萬四千兩有竒
人丁銀共一百二十萬捌千一百兩有竒著察明全免
竝歷年舊欠共五拾四萬一千三百兩有竒亦俱著免
徵其五十二年應蠲省分至期候㫖行民間舊欠既經
豁免嗣後毎年額徵錢糧務如數全完儻完不及額或
有虧空託稱民欠即責令督撫以下官員償補仍從重
治罪該督撫湏實心力行期副朕惓惓愛民之意如有
指稱事故侵欺科派事發之日必嚴行究治諭㫖到日
徧示城郭鄉村深山窮谷咸使知悉尔部即遵諭行特
諭康熙五十年十月初三日
　　諭大學士温達陳廷敬蕭永藻等
臺灣總兵官員缺殊屬緊要開列總兵官内一應調補
之人著問九卿其福建省官員亦遣人往問大學士李
光地并曉諭福建總督等將伊省武官内好者即行薦
舉勿致隐漏如果據實具奏則福建省官員懼賢否必
能直達皆勉力相率為好官矣福建地方遥逺因朕不
得親臨故優劣未能即知如藍理兇惡盈滿聞而褫革
之儻當伊罪未著之前先行罷黜於地方豈不大有裨
益耶定海總兵呉郡居官甚優實心効力武官内允為
苐一今代攝江南提督事務江南人亦皆稱道此人不
可調補臺灣朕欲留俟要處提督用之餘著于列名人
内舉奏康熙五十年十月初九日
　　諭大學士温達李光地蕭永藻
直省生員舉人增額既多赴考者較前倍衆分校官不
將巻子全閲但檢意中之人及有關節巻子呈正副主
考而主考亦止將分校官所呈巻子分别取中是以真
材屈阨今科赴考者俱嘖有怨言謂好文被房官埋沒
竟不呈送主考此皆主考官不能將巻子全閲之故也
即今朕之記性雖不及上哲猶可為中資如一日閱時
文百萹亦不能首尾全記主考官於數日之内閱巻㡬
千定其次苐不過隨手出序而已未必得當也此特因
出榜之期太近故耳如將出榜之期多展數日則主考
得以盡閱巻子不致真材有遺珠之歎矣尔䓁問九卿
具奏康熙五十年十月初九日
　　諭禮部
朕統御寰區撫綏萬國中外一體保育維殷惟期遐邇
咸寕共享昇平之福至於藩邦有能仰體此心修明厥
職者朕尤加意優待之兹朝鮮國王李焞自襲爵以來
愼守封圻恪循儀度嵗時貢獻方物克殫悃忱四十餘
年未嘗少懈其國中之事稍有關係者必奏明仰請定
奪罔敢隐諱毎於欽差人員竭盡小心倍加敬禮且撫
恤國人善於愛養所屬靡不恱服朕用是深為嘉美既
嘗曲示恩誼而値彼地饑饉又自海洋運米賑濟故舉
國人衆至今猶深感戴朝鮮貢獻朕屢加裁減以至甚
輕但國小地隘其年例貢物内有白金一千兩紅豹皮
一百四十二張猶恐艱於備辦嗣後將此二項永停貢
獻又聞朝鮮國使沿途館舍盡皆傾圮難以止宿歷年
進貢奏事人員甚為勞瘁著令各該地方官作速修葺
堅固用副朕加恵逺人至意尔部即遵諭行特諭康熙
五十年十月二十三日
　　諭内閣
天壇大祭朕親行禮曾有諭㫖嗣因朕躬少有違和大
臣等再三奏阻故下㫖遣大臣恭代朕則照常齋戒這
兩日體中安好如常更無可疑朕思天壇必親祭方展
誠心朕仍親詣行禮大臣等不知朕意或又行奏阻朕
今年已六十即或行禮少遲兩傍人少為扶助亦可也
其速行傳諭康熙五十年十一月初十日
　　諭内閣
任丘文安地勢低窪素係積水之區朕所深悉因地勢
處兩大河之間區處無策故令將苑家口之南數百里
堤岸保固自滹沱等河至子牙河之北數百里堤岸亦
加保固或任丘文安值雨水連綿所積之水髙於河水
則將堤開放引水入河其河水髙時聼其自落此理之
所必然也至異常水患非但兩河之間不可逆料即髙
阜之地豈遂可恃今値無事之時毁拆民間田廬墳墓
挑濬河道建築堤閘以疲民力虚費錢糧是斷然不可
者又奏稱宣府白溝諸河之水匯於茅兒灣經保定縣
達於苑家口等語附近宣化府之河山西大同左衛馬
邑等處甚多俱係沙流㑹於蔚州之桑乾遂成渾河永
定河其所稱諸水不知從何地越過永定河六里河淶
水易水數重河道而突至保定縣耶况永定河身俱係
沙土其通塞在於俄頃若必欲清理本源挑濬河道即
竭盡直𨽻民力亦斷不能也樊紹祚不諳河務地勢冐
昧生事混亂具奏不合其申飭之康熙五十年十一月
二十八日
　　諭户部等衙門
這口外民内有在本處納糧者亦有不納糧者其本處
納糧與否不過憑伊口説竝未行文本處查明無有確
據是必詳查本處方知也現今所查十有餘萬民去來
無定此番行查之後還不知續來多少回去多少將伊
䓁盡行逐回原籍可憐窮民棲止無地若聼其閑住不
納錢糧如許人民似又未可至殺虎口等處守備千總
把總等交與遥管頗難稽查湏特設副將同知方好管
轄自何溝起至何溝止副將同知各一員又自何溝起
至何溝止副將同知各一員如令種地納糧其一切錢
糧詞訟人命事件著同知料理捕盜事件著副將料理
庶得明白這所奏未詳著再行確議以聞康熙五十年
十二月十二日
　　諭大學士温達等
朕理事年久看得人命並審擬事件要期當乎理而已
今陳汝咸條陳請照宋時洗冤録較定畫一屍格除鎗
刀弓箭銅鐵䓁器外木棍䓁物俱不作兇器䓁語夫人
命事件將拳毆脚踢木棍毆打致死者酌其兇器之輕
重以定罪之輕重則事必致紊亂矣如針乃至微之物
以針刺死者豈可因針非殺人兇器遂免其罪乎孟子
云可使制梃以撻秦楚之堅甲利兵由此觀之木棍亦
兇器也著問九卿康熙五十年十二月十三日
　　諭禮部
近見直隸各省創建寺廟者甚多建造寺廟則佔踞百
姓田廬既成之後愚民又為僧道日用湊集銀錢購買
貧人田地給與以致民田漸少且游民充為僧道窩藏
逃亡罪犯行事不法者甚多實擾亂地方大無益於民
生者也著各省督撫及地方官除原有寺廟外其創建
增修永行禁止康熙五十年十二月十五日
　詔
　　恩詔
朕為天下生民主宵旰勤勞勵精圖治凡國家之休戚
閭閻之樂利晷刻之間無不注意於此天下之大兆民
之衆朕誰欺欺天乎至今四十餘載親歷饑饉者不知
其幾南北用兵者不知其㡬人心向背者不知其幾天
變地震者不知其㡬自責凉徳不能撫育履氷臨淵兢
業惟守仰賴
上天眷佑
祖宗厚德幸生創業未久之際方免墜失今海㝢昇平
年嵗稍和生民俱已樂業邇來諸王大小臣工士庶因
朕五旬輿情肫切屢請加上尊號朕堅意固辭不允所
請葢朕不以名譽稱揚為尚惟以海内富庶為心是以
　屢蠲賦役頻省刑罰總欲使老安少懷風俗淳厚漸㡬
　於康乂隆平之治近因淮黄告成乃東南要務再授方
　略望有善後朕不辭勞瘁親往閱視見畿輔山左江浙
　等省耆老人民俱中心愛戴雖童穉亦咸歡欣瞻仰是
　知民心皆一用是益深軫念視切如傷所以星夜回鑾
　兹特大沛𢎞㤙普施遐邇庶幾民生咸登壽域和協徧
　滿寰區所有應行事例開列於後於戲安民則惠益𢎞
　逮下之㤙御衆以寛聿溥好生之德布告天下咸使聞
　知康熙四十二年三月十八日
　
　
　
　
　
　
聖祖仁皇帝御製文第三集巻十八
　欽定四庫全書
聖祖仁皇帝御製文第三集巻十九目録
　　論
　　　　宋髙宗父母之讐終身不雪論
　　　　三角形推算法論
　　　　量天尺論
　欽定四庫全書
聖祖仁皇帝御製文第三集巻十九
　　論
　　　宋髙宗父母之讐終身不雪論
　朕萬幾餘暇命大學士翰林該直者於南書房出宋髙
　宗父母之讐終身不雪論朕亦作焉大學士熊賜履將
　朕意已書因文意得體故不復作衆官作完進呈朕一
　一細閱責之太過者不免刻薄立已之意者不能無私
　文章雖雅皆非至當不易之理朕自弱齡苦好讀書未
　嘗以文為事况帝王之學識其逺者大者而已非儒生
　對句華辭多麗為勝也覽此衆論又不能無疑故勉强
　濡毫出意見再論之論古人之道猶後之視今須在中
　正和平中正則不偏和平則不闕責人重者責已輕千
　百年前所為以瞬息論之易一生數十年間事業成之
　難自古創業守成自有其法創業惟艱守成不易宋之
　開創已百餘年矣徽宗守成之主不能敬天法祖有圖
燕之議亡失故有三也所以天命將危外患已深雖孝
子慈孫不能改也當日能保邦於未危治之於未亂任
賢勿二去邪勿疑内有守國之賢相外有謀勇之將士
可以一鼔而殲遼金何難之有若至危急存亡之秋武
侯之才止於死而後已之歎僅存漢室三分偏安蜀都
矣又覽史冊韓世忠敗金兵於金山兀术乘騎而遁金
山者共目所覩豈能乘騎排兵耶南渡史訛以至如此
况金兵破遼之後兵已滿萬人强將猛非宋之所敵明
矣備責不能臥薪嘗膽以雪父兄母后之讐則髙宗何
辭若論李綱之忠言不聽岳飛之丹誠不用設使諫行
言聼則必勝金兵於朱仙生還二帝於汴京朕實不信
也何也根本已久不固人心已乆不一上無慣戰之良
將下無用命之士卒天下雖有勤王之名真偽莫測虚
實難分髙宗久在金營孰强孰弱自有切見若使復讐
雪恥再整江山實不能也勢使之也孟子曰寡衆弱强
不敵也若論講和之非我
太祖髙皇帝因祖之讐戊午起兵戰必勝克必取所向
無敵有往必成神威聖武深仁厚澤猶念中國塗炭數
次議和明朝引南宋講和之非始終不悟歸罪兵部尚
書陳新甲為秦檜棄市示衆發天下兵迎戰如袁崇煥
毛文龍洪承疇祖大壽唐通呉三桂前後千餘員凡出
關者非死即降靡有孑遺財賦因之已竭人心隨而思
亂百萬䧺兵盡沒東海億兆窮民罹于邊戍元氣盡傷
於關東闖賊蜂起於隴西賊至京城文武逃㪚無一死
於難者豈非當日不主議和者乎偏安社稷猶存一線
之脉絡若為雪耻復讐同死於國難者尤不知於明末
同乎否乎文天祥云社稷為重君為輕立君以存社稷
存一日則盡臣子一日之責實千載忠臣之語君與社
稷并而為一也使髙宗匹夫之勇死而無悔不顧社稷
以死雪讐又不知當時議論如何耶天下非一人之天
下有徳者可以居之民不堪命即有是日曷喪之詩天
視天聼自我民始有國家者不可以不慎朕不敢責於
已然而責於未然取其殷鑒不逺之誡自警自戒云爾
不暇多論古人是非也
　　三角形推算法論
孟子曰規矩方員之至聖人人倫之至益見規矩方員
乃數學之根本太極兩儀之變化也三代以上人心尚
實有學必精所以考定日月之盈縮七政之參差鳥獸
草木之應候又以閏月定四時庶績咸熙者豈偶然哉
古人璿璣齊七政表度準南北察兩至明太陽之囘轉
識二分為寒暑之變遷日月星辰交食凌犯入差清濛
地氣之考苟非測量難得其詳有測量而無推算勢不
可成所以古人以圓容衆角衆角容方自方而三角勾
股在其中矣勾三股四絃五者以直角而論乃一角九
十度竝兩角又九十度即成半圜一百八十度也若非
直角出入九十度内外者勾股之所不能推雖分作直
形湊合偶成亦非數家之堂奥何足論哉上古若無衆
角歸圓何能得厯之根而成八線之表皆因俗就易畏
煩以功名仕宦為重敬天授時為輕故置而不論以至
如此康熙初年間以厯法争訟互為訐告至於死者不
知其幾康熙七年閏月頒厯之後欽天監再題欲加十
二月又閏因而衆論紛紛人心不服皆謂從古有厯以
來未聞一歳中再閏因而諸王九卿等再三考察舉朝
無有知厯者朕目覩其事心中痛恨凡萬㡬餘暇即專
志於天文厯法二十餘年所以略知其大概不至於混
亂也論者以古法今法之不同深不知厯厯原出自中
國傳及於極西西人守之不失測量不已嵗歳増修所
以得其差分之疎密非有他術也其名色條目雖有不
同實無關於厯原皆係於嵗修察考之密方圓衆角之
推算測量經緯之分合則厯法行之千年何弊之有三
角者圜方衆角之盡精微易曉舍此而他求必致混雜
厯不可成矣唐一行元郭守敬不過借囘囘厯少加潤
色偶合一時而已亦不能行久可見出於意見非有根
基於算術也厯本於測量終於推算授之於民時驗之
於交食豈能逃於衆目之所觀乎
　　量天尺論
或曰古有量天尺然天可量乎對曰此數學之不解天
文之不明自古未定之學况萬㡬不暇惟日孜孜宵衣
旰食用心治理不當論及奈自弱齡讀書凡有學問必
細心考索務求真實少得厯根三角勾股之精微故不
辭無文而援筆論之夫天者髙明在上萬物覆焉易云
天尊地卑乾坤定矣書云天髙聼卑至理朙矣言其徳
也天無私覆無為而成者天之道也蒼蒼在上不可階
而升者理也何能量之乎聖人作而有太極隂陽河圖
洛書出焉所以仰觀俯察用一三五七九之竒數二四
六八十之偶數驗之於推測考之於鳥獸草木而後定
厯元分閏餘察黄鐘之律而萬事之本得矣齊政授時
黎民於變時雍者聖人之德也後世不察究天文厯元
之所由來只求於末節圖捷易為所以日離月逺而不
悟兼之文章聰明各出己見後世數學茫然不傳矣豈
不惜乎厯元之測天者最關於度數分杪天之三百六
十度地亦三百六十度地之一度以周尺測驗得二百
五十里而無餘以今尺測驗得二百里無餘知其天度
地度同也以之而測太陽之某日某地髙度即得北極
之髙度按法算之不在表之大小地方之逺近絲忽不
爽擴而充之七政凌犯交食雖千萬年或前或後可坐
而待也豈不信乎前儒嘗論總因理深者太過而不明
數學數學者不及而未必得理各塗各作不能合而為
一後人以文章之䳄雄為斷亦不勞心静思求聖人敬
授人時之本也朕嘗試之至二十里不測太陽之髙度
種種差分之數少有疏忽其表影即不準矣又考古人
先定影數不究表之長短只定冬至一影而紛紛立議
所以不明者甚矣此至理之所在非難事也儻見理不
確以聰明㝷去再無頭緒不得表影之準則矣依此論
及天不可量地可量也古人精於測器凡有嵗差月差
日差時差䝉氣差之類皆自測量而得非有他伎也朕
　偶有測量無不細究帝王之家物無不有往往以測器
　中留心又如此設使改厯元作八線皆可以目前試得
　總而論者測日影長短則有所據若量天則非吾之所
　能也
　
　
　
　
　
　
　
　
　
　
　
聖祖仁皇帝御製文第三集巻十九
　欽定四庫全書
聖祖仁皇帝御製文第三集巻二十目録
　　序
　　　　親征平定朔漠方略序
　　　　増修皇輿表序
　　　　五燈全書序
　　　　清文鑑序
　　　　全唐詩録序
　　　　全唐詩序
　欽定四庫全書
聖祖仁皇帝御製文第三集巻二十
　　序
　　　親征平定朔漠方略序
　朕祇承
　天眷懋紹
　祖宗丕基為億兆生民主薄海内外皆吾赤子雖越在
　邊徼荒服之地儻有一隅之弗寧一夫之不獲不忍恝
　然視也西北塞外喀爾喀七旗與厄魯特四部落並號
　雄藩同奉職貢非一日矣不意有厄魯特噶爾丹者賦
　性凶殘中懐狡詐戕害其兄弟兼并四部蠶食鄰封其
　勢日張其志益侈朕初聞厄魯特與喀爾喀交惡隨遣
　親近大臣頒恩賚以和觧之迨其後興兵搆怨又命大
　臣曉譬利害諭令息爭乃噶爾丹抗㫖狂逞致喀爾喀
　為所潰敗叩闗乞援朕收撫之置諸邊内資給餼牽始
　皆得所而噶爾丹猶修郄如故所在侵陵忽闌入我烏
闌布通之地朕受鉞親王大臣問罪聲討大師克㨗未
即殄除時賊倉皇宵遁深懼我軍之窮追投牒指誓因
而釋之假使噶爾丹能自此悔禍改圖則雖至今存可
也夫何轉瞬渝盟包藏不軌窺伺我斥堠摇惑我外藩
潛敓我納木扎爾拖音肆虐不止朕深念此㓂斷宜速
滅於是整飭士馬備峙糧糗決䇿親征而賊之蹤跡飄
忽無常又慮其兵至逺颺兵退復入乃授密畫於科爾
沁王沙津令其遣使誘賊約至近地旋調發盛京諸路
軍禦東路分遣一軍截西路朕躬統六師從中路入比
行近賊巢噶爾丹不敢抗我顔行聞風奔竄朕遂親率
前鋒軍併日追擊賊窮蹙已極盡棄其子女輜重而遁
會與我西路師遇大敗其軍噶爾丹僅以數人跳身走
嗣是朕再駕而至鄂爾多斯三駕而至狼居胥山麓宣
威布恵兼用互施招徠其黨羽遏絶其歸路其寨桑等
接踵嚮附其子復為我擒賊自料勢不能逭遂爾仰藥
授首所親信丹濟喇等亦相繼乞降二十餘年狡悍陸
梁之勁㓂曽不二載悉皆草薙禽獮而大業克就矣夫
烈燄弗戢必將燎原積㓂一日不除則疆圉一日不靖
方親征之初舉也在廷諸臣多持異議狃於目前之計
者謂兇鋒挫衂無足深憂憚於征繕之煩者謂大漠逰
魂難以就縛不知除惡務盡制勝在謀歴觀漢唐宋之
已事徃徃罷敝中國之力而不能成廓清邊塞之功良
由經理失宜而殲鋤之不早也朕既逺鑒前轍復追維
烏闌布通之失故不避寒暑艱辛親涖窮邉三勤薄伐
惟是逆形已著然後徂征怙惡不悛然後摉討身先士
卒則櫛風沐雨而人皆忘勞指畫軍儲則轉饟饋師而
人爭用命茂草茁於荒磧流泉溢於沙陀萬里經行安
如枕席非徼神祐曷繇臻此易曰天之所助者順也人
之所助者信也朕仰慿天道俯惬人情以萬不得已而
用兵之意乗刻不容緩而滅㓂之機立拯邉境之毒痡
永底中原於清宴昭告
郊
廟適契成謀使非慮出萬全可輕言師旅哉兹前後用
兵夲末具載卷中覽是編者尚克喻朕心焉
　　増修皇輿表序
皇輿表一編肇成於康熈己未製序卷端時置几案歴
有年所顧原編紀載沿革於郡縣特詳其地列輿圖而
未設有郡縣者槩未編入朕惟國家統御方夏覆載之
内視均一體外藩䝉古諸屬國自
祖宗朝後先收服次第歸誠迨朕臨御以來蕃王君長
嵗時貢琛悉比内地繡壤相錯不啻萬有餘里邇者喀
爾喀青海部衆稱臣嚮附土宇益廓計其山川封域斥
堠之所屇分野之所屬皆按地而可考也至於山陬海
澨新隸職方者二十餘年間建州樹邑徃徃而有又若
朝鮮交阯諸國之奉職惟䖍邉徼土目之革心效順亦
從來志方輿者所宜備載爰命儒臣更加増輯共十有
六巻書成特令刋梓用示來兹於戲幅員延袤亦云廣
矣而蕃生息厚風俗之道則實資於廟堂之經理朕開
編循覽深念髙卑險易形勢不齊燥濕剛柔風氣各異
然而秉彞恒性遐邇皆同朕以一身為中外元元主惟
是張官置吏以牧民生禁暴設防以禦民患既鞠養之
務徧尤教化之宜周早夜孶孶無日不心通乎四海九
州之隠書不云乎自朝至於日中昃不遑暇食用咸和
萬民凡我後人覩是編者知剏造之維艱思懐柔之不
易則千百禩無疆之厯服其庶克永荷天庥也夫
　　五燈全書序
朕惟天生蒸民厥有恒性迨物交私蔽以後遂不能有
善而無惡故操治世之權者必兢兢以勸善懲惡為先
務焉大易著閑邪存誠之義尚書明福善禍淫之㫖皆
所以啓牖下民使之回心嚮道而勿即於匪彞也間嘗
流覽釋氏之書立教雖主於空寂而其戒欺去妄蠲忿
窒欲亦與勸善懲惡之道葢無殊㫖焉自宗門教興曹
溪而下五派迭衍各有撰述宋景徳以後裒集為傳燈
諸録嗣是又舉挈要領彚成一編是為五燈會元洎乎
夲朝沙門海寛念其支派繁衍自宋金元明數百年來
傳述闕然乃著纉續一書今聖感寺僧超永復慮譜牒
漸棼聞見不一用是旁蒐博考折𠂻於二編而叅訂之
刪其煩蕪増所未備以成全書其用心也可謂勤矣至
於簡牘所載互相印證之語罕譬曲喻為說甚夥而其
大指要歸亦惟欲袪迷惑以復性真不越乎閑邪存誠
牖人為善之意匪僅有裨於禪宗教㫖而已也故為之
序
　　清文鑑序
朕惟自昔聖人易結繩以書契用使天下之義理悉歸
文字天下之文字悉歸六書六書備而義理無不畢具
苟不為講習修明則形聲㸃畫之制雖存其義㡬乎息
矣我
太祖髙皇帝創業垂訓至仁合於天地肇造清書大文
昺如日月
太宗文皇帝上聖之資開天之運繼志紹聞丕宣文治
世祖章皇帝神靈首出智勇天授秉英斷之資持以恭
儉擴寛仁之量濟以憂勤朕以凉徳膺
祖宗之鴻圖即位多年未嘗晷刻不以法
祖為念兢業自守宵旰靡遑萬㡬之暇惟以讀書窮理
盡吾之志凡五經四書已經翻譯之外如綱目講義等
有闗於治道者靡不譯盡近來老成耆舊漸就凋謝因
而㣲文奥㫖久而弗彰承譌襲舛習而不察字句偶有
失落語音或有不正國書所闗至鉅政事文章皆由此
出非詳加釐定何所折𠂻非編輯成書何以取法爰詔
儒臣分類排纂日以繕槀進呈朕親御丹黄逐一審訂
觧詁之疑似者必晰同異於毫芒引据之闕遺者必援
經史以互證或博咨於故老或㕘考於舊編大而天文
地理小而名物象數十二字母五聲切音具載集中名
曰清文鑑用探音聲之夲原究字畫之詳盡為部三十
有六為類二百八十為書二十一卷清文得此而無餘
藴凡以明
祖徳之源流敬夲之深意也易云觀乎人文以化成天
下朕仰承
列祖創造之𢎞模深惟國家同文之盛典嵗閲數周彚
成全帙誦是編者尚其體朕歴載之勤劬因音聲以求
字畫因字畫以求文章繼自今詔令之出納章奏之敷
陳以及達於遐陬勒諸琰琬者大經大法咸有據依一
話一言式循典則庶㡬國書永貽於千百禩而與日星
河漢長垂天壌也夫
　　全唐詩録序
在昔詩教之興夲性情之㣲導中和之㫖所以感人心
而羙謡俗被金石而格神祗故大舜以教胄子樂正以
造俊秀盖自二帝三王之世固已然矣文武成康之際
王澤洽頌聲作洋洋乎洵足以繼薰風之操並卿雲之
奏也自時厥後作者彌繁孔子從而刪定之使六義彰
明一經燦列録其忠厚悱惻之辭以寓諷諭戒勉之意
天道人事胥於是乎具焉漢魏以還尤多新製體例雖
更前徽未邈至陳隋之末稍凌替矣唐之太宗致治㡬
於三代之隆躬自撰著一時文人才士將相名臣詠吟
遞發藻采繽紛踵襲雅騷之迹光昭正始之音而歌行
律絶獨創兼能自遐古以來未甞有也爰及盛唐逮乎
中晩或與運會為髙下而凡緣時託志觸物攄懐形諸
翰簡者皆卓然成一家之言弗可廢也朕萬㡬餘閑迴
環覽詠尋其指歸晰其正變而三百年升降得失之故
亦因以可考焉於是論世觀人即其章句攬其菁英勒
為成書置諸几席每勤披閲加以精研迄於今已歴有
年所矣頃以視河南巡至於江浙見比閭士庶有吹豳
擊壌之風獻詩頌者絡繹於途雖其工拙淺深各極其
不齊之致而衢謳巷舞儼然省方之所採列國之所陳
亦可見人情之愛戴而先王以詩為教之義濡染而蒸
陶之者所闗甚鉅也翰林侍讀徐倬以全唐詩録進展
巻而讀之與朕平時品第者盖有合焉嘉其耄年好學
遷秩禮部侍郎以為天下學者之勸乃取兹集親為鑒
定賜以帑金即命校刋俾誦習者由全唐之詩沿波討
瀾以上溯夫汾泗之傳而㳺泳乎唐虞載賡之盛其於
化理人心將大有裨益也矣是為序以弁其端云康熈
四十五年三月初七日
　　全唐詩序
詩至唐而衆體悉備亦諸法畢該故稱詩者必視唐人
為標準如射之就彀率治器之就規矩焉盖唐當開國
之初即用聲律取士聚天下才智英傑之彥悉從事於
六義之學以為進身之階則習之者固已専且勤矣而
又堂陛之賡和友朋之贈處與夫登臨讌賞之即事感
懐勞人遷客之觸物寓興一舉而託之於詩雖窮達殊
途悲愉異境而以言乎攄寫性情則其致一也夫性情
所寄千載同符安有運㑹之可區别而論次唐人之詩
者輙執初盛中晚岐分疆陌而抑揚軒輊之過甚此皆
後人强為之名非通論也自昔唐人選唐詩有殷璠元
結令狐楚姚合數家巻帙未為詳備至宋初撰輯英華
收録唐篇什極盛然詩以類從仍多脱漏未成一代鉅
觀朕兹發内府所有全唐詩命諸詞臣合唐音統籤諸
編參互校勘蒐補缺遺略去初盛中晚之名一依時代
分置次第其人有通籍登朝嵗月可考者以嵗月先後
為斷無可考者則援据詩中所詠之事與所同時之人
繫焉得詩四萬八千九百餘首凡二千二百餘人釐為
九百巻於是唐三百年詩人之菁華咸采擷薈萃於一
編之内亦可云大備矣夫詩盈數萬格調各殊溯其學
問夲原雖悉有師承指授而其精思獨悟不屑為苟同
者皆能殚其才力所至沿尋風雅以卓然自成其家又
其甚者寧為幽僻竒譎雜出於變風變雅之外而絶不
致有蹈襲剽竊之弊是則唐人深造極詣之能事也學
者問途於此探珠於淵海選材於鄧林博收約守而不
自失其性情之正則真能善學唐人者矣豈其漫無持
擇汎求優孟之形似者可以語詩也哉是用製序巻首
以示刻全唐詩嘉與來學之㫖海内誦習者尚其知朕
　意焉
　
　
　
　
　
　
　
　
　
　
　
　
　
　
聖祖仁皇帝御製文第三集巻二十
　欽定四庫全書
聖祖仁皇帝御製文第三集巻二十一目録
　　序
　　　　資治通鑑綱目全書序
　　　　佩文韻府序
　　　　淵鑑類函序
　　　　歴代賦彚序
　　　　清凉山新志序
　　　　四朝詩選序
　欽定四庫全書
聖祖仁皇帝御製文第三集巻二十一
　　序
　　　資治通鑑綱目全書序
　朕惟自古帝王言動必記而史事以興顧周禮外史所
　掌巻帙寖繁即紀傳亦異千百年來㣲言大義昭掲天
　壤必以尼山筆削為斷所從來尚矣粤自龍門而降累
　朝國乗體製略同涑水司馬氏易分類為合編葢猶左
　氏法也紫陽朱子特起而振舉之綱以提要目以備詳
　嵗時列於上而天統明章程繫於下而人紀立増損精
　切予奪謹嚴庶㡬春秋大居正之宗指與雖其間事例
　櫽括稍有脫誤大都門人一時采輯之過實非晦菴夲
　意也自時厥後有前編有外紀有大紀續編以及考證
　集覽發明質寔之類諸家論著不一而足要皆商確折
　𠂻互相叅訂明儒陳仁錫裒集而剞劂之不可謂非先
　哲之功臣也朕㡬務之暇留神披閲博稽詳考纖悉靡
遺取義必抉其精徴辭必捜其奥析疑正陋釐異闡幽
務期法戒昭彰質文融貫前後所著論斷凡百有餘首
兹允諸臣請並以付梓頒布宇内俾士子流傳誦習開
巻瞭然不特天人理欲之㣲古今治忽之故一一臚如
指掌即子朱子祖述宣尼維持世教之苦𠂻並可潛孚
黙契於數千載之下是則朕敦崇古學作新烝民之至
意也爰叙述以冠篇端用昭示於無窮焉
　　佩文韻府序
朕萬㡬在御日昃宵分未遑自逸時當燕閒不輟問學
羣經子史誦其文而晰其義矣以至百家之書凡可以
裨世教勵民風者修眀補正罔使闕遺甞謂韻府羣玉
五車韻瑞諸書事繫於字字統於韻稽古者近而取之
約而能博是書之作誠不為無所見也然其為書簡而
不詳略而不備且引據多誤朕每致意焉欲博稽衆籍
著為全書爰於康熈四十三年夏六月朕與内直翰林
諸臣親加考訂證其訛舛増其脱漏或有某經某史所
載某字某事未備者朕復時時面諭一一増録漸次成
帙猶以故實或未極博於十月復命閣部大臣更加蒐
采以裒益之既有原夲増夲又有内増外増將付剞劂
矣名曰佩文韻府隨於十二月開局武英殿集翰林諸
臣合併詳勘逐日進覽旋授梓人於五十年十月全書
告成共一百零六卷一萬八千餘頁囊括古今網羅鉅
細韻學之盛未有過於此書者也書成諸臣請序朕念
自初至今經八年矣歴寒暑之久積嵗月之勤朕於此
書政事之暇未嘗惜一日之勞也朕又嘗諭諸臣從來
著一大書非數十年之功不能成今數年以來所成大
部書凡十有餘種若非合衆人之力豈能刻期告竣故
凡先後預事諸臣皆命列名其中兹序佩文韻府因備
記編撰之始末遂及修集諸書之大指以見成書之不
易如此
　　淵鑑類函序
朕㡬務餘暇博渉藝林每覧一書必盡其全帙沉潛徃
復既得其始終條理精義之所存而文句英華亦常讀
之矣嘗謂古人政事文章雖出於二然文章以言理政
事則理之發邇而見遠者也豈僅以其區區文句之間
而可以自命為學術乎自六朝乃有類書而尤盛於唐
此豈非求之文句之間者哉雖然理之所寓於斯萃焉
弗可廢也昔者孔子之繫易也曰方以類聚又曰夲乎
天者親上夲乎地者親下則各從其類也於諸卦則曰
其稱名也小其取類也大葢以天下古今事物之理畢
具於易而易之為書因理象物因物徴辭以斷天下之
疑而成天下之務者各從其類以明之然則類書之作
其亦不違於聖人立言之意歟書之最著者藝文類聚
北堂書鈔初學記白帖杜氏通典宋明以來撰者寖廣
若博而不繁簡而能覈者抑亦鮮矣獨俞安期唐類函
頗稱詳括大抵祖述歐陽詢之類聚稍刪存書鈔初學
記白帖通典而附益之安期明人也而曰唐類函者以
其皆唐輯也既缺宋以來書而唐以前亦有脱漏者爰
命儒臣逖稽旁捜泝洄徃籍網羅近代増其所無詳其
所略叅伍錯綜以摛其異探賾索隠以約其同要之不
離乎以類相從而類始備焉書成計四百五十卷夫自
有類書迄於今千有餘年而集其大成可不謂斯文之
少補乎學者或未能盡讀天下之書觀於此而得其大
凡因以求盡其始終條理精義之所存其於格物致知
之功修辭立誠之事為益匪淺尠矣
　　歴代賦彚序
賦者六義之一也風雅頌興賦比六者而賦居興比之
中葢其敷陳事理抒寫物情興比不得並焉故賦之於
詩功尤為獨多由是以來興比不能單行而賦遂繼詩
之後卓然自見於世故曰賦者古詩之流也班固又謂
登髙能賦可以為大夫言感物造端材智深羙可以與
國政事故可以為列大夫也是則賦之於詩具其一體
及其閎肆漫衍與詩並行而其事可通於用人書曰敷
奏以言夫敷奏者有近乎賦之義使堯舜而在今日亦
所不廢則豈非文章之可貴者哉朕嘗於㡬務之暇博
觀典籍見古者諸侯卿大夫交接鄰國時稱詩以喻志
不必其所自作皆謂之賦如晉公子重耳賦六月魯文
公賦菁菁者莪鄭穆公賦鴻雁魯穆叔賦祁父之類皆
取古詩歌之以喻其志即詠吟之遺音得心意之所存
使聞之者足以感發興起而因以明其如相告語之情
猶之敷布其義而直陳之故謂之賦也春秋之後聘問
詠歌不行於列國於是羈臣志士自言其情而賦乃作
焉其始創自荀况宦遊於楚作為五賦楚臣屈原乃作
離騷後人尊之為經而班固以為屈原作賦以諷諭則
巳名其為賦矣其後宋玉唐勒皆競為之漢興賈誼枚
乗司馬相如揚雄張衡之流製作尤盛三國兩晉以逮
六朝變而為排至於唐宋變而為律又變而為文而唐
宋則用以取士其時名臣偉人徃徃多出其中迨及元
而始不列於科目朕以其不可盡廢也間嘗以是求天
下之才故命詞臣考稽古昔蒐采缺逸都為一集親加
鑒定令校刋焉為叙其源流興罷之故以示天下使凡
為學者知朕意云康熈四十五年三月二十日
　　清涼山新志序
朕惟清涼山古稱文殊大士演教之區也兹山聳峙於
鴈門雲中之表接恒嶽而俯滹沱横臨朔塞藩屏京畿
其地風勁而高寒層氷結於隂巖積雪留於炎夏故名
清涼然地雖寒而嘉木芳草䝉茸山谷稱靈異焉五峰
竦立上矗霄漢日月之所迴環煙霞之所虧蔽蒼然深
秀其為神臯奥區葢自昔而已然矣是以自漢迄今歴
代皆有崇建古刹精藍遍滿巖岫宇内稱靈山佛土最
著者有三峨􁤋普陀而五臺為尤盛焉我
世祖章皇帝上為
慈闈祝釐下為蒼生錫福賜金遣使屢沛
恩施朕數經駐蹕兹山為
兩宮祈康寧福祉因而登五峰陟臺懐各為文勒石以
紀之琪樹靈葩形於萹詠葢嘗念佛教以清淨慈恵為
夲以戒定智慧為宗亦有裨於勸善逺慝兹山又密邇
塞垣逺離塵俗當為清修者之所棲泊故於此每惓惓
焉山之有志所以紀形勝述建置載藝文俾後之人有
所稽考徃蹟舊聞不致湮沒兹編詳簡適中不蕪不支
清凉勝境可撫卷而得其梗概也因叙於簡端康熈四
十年五月初三日
　　四朝詩選序
生民之始禀二儀之精含五常之性而其理具於一心
人心之靈日出而不窮詩大序謂在心為志發言為詩
其闡明虞廷言志之意而歸夲於心者其意深矣盖時
運推移質文屢變其言之所發雖殊而心之所存無異
則詩之為道安可謂古今人不相及哉觀於宋金元明
之詩而其義尤著焉世之論詩者謂唐以詩賦取士故
唐之詩為獨盛夫唐之詩誠盛矣若夫宋之取士始以
詩賦熈寧専主經義而罷詩賦元祐初復詩賦至紹聖
而又羅之其後又復與經義並行金大略如宋制元自
仁宗罷詩而存賦明則詩賦皆罷之士於其時以其餘
力兼習有韻之言専之則易羙兼之則難工而其至者
亦徃徃嫓北宋而追三唐豈非人心之靈日出而不窮
者歟此又可見古今人不甚相逺也朕夙興夜寐永圖
治安念養士育才國家盛典考言詢事曩代良規亦既
試之制藝使通經術兼以論表判䇿俾達古今而於科
目之外時以詩賦取人每當省方觀民之㑹士之所進
詩賦古文止輦受觀停舟延問親試而㧞其尤者亦多
矣盖舉斯世而措之禮陶樂淑之中被以温柔敦厚之
教故所以奬勸之者靡弗至焉近得全唐詩已命儒臣
校訂刋布海内由唐以來千有餘年之久流傳自昔未
見之書亦可謂斯文之厚幸矣遂又命博採宋金元明
之詩每代分體各編自名篇鉅集以及斷簡殘章罔有
闕遺稍擇而録之付之剞劂用以標詩人之極致擴後
進之見聞譬猶六代遞奏八音之律無爽九流並遡一
致之理同歸然則唐以後之詩又自今而傳矣夫詩之
　日逺而日新如此而皆夲於人之一心孔子云詩三百
　一言以蔽之曰思無邪子之言詩法也即心法也子夏
　味絢素之章子貢悟琢磨之句二子者一以文學列於
　四科一以多識得聞一貫朕於是有以見夫天之所以
　畀於人者此心此理隨在流通願學者謹其所存而審
　其所發將以上達夫大夲大原而充廣乎萬事萬物豈
　惟詩之為道也哉
　
　
　
　
　
　
　
　
聖祖仁皇帝御製文第三集卷二十一
　欽定四庫全書
聖祖仁皇帝御製文第三集巻二十二目録
　　序
　　　　詠物詩選序
　　　　歴代題畫詩類序
　　　　歴代詩餘選序
　　　　書畫譜序
　　　　廣羣芳譜序
　　記
　　　　水性記
　　　　黄船記
　　　　避暑山莊記
　欽定四庫全書
聖祖仁皇帝御製文第三集卷二十二
　　序
　　　詠物詩選序
　昔者子夏序詩謂正得失動天地感鬼神莫近於詩先
　王以是經夫婦成孝敬厚人倫羙教化移風俗若是乎
　詩之道大矣哉而周公纉述唐虞宗翼文武制禮以導
　天下著爾雅一篇後之序之者謂爾雅所以通詁訓之
　指歸叙詩人之興詠䟽之者曰爾雅所釋徧解六經而
　獨云叙詩人之興詠者以爾雅之作多為釋詩是則一
　物多名片言殊訓凡以蟲魚草木之㣲發揮天地萬物
　之理而六義四始之道由是以明焉故夫詩者極其至
　足以通天地類萬物而不越乎蟲魚草木之㣲詩之詠
　物自三百篇而已然矣孔子曰邇之事父逺之事君多
　識於鳥獸草木之名夫事父事君忠孝大節也鳥獸草
　木至㣲也吾夫子並舉而極言之然則詩之道其稱名
也小其取類也大即一物之情而闗乎忠孝之㫖繼自
騷賦以來未之有易也此昔人詠物之詩所由作也歟
朕自經帷進御覃精六籍至於燕暇未嘗廢書於詩之
道時盡心焉爰自古昔逸詩漢魏六朝洎夫有唐訖於
宋元明之作博觀耽味搴其蕭稂掇其菁英命大學士
陳廷敬尚書王鴻緒校理之翰林蔡升元楊瑄陳元龍
查昇陳壯履勵廷儀張廷玉錢名世汪灝查慎行蔣廷
錫編録之名曰佩文齋詠物詩選葢蒐采既多義類咸
備又不僅如向者所云蟲魚鳥獸草木之屬而已也若
天經地志人事之可以物名者㒺弗列焉於是鏤版行
世與天下學文之士共之將使之由名物度數之中求
合乎温柔敦厚之指充詩之量如卜商氏之所言而不
負古聖諄復詁訓之心其於詩教有裨益也夫康熙四
十五年六月二十一日
　　歴代題畫詩類序
粤攷有虞氏施采作繪而繪事以起周禮冬官爰有設
色之工典畫繢之職傳所稱火龍黼黻昭其文三辰旂
旗昭其明者是也至漢世圖寫功臣用示褒異則又人
物之肖象粲然著見於史冊者矣嗣是工繪事者日衆
自天文地輿鳥獸草木以及宫室器用與一切登臨逰
覽之勝皆假圖畫以傳於世晉宋而後莫盛於唐五代
迄宋作者輩出金元明間亦代有聞人方其詣精入理
足以體隂陽含飛動為稽古博物者之所取證不僅以
丹青擅長而已而能摉抉其義藴發攄其㫖趣者則尤
藉有題畫之詩歴代各體題詠以萬計散置諸集無所
統紀翰林陳邦彦裒輯彚鈔得八千九百餘首分為三
十類編次一百有二十卷繕夲呈覽朕嘉其用意之勤
命授工鋟梓兹刋成裝潢來上萬㡬餘暇時一披閲凡
兩間之名象庶類之棼錯無不該載於中且不踰几席
而得流觀山川險易之形近在目前而可考鏡徃代留
遺之蹟以至農耕蠶織纖悉具陳鷄犬桑麻宛然如覩
庶㡬於昔人豳風無逸之圖有互相發明者焉夫圖繪
藝事也而近於道題畫詩之一類也而通於治杜甫詩
謂繪事功殊絶幽襟興激昂讀是編者可以觸類而知
所務矣爰製序題於卷端以識始末云康熙四十六年
四月十六日
　　歴代詩餘選序
詩餘之作葢自昔樂府之遺音而後人之審聲選調所
由以緣起也而要皆昉於詩則其夲末源流之故有可
言者古帝舜之命䕫典樂曰詩言志歌永言聲依永律
和聲可見唐虞時即有詩而詩必諧於聲是近代倚聲
之詞其理固已寓焉降而殷周孔子刪而為三百五篇
樂正而雅頌得所考其時郊廟明堂升歌宴饗以及鄉
飲報賽莫不有詩以叶於笙簫琴瑟之間自詩變為騷
騷衍為賦雖㫖兼出乎六義而聲弗拘於八音至漢而
郊祀房中鐃歌鼓吹琴曲雜詩皆領於樂官于是始有
樂府名迄於六代操觚之家按調屬題徴辭赴節日趨
婉麗以導宫商唐興古詩而外創為近體而五七言絶
句或傳於伶人顧他詩不盡協於樂部其間如李白之
清平調憶秦娥菩薩鬘劉禹錫之浪淘沙竹枝詞洎温
庭筠韋莊之徒相繼有作而新聲迭出時皆被諸管弦
是詩之流而為詞已權輿於唐矣宋初其風漸廣至周
邦彥領大晟樂府比切聲調篇目頗繁栁永復増置之
詞遂有専家一時綺製可謂極盛雖體殊樂府而句櫛
字比廉肉節奏不爽寸黍其於古者依永和聲之道洵
有合也然則詞亦何可廢歟朕萬㡬清暇博綜典籍於
經史諸書有闗政教而裨益身心者良已纂輯無遺因
流覽風雅廣識名物欲極賦學之全而有賦彚欲萃詩
學之富而有全唐詩刋夲宋金元明四代詩選更以詞
者繼響夫詩者也乃命詞臣輯其風華典麗悉歸於正
者為若干巻而朕親裁定焉夫詩之揚厲功徳鋪陳政
事固無論矣至於桑中蔓草諸什而孔子以一言蔽之
曰思無邪盖蕙茝可以比賢者嚶鳴可以喻友生苟讀
其詞而引伸之觸類之範其軼志砥厥貞心則是編之
含英咀華敲金戞玉者何在不可以思無邪之一言該
之也若夫一唱三歎譜入絲竹清濁高下無相奪倫殆
宇宙之元音具是推此而沿流討源由詞以溯之詩由
詩以溯之樂即簫韶九成其亦不外於夲人心以求自
然之聲也夫康熙四十六年七月十二日
　　書畫譜序
書者六藝之一昔栁公權言心正則筆正程子謂作字
須敬即此是學盖以紀事載言行之天下垂之久逺書
誠重矣夫書以傳其意而畫以肖其形事若不相侔其
義有可連類而並論者焉蒼頡史皇以來歴代載籍多
能道之而時數相推材智間出繁重者變而之簡易樸
拙者漸而之巧麗亦天地自然之理也其初古文繼為
篆隸而今之所謂真書行草三者實權輿於斯矣然三
者皆肇興於漢逮夫魏晉去古未逺多見古人篆隸故
鍾繇書有其遺法而王羲之踵羙垂徽祧前啓後士林
所稱以為歸極已若圖畫之事始自秦漢盛於六朝其
間作者輩出曹衛顧陸擅能於前董展孫楊流聲於後
隋有何鄭唐則閻呉大抵皆畫佛像人物下筆輙依故
事迨氣韻之超極於潑墨寫生之精窮於沒骨而畫之
變盡焉朕萬㡬燕閒披覽典册間臨書家名蹟每觀前
代紀録書畫諸書種類錯互漫無統紀遂即佩文齋所
有者編葺之使各以類相從為一百卷凡書畫之源流
古今工於此者之姓氏以至聞人之題跋歴代之鑒藏
悉備攷而慎其擇亦可謂詳且盡矣昔唐太宗好書親
序王羲之傳自以為心慕手追而當時内府之圖籍亦
號最盛迄於今日流傳者日逺日少晉唐已為隆古而
况前此者乎然溯流者必窮其源習今日之書而不推
夲於篆隸亦猶齊末之觀也故上自蒼頡史皇下暨近
代皆列焉朕於書畫偶有題跋檢出數十則以為一卷
從諸臣之請也要之尚稽曩昔用以攄適性情泳陶清
暇附於古聖人游藝之意並為世之嗜古者樹毫楮之
標準𢎞考索之㫖趣則牙籖萬卷之中是編其亦可以
永傳也夫康熙四十七年二月
　　廣羣芳譜序
粤自神農氏甞草辨榖民始知樹藝醫藥伊耆氏命羲
和推歩定厯以授時民始知耕穫之不愆而百工績熙
偉哉開物成務啓牖來兹聖帝之功與天地並矣朕聽
政之暇披閲典籍留意農桑繪耕織之圖製永言之什
時巡所至親歴田間其稼穡之艱難作勞之辛苦既周知
而洞悉矣每思究百昌生殖之理極萬變消長之情著
為成編以佑吾民甞謂爾雅具其名物而郭璞陸佃孫
炎之流䟽注埤翼又加詳焉其明備者莫如夲草自夲
經以迄陶𢎞景蘇頌而下數十種凡採治之法無不該
核他如齊民要術月令廣義諸書其蒔植之宜為更晰
矣遐稽徃牘擷其英華歸於簡括良匪易也比見近人
所纂羣芳譜蒐輯衆長義類可取但惜尚多踈漏因命
儒臣即袐府藏帙攟摭薈萃刪其支冗補其闕遺上原
六經旁据子史洎夫稗官野乗之言才士之所歌吟田
夫之所傳述皆著於篇而竒花瑞草之産於名山貢自
逺徼絶塞為前代所未見聞者亦咸列焉復允廷臣之
請益以朕所賦詠依類分載總一百卷命名曰佩文齋
廣羣芳譜冠以天時尊嵗令也次榖次桑麻崇民事也
次蔬茶果木花卉資厚生溥利用也終以藥物重民命
也其諸天時蚤晚之候人事種溉之方地力彼此之殊
物性良楛之異㒺弗條舉縷析燦然可觀焉是書也攬
品彚之蕃滋想羣生之率育一展卷間化機洋溢於兹
畢呈固不惟矜淹洽侈藻麗也以是刋布天下垂之久
逺使吾民優㳺於農圃之中家室盈寜樂其業而不惮
其勤而大夫士以及民之秀者因以區别物宜審其淑
慝凛嗜好之常慎節宣之度於以躋仁夀而享泰平亦
不為無所裨助也哉康熙四十七年五月初十日
　記
　　水性記
朕察各處水性之根原或根於土或根於沙或根於鹽
或根於鹹或根於火焇或根於硫磺人之五臟六腑雖
有六沴之所侵人且知之者多却不防因水性而成其
患者愈難明也南北地殊川源藪澤輕清混濁之不同
偶耳霧露雪霜山水暴漲即非水之夲性人所難略也
所以朕南北各處最防水之輕重闗於飲食故試之水
二斤盛於銀器中坐於滚水之上將水耗乾或土或沙
或鹽或鹹歴歴無不分眀終無奈何惟取氣酒之法用
甑取其氣成水而後用之治水之法莫過於此不分南
北不論藪澤即海水臭泥皆可以成甘露養生之要最
為所闗故援筆以記之
　　黄船記
黄船者並無別名似戰艦之尾故有將臺不施彩畫以
樸是夲外堅内寛以便為足朕每視民瘼巡方水陸非
舟即馬所以損益厥中並宜南北而後成之故屢臨淮
黄問俗江浙偶遇波濤萬頃人心可駭之際凝然不動
聲色者豈非舟之備於全乎古人有言家有千金坐不
垂堂每覽書史輒感興歎擴而充之不止舟也治天下
之道葢亦如是先曽作操舟之說矣今復論及若非深
識江淮河漢之經地則南北東西水性茫然矣不分山
川朔漠之形勢則好尚土俗人情不明矣槩不可同語
也舟乃細物非篙工檝師之良雖桂棹蘭槳不過虚設
之物豈自為我用乎所以隨才器使人地相宜而不求
全責備者正為此也故人能施技物皆應手預防備患
乎先安然無虞於後雖狂風鉅浪有何懼哉凡事豫則
立不豫則廢者即聖人亦不外乎是况不及聖人乎朕
每有動莫論巨細心得實見諮之於衆信之於已方敢
行也一事一物未嘗草草疎忽亦不少違於理故船窗
㡬暇不揣無文援筆以作記
　　避暑山莊記
金山發脈暖溜分泉雲壑渟泓石潭青靄川廣草肥無
傷田廬之害風清夏爽宜人調養之功自天地之生成
歸造化之品彚朕數巡江干深知南方之秀麗兩幸秦
　隴益明西土之殚陳北過龍沙東逰長白山川之壯人
　物之樸亦不能盡述皆吾之所不取惟兹熱河道近神
　京徃來無過兩日地闢荒野存心豈誤萬幾因而度髙
　平逺近之差開自然峰嵐之勢依松為齋則竅崖潤色
　引水在亭則榛煙出谷皆非人力之所能借芳甸而為
　助無刻桷丹楹之費喜泉林抱素之懐静觀萬物俯察
　庶類文禽戯綠水而不避麀鹿映夕陽而成羣鳶飛魚
　躍從天性之髙下逺色紫氛開韶景之低昂一逰一豫
　㒺非稼穡之休戚或旰或宵不忘經史之安危勸耕南
　畝望豐稔筐筥之盈茂止西成樂時若雨暘之慶此居
　避暑山莊之概也至於玩芝蘭則愛徳行覩松竹則思
　貞操臨清流則貴㢘潔覽蔓草則賤貪穢此亦古人因
　物而比興不可不知人君之奉取之於民不愛者即惑
　也故書之於記朝夕不改敬誠之在兹也
　
聖祖仁皇帝御製文第三集卷二十二
　欽定四庫全書
聖祖仁皇帝御製文第三集卷二十三目錄
　　碑記
　　　　普濟堂碑記
　　　　髙旻寺碑記
　　　　補陀羅迦山普濟寺碑記
　　　　重修清凉山羅睺寺碑記
　　碑文
　　　　重修天竺寺碑文
　　　　南海補陀法雨寺碑文
　　　　廣仁寺碑文
　　　　重修南嶽廟碑文
　　　　重修西嶽廟碑文
　欽定四庫全書
聖祖仁皇帝御製文第三集卷二十三
　　碑記
　　　普濟堂碑記
　京師廣寧門外有普濟堂焉門臨孔道地接神區萃萬
　國之梯航普兆民之樂利熙来攘徃之衆胥慶春臺肩
　摩轂擊之倫咸登壽域然而川塗跋涉易興趼足之嗟
　風雨晦明難遂棲身之願或徘徊岐路最急貲糧或偃
　蹇孱軀尤需醫藥於是都人尚義上户輸金託此三乗
　之津梁用濟四生之疾苦慈雲法雨資佛力以醒羣迷
　夕唄晨鐘贊王化以𢎞大澤寒得衣而饑得食羈旅如
　歸病有託而療有方疲癃立起既安全之甚衆且存歿
　之皆寧有司以聞深為嘉悦夫好義輕施乃良民之美
　行恤灾拯患寔盛世之休風喜見我民還敦古道咸能
　體朕憂民之念推朕救民之心創建雖肇乎都城效法
　期及乎寰宇成比户可封之俗慰一夫不獲之懐書傳
從欲於四方詩詠徧徳於百姓此則朕之志也爰賜之
額曰膏澤回春而為之記康熙四十四年五月
　　髙旻寺碑記
茱茰灣者乃維揚俗稱寶塔灣也居三岔河之中南眺
金焦諸峰北枕蜀岡之麓足為淮南勝地凡上江由儀
真下江由𤓰步至此皆㑹歸運河而北上也朕比歲以
来躬臨河干諮詢經畫者屢矣每抵一處未嘗不懐保
編氓施恵工商故兩淮鹽課永減額徴停輸贏羡又聞
往来迎送費用私派者甚鉅特頒嚴㫖盡為禁止從此
商民得以安席漸皆獲所則朕之巡幸者少有益乎朕
三十八年奉
皇太后鑾輿偕行晨昏侍養視河既畢勉從輿請濟江
而南周覽呉㑹民生風俗見茱茰灣歲久寢圮朕欲頒
内帑略為修葺為
皇太后祝釐而衆商以被澤優渥不待期㑹踴躍赴功
庀材協力惟恐或後不日告竣舊刹式廓鼎新荘嚴𢎞
敞兼以翬飛傑閣憑髙四眺臨大江通南北因書額賜
之曰髙旻寺勒文於石永垂久逺惟是雨暘應時河海
清晏舉一世共臻於仁壽之域斯四十餘年宵旰勤民
之念所厚期也即此塔工蕆事具見羣情愛戴之誼出
於至誠是亦有不可冺者爰為書之以志始末云
　　補陀羅迦山普濟寺碑記
稽考梵書補陀羅迦山有三一居厄納忒黑一居忒白
忒一居南海即是山也本山誌書未得其詳當年海宼
猖狂凡禁海之外寺宇梵刹皆為灰燼自康熙二十二
年蕩平臺灣海波永息故遊方衲子因舊基址斬蓬蒿
刈藜藿而更新焉朕時廵浙西特遣專官䖍修淨供敬
書題額永鎮山門復發帑金重修寺宇務俾殿堂廡牖
丹碧華厯棼橑煥美而一木一石悉出公家一夫一役
不煩民力上為
慈闈延禧下為蒼生錫祉也朕自弱齡誦讀經史以修
齊治平為本未暇覽金經貝葉空寂泡影之文所以不
能窺其堂奥槩而言之元者善之長也佛者以善為本
推而擴之大約無二上天好生化育萬彚大士慈悲度
盡衆生亦無二也朕求治勤民四十餘載矣今者兵革
已銷而民生未臻康阜梗頑雖化而民情未盡淳良皆
因水旱靡常豐歉各異此朕寤寐孳孳不能釋也以大
士之力庻幾慈雲法雨甘露祥風使歲稔人安萬姓仁
壽則普濟之𢎞功即時雍之上理是朕之心也夫爰書
翰簡勒諸穹碑垂示無盡云康熙四十五年歲次甲申
嘉平月上旬書
　　重修清凉山羅睺寺碑記
朕省方觀民所過名山大川壯觀勝蹟與夫往聖先賢
講學明道之地心切向徃多所表章而釋氏之宫標靈
顯異所在多有亦間留題以寄遐懐嘗一再至五臺山
慨然於清凉真境如游崆峒汾水之間登眺五峰俱賜
扁額維兹羅睺寺其地近文殊現相處其取義似皈依
西方十六祖創建自唐顯迹於宋續修於勝國賢藩迨
我
先朝曽闢院以供十方暨朕躬亦嘗寵以翰墨而日月
既久榱題傾圮赤白漫漶今住持僧元旦復規而新之
加麗焉夫浮屠義不三宿則無地非桑下也以無所住
為常住亦何處不清凉也然其過化之所徃徃留精舎
焉亦弟子職也徃聞羅睺擊鐘集大衆以别聲聞而宋
丞相張商英嘗見神燈兹寺中則今元旦之舉於將廢
也鐘聲燈影或者復聞聞而見見乎因援筆而賜之記
康熙四十五年二月
　碑文
　　重修天竺寺碑文
朕御厯凝庥心周區域省方設教蹕駐湖山眷兹民力
於東南詎止皇輿之名勝若迺因其舊蹟無侈前觀則
天竺寺之所由以重修也粤惟鷲嶺著於西方法輪則
一竺峰麗於南國名刹維三固緇梵所薰修亦僊靈之
窟宅潮音送響遥接普陀塔影横空長留舎利瑞光發
於澗上奇木像大士之容白衣感夫夢中淨域建看經
之院或旱乾間作禾麥告枯而幡蓋来迎霔雨濡足有
禱輒應無福不臻斯固歷晉宋以迄今寔亦載簡編而
可信意者能仁之量等於好生佛道之成闗乎民隱推
斯指也不其偉與將使般若之門隨方而啓仁壽之域
舉世咸登有其興矣曷可廢哉朕曩者親奉
慈闈式臨兹宇自芳湖而西顧望初地以南循輦過花
迎旌迴雲捲巖深乳竇含真珠之寶光峰轉飛来帶琉
璃之紺色百靈斯護七聖不迷既祝我
皇太后壽履康寧復冀凡兹庶民室家盈慶然則迦釋
之𢎞慈與國家之布徳豈有殊也顧念山靈如昔寺貌
未新我
皇太后為國發心為民祈福時申
慈命重葺香林兹役之興不妨民事凌雲再煥將無乾
竺之靈匪日成功實篤坤元之慶恒沙國土偕常樂以
同升億萬蒼生享太平而無極是則我
皇太后之聖心依然迦釋之心而於朕經營天下利濟
生民之心亦適有愜也夫
　　南海補陀法雨寺碑文
盖聞圓通妙象般若真源開覺路於金繩大地證菩提
之慧聞潮音於碧海恒沙誦普度之聲紺殿維新滄波
永靜惟兹法雨寺者南海補陀山大士之别院也名山
佛國大海慈航青嶂干霄髙逼梵天之上洪濤浴日祥
開淨土之塲一柱如擎震旦指為名勝三山可接方輿
記其神奇值氛祲之震驚致山川之闃寂僧徒雲散佛
宇灰飛比者運值清寧慶海波之不作地連溟渤望法
界而知歸特頒内府之金重建空王之宅鳩工揆日蔀
屋不勞庀材築基鼛鼓弗作珠宫貝闕涵聖水以無邊
鼇柱鼉梁覺迷津之可渡坐青蓮之寶像圓滿輪輝藝
紫竹於祇林荘嚴毫相瞻慈雲之普照鍚法雨之嘉名
海若效靈天呉護法標霞髙建来萬國之梯航彼岸可
登作十方之津筏藉其廣大上以祝
聖母之遐齡假此慈悲下以鍚羣黎之多福則㫋檀香
外盡成仁壽之區水月光中悉是涵濡之澤勒諸琬琰
昭示来兹康熙四十三年十一月
　　廣仁寺碑文
朕存心天下睠顧西陲惟兹闗隴之區實切封疆之重
歲當癸未特舉時廵省方設教訓吏寧人已責除租行
慶布徳引年賜帛奬學興賢所過山川聖哲祠域遣修
祀事用殫精禋凡所以禆邦政厚民生者靡弗致其勤
焉又以運際承平無忘武備簡稽將士整飭戎行發内
帑之金錢普軍中之頒給爰於演武之塲躬親校射之
典以建威銷萌之義有觀徳習禮之風顧念久安長治
務在因俗宜民若乾竺之傳言雖殊尚而利濟之道指
有同歸閲武之頃周覽地形相其爽塏命創招提即大
賚之餘貲為雙林之小築厥工匪侈逾載告竣斯役也
經營適協乎輿情銖黍不煩夫民力將使黄山巖岫秀
比靈山渭水波濤凝如定水洪河浪息渡法海之津梁
華嶽雲開通耆闍之轍迹五陵六郡之衆迴向香城外
蕃屬國而遥羣遊淨土賁神光之常護上以祝
慈壽於無涯助王化之遐宣下以鍚民庥於有永其亦
朕綏懐寰宇順導烝黎之至意也歟於是題廣仁之額
標括三乗書多寶之碑昭垂奕葉云爾康熙四十四年
十一月初一日
　　重修南嶽廟碑文
衡嶽為天南巨鎮上應北斗玉衡亦名壽嶽主靈長於
禄位緜福祚於子孫載在星經由来尚已往歲專官致
祭肅薦馨香復以廟貌傾頹勅命修葺蠲吉蕆事鳩工
庀材不斂閭左之錢不費公旬之役羣臣歡忭庻民子
来經始於四十四年七月訖工於四十六年九月不三
歲而落成榱桷一新丹碧重煥於時億萬臣民以兹嶽
為主壽之山咸欲伸其愛戴之悃為朕祝釐而督撫諸
臣亦合詞籲請謂宜親頒文翰宣導輿情朕以萬邦為
懐踐祚以来殫思治理區畫周詳敬
天勤民不遑暇逸而於嶽瀆諸祀典禮必䖍凡以洽神
人和上下也維兹南嶽靈爽斯憑亦期與吾民共樂雍
熙同登仁壽大四海從風之治固萬年有道之基是則
朕斂時鍚福之至願云爾爰書重修歲月以示崇徳報
功之意俾勒之貞珉昭諸億禩焉
　　重修西嶽廟碑文
天地定位山嶽效靈體發育之能贊生成之徳尊踰四
瀆秩視三公祀典之於五嶽禮綦重矣矧華山峻峙雍
州雄踞西土辨方維酉兆歲事於有秋盛徳在金助氣
機之始肅興雨則膏流河渭出雲而氣接恒嵩尤宇宙
之奥區神祗之靈府也嶽廟當華隂衢道基址崇宏棟
梁巍煥明禋肹蠁降格居歆國家之邀福迓禧以大庇
我陜東西數千里之蒼黔者於是乎在而年歲浸久則
傾圮漫漶不能無虞朕於癸未冬省方西廵蒞止少華
之麓矚雲臺望仙掌靈蹤勝蹟髣髴於煙嵐翠靄間而
西連隴坂東接函闗土俗民風停車坐悉秋露凝而勤
　收穫商飇起而謹蓋藏年穀屢豐閭閻日阜自非神庥
　曷克臻此於是入祠展謁遣祭致䖍特命所司鳩工載
　葺不興一役輪奐丕新蓐收之别館増輝少昊之下都
　彌絢自今以始達精忱於玉帛陳黍稷之馨香黙佑潛
　孚嘉祥翕集佐坤靈以作成萬物宏兌澤而利濟羣方
　豈有量哉爰勒豐碑用垂奕禩康熙四十四年十月初
　一日
　
　
　
　
　
　
　
　
聖祖仁皇帝御製文第三集卷二十三
　欽定四庫全書
聖祖仁皇帝御製文第三集卷二十四目錄
　　碑文
　　　　五臺山棲賢寺碑文
　　　　五臺山顯通寺碑文
　　　　五臺山湧泉寺碑文
　　　　五臺山廣宗寺碑文
　　　　五臺山白雲寺碑文
　　　　東嶽廟碑文
　　　　穹覽寺碑文
　　　　北鎮廟碑文
　　　　隆興寺碑文
　　　　重修西頂廣仁宫碑文
　欽定四庫全書
聖祖仁皇帝御製文第三集卷二十四
　　碑文
　　　五臺山棲賢寺碑文
　蓋惟鷲嶺西来西土旋移樂土鳳林東望東臺即是春
　臺漸近神京雲湧一峰獨秀迴翔震旦蓮開五朶齊明
　谷鋪錦繡之花輝連忍草溝注清凉之水法具慈航名
　髙選佛之塲眺瀛洲而若鏡跡表棲賢之社探石洞以
　如霞儼然證道之區允矣降真之所昔者大士於此現
　身早証圓通闡從聞思修之教顯標真實偕隨聲應感
　之緣曽為七佛之師化宣累劫今作十方之主澤普羣
　生幸兹常喜之國都瞻禮妙徳之相好出緡錢於内帑
　香火頻仍啓傑構於靈山荘嚴斯在祗園遐敞地分五
　百坤輿寳座一乗光遍三千世界禪枝影静願風雨之
　調均覺海波澄信金湯之擁䕶祝
　慈有慶九天之壽域長新綿祚無疆兆姓之福田永賴
礱鐫貞石託記載於斯文抒寫至懐俾昭垂於来許
　　五臺山顯通寺碑文
山分五頂亘右輔之雄區地接三霄顯西方之化域惟
大士棲真之所髙揭獅床為竺蘭演教之塲羣標鴈舎
靡不矗瓊梯於碧漢耀琳宇於丹巖兹顯通寺者創自
永平闢大孚之靈蹟拓於元魏増善住之崇基唐宗始
易前稱勝代再頒嘉號玉花園畔紺雨繽紛甘露津邊
璇源滴瀝神燈煥彩散列巘以千星飛閣翔空絢明霞
於萬疊洵臺懐之上刹恒朔之名藍也朕駕鑾輅以時
廵望鷲峰而企嚮身雲忽湧陟初地之清凉心月常圓
燭慧光之鴻朗特捐淨施香界重開聿改舊觀熏修倍
肅石上辟支現影顯示吉祥函中舎利升輝盡生歡喜
葳蕤紫菌宛同四照交枝曲折紅泉即是八功衍派上
以緜
慈闈之景算壽嶽彌崇下以鍚兆姓之繁禧祥河普潤
爰鐫片碣用詔来兹
　　五臺山湧泉寺碑文
地湧璇源山驛著醒心之號天開金界禪宫標盥掌之
名故鍊性髙僧每棲真於碧澗而薰修淨侣多遯跡於
丹泉用浣滌乎塵氛乃流傳夫靈蹟五臺山湧泉寺者
祗陀化域震旦清都宿歷井參聳蓮花之五萼山連恒
代環柏谷以千盤師利垂光神燈燭夜摩騰演教仙梵
飄空陟中頂之岧嶤指北巖而迤邐路入清凉之谷萬
派跳珠俗稱澡浴之池一泓噀玉神膏滭沸金猊駐影
而徘徊細縠奫淪香象凌波而蹴蹋諸天撝䕶四衆皈
依既撥蘚以披榛遂結亭而甃石雪竇寫空明之色月
林生定慧之香朕以西廵駕臨初地喜清瀾之不竭念
聖境之未湮爰發帑金式扶象教掲獅堂以纓壑紺碧
重新翼鴈舎以連霄煙嵐増煥雖慈恩廣大千江共印
圓暉而誠愫感通一勺亦沾法乳珠旛寳網無雲不現
吉祥粥鼔齋鐘是水皆分功徳緜靈長於億載甘露恒
滋普福利於羣生祥河永濟泐諸貞石昭示来兹
　　五臺山廣宗寺碑文
蓋聞教闡浮提資神功於廣運理融淨域表大義於正
宗山號清凉藏名歡喜覽勝則鴈門紫塞標竒則鹿苑
珠林式承由舊之規宜示維新之象廣宗寺者幽棲妙
境禪悦精藍泉飛猊座之旁塔湧鷲峰之半當其開基
曩代鑿石成龕架宇虚巖範銅為瓦大孚金像儼然分
照十方小朶天城久矣齊稱五佛屬星霜之流易致風
雨之漂摇朕法駕時廵祗園蒞止特頒金帑再飾寳坊
畫棟於以重輝雲􁅯因兹永煥風旛髙卓偕鐵鳳以翺
翔月鏡長圓並金羊而焜燿種福田於福地事重祝
釐宣梵唄於梵天意兼勸俗庻幾宏敷廣席徹權實之
指歸丕振宗傳識源流之派别云爾
　　五臺山白雲寺碑文
三明闡教𢎞塵海之津梁八正開宗示靈山之門閾白
雲寺者五臺之接待院也面臨逵道已饒林麓之觀後
枕巖椒即是煙霞之宅乍棼絲而出岫紺馬羣翔俄散
綺以盈川玉毫同色縈青繚白朝暮皆宜罨翠浮嵐隂
晴互換松寮爽塏霏香靄於諸天蓮社蕭閒隔氛埃於
下界聖真兹焉顯化開士託以潛棲溯厥由来亦云舊
矣然而法輪未建祕境猶湮階繡苔錢難覓雀離之舎
壁留蝸篆莫瞻螺髻之容惟洪構之有期信勝因之不
昧朕旁蒐竺典結念名區特頒内府之金鏐用飾上方
之象設天龍八部齊拱齋筵鍾板六時共修禪誦刹竿
髙峙風琴動而月鏡升梵宇長新意蕊飛而心燈炳冀
願船之普濟道在𢎞慈庻覺路之咸登義存廣善云爾
　　東嶽廟碑文
京師朝陽門外向有東嶽廟自元明迄今歷有年所康
熙三十七年居民不戒而燬於火其明年朕發廣善庫
金鳩工庀材命和碩裕親王董其事不勞一民不興一
役經始於三十九年三月訖工於四十一年六月不三
歲而落成殿閣廊廡視舊加飭焉夫五嶽為名山之長
而泰山尤羣嶽之宗於時為春於徳為仁而其神之靈
又能膚寸成雲霖雨天下故諸嶽止祀於其方而泰山
之祠徧宇内崇徳報功所從来久矣朕即位以来殫心
治理訪求民隱閲視河工屢經魯地皆命專官致祭凡
以為蒼生祈福祉也兹朝陽既都城之㢲位而東嶽廟
又適在其地則因其方位之宜以隆望秩之典亦禮之
可以義起者然則斯廟之成也神既得所憑依而民亦
遂其瞻仰自兹以往風雨以節寒暑以時俾海宇得休
養生息以共樂於豐穰之世庻於朕四十餘年恵愛黎
元之意其稍有慰乎爰書重建之歲月以昭示来兹云
爾康熙歲次甲申冬十一月上旬書
　　穹覽寺碑文
哈喇和屯者䝉古名色釋之即烏城也乃古興州之所
轄因世久事殊前朝未及設官分職皇輿等書編察難
考朕避暑出塞因土肥水甘泉清峰秀故駐蹕於此未
嘗不飲食倍加精神爽健所以鳩工此地建離宫數十
間茅茨土階不彩不畫但取其容坐避暑之計也日理
萬幾未嘗少輟與宫中無異萬幾偶暇即窮經史性理
諸書臨池揮翰膳後即較射觀徳以安不忘危之念此
其大略也因有離宫隨侍人員共祝萬壽而建寺不日
即成又求扁額以垂永久朕賜書云穹覽取沈約驤首
覽層穹之意在行宫之㢲位寺勢雖㣲蓮社梵音鈴鐸
經聲巨細皆備内有三大士相仙衣飄颺瑞園涵影以
空寂為本慈悲為教汲引四生津梁三界清鐘夜聞逺
近罔弗皈依月殿朗輝中外靡不瞻仰况右倚層巖左
帶大河口外諸藩来往進貢皆由經過三庚無暑六月
生風地脈宜穀氣清少病誠為佳景前朝以戍邊不暇
何得駐蹕今四海為一八表同風自京北至萬里如同
家人父子豈有他術哉以誠而已今臣下歸福於朕朕
曰天下皆福朕之福也先憂後樂朕之職也所願者年
豐歲稔煙塵永息余之念兹在兹之意足矣無以妄求
佛有所知自有保䕶康熙四十三年歲次甲申秋八月
中秋日
　　北鎮廟碑文
醫巫閭屹峙東北為幽州巨鎮昔虞帝封十有二山此
其一也穹崇磅礴靈瑞所鍾實護王氣以壯鴻圖與嶽
瀆諸神並垂祀典朕省方問俗嘗過其境望其佳氣鬱
鬱蔥蔥上插霄漢下瞰蓬瀛懸瀑飛流喬松盤蔚知其
所以保障而迎休者盖有素矣向鍚扁額式展褒崇而
廟貌未隆無以昭顯特勅修造遣專官以恪乃事凡所
需給皆頒自内府始於康熙四十五年七月訖於本年
十一月不四月而告厥成功焉規制宏備輪奐維新紺
宇琳宫照耀山谷於時臣民瞻仰罔不欣悦而府尹臣
奏請謂宜光文翰勒諸貞珉朕御極以来勤恤民隱祗
奉
天庥敬共神明罔敢稍斁維北鎮之奕奕為神京之翊
輔嘉符凝集靈爽式憑神其永贊雍熙益𢎞福祜鍚蕃
昌於庶類固丕祚於萬年用慰朕精䖍之至意爰樹穹
碑書重修歲月以示来兹康熙四十七年閏三月
　　隆興寺碑文
真定府城隆興寺者前臨滹水後睇恒山城郭逶迤林
木縈帶敞髙明之淨域標爽塏之琳宫考厥始基肇自
隋代宋開寳時重加創造神光夜燭首出赤山之銅法
雨晨流復下頰龍之木靈異既啓崇宇斯興遂洗香埿
仍裝寶像稽諸紀載良有明徴自是以来七百餘載風
雨摧剝日就傾圮朕曩從廵省所過爰命鳩工役不煩
民貲出内府復以專官董領其事經始康熙四十二年
之夏落成四十八年之冬複殿重樓雲日輝映層欒列
棟金碧參差開銑鋈之真容具荘嚴之實相七十三尺
復還舊觀千萬億身長留勝跡洵十方所瞻仰為萬品
所皈依兹寺也密邇神京接連畿輔地當都㑹時際豐
穣煙火於焉殷繁輪蹄之所輻湊莫不齋心肅慮致禮
加䖍斯亦慈氏之宏規而法門之傑構矣夫㫖窮六度
首以仁義為宗諦演三乗多證善惡之果宣昭覺路導
引迷津亦有禆於人心不無闗於世教今兹重新梵宇
更續禪燈上為
慈闈祝釐下為兆民祈福營建之意實在於斯寺中榜
額凡十有九皆朕親書復製碑文勒諸貞石俾垂無窮
焉
　　重修西頂廣仁宫碑文
天地之大徳曰生在四時為春在四徳為仁易文言曰
元者善之長也君子體仁足以長人自古帝王茂對育
物四海之大萬民之衆以及昆蟲草木之㣲各遂其生
者無非體天地好生之徳以流澤於無窮也易繫辭又
言乾大生坤廣生則是生物之功天始之而地更廣之
盖坤者母道也母道主慈其於生物為尢近焉京城西
直門外有西頂舊建碧霞元君宫地近西山之麓直今
西苑之西南所謂萬泉荘者固郊畿一勝境也元君初
號天妃宋宣和間始著靈異厥後禦災捍患奇蹟屢彰
下迄元明代加封號成𢎞而後祠觀尤盛郛郭之間五
頂環列西頂其一也歲時既久陳迹都荒碑碣猶存榱
桷弗整其謂妥神何歲在戊子發内帑命有司鳩工重
葺之閲一載而落成棟宇穹然垣廡翼然殿寝秩然丹
雘燦然瞻拜其下者䖍肅有加焉朕於萬幾之暇亦徃
展禮仰祝
聖母之釐俯介生民之祉以祈純嘏以鞏皇圖顔其額
曰廣仁宫羣臣請立石以紀之朕思仁之為道大矣擴
之可放六合約之止在一心先儒論仁謂心如穀種其
生之性即為仁故物物而有仁則生生而不已天地之
於人物父母之於子皆是道也朕君臨天下日以養育
羣生為念俾穉者得以長壯者得以樂老者得以安期
於生齒殷繁兵刑寢息民無夭札物無疵癘總以一仁
推之而有餘今獨於兹廟曰廣仁者盖以元君之為神
有母道焉母道莫大於坤今之廟宫適位坤維元君其
佐坤之厚徳以廣其仁使首善之區同臻壽域寰㝢之
内永託慈庥斯神貺與日星共著而禋祀與金石常新
矣
　
　
　
　
　
　
　
　
　
　
　
　
　
　
　
聖祖仁皇帝御製文第三集卷二十四
　欽定四庫全書
聖祖仁皇帝御製文第三集卷二十五目錄
　　碑文
　　　　重修菩薩頂碑文
　　　　和碩裕憲親王碑文
　　　　和碩恭親王常寧碑文
　　　　太子太傅都統三等公議政大臣吏部尚書中
　　　　　和殿大學士佐領贈少保仍兼太子太傅諡
　　　　　文襄圖海碑文
　　　　武英殿大學士兼吏部尚書佐領加二級諡文
　　　　　清阿蘭㤗碑文
　　文
　　　　訓飭士子文
　　頌
　　　　唯
　天為大頌(幷序/)
　贊
　　　上帝閣贊
　　　為七十八歲老人光輪像贊
　欽定四庫全書
聖祖仁皇帝御製文第三集巻二十五
　　碑文
　　　重修菩薩頂碑文
　盖聞沙界三千標鴈門於五頂紺宫十二顯鷲嶺於一
　臺摩騰天眼之所憑阿育神光之攸燭水火金木行配
　土而居中南北東西嶽得嵩而成五諸方盡攝千聖咸
　登洵紫府之瑋觀名山之勝境矣兹菩薩頂寺者地多
　靈跡閣本真容㝠贊化機大布貞觀之詔宏資王度聿
　新景徳之規覩金像於白毫啓寳筵於翠岫羣龍北向
　樓臺聳蒼靄之中雙練南飛鍾磬出煙蘿之外曩以文
　殊示化獨現全身因之歴代相沿尚虚傑搆朕惟法輪
　常轉象教無邊宜開廣大之宗特發恢𢎞之願基因闢
　而加敞殿以配而彌尊河浮香象普賢分般若之光陸
　湧青蓮大士結跏趺之座㫋檀婆律有佛皆拈薝蔔優
　曇無花不笑彼此百千賢劫獨歸不二法門萬億人天
共證前三妙諦豈獨金䋲珠網萃巾拂於一堂白足赤
髭走盋囊於千里已哉爰勒豐碑永昭慧日
　　和碩裕憲親王碑文
國家景運厖洪本支百世用惇秩敘懋建屏藩矧兹同
氣之最親加以懿行之茂著恩無間於終始禮務盡夫
榮哀紀述生平倍増愾歎惟王為
皇考世祖章皇帝之長子朕之親兄也胄既屬尊齒復
居長而秉性寛和持身謙牧虚受之量雖疎賤不遺矜
慎之衷雖細㣲必飭而其大者則在因心展孝曲盡
慈寧色養之誠視國如家克敦夙夜奉公之義入而預
聞大政出而翊贊戎機佐致昇平共享清晏豈期偶恙
遽遘鞠凶當王之初疾也嘗遣醫審藥躬視再三王自
謂漸瘳諄辭遜謝及朕時廵塞上哀訃忽聞遂觸冐炎
蒸倍道遄返輟朝臨奠製誄抒懐歴喪禮之告竣常涕
泗之横集顧瞻華屋杳隔春暉歲月不淹頓成陳迹能
不悲夫迄今追惟徃事溯自髫齡或同侍寝門或偕游
禁苑或参稽圖史或陪扈鑾輿朕日篤家人昆弟之歡
而王則益修臣職惟謹四十餘年曽無失徳天懐樂善
何日忘之經曰髙而不危所以長守貴也滿而不溢所
以長守富也王服習斯訓美備厥躬按法旌行予諡曰
憲洵無忝矣兹王之寝園在黄華山麓川廽巖抱既固
且完朕親加相度迺襄大事嗣子保㤗命紹舊封式纘
王緒於戲惟王克忠克孝之節允樹為臣為子之型王
之休徳朕褒揚之王之後嗣朕佑芘之爰据實摛文勒
之貞石用垂令聞於不朽俾後之覽者知所景仰焉
　　和碩恭親王常寧碑文
國家因親鍚寵固莫重於宗支而自近推恩尤必先乎
同氣故手足之誼既篤生前軫恤之仁復加殁後凡以
道隆敦本禮備飾終典至渥也惟王朕之介弟幼授親
藩久沐尊崇歴霑賜賚方期奉天倫之樂承日接之歡
克保修齡茂膺多祉何圖春秋猶壯齒髮未衰疢疾忽
侵溘焉凋謝緬惟曩昔感悼良深特遣官以築幽宫復
勒銘以垂貞碣嗚呼音容漸邈嗟朱邸之長辭歲月旋
移悵黄壚之永閟式頒寵命昭示来兹不其休歟
　　太子太傅都統三等公議政大臣吏部尚書中和
　　　殿大學士佐領贈少保仍兼太子太傅諡文襄
　　　圖海碑文
朕撫御方夏勤求治理維兹丞弼之臣協心毗贊綏靖
邦家實倚賴焉尔圖海秉資忠慤砥行端勤密勿周旋
歴有年所敬以事上誠以持躬淵鑒沈幾克膺大任自
為都統時嘗平荆楚西山之亂還入綸扉贊襄匪懈廼
逆賊呉三桂憑藉寵靈煽動南服一時羣不逞之徒囂
然附和察哈爾孤負國恩造釁搆孽爾以將軍副信郡
王祗承廟算出闗征討膚功立奏東服底平繼以涇原
騷動西土震驚命尔為大將軍以乗勝之師廻戈西嚮
賊方肆其狂蹶思與滇逆併力惟尔以重臣建牙遂得
横截秦隴扼亢擣虚逆勢窮蹙始帖耳垂尾復來效命
邇年以来尔鎮撫三秦威略大著能使羣賊膽寒則凡
天戈所指建耆定之成功者惟尔勞勩為多爵以上公
俾之振旅方將復煩以機務與之講持盈保㤗之理共
享隆平至治詎圖勤瘁之餘溘焉殞逝腹心失倚深用
䀌傷雖恩䘏有加鍚之嘉諡而朕軫悼元老之心則未
有己也爰命伐石樹之墓道使後有溯勲舊之烈者得
以考焉康熙二十二年五月初二日
　　武英殿大學士兼吏部尚書佐領加二級諡文清
　　　阿蘭㤗碑文
朕惟國家之務全賴平章簡我良臣得之匪易其有克
副股肱之寄積抒夙夜之勤律己彌見小心佐政能持
大體方切倚毗而不假年飾終之禮有加哀徃之情恒
篤用泐貞石永世有辭尔武英殿大學士兼吏部尚書
佐領加二級諡文清阿蘭㤗有容之徳大受之材自歴
百司御事以至為冢卿罔不慎乃在位朕甚嘉之用俾
爾弼余一人以襄大政尔能和衷以協力推誠以布公
遵國家蕩平正直之塗養人心清靜寧壹之福十年之
久一𤯝無聞豈惟朕心所素知抑亦羣情所悦服至於
潔廉之操尤著美於朝端蕭然故居朕嘗書額示寵且
性本謙沖義惟止足每一求退朕輒黯然欲斷来章温
言批答間有㣲疾賜問頻仍豈期近者臥病一旬遂爾
不起輟朝深痛未解朕懐賵馬賻金䘏尔身後臨䘮祖
奠如朕親行加祭易名悉從優異嗚呼緬生平不事聲
名之迹惟密勿常多贊助之勞朕無溢辭務傳其實尚
俾知我弼臣之遺徽茂烈足以光於邦家風於有位千
秋不泯眎此豐碑康熙四十年四月初十日
　文
　　訓飭士子文
國家建立學校原以興行教化作育人才典至渥也朕
臨馭以来隆重師儒加意庠序近復慎簡學使釐剔弊
端務期風教修明賢材蔚起庻幾棫樸作人之意乃比
来士習未端儒效罕著雖因内外臣工奉行未能盡善
亦由尔諸生積錮已久猝難改易之故也兹特親製訓
言再加警飭尔諸生其敬聽之從来學者先立品行次
及文學學術事功源委有敘尔諸生幼聞庭訓長列宫
牆朝夕誦讀寧無講究必也躬修實踐砥礪廉隅敦孝
順以事親秉忠貞以立志窮經考義勿雜荒誕之談取
友親師悉化憍盈之氣文章歸於醇雅毋事浮華軌度
式於規繩最妨蕩軼子衿佻健自昔所譏苟行止有虧
雖讀書何益若夫宅心弗淑行已多愆或蜚語流言脅
制官長或隱糧包訟出入公門或唆撥姦猾欺孤凌弱
或招呼朋類結社要盟乃如之人名教不容鄉黨弗齒
縱倖逃禠扑濫竊章縫返之於衷能無愧乎况乎鄉㑹
科名乃掄才大典闗係尤鉅士子果有真才實學何患
困不逄年顧乃標榜虛名暗通聲氣夤緣詭遇罔顧身
家又或改竄鄉貫希圖進取囂凌騰沸網利營私種種
弊情深可痛恨且夫士子出身之始尤貴以正若兹厥
初拜獻便已作姦犯科則異時敗檢踰閑何所不至又
安望其秉公持正為國家宣猷樹績膺後先疏附之選
哉朕用嘉惠尔等故不禁反復惓惓兹訓言頒到尔等
務共體朕心恪遵明訓一切痛加改省爭自濯磨積行
勤學以圖上進國家三年登造束帛弓旌不特尔身有
榮即尔祖父亦増光寵矣逄時得志寧俟他求哉若仍
視為具文玩愒弗儆毁方躍冶暴棄自甘則是尔等㝠
頑無知終不能率教也既負栽培復干咎戾王章具在
朕亦不能為爾等寛矣自兹以徃内而國學外而直省
鄉校凡學臣師長皆有司鐸之責者並宜傳集諸生多
方董勸以副朕懐否則職業弗修咎亦難逭勿謂朕言
之不預也爾多士尚敬聼之哉康熙四十一年正月
　頌
　　唯
天為大頌(幷序/)
　康熙乙酉正月六日初辛有事於
南郊是夜瑞雪清塵光風拂面瞻拜之際不覺䖍密精
　誠筋力彊健所以不揣無文敬賦唯
天為大頌一篇聊記其事云爾
唯
天溥覆唯大涵𢎞無㣲不照億兆攸同至諴感
神豈曰髙崇玉帛鍾鼔禮云表衷為民請命祈榖神功
潛施黙化密運罔窮惟予小子潔䖍齋戒對越
昊蒼匪敢少懈食乃民命時若是快念兹邦本無逺弗
届履薄臨氷敬勤作誡宵旰縈縈夙夜何解東風拂淑
庚日布雲玉花遍野萬姓欣欣占年自慶望澤先殷愆
多徳寡恐塞上聞一日二日萬幾紛紜休戚相闗乃寐
夜分猗猗娭娭須臻風化熙熙皥皥所賴春夏惟徳動
天編氓趨下燠寒以時蕃廡禾稼三季苦辛至冬少暇
穀黍登塲子女敬迓
紫壇紺席殷薦成田欽若昭事四十四年求端可畏鑑
之在天慎終如始寸隂斡旋作民父母正直無偏前後
念兹庶幾保全
　贊
　　　上帝閣贊
　唯天最髙下臨則近美惡昭章其情難隱忠孝有報逆
　者媿忿大道三無丹經五藴至哉敬誠守身慎謹維皇
　上帝降衷於民惸獨鰥寡懐保在心人之為善夙夜日
　新惻隱何自虚明覺真蒼蒼鑑此鍚福臣鄰威鎮北地
　神武𤣥方羣魔電掣萬類宣揚雨暘時若壽世康祥
　　　為七十八嵗老人光輪像贊
　法象為教報應之緣慈雲溥䕃甘露連綿四句一藏九
　部大千鼻竪睂横天真志堅覺性清靜呪鉢生蓮惟尔
　守戒特賜宸篇
　
　
　
　
　
聖祖仁皇帝御製文第三集卷二十五
　欽定四庫全書
聖祖仁皇帝御製文第三集巻二十六目録
　　雜著
　　　　古文評論(計八十一條/)
　欽定四庫全書
聖祖仁皇帝御製文第三集巻二十六
　　雜著
　　古文評論
　　　左傳
　　　鄭莊公叔叚本末(隠公元年/)
　書曰烝烝乂不格姦人倫之至萬世之訓也以武姜之
　偏溺叔叚之貪愚莊公初無孝友之誠心遂不明於予
　奪之大義養成弟惡而後以兵取之其失德多矣
　　　衛石碏諫寵州吁(隠公三年/)
　石碏之諫卓然千古正論有國有家者不可不三復斯言
　　　魯臧僖伯諫觀魚(隠公五年/)
　辭義堅正有典有則
　　　鄭伯侵陳(隠公六年/)
　一篇之中論斷多於序事是史家又一格歐陽五代諸
　傳每得此法
　　鄭伯命大夫百里居許(隠公十一年/)
鄭莊公入人之國而不利其土地雖怵於齊魯猶庶幾
能以私自克者君子許其有禮亦善善長之義也
　　魯臧哀伯諫納郜鼎(桓公二年/)
典贍之中姿致蔚然呂東萊所謂從容委曲辭不廹而
意獨切至者此類是也
　　隨季梁勸修政(桓公六年/)
季梁在而楚不敢伐隨宮之竒行而晉即舉虞合二國
之事觀之可以見用賢之效矣
　　楚屈瑕伐羅(桓公十三年/)
戰勝而驕者必敗讀此可以知兵
　　魯齊長勺之戰(莊公十年/)
兵法貴知彼知己此篇約略盡之
　　晉獻公嬖驪姬(莊公二十八年/)
觀獻公之行事雖非驪姬二五亦無不亂之理此人事
亦天道也
　　晉獻公使大子申生伐東山臯落氏(閔公二年/)
申生之禍機牙已成雖無偏衣金玦其得免乎左氏雜
引諸臣之言變化錯綜文特古藻
　　楚屈完對齊侯(僖公四年/)
楚勢日强召陵一盟而俛首聽命齊桓屈服之功大矣
　　宫之竒諫假道(僖公五年/)
前叚文勢緊峭後叚藻色紛披
　　齊管仲論受鄭子華(僖公七年/)
於召陵見君臣之義明焉於甯母見父子之倫正焉左
氏於此二事叙致特詳所謂好惡與聖人同也
　　晉秦韓之戰(僖公十五年/)
韓之戰其曲在晋秦獲晉侯而因晉人之憂慼卒歸而
禮之穆公於是乎有君人之度矣
　　晉隂飴甥對秦伯(僖公十五年/)
飴甥立言之妙能使秦伯降心以從千古第一詞令也
　　宋楚泓之戰(僖公二十二年/)
宋襄忍於鄫子而不忍於二毛謂之曰仁吾不信也公
羊擬以文王之戰謬矣
　　叙晉重耳出亡夲末(僖公二十三年/)
總十九年所歴各國之事而合叙之貫穿簡括此史家
列傳體所從出
　　富辰諫襄王(僖公二十四年/)
富辰欲王忍小忿以扞外侮亦自有見然至逆王命而
執其使抑亦甚矣不能申明君臣之大義而但以親親
為言豈正論乎宜無以動王之聽也
　　魯展喜犒齊師(僖公二十六年/)
讀此等文字可見當時諸侯猶畏名義先王之澤未衰
　　晋文公始霸(僖公二十七年/)
晋為三軍謀帥而必曰說禮樂敦詩書以戰功取霸而
必曰文之教此等議論識見非三代以下人所及
　　晋楚城濮之戰(僖公二十八年/)
城濮召陵霸功之大者召陵之師責包茅之貢問膠舟
之罪何等辭嚴義正城濮之戰執宛春許曹衛以致䝉
馬虎皮曳柴偽遁兵家隂謀無所不用此桓文譎正之
分也
　　鄭燭之武說秦伯(僖公三十年/)
晉之伐鄭夲以其無禮貳於楚特借辭耳故是役也晉
主而秦客燭之武之言易入者以此
　　秦蹇叔諫穆公襲鄭(僖公三十二年/)
違棄老成之言自古鮮有不敗者穆公敗而知悔庶曰
能賢惜其能悔而不能改日㝷干戈而未有已也
　　秦師自鄭入滑(僖公三十三年/)
秦師至滑而鄭不知㣲弦高之智鄭亦殆矣文逸宕多
姿
　　晉敗秦師於殽(僖公三十三年/)
是時晉鄭未睦秦師之東又非加兵於晉乃藉同姓為
兵端而衰絰以從戎事是亦不可以已乎
　　魯躋僖公(文公二年/)
弗忌之躋僖公所謂非禮之禮夫子責其不智左氏譏
其失禮聖賢所見略同
　　秦穆公濟河焚舟(文公三年/)
秦伯終任孟眀以成王官之㨗可為千古用人之法
　　宋樂豫諫昭公(文公七年/)
親之以徳一語自是夲原之論不専為宋公道
　　晉郤缺說趙宣子(文公七年/)
此篇深得懐柔之道宣子能用善言其相晉君以主齊
盟也不亦宜哉
　　魯季文子出莒僕(文公十八年/)
辭義典重高陽氏以下一叚太史公全採入舜夲紀
　　王孫滿對楚子(宣公三年/)
問鼎逆節之萌也王孫滿之對一毫委蛇不得必如此
辭嚴義正始足以杜覬覦之端折强臣之氣
　　楚子入陳(宣公十一年/)
既縣陳矣聞正言而復之申叔深得納誨之方楚王亦
有虚受之量
　　楚子圍鄭(宣公十二年/)
鄭詞遜順得以小事大之體所以能不失國
　　晉楚邲之戰(宣公十二年/)
傳文莫多於此而中間述言叙事繁冗纖悉秩然不亂
粲然不遺典而雅富而豔竒而法曲而詳諸羙具矣
　　齊衛新築之戰(成公二年/)
諸侯請隧大夫請曲縣繁纓僭越之端上下一轍記孔
子之言所以立萬世之防也
　　齊國佐對晉人(成公二年/)
鞌之戰齊之君臣以驕而致敗晉之將帥以和而有功
　　晉卿譲功(成公二年/)
此篇僅百餘言所以處父子君臣僚友之道皆見
　　晉鞏朔獻齊㨗于周(成公二年/)
義指嚴正辭氣温醇深得王朝誥誡之體
　　晉知罃對楚子(成公三年/)
當時敦尚節概故罃之對楚王其詞强直如此
　　晉韓厥謀遷國(成公六年/)
土厚水深地利也民從教人和也立國之道兩言盡之
晉侯不從諸大夫而惟獻子是從可謂能擇善矣
　　劉子論成肅公受脤(成公十三年/)
民受天地之中以生語極純粹故朱子稱之大叚亦醇
正無疵非復春秋氣矜之習
　　晉楚鄢陵之戰(成公十六年/)
晉楚鄢陵之戰范文子始終持不輕戰之議可為老成
謀國不以勝楚而㣲有矜心也其論外寜内憂與孟子
生於憂患之言正相發明
　　晉悼公復霸(成公十八年/)
晉悼公初政發令用人一時井然釐舉壁壘頓新文亦
簡嚴有法
　　祁奚請老(襄公三年/)
善善惡惡之間因有私心而後有嫌疑故避嫌非君子
之道也祁奚之心忘乎讐與子而唯才是舉心如皎日
何復嫌疑可為後世人臣舉賢之法
　　晉魏絳對晉侯(襄公三年/)
魏絳之行法晉侯之謝過親親賢賢兼得其義
　　晉悼公緜上治兵(襄公十三年/)
卿大夫民之表也堂陛之上有競進之心無恬讓之雅
何以化民成俗晉諸卿偕讓於上民以大和表正影端
其㨗如此
　　晉師曠論衛人出君(襄公十四年/)
典重醇茂處似國語在左傳中別為一格
　　宋子罕辭玉(襄公十五年/)
古帝王捐金抵璧不貴異物惟賢材是重稼穡是務知
國家之所寳在此不在彼也獻玉而子罕不受可謂智
矣
　　魯臧孫論詰盜(襄公二十一年/)
古人不納叛臣盖所以昭君臣之大義明古今之大防
不貪其利而容之也邾庶其竊地來奔魯國容之臧武
仲謂之賞盗其㫖嚴矣
　　鄭子産論重幣(襄公二十四年/)
潔已澡躬臣子之義悖入悖出古訓所戒子産象齒焚
身之論最為深切著明當官者宜銘諸座右
　　子産然明論政(襄公二十五年/)
為政者保愛善良如農夫之育嘉榖剪除奸慝如農夫
之去惡草故曰政如農功
　　呉公子請觀周樂(襄公二十九年/)
季札以樂論列國之風上及三代之盛粲如指掌即孟
子所謂聞其樂而知其徳也三百篇即當時樂章其審
聽入㣲處尤當與六義叅㸔
　　衛北宫文子相襄公如楚(襄公三十一年/)
鄭國多材亦由子産善於委任使各用其所長耳
　　子産不毁鄉校(襄公三十一年/)
古帝王懸鞀設鐸以察邇言正所以通幽隠廣聞見也
子産不毁鄉校以達輿情故孔子稱之
　　子産論尹何為邑(襄公三十一年/)
喻政以羙錦又喻以田獵所以深著不學而仕之戒文
勢逐叚相生竒峭古雋如層巒複水足令尋繹不窮
　　衛北宫文子論威儀(襄公三十一年/)
經緯家國之謂禮容止進退之謂儀分别夲末處入㣲
　　子産論晉侯疾(昭公元年/)
子産之論典而核醫和之論奥而博文特雄竒排宕古
色陸離
　　晏嬰叔向論齊晉(昭公三年/)
晏嬰叔向論齊晉之失切中情事可謂智矣但二子皆
國之大臣明知其失而不能救體國之忠之謂何詞語
古藻勁峭左氏之腴也
　　晉司馬侯論三不殆(昭公四年/)
此篇論險不可恃一叚精嚴雄闊左傳中堂堂正正之
文
　　魯申豐論雨雹(昭公四年/)
古人重藏氷伐氷之禮以其為燮隂理陽助流徳化之
一事也
　　晉女叔齊論魯侯(昭公五年/)
以法紀政令為禮之大綱㨿國勢以立論切而不浮
　　楚薳啓疆論辱晉(昭公五年/)
韓起叔向皆晉之賢是時晉國人材方盛故楚畏之而
不敢辱古云山有猛獸藜藿為之不採於此益信
　　鄭人鑄刑書(昭公六年/)
子産之鑄刑書用重典以救弊叔向之論刑書在修禮
以勝刑一則權時之宜一則經久之道也
　　芊尹無宇對楚子(昭公七年/)
無宇始而斷楚子之旌既而執人於王宫楚子終不加
罪殆亦賢其斷旌而容之與
　　魯孟僖子論禮(昭公七年/)
孔子千古禮義之宗孟僖子早知之命其子學禮在春
秋時可謂卓識推論孔氏先徳遡源成湯以及正考父
之主敬世徳相承毓為至聖淵源逺矣
　　晉師曠論石言(昭公八年/)
師曠因怪異而進正言得諫君之體
　　晉屠蒯諫平公(昭公九年/)
古者諫無専官前後左右􁂎御之賤咸可讜言規正所
謂工執藝事以諫也膳宰之諫晉君饒有古人風義
　　楚子革對靈王(昭公十二年/)
抑揚頓挫古雋峭潔極文勢之竒祈招一詩見古人諷
諫遺意
　　晉荀呉不納鼓叛人(昭公十五年/)
荀吳不以土地之利而納叛亡待其食竭力盡然後取
之城克而不戮一人在春秋時猶可謂仁者之師
　　郯子論官名(昭公十七年/)
古藻詳核斑駮離竒述官制處所謂賢者識其大者
　　晏子諫誅祝史(昭公二十年/)
此篇言當以誠信事鬼神而福祐自至不當歸咎於祝
史可破從來矯誣之惑文則典正𢎞麗博辯多姿
　　晏子論梁􁀫據(昭公二十年/)
晏子辨和同議論極正大條暢可裨廟謨
　　鄭子大叔對趙簡子論禮(昭公二十五年/)
此篇論禮首舉天經地義洞見夲源故議論精㣲閎暢
禮運禮器諸篇悉夲於此
　　晏子論禳慧(昭公二十六年/)
晏子首論彗星謂修徳可以勝灾繼論陳氏謂修禮可
以已亂古人因事納忠之義切矣齊侯恱其言而不能
用殆所謂悦而不繹者與
　　仲尼論晉鑄刑鼎(昭公二十九年/)
尚徳緩刑為治之要斯篇與鄭鑄刑鼎同意文復簡潔
　　邾黑肱以濫奔魯(昭公三十一年/)
邾黑肱以賤而書名惡之也不使叛亡者得掩其名則
人皆知所儆畏此春秋筆削之法所謂一字之誅嚴於
　斧鉞也
　　　衛祝佗爭先蔡(定公四年/)
　此篇歴舉先世典故文勢洋洋纚纚如潮如海理正而
　詞采復工
　　　孔子相夾谷之㑹(定公十年/)
　聖人於樽俎之間雍容片言折强鄰之威合二國之好
　反汶陽之田良由盛徳動人詞嚴而義正也
　　　楚子西論夫差將敗(哀公元年/)
　國之强弱視其君之志氣志氣振舉則國勢日强志氣
　頹靡則國勢日削自古未有不勤恤其民而可以戰勝
　攻取者也觀闔廬夫差之勝敗益可見矣
　　　仲尼論用田賦(哀公十一年/)
　聖人論國賦處要言不煩故易曰吉人之辭寡
　
　
聖祖仁皇帝御製文第三集
　欽定四庫全書
聖祖仁皇帝御製文第三集巻二十七目録
　　雜著
　　　　古文評論(計七十六條/)
　欽定四庫全書
聖祖仁皇帝御製文第三集巻二十七
　　雜著
　　古文評論
　　　國語
　　　穆王將征犬戎
　布令修徳不勤兵於遠自是先王撫馭荒服之要道穆
　王以不享征之棄祖訓矣故先儒謂國語列周國風列
　王於此見周徳之衰
　　　厲王虐國人謗王
　古稱愚者之言聖人擇焉雖邇言謭說亦得以登於鞀
　鐸而達之於上者盖古人容納之廣忠厚之至也
　　　厲王説榮夷公
　王者不言有無况専之乎榮公用而周敗可為千古嗜
　利之戒
　　　宣王即位不藉千畝
周禮因井田而制軍賦故務農講武相為表裏篇中征
則有威守則有財二語正見兵農之合
　　宣王既喪南國之師
古者治民之官日與民相習故不料而知其多少至宣
王時農務漸弛因師敗而遂有料民之舉治兵急而治
農之政愈緩矣
　　晉文公既定襄王於郟
晉文自以功在王室侈然自大妄請天子之禮襄王舉
先王之舊章以折服之舒婉中倍極峻厲遂使晉文愧
悚退聽皇哉訓誥之文
　　定王使單㐮公聘於宋
廢教棄制蔑官犯令皆亡國之政也而犯令尤甚文中
序次自有輕重
　　榖洛鬪
大意縂在修徳行政穀洛自然效順反復敷陳極為愷
摯
　　周景王將鑄大錢
景王改鑄大錢原以救灾備患然不合民情故單穆公
以為佐灾可見王道在乎因民
　　海鳥曰爰居
無名之祀聖王不録曲禮曰淫祀無福則妄祀亦何益
哉此篇可與禮經相發眀
　　宣公夏濫於泗淵
藏罟不如寘里革於側所謂在人不在笏也通篇典麗
謹嚴洵文章極則
　　公父文伯退朝
敬姜勞則思逸則淫數語可謂見道之言當與無逸豳
風諸篇同讀
　　仲尼在陳
聖人博學多識於此可見
　　齊閭􁀫來盟
發揮藴義甚大非足恭之謂
　　桓公自莒反于齊
鮑叔薦管仲於桓公委寄以齊國之重卒能顯名諸侯
取威定覇孔子亦許其功而稱其仁則鮑叔之推賢桓
公之善任皆彰彰於後世矣
　　正月之朝鄉長復事
規畫明整治國如治家誠霸佐才也
　　桓公欲從事于諸侯
鋪叙覇功㡬同王道但其親睦諸侯全是以謀以力王
霸之所由分也至文之簡練典重洵是史漢紀傳之祖
　　文公問于胥臣
有聖質然後有聖學詩曰追琢其章金玉其相皆質與
學相須之義
　　叔向見韓宣子
大夫憂貧寜獨身之灾殃將及國故治世首禁官邪
　　莊王使士亹傅太子葴
楚莊伯者猶鄭重國夲甚矣豫教之宜備
　　靈王為章華之臺
敷論舂容傅大如聆黄鐘大呂穆然清廟之音
　　左史倚相廷見申公子亹
聞倚相之言惕然而懼子亹可謂能受善矣
　　靈王虐白公子張驟諫
近臣諫遠臣謗輿人誦用以自誥三代盛王所由隆也
靈王以規為瑱禍及乾谿宜哉
　　鬪且廷見令尹子常
積貨蓄怨語警切聳動可為當官之戒
　　王孫圉聘於晉
春秋使臣皆極一時賢士大夫之選故對揚鄰國恒不
辱命
　　吳王夫差起師伐越
越君臣之隂謀全在廣侈吳王之心一語麋鹿逰姑蘇
者以此
　　呉王夫差告諸大夫
申胥事前之言洞若觀火吳越之興亡决矣固不待鴟
夷投江時也
　　呉王還自伐齊
吳之申胥楚之范増老謀不用屈志而死千古同慨
　　吳王夫差還自黄池
隂謀猛鷙君臣夫婦致死一心積之二十年吳安得不
亡記者歸羙之於下羣臣集衆謀有以也夫
　　越王句踐即位三年而欲伐呉
敬怠之分治忽所由闗也無時不敬則可以久安長治
句踐不能敬之於始既危而後懼隠忍圖功僅乃獲濟
亦幸矣哉
　　公羊傳
　　元年春王正月(隠公/)
大一統之語實有闗於名教盖春秋之作率天下以尊
周室正月繫王示周徳雖衰天命未改之意
　　癸未葬宋繆公(隠公三年/)
公穀文短調間用長句亦復逶迤有致
　　紀侯大去其國(莊公四年/)
以吞滅為念則復讐為長亂之階以雪恥為心則復讐
為大義之舉故公羊於襄公猶有取焉
　　夏四月四卜郊不從乃免牲猶三望(僖公三十一/年)
魯郊非禮孔子修春秋因卜郊而寓意諸儒論之詳矣
惟公羊簡而盡
　　公子遂如齊納幣(文公二年/)
聖人緣人情而制禮非由外鑠也以人心為皆有之一
語何等剴切
　　毛伯來求金(文公九年/)
王者無求一語持論正大若穀梁所云求車猶可求金
甚矣非篤論也
　　世室屋壊(文公十三年/)
昔魯公之魯而周公仍留治東都以繫天下之望公羊
所謂欲天下之一乎周者是也何休註公羊以為嫌於
周公之魯則恐天下迥心趨鄉之何其淺視乎成王周
公也
　　晉放其大夫胥甲父于衛(宣公元年/)
讀此傳知古君臣之間去就有禮春秋時不能盡然
　　晉趙盾衛孫冕侵陳(宣公六年/)
比事屬辭層折盡致較左氏尤勝
　　冬葬許悼公(昭公十九年/)
聽止赦止見春秋筆削大公無私此與趙盾事遂為實
錄
　　西狩獲麟(哀公十四年/)
章法之妙若斷若續忽合忽離
　　穀梁傳
　　元年春王正月(隠公/)
伯夷叔齊之譲國求仁而得仁泰伯虞仲之譲國避地
以興周若隠之譲國則成恵公之邪心啓桓公之簒弑
故曰小道也
　　壬申御廩災乙亥嘗(桓公十四年/)
周官時享前期十日師執事而卜日誓戒今壬申乙亥
相距四日不卜不戒故穀梁子以為志不敬也
　　臧孫辰告糴于齊(莊公二十八年/)
觀此見積貯備荒有國家者之急務國非其國君子譏
之
　　虞師晉師滅夏陽(僖公二年/)
三傳無異同而穀梁叙事簡要文尤逸宕
　　諸侯盟于首戴(僖公五年/)
篇中以尊王為主亦反經行權之意
　　晉殺其大夫里克(僖公十年/)
筆筆生動當時情事躍然在人耳目之間
　　初税畝(宣公十五年/)
公田之法十取其一今又履其餘畝先王之良法羙意
其謂之何是以傳者交譏焉
　　大饑(㐮公二十四年/)
觀大侵之禮見先王畏天勤民實心實政
　　秋蒐于紅(昭公八年/)
古奥典贍可補周禮所未備
　　戰國䇿
　　司馬錯張儀論伐韓蜀
戰國之時不復知有周天子矣錯獨曰刼天子惡名也
大義凛然後魯肅之存劉王猛之戒不伐晋亦同此意
　　甘茂㧞宜陽
讒臣在内大將鮮有能成功於外者此古今所同慨也
甘茂之言剴切曲暢可為萬世鑒
　　黄歇說秦王
當時䇿士徃徃嫁禍韓魏如黄歇之意在紓楚患耳迨
韓魏既亡不三年楚亦滅矣所謂滅六國者六國也不
信然耶文特雄辯
　　應侯謂昭王
先設兩喻正意只澹澹說過盖前既危言切論至是知
昭王之心已移故苐借比喻之辭一申明其說使聽者
竦然
　　武安君諫秦昭王伐趙
以趙之殘而難攻以韓魏楚之完而易取可見兵無常
强亦無常弱而其機則在能懼與否而已
　　鄒忌諷齊王納諫
文甚諧麗動人却是千古不易之正論
　　淳于髠一日見七士
寥寥數語為歐陽朋黨論之所自出人以薦賢為嫌者
可以袪其惑矣
　　馮煖客孟嘗君
馮煖焚劵為孟嘗結民志也若漢之文景時下蠲租之
令其得民也大矣豈區區示義之足云
　　蘇子說齊閔王
不為福先不為禍始此權藉之說也聖人則以上順天
道為權下合人心為藉王者有征無戰用此道也
　　田單攻狄
淋漓生動語語雋冷
　　莊辛論幸臣
文近於賦瑰麗可觀
　　蘇秦以合從說趙
文勢忽斷忽連若長江萬里波瀾無盡若移此神志明
内聖外王之道仁義禮智之功當時所就又復何如哉
　　觸讋說趙太后
從容委曲而取成功可謂善於進言者
　　魯仲連義不帝秦
不帝秦大義也辭封爵高節也責新垣衍處風㫖奕奕
　　魯君酒色味論
戰國之君皆講富强魯君獨舉四事警切動人尚有周
公之遺教也
　　信陵君諫魏王
四公子中信陵最賢即此一書審度事理瞭如指掌雖
善謀國者何以加之
　　郭隗說燕昭王
昭王用郭隗之言卑躬致士卒復齊讐可謂賢矣
　　蘇代約燕王
形容秦處盡得其情狀文筆亦有循環刺蜚之致
　　樂毅去燕適趙
毅報恵王書雖急於自明其情志悱惻文辭深婉固書
牘之祖也
　　秦
　　孝公下令國中
孝公急思光復先業博謀於賓客羣臣得勵精圖治之
意惜乎不知修徳行仁沾沾於竒計彊秦也
　　趙良說商君
商鞅以殘忍鍥刻之性變法速效苟且目前何暇計治
理之純疵耶孝公舉國以從悞矣
　　李斯諫逐客書
　古人蒐羅賢才招以弓旌縻以好爵若既入其國而以
　客逐之則非矣李斯本邪辟之學此篇論取材宜廣則
　不可以人廢言也
　　　子嬰進諫二世書
　信任便嬖輕棄老成鮮有不敗人家國者漢唐之季覆
　轍相尋尤可浩歎
　　　騶忌子以鼓琴見齊威王
　樂記云聲音之道與政相通確有至理
　　　淳于髠說騶忌子
　持論亦正特務為隠語終是戰國習氣
　　　楚人對頃襄王
　諷楚報秦有得於春秋復仇之㫖全以譬喻行文彌覺
　古雋
　
　
聖祖仁皇帝御製文第三集巻二十七
　欽定四庫全書
聖祖仁皇帝御製文第三集巻二十八目録
　　雜著
　　　　古文評論(計八十條/)
　欽定四庫全書
聖祖仁皇帝御製文第三集卷二十八
　　雜著
　　古文評論
　　　漢
　　　髙帝
　　　入闗告諭
　秦民重足而立如在湯火中一旦除苛法約三章人心
　所歸天命繫之漢室數百年之基業定於此矣
　　　為義帝發喪告諸侯
　申大義以動天下之心楚項雖强其勢已孤矣不必决
　之垓下之戰也
　　　罷兵詔
　豁達大度髙帝之所由興罷兵一詔其氣概尤可想見
　　　令諸吏善遇髙爵詔
　重爵位念勲勞有國之常經軫恤曲至倍見篤厚之誼
　　求賢詔
人材者國家之楨幹儲蓄而器使之惟患其不廣髙帝
時取士之法未備宜其求之若渴也
　　文帝
　　議振貸詔
民胞物與之懐形諸詔令自覺藹然如春
　　養老詔
引年尚齒三代之制具詳時存問厚賜予著為令典亦
可謂善養老者矣
　　賜南粤王佗書
趙佗請罷兩將軍求親昆弟其有悔心之萌乎文帝賜
書深自貶損詞意真朴佗之感服固其宜也
　　日食求賢詔
詩曰不顯亦臨昭事上帝之心無時可懈因日食而克
謹天戒亦倍凛於平日爾
　　除誹謗妖言之令詔
秦多厲禁高帝滌除煩苛乃誹謗妖言之令至文帝時
始除之亦已晚矣
　　賜民田租之半詔
蠲租一事乃古今第一仁政下至窮谷荒陬皆沾實恵
然必宫庭之上力崇節儉然後可以行此文帝賜田租
之半葢由此道也
　　議犯法相坐詔
聖王下車以泣罪人忍濫及其父母妻子乎議除收孥
相坐律足徴仁厚之至
　　勸農詔
用意藹至敷詞委曲千載讀之猶足感動况當時之人
乎
　　勞賜三老孝悌力田詔
廣教化旌廉吏深得致治之原俗臻和樂職此故歟
　　除肉刑詔
或謂肉刑除而民輕犯法不可以勝姦不知肢體既殘
絶其自新之路慘莫甚焉易之以笞所全實多
　　除田租稅詔
文帝至是屢下蠲租之詔矣此真恭儉之實效非可勉
行於旦夕者
　　令祠官致敬無祈詔
􁑀稷非馨明徳惟馨苟務修徳天休自至若徒以祠官
之祝辭而欲為人君祈福果何為耶罷之洵為卓識
　　䇿賢良詔
親䇿賢良自此始詔辭簡質猶見古人風㫖
　　議佐百姓詔
念切民依務使家給人足而後已語語愷惻如見其憂
勞之心
　　定和親詔
以四荒之外不安其生引為己咎是王者以天下為一
家氣象
　　遺匈奴書
拳拳於寢兵恤民務期萬物各得其所卒致海内殷富
粟至十餘錢則其明效大驗也
　　景帝
　　定孝文廟樂舞詔
髙帝初定天下及乎孝恵之時百姓瘡痍未復文帝躬
行節儉恩深淵流廟號太宗樂舞昭徳宜哉
　　讞疑獄詔
詔詞嚴眀有斷制然哀矜惻怛之意益可見矣
　　治獄務寛詔
書曰惟眀克允覆鞫迭訊不厭其詳所以廣好生之徳
也
　　令天下務農蠶詔
崇夲抑末語語切至毋為墨吏所侵暴尤深中民隠
　　重㢘士詔
徴㢘以懲貪風正所以作士氣
　　勸農桑詔
文帝嘉恵元元閭閻之間可謂康阜矣至於景帝之時
猶不忘勸課農桑史稱其克遵前業信不誣也
　　武帝
　　䇿賢良制
申韓蘇張之習汨沒人心已久武帝䇿士慨然以則先
王法上古為問兩京之經學昌明儒修蔚起肇端於此
矣
　　復䇿賢良制
武帝感仲舒之對䇿因復䇿多士當時崇尚經術登進
才賢意亦勤矣
　　復䇿賢良制
制辭屢進益切其於天人化理之源流可謂孜孜不倦
矣
　　養老詔
恤老耆而及其子孫曲體人情之至
　　䇿賢良詔
武帝復徴賢良文學詔詞蔚然古麗足徴一代文治之
羙
　　興廉舉孝詔
興㢘舉孝深以壅於上聞為戒至立為不舉之罰以懲
二千石官長漢武之求材可謂切矣
　　赦天下詔
詔詞簡潔亦見古致
　　置博士弟子詔
興崇庠序奬進人材乃國家之急務漢置博士以尊經
術實始於此
　　賜三老孝悌力田帛詔
朝廷之徳澤每患其不能下究慮奉行者之未善也縣
鄉即賜毋贅聚可謂良法
　　賜齊王閎䇿
辭意嚴正能使聽者凛然
　　賜燕王旦䇿
建國之時申嚴邊備可謂長顧却慮矣
　　賜廣陵王胥䇿
武帝分錫茅土鮮克令終於此見封建之不可復行矣
　　遣博士巡行天下詔
遣使固有専責因以問民疾苦留意人材曲折詳盡深
得詔令之體
　　遣博士巡行江南詔
致粟救荒善政也詞氣尤極懇惻
　　封周子南君詔
周有聖徳而漢未逺為之立後以修祀事與封三恪義
同
　　勅楊僕書
歴數其罪無可逃避得以自效如更生矣此使過之法
　　減内史地租詔
興水利以便民復薄租入以寛其力損上益下之誠溢
於言表
　　察茂材異等詔
人之才分不齊曷可拘以常格昔人相士謂於牝牡驪
黄之外亦此意也
　　賜會稽太守書
嚴助與淮南王相結故非人臣禮治郡無聞其罪之小
者
　　賜吾丘夀王璽書
時以東郡多事任夀王以都尉且兼太守之職倚毗至
専其何以逭隕越之咎
　　罷屯輪臺詔
武帝於稽古禮文之事修舉廢墜俾三代典制燦然復
興有功世道不淺乃不克遵文景之節儉遂致海内虚
耗晚年悔悟已無及矣
　　昭帝
　　賜涿郡韓福等五人詔
優賜有行義者使修孝弟以教鄉里較之居官盡職禆
益尤多
　　賜燕王旦璽書
論情論理歩歩𦂳嚴結語更極警痛
　　宣帝
　　地震舉賢良方正詔
宣帝銳意圖治是年春以嵗饑詔振農民甫三月又因
變詔舉賢良皇皇不自暇逸中興之業已見一斑
　　令郡國舉孝弟詔
漢承秦敝敦夲行以挽頽風乃其要務故自文帝武帝
皆致意焉
　　罷車騎等屯兵詔
戍卒之勞自古為甚特詔罷之恵民實政也
　　遭喪勿繇詔
以公家繇役致民不得𦵏誠為可憫詔詞惋惻入情
　　首匿勿坐詔
倫紀至重則首匿可原風化所闗自不得執一而論
　　減鹽賈詔
民隠之壅於上聞者多矣軫恤之方自當無㣲不至
　　令郡國嵗上繫囚詔
書稱惟刑之恤易言明慎用刑而不留獄此詔得之詞
亦警動
　　令二千石察官屬詔
書曰非佞折獄惟良折獄察官屬以務平法得慎刑之
道矣
　　益吏奉詔
念及侵漁百姓益吏奉以養其㢘深於愛民也
　　使尚書詔問黄覇
言不廹切而意實嚴核
　　戒不禁姦邪詔
致治有要惟務寛大不流於縱弛考名實不近於刻覈
斯善矣
　　元帝
　　責丞相御史詔
元帝初政汲汲以弭盜振饑為事足見願治之心
　　蠲減律令詔
肫切婉摯猶見忠厚之遺
　　宮館勿繕治詔
克守恭儉乃元帝之所長詔詞亦古質
　　地震赦天下詔
不為浮飾之言能宣欝悼之實亦詔令之工者
　　罷珠崖詔
懇惻之情溢於言表
　　赦天下詔
矜全民命惟恐䧟於苛吏之深文此史臣所以賛其寛
𢎞也
　　罷甘泉建章宫衛詔
詞近質實意則周詳
　　復責丞相御史詔
亟於拯民之困圖維肫切情見乎辭
　　罷初陵縣邑詔
漢文最為沉鬱此獨以華贍出之已開唐人風氣
　　賜東平王太后璽書
委婉諄復足以啓人之悟班史謂元帝號令温雅有古
之風烈於兹可見
　　勅東平傅相詔
傅相之於王任至重矣以詔勅督責之最得要領
　　報貢禹
貢禹以明經潔行徴葢㢘静寡欲之人也使之在列足
以風示有位
　　成帝
　　減刑詔
大辟之刑至千有餘條文法之吏得以因緣為奸者何
可勝計成帝念及此亦可見其天資之善
　　順四時月令詔
引經據古文亦燦然
　　舉博士詔
儒官専司教化所闗至重固當慎選其人
　　勸農詔
漢之文景首重農桑優恤勸誡詳於他務成帝此詔猶
有繩其祖武之意
　　遣使者巡行郡國詔
遡流民失業之由思所以振救安全之委曲周到具見
誠悃
　　禁列侯近臣奢僭詔
辨等威崇節儉則僭侈不作而風俗可淳匪細故也食
祿之家尤易流於奢靡令行自近深中􁐘要
　　哀帝
　　罷樂府官詔
君子聽樂以平其心葢將於宫縣考擊之間求制作之
夲原也若鄭衛之聲何可並列樂府以煩専官
　
　
　
　
　
　
　
　
　
　
　
　
　
　
　
聖祖仁皇帝御製文第三集卷二十八
　欽定四庫全書
聖祖仁皇帝御製文第三集巻二十九目録
　　雜著
　　　　古文評論(計七十條/)
　欽定四庫全書
聖祖仁皇帝御製文第三集巻二十九
　　雜著
　　古文評論
　　　賈山
　　　至言
　文氣排盪思致遥深既脱戰國䇿士捭闔之習已開西
　京賈董渾茂之風
　　　賈誼
　　　陳政事䟽
　誼之大計在遏亂萌而厚風俗上下古今目光如炬負
　此異才惜乎厄於絳灌而不能用也
　　　請積貯奏
　王道之大不外教養兩端賈生惓惓於當時者如此所
　謂王佐之才非晁錯之䇿可比
　　　封建子弟䟽
亞夫所以能平七國者恃梁為之扞蔽也誼言已先執
左劵矣顧不謂之天下才耶
　　諫封淮南四子䟽
前疏請以淮南地益淮陽意盖不欲文帝之分王淮南
諸子也恐帝不悟故訟言之
　　諫民私鑄錢
此奏與唐臣劉秩之議前後同指七福與四羙亦略相
似古今異宜方資博採耳
　　過秦論
文勢一歩緊一歩如廻風激水蹙蹙生漪末乃其歸墟
處也
　　薄昭
　　予淮南厲王書
四甚厚八危亡暗暗相對射言帝之待王如此而王之
負帝乃如彼也古人文字針線細宻而不露痕跡如此
　　鼂錯
　　上言兵事書
錯學刑名而精於兵事如此可知古人兵家法家同原
異趣班固作刑法志首言兵制特詳得其指矣
　　請募民實塞奏
首一節舉秦事以為鑒中一節言逺戍之不便後一節
言徙民塞下之利末仍收歸前二節意矩矱森然
　　請立邊民什伍法奏
是時帝已從錯言徙民塞下矣故錯因前奏而更詳言
之
　　重農貴粟奏
重農貴粟之道在於抑末作禁游惰敦儉樸斥奢靡若
以粟為賞罰農人之粟有限適所以便利商賈而究無
勸於夲業也
　　請入粟郡縣奏
郡縣入粟以備用遂可勿收民租誠根夲至計可謂名
言碩畫
　　賢良對
以帝王覇配合䇿問似亦偏駮視賈董邈然河漢矣然
文甚古勁
　　枚乗
　　諫吳王書
是時吳之逆謀跡尚未露故諫辭隠躍如此
　　董仲舒
　　賢良對一
致知力行學之要也不彊勉則功無由入仁義禮樂治
之具也不更化則治無由成篇中立意如此深得綱領
　　賢良對二
設誠於内而致行之聖功王道不外乎此
　　賢良對三
諸不在六藝之科孔子之術皆絶其道勿使並進非學
有夲原見得真切者安能遽為是言
　　限民名田奏
名田之弊宋臣葉適蘇洵馬端臨論之詳矣斟古酌今
事未易言也
　　淮南王安
　　諫誅閩越書
明暢雅健辭能達指
　　嚴安
　　上言世務書
此書特為窮兵而發前言禁奢侈是引端後言郡守權
重是餘波文家賓主之法也
　　徐樂
　　上言世務書
與嚴安意指略同而造語竒鑿
　　司馬相如
　　諫獵䟽
相如文類春華此則秋實矣
　　主父偃
　　諫伐匈奴書
文有紀律亦極嚴整
　　東方朔
　　諫起上林苑書
論上林宜與民公利即文王蒭蕘雉兎之意
　　化民有道對
朔此文與諫起上林苑書及拒董偃事可稱謇諤豈得
以滑稽目之
　　吾􁀫夀王
　　禁民挾弓弩對
說得事理透徹安得不令平津心服
　　司馬遷
　　五帝夲紀贊
好學深思心知其意是讀書法亦是論世法
　　十二諸侯年表序
諸家所著書見藝文志鐸氏虞氏春秋家呂氏雜家公
孫固儒家
　　秦楚之際月表序
受命之亟是疑辭一統之難是斷語兩意相反又互相
發方透得出受命正意文之有開闔者
　　漢興以來諸侯年表序
周以形勢弱而衰漢則形勢强矣立意特㣲婉
　　高祖功臣侯年表序
末一段盖因漢法少宻坐罪者多頗致慨惜之意却能
以深婉之筆出之
　　禮書
先王制作之㫖雖未能盡得其精㣲而文采斐然可資
論討
　　樂書
古樂之亡久矣漢去古未逺宜尚有可論次者豈冺滅
於燔書之後耶讀此令人有遐想焉
　　律書
六律之學史遷論之頗詳
　　平準書
漢興民物凋敝至於武帝初年人給家足網踈而民富
則文景以來休養生息之實從可知矣
　　孔子世家贊
只至聖二字千古贊孔子者何以復加
　　伯夷列傳
表章伯夷實始孔子故此傳専以孔子為據怨字即從
孔子語中拈出又從怨字生出天之報施意從天道生
出一叚議論逐節相生錯綜變化
　　孟子列傳
漢人推崇孟子者多與荀卿並稱此傳如仲尼菜色陳
蔡孟軻困於齊梁等語直以孔孟並舉不為無見
　　儒林列傳序
詮次井然詳雅文勢逸宕是史遷夲色
　　太史公自序
觀史遷以述徃事思來者自任處殊感慨淋漓
　　王吉
　　諌昌邑王䟽
王式以三百五篇諫豈若此書愷切
　　上言得失䟽
以禮字為骨自是經術讜言
　　路温舒
　　上尚徳緩刑書
凡為法吏者皆宜朝夕省覽庶可上宣徳意下安黎氓
　　魏相
　　諫伐匈奴書
案今年以下真宰相語也丙吉問牛喘視此不太迂闊
耶
　　條便宜奏
二十三事及相傳中所云漢興以來國家便宜行事即
賈誼董仲舒所言也惜未臚悉
　　隂陽月令奏
漢儒說易每流於術數觀相此奏可以類見
　　趙充國
　　陳兵利害書
充國堅持不撓其公忠之節則然亦由此書明白曉暢
切於事情故當時委心以聽耳
　　上屯田奏一
罷兵留屯為經久之規老臣謀國忠智即此可見
　　屯田奏二
屯田之利粲若列眉可以折盈廷之議宜乎宣帝之聽
從也
　　屯田奏三
計慮深逺字字擘肌分理
　　鄭昌
　　請定律令䟽
任法不若任人才難不若平法二義兼舉方為無弊之
論
　　張敞
　　上霍氏封事
末後一叚已知霍氏之必為逆特以千里騰書不敢宣
露故㣲啓其端張敞真能臣也
　　劾黄霸奏
霸相業夲無足觀所劾二事亦甚苛
　　自請治盗賊書
敞能治盗而不純用刑罰所以可取
　　賈捐之
　　請棄珠崖對
逺稱三五良規近述祖宗已事援古証今深識體要
　　匡衡
　　政治得失䟽
辭理醇正而字字警動
　　治性正家䟽
治性則强其所不足正家則防之於未然自是不刋之
論
　　戒妃匹勸經學䟽
乾坤肇易理之原闗雎開王化之始䟽中暢發此義洵
經術名言修齊要道也
　　貢禹
　　循古節儉奏
因事進言達意而止若無意於文而一種矯㧞處自不
可及
　　言錢幣書
以布帛及穀為幣法雖近古恐於民俗未便何
　　言風俗書
痛斥風俗之弊千載下讀之慨然
　　蕭望之
　　入穀贖罪議
守經持正之言
　　王褒
　　聖主得賢臣頌
語既絢爛氣復深渾自是斧藻潤色之文
　　諸葛豐
　　謝上書
豐有仗節死義之志故言自伉直
　　劉向
　　條災異封事
辨而裁雅而贍淵然經術之氣不徒以侃正見長
　　請封甘延夀陳湯䟽
延夀湯雖有矯制之罪而其功自不可冺中間比較功
罪處明爽動人
　　諫起昌陵䟽
既博稱賢聖又指切亡秦益見始皇之昏暴厚葬之非
宜可為後世園陵奢侈之大戒矣
　　極諫外家封事
　雖雜引古事而言理則晰毫解縷故爾卓犖不磨
　　　定禮樂䟽
　當成帝時所急誠不在此然論自不可易
　
　
　
　
　
　
　
　
　
　
　
　
聖祖仁皇帝御製文第三集巻二十九
　欽定四庫全書
聖祖仁皇帝御製文第三集巻三十目録
　　雜著
　　　　古文評論(計六十九條/)
　欽定四庫全書
聖祖仁皇帝御製文第三集巻三十
　　雜著
　　古文評論
　　　杜欽
　　　訟馮奉世䟽
　大指與劉向訟甘延夀䟽同體製亦略相似
　　　翼奉
　　　應直言封事
　引經徴事樸􁂶不雕
　　　薛宣
　　　申勅刺史䟽
　刺史外吏之表率也宣言於是乎得要領矣
　　　王尊
　　　勅掾功曹教
　鷹鸇之志見乎行墨
　　劾匡衡張譚奏
尊為司隸在孝元時適當顯顓權衡譚比附之際而寢
黙不言此時成帝即位顯已徙官尊劾雖當惜其稍晚
　　公乘興
　　訟王尊書
先歴舉尊之功狀次言被劾之由别白是非條理秩秩
足令忠臣吐氣讒人戢志
　　劉輔
　　諫立趙偼伃䟽
妃匹人倫之始王化所從出也自非有德之世不可以
奉神靈之統而樹宫壼之儀成帝於是乎失徳矣
　　谷永
　　祭祀方術奏
窮極方士情態可以正人心維風教
　　訟陳湯䟽
儳刻之筆書剴至之情結搆最勝
　　梅福
　　言王氏書
斥言王氏如此切直谷永輩見之能無慚色
　　請封孔子世為殷後書
意主尊禮尼山而以繼嗣為言辭復警動
　　孔衍
　　上書辨眀家語
家語真孔氏書與孔叢自别得博士言更足據正矣
　　耿育
　　訟陳湯書
湯即不侯有此一書可以無憾
　　王嘉
　　請重二千石䟽
闊略細故勿數改易皆深達治體之言然須慎簡其人
乃有實效
　　遣將行邊對
動民以行應天以實聖人復起無以易此兩言
　　日食論董賢奏
論自爽徹意亦懇到
　　再論董賢奏
文無枝詞較日食奏更為勁切
　　毋將隆
　　諫賜武庫兵器奏
質確不繁而意已獨至
　　師丹
　　定陶共王立廟議
議甚正後世濮議興獻議皆當以此為準
　　李尋
　　災異對
篇中援引雖繁其切於治術處固是正論
　　鮑宣
　　諫寵外親幸臣書
直而不撓質而無飾故辭無嫌於過激也
　　論董賢書
辭尚質樸意存伉直所謂布帛菽粟之文可濟實用者
也
　　揚雄
　　諫不受單于朝書
文法而暢意婉而周
　　劉歆
　　毁廟議
引據論議卓爾不羣洵可謂博而篤矣
　　責讓太常博士書
辭理明確有功經學之文
　　賈譲
　　治河奏
治河之法古今異宜語其大者三䇿盡之矣
　　後漢
　　光武
　　勅馮異
平定安集光武首舉以訓將帥可謂王者之師仁人之
言
　　報隗囂手書
駕馭羣雄推心置腹無復畛域之嫌
　　恤民詔
理寃獄釋滯囚以消亢旱之氣較圭璧禱祠逺勝
　　賜竇融璽書
竇融雄據河西待時觀變光武賜以璽書洞見情事融
既憚英眀又懐大度委心効順永為漢藩所謂一紙書
賢於十萬師也
　　再報竇融詔
光武初年公孫述在蜀隗囂在隴右皆割據稱雄所恃
以扼二㓂者惟竇融在河西耳帝撫以至誠既無西顧
之憂復收指臂之勢不數年隴蜀削平帝業之成重繫
於此
　　與公孫述書
圖讖之說盛於西漢末年至光武初猶襲用之觀其以
赤伏符受命是也故與公孫述書亦舉以立言
　　賜隗囂詔
屢賜囂書數遣來歙意在保全囂降蜀而自取殄滅宜
哉
　　詔上書不得言聖
德盛而後能謙能謙而盛德益著光武此詔視唐諸帝
之屢上尊號者彌増光烈矣
　　詔讓劉尚
仁厚之言哀矜惻怛為將者宜深體斯意
　　地震詔
軫恤災傷具有實政文亦簡質近古
　　報臧宫馬武詔
光武久在兵間深知用武之擾民故謹於開邊如此
　　明帝
　　報桓榮書
明帝尊重師傅即高宗舊學甘盤之義
　　祀明堂詔
矞矞皇皇聲容俱偹東漢之盛史稱明章良有以哉
　　爵李躬桓榮詔
三代哲王皆盛行養老之典周秦以來斯禮久曠漢明
帝能修舉於廢墜之後宜乎人心允洽圜橋門而觀聽
者億萬計也
　　獲寳鼎詔
獲鼎薦廟乃歸羙於祖宗譲善於臣子復禁章奏浮辭
虚譽則善矣
　　班示封事詔
史稱大禹昌言則拜仲虺賛湯改過不吝明帝班示封
事猶得斯義
　　手詔東平王國傳
恩誼篤摯詞致淵雅為善最樂之言允為宗親楷範
　　申眀科禁詔
自古慎終之禮皆有制度品節所以辨貴賤之等安貧
富之心維持風俗奬成㢘譲莫要於此詔語明確足以
觧世之惑
　　汴渠成詔
黄河激湍奔流助以他水則勢益暴明帝修復隄防所
以收河汴分流之利臨流而歎禹功繼世宗瓠子之作
意概亦偉
　　明徳馬皇后
　　辭封爵詔
明徳后損抑外家出於至誠示之以儉帥之以謙正所
以保全長久之也明徳之識解超矣伏波之遺澤逺矣
　　報帝請封外戚詔
史稱馬后徳冠後宮觀其惓惓阻戚畹之封可為萬世
龜鑑
　　章帝
　　命趙憙為太傅牟融為太尉詔
漢建三公為師傅之官慎簡耆徳老成故特重之文復
典醇有致
　　實覈受廩詔
矜恤流離務施實恵當無澤不下究之患
　　地震舉賢良詔
政無大小得人為夲自是要言不煩
　　報東平王
東平因災異上封事章帝虚己採納謙沖之意溢於言
表
　　賜東平瑯琊二王書
賜書中篤念先徳敦睦宗親仁孝温文皆藹然至性之
言史稱章帝長者不虚也
　　論五經同異詔
五經在兩漢時各祖其師說以専家鳴於世章帝特開
虎觀詔諸儒講五經同異俾先聖典訓晦而復明漢諸
帝尊經之功大矣
　　日食詔
舉士先巖穴毋取浮華尤得官人之要
　　手詔東平王
親親之誼辭愈樸而意愈真
　　賜公卿助祭錢詔
文質而思深言簡而意長兩漢詔令之所以擅今古也
　　行秋稼詔
行稼所以省民若供帳勞費適滋煩擾章帝下詔務崇
省約欲令貧弱有利庶㡬夏諺逰豫之善
　　選髙才生受學詔
尊經之言蔚然雅正
　　賜流民公田詔
人情安土重遷罹水旱而致流移民生之最可矜者恤
之如此當無鴻鴈澤中之歎
　　詔報朱暉
朱暉為太守時吏畏其威民懐其恵可謂㢘吏故章帝
報書如此
　　賜鄭均毛義穀詔
崇奬孝義存問隠逸得為政之要
　　詔三公
守令最為親民與為才辨無寧簡樸與為精察無寧渾
厚兩漢罷斥俗吏奬進安静悃愊之人此吏治所以近
古也
　　定律詔
頌成康之盛歸羙刑措紀太宗之政首曰縱囚葢刑辟
時當敬慎固不獨冬至立春後不宜報囚也
　　詔袁安等
集衆思廣忠益以禆廟謨此正晏子和同之辨詔辭深
得此意
　　詔改定禮制
　議禮同於聚訟所以貴折𠂻也文特簡雋遒古
　　　稟給孤幼詔
　恤孤懐幼仁言惻然
　　　以肥田賦貧民詔
　章帝因巡行觀俗東禮岱宗遂踐河防給貧民糧種以
　勸力農半免所過田租嘉恵生民善政釐舉兹逰故可
　紀也
　　　勅侍御史司空詔
　温醇愷惻以愛物為順天得體元之義
　　　詔齊相旌江革
　江革以至行受上賞奬人倫而厚風俗者莫大焉
　
　
　
　
聖祖仁皇帝御製文第三集巻三十
　欽定四庫全書
聖祖仁皇帝御製文第三集巻三十一目録
　　雜著
　　　　古文評論(計八十四條/)
　欽定四庫全書
聖祖仁皇帝御製文第三集巻三十一
　　雜著
　　古文評論
　　　和帝
　　　罷收鹽鐡詔
　昭帝時舉四方賢良即言願罷鹽鐡官迨此時邊方寧
　謐故毅然去之
　　　求曹相國後詔
　念舊酬勲繼絶舉廢詞意温藹詔㫖中極有風致者
　　　選舉詔
　漢選舉責成二千石刺史故得人為盛
　　　舉賢良詔
　和帝求賢諸詔綽有西漢風致
　　　封班超詔
　漢立功西域每求智勇之士置為都尉當時㝡稱得人
亦由奬勵激賞之典重也
　　蝗災罪已詔
遇災引咎深自謙抑得詔令之體
　　擇良吏詔
周宣以雲漢為憂詩人羙之斯詔大意略同
　　留諸王詔
詔語雖簡深得友愛之義
　　和熹鄧皇后
　　詔河南尹豹等
貴戚子弟迺國家肺腑股肱幼而不學長且面牆恃貴
而驕恃富而侈職此故也此詔辭可謂深中情事矣
　　殤帝
　　勅司隸校尉部刺史
痛言俗吏之弊最為嚴切
　　安帝
　　旱蝗詔
民生疾苦豈可壅於上聞宜詔詞専及之
　　霖雨傷稼詔
國家徳意惟在有司實意奉行始無屯膏之弊
　　申制度科品詔
綺縠珠璣之侈濫及厮走與賈誼所論略同正京師以
示四逺尤得風化之要
　　順帝
　　勅桂陽太守文礱
封還大珠責以求媚非徒不貴異物亦以風勵㢘節
　　桓帝
　　災異詔
酒醪足以糜榖西漢詔令每引以為戒亦貴粟之一端
也
　　竇融
　　責譲隗囂書
竇融早識成敗可謂智士始終一節不愧貞臣責囂以
大義惜其不能聽從耳
　　馬援
　　與楊廣書
委曲婉至動以天性之恩曉以君臣之義其激昂古宕
處則龍門筆法也
　　朱勃
　　追訟馬援書
馬伏波有佐命之功而未有顯過此書代為辨晰歸於
賞功宥過意良厚矣
　　班彪
　　請太子諸王官屬䟽
論豫教之道在於審所與居戒慎所習要言不煩
　　乞優答北匈奴奏
示以坦白得駕馭外藩之體
　　王命論
應天順人為一篇大指反覆徴引以暢其說文之極有
光燄者
　　桓譚
　　上時政䟽
定國是重夲業所謂政貴體要
　　復上時政䟽
光武時頗尚讖緯故桓譚極言之文亦剴直明切
　　杜林
　　論増科禁䟽
寛禁網捐苛細正以扶進㢘潔奬成節概義實相因
　　張純
　　正昭穆䟽
光武中興漢業以元帝為大宗别建四親廟盖以嗣繼
統緒為重亦可以息後世紛紛之論矣
　　鄭興
　　日食䟽
引春秋洪範以立言皆有根據
　　陳元
　　請立左氏䟽
左氏傳博雅竒麗叙事擅古今之長公穀文亦多雋逸
故三傳并傳學宫
　　朱浮
　　日食䟽
古者吏道以久任為善有治績顯效則増秩賜金璽書
褒羙時守令更代太煩故朱浮因日食言之
　　與彭寵書
諭以名義動以利害雄快勁直聳然可聽
　　第五倫
　　論竇氏䟽
勲戚以謙慎為羙滿盈為戒第五倫所言不止國家防
㣲之善道亦戚畹保家之明鑒也
　　勸成風德䟽
書稱明作有功惇大成裕惇大者政之體也明作者政
之用也此篇論治以惇大為夲文亦簡切
　　韋彪
　　置官選職䟽
登用大臣以公忠識量為重不在應對小慧簿書末節
篇中獨暢此義
　　孔僖
　　上章帝自訟書
孔僖所陳願開張聽聞即無逸皇自敬徳之意
　　何敞
　　諫用竇氏䟽
指陳貴戚直言不諱非欲摧折之正欲保全之何敞於
漢可謂忠矣
　　徐防
　　五經章句䟽
漢時五經諸家各設博士故箋䟽之說有互相逕庭者
至宋諸儒而統紀一矣宋儒羽翼經傳之功固自不朽
　　魯恭
　　諫盛夏斷獄䟽
順時為治欽若之實况刑辟尤所當慎乎魯恭之言實
與月令相發明
　　魯丕
　　舉賢良方正對䇿
簡直修潔較西漢諸儒之文別為一格
　　論經術䟽
古人於經學守其師說如規矩權衡所以尊經也
　　班固
　　文帝紀賛
賛纔二百餘字而文帝恭儉寛仁治功約略已盡固洵
良史哉
　　武帝紀賛
歴叙武帝尊經好古制度禮文之事彬彬可觀矣結處
義正辭勁可謂髙文老筆
　　昭帝紀賛
論事措意極其整暇有舂容大雅之致
　　成帝紀賛
叙述所聞用筆輕雋在論賛中又是一格
　　諸侯王表序
援引周秦論列漢世或詳或略極錯綜變化之致纚纚
千言讀之惟恐其盡
　　髙恵髙后文帝功臣表序
於論議中引用前人撰著以成文史漢中多有此體
　　外戚恩澤侯表序
建官惟賢位事惟能矧通侯之爵乎此序逐段用意特
見文心
　　公孫𢎞卜式兒寛傳賛
筆力矯健論次凡數十人絶不覺其煩重
　　司馬遷傳賛
立論雖駁史遷文之抑揚盡致猶大類其筆法
　　公孫賀劉屈氂車千秋王訢楊敞蔡義陳萬年鄭
　　　𢎞等傳賛
鋪叙處如閒雲卷舒自成變態
　　循吏傳序
吏必夲經術以廣教化始能嘉恵元元登風俗於淳古
此循吏之所以可貴也
　　貨殖傳序
洞見夲原語語鄭重有闗世道昌黎原道大意多出於
此
　　游俠傳序
立言極其正大覺史遷之豔稱駮而不純矣
　　西域傳賛
每叚論叙中斡旋一二語遂覺神采飛動
　　崔駰
　　誡竇憲書
忠告之意敦廹於中故見之書牘婉惻而周詳憲不知
戒愚孰甚焉
　　樊準
　　勸興儒學䟽
儒學之興莫甚於東漢至安帝時文教寖衰流風媮薄
矣此可謂匡時之論
　　陳忠
　　論喪服䟽
典質不飾嚴慄之色溢於簡冊
　　容諫䟽
叙述古人雖爾繁稱遠引然用意深至彌覺欵曲
　　言中使䟽
古穆之氣樸直之辭
　　翟酺
　　諫外戚䟽
明而切簡而健自是灼見夲原之論
　　虞詡
　　請復三郡䟽
黝然有古光持論亦復精警
　　左雄
　　上順帝陳吏事䟽
守長於民最親賢否闗閭閻休戚䟽中徴引極為典切
　　郎顗
　　上災異封事
造語精核故不厭其繁縟
　　劉梁
　　辨和同論
博考往籍斷以正義和同之介較若白黒矣
　　李固
　　災異䇿對
意愈婉而氣愈直讜論碩辭可刋金石
　　陳事䟽
老成卓偉之言自爾伉正
　　援日南議
萬里赴援既言其失又能䇿畫方略條論井然謀國之
忠何其懇到也
　　皇甫規
　　舉賢良方正對䇿
披瀝直陳於對䇿中尤為竒特
　　陳蕃
　　諫封賞内寵䟽
勁爽峭利之中自有沉摯深厚之氣
　　劉瑜
　　陳事書
條析當時之弊極盡情致文亦波折古宕
　　劉陶
　　鑄錢議
因鑄冶而及農殖真知夲之論
　　張敞
　　上王暢奏記
用刑不如行恩求姦未若禮賢洵為精義名言
　　傅爕
　　請誅中官䟽
慷慨上書情最真至
　　蔡邕
　　上靈帝封事
湛深經術曉達時務封事之佳者
　　幽兾刺史久闕䟽
言議勁正文氣紆徐
　　諫伐鮮卑議
引据多於論斷然具有精理碩畫
　　司空文烈侯楊公碑
言能舉其大者故筆力超渾
　　郭有道碑文
藻腴流利已開晉魏六朝之風然西京矩矱猶存也
　　文範先生陳仲弓銘
華而不縟故淵穆之氣浩乎無涯
　　鄭康成
　　詩譜序
論詩之正變獨為眀審
　　孔融
　　肉刑議
義有根據語無泛設
　　告髙密縣教
盛事佳文故自可傳
　　應劭
　　上漢儀䟽
仿仲舒春秋决獄之義刪定律令以為漢儀是有闗係
文字
　　陳琳
　　為袁紹檄豫州
　筆嚴霜雪氣激風霆不僅以辭采見長
　　　為袁紹與公孫瓉書
　立格修整遣言古茂當從呂相絶秦書得來
　　　臧洪
　　　報陳琳書
　深情溢於簡牘故音節琅然
　
　
　
　
　
　
　
　
　
聖祖仁皇帝御製文第三集卷三十一
　欽定四庫全書
聖祖仁皇帝御製文第三集巻三十二目録
　　雜著
　　　　古文評論(計八十二條/)
　欽定四庫全書
聖祖仁皇帝御製文第三集卷三十二
　　雜著
　　古文評論
　　　魏
　　　文帝
　　　禁母后干政詔
　垂戒深切足以立萬世之防
　　　鵜鶘集靈芝池詔
　古雅峭潔然似是有意為之者畢竟與西京詔令有別
　　　輕刑詔
　能得欽恤之意
　　　眀帝
　　　正嗣統詔
　正統緒以重大宗可以息後世紛紛之論
　　　論封禪詔
退浮華崇道夲深得治體之言
　　郎吏分受四經三禮詔
經學吏治兩有禆益
　　陳王植
　　求存問親戚䟽
情辭懇惻之中時見鋒頴天才秀拔八斗非虚
　　陳審舉䟽
視自試一表語加激切然不免於懟矣方之於詩其小
弁之怨乎
　　魯孔子廟之碑
鴻文足與鉅典相配
　　董昭
　　陳末流之弊䟽
指切弊俗有闗風教
　　王朗
　　節省奏
辭甚典質而功效瞭然籌兵食一叚尤見逺略
　　劉廙
　　論治道表
論非剏獲自確不可易
　　衛覬
　　諫眀帝䟽
謇正之氣爽朗之筆
　　楊阜
　　諫眀帝營作宫室䟽
典據之言而出之以樸慤
　　髙堂隆
　　諫興役䟽
據理切事反復詳暢
　　蔣濟
　　中書専任䟽
情事曲盡使人動聽
　　杜恕
　　諫考課䟽
信賞必罰則考課不為具文恕言得之
　　諫用㢘昭䟽
亢激之言難於詳悉此獨得之
　　程曉
　　白罷校事䟽
雅詞健筆絶無冗蔓
　　夏侯太初
　　官才議
其意欲使中正臺閣各不相渉内外叅校以得其真亦
通達時務之言
　　除重官議
省官省事甚扼治要
　　改服制議
國奢示儉甚得損益之宜
　　蜀漢
　　昭烈帝
　　為漢中王上言獻帝
事夲權宜而辭義明正不必以矯制為嫌
　　諸葛亮
　　出師表
將欲外攘先修内治大臣之誼純臣之心
　　後出師表
篇首云坐而待亡孰與伐之乃武侯之夲計也篇末云
鞠躬盡瘁乃武侯之夲心也光明磊落真可揭諸天下
萬世
　　自表後主
只此數言可以質天地而泣鬼神豈不堪與伊周相伯
仲
　　正議
大義聳然文辭亦極典羙使華歆輩讀之能無赧汗
　　與羣下教
意在集思廣益以勤攻已闕大臣心事如此
　　與李豐教
讀此足見武侯之用心公而恕
　　呉
　　大帝
　　責諸葛瑾等詔
懇惻之辭可謂深悉羣情者
　　譲孫皎書
權文筆古雅乃爾其所見者亦卓然不羣
　　景帝
　　答張布詔
英明語能令寵臣心慴
　　又答張布
語意甚為嚴峻然卒之恐布疑懼遂廢講業可惜也
　　駱統
　　理張温表
權僻處江隅身當强敵正宜布公推誠納讜言而徠雋
乂忌温稱羙蜀政氣量可知矣
　　諸葛恪
　　與丞相陸遜書
論甚平恕國家用人之方士類交友之道均宜斟酌斯
言
　　上孫奮牋
直截明暢文情亦自欵曲
　　晉
　　武帝
　　定祀典詔
嚴整中具有精深見道之言
　　答司馬孚等詔
晉武篤於天性故所言惋怛
　　開言路詔
深刻非事理之平斯詔真得治體
　　答傅𤣥詔
曠然大公之論出以婉到覺情詞相發藹乎近人
　　下郡國巡行詔
於時巡之外遣節使周行詔令肫摯文實兼備可謂有
志於民者
　　籍田詔
温潤古雅有漢代遺風
　　聽鄭冲致仕詔
優禮老臣其意甚殷文亦䟽暢可誦
　　元帝
　　遺賀循書
循行為俗表學稱儒宗宜元帝禮之
　　周顗辭職詔
其致雋永語不在多
　　明帝
　　定東宮儀制詔
雅贍舂容綽有體裁
　　康帝
　　答有司請改服御膳詔
矜貴典藻上逼左氏
　　穆帝
　　下王洽詔
追述舊好穆帝待臣下之誼甚厚洽退然克譲尚有古
風
　　簡文帝
　　百官詔
簡文雅量清才斯詔亦備極斐亹
　　答殷浩書
謙冲婉約殷然有求賢之思
　　羊祜
　　讓開府表
辭非次之榮廣進賢之義自是大臣羙徳
　　上平呉䟽
王猛之不勸伐晉羊祜之急請平呉皆洞灼時勢事異
而識同也
　　杜預
　　考課略
課績為用人之要即優劣以為黜陟自是簡核一法
　　春秋左氏傳序
左氏之學得預而愈顯表章之功大矣
　　荀朂
　　省吏議
省事不如清心為政至論然清心非去私存理有㴠養
之功者不能也
　　庾峻
　　論宜敦禮譲表
晉時凌競成風斯表可謂特挽頺波
　　劉寔
　　崇譲論
爭則必損人自見讓則必屈己求賢委曲敷論切中情
弊
　　劉頌
　　刑法䟽
法者天下之公若牽文就義則吏緣為奸䟽中用意深
㣲堪與尚徳緩刑書並傳
　　劉毅
　　陳九品八損䟽
劉毅秉公剛直在武帝諸臣中最有風節兹䟽可謂救
時之論
　　傅咸
　　陳世俗奢侈書
移易奢風在有位者之節儉探夲之論也
　　上論劾王戎事
歴辨侵官之謬引據詳明而勁挺之氣屹乎其不可奪
　　李密
　　陳情表
悱惻出於至性自是不朽之文
　　陳夀
　　定諸葛亮故事表
夀因父被髠作亮傳短其將略時論少之觀此表前後
尚極稱羙可見亮之賢雖怨者不能掩也
　　虞溥
　　奬訓諸生誥
為學之道淡而不厭久而彌新勉之以立志要之以積
漸所以䇿諸生者至矣
　　張悛
　　為呉令謝詢求為諸孫置守冡人表
存恤江東園寢道歸忠厚盛徳之事也文亦典藻可則
　　閻纉
　　陳保傅太孫䟽
忠欵可動鬼神與黄臺𤓰辭同其警惻
　　陸機
　　辨亡論上
晉書載機少有異才文章冠世今觀其遺篇竒偉雄麗
張華而下罕其儔匹
　　辨亡論下
二篇機局全學過秦論但加之以詞藻耳此漢晉風氣
之分
　　五等論
封建之事今古不同未可執一而論也文特𢎞博妍贍
英鋭髙逸洵是詞塲賁育
　　劉琨
　　勸進表
琨素著雄豪之名勸進一表辭意慷慨志氣縱横猶想
見其翼戴晉室之心
　　干寶
　　晉紀總論
推晉之所以興亡㡬無遺義然寶晉臣也於尊親之際
其尚有隠乎
　　庾亮
　　譲中書監表
亮以元舅懿親負時重望而勤修退譲之節其文亦真
摯愷切足挽頹風
　　荀崧
　　請置博士䟽
公榖義例間合聖人夲㫖而儀禮為經何可廢也
　　范寗
　　罪王何論
晉世清談原於莊老而實始於王何寗深切言之斯誠
快論
　　蔡謨
　　止庾亮北伐議
權衡强弱持重老成深於謀國視殷浩何啻霄壌
　　王羲之
　　止殷浩再舉北伐書
羲之在東晉諸名士中具有經濟之才非徒以文雅見
長
　　與㑹稽王牋
國家安危所闗愷切陳導可謂忠告
　　遺謝安書
羲之觴詠風流雅興逸致乃能留心實政不祖尚清虚
真中流砥柱矣
　　孫綽
　　諫移都洛陽䟽
揣摩時勢條悉利害瑋辭快辯實足折伏桓温之虚憍
　　徐邈
　　與范寗書
　邈儒雅博贍持躬謹密不獨以文采為時所稱也篇中
　多是名言
　　　戴逵
　　　放達非道論
　能以禮度自處深以放達為非不可徒以隠淪目之
　　　韓延之
　　　報宋公書
　臨難不為强勢所誘真賢叅軍矣裕當為之汗赭
　
　
　
　
　
　
　
聖祖仁皇帝御製文第三集巻三十二
　欽定四庫全書
聖祖仁皇帝御製文第三集巻三十三目録
　　雜著
　　　　古文評論(計八十條/)
　欽定四庫全書
聖祖仁皇帝御製文第三集卷三十三
　　雜著
　　古文評論
　　　宋
　　　武帝
　　　與臧燾書
　武帝以振興人才為心歸重於經師勸誘可謂知夲荆
　玉幽蘭之喻清越可誦
　　　文帝
　　　與江夏王義恭書
　誡弟之文責以親賢下士改過節用詳盡婉曲復以審
　慎聽斷為訓亦猶康誥所云明德慎罰之義也
　　　又誡
　親切相喻簡而不浮
　　　賜南郡王義宣中詔
家庭之文朴而雅彌見古致
　　孝武帝
　　審貢賦詔
審辨方物非其土者不貢非其時者不貢自是仁言文
復簡峭有色
　　始安王休仁
　　皇太子車服議
義取謙約辭近古核庶資叅考
　　傅亮
　　為宋公至洛陽謁五陵表
寫洛陽舊宫景物有詩人禾黍之慨
　　何尚之
　　陳庾炳之得失
叙事磊落有法見古人奏章簡質處
　　出庾炳之為丹陽尹答
覆論勁直嫉惡之義甚嚴
　　范曄
　　後漢書皇后紀序
引周禮兩漢間事又歴陳監戒之言辭婉而義深有國
家者當與尚書牝雞無晨之句叅㸔庶不至椒房近戚
之累歟
　　呉葢陳臧列傳論
文儷而嚴意以偃兵為重
　　中興二十八將論
光武以封爵待功臣而不責以吏事故保全者多文獨
扼此發議
　　孔融傳論
文有嚴毅之氣肅穆之容
　　周黄徐姜申屠列傳序
引數事以成文亦是一格
　　黨錮列傳序論
叙黨人始末詳盡從四豪任俠立論其源起於氣矜其
弊成於羅織可謂論世之識
　　宦者列傳序
東漢之末宦寺流弊已極斯文能痛切言之
　　逸民傳序論
叙述潔已之士文亦簡裕
　　齊
　　髙帝
　　賜張融衣手詔
數語意致深雋
　　答劉善明
古調清音
　　又答
謙冲和易見延佇之忱
　　答蕭景先詔
命意𢎞長詞亦近雅
　　武帝
　　禁婚𦵏奢靡詔
切中風俗之弊
　　勅廬陵王子卿
謹侈靡是訓宗藩第一義故言之惓惓
　　勅晉安王子懋
以世務為根夲片言居要
　　豫章王嶷
　　上世祖啓
大指以敦大易繁𤨏自是篤論
　　竟陵王子良
　　諫遣臺使疏
叙臺使擅威福擾吏民之弊曲盡情狀
　　陳時政啓
六朝文尚駢麗此獨簡潔峭勁有裨民隠
　　孔顗
　　鑄錢均貨議
圜府泉法始於周禮而論列體製於此為詳
　　顧憲之
　　牛埭稅𣙜議
析理既明言事亦􁌄
　　孔稚圭
　　上撰定律章表
大意與路温舒尚徳緩刑疏相近
　　梁
　　武帝
　　詳立條格令
意在去奢返樸興於厥躬史稱武帝豆羔糲食克儉於
身於此可見
　　禁祝史祈福詔
傚古人責躬之義語亦簡當
　　檢括封事詔
念切民事而出以古腴之辭
　　勅外司明加聽採隨事舉奏詔
洞盡物情言之懇懇
　　與謝朏勅
求賢若渇如讀白駒空谷之詩
　　與何㸃詔
敦故舊重隠逸叙述疇昔情緒深婉儼然光武之待子
陵
　　徴何𦙍手詔
何㸃何𦙍史謂其居貞物表縱心塵外故武帝優詔敦
勸之如此
　　又勅
勤懇之情形於簡牘
　　又勅
遣弟子就東山受學武帝禮賢可謂篤矣
　　輔政上銓序表
六朝九品中正法類登世族而抑寒畯故言之獨切
　　簡文帝
　　請賀琛奉述毛詩義表
敦崇詩學敷言雅令
　　答徐摛
詞語輕雋有致
　　邵陵王綸
　　與湘東王繹書
史稱綸聰警有才學忠孝獨存觀此書信矣
　　沈約
　　宋書良吏傳序
論宋吏治得失却夲奢儉以立說亦探源之識也
　　孔羊沈列傳論
以常平積榖為扶災利農之夲有裨民瘼
　　恩倖傳論
言情事皆曲折盡意文亦華實相副
　　任昉
　　天監三年䇿秀才文三首
䇿問三事阜民化俗納言皆切㑹治理文亦贍羙而有
逸韵
　　為卞彬謝修卞忠貞墓啓
叙先世忠孝有棐篤之思
　　上蕭太傅固辭奪禮啓
文生於情不湏賁飾自然雅健
　　蕭子顯
　　南齊書倖臣傳論
摹寫情况入㣲前代多用宦寺典兵故言之尤切
　　陳
　　文帝
　　脩前代墓詔
睠念忠烈加恩丘墓藹然仁厚之音
　　徐陵
　　奉使鄴都上梁元帝表
駢偶之文緯以經史故麗而有則
　　宣示諸求官人書
意在澄叙官方文亦簡而有韻
　　沈炯
　　請歸養表
詞婉而意廹詩曰將母來諗此亦庶㡬風人之言
　　北魏
　　太武帝
　　辟召賢良詔
平粹之音不為覈急
　　頒制詔
森然尺度之文亦復機神流暢
　　文成帝
　　遣使巡行詔
遣使之辭如此詳括殆非具文
　　孝文帝
　　條禁州牧詔
意在禁防而辭多沖挹要當使牧守内愧革心不専以
法令相廹也
　　決遣民獄詔
月令孟夏斷薄刑决小罪出輕繫即此詔之意
　　復靈丘租調詔
語樸而摯
　　免租算詔
有勤恤之實心故能有丐貸之實政非汎然仁心仁聞
也
　　求直言詔
刋煩華存簡實兩言已得體要
　　文明太后喪服詔
其言惻怛可以興起
　　答有司卜祥日詔
卜祥而筮永吉似非禮意此能折𠂻至當
　　孟月廟祀詔
斟酌古今可垂禮典文亦有淵穆之氣
　　徴王肅詔
情文嫻雅濃至可感可誦
　　與彭城王勰書
教先宗族王化之原彭城親賢無慚徳舉
　　任城王澄
　　諫髙祖幸豫州
有敦樸之質無枝蔓之辭
　　請修繕國學奏
言裨教典情自纒綿
　　北海王詳
　　定律令奏
課吏自當以公清為重此奏得之
　　元暉
　　論御史巡行䟽
遣使巡行公私煩擾誠不若委任牧守慎選而嚴課之
之為得也
　　張普恵
　　與任城王澄奏記
稱古昔引經義嚴毅之論典確之文
　　韓麒麟
　　陳時務表
此表可以厚生可以維俗古今通義也
　　韓顯宗
　　上時事書
切於事理言雖多而不覺其長
　　孫恵蔚
　　請收校典籍表
言似緩而實切未可以疎闊目之
　　崔光
　　答宣武帝雞異表
　明確無浮響故當使人傾耳
　　　災異表
　質實良具至理不以字句見長
　　　甄琛
　　　請弛鹽禁表
　弛禁固為善政苐湏有實心實恵及民始為無弊耳
　　　邢巒
　　　再上伐梁表
　洞晰利害如聚米如借箸似趙營平屯邊諸䟽
　　　髙謙之
　　　請復縣令靣陳舊制䟽
　為畿縣令不可少此風裁足使權貴歛手避之
　
　
　
聖祖仁皇帝御製文第三集巻三十三
　欽定四庫全書
聖祖仁皇帝御製文第三集巻三十四目錄
　　雜著
　　　　古文評論(計七十一條/)
　欽定四庫全書
聖祖仁皇帝御製文第三集巻三十四
　　雜著
　　古文評論
　　　北齊
　　　邢邵
　　　請建明堂太學疏
　語華意質非僅鞶帨之工
　　　杜弼
　　　為東魏移梁朝檄
　度䇿梁事如符契悉合而文筆雅健
　　　北周
　　　武帝
　　　停徴發詔
　息事寧人恤民之善經治理之要道仁音琅琅可以感
　人
　　毁露寢諸殿詔
文既莊雅氣亦淵茂不事雕琢而渾噩之致見乎尺幅
中此後代詔令之最近於文景者
　　報于謹詔
詞意篤摰隆禮勲舊猶有盛世之風
　　于謹為三老詔
敦行古典得憲老乞言之遺意
　　蘓綽
　　為周太祖作六條詔書
治平之理此六條足以盡之要當以力行為亟亟
耳
　　第二條
此以王道立説有古儒者氣象
　　第三條
重農務本乃王政之大端措置處亦井然明悉
　　第四條
天之生才自足供一代之用豈有借才於異代此自是
千古名言
　　第五條
天地之大徳曰生重物之生所以奉若天道故矜慎刑
獄是治天下第一義也
　　第六條
此言征税亦救時之務以上六條當時令百官誦習
牧守令長非通此者不得居官盖重其言而用之如
此
　　庾信
　　賀平鄴都表
警麗中自有典則
　　功臣不死王事請門襲封表
以典核之辭抒懇惻之悃無嫌其為駢儷也
　　隋
　　文帝
　　辭封禪詔
謙沖非由矯飾無須辭費
　　正樂詔
聖王制作之精意此雖未能詳盡然其識議亦有可
擇
　　與元諧勅
語不多而有令音亦耀徳不觀兵之意也
　　賜髙麗王湯璽書
曉示逺人必如此朗暢始可悉其情事文亦質實
　　牛宏
　　請開獻書之路表
此表有功經籍不在王儉阮孝緒下也
　　李諤
　　論文體書
不獨文教有禆亦可使頽風歸厚
　　唐
　　髙祖
　　修定科律詔
漢髙入闗除秦苛法唐祖受禪修隋律令一代創興以
刑法為重務其規模可概覩矣
　　太宗
　　金鏡
唐之太宗致治幾於三代之隆今覽金鏡所載其於處
已行政用人之道亦何其見之明而言之詳也此所以
追蹤徃古歟
　　致仕朝㕘在見任本品上詔
舂容雅贍淵淵金石之音
　　賜孝義髙年粟帛詔
敘意屬辭婉切暢悉殊覺情文生動
　　誡厚葬及賜功臣陪塋地詔
深情内藴麗藻外敷
　　褒李大亮書
温純深潤詞不煩而意甚摯
　　帝範序
述天位之不昜敘王業之艱難垂訓後昆特為深切
　　帝範後序
意既切至文復典正純雅
　　晉宣帝傳贊
選詞厚縟而大義相繩處殊自嚴正不磨
　　晉武帝傳贊
文瀾浩渺而反覆抑揚於當時情事最為穩切
　　睿宗
　　褒魏知古手制
清辭簡指悠然自逺
　　勞畢構璽書
條數弊源洵為探本之論而文彩爛然使人耳目一新
　　明皇帝
　　發宣撫使勅
典正之論而辭涉華腴則質文損益風㑹使然也
　　求賢良詔
意既纒綿而言皆雅令
　　誡勵風俗勅
清靜不擾和平不爭王道之成何以加此
　　焚珠玉錦繡勅
英茂鴻駿亦古人貴五穀而賤金玉之意
　　勅朝集使
拊循斯民惟牧守是寄一不稱職則兆人何賴焉教勅
之辭故宜諄切如此
　　勅朝集使
辭義何等殷切是不欲僅奉行故事者明皇初政所以
蔚然可觀
　　處分朝集使勅
吏治所賴以振飭者全在敷奏明試之時不如此深切
鄭重安能致理故知臨軒勅遣非屬具文也
　　孝經正義序
説經之家徃徃鑿空騁異使聖人之道不明於天下此
能深斥其流弊而文亦簡貴可傳
　　肅宗
　　讞獄詔
有惻怛之思故文情條暢
　　代宗
　　増修學宫詔
金革之餘加意文學不惟收拾人心自是立國本務
　　大赦詔
播告之文語意加詳而名理亦復斐亹
　　徳宗
　　亢旱罪已詔
文辭贍潤而有真意流貫其間命令之佳者
　　褒功臣詔
思老成之功烈而欲圖列其容儀亦所以勸後勵世也
　　君臣箴
有訓誡之誠有勸勉之義上下勤恤庻幾盛世遺風
　　西平王李晟東渭橋紀功碑
敘戡定之烈奕奕精采文雖以偶麗見勝而西京遺軌猶存
　　贈太尉段秀實紀功碑
𥪡義正大播辭詳整可以植綱常勵風教
　　武宗
　　毁佛寺制
明斷之舉宏碩之論洵有禆於風化人心
　　傅奕
　　請除釋教疏
痛斥異端理明氣壯始能為此非過激也
　　徐賢妃
　　諫息兵罷役疏
謇諤之辭得於宫掖貞觀之治故爾流聲千載
　　房喬
　　諫伐髙麗疏
文勢浩瀚靡有涯涘
　　魏徴
　　論治疏
反覆援引文勢自相貫注辭亦淹暢不拘
　　請罷工役疏
論古今奢儉非擷華攬藻之文
　　上十思疏
風格詳整中特多懇到之語
　　論十漸不克終疏
昜戒履霜書言惟幾皆致謹於漸之義魏徴舉十漸以
立説殆亦慎終於始之道也
　　求賢審官疏
開闢盡變列論臣品可謂曲中
　　張𤣥素
　　請罷修乾元殿疏
辭不煩蕪而義甚爽豁彌足使人繹思
　　李百藥
　　封建論
該洽精詳深明於損益之宜利害之故可謂閎辭碩謀
矣
　　馬周
　　論奉親享廟襲封樂工等疏
剴篤之辭出之以委蛇盖由其忠誠内結耳
　　岑文本
　　上太宗勤政疏
開引其端而所包至廣政之體要略盡於此
　　禇遂良
　　請復髙昌疏
唐之郡縣髙昌者國家服逺之略遂良請復髙昌者臣
子謀國之忠兩者正不妨竝美耳
　　張藴古
　　大寶箴
炳炳琅琅如觀禮樂之噐
　　狄仁傑
　　請赦河北諸州疏
定亂之方惟崇尚寛大則能消人心之疑懼而反側自
安斯謂洞晰機要
　　諫造大像疏
摹寫勞費曲盡俗情佛骨表意多本此
　　請罷百姓戍四鎮疏
請罷四鎮逺戍以息百姓命意與賈捐之罷珠崖對同
而文之頓挫古鬱亦近之
　　劉知幾
　　上蕭至忠書
班馬以前以專家著美晉唐而後以衆手多疵推論史
局之難盖後先一轍矣
　　陳子昂
　　　對利害三事
　論事簡當不涉支蔓百姓安則樂生不安則輕生洞逹
　人情可謂經國之言
　　　諫雅州討生羌書
　子昻本蜀人故言蜀用兵利害警切動聼蜀恃險為固
　險不可使通良有逺識
　　　蘓安恒
　　　請復位於皇太子疏
　論還政事不少為婉避之詞文自有奇氣
　　　救魏元忠疏
　語簡而氣岸唐文之似兩漢者
　
　
　
　
聖祖仁皇帝御製文第三集巻三十四
　欽定四庫全書
聖祖仁皇帝御製文第三集巻三十五目錄
　　雜著
　　　　古文評論(計五十八條/)
　欽定四庫全書
聖祖仁皇帝御製文第三集卷三十五
　　雜著
　　古文評論
　　　崔融
　　　諫税闗市疏
　毋擾是此篇大義文則陸離璀璨色澤彌古
　　　張東之
　　　請罷兵戍姚州書
　荒徼絶域古有羈縻之義不欲以勞罷中國也兹篇論
　情事詳核有識
　　　宋璟
　　　封還詔書奏
　經稱諸侯之孝曰制節謹度滿而不溢斯文殆相發揮
　　　張説
　　　梁國公姚崇神道碑銘
詳整鉅麗敘功紀行皆舉其大故要而不煩
　　宋公遺愛碑頌
古質有鼎彞之色頌辭跌蕩岸異逈非恒徑
　　蘓頲
　　開元三年處分朝集使勅
誠勵則嚴注望彌切足以令人勗勉
　　諫鑾駕親征表
攄瀝欵誠不煩彫飾而自然精采唐文之絶無俳偶者
　　張九齡
　　開元三十一年處分十道朝集使勅
語勁而氣彌舒詞腴而㫖益切可識九齡風度矣
　　請重守令慎選舉疏
唐時重京秩而輕外任特甚故九齡極言之至語人材
以清議名節為重則古今之通義也
　　上姚令公書
昔人論唐諸臣謂姚崇尚通此可謂藥石之箴矣
　　張均
　　宗廟加籩豆議
孝思無窮而常典有制範圍古今所以安人情而順天
道也斯文殆發明禮經之義
　　劉秩
　　貨泉議
論錢法源流利弊極詳終之以禁銅為䇿亦救弊之一
道也
　　孔璋
　　請代李邕死表
邕固奇士斯文與人皆奇較谷永訟陳湯疏更為激昂
　　栁芳
　　氏族論
臚次厯代族氏詳核淹通足以為考古之助
　　顔真卿
　　論元皇帝祧遷狀
論祧遷義正而詞確
　　論百官論事疏
磊落英爽真卿多勁節故文亦似之
　　諡號狀
禀經義以立言所見亦超
　　郭子儀
　　辭太尉疏
汾陽有功而讓忠誠貫於始終故其文亦絶無勦飾乃
爾
　　請乘輿還京師疏
陳昌言決大計扶危定傾汾陽可謂社稷臣矣
　　楊綰
　　條奏貢舉疏
論貢舉情事皆切中古今流弊意在黜抑浮競崇奬實
學良為有本之言
　　賈至
　　議楊綰條奏貢舉疏
推原治理所由𥪡議鴻壯與楊綰條奏足相發明
　　元結
　　辭容州表
情既懇惻詞復悽楚元結文在唐諸家中極稱峭拔此
尤其傑出者
　　劉晏
　　與元載書
探古人之遺跡陳當時之利病晏於治河轉漕可稱勤
懇故闗中卒賴其利也
　　常衮
　　減徴京畿夏麥制
制詞瑩淨誦之猶能感人
　　大厯四年大赦詔
誠懇所至筆能曲折赴之深得哀矜勿喜之意
　　大厯六年放京畿丁役及免税制
蠲賦省役以憂百姓中多愷悌之言
　　大厯十四年減徴京畿丁役等制
音節詞句皆能取澤於古
　　馬璘神道碑銘
擷左國之菁華兼兩漢之雋腴恢奇英岸光氣熊炳
　　獨孤及
　　唐景皇帝配昊天上帝議
議禮之文貴確不在枝葉繁蔓此文近之
　　上疏陳政
清言疎朗足見當時冗兵糜食之害
　　李華
　　中書政事堂記
直起直收義存鑒戒文有剛果之氣如風雨驟至集於
筆端
　　李翰
　　進張廵中丞傳表
張廵孤忠拒宼實有功於唐之再造斯文激揚忠烈聲
光飇舉殆足以發抒其氣
　　陸贄
　　興元元年奉天改元大赦詔
誕告之文仁音如此故能使當時之民聞詔書而感泣
也
　　興元元年命馬燧渾瑊招討河中制
止罪狀懐光一人無一語及朔方將士所以離散黨與
收拾人心妙有機權足徴廟算
　　興元元年命李晟制
國家優重功臣奨其前勞正以䇿其後効此制得之矣
　　論治亂之略疏
篇中前言事後言理敷祍而談最為融浹
　　論徴税疏
權衡於先後之間酌量於緩急之際於國無損而於民
所益滋多此疏之大指也
　　論納諫疏
矚理於㣲論事舉要
　　論闗中事宜狀
深識逺算之言不特以閎通擅美
　　論前所答奏未施行狀
補牘而陳忠懇之情溢於行墨詞義茂美直餘事耳
　　請罷瓊林大盈庫狀
涇原軍士之變以二庫為兵端故贄立言如此
　　請兩税以布帛為額狀
此論與徴税疏立言互相表裏而更為詳盡
　　請罷兵狀
當獻㨗之時原兵革之始暢發其意可謂偉辭
　　權徳輿
　　兩漢辯亡論
尊道重儒君臨之極軌若張禹胡廣輩致身寵榮苟貪
禄利使後世指目可謂士林之羞矣
　　答栁福州書
太學人材所自出唐宋以来以名賢處之造就多士徳
輿此書可謂知本之論矣
　　陸贄翰苑集序
陸贄為文閎博流暢委折盡致謀畫能中機宜誠奏議
之傑搆也臚述生平論次條達序文之似傳體者
　　髙郢
　　魯議
魯不得用天子禮樂自是正論而篇中疎密得宜濃纖
合法文章之有圭臬者
　　栁冕
　　再答張僕射書
文甚簡淨而欵篤之意獨至
　　與權徳輿書
敘厯代人才得失之由最為明確
　　復杜相公書
謂文章由於風俗風俗根於人心卓然探本之言
　　梁肅
　　補闕李君前集序
文章有王霸之分立論恢奇前此未有
　　代太常答蘇端駁楊綰諡文貞議
義以典而能確詞以恕而能公持此核人可以論世而
不爽矣
　　沈既濟
　　論行辟召之法疏
立論巖巖清峙可為衡鑑之資
　　于公異
　　收兩京露布
辭鋒邁達筆陣韶舉西平故是元功得此庻能相配
　　裴度
　　諫用皇甫鏄程异為相疏
度身更患難故雖欵欵忠愛而出之有危迫之音
　　　論魏宏簡元稹疏
　是時度以使相討河朔而惓惓不忘忠謇所謂爾身在
　外乃心罔不在王室也
　　　李絳
　　　請崇國學疏
　文致爽朗髙舉
　　　論裴均進銀噐狀
　挺勁之辭一徃峭邁
　
　
　
　
　
　
　
聖祖仁皇帝御製文第三集巻三十五
　欽定四庫全書
聖祖仁皇帝御製文第三集巻三十六目錄
　　雜著
　　　　古文評論(計九十條/)
　欽定四庫全書
聖祖仁皇帝御製文第三集巻三十六
　　雜著
　　古文評論
　　　韓愈
　　　論佛骨表
　義正詞直足以祛世俗之惑允為有唐一代儒宗
　　　禘祫議
　禘祫之議紛如聚訟此論折衷衆議條貫井然
　　　復讐狀
　典據精核益知經術之重
　　　論今年權停舉選狀
　於論事之中暢發閎議愈文徃徃有此所以迥出諸家
　之上
　　　原道
　奥衍閎深理純辭達荀揚輩未足方駕也
　　守戒
體局峭嚴字字精采杜牧守論蓋祖述此篇而氣之雄
健則逺不逮矣
　　師説
提一道字為主識解最髙而用筆尤極其古峭
　　張中丞傳後敘
敘致曲折如畫真得龍門神髓非徒形似也
　　爭臣論
一解一難開闔有法
　　答李翊書
好學深思讀書養氣昌黎一生得力略盡此篇
　　答劉正夫書
於樸茂中獨見風骨
　　與孟尚書書
昌黎文最為古峻今觀集中言理諸篇皆坦夷直截蓋
欲明斯道於天下故語必歸於醇正
　　再與鄂州栁中丞書
談兵事文英氣勃發西漢晁錯趙充國毎以此擅長斯
文近之
　　與祠部陸員外書
駕軼排宕極瀇瀁之勢
　　送水陸運使韓侍御歸所治序
前幅舉其成功後幅勉其建績下語不繁而屯制之宜
已瞭然指掌
　　送浮屠文暢師序
昌黎力排釋氏而為浮屠贈言如此正原道中所謂明
先王之道以道之者也
　　送鄭尚書序
光偉其氣磊落其辭而出以精思故爾超絶
　　送齊皥下第序
極頓挫激昂之妙文之最有機局者
　　送許郢州序
寓規於勸凡為守牧者均當勒之座隅
　　平淮西碑
渾噩似誥銘髙古如雅頌體裁宏鉅斷為唐文第一
　　曹成王碑
原本忠孝立言已操要領而敘事遣辭奇而能法碑版
之文此其極則也
　　處州孔子廟碑
氣體髙深而古色黝然他家丹雘其辭終居下乘耳
　　魏博節度觀察使沂國公先廟碑銘
敘文簡質銘詞古奥其古奥處可及其簡質處不可及
　　袁氏先廟碑
揭出孝字便見此文闗係不細而詞理淹綜足以發
之
　　司勲員外孔君墓誌銘
老筆紛披彌見丰骨卓犖
　　烏氏廟碑銘
雄姿灝氣有揮斥八極之意
　　南海神廟碑
典重髙華足以潤色太平鋪張盛事後幅拓開一步文
境倍覺寛舒
　　司徒兼侍中中書令贈太尉許國公神道碑銘
古氣盤紆風格峭拔大類先秦文字
　　鱷魚文
用筆嶄嶄自是奇文
　　栁宗元
　　獻平淮夷雅表
頌颺國美之文典雅為上宏贍次之華縟又次之如此
其上乘也
　　駮復讐議
挈出刑禮二字竝提作骨駁辨至為精核
　　晉文公問守原議
𥪡議精嚴遣調警拔森然法戒之文
　　與太學諸生書
辭㫖雅暢中寓有好賢與善之意故倍覺娓娓可思
　　答韋中立論師道書
命意深厚不為苛激之音
　　與韓愈論史官書
詞極雄辨理甚堅正
　　段太尉逸事狀
刻畫情事能使太尉鬚眉畢現與昌黎張中丞傳後敘
工力悉敵
　　封建論
博辨縱横字字沉鷙中間錯舉秦漢唐之制引據甚精
斷制甚確
　　守道論
演迤條達湏知栁州文中又有此一種
　　南府君睢陽廟碑
以兩漢之健骨運六代之腴辭
　　箕子碑
立議奇而不軼於法有此識力始可以尚論古人
　　陸文通先生墓表
表章經學之文要湏如此簡確
　　裴瑾崇豐二陵集禮後序
通篇惟用直敘此所謂淵雅之音故無湏於抗墜也
　　栁宗直西漢文類序
此篇逼真西漢近古而尤壯麗殆子厚所以自狀其文
品也
　　嶺南節度使饗軍堂記
雄深者其思理也整麗者其體製也復有一種俊邁之
風格旋轉於其間豈非傑搆
　　邠寧進奏院記
能於小中見大而體局𢎞敞詞亦足以配之
　　監祭使壁記
用筆謹嚴遣言典重始終以敬字綰結尤為扼要
　　興州江運記
敘述議論皆以典奥出之可謂壁壘森嚴神采煥發
　　劒門銘
不作縈紆之勢而自然矯㧞錄此以式輕靡之習
　　白居昜
　　初授拾遺獻書
婉巽而多風納約自牖之義也
　　授孔戣右散騎常侍制
辭甚圓美
　　授鄭覃給事中制
􁌫雅猶存典則
　　元稹
　　獻事表
機理淹暢不事雕繢唐文之又一格也
　　論諫職表
文筆清疏而意獨懇到
　　與韓愈書
闡幽之言足扶名教
　　劉禹錫
　　許州文宣王新廟碑
古藻繽紛極為雅贍
　　李翺
　　論事疏用忠正
大臣忠正小臣莫敢為不正千古名言
　　屏奸佞
鋪敘之文自爾詳盡
　　改税法
明白曉暢
　　絶進獻
論財貨從出之源洞中情事文復英爽切摰
　　復性書
惕厲其詞可以警學
　　平賦書序
經濟之文立論自佳
　　上宰相書
洮洮清辯雋利可喜
　　答進士朱載言書
行已之道為學之方是書約略盡之而其敘文章源流
正變處尤為詳確
　　楊烈婦傳
摹寫情事有聲有色末作斷語亦自詳整
　　髙愍女碑
於大處發論局陣展舒波瀾空闊
　　田𢎞正
　　謝賜節鉞表
語語出於忠欵絶無游辭
　　呂温
　　功臣恕死議
逐段議論皆以兩意互發字字深陗氣體亦遒上不羣
　　張荆州畫贊
義本嚴正詞復奇宕精理内含聲光外射
　　皇甫湜
　　論進奉書
指事切實能發天下為家之義
　　故吏部侍郎昌黎韓先生墓誌銘
淵奥古崛殆有意倣昌黎而為之者
　　舒元輿
　　上論貢士書
侃侃發攄最為正論然國家固宜重士而士亦宜知所
以自重如此庻兩得之耳
　　李漢
　　韓愈文集序
序昌黎文提道字為主詞㫖深閎得不謂之知言
　　歐陽詹
　　太學張博士講禮記記
敘事中饒有樸茂之氣音節近古
　　劉蕡
　　制䇿對
剴至詳明發揮經術此逼真西京文字可以追蹤晁董
　　李徳裕
　　討劉稹制
徳裕處分澤潞比跡蔡功似此辭義嚴明所謂制勝於
廟堂也
　　賜回鶻書意
簡嚴中能盡事理
　　賜回鶻可汗書
温言撫慰而開諭曉晰深得布告諸蕃之體
　　奉宣撰太和公主書
詞意諄詳妙有操縱
　　賜石雄詔意
辭鋒精整足以壯鼔旗而新壁壘後幅戒以持重允為
樽俎名言
　　賜王宰詔意
詞不過嚴而意甚英決
　　又賜王宰詔意
兵事機宜規畫詳審非獨運籌之妙亦見馭將之權
　　代劉沔與回鶻宰相頡于伽思書
回鶻有功於唐故不用嚴詞誚讓而多勸諭之言以大
字小之義也
　　為宰相與李執方書
語直而意婉文特妙於布置
　　論侍講奏孔子門徒事狀
理解明確正論肅然
　　議禮法等大事
廣諮諏以定國是有識之言
　　論維州事狀
　僧孺處置維州一事守匹夫之小信忘經國之逺圖誠
　為失計此文可謂論據詳明矣
　　　丹扆六箴
　六事所陳周詳篤摯名言粲然
　　　臣子論
　立功立節兩言已括臣道而又以名節為本洵為卓爾
　之見
　　　忠諫論
　多引事實略發辨議而意已明
　　　近倖論
　切於唐季一時之事實千古之龜鑑也
　
　
　
　
聖祖仁皇帝御製文第三集巻三十六
　欽定四庫全書
聖祖仁皇帝御製文第三集巻三十七目錄
　　雜著
　　　　古文評論(計七十二條/)
　欽定四庫全書
聖祖仁皇帝御製文第三集巻三十七
　　雜著
　　古文評論
　　　杜牧
　　　罪言
　綜天下之情形權累朝之得失如聚米畫沙不爽尺
　寸
　　　原十六衛
　府兵與藩鎮相為輕重而唐之興廢即因之溯源窮委
　論斷獨精
　　　戰論
　四支五敗字字精確而文亦磊砢自喜
　　　守論
　風規峻邁文采燄然
　　　燕將傳
筆力陡健極似戰國䇿中文字
　　鄭亞
　　唐丞相太尉衛國公李徳裕㑹昌一品制集序
本以讚徳裕之制作而益見國家功徳之崇隆品裁宏
廓筆墨皆靈
　　孫樵
　　復佛寺奏
就國計民生立論與昌黎原道永叔本論義相發明
　　書何易于
唐書昜于傳全採此文盖不惟工於序事而褒貶亦至
公可信也
　　書褒城驛
前幅似主而實賔後幅似賔而實主此文家變化錯綜
之法
　　孫氏西齋錄
文頗聱牙而是非不詭
　　李商隱
　　為濮陽公檄劉稹文
淹通朗盡文之以姿法勝者
　　羅隱
　　上招討宋將軍書
氣甚清疏頓挫處自然入古
　　陸龜䝉
　　復友生論文書
穿貫源流博綜理趣殆從窮經味道中来故絶無揣摹
影響之語
　　皮日休
　　請孟子為學科書
斥莊老而尊孟子此等議論在唐人中不可多見
　　請韓文公配饗書
昌黎衛道之功得此書推尊益覺昭掲宇宙而不朽
　　沈顔
　　象刑解
清拔之氣矯然自異
　　五代
　　後唐莊宗
　　冊封呉越國文
典贍有則猶足懾强藩之氣
　　李繼岌
　　伐蜀檄
體本新藻而氣殊朗俊
　　李嚴
　　聘蜀笏記
宣暢威靈使臣之義應爾詞亦雅稱
　　周世宗
　　賜南唐主李景書
簡貴得體尺幅中備四時之氣
　　又賜南唐主李景書
義指温厚不為逆億
　　伐江南詔
嚴毅明正自能使聞者􁒍然
　　王朴
　　平邊䇿
中一段議論乃呉之所以敝楚隋之所以取陳也籌畫
既善文亦復佳
　　南唐主李昇
　　舉用儒吏詔
崇尚儒術立意正大
　　論廷臣勿言用兵勅
此篇頗得保境息民之道辭亦警動
　　南唐主李景
　　災異詔
憫惻之思正無煩多語
　　答留守周宗乞罷鎮詔
鎔鍊雅飭
　　張義方
　　上南唐烈祖書
伉爽不羣僣國中之錚錚者
　　江文蔚
　　對仗彈馮延已魏岑文
軒軒標舉略無媆靡之習
　　歐陽廣
　　論邊鎬必敗書
質言無華論事諧暢
　　潘佑
　　代南唐主勸南漢劉鋹書
事大之誠交鄰之道此書兩得之
　　馮涓
　　諫蜀主屢興兵旅疏
此亦是節要語然意已周至
　　幸寅遜
　　諫擊毬疏
意矯勁而語聳拔
　　田淳
　　言朝政得失疏
蜀文類不卑弱豈揚馬之餘風使然耶
　　呉越王錢鏐
　　杭州羅城記
涉筆􁌫雅亦有淵渾之氣
　　丁思覲
　　諫楚王馬希範書
名義森嚴故辭論侃侃
　　宋
　　太祖
　　諭輔臣詔
承五代僭亂之後故以慎刑辟肅紀綱為要
　　平刑詔
明罰勅法情見乎辭
　　下孟㫤詔
誼本寛大詞亦温藹
　　禁獻羡餘詔
英明語正不在多
　　禁鑄銅詔
真懇之意溢於行墨
　　治河詔
簡要極有體裁
　　江南平下詔
骨秀神腴雅詞令則
　　太宗
　　非課最不書勞績詔
明達治體有禆黜陟之典
　　限日決獄詔
深得古人無留獄之意
　　禁喪葬舉樂詔
事闗教化之本故言之不厭其詳
　　戒許王元僖等詔
可作一篇家訓讀
　　止尊號詔
撝謙之語出於至誠
　　答樊知古詔
起勢甚突兀詞義亦深確而不詭於正
　　選寺監官詔
古雅有則不類浮靡之音
　　平權衡詔
語本周官彌覺簡貴
　　議立贖法詔
本欽恤以為心故言之􁂋怛
　　賜上官正手札
辭約而理綜
　　申理冤滯諭
不為督責之辭而勸勉諄切仁者之言藹如也
　　答李至詔
明暢修潔
　　真宗
　　順時行火詔
事既近古文亦爾雅可觀
　　切責陳堯咨詔
辭雖峻切而意却寛厚
　　仁宗
　　戒貢士進學詔
廣勵人才深得激勸之道
　　恤刑詔
有益明允之治
　　禁按赦前事詔
詞㫖温厚意在蠲滌煩苛
　　立制科舉詔
制誥文以健筆為之便爾生色
　　給致仕官奉詔
曲體人情言之懇惻
　　改定樂制詔
淹雅之詞出之鄭重昇平氣象穆然可思
　　戒百官詔
琢句近古以遒勁為工
　　頒樂名大安詔
制作闗乎典禮有此大雅之篇庻足以鋪揚鴻業
　　戒飭轉運使詔
能悉俗吏之弊故明透乃爾
　　戒百官詔
崇尚寛裕足以敦礪薄俗
　　賑濟災傷路詔
　中誠惻然形諸言表
　　　儆百工敦實行詔
　治體貴乎惇大此詔得之
　　　頒乆任格詔
　留心吏治播為令辭
　　　英宗
　　　飭百官詔
　措詞雅潔亦覺陳言務去
　　　飭舉人制
　氣體頗似兩漢
　
　
　
　
　
聖祖仁皇帝御製文第三集巻三十七
　欽定四庫全書
聖祖仁皇帝御製文第三集卷三十八目錄
　　雜著
　　　　古文評論(計七十三條/)
　欽定四庫全書
聖祖仁皇帝御製文第三集巻三十八
　　雜著
　　古文評論
　　　神宗
　　　賜韓琦詔
　仁言雋永
　　　諭邊臣詔
　從容不迫是盛世語
　　　求直言詔
　時有古氣磅礴其間
　　　諭文彦博手詔
　馬政國之所重宜加意整飭乃爾
　　　求言詔
　温文安雅能以頓挫出之詔令佳品也
　　　資治通鑑序
質而不浮足以綜貫源流包括全史
　　髙宗
　　罷上壽詔
語亦悽惋
　　察吏詔
達於政體之言
　　幸學手詔
整練有餘視北宋諸詔文又一格調矣
　　禁加耗詔
真實辭不假文飾
　　孝宗
　　斷獄詔
有古崛之風
　　奬諭魏王愷詔
篇短詞腴極有古趣
　　興水利詔
情勢朗豁言故鑿鑿
　　賜魏王愷詔
辭甚雅令
　　禁兩税折錢詔
酌盈劑虚言獨欵悉
　　罷官鬻鹽詔
真切處可以感人
　　光宗
　　諭守令詔
本末先後四字措語甚約而包舉甚博信為政之紀綱
　　寧宗
　　賑荒詔
詔意諄復仁心為質
　　理宗
　　從祀五臣詔
一事而有闗千載者如此等詔文是矣
　　罪已詔
語自懇到不為矯飾
　　張齊賢
　　論安邊疏
議論能探究源本而文體亦堅重不靡
　　田錫
　　論邊事疏
思慮深逺老成謀國之言
　　上太宗疏
通體愷切而無亢激之氣
　　王禹偁
　　請諸邑嚴守備疏
備禦有方在當時為救弊之要
　　長洲縣治記
清晰之筆
　　陳靖
　　勸農疏
名論碩畫切實不浮
　　魯宗道
　　請重親民之官疏
斥言吏弊詳確無倫
　　孫奭
　　諫祀汾隂疏
飇發泉流不以字句見長
　　再諫祀汾隂疏
與前疏雖出一意而彌増剴至
　　論天書
明摯聳聼識解視王旦諸人髙出數等矣
　　尹洙
　　諫時政疏
三事中言必中的不僅以條暢為長
　　蘇舜欽
　　玉清宫災上疏
湛深經術發為讜言宜其雅健乃爾
　　宋祁
　　言災異疏
明而無隱樸而不支
　　張方平
　　條制資廕勅
𢎞此逺謨育才厚俗胥有賴焉
　　論屯田
源委分明事理詳悉
　　王珪
　　賜呉奎免恩命不允詔
淵然古色
　　戒諭夏國主詔
辭不過嚴而簡潔有體
　　賜皇長子淮陽郡王免恩命不允批答
深潤無俗氛
　　賜皇伯祖承亮改封秦國公免恩命不允批答
舉止闊逺絶去纖弱
　　賜韓琦免明堂恩命不允批答
鉅典閎辭略見此答
　　除富弼制
氣局闊大非鄭公不稱此辭
　　蔡襄
　　論増置諫官
指事殷勤意亦悠然無盡
　　送黄子思寺丞知咸陽序
以令與宰相竝舉益見社稷民人之重
　　包拯
　　請罷天下科率
深見精慮發於言表
　　論委任大臣
理正識超議歸矩矱
　　石介
　　明禁
法令有重輕行之有本末本末輕重一舛則民罔知所
從此篇深得體要而文亦爽健
　　上潁川蔡侍郎書
正辭不撓一種虚受之意自藹然可掬
　　呉育
　　駁唐詢請停賢良茂才二科疏
詳達之章既有益於人才亦有闗於政治
　　錢公輔
　　仁宗配明堂議
文雖專論一朝而事闗典禮可備採擇
　　鄭獬
　　應詔上疏
籌時經世蓄於心而發於言
　　備亂
拈出公私二字立論最善而文筆矯矯足以勝之
　　范仲淹
　　上時務書
不為峭急之音而意自深至
　　推委臣下論
博求賢士一篇大意文最穆然可思
　　韓琦
　　諫垣存藁序
進言一衷於理而出之以至誠得古人臣獻納之義
　　富弼
　　辭定䇿遷官奏
沉至中益著惓懇
　　司馬光
　　上殿論御臣劄子
通達古今故發必中的
　　請定儲貳疏
無雕鏤之迹發乎自然
　　上皇太后疏
思理淹詳立説明整
　　上英宗疏
義正辭明可祛紛紜之論
　　論治身先孝治國先公疏
兩意竝舉引人入勝
　　上英宗言時政闕失疏
質言無飾文復雅健
　　仁宗配明堂議
詳據典禮可正諸家之謬
　　崇奉濮安懿王典禮議
名義正大千古不磨
　　應詔論體要
反覆條暢綽有餘裕
　　辭職疏
不泛作辭榮之語故爾可傳
　　乞省覽農民封事劄子
備言民事艱難以深斥新法之害周詳隱惻得無逸一
篇之意
　　論皇城司巡察親事官劄子
超然知體之論
　　五規
五篇振挈要領可謂碩論訏謨而氣體亦深厚爾雅
　　乞改求諫詔書劄子
言事之文能扼理要
　　知人論
用筆如剸犀截象嶄然有勢
　　范鎮
　　請裁冗官冗兵疏
洞中當時情事故明快如此其欲寛民力以為備尤為
　國家本計
　　　再陳官冗兵多疏
　詳復推原文勢愈緊而用意愈切殆彌災之本術經國
　之藥言也
　　　范百祿
　　　對制科䇿
　正論典禮之失故詞不嫌於激切
　
　
　
　
　
　
　
　
聖祖仁皇帝御製文第三集巻三十八
　欽定四庫全書
聖祖仁皇帝御製文第三集巻三十九目錄
　　雜著
　　　　古文評論(計八十六條/)
　欽定四庫全書
聖祖仁皇帝御製文第三集巻三十九
　　雜著
　　古文評論
　　　歐陽修
　　　勸學詔
　斟酌得宜意頗近古
　　　弛茶禁詔
　慮周細事言復仁藹
　　　論刪去九經正義中讖緯劄子
　漢儒於經學表章微緒最為有功而間引讖緯未免駁
　雜此論自是卓識
　　　論臺諫官唐介等冝早牽復劄子
　於氣度舒徐中見其爽直論事極中窽㑹
　　　乞補館職劄子
　清言如屑可謂其風肆好者矣
　　論杜衍范仲淹等罷政事狀
從四人事跡顯然處一一引証更不自立議論遂爾警
切
　　上范司諫書
情義諄篤文思安雅大家中有數文字
　　代人上王樞密求先集序書
有起伏有開闔氣雄而筆宕
　　本論
揭出禮義二字見歐陽為學有本領處以此繼昌黎之
後武倡濂洛之先聲扶翼名教厥功非小
　　為君難論上
文氣峻決是極有斷制之作
　　為君難論下
議論與故實相經緯機法略似上篇
　　縱囚論
以緊峭之筆發深摯之思故持論甚堅而有力
　　唐書兵志論
源流得失洞然指掌
　　唐書禮樂志論
綜次淹洽而妙有鎔鍊
　　唐書藝文志論
振宕中却寓舂容之概自是歐陽本色
　　唐書食貨志論
正議被以雅辭渢渢可誦
　　五代史前蜀王建世家論
目光逺矚於治道極有維繫
　　五代史馮道傳論
文既髙妙而寓意特深
　　五代史周臣傳論
偉論出之閒淡是歐文獨勝處
　　五代史唐六臣傳論
興㑹淋漓無意不暢
　　五代史宦者傳論
筆愈轉則勢愈緊勢愈緊則意愈切如千巖萬壑洑流
迴瀾豈非文章極觀
　　五代史伶官傳論
抑揚頓放中無限烟波文之神似龍門者
　　朋黨論
敘述最詳論斷最緊故能淹通事理剖決嫌疑集中傑
作也
　　送徐無黨南歸序
自待甚重故立論皆髙人一層
　　吉州新學記
格局闊大波瀾老成
　　王彦章畫像記
錯綜開闔自然入妙與栁州段太尉逸事狀神理相合
　　豐樂亭記
歸美國家太平以為豐樂之由立言有體而俯仰處更
多閒情逸韻
　　胡先生墓表
安定教士之法規條最詳篇中專舉此事殆所謂論人
必於其大者也
　　瀧岡阡表
敘述先徳情文深婉令謦欬千載如生可謂仁孝之言
　　周惇頤
　　太極圖説
拈一靜字是周子教人為學喫緊工夫然湏是仁義中
正始為有本之學否則淪於空寂矣此可見先儒之言
毫無滲漏處
　　張載
　　西銘
孔子嘗有言曰仁人事天如事親西銘精奥確切深有
以發明孔子之意程子以為仁之體盖有見乎此也
　　與呂微仲書
佛氏之説不可窮詰此專就道理上一一辨駁直使之
無説自解
　　程顥
　　論君道
純儒之學實際之言
　　論王霸
識論皆不落第二層可以見其生平學術有原本處
　　論十事
十事皆切當時之務儒者之效優於經濟乃爾
　　論新法
據理駮論不屑屑勘及利害所見獨超
　　答横渠張子厚先生
動亦定静亦定顯微一致是徹上徹下之功若離絶外
物以求静此釋老之學所以别於我儒也明道此書最
為明白的當
　　晉城縣令題名記
義存法戒即一記亦不苟作
　　程頤
　　上仁宗皇帝書
所學既純故規模自爾正大
　　代彭思永論濮王典禮
引喻甚明持論極正可以折羣喙之紛紛矣
　　上太皇太后書
程子自任之重隱然有堯舜其君之意殆與伊訓説命
之篇後先光映者也
　　論經筵第一劄子
總在本原上著意發為議論故純正宏闊絶無偏駮
　　論經筵第二劄子
匡輔翼贊之道略盡是篇
　　易傳序
言理精要包舉全易
　　春秋傳序
先聖作經之意後人以揣摩穿鑿之見求之則滋晦矣
三復此文始知先儒為學精慎如此
　　答朱長文書
言貴立誠文以載道此能闡發其㫖覺善誘之心殷然
無已
　　顔子所好何學論
備舉學聖工夫語語自親歴中得来故無一切影響之
言
　　明道先生墓表
在伊川言之無溢辭在明道當之無媿色
　　楊時
　　論王安石邪説疏
安石學術深為宋世之害龜山得統程門辭而闢之其
功偉矣
　　答陳瑩中書
疏解精奥足以發揮易理使學者渙如氷釋
　　范育
　　正䝉序
正䝉一書廣大精㣲無所不有學者欲探溯道源此其
津筏乎
　　王安石
　　范鎮加修撰制
詞指鄭重
　　髙旦可著作佐郎制
語有典據
　　徳妃沈氏姪孫獻卿可試大理評事制
婉愜可誦
　　磨勘轉官制
得古人考課遺意
　　王伯恭轉官制
莊重得體製
　　甘昭吉入内副都知制
古人言正於羣僕侍御之臣此猶得其義
　　崔嶧刑部侍郎致仕制
遒古之篇贊勉交備
　　上時政疏
詞極嚴勁氣則浩瀚
　　論館職劄子
以窮理知人為本立言有要
　　禮論
論禮原於性能條暢其説而文亦具有古雋之氣
　　周公論
論雖翻新而不入於深刻辨難之文此為雅則
　　三聖人論
聖各詣其極非必有意矯世而文勢組舞自奕奕動人
　　上田正言書
書意從昌黎諍臣論得来筆自伉爽
　　䖍州學記
論議却自醇正文章極其疎古
　　度支副使㕔壁題名記
守法者吏即有治人無治法之義文亦筆筆入古
　　慈谿縣學記
此與䖍州學記皆借一州一邑發揮大議閎闊重厚之
文
　　復讐解
極意論駁自成一家之言
　　給事中孔公墓誌銘
敘述清疏善於裁制
　　廣西轉運使蘇君墓誌銘
敘次中能備輕重淺深之法文亦抑揚盡致
　　㤗州海陵縣主簿許君墓誌銘
情辭相稱
　　王深甫墓誌銘
通篇純發議論格調自異而文思倍加沉鬱
　　王安國
　　後周書序
借周書發論識意矯矯迥别庸音
　　蘇洵
　　上仁宗皇帝書
反覆數千言於天下事瞭然心目自爾快切明透
　　上富相公書
左縈右拂極文章之勝入正意處隱躍不露更覺深婉
　　修禮書狀
思深慮逺故能為此嚴正之論
　　春秋論
持論最得要領用筆更沉著精鷙具此識力始可以論
斷古今
　　明論
辭義精核處自鑿鑿不磨
　　管仲論
正意全責仲不能舉賢自代獨見其大而行文極有法
度
　　辨姦
識見明到要從學問中得来非億中也
　　用間
通篇皆説間不足恃而始終不脱却間字開闔縱横文
之能事備矣
　　六國
稔悉情勢歩歩深入歸到大意如千鈞一發壁壘皆新
　　張益州畫像記
不屑屑述益州治狀措詞髙渾而精采光芒溢於毫楮
　　上韓昭文論山陵書
忠告之情直諒之言
　　余靖
　　正瑞論
涉筆開爽可以正緯書之妄
　　　姚璹論
　論史官職守能中事理不徒資掌故備蒐考也
　
　
　
　
　
　
　
　
　
　
　
　
　
聖祖仁皇帝御製文第三集巻三十九
　欽定四庫全書
聖祖仁皇帝御製文第三集卷四十目錄
　　雜著
　　　　古文評論(計八十三條/)
　欽定四庫全書
聖祖仁皇帝御製文第三集卷四十
　　雜著
　　古文評論
　　　劉敞
　　　前秀州崇徳縣尉左惟温可漣水軍錄事叅軍
　不遺一善
　　　太常少卿張鑄可光祿卿致仕
　敦尚風節
　　　無為軍錄事叅軍馬易簡可太子中舎致仕
　意在興廉讓之誼
　　　龍圖閣直學士兵部郎中涇原路經略使王素可
　　　　諫議大夫
　茂奬武勲中却寓有平定安輯之意措語特妙
　　　前邠州觀察推官李育可著作佐郎前趙州軍事
　　　　推官許林宗可大理寺丞
簡貴不靡
　　西京左藏庫使忠州刺史髙陽闗路駐泊兵馬鈐
　　　轄時明可文思使
語有鋒稜
　　宰相富弼奏試國子四門助教王淵宰相韓琦奏
　　　鄉貢進士李常竝可試將作監主簿
辭㫖温厚
　　定武軍節度推官衛觀可大理寺丞常州團練推
　　　官沈披可衛尉寺丞
勸勵具備
　　翰林學士給事中知制誥歐陽修可禮部侍郎端
　　　明殿學士吏部侍郎宋祁可尚書左丞禮部郎
　　　中知制誥范鎮可吏部郎中刑部郎中知制誥
　　　王疇可右司郎中三司度支判官太常博士集
　　　賢校理宋敏求可祠部員外郎竝依舊職任
著作一時勸懲千載褒辭亦無溢美
　　禮部侍郎参知政事曽公亮可加正奉大夫進封
　　　開國公食邑五百户賜推忠佐理功臣
意特崇重言極和摯
　　將作監林洙可司農卿
氣體古茂
　　權邠州軍事判官楊永可右贊善大夫致仕前岳
　　　州平江縣張正已可大理寺丞致仕
義厚詞温
　　都官員外郎邢夢臣可侍御史殿中丞沈起可監
　　　察御史裏行
簡切無枝辭
　　屯田員外郎胡揆除都官員外郎
得綏邊之道
　　度支郎中李碩可三司户部判官
語簡而盡藹然愛民之意
　　陜西路都轉運使兵部郎中天章閣待制傅求可
　　　右諫議大夫河北都轉運使工部郎中天章閣
　　　待制周沆可兵部郎中依舊
但作褒辭勉勵意在言外
　　司門員外郎張鞏可開封府推官
急吏緩民亦一張一弛之意而造語特為新創
　　論邪正
語本質實意復忠讜
　　為兄後議
引據博辨析詳以此稽求典禮不為無助
　　奔喪議
教孝勸忠粹然正議
　　士相見義
一以聖人之道相為折衷豈徒以古雅見長
　　公食大夫義
典實之文知其深於經學
　　致仕義
學識淵博發為閎辭固宜佳暢乃爾
　　君臨臣喪辨
經義湛深而出以鴻肆豈非文人之雄
　　與呉九論武學書
通逹治務之言
　　劉攽
　　七門廟記
信治績不見於史得此可補載筆之闕
　　與王介甫書
析辨處精頴不可當令安石何處置辭
　　呂誨
　　論選部
綜名實以立言足資經濟
　　奏乞致仕表
殆以醫進説者
　　宇文之邵
　　應詔上疏
剴正亦明決
　　沈括
　　上歐陽
括精於樂律此但先陳其槩而筆墨疎秀朗豁
　　孫覺
　　諫行青苖法疏
辭理簡括
　　鄭俠
　　論新法進流民圖
事既流傳文亦佳勝
　　蘇軾
　　賜尚書刑部侍郎范百禄乞外任不允詔
藉經語發義疎秀入妙
　　賜阿里骨詔
恩義兼至得詔諭之體
　　太常少卿趙瞻可户部侍郎
屏功利而用老成王言甚大
　　楊繪可知徐州
簡淨樸直立意自厚
　　揚王子孝騫等二人荆王子孝治等七人竝諸州
　　　團練使
言極斐亹恩誼深篤
　　李承之知青州
意寛裕而言典切
　　韓維父億贈冀國公
辭製入古最饒風韻
　　賜韓絳上第二表乞致仕不允詔
藹如春温
　　賜新除落致仕依前光禄大夫范鎮赴闕詔
淵重之體式如金玉
　　賜太師文彦博乞致仕不許批答
敦厚語可以覘盛時氣象
　　賜文武百寮太師文彦博以下上第一表請舉樂
　　　不允批答
情文悱惻動人
　　又
天懐發中自成至文
　　賜宰相呂公著乞罷相位除一外任不許批答
温文爾雅
　　又
莊重典嚴而能曲折以盡事理惟陸贄有之
　　賜太師文彦博乞致仕不許詔
約舉而意已周
　　賜資政殿學士大中大夫新知成都府王安禮乞
　　　知陳頴等一郡不允詔
雅音健筆
　　賜宰相呂公著上第一表乞致仕不許批答
體裁修整而引喻更有風致
　　賜宰相呂公著上第二表乞致仕不允斷来章批
　　　答
詞頗簡重益復婉至
　　太皇太后賜門下手詔
撝謙之語彌覺其真
　　上神宗皇帝書
一書萬言意甚貫串而不失之複詞甚矯厲而不過於
激不獨經濟之裕抑亦文章之䧺
　　擬進士對御試䇿一道
指陳時事逐節條對透徹了當不冗不支
　　代張方平諫用兵書
識解既超則措語自然警動行文自然髙卓至其疎宕
俊邁之氣磅礴筆端真奇才也
　　䇿略一
理精辭決絶無悠泛之言
　　䇿略三
勢若馳騖可以逸塵絶迹
　　䇿略四
難其英偉之氣而又兼雋快之筆
　　䇿略五
雄辭博辨而有超逸之風縈紆飄發此是東坡獨絶
　　䇿别七
任法任人之論義正而語盡
　　䇿别八
言博而指約
　　䇿别九
疏暢之文亦復警透
　　䇿别十一
文意屹然山立其涉筆不羈有變化錯綜之妙
　　䇿别十二
局勢開闔而嚴緊最為挺特
　　䇿别十三
以勸親睦為厚風俗之本以立小宗為勸親睦之本文
特絲絲入扣
　　䇿别十七
用意最精細搆辭矯厲不羣
　　䇿别十八
節用廉取二意互相紬繹而逐段發論極其警䇿
　　䇿别十九
疏兵制得失灼然明確而大義歸重訓練土兵亦自有
見非徒託之空言者
　　䇿别二十二
鑿空立論精悍動人
　　論治道
辨論飇起而一軌於正縱横變動中極有斷制
　　正統論
詞省而該意堅而暢與歐陽論可以参觀
　　孔子從先進論
暢朗之文不詭於道
　　秦始皇帝論
禮之為國久矣一經拈出便成佳論
　　荀卿論
謂人性惡誠荀卿學術之偏此又推極言之理據精詳
非苛論也
　　韓非論
道徳刑名之利害所見朗徹而辭筆亦沉鷙絶倫
　　伊尹論
推極根柢妙有發揮
　　留侯論
以忍字作骨而出以快筆豈子瞻胸中先有此一段議
論乃因留侯而發之耶
　　張釋之論
達於論治若就日而辨物
　　　六一居士集敘
　從韓愈説到歐陽語有確據文亦矜重不凡
　　　潮州韓文公廟碑
　氣概雄深光芒萬丈文之有闗於世教者固振古如新
　也
　　　志林(錄三首/)
　非屬深文確有至理中間併入史遷處尤見卓識
　雄辨而正簡帙之中具有光燄
　立論洞中秦事識解最髙
　
　
　
　
　
　
聖祖仁皇帝御製文第三集卷四十
　欽定四庫全書
聖祖仁皇帝御製文第三集巻四十一目錄
　　雜著
　　　　古文評論(計七十七條/)
　欽定四庫全書
聖祖仁皇帝御製文第三集巻四十一
　　雜著
　　古文評論
　　　蘇轍
　　　侍御史林旦權淮南運副
　救荒思得良使者語約而要
　　　郭逵自致仕起知潞州
　雅馴逼古
　　　范鎭侍讀太一宫使
　婉摰入情藹如之言
　　　劉摯尚書右丞
　義指婉縟名言可佩
　　　自齊州回論時事
　立言有緒多棐摯纒綿之致
　　　陳州為張安道論時事書
悃愊之語抒寫能盡
　　再論分别邪正劄子
君子進而小人退此治道所以休隆世運所以清泰也
子由此劄最得其㫖足以闢調停之謬矣
　　元祐㑹計錄序
本是專言㑹計却語語欲其安飬休息用意深逺而文
勢紆徐
　　君術二
以逸宕之文發深至之思自覺瀠洄入勝
　　君術四
意主推誠待下立言最為無弊
　　臣事䇿一
熟悉古來情偽始能如此敷暢
　　臣事䇿四
宋之兵制視唐為弱此能深中時獘而文氣寛舒中却
有精警之色
　　臣事䇿九
子由此文欲使仕宦者忘其遥逺而又習知其土風民
俗則易以致治亦可云通識矣
　　臣事䇿十
通達周官之法故不失之固泥
　　民政䇿一
文境愈淡文格愈髙末一段深得興起教化之本孔子
曰觀於鄉而知王道之易易者正此謂也
　　民政䇿二
大意欲復古孝弟之科而文之虚實相㴠波濤曲折特
臻勝境
　　民政䇿三
其言甚醇可以厚風俗敦教化
　　民政䇿四
欲訓練土兵與大蘇之論脗合而思緒機軸各極其妙
　　民政䇿六
禁游民重本業意止兩言而脫缷迴環處烟波無際
　　民政䇿八
此足國裕民之計為效雖遲而其利甚大非留心經濟
者不能
　　商論
識議純正文字緊嚴
　　周論
以文質為自然之勢乃通儒之言文亦光采煥發
　　六國論
洞徹當時天下形勢故立論行文爽健乃爾
　　秦論一
揆度嬴秦國勢終始竪議髙卓迥出意表
　　秦論二
前論雄駿此論平正前論猶近於權謀此則庶幾王道
矣
　　五霸論
成見在中故語不貴多而能扼其要
　　晉論
推勘入細談虚者不得矜其髙尚
　　隋論
秦取天下甚難隋取天下甚易其勢不同此却舉其得
失之故以為先後如出一轍洵淵識也
　　書論
論意暗指新法而借書以發攄之文氣寛紆令人三復
不厭
　　漢昭帝論
近裏之言亦切漢事
　　曽鞏
　　勸學詔
風勵庠序詞令醇茂爾雅
　　勸農詔
其諄勉處與漢詔相上下
　　正長各舉屬官詔
此詔叅酌古今之宜然必長貳官身自廉正而後簡舉
不謬表率之地亦良重矣
　　賜髙麗詔
温潤特至
　　賈昌衡知鄧州制
以召父杜母為之勸用意良厚
　　王制
䇿典之文此為正則
　　又
典雅可以方軌西漢
　　相制
整練中多名貴之語
　　又
視唐時諸制誥殆有過之無不及也
　　尚書左右丞制
淵懿温栗之音
　　吏部尚書制
非不簡嚴却自然瀏利可誦
　　戸部尚書制
詳於職掌可備典故
　　祕書監制
此選旣清詔詞亦甚雅則
　　將軍制
公賞罰篤恩信兩言甚要為將之道略盡此矣
　　熙寜轉對疏
南豐之文邃於經籍而運以古健之筆其闡發義理處
彌見朗澈此疏所陳洵為完粹之言也
　　自福州召判太常寺上殿劄子
詳言以暢典學之㫖此等議論大醇無小疵也
　　移滄州過闕上殿劄子
極鋪張掦厲之文而歸於戒懼祗愼可云有典有則
　　救災議
計較利害得失處經畫最周變通不滯可補周禮所未
及
　　寄歐陽舍人書
矜貴莊嚴而氣自紆迴不迫讀此等文當細觀其轉折
脫卸之法
　　福州上執政書
出入風雅之中自有温柔敦厚之氣知其本乎性情者
深也
　　新序目錄序
愼取二字眞讀書要訣此論文所獨闢
　　列女傳目錄序
閨門之内王化之原暢達其詞足以茂明風教矣
　　南齊書目錄序
臚陳得失當與劉知幾史通竝傳
　　梁書目錄序
說理極為精湛其言大而有本
　　禮閣新儀目錄序
論聖人因時制禮處原本經術此見南豐為學本領
　　范貫之奏議集序
歸重仁宗得體得法識髙力厚典貴之文
　　先大夫集後序
層折以舒其情使人忠孝之思油然而生
　　送丁琰序
南豐之文每一發議必根柢於大中至正之道如此言
人才盛衰由於學校勸懲之法可云探見本原也
　　筠州學記
開局甚寛收束甚緊題之前後意無不到
　　宜黃縣學記
直從學立言所以深避筠州一記之雷同而昌明博碩
無非經籍之腴潤諸學記中罕見其匹
　　越州趙公救災記
斟酌古法敘次詳密可禆救災之術
　　撫州顔魯公祠堂記
激昂頓挫善於作勢之文末拈一仁字收煞處亦甚有
力
　　徐孺子祠堂記
出處士人之大節也必一衷於聖人之道則干祿不為
汙而潔身不為恝矣議論平實規摹亦老
　　書魏鄭公傳
筆筆沉著辨駁甚精三復其言可以興起千載
　　邪正辨
直作兩扇文字而紆徐曲折有無限波瀾子固集中之
别格
　　說用
詮理之文而措辭倍覺精爽特類子書
　　讀賈誼傳
借意賈生自攄所學雄渾可以吞吐一切
　　上田正言書
切偲之雅忠藎之規
　　上歐蔡書
一氣淵涵極文章之勝觀而懇懇處尤可見用意之深
　　曾肇
　　論選忠良博古之士置諸左右
文頗質實而􁌫於事理
　　漢文帝論
論斷典確不可移易而結處尤有斟酌
　　重修御史臺記
詳整中有嚴重之氣動人聽覩
　　韓維
　　求直言詔
桑林之禱此其餘風
　　國子博士种諤可左藏庫副使殿中丞种診可洛
　　　苑副使
　簡淨明當
　　　淮南江浙荆湖南北路都大發運使右諫議大夫
　　　　馬仲甫可依前右諫議大夫充天章閣待制髙
　　　　陽開路都總管兼安撫使兼知瀛州軍州事管
　　　　内勸農使
　字字修潔
　　　西京左藏庫副使帶御器械李元方可莊宅副使
　語自蒼勁
　　　乞詢問講讀臣寮狀
　敷陳明練指趣瞭然
　
　
　
　
　
聖祖仁皇帝御製文第三集巻四十一
　欽定四庫全書
聖祖仁皇帝御製文第三集巻四十二目錄
　　雜著
　　　　古文評論(計六十六條/)
　欽定四庫全書
聖祖仁皇帝御製文第三集巻四十二
　　雜著
　　古文評論
　　　劉摰
　　　請修勅令
　刑罰非聖人之得已若科條繁密則有深文周内之弊
　此文剴篤詳明能述欽恤之意
　　　蘇頌
　　　論省曹寺監法令繁密
　帝王之道易則易知簡則易從此中正之言非補救之
　論也
　　　呂公著
　　　請令文武致仕官依外任官給俸錢
　緣情立説迺優恤耆老之誼
　　　呂大防
　　論祖宗之法
宋之家法逺軼漢唐於此可見其概
　　呂大鈞
　　選小臣宿衛議
交互發意㴞㴞如泉源之湧溢
　　范純仁
　　論發運均輸狀
論事之文難於中窽此殆得之
　　奏陳靑苖等法疏
力詆新法反有激成之患似此婉切深摰能不使人動
心易聼
　　李清臣
　　䇿㫖
語能綜要故各綴數言而大意已自包舉
　　勢原
以勢字為主而錯綜叅互以暢之文氣酣適讀此使人
怡神
　　議官
綜練世務之言可令官方整肅
　　明責
立言深中窽㑹亦甚精警
　　固本
以敎導宗室為國之本計識慮自爾深逺
　　秦論
洞矚成敗非由臆斷
　　隋論
光武亦尚吏治然猶能以王道行之隋文則專尚吏耳
議論深細是前人未見到處
　　范祖禹
　　論封樁劄子
兩事竝陳意實相貫計慮周詳老成碩畫
　　封還臣寮論浙西賑濟事狀
逐段敷陳因憂民之切益以見謀國之忠
　　封還差道士陳景元校道書事狀
意本中正詞亦明剴
　　邇英留對劄子
宋世賢主必推仁宗此劄稱引最合
　　第二劄子
以至公至正本於至靜語有根據學問治功皆不越乎
此
　　江公望
　　論邏察
熙皥之時豈尚刻覈文深得此義
　　晁補之
　　答外舅兵部杜侍郎書
君子之道持已宜嚴而論人宜恕此庶㡬得其意矣
　　陳師道
　　上林秀州書
以禮自重嶷然有品
　　張耒
　　論法上
法立弊生論甚警透
　　論法下
質文損益之故聖人誠有所不得已焉文筆髙奇意亦
超然自逺
　　敦俗論
見地旣優而勢更馳騁不可羈紲
　　憫刑論上
人法兼舉立言最為無獘非僅以髙談取勝
　　雙槐堂記
善為波濤而理特確正
　　秦觀
　　集䇿序
此仿彿叙傳體而措詞甚有古奥之致
　　法律下
正色而言仁人之用心也
　　王令
　　師說
以廣學樹師為治道昌隆之本與昌黎師說各自一意
　　正命
其佳處全在明白淺易可以警迷釋惑
　　鄒浩
　　富紹庭除祠部郎官制
典嚴不佻
　　謝文瓘除給事中制
稜稜露爽可以激厲在官
　　王資深等竝除監察御史制
申勉得體斯為綸言
　　上哲宗皇帝書
利害對舉文情條達能悉事宜
　　李之儀
　　代范忠宣公遺表
原本篤棐之誼而文能行以整練斯為佳製
　　晁說之
　　元符三年應詔封事
十事中治道之本原時政之得失靡不該舉而博辨雄
詞奔㑹絡繹才士之文直臣之義也
　　恥新
好新騁異文士通病其不可與入道者往往坐此此為
下一鍼砭
　　傳易堂記
敘次易學源流殆無遺義可以羽翼經傳
　　李昭玘
　　進保伍之䇿疏
確識宏裁與周官遺制相為表裏
　　李綱
　　答詔問攻戰守備措置綏懷之方
當日時勢已自難挽特文字疏暢可觀
　　湖海集序
和平温厚風人之餘韻也
　　汪藻
　　為隆祐太后草詔
典飭中特有新藻
　　程俱
　　與李樞密論事書
用意深長不為一切權宜之說
　　羅從彦
　　韋齋記
讀此記知考亭之學得於父師者其源流至深逺矣
　　鄭樵
　　通志總序
網千載而成文綜百家以立說閎覽博物此其一助也
　　李燾
　　湖北漕司乖崖堂記
乖崖有宋偉人此記可稱實錄
　　王十朋
　　上殿劄子
發論以氣字為主文亦具英風毅節
　　楊萬里
　　論神威疏
辭源茂達而論据甚精
　　論選法在吏不在官
振大綱略苛細此銓政名言也
　　周必大
　　賜奉國軍節度使同知大宗正事士銖上表再辭
　　　免加食邑食實封不允仍斷來章批答
峭潔無凡響
　　賜威武軍節度使主管侍衛馬軍司公事李顯忠
　　　辭免加食邑食實封不允仍斷來章批答
數語自爾古雅
　　賜尚書右僕射虞允文上表再辭免轉左光祿大
　　　夫特封成國公加食邑食實封恩不允批答
胚胎於訓誥
　　賜叅知政事龔茂良上表再辭免進太上日厯特
　　　轉兩官依例加恩恩命不允仍斷來章批答
善於比儗
　　賜顯謨閣直學士左朝議大夫知潭州沈介乞守
　　　本官職致仕不允詔
徳言藹然
　　賜觀文殿大學士左光祿大夫知福州陳俊卿乞
　　　改除一在外宫觀遣差不允詔
舂容之言特饒情致
　　科舉詔
亦得側席旁求之意
　　幸學詔
盛典鴻章良足相稱
　　賜利州觀察使韓彦直辭免除鄂州駐劄御前諸
　　軍都統制恩命不允詔
古藻奕然
　　賜觀文殿大學士左正議大夫知紹興軍府事蔣
　　　芾乞檢㑹前奏除一宫祠不允詔
髙雅不屑雕潤
　　賜虞允文辭免特進左丞相兼樞密使進封華國
　　　公加食邑食實封恩命不允詔
詞義淹贍
　　賜草土劉珙允詔
温雅多風
　　賜觀文殿學士大中大夫知建康軍府充江南東
　　　路安撫使兼行宮留守劉珙乞差在外宮觀不
　　　允詔
　徳意宣達
　　　賜少保觀文殿大學士充醴泉觀使侍讀永國公
　　　　史浩乞休官不允詔
　爽勁不事華靡
　　　賜奉國軍節度使殿前都指揮使王友直乞除一
　　　　宮觀遣差不允詔
　温語竝有鋒頴
　　　賜朝散郎權尚書禮部侍郎兼侍講齊慶胄辭免
　　　　除禮部侍郎恩命不允詔
　朗潤兼擅
　
　
　
　
　
聖祖仁皇帝御製文第三集巻四十二
　欽定四庫全書
聖祖仁皇帝御製文第三集巻四十三目錄
　　雜著
　　　　古文評論(計九十三條/)
　欽定四庫全書
聖祖仁皇帝御製文第三集卷四十三
　　雜著
　　古文評論
　　　胡宏
　　　祭祀郊社
　論禮以義起黜向來穿鑿附㑹之說而獨歸於彞典
　　　鼎象百物
　能發新議得於獨見
　　　劉子翬
　　　曽子論
　以敬字立論是聖賢徹始徹終之學
　　　朱松
　　　上李丞相書
　正言無隱深中南宋時獘
　　　送程復亨序
有切偲而無繾綣贈言如此古義可風
　　羅願
　　淳安縣社壇記
考論精鑿益見稽古之益
　　程大昌
　　象刑說
蔡傳謂象刑如天之垂象示人疏解甚精得此論發揮
更無遺義矣
　　范浚
　　悔說
悔乃進徳之機立說最為沈快
　　彭龜年
　　戒聖性傷急疏
言不冗而理甚透可以匹埒匡衡
　　劉光祖
　　論朋黨疏
文有以質直為貴者此類是也
　　陳傅良
　　進周禮說序
周禮自是周公之書此最言之精確末幅說熙寧新法
之害用意尤細
　　文王論
合書易以論聖人識解深邃文筆有類諸子
　　陸游
　　與尉論捕盜書
捕盜以民為耳目是亦機宜
　　朱子
　　壬午應詔封事
論治則精要而不浮論事則眀暢而不冗大儒之言自
爾迥别
　　辛丑延和奏劄二
本天人理欲以立言自是培飬根本議論
　　戊申封事
讀前後二段知儒者學術之正讀中一段知儒者經濟
之優此等封章卓然千古
　　甲寅行宫便殿奏劄二
窮理居敬是朱子一生學問本源以此為先資足徴靖
獻之忠矣
　　賀陳丞相書
藴忠藎之意發為直諒之言固應勉勵備至
　　答韓尚書書
此書可以勵士節砥廉隅不徒文字之工
　　答鄭自眀書
講眀學術扶進人才兩意無不該暢
　　與臺端書
激切痛快之言一根於忠愛洵可垂世而不刋
　　上宰相書
非任事之誠孰肯進此戅言所謂實心實政者具見於
此
此段語意痛切非見之最眞不能言及此是即古人臨
深履薄之心朽索六馬之喻朕生平念兹在兹者亦即
此也
　　答梁丞相書
舉綱挈要義藴𢎞長
　　與留丞相書
立意透快自是眀通之識
　　與留丞相書
篇中言君子小人消長之機極為明切
　　答汪尚書書
紫陽為學本領略具於此書朱陸異同得失亦於此可
見
　　答吕伯恭書
極精細又極渾融非朱子不能見到此
　　答陸子夀書
此文考據既精而用意尤慎即議禮一事可悟進學之
道
　　與王龜齡書
極寫嚮往之誠末兼勉勵意兩賢相慕豈同世情酬酢
　　與劉共父書
若無意為文而文之敏妙迥非脩辭家所能企及由其
理勝故耳
　　答陳體仁書
約舉理要可與言詩可與正樂
　　與龔實之書
詞令清圓而意致懇篤於人才本末輕重之際辨之甚
眀
　　詩集傳序
藴藉深逺玩味此序可得讀詩之法亦可收學詩之益
　　呂氏家塾讀詩記後序
誦後一段文湏識得古人讀書用心矜慎不苟如此
　　大學章句序
立言必綜其要能令千載之下曠若發矇
　　中庸章句序
此書最朱子所盡心一序溯原竟委大指已自囊括
　　漳州教授㕔壁記
敦重教職足以警勵師儒
　　轉運司蠲免鹽錢記
勤宣上徳辭令温純
　　名堂室記
記堂室耳而必溯父師之教敘為學之本乃純乎義理
之文
　　衢州江山縣學記
前幅褒美後義更進一層
　　靜江府學記
切要不浮有資教化
　　江陵府曲江樓記
俯仰流連極一唱三歎之致
　　建寧府崇安縣學田記
兼教飬立言用意特為淵厚
　　鄂州社稷壇記
詳引古制稱述地徳從來無此典核
　　婺州金華縣社倉記
義倉本良法篇中將青苖相較處尤覺利病劃然
　　衡州石鼓書院記
砥俗式浮言重鼎呂
　　福州州學經史閣記
不取新奇而文氣自疎達動人
　　學校貢舉私議
此議本程子之意而益發其所未備洵可以得眞才而
收實效矣
　　觀心說
眀快透悉總欲學者實地加功
　　張栻
　　入見孝宗奏
單挈一誠字洵治道之紀綱
　　呂祖謙
　　戒諭兩淮守令恤農詔
古蔚中有眞氣淪浹
　　戒諭沿邊脩武備詔
加意振飭措語近古
　　建隆編勅序
頌揚本朝體製肅穆而詞意閎逺
　　代宰臣史浩等恭書御製秋日幸秘書省近體詩
　　　下方
就一事中發出三層意思腕力渾勁頡頏兩漢
　　白鹿洞書院記
崇文講學允為治道所重斯篇能發揮大指典醇不佻
　　陸九淵
　　送宜黃何尉序
敘令尉之賢否狀民心之欣戚有禆激揚吏治
　　劉晏知取予論
劉晏終與桑孔有别持論最公末以正義裁之予奪抑
揚確然不爽
　　陳亮
　　送徐子才赴富陽序
鋒頴迸軼英英四射
　　論傳註
註疏雖未盡聖賢精意然實有功經學下筆極有分寸
　　葉適
　　上寧宗皇帝劄子
拈和平二字作主文亦粹然以醇
　　財計上
具此淵通之識始可權衡㑹計
　　瑞安縣重脩縣學記
髙文醇理名貴可思
　　蔡沉
　　書經集傳序
提心法二字為一篇領要足該典謨訓誥之義
　　陳淳
　　宗㑹樓記
論古宗法之重詳贍典雅有禆禮教
　　眞徳秀
　　夏震特授武信軍節度使殿前都指揮使進封加
　　　食邑食實封
閎整可視唐諸制
　　皇伯師垂特授少保依前定江軍節度使致仕天
　　　水郡開國公加食邑食實封令所司擇日備禮
　　　冊命制
絶麗而典
　　賜寳謨閣直學士朝議大夫知建康府兼江淮制
　　　置使黃度乞檢㑹前奏許令致仕不允詔
音節流美
　　賜太中大夫知樞密院事雷孝友正奉大夫参知
　　　政事樓鑰太中大夫同知樞密院事章良能端
　　　眀殿學士通奉大夫簽書樞密院事宇文紹節
　　　兼太子賓客辭免皇太子講授春秋終篇各特
　　　與轉行一官不允詔
簡而有文
　　賜通議大夫知樞密院事兼参知政事雷孝友宣
　　　奉大夫参知政事樓鑰通議大夫同知樞密院
　　　事章良能端眀殿學士正議大夫簽書樞密院
　　　事宇文紹節兼太子賓客辭免皇太子讀三朝
　　　寳訓終篇竝特與轉行一官不允詔
沐浴於典誥而出之
　　上殿奏劄
兩意分疏條理秩秩
　　庚午六月十五日輪對奏劄二
辭皆警拔一言可當千古
　　直前奏劄
分疏六事極意發眀文勢流暢充裕無與為比
　　直前奏劄
分别邪正情狀較然
　　召除禮侍上殿奏劄
以人心為格天之本而歸原於公平正大乃入告之嘉
謨
　　大學衍義序
只敘作書大意能以平正勝人
　　魏了翁
　　賜左丞相鄭清之乞上印綬不允詔
以疏經代言彌見清新
　　賜吏部尚書李􁥫乞歸田里不允詔
敦古非浮豔可及
　　論給事臺諫之言
語必沉著迅快
　　論士大夫風俗
意在匡繩士風不為苛疾
　　趙鑰夫宗藩文類序
古者親賢之輔端由於飬之厚而教之豫文能暢發可
為準則
　　瀘州重脩學記
淹貫經學肆筆皆有精采
　　洪氏天目山房記
其廣捜逺綜可以資多聞其探本反約可以正學術文
辭爾雅又其餘也
　　瀘州贍軍田記
由瀘州說到天下由軍田說到井田封建之制極能開
拓文勢
　　拙齋記
物欲之知徳性之知湛然圓通使人胸無滯義
　　眉州江鄉館記
古義錯陳小中見大
　　井牧說
熟於周官推見先王經世深心
　　黃震
　　平糶倉記
正當之論可以勸善風世
　　王柏
　　賦詩辨
古人賦詩多斷章取義有未可以類拘者然禮義之大
防不可不立斯文庶得其指歸矣
　　牟子才
　　聚散劄子
一氣流注而中間頓挫綰結篇法井然
　　方逢辰
　　　上理宗書
　披瀝衷誠無不罄竭
　　　文天祥
　　　瑞州三賢堂記
　敘三賢進退有闗國家文情彌覺宛折
　　　正氣歌序
　斯篇出於至性慷慨悽惻朕每於披讀之際不覺淚下
　數行其忠君憂國之誠洵足以彌宇宙而貫金石
　　　謝枋得
　　　交信錄
　語近箋疏亦饒古趣
　
　
　
　
聖祖仁皇帝御製文第三集巻四十三
　欽定四庫全書
聖祖仁皇帝御製文第三集巻四十四目錄
　　雜著
　　　　題劉松年畫
　　　　論韻府刻本
　　跋
　　　　書大學跋
　　　　跋道徳仁藝扁後
　　　　跋徳業仁義扁後
　　　　跋都俞吁咈扁後
　　　　跋書草訣百韻後
　　祭文
　　　　告
　　祈榖壇祭文
　　賦
　　　　桑賦(并序/)
　　　蓴賦(并序/)
　欽定四庫全書
聖祖仁皇帝御製文第三集巻四十四
　　雜著
　　　題劉松年畫
　宋劉松年圖漢髙祖還沛作歌㑹飲想象開剏之主自
　有不世之功出羣之英所以有大風起兮雲飛揚威加
　海内兮歸故鄉安得猛士兮守四方之句朕覽其圖筆
　氣古勁似有意於毫端也因援筆記其後
　　　論韻府刻本
　大槩作詩之家無不用韻府羣玉者五車韻瑞不過察
　冷故事况刻板錯字甚多信不得所以朕有寫册大小
　兩部總不用刻本
　　跋
　　　書大學跋
　康熙歲次癸未夏萬㡬多暇凡有閒日即讀經史以為
　立身行已之本大學一書尤為格致誠正脩齊治平之
根内聖外王之大道總不越此故特親書以便熟讀庶
㡬守心在腔子裏之句乎
　　跋道徳仁藝扁後
朱子四齋銘曰志道據徳依仁游藝朕取其言正理順
得讀書正學之本故書此扁以示警勉之意賜翰林院
　　跋徳業仁義扁後
朱子又四齋銘曰崇徳廣業居仁由義朕取其尊徳性
希聖學道中庸勝已私以此書扁望其登髙自卑行逺
自邇之意賜詹事府
　　跋都俞吁咈扁後
言路以都俞吁咈勉之則上不虧於天下不失人臣事
君之大道故書尚書都俞吁咈四字賜之
　　跋書草訣百韻後
禮部侍郎孫岳頒留心字學自幼立志倣董一時人物
無出其右朕甚嘉焉命書草訣百韻萬㡬之暇不時觀
覽見筆畫清秀深得書家三昧壬午冬月偶爾對臨方
知老錬難於髣髴也故記之
　祭文
　　告
祈榖壇祭文(康熙四十八年/)
(臣/)仰承
眷命撫育萬方念切民生亟圖康又兩年以來江浙地
方遭罹水旱民失生業去歳山東河南亦因被旱田禾
歉收又去冬至今乾暵無雪(臣/)雖抱病心切靡寧遡自
順治二年以迄今日垂七十載承平日久生齒既繁野
無曠土縱當大穫之歲猶慮民食不充儻或偶遇旱潦
則臣雖竭慮殫思蠲租散賑而窮鄉僻壤豈能保無轉
於溝壑之人在(臣/)憂國憂民之念即始終不渝而雨澤
應期實惟
上天仁愛愚氓是賴兹者時届上辛春耕將舉(臣/)理應
躬詣齋次祗脩祀事但今幸荷
天佑疾漸痊愈而肅將大禮尚未克勝身雖未能致齋
而為萬民懇切禱祈之誠敢用攄布仰籲
洪庥特命臣僚潔蠲敬戒䖍備玉帛牲醴粢盛庶品㳟
祀
上天伏冀
昭鑒俾雨暘時若百榖用成三農𢎞濟尚饗
　賦
　　桑賦(并序/)
　朕廵省浙西桑林被野天下絲縷之供皆在東南而
　蠶桑之盛惟此一區近在宫中刻為耕織圖每示司
　牧使知其艱苦今更為賦以託意焉
伊彼條桑其葉始荑春日載陽綠隂乃披紫陌上兮嫋
嫋綺岸側兮垂垂來璧旭之晨照受光風之午吹影映
帶兮青翰色彷彿兮翠旗既扶疎而相亞復低昻而參
差念蠶事之欲動正芳候之如期聿兹女紅生計是賴
采采盈筐愼加覆蓋虞日煦之少潤防雨頻之為害儻
薄蘆之不繼時憂心之斾斾䖍飼食之維勤勞形神於
塵壒摘曉露之輕滋乘良月之新薈望千畞之閒閒實
蠶家之𢎞賚誠黼黻之必資繫衮職之用大其重等於
苖稼為王政之不外予恒恐其難知作深宮之圖繪至
夫厥貢著於尚書沃若詠於篇什公室見說於禮經牆
下屢申於孟集試古訓之歴稽又民務之應急若乃訝
為神木騁以青華末照是晞甘椹如𤓰馴雉表異黄鳥
稱嘉雖景物之堪娯咸無闗於大家夫其詫幢幢之髙
蓋美亭亭之奇樹靈根依倚於十洲巨跡遂闢於周宇
類齊諧之荒唐皆予今日之所不取也聊因清晏簡牘
是書用示逺邇是溉是鋤共知愛䕶種繞其廬蠶桑農
穡安寳璠璵
　　蓴賦(并序/)
　蓴生杭之西湖與蕭山之湘湖一名水葵蒂葉之間
　精華可鑑而味又鮮美如士君子道勝而腴意象閒
　逺朕南巡浙江愛嘗其羮舟行多暇援毫賦之
維此細物生於清流出泥不淄浸水不浮翳纖莖而内
　藴簇小穎以中抽濯寒影於氷壺含精光於玉璆夫其
　當春乃茁春暖漸稠藻荇詎匹菰蔣奚侔浴西湖之澄
　泓潄鏡水之滮瀏人薄言兮采之恒蕩漾兮方舟至若
　滑漿膩脂手掬難留登之簠簋調和是謀冒以紫薑雜
　以芳脩驚流匙之鮮瑩快入口之脆柔味雖標於沖淡
　意可符於麟虬固堪同於抱徳之士自保其潔素抑將
　比於超尚之徒深潛於隠幽非尋訪之不遺㡬有失於
　冥捜若迺薫風五月小卉芬裒香凝淺瀨色㸃輕漚華
　實竝茂更副予求彼洞庭之所擷恐難嫓兹妙産笑季
　鷹之所託又何待於思秋偶執筆以摛辭宜薦之於瓊
　樓
　
　
　
　
聖祖仁皇帝御製文第三集巻四十四
　欽定四庫全書
聖祖仁皇帝御製文第三集巻四十五目錄
　　古今體詩二十五首
　　　　詠嶺外金蓮盛放可愛
　　　　大城文安等處堤脩完舟中駐蹕王家口
　　　　朕偶至潭柘覽老和尚照福畫像因而有感故
　　　　　作詩賜之
　　　　賜皇太子生辰詩
　　　　國舅佟國維六十夀詩以賜之
　　　　靜明園喜雨
　　　　密雲作
　　　　石匣營作
　　　　倣唐人戲作
　　　　讀書得風雲月露字因而分作四句中成絶一
　　　　　首
　　　　塞外新秋
　　　夜聞雷雨大作曉賦志喜
　　　賦得芳氣有無中
　　　早起看雪
　　　詠盆中松竹梅各一首
　　　靜坐讀書自喻(并序/)
　　　詠鴈
　　　立春
　　　詠彈琴
　　　四十一年除夕書懷
　　　賦得爆竹聲中一歲除是日微雪
　　　賜雲南法界寺講經溥畹
　　　燈節戲作
　欽定四庫全書
聖祖仁皇帝御製文第三集巻四十五
　　古今體詩二十五首
　　　詠嶺外金蓮盛放可愛(小令栁梢青/)
　萬頃金蓮平臨難盡髙眺千般珠蹙移花翠翻帶月無
　暑神仙　俗人莫道輕寒悠雅處餘香滿山嶺外磊落
　逺方隱者誰似清閑
　　　大城文安等處堤脩完舟中駐蹕王家口
　積水頻縈慮長堤幸已成桑麻連井邑花栁近清明漸
　惬勤民意還深問俗情蘭橈經過處布榖喚春耕
　　　朕偶至潭柘覽老和尚照福畫像因而有感故作
　　　　詩賜之
　法像儼然叅湼槃皆因大夢住山間若非明鏡當臺語
　笑指眞圖併戒壇
　　　賜皇太子生辰詩
　百歲桐長老千年松滿枝萬峰迎瑞氣億兆慶靈芝
　　國舅佟國維六十夀詩以賜之
領䄂髙門稱退讓英華雅望冠椒房謙和不恃勲臣貴
謹恪能承寵眷長鶴算天増籌國老松年仙授飬生方
齊眉共享團圓慶特賜流霞捧夀觴
　　靜明園喜雨
西山初夏玉泉清暮雨隨風滿鳳城四野皆霑比屋慶
八荒盡望樂豐盈
　　密雲作
連年駐蹕此城隈雲谷無塵金碧堆斗室何妨宇宙志
晨昏常掖
輦輿回
　　石匣營作
青嶺橫峰䕃薜蘿時方小暑綠新荷蒲編詩興光巖穴
虎士桓桓扣角歌
　　倣唐人戲作
一村耕作兩村耕兩處緣來一處成下止豐亨上土旱
南山落雨北山晴河流數轉河流去任性無常任性行
萬物叅差湏格物一生何苦太闗情
　　讀書得風雲月露字因而分作四句中成絶一首
吟風欲識詩書髓㺯月湏叅天地心莫遣雲塵繞八極
時時湛露沛髙深
　　塞外新秋
松塞雲峰轉邊陲秋氣長楓林消溽暑柏葉送清香禾
黍宜闗外情懐喜夜凉年豐還重榖處處有餘糧
　　夜聞雷雨大作曉賦志喜
秋成望澤意懸懸駐輦山莊已數天雷送溪聲連夜雨
鑪凝香靄潤鸞牋開襟漏報殘鐘曙破夢茶敲活火煎
半百無文惟自樂頓教心地作清漣
　　賦得芳氣有無中
大儒吟詠物正自託詩情氣質原含内芬芳逺向榮藕
花中外直綘雪有無名惟願菊蘭氣山林勿使輕
　　早起看雪
凛冽朔風舞雪逶迤靜夜髙眠起聼芸窻萬籟依然尋
句韋編
　　詠盆中松竹梅各一首
　　　松
歲寒堅後雕秀萼山林性移根黼座傍可託青松柄
　　　竹
此君霜後青密葉欲停雪叢篁傍小山清節依然潔
　　　梅
瓊林遺玉骨粉蕊趁氷姿香透芙蓉帳詩成度玉墀
　　靜坐讀書自喻(并序/)
　朕在暢春園萬㡬之暇季冬寒甚連日風雪靜坐讀
　書自限文韻偶成二十韻自喻朕原本無學不過經
　書成語堆集成句卿等皆老學素望朕所深知其中
　韻脚不當平仄不和典故不穩聨句不雅者即速改
　正或成一篇亦未可知
壯年好血氣半老少知聞顧諟惟當謹銘盤不至宭勵
精勉圖治旰食盡民殷性理宗濂洛臨摹倣鵞羣煌煌
勞夢想濟濟詠南薫懸鐘是進徳止輦問停雲懷保編
氓苦惠鮮鰥寡煴留心刑服念鄙笑圖書焚優禮任舟
楫憑軒尊典墳前星誡琢磨帝子識羣分外戚無矜勢
諸王惜舊勲烽烟熄萬里瀚海畏三軍淮黄闗國計漕
運致憂勤土木毋輕動民情宜所欣志廣則寛裕神清
息俗紛由來惡㫖酒自喻喜𤣥纁長歌詠白雪論賦小
横汾㡬暇講寥廓提籌算紫氛乾陽得復轉測景考斜
曛有始無終歎為山一簣慬
　　詠鴈
品清歛燕雀髙潔許賔鴻衡陽時有憶留伴佐雄風
　　立春(調寄太平時/)
淑景維新爆竹聲手調羮詞臣載筆賦瓊英學西京
鳯閣龍樓晝漸長物資生勸官勉力盡昇平竹馬迎
　　詠彈琴
流水髙山志清音本自虚朱絃準古調和氣近宸居
　　　四十一年除夕書懐
　平生宵旰志七七又將過忘寢愁暘雨精心勉泰和送
　寒辭故歲待曙問民疴莫論新春媚預憐五噫歌
　　　賦得爆竹聲中一歲除是日㣲雪
　爆竹連宵不夜城占年積素即豊盈維新四始全仁政
　脩省三朝冀太平拂曙和風臨上日通晨淑氣擁華清
　願將柏葉芳樽酒賜與臣鄰共太羮
　　　賜雲南法界寺講經溥畹
　昆明度法語滇海論新禪萬里雖云逺金經自有傳
　　　燈節戲作
　隱隱光風度栁條千尋銀箭列丹霄龍銜火樹開花看
　欲見山青待雪消
　
　
　
聖祖仁皇帝御製文第三集巻四十五
　欽定四庫全書
聖祖仁皇帝御製文第三集巻四十六目錄
　　古今體詩三十首
　　　　三渡齊河即事
　　　　趵突泉留題源清流潔四字
　　　　夜登泰山
　　　　新栁
　　　　覽淮黃成
　　　　登金山望長江
　　　　虎丘
　　　　雨後見桃花
　　　　過雲栖憩竹林下令人劚筍劚蘭
　　　　雲栖歸途遇雨
　　　　錢塘江潮
　　　　西湖夜月
　　　　岸側桑葉初碧
　　　癸未春二月二十日自杭回至蘇州是夜雨二
　　　　十一日朕欲北行地方大小官員百姓留住
　　　　二十二日雨甚再留不能起行二十三日雨
　　　　晴又欲留故書懷以示
　　　廵省江浙見閭閻有起色示諸臣省刑愛民
　　　船泊無錫
　　　至江寧百姓歡迎遮道志喜
　　　行宫春雨作書竟日
　　　江寧道上口號
　　　清明麥秀
　　　下長江舟中作
　　　自江寧至京口
　　　登焦山
　　　維揚雨霽
　　　見泰安等數州縣饑民亟命設法賑濟
　　　東八牐舟遇順風志喜
　　　閱兩河告成事畢因有恩詔星夜回京至天津
　　　　書懷
　　　前過江浙桃花已放今囬鑾至津門復見桃花
　　　　盛開
　　　詠各種牡丹
　　　詠杜鵑花賜髙士竒
　欽定四庫全書
聖祖仁皇帝御製文第三集巻四十六
　　古今體詩三十首
　　　三渡齊河即事
　淑氣霓旌繞光風拂濟川曾經三次渡未若十年前疾
　苦勞宵旰深恩賴保全頗知民食重安撫責臣賢
　　　趵突泉留題源清流潔四字
　突兀泉聲湧淨波東流逺近浴羲和源清分泒白雲潔
　不慮浮沙汙水渦
　　　夜登泰山
　日斜登泰岱嶺腹隔層霄深夜回鑾處便忘石磴遥
　　　新栁
　畿内栁絲未出黃江南栁色已成行鬱金枝上啼鶯早
　積翠河邊待夕陽
　　　覽淮黄成
　殷勤久矣理淮黃㡬度風塵授治方九曲素稱天下險
四來實為兆民傷使清引濁湏勤慎分勢開疏在不荒
雖奏安瀾寛旰食誡前善後奠金湯
　　登金山望長江
煙雲清處曉霞飛萬里滔滔暎紫㣲靈液渺茫浮淑氣
孤峰峍崪照晴暉花翻浪湧疑天色風動帆張共徳威
晝夜如斯莫間歇體乾勉已識璿璣
　　虎丘
秀壁名呉水懸蘿接紫霞仁風期大吏厚俗止紛華停
輦輿情問開軒畎畞賖笙歌陳勿用意使盡桑麻
　　雨後見梅花
新雨濛濛宜五沃蒸霞始放見錢江初春錦繡鋪千樹
落日微吟坐北窻
　　過雲栖憩竹林下令人劚筍劚蘭
尋春二月幸雲栖滿目天光入品題密林布䕃樵漁樂
幽柏成行蕙芷齊浴手臨泉開籜筍傍巖倚石選蓬藜
餘杭風景西湖勝未若山中待竹迷
　　雲栖歸途遇雨
錢江風雨促前旌竹樹繽紛細草萌夾岸黎元瞻拜切
頻施膏澤惬民情
　　錢塘江潮
相傳氷岸雪崖勢滚滚掀翻擁怒濤風靜不聞千里浪
三臨越地識江臯
　　西湖夜月
月照清漣靜不波鸞簫象管夜來多輕舟豈羨江湖勝
欲寫無私屬棹歌
　　岸側桑葉初碧
夾岸青青遶御舟濃桑初茁滿村謳省方遍問蠶家苦
春雨連綿盡日憂
　　癸未春二月二十日自杭回至蘇州是夜雨二十
　　　一日朕欲北行地方大小官員百姓留住二十
　　　二日雨甚冄留不能起行二十三日雨晴又欲
　　　留故書懷以示
躊躇星夜兩河工又至呉鄉泊趠風春雨姑蘇留豹尾
黎情江浙戀青驄翠華景從無雲蓋徧覆時廵有折衷
不意龍蟠虎踞勝豈因景物雜謙沖
　　廵省江浙見閭閻有起色示諸臣省刑愛民
廵方不用駕樓船白舫蘭橈問市廛和氣成春知歲稔
清風布物愛時妍齊民但示蒲鞭辱報國應同竹節堅
莫恃才名輕庶政冥冥中自有青天
　　船泊無錫
掦帆百餘里警蹕惠山泉竹倚青松外藤懸秀嶺巔垂
楊初匝幔新藻寫澄淵惟愛此清潔開言㸃素箋
　　至江寧百姓歡迎遮道志喜
童叟欣迎歩輦前春風潤雨萬條煙若非念切軍民久
爭得歡聲祝八千
　　行宫春雨作書竟日
離宫蹔駐輦竟日檢牙籤自愧書家奥臨池正筆傳
　　江寧道上口號
白下回程傍竹林平山水溜似鳴琴星馳不為隂晴阻
瓜歩城南念舊吟
　　清明麥秀
清明前後麥花香遍野氤氲暎驌驦湏認秋成春雨密
隔溪村落飲斜陽
　　下長江舟中作
一鷺蘆中起雙鷗沙上鳴翠煙含碧嶂瑞靄覆瓊英洲
轉牙檣亂江流大塊橫智仁山水徳動静也移情
　　自江寧至京口
輕綃初霽引江干隔岸蘆洲暎水寒呉㑹人文因氣秀
金焦巒勢起𢎞觀往來客旅千重艗上下波濤萬里灘
逝者綿綿無歇息利名今古視艱難
　　登焦山
風帆戰艦入沙洲不動雲煙一豫遊只見晴光安水面
潮聲靜裏巻潭湫
　　維揚雨霽
二十四橋夜雨收蜀岡阜下水西流禪心欲定沾泥絮
不為繁華紫綺裘
　　見泰安等數州縣饑民亟命設法賑濟
東路行輦到人食正薦饑呼庚児女盼宸遊衆所依村
中皆菜色散去掩柴扉救荒先發穀轉漕迅如飛兩旬
無多日有司報民歸地丁既已責私泒務全希盡力專
邦本留意欲國肥麥秋猶可望黎命其庶㡬
　　東八牐舟遇順風志喜
千里程途數日還岸迴轉轉抱清灣雲帆不用荃橈力
喜志恩從大内頒
　　閲兩河告成事畢因有恩詔星夜回京至天津書
　　　懷
閱河臨南國飛斾轉金臺不畏中宵困豈因華祝催千
秋明鏡鑑萬夀鄙霞杯沐雨櫛風緊恩從渙汗開
　　前過江浙桃花已放今回鑾至津門復見桃花盛
　　　開(調寄㸃絳唇/)
　再見桃花津門紅暎依然好回鑾纔到疑似兩春報
　錦䌫仙舟星夜盼辰曉情飄渺豔陽時嫋不是垂楊老
　　　詠各種牡丹
　晨葩吐禁苑花蒔就新晴玉版叅仙蕊金絲雜綠英色
　含潑墨發氣逐彩雲生莫訝清平調天香自有情
　　　詠杜鵑花賜髙士竒
　石巖如火本天台秀質丹心日月催移根禁苑清詩句
　朱夏山林惜茂才
　
　
　
　
　
　
　
聖祖仁皇帝御製文第三集巻四十六
　欽定四庫全書
聖祖仁皇帝御製文第三集卷四十七目錄
　　古今體詩三十六首
　　　　賦得萬物靜觀皆自得
　　　　麥秋盈野志喜(并序/)
　　　　將之山莊四首
　　　　賦得綠樹陰濃夏日長
　　　　尖齊圓健筆之四徳戲作四首
　　　　古戍三絶
　　　　賦得雨灑石壁來
　　　　塞外山莊
　　　　每時届炎暑即赴口外掖
　輦視膳朝夕温凊自初夏
　皇太后偶爾違和故不至此清凉之境因詠懷一首敬
　　　　　書於箑頭㳟
　進以接清風而舒逺慕之微悃而已
　　　避暑駐蹕山莊六月間隂霖少晴自立秋日晴
　　　　霽喜懷
　　　山莊夜雨聼灤河溜聲
　　　穹覽寺偶成
　　　兄裕親王輓詩二律
　　　過固闗入山西境
　　　固闗口號
　　　平定州
　　　幸西省至太原
　　　渡黃河潼闗駐蹕
　　　入陜西境
　　　望華山
　　　渭河見終南山
　　　冬至日抵西安遥祝
皇太后萬夀
　　　長安行
　　　西安偶作
　　　回鑾至華隂欲登華山因風霧所阻
　　　由豫省回鑾渡孟津
　　　賜超玉和尚
　欽定四庫全書
聖祖仁皇帝御製文第三集巻四十七
　　古今體詩三十六首
　　　賦得萬物靜觀皆自得
　布教皇風性理尋右文惠化無私臨清閒静省危微志
　宴坐動觀人道心天地渾元肅氣象乾坤闔闢識書林
　聖賢雅頌原無逺實在存神詠四箴
　　　麥秋盈野志喜(有序/)
　　歲次癸未夏至有事於方澤齋戒自暢春園進宮見
　　麥氣盈秋田園茂勝雨暘得時稼穡有望從來北方
　　雨澤豔陽清和之際每每難得皆因去冬隂雪連綿
　　自春至夏未欠甘霖所以草木花果㒺不豐榮人心
　　榖價㒺不和平故志喜而為詠
　去冬盈尺雪占年今夏翛翛麥隴全萬畞皆齊誕降榖
　千家秀實已登阡先憂暘雨惟民疾後樂時豐紀玉牋
　志喜雕蟲晩學愧薫風南至影花甎
　　將之山莊四首
畏暑心何勝平眀出玉墀萬㡬豈歇息臨政有疇咨
　　其二
暖溜自平地風光此日佳暄波由近發浩澤無津涯
　　其三
駐輦相風竿臨書羨五傳情瀾分暑節疏爽湏葵扇
　　其四
霖雨消塵蹟輕霞照野荆詞臣每扈從上賞賦昆明
　　賦得綠樹隂濃夏日長
綠槐影䕃碧紗厨茂樹紛紛葉漸殊綿雨新霖消九夏
薫風初熱未三驅末垂蟬咽濃隂下脩景雲開炎暑無
長日山中吟詠畢氣清塞外鄙凉珠
　　尖齊圓健筆之四徳戲作四首
尖鋭雖云利鋒鋩日計摧藏拙莫言巧生花自有來
　　其二
齊之故有道人一已千能黙運良為手揮毫湏敬承
　　其三
圓活幽人本珠璣三品詳剛方學米芾宛轉倣其昌
　　其四
健乃乾行體才分不息功書稱欽若語賡頌賴文風
　　古戍三絶
隱隱山頭皆古戍中原民力盡邊城曽聞父老經年戰
回首生靈血淚盈
　　其二
金甌永固識人和萬里烽煙發興多設使山林有暗曉
更湏太息論如何
　　其三
舊日山中罷馬歎今時避暑樂清風窮兵豈若為觀徳
仁義無私八表同
　　賦得雨灑石壁來
潤葉隨風洗綠枝羣峰著雨盡離披隂霖又念農家業
事事何煩先預知
　　塞外山莊
嶻嶭連青嶂懸崖挂綠溪魚隨淵靜戲鶴喜樹髙棲洞
逺行僧斷林寒過客迷惟予心舊好逸興少同躋
　　每時届炎暑即赴口外掖
輦視膳朝夕温凊自初夏
皇太后偶爾違和故不至此清凉之境因詠懷一首敬
　　　書於箑頭恭
進以接清風而舒逺慕之微悃而已
遥想京中暑氣䦨猶思上苑有氷紈山莊咫尺何曾逺
欲進瑶池一笑看
　　避暑駐蹕山莊六月間隂霖少晴自立秋日晴霽
　　　喜懷
亢暘望十雨霪雨思晴天累日貫秋序終朝潦水綿身
雖無暑汗心實抱迍邅忽覩西風緊油雲逐嶺巔
　　山莊夜雨聼灤河溜聲
臨流震耳似驚潮滚滚泠泠眺綺寮夜色初分秋景霽
風聲已送積霖飄皆因百壑歸來逺非是孤川自去饒
何比長江無棄物小河水涸豈容橈
　　穹覽寺偶成
塞北鐘聲久不聞梵音列刹共氤氲雨花柏樹同僧老
開世瞿曇永法雲
　　兄裕親王輓詩二律
花萼空虚夢悲歌暮景傷淚同秋雨濕聲逐碧天長清
頌連香桂心慈厭帝鄉徽章縱有秩寂寂歎時光
　　其二
少小同居處義深讀孝經賦詩明務本攜手問慈寧樂
善從無息神襟物外停繁憂題舊日血淚染疎櫺
　　過固闗入山西境
鳥道入雲中風光塞漠同人依險地立城自越山叢俗
樸觀民舍才多壯士雄芹泉連冀北回首指青驄
　　固闗口號
闗固湏憑人守城高所賴兵防若非威徳恩惠恃險何
曽世長
　　平定州
勞農豈憚元英節寒景風沙透體來誌有鵲山無覓處
目前常見凍雲回
　　幸西省至太原
黎元瞻翠蓋三晉力桑麻納稼知豐稔祈年意靜嘉邉
無戍卒苦巷有讀書家此幸非遊玩隆冬見玉花
　　渡黃河潼闗駐蹕
星源來晉甸天險峙秦闗波湧方舟速威明古戍閒萬
民瞻鳯輦百職集鵷班冬省經兹地移風先化頑
　　入陜西境
世逺山河在漢唐史有存風光移萬户景物換千門歎
昔當殷鑑籌今廣湛恩從來秦隴地莫使競心繁
　　望華山
一月風霜塵土中忽看翠蓋擁三峰漢廷金掌今應笑
惟有華巔並古松
　　渭河見終南山
渭水自縈紆秦川喜清曠山勢何岧嶤經過絶塵坱馬
首見層巒直插青霄上雲際有飛泉朝光明畫嶂石險
登臨難心寒不可量太乙本仙源天都聊騁望歳歳松
柏林遐睇心神暢問俗戒征途便欲慰幽訪
　　冬至日抵西安遥祝
皇太后萬夀
葭管初回日景長西秦行幸抵披香願將唐句南山夀
遥捧蓬萊萬里觴
　　長安行
河山天險古金湯都邑規模溯漢唐陸海膏腴本沃壤
秦風慓悍稱巖疆每因睠念勞中夜忍使時廵後一方
逺幸衝寒訪民隱終南太華遥相望豳岐不乏耕織業
漆沮尚存蒐狩塲重農藏富屢詔諭雨暘時若歌豊穰
雄兵超距賈餘勇野老謳吟多宿糧要令遐陬沾湛露
詎以無事弛邊防大閱三軍訓甲士來朝諸部趨蕃王
　蠲租恤下恩未已共躋仁夀樂且康渭水氷消回暖律
　南山煙靄動初陽停鑾懷古還披卷宵旰勤求意不忘
　　　西安偶作
　八水源秦隴山河輔帝京此方文武職湏教盡和平
　　　回鑾至華隂欲登華山因風霧所阻
　踟蹰風霧阻蓮峰未識雲臺止水溶秦地山川聊一望
　方輿畎畞盡三農兵民擁道心隨仗文武攀轅淚滿容
　凉徳何能衢壤樂皆因歲久慶時雍
　　　由豫省回鑾渡孟津
　遥望嵩峰欲逼天太行綿亘洛陽川金明池畔無烽火
　醉白堂前起玉煙千里中州古擊壤兩河分界舊原田
　扁舟穩渡觀民俗休飬心殷冀有年
　　　賜超玉和尚
　秦晉山河廵幸畢回鑾攬轡歴新中忽聞梵語如風送
　疑是江南話桂叢
聖祖仁皇帝御製文第三集卷四十七
　欽定四庫全書
聖祖仁皇帝御製文第三集巻四十八目錄
　　古今體詩三十七首
　　　　元旦朝罷
　　　　甲申春謁
　陵回鑾路經盤山有僧智朴呈接駕詩即用原韻二首
　　　　春雪晴望
　　　　康熙四十二年夏秋間恒雨為菑山左尤甚朕
　　　　　夙夜靡寧宵旰焦勞減膳撤樂坐不安席自
　　　　　冬至夏自夏至秋未嘗晷刻少安雖設法拯
　　　　　救㡬乎難保幸四十三年二麥大熟秋成頗
　　　　　佳饑者未轉溝壑窮者皆得衣食實非朕之
　　　　　凉徳所感賴上天之所鑒祐也故喜而不寐
　　　　　作長歌以示
　　　　山莊書懷賜大學士
　　　　詠醫
　　　山菊藍雀花
　　　靜坐偶成
　　　賦得霜葉紅於二月花
　　　看運河建壩處
　　　題邊景昭鳴禽圖
　　　翰林魏學誠該直命大學士陳廷敬出題考得
　　　　四方無事太平年朕喜其句而偶成四韻
　　　立冬微雨雪偶成
　　　冬月微雨聞落葉
　　　燈月文房戲作
　　　園中十種葡萄味甚甘美戲作近體一律以示
　　　　南書房諸臣
　　　乏良醫
　　　冬晴
　　　題閩粤進貢小香荔枝
　　　題墨竹
　　　詠燈
　　　賦得梅雪爭春
　　　臘日
　　　季冬南苑十首
　　　南苑晩雪
　　　總兵劉漢業補授肅州因地逺職重特書御製
　　　　詩絶句一首賜之以奬武職惜兵愛民之意
　　　　也
　　　除夕晩宴
　欽定四庫全書
聖祖仁皇帝御製文第三集巻四十八
　　古今體詩三十七首
　　　元旦朝罷
　四十三年瞬息間㒺知自惜鬢將斑晉秦豐裕羣情悦
　齊魯調饑萬姓艱經史保懷分善惡古今吏治辨賢姦
　一生終始此心在何卜新春樂解顔
　　　甲申春謁
　陵回鑾路經盤山有僧智朴呈接駕詩即用原韻二首
　廿載常輕歩年華去莫從古松分逺近老衲自舂容問
　及當時景猶疑隔嶺重山高勞脚力來往徧雲峰
　　　其二
　鈴鐸鳴山下田疇雨露恩(是日/㣲雨)經聲連静舍法語閉柴
　門隱跡安無意清思禮世尊春風來拂面依舊是乾坤
　　　春雪晴望(調寄㸃絳唇/)
　積素飄颻和風欲度千門曉冷時盡了禁苑梅花繞
妙舞鶯聲歌詠清平調殘臘杳青春偏矯日影寒松杪
　　康熙四十二年夏秋間恒雨為菑山左尤甚朕夙
　　　夜靡寜宵旰焦勞減膳撤樂坐不安席自冬至
　　　夏自夏至秋未嘗晷刻少安雖設法拯救㡬乎
　　　難保幸四十三年二麥大熟秋成頗佳饑者未
　　　轉溝壑窮者皆得衣食實非朕之凉徳所感賴
　　　上天之所鑒祐也故喜而不寐作長歌以示
璇璣玉衡齊七政祇懼敏徳天眷命百志惟熙亮天功
六府三事湏主敬天地無私本至公人事有違失五正
水旱從來不可測全賴有司勉安定癸未夏秋恒雨頻
二麥秋禾皆沒淪州縣無䇿萬姓逃父子流離呼蒼旻
奏疏紛紛連早夜手書的的察憂貧蠲賦蠲賑詔數下
民食維艱豈不詢截漕施惠恐不及遣官分飬誡沾均
人力雖盡惟時難唯天至仁不絶食甲申春夏風雨調
麥隴翛翛衆喘息夏苖徧野雙穗多輿情顔解去菜色
山左編氓閒且樂畿南黎庶喜而康從此休息湏謹慎
防灾備患豈有傷閑邪存誠勉官吏清廉奉職守封疆
民脂民膏供爾祿痛癢莫知悮籌量宗子家相同胞義
勿使叢脞述職方
　　山莊書懷賜大學士
待旦勤勤望雨晴京南塞北察安氓已知雲歛無霪潦
未卜田間有稲稉八月秋成歡宇内四方風景解春卿
大川舟楫同憂慽更覺凝承信洛英
　　詠醫
神聖豈能再調方最近情存誠慎藥性仁術盡平生
　　山菊藍雀花
雨過初凉至山花徧野馨雖無紅紫豔能使屬車停
　　靜坐偶成
靜中危坐忘機巧無覺有空色相消渾似太𤣥非可道
利名終始定難摇
　　賦得霜葉紅於二月花
塞鴻初度驚霜信楓葉流丹樹樹紅最喜山林清俗念
故應暫却世塵風
　　看運河建壩處
十月風霜幸潞河隔林疎葉盡寒柯岸邊土薄難容水
隄外沙沉易漲波春末淺夫忙用力秋深霖雨失時禾
往來踟躇臨淵歎何惜分流建壩多
　　題邊景昭鳴禽圖
青綠繽紛巧畫工鳴禽對對繞芳叢黃鶯能語吟高樹
白燕低飛喜惠風騷人紙上貪春晝客旅邨中知氣融
無意篷牕真偽辨枝頭猶帶豔林紅
　　翰林魏學誠該直命大學士陳廷敬出題考得四
　　　方無事太平年朕喜其句而偶成四韻
太平久逺湏憂慮無怠無荒即樂天教化原從風俗起
觀瞻祇係廟堂堅精心可畏先賢語守法勿更大義全
問道愚民何為願官清省事便豐年
　　立冬微雨雪偶成
朔風拂戸牖梅蕊報門䦨頒厯小春候同雲十日寒瓊
花連雨潤侍女怯衣單念彼窮簷苦還思盤石安
　　冬月微雨聞落葉
寒條晳歴被風催霜葉紛紜雜雨來節届元英冬氣暖
恐傷物性豈悠哉
　　燈月文房戲作
缸花冷月並爭光書幌牙籤御墨香先識薛濤盈淨潔
揮來毛頴賦瓊章
　　園中十種葡萄味甚甘美戲作近體一律以示南
　　　書房諸臣
休誇大宛貴莫訝漢宮傳十種標名異千條帶葉鮮隨
班命内侍分賜列忠賢飽食和心胃歸鞍賦木天
　　乏良醫
長息上池水偏疑夀世書七診理不再九候勢全虚肱
折知良術身輕辨病除名醫非取利滌臟足心舒
　　冬晴
秋雨連綿道不通冬晴少雪喜清宮階前瑞草呈長至
盆内梅花報色紅閉戸㸃文燒蠟短垂簾靜思萬緣空
願言一善猶心定總覽經書衆慮同
　　題閩粤進貢小香荔枝
閩粤山川産綘囊味叅崖蜜色含香大官先散詞林客
捧出瑶階和玉漿
　　題墨竹(原韻/)
濃墨叢篁寫意生風枝欲動不聞聲虚懐還待寒松友
記與瑶篇識重輕
　　詠燈
寒冬秉燭不成章欲解先賢命意長經史預分知善惡
詩吟自辨性情良
　　賦得梅雪爭春
梅花十里香猶在雪白千山嶺益眀盈尺預知秋麥壯
爭春豈不讓生生
　　臘日(調寄風入松/)
衝寒待臘雪花飄詞意並琴挑嘉平嵗暮春光近朔風
冽裘暖狐貂湏曉民間衣薄那知宫裏寛饒隆冬氣
慘綘香燒披覽共仙韶氊簾軟幕凉還透微雲一抹散
瓊瑶聼得梅將開也先看綠蕚清標
　　季冬南苑十首
鑾輿出禁門前隊已臨苑威徳如風行感恩似草偃
　　其二
麥叢還待雪苑靜那看風平野無塵蹟寒條逺近同
　　其三
講武不忘威勞農亦預知回看止輦處盡是嵗寒枝
　　其四
武職皆熊貔沒羽穿楊力所向任干城挽强視道徳
　　其五
三驅一面網雉兎正堪肥弦響無虚落日暮即收圍
　　其六
驥徳鄙千里飛黃汗血傳臨風嘶逺路蹋雪意貞堅
　　其七
赤精長耳速撮獸􁕹麋鹿迅㨗欺飛騰戀主犬為獨
　　其八
雄飛恥燕雀受緤志凌雲闊臆驚禽鳥鷹揚冠不羣
　　其九
罷獵歸鞍早樂施命大官分餐不畏冷祇恐夜間寒
　　其十
離宫乙夜靜堪將嵗月除懸燈覽奏摺終始復如初
　　南苑晩雪
七月傷多雨三冬少問天晴開逾至日雲作近新年獵
雪宜岐麥銀花潤早田心勞催短鬢憂樂驗誰先
　　總兵劉漢業補授肅州因地逺職重特書御製詩
　　　截句一首賜之以奬武職惜兵愛民之意也
此去陽闗路八千總戎逺鎮磧沙邊欲知營伍精兵法
遐邇懷柔似御前
　　除夕晚宴
辭舊迎新嵗事終未知來日與今同平生惡酒難堪飲
　一世勞心不計功滿座兒孫教樂善數班鵷鷺勸和衷
　此宵家宴逢除夕湏遣紛紜靜守中
　
　
　
　
　
　
　
　
　
　
　
　
　
聖祖仁皇帝御製文第三集卷四十八
　欽定四庫全書
聖祖仁皇帝御製文第三集巻四十九目錄
　　古今體詩六十二首
　　　　康熙四十四年元旦用唐太宗元日舊韻
　　　　賦得光風徧寰宇
　　　　覽皇清文頴内大學士陳廷敬作各體詩清雅
　　　　　醇厚非集字累句之初學所能窺也故作五
　　　　　言近體一律以表風度
　　　　賦得當戸翠峰稠
　　　　閱河南巡出京
　　　　乙酉仲春南巡船窻偶作
　　　　船窻對月小飲
　　　　擬田家春日
　　　　過臨清閘
　　　　南巡舟行㑹通河雜詠四首
　　　　河南巡撫趙𢎞燮陛見求訓㫖故作絶句一首
　　　　賜之
　　　乙酉南巡途間觀麥少雨上巳日抵微山湖口
　　　　閘春雨大沛因賦五言近體一首以志喜
　　　楊家莊新開中河得順風觀民居漫詠二首
　　　駐蹕淮安一宿即過
　　　幸天寧寺
　　　朕每至南方覽景物雅趣川澤秀麗者靡不賞
　　　　玩移時也雖身居九五樂佳山水之情與衆
　　　　何異但不至曠日持久有累居民耳所以一
　　　　目即過者亦恐後人錯借口實而不知所以
　　　　然也至於茱萸灣之行宮乃係鹽商百姓感
　　　　恩之誠而建起雖不與地方官吏但工價不
　　　　下數千嘗覽漢書文帝惜露臺百金後世稱
　　　　之况為三宿所費十倍於此乎故作述懐近
　　　　體一首以自警又粘之壁間以示維揚之衆
　　　覽奏章少倦甲夜得寢又被清磬驚醒復睡夢
　　　　中作成起時已忘少半故前後増補以成四
　　　　韻賜紀䕃老和尚邇來未臨法書久不作字
　　　　手澁難於運管字不甚佳
　　　長江靜浪歌
　　　自過江至常州府雜詠四首
　　　至閶門
　　　虎丘一詠
　　　自蘇州行至昏刻未到崑山河傍有竹林數畞
　　　　晩風可佳故駐蹕於此賦得勁節疎枝帶晚
　　　　風之句
　　　雨中登玉峰
　　　船泊三江口
　　　汎黃浦江
　　　松江進鮮鰣魚有懷
　　　駐蹕杭州府
　　　西湖遇雨
　　　西湖戲作
　　　幸雲栖二首
　　　無錫惠山之作
　　　回舟至常州府是夜甘霖大沛
　　　自鎮江之江寧
　　　駐蹕江寧雨後幸雨花臺
　　　織造處閱機房
　　　自龍潭用戰艦頃刻至金山
　　　見龍行(并序/)
　　　髙旻寺塔頂放光
　　　囬鑾中河三首
　　　千葉蓮池夜聞雨滴之聲
　　　詠畫梨花
　　　乙酉秋日山莊偶成
　　　一路清廉圖
　　　賜吏部尚書宋犖予告還里
　　　大病少愈見春至述懷
　　　春日有所思二首
　　　五臺有懷
　　　大學士張玉書輓詩
　　　孟秋凉風初至
　　　賦得秋水共長天一色
　　　新秋
　欽定四庫全書
聖祖仁皇帝御製文第三集巻四十九
　　古今體詩六十二首
　　　康熙四十四年元旦用唐太宗元日舊韻
　午夜占天象平眀憶歲光旌旗旋轉動鐘鼓奏玎璫臨
　下開誠信守身勿自荒履端出寳厯正始勉巖廊聖道
　原無逺仁慈漸得昌位髙仰五帝責重倣三王惜物由
　心儉去華莫喜妝常懷兢惕誡遐邇願梯航
　　　賦得光風徧寰宇
　佳氣先春麗景殊光風徧拂到寰區新年二日逢齋戒
　去臘三朝讀典謨立志銘心閩洛理虚懷注念鬼神孚
　豈知人意皆從善愛此元元是鞏圖
　　　覽皇清文頴内大學士陳廷敬作各體詩清雅醇
　　　　厚非集字累句之初學所能窺也故作五言近
　　　　體一律以表風度
　橫經召視草記事翼鴻毛禮義傳家訓清新授紫毫房
姚比就韻李杜竝詩豪何似昇平相開懷宫錦袍
　　賦得當戸翠峰稠(限山鬟闗顔/)
杳冥巉巖石蒼茫逺近山案書無俗韻侍女有雲鬟靜
省参三教動淪閉四闗閒來偶獨詠自笑為開顔
　　閱河南巡出京(五言排律十二韻/)
五幸畿南域鳴鑾出帝京數巡乏鏡海減從省春耕人
望返風吏官箴留犢名治民屬大法分閫欲氷清豫動
懷柔典觀瞻感慨情東臯迎淑氣綺陌擁霓旌凍解流
澌逺寒遲惜歲更岸容新柳報堤候早梅驚日月㡬何
改神思逐物縈停車諮實政載路喜和平綠鬢將成白
衰顔義自眀精微執一㫖守久道心生
　　乙酉仲春南巡船窻偶作(調寄柳梢青/)
大塊光風春疇一望滿目從容桂棹初摇牙檣始立淑
色煙籠　隄邊對對賔鴻邨莊裏安平氣融樂志情深
讀書意逺與古和同
　　船窻對月小飲
皎潔朧朧向晩明鮮雲細雨過帆輕上樽空設原非飲
梅賦無花句亦成媚景依然鋪錦甸晴光更與助桃笙
隔溪酒市迎流近轉岸遥聞笑語聲
　　擬田家春日
芳晨麥隴布風和片片如雲萬畞坡忽覩逺邨垂柳處
喧聲頗覺住人多
　　過臨清閘
岸轉蒲帆速檣回樹影低波傾閘勢險溜緊浪聲齊連
嵗歌雲漢今春釋慘悽往還為赤子注意在黔黎
　　南巡舟行㑹通河雜詠四首
風勁寒猶在低篷抵博平麥畦青遍野方意近清明
　　其二
三載齊民饑多方濟一喘後先益在兹晷刻心難遣
　　其三
遲日雲煙靜芳春膏澤多時暘時雨望祝稔竝祥禾
　　其四
案讀臨清流澄懷夕景悠勅㡬逢事少吟詠敢忘憂
　　河南巡撫趙宏爕陛見求訓㫖故作截句一首賜
　　　之
宣布撫安在已廉剛柔率屬要温謙中州民俗多忠厚
務使和平莫太嚴
　　乙酉南巡途間觀麥少雨上巳日抵微山湖口閘
　　　春雨大霈因賦五言近體一首以志喜
農事遍東臯心閒不自勞閘添濟運水風送逐漁篙雨
罩湖光隱春深日影髙遥觀兩岸麥樂志賦輕舠
　　楊家莊新開中河得順風觀民居漫詠二首
瞬息風帆百里餘往來數次過淮徐光隂猶似當年景
自覺頻催㸃鬢疎
　　其二
春雨初開弄栁絲漁舟唱晚寸隂移廟堂時注淮黃事
今日安瀾天下知
　　駐蹕淮安一宿即過
鵞黃垂柳迓清明野望湖邊逺碧橫古渡煙波春色好
新堤靜溜水心平杏花纔吐梅先盡鸜鵒偏言鶯未鳴
迅速行舟惟一目何闗有意與無情
　　幸天寧寺
空濛為洗竹風過惜殘梅鳥語當階樹雲行動早雷晨
鐘接豹尾僧舍踏芳埃更覺清心賞塵襟笑口開
　　朕每至南方覽景物雅趣川澤秀麗者靡不賞玩
　　　移時也雖身居九五樂佳山水之情與衆何異
　　　但不至曠日遲久有累居民耳所以一目即過
　　　者亦恐後人錯借口實而不知所以然也至於
　　　茱萸灣之行宫乃係鹽商百姓感恩之誠而建
　　　起雖不與地方官吏但工價不下數千嘗覽漢
　　　書文帝惜露臺百金後世稱之况為三宿所費
　　　十倍於此乎故作述懷近體一首以自警又粘
　　　之壁間以示維揚之衆
又駐塔灣見物華先存蔀屋重桑麻惠風徧拂維揚市
沛澤均霑呉越家作鑑道君開艮嶽長嘘煬帝溺瓊花
澆胸經史安邦用莫遣爭能縱慾奢
　　覽奏章少倦甲夜得寢又被清磬驚醒復睡夢中
　　　作成起時已忘少半故前後増補以成四韻賜
　　　紀䕃老和尚邇來未臨法書久不作字手澁難
　　　於運管字不甚佳
春夢深沉新刹中陡聞清磬在鄰東方疑般若真非相
不解金經盡是空鼻竪眉橫無著落胸寛意闊有塵籠
毫光咫尺臨髙眺滿目江干淑景融
　　長江靜浪歌
傳來江勢最兇險萬里長流湍㶑灎蔥嶺分派自岷山
江漢黒水界蜀陜逶迤東注百川歸縈帶如駛經諸磯
風波雲霧全眇眇羣峰屹立暝煙微鐵鎻横江原氣怯
投鞭斷流借蓋威未若自然順天意無怠無荒廣川濟
利渉湏憑正剛柔分理全賴作舟枻仁者如斯稱水徳
治人御事先光霽最喜長江能容物更羨長江有寛厲
每度無險浪且平登臨慷慨古今情未卜始終概難信
願言永靜勿紛更
　　自過江至常州府雜詠四首
風平楊子渡舉棹過長江暮色林低水晴光月照窻
　　其二
愛竹為長綠南方已滿林喬松分路側竝作映江潯
　　其三
夜過丹陽道紅塵不染帆氤氲存五内浩氣託經函
　　其四
延陵曙色䦨意與渚田寛人盡農桑力文風表裏觀
　　至閶門
明麗山川列象輝光風輕艗帶煙霏雲隨御仗分河畔
雨洗微塵花㸃衣
　　虎丘一詠
三天風雨百花催獨賞幽蘭倚檻栽俯瞰田間浮麥浪
輿情足食即春臺
　　自蘇州行至昏刻未到崑山河傍有竹林數畞晩
　　　風可佳故駐蹕於此賦得勁節疎枝帶晩風之
　　　句
無意虚中得勁節非闗强作有疎枝晩風不待春將老
寸晷豈容年少時落照崑山掩玉色逺分秦望感人思
初來更覺漁家樂援筆題箋歎暮詩
　　雨中登玉峰
萬井人煙春雨濃菜花麥秀滋丰茸登髙欲識江湖性
染翰留題文筆峰
　　船泊三江口
滿眼湖山麗九峰負海隅沃野呉淞境横雲館驛衢觀
風來澤國非是喜靈區雨過泊舟處星連映水珠
　　汎黃浦江
飛渡浦江意自如午潮往返到階除欲知震澤分流處
非是觀漁觸浪餘
　　松江進鮮鰣魚有懷
古有盛魚奉老親錦鱗初得尚方珍雖然星夜傳馳驛
豈似鮮新出水濱
　　駐蹕杭州府
越境湖山秀文風天地成南臨控禹穴西枕俯蓬瀛容
與雙峰近徘徊數句盈民心多愛戴少慰始終情
　　西湖遇雨
雨洗催花葉滿林柴門曉色靜沉沉微飄栁絮春光晩
輕縠徐波見水心
　　西湖戲作
晴雨分山色臨流啟壯觀樓臺橫水面梵塔插雲端忽
訝松間竹當誇巖下蘭風光被草木無處不成歡
　　幸雲栖二首
鳥道沿江問信潮石頭恬靜有歸橈轉移至險看洄洑
盡得人防莫失調
　　其二
竹徑因依長綠苔桑田菜麥碧巖隈此來也為佳山水
又恐遲行畏景催
　　無錫惠山之作
花盡春殘一徑深清流長惹百年心溪邊鳥語錫山麓
坐對梧楸歎碧林
　　回舟至常州府是夜甘霖大霈
夏淺雲髙惜阪田江南比歲賴豐年麥秋徧野堪收穫
靈雨愆期倍惕乾夜半篷窻聞浙瀝曉來練浦聼潺湲
此行往返無他事益見民情逺近䖍
　　自鎮江之江寧(調寄臨江仙/)
一路江邊煙景千般鶯曉園林夕陽小屋蹔容身松風
清習氣麥浪得甘霖　夾岸漁歌唱晩臨流按譜行吟
肩輿遥指石榴隂怡情援筆錄危坐待知音
　　駐蹕江寧雨後幸雨花臺
膏澍一夜雨初曉喜晴輝警蹕長千里鳴鑾不闔扉人
勤竝物盛官守莫心違出京遲日久怯暑便思歸
　　織造處閱機房
終歲勤勞匹練成千絲一剪截縱横此觀不為雲章巧
欲儉驕奢賭未萌
　　自龍潭用戰艦頃刻至金山
來往無濤如皎鏡江干極目逺峰連昔時血戰君山側
今日平成萬里天
　　見龍行(幷序/)
　四月三十日駐蹕金山是日申刻無風雷惟細雨一
　陣既過而西南現龍横亘數十丈宛轉移時遂入雲
　端問及土人非起蛟也名為龍見以為祥瑞等語朕
　亦不以為異故援筆漫成見龍行以示隨侍
在田在天連二五純陽變化叅吞吐非如起蛟壞田廬
又非密霧傷園圃雲端前後發祥光逶迤上下行有矩
而乗六龍以御天不違施徳普時雨有亢有悔有虧盈
首出庶物用精明大哉龍徳從其類發揮純粹湏經營
長江一派何泱漭素波萬里盡澄泓象震凌雲敦元氣
日新顧諟玩無聲
　　髙旻寺塔頂放光
塔頂丹霄近光函宜日中成平願地久熙皥似山崇不
識曇雲法先知寰海同回舟何怪速心急盻潮風
　　回鑾中河三首
風雨中河阻心旌北望遥歸舟呉越逺不必憶溪橋
　　其二
江南苦雨多冀北少靈雨此念未嘗忘此心鑑萬古
　　其三
錦䌫牽舟逺蒲帆逐浪深回看舊蹕處不競自澄心
　　千葉蓮池夜聞雨滴之聲
田田荷蓋雨聲齊樓蕊繽紛向晩迷樹葉不愁㸃翠幄
秧針豈憶灌青畦密林有意通宵響茂草無知徧地萋
偶爾喜吟今歲好漫將詩句入新題
　　詠畫梨花
最愛梨花白又惜同春老惟此畫圖中冬夏長美好不
令風雨摧且無蜂蝶嬈靚妝伴月容盡在紙間造惡紫
嫌奪朱素體物難攪三品運胸中六法生卉草
　　乙酉秋日山莊偶成
山花野菊喜清風塞北煙光報嶺楓無暑不知秋氣至
數叢蘭蕊放離宮
　　一路清廉圖
青蓮挺挺不汚泥豈被重波亂性迷雖有羨魚心尚在
清風由是見崇題
　　賜吏部尚書宋犖予告還里
久任封疆事蘇臺淨㸃塵東曹班次重北闕性情眞憐
舊吟風度無文餞老臣林泉益壯志當樂故鄉春
　　大病少愈見春至述懷
神衰意絶見新春忽報春風送紫晨淑氣雖催首正節
病軀不改定中身心傷億兆惜皇極血盡黎元愧聖眞
此後如先意未卜紅塵碌碌阜人民
　　春日有所思二首
淡抹濃妝總是新白鬚慵懶度三春若非碌碌紅塵縳
近得清心飬谷神
　　其二
疊疊愁腸無日舒春風細雨綠芳初詩中乏興疑新句
自問何傷露地居
　　五臺有懷
又到清凉境巉巖巻復垂勞心愧自省瘦骨夕鳴悲膏
雨隨春令寒霜惜大時文殊色相在惟願鬼神知
　　大學士張玉書輓詩
文章末齒秉絲綸舊徳凝承近紫宸瀚海天山同正略
江干河道與嘗新表賢未及身先沒頤飬空談夢後湮
揮淚長歔歎佐斗從來傷痛肅雍臣
　　孟秋凉風初至
白髮詳詞切勞心至語煩蟬鳴催木葉月映冷泉源雲
去天疑近露凝草益繁山村題舊事唯徳徧黎元
　　賦得秋水共長天一色
江渚長天一目收滕王風送引扁舟當年未識文章巧
　唐世詩詞竝水流
　　　新秋
　蟲聲咽晚凉雲歛天涯外何處尋髙山知音在一㑹
　
　
　
　
　
　
　
　
　
　
　
　
聖祖仁皇帝御製文第三集巻四十九
　欽定四庫全書
聖祖仁皇帝御製文第三集巻五十目録
　　熱河三十六景詩
　　　　烟波致爽(并序/)
　　　　芝逕雲隄(并序/)
　　　　無暑清凉(并序/)
　　　　延薫山館(并序/)
　　　　水芳巖秀(并序/)
　　　　萬壑松風(并序/)
　　　　松鶴清越(并序/)
　　　　雲山勝地(并序/)
　　　　四面雲山(并序/)
　　　　北枕雙峰(并序/)
　　　　西嶺晨霞(幷序/)
　　　　錘峰落照(并序/)
　　　　南山積雪(并序/)
　　　梨花伴月(并序/)
　　　曲水荷香(并序/)
　　　風泉清聼(并序/)
　　　濠濮間想(并序/)
　　　天宇咸暢(并序/)
　　　暖溜暄波(并序/)
　　　泉源石壁(并序/)
　　　青楓綠嶼(并序/)
　　　鶯囀喬木(并序/)
　　　香逺益清(幷序/)
　　　金蓮映日(并序/)
　　　逺近泉聲(并序/)
　　　雲帆月舫(并序/)
　　　芳渚臨流(并序/)
　　　雲容水態(并序/)
　　　澄泉遶石(并序/)
　　　澄波疊翠(并序/)
　　　石磯觀魚(并序/)
　　　鏡水雲岑(并序/)
　　　雙湖夾鏡(并序/)
　　　長虹飲練(并序/)
　　　甫田叢樾(并序/)
　　　水流雲在(并序/)
　欽定四庫全書
聖祖仁皇帝御製文第三集巻五十
　　熱河三十六景詩
　　　烟波致爽(并序/)
　　熱河地旣髙敞氣亦清朗無䝉霧霾氛柳宗元記所
　　謂曠如也四圍秀嶺十里澄湖致有爽氣雲山勝地
　　之南有屋七楹遂以烟波致爽顔其額焉
　山莊頻避暑静黙少喧譁北控逺烟息南臨近壑嘉春
　歸魚出浪秋歛雁横沙觸目皆仙草迎牕遍藥花炎風
　晝致爽綿雨夜方賖土厚登雙榖泉甘剖翠𤓰古人戍
　武備今卒斷鳴笳生理農商事聚民至萬家
　　　芝逕雲隄(并序/)
　　夾水爲隄逶迤曲折逕分三枝列大小洲三形若芝
　　英若雲朶復若如意有二橋通舟楫
　萬㡬少暇出丹闕樂水樂山好難歇避暑漠北土脉肥
　訪問村老㝷石碣衆云䝉古牧馬塲並乏人家無枯骨
草木茂絶蚊蝎泉水佳人少疾因而乘騎閲河隈灣灣
曲曲滿林樾測量荒野閲水平莊田勿動樹勿發自然
天成地就勢不待人力假虛設君不見磬錘峰獨峙山
麓立其東又不見萬壑松偃蓋重林造化同煦嫗光臨
承露照青蔥色轉頻歳豐遊豫常思傷民力又恐偏勞
土木工命匠先開芝逕隄隨山依水揉輻齊司農莫動
帑金費寧拙捨巧洽羣黎邉垣利刃豈可恃荒滛無道
有青史知警知戒勉在兹方能示衆撫遐邇雖無峻宇
有雲樓登臨不解幾重愁連巖絶澗四時景憐我晚年
宵旰憂若使扶養留精力同心治理再精求氣和重農
紫宸志烽火不烟億萬秋
　　無暑清凉(并序/)
　循芝逕北行折而少東過小山下紅蓮滿渚綠樹縁
　隄靣南夏屋軒敞長廊聯絡爲無暑清凉山爽朝來
　水風㣲度泠然善也
畏景先愁永晝長晩年好静益徬徨三庚退暑清風至
九夏迎凉稱物芳意惜始終宵旰志踟蹰自問濟時方
谷神不守還崇政暫養回心山水莊
　　延薫山館(并序/)
　入無暑清凉轉西爲延薫山館楹宇守朴不雘不雕
　得山居雅致啟北户引清風㡬忘六月
夏木陰陰蓋溽暑炎風欵欵守峰銜山中無物能解愠
獨有清凉免脱衫
　　水芳巖秀(并序/)
　水清則芳山静則秀此地泉甘水清故擇其所宜邃
　宇數十間於焉誦讀㡬暇静養可以滌煩可以悦性
　作此自戒始終之意云
水性雜苦甜水芳即體厚名泉亦多覽未若此爲首頥
卦明口實得正自養夀擇地立偃房根基度長久節宣
在兹求勤儉勿落後朝牕千巖裏峭壁似天剖逺託思
雲漢怡神至星斗精研書家奥臨池愈澁手清淡作飲
饌偏心惡㫖酒讀老無逸篇年年祝大有
　　萬壑松風(并序/)
　在無暑清凉之南據髙阜臨深流長松環翠壑虛風
　度如笙鏞迭奏聲不數西湖萬松嶺也
偃蓋龍鱗萬壑青逶迤芳甸雜雲汀白華朱萼勉人事
愛敬南陔樂正經
　　松鶴清越(并序/)
　進榛子峪香草遍地異花綴崖夾嶺虬松蒼蔚鳴鶴
　飛翔登蓬瀛臨崑圃神怡心曠洵仙人所都不老之
　庭也
夀比青松願千齡葉不彫銅龍鶴髪健喜動四時調
　　雲山勝地(并序/)
　萬壑松風之西髙樓北向憑牕逺眺林巒烟水一望
　無極氣象萬千洵登臨大觀也
萬頃園林逹逺阡湖光山色入詩箋披雲見水平清理
未識無愆守節宣
　　四靣雲山(并序/)
　澄泉繞石迤西過泉源盤岡紆嶺有亭翼然出衆山
　之巔諸峰羅列若揖若拱天氣晴朗數百里外巒光
　雲影皆可逺矚亭中長風四逹伏暑時蕭爽如秋
殊狀崔嵬裏蘭衢入好詩逺岑如競秀近嶺似爭竒雨
過風來緊山寒花落遲亭遥先得月樹密顯髙枝潮平
無湧浪霧浄少多岐脉脉金明液溶溶積翠池常憂思
解愠樂志餘清悲素學臣鄰老耆年自不知
　　北枕雙峰(并序/)
　環山莊皆山也山形至北尤髙亭之西北一峰峻出
　勢陂陀而逶迤者金山也其東北一峰㧞起勢雄偉
　而崒嵂者黒山也兩峰翼抱與兹亭相鼎峙焉
嶔㟢岡岫紫宸闗乾地金峰坎黒山苦熱雲生雙嶺腹
盆傾瞬息落溪灣
　　西嶺晨霞(并序/)
　傑閣凌波軒牕四出朝霞初煥林影錯繡西山麗景
　入几案間始登閣若履平地忽緣梯而降方知上下
　樓也
雨歇更䦨斗柄東成霞聚散四方風時光豈在凌雲句
寡過清談宜守中
　　錘峰落照(并序/)
　平岡之上敞亭東向諸峰横列於前夕陽西映紅紫
　萬狀似展黄公望浮嵐暖翠圖有山矗然倚天特作
　金碧色者磬錘峰也
縱目湖山千載留白雲枕澗報深秋巉巖自有争佳處
未若此峰景最幽
　　南山積雪(幷序/)
　山莊之南複嶺環拱嶺上積雪經時不消於北亭遥
　望皓潔凝映晴日朝鮮瓊瑶失素峨眉明月西崑閬
　風差足比擬
圖畫難成丘壑容濃妝淡抹耐寒松水心山骨依然在
不改氷霜積雪冬
　　梨花伴月(并序/)
　入梨樹峪過三岔口循澗西行可里許依巖架屋曲
　廊上下層閣參差翠嶺作屏梨花萬樹微雲淡月時
　清景尤絶
雲牕倚石壁月宇伴梨花四季風光麗千巖土氣嘉瑩
情如白日託志結丹霞夜静無人語朝來對客誇
　　曲水荷香(并序/)
　碧溪清淺隨石盤折流爲小池藕花無數綠葉髙低
　每新雨初過平隄水足落紅波面貼貼如泛杯蘭亭
　觴詠無此天趣
荷氣參差逺益清蘭亭曲水亦虛名八珍㫖酒前賢戒
空設流觴金玉羮
　　風泉清聼(并序/)
　兩峰之間流泉潏潏微風披拂滴石作琴筑音與鶴
　鳴松韻相應泉味甘馨怡神養夀恰合章孝標松下
　泉詩注瓶雲母滑潄齒茯苓香
瑶池芝殿老萊心涌出新泉萬籟吟芳檻倚欄蒸靈液
南山近指奏清音
　　濠濮間想(并序/)
　清流素練綠岫長林好鳥枝頭遊魚波際無非天適
　㑹心處在南華秋水矣
茂林臨止水間想託身安飛躍禽魚静神情欲狀難
　　天宇咸暢(調萬斯年曲/并序)
　湖中一山突兀頂有平臺架屋三楹北卽上帝閣也
　仰接層霄俯臨碧水如登妙髙峰上北固烟雲海門
　風月皆歸一覽
通閣斷霞應卜居人烟不到麗晴虛雲葉淡巧萬峰明
雁過初賔鴻侣鷗雨秋花遍洲嶼
　　暖溜暄波(并序/)
　曲水之南過小阜有水自宫牆外流入蓋湯泉餘波
　也噴薄直下層石齒齒如潄玉液飛珠濺沫猶帶雲
　蒸霞蔚之勢
水源暖溜輒蠲疴涌出隂陽滌蕩多懐保分流無近逺
窮簷盡誦自然歌
　　泉源石壁(并序/)
　獅逕之北岡嶺蜿蜒數里翠崖如壁下暎流泉泉水
　静深尋源徙倚詠朱子問渠那得清如許爲有源頭
　活水來之句悠然有㑹
水源依石壁雜踏至河隈清鏡分霄漢層波濺碧苔日
長定九數髪白考三才天貺名猶鄙居心思道該
　　青楓綠嶼(并序/)
　北嶺多楓葉茂而美蔭其色油然不減梧桐芭蕉也
　踈牕掩映虚凉自生蘿蔦交枝垂掛崖畔水似青羅
　帶山如碧玉簪竒境在户牖間矣
石磴髙盤處青楓引物華聞聲知樹密見景絶紛譁綠
嶼臨牕牖晴雲趁綺霞忘言清静意頻望羣生嘉
　　鶯囀喬木(并序/)
　甫田叢樾之西夏木千章濃隂數里晨曦始旭宿露
　未晞黄鳥好音與薫風相和流聲逸韻山中一部笙
　簧也
昨日聞鶯鳴柳樹今朝閲馬至崇杠朱英紫脱平原綠
月駟雲􁀙錯落􁀙
　　香逺益清(調柳梢青/并序)
　曲水之東開凉軒前後臨池中植重臺千葉諸名種
　翠蓋凌波朱房含露流風冉冉芳氣竟谷
出水漣漪香清益逺不染偏竒沙漠龍堆青湖芳草疑
是誰知　移根各地參差歸何處那分公私樓起千層
荷占數頃炎景相宜
　　金蓮暎日(并序/)
　廣庭數畝植金蓮花萬本枝葉髙挺花靣圓徑二寸
　餘日光照射精彩煥目登樓下視直作黄金布地觀
正色山川秀金蓮出五臺塞北無梅竹炎天暎日開
　　逺近泉聲(并序/)
　北爲趵突泉涌地觱沸西爲瀑布銀河倒瀉晶簾暎
　崖微風斜捲珠璣散空前後池塘白蓮萬朶花芬泉
　響直入廬山勝境矣
引泉開瀑布迸水起飛珠鏘玉雲巖應色空有若無
　　雲帆月舫(調太平時/并序)
　臨水倣舟形爲閣廣一室袤數倍之周以石䦨䟽牕
　掩映宛如駕輕雲浮明月上有樓可登眺亦如舵樓
　也
閣影凌波不動濤接靈鼇蓬萊别殿掛雲霄粲揮毫
四季風光總無竭卧聞簫後樂先憂薫絃意藴羲爻
　　芳渚臨流(并序/)
　亭臨曲渚巨石枕流湖水自長橋瀉出至此折而南
　行亭左右岸石天成亘二里許蒼苔紫蘚豐草灌木
　極似范寛圖畫
隄柳汀沙翡翠茵清溪芳渚躍凡鱗數叢夾岸山花放
獨坐臨流惜谷神
　　雲容水態(并序/)
　闗口之南有室東向緣坡下望綠樹爲田青峰如堵
　川流溶溶白雲冶冶不知孰爲雲孰爲水也由長橋
　而渡疑入四明山中一逕分過雲南北
雨過雲容易散波流水態長存悠然世俗惟念必得經
書考原
　　澄泉遶石(并序/)
　亭南臨石池西二里許爲泉源源自石罅出截架鳴
　簹依山引流曲折而至雨後谿壑奔注各作石堰以
　遏泥沙故池水常澄澈可鑒
每存髙静意至此結衡茅樹密開行路山長疑近郊水
泉繞舊石雉雀樂新巢晴夜荷珠滴露凝衆木梢
　　澄波疊翠(并序/)
　如意洲之後小亭臨湖湖水清漣徹底北面層巒重
　掩雲簇濤湧特開屏障扁舟過此輒爲流連正如韋
　應物詩云碧泉交幽絶賞愛未能去
疊翠聳千仞澄波屬紫文鑑開倒影列反照共氤氲
　　石磯觀魚(并序/)
　逺近泉聲而南渡石歩有亭東向倚山臨溪溪水清
　澈修鱗銜尾荇藻交枝歴歴可數溪邉有平石可坐
　以垂釣
唱晩漁歌傍石磯空中任鳥帶雲飛羡魚結網何須計
備有長竿墜釣肥
　　鏡水雲岑(并序/)
　後楹依嶺三面臨湖廊廡周遮隨山髙下波光嵐影
　變化烟雲佳景無邉令人應接不暇
層崖千尺危嶂涵綠㡬重碧潭獅逕盤旋道北松枝宛
轉山南沉吟力盡難得懸象俯察仰叅至理莫求别伎
經書自有包函
　　雙湖夾鏡(并序/)
　山中諸泉從板橋流出匯爲一湖在石橋之右復從
　石橋下注放爲大湖兩湖相連阻以長隄猶西湖之
　裏外湖也
連山隔水百泉齊夾鏡平流花雨隄非是天然石岸起
　何能人力作雕題
　　　長虹飲練(幷序/)
　　湖光澄碧一橋卧波橋南種敖漢荷花萬枝間以内
　　地白蓮錦錯霞變清芬襲人蘇舜欽垂虹橋詩謂如
　　玉宫銀界徒虛語耳
　長虹清徑羅層崖岸柳溪聲月照階淑景千林晴日出
　禽鳴處處入音諧
　　　甫田叢樾(并序/)
　　流杯亭之北𤓰圃之西平原如掌豐草茂木麕䴥雉
　　兔交牣其間秋凉弓勁合烝徒行歩圍誠獵塲選地
　留憩田間樂曠觀恤閭閻叢林欣賞處遍地豫豐占
　　　水流雲在(并序/)
　　雲無心以出岫水不舎而長流造物者之無盡藏也
　　杜甫詩云水流心不競雲在意俱遲斯言深有體驗
　雨後雲峰澄水流逺自凝岸花催短鬢髙年寸寸増
聖祖仁皇帝御製文第三集巻五十
　欽定四庫全書
聖祖仁皇帝御製文第四集總目一
　　巻第一
　　　勅諭
　　　　諭滿漢大學士九卿等
　　　　諭大學士九卿
　　　　諭大學士溫達等
　　　　諭吏部
　　　　諭大學士溫達等
　　　　諭大學士九卿
　　　　諭大學士九卿
　　　　諭兵部
　　　　諭大學士溫達等
　　　　諭内閣
　　　　諭禮部
　　　　諭湖廣總督鄂海等
　　　諭户部
　　　諭吏部
　　　諭大學士溫達李光地王掞等
　　　諭九卿
　巻第二
　　勅諭
　　　諭禮部
　　　諭直𨽻廵撫趙宏燮
　　　諭大學士溫達松柱李光地王掞學士馬良傅
　　　　爾呼納綽奇彭始摶鄒士璁沈涵
　　　諭大學士溫達松柱李光地王掞學士馬良傅
　　　　爾呼納綽竒彭始摶鄒士璁沈涵
　　　諭大學士溫達等
　　　諭大學士溫達松柱李光地蕭永藻王掞
　　　諭大學士溫達松柱李光地蕭永藻王掞
　　　諭大學士溫達等
　　　諭吏部尚書管倉塲事務富寧安戸部侍郎塔
　　　　進㤗噶敏圖
　　　諭王貝勒大臣九卿詹事科道
　　　諭南書房翰林
　　　諭南書房翰林
　　　諭大學士溫達等
　　　諭大學士九卿等
　　　諭大學士溫達等
　　　諭各直省老人
　巻第三
　　勅諭
　　　諭吏部
　　　諭刑部
　　　諭大學士溫達松柱李光地蕭永藻王掞
　　　諭内閣
　　　諭大學士溫達松柱李光地蕭永藻王掞
　　　諭大學士溫達松柱李光地蕭永藻王掞
　　　諭大學士溫達松柱等
　　　諭大學士温達松柱學士舒蘭馬良綽奇常㤗
　　　諭大學士松柱李光地蕭永藻王掞等
　　　諭大學士溫達松柱李光地蕭永藻王掞學士
　　　　舒蘭馬良傅爾呼納綽奇常泰彭始摶鄒士
　　　　璁沈涵兼管翰林院事左都御史揆叙侍郎
　　　　湯右曾等
　　　諭户部
　　　諭大學士溫達松柱李光地蕭永藻王掞學士
　　　　綽奇常㤗沈涵等
　　　諭大學士溫達等
　　　諭大學士溫達等
　　　諭禮部
　巻第四
　　勅諭
　　　諭大學士等
　　　諭大學士溫達松柱李光地蕭永藻王掞等
　　　諭大學士松柱左都御史兼翰林院掌院學士
　　　　揆叙
　　　諭户部
　　　諭禮部
　　　諭大學士松柱等
　　　諭領侍衞内大臣等
　　　諭刑部
　　　諭大學士九卿詹事科道
　　　諭刑部
　　　諭南書房翰林
　　　諭大學士松柱李光地蕭永藻王掞
　　　諭户部
　　　諭户部
　　　諭大學士松柱等
　　　諭大學士溫達松柱李光地蕭永藻王掞
　　　諭理藩院
　　　諭大學士學士九卿詹事科道
　巻第五
　　勅諭
　　　諭大學士溫達松柱李光地蕭永藻王掞等
　　　諭吏部尚書張鵬翮等
　　　諭直𨽻廵撫趙宏燮
　　　諭直𨽻廵撫趙宏燮
　　　諭吏部
　　　諭吏部尚書張鵬翮副都御史阿錫鼐
　　　諭大學士溫達松柱李光地蕭永藻王掞
　　　諭吏部
　　　諭議政大臣
　　　諭議政大臣
　　　諭議政大臣
　　　諭議政大臣等
　　　諭喇藏台吉察漢達席
　　　諭議政大臣
　　　諭議政大臣
　　　諭大學士松柱兵部尚書孫徴灝等
　　　諭户部
　巻第六
　　勅諭
　　　諭議政大臣
　　　諭議政大臣
　　　諭議政大臣
　　　諭九卿
　　　諭大學士松柱學士查弼納敦拜等
　　　諭大學士松柱學士查弼納敦拜等
　　　諭吏部尚書富寧安
　　　諭户部
　　　諭議政大臣
　　　諭議政大臣
　　　諭大學士松柱學士查弼納敦拜星俄特常壽
　　　諭大學士馬齊等
　　　諭户部
　巻第七
　　勅諭
　　　諭大學士松柱蕭永藻王掞學士查弼納敦拜
　　　　渣克旦勒什布星俄特常壽蔡升元王之樞
　　　　彭始摶鄒士璁等
　　　諭大學士松柱蕭永藻王掞學士查弼納敦拜
　　　　渣克旦勒什布星俄特常壽蔡升元王之樞
　　　　彭始摶鄒士璁
　　　諭偏沅廵撫陳璸
　　　諭大學士松柱等
　　　諭議政大臣
　　　諭大學士松柱等
　　　諭户部
　　　諭議政大臣
　　　諭議政大臣
　巻第八
　　勅諭
　　　諭兵部
　　　諭工部
　　　諭户部
　　　諭大學士松柱
　　　諭大學士松柱
　　　諭大學士松柱
　　　諭大學士松柱
　　　諭大學士九卿
　　　諭議政大臣等
　　　諭大學士馬齊等
　　　諭總督滿保
　　　諭大學士馬齊等
　　　諭户部
　　　諭九卿
　　　諭大學士馬齊等
　　　諭大學士馬齊等
　　　諭大學士馬齊等
　巻第九
　　勅諭
　　　諭貴州廵撫劉䕃樞
　　　諭大學士馬齊松柱蕭永藻王掞學士蔡升元
　　　　王之樞渣克旦彭始摶星俄特顧悅履薩哈
　　　　布常鼐等
　　　諭户部
　　　諭兵部
　　　諭大學士馬齊等
　　　諭大學士九卿
　　　諭内閣九卿
　　　諭吏部
　　　諭大學士九卿科道
　　　諭議政大臣等
　巻第十
　　勅諭
　　　諭各路將軍
　　　諭大學士九卿
　　　諭户部
　　　諭學士星俄特常鼐郎中三寶吳碩色鄂啓卿
　　　　齊布員外郎吳黑達頼
　　　諭户部
　　　諭大學士學士九卿詹事科道等
　　　諭吏部
　　　諭大學士九卿
　　　諭大學士馬齊理藩院尚書赫壽等
　　　諭九卿
　　　諭大學士馬齊松柱蕭永藻王掞等
　欽定四庫全書
聖祖仁皇帝御製文第四集總目二
　　巻第十一
　　　勅諭
　　　　諭大學士馬齊兵部侍郎查弼納學士渣克旦
　　　　　勒什布
　　　　諭將軍傅爾丹等
　　　　諭大學士
　　　　諭大學士馬齊等
　　　　諭吏部
　　　　諭議政大臣等
　　　　諭諾爾布色楞布達禮等
　　　　諭議政大臣
　　　　諭大學士馬齊等
　　　　諭大學士馬齊等
　　　　諭户部
　　　諭户部
　　　諭大學士馬齊松柱李光地王掞等
　　　諭大學士馬齊等
　巻第十二
　　勅諭
　　　諭大學士馬齊等
　　　諭大學士馬齊
　　　諭户部
　　　諭吏部尚書張鵬翮侍郎李旭升傅紳湯右曾
　　　諭内大臣巴渾岱等
　　　諭吏部尚書張鵬翮侍郎李旭升傅紳湯右曾
　　　諭議政大臣内大臣等
　　　諭大學士馬齊松柱蕭永藻王掞王頊齡學士
　　　　勒什布常壽穆爾㤗阿克敦德音額赫納張
　　　　廷玉蔣廷錫
　　　諭大學士九卿大臣科道
　　　諭大學士馬齊松柱蕭永藻王掞王頊齡等
　　　諭大學士馬齊等
　　　諭大學士九卿等
　巻第十三
　　勅諭
　　　諭大學士九卿等
　　　諭大學士九卿等
　　　諭大學士馬齊等
　　　諭大學士九卿詹事科道
　　　諭户部
　　　諭議政大臣九卿等
　　　諭大學士馬齊等
　　　諭大學士馬齊等
　　　諭學士常壽
　　　諭議政大臣
　　　諭大學士馬齊松柱蕭永藻王掞王頊齡學士
　　　　張廷玉蔣廷錫高其倬勵廷儀阿克敦額赫
　　　　納格爾布等
　　　諭户部
　巻第十四
　　勅諭
　　　諭領侍衞内大臣議政大臣軍前調回大臣八
　　　　旗都統前鋒統領䕶軍統領副都統等
　　　諭和碩顯親王衍璜等
　　　諭大學士馬齊等
　　　諭大學士馬齊等
　　　諭大學士馬齊等
　　　諭靖逆將軍富寧安等
　　　諭大學士馬齊等
　　　諭大學士馬齊尚書孫渣齊徐元夢等
　　　諭吏部
　　　諭吏部
　巻第十五
　　勅諭
　　　諭大學士馬齊松柱蕭永藻王掞王頊齡學士
　　　　常壽阿克敦德音額赫納格爾布登德蔣廷
　　　　錫勵廷儀
　　　諭户部
　　　諭兵部
　　　諭兵部
　　　諭兵部
　　　諭大學士馬齊松柱蕭永藻王掞王頊齡學士
　　　　常壽阿克敦德音額赫納格爾布蔣廷錫勵
　　　　廷儀李周望李紱
　　　諭大學士學士九卿等
　　　諭九卿
　　　諭大學士馬齊松柱王掞王頊齡學士常壽阿
　　　　克敦德音格爾布登德蔣廷錫勵廷儀魏廷
　　　　珍
　巻第十六
　　勅諭
　　　諭大學士馬齊等
　　　諭大學士學士九卿詹事科道等
　　　諭滿漢文武大臣等
　　　諭大學士九卿等
　　　諭大學士馬齊等
　　　諭大學士馬齊等
　　　諭大學士馬齊等
　　　諭大學士學士九卿
　巻第十七
　　勅諭
　　　諭大學士九卿等
　　　諭大學士九卿等
　　　諭户部尚書孫渣齊
　　　諭大學士九卿
　　　諭大學士九卿等
　　　諭大學士馬齊等
　　　諭臺灣衆民
　　　諭宗人府
　　　諭大學士馬齊等
　　　諭大學士馬齊等
　　　諭吏部
　　　諭吏兵二部
　　　諭浙閩總督滿保等
　　　諭大學士等
　巻第十八
　　勅諭
　　　諭户部
　　　諭議政大臣
　　　諭大學士馬齊尚書孫渣齊徐元夢侍郎查弼
　　　　納學士阿克敦德音額赫納
　　　諭大學士馬齊尚書孫渣齊徐元夢侍郎查弼
　　　　納學士阿克敦德音額赫納
　　　諭大學士馬齊尚書孫渣齊徐元夢侍郎查弼
　　　　納學士阿克敦德音額赫納
　　　諭大學士馬齊等
　　　諭大學士馬齊松柱蕭永藻王頊齡學士阿克
　　　　敦德音額赫納登德蔣廷錫勵廷儀魏廷珍
　　　諭大學士九卿詹事科道
　　　諭大學士馬齊等
　　　諭兵部
　　　諭兵部
　　　諭議政大臣等
　巻第十九
　　勅諭
　　　諭侍郎張廷玉學士勵廷儀
　　　諭大學士九卿詹事科道
　　　諭大學士九卿等
　　　諭户部
　　　諭大學士馬齊松柱蕭永藻王掞王頊齡學士
　　　　阿克敦額赫納格爾布登德吳爾泰蔣廷錫
　　　　勵廷儀
　　　諭朝鮮國王李昀
　　　諭大學士馬齊等
　　　諭刑部
　　　諭大學士馬齊尚書孫渣齊徐元夢侍郎查弼
　　　　納六相學士格爾布吳爾㤗蔡珽
　　　諭大學士馬齊尚書孫渣齊徐元夢侍郎查弼
　　　　納六相學士格爾布吳爾泰蔡珽
　　　諭兵部
　　　諭刑部
　　　諭大學士馬齊等
　　　諭大學士馬齊尚書孫渣齊侍郎勒什布張廷
　　　　玉查弼納六相特古忒學士阿克敦額赫納
　　　　格爾布吳爾泰蔣廷錫
　　　諭大學士馬齊尚書孫渣齊侍郎勒什布張廷
　　　　玉查弼納六相特古忒學士阿克敦額赫納
　　　　格爾布吳爾㤗蔣廷錫
　　　諭大學士馬齊等
　巻第二十
　　勅諭
　　　諭乾清門頭等侍衞拉錫
　　　諭領侍衛内大臣侍衛等八旗都統前鋒統領
　　　　䕶軍統領副都統叅領等内閣九卿詹事科
　　　　道直𨽻廵撫守道
　　　諭内閣九卿等
　　詔
　　　恩詔
　　　遺詔
　欽定四庫全書
聖祖仁皇帝御製文第四集總目三
　　巻第二十一
　　　論
　　　　理學論
　　　　先天後天論
　　　　同聲相應論
　　　序
　　　　性理精義序
　　　　朱子全書序
　　　　歴代年表序
　　巻第二十二
　　　序
　　　　御選唐詩序
　　　　康熙字典序
　　　　月令輯要序
　　　周易折中序
　　　春秋傳説彚纂序
　　　福建總督范承謨畫壁集序
　巻第二十三
　　記
　　　刈麥記
　　碑記
　　　顯應寺碑記
　　　􁲻髻山玉皇閣碑記
　　　湯山龍尊王佛廟碑記
　　碑文
　　　資福院碑文
　　　溥仁寺碑文
　　　彚宗寺碑文
　　　平定西藏碑文
　巻第二十四
　　銘
　　　雕畫盤中果銘
　　題䟦
　　　題沈宗敬畫
　　文
　　　欽若昊天厯象日月星辰敬授人時
　　　於緝熙敬止為人君止於仁為人臣止於敬為
　　　　人子止於孝為人父止於慈與國人交止於
　　　　信
　　　事父母能竭其力事君能致其身
　　　溥博淵泉而時出之溥博如天淵泉如淵見而
　　　　民莫不敬言而民莫不信行而民莫不説
　　　由堯舜至於湯五百有餘歲若禹臯陶則見而
　　　　知之若湯則聞而知之由湯至於文王五百
　　　　有餘歲若伊尹萊朱則見而知之若文王則
　　　　聞而知之由文王至於孔子五百有餘歲若
　　　　太公望散宜生則見而知之若孔子則聞而
　　　　知之
　　　烏鬚文
　　頌
　　　景福宮頌
　　　寧壽宮頌
　巻第二十五
　　雜著
　　　七詢
　巻第二十六
　　雜著
　　　康熙幾暇格物編(計二十五條/)
　巻第二十七
　　雜著
　　　康熙幾暇格物編(計二十三條/)
　巻第二十八
　　雜著
　　　康熙幾暇格物編(計一十四條/)
　巻第二十九
　　雜著
　　　康熙幾暇格物編(計一十一條/)
　巻第三十
　　雜著
　　　康熙幾暇格物編(計一十二條/)
　巻第三十一
　　雜著
　　　康熙幾暇格物編(計八條/)
　　賦
　　　時和年豐慶祝賦(并序/)
　欽定四庫全書
聖祖仁皇帝御製文第四集總目四
　　巻第三十二
　　　古今體詩二十九首
　　　　歲除前二日立春
　　　　嘉平月初雪後晚坐偶有所見書懷
　　　　詠鳥鎗
　　　　朕親統六師至寧夏駐蹕二十日遍觀地勢游
　　　　　覧山形城之東南有巽湖水最清偶爾得野
　　　　　鴨一隻羽毛滋潤黄頭紫背胸白翅短與他
　　　　　處所有迥然不同業已忘矣今經十五載忽
　　　　　於畫中又見此禽因而有感故援筆以記
　　　　詠自鳴鐘
　　　　賦得禁城春色曉蒼蒼
　　　　趙北口水淀作
　　　　賦得時人不識予心樂
　　　檣燈
　　　檣燈(調寄㸃絳唇一名南浦月/)
　　　五十一年春二月二十四日回鑾遇雨故作春
　　　　雨行
　　　閲河長歌(并序/)
　　　憶詠蘇州風俗
　　　偶觀演劇作
　　　三月初十日恭請
皇太后雅玩齋進膳看梅花
　　　暢春園西新園觀花
　　　西苑試士
　　　大學士陳廷敬輓詩
　　　湯泉應候
　　　將軍潘育龍久任封疆故存問賜詩
　　　賜將軍吳英
　　　冬至讀易
　　　黄臘梅
　　　賦得冬日可愛
　　　詠雪(并序/)
　　　賦得月照冰池
　　　吏部尚書引年致仕宋犖因朕六旬壽慶祝來
　　　　京事畢五月内回本鄉朕念舊臣特書七言
　　　　律一首以紀其事云
　　　賜大學士溫達
　　　幾暇隨筆書懷
　巻第三十三
　　古今體詩四十九首
　　　五月上旬避暑熱河途中喜麥秋盈野雨暘得
　　　　時賦七言一律
　　　夏日山莊二首
　　　金蓮盛放二首
　　　賦得山林引興長
　　　詠夏二首
　　　詠新竹
　　　熱河産人參雖不及遼左枝葉皆同命翰林蔣
　　　　廷錫畫圖因戲作七言截句記之
　　　蘭菊圖
　　　蓮花巖松牡丹
　　　嘉禾雙穎
　　　湧翠巖觀瀑賞白蓮
　　　梨樹峪道中步輦口占二首
　　　雲巖
　　　山居即事
　　　覽孝經衍義有感而作
　　　用梌木杯器
　　　春行
　　　去歲八九月雨最多民間俗説封地雨故一冬
　　　　少雪猶可支持自交立春復不見雲所以望
　　　　雨甚殷昨晚宻雲四起夜深甘霖即霈田間
　　　　老㓜無不舉手加額歡聲載道朕以民食為
　　　　天喜均一體故賦七言近體以示羣臣
　　　春行
　　　柳絮
　　　清潭
　　　讀朱子全書有感而作
　　　暑將退
　　　浙閩總督范時崇陛見來京朕每念祖為開創
　　　　宰輔父乃忠義名臣所以待之優重今因回
　　　　任特書御詩餞送
　　　古北口提督馬進良以年老辭去朕念當日鷹
　　　　揚百戰挽强埶鋭自守紫塞内外恬靜皆因
　　　　宿將老成之所致今回林泉深所惜也故賦
　　　　五言特記不忘疆場舊事也
　　　賦得萬壑泉消夏千峯翠作秋
　　　大西門升八旗官閲騎射作
　　　江南諸臣
　　　靈泉啓文明
　　　賦得恩光日邊來
　　　五十三年冬至齋戒作
　　　五十三年冬旱十二月初二日大雪二十一日
　　　　又雪途中偶成
　　　賦得梅候宮中樹
　　　賦得三十六宮都是春
　　　日月無私能廣運
　　　春日郊行示地方官六首
　　　舟中鼓琴
　　　和風細雨
　　　望湖春色二首
　巻第三十四
　　古今體詩三十五首
　　　舟中觀耕種
　　　春歸
　　　南方青竹叢林不乏觀玩北地氣寒非保䕶得
　　　　宜即難藝植朕嘗有事河干徃來數次覽竹
　　　　樹之暢茂暫時停輦即行後於禁苑種植頗
　　　　蕃今經三十餘年邇來延致數畝之廣其圍
　　　　至八寸徑二寸五分有零古人以竹比君子
　　　　因而思及草木無知積小以至於高大人有
　　　　血氣加之培養豈非國家楨幹之選歟故賦
　　　　七言一律記之
　　　五十四年仲夏避暑途中瑞麥盈野賦五言律
　　　　以記
　　　每見村農野老不識不知天然自得孝弟發於
　　　　至性樸誠不事文辭故美其實而取先進之
　　　　意賦七言一律
　　　擎蓋荷珠(調寄鷓鴣天/)
　　　雨後戲題回文詩
　　　佛手柑
　　　賦得江城五月落梅花
　　　芝徑雲隄細雨歸舟
　　　題蘭
　　　詠剪秋羅
　　　餞大學士李光地暫回閩首
　　　秋幸出郊見收成志喜五言律二首
　　　賦得帳殿鬱崔嵬二首
　　　康熙五十四年十月初三日避暑山莊恭祝
皇太后萬壽詩(并序/)
　　　冬日可愛
　　　冬夜偶成二首
　　　餞閩撫陳璸
　　　季冬湯泉
　　　五十四年除夕偶成
　　　康熙五十五年正月元旦書懷
　　　上元前三日立春
　　　五十五年正月十二癸卯立春是日風從東北
　　　　而至景雲宻布瑞雪鋪地至十三日未止書
　　　　云立春與元日同占乃收成之兆故喜民有
　　　　足食之慶朕慰宵旰之憂賦五言排律以記
　　　　其事
　　　春寒梅遲
　　　湯泉道上遇雪口占
　　　春風扇微和二首
　　　題朱倫瀚手指畫雪梅竹二首
　　　兩廣總督趙𢎞燦陛見來京
　　　賦得二月春風似剪刀
　巻第三十五
　　古今體詩三十三首
　　　春日即事
　　　曉發蘆溝
　　　六里橋鐡柱
　　　水村
　　　春水滿四澤
　　　舟中觀獵
　　　仲春聞雁
　　　閲永定河隄(有序/)
　　　絡緯養至暮春
　　　五十五年三月下旬園中桃杏玉蘭梅花齊放
　　　　其中玉蘭茂盛可觀特請
皇太后一閲
　　　去歲三冬有雪至三月間農忙之際二十七日
　　　　夜雨竟夕喜而成詠
　　　賦得隴麥
　　　五十五年冬謁
陵作
　　　春幸
　　　風阻駐蹕白洋湖偶成
　　　小滿後偶旱途中祈雨四月二十三日甘霖大
　　　　霈
　　　晚夏偶成
　　　憶揚州天寧寺竹
　　　七月十六日賜九十一歲老和尚題畫
　　　澤卜尊丹巴胡土克圖老喇嘛上壽
　　　未開新荷
　　　戲題千里眼
　　　賜松江提督趙珀
　　　緑金蓮花
　　　賜老大臣
　　　蘇州廵撫吳存禮
　　　山莊四季
　　　冬至不能全禮
　　　病中偶爾問及工部尚書翰林院掌院學士徐
　　　　元夢乃同學舊翰林康熙十六年以前進士
　　　　再無一人矣率賦一律以遣悶懷
　巻第三十六
　　古今體詩三十八首
　　　千叟宴
　　　朕自㓜不喜厚味今年登古稀深知粗食軟蔬足
　　　　以頥養天和有人進蔞蒿苦麻者因而書懷
　　　題新安道上
　　　示平藏將士
　　　六十一年春齋戒書
　　　園中無處無花觸目皆是故作此自嘲
　　　端陽
　　　久旱無雨夙夜徬徨夏至前方得普霑
　　　豐登者朕之獲福歉收者朕之失政出此入彼
　　　　不能自恕故作近體一律以自遣
　　　避雨聞鐘
　　　同老侍衛
　　　佛桑花
　　　京中報到霖雨普霑
　　　夏至
　　　山莊晩眺
　　　登四面雲山
　　　夏日山莊百花齊放
　　　題山水畫
　　　山中自詠
　　　山居
　　　戲作回文
　　　題畫
　　　早御稻
　　　題畫
　　　輓總督趙𢎞燮
　　　自笑古稀
　　　立秋在六月
　　　憶陜西二首
　　　月來香
　　　膳酒自述
　　　樹葉扇
　　　惡繁華
　　　書懷
　　　中元日同僧語
　　　喜嶺外水土
　　　六十一年秋出哨
　　　回鑾
　欽定四庫全書
聖祖仁皇帝御製文第四集巻一目録
　　勅諭
　　　諭滿漢大學士九卿等
　　　諭大學士九卿
　　　諭大學士溫達等
　　　諭吏部
　　　諭大學士溫達等
　　　諭大學士九卿
　　　諭大學士九卿
　　　諭兵部
　　　諭大學士溫達等
　　　諭内閣
　　　諭禮部
　　　諭湖廣總督鄂海等
　　　諭户部
　　諭吏部
　　諭大學士溫達李光地王掞等
　　諭九卿
　欽定四庫全書
聖祖仁皇帝御製文第四集巻一
　　勅諭
　　　諭滿漢大學士九卿等
　朕自冲齡篤好讀書諸書無不覽誦每見歴代文士著
　述即一句一字於義理稍有未安者輙為後人指摘惟
　宋儒朱子注釋羣經闡發道理凡所著作及編纂之書
　皆明白精確歸於大中至正經今五百餘年知學之人
　無敢疵議朕以為孔孟之後有裨斯文者朱子之功最
　為𢎞鉅應作何崇禮表彰著内閣九卿詹事科道㑹同
　詳議具奏康熙五十一年二月初四日
　　　諭大學士九卿
　朕覽各省督撫奏編審人丁數目並未將加增之數盡
　行開報今海宇承平已久户口日繁若按現在人丁加
　徵錢糧實有不可人丁雖增地畝並未加廣應令直省
　督撫將現今錢糧冊内有名丁數勿增勿減永為定額
其自後所生人丁不必徵收錢糧編審時止將增出實
數察明另造清冊題報朕凡廵幸地方所至詢問一户
或有五六丁止一人交納錢糧或有九丁十丁亦止二
三人交納錢糧詰以餘丁何事咸云䝉皇上𢎞恩並無
差徭共享安樂優游閒居而已此朕之訪聞甚晰者前
雲南貴州廣西四川等省遭叛逆之變地方殘壞田畝
抛荒不堪見聞自平定以來人民漸增開墾無遺或沙
石堆積難於耕種者亦間有之而山谷崎嶇之地已無
棄土盡皆耕種矣由此觀之民之生齒實繁朕故欲知
人丁之實數不在加徵錢糧也今國帑充裕屢歲蠲免
輙至千萬而國用所需並無遺悞不足之虞故將直省
現今徵收錢糧冊内有名人丁永為定數嗣後所生人
丁免其加增錢糧但將實數另造清冊具報豈特有益
於民亦一盛事也直省督撫及有司官編審人丁時不
將所生實數開報者特恐加徴錢糧是以隱匿不據實
奏聞豈知朕並不為加賦止欲知其實數耳嗣後督撫
等倘不奏明實數朕於就近直𨽻地方遣人逐户挨查
即可得實此時伊等亦復何詞耶此事毋庸速議俟典
試諸臣出闈後爾等㑹同詳加確議具奏康熙五十一
年二月二十九日
　　諭大學士溫達等
今歲考取進士額數無多止一百六十一人揀㧞庻吉
士者不過四五十人其餘俱挨次選授知縣縣令與民
切近有刑名錢穀之責未登仕以前如不知事宜典禮
則登仕之後於地方民生事務無有裨益今歲考中進
士除揀選庻吉士外其餘勿使回籍俱交與禮部選翰
林内學優品端者數人𣲖令教習文藝從事典禮如有
修書處率同修書又考中武進士皆以叅將遊擊守備
等項員缺補用此等有約束兵丁整飭營伍之責未補
官以前不可不先令其學習嗣後考取武進士亦着勿
回原籍現在年滿千總皆分撥八旗武進士等分撥八
旗隨圍學習行走康熙五十一年三月二十三日
　　諭吏部
原任大學士熊賜履夙學老臣歴任多年朕初立講官
伊即早夜惟謹未嘗不以内聖外王之道正心修身之
本直言講論務得至理而後已况品行清正學問優長
身殁以後朕屢加賜卹至今猶軫於懷原任大學士張
英張玉書朕因眷念舊勞伊等之子俱已擢用優陞熊
賜履之子雖未中式但伊只有一子長成應照張英張
玉書之子一例推恩著調取來京酌量録用以示朕不
忘耆舊至意爾部即遵諭行特諭康熙五十一年四月
二十日
　　諭大學士溫達等
湖廣民徃四川墾地者甚多伊去時將原籍房産地畝
悉行變賣徃四川墾地至滿五年起徵之時復回湖廣
將原賣房産地畝争告者甚多廵撫潘宗洛以此情由
曾繕摺啟奏嗣後湖廣民人有徃四川種地者該撫將
徃種地民人年貌名姓籍貫查明造冊移送四川廵撫
令其查明其自四川復回湖廣者四川廵撫亦照此造
冊移送湖廣廵撫兩相照應查騐則民人不得任意徃
返而事亦得清釐争訟可以止息俟潘宗洛具題到時
大學士等㑹同九卿確議具奏特諭康熙五十一年五
月二十日
　　諭大學士九卿
張鵬翮等審噶禮叅張伯行並未審出一欵張伯行原
叅噶禮内有干係國家之語亦未訊明審出似為兩邊
掩飾和解瞻徇定議大臣互相叅劾豈可不徹底審明
乃兩面調停草率完結况督撫等凢遇事故初叅之時
率張大其事以極重之辭叅奏及至審時務必開脱銷
釋者甚多此亦陋習斷不可行此案發回著大學士九
卿等詳看㑹議具奏康熙五十一年六月初五日
　　諭大學士九卿
考試舉人進士所以為國家遴選人才關係甚大
世祖皇帝時諭㫖炳明即朕為此事屢有諭㫖亦甚嚴
切從前科塲有此等弊發俱議軍法從事今趙晉干犯
國憲於考試時私受賄賂暗通關節張鵬翮等並未將
伊拿問嚴審且趙晉行止不端舉國無不知者左必蕃
昬愚已甚被趙晉欺弄今但照革去舉人三四名之例
坐以革職軍流草率完結可乎此案亦發回著大學士
九卿等詳㸔㑹議繕摺具奏康熙五十一年六月初五
日
　　諭兵部
據鄂海奏毛都塘等處五十二寨紅苗吳老化等三千
一十二人實心改過薙髪至武昌省城投順等語紅苖
等皆盤踞深山秉性兇惡自古以來並未歸誠總督鄂
海等為地方民生殫心効力身入苖穴設法招撫殊為
可嘉著將在事官兵議叙具奏特諭康熙五十一年六
月初九日
　　諭大學士溫達等
郝氏將伊夫砍死律難寛宥但孫强平素甚是不孝兇
惡已極不顧母妻受餓酗酒蕩産郝氏以規諫輙被毆
詈伊母忿恨不孝死後與伊媳扶同將事情隱匿不報
郝氏應改絞將本發回著九卿詹事科道㑹議具奏康
熙五十一年六月二十六日
　　諭内閣
江寧廵撫員缺甚屬𦂳要王度昭自補授廵撫以來浙
省一應錢糧俱清理完結兩省事務難以兼顧江寧廵
撫員缺著將現任廵撫及部院漢堂官有能理繁治劇
操守好者著大學士㑹同九卿詹事科道選擇具奏滿
洲漢軍不必選擇康熙五十一年六月二十九日
　　諭禮部
朝鮮國王李焞奏前徃伊國境内海洋捕魚船隻請再
行巖禁現今内地海洋小㓂雖飭地方官巖行查拿但
海面遼濶時或有之邇來浙省海洋賊㓂潛行刧奪官
兵追捕遊擊一員被傷身亡曩者附近朝鮮海洋潛行
捕魚船隻曽經申飭盛京將軍及沿海地方官員嚴加
廵察緝拿而今尚有八九船隻違禁潛出外洋竟至朝
鮮邊界捕魚是即賊㓂也嗣後如有此等捕魚船隻潛
至朝鮮海面者許本國即行查緝解送母因内地之人
致有遲疑康熙五十一年八月二十七日
　　諭湖廣總督鄂海等
覽鄂海奏鎮筸盤塘窩等八十三寨生苗俱各實心前
赴武昌投順等語紅苖等居深山之中自古以來並未
向化鄂海等宣示朝廷德澤布揚聲威盡行招撫殊屬
可嘉今紅苖等已去邪輸誠削髮投順地方文武官員
務仰體朕無分内外咸俾盡享昇平宇内無不樂業之
意將紅苗等安挿得所從容化導教之禮義倘有不肖
官員將紅苗視為度外侵蝕擾害者該督撫即行指名
題叅康熙五十一年九月二十日
　　諭户部
朕宵旰孜孜勤求民瘼永惟惠下實政無如除賦蠲租
除毎歲直省報聞偶有水旱災傷照輕重分數豁免正
供仍加賑䘏外將天下地丁錢糧自康熙五十年為始
三年之内全免一週使率土黎庻普被恩膏除將直𨽻
奉天浙江福建廣東廣西四川雲南貴州及山西河南
陜西甘肅湖北湖南各直省康熙五十年五十一年地
丁錢糧一概蠲免歴年舊欠錢糧一併免徵外所有江
寧安徽山東江西四省除漕項外康熙五十二年應徵
地畝銀共八百八十二萬九千六百四十四兩有奇人
丁銀共一百三萬五千三百二十五兩有奇俱著察明
全免其歴年舊欠銀二百四十八萬三千八百二十八
兩有奇亦併著免徵計三年之内總免過天下地畝人
丁新徵舊欠共銀三千二百六萬四千六百九十七兩
有奇各該督撫務湏實心奉行體朕軫念民生至意如
有侵欺隠匿使惠不及民借端科派者督撫嚴行察叅
督撫失察事發之日亦嚴加究治諭㫖到日立即徧示
城郭鄉村咸使知悉爾部即遵諭行特諭康熙五十一
年十月初三日
　　諭吏部
殷泰自為兵丁時朕灼知其義勇甚優歴加簡用陞授
總督以來不負委任潔清自持約束屬下恩威並用陜
省軍民莫不感戴朕深愛惜之今聞病勢已減著在任
調理特諭康熙五十一年十月初四日
　　諭大學士溫達李光地王掞等
今年浙江等處海賊沿途刧奪客啇船隻殺傷官兵直
至盛京殊屬可惡現今正當北風之時海賊俱焚燬船
隻各回本籍應趂此時嚴加查拿著派兵部刑部賢能
滿漢司官各一員差徃浙江福建廣東㑹同該督撫逐
户嚴行搜查如查拏鄭盡心務期必獲方好這逐户搜
緝民雖畧受辛苦賊盗一靖於民大有裨益康熙五十
一年十月初六日
　　諭九卿
張伯行居官清正自天下婦孺無不盡知允稱亷吏但
才不如守果係無能噶禮雖才具有餘辦事敏練而性
　喜生事並未聞有清正之名伊等互叅之案皆起於私
　隙聴信人言所致誠為可恥朕臨蒞天下五十餘年頗
　諳政事於滿洲䝉古漢軍漢人毫無異視惟一以公正
　處之且噶禮屢次具摺欲叅張伯行朕以張伯行操守
　為天下第一斷不可叅手批不准其親筆現在噶禮處
　這所議是非顛倒著九卿詹事科道㑹同矢公據實再
　議具奏康熙五十一年十月初六日
　
　
　
　
　
　
　
　
聖祖仁皇帝御製文第四集巻一
　欽定四庫全書
聖祖仁皇帝御製文第四集巻二目録
　　勅諭
　　　諭禮部
　　　諭直𨽻廵撫趙宏燮
　　　諭大學士溫達松柱李光地王掞學士馬良傅爾
　　　　呼納綽竒彭始摶鄒士璁沈涵
　　　諭大學士溫達松柱李光地王掞學士馬良傅爾
　　　　呼納綽竒彭始摶鄒士璁沈涵
　　　諭大學士溫達等
　　　諭大學士溫達松柱李光地蕭永藻王掞
　　　諭大學士溫達松柱李光地蕭永藻王掞
　　　諭大學士溫達等
　　　諭吏部尚書管倉塲事務富寧安户部侍郎塔進
　　　　泰噶敏圖
　　　諭王貝勒大臣九卿詹事科道
　　諭南書房翰林
　　諭南書房翰林
　　諭大學士溫逹等
　　諭大學士九卿等
　　諭大學士溫達等
　　諭各直省老人
　欽定四庫全書
聖祖仁皇帝御製文第四集巻二
　　勅諭
　　　諭禮部
　朕御極以來惟欲萬國乂安上則敬
　天法
　祖下則埀令名於後世孜孜然以致鬚髪盡白心血耗
　散歴盡憂勤蕩平險阻自古帝王在位不久享年不遐
　者論者徃徃歸於别故而未諒帝王實不勝其難實不
　堪其勞憂懼所廹以致享祚之不永也朕反覆思維帝
　堯固辭華封之祝必似朕臨蒞年久之君方能知聖人
　言之有實也餘則斷不能知矣朕本凉德惟賴
　祖
　考得國之正積福之深在位五十餘年壽屆六十今憂
　勞倍增氣血漸憊惟恐愈久而力不支願不遂以致不
　全終始一世勤瘁俱屬徒然朕惟兢兢惕厲並無留心
祈求甲子之周也覽禮部請㫖之奏悉係虚文無有實
際朕惟願臣清子孝兄友弟㳟人人皆讀正書勉盡職
業國安民治盜賊寧息各以至誠實意為朕六􁑋慶祝
朕即嘉納此外儀文朕無所好這所奏不准行康熙五
十一年十月十九日
　　諭直𨽻廵撫趙宏燮
直省督撫每奏報年糓收成朕必批令預籌積貯以偹
小有災荒即行賑濟諭㫖甚明井陘小縣邨落無幾偶
遇小災便聞人民不得安堵如果能遵前㫖於豐年預
為貯積人民何至艱食不安其居此皆因地方官奉行
不實全無儲蓄所致嗣後地方官湏遵朕前㫖實心奉
行務期有濟民生特諭康熙五十一年十月十九日
　　諭大學士溫達松柱李光地王掞學士馬良傅爾
　　　呼納綽奇彭始摶鄒士璁沈涵
吏部引見八月分掣簽官員内問九卿有行止不端出
身不正者各據見聞陳奏將所奏之員即令原品休致
此等人員不於此時查明俟到任後被上司叅劾致缺
久懸於地方甚屬無益嗣後月分官員掣簽後某得某
缺人品何如行止何如之處著問九卿具摺啟奏康熙
五十一年十月二十五日
　　諭大學士溫達松柱李光地王掞學士馬良傅爾
　　　呼納綽奇彭始摶鄒士璁沈涵
告降武舉遽以千把補用不諳營伍事務殊為無益李
䧺所奏亦是將伊等分撥八旗照漢擺牙拉一體操演
再行補用方於管轄兵丁防守事宜均有裨益著問九
卿具奏康熙五十一年十月二十五日
　　諭大學士溫達等
朕辦事有年凡人命審擬事件要期悉當乎理今陳汝
咸條陳應照宋時洗寃録較定處所畫一除鎗刀弓箭
銅鐡等器械外木棍等俱不作兇器夫人命事件將拳
毆脚踢木棍毆打致死者酌兇器輕重以定罪之輕重
則事必致舛錯如針乃最微之物將針刺人致死豈可
因針非殺人兇器而免其罪乎孟子云可使制梃以撻
秦楚之堅甲利兵由此觀之木棍亦兇器也可問九卿
康熙五十一年十二月十五日
　　諭大學士溫達松柱李光地蕭永藻王掞
鄉㑹試皆掄才大典關係國家甚屬𦂳要今見考試官
不遴取真才止圖賄賂夤縁作弊者漸多此等若不立
置重典斷乎不可正考官係考塲統領之員副考官同
考官等通同作弊巖加覺察是其專責而謂不知情可
乎趙晉吳肇中二案處分正考官等互異應行嚴議著
問九卿具奏康熙五十二年正月二十五日
　　諭大學士溫達松柱李光地蕭永藻王掞
近閲部院衙門堂司官員俱各守分惟刑部侍郎張志
棟前任三省廵撫時居官何如已必自知屢經革職降
級之後補小衙門堂官及授刑部以來辦事好勝爭競
把持衙門凡九卿㑹同揀選保舉時惟伊保薦者甚多
猶為未足又在别人保薦處列名自大吏降補小衙門
理宜自愧乃復靦顔貪戀官職專以保舉為事殊屬無
耻著革職康熙五十二年正月二十五日
　　諭大學士溫達等
督撫為各省地方得人起見懇切陳奏理所宜然其應
否准行補授恩出自朕近見督撫此等事題請言官毎
從中阻撓邇來一御史奏稱閩屬十六州縣員缺滿保
請揀選卓異薦舉官員補授可為一時之計未可為經
久之例不如擇本省之員調補若以卓異薦舉官員補
授發徃必至懸缺以待於地方無益等語閲之似乎近
理其實皆係卓異薦舉官員逆料伊等應該陞轉不願
徃海濱苦地希圖美缺因於未經部覆之先預行條奏
則部議自然不准所以特嘱言官言之也如此則權盡
歸都察院科道等官此是明末惡習斷不可長爾等到
京問九卿詹事科道具奏朕回鑾時務將閩屬十六州
縣員缺即行補授發徃特諭康熙五十二年二月二十
五日
　　諭吏部尚書管倉塲事務富寧安户部侍郎塔進
　　　㤗噶敏圖
朕今日自暢春園來詢問米價云比徃年少昂縁今歲
天下各省人民來集者甚多米價故較徃年翔貴今倉
内米數充足先發一萬石照時值減糶則來集人民可
以賤價得米而京城米又得盈餘於民生大有裨益若
一萬石不敷再發一萬石糶賣爾等將價值定議具奏
發米自三月初一日起盡此月止康熙五十二年二月
二十九日
　　諭王貝勒大臣九卿詹事科道
朕昨回宮見京城内外為朕六十壽慶賀保安祈福祝
延者不計其數朕實凉德自覺愧汗從來帝王之治天
下㒺不以民生為念若為一已之私即不能擴而充之
矣朕若先知必令止之今已成矣難違衆志夜來思之
達旦朕所以為天下萬國蒼生之主者萬姓安即朕之
安天下福即朕之福若能祈禱兩暘時若家給人足則
朕安寢飽食可以却病延年此朕之求福非有妄想也
傳之各處凡有祝延者必以雨暘時若萬邦咸寧為先
朕已老矣夙夜匪懈履薄臨深之念與日俱增豈敢稍
自滿假乎特諭康熙五十二年三月初一日
　　諭南書房翰林
朕聞各省為祝萬壽來者甚衆其中老人更多皆非本
地人時屆春間寒熱不均或有水土不服亦未可知爾
等即傳與漢官等倘有一二有恙者即令太醫院看治
務得實惠以示朕愛養耆老之至意特諭康熙五十二
年三月初八日
　　諭南書房翰林
各省祝萬壽老人俱於十七日在西直門外本省龍棚
下齊集接駕十八日齊至前朝外聽禮部指地方行禮
行禮後若再至龍棚恐城門擁擠老年之人實有未便
況十七日朕進宮時經過各省龍棚諸老人已得從容
瞻仰十八日行禮後諸老人不必再至龍棚下接駕爾
等傳與各省漢官遍諭各省老人知悉特諭康熙五十
二年三月十一日
　　諭大學士溫達等
今歲天下老人為朕六旬大慶皆從數千里匍匐而來
如何令其空歸欲賜伊等筵宴然後遣回着查八旗滿
洲䝉古漢軍漢人大學士以下民以上年逾六十者奏
聞在本月二十二三兩日内擇定一日賜宴預為奏聞
便於備辦内有艱於動履不能前來者聽之其能來者
俱令之來即不能來者朕另行按分頒給詔内有恩賜
老人一欵凡恩賜有名者於名下註明今時漸炎熱賜
宴後即令各回原籍耕種其家奴勿入所查數内再查
八旗滿洲䝉古漢軍以至包衣佐領下不論官員閒散
人等年七十以上老婦亦著奏聞俟老人賜宴後再定
一日送至
皇太后宮賜宴内有艱於動履不能前來者聽之其能
來者俱令之來若有貧乏不能來者着各屬協助車馬
使之前來俱開真實年數不可揑報再勅宗人府諸王
以下宗室子孫内二旬以下十歲以上選擇聰明堪供
任使者六七十令於耆老前執爵宣勸即朕子孫皆令
之出宗室外不用他人也康熙五十二年三月十七日
　　諭大學士九卿等
朕聞廣東米價騰貴毎石賣至一兩八九錢至二兩不
等將軍管源忠亦因米貴具摺奏聞朕軫念天下民生
無間逺邇雖邊徼之外視之猶輦轂之傍也粤地素號
産米之區從無價高至一兩以上及二兩者兹米價驟
增小民必至艱食督撫係封疆大吏凡有關地方事務
隨所見聞應即據實陳奏今萬里情形朕已周悉而伊
等漫無奏報殊屬懈忽前福建歲荒米貴朕特㫖截漕
數十萬由海道轉運賑濟諭㫖方頒市價立平於地方
大有裨益今廣東亦宜照福建截漕海運朕因詳詢投
誠海賊陳尚義等目今截留江南漕糧可否由海轉運
廣東陳尚義等稱奴才等係重犯聖主從寛免死留生
人世深恩厚德淪浹肌髓感戴無既惟期圖報萬一戮
力効命今若截江南漕糧由海轉運八九日可至福建
自福建八九日可扺廣東但奴才等係死囚蟻輩此事
關係重大非微賤所敢身任現今風勢不順斷未可轉
運必至八九月後北風漸利始可海運等語朕意於八
九月後將水師營戰船裝載米石運送易於到廣而兵
丁亦并可熟練水務其天下地丁錢糧前已於三年内
全免一周但今粤地米價翔涌若將本年地丁錢糧仍
行催徵則民力維艱難免輸將之苦應將本年地丁錢
糧停其催徵遣趙申喬等前徃廣東㑹同督撫將朕軫
念民生至意刋示宣布以慰輿情再恩詔内有賞賚緑
旗兵丁一欵即令趙申喬等乘便動支彼處庫帑親行
核實按名逐一散給俾各沾實惠爾等㑹同確議具奏
特諭康熙五十二年三月二十三日
　　諭大學士溫達等
年老諸大臣内於
世祖章皇帝時居官者惟宋犖田種玉而已今年齒老
邁雖閒居林下朕覩之不禁軫恤宋犖現有尚書品級
在身田種玉著給與工部尚書銜俱准給誥封宋犖田
種玉着酌加宮保以示朕不忘耆舊之至意特諭康熙
五十二年三月二十五日
　　諭各直省老人
書稱文王善養老者孟子云五十非帛不煖七十非肉
不飽帝王之治天下發政施仁未嘗不以養老尊賢為
首務近來士大夫只論做官之賢否而移風易俗之實
政入孝出弟之本心未暇講究朕因今日之盛典特宣
此意若孝弟之念少輕而求移風易俗其所厚者薄而
其薄者厚矣爾等皆是老者比回鄉井之間各曉諭鄰
里湏先孝弟倘天下皆知孝弟為重此誠移風易俗之
本禮樂道德之根非淺鮮也昨日甘霖大沛四野沾足
朕心大悦爾等毋悞農時速回本地特諭康熙五十二
年三月二十五日
　
　
　
　
　
　
　
　
　
　
　
　
　
　
　
聖祖仁皇帝御製文第四集巻二
　欽定四庫全書
聖祖仁皇帝御製文第四集巻三目録
　　勅諭
　　　諭吏部
　　　諭刑部
　　　諭大學士溫達松柱李光地蕭永藻王掞
　　　諭内閣
　　　諭大學士溫達松柱李光地蕭永藻王掞
　　　諭大學士溫達松柱李光地蕭永藻王掞
　　　諭大學士溫達松柱等
　　　諭大學士溫達松柱學士舒蘭馬良綽奇常㤗
　　　諭大學士松柱李光地蕭永藻王掞等
　　　諭大學士溫達松柱李光地蕭永藻王掞學士舒
　　　　蘭馬良傅爾呼納綽奇常㤗彭始摶鄒士璁沈
　　　　涵兼管翰林院事左都御史揆叙侍郎湯右曾
　　　　等
　　諭户部
　　諭大學士溫達松柱李光地蕭永藻王掞學士綽
　　　奇常㤗沈涵等
　　諭大學士溫達等
　　諭大學士溫達等
　　諭禮部
　欽定四庫全書
聖祖仁皇帝御製文第四集巻三
　　勅諭
　　　諭吏部
　川陜總督殷㤗前曾因病奏請解任調理朕念殷㤗清
　潔自持約束屬下恩威並用陜省軍民㒺不感戴朕甚
　愛惜令在任調攝已有諭㫖今病勢未能即愈總督印
　務雖有廵撫署理但陜西地方遼濶最屬𦂳要總督員
　缺不可久懸殷㤗著解任湖廣總督鄂海屢任陜西熟
　諳地方兵民情性俱所深悉且才具頗優將鄂海調補
　川陜總督特諭康熙五十二年四月初七日
　　　諭刑部
　朕聽政日久凡果係裨益民生之事有所聞見立即施
　行其聽之似是而鮮實惠者斷不行也京師及各省惟
　不稽延事件速行料理則凡事不至叢脞自無淹滯牽
　累之弊此乃本源要務也今趙申喬惟以農忙為言不
諳甚矣若謂四月至七月有悞農功則八月正北方收
穫田糓之候在南方係禾苖正長之時至廣東福建十
月間始行刈稻種麥直至二月麥秋農民未嘗少有休
暇也且有多事大吏及督撫等收受詞狀不預加詳察
不速行審理案牘堆積完結無期終歲耕啇為之停廢
小民紛紛嗟怨况遲悞事件豈獨四月以後乎即去冬
詞訟延至五月亦妨農時前此恤刑之事每致淹遲以
故停止此事亦與相似所奏無益也康熙五十二年四
月初八日
　　諭大學士溫達松柱李光地蕭永藻王掞
朕前一聞廣東米價騰貴即降諭㫖將漕糧截留由海
運濟并作何速行賑濟之處交與九卿㑹議發常平倉
積糓三十萬石平價糶賣已經交與趙申喬等前徃辦
理今將軍管源忠又以米價騰貴繕摺具奏及朕詳問
廵撫滿丕遣來奏摺家人口稱彼處雨水調匀麥稻茂
盛現今收麥等語滿丕今又發常平倉積穀二十萬石
見在平糶趙申喬等再到彼處賑濟民間斷不致乏食
俟八九月北風起時動撥江浙兩省捐納米三十萬石
用水師營戰船裝載由海運徃不惟米石可以濟民而
兵丁亦得習練水師事務若廣東豐收將此運至米石
一半存貯粤省一半分運閩省備貯庻於民生大有裨
益爾等與九卿㑹議具奏特諭康熙五十二年五月初
三日
　　諭内閣
提督康㤗奏稱蜀省一碗水地方聚集萬餘人開礦隨
逐隨聚差官力行驅逐等因繕摺具奏朕念此等偷開
礦厰之徒皆係無室可居無田可耕乏産貧民每日所
得錙銖以為養生之計若將此等乏産貧民盡行禁止
則伊等何以為生果如滇省礦厰所出頗多亦可貲助
兵餉此處所出無多該地方文武官員作何設法使窮
民獲有微利養贍生命但不得聚衆生事妄行不法似
屬可行爾等與九卿㑹議具奏康熙五十二年五月初
三日
　　諭大學士溫達松柱李光地蕭永藻王掞
武官係朕親驗騎射及人材壯健補授故爾識認文官
皆係臨民之官關係尤重凡掣籖月官悉行引見應補
授者俱行補授其年老不及者令原品休致惟在外陞
補等官概不引見伊等賢否豈得周知嗣後作何驗看
辨别爾等與九卿㑹議具奏康熙五十二年五月初三
日
　　諭大學士溫達松柱李光地蕭永藻王掞
今年八月時將江南捐納米内發二十萬石用鎮海將
軍標下戰船及松江提標戰船狼山鎮標戰船裝載着
總兵穆廷栻總管船隻浙江捐納米内撥十萬石用浙
江提標戰船及定海鎮標戰船裝載着總兵吳陞總管
船隻俱運至廣省此運米兵丁口糧及回汛時或遇風
勢不順行船有阻亦未可定所需口糧亦宜預備帯徃
不得動用賑濟額米江南織造署内朕曾預偹米一萬
石如八九月間江南有動用處則已如無所動用將此
項米石亦應一併運去所缺米石朕另行補貯着行文
該督撫詳悉速議具奏康熙五十二年五月初五日
　　諭大學士溫達松柱等
先經拿獲海賊俱已發遣寧古塔等處現今陳尚義一
百餘人又來歸誠伊等俱係熟識水性海道之人盛京
金州地方着設立水師營將伊等發徃近據山東總兵
李䧺奏請裁伊標水師營戰船十隻即將所裁數内截
留數船分徃金州看守地方廵防海洋似有裨益着滿
漢九卿詹事科道㑹同確議具奏康熙五十二年閏五
月初九日
　　諭大學士溫達松柱學士舒蘭馬良綽奇常泰
總督赫壽為廣東省運米所奏疏内以戰船今係大修
之年俱各修理不堪應用請雇民船運米等語沿海各
省設立戰船者特為防䕶地方裨益民生以備急需也
今據稱戰船俱不堪用請雇民船可知戰船少而民間
貿易之鳥船多雖有修船之名徒致耗費錢糧况修一
戰船需用之錢糧甚多觀此將所修戰船或賣與民人
或雇與民人貿易并將民人破壞船隻頂補充數揑稱
修理亦未可定倘有用處將如之何此習相沿成風應
用之時恐必致遲悞着問九卿令㑹議以聞康熙五十
二年七月十二日
　　諭大學士松柱李光地蕭永藻王掞等
三年鄉㑹試原期得實學真才自必以研究經書義㫖
為根本蓋四書五經皆聖人講理明道之書貫始徹終
無非精意近見鄉㑹試俱擇取冠冕吉祥語出題每多
宿搆倖獲致讀書通經之士漸少今後闈中題目應不
拘忌諱庻難預作揣摩實學自出着九卿㑹議具奏康
熙五十二年十月十一日
　　諭大學士溫達松柱李光地蕭永藻王掞學士舒
　　　蘭馬良傅爾呼納綽奇常泰彭始摶鄒士璁沈
　　　涵兼管翰林院事左都御史揆叙侍郎湯右曾
　　　等
翰林官關係𦂳要必讀書立品方稱厥職今翰林官甚
多朕皆不識自講讀學士以下編檢以上及滿洲漢軍
由進士選入翰林者其中或有不修行檢日事飲博及
詩文書法全不究心又或督學典試分考聲名不好者
爾等㑹同九卿詳查舉出即行黜退各省皆有翰林九
卿豈無聞見毋容狥隠其現在散館庻吉士及教習進
士内有此等人亦舉出革退康熙五十二年十月二十
九日
　　諭户部
朕勤求民瘼無間遐邇雖在邊徼逺省偶有旱澇災傷
無不訪察情形殫思賑救今歲直省各處俱獲收成惟
廣東三水清逺高要高明四㑹五縣福建侯官縣福防
㕔所屬福右衛二處甘肅靖逺衛環縣鎮原縣固原州
固原衛平凉縣崇信縣慶陽衛靈州所㑹寧縣寧夏中
衛寧夏所古浪所一十四處今歲夏秋被災各督撫已
經奏聞雖各省地丁錢糧新經全免然一方災歉悉厪
朕心艱食之際重以追呼朕所不忍其明年應徵廣東
省三水等五縣額銀七萬七千九百兩零米一萬七千
六百石零福建省侯官縣等二處額銀三萬六千六百
兩零米六千四百石零甘肅靖逺衛等一十四處額銀
四萬七千七百兩零糧八萬八千五百石零草八十四
萬三百束零盡與蠲豁爾部即行文各督撫務湏星速
奉行即刻遍行曉諭俾民間無徵催之累肆力東作用
稱朕撫恤災黎至意倘有不肖有司奉行稽遲或借端
别行科派使小民不霑實惠該督撫嚴察叅處如該督
撫失察一併從重處分爾部即遵諭速行康熙五十二
年十一月初七日
　　諭大學士溫達松柱李光地蕭永藻王掞學士綽
　　　奇常泰沈涵等
近見直𨽻各省考取武進士額數或一省偏多或一省
偏少皆因不知其弓馬武藝止憑文章取中以致騎射
嫻熟諳習韜畧之人多有遺漏嗣後考取武進士不必
拘定額數俟天下㑹試武舉齊集京師令該部將各省
赴試到部武舉照例考試弓馬將合式武舉等實數查
明預行奏聞朕計省之大小人之多寡照考取文進士
例按省酌定取中武進士額數考取時就本省巻内擇
佳者照所定數取中如此則學習武藝弓馬優長者不
致遺漏矣康熙五十二年十一月初八日
　　諭大學士溫達等
文武考試雖曰兩途俱係遴㧞人才而習文之内亦有
學習武畧善於騎射者習武之内亦有通曉制藝學問
優長者如或拘於成例以文武兩途不令通融應試則
不能各展所長必致遺漏真才嗣後文生員舉人内有
情願改就武塲考試者武生員舉人内有情願改就文
塲考試者應各聽其考試如此則各得施其所學文武
兩途皆得真才矣着九卿詹事科道議奏康熙五十二
年十一月初十日
　　　諭大學士溫達等
　地方文武官原為弭盗安民而設如平日綏輯得宜遇
　有草竊事發即時查拏誅滅何致刧奪若徒事招撫則
　官兵漸至疎忽草竊小賊益無忌憚於地方甚属無益
　嗣後山海盗賊有真心嚮化自行投首者該督撫察明
　奏聞其遣人撫諭招來之處永行停止康熙五十二年
　十一月十六日
　　　諭禮部
　爾部於一切禁止事件應加意遵行務期得當覽僧官
　等呈甚是現今京師各種僧人賢愚不一前有誑稱善
　知識等名與諸王大臣徃來生事者爾部不能稽查言
　官不能糾劾乃推諉僧官不能奉行深為溺職僧録司
　職甚卑微各處遊僧嘗脅制僧官至無容身之地若依
　此奏愈至查禁無人各種僧衆益恣意肆行矣着再詳
　議具奏康熙五十二年十二月十六日
聖祖仁皇帝御製文第四集巻三
　欽定四庫全書
聖祖仁皇帝御製文第四集巻四目録
　　勅諭
　　　諭大學士等
　　　諭大學士温逹松柱李光地蕭永藻王掞等
　　　諭大學士松柱左都御史兼翰林院掌院學士揆
　　　　叙
　　　諭戸部
　　　諭禮部
　　　諭大學士松柱等
　　　諭領侍衛内大臣等
　　　諭刑部
　　　諭大學士九卿詹事科道
　　　諭刑部
　　　諭南書房翰林
　　　諭大學士松柱李光地蕭永藻王掞
　　諭戸部
　　諭戸部
　　諭大學士松柱等
　　諭大學士温逹松柱李光地蕭永藻王掞
　　諭理藩院
　　諭大學士學士九卿詹事科道
　欽定四庫全書
聖祖仁皇帝御製文第四集巻四
　　勅諭
　　　諭大學士等
　光禄寺先前每年需用錢糧六七十萬陸續節省核减
　一年止用四五萬兩且工部先前每年需用錢糧百萬
　有餘亦經陸續節省核减止用十五萬餘兩以致琉璃
　窑石灰監督舖戸等各所司之事不能承辦此雖云節
　省核减戸部錢糧反多致缺欠着九卿詹事科道將庫
　帑作何設法填補舖戸如何能辦伊等差使之處一併
　詳議具奏康熙五十二年十二月十八日
　　　諭大學士温逹松柱李光地蕭永藻王掞等
　此前徃臺灣換班人等乗坐船隻遭風擊碎部議照例
　着落武官賠補海面風勢險阻倉卒之間豈人力所能
　馭若與賊對敵失䧟被其焚刦應令照例賠補似此遭
　風損壞者並令賠補殊屬寃抑自後除遇賊不能剿捕
損失船隻或因船被賊搶揑報遭風者議罪外仍照例
令其賠補如果不幸遭風沉溺賠補應從寛免其船上
溺死兵丁皆係因公殞命即有沒水幸得登岸者九死
一生亦可憐憫地方大吏宜酌量恩恤以示鼓勵着九
卿㑹議具奏康熙五十二年十二月二十日
　　諭大學士松柱左都御史兼翰林院掌院學士揆
　　　叙
近見翰林等官告假者甚多庻吉士給假三年考時復
來如此去來任意所學安有進益此後除丁憂終飬外
凡翰林庶吉士告假者應與致仕知縣一例現今教習
進士内有告假者亦應照此例再科道官員職任甚重
亦有任意告假回籍者爾等㑹同九卿一併議奏康熙
五十三年二月十四日
　　諭戸部
甘肅一帶地方去年春麥失收秋田亦歉經該督撫奏
報甚明其地俱係山田稍遇旱暵易致災荒是以舊嵗
特沛恩澤蠲免租賦現在雖㨿該督撫設法賑濟借糶
資給牛種此外更應作何籌畫使小民得所永有禆益
著遣工部右侍郎常泰大理寺少卿陳汝咸到彼㑹同
該督撫詳察地方百姓情形確議具奏康熙五十三年
三月初四日
　　諭禮部
朕惟治天下以人心風俗為本而欲正人心厚風俗必
崇尚經學而嚴絶非聖之書此不易之理也近見坊間
多賣小説滛詞荒唐俚鄙凟亂正理不但誘惑愚民即
縉紳士子未免㳺目而蠱心焉敗俗傷風所繫非細應
即通行嚴禁其書作何銷毁市賣者作何問罪着九卿
詹事科道㑹議具奏特諭康熙五十三年四月初四日
　　諭大學士松柱等
兩淮鹽課先欠一百八十餘萬兩自將李陳常補授運
使所欠銀兩俱各賠完李陳常做官甚好實能効力鹽
務將李陳常授為御史廵視兩淮一年鹽課江寜蘇州
織造二處應觧銀兩仍照曹寅李煦觧送餘剰者將曹
寅李煦啇人欠有銀兩俱令清補李陳常原係九卿舉
出之員此運使員缺着九卿必如李陳常之人揀選保
舉具奏康熙五十三年五月初八日
　　諭領侍衛内大臣等
朕想喇藏汗一子前徃䇿妄阿喇布坦處娶親一子現
在青海地方駐扎在䇿妄阿喇布坦處娶親之子䇿妄
阿喇布坦若託詞愛壻留住數年不令之歸再如駐扎
青海之子朕復憐愛留住伊處總無人矣豈不孤危况
且喇藏汗年已近六十自當為其身計纔是伊之人少
土伯特人甚多又兼秉性兇惡可保得常無事否喇藏
將兇惡第巴殺死朕加褒奬封為扶教恭順汗伊真傾
心内嚮不但朕知之即各處人亦皆知之但伊等厄魯
特秉性猜疑又甚怠惰倘或事出不測朕雖憐伊伊雖
倚朕此間地方甚逺相隔萬里救之不及事後徒貽悔
耳即朕亦無法也朕此想甚屬逺大伊亦係曉事之人
身後事若不深謀防範斷乎不可朕為喇藏汗時常留
意特諭康熙五十三年六月初五日
　　諭刑部
朕避暑口外駐蹕山庄素稱清凉之地還覺煩熱想京
師自然更甚朕時以民生疾苦為念今天下承平農商
樂業惟有罪人拘繫囹圄身被枷鎻當兹盛暑恐致疾
疫軫念及此不勝惻然應將在京監禁罪囚少加寛恤
獄中多置氷湯以觧鬰暑其九門鎻禁人犯無論奉㫖
亦着减其鎻條至枷號人犯限期未滿者暫行釋放候
過暑時照限補滿爾部即遵諭速行以副朕法外施仁
至意康熙五十三年六月十五日
　　諭大學士九卿詹事科道
朕聼政年乆深悉民生利病凢國家要務無時不預為
籌畫有奏摺人來朕皆詢問咸稱江南暵旱江浙米價
亦不甚賤今春山東河南田麥歉收交冬米必騰貴彼
時即亟為料理亦不能及徒空勞爾朕詳悉思維將漕
糧撥三十萬石江寜府十萬石蘇州府八萬石淮安府
揚州府共五萬石杭州府五萬石河南開封府二萬石
着漕運總督親身閱兊速行運至令其加謹照數收貯
有此米石軍民心安而米價自不驟貴且與通倉無甚
關係較之一年所缺之數亦屬無多至豫省漕糧該部
亦應預行詳議今若雨澤及時田禾豐收則此項米石
由水路撥給他處亦可也康熙五十三年七月初十日
　　諭刑部
朕聼政多年勤求民瘼刑獄之事尤所留心詳閱直𨽻
及各省題奏命盗各案自審結以至題請或踰時或經
嵗部議又間有覆駁再令詳審者案内牽連之人雖笞
杖輕罪不免覊禁以需完結淹歴嵗時離家失業至於
饑寒病斃者往住有之朕軫懷民命深用憫惻嗣後直
省刑名除重犯案内軍流徒罪仍應候㫖完結外所有
杖罪以下輕罪著各該督撫於審結日即行發落不必
覊候部覆只於䟽内逐一聲明務使無知罣誤之民早
得脫身寜家以副朕哀矜體恤至意其不關題請各督
撫應自行審結發落者仍著照依舊例爾部即遵諭行
康熙五十三年十月十九日
　　諭南書房翰林
向來陞殿所奏中和樂章皆仍明朝所撰句有長短體
製類詞後因文理不雅命大學士陳廷敬等改撰其章
法皆以四字為句而奏樂人未易聲調仍以長短句法
上下凑合歌之是雖文法易而聲調未易也今考察舊
調已得其宫商節奏甚為和平必得歌章字句亦隨詞
調則章法明而宫調諧此事所關最要著南書房翰林
同大學士等詳考定議務使章法與聲奏恊和方為允
當再察明朝諸樂是何人創立規模法度一並詳明具
奏康熙五十三年十月二十一日
　　諭大學士松柱李光地蕭永藻王掞
朕無時不以民生為念廵撫係地方專責大吏理應實
心籌畫禆益民生年來浙江各府屬地方或有歉收之
處小民頗苦每覽廵撫王度昭所奏事宜未見盡心於
民生真有禆益河南廵撫鹿祐所奏事宜亦未明當爾
等傳問九卿康熙五十三年十月二十四日
　　諭戸部
朕撫御寰區勤求民瘼凢地方水旱災傷必詳加諮詢
先事預籌其有荒歉上聞蠲賑頻施務令得所五十餘
年來夙夜孜孜如一日也前因甘肅靖逺衛等處年嵗
不登民艱粒食已多方賑濟本年錢糧或蠲或停而山
地嶢瘠民鮮盖藏若不大沛恩施目前已自艱難來嵗
更何倚恃這被災二十八州縣衛所康熙五十四年額
征銀九萬七千八百七十兩零糧二十三萬九千四十
石零草二百五十三萬七千八十束零俱著通行蠲免
行文甘肅廵撫實心奉行務使比屋均沾實惠用副朕
撫䘏災黎至意爾部即遵諭行康熙五十三年十一月
十二日
　　諭戸部
朕臨蒞多年無時不軫念民瘼每嵗於直𨽻及各省凢
民間暘雨期候豐歉情形莫不留心訪察雖在僻逺必
務周知偶值一二處災傷蠲免賑救不惜重費倉帑以
蘇我民困也近思賑濟災歉以速為貴必待督撫奏報
往返候命使小民嗷嗷待哺何如豫備積貯於平時則
所在有可恃之資糧而臨事免轉移之勞費今漕輓通
行太倉充裕江浙地方年來頗有歉收州縣應酌量截
留糧米分貯各處江寜原留五萬石今再截留十萬石
蘇州原留八萬石今再截留二萬石安慶截留十萬石
杭州原留十萬石今再截留十萬石皆於本年起兊内
就近截留令地方官加謹收貯至應動用之時著該督
撫題請爾部即遵諭行康熙五十三年十一月十七日
　　諭大學士松柱等
直𨽻各省州縣等官或革職或被叅觧任或身故者妻
子尚能回籍其縣丞主簿典史驛丞等微員革職觧任
身故者無力回籍覊留異鄉不免凍餒甚至有全家死
亡者即使犯罪致死亦與妻子無渉甚屬可憫且如各
地方鰥寡孤獨不能度日尚設立飬濟院以育飬之此
等微員理應撫恤自後將伊等作何令回原籍爾等與
九卿㑹議以聞康熙五十三年十二月二十日
　　諭大學士温逹松柱李光地蕭永藻王掞
朕觀宋儒周程張朱之學與四書相表裏為六經之階
梯平易精實有禆學者嗣後鄉㑹首塲題宜减去經義
兩道改為性理兩道並用八股體式俾人士知所誦習
遵守以崇實學爾等㑹同九卿詳議康熙五十三年十
二月二十二日
　　諭理藩院
今年䝉古地方雪大先曽聽見下雪不知近日如何着
理藩院派善於馳驛好司官三員令其馳驛出張家口
古北口喜峯口三處直至哨地盡頭處回來牲畜被雪
倒斃傷損勿得隠諱因雪大特差看伊等牲畜即以此
意告之凢經過旗分俱着問明回來康煕五十四年正
月十七日
　　諭大學士九卿詹事科道
科塲出題關係𦂳要鄉㑹經書題目已有㫖不拘忌諱
斷不可出熟習常擬之題朕常講易及修定天文律吕
筭法諸書人人皆知必以此等書擬題爾等皆係應㸃
考試之官雖未派定何人然斷不可以此諸書出題表
題亦不可出修書賜書等類不然則人皆可以擬題倖
進真才何由而得張鵬翮為主考所出經書䇿論題皆
主理學意義相同彼雖無情弊而所取之人甚多僥倖
人殊怨之趙申喬所取觧元係倩人代作畏罪逃竄以
致人皆不服趙申喬亦無言可以自觧然彼不過觀其
文章耳其中情弊何由得知故知出題乃大有關係之
事再房官亦屬𦂳要如房官有弊主考亦無如之何今
每一房巻可令不同省房官二人同閲如一人有情弊
發覺二人並坐則各知畏懼互相糾察矣部院衙門司
官凡進士舉人出身者皆係例應分房之人若學問不
　堪不識文字何以衡文取士伊等亦宜考試或有非進
　士舉人出身情願考試者亦令考試再五經中式甚屬
　無益十七八嵗之幼稚皆能之不過手敏多冩字耳殊
　無實學至於表判諸士子皆是平日讀就現成文字進
　塲惟有抄冩並未搆思或可易之以詩頭塲文字七篇
　亦太多或用六篇爾等公同議之康熙五十四年正月
　二十七日
　
　
　
　
　
　
　
　
聖祖仁皇帝御製文第四集卷四
　欽定四庫全書
聖祖仁皇帝御製文第四集卷五目録
　　勅諭
　　　諭大學士温逹松柱李光地蕭永藻王掞等
　　　諭吏部尚書張鵬翮等
　　　諭直𨽻廵撫趙宏燮
　　　諭直𨽻廵撫趙宏燮
　　　諭吏部
　　　諭吏部尚書張鵬翮副都御史阿錫鼐
　　　諭大學士温逹松柱李光地蕭永藻王掞
　　　諭吏部
　　　諭議政大臣
　　　諭議政大臣
　　　諭議政大臣
　　　諭議政大臣等
　　　諭喇藏台吉察漢逹席
　　諭議政大臣
　　諭議政大臣
　　諭大學士松柱兵部尚書孫徴灝等
　　諭戸部
　欽定四庫全書
聖祖仁皇帝御製文第四集卷五
　　勅諭
　　　諭大學士温逹松柱李光地蕭永藻王掞等
　部院滿洲漢軍及漢司官皆有辦事責任必謹慎勤敏
　始克稱職如有懶惰昬庸輕浮躁妄生事招摇疾病疲
　癃者豈容姑留又外省地方官内有大臣子弟及大臣
　保舉陞任之人恃伊父兄及保舉大臣更或倚藉師生
　恣意妄行督撫掣肘俱不能約束即如居官清亷之人
　亦應素位而行謹慎自持豈可自恃清亷徧僻固執乎
　爾等㑹同九卿詳議具奏康熙五十四年二月初三日
　　　諭吏部尚書張鵬翮等
　張伯行着暫停革職看守審理伊䟽内有不欺君并張
　元隆夥賊甚多將蘇州米糧買去等語廵撫係地方大
　吏管轄文武官員且有調兵責任若海中有賊即應率
　領官兵親身察拿况盛京山東江浙閩粤等省沿海地
方設立將軍督撫提鎮水師官兵原為海防而設張元
隆等銀兩雖多沿海一帶官兵豈能盡行賄賂鄭盡心
陳尚義等本係海賊頭目朕乆已招撫拿獲今張伯行
將伊等支吾搪塞希圖完事與伊不欺君之語殊為乖
舛張伯行必深知賊巢始奏稱海中有賊務將此賊察
拿審明具奏康熙五十四年二月初三日
　　諭直𨽻廵撫趙宏燮
朕嘗讀無逸篇留心稼穡乆矣去嵗臘前瑞雪盈尺時
届陽節細雨連綿輿情怡恱早得布種矣所慮者起發
太盛則收穫之際恐有二疸之虞爾等徧示民間時值
耘耕即令苖稀䟽預防風霾朕以民生為念勸農為本
已有所知不得不示特諭康熙五十四年二月十三日
　　諭直𨽻廵撫趙宏燮
朕每年春間行幸水淀近見民生雖不能家給人足比
之徃時似覺差勝但村莊之中誦讀尚少朕思移風易
俗莫過讀書非此無可上進况畿輔之地乃王化所先
宜於窮鄉僻野皆立義學延師教讀以勉勵孝弟可望
成人矣爾即徧示莊村皆知朕崇文好學之深意特諭
康熙五十四年二月二十二日
　　諭吏部
趙宏燮簡任直𨽻廵撫已届十年勤勞供職實心任事
旗民輯睦盗案稀少京畿重地趙宏燮着加總督職銜
仍管理廵撫事務特諭康熙五十四年三月初四日
　　諭吏部尚書張鵬翮副都御史阿錫鼐
張鵬翮等係特遣審理此案大臣欽交事件應盡心審
明原委具奏這事情屢經前往審理並未將原委審明
海中如果有盗賊張鵬翮等應同張伯行親詣賊巢查
拿審明若海中無賊張伯行前奏不欺君之語乖謬顯
然如此則事之是否自明其有應行請㫖之處宜具奏
候㫖審理乃屢次前徃未能徹底審明希圖苟且完事
䝉混結案今又請將張伯行革職嚴審繕摺具奏殊玷
官箴這事情仍着張鵬翮阿錫鼐前往徹底審明具奏
康熙五十四年三月十五日
　　諭大學士温逹松柱李光地蕭永藻王掞
自昔帝王敬天勤政凢遇垂象必實修人事以答天戒
今嵗四月朔日蝕望又月蝕凢關係國計民生或有應
改應行之處爾等㑹同九卿詳議以聞康熙五十四年
三月二十七日
　　諭吏部
凢月選官員與民最親有關地方故令九卿騐看今僉
云未聞並未將不好者舉出若薦舉賢員數人同薦更
好至舉劣員一二人即可舉出嗣後月選官員有出身
不明係人家僕或捐還原職官員内從前居官有劣蹟
者九卿各㨿所見即行指出與其到任叅劾不若初選
時黜退地方亦不受害如此則吏治咸修民生大有禆
益九卿諸臣務須留心詳酌將此傳諭九卿康熙五十
四年四月初五日
　　諭議政大臣
八旗馬匹俱已出厰着照出厰馬數令佐領下殷實之
家並該佐領人公派拴養照常給發錢糧目下雖稍覺
煩難後來䆒竟有益如有行動則從此騎馬前去一到
口上彼處之馬又到諸凢便益着詳議其拴養駱駝之
處一併詳議以聞康熙五十四年四月十五日
　　諭議政大臣
總兵路振聲現率伊標兵前徃路振聲係諳練行間之
人朕所稔知䇿妄阿喇布坦人少此兵足以制之若彼
全力齊來似覺不足必湏倍加籌畫相度機勢而行着
速行文提督爾等所議三處之兵派一大臣總統調度
此兵乃西安將軍所管之兵將軍親徃不便又令大臣
管轄應派一能辦事大臣與將軍公同啇酌而行着尚
書富寜安去派新滿洲侍衛十員前徃効力現派法腦
隨富寜安前去祁里德原係大臣着授為㪚秩大臣前
徃推河亦派新滿洲侍衛前去着派出呢牙哈出婁鄭
格令帶侍衛翎前徃厄魯特巴爾虎之侍衛官員亦令
挑選帶去富寜安等馳驛前往進兵之時令從總督廵
撫取馬匹牲口此二處派理藩院章京各一員西安總
督料理軍務糧餉甚屬諳練廵撫亦好爾等議令廵撫
料理糧餉甚是康熙五十四年四月十五日
　　諭議政大臣
昨日所議之事朕再三尋繹䇿妄阿喇布坦作何謀畧
雖不知其實其到我哈宻地方便不可為虗若彼傾國
而來勢有萬餘我一總兵之力微有不足不可不預為
週備也應着右衛兵即刻預備八旗查哈兒厄魯特巴
爾虎兵内挑選千名發徃歸化城如用右衛兵時令其
一同前徃鄂爾多斯阿寳額駙之兵亦應令預備一同
前去着詳議康熙五十四年四月十五日
　　諭議政大臣等
澤卜尊丹巴胡土克圖處着善於馳驛賢能司官一員
速去諭胡土克圖云有䇿妄阿喇布坦二千兵前來被
我哈宻徊子厄敏並遊擊潘至善等領二百漢兵盡行
殺敗殺死厄魯特九十人生擒厄魯特三人將此情由
令胡土克圖速派人前往䇿妄阿喇布坦處去云中國
至聖皇帝大沛仁恩欲天下共享太平安逸過日爾無
故發兵被駐扎哈宻二百漢兵並幾箇徊子盡行殺敗
今既被殺敗如何過日何不速遣使至皇帝聖前跪請
伏罪若不如此懇求必至盡行剿滅衆生靈亦遭塗炭
現在滿洲䝉古漢人並喀爾喀厄魯特各處之兵盡行
預備我係出家人但為衆生憐惜性命兼念舊好差人
指教於爾當作速跪請伏罪等語將此書稿繕冩呈覽
具奏發往康熙五十四年四月十九日
　　諭喇藏台吉察漢逹席
喇藏汗因與朕如一家相好先前將噶爾旦丹津發往
䇿妄阿喇布坦去時朕曽降諭以為不可伊不聼朕諭
今䇿妄阿喇布坦似覺難於發回又現有我兵攔路朕
若彼時強將噶爾旦丹津力阻不許發去豈不好來今
朕亦不能無悔辟如朕將蘇爾札誆哄帶來不發回去
亦何不可但既為大君似此等事斷乎不行也如今爾
汗部下無人勢力微小蘇爾札多帶人去甚好今䇿妄
阿喇布坦無故前來將我邉境之哈宻侵擾被我二百
漢兵㡬箇􁌆子擊敗令不堪當䇿妄阿喇布坦以哈宻
青海人等視為容易而來而不知者且謂我忌憚䇿妄
阿喇布坦豈知朕欲普天下一切大衆安享太平之至
意耶先前朕原欲與䇿妄阿喇布坦在和卜圖烏蘭古
木等處親身來㑹閲有言爾汗及䇿妄阿喇布坦不過
在偏僻居住幾人耳祈聖主憐愛衆生奏請從寛朕遂
中止先前剿㓕噶爾旦時噶爾旦之骸骨並伊之女凖
齊海并屬下人等我俱應收取方是後來因䇿妄阿喇
布坦將噶爾旦之屍首伊女凖齊海觧送前來其餘俱
賞與䇿妄阿喇布坦伊等俱被我數次殺敗心寒膽裂
此人盡知之現在喀爾喀厄魯特陜西四川松潘打箭
爐雲南貴州等處俱已備兵爾汗可放心安居矣在邉
口周圍居住爾等湯古忒之人等無知勿得妄生懼怕
致有亂動我兵斷不擾害於人也其將此情由告爾喇
藏汗康熙五十四年四月二十日
　　諭議政大臣
如今預備兵馬方好派黒龍江兵五百名並打牲索倫
打虎爾兵五百名又三處喀喇沁兵一千名毎人俱着
各帶長鎗鳥鎗此二千兵内打牲兵丁黒龍江兵索倫
打虎爾兵着從口外往歸化城去喀喇沁兵着即騎伊
等牲口自本處起程其口糧到湖灘河所再支領倉米
倘口糧短少着支領唐三營倉米於八旗出厰馬匹内
給與喀喇沁兵丁每人馬二匹如同歸化城查哈爾並
右衛預備之兵發往推河地方駐札則不拘何處俱可
去得矣交與議政大臣議奏康熙五十四年四月二十
二日
　　諭議政大臣
喀喇沁之兵着噶倫兒帶去將他布嚢色白派出侍衛
色楞放為副都統前去喀喇沁兵丁乃係用車裝載口
糧如車上另行派人甚屬費米着將趕車之人即充入
一千兵丁數内索倫打虎爾兵着總管保住並哈忒虎
之子衣里布帶徃康熙五十四年四月二十三日
　　諭大學士松柱兵部尚書孫徴灝等
遊擊潘至善率領緑旗兵丁二百名擊敗䇿妄阿喇布
坦侵犯哈宻之賊衆二千人殊為可嘉非尋常可比前
雖諭令賞給朕心猶為未足今再加賞給此二百名兵
丁各給與把總劄付其中陣亡兵丁十餘人亦給與把
總劄付准伊妻子食俸今昇平日乆兵革休息倉卒間
仍能如舊奮勇直前朕深為嘉恱因手書特諭着速議
具奏康熙五十四年四月三十日
　　諭戸部
趙申喬同戸部堂官等具摺面奏時不勝氣忿躁急奏
稱朝廷庫内帑銀啇人等侵蝕二百餘萬現今銅斤不
能接續作速停止伊等採辦仍交與各關差官員方好
等語朕亦可其所奏思設法補完缺欠銀両故將啇人
　所欠之銀俱清還戸部停其採辦其所缺銀両現今内
　務府追補與戸部無渉今䟽稱皇上神謀睿慮無微不
　照朕治天下惟寛仁是務此等細事素不縈懐且非不
　知為君者無庸干渉部院司官筆帖式辦理之事祇縁
　此有關係故耳九卿所議甚是今又何必好勝以圖更
　改䟽内又稱現有買來銅鉛五百五十六萬三千觔交
　完寳泉局五十四年銅額有餘等語既有一年有餘之
　銅鉛前靣奏時何不明白陳說為何如此躁急以致前
　後互異錢法事務係戸部專責爾部仍湏平氣屏私再
　行公同逐一明白議奏康熙五十四年六月初二日
　
　
　
　
　
聖祖仁皇帝御製文第四集卷五
　欽定四庫全書
聖祖仁皇帝御製文第四集巻六目録
　　勅諭
　　　諭議政大臣
　　　諭議政大臣
　　　諭議政大臣
　　　諭九卿
　　　諭大學士松柱學士查弼納敦拜等
　　　諭大學士松柱學士查弼納敦拜等
　　　諭吏部尚書富寧安
　　　諭户部
　　　諭議政大臣
　　　諭議政大臣
　　　諭大學士松柱學士查弼納敦拜星俄特常壽
　　　諭大學士馬齊等
　　　諭户部
　欽定四庫全書
聖祖仁皇帝御製文第四集巻六
　　勅諭
　　　諭議政大臣
　喀爾喀扎薩克王等着議政大臣㑹議宜給與一慿據
　伊等所住地方相隔遼逺若當有事即互相救援甚好
　况閔柱爾公之旗分尤逺居界外勢亦單弱喀爾喀等
　都是一様扎薩克倘有事故私去救援不知是與不是
　大家觀望事必擔悞今哈宻有信總兵官路振聲聞知
　即行徃救七日可到哈宻今喀爾喀等着給與慿據有
　信即相救援務俾不致有悞將此情由交與議政大臣
　康熙五十四年六月初六日
　　　諭議政大臣
　據爾等所議欲將米石運至推河地方等語公閔柱爾
　所住厄德爾齊老圖地方與推河相去不逺祁里德等
　領兵在厄德爾齊老圖左近揀有好水草可以耕種及
魚獸繁多堪以駐兵之處移兵駐劄則邊地既便於打
牲又可保䕶公閔柱爾等眷屬將米運至駐兵處所不
但有益而進兵亦近着運米大人將米運至駐兵之處
其所食羊隻欲在内地扎薩克喀爾喀扎薩克等凑取
三十二萬等語此如許羊隻一時不能驟得且路逺趕
送艱難着將達禮杭靄之羊五萬隻張家口瓦爾達所
管之羊五萬隻推河左近之喀爾喀扎薩克等凑羊十
萬隻共羊二十萬隻進兵時隨後趕進不但有益行走
亦甚便㨗并亦容易可得其駱駝欲在内地扎薩克喀
爾喀扎薩克等凑取八千隻等語内地扎薩克無有駱
駝人皆盡知惟喀爾喀扎薩克一處有如許駱駝焉能
一時驟得自推河地方所進之兵食米者無多且運到
米石之馬騾亦可一併駝米前進也如許駱駝若無用
處只向喀爾喀扎薩克等凑取駱駝三千隻亦足充用
運米一節不可遲緩將此事另繕摺具奏即宜施行其
餘事件俟祁里德等議奏到日再行定奪康熙五十四
年六月初八日
　　諭議政大臣
據富寧安席柱所奏今年進兵取土魯畨等語今若在
甘肅等處將馬匹喂養肥壯於九月間方取土魯畨則
適值冬令且伊地方太近不如仍照原議明年前進攻
取為是這事情着交與議政大臣議祁里德信息亦應
等候再䇿妄阿喇布坦曽有秋天兵至哈宻之語總兵
官路振聲力量單弱西安之兵既在甘肅等處喂養馬
匹着將甘肅提標兵發與路振聲助力之處議奏康熙
五十四年六月初十日
　　諭九卿
近見甘肅廵撫疏稱固原等處地方今歲又旱田禾枯
槁現今九卿㑹同速議但固原等十七處缺額銀米亦
不甚多即分年帶徴被災之民斷不能完納應察明蠲
免着九卿詹事科道將前事一併詳察速議康熙五十
四年六月二十日
　　諭大學士松柱學士查弼納敦拜等
軍務事現今各省俱行捐輸若俟伊等所捐方行辦理
或致悞事亦未可知軍務所需錢糧不多如俱動正頃
錢糧則事既不悞而且有益此外若有地方官再行捐
輸者於事裨益更多着諭議政大臣併行文京城大學
士及諸大臣等再從前議政大臣所議之事到部後曾
經復奏現今議政大臣議復一切事件着該部俱照前
繕本用印奏聞康熙五十四年六月二十二日
　　諭大學士松柱學士查弼納敦拜等
覽兵部為查臺跕奏摺已有三十餘次臺跕乃為軍機
事務而設有應令特行馳送之事亦有應俟便發徃之
事若不論𦂳要與否一概馳送則臺跕必致苦累將此
傳諭兵部康熙五十四年六月二十八日
　　諭吏部尚書富寧安
朕因信任於爾所以此畨將爾派出事屬𦂳要闗係甚
大凡事務仔細留心倘若無事行文將爾等掣回設或
有事䇿妄阿喇布坦之兵勢一齊前來在臨近調轉之
事曽經指示於爾但相隔地方遼逺有𦂳急事即飛馳
報信來徃需得二十日軍機之事不可遲悞爾親身到
處有調轉之事不必啓奏即與將軍商議酌量而行再
有新滿洲隨朕行走甚屬習慣在哨塘亦甚熟練者選
派十名與爾隨徃法腦係隨朕行走熟練之人哨塘等
處甚屬要𦂳着隨爾去新滿洲之内有爾所知者令其
帶徃再與都統阿喇納同去之副都統吳昆人屬平常
而軍旅熟練爾在途間遇見即可帶回康熙五十四年
七月初二日
　　諭户部
銅斤事情經九卿議覆結案商人所欠銀兩俱交部全
完工部寳源局所欠銅斤亦已清還毫無欠缺伊等應
賠内庫銀兩在内務府催追完結甚易與剖全無干渉
今部以銅斤仍交王綱明等採買將拖欠銀兩分年坐
扣已還銀兩仍交内庫所議全不是矣若將銅斤又交
伊等以致再欠可乎錢法事務係户部專責應作何辦
買銅斤不悞鼔鑄之處再議具奏康熙五十四年七月
初二日
　　諭議政大臣
博貝所奏將呉良海歸服有䇿妄阿喇布坦所屬在厄
敏處居住之厄魯特杜爾伯特丹津一千户之人招撫
歸服若抗拒不服即行攻取似此動作以彰聲勢甚是
其間設有不睦致相仇敵聞博貝之兵前徃以為大軍
將至紛紛擾亂便可得彼真信雖䇿妄阿喇布坦兵來
救授地方亦逺更有阿爾泰嶺之雪攔阻不能前進矣
博貝又奏稱臣有兵一千五百僅已彀用不求增益若
聖主以尚可增添有根敦扎薩克協理台吉羅卜藏之
所屬翁科時之兵扎薩克濟納米達之兵此二扎薩克
之兵原在和托古特一處行走與厄魯特攻戰熟練之
人等再有扎薩克台吉阿禮雅之兵亦善於破敵將此
三個扎薩克之兵添於我足矣其餘之兵既不知道亦
不求助着即將此三個扎薩克之兵添給博貝帶領此
兵前去遣人徃呉良海處以好言安慰云爾等原欲歸
順我聖主今欲歸順應乘此招撫投誠若不傾服入於
樹宻之處此乃無闗𦂳要相其形勢行事可也至杜爾
伯特丹津以誠信確實差人招服大彰聲勢為要博貝
剿撫前去時若有䇿妄阿喇布坦之兵向我喀爾喀直
冲前來即着尋其後尾隨杜爾伯特之丹津與厄魯特
散秩大臣車領伊等係弟兄令車領差伊親信能人冩
給書信將現在所議之事發於博貝或派勤慎章京或
筆帖式作速飛馳并帶車領人同去即令前去之人同
博貝之兵一齊進發將此情由着交議政大臣議康熙
五十四年七月初二日
　　諭議政大臣
軍務糧餉闗係甚要天時地利不可不通徹籌畫現今
運米一事朕甚為躊躇前日直𨽻廵撫河南廵撫奏摺
據稱牲口已如數起解又稱因雨水過多恐泥濘一時
不能得到等語看來今歲雨水實大此頃牲口到湖灘河
所定疲瘦不堪且前去路逺必至沍寒之時及至回來
正歲底大寒人與牲口冷處不曾經慣必致大受傷損
殊屬煩難所派大人雖竭力圖効亦無法可施及至奏
請似覺誤事朕意將此㫖抄録與將軍費揚古並散秩
大臣祁里德等滿洲索倫䝉古兵糧若可以節用支持
到明年五月則今歲預備齊畢來春青草一發即令運
米如何議政大臣速行詳議具奏康熙五十四年七月
十四日
　　諭大學士松柱學士查弼納敦拜星俄特常壽
閲刑部奏章繁複者甚多皆由府州縣司道各官審録
供招盡行全載所致該府司道果讞有别情自應叙入
若無互異之處但註明該府司道與州縣各官歴審皆
同一語止將州縣初招並督撫等大吏審擬之處叙明
本内足矣若將前後陸續審報供招雷同備載徒使繕
冩重複案件亦至遲延户部奏章亦有類此者着九卿
詹事科道㑹同議奏康熙五十四年十月初四日
　　諭大學士馬齊等
朕禮遇諸大臣甚優自始至終無不期其保全凢官員
才守及居官之處靡不詳察朕曩廵狩至龍泉闗駐蹕
之日曾面詢趙鳯詔噶禮居官何如趙鳯詔奏稱山西
地方官噶禮第一清亷一錢不要朕以鳯詔乃趙申喬
之子斷不欺朕聽信其言屢擢噶禮至江南總督又奏
稱婦女不失節乃當然之事居官不受賄亦當然之事
如居官受賄即與婦女失節等朕諭爾言雖則鄙俚誠
能如此存心甚佳迨噶禮事敗後朕詢尚書張鵬翮曽
奏趙鳯詔居官貪婪近晉撫蘇克濟摺奏趙鳯詔受賄
甚多應行糾叅朕手批令其停止以俟悛改乃諭㫖未
到叅本已至今閲趙申喬所奏詞意忿激殊非大臣之
體著飭行仍令在任供職康熙五十四年十月二十六
日
　　諭户部
　朕蚤夜孜孜軫懷民瘼四方水旱時勤諮詢惟恐閭閻
　之蓋藏未裕一遇儉歲收穫失望窮黎即無以資生也
　直𨽻順天保定河間永平宣化五府所屬地方今歲雨
　水過溢田畝被渰者甚多穀耗不登民艱粒食現今緩
　征賑借雖惠澤頻施而來春應辦錢糧若仍行徴取則
　民力匱乏輸將難繼着將五府州縣康熙五十五年地
　丁銀八十五萬五千八百兩零糧米豆穀一十一萬五
　千五百石零草九萬四千九百束零俱通行蠲免爾部
　行文該督遍飭所屬實心奉行俾窮鄉僻壤均沾朝廷
　德意倘有不肖官吏私徴侵蝕者察出定行從重治罪
　爾部即遵諭行特諭康熙五十四年十月三十日
　
　
　
　
聖祖仁皇帝御製文第四集巻六
　欽定四庫全書
聖祖仁皇帝御製文第四集巻七目録
　　勅諭
　　　諭大學士松柱蕭永藻王掞學士查弼納敦拜渣
　　　　克旦勒什布星俄特常壽蔡升元王之樞彭始
　　　　摶鄒士璁等
　　　諭大學士松柱蕭永藻王掞學士查弼納敦拜渣
　　　　克旦勒什布星俄特常壽蔡升元王之樞彭始
　　　　摶鄒士璁
　　　諭偏沅廵撫陳璸
　　　諭大學士松柱等
　　　諭議政大臣
　　　諭大學士松柱等
　　　諭戸部
　　　諭議政大臣
　　　諭議政大臣
　欽定四庫全書
聖祖仁皇帝御製文第四集巻七
　　勅諭
　　　諭大學士松柱蕭永藻王掞學士查弼納敦拜渣
　　　　克旦勒什布星俄特常壽蔡升元王之樞彭始
　　　　摶鄒士璁等
　凢事滿漢大臣應公同一心辦理兩議殊非善習
　世祖皇帝時兩議之事甚少即間有兩議者亦滿漢大
　臣公同署名具奏此制甚善至今遵行近見兩議之事
　滿漢大臣各自署名此風漸不可長著吏部都察院察
　議具奏康熙五十四年十月三十日
　　　諭大學士松柱蕭永藻王掞學士查弼納敦拜渣
　　　　克旦勒什布星俄特常壽蔡升元王之樞彭始
　　　　摶鄒士璁
　江南地方遼濶關係𦂳要江寜廵撫員缺未經補授安
　徽廵撫梁世勲已令調來引見今總督赫壽又丁母艱
通省無一大吏印務交與藩臬署理關係甚大赫壽著
照常在彼辦事速行文左都御史范時崇星馳來署理
江南總督印務俟范時崇至江南接受時赫壽再行來
京總漕施世綸駐劄之處去蘇州甚近江寜廵撫印務
著施世綸星速署理其總漕事務施世綸照常辦理毋
致遲悞以此傳諭九卿康熙五十四年十一月初九日
　　諭偏沅廵撫陳璸
朕御極五十餘年於誠偽公私之介詳加審辨萬幾之
暇勤求古帝王先聖治理無不專務誠敬屏棄虛浮先
行其言而後從之垂訓甚明是以朕孜孜圖治亦皆崇
尚實政不貴空言督撫係地方大吏凢關係民生興利
除弊有禆風化鼓舞士子果有真知灼見者即應竭慮
殫心見諸躬行以利地方若徒摭拾浮辭沽名要譽不
但無禆政治且恐有累民生即如張伯行初授廵撫時
即稱移風易俗家給人足報効朝廷迨後絀於才力張
弛失宜反致漸生事端擾累民生地方盈寜之狀迥不
如前此非不能身體力行言過其實之故乎今覽陳璸
條奏數欵皆伊職分内應行事宜當於力見施行後再
行具奏乃將空言妄陳殊屬無謂且督撫身任地方最
重者年榖順成民生樂業陳璸甫授湖南廵撫衆災紛
紛此必撫綏安輯未盡其道上干天和之所致也䟽稱
湖南徴收錢糧每兩加至一錢二三錢不等並不指明
加徴起自何年趙申喬昔任偏沅廵撫時居官甚清知
其於加耗一事禁止甚嚴今覽陳璸所奏豈是趙申喬
亦未曽禁止耶陳璸身係撫臣一切事務不圖躬行實
踐將乆經定例禁止之事故張大其言沽名條奏殊玷
官箴加耗起自何年何撫著陳璸即行指参康熙五十
四年十一月十一日
　　諭大學士松柱等
前曽屢次議將張伯行拿問朕念伊居官清亷不受餽
送故雖經革職而伊缺亦未經補授今調來引見甚糊
塗無知實非堪任廵撫之人但能杜苞苴操守甚好於
錢糧無多之處令其管守於商人錢糧俱有禆益其傳
諭九卿康熙五十四年十一月二十三日
　　諭議政大臣
現在議政所議之事既現在等候信息乘此時將八旗
漢軍及漢人内有家道殷實情愿自備軍前効力者并
候缺人員作速傳集著吏戸兵三部查明具題引見先
期發往俟遣往大臣到日將地方官内有不堪劣員即
行革退將伊等補授於事有益不致有悞矣康熙五十
四年十二月初九日
　　諭大學士松柱等
武官不論大小朕俱親騐補授各於營伍事務黽勉効
力部院滿洲司官今入侍衛班次行走漢官亦時常引
見所以俱各勤謹惟外省州縣官員雖調來引見仍未
能周知九卿大臣俱有言責伊等亦當留心可傳諭之
康熙五十四年十二月十二日
　　諭戸部
朕統一寰宇宵旰孜孜惟以年榖順成民生康阜為念
故凢地方水旱情形必時加諮詢其有歳偶不登即詔
所司亟行蠲賑五十餘年來未嘗稍懈前因甘肅靖逺
衛等處年歳歉收既已多方籌畫蠲賑頻施復將甘肅
被災二十八州縣衛所康熙五十四年額徴銀糧草束
通行蠲免但被災之餘民鮮盖藏若非再沛宏施恐來
歳辦賦猶艱除寜州隴西渭源狄道臨洮五州縣衛五
十五年額徴銀糧草束已經蠲免外其靖逺等二十八
州縣衛所五十五年額徴銀九萬七千八百七十両零
糧二十三萬九千四十石零草二百五十三萬七千八
十束零亦盡與蠲免諭㫖到日該督撫即遍行曉示俾
遐陬僻壌莫不周知務期均霑實惠以副朕軫恤邉民
至意爾部即遵諭行特諭康熙五十四年十二月二十
三日
　　諭議政大臣
大兵行動運送糧餉安設臺站牧飬馬匹等事俱係領
兵將軍責任今米糧不能運至皆由砂磧地方水草用
竭之故昔朕曽親領大兵在無水草砂磧地方走過所
以深知耳中路出兵時沿途留下一邉水草處行走以
牧放牲口爾等大臣所親知者身為領兵將軍而此等
事務全不知曉閉目直前致沿途水草如火燒赤地後
隊兵馬及運米牲口有不至窮窘者乎朕曽屢向衆大
臣云領兵大人甚難凡事用心不可不周到今歳停止
進兵候種地及一應物件預備完畢審看兩下軍情再
行定奪之説即為此故也且去年哈宻二百兵丁殺敗
䇿妄阿喇布坦時衆大臣俱欲進兵如果彼時即行進
兵路途遥逺糧米焉能接濟現在駐劄食用糧米尚不
能接續以致如此遲誤若即進剿不知作何景况矣如
喀爾喀一路將軍穆塞祁里德等所統之兵俱係滿洲
䝉古行走經練之人並無糧餉不足等事席柱等雖係
精兵因不曽行走經練所以如此現在兵馬倘致饑餒
糧若不到關係甚大行令將軍席柱提督師懿德總兵
官等著仍駐彼處於兵丁内酌量汛守調遣足用之數
留用其庸懦不堪者著㑹議撤回此兵回來時器械斷
不可沿途遺棄若有行走處將此經練之兵發徃此事
議政大臣等所議周詳著照議速行康熙五十五年二
月初一日
　　諭議政大臣
差往䇿妄阿喇布坦之克什圖保柱並澤卜尊丹巴胡
土克圖之使人及䇿妄阿喇布坦到澤卜尊丹巴胡土
克圖之使人潘提忠内等俱已來到朕俱詢問其䇿妄
阿喇布坦情形皆已悉知䇿妄阿喇布坦乃係巨猾奸
詭之徒甚屬無耻抵死頼説朕之使臣非係使臣㫖意
非係㫖意是部文等語今爾諸大臣等向克什圖保柱
等詳詢䇿妄阿喇布坦情形將目今差去之使臣克什
圖保柱并胡土克圖之使人初陽托音及䇿妄阿喇布
坦之使人潘提忠内等一同遣往此事乃係大事將作
何遣往等處著諸議政大臣㑹同副都統以上並九卿
大臣等各陳所見詳議再傳諭與漢大臣等從前但以
兵馬糧米牲口路逺難到為念今兩路兵馬糧米諸凢
齊備悉已現成祁里德等之兵米剰有二千餘石在彼
收貯而西路之米亦皆陸續運到兩處之米委屬充裕
無容計慮今將運米之事稍緩為善於牲口亦屬有益
去年隆冬嚴寒之際尚且將兵米俱已運到况今夏月
正草發之時更有何慮乎朕從前中路出兵時曽於沿
途按站留米令煑粥以贍營中困乏饑餒之歩行跟役
并貿易人等大有禆益今亦令兩路進兵之站每站留
米二石如此則運米之牲口駝載亦可輕便且每站若
皆有米則人斷不致死於饑餒䇿妄阿喇布坦鄙猥之
徒何足為慮我惟以人之性命為𦂳要耳至將軍席柱
原係做過䕶軍参領及侍衛之人朕所稔知亦曽臨陣
對敵第漢伏好而人無主見一應軍務糧餉俱將軍責
也伊云我統領兵馬運米之事與我無渉糧到我行等
語可見席柱無將軍之材將此處著諸議政大臣確議
再總兵官路振聲一聞侵犯哈宻即行圖効領兵徃救
且聞伊愛惜標下兵士甚屬出力著路振聲入議政賞
與翎子㨿䇿妄阿喇布坦奏懇遣使一賢能大員等語
伊並不認罪不遣人來若我令大員前去殊不相稱其
克什圖保柱出使䇿妄阿喇布坦處所已經數次今若
加大銜與克什圖保柱差徃前去即係大員矣再凢為
使臣者果能一體同心於事方克有濟若内有不睦互
相掣肘彼此言語矛盾一有差失則無益於事伊等有
不合處即當明言為是再派出在京一人偕克什圖保
柱前去此處亦著大臣㑹議朕寫㫖意時令克什圖保
柱等面看繕寫伊等謂有未宜處朕即改之其再明示
諸大臣我兩路兵馬牲口糧米一應俱已齊備兩處軍
中業已種地秋季可收此番使臣到䇿妄阿喇布坦處
伊或認罪俟得其䆒竟如何之時將我大兵逐漸進至
伊地止説㑹講遣徃伊既可以遣兵二千到哈宻㑹講
則我䕶送使臣前徃之兵並非進剿之大兵亦無不可
　也康熙五十五年三月初十日
　
　
　
　
　
　
　
　
　
　
　
　
　
　
聖祖仁皇帝御製文第四集巻七
　欽定四庫全書
聖祖仁皇帝御製文第四集巻八目録
　　勅諭
　　　諭兵部
　　　諭工部
　　　諭户部
　　　諭大學士松柱
　　　諭大學士松柱
　　　諭大學士松柱
　　　諭大學士松柱
　　　諭大學士九卿
　　　諭議政大臣等
　　　諭大學士馬齊等
　　　諭總督滿保
　　　諭大學士馬齊等
　　　諭户部
　　諭九卿
　　諭大學士馬齊等
　　諭大學士馬齊等
　　諭大學士馬齊等
　欽定四庫全書
聖祖仁皇帝御製文第四集巻八
　　勅諭
　　　諭兵部
　䇿妄阿喇布坦無知蠢動侵擾我哈宻應遣發大兵即
　行殄滅但朕好生為念不忍驟加剿除因備兵邊地遣
　使宣諭冀悔罪自新為中外生靈計其萬全措置之際
　必籌其前後慮及久逺由小識大防微杜漸朕之意即
　此也至怒乃細事耳以之為辭甚屬鄙俚自䇿妄阿喇
　布坦侵擾哈宻以來朕惟出之以雍容未嘗形諸聲色
　與在朝大小臣工公同商酌辦理並未欲逞一已之怒
　親自統兵征剿劉䕃樞聽信訛傳邸抄妄行具奏且前
　奏摺内有欲分界之意䇿妄阿喇布坦乃朕及衆所深
　知者豈可如此置議乎劉䕃樞尚未衰邁着乗驛前赴
　我軍駐劄諸處盡心周閲矢公詳議具奏康熙五十五
　年三月二十七日
　　諭工部
趙世顯奏稱江溜北徙花園港地方被冲坍塌一百二
文瓜洲息浪菴前石馬頭亦被汕刷坍塌等語倘江流
日漸北徙冲刷瓜洲城垣必致危險事關民生非預為
籌畫修堤保䕶斷乎不可着江南督撫總河總漕速行
親徃詳加察勘作何修堤保䕶城垣勿致危險之處作
速詳議一面動帑修築一面奏聞康熙五十五年閏三
月二十一日
　　諭户部
朕惟民為邦本必年穀順成家給人足乃愜朕撫育元
元之意自御極五十餘年宵旰孜孜無論遐方近地編
民疾苦必備悉諮詢設有水旱蠲賑頻頒務講求實惠
霑被羣生蓋不徒事軫恤之虚文也直屬順永保河宣
五府去歲雨水過溢穀耗不登因全蠲額賦發米減糶
今廵撫趙𢎞燮以目下正當青黄不接之時順永二府
米價騰貴疏請借道庫銀六萬兩委員赴乏米州縣貴
買賤賣朕思閭閻蓋藏未裕本地出米無幾以銀易米
恐米價反致翔涌現今京通二倉積米甚多不如將舊
米分發二十萬石於各州縣賑濟乏食窮黎官無轉售
之勞民獲現在之米於地方大有裨益且畿輔地近京
師輓運亦易着大學士等㑹同九卿速行詳議具奏特
諭康熙五十五年閏三月二十二日
　　諭大學士松柱
詢問外省來奏摺人等僉云麥子甚好但路上未曾遇
雨據此暵旱似覺稍逺現今麥穗秀齊甚屬可惜穀則
尚無妨也朕望雨心切甚覺不安爾將此㫖録出發徃
京師令大學士九卿㑹同再行祈雨至於政事若有可
議之處各抒所見公同㑹議以聞特諭康熙五十五年
四月十九日
　　諭大學士松柱
二十六日到熱河夜大雨二十七日夜間又大雨因雨
大河水長至七寸内流之水甚濁是以閉塞閘口此處
雨水儘多無煩祈禱問京師來人云並未下雨朕心甚
是憂慮大學士松柱冩此㫖問在京大臣京畿左近麥
子光景及暵旱情形并問從外來人其暵旱逺近何如
有陸續得雨之處否着速繕摺具奏康熙五十五年四
月二十八日
　　諭大學士松柱
宻雲縣至邊北雖雨水霑足無煩再祈然京城左右仍
屬亢旱朕甚不安不知爾衆大臣如何目前五月端午
恐互相㑹飲應行嚴禁並令各官竭誠祈禱爾將此㫖
速發京城傳諭九卿康熙五十五年五月初一日
　　諭大學士松柱
近觀部院諸臣並不以朝廷事務𦂳要民生關係重大
為念惟圗恩威由已多方設法以結黨為事現今部院
諸臣越次超陞者多而侍君禮儀尚且不諳况其他乎
今值暵旱之際朕心甚憂慮不安兩發諭㫖始見臣等
不勝懽忭之語朕心深為失望由此觀之九卿並未㑹
集或止聽一人之言耳為臣如此不謂之欺君難矣總
之伊等結黨甚衆苟非悉係伊等援引之人科道言官
縁何不行糾叅恐將來更加滋蔓故將原任大學士馬
齊仍行補授松柱將此㫖繕冩發徃切責諸臣特諭康
熙五十五年五月初二日
　　諭大學士九卿
京畿左近至此時雨水未足朕心甚為躊躇宻雲縣至
口外等處俱已不需雨澤現今田禾顔色甚佳及確問
外來之人雨水不足處頗有念京師地方非他省可比
各處就食者甚多太平已久滋生人口多至數倍所以
平素間諄諄以此處面諭衆大臣㑹議今值亢旱之際
若不預籌為君為臣者所理何事乎閲此次報内糧價
又長定例八月内放米去年勅諭年内支放今若候至
八月糧價必益至騰貴着於五月初十日起即行支放
至京城米石若仍行減糶甚屬有益着稍添糶賣朕此
㫖不能周備若有應議處各抒所見議奏特諭康熙五
十五年五月初五日
　　諭議政大臣等
喀爾喀之兵現在㑹議撤回更換班次者原欲明春備
兵前去今滿洲緑旗兵扎薩克等之兵總計無不足用
之處喀爾喀備兵前徃着令停止内揀選二三千精兵
凖備其餘停止俟進兵時從此㑹議行文酌量調遣進
發若喀爾喀之兵多行派出在伊等無看守牲畜之人
且亦無用處也康熙五十五年五月十二日
　　諭大學士馬齊等
閲今歲督撫奏摺陜西山西河南山東麥俱大收直𨽻
地方分數尚未奏聞京師麥價未見甚減去歲此幾省
亦曾大收乃麥價騰貴至今京師左近所賴者山東河
南之麥亦兩省俱通水路不知一年販來者幾何據此
看來富商大賈預行收買以至麥不得均糶從前江南
糴買湖廣米榖自湖廣買去數目俱具摺奏聞知㑹督
撫大有裨益陳詵趙申喬等俱知之今山東河南除陸
路販賣者無庸稽察外自水路買來麥穀數目若干可
否照湖廣例具摺奏聞之處着大學士九卿㑹同確議
具奏康熙五十五年五月十三日
　　諭總督滿保
覽奏生畨四千一百餘口傾心向化願同熟畨内附等
語生畨逺居界外從未投順今慕義輸誠請入版籍着
該地方官加意撫恤倘有侵派擾害者該督撫即行指
名題叅從重治罪康熙五十五年五月十七日
　　諭大學士馬齊等
每年修理橋道所用錢糧甚多止不過萬兩足用且墊
道工部侍郎毎次必有一員隨行應着隨行侍郎酌量
帶領錢糧與嚮導官員等公同監看搭橋墊道不但錢
糧不致糜費而夫役亦得均霑實惠將本發回着户工
二部㑹議具奏康熙五十五年六月十四日
　　諭户部
鼓鑄一事闗係國用最為𦂳要故商人所欠銀兩已撥
内帑補完毫無虧欠甚覺清楚今因八處督撫銅觔不
能依限解到爐座久停又議交商人採買噐皿舊銅殊
屬不合若將銅觔又交伊等採買必仍至虧空斷然不
可趙申喬等係管理錢法大臣伊等屬下不無官員商
人可以採買採買亦無不得之處今現有代商補還銀
兩即動支此項交與錢局官員採買未為不可因降諭
㫖詢問令其具奏趙申喬敦拜㑹議動支代商人補還
銀兩除節省銀三萬兩外毎銅一觔合銀一錢二分七
釐交與錢局官員採買器皿舊銅一百三十三萬觔以
資鼓鑄若尚可節省處仍行節省俟八處銅觔解到另
行請㫖等因着照所奏行康熙五十五年六月二十一
日
　　諭九卿
浙省數州縣地方雨水頗大朕先聞知即着預為酌議
傳諭九卿業已議覆專俟該撫具題今廵撫徐元夢奏
稱各府屬田畝積水漸消民間俱已種稲仁和等九縣
湖州一所俱未成災惟金華府屬蘭溪衢州府屬龍游
嚴州府屬建德等五縣嚴州一所成災是實等語除未
成災地方不議外其成災七縣一所酌量撥米運到散
賑平糶使窮民均沾實惠勿致失所察勘分數照例蠲
免之處着九卿速行詳加確議具奏康熙五十五年七
月十九日
　　諭大學士馬齊等
原任將軍席柱本係小人朕加恩用至將軍伊在西安
地方保題官員揀選兵丁俱貪賄賂今議政大臣悉經
審出又聞席柱為副都統䕶軍統領都統時凡放官挑
披甲䕶軍時亦混行取利左翼人無不知聞貪婪無耻
甚屬不堪殊負朕委用之恩似此並無一人題参科道
係朝廷耳目之官俱有糾参之任滿漢内有此等者或
滿科道或漢科道俱可題参爾等進京時傳齊科道以
此㫖諭之康熙五十五年九月十七日
　　諭大學士馬齊等
倭票不過一貿易之印記並非行我地方官之文即如
現今在京賣紬縀布疋之人與江南浙江買賣人各執
互結印記彼此交易無異各闗差官員給洋裏買賣人
印票亦不過便於稽查而已並非部文又非㫖意如此
置議未免太過廵撫既不明白部中亦不明白照此則
商人如何貿易以此諭知九卿康熙五十五年九月十
八日
　　諭大學士馬齊等
朕聞蘇松兵丁習氣甚不好自胡駿到任因其約束嚴
峻兵丁幾起釁端總督廵撫提督等恐張大其事未行
奏聞潛行消滅至於給餉俱係知縣等微員所以兵丁
甚不寧静此事漢大臣皆知之胡駿先在海島征剿効
力漢仗亦好特為兵丁惡習所迫故爾奏請改調部臣
未悉此情議將胡駿居官能否之處行查該督甚是但
若將此事行查以胡駿改調别鎮則兵丁惡習愈長况
崇明處在海島民稠地廣不可無一稍大文官應將江
　南所屬地方事簡道員一員移駐於此其問九卿具奏
　康熙五十五年九月十九日
　
　
　
　
　
　
　
　
　
　
　
　
　
聖祖仁皇帝御製文第四集巻八
　欽定四庫全書
聖祖仁皇帝御製文第四集卷九目錄
　　勅諭
　　　諭貴州廵撫劉䕃樞
　　　諭大學士馬齊松柱蕭永藻王掞學士蔡升元王
　　　　之樞渣克旦彭始摶星俄特顧悦履薩哈布常
　　　　鼐等
　　　諭戸部
　　　諭兵部
　　　諭大學士馬齊等
　　　諭大學士九卿
　　　諭内閣九卿
　　　諭吏部
　　　諭大學士九卿科道
　　　諭議政大臣等
　欽定四庫全書
聖祖仁皇帝御製文第四集巻九
　　勅諭
　　　諭貴州廵撫劉䕃樞
　軍機事務關係重大一言可以鼓勵士氣一事可以退
　縮人心國家大事無有似此𦂳要者本朝自
　太祖髙皇帝
　太宗文皇帝
　世祖章皇帝迄今百有餘年所向成功事事上應天心
　以正討逆廵撫劉䕃樞乃讀書之人年已八十非無知
　少年可比初以朕為中主有不能忍怒之語及至軍前
　無可奏對又稱邉地雪深三四尺糧何以運駝馬何食
　於此愈知其無能矣外藩䝉古共有百餘部落甲兵數
　十萬人無糧餉馬無草乾自古以來及本朝百餘年如
　此極寒之地何以各安生業耶觀其一經雪後驚惶失
　措忘其身為廵撫秉節鉞以轄文武如敵稍強勢必致
以曹申吉羅森方光琛之徒為師也朕三統大兵曽當
嚴寒盛暑乆行沙漠不毛乏水之地於軍機事務以至
喂養駝馬之方無不熟悉然後知古人論兵不得其道
多無成功每至敗事深為歎息朕中路統兵至上都波
羅河屯於三月十六等日遇雨雪風霰自京師運米出
口馬匹肥者倒斃反多而滿洲兵丁馬匹不甚傷損䝉
古馬匹如常於此可知軍前馬匹當看喂飬之能與不
能古人乗春以圖䝉古者之為失䇿也朕近訓兵校獵
至烏里雅蘇泰八月十六日嶺巔雪深尺許至行營中
只有七寸駐蹕二日至十九日雪便全消此地去京師
七百里即已如此劉䕃樞如見黒龍江東海北海等處
之雪江中氷結八尺必奏請毁城郭棄地方盡行移徙
矣古人云雪盈尺表瑞過尺成災劉䕃樞今稱巴爾庫
爾地方雪深三四尺係伊親見抑或係何人告語並未
聲明仍交劉䕃樞往看三四尺之雪果屬親見着㨿實
直奏倘復聼信他人妄誕之語驚恐無措冒昧奏陳亦
着㨿實直奏康熙五十五年九月二十一日
　　諭大學士馬齊松柱蕭永藻王掞學士蔡升元王
　　　之樞渣克旦彭始摶星俄特顧悦履薩哈布常
　　　鼐等
張伯行條奏社倉之事前李光地為廵撫時曽奏請立
社倉開水田嚴保甲禁小錢朕諭此等事言之甚易行
之甚難爾且試行幾年再看其後試行終無成效民亦
受累設立社倉遇年歳豐收止可行一年耳不便乆行
也倉糧庫帑設官專理尚且虧空此所收榖石交與百
姓收貯寺廟公所虧空又何待言耶其間有果否可行
之處爾等㑹同九卿啇酌詳議并詢問張伯行具奏康
熙五十五年十月初一日
　　諭戸部
朕統一寰宇無分中外皆欲乆安長治共樂昇平宵旰
孜孜五十餘年未嘗頃刻去懷也策妄阿喇布坦前曽
頻行請安遣使來往近忽狂悖侵擾哈密哈密係我編
置佐領之部落與内地無異若不遣發師旅置之不問
斷乎不可故特徴兵備邉一切飛芻輓粟悉支正供毫
無累及閭閻然而行軍置驛及諸凢輓運皆由邉境今
歳山西陜西二省雖屬豐收喜登大有獨念邉民効力
轉輸無悮急公固其常分而民勞亦所堪恤若非格外
施恩何以昭示鼓勵兹特大沛膏澤加意培養着將沿
邉一帶運糧地方自山西大同府屬前衛右衛大同懷
仁馬邑朔州保德等七州縣衛直至陜西延安府屬府
谷神木安塞綏德米脂安定呉堡保安榆林保寜常樂
雙山魚河歸德嚮水波羅懷逺威武清平甘肅屬山丹
髙䑓古浪莊浪西寜肅鎮寜夏左屯中屯平羅中衛靈
寜平凉固原鎮戎西安慶陽阜城甜水河州蘭州洮州
等四十二州縣衛所堡康熙五十六年額徴銀八萬六
千一百兩零糧米豆榖三十一萬七千七百二十五石
零草二百七十六萬五千九百束零通行蠲免並將從
前積年逋欠銀糧草豆亦悉與蠲除諭㫖到日該督撫
即遍行張示使遐陬僻壤莫不周知仍嚴飭所司實心
奉行以副朕加厚邉民至意其或陽奉隂違澤不下䆒
該督撫題叅從重治罪爾部即遵諭行特諭康熙五十
五年十月初七日
　　諭兵部
朕惟國家綏靖邉圉剪除賊㓂必湏士馬飽騰行間奮
勇乃克立奏膚功則恤兵之道宜亟講也朕御極五十
餘年無時不以愛飬士卒為念内而八旗禁旅外而各
省緑旗視同一體或代還私債或遣官犒賞或嚴禁尅
减或察覈虛冐所以體恤之者惟恐不至近䇿妄阿喇
布坦狂逞跳梁侵我哈宻故特徵兵預備既已轉輸糗
糧又復頒給馬駝籌畫倍周加恵尤渥而山西陜西緑
旗兵丁曽奉調遣裹糧逺渉資用維艱每預借公帑例
應扣餉抵還而始終從軍兵丁披堅執銳戮力戎行又
責以還帑償補之事朕心深為憫惻是必特沛格外恩
膏乃足鼓勵士氣除回汛兵丁所借銀兩外其始終從
軍之緑旗兵丁所借帑金四萬八千八百二十両有零
咸與蠲免凱旋後弗復扣抵再嚴飭統轄將領實心奉
行倘有仍行私扣者該督撫㨿實指叅從重治罪以仰
副朕軫恤邉兵至意爾部即遵諭行特諭康熙五十五
年十月初七日
　　諭大學士馬齊等
朕令大臣皆奏宻摺最有關係此即明目逹聰之意也
前古帝王行之者少朕臨御五十餘年凢臣下奏摺細
加體察殊有禆益設若浙江廵撫摺奏秋成八分其福
建從浙江過者詢之或云十分或六七分一有参差便
可知其虚實矣摺奏之或公或私朕無不洞悉如果屬
有益即當酌量施行倘有狥私報復害人者即時發出
令衆知之彼之真情有不畢露者乎凢一切奏摺皆朕
親批人不能知内中亦不存稿如張鵬翮為總河時其
所奏摺有一非朕親批者乎既許摺奏諸王都統大臣
等不能測摺中所言何事自然凢事皆戒謹恐懼在今
日開言路之法莫善於此凢為小臣時大都願開言路
及為大臣則又不願而不知摺之公私朕一見自悉不
能掩也爾等可傳諭九卿特諭康熙五十五年十月初
八日
　　諭大學士九卿
設立社倉止一年可行若年乆便不能行朕甚留意此
事李光地為廵撫時曽試行之因難行至今尚未具奏
張伯行謂知府謝賜履稱永平府屬州縣從前俱有社
倉今年春間乏食將倉糧借出民甚頼之既然如此永
平府所屬地方民人縁何流往盛京幸將軍撫恤乃得
給與口糧養贍耳今年直督趙宏燮具題常平倉米石
及庄頭等糧米俱已用完請借銀買米賑濟朕發通倉
米二十萬石遣大臣官員分路賑濟今張伯行及知府
謝賜履既稱設立社倉於民大有禆益着交與張伯行
謝賜履二人於永平府屬地方舉行五年如果有益再
於各處舉行爾等㑹同九卿詢問張伯行議奏康熙五
十五年十月初八日
　　諭内閣九卿
人命案件關係重大不可少有疎忽朕御極以來凡奏
讞刑獄及秋審朝審等事必極其慎重細察情罪反覆
披閲俱可成誦如此詳勘毫無疑竇方分别輕重批發
施行閲今年朝審情真人犯無多止有七十餘名迨三
次覆奏後勾决時正法者不過二三十名朕勞心政治
從前微有怔忡乆已全愈今年於口外水土好處調養
朕躬較往年頗覺康健並無他恙近日舊疾又微覺發
動若朝審事件復加詳閲稍屬煩勞除緩决人犯細加
分别將年乆者多從减等發落外其朝審情真人犯朕
意今年處决仍着停止康熙五十五年十月十二日
　　諭吏部
劉䕃樞前奉㫖親赴軍前並未周閱營盤即稱患病不
候㫖下回至甘州且云入冬後雪深數尺恐懼奏陳今
令伊親閲彼處積雪情形㨿實直奏又不遵㫖往閲仍
托病求回原籍若伊意欲乞休乆當䟽奏乃未奉㫖之
前顧戀官職不請休致及至軍前少經寒雪即舉動失
措違㫖退縮奏請回籍理應從重治罪但伊年老聞訛
傳之虛言遂輕信妄奏且自起用以來居官頗優操守
亦清文武官員稱其寛平兵民亦多感戴伊奏摺情辭
甚屬可憫諭㫖到時即着回貴州辦事從寛免其議處
康熙五十五年十月十六日
　　諭大學士九卿科道
天下事未有不由小而之大小者且不可忽大者益冝
留心爾等在衙門或能辦理事務或以清白自持亦止
在一身耳其關係封疆大事思深慮逺往往不及講究
即如海防乃今日之要務朕時加訪問即下至水手亦
常詳詢故具知曲折外間雖督撫提鎮亦或未能周知
也朕南廵過蘇州時見船厰每年造船出海貿易多至
千餘回來者不過十之五六其餘悉賣在海外齎銀而
歸朝廷造海船數十隻便湏數萬金民間造船何如此
之多聞得海船桅木龍骨等皆中國所産海外無此大
木所以商人射利偷賣即加查訊彼但揑稱遭風打壞
此最叢弊作何禁絶海外如吕宋噶囉吧等口㟁多聚
漢人自明代以來有之此即海賊之根也官兵出哨或
遇賊船四五隻官兵船止一二隻勢不能敵舵工又不
肯奮力向前將領亦無可如何不過尾追趕逐而已何
能剿滅耶又張伯行奏江浙間米俱出海販賣朕聞此
語亦未盡信然不可不為預防出海貿易海路或七八
更逺亦不過二十更所帶之米使足敷口食而止不應
太多海中東洋可使貿易若南洋商船不可令往第當
如紅毛等聼其自來耳若出南洋必從海壇經過此處
截住不放豈能飛渡乎又沿海礟臺足資防守明代即
有之應令各地方設立往年差往福建運米廣東所僱
民船有三四百隻毎隻約用三四十人通計即數千人
聚集海上當為乆長之䇿即臺灣之人時與吕宋等相
通亦皆湏預為措置凢福建廣東及江南浙江等沿海
地方有人在京師者爾等可加細詢又如策妄阿喇布
坦其初甚微老臣皆請翦除不則後且生變朕以地逺
姑留之又其部下大半皆朕賞賜今渠衆稍集輙行跳
梁如劉䕃樞一見提塘輩小抄便驚懼乃爾恐四方訛
言流傳如福建廣東邉海地方奸徒倘或生心是宜防
患於未然也朕令浙閩總督及兩廣總督來京陛見亦
欲以此面諭之海外如西洋等國千百年後中國必受
其累此可以逆推又漢人心多不齊如滿洲䝉古數十
萬人皆一心朕臨御多年毎以漢人為難治以其不能
一心故也國家承平日乆務湏安不忘危爾等其一一
詳議康熙五十五年十月二十五日
　　諭議政大臣等
噶斯路之兵應於來年換班駐扎其冬間去換之人既
住四個月應領四個月口糧着將馬飬肥前去其春間
去換之人既住八個月應領八個月口糧前去西寜之
兵派出一千一同發往不需運糧軍實自固康熙五十
　五年十一月十二日
　
　
　
　
　
　
　
　
　
　
　
　
　
　
聖祖仁皇帝御製文第四集巻九
　欽定四庫全書
聖祖仁皇帝御製文第四集巻十目録
　　勅諭
　　　諭各路將軍
　　　諭大學士九卿
　　　諭戸部
　　　諭學士星俄特常鼐郎中三寳呉碩色鄂啟卿齊
　　　　布員外郎呉黒逹頼
　　　諭戸部
　　　諭大學士學士九卿詹事科道等
　　　諭吏部
　　　諭大學士九卿
　　　諭大學士馬齊理藩院尚書赫壽等
　　　諭九卿
　　　諭大學士馬齊松柱蕭永藻王掞等
　欽定四庫全書
聖祖仁皇帝御製文第四集卷十
　　勅諭
　　　諭各路將軍
　策妄阿喇布坦甚是奸詐之人知我兵在巴爾庫爾阿
　爾㤗處看守嚴宻周詳伊算計從噶斯大張聲勢前來
　掃除青海欲取西邉亦未可料着西安將軍縂督額倫
　特郎中常壽率領西安滿漢大兵並西寜之兵在西寜
　預備并率領四川松潘大兵凖備若策妄阿喇布坦從
　噶斯路來欲掃青海以取西邉着將西寜所備大兵與
　青海之左翼台吉等一同行事提督康泰率領四川大
　兵與右翼台吉等一同行事至布龍格爾地方既俱通
　噶斯巴爾庫爾路徑着尚書富寜安將就近大兵酌量
　派出發徃布龍格爾預備杭靄地方領兵之祁里德並
　巴爾庫爾之將軍雅木布等着在哨塘處小心嚴謹看
　守再派精細人逺逺眺望追踪前去若策妄阿喇布坦
潜來即行領兵征剿康熙五十五年十一月十三日
　　諭大學士九卿
蘇州船厰每年造船多至千餘出洋貿易回來者不過
十之五六其餘皆賣在海外賫銀而歸海船桅木龍骨
皆中國所産海外無此大木故啇人射利偷賣若行查
訊彼但揑稱遭風打壞而已海外如吕宋噶囉吧等口
㟁多聚集漢人此即海賊之根也如張伯行啟奏江浙
間米俱出海口去賣等語貿易人等米糧酌量足敷口
食不應擕帶太多海中東洋可使貿易南洋商船不可
令徃如紅毛等國之船惟聽其自來耳若出南洋必從
南澳海壇鎮經過此處如截住不放豈能即過耶又沿
海礟臺足資防守明代即已有之應令各地方設立往
年差往福建運米廣東所僱民船三四百隻合計便數
千人此數千人聚集海上湏為長乆之䇿即臺灣人時
與吕宋等處相通皆湏預為措置凢福建廣東及江南
浙江等沿海地方有人在京師者爾等可加詳詢今國
家承平日乆湏要安不忘危也康熙五十五年十一月
二十一日
　　諭戸部
朕御極以來念切民生時勤宵旰凢巡歴所至必以編
氓疾苦備悉諮詢盖欲比戸之盖藏恒裕三時之水旱
無虞斯民氣和樂聿成豐亨豫大之休也頃者朕廵行
口外經過三河等州縣暨永平府交界地方見今歳秋
成豐稔米價稱平惟是去年雨水過溢田畆間被渰沒
朕深加軫惜蠲賦平糶轉漕分賑貧民使不致失所今
者雖復有秋然僅足支一歳之用恐來年之輸將尚多
難繼是必再沛恩膏始可大培民力着將順天永平両
府所屬大興宛平通州三河宻雲薊州遵化順義懷柔
昌平寳坻平谷豐潤玉田良鄉涿州武清永清香河覇
州大城文安固安東安房山保定延慶梁城盧龍遷安
樂亭灤州撫寜昌黎山海等州縣衛所康熙五十六年
地丁銀二十六萬四千三百三十六兩零米豆髙糧二
萬一千六百四十六石零草九萬四千九百五十束零
俱通行蠲免所有歴年積欠銀九萬三百九十六両零
米豆髙糧一萬六千二百七十五石零草八萬四千四
百七十束零亦并與豁除爾部行文該督嚴飭所屬實
心奉行俾遐村窮谷均霑德意倘有不肖有司借端朦
混私行征收者察出定行從重治罪爾部即遵諭行特
諭康熙五十五年十二月二十六日
　　諭學士星俄特常鼐郎中三寳呉碩色鄂啟卿齊
　　　布員外郎呉黒逹頼
爾等俱出過江南海差海船一年造多少應令報明監
督於出洋時將從前報過造船人名與船隻字號逐一
查對方不致隠匿船數一明於錢糧及地方均有禆益
第如此查驗商船或致稀少然船少於貿易亦更有利
也凢大船指稱貿易領票出洋每另泊一處用小船於
各處偷買米石載入大船不知運往何所乍浦地方有
堤一應貨物必於此遞運其餘各口皆小大船不能出
入惟上海崇明等口甚屬𦂳要現今九卿為防海事宜
㑹議爾等將此諭傳示九卿康熙五十六年正月初十
日
　　諭戸部
陳璸奏稱將廵撫衙門公用銀兩撥充餉銀曽諭以督
撫等將此項銀両充餉具奏者朕俱批知道了並未准
其撥充縁此項係伊等應用之銀並非正項錢糧若撥
充餉嗣後不肖之徒必將此項銀両充餉為正項此外
又行侵蝕索取諭㫖甚明且此項銀兩滿保亦曽在朕
前陳奏凢係動用正項錢糧例應奏銷此並非正項陳
璸將伊等所用銀両數目𤨏屑具題殊屬不合其嚴飭
之康熙五十六年三月十一日
　　諭大學士學士九卿詹事科道等
記注官陳璋於今年三月内查閲檔案抄朕去年十二
月所諭江南錢糧之㫖與趙熊詔伊等皆屬有心特以
朕於去年曽諭江南舊欠錢糧應行蠲免今年未行蠲
免意欲將朕前後互異之處指出書寫耳去年赫壽請
頒特恩蠲免前項錢糧摺奏朕批令繕本具題及繕本
具題後朕知赫壽受人囑託又彼此私同商定具題欺
朕且以西邉正值軍需之時故舊欠未准蠲免照依部
議分年帶徵朕御極以來蠲免天下錢糧數千萬両豈
有惜此些微舊欠之理江南官員衆多赫壽惟欲沽取
善譽於官而民殊不感戴聲名甚劣朕於事無不經歴
人亦焉能欺朕朕豈肯以大權授人乎若不將此故曉
諭諸臣爾等必謂朕前後諭㫖不符所係非輕且漢人
著作文集内有將未題之稿云欲行具奏以事已完結
未獲具奏等語似此並未入告者尚且書冩况其他乎
起居注衙門記注諭㫖原為敬慎起見然自古未有乆
逺設立者亦有旋立旋止者皆由所記不實故耳記注
官所記諭㫖朕從不檢閲交與大學士等校看大學士
等事務繁多亦無暇細校又或以師生同年瞻顧情面
恐致讐怨即有錯謬之處亦不指出殊不知記注諭㫖
雖一字皆有關係朕聼政之日記注官入侍伊等跼蹐
無措豈能備記諭㫖詳悉紀載耶侍班漢官歸寓後將
朕諭㫖纂冩數日方擕至署與滿官校看又每争競是
非由此觀之將朕諭㫖多遺漏舛訛可知惟朕硃書諭
㫖及批本發科之㫖始為真確耳其起居注所記難於
憑信也再或有大臣所辦之事功則歸已過則諉之年
老糊塗為人臣者在官一日當盡一日之心安可以年
老糊塗推諉耶今國家大臣俱係年髙髪白之人朕亦
與爾諸臣相等孟子云責難於君謂之恭陳善閉
邪謂之敬吾君不能謂之賊書云一日二日萬幾天工
人其代之今爾等以年老糊塗推諉教朕朕果若爾等
亦以為年老糊塗或致料理失宜諸臣其能堪此乎康
熙五十六年三月十六日
　　諭吏部
趙申喬從前奏稱鉛觔壞爛今又云鉛觔壞爛之處原
非確有實見諉稱年老衰邁所致鉛觔之不壞天下通
知趙申喬自㓜讀書身登進士歴陞尚書今年逾七旬
無書不覽鉛觔壞爛之處見於何書趙申喬於所辦之
事功則歸已過則諉之年老衰邁為人臣者在官一日
當盡一日之心若盡諉之衰老可以糊塗了事國家事
務作何處置耶且於𦂳要事情並不留心稽核錢糧出
入漫無覺察惟於一二兩之細務膠執已見刻意苛求
以鉛觔壞爛等語率意凟奏殊屬不合該部察議具奏
康熙五十六年三月二十七日
　　諭大學士九卿
倉内米石甚多着分運直𨽻各府州縣存貯預備於民
甚有禆益每府或貯萬石每州縣或貯數千石附近通
州河道者交與倉塲總督等運送其餘府州縣所運米
石速行文直𨽻總督派地方官乗未雨之先輓運值此
青黄不接之時於各府州縣平糶亦大有益於百姓其
江南浙江如有應行截留漕糧將截留若干之處爾等
一併速議具奏康熙五十六年四月十一日
　　諭大學士馬齊理藩院尚書赫壽等
本朝從各處捕獵帶來皮抄並販賣皮抄等物甚多如
今市上所有因出賣不完還被蟲傷鄂羅斯如何勒令
我貿易人等置買本朝最大不似爾等鄂羅斯國視為
罕物無處可賣亦無官買之處今若照伊所請賖給彼
時若不得銀爾等又向部院監督嘵嘵即使貿易人等
賖去亦必將物販賣始能償還似此有不致曠日遲乆
者乎且此處皮抄之物既多自後必隔數年再來貿易
方有置買之人若不時頻來此貿易人等之貨物尚且
不能賣完豈能買爾等之物耶爾等乘此時在邉境地
方貿易甚善應即定奪方是將此情由告之并行文噶
噶林處俾令知道伊有何言問明議奏康熙五十六年
四月十二日
　　諭九卿
倉厫陳米甚多若年乆不發徒致浥爛着於八旗三季
放米之時除應領正數外將此四百三十餘萬石之陳
米酌量格外賞給官兵両年間可以全完如此不但陳
米可清倉厫得空而官兵亦有禆益矣爾等㑹議具奏
康熙五十六年四月十六日
　　諭大學士馬齊松柱蕭永藻王掞等
今日覽刑部所奏遵㫖審問孟光祖口供摺内有架鷹
牽犬往各省去的侍衛太監等語由此觀之各省肆行
詐騙之人甚多若論放鷹應在口外豈有差往南省之
理前差李秉中等畫輿圖俱給有慿㩀又行文督撫令
其知悉况徐元夢見在前曽賞賜書籍俱有憑㩀朕差
遣官員如此嚴宻而于來鳯一案刑部尚且疑為朕所
差遣之人審理時兩相瞻顧此皆督撫猶豫不奏餽送
盤纒但圖苟且令其出境故至如此之極光天化日之
下容此魑魅魍魎任意横行如果王子阿哥差人賞賜
外省大臣官員衣服等物理應將差人留住叩禀王子
阿哥等如果採買物件亦應將差去之人留住一面將
情由聲明各該管王等併將所賞物件呈送則真偽立
　辨矣不應令差人逰蕩各省以壞各該管王之聲名且
　如朕凢有恩賜即將送去之人所賞之人俱登記檔案
　公來喜向太監鄒海要求取御用紅京米鄒海因不能
　得在街市採買誆哄來喜送去此事發覺已將鄒海正
　法朕稽察之嚴如此見今拏獲孟光祖在各省指稱阿
　哥名色誆騙行走殊屬可惡雖凌遲處死不足以蔽其
　辜將審出之處理宜行文各省通行曉諭廵撫年羹堯
　曽餽送過驘匹銀兩佟國勷亦餽送過銀両縀疋將此
　等俱隠匿未奏着明白回奏此逃人在各處誆騙數年
　並無一人奏聞若趙宏燮不奏朕尚不得洞悉此事若
　不發覺外省漢人即認作實事編書註記誣枉之事尚
　有甚於此者耶爾等㑹同九卿議奏康熙五十六年四
　月十九日
　
　
聖祖仁皇帝御製文第四集巻十
　欽定四庫全書
聖祖仁皇帝御製文第四集巻十一目録
　　勅諭
　　　諭大學士馬齊兵部侍郎查弼納學士渣克旦勒
　　　　什布
　　　諭將軍傅爾丹等
　　　諭大學士
　　　諭大學士馬齊等
　　　諭吏部
　　　諭議政大臣等
　　　諭諾爾布色楞布逹禮等
　　　諭議政大臣
　　　諭大學士馬齊等
　　　諭大學士馬齊等
　　　諭户部
　　　諭户部
　　諭大學士馬齊松柱李光地王掞等
　　諭大學士馬齊等
　欽定四庫全書
聖祖仁皇帝御製文第四集巻十一
　　勅諭
　　　諭大學士馬齊兵部侍郎查弼納學士渣克旦勒
　　　　什布
　外省總督廵撫提督總兵官俱有繕摺請安之例伊等
　請安摺子朕俱硃筆批發其在外大臣於朕所差人員
　前請安理所應當今聞得凢由京出外及各省引見官
　員前亦俱請朕安甚屬不合伊等既欲請安即可繕摺
　具奏乃以督撫提鎮大臣在微員前跪請朕安殊屬非
　體且雖行請安伊等亦不能轉逹奏聞嗣後在此等來
　往人員之前奏請朕安者永行停止康熙五十六年四
　月二十二日
　　　諭將軍傅爾丹等
　吳良海與禽獸等耳有無總無關係現今大處掃滅之
　事乃屬𦂳要若大處不理止將吳良海收取遷移以為
𦂳要一經舉動之日向何地驅逐耶策妄阿喇布坦若
一摇動吳良海自俱為我有凢謀大事之人應將小處
暫置現今羅卜藏逹席之信亦尚未來也康熙五十六
年五月二十日
　　諭大學士
今年春夏亢旱兹值大雨時行之候或連綿隂雨亦未
可定應傳諭八旗軍民人等將顛危房屋墻垣修理渗
漏之處早行苫盖并潮濕朽壞物件移放髙處凢事豫
則易備朕係年老之人凢經歴之處心思所到即行傳
諭即不連綿隂雨平常豫備亦好也康熙五十六年六
月初三日
　　諭大學士馬齊等
劉順卿將伊胞兄當時打死刑部照例擬斬立决甚是
但念有誤殺之語故朕憐憫着九卿㑹議將此監候秋
後處决亦屬法外施恩豈可竟議寛免九卿總視事非
干已不甚留心草率議免殊屬不合着將本發回再議
具奏康熙五十六年六月初九日
　　諭吏部
據趙申喬奏一念愚誠誓不欺君父但精力既衰救過
不逮皇上始終矜全等語如不欺君汝子趙鳳詔居官
甚屬貪婪侵欺數十萬銀兩汝何不陳奏為人臣者居
官一日當盡一日之心屢以衰老推諉糊塗辦事其如
國家之事何凢事不平心静氣以求合宜有意固執迨
至勢不能行則云我衰老救過不逮將以此為錯悞乎
抑知而不改也若如此行事為君者安能終始矜全耶
趙申喬於謝恩摺内將此等不應奏之語具奏殊屬不
合其嚴飭之康熙五十六年七月十八日
　　諭議政大臣等
三路襲擊軍兵俱遵朕指示成功整旅而還其將軍䝉
古王貝勒貝子公台吉等及武職大臣官員以下軍兵
以上俱到極邉之處回來凢地方逺近道路平險水草
多少以至敵人情形動静之狀大略俱已悉知着將現
在彼處光景逐一冩明奏聞再今將軍兵作何料理令
將軍䝉古王貝勒貝子公台吉等及武職大臣官員以
下軍兵以上各抒己見冩明具奏并行文將軍富寧安
傅爾丹等三路軍兵俱已回來或敵人侵犯哨汛偷竊
搶奪事未可定我軍應作何嚴加防範議政大臣詳議
以聞康熙五十六年八月十五日
　　諭諾爾布色楞布逹禮等
爾等俱在青海走過業已識熟所以派爾等前去如今
喇藏若能敗策妄阿喇布坦之兵信到即調回爾等倘
喇藏被策妄阿喇布坦所敗爾等即與青海台吉等一
體同心恊力征討明白曉諭務當合而為一使伊等絶
無猜疑不致生變乃好或喇藏與策妄阿喇布坦之兵
㑹合欲征代青和碩齊湏告知青海衆台吉等云策妄
阿喇布坦與我大軍為敵今喇藏策妄阿喇布坦合一
是與我顯為仇敵聖主始終仁愛保䕶顧什汗之子孫
直至於今一則是聖主之恩二則是爾等祖父所立之
教此時正當發憤報効與我併力而行甚易易也今四
川西寧等處邉界之兵有十萬現在又調荆州滿兵一
萬在成都預備太原等處滿兵又調在西寧凖備我兵
真不可勝用將此情亦明白諭知代青和碩齊策妄阿
喇布坦之兵先征喇藏既畢方去圖謀逹賴喇嘛必如
此告知再將軍額倫特曽在軍營走過漢仗既好才具
亦優凢事要爾等一體同心若有所聞見處務必公同
商酌而行康熙五十六年九月初一日
　　諭議政大臣
此次兵丁雖未臨陣克取地方然官兵恊意同心効力
甚屬可嘉此二十五萬六千零四十三兩銀兩將朕内
庫發出令之整理馬匹器械第路逺不能即逹附近何
處地方所有錢糧着户部速行料理成功時此項銀兩
不必扣除俸禄錢糧俱作朕之賞賜若未有行走之處
空回各本汛者如議政所議仍行扣除現將内庫銀兩
照此數交與户部速行解往陜西此項錢糧係朕特恩
其另造檔案務令核實清楚特諭康熙五十六年九月
初六日
　　諭大學士馬齊等
從前曽諭九卿各省官員内有居官不好聲名不堪者
隨聞隨即繕摺具奏今李錫居官甚劣何以竟無一人
奏朕各省官員賢否九卿豈無所聞凢大臣啟奏苟所
聞不確於奏摺内即云臣所聞如此不甚詳確一併聲
明未嘗不可朕亦止欲知之耳並非不加訪實即行治
罪也况奏摺又不發出隨聞隨奏各省官員亦知懲戒
悛改近閲九卿保舉以為好官而薦引者有之以為劣
員而糾叅者何並無一人着諭九卿康熙五十六年九
月二十日
　　諭大學士馬齊等
河南盗賊蔓延如此總兵馮君洗一次未嘗奏聞廵撫
張聖佐雖經具奏並不將實情聲明又不嚴加查緝是
以朕諭令山西總兵金國正廵撫蘇克濟查奏乃知張
聖佐等不能查緝此盗因遣尚書張廷樞學士勒什布
等前往查拿今已全獲覽其供狀與金國正蘇克濟等
所奏相符此案鄰省各官俱已確聞而九卿豈竟無所
聞耶九卿内有豫省人何亦無一人奏聞也從前屢諭
一應事務應隨聞隨奏似此關係地方要事自應有聞
即奏或所奏未切不妨奏云臣所聞如此所知未確一
併陳明至廵撫年羹堯所賞差往松潘兵丁銀兩米石
牛羊茶葉康泰等領去並未全給兵丁致各兵鼔噪而
回此皆康泰平素並不訓練并不撫恤之故也各省督
撫提臣悉係封疆大吏總兵官等有管轄一省兵丁防
守地方之責關係甚重凢補總兵時朕惟視其騎射嫻
熟人材壯健曽有効力之處即行除授此内有居官不
好不留心地方並不黽勉供職者九卿官員應隨聞隨
奏今觀九卿保舉人員惟圖利己兾其酬報即行薦舉
者甚多似此有關地方要務以及大吏賢否雖有聞知
竟置若㒺聞並不具奏爾等㑹同九卿議奏康熙五十
六年十月十九日
　　諭户部
朕統馭寰區撫綏萬國無分中外凢率土兵民之生計
未嘗一日不為之勤求也自剿㓕三藩以後為八旗甲
兵詳加籌畫曽頒發帑金數百萬兩代清積逋又資其
匱絀復賞數百萬兩凢隨圍出征雖給行在錢糧官駝
馬匹猶恐用度不繼設立八旗官庫以濟官兵四十五
年復施恩將官庫未經扣完銀三百九十五萬六千六
百餘兩盡與除免嗣後官庫事務漸至擾亂故停止八
旗之庫設立公庫自此以來官兵有益庫内案件亦甚
清楚但每月扣取錢糧朕深為厪念曽有無耻積惡撥
什庫侵欺兵餉朕故交與户部將兩月錢糧一次支放
俱令給與本人近聞領取銀兩兵丁甫出部門即被人
持去公庫既行扣除又復償還私債兵丁所剩甚少以
此養贍室家奉行差務斷然不足朕每懷及此深切軫
惻兹特大沛恩施式𢎞撫育停止公庫將現今未經扣
完銀一百九十一萬八千兩有竒通行豁免自五十七
年正月為始着給與兵丁全分銀兩爾部即傳諭八旗
都統等出示通曉俾咸知朕優恤禁旅至意康熙五十
六年十一月二十四日
　　諭户部
朕撫馭寰宇五十餘年夜寐夙興為小民勤求生遂凢
率土逺近皆期共享樂利聿成家給人足之休未嘗一
日不厪諸懷也數十年以來各省正賦屢經全免歴年
積欠亦已蠲徴偶有雨澤愆期或發倉廩散給或截漕
糧賑救不惜數萬萬金錢米榖頻沛恩施誠念窮簷之
艱慮其至於顛連失所耳近者民力雖已稍紓然念分
年帶徴銀兩若不格外優寛則小民一歳所獲分納二
年之賦以其贏餘養贍室家斷難充足朕每懷及此軫
惻良深宜更加殊恩通行豁免今將直𨽻安徽江蘇浙
江江西湖廣西安甘肅等八處帶徴地丁屯衛銀二百
三十九萬八千三百八十兩有竒概免徴收其漕項雖
例不准免亦着破格施恩將安徽江蘇所屬帶徴漕項
銀四十九萬五千一百九十餘兩米麥豆一十四萬六
千六百一十餘石内免徴各半爾部即行文該督撫嚴
飭所屬實心奉行徧加曉諭俾民間無徴催之累均霑
實惠用稱朕撫䘏羣黎至意倘有不肖有司借端朦混
私行徴收者該督撫嚴察叅處如該督撫失察一併從
重處分爾部即遵諭行康熙五十六年十一月二十五
日
　　諭大學士馬齊松柱李光地王掞等
歴觀古來帝王建立起居注亦間有廢置者朕在位日
久設立多年近見記注官内多年少微員皆非諳練事
務之人伊等且不知措置此身又何能全記朕之諭㫖
耶且官職卑小或有事關大臣者囑托伊等即任意粉
飾裝㸃朕之諭㫖及多遺漏不行備録且抄冩㫖意與
人視為常事記注之事關係甚鉅一言失實足啟後世
之疑即如趙熊詔曽私抄諭㫖擕出朕若設立起居注
　一二年而即廢或謂朕懼伊等記載是非亦未可知朕
　立起居注甚為久逺在位五十七年矣非從前在位日
　淺之主可比其是非何待伊等記注此衙門全無裨益
　作何裁革之處爾等㑹同九卿議奏康熙五十七年三
　月初三日
　　　諭大學士馬齊等
　發往黑龍江伊蘭哈喇三姓地方之人俱因兇惡發遣
　人亦日多若發在一處地方必致生事行兇此後停其
　發往着發喀爾喀和卜圖烏蘭古木地方彼處水土甚
　好着築城安插令其開墾耕種八旗每佐領派䕶軍披
　甲各一名於八月内馬匹肥壯時前去二年一換駐劄
　彼處看守如此則沿途臺站甚屬𦂳要每站應設立車
　輛預備毋致犯人勞苦方好着交與京城議政大臣㑹
　同九卿議奏康熙五十七年七月十五日
　
聖祖仁皇帝御製文第四集巻十一
　欽定四庫全書
聖祖仁皇帝御製文第四集巻十二目録
　　勅諭
　　　諭大學士馬齊等
　　　諭大學士馬齊
　　　諭户部
　　　諭吏部尚書張鵬翮侍郎李旭升傅紳湯右曾
　　　諭内大臣巴渾岱等
　　　諭吏部尚書張鵬翮侍郎李旭升傅紳湯右曾
　　　諭議政大臣内大臣等
　　　諭大學士馬齊松柱蕭永藻王掞王頊齡學士勒
　　　　什布常夀穆爾泰阿克敦德音額赫納張廷玉
　　　　蔣廷錫
　　　諭大學士九卿大臣科道
　　　諭大學士馬齊松柱蕭永藻王掞王頊齡等
　　　諭大學士馬齊等
　　諭大學士九卿等
　欽定四庫全書
聖祖仁皇帝御製文第四集巻十二
　　勅諭
　　　諭大學士馬齊等
　河南總兵官髙成標下兵丁因查拿賭錢人等至知府
　署内争閙將知府沈淵帶至教塲看守三日廵撫業已
　奏聞御史楊汝糓一聞即行題叅甚是聞此等之人俱
　非食糧兵丁謊稱營兵夥同二三百人詐擾平民不獨
　河南一省他省俱有之其行文各省督撫提鎮伊等地
　方有無不食糧謊稱營兵合夥妄行不法之人查明據
　實奏聞如此嚴行稽察此等謊稱之匪類自不能歸入
　兵丁之内其作何嚴查令督撫提鎮保奏並作何禁約
　治罪之處交九卿議奏康熙五十七年七月二十七日
　　　諭大學士馬齊
　聞今年安徽所屬地方出蛟發水甚是傷民前日曹頫
　家人來奏晴雨録問說是實總督廵撫雖未曽啟奏朕
既聞知心切軫恤京中有安徽地方官員着交與九卿
速行問明回奏康熙五十七年八月二十四日
　　諭户部
朕臨御五十七年凢師行轉餉及災祲偶見即厪懐殷
切蠲免賑濟之恩靡不下逮盖治安天下惟期民生得
所而欲民生得所必以敷恩寛賦為急也三年以來因
策妄阿喇布坦狂逞跳梁遣發大兵屯駐西邉一切軍
興征繕皆動支正供錢糧不使累及閭閻而轉輸輓運
陜西百姓雖勉力急公勞苦實堪憫恤又莊浪等處地
震隨經特遣部院堂官星馳前往察賑而用兵之後宜
格外加恩用綏黎庻應將陜西廵撫甘肅廵撫所屬通
省各府州縣衛所錢糧米豆草束俱行蠲免目今係有
軍務之時除米豆草束外其康熙五十八年應徴地丁
銀一百八十八萬三千五百三十六兩有竒併歴年積
欠銀四萬七百五十七兩有竒着一槩蠲免爾部速行
文該督撫通行曉諭實心奉行務俾均霑德意以副朕
篤念民勞拯恤災傷至意如有不肖官吏朦混私徴澤
不下究者該督撫嚴察指叅從重治罪爾部即遵諭行
特諭康熙五十七年閏八月二十三日
　　諭吏部尚書張鵬翮侍郎李旭升傅紳湯右曽
考試月官令做八股時文大都鈔録舊文苟且塞責而
已嗣後不必作八股時文止令冩履歴以三百字為限
觀其字之妍醜文之工拙則人之優劣自可立見矣康
熙五十七年十月初十日
　　諭内大臣巴渾岱等
四川廵撫年羹堯自軍興以來一切辦事熟練明敏又
能度量西去進剿之兵㑹同青海公丹仲之人運食物
米糧接濟殊屬可嘉竭力急公而漢仗亦好從前四川
地方亦有總督年羹堯係廵撫止理民事無督兵責任
現今軍機𦂳要將年羮堯授為四川省總督如明年大
兵前進則由松潘一路進發而在成都之二千滿洲兵
甚少將荆州之滿洲兵再派一千令在成都預備駐劄
此滿洲兵俱令都統法拉管轄所派一千兵之空缺挑
選餘丁一千名令其披甲充補着議政大臣速議具奏
康熙五十七年十月二十日
　　諭吏部尚書張鵬翮侍郎李旭升傅紳湯右曽
部院衙門滿洲官員及在侍衛班行走漢官每遇奏事
派六員引見科員及御史無論廵城與不廵城奏事日
令滿洲三員漢人三員侍班翰林亦派出五員侍班此
侍班人員内如有不得來者其數不必補足即聽其缺
少如此伊等可得認識矣康熙五十七年十月二十日
　　諭議政大臣内大臣等
每旗都統副都統或有起家微賤專意狥庇一應補放
官員併佐領等事恒有遲至數年或十年不奏者或一
官病故已久數年尚仍給俸者一切事件漫不稽查甚
是曠廢近聞都統石文英不出門户亦不見人有事來
奏每不俟事畢祇圖早歸亦不瞻仰朕容甚屬不堪正
藍旗滿洲都統顔信前往出兵其滿洲䝉古漢軍三旗
之事着七阿哥辦理正黄旗都統巴賽署理將軍事務
其滿洲䝉古漢軍三旗之事着十阿哥辦理正白旗滿
洲都統何禮差往雲南其滿洲䝉古漢軍三旗之事着
十二阿哥辦理如此辦理别旗各相效法自必發憤勤
事也康熙五十七年十月三十日
　　諭大學士馬齊松柱蕭永藻王掞王頊齡學士勒
　　　什布常夀穆爾泰阿克敦德音額赫納張廷玉
　　　蔣廷錫
陳璸居官甚優操守亷㓗清官朕亦見之如伊者朕實
未見恐古人中亦不多得也前在臺灣道任内其所應
得銀三萬兩並未入已俱於修理砲臺等公事動用署
總督印務時應得銀兩亦未分毫沾染前來京陛見時
曽奏稱貪官不在取之多寡取一錢即與取百千萬金
等必一文不取乃可謂之清亷人所以貪取錢財者皆
因艱於用度臣曾任縣令看來一行作吏即可不至窮
苦即不取一文衣食亦能充足等語今觀其居官實能
踐所奏之言誠清亷中之卓絶者似此不加表揚賜䘏
朕殊不忍着追授禮部尚書凢祭𦵏立碑與謚之處皆
照尚書銜給與并䕃一子入監讀書以示朕優禮清亷
大臣之意康熙五十七年十一月初十日
　　諭大學士九卿大臣科道
朕從前屢諭諸臣及科道官員各省有應行奏聞事件
隨聞隨即繕摺具奏者非令其糾叅不過欲知之早耳
朕即聞之亦不肯聲明或未詳確亦不肯治罪也即如
去年河南兇犯亢珽等擾害地方妄行不法朕他有所
聞即特頒諭㫖差遣大臣拿獲審結今歳聞江南地方
起蛟即傳諭詢問陜西地震即差大臣散賑彼處人民
咸謂皇上注念小民加意軫恤少有災眚有聞即便施
恩不令失所近日湖廣所屬兩州縣地方有奸宄之徒
揑造妖言煽惑愚民放火刦掠曽經總督滿丕奏聞朕
即諭令審結此皆因朕聞知方遣人傳㫖如無所聞何
由降㫖料理耶且各省地方兵丁空糧甚多五十二年
大賞天下兵丁時曽諭散賞諸臣逐一按名散給其遣
往諸臣因不認識兵丁不能稽查頂冒以致所有空糧
數目未能清楚不獨逺隔京師地方之兵丁即直𨽻近
處空糧亦不勝數豢養兵丁特為備用而設平時將空
乏之兵不行補足不行訓練臨時欲用縱有募補之兵
累萬亦何濟乎即如漢文臣遇敵明義理者亦不過捐
軀報國而已此事朕甚慮之前歳朕以往赴呂宋噶囉
吧之人甚多恐其生事曽諭查明作何設法召回内地
自從議奏之後聞於來船附回者頗衆此係外洋於内
地毫無關渉而朕留心訪詢者並無他故不過欲知地
方情形人數多寡以便防備耳朕料理諸務皆藉爾等
諸臣如不將爾等信任混行詢問微末之人斷然不可
盖詢及微末人等必至紛擾生事也且各省文官私派
加耗武官空糧等事朕頻得聞知則人皆知畏懼可以
悛改於事大有禆益此等有關地方事務及官員賢否
諸臣何嘗不知即鄰省大吏亦未嘗不知或係師生親
友或係同年或因子弟親戚在伊省居官故爾彼此掣
肘不肯具奏彼此相隠不以上聞何以防微杜漸殊不
知朕聞之苟未詳確必不即行治罪也亦防患於未萌
之意耳嗣後衆九卿大臣科道官員凢有關地方事務
及官員賢否有聞即繕摺具奏若所聞未確不妨即以
所聞未確之處一併聲明爾等㑹同九卿議奏康熙五
十七年十一月二十四日
　　諭大學士馬齊松柱蕭永藻王掞王頊齡等
各省監禁緩决及秋後處决人犯甚多已經緩决斷不
至死遲至年久仍然得釋若乆行監禁不但患病死亡
且使獄中人犯亦漸増多爾等㑹同九卿將直𨽻各省
緩决及秋後處决人犯情罪作何分别完結之處詳加
確議具奏再被毆受傷至保辜限外身死部内奏明縁
由兩行請㫖者無庸議外有當時不曽殞命逾數日或
因傷風或因他病而死仍將毆打之人議抵情有可矜
此等並未有定例亦㑹同九卿確議定例具奏康熙五
十七年十一月二十四日
　　諭大學士馬齊等
叅將員缺部内將小銜叅將大銜遊擊開列具奏此定
例不可更變但叅將補授叅將該提督總兵官等每每
奏請留任故雖補授亦不能赴任甚屬無用嗣後叅將
員缺着將就近地方應陞小銜叅將大銜遊擊并應陞
官員等察明職銜大小及補授叅遊或越銜不越銜越
銜者越幾等之處詳細開列具奏如此朕亦易於揀選
補授矣凢題補武職官員俱照此甚善爾等可明白交
部康熙五十七年十二月初四日
　　諭大學士九卿等
今嵗元旦日食日食雖係一定而交限可以推算且被
隂雲微雪未曽得見但别省無雲之處必有見者况日
值三始人事不可不謹現今封印諸臣無事時事或有
闕失之處應商酌確議朕意謂隂氣似覺稍盛京師地
方從來每多地震已經隔有年嵗今嵗至春秋時或稍
　地震亦未可定也康熙五十八年正月初六日
　
　
　
　
　
　
　
　
　
　
　
　
　
　
聖祖仁皇帝御製文第四集巻十二
　欽定四庫全書
聖祖仁皇帝御製文第四集巻十三目録
　　勅諭
　　　諭大學士九卿等
　　　諭大學士九卿等
　　　諭大學士馬齊等
　　　諭大學士九卿詹事科道
　　　諭户部
　　　諭議政大臣九卿等
　　　諭大學士馬齊等
　　　諭大學士馬齊等
　　　諭學士常夀
　　　諭議政大臣
　　　諭大學士馬齊松柱蕭永藻王掞王頊齡學士張
　　　　廷玉蔣廷錫髙其倬勵廷儀阿克敦額赫納格
　　　　爾布等
　　諭户部
　欽定四庫全書
聖祖仁皇帝御製文第四集巻十三
　　勅諭
　　　諭大學士九卿等
　京城通州倉内貯米甚多各省漕糧起運亦無缺悞與
　其在此倉内堆積以致耗散杭州蘇州鎮江江寧淮安
　安慶等處俱有倉厫與水路相近江南浙江漕船想此
　時已過朕意欲將湖廣江西等未過漕糧截留存貯此
　等地方倉内遇米價湧貴之年將此存貯米石或减價
　糶賣或行散賑則民人得沾實惠大有裨益如地丁錢
　糧雖經蠲免不過於田多富户有益其無地窮民有何
　益處則米榖甚屬𦂳要不可不預為備也年來雖遇豐
　收米糧價賤但嵗嵗豐收豈能期必乎應將乆逺裨益
　之處預行籌畫着内閣九卿將漕糧作何截留之處㑹
　同議奏康熙五十八年正月二十九日
　　　諭大學士九卿等
各省虧空錢糧甚多總督楊琳因查出歴年積欠錢糧
將伊應得銀兩照數補完鹽課事務俱已清楚并將督
撫趙𢎞燦滿丕等從前所得銀兩行文伊等解送甘肅
以為軍需之用此銀兩解到甘肅作何項錢糧使用令
繕本題明由此觀之各省虧空錢糧督撫等果能盡心
竭力補完則虧空可以完結其作何將虧空錢糧完結
之處内閣九卿等㑹同詳確議奏康熙五十八年正月
二十九日
　　諭大學士馬齊等
户部現今採買噐皿舊銅兹工部又行採買京城焉有
如許舊噐皿銅觔乎採買至不得之時不肖之徒乘機
射利必致將制錢轉買銷燬燬錢則錢價必長甚於生
民無益且伊等局内每月鑄錢即將伊匠役工錢作為
採買銅觔所鑄之錢交部亦未可定此事不無情弊着
問九卿并趙申喬徐元夢具奏康熙五十八年三月十
九日
　　諭大學士九卿詹事科道
朕臨御以來一切機務事必躬親從不敢稍自暇逸但
少壯時精力有餘不覺其勞今氣血漸衰精神漸減辦
事殊覺疲憊冩字手亦漸顫仍欲如當年事事精詳則
力有不能若草率辦理又此心所未安從來書生論歴
代帝王多指摘過失謂其安享富貴耽於逸樂朕披閲
史書歴觀古來帝王因深知為君之難即朕六十年宵
旰勤勞雖金石為質亦應消耗况氣血之身乎又如詩
文一事皆出朕心裁從無假手於人内書房翰林輩不
過令其校對謄冩耳現今在位大臣年老者大約與朕
年相彷衙門辦事不過一二時辰即可歸寓安息有疾
亦可告假且有托病偷安者同列與司屬豈能强之入
署乎如舊年考試武進士趙申喬在朕前睡去侍衛屢
次喚醒朕前尚且如此在衙門辦事時可知矣今天下
大小事務皆朕一身親理無可旁貸若將要務分任於
人則斷斷不可所以無問鉅細朕必躬自裁斷早夜焦
勞而心血因之日耗也但年力雖衰而志意始終如一
仍未敢稍懈自朝至於日昃坐卧起居曽無片晷餘閒
勉强支持心勞力竭爾諸臣曽無一人為朕黽勉抒誠
者或恐有不肖之徒見朕精神氣血漸不如前因以為
奸亦未可定此諸臣俱應留心者也朕前冬曽有諭㫖
爾諸臣未必記憶理應不時省閱今部中之事錯誤亦
有如恩詔援赦刑部逐件具題殊非舊例部院衙門如
此類頗多朕不欲悉心詳閲得乎又如總督鄂海題請
蠲免甘肅米石草束章奏甚長朕字字細覽所擬票籖
錯誤朕曽改正批出總之諸臣徒事虚文見朕躬煩勞
不過云皇上理宜静養似此皆如畫餅有何實濟耶又
凢有論說諸臣不過敷陳頌聖套語如勵精圖治健行
不息聖不自聖安愈求安之類若與不讀書者言之甚
覺可聽朕讀書明理凢事皆身體力行此等粉餙浮詞
六十年中盈溢於耳乆已厭聞爾等務湏實心任事盡
去虛文方有裨益也康熙五十八年四月初九日
　　諭户部
朕幸熱河一路麥苗盈野收成頗佳但麥熟之嵗往往
雨水早而且多朕留心稼穡歴年最乆所見如此爾部
即速傳直𨽻河南山左山右口外地方速將已收之麥
晾乾入屯收貯以免潮濕壞爛則今年所收足用二年
矣康熙五十八年五月初六日
　　諭議政大臣九卿等
九卿議在京城開捐一案斷不可准行此次以軍需在
甘肅大同等處開捐運兵糧及捐駝之事例迄今尚未
清楚亦甚繁雜今若再開此例終無完日矣從前二十
一年開捐延至四十七年未能清楚且張鵬翮具奏將
捐納人員停其選用朕曽諭於錢糧有益已經准行之
事安可停其選用令衆人失望耶因不准所奏今户部
庫内貯銀有幾千萬兩此畨軍需事務儘可支用何必
議開捐納夫捐納事例不但於政事無益且頭緒繁多
亦難辦理捐收米石則地方米價騰踴捐收馬駝則馬
駝價值驟貴開捐於外省又湏將執照轉行送部開捐
於京城大臣等誰無親戚不無彼此倩托掣肘其互相
營求等弊何以杜絶或再有貧人那借銀兩捐納赴任
安能得為好官耶聞運糧捐駝人員亦有交駝一二隻
而包攬之人將米以官駝䭾運本身並未親去即將伊
捐駝運米叙用者捐納事例種種弊端朕深知之斷不
可准行也且軍前辦理糧餉大臣等將所用錢糧從鄰
近省分觧送該督撫布政司俱多為預備其給運送夫
役并收領大臣等項所費愈多近日朕遣官僱騾送銀
十萬兩與大將軍王處並無費用甚屬簡便嗣後將户
部庫銀計彼足用耑差觧送則軍前料理糧餉大人等
知之亦必不敢妄行多用矣如此不但運送簡便而於
事亦有裨益如果至應開捐時再行開捐亦未為遲悞
也康熙五十八年六月十五日
　　諭大學士馬齊等
據廵撫李樹德奏山東闔省雨暘時若二麥十分豐收
代逹小民貢獻新麥製麫此端一開各省必致互相效
法貢獻各色物件不惟事體煩𤨏抑或不肖有司借端
多派苦累民間這所進麥麫着發還康熙五十八年七
月十四日
　　諭大學士馬齊等
每年口外禾苗發往京中看視因將髙大穗多者擕去
並非以之誇耀兾諸臣懽忭頌揚也今嵗永定河水漫
越隄岸田禾被淹安徽所屬地方霪雨起蛟田廬俱没
浙江五月暘旱聞湖南湖北江西則早稻豐登河南山
左禾苗甚佳其收穫分數尚未確聞着傳諭九卿康熙
五十八年七月二十二日
　　諭學士常夀
朕覽邵子聲音圖於各國聲音有不能該括處朕於聲
音之學究心二十餘年朕雖未親至鄉里而郷里人之
聲音無不悉知即如清字之音有漢字所無者漢字之
音亦有清字所未備者朕將此聲音圖討論多日欲該
括各國聲音斷乎不能朕以為性理精義内邵子聲音
圖宜仍漢字其清字圖可以不用䝉養齋修書舉人王
蘭生諳曉音韻之學爾與之商酌看他意見如何並將
此㫖令漢大臣同閱康熙五十八年十月十三日
　　諭議政大臣
爾等皆係議政大臣凢議政諸事並不留心俱草率議
覆聞自備効力捐駝運米人員並未親身前往將官駝
所運米石以為本身運到竟邀議叙自備種地人員並
未種地交糧而管理種地之人希圖利益向彼需索即
報稱交糧入倉亦得邀議叙現今倉内米石已致缺乏
所以侍郎敦拜等奏明嵗運米請作速運到米糧以補
倉内缺乏也爾議政大臣於諸事不甚留心草率議覆
之處朕屢有諭㫖爾等須加意恪遵康熙五十八年十
月二十七日
　　諭大學士馬齊松柱蕭永藻王掞王頊齡學士張
　　　廷玉蔣廷錫髙其倬勵廷儀阿克敦額赫納格
　　　爾布等
敬
天尊
祖所關至重至大朕自御極以來凢
壇廟祭祀朕俱親詣行禮年來因多病足痛不能親往
每遣大臣恭代孔子云吾不與祭如不祭朕自不能親
詣五内甚切思慕欲得瞻仰
郊壇而非祭祀之日則典儀未備又非盡誠盡敬之理
今朕躬少好如南苑湯泉乘肩輿俱可行走今冬至齋
戒之時朕足雖不得力㓗誠之念有餘擬於祭日朕躬
親詣照常禮節於祭祀之前升
壇瞻仰省視爼豆若可跪拜朕拜後退處更衣幄次俟
恭代親王行禮畢然後回鑾朕心始安已將此㫖諭諸
皇子大臣㑹同議奏此係創禮如漢大臣以從無此典
引據書史為言朕年已老憊在位六十年矣豈易得此
例乎目今朕身安好可以前往倘此數日内朕躬少覺
不能親往即可停止已派有親王恭代矣特諭康熙五
十八年十一月初七日
　　諭户部
朕惟治天下之要首以乂安民生為急故自御極以來
於閭閻疾苦無不博諮廣詢渙敷庥澤其有動用民力
之處尤孜孜厪念刻不能忘葢六十年如一日也比年
來因策妄阿喇布坦狂逞跳梁興兵征討逺歴邉陲其
沿邉數處師旅屯駐一切雖皆支用正項錢糧而恊辦
轉輸行齎居送之事民力勞瘁朕心時切軫念曽將陜
西甘肅廵撫所屬康熙五十八年額徴地丁銀一百八
十八萬兩零歴年舊欠銀四萬兩零特沛恩綸悉行蠲
免而沿邉各州縣衛所軍行既多飛輓之勞辦賦復滋
催科之擾若非格外加恩黎民恐致失業所有沿邉一
帯陜西延安府屬府谷神木安塞綏德米脂安定吳堡
保安榆林保寧常樂雙山魚河歸德嚮水波羅懷逺威
武清平葭州龍州鎮靖鎮羅寧塞靖邉柳樹澗安邉磚
　井定邉饒陽水堡髙家堡甘肅屬山丹髙臺古浪莊浪
　西寧肅鎮寧夏左屯中屯平羅中衛靈州寧州平凉衛
　固原州鎮戎西安阜城甜水河州歸德蘭州洮州寧夏
　前衛平凉縣固原衛固原㕔河州衛蘭州衛蘭州㕔慶
　陽凉州衛永昌衛鎮畨衛甘州左衛甘州右衛肅州衛
　鎮彛所等六十八州縣衛所堡康熙五十九年錢糧米
　豆草束俱宜蠲免但目今係有軍務之時除米豆草東
　外將康熙五十九年額征銀九萬八千一百兩零盡行
　蠲免爾部移文該督撫通行曉諭實心奉行務俾均沾
　德惠以副朕曲軫邉民之至意倘或借端征派澤不下
　究該督撫嚴察指叅從重治罪爾部即遵諭行特諭康
　熙五十八年十二月二十三日
　
　
　
聖祖仁皇帝御製文第四集巻十三
　欽定四庫全書
聖祖仁皇帝御製文第四集巻十四目録
　　勅諭
　　　諭領侍衛内大臣議政大臣軍前調回大臣八旗
　　　　都統前鋒統領䕶軍統領副都統等
　　　諭和碩顯親王衍璜等
　　　諭大學士馬齊等
　　　諭大學士馬齊等
　　　諭大學士馬齊等
　　　諭靖逆將軍富寧安等
　　　諭大學士馬齊等
　　　諭大學士馬齊尚書孫渣齊徐元夢等
　　　諭吏部
　　　諭吏部
　欽定四庫全書
聖祖仁皇帝御製文第四集巻十四
　　勅諭
　　　諭領侍衛内大臣議政大臣軍前調回大臣八旗
　　　　都統前鋒統領䕶軍統領副都統等
　太祖
　太宗時滿洲兵於凢征戰之所俱自備馬匹口糧行走
　到處所向立功並無遲悞今官兵凢有行走之處馬匹
　糧餉一切物件俱給自官帑且以為不足而怨咨生焉
　此皆我滿洲風習較之曩昔有異亦由於該管官並不
　嚴飭之故也朕辦理軍務閱歴甚多當日攻取岳州時
　但從陸路抵禦以致許乆不得朕諭在洞庭湖預備船
　隻以水路遏賊貝勒查尼以湖中風浪甚大船不能穏
　恐有碍於兵丁以請撤船兵奏聞朕諭岳州城已被困
　不乆即獲今將船兵撤退賊得由水道往來何能有得
　岳州之期哉若兵丁於水道不利即與朕之殺害無異
朕自承任不撤船兵嚴飭看守不乆而岳州下矣再征
討雲南時貝子張泰將軍頼塔率領滿洲兵每佐領下
撥二十七名總督哈詹蔡毓榮董繼國金光祖提督桑
格趙徠等標下營兵合計共三四十萬有餘離雲南城
七十里安營一邉到湖一邉到山並未進兵於湖斷其
水路賊㓂米糧照舊運行城内並不危急後趙良棟率
領寧夏兵到云我等連營四布不就近往戰何日得城
迨至日乆米糧不到雖滿兵無妨營兵何以存立耶張
泰云兵丁俱從逺來且城亦朝夕可獲皇上恤養兵丁
何可令其傷損設或營兵不能禦敵我等勢必捐軀趙
良棟云貝子果領兵進戰奪城此功可邀封親王郡王
何故作此等議論乎我領本標營兵徑自前往遂進戰
奪取得勝橋而趙良棟之兵亦瘁甚矣張泰向趙良棟
云爾兵已瘁何不將爾之兵撤回令總督蔡毓榮率兵
看守趙良棟云我將死戰所得之地如何交與他人看
守不聼張泰之言城内賊㓂始覺危急不數日而雲南
下矣亦由善於計謀相機而動也再出征烏蘭布通時
阿宻逹因天晚要撤兵云皇上必不以撤兵故遂殺我
等將兵撤退索額圖明珠選勇士六七百人埋伏勇士
云挑選我輩原擬或戰或追詎意止令看守彼此不無
忿怨後中路出兵時三品以上大臣官員等㑹議進兵
之處衆皆謂不可獨朕與費揚古以兵為可進遂决意
進兵及至科拖地方衆皆不欲前發大臣等勸朕將兵
撤回巴渾岱爾亦在其中朕諭以祭告
天地
太廟
社稷親統兵前來並不見賊踪如何驟行撤兵不允所
請將兵前進噶爾旦聞我兵威甚是驚懼如鼠竄而去
朕選兵着馬斯喀為將軍尾追噶爾旦遇西路兵攻擊
大敗之朕將中路于成龍所運頭隊米遣明珠速送至
費揚古軍前二隊米亦即着續送三隊米内朕但留十
八天口糧餘米俱送西路軍前是以西路兵丁未至饑
饉俱得保全而回朕是時若輕信大臣等言中道撤兵
則兩路兵丁何得立功奏凱耶今看領兵大臣官員等
祇為一身之計不視朕事為𦂳要内存私意彼此争論
不和又向兵丁沽買好名多取口糧及不能䭾載至於
抛棄毫無珍惜之意如此可乎不可乎朕之滿洲兵俱
係精兵無可議論全在領兵者將朕之事專心辦理不
求安逸賞罰精明事體如何得致錯悞進兵西藏時色
楞不候衆人獨自前往不知者妄行議論額倫特因病
在後隨後追至色楞皆奮不顧身如此猶可謂色楞進
之過速乎今䇿妄諾爾布將伊兵丁善全而歸伊所領
之兵甚感亦惟感伊而已朕頗不憐憫也朕祇憐憫進
西路身亡兵丁事定之後自然分别加恩至文武大臣
官員等果能清亷自無可議但領兵大臣專務清亷將
何所挾持以勸賞兵丁乎部院衙門清亷者止能自守
其身辦如此大事恐不能也朕年少時每於講武練兵
等事違命者即置之於法内外大小悉知儆惕由此觀
之訓練之事不可踈忽也兹衆喀爾喀誠服朕之風化
青海等亦如之䇿妄呵喇布坦之人霸占藏地毁其寺
廟散其番僧累其臣僚青海等理應棄命忘身奮勇致
討乃伊等口稱維持黄教却無實心効力之人策零敦
多布領兵在藏居住彼處人以地逺我兵不能深入策
零敦多布從伊地歩行一年有餘忍饑帶餒而至招所
以彼之兵衆以彼之形狀尚且能至我軍顧不能至乎
今滿漢大臣咸謂不必進兵朕意此時不進兵安藏賊
㓂漸至收服畨子等將作何處置耶故特諭爾等安藏
大兵决宜前進康熙五十九年正月初五日
　　諭和碩顯親王衍璜等
朕碌碌在位五十九年朕亦不知此皆
上蒼眷佑
先聖造福於朕何渉且西陲現在用兵軍民殊屬勞苦
去嵗正月朔日食方今七月朔又值日食海洋颶風飄
没官兵船隻山左東三府黎民饑饉流離屢次起蛟城
池及民間廬舎户口被淹淮黄水大僅能搶䕶民人風
俗未治官員政事未端此正君臣殷殷求治之時至於
區區慶賀行禮甚非朕意朕御極雖在順治十八年間
現今時厯係康熙五十九年此亦不可不審康熙五十
九年正月十二日
　　諭大學士馬齊等
總督年羹堯自軍興以來効力辦理甚優漢仗亦好其
四川之兵預備練習甚是整齊止就伊等威勢可以成
功速行文總督年羹堯令伊帶領四川滿漢兵馬進剿
如有能署理總督事務地方不致生事者令總督年羹
堯奏聞署理年羹堯即授為將軍帶領雲南四川兵馬
前進如不得署理之人四川地方𦂳要着授䕶軍統領
噶爾弼為將軍帶領雲南四川兩處兵馬前進其將軍
印勅若不速行造送恐致不及凢各處領兵大人非授
為將軍難以弹壓人衆祁里德此次前來看其人亦去
得可管轄衆䝉古台吉亦應授為將軍給與印勅進剿
西藏之招地其領大兵之將軍印勅應速造送往所給
印勅交大學士等具奏康熙五十九年二月十六日
　　諭大學士馬齊等
前日覽户部尚書趙申喬辭䟽朕深憐之念其操守清
亷始終一轍性雖暴躁而為人朴直年近八旬病勢料
難全愈倘一時不保亦未可定趙申喬乃革職留任之
官照陳詵之例復還原職當賠之銀一概寛免内閣將
此㫖速行發去令病人早知一日或五内少得安寧便
於調攝頤養也康熙五十九年四月二十二日
　　諭大學士馬齊等
總兵官金國正所奏陜西兩年收成歉薄百姓有流離
之狀陜西地方關係甚要文武官員内賢能者俱已發
往軍前此處應着實留心着交與九卿詳加議奏聞得
四川兵丁照常操練其别省並不操練陜西緑旗兵數
較他省甚多出兵去者無幾其現存兵丁豈可不操練
器械豈可不修整着嚴飭督撫提鎮實心奉行至總督
鄂海從前居官亦優今因年老聲名甚不如前此兩年
歉收之處並未奏聞將此亦諭九卿康熙五十九年五
月十五日
　　諭靖逆將軍富寧安等
看今嵗稍旱即速行文與四路軍中大人等如兵馬營
中亢旱馬尚未肥或進兵之路甚旱水草不敷既經軍
中之大人等議定進兵復何敢以亢旱不能進兵為辭
擅自停止軍務所關甚大朕從前屢次曽諭過議政大
臣並領兵之大臣等凢軍機之事今日如此定議明日
又改俱未可定要在相其機變而行因此朕必熟思而
後特頒㫖意苟無㫖意恐軍中之大臣難於奉行也若
現今旱甚惟期早到所指之處及至彼處因亢旱而無
水草馬匹倒斃則兵馬如何前進如何回旋而明年如
何進兵耶總之軍中雨水及時牧草果好行兵自無艱
阻應即行進兵設或亢旱馬匹疲瘦雨水不調牧草不
堪則即以不宜進兵之處令軍中之大臣等定議具奏
斷不可將今嵗若不宜進兵來年亦可再進作游移之
語呈奏也路途遥逺恐發去文書不到遲延遺失亦未
可定湏明日發一次續後再行文一次其巴爾庫爾與
阿爾泰兩路乃係一起若一處不可則將一處停止西
路雲南四川之兵伊等乃各自分起也康熙五十九年
五月十五日
　　諭大學士馬齊等
朕聞保安懷來等處地震宜速遣大臣前往賑濟若俟
部中啟奏便致遲延着派副都御史楊柱屠沂令伊等
作速自京城出居庸關前往延慶州保安懷來沙城等
處查閲一靣奏聞施恩并探取蔚州廣昌渾源州等處
信息如被災果重着一併施恩派直𨽻守道李維鈞酌
量帶地方官幾員自彼處前往其派包衣官一員將内
庫銀帶三萬兩之處朕於阿哥處另下諭㫖康熙五十
九年六月二十一日
　　諭大學士馬齊尚書孫渣齊徐元夢等
楊宗義所奏此事不至開捐朕先廵幸陜西曽問河南
由黄河水路通至陜西之處地方官以不能行走回奏
上古大禹鑿龍門通濬水道漢唐之時俱經輓運豈有
不能行船之理朕特遣三阿哥往勘三阿哥乘騎渡黄
河至砥柱龍門看過竟可行船且私鹽船隻亦多從此
往來由龍門至黄河直抵渭河至西安北門從絳州汾
河可至山西太原彼時曽有交與西安將軍總督廵撫
山西河南廵撫㑹看具題之本楊宗義不知此等縁由
因有此奏着將將軍總督廵撫等㑹題原案查奏至總
漕施世綸居官素優歴年漕船俱經催儧全完並無遲
悞本年漕船已經過畢此間並無事務漕運印務交與
總河趙世顯署理施世綸速赴豫省從河南府由黄河
至西安輓運路徑勘明具奏陜西現存榖石數目亦查
明具奏今陜西正值軍需之際施世綸暫居陜西令恊
助鄂海辦理糧餉事務康熙五十九年七月初十日
　　諭吏部
　今正值軍務之時如有需員之處目前即得官發往事
　方有濟如照陳瓉條奏大臣等雖易於辦理而發往官
　員之貧富何由得知似此屢次變更軍務反致遲悞今
　值軍興正人臣効力之時陳瓉着以御史銜發往大將
　軍王處令其効力行走伊至彼地何以有益於軍務及
　速得人員辦理之處既知之後再行條奏康熙五十九
　年九月十二日
　　　諭吏部
　知府蔣兆龍部議降二級調用西邉正值軍務之時地
　方不肖官員規避以圖脱離彼處多有從輕議處回籍
　又復捐納希得美缺者此輩不可不懲蔣兆龍着革職
　不許捐納自後此等從輕議處官員俱照此例革職亦
　勿得令其捐納康熙五十九年九月十二日
　
　
聖祖仁皇帝御製文第四集巻十四
　欽定四庫全書
聖祖仁皇帝御製文第四集巻十五目錄
　　勅諭
　　　諭大學士馬齊松柱蕭永藻王掞王頊齡學士常
　　　　夀阿克敦德音額赫納格爾布登德蔣廷錫勵
　　　　廷儀
　　　諭户部
　　　諭兵部
　　　諭兵部
　　　諭兵部
　　　諭大學士馬齊松柱蕭永藻王掞王頊齡學士常
　　　　夀阿克敦德音額赫納格爾布蔣廷錫勵廷儀
　　　　李周望李􁀍
　　　諭大學士學士九卿等
　　　諭九卿
　　　諭大學士馬齊松柱王掞王頊齡學士常夀阿克
　　　敦德音格爾布登德蔣廷錫勵廷儀魏廷珍
　欽定四庫全書
聖祖仁皇帝御製文第四集巻十五
　　勅諭
　　　諭大學士馬齊松柱蕭永藻王掞王頊齡學士常
　　　　夀阿克敦德音額赫納格爾布登德蔣廷錫勵
　　　　廷儀
　朕臨御以來凢事惟以實心行實政務俾羣黎均霑實
　惠為要從未諱言災傷崇尚虛文今嵗江南浙江湖廣
　等大稔豫省微覺歉收朕已頒諭㫖將運京漕糧停其
　轉運令於彼處收貯但陜西地方現有軍務今嵗糧榖
　適又歉收故朕預頒諭㫖着總漕施世綸將運米路徑
　勘視具奏恊同總督鄂海辦事除陜西歴年錢糧屢經
　蠲免并明嵗錢糧另頒諭㫖蠲免外今嵗動支常平倉
　榖散賑而地方官員大半悉在軍前現今皆係署印官
　辦事人員殊少應照曩年遣官賑濟山東百姓之例差
　往賑濟問九卿詹事科道㑹議具奏康熙五十九年十
月十五日
　　諭户部
朕自御極以來無日不以民生為念凢閭閻疾苦必詳
加諮訪至於地方偶遇災傷一有所聞即行蠲賑撫恤
備至務期黎庻遂生樂業優㳺化日六十年來夙夜孜
孜未嘗稍釋也邇年因西陲用兵師行糧從雖芻粟悉
支正供絲毫無擾民間然轉輸必需民力勞苦宜恤曽
將康熙五十八年陜西甘肅所屬額征地丁銀一百八
十八萬兩零歴年舊欠銀四萬兩零康熙五十九年沿
邉各州縣衛所額征銀九萬八千一百兩零屢沛恩綸
盡行蠲免近聞二年歉收民有艱於粒食者辦賦急公
力何能支若非渙敷德澤無以培養窮氓是宜特頒浩
蕩之恩用申勤求民瘼之念着將陜西廵撫甘肅廵撫
所屬通省各州縣衛所除應征米豆草束外康熙六十
年應征地丁銀一百八十八萬三千七百四十兩零通
行蠲免爾部速行文該督撫徧行曉諭實心奉行務俾
均霑實惠如有不肖官吏陽奉隂違澤不下究者該督
撫嚴察題叅從重治罪又署撫花善奏稱甘肅地方數
年歉收糧草價值騰貴兵丁採買維艱朕念兵丁効力
行間勞瘁堪憫尤當軫恤准預給半年餉銀着即行文
附近省分撥銀三十萬兩速解甘撫頒發以副朕篤念
民勞優恤軍士至意爾部即遵諭行特諭康熙五十九
年十月十七日
　　諭兵部
噶爾弼等凜遵朕所指授率領官兵前往從古用兵所
未到之險逺絶域俱各奮勵由拉里路進兵克取招地
將凖噶兒人等信用之逆惡畨僧五人正法撫綏唐古
特土伯特人衆甚屬可嘉着將取招官兵從前所領之
銀免其扣取其恩賞之處另有諭㫖外在事將軍以下
兵丁以上俱着從優議叙具奏康熙五十九年十月十
七日
　　諭兵部
朕惟國家綏乂地方愛養兵民實係𦂳要朕自臨御以
來夙興夜寐無時不以軍民生計為念比年策妄阿喇
布坦蠢動䟦扈侵我哈宻殱及喇藏佔取藏地騷擾土
伯特唐古特人衆再土魯畨之人皆在四川雲南一帶
邉境居住凖噶兒人等若將土魯畨侵取又將土伯特
唐古特人衆煽惑侵犯青海不但難於應援亦且不能
取藏是以調四川雲南滿漢官兵由拉里路前發西路
大兵由青海進藏官兵俱感朕素日豢養之恩遵朕指
授各加奮勵直抵險逺絶域克取藏地殊堪軫念應大
沛恩澤四川雲南滿漢官兵從前所領俸餉俱着免其
扣取仍遣堂官賞給取藏之四川雲南滿漢官兵每人
銀拾兩所賞銀兩即賞給本人妻子以示朕軫恤軍前
効力勞苦官兵之至意爾部即遵諭行特諭康熙五十
九年十月十七日
　　諭兵部
前遣大兵取藏議政大臣及九卿俱以藏地遥逺路塗
險惡且有瘴氣何能遽至宜固守邉疆執奏朕以凖噶
兒人等現今佔取藏地騷擾土伯特唐古特再土魯畨
皆在雲南四川一帯居住若將土魯畨侵取又鼔動土
伯特唐古特人衆侵犯青海彼時既難於應援亦且不
能取藏遂决意獨斷着振武將軍傳爾丹征西將軍祁
里德靖逆將軍富寧安管領三路官兵前往策妄阿喇
布坦邉境驚擾襲擊定西將軍噶爾弼管領雲南四川
滿漢官兵由拉里路前進平逆將軍顔信管領西路官
兵由青海進藏又遣大將軍王總領大兵駐劄穆魯烏
蘇便宜調遣辦理糧餉官兵俱各奮勵其三路襲擊之
兵至策妄阿喇布坦邉境屢次大勝剿殺賊兵擒獲人
畜招撫數千凖噶兒人衆噶爾弼等由拉里路前進取
藏樹立大功兹覽大將軍王奏顔信等三次將策零敦
多布殺敗賊兵逃竄等語殊屬可嘉在事將軍以下兵
丁以上俱着從優議叙具奏康熙五十九年十月二十
二日
　　諭大學士馬齊松柱蕭永藻王掞王頊齡學士常
　　　夀阿克敦德音額赫納格爾布蔣廷錫勵廷儀
　　　李周望李􁀍
科道官等缺俱係行取知縣補授之主事併各部院衙
門由正途出身之主事員外郎郎中等官揀選補授並
未論及品級也今若不查伊等原陞之品級將主事員
外郎補授之科道官内陞俱超擢至堂官果其卓然特
出雖係白丁朕可不次用為大臣何况科道等官若俱
屬平常而不查原陞品級竟一體内陞超用未免越次
監察御史尚有廵城之事給事中除奏事侍班外伊等
並無所事再閲其條奏亦無甚𦂳要有益於政治也着
將伊等問九卿舉出時由何銜陞任之處一併查明具
奏康熙五十九年十月三十日
　　諭大學士學士九卿等
朕於地理從㓜留心凢古今山川名號無論邉徼遐荒
必詳考圖籍廣詢方言務得其正故遣使臣至崑崙西
畨諸處凢大江黄河黑水金沙瀾滄諸水發源之地皆
目擊詳求載入輿圖今大兵得藏邉外諸畨悉心歸化
三藏阿里之地俱入版圖其山川名號畨漢異同當於
此時考證明核庻可傳信於後大概中國諸大水皆發
於東南大幹内外其源委可得而縷析也黄河之源出
西寧外枯爾坤山之東衆泉流出沮洳渙散不可勝數
望之燦如列星䝉古名敖敦他拉西畨名蘓羅木譯言
星宿海也是為河源滙為查靈鄂靈二湖東南行折北
復東行由歸德堡積石關入蘭州岷江之源出於黄河
之西巴顔哈拉嶺七七勒哈納畨名岷揑撮漢書所謂
岷山在西徼外江水所出是也而禹貢導江之處在今
四川黄勝關外乃禇山古人謂江源與河源相近禹貢
岷山導江乃引其流非源也斯言實有可據其水自黄
勝關流入至灌縣分數十岐至新津縣復合為一東南
流至叙州府金沙江入之金沙江之源自逹賴喇嘛東
北烏揑烏蘇流出烏揑烏蘇譯言乳牛山也其水名母
魯烏蘇東南流入喀木地又東南流逕中甸入雲南塔
城關名金沙江至麗江府亦名麗江至永北府㑹打冲
河東流逕武定府入四川界至叙州府合岷江流逕䕫
州府入湖廣境由荆州府至武昌府與漢江合漢江源
出陜西寧羗州北嶓冡山名漾水東流至南鄭縣為漢
水入湖廣界東南流至漢陽縣漢口合岷江此諸水在
東南大幹之内故源發於西畨委入於中國也瀾滄江
有二源一源於喀木之格爾幾雜噶兒山名雜禇河一
源於喀木之濟魯肯他拉名敖母禇河二水㑹於义木
多廟之南名拉克禇河流入雲南境為瀾滄江南流至
車里宣撫司名九龍江流入緬國瀾滄之西為哈拉烏
蘇即禹貢之黑水今雲南所謂潞江也其水自逹賴喇
嘛東北哈拉腦兒流出東南入喀木界又東南流入怒
彝界為怒江入雲南大塘隘名潞江南流逕永昌府潞
江安撫司境入緬國潞江之西為龍川江龍川江之源
從喀木所屬春多嶺流出南流入雲南大塘隘西流為
龍川江至漢龍關入緬國此諸水在東南大幹之外故
皆流入南海也又雲南邉境有檳榔江者其源發自阿
里之岡底斯東打母朱喀巴珀山譯言馬口也有泉流
出為牙母藏布江從南折東流逕藏危地過日噶公噶
兒城傍合噶爾詔母倫江又南流逕公布部落地入雲
南古勇州為檳榔江出鐵壁關入緬國而岡底斯之南
有山名郎千喀巴珀譯言象口也有泉流出入馬品母
逹賴腦兒又流入郎噶腦兒兩湖之水西流至桑納地
岡底斯之北有山名僧格喀巴珀譯言獅子口也有泉
流出西行亦至桑納地二水合而南行又折東行至那
克拉蘇母多地與岡底斯西馬珀家喀巴珀山所出之
水㑹馬珀家喀巴珀者譯言孔雀口也其水南行至那
克拉蘇母多地㑹東行之水東南流至厄納忒克國為
岡噶母倫江即佛法所謂恒河也佛國記載魏法顯順
恒河入南海至山東之渤海入口應即此水矣梵書言
四大水出於阿耨逹山下有阿耨逹池以今考之意即
岡底斯是唐古特稱岡底斯者猶言衆山水之根與釋
典之言相合岡底斯之前有二湖連接土人相傳為西
王母瑶池意即阿耨逹池也又梵書言普陀山有三一
在厄納忒克之正南海中山上有石天宫觀自在菩薩
遊舎是乃真普陀一在浙江之定海縣海中為善財第
二十八叅觀音菩薩說法處一在土伯特今畨名布逹
拉山也亦為觀音化現之地釋氏之書本自西域故於
彼地山川頗可引為據也禹貢導黒水至於三危舊注
以三危為山名而不能知其所在朕今始考其實三危
者猶中國之三省也打箭罏之西南逹賴喇嘛所屬拉
里城之東南為喀木地逹賴喇嘛所屬為危地班禪胡
土克圖所屬為藏地合三地為三危耳哈拉烏蘇由其
地入海故曰導黒水至於三危入於南海也至於諸畨
名號雖與史傳不同而亦有可據者今之土伯特即唐
之突厥唐太宗時以公主下降公主供佛像於廟今畨
人名招招者譯言如來也其地猶有唐時中國載去佛
像明成化中烏斯藏大寳法王來朝辭歸時以半駕鹵
簿送之遣内監䕶行内監至四川邉境即不能前進而
返留其儀仗於佛廟至今往來之人多有見之此載於
明實録者爾等將山川地名詳細改正具奏康熙五十
九年十一月十八日
　　諭九卿
捐輸特為有益軍務舉行現今議叙人員内有不交銀
糓謊領實収者亦未可定如果不照數交納臨用時必
致有悞軍務着交九卿有不交銀糓領取實收者查出
時將給與實收領取實收者即正軍法原本發回添議
具奏康熙五十九年十二月十九日
　　諭大學士馬齊松柱王掞王頊齡學士常夀阿克
　　　敦德音格爾布登德蔣廷錫勵廷儀魏廷珍
朕觀九卿詹事科道保舉人員並未矢公悉有所為或
有視地方優劣而舉者或有自謂屏絶交逰閉户不出
而緘口不舉一人者或有自己不舉轉嘱他人令其舉
　出者凢如此類伊等以朕為不知朕則知之甚悉也存
　斯心者真名教中罪人安得謂之讀書人乎如果矢志
　公忠者伊所舉之人有改操之處即應糾叅乃近來習
　俗不可漸長必湏查出懲治方知畏懼龔鐸僅一少詹
　耳所保者甚多伊又並未外任何所見而保舉如許衆
　多耶爾等㑹同吏部都察院將從前保人甚多而無當
　者悉行叅奏康熙五十九年十二月二十一日
　
　
　
　
　
　
　
　
聖祖仁皇帝御製文第四集巻十五
　欽定四庫全書
聖祖仁皇帝御製文第四集巻十六目録
　　勅諭
　　　諭大學士馬齊等
　　　諭大學士學士九卿詹事科道等
　　　諭滿漢文武大臣等
　　　諭大學士九卿等
　　　諭大學士馬齊等
　　　諭大學士馬齊等
　　　諭大學士馬齊等
　　　諭大學士學士九卿
　欽定四庫全書
聖祖仁皇帝御製文第四集巻十六
　　勅諭
　　　諭大學士馬齊等
　孔振公等俱係假標將軍之名聚黨行凶作亂之人若
　將此事批岀發科到部另議則致遲延着都統托賴侍
　郎張廷玉學士登德作速前往㑹同該撫鎮嚴行夾訊
　宜正法者於三月前即在彼處正法宜發遣者着伊等
　親解至京師發往和樸多烏蘭古木地方康熙六十年
　二月初一日
　　　諭大學士學士九卿詹事科道等
　現今科塲之弊有最大者朕知之甚真人皆不敢言士
　子作文三塲祇六七日而今年放榜光景似欲遲至十
　八以後合通塲巻不過三千餘主考房考閱文乃至四
　十餘日方畢為日太多諸弊皆從此而生矣士子偶有
　夾帶倩代原其情各為自己功名或貧士圖利身家起
見犯者不過幾人其弊猶小况入塲時廵察防閑甚嚴
苟被搜獲必治以罪迨三塲既畢廵察各官俱撤貢院
門名為封鎻而每日送水菜取食物遂至内外信息時
通紛傳某人已中某人不中中者衆人皆為稱喜是外
間先有一榜矣又何待出榜耶甚有更易巻子改換名
次主考俱係大臣平日以清操自居或不至若此而不
肖房考官職甚微身家亦輕何事不可為此乃弊之最
大者言官等未嘗不知碍於親友師生情靣且恐招後
日之怨皆緘黙不言主考日後即知有更易改換之事
而業已失察不肯引咎檢舉考官内賢愚不等然湏至
出塲後方知某房官好某房官不好其在内簾時同輩
不能互相糾察科塲大典豈容如此紊亂乎朕實有見
聞故特諭爾等此時若遣人去即可將此等傳遞作弊
之人拏獲因事近刻薄故不為耳仍着原𣲖廵察左右
翼都統副都統等入塲照舊廵察特諭康熙六十年二
月二十八日
　　諭滿漢文武大臣等
諸臣奏請慶賀六十年朕心深為不懌因將朕𠂻略言
大槩從來人君尊號上下轉換字靣漢唐相沿套語此
無他故特以欺誑不學之人主以為尊稱其實何尊之
有本朝受命以來惟以愛養萬民為務如慶雲景星鳳
凰麒麟靈芝甘露天書月宫諸事從不以為祥瑞而行
慶典亦無封泰山禪梁父改元貽誚之舉為臣下者勸
請舉行以貽事後譏議有損無益此事朕不准行自無
可談論若或准行必有非之者前朕六旬舉行慶典無
知之妄議朕已備悉亦深悔之現今西陲用兵外則官
兵披堅執鋭冒暑衝寒勞苦已久内則民人負重䟦渉
輓運逺道力亦疲困兼之被災之處民多受累朕每念
及此惟當修省圖治加惠黎元有何慶賀微賤無耻之
徒謂舉行慶典必有殊恩非分邀望若奸詐輩得邀殊
恩則軍前功罪輕重顛倒錢榖混亂不明捐納事務那
移侵欺希圖倖免更有甚者人知六十年慶典必有殊
恩故殺故犯者不少今值暮春清明後正風霾黄沙之
候或遇有地震日晦幸災樂禍者必借此為言煽惑人
心恣行譏議諸如此類私相紀載六十年來朕亦親歴
今謁
陵典禮已行諸事告竣凢詔赦恩賚等項概行停止則
事務簡少辦理大政亦易矣恩賚停止焉用慶賀這所
奏無益康熙六十年三月初七日
　　諭大學士九卿等
今日出榜黄霧四塞霾沙蔽日如此大風榜必損壞或
因學問優長聲聞素著之人不得中式怨氣所致或此
畨中式之人將來有大奸大惡亂臣賊子亦未可知邵
子於洛陽天津橋聞杜䳌即知南人有入相者而王安
石果相此皆書冊所載非朕杜撰自古帝王因不學問
一任書生恣議朕自㓜讀書如此等語亦能言也先儒
中惟朱子之言最為確當其他書冊所載亦有不可盡
信者如唐明皇焚珠玉於殿前珠可焚毁而玉亦可焚
毁乎凢事必歴乆而後見唐史載焚珠玉亦止一次耳
又書云至治之世風不鳴條雨不破塊天地抑鬱之氣
賴風以散若不鳴條則風無力何以鼓盪萬物農人墾
田尚欲耕翻令土破碎若不破塊何以播種而嵗必荒
矣又書云囊螢讀書朕曽於熱河取螢火數千盛以大
囊照書竟不能見一字此書之不可盡信者也然亦有
似乎荒邈而竟實有其事者東方朔記北方有層氷千
尺冬夏不消今年俄羅斯來朝以彼國地圖呈覽問其
人云其地去北極二十度以上名為氷海堅氷凝結人
不能至始知東方朔所云不謬又從前有書吏三人徧
傳西邉異獸形圖部議重罪具奏朕從寛免死令其往
覔必得是獸方令回來後將軍祁里德等來自軍前朕
問伊等云果有是獸目在乳傍口在臍傍廵哨侍衛等
曽親見之有侍衛欲以鳥鎗擊之為旁觀勸止䝉古名
為鄂布又有飛者名為積布飛者未曽得見䝉古名惡
人為鄂布泰積布泰是即山海經所謂形天無首以乳
為目以臍為口也故將發遣書吏等俱令送回又神異
經云北方層氷之下有大鼠肉重千觔名為鼢鼠穿地
而行見日月之光即死今俄羅斯近海北地有鼠如象
穴地以行見風日即斃其骨類象牙土人以其骨製椀
碟梳箆朕親見其器方信其真又古人以天市垣為中
國分野朕始疑其說細玩天球合以地圖中國去赤道
二十度至四十度在榖雨立夏小滿三節氣上天市垣
亦去赤道二十度恰與中國對照始知古人分野之說
確有所據後人無闡發者朕細心推測方悟其理故向
爾等言之此又書之可信者也總之讀書務在明理方
不為書所惑耳再者外任官員必經歴日乆才方練逹
見有年老舉人由教職陞任者每勝於進士如年滿千
總此畨軍前効力甚著亦勝於武科進士進士不過大
臣所取門生如謝賜履張應詔李發甲非舉人出身之
好官乎康熙六十年三月初七日
　　諭大學士馬齊等
㑹試中式巻内勞必逹等十二名文章俱不好今科着
停殿試過三年仍准其㑹試塲内每房原派同考官二
員今巻面上止有一人印記或係一人獨閱或係二人
同閱是何情由該部嚴察以聞此畨應試之人有學問
優長不得中式以致抱屈者朕亦無從而知即有人奏
聞亦難輕信如舉人王蘭生學問南人中或有勝彼者
若直𨽻人則未能及之前周易折中性理精義朱子全
書等書魏廷珍何國宗王蘭生吳孝登在朕前晝夜校
對五年不遺一字伊等知朕最真朕亦深知之讀書人
無全讀性理者王蘭生甚為精熟學問亦優屢試未中
或文章不好抑别有縁故耶再滿洲舉人留保學問亦
好滿洲䝉古漢軍中罕有及者即翰林中諒如彼者亦
少今畨滿洲内廵撫蘓克濟之親屬二人俱中張伯行
幕中修書之人數年來亦相繼中式惟王蘭生留保俱
未得中此在朕前行走之人朕深知其學問非屬偏向
也王蘭生留保俱賜進士令其今科殿試康熙六十年
三月初九日
　　諭大學士馬齊等
六十年大慶大學士王掞等不恱以朕衰邁建儲為要
欲放出二阿哥伊等借此邀榮萬一有事清朝之安危
休戚意謂與我漢人何渉至於國中似兇頑愚昧之徒
一無所知不顧身命宗族干犯叛逆之罪而行者亦不
少朕年老將衰難以隠忍隨手書此發出王掞以伊祖
王錫爵在神宗時力奏建儲之事為榮常誇耀於人不
知羞耻王錫爵極力奏請建立泰昌不乆而神宗即崩
崩時亦不甚明泰昌在位未及兩月明係神宗英靈奪
其夀命天啟庸懦稚子承繼内而客氏魏忠賢等專擅
國家大臣如左光斗楊漣輩皆於午門前杖斃大亂天
下至愍帝不能保守為陜西馬牌子李自成所偪自盡
屍暴於東華門橋上官員無尋收者太監慈有芳覔棺
殯歛
世祖章皇帝始行追封令衆漢大臣官員成服而明遂
亡當時東與我朝構結深仇西不能撲㓕闖賊以致君
亡父戮全不知孟子所云以天下與人易為天下得人
難之義故立泰昌耳亡國之賊王錫爵不能辭其罪也
應剖棺斬首以獻神宗之陵神宗有靈必為首肯王錫
爵行事同時之人亦甚惡之故作詞曲極肆詆詈得此
報應其孫反叛受賊偽劄稱為伐清總兵不乆被擒朕
宥其殄㓕九族之罪止戮其身别無株連即此王掞之
負恩可知矣二阿哥兩次冊立為皇太子教訓十年不
能成就朕為
宗社及朕身計故嚴行禁錮所以不殺者恐如漢武帝
之後悔致後人滋其口舌也朕並無可悔之處現今時
遣人存問齎賜佳物其子朕為撫養凢此皆為父之私
情小惠不能自已所謂姑息之愛也人何得因此生疑
朕預知必有此事前㫖微寓其意今既顯露故降明㫖
王錫爵已㓕明朝王掞以朕為神宗意欲搖動清朝如
此奸賊朕隠而不發可乎朕並無誅戮大臣之意大臣
自取其死朕亦無如之何朕御極六十年慶賀典禮非
不可受因深知此等事故堅辭不允今朕衰老中心憤
懣衆人虚誑請行慶典朕豈屑此乎康熙六十年三月
十五日
　　諭大學士馬齊等
王掞及御史陶彛等妄行陳奏俱云為國為君現今西
陲用兵之時為人臣者正宜㓕此朝食此係目前顯然
効力之處滿洲緑旗文官俱於章京兵丁内派往惟在
京漢官不在其内向年總督姚啟聖李之芳廵撫趙申
喬等俱曽於軍前披堅立功伊等俱係漢官有何異處
將伊等暫停議罪着於此畨軍前照滿洲章京例委署
額外章京遣往王掞年老着伊子王奕清去俟立功回
日再奏康熙六十年三月二十五日
　　諭大學士學士九卿
朕披覽史冊於前代帝王每加留意書生輩但知譏評
往事前代帝王雖無過失亦必刻意指摘論列短長無
　一人為帝王公言者朕見歴代帝王廟每朝崇祀不過
　一二主或廟享其子而不及其父或配食其臣而不及
　其君皆因書生議論而定甚未允當况前代帝王曽為
　天下主後世之人俱分屬臣子而可輕肆議論定其崇
　祀與不崇祀乎今宋明諸儒人尚以其宜附孔廟奏請
　甚多至古帝王宜入廟崇祀從未有人奏請前代帝王
　皆無後裔後之君天下者繼其統緒即當崇其祀典朕
　君臨宇内不得不為前人言也朕意以為凢曽在位除
　無道被弑亡國之主此外應盡入廟即一二年者亦宜
　入廟崇祀爾等將朕此㫖冩出㑹同從容詳議具奏特
　諭康熙六十年四月初六日
　
　
　
　
聖祖仁皇帝御製文第四集巻十六
　欽定四庫全書
聖祖仁皇帝御製文第四集巻十七目録
　　勅諭
　　　諭大學士九卿等
　　　諭大學士九卿等
　　　諭户部尚書孫渣齊
　　　諭大學士九卿
　　　諭大學士九卿等
　　　諭大學士馬齊等
　　　諭臺灣衆民
　　　諭宗人府
　　　諭大學士馬齊等
　　　諭大學士馬齊等
　　　諭吏部
　　　諭吏兵二部
　　　諭浙閩總督滿保等
　　諭大學士等
　欽定四庫全書
聖祖仁皇帝御製文第四集巻十七
　　勅諭
　　　諭大學士九卿等
　朕於河務留心最切經歴最深往年屢次閱河時精力
　尚强親乘小舟不避水險各處周覽凢水泉原委皆知
　之甚悉山東運河全賴衆泉蓄洩微山諸湖以濟漕運
　今山東多開稻田截湖水上流之泉以資灌溉上流既
　截湖水自然無所蓄瀦安能濟運水在地中如人身之
　有血氣血氣有餘方可用渗泄之藥若血氣不足正需
　滋養安可再加渗泄乎地方官未知水之源流一任民
　間放水灌田以為愛惜百姓不知漕運實因此而悞也
　若不許民間偷截泉水則湖水易足湖水既足自能濟
　運矣今不講究本原但見湖水日少河身日淺徒事開
　濬假使河身日深泉水不繼雖費百萬帑金終歸無用
　且古人所置南北諸閘更將何以處之古人置閘其逺
近踈宻皆因地形髙下水勢緩急以為蓄洩或一地二
閘或一二十里一閘確有一定丈尺不可更易分水龍
王廟閘座尤關𦂳要當時宋禮用白英老人之策築戴
村壩以遏汶水導之出鵝河口入南旺湖然後分流南
北以分水口為水脊盖山東登萊諸山之脉自關東來
結為泰山是北幹分支之一在黄河之東而黄河之西
山脉自終南太一南屆淮汝為中幹分支之一黄河行
乎兩支之中故昔時河自天津入海以後漸徙而南至
淮安入海而登州以上馬谷山以下從無黄河之跡者
山脉限之也分水口之水脊又為泰山分支之分脊處
白英積數十年精思確有所見定為此議宋禮從之因
勢均導南得七分北得三分増修水閘以時啟閉漕運
遂通此等膽識後人斷斷不敢實亦不能得水平如此
之准也今此二閘最宜斟酌啟閉若淺於南則當閉北
閘使分北之水亦歸於南淺於北則當閉南閘使分南
之水亦歸於北湖泉並注南北合流雖有旱暵亦無慮
矣豈若徒事開濬勞費而無功乎往年山東百姓欲開
新河朕恐其下流泛濫降㫖弗許今廵撫請開彭口新
河此地一面為微山湖一面為嶧縣諸山更從何處開
鑿耶張鵬翮到山東將朕此㫖詳諭廵撫申飭地方官
令其相度泉源蓄積湖水俾漕運無悞特易易耳黄河
闗係最大自元至明嵗有衝決未有安瀾二十餘年如
今日者然圖治於己治保安於己安河工雖已告成尤
當時加廵視不可踈忽今春多風而少雨恐秋間雨水
必多地方官宜加意堤防張鵬翮去看山東運河由臨
清起至韓庄閘韓庄閘離邳州不逺并去看邳州低窪
之水曽否洩出太行堤曹縣至單縣亦當往看有賢能
司官多帯兩員去地方有用着之處即留彼料理康熙
六十年四月初十日
　　諭大學士九卿等
去冬雪大所以今春雨澤甚少大約冬雪多則春雨必
少春雨少則秋霖必多此非有占騐而得知者也朕六
十年來留心農事較量雨暘往往不爽且南方得雪有
益於田土北方雖有大雪被風飄𣪚於田土無益今嵗
山東得雨河南山西陜西未甚得雨備荒最為𦂳要不
可不預為籌畫若直𨽻山東河南料理已屬非易至山
西陜西其補救尤難古人云三年耕則有一年之蓄九
年耕則有三年之蓄言雖可聼行之不易如設立社倉
原屬良法但前李光地張伯行曽經舉行終無成效至
於各省積貯榖石雖俱報稱數千百萬實在存倉者無
幾即出陳因新之法亦不為不善第春間僅有所出秋
後並無所入州縣官侵蝕入已急則即以折銀掩飾此
等積弊朕知之甚詳其報荒之真偽虛實朕亦無不洞
悉如熱河所積榖石每年减價平糶秋收糴補還倉數
目無多稽查頗易所以每有餘糧耳語云大兵之後必
有凶年昔征剿三逆時豐收足以供給並無一州一縣
貽悞及平定以後亦間有歉收者雖然綢繆未雨不可
不為預慮也邇來稍覺暵旱政事或有缺失應行改正
之處爾等㑹同詳議具奏康熙六十年四月十九日
　　諭户部尚書孫渣齊
朕覽京城所報米價殊屬騰貴將京通倉米石交與侍
郎張伯行比時價减五分糶賣内務府庄頭所交榖石
現在州縣收貯亦派滿漢賢能司官照此糶賣正值榖
價騰貴之時恐有偷盗倉内米石者着提督等不時緝
拿照此速行康熙六十年四月二十六日
　　諭大學士九卿
今年入春以來見天氣不調曽經再三面諭諸臣尚能
記憶否地寒麥晩之處猶可望三四分收成山左河南
山陜麥盡已無用矣屢次祈雨為日頗乆若更展期祈
禱反屬不敬不如停止至
天壇遣官祈雨之例朕非忘懷令朕躬違和不能行走
所遣官員豈能如朕之誠敬徒邀遣官
天壇祈雨之虚名朕心何安目今所望惟秋禾耳康熙
六十年五月初十日
　　諭大學士九卿等
朕御極六十年自冲齡之時惟以黎庻為重故不惜身
命勤勞至今今春朕之子弟暨六世孫與舉國官兵人
民請行大慶典禮在朕固所應受衆亦咸以為宜朕意
以上則係
皇考賔天之年下則西陲用兵凢陣亡病故者功罪尚
未明晰今年非好嵗也幸彼時堅辭不受以今觀之若
受慶典則私議朕之過者不可枚舉矣朕躬自四月違
和五月初旬又復感寒遂覺病甚以致面色消减或稍
行動或多言語便不勝倦乏目今直𨽻山左河南山陜
麥已無收民多逃散屢令大學士九卿議奏茫無頭緒
似此尚忍而不言將來不知作何底止也諸大臣皆受
髙爵厚禄應視萬民如一身一家各抒拯救之法若謂
朕必降諭㫖推委於朕則諸大臣所任何事耶今朕躬
甚弱心思亦短易倦善忘惟諸大臣是賴救民之策不
可不急為籌畫應速行詳議慎勿輕視倘再遲延時日
被災之民不能待矣康熙六十年五月二十四日
　　諭大學士馬齊等
朕因陜省歉收雖將錢糧蠲免動給倉糧又發庫帑特
差官員散賑百姓尚未安堵今施世綸亦束手無策此
俱係地方官員不切實留心為民設法綏理以至百姓
流離聞得山西陜西富户積藏米石甚多若得好官勸
諭糴買可以多得着將内庫銀發出五十萬兩作速帶
赴山西陜西買米散賑左都御史朱軾丁憂因浙江廵
撫時居官好令在任守制近啟奏要往軍前効力伊讀
書之人前往軍前如何行走似此等地方當往効力着
派左都御史朱軾往山西光禄寺卿盧詢往陜西再挑
選部院賢能官員隨往每處帶銀二十五萬兩勸諭富
戸照時價糴買米石庻乎易得將此傳示九卿詹事科
道即令朱軾等帶銀作速前往不必又來奏請訓㫖特
諭康熙六十年五月二十五日
　　諭臺灣衆民
臺灣衆民據督臣滿保等所奏并伊等進摺家人所言
臺灣百姓似有變動又奏稱滿保等於五月初十日領
兵起程等語朕思爾等俱係内地之民非同賊㓂或為
饑寒所廹或因不肖官員刻剥遂致一二匪類倡誘衆
人殺害官兵情知罪不能免乃妄行强抗其實與衆何
渉今若遽行征剿朕心大有不忍故諭總督滿保令其
暫停進兵爾等若即就撫自原諒爾罪倘執迷不悟則
遣大兵圍剿俱成灰燼矣臺灣只一海島四面貨物俱
不能至本地所産不敷所用祇賴閩省錢糧養贍耳前
海賊占據六十餘年猶且剿服不遺餘孽今匪類數人
亦何能為耶諭㫖到時即將困廹情由訴明改惡歸正
仍皆朕之赤子朕知此事非爾等本願必有不得已苦
情意謂與其坐以待斃不如苟且偷生因而肆行擄掠
原其致此之罪俱在不肖官員爾等俱係朕歴年豢養
良民朕不忍剿除故暫停進兵若總督提督總兵官統
領大兵前往圍剿爾等安能支持此㫖一到諒必就撫
毋得執迷不悟妄自取死特諭康熙六十年六月初三
日
　　諭宗人府
平逆將軍顔信朕親伯之孫朕之姪也此畨統領滿洲
䝉古緑旗兵丁過自古未到之烟瘴惡水無人居處之
絶域殱㓕賊㓂平定藏地允稱不辱宗支克展勇略深
屬可嘉相應表揚以示奬勸爾衙門即遵㫖議封公爵
具奏特諭康熙六十年六月初六日
　　諭大學士馬齊等
聞得米從海口出海者甚多江南海口所出之米尚少
湖廣江西等處米盡到浙江乍浦地方出海雖經禁約
不能盡止福建地方正在需米之時又派浙江兵二千
往閩駐防恐米價益貴米到乍浦價值必賤交與浙江
廵撫提督先備海船嚴禁私賣不許出海動帑買米三
萬石載於船上提督派官兵押運從海運至厦門收貯
自福寧州直至福州府不過十數日之内即可逹厦門
斯事甚屬𦂳要嗣後出海米石交與江南浙江總督廵
撫提督總兵官嚴行禁止方好其福建販賣米石不必
禁止爾等將此㫖録出奏聞交與九卿閲過速行可也
康熙六十年六月十四日
　　諭大學士馬齊等
朕觀各省官員内或有一員欲避繁劇具呈告退不數
月另行捐補他省兹陜西省係用兵之際正在辦理錢
糧重務或因聞訃丁憂以致遲悞辦理事件知州王珏
令在任守制知縣王志深亦令留任如嗣後有此等呈
稱丁憂告退人員作何料理着九卿詹事科道㑹同議
奏康熙六十年閏六月十五日
　　諭吏部
捕盗同知員缺將未滿三年人員揀選補授以後即照
同知缺陞補調用在任既不能乆陞遷亦覺太速將伊
等俱留三年俟過三年再以原俸推陞調補康熙六十
年閏六月十六日
　　諭吏兵二部
總督滿保提督施世驃調遣官兵施世驃親身數次大
敗賊衆攻取鹿耳門安平鎮七日内即克復臺灣府可
嘉總督提督以下在事官兵着議叙具奏守備陳策擒
殺作亂奸民范景文鼓勵平民為兵恊力堅守淡水營
又同大兵進剿殊屬可嘉陳策着從優加為左都督補
授臺灣總兵官與伊同事官兵着從優議叙具奏康熙
六十年七月初十日
　　諭浙閩總督滿保等
臺灣府文職官員平日並不愛民但知圖利苛索及盗
賊一發又首先帶領家産棄城敗回澎湖殊屬可惡道
員以下文職官員俱着提拿總督滿保提督施世驃㑹
同審明即發往臺灣府正法將伊等家産查明賞賜効
力有功之人康熙六十年七月初十日
　　諭大學士等
自古黄河遷徙無常每有衝决堤㟁淹沒田廬之患昔
黄河㑹九河從天津入海後漸遷徙以成今河約計遷
徙之處已千餘里矣漢武帝塞瓠子口嗣後代有衝決
朕留心河務屢行親閱動數千萬帑金指示河臣修築
髙家堰石堤及凢應修築之處奏安瀾者幾四十年於
運道民生均有禆益前廵幸在湖灘河所保德州横城
潼關孟津徐州宿遷邳州桃源清口等處俱曽渡河自
横城順黄河下流歴人所未經行之河套凢舟行二十
二日直逹數千里所至之處無不詳視惟孟津渡河時
因淤沙不能直渡因委折而行彼時朕即慮及沙淤則
流滯堤㟁必致衝決今據報黄河衝決流入沁河自直
𨽻長垣縣至山東等處若今冬即行堵築堅固可保無
虞倘不能堵築堅固自決處以下黄河勢分沙壅河水
陡長則堤㟁之危非此即彼矣朕知之最為明切這所
奏衝決之處或在瓠子口之上或在瓠子口之下並河
道情形着詳細問明九卿暨河南省官員具奏此事不
可輕視康熙六十年九月初六日
　
　
　
　
　
　
　
　
　
　
　
　
　
　
　
聖祖仁皇帝御製文第四集巻十七
　欽定四庫全書
聖祖仁皇帝御製文第四集巻十八目録
　　勅諭
　　　諭户部
　　　諭議政大臣
　　　諭大學士馬齊尚書孫渣齊徐元夢侍郎查弼納
　　　　學士阿克敦徳音額赫納
　　　諭大學士馬齊尚書孫渣齊徐元夢侍郎查弼納
　　　　學士阿克敦徳音額赫納
　　　諭大學士馬齊尚書孫渣齊徐元夢侍郎查弼納
　　　　學士阿克敦徳音額赫納
　　　諭大學士馬齊等
　　　諭大學士馬齊松柱蕭永藻王頊齡學士阿克敦
　　　　徳音額赫納登徳蔣廷錫勵廷儀魏廷珍
　　　諭大學士九卿詹事科道
　　　諭大學士馬齊等
　　諭兵部
　　諭兵部
　　諭議政大臣等
　欽定四庫全書
聖祖仁皇帝御製文第四集巻十八
　　勅諭
　　　諭户部
　建立社倉之事李光地任廵撫時曽經具奏朕諭以言
　易而行難爾可姑試李光地行之屢年並無成效民多
　怨言張伯行亦奏稱社倉頗有裨益朕令伊行於永平
　地方其果有成效禆民之處至今未奏且社倉於民生
　有益無益朕亦乆留心採訪凢建立社倉務湏選擇地
　方殷實之人董率其事其人並非官吏無權無役所借
　出之米還補之時遣何人催納即豐收之年不肯還補
　亦無可如何若遇歉收更誰還補耶其初將衆人米榖
　扣出收貯於無厫之地看守無人及米石空缺之時勢
　必令司其事者賠償是徒將衆人之米棄於無用而司
　事者無故為人破産賠償矣社倉之設始於朱子其言
　載於集内此法僅可行於小邑郷村若奏為定例屬於
官吏施行乆之必於民無益前朕廵幸西省親歴山陜
地方山川形勢皆悉知之其地本山多水少絶鮮河渠
雖有水泉亦不能暢引溉田設果有灌注之水而社倉
果能有效甚多裨益前人豈不知乎今朱軾以建立社
倉引水入田具奏此事交與他人不得即令伊乆住彼
處鼔勵試行若如所言有效甚善康熙六十年九月初
六日
　　諭議政大臣
策妄阿喇布坦於去歳將沿界之人收去土魯畨徊人
移往哈喇沙兒處其阿爾泰烏魯木齊等處無一哨汛
看其寂然以處則策妄阿喇布坦身死之信似有形像
亦不可便以為真也將軍祁里德奏稱策妄阿喇布坦
若死則此機不可失已將軍兵預備整齊等語着行文
大將軍王富寧安傅爾丹祁里德等其策妄阿喇布坦
處可照原議今嵗止將土魯畨之處堅守為要阿爾泰
土魯畨一帶汛地宜加動勵冬令雪降草枯之際不可
各思立功輕舉深入今嵗宜將兵丁馬匹一應什物整
齊備辦以俟來年大舉征剿令議政大臣録冩諭㫖送
去康熙六十年九月初十日
　　諭大學士馬齊尚書孫渣齊徐元夢侍郎查弼納
　　　學士阿克敦徳音額赫納
直𨽻總督趙宏燮奏稱河南黄沁堤㟁衝決水勢泛溢
至長垣等處朕即遣官查視所決地方據司官富爾賽
回奏河南武陟縣黄沁堤㟁潰決由長垣流入山東張
秋鎮又據山東廵撫李樹徳奏稱河水泛溢自直𨽻開
州習城流入山東張秋鎮等處由鹽河入海以致運河
堤決漕船阻滯其衝決堤㟁現今修築朕思此衝決之
處只可略加修防使漕船無阻如竟行堵塞水無歸洩
之地他處必又被衝決斷乎不可開州係古黄河故道
今黄沁泛溢由開州至山東地方已成河道現今決處
堵塞完日不使沁水入黄直引至山東或有裨益亦未
可定俟朕另有諭㫖朕留心河務各處黄河渡口俱曽
親歴詳察適遣往看河司官所呈圖様及李樹徳所進
河圖朕俱詳覽知之最明爾等繕冩諭㫖發與張鵬翮
伊所審事畢着即速㑹同總漕施世綸至張秋鎮等處
詳細查勘料理使漕船往返不致遲悞如張鵬翮已回
即於接㫖之處速行前往至於修築決河甚屬𦂳要朕
自京中另遣專官着總河趙世顯將熟練河務官員工
役派出并修築所用下埽物料多行備辦作速發往河
南衝決地方特諭康熙六十年九月十四日
　　諭大學士馬齊尚書孫渣齊徐元夢侍郎查弼納
　　　學士阿克敦徳音額赫納
朕每留心河務各處水源及去來之路朕皆知之直𨽻
山東河南地方朕皆親歴詳視洞悉於衷故指示繪畫
此圖直𨽻總督趙宏燮奏稱黄沁河㟁衝決泛溢漫及
長垣等縣召扈從大臣諭以堵築之後不使沁水入黄
引入山東漕河於運道民生大有裨益又山東廵撫李
樹徳奏稱泛溢之水自直𨽻開州流入山東張秋鎮等
處衝決運河西堤被衝之處現在堵築朕令張鵬翮施
世綸前往山東查勘衝決堤㟁略為修防但使漕船往
來不致阻滯而已若竟行堵塞水無歸洩之地他處必
又被衝決矣此諭㫖内已將引沁入運有益之處一併
諭及朕今詢九卿諭㫖内祇及黄河衝決並未言及引
沁水入山東運河今覽九卿摺奏堵塞黄河引沁入運
所議深合朕心並無異處爾等將此圖看畢發與九卿
即令定議具奏將來引沁入運之後遇水大時流至天
津恐河身不能容納必令於鹽河洩其水勢方好直𨽻
山東河南應賑濟被水之民除該督撫自行查奏外至
堵築黄河衝決引沁水入山東運河之處朕另遣大臣
康熙六十年九月十八日
　　諭大學士馬齊尚書孫渣齊徐元夢侍郎查弼納
　　　學士阿克敦徳音額赫納
堵築黄河漫溢工程此第一𦂳要之事着副都御史牛
鈕侍講齊蘇勒員外郎馬泰前往監修其堵築時宜先
於上流建挑水埧以殺水勢其應大應小不可一様俟
沙淤後再漸次加築則漫溢水勢自平而堵塞不甚費
力矣朕於清口建築挑水埧時曽經指示此事齊蘇勒
馬泰等悉知至前項工程毋吝惜錢糧河南地方河底
不凍今冬宜作速興築其建挑水埧之時應挑引河黄
河有曲折之處即成洲渚務詳勘酌量取直挑挖引河
俟黄河決口堵塞報竣後引沁濟運時分水龍王廟之
中八閘北八閘春時水淺船行有阻將沁河之水於此
處引入運河如不能容納由鹽河瀉其水勢自於運道
有益分水龍王廟南八閘水多不需水濟此等處朕下
㫖與張鵬翮令學士格爾布前往宣諭再徐州下流黄
河無虞獨徐州上流黄河多有沙淤不可不防衝決將
此宣諭該管各官預先防備康熙六十年九月二十七
日
　　諭大學士馬齊等
臺灣地方添兵一事九卿議奏時朕再下㫖意現在九
卿㑹議必預先知㑹伊等則所議甚易福建總督廵撫
提督俱奏請臺灣添兵朕意添兵無用也臺灣地方水
師營着副將一員兵二千名陸路營着副將一員兵二
千名駐劄水師有事陸路可以照應陸路有事水師亦
可照應其臺灣總兵官移於澎湖亦着兵二千名駐劄
令其管轄均有裨益至駐劄之兵不可令臺灣人頂補
俱將内地人頂補兵之妻子無令帶往三年一換每年
自京派出御史一員前往臺灣廵查此御史往來行走
彼處一切信息可得速聞凢有應條奏事宜亦可條奏
而彼處之人皆知畏懼惟於地方事務不可令管理也
將此㫖傳示九卿康熙六十年十月初五日
　　諭大學士馬齊松柱蕭永藻王頊齡學士阿克敦
　　　徳音額赫納登徳蔣廷錫勵廷儀魏廷珍
今年秋審情真事件俱已逐一詳閱其可矜緩决者皆
係各省督撫詳審具題又九卿再加詳定朕好生之心
不忍詳覽盖矜疑之内或有情罪可惡者朕若深察或
致改重也其下㫖刑部諭知九卿康熙六十年十月初
五日
　　諭大學士九卿詹事科道
福建總督滿保提督施世驃廵撫吕猶龍摺奏臺灣颶
風大作官兵商民損傷甚多朕心深為不忍前朱一貴
等謀反大兵進剿殺戮頗多今又遭此風災書云大兵
之後必有凶年兹言信然總因臺灣地方官平日但知
肥已刻剥小民激變人心聚衆叛逆及大兵進剿征戰
數次殺戮之氣上干天和颱颶陡發倒塌房屋淹没船
隻傷損人民此皆不肖有司貪殘所致也今宜速行賑
恤以慰兆民爾等即㑹同詳議於一二日内面奏康熙
六十年十月初九日
　　諭大學士馬齊等
原任大學士熊賜履居官清正學問優贍朕每念舊勞
不忘於心其長子素有風疾其孫亦故所存㓜子二人
朕每諭織造李煦曹頫周恤其家今其二子來京觀其
氣質尚可讀書熊賜履屢為試官所取門生不下千人
身後竟無一顧恤其家者朕於故舊大臣身殁之後不
時存問盖共事日乆不忍忘懐待滿漢臣工皆然朕天
性如此也當熊賜履居官時政事言論有不當者朕未
嘗不加以訓飭即凢大臣皆然及已去位身故則但念
其好處如李霨王熙之孫勵杜訥之子俱現為京職身
居大位現任大學士王頊齡之子王圖炳亦在内廷行
走沈荃之子沈宗敬為人叅劾朕念伊父存日勤勞姑
留其職杜立徳張玉書之家常時問其子孫何如至於
讀書學問之事必思及李光地其子姪亦現為職官此
皆爾等所知也今熊賜履二子家甚清寒爾等商議作
何扶助令其讀書成就具奏併諭漢大人等康熙六十
年十月十四日
　　諭兵部
施世驃効力年乆勞績懋著沿海水師營務極為諳練
簡任提督整飭營伍實心盡職當臺灣匪類竊發即調
遣官兵親渡海洋屢次大敗賊衆七日内克復臺灣擒
獲賊首朱一貴等俾地方寧謐克奏膚功殊屬可嘉海
疆要地正資料理忽聞將星殞落臺灣朕心深為悼念
着給還所降之級其加宫保賜䘏之處着察例具奏伊
所借藩庫銀一萬兩着賞給不必償還將伊安塟福建
之處俱着照伊所請行此㫖着徧諭督撫提鎮康熙六
十年十月二十九日
　　諭兵部
據岳鍾琪奏賊畨伏兵千餘突出對敵被我土兵連敗
數陣逃奔過河復攻取下郭羅克之吉宜卡等二十一
寨殺使賊畨甚多連夜進兵直抵中郭羅克之納務等
寨賊畨猶敢對敵我兵奮不顧身自卯至酉連克一十
九寨斬殺三百餘級擒獲賊首酸他兒蚌索布六戈復
親督官兵抵上郭羅克之押六等寨正欲攻取該寨頭
目旦増等將首惡假磕併為從格羅等二十二名綁縳
獻出率領闔寨男婦老幼叩頭求饒將為從賊畨盡行
正法首惡酸他兒蚌索布六戈假磕解送等語殊屬可
嘉在事官兵着議叙具奏康熙六十年十二月十六日
　　諭議政大臣等
朕於此數日將軍務詳細尋繹伊里嶺險峻策妄阿喇
布坦之兵被我兵連敗數次死傷頗多策零敦多布等
人衆死亡大半棄招逃遁深知力不能敵收衆在伊里
地方忍死堅守三嶺我兵至則捨死抵敵如勢不佳再
尋藏躱之處我大兵雖云今年進剿倘於三嶺被阻或
遲延日月或策妄阿喇布坦戰敗帶領妻子遁走則如
之何我將追之否乎軍機事務關係重大不可不詳加
定議今策妄阿喇布坦伎倆我已悉知而策妄阿喇布
坦亦深知我之可畏斷不肯休必深入而旁掠如我遣
使至策妄阿喇布坦處彼必疑我兵不能進取有講和
之意故澤卜尊丹巴胡土克圖喇嘛從前曽數次遣使
於策妄阿喇布坦處胡土克圖遣人去時此處可將發
往策妄阿喇布坦之書信撰冩發與胡土克圖令胡土
　克圖選擇好喇嘛為使作速差往其去人越阿濟嶺由
　土魯畨急速前去不乆可到彼處信息情形亦可探知
　如胡土克圖使者善說策妄阿喇布坦而伊心知悔懼
　將喇藏妻子家屬并我處被擒之人送來請罪實心歸
　順自後再不敢侵犯邉界如此便可另行商酌矣倘策
　妄阿喇布坦死亡或彼内變生亂求我罷兵此際則理
　應進兵一面前發一面再遣使者亦未為遲也我兵或
　向伊里即進或將土魯畨固守漸進烏魯木齊等處地
　方駐扎整飭營寨相機而行或各路進擊至於大兵糧
　餉作何運送務令妥確之處議政大臣并軍前召回將
　軍大臣等㑹同詳議具奏康熙六十一年正月十四日
　
　
　
　
聖祖仁皇帝御製文第四集巻十八
　欽定四庫全書
聖祖仁皇帝御製文第四集巻十九目録
　　勅諭
　　　諭侍郎張廷玉學士勵廷儀
　　　諭大學士九卿詹事科道
　　　諭大學士九卿等
　　　諭户部
　　　諭大學士馬齊松柱蕭永藻王掞王頊齡學士阿
　　　　克敦額赫納格爾布登徳吳爾泰蔣廷錫勵廷
　　　　儀
　　　諭朝鮮國王李昀
　　　諭大學士馬齊等
　　　諭刑部
　　　諭大學士馬齊尚書孫渣齊徐元夢侍郎查弼納
　　　　六相學士格爾布吳爾泰蔡珽
　　　諭大學士馬齊尚書孫渣齊徐元夢侍郎查弼納
　　　六相學士格爾布吳爾泰蔡珽
　　諭兵部
　　諭刑部
　　諭大學士馬齊等
　　諭大學士馬齊尚書孫渣齊侍郎勒什布張廷玉
　　　查弼納六相特古忒學士阿克敦額赫納格爾
　　　布吳爾泰蔣廷錫
　　諭大學士馬齊尚書孫渣齊侍郎勒什布張廷玉
　　　查弼納六相特古忒學士阿克敦額赫納格爾
　　　布吳爾泰蔣廷錫
　　諭大學士馬齊等
　欽定四庫全書
聖祖仁皇帝御製文第四集巻十九
　　勅諭
　　　諭侍郎張廷玉學士勵廷儀
　自去嵗秋冬雨雪皆不甚足今立春至清明益覺亢旱
　民以食為天朕以萬姓為念雨暘不時朕心豈能安乎
　現今各處立壇為朕祈福不如祈雨倘得大沛甘霖朕
　即以為福矣爾等即傳諭各處康熙六十一年二月三
　十日
　　　諭大學士九卿詹事科道
　科道官俱係朕切近清要之員伊等尚有試俸之例至
　捐納人員皆照常補用但伊等在任不過數月事務尚
　未熟練即便陞遷如主事未乆又陞員外郎中外省府
　道等官陞補亦然未免太速應將伊等試俸三年再行
　陞用雖加捐陞補仍應隨帶試俸字様或堂官督撫題
　明稱職再行陞轉大學士九卿詹事科道㑹同確議具
奏康熙六十一年三月二十六日
　　諭大學士九卿等
用人行政朝廷之大權也文官銓選掌之吏部武官遷
除掌之兵部吏部論班論俸兵部論俸論銜從來定例
也其武官歴三年加銜調補之例甚善近來督撫提鎮
題補太多始不過州縣官千把總之類今則司道以下
副叅以上亦皆保題矣值此用兵之際不妨姑行之此
習若乆大有關係且伊等題補官員内雖有一二知者
而不知者甚多補用後遂皆稱為奉㫖補授之員爾諸
臣皆讀書之人何可不慮及此乎在京大小職官皆朕
所選用賢否易知有不職者則去之非如外省督撫提
鎮題用之員即九卿保舉或有所私其弊猶小盖用與
不用全在朕也若外省保舉之官非朕所素知烏能一
一定其優劣乎大學士㑹同九卿詳議具奏康熙六十
一年三月二十六日
　　諭户部
趙宏燮奏將收貯真定順徳各州縣四萬石米平糶其
餘州縣有米貴之處亦將倉糧平糶十分之三俱俟秋
收後買補還項等語去年各州縣收貯庄頭等所交米
石部内曽遣司官㑹同地方官糶賣其糶米銀兩至今
尚未交完據此各州縣收貯倉糧俱無實在平日積貯
原為備荒而設今值青黄不接之時固應平糶但地方
官虧空倉糧不過糶賣數石即借此掩飾伊等虧空究
竟倉糧既虧百姓從何糴買於民生並無益處也現在
存倉米糓數果全有即照該督所請糶賣倘朕遣大臣
查看時州縣並無米糓黎庻不得糴買將州縣官即行
正法該管上司從重治罪康熙六十一年四月初四日
　　諭大學士馬齊松柱蕭永藻王掞王頊齡學士阿
　　　克敦額赫納格爾布登徳吳爾泰蔣廷錫勵廷
　　　儀
此所議應崇祀處皆是但其中尚有宜詳細斟酌者從
前所定配享功臣大概開國元勲居多如明之徐逹不
過一草莽武夫劉基係元之進士皆遭遇成功遂以元
勲配享其有治安之世輔佐太平有功君國者反不得
與配享之列是皆未為允當也又如有明天下皆壞於
萬厯泰昌天啟三朝愍帝即位未嘗不勵精圖治真至
無可如何明之亡非愍帝咎也朕少時見明之遺舊甚
多知明末事最切稗官野史所載俱不足信愍帝不應
與亡國之君同論萬厯泰昌天啟實不應入於崇祀之
内大學士㑹同九卿將此詳細分别確議具奏康熙六
十一年四月初九日
　　諭朝鮮國王李昀
朕惟父子相傳有國之常經兄弟繼及一時之權道兹
覽王奏以抱疴日乆嗣續維艱請將親弟延成君昑建
為世弟情辭懇至朕勉允所請遣大臣齎捧誥命封李
昑為朝鮮國王世弟並賜綵幣等物惟王朂弟昑敦乃
彛倫永懷忠順衍本支之休慶保宗社之安寧王如兆
叶禖祥吉占熊夢王其再奏欽哉無替朕命故諭康熙
六十一年四月初十日
　　諭大學士馬齊等
去年黄河漫溢流至直𨽻山東等處朕念有關民生漕
運隨聞即遣官二三次前往勘騐特差諳練河工牛鈕
齊蘇勒馬泰將應修挑水壩堤岸之處繪圖朕親為指
示俱於嵗前修畢交與該撫將伊等撤囬冬天冰凍時
所築工程至春日消融之候定稍覺動䧟楊宗義理宜
親自看守不時遣官増土加埽極力保固乃身為地方
廵撫並不留心踈忽從事復致衝決朕每慮及若不催
儧修築告竣於雨水之先值雨水大行之際將作何堵
築耶楊宗義不催築竣工殊屬不合一切工程俱着交
與楊宗義令速修完倘不勝任將楊宗義拏交該部嚴
加治罪康熙六十一年五月二十日
　　諭刑部
此事情部駁雖是而語氣太鬆朕知佘起蛟漢仗好係
年滿千總曽經潘育龍題補守備逰擊之人這事亦年
乆矣何得誣稱已故之潘育龍耶原審已屬不明今該
撫竟不詳察事之縁由濫行混奏殊屬不合着仍交該
撫另行詳細審明具奏倘不審明仍復混奏將該撫交
部嚴加治罪康熙六十一年五月二十九日
　　諭大學士馬齊尚書孫渣齊徐元夢侍郎查弼納
　　　六相學士格爾布吳爾泰蔡珽
去嵗黄河泛溢流至直𨽻山東等處朕念民生運道關
係綦重特遣牛鈕齊蘇勒馬泰前往親為指示於年前
俱已修完將現成完竣之工交與楊宗義楊宗義聼信
上游居住小人無稽之言視為甚易將預備加幫防守
之處數月不行加謹看守以致衝決朕屢下嚴㫖着令
於雨水之前務必儧修完竣若遇水大時便難堵築今
竟至如此此河關數省之民生往來之糧艘朕日夜憂
思望堵築完工之信楊宗義漫不經心既不多備物料
又不在工所監修銷筭錢糧初非要務乃多方託故躱
避今值雨水盛大之際以致修築將成之壩工又被衝
決此工程關係𦂳要着九卿詹事科道㑹同速議具奏
康熙六十一年六月初六日
　　諭大學士馬齊尚書孫渣齊徐元夢侍郎查弼納
　　　六相學士格爾布吳爾泰蔡珽
秦家厰隄工楊宗義牛鈕不能堵築馬營口所出之水
想又如去年流至直𨽻長垣縣等處着行文直𨽻總督
趙宏燮民間房屋地畆有被水渰者加意撫綏毋致失
所此水泛濫亦必由張秋流入運河漕船恐致有悞令
山東廵撫李樹徳親身前往監看料理修治下來之水
若大引入鹽河流去使漕船可過毋致有悞康熙六十
一年六月十三日
　　諭兵部
派撥千總發往各省分營當差爾等所議部文一到有
出守備員缺即照所分次序具題補放若等候缺出具
奏後始行補授則往返多需日期員缺必致乆懸伊等
俱係朕揀選之人嗣後缺出報部部内即按次序補用
不必引見亦不必具奏如此則任所得人甚速而缺不
乆懸矣此所補人員内有老弱殘疾之人該督撫提鎮
自必開缺也康熙六十一年七月二十一日
　　諭刑部
藍理出征効力之處甚多又在阿爾泰軍前効力回來
身故此事情即着照督撫等察估完結其外别項俱從
寛免其察追藍理從前曽治罪入旗將伊妻子俱於旗
下撥出歸入原籍康熙六十一年八月十三日
　　諭大學士馬齊等
據盧詢奏六七月連次得雨又復概稱甘肅所屬地寒
節遲目下夏麥等項正在收穫有五六分者有七八九
分者米價尚未能平朕臨御政務殷殷以生民為念凢
有各處人來必詳詢雨澤及收穫分數今年聞甘州肅
州田禾甚嘉年羹堯亦經摺奏且雨澤雖數百里之内
即有不同况甘州肅州所屬地方遼濶有數千里乎盧
詢並不詳核聼信傳言以奏摺斷不發出將闔屬地方
一概草率具奏盧詢於地方事務漫不經心奏朕之事
不加敬慎妄行陳奏甚屬膽大鶻突暗昧浮躁不堪殊
玷署理之職着嚴飭之如再冒昧陳奏着拿解交送刑
部康熙六十一年八月二十八日
　　諭大學士馬齊尚書孫渣齊侍郎勒什布張廷玉
　　　查弼納六相特古忒學士阿克敦額赫納格爾
　　　布吳爾泰蔣廷錫
陜西廵撫噶什圖奏稱陜西虧空甚多若止於叅革官
員名下追補究竟不能速完查秦省州縣火耗每兩有
加二三錢者有加四五錢者臣與總督商議若量留本
官用度其餘俱捐出補完合省虧空如此則虧空即可
全完等語朕謂此事大有關係斷不可行定例私派之
罪甚重火耗一項特以州縣官用度不敷故於正項之
外略加些微原是私事朕曽諭陳璸云加一火耗似尚
可寛容陳璸奏云此是聖恩寛大但不可說出許其加
添朕思其言深為有理今陜西因叅出虧空太多無從
完補不得已而為此舉彼雖宻奏朕若批發竟視為奏
准之事加派之名朕豈受乎特諭爾等滿漢共知之康
熙六十一年九月初十日
　　諭大學士馬齊尚書孫渣齊侍郎勒什布張廷玉
　　　查弼納六相特古忒學士阿克敦額赫納格爾
　　　布吳爾泰蔣廷錫
朕撫御寰區時以生民為念凢各省將軍督撫提鎮差
遣進摺之人及從外省來者必詢問雨暘收穫與米糧
物價今年五月間因京師錢價漸長故將應給兵丁月
餉銀錢兼放至今尚未得平昔年因錢價貴管理錢法
侍郎陳廷敬阿蘭泰佛倫馬世濟等條奏奸宄圖利毁
錢作銅以致錢價騰貴如將制錢鑄重一錢則錢價即
平於民甚便九卿照陳廷敬等所奏議覆准鑄小錢朕
遲迴數月不肯准行是時科爾坤佛倫屢奏將制錢鑄
小甚有裨益始從其請迨後私鑄甚多朕以制錢仍應
照舊鑄大者為善故特降諭㫖而九卿復請鼔鑄大錢
將小錢銷毁朕念小錢行之已乆忽又專行大錢未知
於民有無利益暫令大小兼用試行三年一次奏聞於
是大小並行自後錢價並未見長於民亦甚便利此皆
朕所理之事所降諭㫖皆有記注可據也再從前商人
辦買銅觔時錢價尚平自趙申喬奏請交八省督撫採
買遂致遲悞部臣將遲悞官題叅朕以採辦銅觔始改
交八省若將初次違限官治罪似屬寃抑故暫行寛恕
其後銅觔雖陸續解送而不能全到有悞鼔鑄矣銅觔
少則鼔鑄悞鼓鑄悞則錢價貴甚矣凡事不可執一湏
隨時立法也鑄錢一事從前屢經更改今錢價何故驟
貴如何使之得平交九卿詹事科道㑹同確議具奏可
否鼔鑄小制錢與大制錢兼用其一併議之康熙六十
一年九月初十日
　　諭大學士馬齊等
香山副將員缺部既行文令該督等題補今該督將人
題補又責其與例不符一切武官職名俱載在部冊遇
　題補缺出查冊内有合例之官即應行文令其題補如
　無合例者即應照例補授朕停各處題補者特為將本
　地把總千總層累題至本地副將總兵之故若如此往
　返行文以致乆懸員缺反與朕原㫖不相符合將本發
　回另議具奏康熙六十一年九月十二日
　
　
　
　
　
　
　
　
　
　
聖祖仁皇帝御製文第四集巻十九
　欽定四庫全書
聖祖仁皇帝御製文第四集巻二十目錄
　　勅諭
　　　諭乾清門頭等侍衛拉錫
　　　諭領侍衛内大臣侍衛等八旗都統前鋒統領䕶
　　　　軍統領副都統叅領等内閣九卿詹事科道直
　　　　𨽻廵撫守道
　　　諭内閣九卿等
　　詔
　　　恩詔
　　　遺詔
　欽定四庫全書
聖祖仁皇帝御製文第四集巻二十
　　勅諭
　　　諭乾清門頭等侍衛拉錫
　總督年羹堯因虧空錢糧將各官題叅處分革職其虧
　空錢糧至今不能賠補今因辦理軍需陜西廵撫噶什
　圖總督年羮堯㑹商將民間火耗加徴墊補等情題請
　第民間火耗只可議減豈可加増朕在位六十一年從
　未加徴民間火耗一次今安可照伊等所題加増乎且
　虧空錢糧之數雖多現今從未有墊補之語由此觀之
　西安庫内未必存有銀兩今正值軍機之際雖甚需銀
　而伊等以有虧空延捱不敢題請倘致有悞𦂳要軍需
　亦未可定此處交議政大臣㑹議將户部庫銀撥送西
　安彼處庫内有銀即行收貯如庫内無銀軍機需用之
　處一面動用一面奏聞其虧空缺欠錢糧伊等自然墊
　補也康熙六十一年九月十三日
　　諭領侍衛内大臣侍衛等八旗都統前鋒統領䕶
　　　軍統領副都統叅領等内閣九卿詹事科道直
　　　𨽻廵撫守道
朕臨御天下六十餘載年至古稀
太祖皇帝時大臣官員㓜時及見三分之一
太宗皇帝時大臣官員猶見一半
世祖皇帝時大臣官員俱曽全見眀萬厯泰昌天啟崇
禎時大臣官員及舊内監亦曽有及見者朕凢事留心
詢問故於前朝諸事知之甚悉御極以來嘗思事多變
易皆難預定惟寛平公正因時制宜一切不預執己見
夫子云寛則得衆信則人任焉朕宵旰憂勤無刻不以
民生為念凢政事利弊必推求其故近見天下錢糧各
省皆有虧空陜西尤甚其所以致此者皆有根源盖自
用兵以來大兵經行督撫及地方官惟期過伊地方便
可畢事因資助馬匹盤費衣服食物甚多倉卒間取自
何處無可設法則必那用庫帑及撤兵時又給各兵馬
匹銀兩即如自藏回來之將軍以下兵丁沿途所得反
多於正項是以各官捐助兵餉動輙萬金人但知取用
而已此等銀兩出自何項並無一人問及也至捐納一
項大臣官員並未交銀而空取實收者甚多不但朕知
之甚明爾諸大臣亦所共知也官之虧空錢糧者俱已
題叅離任其虧空銀兩追比不得新任官又不代完此
項銀兩終無着落故用兵之地歴年錢糧奏銷朕悉從
寛緩正為此也前蕩平三逆原任布政司徐惺所用兵
餉至四十餘年尚不能清完朕念皆係軍需那用將未
完銀兩俱從寛免盖寛緩則州縣力舒上可不悞國帑
下可不病民力去年陜西督撫題叅虧空各官奏請將
此虧空銀兩追出以充兵餉後追比不得伊等無可奈
何廵撫噶什圖宻奏欲加通省火耗以完虧空此摺朕
若批發便謂朕令加徴若不批發又謂已曽奏眀定例
私派之罪甚重火耗一項特以州縣官供應甚繁差使
過多故於正項之外略加些微以助常俸所不足原屬
私事若公然如其所請聼之加添則必致與正項一例
將肆無忌惮矣所以將噶什圖奏摺申飭批發第陜省
督撫既不能追比虧空又不敢請撥錢糧倘有𦂳要軍
機焉能不致遲悞朕因交與議政大臣議覆動户部庫
帑五十萬兩觧送也又如賑饑一事自應於夏麥無收
之後散賑方於百姓有益今各省每於三四月間或遇
氷雹或雨澤愆期即借此以為青黄不接具題請賑揑
銷倉榖及至五六月時民間乏食而倉中已籽粒無存
矣且今年陜省奏稱地震朽爛倉糧夫地震何至糧朽
此皆州縣借端開銷耳今各省雖各有虧空而陜省尤
屬𦂳要特傳集爾等至朕前面諭近日噶什圖所奏虧
空錢糧一摺交與九卿詹事科道閲畢一併確議具奏
康熙六十一年十月初二日
　　諭内閣九卿等
覽所奏皆過於實事朕以冲齡即位頼
世祖章皇帝入關以來深仁厚澤建不㧞之業至今八
十年太平有自來矣朕自㓜讀書每覽前代帝王忿懥
憂患累其内幾務紛紜勞其外年嵗不久景祚不長者
未嘗不拊膺長歎朕凉徳亦不過如此幸得運逾花甲
嵗登古稀鬚眉皆白氣血衰憊當此之際翼翼小心惟
恐善後之策不能預料保泰圖安夙夜氷兢况今西陲
用兵士卒暴露轉運罷敝民生乏食物價騰貴正宜君
臣同寅恊恭奠萬姓於將來自古慶賀多者後人不取
况亦何益乎朕自六十餘年正旦之外未嘗受慶惟六
十夀時三月十八日進表行禮今卿等所請無庸多議
康熙六十一年十月二十六日
　詔
　　恩詔
朕五十餘年上畏下懼以敬以誠覃思上理且以一心
對越
上帝未嘗瞬息稍懈頼
昊穹之孚祐
祖宗之䕃庇邇來國家蓄積有餘民間年嵗頗豐朕以
凉徳勉思
列聖體天順公慮患操心敷景運於休期洪基業於光
顯夙夜氷兢宵旰靡遑屈指春秋今屆六旬矣覽自秦
漢以下稱帝者一百九十有三享祚綿長無如朕之乆
者朕之虚薄良深歉仄何敢少有倦怠有負孜孜圖治
之初心况在位乆者始勤終忽往往不能垂令名於後
所以乾惕之懷彌殷深危之念愈切兼之承平嵗乆幅
員日廣户口漸増風俗益薄朕與臣隣夙夜在兹以剛
健中正惇大成裕謙尊有終持盈保泰猶恐未能豈自
滿假少有逸豫朕以天下為心天下當亦體朕之𠂻各
矢藎誠皆敦孝敬型仁講讓守己奉公務勤職業官僚
胥勸人士奮興使遐邇之均被小大之咸周以享昇平
之福此非朕之徳乃
天地
祖宗之賜今朕式慰中外臣民之請博考典禮大沛膏
澤用稱朕躋世於仁夀之至意所應行事例開列於後
於戯錫民以福為皇極得夀之徴御衆以寛乃萬國咸
寧之本布告天下咸使聞知康熙五十二年三月十八
日
　　遺詔
從來帝王之治天下未嘗不以敬
天法
祖為首務敬
天法
祖之實在柔逺能邇休養蒼生共四海之利為利一天
下之心為心保邦於未危致治於未亂夙夜孜孜寤寐
不忘為乆逺之國計庻乎近之今朕年屆七旬在位六
十一年實頼
天地
宗社之黙佑非朕凉徳之所致也歴觀史冊自黄帝甲
子迄今四千三百五十餘年共三百一帝如朕在位之
久者甚少朕臨御至二十年時不敢逆料至三十年三
十年時不敢逆料至四十年今已六十一年矣尚書洪
範所載一曰夀二曰富三曰康寧四曰攸好徳五曰考
終命五福以考終命列於第五者誠以其難得故也今
朕年已登耆富有四海子孫百五十餘人天下安樂朕
之福亦云厚矣即或有不虞心亦泰然念自御極以來
雖不敢自謂能移風易俗家給人足上擬三代眀聖之
主而欲致海宇昇平人民樂業孜孜汲汲小心敬慎夙
夜不遑未嘗少懈數十年來殚心竭力有如一日此豈
僅勞苦二字所能該括耶前代帝王或享年不永史論
概以為酒色所致此皆書生好為譏評雖純全盡羙之
君亦必抉摘瑕疵朕今為前代帝王剖白言之盖由天
下事繁不勝勞憊之所致也諸葛亮云鞠躬盡瘁死而
後已為人臣者惟諸葛亮能如此耳若帝王仔肩甚重
無可旁諉豈臣下所可比擬臣下可仕則仕可止則止
年老致政而歸抱子弄孫猶得優㳺自適為君者勤劬
一生了無休息之日如舜雖稱無為而治然身殁於蒼
梧禹乘四載胼手胝足終於㑹稽似此皆勤勞政事廵
行周歴不遑寧處豈可謂之崇尚無為清净自持乎易
遯卦六爻未嘗言及人主之事可見人主原無偃息之
地可以退藏鞠躬盡瘁誠謂此也自古得天下之正莫
如我朝
太祖
太宗初無取天下之心嘗兵及京城諸大臣咸云當取
太宗皇帝曰明與我國素非和好今欲取之甚易但念
係中國之主不忍取也後流賊李自成攻破京城崇禎
自縊臣民相率來迎乃剪㓕闖㓂入承大統稽查典禮
安葬崇禎昔漢髙祖係泗上亭長明太祖一皇覺寺僧
項羽起兵攻秦而天下卒歸於漢元末陳友諒等蜂起
而天下卒歸於明我朝承襲
先烈應
天順人撫有區宇以此見亂臣賊子無非為真主驅除
也凢帝王自有天命應享夀考者不能使之不享夀考
應享太平者不能使之不享太平朕自㓜讀書於古今
道理粗能通曉又年力盛時能彎十五力弓發十三把
箭用兵臨戎之事皆所優為然平生未嘗妄殺一人平
定三藩掃清漠北皆出一心運籌户部帑金非用師賑
饑未嘗妄費謂皆小民脂膏故也所有廵狩行宫不施
采繪每處所費不過一二萬金較之河工嵗費三百餘
萬尚不及百分之一昔梁武帝亦創業英雄後至耄年
為侯景所逼遂有臺城之禍隋文帝亦開創之主不能
預知其子煬帝之惡卒致不克令終皆由辨之不早也
朕之子孫百有餘人朕年已七十諸王大臣官員軍民
以及䝉古人等無不愛惜朕年邁之人今雖以夀終朕
亦愉恱至
太祖皇帝之子禮親王饒餘王之子孫現今俱各安全
朕身後爾等若能恊心保全朕亦欣然安逝雍親王皇
四子(世宗憲皇帝/      廟諱)人品貴重深肖朕躬必能克承大統著繼朕
　登基即皇帝位即遵典制持服二十七日釋服布告中
　外咸使聞知康熙六十一年十一月十三日
　
　
　
　
　
　
　
　
　
　
　
　
　
聖祖仁皇帝御製文第四集巻二十
　欽定四庫全書
聖祖仁皇帝御製文第四集巻二十一目録
　　論
　　　理學論
　　　先天後天論
　　　同聲相應論
　　序
　　　性理精義序
　　　朱子全書序
　　　歴代年表序
　欽定四庫全書
聖祖仁皇帝御製文第四集巻二十一
　　論
　　　理學論
　夫理語大乾坤莫能載語小乾坤莫能破散之萬物歸
　於一中無過不及日用平常見於事物者謂之理天命
　而有性率性而有道此性命之自然也聖人修之明之
　推之教之不齊者齊之太過者抑之皆循乎天道而盡
　已之性非格物致知窮其理之至當者即理在前而不
　識也自宋儒起而有理學之名至於朱子能擴而充之
　方為理眀道偹後人雖雜出議論總不能破萬古之正
　理所以學者當於致知格物中循序漸進不可躐等有
　一事必有一事之理有一物必有一物之理從此推去
　自有所得求之而失於過不得其理也求之而失於不
　及亦不得其理也惟一中即是無私無私而後得其理
　之正也乎
　　先天後天論
說卦云天地定位山澤通氣雷風相薄水火不相射此
伏羲之卦也萬物出乎震震東方也以下乃文王之卦
也未分先天後天之㫖至宋邵子方有其説亦不能盡
傳自漢至眀觧易者不止數百家持論紛紜各以已見
為是邵子惟精於數故數有本程子明於理故理有據
獨朱子挺然違衆斷邵氏為是兼占兼數兼理所以六
百年行之無弊亦未嘗分剖先後天之卦後儒各立門
户彼此批駁尋毛求疵終無確見夫易者經天緯地無
所不包大而性命小而隠微變化無窮神妙莫測宋儒
有云老子得易之體孟子得易之用吾思得易之體者
私其已也得易之用者公其理也所傳不同所授亦異
且論先後天理法象自然之妙先天乾南而後天西北
先天坤北而後天西南先天離東坎西而後天離南坎
北或取諸卦體或取諸卦畫或取爻象或取方位後人
精於數者往往以數配卦河洛總數乃天地之自然凡
有數者無不脗合所以至小至微皆可假借於天地之
自然有所不及也專論理者以理配卦凡剛柔公私皆
歸卦爻而不問數象之淵源後之學者亦隨其所好而
習之所以不明未畫卦之前大意繋辭云君子所居而
安者易之序也所樂而玩者爻之辭也居則觀其象而
玩其辭動則觀其變而玩其占是以自天祐之吉無不
利朱子云自伏羲以上皆無文字只有圖畫㝡宜深玩
聖賢深意必求卦畫求之卦畫必有由來又見宋儒云
眀於易者不言易其中又一層深意不能解也朕素讀
書留心經史實為治道非比書生議論是非尋章摘句
之用也故有此論勉强而作愧不文焉
　　同聲相應論
易文云同聲相應同氣相求雖釋乾卦九五而實無所
不包也分而論之則雲之從龍風之從虎就燥流濕各
以類推之極之於出言至善千里應之出言不善千里
違之此九五九二之當位聖人以此知同音之由也至
於五音六律互相為生古人考其中聲之實有彼此和
同其聲相應自有天然至易且明處而近世不能得而
詳也吾論同聲則曰自黄鐘之宫損益至盡陽律隂吕
各得其生反而還之隔八應之此為同聲也以甲乙之
和則又謂黄鐘之和於五倍之下也擴而充之聲之相
應非人力之所能也若有意於同則理之不能同者如
孟子所言物不能齊至於理之同者則有天地隂陽剛
柔消長之道存焉故不待同而音自同不待人之作為
而自有應故曰同聲相應若非至理之必應則作巧日
拙之誚不能免也
　序
　　性理精義序
朕自冲齡至今六十年來未嘗少輟經書唐虞三代以
來聖賢相傳授受言性而已宋儒始有性理之名使人
知盡性之學不外循理也故敦好典籍於理道之言尤
所加意臨蒞日乆玩味愈深體之身心驗之政事而確
然知其不可易前眀纂修性理大全一書頗謂廣偹矣
但取者太繁相類者居多凡性理諸書之行世者不下
數百朕實病其矛盾也爰命大學士李光地詮釋進覽
授以意指省其品目撮其體要既使諸儒之闡發不雜
於支蕪復使學者之披尋不苦於繁重至於圖象律歴
性命理氣之源前人所未暢發者朕亦時以已意折中
其間名曰性理精義頒示天下讀是書者自有所知也
已
　　朱子全書序
唐虞夏商周聖賢迭作未嘗不以文字為重文字之重
莫過五經四書每覽古今凡傳於世者代不乏人秦漢
以下文章議論無非因時制宜諷諫陳事繩愆糾謬補
偏救弊之計耳若夫文辭之雄摛藻之麗古人已有定
論予何敢言但不偏於刑名則偏於好尚不偏於楊墨
則偏於釋道不偏於詞章則偏於恠誕皆不近於王道
之純予少時頗好讀書只以廣博華贍為事剛勇武偹
為用自康熙三十五年天山告警朕親擐甲胄統數萬
子弟深入不毛沙磧乏水瀚海指揮如意破敵無存未
十旬而凱旋可謂勝矣後有所悟而自問兵可窮乎武
可黷乎秦皇漢武英君也因必欲勝而無令聞或至不
保者豈非好大喜功與亂同道之故耶所以宵旰孜孜
思逺者何以柔近者何以懷非先王之法不可用非先
王之道不可為反之身心求之經史手不釋巻數十年
來方得宋儒之實據雖漢之董子唐之韓子亦得天人
之理未及孔孟之淵源至邵子而玩索河洛之理性命
之微衍先天後天之數定先甲後甲之考雖書不盡傳
理亦顯然矣周子闡無極而太極復著通書其所授受
有自來矣如星辰繋乎天而各有其位不能掩也光風
霽月之量又不知其何似二程之充養有道經天緯地
之徳聚百順以事君親前儒已誦之矣至於朱夫子集
大成而繼千百年絶傳之學開愚䝉而立億萬世一定
之規窮理以致其知反躬以踐其實釋大學則有次第
由致知而平天下自眀德而止於至善無不開發後人
而教來者也五章補之於斷簡殘篇之中而一旦豁然
貫通之為要雖聖人復起必不能逾此問中庸名篇之
義則不偏不倚無過不及之名未發已發之中本之於
時中之中皆先賢所不能及也若語孟則逐篇討論皆
内聖外王之心傳於世道人心之所關匪細如五經則
因經取義理正言順和平寛宏非後世淺見而輕議者
同日而語也至於忠君愛國之誠動静語黙之敬文章
言談之中全是天地之正氣宇宙之大道朕讀其書察
其理非此不能知天人相與之奥非此不能治萬邦於
袵席非此不能仁心仁政施於天下非此不能外内為
一家讀書五十載只認得朱子一生居心行事故不揣
粗鄙無文而集各書中凡屬朱子之一句一字命大學
士熊賜履李光地素日留心於理學者彚而成書名之
朱子全書以偹乙夜勤學雖未能幾於寡過亦自勉君
親之責者朕又思朱子之道五百年未有辯論是非凡
有血氣皆受其益朕一生所學者為治天下非書生坐
觀立論之易朕集朱子之書恐後世謂借朱子之書自
為名者所以朕敬述而不作未敢自有議論往往見元
眀至於我朝著作講解萬不及朱子而各出已見每有
駁雜反為有玷宋儒之本意况天下至大兆民至衆輿
圖甚逺開地太廣諸國外蕃風俗不同好尚各異防此
失彼之患不可不思若以智謀要結人心如挾泰山而
超北海也以中正仁義老成寛信似乎近之凡讀是書
者諒吾志不在虚辭而在至理不在責人而在責己求
之天道而盡人事存吾之順歿吾之寧未知何如也
　　歴代年表序
古者紀事之書其體有二専紀一事而具其始末者尚
書之體也編年而通紀一時之事者春秋之體也自漢
司馬遷作史記盡變尚書春秋之體而後世為史者皆
師之然其法實不外乎尚書春秋其本紀世家即春秋
通紀時事之體八書與列傳即尚書專紀一事之體而
　所謂年表者又編年之變例也歴代之史具矣而表多
　缺焉康熙四十四年春朕南廵吳㑹有儒生龔士炯進
　其所編歴代年表若干巻起陶唐而終於隋朕惜其用
　心之勤而業未竟也乃命侍郎周清原内閣學士王之
　樞續之訖於元至正之末凡一百巻其體依倣諸史而
　微有别者諸史之表各分一類而是編則王侯宰輔以
　及外蕃層次附列於帝紀之下諸史之表獨載廢置朝
　㑹征伐之大者而是編則每事皆系焉是其所以異也
　代逺文繁親加裁定復考正三元甲子編年一巻列諸
　簡端昔宋袁樞為紀事本末朱子以為與資治通鑑相
　表裏亦猶左氏之於春秋既依經以作傳而復别為國
　語以相錯綜也以是知紀事之書不厭其類之廣盖以
　歴世乆遠事物紛賾觀者易於遺忘故别為一體以提
　其要而使致詳焉是編之作亦所以偹史之一類云爾
　
聖祖仁皇帝御製文第四集巻二十一
　欽定四庫全書
聖祖仁皇帝御製文第四集巻二十二目録
　　序
　　　御選唐詩序
　　　康熙字典序
　　　月令輯要序
　　　周易折中序
　　　春秋傳說彚纂序
　　　福建總督范承謨畫壁集序
　欽定四庫全書
聖祖仁皇帝御製文第四集巻二十二
　　序
　　　御選唐詩序
　古者六藝之事皆所以㴠養性情而為道徳之助也而
　從容諷詠感人最深者莫近於詩故虞廷典樂依永和
　聲帝親命焉成周時六義領在樂官而為教學之先務
　自三百篇降及漢魏六朝體製遞増至唐而大備故言
　詩者以唐為法其時選本如河嶽英靈中興間氣御覽
　才調諸集其所収擇各有意指而觀者每有不徧不該
　之歎朕萬幾餘暇留意篇什廣搜博採已刻全唐詩集
　而自曩昔披覽嘗取其尤者彚為一編古風近體各以
　類相從計三十二巻盖討索貴於詳備而用以吟咏性
　情則當挹其精華而潄其芳潤每當臨朝聼政廵行獮
　狩之餘展巻留連未嘗不悠然而有得也因命儒臣依
　次編注朕親加考訂一字一句必溯其源流條分縷析
其有徴引訛誤及脫漏者隨諭改定逾嵗告成因付開
雕以示後學孔子曰温柔敦厚詩教也是編所取雖風
格不一而皆以温柔敦厚為宗其憂思感憤倩麗纎巧
之作雖工不録使覽者得宣志逹情以範於和平盖亦
用古人以正聲感人之義記有之君子在車則聞鑾和
之音行則鳴珮玉是以非辟之心無自而入也審此而
朕之寄意於詩與刋布是編之指俱可得而見矣是為
序
　　康熙字典序
易傳曰上古結繩而治後世聖人易之以書契百官以
治萬民以察周官外史掌逹書名於四方保氏養國子
教以六書而考文列於三重盖以其為萬事百物之統
紀而足以助流政教也古文篆𨽻隨世遞變至漢許氏
始有說文然重義而略於音故世謂漢儒識文字而不
識子母江左之儒識四聲而不識七音七音之傳肇自
西域以三十六字為母從為四聲横為七音而後天下
之聲總於是焉嘗考管子之書所載五方之民其聲之
清濁髙下各象其川原泉壤淺深廣狹而生故於五音
必有所偏得則能全備七音者鮮矣此歴代相傳取音
者所以不能較若畫一也自說文以後字書善者於梁
則玉篇於唐則廣韻於宋則集韻於金則五音集韻於
元則韻㑹於明則洪武正韻皆流通當世衣被後學其
傳而未甚顯者尚數十百家當其編輯皆自謂毫髪無
憾而後儒推論輙多同異或所収之字繁省失中或所
引之書濫踈無凖或字有數義而不詳或音有數切而
不備曽無善兼羙具可奉為典常而不易者朕每念經
傳至博音義繁賾據一人之見守一家之說未必能㑹
通㒺缺也爰命儒臣悉取舊籍次第排纂切音觧義一
本說文玉篇兼用廣韻集韻韻㑹正韻其餘字書一音
一義之可採者靡有遺逸至諸書引證未備者則自經
史百子以及漢晉唐宋元明以來詩人文士所述莫不
旁羅博證使有依據然後古今形體之辨方言聲氣之
殊部分班列開卷了然無一義之不詳一音之不備矣
凡五閱歳而其書始成命曰字典於以昭同文之治俾
承學稽古者得以備知文字之源流而官府吏民亦有
所遵守焉是為序
　　月令輯要序
古者於明堂之中施十二月之令本堯典授時之意而
推廣之今所傳大戴禮夏小正篇小戴禮月令篇三代
之遺文大略可見矣月令雖出吕覽而蔡邕次其章句
孔頴逹定其正義推明周公品制列之於經漢晋而下
若四民月令四時纂要以及千金錦帶嵗華紀麗嵗時
雜記諸書代有撰述未覩賅備前眀之季馮應京戴任
始輯月令廣義二十四巻為士庻通用觀其原本經訓
推衍義類用意亦云勤矣顧其採摭既多蕪累間出爰
命儒臣重加編緝次第呈覽親為裁定正譌芟複一歸
雅馴别起義例補所未備博觀約取務合於體要而切
於實用庻幾古者明堂月令之遺式矣書成名曰月令
輯要舊本圖說并為釐正列諸巻端因天時而課治功
察物候以盡人事自國家政典下逮甿庻作息均可参
騐而閎覽博物之學亦於是乎有取焉由今而後言紀
時之書者其必以此為權輿也夫
　　周易折中序
易學之廣大悉備秦漢而後無復得其精微矣至有宋
以來周卲程張闡發其奥惟朱子兼象數天理違衆而
定之五百餘年無復同異宋元明至於我朝因先儒已
發之微㫖或有妄叅已見漸至啟後人之疑朕自弱齡
留心經義五十餘年未嘗少輟但知諸書大全之駁雜
奈非專經之純熟深知大學士李光地素學有本易理
精詳特命修周易折中上律河洛之本末下及衆儒之
考定與持論之不可易者折中而取之越二寒暑甲夜
披覽隻字片句斟酌無遺康熙五十四年春告成而傳
之天下後世能以正學為事者自有所見歟
　　春秋傳說彚纂序
六經皆孔聖刪述而孟子特言孔子作春秋左氏公羊
榖梁三家各述所聞以為傳門弟子各衍其師說末流
益紛以一字為褒貶以變例為賞罰微言既絶大義弗
彰至於災祥䜟緯之學興而更趨於恠僻程子所謂炳
若日星者不因此而反晦乎迨宋胡安國進春秋解義
明代立於學官用以貢舉取士於是四傳並行宗其說
者率多穿鑿附㑹去經義逾逺朕於春秋獨服膺朱子
之論朱子曰春秋明道正誼據實書事使人觀之以為
鑒戒書名書爵亦無意義此言真有得者而惜乎朱子
未有成書也朕恐世之學者牽於支離之說而莫能悟
特命大學士王掞纂輯是書以四傳為主其有舛於經
者刪之以集說為輔其有畔於傳者勿録書成凡若干
巻名之曰傳說彚纂夫春秋之作以㳺夏之賢不能贊
一詞司馬遷稱七十子之徒口授其傳指而人人異端
當時已無定論後之諸儒欲於千百年後懸斷聖人筆
削之㫖不亦難乎是書之輯亦惟擇其言之當於理者
雖不敢謂深於春秋而辨之詳取之慎於屬詞比事之
教或有資焉是為序
　　福建總督范承謨畫壁集序
朕惟帝王教化首重名節所以維繋人心扶樹綱紀也
古人臣以身事主守土膺疆或遇蝥賊潜生豺狼勃起
則捐軀矢志取義成仁而其激烈慷慨之氣間發為文
辭雖質直無華後世論錄終有不可冺滅者以其出於
忠義之誠本乎性情之正也福建總督范承謨名臣之
子授節閩海方值逆監盗兵偏隅煽焰籌略未展横罹
幽縶閱三寒暑貞操彌堅故其皭然不滓之志縈紆鬱
屈無所攄露乃以墻壁為書牋以桴薪為筆墨題分甲
乙字辨衡從日月既深篇章漸積名曰畫壁記實也卒
能終始不撓歸於正命若承謨者可謂冒白刃而不疑
守丹心而自信者矣夫以茹荼含檗之餘每念不忘君
父故詩文不必盡合於古之作者而浩然之氣流行充
溢當其胷填聲咽髪植風生土塊灰丸同於利劍禿毫
　斷梗等比霜矛寫忠孝之性靈奪奸凶之殘魄是又豈
　刻雕藻繢塗飾虚浮者之所能及乎自三逆殄滅寰宇
　謐寧䘏典頻加恩綸屢降固已延賞後昆光賁泉壤矣
　兹特允其子時崇所請復為序其存稿盖善善欲長春
　秋之義弁章特錫數出非常庻幾追妥忠魂亦以風厲
　臣節焉
　
　
　
　
　
　
　
　
　
聖祖仁皇帝御製文第四集巻二十二
　欽定四庫全書
聖祖仁皇帝御製文第四集巻二十三目録
　　記
　　　刈麥記
　　碑記
　　　顯應寺碑記
　　　􁁊髻山玉皇閣碑記
　　　湯山龍尊王佛廟碑記
　　碑文
　　　資福院碑文
　　　溥仁寺碑文
　　　彚宗寺碑文
　　　平定西藏碑文
　欽定四庫全書
聖祖仁皇帝御製文第四集巻二十三
　　記
　　　刈麥記
　塞外地寒最宜禾黍邇來中外一家版圖萬里朕避暑
　山莊歴年已多今百榖齊成與内地相似不過遲十數
　日而已故種麥者頗蕃山莊苑内麥榖黍稻皆寓焉從
　來稼穡之艱不可不知亦不可虚設朕念切民依痌瘝
　一體年近七旬精力漸衰扶杖而閱耕種臨畦而觀刈
　穫遇雨暘時若則収割之際蒼顔野老共慶有秋黄口
　稚子無愁乏食此朕一時之真樂也五十四年夏六月
　小暑乃苑中刈麥之候薦新觀成如雲表盛晨氣曖風
　秀􁁊標竒逺聞各省麥秋相同此目前之實景也孔子
　云吾不如老農老圃孟子云從其大體為大人從其小
　體為小人農夫足食則樂天下至廣兆民至衆天時之
　不齊地脉之不一吾之樂民有食也以目前之實景而
且不能必其盡同又如此嗚呼豈如田野村夫憂樂止
繋於身家而計慮不及於逺大乎故心之勞逸不可同
日而語也夫
　碑記
　　顯應寺碑記
都城之西有佛舎一區創自前明中葉雖歴加修葺而
歳月寖乆復燬於火舊觀既替香界就荒非所以崇象
教廣禪恱也朕以古刹勝因宜規整飭爰發帑金鳩材
董役經始於康熙五十年十二月落成於五十八年正
月不庳不侈棟宇一新答士庻敬信之忱慰緇衲皈依
之願用錫嘉名顔為顯應盖以慧炬祥光無微不顯慈
雲法力有感必通澤萬品於真源燿十空於寶智同圓
妙果長稔福田云爾
　　􁁊髻山玉皇閣碑記
距京師百里有山曰􁁊髻𨽻懷柔縣兩峰髙矗望之如
髻故得是名自元眀以來號為近畿福地因上有碧霞
元君之祠是以每嵗孟夏四方之民㑹此祈禱者駢肩
叠跡不可勝計古稱積髙之區神明所舎况兹山北倚
紫塞南拱神京岡巒迴合蜿蜒磅礴而鍾秀於是則其
神氣之感數有靈應理固然也康熙五十二年值朕六
旬誕期諸臣民就兹山瞻禮為朕祝禧因共建玉皇閣
以祈延夀經始於癸巳三月十八日落成於甲午三月
十八日而請記其事朕御極五十餘年夙夜孜孜惟體
上帝仁愛斯民之心以撫綏天下幸四海清晏年榖順
成朕與天下臣民得同享太平之福者皆
上帝之眷佑也朕之祇承於
上帝者惟在天下臣民之永安而天下臣民之祝願於
上帝者惟在朕躬之永年然則兹閣之建即
上帝之陟降監觀於是乎在矣爰立貞珉載其始末以
傳永乆云
　　湯山龍尊王佛廟碑記
塞外山脉自西北來至熱河岡巒迴合形勢欎盤環左
右百里間多名泉而山莊之東北有湯山其泉湧出山
腰自然而温浴之蠲煩除疴𨗳和怡性朕始經其地謂
水候微凉更得暄暖乃宜於體比再往則加燠矣記稱
邱陵川谷能出雲為風雨者皆有神况是山藴金砂之
氣蒸為醴液又應候如意豈非有神靈黙相者歟爰於
泉上繚以周垣構行宫數椽為避暑休沐之所而於其
中建龍尊王佛廟以奉香火焉考湯泉著於史傳者驪
山天都最為名蹟其他亦散見於山經襍志而此地自
古未入版圖故川原之勝蔽翳於荆榛沙磧間幸今中
外一家兹泉始得呈其靈異古人謂地脉之興亦有待
而然非虚語也夫君子澡身浴徳如沃盥以去垢朕於
此竊附湯盤之警期與天下日新而所以膏澤吾民以
及䝉古諸部落使咸夀考康寧者則不能無望於佛之
庇祐焉是為記
　碑文
　　資福院碑文
辛丑春澤卜尊丹巴胡土克圖諸䝉古汗王貝勒貝子
公台吉他布嚢等赴闕稽首合詞奏言皇帝纂承鴻業
六十餘年天地清寧海宇安泰邉塞逺人飯和禔福為
日乆矣往者噶爾旦恃强侵軼皇帝親總六軍盪除狡
㓂安集散亡龍沙瀚海百十部落普䕃大慈安土樂業
垂三十載策妄阿喇布坦兇蘖之餘肆其頑悖欲滅法
教皇帝討辠捄災命帥受算深入曠古絶域斬俘逐北
遂恢故宇振法輪青海以南三危以北百蕃之長悉心
向化欣睹天日臣等伏思皇帝神功巍煥景祚緜逺亘
古未覯凡有知識咸思仰報况臣等沐累朝禄賜受皇
帝髙厚踴躍烏能自己乞於京師鼎建梵刹申頌無疆
且以木石磚甓之餘於安定門外立十方院為飯僧所
徒衆自逺至者得有棲止朕以建寺煩費詔諭止之而
允其立院之請諸汗王等復奏言禁城西之崇國寺故
西僧香火也今願新之為皇帝祝釐地朕以其誠懇亦
俞允之夏五月十方院建修功先竣諸汗王等請院額
朕賜名曰資福盖嘉諸䝉古平日服事之勤而取釋氏
廣資福縁之諦也書曰而康而色曰予攸好徳汝則錫
之福傳曰見於外而有安和之色發於中而有好徳之
言則錫之以福也諸䝉古貞一乃心恪奉藩職恊和鄰
部輯睦姻親天必迎其善意而降之以吉祥將見户口
愈滋畜牧益盛朕樂與共太平有永而勿替也是為記
　　溥仁寺碑文
盖聞徧覆含宏者造化無私之體民胞物與者大君宗
子之心古帝王繼天運世保合太和凡日月照臨聲教
暨訖必使咸躋夀考各遂生成納八紘於雨露之中載
殊方於袵席之上深仁怙冒至化洽周斯大同之極規
實無我之洪願也朕誕膺鴻歴五十餘載布信推誠遐
邇一體藩臣部長悉我屏翰絶幕荒陬皆吾黎庻故神
倉玉粒常給以餱糧天駟月題每貸之牧種休息長育
匡翼勞來宵旰彌勤終始無怠朕惟期漸恩敷徳俾皆
樂我太平諸藩亦嚮化傾心靡不謹爾侯度雨風時若
生齒日蕃水草茂滋産畜殷碩邉籬甌脱永息侵陵瀚
海龍沙羣資樂利綏安撫輯數十年養之教之膏沐㴠
濡至今日庻矣富矣乃者朕六十誕辰衆䝉古王台吉
等咸詣闕廷奉行朝賀不謀同辭具䟽陳懇願建刹宇
為朕祝釐朕鑒其悃誠重違所請念熱河之地為中外
之交朕駐蹕清暑嵗以為常而諸藩來覲瞻禮亦便因
指行宫之艮隅特許營度為佛寺陶甓於冶取材於山
工用無輸輓之勞金錢無踰侈之費經始訖功告成不
日琉璃梵殿同白馬之莊嚴瓔珞祥雲􁄂龍華之色相
金峰聳翠靈鷲飛來暖溜蒸砂寶池分出林成福徳喬
木千章界是伽耶香園十頃固天開選佛之塲地藴清
凉之境也朕歴觀往史遹遡前朝版籍有區幅貟未廣
兹熱河之奥壤廼紫塞之神臯名號不掌於職方形勝
無聞於地志朕以渺躬撫有四海邉壖之外悉為畿甸
諸藩於此建寺介福率先恐後無小無大㒺不來同朕
用自慰更用自惕焉書不云乎一人有慶兆民頼之釋
典亦云若彼大雲䕃注世界博稽旁考鑒於朕𠂻觀我
觀民思維此理特賜寺額曰溥仁將欲汪濊之澤均霑
於率土升恒之慶廣洽於普天藉諸藩祝上之忠誠為
萬方祈純嘏之錫以佛氏施仁之因果共諸藩保鞏固
之休爰紀斯文勒諸貞石
　　彚宗寺碑文
我國家承天順人統一寰宇薄海内外悉賔悉臣自
太祖
太宗握樞秉軸駕馭風雲䝉古諸部相繼効順暨於朕
躬克受厥成前所未格㒺不思服惟喀爾喀分部最多
而又强盛朕綏徳輯威薰陶漸革二十餘載七家之衆
既震且豫咸來受吏乃除其頑梗扶其良弱錫之封爵
畀以土疆朕親北廵以鎮撫之於康熙庚午之秋大宴
賚於多倫諾羅四十八家名王君長世官貴族靡不畢
集拜觴起舞稽首踴躍盖至是而要荒混同中外一家
矣酺賜既畢合詞請曰斯地川原平衍水泉清溢去天
閑芻牧之塲甚近而諸部在瀚海龍堆之東西北者道
里至此亦適相中而今日之筵賞敷錫合萬國以事一
人又從古所無也願建寺以彰盛典朕為之立廟一區
令各部落居一僧以住持朕或間歳一廵諸部長於此
㑹同述職焉至於今又二十餘年矣殿宇廊廡鐘臺鼔
閣日就新整而居民鱗比屋廬望接儼然一大都㑹也
先是寺未有額兹特允寺僧之請賜名曰彚宗盖四十
八家家各一僧佛法無二統之一宗而㑹其有極歸其
有極諸䝉古恪守侯度奔走來同猶江漢朝宗於海其
亦有宗之義也夫是為之記以垂永乆云
　　平定西藏碑文
昔者
太宗文皇帝之崇徳七年班禪額爾徳尼逹頼喇嘛固
始汗謂東土有
聖人出特遣使自人跡不至之區經讎敵之國閱數年
始逹盛京至今八十載同行善事俱為施主頗極安寧
後逹頼喇嘛之歿第巴隠匿不奏者十有六年任意妄
行喇藏滅之復興其法因而允從喇藏青海羣衆公同
之請中間策妄阿喇布坦妄生事端動凖噶爾之衆肆
行奸詐滅壞逹頼喇嘛并廢第五輩逹頼之塔辱衊班
禪毁壞寺廟殺戮喇嘛名為興法而實滅之且欲竊據
土伯特國朕以其所為非法爰命皇子為大將軍王又
遣朕子孫等調發滿洲䝉古緑旗兵各數萬歴烟瘴之
地士馬安然而至賊衆三次乘夜盗營我兵奮勇擊殺
賊皆䘮膽逺遁一矢不發平定西藏振興法教賜今呼
必爾罕冊印封為第六輩逹頼喇嘛安置禪榻撫綏土
伯特僧俗人衆各復生業於是文武臣工咸謂王師西
討歴瘴癘險逺之區曽未半載輙建殊勲實從古所未
有而諸䝉古部落及土伯特酋長亦合詞奏曰皇帝勇
略神武超越往代天兵所臨邪魔掃蕩復興䝉古向所
尊奉法教坎麻藏衛等部人衆咸得㧞離湯火樂土安
居如此盛徳大業非臣下頌揚所能宣罄請賜御製碑
　文鐫勒招地以垂永乆朕以何功焉而羣衆勤請不已
　爰紀斯文立石西藏俾中外知逹頼喇嘛等三朝㳟順
　之誠諸部落累世崇奉法教之意朕之此舉所以除逆
　撫順綏衆懷逺云爾
　
　
　
　
　
　
　
　
　
　
　
聖祖仁皇帝御製文第四集巻二十三
　欽定四庫全書
聖祖仁皇帝御製文第四集巻二十四目録
　　銘
　　　雕畫盤中果銘
　　題䟦
　　　題沈宗敬畫
　　文
　　　欽若昊天厯象日月星辰敬授人時
　　　於緝熈敬止為人君止於仁為人臣止於敬為人
　　　　子止於孝為人父止於慈與國人交止於信
　　　事父母能竭其力事君能致其身
　　　溥博淵泉而時出之溥博如天淵泉如淵見而民
　　　　莫不敬言而民莫不信行而民莫不說
　　　由堯舜至於湯五百有餘嵗若禹臯陶則見而知
　　　　之若湯則聞而知之由湯至於文王五百有餘
　　　　嵗若伊尹萊朱則見而知之若文王則聞而知
　　　之由文王至於孔子五百有餘嵗若太公望散
　　　冝生則見而知之若孔子則聞而知之
　　烏鬚文
　頌
　　景福宫頌
　　寜夀宫頌
　欽定四庫全書
聖祖仁皇帝御製文第四集巻二十四
　　銘
　　　雕畫盤中果銘
　惡紫奪朱真贋難分畫工妙手雕刻氤氲雖無佳味亦
　可成文盤中纍纍案上紛紛出自四季逺貢殷勤混同
　南北觀覽長欣
　　題䟦
　　　題沈宗敬畫
　山髙可以逺望松喬可以多年瀑水長傾碧潭共注怡
　懐爽神飬心得力處全在筆端
　　文
　　　欽若昊天厯象日月星辰敬授人時
　敬天授時必本之河洛而成矣夫堯之為聖人俯察仰觀
　得厯象之真惟其敬也非驗之日月星辰何以得授時之
　凖乎吾思太極者實理之所在隂陽者變化之根源聖
人能明此道故因天之所運立制宜民而悉本之於敬
焉夫欽天者非一而燦列者不可不察上天之載無聲無
臭不可階而升也聖人仰觀蒼蒼一動一静之中察其所
以而知天之所轉紛綸交錯而實有度之可量數之可
憑此所以為憲天之道乎夫敬天者非一而長正者不可
不知上天之宰冲漠無朕不可私為論也聖人仰觀浩
浩實理實氣之中度乎至當而知人之於天裁成輔相
而實有智之可殫能之可竭此所以為奉天之道乎夫
厯乃紀數數之不明何以言厯自有河洛即有數矣因
數之當合者合之當分者分之如度天之三百六十之
度合三百六十五日四分度之一其盈者不待言而可
知矣夫象乃制噐噐之不明何以言象自有璣衡即有
象矣隨度之當合者合之當分者分之如赤道之十二
廿四之宫合三百六十五度四分度之一其虚者不待
言而可知矣夫日之所躔不離赤道有經而無緯遲速
不等若以三百六十度推之則差之逺矣上古自有定
見有可考焉日躔不正其影難測漸而冬至黄鐘不可
問矣夫月之所離不離白道有緯而合經合朔不勻若
以三百六十度推之則速之甚矣上古自有定數有可
知焉月離無據相食難明漸而上凌下犯不可凖矣星
有恒星五星五星轉太陽而行恒星隨天體而動日星
有過不及之理而後有差分之可表辰有定極北極北
極運衆星而定干支按度數而分辰次有不可改之道
而後無紛更之可憂厯之可數象之可察日月之可評
星辰之可定聖人則之而惟人時之重莫過乎耕穫敬
天之事莫過乎愛民天之所運雖有紛綸交錯聖人之
道實有精一全體所以五氣順布四時和行以此敬天
授時其道豈可易乎
　　於緝熈敬止為人君止於仁為人臣止於敬為人
　　　子止於孝為人父止於慈與國人交止於信
詩稱文王之聖徳曽子舉之以立知止之極焉盖聖人
於人倫日用之常兼明徳新民止於至善也此詩之所
以詠敬止乎且夫天生蒸民有物有則而文王獨全焉
克盡仁敬孝慈信之實而無淺露廹切之意安行之氣
象學者豈可不究其精微之藴乎仁者體天之道也必
自惻隠之心而始仁者愛人惡人亦是仁也純亦不已
之誠先憂後樂使天下家給人足顛連而無告者咸得
生全此元者善之長也斯所謂仁之至非以私恩小恵
為仁也敬者盡無不敬也必自事君之心而起敬者陳
善閉邪亦是敬也純亦不已之誠夙夜匪懈使天下移
風易俗民情不能上聞者咸得流通此敬者有諸中也
斯所謂敬之至非以擎跽曲拳為敬也孝慈足以立父
子之極其唯文王乎盖孝子之事親晨昏定省視膳問
安此謂儀文不足言孝也更有甚者口過怨惡非孝也
滿溢髙危非孝也弟子服勞非孝也不讀正書非孝也
祇守天經地義必敬必戒兢業自持㒺失人子色難之
教非聖人其孰能之乎慈父之教子大綱小紀循分自
安此謂大義不足盡慈也更有過者溺愛不明非慈也
厚敬賊愛非慈也相戾不哭非慈也不教正書非慈也
直示天理倫常善繼善述由親及逺㒺失喬梓天性之
誠非聖人其孰能之乎普天率土莫非王臣柔逺能邇
莫非一體非信無可以乆徳非信無可以感人發號施
令一有不信民無所措厚往薄來一有不信逺人不服
與人交而不信則為賣友言既出而反食則為欺妄此
天衷於人孺子之情也聖人則終身守之矣文王徽柔
懿恭小心翼翼能盡仁敬孝慈信所以詩人羙之曰如
絲之緒愈續而愈長如火之光愈熾而愈烈始終無窮
敬無間也企望聖人止於至善何如哉
　　事父母能竭其力事君能致其身
誠於事君事親而竭力致身者貴矣夫力之與身於忠
孝之大端必盡其誠斯無餘矣今夫人一生之責寜有
止乎思三代以上學者皆在務本聖人之教必在明倫
吾因之有感焉君子之道莫大乎孝父母天性未嘗一
日少忘但為物欲所蔽有時而間則失人子事親之道
而背父母慈愛之心當深思襁褓之際至於㓜至於長
何時不在父母之憂懐體父母飬育之心盡子道精一
無二用力於徳之本敦行於教所先制節謹度道法之
在所必遵凡所以竭其力者自不容於不謹孝子之深
愛必有和氣動於中則形於外矢終身之慕也一則以
喜一則以懼然究何事而喜也為人子以父母之心為
心庻㡬立身行道少盡竭力之義乎君子之道莫大乎
忠君臣腹心未嘗一念少懈苐為富貴所摇有時而變
則失臣子事君之理而忘元首股肱之誼當深思出處
之意至於士至於官無處不在大君之覆幬感君父髙
厚之恩勉臣職精一無二公爾以忘其私國爾以忘其
家効忠勵節威福之不自己出凡所以致其身者理不
容於不勤人臣之忠愛必有正氣誠於中乃見於事矢
篤棐之忱也一則以憂一則以樂然究何時而樂也為
人臣以大君之徳為徳庻㡬鞠躬盡瘁少得致身之道
乎若夫竭力以事父母不得父母之懽心徒勞而不得
其中致身以事大君不得大君為堯舜貪禄而不得其
正受恩而不忍負者為子必孝為臣必忠大哉此言可
不勉耶
　　溥博淵泉而時出之溥博如天淵泉如淵見而民
　　　莫不敬言而民莫不信行而民莫不說
觀聖人廣大静深之時出兼敬信說之驗矣盖萬物無
不備充積於中而有源本也徳之盛感之深非聖人焉
能若是乎吾嘗觀夫聖人五徳積於中發見於外者皆
有本焉天下至理皆由此出人倫要道皆從此叙教思
無窮保民無疆仁義禮智容執敬别惟其時矣聖賢之
道從此旁通綱常名節亦從此立建極錫福愛民如子
格致誠正修齊治平見其出矣極其盛而如昊天其徳
何如哉吾思聖人非有心於如天也至徳廣運四海之
利病閭閻幽隠無微不照故溥博即如天乎極其深而
如淵泉其徳何如哉吾思聖人非有意於淵泉也至徳
宏深八表之同風中外遐邇皆歸度内故淵泉即如淵
乎有時而見也上顧天命下畏民碞以天治人端自君
身憯怛之憂中和之色夙夜匪懈使之各治生業則民
望之如父母所以見威儀而民莫不敬有時而言也發
揮斯道講求經術以民為本當先施仁至誠之意忠恕
之風宵旰不忘使之各守知識則民戴之如覆載所以
施號令而民莫不信若夫時而行也過化存神徳洋恩
溥兆民向善薄海從風薫陶漸染樂其樂而利其利口
滿擊壤之曲耳飽仁義之聲政事之布民莫不說此可
以驗出之時歟盖聖人紹主敬執中之傳以運乃聖乃
神乃武乃文之徳民之仰戴夫聖神文武者其敬信與
說固有不期然而然者矣聖人本生知安行之資更盡
曰仁曰義曰禮曰智之理民之習聞夫仁義禮智者其
敬信與說固有莫之致而致者矣後之君子仰望前聖
之盛徳洵莫可名言哉
　　由堯舜至於湯五百有餘嵗若禹臯陶則見而知
　　　之若湯則聞而知之由湯至於文王五百有餘
　　　嵗若伊尹萊朱則見而知之若文王則聞而知
　　　之由文王至於孔子五百有餘嵗若太公望散
　　　宜生則見而知之若孔子則聞而知之
歴叙道統之傳以明聖賢之經世焉夫孟氏以其見聞
之真而歴叙帝王以及孔子也若曰天道不能整齊自有
先後遲速時世相承之際以發明内聖外王之道歴聖心
傳必有其人而佐之矣吾知稽衆舍己者堯也與人為
善者舜也堯之為君也偹道之全明倫之大富而不驕
貴而不逸欽明文思民感焉如天神雲日聖人安焉而已
舜之為君也仁義之性重華之徳明試以功車服以庸
度量權衡民依焉致四方風動聖人性之而已稱禹曰
文命敷於四海臯陶曰明刑以弼五教者見而知之之
徴乎吾思禹之治天下也野無遺賢萬邦咸寜六府孔
修而著地平天成之功矣臯陶之為臣也無過不及民
恊於中四達教化而輔刑期無刑之治矣稱湯曰克寛
克仁彰信兆民發明䧏衷恒性克綏厥猷五百餘嵗之
後前聖後聖聞而知之者何如哉稱文王曰至徳至純
積功累仁以至緝熈敬止誕登道㟁五百餘嵗之後繼
往開來聞而知之者何如哉舜言精一伊尹能發堯言
執中仲虺能發君臣相得之盛猶目之所覩者乎至於
太公望散宜生者輔弼文武如兹廸彛教敬勝義勝之
學佐佑文王豈非見而知之乎大聖之所為雖云聞而
知之吾思堯舜之道明在典謨其間精一之傳執中之
守放勲重華光被四表濬哲文明大禹之樂善湯之觧
網文武之除暴儒者豈能彷彿其間而擬議之乎天生
孔子發明格致誠正修齊治平刪詩書定禮樂後世仰
望如天之髙如地之厚如日月之明而不能名言之矣
信乎若非聖人萬古如長夜者豈虚語哉盖孔門賢者
顔氏曽氏傳得其宗發揮性理之淵源亦可謂見而知
之者也至於孟氏雖隔百有餘嵗身居亂世挺然以仁
義為心以道徳為本傳聖聖相承之奥闢楊墨異端之
誣後人始知有性善飬氣之說矣孟氏之有功於聖門
起來學於後世其功豈淺歟夫天道人道必待人而後
興古人云堯舜無優劣禹湯文武周孔孟子之傳互相
發明若使聖賢不作風教凌敗不可問矣後之學聖人
之道者必自孟子始
　　烏鬚文
有人進烏鬚方朕笑而辭曰自古帝王鬢斑鬚白者史
書罕載吾今幸而斑白矣况在廊廟文武和衷同朕休
戚夀考且寜華首之老已過半朝皆賴
祖宗積善累徳之效所以受無疆之福得四海餘慶萬
類仁夀使元元之衆安生樂業於此觀之可謂足矣但
守初保末善後之策顒望日新凡國計民生先憂後樂
行發於身者亦不可掩也嘗讀古聖詩書欲得至理倘
有一失即不免寖微寖㓕之患為君之難可勝言哉宵
旰焦勞勤求民瘼未嘗為已有所私也爾之所慮惜吾
之老朕之所思務去其偽若能神强氣健雖日理萬㡬
實不敢辭但諺云老者能忘憊者昬憒此係耆年之所
　使亦無可奈也漢儒有云正朝廷以正百官正百官以
　正萬民只宜居易俟命若假為烏鬚以老為少則欺人
　視聽矣豈朕之所為乎其身不正其令不從故辭其烏
　鬚方而未免歎心血之太勞耳
　　頌
　　　景福宫頌
　慈顔懿教祇奉銘箴福祉靈夀遐齡喜深松筠玉樹繞
　砌清音淑徳純嘏萱枝茂林揮毫敬頌永日葵心
　　　寜夀宫頌
　天開夀域地㑹瑶池南極添算北辰䧏慈螽斯衍慶白
　鶴來儀躬勞著訓福祉永綏恭獻長頌敬託腐詞
　
　
　
　
聖祖仁皇帝御製文第四集巻二十四
　欽定四庫全書
聖祖仁皇帝御製文第四集巻二十五目錄
　　雜著
　　　七詢
　欽定四庫全書
聖祖仁皇帝御製文第四集巻二十五
　　雜著
　　　七詢
　體元主人膺期運撫寰海紀星次者垂七十年臨雲陛
　者周六十載常以薫風應律梅雨戒塗駐蹕興州之域
　棲神無暑之區追疇昔感居諸意怫鬱乎其不舒也自
　冲嵗承基弱齡親政敬天明威察民視聼夙寤晨興慮
　慚前聖更歴多艱無忘執競有若三藩叛命尾大必芟
　氛連海嶠烽起西南選熊虎鉏豺豻驅以雷掃以電神
　弧彎而天狼落枉矢飛而妖鳥𣪚覩六幕之塵清費八
　年之廟算黄淮并溢決㟁潰茭波漂百室道阻千艘翠
　華頻省橇□周遭然後息桃花之怒浪平竹箭之驚濤
　人歸廬井帆接亭臯安知候之寒暑而躬之焦勞也西
　戎跳踉窺我藩籞張皇王師陵厲禁旅再嵗三征雲屯
　飇舉越瀚海度磧鹵忘渴飢均甘苦夫乃馘冒頓服侯
㹪紫鷰徐入朱鷺凱還雖守成而述事等締造之囏難
也至於戸口繁滋禆瀛表裏地震天灾習聞前史豈有
遐遺痌瘝在已晝膳弗甘宵眠屢起恩不踰晷澤必下
行牂羊靡歎鴻鴈輟鳴民咸安其居而後釋然於中情
也躬不遑息心不自逸於兹五紀常如一日内則畏天
閔人勤身恤物外則沐雨櫛風衝霜犯雪擾靈府損精
和榮衛結轖神氣消磨年芳冉冉星髮皤皤勞稍渉而
輙倦歩方跬而慮蹉思毎短於再審事旋忘於既過來
日不可期去日已苦多矢乾乾以時行恐菁華之莫繼
彼曦輪之既中異東隅之初麗將息意而燕游凛鴻業
之攸繫誡一簣之功虧寜始勤而終替疲形竭智永思
長吟歴年乆而慮愈逺閱事多而憂彌深兾家給而人
足財未阜於虞琴語風移與俗易化未致夫儀禽慕視
履之元吉知上佑之難諶其何以寛無窮之煩念發垂
老之歡心於是左右侍臣文武有位二氏緇黄九流方
伎奔走輦下負曝獻暄願言舒志錫福元元主人乃博
采不遺從容顧問俾無忌諱各攄厥藴
近侍之臣進曰竊聞帝王之為樂也祕苑閒宫逰宴有
所班輸是營千門萬戸閣通往來樓迷去住亭名臨月
臺稱黏雨黄金作屋玳瑁為梁文榱繡栱漆瓦雕牆間
以沉檀飾以璿璫曉日照而後庭流影微風起而數里
聞香則有夏宫妹喜殷室有蘇異扇摇其丹鵲嬖人獻
於赤烏龍漦褒艶驪戎晉姝修明辭越夷光貢吴戚姬
偏寵邢尹並都協律女弟謳者子夫帳中妝若月之蛤
枕前分不夜之珠機絶巧工鍼神善製蟬飛薄鬢星熒
髙髻思香競媚㸃膏逾麗羊車戀竹葉之扉馬射簇芙
蓉之騎舍利穆婢小憐馮家蓮上玉兒桂邉麗華長蛾
賜果憨女司花太真之鮮葩觧語窅孃之新月乍斜莫
不秀發穠姿横生逸態顧影有䨇當時無對别有班姑
偼伃左妹修儀蘭英獻賦上官評詩采蘋樂府花蘂宫
詞咸摛華以待詔或稱羙於占辭爾其熊毛席緑象牙
簟白時窺綺牕遥暎紅壁鈿綴金蟲釧裁琥珀袍飛瓊
以流翠衰纎綃而染碧時則蘭苕纔露梧樹未霜紛瑶
臺之窈窕度釦砌以徜徉喜方隅之晏清感莭序之廻
換貴人生之行樂及良時而酣醼爰有龍膏始釀馬乳
初來翠濤百榼紫霞千杯麒䏖麕髓猩脣豹胎雲鶬澤
鵠淵鱗江鰓錯窮四海珍貢九垓蓐收動桂勾芒調梅
於是衆伎俱陳八音齊舉笙鳴鳳翼筝移鴈柱鄷琅折
栁之笛朋肯催花之鼓篳篥則桃皮含商琵琶則檀槽
促羽雜沓繁㑹激揚清謳新翻水調唱徹凉州韻細而
脣朱微粲聲凄而眉黛暗愁隨紅牙之緩緩協赤玉之
悠悠彩雲仙隊素霓舞列長袖吸華輕裾廻雪釵潛摇
以逐歩珮徐鏘而應莭翩鸞影以遥瞻希龍顔之豫悅
及乎銀釭既爛銅漏猶遲惜餘歡之晼晩顧綵筆之葳
蕤授簡尚宫歌以繫之歌曰拂巾接槃曲既揚妖姬素
面華月光上為衾幬衛風霜下為履綦願同行日車永
永駐扶桑千秋萬嵗樂未央若此乎徴新聲選麗色蕩
樂娯心不知所極今主人乃欽欽翼翼勤而不息富有
萬國而寸隂是惜泊然無以為歡臞然類於山澤盍釋
萬務擷衆芳暫取以為消憂之術怡神之方乎主人曰
昔嘗覽乎沫水故墟驪山荒殿姑蘇之臺瓊花之觀金
粉埃塵喟焉長歎階厲召旤敗徳累名宜鑑傾城之轍
母招伐性之兵年之少也不留聰明今垂七十矣寜復
溺志於色聲
文學之臣進曰清明在躬聲色不邇惟聖右文請陳皇
始龍馬示象庖犧作圖繫辭贊翼三古同符邵演希夷
程刋輔嗣朱集厥成推本占筮事濟民用理洩天秘百
篇嬴燼及漢稍傳濟南則属讀詰屈闕里則科斗聫蜷
照乘猶遺連城斯得執簡皆聖人之徒嘉言實王者之
式齊韓暨魯各以詩名毛受子夏鄭繼其聲序由衛宏
䟽縁劉焯自西晉以孤行至南宋而啟鑰春秋五家鄒
夾無聞公榖口說左據舊文洛閩未遑張胡齊轡莫叅
筆削之功誰炳衮鉞之義郁郁周禮制自元公書成定
鼎官補考工儀禮為經禮記為傳河間之逸者已多小
戴之存者未半至若史家之體祖於典謨編年記事左
氏遺模遷承談基固纂彪業振古流芳將來取法范刪
衆籍陳紀三方漢之仲季何其煒煌晉書天文淳風妙
解沈約詞人宋志博采伯起撰魏子顯著齊自兹厥後
僅而有稽梁陳齊周志皆無述隋書效宋五朝咸悉索
頭島夷交相詆誣延夀後出南北部區唐書新修歐宋
分庀視劉之舊最得統紀五季自鄶蕪而弗理卓哉廬
陵庶追腐史司馬通鑑甲子是編搜積巻於秘閣陳炯
戒於講筵猗綱目之大義揭羲娥以髙懸均左右史之
舊職續書春秋之薪傳若乃南薫作歌晨露流詠池上
答白雲之謡沛鄉起大風之興憂民魚而瓠子功成喜
天馬而流沙道夐帝京十首雄氣無儔東堂三傑睿藻
偏優太和之古調清峻大中之曲宴唱酬莫不包含黼
黻敲戞琳璆溯敕幾之命意同巻阿以來㳺至於穗啟
神農鸞徴少昊禹碑甚竒湯鼎為寳周穆紀日漢章名
草宋文規模於子敬齊髙吐納夫僧䖍孝建之翰墨馳
譽永明之筆力象賢梁帝觀鍾繇之意陳主品嗣真之
篇逮夫貞觀妙入羲域瞻屏風而歎草書登御牀而取
飛白睿宗則五雲紛飄明皇則八分英特是皆鴻鶱鶴
舞虎卧龍跳寄閒情於緗素絢殊采於珠韜今主人躬
上聖勤下學體太極超先覺折中四府等量百王乙夜
未嘗停於覽酉山無所秘其藏爰申石渠之論載廣虎
觀之議考代葉之隆汙較簡冊之同異固理熟而神融
非玩物而䘮志也聖又多能道兼衆藝體工六文詞髙
五際逢風景之清暢矚川岫之澄幽拂宣毫之圓健試
剡藤之剛柔月露吟而意逺烟雲落而勢遒韻金聲而
玉振象日字與奎鉤豈不興酣情逸俾彌性而優㳺乎
主人曰經觀大義母為華葉史貴徴信匪誇渉獵入聖
之階梯具在臨人之鑑戒斯憑允平生之所好慮垂耄
之弗勝未免披吟亦事楮墨不争文士之長寜詡書家
之則聊抒寫於一時何余情之可釋
介胄之臣進曰文以飾治武乃申威雕蟲之技壯夫不
為請論我國家軍容之赫赫戰功之巍巍也風后握竒
力牧為將蛇鳥連營貔貅列仗殳執星廬戈環玉帳扛
鼎誇雄翹闗示壯甲胄則飾貝齒綴朱綅精皆浴鐡麗
悉縲金百疊之蛇鱗䕶臂重鐶之鮫鎧當心劒㦸則蘭
葉凝霜蓮花舞雪龍訝津騰鯢驚水截雍狐之鍔千攢
湛盧之鋒萬列弩矢則燕山之角朔漠之蓬削夏箭規
唐弓鯨牙耀日鶉尾迎風羽横空而蝟黒鏑捲地而塵
紅若乃驥産烏孫駒來赤水坰滿丹髦谷量緑耳六印
聨珠三花散綺駕茲白於輈轅豢乗黄如鹿麂貢道通
戎政理芻牧攸宜蕃庻莫紀爰分錦埒並鞚金覊珊瑚
之鞭霞舉玫瑰之轡星馳左御周輿右陳殷輅樊纓則
五色紛垂闟㦸則重牙畢駐於時塞樹初丹沙茅盡白
彤雲籠帳殿之髙素月吐邉墻之隙八校清塗九斿照
陌斾獵獵而穿林馬蕭蕭而度磧萬騎宻布兩翼斜張
火明迥野角轉遥岡陣合而潮聲乍捲圍圓而虹影何
長車邉獒猛縧畔鷹蒼脛隨草偃𤓰挾風颺毛飄飄其
漸下足趯趯而全僵於是武士奏能烝徒雄發或拉豹
以摧斑或拳貒而磔骨哂狼顧之尾疐喜熊挣而掌滑
飲鏃而蒼鹿羣呼投罟而銀麞早蹶至若芳洲日霽春
渚冰消狩南畿之廣澱按五花於輕橈舟聨鵞鸛之形
浪蹙翼箕之勢弋必待飛繳無及細習水戰之神機授
澤虞之莭制家秘珠玉之鈐士擁戈矛之銳既令一而
力齊亦恩深而忠勵且我皇朝拓宇紘極來同羅地天
之上下包日月之西東絶漠在藩籬之内荒服盡庭廡
之中蠢兹孽醜恃其遐逖蛙謂井寛螳張臂力我軍乃
經無皁歴不毛水名寒暑山號鏖鏊瘴烟晝宻訛火夜
燒然而勇思敵愾義奮同袍度危輕於飛鳥攀險㨗於
懸猱歡聲動油幕和氣逐星旄刀刺而甘泉涌旗展而
毒氛消驚從天而忽下紛穴地以潛逃俯瑶池之浩蕩
陟普陀之岧嶤渡金沙而㧞幟定三危以鳴鐃是則域
絶梯航名遺圗史昔阻殊方今為同軌六師告㨗萬方
送喜功髙涿野化嫓虞階扈征不逮殷武莫儕寜不足
以鳴億代之愷樂釋一人之憂懐乎主人曰天有雷霆
功同風雨聖作弧矢道濟干羽安不忘危訓兹貔虎率
由周禮嵗有蒐苗搏犀兕以作氣冒風雪以習勞羽林
兮親率琱弓兮手操垂老兮不懈匪樂此兮逰遨感唐
宗之殪豕猶技癢而自豪何雄心之欲逞而英武之難
韜八荒在闥七徳有征不得已而後用計萬全而謀成
雖屢聞於露布長戚然其靡寜固不恃太平而弛偹亦
非矜逺畧而佳兵
釋氏之流進曰佛道崇虚不以威力常生歡喜之心必
在清浄之域粤自日升法界雲散梵天古來證聖今刼
當賢善慧夙願羅衛因縁夢占白象胎置金蓮徒衆則
䧏生百億光明則遍燭大千發念四門凝神十地脫屣
王城披緇林際安歩而青雀環飛跏趺而火龍戢勢當
明星之出時應執月而度世其為道也戒行為本禪那
為趨精進何勇忍辱如愚惟一真之自在忘色相之有
無懸靈臺之澄鏡出濁水之明珠誕先登於慧岸乃永
超乎迷塗離欲塵而皓潔變苦海為懽愉其為教也大
拯羣生普濟萬有三乗可階六度是牖雷鼓揚聲霜鐘
虚受灑甘露以息心聞妙音而稽首意樹生夫善果情
田薅其害莠照暗室以芳苡擢汙池之瑞藕禆王化之
淳和躋黎元於老夀爾其騰輝周室皎像漢庭蘇由識
兆傅毅通靈天竺冩範石室緘經法顯於邁遍覺遐征
訪鷄足之故跡啟鹿苑之舊扃竹簡誌其周歴松枝感
其專誠則貝文自兹盛出金字於焉流行矣又有伊存
初授迦羅始輯趙地宗澄秦都禮什宣譯大藏淵思秘
笈䟦陁栖蹤於少林難提摹影於洛邑此則法雨之東
被而禪風之西入也然乃律論雖著心印未承達磨逺
屆爰示真乗珈棃轉付機契斯慿北宗神秀南𣲖慧能
花開五葉燄發千燈是皆黙悟妙圎深通聖諦受如來
之法眼嗣大士之苗裔夫其超九刼而授記繼六佛而
仰瞻現白毫之功徳顯紫色之莊嚴天上天下其尊無
對世出世間此道為貴是以帝釋皈依人王崇事元魏
則一萬三千所江左亦四百八十寺莫不塔規雀離宇
肖鷲峰花林藹藹蘭若叢叢須彌巍殿兠率净宫盤承
團露鐸和髙風六牙殊狀九級神功升堂則月容霄表
躡梯則人語天中亦有翦綵刻檀雕銀鏤玉香刹之金
翠二丈幡幢之珍寳百斛龍鱗敷席鳳毛隠褥薦瓊膏
而乳融焚瑶髓而烟馥現路衢之慶雲耀坊市之華燭
洵佛事其煥儼轉法輪於大覺熙萬年之鴻祚頌五位
之茀禄今主人無量夀相種大福因修成億刼𢎞濟兆
民隨喜法喜能仁當仁邁應聲之前迹猗感運而䧏神
願闡真如之教永綏極樂之身主人曰釋氏之道湛然
虚净脫離六根明心見性無惡無善豈達性命義之不
存又安能敬順動静以循環匪偏枯於寂定包理數其
紛羅何談空而作聖雖了徹乎三生亦奚禆於國政既
塵芥夫山河寜存心於萬姓捨身同泰迎骨鳳翔垂鑒
前史曷云其臧敬而逺之聖言孔彰
道家之流進曰釋開覺路老合儒宗直窺元奥大啟仙
蹤原夫有物混成㝠㝠窈窈先天地生字之曰道隂陽
互根坎離相抱本氣祖於太虚藴谷神之至寳綘宫爣
烺玉房逶迤木公金母姹女嬰兒龍虎森列昴畢交馳
神資澡雪妙合希夷維導引法為飬生主樞動不蠧水
流曷腐摇天柱擊天鼓熊經鷮息猿攀鳥舞戯五禽而
榮昌祛三蟲而輕舉六齋清净十戒精嚴元闗自扃尺
宅長緘澄空鏡皎活水波恬戕身之斧㒺觸爽口之味
奚沾心欲葆真鼻先視白息由意調氣縁思積抱一兮
探珠守中兮拱璧存想而槖籥開内照而津梁闢爾乃
納新吐故吞景含光絪緼太始呼吸元陽丹田鬱鬱炁
海泱泱紫霧騰於上谷黄芽茁於中央迺有華池旁流
璇露寳液瀠洄瓊漿布濩六府潛䟽百骸畢注汲醴井
而難枯灌靈根而永固若乃九三列鼎六一和沙烟浮
金竈乳吐瑶葩刀圭散雪鉛汞蒸霞充糧而煑白石擲
米而成丹砂别有氷園之𤓰玉文之棗瀹术同調茹芝
共𢷬籛鏗啜桂以緜齡務光哺薤而夀考偓佺食松而
飛行南岳采苓而助姣王興換骨於菖蒲鳳綱咀華於
卉草餌八石而方瞳服一丸而紫腦所以至人稟二氣
運三真按七候具五因保戊已守庚申朝噏鬱儀夕采
結璘内則九還毓性外則寸匕回春煉形為氣化氣成
神烈焰莫灼弱水難淪金玉其色日月為身緑毛不槁
赬頰長新則有赤松雨師崆峒親訪作歌黄竹授書河
上笙吹緱嶺䄂挹浮邱竇令乗龍而上下琴髙控鯉以
遨遊時而矯舉層霄遥征瀛海眺員嶠之崚嶒憇方壺
之爽塏九色之鴻蹁蹮三素之雲靉靆霓旌荏苒以排
烟螭衣陸離而絢彩芝童導舞桂女擎觴雉羹箸膩麟
脯盤香鶴奏延年之曲鸞吟益夀之章揮三千之琅簡
騁十二之文凰縣圃之景光自愛蕋宫之娱樂偏長今
主人體乾元握太乙凝剛健之精造冲虚之室簡幾務
之焦勞導皇躬以寜謐元始道合澹穆無為飬一心之
和暢致八極於雍熙固性命之真樂仁夀之良基不得
謂太上道妙與聖治而兩岐也主人曰道法自然為天
地根老氏之學能飬其真流而成弊刑名放蕩長生乆
視語益惝怳况神仙之杳𣺌氣歴劫而難聚縱白日兮
飛昇與世道乎奚補慨秦漢之往事求方藥而何愚用
清净而獲效寜化羙於皇初飬身夀人儒者有道保合
太和何取黄老
醫術之臣進曰衆家紛綸各有所宜導和釋結常守惟
醫雖方技之小道誠親切而神竒自古炎農始宣藥品
形色必區性味攸審亦越軒轅繼作内經運氣惟叙部
候聿明岐彭扁俞振揚輔導君臣佐使之相須神聖工
巧之畢到勒諸玉版典在靈蘭遭嬴禁而無恙嫓羲易
而永傳爾乃鸑鷟鳴岐姬公制禮職領天官務寜王體
調和食飲滋息本根精神欲其内守政事先乎理身左
氏作傳載秦和之診視馬遷述史序倉公之證治備演
鴻術兼表竒事嗣是長沙賢守垂金匱之要句漏仙令
集玉函之妙華陽别録太白千金遞相授學不輟披尋
猶復從壺中之幽叟搜肘後之秘藏門帶杏林而霏雪
宅留橘井而浮香三世之名著十全之實彰以臣愚管
仰揣聖躬非有隂陽勝負侵其外喜怒嗜慾伐其中特
以懐萬古之永圗鍾四表之遥情憂慮太逺則費神智
計過周則耗精黙識成性偶難憶於忽遺通微必睿時
不属於思維得上藥以為助自壯盛而不衰西土浮陽
作甘羙草式和羣品首資國老瑶光散彩人葠具形恒
騰紫氣亦聞呼聲彤絲上布皓苓下生松腴不朽伏莬
通靈苗名小草本為逺志醒心是頼出處非異堯韭天
䧏昌陽引年百隂感氣九莭蟠根隰産惟芐地髓凝黄
從下㑹意沉者尤良令應金蘂族辨苦薏齡延妙用露
裛佳色藷藇修脆月盤煮糜生則膩滑乾收乃宜龍眼
繁實粲若驪珠宻脾無滓益智有餘斯皆可以開心安
神填精輔志乆服輕身近騐強記他若忘憂樹之丹棘
合歡贈以青棠猶以力微效淺未敢貢於尚方也至於
筋力小勩血氣異候樂不疲而覺强足容重而嫌後固
無事於按蹻更靡假於鍼灸虋冬蔓茂經騐紫微日行
三百有過鶱飛天精地骨枸杞還壯吠尨隠叢仙人作
杖交藤如斗山翁成瑞髪重鬒黒歩逾便利伊仙靈􁀙
輔足最神栁詩所歌不越盈旬穗象郗蟬性著逐馬丹
參曽試蕭炳非假以之湯液去患若風之吹雲醪醴取
益若寒之回春凡臣所陳氣擇其平味簡其良品無迂
僻用必經常屏金石之多悍捨蟲獸之微毒先嘗奚待
乎九折奏御方迓乎百福煩悁渙釋動作輕安加由繹
而思彌永循端末而記益全襟舒兮懐暢色澤兮體胖
何必髙居深念鬱悒心顔乎主人曰古帝垂經以原其
本良師立方以使之平能回氣化有禆生生止祛疾疢
匪駐年齡食惟榖味滋以薑桂若服藥之過多反五藏
之為累况乎出産殊地採造愆期質同效異物是時非
試不獲應乆愈失宜嘗探求者歴載猶影似而未真欲
綜覽以著書恐貽誤於後人思邈有達言飬性先自慎
寜以憂畏為本勿惟藥用是信
於是有巖阿一老皓髯樸貌擊壤行歌韜華閟耀稽首
山莊之門上獻芻蕘之言曰諸臣所論惡足以知主人
哉昔者唐虞三代之治也堯徳曰欽君道之大虞廷交
吁動色儆戒夏后克艱其政乃乂成湯慄慄臨淵是慨
文王烝哉敬止不懈武受丹書戸牖銘誡謨誥雅頌歴
古相傳於赫天命明徴聖言匪四海之為富將康濟夫
黎元匪九重之為貴將仰荅夫蒼旻理庶官而無曠躬
萬幾而必勤思艱鉅之負荷雖細微而靡捐不以天下
為樂惟知為君之難今主人稽正學披往牒溯百世之
緒繫億年之業撫幅員之廣博覩民物之繁稠日方中
而恐悚雨未至而綢繆譬朽索之馭馬喻洪波之載舟
覽青史以申鑒紆黄屋之深籌何一夫之可勝何一事
之不可憂乎乃若内外建官賢才是樹用牧閭閻用治
軍賦廢耳目而任心豈英髦之可遇爰詢訪於羣僚曷
由消夫黨附或顯名於卑秩逮位髙而改度倘審察之
未精將輕信而成誤又若蠲租賙食益下之經先時峙
偹廪庾宜盈本常平之良規参社倉之遺軌非綱紀之
得人徒名存而實詭及臨事而設施貴周宻於條理苟
奉行之不臧竟何禆於井里法惟禁暴徳在好生律令
不用道化以貞自親民之守令已莫必其得情况受讞
於槐棘慿案牘之權衡罸雖薄而求當乃克慎乎祥刑
毎登中於嵗杪占貫索之空澄若此者自非主人離照
不遺乾綱獨運則何以肅官方解民愠作元命申清問
百工允釐有條而不紊乎主人曰隠者之言羙矣然終
奚以釋吾懐耶對曰王者之道父乾母坤嚴恭寅畏罔
間晨昬維天之怒風烈雷焞側身修行言省其愆維天
之喜景星慶雲婉容愉色以承其歡視無形而若見聼
無聲而如聞儼精禋於二郊通志氣於兩間命變化其
靡定福不可以倖干恒跼蹐而齋慄敢戯豫以自寛代
天治物綏御遐邇睠此蒼生實吾赤子彼鞠育之慈恩
固疴癢其一體崇責任於元后曽何分乎毛裏縱遥隔
於帝閽如號啼之在耳果誠心而求瘼斯致頌於樂只
宜乎舉膳踰昃求衣待旦苦身勞形耄期忘倦卜天行
　之泰否審人情之萃渙善罔小而祥基惡罔大而旤臶
　履虎尾以操心渉春冰而慮患笑與嚬其不假處閒燕
　而齊莊恐潛移夫威福杜窺伺之在旁治與亂其倚伏
　迨明盛而思防炳幾先以逺照用鞏固夫苞桑信盈虚
　之有數修人事以為常筮艱貞以旡咎豈宴安之可嘗
　感晩莭之易改永垂警夫怠荒期初終以如一運不已
　之陽剛雖齒髪之就衰尚黽勉以自强縱精力之漸耗
　詎愓厲之可忘是則主人之憂勤也天髙地下與之偕
　極日往月來周而無息舉天下之人莫可與分其責而
　又何術以自歡何時之能釋主人曰隠者之言實獲我
　心有志未逮我思益深夙披誦夫尚書攬帝王之金鏡
　君子所其無逸裕大猷以立政又觀玩夫周易綜微言
　於四聖能恐懼以致福兹得中而履正殷憂勞勩習與
　性成學於古訓不敢荒寜前途之計後世之寄疇勤疇
　恤繄余是視兢兢業業不知老之將至
聖祖仁皇帝御製文第四集巻二十五
　欽定四庫全書
聖祖仁皇帝御製文第四集巻二十六目錄
　　雜著
　　康熙幾暇格物編
　　　星宿海
　　　䝉氣
　　　方音
　　　窩集
　　　鳥䑕同穴
　　　白粟米
　　　使鹿使犬
　　　哈宻引雪山水灌田
　　　榖穂變蚊
　　　土伯特
　　　石鹽
　　　氷厚數尺
　　察哈延山
　　南無字義
　　達發哈魚
　　地絶處
　　南方物性
　　山海闗
　　哈宻𤓰
　　三門砥柱
　　雷聲不過百里
　　海魚化麅
　　石魚
　　山氣
　　秦達罕
　欽定四庫全書
聖祖仁皇帝御製文第四集巻二十六
　　雜著
　　康熙幾暇格物編
　　　星宿海
　黄河發源星宿海後人以星宿之名疑黄河從天上來
　非也朕嘗遣侍衛西窮河源至星宿海䝉古名鄂孰他
　臘(鄂敦即星/他臘即野)地上飛泉雜湧成水泡千百從髙下望大
　小圓㸃燦如列星故名星宿耳朕親征厄魯特時於寜
　夏回鑾出横城口自船站登舟順河而下至湖灘河所
　二十一日皆前人未施舟楫之地波流起瀚水色黄濁
　日光摩盪熌爍如鎔金船中上下人員無不目眩也
　　　䝉氣
　䝉氣離地甚近四十度以上即不用䝉氣表矣故地方
　髙朗清處皆無䝉氣近有測量地里圖人早行晨雞未
　發忽見天際如日方升林木村舍依稀辨色湏㬰昬黒
如故移時東方始明盖日在地平之下光暎䝉氣而浮
上也正如置錢碗底逺視若無及盛滿水時則錢隨水
光而顯見矣
　　方音
朕廵歴七省土俗民風皆留心體察凢各省分界處其
土人語音即異如直𨽻各府所屬聲口間有不同而亦
不甚相逺若一入徳州界便是山東語音一入固闗界
便是山西語音以至江浙無不如此盖分𨽻各省故也
䝉古部落雖多其語言總無大異以咸在郭畢也(郭畢/即瀚)
(海其地多砂/石少草木)至其地者一見而知其為郭畢猶至窩集
者一見而知其為窩集也(窩集者宻樹叢林/冬夏不見天日)
　　窩集
窩集東至海邊接連烏喇黑龍江一帶西至俄羅斯或
寛或窄叢林宻樹鱗次櫛比陽景罕曜如松栢及各種
大樹皆以類相從不雜他木林中落葉常積數尺許泉
水雨水至此皆不能流盡為泥滓人行甚難其地有熊
及野豕貂䑕黑白灰鼠等物皆資松子橡栗以為食又
産人參及各種藥料人多有不能辨識者與南方湖南
四川相類
　　鳥䑕同穴
天地之大竒異甚多經典所載必有證據後人因未親
知實見故疑而弗信如禹貢導渭自鳥䑕同穴孔安國
傳云鳥䑕共為雌雄同穴而處蔡沈謂其說怪誕不經
此特蔡沈未嘗身至其地耳張鵬翮奉命往俄羅斯經
過地方見鳥䑕同穴事朕曽面詢之知禹貢之言不誣
　　白粟米
粟米(本草粟米/即小米)有黄白二種黄者有粘有不粘本草注
云粟粘者為秫北人謂為黄米是也惟白粟則性皆不
粘七年前烏喇地方樹孔中忽生白粟一科土人以其
子播穫生生不已遂盈畆頃味既甘羙性復柔和有以
此粟來獻者朕命布植於山莊之内莖幹葉穂較他種
倍大熟亦先時作為糕餌潔白如糯稻而細膩香滑殆
過之想上古之各種嘉榖或先無而後有者槩如此可
補農書所未有也
　　使鹿使犬
赫真飛雅喀鄂羅春其稜四種地方在東北海邉其人
不事樹藝惟以魚為食以魚皮為衣其地不産牛馬家
畜赫真飛雅喀使犬鄂羅春其稜使鹿以供負載皆馴
熟聼人驅策往日歸化者甚衆前嵗遣人至彼又有無
數野人投順其土俗約略相同也
　　哈宻引雪山水灌田
哈宻地方終嵗不雨間有微雨沾土即止亦無霧露惟
冬月有雪而毎年庄田豐熟無旱乾之慮者以引雪山
之水大者為渠小者為溝足資灌溉非如内地必仰藉
雨澤也又其地多暑往嵗有回子二百餘人朕因噶爾
旦事發令居杭州常念水土不同恐其不能耐熱及回
京時無一人疾病詢之云哈宻土魯畨之熱更甚於杭
州但土地髙燥有凉水可以觧暑杭州至三伏時則井
泉河水皆温不能觧炎暑耳
　　榖穂變蚊
策妄阿喇布坦地方多種水田頗無旱潦之患惟或一
年榖穂變蚊而飛撚視之為水或為血朕曽遣侍衛到
彼親見其事嘗閱嶺南異物志云嶺表有樹結實如枇
杷每熟即拆裂蚊子羣飛土人謂之蚊子樹此與榖穂
變蚊之事相類程子曰天下之物必有對即此可見矣
　　土伯特
今之土伯特地方想即唐之回紇也徳宗時嘗以公主
妻之至今其地尚有下嫁時物以此考之知為回紇舊
地無疑
　　石鹽
石鹽産於回子地方毎髙山罅隙處多有之嶮峻不能
至土人多用箭射取之色潔白眀朗略似水晶性温入
火不爆者乃真可以療病與中土之鹽􁀩異又有紅色
石鹽産於平地水澤中色微紅可愛土人飲食用此不
聞入藥也
　　氷厚數尺
漢書有云積隂之處木皮三寸氷厚六尺後人未必深
信不知近北極之地氷雪經冬夏不消結氷有至數尺
厚者即今黒龍江以北皆是如此古人之言不為無因
亦地土嚴寒之所使耳
　　察哈延山
黒龍江西有山名察哈延穴竅中白晝則吐燄晚則出
火經年不熄近嗅之氣味如煤其灰燼黄白色如牛馬
矢撚之即碎亦内地所未聞也
　　南無字義
佛經南無二字世人不知西域音義妄以私見穿鑿注
觧纍帙盈篇究無一語歸著朕嘗問西土人知彼中以
合掌稽首為南無音讀如那摩故經典凡諸佛號皆有
南無二字盖云稽首某佛也此說最簡當因思毎見宋
元人柬帖其致僧家者題紙尾云弟子某和南和南為
頓首猶南無為稽首也
　　達發哈魚
達發哈魚黑龍江寜古塔諸處皆有之毎秋間從海而
來銜尾前進不知旋退充積河渠莫可勝計土人竟有
履魚背而渡者
　　地絶處
黒龍江以北地方日落後亦不甚暗個半時日即出盖
地之圓可知也近北極太陽與地平週掩無多也朱子
云唐太宗收至骨利幹置都督府其地夜易曉夜亦不
甚暗盖地當絶處日影所射也又云通鑑說有人適外
國夜熟一羊脾而天明此是地平之處日入地下而此
處無所遮蔽故常光明以此知古人紀載皆有確據非
好為新竒之說也
　　南方物性
南方梅杏桃李之類開花結實皆早於北方及至果熟
或與北方同時或且有後時者其麥苗二月即已繁茂
吐穂亦早宜乎成熟先於北方及較其收穫之期南北
䆒無大異即如野草初春雖已長成而結子必待秋令
總之南方風土柔緩物性亦復相似故米麵果實之屬
食之常難運化朕屢次南廵親加體騐乃知之甚詳彼
土著者皆習而不察也
　　山海闗
山海闗澄海樓舊所謂闗城堡也直峙海滸城根皆以
鐡釡為基過其下者覆釡歴歴在目不知其幾千萬也
京口之鐡甕城徒虚語耳考之志冊僅載闗城為明洪
武年所建而基址未詳築於何時盖城臨海衝濤水激
射非木石所能久固昔人巧出此想較之鎔鐡屑炭更
為竒矣
　　哈宻𤓰
哈宻古𤓰州近域其𤓰較内地甜羙體甚鉅長尺許兩
端皆銳彼國中徧種之毎熟時人惟啖此以代榖食遂
覺氣體豐腴有逾平昔剖晒為脯芳鮮歴久不變自彼
國臣服以來毎嵗常充供獻中土始嘗此味前此所未
有也
　　三門砥柱
四十二年西廵過陜州觀三門砥柱盖砥柱一山屹立
河中禹鑿之三穿使河出其間有似門狀故曰三門也
俗云南為鬼門中為神門北為人門三門之險鬼門為
最唐開元時陜郡太守李齊物更鑿砥柱以通漕燒石
沃醯開山巔為輓路代宗時調巴蜀襄漢麻枲竹篠為
綯以輓上陜運舟至今山上篾索深痕明顯如指前人
作為總非後人所能及也
　　雷聲不過百里
雷電之類朱子論之極詳無復多言朕以筭法較之雷
聲不能出百里其筭法依黄鍾凖尺寸定一杪之垂線
或長或短或重或輕皆有一定之加減先試之銃砲之
屬烟起即響其聲益逺益遲得凖比例而後筭雷砲之
逺近即得矣朕毎測量過百里雖有電而聲不至方知
雷聲之逺近也朕為河工至天津駐蹕蘆溝橋八旗放
砲時值西北風砲聲似覺不逺大約將三百里以此度
之大砲之響比雷尚逺無疑也
　　海魚化麅
黒龍江一帶地方毎冬令則有白項野麅從海邉來盈
千累萬不可勝數形比内地者微大肉亦肥但其味稍
腥想海魚化生之物故與山林所産不同月令云雀入
大水為蛤雉入大水為蜃想此類乎
　　石魚
喀爾沁地方有青白色石開發一片輙有魚形如塗雌
黄或三或四鱗鰭首尾形體具備各長數寸與今所謂
馬口魚者無異揚腮振鬛猶作鼓浪游泳狀朕命工琢
磨以裝硯匣配以松花江石誠几案間一雅玩也嘗讀
水經注及酉陽雜爼言衡陽有石魚山石具魚體宛若
刻畫又池北偶談述汧陽縣有石魚溝取石破之兩兩
成魚可以辟蠧故宋人石魚詩云相傳此石能辟蠧功
在琅凾并玉儲然未有如斯之纎悉克肖者也其與石
俱生耶抑魚之化如零陵之燕海南之蟹耶物理之不
可全窮又如此
　　山氣
海市見之於書人皆知之不知山巒之氣亦然塞外瀚
海早行春秋之際空濶之處望之亦有如城郭樓臺者
有如人物旌旗者有如樹木叢生鳥獸飛舞者逺觀景
象無不刻肖逼視之則不見是皆山氣之所融結可與
海市並傳也
　　秦達罕
秦達罕産於興安外如索約爾濟等地方即兎類也其
形倍大肉味鮮潔春夏時毛色與兎略同至秋末冬初
則變白如雪惟耳尖黒頴四時不改足上氄毛甚長盖
彼地嚴寒非此則不足禦冬毎當春二三月孳生二次
今畜於熱河山莊其毛色更變及孳生之時與在出産
之地無異
　
　
　
　
　
　
　
　
　
　
　
　
　
　
　
聖祖仁皇帝御製文第四集巻二十六
　　欽定四庫全書
　聖祖仁皇帝御製文第四集巻二十七目録
　　雜著
　　康熙幾暇格物編
　　　雷楔
　　　土魯畨西𤓰
　　　地球
　　　理氣
　　　潮汐
　　　沙蓬米
　　　鮓荅
　　　瀚海螺蚌甲
　　　瀚海石子
　　　青馬
　　　櫻額
　　　硭硝
　　木化石
　　泰山山脉自長白山來
　　黒龍江麥
　　本草藥名
　　查克
　　葡萄
　　堪逹罕
　　汶上縣分水口
　　詩文以命意為上
　　落葉松
　　土魯畨地極熱
　欽定四庫全書
聖祖仁皇帝御製文第四集巻二十七
　　雜著
　　康熙幾暇格物編
　　　雷楔
　霹靂碪形質各殊隨地而異今各䝉古瀚海沙漠等處
　嘗拾得銅鐡或如鎗頭或如箭鏃錐刀之類者葢雷斧
　也雷書云雷斧銅鐡為之盛京烏喇諸地則皆石色微
　青黒而通明暎之瑩如玻璃其在西洋者石色沉緑明
　澈無異此雷楔也博物志云人間往往得石形如斧刀
　名曰霹靂楔者是矣又有雷墨雷鑚雷鎚不過以狀異
　名要皆金石質也唐人小説謂玉門西有雷廟國人年
　年出鑚以給雷用是誠謬言夫雷火所至萬物俱化斧
　楔乃雷氣之所化耳其或金或石者隨地氣而使然也
　　　土魯畨西𤓰
　土魯畨在哈宻之西其地産西𤓰種最佳毎熟時人入
𤓰田必相戒勿語悄然摘之恣其所取𤓰皆完羙若一
聞人聲則盡坼裂無全者亦異聞也
　　地球
自古論厯法未嘗不善總未言及地球北極之髙度所
以萬變而不得其着落自西洋人至中國方有此說而
合厯根可見朱子論地則比之卵黄皆因格物窮理中
得之後人想不到至理也
　　理氣
宋儒論理氣最好宋以前諸儒及後之學者毎好為註
觧註則離觧則畔倒不如本文中細看或得其㫖一二
若立自作之意湏讀到極處然亦未必能也
　　潮汐
潮汐之說古人議論最多總未得其詳惟朱子之說得
其理朕到海邉如山海天津大江錢塘等處毎察來去
之時與本土人詢問大約皆不同所以將各處令人記
時刻而亦不同後知泉井皆有微潮亦不凖時候問及
西洋人與海中行船者皆不同所以難明依朱子之言
屬月之盈昃其理甚確
　　沙蓬米
沙蓬米凢沙地皆有之鄂爾多斯所産尤多枝葉藂生
如蓬米似胡麻而小性暖益脾胃易於消化好吐者食
之多有益作為粥滑膩可食或為末可充餅餌茶湯之
需向來食之者少自朕試用之知其宜人今取之者衆
矣
　　鮓荅
鮓荅之名見於陶九成輟耕録及李時珍本草第云産
走獸腹中不知出蛇頭及魚腹者為貴其形色亦不等
相傳䝉古禱雨時投鮓荅於泉源或持咒或以手撥㺯
輙能致雨朕細推其理盖泉源本靈異之地不受汙穢
以不㓗之物攪之是以致雨舊有燒蜥蜴(即雲/虎)祈雨之
說亦即此意今人遇泉源未有敢輕䙝者無論南北皆
然觀此可以知致雨之故矣
　　瀚海螺蚌甲
瀚海一望斥鹵無溪澗山谷而沙中往往見螺蚌甲䝉
古相傳云當上世洪水時此皆澤國也水退而為壅沙
耳因思八卦之位坎居於北故天下水源大抵從北來
孟子云洪水泛濫於中國言泛濫者指其委如此知其
源必有所自矣大凢水性就下以東南為虚壑故古來
西北澤區水匯見之史冊者今考據地志已半為平陸
且以幾千里枯㵼而仍名曰瀚海意其本來必非即沙
磧也洪水之說近似有理録之以補前人所未發
　　瀚海石子
瀚海沙中生瑪瑙石子五色燦然質清而潤或如榴房
乍裂紅粒鮮明或如荔殻半開白膚精㓗如螺如蛤如
蝶如蟬胎厴分顯眉目畢舉三年刻楮之巧未能過也
又有白質黒章若畫寒林秋月霧嶺烟溪以至拽杖山
橋放牛夕照之景宛然化筆朕親征厄魯特時撿得數
百枚賦形肖象奇竒怪怪莫可敷陳造化生物之巧一
至此乎
　　青馬
相傳青馬之種從海中來其性最良杜甫詩所謂安西
都䕶胡青驄是也說文曰馬青白色曰驄按史記天官
書房星在東天駟近之故青色者多良馬又白色屬金
金性堅乆故馬白色者主夀此昔人貴青馬所由來也
　　櫻額
櫻額果屬也産於盛京烏喇等處古北口外亦有之其
樹藂生果形如野黒葡萄而稍小味甘澁性温暖補脾
止泄鮮食固羙以之晒乾為末可以致逺食品中適用
處多洵佳果也今山莊之千林島遍植此種毎當夏日
則纍纍綴枝遊觀其下殊堪娛目不獨秋實之可採也
(查盛京志云櫻額一名稠梨子實黒而澁土人珍之間/以作麵暑月調水服之可止㵼又查本草有楮李木髙)
(者一二丈低者八九尺葉如李但狹而不澤子於條上/四邉生生時青熟則紫黒色若五味子至秋葉落子尚)
(在枝治水腫腹脹滿除疝瘕積冷今關/陜間時有之稠梨或即㨋李聲訛也)
　　硭硝
前代禁止硭硝不令出口立法甚嚴不知口外頗多産
硝之地喀爾喀厄魯特地方有白色土熬之即為硝比
中土所産更佳始知天下有用之物隨地皆有初不以
中外異也
　　木化石
黒龍江烏喇等處水極凉河中嘗有木化為石形質與
石無異而木之紋理及蟲蠧之跡仍宛然未冺或有化
石未全猶存木之半者以之磨礪刀箭比他石為佳又
鹿角人骨亦能變石造物之巧種種化機非意想所能
及也
　　泰山山脉自長白山來
古今論九州山脉但言華山為虎泰山為龍地理家亦
僅云泰山特起東方張左右翼為障總未根究泰山之
龍於何處發脉朕細考形勢深究地絡遣人航海測量
知泰山實發龍於長白山也長白綿亘烏喇之南山之
四圍百泉奔注為松花鴨緑土門三大江之源其南麓
分為二幹一幹西南指者東至鴨緑西至通加大抵髙
麗諸山皆其支裔也其一幹自西而北至納禄窩集復
分二支北支至盛京為天柱隆業山折西為醫巫閭山
西支入興京門為開運山蜿蜒而南磅礴起頓巒嶺重
疊至金州旅順口之鐡山而龍脊時伏時現海中皇成
鼉磯諸島皆其發露處也接而為山東登州之福山丹
崖山海中伏龍於是乎陸起西南行八百餘里結而為
泰山穹崇盤屈為五嶽首此論雖古人所未及而形理
有確然可據者或以界海為疑夫山勢聫屬而喻之曰
龍以其形氣無不到也班固曰形與氣為首尾今風水
家有過峽有界水渤海者泰山之大過峽耳宋魏校地
理說曰傅乎江放乎海則長白山之龍放海而為泰山
也固宜且以泰山體位證之面西北而背東南若云自
凾谷而盡泰山豈有龍從西來而面反西向乎是又理
之明白易曉者也
　　黒龍江麥
黒龍江所産之麥最佳色㓗白性復宜人相傳中國麥
種之佳者係西域携來鄂羅斯地在西陲萬里有餘黒
龍江上流原係鄂羅斯所居其種亦自西來所以麥之
佳較他處尤勝也
　　本草藥名
藥料之名有中外聲音相似者如本草之訶黎勒土伯
特呼為阿魯拉大抵此種原産自外蕃傳入中土故因
仍舊名但聲音微有不同耳如本草中有莨菪子(莨菪/音浪)
(蕩/)其名即蕃名似亦從外蕃傳來不察來由多為觧說
勉强附㑹者不止於此皆可無庸也
　　查克
查克木名也瀚海一帶多有之其樹無皮當枝幹青翠
時着火即燃不必待其枯槁燒時有燄而無烟與炭相
似且耐乆不熄亦木中罕見者
　　葡萄
葡萄來自西域中土所有之種無多近得哈宻回子等
地方各種植於苑籞中結實有白者緑者紫者長如馬
乳者又一種大葡萄中間有小者名公領孫又一種小
者名瑣瑣葡萄種類雖殊食皆甘羙移植南方便失本
味大約其性於北方沙石水土相宜
　　堪逹罕
索約爾濟等地方有獸名堪逹罕鹿類也色蒼黒項下
有肉囊如繁纓大者至千餘觔其角寛扁以之為决(詩/經)
(决拾既佽注决以象骨為之着/於右手大指所以鉤弦開體)勝於象骨世人貴之其
四蹄能驅風凢轉筋等症佩於患處為效甚速
　　汶上縣分水口
朕屢南廵經過汶上縣分水口觀遏汶分流處深服白
英相度開濬之妙考河渠通漕諸書初元人遏汶水北
出陽糓以通衛水南出濟寜以通泗水其分水之處為
㑹源牐即今濟寜之天井牐也然按其地勢南自沽頭
以逹河淮洵為便利而北由安居至南旺南旺地髙於
天井安能激水逆流而使之分乎故當時雖多設牐壩
而嘗患漏竭即水盈滿亦僅可勝小舟而已至明永樂
時總督河道宋禮用老人白英之策築戴村壩以遏汶
導之出鵞河口入南旺湖然後分流南北以分水口為
水脊因勢均導南得四分北得六分増修水牐以時啓
閉漕運遂通今南北流惟吾所用如淺於南則閉南旺
北牐淺於北則閉南旺南牐湖泉並注南北合流雖有
旱暵靡不有濟每嵗東南漕艘無或滯留此皆白英遏
汶分水之功也相傳英當日每徘徊汶濟之間積數十
年精思一旦確有所見决為此議三百餘年行之無弊
所謂因地之宜順水之性也
　　詩文以命意為上
詩文之道以命意為上意在筆先然後發為文詞形諸
歌詠自能超出衆人之表令讀者尋味無窮所以古來
名人著作皆言近而㫖逺千載而下猶如見其心思聆
其謦欬此皆以敬誠意勝不徒以華麗文勝也若胷無
卓見於理祗以鋪叙辭藻為工雖豐彩可觀而實意已
　鮮欲以傳世而行逺不亦難乎
　　　落葉松
　五臺及口外興安髙寒之地有樹名落葉松枝幹與杉
　無異而針亦青蔥如盖惟經霜雪後則葉盡脫其木質
　甚堅有微毒斫伐時誤入肌膚驟難平復根株歴乆不
　朽沉埋水土中則變為石可供磨礪之需亦松杉之别
　種也
　　　土魯畨地極熱
　土魯畨地方去雪山不過百里之内天氣極熱其人皆
　入夜始出耕種若日出以後則暑不可耐且其地多磧
　石赤日中石熱如火觸之有焦爛之患古稱西域流沙
　多熱風人物當之皆迷仆或疑其言之太過由今觀之
　實有符於古所傳者
　
　
聖祖仁皇帝御製文第四集巻二十七
　欽定四庫全書
聖祖仁皇帝御製文第四集巻二十八目録
　　雜著
　　康熙幾暇格物編
　　　文章體道親切惟有朱子
　　　回子地産絲
　　　䝉古居處有定
　　　白龍堆
　　　水多伏流
　　　同聲相應
　　　回子多元子孫
　　　阿霸垓鹽
　　　絫黍
　　　温泉
　　　熬水
　　　朝鮮紙
　　飛狐
　　馬口柴
　欽定四庫全書
聖祖仁皇帝御製文第四集巻二十八
　　雜著
　　康熙幾暇格物編
　　　文章體道親切惟有朱子
　朕自冲齡留心載籍嗜讀古人之文選秦漢以及唐宋
　諸名作彚為一書逐篇親加評論名曰古文淵鑒旋授
　梓頒賜以廣其傳於天下邇年來常置案頭以備溫習
　茲於避暑山莊萬幾之暇繙閱經史性理諸書復取古
　文披覽一過其中氣韻古雅辭藻典贍各擅所長固極
　文章之能事至於體道親切說理詳眀闡發聖賢之精
　微可施諸政事騐諸日用實裨益於身心性命者惟有
　朱子之書駕乎諸家之上令人尋味無窮久而彌覺其
　㫖此朕讀書嗜古閱歴數十年之後有得於心特為拈
　出善讀書者當必能知之
　　　回子地産絲
西北回子地方産絲綿以之製甲其堅固勝於中土大
約四十層可敵浙江之絲八十層向來不知外國出絲
也
　　䝉古居處有定
塞外情形不可臆度必親履其境然後能知之古稱蒙
古遷徙無常但逐水草而居似乎無一定之所可以任
意栖止矣不知塞外地雖空曠亦有水草不能相兼者
若有草無水雖欲駐牧於此其勢斷有所不能是知氊
廬毳幕常有不定之形而其實則不越乎平日所居之
故址也又古人嘗謂春月䝉古馬瘦朕北征時正值春
月未見䝉古不能移動倘遇寒風雨雪内地所騎馬騾
之類在京中毛已換盡故有倒壞口外地寒其馬冬毛
猶在所傷者皆内地之馬䝉古之馬依然無恙此亦古
人未親履其地而論之也
　　白龍堆
白龍堆古沙磧也漢時為樓蘭姑師地今䝉古部落敖
漢奈曼等居其東阿霸垓阿霸哈納爾鄂爾多斯等居
其西巴林等居其北四十九家半界於龍堆考邉衛志
云龍堆沙形如土龍身髙者二三丈卑者丈餘東倚三
危北望蒲昌為西極要路朕時北廵親履其地見所謂
龍堆者長者十數丈短者亦三四丈形蜿蜒如龍非可
以髙卑論也土人云龍形皆頭向東南尾朝西北騐之
信然又其形無定處今日隆然而起者明日已為平沙
而或左或右之間又隠隠聚成龍形矣是非僅風力所
能𣪚聚葢其靈氣凝結變化無方真似龍耳史志所記
未能詳也
　　水多伏流
尚書疏言濟水三伏三見水經注言黄河三伏三見桑
乾黒水亦伏而再見以為水之脉逺性厚者乃然不知
天下之水伏流者甚多不足異也朕每見口外諸小川
流而忽隠隠而復流者在處有之故杜甫詩云塞水不
成河言其斷續不成通川耳今京師暢春園之萬泉莊
平地湧泉匯於丹稜沜循沜而西至西勾注為小溪又
南為陂者五六至東雉村(東雉村今/名慈家務)水入地中伏行至
六里河重源濬發合聖水龍泉東注拒馬此可按地脉
而求者也世人不能隨地考騐故少見多怪眀王嘉謨
海淀記但云丹稜沜水忽顯忽隠而未究其隠歸何處
魏土地記述當時諺云髙梁無上源清泉無下尾夫有
本之水放乎四海寜有一發即竭有源而無委乎是知
凡渟而為淵瀦而為澤必有經流潜通暗注故能久而
不涸也以類推之海西所謂地下有海亦理之所有者
　　同聲相應
審音之道理極平易而闇者不識皆由習焉弗察耳即
以人聲論之喜怒動於中聲音達於外當其情動聲發
聼者不必觀氣採色可以知其情之為喜為怒也又兩
人對語其發聲髙者則應之者亦髙其發聲卑者則應
之者亦卑反是則不和矣此即同聲相應自然之至理
也惟樂亦然發於何音止於何音為某調為某宫為某
字是猶聞人聲而辨其情之何屬也取琴瑟之類置二
噐均調一律鼓此器一絃則彼噐虚絃必應推之八音
之屬皆然莊子所謂以陽召陽以隂召隂鼓宫宫動鼓
角角動音律和矣是猶人聲相感髙卑相應也夫天地
精微之理皆在現前而人不能格物窮理朱子所謂愚
者不及智者過之也至若清池之方響應蕤賓而躍光
宅之塔鈴應姑洗而鳴志籍所載或驚為怪異或疑其
虛無此雖皆耳食者然亦因前人之說過於髙逺也朕
故以人聲之感應明之亦近取諸身之一端耳
　　回子多元子孫
西北回子種類甚多當日元太祖征服回子諸國悉有
其地因命諸子分統之是為部落之主嵗月既久語言
行事及服食噐用遂習回子風俗無復䝉古之舊而其
實皆元之苖裔也
　　阿霸垓鹽
鹽之種類不一南方所用海鹽井鹽皆湏煎熬烹煉山
西觧州鹽池如耕者之䟽為畦隴引水灌其中俟夏秋
南風一起即結成鹽印故昔人以為海鹽井鹽資於人
觧鹽資於天也獨阿覇垓部落及張家口外牧圉之地
有鹽一種出水澤中不待煎熬而自成亦不待南風而
後結土人就近取之其塊大小不等色青黒味甚佳不
减於中土所産者始知天生百物以備民用隨在各足
禮記所謂天時有生地利有宜也
　　絫黍
絫黍之說羣儒辨論紛紜而終無定凖李照以縱黍絫
尺而太長胡瑗以横黍絫尺而太短房庶以實千二百
黍為黄鐘之長而馬端臨譏其非通論是皆止言黄鐘
為九寸而不知此九寸為何代之尺也朕親絫黍測騐
今營造尺適符縱黍一百之數而横黍一百止當縱黍
八十一而以千二百黍實之黄鐘亦無不合特古者二
十四銖為一兩今二十四銖僅半兩耳此猶古之一石
乃今之五斗也是知所謂黄鐘九寸者乃周尺之九寸
若以今尺九寸求之則失矣而後人各以時尺論之不
亦謬乎又古者論黍以上黨羊頭山産者為貴而猶疑
嵗有豐歉則黍有大小必求一稃二米者是大不然朕
今隨地取黍檢擇大者絫尺為縱為横為銖為兩不爽
毫釐葢得其根本則自無差忒因知昔人之定分寸度
空徑獨有取於黍者五穀惟黍粒均齊餘則不能無大
小之故也
　　溫泉
溫泉可以療疾蠲疴人盡知之而不知尤宜於年長之
人若四十以内者初浴湯池時反覺氣弱必久而後復
葢人至四十以外筋骨少衰氣多收歛得溫和之助自
然情神怡暢若少年血脉方剛更以純陽之氣蒸逼之
汗液越泄精氣外𣪚不無少損李時珍曰入浴後當大
虛憊此未分老少之論也又浴湯池必以七日為期湯
之功力始到再静養七日調攝心志導和引元則一身
之氣脉充足諸疾自愈張說溫泉箴云若入溫泉居食
失節動出輕躁莫之或益傷之者至矣故君子慎微此
至言也
　　熬水
泉水所發其源流清逺及色味少異者下必有金石之
物而溫泉尤顯而易見者也然古人徃徃不能辨如泉
志所載云新安黄山是硃砂泉春時水即微紅故也或
云硃砂雖紅而不熱當是雄黄臨潼驪山是礜石泉或
云礜石不香應是硃砂本草云溫泉下有硫黄氣味雖
惡而可愈疾然有一種砒石者與硫黄相似浴之有毒
不可不慎夫以一二有名之溫湯千百年來尚不能確
指為何泉若遇荒山窮谷之中又何以辨乎是盖未得
熬水徴騐之法也朕每遇溫泉即以銀椀盛水隔湯用
文火収煉俟椀水乾觀水脚所積或為礜石或為鹻鹵
或為硫黄等皆判然分曉且視所積之輕重而水性之
清濁及浴人之損益皆可知矣較之昔人懸虛擬議辨
之於色香味而究無捉摸者不實可據而足憑乎
　　朝鮮紙
世傳朝鮮國紙為蠶繭所作不知即楮皮也陸璣詩疏
謂之楮桑又曰江南人𢷬以為紙光澤甚好葢以其形
似桑也朕詢之使臣知彼國人取楮樹去外皮之麤者
用其中白皮𢷬煮造為紙乃綿宻滑膩有似蠶繭而世
人遂誤傳耶
　　飛狐
飛狐産於口外宻樹林中形似狐肉翅連四足及尾能
飛但能下而不能上續博物志云飛狐亦名飛生今山
陜有飛狐嶺飛狐口當時必以物産得名而名勝志曰
有狐食五粒松子遂成飛仙其說荒誕皆因未知天下
有所謂飛狐也口外又有飛䑕與飛狐相類特頭尾似
䑕形體小於狐荀子所謂鼯䑕五技而窮也此種荆楚
間亦多有之惟飛狐獨西北乃有耳
　　馬口柴
眀時宫中用馬口柴俱取給於山西蔚州廣昌直𨽻昌
　平諸州縣其柴長四尺許整齊白净兩端刻兩口以繩
　縛之故謂之馬口柴康熙初年炊㸑還用此今惟天壇
　焚燎用之故近世人見之者甚少且有不知其名者
　
　
　
　
　
　
　
　
　
　
　
　
聖祖仁皇帝御製文第四集巻二十八
　欽定四庫全書
聖祖仁皇帝御製文第四集巻二十九目録
　　雜著
　　康熙幾暇格物編
　　　黄河九曲
　　　老人星
　　　趙孟頫命名
　　　九河故道
　　　楊柳
　　　風隨地殊
　　　風無正方
　　　水底有風
　　　人依土生
　　　定南針
　　　兩尺脉屬兩腎
　欽定四庫全書
聖祖仁皇帝御製文第四集巻二十九
　　雜著
　　康熙幾暇格物編
　　　黄河九曲
　始誾圖曰黄河自崑崙來凡九曲入於渤海每曲千里
　河圖以黄河九曲配上天權勢距樓等九星謂二曲在
　荒外七曲在中國又自積石以下分為四大折此特舉
　其大者言之耳朕自寜夏横城登小舟順流而下至湖
　灘河所二十一日其險不可勝言河勢之洶湧與内地
　相同其性遷徙無定攝東則西岸漲攝西則東岸漲沙
　灘洲渚隨水變更互出錯列又兩涯或有髙山大谷紆
　餘盤折以挾束之河豈能直行千里乎如山西之蒲坂
　古謂之河曲春秋秦人晉人戰於河曲是也而太原府
　又有河曲縣輿地志云以河曲得名即潼闗之河亦正
　當其曲處唐人張祜潼闗詩云地勢遙尊岳河流側譲
關可證也而皆非千里一曲之處是知河之曲處多矣
水經注曰黄河千里一大曲百里一小曲庶幾近之史
記曰黄河如帶則當時河形正自折旋環抱也况自南
徙以後自孟津而下久已非九曲之舊矣其隨地廻屈
又何可勝數哉
　　老人星
偶閱遼史穆宗紀應厯十二年春二月蕭思溫奏老人
星見乞行赦宥夫星辰雖隨天運行而其隠見却有方
隅老人星在今揚州地方於二三月時每每見之若北
方則不能見惟於天球上可指而知耳故名南極老人
言是星之屬乎南也史記天官書張守節注云老人一
星在弧南常以秋分之曙見於丙春分之夕見於丁丙
丁皆南方此明證也遼都臨潢府地處最東北安有老
人星見之理乎
　　趙孟頫命名
趙孟頫取名孟頫之義考之諸書皆無據證按說文長
箋云頫從兆從頁􁀙氏言得兆必敬頫低頭聼也有敬
意又按宋史宗室世系表凢太祖十一世孫皆名孟某
是孟字乃其世系排次而孟頫同産十人其名上字從
孟下字皆從頁旁如孟頫孟籲其著者也或取頫字之
義或取敬字之義耳又孟頫一輩皆字子某如孟頫字
子昂孟籲字子俊孟堅字子固似上一字取孟子二字
相連下一字取頫昂籲俊堅固二字相連之義亦未可
知
　　九河故道
九河故道漢唐宋諸家之說不一或謂在濟南境内或
謂逺界永平而酈道元謂九河苞淪於海以朕揆之其
九河入海之處在今天津之直沽而九河故道不出滄
景二三百里間也葢水性就下今南北之水以天津為
尾閭地最窪下雖數千百年中或陵谷變遷而其髙卑
大勢南北定位有必不可易者即以禹貢之文考之可
以斷矣禹貢曰至於大伾北過洚水至於大陸又牝播
為九河䟽云大伾屬魏郡黎陽洚水在信都大陸澤名
夫黎陽今之濬縣信都今之深州大陸澤在今之束鹿
界而河間在濬縣深州束鹿之北故曰又北也又九河
既道䟽云平原以北平原今徳州境言徳州以上也漢
書溝洫志許商云九河之名有徒駭胡蘓鬲津在成平
東光鬲界中此三地今皆屬河間杜氏通典云鈎盤在
景馬頰覆釡在趙郡景即景州趙郡今涿易南古所謂
燕南趙北也輿地記云簡河在臨津金史地理志云南
皮縣有潔河太史河傳志所載九河故道之在河間境
也又豈不彰明備著乎則天津為同為逆河入海之道
無疑矣河自周定王時已南徙九河故跡亦漸湮廢後
人不能深究地勢多穿鑿傳㑹其指在濟南者既失之
過南其指在永平者又失之過北而鄭康成據緯書謂
齊桓公填塞八河以拓疆界其說益滋譌謬耳凢人讀
書能正據經文考以古今形勢則諸家之說自有折𠂻
夫河間古郡稱名已久其所以謂之河間者以其在九
河之間也顧名思義又可知矣
　　楊柳
古今物䟽於草木之名皆不能區别如楊栁本二木二
木之内柳又有十種餘楊亦有數種注釋家徃徃合稱
之即有分之者於楊則曰似栁於栁則曰似楊不知二
木迥然不相似也楊之葉厚而濶色深而光其枝粗硬
而白枝頭結蕊纍纍如懸鈴春盡時則四拆中落白花
如氊柳之葉狹而長色淺而黯其枝柔細而緑葉間著
花如葚花後則成絮而飛二木之不同如此易曰枯楊
生稊詩曰東門之楊又曰折栁樊圃經傳所載原未嘗
合一也即小雅所稱楊栁依依是言春時楊與栁俱依
依然也周禮膏物注曰謂楊栁之屬之屬云者猶言某
某類耳自毛傳注楊栁為蒲栁而後人遂合為一不知
蒲柳生水澤中可為箭笴别是一種詩人騷客承襲詞
章不能精求物類然其於楊花則祗曰花於栁花則曰
綿曰絮是亦不能掩其異矣至李時珍注本草謂楊枝
硬而揚起故曰楊柳枝弱而垂流故曰柳是又以直柳
垂柳指為楊與栁之分其謬益甚多識之學不亦難乎
　　風隨地殊
諺云千里不同風百里不同雨昔人謂雨有咫尺之殊
何必百里不知風亦不可以千里論也嘗記驗風候如
畿内是日為西北風山東去京為近而其日風乃東南
葢風隨地起隨地而殊抱朴子謂鳴條之風百里折枝
之風五百里是言風之有無初不論方向也朱子曰風
與天相似旋轉未嘗息此處無風或旋在他處或旋在
上面都未可知兹論最善又上下之間亦有不同者如
起火初迸裂時其烟南向及升雲際烟又北向此其驗
也
　　風無正方
吕氏春秋以八風配方隅而繫以四時春秋運斗樞以
四方配四時而分主客其說亦有未盡然者朕留心觀
察凢風自西南起者為主風餘俱属客風易之先天巽
卦在西南可見聖人取義之精為萬古不可易也又淮
南子云風者天之偏氣偏字義㫖微妙葢風之所起不
自東西南北正向皆從四隅而發及其旋轉則有時而
偶值正方曽以此諭海西人彼初未深信令至觀星臺
驗相風烏乃歎服焉此皆切近之事却未有人道出
　　水底有風
風者氣也氣無處不流風亦無處不到故水上行風水
下亦行風東風觧凍先從下坼知水底風力更猛迅也
元人雜說載有人浴於河者卒中寒風拘攣謂風來水
底其利如箭理實有之
　　人依土生
五行皆為民用而土為之主人之始終皆依於土不可
湏臾離也五榖果蓏之屬飛走潜動之類總為土産故
書大義云土者萬物之所資生是為人用禮外傳注云
人皆食土之物養成形體嘗聞泛洋之人水居日久一
至陸地覺土香異常至欲俯首就而食之是可見人之
不能離土矣莊子曰百昌生於土而反於土信然
　　定南針
定南針所指必微有偏向不能確指正南且其偏向各
處不同而其偏之多少亦不一定如京師二十年前測
得偏三度至今偏二度半各省或偏西或偏東皆不一
惟盛京地方得正南今不知改易否也宋沈括夢溪筆
談謂磁石磨針必微偏東向而元周達觀真臘風土記
謂定南多丁未針大觀本草注謂丙丁皆火位庚辛受
其制物理相感耳而推求真南之道昔人未嘗言之朕
曾測量日影見日至正南影必下垂以此定是正南真
向也今人營造居室如因地勢曲折者面向所不必言
若適有平正之地其所卜建屋基向東南者針亦東南
向西南者針亦西南初非有意為之乃自然而然無所
容其智巧者也又赤道之下針定向上此土針鋒亦畧
斜向上今羅鏡中制之平耳海西人云磁石乃地中心
之性一尖指地一尖指赤道今將上指者令重使平以
　取南與物性志謂磁石受太陽之精其氣直上下之說
　相合
　　　兩尺脉屬兩腎
　人身藏府皆表裡相配於五行各有專屬肺與大腸為
　表裡屬金心與小腸為表裡屬火肝與膽為表裡屬木
　脾與胃為表裡屬土腎與膀胱為表裡屬水惟命門為
　虛寄或云屬火或云屬水總無確說西北醫家謂左右
　尺脉分屬左右腎皆水也細思其言頗為近理朱子曰
　屬北方者便著用兩字兀亨利貞貞配智北方水地文
　言以貞固二字釋之方神朱雀青龍白虎皆一北方𤣥
　武便有龜蛇二者矣又左傳蔡墨對魏獻子五官金木
　火土之正皆用一人為之至水正則曰修及熙為𤣥㝠
　以二人治之即此義也
　
　
聖祖仁皇帝御製文第四集巻二十九
　欽定四庫全書
聖祖仁皇帝御製文第四集巻三十目録
　　雜著
　　康熙幾暇格物編
　　　菓單
　　　普盤
　　　各作泥臘
　　　梌樹
　　　阿濫
　　　金光子
　　　葛仙米
　　　倒弔果
　　　林檎
　　　人中
　　　鼢䑕
　　　地震
　欽定四庫全書
聖祖仁皇帝御製文第四集巻三十
　　雜著
　　康熙幾暇格物編
　　　菓單
　菓單出陜西查本草注云菓單以楸子為之即劉熙釋
　名所謂柰油也不知楸子所成特黄色一種耳有紅黒
　二種則以哈菓為之哈菓出肅州及寜夏邉外回子呼
　為哈忒今口外亦隨處有之枝幹叢生有柔刺不甚髙
　大其皮可以飾箭溜矢把耐乆倍於桃皮葉似野蒲萄
　而小結實攅聚秋深乃熟或赤色或青黒色故俗亦名
　紅菓黒菓邉人云秋時採取摘去枝梗將菓下鍋熬出
　津液漉去渣滓煉成薄膏貯别器内候少凉膏欲凝結
　畧如紙房抄紙法以木為匡抄而成皮勻薄如油紙揭
　起隂乾紅菓成者色紅黒菓成者色黒土人以之餉逺
　亦名菓煆皮以自熬煆而成也乃哈菓之名書籍皆不
載是知古今方物畧而弗備者何可勝記也
　　普盤
普盤即木苺一名懸鈎子爾雅所謂箭也按本草云懸
鈎樹生髙四五尺其莖白色有倒刺其葉有細齒頗似
櫻桃葉而狹長又似地棠花葉四月開小白花結實色
紅味酸羙人可多食之有以為即覆盆誤也盖苺有三
種藤生縁樹而起者大麥苺乃入藥之覆盆也樹本挺
而叢生者木苺一名山苺即普盤也草本委地而生者
地苺亦名蛇苺不可食今江南人謂之蛇盤也
　　各作泥臘
西洋大紅出阿末里噶彼地有樹樹上有蟲俟蟲自落
以布盛於樹下收之成大紅色蟲名各作泥臘考叚成
式酉陽雜爼有紫􁫫出真臘國呼為勒佉亦出彼國使
人云是蟻運土於樹端作窠結成紫􁫫唐本草蘇恭云
紫􁫫正如臘蟲研取用之呉録所謂赤膠亦名紫梗色
最紅非中國所有也又考元周達觀真臘風土記云紫
梗蟲名生於一等樹上其樹長丈餘枝條欝茂葉似橘
經冬而凋上生此蟲正如桑螵蛸之狀葉凋時蟲亦自
落國人用以假色亦頗難得又唐人張彦逺名畫記云
畫工善其事必利其器研錬重采用南海之蟻􁫫按今
西洋之各作泥臘大小正如蟻腹研淘取色有成大紅
者亦有成真紫者用之設采鮮艷異於中國之紅紫是
即古之紫􁫫無疑而北宋以前畫用大紅色至今猶極
鮮潤者實緣此也
　　梌樹
楓樹南北不同北方原無楓樹之名自南廵見楓樹方
知北方之梌木即是楓樹但南方厥木惟喬所以直生
北方厥木惟叢故矮短耳其枝葉則相同也
　　阿濫
阿濫之名見唐詩紀事驪山有小禽名阿濫堆(禽經作/􁀙􁌮鳥)
善鳴眀皇御玉笛採其聲翻新曲且名焉張祜詩云至
今風俗驪山下村笛猶吹阿濫堆通雅云鸄驪山鳥也
一名阿濫堆則古名鸄矣(爾雅鸄鶶鷵䟽/云鸄一名鶶鷵)亦作鴳濫(鴳/讀)
(安與阿/音近)韋昭所謂鴳扈蘇軾詩不見阿濫堆决起隨衝
風此鳥有二種一種鳯頭者髙誘吕覽注所謂鴳一名
冠雀是也一種無鳯頭者彚雅所謂阿蘭似百舌而無
毛角是也江南人呼為鴳􁌮或訛為烏􁌮
　　金光子
金光子閩人呼酸棗樹極髙大葉長而尖如橄欖四月
開花淺綠色結實如大棗八月始熟色黄故亦名金棗
收乾則紫赤色味酸核圓而堅多竅人心之狀圓外竅
中故此果專為心家藥閩書云酸棗出福州建寜福寜
建寜人以為糕與樝糕相似或云其種自西域佛國來
取其核就天然罅孔處雕鏤作羅漢形為念珠按政和
本草圖經云酸棗真者最不易得其木髙數丈徑圍一
二尺木理極細堅而且重皮亦細紋似蛇鱗其核仁大
而色赤如丹今市之貨者皆棘實耳
　　葛仙米
葛仙米生湖廣沿溪山穴中石上遇大雨衝開穴口此
米隨流而出土人撈取初取時如小鮮木耳紫綠色以
醋拌之肥脆可食土人名天仙菜乾則名天仙米亦名
葛仙米以水浸之與肉同煮猶作木耳味大約山洞内
石髓滴石而成性寒不宜多食聞他府及四川時有之
必遇水衝乃得嵗不常遇他如深山背隂處大雨之後
石上亦間生然形質甚薄見日則化或乾如紙不可食
矣又梧州府志葛仙米出北流縣勾漏洞石上為水所
漬而成石耳類也采得暴乾仍漬以水如米狀以酒泛
之清爽襲人此原非榖屬而名為米俗云晉葛洪隠此
乏糧采以為食故名嶺南襍記云韶州仁化縣丹霞山
産仙米徧地所生粒如粟而色緑煮熟大如米其味清
腴大抵南方深山中皆有之也
　　倒弔果
倒弔果俗名弔搭果形似山梨而小體微長味酢肉多
沙長蒂諸果始生時皆向上此果花實皆下垂故名生
時堅澁熟乃沙性暖利健脾消食樹枝葉俱如梨為秦
中物産今遵化㳂邊有之而考之書籍草木諸譜皆不
載倒弔之名惟司馬相如上林賦云荅遝離支荅遝音
近打拉張揖注云荅遝果名按梅堯臣牡丹詩用打拉
二字北人方言以欹垂為打拉是荅遝名果或因其下
垂也說文海篇俱作榙􁀙果今名弔搭或是荅遝音之
轉耳
　　林檎
李類甚繁林檎其一也樹不甚髙枝葉皆如李花白唐
人謂之月臨花實如李而差小有黄紅二種本草所謂
金林檎紅林檎是也獨核有仁味甘津亦名來禽亦名
蜜果此果味如蜜能來衆禽於林故得林檎來禽蜜果
諸稱學圃餘䟽謂花紅即古林檎誤矣花紅柰屬也柰
有數種其樹皆踈直葉皆大而厚花帶微紅其實之形
色各以種分小而赤者曰柰子大而赤者曰㯽子白而
㸃紅或純白圓且大者曰蘋婆果半紅白脆有津者曰
花紅綿而沙者曰沙果西京雜記所以有素柰青柰丹
柰之别也又有海棠果通志謂之海紅而闗西有楸子
有榅桲(滿洲呼山樝曰榅桲與陜西同音查梅堯臣有/得沙苑榅桲詩政和本草附載榅桲於柰内是)
(宋時已有此稱其始或從陜西流名/闗外或從闗外通音陜西俱未可定)亦皆柰類盖李之
與柰其枝葉花實固區以别而其子核之異尤最易辨
堅而獨者李類柔小而四五粒者柰類草木諸書皆以
林檎附於柰内其亦未嘗體認物性矣
　　人中
人之水溝穴在鼻下口上一名人中脉論竒經諸書謂
任督二脉一行於身之前一行於身之後㑹於素髎水
溝斷交三穴三穴為面中三水溝又為三之中故名人
中也一說人有九竅自鼻以上皆兩自口以下皆一此
居其中故云是但釋中之義耳而王逵蠡海集為之說
曰所謂人中者天食人以五氣鼻受之地食人以五味
口受之人中盖居人身天地之中也此又未免穿鑿盖
人受天地純全之氣成形四肢百骸能得其全獸則得
其偏如猿猴猩猩之類凢諸寓獸亦似人形而其鼻柱
直脣之間總無此水溝一叚以此辨人之獨異於獸水
溝之所以得人中名也今滿洲呼呢呀爾馬䝉古呼庫
門髙麗呼薩拉蜜皆直曰人而已可見義理真確自可
通之六合竊疑古人氣穴辨論何以未經道此及閱素
問骨空篇注有鼻人二字是古人亦秖呼為人矣
　　鼢䑕
俄羅斯近海北地最寒有地獸焉形似䑕而身大如象
穴地以行見風日即斃其骨亦類象牙白澤柔滑紋無
損裂土人毎於河濵土中得之以其骨製椀楪梳箆其
肉性甚寒食之可除煩熱俄羅斯名摩門槖窪華名鼢
䑕乃知神異經所云北方層氷之下有大䑕肉重千觔
食之已熱字書謂鼢䑕别有一種大於水牛穿地而行
見日月之光則死皆即此也
　　地震
朕臨攬六十年讀書閱事務體騐至理大凢地震皆由
積氣所致程子曰凢地動只是氣動盖積土之氣不能
純一閟欝既乆其勢不得不奮老子所謂地無以寜恐
將發此地之所以動也隂陽廹而動於下深則震雖微
而所及者廣淺則震雖大而所及者近廣者千里而遥
近者百十里而止適當其始發處甚至落瓦倒垣裂地
敗宇而方幅之内逓以近逺而差其發始於一處旁及
四隅凢在東西南北者皆知其所自也至於湧泉溢水
此皆地中所有隨此氣而岀耳既震之後積氣既發斷
無再大震之理而其氣之復歸於脉絡者升䧏之間猶
不能大順必至於安和通適而後反其寜静之體故大
震之後不時有動摇此地氣反元之徴也宋儒謂陽氣
欝而不申逆為往來則地為之震玉厯通政經云隂陽
太甚則為地震此皆明於理者西北地方數十年内毎
有震動而江浙絶無縁大江以南至於荆楚滇黔多大
川支水地亦隆窪起伏無數百里平衍者其勢欹側下
走氣無停行而西北之地彌廣磅礴其氣厚勁坌涌而
　又無水澤以舒洩之故易為震也然邉海之地如臺灣
　月輙數動者又何也海水力厚而勢平又以積隂之氣
　鎮乎土精之上國語所謂陽伏而不能岀隂廹而不能
　烝於是有地震此臺灣之所以常動也謝肇淛五雜組
　云閩廣地常動說者謂濵海水多則地浮夫地豈能浮
　於海乎此非通論京房言地震云於水則波今泛海者
　遇地動無風而舟自蕩摇舟中人輙能知也地震之由
　於積氣其理如此而人鮮有論及者故詳著之
　
　
　
　
　
　
　
聖祖仁皇帝御製文第四集巻三十
　欽定四庫全書
聖祖仁皇帝御製文第四集巻三十一目録
　　雜著
　　康熙幾暇格物編
　　　江源
　　　恒河
　　　浮白
　　　御稻米
　　　食氣
　　　鳥舌
　　　地中有火
　　　禽鳥肫肚之别
　　賦
　　　時和年豐慶祝賦(并序/)
　欽定四庫全書
聖祖仁皇帝御製文第四集巻三十一
　　雜著
　　康熙幾暇格物編
　　　江源
　中國水之大而流長者惟河與江其源皆出西番界河
　之源自元史發眀之後人因得知其大畧江之源則從
　未有能確指其地者酈道元水經注頗言其端委而於
　發源之處則云以今所聞殆未濫觴道元亦闕疑而弗
　敢定也今三藏之地俱歸版籍山川原委皆可案圖以
　稽乃知所謂岷山導江者江水泛濫中國之始禹從此
　水而導之江之源實不在是也江源發於科爾坤山之
　東南有三泉流出(一自匝巴顔哈拉嶺流出名七七拉/噶納一自麻穆巴顔哈拉嶺流出名)
　(麻穆七七拉噶納一自巴顔吐呼母巴顔/哈拉嶺流出名古科克巴哈七七拉噶納)合而東南流
　土人名岷揑撮岷揑撮者譯言岷江也是為岷江之源
　南流至岷納克地名鴉龍江又南流至占對宣撫司㑹
打冲河入於金沙江東流逕雲南境至四川叙州府與
川江合是真江源根據後人但見打冲河之入金沙金
沙之入川江而又據禹貢東别為沱之文謂川江為岷
江溯流以窮源謂江源必在黄勝闗外不知鴉龍江之
上流實為江源也故導江之江有蜀江離江錦江都江
之稱隨地隨時異名而不得專岷江之目者非其源也
宋范成大陸游亦嘗言之范成大呉船録曰江源自西
戎由岷山澗壑中出而合於都江今書所云止自中國
言耳陸游入蜀記曰嘗登岷山欲窮江源而不可得盖
自蜀郡之西大山廣谷西南走蠻箐中皆岷山也則江
所從來逺矣二說皆知黄勝闗流入之江非江源而不
能定其所在後人反據禹貢文以辨其非漢書地理志
謂岷山在湔氐道西徼外江水所出言雖無弊特不知
所謂徼外者今科爾坤山之東南耶抑即黄勝闗外地
也元史云江水岀蜀西南徼外東至於岷山而禹導之
可謂得其方矣而不能眀悉如記河源者盖河自都實
奉使後始得其源大江濬發之地從無人至者元世祖
南征即從蔥嶺而南直逹天竺緬甸由雲貴逕湖廣以
返路在江源之外故不得其詳也然亦有至其地而究
未能辨之者眀之宗泐是也宗泐使西域歸云西番抹
必力赤巴山有二水在東北者為河源在東南者為犛
牛河江源也犛牛河即麗江一名金沙江者宗泐但見
是水之先合於金沙江而後合於川江不知金沙江别
源於西番之乳牛山去江源西千餘里乃謂岷江即金
沙誤矣數家之說猶近於影響其餘荒唐散漫更無可
採隋經籍志有尋江源一巻其書不傳間見地記有引
之者其說云岷江發源於臨洮木塔山臨洮今洮州衛洮
河横亘於南江豈能越洮河而南下耶即有其書必多舛
錯亦不足觀已惟眀徐𢎞祖有溯江紀源一篇頗切於
形理𢎞祖曰河入中國歴省五而入海江入中國亦歴
省五而入海計其吐納江倍於河按其發源河自崑崙
之北江自崑崙之南(按崑崙即科爾坤/之訛非真崑崙也)非江源短而河
源長也又云北龍夾河之北南龍抱江之南中龍中界
之北龍祇南向半支入中國惟南龍磅礴半宇内其脉
亦發於崑崙與金沙江相並南下環滇池以達五嶺龍
長則源脉亦長江之所以大於河也至李膺益州記云
羊膊嶺水分為二派一東南流為大江一西南流為大
渡河元金履祥釋禹貢從之夫大渡河源發於四川大
邑縣之霧中山至嘉定州合川江其去岷江真源東西
相隔千餘里去禹導江之處南北亦相懸五百餘里(禹/貢)
(導江之處在今黄/勝闗外乃褚山)而云俱發於羊膊嶺何其謬耶此皆
未得其真惑於載籍以意懸揣而失之也學者孰從而
徴之故詳記江源并論列諸家之說於篇
　　恒河
釋氏之書本自西域其紀山川似乎荒怪然亦頗有依
據不可盡非其言小有舛錯者或述之傳聞或譯於筆
授轉相記說而訛耳如因本經云阿耨達山頂有阿耨
達池池東有恒伽河從象口出流入東海南有辛頭河
從牛口出流入南海西有博义河從馬口出流入西海
北有斯陀河從師子口出流入北海後人據文疑水從
牛馬師象口出必無之理不知所謂牛馬象師者皆山
之形似也其云入東南西北海則誤矣阿耨達山今之
岡底斯也岡底斯之前有二湖(番名馬品母達/賴湖郎噶湖)即阿耨
達池也其東有山曰馬口(番名打母/朱喀巴珀)有水流出東南入
雲南境為㯽榔江逕緬甸入南海其南有山曰象口(番/名)
(郎千喀/巴珀)有水流出入二湖而西流其北有山曰師子口
(番名僧格/喀巴珀)有水流出亦西行與象口之水㑹而南流其
西有山曰孔雀口(番名馬珀/家喀巴珀)有水流出南行與象師口
之水㑹而東南流為恒河(番名岡噶/母倫江)入南海是經所謂
牛馬師象口者方位或不同至今番人猶稱名之特四
水一分流於東為㯽榔江三合流於南為恒河而總入
於南海無分入四海之道耳酈道元水經注引西域記
云阿耨達山有水名遥奴名薩罕名恒伽三水俱入恒
河兹說信然又括地志謂阿耨達山一名崑崙者非也
崑崙去岡底斯西二十度在天竺之極西西印度之北
以北極為天頂故河圖括地象曰崑崙横為地軸上為
天鎮道經謂天之中嶽水經謂崑崙在地之中皆言在
天地之中也岡底斯去北極偏東二十度其非崑崙明
矣
　　浮白
浮白二字人但知為飲罸爵之名不知浮白乃人身氣
穴之一素問黄帝問氣穴篇曰目瞳子浮白二穴注云
浮白在耳後入髪際足太陽少陽二脉之㑹特以古人
未經用過而素問為醫藥之書學者未能旁通故知者
鮮耳若玉樓銀海經蘇軾詩中引用後人皆知玉樓為
肩銀海為目矣
　　御稻米
豐澤園中有水田數區布玉田榖種嵗至九月始刈穫
登塲一日循行阡陌時方六月下旬榖穗方頴忽見一
科髙出衆稻之上實已堅好因收藏其種待來年騐其
成熟之早否明嵗六月時此種果先熟從此生生不已
嵗取千百四十餘年以來内膳所進皆此米也其米色
微紅而粒長氣香而味腴以其生自苑田故名御稻米
一嵗兩種亦能成兩熟口外種稻至白露以後數天不
能成熟惟此種可以白露前收割故山莊稻田所收毎
嵗避暑用之尚有贏餘曽頒給其種與江浙督撫織造
令民間種之聞兩省頗有此米惜未廣也南方氣暖其
熟必早於北地當夏秋之交麥禾不接得此早稻利民
非小若更一嵗兩種則畆有倍石之收將來盖藏漸可
充實矣昔宋仁宗聞占城有早熟稻遣使由福建而往
以珍物易其禾種給江淮兩浙即今南方所謂黒榖米
也粒細而性硬又結實甚稀故種者絶少今御稻不待
逺求生於禁苑與古之雀銜天雨者無異朕每飯時嘗
願與天下羣黎共此嘉榖也
　　食氣
熊於山中必有跧伏之所大抵在巖洞之間人謂之熊
館至冬時入蟄呵氣成冰封其穴口僅留一小孔静伏
於内至春乃出毛詩名物觧云熊能引氣故冬蟄不食
昔年曽獵得蟄熊騐視腸胃净潔無物知不食之言信
矣倘獵者不即斃之窟中熊逸而去則雖冬月亦必搏
獸而食以此悟道家習静之士能危坐兩三日不食不
饑者即食氣内息之道也若與人應對酬酢便不耐饑
餓此無他氣隨音而動動則外洩内虚也張紫陽云氣
全則生存華佗五禽之戯本於莊周吹呴呼吸吐故納
新熊經鳥伸導引養形之術各有所由來矣
　　鳥舌
凢鳥舌皆附著下噱有短如粒者有及觜之半者有長
與咮齊者其短者聲濁而促稍長者聲亦轉長與咮齊
者其聲圓轉流麗鳴亦能乆如黄鸝百舌畫眉阿􁀙之
屬是也其舌之似人者如鸚鵡了哥松鴉即可委曲其
聲以像人語鸜鵒舌似人而有歧故必翦去之而後可
學人言然率皆不過數語而止淮南子所謂鸚鵡能言
而不可使長言者得其所言而不得其所以言也此諸
鳥舌皆根於喉而藏於咮唯啄木之舌其根通於腦後
其尖逾引逾伸長出於咮寸餘樹中蟲蠧雖潛藏穴隙
皆伸其舌鈎取之又有一種蛇頭鳥其頸項甚長其舌
亦如啄木毎為鷹鷂擊擒輙伸其舌以刺鷹鷂負痛力
一少縱則逸而逝矣此能以舌為用而不能鳴者以其
舌之太長也元命苞曰舌為言之達人之舌短者言澁
舌長者音不正理亦如是
　　地中有火
嘗閱陸游老學庵筆記云南鄭見一軍校火山軍人也
言火山之南鋤钁所及烈焰應手涌出故以火山名軍
後人疑宋之火山軍為今岢嵐州地但有火山之名而
無騰焰之事遂謂其說為妄不知此特地氣有變易耳
今黒龍江及䝉古敖漢現有地中出火之處去土面一
二寸炎光隨起接以引火之物輙傳焰而灼土人耕種
時畧耘反之布種其上不兩三月即收穫矣葢地氣極
熱發生最速故也先儒謂火行分寄於金木水土元命
苞曰火之為言委隨也謂隨物而具也朱子曰金木水
火體質屬土王逵謂火實生土而土亦能生火山經所
載令邱騰火諸薄炎山事亦有之無足怪者地志云蜀
川火井隨處而發乆者百年或數十年光焰迺息此又
火隨地氣而聚散之一徴也
　　禽鳥肫肚之别
蠡海集云飛禽為陽皆食果榖走獸為隂皆食芻藁此
言殆未盡然飛禽之中即有食生食榖之異其食生者
則有肚如鶴鸛鶖鵜之類是也食榖者則有肫如鵞鴨
鷄雀之類是也集韻云肚胃也肫肚皆鳥之胃以所食
而分故凢食生而兼食榖食榖而兼食生者其肫肚與
專食榖食生者又各少别至於諸獸如牛羊鹿麅麞之
胃則曰膍即肚之旁俗所謂百葉者周禮謂之脾析醢
人注云脾析牛百葉也字說曰牛羊等物食生草故有
百葉夫牛羊何嘗不食豆菽乎其百葉亦非因食生草
而有大凢倒噍之獸皆有百葉爾雅曰牛曰齝羊曰齥
麋鹿曰齸注云齝食之已乆復出嚼之也反芻出嚼曰
齥說文云齸者藏之粻中吐而噍也是牛羊麋鹿皆倒
噍故有百葉以類推之可知矣又如熊羆之屬則兼食
生物𬞞菜猿猴之屬則專食果榖虎豹之屬則非生物
不食走獸未嘗不食果榖而亦豈皆食芻藁乎昔人謂
鳥獸得氣之偏五臟六腑不能備具辨之甚詳而肫肚
百葉之說獨未有發明之者見其粗而不知其精也惟
人於飲食亦有與臟腑不合者少沾氣味即噦吐反逆
終身不能入口此其腸胃之間亦必有異處靈樞經謂
五臟有大小髙下堅脆故飲食嗜好不齊信哉言也
　賦
　　時和年豐慶祝賦(幷序/)
朕誕辰免慶賀行禮者亦多年矣近因六旬羣臣固請
又有恩綸故勉從衆意前一日進宫受賀頒詔往返二
日各省慶祝萬夀設壇誦經不止億兆朕握樞臨極章
句之能素不為務但自㓜齡讀書屬文毎覽大儒雖不
以華麗為尚亦間有作者似取吟詠以托性情因而有
感用時和年豐慶祝賦七字為韻賦曰
幸昇平之泰運歴嵗月之良時季春移序而大端化俗
淑氣氤氲而諸政無為恐徳弗類乾惕是規求賢毎形
乎寤寐治體未致夫昌期同心翊贊是賴多士恭已臨
軒憑茲九司主屏虚諛而啟千秋不㧞之業臣去私饋
而建百世無窮之基此前聖之至理後人所未思也爾
迺揚鑾青野設輦鳴珂大昊斯啟大樂在和衡塗峻闢
雲殿義路廣宣偈歌新花受雨露以争豔春鳥應載陽
而舞多衆芳芬欝麗景遮那都人士女轂擊肩摩逺近
縫掖重登制科於是音發簫鼔聲雜管絃百戯盈阡陌
以鬭勝羣黎集岐路而争先勿驚勿動而民偃如草不
震不騰而朝宗若川結綵繽紛惜傷物力之勞費鋪筵
絡繹止禁珍饈之競妍去奢崇儉力穡祈年此帝王所
當知其然也又廼駢羅羽衛杳渺仙宫金莖玉露福地
　倥侗論芝田之可種拂珠樹而還童服氣錬精曖碧臺
　之錯落守神凝思叅紫府之穹崇此皆耗精氣於虚廓
　廢政事之全功凛黷祀弗欽之㫖戒思元蕩志之風若
　夫徧列傳燈廣懸法鏡期衆善之並臻兾靈祗之協慶
　布徳延福仰慈䕃於慧雲妙覺能仁渡寶筏於西聖香
　風普拂花宫真印潛孚斗柄詳考影形之實恐遺有漏
　之行於是明三綱斂五福法天地之無私叶神人之秘
　祝養老尊賢重農貴粟含生欣欣長世樸樸祈萬寶之
　順成望彼蒼之戬榖願永永其若兹凝休徴於茀禄原
　夫泰運升恒乾元下濟謙尊有終恒乆勿替先稼穡之
　惟艱惠鰥寡之是務陽順叙而不愆隂應期以相附沛
　甘㴻以咸周扇和風而廣布聞善言於詩書乃予懐之
　所慕寫兾望之孔殷爰抽毫而作賦
　
　
聖祖仁皇帝御製文第四集巻三十一
　欽定四庫全書
聖祖仁皇帝御製文第四集巻三十二目録
　　古今體詩二十九首
　　　嵗除前二日立春
　　　嘉平月初雪後晚坐偶有所見書懐
　　　詠鳥鎗
　　　朕親統六師至寜夏駐蹕二十日遍觀地勢游覽
　　　　山形城之東南有巽湖水最清偶爾得野鴨一
　　　　隻羽毛滋潤黄頭紫背胸白翅短與他處所有
　　　　廻然不同業已忘矣今經十五載忽於畫中又
　　　　見此禽因而有感故援筆以記
　　　詠自鳴鐘
　　　賦得禁城春色曉蒼蒼
　　　趙北口水淀作
　　　賦得時人不識予心樂
　　　檣燈
　　檣燈(調寄㸃綘唇一名南浦月/)
　　五十一年春二月二十四日回鑾遇雨故作春雨
　　　行
　　閱河長歌(并序/)
　　憶詠蘇州風俗
　　偶觀演劇作
　　三月初十日恭請
皇太后雅玩齋進膳看梅花
　　暢春園西新園觀花
　　西苑試士
　　大學士陳廷敬輓詩
　　湯泉應候
　　將軍潘育龍乆任封疆故存問賜詩
　　賜將軍呉英
　　冬至讀易
　　黄臘梅
　　賦得冬日可愛
　　詠雪(并序/)
　　賦得月照氷池
　　吏部尚書引年致仕宋犖因朕六旬夀慶祝來京
　　　事畢五月内回本鄉朕念舊臣特書七言律一
　　　首以紀其事云
　　賜大學士温達
　　幾暇隨筆書懐
　欽定四庫全書
聖祖仁皇帝御製文第四集巻三十二
　　古今體詩二十九首
　　　嵗除前二日立春
　嵗盡星回朔氣消迎新慵聼奏笙簫梅花欲報春先到
　猶怯凝寒瑞雪飄
　　　嘉平月初雪後晚坐偶有所見書懐
　尺雪同雲晴亦佳心叅運水及搬柴羣烏將宿頻遷樹
　半壁餘光反照堦慷慨行年周甲子徘徊撫景對宫槐
　豈辭􁈊沐編氓志疾苦先知天下懐
　　　詠鳥鎗
　由來火具三皇始後世方興欲廣威未盡響聲先鴈落
　已騰煙處帶禽歸海洋掃却鯨魚浪漠北清塵觧鐡衣
　　　朕親統六師至寜夏駐蹕二十日遍觀地勢㳺覽
　　　　山形城之東南有巽湖水最清偶爾得野鴨一
　　　　隻羽毛滋潤黄頭紫背胸白翅短與他處所有
　　　廻然不同業已忘矣今經十五載忽於畫中又
　　　見此禽因而有感故援筆以記
七邉曽歴賀蘭山塞北咽喉最險闗叠翠崕巒人蹟滅
堆沙道路栢林攀(栢林者非聳然喬木之謂自神木至/寜夏積石堆沙之中生栢樹婆娑盤)
(旋一根至於二三里就地牽攀人馬難走髙者/不過五六尺粗不過拱把故有栢林攀之句)漢渠遥
轉唐渠㑹濁水先流清水灣野鳥閒棲猶得静吾今自
覩二毛斑
　　詠自鳴鐘
法自西洋始巧心授受知輪行隨刻轉表指按分移綘
幘休催曉金鐘預報時清晨勤政務數問奏章遲
　　賦得禁城春色曉蒼蒼
淑色曈曨射早光御園梅栁怯寒霜三宫紫氣通瑶殿
九陌和風到建章春社先農開布種初辛祈榖望書祥
鶯聲燕語添詩思欲去浮文夙夜忙
　　趙北口水淀作
風微見水緑日暖弄牕妍樹老依根壮心平任物遷維
舟臨草㟁揮翰借壺天(此日廟旁借/一屋冩字)非是禽魚樂人稠
萬户烟
　　賦得時人不識予心樂
恩波遍布首邦畿(此嵗地丁/俱已蠲免)愛此佳時緑尚微血耗飬
衰心益壮神煩物擾體無違暮年筋骨猶能强半世憂
勞幸免非老慣豫逰山水處傍人那得識天機
　　檣燈
泊舟淺水意如何為惜春光怡興多倚檻晚晴吟皓月
推牕夜静恱清波氷消浪㓗魚吹沫風轉雲開鴈踏莎
更有檣燈分掩映輝煌豈亞扣船歌
　　檣燈(調寄㸃綘唇一名南浦月/)
夜静更深船牕臨淀見波影出看何景燈映牙檣炯
自笑無文難得佳詞整揮毛頴水平天永淡露春風冷
　　五十一年春二月二十四日回鑾遇雨故作春雨
　　　行
春雨難過時春耕不可誤江南苦多霪河北厭乆煦地
濕易蒸雲土鹼能散霧年年常覿此惟祝順暘雨縱然
䝉天眷更欲明三務去嵗銀花盈尺餘今看滂沛滿溝
渠兒童應門有喜色農夫奔走百愁舒忙布種治畦𬞞
山谷原隰免欷歔四民俯仰皆安業廟堂憂憫當少除
娯目怡心願後樂又慮夏秋苗何如仰兾隂晴無􁌄忒
方致大有登農書
　　閱河長歌(并序/)
　朕閱河出郊自南苑過蘆溝順永定河之南岸見十
　五年前泥村水鄉捕魚蝦而度生者今起為髙屋新
　宇種榖黍而有食矣水淀改成沃野溜沙變為羙田
　因思古人云有治人無治法斯言信哉若治之不早
　民至於今未知何似也故有感而作長歌一篇以示
　善後之計云爾
春風春社豔陽天雪盡塵清徧路阡曽記當時泊舟處
今成沃土及膏田十年之前汎黄水民生困苦少人烟
歴歴實情親目覩老轉少徙益難撫挾男抱女至馬前
皆云此河不可堵桑乾馬邑雖發源山中諸流數難數
吾想畿内不能防何况逺慮治淮黄數廵髙下南北㟁
方知渾流為民傷春末無水沙自漲雨多散漫遍汪洋
若非動衆勞人力黎庻無田漸乏食廟謨不惜費帑金
救民毎嵗受饑溺開河端在辨髙低堤㟁逺近有凖則
未終二年永定成泥沙黄溜直南傾萬姓方蘇愁心觧
從此鄉村祝太平昔日宵旰嘗縈慮將來善後勿紛更
　　憶詠蘇州風俗
鄧尉梅梢月虎邱浪裏峰人争天地秀物雜理文宗俗
尚非交譲官箴乏恊恭輿情常若此何日奏時雍
　　偶觀演劇作
雅頌不能傳詩詞䧏作調唐人歌舞精元曲選聲妙若
曰得仙音究未探其要暫為遣見聞寄此發長嘯
　　三月初十日恭請
皇太后雅玩齋進膳看梅花
當年梅雪伴今嵗暮春遲銀杏舒新葉木蘭盖緑枝花
當亭畔發香逐雨中移别殿陳鮮蜜尚方獻瑞芝老萊
舞膝下珠草列仙墀敬上喬松祝欣瞻王母儀捧觴稱
夀句進酒問安詞地潤鋪紅蕚波澄歛玉池髙峰多爽
氣綺樹得丰姿漏轉催辰半表行近畫竒承歡同永日
孝思莫違時㑹慶思經義千秋古訓垂
　　暢春園西新園觀花
春光盡季月花信露羣芳細草沿階緑竒葩撲戸香寸
隂惜鬢短尺影逐時長心向詩書奥精研莫可荒
　　西苑試士
霽日東風暖平川宇宙寛文章隨世轉經史得人安講
學前賢奥觀光後進歡有生宵旰慮獨望和羹難
　　大學士陳廷敬輓詩
世傳詩賦重名在獨遺榮去嵗傷元輔(去嵗大學士/張玉書故)連
年痛鉅卿朝恩葵志勵國典玉衡平儒雅空興嘆含毫
感倍生
　　湯泉應候
一為消疾駐靈泉歩輦平明觀挿田喜見蕣華方遍野
更㸔修竹逺籠烟雖無玩賞因偕樂屢慶豐登共息肩
牕外雨聲滴草舍宻林鶯語亦欣然
　　將軍潘育龍乆任封疆故存問賜詩
少年勇戰啟元戎乆任三秦鐡石𠂻守土防邉資壯畧
披堅敵陣表彤弓昇平當惜老臣在竹帛還酬舊日功
白首怡神存碩果願期添算荷恩隆
　　賜將軍呉英
水陸封疆六十年曽經百戰駕輕船蓬臺逺渉鯨鯢浪
島嶼全消烽火烟將老偏宜立志壯宸襟毎注施恩延
波濤有作湏先靖黽勉防微計未然
　　冬至讀易
復自純坤起隂陽由静生飛灰識地氣吹律考中聲六
甲周天運九疇味道精非圖窮理譽本末近分明
　　黄臘梅
臘後江南得早梅春遲北地見花開不隨㟁栁初眠候
祇伴寒松破凍回
　　賦得冬日可愛
復卦初生處景隨玉管回前旗分鳥道後仗向龍堆愛
日冬偏暖臨橋氷未開寛城行幸地越嶺少塵埃
　　詠雪(幷序/)
　偶出喜雪題衆以舊體擬典故而成朕知目前畢竟
　無雪不可為喜故改作詠雪以已意而就非有意於
　詞藻也
季秋封地雨寒月减同雲忽見峰頭白那㸔樹杪雰衆
方矜藻繢我獨念耕耘未卜來朝慶田疇積㡬分
　　賦得月照氷池
半璧映河隈光瑩鑒溯洄源清同皎潔溜静自徘徊逺
照移松嶺寒輝展鏡臺羊腸分岔路飄渺碧雲堆
　　吏部尚書引年致仕宋犖因朕六旬夀慶祝來京
　　　事畢五月内回本鄉朕念舊臣特書七言律一
　　　首以紀其事云
　受祉林泉頥飬年世家耆徳自天全少時劍佩登三殿
　乆任呉淞撫九阡行儉銓衡有令譽廣平才藻入清篇
　修齡喜得人間夀雪作鬚眉興欲仙
　　　賜大學士温達
　自少存心敦孝友中年芳譽畹蘭清樞垣華省㸔封事
　儲粟經邦著政聲三殿絲綸資作楫九霄雨露啟和羮
　君臣鬚髪蒼然矣時念虞廷進善旌
　　　幾暇隨筆書懐
　雲牕欲視逺啟戸北慿觀豈若登山望徒勞譜石㸔禪
　徒空世界仙毎誤爐丹何似詩書藴常圖根本安
　
　
　
　
　
聖祖仁皇帝御製文第四集巻三十二
　欽定四庫全書
聖祖仁皇帝御製文第四集巻三十三目録
　　古今體詩四十九首
　　　五月上旬避暑熱河途中喜麥秋盈野雨暘得時
　　　　賦七言一律
　　　夏日山莊二首
　　　金蓮盛放二首
　　　賦得山林引興長
　　　詠夏二首
　　　詠新竹
　　　熱河産人参雖不及遼左枝葉皆同命翰林蔣廷
　　　　錫畫圖因戯作七言截句記之
　　　蘭菊圖
　　　蓮花岩松牡丹
　　　嘉禾䨇頴
　　　湧翠岩觀瀑賞白蓮
　　梨樹峪道中歩輦口占二首
　　雲巖
　　山居即事
　　覽孝經衍義有感而作
　　用梌木杯噐
　　春行
　　去嵗八九月雨最多民間俗說封地雨故一冬少
　　　雪猶可支持自交立春復不見雲所以望雨甚
　　　殷昨晚宻雲四起夜深甘霖即霈田間老㓜無
　　　不舉手加額歡聲載道朕以民食為天喜均一
　　　體故賦七言近體以示羣臣
　　春行
　　栁絮
　　清潭
　　讀朱子全書有感而作
　　暑將退
　　浙閩總督范時崇陛見來京朕毎念祖為開創宰
　　　輔父乃忠義名臣所以待之優重今因回任特
　　　書御詩餞送
　　古北口提督馬進良以年老辭去朕念當日鷹揚
　　　百戰挽强執銳自守紫塞内外恬静皆因宿將
　　　老成之所致今回林泉深所惜也故賦五言特
　　　記不忘疆場舊事也
　　賦得萬壑泉消夏千峰翠作秋
　　大西門升八旗官閱騎射作
　　江南諸臣
　　靈泉啓文明
　　賦得恩光日邉來
　　五十三年冬至齋戒作
　　五十三年冬旱十二月初二日大雪二十一日又
　　　雪途中偶成
　　賦得梅候宫中樹
　　賦得三十六宫都是春
　　日月無私能廣運
　　春日郊行示地方官六首
　　舟中鼓琴
　　和風細雨
　　望湖春色二首
　欽定四庫全書
聖祖仁皇帝御製文第四集巻三十三
　　古今體詩四十九首
　　　五月上旬避暑熱河塗中喜麥秋盈野雨暘得時
　　　　賦七言一律
　畏暑乗輿岀鳳城麥秋預卜望庚晴千村共飽連年稔
　萬井同歡比屋盈谷有靈泉山脉壯道無峻嶺馬蹄輕
　移風易俗先忠孝蕃息編氓在厚生
　　　夏日山莊
　日永炎風盛純隂在内含扶陽求物理避暑豈幽探山
　静清歊熱泉瀠照碧嵐隨時駐歩輦無著亦無貪
　　　其二
　畏景消煩慮吟詩續古風野花羅檻外山鳥滿林中雲
　氣氤氲合鶯鳴颯爽同無能尋麗句賦物媿難工
　　　金蓮盛放
　曽觀貝葉志金蓮再見清凉徧地鮮近日山房栽植茂
参差髙下共争妍
　　其二
數畆金蓮萬朶黄凌晨浥露色輝煌薫風拂檻清波暎
併作芙蕖滿院香
　　賦得山林引興長
曽讀杜詩解紛紛議論多遇時非泰運行道至蹉跎托
跡山林趣披懐水石歌千年賦比興後世豈能過
　　詠夏
甘泉日永秩南訛清氣重雲入句多性理精研過盛夏
豈因白首廢編摩
　　其二
信風已盡接朱明長飬舂容草木亨潄露調氷消暑氣
何如心静則神清
　　詠新竹
叢隂半畆潤新篁花氣繽紛伴竹香可愛霏微昨夜雨
簷前風響趂蒼筤
　　熱河産人参雖不及遼左枝葉皆同命翰林蔣廷
　　　錫畫圖因戲作七言截句記之
舊傳補氣為神草近日庸醫誤地精五葉五枝成洛數
順時當用在權衡
　　蘭菊圖
尺楮繪秋容搜尋墨淡濃丹青偏綽約錦繡雜䒠茸意
運含毫手神生應矩胸自分枝向背形影入芳蹤
　　蓮花岩松牡丹
離宫初雨後花氣滿天街石壁流泉響松坪古幹佳香
凝金掌露名重玉盤釵静裏經聲息方知道有涯
　　嘉禾䨇頴
夜雨初晴日素商驅暑天林紅變緑葉榖熟卜豐年勿
訝嘉禾瑞須知貴粟先秋成各地異大有再書篇
　　湧翠岩觀瀑賞白蓮
畢竟天然造化功方能巧設古今同噴雲百尺穿岩石
瀑水千層㸃藥叢波湧白蓮承曉露溪浮緑盖動香風
經聲似脫紅塵外泡影依稀宇宙中
　　梨樹峪道中歩輦口占
入峪橋分三岔路傍崕歩輦景何深山中獨見松林影
時有清流助鼓琴
　　其二
一溪展轉見山花歩歩石苔楊栁斜試看目前將熟果
青榛郁李並堪誇
　　雲巖
三庚不用碧筩酒九井何貪消暑珠自有雲峰來澍雨
巉巖風颯到茅廬
　　山居即事
清啇方至催蝉急林葉吟風暑漸遥三伏炎蒸纔過半
山居徧地喜禾苖
　　覽孝經衍義有感而作
孝友乾坤藴彛倫宇宙開無違遵制禮色飬勉循陔風
木追前事春秋思表哀懽心從博愛錫類育英才惡慢
須防過驕危誡取灾教原由匪懈徳本足兼該不敬有
何别存誠自可推始終勸興行經義日昭回
　　用梌木杯噐
素輕珠玉噐專製及時杯錯節分花影盤根别利才茂
林成木癭深谷染莓苔澹泊明吾志天然見體裁
　　春行
千紅艷萬紫鮮頻催鬚髩方寸懸桃火栁烟恐蕩志吟
風㺯月禁狂顛案牘惟勤被景牽逢春又惡鬭芳妍禮
樂詩書海岳編進徳修業須鑚研曇雲寂㓕淪王道老
氏無為徒苟延致知端賴格物先次第由來性理篇性
理無私天地宣太極乾坤未畫前敬承執中授受逺勿
替心傳思永年
　　去嵗八九月雨最多民間俗說封地雨故一冬少
　　　雪猶可支持自交立春復不見雲所以望雨甚
　　　殷昨晚宻雲四起夜深甘霖即霈田間老㓜無
　　　不舉手加額懽聲載道朕以民食為天喜均一
　　　體故賦七言近體以示羣臣
吟詠由來喜雨多乆晴喜雨更如何天心即是民心感
海甸應同畿甸歌立政剛柔符造化體仁寛裕得人和
兩間物理原難盡勿入浮詩曲士科
　　春行
愛此融融飬育多平原髙下識恩波雖然迅速春難住
四季何嘗離太和
　　栁絮
御苑春將盡和風鼓物生芸牕來淑氣丹陛奏清聲眠
栁垂青𤨏流鶯囀碧泓沾泥非有意髙下㸃蓬瀛
　　清潭
一潭清冷拂逰塵活水源頭可問津静處定知無複浪
動時須認養潛鱗臨流能觧薫風意對景先愁澇雨頻
雲影波光相暎處湛然澄澈見天真
　　讀朱子全書有感而作
䧏𠂻天命同仁性氣質多偏亦有全人十已千知自勉
参三列九授師傳直方表裏須涵飬朝夕云為在惕乾
喻道程朱明盡善正心窮理遡淵淵
　　暑將退
歊蒸少退觧煩憂白髪蒼顔萬里愁觸物方知開造化
閒來更覺有源流倒垂樹影河邉水懸掛波聲㟁上樓
分外並無着意處惟將周易静中求
　　浙閩總督范時崇陛見來京朕毎念祖為開創宰
　　　輔父乃忠義名臣所以待之優重今因回任特
　　　書御詩餞送
翼唐九佐開天命論道三台識國楨握管表章文學館
持忠堅保嵗寒名棟梁祖幹家聲重蘭桂孫枝令譽清
浙閩封疆慎撫育惟期寜静勉精誠
　　古北口提督馬進良以年老辭去朕念當日鷹揚
　　　百戰挽强執銳自守紫塞内外恬静皆因宿將
　　　老成之所致今回林泉深所惜也故賦五言特
　　　記不忘疆場舊事也
勇貫先鋒氣鷹揚後陣威秦闗提寶劒沙磧歴天旗白
髪秋霜肅丹心皎日輝餞飲軍民别恩崇賜御衣
　　賦得萬壑泉消夏千峰翠作秋
白藏新素莭碧澗洗心泉爽籟鳴楸葉纎雲罩野田鴻
飛横峻嶺鶴舞愛平川見雨心愁潦聞暘意省愆(聞江/南旱)
西成登瑞榖南畆慶豐年逺近無殊别盈虚有後先桑
榆懐壯志吟詠借瑶篇生理隨時發淵𠂻重體乾
　　大西門升八旗官閱騎射作
騎射為觀徳從來舊制存乆安惜將老長治厭兵繁訓
練雖成法忠貞實本原先知親上義不必問私恩
　　江南諸臣
廿載安瀾自有因河干臨幸至於頻白首常思善後策
青疇毎念力農晨移風實賴封疆吏化俗無勞專事臣
吴越山川猶在目雖忘多景不忘民
　　靈泉啟文明
莭應黄鐘律陽生復卦前烈風催短髩暖溜益稀年梅
候宫中樹詩成几上箋乾坤先後畫至理在精研
　　賦得恩光日邉來
冬藏待春發艮止佐東生八極分仁政諸方拱嚮明車
書同内外民物望豐亨敬奉無私義殷勤宵旰情
　　五十三年冬至齋戒作
姤復生生已渾同不因小往大來中簫韶如在精誠致
鐘鼓云乎禮樂崇日月無私能廣運聖賢有教佐天功
老年豈惜衰殘力强欲躬行盡㓗𠂻
　　五十三年冬旱十二月初二日大雪二十一日又
　　　雪途中偶成
玉花泱漭近春和歩輦平明廻陌過村老憑門吟里曲
行人載道詠寒歌無塵逺視山横塞破凍齊驅馬渡河
盈尺王畿皆作瑞龍沙惟慮雪霜多(塞外不/冝多雪)
　　賦得梅候宫中樹
積雪梅猶冷春寒竹色沉占年勤逺慮惡酒自髙吟憂
樂同民切詩書味道深光風來錦甸生飬見天心
　　賦得三十六宫都是春
四時觀物視韋篇奥㫖微言開畫前月窟天根來往處
地雷乾巽互環旋青陽和煦為春首淑日依遲作道筌
運轉洪鈞推造化體元善政在身先
　　日月無私能廣運
春寒暗觧消氷勢膏澍新添助發生繡壤已看隨處潤
柴扉共樂及時耕運籌普被羣黎廣宵旰先思積粟盈
毎覽前村童叟恱楓宸少慰白鬚情
　　春日郊行示地方官
警蹕幸畿南中和慰閭里千村静路塵淑氣徧逺邇
　　其二
毎春來此地黎庶盡安康尚徳先寛政官僚勉直方
　　其三
春蒐省耕種莫悮農桑時假寐羹墻睹殷勤意在兹
　　其四
牧民寄所重授鉞賴宣風曩昔官箴在開誠上下同
　　其五
平成多歴年生齒既蕃庻惟食在天時輕徭民自豫
　　其六
案讀五經義遐觀四海圖緬懐洙泗訓期共樂天衢
　　舟中鼓琴
蓬牕聼緑綺月影暎船遥静裏宫啇别風前律吕調雁
飛遥集渚魚躍欲乗潮雨歇苔猶濕應知助麥苗
　　和風細雨
春潭連霡霂沙㟁泊輕舟鴨緑苔痕静人閒載酒逰風
帆通野望雨氣雜清流懐保先農事觀耕鳳蹕留
　　望湖春色
極目平波心水同烟添媚景日曈曨湖邉淑色年年有
似我澄懷數省躬
　　其二
倚檻平明對草廬溪濵來往隠樵漁雖然九五乗乾位
山水幽情自巻舒
　
　
　
　
　
　
　
　
　
　
　
　
　
　
　
聖祖仁皇帝御製文第四集巻三十三
　欽定四庫全書
聖祖仁皇帝御製文第四集巻三十四目録
　　古今體詩三十五首
　　　舟中觀耕種
　　　春歸
　　　南方靑竹叢林不乏觀玩北地氣寒非保䕶得宜
　　　　即難藝植朕嘗有事河干往來數次覽竹樹之
　　　　暢茂暫時停輦即行後於禁苑種植頗蕃今經
　　　　三十餘年邇來延致數畆之廣其圍至八寸徑
　　　　二寸五分有零古人以竹比君子因而思及草
　　　　木無知積小以至於髙大人有血氣加之培養
　　　　豈非國家楨幹之選歟故賦七言一律記之
　　　五十四年仲夏避暑途中瑞麥盈野賦五言律以
　　　　記
　　　毎見村農野老不識不知天然自得孝弟發於至
　　　　性樸誠不事文辭故羙其實而取先進之意賦
　　　七言一律
　　擎盖荷珠(調寄鷓鴣天/)
　　雨後戯題回文詩
　　佛手柑
　　賦得江城五月落梅花
　　芝徑雲隄細雨歸舟
　　題蘭
　　詠剪秋羅
　　餞大學士李光地暫回閩省
　　秋幸出郊見收成志喜五言律二首
　　賦得帳殿鬱崔嵬二首
　　康熈五十四年十月初三日避暑山莊恭祝
皇太后萬夀詩(并序/)
　　冬日可愛
　　冬夜偶成二首
　　餞閩撫陳璸
　　季冬湯泉
　　五十四年除夕偶成
　　康熈五十五年正月元旦書懐
　　上元前三日立春
　　五十五年正月十二癸卯立春是日風從東北而
　　　至景雲宻布瑞雪鋪地至十三日未止書云立
　　　春與元日同占乃收成之兆故喜民有足食之
　　　慶朕慰宵旰之憂賦五言排律以記其事
　　春寒梅遲
　　湯泉道上遇雪口占
　　春風扇微和二首
　　題朱倫瀚手指畫雪梅竹二首
　　兩廣總督趙宏燦陛見來京
　　賦得二月春風似剪刀
　欽定四庫全書
聖祖仁皇帝御製文第四集巻三十四
　　古今體詩三十五首
　　　舟中觀耕種
　四野春耕阡陌安徐牽宻纜望河干土肥原係黄沙過
　(永定河泛濫之際遍地黄/水自治河之後得以耕種)辛苦先年挽異瀾
　　　春歸
　勿訝春歸速還因冷覺遲煙寒榆莢落雨逐栁黄移惜
　景勤經學怡情喜恊時恵風雖曰盡長飬已相隨
　　　南方青竹叢林不乏觀玩北地氣寒非保䕶得宜
　　　　即難藝植朕嘗有事河干往來數次覽竹樹之
　　　　暢茂暫時停輦即行後於禁苑種植頗蕃今經
　　　　三十餘年邇來延至數畆之廣其圍至八寸徑
　　　　二寸五分有零古人以竹比君子因而思及草
　　　　木無知積小以至於髙大人有血氣加之培飬
　　　　豈非國家楨幹之選歟故賦七言一律記之
培養叢篁多歴年竹牕抱莭緑雲鮮猗猗玉潤歌君子
濟濟心虛憶俊賢可愛繽紛含宿雨最宜瀟灑動新烟
餘春欲伴寒松住漸晚韶光被景牽
　　五十四年仲夏避暑途中瑞麥盈野賦五言律以
　　　記
忽送清塵雨題詩吮兎毫青黄接玉粒霡霂佐瓊膏入
野農歌遍縁溪牧笛髙蔚林能解愠宻草滿亭臯
　　毎見村農野老不識不知天然自得孝弟發於至
　　　性樸誠不事文辭故羙其實而取先進之意賦
　　　七言一律
晝夜徬徨利禄間奚如鄙里野人閒詩書不解窮通事
名姓無聞士宦班孔顔樂處簞瓢在孝弟真情稚子闗
可笑文章少實據空將浮偽玷青綸
　　擎盖荷珠(調寄鷓鴣天/)
數畆芳塘花未開荷珠清露落莓苔雨凉翡翠摇歌扇
風㺯蜻蜓逐水隈　乳燕舞曉鶯來炎天還似未春回
葛衣日暮絲絲冷丹檻泉聲處處催
　　雨後戱題回文詩
雲收曉景霽烟開曲檻香凝露染苔分徑花光清氣􁌄
紛紛雨思綺文裁
　　佛手柑
生緑熟黄却有因清香閩嶠共呈珍似開貝葉瞿曇手
妙合華隂仙掌垠異物不須傳驛路竒芬欣得近楓宸
畫圖尺素分枝幹相對無煩憶海濵
　　賦得江城五月落梅花
梅花一調楚江干吹徹瀟湘五月寒地北天南無謫叟
不教覉思入毫端
　　芝徑雲隄細雨歸舟
長隄一線入芝逕小艇乗凉隔㟁移水向方橋瀠細浪
風吹菡萏倒垂枝秋成已慶年豐兆暑盡無憂雲漢詩
遺事陳𤓰為七夕偶因佳莭賦清辭
　　題蘭
君子之道闇然日章蕙蘭之質有風則香草木培植格
物知詳飛潜動静各有攸藏秉精天地青紫芬芳産自
松島移根草堂
　　詠剪秋羅
可惜輕羅任剪裁名傳南國向秋開未知紫塞多佳種
雜置嫣紅配緑苔
　　餞大學士李光地暫回閩省
恊恭惟得老成儒味道經書翊廟謨白髪辭君千里去
丹心捧日寸誠敷秋霜昔嵗明臣莭崑玉冲襟决勝符
暫别恩榮宸翰餞勿勞逺念慰長途
　　秋幸出郊見收成志喜
莭屆啇秋早農忙屢嵗豐柴門歌再稔比屋樂同風人
煙多慶色霜樹雜微紅極目髙低景山川一望中
　　其二
滌暑髙風至中分白露微草肥宜牧馬林薄好行圍水
向堦前注峰排雲外稀斜陽臨帳殿晚色秘天機
　　賦得帳殿鬱崔嵬
茂林葉未黄賓鴈始成行後隊分山出前旌越嶺揚鹿
鳴秋草盛人喜菊花香日暮帷宫近風髙暑氣藏
　　其二
清露知時轉纎雲却暑回豫逰臨石磴雜踏過河隈潭
静魚吹沫林踈鹿印苔秋成良可賦為此共徘徊
　　康熈五十四年十月初三日避暑山莊恭祝
皇太后萬夀詩(幷序/)
　　伏以
坤厚直方徳配含𢎞以光大
母儀康健慶來積善之安貞靈芝仙草咸歡比日之休
　　雪藕氷桃好祝如山之夀同雲未結花雨長存肅
　　肅蓮華熒熒貝葉䖍寫金經取剛柔之不壊恭呈
　　鄙語願福祉之無疆萬嵗千秋乃文章之故套耄
　　年遐筭實世間之瑞人臣捧霞觴恭祝百嵗不揣
　　無文敬賦長律
誕值小春暖承顔愛日長農閒歌樂土臣喜拜山堂孟
　　月祈年莭芳巵獻夀觴南峰留翠盖北斗燦珠行
　　愉色常猶怯怡聲乆未忘歡心依
白髮福曜現青方至飬
慈闈慶遐齡
母徳昌虚文豈作頌人瑞紀篇章
　　冬日可愛
秋斂冬藏暗發生循環潜應有餘情扶陽布序君人志
愛日書雲宇宙明長至免行丹陛禮融風不設玉厨羹
化醇意切慚凉徳漸喜春和萬物榮
　　冬夜偶成
隆冬何必辟寒犀惟有蒼顔性不迷玉律廻環新故接
釭花夜永巻中題
　　其二
安危最係在君心待旦殷勤化理尋鶴髪多愁猶警惕
長思時弊若臨深
　　餞閩撫陳璸
留犢從來漢史傳建牙分閫賴官賢寛嚴馭吏須交勉
教飬宜民務使全嶺海屏藩消蜃氣闗山保障息烽烟
迎年莭近新春至援筆楓宸餞别篇
　　季冬湯泉
素雪滿川山未露霜林盈野日將斜祈年正喜逢長至
澡徳非同玩物華秉燭檢書冬夕永爇香待旦畫屏遮
靈泉毎助消寒效總為純陽辨正邪
　　五十四年除夕偶成
待曙迎新莭辭寒憶舊時風光忽瞬息嵗月急星馳少
小勞宵旰中年按古規精力雖云􁁄𠂻腸堅不移
　　康熈五十五年正月元旦書懐
乍回斗柄又芳晨端月元陽萬象新竹葉向風消積雪
梅花除臘報初春彤庭啟莭迎祥始邃閣興文起草頻
毎繹晦翁真樂處早知天意即生民
　　上元前三日立春
臘寒猶接上元燈牕外参差六出凝媚景新春催玉律
恵風活水破蛟氷殷勤祈榖寜辭瘁勉强雕蟲愧未能
九陌人烟多喜色千門比户望年登
　　五十五年正月十二癸夘立春是日風從東北而
　　　至景雲宻布瑞雪鋪地至十三日未止書云立
　　　春與元日同占乃收成之兆故喜民有足食之
　　　慶朕慰宵旰之憂賦五言排律以記其事
問夜何嘗歇殷勤六十年嵗華催短鬢寸晷惜擔肩豐
歉無推數平成在事先人安為國瑞榖熟是民天慚撫
陶甄治思將法令蠲雲濃春氣早風静漏聲傳南陌銀
花徧東郊繡壤連管絃喧里巷燈火接山川不為私情
擾寜躭寶饌延祗期民俗厚敢詡治功全禮讓傳家教
詩書戒往愆翠烟籠畎畆泛泛潤桑田
　　春寒梅遲
化工莭候遞推移長飬生生雨露垂雪冷梅驚頻吐蕚
春遲栁怯未颺絲陽禽北向還應早林雀羣争若有知
和氣停雲今夕晚走橋明月賦新詞
　　湯泉道上遇雪口占
種麥田間盼尺盈牧羊沙漠惡飄霙王臣率土分憂樂
莫道天公有不平
　　春風扇微和
雪消山露背泉暖日暄波蕩滌甘言疾澄清無妄疴
　　其二
淑氣來春甸和風慰愍農東郊滋土潤雲盡顯諸峰
　　題朱倫瀚手指畫雪梅竹
指端寫出犯寒梅老幹单枝雪裏培疑是江南春色晩
紅芳遍野㸃青苔
　　又
雪覆石林竹時催臘盡梅閒雲飄逺岫長對翠屏開
　　兩廣總督趙宏燦陛見來京
鎮撫封疆多歴年滇黔百粤凱歸韉當時馬革抒誠切
近日龍光錫慶綿萬里宣風梅嶺表三台擁莭桂江邉
　優隆主眷酬耆舊芸閣宸章賜綺筵
　　　賦得二月春風似剪刀
　春居别墅少人喧煦育深知造化恩雪净梅花舒緑蕚
　霜輕栁帶拂朱垣和風宇宙嚴寒解暖日亭臯物色繁
　無欲自然得静理丹顔已過白鬚存
　
　
　
　
　
　
　
　
　
　
聖祖仁皇帝御製文第四集巻三十四
　欽定四庫全書
聖祖仁皇帝御製文第四集巻三十五目録
　　古今體詩三十三首
　　　春日即事
　　　曉發蘆溝
　　　六里橋鐡柱
　　　水村
　　　春水滿四澤
　　　舟中觀獵
　　　仲春聞雁
　　　閱永定河隄(有序/)
　　　絡緯飬至暮春
　　　五十五年三月下旬園中桃杏玉蘭梅花齊放其
　　　　中玉蘭茂盛可觀特請
　皇太后一閱
　　　去嵗三冬有雪至三月間農忙之際二十七日夜
　　　雨竟夕喜而成詠
　　賦得隴麥
　　五十五年冬謁
陵作
　　春幸
　　風阻駐蹕白洋湖偶成
　　小滿後偶旱途中祈雨四月二十三日甘霖大霈
　　晚夏偶成
　　憶揚州天寜寺竹
　　七月十六日賜九十一嵗老和尚
　　題畫
　　澤卜尊丹巴胡土克圖老喇嘛上夀
　　未開新荷
　　戱題千里眼
　　賜松江提督趙珀
　　緑金蓮花
　　賜老大臣
　　蘓州廵撫吳存禮
　　山莊四季
　　冬至不能全禮
　　病中偶爾問及工部尚書翰林院掌院學士徐元
　　　夢乃同學舊翰林康熙十六年以前進士再無
　　　一人矣率賦一律以遣悶懐
　欽定四庫全書
聖祖仁皇帝御製文第四集巻三十五
　　古今體詩三十三首
　　　春日即事
　最盛芳春育物多仲陽孳茂野煙和豈辭宵旰求民隠
　益守平成免賦苛望杏敦耕迎淑氣瞻蒲勸稼播嘉禾
　中疇社鼔聲相應敷恵元元載路歌
　　　曉發蘆溝
　有閏春深淑景遲長橋氷泮未流澌徘徊風景思疇昔
　千里金隄保舊規
　　　六里橋鐡柱
　鎔罏鑄冶鎮橋西往返行人舊迹迷世逺傳殊誰識得
　天南銅柱想應齊
　　　水村
　曾記江淮泊萬艘便旋水淀暫春逰雖無浩渺長波壯
　亦有清漪錦浪浮日暮帆檣排逺㟁風輕簑笠聚芳洲
鄉村不識居官况漫笑朝堂身世憂
　　春水滿四澤
條風拂春水碧漲繞烟岑梅蕚先知暖林梢漸覆隂栁
舒鳴好鳥渚静習時禽韶景融和處潜窺造化心
　　舟中觀獵
習戰昆明漢武穿於今江海靖鯨烟常思逺渉堅筋骨
每令平流演獵舩雁陣驚鎗離復合鷗羣畏弩𣪚還連
衰年雖乏挽强力黽勉春蒐以徳先
　　仲春聞雁
漸喜春和踏草行郊原遥聼曙雞鳴賔鴻欲向銀灣渚
社燕方栖静舎楹已覺隂消餘雪𣪚争看陽長早潮生
省耕畿輔先羣吏留憇田間夜不驚
　　閱永定河隄(有序/)
　康熙四十年永定河告成至今十六載隄㟁堅固並
　無氾濫去嵗山水陡長㡬不能保所以春幸回鑾便
　道察閱方知昔年修築有益於民生永保安瀾矣故
　賦七言近體以記其事
豫定安瀾在事前每逢雨潦自心牽帑金不惜籌耕種
膏土惟思廣陌阡隄老失防愁剥蝕㟁堅常䕶幸安全
肩輿頻視桃花水滚滚渾波通碧漣
　　絡緯飬至暮春
秋深厭聒耳今得錦嚢盛經臘鳴香閣逢春接玉笙物
微宜䕶惜事𣺌亦均平造化雖流轉安然比飬生
　　五十五年三月下旬園中桃杏玉蘭梅花齊放其
　　　中玉蘭茂盛可觀特請
皇太后一閱
　　玉花萬朶祝
慈顔藉奉懽心半日閒閏月春遲添嵗永香枝風送待
　　時還膝前五代承
王母陛下千齡獻夀山乍曉銅龍迎鳳輦霜容天上覩
　　仙鬟
　　去嵗三冬有雪至三月間農忙之際二十七日夜
　　　雨竟夕喜而成詠
滋麥如酥雨空濛入土膏心同黎庶苦目盼紫壇髙任
噐已知重安人寜避勞春愁暫且釋㸃㸃付揮毫
　　賦得隴麥
節遲糓雨後田麥始分畦已送花開盡難將春事稽純
陽時序近餘閏化成齊未卜隂晴適先期輯庶黎
　　五十五年冬謁
陵作
　　拜奉山
陵泪兩垂提携鞠育頼
仁慈松林轉盛青如許鬢髪勞傷白所宜屈指多年思
　　慕永深慚暮景逺來遲珠邱玉殿依然覲悲想
音容寸晷移
　　春幸
載陽節候愛春和賔日中衡社後過東作勤耕勞衆力
西成有穫廣農科官箴先戒闗河固節鉞曾經嵗月多
正已清心倡庶吏宣恩莫使政煩苛
　　風阻駐蹕白洋湖偶成
平波數頃似江聲風阻湖邉一日程可笑當年廵幸逺
依稀吳越列行營
　　小滿後偶旱塗中祈雨四月二十三日甘霖大霈
夙夜愁懷春夏間天時難信未怡顔平原晚麥纎莖槁
四野新禾旱色殷乍起雲光連嶺岫先垂雨脚遍人寰
共沾甘㴻敷膏澤民食方知稼穡艱
　　晚夏偶成
青榛方作粒郁李漸微紅草藥迷香徑荷花待晩風莫
愁秋雨近且望嵗時豐倚檻頻觀稼銀鬚一老翁
　　憶揚州天寜寺竹
乆别金焦十一年依稀寒暑遞推遷此君有意虛心待
歎我徒勞幽思牽雁逐西風何處問雲回北地竟誰傳
翠筠晩節饒蒼籜逺寄宸章梵宇前
　　七月十六日賜九十一嵗老和尚
暑退全消陌上塵盂蘭大喜見姚秦臨風洗鉢龍池雨
凝露舒蓮鷲嶺春送節雙輪同夢幻持心半偈見深淳
循環已識盈虛理不向山僧更問津
　　題畫
杖藜端不染輕塵野趣天然景物新春水風帆一目盡
孰知逝者太華津
　　澤卜尊丹巴胡土克圖老喇嘛上夀
想像當年論轉輪龍沙遥隔十餘春相知惟有菩提行
得觧嘗聞秘宻真花雨頻施鋪佛帳貝經每祝上楓宸
睂横鼻豎長松夀導引衆生善後因
　　未開新荷
清和將盡未端陽時雨催擎珠㸃凉不染淤泥看净植
雖無花氣葉先香
　　戱題千里眼
欲窮視逺目曠𣺌有無中體認全慿凖遐觀約略同雖
依雙鏡力獨用一瞳功不重西來巧清明本在躬
　　賜松江提督趙珀
憶昔雲間山水邦波流清潤抵松江春秋乆未臨鑾輅
時刻嘗懷擁節幢訓練多方􁌫歩伐撫循成俗重敦龎
建牙好慰軍民望服衆投醪士氣降
　　緑金蓮花
牡丹有緑誠仙品幻色生香野草中數朶乍開凝碧玉
黄花應遜碧花叢
　　賜老大臣
舊日講筵剰㡬人徒傷老朽並君臣平生壯志衰如許
諸事灰心懶逼真求簡逡廵多恍惚遇煩留滯累精神
年來詞賦荒疎乆覔句深慚筆有塵
　　蘓州廵撫吳存禮
曾記臨吳十二年文風人傑並堪傳予懷常念窮黎困
勉爾勤箴官吏賢
　　山莊四季
節届三春勝發生萬彚齊諸花候御輦百糓待村犂
　九夏愁暘雨千林葉正肥秪因思避暑端拱計頻違
　金風多􁌄䬃清露滴烟浮目睹倉箱滿方知嵗有秋
　嵗暮添霜鬢殷勤宵旰勞地寒盈尺雪還慮北風髙
　　　冬至不能全禮
　　　老殘多阻詣
　　圜丘一念精誠或觧憂愆過常思
　天每鑒衰頺恒覺自難由無心成化無私覆不息流行
　　　不顯求瞻拜
　　洪鈞斬禮缺書雲顒望太平秋
　　　病中偶爾問及工部尚書翰林院掌院學士徐元
　　　　夢乃同學舊翰林康熙十六年以前進士再無
　　　　一人矣率賦一律以遣悶懷
　七旬彼此對堪憐病裏回思一慨然少小精神皆𣪚盡
　老年嵗月任推遷常懷舊學窮經史更想餘閒力簡編
　詩興不知何處至拈毫又覺韻難全
聖祖仁皇帝御製文第四集巻三十五
　欽定四庫全書
聖祖仁皇帝御製文第四集巻三十六目録
　　古今體詩三十八首
　　　千叟宴
　　　朕自㓜不喜厚味今年登古稀深知粗食軟𬞞足
　　　　以頤養天和有人進蔞蒿苦麻者因而書懐
　　　題新安道上
　　　示平藏將士
　　　六十一年春齋戒書
　　　園中無處無花觸目皆是故作此自嘲
　　　端陽
　　　乆旱無雨夙夜徬徨夏至前方得普霑
　　　豐登者朕之獲福歉收者朕之失政出此入彼不
　　　　能自恕故作近體一律以自遣
　　　避雨聞鐘
　　　同老侍衛
　　佛桑花
　　京中報到霖雨普霑
　　夏至
　　山莊晚眺
　　登四面雲山
　　夏日山莊百花齊放
　　題山水畫
　　山中自詠
　　山居
　　戯作回文
　　題畫
　　早御稻
　　題畫
　　輓總督趙𢎞燮
　　自笑古稀
　　立秋在六月
　　憶陜西二首
　　月來香
　　膳酒自述
　　樹葉扇
　　惡繁華
　　書懐
　　中元日同僧語
　　喜嶺外水土
　　六十一年秋出哨
　　回鑾
　欽定四庫全書
聖祖仁皇帝御製文第四集巻三十六
　　古今體詩三十八首
　　　千叟宴
　百里山川積素妍古稀白髪㑹瓊筵還須尚齒勿尊爵
　且向長眉拜瑞年莫訝君臣同健壯願偕億兆共昌延
　萬幾惟我無休暇七十衰齡未歇肩
　　　朕自㓜不喜厚味今年登古稀深知粗食軟𬞞足
　　　　以頤養天和有人進蔞蒿苦麻者因而書懐
　淡泊生津液清虚樂有餘鬢霜慚薄徳神􁁄恐髙譽苦
　好山林趣深躭性道書山翁多耄耋粗食並園𬞞
　　　題新安道上
　滿目平川映逺空身形少健一衰翁社前荷鍤争春暖
　隴畔扶犂趂晩風雨澤深邀天地徳耕桑還頼穡人功
　京南毎出同村叟總得陽和一氣中
　　　示平藏將士
去年藏裏凱歌回丹陛今朝宴賞陪萬里辛勤瞬息過
歡聲載道似春雷
　　六十一年春齋戒書
性理叅天地經書輔國朝勿勞民力盡莫使俗氛囂不
悮農桑事須輕内外徭風髙林鳥静雨足路塵消視察
焉能隠行藏豈可摇桑榆雖景暮松栢後霜凋長養春
容盛寛嚴君徳調倦勤應不免對越愧明昭
　　園中無處無花觸目皆是故作此自嘲
無花無酒亦氤氲况有清香到處聞萬紫千紅雖瞬息
古稀吟詠忘辛勤
　　端陽
春夏連年旱魃災雖逢令莭免流杯清和幸得甘霖霈
競渡蒲樽覽一回
　　乆旱無雨夙夜徬徨夏至前方得普霑
喜雨雖云快豈無乆旱由望雲待旦起問夜數更愁霹
靂偏稽候(雷遲小滿/後方有聲)風霾任作尤西成登榖後方慰憫
農憂
　　豐登者朕之獲福歉收者朕之失政出此入彼不
　　　能自恕故作近體一律以自遣
喜雨人同我不然鰓鰓宵旰待豐年千村時若千村慶
一日恒暘一日愆率土盈寜難並得普天恩澤豈兼全
先憂後樂何能遂衰景殘齡秖自憐
　　避雨聞鐘
雨阻端陽湧翠隈荷香瀑水㸃新苔午鐘忽送曇花曲
那得閒心笑幾回
　　同老侍衛
龎眉經嵗月憶昔舊人稀少小兒童戯年髙親故違歎
無手足力偏有友朋譏膝下曾孫事怡情待晩暉
　　佛桑花
木槿層樓號佛桑新移逺道愛芬芳開時先占榴花艷
留日還同菊蕋香
　　京中報到霖雨普霑
亢陽愁乆旱霖雨滿溝渠倐忽枯枝潤須臾巻葉舒千
村勤襏襫萬頃促犂鋤企望收成後欣看榖賤書
　　夏至
山莊逢夏至齋戒禁中同翠渚萍先緑荷池花未紅葛
衣求體便𬞞食養心功偶得因幾暇偷閒碧樹叢
　　山莊晩眺
島嶼堪圖畫溪橋宛自成池邊樹影接峰外月華生衆
鳥巢簷穏羣獐伏地平無知知徳化推擴至民情
　　登四面雲山
雲梯石磴逼巃嵸倚杖傍觀衆壑同更上一層圖逺望
奈何樹雜與烟籠
　　夏日山莊百花齊放
咫尺雄闗一線墻景風已拂尚芬芳近都愛此清凉地
逢草逢花莫不香
　　題山水畫
嶺岫嶔﨑路𣺌茫畫工摹冩各舒長雲峰四起添山色
竹樹重隂致夏凉最愛蕭踈隨意筆可稱流動賞心方
依稀岩洞神仙住那得閒情問草堂
　　山中自詠
一生何事不斟量老至偷閒自可傷倦體毎思依石憇
俗情且喜對山忘舂容無計尋方便荏苒誰能駐景光
濯足滄浪清水在企思歸詠舞雩傍
　　山居
迎薫避暑駐山莊四顧重重邱壑長雨後雛鶯歌宻樹
風前練雀舞斜廊静觀得趣無非景佳興涵虚可致凉
烹茗汲泉清意味箇中誰觧有真香
　　戯作廻文
年豐足雨和時榖賤家家展眉專意民安物阜先為徳
廣恩施
　　題畫
敞懐瀟灑馭風仙散慮逍遥不記年名利牽情忙若輩
方知憂樂豈兼全
　　早御稻
紫芒半頃緑隂隂最愛先時御稻深若使炎方多廣布
可能兩次見秧針
　　題畫
隔溪隠隠見牕紗幾度呼童問酒家尺幅林巒分逺近
畫工濃淡最堪誇
　　輓總督趙宏爕
四十餘年撫近京旗民稱善政和平保全終始君恩重
奄逝悲凉衆涕盈不畏刁頑持法紀乆司鎻鑰務精明
官方仍在歸泉壤節鉞空懸攬轡情
　　自笑古稀
月宇啟牕紗身閒興轉賖龎眉臨事暗垂老厭人譁懶
惰心惟静精勤目已花臨池慚手澁無復競龍蛇
　　立秋在六月
庚伏雖云盡依然六月中歊蒸臨水榭溽暑望金風未
變楸梧色還舒菡蓞紅杖藜西顧意數問奏邊功
　　憶陜西
長安城闕昔曾遊黄水名山宛在眸清渭東流流自在
陽闗逺去去何休民稠地險人難化榖賤年豐信有收
衰老無能再一覽緬懐西顧愈添愁
　　其二
秦嶺河西風俗淳尚餘剛勁氣難馴寛嚴相濟毋偏執
教養兼施在體仁官乆毎聞滋反覆吏新未曉作陶甄
小詩自覺乏文麗可盡𠂻腸對士民
　　月來香
月色東升候晩明金風初到吐芳英忽聞香撲紗帷近
更覺游仙夢轉清
　　膳酒自述
盈餘休說帝王家儉樸身先務戒奢盛饌醇醲應有損
野𬞞風味亦堪嘉罇中㫖酒無能飲案上珍餚勿過加
淡泊寜心和五味養身得正勝丹砂
　　樹葉扇
葉緑存生氣香清却暑風輕摇能夏􁌄巧製見人工
　　惡繁華
村野無知太古風心依先進是吾𠂻不湏問到繁華樂
願與生民遡受中
　　書懐
不逮精神老愈愁銀鬚鶴髪更何求艱難世事危心力
履薄臨深豈自由
　　中元日同僧語
夙夜焦勞白髪盈愁膓一日幾廻縈偷閒暫向山僧話
可掃塵縁愛憎情
　　喜嶺外水土
露凝肥草净無塵處處泉源漾碧津食少事多宵旰老
暫偷閒暇養吾身
　　六十一年秋出哨
嵗嵗經行處山川照舊時峰巒不改色髩髪已如絲勝
地清凉適衰年水土冝非因躭逸豫實借憇神思隔嶺
　疑圍濶聞聲呼鹿隨歸營常早歇撫景自堪怡行伍原
　齊偹屏藩任指麾薄來厚往義逺近普恩施
　　　回鑾
　獵罷回鑾塞冷時旻天今嵗落霜遲圍人競帶甘肥脯
　田叟争收髙下􁍍榖賤共知欣有食物多湏記守長規
　西成盈野倉箱滿闗内依然是所思
　
　
　
　
　
　
　
　
　
聖祖仁皇帝御製文第四集巻三十六
