#+TITLE: 中興以來絕妙詞選-宋-
#+DATE: 2018-05-12 10:21:30
#+SOURCE: github.com/kanripo/KR4j0067 master 3873d66b                
絶妙詞選序
長短句始于唐盛于
宋唐詞具載花间集
宋詞多見于曾端伯所編而復雅一
集又兼采唐
宋迄于
宣和之季凡四千三百餘首吁亦備
矣况
中興以来作者繼出及乎近世人各
首詞詞各有體知之而未見見之而
未盡者不勝算也暇日裒集得數百
家名之曰绝玅詞選佳詞豈能盡録
亦嘗鼎一臠而已然其盛麗如㳺金
張之堂妖冶如攬嬙施之袪悲壮如
三闾豪俊如五陵花前月厎舉杯清
唱合以𬗋簫節以紅㸦飄飄然作騎
鶴揚州之想信可樂也親友劉誠甫
謀栞諸梓傳之好事者此意善矣又
禄余舊作數十首附扵後不無珠玉
在側之愧有愛我者其為刪之淳祐
己酉百五玉林
中興以來絶妙詞選綱目
　　　　　花　菴　詞客　編　集
︻卷之一
　　康伯可(二十三首)陳去非(七首)
　　李漢老(五首)葉少藴(七首)
　　曾公衮(三首)曾純甫(十四首)
　　曾谹父(三首)吕居仁(十二首)
　　朱希眞(十首)朱雍(三首)
　　張仲宗(十三首)
︻卷之二
　　劉彦冲(二首)趙元鎭(十一首)
　　王民瞻(五首)李似之(二首)
　　張材甫(九首)張安國(二十四首)
　　吳彦高(二首)楊廷秀(二首)
　　吳大年(二首)范至䏻(七首)
　　陸務觀(二十首)
︻卷之三
　　　張功甫(十五首)胡仲任(一首)
　　　張東父(五首)韓無咎(三首)
　　辛㓜安(四十二首)京仲遠(五首)
　　姚令威(五首)
︻卷之四
　　　吳子和(十六首)鄭中卿(五首)
　　謝勉仲(十首)趙文鼎(十四首)
　　趙德莊(五首)黄子厚(三首)
　　趙昌甫(二首)韓仲止(一首)
　　易彦祥(二首)蔡行之(一首)
　　陳同甫(七首)李居厚(六首)
　　李知㡬(四首)㳺子明(三首)
　　危逢吉(三首)
︻卷之五
　　　劉德脩(十首)李子大(一首)
　　　李子清(二首)李子永(二首)
　　　李子召(一首)李子秀(一首)
　　　劉改之(十首)劉叔擬(十七首)
　　　嚴次山(三十首)嚴少魯(二首)
︻卷之六
　　　馬莊父(十一首)姜堯章(三十四首)
　　　高賔王(二十首)
︻卷之七
　　　史邦卿(十七首)卓稼翁(三首)
　　　崔正子(一首)魏華父(四首)
　　　劉潜夫(四十二首)劉伯寵(五首)
︻卷之八
　　　劉叔安(二十二首)施乘之(一首)
　　　戴式之(十首)盧申之(二十四首)
　　　李公甫(一首)
︻卷之九
　　張宗瑞(二十一首)宋謙父(六首)
　　王子文(一首)曹西士(一首)
　　李俊明(一首)趙用父(一首)
　　黄子魯(一首)潘庭堅(一首)
　　吳毅甫(十三首)王實之(七首)
　　　方千里(三首)劉静甫(五首)
︻卷之十
　　劉圻父(八首)吳君特(九首)
　　陳敬叟(二首)馮熈之(五首)
　　馮偉壽(六首)李芸叟(一首)
　　連可久(一首)洪叔璵(十六首)
︻附録
　　黄叔暘(三十八首)
中興以來絶妙詞選綱目
　　　　　有晏叔原亦不得獨擅盖知言云
　　瑞鶴仙(上元應制)
瑞煙浮禁苑正絳闕春囘新正方半氷輪桂華滿溢
花衢歌市芙蓉開遍龍樓兩觀見銀燭星毬有爛捲
珠簾盡日笙歌盛集宝釵金釧○堪羡綺羅叢裏蘭
麝香中正宜遊翫風柔夜暖花影亂笑聲喧閙蛾兒
滿路成團打塊簇着冠兒闘轉喜皇都舊日風光太
平再見(按此詞進入/太上皇帝極稱賞風柔夜煖)
(以下至於末章賜金甚厚)
　　瑞鶴仙(别恨)
薄寒羅䄂怯教小玉添香𬒳翻宫襭蘭缸半明㓕聽
幾聲㱕鴈一簾微月情波恨葉索新詞猶自怨别夢
囘時雪暖酥凝掠鬢宝鴛釵折○凄切紋窓描綉舊
譜㝷棊變成虚設同心對結重來是甚時節悵姑蘇
臺上征帆何許隱隱遥山萬疊䄂紅綃獨立無言偷
彈淚血
　　漢宫春(慈寕殿元夕𬒳/㫖作)
雲海沉沉峭寒収建章雪殘鳷鵲華灯照夜萬井禁
城行樂春隨鬢影映參差栁絲梅蕚丹禁杳鰲峰對
聳三山上通寥廓○春衫綉羅香薄歩金蓮影下三
千綽約氷輪桂滿皓色冷浸樓閣霓裳帝樂奏昇平
天風吹落留鳯輦通宵宴賞莫放漏聲閑却
　　喜迁鶯(丞相生日)
臘殘春早正簾幕護寒樓臺清曉宝運當千佳辰餘
五嵩岳誕生元老帝遣阜安宗社人仰雍容廊廟盡
揔道是文章孔孟勲庸周召○師表方眷遇魚水君
臣須信從來少玉帶金魚朱顔緑鬢占㫁世間榮耀
篆刻鼎彛將遍整頓乾坤都了願歳歳見栁梢青淺
梅英紅小(此詞雖佳惜皆媚竈之語盖爲檜相作耳)
　　喜迁鶯(秋夜聞鴈)
秋寒初勁看雲路鴈來碧天如鏡湘浦煙深衡陽沙
遠風外幾行斜陣囘首塞門何處故國関河重省漢
使老認上林欲下裴囘清影○江南煙水暝聲過小
樓燭暗金猊冷送目鳴琴裁詩挑錦此恨此情無盡
夢想洞庭飛下散入雲濤千頃過盡也柰杜陵人逺
玉関無信
　　醜奴兒令(促養直赴雪夜溪堂之約)
馮夷翦碎澄溪練飛下同雲著地無㾗栁絮梅花處
處春○山隂此夜明如晝月滿前村莫掩溪門恐有
扁舟興人
　　醜奴兒令(自嶺表還臨安作)
紅樓𬗋陌青春路栁色皇州月澹煙柔裊裊亭亭不
自由○舊時扶上彫鞍處此地重遊揔是新愁栁自
輕盈水自流
　　訴衷情令(登欎孤臺與施德初同讀坡詩作)
欝孤臺上立多時煙晚暮雲低山川城郭良是囘首
昔人非○今古事秪堪悲此心知一樽芳酒慷慨悲
歌月墮人㱕
　　訴衷情令(長安懐古)
阿房廢址漢荒坵狐兎又羣遊豪華盡成春夢留下
古今愁○君莫上古原頭淚難収夕陽西下塞鴈南
飛渭水東流
　　菩薩蛮令(長安懐古)
秦時宫殿咸陽裏千門萬戸連雲起複道亘西東不
禁三月風○漢唐乘王氣萬歳千秋計畢竟是荒丘
荆榛滿地愁
　　菩薩蛮令(金陵懐古)
龍蟠虎踞金陵郡古來六代豪華盛縹鳯不來遊臺
空江自流○下臨全楚地包舉中原勢可惜草連天
晴郊狐兎眠
　　感皇恩(幽居)
一雨一畨凉江南秋興門掩蒼苔鏁寒徑紅塵不到
盡日鳥啼人静緑荷風已過揺香柄○澹隂未解園
林清潤一片飛花墮紅影殘書讀盡䄂手高吟清詠
任從車馬客勞方寸
　　洞仙歌令(荷花)
若耶溪路别岸花無數欲歛嬌紅向人語與緑荷相
倚恨囘首西風波淼淼三十六陂煙雨○新粧明照
水汀渚生香不嫁東風𬒳誰誤遣踟蹰騷客意千里
緜緜仙浪逺何處凌波微歩想南浦潮生画橈㱕正
月暁風清㫁腸凝佇
　　賣花聲(閨思)
蹙損逺山眉幽怨誰知羅衾滴盡淚烟脂夜過春寒
愁未起門外鵶啼○惆悵阻佳期人在天涯東風頻
動小桃枝正是銷魂時候也撩亂花飛
　　賣花聲(閨思)
愁撚㫁釵金逺信沉沉秦筝調怨不成音郎馬不知
何處也樓外春深○好夢已難㝷夜夜餘衾目窮千
里正傷心記得當初郎去路緑樹隂隂
　　江城子(越臺春遊作)
南溪二月雨初晴四郊明暖風輕一雨一風鋪地落
紅英枝上流鶯啼勸我春欲去且留春○登臨行樂
慰閑情過長亭暮潮平四面青蕪中是越王城信馬
行吟㱕路晚山簇簇栁隂隂
　　風入松(春晚)
一宵風雨送春㱕緑暗紅稀画樓整日無人到與誰
同撚花枝門外薔薇開也枝頭梅子酸時○玉人應
是數㱕期翠歛愁眉塞鴻不到雙魚逺嘆樓前流水
難西新恨欲題紅葉東風滿院花飛
　　風入松(閨思)
碧苔滿地襯殘紅緑樹隂濃曉鶯啼破眉心事舊愁
新恨重重翠黛不忺重掃佳時每恨難同○花開花
謝任東風此恨無窮夢魂擬逐楊花去殢人休下簾
櫳要見只慿清夢幾時真箇相逢
　　謁金門(暮春)
春又晚風勁落紅如剪睡起綉床飛絮滿日長門半
掩○不管離腸欲㫁聽盡梁間雙燕試上小樓還不
見樓前芳草逺
　　長相思(遊西湖)
南高峯北高峯一片湖光煙靄中春來愁殺儂○郎
意濃妾意濃油壁車輕郎馬騘相逢九里松
　　應天長(閨思)
管絃綉陌灯火画橋塵香舊時㱕路腸㫁蕭娘舊日
風簾映朱戸鶯能舞花解語念後約頓成輕負緩彫
轡獨自㱕來凭欄情緒○楚岫在何處香夢悠悠花
月更誰主惆悵後期空有鱗鴻寄紈素枕前淚窓外
雨翠幕冷夜凉虚度未應信此度相思寸腸千縷
　　玉樓春令
青牋後約無憑據誤我碧桃花下語誰將消息問劉
郎悵望玉溪溪上路○春來無限傷情緒擬欲題紅
憶昔午橋橋上飲坐中多是豪英長溝流月去無聲
杏花踈影裏吹笛到天明○二十餘年成一夢此身
雖在堪驚閑登小閣看新晴古今多少事漁唱起三
更
　　臨江仙(端午)
髙詠楚詞酬午日天涯節序匆匆榴花不似舞裙紅
無人知此意歌罷滿簾風○萬事一身傷老矣戎葵
凝笑墻東酒杯深淺去年同試澆橋下水今夕到湘
中
　　虞美人(邢子友㑹上)
超然堂上閑賔主不受人間暑氷盤圍坐此間無却
有一瓶和露玉芙蕖○亭亭風骨凉生牖更盡尊中
酒酒闌踏月轉城西照見幅巾蔾杖帶香㱕
　　虞美人(祖席酔中)
張帆欲去仍搔首更醉君家酒吟詩日日待春風及
至祧花開後却匆匆○歌聲頻爲行人咽記着樽前
雪明朝酒醒大江流滿載一船離恨向衡州
　　漁家傲(福建道中)
今日山頭雲欲舉青蛟素鳯移時舞行到石橋聞細
雨聽還住風吹却過溪西去○我欲㝷詩寛乆旅桃
花落盡春無數渺渺藍輿穿翠楚悠然處高林忽送
黄鸝語
　　菩薩蛮(荷花)
南軒面對芙蓉浦宜風宜月還宜雨紅少緑多時簾
前光景竒○繩床烏木几盡日䌓香裏睡起一篇新
與花爲主人
　　南歌子(塔院僧閣)
矯矯千年鶴茫茫萬里風欄干三面看秋空背挿浮
屠千尺冷煙中○林塢村村暗溪流處處通此間何
似玉霄峰遥望蓬萊依約晚雲東
一團嬌軟是將春揉做撩亂隨風到何處自長亭人
去後烟草萋迷㱕來了裝點離愁無數○飄揚無箇
事剛𬒳縈牽長是黄昏怕微雨記那囘深院静簾幕
低垂花隂下霎時留住又只恐伊家忒踈狂驀地和
春帶將㱕去
　　小冲山(立春)
誰勸東風臘裏來不知天待雪惱江梅東郊寒色尚
徘徊雙綵燕飛傍鬢雲堆○玉冷暁粧臺宜春金縷
字拂香腮紅羅先綉踏青鞋春猶淺花信更須催
　　木蘭花(美人書字)
　　賀新郎(春晚)
睡起流鶯語掩蒼苔房櫳向暁亂紅無數飛盡殘花
無人見惟有垂楊自舞漸暖靄初囘輕暑宝扇重㝷
明月影暗塵侵尚有乘鵉女驚舊恨鎭如許○江南
夢㫁蘅臯渚浪黏天蒲萄漲緑半空煙雨無限樓前
滄波意誰采蘋花寄取但悵望蘭舟容與萬里雲帆
何時到送孤鴻目㫁千山阻誰爲我唱金縷
　　江神子(湘虚鼓瑟)
銀濤無際卷蓬瀛落霞明暮雲平遥見青鵉𬗋鳯下
層城二十五絃彈不盡空感槩有餘情○蒼梧雲水
㫁㱕程卷霓旌爲誰迎空有千行流淚寄幽貞舞罷
魚龍雲海冷千古恨入江聲
　　浣溪沙(重陽前一日)
小雨初囘昨夜凉繞籬新菊巳催黄碧雲無際卷蒼
茫○千里㫁鴻供逺目十年芳草掛愁腸緩歌聊與
送清觴
　　念奴嬌(中秋燕客)
洞庭波冷望氷輪初轉滄海沉沉萬頃孤光雲陣卷
長笛吹破層隂洶湧三江銀濤無際遥帶五湖深酒
闌歌罷至今鼉怒龍吟○囘首江海平生漂流容易
散佳會難㝷縹緲高城風露爽獨倚危檻重臨醉倒
清樽常娥應笑猶有向來心廣寒宫殿爲余聊借瓊
林
　　虞美人(雨後置酒林檎花下)
落花巳作風前舞又送黄昏雨暁來庭院半殘紅惟
有游絲千丈舞晴空○殷勤花下重携手更盡樽中
酒美人不用歛歌眉我亦多情無柰酒闌時
　　醉蓬萊(上巳日有懷許下西湖)
問春風何事㫁送䌓紅便拚㱕去牢落征途笑行人
羈旅一曲陽関㫁雲殘靄做渭城朝雨欲寄離愁緑
後院短墻臨緑水春風急管䌓絃問誰親按小嬋姢
玉堂眞學士琳館地行仙○安得此身來此處依俙
一夢梨園江南刺史謾垂涎據鞍腸巳㫁何况到尊
前
　　洞仙歌(感舊)
相如當日曾奏凌雲賦落筆縱横妙風雨記揚鞭輦
路同醉金明同勝賞不管重城巳暮○舊游如夢斍
零落朋儕遺墨淋漓尚如故况神州北望今巳丘虚
傷白璧乆埋黄土但一似靈光巋然存悵明月清風
更無玄度
玉砌空餘三十六離宫塞笳驚起暮天鴈寂寞東風
　　南柯子(元夜)
璧月窺紅粉金蓮映綵山東風絲管滿長安移下十
洲三島在人間○兩兩人初散厭厭夜向闌倦粧殘
醉怯輕寒手撚玉梅無緒倚䦨干
　　憶秦娥(邯郸道上望叢臺有感)
風蕭瑟邯鄲古道傷行客傷行客䌓華一瞬不堪思
憶○叢臺歌舞無消息金尊玉管空陳迹空陳迹連
天草樹暮雲凝碧
　　朝中措(維楊感懐)
雕車南陌碾香塵一夢尚如新囘首舊游何在栁煙
花霧迷春○如今霜鬢愁停短棹懶傍清尊二十四
橋風月㝷思只有銷䰟
　　蝶恋花(惜春)
翠箔垂雲香噴霧年少踈狂載酒㝷芳路多少惜花
春意緒勸人金盞歌金縷○桃杏飄零風景暮只有
閑愁不逐流年去舊事而今誰共語画樓空指行雲
處
　　訴衷情(宫怨)
建章宫殿晚生寒飛雪點朱欄舞腰緩隨檀板輕絮
殢春閑○愁思亂酒腸慳漏將殘玉人今夜滴粉搓
酥應歛眉山
　　感皇恩(重到臨安作)
依舊惜春心花枝常好只恐樽前𬒳花笑少年青鬢
耐得㡬畨重到舊歡慵記省如天杳○綺陌青門斜
陽芳草今古銷沈送人老帝城春事又是等閑來了
亂紅隨過雨鶯聲悄
　　眼兒媚(閨思)
花近清明晚風寒錦幄獸香殘醺醺醉裏匆匆相見
重聽哀彈○春情入指鶯聲碎危柱不勝絃十分得
意一埸輕夢淡月闌干
　　南郷子(别意)
霜月晚雲収蕭瑟西風滿院秋雅會難期嗟易散遲
留把酒聽歌且勸酬○萬事拚悠悠只有情親未意
休後夜扁舟煙浪裏囘頭葉葉丹楓總是愁
　　阮郎㱕(上苑初夏侍宴池上双飛新燕掠水而/去得/㫖賦之)
栁隂庭館占風光呢喃清晝長碧波新漲小池塘雙
雙蹴水忙○萍散漫絮飄揚輕盈躰態狂爲憐流去
落紅香銜将㱕画梁
　　沁園春(初冬夜坐聞淮上捷音次韻)
更漏迢迢乍寒天氣画燭對床正井梧飄砌邊鴻度
月故人何處水逺山長老去功名年來情緒寛盡寒
衣銷舊香除非是仗蛮牋象管時伴吟窓○詞章莫
話行藏且喜見捷書來帝郷看銳師雲合妖氛電掃
隋堤官栁依舊成行夢繞它年青門𬗋陌對酒花前
歌正書空成恨柰潘郎兩鬢新點吳霜
　　菩薩蛮(次韻龍深甫春日即事)
杏花寒食佳期近一簾煙雨琴書潤砌下水潺潺玉
笙吹暮寒○陽臺雲易散往事㝷思懶花底醉相扶
當時人在無
　　念奴嬌(送淮漕錢處和)
繡衣直指問凌風一笑翩然何許詔出層霄持漢節
千里秋風淮浦鑑逺江山竹西歌吹曾𬒳腥膻汚須
君椽筆爲渠一洗塵土○休厭共倒金荷翠眉重爲
唱渭城朝雨看即揚鞭㱕騎穩還指鬱葱深處宝帶
兼金華韀新綉直上雲宵去囘頭莫忘玉霄今夜風
露
　　訴衷情(别意)
鄞江雲氣近蓬萊花栁滿城隈風流謝守相遇應覆
故人杯○煙浪暖錦帆囘莫徘徊玉霄亭下芍藥荼
昨夜江頭新雨過門前流水清如玉抱小橋囘合栁
參天揺新緑○踈籬下叢叢菊虚簷外蕭蕭竹歎古
今得失是非榮辱須信人生㱕去好世間萬事何時
足問此春春釀酒何如今朝熟
　　採桑子(别情)
恨君不似江樓月南北東西南北東西只有相隨無
别離○恨君却似江樓月暫滿還虧暫滿還虧待得
團圎是幾時
　　菩薩蛮(夜宴)
高樓只在斜陽裏春風淡蕩人都喜携客不嫌頻使
君如酒醇○花光人不會月色須君醉月色與花光
共成今夜長
　　南歌子(旅思)
驛路侵斜月溪橋度曉霜短籬殘菊一枝黃正是亂
山深處過重陽○旅枕元無夢寒更每自長只言江
左好風光不道中原㱕思轉淒凉
　　減字木蘭花(憶舊)
去年今夜同醉月明花樹下今夜江邊月暗長堤栁
暗船○故人何處帶我離愁江外去來歳花前還似
今年憶去年
　　長相思(閨詞)
要相忘不相忘玉樹郎君月艶娘幾囘曾㫁腸○欲
下床却上床上得床來思舊郷北風吹夢長
　　踏莎行(梅雪)
雪似梅花梅花似雪似和不似都竒絶惱人風味阿
誰知請君問取南樓月○記得去年探梅時節老來
舊事無人說爲誰醉倒爲誰醒到今却怕輕離别
　　生查子(離思)
雙雙小鳯斜淡淡鴉兒穩一曲渭城歌栁色饒春恨
○離觴洗别愁酒盡愁難盡宝瑟鴈縦横誰寄天涯
信
　　生查子(離思)
人分南浦春酒把陽関盞衣帶自無情頓爲離人緩
○愁隨苦海深恨逐前峯逺更聽㫁腸猿一似聞絃
鴈
　　蝶恋花(春詞)
巧語嬌鶯春未暮楊栁風流恰過池塘雨芳草滿庭
花滿樹無情胡蝶飛來去○睡起小奩香一縷玉篆
囘紋等箇人分付桃葉不言人不語眉尖一點君知
否
　　　　　役於非望之福者
　　念奴嬌(梅詞)
見梅驚笑問經年何處収香藏白似語如愁却問我
何苦紅塵乆客觀裏栽桃仙家種杏到處成踈隔千
林無伴淡然獨傲霜雪○且與管領春囘孤標爭肯
接雄蜂雌蝶豈是無情知受了多少凄凉風月寄驛
人遥和羮心在忍使芳塵歇東風寂寞可人誰爲攀
折
　　水龍吟(感事)
放船千里凌波去略爲吳山留頋雲屯水府濤隨神
女九江東注北客翩然壯心偏感年華將暮念伊嵩
舊隱巢由故友南柯夢遽如許○囘首妖氛未掃問
人間英雄何處竒謀報國可憐無用塵昏白羽鐵鎻
横江錦帆衝浪孫郎良苦但愁𫾣桂櫂悲吟梁甫淚
流如雨
　　採桑子(乱後作)
扁舟去作江南客旅鴈孤雲萬里烟塵囘首中原泪
滿巾○碧山相映汀洲冷楓葉蘆根日落波平愁損
辤郷去國人
　　减字木蘭花(懐感)
古人誤我獨舞西風雙淚墮鶴去無蹤木落西陵返
照紅○人間難住擲下酒杯何處去樓鎻鍾殘山北
山南兩點煙
　　相見懽(吳中)
東風吹盡江梅橘花開舊日吳王宫殿長青苔○今
古事英雄淚老相催常恨夕陽西去晚潮囘
　　西江月(警悟)
世事短如春夢人情薄似秋雲不須計較苦勞心萬
事元來有命○幸遇三盃酒美况逢一朶花新片時
歡笑且相親明日隂晴未定
　　西江月(自樂)
日日深盃酒滿朝朝小圃花開自歌自舞自開懐且
喜無拘無礙○青史幾畨春夢紅塵多少竒才不須
計較與安排領取而今見在
　　卜筭子(除夕)
江上見新年年夜聽春雨有箇人人領略春粉淚紅
輕注○深勸玉西東低唱黄金縷撚厎梅花摠是愁
酒盡人㱕去
　　鷓鴣天(自述)
我是清都山水郎天教分付與踈狂曾批給雨支風
臯○碧雲冉冉横溪橋瓊車未至餘香飄餘香飄一
簾踈影月在花梢
　　好事近(梅)
春色爲誰來枝上半留殘雪恰近小園香徑對霜林
寒月○危欄悽㫁笛聲長吹到偏嗚咽最好短亭㱕
路有行人先折
　　謁金門
春太早十二玉樓初暁半額試粧深院悄相逢何草
草○臨水幽香縹緲彷彿淡粧窺照恰值日邊人未
到紛紛縈古道
　　賀新郎(寄李伯紀丞相)
曵杖危樓去斗垂天滄波萬頃月流煙渚掃盡浮雲
風不定未放扁舟夜渡宿鴈落寒蘆深處悵望関河
空吊影正人間鼻息鳴鼉鼓誰伴我醉中舞○十年
一夢楊州路倚高寒愁生故國氣吞驕虜要斬樓蘭
三尺劔遺恨琵琶舊語謾暗澁銅花塵土喚取謫仙
平章看過苕溪尚許垂綸否風浩蕩欲輕舉
　　滿江紅(旅思)
春水連天挑花浪幾畨風惡雲乍起逺山遮盡晚風
還作緑遍芳洲生杜若楚帆帶雨煙中落認向來沙
觜共停橈傷飄泊○寒猶在衾偏薄腸欲㫁愁難着
倚蓬窓無寐引盃孤酌寒食清明都過了可憐孤負
年時約想小樓日日望㱕舟人如削
　　蘭陵王(春遊)
卷珠箔朝雨輕隂乍閣闌干外煙栁弄晴芳草侵堦
映紅藥東風妬花惡吹落梢頭嫰蕚屏山掩沈水倦
熏中酒心情怕杯勺○㝷思舊京洛正年少踈狂歌
笑迷著障泥油壁催梳掠曾馳道同載上林携手燈
夜初過早共約又爭信漂泊○寂寞念行樂甚粉淡
衣襟音㫁絃索瓊枝璧月春如昨悵别後華表那囘
雙鶴相思除是向醉裏暫忘却
　　蘭陵王(春思)
綺霞散空碧留晴向晚東風裏天氣困人時節秋千
閉深院簾旌翠波颭窓影殘紅一線春光好花臉栁
腰勾引芳菲閙鶯燕○閑愁費消遣想蛾緑輕顰鵉
鑑新怨單衣欲試寒猶淺羞衾鳯空展塞鴻難托誰
問潜寛舊帶眼念人似天逺　迷恋画堂宴看最樂
王孫濃艶争勸蘭膏宝篆春宵短擁檀板低唱玉杯
重暖衆中先醉謾倚檻早夢見
　　念奴嬌(秋思)
江天雨霽正露荷擎翠風槐揺緑試問秦樓今夜裏
秋到闌干幾曲笑撚黄花重題紅葉無柰㱕期促暮
雲千里桂華初綻寒玉○有誰伴我凄凉除非分付
與杯中醽醁水本無情山又逺囘首煙波雲木夢繞
西園魂飛南浦自古情難足舊遊何處落霞空映孤
鶩
　　石州慢(初春感舊)
寒水依㾗春意漸囘沙際煙闊溪梅晴照生香冷蕋
數枝争發天涯舊恨試看幾許消魂長亭門外山重
疊不盡眼中青怕昏黄時節○情切画樓深閉想見
東風暗消肌雪辜負枕前雲雨樽前花月心期切處
更有多少凄凉殷勤留與㱕時說到得再相逢恰經
年離别
　　青玉案(憶舊)
華𥚑玉轡青絲鞚記年少金吾從花厎朝囘珠翠擁
曉鐘初㫁宿酲猶帶緑瑣窓中夢○天涯相遇鞭鵉
鳯老去空成更情重月轉簷牙雲遶棟凉吹香霧酒
迷歌扇春笋傳杯送
　　臨江仙(荼􁋍有感)
鶯喚屏山驚睡起嬌羞須索郎扶荼䕷斗帳罷熏爐
翠穿珠落索香泛玉流酥○長記枕痕消醉色日高
猶倦粧梳一枝春痩想如初夢迷芳草路望㫁素鱗
書
　　浣溪沙(别意)
燕掠風簷欵欵飛艶桃穠李閙長堤騎鯨人去暁鶯
啼○可意湖山留我住㫁腸煙水送君㱕三春不是
别離時
　　漁家傲
樓外天寒山欲暮溪邊雪後藏雲樹小艇風斜沙觜
露流年度春光巳向梅梢住○短夢今宵還到否茟
村四望知何處客裏從來無意緒催㱕去故園正要
鶯花主
　　謁金門(道山亭餞張椿老赴行在)
風露底石上岸巾愁起月到房心天似水亂峯清影
裏○此去登瀛須記今夕道山同醉春殿明年人共
指玉皇香案吏
中興以來絶妙詞選卷之一
盡日東風吹緑樹向晚輕寒數點催花雨年少凄凉
天賦與更堪春思縈離緒○臨水高樓携酒處曾倚
哀絃歌㫁黄金縷樓下水流何處去凭欄目送蒼烟
暮
　　點絳唇(春愁)
香冷金爐夢囘鴛帳餘香嫰更無人問一枕江南恨
○消瘦休文頓覺春衫褪清明近杏花吹盡薄暮東
風緊
　　點絳唇(惜别)
惜别傷離此生此念無重數故人何處還送春㱕去
○美酒一杯誰解歌金縷無情緒淡煙踈雨花落空
庭暮
　　賀聖朝(秋思)
㫁霞収盡黄昏雨滴梧桐踈樹簾櫳不卷夜沈沈鎻
一庭風露○天涯人逺心期夢悄苦長宵難度知它
窓外促織兒有許多言語
　　浣溪沙(美人)
艶艶春嬌入眼波勸人金盞緩聲歌不禁粉淚揾香
羅○暮雨朝雲相見少落花流水别離多寸腸争奈
此情何
　　画堂春(春日)
空籠簾影隔垂楊夢囘芳草池塘杏花枝上蝶雙雙
春晝初長○強理雲鬟臨照暗彈粉淚沾裳自憐容
艶惜流光無限思量
　　醉桃園(春晚)
青春不與花爲主花正開時春暮花下醉眠休訴看
取春㱕去○鶯愁蝶怨春知否欲門春㱕何處只有
一樽芳醑留得青春住
　　人月圎(中秋)
連環宝瑟深深願結盡一生愁人間天上佳期勝賞
今夜中秋○雅歌妍態常娥見了應羡風流芳樽美
酒年年歳歳月滿高樓
　　怨春風(閨怨)
宝鑑凌花瑩孤鵉慵炤影魚書蝶夢兩消沈恨恨恨
結盡丁香瘦如楊栁雨踈雲冷○宿醉厭厭病羅巾
空淚粉欲將遠意託湘絃悶悶悶香絮悠悠画簾悄
悄日長春困
　　滿江紅(丁未九月南渡泊舟儀真江口)
慘結秋隂西風送絲絲雨濕凝望眼征鴻幾字暮投
沙磧欲往郷関何處是水雲浩蕩連南北但脩眉一
　　　　　要爲天下竒坐是除名編隷辰州
　　感皇恩(留别)
一葉下西風寒生南浦椎鼓鳴鐃送君去長亭把酒
却倩阿誰留住樽前人似玉能留否○醉中暫聽離
歌幾許聽不能終淚如雨無情江水㫁送扁舟何處
㱕時煙浪捲朱簾暮
　　點降唇(感舊)
花外紅樓當時青鬢顔如玉淡煙殘燭醉入花間宿
○白髪相逢猶唱當時曲當時曲㫁絃難續且盡盃
中醁
　　鳯棲梧(王彦恭生日)
瓊海無邊銀浪捲画㦸朱樓縹緲雲間見當日使君
曾擁傳海霞光裏時開讌○翠斚紅鱗吹酒靣莫謂
今朝人在天涯逺彩鳯銜書應不晚願公難老身長
健
　　滿庭芳(戊辰上元黄子餘席上時未有月)
宿雨初収晚風㣲度萬家簾捲青煙暗塵隨馬人物
似神仙試問天公借月天須放明月教圎應移下廣
寒宫殿燈火接星躔○盧川元古郡當時太守賔從
俱賢到如今萬井歌吹噫闐花下紅粧賣酒時相遇
栁色初匀輕寒似水纎雨如塵一陣東風縠紋㣲皺
碧沼鱗鱗○仙娥花月精神奏鳯管鵉絲闘新萬歳
聲中九霞杯裏長醉芳春
　　蝶恋花(海棠)
前日海棠猶未破點點胭脂染就眞珠顆今日重來
花下坐亂鋪宫錦春無那○賸摘䌓枝簮幾朶痛惜
深憐只恐芳菲過醉倒何妨花厎卧不須紅䄂來扶
我
　　臨江仙(禁中丹桂)
玉宇凉生清禁曉丹葩色照晴空珊瑚𫾣碎小玲瓏
人間無此種來自廣寒宫○雕玉闌干深院静嫣然
凝笑西風曲屏須占一枝紅且圖欹醉枕香到夢䰟
中
　　臨江仙(車駕朝享景靈宫乆雨一夕開霽)
聞道􁂍庭森宝仗霜風逐雨驅雲六龍扶輦下青㝠
香隨鵉扇逺日射赭𫀆明○簾捲天街人隘路滿城
喜望清塵歡聲催起嶺梅春欲知天意好昨夜月華
新
　　西江月(瑞香)
剪就碧雲閙葉刻成𬗋玉芳心淺春不怕峭寒侵暖
徹薰籠瑞錦○花裏清芬獨歩樽前勝韻難禁飛香
直到玉杯深消得厭厭痛飲
　　朝中措(夜景)
燈花挑盡夜將闌斜掩小屏山一點凉蟾窺幔釧𫾣
玉臂生寒○起來無緒爐薰燼冷桐葉聲乾都把沈
思幽恨明朝分付眉端
　　燭影揺紅(上元有懐)
雙闕中天鳯樓十二春寒淺去年元夜奉宸游曾侍
瑶池宴玉殿珠簾盡捲擁羣仙蓬壷閬苑五雲深處
萬燭光中掲天絲管○馳隙流年恍如一瞬星霜換
今宵誰念泣孤臣囘首長安逺可是塵縁未㫁謾惆
悵華胥夢短滿懐幽恨數點寒燈㡬聲㱕鴈
　　浣溪沙(和曾純甫題謝氏小閣)
築室峥嶸占宝峯退朝燕坐萬縁空出塵高志抗㝠
鴻○何日嘉招陪一笑看君豪飲釂千鐘試慿鄙句
作先容
　　霜天曉角(别恨)
曉風揺幕欹枕聞殘角霜月可窓寒影金猊冷翠衾
薄○舊恨無處着新愁還又作夜夜單于聲裏燈花
共淚珠落
火一川明笳鼓悲鳴遣人驚○念腰間箭匣中劔空
埃蠧竟何成時易失心徒壯歳將零渺神京干羽方
懐逺静烽燧且休兵冠盖使紛馳騖若爲情聞道中
原遺老常南望翠葆霓旌使行人到此忠憤氣塡膺
有淚如傾
　　水調歌頭(凱歌寄湖南安撫劉舍人)
猩鬼嘯篁竹玉帳夜分弓少年荆楚劔客突騎錦䄡
紅千里風飛雷厲四校星流彗掃蕭斧挫春葱談笑
青油幕日奏捷書同○詩書帥黄閣老黒頭公家傳
鴻宝秘略小試不言功聞道璽書頻下看即沙堤㱕
去帷幄且從容君王自神武一舉朔庭空
　　水調歌頭(舟過金山寺)
江山自雄麗風露與高寒寄聲月姊借我玉鑑此中
看幽壑魚龍悲嘯倒影星辰揺動海氣夜漫漫擁起
白銀闕危駐𬗋金山○表獨立飛玉佩整雲冠漱氷
濯雪眇視萬里一毫端囘首三山何處聞道羣仙笑
我要我欲俱還揮手從此去翳鳯更驂鵉
　　水調歌頭(隱静寺觀雨寺有碧霄泉)
青嶂度雲氣幽壑舞囘風江神助我雄觀喚起碧霄
龍電掣金蛇千丈雷震靈鼉萬舋洶洶欲崩空盡瀉
銀潢水散入宝蓮宫○坐中客凌積翠看奔洪人間
應大匕箸唯我獨從容浄洗從來塵垢潤及無邊枯
槁造物不言功天宇忽開霽日在五雲東
　　滿江紅(秋懐)
秋滿灕源瘴雲浄暁山如簇動逺思空江小艇高丘
喬木䇿䇿西風雙鬢厎暉暉斜日朱欄曲試側身囘
首望京華迷南北○思㱕夢天邊鵠遊宦事蕉中鹿
想一年好處砌紅堆緑羅帕分柑霜落齒冰盤剥芡
珠盈掬借春纎縷鱠搗香韲新篘熟
　　念奴嬌(𣣔雪呈朱漕)
朔風吹雨送凄凉天意垂垂欲雪萬里南荒雲霧滿
弱水蓬萊相接凍合龍崗寒侵銅柱碧海氷澌結慿
高一笑問君何處炎熱○家在楚尾吳頭㱕期猶未
對此驚時節記得年時貂㡌煖鐡馬千羣觀獵狐兎
成車歌鍾殷地㱕踏層城月持盃日醉不須北望凄
切
　　念奴嬌(洞庭)
洞庭青草近中秋更無一點風色玉界瓊田三萬頃
着我扁舟一葉素月分輝銀河共影表裏俱澄澈怡
然心會妙處難與君說○應念嶺海經年孤光自照
肝肺皆氷雪短髮蕭騷襟䄂冷穩泛滄浪空闊盡挹
西江細傾北斗萬象爲賔客扣舷一笑不知今夕何
夕
　　念奴嬌(離思)
星沙初下望重湖逺水長雲漠漠一葉扁舟誰念我
今日天涯飄泊平楚南來大江東去處處風波惡吳
中何地滿懷俱是離索○長記送我行時緑波亭上
泣透青羅薄檣燕低飛人去後依舊湘城簾幕不盡
山川無窮烟浪辜負秦樓約漁歌聲㫁爲君雙淚傾
落
　　木欄花(離思)
送㱕雲去鴈淡寒彩滿溪樓正佩解湘腰釵孤楚鬢
鵉鑑分収凝情望行處路但踈烟逺樹織離憂只有
樓前溪水伴人清淚長流○霜華夜永逼衾禂喚誰
護衣篝念粉舘重來芳塵未掃争見嬉遊情知悶來
殢酒柰囘腸不醉只添愁脉脉無言竟日㫁䰟雙騖
南州
　　木欄花(别情)
𬗋簫吹散後恨燕子只空樓念璧月長虧玉簮中折
覆水難収青鵉送碧雲句道霞扄霧鎻不堪憂情與
文梭共織怨隨宫葉同流○人間天上兩悠悠暗淚
洒燈篝記谷口園林當時驛舍夢裏曾遊銀屏低聞
笑語但夢時冉冉醒時愁擬把菱花一半試㝷高價
皇州
　　雨中花(長沙)
一葉凌波十里御風烟鬟雨鬢蕭蕭認得江臯玉珮
水舘氷綃秋浄明霞乍吐曙凉宿靄初消恨微顰不
語欲進還休凝竚超遥○神交冉冉愁思盈盈㫁䰟
欲遣誰招還似待青鵉傳信烏鵲成橋悵望胎仙琴
疊羞看翡翠蘭苕夢囘人逺紅雲一片天際笙簫
　　驀山溪(春情)
雄風豪雨時節清明近簾幙起輕寒煖紅爐笑翻灰
燼隂藏遟日欲驗幾多長綉工慵圍棊倦香篆頻銷
印○茂林芳徑緑变紅添潤桃杏意酣酣占前頭一
畨花信華堂尊酒但作艶陽歌禽聲喜流雲盡明日
春遊俊
　　鷓鴣天(長沙餞劉樞宻)
浴殿西頭白玉堂湘江東畔碧油幢北辰躔次瞻星
象南斗山川解印章○隨歩武借恩光送君先促舍
人裝他年真肯傳衣鉢今日先須釂一觴
　　鷓鴣天(春情)
日日青樓醉夢中不知樓外已春濃杏花未遇踈踈
雨楊栁初揺短短風○扶画鷁躍花騘湧金門外小
橋東行行又入笙歌裏人在珠簾第幾重
　　菩薩蛮(舟中)
十年長作江南客檣竿又挂西風席白鳥去邊明楚
山無數青○倒冠仍落珮我醉君同醉試問識君不
青山與白鷗
　　菩薩蛮(杏花)
東風約略吹羅幕一簷細雨春隂薄試把杏花看濕
紅嬌暮寒○佳人雙玉枕烘醉鴛鴦錦折得最䌓枝
暖香生翠幃
　　鵲橋仙
横波滴素遥山蹙翠江北江南腸㫁不知何處御風
來雲霧裏釵横鬢亂○香羅疊恨蛮牋寫意付與瑶
臺女伴醉時言語醒時愁道說與醒時休看
　　鵲橋仙(梅)
吹香成陣飛花如雪不那朝來風雨可憐無處避春
寒但玉立仙衣數縷○清愁萬斛柔腸千結醉裏一
時分付勸君不用嘆飄零待結子成隂㱕去
　　西江月(黄陵廟)
滿載一船明月平鋪千里秋江波神留我看斜陽喚
起鱗鱗細浪○明日風囘更好今朝露宿何妨水晶
宮裏奏霓裳凖擬岳陽樓上
　　西江月(洞庭)
問訊湖邊春色重來又是三年東風吹我過湖船楊
栁絲絲拂面○世路如今已慣此心到處悠然寒光
亭下水連天飛起沙鷗一片
　　西江月(為劉樞宻太夫人壽)
疇昔通家事契即今兩鎭交承起居樞宻太夫人緑
髮斑衣相映○乞得神仙九醖祝教福禄千春台星
直上壽星明長見門闌鼎盛
　　憶秦娥(雪)
雲垂幕隂風慘淡天花落天花落千林瓊玖滿空鵉
鶴○征車渺渺穿華薄路迷迷路增離索增離索楚
溪山水碧湘樓閣
　　憶秦娥(梅)
梅花發寒梢挂着瑶臺月瑶臺月和羮心事履霜時
節○㫁橋流水聲嗚咽行人立馬空愁絶空愁絶爲
誰凝佇爲誰攀折
　　念奴嬌(上章乞休置戯作小詞自賀)
老夫㱕去有三徑足可長拖衫䄂一道官銜清徹骨
别有監臨主守主守清風監臨明月兼管栽花栁登
山臨水作詩三首兩首○休說白日昇天莫誇金印
斗大懸雙肘且說廬陵新盛事三箇閑人眉壽揀罷
軍貟㱕農押録致政誠亝叟只愁醉殺螺江門外私
酒(吉有螺江門)
　　憶秦娥(初春)
新春早春前十日春㱕了春㱕了落梅如雪野桃紅
小○老夫不管春催老只圖爛醉花前倒花前倒兒
曵東風無力欲皺還休
　　一落索(南浦舟中與江西帥漕酌别夜後忽大/雪)
画㦸錦車皆雅故簫鼓留連客住南浦春波暮難忘
羅韈生塵處○明日船旗應不駐且唱㫁腸新句捲
盡珠簾雨雪花一夜隨人去
　　菩薩蛮(元夕立春)
雪林一夜収寒了東風恰向灯前到今夕是何年新
春新月圎○綺叢香霧隔猶記醒狂客留取縷金幡
夜蛾相並看
　　菩薩蛮(湘東驛)
客行忽到湘東驛明朝真是瀟湘客晴碧萬重雲幾
時逢故人○江南如塞北别後書難得先自鴈來稀
那堪春半時
　　滿江紅(清江風帆甚快作此與客劇飲歌之)
千古東流聲捲地雲濤如屋横浩渺檣竿十丈不勝
帆腹夜雨翻江春浦漲船頭鼔急風初熟似當年呼
禹亂黄川飛梭速○擊楫誓空警俗休拊髀都生肉
任炎天氷海一杯相属荻笋蔞芽新入饌鵾絃鳯吹
能翻曲笑人間何處佀尊前添銀燭
　　謁金門(宜春道中野塘春水可喜有懐舊隱)
　　　　　酬短章大篇人争傳誦之
　　水龍吟(春日遊摩訶池)
摩訶池上追遊路紅緑參差春晚韶光妍媚海棠如
醉桃花欲暖挑菜初閑禁烟將近一城絲管看金鞍
争道香車飛盖争先占新亭舘○惆悵年華暗換黯
銷䰟雨収雲散鏡奩掩月釵梁拆鳯秦筝斜鴈身在
天涯亂山孤壘危樓飛觀歎春來只有楊花和恨向
東風滿
　　沁園春(别恨)
一别秦樓轉眼新春又近放灯憶盈盈倩笑纎纎柔
握雪香花語玉暖酥凝念逺愁腸傷春病思自怪平
生殊未曾君知否漸香消蜀錦淚漬吳綾○難求繫
日長繩况倦客飄零少舊朋但江郊鴈起漁村笛怨
寒缸委烬孤硯生氷水繞山圍烟昏雲慘縱有高臺
常怯登消䰟處是魚箋不到蘭夢無慿
　　月照梨花(閨思)
霽景風軟烟江春漲小閤無人綉簾半上花外姊妺
相呼約樗蒲○脩蛾忘了章臺様細思一餉感事添
惆悵胸酥臂玉消减擬覔雙魚倩傳書
　　月照梨花(閨思)
悶已縈損那堪多病幾曲屏山伴人晝静梁燕催起
猶慵換熏籠○新愁舊恨何時盡漸凋緑鬢小雨知
花信芳牋寄與何處綉閣珠櫳栁隂中
　　夜遊宫(記夢)
雪曉清笳亂起夢遊處不知何地鐡騎無聲望似水
想関河鴈門西青海際○睡斍寒灯裏漏聲㫁月斜
窓𥿄自許封侯在萬里有誰知鬢雖殘心未死
　　夜遊宮(宴席)
宴罷珠簾半捲画簷外蠟香人散翠霧霏霏漏聲㫁
倚香肩看中庭花影亂○宛是高唐館宝奩炷麝烟
初煖璧月何妨夜夜滿擁芳柔恨今年寒尚淺
　　臨江仙(晚春)
鳩雨催成新緑燕泥収盡殘紅春光還與美人同論
心空眷眷分𬒮却匆匆○只道真情易寫那知怨句
難工水流雲散各西東半廊花院月一㡌栁橋風
　　釵頭鳯(閨詞)
紅酥手黄縢酒滿城春色宫墻栁東風惡歡情薄一
懐愁緒幾年離索錯錯錯○春如舊人空痩淚痕紅
浥鮫綃透桃花落閑池閣山盟雖在錦書難托莫莫
莫
　　浪淘沙(别恨)
緑樹暗長亭幾把離尊陽関常恨不堪聞何况今朝
秋色裏身是行人○清淚浥羅巾各自消䰟一江離
恨恰平分安得千㝷横鑖鑖截㫁江津
　　南郷子(賦㱕)
㱕夢寄吳檣水驛江程去路長想見芳洲初繫䌫斜
陽烟樹參差認武昌○愁鬢點新霜曾是朝衣染御
香重到故郷交舊少凄凉却恐他郷勝故郷
　　感皇恩(感懐)
小閣倚秋空下臨江渚漠漠孤雲未成雨數聲新鴈
囘首杜陵何處壯心空萬里人誰許○黄閤𬗋樞築
壇開府莫怕功名欠人做如今熟計只有故郷㱕路
石帆山脚下菱三畒
　　好事近(東㱕書事)
歳晚喜東㱕掃盡市朝陳迹揀得亂山環處釣一潭
澄碧○賣魚沽酒醉還醒心事付横笛家在萬重雲
外有沙鷗相識
　　蝶恋花(寒食)
陌上簫聲寒食近雨過園林花氣浮芳潤千里斜陽
鍾欲暝慿高望㫁南樓信○海角天涯行略盡三十
年間無處無遺恨天若有情終欲問忍教霜點相思
鬢
　　蝶恋花(懐别)
水漾萍根風卷絮倩笑嬌顰忍記逢迎處只有夢魂
能再遇堪嗟夢不由人做○夢若由人何處去短㡌
輕衫夜夜眉州路不怕銀缸深綉户只愁風㫁青衣
渡
　　朝中措(閨情)
怕歌愁舞懶逢迎粧晚托春酲總是向人深處當時
枉道無情○関心近日啼紅密訴剪緑深盟杏舘花
隂恨淺画堂銀燭嫌明
　　鵲橋仙(感舊)
華灯縱博彫鞍馳射誰記堂年豪舉酒徒一一取封
侯獨去作江邊漁父○輕舟八尺低篷三扇占㫁蘋
洲烟雨鏡湖元自属閑人又何必君恩賜與
　　破陣子(省乖)
仕至千鍾良易年過七十常稀眼厎榮華元是夢身
後聲名不自知營營端爲誰○幸有旗亭沽酒何妨
繭𥿄題詩幽谷雲蘿朝采藥静院軒窓夕對棊不㱕
眞箇癡
　　玉胡蝶(王忠州家席上)
倦客平生行處墜鞭京洛解佩瀟湘此夕何年初賦
宋玉高唐綉簾開香塵乍起蓮歩穏銀燭分行暗端
相燕羞鶯妬蝶遶蜂忙○難忘芳樽頻勸峭寒新退
玉漏猶長幾許幽情只愁歌罷月侵廊欲㱕時司空
笑問微近處丞相嗔狂㫁人腸假饒相送上馬何妨
　　如夢令(閨思)
獨倚博山峯小翠霧滿身飛繞只恐學行雲去作陽
臺春曉春曉春曉滿院緑楊芳草
　　真珠簾(羇遊有感)
水村山館參差路感羇遊正似殘春風絮掠地復穿
簾必竟㱕何處鏡裏新霜空自閔問幾時鵉臺鰲署
遟暮謾慿高竚立書空獨語○自昔儒冠多誤悔當
年早不抽身㱕去醉下白蘋洲看夕陽鷗鷺蓴菜鱸
魚都弃了只換得青衫塵土休頋早扁舟江上一簔
烟雨
中興以來絶妙詞選卷之二
居尚逺擁戎軺萬騎鳴笳鼓雲正鎻汴京路
　　賀新郎(陳退翁分教衡湘将行酒䦨索詞漫成)
桂隱傳杯處有風流千岩韻勝太丘遺緒玉季金昆
霄漢侣平歩鵉坡揮麈莫便駕飛颿烟渚雲動精神
衡岳去向君山帝樂鏘韶濩蘭藝畹吊湘楚○南湖
老矣無襟度但樽前踉蹡醉影㡌花顛仆只恐清時
專文教猶貸隂山狂虜卧錦帳貔貅征鼓忠烈前􁇋
賫萬恨望神都魏闕奔狐兎呼翠䄂為君舞
　　夢遊仙(記夢)
飛夢去閑到玉京遊塵絶天高那得暑月明雲薄澹
扵秋宫殿鎻金虬○氷佩冷風颺𬗋綃裘五色光中
瞻帝所方知碧落勝炎洲香霧濕簾鈎
　　木蘭花(癸丑年生日)
年年三月二是居士始生朝念緑鬢功名初心已負
難報劬勞天留帝城勝處匯平湖逺岫碧岧嶤竹色
詩書燕几栁隂桃杏橫橋○西隣東舍不難招太半
是漁樵任翁媪歡呼兒孫歌笑野具村醪醉來更隨
鶴舞看清風送月過松梢百歲因何快樂尽從心地
逍遥
　　木蘭花(甲寅三月中澣邀樓大防陳君舉中書)
(兩舍人黄文叔待制彭子壽右史黄子由匠)
(監沈應先大著過桂隱即席作)
清明初過後正空翠靄晴鮮念水際樓臺城隅花栁
春意無邉淸時自多暇日看聮鑣飛盖擁羣賢朱邸
横經滿座𬗋㣲淵思如泉○高情那更属雲天語笑
雜歌絃向啼鴂聲中落紅影裏忍負芳年浮生轉頭
是夢恐它時髙會却難全快吐淋浪醉墨要令海内
喧傳
　　漁家傲(漁翁)
拂拂春風生草際新晴萬景供遊戯鷗鷺飛來斜照
裏金和翠分明画出真山水○遮箇漁翁無愠喜乾
坤頓在孤篷厎一曲高歌千古意閑來睡從教月到
花汀外
　　鵲橋仙(立秋後一夕)
暑雲猶在澄空欲变入夜徘徊庭際新秋知是昨宵
來愛殘月纎纎西墜○芭蕉老大流螢衰健静裏細
觀天意輕風未有半分凉柰人道今宵好睡
　　栁梢青(舟泊素淮)
天逺山圍龍蟠淡靄虎踞斜暉幾度功名幾畨成敗
渾似鷗飛○樓臺一望凄迷筭到底空争是非今夜
潮生明朝風順且送船㱕
　　江城子(夏夜觀月)
飛來氷雪冷無聲可中庭骨毛清卧看東南和露雨
三星驀地神遊天上去呼彩鳯駕雲軿○望舒宫殿
玉峥嶸桂千層宝香凝搗藥仙童邀我論長生一笑
㱕來人未睡花送影上窓櫺
　　昭君怨(月夜賞荷花)
月在碧虚中住人向乱荷中去花氣雜風凉滿船香
○雲𬒳歌聲揺動酒𬒳詩情掇送醉裏卧花心擁紅
衾
　　八聲甘州(中秋夜作)
歎流光迅景百年間能醉幾中秋正凄蛩鳴砌驚烏
翻樹烟淡蘋洲誰喚金輪出海不帶一雲浮纔上青
林頂俄轉朱樓○人老歡情宜减料素娥信我不為
閑愁念幾畨清夢常是故郷留倩風前數聲横管呌
玉鵉騎向碧空遊誰能頋黍炊榮利蟻戦怨讐
　　滿江紅(小圃玉照堂賞梅呈洪景盧内翰)
玉照梅開三百樹香雲同色光揺動一川銀浪九霄
珂月幸遇勛華時世好歡娛况是張灯夕更不邀名
勝賞東風真堪惜○盤誥手春秋筆今内相斯文伯
肯閑迂軒盖逺過泉石竒事人生能㡬見清樽花畔
湏教側到鳯池却欲醉鷗邊應難得
　　念奴嬌(登平江齊雲樓夜飲雙瑞堂呈雷吏部)
東吳名勝有高樓直在浮雲齊處十二闌干邀逺望
歴歴斜陽烟樹香徑人稀屧廊山遶往事今何許一
天和氣爲誰吹散踈雨知是蘭省星郎朱輪森㦸與
風光爲主暇日登携多雅致容我追隨臨賦小宴重
開晚寒初勁還下危梯去燭華紅墜瑞堂猶按歌舞
　　燭影揺紅(灯夕玉照堂梅花正開)
宿雨初乾舞梢烟痩金絲裊嫰雲扶日做新晴舊碧
㝷芳草幽徑蘭芽尚小恠今年春㱕太早栁塘花院
萬朶紅蓮一宵開了○梅雪翻空忍教空對東風老
粉圍香陣擁詩仙戦退春寒峭現樂歌弹閙暁宴親
賔團欒同笑醉㱕時候月過珠樓參横蓬島(栁塘花)
(院現樂皆家中堂名也)
　　滿庭芳(促織兒)
月洗高梧露漙幽草宝釵樓外秋深土花沿翠螢火
墜墻隂静聽寒聲断續㣲韻轉凄噎悲沉争求侣殷
勤勸織促破曉機心○兒時曾記得呼灯灌穴歛歩
隨音任滿身花影猶自追㝷携向華堂戯闘亭臺小
　　蝶恋花(惜春)
梅子初青春已暮芳草連雲緑遍西池路小院綉垂
簾半舉銜泥𬗋燕雙飛去○人在赤欄橋畔住不解
傷春還解相思否清夢欲㝷猶間阻紗窓一夜蕭蕭
雨
　　鷓鴣天(怨别)
寛盡香羅金縷衣心情不似舊家時萬絲栁暗才飛
絮一點梅酸已着枝○金厎背玉東西前歡嬴得兩
相思傷心不及風前燕猶解穿簾度幕飛
　　鷓鴣天(春暮)
横素橋邊景最佳緑波清淺見瓊沙銜泥燕子迎風
絮得食魚兒趂浪花○春已暮日初斜画船簫鼓是
誰家蘭橈欲去空留恋醉倚䦨干看晚霞
　　驀山溪(春半)
青梅如豆断送春㱕去小緑間長紅看幾處雲歌栁
舞偎花識面對月共論心携素手採香遊踏遍西池
路○水邊朱戸曾記銷䰟處小立背秋千空悵望娉
婷韻度楊花撲面香糝一簾風情脉脉酒厭厭回首
斜陽暮
　　驀山溪(初春)
舊事劉郎去後知誰伴風前醉○回首暝烟千里但
紛紛落紅如泪多情易老青鵉何許詩成誰寄斗轉
參横半簾花影一溪寒水悵飛鳬路杳行雲夢断有
三峯翠
　　謁金門(春雪)
春尚淺誰把玉英裁剪侭道梅梢開未遍卷簾花滿
院○樓上酒融歌暖樓下水平烟逺却似湧金門外
見絮飛波影乱
　　水調歌頭(九日)
今日我重九莫負菊花開試㝷高處携手躡屐上崔
倦情遷本無欣戚轉頭陳迹飛鳥外晚烟碧問誰憐
舊日南樓老子最愛月明吹笛到而今撲靣黄塵欲
㱕未得
　　瑞鶴仙(上洪倅壽)
黄金堆到斗怎得似長年画堂勸酒蛾眉最明秀向
水沈烟裏兩行紅䄂笙歌撋就争說道明年時候𬒳
常娥做了殷勤仙桂一枝入手○知否風流别駕近
日人呼文章太守天長地乆歳歳上乃翁壽記從來
人道相門出相金印纍纍侭有但直須周公拜前魯
公拜後
　　滿江紅(賀王宣子平湖南㓂)
笳鼓㱕來舉鞭問何如諸葛人道是匆匆五月渡瀘
深入白羽風生貔虎嘯青溪路断猩鼯泣早紅塵一
騎落平崗捷書急○三萬卷龍頭客渾未得文章力
把詩書馬上笑驅鋒鏑金印明年如斗大貂蝉却自
兠鍪出待刻公勲業等雲霄浯溪石
　　滿江紅(感㒷)
過眼溪山恠都似舊時曾識還記得夢中行遍江南
江北佳處徑須携杖去能消幾緉平生屐笑塵勞三
十九年非長爲客○吳楚地東南拆英雄事曹劉敵
𬒳西風吹盡了無陳迹樓觀才成人巳去旌旗未卷
頭先白嘆人間哀樂轉相㝷今猶昔
　　滿江紅(送鄭舜舉赴召)
湖海平生筭不負蒼髯如㦸聞道是君王着意太平
長䇿此老自當兵十萬長安正在天西北便鳯凰飛
詔下天來催㱕急○車馬路兒童泣風雨暗旌旗濕
看野梅官栁春風消息莫向蔗菴追笑語只今松竹
無顔色問人間誰管别離愁杯中物
　　祝英臺近(春晚)
宝釵分桃葉度烟栁暗南浦怕上層樓十日九風雨
断腸點點飛紅都無人管倩誰喚流鶯聲住○鬢邊
覷試把花卜㱕期才簮又重數羅帳灯昏哽咽夢中
語是他春帶愁來春㱕何處又不解帶將愁去
　　水調歌頭(盟鷗)
帶湖吾甚愛千丈翠奩開先生無事杖屨一日走千
囘凡我同盟鷗鷺今日既盟之後來往莫嫌猜白鶴
在何處嘗試與偕來○破青萍排翠藻立蒼苔窺魚
笑汝癡計不解舉吾杯廢沼荒丘疇昔明月清風此
夜人世幾􁁅哀東岸緑隂少楊栁更湏栽
　　水調歌頭
折盡武昌栁挂席上瀟湘二年魚鳥江上笑我往來
忙富貴何時休問離别中年堪恨憔悴鬢成霜絲竹
陶寫耳急羽且飛觴○序蘭亭歌赤壁綉衣香使君
千騎鼔吹風采漢侯王莫把離歌頻唱可惜南樓佳
處風月巳凄凉在家貧亦好此語試平章
　　酹江月(登賞心亭)
我來吊古上危樓嬴得閑愁千斛虎踞龍盤何處是
只有興亡滿目栁外斜陽水邊㱕鳥壠上吹喬木片
帆西去一聲誰噴霜竹○却憶安石風流東山歳晚
淚落哀筝曲兒軰功名都付與長日惟消棊局宝鏡
難㝷碧雲将暮誰勸盃中緑江頭風怒朝來波浪翻
屋
　　酹江月(西湖和人韻)
晚風吹雨戦新荷聲乱明珠蒼璧誰把香奩収宝鏡
雲錦周遭紅碧飛鳥翻空㳺魚吹浪慣聽笙歌席坐
中豪氣看君一飲千石○遥想處士風流鶴隨人去
已作飛仙客茅舍竹籬今在否松竹巳非疇昔欲說
當年望湖樓下水與雲寛窄醉中休問断腸桃葉消
息
　　酹江月(春恨)
野棠花落又匆匆過了清明時節剗地東風欺客夢
一枕銀屏寒怯曲岸持觴垂楊立馬此地曾經别樓
空人去舊遊飛燕能說○聞道綺陌東頭行人曾見
簾底纎纎月舊恨春江流不盡新恨雲山千疊料得
明朝尊前重見鏡裏花難折也應驚問近來多少華
髮
　　水龍吟(賞心亭)
楚天千里清秋水隨天去秋無際遥岑逺目獻愁供
恨玉簮螺髻落日樓頭断鴻聲裏江南游子把吳鈎
看了欄干拍遍無人會登臨意○休說鱸魚堪鱠侭
西風季鷹來未求田問舍怕應羞見劉郎才氣可惜
流年憂愁風雨樹猶如此倩何人喚取紅巾翠䄂揾
英雄淚
　　水龍吟(壽韓南澗)
渡江天馬南來幾人真是經綸手長安父老新亭風
景可憐依舊夷甫諸人神州沈陸幾曾囘首筭平戎
萬里功名本是真儒事君知否○况有文章山斗對
桐隂滿庭清晝當年墮地而今試看風雲奔走緑野
風烟平泉草木東山歌酒待他年整頓乾坤事了為
先生壽
　　水龍吟(再壽韓南澗)
玉皇金殿㣲凉看公一試薰風手高門画㦸桐隂聞
道青青如舊蘭佩空芳蛾眉誰妬無言搔首甚年年
却有呼韓塞上人争問公安否○金印明年如斗向
中州錦衣如晝依然盛事貂蟬前後鳯麟飛走富貴
浮雲我評軒冕不如杯酒待從今痛飲八千餘歲伴
松椿壽
　　水龍吟(題南劔双溪樓)
舉頭西北浮雲倚天萬里湏長劔人言此地夜深長
見斗牛光𦦨我斍山高潭空水冷月明星澹待然犀
下看慿欄却怕風雷怒魚龍慘○峽束滄江對起過
危樓欲飛還歛元龍老矣不妨高卧氷壺凉簟千古
興亡百年悲笑一時登覽問何人又卸片帆沙際繫
斜陽䌫
　　木蘭花慢(送張仲固帥㒷元)
漢中開漢業問此地是耶非想劔指三秦君王得意
一戰東㱕追亡事今不見但山川滿目淚沾衣落日
胡塵未断西風塞馬空肥○一編書是帝王師小試
去征西更草草離筵匆匆去路愁滿旌旗君思我回
首處正江涵秋影鴈初飛安得車輪四角不堪帶减
腰圍
　　木蘭花慢(送滁州范倅)
老來情味减對别酒惜流年更屈指中秋十分好月
不照人圎無情水都不管共西風只等送㱕船秋晚
蓴鱸江上夜深兒女灯前○征衫便好去朝天王殿
正思賢想夜半恩綸留教視草却遣籌邊長安故人
問我道愁腸殢酒只依然目断秋霄落鴈醉來時響
空弦
　　摸魚兒(暮春)
更能消幾畨風雨匆匆春又㱕去惜春長怕花開早
何况落紅無數春且住見說道天涯芳草無㱕路怨
春不語筭只有殷勤画簷蛛網盡日惹飛絮○長門
事準擬佳期又誤娥眉曾有人妬千金縱買相如賦
脉脉此情誰訴君莫舞君不見玉環飛燕皆塵土閑
愁最苦休去倚危欄斜陽正在烟栁断腸處
　　最高樓(洪内翰慶七十)
金閨老眉壽正如川七十且華筵樂天詩句香山裏
杜陵酒債曲江邊問何如歌窈窕舞嬋姢○更十歳
太公方出將又十歳武公才入相留盛事看明年直
湏腰下添金印莫教頭上欠貂蟬向人間長富貴地
行仙
　　最高樓(梅花)
花知否花一似何郎又似沈東陽痩稜稜地天然白
冷清清地許多香笑東君還又趂北枝忙○着一陣
霎時間底雪着一箇缺些兒厎月山下路水邊墻清
香怕有人知處蒼松側畔竹旁相怎禁他桃與李少
年場
　　千秋歳(建康壽史致道)
塞垣秋草又報平安好樽爼上英雄表金湯生氣象
珠玉霏談笑春近也梅花得似人難老○莫惜金樽
倒鳯詔看看到留不住江東小從容帷幄裏整頓乾
坤了千百歳從今盡是中書考
　　沁園春(退閒)
三逕初成鶴怨猿驚稼軒未來甚雲山自許平生意
氣衣冠人笑抵死塵埃意倦須還身閑要早豈為蓴
羮鱸鱠哉秋江上看驚弦鴈避駭浪船囘○東崗更
葺茅齋好都把軒窓臨水開要小舟行釣先應種栁
踈籬護竹莫礙觀梅秋菊堪餐春蘭可佩留待先生
手自栽沈吟乆怕君恩未許此意徘徊
　　沁園春(将止酒戒酒杯)
杯汝來前老子今朝點檢形骸甚長年抱病咽如焦
釡于今喜眩氣似奔雷汝說劉伶古今達者醉後何
妨死便埋渾如此歎汝扵知巳真少恩哉○更慿歌
舞為媒筭合作平居鴆毒猜况愁無小大生扵所愛
物無美惡過則為灾與汝成言勿留亟退吾力猶能
肆汝杯杯再拜道麾之即去招則須來
　　聲聲慢(滁州作奠枕楼)
征埃成陣行客相逢都道幻出層樓指點簷牙高處
浪湧雲浮今年太守萬里罷長淮千騎臨秋凭欄望
有東南佳氣西北神州○千古懐嵩人去還笑我身
在楚尾吳頭見說弓刀陌上車馬如流從今賞心樂
事剰安排酒令詩籌華胥夢願年年人似舊遊
　　洞仙歌(壽葉丞相)
江頭父老說新來朝野都道今年太平也見朱顔緑
鬢玉帶金魚相公是舊日中朝司馬○遥知宣勸後
東閣華灯别賜仙韶接元夜問天上㡬多春只似人
間但長見精神如画好都取山河獻君王看父子貂
蟬玉京迎駕
　　鷓鴣天(春日即事)
春入平原薺菜花新耕雨後落羣鴉多情白髪春無
柰晚日青帘酒易賖○閑意態細生涯牛欄西畔有
桑麻青裙縞𬒮誰家女去趂蚕生看外家
　　鷓鴣天(秋意)
枕簟溪堂冷欲秋断雲依水晚來収紅蓮相倚渾如
怨白鳥無言定自愁○書咄咄且休休一丘一壑也
風流不知筋力衰多少但斍新來懶上樓
　　鷓鴣天(春行即事)
着意㝷春懶便囘何如信步兩三盃山才好處行還
倦詩未成時雨早催○携竹杖更芒鞋朱朱粉粉野
蒿開誰家寒食㱕寕女笑語柔桑陌上來
　　鷓鴣天(東陽道中)
撲面征塵去路遥香篝漸斍水沈消山無重數周遭
碧花不知名分外嬌○人歷歷馬蕭蕭旌旗又過小
紅橋愁邊剰有相思句揺断吟鞭碧玉梢
　　鷓鴣天
陌上柔桑初破芽東隣蚕種已生些平崗細草鳴黄
犢斜日寒林點暮鴉○山逺近路横斜青旗沽酒有
人家城中桃李愁風雨春在溪頭薺菜花
　　菩薩蛮(書江西造口壁)
鬱孤臺下清江水中間多少行人淚西北望長安可
憐無數山○青山遮不住畢竟江流去江晚正愁予
山深聞鷓鴣
　　菩薩蛮
稼軒日向兒童說帶湖買得閑風月頭白早㱕來種
花花巳開○功名渾是錯更莫思量着見說小樓東
好山千萬重
　　鵲橋仙(和廓之弟送祐之㱕浮梁)
小窓風雨從今便憶中夜笑談清軟啼鴉衰栁自無
聊更管得離人腸断○詩書事業青氊猶在頭上貂
蝉會見莫貪風月卧江湖道日近長安路逺
　　蝶恋花(送祐之弟)
衰草殘陽三萬頃不筭飄零天外孤鴻影幾許悽凉
須痛飲行人自向江頭醒○會少離多看兩鬢萬縷
千絲何况新來病不是離愁難整頓𬒳他引惹其他
恨
　　蝶恋花(戊申元日立春)
誰向椒盤簮彩勝整整韶華争上春風鬢往日不堪
重記省為花長抱新春恨○春未來時先借問晚恨
開遲早又飄零近今歳花期消息定只愁風雨無慿
準
　　蝶恋花(别意)
莫向城頭聽漏點說與行人黙默情千萬揔是離愁
無近逺人間兒女空恩怨○錦綉心胸氷雪面舊日
詩名曾道空梁燕傾盖未償平日願一盃早唱陽関
勸
　　霜天暁角(惜别)
吳頭楚尾一棹人千里休說舊愁新恨長亭樹今如
此○宦游吾倦矣玉人留我醉明日落花寒食得且
住為佳耳
　　清平樂(村居)
茅簷低小溪上青青草醉裏蛮音相媚好白髪誰家
翁媪○大兒鋤豆溪東中男正織雞籠最喜小兒無
頼溪頭卧剥蓮蓬
　　清平樂(為児鐵柱作)
靈皇醮罷福禄都來也試引鵷雛花樹下断了驚驚
怕怕○從今日日聦明更宜潭妺嵩兄看取辛家鐡
柱無灾無難公卿
　　西江月
秀骨青松不老新詞玉佩相磨靈槎凖擬泛銀河剰
摘天星幾箇○奠枕樓東風月駐春亭上笙歌留君
一醉意如何金印明年斗大
　　喜迁鶯(荷花)
暑風凉月愛亭亭無數緑衣持節掩冉如羞參差似
妬擁出芙蓉花發歩襯潘娘堪恨皃比六郎誰㓗添
白鷺晚晴時公子佳人並列○休說搴木末當日靈
均恨與君王别心阻媒勞交踈怨極恩不甚兮輕絶
千古離騷文字芳至今猶未歇都休問但千杯快飲
露荷翻葉
　　賀新郎(自述)
甚矣吾衰矣悵平生交游零落只今餘幾白髪空垂
軰上層樓横孤笛○隂晴事人難必􁁅樂處天常惜
幸星稀河淡雲収風息更着兩賢陪勝賞此身如與
塵寰隔笑謫仙對影足成三空孤寂
　　漢宫春(上元前一日立春)
暖律初囘又焼灯市井賣酒樓臺誰將星移萬點月
滿千街輕車細馬隘通衢蹴起香埃今歳好土牛作
伴挽留春色同來○不是天公省事要一時壯觀特
地安排何妨綵樓鼓吹綺席樽罍良宵勝景語邦人
莫惜徘徊休笑我癡頑不去年年爛醉金釵
　　洞仙歌(次王漕賞海棠韻)
東皇着意妙出粧春手點綴名花勝扵綉向魚鳬國
裏琴鶴堂前仍共賞蜀錦堆紅炫晝○妖饒真艶麗
盡是天然莫恨無香欠檀口幸今年風雨不苦摧殘
還肯為遊人再三留否筭魏𬗋桃黄號花王若定價
収名未應居右
　　賀新郎(中秋)
試與常娥語問因何年年此夜月明如許萬頃鎔成
銀世界是處玉壷風露又豈比㝷常三五变化乾坤
同一色斍星躔斗柄皆囘互湏要我共分付○平生
脚踏紅塵處謾紛紛雞蟲厚薄燕鴻來去只有婵姢
　　菩薩蛮(春愁)
斜陽山下明金碧画樓返照融春色睡起掲簾旌玉
人蝉鬢輕○無言空佇立花落東風急燕子引愁來
眉心郍得開
　　菩薩蛮(别恨)
夢中不記江南路玉釵翠鬢驚春去午醉晚來醒暝
烟花上輕○紅綃空浥淚錦字慿誰寄衫薄暖香銷
相思雲水遥
　　怨王孫(春情)
毿毿楊栁緑初低澹澹梨花開未齊樓上情人聽馬
嘶憶郎㱕細雨春風濕酒旗
　　生查子(情景)
郎如陌上塵妾似堤邊絮相見兩悠揚蹤跡無㝷處
○酒靣撲春風淚眼零秋雨過了别離時還解相思
否
　　踏莎行(秋思)
蘋葉烟深荷花露濕碧蘆紅蓼秋風急採菱渡口日
將沉飛鴻樓上人空立○彩鳯難雙紅綃暗泣囘紋
未剪吳刀澁夢雲㱕處不留蹤厭厭一夜涼蟾入
中興以來絶沙詞選卷之三
踏青挑菜
　　醜奴兒(秋别)
金風顫葉那更餞别江樓聽凄切陽関聲㫁楚館雲
収去也難留萬重煙水一扁舟錦屏羅愰多應換得
蓼岸蘋洲○凝想恁時歡笑傷今萍梗悠悠謾囘首
妖饒何處眷恋無由先自悲秋眼前景物只供愁寂
寥情緒也恨分淺也悔風流
　　杏花天(春思)
悶來凭得闌干暖自手引朱簾高捲桃花半露胭脂
面芳草如茵乍展○煙光散湖光㶑灔映緑栁黄鸝
巧囀遥山好似宫眉淺人比遥山更遠
　　雨中花
眷濃恩重長離永别憑誰為返香䰟憶湘裙霞䄂杏
臉櫻唇眉掃春山淡淡眼裁秋水盈盈便如何忘得
温柔情態恬静天眞○凭闌念及夕陽西下暮煙四
起江村漸入夜踈星映栁新月籠雲醖造一生清瘦
能消幾箇黄昏㫁腸時候簾垂深院人掩重門
　　瑞鶴仙(秋思)
風傳秋信至顫葉葉庭梧飄零堦砌年華迅流水况
榮枯翻手存亡彈指誰編故𥿄論古往英雄闘智在
當時喚做功名到此盡成閑氣○何謂生為行客死
乃婦人世同驛邸十歩九計空撈攘謾兒戯忍都將
有限光隂縈絆趂逐無窮天地我直湏跳出樊籠做
箇俏底(詞鄙意高)
　　驀山溪(感舊)
劉郎老矣倦入䌓華地觸目愈傷情念陳迹人非物
是共誰携手落日歩江村臨遠水對遥山閑看煙雲
起○買牛賣劔便作兒孫計朋舊自榮華也怜我無
名無利簞瓢鍾鼎等是百年身空妄作枉迂囘貪愛
從今止
　　風入松(江景)
蘋汀蓼岸荻花洲占㫁清秋五湖景物供心眼幾曾
有一點閑愁夢裏翩翩胡蝶斍來葉葉漁舟○謝郎
隨分揔優游信任沉浮恬然雲水無貪吝笑腰纒騎
鶴揚州只恐丹青妙筆寫傳難盡風流
　　漁家傲(閨思)
紅日三竿鶯百囀夢囘鴛枕離魂亂料得玉人腸巳
㫁眉峯歛曉粧鏡裏春愁滿○緑瑣䆫深難見靣雲
牋謾寫教誰傳聞道笙歌㱕小院梁塵顫多因唱我
新詞勸
　　蝶恋花(春思)
睡思厭厭鶯喚起簾卷東風猶未忺梳洗眼細眉長
雲擁髻笑垂羅䄂熏沈水○媚態盈盈閑舉止只有
江梅清韻能相比詩酒琴棊歌舞地又還同醉春風
裏
　　蝶恋花(别恨)
急水浮萍風裏絮恰似人情恩愛無慿據去便不來
來便去到頭畢竟成輕負○簾卷春山朝又暮鶯燕
空忙不念花無主心事萬千誰與訴㫁雲零雨知何
處
　　蝶恋花(春思)
滿地落紅初過雨緑樹成隂𬗋燕風前舞烟草低迷
縈小路昼長人静扄朱戸○沉水香銷新剪苧欹枕
朦朧花厎聞鶯語春夢又還隨栁絮等閑飛過東墻
去
　　桃源憶故人(春暮)
画橋流水飛花舞樓外斜風細雨紅瘦緑肥春暮腸
㫁桃源路○􁁅隨仙子乗鵉去鏤月裁雲何處唯有
病和愁緒肯伴劉郎住
　　謁金門(春晚)
風乍扇簾外落紅千片飛盡落花春不管闘忙鶯與
燕○往事上心撩亂睡起日高猶倦料得伊家情眷
眷近來長夢見
　　霜天暁角(王生陶氏月夜共沈西湖賦此吊之)
連環易缺難解同心結癡騃佳人才子情縁重怕離
别○意切人路絶共沈烟水闊蕩漾香魂何處長橋
月㫁橋月
　　霜天暁角(秋景)
西風又急細雨黄花濕樓枕一篙煙水蘭舟漾画橋
側○念昔空淚滴故人何處覔魂㫁菱歌凄怨踈簾
竹淚留殘翠䄂凝斑
　　桃源憶故人(春愁)
東風料峭寒吹面低下綉簾休卷憔悴怕它春見一
任鶯花怨○新愁不受詩排遣塵滿玉毫金硯若問
此愁深淺天闊浮雲遠
　　念奴嬌(戊午生日作)
嗟來咄去𬒳天公把做小兒調戯蹀雪龍庭㱕未乆
還促炎州行李不半年間北胡南越一萬三千里征
衫着破着衫人可知矣○休問海角天涯黄蕉丹荔
自足供甘㫖泛緑依紅無箇事時舞斑衣而已救蟻
藤橋養魚盆沼是亦經綸耳伊周安在且湏學老萊
子
　　昭君怨(梅花)
道是花來春未道是雪來香異水外一枝斜野人家
○冷淡竹籬茅舍冨貴玉堂瓊榭兩地不同栽一般
開
　　浣溪沙(别恨)
酒薄愁濃醉不成夜長欹枕數殘更嫰寒時節過燒
灯○已自孤鵉羞對鏡未能雙鳯怕聞笙莫教吹作
别離聲
杵鞭馬出都門正潮平洲渚○無語匆匆短棹滿載
離愁片帆高舉京洛紅塵因念幾年羈旅淺顰輕笑
風月逢迎别來誰画雙眉嫵囘首一銷凝望㱕鴻容
與
　　洞仙歌(春雨)
愁邊雨細漠漠天如醉揺颺遊絲晚風外醸輕寒和
暝色花栁難勝春自老誰管啼紅歛翠○関情潜入
夜斜濕簾櫳幾處挑灯耿無寐念陽臺當日事好伴
雲來因箇甚不入襄王夢裏便添起寒潮捲長江又
恐是離人㫁腸清淚
　　杏花天(春思)
海棠枝上東風軟蕩霽色煙光弄暖雙雙燕子㱕來
晚零落紅香過半○琵琶淚揾青衫淺念事與危腸
易㫁餘酲未解扶頭懶屏裏瀟湘夢遠
　　画堂春(秋思)
西風庭院雨垂垂黄花秋閏遲已凉天氣未寒時才
褪單衣○睡起枕㾗猶在鬢鬆釵壓雲低玉奩重拂
淡胭脂情入雙眉
　　武陵春(惜别)
門掩東風人去後愁損燕鶯心一朶梅花淡有春粉
黛不忺匀○我亦青樓成倦客風月強追㝷莫把恩
情做弄成容易學行雲
　　霜天曉角(桂花)
緑雲剪葉低護黄金屑占㫁花中聲譽香與韻兩清
㓗○勝絶君聽說是它來處别試看仙衣猶帶金庭
露玉階月
　　風流子(行樂)
少年多行樂方豪健何處不嬉遊記情逐艶波暖香
斜徑醉揺鞭影撲絮青樓難忘是笑歌偏婉娩郷號
得温柔嬌雨娛雲旋寛衣帶賸風殘月都在眉頭○
一成憔悴損人驚恠空自引鏡堪羞誰念短封難托
征鴈虚浮念夜寒灯火懶㝷前夢滿䆫風雨供㫁閑
愁情到不堪言處却悔風流
　　念奴嬌(中秋呈徐叔至)
霽天湛碧正新凉風露氷壷清徹河漢無聲光練練
湧出銀蟾孤絶岩桂香飄井梧影轉冷浸宫𫀆㓗西
廂往事一簾輕夢悽切○腸㫁楚峽雲㱕尊前無緒
知有愁如髮此夕常娥應也恨冷落瓊樓金闕禁漏
迢迢邊鴻杳杳幽意憑誰决闌干星斗落梅三弄初
闋
　　鵲橋仙(七夕)
鈎簾借月染雲為幌花面玉枝交映凉生河漢一天
秋問此會今宵孰勝○銅壺尚滴燭龍巳駕淚浥西
風不盡明朝烏鵲到人間試說向青樓薄倖
　　　　　名善扛號解林居士詩詞
　　　　　甚富盖趙徳莊之流也
　　傳言玉女(上元)
璧月珠星輝映小桃穠李化工容易與人間富貴東
風巷陌春在暖紅温翠人來人去笑歌聲裏○油壁
青騘第一番共燕喜舉頭天上有如人意歌傳樂府
猶是昇平風味明朝須判醉眠花厎
　　好事近
風動一川花摇瀁影迷紅碧人立杏花隂下泛光風
襲襲○瓊枝璧月互相輝春容泫將夕羅盖暗承花
霧漬鮫綃香濕
　　重疊金(春遊)
楚宫楊栁依依碧遥山翠隱横波溢絶艶照穠春春
光欲醉人○纎纎芳草嫰微歩輕羅襯花戴滿頭㱕
遊蜂花上飛
　　重疊金(春思)
玉関芳草粘天碧春風萬里思行客驕馬向風嘶道
㱕猶未㱕○南雲新有鴈望眼愁邊㫁膏沐為誰容
倚樓煙雨中
　　重疊金(春宵)
一川花月青春夜玉容依約花隂下月照曲闌干紅
綃浥露寒○䄂香温素手意鑠金巵酒香遠綉簾開
画樓吹落梅
　　十拍子(上巳)
栁絮飛時緑暗荼䕷開後春酣花外青帘迷酒思陌
上晴光収翠嵐佳辰三月三○解佩人逢遊女踏青
草闘宜男醉倚画欄欄檻北夢遶清江江水南飛鴛
與並驂
　　青玉案(春暮)
一年陌上㝷芳意想人在東風裏褪粉銷紅春有㡬
青翰飛去𬗋雲凝佇往事如流水○煙横極浦山無
際暗解明璫問誰寄鄉在温柔何處是輪囷香霧静
深庭院簾影參差翠
　　燭影揺紅(盰江有懐)
桃李墻頭向人都佀他年意舞絲千丈颺晴光駘春
春無際花氣薰然自醉傍垂楊行行緩轡倦遊無柰
囘首雲山㱕期猶未○玉鎻樓空鳥啼花外東風起
少年恩怨付波流臨望朱闌倚冉冉塵生客𬒮對尊
前高情暫寄洞天一笑仙馭乗空姑峰凝翠
　　謁金門(春情)
新雨霽開遍滿園桃李波暖池塘風細細一雙花鴨
戯○喚起春融睡美扶醉宿粧慵理移歩避人花影
裏綉裙低窣地
　　宴清都(餞明逺兄縣丞榮滿赴調)
踈栁無情緒都不管渡頭行客欲去猶依頼得玉光
萬頃爲人留住相從歳月如騖歎囘首離歌又賦更
舉目斜照沈沈西風剪剪秋墅○君行定憶南池歌
筵舞地花晨月午八磚歩日三雍奏樂送君雲路别
情未抵遺愛試聽取湖山共語便可能無意同傾一
尊露醑
　　小重山(别情)
汲水添瓶恰換花蜂兒争要採打窓紗青春誰與度
年華絃索暗無緒幾曾拏○春思正交加馬蹄聲錯
認客還家花牋欲寫寄天涯羞人見羅䄂急忙遮
　　感皇恩
七十古來稀吾生巳半莫把身心自縈絆據他縁分
且恁隨時消遣但知逢酒飲逢花看○林泉有約風
光無限日上花梢起來晚芒鞋竹杖信歩水村山館
更㝷三兩箇清閑伴(乙未生朝作)
　　賀新郎(夏)
晝永重簾卷乍池塘一畨過雨芰荷初展竹引新梢
半含粉緑䕃扶踈滿院過花絮蜂稀蝶懶窓戸沈沈
人不到伴清幽時有流鶯囀凝思乆意何限○玉釵
墜枕風鬟顫湛虚堂壷氷瑩徹簟波零亂自是仙姿
清無暑月影空垂素扇破午睡香銷餘篆一枕湖山
千里夢正白蘋煙棹㱕來晚雲弄碧楚天遠
記河梁折栁問画堂樂事燕鴻難偶十年謾囘首但
亭亭𬗋盖差差南斗傳聞小有種桃花親煩素手恠
㱕來道骨仙風縹緲逈然非舊○清晝江南如画𬗋
菊冬前翠橙霜後扁舟渡口佳客至奉名酒喚青鵉
起舞雲窓月罅一曲山明水秀笑相看玉海别來淺
如故否
　　祝英臺近(春恨)
獸金寒簾玉潤梅雪印苔絮春意如人易散苦難聚
幾多絲竹深情池塘幽夢猶倚頼與春同住○舊游
處誰喚别浦仙帆風前問征路煙雨連江吹恨正無
數莫教𬗋燕㱕來彩雲開後空悵望主人㱕去
　　清平樂(閨思)
桃根桃葉一樹芳相接春到江南三二月迷損東家
胡蝶○殷勤踏取春陽風前花正低昻與我同心支
子報君百結丁香
　　鵲橋仙(紅白蓮)
藕花塘上無塵無暑灔灔一池秋浄緑羅宝盖碧瓊
竿翠浪裏重重月影○一家姊妺兩般粧束濃淡施
朱傅粉夜深風露逼人寒問誰在牙床酒醒
　　謁金門(春半)
玉尊天外去多少事不言中
　　菩薩蛮(夜宿崇安縣第三鋪聞吹簫)
海山翠疊青螺淺暮雲散盡天容遠匹馬度江臯北
風生怒號○解鞍棲倦翮皓月空庭白何處小闌干
玉簫吹夜寒
　　漁家傲(朱晦翁示歐公鼓子詞戯作一首)
永日離憂千萬緒雪舟逺泛清漳浦珍重故人寒夜
語挿玉麈沈沈画閣凝香霧○風砌落花留不住紅
蜂翠蝶閑飛舞明日栁營江上路雲起處蒼山萬疊
人㱕去
分香翠綃封淚幾多幽怨正銷魂又是踈烟淡月子
規聲㫁
　　洞仙歌(秋雨)
瑣窓秋暮夢高唐人困獨立西風萬千恨又簷花落
處滴碎空堦芙蓉院無限秋容老盡○枯荷摧欲折
多少離聲鎻㫁天涯訴幽悶似蓬山去後方士來時
揮粉淚點點棃花香潤㫁送得人閒夜霖鈴更葉落
梧桐孤灯成暈
　　虞美人(春愁)
東風蕩颺輕雲縷時送瀟瀟雨水邊臺榭燕新㱕一
口香泥濕帶落花飛○海棠糝徑鋪香綉依舊成春
瘦黃昏庭院栁啼鴉記得那人和月折棃花
　　眼兒媚(春愁)
試灯天氣又春來難說是情懐寂寥聊似楊州何遜
不爲江梅○扶頭酒醒炉香灺心緒未全灰愁人最
是黃昏前後烟雨樓臺
　　思佳客(春感)
花拂闌干栁拂空花枝綽約栁鬟鬆蝶翻淡碧低邊
影鶯囀濃香杪處風○深院落小簾櫳㝷芳猶憶舊
相逢橋邉携手㱕來路踏皺殘花幾片紅
　　水龍吟(壽寕國太守王大卿正月二日)
風流最數宣城竒山秀水神仙府琴高臺畔花姑壇
上鵉翔鳯舞春度玉墀月昇金掌榮分銅虎想少陵
知有異人間出三百載留佳句○歳歳椒盤栢斚到
明朝又還重舉陽和散作千岩瑞雪兩溪甘雨汲取
恩波釀成禄酒慶公初度有東風傳報都人已爲築
沙堤路
　　沁園春(劉摠幹會飲同寮出示新詞席上用韻)
幕府增輝前度劉郎又還到來看芙蓉池畔神凝秋
水綺羅叢裏驩動春雷彩筆新題金釵半醉當日英
雄安在哉開筵處是真仙福地不著纎埃○堪怜勌
客情懷聽吹竹彈絲金奏諧有黃花挿鬢何妨欹㡌
緑橙醒酒莫惜空罍坐上踈狂簾間姝䴡應想横波
一笑囘停杯乆待嬌歌緩勸㱕騎休催
　　水調歌頭(武昌南樓落成次王漕韻)
撫景幾今古遺恨此江山百年形勝但見幽草雜枯
菅多少名流登覧頼有神扶壞棟詩墨尚斑斑風月
要磨洗頋我已衰顔○擎天手携玉斧到江干一新
竒觀領客觴詠有餘閑烟草半川開霽城郭兩州相
望都在画屏間便擬騎黃鵠直上扣雲関
　　滿江紅(上䕫帥樂秘閣生日)
玉帳西來道前是綉衣使者游覧處秋風鼔吹自天
而下湘水得霜清可鍳巫峯過雨森知画有神仙佳
致在胸襟真瀟洒○荆州宝元無價䕫門政長多暇
聽談兵樽爼百川傾瀉此日壽觴容我勸它年樞柄
還公把趂桂花時節去朝天香隨馬
　　鷓鴣天(九日南樓和范總幹韻)
檻外長江浪拍空蕭蕭紅蓼白蘋風三秋告稔三農
慶九日追懽九客同○烟渚北月岩東莫嫌光景太
匆匆登龍戯馬英雄事都在南樓一嘯中
螢
　　長相思(春思)
花飛飛絮飛飛三月江南烟雨時樓臺春樹迷○雙
鶯兒雙燕兒橋北橋南相對啼行人猶未㱕
　　漁家傲(贈鼎州官妓)
西去征鴻東去水幾重别恨千山裏夢繞緑窓書半
𥿄何處是桃花溪畔人千里○瘦玉倚香愁黛翠勸
人須要人先醉問道明朝行也未猶自記灯前背立
偷垂淚
　　出塞(夜夢一女子引扇求字爲書小闋)
星欲闇隱隱天低似笠但絡緯悲啼催織吟詠凄凉
翻有恨諒知音人逺空追憶誰爲置鄭莊驛
　　賀新郎(宫詞)
暖雲浮晴籞鎻垂楊籠池罩閣萬絲千縷池上曉光
分宿霧日近羣芳易吐㝷並蔕闌干凝竚不信釵頭
飛鳯去但宝刀𬒳妾留還住天一笑萬花妬○阿嬌
正好金屋貯甚西風易得蕭踈扇鵉塵土一自昭陽
扄玉户墻角土花無數况多病情傷幽素别殿時聞
簫鼓奏望紅雲冉冉知何處天尺五去無路
　　滿江紅(丹青閣)
可白無愁可解只如此都嬴了○慶禮十年還又更
十年依前難老侭教百歳做人高祖見孫白首却要
從今探梅脚健看山眼好頼天公頓得東園長在陪
歌陪酒
　　漁家傲(和晏虞卿詠侍兒弹箜篌)
老去諸餘情味淺詩詞不上閑釵釧宝幌有人紅兩
靨簾間見𬗋雲元在棃花院○十四條絃音調逺栁
絲不隔芙蓉面秋入西窓風露晚㱕去懶酒酣一任
烏巾岸
　　沁園春(壽許貳車)
籍甚聲名門闌相種文章世科筭當年瑞世正當夏
五仙家毓德全是春和厎事屏星着之海嶠柰此騰
驤驥足何君知否看飛來丹詔徑上鵉坡○殷勤携
酒相過要灔灔浮君金叵羅嘆同心相契古來難覔
二年同處意摠無它如此平分更教添箇也自清風
明月多拚沉醉任光浮緑鬢笑滿紅渦
中興以來絶妙詞選卷之四
○惆悵栁烟何處目送落霞江浦明夜月當樓照人
愁
　　江城子(梅花)
十分雪意却成霜暮雲黄月微茫只有梅花依舊吐
幽芳還喜無邊春信漏踈影下覔浮香○才清端是
𬗋薇郎别鵷行憶宫墻夜半胡爲人與月交相君合
召㱕吾老矣月隨去照西廂
　　洞仙歌(荷花)
晚風収暑小池塘荷浄獨倚胡床酒初醒起徘徊時
有香氣吹來雲藻亂葉厎游魚動影○空擎承露盖
不見氷容惆悵明粧曉鵉鏡後夜月凉時月淡花低
幽夢斍欲慿誰省且應記臨流凭闌干便遥想江南
紅酣千頃
　　長相思(别意)
玉樽凉玉人凉若聽離歌須断腸休敎成鬢霜○画
橋西画橋東有淚分明清漲同如何留醉翁
　　水調歌頭(旅思)
客夢一囬醒三度碧梧秋仰看今夕天上河漢又西
流早晚凉風過鴈驚落空堦一葉急雨閙清溝㱕計
休令暮宵露浥征裘○古來今生老病許多愁郍堪
更說無限功業鏡中羞只有青山髙致對此還論世
事舉白與君浮送我一盃酒誰起舞凉州
　　臨江仙(春思)
小院囬廊春寂寂晚來獨自閑行画簾東畔碧雲生
也知無雨空滴枕邊聲○一簇小桃開又落低頭拾
取紅英東風相送忘相迎棃花寒食到得錦宫城
　　臨江仙(自詠)
我似萬山千里外悠然一片㱕雲宫銜猶自帶云云
誰知於進士已是故將軍閑坐閑行閑飲酒閑拈閑
字閑文諸公留我笑紛紛一枝簮宝髻六幅舞羅裙
須殢酒無柰愁深酒淺但寄興焦琴紈扇莫鼓琵琶
江上曲怕荻花楓葉俱悽怨雲萬疊寸心逺
　　賀新郎(遊西湖)
睡斍啼鶯曉醉西湖兩峰日日買花簮㡌去盡酒徒
無人問惟有玉山自倒任拍手兒童争笑一騎乘風
翩然去避魚龍不見波聲悄歌韻逺喚蘓小○神仙
路近蓬萊島𬗋雲深參差禁樹有烟花遶人世紅塵
西障日百計不如㱕好付樂事與它年少費盡栁金
棃雪句問沉香亭北何時召心未愜鬢先老
　　賀新郎(贈張彦功)
曉印霜花歩夢半醒扶上彫鞍馬嘶人去嵐濕青絲
雙轡冷緩鞚野梅江路聽画角吹殘更鼓悲壯寒聲
撩客恨甚貂裘重擁愁無數霜月白照離緒○青樓
囬首家何處早山遥水闊天低断腸烟樹誰念天涯
牢落况輕負暖雲濃雨記酒醒香銷時語客裏㱕韀
須早發怕天寒風急相思苦應爲我翠眉聚
　　賀新郎
多病劉郎瘦最傷心天寒歳晚客它郷乆大舸翩翩
何許至元是髙陽舊友便一笑相歡携手爲問武昌
城下月定何如楊子江頭栁追往事兩眉闘○燭花
細剪明於晝喚青娥小紅樓上殷勤勸酒昵昵琵琶
恩怨語春笋輕攏翠䄂看舞徹金釵㣲溜若見故郷
吾父老道長安市上狂如舊重㑹面㡬時又
　　念奴嬌(自述)
知音者少算乾坤許大着身何處直待功成方肯退
何日可㝷㱕路多景樓前埀虹亭下一枕眠秋雨虚
名相誤十年枉費辛苦○不是奏賦明光獻書北闕
無驚人之語我自匆忙天未許嬴淂衣𥚑塵土白璧
堆前黄金買笑付與君爲主蓴鱸江上浩然明日㱕
去
　　糖多令(再過武昌)
蘆葉滿汀洲寒沙帶淺流二十年重度南樓栁下繫
船猶未穩䏻㡬日又中秋○黄鶴断磯頭故人曾到
不舊江山都是新愁欲買桂花重載酒終不似少年
遊
　　水調歌頭(春半)
春事能㡬許密葉着青梅日髙花困海棠風暖想都
開不惜春衣典盡只怕春光㱕去片片點蒼苔䏻得
㡬時好追賞莫徘徊○雨飄紅風換翠苦相催人生
行樂且須痛飲莫辭杯坐則髙談風月醉則恣眠芳
草醒後亦佳㢤湖上新亭好何事不曾來
　　水調歌頭(自述)
弓劔出榆塞鈆槧上蓬山得之渾不費力失亦匹如
閑未必古人皆是未必今人俱錯世事沐猴冠老子
不分别内外與中間○酒湏飲詩可作指休弹人生
行樂何自催得鬢毛斑達則牙旗金甲窮則蹇驢破
㡌莫作兩般看世事只如此自有識鴞鵉
　　天仙子(初赴省别妾)
别酒醺醺渾易醉囬過頭來三十里馬兒不住去如
飛牽一憇坐一憇断送殺人山共水○是則青衫終
可喜不道恩情拚得未雪迷村店酒旗斜去則是住
則是煩惱自家煩惱你
　　沁園春(風雪中𣣔詣稼軒乆寓湖上未能一往)
(因賦此詞以自解)
斗酒彘肩風雨渡江豈不快㢤𬒳香山居士與林和
靖約坡仙等勒駕予囬坡謂西湖正如西子淡粧濃
抹臨照臺二公者皆掉頭不頋只恁傳杯○白云天
竺去來看金璧崔嵬樓觀開况一澗縈迂東西水遶
兩山南北髙下雲堆逋曰不然暗香浮動何似孤山
先放梅須晴去訪稼軒未晚且此徘徊
　　　　　名仙倫廬陵人自號招山有詩集行于
　　　　　丗樂章尤爲人所膾灸吉州刋本多遺
　　落今以家蔵善本選集
　　賀新郎(壽王侍郎簡卿)
小　停鉦鼓向沙邊栁下維舟慶公初度平盡羣蛮
方易鎮此事多應有數柰自古功成人妬君看樂羊
中山役任謗書盈篋終無據千載下竟誰與○詩中
帶得西山雨指天台鴈蕩㱕欤壽郷深處緩急朝廷
須公出更作中流砥柱笑癡騃紛紛兒女多少人間
不平事有皇天老眼䏻區處揮玉斚聽金縷
　　賀新郎(題吳江)
重喚松江渡嘆埀虹亭下銷磨㡬畨今古依舊四橋
風景在爲問坡仙甚處但遺愛沙邊鷗鷺天水相連
蒼茫外更碧雲去盡山無數潮正落日還暮○十年
到此長凝竚恨無人與共秋風鱠絲蓴縷小轉朱絃
弹九奏擬致湘妃伴侣俄皓月飛來烟渚恍若乗槎
河漢上怕客星犯斗蛟龍怒歌欵乃過江去
　　賀新郎(洪守席上詠牡丹)
翠盖籠嬌面記當年沈香亭北醉中曾見見了風流
傾國艶紅𬗋紛紛過眼算好處何嫌春晚誰把天香
和曉露倩東風特地匀芳臉千萬朶一時遍○隔花
聽取提壺勸道此花過了春㱕蝶愁鶯怨挽住東君
須醉倒花厎不妨留恋待喚取笙歌一片最愛就中
紅一朶似狀元得意春風殿還惹起少年恨
　　賀新郎(贈建康鄭玉脫籍)
鄭玉非娼女嘆塵縁未了飄零𬒳春留住腸断胭脂
坡下路成甚心情意緒生怕入棃園歌舞寂寞陽臺
雲雨散算人間誰是吹簫侶空買断兩眉聚○新來
鏡裏驚如許暗傷懐鶯老花殘㡬番春暮事逐孤鴻
都已往月落千山杜宇念脩竹天寒何處不念瑣窓
并綉戸妾從前命薄甘荆布誰爲作解絛主
　　念奴嬌(送張明之赴京西幕)
艅艎東下望西江千里蒼茫烟水試問襄州何處是
雉堞連雲天際叔子殘碑卧龍陳迹遺恨斜陽裏後
來人物如君瓌偉䏻㡬○其肯爲我來耶河陽下士
正自強人意勿謂時平無事也便以言兵爲諱眼厎
山河樓頭鼓角都是英雄淚功名機會要湏閑暇先
備
　　念奴嬌(感懐呈洪守)
吳山青處悵長安路断黄塵如霧荆楚西來行塹遠
北過淮堧嚴扈九塞貔貅三関虎豹空作陪京固天
髙難呌若爲得訢忠語○追念江左英雄中興事業
枉𬒳姦臣誤不見翠華移蹕處枉負吾皇神武擊楫
慿誰問籌無計何日寛憂頋倚笻長嘆滿懷清淚如
雨
　　念奴嬌(長沙趙帥席上作)
西風何事爲行人掃蕩煩襟如洗埀漲蒸瀾都卷盡
一片瀟湘清泚酒病驚秋詩愁入鬢對景人千里楚
宫故事一時分付流水○江上買取扁舟排雲湧浪
直過金沙尾㱕去江南丘壑處不用來㝷月姊風露
盃深芙蓉裳冷笑傲烟霞裏草廬如舊卧龍知爲誰
起
　　滿江紅(題快閣和徐宰韻)
快閣東西鷗邊問晚晴可喜鷗解語旣盟之後兩翁
曾倚笛弄慣聽黄魯直履聲深識徐淵子添我來相
對兩忘機真相似○也不種閑桃李也不翫佳山水
有新詩字字愛民而已一片心閑秋月外三年人在
春風裏漲一篙江水送㱕鴻明朝是
　　滿江紅(春晚)
着意留春留不住春㱕難恋最苦是梅天煙雨麥秋
庭院嫰竹隂濃鶯出谷柔桑采盡蚕成繭柰沈腰寛
盡有誰知難消遣○幽閣恨雙眉歛香牋寄飛鴻逺
向風簾羞見一雙㱕燕翠𬒳閑將情做夢青樓賺得
恩成怨對尊前莫惜喚瓊姬持盃勸
　　木蘭花慢(秋日海棠)
漸秋空向晚𬒳風雨䟎重陽正木落踈林海棠枝上
忽見紅粧料應妬它蘭菊甚年年獨自占秋光故把
春風嬌面向人逞艶呈芳○看來畢竟此花強秪是
欠些香誚一似當年五陵公子却厭膏粱肯來水邊
竹下與幽人相對說凄凉只恐夜深花睡五更㣲有
清霜
　　霜天曉角(題蛾眉亭)
倚空絶壁直下江千尺天際兩蛾凝黛愁與恨㡬時
極○暮潮風正急酒醒聞塞笛試問謫仙何處青山
外逺烟碧
　　訴衷情(客中)
征衣薄薄不禁風長日雨絲中又是一年春事花信
到梧桐○雲漠漠水溶溶去匆匆客懐今夜家在江
西身在江東
　　江神子(洪守出歌姬就席口占)
華堂深處出娉婷語聲輕笑聲清燕語鶯啼一一付
春情恰似洛陽花正發見花好不知名○金甌盛酒
玉纎擎滿盈盈勸深深不怕主人敎你十分斟只怕
酒䦨歌罷後人不見暮山青
　　繫裙腰(愁别)
山兒矗矗水兒清船兒似葉兒輕風兒更没人情月
兒明厮合造送行人○眼兒蔌蔌淚兒傾灯兒更冷
青青遭逢着鴈兒又没前程一聲聲怎生得夢兒成
(詞獧薄而意優柔)
　　永遇樂(春莫有懐)
青幄蔽林白氊鋪徑紅雨迷楚晝閣関愁風簾捲恨
盡日縈情緒陽臺雲去文園人病寂寞翠尊彫爼惜
韶容匆匆易失芳叢對眼如霧○中欹潤裛衣寛凉
滲又斍漸囬驕暑解籜吹香遺丸薦脆小芰浮鴛浦
画欄如舊依俙猶記佇立一鈎蓮歩黯銷䰟那堪又
聽杜䳌更苦
　　菩薩蛮(怨别)
吹簫人去行雲杳杳篝翠𬒳都閑了疊損縷金衣是
他渾不知○冷烟寒食夜淡月棃花下猶自軟心腸
爲他燒夜香
無限意那得如椽彩筆但滿眼西風蕭瑟我所思兮
何處所在鐔津津上滄湾側誰氏子閬風客○閬風
仙客才無敵賦悲秋抑揚頓挫流離沈鬱百賦千詩
朝復暮解道波濤春力憶共尔乘槎吹笛八表神遊
吾夢見渺洞庭青草烟波隔空悵望楚天碧
　　賀新郎(清浪軒送春)
碧浪揺春渚浸虚簷蒲萄滉漾翠綃掀舞委曲經過
臺下路載取落花東去問花亦漂流良苦花不䏻言
應有恨恨十分都𬒳春風誤同此恨有飛絮○人生
聚散元無據侭凭欄一尊相對蘋洲春莫嫉色冲冲
空悵望淚盡世間兒女君不見千金求賦飛燕婕妤
今何在看粘雲江影傷千古流不去断䰟處
　　賀新郎(送杜子野赴省)
說到城南杜侭風流至今人號去天尺五家世聮翩
蒼玉佩自有文章機杼看鵉鳯九霄軒翥文陣堂堂
新淂雋正少年壯氣虹蜺吐拈彩筆月城去○出関
相送梅千樹雪連空馬蹄特特曉寒人度帝里春濃
花似海催入明光奏賦湏快展亨衢闊歩隨世功名
真漫浪要平生所學期無負湏記得别時語
　　㱕朝􁁅(南劔双溪樓)
五月人間揮汗雨離恨一襟何處去雙溪樓下碧千
㝷雙溪樓上匏尊舉晚凉生緑樹漁灯㡬點依洲渚
莫狂歌潭空月浄慘慘痩蛟舞○変化往來無定所
求劔刻舟應笑汝只今誰是晉司空斗牛奕奕紅光
吐我來空吊古與君同記凭欄語問滄波乘槎此去
流到天河否
　　㱕朝􁁅(壽蕭禹平知縣)
雲表金莖珠璀璨當日投懷驚玉燕文章議論壓西
廱風流姓字翔東觀𬗋皇嗟見晚祥麟五色留金殿
大江西銅章墨綬暫尔煩君綰○十二金釵扶玉盞
錦瑟摐摐隨急管獸爐烟動彩雲髙秋聲拍碎紅牙
板趣君㱕翰苑萊衣煥爛潘輿穩任方瞳從今看到
弱水波清淺
　　㱕朝􁁅(别意)
朱戸緑窓深窈窕閃閃華旗紅幹小相逢斜栁絆輕
舟渚香不断蘋花老西風吹夢草題詩未了還驚斍
獨傷心凄凉故舘月過西樓悄○樓外斜河低浸斗
夜已如何夜將曉心期欲寄赤鱗魚秋雲不動秋江
渺相思千里道多情直𬒳無情惱玉臺前請君試看
華髮添多少
　　水龍吟(題連州翼然亭呈歐守)
翼然新榜髙亭翰林鐡畫燕公手滁陽盛事何人重
継湟川太守太守謂誰文章的派醉翁賢胄對千峯
削翠雙溪注玉端不减琅琊秀○坐歗清香画㦸聽
丁丁滴花晴漏棠隂晝寂細賡賔客竹枝楊栁只恐
明朝綈封趣覲未容借宼侭江山識賞塩梅事業煥
青氊舊
　　水龍吟(題天風海濤呈潘料院)
颷車飛上蓬萊不湏更跨琴髙鯉剨然長嘯天風􁅗
洞雲濤無際我欲乘桴從兹浮海約任公子辦虹竿
千丈犗鈎五十親點對連鰲餌○誰榜佳名空翠𬗋
陽仙去騎箕尾銀鈎鐡畫龍拏鳯峙留人間世更憶
東山哀筝一曲洒沾襟淚到而今幸有髙亭遺愛寓
甘棠意
　　水龍吟(題盱江偉觀)
城頭傑觀峥嶸重欄下瞰蒼龍脊鏤珉盤礎彫檀竦
楶玲瓏金碧華子岡頭麻源谷口神仙窟宅道至今
清夜月明風冷常隱隱聞笙笛○翠壁煙霞縹緲更
寒泉飛空千尺數峯江上孤舟天際夕陽紅濕抖擻
征塵浩然長歗跨青鵉翼向鳯崗西望遥釃斗酒酹
文章伯(李㤗伯墓在鳯皇山下)
　　水調歌頭(上韶州方檢詳時有節制之命)
慘淡望京闕慷慨夢天山引杯中夜看劔壯氣刷幽
燕鼉鼓滿天催曙画角連雲歗月吹断戍缾烟犀角
赤兎馬虎帳緑熊氈○仗漢節伸大義伐可汗青冥
更下斧鉞赤子要君安鐡騎千羣觀獵宫様十眉環
座礕礰聽鳴弦莫厭兠鍪冷㱕去已貂蝉
　　木蘭花慢(社日有懐)
東風吹霧雨更吹起裌衣寒正莽莽叢林潭潭伐鼓
鬱鬱焚蘭闌干曲多少意看青烟如篆遶溪湾桑柘
緑隂猶薄杏桃紅雨初翻○飛花片片走潺湲問何
日西還嘆優擾人生紛紛離合渺渺悲歡想雲軿何
處也對芳時應只在人間惆悵囬紋錦字断腸斜日
雲山
　　蝶恋花(快閣)
傑閣青紅天半倚萬里㱕舟更近闌干艤木落山寒
鳬鴈起一聲漁笛滄洲尾○千古文章黄太史捫蝨
髙風長照氷壺裏何以薦君秋菊蘂癯瓢爲酌西江
水
　　蝶恋花(春情)
院静日長花氣暖一簇嬌紅淂見春深淺風送生香
來近逺笑聲只在秋千畔○目力未窮腸已断一寸
芳心更逐遊絲亂朱戸對開簾捲半日斜江上春風
晚
　　鷓鴣天(怨别)
一徑蕭條落葉深離腸凄断月明砧征鴻送恨連雲
起促織驚秋傍砌吟○風悄悄夜沈沈鴛機坐冷曉
霜侵挑成錦字心相向未必君心似妾心
　　鷓鴣天(閨思)
多病春來事事慵偶因撲蝶到庭中落紅萬疊花經
雨斜碧千條栁因風○深院宇小簾櫳㡬年離别恰
相逢擎觴未飲心先醉爲有春愁似酒濃
　　鷓鴣天(别意)
行盡春山春事空别愁離恨滿江東三更鼓潤官樓
雨五夜灯殘客舍風○寒淡淡曉朧朧黄雞催断丑
時鍾𬗋騮嚼勒金銜響衝破飛花一道紅
　　鷓鴣天(惜别)
一曲危絃断客腸津橋捩柂轉牙檣江心雲帶蒲帆
重樓上風吹粉淚香○瑶草碧栁芽黄載將離恨過
瀟湘請君看取東流水方識人間别意長
　　鷓鴣天(春思)
病去那知春事深流鶯喚起惜春心桐舒碧葉慳三
寸栁引金絲可一㝷○憐綉閣對雲岑苦無多力懶
登臨翠羅衫厎寒猶在弱骨離支痩不禁
　　鷓鴣天(閨情)
髙杏酣酣出短墻埀楊裊裊蘸池塘文鴛藉草眠春
晝金鯽吹波弄夕陽○閑倚鏡理明粧自翻銀葉炷
衙香鳴鞭已過青樓曲不是劉郎定阮郎
　　鷓鴣天(閨情)
公子詩成着錦𫀆王家桃葉舊妖嬈檀槽摐急斜金
鴈綵䄂翩跹嚲翠翹○沈水過懶重燒十分濃醉十
分嬌複羅帳裏春寒少只恐香酥拍漸消
　　玉樓春(春思)
春風只在園西畔薺菜花䌓胡蝶亂氷池晴緑照還
空香徑落紅吹已断○意長翻恨遊絲短盡日相思
羅帶緩宝奩如月不欺人明日㱕來君試看
　　阮郎㱕(春思)
鰓花輕拂𬗋綿香瓊杯初暖粧貪凭彫檻看鴛鴦無
心上綉床○風絮亂恣輕狂惱人依舊忙夢隨殘雨
下髙唐悠悠春夢長
　　婆羅門引(春情)
花明栁暗一天春色繞朱樓断鴻聲喚人愁欲問鴻
㱕何處身世自悠悠正東風留滯楚尾吳頭○追思
舊遊歎雙鬢颯驚秋可惜等閑孤了酒令花籌断絃
難續謾題詩分付水東流流不到蓬島瀛洲
　　醉桃源(春景)
拍堤春水蘸埀楊水流花片香弄花噆栁小鴛鴦一
雙隨一雙○簾半捲露新粧春衫是栁黄倚欄看處
背斜陽風流暗断腸
　　好事近(舟行)
曉色未分明敲動月邊鼉鼓卯酒一杯徑醉又别君
南浦○春江如席照晴空大舶夾雙櫓腸断斜陽渡
口正落紅如雨
　　訴衷情(章貢别懐)
一聲水調解蘭舟人門無此愁無情江水東流去與
我淚争流○人已逺更囬頭苦凝眸断䰟何處梅花
岸曲小小紅樓
　　多麗(記恨)
最無端官樓画角輕吹一聲來深閨深處把人好夢
驚囬許多愁侭教奴受些箇事未必君知淚滴蘭衾
寒生珠幌翠雲撩亂枕頻欹窓兒上㡬條殘月斜玉
界羅帷更堪聽霜摧敗葉静扣朱扉○念别離千里
萬里問何日是㱕期関情處魚來鴈往断腸是兎走
烏飛美景良辰賞心樂事風流孤負縷金衣謾嬴得
花顔玉骨瘦損爲相思㱕須早劉郎雙鬢莫遣成絲
　　一落索(春懐)
清曉鶯啼紅樹又一雙飛去日髙花氣撲人來獨自
價傷春無緒○别後暗寛金縷倩誰傳語一春不忍
上髙樓爲怕見分携處
　　南柯子
曰㱕去來㱕去來兮吾將安㱕但有東籬菊有西園
桂有南溪月有北山薇蜂則有房魚還有穴蟻有樓
臺獸有衣吾應有雲中舊隱竹裏柴扉○人間征路
熹㣲看處處丹楓白露晞况寒原衰草牛羊來下淡
煙秋水鱸鱖初肥自笑平生頽然骨相只合持竿坐
釣磯都休也對西風無詔落日斜暉
　　沁園春(題吳明仲竹坡)
竹焉美㢤愛竹者誰曰君子欤向佳山水處築宫一
畒好風煙裏種玉千餘朝引輕霏夕延凉月此外塵
埃一點無湏知道有樂其樂者吾愛吾廬○竹之清
也何如應料得詩人清矣乎况滿庭秀色對拈彩筆
半牎凉影伴讀殘書休說龍吟莫言鳯嘯且道髙標
誰勝渠君試看正遶坡雲氣似渭川圖
中興以來絶妙詞選卷之五
園林主
　　水龍吟(海棠)
東君直是多情好花一夜都開盡杏梢零落藥欄遟
暮不敎寍静風度秋千日移簾幕翠紅交映正太真
浴罷西施濃抹都沈醉嬌相稱○磨遍緑窓銅鏡挽
春衫不堪比並暮雲空谷佳人何處碧苔侵逕睡裏
相看酒邊凝想許多凮韻問因何却欠一些香味惹
傍人恨
　　臨江仙(上元)
人意舒閑春事到徐徐弄日㣲雲翠鬟飛繞閙蛾羣
烟横沽酒市風轉落梅村○歳事一新人半舊相逢
際晚醺醺花間亭舘栁間門尅除風雨外排日醉紅
裙
　　月華清(憶别)
瑟瑟秋聲蕭蕭天籟滿庭揺落空翠數遍丹楓不見
葉間題字人何處千里婵姢愁不断一江流水遥睇
見征鴻㡬點碧天無際○悵望月中仙桂問竊藥佳
人誰與同歳把鏡當空照盡别離情意心裏恨莫結
丁香琴上曲休彈秋思怕裏又悲來老却蘭臺公子
　　賀聖朝(春遊)
遊人拾翠不知逺𬒳子規呼轉紅樓倒影背斜陽墜
㡬聲絃管○荼䕷香透海棠紅淺恰平分春半花前
一笑不湏慳待花飛休怨
　　魚遊春水(怨别)
池塘生春草數盡㱕鴻人未到天涯目断青鳥尚賖
音耗曉月頻窺白玉堂暮雨還濕青門道巢燕引雛
乳鶯空老○庭際香紅倦掃乾鵲休來枝上噪前囬
準擬同它翻成病了欲題紅葉慿誰寄獨抱孤桐無
心挑眉間翠攅鬢邊霜早
　　海棠春(春景)
栁腰暗怯花風弱紅映秋千院落㱕逐燕兒飛斜撼
真珠箔○滿林翠葉胭脂蕚不忍頻頻覷着護取一
庭春莫弹花間鵲
　　鷓鴣天(閨思)
睡鴨裵囬烟縷長日髙春困不成粧歩欹草色金蓮
潤撚断花鬢玉笋香○輕洛浦笑巫陽錦紋親織寄
檀郎兒家閉戸藏春色戯蝶遊蜂不敢狂(末二句有)
(㴱意)
　　㱕朝􁁅(春遊)
聽得提壺沽美酒人道杏花深處有杏花狼藉鳥啼
風十分春色今無九麝煤銷永晝青烟飛上庭前栁
画堂深不寒不煖正是好時候○團團宝月慿纎手
暫借歌喉招舞䄂真珠滴破小槽紅香肌縮盡纎羅
瘦投分湏白首黄金散與親和舊且銜盃壯心未落
風月長相守
　　孤鵉(早春)
沙堤香軟正宿雨初収落梅飄滿可柰東風暗逐馬
蹄輕捲湖波又還漲緑粉墻隂日融烟煖驀地刺桐
枝上有一聲春喚○任酒帘飛動画樓晚便指數燒
灯時節非逺陌上呌聲好是賣花行院玉梅對粧雪
衰草愁烟亂鴉送日風沙囬旋平野拂雪金鞭欺寒
茸㡌還記章臺走馬誰念漂零乆謾嬴得幽懐難寫
故人清沔相逢小窓閑共情話○長恨離多會少重
訪問竹西珠淚盈把鴈磧沙平漁汀人散老去不堪
遊冶無柰苕溪月又喚我扁舟東下甚日㱕來梅花
亂零春夜
　　一蕚紅(人日長沙登定王臺)
古城隂有官梅㡬許紅蕚未宜簮池面氷膠墻腰雪
老雲意還又沉沉翠藤共閑穿徑竹漸笑語驚起卧
沙禽野老林泉故王臺榭呼喚登臨○南去北來何
事蕩湘雲楚水目極傷心朱戸黏雞金盤簇燕空嘆
時序侵㝷記曾共西樓雅集想埀栁還裊萬絲金待
得㱕鞍到時只怕春深
　　楊州慢(中吕宫/淳熈丙申至日余過維楊夜)
(雪初霽薺夌弥望入其城則四頋䔥條寒水)
(自碧暮色漸起戍角悲吟予懐愴然感慨今)
(昔因自度此曲千岩老人以為有黍離之悲)
(也〇此後凡載宫調者並是自製曲)
惟左名都竹西佳處解鞍少駐初程過春風十里盡
薺麥青青自胡馬窺江去後廢池喬木猶厭言兵漸
黄昏清角吹寒都在空城○杜郎俊賞算如今重到
湏驚縦荳䓻詞工青樓夢好難賦深情二十四橋仍
在波心蕩冷月無聲念橋邊紅藥年年知爲誰生
　　驀山溪(題錢氏溪月)
與鷗爲客緑野留吟屐兩行栁埀隂是當年仙翁手
植一亭寂寞烟外帶愁横荷苒苒展凉雲横卧虹千
尺○才因老盡秀句君休覔萬緑正迷人更愁入山
陽夜笛百年心事惟有玉欄知吟未了放舡囬月下
空相憶
　　點絳唇(丁未冬遇吴松)
燕鴈無心太湖西畔隨雲去數峯清苦商畧黄昏雨
○第四橋邊擬共天隨住今何許凭闌懷古殘栁參
差舞
　　暗香(仙吕宫/辛亥之冬予載雪詣石湖止既)
(月授簡索句且徴新聲作此兩曲石湖把玩)
(不已使工妓隷習之音節諧婉乃命之曰暗)
(香踈影)
舊時月色算㡬畨照我梅邊吹笛喚起玉人不管清
寒與攀摘何遜而今漸老都忘却春風詞筆但怪得
竹外踈花香冷入瑶席○江國正寂寂嘆寄與路遥
夜雪初積翠尊易泣紅蕚無言耿相憶長記曾携手
處千樹壓西湖寒碧又片片吹盡也㡬時見得
　　踈影(仙吕宫)
苔枝綴玉有翠禽小小枝上同宿客裏相逢籬角黄
昏無言自倚脩竹昭君不慣胡沙逺但暗憶江南江
北想珮環月夜㱕來化作此花幽獨○猶記深宫舊
事那人正睡裏飛近蛾緑莫佀春風不管盈盈早與
安排金屋還敎一片隨波去又却怨玉龍哀曲等恁
時重覔幽香已入小窓横幅
　　長亭怨慢(中吕宫桓大司馬云昔年種栁依依)
(漢南今看揺落悽愴江潭樹猶如此人何以)
(堪此語予㴱爱之)
漸吹盡枝頭香絮是處人家緑深門戸逺浦縈囬暮
帆零亂向何許閱人多矣誰得佀長亭樹樹若有情
時不會得青青如此日暮○望髙城不見只見亂山
無數韋郎去也怎忘得玉環分付第一是早早㱕來
怕紅蕚無人爲主算只有并刀難剪離愁千縷
　　齊天樂(蟋蟀中都呼為促織)
庾郎先自吟愁賦凄凄更聞私語露濕銅鋪苔侵石
井都是曾聽伊處哀音似訴正思婦無眠起㝷機杼
曲曲屏山夜凉獨自甚情緒○西窓又吹暗雨爲誰
頻断續相和砧杵候館吟秋離宫吊月别有傷心無
數豳詩謾與笑籬落呼灯世間兒女寫入琴絲一聲
聲更苦(宣政間有士大夫製蟋蟀吟)
　　小重山令(潭州紅梅)
人繞湘臯月墜時斜横花樹小浸愁漪一春幽事有
誰知東風冷香逺茜裙㱕○鷗去昔遊非遥憐花可
可夢依依九疑雲杳断䰟啼相思血都沁緑筠枝
　　鷓鴣天(元夕不出)
憶昨天街預賞時栁慳梅小未敎知而今正是歡遊
夕却怕春寒自掩扉○簾寂寂月低低舊情唯有絳
都詞芙蓉影暗三更後卧聽鄰娃笑語㱕
　　鷓鴣天(苕溪記所見)
京洛風流絶代人因何風絮落溪津籠鞋淺出鴉頭
韈知是凌波縹緲身○紅乍笑緑長嚬與誰同度可
憐春鴛鴦獨宿何曾慣化作西樓一縷雲
　　鷓鴣天(十六夜出)
輦路珠簾兩行埀千枝銀燭舞僛僛東風歴歴紅樓
下誰識三生杜牧之○歡正好夜何其明朝春過小
桃枝鼓聲漸逺遊人散惆悵㱕來有月知
　　憶王孫(番陽彭氏小樓)
冷紅葉葉下塘秋長與行雲共一舟零落江南不自
由兩綢繆料得吟鵉夜夜愁
　　湘月(双調即念奴嬌之鬲指聲也)
五湖舊約問經年底事長負清景暝入西山漸喚我
一葉夷猶乘興倦網都收㱕禽時度月上汀洲冷中
流容與画橈不點淸鏡○誰解喚起湘靈煙鬟霧鬢
理哀絃鴻陣玉麈談玄歎坐客多少風流名勝暗栁
蕭蕭飛星苒苒夜乆知秋信魲魚應好舊家樂事誰
省
　　念奴嬌(吳㒷荷花)
閙紅一舸記來時長與鴛鴦爲侣三十六陂人未到
水佩風裳無數翠葉吹凉玉容銷酒更洒菰蒲雨嫣
然摇動冷香飛上詩句○日暮青盖亭亭情人不見
争忍凌波去只恐舞衣寒易落愁入西風南浦髙栁
埀隂老魚吹浪留我花間住田田多少㡬囬沙際㱕
路
　　惜紅衣(呉㒷荷花/無射宫)
簟枕邀凉琴書換日睡餘無力細洒氷泉并刀破甘
碧墻頭喚酒誰問訊城南詩客岑寂髙樹晚蝉說西
風消息○虹梁水陌魚浪吹香紅衣半狼藉維舟試
望故國渺天北可惜栁邊沙外不共美人遊歷問甚
時同賦三十六陂秋色
　　琵琶仙(呉㒷感遇)
雙槳來時有人佀舊曲桃根桃葉歌扇輕約飛花蛾
眉正竒絶春漸逺汀洲自緑更添了㡬聲啼鴂十里
楊州三生杜牧前事休說○又還是宫燭分煙奈愁
裏匆匆換時節都把一襟芳思與空階榆莢千萬縷
藏鴉細栁爲玉尊起舞囬雪想見西出陽関故人初
别
　　秋宵吟(越調)
古簾空墜月皎坐乆西窓人悄蛩吟苦漸漏永丁丁
箭壺催曉引凉颸動翠葆露脚斜飛雲表因嗟念佀
去國情懐暮晚煙草○帶眼銷磨爲近日愁多頓老
衛娘何在宋玉㱕來兩地暗縈繞揺落江楓早嫰約
無慿幽夢又杳但盈盈泪洒單衣今夕何夕恨未了
　　少年遊(戯張斗甫)
雙螺未合雙蛾先歛家在碧雲西别母情懷隨郎滋
味桃葉渡江時○扁舟載了匆匆去今夜泊前溪楊
栁津頭梨花墻外心事兩人知
　　鬲溪梅令(仙吕調無錫㱕寓意)
好花不與殢香人浪𥻘𥻘又恐春風㱕去緑成隂玉
鈿何處㝷○木蘭雙槳夢中雲小横陳謾向孤山山
下覔盈盈翠禽啼一春
　　淒凉犯(仙吕調犯商調/合肥秋夕)
緑楊巷陌西風起邊城一片離索馬嘶漸逺人㱕甚
處戍樓吹角情懷正惡更衰草寒煙淡薄佀當時將
軍部曲迤邐度沙漠○追念西湖上小舫携歌晚花
行樂舊遊在否想如今翠凋紅落謾寫羊裙等新鴈
來時繫着怕匆匆不肯寄與悞後約
　　翠樓吟(双調/武昌安逺楼成)
月冷龍沙塵清虎落今年漢酺初賜新翻胡部曲聽
氊幕元戎歌吹層樓髙峙看檻曲縈紅簷牙飛翠人
姝䴡粉香吹下夜寒風細○此地宜有詞仙擁素雲
黄鶴與君遊戯玉梯凝望乆歎芳草萋萋千里天涯
情味仗酒祓淸愁花嬌英氣西山外晚來還捲一簾
秋霽
　　清波引(梅)
冷雲迷浦倩誰喚玉妃起舞歳華如許野梅弄眉嫵
屐齒印蒼蘚漸爲㝷花來去自隨秋鴈南來望江國
渺何處○新詩謾與好風景長是暗度故人知否抱
幽恨難語何時共漁艇莫負滄浪煙雨况有清夜啼
猿怨人良苦
　　法曲獻仙音(張彦功官舍)
虚閣籠寒小簾通月暮色偏憐髙處樹隔離宫水平
馳道湖山盡入尊爼柰楚客淹留乆砧聲帶愁去屡
囬頋○過秋風未成㱕計誰念我重見冷楓紅舞喚
起淡粧人問逋仙今在何許象筆鵉牋甚而今不道
秀句怕平生幽恨化作沙邊煙雨
　　玲瓏四犯(越中歳暮聞簫鼓感懷)
疊鼓夜寒埀灯春淺匆匆時事如許倦遊歡意少俛
仰悲今古江淹又吟恨賦記當時送君南浦萬里乾
坤百年身世惟有此情苦○楊州栁埀官路有輕盈
喚馬端正窺戸酒醒明月下夢逐潮聲去文章信美
知何用謾嬴淂天涯羈旅敎說與春來要㝷花伴侣
　　淡黄栁(正平調近/客合肥)
空城曉角吹入埀楊陌馬上單衣寒惻惻看盡鵝黄
嫰緑都是江南舊相識正岑寂○明朝又寒食強携
酒小橋宅怕梨花落盡成秋色燕燕飛來問春何在
唯有池塘自碧
　　側犯(詠芍藥)
恨春易去甚春却向揚州住㣲雨正繭栗梢頭弄詩
句紅橋二十四揔是行雲處無語漸半脫宫衣笑相
頋○金壺細葉千朶圍歌舞誰念我鬢成絲來此共
尊爼後日西園緑隂無數寂寞劉郎自修花譜
　　眉嫵(亦名百宜嬌/戯張仲遠)
看垂楊連苑杜若吹沙愁損未㱕眼信馬青樓去重
簾下娉婷人妙飛燕翠尊共欵聽艶歌郎意先感便
携手月地雲堦裏愛良夜㣲煖○無限風流踈散有
暗藏弓履偷寄香翰明日聞津鼓湘江上催人還解
春䌫亂紅萬點悵断䰟煙水遥逺又争佀相携乘一
舸鎮長見
　　石湖仙(越調/壽石湖居士)
松江煙浦是千古三髙遊衍佳處須信石湖仙佀䲭
夷翩然引去浮雲安在我自愛緑香紅舞容與看世
間㡬度今古○盧溝舊曾駐馬爲黄花閑吟秀句見
說胡兒也學綸巾欹雨玉友金蕉玉人金縷緩移筝
柱聞好語明年定在槐府
　　解連環
玉鞍重倚却沉吟未上又縈離思爲大喬能撥春風
小喬妙移筝鴈啼秋水栁怯雲鬆更何必十分梳洗
道郎携羽扇那日隔簾半面曾記○西窓夜凉雨霽
歎幽歡未足何事輕弃問後約空指薔薇算如此溪
山甚時重至水驛灯昏又見在曲屏近(平聲)厎念惟
有夜來皓月照伊自睡
　　玉梅令(髙平調石湖畏寒不出作此戯之)
踈踈雪片散入溪南苑春寒鎻舊家亭館有玉梅㡬
樹背立怨東風髙花未吐暗香已逺○公來領客梅
花能勸花長好願公更健便揉春爲酒剪雪作新詩
拚一日繞花千轉
　　踏莎行(金陵感夢)
燕燕輕盈鶯鶯嬌軟分明又向華胥見夜長爭淂薄
情知春初早被相思染○别後書詞别時針線離䰟
暗逐郎行逺淮南皓月冷千山冥冥㱕去無人管
　　八㱕(湘中送胡徳華)
芳蓮墜粉踈桐吹緑庭院暗雨乍歇無端抱影銷䰟
處還見篠墻螢暗蘚階蛩切送客重㝷西去路問水
面琵琶誰撥最可惜一片江山揔付與啼鴂○長恨
相從未欵而今何事又對西風離别渚寒烟淡棹移
人逺縹緲行丹如葉想文君望乆倚竹愁生歩羅韈
愁凝閑蕙帳猿鶴悲吟信沈沈故園㱕計休更侵㝷
　　喜遷鶯(秋懷)
凉雲㱕去再約着晚來西樓風雨水静簾隂鷗閑菰
影秋到露汀煙浦試省喚囬幽恨盡是愁邊新句倦
登眺動悲凉還在殘蝉吟處○凄楚空見說香鎻霧
扄心似秋蓮苦宝瑟弹氷玉臺窺月淺黛可憐偷聚
㡬時翠溝題葉無復綉簾吹絮鬢華晚念庾郎情在
風流誰與
　　玉樓春(春思)
多時不踏章臺路依舊東風芳草渡鶯聲喚起水邊
情日影灸開花上霧○謝娘不信佳期誤認淂馬嘶
迎綉戸今宵翠𬒳不春寒只恐香穠春又去
　　玉樓春(憶舊)
春煙澹澹生春水曾記芳洲蘭棹艤岸花香到舞衣
邊汀草色分歌扇底○棹沈雲去情千里愁壓雙鴛
飛不起十年春事十年心怕說濺裙當日事
　　菩薩蛮(蘇堤芙蓉)
紅雲半壓秋波急艶粧泣露嬌啼色佳夢入仙城風
流石曼卿○宫𫀆呼醉醒休捲西風錦明日粉香殘
六橋煙水寒
　　菩薩蛮(水晶膾)
玉鱗熬出香凝軟并刀断處氷絲顫紅縷間堆盤輕
明相映寒○纎柔分勸處膩滑難停筯一洗醉䰟清
真成醒酒氷
　　菩薩蛮(春思)
春風吹緑湖邊草春光依舊湖邊道玉勒錦障泥少
年游冶時○煙明花似綉且醉旗亭酒斜日照花西
㱕鴉花外啼
　　杏花天(春愁)
霽煙消處寒猶嫰乍門巷愔愔晝永池塘夢草䰟初
醒秀句吟春未穩○仙源阻春風痩損又燕子來無
芳信小桃也自知人恨滿面羞紅難問
　　祝英臺近(閨思)
一牎閑孤烬冷獨自箇春睡綉𬒳熏香不似舊風味
静聽滴滴簷聲驚愁攪夢更不管庾郎心醉○念芳
意一併十日春寒梅花㬠憔悴懶做新詞春在可憐
裏㡬時挑菜踏青雲沈雨断盡分付楚天之外
　　生查子(梅)
香驚楚驛寒瘦倚湘筠暮一笛巳黄昏片月尤淸楚
○沉沉氷玉䰟漠漠煙雲浦酸涙不成弹又向春心
聚
　　永遇樂(次韻吊青楼)
淺暈脩蛾脆㾗紅粉猶記窺戸香断奩空塵生砌冷
誰喚青鵉舞春風花信秋宵月約歴歴此心曾許銜
芳恨千年怨結玉骨未應成土○木蘭艇子莫愁何
在謾繫寒江烟樹事逐雲沈情隨佩冷短夢分今古
一杯遥夜孤光難曉多少碎人腸處空凄黯西風細
雨盡吹淚去
　　御街行(賦轎)
藤筠巧織花紋細稱穏歩如流水踏青陌上雨初晴
嫌怕濕文鴛雙履要人送上逢花湏住才過處香風
起○裙兒挂在簾兒厎更不把牎兒閉紅紅白白簇
花枝恰稱淂㝷春芳意㱕來時晚紗籠引道扶下人
微醉
　　霜天曉角(春情)
春雲粉色春水和雲濕試間西湖楊栁東風外㡬絲
碧○望極連翠陌蘭橈雙槳急欲訪莫愁何處旗亭
在画橋側
　　卜算子(春晚)
屈指數春來弹指驚春去簷外蛛絲網落花也要留
春住○㡬日喜春晴㡬夜愁春雨十二彫牎六曲屏
題遍傷春句
　　踏莎行(九日西山)
水减堤㾗秋生屐齒瘦笻喚起登髙意翠㣲烟冷夢
凄凉黄花香晚人憔悴○懷古風流悲秋情味𬗋茰
勸入旗亭醉玉人相見說新愁可憐又濕西風淚
　　風入松(春晴)
捲簾日日恨春隂寒食新晴馬蹄只向南山去長橋
愛花栁多情紅外風嬌日暖翠邊水秀山明○杜郎
歌酒過平生到處蓬瀛醉䰟不入重城晚穠歡寄桃
葉桃根綉𬒳嫰寒清曉鶯聲喚醒春醒
　　風入松(聞鄰女吹笛)
粉嬌曾隔翠簾看横玉聲寒夜深不管柔荑冷櫻朱
度香噴雲鬟霜月摇摇吹落梅花蔌蔌驚殘○蕭郎
且放鳯簫閑何處驂鵉静聽三弄霓裳罷䰟飛断愁
裏関山三十六宫天近念奴却在人間
　　思佳客(秋扇)
入手西風意已秋不湏玉斧爲重修撲螢凉夜沉沉
月障面清歌澹澹秋○休弃置且遟留可憐又向篋
中収莫敎暗損乘鵉女漢殿凄凉萬古愁
　　聲聲慢(元夕)
壺天不夜宝炬生香光風蕩揺金碧月灔氷㾗花外
峭寒無力歌傳翠簾盡捲誤驚囬瑶臺仙跡禁漏促
拚千金一刻未酬佳夕○捲地香塵不断最淂意輸
它王陵狂客楚栁吳梅無限眼邊春色鮫綃暗中寄
與待重㝷行雲消息乍醉醒怕南樓吹断曉笛
　　解連環(春水)
浪揺新緑浸芳洲翠渚雨㾗初足蕩霽色流入横塘
看風外漪漪皺紋如縠藻荇縈廻似留恋鴛飛鷗浴
愛嬌雲蘸色媚日挼藍逺迷心目○仙源漾舟岸曲
照芳容㡬樹香浮紅玉記那囬西洛橋邊濺裙翠傳
情玉纎輕掬三十六陂錦鱗渺芳音難續隔埀楊故
人望断浸愁千斛
中興以來絶妙詞選卷之六
岸新緑生時是落紅帶愁流處記當日開掩棃花剪
灯深夜語(臨断岸以下数語最爲姜尭章稱賞)
　　玉樓春(社前一日)
遊人等得春晴也處處旗亭堪繫馬雨前穠杏尚秤
停風裏殘梅無頋藉○忌拈針線還逢社闘草嬴多
裙欲卸明朝雙燕定㱕來叮嘱重簾休放下
　　玉樓春(棃花)
玉容寂寞誰爲主寒食新晴愁㡬許前身清淡佀梅
粧遥夜依微留月住○香迷胡蝶飛時路雪在秋千
來往處黄昏着了素衣裳深閉重門聽夜雨
　　萬年歡(春思)
兩䄂梅風謝橋邊岸㾗猶帶隂雪過了匆匆灯市草
根青發燕子春愁未醒悞㡬處芳音遼絶煙谿上采
緑人㱕定應愁沁花骨○非干厚情易歇柰燕臺句
老難道離别小徑吹衣曾記故里風物多少驚心舊
事第一是侵階羅襪如今但栁髮晞春夜來和露梳
月
　　杏花天(清明)
軟波拖碧蒲芽短画橋外花晴栁暖今年自是清明
晚便斍芳情較懶○春衫瘦東風剪剪過花塢香吹
醉面㱕來立馬斜陽岸隔岸歌聲一片
　　西江月(閨思)
西月澹窺樓角東風暗落簷牙一灯初見影窓紗又
是重簾不下○幽思屢隨芳草閒愁多佀楊花楊花
芳草徧天涯綉𬒳春寒夜夜
　　菩薩蛮(夜景)
梨花不礙東城月月明照見空欄雪雪厎夜香微褰
簾拜月㱕○錦衾幽夢短明日南堂宴宴罷小樓臺
春風來不來
　　臨江仙(閨思)
愁與西風應有約年年同赴清秋舊游簾幕記楊州
一灯人着夢雙鴈月當樓○羅帶鴛鴦塵暗澹更須
整頓風流天涯萬一見温柔瘦應縁此瘦羞亦爲郎
羞
　　齊天樂(秋㒷)
闌干只在鷗飛處年年怕吟秋興断浦沈雲空山挂
雨只有詩愁千頃波聲未定望舟尾拖凉渡頭籠暝
正好登臨有人歌罷翠簾冷○悠然䰟墮故里柰閑
情未了還𬒳吹醒拜月虚簷聽蛩壊砌誰復能憐嬌
俊憂心耿耿寄桐葉芳題冷楓新詠莫遣秋聲樹頭
喧夜永
　　齊天樂(湖上即席分韻淂羽字)
鴛鴦拂破蘋花影低低趂凉飛去画裏移舟詩邊就
夢葉葉碧雲分雨芳游自許過栁影間波水花平渚
見說西風爲人吹恨上瑶樹○闌干斜照未滿杏墻
應望断春翠偷聚淺約挼香深盟搗月誰是窓間青
羽孤筝㡬柱問因甚參差蹔成離阻夜色空庭待㱕
聽俊語
　　雙雙燕(詠燕/形容尽矣)
過春社了度簾幕中間去年塵冷差池欲住試入舊
巢相並還相彫梁藻井又軟語商量不定飄然快拂
花梢翠尾分開紅影○芳徑芹泥雨潤愛貼地爭飛
競誇輕俊紅樓㱕晚看足栁昏花暝應自棲香正穏
便忘了天涯芳信愁捐翠黛雙蛾日日画欄獨凭(姜)
(堯章極称其栁昏花暝之句)
　　東風第一枝(春雪)
巧氷蘭心偷黏草甲東風欲障新暖謾凝碧瓦難留
信知暮寒較淺行天入鏡做弄出輕鬆纎軟料故園
不捲重簾悞了乍來雙燕○青未了栁四白眼紅欲
㫁杏開素面舊游憶着山隂厚盟遂妨上苑寒炉重
暖便放慢春衫針線恐鳯鞋挑菜㱕來萬一㶚橋相
見(結句尤為姜堯章拈出)
　　東風第一枝(元夕)
酒館歌雲灯街舞綉笑聲喧似簫鼓太平京國多歡
大酺綺羅㡬處東風不動照花影一天春聚耀翠光
金縷相交苒苒細吹香霧○羞醉玉少年手度懐豔
雪舊家伴侣閉門明月関心倚窓小梅索句吟情欲
断念嬌俊知人無據想䄂寒珠絡藏香夜乆帶愁㱕
去
　　換巢鵉鳯(春情)
人若梅嬌正愁横断塢夢繞溪橋倚風融漢粉坐月
怨秦簫相思因甚到纎腰定知我今無䰟可銷佳期
晚謾㡬度涙㾗相照○人悄天渺渺花外語香時透
郎懷抱暗握荑苗乍甞櫻顆猶恨侵堦芳草天念王
昌忒多情換巢鵉鳯敎偕老温柔郷醉芙蓉一帳春
曉
　　過龍門(春愁)
醉月小紅樓錦瑟箜篌夜來風雨曉來収㡬點落花
饒栁絮同爲春愁○寄信問晴鷗誰在芳洲緑波寕
處有蘭舟獨對舊時携手地情思悠悠
　　瑞鶴仙(紅梅)
館娃春睡起爲發粧酒煖臉霞輕􁱀氷霜一生裏厭
從來冷澹粉腮重洗胭脂暗試便無限芳穠氣味向
黄昏竹外寒深醉裏爲誰偷倚○嬌媚春風模様霜
月心腸痩來肌躰孤香細細吹夢到杏花厎𬒳髙樓
横筦一聲驚断却對南枝洒淚謾相思桃葉桃根舊
家姊妺
　　滿江紅(九月廿一日出京懐古)
緩轡西風歎三宿遟遟行客桑梓外鋤耰漸入栁坊
花陌雙闕逺騰龍鳯影九門空鎻鴛鵉翼更無人擫
帝郷逺相對兩蒼顔○玉圍腰金繫肘繡籠鞍郷人
衮衮嚴近五馬度荆山収拾五湖氣度卷束蟠胷兵
甲春意滿人間天錫公純嘏氣象自平寛
　　水調歌頭(孫靖州生日)
九十九峰下百二十年州西風吹起客夢月滿驛南
楼影入天河左界辰在壽星向上還是去年秋要和
木蘭曲載酒壽君侯○天邊信雲外歩去難留壽觴
庭院依舊已帶别離愁離合鍾情未免富貴関人何
事浪白世間頭將相時來作身健百無憂
　　鷓鴣天(范靖州十月卄一日生日)
　　辛丑八月御筆劉某文名乆著史學尤精可特
　　賜同進士出身
　　六州歌頭(牡丹)
維摩病起兀坐等枯株清晨裏誰來問是文殊遣名
姝奪盡羣芳色浴才出醒初解千萬態嬌無力困相
扶絶代佳人不入金張室却訪吾廬對茶鐺禅榻笑
殺此翁癯瑶砌金壺始消渠○憶承平日䌓華事修
成譜寫成圖竒絶甚歐公記蔡公書古來無一自京
華隔問姚魏竟何如多應是綵雲散劫灰餘野鹿銜
將花去空囬首河洛丘墟謾傷春吊古夢遶漢唐都
歌罷欷歔
　　水調歌頭(和西外判宗湖楼韻)
君看郭西景渾不减孤山飛樓突兀百尺輪奐侈前
觀絶唱新詞寡和墮淚舊碑無恙往事付驚瀾不見
遼鶴返惟對水鷗閑○又何必珠翠盛管絃􁁅唾壺
麈尾瀟洒領客上髙寒丞相功存宗廟祭酒義兼家
國世事尚相関風月寓意耳莫作晉人看
　　沁園春(夢方孚若)
何處相逢登宝釵樓訪銅雀臺喚厨人斫就東溟鯨
鱠圉人呈罷西極龍媒天下英雄使君與操餘子誰
堪共酒盃車千乘載燕南代北劔客竒材○飲酣鼻
息如雷誰信𬒳晨雞催喚囬嘆年光過盡功名未立
書生老去機會方來使李將軍遇高皇帝萬戸侯何
足道㢤推衣起但悽凉感舊慷慨生哀
　　沁園春(送包尉)
我羡君㱕一路秋風芙蓉木犀想慈顔望乆靈烏乍
噪新眉画就郎馬頻嘶忙脫征衫快呼斗酒細與家
人說建谿情知道這中年懷抱生怕分携〇丈夫南
北東西應笑殺離筵粉淚啼悵佳人來未碧雲冉冉
王孫去後芳草萋萋明日相思山重水複古道人稀
茅店雞元龍老有髙樓百尺誰共登梯
　　沁園春(寄鍾賢良)
我夢見君帶飛霞冠着宫錦𫀆與牧之髙會齊山風
月謫仙同載采石雲濤萬卷星羅千篇電掃不學窮
兒賦楚騷掀髯處有魚龍起舞狐兎悲嘷○英雄埋
没蓬蒿暗摸索當年劉與曹嘆事機易失功名難偶
誅茅西崦種秫東臯柵有雞豚庭無羔鴈不是先生
索價髙人間窄待相期海上共摘蟠桃
　　沁園春(贈孫季蕃)
歳莫天寒一見飄然幅巾布裘侭侵雲烏道躋攀絶
頂拍天鯨浸笑傲中流疇昔期君𬗋髯鐵面生子當
如孫仲謀誰知道到中年猶未建節對侯○南來萬
里何求因感慨喬公成逺遊悵名姬駿馬都如昨夢
隻雞斗酒難到新丘天地無情功名有數千古英雄
只麽休平生客獨羊曇一箇淚洒西州
　　沁園春(寄九華葉賢良)
一卷隂符二石硬弓百斤宝刀更玉花驄噴鳴鞭電
抹烏絲欄展醉墨龍跳牛角書生虬鬚豪客談笑皆
從折簡招依俙記曾請纓係粤草檄征遼○當年目
視雲霄誰信道凄凉今折腰悵燕然未勒南㱕草草
長安不見北望迢迢老去胸中有些磊塊歌罷猶湏
着酒澆休休也但帽邊鬢减鏡裏顔凋
　　摸魚兒(賞海棠)
甚春來冷煙凄雨朝朝遟了芳信驀然作暖晴三日
又斍萬殊嬌困天怎忍潘令老不成也没看花分才
情减尽悵玉局飛仙石湖絶筆孤負這風韻○傾城
色懊惱佳人薄命墻頭岑寂誰問東風日暮無聊頼
吹淂胭脂成粉君細認花共酒古來二事天猶吝年
光去迅謾緑葉成隂蒼苔滿地做取異時恨
　　摸魚兒(感歎)
恠新來倚樓看鏡清狂渾不如舊莫雲千里傷心色
那更乱蝉踈栁凝望乆愴故國百年漢闕誰囬首功
名大謬歎采藥名山讀書精舍此計何時就○封侯
事乆矣輸人妙手扁舟聊作漁叟髙冠長劔都閑物
世上切身惟酒千載後君試看拔山扛鼎俱烏有英
雄骨朽問頋曲周郎而今還解來聽小詞否
　　念奴嬌(菊花)
老夫白首尚鬼嬉廢圃一畨料理飡飲落英并墜露
重把離騷枮起冷艶幽香輕黄淡白占断西風裏飛
來雙蝶遶叢欲去還止○嘗試銓次羣芳梅花差可
伯仲之間耳佛說諸天金色界未必莊嚴如此尚友
靈均定交元亮結好天隨子籬邊坡下一杯聊泛霜
蘂
　　賀新郎(欎孤臺)
絶頂規危榭跨髙寒鳥飛不過雲生其下斤斵無聲
人按堵翕忽青紅变化覽城郭山川如画閣老鳯樓
修造手笑談間突出凌雲厦臺上景買無價○唾壺
麈尾登臨暇似當年文章太守歐陽公也傾倒贑江
供硯滴判断雪天月夜更喚取鄒枚司馬銅雀凌歊
歌舞罷訪殘磚断甓無存者餘翰墨𬒳風雅
　　賀新郎(春景)
動地東風起画橋西繞溪桑柘漫山桃李寂寂墻隂
蒼苔路猶印前囘屐齒驚歳月飈馳雲駛太息攀翻
長亭樹是先生手種今如此君不樂𣣔何俟○傍人
錯會淵明意笑斯翁皇皇汲汲登山臨水佳處徑呼
藍輿去彷彿柴桑栗里從我者門生兒子嘗試平章
先賢傳屈原醒不似劉伶醉判茗艼卧花厎
　　賀新郎(芍藥)
一夢楊州事画堂深金瓶萬朶元戎髙會座上祥雲
層層起不减洛中姚魏歎别後関山迢遞國色天香
何處在想東風猶憶狂書記驚歳月一弹指○數枝
清暁煩馳騎向小窓依俙重見蕪城佳麗料得花憐
儂消瘦儂亦憐花顦顇謾悵望竹西歌吹老矣應無
騎鶴日但春衫點點當時淚那更有舊情味
　　賀新郎(送陳子華赴真洲)
北望神州路試平章這埸公案向誰分付記得太行
兵百萬曾入宗爺駕御今把作握蛇騎虎君去東京
豪傑喜看投戈下拜真吾父談笑裏定齊魯○兩淮
蕭索惟狐兎問當年祖生去後有人來否多少新亭
揮淚客不夢中原塊土這事業湏由人做堪笑書生
心膽怯向車中閉置如新㜏空目送塞鴻去
　　賀新郎(端午)
深院榴花吐画簾開綵衣紈扇午風清暑兒女紛紛
新結束時様釵符艾虎早已有游人觀渡老大逢埸
慵作戯任白頭年少爭旗鼓溪雨急浪花舞○靈均
標致高如許憶生平既紉蘭佩又懐椒糈誰信騷䰟
千載後波厎垂涎角黍又說是蛟饞龍怒把似而今
醒到了料當年醉死差無苦聊一笑吊千古
　　賀新郎(九日)
湛湛長空黑更那堪斜風細雨乱山如織老眼平生
空四海頼有高樓百尺看浩蕩千崖秋色白髮書生
神州淚侭凄凉不向牛山滴追往事去無迹○少時
自負凌雲筆到如今春華落尽滿懐蕭瑟常恨世人
新意少愛說南朝狂客把破帽年年拈出若對黄花
孤負酒怕黄花也笑人岑寂鴻北去日西匿
　　賀新郎(遊水東周家花園)
溪上収殘雨倚危欄薄綿乍脫日隂亭午閙市不知
春色處散在荒園廢墅漸小白長紅無數客子雖非
河陽令也隨縁暫作鶯花主那可負甕中醑○碧雲
四合千岩暮恨匆匆余方有事子姑㱕去趂取羣芳
未揺落暇日提魚就煑歎激電光隂如許囘首明年
何處在問桃花尚記劉郎否公莫笑醉中語
　　賀新郎(郡㑹聞妓歌有感)
妾出扵㣲賤少年時朱絃弹絶玉笙吹遍粗識詩家
関雎乱羞學流鶯百囀揔不涉閨情春怨誰向西鄰
公子說要珠鞍迎入梨花院身未動意先懶○主家
十二樓連苑那人人靚粧按曲綉簾初捲道是画堂
簫管唱笑殺街坊拍衮廻首望侯門天遠我有平生
離鵉操頗哀而不愠㣲而婉聊一奏更三歎
　　生查子(上元戲陳敬叟)
䌓灯奪霽華戯鼓催明發風物昔時同况味中年别
○淺画鏡中眉深拜樓西月人散市聲収漸人愁時
節
　　臨江仙(種海棠作)
落魄長官江海客少豪萬里㝷春而今憔悴向溪濵
断無觴詠㒷惟有簿書塵○手接海棠三百本等閑
粧點芳辰它年絳雪映紅雲丁寕風與月記取種花
人
　　滿江紅(送王實之)
天壌王郎數人物方今第一談笑裏風霆驚座雲煙
生筆落落元龍湖海氣琅琅董相天人䇿問如何十
載尚青衫諸侯客○易愛厎些官職難保厎些名節
擬閉門投轄劇談三日疇昔評君天下宝當為天下
蒼生惜向臨分慷慨出商聲摧金石
　　滿江紅(飲海棠花下)
老子年來頗自許心腸鐵石尚一點消磨未尽愛花
成癖懊惱每嫌寒勒住丁寕莫𬒳晴烘拆柰暄風烈
日太無情如何得○張画燭頻頻惜慿素手輕輕摘
更一畨雨過彩雲無跡今日不來花下飲明朝空向
枝頭覔對殘紅滿院杜䳌啼添愁寂
　　滿江紅(范尉梅谷)
赤日黄埃夢不到清溪翠麓空健羡君家别墅幾株
幽獨骨冷肌清偏要月天寒日暮尤宜竹想主人杖
屦日千囘山南北○寕委澗嫌金屋寕映水羞銀燭
歎出塵風韻背時粧束競愛東鄰姬傳粉誰怜空谷
人如玉笑林逋何遜謾為詩無人讀
　　滿江紅(夜雨凉甚忽動從戎之㒷)
金甲琱戈記當日轅門初立磨盾鼻一揮千帋龍蛇
猶濕鐡馬暁嘶營壁冷樓船夜渡風濤急有誰憐猨
臂故将軍無功級○平戎䇿從軍什零落盡慵収拾
把茶經香傳時時温習生怕客談榆塞事且教兒誦
花間集歎臣之壮也不如人今何及
　　卜筭子(手植海棠盛開風雨作祟輒作小詞二/首)
盡是手成持合得天饒借風雨扵花有甚讐作意相
陵藉○做暖逼教開做冷催教謝不負明年花下人
只負栽花者
　　卜筭子
片片蝶衣輕點點猩紅小人道東君不惜花百種千
般巧○朝見樹頭䌓莫見枝頭少人道東君果惜花
雨打風吹了
　　昭君怨(牡丹)
曾看洛陽舊譜只許姚黄獨歩若比廣陵花太戯它
○舊日王侯園圃今日荆榛孤兎君莫說中州怕花
愁
　　昭君怨(瓊花)
后土祠中標韻天上人間一本道號玉真妃字瓊姬
○我與花曾半面流落天涯相見莫把玉簫吹怕驚
飛
　　清平樂(别意)
休弹别鶴淚與絃俱落歡事中年如水薄懐抱那堪
作惡○昨宵月露高樓今朝烟雨孤舟除是無身方
了有身長有閑愁
　　清平樂(五月十五夜翫月)
纎雲掃跡萬頃玻瓈色醉跨玉虹游八極歴歴天青
海碧○水晶宫殿飄香羣仙方按霓裳消得幾多風
露变教人世清凉
　　清平樂
風高浪快萬里騎鯨背曾識常娥真體態素面元無
粉黛○身游銀闕珠宫俯看積氣濛濛醉裏偶摇桂
樹人間喚作凉風
　　清平樂(頃在維楊陳師文参議家舞姬絶妙賦/此)
宫腰束素只怕能輕舉好築避風臺護取莫遣驚鴻
飛去○一團雪玉温柔笑顰俱有風流貪與蕭郎眉
語不知舞錯伊州
　　玉樓春(戯呈林節推郷兄并下一首)
年年躍馬長安市客裏似家家似寄青錢換酒日無
何紅燭呼盧霄不寐○易挑錦婦機中字難得玉人
心下事男兒西北有神州莫滴水西橋畔淚
　　菩薩蛮
小鬟解事高燒燭羣花圍繞樗蒱局道是五陵兒風
騷滿肚皮○玉鞭鞭玉馬戯走章臺下笑殺㶚陵翁
騎驢風雪中
　　憶秦娥(感舊)
春酲薄夢中毬馬豪如昨豪如昨月明横笛暁寒吹
角○古來成敗難描摸而今却悔當𥘉錯當𥘉錯鐡
衣猶在不堪重着
　　憶秦娥
梅謝了塞垣凍解鴻㱕早鴻㱕早慿伊問訊大梁遺
老○浙河西靣邉聲悄汴河南北炊烟少炊烟少宣
和宫殿冷烟衰草
　　憶秦娥
遊人絶緑隂滿野芳菲歇芳菲歇飬蚕天氣采茶時
節○枝頭杜宇啼成血陌頭楊栁吹成雪吹成雪淡
烟㣲雨江南三月
　　長相思令(惜梅)
寒相催暖相催催了開時催謝時丁寕花放遟○角
聲吹笛聲吹吹了南枝吹北枝明朝成雪飛
　　長相思令(餞别)
風蕭蕭雨蕭蕭相送津亭折栁條春愁不自聊○烟
迢迢水迢迢凖擬江邉駐画撓舟人頻報潮
　　浪淘沙(旅况)
𥿄帳素屏遮全似僧家無端霜月闖窓紗喚起玉関
征戍夢幾疊寒笳○歳晚客天涯鬢髮蒼華今年衰
似去年些詩酒近來都减價孤負梅花
　　一剪梅(中秋解宜春郡印)
陌上行行恠府公還是文窮還是詩窮下車上馬太
匆匆來是春風去是秋風○階䘖免得管兵農嬉到
昏鐘睡到齋鍾不湏提岳與知宫喚作溪翁喚作山
翁
　　踏莎行(甲午重九牛山作)
鼓喧空鵾絃沸暁櫻梢㣲破想明年更好傳柑宴罷
醉扶狨座
　　雨中花慢(春日旅况)
縹蔕緗枝玉葉翡英百梢争趂春忙正雨後蜂粘落
絮燕撲晴香遺䇿誰家蕩子唾花何處新粧想流紅
有恨拾翠無心徃事凄凉○春愁如海客思翻空帶
圍只看東陽更那堪玉笙度曲翠羽傳觴紅淚不勝
閨怨白雲應老他郷夢囬羇枕風驚庭樹月在西廂
　　滿庭芳(留别)
栁裊金絲棃鋪香雪一年春事方中燭前一見花艶
斍羞紅枕臂香痕未落舟横岸作計匆匆明朝去暮
天平水雙槳碧雲東○隔離歌一闋琵琶聲断燕子
樓空歎陽臺夢杳行雨無蹝後㑹芙蕖未老從今去
日望㱕鴻愁如織断腸啼鴂饒舌訴東風
　　六州歌頭(上廣西張帥)
慿深負阻蠭午肆奔騰龍江上妖氛漲鯨海外白波
驚羽檄交飛急玉帳静金韜閟恢逺馭振長纓宻分
兵細草黄沙渺渺西関路風裊高旌聽飛霜令肅堅
壁夜無聲鼓角何神地中鳴○看追風騎攅雲槊雷
野轂激天鉦飛箭集旄頭墜長圍掩郭東傾振旅觀
旋凱笳鼓競綉旗明刀換犢戈藏革士休營黄色赤
雲交映論功何止蔡州平想環城蒼玉深刻入青冥
永詔來今
　　水調歌頭(中秋)
天淡四垂幕雲細不成衣西風掃盡纎翳凉我鬢邉
絲破匣菱花飛動跨海清光無際草露滴明璣杯到
莫停手何用問來期○坐虚堂揩病眼泝流輝雲山
應有幽恨瑶瑟掩金徽河漢無聲自轉玉兎有情亦
者世事巧相違一寫謫仙怨雙淚滿君頤
中興以来絶妙詞選卷之七
萬事休無何有問從前那箇騎鶴楊州
　　沁園春(題西宗雲山樓)
爽氣西来玉削羣峰千杉萬松望踈林清曠晴烟𬗋
翠雪邊廻棹栁外聞鐘夜月瓊田夕陽金界倒影樓
臺表裏空橋隂曲是舊来忠定手種芙蓉○仙翁心
事誰同付魚鳥相忘一笑中向月梅香底招邀和靖
雲山髙處問訊梁公物象捜竒風流懷古消淂文章
萬丈虹沈吟乆想依依春樹人在江東
　　花心動(臨安新亭)
鳩雨催晴遍園林一番緑嬌紅媚栁外金衣花厎香
鬚消淂艶陽天氣障泥歩錦㝷芳路稱來往縱横珠
翠笑携手旗亭問酒更酬春思○還記東山樂事向
歌雪香中伴春沈醉粉䄂殢人彩筆題詩陶寫老來
風味夜深銀燭明如晝待㱕去看承花睡夢雲散屏
山半熏沈水
　　漢宫春(鄭賀守席上懐舊)
日軟風柔望煖紅連島晴緑平州㝷芳拾蘂勝伴陌
上鮮妍玉騘㱕路記青門曾墮吟鞭人去後庭花弄
影一簾香月姢姢○追念舊遊何在歎佳期虚度錦
瑟華年博山夜來烬冷誰換沈烟屏幃半掩柰夢雲
不到愁邊春易老相思無據閑情分付魚牋
　　水龍吟(丙子立春懷内)
三山臈雪才消夜來誰轉囘寅斗試燈簾幕送寒幡
勝暗香携手少日歡娯舊遊零落異鄉歌酒到而今
生怕春來大早空嬴淂兩眉皺○春到蘭湖少住肯
殷勤訪梅㝷栁相思人逺帶圍寛减粉㾗消痩雙燕
無慿尺書難表甚時囘首想畫欄倚遍東風閑負却
桃花呪
　　水龍吟(庚寅寄逺)
老來慣與春相識長記傷春如故去年今日舊愁新
恨送將風絮粉淚羞紅黛眉顰翠推愁不去任瑣窓
深閉屏山半掩還别有愁來路○囘首画橋烟水念
故人匆匆何處客情懷逺雲迷北樹草連南浦離合
悲歡去留遟速問春無語笑劉郎不道無桃可種苦
留春住
　　水龍吟(丙戍清明和章質夫韻)
弄晴臺館収煙候時有燕泥香墜宿酲未解單衣初
試騰騰春思前度桃花去年人面重門深閉記彩鸞
别後青騘㱕去長亭路芳塵起○十二屏山遍倚任
蒼苔點紅如綴黄昏人静煖香吹月一簾花碎芳意
婆娑緑隂風雨画橋煙水笑多情司馬留春無計濕
青衫淚
　　慶春澤(丙子元夕)
燈火烘春樓臺浸月良宵一刻千金錦歩承蓮彩雲
簇仗難㝷蓬壺影動星毬轉映兩行寶珥瑶簮恣嬉
遊玉漏聲催未歇芳心○笙歌十里誇張地記年時
行樂憔悴而今客裏情懐伴人閑笑閑吟小桃未静
劉郎老把相思細寫瑶琴怕㱕來紅𬗋欺風三徑成
隂
　　蝶恋花(丁丑七夕)
誰送凉蟾消夜暑河漢迢迢牛女何曾渡乞淂巧來
無用處世間枉費閑針縷○人在江南煙水路頭白
鴛鴦不道分飛苦信逺翻嗔烏鵲誤屏山暗鎻巫陽
雨
　　小重山(吊方檢詳)
思君夢裏說邯郸未成歡已炊殘㫁送春㱕風雨霎
時閒空有生前醫國手醫不到子孫寒○欲登詩境
弔方干倩誰看北邙山落落晨星不見暮雲還莫在
人間㝷食客㝷見後匹如閑
　　栁梢青(七夕)
乾鵲収聲濕螢度影庭院秋香歩月移隂梳雲約翠
人在囘廊○醺醺宿酒殘粧待付與温柔醉郷卻扇
藏嬌牽衣索笑今夜差凉
　　栁梢青(戯簡髙菊磵)
瞥眼光隂章臺舊路楊栁春深尚憶風流殢人倚玉
替客揮金○髙陽醉後分襟想妬雨嗔雲到今消息
真時笑啼難處方表人心
　　臨江仙(代閨怨)
蕩𬗋飄紅芳信㫁都無人問穠纎吟鞭倚醉問凉蟾
香消金縷篆塵壓寶粧奩○夢峽朝雲飛不到一春
離緒厭厭却疑㱕燕礙重簾心期花底誤眉恨栁邊
添
　　浣溪沙(丁亥餞元宵)
簾幕収燈㫁續紅歌臺人散彩雲空夜寒㱕路噤魚
龍○宿醉未消花市月芳心已逐栁塘風丁寍鸎燕
莫匆匆
　　清平樂(趙園避暑)
栁隂庭院簾約風前燕着雨荷花紅半歛消淂盈盈
緑扇○竹光野色生寒玉纎雪藕氷盤長記酒醒人
静暗香吹月闌干
　　賀新郎(題王守西湖書院)
雲淡天垂野望晴郊踈煙半捲㫁虹低跨老樹連隂
藏逺景十里湖光照夜看不盡眞山圖画春滿軒窓
無着處更銀蟾冷浸鴛鴦瓦人共境轉幽雅○文章
太守㱕來也似當年和靖風流小孤山下問訊佩蘭
餐菊友曾約梅兄入社待付與竹臞陶寫塵外閑㝷
行樂地任傍人歌舞喧臺榭詩世界有王謝
　　江神子(三月晦日西湖餞春)
送春曾到百花洲夕陽収暮雲留想伴花神騎鶴上
楊州囘首湖山情味淡重把酒更登樓○相思南浦
古津頭未拏舟已驚鷗栁外㱕鴉點點是離愁空倚
陽關三疊曲歌不盡水東流
　　念奴嬌(茉莉)
調氷弄雪想花神清夢徘徊南土一夏天香収不起
付與蘂仙無語秀入精神凉生肌骨銷盡人間暑稼
軒愁絶惜花還勝兒女○長記歌酒闌珊開時向晚
笑浥金莖露月浸闌干天似水誰伴秋娘窓戸困殢
雲鬟醉欹風帽緫是牽情處返䰟何在玉川風味如
許
　　阮郎㱕
寒隂漠漠夜來霜階庭風葉黄㱕鴉數點帶斜陽誰
家砧杵忙○燈弄幌月侵廊熏籠添寶香小屏低枕
怯更長和雲入醉郷
　　阮郎㱕(丹桂)
金莖浥露未成霜西風只舊凉蘂仙何事換霞粧惱
人秋思長○香世界錦文章花神不覆藏小山騷客
政清狂同花入醉郷
　　玉樓春(東山探梅)
泠泠水向橋東去漠漠雲㱕溪上住踈風淡月有來
時流水行雲無覔處○佳人獨立相思苦薄袖欺寒
　　沁園春(自述)
一曲狂歌有百餘言說盡平生費十年灯火讀書讀
史四方奔走求利求名蹭蹬㱕來閉門獨坐嬴淂窮
吟詩句清夫詩者皆吾儂平日愁嘆之聲○空餘豪
氣峥嶸安淂良田二頃耕向臨卭滌器可憐司馬成
都賣卜誰識君平分則宜然吾何敢怨螻蟻逍遥戴
粒行開懷抱有青梅薦酒緑樹啼鶯
　　賀新郎(豊真州建江淮偉觀楼)
百尺連雲起試登臨江山人物一時俱偉旁挹金陵
龍虎勢京峴諸峰對峙隱隱接楊州歌吹雪浪舞從
三峽下乍逢迎海若談秋水形勝地有如此○使君
一世經綸志把風斤月斧來此等閑遊戯見説樓成
無多日大乎一何容易笑天下紛紛血指醖釀春風
與和氣舉長江變作香醪美人共樂醉桃李
　　賀新郎(寄豊宅之)
憶把金罍酒歎别來光隂荏苒江湖宿留世事不堪
頻著眼嬴淂兩眉長皺但東望故人翹首木落山空
天逺大送飛鴻北去傷懷乆天下事公知否○錢塘
風月西湖栁渡江來百年機會從前未有喚起東山
丘壑夢莫惜風霜老手要整頓封疆如舊早晚樞庭
開幕府是英雄盡爲公奔走看金印大如斗
　　賀新郎(兄弟争塗田而訟歌此詞主和議)
蝸角争多少是英雄割據乾坤到頭休了一片泥塗
荒草地盡是魚龍故道新堤上風濤難保滄海桑田
何時變怕桑田未變人先老休爲此生煩惱○訟庭
不許頻頻到這官坊翻來覆去有何分暁無諍人中
爲第一長訟元非吉兆但有恨平章不早樽酒喚囘
和氣在看從來兄弟依然好把前事付一笑
　　木蘭花慢
鶯啼啼不盡慿燕語語難通這一點芳心十年不㫁
惱亂東風重來故人何處但依前流水小橋東記淂
同題粉壁而今壁破無蹤○蘭臯空漲緑溶溶流恨
落花紅念着破春衫當時送别灯下裁縫相思謾令
自苦嘆雲煙過眼揔成空落日楚天無際凭欄目送
㱕鴻
　　水調歌頭(題李季允侍郎鄂州吞雲樓)
輪奐半天上勝槩壓南樓籌邊獨坐豈𣣔登覽快雙
眸浪說胸吞雲夢直把氣吞殘虜西北望神州百載
好機會人事恨悠悠○騎黄鶴賦鸚鵡謾風流岳王
祠畔楊栁煙鎻古今愁整頓乾坤手段指授英雄方
略雅志若爲酬杯酒不在手雙鬢恐驚秋
　　滿庭芳(楚州上已萬栁池應監丞飲客)
三月春光羣賢勝踐山隂何似山陽鵝池墨妙曲水
記流觴自許風流丘壑何人共擊楫長江新亭上山
河有異舉目恨堂堂○使君經世志十年邊上兩鬢
風霜問池邊楊栁因甚凄凉萬樹重新種了株株在
桃李花傍仍須待賸栽蘭芷爲國洗河湟
　　滿庭芳(元夕上邵武王守子文)
草木生春樓臺不夜團團月上雲霄太平官府民物
共逍遥指點江梅一笑㡬番負雨秀風嬌今年好花
　　賀新郎(彭傅師於吳江三髙堂之前作釣雪亭)
(盖擅漁人之窟宅以供詩境也趙子野約余賦之)
挽住風前栁問鴟夷當日扁舟近曾來否月落潮生
無限事零亂茶煙未乆謾留淂蓴鱸依舊可是功名
從來誤撫荒祠誰繼風流後今古恨一搔首○江涵
鴈影梅花瘦四無塵雪飛風起夜窓如晝萬里乾坤
清絶處付與漁翁釣叟又恰是題詩時候猛拍闌干
呼鷗鷺道他年我亦埀綸手飛過我共樽酒
　　賀新郎(姑蘇臺觀雪)
十頃涵空碧画圖中峥嶸幻玉亂零吹璧倚遍危欄
吟不盡把酒風前岸幘記當日西湖爲客誰剪吳松
江上水笑乾坤竒事成兒劇還照我夜窓白○崇臺
目㫁清無極引枝笻瓊瑶歩軟印登臨屐娃館娉婷
知何在淚粉愁濃恨積故化作飛花狼籍舊事悠悠
渾莫問有玉蟾醉裏曾相識聊伴我夜吹笛
　　宴清都(初春)
春訊飛瓊管風日薄度墻啼鳥聲亂江城次第笙歌
翠合綺羅香煖溶溶澗緑氷泮醉夢裏年華暗換料
黛眉重鎻隋堤芳心還動梁苑○新來鴈闊雲音鵉
分鑑影無計重見啼春細雨籠愁澹月恁時庭院離
腸未語先㫁筭猶有凭髙望眼更那堪芳草連天飛
梅弄晚
　　魚遊春水(離愁)
離愁禁不去好夢别來無覔處風翻征袂觸目年芳
如許軟紅塵裏鳴鞭鐙拾翠叢中勾伴侶都負歳時
暗関情緒○昨夜山隂杜宇似把㱕期驚倦旅遥知
樓倚東風凝顰暗數寶香拂拂遺鴛錦心事悠悠㝷
燕語芳草暮寒亂花㣲雨
　　倦㝷芳(春思)
香泥壘燕宻葉巢鶯春暗寒淺花徑風柔着地舞䄄
紅軟闘草煙欺羅袂薄秋千影落春遊倦醉㱕來記
寶帳歌慵錦屏香煖○别來悵光隂容易還又荼䕷
牡丹開徧妬恨踈狂那更栁花迎面鴻羽難慿芳信
短長安猶近㱕期逺倚危樓但鎭日綉簾髙捲
　　西江月(中春)
燕掠晴絲裊裊魚吹水葉𥻘𥻘禁街㣲雨洒芳塵寒
食清明相近○謾着宫羅試煖閑呼社酒酬春晚風
簾幕悄無人二十四番花訊
　　清平樂(春恨)
栁邊深院燕語明如剪消息無憑聽又懶隔㫁画屏
雙扇○寶杯金縷紅牙醉䰟㡬度兒家何處一春游
蕩夢中猶恨楊花
　　烏夜啼(離恨)
栁色津頭泫緑桃花渡口啼紅一春又負西湖醉離
恨雨聲中○客袂迢迢西塞餘寒剪剪東風誰家拂
水飛來燕惆悵小樓空
　　烏夜啼(西湖)
漾暖紋波颭颭吹晴絲雨𪷟濛輕衫短㡌西湖路花
氣撲春騘○闘草褰衣濕翠秋千瞥眼飛紅日長不
放春醪困立盡海棠風
　　烏夜啼(秋别)
段段寒沙淺水蕭蕭暮雨孤篷香羅不共征衫逺砧
杵客愁中○别恨慵看楊栁㱕期暗數芙蓉碧梧聲
到紗窓曉昨夜㡬秋風
　　謁金門(惜别)
蘭棹舉相趂落紅飛去一隙輕簾凝睇處栁絲牽不
住○昨日翠蛾金縷今夜碧波煙渚好夢無慿窓又
雨天涯知㡬許
　　謁金門(春思)
閑院宇獨自行來行去花片無聲簾外雨峭寒生碧
樹○做弄清明時序料理春酲情緒憶淂㱕時停棹
處画橋看落絮
　　水龍吟(茶䕷)
蕩紅流水無聲暮煙細草粘天逺低囘倦蝶往來忙
燕芳期頓懶緑霧迷墻翠虬騰架雪明香煖笑依依
𣣔挽春風教住還疑是相逢晚○不似梅粧瘦减占
人閒丰神蕭散攀條弄蘂天涯猶記曲䦨小院老去
情懷酒邊風味有時重見對枕幃空想東窓舊夢帶
將離恨
　　水龍吟(淮西重午)
會昌湖上扁舟㡬年不醉西山路流光又是宫衣初
試安榴半吐千里江山滿川煙草薰風淮楚念離騷
恨逺獨醒人去闌干外誰懷古○亦有魚龍戯舞豔
晴川綺羅歌鼓郷情節意樽前同是天涯羇旅漲緑
池塘翠隂庭院㱕期無據問明年此夜一眉新月照
人何處
　　洞仙歌(茉莉)
玉肌翠袖較似酴醾痩㡬度熏醒夜窓酒問炎州何
事得許清凉塵不到一段氷壺剪就○晚來庭戸悄
暗數流光細拾芳英黯囘首念日暮江東偏爲䰟銷
人易老幽韻清標似舊政簟紋如水帳如煙更柰向
月明露濃時候
　　鷓鴣天(春懷)
纎指輕拈小砑紅自調宫羽按歌童寒餘芍藥欄邊
雨香落荼䕷架厎風○閑意態小房櫳丁寍須滿玉
西東一春醉得鶯花老不似年時怨玉容
　　鷓鴣天(春暮)
庭緑初圎結䕃濃香溝収拾樹梢紅池塘少歇鳴蛙
雨簾幕輕廻舞燕風○春又老笑誰同澹烟斜日小
樓東相思一曲臨風笛吹過雲山第㡬重
　　摸魚兒(九日登姑蘇臺)
恠西風曉來欹㡌年華還是重九天機衮衮山新瘦
客子情懷誰剖㣲雨後更鴈帶邊寒裊裊欺羅袖慵
荷倦栁誚不似黄花田田照眼風味侭如舊○登臨
地寂寞崇臺最乆闌干㡬度搔首翻雲覆雨無窮事
流水斜陽知否吟未就但衰草寒煙商略愁時候閑
愁浪有緫輸與淵明東籬醉舞身世付杯酒
　　夜飛鵲慢(别意)
驕嘶破清曉分恨臨期花下恁月明知餘光是處散
離思最憐香靄霏霏牽衣揾彈淚問凄風愁露剗地
東西留鞭換佩怕匆匆已是遟遟○凉怯㡬畨羅𬒮
還燕别文梁螢點書幃一自秋娘迢遞黄金對酒争
忍輕揮新來院落鴈難㝷簾幕長埀怕彫梧𫾣徑驚
囘奮夢應也顰眉
　　漁家傲(壽白石)
白石山中風景異先生日日懷㱕計何事黄岡飛雪
地偏着意画堂却爲東坡起○人說前身坡老是文
章氣節渾相似只待鼎彛勲業遂梅花外㱕來長向
山中醉
　　木蘭花慢(别西河兩詩僧)
嫰寒催客棹載酒去載詩㱕政紅葉漫山清泉漱石
多少心期三生溪橋話别悵薜蘿猶惹翠雲衣不似
今畨醉夢帝城㡬度斜暉○鴻飛煙水㳽㳽囘首處
只君知念吳江鷺憶孤山鶴怨依舊東西髙峰夢醒
雲起是痩吟窓底憶君時何日還㝷後約爲余先寄
梅枝
　　沁園春(雙溪狎鷗)
㡬葉凋楓半篙寒日傍橋繫船愛洞門深鎻人間福
地雙溪分占天上星躔破㡌欹寒短鞭𫾣月此地經
行知㡬年空嬴淂似沈郎銷痩還欠詩篇○沙鷗伴
我愁眠向水驛風亭紅蓼邊有村醪可飲且須同醉
溪魚堪鱠切莫論錢笠澤波頭埀虹亭上橙蟹肥時
霜滿天相隨否算江南江北惟有君閑
　　菩薩蛮(春思)
翠樓十二闌干曲雨㾗新染蒲萄緑時節又黄昏東
風深閉門○玉簫吹未徹窓影梅花月無語只低眉
閑拈雙荔枝
　　滿江紅(齊雲月酌)
樓倚晴空炎雲浄晚來風力滄海外等閑吹上滿輪
寒璧河漢低埀天𣣔近乾坤浩蕩秋無極凭欄干衣
諸將捷席捲黄河兩岸問誰在玉皇香案師保萬民
功業别向西京原廟行圭瓉定郟鄏卜瀍澗
中興以來絶妙詞選卷之八
簫吟㫁素牋恨切夜寒鴻起○又何苦凄凉客裏負
草堂春緑竹溪空翠落葉西風吹老㡬畨塵世從前
諳盡江湖味聽商歌㱕興千里露侵宿酒踈簾淡月
照人無寐
　　貂裘換酒(寓賀新郎/乙未冬别馮可乆)
笛喚春風起向湖邊臘前折栁問君何意孤負梅花
立晴晝一舸凄凉雪底但小閣琴棋而已佳客清朝
留不住爲康廬只在家窓裏湓浦去兩程耳○草堂
舊日談經地更從容南山北水庾樓重倚萬卷心胷
㡬今古牛斗多年𬗋氣正江上風寒如此且趂霜天
鱸魚好把貂裘換酒長安市明夜去月千里
　　惟甸春(寓念奴嬌丙申歳游髙沙訪淮海事迹)
短髯懷古更文遊臺上秋生吟興聞說坡仙來把酒
月底頻留清影極目平蕪孤城四水画角西風勁曲
欄猶在十分心事誰領○詞卷空落人間黄樓何處
囘首愁深省斜照寒鴉知㡬度夢想當年名勝只有
山川曾窺翰墨彷彿餘風韻舊遊休問栁花淮甸春
冷
　　如此江山(寓齊)
西風揚子江頭路扁舟雨晴呼渡岸隔瓜洲津横蒜
石揺盡波聲子古詩仙一去但對峙金焦㫁磯青樹
欲下斜陽長淮渺渺正愁予○中流笑與客語把貂
裘爲浣半生塵土品水烹茶看碑憶鶴恍似舊曾遊
處聊慿陸諝問八極神遊肯重來否如此江山更蒼
煙白鷺
　　釣船笛(寓好事近)
載酒岳陽樓秋入洞庭深碧極目水天無際正白蘋
風急○月明不見宿鷗驚醉把玉欄拍誰解百年心
事恰釣船横笛
　　廣寒秋(寓鵲橋仙)
杯行將半月來猶未瀟洒水亭無暑清宵數客一欄
秋對氷雪荷花似語○雄邊臺上文遊臺上咫尺紅
雲容與天風吹送廣寒秋正画舸湖光佳處
　　月當窓(寓霜天曉角)
看朱成碧曾醉梅花側相遇匆匆相别又争似不相
識○南北千里隔㡬時重見得最苦子規啼處一片
月當窓白
　　山漸青(寓長相思)
山無情水無情楊栁飛花春雨晴征衫長短亭○擬
行行重行行吟到江南第㡬程江南山漸青
　　碧雲深(寓憶秦娥)
風凄凄井欄絡緯驚秋啼驚秋啼凉侵好夢月正樓
西○卷簾望月知心誰関河空隔長相思碧雲暮合
有美人兮
　　東仙(寓沁園春/馮可迁号予爲東仙故賦)
東澤先生誰說能詩興到偶然但平生心事落花啼
鳥多年盟好白石清泉家近宫亭眼中廬阜九疊屏
開雲錦邊出門去且掀髯大笑有釣魚船○一絲風
裏嬋姢愛月在滄浪上下天更叢書觀遍筆牀静晝
蓬窓睡起茶竈踈煙黄鶴來遲丹砂成未何日風流
葛稚川人間世聽江湖詩友號我東仙
　　南浦月(寓點絳唇/賦滿湘漁父)
來剪蓴絲江頭一陣鳴蓑雨孤蓬㱕路吹淂蘋風暮
○短髮蕭蕭笑與沙鷗語休㱕去玉龍嘶處邀月過
南浦
　　沙頭雨(寓點絳唇)
帶醉㱕時月華猶在吹簫處曉愁情緒忘却匆匆語
○客裏風霜詩鬢空如許江南去岸花迎艣遥隔沙
頭雨
　　花自落(寓謁金門)
春寂寞簾厎蕙爐煙薄聽盡㱕鴻書怎託相思天一
角○象筆鵉牋閒却秀句與誰商畧睡起愁懷何處
着無風花自落
　　埀楊碧(寓謁金門)
花半濕睡起一窓晴色千里江南真咫尺醉中㱕夢
直○前度蘭舟送客雙鯉沉沉消息樓外埀楊如此
碧問春來㡬日
　　欄干萬里心(寓憶王孫)
小樓栁色未春深湘月牽情入苦吟翠袖風前冷不
禁怕登臨㡬曲欄于萬里心
　　杏梁燕(寓解連環)
小樓春淺記鈎簾看雪袖粘芳片佀不佀栁絮因風
更細與品題屢呵氷硯宛轉吟情縱真草鳯牋都徧
到灯前笑謔酒祓峭寒移盡更箭○而今栁隂滿院
却花空雪似人隔春逺歎萬事流水斜陽謾嬴淂前
詩醉汙團扇脉脉重來算唯有画欄曾見把千種舊
愁付與杏梁語燕
　　比梅(寓如夢令)
深夜沉沉尊酒酒醒客衾寒透城角挾霜飛吹淂月
如清晝僝僽僝僽比着梅花誰瘦
　　月上瓜洲(寓相見懽/南徐多景楼作)
江頭又見新秋㡬多愁塞草連天何處是神州○英
雄恨古今淚水東流唯有漁竿明月上瓜洲
　　月厎修簫譜(寓祝英臺近/乙未之秋髙郵朱)
(史君錢塘北関舟中)
客西湖聽夜雨更向别離處小小船窓香雪照尊爼
㫁腸一曲秋風行雲不語揔寫入征鴻無數○認眉
嫵喚醒岩壑風流丹砂有竒趣羞殺秦郎淮海謾千
古要看自作新詞雙鵉飛舞趂月厎重修簫譜
　　一絲風(寓訴衷情/泊松江作)
壺山居士未老心先懶愛學道人家辦竹凡蒲團茗
捥青山可買小結屋三間開一逕俯清溪脩竹栽敎
滿○客來便請隨分家常飯若肯小留連更薄酒三
杯兩琖吟詩度曲風月任招呼身外事不関心自有
天公管
　　沁園春(送戴石屏)
㱕去來兮田園将蕪云胡不㱕旣有詩千首如斯者
少行年七十從古來稀地闕東南天傾西北人事何
縁有足時江湖上轉不如前日歩步危機○石屏自
有柴扉占海岸潮頭岸一磯喚綵衣孫子携壺挈榼
白頭翁媪舉按齊眉身外聲名世間夢幻萬事一醒
無是非書來往都不須長語直寫心期
　　賀新郎(題雪堂)
喚起東坡老問雪堂㡬畨興廢斜陽衰草一月有錢
三十塊何苦抽身不早又厎用北門摛藻儋耳蛮煙
添老色和陶詩翻𬒳淵明惱到厎是忘言好○周郎
英發人間少謾依然烏鵲南飛山髙月小歳月堂堂
留不住此世何時是了算不滿英雄一笑我有豊淮
千斗酒把新愁舊恨都傾倒三弄笛楚天曉
　　賀新郎(七夕)
靈鵲橋初就記迢迢重湖風浪去年時候歳月不留
人易老萬事茫茫宇宙但獨對西風搔首巧拙豈関
今夕事奈癡兒騃女流傳謬添話柄栁州栁○道人
識破灰心乆只好風凉月佳時踈狂如舊休笑雙星
經歳别人到中年已後雲雨夢可曾常有雪藕調氷
花熏茗正梧桐雨過新凉透且隨分一杯酒
　　滿江紅(秋感)
舉扇西風又十載重遊秋浦對舊日江山錯愕鬢絲
如許世事興亡空感慨男兒事業誰堪數𬒳老天開
眼看人忙成今古○江上路喧鼙鼓山中地紛豺虎
紅玉階前問何事翩然引去湖海上一汀鷗鷺半帆
煙雨報國無門空自怨濟時有䇿從誰吐過埀虹亭
下繫扁舟鱸堪煮○拚一醉留君住歌一曲送君路
遍江南江北欲㱕何處世事悠悠渾未了年光冉冉
今如許試舉頭一笑問青天天無語
　　滿江紅(齊山綉春臺)
十二年前曾上到綉春臺頂雙脚健不煩笻杖透岩
穿嶺老去漸消狂氣習重來依舊佳風景想牧之千
載尚神遊空山冷○山之下江流水江之外淮山暝
望中原何處虎狼猶梗勾蠡規模非淺近石符事業
真俄頃問古今宇宙竟如何無人省
　　滿江紅(金陵烏衣園)
栁帶榆錢又還過清明寒食天一笑滿園羅綺滿城
簫笛花樹淂晴紅欲染逺山過雨青如滴問江南池
館有誰來江南客○烏衣巷今猶昔烏衣事今難覔
但年年燕子晚煙斜日抖擻一春塵土債悲凉萬古
英雄迹且芳樽隨分趂芳時休虚擲
　　水調歌頭(送吳叔永文昌)
才惜季方去又更别元方驚心天上雙鳯接翅下髙
岡萬里瞿塘煙浪一片昭亭雲月渺渺正相望夜雨
連風壑此意獨凄凉○杜䳌聲猶不住攪離腸黄雞
白酒吾亦㱕興動家鄉人事紛紛難料世事悠悠難
說何處問穹蒼肯落兒曹淚一笑付滄浪
　　賀新郎(送呉叔季侍郎)
說着成凄楚正塵飛岷峨灔澦兎嘷狐舞頗牧禁中
留不住彈壓征西幕府便一舸月汀煙渚四塞三関
天様險問何人自闢鼪鼯路成敗事㡬今古○荼􁋍
芍藥春將暮最無情飄零栁絮攪人離緒屈指秋風
吹鴈訊應憶西湖夜雨謾歳月消磨如許上下四方
男子志肯臨𡵨昵昵兒曹語呼大白爲君舉
　　賀新郎(吳中韓氏滄浪亭和吳夢窓韻)
撲盡征衫氣小夷猶樽罍杖屨踏開花事解后山翁
行樂處何似烏衣舊里歎荒草舞臺歌地百歳光隂
如夢断算古今興廢都如此何用洒兒曹淚○江南
自有漁樵隊想家山猿愁鶴怨問人㱕未寄語寒梅
休放盡留取三花兩蘂待老子領些春意皎皎風流
心自許侭何妨瘦影横斜水煩翠羽伴醒醉
　　賀新郎(用趙用父左司韻送鄭宗丞)
又是春殘去倚東風寒雲淡日墮紅飄絮燕社鴻秋
人不問侭管吳笙越鼓但短髮星星無數萬事惟消
彭澤醉也何妨袖卷長沙舞身與世只如許○闌干
拍手閑情緒便明朝蒼煙白鷺北山南浦笑指午橋
橋畔路簾幕深深院宇尚趂淂栁煙花霧我亦故山
猿鶴怨問何時㱕棹雙谿渚歌一曲恨千縷
　　賀新郎(寄趙南仲)
煙樹瓜洲岸望旌旗獵獵遥空故人天逺不似沙鷗
飛淂渡直到彫鞍側畔但徙倚危闌目断自古鍾情
湏我軰况人間萬事思量遍濤似雪風如箭○楊州
十里珠簾捲想桃根桃葉依俙舊家庭院誰把青紅
吹到眼知有醉翁局叚便囘首舟移帆轉渺渺江波
愁未了正淮山日暮雲撩亂閣酒盞倚歌扇
　　賀新郎(春感)
笑口開䏻㡬把年年芳情冶思緫抛閙裏桃杏枝頭
春才半寒食清明又是但歳月飈飛川逝囘首秦樓
雙燕語到如今目断斜陽外將往事試重記○香羅
尚有相思淚笑人生新愁易積舊歡難継水上流紅
無覔處還隔関山萬里但贏淂新來憔悴昨夜東風
顛狂後想餘芳盡是飄零厎詞寫就倩誰寄
　　滿庭芳(春感)
漠漠春隂踈踈春雨鵓鳩喚起春眠小園人静獨自
倚秋千又見飄紅墮雪芳徑裏都是花鈿年年事閑
愁閑悶桂在緑楊邊○㝷思都遍了功名竹帛富貴
貂蟬但身爲利鎻心𬒳名牽争似依山傍水數椽外
二頃良田無縈絆炊粳醸秫長是好花天
　　酹江月(梅花)
曉來窓外正南枝初放兩花三蘂千古春風頭上立
羞退穠桃䌓李姑射神遊壽陽粧褪色界塵都洗竹
扉松戸平生所寄聊耳○堪笑強說和羹此君心事
指髙山流水隴驛凄凉却怕被哀角城頭吹起此處
関情爲它凝佇淡月清霜裏廵簷河事歳寒相誓而
已
　　酹江月(暇日登新樓望楊州於雲烟縹緲之間)
(寄趙南仲端明)
半空樓閣把江山圖画一時収拾白鳥孤飛飛盡處
最好暮天秋碧萬里西風百年人事謾倚闌干拍凝
眸何許楊州煙樹歴歴○應念老子年來浮名浮利
已作虚空擲三徑才㝷㱕活計又是飄零爲客囘首
平生驚心雙鬢容易成悽惻尊前一笑且由醉㡌欹
　　聲聲慢(和吳夢窓賦梅)
持翠節料無時不作家山夢馳玉勒㱕金鳯(金鳯池)
(乃所居也)○一門朱𬗋環昆仲看堦庭森森蘭玉慈
顔歡動宰相時來湏著做且舞萊衣侍奉却不信大
才難用時事多難人物少便中興誰辨浯溪頌更大
厦要梁棟
　　賀新郎(爲後村母夫人壽)
瓔珞珠埀縷看花冠端容麗服𥙷陀岩主只坐塵縁
蹉一念朱𬗋叢中淂度人世福夫人兼五銀鹿諸孫
來定省對金屏綉幕輝雲母人頂禮栁行路(所居地)
(名栁行)○朝朝口誦琅函句斍從來壽仁福善老天
無誤消淂天恩封福國錦誥鵉翔鳯舞聽來歳日邊
佳語上殿肩輿簾蹙綉遣佳兒扶掖天應許笑陳媪
三題柱(有陳夫人者題閩帥片柱云甞侍父從夫及)
(就養三至此廨)
　　賀新郎(送趙伯泳侍郎守温陵)
憶昔同時召正青山親提玉尺量材廊庿當日班行
比元祐北玉西珠照耀一轉首宫商移調君自烏臺
登騎省斍精神風采增清峭數賢者一不肖○酒酣
耳熱惟長嘯便翩翩輟班荷槖一麾閩嶠堪笑狂生
無用處埀老雲耕月釣這富貴非由人要疇昔評君
如玉雪好翛然琴鶴風塵表清獻後又有趙
　　賀新郎(丁未守邵武宴同官)
此是河清宴斍朝來薰風滿入生綃團扇太守愁眉
才一展且喜街頭米賤也莫管官租難辦遶砌苔錢
無限數更蓮池雨過珠零亂侭買淂凌波面○家山
樂事真堪羡記年時荔支新熟荷筩齊勸厎事來㝷
蕉鹿夢嬴淂乾忙似箭笑富貴都如郵傳做了豊年
還百姓便蓴鱸㱕興催張翰看卿等上霄漢
　　摸魚兒(閩漕王㓜學作碧湾丹嶂堂歌此詞以)
(墨本見寄依永和之)
昔元城一生清峭南都髙卧堅壁留耕便是元城様
何肯枉吾㝷尺曾直筆說社稷安危屢叩龍墀額明
時逐客却恵頋丹山來持翠節對此一湾碧○澄清
暇無柰登臨有癖梅山時訪仙迹神仙偏喜公心事
一見莞然前席閑不得有先見蓍龜消得君王憶天
閽不隔要濟險孤舟支傾一柱公外向誰覔
　　沁園春(迎方右史徳潤)
首尾四年臺省好官都做一囘便前頭更有合當做
厎何妨且恁猛省㱕來甲第新成開尊行樂脆管䌓
絃十二釵囘頭笑這狂生無用削盡官階○狂生真
箇狂㦲潑性氣年來全未灰有龍鱗鳯翼不能攀附
牛衣漁具早已安排爛煮園𬞞熟煨山芋白髮蒼顔
窮秀才官休做莫狂無處着送去瓊崖
　　念奴嬌(熈春臺宴同官)
層臺雲外閲古今多少興衰成敗老木千章若箇是
南國甘棠遺愛羣籟號風䌓隂蔽日有此清涼界賔
朋在坐朗然心目明快○更向會景亭前登髙吊古
此景何人會歳歳春來春又去獨有靈臺春在早稻
炊香晚禾摇穂管取三登㤗釀成春酒把杯行樂須
再
河梁携手别臨岐語共約踏青㱕自雙燕再來断無
音信海棠開了還又參差料此際笑隨花便面醉騁
錦鄣泥不憶故園粉愁香怨忍敎華屋緑慘紅悲○
萬家歌舞地生踈乆塵暗鳯縷羅衣何限可怜心事
難訴歡期但兩點愁蛾才開重歛㡬行清淚欲制還
埀争表爲郎憔悴相見方知
　　訴衷情(旅思)
一鈎新月淡於霜楊栁漸分行征塵厭堆襟𬒮雞唱
促晨裝○淮水闊楚山長暗悲傷重陽天氣盃酒黄
花還寄他郷
淺碧芙蓉素艶亭亭前身阿嬌記湘濵露冷酥容倍
㓗華清水滑酒暈全消瑶剪豊肥雲翻碎蕚白羽鮮
明時自揺風流處是古香幽韻時度鮮颷○瓊枝璧
月清標對千朶婵姢傾翠瓢况水晶臺榭低迷浄緑
氷霜詞調隱約輕橈細認金房鍾竒孕秀已斍青衿
横素腰西風晚看花開十丈玉井非遥
　　金菊對芙蓉(沙邑宰綰琴妓用舊韻戯之)
淺拂春山慢横秋水玉纎閑理絲桐按清泠䌓露淡
竚悲風素絃瑶軫調新韻顫翠翹金簇芙蓉疊蠲重
鎻輕挑慢摘特地情濃○泛商刻羽無窮似和鳴鵉
鳯律應雌雄問髙山流水此意誰同箇中只許知音
聽有茂陵車馬雍容晝簾人静琴心三疊時倒金鍾
　　水調歌頭
殘臘捲愁去春至莫閑愁榮枯會有成說無處着機
謀身世石中𫾣火富貴草頭埀露何用苦貪求三尺
布衣劔千載赤松遊○憶親朋方丱角揔白頭羊腸
世路巇嶮莫莫且休休選甚范矦髙爵遮莫陶公鉅
産争似五湖舟萬事付蝸角止坎謾乘流
　　玉樓春
栁梢緑小眉如印乍暖還寒猶未定惜花長是爲花
愁殢酒却嫌添酒病○蠅頭蝸角都休競萬古豪華
同一盡東君曉夜促㱕期三十六畨花逓信
中興以來絶妙詞選卷之九
長命縷
　　花發沁園春(呈史滄洲)
換譜伊凉選歌燕趙一畨樂事重起花新笑靨栁軟
纎腰濟楚衆芳圍裏年年佳會長是傍清明天氣正
魏𬗋衣染天香蜀粧紅破春睡○一簇猩羅鳯翠遍
東園西城點檢芳事鈴亝吏散晝館人稀㡬闋管絃
清脆人生適意流轉共風光逰戯到遇景取次成歡
怎敎良夜休醉
　　玉樓春(題小竿嶺)
今來古往吳京道歳歳榮枯原上草行人㡬度到江
濵不斍身隨風樹老○蒲花易晚蘆花早客裏光隂
如過鳥一般埀栁短長亭去路不如㱕路好
　　沁園春(西岩三澗)
雲壑泉泓小者如盃大者如罌更石筵平瑩寛容數
客淙流囘激環遶飛觥三澗交流兩崖懸瀑擣雪飛
霜落翠屏經行處有丹荑碧草古木蒼藤○裴囘却
倚山楹笑山水娛人若有情見傍囘側轉峰峦疊疊
欲窮還有岩谷層層仰視雲間茅茨雞犬疑有仙家
來避秦青林表望煙霞縹緲隱隱鵉笙
　　賀新郎(登玉田峯)
拄杖凌髙絶望千山隱隱波瀾動摇天末下有白雲
平逺壑湧起潮頭噴雪浸絶島孤峯出没赤縣神州
何處是但風煙杳杳迷空闊呼不見古人物○碧松
枝下青瑶石舉頭看長空湛湛淡琉璃色上界星辰
多官府夸父忙鞭日月任兎走烏飛超忽宇宙茫茫
如許大百年間何用争優劣身世事一毛髮
　　滿江紅(風泉峽觀泉)
雲壑飛泉蒲根下懸流陸續堪愛處石池湛湛一方
寒玉暑際直當磐石坐渴來自引懸瓢掬聽泠泠清
響瀉淙琤勝絲竹○寒照膽消炎燠清徹骨無塵俗
笑幽人忻翫滯留空谷静坐時看松䑕飲醉眠不礙
山禽浴喚仙人伴我酌瓊瑶餐秋菊
　　霜天曉角(春愁)
横隂漠漠似斍羅衣薄正是海棠時候紗窓外東風
惡○惜春春寂寞㝷花花冷落不會這些情味元不
是念離索
　　洞仙歌(寄劉令君潜夫)
風饜雨足也解爲花地収拾浮雲放新霽愛調亭小
翠點滴猩紅新粧了妃子朝來睡起○遥知春有主
整頓歡娛興在新亭錦圍厎便選歌燕趙授簡鄒枚
是驚落秦謳膩粉闌干猶聞凭䄂香留輸他翠漣拍
甃瞰新粧終日凝眸簾半捲帶黄花人在小樓
　　倦㝷芳(餞周紏定夫)
暮帆挂雨氷岸飛梅春思零亂送客將㱕偏是故宫
離苑醉酒曾同凉月舞㝷芳還隔紅塵面去難留悵
夫容路窄緑楊天逺○便繫馬鶯邊清曉煙草晴花
沙潤香軟爛錦年華誰念故人遊倦寒食相思隄上
路行雲應在孤山畔寄新吟莫空囘五湖春鴈
　　絳都春(爲清華内子壽)
香深霧暖正人在錦瑟年華深院舊日漢宫分淂紅
蘭滋吳苑臨池羞落梅花片弄水月初匀籹面𬗋煙
籠處雙鵉共跨洞簫低按○歌筦紅圍翠袖凍雲外
似斍東風先轉繡畔晝遟花厎天寛春無限仙郎驕
馬瓊林宴待捲上珠簾敎看更傳鶯入新年宝釵夢
燕
　　唐多令(惜别)
何處合成愁離人心上秋縱芭蕉不雨也颼颼都道
晚凉天氣好有明月怕登樓○年事夢中休花空煙
水流燕辝㱕客尚淹留埀栁不縈裙帶住謾長是繫
行舟
　　法曲獻仙音(和丁宏庵韵)
落葉霞翻敗窓風咽暮色凄凉深院瘦不関秋涙縁
生别情銷鬢霜千點悵翠冷搔頭燕那䏻語恩怨○
𬗋簫逺記桃枝向隨春渡愁未洗鈆水又將恨染粉
縞澁離箱忍重拈灯夜裁剪望極藍橋綵雲飛羅扇
歌断料鶯籠玉鏁夢裏隔花時見
　　好事近(秋飲)
鴈外雨絲絲將恨和愁都織玉骨西風添痩减尊前
歌力○袖香曾枕醉紅腮依約唾㾗碧花下凌波入
夢引春雛雙􁱢
　　憶舊遊(别黄澹翁)
送人猶未苦苦送春隨人去天涯片紅都飛盡隂隂
潤緑暗裏啼鴉賦情頓雪雙鬢飛夢逐塵沙歎病渴
凄凉分香痩减兩地看花○西湖断橋路想繫馬埀
楊依舊欹斜葵麥迷煙處問離巢孤燕飛過誰家故
人爲寫深怨空壁掃秋蛇但醉上吳臺殘陽草色㱕
思賖
　　宴清都
病渴文園乆梨花月夢殘春故人舊愁弹枕雨襄翻
帽雪爲情僝僽千金醉躍驕騘試問取朱橋翠栁痛
恨不買㫁斜陽西湖醖入春酒○吳宫亂水斜煙留
連倦客慵更囬首幽蛩韵苦哀鴻呌絶断音難偶題
紅汎葉零亂想夜冷江楓暗痩付與誰一半悲秋行
雲在否
　　金縷歌(陪履亝先生滄浪看梅)
喬木生雲氣訪中㒷英雄陳迹暗追前事戦艦東風
慳借便夢断神州故里旋小築吳宫閑地華表月明
㱕夜鶴歎當時花竹今如此枝上露濺清淚○遨頭
小簇行春隊歩蒼苔㝷幽别塢看梅開未重唱梅邊
新度曲催發寒梢凍蘂此心與東君同意後不如今
歎劉郎郍囬輕别霏霏三落紅雨玄都觀裏應遺恨
一抺淡煙殘縷愁望處想霧暗雲深忘却來時路新
花舊主記刻羽流商裁紅剪翠山徑日將暮○空枝
上時有幽禽對語聲聲如問來不人生行樂須聞健
襄老念誰免此吾所與在谿上深深錦綉千花塢何
時定去但對酒思君呼兒爲我頻唱小桃句
　　賀新郎(送别江定軒)
夢折營門栁送君㱕蹔戯斑衣又攏征袖到淂皇州
風景異只有湖山似舊把感慨萬之杯酒雨抹晴粧
西子様且平章剩賦詩千首富與貴本來有○青油
幕厎籌攻守擁貔貅朝氣凌雲夜鋒衝斗蜀祲淮氛
猶在眼一掃政須健帚又何惜驅馳奔走快展韜鈴
資世用看㱕來金印懸雙肘傾玉斚爲親壽
　　沁園春(中和節日為黄玉林壽)
禀氣之中具聖之和生逢令辰算三春中月方纔破
二百年大齊(去聲)恰則平分立玉林深散花菴小中
有翛然自在身詩何似似蘇州間逺庾府清新○青
鞵布韈烏巾試勇往蓉谿一問津有心香一瓣心聲
一闋更携阿艾同壽靈椿劫劫長存生生不息寍極
深根秋又春聊添我作(去聲)風流二老歳歳㝷盟
　　玉連環(憶李謫仙)
謫仙往矣問當年飲中儔侣于今誰在歎沈香醉夢
胡塵日月流浪錦𫀆宫帶髙吟三峽動舞劔九州隘
玉皇㱕覲半空遺下詩嚢酒珮○雲月仰挹清芬攬
虬鬚尚友千載晉宋頽波羲黄春夢罇前一嘅待相
將共躡龍肩鯨背海山何處五雲靉靉
　　春風裊娜(春恨/黄鍾羽)
𬒳梁間雙燕話盡春愁朝粉謝午花柔倚紅欄故與
蝶圍蜂遶栁綿無數飛上搔頭鳯管聲圎蚕房香煖
笑挽羅衫湏少留隔院蘭馨趂風逺鄰墻桃影伴煙
収○些子風情未减眉頭眼尾萬千事欲說還休薔
薇露牡丹毬殷勤記省前度綢繆夢裏飛紅斍來無
覔望中新緑别後空稠相思難偶歎無情明月今年
巳是三度如鈎
　　春雲怨(上已/黄鍾商)
春風惡劣把數枝香錦和鶯吹折雨重栁腰嬌困燕
子欲扶扶不淂軟日烘烟乾風収霧芍藥荼䕷弄顔
色簾幕輕隂圖書清潤日永篆香絶○盈盈笑靨宫
黄額試紅鵉小扇丁香雙結團鳯眉心倩郎貼敎洗
金罍共看西堂醉花新月曲水成空䴡人何處往事
暮雲萬葉
　　雲僊引(桂花■夾鍾羽)
𬗋鳯臺髙紅鵉鏡裏馡馡㡬度秋馨黄金重緑雲輕
丹砂鬢邉滴粟翠葉玲瓏烟剪成含笑出簾月香滿
袖天霧縈身○年時花下逢迎有逰女翩翩如五雲
亂擲芳英爲簮斜朶事事関心長向金風一枝在手
嗅蘂悲歌雙黛嚬遶臨溪樹對初弦月露下更深
　　眼兒媚(春情)
自嚬雙黛聽啼鴉簾外翠烟斜社前風雨巳㱕燕子
未入人家○鞋兒試着無人看莫是忒寛些想它樓
見金波晃漾分輝鵲殿○况是風柔夜暖正燕子新
來海棠㣲綻不似秋光只照離人腸断恨無柰利鎻
名韁誰爲喚舞裙歌扇吟玩怕銅壺催曉玉䋲低轉
　　水龍吟(追和眺次膺)
經年不見書來後期杳杳從誰問梅英蠟小栁枝金
嫰艶陽春近羅幕風柔泛紅浮緑連朝花信念平生
多少情條恨葉鎮長使芳心困○可是風流薄命鏡
臺前鬆鬆蝉鬢茜桃凝粉薰蘭漲膩翠愁紅損縦使
㱕來灯前月下恐難相認卷重簾憔悴殘粧淚洗把
羅襟揾
　驀山溪(憶中都)
潮平風穏行色催津鼓囘首望重城但滿眼紅雲𬗋
霧分香解佩空記小樓東銀燭暗綉簾埀昵昵凭肩
語○関山千里埀栁河橋路燕子又㱕來但惹淂滿
身花雨彩箋不寄蘭夢更無慿灯影下月明中魂断
金釵股
　　齊天樂(閨思)
轆轤聲破銀床凍霜寒又侵鴛𬒳皓月踈鍾悲風断
漏驚起画樓人睡銀屏十二歎塵滿絲簧暗消金翠
可恨風流故人迢逓隔千里○相思情緒最苦舊歡
無續處䰟夢空費断鴈無情離鵉有恨空想呉山越
水花憔玉悴但翠黛愁横紅鈆淚洗待剪江梅倩人
傳此意
　　菩薩蛮(宿水口)
断虹逺飲横江水萬山𬗋翠斜陽裏繫馬短亭西丹
楓明酒旗○浮生長客路事逐孤鴻去又是月黄昏
寒灯人閉門
　　菩薩蛮(湖上)
吳姬壓酒浮紅蟻少年未飲心先醉駐馬緑楊隂酒
樓三月春○相看成一笑遺恨知多少囬首欲魂銷
長橋連断橋
　　踏莎行(别意)
滿滿金盃埀垂玉筋離歌不放行人去醉中扶上木
蘭船醒來忘却桃源路○帶綰同心釵分一股断魂
空草髙唐賦秋山萬疊水雲深茫茫無着相思處
　　瑞鶴仙(離筵代意)
聽梅花吹動凉夜何其明星有爛相看淚如霰問而
今去也何時會面匆匆聚散恐便作秋鴻社燕最傷
情夜來枕上断雲零雨何限○因念人生萬事囬首
悲凉都成夢幻芳心繾綣空惆悵巫陽館况船頭一
轉三千餘里隱隱髙城不見恨無情春水連天片帆
似箭
　　浪淘沙(别意)
花霧漲冥冥欲雨還晴薄羅衫子正宜春無奈今宵
鴛帳裏身是行人○别酒不須斟難洗離情絲鞘如
電𬗋騮鳴腸断画橋芳草路月曉風清
　　南柯子(新月)
栁浪揺晴沼荷風度晚簷碧天如水印新蟾一罅清
光斜露玉纎纎○宝鏡㣲開匣金鈎半押簾西樓今
夜有人忺應傍粧臺低照画眉尖
　　永遇樂(送春)
歌雪徘徊夢雲溶曵欲勸春住薄倖楊花無端杜宇
抵死催敎去參差烟岫千囬百匝不解禁春㱕路病
厭厭那堪更聽小樓一夜風雨○金釵闘草玉盤行
菜往事了無憑據合數松兒分香帕子揔是牽情處
小桃朱戸題詩在否尚憶去年崔護緑隂中鶯鶯燕
燕也應解語
　　謁金門(春晚)
風共雨催盡亂紅飛絮百計留春春不住杜䳌聲更
苦○細栁官河狹路㡬𬒳婵姢相誤空憶墜鞭遺扇
處碧窓眉語度
　　菩薩蛮(春感)
玉琴不療文園病對花長抱深深恨恨入鬢霜邊才
情輸少年○蛾眉梳墮馬翠䄂薰蘭麝醉夢未全醒
緑窓啼曉鶯
　　阮郎㱕(壬辰邵武試灯夕)
東風吹破藻池氷晴光開五雲緑情紅意兩逢迎扶
春來逺林○花艶艶玉英英羅衣金縷明閙蛾兒簇
小蜻蜓相呼看試灯
　　行香子(代贈)
楚楚精神楊栁腰身是風流天上飛瓊凌波㣲歩羅
襪生塵有許多嬌許多韻許多情○十年心事兩字
眉婚問何時真箇行雲秋衾半冷窓月窺人想爲人
愁爲人瘦爲人顰
　　鷓鴣天(情景)
意態婵姢画不如瑩然初日照芙蕖笑捐瓊佩遺交
甫肯把文梭擲㓜輿○花上蝶水中鳬芳心密意兩
相扵情知不作庭前栁到淂秋來日日踈
　　　　　　　號玉林又號花庵
　　賀新郎(題双溪馮熙之交㳺風月之楼)
倦整摩天翼笑㱕來點画亭臺按行泉石落落元龍
湖海氣更着髙樓百尺収攬盡水光山色曾駕飊車
蟾宫去㡬囬批惜月支風敕斯二者慣相識○玲瓏
窓戸青紅濕夜深時寒光爽氣洗清肝鬲似此交游
真洒落判與升堂入室有萬象來爲賔客不用笙歌
輕點涴看仙翁手搦虹霓筆吟思逺兩峯碧(楼對兩)
(峯甚竒)
　　賀新郎(乙已正月十日双溪携酒遺蛻亭桃花)
(方開主人浩歌酌客歡甚即席作此)
風送行春歩漸行行山囬路轉入雲深處問訊花梢
春㡬許半在詩人杖屨點點是祥烟膏露中有瑶池
千歳種整嚴粧來作巢仙侣相妩媚試凝竚○風流
座上揮談麈更多情多才多調緩歌金縷趂取芳時
同宴賞莫惜清樽緩舉有明月隨人㱕去從此一春
須一到願東君長與花爲主泉共石聞斯語
　　賀新郎(菊)
莫恨黄花瘦正千林風霜揺落暮秋時候晚節相看
元不惡采采東籬獨秀試攬結幽香盈乎㡬劫修來
方淂到與淵明千載爲知舊同冷淡比蘭友○𬗋桑
心事君知否把人間功名富貴付之塵垢不肯折腰
營口腹一笑㱕欤五栁悵此意而今安有若淂風流
如此老也何妨相對無杯酒詩自可了重九
　　賀新郎(梅)
自掃梅花下問梢頭冷蘂踈踈㡬時開也間者闊焉
今乆矣多少幽懷欲寫有誰是孤山流亞香月一聮
真絶唱與詩人千載爲嘉話餘興味付來者○清癯
不恋華亭榭待與君白髪相親竹籬茅舍喜甚今年
無酒禁溜溜小槽壓蔗已凖擬雪天霜夜自醉自吟
仍自笑任解冠落珮從嘲罵書此意寄同社
　　木蘭花慢(題馮雲月玉連環詞後)
自沈香夢断風雨外失餘春悵𫀆錦淋漓金銮論奏
四海無人蛾眉古來見妬柰昭陽飛燕亦成塵惟有
空梁落月至今能爲傳神○神遊八表跨長鯨誰是
再來身愛雲月溪頭玉環一曲筆力千鈞人間不堪
着眼但香名百世尚如新乞我九霞蜚珮梯空共上
秋旻
　　木蘭花慢(乙已病中)
問潘郎兩鬢更禁淂㡬畨秋悵病骨臞臞幽懷渺渺
短髮颼颼雲邊一聲長笛這風情都属趙家樓欹枕
困㝷藥褁熏衣慵訊香篝○悠悠老矣復焉求何止
賦三休念少日書癡中年酒病晚歳詩愁已攀桂花
作證便從今把筆一齊勾只有烟霞痼疾相陪風月
交㳺
　　木蘭花慢(懐舊)
問春春不語謾新緑滿芳洲記歴歴前遊看花南陌
命酒西樓東風翠紅圍繞把功名一笑付糟丘醉裏
了忘身世吟邊自負風流○風流莫莫復休休白髮
漸盈頭悵十載重來畧無歡意惟有閑愁多情向人
似舊但小桃婀娜栁纎柔望断殘霞落日水天拍拍
飛鷗
　　南柯子(丁酉清明)
天上傳新火人間試裌衣定巢新燕覔香泥不爲綉
簾朱戸說相思○側㡌吹飛絮慿欄送落暉粉㾗銷
淡錦書稀怕見山南山北子規啼
　　南柯子(丙申重九)
蘭佩秋風冷茱囊曉露新多情多感怯芳辰強折黄
花來照碧鱗鱗○落㡌參軍醉空樽靖節貧世間那
復有斯人目送㱕鴻西去一傷神
　　行香子(梅)
寒意方濃暖信才通是晴陽暗拆花封氷霜作骨玉
雪爲容看躰清癯香淡竚影朦朧○孤城小驛断角
殘鍾又無邊散與春風芳心一點幽恨千重任雪霏
霏雲漠漠月溶溶
　　賣花聲(已亥三月一日)
鶯蝶太匆匆惱殺衰翁牡丹開盡狀元紅俯仰之間
增感槩花事成空○埀栁緑隂中粉絮𪷟濛多情多
病轉踈慵不是東風孤負我我負東風
　　賣花聲(憶舊)
秋色滿層霄剪剪寒飈一襟殘照兩無聊數盡㱕鴉
人不見落木蕭蕭○往事欲䰟消夢想風標春江緑
漲水平橋側㡌停鞭沽酒處栁軟鶯嬌
　　長相思(秋懐)
天悠悠水悠悠月印金樞曉未収笛聲人倚樓○蘆
花秋蓼花秋催淂吳霜點鬢稠香箋莫寄愁
　　長相思(秋夜)
砧聲齊杵聲齊金井欄邊敗葉飛夜寒烏不棲■風
凄凄露凄凄影轉梧桐月巳西花冠窓外啼
　　長相思(春晚)
惜春㱕愛春㱕脫了羅衣着苧衣緑隂黄鳥啼○酒
醒時夢醒時清簟踈簾一局棊丁東風馬兒
　　感皇恩(送饒溪臺游浙)
騎鶴上楊州腰纏十萬拈起詩人舊公案看山看水
此去勝遊須徧煩君収拾取㱕吟卷○少日風流暮
年蕭散佳處何妨小留欵沙河塘上落日綉簾争捲
也須拂拭起看花眼
　　蝶恋花(春感)
百計留春春不住褪粉吹香日日催敎去心事欲慿
鶯語訴流鶯剗地無慿據○緑玉闌干圍綺戸一點
柔紅應在深深處想倚翠簾吹栁絮淺顰惆悵芳期
誤
　　月照棃花(閨怨)
晝景方永重簾花影好夢猶酣鸎聲喚醒門外風絮
交飛送春㱕○脩蛾画了無人問㡬多别恨淚洗殘
粧粉不知郎馬何處烟草萋迷鷓鴣啼
　　摸魚兒(爲遺蛻山中桃花作寄馮雲月)
問山中小桃開後曾經多少晴雨遥知載酒花邊去
唱我舊歌金縷行樂處正蝶繞蜂圍錦綉迷無路風
光有主想倚杖西阡停杯北望望断碧雲暮○花知
道應倩蜚鴻寄語年來老子安否一春一到成虚約
不道樹猶如此煩說與但歳歳東風粧點紅雲塢劉
郎老去待有日重來同君一笑拈起看花句
　　水龍吟(贈丁南隣)
少年有志封侯弯弓欲挂扶桑外一朝歛縮蕭然清
興了無拘礙䄂裏隂符枕中鴻宝功名蝉蛻看舌端
霹靂劇談玄妙人間世疑無對○閬苑醉郷佳處想
當年緑隂猶在羣仙寄語不須點勘鬼神功罪碧海
千㝷赤城萬丈風髙浪快待踞龜食蛤相期汗漫與
烟霞會
　　西河(巳亥秋作)
天似洗殘秋未有寒意何人短笛弄西風數聲壯偉
倚欄感槩展雙眸離離烟樹如薺○少年事成夢裏
客愁付與流水筆牀茶具老空山未妨肆志世間富
貴要時賢深居宜有餘味○大江東去日西墜想悠
悠千古興廢此地閲人多矣且揮絃寄興氛埃之外
目送蜚鴻㱕天際
　　清平樂(宫怨)
珠簾寂寂愁背銀缸泣記淂少年初選入三十六宮
第一○當時掌上承㤙而今冷落長門又是羊車過
也月明花落黄昏
　　清平樂(宫詞)
深深禁籞霽日明鸎羽風動槐龍交翠舞恰恰花隂
亭午○一簾暖絮悠颺金爐旋炷沈香天子方看諫
䟽内人休闘新粧
　　酹江月(戯題玉林)
玉林何有有一湾蓮沼數間茅宇断塹踈籬聊𥙷葺
那淂粉墻朱戸禾黍秋風雞豚曉日活脫田家趣客
來茶罷自挑野菜同煑○多少甲第連雲十眉環座
人醉黄金塢囬首邯郸春夢破零落珠歌翠舞淂似
衰翁蕭然陋巷長作溪山主𬗋芝可採更㝷岩谷深
處
　　酹江月(夜凉)
西風解事爲人間洗盡三庚煩暑一枕新凉宜客夢
飛入藕花深處氷雪襟懷琉璃世界夜氣清如許劃
然長嘯起來秋滿庭戸○應笑楚客才髙蘭成愁悴
遺恨傳千古作賦吟詩空自好不直一杯秋露淡月
闌干㣲雲河漢耿耿天催曙此情誰會梧桐葉上踈
雨
　　浣沙溪(醮塩)
鍾磬玲玲夜未央棃花庭院月如霜歩虚聲裏拜瑶
章■𬗋極清都雲渺渺紅塵濁世事茫茫未知誰有
返䰟香
　　鷓鴣天(暮春)
沈水香銷夢半醒斜陽恰照竹間亭戯臨小草書團
扇自揀殘花挿净瓶○鶯宛轉燕丁寍晴波不動晚
山青玉人只怨春㱕去不道槐雲緑滿庭
　　鷓鴣天(張園作)
雨過芙蕖葉葉凉摩挲短髮照横塘一行㱕鷺拖秋
色㡬樹鳴蝉餞夕陽○花側畔栁旁相㣲雲澹月又
昏黄風流不在談鋒勝䄂手無言味最長
　　秦樓月(秋夕)
心如結西風老盡黄花節黄花節塞鴻聲断冷烟凄
月○漢朝陵廟唐宫闕興衰萬变從誰說從誰說千
年青史㡬人華髮
　　重疊金(壬寅立秋)
西風半夜驚羅扇蛩聲入夢傳幽怨碧藕試初凉露
㾗啼粉香○清氷凝簟竹不許雙鴛宿又是五更鍾
鴉啼金井桐
　　重疊金(冬)
南山未解松梢雪西山已挂梅梢月說佀玉林人人
間無此清○此身元是客小住娛今夕拍手凭闌干
霜風吹鬢寒
　　重疊金(除日立春)
銀幡綵勝參差剪東風吹上釵頭燕一笑繞花身小
桃先報春○新春今日是明日新年至擘􁑃莫探官
人間行路難
　　謁金門(初春)
花事淺方費化工匀染墻角紅梅開未遍小桃才數
點○人在暮寒庭院閑續茶經香傳酒思如氷詩思
嬾雨聲簾不捲
　　南郷子(夏夜)
多病帶圍寛未到衰年巳鮮歡夢破小樓風馬響珊
珊缺月無情轉画欄○凉入苧衾單起探灯花夜欲
闌書冊滿床空伴睡慵觀拈淂漁樵笛譜看
　　南郷子(夜景)
萬籟寂無聲衾鐡稜稜近五更香断灯昏吟未穩凄
清只有霜華伴月明○應是夜寒凝惱淂梅花睡不
成我念梅花花念我関情起看清氷滿玉缾
　　花發沁園春(芍藥會上)
曉燕傳情午鶯暄夢起來檢校芳事荼􁋍褪雪楊栁
吹綿迤邐麥秋天氣翻階傍砌看芍藥新粧嬌媚正
鳯𬗋匀染綃裳猩紅輕透羅𬒮○晝暖朱闌困倚是
天姿妖嬈不减姚魏隨蜂惹粉趂蝶棲香引動少年
情味花濃酒美人正在翠紅圍裏問誰是第一風流
折花簮向雲髻
　　阮郎㱕(傚姜尭章躰)
粉香吹暖透单衣金泥雙鳯飛閑來花下立多時春
風酒醒遟○桃葉曲栁枝詞芳心空自知湘臯月冷
佩聲㣲鴈㱕人不㱕
　　鵲橋仙
青林雨歇珠簾風細人在緑隂庭院夜來能有㡬多
寒已痩了棃花一半○宝釵無據玉琴難托合造一
襟幽怨雲窓霧閣事茫茫試與問杏梁雙燕
(玉林此編亦姑据家藏文集之所有朋㳺聞見/之所傳詞之妙者固不止此嗣有所得當續刋)
(之若其序次亦隨得本之先後非固爲之髙下/也其間體製不同無非英妙傑特之作/觀者)
(其詳之)
中興以來絶妙詞選卷之十
