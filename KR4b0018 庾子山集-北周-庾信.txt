#+TITLE: 庾子山集-北周-庾信
#+DATE: 2016-06-11 12:24:23
#+SOURCE: github.com/kanripo/KR4b0018 master 6573b064                
欽定四庫全書　　　　　集部二
　庾子山集　　　　　　　别集類一(周/)
　　提要
　　　　(臣/)等謹案庾子山集十六巻周庾信撰
　　　國朝倪璠註璠字魯玉錢塘人康熙乙酉舉人
　　　　官内閣中書舍人是編以呉兆宜所箋庾開
　　　　府集合衆手以成之頗傷漏畧乃詳考諸史
　　　　作年譜冠於集首又旁採博蒐重為註釋其
　　　　中如小園賦前一段本屬散文而璠以為用
　　　　古韻未免失之穿鑿漢書藝文志别栩陽賦
　　　　五篇自是人姓名而信哀江南賦乃云栩陽
　　　　亭有離别之賦唐山夫人安世房中歌桂華
　　　　二字自屬篇名馮馮翼翼承天之則二句乃
　　　　下章之首而信黄帝雲門舞歌乃云清野桂
　　　　馮馮皆顯然舛誤璠依違其詞不加駁正亦
　　　　失之附㑹然比核史傳實較呉本為詳哀江
　　　　　南賦一篇引據時事尤為典核集末彭城公
　　　　　夫人爾朱氏墓誌銘伯母東平郡夫人李氏
　　　　　墓誌銘並考核年月證以文苑英華知為楊
　　　　　炯之文誤入信集辨證亦頗精宻不以稍傷
　　　　　蕪冗為嫌也乾隆四十六年六月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
欽定四庫全書
　庾子山集巻首上
　　　　　　　　　　　　　　錢塘倪璠編
　　年譜
梁武帝
　(梁書本紀曰帝諱衍字叔達小字練兒姓蕭氏與齊/同承淮隂令整之後齊明帝崩遺詔以帝為都督雍)
　(州刺史永元三年二月帝發襄陽十二月斬東昏南/康王即帝位進帝位相國總百揆封十郡為梁公備)
　(九錫之禮進爵為王齊帝下詔禪位天監元年夏四/月即位於南郊在位曰十九年崩尊為武帝廟曰高)
　(祖葬於/修陵)
　天監十二年　癸巳
　　(武帝即位之十二年也陸倕新刻漏銘曰天監六/年大嵗丁亥哀江南賦稱大清二年為戊辰知是)
　　(年嵗在癸巳又以滕王逌序已亥年/六十七嵗逆數之信當以是年生)
　天監十三年　甲午
　　(秋七月立皇子綸為邵陵王繹為湘東王紀為武/陵王  隋書地理志梁武帝除暴寧亂奄有舊呉)
　　(天監十三年有州十三郡三百五十縣千二百二/十二其後務恢境宇多有析置至大同中州一百)
　　(七郡縣亦/稱於此)
　天監十四年　乙未
　天監十五年　丙申
　　(是嵗魏明帝/詡熙平元年)
　天監十六年　丁酉
　　(春詔織錦者不得為仙人鳥獸之形以其裁翦有/乖仁恕宗廟牲牢皆代以麫薦用蔬果朝野喧囂)
　　(以為宗廟去牲乃是不復血食帝終/不從按武帝溺情釋教實起於此)
　天監十七年　戊戌
　天監十八年　巳亥
　　(夏帝於無碍/殿受佛戒)
　普通元年　　庚子
　　(是嵗魏正/光元年)
　普通二年　　辛丑
　普通三年　　壬寅
　普通四年　　癸卯
　　(是年簡文帝以晉安王為雍州刺史信父肩吾為/晉安王國常侍王每徙鎮肩吾常隨府在雍州被)
　　(命與劉孝威等十人抄撰衆/籍豐其果饌號髙齋學士)
　普通五年　　甲辰
　普通六年　　乙巳
　　(是嵗魏孝/昌元年)
　普通七年　　丙午
　大通元年　　丁未
　　(本紀云初帝創同泰寺至是開通大門以對寺之/南門取反語以協同泰自是晨夕講義多由此門)
　　(三月辛未幸寺捨身甲成還宫大赦改元大通以/符寺及門名及簡文帝為太子時有望同泰寺浮)
　　(圖詩子山集中奉和同泰寺浮屠即此寺也王信/時年十有五嵗侍梁眧明太子東宫講讀滕  逌)
　　(序信年十五侍梁東宫講讀賦云蘭成射策之年/是也按天監元年立皇子統為皇太子至中大通)
　　(三年薨知為梁/昭明太子時也)
　大通二年　　戊申
　　(是年春魏明帝崩夏魏大都督爾/朱榮推奉孝莊帝是為永安元年)
　中大通元年　巳酉
　　(六月都下疫甚帝於重雲殿為百姓救苦設齋以/身為禱按賦云設重雲之講即此殿也  秋九月)
　　(朱雀航華表灾按朱雀航即後太清二年庾信屯/兵處  九月帝捨身同泰寺羣臣以錢一億萬奉)
　　(贖皇帝三/請乃許)
　中大通二年　庚戌
　　(夏四月幸同泰寺設平等㑹朱是嵗魏莊帝永安/三年秋魏莊帝殺其權臣爾  榮僕射爾朱世隆)
　　(奔髙都奉長廣王曄為主而弑孝莊帝年號建明/集中碑誌所稱永安以來魏室大壞又云洛邑亂)
　　(離當塗危遏/葢指是事)
　中大通三年　辛亥
　　(夏四月皇太子薨六月立昭明太子子歡為豫章/郡王譽為河東郡王詧為岳陽郡王  秋七月立)
　　(晉安王綱為皇太子信父肩吾為梁太子中庶子/掌管記東海徐摛為右衛率摛子陵及信並為抄)
　　(撰學士文並綺豔世號徐庾體時信為湘東國常/侍轉安南府參軍年十九嵗  十月上幸同㤗寺)
　　(升法座為四部衆說湼槃經十一月微幸說般若/經自後每嵗幸焉  是歲魏爾朱兆又廢其主曄)
　　(而奉節閔皇帝為普泰元年又魏渤海王髙歡舉/兵信都别奉渤海太守朗為主改普泰為中興)
　中大通四年　壬子
　　(春立臨川王宏子正徳為臨賀郡王為嫡皇孫大/器為宣城郡王  邵陵王綸有罪免  庶人  是)
　　(嵗魏高歡平爾朱氏廢節閔帝及自所奉渤海/故王朗而奉平陽王修是為孝武帝永熙元年)
　中大通五年　癸丑
　　(是嵗魏孝武用侍中斛斯椿之言疑忌/高歡殺其黨司空髙乾始與歡有隙)
　中大通六年　甲寅
　　(是年春魏秦州刺史侯莫陳恱殺闗西大行臺賀/㧞岳夏夏州刺史宇文泰收岳擊恱斬之孝武以)
　　(泰為闗西大行臺奔秋魏孝武帝出屯河橋髙歡/將兵淮河孝武西  長安以宇文泰為丞相秉政)
　　(歡追至華隂而還别奉清河王庶子善見為主徙/都鄴魏於是始分為兩孝武既至闗中又與㤗不)
　　(合未幾遇/鴆而崩)
　大同元年　　乙卯
　　(是歲西魏文帝寳炬大統/元年宇文泰封安定郡公)
　大同二年　　丙辰
　　(冬十二月與/東魏通和)
　大同三年　　丁巳
　　(秋東魏人來聘使兼散騎常侍張臯聘於東魏闗/是年髙歡自蒲津伐西魏使大都督竇泰攻潼)
　　(春宇文泰擊竇秦斬之歡走秋宇文泰攻東魏𢎞/農㧞之冬髙歡自蒲津擊西魏泰與戰於沙苑大)
　　(破之俘斬七萬歡走泰遂濟河擊蒲坂汾絳皆下/之還屯馮翊又使開府獨孤信攻洛陽拔之梁陳)
　　(以西多降西魏集中諸碑誌所稱戰河橋復𢎞農/解華山圍平沙苑陣皆是年事魏之大統三年也)
　大同四年　　戊午
　　(夏東魏人來聘秋使兼散/騎常侍劉孝義聘於東魏)
　大同五年　　巳未
　　(冬東魏人來聘使兼散/騎常侍柳豹聘於東魏)
　大同六年　　庚申
　　(秋東魏人來聘遣散/騎常侍陸晏子報聘)
　大同七年　　辛酉
　　(夏東魏人來聘遣兼散騎常侍明少遐報聘冬東/魏人來聘遣兼散騎常侍袁狎報聘  十二月於)
　　(宫城西立士林館延集學者/賦云開士林之學即是館也)
　大同八年　　壬戌
　　(春安成郡人劉敬躬挾左道以及江州刺史湘東/王繹遣中兵曹子郢討擒之送於都斬之建康市)
　　(按滕王逌序信時為郢州别駕使與湘東王論中/流水戰事醜徒聞其名德遂即散奔賦云論兵於)
　　(江漢之君在是年/也  時年三十)
　大同九年　　癸亥
　　(冬益州刺史武陵王紀進號/征西將軍開府儀同三司)
　大同十年　　甲子
　　(三月幸京口城北固樓因改名北顧南史梁宗室/傳云蔡謨起樓其上以置軍實是後崩壊項猶有)
　　(小亭又云武帝登北顧亭曰江右有反氣骨肉為/戎有賦云遭東南之反氣按太清亂後諸鎮猜嫌)
　　(骨肉屠害武帝/之言竟為騐矣)
　大同十一年　乙丑
　　(夏東魏人來聘南史紀年不載聘魏本傳累遣通/直散騎常侍聘於東魏文章辭令盛為鄴下所稱)
　　(滕王逌序使魏在湘東水戰之後又以魏書考之/當在是年集中有將命至鄴詩又有將命至鄴酬)
　　(祖正員詩北齊書云祖珽弟孝隱魏末為散騎常/侍迎梁使時徐君房庾信來聘名譽甚髙魏朝聞)
　　(而重之按魏書武定三年梁遣散騎常侍徐君房/通直常侍庾信十月遣中書舍人魏瑾使梁滕逌)
　　(序稱還本國為正員郎雜俎稱信對宴魏使東信/時年三十有三  以上大同三年至十一年  魏)
　　(未聘及梁朝報聘賦所謂王歙為和親之侯班超/為定遠之使是也及侯景内附而東魏絶與東魏)
　　(通和而侯/景反矣)
　中大同元年　丙寅
　　(夏四月同泰寺灾本紀云始天監中沙門釋寳誌/為詩曰昔年三十八今年八十三四中復有四城)
　　(北火酣酣帝使周捨封記之及灾帝啓封見捨手/迹為之流涕帝生於甲辰三十八尅建業之年也)
　　(遇灾嵗實丙寅八十三矣四月十四日實起火之/始遂至喪亂云按武帝天監元年至明年太凊元)
　　(年凡四十七年是梁朝承平之世賦云五十年中/冮表無事是也太清二年遂有侯景之亂矣  時)
　　(信為東宫學士領建/康令年三十有四)
　太清元年　　丁卯
　　(正月東魏相渤海王高歡薨二月已卯句虹貫日/庚辰東魏司徒侯景求以河南十三州内属壬午)
　　(以景為大將軍封河南王大行臺承制如鄧禹故/事賦云漁陽有閣左戍卒離石有將兵都尉又云)
　　(飲其瑠璃之潤賞其虎豹之皮是也行三月幸同/泰寺設無遮大㑹上釋御服服法衣  清淨大捨)
　　(名曰羯磨帝升尤嚴殿講堂坐師子講金字三慧/經捨身羣臣以錢一億萬奉贖皇帝賦云談劫燼)
　　(之灰飛辨長罜之夜落是也景東魏高澄嗣事為/渤海王遣其將慕容紹宗圍  於長社景急乃求)
　　(割魯陽長社東荆北兖請救於西魏方解圍八月/諸軍北征以南豫州刺史簫明為大都督以大將)
　　(軍侯景録行臺尚書事十一月慕容紹宗大敗蕭/明於寒山明被俘執是侯景内附而東魏絶也)
　太清二年　　戊辰
　　(賦云戊辰之年是也春春侯景與慕容紹宗戰於/渦陽景大敗走保夀  河南地復入東魏秋七月)
　　(使兼散騎常侍謝斑聘於東魏通和八月戊戌侯/景舉兵反是與東魏通和而侯景反也  甲辰使)
　　(開府儀同三司邵陵王綸都督衆軍討景江冬十/月侯景襲譙州進攻陷厯陽已酉景自横  濟采)
　　(石辛亥至建鄴故賦云建亥之月建鄴梁之所都/本故金陵故賦云大盗移國金陵瓦解及傷心賦)
　　(所謂二男一女並得勝衣金陵喪亂相繼亡沒皆/指是年之亂  景反以臨賀王正僡為平北將軍)
　　(都督京師諸軍屯丹陽郡正徳辛衆附賊十二月/已木景立蕭正徳為天子於南關前賦云王子召)
　　(戎姦臣介冑謂正徳也績庚辰邵陵王綸等入援/進軍胡頭與賊戟賊敗  賦云鎮北之負譽矜前)
　　(風飈㓗然者也粲十二月丙辰司州刺史柳仲禮/前衡州刺史韋  等並帥軍入援推柳仲禮為大)
　　(都督即賦申子是是信時年三十六嵗賦云信年/始二毛即逢喪亂  遇亂之年三十有六也  本)
　　(傳時為東宫學士領建康令侯景作亂簡文命信/率宫中文武千餘人營於朱雀航北及景至徹航)
　　(始除一舶見賊軍皆著鐡面遂棄軍走南塘㳺軍/復閉航渡景皇太子以所乗馬授王質配精兵三)
　　(千使援庾信質至領軍府與賊遇未陣便奔景乗/勝至闕下按退後即潜跡西奔滕王逌序所謂出)
　　(往上流/者也)
　太清三年　　巳巳
　　(正月柳仲禮帥衆分據南岸賊濟軍於青塘襲破/韋粲營粲拒戰死賦所謂䕶軍慷慨忠能死節者)
　　(也景庚申白虹貫日三重賦云白虹貫日計二月/侯  遣使求和盟於西華門下  時景奸  既成)
　　(乃表陳帝失復舉兵向闕時四方征鎮入援者三/十餘萬莫有闕志自相抄奪而已賦云官守無奔)
　　(問之人于戚非平戎之戰又云晉鄭靡依魯衛不/睦謂諸援軍也  丁卯賊攻䧟宫城縱兵大掠巳)
　　(亥賊矯詔遣石城公大欵解外援軍庚午侯景自/為都督中外諸軍事大丞相録行臺事辛未援軍)
　　(各散年四月帝憂憤寢疾五月丙辰帝崩於淨居/殿時  八十六帝為景所制御膳亦被裁抑疾久)
　　(口告索蜜不得再曰荷荷遂崩賦云探雀鷇而未/飽待熊蟠而詎熟是也辛巳太子即皇帝位立宣)
　　(城王大器為皇太子立當陽大心為尋陽郡/王  簡文即位以信父肩吾為度支尚書)
簡文帝
　(梁書本紀曰帝諱綱字世績小字六通武帝第三子/昭明太子母弟也天監五年封晉安王大通三年昭)
　(明太子薨立為皇太子太清三年臺城陷皇太子坐/永福省見侯景神色自若無懼容武帝崩即皇帝位)
　(在位二年崩承聖元年尊為/簡文帝廟號太宗葬莊陵)
　大寳元年　庚午
　　(正月朔火赦改太清四年為大寳元年西魏尅安/陸執司州刺史柳仲禮盡有漢東地按侯景攻城)
　　(仲禮開門降賊至是復屈西魏賦云功業天枉身/名埋沒矣  二月侯景攻下廣陵景逼帝幸西州)
　　(岳夏湘東王使將軍王僧辨攻殺河東王譽譽弟/  陽王詧以雍州入西魏  秋七月賊行臺任約)
　　(冦冮州刺史尋陽王大心以州降之按梁書及南/史庾肩吾傳肩吾為度支尚書時上流諸蕃並據)
　　(州拒侯景景矯詔遣肩吾喻當陽公大心大心尋/舉州降賊肩吾因逃入東後臧帥宋子仙破㑹稽)
　　(購得肩吾欲殺之尋釋以為建昌令仍間道奔江/陵賦云既姦囘之奰逆終不恱於仁人是也  八)
　　(月相東王繹遣領軍將軍王僧辨逼郢州邵陵王/綸棄郢州走  九月乙亥侯景自進位相國封二)
　　(十郡為漢王十月乙未景又逼帝幸西州曲宴自/加宇宙大將軍都督六合諸軍事  是歲夏五月)
　　(丙辰東魏静/帝遜位於齊)
　大寳二年　辛未
　　(二月邵陵王綸走至安陸董城為魏所攻見殺為/王僧辨逼之軍潰故賦云才子併命俱非百年又)
　　(云夏口濫逵泉之誅是也國三月侯景悉兵西上/於大􁅉跨水築城名曰捍  四月景遣宋子仙襲)
　　(陷郢州乗勝西上號二十萬聨旗千里按本傳臺/城陷後信奔江陵時侯景悉兵西上信方在道途)
　　(遇景襲郢之兵故賦云吹落葉之扁舟飄長風於/上㳺彼鋸牙而鈎爪又偱江而習流  閏四月侯)
　　(景園巴陵六月乙巳解圍宵遁秋七月景還至建/業按景軍敗信得度郢州賦云落帆黄鶴之浦蔵)
　　(船鸚鵡之洲葢江夏地也又按王僧辨平郢之後/湘東王封蕭韶為長沙王郢州刺史南史梁宗室)
　　(傳云韶昔為㓜童庾信愛之有斷袖之歡衣食所/資皆信所給遇客韶亦為信傳酒後為郢州信西)
　　(上江陵途經江夏韶接信甚薄坐青油幕下引信/入宴坐信别㯮有自矜色信稍不堪因酒酣乃徑)
　　(上韶床踐蹋肴饌直視韶面謂曰官今日形容大/異近日時賓客滿坐韶甚慙恥知是時信在郢州)
　　(年三十九歲皇八月戊午侯景廢帝為晉安王幽/於永福省害  太子大器等冬十月王偉等進觴)
　　(於帝既醉寢偉雋進土囊王修纂坐上帝崩於永/福省時年四十九偉徹户扉為棺遷殯於城北酒)
　　(庫中賦云車側郭門筋縣廟屋又與諸子大器大/心大□大球大昕及尋陽王諸子二十人俱見害)
　　(故云更不遇於浮邱遂無言於師曠以愛子而託/人知西陵而誰望皆哀簡文帝也  景迎豫章王)
　　(棟即皇帝位改元天正又矯蕭棟詔禪位偽號太/始元年侯景傳云臺城既陷武帝嘗語人曰侯景)
　　(必為帝但不久耳破侯景宇成小人百口天子為/帝景以辛未年十一月十九日篡位壬申三月十)
　　(九日敗得一百二十日而景以三月一日便往姑/熟計在宫殿足滿十旬其言竟騐  信奔冮陵元)
　　(帝承制除御史中丞賦云悞尸承於御史按王僧/辨平郢信至郢州奔江陵當在七月後元帝承制)
　　(時也滔信至江陵居城北三里宋玉舊宅即八世/祖庾  故居賦云誅茅宋玉之宅是也時信父肩)
　　(吾亦奔江陵厯江州刺史領義陽大守封武原縣/侯卒梁書云肩吾逃入建昌久之方得赴江陵未)
　　(㡬卒賦云信生世等於龍門辭親冋於河洛用太/史公事漢書遷生龍門天子始建漢家之封太史)
　　(公㽞滯周南不得與從事發憤辛子遷適及見父/於河洛之間按明年元帝即位肩吾已卒是亦不)
　　(得與從事也時信適奔江陵始一見父遂爾遭喪/事同河􁅅至承聖元年十一月帝即位時巳近小)
　　(祥襲父爵為武康縣侯/明肩吾之卒在是年也)
元帝
　(梁書本紀曰帝諱繹字世誠小字七符武帝第七子/也天監十三年封湘東王侯景陷建鄴王冲等請為)
　(太尉都督中外諸軍事不許又請為司空以主諸侯/亦弗聽及簡文帝即位改元大寳帝以簡大制於賊)
　(臣卒不遵用簡文帝崩王僧辨等奉表勸進帝不許/時巨冦尚存帝木欲即位乃下令斷表明年平景乃)
　(即位於江陵在位三年紹泰元/年尊為孝元皇帝廟號世祖)
　承聖元年　　壬申
　　(二月玉僧辨衆軍發自尋陽帝馳檄四方購獲景/及逆者封萬户開國公絹布五萬疋賦云西楚霸)
　　(王劍及繁陽謂元帝討景之師也三月僧辨等平/景傳首江陵元帝命梟於市三日然後煮而漆之)
　　(以付武庫賦云剖巢燃穴奔魆走魅埋長狄於駒/門斬蚩尤於中冀燃腹為燈飲頭為器  四月乙)
　　(巳益州刺史武陵王紀僣位於蜀年號天正為五/月甲申以開府儀同三司江州刺史王僧辨  司)
　　(徒賦云司徒之表裏經綸謂僧辨也刺以陳霸先/為佂北大將軍開府儀同三司徐州  史  齊人)
　　(賀平侯景和八月武陵王紀率巴蜀之衆東下遣/䕶軍陸法  屯巴峽以拒之賦云營軍梁溠蒐乗)
　　(巴渝聖十一月丙子帝即位於江陵改太清六年/為承  元年賦云中宗之夷凶靖亂大雪寃恥去)
　　(代邸而承基遷唐郊而纂祀謂元帝也帝即位信/轉右衛將軍封武康縣侯加散騎侍郎賦云謬掌)
　　(衛於中軍時年四十/是歳魏廢帝欽元年)
　承聖二年　　癸酉
　　(正月以史部尚書王褒為尚書僕射史五月甲申/魏大將尉遲逈進兵逼巴西潼州刺  楊乾運以)
　　(城納逈巳丑武陵王紀軍至西陵七月武陵王紀/衆人潰帝命樊猛斬紀賦云荆門遣廪延之戮是)
　　(也八月戊戌尉遲逈平蜀於僕射王褒等請徙都/建鄴帝不從賦云既無謀  肉食非所望於論都)
　　(東九月齊遣郭元建及將邢果逺步陸汙薩/  方老帥衆頓合肥賦所謂齊交北絶也)
　承聖三年　　甲戌
　　(賦云窮于甲戌謂承聖三年甲戌也内是歳魏廢/帝三年春正月始作九命之典以敘  外官爵以)
　　(第一品為九命第九品為一命改流外品為九秩/亦以九為上人改置州郡及縣改東雍為華州北)
　　(雍為宜州南雍為蔡州華州為同州北華為鄜州/東秦為隴州南秦為成州北秦為友州東荆為淮)
　　(州南荆為昌州東夏為延州南夏為長州東梁為/金州南梁為隆州北梁為静州陽都為汾州南汾)
　　(為勲州汾州為丹州南豳為寜州南岐為鳯州肉/洛為上州南廣為淯州南襄為湖州西凉為甘州)
　　(西郢為鴻州西益為利州東巴為集州北應為輔/州怛州為均州沙州為深州寜州為麓州義州為)
　　(巖州新州為温州江州為沔州西安為鹽州安州/為始州并州為随州肆州為塘州冀州為順州淮)
　　(州為純州楊州為潁州司州為憲州南平為昇州/南郢為歸州青州為眉州凡改州四十六置州一)
　　(改郡一百六改縣二百三十集中碑誌厯稱諸州/故備録於此餘同此例  是月魏帝為相安定公)
　　(所廢而立齊王廓是為恭帝元年魏相安定公即/周太祖宇文泰也先使魏使宇大仁恕來聘齊使)
　　(又至江陵帝接仁恕有闕魏相安定公憾焉七月/安定公至原州帝追使請據舊圖以定疆界又連)
　　(結于齊言辭悖慢泰口古人有言天之所棄誰能/與之其蕭繹之謂乎九月乙巳使柱國萬紐于謹)
　　(來攻賦所謂秦患西起也十月丙寅魏軍至襄陽/梁王蕭詧率衆㑹之賦云雖借人之外力實蕭牆)
　　(之内起又云積天下之一家遭東内之反氣謂蕭/詧也十一月丁亥魏軍至柵下是日帝猶賦詩不)
　　(廢戊申胡僧祐朱買臣等出戰買臣敗繢僧祐中/流矢□賦云鬼火亂於平林殤魂遊於新市蓋偒)
　　(中與之臣戰闕而死也辛亥魏軍大攻帝親臨陣/督戰軍敗帝見執如梁王蕭詧營甚見詰辱十二)
　　(月辛未魏人戕帝賦云中興道鎖窮于甲戌即是/年也帝崩時年四十七愍懷太子元艮及始安王)
　　(方畧等皆見害賦云撿亂之主忽焉中興之宗不/祀伯兮叔兮冋見戮於猶子言皆為蕭詧所害也)
　　(地魏人立蕭詧為梁王居冮陵城東資以一州之/  其㐮陽所統盡歸於周賦云以鶉首而晹秦天)
　　(何為而此醉為江陵陷汝南王大封尚書左僕射/王褒以下並  俘以歸長安乃選百姓男女數萬)
　　(口分為奴婢小弱者皆殺之本傳聘於東魏屬大/軍南討遂留長安是江陵未陷之先信已至長安)
　　(賦云提挈老幼闗河累牟滕土逌序㩦老入闗蒸/蒸色養然子山出聘不得老幼並擕明是江陵獻)
　　(俘之日信本江陵名士特為太祖所知推恩禮送/故信老㓜皆在長安又小園賦云薄晚聞□老幼)
　　(相㩦蓬頭王霸之子椎髻梁鴻之妻光江陵䧟信/仕西魏拜使持節撫軍將軍右金紫  禄大夫大)
　　(都督尋進車騎大將軍儀/同三司時年四十有二)
敬帝
　(梁書本紀曰帝諱方智字慧相小字法真世祖第九/子也承聖三年十一月冮陵陷王僧辨陳霸先以帝)
　(為太宰承制奉迎還京師四年七月以帝為皇太子/九月即帝位改元泰紹在位三年遜位於陳帝為江)
　(隂王薨於外邸時年/十六追謚敬皇帝)
　泰紹元年　　乙亥
　　(即承聖四年也三月齊送貞陽侯蕭明來主梁嗣/至東闗遣呉興太守裴之横拒之七月僧辨納貞)
　　(陽侯蕭明入建鄴即偽位年號天成以帝為皇太/子司空陳霸先襲殺王僧辨黜蕭明而奉帝焉賦)
　　(云南陽較書去之已逺上蔡逐獵知之何晚擬連/珠云劉琨之英畧典知自免皆傷僧辨也  九月)
　　(丙午帝即位十月巳巳大赦改元壬子加司空/陳霸先尚書令都督中外諸軍事震州刺史)
　太平元年　　丙子
　　(九月大赦改元司徒陳霸先進位丞相録尚書事/  是歳魏恭帝三年春魏依周禮立六官  十月)
　　(乙亥魏相安定公宇文泰薨遺令兄子䕶輔世子/覺以為政魏帝詔以岐陽之地封覺為周公十二)
　　(月庚子禪位即周孝閔帝是也周閔帝踐阼信封/臨凊縣子邑五百户除司水下大夫出為𢎞農守)
　　(賦云譨東海之濱遂餐周粟集中有忝在司水看/治渭橋詩王褒集有和庾司水治渭橋詩𢎞農有)
　　(五張寺冇温湯集中𢎞農郡五張寺碑/温􁃖碑皆是時作也  時年四十有四)
　太平二年　　丁丑
　　(冬十月辛未帝遜位於陳陳受命奉帝為江隂王/改為永定元年賦云有媯之後將育於姜輸我神)
　　(噐居為讓王又云用無頼之子弟舉江東而全棄/謂陳霸先也按建鄴既非梁有信遂無所可歸擬)
　　(連珠云烏江艤檝知無路可歸白雁抱書定無家/可寄雖極思念鄉闗實無歸陳之志矣是嵗周閔)
　　(帝元年及九月周冡宰宇文䕶殺/閔帝而奉明帝又為明帝元年)
周明帝
　(周書本紀曰帝諱毓小名統萬突火祖長子也大統/十四年封寧都郡公孝閔帝踐阼進位柱國岐州刺)
　(史及閔帝廢晉公䕶遣使迎帝於岐州九月癸/亥即天王位在位四年崩謚曰明廟號世宗)
　二年　　　　戊寅
　　(明帝即位之二年也故正月乙未以大冢宰晉公/䕶為太師  是月梁  觀寧侯蕭永卒信著思舊)
　　(銘銘云歲在攝提呈居監徳知是年正月也一作/鶉首在是年五月  正月丁巳雍州置十二郡又)
　　(於河東置蒲州河北置虞州𢎞農置陜州正平置/絳州宜陽置熊州邵郡置邵州按𢎞農置陜州時)
　　(信為𢎞農守是其治也尹三月改雍州刺史為雍/州牧京兆郡守為京兆  以廣業修城二郡置康)
　　(州葭盧郡置文州庶六月戊子大雨霖詔公卿大/夫士爰及牧守黎  等各上封事讜言極諫無有)
　　(所諱城分長安為萬年縣並/治京    是嵗陳永定二年)
　武成元年　　巳卯
　　(明帝改天王稱皇帝復建年號曰武成機正月已/酉太師晉公䕶上表歸政帝始親覽萬  軍旅之)
　　(事䕶猶總馬祀閔帝歌辭云升輿芒刺動入位據/闗寒謂晉公䕶也  初改都督諸州軍事為總管)
　　　(三月癸巳陳六軍帝親擐甲胄迎太白於東方/八月以大將軍安城公憲為益州總管九月憲)
　　(為齊國公趙大將軍天水公廣為梁州總管輕正/平公招為  國公招好屬文學庾信體詞多  艷)
　　(為皇弟儉為譙國公達逌為滕國公公天水公廣/  蔡國公  高陽公  奚武為鄭國    武陽公)
　　(豆盧寜為/楚國公)
　武成二年　　庚辰
　　(正月癸丑朔火㑹羣臣於紫極殿始用百戲焉本/傳遷驃騎大將軍開府儀同三司司憲中大夫進)
　　(爵義城縣侯滕王適序云入為司憲中大夫嘗正/旦賦詩云云其王事之中優㳺如此集中有正旦)
　　(上司憲府詩未詳何年正旦按子山出守𢎞農例/必三年報最是歳為麟趾學士得預校書當在入)
　　(為司憲之後故附録於此北史庾李才傳云武成/二年與庾信王褎並為麟趾學士集中有預麟趾)
　　(殿校書和劉儀同並二月雙白鶴飛集上林園大/將鄭偉布弋設置  皆禽獲信作鶴讚序稱武成)
　　(二年春二月天子愍焉信奏亊階墀立使為讚知/信時在長安為司憲中大夫時也  三月辛酉重)
　　(陽閣成㑹羣公列將卿大夫及突厥使者於芳林/園賜錢帛各有差夏四月帝因食遇毒遂崩集中)
　　(和宇文内史入重陽閣悼明帝/也  是歲陳文帝天嘉元年)
武帝
　(周書本紀曰帝諱邕字禰羅突太祖第四子也母曰/吒奴太后大統九年生於同州孝閔踐阼拜大將軍)
　(出鎮同州世宗即位進柱國蒲州刺史武成元年封/魯公領宗師二年世宗崩遺詔傳位於帝在位七年)
　(崩謚曰武/廟號髙祖)
　保定元年　　辛巳
　　(正月以大冢宰告國公䕶為都督中外諸軍事令/五府總於天官  庚成祠圓丘壬子祠方丘甲寅)
　　(祠盛生帝於南郊乙卯祠太社按後周憲章周禮/圓丘宜在冬至方丘宜在夏至南郊祠感生帝宜)
　　(在正月上辛今並在正月未冾古制時帝即位未/久雖行周禮未臻雅正天和元年初造山雲舞以)
　　(備六代至建徳三年樂成始有可觀隋志後周圓/丘及南郊並正月上辛此用庚戌甲寅時武帝初)
　　(立其制未足憑也於已巳祠太廟班太祖所述六/官焉  景子大射  正武殿賜百官各有差  二)
　　(月于洮陽置洮州歳甲午朝日於東郊三按是年/為辛巳馬射賦云  在昭陽葢辛年也  月三日)
　　(華林園馬射擬在是年賦無歲支周史不載難以/詳攷武帝時惟是年辛巳及天和四年辛卯有兩)
　　(辛年是年武帝初立正月大射於正武殿是月景/寅改八丁兵為十二丁兵時方示武之日華林馬)
　　(射在是年者為長史或缺文也斗五月景午封皇/子贇為魯國公  晉公䕶獲五  以獻集中有為)
　　(晉陽公進玉律秤尺升斗表北六月乙酉遣治郤/正殷不害等使于陳本傳南  通好之時惟放王)
　　(克殷不害等即是人也廣十一月陳遣使來聘帝/是月齊孝昭帝薨弟長  王湛代立是為武成)
　保定二年　　壬午
　　(正月丁未以陳主弟頊為柱國送還江南按陳尚/書周𢎞正自周還𢎞正以陳天嘉元年往長安迎)
　　(宣帝明帝之武成二年也天嘉三年自周還武帝/之保定二年也集中有别周尚書𢎞正詩又有送)
　　(周尚書𢎞正二首重别周尚書二首皆是時作夫/閏月已丑詔柱國以下帥都督以上母妻授太)
　　(人夫人郡君縣君各有差集中譙國夫人步陸孤/氏以下諸篇稱夫人郡君縣君皆此例矣  二月)
　　(癸丑以久不雨降宥罪人京城三十里内禁酒管/梁主蕭詧薨  以大將軍蔡國公廣為秦州總)
　　(國四月已未於伏流城置和州山六月已亥以柱/  蜀國公尉遲逈為大司馬分  南荆州安州襄)
　　(州江陵為四州總管銘七月晉國公命鑿石闕之/谷信著終南山義谷  銘序曰周保定二年歳次)
　　(壬午七月云云射九月陳遣使來聘午十月辛亥/帝御大武殿大  公卿列將皆㑹戊  講武於少)
　　(陵原分南軍州置恭州集中有從駕觀講武詩招/十一月丁卯以大將軍趙國公招為柱國又以)
　　(為益州總管集中上益州上柱國趙王二首奉報/趙王出師在道賜詩和趙王送峽中軍和趙王途)
　　(中五韻皆/是時作)
　保定三年　　癸未
　　(正月辛未改光遷國為遷州壬辰乞銀城置銀州/  四月乙未以柱國鄭國公逹奚武為太保按公)
　　(夫人即鄭氏見墓誌子壬戌詔百官及民庶上封/事極言得失五月甲  朔避正寢不受朝旱故也)
　　(甲戌雨州七月庚午陳遣使來聘封九月巳丑初/令世襲  郡縣者改為五等爵州  伯郡封子縣)
　　(封男州十月乙巳以開府杞國公亮/為梁  總管  庚戌陳遣使來聘)
　保定四年　　甲申
　　(五月丁亥改禮部為司宗大司禮為禮部大司樂/為樂部按信後為司宗中大夫之職司宗大夫即)
　　(古宗伯禮官後周依周禮建六官故改禮部為司/宗矣  六月庚寅改御伯為納言  八月丁亥以)
　　(柱國齊公憲為雍州牧下九月若干鳳為徐國公/集中有侍從徐國公殿  軍行  陳遣使來聘)
　　(閏月巳亥以大將軍長孫儉為柱國即十月癸亥/大將軍陸通蔡國公廣並為柱國通  譙國夫人)
　　(步陸氏之父也大甲子詔大將軍大冢宰晉國公/䕶率軍伐齊總  軍出潼闗賀婁公碑文云大冡)
　　(宰任總機衡是勤王畧是也柱十一月甲午柱國/蜀國公尉遲逈率師圍洛陽  國齊國公憲營於)
　　(邙山晉公䕶次於陜州齊王憲碑文云保定四年/與大司馬蜀國公圍金墉城師臨洛浦則廣武營)
　　(奔兵上邙山則河橋路斷是也十二月壬戌齊師/渡河晨至洛陽諸軍驚散至夜引還賀婁公碑文)
　　(云中途甚雨未獲圍原軍師聞/喪不成侵宋亦言是戰無功矣)
　保定五年　　乙酉
　　(正月庚子令荆州安州江陵等總管並𨽻襄州總/管府以柱國大司空衛國公直為襄州總管  二)
　　(月詔陳國公純等如突厥逆女辛威碑文云被使/領命出西凉州奉迎突厥皇后又宇文廣墓誌云)
　　(奉詔向甘州迎皇后即其事也成三月戊子柱國/楚國公豆盧寧薨  四月齊武  禪位於其太子)
　　(緯自稱太上皇帝婢六月辛未詔曰江陵人年六/十五以上為官奴  者已令放免其公私奴婢有)
　　(年至七十以外者所在官司宜贖為庶人柱十月/辛亥改函谷關城為通洛防  是月庚申  國楚)
　　(國公岐州刺史慕容寜葬信著碑文石十一月丁/未陳遣使來聘  周冠軍公夫人烏  蘭氏以是)
　　(年葬信/作墓誌)
　天和元年　丙戌
　　(正月辛巳露寢成幸之令羣臣賦古詩京邑耆老/並預㑹焉頒賜各有差癸未大赦改元百官普加)
　　(四級為丁未於宕昌置宕州師以柱國昌寜公長/孫儉  陜州總管  遣小載  杜果使於陳  二)
　　(月戊申以開府中山公訓為蒲州總管集中就蒲/州使君乞酒蒲州刺史中山公許乞酒一車未送)
　　(即是人也碑二月六日周隴右總管長史豆盧永/恩葬信著  文  三月景午祠南郊  四月陳文)
　　(帝葬子伯宗嗣立是為天康元年渾五月庚辰帝/御正武殿集羣臣親講禮記吐谷  龍潤王莫昌)
　　(率户内附以其地為扶州月六月景午以大將軍/抱罕公辛威為柱國  九  乙亥信州蠻冉令賢)
　　(向五子王反詔開府陸騰討平之樂十/月甲子初造山雲儛以備六代之)
　天和二年　　丁亥
　　(正月丁亥初立郊丘壇壝制度其制注詳第六巻/歌辭  四月乙已省東南諸州以潁州歸州溳州)
　　(均州入唐州油州入純州鴻州入淮州洞州入湖/州睢州入襄州憲州入昌州  六月辛亥尊所生)
　　(母叱奴氏為皇太后戊寅陳湘州刺史華皎率衆/來附遣襄州總管衛國公直等將兵援之因而南)
　　(伐集中有送衛王南征詩公壬辰以大將軍譙國/公儉為柱國  九月衛國  直等與陳將淳于量)
　　(吳明徹戰於沌口王師失利元定以步騎數/千先渡遂投江南是歲陳廢帝光大元年)
　天和三年　　戊子
　　(正月辛丑祠南郊按南郊用正月上辛此時始正/所謂夏正郊夭祀感精帝靈威仰之神也後周以)
　　(始祖獻侯莫那配之如古后稷配天之義禘其祖/之所自出以其祖配之者也注詳第六巻歌辭)
　　(三月癸卯皇后阿史那氏至自突厥周甲寅以蔡/國公廣為陜州總管  是月二十日  太傅鄭國)
　　(公夫人鄭氏薨於某月葬信作墓誌太四月辛巳/齊國公憲為大司馬  五月庚戌祠  廟  八月)
　　(齊請和親遣使來聘詔軍司馬陸逗兵部尹公正/報聘焉步陸碑云齊國通和封人受使以公有出)
　　(境之才見命張􁉹之禮是其事也禮癸酉帝御大/徳殿集百寮及沙門道士等親講  記  十月癸)
　　(亥祠太廟足十一月陳安成王頊廢其主伯/宗而自立  為宣帝  十二月齊武成帝薨)
　天和四年　　己丑
　　(正月辛卯遣司㑹河陽公李綸等㑹葬於濟仍弔/賻焉集中有司㑹河陽公新造山池寓日詩河陽)
　　(公即綸也薨二月八日周大都督楊林伯長孫暇/夫人羅氏  以某年葬信作墓誌  二月癸亥以)
　　(柱國昌寜公長孫儉為□州總管老戊辰帝御大/徳殿集百寮道士沙門等討論釋  義集中有奉)
　　(和闡𢎞二教應詔詩人三月二十日後魏驃騎將/軍荆州刺史賀抜夫  元氏塟信作墓誌  四月)
　　(齊遣使來聘二十七日信代陜西總管作移齊河/陽執事文  五月已丑帝制象經成集百寮講說)
　　(集中有象戲賦進象經賦表城六月築原州及涇/州東城  八月庚辰盗殺孔  防主以其地入齊)
　　(徳九月辛卯遣柱國齊國公憲辛衆於宜陽築崇/  等城  十一月十日復作移齊河陽執事文)
　　(是月辛亥柱國昌寜公長孫儉薨以某年/葬信作碑文  是嵗陳宣帝太建元年)
　天和五年　　庚寅
　　(七月以柱國譙國公儉為益州總管墓十月周驃/騎大將軍開府侯莫陳道生葬信作  誌銘  十)
　　(一月五日周柱國大將軍大都督冋州刺史爾錦/永葬有碑文  是月梁故郢州刺史周大將軍義)
　　(興公蕭世怡葬信作墓誌銘月十二月平越巂置/西寧州  是冬濟將斛作明  冦邉於汾北築城)
　　(自華谷至/于龍門)
　天和六年　　辛卯
　　(正月詔柱國齊國公憲率師禦斛律明月律田𢎞/為柱國  三月齊國公憲自龍門渡河斛  明月)
　　(退保華谷憲攻抜其新築五城門甲午大將軍杞/國公亮為秦州總管  庚子鴈  公田𢎞率師取)
　　(齊宜陽等九城即太安公閻慶南陽公叱羅恊等/並為柱國按廢  集中抗表致仕者也恊即長孫)
　　(夫人羅氏之父為五月景辰中山公訓為柱國按/訓晉公䕶世子  蒲州刺史至建徳元年從蒲州)
　　(徴赴京師子山就蒲州使君乞酒許乞酒一車未/送者也  六月周大將軍趙公宇文廣葬信著墓)
　　(誌銘人八月癸酉省掖庭郡樂後官羅綺工人五/百餘    十月十日隴東  公侯莫陳君夫人竇)
　　(氏葬信作墓誌銘誌十一月六日周大將軍襄城/公鄭偉葬信作墓  銘  是月十六日周安昌公)
　　(夫人鄭氏葬信作墓誌某又大將軍聞嘉公柳遐/葬信作墓誌銘稱天和  年附録於此  是年齊)
　　(王憲伐齊信同盧愷並從/軍行有同盧記室從軍詩)
　建徳元年　　壬辰
　　(春正月帝幸𤣥都觀親御法座講說公卿道俗論/難事畢還宫集中有奉和法筵應詔詩  二月趙)
　　(國公夫人紇豆陵氏葬信作墓誌誌稱天和七年/  三月景辰誅大冢宰晉國公䕶  癸亥以太傅)
　　(蜀國公尉遲逈為太師松滋公夫人尉遲氏墓誌/云父太師柱國公是也  柱國鄧國公竇熾為太)
　　(傅按熾為趙國夫人紇竇陵氏之父見墓誌王齊/國公憲為大冢宰碑文云建徳元年進爵為  仍)
　　(拜大冢宰是也為柱國枹罕公辛威為大司冦碑/文作天和元年  異  四月甲戌以滕國公逌為)
　　(柱國詔荆州安州江陵等總管停𨽻襄州公庚寅/追尊畧陽公為孝閔皇帝  癸巳立魯國  贇為)
　　(皇太子卿五月壬戌帝以大䍐集百官於庭詔求/直言公  各引咎自責其夜澍雨  八月十二)
　　(周大將軍司馬裔葬信著碑文又作墓誌銘民十/月庚午詔冮陵所獲俘虜充官口者悉免為)
　　(十一月二十二日譙國夫/人步陸孤氏葬信作墓誌)
　建德二年　　癸巳
　　(春正月辛丑祠南郊年乙巳以柱國鴈門公田𢎞/為大司空碑文作元    大將軍徐國公若干鳯)
　　(為柱國集中侍從徐國公殿下軍行即若干鳯也/  乙卯祠太廟  是月周柱國大將軍大都督同)
　　(州刺史爾綿永夫人赫連氏合葬信著碑文騎閏/月已巳陳遣使來聘  二月二十三日周車  大)
　　(將軍贈小司空宇文顯葬信作墓誌銘等是月省/雍州内八郡併入京兆馮翊扶風咸陽  郡  三)
　　(月癸巳省六府諸司中大夫以下官府置四司以/下大夫為之官長上士貳之  夏四月巳亥祠太)
　　(廟葬五月十一日周太子少保陸逞薨以明年正/月  信步步陸碑文六月庚子省六府員外諸官)
　　(皆為丞申秋七月已巳祠太廟自春末不雨至於/是月壬  集百寮於大徳殿帝責  罪己問以治)
　　(政得失戊子雨來九月乙丑陳遣使來聘御冬十/月癸卯齊遣使  聘  甲辰六代樂成帝  崇信)
　　(殿集百官以觀之按天和元年冬十月甲子初建/山雲儛以備六代之樂至是乃成武帝造山雲儛)
　　(其辭多出于子山之手集中郊廟燕社歌是也其/圓丘方澤五帝歌辭采入隋志  冬陳拔夀陽斬)
　　(王琳按王琳不受陳命實梁室之忠臣軍敗為呉/明徹所殺子山嘗寄詩云獨下千行淚聞君萬里)
　　(書其見重如此有周大將軍閻慶以是年/抗表致仕集中  為閻大將軍乞致仕表)
　建徳三年　　甲午
　　(正月壬戌冊柱國齊國公憲衛國公直趙國公招/譙國公儉滕國公逌並進爵為王  巳巳祠太廟)
　　(一三月癸酉皇太后叱奴氏崩帝居倚廬朝夕共/  □米羣臣表請累旬乃止詔皇太子贇總釐庶)
　　(政所五月庚申葬文宣皇后於永固陵帝徒跣至/陵  辛酉詔行三年之喪縗麻之節苫廬之禮率)
　　(遵前典以申㒺極公卿上表固請俯就權制過葬/即吉帝不許引古禮答之羣臣乃止於是遂申三)
　　(年之制五服之内亦令依禮按復周憲章周禮復/行三年之喪其制最為盡善叱奴氏有廟集中有)
　　(獻文宣皇太后歌辭詩十月景申御正楊尚希禮/部盧愷使於陳愷即  集盧記室也  戊辰雍州)
　　(獻蒼鳥集中有齊王進蒼烏表時齊王為雍州牧/矣  是月十五日周儀同松滋公夫人尉遲氏葬)
　　(信作墓誌庸十一月戊午以柱國/大司空上  公陸騰為涇州總管)
　建德四年　　乙未
　　(正月戊辰以柱國枹罕公辛威為寜州總管碑文/云授寜州總管都督七州諸軍事即為河州大中)
　　(正三二月二十四日周大將軍崔說葬信著碑文/    月景辰遣小司冦淮南公元倬等使於齊按)
　　(是秋高祖親戎東討偉遂為齊人所執至六年齊/平偉方見釋集中有贈司㓂淮南公詩和淮南公)
　　(聽琴聞弦斷淮南公即元偉也大甲戌以柱國趙/王招為雍州牧  是月周車騎  將軍張慈葬信)
　　(著賀婁公碑文碑四月二十五日周柱國大將軍/紇于𢎞葬信著  文紇干𢎞即田𢎞也  七月下)
　　(詔伐齊趙王招為後三軍總管答趙王啓云張幕/全韓連營上地是也時趙王為雍州收  濟王憲)
　　(率衆二萬趣黎陽拔壬午上親率六軍衆六萬直/指河隂八月丁未  之進攻子城未充上有疾還)
　　(降拔三十餘城皆棄而不守作是月周驃騎大將/軍冠軍伯柴烈李夫人葬信  墓誌  閏十月以)
　　(柱國齊王憲為上柱國通信時為洛州刺史為政/清淨夷人安之時陳氏  好南北流寓之士各許)
　　(還其舊國陳氏乃請王褒及信等十數人高祖惟/放王克殷不害等信及褒並留而不還按南史殷)
　　(不害傳太建七年自周還陳是歲陳太建七年陳/氏請褒及信周朝惜而不遣即是年也時年六十)
　　(有/四)
　建德五年　　丙申
　　(二月辛酉遣皇太子斌巡撫西土仍討吐谷渾戎/事節度並宜隨禨専决三月壬寅至自同州文宣)
　　(皇后服再朞戊申祥集中移虜留使文入境以來/國祥甫邇按武帝服三月祥二月太子巡撫西土)
　　(知虜謂吐谷渾渾王遣使入境以來國祥甫邇也/  六月辛亥祠太廟  九月已酉帝總戎癸亥帝)
　　(至晉州遣齊王憲率精騎二萬守雀鼠谷齊王碑/文云又加王精兵六萬長圍晉州自爾即為前鋒)
　　(横行入鄴是也而齊衆潰遂克晉州齊主留安徳/王延宗守晉陽  奔鄴延宗自稱帝遂攻拔之)
　建德六年　　丁酉
　　(正月乙亥齊王傳位於其太子恒改元承光自號/為太上皇壬辰帝至鄴齊王先於城外掘塹豎柵)
　　(癸已帝率諸軍圍之齊人拒守諸軍奮擊大破之/遂平鄴集中有奉和平鄴應詔詩賀平鄴都表表)
　　(云蒞政東藩不獲躬到闗庭遣主簿陪臣曹敏奉/表以聞是信時為洛州刺史在洛州為長安之東)
　　(故云東藩某是月遣吐谷渾使信作移虜留使文/按移文云  入境以來國祥甫邇自秋迄冬未申)
　　(𣢾接又云時當獻嵗惟新三元告慶陽和既動澤/漸萬邦便當遣使相隨永敷隣睦故移知渾王遣)
　　(使在建徳五年二月留至是年正月發遣歸國故/作移文也  六月癸亥於河州雞鳴防置旭州甘)
　　(松防置芳州廣州防置𢎞州望七月景戌行幸洛/州巳丑詔山東諸州舉有才  者赴行在所共論)
　　(政事得失信時為洛州刺史有奉報寄洛州詩憲/尋㣲為司宗中大夫  十一月稽胡反遣齊王)
　　(率軍討平之齊王碑文亦序其事免詔自永熙已/來冮陵良人沒為奴婢者並宜放  所在附籍一)
　　(同民/伍)
　宣政元年　戊戌
　　(正月壬午行幸鄴宫分湘州廣平郡置洺州清河/郡置貝州黎陽郡置黎州汲郡置衛州分定州常)
　　(山郡置怛州分并州上黨郡置路州辛卯行幸懷/州癸巳幸洛州詔於懐州置宫  三月戊午於蒲)
　　(州置宫廢同州及長春二宫大將軍王軏破陳師/於吕梁擒其將呉明徹等俘斬三萬餘人明徹誌)
　　(銘亦稱其事周封徹為懐徳郡公云六月丁酉帝/崩  甲于誅上柱國齊王憲碑文  二十八日齊)
　　(王憲/薨)
宣帝
　(周書本紀曰帝諱贇字乾伯高祖長子也建徳元年/立為皇太子宣政元年六月高祖崩即皇帝位在位)
　(二年傳位於太子衍自稱為天元/皇帝大象二年崩謚曰宣葬定陵)
　大象元年　　巳亥
　　(按滕王逌序歳在屠維龍居淵獻春秋六十有七/知是年已亥子山年六十七也  正月癸巳改元)
　　(大成子癸卯封皇子衍為魯王戊午立魯王衍為/皇太  二月辛巳傳位於皇太子衍改大成元年)
　　(為大象元年帝於是自稱天元皇帝所居稱天臺/冕有二十四旒車服旗鼓皆以二十四為節皇帝)
　　(衍稱正陽宫集中有賀傳位於皇太子表為四月/乙巳祠太廟  五月辛亥以洺州㐮國郡  趙國)
　　(以荆州新野郡為滕國令趙王招滕王逌等並之/國按滕王以是年撰庾開府集二十巻在新野製)
　　(序寄至長安子山作啓謝之遥寄於彼故云至鄴/可期從梁有日又云魚腸尺素鴈足數行書此謝)
　　(辭終知不盡皆遥寄之文/也  是年信以疾去職)
　大象二年　　庚子
　　(四月已已祠太廟悉巳卯詔死罪並降從流流罪/從徒五嵗刑已下  皆原宥壬午幸中山祈雨至)
　　(咸陽宫雨降按集中有喜晴應詔詩同顔大夫初/晴和趙王喜雨和李司錄喜雨諸篇自明帝二年)
　　(保定三年建德元年二年並冇祈雨喜雨之事子/山諸詩以英華類聚一處未詳何年所作故備録)
　　(焉追五月乙未宣帝寢疾詔隋國公楊堅入侍丁/未  趙陳越代滕五王入朝巳酉帝崩矯制以隋)
　　(國公堅受遺輔政七月丁未隋公楊堅為都督内/外諸軍亊趙王招以謀執政被誅  是月二十八)
　　(日陳將呉明徹卒於長安至八月十九日寄葬京/兆信作墓誌  八月丁卯封上柱國抱罕公辛威)
　　(為宿國公移相州於安陽分相州陽平郡置毛州/  昌黎郡置魏州  九月辛丑分潼州管内新遂)
　　(普合及盧州管内瀘戎六州並𨽻信州總管府於/壬子陏公楊堅為大丞相尋加大冢宰五府總)
　　(天官姓十一月十日周兖州刺史廣饒公鄭常葬/常賜  宇文集中有宇文公神道碑又著鄭常墓)
　　(誌銘十十二月甲子大丞相隋國公楊堅進爵為/王以  郡為國  丁未滕王逌以謀執政被誅)
靜帝
　(周書本紀曰帝諱衍後改為闡宣帝長子也大象元/年正月封魯王立為皇太子二月宣帝於鄴宮傳位)
　(授命居正陽公二年宣帝崩帝入居天臺廢正陽宫/大定元年二月禪位於隋五月壬申崩謚曰静葬恭)
　(陵/)
　大定元年　　辛丑
隋開皇元年
　　(正月壬午改大象三年為大定元年禮二月庚申/隋王楊堅為相國總百揆偵九錫之  甲子隋王)
　　(楊堅稱尊號改為開皇元年按北史隋開皇元年/庾信卒滕王序已亥為六十七歳知子山卒時年)
　　(六十九歲也又按辛咸碑文開皇元年七月某日/反葬河州碑銘猶出信手子山之歿當在秋冬矣)
璠按庾子山以梁武帝天監十二年癸巳某月日生大
通元年丁未十有五歲侍梁東宫講讀起家湘東王國
常侍轉安南府叅軍中大通三年辛亥年十九歲晉安
王為皇太子與父肩吾及東海徐摛摛子陵並為抄撰
學士宫中號徐庾體大同六年壬戌三十歲為郢州別
駕時安城郡人劉敬躬反信與湘東王論中流水戰事
深為武帝所賞遂擒敬躬斬之都市大同十一年乙丑
三十三嵗為通直散騎常侍與徐君房聘于東魏中大
同元年丙寅三十四歲為東宫學士領建康令太清二
年戊辰年三十有六遇侯景之亂簡文帝命以本官率
宫中文武千人營朱雀航北景至以衆先退遂爾西奔
至大寳三年辛未三十九歲夏四月途遇侯景襲郢之
兵濳跡江夏景退至郢州時刺史蕭韶昔爲幼童與信
有斷袖之歡信至接信甚薄是年秋奔江陵元帝承制
除御史中丞遂遭父喪時年四十承聖元年壬申四十
一歲轉右衞將軍襲爵武康縣侯加散騎常侍承聖三
年甲戌四十二歲聘于西魏屬大軍南討遂留長安是
年魏師來伐岳陽王率衆㑹之江陵陷魏人戕帝立蕭
詧為梁王都江陵獻俘長安信為魏相安定公所知其
老幼入闗特䝉禮送由是烝烝色養矣即以是年仕魏
拜持節撫軍將軍右金紫光禄大夫都督尋進車騎大
將軍儀同三司敬帝太平元年魏恭帝之三年也魏禪
周二年梁亦禪陳於是陳氏王江表矣周孝閔帝踐阼
時年四十有五封臨清縣子邑五百户除司水下大夫
出為𢎞農守遷驃騎大將軍開府儀同三司司憲中大
夫進爵義城縣侯周閔帝即位明帝立帝好文學深加
優禮武成二年四十七歲與王褒庾季才等並為麟趾
學士得預校書俄拜洛州刺史明帝崩武帝立亦復好
之如眀帝焉建德四年陳之太監七年也南北通好陳
氏乃請王褒及信十數人髙祖惟放王克殷不害等信
及褒並惜而不遣時年已六十四矣建德六年猶治洛
州尋徵為司宗中大夫宣帝大象元年已亥六十七歲
以疾去職是年滕王逌撰集二十巻靜帝大定元年即
隋開皇元年辛丑六十有九卒自梁武帝天監十二年
至隋開皇元年凡六十九年謹纂年譜四十五歲敬帝
太平二年以上梁未亡時皆取南朝舊朔每年附録東
西二魏及岳陽西附江陵立故主之仇陳氏南遷建鄴
蹈讓王之轍子山既餐周粟此二十三年用後周年號
末附梁陳二主猶魏志也信仕周位望通顯凡厯二十
八年以夀終信事母以孝聞惟丁母憂未詳何年其孝
情毁至曾為晉公所嘆當在獲誅之前建德以上事也
餘備列年譜南北二史凡于子山集中有相發明者亦
兼及之昔漢有二帝魏稱三祖求之異代且曰才難信
在江南則有梁武帝二子簡文元帝及過江北則有周
太祖二子世宗高祖並新情艷發雅辭雲委又得滕趙
諸王周旋款至皆一時之俊君臣酬唱之際文人遇合
可謂至矣
　
　
　
　
　
　
　
　
　
　
　
　
　
　庾子山集巻首上
欽定四庫全書
　庾子山集巻首下
　　　　　　　　　　　　　錢塘倪璠纂註
　　本傳
庾信字子山南陽新野人祖易(周書本傳/云齊徴士)父肩吾(周書/云梁)
(㪚騎常侍/中書令)竝南史有傳(注見滕/王序)信幼而俊邁聰敏絶
倫博覽羣書尤善春秋左氏傳身長八尺腰帶十圍容
止頽然有過人者(周書此下云起家湘東國常侍轉安/南府㕘軍時肩吾為梁太子中庶子)
(掌管記/云云)父肩吾為梁太子中庶子掌管記東海徐摛為
右衛率摛子陵及信竝為抄撰學士父子東宫出入禁闥
恩禮莫與比隆既文竝綺豔故世號徐庾體焉(南史曰/徐摛字)
(士秀東海剡人也晉安王綱入為皇太子轉家令兼管/記尋帶領直摛文體既别春坊盡學之宫體之號自斯)
(而始子陵字孝穆王立為皇太子東宫置學士陵充其/選北史文苑傳曰徐陵庾信分路揚鑣其意淺而繁其)
(文匿而采辭尚輕險情多哀思文中子曰徐陵庾信古/之夸人也其文誕按徐庾竝稱蓋子山江南少作宫體)
(之文也及至江北而庾進矣是以輕險/之目楚既失之夸誕之評齊未為得)當時後進競相
模範毎有一文都下莫不傳誦累遷通直散騎常侍(周/書)
(曰累遷尚書度支郎中通直正員郎/出為郢州别駕尋兼通直散騎常侍)聘於東魏文章辭
令盛為鄴下所稱(梁大通六年魏武帝永熙三年魏武/帝西都長安為西魏髙歡别奉清河)
(王庶子善見為主徙都鄴是為東魏魏於是始分為兩梁/隋書地理志曰魏郡鄴縣東魏所都按子山聘魏南史)
(書紀年闕文考魏齊諸書子山副徐君房將命至鄴魏/令祖孝隱盧孔景等宴梁使故集中有將命至鄴酬祖)
(正員詩祖正員即祖孝隱也及魏使尉瑾魏肇師來聘/梁朝又令庾信徐君房同宴魏使其文章辭令皆足稱)
(也北齊書祖珽傳云珽弟孝隱魏末為散騎常侍迎梁/使時徐君房庾信來聘名譽甚髙魏朝聞而重之接對)
(者多取一時之秀盧孔景之徒並降階攝職更逓司賔/酉陽雜俎云梁徐君房勸魏使尉瑾酒一噏即盡笑曰)
(竒快瑾曰卿在鄴飲酒未嘗傾巵武州已來舉無遺滴/君房曰我飲實少亦是習慣微學其進非有由然庾信)
(曰庶子年之髙卑酒之多少與時升降使不可得而度/魏肇師曰徐君年隨情少酒因境多未知方十復作若)
(為重輕又云梁宴魏使魏肇師舉酒勸陳昭曰此席已/後便與卿少時阻闊念此甚以悽眷昭曰我欽仰名賢)
(亦何已也路中都不盡深心便乖隔泫歎如何俄而酒/至鸚鵡杯徐君房飲不盡屬肇師肇師曰海蠡蜿蜒尾)
(翅皆張非獨為玩好亦所以為罰卿今日真不得辭責/信曰庶子好為術數遂命更滿君房謂信曰相持何乃)
(急肇師曰此謂直道而行乃非豆萁之喻君房乃覆椀/信謂瑾肇師曰適信家餉致􁫕醁酒數器泥封全但不)
(知其味若為必不敢先嘗謹當奉薦肇師曰毎有珍藏/多相費累顧更以多慚又曰庾信作詩用西京雜記事)
(旋自追改曰此呉均語恐不足用也魏肇師曰古人託/曲者多矣然鸚鵡賦禰衡潘尼二集並載奕賦曹植左)
(思之言正同古人用意何至於此君房曰詞人自是好/相採取一字不異良是後人莫辯魏尉瑾曰九錫或稱)
(王粲六代亦言曹植信曰我江南才士今日亦無舉世/所推如温子昇獨擅鄴下常見其詞筆亦足稱是逺名)
(近得魏收數巻碑製作富逸特是髙才也按子山為通/直散騎常侍聘魏及還為正員郎魏人來聘對宴魏使)
(其文章辭/令如此)還(滕逌序云還本/國為正員郎)為東宫學士領建康令(隋/志)
(丹陽郡/建康縣)侯景作亂梁簡文帝命信率宫中文武千餘人
營於朱雀航及景至信以衆先退(南史賊臣傳曰侯景/魏之懐朔鎮人也事)
(爾朱榮為定州刺史髙歡誅爾朱氏景以衆降稍至吏/部尚書歡使擁兵十萬專制河南仗任若己之半體太)
(清元年二月遣其行臺郎中丁和上表求降帝封景河/南王大將軍使持節督河南北軍事大行臺承制如鄧)
(禹故事二年八月景遂發兵反建康令庾信率兵千餘/人屯航北及景至徹航始除一舶見賊軍皆著鐡面遂)
(棄軍走南塘㳺軍復閉航度景皇太子以所乗馬授王/質配精兵三千使援庾信質至領軍府與賊遇未陣便)
(奔景乗勝/至闕下)臺城陷後信奔於江陵(臺城本吳後苑城晉/建康宫城江陵漢南)
(郡江/陵是)梁元帝承制除御史中丞及即位轉右衛將軍封
武康縣侯加散騎侍郎(周書作/常侍)聘於西魏(周書作來聘/於我以其為)
(一代耑史也今以子山之志故/錄是篇若春秋鄭志宋志矣)屬大軍南討遂留長安
江陵平累遷儀同三司(周書云江陵平拜使持節撫軍/將軍古金紫光禄大夫大都督)
(尋進車騎大將/軍儀同三司)周孝閔帝踐阼封臨清縣子(周書邑/五百戸)除
司水下大夫出為𢎞農郡守遷驃騎大將軍開府儀同
三司司憲中大夫進爵義城縣侯俄拜洛州刺史信為
政簡靜吏人安之(周書為政簡靜上/有多識舊章四字)時陳氏與周(周書/作朝)
(廷/)通好南北流寓之士各許還其舊國陳氏乃請王襃
及信等十數人武帝惟放王克殷不害等(周書列傳曰/王襃字子淵)
(琅邪臨沂人也美風儀善談笑博覽史傳尤工屬文元/帝出降襃與王克劉㲄宗懔殷不害等數十人俱至長)
(安世宗即位篤好文學時襃與庾信才名最髙特加親/待帝毎遊宴命襃等賦詩談論常在左右南史列傳曰)
(王克美容貌善容止仕梁厯司徒右長史尚書僕射臺/城陷仕侯景位太宰侍中録尚書事景敗克迎候王僧)
(辯僧辯誚克曰王氏百世卿族便是一朝而墜仕陳位/尚書右僕射又孝義傳曰殷不害字長卿陳郡長平人)
(也性至孝事老母養小弟勤劇無所不至魏平江陵失/母所在時天寒雪凍死者填滿溝壑不害行哭尋求聲)
(不暫輟過見死人溝中即投身捧視舉體凍僵水漿不/入口者七日始得母尸即江陵權殯與王襃庾信俱入)
(長安自是蔬食布衣枯槁骨立見者莫不哀之大建七/年自周還陳除司農卿位至給事中是陳氏請襃及信)
(在大建七年周武/帝之建徳四年也)信及褎竝惜而不遣尋徴為司宗中
大夫(周書武帝紀云保定四年/五月丁亥改禮部為司宗)明帝武帝(周書作世宗/髙祖稱其廟)
(號/也)竝雅好文學信特䝉恩禮至於滕趙諸王(滕王逌趙/王招也)
周旋欵至有若布衣之交羣公碑誌多相託焉惟王襃
頗與信埒自餘文人莫有逮者(周書論曰王襃庾信竒/才秀出牢籠于一代是)
(時世宗雅詞雲委滕趙二王雕章間發咸築宫虚館有/如布衣之交由是朝廷之人閭閻之士莫不忘味於遺)
(韻眩精于末光猶丘陵之仰嵩岱川流之宗溟渤也然/則子山之文發源于宋末盛行于梁季其體以淫放為)
(本其詞以輕險為宗故能誇目侈于紅紫蕩心逾于鄭/衛昔楊子雲有言詩人之賦麗以則詞人之賦麗以淫)
(若以庾氏方之斯又詞賦之罪人也按子山少年宫體/之作當時習稱徐庾及至晚年又與王襃竝埒而後世)
(無庾王之目若欲品藻斯文子山之作求之六季罕有/其儔徐王二家難可提衡矣至其鄉關之文竝多哀思)
(是亦大雅之遺而令狐以為誇/目蕩心詞賦之罪殆不然矣)信雖位望通顯常作鄉
關之思乃作哀江南賦以致其意(周書備/載其文)大象初以疾
去職(大象周静/帝年號)隋開皇元年卒有文集二十巻(隋開皇/元年即)
(周靜帝大定元年也靜帝禪位于隋改元開皇信卒時/年六十九嵗按此及滕王序竝稱文集二十巻惟隋書)
(經籍志稱後周開府儀同庾信集二十一巻疑隋平陳/以後得揚都之文較滕王本増多一巻也周書卒不紀)
(年亦不記其文/集此為較詳矣)文帝悼之贈本官加荆雍(周書/作淮)二州刺
史子立嗣(謝趙王啓云某息荀娘荀娘疑即庾立小字/舊唐書賊薛舉傳曰仁杲舉長子也多力善)
(騎射軍中號萬人敵然所至多殺人納其妻妾獲庾信/子立怒其不降磔于猛火之上漸割以啖軍士按此知)
(立亦志節/之士也)
原序
　　　　　　　　　　　　周　滕王逌　撰
　　(滕王逌周文帝子也周書列傳曰滕聞王逌字爾/固突少好經史解屬文武成初封滕國公建徳三)
　　(年進爵為王六年為行軍總管與齊王憲征稽胡/逌破其渠帥穆友等還除河陽總管宣政元年進)
　　(位上柱國其年伐陳詔逌為元帥節度諸軍事大/象元年五月詔以荆州新野郡邑萬户為滕逌出)
　　(就國明年朝京其年冬為隋文帝所害國除逌所/著文章頗行於世  按此序大象元年滕王在新)
　　(野時作所撰止魏周著述不及梁時蓋以太清罹/亂江陵兵燹之故今集中多雜南朝舊作又非滕)
　　(王故本矣序出文苑英華/今錄為弁首加注釋焉)
蓋聞五聲調應則宫徵成其文(左傳晏子曰五聲六律/杜預注云五聲宫商角)
(徵/羽)八音克諧則絃管和其韻(尚書曰八音克諧周禮大/師職云八音金石土革絲)
(木匏/竹也)所以周南召南之篇為風人之首小雅大雅之作
實王政之由(子夏詩序曰關睢后妃之徳也風之始也/雅者正也政有大小故有大雅焉有小雅)
(焉詩譜曰周召者禹貢雍州岐山之陽地/名大雅小雅者周室居西都豐鎬之時也)復其(英華疑/作有)
陽春白雪之唱郢中之曲彌髙(宋玉對問曰客有歌於/郢中者其為陽春白雪)
(國中屬而和者不過數十/人其曲彌髙其和彌寡)秋風黃竹之詞伊上之才尤
盛(穆天子傳曰天子遊黄臺之丘獵於苹澤有陰雨天/子乃休日中大寒北風雨雪有凍人天子作詩三章)
(以哀之曰我徂黄竹員閟寒乃宿於黄竹孔安國曰伊/水出陸渾山地理志云伊水出𢎞農盧氏縣東熊耳山)
(東北入洛時穆王/都西京故曰伊上)遂能𢎞孝敬敘人倫移風俗化天下
兼夫吟詠情性沉鬱文章者可畧而言也(揚雄為方言/劉歆與雄書)
(曰非子雲澹雅之才沉/鬱之志不能成此書)開府司宗中大夫義成(周書/作城)公
庾信字子山南陽新野人也(周書武帝紀云保定四年/五月改禮部為司宗隋書)
(地理志襄陽郡穀城縣舊曰義城置義城郡又西魏益/州有義城郡義城縣庾氏之先本鄢陵人晉世居新野)
(元帝時徙江陵周書北史及此序皆云南陽新野/以其本新野人蓋西晉時邑居也注見哀江南賦)若夫
有周之時掌庾原其得姓皇晉之代太尉闡其宗譜(左/氏)
(傳曰獻太子之傅庾皮之子過是庾氏得姓之先為掌/庾大夫在於有周之時哀江南賦云掌庾承周矣詩大)
(雅甫田曰曾孫之庾又楚茨云我庾維億毛傳曰露積/曰庾鄭箋曰庾露積榖也周語曰野有庾積包咸論語)
(注曰十六斗為庾史記文帝紀曰發倉庾應劭曰水漕/倉曰庾胡廣漢官解詁曰在邑為倉在野為庾索隱曰)
(郭璞注三蒼云庾倉無屋也或云堯時有掌庾大夫以/官命氏按梁元帝庾承先墓誌云悠哉掌庾興自陶唐)
(伯舅居晉連鑣渭陽謂唐堯時已有掌庾至太尉庾亮/為晉外戚也晉書曰庾亮字元規明穆皇后之兄咸康)
(六年薨贈太尉亮父琛在外戚傳琛永嘉初為建威將/軍過江為㑹稽太守子山八世祖滔亦隨晉元帝過江)
(為散騎常侍且滔未徙江陵之先滔居新野而明穆皇/后之族家于鄢陵是太尉亮乃信逺祖之族非其本祖)
(也以其晉世椒房氏族極盛/故稱引之云闡其宗譜矣)舄奕氤氲布在方策國史
家牒世並詳焉(班固典引曰舄奕乎干載注蔡邕曰舄/奕光曜流行貌吕向曰舄長奕盛也周)
(易曰天地氤氲萬物化生禮記鄭注/云方版也策簡也說文曰牒札也)八世祖滔散騎常
侍領大著作遂昌縣侯(晉書地理志遂昌縣屬東陽郡/北史庾季才傳云八世祖滔隨)
(晉元帝過江官至散騎常侍封遂昌侯徙居南郡江陵/哀江南賦云彼淩江而建國始播遷於吾祖分南陽而)
(賜田裂東岳而胙土誅茅宋玉之宅穿徑臨江之府是/滔為徙居江陵一代之祖也梁元帝庾肩吾墓誌云掌)
(庾命族世濟琳琅遂昌/開國蟬聨冠冕是也)祖易徵士隱遁無悶確乎不拔
(二語/出易)宋終齊季早檀英聲(南史列傳曰庾易字幼簡新/野人也徙居江陵易志性恬)
(靜不交外物齊臨川王映表薦之餉麥百斛易辭不受/以文義自樂安西長史袁承欽其風贈以鹿角書格蚌)
(盤蚌硯白象牙筆并贈詩曰白日清明青雲遼亮昔聞巢/許今覩臺尚易以速理几竹翹書格報之建武三年詔)
(徵為司空主簿不就卒梁元帝庾肩吾墓誌云父易髙/尚其道肥遁居貞關吏早逢夙表真人之氣少微晚映)
(還彰隱士之星哀江南賦亦稱其祖為少微真人天山/逸民矣劉氏國號曰宋蕭氏國號曰齊言易在宋齊二)
(代有盛/名也)父肩吾散騎常侍中書令文宗學府智囊義窟
鴻名重譽獨步江南(梁書列傳曰庾肩吾字子慎八歲/能賦詩特為兄於陵所友愛初為)
(晉安王國常侍王每徙鎮肩吾常隨府厯王府中郎雲/麾叅軍並兼記室叅軍中大通三年王為皇太子兼東)
(宫通事舍人除安西湘東王錄事諮議叅軍俄以本官/領荆州大中正累遷中錄事諮議叅軍太子率更令中)
(庶子初太子在藩雅好文學時肩吾與東海徐摛等同/被接賞及居東宫又開文徳省置學士肩吾子信摛子)
(陵等充其選太清中侯景寇京都及太宗即位以肩吾/為度支尚書時上流諸蕃並據州拒侯景景矯詔遣肩)
(吾喻當陽公大心大心尋舉州降賊肩吾因逃入建昌/久之方得赴江陵未幾卒文集行於世南史本傳云肩)
(吾字慎之為晉安王國常侍王每徙鎮肩吾常隨府在/雍州及奔江陵厯江州刺史領義陽太守封武康侯卒)
(贈散騎常侍中書令餘同梁書梁元帝集中有中書令/庾肩吾墓誌銘後漢書崔駰傳贊曰崔為文宗世擅雕)
(龍史記曰秦樗里子號智囊漢書曰晁錯號智囊後漢/書曰魯匡王莽時為羲和有術數號智囊晉書曰宣帝)
(舉兵廢曹爽桓範出赴喪宣帝曰智囊往矣又杜預號/智囊義窟未詳江南楚地戰國時荆郢間俱稱江南肩)
(吾家本江陵哀江南賦楷/模盛於漳濵亦謂江陵也)或昭或穆七世舉秀才且珪
且璋五代有文集貴族華望盛矣哉(七世自滔至肩吾/凡七世也五代肩)
(吾肩吾父易易父道驥驥父玫玫父某凡五代也玫父/未詳昭穆如父為昭子為穆左傳文之昭也武之穆也)
(詩大雅云如珪如璋令聞令望謝承後漢書曰郭林宗/嘆劉儒有珪璋之質南史庾於陵文集十巻隋書經籍)
(志梁度支尚書庾肩吾集十巻其餘文集史或缺文按/此知子山以上五代皆有文集也  按文苑英華本此)
(下有幼而清惠唯良之美稱共治之能十三字接佩犢/帯牛有侔龔遂至王公名貴盡為虛襟接信降山嶽之)
(隆緼烟霞之秀至出為𢎞農守職實剖符寄深分竹下/接加以㝠心資敬篤信天倫云云以子山少長爵秩推)
(之明是錯簡今為改正/仍存舊本以備叅考)信降山嶽之靈(英華/作隆)緼烟霞之
秀器量侔瑚璉志性甚松筠(論語曰瑚璉也鄭注曰黍/稷器夏曰瑚殷曰璉世說)
(曰謝混問羊孚何以器舉瑚/璉羊曰故當以為接神之器)妙善文詞尤工詩賦窮緣
情之綺靡盡體物之瀏亮(陸機文賦曰詩緣情而/綺靡賦體物而瀏亮)誄奪
安仁之美碑有伯喈之情箴似揚雄書同阮籍(晉書曰/潘岳字)
(安仁辭藻絶麗尤善為哀誄之文續漢書曰蔡伯喈為/郭林宗作碑曰吾為人作銘未甞不有慚容惟有郭有)
(道碑頌無愧耳後漢書曰初揚雄依虞箴作十二州二/十五官箴其九箴亡闕後涿郡崔駰及子瑗劉騊駼増)
(補十六篇胡廣復作四篇名曰百官箴凡四十八篇世/說曰魏朝封晉文王為公備禮九錫文王固辭不受公)
(卿將校當詣府敦諭司空鄭中馳遣信就阮籍求文籍/時在袁孝尼家醉扶起書札為之無所㸃定乃寫付使)
(時人以/為神筆)少而聰敏綺年而播華譽齠歲而有俊名孝性
自然仁心獨秀忠為令徳言及文詞穿壁未勤映螢愈
甚(西京雜記曰匡衡字穉圭勤學而無燭隣舍有燭而/不逮衡乃穿壁引其光以書映其光而讀之續晉陽)
(秋曰車𦙍字武子南平人𦙍就業恭勤博覽不倦家/貧不常得油夏月則練囊盛數十螢火以繼日焉)若
乃徳聖兩禮韓魯四詩(漢書儒林傳曰梁戴徳延君戴聖/次君徳號大戴為信都太傅聖號)
(小戴以博士論石渠至九江太守由是禮有大戴小戴之/學又曰韓嬰燕人孝文時為博士景帝時至常山太傅嬰)
(推詩人之意而作内外傳燕趙間言詩者由韓生又曰申/公魯人也獨以詩經為訓故蘭陵王臧既從受詩已通事)
(景帝為太子少傅免去武帝使安車蒲輪束帛加璧徵魯/申公云四詩者漢書藝文志曰漢興魯申公為詩訓詁而)
(齊轅固燕韓生皆為之傳三家皆列于學官又有毛公之/學按魯申公齊轅固燕韓生三家加趙人毛公此四詩也)
(志又云詩經二十八巻魯韓齊三家應劭曰申公作魯詩/后蒼作齊詩韓嬰作韓詩按此三詩加毛公作毛傳亦四)
(詩/也)九流七畧之文萬巻百家之說(漢書曰九流有儒家/流道家流陰陽家流)
(法家流名家流墨家流從横家流雜家流農家流又曰/劉歆總羣書而奏其七畧故有輯畧有六藝畧有諸子)
(畧有詩賦畧有兵書畧有數術畧有方技畧博物志曰/蔡邕有書近萬巻淮南子曰百家異說各有所出後漢)
(書伏湛傳曰永和元年詔無忌與議郎黄景校定中書/五經諸子百家藝術注云中書内中之書也藝文志諸)
(子凡一百八十九家/言百家舉其成數也)名山海上金匱玉版之書魯壁魏
墳縹帙緗囊之記(司馬遷報任安書曰僕誠著此書藏/諸名山後漢書曰荀爽遭黨錮隱於)
(海上又遁漢濱以著書為事題為新書凡百餘篇任昉/王文憲集序云海上名山之旨是也太史公序曰石室)
(金匱之書索隱曰國家藏書之處漢書鼂錯傳曰平陽/侯窋等曰刻於玉版藏於金匱後漢書張衡傳曰清河)
(宋景以厯推言水灾偽稱洞視玉版漢書魯恭王傳曰聲/恭王好治宫室壊孔子舊宅以廣其宫聞鐘磬琴瑟之)
(遂不敢壊於其壁間得古文經傳王隱晉書束晳傳曰/太康元年汲郡民盜發魏安釐王冢得竹書漆字科斗)
(之文有周易上下經二巻紀年十二巻瑣語十一巻周/王遊行五巻說穆王遊行天下之事今謂之穆天子傳)
(郭璞穆天子傳序曰太康二年汲縣民不准盜發古塜/所得書也汲者戰國時魏地也案所得紀年蓋魏惠成)
(王子今王之塚也於世本蓋襄王也亦見杜預春秋後/序梁昭明文選序云詞人才子則名溢於縹囊飛文染)
(翰則巻盈乎緗帙吕向曰縹青白色囊有底袋也用以/盛書緗淺黄色也帙書衣也劉熙釋名曰緗桑也如桑)
(葉初生之色也縹猶漂漂淺青也有碧縹/有天縹有骨縹各以其色所象言之也)莫不窮其枝
葉誦其篇簡(言以上諸書/皆能窮究也)豈止仲任一見之敏世叔五
行之速(後漢書曰王充字仲任會稽上虞人也家貧無/書常游洛陽市肆閱所賣書一見輒能誦憶遂)
(博通衆流百家之言又曰應奉字世叔汝南南頓人也/少聰明自為童兒及長凡所經履莫不暗記讀書五行)
(俱/下)强記獨絶博物不羣年十五侍梁東宫講讀(為梁昭/明太子)
(東宫講讀也時梁武帝大通元年哀江南賦云王子濵/洛之歲蘭成射䇿之年始含香於建禮仍矯翼於崇賢)
(是東宫講讀/時年十五矣)雖桓驎十四之歲答宿客之詩(文士傳曰/桓驎伯父)
(烏官至太尉驎年十四在座烏告客曰吾此弟子知有/異才殊能作詩賦客乃作詩曰甘羅十二楊烏九齡昔)
(惟二子今則桓生驎即應聲答曰邈矣甘羅超等絶倫/伊彼楊烏命世稱賢嗟予蠢弱殊才偉年仰慙二子俯)
(愧過/言)魯連十二之年杜堅離之辨(魯連子曰齊辯士田/巴服徂丘議稷下毁)
(五帝罪三王服五霸離堅白合同異一日服千人有徐/劫者其弟子曰魯仲連年十二號千里駒往請田巴曰)
(臣聞堂上不奮郊草不芸白刃交前不救流矢急不暇/緩也今楚軍南陽趙伐髙唐燕人千萬聊城不去國亡)
(在旦夕先生奈之何若不能者先生之言有似梟鳴出/城而人惡之願先生勿復言田巴曰謹聞命矣巴謂徐)
(劫曰先生乃飛兔也豈/直千里駒巴終身不談)匪或斯尚同日語哉(言桓驎魯/連二子不)
(是過/也)玉墀射䇿髙等甲科公孫金馬之時仲舒鴻漸之
日未能連類曾何足云(漢書曰匡衡射策甲科以不應/令除為太常掌故師古曰儒林)
(傳說歲課甲科為郎中乙科為太子舍人丙科補文學/掌故又漢書曰公孫𢎞拜為博士待詔金馬門揚雄解)
(嘲云公孫創業於金馬是也漢書贊曰公孫𢎞卜式兒/寛皆以鴻漸之翼困於燕雀又云儒雅則公孫𢎞董仲)
(舒兒/寛)解褐授安南府行㕘軍尺木未階髙衢方騁(呉志/太史)
(慈傳注云孫策出教曰龍欲騰翥先階/尺木王粲登樓賦曰假髙衢而騁力)尋轉尚書度支
郎中壯歲精練必以吏能上象列宿非因忿氣(漢官典/職云尚)
(書郎初從三署詣臺試初上臺稱守尚書郎中歲滿稱/尚書郎三年稱侍郎凡三十三人選吏能者為之華嶠)
(後漢書曰館陶公主為子求郎不許賜錢千萬明帝謂/羣臣曰夫郎中上應列宿出守百里茍非其人則民受)
(其/殃)夜不離閣無愧於黄香開霧覩天有同於樂廣(後漢/書曰)
(黄香字文彊江夏安陸人也甞獨止宿臺上晝夜不離/省闥王隱晉書曰樂廣字彦輔南陽淯人也為尚書令)
(衞瓘見而奇之命諸子造焉曰每/見此人瑩然若開雲霧覩青天)仍為郢州别駕刺史
之半驥足斯展(郢州漢之江夏吳曰武昌是也隋志江/夏郡舊置郢州庾亮答郭豫書曰别駕)
(舊與刺史别乗同宣王化於萬里者其任居刺史之半/安可任非其人蜀志呉將魯肅遺先主書曰龎士元非)
(百里才也使處治中别駕/之任始當展其驥足耳)於時江路有賊梁先主使信
與湘東王論中流水戰事醜徒聞其名徳遂即散奔深
為梁主所賞(南史武帝紀云大同八年春安城郡人劉/敬躬挾左道以反江州刺史湘東王繹遣)
(中兵曹子郢討擒之送於都斬之建康市哀江南賦云/論兵於江漢之君是也先主梁武帝也梁書云天監十)
(三年立皇子/繹為湘東王)蓋善戰者不陣此之謂乎(榖梁傳曰善師/者不陣善陣者)
(不戰注云帥衆素嚴/不須耀軍列陣也)兼通直常侍使於魏土接對有才
辯(本傳聘於東魏文章辭令甚為鄴下/所稱賦云拭玉於西河之主是也)雖子貢之旗鼓
陳說仲山之專對智謀無以加也(史記曰端木賜衛人/字子貢利口巧辭一)
(出存魯亂齊破吳彊晉而霸越韓詩外傳曰孔子逰於/景山之上子路子貢顔淵從孔子曰登髙必賦小子願)
(言者何其願丘將啓汝子貢曰兩國構難壯士列陣塵/埃漲天賜不持一尺之兵一斗之糧解兩國之難用賜)
(者存不用賜者亡孔子曰辯士哉詩大雅蒸民云保兹/天子生仲山甫又曰王命仲山甫式是百辟出納王命)
(王之喉舌賦政于外四方爰發肅肅王命仲山甫將/之邦國若否仲山甫明之毛傳曰仲山甫樊侯也)還
本國為正員郎職位清顯以望以實又為東宫領直春
宫兵馬竝受節度龍樓蘭錡寵寄逾隆(本傳云為東宫/學士哀江南賦)
(云遂崇文而㑹武又有掌兵典午之詞知東宫領直節/度兵馬故簡文帝命信率宫中文武千餘人是其任兼)
(文武者也漢書成帝紀曰上常急召太子出龍樓門張/晏曰門樓上有銅龍若白鶴飛廉之為名也西京賦曰)
(武庫禁兵/設在蘭錡)值侯景簒逆攻圍淮海建康宫殿非無流矢
之兵丹陽帝居遂有生荆之痛(梁書武帝紀云太清二年/侯景陷建業三年臺城)
(陷五月武帝崩簡文帝即位改元為大寳元年冬十月/侯景逼帝幸西州曲宴自加宇宙大將軍都督六合諸)
(軍事二年廢帝為晉安王矯帝詔以為次當支庶宜歸/正嫡禪位於豫章王棟使吕季畧令帝寫之帝書至先)
(皇念神器之重思社稷之固越升非次遂主震方嗚咽/不能自止賊衆皆為掩泣乃幽帝於永福省冬十月)
(帝崩景以辛未年十一月十九日簒位建康梁之所都/漢之丹陽郡也隋志丹陽郡江寧梁置丹陽郡及南丹)
(陽郡有秣陵建康同夏三縣禮記曰魯莊公及宋人戰/於乗丘縣賁父御馬驚敗績縣賁父死之圉人浴馬有)
(流矢在白肉公曰非其罪也遂誄之淮南子曰白刃合/流矢接吕氏春秋云子胥曰嗟乎吳朝必生荆棘矣漢)
(書伍被曰臣今/見宫中生荆棘)出徃上流來歸全楚(本傳侯景作亂梁/簡文帝命信率宫)
(中文武千餘人營於朱雀航及景至信以衆先退臺城/陷後信奔於江陵江陵楚地漢書項籍傳曰古之王者)
(地方千里必據上㳺文頴曰水之流上㳺或作流漢書/音義曰舊名江陵為南楚吳為東楚彭城為西楚時)
(元帝承制江陵統屬/三楚故云來歸全楚)於時州后即湘東王(梁元帝也時/元帝承制江)
(陵/)其後封豕既誅長蛇受戮湘東有雪恥之功淮海有
勤王之旅同少康之復夏若太戊之紹殷即於荆江驟
置文物(梁書元帝紀云大寶二年十月簡文帝崩王僧/辯等奉表勸進帝不許而四方表勸前後相屬)
(乃下令斷表承聖元年二月王僧辯衆軍發自潯陽帝/馳檄四方購獲景封萬戸開國公絹布五萬疋三月僧)
(辯等平景傳首江陵斬賊左僕射王偉於江陵市四方/征旗王公卿士復勸進乃許之即位於江陵左氏傳曰)
(吳為封豕長蛇流災上國封豕喻侯景也湘東雪恥謂/平侯景也淮海勤王謂王僧辯等軍也左傳狐偃曰求)
(諸侯莫如勤王又哀元年伍員謂吳子曰昔有過澆滅/夏后相后緡方娠逃出自竇歸於有仍生少康焉逃奔)
(有虞有田一成有衆一旅以收夏衆遂滅過戈復禹之/績史記曰殷道衰諸侯或不至帝太戊伊陟為相殷復)
(興諸侯歸之/故稱中宗)復為梁後主蕭繹御史中丞(繹梁元帝諱/也本傳元帝)
(承制除御史中丞晉書職官志曰御史中丞本秦官也/秦時御史大夫有二丞其一御史丞其一為中丞中丞)
(外督部刺史内領侍御史受公卿奏事舉劾按章漢因/之元夀二年御史中丞為臺主厯漢東京至晉因其制)
(以中丞/為臺主)中興司直具瞻斯在(詩云邦之司直/又云民具爾瞻)貴戚斂手
豪族屏氣(後漢書曰鮑永為司𨽻校尉鮑恢為都官從/事帝曰貴戚且宜斂手以避二鮑謝承後漢)
(書曰吳郡王閎為冀州刺史不畏豪族後漢書/曰李膺拜司𨽻校尉諸黄門常侍皆鞠躬屏氣)遷散騎
常侍右衛將軍豐貂右弭戎章再徙(應劭漢官儀曰侍/中金蟬右貂貂取)
(内勁悍而外温潤王隱晉書曰顧凱之拜散騎常侍表/云不悟陛下聖思所加登之常伯之列飾以貂璫之暉)
(戎章再徙謂為/右衛將軍也)阮籍非好之職鄭黙參乗之官(晉書阮/籍傳曰)
(髙貴鄉公即位封關内侯散騎常侍籍本有濟世志屬/晉魏之際天下多故名士少有全者籍由是不與世事)
(遂酣飲為常又鄭黙傳曰黙為散騎/常侍武帝出祀南郊詔使鄭黙驂乗)著徳廊廟切問近
對(史記曰賢人深謀於廊廟爾雅曰室有東西廂曰廟/犍為舍人曰殿有東西小堂也蔡質漢儀曰侍中常)
(伯切問近對/喻㫖公卿)拜武康縣開國侯(晉書地理志云吳興郡/武康縣故防風氏國)
開國承家信圭是執河帶山礪貽厥於后(謂肩吾封武/康縣侯子山)
(襲父爵也周易師卦云大君有命開國承家周禮諸侯/之禮執信圭漢書功臣表封爵之誓曰使黄河如帶泰)
(山若礪國以永存爰及苗裔/應劭曰帶衣帶也礪砥礪也)即以本官奉使大國(謂聘/西魏)
(也/)光華重出原隰再來(詩云皇皇者/華于彼原隰)太祖夾輔魏朝作
相關右(太祖周太祖宇文泰魏之安定公也髙歡/之亂太祖奉帝都長安故曰作相關右)三分
有二九合一匡(出論/語)徳邁晉宣雄踰魏武(晉宣帝司馬/懿魏武帝曹)
(操也謂周太祖將有魏室/功業過於晉魏二君也)功髙網地道映在田(呂氏春/秋曰湯)
(見祝網者置四面湯收其三面置其一面漢南之國聞/之曰湯之徳及禽獸矣四十之國歸之人置四面未必)
(得鳥湯去其三面以網其國四十非徒網/鳥也易曰見龍在田利見大人君徳也)亦見子山賜
職如舊屬我太祖獻策魏帝命將荆衡(謂平江陵也元/帝紀云先是魏)
(使宇文仁恕來聘帝接仁恕有闕魏相安定公憾焉使/于謹來攻是江陵之師為周太祖獻䇿也安定公周太)
(祖/也)尋值本朝青蓋入洛(續漢志曰王車朱班輪青蓋左/右騑駕三馬本朝謂周也時未)
(受禪爲王爵/故曰青蓋)於是拾節入仕乃沐霸恩改授使持節車
騎大將軍儀同三司戎號光隆比儀台鉉(天文志有三/台周易云鼎)
(玉/鉉)髙官美宦有踰舊國(舊國謂梁也莊/子曰舊都舊國)又遷驃騎大將
軍開府義城公王沉晉代始受此榮黄權魏時首膺斯
命(晉書曰王沉字處道太原晉陽人也武帝受禪以使/命之勲轉驃騎將軍進爵為公蜀志曰黄權字公衡)
(巴西閬中人也先主以權為鎮北將軍督江北軍以防/魏師先主自在江南及吳將軍陸議乗流斷圍南軍敗)
(績先主引退而道隔絶權不得還故率將所領/降於魏景初三年權遷為車騎將軍儀同三司)降在季
世秩居上品爵為五等榮貴兩朝(晉書職官志曰開府/儀同三司漢官也殤)
(帝延平元年鄧騭為車騎將軍儀同三司儀同之名始/自此也及魏黄權以車騎將軍開府儀同三司開府之)
(名起於此也驃騎車騎將軍開府者皆為位從公諸公/及開府位從公者品秩第一五等公侯伯子男也兩朝)
(謂魏/周也)出為𢎞農郡守職實剖符寄深分竹(本傳云周孝/閔踐阼封臨)
(清縣子除司水下大夫出為𢎞農郡守隋志云河南陜縣/後魏置陜州𢎞農郡又志稱𢎞農郡𢎞農舊置西恒農)
(郡後周廢漢書文帝紀曰初與郡守為銅虎符竹使符/張晏曰符以代古之圭璋從簡易也師古曰與郡守為)
(符者謂各分其半右/留京師左以與之)佩犢帶牛有侔龔遂(漢書曰龔遂/為渤海太守)
(躬率以儉約勸民務農桑民有帶持刀劍者使賣劍買/牛賣刀買犢曰何為帶牛佩犢春夏不得不趨田畆秋)
(冬課收斂益畜果實菱芡勞來循行郡/中皆有畜積吏民皆富實訟獄息止)桑枝麥穗無謝
張堪(後漢書曰張堪字君游光武時為漁陽太守捕擊八/姦猾賞罰必信吏民皆樂為用乃於狐奴開稻田)
(千餘頃勸民耕種以致殷富百姓歌之曰/桑無附枝麥穗兩岐張君為政樂不可支)入為司憲中
大夫帥掌三勑之法助宣五禁之書秋府得人於斯為
盛(易曰君子以明罰勑法三勑疑作三刺禮記曰司寇/正刑明辟以聽獄訟必三刺鄭注一曰訊羣臣二曰)
(訊羣吏三曰訊萬民周禮司刺掌三刺三宥三赦之法/又曰士師掌國之五禁之法以左右刑罰一曰宫禁二)
(曰官禁三曰國禁四曰野禁五曰軍禁皆以木鐸狥之/於朝書而懸於門閭秋府謂司憲大夫即古秋官司寇)
(之職/也)嘗正旦上府賦詩曰詰旦啓門闌繁辭擁筆端蒼
鷹下獄吏獬豸飾刑官司朝引玊節盟載捧珠盤窮紀
星移次歸餘律未殫雪髙三尺厚冰深一丈(英華/作寸)寒短
筍猶埋竹香心未起蘭孟門久失路扶摇忽上摶栖烏
還得府棄馬復歸欄榮華名義重虚薄報恩難枚乗還
起疾貢禹遂彈冠方垂蓮葉劍未用竹根丹一知懸象
法詎思垂釣竿(注見第四/巻詩集)其王事之中優游如此出為
洛州刺史(隋志河南洛陽後魏置司州東魏/置洛州後周置東京六府總管)徳茂褰帷
才膺刺舉(後漢書曰賈琮為冀州刺史舊典傳車驂駕/垂赤帷裳迎于州界及琮之部升車言曰刺)
(史當逺視廣聽糾察美惡何有反垂帷裳以自掩塞乎/乃命御者褰之百城聞風自然竦震其諸臧過者望)
(風解印綬去漢官/儀曰刺舉州事)吏不敢賄人不忍欺(後漢書曰楊震/為荆州刺史知)
(其民王密舉為茂才除昌邑縣令震改為東萊太守路/經舊徑密夜懐金十金奉公公不受密曰無知莫若夜)
(公曰天知神知我知汝知何謂無知/漢書曰韓延夀為束郡守民不忍欺)上洛童兒如逢郭
伋商山故老似值劉𢎞(後漢書曰郭伋在并州素結恩/徳及後入界所到縣邑老㓜相)
(攜始至行部到西河美稷有兒童數百各騎竹馬道次/迎拜伋辭謝之及事訖諸兒復送至郭外問使君何日)
(當還伋謂别駕從事計日當告之行部既還先期一日/伋為違信於諸兒遂止於野亭須期乃入晉書曰劉𢎞)
(字和季沛國相人也有幹畧政事之才太安中使持節/南蠻校尉荆州刺史又為鎮南將軍都督荆州諸軍事)
(討斬張昌悉降其衆𢎞勸課農桑寛刑省賦嵗用有年/百姓愛悅位至車騎將軍開府𢎞子璠為順陽内史江)
(漢之間翕然歸心父老追思𢎞雖甘棠之詠召伯無以/過也言子山在洛如郭伋之治并州劉𢎞之鎮襄陽也)
(上洛商山皆洛州地漢書𢎞農/郡有上洛縣四皓隱於商山)復為司宗中大夫總轄
禮府佐治春卿辨九拜之儀教六詩之義(周禮宗伯禮/官之職云辨)
(九􁅛一曰稽首二曰頓首三曰空首四曰振動五曰吉/􁅛六曰凶􁅛七曰竒􁅛八曰褎􁅛九曰肅􁅛以享右祭)
(祀􁅛音拜又云教六詩曰風曰賦曰比曰興曰雅曰頌/謂司宗大夫即古宗伯禮官之職是為春官故云禮府)
(春卿/矣)自梁朝筮仕周世驅馳至今嵗在屠維龍居淵獻
春秋六十有七(爾雅曰太嵗在已曰屠維在亥曰大淵/獻蓋巳亥年也嵗陽在已謂嵗干也嵗)
(陰在亥謂嵗支也時周静帝大象元年已亥/嵗也隋開皇元年辛丑信卒年六十九嵗)齒雖耆宿
文更新竒才子詞人莫不師教王公名貴盡為虚襟加
以㝠心資敬篤信天倫孝實人師刑推士則(世說曰陳/仲舉言為)
(士則行/為世範)愠喜不形於色忠恕不離於懐(世說王戎云與/嵇康居二十年)
(未嘗見其喜愠之/色忠恕見論語)矜簡儼然師心獨往似陸機之愛弟
若韓康之養甥(晉書曰陸機字士衡弟雲字士龍又曰/韓伯字康伯潁川長社人為殷浩甥浩)
(素賞愛之小園賦云韓康則舅甥不別是也此云韓康/養甥當是康伯之甥按康甥卞鞠世說曰韓康伯母殷)
(卞鞠是其外孫又曰韓康伯母隱古几毁壊卞鞠見几/惡欲易之答曰我若不隱此女何以得見古物以韓伯)
(字康伯故曰韓康與後/漢逸民韓伯休為異也)環堵之間怡怡如也(禮記曰環/堵之室)
屢聘上國特為太祖所知江陵名士惟信而巳綢繆禮
遇造次推恩明帝守文偏加引接武皇英主彌相委寄
(本傳世宗髙祖竝雅/好文學信特䝉恩禮)密勿王事多厯嵗年自攜老入關
亟移灰琯(晉書樂志曰取𢎞農宜陽金門竹為琯/河内葭莩為灰以候氣氣至者灰去)烝烝
色養勤同扇席(尚書曰克諧以孝烝烝又弗格姦潘岳/閒居賦曰尚能違膝下色養而屑屑從)
(斗筲之役乎晉書曰王延事親盡/色養夏則扇席冬則以身温被)及丁母憂杖而後起
病不勝哀青鸞降宿樹之祥白雉有依欄之感(謝承後/漢書曰)
(方儲字聖明㓜喪父事母母終自負土成墳種竒樹千/株鸞鳥止其上續漢書曰申屠蟠陳留外黄人九嵗喪)
(父哀毁過禮廬於塚/側致甘露白雉之祥)晉國公廟期受託為世賢輔(周書/云晉)
(蕩公䕶字薩保太祖之兄邵惠公顥之少子也太祖西/巡至牽屯山遇疾馳驛召䕶䕶至涇州見太祖而太祖)
(疾已綿篤謂䕶曰吾形容若此必是不濟諸子幼小寇/賊未寧天下之事屬之於汝宜勉力以成吾志䕶涕泣)
(奉行至雲陽而太祖崩䕶秘之至長安乃發喪時嗣子/沖弱彊寇在近人情不安䕶綱紀内外撫循文武於是)
(衆心乃定孝閔踐阼/拜大司馬封晉國公)見信孝情毁至毎日憫嗟嘗語人曰
庾信南人羈士至孝天然居喪過禮殆將滅性(禮記喪/服制曰)
(毁不滅性不以死傷生也孝/經曰毁不滅性聖人之教也)寡人一見遂不忍看其至
徳如此被知亦如此昔在揚都有集十四巻值太清罹
亂百不一存及到江陵又有三巻即重遭軍火一字
無遺今之所撰止入魏巳來爰洎皇代凡所著述合二
十巻分成兩帙附之後爾(按此及北史皆云文集二十/巻惟隋書經籍志稱二十一)
(巻集中詩賦多雜梁時舊作疑是平陳後所得増多一/巻且今所貽留亦非滕王故本大抵建業之文猶有存)
(者而江陵軍火/無遺一字矣)余與子山夙期欵密(本傳滕趙諸王周/旋欵至知滕王與)
(子山其交最/為欵密也)情均縞紵契比金蘭(左氏傳曰吳公子札/聘於鄭見子産如舊)
(相識與之縞帶子産獻紵衣焉易繫辭曰/二人同心其利斷金同心之言其臭如蘭)欲予製序聊
命翰札幸無愧色非有絢章方當貽範搢紳懸諸日月
焉(後漢書曰郭泰卒同志者乃共刻石立碑蔡邕為文/既而謂涿郡盧植曰吾為碑銘多矣皆有慙徳惟郭)
(有道無愧色耳馬融論語注曰絢文貌司馬相如封禪/書曰因雜搢紳先生之畧術臣瓚曰搢赤白色紳大帶)
(揚雄答劉歆書曰張伯松不誦雄之文然/亦有以竒之曰是懸諸日月不刋之書也)
　
　
　
　
　
　庾子山集巻首下
欽定四庫全書
　庾子山集巻一　　　　　　周　庾信　撰
　　　　　　　　　　　　　錢唐倪璠纂註
　賦
　　三月三日華林園馬射賦(并序/)
　　　(華林園起自魏明帝名芳林園齊王芳改為華/林干寶晉紀泰始四年二月上幸芳林園與羣)
　　　(臣宴賦詩觀志應貞有晉武帝華林園集詩按/周書明帝時㑹羣公及突厥使者於芳林園魏)
　　　(在鄴都晉在洛陽後周承其名或名華林或名/芳林其為長安别舘洛下舊宫是所未詳  又)
　　　(按本序暫離北闕聊宴西城賦云日下澤宫筵/闌相圃悵徙蹕之留歡眷廻鑾之餘舞知華林)
　　　(園是長安城西别苑可以朝出暮歸者/也幸華林園當是武帝事注見序文)
臣聞堯以仲春之月刻玉而遊河(尚書中候曰帝堯即/政七十載脩壇河洛)
(仲月辛日禮備至於日稷榮光出河龍馬銜甲赤文緑/色臨壇吐河論語考比讖曰仲尼云吾聞堯率舜等遊)
(首山觀河渚乃有五老遊渚五老曰河圖將浮龍銜玉/苞刻版題命可巻金泥玉檢封書成知我者重瞳黄姚)
(視五老飛為/流星上入昴)舜以甲子之朝披圖而廵洛(顧野王玉符/瑞圖虞舜時)
(黄龍洛水出詣舜鱗甲成字舜即位/與三公臨觀黄龍五采負圖出舜前)夏后瑶臺之上或
御二龍(易歸藏曰昔者夏后啟筮享神於晉之虛作為/璿臺於水之陽瑤臺璿臺也山海經曰大樂之)
(野夏后啓於此舞/九代馬乗兩龍)周王𤣥圃之前猶驂八駿(穆天子傳/舂山之澤)
(清水出泉溫和無風飛鳥百獸之所聚先王所謂縣圃/又曰天子之駿赤驥盗驪白義踰輪山子渠黄驊騮綠)
(耳八駿之乘是也亦見列子郭璞紀年曰穆王十七年/西征於崑崙見西王母淮南子曰昆侖去地一萬一千)
(里上有曾城九重或上倍之是/謂閬風或上倍之是謂𤣥圃)我大周之創業也(宇文/氏國)
(號曰/周)南正司天北正司地平九黎之亂定三危之罪(楚/語)
(曰少昊氏之衰九黎亂徳人神雜擾不可方物顓頊受/之乃命南正重司天以屬神火正黎司地以屬民使復)
(舊常無相侵凟其後三苗復九黎之德堯復育重黎之/後不忘者使復典之以至於夏商故重黎氏世序天地)
(唐尚書云火當為北北隂/位也尚書竄三苖於三危)雲紀御官鳥司從職(左傳郯/子曰昔)
(黄帝氏以雲紀故為雲師而雲名少皥摰之立也鳯凰/適至故為鳥師而鳥名鳯鳥氏厯正也𤣥鳥氏司分者)
(也伯趙氏司至者也青鳥氏司啓者也丹鳥氏司閉者/也祝鳩司徒也鴡鳩司馬也鳲鳩氏司空也爽鳩氏司)
(寇也鶻鳩/氏司事也)皇王有秉厯之符𤣥珪有成功之瑞(莊子廣/成子謂)
(黄帝曰得吾道者上為皇而下為王郭象注皇/王殊迹隨世異名尚書曰禹鍚𤣥圭告厥成功)豈直天
地合德日月光華而已哉(易曰夫大人者與天地/合其徳日月合其明)皇帝
以上聖之姿膺下武之運(皇帝謂周武帝也賦云嵗在/昭陽蓋嵗陽為辛而不詳其)
(嵗隂按子山入魏而後兩厯辛年武帝保定元年為辛/巳天和六年為辛卯幸華林園馬射於史不載以意推)
(之當為武帝也墨子曰上聖立於天子其次立於三公/毛詩序曰下武嗣文也王元長曲水詩序皇帝體膺上)
(聖運鍾/下武)通乾象之靈啓神明之徳夷典秩宗見之三禮
䕫為樂正聞之九成(尚書帝曰咨四岳有能典朕三禮/僉曰伯夷帝曰俞咨伯汝作秩宗)
(䕫命汝典樂教胄/子又簫韶九成)克巳備於禮容威風總於戎政(左傳曰/古也有)
(志克已復禮仁也史記/曰孔子陳爼豆設禮容)加以卑宫菲食(見論/語)皂帳綈衣
(賈誼治安策曰且帝之身自/衣皁綈師古曰綈厚繒也)百姓為心四海為念西郊
不雨即動皇情東作未登彌廻天眷(易云宻雲不雨自/我西郊堯典平秩)
(東作孔傳曰嵗起於東/而始就耕謂之東作)兵革無會非有待於丹烏(尚書/帝驗)
(曰太子發渡河中流火流為烏其色赤又王子年拾遺/記越王入呉國有丹烏夾王飛故句踐之霸也起望烏)
(臺言丹烏/之瑞也)宫觀不移故無勞於白鷰(王子年拾遺記魏/禪晉之嵗北闕下)
(有白光如鳥雀之狀時飛翔来去有司奏聞帝使羅之/得一白鷰以為神物於是以金為樊置於宫中旬日不)
(知所在論者云金徳之瑞昔師曠時有白鷰来巢撿瑞/應圖果如所論白色叶於金徳師曠晉時人也古今之)
(議相/符焉)銀瓮金船(顧野王瑞應圖曰王者宴不及醉則銀/甕出莊子音義甕烏送反同瓮禮運鄭)
(注器謂若銀甕丹甑也瑞應圖曰王/者徳盛則金人下乘金船遊王後池)山車澤馬(禮記山/出器車)
(禮斗威儀曰其政太平山車垂鉤孝經援/神契曰徳至山陵則山出根車澤出神馬)豈止竹葦兩
草共垂甘露青赤三氣同為景星(晉中興書曰甘露降/耆老得敬則松柏受)
(之尊賢容衆則竹葦受之史記天官書曰天精而見景/星景星者徳星也其狀無常常出於有道之國精漢書)
(作腥孟康曰腥精明也有赤方氣與青方氣相連赤方/中有兩黄星青方中有一黄星凡三星共為景星也)
雕題鑿齒識海水而来王(山海經雕題國在鬱水南又/曰大荒之中有山名曰融天)
(海水南入焉有人曰鑿齒羿與鑿齒戰於夀華之野羿/射殺之羿持弓鑿齒持盾郭璞曰鑿齒亦人也齒如鑿)
(長五六尺/因以為名)烏弋黄支驗東風而受吏(漢書西域傳自玉/門陽闗出南道厯)
(鄯善而南行至烏弋山離南道極矣服䖍曰三十六國/烏弋最在西地理志曰自天甘都盧國船行可二月餘)
(有黄支國民俗略與珠厓相類其州廣大戸口多多異/物自武帝以来有譯長屬黄門應劭曰黄支在曰南之)
(南去京師三萬里顔延年曲水詩序/云廻面受吏向曰謂受郡縣之化)於時𤣥鳥司厯蒼
龍御行(左傳曰𤣥鳥氏司分者也正義曰說文云燕𤣥/鳥也釋鳥云燕燕鳦郭璞曰詩云燕燕于飛一)
(名𤣥鳥齊人呼鳦詩云天命𤣥鳥月令云𤣥鳥至之日/是一名𤣥鳥也或單呼燕或重名燕燕異方語也此鳥)
(以春分来秋分去故以名官使之主二分天官書曰東/宫蒼龍文耀鉤曰東宫蒼帝其精為龍周禮馬八尺巳)
(上為龍月令天子居青/陽左个乘鸞路駕蒼龍)羔獻冰開桐華萍生(月令獻羔/開冰在仲)
(春之月又曰仲春之月桐始華淮南子曰季春之月桐/始華萍始生詩義疏曰澹水上浮萍麤大者謂之蘋小)
(者為萍季春始生可糝蒸/為茹又可苦酒淹就酒也)皇帝幸於華林之園玉衡正
而泰階平閶闔開而勾陳轉(尚書璿璣玉衡以齊七政/漢書曰願陳泰階六符孟)
(康曰泰階三階也應劭引黄帝泰階六符經曰泰階者/天子之三階上階上星為男主下星為女主中階上星)
(為諸侯三公下星為卿大夫下階上星為士下星為庶/人三階平則隂陽和風雨時不平則稼穡不成冬雷夏)
(霜天行暴令好興甲兵脩宫榭廣苑囿則上階為之坼/也應劭曰閶闔天門也三輔黄圖宫之正門曰閶闔天)
(文志曰鉤陳六星在紫宫中鉤陳口中一星曰天皇大/帝其神曰耀廹寶主御神靈執萬神圖星經後句四星)
(為四輔其句陳六星/為六宫亦主六軍)千乘雷動萬騎雲屯(東都賦千乘/雷動萬騎紛)
(紜/)落花與芝蓋同飛楊栁共春旗一色(張衡西京賦云/芝蓋九葩春旗)
(青旗也月令載青旂衣青衣服蒼玉淮南子云/建青旗注熊虎曰旗言楊桞與春旗皆青色也)乃命羣
臣陳大射之禮(周禮宗伯禮官曰大射王出入令奏王/夏及射令奏騶虞釋云大射謂將祭祀)
(擇士而射於西/郊虞庠學中)雖行祓禊之飲即同春蒐之儀(風俗通/曰周禮)
(女巫掌祓除疾病禊者潔也於水上盥潔也已者祉也/邪疾已去祈介祉也韓詩外傳鄭國上已於溱洧兩水)
(上祓除不祥裴子野宋畧曰文帝元嘉十一年三月禊/飲樂遊苑作詩詔顔延年作序蕭子顯齊書曰武帝永)
(明九年三月三日幸芳林園禊飲朝臣勑王融為序文/三月三日祓禊之飲舊有之矣今用馬射合古春蒐也)
(周禮大司馬職中春教師旅遂以蒐田左氏傳曰/春蒐夏苖秋獮冬狩杜預云蒐索擇取不孕者)止立
行宫裁舒帳殿(天子行所在名曰行宫帳殿/天子行幸所在以帳為殿也)階無玉璧
既異河間之碑户不金鋪殊非許昌之賦(河間碑漢靈/帝事藝文類)
(聚載後漢張超靈帝河間舊廬碑云樹中天之雙闕崇/冠山之華堂通樓間道丹階紫房金葱鬰律玉璧内璫)
(許昌地名魚豢典略曰魏明帝將東廵恐夏熱故許昌/作殿名曰景福既成命人賦之何晏賦云青瑣銀鋪是)
(為閨闥注銀鋪以銀鋪首也長門賦云排玉户而撼金/鋪洛陽宫殿簿曰許昌景福殿七間言此行宫帳殿不)
(必有金玉/之麗也)洞庭既張承雲乃奏(莊子黄帝張樂於洞庭/之野淮南子有虞氏其)
(樂咸池承/雲九韶)騶虞九節貍首七章(騶虞樂章名在召南之/卒章周禮射人職曰王)
(射樂以騶虞九節諸侯射樂以貍/首七章鄭司農曰騶虞聖獸也)正繪五采之雲壺寜
百福之酒(禮記曰失諸正鵠鄭注畫布曰正棲皮曰鵠/疏云正鵠皆鳥名也正音征繪畫文也考工)
(記曰繪畫之事雜五色詩公尸来燕来寜爾酒既清/公尸燕飲福祿来成又曰干祿百福壺盛酒器也)唐
弓九合冬幹春膠(周禮唐弓以授學射者使者勞者又/曰天子之弓合九而成規又弓人曰)
(冬析幹則易春液角則合上云鹿膠青白馬膠赤白牛/膠火赤䑕膠黒魚膠餌犀膠黄鄭注皆謂煑用其皮或)
(用/角)夏箭三成青莖赤羽(子虛賦曰右夏服之勁箭索隱/曰按夏羿善射者又服箭之室)
(故云夏服又夏后氏有良弓其矢亦良六韜曰陷堅陣/攻强敵以大黄㕘連弩飛鳧電景矢自副注云電景青)
(莖赤羽以鋼為首韓/詩外傳曰赤羽如日)於是選朱汗之馬校黄金之埒(漢/書)
(武帝神馬出渥洼水中為太一歌云霑赤汗兮沫流赭/應劭曰大宛馬汗血霑濡也世說王武子好馬買地作)
(埒編錢匝地竟埒/時人號曰黄金埒)紅陽飛鵲紫鷰晨風(皆良馬名張協/七命曰駕紅陽)
(之飛燕李善注或云駿馬圖有含陽即紅聲之悞銑曰/紅陽人也有良馬名飛燕尸子曰我得而治民則馬有)
(紫鷰蘭池西京雜記文帝有紫鷰騮等名劉劭趙都賦/良馬則飛兔奚斯常驪紫鷰黄子曰駿馬有晨風黄鵠)
(皆取鳥名馬言疾走/若飛也晨風鷂屬)唐成公之肅爽海西侯之千里(左/氏)
(傳曰唐成公如楚有兩肅爽馬子常欲之弗與三年止/之唐人竊馬而獻之子常子常歸唐侯賈逵云色如霜)
(紈馬融說肅爽雁也其羽如練高首而脩頸馬似之天/下希有故子常欲之爽音霜或作驌驦漢書上以李夫)
(人兄李廣利為貳師將軍封海西侯又曰貳師將軍斬/大宛王獲汗血馬應劭曰大宛舊有天馬種蹋石汗血)
(號一日/千里)莫不飲羽銜竿吟猿落雁(韓詩外傳楚熊渠子/夜行見寢石以為伏)
(虎彎弓而射之没金飲羽竿箭榦銜竿亦没矢也吟猿/飬由基事落雁更嬴事皆言其善射也注詳見下文)
鐘鼓震地塵埃漲天酒以罍行餚由鼎進(罍酒器詩曰/我姑酌彼金)
(罍毛傳金罍酒器也周禮王旦舉鼎十有二物皆有/爼鄭注殺牲盛饌曰舉鼎十有二牢鼎九陪鼎三)采
則錦市俱移錢則銅山合徙(益州記錦里在益州南筰/橋東流江南岸以錦為市)
(漢書文帝賜鄧通蜀道銅山得自鑄錢鄧氏錢布天下/其富如此又呉王濞傳云呉有豫章郡銅山濞招致天)
(下之亡命者益鑄錢有兩銅山故/云合徙也西京雜記並載其事)太史聴鼓而論功司
馬張旃而賞獲(周禮鼓人職云掌教六鼓之音聲以節/音樂以和軍旅以正田役教為鼓而辨)
(其聲用又司馬云中春教振旅司馬以旗致民平列陳/如戰之陳辨鼓鐸鐲鐃之用爾雅因章曰旃郭璞曰以)
(白練為旒因其文章不復/畫之周禮云通帛為旃)上則雲布雨施下則山藏海
納(上林賦云綠林流澤雲布雨施郭璞曰言徧山野也/山藏海納即上林賦所謂江河為阹泰山為櫓者也)
(師古曰因江河以遮禽登泰山而/望獲言田獵之廣逺耳阹音袪)實天下之至樂景福
之歡欣者也(詩曰君子萬/年以介景福)既若木將低金波欲上(若木/日也)
(金波月也楚辭折若木以拂日漢書樂章云月穆/穆以金波師古曰言月光穆穆若金之流波也)天顧
惟穆賔歌惟醉(詩天子穆穆詩序既醉太平也醉酒飽/徳人有士君子之行焉箋云旅酬下徧)
(羣臣至於無算/爵故云醉焉)雖復暫離北闕聊宴西城(按此知華林/園是長安城)
(西别/舘也)即同酆水之朝更是岐山之㑹(左傳椒舉曰成有/岐陽之㑹康有酆)
(宫之朝杜預曰酆在始平鄠縣東有雲臺康王於是㑹/諸侯周成王歸自奄大蒐於岐山之陽岐山在扶風美)
(陽縣/西北)小臣不舉奉詔為文以管窺天以蠡酌海盛徳形
容豈陳梗槩(東方朔客難曰以管窺天以蠡測海注管/竹管也蠡蚌蛤也東京賦曰其梗槩如此)
(薛綜注梗槩不纖/密言粗舉大綱也)
嵗次昭陽月在大梁(史記厯書云昭陽作噩四年索隱/曰昭陽辛也爾雅作重光作噩酉)
(也辛酉嵗今云昭陽蓋辛年也而嵗支不詳爾雅曰大/梁昴也西陸昴也昭四年左傳曰古者日在北陸而藏)
(冰西陸朝覿而出之杜元凱以西陸為三月日在大梁/之次漢書律厯志大梁初胃七度榖雨中昴八度清明)
(終於畢十一度知/大梁為三月也)其日上巳其時少陽(西京雜記三月/上已張樂於流)
(水上已即三月三日也漢書/丙吉傳云方春少陽用事)春史司職青祗效祥(春史/謂太)
(史也青祗謂青帝也其神勾/芒晉張協詩云春郊禮青祗)徴萬騎於平樂開千門於
建章(西京賦大駕幸乎平樂之舘漢/書曰建章宫度為千門萬户)屬車釃酒複道焚
香(揚雄酒箴曰鴟夷滑稽腹大如壺盡日盛酒人復借/酤常為國器載於屬車師古曰天子屬車常載酒食)
(故有鴟夷也屬音之欲反小雅伐木云釃酒有藇毛傳/云以筐曰釃正義曰釃酒者或用筐或用草於今猶然)
(左傳曰爾貢苞茅不入無以縮酒是也漢書注云上下/有道故曰複音復三輔舊事曰桂宫周廻四十里内有)
(複道横度西/至神明臺)皇帝翊四校於仙園(一作翊四/圍於帝閑)廻六龍於
天苑(上林賦云扈從横行出乎四校之中文穎曰凡五/校今言四者一隨天子乘輿也一作帝閑者周禮)
(校人云天子十有二閑馬六種楚辭曰維六龍於扶桑/曹子建與呉質書曰抑六龍之首翰曰六龍日車也史)
(記天官書參西有勾曲九星三處羅一曰天旗二曰天/苑三曰九斿正義曰天苑十六星如環狀在畢南天子)
(養禽獸之所稀暗則多死亡漢儀注太僕牧師諸苑三/十六所師古曰養鳥獸通名為苑故謂牧馬處為苑)
對宣曲之平林望甘泉之長坂(上林賦曰西馳宣曲三/輔黄圖宣曲宫在昆明)
(池西孝宣帝曉音律常於此度曲因以為名甘泉/宫有長平坂司馬相如賦曰登陂陀之長坂兮)華蓋
平飛風烏細轉路直城遥林長騎逺(崔豹古今注華蓋/黄帝所作也與蚩)
(尤戰於涿鹿之野常有五色雲氣金枝玉葉止於帝上/有花葩之象故因而作華蓋也西京賦曰華蓋承辰天)
(畢前驅注云華蓋星覆北斗王者法而作之晉天文志/華蓋九星所以蔽覆帝座天子之華蓋象之郭延生述)
(征記長安宫南靈臺有相風銅烏遇風乃動一曰/長安靈臺上有相風銅烏千里風至此烏乃動)帷宫
宿設帳殿開筵旁臨細柳斜界宜年(周禮為帷宫設旌/門鄭注謂王行晝)
(止有所展肆若食息張帷為宫則樹旌以表門王融曲/水詩序緹帷宿置善曰周禮注云在旁曰帷在上曰幕)
(帳殿注見前三輔黄圖細桞觀在長安西北三輔舊事/漢文帝大將軍周亞夫軍於細桞今呼古檄是也上林)
(賦云掩細桞郭璞曰細桞觀名在昆明/池南宜年疑蘄年黄圖云蘄年宫在雍)開鸛(一作/鶴)列之
陣靡魚鬚之旃(左氏傳曰鄭翩願為其鸛其御願為其/鵝杜注鸛鵝皆陣名一作鶴列莊子君)
(必無盛鶴列於麗譙之間鶴列陳兵也子虛賦曰靡/魚鬚之橈旃郭璞曰以魚鬚為旒旌通帛為旃也)行
漏抱刻前旌載鳶(續漢書曰孔壺為漏浮箭為刻下漏/數刻以考中星昏明星焉張衡漏水)
(轉渾天儀制曰鑄金銅人為胥徒居壺之左右以左手/抱箭右手指刻以别天時之早晚也禮記曰前有塵埃)
(則載鳴鳶鳶䲭也言畫/於旌旗之上以取象焉)河湄薙草渭口澆泉(爾雅曰水/草交曰湄)
(釋名曰湄眉也臨水如眉臨目也周禮有薙氏掌山澤/芟除草菅鄭注掌殺草謂除道也渭口澆泉者言取渭)
(水蕩/滌也)堋雲五色的暈重圓(堋射埒也的暈謂射/候之中如月暈也)陽管既
調春絃實撫(律厯志竹曰管律有十二陽/六為律隂六為吕絲曰絃)總章協律成
均樹羽(三輔黄圖明堂之制舜曰總章薛綜曰舜明堂/以草蓋之名曰總章魏志曰明帝立總章魏荀)
(氏傳曰勗為光祿大夫公以魏杜䕫所定律品檢校大/樂總章鼓吹八音與律吕吕向曰總章禮官也漢書李)
(延年為協律都尉周禮大司樂掌成均之法以教/建國之學校而合國之子弟焉詩曰崇牙樹羽)翔鳯
為林靈芝為圃(白虎通云黄帝時鳯凰蔽日而至食常/竹實棲常梧桐終身不去景福殿賦翔)
(岐陽之鳴鳯水經注天目山上有霜木皆是數百年物/謂之翔鳯林雖非其地翔鳯之名古有之矣漢書武帝)
(紀甘泉宫芝九莖/連葉作芝房歌)草銜長帯桐垂細乳鳥囀歌来花濃
雪聚(三齊記曰鄭𤣥教授不期山山下生草大如䪥葉/長一尺餘堅刃異常土人名曰康成書帯莊子桐)
(乳致巢司馬彪曰桐子似乳著其葉而生其巢似箕鳥/喜巢其中也鳥囀歌来花濃雪聚言遊此林圃啼鳥成)
(歌落花/如雪也)玉律調鐘金錞節鼓(玉律用玉琯吹之有十二/律陽六黄鐘太簇姑洗蕤)
(賔夷則無射隂六林鐘南吕應鐘大吕夾鐘中吕也孟/康漢書注律得風氣而成聲風和乃律調也周禮鼓人)
(職云以金錞和鼓以金鐲節鼓鄭注錞錞于/也圜如雄頭大上小下樂作鳴之與鼓相和)於是咀銜
拉鐵逐日追風(顔師古漢書注銜馬銜也說文馬勒口/中銜行馬者咀含味也拾遺記周穆王)
(八駿四超影逐日而行崔豹古今注始皇有馬名追風/王融曲水詩序云逐景追風之騎逐日逐景也說文景)
(日光也即/俗影字)并試長楸之埒俱下蘭池之宫(曹植詩云走/馬長楸間翰)
(曰古人種楸於道故曰長楸三輔黄圖籣池宫始皇三/十一年為㣲行咸陽與武士四人俱夜出逢盜蘭池渭)
(城縣有蘭池宫又尸子/云馬有蘭池之名矣)鳴鞭則汗赭入埒則塵紅(樂志/霑赤)
(汗兮沫流赭顔延年赭白/馬賦膺門沫赭汗溝走血)既觀賢於大射乃頒政於司
弓(毛萇詩傳曰射禮有三有大射有賔射有燕射正義/曰大射者將祭擇士於射宫也周禮司弓矢掌六弓)
(四弩八矢之法辨其名物而掌其守藏與其出入中春/獻弓弩中秋獻矢箙及其頒之有王弧夾庾唐大六者)
(矣/)變三驅而畫鹿登百尺而懸熊(畫鹿麋侯也懸熊熊/侯也周禮天官司裘)
(職曰王大射則共虎侯熊侯豹侯設其鵠諸侯/則共熊侯豹侯卿大夫則共麋侯皆設其鵠)繁弱振
地鐵驪蹋空(繁弱弓名左氏傳曰封父之繁弱王逸楚/辭注曰純黒為驪吕氏春秋曰駕鐵驪穆)
(天子傳八駿有盜驪郭注盜驪為馬細/頸驪黒色也蹋空謂騰虛空而行也)禮正六耦詩歌
九節(周禮射人職云王以六耦射三侯三獲三容樂以/騶虞九節五正鄭注九節析羽九重設於長杠也)
(言節者容侯道之數也樂記曰明乎其節之志不失其/事則徳成而功立九節者九十弓大射禮曰大侯九十)
七札俱穿五豝同穴(左氏傳曰養由基蹲甲而射之穿/七札焉召南卒章云一發五豝毛)
(傳豕牝/曰豝)弓如明月對堋馬似浮雲向埒(劉熈釋名曰弦/月半之名也其)
(形一旁曲一旁直若張弓弛弦也西京雜/記曰文帝自代還有良馬九匹一名浮雲)雁失羣而行
斷猿求林而路絶(戰國策更嬴與魏王處京臺之下更/嬴謂魏王曰臣能虛發而下鳥魏王)
(曰然則射可至此乎更嬴曰可有鴻雁從東方来更嬴/以虛弓發而下之王曰射之精可至此乎更嬴曰此孽)
(也王曰先生何以知之對曰其飛徐者其創痛也悲鳴/者久失羣也故創未發而驚心未忘聞弦音烈而高飛)
(故創怯也淮南子曰楚有白猿王自射之則搏矢而/顧使養由基射之始調弓矯矢未發而猿抱樹號矣)控
玉勒而揺星跨金鞍而動月(玉勒金鞍以金玉為之揺/星挾矢也動月張弓也謂)
(乘馬上而挾矢張弓也周禮考工記蓋弓二十有八/以象星也又云弧旌枉矢以象弧也動月注見上文)乃
有六郡良家五陵豪選(漢書曰漢興六郡良家子選給/羽林期門師古曰六郡謂隴西)
(天水安定北地上郡西河又高祖都長安徙諸齊田楚/屈昭景及諸功臣於長陵後世世徙吏二千石高貲富)
(人及豪傑兼并之家於諸陵强本弱末以制天/下西都賦北眺五陵謂長安陽茂平此五陵也)新廻馬
邑之兵始罷龍城之戰(漢書曰漢兵約單于入馬邑而/縱兵單于不至遂絶和親自馬)
(邑軍後五嵗之秋漢使四將各萬騎擊胡關市/下將軍衛青出上谷至龍城龍城單于祭天處)將軍戎
服来叅武讌尚帶流星猶乘奔電(將軍之稱起於左傳/魏舒梗陽之獄閻没)
(女寛曰豈將軍食之而有不足杜預曰魏子中軍帥故/謂之將軍正義曰晉使卿為軍將謂之將中軍將上軍)
(此以魏子將中軍故呼為將軍及六國以来遂以將軍/為官名蓋其元起於此左傳鄭子産獻㨗於晉戎服將)
(事杜元凱云戎服軍旅之衣異於朝服周禮司服云凡/兵事韋弁服鄭注云韋弁以韎韋為弁又以為衣裳也)
(武讌者謂射行燕禮也毛萇詩傳云有燕射之禮也流/星奔電神駿也陳琳答東阿王牋曰譬猶飛兔流星超)
(山越海龍驥所不能追崔豹古今注秦始皇有/七名馬追風白兔躡景奔電飛翮銅爵神鳧)始聽鼓
而唱籌即移竿而標箭馬噴沾衣塵驚灑面石堰水而
澆園花乘風而繞殿熊耳刻杯飛雲畫罍(熊耳按禮器/爵上有兩柱)
(取飲不盡之義戒其過也言其競舉象兩熊耳也周禮/鄭注山罍刻而畫之為山雲之形史記梁孝王有罍樽)
(直千金鄭徳曰上蓋刻為雲雷象應劭曰詩/云我姑酌彼金罍罍有雲雷之象以金飾之)水衡之錢
山積織室之錦霞開(漢書宣帝紀本始二年以水衡為/平陵徙民起第宅注云水衡與少)
(府皆天子私藏也三輔黄圖織室在未央宫/又有東西織室織作文繡郊廟之服有令史)司筵賞至
酒正杯来(周禮春官宗伯云司几筵下士二人鄭注筵/亦席也鋪陳曰筵藉之曰席又云掌五几五)
(席之名物辨其用與其位釋曰大射席在虞庠又天官/冢宰有酒正之官鄭注酒正酒官之長又曰酒正掌酒)
(之政令以式法授酒材辨五齊之名/三酒之物馬融廣成頌曰酒正按隊)至樂則賢乎秋水
歡笑則勝上春臺(莊子有至樂篇秋水篇老子曰衆人/熈熈如享太牢如登春臺秋興賦云)
(登春臺之/熈熈是也)既而日下澤宫筵闌相圃(毛詩疏射義曰天/子將祭必先習射)
(於澤宫澤者所以擇士也已射於澤宫然後於射宫射/中者得與於祭不中者不得與是先王將祭必射以擇)
(士也澤宫是習射射宫乃行大射云毛萇/詩傳孔子射於矍相之圃觀者如堵牆)悵徙蹕之留
歡眷廻鑾之餘舞(崔豹古今注警蹕所以戒行徒也周/禮蹕而不警秦制出警入蹕謂出軍)
(者皆警戒入國者皆蹕止也一曰蹕路也謂行者皆警/於塗路也鑾鈴也楚辭鳴玉鑾之啾啾廻鑾謂駕旋也)
(舞一/作武)欲使石梁銜箭銅山飲羽(闞子曰宋景公使弓人/為弓九年乃成公曰何)
(其遲也弓人對曰臣不復見矣臣之精盡於此矣獻弓/而歸三日而死景公登虎圏之臺援弓而射之矢踰於)
(西霜之山集於彭城之東其餘力猶飲羽於石梁水經/注泗水之上有石梁焉故曰吕梁昔宋景公以弓工之)
(弓彎弧東射矢集彭城之/東飲羽於石梁即斯梁也)横弧於楚水之蛟飛鏃於呉
亭之虎(孔叢子曰楚王張繁弱之弓載忘歸之矢以射/蛟於雲夢又漢書武帝南廵狩至於盛唐望祀)
(虞舜於九疑登灊天柱山自尋陽江親射蛟中之亦楚/地也呉亭即庱亭呉志建安二十三年孫權將如呉親)
(乗馬射虎於庱亭馬為虎所傷權投以雙㦸虎却廢常/從張世擊以戈獲之庱音攄陵反四子講徳論曰走箭)
(飛鏃釋器云金鏃翦羽之鏃方言云關西/曰箭江淮謂之鏃則鏃者䥫鏃之矢名也)况復㳟已無
為(出論/語)南風在斯(樂記云昔者舜作五/絃之琴以歌南風)非有心於蜓翼
豈留情於㦸枝惟觀揖讓之禮蓋取威雄之儀(尸子曰/楚莊王)
(命養由基射蜻蛉曰吾願生得之養由基援弓射之拂/左翼爾雅曰虰蛵負勞郭云即蜻蛉也江東呼狐黎字)
(林云一名桑根陶注本草云一名蜻蜓是也後漢書吕/布傳曰袁術遣將紀靈等歩騎三萬以攻備備求救于)
(布布率歩騎千餘徃趨之乃令軍侯植㦸于營門布彎/弓顧曰諸君觀布射㦸小支中者當各解兵不中可留)
(决鬭布即一發五中㦸支靈等皆驚言將軍天威也/言志不在於技藝之末惟取揖讓威雄之禮儀耳)
　　小園賦
　　　(小園賦者傷其屈體魏周願為隱居而不可得/也其文既異潘岳之閒居亦非仲長之樂志以)
　　　(鄉關之思發為/哀怨之辭者也)
若夫一枝之上巢父得安巢之所(巢父山父也譙周古/史考曰許由夏常居)
(巢故一號巢父琴操曰許由夏則居巢冬則穴處饑則/仍山而食渴則仍河而飲堯大其志禪為天子放髮優)
(游可以安已不懼非以貪天下/也莊子曰鷦鷯巢林不過一枝)一壺之中壺公有容身
之地(神仙傳曰壺公常懸一壺空屋上日入之後公跳/入壺中人莫能見惟費長房樓上見之知非凡人)
(也賦之發端言一枝一巢猶可棲遲遊息已本長/安羈旅之人結廬容身而已不必有高堂邃宇也)况乎
管寜藜牀雖穿而可坐(髙士傳曰管寜字幼安北海朱/虛人常坐一木榻積五十年未)
(常箕踞榻上/當膝皆穿)嵇康鍜竈既煗而堪眠(文士傳曰嵇康性/絶巧能鍜鐵家有)
(盛桞樹激水以園之夏天甚清涼恒居其下傲戯乃身/自鍜家雖貧有人說鍜者康不受直惟親舊以雞酒徃)
(與啖清/談而已)豈必連闥洞房南陽樊重之第(後漢書曰樊宏/南陽湖人父重)
(其所起廬舎皆有重堂髙閣陂池灌注西都賦門闥洞/開說文闥門也薛綜西京賦注宫門小者曰闥枚乘七)
(發云洞房清宫連闥謂門闥/相連屬也洞通也謂相當也)綠墀青瑣西漢王根之宅
(漢書元后傳曲陽侯王根驕奢僣上赤墀青瑣孟康曰/以青畫戸邊鏤中天子制也師古曰青瑣刻為連環文)
(而青塗之也說文墀/涂地也禮天子赤墀)余有數畝敝廬寂寞人外聊以擬
伏臘聊以避風霜雖復晏嬰近市不求朝夕之利(左傳/昭三)
(年曰景公欲更晏子之宅曰子之宅近市湫溢囂塵不/可以居請更諸爽塏者辭曰君之先臣容焉臣不足以)
(嗣之於臣侈矣且小人近市/朝夕得所求小人之利也)潘岳面城且適閒居之樂
(晉書潘岳作閒居之賦以歌事遂情焉其辭曰退而閒/居於洛之埃賦又曰陪京泝伊面郊後市楊佺期洛陽)
(記曰城南七里名曰/洛水是其居面城也)况乃黄鶴戒露非有意於輪軒(左/傳)
(閔二年曰衛懿公好鶴鶴有乗/軒者周處風土記曰鳴鶴戒露)爰居避風本無情於鐘
鼓(左傳文二年曰臧文仲祀爰居魯語曰海鳥曰爰居/止於魯東門之外三日命國人祭之展禽曰今茲海)
(其有災乎夫廣川之鳥皆知避其災是嵗海多大風冬/暖爾雅爰居一名雜縣郭注云漢元帝時有大鳥如馬)
(駒時人謂之爰居樊光云似鳯凰江淹詩咸池饗爰居/鐘鼓或愁辛言懿公好鶴故鶴有乗軒而黄鶴非有意)
(於輪軒也臧文不知故祀爰居而爰居本無情於鐘/鼓也以喻魏周强欲已仕而已本無情於祿仕也)陸
機則兄弟同居(世說曰蔡司徒在洛見陸機兄弟住㕘/佐廨中三間瓦屋士龍住東頭士衡住)
(西頭士龍為人文弱可愛士/衡長七尺餘作鐘言多慷慨)韓康則舅甥不别(晉書曰/韓伯字)
(康伯潁川長社人又殷浩傳浩甥韓伯浩素賞愛之隨/至徙所經嵗還都浩送至渚側詠曹顔逺詩云富貴他)
(人合貧賤親戚離因而泣下子山本呉/人流寓長安引此二人皆羈旅之時也)蝸角蚊睫又足
相容者也(莊子曰有國於蝸之左角曰觸氏有國於蝸/之右角曰蠻氏相與争地而戰伏尸數萬逐)
(北旬有五日而後反爾雅郭注云蝸牛音𤓰蝸角喻小/也崔豹古今注蝸牛陵螺也形如螔蝓殻如小螺熱則)
(自懸於葉下野人結圓舍如蝸牛之殻故曰蝸舎亦曰/蝸牛之舍也山海經青要之山是多僕纍郭云僕纍蝸)
(牛也晏子春秋東海有蟲巢於蚊睫飛乳去来而蚊不/為驚臣嬰不知其名而東海漁者命曰焦冥  以上似)
(賦序至爾乃句始是賦然以古韻按之若夫以下疑用/韻語蓋賦之發端非序文也今附讀於後所音徙班固)
(西都賦云繚以周牆四百餘里離宫别館三十六所古/無四聲徙與地第皆通韻矣眠疑作眂漢書敘傳云伯)
(惶恐起眂事注眂古視字視亦今韻之上聲者也至西/漢王根之宅句換韻下皆從之寂寞人外外魚厥切黄)
(庭經云洞視得見無内外存漱五牙不饑渴與臘同韻/風霜疑作風雪利力蘖切如厲之音烈矣樂讀如櫟楚)
(辭棄彭咸之娯樂兮滅巧倕之繩墨至非有意於輪軒/句換韻軒許斤切陸雲夏府君誄曰丘園靡滯鸞驥馮)
(軒豈方伊類捉髮躬勤風防愔切楚辭曰上葳蕤而防/露兮下泠泠而来風孰知其不合兮若松柏之苦心又)
(曰乘鄂渚而反顧兮歎秋冬之緒風歩余馬兮山臯低/余車兮芳林鐘鼓疑倒文鼓鐘小雅有鼔鐘之詩鐘鼓)
(鼓鐘隨文上下鐘字如中之切為渚仍周易訟卦中與/成同韻矣陸機至又足相容同前韻容音滛楚辭曰賢)
(士窮而隱處兮亷方正而不容子胥諫而靡軀兮比干/忠而剖心若云陸機則同居兄弟韓康則不别舅甥甥)
(字亦同韻然古賦用韻或至數語一見今依文讀之至/又足相容乃成音也凡者也等字皆助語之辭不在韻)
(列如易象去也字詩去兮及之乎矣等字讀之成韻楚/辭招䰟去些字大招去只字皆七言詩也或云五言始)
(蘇李七言始魏帝豈知去此助語自三百篇俱備其體/矣子山用古韻處見此賦數語及喜晴應詔勅自疏韻)
(詩/)爾乃窟室徘徊聊同鑿坯(左氏傳曰鄭伯有耆酒為/窟室而夜飲酒擊鐘焉杜)
(預曰窟室地室淮南子曰顔闔魯君欲相見而不肯使/人以幣先馬鑿坯而遁之揚雄解嘲曰或鑿坯以遁言)
(已縱酒昏酣脫落政事/亦如隱士鑿坯而遁也)桐間露落柳下風来(世說云王/㳟嘗行至)
(京口射堂於是清露晨流新桐/初引恭目之曰王大故自濯濯)琴號珠柱書名玉杯(琴/有)
(柱以珠為之江淹恨賦云横玉柱而霑軾吕延濟曰瑟/有柱以玉為之知琴瑟皆有柱飾以珠玉矣漢書曰董)
(仲舒說春秋事得失玉杯蕃露清/明竹林之屬數十篇十餘萬言)有棠梨而無館足酸
棗而非臺(漢書曰甘泉有封欒棠梨揚雄甘泉賦云度/三巒兮偈棠梨翰曰度三巒山息棠梨舘也)
(水經注曰酸棗縣城西有韓王望氣臺孫子荆故臺賦/序曰酸棗寺門外夾道左右有两故臺訪之國老云韓)
(王聴訟觀臺高一十五仞雖樓榭泯滅然廣基似於山/嶽召公大賢猶舎甘棠區區小國而臺觀隆崇驕盈於)
(世以鑒来今故作賦云蔑丘園之邐迤亞五嶽之嵯/峨言壯觀也謂園中但有梨棗而無臺舘之麗矣)猶
得欹側八九丈縱横數十歩(欹側不正貎小爾雅曰五/尺謂之墨倍墨謂之丈孟)
(康曰南北為縱東西為横小爾雅曰跬一/舉足也倍跬謂之歩司馬法曰六尺為歩)榆柳兩三行
棃桃百餘樹(爾雅云榆白枌郭注曰枌榆先生葉却著/莢皮色白爾雅曰柳有檉旄楊三種說文)
(云柳小楊也爾雅云棃山摛疏云在山曰摛人植之曰/棃又桃有荆桃冬桃山桃之别言園中有此榆栁棃桃)
(四種樹/木也)撥䝉宻兮見牕行欹斜兮得路(范蔚宗樂遊應/詔詩曰遵渚攀)
(䝉/宻)蟬有翳兮不驚雉無羅兮何懼(月令曰寒蟬鳴爾雅/郭璞注云寒螿也方)
(言云蟬楚謂之蜩宋衛謂之螗蜩陳鄭謂之蜋蜩秦晉/謂之蟬海岱謂之䗁其小者謂之麥蜇有文者謂之螓)
(爾雅云弊者翳郭注云樹䕃翳覆地者言蟬有樹翳弊/故不驚也按爾雅釋雉有五曰翬鷂鶅鵗鷷左傳五雉)
(是也又有鷮雉鴻雉鷩雉海雉翟雉雗雉鵫雉皆雉類/也說文曰羅以絲罟鳥也髙誘曰羅鳥網也言雉無網)
(罟可不/懼也)草樹混淆枝格相交(言園中草樹隨其所長不/加修葺也格音閣樹高長)
(枝為/格)山為簣覆地有堂坳(言園之極小任其自然而成/山水也論語曰譬如為山未)
(成一簣包咸曰簣土籠也莊子曰覆杯水於坳堂之上/則芥為之舟置杯焉則膠水淺而舟大也崔云堂道謂)
(之坳司馬云塗地令平支遁/亦謂有坳垤形也坳於交反)藏貍並窟乳鵲重巢(顔師/古急)
(就篇注云貍一名豾江淮陳楚謂之為猍其子􁊧鵲者/亦因聲以為名也其為鳥也知来作巢則避太嵗淮南)
(子曰鳥鵲識嵗之多/風去喬木而巢扶枝)連珠細茵長柄寒匏(謝萬春賦云/草靡靡以成)
(茵連珠細茵者言其草實可食厯厯如貫珠也又按茵/席也或言細草連貫如珠若鋪茵席也世說曰陸士衡)
(詣劉道真劉無他言惟問東呉有長柄壺/蘆得種来不論語何宴注云匏瓠瓜也)可以療饑可
以棲遲(高士傳四皓歌曰煜煜紫芝可以療饑詩曰衡/門之下可以棲遲言已在小園並鳥獸以棲遲)
(食草實以療饑/無求於安飽也)㩻區兮狹室穿漏兮茅茨簷直倚而妨
㡌戸平行而礙眉(言園小而處所亦極狹漏也妨㡌礙/眉言其低也庾闡著狹室賦墨子曰)
(堯舜茅/茨不剪)坐帳無鶴支牀有龜(神仙傳曰介象字元則㑹/稽人也呉王徴至武昌甚)
(尊敬之稱為介君詔令立宅供帳皆是綺繡遺黄金千/鎰從象學隱形之術後告言病帝以美梨一奩賜象象)
(食之須臾便死帝埋𦵏之以日中死晡時已至建鄴所/賜梨付苑吏種之吏後以表聞先主即發棺視之惟一)
(符耳帝思之與立廟時時躬徃祭之常有白鶴来集座/上遲廻復去坐帳無鶴者言已無仙術可歸建鄴也時)
(梁都建鄴思歸故國矣抱朴子曰史記龜䇿傳云江淮/間居人為兒時以龜支牀至後死家人移牀而龜猶生)
(此亦不減五六十嵗也不飲不食如此之久而不死其/與凡物不同亦逺矣亦復何疑於千嵗哉仙家象龜之)
(息豈不有以乎支牀有龜者/喻巳久住長安若龜支牀矣)鳥多閒暇花隨四時心則
歴陵枯木髮則睢陽亂絲(厯陵地名漢屬豫章郡宋書/五行志曰永嘉六年七月豫)
(章郡有樟樹久枯是月忽更榮茂水經注曰豫章城之/南門曰松陽門門内有樟樹高七丈五尺大二十五圍)
(枝葉扶疎垂䕃數畆應劭漢官儀曰豫章郡樹生庭中/故以名郡矣此樹嘗中枯逮晉永嘉中一旦更茂豐蔚)
(如初咸以為中興之祥也按厯陵即禹貢敷淺原雖所/屬逓遷是即豫章枯木矣又地理志曰梁國睢陽故宋)
(國按墨翟宋人也吕氏春秋曰墨子見染素絲者而嘆/故云睢陽亂絲言園中雖有花鳥可樂而已心灰如槁)
(木髪白如亂絲也亂絲言蓬頭白髮其色若素絲也又/按史記梁孝王築東苑廣㫿陽城七十里西京雜記曰)
(梁孝王遊於忘憂之舘集諸遊士各使為賦枚乗柳賦/云于嗟細柳流亂輕絲是亦睢陽亂絲然不如素絲之)
(義兼類/白髮也)非夏日而可畏異秋天而可悲(左傳云趙盾夏/日之日也杜預)
(曰夏日可畏宋玉曰悲哉秋之為氣也言/心中惟有怖畏悲涼而已不復知有樂也)一寸二寸之
魚三竿兩竿之竹(字林曰竿/竹挺也)雲氣䕃於叢蓍金精養於
秋菊(史記龜策傳曰聞蓍生滿百者其下必有神龜守/之其上必有雲氣覆之傳曰天下和平王道得而)
(蓍莖長丈其叢生滿百莖禮記曰季秋菊有黄/華玉函方云甘菊九月上寅日採名曰金精)棗酸梨
酢桃榹李薁(爾雅曰樲酸棗郭璞曰樹小實酢馬第伯/封禪記曰酢梨酸棗爾雅曰榹桃山桃郭)
(璞曰實如桃而小不解核疏云生山中者名榹桃謝靈/運酬弟詩曰山榹發紅蕚薁山李也即詩所云唐棣草)
(木疏曰粤李一名雀梅一名車下李所在山皆/有其華或白或赤六月中熟大如李子可食)落葉半
牀狂花滿屋(以上言園中/草木繁茂也)名為野人之家是謂愚公之
谷(後漢書曰桓帝延熹中幸竟陵過雲夢臨沔水百姓/莫不覩者漢隂父老獨耕不輟尚書郎張温異之下)
(道百歩自與言父老曰我野人耳不逹斯語劉向說苑/曰齊桓公出獵逐鹿而走入山谷之中見一老公而問)
(之是為何谷對曰愚公之谷桓公曰何故對曰以臣名/之桓公曰今視公之儀狀非愚人也何以為公名對曰)
(臣請陳之臣故畜㹀牛生子而大賣之而買駒少年曰/牛不生馬遂持駒去傍鄰聞之以臣為愚故名此谷為)
(愚公之谷言其/如隱士之居也)試偃息於茂林乃久羨於抽簪(言已位/望通顯)
(實非其好有隱遁之志也以下皆言隱居之事潘岳秋/興賦曰僕野人也偃息不過茅屋竹林之下論衡曰山)
(種棗栗名曰茂林蘭亭記云茂林修竹鍾㑹遺榮/賦曰散髮抽簪永縱一壑通俗文曰幘道曰簪)雖有
門而長閉實無水而恒沉(陶潛歸去来辭曰門雖設而/長關莊子曰與世違而心不)
(屑與之俱是陸沉者也郭注云/人中隱者譬無水而沉曰陸沉)三春負耡相識五月披
裘見㝷(皇甫謐髙士傳曰林類者魏人也年且百嵗底/春披裘拾遺穗於故畦並歌並進孔子適衞望)
(之於野顧謂弟子曰彼叟可與言者子貢請行逆之隴/端又曰披裘公者呉人也延陵季子出遊見道中有遺)
(金顧披裘公曰取彼金投鎌公瞋目拂手而言曰何子/處之高而視人之卑五月披裘而負薪豈取金者哉季)
(子大驚既謝而問姓名公曰吾/子皮相之士何足語姓名也)問葛洪之藥性訪京房
之卜林(抱樸子自序曰抱樸子姓葛名洪字穉川丹陽/句容人也終日黙然邦人咸稱為抱樸之士是)
(以洪著書因自號焉其内篇言神仙方藥鬼悖變化養/生延年禳邪却病之事屬道家其外篇言人間得失世)
(事臧否屬儒家晉書葛洪傳曰洪師事南海太守上黨/鮑𤣥𤣥亦内學逆占將来見洪深重之以女妻洪洪傅)
(𤣥業兼綜練醫術有金匱藥方一百巻肘後要急方四/巻漢書曰京房字君明東郡頓丘人也治易事梁人焦)
(延夀其說長於災變分六十四卦更直日用/事以風雨寒溫為候各有占驗房用之尤精)草無忘憂
之意花無長樂之心(萱草一名紫萱又呼為忘憂草述/異記曰呉中書生呼為療愁花嵇)
(中散養生論云萱草忘憂崔豹古今注曰欲忘人之憂/則贈之以丹棘丹棘一名忘憂草使人忘其憂也名醫)
(别錄曰萱草今之鹿蔥傅咸紫華賦序曰紫華一名長/樂花言已在長安既無求於當世又即境傷懷視園中)
(花草皆/含憂也)鳥何事而逐酒魚何情而聽琴(莊子曰昔者海/鳥止於魯郊魯)
(侯御而觴之廟鳥眩視悲憂不敢飲一杯三日而死韓/詩外傳曰昔伯牙鼓琴而淵魚出聽喻已宜如飛鳥棲)
(深林當若遊魚潛重淵今/乃失其故性非所樂也)加以寒暑異令乖違徳性(言/其)
(憂勞成疾也以下/皆言其寢疾之事)崔駰以不樂損年呉質以長愁養病
(後漢書曰竇憲為車騎將軍辟崔駰為掾憲擅權驕恣/駰數諫之及出擊匈奴道路愈多不法駰為主簿前後)
(奏記數十指切長短憲不能容稍疎之因察駰髙第出/為長岑長駰自以逺去不得意遂不之官卒於家魏略)
(曰呉質字季重與徐幹等並見友於太子二十二年魏/大疫諸人多死故太子與質書質報之曰質已四十二)
(矣白髮生鬢所慮日深實不復若平日之時也但欲保/身勅行不蹈有過之地以為知已之累耳遊宴之歡難)
(可再遇盛年一/過實不可追)鎮宅神以薶石厭山精而照鏡(淮南畢/萬術曰)
(埋石四隅家無鬼漢黄門令史游急就篇曰石敢當顔/師古注曰敢當言所當無敵也按今俗居當衝道猶埋)
(石書石敢當其遺意也薶即埋字抱樸子登渉篇曰萬/物之老者其精能假託人形以眩惑人目而常試人惟)
(不能於鏡中易其真形耳是以古之入山道士皆以明/鏡九寸已上懸於背後則老魅不敢近人注見第三巻)
(詩搜神後記曰王文獻曾令郭璞筮已一年吉凶璞曰/當有小不吉利可取廣州二大甖盛水置牀張二角名)
(曰鏡好以厭之至某時撒甖去水其災可消至日忘之/㝷失銅鏡不知所在後撒去水乃見所失銅鏡在於甖)
(中甖口數寸鏡大尺餘王公復令璞筮鏡甖之意璞云/撒甖違期故至此妖邪魅所為無他故也使燒車轄而)
(鏡立出山精亦邪/魅也注見枯樹賦)屢動莊舄之吟㡬行魏顆之命(史記/曰越)
(人莊舄仕楚執珪有頃病楚王曰舄思越則越聲不思/越則且楚聲徃聼之猶尚越聲也王仲宣登樓賦曰莊)
(舄顯而越吟左氏傳曰魏武子有嬖妾武子有疾命顆/曰必嫁是妾疾甚則曰必以殉及卒顆嫁之曰從其治)
(命言已去梁即魏常思/故國疾病至於昏亂也)薄晩閒閨老幼相擕蓬頭王霸
之子椎髻梁鴻之妻(謂已老幼皆入長安也後漢書曰/太原王霸少立高節光武時連徴)
(不仕妻亦美志行同霸與同郡令狐子伯為友後子伯/為楚相而其子為郡功曹子伯乃令子奉書於霸車馬)
(服從雍容如也霸子時方耕於野聞賔至投耒而歸見/令狐子怚怍不能仰視霸目之有愧容客去而久臥不)
(起妻怪問其故曰吾與子伯素不相若向見其子容服/甚光舉措有適而我兒曹蓬頭厯齒未知禮則見客有)
(慙色父子深恩不覺自失耳妻曰君少修清節不顧榮/祿今子伯之貴孰與君之髙奈何忘宿志而慙兒女子)
(乎霸屈起而笑曰有是哉遂終身隱遁又曰梁鴻字伯/鸞娶同縣孟氏女始以裝飾入門七日而鴻不答乃更)
(為椎髻者布衣操作而前鴻大喜曰此眞梁鴻妻也按/哀江南賦云提挈老幼關河累年又滕王逌序云信擕)
(老入關蒸蒸色養及丁母憂杖而後起是子山有老母/也又謝趙王賚絲布啓云某息荀娘昨䝉恩賜是子山)
(有幼子也又報趙王惠酒詩云穉子還羞出驚妻/倒閉門子山雖為羈旅老幼妻子並在於周矣)燋麥
兩甕寒菜一畦(馬汧督誄曰㸑陳焦之麥劉熈孟/子注曰今俗以五十畝為大畦)風騷
騷而樹急天慘慘而雲低(後漢書張衡思𤣥賦曰寒風/淒而未至兮拂穹岫之騷騷)
(注云騷音脩王粲登樓/賦曰天慘慘而無色)聚空倉而雀噪驚懶婦而蟬嘶
(漢蘇伯玉妻盤中詩曰空倉鵲常苦饑崔豹古今注云/蟋蟀一名吟蛩秋初生得寒則鳴一云齊南呼為懶婦)
(宋均曰促織蟋蟀也立秋女功急故趣之詩疏絡緯鳴/懶婦驚促織也驚懶婦者非蟬而云蟬嘶言促織之鳴)
(類蟬嘶也且以此/名蟲若懶婦魚矣)昔草濫於吹噓藉文言之慶餘(言已/仕梁)
(時也韓子曰齊宣王使人吹竽南郭處士請為王吹竽/粟食與三百人等宣王死文王即位一一聽之處士乃)
(逃或云韓昭侯嚴使一一聼之乃知濫也吹噓謂吹竽/也易坤卦文言曰積善之家必有餘慶謂已仕梁承先)
(世之/徳也)門有通徳家承(一作/藏)賜書(後漢書曰鄭𤣥字康成/北海高密人國相孔融)
(深敬於𤣥履屣造門告高密縣為𤣥特立一鄉曰鄭公/鄉云昔東海于公僅有一節猶或誡鄉人侈其門閭矧)
(鄭公之徳而無駟牡之路可廣門衢令容髙車號曰通/徳門漢書叙傳曰班彪字叔皮與仲兄嗣共遊學家有)
(賜書内足於財好古之士自遠方至父黨揚子雲以下/莫不造門門有通徳者謂祖易為齊徵士若漢鄭公鄉)
(矣家承賜書者按梁書文學傳云庾於陵字子介博學/有才思有文集十巻弟肩吾八嵗能賦詩特為於陵所)
(友愛又為東宫學士文集行於世於陵為肩吾仲兄/若班嗣矣子山承之大庾小庾又若叔皮孟堅也)或
陪𤣥武之觀時㕘鳯凰之虛(三輔舊事曰未央宫北有/𤣥武闕三輔黄圖曰漢宫)
(殿有鳯凰殿西京/賦曰鳯凰鴛鸞也)觀受釐於宣室賦長楊於直廬(漢書/曰文)
(帝思賈誼徵之至入則上方受釐坐宣室上因感鬼神/事而問鬼神之本蘇林曰宣室未央前正室也應劭曰)
(釐祭餘肉也音僖揚雄作長楊賦三輔黄圖曰長楊宫/在今盩厔縣東南三十里陸機洛陽記曰吾常怪謁帝)
(承明廬問張公張公云魏明帝在建始殿朝㑹皆由承/明門然直廬在承明門側漢書張宴注云直宿所止曰)
(廬本傳云父肩吾為梁太子掌管記及信並為抄撰學/士父子在東宫出入禁闥恩禮莫與比隆是其事也)
遂乃山崩川竭冰碎瓦裂大盜潛移長離永滅(言梁武/帝太清)
(二年侯景之亂也史記周本紀云伯陽甫曰山崩川竭/亡國之徵也後漢書光武讚曰炎政中微大盜移國注)
(云大盜謂王莽簒位也西漢遭王莽之簒光武遷都/洛陽建鄴遭侯景之亂元帝遷都江陵故云是矣)摧
直轡於三危碎平途於九折(高誘曰三危西極山名漢/書曰王陽為益州刺史行)
(部至卭僰九折坂嘆曰奉先人遺體奈何數乗此險/杜篤首陽山賦曰九坂萎㠑而多艱言其多危難也)荆
軻有寒水之悲蘇武有秋風之别(言聘於西魏也史記/曰荆軻入秦燕丹餞)
(之易水髙漸擊筑歌曰風蕭蕭兮易水寒漢書曰蘇武/字長卿以天漢元年使匈奴二十年不降還為典屬國)
(喻已出聘魏國/身留長安也)關山則風月悽愴隴水則肝膓斷絶(言/在)
(西魏時有鄉關之思也古樂府有關山月秦川記曰隴/西郡隴山其上懸巖吐溜於中嶺泉渟因名萬石泉北)
(人升此而歌有云隴頭流水鳴/聲幽咽遥望秦川肝膓斷絶)龜言此地之寒鶴訝今
年之雪(水經注引車頻秦書曰苻堅建元十二年高陸/縣民穿井得龜大二尺六寸背文負八卦古字)
(堅以石為池養之十六年而死取其骨以問吉凶名為/客龜太卜佐高夢龜言我將歸江南不遇死於秦高於)
(夢中自解曰龜三萬六千嵗而終終必亡國之徴也為/謝𤣥破於淮肥自縊新城浮圖中秦祚因即淪矣子山)
(引此謂已思歸江南不欲客死於秦也劉敬叔異苑曰/晉太康二年冬大寒南州人見二白鶴語於橋下曰今)
(茲寒不減堯崩年也於是飛去龜言此地之寒者言已/時在西魏如客龜也鶴訝今年之雪者言元帝死若堯)
(崩矣按江陵陷在冬十一月至十/二月魏人戕帝故以寒雪為言)百靈兮倏忽光華兮
已晩(言已壯年逄此喪亂光隂瞬息/遂成暮齒傷其遂老於此也)不雪雁門之踦先
念鴻陸之逺(山海經曰雁門之水出於雁門之山雁出/其間漢書段㑹宗為都護谷永閔其老予)
(書戒曰願吾子因循舊貫毋求竒功終更亟還亦足以/復雁門之踦應劭曰踦隻也㑹宗從沛郡下為雁門又)
(坐法免為踦隻不偶也踦音居宜反易漸卦九三爻辭/曰鴻漸于陸夫征不復虞翻曰高平稱陸謂初已變坎)
(水為平三動之坤故鴻漸于陸初已之正三動成震震/為征為夫而體復象坎陽死坤中坎象不見故夫征不)
(復也不雪雁門之踦者言已踦隻不偶也/先念鴻陸之逺者言已逺征不復反也)非淮海兮可
變非金丹兮能轉(國語趙簡子嘆曰雀入於海為蛤雉/入於淮為蜃郭璞遊仙詩云淮海變)
(微禽吾生獨不化抱樸子曰鄭君惟見授金丹之經又/曰九轉内神鼎中金丹有一轉至九轉之法言國破家)
(亡以致屈節非如淮海之内能變蜃/蛤金丹之藥可轉烘爐葢傷之也)不暴骨於龍門終
低頭於馬坂(三秦記曰龍門山在河東界禹鑿山斷門/一里餘黄河自中流下兩岸不通車馬魚)
(登者化為龍不登者㸃額暴腮而返又交州記曰有隄/防龍門大魚登者化成龍不得過曝腮㸃額血流此水)
(恒如丹池戰國策曰昔騏驥駕鹽車上呉坂遷延負轅/而不敢進遭伯樂仰而鳴之知伯樂知已二語喻巳不)
(能死節致/罹此辱也)諒天造兮昧昧嗟生民兮渾渾(易曰天造草/昧淮南子曰)
(茫茫昧昧從天之道又曰渾渾沉沉/孰知其前言天道昧昧不可問也)
　　竹杖賦
　　　(竹杖賦者庾子山哀憤之所為作也桓宣武平/荆州喻江陵之陷也楚丘先生信自謂也臺城)
　　　(陷後信奔江陵仕於元帝江陵楚地故號楚丘/先生名父之子言父肩吾有盛名也雖有聞於)
　　　(十室幸無求於千里者信聘西魏身留長安故/無逺求也寡人有銅鐶靈夀以下喻魏周逼已)
　　　(以仕也中國明於禮義闇於知人者言已無情/於祿仕也世變市朝以下言身經亂離憂幹扶)
　　　(疎以下言悲憂易老予此衰矣雖然有以謂國/破家亡之故伯玉何嗟丘明惟恥言不能死節)
　　　(身存名辱也九棘龎眉至或非乖理明已非周/室親故不當蒙此恩禮也末復悲歌庾信之文)
　　　(可謂篇篇/有哀矣)
桓宣武平荆州(假設桓宣武以起賦端也宣武桓溫也/桓溫别傳曰溫字元子譙國龍亢人漢)
(五更桓榮後也父彜有識鍳溫少有豪邁風氣為溫嶠/所知累遷琅邪内史進鎮西大將軍鎮西夏時逆􁃏未)
(誅餘燼假息溫親勒部卒建旗致討清蕩伊洛展敬園/陵薨諡宣武侯世說云桓征西治江陵城甚麗注引盛)
(𢎞之荆州記曰荆州城臨江漢臨江王所治時梁元帝/都江陵即荆州城也魏相安定公令于謹来伐遂陷江)
(陵故假桓宣武平荆州為喻也溫别傳又曰溫以永和/元年自徐州遷荆州刺史在州寛和百姓安之晉書桓)
(𤣥書曰朕皇考宣武王聖徳高邈又案晉康帝建元十/二年三月姚襄入於許昌太尉桓溫討平之徙其餘衆)
(三千餘家於江漢之間/執周成而歸是其事也)外白有稱楚丘先生来詣門下
(劉向新序曰昔者楚丘先生行/年七十披裘帶索徃見孟嘗君)桓帝(一作/公)曰(按晉書桓/溫廢主立)
(威有不臣之跡至其子桓𤣥始簒位稱帝以喻周文帝/宇文泰至其子閔帝始受魏禪時泰相魏為安定公江)
(陵之伐皆由於泰子山本梁朝舊臣故深怪之不引眞/人但取桓宣武為比直稱桓帝下曰寡人豈其紫色蛙)
(聲耶可以觀文/人之寓意矣)名父之子流離江漢孤之責矣(名父謂/肩吾也)
(侯景之亂子山奔江陵是為流離江漢也漢書蕭育傳/曰大將軍王鳯以育名父子著材能除為功曹左傳哀)
(六年楚昭王曰江漢濉漳楚/之望也杜預曰四水在楚界)及命引進乃曰噫子老矣
鶴髮雞皮蓬頭厯齒(鶴髮白髮也雞皮言其縐也莊子/曰蓬頭突髩登徒子好色賦曰蓬)
(頭攣耳齞脣厯齒/說文曰厯猶疎也)廼是江漢英靈衡荆杞梓(尚書曰荆/及衡陽惟)
(荆州孔安國曰北據荆山南及衡山之/陽也左氏傳曰如杞梓皮革自楚徃也)雖有聞於十室
幸無求於千里(論語曰十室之邑必有忠信劉越/石詩曰鄧生何感激千里來相求)寡人
有銅鐶靈夀銀角桃枝(常璩華陽國志曰巴地竹木之/璝者有桃枝靈壽左思三都賦)
(曰靈壽桃枝劉逵注云靈壽木名也出涪陵縣桃枝竹/屬也出墊江縣二者可以為杖爾雅曰桃枝四寸有節)
(郭璞注曰今桃枝節間相去多四寸竹譜曰篔簹射箇/箖箊桃枝魏書云武帝賜楊彪銀角桃枝一枚以章舊)
(徳/)開木瓜而未落養蓮花而不萎(干寶搜神記曰呉時/有徐光者嘗行術於)
(市里從人乞瓜其主勿與便從索瓣杖地種之俄而𤓰/生蔓延生花成實乃取食之因賜觀者鬻者反視所出)
(賣皆亡耗矣凡言水旱甚驗過大將軍孫綝門褰衣而/趨左右唾踐或問其故答曰流血臭腥不可耐綝聞惡)
(而殺之斬其首無血及綝廢幼帝更立景帝將拜陵上/車有大風盪綝車車為之傾見光在松樹上拊掌指揮)
(嗤笑之綝問侍從皆無見者俄而景帝誅綝按呉志綝/廢亮立休懼因求出屯武昌休許焉武昌荆州地及下)
(王敦皆在武昌故子山引之沈約宋書五行志曰王敦/在武昌鈴下儀仗生華如蓮花狀五六日不萎落此木)
(失其性而為變也干寶曰鈴閣尊嚴者之儀鈴下主威/嚴之官今狂花生於枯木又在鈴閣之間言威儀之富)
(榮華之盛皆如狂花之發不可久也其後終以逆命没/又加戮是其應也一說此花孽也於周易為枯楊生華)
(亦見干寶搜神記及晉書五行志詩曰無木不萎萎槁/也江陵之伐由岳陽安定諸君信所不悅引此二語妖)
(異之/詞也)迎仙客於錦市送游龍於葛陂(言於蜀郡而得此/杖也益州記曰錦)
(里在益州南筰橋東流江南岸以錦為市後漢書費長/房傳曰壺公與一竹杖曰騎此任所之則自至矣既至)
(可以杖投葛陂中也長房乗杖須臾来歸自謂去家適/經旬日而已十餘年矣即以杖投陂顧視則龍也家人)
(謂其久死不信長房曰徃日所𦵏乃竹杖耳乃發/冢剖棺杖猶存焉章懷太子注云陂在今新蔡北)先生
將以養老將以扶危(學士年長者/謂之先生)先生笑而言曰中國
明於禮義闇於知人心之憂矣(中國謂國中也言君國/中雖明禮義而不知人)
(所以為憂也如葛覃之詩施於中谷毛傳以/為谷中今反文葢微辭也心之憂矣出詩)惟我生民
雖復疎條勁柘促節貞筠杖端刻鳥角首圖麟豈能相
予此疾將予此身(說文曰柘桑也筠竹皮也後漢書曰/仲秋案户比民年七十者授之以玉)
(杖長尺端以鳩為飾鳩食不噎之鳥故取之一說漢高/祖與項羽戰敗帝遁於澤中時鳩鳴其上追者以為必)
(無人遂得脱及即位作鳩杖以扶老劉向别錄有麒麟/角杖賦言人之生老病死皆有常數雖勁柘貞筠之材)
(刻鳥圖麟之麗終不能延年却病是杖無/所用也以喻高爵厚祿無所加於我矣)若乃世變市
朝年移陵谷猿吟鷹厲風霜慘黷楚漢争衡袁曹競逐
獸食無草禽巢無木(詩曰高岸為谷深谷為陵古出夏/門行曰市朝人易千年墓平漢書)
(項羽大破漢軍多殺士卒睢水為不流魏志官度之戰/袁紹軍大潰餘衆偽降曹操盡坑之前後所殺八萬人)
(喻魏師至人如/鳥獸無所依也)於時無懼而慄不寒而戰(於時以下喻/江陵之陷西)
(魏將男女數萬口盡俘以歸也淮南子堯戒曰戰戰/慄慄漢書魏勃退立股戰而栗師古曰戰懼之甚也)胡
馬哀吟羌笳悽囀親友離絶妻孥流轉玉闗寄書章臺
留釧(李陵書曰胡笳互動牧馬悲鳴吟嘯成羣胡馬哀/吟羌笳悽囀者言逺適異國有别離之慘也親友)
(離絶妻孥流轉者喻魏人分男女數萬口皆為奴婢獻/俘長安也漢書地理志曰龍勒有玉門關後漢書班超)
(疏曰但願生入玉門關晉記云王逹妻衛氏太安中為/鮮卑所掠路由章武臺留一書并釵釧訪其家又陸機)
(羽扇賦云昔楚襄王㑹於章臺之上言章華臺也史記/秦王坐章臺漢書云張敞走馬章臺街秦地亦有章臺)
(之名然無留釧知其謂章武/臺也說文釧尺絹切臂環也)寒關悽愴羈旅悲涼疎毛
抵於矰繳脆骨被於風霜(喻江陵之敗子山已留長安/若失羣鳥也左氏傳曰羈旅)
(之臣班固兩都賦曰撫罿鴻御矰繳周禮曰矰矢也鄭/康成曰結繳於矢謂之矰矰高也說文曰繳生絲縷也)
(聲之若切淮南子曰雁/銜蘆而飛以避矰繳)髮種種而愈落眉髟髟而競長
(言梁亡之後巳狼狽流離遂至衰老也左傳盧蒲嫳曰/予髮如此種種予奚能為服䖍通俗文曰髮垂而髟潘)
(岳賦曰斑髩髟以承弁兮說文曰髟長髮猋猋也髟/所銜切又必周切眉髟髟者言眉之長垂如髮也)是
以憂幹扶疎悲條鬱結(假竹之枝幹以明心七發曰中/鬱結之輪菌根扶疎以分離説)
(文扶疎/四布也)宿昔僛醜俄然耄(一作/耆)耋(淮南子曰視毛嬙西/子猶䫏醜也高誘曰)
(䫏頭也方相氏黄金四目衣赭稀世之䫏醜貎非生人/也但其像耳目䫏醜言極醜也廣雅曰䫏醜也䫏音欺)
(僛醜當作䫏醜說文僛醉舞貎禮記曰八十曰耄爾雅/曰耋老也郭璞曰八十為耋劉熈釋名曰七十曰耄頭)
(髮白髦髦然也八十曰耋耋鐵也皮膚變黑色如鐵/也一作耆者周禮八十曰耆言其悲憂忽成醜老也)變
田鳯於承宫改陽文於鬷蔑(三輔決録曰漢靈帝殿柱/題堂堂乎張京兆田郎顔)
(氏家訓引此云用論語題京兆人田鳯也後漢書曰承/宫字少子瑯邢姑幕人也永平中拜博士遷左中郎將)
(數納忠言朝臣憚其節名播匈奴時北單于遣使求得/見宫顯宗勅自整飾宫對曰􁆎翟眩名非識實者也臣)
(狀醜不可以示逺宜選有威容者帝以大鴻臚魏應代/之淮南子曰不待脂粉芳澤而性可悦者西施陽文也)
(高誘曰陽文古之好女許慎曰楚之好人也左氏傳曰/鬷蔑惡杜預曰惡醜貌也言亂離改節悲憂易老如美)
(貌化為醜人也阮嗣宗詠懷詩云也/朝為媚少年夕暮成醜老即此意)潘岳秋興嵇生倦游
桓譚不樂呉質長愁並皆年華未暮容貎先秋(潘岳秋/興賦序)
(曰於時秋也故秋興命篇春秋三十有二始見二毛感/秋而興此賦也趙至與嵇蕃書曰去矣嵇生永離隔矣)
(漢書曰長卿故倦游文穎曰倦疲也言疲厭游學也後/漢書曰桓譚上疏言讖記之非帝省奏不説其狀有詔)
(㑹議雲臺所處帝謂譚曰吾欲讖決之譚黙然良久曰/臣不讀讖帝問其故譚復極言讖之非經帝大怒曰桓)
(譚非聖無法將下斬之譚叩頭流血良久乃解出為六/安郡丞意忽忽不樂道病卒魏志曰呉質字季重濟隂)
(人以文才為文帝所善官至振威將軍質答魏太子牋/云今質已四十二矣白髮生髩所慮日深實不復若平)
(日之/時也)予此衰矣雖然有以非鬼非蜮乃心憂矣(左傳醫/和曰非)
(鬼非食惑以喪志詩曰為鬼為蜮箋云蜮短狐干寶捜/神記曰有物處於江中其名曰蜮一曰短狐能含沙射)
(人所中者頭痛發熱劇者至死言已之衰老乃為故/國非有所惑若其滛溺惑亂有如鬼蜮乃可憂也)未
見從心先求順耳(見論/語)伯玉何嗟丘明惟恥(莊子曰蘧/伯玉行年)
(五十而知四十九年之非行年六十而六十化論語曰/左丘明恥之孔注曰左丘明魯太史按子山述懷詩云)
(惟有丘明恥無復榮期樂丘/明之恥豈匿怨而臣其人耶)拉虎捭熊予猶穉童觀形
察貎子實悲翁(曹子建七啓曰批熊碎掌拉虎摧斑説/文曰拉搦也聲盧合切捭撃也聲補買)
(切穉幼禾也聲直利切言巳狀貌雖老搦虎撃熊尚如/童穉之年喻已猶可有為憤辭也子貌雖少一老翁矣)
别有九棘龎眉三槐暮齒(周官曰三槐三公位焉左九/棘孤卿大夫位焉右九棘公)
(侯伯子男位焉鄭司農曰槐之言懷也言懷来人於此/欲與謀也樹棘以為位者取其赤心而外刺象以赤心)
(而有刺也龎蒼雜色也漢武故事/曰武帝輦郎署見顔駟龎眉皓髮)孔光謝病袁逢致仕
(漢書曰孔光為太師稱病辭位太后詔賜太師靈壽杖/黄門令為太師省中坐置几太師入省中用杖賜餐十)
(七物然後歸老於第官屬按職如故後漢書曰袁逢字/周陽以累世三公子寛厚篤信著稱於時後為司空卒)
(於執金吾朝廷以逢/嘗為三老特優禮之)呉濞不朝楊彪喪子(史記曰呉王/濞髙帝兄劉)
(仲之子也髙帝立為呉王稍失藩臣之禮稱疾不朝天/子賜呉王几杖老不朝後漢書曰楊彪子脩字徳祖為)
(曹操所殺操見彪問曰公何瘦之甚對曰愧無日磾先/見之明猶懷老牛䑛犢之愛操為之改容魏書黄初二)
(年公卿朝朔旦并引故漢太尉楊彪待以客/禮賜延年杖及馮几謁請之日便使杖入)明公此贈
或非乖理(言如孔光以下此四君者竹杖之贈或非乖/禮喻魏與周不當以爵祿與已也按上文稱)
(桓宣武為帝宣武自命孤寡而楚丘/先生僅以明公稱之猶諸侯之禮矣)先生乃歌曰秋藜
促節白藋同心終堪荷篠自足驅禽一傳大夏空成鄧
林(左氏傳曰斬之蓬蒿藜藋而共處之說文曰藜草也/聲郎實切戴凱之竹譜曰杞髮苦竹促節薄齒説文)
(曰藋堇草也一曰拜啻藋聲徒弔切又竹譜曰篠出魯/郡堪為笙也又曰細篠大簜書曰篠簜既敷鄭注篠箭)
(也論語曰遇丈人以杖荷篠包曰篠竹器漢書曰張騫/使大夏見蜀布卭竹杖又律厯志曰黄帝使伶倫取竹)
(於大夏之西山海經曰夸父與日逐走入日渴欲得飲/飲於河渭河渭不足北飲大澤未至遂渴而死棄其杖)
(化為鄧林言藜藋在野是其眞性且可用以荷篠驅禽/若竹之製以為杖而死者過半即莊子義臺露寢之義)
(喻已無羨於榮華而魏周/强欲已仕哀其失故也)
　　卭竹杖賦
　　　(寓意與竹杖賦同漢書曰張騫言使大夏時見/蜀布卭竹杖問所從来曰從東来身毒國可數)
　　　(千里得蜀賈人市三輔黄圖曰天子遣使求身/毒國市竹而為昆明所閉天子欲伐之乃作昆)
　　　(明池象之以習水戰即此竹矣劉逵蜀都賦注/曰卭竹出興古盤江以南竹中實而髙節可以)
　　　(為杖戴凱之竹譜曰竹之/堪杖莫尚於卭卭其恭切)
沉冥子遊於巴山之岑取竹於北隂(沉冥若子虛之屬/假立以為端也漢)
(書曰蜀嚴沉冥久幽而不改其操孟康曰蜀郡嚴君平/沉深𤣥黙無欲幽深難測也揚子曰蜀莊沉冥李軌注)
(曰沉冥猶𤣥寂泯然無迹之貌卭竹出蜀巴蜀接境故/云遊於巴山之岑爾雅曰山小而髙岑郭云言岑崟也)
(吕氏春秋曰昔黄帝令伶倫作為律伶倫自大夏之西/乃之阮隃之隂取竹於嶰谿之谷髙誘曰大夏西方之)
(山阮隃山名/山北曰隂)㛹娟高節寂厯無心霜風色古露染斑深
每與龍鍾之族幽翳沉沉(㛹娟見楚辭江淹詩曰寂厯/百草晦善云寂厯彫疎貌張)
(衡南都賦其竹則籦籠䈽篾篾刀叶反䈽音謹廣韻曰/龍鍾竹名世言龍鍾謂其年老如竹之枝葉揺拽不能)
(自禁/也)文不自殊質而見賞蘊諸鳴鳯之律製以成龍之
杖(漢書律厯志曰黄帝制十二筩以聽鳯之鳴為十二/律王子年拾遺記曰岑華山在西海上有象竹截為)
(管吹之為翠鳯之鳴述異記作蔓竹神仙傳曰費長房/以杖投葛陂中顧視則龍也又鄧徳明南康記曰南野)
(縣有漢監匠陳鄰其人通靈夜嘗乘龍還家其妻懷身/母疑與外人通密看乃知是鄰乘龍龍至家輒化青竹)
(杖鄰内致户前母不知因將杖去須臾光采滿堂俄而/飛失杖乃御雙鵠還又列仙傳曰呼子先者漢中闕下)
(卜師也壽百餘年夜有仙人持二竹竿至呼子先騎之/乃龍也上華隂山又神仙傳曰蘇仙公嘗持一竹杖時)
(人謂曰蘇生竹杖固是龍也厯/諦傳記竹杖之成龍者多矣)拔條勁直璘斌色滋和
輪人之不重待羽客以相貽(甘泉賦曰馬犀之璘㻞注/音斌埤蒼曰璘㻞文貌也)
(晉灼曰㻞音豳向曰璘㻞寶物文采也說文曰滋益也/聲子之切輪車輪說文曰車有輻曰輪輪人作車輪之)
(人言扶杖則安歩當車矣非有車輪之重也羽客羽人/也山海經有羽人之國不死之民言待此不死之民以)
(相與/也)青春欲暮白雲来遲謀於長者操以從之執末而
獻無因自持(楚辭大招曰青春受謝白日昭只穆天子/傳云西王母為天子謡曰白雲在天山䧙)
(自出道里悠逺山川間之將子無死尚能復来禮記曰/謀於長者必操几杖以從之鄭注云從猶就也言少年)
(不可再得神仙亦復来遲於是謀於長者用操此杖矣/執末而獻無因自持者禮記曰獻杖者執末疏云末拄)
(頭地也拄地不浄不可嚮人故/執以自嚮持淨頭以授與人也)諸蔗雖甘不可以倚(嵇/含)
(草木狀曰諸蔗一曰甘蔗按諸蔗對下彼藜知蔗之種/類不一故云諸蔗若諸葛矣崔瑗杖銘曰諸蔗雖甘猶)
(不可杖曹植矯志賦曰諸蔗雖甘杖之必折/言諸蔗類竹味雖甘而脆不可倚以為杖也)彼藜雖實
不可以美(莊子曰子貢見原憲原憲杖藜應門/言藜雖實可以為杖而非美物也)未若處
不材之間當有用之始(莊子曰莊子行於山中見大木/枝葉繁茂伐木者止其旁而不)
(顧也莊子曰此木以不材得終其天年舍於故人之家/故人喜命豎子殺雁而烹之殺不能鳴者明日弟子問)
(於莊子曰昨日山中之木以不材得終其天年今主人/之雁以不材死先生將何處莊子笑曰周將處夫材與)
(不材之間吕氏春秋曰聖人之於物也無不材孔子以/六尺之杖論貴賤之等辨親疎之義高誘注曰材用也)
(又莊子云惠子謂莊子曰言無用莊子曰言無用而始/可與言用矣夫地非不廣且大也且人之所用容足耳)
(然側足而墊之致黄泉人尚有用乎惠子曰/無用莊子曰然則無用之之為用也明矣)魯分以爵
漢錫以年昔尚爾齒今優我賢(禮記曰大夫七十而致/事若不得謝則必賜之)
(几杖疏曰熊氏云既不聼致事則祭義云七十杖於朝/是也聽致事則王制云七十杖於國八十杖於朝是也)
(是杖亦分以爵當云周分以爵豈以周禮在魯而云魯/分也與漢錫以年者若漢書文帝賜呉王濞几杖不朝)
(元后賜孔光靈壽杖是也昔尚爾齒今優我賢者設為/爾我之辭言昔日尚爾為貴今受此分爵錫年之異數)
(當優我杖/者為賢也)書横几玉塵筵則函之以後拂之以前(謂授/几杖)
(也周禮有司几筵之官鄭注云筵亦席也禮記曰席間/函丈又云進几杖者拂之言書在几玉在筵而此杖與)
(之不離/前後也)爾其摘芳林沼行樂軒除間尊卑之垂帨隨上
下之遊紆(説文曰平土有叢木曰林沼池也軒曲輈藩/車除殿陛也禮記曰尊卑垂帨鄭注云帨佩)
(巾也磬折則佩/垂授受之儀一)夫寄根江南淼淼幽潭傳節大夏悠悠
廣野(説文曰淼大水也字同渺楚辭曰便娟之修竹兮/寄生乎江潭戴凱之竹譜曰葢竹生江南深谷中)
(蜀都賦曰卭竹傳節於大夏之邑劉逵注云卭竹杖以/節為竒故曰傳節也喻已昔本呉人今為羈旅猶竹杖)
(之根寄江南/節傳大夏也)豈比夫接君堂上之履為君座右之銘而
得與綺紳瑶珮出芳房於蕙庭(史記曰平原君使人於/春申君趙使欲夸楚為)
(玳瑁簮刀劒室皆以珠飾之請春申君春申君客三千/人其上客皆躡珠履使大慙後漢書曰崔瑗字子玉涿)
(郡人也兄璋為人所殺瑗遂手刃其讐亡命䝉赦而出/作銘自戒常置座右曰座右銘説文曰綺文繒也聲袪)
(彼切論語孔注云紳大帶詩曰報之以瓊瑶毛傳曰瑶/美玉説文曰瑶美石也珮佩玉也即毛傳所謂雜佩者)
(珩璜琚瑀衝牙之類蕙芳草也蕙庭若蘭房矣子山本/賦杖而引用好客報讐之事喻已不能如黄歇豪俠之)
(舉珠履滿堂又不能如崔瑗報讐之後作銘自戒而悠/悠無所用之僅如竹杖扶老而已意㫖深長假比發端)
(以攄懷舊之蓄念/非徒賦卭杖也)
　　枯樹賦
　　　(枯樹賦者庾子山鄉關之思所為作也朝野僉/載曰梁庾信從南朝初至北方文士多輕之信)
　　　(將枯樹賦以示之於後無敢言者時溫子昇作/韓陵山寺碑信讀而寫其本南人問信曰北方)
　　　(文字何如信曰惟有韓陵山一片石堪共語薛/道衡盧思道稍觧把筆自餘驢鳴狗吠聒耳而)
　　　(已枯樹賦有碑貞觀/四年褚遂良所書也)
殷仲文(一本有/者字)風流儒雅海内知名世(一作代/唐本)異時移
出為東陽太守常忽忽不樂顧庭槐而嘆曰此樹婆娑
生意盡矣(續晉陽秋曰殷仲文字仲文陳郡人祖融太/常父康呉興太守仲文聞桓𤣥平京邑棄郡)
(投焉𤣥甚悦之引為咨議㕘軍及簒位以佐命親貴桓/𤣥敗先投義軍累遷侍中尚書以罪伏誅世説曰桓𤣥)
(敗後殷仲文還為大司馬咨議意似二三非復徃日大/司馬府㕔前有一老槐甚扶疎殷因月朔與衆在㕔視)
(槐良久嘆曰槐樹婆娑無復生意殷仲文既素有名望/自謂必當阿衡朝政忽出為東陽太守意甚不平及之)
(郡至富陽慨然嘆曰/當復出一孫伯符)至如白鹿貞松青牛文梓(十三州/志曰燉)
(煌有白鹿塞地多古松白鹿棲息其下因而得名燉煌/郡蒼松縣漢武帝置南山有松干寶捜神記曰昔武王)
(伐雍州大神樹將倒樹中流血變作一㹀牛走入豐水/中故樹精百年化為青牛郭氏𤣥中記曰萬嵗樹精為)
(青牛又曰秦文公造長安宫面四百里南至終南山山/有梓樹大數百圍䕃宫中公惡而伐之連日不剋輒大)
(風雨夜有鬼問梓樹樹曰豈奈吾何鬼曰若使三百人/披頭以繩繞樹豈不敗汝樹黙然不應明日人言於秦)
(王王依此言伐之有青牛逐之入灃州錄異傳曰/秦文公伐雍州南山文梓木有青牛出走豐水矣)根柢
盤魄山崖表裏(漢書鄒陽曰蟠木根柢蘇林曰柢音蔕/張宴曰柢根下本也爾雅曰厓内為隩)
(外為隈郭注云别厓表裏之名孫炎云内曲裏也外曲/表也爾雅又曰涘為厓郭云謂水邊也厓與崖字同)
桂何事而銷亡桐何為而半死(漢書曰武帝作賦悼李/夫人其辭曰秋氣潛以)
(淒淚兮桂枝落而銷亡枚乘七發曰龍/門之桐髙百尺而無枝其樹半死半生)昔之三河徙植
(一作/殖)九畹移根(南史宋武帝紀曰漢光武社於南陽漢/末而其樹死劉備有蜀乃應之而興及)
(晉季年舊根始萌至是而盛矣漢書曰髙祖委發關中/兵收三河士韋昭曰河東河南河内也史記曰唐人都)
(河東殷人都河内周人都河南夫三河在天下之中按/光武都洛在河南劉備都蜀劉裕都建康國號曰宋皆)
(社樹之應是其三河徙植之事矣後漢書西𦍑傳曰爰/劒亡入三河間注云今比言三河即黄河賜支河湟河)
(也亦稱三河與此為異也楚辭曰余既滋蘭之/九畹王逸曰十二畝為畹或曰田之長為畹也)開花建
始之殿落實睢陽之園(魏志曰建安二十五年正月曹/公在洛陽起建始殿後漢書郡)
(國志梁國有睢陽縣地道記曰梁孝王築城十二里小/鼓唱節杵下而和之稱睢陽曲九域志曰睢陽郡有梁)
(孝王東苑方三百里苑囿/中有可室山雁池修竹園)聲含嶰谷曲抱雲門(漢書律/厯志曰)
(黄帝使伶倫自大夏之西昆侖之隂取竹之觧谷生其/竅厚均者斷兩節而吹之以為黄鍾之宫制十二筩以)
(聽鳯之鳴孟康曰觧脱也谷竹溝也取竹之脱無溝節/者也一説昆侖之北谷名也晉灼曰谷名是也周禮曰)
(大司樂雲門之舞鄭注云雲門黄帝樂言/木中含抱律吕之音也觧音蟹字或作嶰)將雛集鳯比
翼巢鴛(楚辭曰哀枯楊之寃雛王逸注曰生哺曰鷇生/啄曰雛悲哀飛鳥生雛其身煩寃而不得出在)
(於枯楊之樹居危殆也禮瑞命記曰黄帝時鳯蔽日而/来止帝園食常竹實棲常梧桐終不去宋書樂志曰鳯)
(將雛歌者舊曲也應璩百一詩云為作陌上桑反言鳯/將雛然則鳯將雛其来久矣晉書樂志曰呉聲十曲有)
(鳯將雛又歩出夏門古辭鳯凰鳴啾啾一母將九雛張/正見置酒高殿上詩琴挑鳯將雛當是用相如鼓琴挑)
(鳯兮鳯兮歸故鄉遨遊四海求其凰之義列異傳曰宋/康王埋韓馮夫妻宿昔梓生有鴛鴦雌雄各一恒棲樹)
(上音聲感人又玉臺新詠載廬江焦仲卿妻詩序云漢/末建安中廬江府小史焦仲卿妻劉氏為仲卿母所逼)
(自誓不嫁投水而死仲卿聞之自縊於庭樹兩家合𦵏/華山傍詩曰東西植松柏左右植梧桐枝枝相覆葢葉)
(葉相交通中有雙/飛鳥自名為鴛鴦)臨風亭(一作/庭)而唳鶴對月峽而吟猿
(晉書陸機曰華亭鶴唳可得聞乎荆州記曰峽長七百/里兩岸連山略無絶處重巖疊嶂隱天蔽日常有高猿)
(長嘯屬引清逺漁者歌曰巴東三峽巫峽長猿鳴三聲/淚沾裳郡國志巴郡枳縣注曰華陽國志云有明月峽)
(是/也)廼有拳曲擁腫盤坳反覆(莊子曰吾有樹人謂之樗/其大本擁腫而不中繩墨)
(其小枝拳曲而不中規矩說文曰/坳地不平也从土幼聲於交切)熊彪(一作/虎)顧盼魚龍
起伏節竪山連文横水蹙(説文曰彪虎文論語云山節/藻棁包咸曰節栭也刻鏤為)
(山棁者梁上楹畫為藻文藻水/草也説文曰蹙廹也聲子六切)匠石驚視公輸眩目(莊/子)
(曰匠石之齊見櫟社樹觀者如市匠石不顧司馬彪曰/匠石字伯説墨子曰公輸般為雲梯禮記鄭注曰公輸)
(若匠師也般若之於多技巧也趙岐/孟子注曰公輸子魯班魯之巧人也)雕鐫始就剞劂仍
加平鱗鏟甲落角摧牙重重碎錦片片眞花紛披草樹
散亂煙霞(甘泉賦曰般倕棄其剞劂應劭曰剞曲刀也/劂曲鑿也淮南子注曰剞劂曲刀也張揖廣)
(雅曰陳寶孟勞馬氏曰楊剞劂劉刀也剞車竒反劂歸/衛反剞又居綺反蒼頡篇曰鏟削平也言巧匠得此樹)
(木窮致其功雕刻魚龍麒麟牙獸之/狀錦花草樹煙霞之文極其眩爛也)若夫松子古度平
仲君遷(左太沖呉都賦曰木則楓柙豫章松梓古度平/仲君遷劉逵注云松梓二木名今云松子葢轉)
(寫之誤或云松樹結實可食者也逵又云古度樹也不/華而實子皆從皮中出大如安石榴正赤初時可煑食)
(也廣州有之晉顧微廣州記曰熈安縣有孤古度樹生/其號曰古度俗人無子於祠炙其乳則生男以金帛報)
(之劉成曰平仲之木實白/如銀君遷之樹子如瓠形)森梢百頃槎枿千年(王粲柳/賦曰莖)
(森梢以奮揚春秋傳曰山木不槎張衡東京賦曰山無/槎枿薛綜注云斜斫曰槎斬而復生曰枿李廵曰枿槁)
(木之餘也魏都賦曰林不槎枿吕良曰枿斬去木梢也/森疏簮切音參梢所交切槎仕雅切又側下切枿五割)
(切/)秦則大夫受職漢則將軍坐焉(史記秦本紀曰始皇/東封泰山風雨驟至)
(避於松下因封為五大夫袁宏後漢紀曰馮異為人謙/退不伐每軍行止舎諸將争功異常屏處大樹下軍中)
(號為大樹將軍上常分諸營吏士問/曰屬誰營耶皆曰願屬大樹將軍)莫不苔埋菌壓鳥
剝蟲穿或低垂於霜露或撼頓於風煙(言已上諸樹為/蟲鳥風霜所壞)
(也師古曰苔水氣所生蘇林曰寄生者芝菌之類淋潦/之日著樹而生形有周圜象說文曰菌地蕈也渠殞切)
東海有白木之廟西河有枯桑之社(東海言東至於海/也白木俗説密縣)
(東三里天仙宫有白松相傳軒轅黄帝葬三女處於今/猶存按漢書地理志膠東國下密有三石山祠豈其是)
(耶西河言西至於河也河源出於崑崙在西則河之所/經汎稱西河也干寶捜神記曰南頓張助於田中種木)
(見李核欲持去顧見空桑中有土因植種以餘漿溉灌/後人見桑中反復生李轉相告語有病目痛者息隂下)
(言李君令我目愈謝以一豚目痛小疾亦行自愈衆犬/吠聲盲者得視逺近翕赫其下車騎常數千百酒肉滂)
(沱間一嵗後張助逺出來還見之驚云此有何神乃我/所種耳因就斫之亦見風俗通蔡邕獨斷曰社者欲令)
(萬民加肅敬也各以其野所宜之木以名其社及其野/世說阮宣子曰社而為樹伐樹則社亡樹而為社伐樹)
(則社/移矣)北陸以楊葉為關南陵以梅根作冶(爾雅云髙平/曰陸大阜曰)
(陵北陸北方之地也楊葉為關未詳按爾雅楊蒲柳説/文曰柳小楊也漢書地理志曰代郡高柳西部都尉治)
(遼西郡柳城西部都尉治疑以木得名若榆中之關樹/榆為塞矣榆中漢屬金城郡南陵宣城縣名鮑照詩云)
(昨夜宿南陵今旦入蘆洲李善注稱宣城郡南陵縣矣平/隋書地理志云宣城郡南陵梁置南陵郡又云宣城郡)
(陳改為宣州楊炯李懷州墓誌銘序宣州刺史云呉土/舊邑楚國先封江廻鵲尾之城山枕梅根之冶又孟浩)
(然泊宣城界詩云火熾梅根冶煙迷楊葉洲是梅根作/冶當在宣城矣言東南西北四方有廟社關冶以木得)
(名者/也)小山則叢桂留人扶風則長松繫馬(淮南王安招/隱士序曰招)
(隱士者淮南小山之所作也其詞曰桂樹叢生兮山之/幽又云攀援桂枝兮聊淹留劉琨扶風行曰繫馬長松)
(下發鞍/髙岳頭)豈獨城臨細柳之上塞落桃林之下(漢書曰周/亞夫屯細)
(柳以備邊在長安城西左氏傳/曰晉侯使詹嘉以守桃林之塞)若乃山河阻絶飄零離
别拔本垂淚傷根瀝血(若乃以下喻已失國喪家流離/異域猶木之拔本傷根也左氏)
(傳曰拔本塞源淮南子曰秦擄趙王遷徙之漢中房陵/思故鄉為山木之謳聞者莫不墮淚魏志曰曹公在洛)
(陽起建始殿伐濯龍樹而血出又掘移梨根傷而血出/曹公惡之遂寢疾是月薨又風俗通曰桂陽太守江夏)
(張遼叔髙去􁆘令家居買田田中有大樹十餘圍扶疎/葢數畝地播不生榖遣客伐之木中血出客驚白叔髙)
(怒曰老樹汁出此何等血因自嚴行復斫之血大流灑/有白頭公長可四五尺忽出徃赴叔髙髙逆格殺之凡)
(殺四頭非人非獸遂伐其木其年應司空辟侍御史兖/州刺史以二千石之尊過鄉里薦祝祖考白日繡衣榮)
(羡安居均伐樹血/出而禍福互異矣)火入空心膏流斷節(淮南畢萬術曰/老槐生火膏流)
(斷節者膏謂樹脂也老樹汁出若/流膏矣説文曰膏肥也節竹約也)横洞口而欹臥頓山
腰而半折文斜者百圍冰碎理正者千㝷瓦裂(一作文/衰合體)
(俱碎理正/中心直裂)載癭銜瘤藏穿抱穴木魅䁡睒(一作睒曍/一作睒䁑)山
精妖孽(淮南子曰險阻之氣多癭南方草木狀曰五嶺/之間多楓木焉久則生癭瘤養生論曰頸處險)
(而癭李善注曰人居山險樹木瘤臨其上飲此水則患/癭藏穿為蟲所穿抱穴為鳥所穴也蕪城賦曰木魅山)
(□説文曰魅老物精也莫愧切杜預曰魅怪物山海經/曰山精如人面而有毛説文曰睒暫視貌聲失冉切睗)
(目疾視也聲施隻切抱樸子曰山之精形如小兒而獨/足向後喜来犯人其名曰蚑知而呼之即當自却一名)
(超空亦可兼呼之又或如鼓赤色一足其名曰渾又或/如人長九尺衣裘戴笠名曰金纍又或如龍五色赤角)
(名曰飛龍見之皆可呼其名不敢為害山中大樹精名/曰雲陽呼之則吉山中夜見火光枯木所作勿怪也又)
(大蛇名升卿山中寅日自稱虞君者虎也稱當路君者/狼也稱令長者老狸也卯日稱丈人者兔也稱東王父)
(者麋也稱西王母者鹿也辰日稱雨師者龍也稱河伯/者魚也稱無腸公子者蟹也已日稱寡人者社中蛇也)
(稱時君者龜也午日稱三公者馬也稱仙人者老樹也/未日稱主人者羊也稱吏者麞也申日稱人君者猴也)
(稱九卿者猿也酉日稱將軍者雞也稱捕賊者雉也戍/日稱人姓氏者犬也稱成陽君者狐也亥日稱婦人者)
(金玉也稱神君者猪也子日稱社君者䑕也稱神人者/伏翼也丑日稱書生者牛也但知其物名則不能為害)
(也𤣥中記曰山精如人頭長三四尺食山蟹夜出晝藏/左氏傳曰地反物為妖說文作􁀙云衣服歌謡草木之)
(怪謂之妖孽説文作􁆂云/禽獸蟲蝗之怪謂之􁆂)况復風雲(一作/雷)不感羇旅無
歸(言梁中興道銷已不能復歸也後漢二十八將論/曰感㑹風雲奮其智勇左傳陳敬仲曰羇旅之臣)未
能採葛還成食薇(詩王風有采葛之篇詩序曰采葛懼/讒也鄭箋云采葛喻臣以小事使出)
(史記曰武王已平殷亂天下宗周伯夷叔齊義不食周/粟隱於首陽山採薇而食之歌曰登彼西山兮採其薇)
(矣索隱曰薇蕨也爾雅云蕨鱉也陸璣毛詩草木疏云/蕨山菜也莖葉皆似小豆蔓生其味亦如小豆藿可作)
(羮亦可生食也本傳云聘於西魏遂留長安是以小事/使出也哀江南賦云讓東海之濵遂餐周粟又詩何但)
(食周薇皆引夷齊之事以自喻此言奉/命出使不能為君効力屈節魏周也)沉淪窮巷蕪没
荆扉既傷揺落彌嗟變衰(宋玉曰草木揺落而變衰喻/已思念故國遂至衰老猶樹)
(木之衰秋揺/落枯朽時也)淮南子云木葉落長年悲斯之謂矣(淮南/子云)
(桑葉落而長年悲也淮南子者漢髙帝之孫劉安所作/也西京雜記曰淮南王安著鴻烈二十一篇號為淮南)
(子一曰劉安子自/云字中皆挾風霜)乃歌曰建章三月火黄河萬(一作/千)里
槎(漢書曰武帝太初元年柏梁災起建章宫文穎曰越/巫名勇謂帝曰越國有火災即復大起宫室以厭勝)
(之故帝作建章宫按建章宫起在柏梁既災之後是柏/梁災非建章災也此云建章三月火者當是赤眉焚西)
(京宫室事後漢書建武二年曰赤眉焚西京宫室發掘/園陵又董卓傳卓遷天子西都初長安遭赤眉之亂宫)
(室營寺焚滅無餘是時惟有髙廟京兆府舍遂便時幸/焉後移未央宫史傳既云焚滅無餘知建章宫亦被焚)
(矣按漢書建章宫度為千門萬户以其宫室之崇麗者/故稱引之云三月火者按史記項羽至咸陽燒秦宫室)
(三月火不滅此言三月特稱其火之大也博物志曰有/居海島者每年見浮槎徃来不失期遂賫糧乗槎而去)
(至犯牛女星蜀郡嚴君平/知之後知黄河與天漢通)若非金谷滿園樹即是河陽
一縣花(晉書曰石崇有金谷園石季倫思歸引序曰河/陽别業柏木㡬於萬株又晉書云潘岳為河陽)
(令滿縣皆栽桃花言今日之煨/燼漂流皆昔日之繁花密樹也)桓大司馬聞而嘆曰昔
年種柳依依漢南今看揺落悽愴江潭樹猶如此人何
以堪(桓大司馬桓溫也桓温别傳曰温字子元譙國龍/亢人也興寜九年以溫克復舊京肅靜華夏進都)
(督中外諸軍事侍中大司馬世説曰桓公北征經金城/見前為琅邪時種柳皆巳十圍慨然嘆曰木猶如此人)
(何以堪攀枝執條泫然流淚晉書曰桓溫自江陵北行/經少時所種柳處皆十圍蹵然嘆曰木猶如此人何以)
(堪按桓溫為桓𤣥之父仲文為東陽太守在桓𤣥既敗/之後子山所賦皆發巳意假殷仲文以起賦端末引淮)
(南王桓司馬以致一篇/之意不必其同時也)
　　傷心賦(并序/)
　　　(傷心賦者雖傷弱子亦悼亡國也楚辭曰目極/千里傷心悲魂兮歸来哀江南子山二賦取諸)
　　　(此/焉)
予五福無徵三靈有譴(尚書洪範云九曰嚮用五福孔/傳曰言天所以嚮勸人用五福)
(徵驗也又洪範云曰休徴孔傳云敘美行之驗也班固/典引曰答三靈之繁祉注云三靈天地人也説文曰譴)
(謫問也聲/去戰切)至於繼體多從夭折(左傳成二年説鄭靈公/早死云夭子蠻又昭十)
(九年子産云札瘥夭昏是夭為少死也尚書六極一曰/凶短折孔安國曰短未六十折未三十疏云鄭𤣥以為)
(凶短折皆是夭枉之名未昏曰折漢書五行志云草木/曰折一曰凶夭是也兄喪弟曰夭父喪子曰折並與孔)
(不同夭於表反折/時設反又之舌反)二男一女並得勝衣金陵喪亂相守
亡没(金陵喪亂葢指太清/二年侯景之亂也)羇旅關河倏然白首(謂留魏/不歸也)
苗而不秀頻有所悲(世説曰王戎子萬有/大成之風苖而不秀)一女成人一
長(一作/外)孫孩穉奄然𤣥壤何痛如之既傷即事追悼前
亡(既傷即事者傷其去梁即魏不能復歸也追悼前/亡者傷今一女一孫并悼前金陵亡没之男女也)惟
覺傷心遂以傷心為賦若夫入室生光非復企及夾河
為郡前途逾逺(孝子傳曰後漢汝南應樞生四子見神/光照社樞見光以問卜人卜人曰此天)
(符也子孫其興乎乃探得黄金自是諸子宦學並有才/名至瑒七世通顯漢書杜周傳曰始杜周為廷史有一)
(馬及久任事列三公而兩子/夾河為郡守家貲累巨萬矣)婕妤有自傷之賦揚雄有
哀祭之文(漢書曰孝成班婕妤帝初即位選入後宫始/為少使俄而大幸為婕妤居増成舍再就舘)
(有男數日失之其後趙飛燕姊娣嬌妒婕妤退處深宫/作賦自傷悼漢書曰揚雄字子雲蜀郡成都人也好詞)
(賦常怪屈原文過相如至不容作離騷自投江而死悲/其文讀之未甞不流涕也以為君子得時則大行不得)
(時則龍蛇遇不遇命也何必沉身哉乃作書徃徃摭離/騷而反之自岷山投諸江流以弔屈原名曰反離騷又)
(旁離騷作重一篇名曰廣騷又旁惜誦以下至懷沙一/巻名曰畔牢愁贊曰王莽簒位雄以耆老次轉為大夫)
(雄恬於勢利欲求文章成名於後世作太𤣥法言又按/雄子揚烏九齡而通𤣥文早卒法言所謂吾家童烏育)
(而不苖者也/注見下文)王正長有北郭之悲謝安石有東山之恨
(臧榮緒晉書曰王讚字正長義烏人博學有俊才辟司/空掾歴散騎侍郎有詩云朔風動秋草邊馬有歸心胡)
(寜久分析靡靡忽至今王事離我心殊隔過商參又云/人情懷舊鄉客鳥思故林又晉書曰謝安字安石始有)
(東山之志後嚴命屢臻勢不獲已始就桓公司馬安雖/受朝寄然東山之志始末不渝每形於言色有二子瑶)
(琰瑶襲爵官至瑯邪王友早/卒子該嗣終東陽太守無子)斯既然矣(言班揚王謝諸/人或以失寵自)
(傷或以不遇哀祭或在北郭而懷歸或處東山/而被命又並有夭折之事若此者既為傷心矣)至若曹
子建王仲宣(魏志曰陳思王植字子建善屬文封平原/侯徙封臨菑侯貶爵安鄉侯改封鄄城侯)
(立為王徙封雍丘浚儀改還雍丘徙封東阿封為陳王/植每欲求别見獨談論及時政幸冀試用不能得既還)
(悵然絶望又以前過事復減半十一年中而三徙都常/汲汲無歡遂發疾薨時年四十一曹子建集中有金瓠)
(哀辭其序云金瓠予之首女雖未能言固已授色知心/矣生十九旬而夭折乃作此辭有行女哀辭其序云行)
(女生於季秋而終於首夏三年之中二子頻喪又魏志/曰王粲字仲宣山陽高平人也獻帝西遷徙居長安以)
(西京擾亂之荆州依劉表表卒太祖辟為丞相掾賜爵/關内侯拜侍中建安二十二年卒粲二子為魏諷所引)
(誅後絶注云文章志曰太祖時征漢中聞粲子死歎曰/孤若在不使仲宣無後按植與粲有贈答七哀詩謂痛)
(而哀義而哀感而哀怨而哀耳目聞見而哀口歎而哀/鼻酸而哀也又按王粲著傷夭賦曰惟皇天之賦命實)
(浩蕩而不均或老終以長世或昏夭而夙冺物雖存而/人亡心惆悵而長慕哀皇天之不惠抱此哀而何愬求)
(魄神之形影差幽冥而弗迕淹伭徊以想像心/彌結而紆縈晝忽忽其若昏夜炯炯而至明)傅長虞
應徳璉(王隱晉書曰傅咸字長虞北地泥陽人也拜太/子洗馬後為司𨽻校尉薨咸贈何邵王濟詩序)
(云歴試無效且有家艱魏志曰汝南應瑒字徳璉太祖/辟為丞相掾屬轉為平原侯庶子後為五官將文學瑒)
(集有别詩二首云朝雲浮四海日暮歸故山行役懷舊/土悲思不能言悠悠渉千里未知何時旋浩浩長流水)
(九折東北流晨夜赴滄海海流亦何抽逺適萬/里道歸來未有由臨河累太息五内懷傷憂)劉韜之
母任延之親(晉劉韜母孫氏悼艱賦曰伊稟命之不辰/遭天難之靡忱夙無父之何怙哀壅悴以)
(抽心云云見藝文類聚後漢書曰任延字長孫南陽宛/人也為九江太守産子者始知種姓咸曰使我有是子)
(者任君也多名子為任按下文書翰傷切數語任延當/作任咸潘岳集任澤蘭哀辭曰澤蘭者任子咸之女也)
(渉三齡未没喪而殞遂為其母辭/又寡婦賦云孤女藐焉始孩是也)書翰傷切文辭哀痛
千悲萬恨何可勝言(言曹子建諸君並/有悲怨之詞也)龍門之桐其枝
已折巻施之草其心實傷(枚乗七發曰龍門之桐髙百/尺而無枝爾雅曰巻施草拔)
(心不死郭注云宿莽也離騷云夕搴中洲之宿/莽王逸云草冬生不死者楚人名之曰宿莽)嗚呼哀
哉
賦曰悲哉秋風揺落變衰(宋玉九辨曰悲哉秋之為氣/也蕭瑟兮草木揺落而變衰)
(衰所/追切)魂兮逺矣何去何依(宋玉招魂曰魂兮/來歸去君之恒幹)望思無望
歸来不歸(三輔黄圖曰武帝寤戾太子無辜被殺作思/子宫為歸来望思之臺於湖漢書亦云顔師)
(古注曰言已望而思之庶太子之魂歸来也其臺在今/湖城縣之西閿鄉之東基址猶存招魂云魂兮歸来又)
(云歸来/歸来)未逹東門之意空懼西河之譏(列子曰魏有東/門呉者子死而)
(不憂人怪問之曰吾無子時不憂今子死乃與無子時/同吾何憂也禮記曰子夏哭其子而喪明曾子弔之曰)
(朋友喪明則哭之曾子哭子夏亦哭曰天乎予之無罪/也曾子怒曰商汝何無罪也吾與汝事夫子於洙泗之)
(間退而老於西河之上使西河之民疑汝於夫子爾罪/一也喪爾親使民未有聞焉爾罪二也喪爾子喪爾明)
(爾罪三也子夏投其杖/而拜曰吾過矣吾過矣)在昔金陵天下喪亂王室板蕩
生民塗炭兄弟則五郡分張父子則三州離散(梁書武/帝紀曰)
(太清二年冬十月已酉侯景自横江濟采石辛亥景師/至京哀江南賦所謂戊辰之年建亥之月大盜移國金)
(陵瓦觧者也郡國志曰丹陽郡秣陵其地本金陵秦始/皇改建安十六年孫權改曰建業十七年城石頭建業)
(梁之所都故云金陵詩大雅曰上帝板板下民卒癉毛/云板反也癉病也言厲王為政反先王之道下人盡病)
(也又蕩之什曰蕩蕩上帝下民之辟鄭箋云蕩蕩法度/廢壞之貌塗炭見尚書應休璉與從弟書曰濟蒸人於)
(塗炭吕向曰塗泥也炭猶火也言人如墜泥火欲濟之/令出甚難也五郡兄弟三州父子俱詳見哀江南賦注)
地鼎沸於袁曹人豺狼於楚漢(袁曹袁紹曹操也楚漢/項藉漢髙帝也注見竹)
(杖賦喻侯景作亂天下分爭生民荼毒有如袁曹官度/楚漢鴻溝矣王子年拾遺記曰禹鑄九鼎當夏桀之時)
(鼎水忽沸後漢書朱穆上書曰養魚於沸鼎之中漢書/杜文謂孫寶曰豺狼當路孫楚為石仲容與孫皓書曰)
(豺狼抗爪牙之毒吕延濟曰豺/狼惡獸喻亂賊也以喻侯景矣)或有擁樹罹災藏衣遭
難(或有以下言喪亂時男女亡没也史記夏侯嬰傳曰/項羽大破漢軍漢王欲棄孝惠魯元嬰常收竟載之)
(徐行面雍樹乃馳卒得脱而致孝恵魯元於豐蘇林曰/南陽人謂抱小兒為雍樹面者大人以面首向臨之小)
(兒抱大人頸似縣樹也漢書師古注曰面偕也雍抱持/之言取兩兒令面背已而抱持之以馳故云面雍樹馳)
(雍讀曰擁藏衣疑作載衣即斯干之詩所謂載衣之裳/載衣之裼列女傳云魯孝義保孝公稱之保母伯御殺)
(懿公自立求稱將殺之保乃衣其子以稱之衣卧於稱/處伯御殺之保抱稱以逃史記程嬰取他兒負之衣以)
(文葆匿山中皆/似藏衣遭難也)未設桑弧先空柘館(禮記曰國君太子/生三日卜士負之)
(射人以桑弧蓬矢六射天地四方又見左傳漢書班婕/妤賦曰痛陽禄與柘館兮仍襁褓而離災服䖍曰二舘)
(名也生子此舘皆失之也/師古曰二觀並在上林中)人惟一丘亭遂千秋(春秋説/題辭曰)
(丘者墓也廣雅云小陵曰丘潘岳傷弱子序曰三月壬/寅弱子生五月之長安壬寅次於新安之千秋亭甲辰)
(而弱子夭乙已𦵏於亭東西征賦亭/有千秋之號子無七旬之期是也)邊韶永恨孫楚長
愁(邊韶後漢時人永恨未詳疑指無子或喪子事後漢/書曰邊韶字孝先陳留浚儀人也以文學知名教授)
(數百人曾晝日假卧弟子私嘲之曰邊孝先腹便便懶/讀書晝日眠韶應時對曰邊為姓孝為字腹便便五經)
(笥但欲眠思經事寐與周公通夢静與孔子同意師而/可嘲出何典記嘲者大慙後為陳相卒於官著詩頌碑)
(銘書䇿凡十五篇晉書曰孫楚字子荆太原中都人也/按孫楚有和氏外孫道生哀文又有和氏外孫小同哀)
(文本賦序一作一外孫孩穉似引此又晉/書云三子衆洵纂衆及洵俱未字而早終)張壯武之心
疾羊南城之淚流(晉書曰張華字茂先范陽方城人也/論前後忠勲進封壯武郡公為司空)
(初華所封壯武郡有桑化為柏識者以為不祥又華舍/及監省數有妖怪少子韙以中台星坼勸華遜位華不)
(從曰天道𤣥遠惟脩徳以應之耳不如静以待之以應/天命及趙王倫孫秀將廢賈后詐稱詔召華遂害之韙)
(儒博曉天文散騎侍郎同時遇害云張壯武者稱其所/封之郡名也壯武本漢宋昌所封史記云封宋昌為壯)
(武侯是也晉以其地封張華矣括地志云壯武故城在/萊州即墨縣西六十里古萊夷國有漢壯武縣故城晉)
(書曰羊祜字叔子泰山南城人也位至公而無子幽明/錄曰羊祜有一兒五六嵗端明可喜掘墓之後兒即亡)
(晉書地理志云泰山郡有南武城祜封南/城侯又南城人故曰羊南城稱其邑居也)痛斯傳體尋
茲世載天道斯慈人倫此愛膝下龍摧掌中珠碎芝在
室而先枯蘭生庭而蚤刈(爾雅郭注云芝一嵗三華瑞/草晉書曰謝安甞戒約子姪)
(曰子弟亦何豫人事而正欲使其佳𤣥答曰譬如芝蘭/玉樹欲使其生於庭階耳左傳宣二年曰初鄭文公有)
(賤妾曰燕姞夢天使與之蘭曰以是為而子既而文公/見之與之蘭而御之辭曰妾不才幸而有子將不信敢)
(徵蘭乎生穆公名之曰蘭及穆公有疾曰蘭死吾其/死乎吾所以生也刈蘭而卒刈倪制切音藝割也)命
之脩短哀哉已滿(脩短長短也潘岳西征賦曰生有脩/短之命東征賦曰脩短之運愚智同)
(班固覧海賦曰運/之脩短不豫期也)鶴聲孤絶猿吟腸斷(崔豹古今注曰/别鶴操商陵牧)
(子所作也娶妻五年而無子父兄為之改娶妻聞之中/夜起而悲嘯牧子聞之愴然而悲乃援琴歌之曰將乖)
(比翼隔天端山川幽逺路漫漫攬衣不寐食忘餐世說/曰桓公入蜀至三峽中部伍中有得猿子者其母緣岸)
(哀號行百餘里不去遂跳上船至便即絶破/視其腹中腸皆寸寸斷公聞之怒命黜其人)嬴博之間
路似新安(漢書劉向曰延陵季子適齊而返其子死於/嬴博之間穿不及泉歛以時服封墳掩坎其)
(髙可隱而號曰骨肉復歸乎土魂氣則無不之也夫嬴/博去呉千里季子不歸葬孔子徃觀之曰延陵季子於)
(禮合矣事出禮記師古曰嬴博二邑在泰山潘岳西征/賦曰夭赤子於新安坎路側而瘞之又傷弱子辭序曰)
(予之長安次於新安千秋亭而/弱子夭感嬴博之哀乃傷之)藤緘轊櫝枿掩虞棺不
封不樹惟棘惟欒(魏志文帝紀曰其告郡國給槥櫝殯/歛裴松之注云槥音衛漢書髙祖令)
(曰士卒從軍死者為槥歸其縣應劭曰槥小棺也今謂/之櫝應璩百一詩曰轊車在道路征夫不得休禮記曰)
(周人以有虞氏之瓦棺葬無服之殤轊與槥古字通轊/櫝小棺也虞棺瓦棺也藤緘枿掩謂為蔓草所縈掩以)
(無梢之木也魏都賦曰林不槎枿薛綜曰斬而復生曰/枿吕良曰枿斬去木梢也易曰古之葬者厚衣之以薪)
(藏之中野不封不樹顔師古劉向傳注云不封謂不聚/土為墳也不樹謂不種樹也爾雅曰終牛棘郭璞注云)
(馬棘也其刺粗而長雍門周曰墳/墓生荆棘欒盧官切音鸞木似蘭)天慘慘而無色雲蒼
蒼而正寒(王仲宣登樓賦曰天慘慘而無色春秋文耀/鉤曰楚有蒼雲如霓郭璞爾雅注曰天形穹)
(隆其色/蒼蒼)况乃流寓秦川飄颻播遷(况乃以下自序奉使/西魏羇留長安也秦)
(川西魏地也隴頭歌有遥望秦川/之句趙至書曰飄颻逺遊之士)從官非官歸田不田
(沈約和謝宣城詩曰從宦非宦侣官音宦左傳曰官三/年矣亦讀為宦又如字世説曰劉尹之没孫興公為之)
(誄曰居官無官之事作事無/事之心張平子著歸田賦)對玉關而羇旅坐長河而
暮年(漢書西域傳曰阸以玉門陽關後漢班超曰但/願生入玉門關江淹别賦曰去復去兮長河湄)已
觸目於萬恨更傷心於九泉(自言鄉關之思已屬萬恨/更兼悼亡其心愈傷也晉)
(書胡奮曰吾一女入於九天一子入/於九地説文曰地有九重故曰九泉)至如三虎二龍三
珠兩鳯(三輔決録曰賈彪兄弟三人並有高名彪最優/故天下稱曰賈家三虎偉節最怒世説曰謝子)
(微見許子將兄弟弱冠時則曰平輿之淵有二龍焉三/珠未詳山海經三珠樹生赤水上北齊書崔陵侍中弟)
(仲文銀青光祿大夫同/日拜受時云兩鳯連飛)並有山澤之靈各入熊羆之夢
(周易說卦曰山澤通氣詩曰吉夢維何維熊維羆維熊/維羆男子之祥箋云熊羆在山陽之祥也故生男爾雅)
(曰羆似熊/而黄色)望隴首而不歸出都門而長送(辛氏三秦記/曰隴西關其)
(坂九廻不知髙㡬里欲上者七日乃越髙處可容百餘/家下處數十萬户其上有淸水回注俗歌曰隴頭流水)
(鳴聲幽咽遥望秦川肝腸斷絶去長安千里望秦川如/帶關中人上隴者還望故鄉悲思而歌則有絶死者漢)
(書曰上徵臨江王榮榮行祖於江陵北門上車軸折父/老曰吾王不返矣按元帝時都江陵故臨江王所治都)
(門長送當引此事二語謂已使西魏遂不復歸序所謂/羇旅關河倏然白首者也此下言一女一孫奄然𤣥壤)
(之事/矣)對寶盌而痛心撫𤣥經而流慟(孔氏志怪曰盧充/者范陽人家西三)
(十里有崔少府墓充先冬至一日出家西獵見一麞舉/弓而射即中之麞倒而復起充逐之不覺遠忽見一里)
(門如府舍門中一鈴下有唱家前充問此何府也答曰/少府府也充曰我衣惡唱得見貴人即有人提襆新衣)
(迎之充著盡可體便進見少府展姓名酒炙數行崔曰/近得尊府君書為君索小女婚故相延耳即舉書示充)
(充父亡時雖小然已見父手迹便欷歔無辭崔即敕内/令女郎莊嚴使充就東廊充至婦已下車立席頭共拜)
(為夫婦三日畢還見崔崔曰君可歸矣女有娠相生男/當以相還生女當留自養敕外嚴車送客崔送至門執)
(手零涕離别之感無異生人復致衣一襲被褥一副充/便上車去如電追須臾至家家人相見推問知崔是亡)
(人而入其墓道以懊惋居四年三月三日臨水戲忽見/一犢車乍浮乍没既上岸充徃開車後户見崔氏女與)
(三嵗男兒共載充見之欣然欲捉其手女舉手指後車/曰府君見人即見少府充徃問訊女抱兒還充又與金)
(盌别并贈詩曰煌煌靈芝質光麗何猗猗華豔當時顯/嘉異表神竒含英未及秀中夏罹霜萎榮曜長幽滅世)
(路永無施不悟隂陽運哲人忽来儀㑹淺離别速皆由/靈與祗何以贈予親金盌可頥兒愛恩從此别斷絶傷)
(肝脾充取兒盌及詩忽不見二車處將兒還四坐謂是/鬼魅僉遥唾之形如故問兒誰是汝父兒逕就充懷衆)
(初怪惡傳省其詩慨然嘆死生之𤣥通也充詣市賣盌/髙舉其價不欲速售冀有識者歘有一老婢問充得盌)
(之由還報其大家即女姨也道視之果是謂充曰我姨/姊崔少府女未嫁而亡家親痛之贈一金盌著棺中今)
(視卿盌甚似得盌本末可得聞不充以事對即詣充家/迎兒兒有崔氏狀又似充貌姨曰我舅甥三月末間産)
(父曰春煙溫也願休强也即字溫休溫休葢幽婚也其/兆先彰矣兒遂成為令器歴數郡二千石皆著績後生)
(植為漢尚書植子毓為魏司空冠葢相承至今也亦見/干寶捜神記桓譚新論曰揚雄作𤣥書以為𤣥者天也)
(道也言聖賢制法作事皆引天道以為本統而因附續/萬類王政人事法度攷宓羲氏謂之易老子謂之道孔)
(子謂之元而揚雄謂之𤣥𤣥經三篇以紀天地人之道/立三體有上中下如禹貢之陳三品三三而九因以九)
(九八十一故為八十一卦以四為數數從一至四重累/變易竟八十二而篇不可損益以三十五蓍揲之𤣥經)
(五十餘言而傳十二篇也揚子法言曰育而不/苖者其吾家之童烏乎九齡而予我以𤣥文)石華空
服犀角虛篸(謝靈運詩曰揚帆采石華臨海志曰石華/附石可啖郭璞曰犀頭似猪痺脚一角在)
(頭也抱樸子曰通天犀能殺毒續齊諧記/曰蔣潛至不期縣露一尸頭著通天犀纛)風無少女草
不宜男(管輅别傳曰輅與倪清河相見既刻雨期至日/向暮了無雲氣衆人並嗤輅輅言樹上已有少)
(女微風樹間隂鳥和鳴又少男風起衆鳥和翔其應至/矣須臾果有艮風鳥鳴風雲並興𤣥氣四合大雨河傾)
(見魏志管輅傳裴松之注魏志云管輅字公明平原人/也本草曰萱草亦名宜男周處風土記云婦妊佩此花)
(則生/男子)烏毛徒覆獸乳空含(師曠禽經曰慈烏反哺張華/注慈烏曰孝烏長則反哺其)
(母大嘴烏否蔡邕曰烏反哺之鳥至孝之應也春秋繁/露曰羔飲其母必跪類知禮者公羊傳何休注云乳必)
(跪而/受之)震為長男之宫巽為長女之位在我生年先凋此
地(周易説卦曰震一索而得男故謂之長男巽/一索而得女故謂之長女傷已男女凋零也)人生㡬
何百憂俱至二王(當作/何)奉佛二郗奉道必至有期何能
相保(世說二郄奉道二何奉佛以財賄謝中郎云二郄/諂於道二何佞於佛劉孝標注云中興書曰郄暗)
(及弟曇奉天師道晉陽秋曰何充性好佛道崇脩佛寺/供給沙門以百數久在揚州徵役吏民功賞萬計是以)
(為遐邇所譏充弟準亦精勤惟讀佛經營治寺廟/而巳矣言雖奉佛奉道至生死之期不能相保也)悽其
零零䬃焉秋草(楚辭王逸注曰草死曰零木死曰/落説文曰䬃翔風也聲蘇合切)去矣
黎民哀哉仲仁(異苑曰賈充字公閭妻郭氏為人凶妒/生兒犂民年始三嵗乳母抱之當閣犂)
(民見充外入喜笑充就乳母懷中嗚撮郭遥見謂充愛/乳母即鞭殺之兒恒啼泣不食他乳經日遂死郭於是)
(終身無子晉書曰賈充子黎民生四嵗而卒仲仁疑即/仲雍曹子建仲雍哀辭曰曹喈字仲雍魏太子之仲子)
(也三月而生/五月而死)冀羊祜之前識期張衡之後身(晉書羊祜/傳曰祜年)
(五嵗時令乳母取所弄金環乳母曰汝先無此物祜即/詣鄰人李氏東垣桑樹中探得之主人驚曰此吾亡兒)
(失物也云何持去乳母具言之李氏悲惋時人異之謂/李氏子則祜之前身也蔡邕别傳曰張衡死月餘邕母)
(始懷孕此二人才貎甚相/類時人云邕是衡之後身)一朝風燭萬古埃塵丘陵兮
何忍能留兮㡬人(淮南子曰人生於世倏爾而止如風/火之燭説文曰埃塵也聲烏開切廣)
(雅云小陵為丘郭璞/爾雅注云陵大阜也)
　　象戲賦
　　　(周書武帝紀云天和三年帝制象經成集百僚/講說集中有進象經賦表云伏讀聖製象經并)
　　　(觀象戲是也北史王褒傳云武帝作象經令褒/注之引據該洽甚見稱賞象戲之制其法不傳)
　　　(以賦按之葢彈棊格五六博之遺意也楚辭曰/琨蔽象棊有六博王逸曰以琨蔽作箸象牙為)
　　　(棊疑本此為象戲矣彈棊之制乃蹴鞠所變始/自漢成帝帝好蹴鞠羣臣以為勞體非尊者所)
　　　(宜可擇似而不勞者劉向奏彈棊以獻之魏文/帝為之特妙用手巾角拂之無不中者其局以)
　　　(石為之方五尺中心髙似葢形如覆盂上圓下/方兩人對局白黑棊各六枚先列棊相當更先)
　　　(彈也梁簡文彈棊論序有完五全六八反四角/之説格五之戲格五簺也行棊相塞謂之簺簺)
　　　(有四采簺白乘五至五即格不得行前書吾丘/壽王後漢梁冀皆善為之六博之戲投六箸行)
　　　(六棊用十二棊六棊白六棊黑所擲頭謂之瓊/瓊有五采刻為一畫者謂之塞刻為二畫者謂)
　　　(之白刻為三畫者謂之黑一邊不刻五塞之間/謂之五塞見於宋玉王逸鮑宏諸家今按賦中)
　　　(局取諸乾坤以為輿二章明是上圓下方類彈/棊局矣又按從月建而左轉起黄鍾而順行蓋)
　　　(取十二之數明是用十二棊也歴諦傳記象戲/之法蓋本諸此依文即事難可復㝷又按周史)
　　　(及子山序賦明是武帝所制增衍之餘即為創/造是用設此圖經并鳩觀試未必一如舊制今)
　　　(之雙六頗類古法而其數不侔愧非張華博物/胥臣多聞上追覆局之能直擬看碑之識安能)
　　　(别其行/陣也乎)
觀夫造作權輿皇王厥初(觀夫以下言萬物初生天地/開闢於是聖人起而制作也)
(爾雅曰權輿始也萬物皆含胎長養之時莊子云廣成/子謂黄帝曰得吾道者上為皇而下為王詩曰厥初生)
(民/)法凝隂於厚徳仰冲氣於清虛(易曰履霜堅冰隂始/凝又曰君子以厚徳)
(載物乾鑿度曰/清輕者上為天)於(當有/是字)綠簡既開丹局直正(淮南子曰/河出丹書)
(洛出綠圖喻武帝制此象經/如河圖洛書聖人之作也)理洞研幾原窮作聖(繫辭/曰夫)
(易者聖人之所以/極深而研㡬也)若扣洪鐘如縣明鏡(世説龎士元曰/若不一扣洪鐘)
(伐雷鼓則不識其音響也淮南子曰誠得清明之士執/𤣥鏡於心照物明白不為古今易意攄舒明指以示之)
(闔棺不恨矣以言聖人才智用之/不窮如洪鐘任扣明鏡匪疲也)白鳯遥臨黄雲髙映
(左傳郯子曰我髙祖少皥摰之立也鳯鳥適至故紀於/鳥為鳥師而鳥名黄帝氏以雲紀故為雲師而雲名後)
(漢書賈逵曰左氏以為少皥氏代黄帝即圖讖所謂帝/宣也注河圖曰大星如虹下流華渚女節意感生白帝)
(朱宣宋均注曰朱宣少皥氏也以白帝朱宣有鳯瑞故/云白鳯黄帝受命有雲瑞故云黄雲服䖍曰黄帝以雲)
(名官中官/為黄雲)可以變俗移風可以涖官行政(言此戲雖小/可以喻大著)
(以為經如古聖鳥官/雲紀可以圖治也)是以局取諸乾仍圖上𤣥月輪新
滿日暈重圓摸羽林之華蓋寫明堂之璧泉(言其局上/圓以象天)
(也王褒象經序云一曰法天以觀其象天日月星是也/二曰地理以法其形地水火木金土是也三曰隂陽以)
(順其本陽數為先本于天隂數為先本於地是也按此/云象天日月星下文言法地甘泉賦曰將郊上𤣥張揖)
(廣雅曰暈捲也氣在外捲結之也日月俱然天官書曰/虛南有衆星曰羽林天軍晉書天文志曰華蓋九星所)
(以覆蔽帝座天子之華蓋象之漢書平帝紀曰安漢公/奏立明堂璧廱應劭曰明堂布政之官上圓下方璧廱)
(者象璧圜雍之以/水象教化流行)坤以為輿剛柔巻舒若方鏡而無影
似空城而未居(言其下方以法地也易曰坤為輿宋玉/大言賦曰方地為車説卦曰立地之道)
(曰柔與剛注言其形也西京雜記曰髙祖咸陽宫得方/鏡表裏有明人來照之影不例見以手捧心可見腸胃)
(五臟厯然無疑言其形若方鏡也空城未居/謂未甞投箸行棊之時如空城未居人也)促成文之
畫亡靈龜之圖馬麗千金之馬符明六甲之符(成文如/刻為一)
(畫二畫三畫之類言刻畫成文如古龜龍之圖棊箸等/類又如兵馬行陣須人用之也淮南子曰馬之似鹿者)
(千金漢武内傳有五帝六甲左右靈飛/之符抱樸子曰立夏帶六壬六甲之符)於是搢笏當次
依辰就席(於是以下謂人用之也晉書輿服志曰古者/貴賤皆執笏其有事則搢之於腰帶所謂搢)
(紳之士者搢笏而垂紳也當次就席謂兩人對局之始/列棊相當也如楚辭分曹並進之説王逸云分曹列偶)
(並進技巧投箸行棊轉/相遒廹使不得擇行也)廻地理於方珪轉天文於圓璧
(周禮曰王執鎮珪鄭注云鎮安也所以安四方周禮又/云以蒼璧禮天鄭注云璧圜象天也方珪圓璧言局之)
(下方上圓廻轉言旋/轉於局中類彈棊矣)分荆山之美玉數藍田之珉石(王/逸)
(曰琨玉蔽博箸是謂以玉飾之也曹子建七啓錯以荆/山之玉范子計然曰玉英出藍田説文曰珉石之美者)
南行赤水之符北使𤣥山之策居東道而龍青出西關
而馬白(南北東西蓋指四角謂行棊也王褒象經序曰/四時以應其序東方之色青其餘三色例皆如)
(之與此赤黒青白配南北東西同赤水即丹水六韜曰/堯與有苖戰於丹水之陽高誘曰丹水在南陽浦崖𤣥)
(山未詳疑即𤣥女授黄帝九宫戰法禮記曰左青龍而/右白虎青龍在左故云東道天文志曰東方蒼龍宿揚)
(子太𤣥曰東動青龍光離於淵范望注曰青龍在東方/故言東動也桓譚新論曰公孫龍常爭論曰白馬非馬)
(人不能屈後乘白馬無符傳欲出/關關吏不聽此虛言難以奪實也)既舒𤣥象聊定金枰
(𤣥象天象也小爾雅方言云/所以投博謂之枰枰局也)昭日月之光景乗風雲之
性靈取四方之正色用五徳之相生(格五簺有四采簺/白乗五至五即格)
(不得行四方正色謂四采也五徳相生若格五也王褒/象經序曰算數以通其變俯仰則為天地日月星變通)
(則為水火金木土是也今之/雙六亦至五即格不得行)從月建而左轉起黄鍾而
順行(謂十二棊也言用此十二棊左轉右行如一嵗之/十有二月黄鍾之有十二律也若用二十四棊則)
(白黒各有十二矣李頎彈棊歌曰藍田美石清如砥白/黑相分十二子韋應物歌云圓天方地局二十四氣子)
隂翻則顧兔先出陽變則靈烏獨明(魚豢典略曰兔者/明月之精博物志)
(曰兔望月而孕春秋元命苞曰/陽成於三故日中有三足烏)况乃豫遊仁壽行樂徽
音水影揺日花光照林乍披圖而久玩或開經而熟㝷
雖復成之以手終須得之於心(言帝於宴遊之暇觀象/經而為此戲惟其得心)
(始應手也晉書陸機與弟雲書曰仁夀殿前有大/方銅鏡知仁夀殿名也洛陽宫殿簿有徽音殿)乃有
龍燭銜花金爐浮氣月落桂垂星斜柳墜猶豫樞機嫌
疑涇渭顧望廻惑心情怖畏應對坎而衝離或當申而
取未(楚辭曰日晏不到燭龍何照山海經曰鍾山之神/曰燭隂郭璞曰即燭龍也魏武上雜物疏曰御物)
(三十種有純金香爐一枚雪賦曰燎薫爐兮炳明燭顔/師古曰猶豫獸名也爾雅曰猶如􁊔善登木此獸性多)
(疑慮常居山中忽聞有聲即恐有人且来害之每豫上/樹久之無人然後敢下須臾又上如此非一故不决者)
(稱猶豫焉一曰隴西俗謂犬子為猶犬隨人行毎豫在/前待人不得又來迎候故云猶豫也􁊔音几易鄭注曰)
(樞謂户樞機謂弩牙毛詩傳曰涇渭相入而清濁異王/褒象經序曰律吕以先其氣在子取未在午取丑八卦)
(以定其位至震取兑至離取坎錯綜参伍細玩熟尋不/知至離取坎在子取未臨戲象形如對坎卦而衝離卦)
(或當申時而/取未時也)
　　春賦
　　　(春賦以下庾子山仕南朝時為東宫學士之文/也滕王逌開府集序以為太清值亂離之後承)
　　　(聖遭軍火之餘揚都有集百不一存江陵之文/無遺一字所撰止入魏以來爰洎周代著述合)
　　　(二十巻今集中所載頗雜南朝舊文殆逌所云/揚都之集百不一存者耶當宇文集序之日地)
　　　(限南北故所撰止魏周時文及隋唐一統之後/其江南遺藁時或猶存好事者増入舊編今之)
　　　(所謂庾子山集其非滕王故本可知也且子山/自入魏而後大抵皆離愁之作觸景傷懷似此)
　　　(諸賦辭傷輕艶恐非羇臣所宜觀其文氣略與/梁朝諸君相似晉安湘東所賦題頗類之蓋當)
　　　(時宫體之文徐庾並稱者也至其歴魏仕周閔/姬思亳得南朝之精微窮北方之枝葉蓋有騷)
　　　(人之風非孝穆所能及也於詩亦然今皆附攄/管見為之列序諸篇謂是在梁之作云爾  梁)
　　　(簡文帝集中有晩春賦元帝集有春賦賦中多/有類七言詩者唐王勃駱賔王亦嘗為之云效)
　　　(庾體明是梁朝宫中/庾子山創為此體也)
宜春苑中春巳歸披香殿裏作春衣(史記司馬相如傳/曰上還過宜春宫)
(正義曰括地志云秦宜春宫在雍州萬年縣西南三十/里宜春苑在宮之東杜之南始皇本紀云葬二世宜春)
(苑中三輔黄圖曰宜春宫本秦之離宮在長安城東南/杜縣東近下杜又有宜春下苑在京城東南隅荆楚嵗)
(時記曰立春之日悉剪綵為鷰戴之帖宜春二字傅咸/鷰賦曰御青書以贊時著宜春之嘉祉皆取宜春之義)
(也西都賦曰披香發越黄圖云武帝時後宫八區有披/香殿飛燕外傳曰宣帝時披香博士淖方成白髮教授)
(宫中號淖夫人是漢宮闕名有披香殿也論語包咸注/曰春服既成衣單袷之時作春衣當謂天子内官主織)
(作衣/服者)新年鳥聲千種囀二月楊花滿路飛河陽一縣併
是花金谷從来滿園樹(晉書曰潘岳為河陽令滿縣皆/栽桃花石崇有金谷園思歸引)
(序曰河陽别業/柏木㡬於萬株)一叢香草足礙人數尺遊絲即横路(楚/辭)
(王逸注曰蘭香草也沈/休文詩曰遊絲映空轉)開上林而競入擁河橋而争渡
(漢舊儀曰上林苑方三百里苑中養百獸逺方各獻名/果異卉三千餘種植其中亦有製為美名以摽竒異晉)
(書曰杜預以孟津渡險/起建河橋於富平津)出麗華之金屋下飛燕之蘭宫
(後漢書光武帝曰娶妻當得隂麗華漢書武帝謂長公/主曰若得阿嬌當以金屋駐之又孝成趙皇后傳曰后)
(本長安宫人屬陽阿主家學歌舞號曰飛燕三輔黄圖/曰趙皇后居昭陽殿有女弟俱為婕妤貴傾後宫昭陽)
(舍蘭房椒壁楚辭/曰彷彿兮蘭宫)釵朶多而訝重髻鬟髙而畏風(王子/年拾)
(遺記曰魏文帝所愛美人薛靈芸入宫乗寵愛外國獻/火珠龍鸞之釵帝曰明珠翡翠尚不勝况乎鸞鳯之重)
(乃止而不進後漢書曰梁冀妻孫壽色美而善為妖態/作墮馬髻風俗通曰墮馬髻者側在一邊唐段柯古髻)
(鬟品云髻始自燧人氏以髮相纒而無繫縛周文王加/珠翠翹花名曰鳯髻又名歩揺髻秦始皇有望仙髻參)
(鸞髻凌雲髻漢有迎春髻王母降武帝宫從者有飛仙/髻九環髻漢元帝宫中有百合分髾髻同心髻太元中)
(公主婦女必緩鬢欣髻又有假髻合徳有欣愁髻貴妃/有義髻魏武宫有反綰髻又梳百花髻魏明帝有函煙)
(髻晉惠帝宫有芙蓉髻梁宮有羅光髻段氏/言髻鬟者多其餘在子山之後者不備錄焉)眉將柳而
争緑面共桃而競紅影来池裏花落衫中苔始綠而藏
魚麥纔青而覆雉(周處風土記曰石髮水苔也青綠色/皆生於石也師曠禽經曰澤雉啼而)
(麥齊張華注云澤雉如啇庚/春季之月始鳴麥平隴也)吹簫弄玉之臺鳴佩凌波
之水(列仙傳曰蕭史秦穆公時人善吹簫穆公有女號/弄玉好之公遂以妻焉遂教弄玉作鳯鳴為作鳯)
(凰臺夫婦止其上一旦隨鳯凰去故秦氏作鳯/女辭曹子建洛神賦曰凌波微歩羅襪生塵)移戚里
而家富入新豐而酒美(漢書曰萬石君奮徙家長安中/戚里師古曰於上有姻戚者則)
(皆居之故名其里為戚里三輔舊事曰太上皇不樂關/中思慕鄉里髙祖徙豐沛屠兒酤酒煑餅商人立為新)
(豐/)石榴聊汎蒲桃醱醅(蜀都賦曰蒲桃亂潰石榴競裂/廣雅曰石榴若榴也南都賦曰)
(梬棗若榴扶南傳曰頓孫國有安石榴取汁停杯中數/日成美酒上林賦注云郭璞曰蒲桃似燕薁可作酒漢)
(武帝外傳曰西王母下降帝設葡萄酒魏文帝云葡萄/釀以為酒甘於麴麥善醉博物志曰西域有葡萄酒積)
(年不敗彼俗云可十年飲之醉彌月乃觧醱普活切音/潑醅鋪杯切音丕李白詩曰蒲桃初醱醅蓋夲此也)
芙蓉玉碗蓮子金杯(朝野僉載曰西魏文帝造二欹器/其一為二荷同處一盤相去盈尺)
(中有芙蓉下垂器上以水注芙蓉而盈於器又為鳬雁/蟾蜍以飾之謂之水芝欹器庾闡斷酒賦曰椎金罍碎)
(玉/碗)新芽竹笋細核楊梅(説文曰笋竹萠也范汪祠制云/仲春薦竹笋臨海異物志曰楊)
(梅大如彈丸正赤五月中/熟熟時似梅其味甜酸)綠珠捧琴至文君送酒来(晉/書)
(曰石崇有妓名綠珠美而豔善吹笛漢書曰司馬相如/與文君俱之臨邛盡賣車騎買酒舎乃令文君當罏)
玉管初調鳴絃暫撫陽春淥水之曲對鳯廻鸞之舞(漢/書)
(音義曰管以玉為之不惟竹也宋玉曰陽春白雪國中/屬而和者不過數十人淮南子曰手㑹淥水之趨髙誘)
(曰淥水古詩也張衡觀舞賦曰裾似飛鸞袖如/廻雪袁宏賦云舞廻鸞以紆䄂覩佳人之王儀)更炙笙
簧還移筝柱(毛詩曰吹笙鼓簧爾雅云大笙謂之簧郭/璞曰列管匏中施簧管端後漢侯瑾筝賦)
(曰急絃促柱/變調改曲)月入歌扇花承節鼓(班婕妤詩曰裁為合/歡扇團圓似明月節)
(疑時節周禮/中春擊土鼓)協律都尉射雉中郎(漢書曰李延年為協/律都尉潘岳著射雉)
(賦又秋興賦序曰晉十有四年余春秋三十有二始見/二毛以太尉掾兼虎賁中郎將寓直於㪚騎之省射雉)
(中郎蓋/潘岳也)停車小苑連騎長楊(三輔黄圖曰長楊榭在長/楊宫秋冬校獵其下命武)
(士搏射禽獸天/子登此以觀焉)金鞍始被柘弓新張拂塵看馬埒分朋
入射堂(西京雜記曰武帝時得貳師天馬帝以玫瑰石/為鞍鏤以金銀瑜石又云紫金為花以飾其上)
(考工記曰工人取材柘為上許慎/曰南方谿子蠻􁆎柘弩皆善射也)馬是天池之龍種帶
乃荆山之玉梁(開山圖云隴西神馬山有泉乃龍馬所/生秦州有馬池源出嶓冢山韓子曰卞)
(和抱其璞哭於荆山之下王子年拾遺/記曰玉山其石五色而輕北有玉梁)豔錦安天鹿新
綾織鳯凰(天鹿獸名言織成綾/錦上有鳥戰之文也)三日曲水向河津日晩
河邊多觧神(續齊諧記曰晉武帝問摰虞三日曲水之/義虞曰漢章帝時平原徐肇以三月初生)
(三女至三日俱亡村人以為怪方招擕之水濵洗祓遂/因水汎觴其義起此帝曰必如所談便非好事束晳進)
(曰摰虞小生不足以知臣請言之昔周公成洛邑因流/水以汎酒故逸詩曰羽觴隨波流又秦昭王以三日置)
(酒河曲見金人奉水心之劒曰令君制有西夏乃霸諸/侯因此立為曲水二漢相沿皆為盛集帝曰善賜金十)
(五斤左遷摰/虞為陽城令)樹下流杯客沙頭渡水人(荆楚嵗時記曰/三月三日士民)
(並出江渚池沼間/為流觴曲水之飲)鏤薄窄衫袖穿珠帖領巾(董勳問禮/俗曰人日)
(鏤金薄為人以貼屏風戴於頭髩起自晉代賈充妻李/夫人云俗人入新年改舊從新也釋名曰衫芟也衫末)
(無袖端也領頸也以壅頸也亦言總領衣體/為端首也束晳近遊賦曰載穿領之疎巾)百丈山頭
日欲斜三晡未醉莫還家池中水影懸勝鏡屋裏衣香
不如花(淮南子曰至於悲谷是謂晡時晡奔謨切音逋/申時也言白日將欲西匿遊人不醉無歸春水)
(照人有如明鏡春花/撲鼻可代薫衣也)
　　七夕賦
兔月先上羊燈次安(五經通義曰月中有兔與蟾蜍梁/簡文帝對燭賦曰金羊燈火不須)
(然/)覩牛星之曜景視織女之闌干(周處風土記曰七夕/祠牽牛織女云此二)
(星當㑹天漢中奕奕有白氣光曜五色以此為徵便拜/而有乞也續齊諧記曰桂陽成武丁有仙道常在人間)
(忽謂其弟曰七月七日織女當渡河答曰織女暫詣牽/牛明日失武丁至今云織女嫁牽牛古樂府云月没參)
(横北斗闌干/闌干横斜貎)於是秦娥麗妾趙豔佳人窈窕名燕逶迤
姓秦(方言曰秦俗美貌謂之娥古詩云燕趙多佳人美/者顔如玉毛詩傳曰窈窕幽閒也荀悅漢紀曰趙)
(氏善舞上悦之號曰飛燕袁宏賦云曵羅裙以徘徊為/鳯翼之逶迤崔豹古今注曰邯鄲女子姓秦名羅敷為)
(邑人王仁妻後為趙王家令羅敷出採桑於陌上趙王/見而悦之因飲酒欲奪之羅敷乃彈筝作陌上桑之歌)
(焉/)嫌朝妝之半故憐晚飾之全新(言麗妾佳人早時梳/妝至此已嫌其半舊)
(矣晩復飾之其/新妝為可愛也)此時併捨房櫳共徃庭中縷條𦂳而貫
矩針鼻細而穿空(説文曰櫳檻也聲盧紅切西京雜記/曰戚夫人侍兒賈佩蘭説在宫内時)
(七月七日臨百子池作于闐樂樂畢以五色縷相羈謂/為相連愛又曰漢采女常以七月七日穿七孔針於開)
(襟樓俱已習之荆楚嵗時記曰七夕婦人結綵縷穿七/孔針陳𤓰果於庭以乞巧有蟢子網於𤓰上則以為得)
(巧/)
　　燈賦(梁簡文帝集中有/看燈賦有列燈賦)
九龍將暝三爵行棲(山海經曰西北海之外有神人面/蛇身而赤其眼及晦視乃明不食)
(不寢是燭九隂是謂燭龍炬可以照明禮/記曰君子飲酒也禮三爵而油油以退)瓊鉤半上若
木全低(瓊鉤月也若木日也謂月上日落也鮑照翫月/詩曰始見城南樓纖纖如玉鉤淮南子曰建木)
(在廣都若木在建木西/木有十日其華照地)牕藏明於粉壁桞助暗於蘭閨
(漢官典職云漢省中皆胡粉塗/壁宋玉諷賦有云蘭房之閨)翡翠珠被流蘇羽帳(楚/辭)
(招魂云翡翠珠被爛齊光漢書曰駙馬赤珥流蘇張衡/東京賦曰飛流蘇之騷殺摰虞决疑要注曰天子帳以)
(流蘇為飾羽/帳注見下文)舒屈膝之屏風掩芙蓉之行障(陸劌鄴中/記曰石季)
(龍作金銀鈕屈膝屏風衣以白縑畫義士仙人禽獸之/像讚者皆二十二言髙施八尺下施四尺或施六尺隨)
(意所欲也梁簡文詩云織成屏風金屈膝/是也鮑照行路難云七綵芙蓉之羽帳)巻衣秦后之
牀送枕荆臺之上(呉均歌曰咸陽春草芳秦女巻衣裳/樂府題注云秦王捲衣言咸陽春景)
(及宫闕之美人秦王巻衣以贈所歡也髙唐賦云楚襄/王與宋玉遊於雲夢之臺玉曰昔者先王甞遊髙唐怠)
(而晝寢夢見一婦人曰妾巫山之女也為髙唐客聞君/遊髙唐願薦枕席王因幸之後漢書邊韶遊章華臺賦)
(曰楚王遊雲夢之/澤之荆臺之上)乃有百枝同樹四照連盤香添然蜜
氣雜燒蘭燼長宵久光青夜寒秀華掩映蚖膏照灼動
鱗甲於鯨魚燄光芒於鳴鶴(楚辭蘭膏明燭華燈錯淮南/畢萬術曰取蚖脂為燈置火)
(中即見諸物述異記曰南海有明珠即鯨魚目瞳鯨死/而目皆無精夜可以鍳謂之夜光王子年拾遺記曰昔)
(秦始皇為塜歛天下瓌異於海中作玉象鯨魚啣火珠/為星以代膏燭光出墓中精靈之偉也王筠詠燈檠詩)
(云百華耀九枝/鳴鶴映冰池)蛾飄則碎花亂下風起則流星細落(崔/豹)
(古今注曰飛蛾善拂燈/一名火花一名慕光)况復上蘭深夜中山醑清(顔師/古漢)
(書注曰上蘭觀名在上林中鄭康成周禮/注曰清酒今之中山冬釀接夏而成也)楚妃留客韓
娥合聲(嵇叔夜琴賦曰王昭楚妃李善注云歌錄曰石/崇作楚妃嘆列子曰韓娥東之齊遺糧過雍門)
(鬻歌假食而去餘響遶梁三日不絶/雍門人至今善歌效韓娥之遺聲也)低歌著節游絃絶
鳴(嵇叔夜琴賦/曰鵾雞游絃)輝輝朱燼熖熖紅榮乍九光而連采或
雙花而並明(漢武内傳云七月七日王母/至帝掃除宫内然九光之燈)寄言蘇季子
應知餘照情(戰國䇿曰甘茂亡秦且之齊出關遇蘇子/曰君聞夫江上之處女乎蘇子曰不聞曰)
(夫江上之處女有家貧而無燭者處女相與語欲去之/家貧無燭者將去矣謂處女曰妾以無燭故常先至掃)
(舍布席何愛於餘明之照四壁者幸以賜妾何妨於處/女妾自以為有益於處女何為去我處女相語以為然)
(而留之今臣不肖棄逐於秦而出關願為足下掃/室布席幸無我逐也蘇子乃西説秦王與之上卿)
　　對燭賦(梁簡文帝元帝集/中並有對燭賦)
龍沙雁塞甲應寒天山月沒客衣單(後漢班超傳贊曰/咫尺龍沙注云龍)
(沙沙漠也郭璞山海經注曰雁門山即北陵西隃雁之/所出因以名云在高柳北史記曰貳師將軍李廣利擊)
(匈奴右賢王於祁連山索隱曰祁連山一曰天山亦曰/白山在張液酒泉二郡界祖孫登詩云抽鞭上關路誰)
(念客衣單蓋關/塞苦寒之辭也)燈前桁衣疑不亮月下穿針覺最難刺
取燈花持桂燭還却燈檠下燭盤(謂夫壻逺行婦製征/衣須對燭也桁音下)
(浪反衣袈又曬衣竿也杜甫詩云翡翠鳴衣桁王子年/拾遺記曰王母取綠桂之膏然以照夜説文曰檠榜也)
(聲巨/京切)鑄鳯銜蓮圖龍並眠燼髙疑數翦心濕暫難然銅
荷承淚蠟鐵鋏染浮煙本知雪光能映紙復訝燈花今
得錢(任昉為蕭揚州作薦士表曰至乃集螢映雪注引/孫氏世錄曰孫康家貧常映雪讀書清介交游不)
(雜西京雜記云陸賈應樊將軍曰夫目瞤者得酒食燈/火花得錢財乾鵲噪而行人至蜘蛛集而百事喜小既)
(有徴大/亦宜然)蓮帳寒檠牕拂曙筠籠熏火香盈絮(鄴中記曰/石虎造流)
(蘇斗帳上安金蓮花花中懸金箔盛腕囊盛以異香帳/之四面皆作十二香囊采色爛耀筠籠竹火籠也東宫)
(舊事曰皇太子納妃有漆畫手巾熏籠二大被熏籠三/衣熏籠三劉向别錄云淮南王有熏籠賦方言曰南楚)
(江沔之間籠謂之篣或謂之笯陳楚宋魏之間謂/之庸君今熏籠是也説文曰絮敝綿也聲息據切)傍垂
細溜上繞飛蛾(王子年拾遺記曰西王母與昭王遊於/燧林之下説炎帝鑽火之術取綠桂之)
(膏然以照夜忽有飛蛾銜火狀如丹雀来拂於桂膏之/上此蛾出於圜丘之穴憑氣餘露飛不集下羣仙殺此)
(蛾以合九轉神丹謝眺/詠燈詩云飛蛾三四繞)光清寒入燄暗風過楚人纓脱
盡燕君書誤多(説苑曰楚莊王賜羣臣酒日暮燭滅乃/有人引美人之衣者美人援絶其冠纓)
(告王趣火来上視絶纓者王曰飲人酒使醉失禮奈何/欲顯婦人之節而辱士乎乃命左右曰與寡人飲不絶)
(冠纓者不歡羣臣百餘人皆絶去其冠纓乃上火也韓/子曰郢人有遺燕相國書者夜火不明因謂持燭者曰)
(舉燭云而過書舉燭舉燭非書意也燕相受書而悦之/曰舉燭者尚明也尚明也者舉賢而任之燕相白王大)
(悦國以治治則治矣非書/意也今世學者多似此類)夜風吹香氣隨鬱金苑芙蓉
池(魏略曰鬱金香大秦國二三月花如紅藍四五月採/之其香十二葉為百草之英魏文帝有芙蓉池詩)
秦皇辟惡不足道漢武胡香何物竒(崔豹古今注曰辟/惡車秦制也按辟)
(惡香名當是香車也博物志曰漢武帝時弱水西國有/人乘毛車以渡弱水来獻香者帝謂是常香非中國之)
(所乏不禮其使久留之帝幸上林苑西使至乘輿間并/奏其香帝取之看大如鸞卵三枚與棗相似帝不悦以)
(付外庫後長安中大疫宫中皆疫病帝不舉樂西使乞/見請燒所貢香一枚以辟疫氣帝不得已聽之宫中病)
(者登日並瘥長安中百里咸聞香氣芳積九十餘日香/猶不歇帝乃厚禮發遣餞送一説漢制獻香不滿斤西)
(使臨去乃發香氣如大豆者拭著宫/門香氣聞長安數十里經數月乃歇)晩星沒芳蕪歇還
持照夜遊詎減西園月(古詩曰晝短苦夜長何不秉燭/遊魏文帝芙蓉池詩云乗輦夜)
(行遊逍遥歩西園丹霞/夾明月華星出雲間)
　　鏡賦
天河漸没日輪將起(楊泉物理論曰水之精氣上浮宛/轉隨流名之曰天河列子曰日出)
(之初大如車輪説文曰車有輻曰輪以下言天之/轉夜為晝燕噪烏驚美人起而梳妝乃照鏡也)燕噪
呉王烏驚御史(越絶書呉地傳曰東宫周一里二百七/十歩路西宫在長秋周平二十六歩秦)
(始皇帝十一年守宫者照燕失火燒之鮑照空城雀云/誠不及青鳥逺食玉山禾猶勝呉宫燕無罪得焚窠漢)
(書曰御史府中列柏樹常有野烏數/千棲宿其上晨去暮来號曰朝夕烏)玉花簟上金蓮帳
裏(東宫舊事曰太子納妃有赤花雙文簟陸劌鄴中記/曰石虎作流蘇帳頂安金蓮花花中懸金薄織成綩)
(囊裹受三升以盛香帳之/四面十二香囊采色亦同)始摺屏風新開戸扇朝光晃
眼早風吹面臨桁下而牽衫就箱邊而著釧(言美人之/曉起也説)
(文曰釧臂環也陳思王樂府云皓腕約金環繁欽定情/詩云綰臂雙金環皆是物也一名條脱真誥晉世萼緑)
(華贈羊權金玉條/脱各一枚是也)宿鬟尚巻殘粧已薄無復脣朱纔餘
眉萼靨上星稀黄中月落(言美人未梳妝時也劉熈釋/名曰脣脂以丹作之象脣赤)
(也宋書云武帝女壽陽公主人日卧於含章簷下梅花/落額上成五出花拂之不去後遂效為梅花粧楚辭大)
(招云靨輔竒牙紅笑嫣説文曰靨頰輔也洛神賦云靨/輔承權或説後周天元帝令宫人黄眉墨粧其風流於)
(後世按梁簡文帝詩同安鬟裏撥異作額間黄當時已/有之矣然不知起自何代也酉陽雜爼曰如射月者謂)
(之黄/星靨)鏡臺銀帶本出魏宫(魏武上雜物疏曰鏡臺出魏/宫中有純銀參帶鏡臺一枚)
能横却月巧挂廻風(却月言鏡之形圓似月也爾雅/曰廻風為飄郭注云旋風也)龍
垂匣外鳯倚花中(謝眺詠鏡臺詩曰對鳯/懸清冰垂龍挂明月)鏡乃照膽照
心難逢難值(西京雜記曰咸陽宫有方鏡廣四尺髙五/尺九寸表裏有明人直來照之影則倒見)
(以手捫心而來則見腸胃五臟厯然無硋人有疾病在/内則掩心而照之則知病之所在又女子有邪心則膽)
(張心動秦始皇常以照宫/人膽張心動者則殺之)鏤五色之盤龍刻千年之古
字(鄴中記曰石虎宫中鏡有徑二三尺者下有純金蟠/龍雕飾大戴禮曰武王踐阼于鑑為銘焉銘曰見爾)
(前慮爾後云云刻千年之/古字者言銘之相垂久也)山雞看而獨舞海鳥見而孤
鳴(劉敬叔異苑曰山雞愛其毛羽映水則飛魏武時南/方獻之公子蒼舒令置大鏡其前雞鍳形而舞不知)
(止遂乏死韋仲將為之賦其事國語曰海鳥爰居范泰/鸞鳥詩序云昔罽賔王得鸞鳥甚愛之欲其鳴而不得)
(夫人曰聞鳥得類而後鳴何不懸鏡以照之王從其言/鸞覩影而鳴一奮而絶按鸞鳥似鳯爰居亦似鳯故臧)
(文仲祀之今云/海鳥即鸞矣)臨水則池中月出照日則壁上菱生(飛/燕)
(外傳曰昭儀上姊三十六/事有七出菱花鏡一奩)暫設粧奩還抽鏡屜競學生
情爭憐今世鬢齊故略眉平猶剃(廣雅曰其上連髮曰/鬢剃眉者謂滅去眉)
(毛以畫/代之也)飛花塼子次第須安(塼主緣切音專字或作甎/瓴甓之屬詩所謂中唐有)
(甓是也飛花塼/子謂花塼也)朱開錦蹹黛蘸油檀(左傳宣十二年杜/注云斥候蹹伏蹹)
(徒臘反疏云蹹行也朱丹色謂蹹行之處用錦繡為之/有丹色也釋名曰黛代也滅眉毛去之以此畫代其處)
(也草木蟲魚疏云/檀木正青滑澤)脂和甲煎澤漬香蘭(裴啓語林曰石/崇厠常有十餘)
(侍婢列皆佳麗藻飾置甲煎沉香無不異備唐陳藏器/曰甲煎以諸藥及美果花燒灰和蠟治成可作口脂釋)
(名曰脂砥著面柔滑如砥石也香澤者人髮恒枯悴以/此濡澤之也鹽鐵論曰毛嬙天下之姣人也待脂粉香)
(澤而後容毛詩草木蟲魚疏曰蘭香草也其莖葉似藥/草澤蘭但廣而長節節中赤髙四五尺漢諸池苑及許)
(昌宫中皆種之可著粉中神女賦曰沐蘭澤含若芳/枚乗七發曰被蘭澤張銑曰蘭澤以蘭漬膏者也)量
髻鬢之長短度安花之相去(説文曰髻總髮也聲古詣/切鬢頰髮也聲必刃切言)
(美女對鏡挿花量度/其髻鬢之長短也)懸媚子於搔頭拭釵梁於粉絮(西/京)
(雜記曰武帝過李夫人就取簪搔頭自此後宫人搔頭/皆用玉玉價倍貴焉粉絮即俗粉撲用綿為之也言釵)
(梁用粉絮拭之/其色光明也)梳頭新罷照著衣還從粧處取將歸暫
看絃繫懸知纈縵衫正身長裙斜假襻真成箇鏡特相
宜不能片時藏匣裏暫出園中也自隨
　　鴛鴦賦
　　　(崔豹古今注曰鴛鴦鳧類也雌雄未常相離人/得其一思而死故謂之匹鳥梁簡文帝元帝集)
　　　(中並有/鴛鴦賦)
虞姬小來事魏王自有歌聲足繞梁何曾織錦未肯挑
桑終歸薄命著罷空牀(魏志曰初明帝為王始納虞氏/為妃帝即位虞氏不得立為后)
(太皇卞太后慰勉焉虞氏曰曹氏自好立賤未有能以/義舉者也然后職内事君外聼政其道相由而成茍不)
(能以善始未有能令終者也殆必由此亡國喪祀矣虞/氏遂絀還鄴宮列子曰韓娥歌音繞梁古詩有妾薄命)
(篇又曰空/牀難獨守)見鴛鴦之相學還欹眼而淚落(言空牀獨守/之時見兹匹)
(鳥觸物/傷懷也)南陽漬粉不復看京兆新眉遂懶約(漢書曰蕭/何薨高后)
(乃封何夫人同為酇侯師古曰酇南陽縣也王韶南雍/州記曰粉水蕭何夫人漬粉處也漢書云張敞為婦畫)
(眉長安中傳/京兆眉憮)况復雙心並翼馴狎池籠浮波弄影刷羽
乗風(沈約詩曰刷羽同/揺漾注刷理也)共飛詹瓦全開魏宫(魏志文帝/問周宣曰)
(吾夢殿屋兩瓦墮地化為鴛鴦宣對曰/後宫當有暴死者黄門令奏宫人相殺)俱棲梓樹堪是
韓馮(捜神記曰韓憑妻何氏美宋康王奪之妻宻遺憑/書曰其雨淫淫河大水深日出當心王得其書以)
(示左右蘇賀對曰其雨淫淫愁且思也河大水深不得/徃来也日出當心心有死志也俄而憑乃自殺其妻隂)
(腐其衣王與之登臺妻遂自投臺左右攬之衣不中手/而死遺書於帶曰王利其生妾利其死願以屍骨賜憑)
(合葬王怒弗聽使里人埋之冢相望也王曰爾夫婦相/愛不已若能使冡合則吾弗阻也宿昔之間便有大梓)
(木生於二冢之端旬而大盈抱屈體相就根交於下枝/錯於上又有鴛鴦雌雄各一恒棲樹上晨夕不去交頸)
(悲鳴音聲感人宋人哀之遂號其木曰相思樹相思之/名起於此也南人謂此禽即韓憑夫婦之精魂今睢陽)
(有韓憑城其歌/謡至今猶存)若乃韓壽欲婚溫嶠願婦玉臺不送胡
香未有必見此之雙飛覺空牀之難守(世説曰韓壽美/姿容賈充辟以)
(為掾充每聚㑹賈女於青璅中看見壽悦之恒懷存想/發於吟詠後婢徃壽家具述如此并言女光麗壽聞之)
(心動遂請婢潛修音問及期徃宿壽蹻捷絶人踰牆而/入家中莫知自是充覺女盛自拂拭暢悦有異於常後)
(㑹諸吏聞壽有竒香之氣是外國所貢一著人則厯月/不歇充計武帝惟賜已及陳騫餘家無此香疑壽與女)
(通而垣牆重密門閤急峻何由得爾乃託言有盜令人/修牆使反曰其餘無異惟東北角如有人跡而牆髙非)
(人所踰充乃取女左右婢考問即以狀對充秘之以女/妻壽劉孝標注云郭子謂韓壽通者乃是陳騫女即以)
(妻壽未婚而女亡因娶賈氏故世因傳是充女又世説/云溫嶠從姑劉氏女美托嶠覔壻嶠密有自婚意答曰)
(佳壻難得看得如嶠比何如姑曰何希汝比也後少曰/嶠報云已覔得壻處因下玉鏡臺一枚姑大喜既婚交)
(禮女大笑曰我固疑是老奴玉鏡臺/嶠為劉越石長史北征劉聰所得)
　　蕩子賦
　　　(陳思王詩曰借問歎者誰云是蕩子妻君行十/餘年孤妾常獨棲故作蕩子賦乃離别之辭也)
蕩子辛苦逐征行直守長城千里城(史記曰秦并天下/乃使䝉恬將三十)
(萬衆北逐戎翟/收河南築長城)隴水恒冰合關山唯月明(一作唯明月/秦州記隴頭)
(歌隴頭流水分流四下念我行/役飄然曠野樂府有度關山曲)况復空牀起怨倡婦生
離(古詩曰昔為倡家女今為蕩子婦蕩子行不歸空牀/難獨守漢書曰孝武李夫人本以倡進師古曰倡樂)
(人音/昌)紗牕獨掩羅帳長垂(鮑照詩曰羅/帳空巻舒)新筝不弄長笛
羞吹常年桂苑昔日蘭閨(謝莊月賦曰乃清蘭路肅桂/苑劉逵呉都賦注曰呉有桂)
(林/苑)羅敷總髮弄玉初笄(樂府曰羅敷採桑為使君所邀/羅敷盛誇其夫以拒之列仙傳)
(曰秦穆公有女字弄玉劉熈釋名/曰笄繫也所以繫冠使不墜也)新歌子夜舊舞前溪
(晉書樂志曰子夜歌者女子名子夜造此聲孝武太元/中瑯邪王軻之家有鬼歌子夜則子夜是此時人也前)
(溪歌者晉車騎將軍沈玩所製寰宇記云前溪在烏程/縣東入太湖謂之風渚夾溪悉生箭箬晉車騎將軍沈)
(玩家/於此)别後關情無復情奩前明鏡不須明(徐幹詩云自/君之出矣明)
(鏡不/復治)合歡無信寄廻紋織未成(古詩曰客從逺方來遺/我一端綺相去萬餘里)
(故人心尚爾文采雙鴛鴦裁為合歡被璇璣圖詩序曰/前秦苻堅時秦州刺史竇滔妻蘇氏名蕙字若蘭年十)
(六歸於竇氏滔甚敬之然蘇氏性近於急頗傷妒嫉滔/有寵姬趙陽臺歌舞之妙無出其右滔置之别所蘇氏)
(知之求而獲焉苦加捶辱滔深以為憾滔將鎮襄陽邀/蘇氏同徃蘇氏忿之不與偕行乃擕陽臺之任絶蘇氏)
(音問蘇氏悔恨自傷因織錦為廻文五采相宣瑩心輝/目縱廣八尺題詩二百餘首計八百餘字縱横反覆皆)
(為文章名曰璇璣圖遂發蒼頭齎至襄陽滔覧之感其/妙絶因送陽臺之關中而具車盛禮迎蘇氏歸於漢南)
(恩好/愈重)游塵滿牀不用拂細草横階隨意生(劉鑠擬行行/重行行云流)
(塵生庭中綠草滋寒螿崔豹古今注云空/室無人行則生苔蘚或青或紫一名綠錢)前日漢使著
章臺聞道夫壻定應廻(漢使即京兆尹張敞漢書所謂/張敞為婦畫眉長安中傳張京)
(兆眉膴是也又云/張敞走馬章臺街)手巾還欲燥愁眉即剰開逆想行人
至迎前含笑來(秦嘉婦與嘉書云今奉越布手巾一枚/漢名臣奏云王莽斥出王閎太后憐之)
(閎伏泣失聲太后親自以手巾拭閎泣後漢書梁冀傳/云梁冀妻孫壽作愁眉啼粧言閨中思婦念夫壻將歸)
(轉憂成/喜也)
　
　
　
　
　
　
　
　庾子山集巻一終
欽定四庫全書
　庾子山集巻二　　　　　　周　庾信　撰
　　　　　　　　　　　　　錢塘倪璠纂註
　賦
　　哀江南賦(并序/)
　　　(哀江南賦者哀梁亡也本傳信雖位望通/顯常有鄉闗之思乃作哀江南賦以致其)
　　　(意宋玉招䰟曰䰟兮歸來哀江南宋玉戰/國時楚人梁武帝都建鄴元帝都建鄴元)
　　　(帝都江陵二都本戰國楚地故云之舊本/序列諸篇哀江南賦在卭竹杖賦  後今)
　　　(為詮觧其文繁/多特為一巻)
粤以戊辰之年建亥之月大盜移國金陵瓦解(南史梁/武帝紀)
(太清二年八月戊戌候景舉兵反十月侯景襲譙州進/攻䧟歴陽已酉景自横江濟采石辛亥至建鄴是太清)
(二年歳在戊辰十月為建亥之月侯景兵至京城也爾/雅釋詁粤於爰曰也疏云謂語辭發端也大盜謂侯景)
(也後漢光武贊炎政中微大盜移國江表傳江紘謂孫/權曰秣稜楚武王所置名曰金陵昔秦始皇東巡㑹稽)
(經此縣望氣者云金陵地形有王者都邑之氣故掘斷/連岡改名秣稜今處所具存矣漢書徐樂上書曰安土)
(樂俗之人衆故諸侯無/境外之助此之謂瓦解)余乃竄身荒谷公私塗炭(說文/竄匿)
(也杜預左傳注荒谷楚地本傳侯景至信以衆先退臺/城䧟後信奔江陵是竄身荒谷也商書有夏昏徳民墜)
(塗炭孔傳曰若陷泥墜火無救之者/言已去後公室私門俱遭其塗炭也)華陽奔命有去無
歸(梁元帝承聖三年信使於西魏是年冬江陵䧟遂留/北不歸南郡江陵在華陽言從華陽奔命而北至長)
(安遂不歸也常劇著華陽國志西魏都長安班固西都/賦漢之西都在於雍州實曰長安雍州在華山之隂矣)
(左傳楚申公巫臣遺二子書曰余必使爾罷/於奔命以死子重子反於是乎一嵗七奔命)中興道銷
窮於甲戌(言元帝江陵之敗也南史元帝紀承聖三年/魏使于謹来攻冬十月魏軍至襄陽梁王詧)
(率衆㑹之十一月魏軍至柵下帝見執魏人戕帝是年/嵗在甲戌按元帝承制江陵尅平侯景既雪讐恥且應)
(天人啓中興之業江陵之陷也/是中興道銷窮於甲戌之年)三日哭於都亭三年囚於
别館(晉書羅憲傳魏之伐蜀憲守永安城及成都敗知/劉禪降乃率所部臨於都亭三日左傳國人大臨)
(守陴者皆哭杜云臨哭也昭二十三年傳曰叔孫婼如/晉晉人執之館諸箕舎子服昭伯於他邑杜注别囚之)
(言江陵之陷己時奉使長/安為魏所執遥臨國亡矣)天道周星物極不反(左氏傳/曰十二)
(年是謂一終一星終也杜注嵗星十二歳而一周天正/義曰直言一星終知是嵗星者以古今厯書推歩五星)
(金水日行一度土三百七十七日行星十二度火七百/八十日行星四百一十五度木三百九十八日行星三)
(十三度十二年一終故知是嵗星嵗星天之貴神所在/必昌按左傳嵗在鶉火而陳滅析木之津又将復由蔡)
(凶復在豕韋椘凶復在大梁越得嵗而呉伐之不及四/十年越遂有呉皆云天之道也是周星之時物極必反)
(也梁元帝江陵敗後竟不能復故下云但有身世王室/之悲也史記春申君曰臣聞物至則反冬夏是也正義)
(曰至極也極則反也冬/至隂之極夏至陽之極)傅燮之但悲身世無䖏求生(後/漢)
(書傅燮字南容北地靈州人也為漢陽太守賊王國韓/遂等進圍漢陽城中兵少糧盡燮猶固守子幹年十三)
(從在官舎諌曰國家昏亂遂令大人不容於朝今天下/已叛而兵不足自守鄉里羌胡先佩恩徳欲令棄郡而)
(歸徐至鄉里率厲義徒見有道而輔之以濟天下言未/終燮慨然呼子幹曰别成汝知吾必死邪盖聖達節次)
(守節世亂不能養浩然之志食禄又欲避其難乎吾行/何之必死於此幹哽咽不能復言左右皆泣下遂麾左)
(右進兵臨陣戰/沒謚曰壮節侯)袁安之每念王室自然流涕(後漢書袁/安字邵公)
(汝南汝陽人也安為司徒以天子幼弱外戚擅權毎/朝㑹進見及與公卿言國家事未嘗不噫嗚流涕)昔
桓君山之志事(一作/士)杜元凱之平生並有著書咸能自
序(後漢書桓譚字君山著書二十九篇號曰新論晉書/杜預字元凱著春秋經傳集觧杜預自序曰少而好)
(學在官則觀於吏治/在家則滋味典籍)潘岳之文采始述家風(世說潘岳/作家風詩)
(晉書潘岳字安仁/滎陽中牟人也)陸機之辭賦先陳世徳(陸機集有祖/徳述先二賦)
(又文賦云詠世徳之駿烈晉書陸機字士衡呉郡人也/祖遜呉丞相父抗呉大司馬世為将相有大勲於江表)
信年始二毛即逢䘮亂藐是(一作/狼狽)流離至於暮齒(左氏/傳曰)
(不禽二毛杜預注二毛頭白有二色潘岳秋興賦序余/春秋三十有二始見二毛以滕王逌序已亥年六十七)
(嵗逆數之逢亂之嵗子山時年三十有六左傳以是藐/諸孤詩弼風云流離之子毛傳流離鳥也少好長醜始)
(而愉樂終以㣲弱箋云衛之諸臣初有小善終無成功/似流離也陸璣云流離梟也自闗西謂梟為流離漢書)
(師古注流離謂亡其居處也子山丁年出使皓首不歸/是賦暮年所作雖位望通顯常有鄉闗之思故云流離)
(至暮齒也一作狼狽孔叢子孔子曰吾於狼狽見聖人/之志茍恱漢紀論曰周勃狼狽失據塊然囚執酉陽雜)
(俎狼狽是兩物狽前足絶短毎行駕兩狼/失狼則不能動故言世事乖者稱狼狽)燕歌逺别悲
不自勝(魏文帝有燕歌行北史王褒傳曰褒作燕歌妙/盡塞北苦寒之言元帝及諸文士和之而競為)
(悽切及江陵為魏師所破元帝出/降方驗焉子山集中亦有此作)楚老相逢泣将何及
(徐州先賢傳曰楚老彭城之隠人也謝靈運為廬陵王/墓下作曰延州協心許楚老惜蘭芳觧劍竟何及撫墳)
(徒自傷楚老謂漢世弔龔勝者也子山本國江陵世居/楚地言江陵引楚事多以自喻此椘老盖指彭城之椘)
(老也漢書兩龔皆楚人也勝字君賔舎字君倩並著名/節徴為光禄大夫舎年六十八王莽居攝中卒莽遣使)
(徴勝勝曰吾受漢厚恩無以報今年老矣旦暮入地誼/豈以一身事二姓下見故主哉語畢遂不復開口飲食)
(積十四日死有父老来弔哭甚哀既而曰嗟乎薰以香/自燒膏以明自銷龔生竟夭天年非吾徒也遂趨而出)
(信本楚人為魏周所逼何異王莽時故引/此事深慙楚龔傷其身事二姓絶紀唐矣)畏南山之雨
忽踐秦庭讓東海之濵遂餐周粟(列女傳陶答子妻曰/妾聞南山有𤣥豹霧)
(雨七日而不下食者何也欲以澤其毛而成文章故藏/而逺害淮南子曰申包胥累繭重胝七日七夜至於秦)
(庭以見秦王曰使下臣告急秦王乃發軍撃呉果大破/之以存楚國元帝都江陵本楚地西魏都長安故曰秦)
(庭信之至秦欲以存楚也又按漢書孫㑹宗書田彼南/山張宴曰山髙而在陽人君之象也或其時迫扵君命)
(不敢不行以南山喻君所未詳矣或云畏南山之雨是/蹇叔送子事按左傳殽有二陵南陵夏后臯之墓北陵)
(文王之所避風雨不得云南山之雨也讓東海之濵者/盖指魏周禪受也史記田大公和遷齊康公於海上云)
(讓者㣲詞也遂餐周粟者宇文氏國號曰周故假夷齊/周粟為比言元帝畏秦兵之下使巳聘魏忽踐秦庭也)
(及江陵既䧟身留長安見周受魏禪遂終仕於周也又/史記伯夷自海濵来歸之正義曰伯夷孤竹國在平州)
(濵東海也夷齊始為讓國而逃其後不食周粟似是一/事然於子山不類按之上句不得引東海周粟為一事)
(也/)下亭漂泊髙橋(一作/臯橋)羈旅(後漢獨行傳髙陽孔嵩辟/公府之京師道宿下亭盜)
(共竊其馬後漢書梁鴻至呉依大家臯伯通居廡下唐/梁肅梁髙士碣云作銘臯橋萬古是望今閶門内有髙)
(橋/是)楚歌非取樂之方魯酒無忘憂之用(漢書戚夫人涕/泣上曰為我椘)
(舞吾為若楚歌歌曰鴻鵠髙飛一舉千里羽翼已就横/絶四海又可奈何雖有繒繳尚安所施歌數闋戚夫人)
(歔欷流涕上起去罷酒又項羽敗四面皆楚歌荘子魯/酒薄而邯鄲圍許慎淮南子注楚㑹諸侯魯趙俱獻酒)
(於楚王魯酒薄而趙酒厚椘之主酒吏求酒扵趙趙弗/與吏怒乃以趙厚酒易魯薄酒奏之楚王以趙酒薄故)
(圍邯鄲也漢書東方/朔曰銷憂者莫若酒)追為此賦聊以記言不無危苦之
辭惟以悲哀為主(漢書藝文志古之王者世有史官左/史記言右史記事此賦記梁朝之興)
(亡治亂及己世之飄颻播遷古有詩史此可謂賦史矣/嵇叔夜琴賦序稱其材幹則以危苦為上賦其音聲則)
(以悲哀/為主)日暮途逺(一作/窮)人閒何世(吳越春秋子胥謝申/包胥曰吾日暮途逺)
(吾故倒行而逆施之又漢書主父偃曰吾日暮故倒行/逆施之荘子有人間世篇言已老矣無能為也已以下)
(復序自梁至魏哀建鄴/江陵之亡故作此賦)將軍一去大樹飄零(後漢馮異/傳毎所止)
(舎諸将並坐論功異常獨屏樹下故軍中號大樹将軍/将軍一去大樹飄零者言已率宫中文武千餘人營於)
(朱雀航及已退為侯景/所據是其飄零者也)壯士不還寒風蕭瑟(戰國䇿荆/軻為燕太)
(子丹報讐去至易水太子送之宋意為撃筑軻援劍舞/歌曰風蕭蕭兮易水寒壮士一去不復還其精誠感天)
(白虹貫日後擯秦王悮中銅柱身死於秦宫楚辭宋玉/曰蕭瑟兮草木揺落而變衰壮士不還者言已出使西)
(魏如荆卿/之不歸也)荆璧睨柱受連城而見欺(史記趙惠文王得/和氏之璧秦昭王)
(聞之使人遺趙王書願以十五城易璧趙王遂使藺相/如奉璧入秦秦王坐章臺見相如相如奉璧奏上相如)
(視秦王無意償趙城乃前曰璧有瑕請指之王授相如/相如持璧倚柱怒髪上衝冠曰觀大王無意償趙城邑)
(故臣復取璧大王必欲殺臣臣頭與璧俱碎於柱矣因/持璧睨柱秦王恐破璧乃謝相如言聘於西魏為魏所)
(欺/也)載書横階捧珠盤而不定(史記平原君傳平原君與/楚合從日中不决毛遂按)
(劍歴階而上責楚王楚王曰唯唯遂曰從定乎王曰定/矣毛遂捧銅盤而跪進之楚王遂定從而歸左氏傳曰)
(晉士荘子為載書杜注載書盟府周禮玉府若合諸侯/則供珠盤玉敦鄭注珠槃以珠飾槃所以盛牛耳言出)
(使之後反遭魏/兵是從不定也)鍾儀君子入就南冠之囚(左傳成七年/楚子重伐鄭)
(鄭人囚鄖公鍾儀獻諸晉晉人以鍾儀歸囚諸軍府九/年傳云晉侯歸扵軍府見鍾儀問之曰南冠而縶者誰)
(也有司對曰鄭人所獻楚囚也使稅之召而弔之再拜/稽首問其族對曰伶人也使與之琴操南音范文子曰)
(楚囚君子也重為之禮使歸求成言/已本楚人今來秦地若南冠之囚矣)季孫行人㽞守西
河之館(左傳昭十三年盟於平邱晉人執季孫叔魚曰/鮒也聞諸吏將為子除館於西河言已遂留於)
(長安/也)申包胥之頓地碎之以首(左傳定四年吳伐楚戰/於柏舉楚師敗績五戰)
(及郢昭王奔隨申包胥如秦乞師立依於庭牆而哭日/夜不絶聲勺飲不入口七日秦哀公為之賦無衣九頓)
(首而坐秦/師乃出)蔡威公之淚盡加之以血(劉向說苑蔡威公/閉門而泣三日三)
(夜泣盡而繼之以血曰吾國且亡言使魏/之後江陵遭兵革之患已無處求救也)釣臺移(一作/栘)
栁非玉闗之可望(未詳按漢書龍勒有玉門闗又酒泉/郡有玉門闞駰云漢罷玉門屯徙其)
(人於此班超所謂但願生入玉門闗者也又按吴志孫/權於武昌臨釣臺飲酒大歡晉陽秋陶侃鎮武昌嘗課)
(諸營種栁又侃嘗整陣於釣臺楊栁歌亦云武昌城下/誰見移非玉闗之可望者大約言征夫逺戍故鄉園栁)
(不能復見也子山覊絏長安不勝玉闗之情矣武昌本/漢之鄂縣屬江夏曽為郢州别駕論水戰事為武帝所)
(賞或是追念在郢州時不可復得也一作栘栁古今注/栘栁亦曰蒲栁爾雅楊蒲栁郭云可以為箭釣臺栘栁)
(非逺戍玉闗者能望猶華亭唳鶴非敗於河橋者可聞/引古自喻或是兩截未必一如陸機故事武昌有釣臺)
(陶侃之鎮武昌夏施盜植官栁又子山作/歌有武昌栘栁之文武昌釣臺豈其是耶)華亭鶴唳豈
河橋之可聞(世說陸平原河橋敗為盧志所讒被誅臨/刑嘆曰欲聞華亭鶴唳可復得乎注八王)
(故事曰華亭吴由拳縣郊外墅有清/泉茂林陸機兄弟共逰於此十餘年)孫䇿以天下為三
分衆纔一旅(吴志孫䇿字伯符吴郡富春人䇿父堅薨/䇿載母就吴景因緣召募得數百人從袁)
(術術以堅部曲還䇿遂平定江東權稱尊號追諡䇿曰/長沙桓王陸遜傳昔桓王創基兵不一旅而開創大業)
(左氏傳曰夏少康逃奔有虞有田一成有衆一旅/復禹之績杜預云五百人為旅三分魏蜀吴也)項籍
用江東之子弟人惟八千(漢書項籍字羽下相人也箱/斬㑹稽假守梁乃召故人所)
(知豪吏諭以所為遂舉吳中兵使人収下縣得精兵/八千人及敗笑曰籍與江東子弟八千人渡而西)遂
乃分裂山河宰割天下(過秦論曰宰割/天下分裂山河)豈有百萬義師
一朝巻甲芟夷斬伐如草木焉(言孫䇿以一旅之衆項/籍用八千之人遂成吳)
(楚而梁朝百萬之師竟無所用傷建鄴亦以悼江陵也/南史侯景反武帝聞之使太子家令王質率兵三千巡)
(江遏防景至質無故自退歴陽太守莊鐵降景西豐公/大椿棄石頭城走謝禧亦棄白下城走援兵至北岸號)
(百萬後皆走侯景傳景嘗戒諸將曰破柵平城當淨殺/之令天下知我威名故諸將戰勝専以焚刧為事斬艾)
(人如草芥江陵之敗王僧辯未至而荆州已平于謹入/江陵胡僧祐等戰死杜畿等被害男女數萬口分為奴)
(婢弱小者皆殺之是前後二敗誅戮無餘矣左傳曰如/農夫之務去草焉芟夷藴崇之月令虞人入山行木毋)
(有斬/伐)江淮無涯岸之阻亭壁無藩籬之固(臺城之陷莊/鐵導景至江)
(王質無故自退而侯景濟自采石矣江陵之敗㑹蕭詧/於襄陽襲宗均於武寧而于謹遂臨城下矣言其失之)
(易也說文江水出蜀湔氐徼外岷山入海淮水出南陽/平氏桐柏大復山東南入海涯水邉也爾雅郭璞注云)
(兩厓髙者為岸漢官儀曰十里一亭亭長持二尺板以/劾賊索繩以収執賊又曰亭長課徼巡尉逰徼亭長皆)
(習設備五兵風俗通曰漢家因秦大率十里一亭亭留/也蓋行旅宿㑹之所館亭說文壁垣也杜預左傳注壁)
(司徒主壘壁者過秦論下篇云曽無籓/籬之艱言梁朝失國之易不備不虞也)頭㑹箕歛者合
從締交(史記陳餘傳頭㑹箕歛以供軍費漢書音義曰/家家人頭數出榖以箕歛之過秦論合從締交)
(相與/為一)鋤耰棘矜者因利乗便(過秦論鉏耰棘矜不敵於/鉤㦸長鎩也又云因利乗)
(便宰割天下孟康曰耰鋤柄也爾雅曰棘㦸也師古曰/耰摩田器也矜與􁔥同謂矛鋋之把也侯景之亂梁祚)
(漸衰陳氏日盛陳霸先其本甚微卒受梁禪頭㑹箕歛/鋤耰棘荆者言其以布衣起兵也又霸先之起也胡穎)
(廣州結託徐度交阯委質程靈洗周鐵武錢道戢駱文/牙等皆為所用南史所云感㑹風雲擢自降附者也此)
(皆合從締交因/利乗便之事)將非江表王氣終於三百年乎(序梁亡/因言江)
(表王氣之盡也秦時望氣者曰東望有天子氣其後吴/大帝孫權都建業皓遷都武昌自黄龍元年至天紀四)
(年凡五十一年中斷東晉太興元年歴宋齊梁至敬帝/太平二年凡二百四十一年共二百九十二年云三百)
(舉其成數也合陳則三百二十四年及/隋皇一統江表之王氣遂終是其驗也)是知并吞六合
不免軹道之災(過秦論曰并吞八荒之心又曰履至尊/而制六合漢書沛公至霸上秦王子嬰)
(素車白馬繫頸以組封皇帝璽符節降枳道/旁師古曰枳音軹軹道亭在霸成觀西四里)混一車書
無救平陽之禍(史記張儀曰混一諸侯禮記車同軌書/同文晉書懷帝永嘉五年劉聰使呼延)
(晏等陷洛陽遷帝於平陽遇害愍帝建興四年劉曜陷/長安送帝於平陽亦遇害言臺城之禍擬於平陽江陵)
(出降符於/軹道也)嗚呼山嶽崩頽既履危亡之運(禮記泰山其/頽乎國語山)
(崩川竭亡之徵也國䇿唐雎曰/權輕於鴻毛而積禍重於山嶽)春秋迭代必有去故之
悲(東京賦春秋改/節四時迭代)天意人事可以悽愴傷心者矣(阮嗣/宗詠)
(懷詩曰素質遊商/聲悽愴傷我心)况復舟楫路窮星漢非乗槎可上(賈/誼)
(治安䇿曰是猶渡江河亡維楫師古曰楫所以刺船也/博物志舊說天河與海通近世有人居海濵者年年八)
(月有浮槎去來不失期人有竒志立飛閣於槎上多齎糧/乗槎而去十餘日中猶觀日月星辰自後茫茫忽忽亦不)
(覺晝夜去十餘日奄至一處有城郭狀屋室甚嚴遥望/宫中多織婦見一丈夫牽牛渚次飲之牽牛人驚問曰)
(何由至此此人具說來意并問此是何處答曰君還至/蜀郡訪嚴君平則知之竟不上岸因還如期後至蜀問)
(君平曰某年月日有客星犯牽牛/宿計年月正是此人到天河時也)風飈道阻蓬萊無可
到之期(飈回風也揚雄曰風發飈拂詩遡徊從之道阻/且長蓬萊海上三山名漢書郊祀志自威宣燕)
(昭使人入海求蓬萊方丈瀛洲此三神山者其傳在渤/海中去人不逺蓋有至者諸仙人及不死之藥皆在焉)
(其物禽獸盡白而黄金銀為宫闕未至望之如雲及到/三神山反居水下臨之患且至則風輙引船而去終莫)
(能至云拾遺記蓬萊山亦名防邱亦名雲東髙二萬里/廣七萬里水淺有細石如金玉得之不加陶冶自然光)
(淨仙者服之路窮道阻以喻已/之道窮也故下云達言歌事矣)窮者欲達其言勞者須
歌其事(晉書王隠曰古人不遇則以言達其才/韓詩序曰勞者歌事序已作賦之志也)陸士衡
聞而撫掌是所甘心(晉書陸機初入洛擬作三都賦聞/左太沖作之撫掌大笑與弟士龍)
(書曰此間有傖父欲作三都賦須其/成以覆酒甕耳及左賦出遂輟筆焉)張平子見而陋之
固其宜矣(後漢書曰張衡字平子南陽西鄂人也藝文/類聚云昔班固觀世祖遷都於洛邑懼將必)
(踰溢制度不能遵先王之正法也故假西都賔盛稱長/安舊制有陋洛邑之議而為東都主人折禮衷以答之)
(張平子薄而陋/之故更造焉)
我之掌庾承周以世功而為族經邦佐漢用論道而當
官(言已系出庾氏其先以掌庾得姓漢世而後官族可/得而叙也左傳昭十二年曰獻太子之傅庾皮之子)
(過杜預注庾過劉獻公太子之傅衆仲曰官有世功則/有官族是庾氏得姓之先為周掌庾大夫也周書曰茲)
(惟三公論道經邦庾氏在漢固無三公惟後漢隠逸庾/乗子孫為鄢陵著姓餘則無聞平準書曰漢興七十餘)
(年之間都鄙廩庾皆滿居官者以為姓號如淳曰倉氏/庾氏是也按周禮有坐論作行食貨為經邦大政當官)
(謂居官受職左傳云當官而行言論道/而此居其職在漢世有此倉庾之姓也)稟嵩華之玉石
潤河洛之波瀾(叙潁川鄢陵之地也言庾氏在漢晉時/世居於此代有名人是其偏鍾河洛之)
(靈特稟嵩華之秀者也鄢陵即春秋時鄢所云鄭伯克/段於鄢是也郡國志鄢陵與陽城俱屬潁川郡陽城有)
(嵩髙山爾雅曰嵩山為中嶽又云河南華周禮職方氏/河南曰豫州其山鎮曰華山故云稟嵩華之玉石也按)
(郡國志潁川在河南洛陽東南五百里庾亮讓中書令/表亦稱中州舊邦以潁川近洛陽洛陽為中州也云潤)
(河洛之波瀾者河謂黄河也爾雅河水出崑崙師/古曰洛出冡嶺山入河爾雅釋水云大波曰瀾)居負
洛而重世邑臨河而晏安(言庾氏本鄢陵人再世之後/分徙新野故又為南陽新野)
(人也云負洛者按郡國志潁川在洛陽東南五百里洛/陽在北故云負洛又南陽郡在洛陽南七百里摯虞云)
(南陽郡在京之南張衡南都賦云陪京之南謂南陽也/京謂洛陽也是亦負洛然稍逺矣言在潁川鄢陵其居)
(負洛重世之後邑居新野又臨河也臨河謂臨淯水也/酈元水經注淯水又南入新野縣知此新野邑居臨淯)
(水也水經注又云有樊氏陂東西十里南北五里亦謂/之凡亭陂陂東有樊氏故宅樊氏既滅庾氏取其陂故)
(諺曰陂汪汪下田良樊子失業庾公昌後漢書樊宏傳/注章懷太子引此云在今鄧州新野縣之西南是庾氏)
(世為南陽大姓矣又按南史庾杲之隠逸傳庾詵及子/山之先祖皆稱新野人庾恱孝義傳庾道愍隠逸傳庾)
(承先皆稱鄢陵人其餘不可殫述是庾氏之族或居新/野或仍居鄢陵者也史記春申君上書云王無重世之)
(徳索隠曰重世猶再世也晏安/見左傳閔元年管敬仲之言)逮永嘉之艱虞始中原
之乏主(晉書懐帝改元永嘉永嘉之後懷愍遇/害劉聰劉曜相繼作亂故云中原乏主)民枕倚
於牆壁路交横於豺虎(後漢書獻帝還洛陽披荆棘倚/牆壁間漢書張耳陳餘述曰據)
(國爭權還/為豺虎)值五馬之南奔逢三星之東聚(晉書五行志/曰晉惠帝太)
(安中童謡云五馬浮渡江一馬化為龍其後中原大亂/宗藩多絶惟瑯琊汝南西陽南頓彭城同至江東而元)
(帝嗣統矣天文志永嘉六年熒惑嵗星太白聚牛女之/間占曰牛女揚分是後兩都傾覆而元帝中興揚土)
彼凌江而建國始播遷於吾祖(凌江建國謂晉元帝徙/都建康也吾祖謂滔也)
(晉書元帝紀云愍帝崩問至建康百僚勸進即位北史/庾季才傳滔隨晉元帝過江官至散騎常侍字文逌序)
(滔信八世祖也以上序西晉之亂元帝渡江八世祖滔/始徙居江陵也盧諶贈劉琨書云王室喪師私門播遷)
分南陽而賜田裂東嶽而胙土(謂滔封遂昌侯也左傳/僖二十五年晉侯朝王)
(與之陽樊温原攅茅之田晉於是始啟南陽爾雅曰泰/山為東嶽按春秋祊田泰山湯沐邑也左傳衆仲曰胙)
(之土而/命之氏)誅茅宋玉之宅穿徑臨江之府(渚官故事曰庾/信因侯景亂自)
(建康遁歸江陵居宋玉故宅宅在城北三里故哀江南/賦云後杜甫詩曽聞宋玉宅每欲到荆州李商隠詩可)
(憐留著臨江宅異代應教庾信居是其證矣按庾氏本/新野人今賦所云自滔徙居江陵即是宋玉舊宅非信)
(始居也北史滔過江家南郡江陵縣是也屈原卜居曰/寧誅耡草茅以力耕乎漢書曰立共敖為臨江王都江)
(陵/)水木交運山川崩竭(水木交運者謂宋以水徳王齊/以木徳王也南史齊髙帝紀曰)
(宋水徳也義熙元年宋武帝王業之始至齊受命七十/年孔子河洛䜟曰堨河梁塞龍泉消除水災泄山川水)
(即宋也宋氏為災害故曰水災沈約曰水徳方衰阮孝/緒傳曰齊為木行國語伯陽甫曰夫國必依山川山川)
(崩竭亡/之徵也)家有直道人多全節訓子見於純深事君彰於
義烈(南史庾易傳云祖玫巴郡太守父道季安西㕘軍/易信之祖也言自逺祖滔歴世至於髙曾當此宋)
(齊興亡之際庾家多有直道全節之/人也訓子事君言其世以忠孝相傳)新野有生祠之廟
河南有胡書之碣(按祖滔已徙江陵稱新野河南者以/始祖自鄢陵徙居新野又自新野徙)
(居江陵今從江陵上遡新野鄢陵歴敘庾氏世有生祠/碑碣也鄢陵故鄭地在河南豫州之境故云河南也滔)
(雖徙居江陵史傳於其後猶曰新野人稱其本也胡/書科斗文也任昉述異記伏滔銘曰胡書龜厯之文)况
乃少微真人天山逸民(謂信祖庾易也南史曰庾易字/幼簡新野人也徙居江陵易志)
(性恬靜不交外物齊臨川王表薦之餉麥百斛辭不受/建武三年詔徵為司空主簿不就卒天官書曰廷藩西)
(有隋星五曰少微士大夫索隠曰春秋合誠圖云少微/處士位又天官占云一名處士星也易天山遯後漢書)
(有逸民傳逸/民本出論語)階庭空谷門巷蒲輪(南史劉虬傳云永明/三年刺史廬陵王子)
(卿表劉虬及同郡宗測宗尚之庾易劉昭五人請加蒲/車束帛之命詔徵之是當時曽以蒲輪徵易也詩曰皎)
(皎白駒在彼空谷疏云以賢者隠居必當潜處山谷也/漢書武帝紀曰遣使者安車蒲輪束帛加璧徴魯申公)
(師古曰蒲裹/輪取其安也)移談講樹就簡書筠(講樹當是引髙士事/晉書曰嵇康家有盛)
(栁樹恒居其下親舊以雞酒往與啖清談而已釋器云/簡謂之畢郭璞云今簡札也說文云簡牒也蔡邕獨斷)
(曰䇿簡也劉向别録云殺青者直用青竹作/簡書禮記云如竹箭之有筠也說文筠竹皮)降生世徳
載誕貞臣(謂信父肩吾也肩吾不受賊職潛奔江陵故/以貞臣稱之言其秉忠貞之性也詩云世徳)
(作求西征賦云/貞臣見於國危)文詞髙於甲觀楷模盛於漳濵(庾肩吾/傳曰肩)
(吾字慎之八嵗能賦詩初為晉安王國常侍在雍州與/劉孝威等十人抄撰衆籍豐其果饌號髙齋學士王為)
(王太子兼東宫通事舎人後為安西王中録事諮議㕘/軍太子率更令中庶子簡文開文徳省置學士肩吾父)
(子等並充其選及簡文即位以肩吾為度支尚書漢書/曰孝成皇帝元帝太子也母曰王皇后元帝在太子宫)
(生甲觀畫堂黄圖曰甲觀太子宫漢書注云甲乙丙丁/之次也文詞髙於甲觀者言為東宫通事舎人累官太)
(子率更令中庶子重其文詞也後漢書云天下楷模李/元禮漳水名也山海經曰荆山漳水出焉王仲宣四言)
(詩云遷於荆楚在漳之湄說文云漳出南郡臨沮肩吾/家於江陵又嘗為湘東王中録事諮議㕘軍故云漳濵)
(濵水/際也)嗟有道而無鳳歎非時而有麟(言父為度支尚書/時簡文制於賊臣)
(梁之亂世也論語云鳳鳥不至左傳哀公十四年春西/狩於大野叔孫氏之車子鉏商獲麟以為不祥以賜虞)
(人仲尼觀之曰麟也然後取之家語孔子涕/泣曰麟為明王出出非其時見害故傷焉)既姦回之
奰逆(一作/匿)終不恱於仁人(言父為侯景矯詔所遣又為/賊宋子仙所逼雖逃奔江陵)
(未幾而卒也肩吾傳曰時上流藩鎮並據州拒侯景景/矯詔遣肩吾使江州喻當陽公大心大心乃降賊肩吾)
(因逃入東後賊宋子仙破㑹稽購得肩吾欲殺之先謂/曰吾聞汝能作詩今日可作若能將貸汝命肩吾操筆)
(便成詞采甚美子仙乃釋以為建昌令仍間道奔江陵/歴江州刺史領義陽太守封武康縣侯卒奰皮器反舊)
(音備大雅蕩云内奰於中國毛傳云奰怒也不醉而怒/曰奰西京賦云巨靈贔屭以流河曲奰與贔同字其音)
(備矣姦回謂賊侯景之黨宋/子仙也仁人謂父肩吾也)王子濵洛之嵗蘭成射䇿
之年(信自序也劉向列仙傳曰王子喬周靈王太子晉/也好吹笙作鳳鳴逰伊洛間竹書紀年云晉平公)
(使叔譽聘於周見太子晉與之言五稱而三窮告平公/曰太子行年十五而譽弗能言君請事之濵洛之嵗蓋)
(言十五嵗也沈約安陸王碑云蓋同王子濵洛之嵗實/惟辟疆侍從之年俱云十五也滕王逌序云信年十五)
(侍梁東宫講讀陸龜蒙小名録云蘭成信小字也又張/說過信宅詩云蘭成追宋玉舊宅偶詞人謂信字蘭成)
(居宋玉故宅也漢書儒林傳曰武帝立五經博士開弟/子員設科射䇿甲科為郎中乙科為太子舎人丙科補)
(文學掌故滕王逌序亦云玉墀射䇿髙等甲科/矣言昔王子濵洛之嵗乃今蘭成射䇿之年也)始含香
於建禮仍矯翼於崇賢(謂為尚書郎尋轉東宫學士也/應劭漢官儀曰桓帝時侍中刁)
(存年老口臭上出雞香與含之後尚書郎含雞舌香始/於此漢書典膱曰尚書郎晝夜更直於建禮門沈休文)
(詩云晨趨逰建禮是也按滕王逌序信解褐授安南府/㕘軍尋轉尚書度支郎故云是矣東京賦曰昭仁惠於)
(崇賢陸機詩云矯迹入崇賢注云崇賢太子門揚雄解/嘲曰矯翼厲翮本傳云累遷尚書度支郎中出為郢州)
(别駕尋兼通直散騎常侍聘於東魏還為東宫學士言/初為抄撰學士在東宫至此還為東宫學士故云仍也)
遊洊雷之講肆(一作/肄)齒明離之胄筵(言在東宫時也易/曰洊雷震繫辭云)
(主器者莫若長子故受之以震講肆左傳注音肄尚書/曰䕫命汝典樂教胄子易曰明兩作離王元長曲水詩)
(序云入虎闈而齒胄注言太子入學以年/大小為次不以天子之子為上故曰齒胄)既傾蠡而酌
海遂測管而窺天(東方朔客難曰以管窺天以/蠡測海張宴曰蠡瓠瓢也)方塘水
白釣渚池圓(劉公幹詩云方塘含白水中有鳧與/雁鮑明逺蕪城賦云弋林釣渚之館)侍戎
韜於武帳聴雅曲於文絃(說文曰韜劍衣也漢書汲黯/傳曰上嘗坐武帳黯前奏事)
(上不冠望見黯避帷中使人可其奏其見禮敬如此孟/康曰武帳置兵闌五兵於帳中也隋書樂志曰梁武帝)
(定國並以雅為稱取詩序云言天下之事形四方之風/謂之雅雅者正也梁三朝雅樂歌有俊雅𦙍雅寅雅介)
(雅需雅諸曲張揖廣雅/曰琴五絃文王増二絃)乃解懸而通籍遂崇文而㑹武
(漢書陳湯傳劉向疏曰宜以時解懸通籍除過勿治尊/寵爵位以勸有功魏志明帝青龍四年夏四月置崇文)
(觀徵善文者以充之滕王逌序云又為東宫/領直春宫兵馬並受節度蓋任兼文武也)居笠轂而
掌兵出蘭池而典午(左氏傳曰楚子與若敖氏戰於臯/滸伯棼射王汰輈以貫笠轂杜曰)
(兵車無蓋尊則邉人執笠依轂而立以御寒暑名曰笠/轂蘭池宫名在渭城漢書武帝責楊僕曰受詔不至蘭)
(池宫蜀志譙周曰典午忽兮/月酉没兮典午者謂司馬也)論兵於江漢之君拭玉於
西河之主(江漢謂元帝之為湘東王時也湘東楚地故/云江漢西河之主謂東魏也東魏都鄴西河)
(魏地滕王逌序云於時江路有賊梁先主使信與湘東/王論中流水戰事醜徒聞其名徳遂即散奔深為梁王)
(所賞是論兵於江漢之君也又云兼通直常侍使於魏/土接對有才辯還本國為正員郎本傳聘於東魏文章)
(辭令甚為鄴下所稱是拭玉於西河之主也左氏傳曰/江漢睢漳楚之望也杜預云四水在楚界正義曰土地)
(名江經南郡江夏弋陽安豐漢經襄陽至江夏安陸縣/入江儀禮曰賔人北面坐拭圭鄭康成注曰賔使者拭)
(清之也史記魏文侯以吴起為西河守武侯浮西河而/下中流顧謂吴起曰美哉山河之固此魏國之寶也知)
(西河為魏地矣以上歴敘/已之在梁時有聲名也)於時朝野歡娱池臺鐘鼓(於/時)
(言梁之承平時也張協詠史詩云昔在西京時/朝野多歡娱左氏傳曰髙臺深池撞鐘舞女)里為冠
蓋門成鄒魯(水經注曰宜城縣有太山山下有廟漢末/多士其中刺史二千石卿長數十人朱軒)
(華蓋同㑹於廟下荆州刺史行部見之雅嘆其盛號曰/冠蓋里漢書韋孟傳曰自孟至賢五世賢以詩教授號)
(稱鄒魯大儒里為冠蓋言其多富/貴也門成鄒魯言其多文學也)連茂苑於海陵跨横
塘於江浦(漢書枚乗上書曰轉粟西向不如海陵之倉/脩治上林苑守禽獸不如長洲之苑吴都賦)
(云佩長洲之茂苑是也晉灼曰海陵海中山為倉也臣/瓚曰海陵縣名也有吴大倉連茂苑於海陵者以喻天)
(監中立建興苑於秣陵之建興里也又魏都賦云横塘/查下劉逵曰横塘在淮水南緣江築堤謂之横塘查下)
(在横塘西隔江自山頭南上十里至查浦跨横塘於江/浦者以喻天監九年緣淮塘之作也事見梁武帝本紀)
東門則鞭石成橋南極則鑄銅為柱(史記秦始皇本紀/曰立石東海上胊)
(界中以為秦東門述異記曰秦始皇作石横橋於海上/欲過海觀日出處有神人驅石去不速神人鞭之皆流)
(血今石橋其色猶赤東門言梁地東至于海也廣州記/曰馬援到交阯立銅柱為漢之極界也南史中大同元)
(年交州刺史楊瞟剋交阯嘉寧城李賁竄入屈獠洞交/州平是梁地南極交阯也隋書地理志曰梁武帝除暴)
(寧亂奄有舊吴天監十三年有州三十郡三百五十縣/千二十二其後務恢境宇頻事經畧開拓閩越克復淮)
(浦平俚洞破牂柯又以舊州遐濶多有析置大同中州/一百七郡縣亦稱於此既而侯景搆禍臺城淪滔典籍)
(散逸注記無遺郡縣戸口不/能詳究逮於陳氏土宇彌蹙)橘則園植萬株竹則家封
千户(言蜀漢江陵諸州郡皆為梁地國之生産富饒也/漢書貨殖傳曰蜀漢江陵千樹橘渭川千畝竹此)
(其人與千/户侯等)西賮浮玉南琛沒羽(言外國朝貢之多也按/南史武帝天監二年扶)
(南龜兹中天竺國各遣使朝貢三年遣使朝貢有北天/竺國五年有鄧至國九年有于闐林邑等國十年有宕)
(昌國又婆利國獻金席十一年有髙麗國又百濟等國/十三年林邑等國朝貢作浮山堰十四年有蠕蠕狼牙)
(國十五年有河南國十七年有千陁利國普通元年有/滑國二年有新羅國三年有白題國大通元年有師子)
(等國中大通元年有盤盤國三年有丹丹國五年有波/斯等國中大同元年渴盤陁國遣使獻方物以上皆遣)
(使朝貢諸國或有再至及每嵗來朝者今惟紀其國名/故不多載說文賮㑹禮也琛寶也顔延年讌水曲詩云)
(航琛越水輦賮踰璋王子年拾遺記曰西海之西有浮/玉山竹書紀年曰堯時僬僥氏貢没羽南史四􁆎傳曰)
(自晉氏南度介居江左北荒四裔隔礙莫通至於南徼/東邉界壤所接泊宋元嘉撫運爰命干戈象浦之絶威)
(震冥海於是鞮譯相係無絶嵗時以洎齊梁職貢有序/及侯景之亂邉鄙日蹙陳氏基命衰微已甚故西賮南)
(琛無聞竹素此敘梁朝全盛/之時所以逺方貢賦不絶也)吴歈越吟荆艶楚舞(吴越/荆楚)
(皆梁地言其太平作此歌舞也吴都賦云荆艶楚舞吴/歈越吟楚辭曰吴歈蔡謳登樓賦曰莊舄顯而越吟顔)
(延年侍逰曲阿後湖詩云江南進/荆艶曹植妾薄命行曰齊謳楚舞)草木之遇陽春魚(一/作)
(蛟/)龍之逢風(一作/雲)雨(言其人民之歡恱也漢書文帝詔/曰方春和時草木羣生之物皆有)
(以自樂古詩云陽春布徳澤于寶晉紀總論曰恱而歸/之如魚龍之趣淵澤也樂動聲儀曰風雨動魚龍仁義)
(動君子一作蛟龍淮南子曰蛟龍伏於川/人不見其飛舉而能髙者風雨舉之也)五十年中江
表無事(南史羊侃傳曰是時梁興四十七年境内無事/公卿在位及閭里士大夫莫見兵甲云五十年)
(者舉其/成數也)王歙為和親之侯班超為定逺之使(此下言南/北通好不)
(事甲兵及納東魏將侯景始召亂也按南史中大通六/年魏始分為兩大同二年與東魏通和三年東魏人來)
(聘使張臯聘於東魏自後每嵗遣使報聘焉至太清元/年東魏司徒侯景内屬東魏攻景始遣蕭明北征及與)
(東魏結和而侯景舉兵反矣王歙和親班超定逺言與/東魏通好之時也漢書曰長水校尉王歙使匈奴告單)
(于又曰須卜當即王昭君女伊墨居次云之壻也云常/與中國和親當遂勸咸和親天鳳元年當遣人告塞吏)
(曰欲見和親侯和親侯王歙者王昭君兄子也中部都/尉以聞莽遣歙後漢書曰班超字仲升扶風平陵人超)
(使西域通三十/六國封定逺侯)馬武無預於甲兵馮唐不論於將帥(按/武)
(帝天監後每舉兵侵魏及魏分東西東魏通和而西魏/邉警無聞是以莫見兵革也後漢書曰光武時馬武上)
(言欲擊匈奴帝不許自是諸將莫敢言兵事漢書匈奴/傳贊曰文帝中年聚天下精兵於廣武顧問馮唐與論)
(將/帥)豈知山嶽闇然江湖潛沸漁陽有閭左戍卒離石有
將兵都尉(謂梁朝狃於治安禍機潛伏遂有侯景之亂/漁陽戍卒者按梁書侯景起家為北鎮戍兵)
(也離石都尉者時髙歡使擁兵十萬専制河南也注見/下文陸機豪士賦序曰一匱之釁積成山嶽詩云百川)
(沸騰漢書師古注曰沸湧出也漢書陳勝傳曰秦二世/元年秋七月發閭左戍漁陽九百人勝廣皆為屯長殺)
(兩尉詐稱公子扶蘇項燕從民望也袒右稱大楚自立/為將軍廣為都尉干寶晉紀總論曰彼劉淵者離石之)
(將兵都/尉也)天子方刪詩書定禮樂設重雲之講開士林之
學(天子謂梁武帝也南史所謂留心俎豆忘情干戚溺/於釋教弛於刑典履霜弗戒卒致亂亡者也此下皆)
(言梁武帝致敗之故梁武帝紀帝著毛詩問答尚書大/義樂社義等書又天監初何佟之等并撰五禮千餘巻)
(帝稱制斷疑太清元年帝捨身光嚴重雲殿游仙化生/皆震動三日乃止又云武帝於重雲殿講說名僧碩學)
(四部聴衆常萬餘人城西又開士林館以延學士朱异/與左丞賀琛逓日講武帝禮記中庸義虞荔傳云武帝)
(於城西置士林館荔乃制碑奏上帝/命勒之於館仍用荔為士林學士)談劫燼之灰飛辨
常星之夜落(言其溺情釋教也干寶捜神記曰漢武帝/鑿昆明池極深悉是灰墨無復土舉朝不)
(解以問東方朔朔曰臣愚不足以知之試問西域人帝/以朔不知難以移問至後漢明帝時西域道人入來洛)
(陽時有憶方朔言者乃試以武帝時灰墨問之道人云/經云天地大刼將盡則劫燒此劫燒之餘也乃知朔言)
(有旨春秋莊公七年夏四月辛夘夜恒星不見左氏傳/曰夏恒星不見夜明也杜預曰恒常也謂常見之星漢)
(書劉向上封事諫曰夜常星不見即指是事也本恒星/避漢文帝諱故稱常星矣瑞應經曰到四月八日夜明)
(星出佛生右脇墮地即行七步魯莊公七年夜明佛生/之日也南史武帝太清元年三月乙巳帝升光嚴講堂)
(師子講金字三慧經捨身夏四月庚寅羣臣以錢一億/萬奉贖皇帝菩薩僧衆黙許又侯景傳曰景以太清元)
(年二月遣其行臺中丁和上表求降初帝以是嵗正月/乙夘於善言殿讀佛經因謂左右黄慧弼曰我昨夢天)
(下太平爾其識之及和至校景實以正月乙夘/日定計帝由是納之景之得入亦以佛教也)地平魚
齒城危獸角(言不能完城郭以為保守之計也左傳襄/十八年楚師伐鄭次於魚陵子庚信於城)
(下而還涉於魚齒之下杜預注云魚陵魚齒山也/在南陽犨縣北吕氏春秋曰猛獸之角能以為城)臥刁
斗於滎陽絆龍媒於平樂(言其忘情干戚也漢書曰李/廣行無部曲不擊刁斗以自)
(衛孟康曰以銅作燋受一升晝炊飯食夜擊持行今在/滎陽庫中也龍媒馬也馬八尺以上為龍漢書天馬歌)
(曰龍之媒天馬徠三輔黄圖曰漢明帝永平五年/至長安悉取飛廉并銅馬置之西門外為平樂館)宰衡
以干戈為兒戲縉紳以清談為廟略(謂朱异也南史自/周捨卒後异代掌)
(機宻其軍旅謀謨方鎮改換朝議國典詔誥勑書並内/典掌之大同八年加侍中异文華敏洽曲營世譽在)
(省十餘年未嘗被譴司農卿傅岐嘗謂异曰今聖上委/政於君安得每事從旨頃者外聞殊有異論异曰政言)
(我不能諌爭耳當今天子聖明吾豈敢以其所聞干忤/天聴及侯景降謝舉等以為不可許异探帝微㫖答曰)
(侯景分魏國大半逺歸聖朝若不容許恐絶後來之望/帝深納异言又感前夢遂納之景謀反鄱陽王範及羊)
(鴉仁啟景有異志朱异曰侯景數百叛虜何能為役並/不奏聞及景反鎮戍相次啟聞异尚曰景必無渡江志)
(賊至遂以討异及陸驗為名帝將誅之簡文曰賊特以/异等為名耳今日殺异無益適足貽笑乃止簡文愍亂)
(四言詩曰愍彼陂田嗟斯氛霧謀之不臧褰我王度又/製圍城賦末章云彼髙冠及厚履並鼎食而乗肥升紫)
(霄之丹地排玉殿之金扉陳謨謀之啟沃宣政刑之福/威四郊以之多壘萬邦以之未綏問豺狼其何者訪虺)
(蜴之為誰並以指异又帝登南望賊顧謂异曰四郊多/壘誰之罪與异流汗不能對慙憤發病卒又侯景傳云)
(景反以誅中領軍朱异少府卿徐驎太子左率陸驗制/局監周石珍為辭以為姦臣亂政漢書曰王皇后立三)
(月以禮見髙廟尊父安漢公號曰宰衡位在諸侯王上/周亞夫傳漢文帝曰向者棘門霸上如兒戲耳禮記鄭)
(注云紳帶也搢挿也挿笏於紳也或作縉者淺赤言帶/之色晉輿服志古者貴賤皆執笏有事則搢之於腰帶)
(所謂搢紳之士者搢笏而垂紳也晉書曰王衍終日清/談石勒王彌宼京師衍為元帥舉軍為石勒所破勒曰)
(破壞天下正是君罪使人夜排牆填殺之衍將死顧而/言曰嗚呼吾曹雖不如古人向若不祖尚浮虛戮力以)
(匡天下猶不至今日淮南子曰運籌於廟堂之上決/勝千里之外清談為廟略者譏其無濟於政事也)乗
漬(周書/作潰)水以(周書/作而)膠船馭奔駒以朽索(帝王世紀曰周/昭王徳衰南征)
(濟於漢船人惡之以膠船進王王御船至中流膠液船/解王及祭公俱没於水左傳昭王之不復君其問諸水)
(濵是其事也夏書曰予臨兆民若朽索之馭六馬孔/疏云腐索馭六馬索絶馬驚馬驚則逸言危懼甚也)小
人則將及水火君子則方成猿鶴(孟子曰救民於水火/之中言侯景將至殘)
(賊小民若殷民之在水火中也抱朴子曰周穆/王南征一軍盡化君子為猿鶴小人為沙蟲)敝箄不
能救鹽池之鹹阿膠不能止黄河之濁(淮南畢萬術曰/膠橈水則清敝)
(箕止鹹取箕以納醬中鹹著箕矣孔融曰敝箄不能救/鹽池之滷說文曰箄蔽也所以甑底也淮南子曰阿膠)
(一寸不能止/黄河之濁)既而魴魚赬尾四郊多壘(汝濆之詩云魴/魚赬尾王室如)
(燬毛萇曰赬赤也魚勞則尾赤禮記曰四郊多壘/卿大夫之辱也注云壘軍壁也數見侵伐則多壘)殿狎
江鷗宫鳴野雉(言亡國之徵妖異迭見也説文曰鷗水/鴞也漢書劉向曰秦始皇之末世至二)
(世野禽戲庭張晏曰野鳥入處主人將去又五行志曰/野鳥入處宫室將空易京房傳曰辟退有徳厥咎狂厥)
(妖水鳥集於國中鴻嘉二年三月博士行大射禮有飛/雉集於庭歴階登堂而雊又集未央宫承明殿屋上宋)
(書五行志曰晉武帝太始/四年翟雉飛上閶闔門)湛盧去國艅艎失水(湛盧劒/名艅艎)
(左傳作餘皇舟名越絶書曰昔越王句踐有寶劒五聞/於天下客有能相劒者名薛燭王召而問之對曰歐冶)
(子因天地之精悉其伎巧一曰純鉤二曰湛盧三曰莫/邪四曰豪曹五曰巨闕楚昭王臥而得吴湛盧之劒於)
(牀問於風胡子對曰人君有逆理之謀其劒即出今吴/王無道殺君謀楚故湛盧去國左傳昭十七年楚人大)
(敗呉師獲其/乗舟餘皇)見被髮於伊川知百年而為戎矣(左傳僖/二十三)
(年曰初平王之東遷也辛有適伊川見被髪而祭於野/者曰不及百年此其戎乎其禮先亡矣秋秦晉遷陸渾)
(之戎於伊川言/侯景之來也)彼姦逆之熾盛久遊魂而放命(姦逆謂/侯景也)
(南史侯景傳云侯景字萬景魏之懐朔鎮人也少而不/羈為鎮功曹史魏末北方大亂乃事邉將爾朱榮甚見)
(器重以軍功為定州刺史始魏相髙歡微時與景甚相/友愛及歡誅爾朱氏景以衆降仍為歡用稍至吏部尚)
(書非其好也毎獨曰何當離此反故紙耶尋封濮陽郡/公歡之敗於沙苑也景謂歡曰宇文泰恃於戰勝今必)
(致怠請以數千勁騎致闗中取之歡不許後為河南大/行臺位司徒又言於歡曰恨不得泰請兵三萬横行天)
(下要取濟江縛取蕭衍老公以作太平寺主歡壯其言/使擁兵十萬専制河南若已之半體賦言景之姦逆少)
(而不羈及事榮降歡復思反叛始欲以千騎抵闗潛圖/事泰後欲以三萬定梁來歸於我久矣逰魂而放命也)
(易繫辭曰逰魂為變後漢書曰第五倫擢謝夷吾為督/郵時烏程長有臧釁倫使収案其罪夷吾曰竊以占候)
(知長當死近三十日逺六十日遊魂假/息非刑可加故不収之月餘果暴卒)大則有鯨有鯢
小則為梟為獍(左傳楚子曰古者明王伐不敬取其鯨/鯢而封之以為大戮杜預曰鯨鯢以喻)
(不義之人吞食小國裴淵廣州記曰鯨鯢長百尺雄曰/鯨雌曰鯢目即明月珠也周處風土記曰鯨鯢海中大)
(魚也俗説出入穴即為朝水梟惡鳥即一梟獍惡獸即/破鏡郊祀志曰祠黄帝用一梟破鏡張宴曰梟惡逆之)
(鳥方士虚誕云以嵗始祓除凶災令神仙之帝食惡逆/之物使天下為逆者破滅訖竟無有遺育也孟康曰梟)
(鳥名食母破鏡獸名食父黄帝欲絶其類使百吏祠皆/用之破鏡如貙而虎眼如淳曰漢使東郡送梟五月五)
(日作梟羮以賜百官其以惡鳥故食之也述異記曰獍/之為獸狀如虎豹而小始生還食其母故曰梟獍侯景)
(傳云景既南奔魏相髙澄悉命剝景妻子面皮以大鐵/鑊盛油煎殺之女以入宫為婢男三嵗者並蠶室後齊)
(文宣夢獮猴登御牀乃並煮景子於鑊其子之在北者/殲焉言景之凶逆大則蠶食諸國有若鯨鯢小則如梟)
(獍使已種類破/滅無遺育也)負其牛羊之力凶其水草之性(漢書匈/奴傳曰)
(其畜之所多則馬牛羊逐水草/遷徙無城郭常居耕田之業)非玉燭之能調豈璿璣
之可正(爾雅曰四時調謂之玉燭尚/書曰璿璣玉衡以齊七政)值天下之無為尚
有欲於羈縻(武帝紀云太清元年侯景以十三州内屬/漢書曰匈奴欲致和親漢亦羈縻之司馬)
(相如難蜀父老曰蓋聞天子之牧􁆎翟也其義羈縻勿/絶而已應劭漢官儀曰馬曰羈牛曰縻言四􁆎如牛馬)
(之受羈縻也後漢書魯恭曰是以聖王之制羈縻勿絶/而已注云字書曰羈馬絡頭也蒼頡篇曰縻牛繮也)
飲其琉璃之酒賞其虎豹之皮(謂侯景内附梁朝遂納/降也侯景傳云景用王)
(偉計以太清元年二月遣其行臺郎中丁和上表求降/帝召羣臣議之尚書僕射謝舉皆言納景非便武帝不)
(從遂納之封景河南王大將軍使持節督河南北諸軍/事大行臺承制如鄧禹故事漢書匈奴傳曰單于以徑)
(路刀金留犁撓酒以老上單于所破月氐王頭為飲器/者共飲血盟昌猛還應劭曰徑路匈奴寶刀也金契金)
(也留犁飯匕也撓和也契金著酒中撓攪飲之也左氏/傳曰無終子嘉父使孟樂如晉因魏莊子納虎豹之皮)
(以和/諸戎)見胡柯(一作/桐)於大夏識鳥卵於條枝(漢書曰張騫/言使大夏時)
(見蜀布卭竹杖問所從來曰從東來身毒國可數千里/得蜀賈人市又西域傳曰條支國臨西海暑濕田稻有)
(大鳥卵如甕郭義恭廣志云大爵頸及身膺蹄都似槖/駝舉頭髙八九尺張翅丈餘食大麥其卵如甕一作胡)
(桐按西域志/出鄯善國)豺牙密厲虺毒潛吹(謂侯景潛圖反叛也/侯景傳云景長不滿)
(七尺長上短下眉目疎秀廣顙髙權色赤少鬢低低屢/顧聲散識者曰此謂豺狼之聲故能食人亦當為人所)
(食爾雅曰豺狗足字林云豺狼屬狗聲郭云脚似狗貪/殘之獸孔叢子曰梁邱據遇虺毒三旬而後瘳後漢段)
(熲東羌疏云今傍郡户口單少數為羌所創毒而欲令/降徒與之雜居是猶種枳棘於良田養虺蛇於室内也)
(漢書注應劭曰蝮一名虺螫人手足則割其肉不/然致死師古曰虺若土色所在有之俗呼土虺)輕九
鼎而欲問聞三川而遂窺(南史侯景傳云景自渦陽敗/後多所徵求朝廷含𢎞未嘗)
(拒絶後表疏跋扈言辭不遜元貞知景異志累啓還朝/景謂曰將定江南何不少忍貞益懼奔還建鄴具以事)
(聞景又招司州刺史羊鴉仁同逆鴉仁録送其使時鄱/陽王範鎮合肥及鴉仁俱累啟稱景有異志朱异並不)
(奏聞景所以姦謀益果時帝與魏通和景上言曰髙澄/狡滑寧可全信陛下納其詭語求與連和臣亦竊笑也)
(臣年四十有六未聞江左有佞邪之臣一旦入朝乃致/嚻讟寧堪粉骨投命讎門請乞江西一境受臣控督如)
(其不許即領甲臨江上向閩越非惟朝廷自恥亦是三/公旰食帝使朱异宣語答景使曰譬如貧家畜十客五)
(客尚能得意朕惟有一客致有忿言是亦朕之失也景/遂反遣徐思玉入啟乞帶甲入朝除君側之惡帝遣中)
(書舍人賀季等隨思玉徃勞之於板橋景北面受勑季/曰今日之舉何以為名景曰欲為帝也左傳武王遷九)
(鼎於洛邑楚子伐陸渾之戎觀兵於周疆問鼎之大小/焉秦本紀秦武王謂甘茂曰寡人欲容車通三川以窺)
(周室死/不恨矣)始則王子召戎姦臣介胄既官政而離逷遂師
言而泄漏(王子謂臨川王宏之子蕭正徳也南史正徳/字公和少而凶慝招聚亡命齊建武中武帝)
(𦙍嗣未立養以為子及平建康生昭明太子正徳自謂/應居儲嫡每形於言數有罪蒙赦大通中封臨賀郡王)
(累試無能從是黜廢轉増憤恨乃隂養死士常思國釁/太清二年秋侯景反知其有姦心遣徐玉至建鄴具以)
(事告又與正徳書曰今天子年尊姦臣亂國以景觀之/計日必敗大王屬當儲貳中被廢辱天下義士竊所忿)
(慨大王豈得顧此私情棄兹億兆景雖不武實思自奮/正徳得書大喜曰侯景之意暗與人同天贊我也遂許)
(之及景至正徳潛運空航詐稱迎荻以濟景焉朝廷未/知其謀以正徳為平北將軍屯朱雀航景至正徳乃北)
(面望闕三拜詭辭欷戯流涕引賊入宣陽門與景通揖/馬上退據左衛府賊以正徳為天子號曰正平元年及)
(臺城開正徳率衆揮刃欲入賊先使其徒守門故正徳/不果乃復太清之號降正徳為侍中大司馬正徳入問)
(訊拜且泣帝曰惙其泣矣何嗟及矣正徳知為賊所賣/深自咎悔宻書與鄱陽嗣王契以兵入賊遮得書乃矯)
(詔殺之梁室傾覆皆由正徳百姓至聞臨賀郡名亦不/欲道童謡云寧逢五虎入市不欲見臨賀父子其惡之)
(如是王子召戎者謂侯景之入正徳召之也姦臣介冑/者謂朝廷不知其謀使正徳為平北將軍也陸士龍大)
(將軍讌㑹詩曰在昔姦臣稱亂紫微李善注曰姦臣謂/趙王倫也正徳簒逆比於倫矣杜預左傳注曰介甲也)
(胄兠鍪也既官政而離逷者按左傳戎子駒支曰我諸/戎相繼於時以從執政猶殽志也豈敢離逷言侯景始)
(立正徳為天子後復降為侍中是離逷也遂師言而泄/漏者按左傳齊寺人貂始漏師於多魚言正徳宻書與)
(鄱陽王契以兵入為賊所/遮得以致見殺是泄漏也)望廷尉之逋囚反淮南之窮
寇(漢書百官志曰廷尉秦官應劭曰聴獄必質諸朝廷/與衆共之兵獄同志故稱廷尉言侯景得罪東魏來)
(奔於我是廷尉逋逃之囚又敗於渦陽故稱窮寇侯景/傳景内附髙澄嗣事為渤海王遣其將慕容紹宗圍景)
(於長社景急乃求割魯陽長社東荆北兗請救於西魏/西魏収之紹宗乃退景復請兵於司州刺史羊鴉仁鴉)
(仁乃發兵據懸弧景將蔡道遵北歸言景有悔過志髙/澄以為信然乃以書喻景若還許以豫州刺史終其身)
(所部文武更不追攝闔門無恙并還寵妻愛子景報書/不從澄知景無歸志乃遣軍相繼王隠晉書曰蘇峻討)
(王敦有功封公遷歴陽太守詔書徵峻峻曰臺下云我/反反豈得活耶我能山頭望廷尉不能廷尉望山頭乃)
(作亂魏志曰諸葛誕據淮南反言昔/日廷尉逋囚淮南窮寇至此轉盛也)出(周書/作飛)狄泉之蒼
鳥起横江之困獸(王隠晉書曰董養字仲道太始初到/洛下千禄求榮永嘉中洛城東北角)
(歩廣里中地陷中有二鵞蒼者飛去白者不能飛問之/博識者不能知養聞嘆曰昔周時所盟㑹狄泉此地也)
(卒有二鵞蒼者盲象後明當入洛白者不能飛此國諱/也出狄泉之蒼鳥者以劉淵喻侯景也左傳曰困獸猶)
(鬭起横江之困獸者/言景有渦陽之敗也)地則石鼓鳴山天則金精動宿(郭/璞)
(山海經注曰今鄴西北有鼓山山下有石鼓象縣著山/旁鳴則有軍事水經注曰魏正元二年吴王孫亮分長)
(沙東部立縣有石鼓髙六尺湘水所逕鼓鳴則土有兵/革之事晉書五行志曰呉興長城夏架山有石鼓鳴則)
(三呉有兵至安帝隆安中大鳴後有孫恩之亂郡國志/曰呉王離宫在石鼓山越王獻西施於此石鼓鳴即兵)
(起按普通二年始平郡中石鼔村地自開是其驗矣漢/書天文志曰太白曰西方秋金義也太白經天天下革)
(民更王是為亂紀人民流亡太白兵象也石氏星經曰/昴者西方白虎之宿太白者金之精太白入昴金虎相)
(薄主有兵亂武帝紀云太清元年六月天裂於西北長/十丈濶二丈光出如電其聲若雷十二月天西北裂有)
(光如火三年正月有流星長三十丈墮武庫或云金精/月也太清二年正月癸巳朔兩月相承如鉤見於西方)
(是其/事也)北闕龍吟東陵麟鬭(春秋元命苞曰孤星髙則羣/龍吟博物志曰麒麟鬭而日)
(月蝕南史云普通五年夏六月乙酉龍鬭於曲阿王陂/因西行至建陵城所經樹木倒折開數十丈又中大同)
(元年正月曲阿縣建陵口石辟邪起舞有/大蛇鬭隧中其一被傷是其災異迭見也)爾乃桀黠横
扇馮陵畿甸(謂臺城既陷侯景入城縱兵殺掠也侯景/傳云景攻東府城設百尺樓車鉤城堞盡)
(落城陷景使其儀同盧暉略率數千人持長刀夾城門/悉驅城内文武倮身而出賊交兵殺之死者三千餘人)
(縱兵殺掠交尸塞路富家豪室恣意裒剝子女妻妾盡/入軍營又募北人先為奴者並令自投賞以不次朱异)
(家黯奴與其儕踰城投賊景以為儀同使至闕下以誘/城内乗馬披錦袍詬曰朱异五十年仕宦方得中領軍)
(我始事侯王已為儀同於是奴僮競出盡皆得志鹽鐵/論曰匈奴桀黠擅恣入塞諡法云賊人多殺曰桀漢書)
(曰匈奴桀黠羣盗犯法南中志云􁆎中有桀黠能言議/屈服人按貨殖傳刁間収取桀黠奴  文稱豪奴矣左)
(氏傳云馮陵我城廓說文曰畿/天子千里地甸天子五百里地)擁狼望於黄圖填盧山
於赤縣(漢書揚雄曰前代豈樂傾無量之資快心於狼/望之北填盧山之壑而不悔也孟康曰盧山單)
(于南庭山師古曰狼望匈奴中地名後漢西域傳曰黔/首隕於狼望之北財幣靡於盧山之壑三輔黄圖曰採)
(秦漢以來宫殿門闕樓觀池苑在闗輔者著於篇茲/云黄圖謂畿輔也史記鄒衍傳云中國名赤縣神州)青
袍如草白馬如練(侯景傳云大同中童謡曰青絲白馬/夀陽來景渦陽之敗求錦朝廷所給)
(青布及是皆用為袍采色尚青常乗白馬青絲為轡欲/以應謡景之圍臺城援軍三十萬兵士望青袍則氣消)
(膽奪及簒立後時著白紗㡌而尚被青袍又云景既尅/建鄴修飾臺城及朱雀宣陽等門童謡曰脫青袍著芒)
(蹻荆州天子挺應著古詩云青袍似春草家語云顔淵/與孔子俱上泰山東南望呉昌門外孔子見白馬引顔)
(淵指之若見呉昌門乎顔/淵曰見之有繫練之狀)天子履端廢朝單于長圍髙
宴(侯景傳云景屯西州使偽陳慶以甲防太極殿悉鹵/掠乗輿服玩後宫嬪妾収王侯甲士送永福省撤二)
(宫侍衛使王偉守武徳殿于子恱屯太極東堂矯詔大赦/自為大都督都督中外諸軍事録尚書事其侍中使持)
(節大丞相王如故後毎徵求多不稱旨至於御膳亦被/裁抑又云景築長圍以絶内外又於東宫置酒奏樂以)
(為樂左氏傳曰履端于始史記正月為端漢書匈奴傳/曰單于姓攣鞮氏其國稱之曰撑犁孤塗單于匈奴謂)
(天為撑犁謂子為孤塗單于廣大之號言其象天單于/然南史齊東昏侯紀云帝出時人以其所圍處號為長)
(圍及建康城見圍亦名長圍識者以為讖焉天子指梁/武帝也謂武帝身被困逼正月不視朝也單于指侯景)
(也謂侯景築長圍置酒宴樂也侯/景簒位百日天子故稱單于矣)兩觀當㦸千門受箭
(謂侯景百道攻城晝夜不息及入又使王偉陳慶等以/甲防守太極武徳諸殿也左氏傳曰雉門及兩觀災三)
(輔黄圖曰闕觀也周置兩觀以表宫門其上可居登之/可以逺觀人臣將朝至此則思其所闕漢書曰建章宫)
(度為千/門萬户)白虹貫日蒼鷹擊殿(博物志曰列傳云聶政刺/韓相白虹為之貫日専諸)
(刺呉王僚鷹擊殿上又戰國䇿曰聶政之刺韓隗也白/虹貫日要離之刺慶忌也蒼鷹擊於殿上南史太清元)
(年二月己夘白虹貫日三年正月/庚申白虹貫日三重是其驗矣)竟遭夏臺之禍終視
堯城之變(謂武帝被幽也史記曰夏桀召湯而囚之夏/臺桀曰吾悔不殺湯於夏臺括地志曰竹書)
(云昔堯徳衰為舜所囚故濮州鄄城縣東北十五里有/堯城水經注曰小城陽在城陽西半里許俗諺以為囚)
(堯/城)官守無奔問之人干戚非平戎之戰(侯景傳云時荆/州刺史湘東王)
(繹師於武城河東王譽次巴陵前信州刺史桂陽王慥/頓江津並未之進既而有勅班師湘東王欲旋中記室)
(㕘軍蕭賁曰景以人臣舉兵向闕今若放兵未及度江/童子能斬之必不為也大王以十萬之師未見賊而退)
(若何湘東王不恱賁骨鯁士也每恨湘東不入援嘗與/王雙六食子未下賁曰殿下都無下意王深為憾遂因)
(事害之景知援兵號令不一終無勤王之效左傳臧文/仲曰天子䝉塵於外敢不奔問官守釋言干扞也孫炎)
(曰干楯自蔽扞也干楯名明堂位云朱干玉戚以舞大/武戚斧也戎謂侯景也言不能平之二語謂援兵之不)
(力/也)陶侃空爭(一作/裝)米船顧榮虚揺羽扇(陶侃喻王琳也/顧榮喻羊鴉仁)
(也南史王琳傳云太清二年元帝遣琳獻米萬石未至/都城陷乃中江沉米輕舸還荆又羊鴉仁傳云太清三)
(年景既背盟鴉仁乃與趙伯超及南康王㑹理共攻賊/於東府門一日為賊敗臺城陷景以為五兵尚書鴉仁)
(常思奮發謂所親曰吾以凡流受寵朝廷竟無報効以/答重恩今若以此終没有餘責因泣下見者傷焉晉書)
(陶侃傳云陳敏遣陳恢寇武昌侃禦之以運船為戰艦/云又温嶠傳云蘇峻之亂是時義軍屢戰失利嶠軍食)
(盡陶侃怒曰使君前云不憂無將士惟得老僕為主耳/今數戰皆敗良將安在荆州接胡蜀倉廩當備不虞若)
(復無食僕便欲西歸更思良算但今嵗計殄賊不為晚/也嶠曰不然自古成監師克在和光武之濟昆陽曹公)
(之拔官渡以寡敵衆仗義故也峻約小豎為海内所患/勇而無謀藉驕勝之勢今挑之戰一鼓可擒且天子幽)
(逼社稷危殆嶠等與公並受國恩是致命之日若違衆/獨反義旗將逥指於公矣侃無以對遂留不去侃督水)
(軍向石頭率精勇一萬以挑戰峻突陣馬躓為侃將所/斬時京邑荒殘資用不給嶠借資蓄具器用而後反於)
(武昌晉書陳敏傳云敏反自將討甘卓顧榮以白羽扇/揮之衆皆潰言温嶠借資陶侃卒平蘇峻今王琳運米)
(而都城已陷是空爭米船也顧榮揮扇而却陳敏今/鴉仁竟為賊敗臨死恨報効不終是虛揺羽扇也)將
軍死綏路絶長圍(司馬法曰將軍死綏注曰綏却也有/前一尺無却一寸左傳注曰古名敗)
(軍為綏南史侯景傳云賊築長圍以絶内外以下/云侯景攻城中外隔絶援兵不至為賊所敗也)烽隨
星落書逐鳶飛(侯景傳云太清三年三月朔城内以景/違盟舉烽鼓噪又曰賊圍臺城中外隔)
(絶有羊車兒獻計作紙鳶繫以長繩藏敕於中簡文出/太極殿前因北風而放冀得書達羣賊駭之謂是厭勝)
(之術又射下之其危急如此又按獨異志云侯景圍臺/城逺不通問簡文作紙鳶飛空告急於外侯景謀臣王)
(偉謂景曰此紙鳶所至即以事達外令左右善射者射/之乃墮皆化為鳥飛入雲中不知所徃漢書相如曰夫)
(邉郡之士聞烽舉燧燔孟康曰烽如覆米䉛縣著契臯/頭有寇則舉之燧積薪有寇則燔也又師古曰晝則舉)
(燧夜則舉烽故云隨星落也墨子作木鳶飛三日不集/淮南子曰公輸班為木鳶而飛之論衡曰魯班刻木為)
(飛鳶飛三/日不下)遂乃韓分趙裂鼓臥旗折(南史侯景至援兵/百萬皆走邵陵王)
(綸敗績奔京口城執西豐公大春是其韓分趙裂鼓臥/旗折之事也史記張儀說韓王曰夫塞城臯絶上黨則)
(王之國分矣戰國䇿司空馬曰大王裂趙之半以賂秦/後漢書隗囂傳曰櫜弓臥鼓晉書曰陸機臨戎而牙旗)
(折左以下皆言援師之/敗侯景攻城之急也)失羣班馬迷輪亂轍(左傳襄十/八年平隂)
(之役齊侯畏其衆也乃脫歸齊師夜遁邢伯告中行伯/曰有班馬之聲齊師其遁杜注云夜遁馬不相見故鳴)
(班别也又長勺之戰曹劌曰吾/視其轍亂望其旗靡故逐之)猛士嬰城謀臣巻舌(大/風)
(歌曰安得猛士兮守四方李陵答蘇武書曰謀臣如雨/漢書蒯通曰必將嬰城固守揚雄劇秦美新日巻其舌)
(而不/談)昆陽之戰象走林常山之陣蛇奔穴(南史云景造/諸攻具飛樓)
(橦車登城車鉤堞車階道車火車並髙數丈車至二十/輪陳於闕前百道攻城交矟以戰鼓呌沸騰昏夜不息)
(引𤣥武湖水灌臺城闕前御街並為洪波又燒南岸居/人營寺莫不咸盡後漢光武紀曰王尋王邑圍昆陽驅)
(虎豹犀象之屬以助威光武率敢死者乗銳奔之城中亦/鼓噪而出震呼動天地虎豹皆股慄神異經曰西方中)
(有蛇頭尾差大有色五采人物觸之者中頭則尾至中/尾則頭至中腰則頭尾並至名曰率然茂先注云㑹稽)
(常山最多此蛇孫子兵法三軍勢如率然者是也又博/物志曰常山之蛇名率然有兩頭觸其一頭一頭至觸)
(其中則兩頭俱至孫武以喻善用兵者晉書曰初諸葛/亮造八陣圖於魚復平沙上累石為八行相去二丈桓)
(温見之曰此常/山陣蛇勢也)五郡則兄弟相悲三州則父子離别(言/侯)
(景攻城甚急武帝諸子援兵在外父子兄弟不相接救/也五郡疑指湘東邵陵武陵廬陵南康此五郡也三州)
(疑指荆州益州郢州此三州也按本文序臺城内外兵/馬相接之際此二語當序諸王至䕶軍以下始序諸將)
(蓋梁朝宗室父子兄弟也又按武帝八子除昭明太子/死簡文帝位居儲貳及豫章王綜奔亡削爵尚有湘東)
(王繹邵陵王綸武陵王紀其廬陵王續南康王績早卒/不及危季有子嗣爵是武帝子兄弟封王者有此五郡)
(也三州如湘東王為荆州武陵王為益州邵陵王時在/郢州續績早亡惟此三人於武帝為父子也武帝䝉塵)
(三子在外援兵最盛不能接救是父子離别也又按臺/城之陷湘東王師於武城援兵不進邵陵王與侯景戰)
(敗還京口武陵王聞武帝崩總戎將發益鎮繹使胡智/監至蜀書止之故云三州父子别離也干寳捜神記曰)
(世說云五郡之人各是異材而逢喪亂常山一人安定/一人襄陵一人博陵一人悉皆孤獨俱行衛國同至樹)
(隂因相問姓名各言離亂惻然因相謂曰我等皆無骨/肉今日幸得聚㑹亦天然也因結義為兄弟長字仲伯)
(次名文仲次名季仲次名叔仲次名雅仲五人因相諾/衛國市中見一老母孤單告乞五人収養事奉敬如親)
(母三年母疾五人憂愁不能寢食母曰吾是幷州太原/人董世臺之女嫁同郡張文賢為妻任北海太守因遭)
(荒亂文賢早卒𦵏在太原赤山之下八塜同行東頭頭/一塜是賢塜也吾死後女等若能送葬到塜側吾願畢)
(矣吾遭荒亂之日有一子姓張名遺年七嵗胸中有七/黶足下有通徹之文父喪因流浪失汝等宜思記之言)
(訖而卒五人扶喪至太原忽叔仲横被朝歌令禁繫時/有一人走投太守言養母之狀述幷葬之由因話男之)
(形狀太守聞之號哭擗地曰此吾母也吾幼小兵革離/亂母子相失迨今又哭之乃發使往朝歌迎喪幷具表)
(聞奏於魏帝帝善其人義重可以旌之五人各為太守/賻贈張遺母喪追封太原縣太夫人仍遷張遺為魏府)
(都䕶孝心動天地感應昭信矣孝子傳曰晉三州人約/為父子父令二人作舍於大澤中欲成父曰不如河邉)
(乃徙焉又幾成父曰不如河中二人乃負土填河三旬/不立有書生過為縛兩土豚投河中父乃止二人曰何)
(嘗見江河填耶吾觀汝行耳明迴至河邉河中土為髙/丈餘袤廣十餘里因居其上是五郡兄弟三州父子古)
(今之事/相符焉)䕶軍慷慨忠能死節三世為將終於此滅(䕶軍/謂韋)
(粲也南史列傳云韋粲字長倩京兆杜陵人也將屯青/塘當石頭東路帥所部水陸俱進時昏霧軍人塞道比)
(及青塘夜已過半壘塞至曉未合景登禪靈寺門望粲/營未立便率銳卒來攻軍敗乗勝入營左右髙馮牽粲)
(避賊粲不動兵死略盡遂見害粲子尼及三弟助警搆/從弟昂皆戰死親戚死者數百人賊傳粲首闕下以示)
(城下簡文聞之流涕謂御史中丞蕭愷曰社稷所寄惟/在韋公如何不弔先死行陣詔贈䕶軍將軍元帝平侯)
(景追謚忠貞三世為將謂粲祖叡父放與粲/三世俱為將也史記王離傳云將三世者敗)濟陽忠壯
身㕘末將兄弟三人義聲俱唱(濟陽謂江子一子四子/五兄弟三人也南史列)
(傳云江子一字元亮濟陽考城人為南津校尉兄弟性/並剛烈及城被圍開明門出戰子一及弟尚書左丞子)
(四東宫殿主子五並力戰直前賊並坐甲不起子一引/矟撞之賊縱突騎衆並縮子一刺其騎騎倒矟折賊解)
(其肩時年六十二弟曰與兄俱出何面獨旋乃免胄赴/敵子四矟洞胸死子五傷脰還至塹一慟而絶漢書項)
(籍傳云范/增為末將)主辱臣死名存身喪狄(一作/敵)人歸元三軍悽
愴(江子一傳云賊義子一之勇歸之面如生詔贈子一/給侍中黄門侍郎子四中書侍郎子五散騎侍郎侯)
(景平元帝又贈三人諡曰義子曰毅子曰烈子史記范/蠡曰臣聞主憂臣辱主辱臣死亦見國語左氏傳曰先)
(軫免胄入狄師死焉/狄人歸其元面如生)尚書多算守備是長雲梯可拒地
道能防(尚書謂羊侃也南史列傳云羊侃字祖忻泰山/梁父人也為都官尚書侯景反攻陷歴陽帝問)
(侃討景之䇿侃求以二千人急據采石令邵陵王襲取/夀春使景進不得前退失巢窟烏合之衆自然瓦解議)
(者謂景未敢便逼都遂寢其䇿令王質往侃曰今茲敗/矣乃令侃率千餘騎頓望國門景至新林追侃入副宣)
(城王都督城内諸軍事賊至卒迫公私駭震軍旅指揮/一决於侃膽力俱壯簡文深仗之及賊逼城衆皆兇懼)
(侃偽得射外矢邵陵西昌侯已至近路衆乃少安賊攻/東掖門縱火甚盛侃以水沃滅火射殺數人賊乃退賊)
(為尖頭木驢攻城矢石所不能制侃作雉尾炬施鐡鏃/以油灌之擲驢上焚之俄盡賊又起二土山以臨城城)
(中震駭侃命為地道潛引其土山不能立賊又作登城/樓髙十餘丈欲臨射城中侃曰車登塹虚彼來必倒可)
(臥而觀之及車動果倒衆皆服焉初侃長子鷟為景所/獲執來城下示侃侃曰我傾宗報主猶恨不足豈復計)
(此子乎幸早殺之數日復持來侃謂鷟曰久以汝為死/猶在耶因引弓射之賊以其忠義亦弗之害後大雨城)
(内土山崩賊乗之垂入苦戰不能禁侃乃令多擲火為/火城以斷其路徐於城内築城賊不能進淮南子曰楚)
(欲伐宋墨子聞而悼之見楚王王命工輸作為雲梯之/械設以攻宋墨子設守宋之備九攻而墨子九却之弗)
(能入乃偃兵不攻後漢光武紀曰/昆陽之戰或為地道衝棚撞城)有齊將之閉壁無燕
師之臥牆大事去矣人之云亡(悼羊侃善於防守不幸/疾卒也南史羊侃傳云)
(尋以疾卒於城内史記曰燕軍攻安平田單東保即墨/燕既盡降齊城惟獨莒即墨不下燕軍聞齊王在莒幷)
(兵攻之淖齒既殺愍王於莒因堅守拒燕軍數年不下/燕引兵東圍即墨即墨大夫出戰死城中相與推田單)
(立以為將軍以即墨拒燕是齊將閉壁之事也壁壘壁/也今侃之技巧如鐵籠火牛城中賴以固守故云有齊)
(將之閉壁也水經注云燕書建平十年慕容寳自河而/還軍敗於㕘合死者六萬人十一年垂衆北至㕘合見)
(積骨如山設䇿弔之死者父兄皆號泣哀慟垂慙憤嘔/血因而寢疾焉輿過平城北四十里疾篤築燕昌城而)
(還亦見崔鴻十六國春秋是燕師臥牆之事也慕容寢/疾築城而還侃疾遂死故云無燕師之臥牆也侃卒而)
(臺城遂陷是大事去矣晉書陶侃傳云賊攻大業壘陶/侃欲救之長史殷羡曰若遣救大業歩戰不如峻則大)
(事去矣詩云人之云亡邦國/殄瘁蓋傷羊尚書之死也)申(一作/甲)子奮發勇氣咆勃
實總元戎身先士卒(申子謂栁仲禮也栁仲禮傳云仲/禮勇力兼人少有膽氣初侯景潛)
(圖反噬仲禮知之屢啟求以精兵三萬討景朝廷不許/及景濟江朝廷便望其至兼蓄雍州司精卒與諸蕃赴)
(援見推總督景素聞其名甚憚之仲禮亦自謂當世英/雄莫己若也又韋粲傳云粲建議推仲禮為大都督報)
(下流衆軍裴之髙自以年位髙恥居其下粲乃抗言於/衆曰今日同赴國難義在除賊所推栁司州者正以久)
(捍邉疆先為侯景所憚且士馬精銳無出其前裴公朝/之舊齒豈應復挾私以阻大計粲為諸君解釋之裴之)
(髙泣願剖心以示於是諸將定議仲禮方得進軍次新/亭陸龜䝉小名録云仲禮小字申子引子山賦云西征)
(賦曰何猛氣之咆勃李善注云怒貌也左傳劉文公曰/天子之老請帥王賦元戎十乗以先啟行杜預曰元戎)
(戎車在前者毛詩傳曰元/大也周曰元戎先良也)胄落魚門兵填馬窟屢犯通
中頻遭刮骨(謂栁仲禮青塘之敗也栁仲禮傳云韋粲/見攻仲禮方食投箸被練馳之騎能屬者)
(七十比至粲已敗仲禮因與景戰於青塘大敗之景又/與仲禮交戰各不相知仲禮矟將及景而賊將支伯仁)
(自後斫仲禮再斫中肩馬陷於淖賊聚矟刺之騎將/郭山石救之以免自此壯氣外衰不復言戰左傳僖)
(二十二年公及邾師戰於升陘我師敗績邾人獲公胄/縣諸魚門杜預曰胄兠鍪魚門邾城門正義曰説文云)
(胄兠鍪首鎧也書傳皆云胄無兠鍪之語言兠鍪舉今/以曉古蓋秦漢以來語兠丁侯反鍪莫侯反酈善長水)
(經注云余嘗至長城其下往往有泉窟可飲馬古詩飲/馬長城窟行信不虚也史記髙祖本紀云漢王出行軍)
(病甚因馳入成臯索隠曰三輔故事曰楚漢相距於京/索間六年自被大創十二通中過者有四言漢王病創)
(也蜀志云闗侯嘗為流矢所中貫其左臂後創雖愈毎/至隂雨骨嘗疼痛醫曰矢鏃有毒當破臂作創刮骨去)
(毒然後此患乃除耳/侯便伸臂令醫刮之)功業夭枉身名埋沒(傳云栁仲禮/自青塘敗後)
(神情傲狠凌蔑將帥邵陵王綸亦鞭䇿軍門每日必至/累刻移時仲禮亦弗見也綸既忿嘆怨隙遂成而仲禮)
(亦嘗置酒髙㑹日作優倡毒掠百姓汚辱妃主父津登/城謂曰汝君父在難不能盡心竭力百代之後謂汝為)
(何仲禮聞之言笑自若景登朱雀樓與之語遺以金鐶/是後閉營不戰裴之髙王僧辯曰將軍擁衆百萬致宫)
(闕淪沒正當悉力決戰何所多言仲禮竟無一言諸軍乃/隨方各散栁仲禮開營降賊時城雖淪陷援軍甚衆軍)
(士咸欲盡力及聞降莫不歎憤論者以為梁禍始於朱/异成於仲禮後至江陵㑹岳陽王詧南寇湘東王以仲)
(禮為雍州刺史將侵襄陽岳陽王詧告急於魏魏遣大/將楊忠援之仲禮與戰於漴頭大敗没於魏魏相安定)
(公待以客禮西魏於是盡得漢東史論以為仲禮始終/之際其不相副天方喪梁斯人而有斯迹是其功業夭)
(枉身名埋没之事也蓋仲禮喪節於侯景俘囚於西魏/功業何存身名兩失子山之賦所以深恨之尚書鄭注)
(凶短折夭/枉之名)或以隼翼鷃披虎威狐假沾漬鋒鏑脂膏原
野(南史侯景傳云景與入援諸軍戰諸軍敗績邵陵王/綸奔京口賊執西豐公大春綸司馬莊邱慧達直閤)
(將軍胡子約廣陵令霍儁等來送城下逼令云巳禽邵/陵王霍儁獨云王小失利已全軍還京口城中但堅守)
(援軍尋至語未卒賊以刀傷其口景義而釋焉正徳乃/収而害之亢倉子曰以隼翼而披鷃不明者以為隼明)
(者視之乃鷃也戰國䇿江乙對楚宣王曰虎得狐狐曰/無啖我天帝命我長百獸我為子先行子隨我後百獸)
(見我能無走乎虎隨狐而行百獸皆走虎不知百獸畏/巳反以為畏狐也漢書淮南子諌伐南越書曰甲卒死)
(亡霑漬山谷過秦論銷鋒鍉鑄以為金人十二師古曰/鋒戈㦸刀也鍉與鏑同即箭鏃也爾雅釋文孫菼曰膏)
(凝曰脂說文曰帶角者脂無角者膏膏肥也爾雅云廣/平曰原詩傳云郊外曰野魏鼓吹曲克官渡云克紹官)
(渡由白馬僵尸/流血被原野)兵弱虜強城孤氣寡聞鶴唳而心驚聴
胡笳而淚下(晉書載記曰苻堅淝水之敗其走者聞風/聲鶴唳皆以為晉兵又劉琨傳云琨在晉)
(陽為胡騎所圍中夜奏/胡笳賊皆流涕欷戯)拒神亭而亡㦸臨横江而棄馬
(吳志曰孫䇿與太史慈鬭䇿刺慈馬而擥得慈項上手/㦸慈亦得䇿兠鍪㑹兩家兵騎並各來赴於是解散䇿)
(平定宣慈住涇縣䇿躬自攻討遂見囚執即解縛捉其/手曰寧志神亭時耶注吳厯云慈於神亭戰敗為䇿所)
(囚執與正史異按本文乃是敗辭子山所引依吳厯文/也江表傳曰孫䇿說袁術云家有舊恩在東願助舅討)
(横江横江拔因投本土召募可得三萬兵以佐明使君/匡濟漢室術許之䇿渡江攻劉繇牛渚營時彭城相薛)
(禮下邳相笮融依繇為盟主禮據抹陵城融屯縣南䇿/先攻融因渡江攻禮禮突走而樊能于麋等復合衆襲)
(奪牛渚屯䇿聞之還攻破能等獲男女萬餘人復下/攻融為流矢所中傷股不能乗馬因自輿還牛渚營)崩
於鉅鹿之沙碎於長平之瓦(漢書曰章邯擊趙大破之/趙歇陳餘張耳走入鉅鹿)
(城秦將王離涉間圍鉅鹿章邯軍其南築甬道而輸之/粟陳餘將卒數萬人軍鉅鹿北請兵項羽乃悉發兵渡)
(河至則圍王離與秦軍遇九戰絶甬道大破之殺蘇角/擄王離涉間不降自燒殺楚擊秦士無不一當十呼聲)
(動天地諸侯軍人人惴恐於是楚已破秦軍地理志云/鉅鹿郡秦置屬益州有鉅鹿縣紂所作沙邱臺在東北)
(七十里應劭曰鹿林之大者也臣瓚曰山足為鹿又馮/奉世傳曰其先馮亭為華陽君與趙將括距秦戰於長)
(平按史記趙奢傳秦軍軍武安西秦軍鼓噪勒兵武安/屋瓦盡振趙奢縱兵擊之大破秦軍後四年趙惠文王)
(卒子孝成王立七年秦與趙相距長平趙奢已死子括/為將秦軍射殺趙括軍敗數十萬之衆降秦秦悉坑之)
(當云碎於武安之瓦子山詠懷詩云武安檐瓦振/是也此云長平合二戰矣崩沙碎瓦言其振動也)於是
桂林顛覆長洲麋鹿(謂臺城既陷建康荒蕪也吳都賦/曰數軍實於桂林之苑劉逵注云)
(吳有桂林苑也又曰佩長洲之茂苑詩序云閔周/之顛覆漢書伍被曰子胥云見麋鹿逰姑蘓之臺)潰潰
沸騰茫茫墋黷天地離阻神人慘酷(詩曰潰潰回遹又/曰百川沸騰陸機)
(功臣頌曰茫茫/宇宙上墋下黷)晉鄭靡依魯衛不睦(謂臺城陷後諸王/不急討賊自相猜)
(忌也左傳周桓公曰周之東遷晉鄭焉依又公叔文子/曰太姒之子惟周公康叔為相睦也言靡依不睦者按)
(侯景傳時荆州刺史湘東王繹師於武城河東王譽次/巴陵前信州刺史桂陽王慥頓江津並未之進是靡依)
(也又按河東王譽傳云元帝軍於武城新除雍州刺史/張纘宻報元帝曰河東起兵岳陽聚米將襲江陵元帝)
(甚懼沉米斷䌫而歸遣世子方等征之反為譽敗死又/令信州刺史鮑泉討譽亦見敗又遣王僧辯攻譽遂斬)
(譽又邵陵王綸傳云于時元帝圍河東王譽於長沙既/久譽請救於綸綸欲徃救為軍糧不繼遂止乃與元帝)
(書曰道之斯美以和為貴况天時地利不及人乎豈可/手足肱支自相屠害即日大敵猶彊天讎未雪余爾昆)
(弟在外三人如不匡救安用臣子如使逆寇未除家禍/仍搆料今訪古未或弗亡夫征戰之理義在克勝至於)
(骨肉之戰愈勝愈酷捷則非功敗則有喪勞兵損義虧/失多矣侯景之軍所以未窺江外者正謂藩屏盤固宗)
(鎮彊宻若自相魚肉是謂代景行師景便不勞兵力坐/致成效醜徒聞此快何如之元帝復書陳譽有罪不可)
(解圍之狀綸省書流涕曰天下之事一至於斯左右聞/之莫不掩泣於是大修器甲將討侯景元帝聞其盛乃)
(遣王僧辯帥舟師一萬以逼綸綸將劉龍武等降僧辯/綸遂與子躓十餘人走卒為魏人所殺又周書梁王詧)
(傳曰朱榮又遣使報云桂陽住此欲應譽詧梁元帝信/之歸至江陵収慥殺之元帝之攻譽也譽告急於詧詧)
(聞之大怒因攻之元帝大懼遣庾㚟謂詧曰正徳肆亂/天下崩離汝復效尤欲將謂何吾䝉先帝愛顧以汝兄)
(弟見屬今以姪伐叔順逆安在詧謂㚟曰家兄無罪累/被攻圍同氣之情豈可坐觀成敗七父若顧先恩豈應)
(若是如能退兵湘水吾便旋斾襄陽詧既攻柵退而築/城不能自固乃遣使於魏稱藩請為附庸卒有江陵之)
(伐又鄱陽王傳云潯陽王大心遣兵擊莊鐵鄱陽王範/遣其弟觀寧侯永將兵通南川助莊鐵時二鎮相猜無)
(復圖賊之志又侯景傳云初援兵至北岸衆號百萬百/姓扶老擕幼以候王師纔過淮便競剝掠徵責金銀列)
(營而立互相疑貳邵陵王綸栁仲禮甚於讎敵臨城公/大連永安侯確逾於水火無有鬭心賊黨有欲自拔者)
(聞之咸止其不睦如此晉鄭魯衛皆周宗/姬姓以喻梁朝宗室所以深責諸王也)競動天闗爭
迴地軸(史記天官書曰黑帝行徳天闗為之動正義曰/黒帝北方協光紀之帝冬萬物閉藏為之動為)
(之開閉也天一星在五軍南畢西北為天門日月五星/所道主邉事亦為限隔内外陣絶往來禁道之作違者)
(占芒角有兵起五星守之主貴人多死也河圖括地象/曰地下有四柱廣十萬里有三千六百軸海賦又似地)
(軸挺拔/而争迴)探雀鷇而未飽待熊蹯而詎熟(謂武帝宴駕也/侯景傳云景入)
(宫後每徵求多不稱㫖至於御膳亦被裁抑遂懷憂憤/五月感疾餒崩於文徳殿景秘不發喪權殯於昭陽殿)
(自外文武咸莫之知二十餘日然後升梓宫於太極前/殿迎簡文即位又武帝紀云帝疾久口苦索蜜不得再)
(曰荷荷遂崩賊秘之太子問起居不得見慟於閣下史/記趙世家曰公子成李兌圍主父宫主父欲出不得探)
(雀鷇而食之三月餘餓死爾雅疏云鳥子生須母哺而/食名鷇謂燕雀之屬也史記趙武靈王探雀鷇而食之)
(是也左傳文元年楚成王黜太子商臣商臣以宫甲圍/成王王請食熊蹯而死弗聴王縊杜注熊掌難熟冀久)
(將有外救又左傳云宰夫胹熊蹯不/熟知熊蹯為難熟之物也蹯扶元反)乃有車側郭門筋
懸廟屋(謂侯景惡葬武帝又弑簡文也南史侯景傳云/武帝崩及葬脩陵使衛士以大釘於要地釘之)
(欲令後世絶滅簡文帝紀云大寳二年景幽帝於景福/殿廢後王偉乃與彭儁王脩纂進觴於帝曰丞相以陛)
(下幽憂既久使臣上夀帝笑曰巳禪帝位何言陛下此/夀酒將不盡此乎於是儁等幷賫酒肴曲頃琵琶與極)
(飲帝知將見殺乃盡酣謂曰不圖為樂一至於斯既醉/而寢偉乃出儁進囊王脩纂坐上乃崩偉徹户扉為棺)
(遷殯於城北酒庫中左傳襄二十五年崔杼弑其君崔/氏側莊公於北郭丁亥葬諸士孫之里四翣不蹕下車)
(七乗不以兵甲杜注曰側葬埋之不殯於廟下車送葬/之車髙誘吕氏春秋注曰齊湣王無道卓齒殺之而擢)
(其筋懸之於東廟終日而/死亦見史記田完世家)鬼同曹社之謀人有秦庭之
哭(左氏傳曰初曹人或夢衆君子立於社宫而謀亡曹/曹叔振鐸請待公孫彊許之旦而求之曹無之戒其)
(子曰我死爾聞公孫彊為政必去之及曹伯陽即位好/畋弋曹鄙人公孫彊好弋且言田弋之說恱之因訪政)
(事説於曹伯從之乃背晉而奸宋宋人伐之執曹伯陽/以歸殺之曹遂滅左氏傳曰申包胥如秦乞師立依於)
(庭牆而哭七日七夜不絶聲二語傷梁亡建鄴為侯景/所據也按秦庭之哭與序内忽踐秦庭事同而取意各)
(異彼言入長安此言金陵失守二帝/遇害巳有乞援之志故逃奔江陵矣)爾乃假刻璽於闗
塞稱使者之酬對(以下序已道奔江陵歴盡闗塞之苦/也漢書酷吏傳曰寧成詐刻傳出闗)
(歸家後漢書曰郭丹從師長安買符入函谷闗乃慨然/嘆曰丹不乗使者車不出闗去家十二年果乗髙車出)
(闗如其志焉更始敗諸將悉歸光武並獲封爵丹獨保/平氏不下為更始發喪衰絰盡哀建武二年遂潛逃去)
(敝衣間行涉歴險阻求謁更始妻子奉還節傳乃歸鄉/里漢舊儀曰奉璽書使者乗馳傳其驛騎也三騎行晝)
(夜千里/為程)逢鄂坂之譏嫌值耏門之征稅(史記曰伍胥與/太子建之子勝)
(俱奔吳到昭闗闗吏欲執之伍胥遂與勝獨自走幾不/得脫追者在後索隠曰其闗在西江乃是吳楚之境地)
(理志曰江夏有鄂縣史記曰楚熊渠子立其中子紅為/鄂王晉太康地記以為東鄂九州記曰鄂今武昌也庾)
(仲雍江圖曰蘆洲至樊口二十里伍子胥所渡處樊口/至武昌十里江夏為吳楚之境子胥自楚奔吳子山自)
(吳奔楚闗吏譏嫌當引此事又晉書地志云河南陽城/有鄂坂闗此鄂坂之譏嫌非河南之鄂坂也左傳文十)
(一年曰初宋武之世鄋瞞伐宋司徒皇父帥師禦之耏/班御皇父充石以敗狄於長邱獲長狄緣斯宋公於是)
(以門賞耏班使食其征謂/之耏門杜預注征稅也)乗白馬而不前䇿青騾而轉
礙(劉向曰公孫龍持白馬之論以度闗魯女生别傳李/少君在河東蒲坂乗青騾按神仙傳蘓仙公桂陽人)
(仙去見白馬常在嶺上改牛脾山為白馬嶺桂陽成五/丁死友人於武昌岡逢之乗白騾西行乃改為騾岡乗)
(馬䇿騾疑假/地名為言也)吹落葉之扁舟飄長風於上游(滕王序云/出往上流)
(來歸全楚謂循江而上也白帖云古者觀落葉因以為/舟漢書貨殖傳曰范蠡乃乗扁舟孟康曰特舟也音匹)
(延反後漢書方望曰范蠡乗扁舟於五湖劉攽曰史傳/皆作扁舟扁特也吳都賦云習御長風漢書項藉傳曰)
(古之王者地方千里必據上游文穎曰/水之流上游或作流師古曰游流也)彼鋸牙而鉤爪
又循江而習流(言西上江陵途經江夏遇侯景襲郢之/兵也侯景傳云大寳二年於大􁅉跨水)
(築城名曰捍國四月景遣宋子仙襲郢州刺史方諸景/乗勝西上號二千萬聨旗千里江左以來水軍之盛未)
(有也淮南子曰鋸牙鉤爪於是摯矣神異經曰窮竒鋸/牙鉤爪遇忠信之人則噬而食之吳都賦云鋸牙鉤爪)
(自成鋒穎喻侯景也吳越春秋云句踐發習流二千人/俊士四萬君子六千諸御千人以與吳戰循江習流謂)
(襲郢之/兵也)排青龍之戰艦鬭飛燕之船樓(南史王僧辯傳/云湘州賊陸納)
(造青龍艦述異記云吳王夫差作天池池中造青龍舟/舟中盛陳妓樂日與西施為水嬉是舟舊有青龍之名)
(子山引用之又屬吳事古今合符矣釋名曰上下重牀/曰艦晉令水戰有飛燕船船樓樓船也漢有樓船將軍)
張遼臨於赤壁王濬下於巴邱乍風驚而射火或箭重
而回舟未辨聲於黄蓋已先沉於杜侯(張遼王濬喻王/僧辯胡僧祐等)
(也風驚射火者謂景為火艦燒柵風不便自焚也箭重/回舟者謂景遁潛軍夏首又倍道歸建鄴也未辨聲於)
(黄蓋已先沉於杜侯者謂賊任約為陸法和所擒宋子/仙丁和為杜龕所擒景不能救也南史王僧辯傳云侯)
(景浮江西寇軍次夏首僧辯為大都督軍次巴陵景既/陷郢城將進寇荆州於是緣江屯戍望風請服僧辯並)
(沉公私船於水中分命衆軍乗城固守偃旗臥鼓安若/無人翌日賊衆濟江輕騎至城下景軍内薄苦攻城内)
(同時鼔噪矢石雨下賊乃引退元帝又命平北將軍胡/僧祐率衆援僧辯是日賊復攻城不剋又為火艦燒柵)
(風不便自焚而退有流星墜其營中賊徒大駭相顧失/色賊帥任約又為陸法和所擒景乃燒營夜遁旋軍夏)
(首元帝以僧辯為征東將軍命即率巴陵諸軍沿流討/景攻拔魯山仍攻郢即入羅城景聞之倍道歸建鄴賊)
(帥宋子仙等困蹙求輸郢城身還就景僧辯偽許之子/仙謂為信然浮舟將發僧辯命杜龕鼓噪掩至大破之)
(擒子仙丁和等送江陵元帝命生釘和舌臠殺之郢州/平渚宫舊事曰景遣任約衆號五萬伐湘東王於江陵)
(兵將逼法和乃出詣湘東云自有兵書乞征任約召諸/蠻弟子八百人在江津二日便發王遣胡僧祐等千餘)
(人與之同行法和登艦大笑曰無量兵馬江陵多神祠/人俗常所祈禱自法和軍出無復一騐人以為諸神皆)
(從行故也至赤洲湖與任約相對法和乗輕舟不介胄/沿流而下去約軍一里乃逺謂將士曰觀彼龍睡不動)
(吾軍之龍甚自踴躍即攻之縱火舫於前而逆風不便/法和執白羽扇以麾風風勢即反約衆皆見梁兵步於)
(水上於是大潰皆投水約逃竄不知所之法和曰明日/午時當得及期未得人問之法和曰吾前於此水乾時)
(建一刹語檀越等此雖為刹實是賊標今何不向標下/求賊也如其言果見任約在水中抱刹柱頭纔出鼻遂)
(擒之魏志云張遼字文逺雁門馬邑人也合肥之戰遼/執甲持㦸先登陷陣殺數千人斬二將大呼自名衝壘)
(入至權麾下權大驚衆不知所為人馬皆披靡無敢當/者權収合肥十餘日城不可拔乃引退遼率諸軍追擊)
(幾復獲權太祖大壯遼拜征東將軍時元帝以王僧辯/為征東將軍故取以為比張遼本臨合肥而云赤壁者)
(疑是誤文也赤壁周瑜事按吳志赤壁之戰曹公軍次/江北周瑜等在南瑜部將黄蓋取䝉衝鬭艦數十艘實)
(以薪草膏油灌其中裹以帷幕上建牙旗先書報曹公/欺以欲降引次俱前蓋放諸船同時發火時風甚猛悉)
(延燒岸上營落煙炎張天軍遂退敗是其事也時臺城/既陷建鄴吳地已為賊營子山引用張遼王濬皆是攻)
(吳敗吳之事不得云周瑜赤壁之兵也故云誤矣晉書/曰王濬字士治𢎞農湖人也拜益州刺史武帝謀伐吳)
(詔濬脩舟艦乃作大船連舫又畫鷁首怪獸於船首以/懼江神舟檝之盛自古未有濬造船於蜀其木柹蔽江)
(而下尋以謡言拜濬為龍驤將軍監益梁諸軍事太康/元年濬發自成都率巴東監軍廣武將軍唐彬攻吳丹)
(陽剋之吳人於江險磧要害之處並以鐵鏁横截之濬/作火炬長十餘丈大數十圍以麻油在船前遇鏁燃炬)
(燒之於是船無所礙魏畧曰權乗大船來觀軍公使弓/弩亂發箭著其船船偏重將覆權因迴船復以一面受)
(箭箭均船平乃還吳志曰黄蓋字公覆零陵泉陵人也/吳書曰赤壁之役蓋為流矢所中時寒墮水為吳軍人)
(所得不知其蓋也置厠牀中蓋自强以一聲呼韓當當/聞之曰此公覆聲也向之垂涕解易其衣遂以得生魏)
(志曰杜畿字伯侯京兆杜陵人也受詔作御船於陶河/試船遇風覆没魏氏春秋曰諸葛誕與僕射杜畿試船)
(陶河遭風覆没誕亦俱溺虎賁浮河救/誕誕曰先救杜侯誕飄至岸畿竟溺死)落帆黄鶴之浦
藏船鸚鵡之洲(述異記曰荀環好道術嘗東遊憇江夏/黄鶴樓上望西南有物飄然降霄漢乃)
(駕鶴之仙也齊諧志曰黄鶴山者仙人子安乗黄鶴過/此上有黄鶴樓黄鶴一名黄鵠水經注曰江之右岸有)
(船官浦歴黄鵠磯西而南直鸚鵡洲之下尾落帆藏船/避之也按王僧辯平郢州蕭韶為郢州刺史梁宗室傳)
(曰元帝封韶為長沙王郢州刺史韶昔為幼童庾信愛/之有斷袖之歡衣食所資皆信所給遇客韶亦為信傳)
(酒後為郢州信西上江陵途經江夏韶接信甚薄坐青/油幕下引信入宴坐信别榻有自矜意信稍不堪因酒)
(酣乃徑上韶牀踐蹋肴饌謂曰官今日形容/大異近日時賔客滿坐韶甚慙恥即其時也)路已分於
湘漢星猶㸔於斗牛(漢書地理志曰零陵郡陽海山湘/水所出北入酃入江過郡行二千)
(五百三十里禹貢嶓冡山西漢所出東過三澨至於大/别南入江師古曰三澨水在江夏竟陵韶傳云韶為郢)
(州信西上江陵途經江夏韶得接信是信由郢而至江/陵也爾雅曰星紀斗牽牛吳分野謂路已漸入江陵而)
(舊國舊都猶/望之悵然矣)若乃隂陵失路(一作/路絶)釣臺斜趣(漢書曰項/羽至隂陵)
(迷失道孟康曰縣名屬九江郡述異記曰今隂陵故城/九曲澤澤中有項王村即項羽迷失路處水經注曰武)
(昌郡治城南有袁山即樊山/也北背大江江上有釣臺)望赤壁而沾衣艤烏江而
不渡(赤壁周瑜破曹公處注見前瑜破魏兵於烏林烏/林赤壁東下一百一十里烏江項羽敗處漢書項)
(羽敗遂引東欲渡烏江烏江亭長檥船待謂羽曰江東/雖小地方千里衆數十萬亦足王也羽笑曰乃天亡我)
(何渡為服䖍曰檥音蟻如淳曰南方人謂整船向岸曰/檥臣瓚曰烏江在牛渚述異記曰今烏江長亭亭下有)
(駐馬塘即當時烏江/亭長檥舟待項王處)雷池柵浦鵲(一作/鵠)陵焚戍(郭璞江/賦曰其)
(旁則有雲夢雷池注吳録曰雷池在皖左傳昭五年/楚伐吳吳人敗諸鵲岸杜預曰廬江舒縣有鵲尾渚)旅
舍無煙巢禽無樹(自隂陵以下當謂侯景巴陵失律江/郢喪師還奔建康所經之路築柵焚)
(戍也南史侯景傳云都下户口百無一二大航南岸極/目無煙又云於是千里絶煙人跡罕見白骨成聚如邱)
(壠焉又按下文謂衡荆之杞梓庶江漢之可恃則巢禽/無樹一語當謂諸王之敗皆不足倚惟湘東可望中興)
(也如河東王譽為元帝所敗遂見殺邵陵王綸敗走卒/為魏人所殺岳陽王詧不能自固請藩於魏且襄陽路)
(逺皆歴有敗亡之禍無可投/奔若巢禽之無樹不足恃也)謂荆衡之杞梓庶江漢之
可恃(謂元帝可恃以靖亂也禹貢云荆及衡陽惟荆州/左傳云如杞梓皮革自楚往也又曰江漢睢漳楚)
(之望/也)淮海維揚三千餘里(禹貢云淮海惟揚州信自謂/遡江而上走三千餘里也)
過漂渚而寄食託蘆中而渡水(漢書韓信傳云信至城/下釣有一漂母哀之飯)
(信竟漂數十日信謂漂母曰吾必重報母母怒曰大丈/夫不能自食吾哀王孫而進食豈望報乎韋昭曰以水)
(擊絮曰漂吳越春秋曰伍員奔吳追者在後至江中有/漁父子胥呼之曰漁父渡我漁父歌之曰日月昭昭乎)
(浸已馳與子期乎蘆之漪子胥即止蘆之漪漁父又歌/曰日已夕兮予心悲月已馳兮何不渡為事浸急兮當)
(奈何子胥入船乃渡之千尋之津既渡父持麥飯鮑魚/羮盎漿飲食畢欲去子胥解百金之劒以與漁者遂辭)
(不受子胥曰請丈人姓字漁父曰何用姓字子為蘆中/人吾為漁丈人富貴無相忘也子胥既去漁者巳覆舟)
(自沉於江/水之中矣)届於七澤濵於十死(謝眺辭隋王牋云西浮/七澤吕向曰七澤荆州)
(楚境齊語桓公曰管夷吾射寡人中/鉤是以濵於死賈誼書曰十死一生)嗟天保之未定見
殷憂之方始(詩曰天保定爾詩序云天保下報上也君/能下下以成其政臣能歸美以報其上焉)
(言已奔江陵元帝用已時天保尚未定也潘岳西征賦/云憂天保之未定晉書劉琨勸進元帝表云或殷憂以)
(啓聖/明)本不達於危行又無情於禄仕(危行見/論語)謬掌衞於
中軍濫尸丞於御史(本傳云元帝承制信除御史中丞/及即位轉右衛將軍按左傳三軍)
(有中軍上軍下軍沈約奏彈王/源云謬掌天憲書曰太康尸位)信生世等於龍門辭親
同於河洛奉立身之遺訓受成書之顧託(謂父肩吾卒/於江陵也肩)
(吾傳云奔江陵歴江州刺史領義陽太守封武康侯卒/漢書曰司馬談為太史公既掌天官不治民有子曰遷)
(遷生龍門太史留滯周南病且卒而子遷適反見父子/於河洛之間太史公執手而泣曰予先周室之太史也)
(予死爾必為太史為太史毋忘吾所著論矣且夫孝始/於事親中於事君終於立身揚名於後世以顯父母此)
(孝之大也蘇林曰龍門禹所鑿也師古曰龍門山其東/在秦州龍門縣西在同州韓城縣北而河從其中流)
昔四世而無慙今七葉而始落(博物志曰太邱長陳實/實子鴻臚卿紀紀子司)
(空羣羣子泰四世於漢魏今朝有重名而其徳漸小減/時人為其語曰公慙卿卿慙長漢書曰金日磾張安世)
(皆七代仕漢左太沖詠史詩曰金張藉舊業七葉珥金/貂下云泊予身而七葉子山自言先世之徳無慙於卿)
(長及己身/而衰落也)泣風雨於梁山惟枯魚之銜索(信思親也琴/操曰曽子耕)
(太山下雨雪不得歸思父母作梁山操家語子路見/孔子曰枯魚銜索幾何不蠧二親之夀忽如過隙)入
欹斜之小徑掩蓬藋之荒扉就汀洲之杜若待蘆葦之
單衣(左氏傳曰斬之蓬蒿藜藋而共處之楚辭曰搴汀/洲兮杜若王逸曰汀平也杜若香草吳志諸葛恪)
(傳云童謡曰諸葛恪蘆葦單衣篾鉤絡於何相求成子/閣成子閣者反語石子岡也建鄴南有長陵曰石子岡)
(葬者依然鉤絡者板飾革帶世謂之鉤絡帶恪果以葦/席裹其身而篾束其腰投之於此岡後聴恪故吏歛葬)
(求之於石子岡云時元帝猜忌/信憂讒待死若屈原葛恪矣)於是(一作/時)西楚霸王劒
及繁陽(謂元帝馳檄討景也南史帝紀云承聖元年二/月王僧辯發自潯陽帝馳檄四方購侯景及逆)
(者封萬户侯開國公絹布五萬疋僧辯等遂平景漢書/項羽自立為西楚霸王孟康曰舊名江陵為南楚吳為)
(東楚彭城為西楚羽都彭城元帝都江陵時元帝承制/尚未正位故以為比左氏傳曰楚子怒劒及於寢門之)
(外又昭五年云薳射帥繁陽之師先入南懷楚師從之/又襄四年云楚師為陳敗故猶在繁陽杜預曰鮦陽南)
(有繁陽亭/楚地也)鏖(一作/麾)兵金匱校戰玉堂(太公有金匱書漢/書髙帝紀曰丹書)
(鐵契金匱石室如淳曰金匱猶金縢也衛青傳曰鏖兵/臯蘭一作麾兵者張衡思𤣥賦舊注云尚書右秉白旄)
(以麾秦漢以來即以所執之旗名曰麾謂麾幡曲蓋者/也解嘲曰歴金門上玉堂晉灼曰黄圖有大玉堂小玉)
(堂/)蒼鷹赤雀鐵軸牙檣(皆戰艦也晉令云水戰有蒼隼/船又陶侃有青雀舟郭璞方言)
(曰今江東人呼枻為軸埤蒼曰檣帆柱/也古詩曰象牙作帆檣言舟師之盛也)沉白馬而誓衆
負黄龍而渡江海潮迎艦江萍送王(王僧辯傳曰陳武/帝率兵五萬出自)
(南江前軍五千行至盆口與僧辯㑹於白茅洲為盟於/是升壇挿血共讀盟文辭氣慷慨皆淚下霑衿及發鵲)
(頭中江而風浪師人咸懼僧辯再拜告天曰僧辯忠臣/奉辭伐罪社稷中興當使風息若鼎命中淪請從此逝)
(言訖風止自此遂泛安流有羣魚躍水飛空引導賊望/官軍有五色雲雙龍挾艦行甚迅疾漢書曰漢王即皇)
(帝之位論功而封之申以丹書之信重以白馬之盟吳/越春秋曰禹南渡江黄龍負舟吳都賦曰迎海潮而振)
(緍想萍實之復形家語曰楚昭王渡江江中有物大如/斗圓而赤直觸王舟舟人取之王使使聘於魯問於孔)
(子孔子曰此所謂萍實也可剖而食之吉/祥也惟霸者為能獲焉使者反王遂食之)戎車屯於石
城戈船掩於淮泗(南史承聖元年三月辛已王僧辯督/諸軍乗潮入淮壬午陳霸先於石頭)
(西落星岡築柵共攻景陸機飲馬長城窟行曰戎車無/停軌伏淊北征記曰石頭城建康西界臨江城也是曰)
(京師吳都賦曰戎車盈於石城戈船掩於江湖劉逵注/云石城石頭䲧也在建鄴西臨江中有庫藏軍儲吳志)
(建安十六年權徙治抹陵明年城石頭改抹陵為建業/山謙之丹陽記云石頭城吳時悉土塢義熙初始加磚)
(甓因山以為城因江以為池形勢險固有竒氣亦謂之/石首城也越絶書曰伍子胥船有戈漢書曰歸義侯嚴)
(為戈船將軍出/零陵下灕水)諸侯則鄭伯前驅盟主則荀罃暮至(左/氏)
(傳曰諸侯如楚魯衛曹邾不㑹鄭伯先待於申六月丙/午楚子合諸侯於申又襄十一年四月諸侯伐鄭已亥)
(齊太子光宋向戍先至於鄭門於東門其暮晉荀/罃至於西郊東侵舊許時晉主夏盟故曰盟主)剖巢燻
穴奔魑走魅(侯景傳云王僧辯等進營於石頭城北景/列挑戰僧辯大破之景既退敗不敢入宫)
(歛其散兵屯於闕下遂將逃王偉按劒攬轡曰自古豈/有叛天子乎今宫中衞士尚足一戰寧可便去景曰我)
(在北打賀拔勝敗葛榮揚名河朔與髙王一種人來南/渡大江取臺城如反掌皆乃所親見今日事恐是天亡)
(乃好守城當復一决仰觀石闕逡巡歎息乃以皮囊盛/二子挂馬鞍與其儀同田遷范希榮等百餘騎東奔王)
(偉遂委臺城竄逸左氏傳曰魑魅魍魎莫能逢之杜注/魑山神獸形魅怪物又傳曰投諸四裔以禦魑魅魑勅)
(知反魅反備反吳都賦曰顛覆巢居剖破窟/宅淮南子曰越王翳逃山穴越人熏而出之)埋長狄於
駒門斬蚩尤於中冀(謂斬侯景也侯景傳云赤亭之役/胡僧祐以羸卒一千破任約精兵)
(二萬轉戰而東前無横陣既而侯瑱追及景衆未陳皆/舉幡乞降景不能制乃與腹心人數十單舸走推二子)
(於水自扈瀆入海至胡豆洲前太子舍人羊鯤殺之送/於王僧辯左氏傳曰鄋瞞伐齊遂伐我公使叔孫得臣)
(追之敗狄於鹹獲長狄僑如富父終甥舂其喉以戈殺/之埋其首於子駒之門帝王世紀曰黄帝戮蚩尤於中)
(冀之/野)燃腹為燈飲頭為器(侯景傳云景宴集其黨召王/僧通僧通取肉榅鹽以進景)
(問曰好不景答所恨大鹽僧通曰不鹽則爛及景死僧/辯截其二手送齊文宣傳首江陵果以鹽五斗置腹中)
(送於建康暴之於市百姓爭取屠膾羹食皆盡焚骨揚/灰曽罹其禍者乃以灰和酒飲之首至江陵元帝命梟)
(於市三日然後煑而漆之以付武庫後漢書董卓既斬/乃尸卓於市天時始熱卓體充肥脂流於地守尸吏然)
(火置卓臍中光明達曙漢書張騫傳云匈奴破月氐王/以其頭為飲器又匈奴傳以所破月氐王頭共飲血盟)
(師古曰飲酒之器也戰國䇿云趙/襄子最怨知伯漆其頭以為飲器)直虹貫壘長星屬地
(侯景傳云白虹貫日三重天文志云周禮眂祲氏掌十/煇之法以觀妖祥辨吉凶七曰彌謂白虹彌天而貫日)
(也凡白虹者百殃之本衆亂所基姦臣謀君擅權立威/虹頭尾至地流血之象晉宣帝紀云有長星墜於諸葛)
(之壘又時有長星自西南流於東北/墜於梁帝斬公孫文懿於星墜之所)昔之虎踞(一作/據)龍
盤加以黄旗紫氣莫不隨狐兔而窟穴與風塵而殄瘁
(傷故國之凋殘也侯景傳云王克開臺城門引裴之横/入宫縱兵蹂掠是夜遺燼燒太極殿及東西堂延閣秘)
(署皆盡羽儀輦路莫有孑遺王僧辯命武州刺史杜崱/救火僅而得滅臺城都下尸口百遺一二張勃吳録曰)
(劉備曽使諸葛亮至京因覩秣陵山阜乃嘆曰鍾山龍/盤石城虎踞帝王之宅也司馬徳操與劉恭嗣書曰黄)
(旗紫氣恒見東南終成天下者揚州之君乎潘岳西征/賦云狐兔窟穴於殿傍張景陽七哀詩云狐兔窟其中)
(蕪穢不復掃詩大雅瞻卬云邦/國殄瘁毛傳云殄盡也瘁病也)西瞻博望北臨𤣥圃(南/史)
(宋武帝紀云於博望梁山立雙闕陸機詩有皇太子宴/𤣥圃宣猷堂應令之作梁昭明太子於𤣥圃穿築與朝)
(士名素者逰其中又簡文帝嘗於𤣥圃述武帝所製五/經講疏聴者傾朝野按漢時有博望苑崑崙之山有𤣥)
(圃蓋舊有/此名矣)月榭風臺池平樹古(沈約郊居賦曰風臺累/翼月榭重栭戰國䇿雍)
(門周曰曲池又以平王/褒詩云百年餘古樹)倚弓於玉女牕扉繫馬於鳳凰
樓柱(魯靈光殿賦云玉女窺牕而下/視晉宫闕名洛陽有鳳凰樓)仁夀之鏡徒懸茂
陵之書空聚(晉書陸機傳云機與弟雲書仁夀殿前有/大方銅鏡髙五尺餘廣三尺二寸暗著庭)
(中向之便冩人形體漢武帝内傳云帝崩三日葬茂陵/又帝崩時遺詔以雜書三十餘巻常讀玩之使隨身歛)
(到建康二年河東功曹李友入上黨抱犢山採藥於巖/室中得此經盛以金箱巻後題東觀臣姓名記月日武)
(帝時也河東太守張純以經箱奏進帝問武帝時左右/近臣有典書中郎冉登見經及箱流涕對曰此孝武皇)
(帝殯殮時物也知帝為得仙之下者矣漢/武好道梁武佞佛故用此語蓋傷之也)若夫立徳立
言謀明寅亮聲超於繫表道髙於河上(悼簡文帝也梁/本紀云帝諱綱)
(字世讃武帝第三子幼而聰睿六嵗能屬文及長器寛/𢎞未嘗見喜愠色尊嚴若神眄睞則目光燭人讀書則)
(十行俱下藻辭豔發博綜羣言善談𤣥理自十一便能/親庶務歴試藩政所在稱美性恭孝居穆貴嬪喪哀毁)
(骨立所坐席霑濕盡爛及居監撫多所𢎞宥文簿部領/纖毫必察𢎞納文學之士接賞無倦自幽縶之後為文)
(自序云有梁正士蕭世讃立身行道終始若一風雨如/晦雞鳴不巳弗欺暗室豈况三光數至於此命也如何)
(蓋賢君也左傳叔孫豹曰太上有立徳其次有立功其/次有立言此之謂不朽書謨明弼諧寅亮天地世說荀)
(粲曰象外之意繫表之言神仙傳云河上公者莫知其/姓氏漢文帝時結草為菴于河之濵帝讀老子經頗好)
(之時皆稱河上/公亦見髙士傳)更不遇於浮邱遂無言於師曠(劉向列/仙傳云)
(王子喬周靈王太子晉也好吹笙作鳳鳴逰伊洛間道/士浮邱公接上嵩山二十餘年後來於山上告桓良曰)
(告我家七月七日待我於緱氏山頭果乗白鶴駐山頭/望之不得舉手謝時人而去汲冡周書云晉平公使叔)
(譽聘於周見太子晉與之言五稱而三窮歸告平公師/曠曰請使瞑臣往與之言師曠見太子晉曰吾後三年)
(將上賔於帝所汝慎無言師曠歸未及三年告死者至/喻簡文為太子時為賊所制不能遇浮邱公卒至於死)
(也太清二年景入都後三年為大寳/二年帝為景所弑是無言於師曠也)以愛子而託人知
西陵而誰望(隋書云臺城陷後太子以幼子大圜屬湘/東繹幷剪爪髪以寄之陸機弔魏武序曰)
(指姬女以指季豹以示四子曰以累汝因泣下傷哉曩/以天下自任今以愛子托人又曰吾婕妤妓人皆著銅)
(爵臺於臺堂上施八尺牀張繐帳朝夕上脯糒之屬月/朝十五日輙向帳作妓汝等時時登銅爵臺望吾西陵)
(墓/田)非無北闕之兵猶有雲臺之仗(南史栁敬禮傳云景/餞仲禮於後渚敬禮)
(謂仲禮曰景今來㑹敬禮抱之兄便可殺雖死無恨仲/禮壯其言許之不敢動景征晉熙敬禮與南康王㑹禮)
(謀襲其城尅期將發建安侯蕭賁告之遂遇害臨死曰/我兄老婢也國家敗亡實余之責今日就死豈非天乎)
(又南康王㑹理傳云景往晉熙都下虚弱㑹理復與栁/敬禮及北兗州司馬成欽謀之敬禮曰舉大事必有所)
(資今無寸兵安可以動㑹理曰湖熟有吾故舊三千餘/人昨來相知尅期嚮應計賊守兵不過千人若大兵外)
(攻吾等内應直取王偉事必有成縱景後歸無能為也/敬禮曰善於時百姓厭賊咸思用命建安侯賁以謀告)
(王偉偉遂収㑹理遇害侯景傳云南康王㑹理之事景/謂簡文欲謀之遂懷逆謀言當此之時如南康王栁敬)
(禮等非無北闕内應之兵而賊之心腹如王偉蕭賁等/其守兵猶有雲臺之仗以致忠臣見戮帝遂被弑終簡)
(文之死也漢書云更始初義兵入長安誅王莽莽將王/邑等拒擊北闕下魏志髙貴鄉公髦甘露五年注魏氏)
(春秋曰帝自將穴從僕射李昭黄門從官焦伯等下陵/雲臺鎧仗授兵欲因際㑹自出討文王時侯景入宫王)
(偉等以甲防守皆弄主/兵故引雲臺之仗云)司徒之表裏經綸狐偃之惟王
實勤(司徒謂王僧辯也梁書曰王僧辯字君才右衛將/軍神念之子也討景逆寇悉平京都尅定世祖即)
(帝位以功進授司徒為司徒在平景後此在後稱之也/左傳僖二十五年云秦伯師於河上將納王狐偃言於)
(晉侯曰求諸侯莫如勤王言今日僧/辯之師猶昔日狐偃勤王之舉也)横琱戈而對霸主
執金鼓(一作/鞭)而問賊臣(晉語云韓簡挑戰穆公衡琱戈/出見使者漢書吳王濞傳云漢)
(兵至膠西王肉袒叩頭漢軍壁弓髙侯執金鼓見/之曰王苦軍事願聞王發兵狀賊臣謂侯景也)平吳
之功壯於杜元凱王室是賴深於温太真(晉書云杜預/字元凱咸寧)
(中武帝有滅吳之計惟預與武帝合後預遂平吳晉/書曰温嶠字太真太真人也為郡尹後平蘇峻之亂)始
則地名全節終則山稱枉人(水經全鳩澗水酈元注述/征記曰全節地名也潘岳)
(西征賦曰紛吾既邁此全節李善注云全節即漢書全/鳩里戾太子死處圖經曰全節在閿鄉縣東十里鳩澗)
(西水經注云沅水又東歴小彎謂之枉渚東鳴澗西渚/東里許便得枉人山隋書地理志云汲郡黎陽有枉人)
(山隋圖經曰枉人山谷名或云殷紂/殺比干於此因得名古凡伯國也)南陽(一作/山)校書去
之已逺上蔡逐獵知之何晚(謂僧辯父子為陳武帝所/誅也王僧辯傳云元帝江)
(陵之敗僧辯未至而荆州已滅及敬帝初即梁王位僧/辯預援立功承制齊文宣又納貞陽侯蕭明以為梁嗣)
(僧辯不納後納之遣龍舟法駕往迎貞陽㑹於江寧浦/明踐位僧辯常處石頭城㑹江淮人報云齊兵大舉至)
(夀春僧辯謂齊軍必出江表因遣記室㕘軍以事報陳/武仍使整舟艦器械陳武宿有圖僧辯志及聞命留旴)
(城中銜枚而進縱火焚之僧辯共頠下就執是夜及子/頠俱被絞殺時夀春竟無齊軍又非陳武之譎殆天授)
(也南陽校書去之巳逺者哀僧辯功成見殺也上蔡逐/獵知之何晚者罪僧辯内有粤主而外求君以致父子)
(俱戮也吳越春秋云越王賜文種屬鏤之劒種得劒嘆/曰南陽之宰而為越王之禽史記曰李斯具五刑出獄)
(與其中子俱執顧謂其子曰吾欲與若復牽黄犬出上/蔡東門逐狡兔其可得乎李斯舍扶蘇而立胡亥且父)
(子同戮故取以為比僧辯既死陳武遂致受/禪梁之社稷存亡繫於王公故賦終言之)鎮北之負
譽矜前風飈凛然(鎮北謂邵陵王綸也侯景傳云邵陵/王綸率西豐公大春新塗公大戊永)
(安侯確等馬步二萬發自京口直據鍾山景黨大駭咸/欲逃散分遣萬餘人拒戰綸大破之於愛敬寺下景初)
(聞綸至懼形於色及敗軍還尤言其盛命具舟石頭將/北濟任約曰去鄉萬里走欲何之戰若不捷君臣同死)
(草間乞活約所不為景乃止所謂負譽矜前風飈凜然/者也云矜前者綸卒為景所敗還奔京口其譽不終也)
(云鎮北者按綸傳大同中綸嘗為揚州刺史揚州在江/北故云鎮北也至太清元年又遷郢州矣負譽謂邵陵)
(討景時有此威望若其少時/險躁幾絶人道不足譽也)水神遭箭山靈見鞭是以
蟄熊傷馬浮蛟没船(一作鳶亦謂綸少時險躁不為山/川之靈所祐故討景之功不成也)
(隋書五行志云綸將兵援臺城至鍾山有蟄熊嚙綸所/乗馬南史邵陵王傳云綸討景發白下中江而浪起有)
(物傷舟將覆識者尤異之及次鍾陵景巳渡采石綸乃/晝夜兼道旋軍入赴濟江中流風起人馬溺者十一二)
(一作鳶邵陵王子確傳云侯景乞盟憚確在外啟求召/確確遂入城景愛其膂力恒令在左右後從景仰見飛)
(鳶羣賊爭射之不中確射之應弦而落賊徒忿嫉咸勸/除之後與景獵鍾山同逐禽引弓將射景弦斷不得發)
(賊覺殺之是倂序綸子確之死也史記云秦始皇夢與/海神戰如人形問占夢博士曰海神不可見以大魚蛟)
(龍為候乃令入海者齎捕魚具而自以連弩候大魚出/射之至之罘見巨魚射殺一魚遂並海西至平原津而)
(病三齊略記云始皇作石橋欲過海㸔日出處有/神人驅石下海而去不速神輙鞭之石皆流血)才子
倂命俱非百年(按武帝有子八人故賦比之高陽之數/名曰才子倂命謂元帝與之作難也南)
(史列傳云綸大修器甲將討侯景元帝遣王僧辯逼之/軍潰後為西魏楊忠陸通所害俱非百年者謂兄弟猜)
(忌家禍疊搆邵陵既亡江陵亦敗俱不/能永年也左傳云髙陽氏有才子八人)中宗之夷凶靖
亂大雪寃恥(謂元帝也梁帝紀云世祖孝元皇帝諱繹/字世誠武帝第七子也天監十三年封湘)
(東王太清元年為荆州刺史太清二年承制江陵明年/平侯景元帝廟號世祖云中宗者以其啟中興之業若)
(晉元帝矣干寳晉紀總論曰故大命集於中宗皇帝夷/凶靖亂大雪寃恥者謂其能平侯景報萬民之寃洒兩)
(君之/恥也)去代邸而承基遷唐郊而纂祀(謂元帝由湘東王/而承帝業也梁帝)
(紀云承聖元年冬十一月丙子皇帝即位於江陵漢書/文帝紀云奉天子法駕迎於代邸帝王世紀云摯登帝)
(位封異母弟放勲為唐/侯後受摯禪是為帝堯)反舊章於司𨽻歸餘風於正始
(後漢光武紀云更始將北都洛陽以光武行司𨽻校尉/使前整修宮府於是致僚屬作文移從事司察一如舊)
(章衛玠别傳曰玠至武昌見王敦與之談論彌日信宿/敦顧謂僚屬曰昔王輔嗣吐金聲於中朝此子復玉振)
(於江表微言之緒絶而復續不晤永嘉之中復聞正始/之音阿平若在當復絶倒見劉孝標世說注亦見晉書)
沉猜則方逞其欲藏疾則自矜於已天下之事没焉諸
侯之心揺矣(梁本紀云帝性好矯飾多猜忌於名無所/假人微有勝已者必加毁害帝姑義興昭)
(長公主子王銓兄弟八九人有盛名帝妬忌其美遂改/寵姬王氏兄王珩名琳以同其父名忌劉之遴學使人)
(鴆之如此者甚衆雖骨肉亦徧被其禍南史論曰元帝/居勢勝之地啟中興之業既雪讎恥且應天人而内積)
(猜忍外崇矯飾攀號之節忍酷於踰年交省之制申情/於木偶竟而雍州引寇釁起河東之戮益州親尋事習)
(邵陵之窘悖辭屈於僧辯殘虐極於圓正不義不眤若/斯之甚而復謀無經逺心勞志大近捨宗國逺迫强鄰)
(外弛藩籬内崇講肄卒於溘至戕隕方追始皇之迹雖/復文籍滿腹何救社稷之墟歴觀書契以來未有三葉)
(遘愍若肅宗之酷也諸侯/心揺為下齊交秦患張本)既而齊交北絶秦患西起(齊/謂)
(北齊也秦謂西魏也西魏都長安是秦地也梁本紀云/承聖元年齊將潘樂辛術等攻秦郡王僧辯遣將杜崱)
(帥衆拒之齊人又賀侯景平二年九月齊遣郭元建等/帥衆頓合肥又承聖二年五月魏大將尉遲迴進兵逼)
(巴西潼州刺史楊乾運以城納迥先是魏使宇文仁恕/來聘齊使至江陵帝接仁恕有闕魏相安定公憾焉使)
(柱國萬紐于謹來攻十月魏軍至襄陽梁王蕭詧率衆/㑹之卒有江陵之禍戰國䇿云秦欲伐齊齊楚之交善)
(王患之張儀南見楚王曰大王茍能閉闗絶齊臣請使/秦王獻商於之地方六百里楚王大恱羣臣聞見者畢)
(賀陳軫獨不賀曰西生秦患/北絶齊交兩國之兵必至矣)况背闗(一作/闕)而懷楚異端
委而開吳(謂元帝安戀江陵不復歸都建鄴也漢書項/羽傳贊云及羽背闗懐楚左傳哀七年云子)
(貢對宰嚭曰太伯端委以治周禮杜預曰端委/禮衣也吳都賦云有吳之開國也肇自泰伯)驅緑林
之散卒拒驪山之叛徒營軍梁溠蒐乗巴渝(謂元帝拔/逆黨任約)
(謝答仁於獄以攻蜀也武陵王紀傳云魏軍侵蜀魏將/尉遲迥逼涪水楊乾運降之迥即趨成都五月紀次西)
(陵軍容甚盛元帝命䕶軍將軍陸法和立二城於峽口/名七勝城鎖江以斷峽時陸納未平蜀軍復逼元帝甚)
(憂法和告急旬日相繼元帝乃拔任約於獄以為晉安/王司馬徹禁兵以配之幷遣劉棻共約西付六月紀築)
(連城攻絶鐵鎖元帝復於獄拔謝答仁為步兵校尉配/衆一旅上赴紀頓兵日久頻戰不利師老糧盡智力俱)
(殫又魏人入劒閣成都虚弱憂懣不知所為遂致於敗/按元帝紀魏尉遲迥平蜀在承聖二年八月蜀平而江)
(陵隨之矣及元帝敗魏人燒柵朱買臣謝答仁勸帝乗/暗潰圍出就任約答仁又求自扶帝帝問僕射王褒褒)
(曰答仁侯景之黨豈是可信成彼之勲不如降也信譏/元帝復用侯景之黨以抗拒骨肉也渚宫舊事云初陸)
(法和擒任約於水中約言求就師目前死法和曰檀越/有相必不死且於王有緣決無他慮王於後微得檀越)
(力果釋用為郡守後漢書劉𤣥傳云新市人王匡王鳳/與諸亡命藏於緑林中注緑林山在荆州當陽縣東北)
(也漢書英布傳布反薛公曰布以驪山之徒自致萬乗/此皆為身不顧後慮左傳莊四年云楚武王伐隨卒於)
(樠木之下令尹鬭祁莫敖屈重除道梁溠營軍臨隨隨/人懼行成杜注溠水在義陽厥縣西東南入鄖水梁橋)
(也地理志云巴屬益州故巴國左傳云巴子使韓服告/楚是後漢書曰閬中有渝水其人多居水左右天性勁)
(勇喜歌舞髙祖觀之曰此武王伐紂之歌也乃命樂人/習之所謂巴渝舞營軍梁溠蒐乗巴渝者言自楚攻蜀)
(也左傳苖賁皇曰蒐/乗補卒注云蒐閱也)問諸淫昏之鬼求諸厭劾之符(承/聖)
(二年上聞武陵王東下使方士畫板為紀像親釘支體/以厭之左傳僖十九年云宋公使邾文公用鄫子於次)
(睢之社以屬東夷司馬子魚曰今一㑹而虐二國之君/又用諸淫昏之鬼將以求霸不亦難乎魏志董卓傳注)
(獻帝起居注曰李傕性喜鬼怪左道之術常有道人及/女巫謳擊鼓下神祭祠六丁符劾厭勝之具無所不為)
荆門遭廩延之戮(謂元帝命樊猛斬武陵王紀也南史/列傳云武陵王紀字世詢武帝第八)
(子也特為帝愛天監十三年封武陵王大同三年為都/督益州刺史大寳二年僣號於蜀改元天正魏人侵蜀)
(元帝遣任約謝答仁上赴紀將軍侯叡為任約謝答仁/所破紀頻敗知不振遣署度支尚書樂奉業徃江陵論)
(和緝之計元帝知紀必破遂拒而不許於是兩岸十餘/城遂俱降逰擊將軍樊猛率所領至紀所紀在船中遶)
(牀而走以金擲猛等曰此顧卿送我一見七官卿必當/富貴猛曰天子何由可見殺足下此金何之猶不敢逼)
(圍而守之法和馳啟上宻敕樊猛曰生還不成功也猛/遂斬紀荆門按元帝與紀書又為詩曰回首望荆門驚)
(浪且回奔四鳥嗟長别三聲悲夜猿圓正在獄中連句/曰水長二江急雲生三峽昏願貰淮南罪思報阜陵恩)
(帝㸔詩而泣荆州記曰荆門上合下開開達山南有門/之形故曰荆門後漢書注云荆門山名在今硤州宜都)
(縣西北今猶有故城基址在山上廪延用春秋共叔段/事以元帝不兄也左傳云鄭莊公弟太叔段又収貳以)
(為己邑至於廩延太叔將襲鄭/公命子封帥車二百乗以伐京)夏口(一作/首)濫逵泉之誅
(謂元帝攻邵陵王綸綸卒為魏所殺是禍由元帝也邵/陵王傳云邵陵攜王綸字世調武帝第六子也大寳二)
(年綸至夏口承制百官湘東王繹遣王僧辯帥舟師逼/之僧辯據郢州綸為西魏所害是元帝逼之以至於死)
(故曰誅也邵陵王乃元帝之兄故用季友酖兄之事左/傳莊三十二年云成季使以君命命僖叔待於鍼巫氏)
(使鍼季酖之歸及逵泉而卒僖叔成季皆桓公之子以/喻邵陵湘東皆武帝子以弟害兄也夏口者左傳云吳)
(伐楚楚沈尹戍奔命於夏汭杜預曰漢水入口今夏口/也郡國志南郡津鄉注曰史記云蘇秦說楚威王楚東)
(有夏州左傳云楚莊伐陳鄉取一人以歸謂之夏州今/夏口城有州名夏口晉志云武昌沙羡縣有夏口對沔)
(口有津水經注云對黄鵠岸入沔津故城以夏口為名/亦沙夷縣治也一名夏首楚辭曰過夏首而西浮王逸)
(注云夏首/水口也)蔑因親以教(一作/致)愛忍和樂於彎弧(孝經云/因親以)
(教愛孟子曰其兄彎弓而射之詩云兄弟既翕和/樂且耽言不能兄弟親愛而反以彎弧為和樂也)既(一/作)
(慨/)無謀於肉食非所望於論都(南史曰侯景平王僧辯/啟送秘府圖籍勅周𢎞)
(正讎校時朝議遷都但元帝再臨荆峽前後二十餘年/情所安戀不欲歸建鄴兼故府臣僚皆楚人並欲即都)
(江陵云建康蓋是舊都彫荒已極且王氣已盡兼與北/近若有不虞悔無所及且臣等又聞荆南有天子氣今)
(其應矣元帝無去意時尚書左僕射王褒及𢎞正咸侍/帝顧曰卿意何如褒等以帝猜忌弗敢衆中公言唯唯)
(而已褒後因清間宻謀還丹陽甚切終不引納他日本/𢎞正乃正色諌於再三曰若如士大夫惟聖王所都)
(無定處至於黔首未見入建鄴城便謂未是天子猶列國/諸王今日付百姓之心不可不歸建鄴當時頗相酬許)
(𢎞正退後黄羅漢宗懍乃言𢎞正王褒東人乃勸東下/非為國計𢎞正復面折二人帝欲徧試人情曰欲吾去)
(者左袒於是左袒過武昌太守朱買臣復勸上遷曰買/臣家在荆州豈不願官長徃但恐是買臣富貴非官富)
(貴耶帝深感其言卒不能用及于謹入江陵朱買臣按/劒進曰惟斬宗懍黄羅漢可以謝天下帝曰曩實吾意)
(宗黄何罪左傳云長勺之戰曹劌請見其鄉人曰肉食/者謀之又何間焉劌曰肉食者鄙未能逺謀杜預曰肉)
(食在位者說苑曰晉東郭氏上書於獻公公曰肉食者/已慮之矣對曰忽使肉食失計於廟堂藿食寧得不肝)
(腦塗地也陸士衡云無以肉食資取笑藜與藿是也後/漢杜篤傳云光武欲建都洛邑篤以闗中先帝舊京不)
(宜改營作論/都賦奏之)未深思於五難先自擅於二(一作/三)端(左傳/昭十)
(三年云韓宣子問於叔向曰子干其濟乎對曰難宣子/曰同惡相求如市賈焉何難對曰取國有五難有寵而)
(無人一也有人而無主二也有主而無謀三也有謀而/無民四也有民而無徳五也楚君子干涉五難以弑舊)
(君誰能濟之武陵王紀傳云元帝與紀書曰吾膺此樂/推事歸當璧當璧即左傳康王諸子事故取子干為比)
(言其未思五難也二端帝常自比諸葛桓温惟張纘許/焉是二端又曰我韜於文士媿於武夫亦是二端三端)
(帝能詩工書善畫自圖宣尼像為之贊而書之時人謂/之三絶韓詩外傳曰君子避三端文士筆端勇士鋒端)
(辯士/舌端)登陽城而避險臥砥柱而求安(謂元帝即安荆楚/猶登至險以避險)
(臥不安以求安也左傳昭四年云司馬侯對晉侯曰陽/城九州之險也杜注云陽城在河東陽城縣東北禹貢)
(曰南至於華隂北至於底柱又曰底柱析城至於/王屋師古曰底柱在陜縣東北在河中形若柱也)既言
多於忌刻實志勇而形(一作/刑)殘但坐觀於時變本無情
於急難(言元帝忌克殘忍當援師討景時但坐觀時變/而無兄弟急難之義如於邵陵武陵河東桂陽)
(之屬俱自相屠戮也左傳云晉惠公反國秦伯謂公孫/枝曰夷吾其定乎對曰今其言多忌克難哉詩云兄弟)
(急/難)地惟黑子城猶彈丸其怨則黷其盟則寒(元帝紀云/自侯景之)
(難州郡大半入魏自巴陵以下至建康縁以長江為限/荆州界武寧西拒峽口自嶺以南復為蕭勃所據文軌)
(所同千里而近人户著籍不盈三萬中興之盛盡於此/矣黷怨寒盟如魏宇文仁恕來聘帝接有闕致起魏師)
(詳見前注漢書賈誼上疏云淮南之比大諸侯厪如黑/子之著面史記平原君傳趙郝曰此彈丸之地左氏傳)
(曰君無怨黷又子貢對宰/嚭曰盟可尋也亦可寒也)豈寃禽之能塞海非愚叟之
可移山(山海經云赤帝之女嬉逰東海溺而死不返化/為寃禽名曰精衛常取西山木石以填東海博)
(物志云有鳥如烏文首白喙赤足曰精衛常取西山之/木石以填東海列子云大行王屋二山方七百里髙萬)
(仞本在冀州之南河陽之北北山愚公年九十面山而/居懲山北之塞出入之迂也聚室而謀曰吾與汝畢力)
(平險指通豫南達於漢隂可乎雜然相許其妻獻疑曰/以君之力曽不能損魁父之邱如太行王屋何且焉置)
(土石雜曰投諸渤海之尾隠土之北遂率子孫荷擔者/三夫即石墾壤箕畚運於渤海之尾鄰人京城氏之孀)
(妻有遺男始齓跳往助之寒暑易節始一反焉河曲智/叟笑而止之曰甚矣汝之不惠以殘年餘力曽不能毁)
(山之一毛其如土石何北山愚公長息曰汝心之固固/不可徹曽不若孀妻弱子雖我之死有子存焉子又生)
(孫孫又生子子子孫孫無窮匱也而山不加増何苦而/不平河曲智叟無以應操蛇之神聞之懼其不已也告)
(之於帝帝感其誠命夸蛾氏二子負二山一厝朔東一/厝雍南自此冀之南漢之隂無隴斷焉喻元帝以荆州)
(小國搆釁兄弟結/怨强鄰不量力也)况以沴氣朝浮妖精夜隕赤烏則三
朝夾日蒼雲則七重圍軫(謂元帝即位以來災異迭見/梁運將終也元帝紀云承聖)
(元年冬天門山獲野人星隕吳郡淮南有野象數百宣/城郡猛獸暴食人二年春南宫門籥牡飛兩龍見湘川)
(三年春主衣庫見黑蛇遶之並黑色帝退居栖心省又/有蛇從屋墮落帝帽忽然便失城濠中龍騰出煥爛五)
(色竦曜入雲六七小龍相隨飛去羣魚騰躍墜死於陸/道城上常有紫氣至時消歇及魏軍至柵是夜有流星)
(墜城中又嵗星在井熒惑守心後漢書五行志云氣之/相傷謂之沴注尚書大傳曰凡六沴之朝嵗之朝月之)
(朝日之朝則后王受之左氏傳曰楚有雲如衆赤烏夾/日以飛三日楚子問諸周太史太史曰其當王身乎春)
(秋文耀鉤云楚有蒼雲如霓圍軫七蟠中有荷斧之人/向軫而蹲於是楚唐史畫遺灰而雲滅故曰唐史之䇿)
(上滅蒼雲地理志云/楚地翼軫之分野也)亡吳之嵗既窮入郢之年斯盡(左/傳)
(昭三十二年云吳伐楚史墨曰不及四十年越其有吳/乎越得嵗而吳伐之必受其凶至哀二十二年越滅吳)
(又昭三十一年趙簡子夢童子羸而轉以歌占諸史墨/曰六年及此月也吳其入郢乎入郢必以庚辰定四年)
(庚辰吳入郢北史藝術傳庾季才曰/秦將入郢陛下宜還都以避其患)周含鄭怒楚結秦
寃有南風之不競值西鄰之責言(周書蕭詧傳云魏恭/帝元年令于謹伐江)
(陵詧以兵㑹之周含鄭怒者謂詧以元帝殺其兄譽遂/結釁也左傳云周鄭交惡又僖二十四年王怒將以狄)
(伐鄭楚結秦寃者謂西魏來伐也左傳襄十八年曰晉/人聞有楚師師曠曰不害吾驟歌北風又歌南風南風)
(不競多死聲楚必無功元帝紀云魏師至帝在幽逼求/酒飲之製詩四絶其一曰南風且絶唱西陵最可悲今)
(日還蒿里終非封禪時春秋僖十四年云晉侯及秦伯/戰於韓獲晉侯左傳曰初晉獻公筮嫁伯姬於秦遇歸)
(妹之暌其繇曰西鄰責言不可償也/言楚有可敗之道西魏乗機而入也)俄而梯衝亂舞冀
馬雲屯(魏志公孫瓉與子續書曰袁氏之攻狀若鬼神/鼓角鳴於地中梯衝舞於城上左傳云冀之北)
(土馬之所生陸機詩曰胡/馬如雲屯言魏師之盛也)俴秦車於暢轂㳫漢鼓於雷
門(秦風小戎之詩云小戎俴収毛傳云小戎車也俴淺/収軫也又云文茵暢轂毛傳曰暢轂長轂也正義曰)
(淺収暢轂皆謂兵車也兵車言淺軫長轂者對大車平/地載任之車為淺為長也漢書王尊傳曰毋持布鼓過)
(雷門師古曰雷門㑹稽城門也/有大鼓越擊此鼓聲聞洛陽)下陳倉而連弩渡臨晉
而横船(蜀志云建興六年冬諸葛亮出散闗圍陳倉亮/性長於巧思損益連弩木牛流馬皆出其意漢)
(書云韓信進兵擊魏魏盛兵蒲反塞臨晉信乃益為疑/兵陳船欲渡臨晉而伏兵從夏陽襲安邑魏豹驚引兵)
(迎信信遂/擄魏豹)雖復楚有七澤人稱三户箭不麗於六麋雷
無驚於九虎(言江陵防守之弱不足抵西魏之師也子/虚賦云臣聞楚有七澤嘗見其一未見其)
(餘也左傳哀五年云晉執蠻子與其五大夫以畀楚師/於三户杜元凱曰今丹水縣北有三户亭三户楚地或)
(云屈景昭為三户非也左傳宣十二年邲之戰云樂伯/射麋麗龜晉魏錡如楚致師楚潘黨逐之及熒澤見六)
(麋射一麋以顧獻王子年拾遺記曰太初謡言云三七/末世雞不鳴狗不吠宫中荆棘亂相繫當有九虎爭為)
(帝至王莽簒位將軍有九虎之號矣後漢書馮衍傳曰/皇帝破百萬之陣摧九虎之軍雷震四海注云莽末拜)
(將軍九人皆/以虎為號)辭洞庭兮落木去涔陽兮極浦(謂巳時去/江陵身在)
(長安也本傳云聘於西魏屬大軍南討遂留長安楚辭/曰洞庭波兮木葉下又曰望涔陽兮極浦王逸曰涔陽)
(江陭名也近附郢極逺也浦滙也吕向曰涔陽浦接於/楚都也後漢馮衍傳注云洞庭湖名也中有洞庭山在)
(今岳州西南云辭去者/言已入長安離楚地也)熾火兮焚旗貞風兮害蠱(左傳/晉獻)
(公之筮曰車說其輹火焚其旗不利行師敗於宗邱秦/伯伐晉卜徒父筮之其卦遇蠱曰千乗三去三去之餘)
(獲其雄狐夫狐蠱必其君也蠱之貞風也其悔/山也嵗云秋矣我落其實而取其材所以克也)乃使玉
軸揚灰龍文折柱(元帝紀云魏軍燒柵元帝焚古今圖/書十四萬巻以寳劒擊柱折之曰文)
(武之道盡於此矣龍文劒名博/物志云龍文吳王使干將所作)下江餘城長林故營(下/江)
(長林梁時屬武寧郡魏軍至襄陽梁王詧率衆㑹之武/寧為襄陽接境武寧既失遂入江陵王琳傳云湘州武)
(陵平元帝性多忌以琳所部甚盛又得衆心故出之嶺/外其友李膺帝所任遇琳告之曰琳蒙拔擢常欲畢命)
(以報國恩今天下未平遷琳嶺外如有萬一不虞安得/琳力何不以琳為雍州刺史使鎮武寧琳自放兵作田)
(為國禦捍膺然其言而不敢啟故率衆至嶺南元帝為/魏圍逼乃徵琳赴援琳師次長沙而魏已平江陵矣漢)
(書王莽傳曰南郡張霸江夏羊牧王匡等起雲杜緑林/號曰下江兵晉灼曰本起江夏雲杜縣後分西上入南)
(郡屯藍田故號下江兵也後漢書郡國志曰南郡編縣/有藍口聚注云下江兵所據宋書州郡志云武寧長林)
(晉安帝立隋書地理/志云南郡有長林縣)徒思拑馬之秣未見燒牛之兵(言/魏)
(軍濟漢襲武寧執宗均遂至江陵也公羊傳云圍者拑/馬而秣之使肥者應客史記田單傳曰單為齊將守即)
(墨城燕師攻城田單取牛千頭衣以五采束矛盾於其/角繫火於其尾穿城而出城上大噪燕師大敗言此武)
(陵郡下江長林本可固守/惜無良將所以見敗也)章曼枝(一作/支)以轂走宫之竒
以族行(言江陵敗亡之日去國者多也元帝紀云魏人/燒柵買臣謝答仁勸帝乗暗潰圍出就任約王)
(褒不可答仁又請守子城収兵可得五千人帝然之即/授城内大都督既而又召王褒謀之答仁請入不得嘔)
(血而去裴政犯門而出徐世譜任約自馬頭走巴陵約/後降於齊世譜入陳韓子曰智伯欲伐仇猶國道險難)
(不通乃鑄大鐘遺之載以廣車仇猶大恱險塗内之章/曼支諫不聴曼支因斷轂而馳至十九日而仇猶亡也)
(左傳僖五年曰晉侯復假道於虞以伐虢宫之竒諫弗/聴許晉使宫之竒以其族行曰虞不臘矣在此行也晉)
(不更舉矣晉/滅虢遂滅虞)河無冰而馬渡闗未曉而雞鳴(後漢書光/武紀曰光)
(武至滹沱河王霸詭曰冰堅可渡遂前至河河冰已合/乃渡未畢數騎而冰解博物志曰燕太子丹至於秦請)
(歸聞秦王之謬言仰而嘆烏即頭白俯而嗟馬即生角/秦王不得已遣之為機發之橋欲䧟丹丹驅馳過之而)
(橋不發遁到闗闗門不開丹為雞鳴於是衆鷄悉鳴闗/開遂歸又史記曰孟嘗君為秦所囚賂幸姬得出夜半)
(至闗闗法雞鳴乃出客客有善為雞鳴/者野雞皆應乃出二語亦言去國者也)忠臣解骨君子
吞聲(謂王琳陸法和等也王琳已見北史藝術傳及渚/宫舊事並曰陸法和大聚兵艦欲襲襄陽而入武)
(闗帝使止之法和乃致其兵謂使者曰法和求道之人/尚不希帝釋天王豈窺人主之位但與主有香火因緣)
(救援耳今既被疑是業不可改也於是設供養具大䭔/餅及西魏舉兵法和赴江陵帝又使人逆之曰此自能)
(破賊但鎮郢州不須動也法和乃還州堊其城門著三/麤白布衫布褲邪巾大繩束腰裹葦席終日乃脫之及)
(聞梁滅復取前凶服著之受弔梁人西入魏果見䭔餠/焉國語聖人不出忠臣解骨恨賦云莫不飲恨而吞聲)
章華望祭之所雲夢偽遊之地(江陵故楚都章華雲夢/皆楚地以下言江陵既)
(敗魏軍縱其屠戮也左傳昭七年曰楚靈王即位為章/華之宫又曰楚子成章華之臺願與諸侯落之杜云章)
(華南郡華容縣又哀六年楚昭王曰三代命祀祭不越/望江漢睢漳楚之望也禍福之至不是過也漢書陳平)
(傳曰漢六年人有告楚王韓信反者帝問平平曰古者/天子巡狩諸侯南方有雲夢陛下苐出偽逰雲夢㑹諸)
(侯於陳陳楚之西界信聞天子好出逰其勢必郊迎謁/而陛下因禽之特一力士之事耳帝行至陳楚王信果)
(郊迎即執縛之後漢書郡國志曰南郡華容雲/夢在南晉書地理志曰南郡編縣有雲夢官)荒谷縊
於莫敖冶父囚於羣帥硎谷(一作/穽)摺拉鷹鸇批㩌(元帝/紀云)
(丁亥魏軍至柵下戊申胡僧祐朱買臣等出戰買臣敗/績辛亥魏軍大攻帝出枇杷門親臨陣戰僧祐中流矢)
(薨軍敗反者斬西門守卒以納魏軍帝見執將軍杜畿/畿弟機並受害謝答仁三人相抱俱見屠汝南王大封)
(尚書左僕射王褒以下並為俘以歸長安乃選百姓數/萬口分為奴婢小弱者皆殺之左傳桓十三年云楚屈)
(瑕伐羅羅與盧戎兩軍之大敗之莫敖縊於荒谷羣帥/囚於冶父以聴刑杜曰荒谷冶父皆楚地郡國志云江)
(陵有津鄉注云荆州記曰西北有小城名曰冶父衛宏/詔定古文官書序曰秦既焚書患苦天下不從所改更)
(而諸生到者拜為郎中前後七百人宻令冬月種𤓰於/驪山硎谷中温處𤓰實詔博士說之人人不同乃令就)
(視先為伏機諸生賢儒皆至焉方相難不已發機填之/以土皆壓之終乃無聲後漢書陳蕃傳注今新豐縣温)
(湯處愍儒鄉湯西有馬谷西岸有坑古老相傳以為秦/坑儒處也史記范睢傳曰魏齊使舎人笞擊睢拉脇摺)
(齒左傳季文子曰如/鷹鸇之逐鳥雀也)寃霜夏零憤泉秋沸(淮南子曰鄒/衍盡忠於燕)
(惠王惠王信讒而繫之衍仰天而哭正夏天為之降霜/後漢書曰耿恭據疏勒城七月匈奴來攻遂於城下擁)
(絶澗水吏士渴乏恭仰嘆曰聞昔貳師將軍拔佩刀刺/山飛泉湧出今漢徳神明豈有窮哉乃整衣服向井再)
(拜為吏士禱有頃泉水奔出按耿恭出泉/在秋七月天根水涸時故以秋沸為異也)城崩杞婦之
哭竹染湘妃之淚(左傳襄二十三年曰齊莊公襲苢杞/梁華旋載甲夜入宿於莒郊莒子親)
(鼓之從而伐之獲杞梁莒人行成齊侯歸遇杞梁之妻/於郊使弔之辭曰殖之有罪何辱命焉若免於罪猶有)
(先人之敝廬在下妾不得與於郊弔齊侯弔諸室列女/傳曰杞梁妻齊杞梁殖之妻也齊莊公襲莒殖戰而死)
(杞梁之妻無子内外皆無五屬之親就其夫屍於城下/而哭之城為之崩述異記曰湘水去岸三十里有相思)
(宫望帝臺昔舜南巡而葬於蒼梧之野堯之二女娥/皇女英追之不及相與慟哭沾竹竹文為之斑斑然)水
毒秦涇山髙趙陘(以下言江陵百姓被擄之時在道路/之苦也左氏傳曰晉鄭伐秦秦人毒)
(涇上流師人多死趙陘即井陘趙地漢書曰張耳韓信/欲東下井陘擊趙未至井陘口三十里使人拔趙幟立)
(漢幟破趙成安君/禽趙王歇者是也)十里五里長亭短亭(漢書曰秦法十/里一亭亭有長)
(漢因之不改漢官儀曰十里一亭亭長亭侯五里一郵/郵間相去二里半司姦盜白孔六帖云十里一長亭五)
(里一/短亭)饑隨蟄燕暗逐流螢(何法盛中興晉書曰中原喪/亂鄉人遂共推郗鑒為主與)
(千餘家避暑於魯國嶧山有重險百姓饑饉野無生草/掘野䑕蟄燕而食之後漢靈帝紀曰閔貢扶帝與陳留)
(王協夜步逐螢光還至帝舍張璠漢紀曰帝為諸黄門/所劫出榖門走至河上諸黄門既投水死帝與陳留王)
(獨夜步行欲還宮暗暝逐螢火/而行數里得民家以露車載送)秦中水黑闗上泥青(禹/貢)
(曰黑水西河惟雍州師古曰西距黑水雍州秦地晉書/姚𢎞載記曰劉裕次於陜城遣沈林子率精兵萬餘越)
(山開道㑹沈田子等於青泥將攻堯栁泓使姚裕率步/騎八千距之泓退次於霸上闗中水經注曰藍田嶢栁)
(城魏置清渥軍於城内世謂之清渥城也藍田縣南有/嶢闗地名嶢栁水經注所謂清渥城疑即清泥城矣地)
(理志曰秦西/有清泥闗)於時瓦解冰泮風飛電散(於是以下言江/陵闔城長幼被)
(擄入闗也春秋斗運樞曰不能宣徳天下瓦解冰泮漢/書徐樂上書曰何謂瓦解吳楚齊趙之兵是也楊泉物)
(理論云熱氣/散而為電)渾然千里淄澠一亂(北史庾季才傳云荆/州覆亡衣冠士人多)
(没為賤季才散所賜物購求親故周文乃悟免梁俘為/婢者數千口列子云口將爽者先辨淄澠張湛注淄音)
(緇澠音乗淄水出魯郡萊蕪縣澠水西自北海郡千乗/縣界流至夀光縣二水相合説符篇曰淄澠之合易牙)
(嘗之爽差也淄澠水異味既合則難别吕氏春秋云孔/子曰淄澠之水合者易牙嘗而知之亦見淮南子劉幹)
(新論曰淄味異質晉王以淄澠二水合羮與張華餘華/曰此羮有淄澠二水味也以喻當時貴賤紊亂盡被擄)
(辱/矣)雪暗如沙冰横似岸(按魏平江陵獻俘長安在冬十/二月南史殷不害傳云魏平江)
(陵時天寒雪凍死者填滿溝壑不害與王褒庾信俱入/長安矣范雲詩云寒沙四面平飛雪千里驚鮑照冬至)
(詩曰層冰/如玉岸)逢赴洛之陸機見離家之王粲(言江陵亡已/在長安遇諸)
(見俘之人也晉書曰陸機年二十而吳滅太康末與弟/雲同入洛機集有赴洛詩有赴洛道中詩二首魏志曰)
(王粲山陽髙平人少而聰慧有大才仕為郎時董卓作/難仲宣避難荆州依劉表遂登江陵城樓因懷歸而作)
(登樓賦述其進/退危懼之情也)莫不聞隴水而掩泣向闗山而長嘆(郭/仲)
(産秦州記曰隴山東西百八十里登山嶺東望秦川四/五百里極目泯然山東人行役升此而顧瞻者莫不悲)
(思故歌曰隴頭流水分離四下念我行役飄然曠野登/髙逺望涕零雙墮古樂府相和歌有度闗山曲江淹恨)
(賦云明妃去時仰天太/息紫臺稍逺闗山無極)况復君在交河妾在青波(後漢/書耿)
(恭傳云擊車師攻交河城注前書車師前王治交河城/河水分流遶城下故號交河去長安八千一百五十里)
(故城在今西州交河縣也史記陳涉世家曰黥布擊秦/左右校破之青波復以陳為楚青波楚地謂君徃秦川)
(妾畱楚地夫婦離别/之辭設為閨怨也)石望夫而逾逺山望子而逾多(劉/義)
(慶幽明録曰武昌北山上有望夫石狀如人立俗傳云/古者有貞婦其夫從役逺征餞送此山立望夫而死化)
(為石因以名山又劉澄之鄱陽記曰鄱陽西有望夫岡/昔縣人陳明與梅氏為婚未娶妖魅詐迎婦去請卜者)
(決云行五十里求之明如言見大穴深邃無底以繩懸/入遂得其婦乃令婦先出而明所將鄰人秦文遂不取)
(其妻乃自誓執志登此岡而望其夫因以名/焉述異記曰中山有韓夫人愁思臺望子陵)才人之憶
代郡公主之去清河(玉臺新詠謝眺有詠邯鄲故才人/嫁為厮養卒婦詩史記張耳傳及)
(楚漢春秋並曰趙王武臣為燕軍所獲囚於燕獄先後/使者往請輙為燕所殺趙有厮養卒謝其舍中曰吾將)
(載趙王歸舍中人笑之乃走燕壁以利害說燕將燕以/為然乃歸趙王厮養卒御王以歸武臣歸趙以美人妻)
(養卒以報之是其事也晉書賈后傳曰臨海公主先封/清河洛陽之亂為人所略傳賣吳興錢温温以送女女)
(遇主甚酷元帝鎮建業主詣縣自言元帝誅温及女改/封臨海宗正曹統尚之晉書地理志云清河國屬冀州)
栩陽(一作/揚)亭有離别之賦臨江王有愁思之歌(漢書藝/文志有)
(别栩陽賦五篇又臨江王及愁思/節士歌詩四篇服䖍曰栩音翊)别有飄颻武威覊旅
金微(别有以下信自謂奉使留秦有鄉闗之思也本傳/云南北流寓各許還國惟信及王褒並惜而不遣)
(漢書曰霍去病破匈奴左右地置武威等四郡又地理/志曰武威郡故匈奴休屠王地武帝太初四年開後漢)
(書曰竇憲遣耿夔等擊北單于於金微山趙至/書曰飄颻逺逰之士戰國䇿腹擊曰臣覊旅也)班超生
而望返溫序死而思歸(後漢書班超傳曰超久在絶域/年老思歸乃上疏曰臣不敢望)
(到酒泉郡但願生入玉門闗又獨行傳曰温序宇次房太/原人也建武六年拜謁者遷䕶羌校尉序行部至襄武)
(為隗囂别將茍宇所拘劫序素有氣力大怒叱宇等曰/虜何敢迫脅漢將遂伏劒而死光武聞而憐之命送喪)
(致洛陽城傍為冡地除三子為郎中長子夀夢序告之/曰久客思鄉里夀即棄官上書乞骸骨歸葬帝許之乃)
(反舊/塋焉)李陵之雙鳧永去蘇武之一雁空飛(李陵别蘇武/詩云雙鳧俱)
(北飛一鳧獨南翔子當留斯館我當留故鄉漢書蘇武/傳曰武留匈奴中常惠教漢使謂單于曰天子射上林)
(中得雁足有繫帛書言武等/在某澤中單于驚謝歸武)若江陵之中否乃金陵之
禍始(承聖三年魏剋江陵明年敬帝至建鄴是/仍都金陵也三年陳受禪是金陵之禍矣)雖借人
之外力實蕭牆之内起(北史蕭詧傳云詧既與江陵搆/隙恐不能自固大統十五年乃)
(請使稱藩為魏附庸周文令祭酒榮權使焉詧大恱是/嵗栁元禮率衆進圖襄陽詧懼乃遣其妻王氏及世子)
(寮為質以請救周文又令榮權䇿命詧為梁王詧乃於/襄陽置百官承制封拜魏恭帝元年周文令柱國于謹)
(伐江陵詧以兵㑹之遂平江陵是借人之外力也北史/庾季才傳云梁元帝頗明星厯謂季才曰朕猶慮禍起)
(蕭牆季才曰秦人將入郢陛下宜留重臣作鎮荆陜還/郢以避其患帝然之與宗懍等議乃止俄而江陵覆没)
(按詧以姪伐叔是蕭牆之内起也左傳臧武仲曰今將/借人之力以救其死蕭牆見論語鄭注云蕭之言肅也)
(牆謂屏也君臣相見之禮而/加肅敬焉是以謂之蕭牆)撥亂之主忽焉中興之宗
不祀(撥亂中興謂元帝也元帝平侯景啟中興之業故/云元帝紀云帝見執如梁王蕭詧營甚見詰辱詧)
(遣尚書傳準監行刑進土囊而殞之詧使以布帊裹屍/歛以蒲席束以白茅以車一乗葬於津陽門外左傳臧)
(文仲曰臯陶庭/堅不祀忽諸)伯兮叔兮同見戮於猶子(伯叔猶言長/幼哀太子元)
(良及始安王方畧也猶子謂岳陽王詧對元帝而稱詧/為昭明第三子於元帝為叔姪也國風旄邱云叔兮伯)
(兮何多日也鄭云叔伯字也又籜兮云叔兮伯兮倡予/和汝毛云長幼鄭云兄弟之稱按古人字二十以伯仲)
(若孟仲叔之類謂元帝子若長若幼皆見戮於元帝之/猶子也元帝紀云江陵之禍愍懷太子元良及始安王)
(方畧等皆見/害是其事也)荆山鵲飛而玉碎隋岸蛇生而珠死(韓子/曰楚)
(人和氏得玉璞於荆山之下奉而獻之文王使玉人治/其璞而得寳鹽鐵論曰崑山之旁以玉璞扺烏鵲淮南)
(子曰隋侯之珠和氏之璧得之而富失之而貧髙誘曰/隋侯見大蛇傷斷以藥傅而塗之後蛇於夜中銜大珠)
(以報之因曰隋侯之珠括地志云濆山一名崑山一/名斷蛇邱在隨州隨縣北一十五里珠玉喻帝子也)鬼
火亂於平林殤魂遊於新市(傷戰爭之後中興之臣死/傷者多也鬼火燐也殤魂)
(即傷魂鳥名博物志曰鬭戰死亡之處其人馬血積年/化為燐燐著地及草木如露畧不可行或有觸者著人)
(體便有光拂拭便分散無數愈甚有細咤聲如炒豆惟/静住良久乃滅後其人忽忽如失魂經日乃差淮南子)
(曰人血為燐許慎注云兵死之血為鬼火王子年拾遺/記曰惠帝元熙二年改為永平元年常山郡獻傷魂鳥)
(狀如雞毛色似鳳帝惡其名棄而不納復愛其毛羽當/時博者云黄帝殺蚩尤有驅虎誤噬一婦人七日氣不)
(絶黄帝哀之葬以重棺石槨有鳥翔其塚上自呼為傷/魂則此婦人之靈也平林新市皆楚地也後漢光武紀)
(曰伯升於是招新市平林兵注云新市縣屬江夏郡故/城在今郢州富水縣東北平林地名在今隨州隨縣東)
(北按後漢中興始兵有新市平林之號當時胡僧祐/等皆元帝中興之臣至是皆戰鬭而死是以傷之)梁
故豐徙楚實秦亡不有所廢其何以昌(梁故豐徙謂元/帝從建鄴徙都)
(江陵也江陵楚地魏都闗中秦地魏滅梁是楚實秦亡/也漢書髙帝讚曰劉向云戰國時劉氏自秦獲於魏秦)
(滅魏遷大梁都於豐故周市說雍齒曰豐故梁徙也史/記曰楚雖三户亡秦必楚本豐故梁徙而云梁故豐徙)
(本亡秦必楚而云楚實秦亡皆反文以切時事也左傳/里克對惠公曰不有所廢其何以昌廢指江陵之敗又)
(指建鄴之禪也興謂北周之盛又/謂陳武之簒也二語為下張本)有媯之後將育於姜
輸我神器居為讓王(有媯謂陳武帝也陳氏本媯姓虞/舜之後在周為陳國春秋時陳公)
(子完奔齊其後遂姓陳氏陳武自襲殺王僧辯後而梁/祚日微陳氏日盛矣讓王謂敬帝也梁本紀云敬帝諱)
(方知字慧相元帝第九子也承聖三年魏剋江陵陳霸/先以帝為梁王太宰四年二月於江州奉迎至建鄴九)
(月即帝位改紹㤗元年二年改元太平太平二年十月/帝遜位於陳陳受命奉帝為江隂王陳本紀云陳髙祖)
(武帝諱霸先字興國吳興長城下若里人其本甚微自/云漢太邱長實之後以太平二年冬十月受梁禪改永)
(定元年左氏傳曰陳公子完奔齊初懿氏卜妻敬仲其/妻占之曰吉是謂鳳皇于飛其鳴鏘鏘有媯之後將育)
(於姜老子曰天下神器不可為也西征/賦云輸文武之神器莊子有讓王篇)天地之大徳曰
生聖人之大寶曰位(二語為下江東全棄鶉首賜秦張/本周書梁王詧傳云江陵平詧將)
(尹徳毅說詧欲設享㑹因請于謹等為歡預伏武士因/而斃之江陵百姓撫而安之文武官僚隨即詮授魏人)
(攝息未敢送死王僧辯之徒折簡可致然後朝服濟江/入踐皇極晷刻之間大功可立詧曰魏人待我甚厚未)
(可背徳若遽為卿計則鄧祈侯所謂人將不食吾餘也/既而闔城長幼被擄入闗又失襄陽之地詧乃追悔曰)
(恨不用尹徳毅之言以至於是蕭詧愍時賦序云于謹/平梁之後闔城長幼被擄入闗又失襄陽故地乃曰恨)
(不用尹徳毅言以致於是又見邑居殘毁干戈日尋恥/威畧不振常懷憤懣乃著愍時賦以見其意夫蕭詧存)
(荆州之舊隙戀魏人之小恩雖取江陵空城而長幼被/擄弱小加刑又傷好生之心又失大寶之位使雍州西)
(去建鄴東亡此下皆深咎之以見梁/朝宗社遂盡於此二語出周易繫辭)用無賴之子弟舉
江東而全棄(謂丹陽諸郡皆為陳有也無賴子弟謂陳/霸先也霸先其本甚微故云漢書吳王濞)
(傳云袁盎曰吳所誘皆無賴子弟故相率以反髙祖本/紀云髙祖奉玉巵起為太上皇夀曰始大人常以臣無)
(賴晉灼曰許慎云賴利也或曰江/湖之間謂小兒多狡猾為無賴)惜天下之一家遭東
南之反氣(謂詧與元帝本一家而反適資强敵也南史/鄱陽王範傳云朱异謂武帝曰昔陛下登北)
(顧亭以望謂江右有反氣骨月為戎首漢書髙祖召吳/王濞曰漢後五十年東南有反氣豈若耶然天下一家)
(慎無/反)以鶉首而賜秦天何為而此醉(按周書江陵平太/祖立詧為梁王居)
(江陵東城資以江陵一州之地其襄陽所統盡歸於周/又按襄陽形勝之地乃是梁朝創基之所故賦深悼之)
(賜秦謂為西魏所有也張衡西京賦曰昔者天帝悅秦/繆公而覲之饗以鈞天廣樂帝有醉焉乃為金䇿錫用)
(此土而翦諸鶉首虞喜志林曰喭曰天帝醉秦暴金誤/隕石墜謂秦繆公夢天帝奏鈞天廣樂已有此諺漢書)
(云自井至栁謂之鶉首之次秦之分野也隋書地理志/云尚書荆及衡陽惟荆州上當天文自張十七度至軫)
(十一度為鶉首於辰在已楚之分野有南郡夷陵竟陵/沔陽沅陵清江襄陽舂陵漢東安陸永安義陽九江江)
(夏諸郡自晉氏南遷之後南郡襄陽皆為重鎮九江襟/帶所在江夏竟陵各置名州為藩鎮重寄按今襄陽既)
(已歸周資以江陵空城復置防主統兵西域名曰助國/外示助詧備禦内實防詧是鶉首之次襄陽南郡皆失)
(之/矣)且夫天道迴旋生民預焉余烈祖於西晉始流播於
東川洎余身而七葉又遭時而北遷(言八世祖滔昔遭/西晉永嘉之亂播)
(遷江陵今已值梁承聖之年又自江陵北遷長安是天/道之迴旋也北史云滔過江家南郡江陵縣禹貢南條)
(荆山在東北漳水所出東至江/陵故云東川傷已流寓不歸也)提挈老幼闗河累年死
生契濶不可問天(滕王序云信擕老入闗烝烝色養子/山謝趙王啟又云某息荀娘傷心賦)
(云一女成人一長孫孩穉是子山老幼並入長安也潘/岳西征賦曰擕老幼而入闗詩云死生契濶與子成說)
(毛萇曰契濶勤苦/也楚辭有天問)况復零落將盡靈光巋然(典略魏文/帝與吳質)
(書曰何圖數年之間零落略盡王延夀魯靈光殿賦曰/遭漢中微盜賊奔突自西京未央建章之殿皆墮壞而)
(靈光巋然獨存喻知交將/盡惟已獨存若魯靈光矣)日窮於紀嵗將復始逼迫(一/作)
(切/)危慮端憂暮齒(月令十二月日窮於次月窮於紀星/周於天數將幾終嵗且更始謝莊月)
(賦云端憂多暇言國破之/後永滯異域故憂慮也)踐長樂之神臯望宣平之貴
里(三輔黄圖曰長樂宫本秦之興樂宫也髙皇帝七年/長樂宫成徙居長安城在長安中近東直杜門長安)
(城東北頭第一門曰宣平門民間所謂東都門即二疏/帳飲逢萌掛冠處也西京賦云實為天地之粤區神臯)
(揚衒之洛陽伽藍記曰清陽門内有永和里里中太傅/録尚書長孫穉等六宅皆髙門華屋當世名為貴里)
渭水貫於天門驪山迴於地市(三輔黄圖曰始皇築咸/陽宫引渭水灌都以象)
(天漢桑欽水經曰渭水出隴西首陽縣渭北亭南鳥䑕/山又東過長安縣北酈元注云秦始皇作離宫於渭水)
(南北以象天宫辛氏三秦記曰驪山始皇陵作地市生/死人交易市平不得欺死人云秦王地市有斷馬利後)
(漢郡國志曰新豐有驪/山杜預曰古驪戎國)幕府大將軍之愛客丞相平津
侯之待士(本傳云世宗髙祖並雅好文學信特䝉恩禮/至於滕趙諸王周旋欵至有若布衣之交世)
(宗明帝也魏恭帝三年曽授大將軍髙祖武帝也孝閔/踐祚時亦拜大將軍滕王逌天和末拜大將軍又滕王)
(序云及晉國公䕶俱禮重信按䕶傳孝閔踐祚䕶拜大/冡宰髙祖立百官總已以聴於䕶自太祖為丞相立左)
(右十二軍總屬相府太祖崩後皆受䕶處分是䕶為丞/相矣信追序二帝諸王寵遇之盛也漢書音義曰衛青)
(征匈奴大克獲帝就拜大將軍於幕中因曰幕府西京/雜記曰平津侯自以布衣為宰相乃開東閣營客舘以)
(待國士其有徳任毗贊佐理隂陽者處欽賢之舘其有/才堪九列將軍二千石者居翹材館其有一介之善一)
(方之藝者居接士之舘而躬自菲薄所得俸禄以奉待/之漢書曰武帝封公孫𢎞為平津侯𢎞乃起賔舘開東)
(閣以延賢人/與㕘謀議)見鐘鼎於金張聞絃歌於許史(漢書鄭昌/上書訟葢)
(寛饒曰上無許史之屬下無金張之託師古曰許氏史/氏有外屬之恩金氏張氏自託在於近狎也左太沖詠)
(史詩曰朝集金張舘暮宿許史廬言/已仕周得與貴戚交游非其好也)豈知灞陵夜獵猶
是故時將軍咸陽布衣非獨思歸王子(此子山鄉闗之/思一篇之致意)
(也史記云李廣家居數載與故潁隂侯孫屏野居藍田/山中射獵常夜從一騎出從人田間飲還至灞陵亭灞)
(陵尉醉呵止廣廣騎曰故李將軍尉曰今將軍尚不得/夜行何故也止李廣宿亭下謂已猶是梁故右衞將軍)
(也又史記云楚頃襄王使黄歇與太子完入質於秦秦/留之數年楚頃王病太子不得歸而楚太子與秦相應)
(侯善於是黄歇乃說應侯曰今楚王恐不起疾秦不如/歸其太子太子得立其事秦必重而徳相國無窮若不)
(歸則咸陽一布衣耳怨録云楚王之子質於秦不得歸/作思歸歌曰洞庭兮木秋涔陽兮草衰去千乗之家國)
(作咸陽之布衣按梁國子孫客長安者有汝南王大封/晉熙王大圜並簡文帝子又宜都王圓肅武帝之孫武)
(陵王紀之子其别支則有成安王秀之子永豐侯撝鄱/陽王恢之子豐城侯世怡皆梁之令望與子山同時覊)
(旅見於史傳者也集中蕭世怡誌銘云嗟南國之王子/成東陵之故侯亦同此意此言思歸者不獨梁嗣也)
　
　
　
　
　庾子山集巻二
欽定四庫全書
　庾子山集巻三　　　　　　周　庾信　撰
　　　　　　　　　　　　　錢唐倪璠纂註
　詩
　　奉和汎江(藝文作王/臺卿非)
春江下白帝畫舸向黄牛(後漢書郡國志曰公孫述據/蜀自稱白帝號魚復為白帝)
(城桑欽水經曰江水又東逕黄牛山酈元注曰下有灘/名曰黄牛灘南岸重嶺疊起最外髙崖間有石如人負)
(力牽牛人黑牛黄成就分明行者謡曰朝發黄牛暮宿/黄牛三朝三暮黄牛如故言水路紆深迴望如一矣許)
(慎説文曰舸舟也聲古我切漢/書注曰鷁水鳥畫其象於船首)錦䌫迴沙磧蘭橈避荻
洲(吳書曰甘寧住止常以繒錦維舟去或割棄以示奢/也陳張正見賦朔雪映夜舟詩云檣風吹影落䌫錦)
(雜花浮是也許氏説文曰磧水渚有石者橈短檝也音/人遥切爾雅曰檝謂之橈述異記曰七里州中有魯班)
(刻木/蘭舟)濕花隨水汎空巢逐樹流建平船柹下荆門戰艦
浮(晋書曰王濬造船於蜀其木柹蔽江而下吳建平太/守吾彦取流柹以呈孫皓曰晋必有攻吳之計宜増)
(建平兵建平不下終不敢渡皓不從後漢書曰岑彭破/荆門長驅入江闗吳漢留夷陵裝露橈泝江而上荆州)
(記曰郡西泝江六十里南岸有山名/曰荆門上合下開有門形因以為名)岸社多喬木山城
足迴樓日落江風静龍吟逈上㳺(漢書項籍傳曰古/之帝者必居上㳺)
　　奉和山池(梁簡文帝/有山池詩)
樂宫多暇豫望苑暫迴輿(樂宫長樂宫望/苑傳望苑也)鳴笳陵絶浪
飛蓋歴通渠桂亭花未落桐門葉半疎荷風驚浴鳥橋
影聚行魚日落含山氣雲歸帶雨餘
　　陪駕幸終南山和宇文内史
　　　(潘岳闗中記曰終南山一名中南言在天中居/都之南也括地志曰終南山一名中南山一名)
　　　(太一山一名南山一名橘山一名楚山一名㤗/山一名周南山一名地肺山在雍州萬年縣南)
　　　(五十里内史宇文昶也昶陪駕幸終南山詩云/堯盖臨河潁漢蹕踐華嵩日旂迴北鳯星斾轉)
　　　(南鴻青雲過宣曲先驅背射熊金桴拂泉底玉/琯吹雲中古轍稱難極龍途或易窮煙生山欲)
　　　(盡潭盡水恒空交松上連霧修竹下來風仙才/道無别靈氣法能同東棗差朝座西桃獻夜宫)
　　　(詔令王子晉/出對浮丘公)
玉山乗四載瑶池宴八龍(穆天子傳曰天子至於羣玉/之山四轍中乗先王之所謂)
(䇿府郭璞注云山海經羣玉山西王母所居又云造父/乃具青羊之血以飲四馬之乗郭曰與王同車御右之)
(屬左傳所謂四乗是也尚書禹曰予乗四載孔安國曰/四載謂水乗舟陸乗車泥乗輴山乗􁀙穆天子傳曰天)
(子觴西王母於瑶池之上天子乗八駿之乗赤驥盗驪/白義踰輪山子渠黄驊騮緑耳周禮云馬八尺以上曰)
(龍/)黿橋浮少海鵠蓋上中峰(山海經曰有㓜海少海竹/書紀年曰周武王伐紂東)
(至於九江叱黿鼉以為梁江淹恨賦云方駕黿鼉以為/梁是也中峰即闗中記所謂中南山言在天之中也)
飛狐横塞路白馬當河衝(漢書酈食其曰距飛狐之口/守白馬之津以示諸侯形勢)
(則天下歸矣臣瓚曰飛狐在代郡西南塞名史記髙祖/本紀曰劉賈將卒二萬人騎數百渡白馬津索隱曰即)
(黎陽津也南界/東郡白馬縣)水奠三川石山封五樹松(史記秦武王/謂甘茂曰寡)
(人欲容車通三川窺周室死不恨矣韋昭曰三川河伊/洛也秦始皇本紀曰始皇東封㤗山風雨暴至休於樹)
(下因封為五大夫按五大夫/秦時官名也此云五樹松矣)長虹雙瀑布圓闕兩芙蓉
戍樓鳴夕鼔山寺響晨鐘新蒲節轉促短筍籜猶重(謝/靈)
(運詩曰新蒲含紫茸服/䖍漢書注曰籜筍皮也)樹宿含櫻鳥花留釀蜜蜂(櫻桃/一名)
(含/桃)迎風下列缺灑酒召昌容(漢書揚雄傳曰辟厯列缺/吐火施鞭應劭曰列缺天)
(隙電照也列仙傳曰昌容者常山道人也自稱殷王子/食蓬蘲根二百餘年而顔色如二十許人能致紫草賣)
(與染家得錢以遺孤寡歴世而然奉祀者萬計讃曰殷/女忘榮又女仙傳云昌容商王女也知昌容為女仙矣)
且欣陪北(一作/此)上(一作欣陪/北山上)方欲待東封(東封謂封禪/㤗山也爾雅)
(曰東嶽/為㤗山)
　　和宇文内史春日逰山
逰客值春輝金鞍上翠㣲(爾雅曰山未/及上曰翠㣲)風逆花迎面山
深雲濕衣雁持一足倚猿將兩臂飛戍樓侵嶺路山村
落獵圍道士封君達仙人丁令威(神仙傳曰封衡字君/達隴西人也常駕一)
(青牛人莫知其名因號青牛道士搜神後記曰/丁令威本遼東人學道於靈虚山後化鶴歸遼)煮丹於
此地居然未肯歸
　　逰山(一作/逰仙)
聊登𤣥圃殿更上增城山不知髙幾里低頭㸔世間(𤣥/圃)
(即縣圃崑崙山名也淮南子縣圃凉風樊桐在崑崙/閶闔之中又曰崑崙冇增城九重其髙萬一千里)唱
歌雲欲聚彈琴鶴欲舞(列子曰秦青撫節安歌響遏行/雲玉符瑞圖云晉平公鼔琴有)
(𤣥鶴二八而下/銜明珠舞於庭)澗底百重花山根一片雨(説文曰澗山/夾水也列子)
(曰五山之根無所連著言山之/根蔕觸石生雲有一片之雨也)婉婉藤倒垂亭亭松直
竪
　　和宇文京兆逰田(北史曰宇文神舉建徳三年/自京兆尹出為熊州刺史)
小苑禁門開長楊獵客來(揚雄羽獵賦序曰武帝開/廣上林西至長楊五拃)懸
知畫眉罷走馬向章臺(漢書曰張敞為婦畫眉長安中/傳張京兆眉膴時罷朝㑹過走)
(馬章臺街使御史/驅自以便面拊馬)澗寒泉反縮山晴雲倒回熊饑自䑛
掌雁驚獨銜枚(熊掌熊蹯也左傳宰夫胹熊蹯崔豹古/今注曰雁自河北渡江南瘦瘠能髙飛)
(不畏繒繳江南沃饒每至還河體肥不能髙飛恐為虞/人所獲常銜蘆長數寸以防繒繳焉周禮銜枚氏軍旅)
(由役命銜枚鄭以為枚止言語囂諠也枚/狀如箸横銜之言雁之銜蘆亦類是矣)美酒餘杭醉
芙蓉即奉杯(神仙傳稱王逺與麻姑飲蔡京家須/臾酒盡以千錢與餘杭老姥乞酤酒)
　　奉報寄洛州
　　　(本傳信拜洛州刺史按周本紀建徳/六年平齊子山為洛州刺州時也)
舟師㑹孟津甲子陳東隣(尚書㤗誓曰武王伐殷師渡/孟津又牧誓曰時甲子昧爽)
(王朝至於商郊乃誓孔安國曰克紂之月甲子之日二/月四日也易既濟九五東隣殺牛不如西鄰之禴祀崔)
(憬曰居中當位於既濟之時則當是周受命之日也按/北齊本東魏所禪後周本西魏所禪以西鄰喻周而謂)
(東鄰為齊/比殷紂矣)雷轅驚戰鼔劒室動金神(淮南曰雷以為車/輪周禮有雷鼔雜)
(記曰髙祖斬蛇劍在/室中光景猶照於外)幕府風雲氣軍門闗塞人(漢書音/義拜大)
(將軍於幕中因曰幕府左/傳胥甲趙穿當軍門而呼)長旍析鳥羽合甲抱犀鱗(馬/融)
(廣成頌曰建雄虹之長旍周禮司常職云析羽為旌鄭/注云析羽皆五采繫之於旗旌之上所謂注旄於首是)
(也周禮犀甲夀百年兕甲/夀二百年合甲夀三百年)星芒一丈燄月暈七重輪(天/文)
(志曰彗星小者數寸長或竟天見則兵起大水主掃除/除舊布新有五色各依五行木精所主史臣按彗體無)
(光傅日而為光故夕見則東指晨見則西指在日南北/則隨日光而指頓挫其芒或長或短光芒所及則為災)
(天官書曰平城之圍月暈參畢七重索隱曰天文志云/其占者畢昴間天街也街北胡也街南中國也昴為匈)
(奴参為趙畢為邉兵是嵗髙祖自將兵撃匈奴至平城/為冒頓所圍七日乃觧則天象有若符契七重者主七)
(日/也)黎陽水稍渌官渡栁應春(漢書音義臣瓚曰黎陽在/魏郡伏滔北征記曰黎陽)
(津名也劉楨鄴中詩曰北渡黎陽津銑曰謂從太祖征/袁紹也漢書音義文潁曰於滎陽下引河東為鴻溝即)
(今官渡水也官渡袁曹争戰之地黎陽官渡本魏地後/魏都洛自分東西東魏都鄴後禪於齊西魏都長安後)
(禪於周時周武帝親征齊國巳/平洛屬於周故子山得涖此地)無庸奉天睠驅傳牧南
秦繫辭勞簡牘雜俗弊風塵(言已為洛州刺史也周書/本傳云俄拜洛陽刺史信)
(多識舊章為政清浄吏民安之即此時矣周禮鄭注曰/傳遽若今時乗傳騎驛而使者也如淳曰律四馬髙足)
(為傳傳張戀反杜預春秋序曰大事書之於䇿小事簡/牘而已説文曰簡牒也牘書版也陸士衡詩云京洛多)
(風/塵)上洛逢都尉商山見逸民(後漢靈帝紀曰中平元年/以河南尹何進為大將軍)
(屯都亭置八闗都尉注云都亭在洛陽漢書曰漢興有/園公綺里季夏黄公甪里先生當秦之世避而入商洛)
(深山以待天下之定三輔舊事曰四/皓秦時為博士避於上洛牛耳山)留滯終南下惟當
一史臣(司馬遷自序云天子始建漢家之封而太史公/留滯周南括地志云終南山一名周南山徐廣)
(曰摯虞曰古之周南今之洛陽索隱曰張晏云自陜巳/東皆周南地也言今當平齊正功臣建封之日巳為洛)
(州刺史留滯周南當一史臣也按終南一/名周南此洛陽周南無兼稱終南疑誤也)
　　奉報窮秋寄隱士(以詩末二句解之/當是報趙王也)
王倪逢齧缺桀溺耦長沮(莊子曰齧缺問於王倪又天/地篇云齧缺之師髙士傳曰)
(王倪堯時人也桀/溺長沮出論語)藜牀負日荷麥隴帶經鋤(英雄記曰/向詡常坐)
(藜牀上釋名曰人所坐卧曰牀牀裝也所以自裝載也/漢書曰倪寛帶經而鋤又魏畧云常林性好學漢末為)
(諸生帶經耕鋤其妻常餽/餉之雖在田野相敬如賔)自然曲木几無名科斗書(爾/雅)
(曰科斗活東疏云郭曰蝦蟆子一名科斗一名活東頭/圓大而尾細古文似之孔安國云皆科斗古文是也)
聚花聊餉鶴穿池試飬魚小村治澁路低田補壊渠秋
水牽沙落寒藤抱樹疎空枉平原騎來過仲蔚廬(平原/謂趙)
(王也史記云趙有平原君故以為比/髙士傳曰張仲蔚之所居蓬蒿没人)
　　上益州上柱國趙王二首
　　　(周書趙王招傳云武成初進封趙國公食邑萬/戸保定中為柱國出為益州總管建徳三年進)
　　　(爵為/王)
銅梁影棠樹石鏡寫搴帷(蜀都賦注曰銅梁山在巴東/銅梁影棠樹者言趙王出鎮)
(益州巴蜀銅梁是其聼政之所若召伯甘棠矣蜀王本/紀曰武都丈夫化為女子蜀王納以為妃無幾物故𦵏)
(於成都郭中以石鏡一枚表其墓搴帷賈琮事按下文/此帷疑謂婦人之飾時紇豆陵氏偕行與墓誌山名石)
(鏡即對/粧臺同)兩江如漬錦雙峰似畫眉(蜀都賦曰帶二江之/雙流括地志曰二江)
(並在益州成都縣界杜預益州記曰二江者郫江流江/也風俗通云秦昭王使李氷為蜀守開成都縣兩江溉)
(田萬頃水經注益州記曰平鄉江東逕峨眉山在南安/縣界去成都南十里秋日清澄望見兩山相峙如蛾眉)
(焉/)穿荷低晚蓋衰栁掛殘絲風流盛儒雅泉湧富文詞
無因同子淑暫得侍臨淄(魏畧曰邯鄲淳字子淑博學/有才章髙祖素聞其名甚敬)
(異之欲使在文學官屬中㑹臨淄侯植亦求淳太祖遣/淳詣植植初得淳甚喜及論羲皇以來賢聖名臣烈士)
(優劣之差頌古今文章賦誄當官政事宜所先後用武/行兵倚伏之勢坐席黙然無與抗者及暮淳歸嘆植之)
(材謂之天人於是世子未立太祖俄有意於植而/淳亦屢稱植材子山以趙王之才比於陳思矣)
寂寞嵗隂窮蒼茫雲貌同鶴毛飄亂雪車轂轉飛蓬雁
歸知向暖鳥巢解背風(吕氏春秋曰仲秋之月候雁来/𤣥鳥歸羣鳥飬羞髙誘曰寒氣)
(將至羣烏養進其羽毛御/寒也淮南子曰巢居知風)寒沙兩岸白獵火一山紅願
想懸鶉弊時嗟陋巷空(詩伐檀云不狩不獵胡瞻爾庭/有懸鶉兮詩序曰在位貪鄙無)
(功而受禄也又按懸鶉敝衣荀子曰/子夏之衣如懸鶉論語云在陋巷)
　　謹贈司寇淮南公
　　　(司寇淮南公魏宗室元偉也周書武帝紀云建/徳四年遣小司寇淮南公元偉使於齊周書列)
　　　(傳云元偉字獻道河南洛陽人也魏昭成之後/少好學有文雅建徳二年遷小司寇四年以偉)
　　　(為使主報聘於齊是秋髙祖親戎東討偉遂為/齊人所執六年齊平偉方見釋髙祖以其久被)
　　　(幽縶加授上開府位至大將軍初自鄴還也庾/信贈其詩曰虢亡垂棘返齊平寳鼎歸其為辭)
　　　(人所重如此按此知是/詩為贈淮南公元偉也)
危邦久亂徳天䇿始乗機(危邦亂徳言齊國久危亂也/天䇿乗機謂髙祖親戎東討)
(也左氏傳曰天䇿焞焞虢公/其奔杜注云天䇿傅説星也)九河聞誓衆千里見連旂
(九河禹貢鉤/盤鬲津等名)虢亡垂棘返齊平寳鼎歸(左傳僖元年云/晋以垂棘之璧)
(假道於虞以伐虢五年滅虢戰國䇿樂毅書/曰故鼎反於磨室言齊平偉歸為國重寳也)久弊風塵
俗殊勞闗塞衣絆驥還千里垂鵬更九飛猶憐馬齒進
應念節旄稀(言齊平見釋髙祖以其久被幽縶加授開/府也淮南子曰絆騏驥而求千里説文曰)
(絆半也拘使半行不得自縦也莊子曰鵬之背不知其/幾千里也怒而飛其翼若垂天之雲又云摶扶揺而上)
(者九萬里榖梁傳曰馬齒加長矣漢書蘇武傳曰匈奴/徙武北海上無人處使牧羝羝乳乃得歸武既至海上)
(廪食不至掘野鼠去屮實而食之杖漢節牧羊卧/起操持節旄盡落言於此時不降齊國若蘇武矣)迴軒
入故里園桞始依依舊竹侵行逕新桐益幾圍寒谷梨
應重秋林栗更肥(謂偉歸也謝靈運詩曰園栁變鳴禽/潘岳閒居賦曰張公大谷之梨故云)
(寒/谷)美酒還參聖雕文本入㣲促歌迎趙瑟逰絃召楚妃
(偉本傳云偉性温柔好虚静居家不事生業篤學愛文/政事之暇未嘗棄書謹慎小心與物無忤時人以此稱)
(之詩小苑云人之齊聖飲酒温克箋云中正通知之人/飲酒雖醉猶能温藉自持以勝魏志曰時禁酒尚書郎)
(徐邈私飲酒至沉醉校事趙逵問以曹事邈曰中聖人/逵白之太祖太祖大怒鮮于輔進曰平日酒客謂清者)
(為聖人濁者為賢人雕文即揚子法言所謂雕蟲篆刻/者也揚子晚而談𤣥是入㣲矣楊惲報孫㑹宗書曰婦)
(趙女也雅善鼔瑟嵇康琴賦曰鵾鷄逰絃又曰王昭楚/妃注引歌録曰石崇作楚妃嘆陸機吳趨行云楚妃且)
(勿嘆齊娥/且莫謳)小人司刺舉明敭(一作/時)實濫吹(小人子山自/稱時刺舉洛)
(州漢官儀曰刺舉州事尚書曰明明􁧑側陋􁧑舉也/濫吹即南郭吹竽事江淹雜體詩曰濫竽乖名實)南
部治都尉軍謀假建威(隋書地志曰洛州後周置東京/六府總管漢書百官公卿表云)
(武帝元鼎二年置三輔都尉奉車都尉駙馬都/尉皆比二千石後漢書曰耿弇為建威將軍)商山隱
士石丹水鳳凰磯(謂洛州治也漢書曰園公綺里季夏/黄公甪里先生隱商洛山髙士傳曰)
(髙車山上有四皓碑及祠皆漢恵帝所立也山海經曰/丹水南流注於渤海有鳥焉名曰鳯凰桑欽水經曰丹)
(水出京兆上洛縣西北冢嶺山又/東南過商縣至於丹水縣入於汋)野亭長被馬山城早
掩扉(言疆場時有警也後/漢書曰郭伋止野亭)傳呼擁絳節交㦸映彤闈(漢/書)
(蕭望之傳曰下車趨門傳呼甚寵師古曰傳聲而呼甚/有尊寵也史記索隱曰節使者所擁也漢書曰漢節純)
(赤史記項羽本紀稱樊噲入軍門交㦸之衛士欲止不/内謝朓酬王晋安詩曰日旰坐彤闈言為洛州刺史辱)
(此髙/位也)遂令㤀楚操何但食周薇(左氏傳曰晋侯與鍾儀/操琴南音杜注云南音)
(楚聲古史考曰夷齊采薇有婦人謂之曰子義不食周/粟此亦周之草木也於是餓死傷已屈節仕周深愧偉)
(之使齊/全節也)三十六水變四十九條非(抱樸子曰道家有三/十六水經神仙傳云)
(八公詣淮南王安授丹經及三十六水方洞仙傳曰扈/謙魏郡人有詩云手揺四十九靈光在上照按謙晋廢)
(帝時人此謂飬生無術故下文丹竈歇而年齡衰也駕/又一觧袁宏後漢紀曰傕汜繞營呌呼李藥欲令車)
(御船過砥柱出盟津楊彪口臣𢎞農人也自此以東有/三十六灘非萬乗所當登劉艾亦曰臣前為陜縣知其)
(危險莊子曰蘧伯玉行年五十而知四十九年之非按/詞連上文信治洛州危險如三十六灘之變立身有四)
(十九條/之非也)丹竈風煙歇年齡蒲柳衰(言已於今老矣無能/為也南越志曰長沙)
(郡瀏陽縣東有王喬山山有合丹竈世説曰顧悦與簡/文同年而髮先白簡文曰卿何以先白對曰蒲栁之姿)
(望秋先零松柏/之質經霜彌茂)同僚敢不盡疇日懼難追(左氏傳曰同/官為僚周書)
(元偉傳云世宗初受詔於麟趾殿刋正經籍按武成二/年子山亦為麟趾學士天和初為司空中大夫知與偉)
(同官/也)
　　正旦上司憲府
　　　(滕王逌序云入為司憲中大夫嘗正/旦賦詩云云其王事之中優游如此)
詰旦啟門䦨繁辭湧筆端(左氏傳曰詰朝將見杜注云/詰朝明旦也説文曰闌門遮)
(也韓詩外傳/云文士筆端)蒼鷹下獄吏獬豸飾刑官(漢書郅都傳曰/都嚴酷行法不)
(避貴戚列侯宗室見都側目而視號曰蒼鷹應劭漢官/儀曰法冠一曰柱後冠左傳曰南冠而縶者楚囚也秦)
(滅楚以其冠賜近臣御史服之即今獬豸冠也古有/獬豸獸觸不直者故執憲以其形用為冠令觸人也)司
朝引玉節盟載捧珠盤(周禮曰掌節掌守邦節而辨其用/以輔王命守邦國者用玉節鄭)
(注云玉節之制如王為之以命數為大小盟載載書也/左傳云士莊子為載書周禮玉府云若合諸侯則供珠)
(盤玉/敦)窮紀星移次歸餘律未殫(吕氏春秋曰季冬日窮/於次月窮於紀左氏傳)
(曰歸餘於終事則不悖言/月紀已窮而冬律未盡也)雪髙三尺厚氷深一丈寒短
筍猶埋竹香心未啟蘭孟門久失路扶揺忽上摶(孟門/山名)
(史記云商紂之國左太行右孟門莊子齊諧之言曰鵬/之徙於南㝠也水撃三千里摶扶揺而上者九萬里)
棲烏還得府棄馬復歸欄(漢書曰御史府中列柏樹常/有野烏數千棲宿其上晨去)
(暮来號曰朝夕烏棄馬即後漢書所謂鮑氏驄/三入司𨽻再入公行行且止避桓氏驄馬是也)榮華名
義重虚薄報恩難枚乗還起疾貢禹遂彈冠(漢書曰梁/客皆善屬)
(詞賦乗尤髙孝王薨乗歸淮隂武帝自為太子聞乗名/及即位乗年老乃以安車蒲輪徵乗道死又曰王吉與)
(貢禹為友世稱王陽在位/貢公彈冠言其取舍同也)方垂蓮葉劍未用竹根丹(越/絶)
(書曰越王取純鉤薛燭望見其華粹/如芙蓉神仙傳曰以竹根汁煑丹)一知懸象法誰思垂
釣竿(周禮司冦云正月之吉始和布刑於邦國乃懸刑/象之法於象魏使萬民觀刑象挾日而斂之後周)
(司憲古周司冦也詩衛風曰籊籊竹竿以釣於淇豈不/爾思逺莫致之詩序曰竹竿衛女思歸也適異國而不)
(見答思而能以禮者也言己本不欲仕又未能隱為司/憲惟知懸其刑書在異國而不能遂其思歸之情也)
　　任洛州酬薛文學見贈别(本傳云俄拜/洛州刺史)
予居河之曲英彦本連蹤(史記正義曰河曲在華隂縣/界文子曰智過萬人謂之英)
(爾雅曰美/士為彦)鹽形或變虎鼎氣乍成龍(左氏傳曰王使周/公閲來聘饗有形)
(鹽下云鹽虎形葢其形象虎也杜元凱云鹽虎形以象/虎也魏土地記曰𢎞農湖縣有軒轅黄帝登仙處昔黄)
(帝採首山銅以鑄鼎鼎成有龍下迎帝仙去小臣/攀龍髯而上者七十二人漢武帝於此建鼎湖宫)若人
承載徳宫牆定數重五衢開辯路四照起文峰(言薛文/學承祖)
(父之世徳更有異才也山海經曰少室之山其上有木/焉名曰帝休葉茂狀如楊其枝五衢黄華黑實服者不)
(怒郭璞曰言樹枝交錯相重五出有若衢路也又山海/經曰南山之首山曰鵲山有木焉其狀如穀而黑其華)
(四照其名曰迷穀佩之不迷郭璞曰/言有光炎若木華赤其光照下地也)曰余濫推轂民願
始天從上洛分都尉𢎞農開附庸(曰余子山自謂言除/洛州刺史也漢書鄭)
(當時傳曰其推轂士及官屬丞吏誠有味其言也師古/曰推轂言薦舉人如車轂之運轉也漢書地理志曰上)
(洛屬𢎞農有冢嶺山雒水出後漢靈帝紀曰中平元年/大將軍何進將兵屯都亭置八闗都尉官章懐太子注)
(曰都亭在洛陽八闗謂函谷廣武伊闕大谷轘轅旋門/小平津孟津也漢書地理志曰𢎞農郡武帝元鼎四年)
(置故秦/函谷闗)羊腸連九坂熊耳對雙峰(史記吳起傳曰夏桀/之居羊腸在其北臣)
(瓚曰今河南城為直之東京賦曰西阻九阿銑曰洛陽/西十里九坂之道也漢書地理志曰𢎞農郡盧氏有熊)
(耳山水經曰洛水又東逕熊耳山北東北過盧氏縣南/酈道元注云禹貢所謂導洛自熊耳是也又云洛水之)
(北有熊耳山雙巒競舉狀如熊耳此是别山不與禹貢/導洛自熊耳同也昔漢光武破赤眉樊崇積甲仗與熊)
(耳山平即是山也是有兩熊耳山一山/在𢎞農盧氏縣别一山在宜陽縣矣)白石仙人芋青
林隱士松(神仙傳曰焦先字孝然河東人也年一百七/十嵗常食白石以分與人熟煮如芋晋書曰)
(髙士戴安道修道成功有眞氣結成/五色雲浮於松上故號隱士之松耳)北梁送孫楚西堤
别葛龔(臧榮緒晋書曰孫楚字子荆太原人征西扶風/王駿與楚舊好起為恭軍梁令衛軍司馬為馮)
(翊太守卒後漢書曰葛龔字元輔梁國寧陵人和帝時/以善文記知名舉茂才為臨汾令有政績著文賦碑誄)
(書記凡/二十篇)故人倘書札黎陽土足封(後漢書曰鄧訓字平/叔將黎陽營兵屯狐)
(奴撫接邉兵為幽部所歸遷䕶烏桓校尉黎陽故人多/携將老幼樂隨徙邉東觀漢紀曰鄧訓故吏最貧羸者)
(舉國念訓常所服藥北州乏少又知訓好青泥封書從/黎陽歩推鹿車於洛陽市還過趙國易陽並載青泥一)
(樸至上國遺訓/其得人心如是)
　　將命至鄴酬祖正員
　　　(酬祖孝隱也北齊書祖珽傳云珽弟孝隱魏末/為散騎常侍迎梁使時徐君房庾信來聘名譽)
　　　(甚髙魏朝聞而重之接對者多取一時之/秀盧孔景之徒並降階攝執更遞司賔)
我皇臨九有聲教洎無隄興文盛禮樂偃武息氓黎(我/皇)
(謂梁武帝也武帝紀云大同二年十二月與東魏通和/是此時聘於東魏矣商頌𤣥鳥詩曰奄有九有毛傳曰)
(九有九州也按隋書稱梁武帝除暴寧亂奄有舊吳至/大同中有州一百七是其聲教所及矣尚書曰王來自)
(商至於豐乃偃武修文孔安國曰/闡修文教賈逵國語注云偃息也)承乏驅騏驥旌旗事
琬珪(一作旌㫋事鼔鼙莊子騏驥驊騮一日而馳千里/説文曰騏馬青色文如博棊也聲渠之切驥千里)
(馬也孫陽所相者聲几利切周禮冬官考工記曰琬珪/九寸而繅以象徳鄭注云琬猶圜也王使之瑞節也諸)
(侯有徳王命賜之使/者執琬珪以致命焉)古碑文字盡荒城年代迷被隴文
𤓰熟交塍香穗低(西都賦曰溝塍刻鏤塍音/乗説文曰塍稻田之畦也)投瓊實有
慰報李更無蹊(詩衛風木𤓰云投我以木李報之以瓊/玖漢書李廣傳贊諺云桃李不言下自)
(成/蹊)
　　將命至鄴(將命至鄴二首皆在梁時作聘於/東魏文章辭令盛為鄴下所稱)
大國修聘禮親鄰自此敦(儀禮有聘禮鄭注云大問曰/聘諸侯相與久無事使卿相)
(問之禮小聘使大夫周禮曰凡諸侯之邦交嵗/相問也殷相聘也世相朝也于五禮屬賔禮)張旃事
原隰負扆(一作/賔序)報成言(儀禮聘禮曰及竟張旜誓乃謁/闗人鄭注云張旜明事在此國)
(也張旜謂使人維之釋曰節服氏掌祭祀朝覲六人維/王之大常大常十二旒人有六一人維持二旒諸侯四)
(人不依命數大夫無文或一人或二人維持之周禮曰/通帛為旃爾雅曰因章為旃郭璞注云以帛練為旒因)
(其文章不復畫之也詩曰皇皇者華于彼原隰爾雅曰/髙平曰原下濕曰隰又爾雅曰戸牖之間謂之扆郭注)
(云窗東戸西也覲禮云天子設斧依于戸牖之間左右/几鄭注云依如今綈素屏風也有繡斧丈所以示威也)
(斧謂之/黼是也)西過犯霜露北指度轘轅(新序孔子張曰臣犯/霜露冐塵埃轘轅坂)
(名漢書曰沛公從轘轅臣瓚曰在緱/氏東南東京賦曰邪徑㨗乎轘轅)交歡值公子展禮
覿王孫(左傳襄二十九年曰吳公子札來聘見叔孫穆/子説之聘於齊説晏平仲聘于鄭見子産如舊)
(相識與之縞帶子産獻紵衣焉適衛説蘧瑗史狗史鰌/公子荆公叔發適晋説趙文子韓宣子魏獻子國語曰)
(王孫圉聘于晋定公享之趙簡子鳴玉以相儀禮曰賔/覿奉束錦總乗馬二人贊入門左北面奠幣再拜稽首)
(玉藻云公事自闑西鄭注云聘享也又云私事自闑東/鄭注云覿面也儀禮又稱私覿愉愉焉論語亦云矣)
何以譽嘉樹徒欣賦采蘩(左傳昭二年曰韓宣子來聘/既享宴于季氏有嘉樹焉宣)
(子譽之武子曰宿敢不封殖此樹以無㤀角弓遂賦甘/棠宣子曰起不堪也無以及召公又昭元年傳曰夏趙)
(孟叔孫豹曹大夫入于鄭鄭伯兼享之趙孟為客禮終/乃宴穆叔賦采蘩杜預曰詩召南義取蘩葉薄物可以)
(薦公侯享其/信不求其厚)四牢欣折俎三獻滿罍樽(左氏傳曰晋士/鞅來聘以齊國)
(歸費之禮為士鞅士鞅怒曰鮑國之位下其國小而使/鞅從其牢禮是卑敝邑也將復諸寡君魯人恐加四牢)
(焉為十一牢又宣十六年傳曰王享有體薦宴有折俎/杜預曰體解節折升之于俎物皆可食所以示慈惠也)
(又昭元年杜注曰卿㑹公侯享宴皆折俎不體薦儀禮/聘禮曰乃至於禰筵凡於室薦脯醢觴酒陳席於阼薦)
(脯三獻一人舉爵獻從者行酬乃出上介至亦如之鄭/注云主人酌進奠一獻也室老亞獻士三獻也爾雅曰)
(尋卣罍器也小罍謂之坎郭注云罍形似壺大者受一/斛周禮司尊罍云皆有罍諸侯之所酢注云罍亦刻而)
(畫之為山雲之形漢書云梁孝王/有􁉭尊鄭氏以為取象雲雷矣)人臣無境外何由(一/作)
(日/)欣此言(禮人臣無/境外交)風俗既殊阻山河不復論無因旅
南館空欲祭西門(魏文帝與吳質書曰旅食南館李善/曰儀禮曰尊士旅食於門鄭注云旅)
(衆也士衆謂未得禄所謂庶人在官者史記齊威王曰/吾臣有黔夫者使守徐則燕人祭北門趙人祭西門徙)
(而從者七/十餘家)眷然惟此别夙期幸共存
　　入彭城館(漢書地理志曰/彭城古彭祖國)
襄君前建國項氏昔稜威(襄君宋襄公也彭城為春秋/時宋楚之接境故北征記云)
(彭城有宋桓魋石槨地理志云彭城在傅陽縣左傳襄/十年云晋滅之以與宋國者也項氏楚項籍也史記曰)
(項羽都于彭城敗于垓下漢書武帝報李廣曰威稜攝/乎隣國李竒曰神靈之威曰稜潘岳馬汧督誄曰秋霜)
(稜威下云鶂飛則宋襄公/事也鷄鳴則楚項羽事也)鶂飛傷楚戰雞鳴悲漢圍(漢/書)
(五行志曰宋襄公區霿自用不容臣下􁃸司馬子魚之/諫而與彊楚争盟後六年為楚所執應六鶂之數云左)
(傳僖十六年曰六鷁退飛過宋都風也周内史叔興聘/於宋宋襄公問焉對曰君將得諸侯而不終杜預曰宋)
(襄公不終别以政刑吉凶他占之此云鶂飛傷楚戰用/五行志文也傷楚戰者即春秋戰於泓之事宋襄公為)
(楚所敗矣左傳作鷁漢書作鶂音同杜預曰鷁水鳥髙/飛遇風而退莊子云鶂之相視眸子不運而風化博物)
(志云雌雄相視則孕雄鳴上風雌承下風是也漢書曰/漢兵圍羽垓下羽夜聞漢軍四面皆楚歌應劭曰楚歌)
(者雞鳴/歌也)年代(一作/世)殊氓俗風雲更盛衰(後漢書二十八/將論曰感㑹風)
(雲/)水流浮磬動山喧雙翟飛(禹貢曰泗濵浮磬孔安國/傳曰泗水涯水見石可以)
(為磬伏淊北征記曰彭城北六里有山臨泗是彭/城近泗水也禹貢曰羽畎夏翟孔傳云夏翟雉名)夏餘
花欲盡秋近鷰將稀(淮南子曰仲秋之月/𤣥鳥歸𤣥鳥鷰也)槐庭垂緑穗
蓮浦落紅衣(王儉褚淵碑文云贊道槐庭楚辭曰製芰/荷以為衣集芙蓉以為裳王逸曰芙蓉蓮)
(華也説文曰浦瀕也以周禮三槐為三公之位/故槐曰槐庭以楚辭集芙蓉為衣故蓮曰紅衣)徒知日
云暮不見舞雩歸(春官女巫職曰旱暵則舞雩因謂其/處為舞雩舞雩之處有壇墠樹木可)
(以休息故論語/云風乎舞雩也)
　　同州還
　　　(周書宣帝紀大象二年三月行幸同州庾子自/同州至隋書地理志云馮翊郡後魏置華州西)
　　　(魏改同州按元年隋王楊堅為大後丞趙/王招等並之國故云范睢入相穰侯出蕃)
赤岸繞新村青城臨綺門(周書宣帝紀云幸同州自應/門至於赤岸澤十里間幡旂)
(相蔽是同州有赤岸澤也三輔皇圖曰長安城東出南/頭第一門曰覇城門民見門色青名曰青城門或曰青)
(門廟記曰覇城/門亦曰青綺門)范㫿新入相穰侯始出蕃(史記曰穰侯/魏冉者秦昭)
(王母宣太后弟也魏人范睢自謂張禄先生譏穰侯之/伐齊乃越三魯以攻齊也以此時奸説秦昭王王用范)
(睢睢言宣太后専制穰侯擅權於諸侯涇陽髙陵之屬/富於王室於是秦昭王悟乃免相國涇陽之屬皆出闗)
(就封邑穰侯出闗輜重千乗/有餘穰侯卒於陶而因葬焉)上林催獵響河橋争渡喧
(漢舊儀曰上林苑方三百里苑中飬百獸天子秋冬射/獵取之史記正義曰河橋在臨晋縣東渡河至蒲州今)
(蒲津/橋也)竄雉飛横澗藏狐入斷原將軍髙宴晚來過青竹
園(東觀漢紀曰上拜冦恂為河内太守恂移書/屬縣講兵肄射伐淇園之竹治矢百餘萬)
　　從駕觀講武(周書武帝紀云保定二年/十月戊午講武於少陵園)
校戰出長楊兵欄入鬭塲(漢書揚雄曰聊因校獵以風/師古曰校獵謂圍守禽獸而)
(大獵也三輔黄圗曰長楊宫在今盩厔縣東南三十里/本秦舊宫至漢修飾之以偹行幸宫中有垂楊數畆因)
(為名門曰射熊觀/秦漢逰獵之所)置陣横雲起開營雁翼張(史記天官/書曰陣雲)
(如立垣雜兵書曰/八陣八曰雁行陣)門嫌磁石礙馬畏鐵菱傷(三輔黄圖/曰阿房宫)
(以磁石為門懐刃者止之鮑明逺蕪城賦云製磁石以/為禦磁石門乃阿房宫北闕門也門在阿房悉以磁石)
(為之故專其目令四夷朝者皆入門而脅止以示神亦/曰却胡門鐵菱疑即渠答也漢書晁錯曰髙城深塹具)
(藺石布渠答蘇林/曰渠答鐵蒺藜也)龍淵觸牛斗繁弱駭天狼(龍淵劒名/越絶書曰)
(楚王召風胡子曰聞吳有干將越有歐冶子請此二人/作鐵劍可乎於是風胡子見二人作劍三枚一曰龍淵)
(二曰太阿三曰工市晋書曰吳未滅時斗牛之間常有/紫氣雷煥曰寳劍之精上徹於天耳繁弱弓名左傳曰)
(封父之繁弱天官書云東有大星曰狼/狼角變色多盗賊下有四星曰弧直狼)落星奔驥騄浮
雲上驌驦(落星即流星言其疾也李尤七歎曰神奔電/驅星流矢騖則莫若益野騰駒陳孔璋所云)
(飛兔流星超出越海者也張衡南都賦曰騄驥齊鑣五/臣本作驥騄李善曰穆天子傳云八駿冇赤驥騄耳陳)
(琳代曹洪與魏文帝書曰夫騄驥垂耳於坰牧騄音緑/字从馬取驥緑耳之義也西京雜記曰文帝有良馬名)
(浮雲驌驦左傳作肅爽唐成公如楚冇兩肅爽馬是也/杜預曰肅爽駿馬名爽音霜或作霜以肅霜名馬後人)
(更从馬字/為驌驦)急風吹戰鼓髙塵擁貝裝(荀子曰東海有紫/紶楊倞注云紫貝)
(也紶當為蜐郭璞謂之石蜐盖蛤蚌/之屬古以龜貝為貨張宴曰裝囊也)駭猿時落木驚鴻
屢斷行(駭猿飬由基事驚/鴻更嬴事注巳見)樹寒條更直山枯菊轉芳(一/作)
(香/)豹畧推全勝龍韜(一作/圖)揖所長(莊子曰從説之則有/金板六弢司馬崔云)
(金板六弢皆周書名或曰秘䜟也本又/作韜謂太公六韜文武虎豹龍犬也)小臣欣寓目還
知奉㑹昌(左傳子玉曰請君馮軾而觀之得臣亦寓目/焉蜀都賦云逺則岷山之精上為井絡天帝)
(運期而㑹昌劉逵注云河圗括地象曰岷山之精上為/井絡帝以㑹昌神以建福昌慶也言天帝於此㑹慶建)
(福也時將發師至/蜀從駕講武故云)
　　奉報趙王出師在道賜詩
　　　(報趙王招也周書趙王招傳云保定中拜為柱/國出為益州總管按上篇講武詩還知奉㑹昌)
　　　(下篇奉和趙王送峽中軍知是為益州/總管時不然本傳趙王之出師也多矣)
上將出東平先定下江兵(上將文昌星名東平漢王國/也後漢書有東平王蒼又曰)
(王莽地皇三年王常成丹西入南郡號下江兵郡國志/云南郡編縣有藍口聚注云下江兵所據今當陽縣城)
(是/也)彎弓伏石動振鼔沸沙鳴(韓詩外傳曰昔楚熊渠子/夜行見寢石以為伏虎彎)
(弓而射之没金飲羽異苑曰凉州西沙山昔有覆師/於此積尸數萬大風吹沙覆成山阜時聞冇鼔角聲)横
海將軍號長風駿馬名(漢書曰東越反上遣横海將軍/韓説等入軍於越吳都賦曰習)
(御長風狎翫靈胥李善注云越絶書曰子胥死王使/捐於大江口乃發憤馳騰氣若奔馬乃歸神大海)雨
歇殘虹斷雲歸一雁征暗巗朝石濕空山夜火明低橋
澗底渡狹路花中行(觀此數語知是/從峡中行也)錦車同建節魚軒
異泊營軍中女子氣塞外夫人城(言與趙國夫人紇豆/陵氏同行也漢書西)
(域傳曰初楚主侍者馮嫽能史書習事常持漢節為公/主使行賞賜於城郭諸國敬信之號曰馮夫人為烏孫)
(右大將妻右大將與烏就屠相愛都䕶鄭吉使馮夫人/説烏就屠降烏就屠曰願得小號宣帝徵馮夫人自問)
(狀遣謁者竺次期門甘延夀為副送馮夫人馮夫人錦/車持節詔焉服䖍曰錦車以錦衣車也左氏傳曰歸夫)
(人魚軒漢書曰李陵與單于戰陵曰士氣少衰而鼓不/起者何也軍中豈有女子乎始軍出時闗中羣盗妻徙)
(邉者隨軍為卒妻婦大匿軍中陵捜得皆斬之又商子/兵守篇云壯女為一軍史記云孫武以兵法見於吳王)
(試以婦人梁湘東王嘗出軍有人將婦從者王曰才愧/李陵未能先誅女子將非孫武遂欲驅戰婦人皆引軍)
(中女子之事也漢書曰漢軍乗勝追北至范夫人城應/劭曰本漢將築此城將亡其妻率餘衆完保之因以為)
(名也張宴曰范氏能詛胡者時趙王將婦出軍故引軍/中女子塞外夫人之事子山紇豆陵墓誌云柱國殿下)
(揚旌玉壘驅傳銅陵夫人從政月峡贊徳/雲門是也夫人後薨於成都之錦城矣)小人乖攝飬
岐路阻逢迎(小人子山自稱也揚子悲岐路爾雅曰/二逵謂之岐旁郭注曰岐道旁出也)幾
月芝田熟何年金竈成(十洲記曰鐘山在北海之子地/仙家數千萬耕田種芝草課計)
(頃畆也鮑照舞鶴賦曰朝戯乎芝田史記曰少君言上/曰祠竈則致物而丹砂可為黄金黄金成以為飲食噐)
(則益/夀)哀笳闗塞曲嘶馬别離聲(傅𤣥笳賦序曰吹葉為/聲説文作葭子山身為)
(羇旅又與趙王離别即李陵書/所謂胡笳互動牧馬悲鳴者也)王子身為寳深思不倚
衡(王子謂趙王也史記袁盎曰百金之子不騎衡服䖍/曰自惜身不騎衡如淳曰騎倚也衡樓殿邉欄楯也)
(韋昭曰衡/車衡也)
　　和趙王送峽中軍(一作和趙/王送從軍)
樓船聊習戰白羽試撝軍(西京雜記曰武帝作昆明池/欲伐昆吾教習水戰又曰昆)
(明池中有戈船樓船各數百艘樓船上建樓櫓戈船上/建戈矛吕氏春秋曰武王伐殷係墮武王左釋白羽右)
(釋黄鉞免而自為係鬻子曰武王率兵車以伐紂紂虎/旅百萬陣於商郊起自黄鳥至於赤斧三軍之士莫不)
(失色武王乃命太公把白旄以麾之/紂軍反走髙誘淮南子注云撝揮也)山城對却月岸陣
抵平雲(水經注曰沔左有却月城亦曰偃月壘湘中記/曰衡有玉牒禹案其文治水遥望衡山如陣雲)
(沿湘千里九向/九背乃不復見)赤虵懸弩影流星抱劍文(風俗通曰汲/令應彬請主)
(簿杜宣飲酒時其上懸赤弩照杯中如虵宣惡之彬曰/此弩影似耳古今注曰吳大皇帝有寳劍六白虹紫電)
(辟邪流星/青㝠百里)胡笳遥警夜塞馬暗嘶羣(李陵答蘇武書曰/胡笳互動牧馬悲)
(鳴吟嘯成羣邉聲四起杜摯笳賦/序曰笳者李伯陽入西戎所作也)客行明月峽猿聲不
可聞(蜀本紀曰蜀王秀所建三峡明月峡巴峡巫峽/荆州記曰巴東三峡巫峡長猿鳴三聲淚沾裳)
　　奉和趙王途中五韻(同/前)
飄飄暎車幕出没望連旗度雲還翊陣迴風即送師(風/后)
(握竒經有雲陣風陣又六宗箕星有風/師之名故云度雲翊陣迴風送師也)峽路沙如月山
峰石似眉(華陽國志曰巴郡枳縣有明月峡蜀都賦曰/抗峩眉之重阻劉逵注云峩眉山名在成都)
(南犍/為界)村桃拂紅粉岸栁被青絲錦城遥可望迴鞍念此
時(任豫益州記曰益州城張儀所築錦/城在州南蜀時故宫也其處號錦里)
　　同盧記室從軍
　　　(隋書列傳云盧愷字長仁涿郡范陽人也愷性/孝友神情爽悟畧渉書記頗觧屬文周齊王憲)
　　　(引為記室其後襲爵容城伯從憲伐齊説伯杜/鎮下之是其事也又按齊王憲傳憲伐齊在天)
　　　(和六年此云同盧記室從軍知伐齊/之役子山同盧愷並從齊王軍行也)
河圖論陣氣金匱辨星文(孔安國尚書傳曰河圖即八/卦之形河圖論陣氣者諸葛)
(孔明所謂八陣圖也若八卦矣太公有金匱/書金匱辨星文者歩星宿以紀吉凶之象也)地中鳴鼓
角天上下將軍(後漢書公孫瓚與子續書曰鼓角嗚於/地中漢書曰周亞夫為太尉東撃吳楚)
(既至覇上趙渉遮説亞夫曰兵事上神將軍何不從/此右去直入武庫諸侯聞之以為將軍從天而下也)函
犀恒七屬絡鐵本千羣(周禮曰函人為甲犀角七屬陸/倕新刻漏銘曰鐵馬千羣朱旗)
(萬/里)飛梯聊度絳合弩暫凌汾(陳琳武庫賦曰其攻也則/飛梯行雲臨閣靈構隋書)
(地理志曰絳郡後魏置東雍州後周改曰絳州又正平/縣有後魏南絳郡翼城縣後魏置曰北絳縣并置北絳)
(郡後齊廢新安縣並南絳入焉絳縣舊置絳郡後周置/晉州又曲沃縣有絳山按絳本春秋時晋地左傳莊二)
(十六年晋士蒍城絳以深其宫杜預曰絳晋所都也今/平陽絳邑縣時周齊接界並置郡縣故伐齊之師飛梯)
(度絳矣釋名曰弩者怒也其柄曰臂鉤絃者為牙隋志/文成郡東魏置南汾州後周改為汾州後齊為西汾州)
(後周平齊置總管府按汾亦春秋晋地左傳稱臺駘/汾神時齊未平西汾尚屬於齊故云合弩凌汾也)寇
陣先中斷妖營即兩分(寇陣妖營謂/齊國營陣也)連𤇺對嶺度嘶馬
隔河聞(方言曰烽虞望也嶺/謂絳山河謂汾也)箭飛如疾雨城崩似壊雲
(袁宏後漢紀昆陽之戰云弩射城中如雨有流星墮營/中正晝有雲氣若壊山直於營而墮不及地尺而滅吏)
(士皆/壓仆)英王於此戰何用武安君(英王謂齊王憲也史/記曰白起為武安君)
　　侍從徐國公殿下軍行
　　　(徐國公者若干惠之子若干鳳也周書列傳/云保定二年追録佐命之功封鳳徐國公)
八風占陣氣六甲候兵韜(易緯通卦驗云東北曰條風/東方曰明庶風東南曰清明)
(風南方曰景風西南曰凉風西方曰閶闔風西北曰不/周風北方曰廣莫風條風一名融風景風又名凱風左)
(傳襄十八年曰晋人聞有楚師師曠曰吾驟歌北風又/歌南風杜預注曰歌者吹律以詠八風歌南北風者聼)
(晋楚之强弱黄帝𤣥女兵法曰禹問於風后曰吾聞黄/帝有屈勝之圖六甲隂陽之道太公有六韜文武虎豹)
(龍犬説文曰/韜劍衣也)置府仍開幕麾軍即秉旄(漢書注晋灼曰/衛青征匈奴絶)
(大漠大克獲帝就拜大將軍於幕中府故曰幕府淮南/子曰武王伐紂渡孟津陽侯之波逆流而撃疾風晦冥)
(人馬不相見武王左操黄鉞右秉白旄瞋目而撝之風/濟而波罷張平子思𤣥賦舊注尚書曰右秉白旄以麾)
(按執旄以指撝也秦漢以来即以所/執之旄名曰麾謂麾幡曲蓋者也)長旂臨廣武烽火
對成臯(漢書髙帝紀曰漢王引兵渡河復取成臯軍廣/武孟康曰於滎陽築兩城而相對因為廣武城)
(在敖倉西三室山上地理志曰河南郡成臯故虎牢或/曰制匈奴傳烽火通於長安師古曰晝則舉燧夜則舉)
(烽/)巡寒重挾纊酌水勝單醪(左傳宣十二年曰楚子圍/蕭申公巫臣曰師人多寒)
(王巡三軍拊而勉之三軍之士皆如挾纊正義曰玉藻/云纊為繭緼為袍鄭云纊新綿也黄石公記曰昔良將)
(之用兵也人饋一簞醪投河令衆迎流而飲之夫一/簞之醪不味一河而三軍思為致成非嗞味及之也)陣
後雲逾直兵深星轉髙(陣雲注見上篇從駕觀講武詩/河圖稽燿鉤曰太白散為天狗)
(主候/兵)電𦦨驅龍馬山精鏤寳刀(崔豹古今注曰秦始皇/有馬名奔電周禮曰馬)
(八尺以上為龍吳越春秋曰/干將作劒采五山之鐵精)塞逈翻榆葉闗寒落雁毛
(如淳漢書注曰長榆塞名王恢所謂樹榆以為塞者也/郭璞山海經注曰雁門山即北陵西隃雁之所出因以)
(名云在/髙栁北)既得從神武何須念久勞(易繫辭曰古之聰明/睿知神武而不殺者)
(夫王仲宣從軍詩曰所/從神且武安得久勞師)
　　伏聞逰獵
虞旂喜旦晴獵馬向山横(周禮曰若大田獵則萊山田/之野植虞旂于其中致禽而)
(珥/焉)石闗魚貫上山梁雁翅行(相如上林賦曰蹷石闗張宫/揖曰觀名周易曰貫魚以)
(人寵無不利王弼曰駢頭相次似貫魚也范蔚宗樂逰/應詔詩曰山梁協孔性白虎通曰雁飛則成行鮑照出)
(自薊北門行曰雁行/緣石起魚貫度飛梁)雪平尋兔跡林叢聴雉聲馬嘶山
谷響弓寒桑柘鳴(許慎曰南方谿子巨黍/蠻􁆎柘弩皆善材也)聞弦鳥自落
望火獸空驚無風樹即正不凍水還平誰知茂陵下願
入睢陽城(漢書曰相如上疏諫獵既病免家居茂陵又/曰梁孝王廣治睢陽城為複道自宫連屬於)
(平臺三十餘里招延四方豪傑/言已欲擬相如病免仍歸梁也)
　　見征客始還遇獵
貳師新受詔長平正凱歸猶言乗戰馬未得解戎衣(史/記)
(大宛傳言拜李廣利為貳師将軍伐宛期至貳師城取/善馬故號貳師將軍衛青傳云封青為長平侯周禮曰)
(王師大獻則合奏愷樂鄭注云大獻獻㨗於祖也左氏/傳曰振旅凱入于晉吳都賦云迄可休而凱歸戎衣者)
(周禮司服云凡兵事韋弁鄭注云韋弁以韎韋為弁/又以為衣裏也杜預左傳注曰戎服軍旅之衣也)上
林遇逐獵宜春暫合圍(三輔黄圖曰上林苑中飬百獸/天子秋冬射獵取之史記曰上)
(至長楊獵相如上疏/諫之還過宜春宫)漢帝熊猶憤秦王雉更飛(漢書孝/元馮昭)
(儀傳曰上幸虎圈鬭獸熊佚出圈攀檻欲上殿左右貴/人皆走馮媫妤當熊而立左右格殺熊上問何故當熊)
(媫妤曰猛獸得人而止妾恐至御座故身當之帝嗟嘆/以此倍敬重焉太康記曰秦文公時陳倉人獵得獸若)
(彘而不知其名道逢二童子曰此名為䊧弗迷䊧弗迷/亦語曰彼二童子名為寳雞得雄者王得雌者覇陳倉)
(人舍䊧弗迷逐二童子化為/雉雄止陳倉化石雌止南陽)故人迎借問念舊始依依
河邉一片石不復肯支機(蘇武詩曰思心常依依李善/注曰依依思戀之貌也荆楚)
(嵗時記曰張騫使大夏尋河源經月而至一處見城郭/如州府室内有一女織又見一丈夫牽牛飲河織女取)
(支機石與騫而還言得見/故人述其思婦之情也)
　　奉和闡𢎞二教應詔(二教謂釋/道二教也)
五明教已設三元法復開(世説曰六通五明同歸正異/名注經云六通天眼天耳身)
(通它心漏盡此五者皆在心之明也又天竺大論曰五/明一聲明二工巧明三醫方明四因明五内明按此亦)
(五明黄庭内經曰上覩三元如連珠落落明景照九隅/陶𢎞景真靈位業圖有玉清三元宫元始天尊為主)
魚山將鶴嶺清梵兩邉來(異苑曰陳思王曹植字子建/嘗臨魚山忽聞巖岫裏有誦)
(經聲清遒深亮逺谷流響不覺斂襟祇敬便則而效之/梵唱皆植依擬所造豫章記曰洪井有鸞岡鸞岡西有)
(鶴嶺王子喬控鶴所經魚山謂釋鶴/嶺謂道言此二教清梵從兩處來也)香煙聚為塔花雨
積成臺(説文曰塔西域浮屠也聲上盍切言香煙上浮/自聚為塔花雨所落自積成臺不假人力也)
空心論佛性貞氣辨仙才(維摩經喜見菩薩曰色色空/為二色即是空非色滅空色)
(性自空如是受想行識識空為二識即是空非識性自/空於其中通而達者為入不二法門魏收釋老志序曰)
(所謂佛者本號釋迦文者譯言能人謂徳充道偹堪濟/萬物也漢武内傳王母曰夫欲修身當營其氣太仙真)
(經所謂行益易之道益者益精易者易形形易則變化/變化則成道成道則為仙人又云劉徹形慢神穢雖當)
(語之以至道殆/恐非仙人也)露盤髙掌滴風烏平翅迴(三輔故事曰/建章宫承露)
(盤髙二十丈大七圍以銅為之上有仙人承掌露和玉/屑飲之郭延生述征記云長安宫南靈臺有相風烏遇)
(風乃動一曰長安靈臺上有相/風銅烏千里風至此烏乃動)無勞問待詔自識昆明
灰(漢書曰東方朔待詔金馬門應劭曰諸臣才技徵召/未有正官故曰待詔三輔黄圖曰武帝初穿昆明池)
(得黑土帝問東方朔朔曰西域胡人知/之乃問胡人胡人曰燒刼之餘灰也)
　　至老子廟應詔
虚無推馭辨寥廓本乗蜺(淮南子曰虚無者道之所居/也廣雅曰寥空也廓深也淮)
(南子曰乗雲車入雲蜺逰雲霧/髙誘曰以雲蜺為馬逰行也)三門臨苦縣九井對靈
谿(西京賦曰旁開三門神仙傳老子耳有三門然此三/門廟門道也史記曰老子者楚苦縣賴鄉曲仁里人)
(也索隠曰苦縣本屬陳國春秋時楚滅陳而苦又屬楚/括地志曰苦縣在亳州谷陽縣界有老子宅及廟廟中)
(有九井尚存今亳/州眞源縣是也)盛丹須竹節量藥用刀圭(言竹中有/節可以盛)
(丹也抱樸子曰九丹者神丹之要第二之丹曰神丹以/此丹塗足下歩行水上服之三刀圭三尸九蟲即皆消)
(壊百疾皆愈也第三之丹曰神丹服一刀圭百日仙也/第四之丹曰還丹服一刀圭百日仙也第七之丹曰柔)
(丹服一刀圭百日仙也第九之/丹曰寒丹服一刀圭百日仙也)石似臨邛芋芝如封禪
泥(抱樸子曰洛陽有道士董威輩常止白社中了不食/陳子敘等守事之從學道積久乃得其方云食甘草)
(防風壳實之屬十餘種搗為散先服方寸匕乃吞石大/如雀卵十二枚足辟百日輙更服散氣力顔色如故也)
(欲遂食榖者當服葵子湯下石子乃可食耳又赤龍血/青龍膏作之用丹砂和清水以石納其中須臾石柔而)
(可食也若不即取石消爛盡也食此石以最飽令人丁/壯又有引石散以方寸匕投一斗白石子中以水合煎)
(之立熟如芋子可食以當榖也漢書貨殖傳曰蜀卓氏/曰吾聞岷山之下沃埜下有踆鴟至死不飢師古曰踆)
(鴟謂芋也其根可食以充糧故無饑年華陽國志曰汶/山郡都安縣有大芋如踆鴟也地理志曰蜀郡冇臨卭)
(縣言煮石之爛如臨卭芋也列仙傳曰彭祖常食桂芝/又曰鹿皮公食芝草飲神泉史記封禪書正義曰此㤗)
(山上築土為壇以祭天報天之功故曰封此㤗山下小/山上除地報地之功故曰禪言禪者神之也白虎通曰)
(或曰封者金銀繩故曰古泥金繩封之印璽也西京雜/記漢以武都紫泥為璽室加緑綈其上漢舊儀曰天子)
(信璽六皆以武都紫泥封之言芝色如封/印璽之泥也盖言神仙之法餐芝餌石矣)毻毛新鵠小
盤根古樹低(毻鳥易毛也抱樸子曰千嵗之鵠純白能/登於木神仙傳曰老子生而能言指李樹)
(曰以此為我姓此云古樹盖老子廟中樹也述異/記曰瀨鄉老子祠有紫石榴紅縹李一李二色)野戍
孤煙起春山百鳥啼路有三千别途經七聖迷(禮記王/制曰凡)
(四海之内斷長補短方三千里此云老子西逰在中國/三千里之外也莊子曰黄帝將見大隗於其茨之山方)
(明為御昌㝢驂乗張若謵朋前馬昆閽滑稽後車至於方/襄城之野七聖皆迷無所問塗李云地名七聖黄帝一)
(明二昌寓三張若四謵/朋五昆閽六滑稽七也)惟當别闗吏直向流沙西(列仙/傳曰)
(闗令尹喜者周人也善内學星宿服精華隱徳行仁時/人莫知老子西逰喜先見其氣知真人當過候物色而)
(迹之果得老子老子亦知其竒為著書與老子俱之流/沙服巨勝實莫知其所終又著書十篇名闗令子列異)
(傳曰老子西逰闗令尹喜望見有/紫氣浮闗而老子果乗青牛而過)
　　奉和趙王逰仙
藏山還採藥有道得從師京兆陳安世成都李意期(神/仙)
(傳曰陳安世京兆人也為權叔本家傭賃叔本好道思/神有二仙人託為書生從叔本逰以觀試之而叔本不)
(覺其仙人也久而意轉怠二仙復來詣門叔本使安世/出二仙乃以藥二丸與安世誡之曰汝歸勿復飲食别)
(止於一處安世承誡二人常徃來其處叔本怪之曰安/世處空何得有人語往輙不見疑非常人乃執弟子之)
(禮安世道成白日昇天叔本後亦仙去又曰李意期者/本蜀人傳世見之漢文帝時人也於成都角中作土窟)
(居之劉𤣥徳欲伐吳報闗公之死使迎意期到甚敬之/問其伐吳吉凶意期不答而求紙畫作兵馬噐仗十數)
(萬乃一一裂壊之曰啒又畫作一大人掘地埋之乃徑/還去備不悦果為吳軍所敗十餘萬衆纔數百人得還)
(甲仗軍資畧盡𤣥徳忿怒遂卒於永安宫意期少言人/往問吉凶但占其顔色若歡悦則善慘􁀙則惡後入瑯)
(琊山中不/復見出也)玉京(一作/魚)傳相鶴太乙授飛龜(葛洪枕中書/曰元始天王)
(在天中心之上名曰玉京山山中宫皆金玉飾之又曰/𤣥都玉京七寳山周迴九萬里在大羅之上城上七寳)
(宫宫内七寳臺有上中下三宫上宫是盤古眞人元始/天王太元聖母所治中宫太上眞人金闕老君所治下)
(宫九天眞王三天眞王所治玉京有八十一萬天路通/八十一萬山嶽洞室雖有億萬徃來如一歩耳道士浮)
(丘公有相鶴經抱樸子曰神仙經皆云黄帝及老子奉/事太乙元君以授要訣靈寳經有正機平衡飛龜授秩)
(凡三篇皆/仙術也)白石香新芋青泥美熟芝(神仙傳曰白石先/生中黄丈人弟子)
(嘗煮白石為糧因就白石山居時人號曰白石先生又/曰焦先嘗煮白石以分與人熟煑如芋食之又曰王烈)
(字長休邯鄲人也之太行山中見山破石裂石中冇一/穴口經濶尺許中有青泥流出如髓烈取泥試丸之須)
(臾成石如投熱蠟之狀隨手堅凝如粳米飯嚼之/亦然言煮白石新香如芋餐青泥美熟如芝也)山精
逢照鏡樵客值(一作/遇)圍棊(抱樸子曰山無大小皆有神/靈古之入山道士皆以明鏡)
(九寸以上懸於背後則老魅不敢近或有来試人者則/當顧視鏡中其是仙人及山中好神鏡中如人形若是)
(鳥獸邪魅則其形貌皆見鏡中矣昔張蓋蹹及偶髙成/二人並精思於雲臺山石室中忽有一人著黄練單衣)
(葛巾往到其前曰勞乎道士乃辛苦幽隱於是二人顧/視鏡中乃是鹿也即成鹿而走去又林慮山下有一亭)
(其中有鬼每有宿者或死或病後郄伯夷過之宿明燈/燭而坐誦經夜半有十餘人來與伯夷對坐自共樗蒲)
(戲伯夷宻以鏡照之乃是羣犬也伯夷徉誤以燭燼爇/其衣乃作燋毛氣伯夷懐小刀因捉一人而刺之初作)
(人聲死而成犬餘犬悉走於是遂絶乃鏡之力也虞喜/志林曰信安山石室王質入其室見二童子方對棊看)
(之局未終視其所執伐薪柯已爛/朽遽歸鄉里已非矣又見述異記)石紋如碎錦藤苖似
亂絲蓬莱在何處漢后欲遥祠(史記封禪書曰蓬莱方/丈瀛洲此三山世傳在)
(海中去人不逺嘗有至者言諸仙人不死之藥在焉黄/金白銀為宫闕草木禽獸盡白望之如雲及至反居水)
(下欲到即風引船去終莫能至云秦始皇登㑹稽並海/上冀遇三神山之竒藥漢武帝既封㤗山無風雨變至)
(方士更言蓬莱諸藥可得於/是上欣然至海冀獲蓬莱者)
　　奉和同㤗寺浮屠
　　　(和梁簡文帝也浮屠塔也南史梁武帝本紀大/通元年云初帝創同㤗寺至是開大通門以對)
　　　(寺之南門取反語以協同㤗自是晨夕講義多/由此門幸寺捨身還宫大赦改元大通以符寺)
　　　(及門名中大通元年帝捨身同㤗寺羣臣以錢/一億萬奉贖皇帝三請乃許中大同元年幸同)
　　　(㤗寺講金字三慧經仍施身皇太子以下奉贖/仍於同㤗寺設解㑹法大赦改元是夜同㤗寺)
　　　(災梁京寺記曰梁武帝改年號大同起同㤗在/臺城内窮竭帑藏造大佛閣七層為火焚武帝)
　　　(捨身施財以祈福自大同以後無年不幸簡/文帝集中有幸同㤗寺浮屠詩故子山和之)
岧岧凌太清照殿比東京(岧岧髙貌太清謂天言塔之/髙也鶡冠子曰上及太清下)
(及太寧張衡著東京賦東京謂洛陽也牟子曰漢明帝/夢見神人身有白光飛在殿前以問羣臣傅毅對曰天)
(竺有佛將其身也後得其形像/言神光照殿比東漢明帝時也)長影臨雙闕髙層出九
城(古詩曰雙闕百餘尺淮南子曰縣圃凉/風樊桐在崑崙之中山上有層城九重)栱積行雲礙
幡揺度鳥驚(爾雅曰樴謂之􁂳大者謂之栱郭注云􁂳/橛也樴徒得反􁂳音亦説文曰礙止也西)
(京雜記曰幡旄光影照耀一殿又按佛家有幡維摩經/曰降服四種魔勝幡建道塲王巾頭陀寺碑文云勝幡)
(西振言栱髙則行雲過而或/礙幡長則飛鳥視之而驚也)鳳飛如始泊蓮合似初生
(西京賦曰鳳騫翥於甍標薛綜曰謂作鐵鳳凰張兩翼/舉頭敷尾以挿屋上當棟中央下有轉樞常向風如將)
(飛者言鑄鳳甍標狀如始泊/刻蓮方井形類初生時也)輪重對月滿鐸韻擬鸞聲
(言塔上懸鏡疑月揺鐸似鸞也周禮鼓人職鄭注云鐸/大鈴也西京雜記所謂九子金鈴每好風日鈴聲震動)
(左右此云鐸/韻亦猶是矣)畫水流全注圖雲色半輕(一作行言圖畫/行雲流水之象)
(也/)露晚盤猶滴珠朝火更明(漢書曰孝武作柏梁銅柱/承露仙人掌之屬西京賦)
(曰綴隋珠以為爥薛綜曰明月大珠夜/則有光如燭李善曰火齊玫瑰珠也)雖連博望苑還
接銀沙城(三輔黄圖曰武帝立子據為太子開博望苑/以通賔客在長安門南杜門外王巾頭陀寺)
(碑文曰脱屣金沙李善注曰拔河一名金沙河雖連博/望苑者言簡文時為太子也還接銀沙城者言佛國也)
(是詩當在中/大通年作也)天香下桂殿仙梵入伊笙(三輔黄圖曰昆/明池中冇靈波)
(殿皆以桂為殿柱風来自香列仙傳曰/王子晋好吹笙作鳳鳴逰於伊洛間)庶聞八解樂方
遣六塵情(維摩經曰八觧之浴池定水湛然滿六塵謂/色聲香味觸法眼入色耳入聲鼻入香舌入)
(味身入觸意入法是為六/入又為六根又為六職)
　　奉和法筵應詔(周書武帝紀建徳元年正月戊/午帝幸𤣥都觀親御法座講説)
五城鄰北極百雉壯西崑(抱樸子曰仙經九轉丹經液/經皆在崑崙五城之内藏以)
(玉函爾雅曰北極謂之北辰郭注云北極天之中以正/四時言城髙上與北極為隣也左傳祭仲曰都城過百)
(雉杜預注云方丈曰堵三堵曰雉一雉之牆長三丈/髙一丈説文曰崑崙山名佛教出於西方故云西崑)鉤
陳横複道閶闔抵靈軒(天文志曰鉤陳六星在紫宫中/漢書注云上下有道故曰複音)
(復黄圖曰宫之/正門曰閶闔)千柱蓮花塔由旬紫紺園(説文曰塔西/域浮屠也毘)
(曇論云四肘為一弓五百弓為一拘盧舍今/之二里也八拘盧舍為一由旬今十六里也)佛影胡人
記經文漢語翻(劉孝標世説注曰佛經之行中國尚矣/莫詳其始牟子曰漢明帝夜夢神人身)
(有白光明日博問羣臣傅毅對曰臣聞天竺有道者號/曰佛輕舉能飛身有白光殆將其神人也於是遣羽林)
(將軍秦景博士弟子王遵等十二人之大月氐國寫諸/佛經二十四部在蘭臺石室劉子政列仙傳曰列觀百)
(家之中以相撿騐得仙者百四十六人其七十四人巳/在佛經故撰得七十可以多聞博識者遐觀焉如此即)
(漢哀成之間已有經矣與牟子傳説便為不同魏畧西/戎傳曰天竺城中有臨兒國浮屠經云其國王生浮圖)
(浮圖者太子也父曰屑頭邪母曰莫邪浮圖者身服色/黄髪如青絲爪如銅其母夢白象而孕及生從右脇出)
(而有髻墜地能行七歩天竺有神人曰沙律昔漢哀帝/元壽元年博士弟子景慮大月氐王使伊存口傳浮圖)
(經曰復豆者其人也漢武故事昆邪王殺休屠王以其/衆来降得其金人之神置之甘泉宫金人皆長丈餘其)
(祭不用牛羊惟燒香禮拜上使依其國俗祀之此神全/類於佛豈當漢武之時其經未行於中土而但神明事)
(之耶故驗劉向魚豢之説佛至哀成之世明矣然則牟/傳所言四十二者其文今存非妄盖明帝遣使廣求異)
(聞非是時/無經也)星窺朱鳥牖雲宿鳳凰門(朱鳥朱雀南方神/也景福殿賦曰朱)
(鳥舒翼以峙衡三輔故事/曰建章宫闕上有銅鳳凰)新禽解雜囀春栁卧生根早
雷驚蟄戸流雪長河源(月令云仲春之月雷始發聲始/電蟄蟲咸動啟戸始出釋法顯)
(佛國記曰蔥嶺冬夏有雪彼土人人即名為雪/山人也漢書西域傳曰河有兩源一出蔥嶺)建始移
交讓徽音種合昏(魏志曰建安二十五年曹公在洛陽/起建始殿蜀都賦曰交讓所植劉淵)
(林注云交讓木名也兩樹對生一樹枯則一樹生如是/嵗更終不俱生俱枯也出岷山在安都縣洛陽宫殿簿)
(有徽音殿周處風土記曰合昏槿也葉晨舒而昏合陸/佐公新刻漏銘云合昏暮巻是也本草曰合歡即夜合)
(也一名/合昏)風飛扇天辯泉湧屬絲言(禮記曰王言如絲天/辯絲言謂下詔也)
羈臣從散木何以預中天(羈臣自謂本羈旅之臣也莊/子匠石曰散木也是不材之)
(木無所可用列子曰周穆/王築臺號曰天中之臺)逥翔遥可望終類仰鵾絃(嵇/康)
(琴賦曰鵾雞㳺絃李善/注云古相和歌有鵾雞)
　　和從駕登雲居寺塔(一作和趙王/逰雲居寺)
重巒千仞塔危磴九層臺(國語曰晋平公/為九層之臺)石闗恒逆上
山梁乍斗迴(張揖曰石闗觀名武帝建元中作在雲陽/甘泉宫外論語曰山梁雌雉毛詩鄭箋云)
(梁石絶水/之梁也)階下雲峰出忩前風洞開隔嶺鐘聲度中天
梵響来平時欣侍從於此暫徘徊
　　和何儀同講竟述懐
無名即講道有動定論機(老子曰道可道非常道名可/名非常名無名天地之始有)
(名萬物之母故常無欲以觀其妙常有欲以觀其竅此/兩者同出而異名又云道無常名易繫辭曰幾者動之)
(㣲/)安經讓禮席正業理儒衣似得逰焉趣能同捨講歸
(後漢書曰朱祐初學長安帝往候之祜不時相勞苦而/先升講舍後車駕幸其第帝因笑曰主人得無捨我講)
(乎以有舊恩/數䝉賞賚)石渠人少歇華隂市暫稀(三輔黄圖曰石/渠閣蕭何所造)
(成帝於此藏秘書焉後漢書曰張楷除長陵令不至官/隱居𢎞農山中學者隨之所居成市後華隂山南遂有)
(公超/市)秋雲低晚氣短景側餘輝螢排亂草出雁捨斷蘆
飛(月令曰腐草為螢淮南子曰夫雁順風以愛氣力銜/蘆而翔以備矰弋髙誘曰未秀曰蘆巳秀曰葦矰矢)
(弋繳銜蘆所以令/繳不得截其翼也)别有平陵逕蕭條客鬢衰饑噪空倉
雀寒驚懶婦機(别有以下子山自謂也地理志云平陵/屬扶風楚辭曰山蕭條而無獸蘇伯玉)
(妻盤中詩曰空倉雀常苦饑崔豹古今注曰蟋蟀一名/吟蛩初秋得寒則鳴一云濟南呼為懶婦小園賦亦云)
(聚空倉而雀噪/驚懶婦而蟬嘶)實欣懐謏(音/小)問逢君理入㣲(學記曰足/以謏聞不)
(足以動衆鄭注云謏/之言小也聞音問)
　　奉和趙王隱士(褒集中有和/趙王隱士)
洛陽徵五隱東都别二賢(袁宏後漢紀曰陳蕃薦五處/士豫章徐穉彭城姜肱汝南)
(袁閎京兆韋著潁川李曇詔公車備禮徵不至又按後/漢書逸民傳薛方逢萌聘而不肯至嚴光周黨王霸至)
(而不能屈亦五隱也漢書曰疎廣疎受帳飲東都門皆/曰賢哉二大夫漢書音義曰長安東都城北頭第一門)
(後漢書曰逢萌觧/冠挂東都城門)雲氣浮函谷星光聚潁川(京房易飛/候云視四)
(方常有火雲五色見其下賢人隱也漢書曰𢎞農故函/谷闗上洛屬𢎞農四皓隱於上洛熊耳山故云是矣天)
(文志曰少㣲處士星也/莊子曰許由娛於潁陽)霸陵採樵路(一作/徑)成都賣卜錢
(後漢逸民傳曰韓康入霸陵山詩云言採其樵漢書曰/蜀有嚴君平卜筮於成都市一日裁數人得百錢足自)
(飬則閉肆下/簾而授老子)鹿裘披稍裂藜牀坐欲穿(説苑曰孔子見/榮啟期衣鹿皮)
(裘鼔瑟而歌孔子問曰先生何樂也榮啟期對以三樂/髙士傳曰管寧自越海及歸常坐一木榻積五十餘年)
(箕股其榻上/當膝處皆穿)阮籍惟長嘯嵇康訝一絃(魏氏春秋曰阮/籍少時嘗逰蘇)
(門山蘇門山有隱者莫知姓名有竹實數斛臼杵而巳/籍從之與談太古無為之道及論五帝三王之義蘇門)
(生蕭然曾不經聼籍乃對之長嘯清韻響亮蘇門生逌/爾而笑籍既降蘇門生亦嘯若鸞鳳之音焉神仙傳曰)
(孫登者不知何許人也恒止山間穴地而坐彈琴讀易/冬夏單衣天大寒人視之輒自披髮覆身髪長丈餘又)
(雅容非常歴世見之嵇叔夜有邁世之志曾詣登登不/與語叔夜乃扣難之而登彈琴自若久之叔夜退登曰)
(少年才優而識寡劣於保身其能免乎俄而叔夜竟䧟/大辟叔夜善彈琴於是登彈一弦之琴以成音叔夜乃)
(嘆息絶/思也)澗險無平石山深足細泉短松猶百尺少鶴已
千年(言松之短者猶有百尺則長者可知鶴之少者巳/有千年則老者可知即鮑照升天行所謂蹔逰越)
(萬里近别數/千齡者也)野鳥繁絃囀山花焰火然洞風吹戸裏石
乳滴牕前雖無亭長識終見野人傳(髙士傳曰韓康入/霸陵山中博士公)
(車連徵不至桓帝時乃偹安車以聘之康不得已乃佯/許諾辭安車自乗柴車冒晨先發至亭亭長以韓徵君)
(當過方發人牛修道橋及見康柴車幅巾以為田叟也/使奪其牛康即釋駕與之有頃使者至奪牛翁乃徵君)
(也使者欲奏殺亭長康曰此是老子與之亭長何罪乃/止康因中路逃遁以夀終又曰漢濵父老者桓帝延熹)
(中幸竟陵過雲夢臨沔水百姓莫不觀者有父老獨耕/不輟尚書郎南陽張温異之下道百歩自與言父老曰)
(我野人也不達斯語昔聖王宰世茅茨采椽而萬人以/寧今吾子之君勞人自縱逸逰無忌吾為子羞之子何)
(忍欲人觀之乎温大慚/問其姓名不告而去)
　　擬詠懐二十七首
　　　(昔阮歩兵詠懐詩十七首顔延年以為在晉文/代慮禍而發子山擬斯而作二十七篇皆在周)
　　　(鄉闗之思其辭旨/與哀江南賦同矣)
歩兵未飲酒中散未彈琴索索無真氣昏昏有俗心(魏/氏)
(春秋曰阮籍聞歩兵校尉缺厨多美酒營人善釀酒求/為校尉遂縱酒昏酣遺落世事臧營緒晋書曰籍拜東)
(平相沈醉日多作詠懐八十餘篇為世所重嵇康拜中/散大夫宗正喜為康傳曰康善屬文論彈琴詠詩自足)
(於懐抱之中言已處亂世不能飲酒彈/琴棄絶人事而困於塵俗深愧二公矣)涸鮒常思水驚
飛每失林(莊子云莊周謂監河候曰周顧視車轍中有/鮒魚焉曰我東海之波臣也君豈有升斗之)
(水而活我哉戰國䇿曰有鴻雁從東方来更嬴虚發而/下之曰其飛徐者其創痛也悲鳴者久失羣也故創未)
(發而驚心未忘聞絃音引而髙飛故創怯言/已處喪亂之後如失水之魚離羣之雁也)風雲能變
色松竹且悲吟(風雲喻佐命之臣江陵三年即遭其變/松竹比有節之士西魏一使良可深悲)
(自喻去梁仕周/致哀失節也)由來不得意何必徃長岑(後漢書曰崔/駰字亭伯竇)
(憲為車騎將軍辟駰為掾憲専權驕恣駰數諫之憲不/能容出為長岑長駰自以逺去不得意遂不之官而歸)
(永元四年卒於家章懐太子注云長岑縣屬樂浪郡其/地在遼東言己身在長安已不得意何必長岑之逺乎)
赭衣居傅巖垂綸在渭川乗舟能上月飛幰欲捫天(言/己)
(本有興梁之大志也赭衣罪人之服也漢書賈山曰秦/赭衣半道又賈誼曰傅説胥靡乃相武丁張宴曰胥靡)
(刑名也傅説被刑築於傅巖尚書云髙宗夢得説説築/傅巖之野王子年拾遺記曰傅説賃為頳衣者舂於深)
(巖以自給夢乗雲繞日而行筮得利建侯之卦嵗餘以/玉帛聘為阿衡也嵇叔夜贈秀才入軍詩云流磻平臯)
(垂綸長川史記曰吕尚以漁釣干周西伯西伯出獵遇/太公於渭之陽毛詩鄭箋云釣者以絲為之綸竹書紀)
(年曰伊摯將應湯命夢乗船過日月之傍按傅巖渭川/言元帝見用也上月捫天言其志大也釋名曰幰憲也)
(禦熱也説文曰捫撫持也/楚辭曰遂倐忽而捫天)誰知志不就空有直如弦(應/劭)
(風俗通曰順帝之末京師謡曰/直如弦死道邉曲如鈎反封侯)洛陽蘓季子連衡遂不
連(戰國䇿曰蘇秦字季子洛陽軒里人也始將連衡說/秦書上而説不行言已聘於西魏本欲事秦屬大軍)
(南討是連/衡不連也)既無六國印翻思二頃田(史記云季子嘆曰/使我有洛陽負郭)
(田二頃安能佩六國相印乎言已既不能連衡事秦又/不能合縱攻秦身為羈旅翻欲歸家引秦事所以比魏)
(周/也)
俎豆非所習幃幄復無謀(論語曰俎豆之事則嘗聞之/矣軍旅之事未之學也後漢)
(書詔曰前將軍鄧禹與/朕謀謨帷幄决勝千里)不言班定逺應為萬里侯(後漢/書曰)
(班超字仲升扶風平陵人行詣相者曰祭酒布衣諸生/耳而當封侯萬里之外超問其狀相者曰生燕頷虎頸)
(飛而食肉此萬里侯相也後使西域通三十六國封定/逺侯傷巳本無謀習而出使不歸玉門生入不可得矣)
燕客思遼水秦人望隴頭(史記曰荆軻入秦燕丹餞之/易水髙漸離撃筑曰風蕭蕭)
(兮易水寒壯士一去兮不復還秦州記曰隴山東西百/八十里登山嶺東望秦川四五百里極目泯然山東人)
(行役升此而顧/瞻者莫不悲思)倡家遭强聘質子値仍留(漢書李延年/曰父母兄弟)
(皆故倡也師古曰倡樂人也説文曰倡樂也謂作妓者/左氏傳曰晋太子圉為質於秦質音致言倡家作妓本)
(不欲嫁質子思歸本不欲留以喻已本/不欲仕而魏周逼之若强聘留質矣)自憐才智盡空
傷年鬢秋(子山以元帝承聖元年甲戌聘魏/時年四十有二遂老於北地矣)
楚材稱晋用秦臣即趙冠(左氏傳曰惟楚有材實晋用/之後漢書輿服志曰武冠謂)
(之趙惠文冠秦滅趙/以其君冠賜近臣)離宫延子産羈旅接陳完(離宫延/子産即)
(左傳子産壊垣事在襄公三十一年莊二十年傳曰陳/公子完奔齊齊使敬仲為卿辭曰羈旅之臣杜預曰敬)
(仲陳公子完/羈寄旅客也)寓衞非所寓安齊獨未安(言己留魏/非所樂也)雪泣
悲去魯悽然憶相韓(韓詩外傳曰孔子去魯遲遲乎其/行也西征賦曰丘去魯而顧嘆吕)
(氏春秋曰吳起雪泣而應之髙誘曰雪拭也史記張良/傳曰韓破良悉以家財求客刺秦王為韓報讐以太父)
(父五世相韓故去魯喻已去江陵父母之邦也/留侯五世相韓庾氏亦父子仕梁深念舊恩矣)惟彼窮
途慟知余行路難(魏氏春秋曰阮籍率意獨駕不由徑/路車跡所窮輒慟哭而返言己至此)
(惟有窮途/之慟而已)
惟忠且惟孝為子復為臣一朝人事盡身名不足親(言/庾)
(氏世徳忠孝累傳已為庾氏之子復為梁/朝之臣今人事既盡身存名滅為可傷也)吳起嘗辭魏
韓非遂入秦(史記曰公叔為相尚魏公主而害吳起欲/去之吳起見公主之賤魏相果辭魏武侯)
(武侯疑之而未信也吳起懼得罪遂去即之楚又曰韓/非韓之諸公子也喜刑名法術之學而其本歸於黄老)
(作孤憤五蠧内外儲説林説難十餘萬言人或傳其書/至秦秦王見孤憤五蠧之書曰嗟乎寡人得見此人與)
(之逰死不恨矣李斯曰此韓非之所著書也秦因急攻/韓韓王始不用非乃急遣非使秦秦王悦之未信用李)
(斯姚賈害之言已去梁即魏/猶吳起辭魏韓非入秦也)壯情已消歇雄圖不復申
(言不能為/國報讐也)移住華隂下終為闗外人(漢書楊僕上書曰/耻為闗外人子山)
(辭楚入秦翻/慙闗内矣)
疇昔國士遇生平知已恩直言殊可吐寧知炭欲(一作/可)
吞(言梁朝以國士遇我有知巳之感不能報也易坤靈/圖曰吐珠於澤誰能不含史記曰趙襄子最怨知伯)
(漆其頭以為飲器豫讓遁逃山中曰嗟乎士為知已死/女為悦已容今智伯知我我報讐而死以報智伯則吾)
(魂魄不愧矣乃變名姓為刑人又漆身為厲吞炭為啞/使形狀不可知伏於橋下襄子至橋馬驚襄子曰此必)
(豫讓也襄子數豫讓曰子不嘗事范中行氏乎智伯盡/滅之子不為報讐而反為委質臣於智伯智伯亦已死)
(矣而子獨何以報讐之深也豫讓曰范中行氏昔衆人/遇我我故衆人報之智伯國士遇我找故國士報之)
一顧重尺璧千金輕一言(史記曰藺相如持璧晲柱秦/王恐破璧乃謝相如漢書曰)
(得黄金百金不如季布一諾兹/云輕者言使魏為其所辱也)悲傷劉孺子悽愴史皇
孫(言江陵之敗梁祚日㣲帝子被戮也悲傷劉孺子者/傷敬帝也南史敬帝紀云帝遜位於陳陳受命奉帝)
(為江隂王薨於外邸是也悽愴史皇孫者傷建業江陵/前後二敗簡文元帝諸子遇害者多也漢書王莽傳曰)
(平帝崩立宣帝𤣥孫嬰為皇太子號曰孺子廢嬰為安/定公宣帝紀曰孝宣皇帝武帝曾孫戾太子孫也太子)
(納史良娣生史皇孫皇孫納王夫人生宣帝號皇曾孫/生數月遭巫蠱事太子良娣皇孫王夫人皆遇害曾孫)
(雖在襁褓猶坐/收繫郡邸獄)無因同武騎歸守霸陵園(漢書曰司馬/相如為武騎)
(常侍又曰相如拜為孝文園令文帝葬㶚陵故云㶚陵/園言已本梁朝文學之臣不能如司馬相如歸守原陵)
(也/)
榆闗斷音信漢使絶經過(漢書枚乗説吳王曰昔秦北/備榆中之闗師古曰即今所)
(謂榆闗也漢使如張騫甘英之屬云斷音/信絶經過者喻已鄉闗之情若逺戍也)胡笳落淚曲
羌笛斷腸歌(李陵書曰胡笳互動長笛/賦曰近世雙笛從羌起)纖腰減束素别
淚損横波(好色賦曰腰如束素傳毅/舞賦曰目流涕而横波)恨心終不歇紅顔
無復多(自言闗塞苦寒/之狀若閨怨矣)枯木期塡海青山望斷河(述異/記曰)
(炎帝之女溺死東海化為精衛其名自呼每/銜西山木石以塡東海一名鳥市一名寃禽)
白馬向清波乗氷始渡河(謂梁元帝承制江陵也清波/楚地史記陳渉世家曰黥布)
(擊秦左右校破之清波復以陳為楚後漢光/武紀曰帝至呼沱河無船適遇氷合得過)置兵須近
水移營喜竈多(漢書曰韓信破趙諸校問信曰兵法右/背山陵前左水澤今將軍令臣等反背)
(水陣此何術也信曰兵法不曰陷之死地而後生乎後/漢書虞詡傳曰羌寇武都詡遷武都太守停軍不進而)
(宣言上書請兵羌聞之分鈔傍縣詡因其兵散日夜進/道令吏士各作兩竈日増倍之羌不敢逼或曰孫臏減)
(竈而君增之何也詡曰虜見吾竈日增必謂郡兵来迎/孫臏示弱吾今示彊勢有不同也及羌敗散詡占相地)
(勢築營壁二十八所招還流亡假賑貧人郡遂以安時/元帝承制馳檄四方王僧辯等討平侯景正中興之極)
(盛者/也)長坂初垂翼鴻溝遂倒戈(謂元帝即位纔及三年/魏軍至襄陽梁王詧率)
(衆㑹之遂至於敗也時梁魏地分南北有若鴻溝詧本/梁朝宗室助魏自伐故云倒戈矣三輔黄圖曰甘泉宫)
(有長平坂司馬相如賦云登陂陀之長阪兮列子曰溟/海者天池也有鳥焉其名為鵬翼若垂天之雲其體稱)
(焉喻魏兵之强也項羽本紀曰項王與漢約中分天下/割鴻溝以西為漢東為楚詩曰殷士倒戈以喻梁王詧)
(蕭牆之/變也)的盧於此去虞兮奈若何(的盧傷元帝之死也/虞兮自傷也史記曰)
(項王軍壁垓下兵少食盡漢軍四面皆楚歌項王夜起/飲帳中有美人名虞常幸從駿馬名騅常騎之於是項)
(王乃悲歌慷慨自為詩曰力拔山兮氣葢世時不利兮/騅不逝虞兮虞兮奈若何及烏江之敗項王謂亭長曰)
(吾知公長者吾騎此馬五嵗所當無敵嘗一日行千里/不忍殺之以賜公伯樂相馬經曰馬白額入口齒者名)
(曰榆雁一名的盧奴乗/客死主乗棄市凶馬也)空營衛青塚徒聼田横歌(史記/注姚)
(氏曰茂陵東北西者衛青塚東者霍去病塚也崔豹古/今注曰薤露蒿里送哀歌也出自田横門人横自殺門)
(人傷之而作悲歌言人命如薤上露易晞滅至李延年/乃分為二曲薤露送王公貴人蒿里送士大夫庶人使)
(挽逝者歌之俗呼為挽歌言已不能如衛青之征/戰起塜廬山又不能學田横五百人俱死海島也)
北臨𤣥莵郡南戍朱鳶城共此無期别俱知萬里情(漢/書)
(地理志曰𤣥莵郡武帝元鼎四年開髙句驪屬幽州應/劭曰故眞番朝鮮胡國後漢書郡國志曰交趾郡有朱)
(鳶縣又南蠻傳云建武十六年交趾女子嫁為朱鳶人/詩索妻甚雄勇交趾太守蘇定以法繩之側忿故反光)
(武遣伏波將軍馬援樓船將軍段志討之言已出使/不歸與𤣥莵朱鳶南北極逺之地俱為無期之别也)昔
嘗逰令尹今時事客卿不特貧謝富安知死羡生(左傳/宣十)
(二年曰蒍敖為宰杜預注云宰令尹也周禮曰六卿太/宰為長遂以宰為上卿之號楚臣令尹為長從他國之)
(言亦謂之宰令善也尹正也言用善人正此官也楚官/多以尹為名皆取其正直也史記曰秦王拜李斯為客)
(卿言昔仕元帝嘗逰楚令尹之門今在魏周更/事秦客卿之官非惟不慕富貴並不樂生也)懐秋獨
悲此平生何謂平(淮南子曰春女思秋士悲論語曰久/要不㤀平生之言孔安國曰平生少)
(時也盖傷已平生/之志今安在也)
悲歌度遼水(一作易水/一作燕水)弭節出陽闗李陵從此去荆卿
不復還(水經注曰遼水出􁀙石山自塞外東流直遼東/之望平縣屈而南流逕襄平縣故城西秦始皇)
(二十二年滅燕置遼東郡治此有大遼水小遼水漢書/西域傳曰自燉煌西出玉門陽闗渉鄯善北通伊吾千)
(餘里弭節猶持節也杜預曰節國之符信索隱曰節使/者所擁也漢書李陵傳曰陵字少卿天漢二年率歩卒)
(五千人出塞與匈奴戰乃降匈奴中史記曰荆軻衛人/也其先乃齊人徙於衛衞人謂之慶卿而之燕燕人謂)
(之荆卿荆軻入秦燕太子餞之易水髙漸離撃筑荆軻/和而歌曰風蕭蕭兮易水寒壯士一去兮不復還傷已)
(持節使魏/不復歸也)故人形影滅音書兩俱絶遥㸔塞北雲懸想
闗(一作/天)山雪(言南北兩/隔絶也)逰子河梁上應將蘇武别(李陵/與蘇)
(武别詩曰擕手上/河梁逰子暮何之)
揺落秋為氣淒涼多怨情啼枯湘水竹哭壊杞梁城(宋/玉)
(曰悲哉秋之為氣也揺落而變衰博物志曰舜二妃曰/湘夫人舜崩二妃啼以涕揮竹竹盡斑琴操杞殖戰死)
(妻泣曰上則無父中則無夫下則無子人生之苦至矣/乃放聲長號杞城為之崩殖一名梁言江陵之敗君臣)
(被戮殺傷者衆有/夫妻離别之苦也)天亡遭憤戰日蹙值愁兵(史記項羽/曰天之亡)
(我我何渡為天文志曰/日濛濛無光士卒内亂)直虹朝映壘長星夜落營(天文/志曰)
(虹頭尾至地流血之象蜀後主建興十三年諸葛亮帥/大衆伐魏屯於渭南有長星赤而芒角自東北西南流)
(投亮營三投再還往大還小占曰兩軍相當有大流星/来走軍上及墜軍者皆破敗之象也九月亮卒於軍焚)
(營而退羣帥交怨多相誅殘/言梁元帝江陵敗亡之徵也)楚歌饒恨曲南風多死聲
(漢書曰項羽軍垓下聞漢軍四面皆楚歌左氏傳曰晋/人聞有楚師師曠曰不害吾驟歌北風又歌南風南風)
(不競多死聲楚必無功時梁元帝都/江陵本楚地故多引楚事以為辭)眼前一杯酒誰論
身後名(世説曰張季鷹縦任不拘時人號為江東歩兵/或謂之曰卿可縦適一時獨不為身後名耶答)
(曰使我有身後名不如即時一杯酒此言一杯酒身後/名者特言江陵君臣但適一時不顧後慮也如安戀荆)
(楚不歸建業致有此敗惜其不用周𢎞正朱買臣之言/也又于謹來伐時計用三䇿以帝懦而無謀多疑少斷)
(知其必用下䇿向使耀兵漢沔席巻渡江丹/陽帝居又何患焉嗚呼此其所以無謀也與)
周王逢鄭忿楚后値秦寃(周逢鄭忿謂元帝與岳陽王/詧結釁也楚值秦寃謂西魏)
(之來伐也北史于謹傳云初梁元帝於江陵嗣位密與/齊交通將謀侵軼其兄子岳陽王詧時為雍州刺史)
(以梁元帝殺其兄譽遂結隙據襄陽來附乃命謹出/討是周逢鄭忿也元帝承聖二年紀曰先是魏使宇)
(文仁恕来聘帝接仁恕有闕魏相安定公憾焉使于謹/來攻是楚值秦寃也魏相安定公周太祖宇文㤗也左)
(氏傳曰周鄭交惡又曰鄭文公伐滑王使伯服㳺孫伯/如鄭請滑鄭伯怨惠王之入而與厲公爵也又怨襄王)
(之與衛滑也故不聼王命而執二子皆周王逢鄭忿之/事史記張儀見楚王曰王為閉闗絶齊使使者西取商)
(於之地六百里王絶齊齊秦交合秦發兵撃之與秦戰/丹陽秦大敗我軍斬甲士八萬虜大將軍屈匄禆將軍)
(逢侯丑等七十餘人遂取漢中/之郡是楚后值秦寃之事也)梯衝已鶴列冀馬忽雲
屯(謂西魏將于謹及梁王詧㑹兵來伐軍容之盛也魏/志曰公孫瓚與子續書云袁氏之攻狀若鬼神鼓角)
(鳴於地中梯衝舞吾城上鶴列陳兵也莊子曰君必/盛鶴列於麗譙之間後漢書劉表傳曰冀馬雲屯)武
安檐瓦振昆陽猛獸奔(言攻城之急也史記曰趙惠文/王時秦軍軍武安西鼓譟勒兵)
(武安屋瓦盡振後漢光武紀曰王尋王邑圍昆陽驅/猛獸犀象之屬以助威光武率敢死者乗鋭奔之)流
星夕照鏡烽火夜燒原(天文志曰流星天使也自上而/降曰流自下而升曰飛大者曰)
(奔奔亦流星也奔星所墜其下有兵夕照鏡者言其星/之明也顔師古漢書注曰夜則舉烽故云夜燒原也爾)
(雅曰髙/平曰原)古獄饒寃氣空亭多枉䰟(述異記曰漢武帝幸/甘泉長坂道中有蟲)
(赤如肝頭目口齒悉具人莫知也時東方朔曰此古獄/地也積憂所致上使按圖果秦獄地朔曰夫積憂者得)
(酒而觧乃以蟲置酒中立消後漢書曰王忳除郿令到/官至漦亭有鬼數殺過客入亭止宿夜中聞有女子稱)
(寃之聲前訴曰妾夫為涪令之官過宿此亭亭長無狀/枉殺妾家十餘口埋在樓下悉盗取財忳問亭長姓名)
(女子曰即今門下㳺徼者也明旦召㳺徼詰問具服罪/即收繫及同謀十餘人悉伏辜遣使送其喪歸鄉里於)
(是亭遂清安言江陵戰鬬之/時殺傷者衆故多寃䰟也)天道或可問微兮不忍言
(楚辭曰屈原放逐因書其壁呵而問/之號曰天問言天使梁亡不可問也)
横流遘屯慝上墋結重氛(屯易卦名陸機功臣頌曰上/墋下黷注云墋不澄不清之)
(貌説文曰氛祥氣也聲符分切此/祥字如祥桑之祥葢謂禨祥妖也)哭市聞妖獸頽山起
怪雲(哭市聞妖獸疑用春秋齊襄公見公子彭生事左/傳所謂豕人立而啼是也襄公為無知所弑矣續)
(漢志曰雲如壊山謂營頭之星也占曰營頭之所墜其/下覆軍殺將流血千里言江陵將陷有妖異之徵也)
緑林多散卒清波有敗軍(緑林清波皆楚地也後漢書/曰新市人王匡王鳳與諸亡)
(命藏於緑林中漢書曰英布撃秦左右校破之清波復/以秦為楚緑林多散卒者謂任約謝答仁本侯景之黨)
(元帝復用至此其卒多散去也清波/有敗軍者謂胡僧祐朱買臣之敗也)智士今何用忠臣
且未聞惜無萬金産東求滄海君(言江陵敗後智士忠/臣無所可用惜已無)
(資不能為國報讐也史記曰秦滅韓張良家僮三百人/弟死不葬悉以家財求客刺秦王為韓報讐以大父父)
(五世相韓故良常學禮淮陽東見滄海君得力士為鐵/椎重百二十斤秦皇帝東逰良與客徂擊秦皇帝博浪)
(沙中誤中副車顔師古漢書注/曰滄海君當時賢者之號也)
吉士長為吉善人終日善大道忽云乖生民隨事蹇(易/曰)
(蹇難也險/在前也)有情何可豁忘懐固難遣麟窮季氏罝虎振
周王圈(左傳哀十四年曰西狩於大野叔孫氏之車子/鉏商獲麟以為不祥以賜虞人仲尼觀之曰麟)
(也然後取之當云麟窮叔氏罝然魯三家季孫為政故/可通用也穆天子傳曰七萃之士生搏虎而獻天子命)
(為柙而畜之東虢是曰虎牢説文/曰圏飬獸閑周禮鄭注云牢閑也)平生幾種意一旦衝
風巻(漢書韓安國曰衝風之衰不能起毛羽師古曰衝/風疾風之衝突者也言已道乖事蹇如麟在罝中)
(虎居圏内平生志意/若衝風之盡巻也)
六國始咆哮縱横未定交(史記索隱注曰六國韓魏趙/燕齊楚是也與秦為七國亦)
(謂之七雄又六國與宋衞中山為九國其三國葢㣲又/前亡又曰東西為横南北為縱山東地形縱長蘇秦相)
(六國令縱親而擯秦闗西地形衡長/張儀相六國令破其縱而連秦之衡)欲競連城玉翻徵
縮酒茅(史記曰秦欲以十五城易趙王和氏璧左傳云/管仲謂楚王曰爾貢包茅不入無以縮酒六國)
(始咆哮縱横未定交者以喻梁元帝與岳陽王詧不能/和緝也欲競連城玉翻徵縮酒茅者時西魏方盛比之)
(强秦詧與江陵方宜合縱攻秦而反㑹兵來伐責楚/包茅大寳是以西去矣襄陽形勝其為連城也與)析
骸猶換子登㸑已懸巢(左傳宣十五年華元曰敝邑易/子而食析骸以㸑杜預曰㸑炊)
(也何休公羊傳注曰骸骨也左傳成十六年曰晋楚戰/於鄢陵楚子登巢車以望晋軍杜預曰巢居車上為櫓)
(巢説文作轈云兵馬髙如巢以望敵也櫓澤中守草/樓也是巢與櫓俱是樓之别名言江陵之危急也)壯
氷初開地盲風正折膠(禮記月令曰仲春之月氷始壯/地始拆仲秋之月盲風至鄭注)
(云盲風疾風也正義曰皇氏云秦人謂疾風為盲風漢/書鼂錯曰欲立威者始于折膠蘇林曰秋氣至膠可折)
(弓弩/可用)輕雲飄馬足明月動弓弰(西京雜記稱漢文帝馬/有浮雲之名故馬曰輕)
(雲言馬壯也劉熙釋名云弦月半之名/若張弓弛弦故弓曰明月言兵彊也)楚師正圍鞏秦
兵未下崤(左傳昭二十三年曰二師圍郊郊潯潰杜預/注云河南鞏縣西南有地名鄩中郊鄩二邑)
(皆子朝所得昭二十六年傳曰晋師克鞏王子朝奉周/之典籍以奔楚至定四年楚柏舉之敗明年王人殺子)
(朝於楚正圍鞏者言楚方盛也僖三十二年傳曰秦穆/召孟明西乞白乙使出師於東門之外蹇叔曰晋人禦)
(師必於殽杜預曰殽在𢎞農澠/池縣西殽字或作崤戸交反)始知千載内無復有申
包(左傳定四年曰昭王在隨申包胥如秦乞師立依於/秦牆而哭日夜不絶聲勺飲不入口七日秦哀公為)
(之賦無衣九頓首而坐秦師乃出明年包胥以秦師至/大敗吳師遂復楚國按江陵之師在承聖三年甲戌冬)
(十一月壯氷以下言自春至秋馬壯兵彊此時楚師方/盛秦兵未來何不急徵諸援以備不虞若王僧辯王琳)
(陸法和諸軍一戰可勝而保守羅郭遂為于/謹所破竟無申包胥之一人報讎復國也)
横石三五片長松一兩株對君俗人眼真興理當無野
老披荷葉家僮掃栗跗竹林千戸封甘橘萬頭奴(此子/山小)
(園賦也言其可以棲遲矣毛詩鄭箋鄂不曰鄂拊鄂足/也釋文云拊亦作跗此云栗跗亦栗之足也漢書曰渭)
(川千畆竹此其人與千戸侯等吳志曰李衡臨/終嘗勅其子曰龍陽洲千頭木奴嵗收絹千疋)君見愚
公谷真言此谷愚(傷已於此築室真為愚也韓非子曰/齊威公入山問父老曰此何谷曰臣)
(舊畜牛生犢以子買駒少年謂牛不生駒/遂持而去傍鄰以臣為愚遂名為愚公谷)
日曉荒城上蒼茫餘落暉都䕶樓蘭返將軍疏勒歸(漢/書)
(曰傅介子北地人昭帝時為平樂監時樓蘭國數反覆/霍光白遣介子與士卒齎金幣以賜外國為名至樓蘭)
(樓蘭王與介子飲乃令壯士二人刺殺之持首詣闕又/西域傳曰鄯善國本名樓蘭王治扞夷城去陽闗千六)
(百里又鄭吉傳曰使䕶鄯善以西南道並䕶車師以西/北道故號都䕶都䕶之置自吉始焉後漢書曰耿恭為)
(戊巳校尉引兵據疏勒城匈奴攻㳟食盡困窮稍稍死/亡餘數十人㑹漢遣軍迎校尉遂相隨俱歸漢書西域)
(傳曰疏勒國治疏勒城去/長安九千三百五十里)馬有風塵氣人多闗塞衣(曹/子)
(建出行詩曰䝉霧犯風塵闗塞/衣謂征衣也言見征客初歸也)陣雲平不動秋蓬巻欲
飛(天官書曰陣雲如立垣曹/子建朔風詩曰風飄蓬飛)聞道樓船戰今年不解圍
(漢書曰楊僕宜陽人也南越反拜為樓船將/軍有功封梁侯此章述其南北絶逺之情也)
尋思萬戸侯中夜忽然愁(言已不能為國建勲也漢書/李廣傳文帝曰惜廣不逢時)
(令當髙祖世萬/户侯豈足道哉)琴聲遍屋裏書巻滿牀頭雖言夢蝴蝶
定自非莊周(莊子曰昔莊周夢為/蝴蝶栩栩然蝴蝶也)殘月如初月新秋似
舊秋露泣連珠下螢飄碎火流樂天乃知命何時能不
憂(易繫辭曰樂天知命故不憂言已功業都捐琴/書何益光華已晚瞬息衰秋思之甚為可憂也)
憒憒天公曉精神殊乏少(言天道無知有如長夜也荘/子曰彼又惡能憒憒然為世)
(俗之禮以觀衆人之耳目哉憒/上内反説文蒼頡篇並云亂也)一郡催曙雞數處驚眠
鳥(説文曰曙/旦明也)其覺乃于于其憂惟悄悄(荘子曰㤗氏其/徐徐其覺于于)
(邶風柏舟之詩云憂心悄悄/愠于羣小毛傳曰悄悄憂貌)張儀稱行薄管仲稱器小
(史記曰張儀魏人也嘗從楚相飲已而楚相亡璧門下/意張儀曰儀貧無行必此盗相君之璧共執張儀掠笞)
(數百不服釋之論語/曰管仲之器小哉)天下有情人居然性靈夭(言天道/昧昧不)
(可問/也)
在死猶可忍為辱豈不寛古人持此性遂有不能安(言/人)
(死且可忍豈不能忍辱乎然古人有/烈性者獨不安於此故寧死不辱也)其面雖可熱其心
長自寒(面可熱者自慙之辭若兩頬發赤矣漢書鄭崇/曰臣心如水慙巳面雖可熱而心寒如水異於)
(熱中/者也)匣中取明鏡披圖自照㸔幸無侵餓理差有犯兵
欄(史記曰許負相周亞夫指其口曰有從理入口此餓/死法也干寳捜神記曰魏舒嘗詣野王主人妻夜産)
(俄而聞車馬之聲相問曰男也女也曰書之十五以兵/死復問寢者為誰曰魏公後十五載詣主人問所生兒)
(何在曰因條桑為斧傷而死舒自知當為公矣言取鏡/照㸔已面雖無餓死之法亦有兵死之相何竟不能一)
(死行/陣也)擁節時驅傳乗亭不據鞍(漢書曰司馬相如為中/郎將建節往使副使者)
(王然等馳四乗之傳至蜀説文曰以車曰傳以馬曰據/師古漢書注曰傳者若今之驛古者以車謂之驛騎漢)
(書曰秦法十里一亭後漢書曰馬援據鞍顧/盼言已但有驅傳之舉而無據鞍之事也)代郡蓬初
轉遼陽桑欲乾(王僧達咏古詩云仲秋邉風起孤蓬巻/霜根漢書地理志曰代郡秦置屬幽州)
(應劭曰故代國又地理志曰代/郡冇桑乾縣孟康曰乾音干)秋雲粉絮結白露水銀
團(言衰秋之氣白雲如粉秋露垂珠若水/銀團也毛詩曰野有蔓草零露團兮)一思探禹穴
無用鏖臯蘭(漢書司馬遷傳曰上㑹稽探禹穴張宴曰/禹巡狩至㑹稽而崩因葬焉上有孔穴民)
(間云禹入此乂霍去病傳曰過焉支山千有餘里令短/兵鏖臯蘭下師古曰臯蘭山名鏖謂苦擊而多殺也言)
(衰老不能/復戰也)
倐忽市朝變蒼茫人事非(言建鄴江陵之變也古出夏/北門曰市朝易人千載墓平)
避讒猶采葛忘情遂食薇(言在江陵時使於魏是為采/葛仕於周是為食薇也子夏)
(詩序曰采葛懼讒也鄭箋曰采葛喻臣以小事使出史/記曰伯夷叔齊義不食周粟採薇而食之遂餓死於首)
(陽山譙周古史考云夷齊採薇有婦人曰薇亦周之草/木也於是餓死是夷齊并不食薇也子山仕周為餐粟)
(矣/)懐愁正揺落中心愴有違(宋玉曰悲哉秋之為/氣也揺落而變衰)獨憐
生意盡空驚槐樹衰(世説曰桓𤣥敗後殷仲文還為大/司馬咨議意似二三非復往日大)
(司馬府㕔前有一老槐甚扶疎殷因月朔與衆在㕔視/槐良久嘆曰槐樹婆娑無復生意子山引此作枯樹賦)
(以為世異時移/忽忽不樂矣)
日色臨平樂風光滿上蘭(西京賦曰大駕幸乎平樂之/館又曰正壘壁乎上蘭三輔)
(黄圖曰上林有上蘭觀又史記周勃傳/曰御史大夫施屠昆邪破館軍上蘭)南國美人去東
家棗樹完(離騷曰恐美人之遲暮王逸注云美人謂懐/王也王逸章句云靈修美人以嫓於君漢書)
(曰王吉少時學問居長安東家大棗樹垂吉庭中吉婦/取棗以啖吉吉後知之乃去婦東家聞而欲伐其樹鄰)
(里共止之因固請吉令婦還里中為之歌曰東家有樹/王陽婦去東家棗完去婦復還南國謂楚也美人喻君)
(也時元帝都江陵本楚地故比之南國美人吉婦/自喻也東家棗完喻已身在長安如出婦不還矣)抱松
傷别鶴向鏡絶孤鸞(蔡邕琴操曰商陵牧子娶妻五年/無子父兄欲為改娶牧子援琴鼔)
(之歌别鶴以舒其憤懣故曰别鶴操劉敬叔異苑曰罽/賔國王買得一鸞欲其鳴不可致飾金繁饗珍羞對之)
(愈戚三年不鳴夫人曰嘗聞鸞得類則鳴何不懸鏡照/之王從其言鸞覩影悲鳴冲霄一奮而絶喻巳身在異)
(域如别鶴/孤鸞也)不言登隴首惟得望長安(隴首即隴頭歌所/謂隴頭流水鳴聲)
(幽咽遥望秦川肝腸斷絶乂云隴頭流水分離四下念/我行役飄然曠野登髙逺望涕零雙墮王餐詩曰南登)
(灞陵岸迴首望長安言登隴首得望長/安今已之鄉闗在於南國不能復見也)
鬬麟能食日戰水定驚龍(春秋孔演圖曰麟木精也麒/麟鬬日無光博物志曰麒麟)
(鬬而蝕日國語曰靈王二十二年榖洛□將毁王宫王/卒壅之及景王崩王室大亂及定王王室遂卑韋昭曰)
(榖洛二水名也鬪者兩水格有似于/鬪喻梁元帝與西魏兩國争戰也)鼓鞞喧七萃風塵
亂九重(禮記曰君子聞鼓鞞之聲則思將帥之臣周禮/注曰字林並曰鞞小鼓也穆天子傳曰天子賜)
(七萃之士王仲宣雜詩曰風飄揚塵起白日忽已冥吕/向曰風起舉揚塵埃喻兵戈暴起也風塵亂九重者言)
(元帝出降天子䝉/塵也九重謂君也)鼎湖去無返蒼梧悲不從(三輔黄圗/曰黄帝採)
(首山銅以鑄鼎鼎成有龍下迎迎帝仙去小臣攀龍髯/而上者七十二人漢武帝於此建鼎湖宫禮記曰舜葬)
(蒼梧二妃不從言魏人戕帝/時已在長安不能從君死也)徒勞銅爵妓遥望西陵松
(魏志曰曹公臨死謂媫妤妓人曰汝等時時登銅爵臺/望吾西陵墓田言元帝葬於津陽門外遥望如西陵墓)
(田/矣)
無悶無不悶有待何可待(易曰遯/世無閟)昏昏如坐霧漫漫疑
行海(寗戚歌曰長夜漫漫何時/旦沈約詩曰歸海流漫漫)千年水未清一代人先
改(易乾鑿度曰聖人受命瑞應先見於河河水先清清/變白白變黒黒變黄各三日無悶無不悶言已不隱)
(不仕也有待何可待言欲待梁興而梁反亡也昏昏如/坐霧言已之昏憒也漫漫疑行海言已無所歸也千年)
(水未清一代人先改/盖傷梁運之遂終也)昔日東陵侯惟有𤓰園在(三輔黄/圖曰長)
(安城東出南頭第一門曰覇城門或曰青門門外舊出/佳𤓰廣陵人邵平為秦東陵侯秦破為布衣種𤓰青門)
(外𤓰美故時人謂之東陵𤓰言已本梁/臣今梁亡而留於長安若東陵故侯也)
懐抱獨昏昏平生何所論由來千種意併是桃花源(捜/神)
(後記曰晋太康中武陵人捕魚為業縁溪行忘路逺近/忽逢桃花夾岸數百歩中無雜樹芳華鮮美落英繽紛)
(漁人甚異之復前行欲窮其林林盡水源便得一山山/有小口彷彿若有光便捨舟從口入初極狭纔通人復)
(行數十歩豁然開朗土地曠空屋舍儼然有良田美地/桑竹之屬阡陌交通雞犬相聞男女衣著悉如外人黄)
(髮垂髫並怡然自樂見漁人大驚問所從來具答之便/要還家為設酒殺鷄作食村中人聞有此人咸來問訊)
(自云先世避秦難率妻子邑人至此絶境不復出焉遂/與外隔問今是何世乃不知有漢無論魏晋此人一一)
(具言所聞皆為嘆惋餘人各復延至其家皆出酒食停/數日辭去此中人語云不足為外人道也既出得其船)
(便扶向路處處誌之及郡乃詣太守説如此太守劉歆/即遣人隨之往尋向所誌不復得焉言已平生懐抱至)
(此皆不足論惟/有避秦而已)穀皮兩書帙壺盧一酒樽自知費天下
也復何足言(史記貨殖傳曰夫山西饒材竹穀纑索隱/曰穀木名皮可為紙詩云其下維穀毛詩)
(草木蟲魚疏曰穀幽州人謂之榖桑或曰楮桑交廣謂/之穀中州人謂之楮殷中宗時桑穀共生是也今江南)
(人績其皮以為布又擣以為紙謂之穀布紙長數丈潔/白光輝其裏甚好其葉初生可以為茹王子年拾遺記)
(曰張儀蘇秦剝樹皮編以為書帙以盛天下良書説文/曰帙書衣也世説曰陸士衡初入洛咨張公所宜詣劉)
(道真是其一陸既往劉尚在哀制中性嗜酒禮畢初無/他言惟問東吳有長柄壺盧卿得種來不陸兄弟殊失)
(望乃悔往壺盧可以盛酒也言已既有避秦之志/惟有兩帙之書一樽之酒不足復論天下事也)
蕭條亭障逺悽惨風塵多(劉歆遂初賦曰野蕭條而寥/廓漢書西域傳曰於是漢列)
(亭障至玉門矣陸士龍答/張士然詩曰飄飄冒風塵)闗門臨白狄城影入黄河(春/秋)
(左傳僖三十三年曰晋師敗狄於箕郤缺獲白狄子杜/預曰白狄狄别種也故西河郡有白部胡宣十五年晋)
(滅赤狄潞氏正義曰狄有赤狄白狄就其赤白之間各/自别有種類謂之赤白其義未聞盖其俗尚赤衣白衣)
(也又國語云桓公西征攘白狄之地遂至於西河也闗/門臨白狄者言闗門之外白狄所居也城影入黄河者)
(言地近黄河為/日景所照也)秋風蘇武别寒水送荆軻(漢書曰蘇武/字子卿以天)
(漢元年使匈奴不降昭帝即位數年匈奴與漢和親漢/求武等於是李陵置酒賀武云異域之人壹别長絶陵)
(起舞歌曰徑萬里兮度沙幕為君將兮奮匈奴路窮絶/兮矢刃催士衆滅兮名已隤老母已死雖欲報恩將安)
(歸陵泣下數行因與武决戰國/䇿荆軻歌曰風蕭蕭兮易水寒)誰言氣蓋世晨起帳中
歌(史記曰項羽晨起帳中歌曰力㧞山兮氣盖世言巳/入長安之後即景傷懐若李陵之長絶荆卿之不還)
(又傷江陵之亡/同於垓下也)
被甲陽雲臺重雲久未開(子虚賦云楚王乃登陽雲之/臺孟康曰雲夢中髙堂之臺)
(宋玉所賦者言其髙出雲之陽李周翰曰陽雲臺則髙/唐觀寰宇記曰巫山縣西有陽臺古城即襄王所逰之)
(地亦曰陽雲臺髙一百二十丈南枕/長江被甲陽雲臺謂江陵之師也)鷄鳴楚地盡鶴唳
秦軍來(漢書曰圍羽垓下羽夜聞漢軍四面皆楚歌應/劭曰楚歌者雞鳴歌也晋書載記曰苻堅肥水)
(之敗其走者聞風聲鶴唳以為晋兵楚/地盡言江陵陷秦軍來言魏師至也)羅梁猶下礌揚
排久飛灰(言魏師攻城之急也礌大石也古有矢石葢/用石撃之也左傳旝動而鼓賈逵以旝為發)
(石一曰飛石引范蠡作飛石以證之説文亦云建大木/置石其上發機以磓敵也魏志曰袁尚使審配守鄴太)
(祖進攻之配將馮禮開突門納太祖兵三百餘人配覺/之從城上以大石擊突中柵門柵門閉入者皆没配兄)
(子榮守東門夜開門納太祖兵與配戰生禽配礌字或/作礧漢書曰匈奴乗隅下礧石音力對反羅梁猶下礌)
(者言城上轉石自髙而下也時魏軍大攻反者斬西門/守軍以納魏軍矣後漢書曰楊璇靈帝時為零陵太守)
(是時蒼梧桂陽猾賊相聚攻郡縣賊衆多而璇力弱吏/人憂恐璇乃特置馬車數十乗以排囊盛石灰於車上)
(繫布索於馬尾又為兵車専彀弓弩剋共㑹戰乃令馬/車居前順風鼔灰賊不得視因以火燒布布燃馬驚奔)
(突賊陣因使後車弓弩亂發鉦鼔鳴震羣盗波駭破散/追逐傷斬無數梟其渠帥郡境以清此言久者謂兵弱)
(敵强不能/固守也)出門車軸折吾王不復回(言元帝出降遂見/害也漢書曰上徵)
(臨江王榮榮行祖於江陵北門既上車軸折車廢江陵/父老流涕竊言曰吾王不返矣榮至詣中尉府對簿中)
(尉郅都簿責訊王王恐自殺葬藍田燕數萬銜土置塜/上百姓憐之盛宏之荆州記曰荆州城臨漢江臨江王)
(所治王被徵出城北門而車軸折父老泣曰吾王去不/還矣從此不開北門時元帝出降見執如梁王蕭詧營)
(甚見詰辱詧遣尚書傅準監行/刑進土囊而殞之是去不還矣)
　　和張侍中述懐
　　　(張侍中疑即張綰也梁書曰張綰字孝卿纘第/四弟也承聖二年加侍中明年江陵陷朝士皆)
　　　(俘入闗綰以病免後卒於江陵或當時有述懐/之詩子山和之其㫖與上詠懐二十七首同)
陽窮乃悔吝世季誠屯剥(乾上九亢龍有悔子曰亢龍/有悔窮之災也荀爽曰升極)
(當降故有悔屯卦彖曰屯剛柔始交而難生崔憬曰於/人事則是運季業初之際也剥卦辭曰剥不利有攸往)
(彖曰剥剥也柔變剛也不利有攸往小人長也荀爽曰/謂隂外變五五者至尊為隂所變故曰剥也言梁運之)
(將終/也)奔河絶地維折柱傾天角(列子曰共工氏與顓頊/争為帝怒而觸不周之)
(山折天柱絶地/維故天傾西北)成羣海水飛如雨天星落(揚雄劇秦美/新曰神歇靈)
(液海水羣飛劉良曰海水羣飛喻天下亂/也漢書劉向封事諫曰夜中星隕如雨)負鍤遂移山
藏舟終去壑(列子曰太行王屋二山方七百里髙萬仞/北山愚公年九十面山而居懲山北之塞)
(出入之迂也遂率子孫即石墾壤運於渤海之尾河曲/智叟笑而止之操蛇之神聞之懼其不已告之於帝帝)
(感其誠命夸娥氏二子負二山一厝朔東一厝雍南鍤/鍬也聲楚甲切莊子曰夫藏舟於壑藏山於澤謂之固)
(矣然而夜半有力者負/之而走昧者不知也)生民忽已魚君子徒為鶴(左氏/傳曰)
(㣲禹吾其魚乎抱撲子曰周穆王南征一軍盡化君子/為猿鶴小人為沙蟲以上言梁朝太清承聖之亂公私)
(塗炭/也)疇昔逢知已生平荷恩渥故組竟無聞程嬰空寂
寞(言梁朝舊臣䝉君知巳之恩無一人可圖報復也傷/簡文諸子及元帝子愍懐始安也故組疑作胡組漢)
(書丙吉傳曰宣帝生數月以皇曽孫坐衛太子事繫幾/不全者數焉吉數勅保飬乳母視遇甚有恩惠吉曰渭)
(城胡組淮陽郭徵卿有恩耳史記曰屠岸賈作難公孫/杵臼取他兒代武死程嬰匿趙武於山中十五年因晋)
(侯有疾韓厥乃請/立武為趙氏後)永嘉獨流寓中原惟鼎鑊(此下自序/也王隱晋)
(書曰懐帝即位年號永嘉永嘉之後懐愍遇害劉石繼/亂矣獨流寓者謂巳此時流寓長安也謝靈運述祖徳)
(詩曰中原昔喪亂喪亂豈觧已崩騰永嘉末逼迫太原/始李善注曰晋中興書曰中原亂中宗初鎮江東中原)
(謂洛陽也説文曰鑊䥴也胡郭切周禮烹人掌供鼎鑊/以給水火之齊鄭注云鑊所以煮肉及魚腊之器既熟)
(乃烝于鼎齊多少之量言/中原百姓在水火之中也)道險卧樚櫨身危累素殻(樚/櫨)
(井上汲水圓轉木也言人卧於樚櫨之上木轉則人有/墜井之患是其至險者也道險卧樚櫨者言如臨深淵)
(也世説曰顧愷之作危語曰井上轆轤卧嬰兒劉子政/説苑曰晋靈公造九層臺荀息聞之求見曰臣能累十)
(二博碁加九雞其上公曰子作之荀息以碁子置下加/九雞子其上公曰危哉潘岳西征賦曰危素卵之累殻)
漂流從木梗風巻隨秋籜(戰國䇿蘇代謂孟嘗君曰子/東園之桃梗耳洚雨下淄水)
(至則漂之而去言已之漂泊無定如木梗之在漂流秋/風之巻飛籜也服䖍曰籜笋皮也詩云籜兮籜兮風其)
(吹女注/槁也)張翰不歸吳陸機猶在洛(文士傳曰張翰字季/鷹世説曰張季鷹辟)
(齊王東曹掾在洛見秋風起因思吳中蓴菜羮鱸魚鱠/曰人生貴得適意耳何能羈宦數千里以要名爵遂命)
(駕便歸俄而齊王敗時人皆謂為見機晋書曰陸機年/二十而吳滅太康末與弟雲同入洛以喻己本吳人今)
(留秦/地矣)漢陽錢遂盡長安米空索(後漢書趙壹漢陽人賦/曰文籍徒滿腹不如一)
(囊錢漢書東方朔曰臣言可用幸異/其禮不可用罷之無令但索長安米)時占季主龜乍販
韓康藥(史記日者傳曰司馬季主者楚人卜於長安東/市宋忠賈誼同輿而之市逰於卜肆中聞其言)
(忽而自失芒乎無色悵然噤口不能言以為老莊之義/未有以異也後漢書曰韓康字伯休京兆覇陵人采藥)
(名山賣與長安市口不二價三十餘年時女子從康買/藥守價不移女子怒曰公是韓伯休耶乃不二價伯休)
(嘆曰我本避名今女子皆知有我何用藥為乃遁入霸/陵山中言己在長安特如季主賣卜韓康市藥耳無求)
(見用於/世也)伏轅終入絆垂翅猶離繳(漢書曰局趣效轅下/駒釋名曰轅援也車)
(之大援也絆半也使半行不得自縦也説文云絆馬縶/也聲博漫切後漢書曰垂翅回谿子虚賦曰孅繳施説)
(文曰繳生絲縷也言已留於長安猶馬/之羈絆鳥之離繳也離平聲繳之藥反)徒懐琬琰心空
守黄金諾(周禮曰琬圭以治徳以結好琰圭以易行以/除慝鄭注云琬猶圜也琬圭王使之瑞節也)
(諸侯有徳王命錫之使者執琬圭以致命焉琰圭亦王/使之瑞節琰圭有鋒芒傷害誅伐征討之象令為善者)
(以此圭責讓諭告之也又曰諸侯有為不義使者征之/執以為瑞節焉楚辭曰懐琬琰以為心漢書曰得黄金)
(百不如季布一諾言當使魏之時持此瑞節/本以王命出使而魏不保其信為徒然也)虢鄶終無
寄齊秦竟何託(國語曰鄭桓公從史伯之言乃東寄帑/與賄虢鄶受之後三年幽王敗桓公死)
(其子武公與平王東遷卒定虢鄶之地史記曰秦欲伐/齊而楚與齊從親秦惠王患之乃宣言張儀免相使張)
(儀南見楚王曰王為儀閉闗而絶齊使使者從儀西取/商於之地方六百里懐王大悦羣臣皆賀而陳軫獨弔)
(曰西起秦患北絶齊交兩國之兵必至楚王弗聼齊王/大怒折楚符而合於秦秦齊交發兵撃之大敗我軍遂)
(取漢中之郡虢鄶終無寄者言當使魏之後師下江陵/帝與愍懐始安俱戮何所寄帑也齊秦竟何託者魏分)
(東西西魏本秦地髙氏受禪東魏是曰北齊/都於鄴秦師來征齊兵不救竟何所託也)大夫唯閔
周君子常思亳(言江陵亡後冇黍離麥秀之感也詩序/曰黍離閔宗周也周大夫行役過故宗)
(廟宫室盡為禾黍故為黍離之詩尚書大傳曰㣲子將/朝周過故殷之墟見麥秀之漸漸此父母之國志勤心)
(悲也亳殷/舊都也)寂寥共羈旅蕭條同負郭(左傳陳公子完曰/羈旅之臣史説曰)
(張負隨陳平至其家家乃負郭窮巷以敝席為門劉歆/遂初賦曰野蕭條而寥廓子山在周日久雖位望通顯)
(周之帝王並遇恩禮而鄉闗之思彌殷/是以義共羈旅之疏情同負郭之貧也)農談止榖稼野
膳惟藜藿(周禮鄭注曰種榖曰稼如嫁女之有所生史/記太史公自序曰藜藿之羮正義曰藜似藿)
(而表赤藿/豆葉也)操樂楚琴悲忘憂魯酒薄(左氏傳曰晋侯觀/囚于軍府見鍾儀)
(問曰南冠而縶者誰也有司對曰鄭人所獻楚囚也問/其旅曰伶人也與之琴操南音范文子曰楚囚君子也)
(樂操土風不忘舊也莊/子曰魯酒薄而邯鄲圍)渭濵觀坐釣谷口㸔秋穫(史記/曰太)
(公望吕尚以漁釣奸周西伯西伯遇太公於渭之陽漢/書曰谷口鄭子真不詘耕於巖石之下名震京師髙士)
(傳曰鄭樸/字子真)惟有丘明恥無復榮期樂(論語曰匿怨而友/其人左丘明恥之)
(丘亦耻之丘明魯太史漢書藝文志冇左氏傳三十巻後/漢陳元所謂丘明至賢親愛孔子者也髙氏傳曰榮啟)
(期鹿裘帶索鼔琴而歌孔子逰於㤗山見而問之曰先/生何樂也對曰吾樂甚多矣天生萬物惟人為貴吾得)
(為人矣是一樂也男女之别男尊女卑故以男為貴吾/既得為男矣是二樂也人生有不見日月不免襁褓者)
(吾既行年九十矣是三樂也貧者士之常也死者民之/終也居常以待終何不樂也言己惟有自恥而巳無復)
(可樂/也)夷則火星流天根秋水涸(髙誘淮南子注曰夷則/七月也夷傷則法也言)
(陽衰隂發萬物彫傷應法成性故曰夷則詩云七月流/火毛萇曰火大火也杜預左傳注曰大火心星也七月)
(即見爾雅曰天根氐也郭璞注云角亢下繫於氐若木/之有根國語曰天根見而水涸淮南子仲秋之月云是)
(月也水/始涸)冬嚴日不暖嵗晚風多朔(冬嚴嚴寒也朔風北/風也爾雅曰朔北方)
(也王正長雜詩云朔風動秋草言秋/冬之際觀揺落變衰之象為可悲也)楊浮有怪雲細凌
聞災雹(漢書曰楊浮雲淮南子曰浮楊於無畛崖之際/髙誘曰浮楊猶遨翔也左氏傳曰凡分至啟閉)
(必書雲物杜預曰分春秋分至冬夏至啟立春立夏閉/立秋立冬雲物氣色災變也楊浮有怪雲者言當此秋)
(冬殺物之候見怪雲遨翔而起也周禮曰凌人掌氷十/二月令斬氷三其凌鄭注云凌氷室也左傳昭四年曰)
(聖人在上無雹雖有不為災古者口在北陸而藏氷西/陸朝覿而出之七月之卒章藏氷之道也杜注云謂十)
(二月鑿而取之也西京雜記云董仲舒曰雹霰之流也/隂氣暴上雨則凝結成雹焉細凌聞災雹者亦言十二)
(月固隂沍/寒之時也)木皮三寸厚涇泥五斗濁(漢書晁錯曰夫狐/貉之地積隂之處)
(也木皮三寸氷厚六尺食肉而飲酪其人宻理鳥獸毳/毛其性能寒能音耐又溝洫志鄭白渠歌曰涇泥一石)
(其泥數斗斗音主言已來此西北苦寒之地加以秋冬/肅殺之景且喻顔之厚矣有如木皮身名混濁無分涇)
(渭/也)雖忻曲轅樹猶懼雕陵鵲(莊子曰匠石之齊至乎曲/轅見櫟社樹觀者如市而)
(匠石不顧曰是不材之木也又曰莊周逰乎雕陵之樊/覩一異鵲自南方來者翼廣七尺目大運寸感周之顙)
(而集於/栗林)生涯實有始天道終虛槖(言人生有始天道不/終也毛萇云大曰槖)
(小曰囊埤蒼曰有/底曰囊無底曰槖)且悦善人交無疑朋友數(論語何宴/注云謂速)
(數之數言張侍中為善人/與己為朋友不嫌其凟也)何時得雲雨復見翔寥廓(雲/雨)
(謂際時也言何時梁運復興得遂其/冲霄之志也廣雅曰寥空也廓深也)
　　奉和示内人
然香鬱金屋吹管鳳凰臺(説文曰然燒也鬱金香草也/樂府云盧家蘭室桂為梁中)
(有鬱金蘇合香列仙傳云蕭史善吹簫秦穆公女弄玉/好之公遂以女妻焉遂教弄玉作鳳鳴為作鳳凰臺)
春朝迎雨去秋夜隔河來(春朝迎雨去即宋玉所謂朝/為行雲暮為行雨是也秋夜)
(隔河來即續齊諧記桂陽成武丁/云七月七日織女當渡河是也)聼歌雲即斷聞琴鶴
倒回(列子曰薛談學謳於秦青辭歸青餞於郊衢撫節/悲歌聲振林木響遏行雲風俗通曰春秋師曠為)
(晋平公作清角之音有𤣥鶴二八從南方來進於廊門/之扈再奏之而成列三奏之則延頸而鳴舒翼而舞音)
(中宫商聲聞於天下/公大悦坐者皆喜)春牕刻鳳下寒壁畫花開定取流
霞氣時添承露杯(抱樸子曰項曼都自云仙人以流霞/一杯與我飲之輒不饑渴三輔舊事)
(曰建章宫承露盤髙二十丈大七圍以/銅為之上有仙人掌承露和玉屑飲之)
　　奉和趙王美人春日
直將劉碧玉來過隂麗華(樂府有碧玉歌樂苑云碧玉/歌者宋汝南王之所作也碧)
(玉汝南王妾以寵愛之甚所以歌之後漢書曰光烈皇/后諱麗華汝南新野人初光武適新野聞后美心悦之)
(後至長安見執金吾車騎甚盛因嘆曰/仕宦當為執金吾娶妻當得隂麗華)祗言滿屋裏併
作一園花(言美人顔/色如花也)新藤亂上格春水漫吹沙(幽明録/云句章)
(人至東野還暮見路傍有小屋燈火因投宿有女子彈/絃而歌曰連綿葛上藤一綏復一絙欲知我姓名姓陳)
(名阿登釋名曰縠謂沙縠取踧踧/如沙也亦言美人與春花相若矣)歩揺釵梁動紅輪帔
角斜(西京雜記曰趙飛燕為皇后女弟上襚三十五條/有黄金歩揺梁簡文云九梁插花歩揺為古沈約)
(詩云畫扇迎朝暑紅輪映早寒庾肩吾詩云粉白/映輪紅或疑如婦女所執暖扇之類所未詳矣)今年
逐春處先向石崇家(續文章志曰石崇資産累巨萬金/宅室輿馬僣擬王者庖膳必窮山)
(陸之珍後房數百皆曳紈繡珥金翠而絲竹之藝盡一/時之選築榭開沼殫極人巧與貴戚羊琇王愷之徒競)
(相髙以侈靡而崇為居最/琇等每愧羡以為不及也)
　　奉和趙王春日
城傍金谷苑園裏鳳凰池(晋書曰石崇有别業在河内/縣金谷澗中又荀朂曰奪我)
(鳳鳳/池)細管調歌曲長衫教舞兒向人長曼臉由來薄面
皮(楚辭曰蛾眉曼睩目騰光長髮/曼鬋豔陸離王逸曰曼澤也)梅花絶解作樹葉本
能吹(梅花樹葉謂笛笳之類笛中有落/梅花曲傅𤣥笳賦曰吹葉為聲)香煙龍口出蓮
子帳心垂(香煙龍口出者言香爐刻為龍形薰香煙從/口中出也蓮子帳心垂者所謂金蓮帳是也)
(鄴中記曰石虎冬月用複帳帳之四角安金銀鑿鏤香/爐爇以百合香帳頂安金蓮花中懸金箔織成錦囊)
莫畏無春酒須花但見隨(詩云為/此春酒)
　　夢入堂内
雕梁舊刻杏香壁本泥椒(間居賦曰飾文杏以為梁西/京雜記曰温室以椒塗壁椒)
(房殿在未央宫以椒和/泥塗取其温而芬芳也)幔繩金麥穂簾鈎銀蒜條(言金/繩如)
(麥穗銀鈎若蒜/條象其形也)畫眉千度拭梳頭百遍撩(釋名曰黛代/也滅去眉毛)
(以此畫代其處也黛説文作黱畫眉也聲徒耐切字同/漢書比疏一史記作比余徐廣曰或作疏比也索隱曰)
(比音鼻廣雅曰比櫛也蒼頡篇曰靡者為/比麤者為梳説文曰撩理也聲洛蕭切)小衫裁裹臂
纒絃掐抱腰(釋名曰衫芟也衫末無袖端也抱腰疑即/抱腹注見下夜聼搗衣篇纒絃抱腰如古)
(鞶帶之/飾矣)日光釵熖動牕影鏡花揺(説文曰釵笄屬飛燕/外傳有七出菱花鏡)
(一奩故/云鏡花)歌曲風吹韻笙簧火炙調(漢書音義曰律得風/氣而成聲周禮笙師)
(掌教笙鄭注曰笙十二簧爾雅郭璞注/曰列管匏中施簧管端大者十九簧)即今須戲去誰
復待明朝
　　和詠舞(和梁簡文帝也/簡文有詠舞詩)
洞房花燭明燕餘雙舞輕(楚辭曰姱容脩態絙洞房又/云蘭膏明燭華容備張衡七)
(辨曰淮南清歌燕餘才舞荀悦漢紀曰趙氏善舞號曰/飛燕上悦之由體輕而封皇后也西京賦曰飛燕寵於)
(體/輕)頓履隨疎節低鬟逐上聲(楊惲報孫㑹宗書曰奮袖/低昂頓足起舞四聲中有)
(上聲上/音賞)歩(一作/伴)轉行初進衫飄曲未成鸞廻鏡欲滿鶴
顧市應傾(范㤗鸞鳥詩序云昔罽賔王結罝峻卯之山/獲一鸞鳥王甚愛之三年不鳴其夫人曰嘗)
(聞鳥見其類而後鳴何不懸鏡以映之王從其言鸞覩/影悲鳴一奮而絶越絶書曰闔廬子女冡在閶門外舞)
(鶴吳市殺/生送死)已從天上學詎是世(一作/見地)中生
　　夜聼搗衣
秋夜搗衣聲飛度長門城今夜長門月應如晝日明(字/林)
(云直舂曰搗古人搗衣兩女子對立執一杵如舂米然/今易作卧杵對坐搗之取其便也漢書外戚傳曰陳皇)
(后罷退居長門宫長門賦序曰孝武皇帝陳皇后時得/幸頗妬别在長門宫愁悶悲思三輔黄圖曰長門宫離)
(宫在長安言明月夜砧長/門别怨聞之愈増愁思也)小鬟宜粟瑱圓腰運織成(鬟/髻)
(鬟也粟眉飾也瑱耳飾也東觀漢記曰明帝馬皇后美/髮為四起大髻但以髮成尚有餘繞髻三匝眉不施黛)
(獨左眉角小缺補之如粟左氏傳曰縛一如瑱杜注云/瑱充耳也劉熈釋名曰瑱鎮也懸當耳旁不欲使人妄)
(聼自鎮重也或曰充耳塞耳所以止聼也故里語云不/瘖不聾不成姑公圓腰疑抱腹也釋名云抱腹上下有)
(帶抱裹其腹上無襠者也又有帕腹横帕其/腹也吉施小鬟更束縛其腰便於舂杵也)秋砧調急
節亂杵變新聲(謝惠連搗衣詩云欄髙砧響發楹長杵/聲哀善曰砧搗帛之質也文字集畧曰)
(砧杵之質也猪金切/爾雅曰砧謂之䖍)石燥砧逾響桐虚杵絶鳴(石砧石/也砧以)
(石為之桐謂杵/以桐木為之)鳴石出華隂虚桐採鳳林(言砧石杵桐/之所出也山)
(海經曰長石之山有谷名曰共谷共水出焉西南流至/於洛其中多鳴石郭璞注云晋永康元年襄陽郡上鳴)
(石似玉色青撞之聲聞七八里今零陵泉陵縣永正鄉/有鳴石二所其一狀如鼔俗謂之石鼔即此類也張協)
(七命曰鳴鳳在林/顆於黄帝之園)北堂細腰杵南市女郎砧(捜神記曰/何文暮入)
(北堂梁上有一人髙冠朱幘呼曰細腰細腰應諾文呼/細腰問向衣冠是誰答曰金也在西壁下問君是誰答)
(曰杵也今在竈下文掘金燒杵由是大富水經注漢水/南有女郎山山上有女郎塚逺望山墳巍巍狀髙及即)
(其所裁有墳形山上直路下出不生草木世人謂之女/郎道下有廟及搗衣石言張魯女也有小水北流入漢)
(謂之女/郎水)撃節無勞鼔調聲不用琴(言砧杵能諧音/節不須鼔琴也)並結
連枝縷雙穿長命針倡樓驚别怨征客動愁心(西京雜/記曰戚)
(夫人侍兒賈佩蘭説在宫時七月七日臨百子池作于/闐樂樂闋以五色縷相羈謂之相連愛八月四日出雕)
(房北戸竹下圍碁勝者終年有福負者終年疾病取絲/縷就北辰星求長命乃免言搗衣之時見衣中縷猶並)
(結針尚雙穿則思婦之獨守倡樓蕩子之/逺為征客能無愁怨乎盖傷别之辭也)同心竹葉椀
雙去雙來滿(易繫辭曰二人同心張協七命曰豫北竹/葉張華輕薄篇曰蒼梧竹葉青宜城九醖)
(酒言同心及雙去雙來者按舂杵兩人對為之謝惠連/搗衣詩云㣲風起兩袖輕汗染雙題皆取兩人之義矣)
裙裾不奈長衫袖偏宜短(釋名曰裙下羣也連接裾副/也裾倨也倨倨然直亦言在)
(後常見裾也衫芟/也衫末無袖端也)龍文鏤剪刀鳳翼纒篸管(言裁衣也/謝惠連搗)
(衣詩云裁用笥中刀縫為萬里衣龍文鏤剪刀者言剪/刀之上刻鏤龍形用為裁剪也篸説文云差也聲所金)
(切篸疑即篸音讃綴衣也鳳翼纒篸管者/言綴以鳳文也篸字从竹參故云篸管)風流響和韻
哀怨聲悽斷新聲繞夜風嬌轉滿空中應聞長樂殿判
徹昭陽宫(三輔黄圖曰長樂宫有長信長秋永夀永寧/四殿髙帝居此後太后常居成帝趙皇后居)
(昭陽殿有女弟俱為媫妤貴傾後宫班媫妤居增城舍/漢書曰趙氏姊弟嬌妬班媫妤恐久見危求供飬太后)
(長信宫上許焉言長樂宫有長信殿班姬失寵聞此砧/聲愈増愁怨昭陽趙氏姊弟所居最為寵幸故判徹也)
(判與/拚同)花鬟醉眼纈龍子細文紅(鬟髻鬟也纈胡結切廣/韻云結也言淚眼如醉)
(當此春杵之際或亂髪下垂與眼若相繫也李賀詩云/青琴醉眼涙泓泓本此古今注曰蝘蜓守宫一名龍子)
(博物志云以器飬之食以眞朱體盡赤重七斤搗萬杵/以㸃女人體終身不滅耦則落故云守宫知守宫名龍)
(子/也)濕摺通夕露吹衣一夜風(説文曰摺/之渉切)玉堦風轉急長
城雪應闇(班媫妤自傷賦曰華殿塵兮玉堦苔江淹咏/班媫妤詩云竊愁凉風至吹我玉堦樹漢書)
(曰秦北為長城之役史記曰始皇以謫遣戍譴罰獄吏/不直者築長城也陸機從軍行云北戍長城阿是也言)
(婦在玉堦搗衣寒風甚急因思夫在長城/逺戍飛雪應闇矣盖傷征夫之苦寒矣)新綬始欲縫
細錦行須纂(後漢書輿服志曰古者君臣佩玉五伯解/去紱佩留其係璲以為章表秦以采組連)
(結於璲光明章表轉相結受故謂之綬有黄赤綬赤綬/緑綬紫綬青綬黑綬黄綬釋名曰錦金也作之用功重)
(於其價加金故其制字帛與金/也言搗帛裁衣將以寄逺也)聲煩廣陵散杵急漁陽
摻(魏志注嵇康别傳云康臨終之言曰袁孝尼嘗從吾/學廣陵散吾每固之不與廣陵散於今絶矣後漢書)
(曰曹操聞禰衡善撃鼔乃召為鼓吏禰方為漁陽參撾/蹀𨄌而前容態有異聲節悲壯聼者莫不慷慨章懐太)
(子注云搥及撾並撃鼔杖也參撾是撃鼔之法而王僧/儒詩云散度廣陵音參冩漁陽曲而於其詩自音云參)
(音七紺反後諸文人多同用之據詩意參曲奏之名則/撾字入下句全不成文下云復參撾而去足知參撾二)
(字相連而讀參字音去聲不知何所憑也參七甘反按/此詩所云漁陽摻三字與廣陵散對是為曲奏之名參)
(加手傍韻為七紺從僧儒之義也盖/言砧杵之聲較煩於琴更急於鼔也)新月動金波秋雲
汎濫過(漢書月穆穆以金/波秋雲白雲也)誰憐征戍客今夜在交河(漢/書)
(有七科適戍屯兵而守也又曰車師前/王治交河城有交河水分流遶城下)栩陽離别賦臨
江愁思歌(漢書藝文志有别栩陽賦五篇又/冇臨江王及愁思節士歌四篇)復令悲此
曲紅顔餘幾多(言彼栩陽以離别為賦臨江之愁思作/歌者復令悲此搗衣之曲紅顔無復多)
(也/)
　　預麟趾殿校書和劉儀同
　　　(周書明帝紀曰帝即位集公卿以下有文學者/八十餘人於麟趾刋校經史公之得預盖此時)
　　　(也又北史庾季才傳曰武定二年與王/裒庾信同補麟趾學士劉儀同劉臻也)
止戈興禮樂修文盛典謨(左氏傳曰夫文止戈/為武尚書有典謨)壁開金
石篆河浮雲霧圖(孔安國尚書序曰魯共王好治宫室/壊孔子舊宅以廣其居於壁中得先)
(人所藏古文虞夏商周之書及傳論語孝經皆科斗文/字王升孔子堂聞金石絲竹之音乃不壊宅悉以書還)
(孔氏科斗書廢已久時人無能知者以所聞伏生之書/考論文義定其可知者為𨽻古定更以竹篇寫之增多)
(伏生五篇竹書紀年曰黄帝五/十年天霧三日三夜龍圖出河)芸香上延閣碑石向鴻
都(魚豢典畧曰芸香辟紙魚蠧故藏書臺曰芸臺漢書/曰武帝時内有延閣廣内秘書之府劉歆七畧曰孝)
(武皇帝勅丞相公孫𢎞廣開獻書之路百年之間書積/如山故内有延閣廣内秘書之府後漢書曰靈帝光和)
(元年始置鴻都門學生蔡邕書冊於碑令工鐫刻於太/學門外碑始立其觀視及摹冩者車乗日千餘兩塡塞)
(街陌後諸為尺牘及書鳥篆/者皆引召遂至數千人焉)誦書稱博士明經拜大夫
(漢書曰伏生濟南人也故為秦博士孝文時求能治尚/書者伏生年九十餘不能行詔使晁錯徃受之又曰韋)
(𤣥成以明經/擢為諫大夫)璧池寒水落學市舊槐疎(一作枯三輔黄/圖曰璧廱如璧)
(之圓雍之以水象教化流行也又曰元始中起明堂列/槐樹數百行朔望持經書及當郡所出物於此賣買號)
(槐/市)髙譚變白馬雄辯塞飛狐(孔叢子曰趙人公孫龍云/白馬非馬馬者所以命形)
(白者所以命色夫命色者非命形故曰白馬非馬也漢/書酈食其曰距飛狐之口臣瓚曰飛狐在代郡西南塞)
(名/)月落將軍樹風驚御史烏(後漢書曰馮異每所止舍/諸將並坐論功異獨屏樹)
(下軍中號曰大樹將軍漢書朱博傳曰御史府中列柏/常有野烏數千棲宿其上晨去暮來號曰朝夕烏鳥去)
(不來者數月長老異之後/二嵗休廢御史大夫之職)子雲猶(一作/方)汗簡温舒正削
蒲(漢書曰揚雄字子雲蜀郡成都人也劉向别録云殺/青者以火炙簡令汗取其青易書復不蠧謂之殺青)
(亦謂汗簡漢書曰路温舒字長君鉅鹿東里人也父為/里監門使温舒牧羊温舒取澤中蒲截以為牒編用寫)
(書後受春秋通大義舉/孝亷位至臨淮太守)連雲雖有閣終欲想江湖(曹子/建節)
(逰賦曰連雲閣以逺徑潘岳秋興賦序曰髙閣/連雲又曰譬猶池魚籠鳥有江湖山藪之思)
　　和宇文内史入重陽閣
　　　(和宇文内史昶悼周明帝也周書明帝紀云武/成二年辛酉重陽閣成㑹羣公列卿大夫及突)
　　　(厥使者於芳林園賜錢帛各有差夏四月/帝因食遇毒庚子大慚辛丑崩于延夀殿)
北原風雨散南宫容衛疎(北原北陵也原陵通稱西都/賦曰北眺五陵三輔黄圖曰)
(太上皇葬櫟陽北原漢書音義曰原再也謂已立廟更/立者為原後漢書曰肅宗詔賈逵入講尚書南宫雲臺)
待詔還金馬儒林歸石渠(三輔黄圖曰金馬門宦者署/武帝時大宛以銅鑄像立於)
(署門因以為名東方朔主父偃嚴安徐樂皆待詔金馬/門石渠閣蕭何造其下礲石為渠以導水若今御溝因)
(為閣名所藏入闗所得秦之圖/籍至於成帝又於此藏秘書焉)徒懸仁夀鏡空聚茂陵
書(周書明帝紀云帝善屬文摭採衆書自黄農以來訖/於漢魏末叙為世譜凡五百六巻所著文章十巻陸)
(機與弟雲書曰仁夀殿前有大方銅鏡髙五尺餘廣二/尺二寸暗著庭中向之便冩人形體漢武内傳曰武帝)
(遺詔以雜道書三十巻置棺中河中太守張純以書進/宣帝時有武帝典書郎冉登見之流涕曰此先皇殯時)
(物也漢書云武帝𦵏茂陵臣瓚/曰茂陵在長安西北八十里)竹淚垂秋筍蓮衣落夏
蕖(博物志云舜二妃曰湘夫人舜崩二妃啼以淚揮竹/竹盡斑楚辭曰製芰荷以為衣王逸曰芰菱也荷芙)
(蕖/也)顧成始移廟陽陵正徙居(三輔黄圖曰故文帝廟號/顧成廟孝文四年作顧成)
(廟在長安城南文帝自為廟制度逼狭若顧望而成猶/文王靈臺不日成之故曰顧成也景帝陽陵在長安城)
(東北四十里按景帝五年作陽陵/起邑陽陵山方百二十歩髙十丈)舊蘭憔悴長殘花爛
漫舒别有昭陽殿長悲故(一作/班)媫妤(漢書曰班媫妤成/帝即位選入後宫)
(始為少使俄而大幸為媫妤居增成舍後趙飛燕寵盛/媫妤失寵希復進見退處東宫作賦自傷悼成帝崩媫)
(妤充奉園陵薨因𦵏園中以喻宇/文内史入重陽閣有傷悼之辭也)
　　忝在司水看治渭橋
　　　(本傳云孝閔踐阼封臨清縣子除司水下大夫/是也漢書注蘇林曰渭橋在長安三里跨渭水)
　　　(為橋王裒集中有和/庾司水修渭橋詩)
大夫參下位(言已為下大/夫之職也)司職渭之陽(言為司水㸔治/渭橋在渭水之)
(陽/也)富平移鐵鏁(一作/鏁柱)甘泉運石梁(晋陽秋曰杜預造橋/於富平津所謂造舟)
(為梁也博物志曰秦始皇在驪山之北運取大石於渭/北歌曰運石甘泉口渭水為不流千人唱萬人鉤金陵)
(餘石大/如塸)跨虹連絶岸浮黿續斷航(爾雅曰螮蝀謂之雩/螮蝀虹也郭注云俗)
(呼為美人虹江東呼雩月令季春之月虹始見音義云/虹雙出鮮盛者為雄雄曰虹闇者為雌雌曰蜺是隂陽)
(交㑹之氣言橋似之也爾雅注曰兩厓累者為岸説文/曰黿大鼈也𤣥中要記曰千嵗之黿能與人語江淹恨)
(賦曰方欲駕黿鼉以為梁方言云闗西東/或謂舟為航説文作斻在方部航胡郎切)春洲鸚鵡色
流水桃花香(水經注曰黄鵠磯在鸚鵡之下尾此云鸚/鵡色言緑色似之也漢書溝洫志曰来春)
(桃花水盛必羡溢有填淤反壤之害師古曰月令仲春/之月如雨水桃始華盖桃方華時既有雨水川谷水洋)
(衆流猥積波瀾盛/故謂之桃花水耳)星精逢漢帝釣叟值周王(干寳搜神/記曰蜀張)
(寛漢武帝時為侍中從侍甘泉至渭橋有女子浴於渭/氷乳長七尺上怪其異遣問之女曰帝後第七車者知)
(我所來時寛在第七車對曰天星主祭祀者齋戒不潔/則女人見史記曰吕尚盖嘗困窮年老矣以漁釣干周)
(西伯西伯出獵遇太公於渭之/陽與説大悦載與俱歸立為師)平堤石岸直髙堰栁長
長(廣雅曰堰潛堰也謂/潛築土以壅水也)羡言杜元凱河橋獨舉觴(晋書/曰杜)
(預以孟津渡險有覆没之患請建河橋於富平津議者/以為殷周所都厯聖賢而不作者必不可立故也預曰)
(造舟為梁則河橋之謂也及橋成帝從百寮臨㑹舉觴/屬預曰非君此橋不立也對曰非陛下之明臣不能施)
(其㣲/巧)
　　北園新齋成應趙王教
虹粉跂鳥翼山節拱蘭枝(爾雅曰螮蝀虹也粉疑作棼/説文曰棼複屋棟也翼屋榮)
(也西都賦曰抗應龍之虹梁又云列棼橑以布翼吕延/濟曰梁曲如虹故言虹梁吕向曰言棟上布椽如翼也)
(此言梁棼若虹梁矣棼音汾色咸語論注/云節者栭也刻鏤為山蘭枝木蘭枝也)畫梁雲氣繞
雕牕玉女窺(王裒甘泉頌曰采雲氣以為楣西京賦曰/繡栭雲楣薛琮曰楣梁也皆雲氣畫如繡)
(也魯靈光殿賦曰/玉女窺牕而下視)月懸惟返照蓮開長倒垂(魯靈光殿/賦曰璧暠)
(曜以月照李善曰言璧之白如月之照也賦又/曰反植芙蕖張載曰反植者根在上而葉在下)盤根細
壊石行雨暴澆池長藤連格徙髙樹帶巢移鳥聲惟雜
囀花風直亂吹白虎題書觀𤣥熊帖射皮(後漢有白虎/觀周禮王大)
(射共/熊侯)文絃入舞曲月扇掩歌兒(張揖廣雅曰琴五絃宫/商角徵羽文王増二絃)
(曰少宫少商見世本班媫妤怨歌/行曰裁為合歡扇團團似明月)玉節調笙管金船代
酒巵(説文曰古者玉琯以玉舜之時西王母來獻其白/琯前零陵文學姓奚于泠道舜祠下得笙玉琯夫)
(以玉作音故神人以和鳯凰来儀也漢書音義曰管漆/竹長一尺六孔古以玉作不但竹也按琯从玉管從竹)
(節竹約也以玉為之故云玉節矣八王故事曰陳思有/神思為鴨頭杓浮於九曲酒池王意有所勸鴨頭則迴)
(向之又為鵲尾杓柄長而直王意有所到處於罇上鏇/之鵲則指之大業拾遺云作小舸子長八尺七艘木人)
(長二尺許乗船行酒毎一船一人擎酒杯一人捧酒缽/一人撑船二人盪槳遶曲水池隨岸而行疾於水飾水)
(飾遶池一匝酒船得三遍毎到坐客處即停住擎酒木/人於船頭伸手酒客取酒飲訖還杯木人受杯迴向捧)
(酒缽人取杓斟酒滿杯船依飾自行按金船即鴨頭杓/之遺陳思王所制也後李白詩云却放酒船回李商隱)
(詩云雨送酒船香皆/云酒巵盖本此也)若論曹子建天人本共知(魏畧曰/邯鄲淳)
(嘆曹植之材/謂之天人)
　　同㑹河陽公新造山池聊得寓目(周書曰李綸/為河陽郡公)
横階仍鑿澗對戸即連峰暗石疑藏虎盤根似卧龍(楚/熊)
(渠子漢李廣皆夜行射寢石以為虎故石疑藏虎/抱樸子云千龍之松其狀如龍故根似卧龍也)沙洲
聚亂荻洞口礙横松(陸機云薍謂之荻至/秋堅成則謂之萑)引泉恒數派
開巖即十重北園聞吹管南隣聼撃鐘(左太冲詩曰南/隣撃鐘磬北里)
(吹笙/竽)菊寒花正合杯香酒絶濃由來魏公子今日始相
逢(漢書地理志云河南之開封中牟陽武酸棗巻/皆魏分也故河陽公稱魏子比戰國信陵矣)
　　登州中新閣
跨虚凌倒景連雲拒少陽(漢書如淳注曰倒景在日月/之上日月反徙下照故其景)
(倒魯靈光殿賦曰承明堂於少陽李善注云漢書曰/少陽東方也凌倒景言其髙也拒少陽言其在東也)璇
極龍鱗上雕薨鵬翅張(甘泉賦曰璇題玉英應劭曰題/頭也榱椽之頭皆以玉飾也漢)
(書音義曰三輔間謂屋梁為極也魯靈光殿賦曰崱繒/綾而龍鱗説文曰薨屋棟也徐鍇曰所以承瓦聲莫耕)
(切莊子曰北海有鳥曰鵬璇極言以玉飾梁也龍/鱗似龍之鱗雕薨畫棟也鵬翅謂棟翅若飛翔者)千尋
文杏照十里木蘭香(西京雜記曰上林苑有文杏材有/文采者也述異記曰木蘭在潯陽)
(江中多木蘭樹昔吳王闔廬植木蘭於此用搆宫/殿也閒居賦曰刻木蘭以為榱兮飾文杏以為梁)開牕
對髙掌平坐望河梁(西京賦曰綴以二華巨靈屭贔髙/掌逺蹠以流河曲開牕對髙掌者)
(言對二華之山也魏文帝燕歌行曰牽牛織女遥相望/爾獨何辜限河梁平坐望河梁者言閣之髙上凌天河)
(也梁/橋也)歌響聞長樂鐘聲徹建章(三輔黄圖曰長樂宫本/秦之興樂宫也建章宫)
(在未央宫西/長安門外)賦用王延夀書須韋仲將(後漢書曰王逸/字叔師南郡宜)
(城人子延夀字文考有雋才逰魯作靈光殿賦蔡邕亦/造此賦未成及見延夀賦甚竒之遂輟世說曰韋仲將)
(能書魏明帝起殿欲安榜使仲將登梯題/之既下頭鬢皓然用勅兒孫勿復學書)龍來隨畫壁
鳳起逐吹簧(毛萇曰簧笙也説文曰笙象鳳身/言畫龍疑眞刻鳳儼若吹簧也)石作芙
蓉影池如明鏡光(郭璞曰江東人/呼荷華為芙蓉)花梁反披葉蓮井倒
垂房(所謂井者淮南子曰大構駕興宫室延樓棧道鷄/棲井榦髙誘曰鷄棲井榦復金熒井刻花置其中)
(也榦音貫漢書有井榦樓榦音韓西京賦曰蔕倒茄於/藻井披紅葩之狎獵飾華榱與壁璫流景曜之韡韡薛)
(綜注曰茄藕莖也以其莖倒置於藻井其華下向反披/也華榱畫其榱也魯靈光殿賦曰圓淵方井反植荷蕖)
(緑房紫的窋䆛垂珠張載注云緑房芙蕖之房也芙蕖/蓮也窋張滑切䆛丁嫁切反披倒垂皆謂根在上而葉)
(在下也云蓮井者當棟中交/木方若井榦刻以蓮花也)徒然思鷰賀無以預鵾翔
(淮南子曰大厦成而鷰雀相賀莊子曰北溟有魚其名/曰鯤化而為鵬怒而飛翼若垂天之雲鷦鷯賦云鷲鶚)
(鵾鴻李善注云/鵾狀如鶴而大)
　　嵗晚出横門(三輔黄圖曰長安城北/出西頭第一門曰横門)
年華改歳隂逰客喜登臨(楚辭曰登山臨/水兮送將歸)據鞍垂玉帖
横腰帶錦心(後漢書曰馬/援據鞍顧盼)氷弱浮橋没沙虚馬跡深倚
弓依石岸回牀向栁隂智瓊來勸酒文君過聼琴(干寳/搜神)
(記曰魏濟北郡從事掾弦超以嘉平中夜獨宿夢冇神/女来從之自稱天上玉女東郡人姓成公字智瓊早失)
(父母天帝哀其孤苦遣令下嫁超當其夢也精爽感悟/嘉其非常人之容覺悟欽想若存若亡如此三四夕一)
(旦顯然來逰駕輜軿車從一婢服羅綺之衣姿顔容體/狀若飛仙自言年七十視之如十五六車上有壺榼青)
(白琉璃五貝飲啗竒異饌具醴酒與超共飲食遂為夫/婦漢書曰卓王孫有女文君新寡好音故相如繆與令)
(相重而以琴心挑之/文君夜亡奔相如)明朝雲雨散何處更相尋(髙唐賦/云昔者)
(先王夢一婦人曰妾巫山之女也朝為行雲暮為行雨/朝朝暮暮陽臺之下旦而視之如言故為立廟曰朝雲)
　　北園射堂新成(周書若干惠傳太祖嘗造射堂/新成與諸將宴射徙堂於惠宅)
軒臺聊可習仙的不難登(山海經曰西王母之山有/軒轅臺射者不敢西向)轉
箭初調筈横弓先望堋(筈音括筈㑹也謂與/弦相㑹也堋射埒也)驚心一雁
落連臂兩猿騰(上更嬴事下飬/由基事注已見)直知王濟巧誰覺魏舒
能(世説曰王君夫有牛名八百里駮常瑩其角王武子/語君夫曰吾射不如卿今指賭卿牛以錢千萬對之)
(君夫既恃手快且謂駿物無有殺理便相然可令武子/先射武子一起便破的卻據胡牀叱左右速探牛心來)
(須臾炙至一臠便去王隱晋書曰魏舒字陽元任城人/少工射為後將軍鍾毓長史毓與參佐射戲舒常為坐)
(畫籌後值朋人少以舒充數於是發無不中加博措/閒雅殆盡其妙毓嘆之曰吾之不足盡卿如此射矣)空
心不死樹無葉未枯藤擇賢方知此傳巵喜得朋(禮記/鄭注)
(曰巵酒器也易/曰西南得朋)
　
　
　
　
　
　
　
　
　
　
　
　庾子山集巻三
欽定四庫全書
　庾子山集巻四　　　　　　周　庾信　撰
　　　　　　　　　　　　　錢唐倪璠纂註
　詩
　　園庭
杖鄉従物外養學事閒郊(禮記曰六/十杖於鄉)窮愁方汗簡無遇
始觀爻(後漢書曰吴恢殺青簡以寫經書章懐太子注/云殺青者以火炙簡令汗取其青易書復不蠧)
(謂之殺青亦謂汗簡義見劉向/别録也易有三百八十四爻)谷寒已吹律簷空更剪
茅(劉向别錄曰鄒衍在燕齊有谷寒不生五穀鄒衍吹/律而温之至生黍漢書曰茅茨不剪師古曰屋蓋曰)
(茨茅茨以/茅覆屋也)樵隐恒同路人禽或對巢(臧榮緒晉書云何/琦曰胡孔明有言)
(隐者在山樵者亦在山在山則同所以在山則/異譙周古史考曰許由夏常居巢故一號巢父)水蒲開
晩結風竹解寒苞(鮑照採桑詩曰早蒲時結䕃爾雅曰/如竹箭曰苞郭注云條竹性叢生)
古槐時變火枯楓乍落膠(淮南畢萬術曰老槐生火山/海經曰黄帝殺蚩尤棄其桎)
(梏化為楓郭璞曰楓似白楊葉圓而岐/有脂而香今之香楓是膠楓樹脂也)倒屣迎懸榻停
琴聴解嘲(魏志王粲傳曰蔡邕才學顯著貴重朝廷常/車騎填巷賔客盈座聞粲在門倒屣迎之後)
(漢書徐穉傳曰豫章太守陳蕃不接賔客惟見穉來特/設一榻去則懸之又陳蕃傳曰太尉李固表薦遷樂安)
(太守郡人周璆高潔之士前後郡守招命莫肯至惟蕃/能致焉字而不名特為置一榻去則懸之二傳互載在)
(豫章則特設以待穉在樂安則特設以待璆並有懸榻/之事也揚子解嘲序云人有嘲碓以𤣥之尚白碓解之)
(號曰/解嘲)香螺酌美酒枯蚌藉蘭殽(西京雜記曰趙飛燕為/皇后其女弟上穟有香)
(螺巵出南海一名丹螺王子年拾遺記曰漢武帝思懐/李夫人侍者覺帝容色愁怨乃進洪梁之酒酌以文螺)
(之巵巵出波祗之國知螺可用為酒巵也邊讓章/華賦曰蘭殽山竦椒酒淵流注云蘭殽芳若蘭也)飛魚
時觸釣翳雉屢懸庖(王子年拾遺記曰仙人寗封食飛/魚而死二百年更生故寗先生逰)
(沙海七言頌曰百齡暫死食飛魚此云飛魚葢言游魚/之觸釣也周禮有庖人鄭注云庖之言苞也裹肉曰苞)
(苴釋曰言庖者今之廚轉作庖者欲取庖人主/六獸六禽以供庖廚有裹肉之意也庖扶交反)但使相
知厚當能來結交
　　歸田(子山欲歸田/里故作是詩)
務農勤九穀歸來嘉一廛(周禮冢宰職云以九職任萬/民一曰三農生九穀鄭司農)
(云三農平地山澤也九穀黍稷秫稻麻大小豆大小麥/也後鄭謂三農原隰及平地九穀無秫大麥而有梁苽)
(秫音述苽音𤓰彫胡也周禮載師云以廛里在國中之/地鄭注云廛民之區域也以廛里任國中而遂人職授)
(民田夫一廛百畝揚子雲/有田一廛謂百畝之居也)穿渠移水碓燒棘起山田(漢/書)
(曰穿漕渠通渭孔融曰水碓之巧勝於聖人斷木掘地/説文曰碓舂也棘荆棘燒棘謂芟草除地也鄭司農注)
(周禮三農平地山/澤知有山田矣)樹隂逢歇馬魚潭見酒船苦李無人
摘秋𤓰不直錢(晉書曰王戎與羣兒戲於道側見李樹/多實等軰競趨之戎獨不往或問其故)
(戎曰樹在道邊而多子必苦李也取之信然吴越春秋/曰越伐吴吴王遯去走三日三夕腹餒口饑因得生𤓰)
(已熟吴王掇而食之謂左右曰何冬而生𤓰近道人不/食何也左右曰盛夏之時人食生𤓰起居道傍子復生)
(秋霜惡之故不食吴王嘆/曰子胥所謂且食者也)社雞新欲伏原蠶始更眠(荆/楚)
(嵗時記曰春分日民並種戒火草於屋上有鳥如烏先/雞而鳴架架格格民候此鳥則入田以為候社日四鄰)
(並結宗㑹社牲醪為屋於樹下先祭神然後饗其胙周/禮曰馬質禁原蠶者鄭注云天文辰為馬故蠶書曰蠶)
(為龍精月值大火則浴/其種是蠶與馬同氣也)今日張平子翻為人所憐(後漢/書曰)
(張衡字平子南陽西鄂人也衡著歸田賦李周翰曰衡/逰京師四十不仕順帝時閹官用事欲歸田里故作是)
(賦子山本張平子/之賦而作此詩焉)
　　寒園即日
寒園星散居揺落小村墟(釋名曰星散也列位布散也/青緗雜記嶺南謂村市為虚)
逰仙半壁畫隐士一牀書子月泉心動陽爻地氣舒(禮/記)
(曰仲冬泉水動律書云十一月律中黄鍾黄鍾者陽氣/鍾黄泉而出也其於十二爻為子子者滋也滋者言萬)
(物滋於下也後漢書魯恭議奏曰易曰潛龍勿用言十/一月十二月陽氣潛蔵未得用亊雖煦嘘萬物養其根)
(荄而猶盛隂在上地凍水冰陽氣否隔閉而成冬故曰/履霜堅冰隂始凝也馴致其道至堅冰也言五月㣲隂)
(至十一月堅冰至也蔡邕/獨斷曰冬至陽氣始動)雪花深數尺冰牀厚尺餘(韓/詩)
(外傳曰雪花六出故雪曰雪花左氏傳曰闕地下冰而/牀焉故冰曰冰牀博物志曰北方地寒冰厚三尺氣出)
(口為/凌)蒼鷹斜望雉白鷺下觀魚(春秋文曜鉤曰金伐木/故鷹撃雉李陵詩曰有)
(鳥西南飛熠燿似蒼鷹張華鷦鷯賦云蒼鷹鷙而受緤/爾雅曰鷺舂鉏郭注云白鷺也頭翅背上皆有長翰毛)
(今江東人取以為睫攡名之曰白鷺縗陸機疏云鷺水/鳥也白而好潔故謂之白鳥齊魯之間謂之舂鉏遼東)
(樂浪吴揚人皆謂之白鷺好欲/取魚時則弭之今吴人亦養焉)更想東都外羣公别二
疏(漢書曰疏廣為太傅兄子受為少傅太子毎朝因進/見太傅在前少傅在後父子並為師傅朝廷以為榮)
(廣謂受曰吾聞知足不辱知止不殆功成身退天之道/也即日父子俱移疾三月還稍篤上書乞骸骨上皆許)
(之賜黄金二十斤皇太子贈以五十斤公卿大夫故人/邑子設帳祖道供張東都門外送者車數百兩辭決而)
(去及道觀者皆曰賢哉二大夫咸歎息/為之下泣言雖仕者亦思乞骸骨歸也)
　　幽居值春
山人久陸沉幽徑忽春臨(莊子曰孔子之楚其鄰有夫/妻臣妾登極者仲尼曰是陸)
(沉者/也)決渠移水碓開園掃竹林(西都賦曰/決渠降雨)欹橋久半斷
崩岸始邪侵短歌吹細笛低聲泛古琴(琴有/泛音)錢刀不相
及耕種且須深(風俗通曰錢刀俗説利傍有刀言治生/得金者必有刀錢之禍漢書王莽造大)
(錢作契刀錯刀五銖錢几/四品並行故稱錢刀也)長門一紙賦何處覔黄金(長/門)
(賦序云孝武皇帝陳皇后時得幸頗妬别在長門宫愁/悶悲思聞蜀郡成都司馬相如天下工為文奉黄金百)
(斤為相如文君取酒因於解悲愁之辭/而相如為文以悟主陳皇后復得親幸)
　　卧疾窮愁
危慮風霜積窮愁嵗月侵留蛇常疾首映弩屢驚心(晉/書)
(曰杜預在荆州因宴集醉卧齋中外人聞嘔吐聲竊窺/戸止見一大蛇垂頭而吐聞者異之其後徴為司𨽻校)
(尉加位特進行次鄧縣而卒題是卧疾似用此語又疑/疾首是用孫叔敖兩頭蛇事賈誼新書云孫叔敖為兒)
(時出道上見兩頭蛇殺而埋之歸見其母泣問其故對/曰夫見兩頭蛇者必死今出見之故爾母曰蛇今安在)
(對曰恐後人見殺而埋之矣母曰夫有隂徳者必有陽/報爾無憂也及長為楚令尹今云留蛇常疾首者疑言)
(留此兩頭之蛇常疾惡其首也有將死之徴矣映弩屢/驚心者風俗通曰汲令應彬請主簿杜宣飲酒時其上)
(懸赤弓照杯中如蛇宣惡之因得疾彬知之延宣於舊/處置酒指曰此弩影似耳疾遂瘳又晉書樂廣請親客)
(飲酒見杯中有蛇意甚惡之既飲而疾於是河南聴事/壁上有角漆畫作蛇廣意杯中即角影也復置酒前處)
(所見如初客豁然/意解沉疴頓愈)穉川求藥録君平問卜林(晉書曰葛/洪字穉川)
(丹陽句容人也師事南陽太守上黨鮑𤣥𤣥亦内學逆/占將來見洪深重之以女妻洪洪傳𤣥業兼綜練醫術)
(凡所著撰皆精覈是非而才章富贍有金匱藥方肘後/要急方漢書曰蜀有嚴君平卜筮於成都市裁日閲數)
(人得百錢足自養則閉肆下簾而授老子博覽無不通/依老子嚴周之指著書十餘萬言師古曰地理志謂君)
(平為嚴遵三輔決/録云君平名尊)野老時相訪山僧或見尋(應劭藝文/志注云年)
(老居田野相民耕種故稱野/老説文曰僧浮屠道人也)有菊翻無酒無絃則有琴
(續晉陽秋曰陶潛甞九月九日出宅邊菊叢中坐久之/滿手把菊值王𢎞送酒至即便就酌醉而歸淵明不解)
(音律而蓄無絃琴一張毎/酒適輒撫㺯以寄其意)詎知長抱膝徒為梁父吟(蜀/志)
(曰諸葛亮躬耕隴畆好為梁父吟身長八尺自比於管/仲樂毅時人莫之許也惟博陵崔州平潁川徐元直與)
(亮友善謂為信然注云魏畧曰亮在荆州以建安初與/潁川石廣元徐元直汝南孟公威等俱逰學三人務於)
(精熟而亮獨觀其大畧毎晨夜従容常抱膝長嘯而謂/三人曰卿仕進可至刺史郡守也三人問其所至亮笑)
(而不言言已在周卧疾窮愁其狀似危求醫問卜/訪尋者多豈知已抱膝而吟實有諸葛之志也)
　　山齋
寂寥尋靜室䝉密就山齋(楚辭曰聲嗷嗷以寂寥兮王/逸曰寂寥空無人之貌也范)
(蔚宗樂逰應劭詩/曰遵渚攀䝉密)滴瀝泉澆(一作/遶)路穹窿石卧階(説文/曰滴)
(歴水下滴瀝也江淹謝臨川詩云乳竇既/滴瀝爾雅郭注云穹窿至極亦為大也)淺槎全不動
盤根惟半埋圓珠墜晚菊細火落空槐(江淹恨賦曰秋/露如珠淮南子)
(曰老槐/生火)直置風雲慘彌憐心事乖
　　望野
試䇿千金馬來登五丈原(漢書曰漢使壯士車令等持/千金及金馬以請宛王貳師)
(城善馬魏氏春秋曰諸葛亮據渭水南司馬懿謂諸將/曰亮若出武功依山東轉是其勇也若西上五丈原則)
(諸君無事矣亮果屯此原與懿相遇水經注曰武功縣/西南衙嶺山北歴斜谷逕五丈原東諸葛亮與歩隲書)
(曰僕前在五丈原/原在武功西十里)有城仍舊縣無樹即新村(言野望有/城之處仍)
(舊時郡縣無樹之/郷即今時村落也)水向蘭池泊日斜細栁園(括地志云/蘭池陂即)
(古之蘭池在咸陽縣界秦記云始皇都長安引渭水為/池築為蓬瀛刻石為鯨長二百丈逢盜之處也漢書曰)
(周亞夫/屯細栁)涸渚通沙路寒渠塞水門但得風雲賞何須人
事論(後漢二十八將論曰然咸能感㑹風雲奮其智勇/言古佐命之臣風雲相感為可嘆賞至於人事盛)
(衰不足/論也)
　　䝉賜酒
金膏下帝臺玉歴在蓬萊(穆天子傳河伯曰示汝黄金/之膏山海經曰鍾鼓之山帝)
(臺之石所以觴百神也郭璞注云帝臺神人名舉觴燕/㑹則於此山因名為鍾鼓也玉歴疑作玉瀝郭璞山海)
(經注所謂白玉膏是/也蓬萊三神山名)仙人一遇飲分得兩三杯忽聞桑
葉落正值菊花開(水經注曰河東郡民有劉白墮者宿/擅工釀採浥河流醖成芳酎懸食同)
(枯枝之年排子桑落之辰故酒得其名矣自王公支庶/牽拂相招者每云索郎有顧思同旅語索郎反語為桑)
(落西京雜記曰九月九日佩茱茰食蓬餌飲菊花酒令/人長壽菊花舒時并採莖葉雜黍米釀之至來年九月)
(九日始熟就飲焉/故謂之菊花酒)阮籍披衣進王戎含笑來(世説曰王/戎弱冠詣)
(阮籍時劉公榮在坐阮謂王曰偶有二斗美酒當與君/共飲彼公榮者無預焉二人交觴酬酢公榮遂不得一)
(杯而言語談/戲三人無異)従今覔仙藥不假向瑶臺(楚辭曰望瑶/臺之偃蹇兮)
　　奉報趙王恵酒
梁王修竹園冠蓋風塵喧(西京雜記曰梁孝王好宫室/苑囿之樂築兔園九域志曰)
(梁孝王苑囿中有修竹園西都賦曰/冠蓋如雲陸士衡詩曰京洛多風塵)行人忽枉道直進
桃花源(陶潛桃花源記曰武陵人捕魚為業忽逢桃花林/夾岸林盡水源便得一山山有小口便捨船從口)
(入土地平曠屋舍儼然男女衣著悉如外人自云/先世避秦亂時率妻子邑人來此絶境不復出焉)穉子
還羞出驚妻倒閉門(史記曰楚懐王穉子子蘭范雲贈/張謖詩云還聞穉子説有客欵柴)
(扉/)始聞傳上命定是賜中樽(漢書如淳注曰稷米一斗/得酒一斗為中尊師古曰)
(中尊者宜為黍米作酒有澆醇之異為上中下耳又按/盛酒器爾雅曰卣中尊也􁂜卣罍器也禮圖云六尊為)
(中受五斗是中/樽為盛酒器也)野罏燃樹葉山杯捧竹根(王韶南雍州/記曰辛居士)
(名宣仲家貧春月鬻筍充膓酌截竹為罌用充盛置人/問其故宣仲曰我惟愛竹好酒欲令二物常相並耳)
風池還更煖寒谷遂成暄(風池如風井之類宋玉風賦/曰夫風生於地起於青蘋之)
(末侵淫谿谷盛怒於土囊之口李善注引盛𢎞之荆州/記曰宜都狼山縣有山山下有穴大數尺為風井土囊)
(當此之類也此云風池亦猶是矣劉向别錄曰燕有谷/地美而寒不生五穀鄒衍乃吹律而温氣至堪植黍今)
(人謂之黍谷喻己如風池/寒谷得此酒而温暖也)未知稻粱雁何時能報恩(説/苑)
(曰齊景公甞/菽粟鳬雁)
　　有喜致醉
　　　(此子山生子之辭也某息荀娘豈以此/時舉之耶或即嗣子名立者所未詳矣)
忽見庭生玉欣看蚌出珠(晉書謝𤣥曰芝蘭玉樹欲其/生於庭階耳史記龜䇿傳曰)
(明月之珠出於江海藏於/蚌中生玉出珠喻得子也)蘭芬猶載寢蓬箭始懸弧(左/氏)
(傳曰鄭文公有賤妾曰燕姞夢天使與已蘭曰以是為/而子既而文公見之與之蘭而御之辭曰妾不才幸而)
(有子將不信敢徴蘭乎生穆公名之曰蘭詩曰乃生男/子載寢之牀禮記曰子生男子設弧於門左三日始負)
(子男射射人以桑弧蓬矢六射天地四方鄭注云/桑弧蓬矢本大古也天地四方男子所有事也)既喜
枚都尉能歡陸大夫(漢書曰枚乘為𢎞農都尉孽子臯/乘在梁時取臯母為小妻乘東歸)
(臯母不肯随乘乘怒分臯數千錢與母居又曰陸賈為/太中大夫有五男乃出使越槖中裝賣千金分其子子)
(二百金令為生産曰過女女/給人馬酒食極欲十日而更)頻朝中散客連日步兵厨
(晉書曰嵇康與魏宗室婚拜中散大夫魏氏春秋曰阮/籍以世多故禄仕而已聞歩兵校尉缺厨多美酒營人)
(善釀酒求為校尉遂/縦酒昏酣遺落世亊)襍曲隨琴用殘花聴酒須脆梨裁
數實甘查惟一株兀然已復醉揺頭歌鳳雛(劉伶酒徳/頌曰兀然)
(而醉豁爾而醒宋書樂志曰鳳將雛歌者舊曲/也應璩百一詩云言是鳳將雛然則其來乆矣)
　　喜晴應詔勅自疏韻
御辯誠膺録維皇稱有建(應禎華林園集詩曰五徳更/運膺籙受符李善注云春秋)
(命歴序曰五徳之運同徴合符膺/籙次相代洪範次五曰建用皇極)雷澤昔經漁負夏時
従販(史記曰舜耕歴山漁雷澤陶河濵作器於壽丘就/時於負夏正義曰括地志云雷夏澤在濮州雷澤)
(縣郭外西北山海經曰雷澤有雷神龍首人頰鼓其腹/則雷也索隐曰尚書大傳販於頓丘就時負夏孟子曰)
(遷於負/夏是也)柏梁驂駟馬高陵馳六傳(漢武帝元封三年作/柏梁臺詔羣臣二千)
(石有能為七言詩者乃得上座梁孝王云驂駕駟馬従/梁來史記文帝本紀曰代王命宋昌參乘張武等六人)
(乘傳詣長安至高陵休止正義曰括地志云高陵故/城在雍州高陵縣西南一里本名横橋架渭水上)有
序屬賔連無私表平憲河堤崩故栁秋水高新堰(廣雅/曰堰)
(潛堰也謂潛築土以壅水也一作堨音竭亦作/塢烏古切堰一建切三字義同而音則異也)心齋愍
昏墊樂徹憐胥怨(禮記曰齋之為言齊也心不茍慮必/依乎道書曰下民昏墊孔傳曰言天)
(下民昏暓墊溺皆困水災周禮曰大傀異裁令去樂凡/國之大憂令弛縣商書曰盤庚五遷將治亳殷民咨胥)
(怨/)禪河秉高論法輪開勝辯(水經注曰佛國記云拘那/竭城北雙樹間希建禪河)
(邊世尊於此北首而盤泥洹佛説四十二章經曰世尊/於鹿野苑中轉西諦法輪度憍陳如等五人而證道果)
(維摩經曰三轉法輪於/大千其輪本來常清淨)王城水鬬息洛浦河圖獻(國語/曰周)
(靈王二十二年穀洛鬬將毁王宫韋昭注曰穀洛二水/名也鬬者兩水格有似於鬬洛在王城之北東入於瀍)
(至靈王時穀水盛出於王城之西而南流於洛水毁王/城西南將及王宫故齊人城郟周易繫辭曰河出圖洛)
(出書聖人則之春秋緯云河以通乾出天苞洛以流坤/吐地符河龍圖發洛龜書感河圖有九篇洛書有六篇)
(孔安國以為河圖則八卦/是也洛書則九疇是也)伏泉還習坎埽風巳回㢲(㢲/音)
(旋蘇貫切易曰習坎/有孚又曰㢲為風)桐枝長舊圍蒲節抽新寸(寸音斷/爾雅曰)
(櫬梧郭云今梧桐也又爾雅曰榮桐木郭云即梧桐與/上櫬梧一也説文曰榮桐也又曰蒲水草也可以作席)
山藪欣蔵疾幽棲得無悶(悶音慢莫半切左傳伯宗曰/山藪藏疾杜注云山之有林)
(藪毒害者居之/易曰遯世無悶)有慶兆民同論年天子萬(書曰一人有/慶兆民賴之)
(詩江漢云天子萬年箋云臣受恩無可以報謝稱言/使君壽考而已樂府逺如期云増壽萬年亦誠哉)
　　同顔大夫初晴
　　　(顔大夫顔之儀也北史曰顔之推字介瑯邪臨/沂人也弟之儀字升博渉羣書好為辭賦江陵)
　　　(平随例遷長安周明帝以為麟趾學士宣帝/即位遷上儀同大將軍御正大夫進爵為公)
夕陽含水氣反景照河隄(爾雅曰山西曰夕陽郭注云/暮乃見日説文曰景光也景)
(即影字日景也古字無彡/説文曰隄唐也聲都兮切)濕花飛未逺隂雲斂向低燕
燥還為石龍殘更是泥(羅含湘中記曰零陵有石燕遇/風雨則飛舞如燕止則為石淮)
(南子曰聖人用物若用朱絲約芻狗若為土龍以求雨/芻狗待之而求福土龍待之而得食高誘注曰土龍致)
(雨雨而成穀故待土/龍之神而得穀食)香泉酌冷澗小艇釣蓮溪(爾雅曰/山夾水)
(澗疏云謂山間有水者名澗詩云考槃/在澗是也説文曰艇小舟也徒鼎切)但使心齊物何
愁物不齊(莊子有齊物論又曰/萬物一齊孰短孰長)
　　奉和趙王喜雨
𤣥霓臨日谷封蟻對雲臺(説文曰霓屈虹青赤或白色/隂氣也日谷暘谷日所出也)
(淮南子曰日出暘谷東觀漢記曰永平五年秋京師少/雨上御雲臺召沛獻王輔以周易卦林占之其繇曰蟻)
(封穴户大雨將至上以問輔輔曰蹇艮下坎上艮為/山坎為水山出雲為雨蟻穴居知雨將至故以蟻興)投壺欲
起電倚柱稍驚雷(神異經曰東王公與玉女投壺投而/不接天為之笑開口流光張華注云)
(今電是也世説曰夏侯太初甞倚柱作書/時大雨霹靂破柱衣服燋燃神色不變)白沙如濕粉
蓮花類洗杯(荆州記曰白沙如霜雪赤岸若朝霞言雨/落沙中有如漬粉垂於荷上又類洗杯也)
驚烏洒翼度濕雁斷行來浮橋七星起高堰六門開(華/陽)
(國志曰兩江冇七橋長老傳言李冰造七橋上應七星/故世祖謂吴漢曰安軍宜在七星間水經注曰湍水逕)
(穰縣為六門陂漢孝成之世南陽太守邵信成斷湍水/立穰西石碣至元始五年更開三門為六石門故號六)
(門碣也溉穰新野昆陽三縣五千餘頃又云昔有晉世/杜預繼信臣之業復六門之陂遏六門之水下結二十)
(九陂諸陂散流咸入朝水事見/六門碑六門既陂諸陂遂斷)猶言祀蜀帝即似望荆
臺(華陽國志曰蜀人為蜀侯惲立祠其神有靈能興雲/致雨水旱禱之此云蜀帝承杜宇開明之稱也荆臺)
(即高唐賦/陽臺是也)厥田終上上原野自莓莓(禹貢曰厥土黄壤/田上上賦中下爾)
(雅云廣平曰原詩傳云郊外曰原左氏傳曰原田莓莓/杜預曰若原田之草莓莓然言不惟田成沃壤即荒郊)
(之草俱/得生也)
　　和李司録喜雨
純陽實久亢雲漢乃昭回(易乾卦上九云亢龍有悔詩/序云雲漢美宣王也首章云)
(倬彼雲漢昭回于天箋云雲漢謂天河也昭/光也時旱渇雨故宣王仰視天河望其候焉)臨河沉璧
玉夾道畫龍媒(雲漢之詩云圭璧既平寕莫我聴淮南/子注云土龍致雨高誘曰雲従龍故致)
(雨也法言曰象龍之致雨艱矣哉龍乎龍乎新論劉歆/曰致雨具作土龍龍見者輒有風雨起以迎送之故緣)
(其象類而為之漢書曰龍之媒此/云畫龍為媒亦土龍致雨之義)離光初繞電震氣始
乘雷(易曰離為電鄭康成曰取火明也久明似日暫明/似電也又震為雷虞翻曰太陽火得水有聲故為)
(雷/也)海童還碣石神女向陽臺(神異經曰西海有神童乘/白馬見則天下大水郭璞)
(江賦曰海童之所廵逰吴都賦曰海童於是燕語索隐/史記注云地理志曰碣石山在北平驪城縣西南太康)
(地理志曰樂浪遂城有碣石山長城所起水經注曰在/遼西臨逾縣南水中葢碣石山有二禹貢夾右碣石入)
(於河當非平北之碣石也宋玉高唐賦曰妾在巫山之/陽高丘之岨旦為行雲暮為行雨朝朝暮暮陽臺之下)
(又有神女賦即/巫山神女也)雲逐魚鱗起渠従龍骨開(淮南子曰水/雲魚鱗高誘)
(注曰水氣出雲似魚鱗西京雜記曰昆明池刻玉石為/魚每至雷雨魚常鳴吼鬐尾皆動漢世祭之祈雨往往)
(皆驗史記河渠書曰穿/渠得龍骨名曰龍骨渠)崩沙雜水去卧樹擁槎來(言為/驟雨)
(所漂/激也)嘉苗雙合頴熟稻再含胎(孝經援神契曰王者徳/至則嘉禾生應禎華林)
(園集詩曰/嘉禾重穎)屬此欣膏露逢君摛掞才(君謂李司録也言/李君作此喜雨之)
(詩也説文/曰摛舒也)愧乏瓊將玖無酬美且偲(詩衛風曰投我以/木李報之以瓊玖)
(毛傳曰瓊玖玉名又詩曰彼留之子貽我佩玖毛傳曰/玖石次玉者爾雅曰酬報也齊風盧令之詩曰盧重鋂)
(其人美且偲毛傳曰偲才也説文曰强也/愧已和非瓊玖不足酬李君之美才也)
　　郊行值雪
風雲俱慘慘原野共茫茫(爾雅曰慘慘愠也登樓賦曰/原野閴其無人兮楚辭曰莽)
(茫茫之無涯毛萇/曰茫茫廣大也)雪花開六出冰珠映九光(韓詩外傳/曰草木花)
(多五出雪花獨六出漢武内傳曰/燃九光之燈言雪之明亦猶是矣)還如驅玉馬暫似獵
銀獐陣雲全不動寒山無物香薛君一狐白唐侯兩驌
驦(史記曰田文代立於薛為孟甞君入秦秦昭王囚孟/甞君欲殺之孟甞君使人抵昭王幸姬求解幸姬曰)
(妾願得君狐白裘此時孟甞君有狐白裘直千金天下/無雙入秦獻之昭王更無他裘孟甞君患之最下坐有)
(能為狗盜者夜為狗以入秦宫藏中取所獻狐白裘以/獻秦王幸姬姬為言昭王釋孟甞君左傳定三年曰唐)
(成公如楚有兩肅爽馬子常欲之弗與三年止之唐人/竊馬而獻之子常子常歸唐侯賈逵云色如霜紈者也)
(肅如字爽音霜既以肅霜/名馬後遂加馬旁作驌驦)寒關日欲暮披雪上河梁(李/陵)
(與蘇武詩曰/攜手上河梁)
　　奉和趙王西京路春旦
直城龍首抗横橋天漢分(三輔黄圖曰長安西出第二/門曰直城門又曰日營未央)
(因龍首以制前殿引渭水灌都以象天漢横/橋南渡以法牽牛西京賦云疏龍首以抗殿)風烏疑近
日露掌定高雲(郭延生述征記曰長安宫南靈臺有相/風烏遇風乃動按日有三足烏故云疑)
(近日也三輔故事曰建章宫承露盤高二十丈大/七圍以銅為之上有仙人掌承露和玉屑飲之)新渠
還入渭舊鼎更開汾(漢書武帝紀云穿漕渠通渭/又元鼎元年得鼎汾水上)漢獵
熊攀檻秦田雉失羣(續列女傳曰漢馮昭儀者孝元帝/之昭儀右將軍光禄勲馮奉世之)
(女也元帝二年選入後宫始為長使數日為美人生中/山孝王為婕妤建昭中上幸虎圈格獸後宫皆從熊逸)
(出圏攀檻欲上殿左右傅昭儀貴人皆驚走而馮婕妤/直當熊而立左右格殺熊天子問婕妤人情皆驚懼何)
(故當熊對曰妾聞猛獸得人而止妾恐至御前故以身/當之元帝嗟嘆以此敬重焉傳昭儀等皆慙明年中山)
(孝王封乃立婕妤為昭儀太康記曰秦文公時陳倉人/獵得獸若彘而不知其名道逢二童子曰此名為䊧弗)
(迷䊧弗迷亦語曰彼二童子名為寶雞得雄者王得雌/者霸陳倉人舍䊧弗迷逐二童子化為雉雄止陳倉化)
(石雌如楚/止南陽)宜年動春律御宿斂寒氛(宜年疑即宜春宫/也漢書元后傳曰)
(夏逰篽宿鄠杜之間三輔黄圖曰御宿苑在長安城南/御宿川中漢武帝為離宫别館禁御人不得往來逰觀)
(止宿其中故曰御宿時值春/旦陽氣已動故寒氛歛也)㺯玉迎蕭史東方覔細君(列仙傳曰/蕭史秦繆)
(公時人善吹簫穆公有女號㺯玉好之公遂以妻焉遂教/㺯玉作鳳鳴為作鳳臺夫婦止其上一旦皆随鳯凰去漢)
(書曰伏日詔賜従官肉太官丞日宴不來東方朔獨拔劍/割肉即懷肉去太官奏之上曰先生起自責也朔曰受肉)
(不賜詔何無禮也拔劍割肉一何壯也割之不多又何亷/也歸遺細君又何仁也上笑曰使先生自責乃反自譽復)
(賜酒一石肉百/斤歸遺細君)楊栁成歌曲蒲桃學繡文(楊栁折楊栁也/崔豹古今注曰)
(李延年因胡曲更造新聲二十八解魏晉以來不復具/存世用者黄鶴隴頭出關入關出塞入塞折楊栁黄華)
(子赤之陽望行人等十曲西京雜記曰/霍光妻遺淳于衍蒲桃錦二十四匹)鳥鳴還獨解花
開先自薰誰知㶚陵下猶有故將軍(漢書曰李廣與故/潁隂侯屏居藍田)
(山中射獵甞従一騎出従人田間飲還至㶚陵尉醉呵/止廣廣曰故將軍尉曰今將軍尚不得夜行何故也)
　　奉和夏日應令
朱簾捲麗日翠幕蔽重陽五月炎蒸氣三時刻漏長(説/文)
(曰漏以銅受水刻節晝夜百刻周禮挈壺氏下士二人/鄭注云挈讀如挈髪之挈壺盛水器也世主挈壺水以)
(為漏然則挈壺者懸繫之名刻為置箭壺内刻以為節/而浮之水上令水漏而刻下以記晝夜昏明之度數也)
(續漢書曰孔壺為漏浮箭為刻下漏數刻以考/中星云三時刻漏長者時維夏日夜短晝長也)麥随風
裏熟梅逐雨中黄(月令曰孟夏之月農乃登麥天子乃/以彘甞麥先薦寢廟風景風也淮南)
(子曰清明風至四十五日景風至葢謂五月夏至之時/故仲夏稱為麥秋矣風俗通曰夏至霖霪至前為黄梅)
(先時為迎梅雨及時為梅雨後之為/送梅雨二語皆為五月夏至之節也)開冰帶井水和粉
雜生香衫含蕉葉氣扇動竹花涼早菱生軟角初蓮開
細房(爾雅曰蔆蕨攗郭云蔆今水中芰疏云蔆一名蕨/攗字林云楚人名蔆曰芰可食國語曰屈到嗜芰)
(俗云蔆角是也又爾雅云薢茩郭云或曰䔖也關西謂/之薢茩説文云䔖楚曰芰秦曰薢茩楚辭曰芙蓉始發)
(雜芰荷王逸云芰菱也秦人謂之薢茩矣爾雅曰荷芙/蕖其實蓮郭云蓮謂房也按菱與蓮至夏末始實今五)
(月時菱角尚軟蓮房猶/細故曰早菱初蓮矣)願陪仙鶴舉洛浦聴笙簧(列仙/傳曰)
(王子喬周靈王太子晉也好吹笙作鳳鳴逰伊洛間道/士浮丘公接上嵩山二十餘年後來於山上告桓良曰)
(告我家七月七日待我於緱氏山頭果乘白/鶴駐山顛望之不得到舉手謝時人而去)
　　和樂儀同苦熱
　　　(樂儀同樂遜也北史儒林傳曰樂遜字遵賢河/東猗氏人也大統六年與諸儒分經敎授經業)
　　　(講孝經論語毛詩及服䖍所注大象初進爵崇/業郡公又為露門博士二年進位開府儀同大)
　　　(將軍以老病賜安車衣服奴婢等於本郡賜田/十頃儒者以為榮隋開皇元年卒年八十二樂)
　　　(儀同有苦熱之/作子山和之)
火井沉熒散炎洲高燄通(左太沖蜀都賦曰火井沉熒/於幽泉高燄飛扇於天垂劉)
(淵林注曰蜀郡有火井在臨卭縣西南欲出其火先以/家火投之須臾許隆隆如雷聲燄出通天光輝十里以)
(筩盛之接其光而無炭也東方朔十洲記曰炎洲在南/海中地方二千里去北岸九萬里上有風生獸青色大)
(如貍張網取之積薪數車以燒之薪盡而獸不然以石/上菖蒲塞其鼻即死又有火林山山中有火光獸大如)
(鼠毛長三四寸或赤或白山可三百里許晦夜即見此/山林乃是此獸光照林如火光相似取其獸毛以緝為)
(布時人號為火浣布此/是也言炎夏熱如火矣)鞭石未成雨鳴鳶不起風(虞喜/志林)
(曰夷陵有隂陽石隂石常潤陽石常燥旱則鞭隂石必/雨久雨鞭陽石則止曲禮曰前有塵埃則載鳴鳶鄭注)
(曰烏鳶鳴則將風正義曰鳶今時鴟也鴟鳴則風生風/生則塵起故畫鴟於旌首而載之也言久熱思風雨也)
思為鸞翼扇願借明光宫(陸機芙蓉詩云夏揺比翼扇/傅毅扇銘曰夏則鳳舉鸞鳳)
(通稱故云漢書曰成都侯王/商欲避暑従上借明光宫)臨淄迎子禮中散就安豐
(魏志曰陳思王植字子建建安十九年封臨淄侯魏畧/云邯鄲淳字子淑注見三巻上趙王後漢書列女傳注)
(㑹稽典録云邯鄲淳字子禮知邯鄲淳又一字子禮也/嵇康魏時拜中散大夫王戎封安豐侯皆竹林之友也)
(見晉/書)美酒含蘭氣甘瓜開蜜筒(漢書曰百末旨酒布蘭/生晉灼曰布列芬芳若)
(蘭之生筒當作筩蜜筩瓜名陸機𤓰賦曰其種族類則/有括樓定桃黄㼐白傳金文蜜筩小青大班𤣥骭素椀)
(貍首虎蟠説文曰筩㫁竹也徒紅切筒通簫也徒㺯切/蜜筩者其甘如蜜形如㫁竹故取義焉又筩平聲筒去)
(聲知其當/作筩矣)寂寥人事屏(音/并)還得隐牆東(後漢書曰平原/王君公遭亂儈)
(牛自隐時人為之語/曰避世牆東王君公)
　　和裴儀同秋日
　　　(裴儀同裴政也北史曰裴政字徳表河東聞喜/人也祖邃父之禮南史並有傳政幼聰明博聞)
　　　(强記逹於従政為當世所稱仕梁以軍功封為/夷陵侯給事黄門郎江陵平周文聞其忠授員)
　　　(外散騎侍郎引入相府命與盧辯依周禮建六/官并撰次朝儀車服器用多遵古禮革漢魏之)
　　　(法事並施行授刑部下大夫轉少司憲隋開皇/元年上儀同三司裴儀同有秋日詩大抵詠懐)
　　　(之作子山和之各/述其羇旅之情也)
蕭條依白社寂寞似東臯(此子山自喻也曹子建詩曰/中野何蕭條晉書曰董京常)
(宿白社中時乞於市寂寞閒靜也楚辭曰野寂寞兮無/人阮籍奏記曰將耕東臯之陽秋興賦曰耕東臯之沃)
(壤是/也)學異南宫敬貧同北郭騷(左傳昭七年曰孟僖子/病不能相禮及其將死)
(也召其大夫曰我若獲沒必屬説與何忌於夫子使事/之而學禮焉以定其位故孟懿子南宫敬叔師事仲尼)
(晏子春秋曰齊有北郭騷者結果網捆蒲葦織屨以養/其母猶不足踵門見晏子曰竊説先生之義願乞所以)
(養母者晏子使人分倉廩府金而遺之辭金而受粟有/間晏子見疑於景公出奔北郭子召其友而告之曰)
(及親者身伉其難今晏子見疑吾將以身死白之遂造/公庭求復者曰晏子天下之賢者也今去齊國齊國必)
(侵矣方必先國之侵也不若死請以頭託白晏子逡巡/而退因自殺也公聞之大駭乘馳而自追晏子及至國)
(郊請而反之晏子聞北郭騷之以死白已也太息而嘆/曰嬰不肖罪過固其所也而士出身以明之哀哉亦見)
(劉向説苑按信父肩吾奔赴江陵未幾而卒攜母入關/蒸蒸色養自喻父死之後學異南宫有母在堂貧同北)
(郭/也)䝉吏觀秋水萊妻紡落毛(莊子有秋水篇史記曰莊/子者䝉人也名周甞為䝉)
(漆園吏高士傳曰萊子楚人也當時世亂逃世於䝉山/之陽莞萌為牆蓬蒿為室枝木為牀蓍艾為席飲水食)
(菽墾山播種人或言於楚王王於是駕至萊子之門萊/子方織畚王曰守國之政願煩先生萊子許之其妻樵)
(還曰妾聞之可食以酒肉者可随而鞭撻可擬以官禄/者可随而鈇鉞妾不能為人所制者妻投其畚而走老)
(萊子亦随其妻至於江南而止曰鳥獸之毛可績而衣/其遺粒足食也仲尼甞聞其論而蹙然改容焉喻已與)
(其妻皆有隐居之志也小園賦云蓬頭王霸之子椎/髻梁鴻之妻即此意也時子山老幼皆在長安矣)旅
人嗟嵗暮田家厭作勞(杜預左傳注曰旅客也不得歸/故嗟嵗暮也楊惲報孫㑹宗書)
(曰田家作苦嵗時伏臘/烹羊庖羔斗酒自勞)霜天林木燥秋氣風雲高(張協/七命)
(曰風高送秋曺植秋思/賦曰雲高氣靜露凝衣)栖皇終不定方欲涕沾袍
　　詠園花
暫住春園傍聊過看果行枝繁類金谷花雜映河陽(水/經)
(注曰金谷水出河南太白原東南流歴金谷謂之金谷/水經石崇故居石季倫思歸引序云河陽别業晉書曰)
(潘岳為河陽令/滿縣皆栽桃花)自紅無假染真白不須粧(言花有自然/之色不須粧)
(染也崔豹古今注曰燕支花非燕支所染自為/紅藍爾舊謂赤白之間為紅今所謂紅藍也)燕送歸
菱井蜂銜上蜜房(言此花燕送歸巢在於梁上蜂銜作/蜜乃上窠中也燕𤣥鳥也菱井若藻)
(井也西京賦曰蔕倒茄於藻井薛綜注云藻井當棟中/交木方為之如井幹也善云風俗通曰今殿作天井井)
(者東井之象也菱水中之物皆所以厭火也蜀/都賦曰蜜房郁毓被其阜翰曰蜜房蜜窠房也)非是金
爐氣何關柏殿香(言花有自然香氣也司馬相如美人/賦曰金爐薰香三輔舊亊曰柏梁以)
(香柏為/梁也)裛衣偏定好應持奉魏王(文字集畧曰裛坌衣/香也魏王魏文帝也)
(王子年拾遺記曰魏文帝所愛美人薛靈芸名曰夜來/妙於鍼工裁製立成非夜來縫製帝則不服宫中號為)
(鍼神言美人以此花香/裛衣是以魏王定好也)
　　西門豹廟
　　　(史記滑稽傳曰戰國魏文侯時西門豹為鄴令/豹往到鄴㑹長老問民所疾苦長老曰苦為河)
　　　(伯娶婦豹約諸三老曰為河伯娶婦幸來告語/吾欲送女皆曰諾至時三老廷掾賦斂百姓取)
　　　(錢百萬巫覡行里中有好女者咒當為河伯婦/以錢三萬聘女沐浴脂粉如嫁狀豹往㑹之三)
　　　(老巫掾與民咸集赴觀巫嫗年七十従十四弟/子豹呼婦視之以為非妙令巫嫗入告河伯投)
　　　(巫於河中有頃曰何久也又令三弟子及三老/入白並投於河豹罄折曰三老不來奈何復欲)
　　　(使廷掾豪長趣之皆叩頭流血乞不為河伯娶/婦淫祀遂斷西門豹即發民鑿十二渠引河水)
　　　(灌民田田皆自溉名聞天下澤流後世水經注/曰漳水東北逕西門豹祠前祠東側有碑隐起)
　　　(為字祠堂東頭石柱勒/銘曰趙建武中所修也)
君子為利博達人樹徳深蘋藻由斯薦樵蘇幸未侵(言/西)
(門豹決渠溉田其利斯溥又能斷兹淫祀是為達人故/祠祭至今不絶也左氏傳曰蘋蘩蕰藻之菜可薦於鬼)
(神杜預曰蘋大蓱也藴藻聚藻也爾雅釋草云萍蓱其/大者蘋郭璞曰水中浮蓱江東謂之藻陸機毛詩義疏)
(云今水上浮蓱是也季春始生可糝蒸為茹又可苦酒/淹以就酒許慎説文云藻水草陸機疏云生水底有二)
(種其一種葉如雞蘇莖大著長四五尺其一種莖大釵/股葉如蓬謂之聚藻煑熟挼去腥氣米麫糝蒸嘉美揚)
(州人饑荒可以當穀食鄭康成注庖人云備品物曰薦/史記淮隂侯傳曰樵蘇後爨注云漢書音義曰樵取薪)
(也蘇取草也言後人念其功徳不/敢樵蘇於其上故廟貌常新也)恭聞正臣(一作/直)祀良
識佩韋心(正臣謂豹也韓子曰西門豹性急佩韋/以自緩董安於性緩佩弦以自急也)容範
雖年代徽猷若可尋菊花隨酒馥槐影向牕臨(西京雜/記曰九)
(月九日飲菊花酒説文曰馥香氣芬馥也聲房六切爾/雅曰櫰槐大葉而黒守宫槐葉晝聶宵炕郭云槐樹葉)
(大色黒者名為櫰槐葉晝日聶合而夜炕/布者名為守宫槐聶音輒炕吁郎切張也)鶴飛疑逐舞
魚驚似聴琴(王逸楚辭注曰師曠鼓琴天下𤣥鶴皆銜/明月之珠以舞也韓詩外傳曰昔伯牙鼓)
(琴而淵魚出聴言廟中飛鶴似逐舞/而來逰魚若聴琴而出象生時也)漳流鳴磴石銅雀
影秋林(史記河渠書曰西門豹引漳水溉鄴括地志曰/漳水一名濁漳水源出潞州長子縣西力黄山)
(漢書地理志曰濁漳水出長子鹿谷山東至鄴入清漳/水經注曰魏武王堨漳水廻流東注號天井堰里中作)
(十二墱墱相去三百歩令互相灌注一源分為十二流/皆懸水門左思魏都賦謂墱流十二同源異口者也魏)
(志曰建平十五年冬作銅雀䑓水經注曰魏武以郡國/之舊引漳流自城西東入逕銅雀臺下伏流入城東注)
(謂之長明溝溝水南北夾道枝流引灌所在通/溉故魏武登臺賦曰引長明灌街里謂此渠也)
　　和王少保遥傷周處士
　　　(周處士者梁故處士周𢎞讓也南史曰𢎞讓性/簡素博學多通始仕不得志隐於句容之茅山)
　　　(頻徴不出晚仕侯景為中書侍郎人問其故對/曰昔道正直得以禮進退今乾巛易位不至將)
　　　(害於人吾畏死耳獲譏於代承聖初為國子祭/酒至仁威將軍城句容以居之命曰仁威壘按)
　　　(讓既仕侯景又仕梁元不得復稱處士所以云/者信為金陵舊臣讓本句容處士得稱其故子)
　　　(山之志也少保王褒也周書王褒傳曰東宫既/建授太子少保褒與梁處士周𢎞讓相善及𢎞)
　　　(讓兄𢎞正自陳來聘高祖許褒等通親知音問/褒贈𢎞讓詩并致書𢎞讓亦復書焉周處士卒)
　　　(於陳信與褒在周/作詩遥傷之也)
冥漠爾逰岱淒涼余向秦雖言異生死同是不歸人(岱/泰)
(山也博物志曰泰山冇天孫主招魂逰岱者言其死也/信聘西魏身留長安是為向秦言已與周處士一死一)
(生同是不/歸之人也)昔余仕冠葢值子遊風塵(言已仕梁時正𢎞/讓隐居茅山之日)
(也西都賦曰冠葢如雲陸士衡/詩曰京洛多風塵素衣化為緇)望氣求真隐伺關待逸
民(列異傳曰老子西逰關令尹喜望見其紫氣浮關而/老子果乘青牛而過史記曰老子見周之衰遂去至)
(關關令尹喜曰子將隐矣彊為我著書/於是老子乃著書上下篇言道徳之意)忽聞泉石友芝
桂不防身(傷𢎞讓之死也泉石喻隐者也謝宣城别傳/曰眺常有言烟霞泉石惟隐遯者得之宦逰)
(而癖此者鮮矣芝桂不防身者言/隐士死如芝草之焚桂枝之落也)悵然張仲蔚悲哉鄭
子真(三輔决録注曰張仲蔚扶風人也與同郡魏景卿/隐身不仕所居蓬蒿沒人漢書曰谷口有鄭子真)
(脩身自保成帝時元舅大將軍王鳳以禮聘子真/子真遂不詘而終師古曰三輔決録云子真名樸)三山
猶有鶴五栁更應春(漢書曰蓬萊方丈瀛洲此三神山/者仙人在焉晉書曰陶潛字淵明)
(著五栁先生傳以自況云/宅邊冇五栁因以為號)遂令従渭水投弔往江濵(史/記)
(曰自屈原沉汨羅後百冇餘年漢冇賈生為長沙王太/傅過湘水投書以弔屈原渭水言已在長安江濵言讓)
(居江表遥傷之也/説文曰濵水際也)
　　傷王司徒褒
　　　(周書曰王褒字子淵瑯邪臨沂人也初仕梁元/帝出降褒與衆俱出後至長安太祖喜之甚荷)
　　　(恩盼㤀其羇旅焉周世宗即位篤好文學時褒/與庾信才名最高特加親待授太子少保遷小)
　　　(司空出為宜州刺史卒於位時/年六十四信傷之故作是詩)
昔聞王子晉輕舉逐神仙(王氏本周靈王太子晉之後/汲冢周書曰靈王太子晉幼)
(有盛徳聰明博達師曠與言弗能尚也晉年十五顧而/問曰吾聞太師能知人年之短長也師曠對曰汝色白)
(汝聲清汗火色不夀晉曰然吾後三年時上賔於帝女/慎無言殃將及女其後二年而太子死孔子聞之曰惜)
(夫殺吾君也世人以其豫自去期故傳稱王子喬仙仙/之後其嗣避周難於晉家於平陽王氏田氏其後子孫)
(世喜養性神仙之術潛夫論風俗通亦云是矣王氏又/一源出於齊王法章是為陳田之後本媯姓與此為異)
(也/)謂言君積善還得嗣前賢(君謂王褒也言褒為子晉/後裔又能積善宜得神仙)
(度世之術也易曰積/善之家必有餘慶)四海皆流寓非為獨播遷(北史庾/信傳曰)
(陳氏與周通好南北流寓之士各許還其本國惟信及/褒並惜而不遣言人生如寄四海之内皆為流寓何必)
(離家始為播遷也又按梁已禪陳信褒即/歸已非故國是以羇北歸南總為流寓也)豈意中台坼
君當風燭前(晉陽秋曰張華將死中台星坼大元中復/還今正太傅謝安為相所致也淮南子曰)
(人生於世倏爾而/止如風火之燭)自君鐘鼎族江東三百年(言王之先/也王氏之)
(族一出太原一出瑯邪褒為瑯邪臨泝人葢瑯邪王氏/族也按王褒先世見於晉宋齊梁諸書南北史本傳所)
(載自漢諫議大夫吉之後至晉太保王祥祥弟覽覽生/六子長子裁晉撫軍長史裁子導晉丞相諡曰文獻導)
(六子其第二子洽晉中領軍洽子珣晉司徒珣子𢎞宋/太保𢎞弟曇首宋光祿大夫豫寧文侯曇首子僧綽宋)
(吏部尚書贈金紫光禄大夫諡曰愍侯僧綽子儉齊侍/中南昌文憲公儉子騫梁侍中金紫光禄大夫南昌安)
(侯騫子規梁侍中左民尚書南昌章侯規即褒父也並/有盛名於江左晉書曰初吕䖍有佩刀工相之以為必)
(登三公可服此刀䖍謂祥曰茍非其人刀或為害卿有/公輔之量故以相與祥固辭强之乃受祥臨薨以刀授)
(覽曰汝後必興足稱此刀覽後奕世多賢方興於江左/矣張衡西京賦曰撃鐘鼎食郭璞曰江表偏王三百年)
(還與中國合江東謂南朝也自東晉至宋齊/梁王業幾三百年而王氏之族冠葢極盛也)寶刀仍世
載琱戈本舊傳(寶刀謂王祥佩刀也祥以與弟奕世傳/之代為公卿是世載也注見上文穀梁)
(傳曰孟勞者魯之寶刀也王制曰諸侯賜弓矢然後專/征伐按晉書王導平王敦輔幼主加羽葆鼓吹班劔二)
(十人詔加大司馬假黄鉞出討石勒石季龍是其征伐/之事如古彤弓之賜矣説文曰琱治玉也一曰石似玉)
(聲都/寮切)綠紱紆槐綬黄金飾侍蟬(漢書曰相國丞相皆秦/官金印紫綬高帝相國)
(綠綬徐廣曰金印綠綟綬綟音戾革名也以染似綠又/云似紫紫紫綬名緺緺音𤓰其色青紫綟字亦作盭音)
(同也後漢書輿服志曰古者君臣佩玉尊卑有度上有/韍貴賤有殊佩所以章徳服之衷也韍所以執事禮之)
(共也三代同之五伯迭興戰爭不息於是解去韍佩留/其係璲以為章表秦乃以采組連結於璲光明章表轉)
(相結綬故謂之綬注云徐廣曰韍如巾蔽膝也周官曰/三槐三公位焉槐綬謂三公之綬也綠紱紆槐綬者王)
(導為晉丞相也後漢書輿服志曰侍中中常侍加黄金/璫附蟬為文貂尾為飾謂之趙恵文冠侍蟬謂侍中之)
(冠飾以蟬也黄金飾侍蟬者謂王/儉儉子騫騫子規皆為侍中也)地建忠臣國家開孝
子泉(言王氏世以忠孝相傳也建國如豫寧南昌之屬/皆王氏封域也注見上文家開孝子泉疑引王祥)
(卧冰事見晉書及搜神記後漢書曰姜詩事母至孝妻/奉順尤篤母好江水嗜魚鱠舍側忽有湧泉味如江水)
(每旦輒出/雙鯉魚焉)自能枯木潤足得流水圓(荀子曰玉在山而/木潤尸子曰凡水)
(其圓折/者有珠)以君承祖武諸侯無間然(謂褒襲南昌侯之/爵人無間言也)青
衿巳對日童子即論天(言褒幼而聰敏也後漢書曰黄/琬字公琰少失父母而辯慧祖)
(父瓊育之瓊初為魏郡太守建和元年正月日蝕京師/不見而瓊以狀聞梁太后詔問所食多少瓊思其對而)
(未知所出琬年七嵗在傍曰何不言日蝕之餘如月之/初瓊大驚即以其對應詔晉書曰明帝幼而聰哲為元)
(帝所寵異年數嵗甞坐置膝前屬長安使來因問帝曰/汝謂日與長安孰逺對曰長安近不聞人従曰邊來居)
(然可知也元帝異之明日宴羣僚又問之對曰日近元/帝失色曰何乃異間者之言乎曰舉頭見日不見長安)
(由是益竒之博物志曰孔子東逰見二小兒曰日初出/時大如車葢及日中時如盤盂此不為高逺者小而近)
(者大乎一小兒曰日初出滄滄涼涼及其中而探湯此/不為近者熱而逺者涼乎孔子不能決謂兩小兒曰孰)
(謂汝多知乎/事出列子)潁隂珠玉麗河陽脂粉研(言褒尚公主也/褒本傳云梁武)
(帝喜其才藝遂以弟鄱陽王恢之女妻之後漢書曰順/帝女堅七年封潁隂長公主郡國志曰潁隂縣屬潁川)
(郡漢書外戚傳曰趙皇后少壯屬河陽主家學歌舞號/曰飛燕帝㣲行過主見而説之褒所尚王女也以梁武)
(愛褒之才妻以其弟鄱陽王女/若帝女也故借引公主之事矣)名高六國共價重十城
連(史記曰蘇秦佩六國相印又曰/秦王欲以十五城易趙和氏璧)辯足觀秋水文堪題
馬鞭(莊子有秋水篇陸劌鄴中記曰魏文帝云余従上/拜墳墓遵渭水徜徉乎高樹下駐馬書鞭為臨濁)
(賦題都年切説/文曰走頓也)迴鸞抱書字别鶴繞琴弦(索靖草書狀/曰葢草書之)
(為狀也婉若銀鉤漂若驚鸞舒翼未發若舉若安蔡邕/琴操曰商陵牧子娶妻五年無子父兄欲為改娶牧子)
(援琴鼓之歌别鶴以舒/其憤懣故曰别鶴操)擁旄裁甸服垂帷非被邊(爾雅/曰旄)
(謂之藣郭注云旄牛尾也又釋旌旂云注旄首曰旌郭/云載尾於竿頭如今之幢亦有旒疏云李巡曰旄牛尾)
(著竿首孫炎曰折五采羽注旄上也其上亦有旒縿禹/貢曰五百里甸服孔安國傳曰規方千里之内謂之甸)
(服為天子服治田去王城面五百里周語文王制亦云/千里之内曰甸鄭康成云服冶田出穀税也言甸者主)
(治田故服名甸也甸田遍反説文曰在旁曰帷後漢書/曰賈琮為冀州刺史車垂赤帷而行及至州自言曰刺)
(史當逺視廣聴何反垂帷於車以自掩蔽乃命御者褰/去其帷擁旄裁甸服者按元帝紀自侯景之難州郡大)
(半入魏自巴陵至建康緣以長江為限荆州界武寜西/拒峽口自嶺以南復為蕭勃所據文軌所同千里而近)
(人籍户口不盈三萬中興之盛盡於此矣言梁地侵削/旌旄所擁裁及甸服之地也垂帷非被邊者按褒仕元)
(帝時為尚書左僕射在於江陵非邊逺之/地帝性猜忌褒在左右不足舒其所長也)靜亭空繫馬
閒烽直起煙(言魏師之至也後漢書光武紀曰築亭候/舉烽燧注云亭候伺候望敵之所前書曰)
(秦法十里一亭亭有長漢因之不改前書音義曰邊方/備警急作高土臺臺上作桔臯桔臯頭有兠零以薪草)
(置其中常低之有寇即燃火舉之以相告曰烽又多積/薪寇至即燔之望其煙曰燧晝則舉烽夜乃舉燧廣雅)
(曰兠零籠也梁與西魏久無兵革之事故曰靜亭閑烽/靜亭空繫馬者言其不備不虞也閒烽直起煙者言魏)
(師忽至舉/烽相告也)不廢披書案無妨坐釣船(言江陵亡後褒卒/仕於周也按元帝)
(紀魏人燒柵王褒勸帝出降遂使皇太子王褒出質請/降左僕射王褒以下並為俘以歸長安不廢披書案者)
(言褒文士不嫺武畧也無妨坐釣船者按史記吕尚以/漁釣奸周西伯魏相安定公周之太祖如古西伯矣王)
(褒之坐釣船庾/信之餐周粟也)茂陵忽多病淮陽實未痊(言褒之疾病/也漢書司馬)
(相如傳曰相如既病免家居茂陵又汲黯傳曰黯多病/且滿三月上常賜告者數不瘉後以諸侯相秩居淮陽)
(十嵗/而卒)侍醫逾黙黙神理遂綿綿(漢書藝文志曰侍醫李/柱國校方技注醫學書)
(也世説戴公見林法師墓曰/神理綿綿不與氣運俱盡耳)永别張平子長埋王仲宣
(後漢書曰張衡字平子南陽西鄂人也年六十二永和/四年卒著周官訓詁所著詩賦銘七言靈應間七辯巡)
(誥懸圖凡三十三篇崔瑗稱平子曰數術窮天地制作侔/造化禰衡弔張衡文云余今反國命駕言歸路由西鄂)
(道弔平子魏志曰王粲字仲宣山陽高平人也善屬文/舉筆便成無所改定時人常以為宿搆著詩賦論議垂)
(六十篇建安二十一年從征吴二十二年春道病卒時十/年四十一曺子建王仲宣誄曰建安二十一年正月二)
(四日戊申魏故侍中關内侯王/君卒言褒之文學如二公也)柏谷移松樹陽陵買墓
田(晉書曰王濬葬柏谷山漢書李廣傳曰李/蔡以丞相詔賜冢地陽陵當得二十畆)陜路秋風
起寒堂已颯焉(説文曰颯翔風/也聲蘇合切)丘楊一揺落山火即時
然(本草曰白楊北土極多人種墟墓間樹/大皮白山火鬼火也説文曰然燒也)昔為人所羨
今為人所憐(漢成帝時歌謡曰桂樹華不實黄爵/巢其顛昔為人所羡今為人所憐)世途
旦復旦人情𤣥又𤣥(説文曰旦明也老子曰/𤣥之又𤣥衆妙之門)故人傷此
别留恨滿秦川(隴頭歌有遥望秦川肝腸斷絶之句庾/信王褒皆南人羇士生離之後繼以死)
(别故多/留恨矣)定名於此定全徳以斯全(世途旦復且至全徳/以斯全言世代既已)
(移易人情總歸𤣥虚似此生死之際思及平生若使定/名者名亦於此而定矣全徳者徳且以斯而全矣微意)
(以為我兩人於進退之間其名辱/矣有慙徳矣是其愧心之辭也)惟有山陽笛悽余思
舊篇(向秀思舊賦序曰余與嵇康吕安舍止接近其人/並有不羈之才其後各以事見法余逝將西邁經)
(其舊廬於時日薄虞淵寒冰淒然鄰人有吹笛者發聲/寥亮追思曩昔遊宴之好感音而歎故作賦云其辭曰)
(經山陽之舊居信因此作思舊銘故/云漢書地理志云河内郡有山陽縣)
　　仰和何僕射還宅懐故
紫閣旦朝罷中臺夕奏稀(晉書曰漢書/尚書為中臺)無復千金笑徒
勞五日歸(鮑照詩曰千金顧笑買芳年漢書萬石君傳/曰每五日洗沐歸謁親文穎曰郎官五日一)
(下又張安世傳/曰休沐未甞出)步簷朝未掃蘭房晝掩扉(宋玉諷賦曰/乃更於蘭房)
(之/室)苔生理曲處網積廻文機(張景陽雜詩曰房櫳無行/跡庭草萋以綠青苔依空)
(牆蜘蛛網四屋感物多所懐沉憂結心曲李善注云淮/南子曰窮谷之洿生以蒼苔説文曰鼅鼃蝥也魏文帝)
(詩曰蜘蛛繞户牖野草當階生論衡曰蜘蛛結絲以網/飛蟲人之用計安能過也晉書載記曰竇韜妻蘇若蘭)
(織錦端中作迴/文詩以贈之)故瑟餘絃斷歌梁秋雁飛(韓娥去齊餘/響繞梁三日)
(故曰/歌梁)朝雲雖可望夜帳定難依(宋玉高唐賦云故/為立廟號曰朝雲)願憑
甘露入方假慧燈輝(瑞應圖曰露色/濃者為甘露)寧知洛城晩還淚
獨沾衣(傷已獨不能還也本傳/拜洛州刺史故云􁅅城)
　　送靈法師葬(従英華作靈/一作炅法師)
龍泉今日掩石洞即時封玉匣摧談柄懸河落辯鋒(吕/氏)
(春秋曰含珠鱗施今葬皆用之注云含珠口實鱗施施/玉匣於死者之體如魚鱗西京雜記曰漢帝送死皆珠)
(襦玉匣世説云郭/子𤣥辯若懸河)香爐猶是柏麈尾更成松(松柏墓上/樹也故世)
(説稱張湛好於齋前種松柏時人謂張屋下陳屍今云/法師墓上柏似香爐松如麈尾若平生時也世説云王)
(長史病篤寢卧燈下轉麈尾視之嘆曰如此人曾不/得四十及亡劉尹臨殯以長柄麈尾著柩中因慟絶)郭
門未十里山迴已數重尚聞香閣梵猶聴竹林鐘送客
風塵擁寒郊霜露濃性靈如不滅神理定何従(隋書經/籍志稱)
(佛經所説云人世雖有生死之異至于精神則恒不滅/此身之前則經無量身矣積而修習精神清淨深見佛)
(性以成至道神理注/見上篇傷王司徒褒)
　　和春日晩景宴昆明池
　　　(西京雜記曰武帝作昆明池欲伐昆明彝教習/水戰因而于上游戲養魚魚給諸陵廟祭祀餘)
　　　(付長安市賣之周迴四十里三/輔黄圖曰甘泉宫南有昆明池)
春餘(一作/餘春)足光景趙李舊經過(漢書谷永傳曰成帝數/微行近幸小臣趙李従)
(微賤專寵又阮籍詩曰平生少年時輕薄好絃歌西逰/咸陽中趙李相經過葢指是事顔延年注云趙漢成帝)
(趙飛燕李漢武/帝李夫人也)上林栁腰細新豐酒徑多(上林苑名西/京雜記曰太)
(上皇徙長安居深宫悽愴不樂高祖竊因左右問其故/以平生所好皆屠販少年酤酒賣餅鬬雞蹴鞠以此為)
(懽今皆無此以故不樂高祖乃作新/豐徙諸故人以實之太上皇乃悅)小船行釣鯉新盤
待摘荷蘭臯徒税駕何處有陵波(曹植洛神賦曰爾乃/税駕於蘭臯又云陵)
(波微歩羅/韈生塵)
　　對宴齊使
　　　(周書武帝紀曰天和/四年夏齊遣使來聘)
歸軒下賔館送蓋出河堤酒正離杯促歌工别曲悽(周/禮)
(有酒正之官杜預左/傳注曰工樂師也)林寒木皮厚沙迴雁飛低(漢書􁆭/錯曰夫)
(育貉之地積隂之處也木皮三寸其性耐寒崔豹古今/注曰雁自河北渡江南瘦瘠能高飛不畏矰繳江南沃)
(饒每至還河體肥不能高飛按子山昔在梁時聘於東/魏文章辭令甚為鄴下所稱北齊本東魏所禪遣使聘)
(周子山對宴齊使自傷顔之厚矣有/如木皮又似鎩翮之雁不能高飛也)故人儻相訪知余
已執珪(史記曰莊舄故越之細鄙人也為楚執珪病而/猶尚越聲漢書曹叅傳曰擄秦司馬及御史各)
(一人遷為執珪如淳曰吕氏春秋得五員者號執珪古/爵也子山鄉關之思屢動越吟聘魏仕周有如秦擄言)
(齊地舊相識者儻或問余知/余今已執珪矣葢自慙語也)
　　聘齊秋晩館中飲酒
　　　(天和四年夏齊遣使來聘/遣子山報聘當在秋矣)
欣兹河朔飲對此洛陽才(後漢書曰袁紹公孫瓚相撃/天子遣太僕趙岐和解關東)
(使各罷兵瓚因此以書譬袁紹於是引軍南還三月上/已大㑹賔徒於薄落津按河北青兗冀諸州瓚紹所據)
(故稱河朔飲也魏志云沮授說紹曰將軍撮冀州之衆/威震河朔史記曰賈生名誼洛陽人也潘岳西征賦云)
(賈生洛陽之才子按東魏本従洛遷都鄴地/齊受魏禪故於齊之諸臣稱為洛陽才也)殘秋欲屏
扇餘菊尚浮杯(班婕妤咏紈扇詩云常恐秋節至涼風/奪炎熱捐棄篋笥中恩情中道絶西京)
(雜記曰九月九日飲菊花酒令人長夀菊花舒時并採/莖葉雜黍米釀之至來年九月九日始熟就飲焉故謂)
(之菊花酒按此二語聘齊/當在秋深矣屏必郢切)漳流鳴二水日色下三臺(史/記)
(河渠書曰西門豹引漳水溉鄴以富魏之河内正義曰/括地志云漳水一名濁漳水源出潞州長子縣西力黄)
(山漢書地理志曰濁漳水出長子谷鹿山東至鄴入清/漳此言二水葢謂濁漳凊漳也鄴中志曰魏武帝於漳)
(水立三臺中名銅雀南名金虎北名/冰井左思賦曰列三臺以崢嶸是也)無因侍清夜同此
月徘徊(曹子建公宴詩/曰清夜西園逰)
　　奉和濬池初成清晨臨汎(王褒集冇𤣥圃/濬池臨汎奉和)
千金高堰合百頃浚源開(楊佺期洛陽記曰千金堰在/洛陽城西去城三十五里堰)
(有穀水䲧沈休文湖中雁詩云高出千金堰周易曰井/渫不食鄭康成云謂已浚渫也浚源謂濬池也百畝為)
(頃百頃謂池有/百萬畝之廣也)翻逢積翠(一作/草)浪更識昆明灰(高僧傳/曰昔漢)
(武帝穿昆明池底得黒灰問東方朔朔曰可問西域梵/人後竺法蘭既至衆人追問之蘭云世界終盡劫火洞)
(燒此灰是也/朔言有驗矣)猿嘯風還急雞鳴潮即來(神異經曰沃淑/山有玉雞玉雞)
(鳴則金雞鳴金雞鳴則石雞鳴石雞鳴則天下之雞悉/鳴潮水應之矣述異記曰伺潮雞潮水上則鳴孫綽望)
(海賦云石雞清/響而應潮是也)時看青雀舫遙逐桂舟迴(穆天子傳曰/天子乘鳬舟)
(郭注云舟為鳬形今之青雀舫即/其遺象也楚辭沛吾乘兮桂舟)
　　和靈法師逰昆明池二首(靈法師/一作炅)
　　　(漢書武帝紀曰元狩三年穿昆明池臣瓚曰西/南彝傳有越巂昆明國有潢池方三百里漢使)
　　　(求身毒國而為昆明所閉欲伐之故作昆明池/象之以習水戰在長安西南周迴四十里上篇)
　　　(送靈法師葬當在後此篇和靈法師詩當在前/知成集之日其叙題錯落多不詮次類是矣)
逰客重相歡連鑣出上蘭(説文曰鑣馬銜也聲補嬌切/顔師古漢書注曰上蘭觀名)
(在上/林中)值泉傾葢飲逢花駐馬看(孔叢子曰程生反自郯/遭孔子於途傾葢而顧)
(相語終日/甚相親也)平湖汎玉軸高堰歇金鞍(郭璞方言注曰今/江東人呼枻為軸)
(張華詩云青/葢被金鞍)半道聞荷氣中流覺水寒
秋光麗晩天鷁舸汎中川(漢書音義曰鷁水鳥也畫其/象於船首方言曰南楚江湖)
(船大謂/之舸)密菱障浴鳥高荷沒釣船碎珠縈㫁菊殘絲繞
折蓮落花摧斗(一作/十)酒栖烏送一絃(曹子建名都篇曰/美酒斗十千古樂)
(府有烏栖曲高士傳/曰孫登彈一絃琴)
　　見逰春人
長安有狹邪金穴盛豪華(樂府長安有狹邪行曰長安/有狹邪狹邪不容車後漢書)
(光武郭皇后傳曰郭况遷大鴻臚帝數幸其第㑹公卿/諸侯親家燕賞賜金錢縑帛豐盛莫比京師號况家為)
(金/穴)連盃勸上馬亂果擲行車(晉書曰潘岳美姿儀少時/常挾彈出洛陽道婦人遇)
(之者皆連手縈繞投/之以凰遂滿車而歸)深紅蓮子豔細錦鳯凰花那能學
噀酒無處似欒巴(神仙傳曰欒巴為尚書正朝大㑹巴/獨後到又飲酒西南噀之有司奏巴)
(不敬詔問巴巴頓首謝曰臣本縣成都市失火臣故因/酒為雨以滅火詔即以驛書問成都成都答言正旦大)
(失火食時有雨従東北來火乃息雨皆酒臭後忽一日/大風天霧晦暝對坐皆不相見失巴所在問之其日還)
(成都與親/友别也)
　　别周尚書(一作處/士非)𢎞正
　　　(南史云周𢎞正字思行汝南安成人也元帝時/為左户尚書魏平江陵𢎞正遯歸建業太平元)
　　　(年為都官尚書陳武帝授太子詹事天嘉元年/遷侍中國子祭酒往長安迎宣帝三年自周還)
　　　(廢帝嗣位領都官尚書總知五禮事宣帝太建/二年授尚書右僕射按陳武帝天嘉元年周明)
　　　(帝之武成二年也天嘉三年周武帝之保定二/年也𢎞正以周武成二年至長安保定二年還)
　　　(陳故贈别云一作處士知其非者按處士/乃𢎞正之弟周𢎞讓非𢎞正也知其誤矣)
扶風石橋(一作/天柱)北函谷故關前此中一分手相逢知㡬
年(漢書地理志曰右扶風故秦内史武帝建元六年分/為右内史太初元年更名主爵都尉為右扶風又云)
(右扶風渭城故咸陽蘇林曰渭橋在長安三里跨渭水/為橋函谷谷名因谷以名關舊在𢎞農湖城縣漢書楊)
(僕為樓船將軍恥居關外武帝乃為徙於新安故關𢎞/農湖城之關也地理志云𢎞農故秦函谷關衙山嶺下)
(谷是也言𢎞正在周將欲南/還已在長安之地别故人也)黄鵠一反顧徘徊(一作/戀)應
愴然自知悲不已徒勞減瑟絃(晉書樂志淮南王篇云/願為雙黄鵠還故鄉還)
(故鄉入故里徘徊故鄉苦身不已繁歌奇舞無不泰徘/徊桑梓遊天外傷已不能歸故鄉也漢書郊祀志曰泰)
(帝使素女鼔五十絃瑟瑟悲帝/禁不止故破其瑟為二十五絃)
　　别張洗馬樞
别席慘無言離悲兩相顧君登蘇武橋我見楊朱路(漢/書)
(曰蘇武使匈奴二十年不降還為典屬國淮南子曰楊/子見逵路而哭之為其可以南可以北傷其本同而末)
(異也按張洗馬當是南朝人與子山同為羇士周陳通/好之時南北流寓之士各許還其本國子山留而不遣)
(故贈别焉言我兩人離别君如蘇武/得遇南歸我若楊朱終悲岐路也)關山負雪行河水
乘冰渡(言北地苦寒/歸心之急也)願子著朱鳶知余在𤣥菟(後漢書/曰交趾)
(女子嫁為朱鳶人詩索妻反光武遣伏波將軍馬援討/之郡國志交州交趾郡朱鳶縣是又幽州𤣥菟郡武帝)
(置洛陽東北四千里即高句驪/也朱鳶南之極𤣥菟北之極)
　　别庾七入蜀
峻嶺拂陽烏長城連蜀都(春秋元命苞曰陽成於三故/日中有三足烏蜀都賦曰羲)
(和假道於峻岐陽烏迴翼/於高標又曰長城谿險)石銘懸劒閣沙洲聚陣圖(水/經)
(注曰小劒去大劒飛閣通衢謂之劒閣張孟陽著劒閣/銘晉書曰初諸葛亮造八陣於魚復平沙上累石為八)
(行相去二丈桓温見/之曰此常山蛇勢也)山長半股折樹老半心枯由來兄
弟别共念一荆株(吴圴續齋諧記曰京兆田真兄弟三/人共議分財生貲皆平均惟堂前一)
(株紫荆樹共議欲破三片明日欲截之其樹即枯死狀/如火然真往見之大驚謂諸弟曰樹本同株聞將分斫)
(所以顦顇是人不如木也因悲不自勝不復解樹樹應/聲榮茂兄弟相感合財寶遂為孝門真仕至太中大夫)
(陸機詩云三荆/懽同樹是也)
　　將命使北始渡瓜步江(隋志江都六/合冇瓜步山)
　　　(述異記曰水際謂之步瓜步在吴山吴人賣𤓰/於江畔因以名焉吴楚之間謂浦為步語之訛)
　　　(耳鮑照瓜步山楬文其畧曰鮑子辭吴客楚指/兗歸揚道出關津升高問途北眺氊鄉高曬炎)
　　　(國分風代川揆氣閩澤瓜/步山者亦江中眇小山也)
校尉始辭國樓船欲渡河(漢書鄭吉傳曰自張騫通西/域李廣利之後初置校尉又)
(楊僕傳曰南越反拜/楊僕為樓船將軍)輴軒臨磧岸旌節映江沱(尚書孔/安國注)
(曰泥乘輴説文曰軒曲輈藩車聲虚言切又曰磧水陼/有石者聲七迹切爾雅曰注旄首曰旌史記索隐注曰)
(節使者所擁也釋名曰節毛上下相重取象竹節詩召/南云江有沱毛傳曰沱江之别者鄭箋曰岷山道江東)
(流為/沱)觀濤想帷葢爭長憶干戈(枚乘七發曰海水上潮/其少進也浩浩溰溰如)
(素車白馬帷蓋之張左傳哀十三年夏公㑹單平公晉/定公吴夫差於黄池秋七月辛丑盟吴晉爭先吴人曰)
(於周室我為長晉人曰於姬姓我為伯趙鞅呼司馬寅/曰日旴矣大事未成二臣之罪也建鼔整列二臣死之)
(長幼必可知也對曰請姑視之反曰肉食者無墨今吴/王有墨國勝乎太子死乎且彝徳輕不忍久請少待之)
(乃先/晉人)雖同燕市泣猶聴趙津歌(史記曰荆軻嗜酒日與/屠狗及高漸離飲酒於)
(燕市酒酣以往高漸離撃筑荆軻和歌於市中相樂也/已而相泣旁若無人及使秦太子丹送之至易水之上)
(既祖取道高漸離撃筑荆軻和而歌為變徴之聲士皆/垂淚涕泣劉向列女傳曰趙津女娟者趙河津之女趙)
(簡子之夫人也初簡子南擊楚與津吏期簡子至津吏/醉卧不能渡簡子欲殺之娟持檝而走簡子曰女子走)
(何為對曰津吏息女妾父聞主君來渡不測之水恐風/波之起水神動駭故禱祝九江三淮之神供具備禮御)
(釐受福不勝玉祝杯酌餘瀝醉至於此君欲殺之妾願/以鄙軀易父之死簡子曰非女子之罪也娟曰主君欲)
(因其醉而殺之妾恐其身之不知痛而心不知罪也若/不知罪殺之是殺不辜也願醒而殺之使知其罪簡子)
(曰善遂釋不誅簡子將渡用檝者少一人娟攘巻操檝/而請曰妾願備父持檝簡子曰不榖將行選士大夫齋)
(戒沐浴誓不與婦人同舟而渡也娟對曰妾聞昔者湯/伐夏左驂牝驪右驂牝靡而遂放桀武王伐殷左驂牝)
(騏右驂牝驥而遂克紂至於華山之陽主君不欲渡則/已與妾同舟又何傷乎簡子悦遂與渡中流為簡子發)
(河激之歌其辭曰升彼阿兮面觀清水揚波兮杳㝠㝠/禱求福兮醉不醒誅將加兮妾心驚罰既釋兮瀆乃清)
(妾持檝兮操其維蛟龍助兮主將歸呼來櫂兮行弗疑/簡子大悦曰昔者不穀夢娶妻豈此女乎使人祝祓以)
(為夫人娟乃再拜而辭曰夫婦人之禮非媒不嫁嚴親/在内不敢聞命遂辭而去簡子歸乃納幣於父母而立)
(以為夫人君子曰女娟通逹而有辭/詩云來遊來歌以矢其音此之謂也)
　　反命河朔始入武州(隋書地理志曰下邳郡/下邳梁曰歸政置武州)
輕車初逐李定逺未随班(英書曰李廣従弟蔡武帝元/朔中為輕車將軍従大將軍)
(撃右賢王有功中率封為安樂侯後漢書曰班超/使西域通三十六國明帝永元七年封定逺侯)受詔
祁連反申威疎勒還(漢書曰霍去病至祁連山捕首虜/甚多上曰驃騎將軍涉鈞耆濟居)
(延遂臻小月氏攻祁連山楊武乎鱳得得單于單桓酋/塗王及相國都尉以衆降下者二千五百人可謂能舍)
(服知成而止矣師古曰祁連乃天山也匈奴呼天為祁/連漢書西域傳曰疏勒國治疏勒城去長安九千三百)
(里後漢書云耿恭引兵據疏/勒城漢遣兵迎校尉遂歸)飛蓬損腰帶秋鬢落容顔
寄言舊相識知余生入關(後漢書班超上疏曰臣不敢/望到酒泉但願生入玉門關)
　　冬狩行四韻連句應詔
三川羽檄馳六郡良家選(韋昭曰三川河伊洛也史記/陳豨傳上曰吾以羽檄徴天)
(下兵注云魏武奏事曰今邊有少警輒露檄挿羽飛羽/檄之意也裴駰曰推此言則以鳥羽檄書謂之羽徼取)
(其急速若飛鳥也後漢書百官志曰羽林郎掌宿衛侍/従常選漢陽隴西安定北地上郡西河凡六郡艮家補)
(本武帝以便馬従獵還宿/殿陛巖下室中故號巖郎)觀兵細栁城校獵長楊苑(三/輔)
(黄圖曰細栁觀在長安西北三輔舊事云漢文帝大將/軍周亞夫軍於細栁今呼古徼是也又黄圖曰射熊館)
(在長楊宫武帝好自撃熊司馬相如/従上林作賦諫揚雄亦作長楊賦)驚雉逐鷹飛騰猿
看箭轉鳴笳河曲還猶憶南皮返(爾雅曰河百里一小/曲千里一曲一直漢)
(書渤海郡南皮縣魏文帝與吴質書曰時駕而遊北遵/河曲従者鳴笳以啓路文學記乘於後車又曰毎念昔)
(日南皮之遊誠不可㤀謝靈運擬鄴中詩曰念昔渤海/時南皮戲清沚今復河曲遊鳴笳汎蘭汜是也吕向曰)
(魏近河故云河曲䈔笛/也笳説文作䈔字同)
　　和王内史従駕狩(王内史王褒也周書王褒傳/曰保定中除内史中大夫)
冬狩出離宫還過獵武功(左氏傳曰春蒐夏苖秋獮冬/狩杜預曰狩圍守也冬物畢)
(成獲則取之無所擇也漢書賈山曰起咸陽而西至雍/離宫三百師古曰凡言離宫者皆謂於别處置之不常)
(居也漢書地理志曰右扶風武功縣太壹山古/文以為終南垂山古文以為敦物皆在縣東)澗横偏
礙馬山虚絶響弓更嬴承落雁韓盧鬬蟄熊(博物志曰/更嬴謂魏)
(王曰臣能射為虛發而下鳥王曰然試可於此乎聞有/鳥従東來嬴虚發而下之也事出戰國䇿鳥雁也國策)
(作雁又國䇿曰韓盧天下之駿犬也淮南子曰熊羆蟄/蔵毛詩草木蟲魚疏云熊能攀緣上樹見人則顛倒自)
(投地而下冬則入穴而蟄始春而出脂謂之熊白羆有/黄羆有赤羆大於熊其脂如熊白而麤不如熊白美也)
猶開三面網誰肯一山重(吕氏春秋曰湯見網置四面/拔其三面置其一面祝曰欲)
(高者高欲下者下吾取其犯/命者漢南聞之歸者四十國)
　　入道士館
金華開八景玉洞上三危(黄庭内經曰兼行形中八景/神二十四真出自然陶𢎞景)
(真靈位業圖有八景城吕氏春秋曰水之/美者有三危之露高誘曰三危西極山名)雲袍白鶴度
風管鳳凰吹(黄庭内經曰丹景雲袍帶虎符易説曰春/有白鶴之雲也漢書音義曰律得風氣而)
(成聲風俗通曰舜作簫其形參差以象鳯翼十管長尺/二寸列仙傳曰秦女吹簫作鳳凰鳴曹植樂賦云鳳凰)
(吹/笙)野衣縫蕙葉山巾篸笋皮(楚辭曰荷衣兮蕙帶王逸/云蕙香草也漢書曰高帝)
(為亭長以竹皮為冠令求盜之薛治時時冠之及貴常/冠所謂劉氏冠也應劭曰以竹始生皮作冠今鵲尾冠)
(是師古曰竹皮笋皮謂笋上始解之籜今亦往往為笋/皮中古之遺制也説文云篸差也聲所今切篸疑作糝)
(鄭康成周易覆公餗注云糝謂之餗震為竹竹/萠曰筍筍者餗之為菜也兹作篸葢从竹也)何必淮
南館淹留攀桂枝(淮南王安招隐士曰桂樹叢生兮/山之幽又云攀援桂樹兮仍淹留)
　　奉和永豐殿下言志十首
　　　(永豐殿下梁故永豐侯蕭撝也北史六蕭撝字/智遐武帝弟成安王秀之子也在梁封永豐侯)
　　　(武陵王僭號宗室在蜀惟撝一人尉遲迥入蜀/従㢠歸魏仕周歴少保少傅改封蔡陽郡公晉)
　　　(書地理志始安/郡有永豐縣)
立徳齊今古資仁一毁譽(左氏傳曰太上有立徳論/語曰誰毁誰譽譽平聲)無
機抱甕汲有道帶經鋤(莊子曰子貢南逰於楚反於晉/過漢隂見一丈人方將為圃畦)
(鑿隧而入井抱甕而出灌搰搰然用力甚多而見功寡/子貢曰有械於此一日浸百畦用力甚寡而見功多夫)
(子不欲乎為圃者卭而視之曰奈何曰鑿木為機後重/前輕挈水若抽數如􁀙湯其名為橰為圃者忿然作色)
(而笑曰吾聞之吾師有機械者必有機事有機事者必/有機心機心存於胸中則純白不備純白不備則神生)
(不定神生不定者道之所不載也吾非不知羞而不為/也説文曰甕汲瓶也音於貢反魏畧曰常林少單貧性)
(好學漢末為諸生帶經鋤其妻嘗自餽餉之林雖/在林野其相敬如賔又漢書云兒寛帶經而鋤)處下
惟名恵能言本姓蘧(列女傳曰栁下恵死門人將諡之/妻曰夫子之謚宜為恵乎門人従)
(以為謚能言本姓蘧者按下文寵辱慘舒二語疑指蘧/伯玉也左傳襄十四年孫氏欲逐獻公見蘧伯玉對曰)
(君制其國臣敢奸之雖奸之庸知愈乎遂行従近關出/二十六年寗喜欲納公告蘧伯玉伯玉曰瑗不得聞君)
(之出敢聞其入遂行従近闗出疑此二語能言者也言/如栁下恵蘧伯玉者可以無驚寵辱不係慘舒者也)
未論驚寵辱安知係慘舒(老子曰寵辱若驚西京賦曰/夫人在陽時舒在隂時則慘)
(此章深慕避世之人/身無榮辱不可及也)
王子從邊服臨卭惜第如(言撝在蜀也相如傳曰第俱如臨/卭索隠曰第且也如往也師古曰)
(第但也周書本傳曰轉輕車將軍巴西梓潼二郡/守及侯景作亂武陵王紀承制領益州刺史是也)星橋擁冠
蓋錦水照簪裾(星橋錦水皆蜀地也水經注曰李冰造橋上/應七宿故世祖謂吳漢曰安軍宜在七橋連)
(星間後漢書曰公孫述募敢死五千人以配延岑於市橋注/云市橋即七星之一橋也李膺益州記曰沖星橋舊市橋也)
(在今成都縣西南四里譙周益州志曰成都織錦既成濯於/江水其文勝於初成他水濯之不如也爾雅曰衱謂之裾方)
(言曰即衣/後裾也)論文報潘岳詠史答應璩(晉書曰潘岳字安仁滎/陽中牟人也美姿儀辭)
(藻絶麗尤善為哀誄之文世説曰孫興公云潘文爛若披/錦無處不善魏志曰應瑒弟壉以文章顯官至侍中裴松)
(之注云文章叙傳曰應璩字/休璉博學好屬文善為書記)帳幕參三顧風流盛七輿
(蜀志諸葛亮上疏曰猥自枉屈三顧臣於草廬之中左/傳僖十年云及七輿大夫又襄二十三年云惟魏氏及)
(七輿大夫與之服䖍於僖傳言上軍之輿帥七人屬申/生者於襄傳言下軍之輿帥七人屬欒盈者杜預曰七)
(輿官名侯伯七命副車七乘劉炫謂服言是矣此章/言撝従武陵王紀在蜀領益州刺史聲名之盛也)
茫茫實宇宙與善定馮虚(言宇宙茫茫天與善人之説/為虚也淮南子曰茫茫昧昧)
(従天之道又曰紘宇宙而章三光後/漢郎顗傳易曰天道無親常與善人)大夫傷魯道君子
念殷墟(史記太史公曰余聞孔子稱曰甚矣魯道之衰/也觀慶父及叔牙閔公之際何其亂也按孔子)
(甞為魯司寇故云大夫尚書大傳曰微子將朝周過殷/之故墟見麥秀之□□此父母之國志動心悲也大夫)
(傷魯道者喻湘東武陵兄弟搆釁亂如叔牙閔公之際/也君子念殷墟者喻撝在蜀而蜀亡也周書本傳曰成)
(都為尉遲迥所破/撝遂請降許之)程鄉既開國安平遂徙居(史記曰重/黎氏在周)
(程伯休甫應劭曰封為程國伯休甫其字也括地志云/安陵故城在雍州咸陽東二十一里周之程邑也漢書)
(地理志曰淄川國東安平孟康曰紀季以酅入於齊今/酅亭是也師古曰傅陵有安平故此加東酅音攜按左)
(傳莊三年紀季以酅入於齊紀於是始判杜預曰季紀/侯弟酅紀邑在齊國東安平縣齊欲滅紀故季以邑入)
(齊為附庸先祀不廢社稷有奉故書字貴之程鄉既開/國者喻撝歸魏仕周封蔡陽郡公是開國也安平遂徙)
(居者喻撝従蜀徙魏武陵滅而永/豐封若春秋時紀亾而季存也)詎能従小隐終然遊
太初(晉王康琚反招隐詩曰小隐隐陵藪大隐隐朝市/易乾鑿度云太初者氣之始言不能隐於陵藪在)
(此朝市終當遂其初志也/此章言蜀亡撝歸於魏也)
直城風日美平陵雲霧除(三輔黄圖曰長安西出第二/門曰直城門漢書地理志云)
(平陵屬/右扶風)來往金張館絃歌許史閭(漢書曰功臣之後帷/有金氏張氏親近貴)
(寵比於外戚又曰孝宣許皇后元帝母元帝封外祖父/廣漢為平恩侯史良娣宣帝祖母也兄恭宣帝立恭已)
(死封恭長子高為樂陵侯左太沖詠/史詩云朝集金張館暮宿許史□)鳳臺迎㺯玉河陽
送婕妤(仙傳拾遺曰蕭史善吹簫作鸞鳯之響秦穆公/有女㺯玉善吹簫公以㺯玉妻之遂教㺯玉作)
(鳳鳴居十數年吹簫似鳯聲鳯凰來止其屋公為作鳯/臺夫婦止其上一旦㺯玉乘鳳蕭史乘龍昇天而去秦)
(為作鳳女祠時聞簫聲今洪州西上絶頂有蕭史石仙/壇石室及巖屋真像存焉列女傳曰趙飛燕姊娣者成)
(陽侯趙臨之女孝成皇帝之寵姬成帝甞微行出過河/陽主樂作上見飛燕而悅之召入宫大幸有女弟復召)
(入俱為婕妤河/陽漢書作陽阿)五馬遥相問雙童來夾車(古詩日出東/南隅行曰使)
(君従南來五馬立踟蹰使君遣吏往問此誰家姝又相/逢狹路間曰相逢狹路間道路不容車如何兩少年夾)
(轂問君家此章言其/歸魏仕周之事也)
託情忻六學遊目愛三餘(六學疑六經詩書禮易春秋/也又疑六藝禮樂射御書數)
(也魏畧曰董畧字季真善左氏傳言學當以三/餘冬者嵗之餘夜者日之餘隂雨者時之餘)覆局能
懸記看碑解暗疏(魏志曰王粲觀人圍棊局壊粲復為/之棊者不信以帊葢局使更以他局)
(為之用相比不誤一道其强記默識如此世説曰魏武/過曹娥碑下楊修見碑背上題作黄絹幼婦外孫韲臼)
(八字魏武曰解否答曰解魏武曰卿未可言待我思之/行三十里乃曰吾已得吾已得令修别記所知修曰黄)
(絹色絲也於字為絶幼婦少女也於字為妙外孫女子/也於字為好韲臼受辛也於字為辭所謂絶妙好辭也)
(魏武亦記之與修同曰我/才不及卿乃覺三十里)詎甞遊魏冉那時説范㫿(史/記)
(曰穰侯魏冉者秦昭王母宣太后異父長弟封穰侯相/秦魏人范睢自謂張祿先生譏穰侯之伐齊奸説秦昭)
(王昭王於是用范睢免相國令涇陽之屬皆出關又曰/范睢為秦相封應侯蔡澤聞應侯任鄭安平王稽皆負)
(重罪於秦應侯内慙蔡澤乃西入秦將見昭王使人宣/言以感怒應侯應侯聞之使人召蔡澤澤説應侯稱善)
(以聞秦昭王昭王召見與語/大悦之拜為客卿范睢免相)池水朝含墨流螢夜聚書
(羊愔能書人姓名曰𢎞農張芝字伯英高尚不仕善草/書精勁絶倫家之衣帛中必先書而後練臨池學書池)
(水盡黒每書云匆匆不暇草人謂為草聖弟昶漢黄門/侍郎亦能草今世芝草者多是昶作也晉書曰車𦙍貧)
(不得油夏月囊螢照書讀北史列傳云蕭撝善草書名/亞王褒算數醫方咸亦留意所著詩賦雜文數萬言頗)
(行於世武成中明帝令諸文儒於麟趾殿校定經史/仍撰世譜撝亦豫焉此章言撝以文學見重於周也)
興雲榆莢晩燒薙杏花初(春秋元命苞曰三月榆莢落/月令曰季夏之月大雨時行)
(燒薙行水利以殺草如以熱湯鄭注云薙謂廹也芟草/也謂欲稼萊地先難其草草乾燒之至此月大雨流水)
(潦畜其中則草死不復生而地美可稼也薙人掌殺草/職曰夏日至而薙之又曰如欲其化也則以水火變之)
(汜勝之書曰杏始華榮輒耕輕土弱土望花落復耕之/輒藺之此謂一耕而五穫淮南時則訓曰二月官倉其)
(樹杏按杏花在二月又按周禮五月夏至薙之六月合/燒之燒薙當在五六月此云燒薙杏花初者葢謂二月)
(謂興農播/榖之初也)滮池侵黍稷谷水播菑畬(説文曰滮水流貌/从水彪省聲皮彪)
(切詩曰滮池北流又説文曰菑不耕田也畬三嵗治田/也易曰不菑畬菑側詞切畬以諸切徐鍇曰菑从艸从)
(巛从田田不耕則艸/塞之故从巛巛音灾)六月蟬鳴稻千金龍骨渠(月令曰/仲夏之)
(月蟬始鳴孟秋之月寒蟬鳴是五月蟬鼔翼始鳴六月/蟬正鳴時稻將熟矣楊佺期洛陽記曰千金堰在洛陽)
(城西三十五里漢書溝洫志曰嚴熊言臨晉民願穿洛/以溉重泉以東萬餘頃故惡地誠得水可令畝十石於)
(是發卒萬人穿渠穿得龍骨故名曰龍骨渠括地志云/伏龍祠在同州馮翊縣西北四十里故老云漢時自徴)
(穿渠引洛得龍骨其後立祠因/以伏龍為名今祠頗有靈驗也)含風揺古度防露動林
於(吴都賦曰松梓古度劉欣期交州記曰古度樹不華/而實實従皮中出大如安石榴色赤可食其實中有)
(如蒲梨者取之為粽數日不煑即成蟲如蟻有翼穿皮/飛出著屋正黒楚辭曰上葳蕤而防露兮下泠泠而來)
(風戴凱之竹譜曰葢竹所生大抵江東上密防露下疎/來風林於竹名吴越春秋曰袁公問於處女吾聞子善)
(劒願一見之女曰吾不敢有所隐惟公試之於是袁公/作林於竹竹枝上頡橋末墮地女即㨗末袁公則飛上)
(樹化為白猿吴都賦云其竹則篔簹箖箊/是也此章謂撝言志所在以穀稼為事也)
自憐循短綆方欲問長沮(此下皆子山自謂也淮南子/曰短綆不可以汲深器小不)
(可盛大非其任也高士傳曰長沮桀溺者不知何許人/人也耦而耕孔子過之使子路問津焉長沮曰是知津)
(矣/)茂陵體猶瘠淮陽疾未祛(史記曰司馬相如病免家/居茂陵又曰汲黯多病以)
(諸侯相秩居淮/陽十嵗而卒)翻疑承毒水忽似遇昌葅(左氏傳曰晉/伐秦秦人毒)
(涇上流師人多死又僖三十年傳曰王使周公閲來聘/饗有昌歜杜元凱注云昌歜昌蒲葅也歜在感反周禮)
(鄭注云昌本昌蒲/相切之四寸為葅)漢陽嗟欲盡咎繇懼忽諸(左氏傳曰/漢陽諸姬)
(楚實盡之又文五年傳曰楚子爕滅蓼臧文仲聞六與/蓼㓕曰臯陶庭堅不祀忽諸杜預曰六與蓼皆臯陶後)
(也傷二國之君不能建徳結援大國忽然而亡此章言/已本小材素有隐志況復多病疑承毒水者有若江陵)
(䧟後隨例入關似遇昌葅者本以聘問來秦備物宜饗/今久留長安傷梁之宗室蕩然欲盡而梁國亦忽然而)
(亡者/也)
弱齡參顧問疇昔濫吹嘘(言已少年在東宫時得備顧/問濫竽粟食也齡年也陶潛)
(詩云弱齡寄事外後漢百官志本注/曰掌侍左右贊導衆事顧問應對)綠槐垂學市長楊
映直廬(三輔黄圖曰元始中起明堂列槐樹數百行朔/望諸生持經書及當郡所出物於此賣買號曰)
(槐市又曰長楊宫在盭厔縣東南三/十里漢書音義張宴曰直宿曰廬)連盟翻滅鄭仁義
反亡徐(史記鄭世家曰鄭君乙立二年鄭負黍反復歸/韓十一年韓伐鄭取陽城二十一年韓哀侯㓕)
(鄭并其國言負黍之地來歸是連盟也負黍反鄭卒以/滅喻侯景以十三州内屬梁卒以之亡也徐嬴姓國春)
(秋徐子章羽奔楚是也徐偃王志曰徐偃王治國仁義/著聞欲舟行上國乃導溝陳蔡之間得朱弓矢以為天)
(瑞遂因名為號自稱徐偃王江淮諸侯服従者三十六/國周王聞之遣使至楚令伐之偃王愛民不鬬遂為楚)
(敗北走彭城武原縣東山下百姓随者萬數因名其山/為徐山山下立石室亦有神靈民人請禱焉徐偃行仁)
(而徐亡以喻梁武/佞佛而梁亡也)還思建鄴水終憶武昌魚(晉書五行/志云吴孫)
(皓初童謡曰寜飲建鄴水不食武昌魚寧還建鄴死不/止武昌居按建鄴梁武帝所都武昌漢之江夏鄂縣吴)
(曰武昌梁屬郢州本云不食武昌魚今子山羇旅長安/建鄴武昌舊都舊國皆可思也又按子山曽為郢州别)
(駕與湘東王論水戰事深為梁主所賞従建鄴至江陵/途之所經故武昌為可憶矣此章追述平生時抄撰東)
(宫出入禁闥及侯景内附有如負黍之侵梁武行仁終/蹈偃王之轍而已身遭離亂心念鄉關建鄴舊宫似渴)
(江流之水武昌魚味/不啻秋風之鱸矣)
崩堤壓故栁哀社卧寒樗(詩曰采荼薪樗草木蟲魚疏/云樗樹及皮皆似漆青色其)
(葉/臭)野鶴能自獵江鷗解獨漁(説文曰鷗/水鶚也)漢隂逢荷篠緇
林見杖挐(高士傳曰漢隂丈人者楚人也子貢適楚過/漢隂見丈人為圃入井抱甕而灌用力甚多)
(而見功寡又曰荷篠丈人不知何許人也論語遇丈人/以杖荷篠包曰篠竹器説文作筱芸田器也莊子曰孔)
(子遊乎緇帷之林休坐乎杏壇之上孔子弦歌鼓琴奏/曲未丰有漁父者下船而來以聴曲終而招子貢子路)
(二人俱對客指孔子曰有土之君與子貢曰非也侯王/之佐與曰非也客乃笑而還行言曰仁則仁矣恐不免)
(其身苦心勞形以危其真嗚呼逺哉其分於道也子貢/還報孔子孔子推琴而起曰其聖人與乃下求之至於)
(澤畔方將杖挐而引其船顧見孔子還向而立孔子反/走再拜而進言畢乃刺船而去延葦間顔淵還車子路)
(授綏孔子不顧待水波定不聞/挐音而後敢乘司馬云挐橈也)阮籍甞思酒嵇康懶著
書(晉書阮籍傳曰籍本有濟世志屬魏晉之際天下多/故名士少有全者籍由是不與世事遂酣飲為常魏)
(志曰嵇康文辭壯麗好/言老莊而尚竒任俠)
披林求木實拂雪就園蔬濁膠非鶴髓蘭肴異蟹胥(魏/都)
(賦曰濁膠如河漢書郊祀志曰先鬻鶴髓楚辭曰蘭肴/蒸兮蘭藉釋名曰蟹胥取蟹藏之使骨肉解之胥胥然)
(也/)野情風月曠山心人事疏徒知守瓴甓空欲報璠璵
(爾雅曰瓴甋謂之甓郭璞注云㼾甎也今江東呼為瓴/甓左氏傳曰季平子卒陽虎將以璵璠斂杜注云璵璠)
(美玉君所佩説文云魯之寶玉也張景陽雜詩云瓴甓/夸璠璵瓴甓喻已才如瓦礫也璠璵喻永豐侯才如美)
(玉也意指發於蕭撝子山和之故云報矣以上二章言/志意所欲惟是棄絶人間超踰世網追踪嵇阮寄情風)
(月富貴名利/非所願也)
　　率爾成詠
　　　(此亦詠懐之作臧榮緒晉書曰阮籍屬文初不/苦思率爾便作沈休文有三月三日率爾成篇)
　　　(良曰率爾/率疾也)
昔日謝安石求為淮海人彷彿新亭岸猶言洛水濵(宋/明)
(帝文章志曰桓温止新亭大陳兵衞呼謝安及王坦之/欲於坐害之王入失厝倒執手版汗流霑衣安神姿舉)
(動不異於常舉目徧歴温左右衞謂温曰安聞諸侯有/道守在四鄰明公何有壁間著阿堵輩温笑曰正自不)
(能不爾於是莊矜之心頓盡令部左右促燕行觴笑語/移日謝安字安石求為淮海人者安本放情丘壑不獲)
(已乃出故云新亭桓温止處晉都洛陽在洛水之濵也/濵水際也桓温新亭陳兵將移晉室安石得承顧命盡)
(忠匡翼終能輯穆猶言洛/水濵者言其能存晉祚也)南冠今别楚荆玉遂遊秦(左/氏)
(傳曰晉侯觀於軍府見鍾儀而問之曰南冠而縶者誰/也有司對曰鄭人所獻楚囚也韓子曰卞和抱其璞哭)
(於荆山之下史記曰秦王欲以十五城易趙和氏璧藺/相如奉璧入秦秦王無意償趙城乃前曰璧有瑕請指)
(之王授相如相如持璧睨柱秦王恐破璧乃謝相如相/如持璧歸别楚者喻已去江陵也留秦者喻已身留長)
(安/也)倘使如楊僕寧為關外人(漢書應劭注曰楊僕數有/大志恥為關外民上書乞)
(徙東關以家財給其用度言謝安石昔者新亭之禍尚/能全身為國已今日西魏之使遂致屈節比之楊僕翻)
(以入關/為恥也)
　　慨然成詠(亦詠懐之作也慨然嗟/嘆之詞慷慨發聲者也)
新春光景麗遊子離别情(漢書高祖曰遊子悲故鄉言/已羇旅長安雖春光甚麗惟)
(有别離/之情也)交讓未全死梧桐唯半生(劉逵注蜀都賦云交/讓木名也兩樹對生)
(一樹枯則一樹生如是嵗更終不俱枯俱生也枚乘七/發曰龍門之桐高百尺而無枝其樹半死半生喻已非)
(死非生若/枯樹也)值熱花無氣逢風水不平(喻已如花之無香/又如水之不靜也)
寶雞雖有祀何時能更鳴(漢書曰秦文公獲若石於陳/倉北阪城祠之其神光輝若)
(流星従東方來集於祠城則若雄雞其聲殷殷云野雞/夜鳴以一太牢祠之名曰陳寶喻已今食周粟如寶雞)
(為秦所獲雖有祭祀不能/更鳴言何時復能得志也)
　　奉和賜曹美人
月光如粉白秋露似珠圓(江淹别賦云至乃秋/露如珠秋月如珪)絡緯無
機織流螢帶火寒(崔豹古今注曰絡緯亦曰莎雞詩疏/云絡緯鳴懶婦驚促織也古今注曰)
(螢火一名景天一名熠燿一名丹良一名燐一/名丹鳥一名夜光一名宵燭腐草為之食蚊蚋)何年迎
㺯玉今朝得夢蘭(列仙傳曰秦穆公有女號㺯玉左氏/傳曰鄭文公有賤妾曰燕姞夢天使)
(與已蘭曰余為伯儵余而祖也以是為而子以蘭有國/香人服媚之如是既而文公見之與之蘭而御之生穆)
(公名之/曰蘭)訝許能含笑芙蓉宜熟看
　　和趙王看伎
綠珠歌扇薄飛燕舞衫長(晉書曰石崇有妓曰綠珠美/而豔荀悦漢紀曰趙氏善舞)
(號曰/飛燕)琴曲隨流水簫聲逐鳳凰(吕氏春秋曰伯牙鼔琴/鍾子期聴之曰巍巍乎)
(若㤗山湯湯乎若流水風俗通/曰舜作簫其形參差以象鳯翼)細縷纒鐘格(一作細苣/纒鐘板)
圓花釘鼓牀(一作膺風蟬鬢亂映日鳯釵光格音閣懸/鐘之木也言密緝其繩縮鐘於木今枝格)
(不得下也一作纒鐘板者義同若有瞽之詩所謂設業/設虡崇牙樹羽又綿篇云縮版以載是也毛傳曰業大)
(板也所以飾枸為縣也㨗業如鋸齒或曰畫之植者為/虡横者為枸崇牙上飾巻然可以縣也爾雅曰繩之謂)
(之縮之郭云縮者約束之孫炎云繩束築版謂之束苣/束葦也説文云其巨切牀鼔欄也若井欄淮南王篇以)
(為銀牀矣圓花鼔釘也鼔釘圓刻作花文釘其上故云/圓花釘鼔牀言作妓用鐘鼔也一作膺風蟬鬢亂映日)
(鳯釵光者崔豹古今注曰魏文帝宫人絶所愛者有莫/瓊樹蟬鬢縹緲如蟬故曰蟬鬢王子年拾遺記石崇愛)
(婢翔風瑩金為/鳯冠之髻是也)懸知曲不誤無事畏周郎(吴志曰周瑜/少時精意於)
(音樂雖三爵之後其有闕誤瑜必知之/知之必顧時人謡云曲有誤周郎顧)
　　奉答賜酒
仙童下赤城仙酒餉王平(神仙傳曰茅濛字初成乃於/華山之中乘雲駕龍白日昇)
(天歌曰神仙得者茅初成駕龍上昇入泰清時下𤣥洲/戲赤城繼世而徃在我盈帝若學之臘嘉平又曰王逺)
(字方平以一貫錢與餘杭姥求/沽酒須㬰還得一油囊酒五斗)野人相就飲山鳥一羣
驚細雪翻沙下寒風戰鼓鳴此時逢一醉應枯反更榮
　　奉答賜酒鵝
雲光偏亂眼風聲特噤心冷猿披雪嘯寒魚抱凍沉今
朝一壺酒實是勝千金負恩無以謝惟知就竹林(魏氏/春秋)
(曰嵇康與陳留阮籍河内山濤河南向秀籍兄子咸/瑯邪王戎沛人劉伶相與友善逰於竹林號為七賢)
　　正旦䝉趙王賚酒
正旦辟惡酒新年長命杯(荆楚嵗時記注練化篇云正/月且吞雞子赤豆七枚辟瘟)
(氣又肘後方云旦及七日吞麻子小豆各二七枚消疾/疫張仲景方云嵗有惡氣中人不幸便死取大豆二七)
(枚雞子白麻子酒吞之麻豆之設當起於此崔寔月令/云元日進酒降神畢室家尊卑次列於几之前各上椒)
(酒於家長稱觴/舉夀欣欣如也)柏葉隨銘至椒花逐頌來(荆楚嵗時記/曰正月一日)
(是三元之日也長幼悉正衣冠以次拜賀進椒柏酒梁/昭明錦帶啓太簇正月云柏葉汎三元之酒晉書曰劉)
(蓁妻元日/獻椒花頌)流星向椀落浮蟻對春開(流星浮蟻皆酒也/王子年拾遺記曰)
(張華為九醖酒以三薇漬麴蘖蘖出西羗麴出北胡中/有指星麥四月火星出麥熟而獲之以之釀酒醇美久)
(含令人齒動若大醉不呌笑揺蕩令人肝腸消爛俗人/謂為消腸酒閭里歌曰寜得醇酒消腸不與口月齊尤)
(南都賦曰璆敷數寸浮蟻如萍注云釋名曰/酒有汎齊浮蟻在上汎汎然如萍之多者)成都已救
火蜀使何時迴(神仙傳曰欒巴蜀郡人也少而學道不/修俗事為尚書正朝大㑹巴獨後到又)
(飲酒西南噀之有司奏巴不敬有詔問巴巴頓首謝曰/臣本縣成都市失火臣故因酒為雨以滅火臣不敢不)
(敬詔即以驛書問成都成都答言正旦大失火食時有/雨従東北來火乃息雨皆酒臭後忽一旦大風天霧晦)
(暝對坐皆不相見失巴所在尋問/之云其日還成都與親故别也)
　　衞王贈桑落酒奉答
　　　(周書云文帝十三子文宣皇后生高祖衞刺王/直直字豆羅突武成初進封衞國公建徳三年)
　　　(進爵/為王)
愁人坐狹邪喜得送流霞(古詩云長安有狹邪夾轂不/容車陸機詩有長安有狹邪)
(行抱樸子曰項曼卿修道山中自言至天上遊紫府遇/仙人與流霞一杯飲之輒不饑渴愁人自謂也狹邪謂)
(長安之地也言已本流寓愁坐長/安狹邪之處喜衞王送酒而至也)跂牕催酒熟停杯待
菊花(言得此酒煑之更待酌/也跂倚也菊花酒名也)霜風亂飄葉寒水細澄沙
高陽今日晚應有接䍦斜(世説曰山季倫為荆州時出/酣暢人為之歌曰山公時一)
(醉徑造高陽池日暮倒載歸茗艼無所知復能乘駿馬/倒著白接䍦舉手問葛彊何如并州兒高陽池在襄陽)
(彊是其愛將/并州人也)
　　就蒲州使君乞酒
　　　(蒲州使君中山公訓晉國公䕶世子也周書武/帝紀天和元年二月以開府中山公訓為蒲州)
　　　(總管六年五月為柱國建徳元年䕶誅徴/赴京師見害此就乞酒下篇有許乞之事)
蕭瑟風聲慘蒼茫雪貌愁(楚辭曰蕭瑟兮草木揺落而/變衰王逸注曰隂令促急風)
(暴疾/也)鳥寒棲不定池凝聚未流(言已本流寓之人在此/苦寒之地如鳥寒棲欲)
(飛池凍流/還聚也)蒲城桑葉落灞岸菊花秋(蒲城蒲州城也灞/岸灞陵岸也桑落)
(菊花謂酒也洛陽伽藍記曰河東郡民劉白墮宿擅工/釀排子桑落之辰故酒得其名王粲七哀詩曰南登霸)
(陵岸西京雜記曰九/月九日飲菊花酒)願持河朔飲分勸東陵侯(後漢書/曰袁紹)
(公孫瓚皆威震河朔紹數撃破瓚軍瓚遂還幽州不敢/復出天子遣太僕趙岐和解關東使各罷兵瓚因此以)
(書譬紹共同斯好紹於是引軍南還三月上已大㑹賔/徒於薄落冿史記蕭相國世家曰召平者故秦東陵侯)
(秦破為布衣貧種𤓰於長安城東𤓰美故世俗謂之東/陵瓜従召平以為名也按子山身留長安江陵失守随)
(例入關者如王褒等有數十人願乞此酒分勸諸彼自/言本故梁亡國之臣與諸南人羇士若東陵故侯矣)
　　蒲州刺史中山公許乞(音/器)酒一車未送
　　　(上乞酒求乞之乞此乞酒乞讀曰氣與也後漢/書楊政傳詔曰乞楊生師晉書謝安謂其甥羊)
　　　(曇曰以墅乞汝皆與也與求/乞之乞字同而音義俱異矣)
細栁望蒲臺長河始一迴(三輔黄圖曰長安西渭水北/古徼西冇細栁倉三齊記曰)
(般城南有蒲臺高八十尺秦始皇所頋處在臺下縈蒲/繫馬今蒲猶縈者見郡國志平原般縣注江淹别賦云)
(去復去兮長河湄細栁謂已在長安蒲/臺謂中山公在蒲州也言兩處相望也)秋桑幾過落春
蟻未曾開(桑落注見上篇謝朓詩曰淥蟻方獨持釋名/云酒冇汎齊浮蟻在上洗洗然言許乞而未)
(送/也)瑩角非難馭槌輪稍可催(瑩角謂馭車之牛也槌輪/謂車也以中山公許乞一)
(車故云世説曰王君夫有牛名八百里駮常瑩其角昭/明文選序曰大輅寜有椎輪之質吕向曰椎輪古棧車)
(槌與椎/字同)只言千日飲舊逐中山來(博物志曰𤣥石従中/山酤酒酒家與之千)
(日之/酒)
　　答王司空餉酒(一作答王/褒餉酒)
今日小園中桃花數樹紅開君一壺酒細酌對春風未
能扶畢卓猶足舞王戎(晉中興書曰畢卓字茂世新蔡/人少遊逹為胡母輔之所知太)
(興末與吏部郎甞飲酒廢職比舍郎釀酒熟卓因醉夜/至其甕間取飲之主者謂盜執而縛之知為吏部也釋)
(之卓遂引主人燕甕側取醉而去世説曰長史謝仁祖/同為王公掾長史云謝掾能作異舞謝便起舞王公熟)
(視謂客曰使人思安豐王戎字濬/仲瑯邪臨沂人也爵安豐縣侯)仙人一捧露判不及
盃中(漢書云孝武作柏梁銅/柱承露仙人掌之屬)
　　舟中望月
舟子夜離家開舲望月華(詩云招招舟子高誘/淮南注曰舲小船也)山明疑
有雪岸白不關沙(言月之所照則山如/積雪岸似銀沙也)天漢看珠蚌星
橋似桂花(河圖括地象曰河精上為天漢吕氏春秋曰/月望則蚌蛤實羣隂盈月晦則蚌蛤虚羣隂)
(缺龜䇿傳曰明月之珠出於江海藏於蚌中蚗蠪伏之/酉陽雜俎曰舊言月中有桂高五百丈下有一人常斫)
(之樹創随合人姓吴名剛西/河人學仙有過謫令伐樹)灰飛重暈闕蓂落獨輪斜
(淮南子曰晝随灰而月暈闕注云月暈以蘆灰為環缺/其一面則月暈亦闕於上竹書紀年曰帝堯在位七十)
(年有草莢階而生月朔始生一莢月半而生十五莢十/六日以後日落一莢及晦而盡月小則一莢焦而不落)
(名曰/蓂莢)
　　望月
夜光流未曙金波影尚賖(漢書曰月穆/穆似金波)照人非七子含
風異九華(七子疑即七枝燈名西京雜記有七枝鐙言/照人異於燈也又疑鏡名西京雜記云秦始)
(皇常以鏡照宫人膽張心動者則殺之漢書曰漢興因/秦之名號妾有美人良人八子七子之號焉梁簡文望)
(月詩云形同七子鏡西京雜記曰趙飛燕為皇后其女/弟上禭三十五條有九華扇曹子建九華扇賦序曰昔)
(吾先君常侍得幸漢桓帝賜方竹扇不方不圖其中結/成文名曰九華知九華是扇名言月之含風異於扇也)
蓂新半壁上桂滿獨輪斜(蓂柱注/見上篇)乘舟聊可望無假逐
仙(一作/靈)槎(荆楚嵗時記曰漢武帝令張騫使大夏尋河/源乘槎經月而至一處見一女織一丈夫牽)
(牛飲河渚織女取支機石與/騫而還後為東方朔所識)
　　對雨
繁雲猶暗嶺積雨未開庭階含侵角路鑊滿溜疎萍濕
楊生細椹爛草變初螢(椹諸深切音斟木跋/也月令腐草化為螢)徒勞看蟻
封無事祀靈星(易林曰蟻封户穴大雨將集後漢書祭/祀志曰漢興八年有言周興而邑立后)
(稷之祀於是高帝令天下立靈星祠言祠后稷而謂之/靈星者以后稷又配星食也舊謂星謂天田星也一曰)
(龍左角為天田官主穀祀用壬辰位祀之壬為水辰為/龍就其類也牲用太牢縣邑令長侍祠三輔故事長安)
(城東十里/有靈星祠)
　　喜晴
比日思光景今朝喜暫逢雨住便生熱雲晴即作峰水
白澄還淺花紅燥更濃已歡無石燕彌欲棄泥龍(湘中/記曰)
(零陵有石燕遇風雨則飛舞如燕止則為石淮南子曰/土龍致雨高誘注云湯遭旱作土龍以像龍雲従龍故)
(致雨/也)
　　詠春近餘雪應詔
送寒開小苑迎春入上林(上林/苑名)絲條變栁色香氣動蘭
心待花將(一作/思)對酒留雪擬彈琴(宋玉諷賦曰臣援琴/而鼓之作幽蘭白雪)
(之/曲)陪遊愧並作空見奉恩深
　　奉和初秋(和梁簡文帝也簡/文集中有初秋詩)
落星初伏火秋霜正動鐘(詩豳風云七月流火毛傳曰/火大火也流下也昭三年左)
(傳張趯曰火星中而寒暑退服䖍曰火大火心也季冬/十二月平旦正中在南大寒退季夏六月黄昏火星中)
(大暑退是火為寒暑之候哀十一年左傳曰火伏而後/蟄者畢山海經曰豐山有九鐘焉是知霜鳴郭璞注曰)
(霜降則/鐘鳴)北閣連(一作/更)横漢南宫應鑿龍(漢天漢也黄圖/曰引渭水灌都)
(以象天漢横橋南渡以法牽牛大戴禮云七月案戸/漢也案戸也者直户也言正南北也西都賦云抗應)
(龍之/虹梁)祥鸞棲竹實靈蔡上(一作/止)芙蓉(白虎通曰黄帝之/時鳳凰蔽日而至)
(止於東園食常竹實棲常梧相終身不去史記龜䇿傳/曰余至江南問故老云龜千嵗乃遊蓮葉之上又曰臣)
(為郎時見萬畢石朱方傳曰有神龜在江南嘉林中常/巢於芳蓮之上靈蔡龜也論語臧文仲居蔡鄭曰蔡謂)
(國君之守龜也漢書食貨志云元龜曰蔡芙蓉蓮也爾/雅曰荷芙渠其實蓮郭璞注云别名芙蓉江東呼荷蓮)
(謂房/也)自有南風曲還來吹九重(樂記曰昔舜作五絃之/琴以歌南風楚辭曰君)
(門兮/九重)
　　晚秋
淒清臨晚景疎索望寒階濕庭凝墜露摶風巻落槐(楚/辭)
(曰朝飲木/蘭之墜露)日氣斜還冷雲峰晩更霾可憐數行雁點點
逺空排
　　和潁川公秋夜
泬寥空色逺葉黄淒序變(楚辭曰泬寥兮天高而氣清/王逸曰泬寥曠蕩空虚靜也)
(泬音血説文曰泬水従孔穴疾出也聲/呼穴切月令曰季秋之月草木黄落)洞浦落遵鴻長
飈送巢燕(淮南子曰燕雁代飛高誘曰燕𤣥鳥也春分/而來雁春分而去北詣溟中也燕秋分而北)
(雁秋分而南詣彭/蠡也故曰代飛)千秋流夕景百籟含宵囀(説文曰籟/三孔龠也)
(大者謂之笙其中謂之籟/小者謂之箹籟洛帶切)峻雉聆金柝層臺切銀箭(峻/雉)
(謂高城也左傳祭仲曰都城過百雉杜預云方丈曰堵/三堵曰雉也易繫辭云重門撃柝以禦暴客鄭康成云)
(手持兩木以相敲是為撃柝守備警戒也顔延年楊給/事誄曰金柝夜撃李善曰金謂刁斗也衞宏漢書儀曰)
(晝漏盡夜漏起城門撃刁斗周廬撃木柝李周翰曰金/謂刁也柝打更木也柝音托周禮作槖字同枚乘七發)
(曰臺城層構周禮挈壺氏鄭注云漏之箭晝夜共百/刻冬夏之間有長短焉太史立成法有四十八箭)
　　詠畫屏風詩二十四首
　　　(屏風之制古所謂扆皆有畫飾禮記鄭注曰斧/扆者畫屏風也又周禮注云黼依其制如屏風)
　　　(東觀漢記曰宋𢎞帝燕見御坐新施屏風圖畫/列女鄴中記曰石虎作金銀鈕屈膝屏風以白)
　　　(縑畫義士仙人子山詠畫屏風詩/二十四首其畫不一葢雜詠之也)
浮橋翠蓋擁平旦雍門開(淮南子曰馳要褭建翠蓋高/誘注云翠蓋以翠鳥羽飾蓋)
(也淮南子曰日至於曲阿是為旦明高誘/注云平旦也潘岳關中詩曰雍門不啓)石崇迎客至
山濤載妓來(晉書曰石崇字季倫生於青州小名齊奴/財産豐積室宇宏麗後房百數皆曳紈繡)
(珥金翠絲竹盡當時之選庖膳窮水陸之珍與貴戚王/愷羊琇之徒以奢靡相尚又曰山濤字巨源河内懐人)
(也/)水紋恒獨轉風花直亂迴誰能惜紅袖寧(一作/迎)用捧
金杯(碧玉歌云碧玉奉/金杯淥酒助花色)
停車小苑外下渚長橋前澁菱迎擁楫平荷直蓋船殘
絲繞折藕芰葉映低蓮遥望芙蓉影只言水底然(爾雅/曰荷)
(芙蕖其華菡萏其實蓮其根藕/郭璞曰别名芙蓉江東呼荷)
昨夜鳥聲春驚聞動四鄰今朝梅樹下定有詠花人流
星浮酒泛粟瑱繞杯脣(瑱它殿反粟瑱注/見秋夜搗衣詩)何勞一片雨
喚作陽臺神(宋玉高唐賦云旦為朝雲暮/為行雨朝朝暮暮陽臺之下)
逍遥遊桂苑寂絶到桃源(毛詩曰於焉逍遥謝莊月賦/云肅桂苑陶潛有桃花源記)
狹石分花逕長橋映水門管聲驚百鳥人衣香一園定
知歡未足横琴坐石根
三春冠蓋聚八節管絃遊(陸機文賦云流/管絃而日新)石險松横植
巖懸澗竪流小橋飛斷岸高花出迥樓定須催十酒將
來宴五侯(曹植名都篇云美酒斗十千漢書曰成帝悉/封舅王潭王立王根王逢王商時為列侯五)
(人同日封故/世謂之五侯)
高閣千尋起長廊四柱連(柱疑作注枚乘七/發云連廊四注)歌聲上扇
月舞影入琴弦(班婕妤怨歌行曰裁成/合歡扇團團似明月)澗水纔牕外山
花即眼前但願長歡樂従今盡百年
日晚金槌路(一作/絡)朱軒流水車(漢書賈山曰隐以金椎/服䖍曰隐築也以鐵椎)
(築之尚書大傳曰未命為士不得朱軒鄭康成曰斬輿/也士以朱飾之軒車通稱也後漢書明徳馬后曰前過)
(濯龍門上見外家問起居/者車如流水馬如龍也)􁜊拂緣堤栁甍飄夾路花(蒼/頡)
(篇曰帛張車上曰􁜊説文曰甍/屋棟所以承瓦也聲莫耕切)定迎劉碧玉將過隂麗
華(樂苑曰碧玉宋汝南王妾名後漢/書光武帝曰娶妻當得隂麗華)非是高陽路莫畏
接䍦斜(晉書曰山簡出鎮襄陽惟酒是耽諸習氏荆土/豪族冇佳園池簡每出逰嬉多之池上置酒輒)
(醉名之曰高陽池時有童兒歌曰山公出何許往至高/陽池日夕倒載歸酩酊無所知時時能騎馬倒著白接)
(䍦舉鞭向葛彊何如并州/兒彊家在并州簡愛將也)
徘徊出桂苑徙倚就花林(謝莊月賦云肅桂苑潘岳詩/云徘徊不忍去徙倚步踟蹰)
(李善注引楚辭曰步徙倚而遥/思張銑曰徙遷移也倚立也)下橋先勸酒跂石始調
琴蒲低猶抱節竹短未空心絶愛猿聲近惟憐花徑深
千尋木蘭館百尺芙蓉堂(何平叔景福殿賦曰於是蘭/栭積重李善曰蘭木蘭也以)
(木蘭為栭楚辭曰坐堂伏檻/臨曲池芙蓉始發雜芰荷)落日低蓮井行雲礙芰梁
(魯靈光殿賦云圓淵方井反植荷蕖張衡西京賦所謂/藻井是也薛綜曰藻井當棟中交木方為之如井幹也)
(漢書郊祀志有井幹樓師古曰井幹樓積木而高為樓/若井幹之形也井幹者井上木欄也其形或四角或八)
(角張衡西京賦曰井幹疉而百層幹或作輯義同子山/引之或稱蓮井或稱菱井皆謂棟中交木方若井幹之)
(形也芰水草蓮與芰皆水中之物梁上畫以水草/所以厭火若藻棁也落日行雲言其高挿天也)流水
桃花色春洲杜若香(漢書曰來春桃花水盛楚辭曰搴/汀洲兮杜若王逸曰杜若香草也)
就階猶不進催來上伎牀
搗衣明月下靜夜秋風飄錦石平砧面蓮房接杵腰(青/陽)
(度歌云碧玉搗衣/砧七寶金蓮杵)急節迎秋韻新聲入手調寒衣須及
早將寄霍嫖姚(漢書曰霍去病善騎射再従大將軍受/詔予壯士為票姚校尉師古曰票姚勁)
(疾之貌也荀悦漢紀作票鷂後/為票騎將軍尚取票姚之字耳)
出沒看樓殿間關望綺羅翔禽逐節舞流水赴絃歌(王/逸)
(楚辭注曰師曠鼔琴天下𤣥鶴皆銜明月之珠以舞也/吕氏春秋曰伯牙鼔琴志在流水鍾子期曰善哉乎琴)
(湯湯乎/若流水)細管吹叢竹新杯捲半荷南宫冠蓋下日暮風
塵多(後漢書曰肅宗詔賈逵入講尚書/南宫雲臺西都賦曰冠蓋如雲)
玉柙珠簾捲金鉤翠幔懸(漢武故事曰上起神屋以白/珠為簾箔玳瑁柙之象牙為)
(篾/)荷香薫水殿閣影入池蓮平沙臨浦口高栁對樓前
上橋還倚望遥看采菱船(楚辭曰涉江/采菱發揚阿)
高閣千尋跨重簷百丈齊雲度三分近花飛一倍低吹
簫迎白鶴照鏡舞山雞(列仙傳曰蕭史者秦穆公時人/也善吹簫致孔雀白鶴於庭異)
(苑曰山雞愛其羽毛映水則舞魏武帝時南方獻之公/子倉舒令置大鏡其前雞鑒形而舞不知止遂乏死)
何勞愁日暮未有夜烏啼(樂府有/夜烏啼)
河流值淺岸歛轡暫經過弓衣濕濺水馬足亂横波半
城斜出樹長林直枕河今朝遊俠客不畏風塵多(漢書/有遊)
(俠/傳)
度橋猶徙倚坐石未傾壺淺草開長埒行營繞細厨沙
洲兩鶴(一作/岸)迥石岸一松孤自可尋丹竈何勞憶酒壚
(江淹别賦云守丹竈而不顧史記曰令文君/當鑪韋昭曰鑪酒肆也以土為墮邊高似鑪)
上林春逕密浮橋栁路長(上林苑名三輔黄圖曰霸橋/在長安東跨水作橋漢人送)
(客至此橋/折栁贈别)龍媒逐細草鶴氅映垂楊(漢書曰天馬徠龍/之媒丘遲侍宴樂)
(遊苑詩云細草籍龍騎晉書曰王恭美姿儀人多愛悦/或目之云濯濯如春月栁甞被鶴氅裘渉雪而行孟昶)
(窺見之嘆曰此真神仙中人也説文曰氅/析鳥羽為旗纛之屬从毛氅聲昌兩切)水似桃花色
山如甲煎香(桃花水見漢書溝洫志注見前語林/云石崇厠置甲煎沉香無不異備)白石
清(一作/春)泉上誰能待月光
白石春泉滿黄金新埒開(晉書曰王濟移第北芒山下/時􁅅京地甚貴濟買地為馬)
(埒編錢滿之時/人謂為金溝)戚里車先度蘭池馬即來(三輔黄圖曰/萬石君奮徙)
(家長安戚里漢書地理志曰渭城縣有蘭池/宫又按尸子云馬有紫燕蘭池與宫名同矣)落花承舞
席春衫拭酒杯行廚半路待載妓一雙迴(神仙傳曰麻/姑入拜王逺)
(逺起立坐定各進行廚/皆金盤玉杯無限也)
將軍息邊務校尉罷従戎(漢書百官公卿表云前後左/右將軍皆周末官秦因之位)
(上卿金印紫綬漢不常置或有前後或有左右皆掌兵/及四彝有長史秩千石又云八校尉皆武帝初置秩皆)
(二千/石)池臺臨戚里絃管入新豐(漢書地理志云京兆新/豐高祖七年置應劭曰)
(太上皇思東歸於足高祖改築城市街/里以象豐徙豐民以實之故號新豐)浮雲隨走馬明
月逐彎弓(西京雜記稱漢文/帝有馬名浮雲)比來多射獵惟有上林中
(上林苑名天子射獵處也司馬/相如作賦亡是公陳上林之事)
三危上鳳翼九坂度龍鱗(楚辭曰馳六龍於三危兮王/逸云三危西方山也穆天子)
(傳曰西升九阿郭璞曰旋今新安縣十里有九坂又蜀/有九折坂蜀都賦云馳九折之坂劉注云九折坂在漢)
(夀嚴道縣卭萊山鳯翼龍/鱗言其山形之相似也)路高山裏樹雲低馬上人懸
巖泉溜響深谷鳥聲春住馬來相問應知有姓秦(古詩/日出)
(東南隅行曰使君従南來五馬立踟蹰使君遣/吏往問此誰家姝答云秦氏女且言名羅敷)
聊開鬱金屋暫對芙蓉池(樂府云盧家蘭室桂為梁中/有鬱金蘇合香魏文帝有芙)
(蓉池/作)水光連岸動花風合樹吹春杯猶雜泛細果尚連
枝不畏歌聲盡先看箏柱欹(阮瑀箏賦云柱/三寸三才具也)
洞靈開靜室雲氣滿山齋古松裁數樹盤根無半埋愛
靜魚爭樂依人鳥入懐仲春徵隐士蒲輪上計偕(漢書/武帝)
(紀師古注曰以蒲裹輪取其安也計者上計簿/使也偕俱也令所徵之人與上計者俱來也)
今朝好風日園苑足芳菲竹動蟬爭散蓮揺魚暫飛(謝/眺)
(遊東田詩曰魚戲新/荷動鳥散餘花落)面紅新著酒風晩細吹衣跂石多
時望蓮船始復歸
金鞍聚磧岸玉軸汎中流(張華詩云青蓋覆金鞍郭璞/方言注云今江東人呼枻為)
(軸/)畫鷁先防水媒龍即負舟(淮南子曰龍舟鷁首高誘/曰龍舟大舟也刻為龍文)
(以飾之鷁水鳥也畫其象著船首晉書曰王濬作大船/連舫畫鷁首於船頭以懼江神吕氏春秋曰禹南省方)
(濟於江黄/龍負舟)沙城疑海氣石岸似江樓崩槎時半沒壊舸
或空浮定是汾河上戈船聊試遊(漢武帝秋風辭曰汎/樓船兮濟汾河漢書)
(如淳注曰汾在睢之北西流與河合武帝紀曰歸義越/侯嚴為戈船將軍張宴曰有蛟龍之害故置戈於船下)
(因以為/名也)
竟日坐春臺芙蓉承酒盃(老子曰如/登春臺)水流平澗下山花
滿谷開行雲數番過白鶴一雙來(行雲謂歌也博物志/云秦青撫節悲歌響)
(遏行雲白鶴謂舞也韓子云師曠援琴鼔清角有𤣥鶴/二八集於廊門延頸而鳴舒翼而舞古詩云飛來雙白)
(鶴/)水影揺叢竹林香動落梅直上山頭路羊腸能幾迴
(高誘淮南注曰羊腸山名在太原晉陽西北九十里通/西河上郡關曰羊腸坂是太行孟門之限也此云羊腸)
(者言其山勢/之紆迴也)
　　贈周處士
　　　(處士周𢎞讓也當是𢎞讓隐茅山時所贈故下/篇云尋周處士若入魏而後南北異處雖仁威)
　　　(築壘而子山難可復尋矣/故知是揚都集中之作也)
九丹開石室三徑沒荒林(抱樸子曰服九轉丹内神鼎/中夏至之後暴之神仙傳曰)
(廣成子者古之仙人也居崆峒之山石室中三輔決録/曰蔣詡字元卿舍中三逕惟羊仲求仲従之遊皆挫亷)
(逃名不出陶潛歸去來辭曰三徑/就荒松菊猶存李周翰曰荒蕪也)仙人翻可見隐士更
難尋(上九丹句謂仙人也三徑句謂隐士/也言隐士幽居較諸仙人更難訪也)籬下黄花菊
丘中白雪琴(續晉陽秋曰陶潛甞九月九日出宅邊菊/叢中坐久之滿手把菊王𢎞送酒至即便)
(就酌而歸左太沖招隐詩云丘中有鳴琴宋/玉對問曰其為陽春白雪二語謂隐士也)方欣松葉
酒自和游仙吟(本草云松葉可為酒能已疾松葉六十/斤細剉㕮咀水四石煑取四斗九升以)
(釀五斗米如常法煑松葉沒米并饙飯泥釀封頭七日/發飲之得此酒力者甚衆曹子建嵇叔夜何敬祖郭景)
(純並著游仙詩言樽酒共/酌招隐之思同於游仙矣)
　　尋周處士𢎞讓
試逐赤松逰披林對一丘(列仙傳曰赤松子者神農時/雨師也服水玉教神農能入)
(火不燒至崑崙山下常止西王母石室中随風雨上下/炎帝少女追之亦得仙俱去漢書張良曰願棄人間事)
(従赤松/子遊耳)棃紅大谷晚桂白小山秋(西京雜記曰上林苑/名果有大谷棃潘岳)
(洛陽記曰洛陽有張公居大谷有大棃海内惟此一株/閒居賦云張公大谷之棃是也楚辭招隐士序曰招隐)
(士者淮南小山之所作也其/詞曰桂樹叢生兮山之幽)石鏡菱花發桐門琴曲愁
(謝靈運入彭蠡湖口詩曰攀崖照石鏡李善注引張僧/鑒尋陽記曰石鏡山束有一圓石懸崖明淨照人見形)
(又吴興郡記云臨安縣東有石鏡山東有石鏡具見人/形又蜀本紀云蜀王妻以石鏡一枚表其墓魏武有菱)
(花鏡以鏡有菱花之名故云石鏡菱花發也七/發曰龍門之桐故云桐門以桐木堪為琴瑟也)泉飛疑
度雨雲積似重樓王孫若不去山中定可留(劉安招隐/士曰王孫)
(遊兮不歸又云王孫兮歸來山中兮不可以久留/王孫喻周處士也言其避世在山誠可隐處也)
　　鏡
玉匣聊開鏡輕灰暫拭塵光如一片水影照兩邊人月
生無有桂花開不逐春(月中有桂鏡圓如月而無桂也/鏡有菱花菱開夏時故不逐春)
(也/)試挂淮南竹堪能見四鄰(淮南子曰高懸/大鏡坐見四鄰)
　　梅花
當年臘月半已覺梅花䦨(秦始皇本紀曰三十一年十/二月更名臘曰嘉平廣雅曰)
(周曰大蜡亦曰/臘秦更曰嘉平)不信今春晩俱來雪裏看(言春晚雨/雪舒梅也)樹
動懸冰落枝高出手寒早知覔不見真悔著衣單(春衣/單袷)
(之時早知梅花獨遲必將有春寒/雨雪非重幄輕裘難可耐寒也)
　　詠樹
交柯乍百頃擢本或千尋楓子留為式桐孫待作琴(爾/雅)
(曰攝木生江上有寄枝高三丈生毛一名楓子天旱以/泥塗之即雨述異記曰南中有楓子鬼木之老者為人)
(形亦呼為靈楓焉風俗通曰梧桐生於嶧陽山巖石之/上采東南孫枝為琴聲清雅周禮鄭注曰孫枝竹之末)
(生者也桐/孫亦然)殘核移桃種空花植棗林(漢武故事曰王母/以桃食帝帝留核)
(欲種之王母笑曰此桃三千年一著子非下土所植也/晏子春秋曰齊景公謂晏子曰東海有水而赤其中有)
(棗華而/不實)幽居對䝉密蹊徑轉深沉
　　鬭雞
開軒望平子驟馬看陳王(平子春秋時季平子名意如/者也左傳昭二十五年曰季)
(郈之雞鬬季氏介其雞郈氏為之金距平子怒益宫於/郈氏且讓之郈昭伯亦怨平子陳王陳思王曹植也植)
(名都篇云鬬雞東/郊道走馬長楸間)狸膏燻鬬敵芥粉壒春塲(曹子建鬬/雞詩曰願)
(䝉狸膏助常得擅此場左氏傳曰季氏介其雞杜預注/云搗芥子播其羽也或曰以膠沙播之為介雞正義曰)
(杜此二解一讀介為芥擣芥子為末播其雞羽賈逵云/擣芥子為末播其雞翼可以坌郈氏雞羽是此說也鄭)
(衆云介甲也為雞著甲高誘注吕氏春秋曰鎧著雞頭/葢以膠塗雞之足然以沙摻之令其澁得傷彼雞也此)
(云芥粉用杜氏之前説也/説文曰壒塵也聲於蓋切)解翅蓮花動猜羣錦臆張(鮑/照)
(雉朝飛云刎繡頸碎錦臆臆膺/也言翅若蓮花膺色如錦也)
　　應令
望别非新館開舟即舊彎浦喧征棹發亭空送客還路
塵猶向水征帆獨背關
　　杏花
春色方盈野枝枝綻翠英依稀暎村塢爛漫開山城好
折待賔客金盤襯紅瓊
　　集周公處連句(周公陳尚書周𢎞正也𢎞正入/周信集其處有傷舊國之詞)
市朝一朝變蘭艾本同焚故人相借問平生如所聞(謝/眺)
(詩曰寂寞市朝變淮南子曰紫芝與蕭艾/俱死傅𤣥鷹兔賦曰秋霜一下蘭艾俱落)
　　寄徐陵
　　　(南史云徐摛子陵字孝穆晉安王為皇太子東/宫學士陵充其選陳武帝以為尚書左丞封建)
　　　(昌縣侯為尚書左僕射位/至左光禄大夫太子少傅)
故人倘思我及此平生時莫待山陽路空聞吹笛悲(向/秀)
(思舊賦序鄰人有吹笛者發聲寥亮追思曩昔遊/宴之好感音而嘆故作賦云辭曰經山陽之舊居)
　　寄王琳
　　　(南史云王琳字子珩㑹稽山隂人也本兵家元/帝居蕃琳姊妹並入後庭見幸琳由此得在左)
　　　(右少好武遂為將帥平景之勳與杜龕俱為第/一後平武陵王紀元帝性多忌以琳所部甚盛)
　　　(又得衆心故出之嶺外元帝為魏圍逼乃徵琳/赴援除湘州刺史琳師次長沙知魏平江陵已)
　　　(立梁王詧乃為元帝舉哀三軍縞素遣别將侯/平率舟師攻梁琳屯兵長沙傳檄諸方為進趣)
　　　(之計師老兵疲不能進陳武帝既殺王僧辯推/立敬帝以侍中司空徴琳不受命乃大營樓艦)
　　　(將圖義舉陳武帝遣將侯安都等討琳仍受梁/禪安都嘆曰我其敗乎師無名矣逆戰於沌口)
　　　(琳禽安都等移湘州軍府就郢城帶甲十萬練/兵於白水浦琳巡軍而言曰可以為勤王之師)
　　　(矣温太真何人哉後因嵗星在牛斗自知有喪/軍敗為吴明徹所殺哭者聲如雷矣按王琳方)
　　　(志雪讎恥故子/山冇是寄焉)
玉關道路逺金陵信更疎獨下千行淚開君萬里書(漢/書)
(曰龍勒有玉門關謝眺鼔吹曲云江南佳麗地金陵帝/王州玉關喻已身留長安如逺戍玉門也金陵謂建鄴)
(舊都也元帝遷都江陵為蕭詧所敗敬帝仍都建鄴又/為陳霸先所篡王琳西攻岳陽東拒陳武葢梁室之忠)
(臣子山為/之下淚矣)
　　奉和趙王
花徑日相攜花林鳥未棲比看中郎醉堪聞烏夜啼(樂/府)
(烏夜啼宋彭城王/義康時所作也)
　　和劉儀同臻
　　　(隋書文學傳云劉臻字宣摯沛國人也年十八/舉秀才為邵陵王東閣祭酒元帝時遷中書舍)
　　　(人江陵陷後歸蕭詧以為中書侍郎周冢宰宇/文䕶辟為中外晉室叅軍羽檄多成其手高祖)
　　　(受禪進位儀同/三司左僕射)
南岸廣陵岸迴首落星城不言登舊浦烽火照江明(漢/書)
(曰廣陵國屬吴也吴都賦曰饗戎旅乎落星之/樓劉淵林注云吴有落星樓在建鄴東北十里)
　　和庾四(疑即庾季才與信同八世祖滔江陵平/隨例入長安鄉關之思相為倡和云)
離關一長望别恨幾重愁無妨對春日懐抱只言秋(禮/記)
(曰西方者秋秋之為言/愁也淮南子曰秋士悲)
　　和侃法師三絶(一作和侃/法師别詩)
秦關望楚路灞岸想江潭幾人應淚落看君馬向南(秦/關)
(函谷關灞岸灞陵岸謂長安也楚路江潭謂江陵也後/周都長安江陵本元帝所都言在周想望故國也楚辭)
(曰寄生乎江潭時侃法師/南還與子山作别故云)
客遊經嵗月羇旅故情多近學衡陽雁秋分俱渡河(左/氏)
(傳曰羇旅之臣地記云衡山一峰極高雁不能過/遇春北歸故名迴雁或曰峰勢如雁之回故名)
迴首河隄望眷眷嗟離絶誰言舊國人到在他鄉别(言/與)
(侃法師本南人今在北方别也/舊國謂梁也他鄉謂長安也)
　　送周尚書𢎞正二首
交河望合浦𤣥菟想朱鳶共此無期别知應復㡬年(漢/書)
(曰車師王冶交河城又曰合浦郡武帝六年開屬交州/𤣥菟郡武帝元封四年開高句驪屬幽州交趾郡朱鳶)
(縣交河與合浦𤣥菟與朱鳶皆極逺之/地以喻已與𢎞正南北隔絶若秦越矣)
離期定已促别淚轉無従惟愁郭門外應足數株松(傷/已)
(將老死於/長安也)
　　重别周尚書二首(尚書周/𢎞正也)
陽關萬里道不見一人歸惟有河邊雁秋來南向飛(漢/書)
(西域傳曰東則阣以玉門陽關孟康曰二關皆在敦煌/西界月令曰季秋之月鴻雁來賔言已留長安如在陽)
(關之外𢎞正南還/若秋雁渡河也)
河橋兩岸絶横岐數路分山川遥不見懐袖逺相聞
　　贈别
藏啼留送别拭淚强相叅誰言畜衫袖長代手中浛(音/含)
(言濕衫袖若水和物也於韻宜在十三覃俗本不/載或見去聲時俗字書須以此詩證入庶為近雅)
　　徐報使來止得一見(徐陵/也)
一面還千里相思那得論更尋終不見無異桃花源(述/異)
(記曰武陵源在吴中山無他木盡生桃李俗呼為桃李/源源上有石洞洞中有乳水世傳秦末喪亂吴中人於)
(此避難食桃李/實者皆得仙)
　　行途賦得四更應詔
四更天欲曙落月垂關下深谷暗藏人欹松横礙馬(説/文)
(曰曙旦/明也)
　　和江中賈客(一作賈/客詞)
五兩開船頭長橋發新浦懸知岸上人遥振江中鼓(淮/南)
(子曰譬若俔之見風也髙誘曰俔候風者也世/謂之五两凡候風以雞羽重五两繫五丈為旗)
　　奉和平鄴應詔
　　　(周書本紀云建徳六年帝至鄴率諸軍圍/之齊人拒守諸軍奮撃大破之遂平鄴)
天䇿引神兵風飛掃鄴城陣雲千里散黄河一代清(左/傳)
(杜預注云天䇿傅説星也鄴城北齊所都也鄴漢屬魏/郡故三國魏都也掃平也史記天官書曰陣雲如立垣)
(王子年拾遺記曰丹丘千年一燒黄/河千年一清皆至聖之君以為大瑞)
　　送衞王南征
　　　(周書曰文帝子衞刺王直天和中陳湘州刺史/華皎舉州來附詔直督綏徳公陸通大將軍田)
　　　(𢎞權景宣元定等兵赴援與陳將淳/于量吴明徹等戰於沌口是其事也)
望水初横陣移營寇未降風塵馬足起先暗廣陵江(漢/書)
(地理志曰廣陵國屬荆州更屬吴景帝更名江都廣陵/江都易王非廣陵厲王胥皆都此枚乘七發云並往觀)
(濤乎廣陵之曲江言/伐陳従廣陵渡江矣)
　　仙山二首
金竈新和藥銀臺舊聚神相看俱莫怯先師應識人(江/淹)
(恨賦曰守丹竈而不顧鍊金鼎而方堅郭/璞遊仙詩曰神仙排雲出但見金銀臺)
石軟如香飯鉛銷似熟銀蓬萊暫近别海水遂成塵(朱/彦)
(伯名士傳曰王烈服食養性嵇康甚敬信之随入山烈/得石髓柔滑如飴即自服半餘半以與康即凝為石抱)
(撲子曰道士李根煎鉛錫以藥投鼎中鐵匙攪/之冷即成銀神仙傳曰尹軌入荆山銷鉛成銀)
　　山齋
石影横臨水山雲半繞峯遥想山中店懸知春酒濃
　　野步
值泉仍飲馬逢花即舉杯稍看城闕逺轉見風雲來
　　山中
澗暗泉偏冷巖深桂絶香住中能不去非獨淮南王(楚/辭)
(招隐士者淮南小山之所作也其辭云桂樹叢生/兮山之幽又云王孫兮歸來山中不可以久留)
　　閨怨
明鏡圓花發空房故怨多幾年留織女還應聴渡河(神/仙)
(傳曰桂陽成武丁曰七/月七日織女當渡河)
　　和趙王看妓
長思浣紗石空想(一作/定憶)擣衣砧臨卭若有便(一作/使)為説
解琴心(十道志曰句踐索美女以獻吴王得之諸暨苧/蘿山賣薪女也西施山下有浣紗石絶異記曰)
(崇山之上有玉女擣帛石瑩徹光潔山下人曰立秋前/一日中夜甞聞杵聲漢書司馬相如傳曰卓王孫有女)
(文君新寡好音故相如繆與臨卭令相重而以琴心挑/之文君竊従户窺心悦而好之既罷相如令侍人重賜)
(文君使者通殷勤/文君夜亡奔相如)
　　看舞
鸞迴不假學鳳舉自相關到嫌衫袖廣恒長礙舉鬟(袁/宏)
(舞賦云舞迴鸞以紆袖又云為鳳翼/之逶迤韓詩外傳曰鳳舉曰上翔)
　　聴歌一絶
協律新敎罷河陽始學歸但令聞一曲餘聲三日飛(漢/書)
(曰李延年為恊律都尉列女傳曰趙皇后屬河陽主家/學歌舞號曰飛燕列子曰韓娥東之齊遺糧過雍門鬻)
(歌假食而去餘響遶梁三日不絶雍/門人至今善歌效韓娥之遺意也)
　　暮秋野興賦得傾壺酒
劉伶正促酒中散欲彈琴但令逢秋菊何須就竹林(世/説)
(曰陳留阮籍譙國嵇康河内山濤三人皆相比預此契/者沛國劉伶陳留阮咸河内向秀瑯邪王戎七人常集)
(於竹林之下/肆意酣暢)
　　對酒
數杯還已醉風雲(一作/春風)不復知惟有龍吟笛桓伊能獨
吹(晉書曰桓伊善音樂盡一時之妙為江左第一有蔡/邕柯亭笛常自吹之王徽之赴召京師泊舟清溪側)
(素不與徽之相識伊於岸上過船中客稱伊小字曰桓/野王也徽之便令人謂伊曰聞君善吹笛試為我一奏)
(伊是時已貴顯素聞王名即便回下車踞胡/牀為作三調弄畢便上車去客主不交一言)
　　春日極飲
檻前聞鳥囀園裏對花開就中言不醉紅袖捧金杯(樂/府)
(碧玉歌碧玉奉金/杯淥酒助花色)
　　春望
春望上春臺春牕四面開落花何假拂風吹㑹併來(老/子)
(曰熙煕然/如登春臺)
　　新月
鄭環惟半出秦鉤本獨懸若交臨酒影堪言照弩弦(左/氏)
(傳曰宣子有環其一在鄭商釋器云肉好若一謂之環/鮑照望月詩曰纎纖如玉鉤秦羅敷詞曰桂枝為籠鉤)
(故曰秦鉤言新月類玦又如鉤也釋名曰弦月/半之名也其形一旁曲一旁直若張弓弦也)
　　秋日
蒼茫望落景羇旅對窮秋賴有南園菊殘花足解愁
　　望渭水
樹似新亭岸沙如龍尾灣猶言吟溟浦應有落帆還(十/洲)
(記曰丹陽郡新亭在中思里吴舊亭也謝眺有新亭渚/别范零詩越絶書曰北顧以西度陽下溪過歴山陽龍)
(尾西大泱通安湖又曰無錫西龍尾陵道者/春申君初封吴所造也言望長安如江南也)
　　塵鏡
明鏡如明月恒常置匣中何須照兩鬢終是一秋蓬
　　和淮南公聴琴聞弦斷
嗣宗看月夜中散對行雲一弦雖獨韻猶足動文君(晉/書)
(曰阮籍字嗣宗善彈琴嵇康字叔夜拜中散大夫常脩/養性服食之事彈琴詠詩自足於懐漢書曰卓王孫有)
(女文君新寡好音相如以琴心挑之文君夜亡奔相如/一弦謂一弦斷也言此斷弦之聲亦足挑動文君也)
　　㺯琴二首
雉飛催晚别烏啼驚夜眠若交新曲變惟須促一絃(古/辭)
(有雉朝飛烏夜啼言其以為琴曲/也神仙傳曰孫登善彈一絃琴)
不見石城樂惟聞烏噪林新聲逐絃轉應得動春心(古/辭)
(有石城樂五曲其一云生長石城下開牕對城樓城中/諸少年出入見依投唐書樂志云石城樂者宋臧所作)
(也石城在竟陵郡於城上眺矚見羣少年歌謡通暢因/作此曲古今樂録曰石城樂舊舞十六人烏噪林即烏)
(夜啼曲也樂志云烏夜啼宋臨川王義慶所作也又有/西烏夜飛五曲樂録云宋元徽五年荆州刺史沈攸之)
(所作也楚辭曰目/極千里蕩春心)
　　詠羽扇
揺風碎朝翮拂汗落毛衣定似回谿路將軍垂翅歸(東/觀)
(漢記曰馮異字公孫拜征西將軍與赤眉相距上命諸/將士屯澠池為赤眉所乘反走上迴谿阪異復合兵追)
(撃大破之璽書勞異曰/垂翅回谿奮翼澠池)
　　題結綫袋子
交絲結龍鳳鏤彩織雲霞一寸同心縷千年長命花
　　賦得鸞臺
九成吹玉琯百尺上瑶臺能將秦女去終是鳳皇來(尚/書)
(曰簫韶九成鳳皇來儀説文曰古者玉琯以玉楚/辭曰望瑶臺之偃蹇兮秦女㺯玉也見列仙傳)
　　賦得集池雁
逢風時迴度逐侣作爭飛猶憶方塘水今秋已復歸(劉/楨)
(詩曰方塘含白/水中有鳬與雁)
　　詠雁
南思洞庭水北想雁門關稻梁俱可戀飛去復飛還(盛/𢎞)
(之荆州記曰雁塞北接陽州汶陽郡其間東西嶺屬天/無際雁飛翥至此即囘翼惟一處稍下每雁飛逹則矯)
(翼裁度下處而過故名雁塞山海經曰雁門之水出於/雁門之山雁出其間郭璞注云雁門山即北陵西隃雁)
(之所出因以名云在高栁北魯連子曰君雁鶩有餘粟/韓詩外傳田饒謂魯哀公曰黄鵠止君園池啄君稻粱)
　　忽見㯽榔
　　　(嵇含南方草木狀曰㯽榔樹高十餘丈皮似青/桐節如桂竹下本不大上枝不小調直亭亭千)
　　　(萬若一森秀無柯端頂有葉葉似甘蕉條派開/破仰望眇眇如挿叢蕉於竹杪風至獨動似舉)
　　　(羽扇之掃天葉下繫數房房綴數十實實大桃/李天生棘重累其下所以御衞其實也味苦澁)
　　　(剝其皮鬻其膚熟如貫之堅如乾棗以扶留藤/古賁灰并食則滑美下氣滑穀出林邑彼人以)
　　　(為貴婚族客必先進若邂逅不/設用相嫌恨一名賔門藥餞)
綠房千子熟紫穂(一作/穟)百花開莫言行萬里曾經相識
來
　　賦得荷
秋衣行欲製風蓋漸應欹若有千年蔡須巢但見随(楚/辭)
(曰製芰荷以為衣又曰援芙蓉以為葢張景陽七命曰/兆發靈蔡漢書食貨志曰元龜名蔡師古曰李以蔡出)
(善龜故名龜為蔡抱樸子王䇿記曰千嵗龜五/色額骨起如角浮於蓮葉之上或在叢蓍之下)
　　移樹
酒泉移赤柰河陽徙石榴雖言有千樹何處似封侯(漢/書)
(地理志曰酒泉郡武帝太初六年開應劭曰其水若酒/故曰酒泉西京雜記曰初修上林苑羣民遠方各獻名)
(果異樹柰三白柰紫柰綠柰潘岳集中有河陽庭前安/石榴賦其序云石榴者天下之奇樹九州之名果也漢)
(書貨殖傳曰蜀漢江陵千樹橘渭/川千畝竹此其人與千户侯等)
　　奉梨
接枝秋轉脆含消落更香擎置仙人掌應添瑞露漿(三/輔)
(黄圖曰御宿園出大梨落地則破其取梨先以布/囊承之號曰含消漢書曰孝武作承露仙人掌)
　　傷往二首
見月長垂淚花開定歛眉従今一别後知作㡬年悲(此/子)
(山鄉關/之思也)
鏡塵言苦厚蟲絲定㡬重還是臨牕月今秋迴照松(論/衡)
(曰蜘蛛輕絲以網飛蟲張/景陽雜詩曰蜘蛛網四屋)
　　春日離合二首
秦青初變曲未有逐琴心明年花樹下月月來相尋(列/子)
(曰薛譚學謳於秦青未窮青之技自謂盡之遂辭歸秦/青弗止餞於郊衢撫節悲歌聲響遏行雲薛譚乃謝求)
(返終身不敢言歸漢書曰文君新寡好音相如/以琴心挑之師古曰寄心於琴聲以挑動之也)
田家足閒暇士友暫流連三春竹葉酒一曲鵾雞弦(張/衡)
(七辨曰𤣥酒白醴葡萄竹葉張恊七命曰豫北竹葉張/華輕薄篇曰蒼梧竹葉青宜城九醞酒嵇叔夜琴賦曰)
(嚶若離鵾鳴清池又曰鵾雞遊絃/李善注云古相和歌有鵾雞曲)
　　和迴文(和湘東/王後園)
旱蓮生竭鑊嫩菊養秋鄰滿池留浴鳥分橋上戲人
　　問疾封中録(雙聲/)
形骸違學宦狹巷幸為閒虹迴或有雨雲合又含寒横
湖韻鶴下迴溪狹(一作/浹)猿還懐賢為榮衞和緩恵綺紈
(原本疑是何凡左傳/有醫和醫緩良醫也)
　　示封中録二首(似吃/語詩)
貴館居金谷關扄隔藁街冀君見果顧郊間光景佳(漢/書)
(曰郅支首懸藁街蠻彝邸間/晉灼曰黄圖在長安城内也)
高階既激澗廣閣更交柯葛巾久乖角菊徑簡經過(後/漢)
(書曰郭太字林宗甞於陳梁間行遇雨巾一角墊/時人乃故折巾一角以為林宗巾注巾以葛為之)
　　秋夜望單飛雁
失羣寒雁聲可憐夜半單飛在月邊無柰人心復有憶
今暝將渠俱不眠
　　代人傷往二首
青田松上一黄鶴相思樹下兩鴛鴦無事交渠更相失
不及従來莫作雙(鄭緝之永嘉記曰有沐溪野去青田/九里有雙白鶴年年生子長大便去)
(只恒餘父母一隻耳精白可愛多云神仙所養浮丘公/相鶴經云青田之鶴干寳搜神記云宋康王舍人韓憑)
(娶妻何氏美康王奪之憑自殺妻投臺而死里人埋之/冢相望也宿昔有大梓木生於二冢之端有鴛鴦各一)
(恒棲樹上交頭悲鳴音聲感人宋人哀之遂號其/木曰相思樹相思之名起於此也注詳見鴛鴦賦)
雜樹本惟金谷苑諸花舊滿洛陽城正是古來歌舞處
今日看時無地行(石崇金谷詩序曰有别廬在河内縣/金谷澗中思歸引序柏木幾於萬株)
(董矯嬈詩云洛陽城東路桃李生/路傍枝枝自相對葉葉自相當)
　　狹客行(一作畫屏風詩二十五篇之首在詩集文/苑英華另作狹客行在樂府今附録四巻)
　　　(詩末五巻/樂府之前)
狹客重連鑣金鞍被桂條(説文曰鑣馬勒旁鐵也釋名/曰鑣包也所以在旁包歛其)
(口/也)細塵障路起驚花亂眼飄酒醺人半醉汗濕馬全驕
(漢書天馬歌曰/沾赤汗沫流赭)歸鞍畏日晩爭路上河橋(晉書杜預建/河橋於富平)
(津/)
　
　
　
　
　
　
　
　
　
　
　
　
　庾子山集巻四
欽定四庫全書
　庾子山集巻五　　　　　　周　庾信　撰
　　　　　　　　　　　　　錢唐倪璠纂註
　樂府
　　對酒歌(文苑英華/作范雲)
春水望桃花春洲藉芳杜(韓詩傳云三月桃花水楚辭/曰采芳洲兮杜若又云山中)
(人兮芳/杜若)琴從(一作/隨)綠珠借酒就文君取(晉書曰石崇有/妓曰綠珠美而)
(艷長門賦序曰陳皇后奉黃/金百斤為相如文君取酒)牽馬(一作/牛)就(一作/向)渭橋日曝
山頭脯(三輔黃圖曰渭橋秦始皇造史記正義曰括地/志云渭橋本名橫橋架渭水上在雍州咸陽縣)
(東南二十二里淮南子曰日至於悲谷是/謂餔時髙誘注云悲谷西南方之大壑也)山簡接䍦倒
王戎如意舞(晉書曰山簡鎮襄陽優游卒歲惟酒是耽/諸習氏荆土豪族有佳園池簡每出逰多)
(之池上置酒輙醉名之曰髙陽池時有兒童歌曰山公/出何許往至髙陽池日夕倒載歸酩酊無所知時時能)
(騎馬倒着白接䍦舉鞭向葛疆何如并州兒語林曰王/戎以如意指林公曰何柱汝憶揺櫓時否何柱林公小)
(字也世說曰謝仁祖能作異舞/王公熟視謂客曰使人思安豐)箏鳴金谷園笛韻平陽
塢(晉書曰石崇有别舘在河陽之金谷水經注曰金谷/水出河陽太白原東南流歴金谷謂之金谷水經石)
(崇故居馬融長笛賦云融性好音律能鼓琴吹笛而為/督郵無留事獨卧郿縣平陽塢中有雒客舎逆旅吹笛)
(為氣出精/列相和)人生一百年歡笑惟三五(莊子曰人上壽百/歲中壽八十下壽)
(六十除病瘐死憂患其中開口而/笑者一月之中不過四五而已矣)何處覓錢刀求為洛
陽賈(貨殖傳曰洛陽東賈齊魯南賈梁楚平準書虞夏/之幣金為三品或黃或白或錢或布或刀如淳曰)
(名錢為刀者以其利於民漢書曰桑/𢎞羊洛陽賈人也以能心計為侍中)
　　昭(玉臺/作明)君辭應詔
　　　(石崇王明君辭序曰昔公主嫁烏孫令琵琶馬/上作樂以慰其道路之思其送明君亦必爾也)
　　　(其造新曲多/哀怨之聲)
歛眉光禄塞還望夫人城(漢書曰單于朝天子於甘泉/宫就邸留月餘遣歸國單于)
(自請願留居光禄塞下又曰/漢軍乗勝追北至范夫人城)片片紅顏落雙雙淚眼生
冰河牽馬渡雪路抱鞍行胡風入骨冷夜月照心明方
調琴上曲變入(一作/作)胡笳聲(虞羲詠霍將軍北伐詩曰/胡笳關下思𦍑笛隴頭鳴)
(吕延濟曰笳/簫也起於胡)
　　王昭君
　　　(玉臺作昭君詞琴操曰王昭君者齊國王襄女/也年十七獻元帝㑹單于遣使請一女子帝謂)
　　　(後宫欲至單于者起昭君喟/然而歎越席而起乃賜單于)
拭啼辭戚里回顧望昭陽(漢書曰萬石君奮徙家長安/中戚里三輔黃圖曰武帝時)
(後宫八區有昭陽殿成/帝趙皇后居昭陽殿)鏡失菱花影釵除却月梁(西京/雜記)
(曰飛燕始加大號媫妤奏上三十六物有七尺菱花鏡/一奩龍輔女紅餘志曰燕昭王賜旋娟以金梁却月之)
(釵/)圍腰無一尺垂淚有千行綠衫(一作/衫身)承馬汗紅袖拂
秋霜别曲真多恨哀絃須更長
　　出自薊北門行
　　　(漢書曰薊故燕國也鮑照有出自薊北門行李/周翰曰薊北門名叙征戰辛苦之意薊音計)
薊門還北望役役盡傷情關山連漢月隴水向秦城(古/樂)
(府有關山月恨賦關山無極辛氏三秦記隴右西關欲/上者七日乃越上有幾水四注下流俗歌曰隴頭流水)
(鳴聲幽噎遥望/秦川肝腸斷絶)笳寒蘆葉脆弓凍紵絃鳴(杜摯葭賦曰/惟葭蘆之為)
(物葭字或作笳笳寒弓/凍言北地之苦寒也)梅林能止渴複姓可防兵(淮南/子曰)
(百梅足可以為百人酸世説曰魏武行役失道軍皆渴/乃令曰前有大梅林饒子甘酸可以解渴士卒聞之口)
(皆出水乗此得及前源複姓按代北之人隨後魏遷河/南者獻帝為之定姓為複姓或二字或三字或四字)
(其音多似西域𦍑書三合四合皆指一字之義又按隋/經籍志兵法有黃帝複姓符二巻時後周賜姓如普屯)
(紇干爾綿賀蘭歩六孤普六茹之/屬盖當時武將皆用複姓為之也)將軍朝挑戰都尉夜
廵營(漢書百官公卿表曰前後左右將軍皆周末官秦/因之位上卿漢不常置或有前後或有左右皆掌)
(兵及四彞應劭漢官/儀曰都尉秦官也)燕山猶有石須勒幾人名(後漢書/曰竇憲)
(為車騎將軍與北單于戰于稽落山破/之遂登燕然山刻石勒功紀漢威德)
　　結客少年塲行
　　　(曹植結客篇云結客少年塲報怨洛北荒鮑照/有結客少年塲行李善引范曄後漢書曰祭遵)
　　　(嘗為部吏所浸結客報之也李周翰曰言少年時/結任俠之客為遊樂之塲終無所成故有斯作也)
結客少年塲春風滿路香歌撩(一作/嫌)李都尉果擲潘河
陽(漢書曰李延年為協律都尉晉書曰潘岳美姿儀少/時常挾彈出洛陽道婦人遇之者皆連手縈繞投之)
(以果遂滿車而歸時張載甚醜每/行小兒以瓦石擲之委頓而反)隔(一作/折)花遥勸酒就
水更(一作/便)移牀今年喜夫壻新拜羽林郎(漢書曰佽飛/射士羽林孤)
(兒應劭曰天有羽林大將軍之星林諭若林木之盛羽/羽翼鷙擊之意故以名武官焉如淳曰百官表取從軍)
(死事者之子養羽林官教以五兵號曰羽林孤兒少壯/令從軍漢儀注云羽林從官七百人後漢百官志云羽)
(林郎比/三百石)定知劉碧玉偷嫁汝南王(樂府有碧玉歌樂苑/曰碧玉歌者宋汝南)
(王之所作也碧玉汝南王妾/名以寵愛之甚所以歌之)
　　道士步虛詞十首
渾成空教立元始正圖(一作/塗)開(老子曰有物混成先天/地生抱樸子道經有混)
(成經二巻按不執著為空老子貴虛無為空教後漢書/稱浮屠道家之流空有兼遺矣陶𢎞景真靈位業圖有)
(玉清三元宫元/始天尊為主)赤玉靈文下朱陵真氣來(列仙傳曰安/期先生賣藥)
(于東海秦始皇與語三日三夜去留書以赤玉舄一量為/報曰後數年求我于蓬莱山神異經日東方朔云曽隨)
(師主履行北至朱陵扶桑蜃海㝠夜之丘真誥曰朱陵/北絶臺上嬪管妃又曰近得度名南宫定䇿朱陵藏精)
(待時方/列為仙)中天九龍館倒景八風臺(中天半天也列子曰/周穆王築臺號曰中)
(天之臺謝靈運㑹吟行曰層臺指中天張衡東京賦曰/九龍之内實曰嘉徳薛綜曰九龍本周時殿名也門上)
(有三銅柱柱有三龍相糺繞故曰九龍如淳漢書注曰/倒景在日月之上日月反徙下照故其景倒八風淮南)
(子云東北方條風東方明庶風東南方清明風南方景/風西南方凉風西方閶闔風西北方不周風北方廣漠)
(風此疑謂/靈臺也)雲度絃歌響星移宫殿廻青衣上少室童子
向蓬莱(後漢張安超有譏青衣賦此謂仙家𨽻豎青衣/童也戴延之西征記曰嵩嶽也東謂大室西謂)
(少室相去十七里嵩髙總名也漢武帝登仙臺在少室/山下續齊諧記云有黃衣童子曰我王母使者昔使蓬)
(莱/)逍遥聞四㑹倐忽度三灾(莊子曰逍遥乎無事之業/宋玉髙唐賦曰五變四㑹)
(善曰四㑹四懸俱㑹也東都賦曰指顧倐忽李善注曰/倐忽疾也真誥曰且方交兵日㑹三灾向臻神風驅除)
(臭氣參天樓炭經曰天地有三灾變一者火灾變二者水/灾變三者風灾變隋書經籍志道經所說天地淪壊劫數)
(終盡略與佛經同而天尊之體常存不滅每至天地初開/或在玉京之上或在窮桑之野授以秘道謂之開劫度人)
無名萬物始有道百靈初(老子曰無名天地之始/有名萬物之母東都賦)
(曰懐/百靈)寂絶乗丹氣𤣥明上玉虛(左思蜀都賦曰舒丹氣/以為霞李善注引河圖)
(曰崑崙山有五色水赤水之氣上蒸為霞而赫然也吕/氏春秋曰冬至日行逺道周四極命之曰𤣥明外國放)
(品經曰北方元洲地方/三千里有玉虛紫館)三元隨建節八景逐廻輿(真靈/位業)
(圖有玉清三元宫有八景城真誥/曰仙道有八景之輿以遊行上清)赤鳳来銜璽青烏入
獻書(赤鳳銜璽疑即竹書紀年西伯吕尚時所謂赤雀/銜書是也後鳳凰銜書遊于文王之都矣後漢書)
(王景傳注云送𦵏造宅之/法若黃帝青烏之書也)壊機仍成機枯魚還作魚(周/易)
(鄭注曰機弩牙也十洲記鳳麟洲仙家煮鳳喙及麟角/合煎為膏名之為續絃膠或名連金泥此膠能續弓絃)
(及刀劍斷折之金更以膠連續之使力士掣之他處乃/斷所續之際終無斷也武帝天漢二年王使至獻此膠)
(四兩武帝以付外庫武帝幸華林園射虎而弩絃斷使/者時從駕上膠一分使口濡以續弩絃帝驚曰異物也)
(乃使武士數人共對掣引之終日不脫如未續時也按/機為弩牙絃斷膠續是仙家之術壊機成機也神仙傳)
(曰葛𤣥見買魚魚者在水邊𤣥謂魚主曰欲煩此魚至/河伯處可乎魚人曰魚已死矣何能為𤣥曰無苦也乃)
(以魚與𤣥𤣥以丹書紙置魚腹擲魚水中/俄頃魚躍上吐墨書青色如大葉而飛去)栖心浴日館
行樂止雲墟(淮南子曰日浴咸池又云日行九州七舎/有五億萬七千三百九里注云自陽谷至)
(虞淵凡十六所為九州七舎也穆天子傳西王母為天/子謡曰白雲在天山䧙自出道理悠逺山川間之將子)
(無死尚能復来又莊子曰天下有道與物皆昌天下無/道則厭俗上仙乗彼白雲至于帝鄉又按飛燕外傳成)
(帝所謂武帝求白雲鄉也楊惲/報孫㑹宗書曰人生行樂耳)
凝真天地表絶想(一作/相)寂寥前(老子曰寂兮寥兮獨立/而不改王逸楚辭注曰)
(寂寥空無人/民之貌也)有象猶虚豁忘形本自然(老子曰無象之/象是謂恍惚又)
(曰人法地地法天天法道道法自然張衡曰𤣥/者無形之類自然之根作於太和莫與為隣)開經壬
子世(一作/歲)值道甲申年(漢書藝文志曰古五子十八篇/自甲子至壬子說易隂陽符在)
(本經曰桐柏真人授道士許逺遊言至甲申乙亥癸已/歲九月一日七月一日四月八日當有道士著七色法)
(衣手持九曲策杖子若見之勤請其/道必授子神虎上符此南嶽真人也)廻雲隨舞曲流水
逐歌筵(列子曰秦靑撫節而歌響遏行雲韓詩外傳曰/伯牙鼓琴鍾子期曰湯湯乎志在流水言廻雲)
(流水皆成自/然之音節也)石髓香如飯芝房脆似蓮(列仙傳曰卭疏/者周封史也能)
(行氣錬形煮石髓而服之謂之石鍾乳又神仙傳曰王/烈之太行山中見山破石裂石中有青泥流出如髓烈)
(取泥試丸之須臾成石如投熱蠟之狀隨手堅凝如粳/米飯嚼之亦然漢武紀曰甘泉宫内產芝九莖連葉作)
(芝房歌按蓮亦有房故芝似之魯靈光殿賦云綠房紫/的謂蓮房也抱樸子曰木渠芝寄生大木上如蓮花九)
(莖一叢其味甘而辛/服之白日昇天也)停鸞讌瑶水歸路上鴻天(穆天子/傳曰天)
(子觴西王母於瑶池之上王融曲水/詩序云穆滿八駿如舞瑶水之隂)
道生乃太乙守靜即𤣥根(漢書曰天神之貴者太乙其/佐皇帝抱樸子曰黃帝及老)
(子奉事太乙元君以受要訣淮南子曰帝者體太乙王/者法隂陽又曰體太乙者牢籠天地彈壓山川含吐隂)
(陽申洩四時綱紀八極經緯六合覆露照導普紀而無/私翾飛蠕動莫不仰徳而生老子曰致虛極守靜篤夫)
(物芸芸各/歸其根)中和煉九氣甲子謝三元(後漢書襄楷傳注/太平經典曰元氣)
(有三名為太陽太隂中和四真人降魏夫人歌有方諸/青童曰七霞扇神曜九氣無常形漢書律厯志厯數三)
(統天以甲子李竒曰夏正月朔日玉燭寶典曰正月一/日為三元隋書經籍志云道經有延康赤明龍漢開皇)
(年/號)居心受善水教學重香園(老子曰上善若水水利萬/物而不爭處衆人之所惡)
(故幾於道居善地心善淵與善仁言善信正善治事善/能動善時士推不爭故無尤香園未詳維摩經曰有國)
(名衆香一切皆以香作樓閣經行香地苑園皆香其食/香氣周流十方無量世界按佛經道書之流疑或通用)
(也/)鳬留報關吏鶴去畫城門(後漢書方術傳曰葉令王/喬有神術每月朔望常自)
(縣詣臺朝帝怪其来數而不見車騎密令太史伺望之/言其臨至有雙鳬從東南飛来於是候鳬至舉羅張之)
(但得一隻舄焉乃詔上方診視則四年中所賜尚書官/屬履也神仙傳曰蘇仙公乗白鶴飛去自後有白鶴来)
(止郡城東北樓上人或挟彈彈之鶴以爪攫樓板似漆/書云城郭是人民非三百甲子一来歸吾是蘇公彈何)
(為/)更以忻無迹還来寄絶言(言王喬丁令威仙去/還使鳬鶴来寄言也)
洞靈尊上徳虞石㑹明真(老子曰上徳不徳是以有徳/虞石未詳裴君傳云五帝曰)
(君與裴君登/明真之臺)要妙思𤣥牝(作絶作/紀者非)虚無養谷神(老子曰/雖智大)
(迷是謂要妙谷神不死是謂𤣥牝𤣥牝之門是謂天地/根注云谷養也神為五臟之神人能養其神炁則長生)
(不死列仙傳曰容成公善補導之事取精於𤣥牝其要/谷神不死守生養氣者也髪白更黑齒落更生與老子)
(同亦云老子師也又按列子有/谷神𤣥牝之言云黃帝書也)丹丘乗翠鳳𤣥圃御斑
麟(一作驎楚辭曰仍羽人於丹丘注云丹丘晝夜常明/之處也王子年拾遺記曰丹丘千年一燒按翠鳳翠)
(鳳輦也李斯上書曰建翠鳳之旗知鳳得稱翠鳳言其/色也十洲記曰崑崙山三角其一角正西名曰𤣥圃漢)
(武内傳曰王母/駕九色斑麟)移棃付苑吏種杏乞山人(神仙傳曰介/象字元則㑹)
(稽人也吳王從象學隐形之術後告言病帝以美梨一/奩賜象象食之須臾便死帝埋葬之以日中晡時已至)
(建業所賜梨付苑吏種之吏後以表聞先主即發棺視/之惟一符耳述異記杏園洲在南海洲中多杏海上人)
(云仙人種杏處漢時嘗有人舟行遇風泊此洲五六日/食杏故免死云洲中别有冬杏神仙傳董奉者字君異)
(侯官人也日為人治病亦不取錢重病愈者使栽杏五/株輕者一株數年計得十萬餘株鬱然成林奉每年貨)
(杏得穀以/賑救貧乏)自此逢何世從今復幾春海無三尺水山成
數寸塵(神仙傳曰王方平遣人召麻姑姑至自說云接/侍已来已見東海三為桑田向到蓬莱又水淺)
(於往日㑹時畧半耳豈將復為陸乎方/平嘆曰聖人皆言海中行復揚塵也)
東明九芝盖北燭(一作/屬)五雲車(真誥曰夏啟為東明公/領斗君師孫策為東明)
(公賓友四明公有四賓友四公後並升仙階也四明主/領四方鬼四明公及北斗君並有侍帝晨五人其向者)
(八人是北斗大帝官隸耳選用亦同四明東西南北也/張衡西京賦曰芝蓋九葩漢武帝内傳曰𤣥都阿母昔)
(出配北燭仙人近又召還使領命禄真靈官也又曰漢/武帝好仙道七月七日夜漏七刻王母乗雲車而至于)
(殿/)飄颻入倒景出没上煙霞(嵇叔夜琴賦云或飄颻以/輕邁陵陽子明經曰倒景)
(去地四千里其景皆倒在下列子曰能出能/没列仙傳曰寗封子積火自燒而隨煙上下)春泉下玉
溜(一作/霤)青鳥向金華(嵇康琴賦云據神泉而吐溜李善/曰溜亦流也楊雄太𤣥賦曰飲玉)
(醴以解渴一作霤者禮記鄭註曰堂前有承霤漢武故/事曰七月七日上于承華殿齋正中忽有一青鳥從西)
(方来集殿前東方朔曰此王母欲来也有頃王母至按/金華亦漢殿名三輔黃圖有金華殿又按山名神仙傳)
(曰黃初平至金華山石室中/抱樸子云道經有金華山經)漢帝看桃核齊侯問棗花
(漢武帝内傳曰王母命侍女索桃果須臾以玉盤盛仙/桃七顆大如鴨卵形圓青色以呈王母母四顆為帝三)
(顆自食桃味甚甘美口有盈味帝食輒收其核王母問/帝帝曰欲種之母曰此桃三千年一生實中夏地薄種)
(之不生帝乃止晏子春秋齊侯謂晏子曰東海有水而/赤其中有棗華而不實何也晏子曰昔者秦穆公乗舟)
(理天下黃布褁蒸棗至海而掾其布破黃布故水赤蒸/棗故華而不實公曰吾佯問子對曰嬰聞佯問者佯對)
(也/)上元應送酒来向(一作/在)蔡經家(陕西石刻作應逐上/元酒同来訪蔡家神)
(仙傳曰王逺欲東入括蒼山過吳住胥門蔡經家蔡經/者小民耳而骨相當仙逺知之遂住其家七月七日王)
(君至因遣人召麻姑来麻姑手爪似鳥經見之心中念/曰背大癢時得此爪以爬背當佳也逺知經心中所言)
(即使人牽經鞭之謂曰麻姑神人也汝何忽謂其爪可/爬背耶但見鞭着經背亦莫見有人持鞭者逺告經曰)
(吾鞭不可/妄得也)
歸心遊太極廻向入無名(乾鑿度孔子曰易始于太極/太極分而為二故生天地淮)
(南子曰引類於太極之上高誘曰太極天地始形之時/也維摩詰經曰志當安住方便廻向又云無名無相僧)
(肇曰廻彼雜行向于一乗此廻/向心也老子曰無名萬物之始)五香芬紫府千燈照赤
城(抱樸子曰項曼都言到天上先過紫府金牀玉几晃/晃昱昱三輔黃圖曰華山記及三輔舊事云昔有太)
(元真人茅盈曽祖濛于華山白日昇天邑人謡曰神仙/得者茅初成駕龍上昇入太清時下𤣥洲戲赤城繼世)
(而往在我盈帝/若得之臘嘉平)鳳林採珠實龍(一作/舂)山種玉榮(莊子曰/南方有)
(鳥其名為鳳所居積石天為生食其樹名瓊枝高百仞/以璆琳琅玕為實天又為生離珠一人三頭以伺琅玕)
(尸子曰龍泉有玉英山山海經曰黃帝取峚山之玉榮/而投之鍾山之陽郭璞云謂玉華也以為玉種一作舂)
(山者穆天子傳曰舂山之澤是也云種玉者捜神記稱/陽翁伯無終山種玉于玉田得白璧五雙以聘徐氏)
夏簧三舌響(一作夏笛/三山響)春鍾九乳鳴(神仙傳曰王遥入/石室室中有二人)
(遥既至取弟子所擔篋發之中有五舌竹簧三枚遥自/鼓一枚與室中二人並坐鼔之樂叶圖徴曰黃鍾生一)
(一生萬物故君子鑠金為鐘鐘/有九乳宋均曰九乳法九州也)綘河應逺别黃鵠来相
迎(武帝内傳曰上元夫人又遣一侍女荅問曰阿環再/拜上問起居逺隔綘河擾以官事遂替顏色近五千)
(年洞㝠記曰西域看火龍髙七尺光如聚炬有童子遥/見黃鵠白首鼓翅于帝前即方朔着黃綾單衣頭巳斑)
(白漢朝皆異其神/化而不測其年矣)
北闕(一作/閣)臨𤣥水南宫生(一作/坐)綘雲(淮南子曰盧敖遊/乎北海經乎太隂)
(入乎𤣥闕髙誘注云𤣥闕北方之山也杜預左傳注曰/闕象魏也劉熈釋名云闕在門兩傍中央闕然為道也)
(穆天子傳曰天子北徑東還乃循黑水至于羣玉之山/郭璞曰山海經云羣玉山西王母所居者真誥曰大都)
(將隂徳多恤窮厄例皆速詣南宫為仙按北方𤣥武/主黑色故云𤣥水南方朱火故曰綘雲綘亦赤色也)龍
泥印玉策大(一作/天)火煉真文(白虎通云或曰封禪金泥/銀繩或曰石泥金繩封以)
(印璽風俗通曰封太山禪梁甫傳說岱宗上有金篋玉/策知人年壽修短武帝探得十八因倒讀曰八十其後)
(夀果如䇿山海經曰黄帝乃取密山之玉策而投之鍾山/之陽穆天子傳曰天子于是得玉䇿枝斯之英本相經)
(曰吾昔孝明元年與髙上大聖玉帝于此土中煉其真/文以火瑩發字形爾時真文火漏餘處氣生化為七寶)
(林是以枝葉成紫/書金地銀鏤玉文)上元風雨散中天歌吹分(武帝内傳/曰帝問王)
(母不審上元何真也王母曰是三天上元之官統領十/萬玉女名籙者也列子曰周穆王執化人之袪騰而上)
(者中天廼止耳目所觀聴鼻口所納嘗皆非人間/之有王實以為清都紫微鈞天廣樂帝之所居)靈駕
千尋上空香萬里聞(武帝内傳曰王母與上元夫人同/乗而去人馬龍虎道從音樂如初)
(而時雲彩鬱勃盡為香/氣極望西南良久乃絶)
地鏡堦基逺天牕影迹深(地鏡圖云欲知寶所在地以/大鏡夜照見影若光在鏡中)
(者物在下也隋書經籍志有天鏡二巻乾坤鏡二巻梁/天鏡地鏡日月鏡經各一巻地鏡圖六巻亡泰山記云)
(五十餘盤經小天門大天門仰視天門如從穴中視/天牕矣魯靈光殿賦曰天忩綺疎張載曰天牕髙牕)碧
玉成雙樹空青為一林(楊雄甘泉賦曰翠玉樹之青葱/師古曰玉樹者武帝所作集衆)
(寶為之用供神也本草經曰空青生小谷久服輕身延/年能化銅鉛作金生益州范子計然曰空青出巴郡白)
(青曾青出𢎞農豫章白青出新淦青色者善博/物志曰徐公時令人于西平青山採取空青)鵠巢堪
煉石蜂房得煮金(真誥曰仙道有九轉神丹服之化為/白鵠班固終南山頌曰蜜房溜其巔)
(神仙傳曰隂長生事馬鳴生/入青城山中煮黃土為金)漢武多驕慢淮南不小心
(漢武帝内傳王母曰劉徹好道然形慢神穢雖語之以/至道殆恐非仙才也又云得仙之下神仙傳曰淮南王)
(安未得上天遇諸仙伯安少習尊貴稀為卑下之禮坐/起不恭語聲髙亮或誤稱寡人於是仙伯主者奏安云)
(不敬應斥遣去八公為之謝過乃見赦謫守都/厠三年後為散仙人不得處職但得不死而巳)蓬莱入
海底何處可追尋(山海經曰蓬莱山在海中郭璞注曰/上有仙人宫室皆以金玉為之鳥獸)
(盡白望之如雲在渤海中也言神仙可學漢武淮南終/不能得也郭璞詩燕昭無靈氣漢武非仙才與此意同)
(謂不能得/仙者也)
麟洲一海濶𤣥圃半天髙(東方朔十洲記鳳麟洲在地/方一千五百里洲四面西海)
(之中央有弱水繞之鴻毛不浮不可越也洲上多鳳麟/數萬各為羣仙家煮鳳喙及麟角合煎為膏名之為續)
(弦膠或名連金泥此膠能續弓弦及刀劔斷折之金異/物也山海經曰帝之平圃郭注云即𤣥圃也穆天子傳)
(曰乃為銘迹/于𤣥圃之上)浮丘迎子晉若士避盧敖(列仙傳曰王子/喬周靈王太子)
(晉也好吹笙作鳳鳴遊于伊洛間道士浮丘公接上嵩/山二十餘年神仙傳曰若士者仙人也燕人盧敖者秦)
(時遊北海而見若士若士曰一舉而千里吾/猶未之能今子始至于此乃語窮豈不陋哉)經餐林慮
李舊食綏山桃(神仙傳曰林慮山一名隆慮其山髙連/大行北接恒岳有仙人樓髙五十丈漢)
(書地理志河内郡隆慮應劭曰隆慮山在北避殤帝名/改曰林慮師古曰慮音廬隋書地理志云魏郡林慮縣)
(有林慮谼仙人臺洹水其餐李之事未詳列仙傳曰葛/由者羗人也周成王時好刻木羊賣之一日騎羊而入)
(西蜀蜀中王侯貴人遣之上綏山隨之者不復皆/得仙道故里諺曰綏山一桃雖不得仙亦足以豪)成丹
須竹節刻髓用蘆刀(神仙傳曰沈文泰李文淵以竹根/汁煮丹漢書郊祀志曰先䰞鶴□)
(師古曰䰞古煮字□古髓字䰞取汁/以漬穀子也此云刻髓疑刻鶴髓也)無妨隠士去即是
賢人逃(神仙傳曰白石先生好禮拜事神讀幽經太素/傳彭祖問之曰何不服昇天之藥荅曰天上多)
(至尊相奉事更苦於人間故時人號白石先生為隠遁/仙人以其不汲汲於昇天為仙官亦猶不求聞達者也)
　　烏夜啼
　　　(唐書樂志云烏夜啼者宋臨江王義慶所作也/元嘉中徙彭城王義康于豫章義慶時為江州)
　　　(至鎮相見而哭文帝聞而怪之徵還慶大懼伎/妾夜聞烏夜啼聲扣齋閣云明日應有赦其年)
　　　(更為南兖州刺史因此作歌故其和云籠牕牕/不開烏夜啼夜夜望即来今所傳歌似非慶本)
　　　(音辭曰歌舞諸少年娉婷無種/跡菖蒲花可憐聞名不相識)
桂樹懸知逺風竿詎肯低(古樂府曰烏生八九子端坐/秦氏桂樹間三輔黃圖曰長)
(安宫南有相風/銅烏遇風乃動)獨憐明月夜孤飛猶未棲(魏武帝樂府/曰月明星稀)
(烏鵲南飛繞樹/三匝何枝可依)虎賁誰見惜御史詎相攜(漢明帝起居/注曰上東廵)
(㤗山到滎陽有烏飛鳴来輿上虎賁王吉射之中而祝/曰烏鳴啞啞引弓射之洞左腋陛下壽萬萬臣為二千)
(石賜錢二萬漢書朱博傳曰御史府舎百餘區府中列/栢樹常有野烏數千棲宿其上晨去暮来號曰朝夕烏)
(烏去不来/長老異之)雖言入絃管終是曲中啼
　　怨歌行
　　　(怨歌行者自喻信本吳人羈旅長安同于女子/傷嫁如烏孫馬上之曲明妃出塞之詞也)
家住金陵縣前嫁得長安少年(吳錄曰張紘言于孫權/曰秣陵楚武王所置名)
(曰金陵謝眺鼓吹曲云江南佳麗地金陵帝王州真誥/曰金陵古名伏龍句曲山生金漢靈帝時詔勑郡縣採)
(句曲之金以充武庫逮孫權時又遣宿衛人採金常輸/官兵帥百家遂屯居伏龍之地因改為金陵之墟時梁)
(都建業即金陵之地長安西/魏所都言已聘魏不歸也)囬頭望鄉淚落不知何處
天邊胡塵幾日應盡漢月何時更圓(漢書鄒陽上書曰/今胡數渉河北上)
(覆飛鳥蘇林曰胡来人馬之盛揚塵上覆飛鳥也鮑照/詩曰舉袖拂胡塵任昉宣徳皇后令曰胡塵罕嘗夕起)
(漢月喻梁也時宇文拓拔擬于呼韓矣漢書匈奴/傳曰匈奴舉事常隨月盛壯以攻戰月虧則退兵)為君
能歌此曲不覺心隨斷弦
　　舞媚娘
朝来户前照鏡含笑盈盈自看(古詩曰盈/盈樓上女)眉心濃黛直
㸃額角輕黃細安(釋名曰黛代也滅去眉毛以此畫代/其處也梁簡文帝詩云同安鬟裏撥)
(異作額間黃後周天元帝令宫/人黃眉墨妝其風流于後世)秪疑落花謾去復道春
風不還少年惟有歡樂飲酒那得留殘(一作/錢)
　　烏夜啼
促柱繁絃非子夜歌聲舞態異前溪(後漢侯瑾箏賦曰/急絃促柱變調改)
(曲顧野王箏賦曰調宫商于促柱轉妙音于繁絃蜀都/賦曰起西音于促柱吕向云促柱急絃也宋書樂志曰)
(子夜歌者有女子名子夜造此聲晉孝武太元中瑯琊/王軻之家有鬼歌子夜殷允為豫章時豫章僑人庾僧)
(䖍家亦有鬼歌子夜殷允為豫章亦是太元中則子夜/是此時以前人也又按樂志曰子夜歌者晉曲也晉有)
(女子名子夜造此聲聲過哀苦後人更為四時行樂之/歌謂之子夜四時歌又有大子夜歌子夜警歌子夜變)
(歌皆曲之變也宋書樂志曰前溪歌者晉車/騎沈玩所制郗昻樂府題辭曰前溪舞曲也)御史府中
何處宿洛陽城頭那得棲(御史注見前篇烏夜啼續漢/書曰桓帝之初京都童謡曰)
(城上烏尾畢哺後漢都/洛陽故云洛陽城頭也)彈琴蜀郡卓家女織錦秦川竇
氏妻(一作織錦城頭劉氏妻史記司馬相如傳曰臨卭/富人卓王孫有女文君新寡好音故相如繆與臨)
(卭令相重而以琴心挑之相如之臨卭從車騎雍容間/雅甚都及飲卓氏弄琴文君竊從户窺之心悦而好之)
(惟恐不得當也既罷相如使人重賜文君侍者通殷勤/文君夜亡奔相如織錦廻文詩序曰竇韜秦州被徙沙)
(漠其妻蘇氏秦州臨去别蘇誓不更娶至沙漠便娶/婦蘇氏織錦端中作此廻文詩以贈之符國時人也)詎
不自驚長淚落(一作/渡洛)到頭(一作處/又作道)啼烏恒夜(一作/何處)啼
　　燕歌行
　　　(歌錄曰燕地名猶楚苑之類起自魏文帝周書/王裒傳云裒曽作燕歌行妙盡關塞苦寒之狀)
　　　(元帝及諸文士並和之而競為悽切之詞後元/帝出降裒與衆方出至此方騐故信亦有此歌)
　　　(矣/)
代北雲氣晝昏昏千里飛蓬無復根(漢書地理志曰代/郡秦置屬幽州應)
(劭曰故代國燕地在趙代之北也商君書曰夫飛蓬遇/飄風而行千里乗風之勢也王僧達和瑯琊王詠古詩)
(云仲秋邊風起孤蓬巻霜根/白日無精景黃沙千里昏)寒雁邕邕(一作丁丁/又作一一)渡遼
水桑葉紛紛落薊門(毛詩曰邕邕鳴雁楚辭曰雁嗈嗈/而南遊王逸曰雌雄和樂羣戲行)
(也鮑照鳴雁行邕邕鳴雁鳴始旦漢書地理志曰𤣥莵/郡髙句驪遼山遼水所出西南至遼隊入大遼水大遼)
(水出塞外南至安市入海曹子建詩曰出自薊北門遥/望胡地桑漢書曰薊燕國也水經注曰薊則西北有薊)
(丘因取/名焉)晉陽山頭無箭竹疎勒城中乏水源(史記曰智/伯率韓魏)
(攻趙趙襄子奔保晉陽原過後至于王澤見三人自帶/以上可見自帶以下不可見與原過竹二節莫通曰為)
(我以是遺母䘏原過既至以告襄子襄子齋三日親自/剖竹有朱書曰趙母䘏余霍泰山山陽侯天使也三月)
(丙戌余將使女反滅智氏女亦立我百邑襄子再拜受/三神之令三國攻晉陽引汾水灌其城城不浸者三版)
(襄子懼乃夜使相張孟同私于韓魏韓魏合謀三國滅/智氏共分其地遂祠三神于百邑使原過主霍泰山祠)
(祀戰國策曰智伯將伐趙趙襄子召張孟談而告之談/曰臣聞董安于之治晉陽也公宫之垣皆以荻蒿苫楚)
(廧之其高至丈餘君發而試之其堅則箘簬之勁不能/過也君曰矢足矣范曄後漢書曰耿㳟字伯宗為戊己)
(校尉恭以疏勒城傍有澗水可固乃據之匈奴擁絶澗/水恭于城中穿井十五丈不得水恭仰嘆曰昔貳師將)
(軍取佩刀刺山飛泉湧出今漢徳神明豈有窮哉乃整/衣服向井再拜為吏士禱有飛泉奔出衆皆稱萬歲乃)
(令吏士揚水示虜虜以為神明引去漢書西域傳曰疏/勒國王治疏勒城去長安九千三百五十里言趙氏遭)
(晉陽之難耿恭被疏勒之圍此時天吏不来井泉尚竭/究何能為以此見事由天定不可强求不如早歸也下)
(文言離别/勸歸之事)屬國征戍久離居陽關音信絶能疎(漢書昭/帝紀曰)
(移中監蘇武前使匈奴單于庭十九歲廼還奉使全節/以武為典屬國如淳曰以其久在外國知邊事故令典)
(主諸屬國師古曰典屬國本秦官漢因之掌歸義蠻彝/屬官有九譯令後省并鴻臚地理志曰敦煌郡龍勒有)
(陽/關)願得魯連飛一箭持寄思歸燕將書(史記曰魯仲連/齊人燕將攻下)
(聊城聊城人或䜛之燕燕將懼因保守聊城不敢歸齊田單/攻聊城歲餘士卒多死而聊城不下魯連乃為書約)
(之矢以射城中遺燕將書燕將見魯連書泣三日猶豫/不能自决欲歸燕已有隙恐誅欲降齊所殺虜于齊甚)
(衆恐已降而後見辱喟然嘆曰與人刃我/寧自刃乃自殺聊城亂田單遂屠聊城)渡遼本自有
將軍寒風蕭蕭生水紋(漢書曰昭帝元鳳三年遼東烏/桓反以中郎將范明友為度遼)
(將軍應劭曰常度遼水往擊之故以度遼為官號漢官/儀曰度遼將軍屯五原曼柏縣也楚辭曰秋風兮蕭蕭)
妾驚甘泉足𤇺火君訝漁陽少(一作/多)陣雲(漢書曰孝文/時匈奴侵暴)
(北邊候騎至雍甘泉京師大駭發三將軍屯細柳棘門/霸上以備之數月乃罷又匈奴傳曰胡騎入代句注邊)
(烽火通于甘泉長安漢書地理志漁陽郡/秦置屬幽州京房易要占曰陣雲貫月)自從將軍出
細柳蕩子空牀難獨守(漢書曰河内太守周亞夫為將/軍次細柳張揖曰在昆明池南)
(今有柳市是也師古曰匈奴傳云置三將軍軍長安西/細柳渭北棘門霸上此則細柳不在渭北揖說是也古)
(詩曰昔為倡家女今為蕩子婦蕩子行不歸空牀難獨/守李善注云列子曰有人去鄉土遊於四方而不歸者)
(世謂之為狂蕩之人也吕延濟曰/婦人比夫為蕩子言夫從征役也)盤龍明鏡餉秦嘉辟惡
生香寄韓壽(漢秦嘉字士㑹隴西人嘉為上郡掾其妻/徐淑寢疾還不獲面别贈詩三章有寳釵)
(好耀首明鑒可鑒形之句妻亦答詩見玉臺新詠晉書/曰韓壽與賈充女私時西域貢竒香一着人經月不脫)
(武帝以賜充充女盜以予壽充僚屬聞其芬/馥稱于充充知與壽私也秘之以女妻壽)春分燕来
能幾日二月蠶眠不復久(玉臺作不能食左傳昭十七/年郯子曰𤣥鳥氏司分者也)
(杜預曰𤣥鳥燕也以春分来秋分去郭璞曰詩云燕燕/于飛一名𤣥鳥齊人呼鳦按蠶三俯三起俗稱蠶眠)
洛陽遊絲百丈連黃河春冰千片穿(沈約三月三日詩/曰遊絲映空轉禮)
(云立春後十/日魚上冰)桃花顏色好如(一作/如好)馬榆莢新開巧似(一/作)
(似/細)錢(爾雅釋畜曰黃白雜毛駓郭璞曰今桃花馬春秋/元命苞云三月榆莢落漢書曰漢興以為秦錢重)
(難用更令民/鑄榆莢錢)蒲桃一杯千日醉無事九轉學神仙(博物/志云)
(西域有蒲萄酒積年不敗彼俗云可十年飲之醉彌月/乃解所食愈少心開愈益所食愈多心愈塞年愈損焉)
(又云中山有酒飲者千日醉劉𤣥石于酒家沽酒以千/日酒飲之至家大醉以為死塟之後酒家千日後往視)
(之開棺醉始醒也抱樸子云一轉之丹服之三年得仙/二轉之丹服之二年得仙三轉之丹服之一年得仙四)
(轉之丹服之半年得仙五轉之丹服之百日得仙六轉/四十日得仙七轉二十日得仙八轉十日得仙九轉之)
(丹服之三日得仙若取九轉之丹内神鼎中夏至之後/爆之鼎熱翕然輝煌俱起神光五色即化為還丹取而)
(服之一刀圭/即白日昇天)定取金丹作幾服能令華表得千年(抱樸/子曰)
(昔左元放于天柱山中精鬼而神人授之金丹仙經夫/金丹之為物燒之愈久變化愈妙黃金入火百煉不消)
(埋之畢天不朽服此二藥煉人身體故能令人不老不/死述異記曰廣州東界有文種之墓墓下有石華表柱)
(搜神記云燕昭王墓/前有千年華表樹)
　　楊柳歌
河邊楊柳百丈枝别有長條踠(一作/宛)地垂河水衝激根
株危倐忽河中風浪吹可憐巢裡鳳凰兒無故當年生
别離流槎一去上天池織女支機當(一作/將)見隨(荆楚歲/時記曰)
(漢武帝令張騫使大夏尋河源乗槎經月而至一處見/一女織一丈夫牽牛飲河渚織女取支機石與騫而還)
(後為東方朔所識/天池猶言天河)誰言從来䕃數國直用東南一小枝
(論衡曰日旦出扶桑暮入細柳扶桑東方之地細柳西/方之地此歌楊柳以日有細柳之稱故云䕃數國者謂)
(日也齊王憲碑云若木一枝旁䕃數國若木亦日也廬/江焦仲卿詩云自掛東南枝此楊柳歌亦離别之語怨)
(辭/也)昔日公子出南皮何處相尋𤣥武陂(漢書渤海郡有/南皮縣魏文帝)
(與吳質書曰每念昔日南皮之遊誠不可忘魏都賦曰/莞以𤣥武劉淵林注𤣥武菀在鄴西菀中魏文帝𤣥武)
(陂詩兄弟共行遊驅車出西/城柳垂重隂緑向我池邊生)駿馬翩翩西北馳左右彎
弧仰月支(曹植白馬篇曰白馬飾金覊連翩西北馳又/云控弦破左的右發摧月支李善注云邯鄲)
(淳藝經曰馬射左邊為/月支三枚馬蹄一枚)連錢障泥渡水騎白玉手板落
盤螭(晉書曰王濟善解馬性嘗乗一馬着連乾障泥前/有水終不肯渡濟云此必惜障泥使人解去便渡)
(故杜預謂濟有馬癖樂府詩云鐵驄金面青連錢說文/曰笏手板也玉藻云笏天子以球玉諸侯以象大夫魚)
(須士飾象骨郡國志曰晉明帝為太子時嘗戲殿前以/玉手板弄銅盤螭口中板溜入螭腹中不能出後見一)
(白䑕出/入螭口)君言丈夫無意氣試問燕山那得碑(古詩男兒/重意氣何)
(用錢刀為後漢書曰竇憲與北單于戰于稽落山破/之刻石燕然山言志求立功者多燕山勒名幾人也)鳳
凰新管蕭史吹朱鳥春窗玉女窺(列仙傳曰蕭史者秦/穆公時人也善吹簫)
(穆公有女號弄玉好之遂以妻焉遂教弄玉作鳳鳴居/數十年吹似鳳凰鳳凰来止其屋為作鳳臺夫婦止其)
(上不數年一旦隨鳳凰飛去故秦氏作鳳女詞有簫聲/朱鳥朱雀南方神也景福殿賦曰朱鳥舒翼以峙衡魯)
(靈光殿賦曰玉/女窺牕而下視)銜雲酒盃赤瑪瑙照日食螺紫琉璃(王/子)
(年拾遺記曰有丹丘之國獻瑪瑙甕以盛甘露帝徳所/洽被于殊方以露充厨也瑪瑙石類也南方者為之勝)
(今善别馬者死則破其腦視之其色如血者則日行萬/里能騰飛空虛今為器多用赤色若是人工所製多不)
(成器成器亦樸拙其國人聴馬鳴則别其腦色丹丘之/地有夜乂駒跋之鬼能以赤馬腦為瓶盂及樂器皆精)
(妙輕麗中國人有用者魑魅不能逢之一說云馬腦者/言是惡鬼之血凝成此物丹丘之野多鬼血化為丹石)
(則瑪瑙也可鑄以為器當黃帝時瑪瑙甕至堯時猶存/甘露謂之寳露至漢東方朔識之乃作寳甕銘曰寳雲)
(生于露壇祥風起于月館是也今云銜雲酒盃者若漢/承露盤矣世說新語曰武帝嘗降王武子供饌盤悉用)
(琉璃器廣志曰琉璃出黃支斯調大秦日南諸國魏畧/曰大秦國出赤白黑黃青綠紺縹紅紫十種琉璃南州)
(異物志曰琉璃本質是石欲作器以自/然灰治之自然灰狀如黃灰生南海濱)百年霜露奄離
披一旦功名不可為(楚辭曰白露既下百/草兮奄離披此梧楸)定是懐王作
計悞無事翻覆用張儀(史記曰秦欲伐齊齊與楚從親/惠王患之乃令張儀佯去秦厚)
(幣委贄事楚曰誠能絶齊秦願獻商於之地六百里楚/懐王貪而信張儀遂絶齊使使如秦受地張儀詐之曰)
(儀與王約六里不聞六百里楚使怒去歸告懐王懐王/怒大興師伐秦秦發兵擊之大破楚師取楚之漢中地)
(而齊怒不救楚大困明年秦剖漢中地與楚以和楚王/曰不願得地願得張儀而甘心焉張儀聞之乃請如楚)
(復釋去張儀懐/王竟死于秦)不如飲酒髙陽池日暮歸時倒接䍦(晉/書)
(曰山簡鎮襄陽優㳺卒歲惟酒是耽諸習氏荆土豪族/有佳園池簡每出㳺之池上置酒輒醉名之曰高陽池)
(時有兒童歌曰山公出何許往至髙陽池日夕倒載歸/酩酊無所知時時能騎馬倒着白接䍦舉鞭向葛疆何)
(如并/州兒)武昌城下誰見移官渡營前那可(一作/得)知(晉陽秋/曰陶侃)
(練核庶事勤務稼穡雖戍陳武士皆勸勵之性纎密好/問頗類趙廣漢嘗課營種柳都尉夏施盜拔武昌郡西)
(門所種侃後自出駐車施門問此是武昌西門柳何以/盜之施惶怖首伏三軍稱其明察魏文帝柳賦序曰昔)
(建安五年上與袁紹戰于官度時余從行始植斯柳自/彼迄今十五載矣感物傷懐乃作斯賦又王粲亦有柳)
(賦盖同/作也)獨憶飛絮鵝毛下非復青絲馬尾垂(晉書謝道/藴曰未若)
(柳絮因風起羅敷行曰青絲繫馬尾言楊花吹落/柳葉凋殘其色不復青也鵝毛馬尾取其相似也)欲與
梅花留一曲共將長笛管中吹(笛中有落梅花曲鮑昭/樂府有梅花落崔豹古)
(今注稱李延年有折楊柳黃華子等八曲言/曲有楊柳之名欲與笛裏梅花共吹之也)
　
　
　
　
　
　
　
　
　
　
　
　
　
　
　
　庾子山集巻五
欽定四庫全書
　庾子山集巻六　　　　　　周　庾信　撰
　　　　　　　　　　　　　錢唐倪璠纂註
　郊廟歌辭
　　(隋書樂志曰周太祖迎魏武入關樂聲皆闕恭帝/元年平荆州大獲梁氏樂器以屬有司有司詳定)
　　(雖著其文竟未之行也閔帝受禪居位日淺明帝/雖革魏氏之樂而未臻雅正天和元年武帝初造)
　　(山雲舞以備六代南北郊雩壇大廟禘樂具用六/舞六代大夏大濩大武正徳武徳山雲之舞也於)
　　(是正定雅音為郊廟樂創造鐘律頗得其宜宣帝/嗣位皆循用之無所改作按隋書所采皆子山之)
　　(辭周書云天和元年冬十月初造山雲舞以備六/代之樂建徳三年冬十月六代樂成集中有賀新)
　　(樂表是周武帝時郊廟/燕射使子山作辭也)
　　周祀圜丘歌
　　　(圜丘禘之大祭祀昊天上帝北極耀廹寳之神/冬至祭之周禮所謂祀大神是也此天為大天)
　　　(對五帝為小天其祭用蒼璧蒼犢蒼幣皆以象/天所謂牲幣各放其器之色樂用圜鐘之等周)
　　　(禮曰冬日至於地上之圜丘奏之若樂六變則/天神皆降可得而禮矣鄭注云天神則主北辰)
　　　(又司服云王祀昊天上帝則大裘而冕此圜丘/之祭也祭灋曰周人禘嚳而郊稷謂此祭天圜)
　　　(丘以嚳配之也圜丘比郊則圜丘為大若以郊/對五時之迎氣則郊為大郊祀感精之帝祖之)
　　　(所自出者也五時迎氣祀五帝俱各有配注見/下篇禮疏皇氏云天有六天歲有八祭冬至圜)
　　　(丘一也夏正郊天二也五時迎氣五也通前為/七也九月大饗八也雩與郊禖為祈祭不在數)
　　　(崔氏以雩為常祭九也隋書禮儀志曰祭天之/數終歲有九圜丘三年一行若圜丘之年祭天)
　　　(有九若天不通圜丘之祭終歲有八此則鄭學/之所宗也一云惟有昊天無五精之帝而一天)
　　　(歲二祭壇位一圜丘之祭即是南郊南郊之祭/即是圜丘日南至於其上以祭天春又一祭以)
　　　(祈農事謂之二祭無别天此則王學之所宗也/梁陳以降議者各宗所師故郊丘互有變易自)
　　　(晉太始二年竝圜丘於南郊云王鄭異學各宗/所師者王肅難鄭以為郊即圜丘圜丘即郊按)
　　　(圜丘配以帝嚳南郊配以后稷郊丘本異何得/混而為一又王肅引郊特牲文以難鄭以為周)
　　　(郊日以至與圜丘同配后稷先儒引鄭注以魯/禮無冬至祭天圜丘之事故以建子之月郊天)
　　　(周衰禮廢儒者見周禮盡在魯因推魯禮以言/周郊特牲文是魯禮非周郊也禮疏言之甚悉)
　　　(且祭法云周人禘嚳而郊稷明是稷卑於嚳故/丘大於郊若郊丘同配后稷則祭法直云周人)
　　　(禘稷而郊稷矣何緣更配帝嚳乎知其肅之妄/也隋書禮儀志曰後周憲章姬周祭祀之式多)
　　　(依儀禮司量掌為壇之制圜丘三成崇一丈二/尺深二丈上徑六丈十有二階每等十有二節)
　　　(在國陽七里之郊圜壝徑三百歩内壝半之方/一成下崇一丈徑六丈八尺上崇五尺方四丈)
　　　(八方方一階階十級級一尺南郊為方壇於國/南五里其崇一丈二尺其廣四丈其壝方百二)
　　　(十歩内壝半之按此知圜丘與南郊為二與周/禮同然爾雅云非人為之丘泰壇則人功所作)
　　　(圜丘與泰壇别謂之丘者凡地上之丘皆可祭/焉無常處今後周圜丘有壇在國陽七里之郊)
　　　(南郊之壇在國陽五里各有常處俱從人功為/異于古也又隋書禮儀志曰後周圜丘及南郊)
　　　(並正月上辛按周禮冬日至于地上之圜丘不/用正月上辛不知此正月上辛之日先往圜丘)
　　　(後往南郊乎此又異於姬周之處也隋書所志/豈其誤耶依周禮鄭氏之義圜丘宜用冬日至)
　　　(從周禮之文也南郊宜用夏正建寅之月從郊/特牲所謂郊之祭迎長日之至是也若用王肅)
　　　(之說如郊即圜丘等語則郊祭亦在建子之月/至建寅月又祈穀郊祭亦非並用正月上辛後)
　　　(周之制一遵周禮必申鄭義且郊丘既别不從/王肅偽學其禮儀憲章漢魏以来所未曽有故)
　　　(上辛之說疑其誤矣又隋書禮儀志曰後周圜/丘則以其先炎帝神農氏配昊天上帝於其上)
　　　(周書帝紀曰其先出自炎帝神農氏為黃帝所/滅子孫遯居朔野有葛烏莵者雄武多算略鮮)
　　　(卑慕之奉以為主遂總十二部落世為大人其/後曰普回因狩得玉璽三紐有文曰皇帝璽普)
　　　(回心異之以為天授其俗謂天曰宇謂君曰文/因號宇文并以氏焉是其系出炎帝之事也姬)
　　　(周圜丘以帝嚳配昊天上帝後周圜丘以神農/配昊天上帝逺祖之尊以配逺尊天帝一依古)
　　　(制/矣)
　　昭夏(降神夏昭夏詩篇歌之則為樂章周禮有三/夏九  鄭注所謂樂章名也大司樂云凡樂)
　　　(事大祭祀宿縣遂以聲展之王出入則令奏王/夏尸出入則令奏肆夏牲出入則令奏昭夏鄭)
　　　(注云三夏樂章名鍾師云凡樂事以鐘鼓奏九/夏王夏肆夏昭夏納夏章夏齊夏族夏裓夏驁)
　　　(夏鄭注云以鐘鼓者先擊鐘次擊鼓以奏九夏/夏大也樂之大歌有九載在樂章樂崩亦從而)
　　　(亡是以頌不能具後周本之而作昭/夏皇夏雍夏其即姬周三夏之遺與)
重陽禋祀大報天(馬融廣成頌曰超荒忽出重陽章懐/太子注云重陽天也周禮大宗伯曰)
(以禋祀祀昊天上帝鄭注云禋之言煙周人尚臭煙氣/之臭聞者左氏傳曰以致其禋祀杜注云禋敬也又隠)
(十一年注云潔齊以享謂之禋禮記郊特牲/云大報天而主日也祭義亦云大報天矣)丙(隋書/作景)午
封壇肅且圜(丙午在南方言其在國之陽也鄭氏之義/丙取其炳明午取其鄂布也隋書禮儀志)
(云後周司量掌為壇之制/圓壝徑三百歩内壝半之)孤竹之管雲和絃(周禮曰孤/竹之管雲)
(和之琴瑟冬日至于/地上之圜丘奏之)神光未下風肅然(神光言神之光/采也宣帝紀曰)
(薦鬯之夕神光交錯封禪書曰神君最貴者太乙其佐/曰太禁司命之屬皆從之不可得見聞其言言與人音)
(等時去時来来則風肅然言天帝/之神未嘗下而其風肅然如至也)王城七里通天臺(隋/書)
(禮儀志稱後周圜丘在國陽七里之郊故云王城七里/張衡東京賦曰然後以建王城今云王城後周所都長)
(安也漢書武帝紀曰元封二年作甘泉通天臺師古曰/言此臺高上通于天也漢舊儀云高三十丈望見長安)
(言圜丘在長安七里築/壇之高若漢通天臺也)紫㣲斜照影徘徊(禮記正義曰/冬至祭昊天)
(上帝者春秋緯云紫㣲為天帝北極耀廹寳是也其配/之人曰帝嚳故祭法云周人禘嚳樂叶徴圖曰天宫紫)
(㣲北極天一太一史記封禪書索隠注云春秋合誠圖/曰紫微大帝室太一之精也漢書樂志曰神裴回若留)
(放裴回與/徘徊字同)連珠合璧重光来(後漢書天文志曰三皇邁/化協神純樸謂五星如連)
(珠日月如合璧化由自然/民不犯慝亦見竹書紀年)天策蹔轉勾陳開(左氏傳曰/天策焞焞)
(杜預曰天策傅說星天文志曰勾陳六星在紫宫中鈎/陳口中一星曰天皇大帝其神曰耀廹寳主御神靈執)
(萬神/圖)
　　皇夏(皇帝入門將周禮王出入則奏王夏釋曰王/出入謂王  祭祀入廟門升祭訖出廟門皆)
　　　(令奏王夏也按姬周承二王之後天子稱王故/云王夏秦兼稱皇帝漢魏以来因之不改皇帝)
　　　(出入得稱/皇夏矣)
旌廻外壝蹕靜郊門(爾雅曰注旄首曰旌郭注云載旄/於竿頭如今之幢亦有旒周禮凡)
(祭祀社壝用瓦罍鄭注云壝謂委土為墠壇所以祭也/旌廻外壝者言旌旗廻繞於壇壝也云外壝者壝有外)
(壝内壝所謂圓壝徑三百歩内壝半之是也周禮曰大/祭祀設門燎蹕宫門廟門鄭司農云蹕謂止行者清道)
(若今時儆蹕云郊門者言/圜丘在國陽七里之郊也)千乗按轡萬騎雲屯(蔡邕獨/斷大駕)
(備千乗萬騎東都賦千乗雷動萬騎/紛紜濟曰千乗萬騎天子法駕也)藉茅無咎掃地惟尊
(易曰藉用白茅无咎郊特牲曰掃地而祭於其質也又禮器/云禮有以下為貴者至敬不壇掃地而祭正義曰至敬不壇)
(掃地而祭者謂祭五方之天燔柴於壇下掃地而設正祭此周/法也然特牲謂郊天之祀禮器指五方之天至於圜丘為地上)
(之丘祭無常處愈尊愈質今後周既已築壇則燔/柴在壇正祭於地擬于夏正郊天五方迎氣矣)揖讓展
禮衡璜節歩(周禮天官玉府云共王之服玉佩玉珠玉/鄭注引詩傳曰佩玉上有葱衡下有雙璜)
(衡牙蠙珠以納其間釋文云/珩音衡佩上玉也半璧曰璜)星漢就列風雲相顧(河圖/括地)
(象曰河精上為天漢言星漢如/就列位風雲流行若相顧盻也)取法於天降其永祚
　　昭夏(俎入奏取周禮牲出/入則  昭夏之義也)
日至大禮豐犧上辰(日至日南至也周禮大司樂云冬/日至於地上之圜丘奏之是也後)
(周禮儀若依隋志所云用正月上辛則此日至謂長日/之至郊特牲云迎長日之至也按禮昊天上帝之神必)
(於冬至以天是陽冬至一陽生還於陽生之日祭之周/禮鄭注禮天以冬至謂天皇大帝在北極者也又鄭注)
(郊特牲文云三王之郊一用夏正建寅之月迎長日者/建卯而晝夜分分而日長也然彼是郊祭非圜丘也圜)
(丘之祭必用冬至以隋志有後周並用正月上辛之文/故兩述之大禮謂圜丘之祭禘之最大者也鄭康成曰)
(犧純黒色也周禮馮相氏云十有二辰釋云謂子丑寅/卯之等十有二辰也豐犧言犧牛豐美也上辰言上吉)
(之辰/也)牲牢脩牧繭栗毛純(禮記曰祭天特牲又王制曰/祭天地之牛角繭栗漢書郊)
(祀歌曰牲繭栗粢盛香師古曰繭栗言角之小如繭及/栗之形也信南山之詩曰執其鸞刀以啓其毛取其血)
(膋箋云毛以告純也楚語曰觀射父云/毛以示物韋昭曰物色是毛以告純)俎豆斯立陶匏
以陳(論語子曰俎豆之事則嘗聞之矣孔安國云俎/豆禮器郊特牲云器用陶匏以象天地之性也)大
報反命居陽兆日(郊特牲曰大報天而主日也兆於南/郊就陽位也鄭注云大猶徧也天之)
(神日為尊日/太陽之精也)六變鼓鐘三和琴瑟(周禮大司樂云凡樂/圜鐘為宫黃鐘為角)
(太簇為徵姑洗為羽靁鼓靁鼗孤竹之管雲和之琴瑟/雲門之舞冬日至於地上之圜丘奏之若樂六變則天)
(神皆/降)俎竒豆偶惟誠惟質(禮記郊特牲云鼎俎竒而籩/豆偶隂陽之義也正義曰鼎)
(俎竒者聘禮牛一羊二豕三魚四腊五腸胃六膚七鮮/魚八鮮腊九也是鼎九其數竒也正鼎九鼎別一俎俎)
(亦九也又少牢陳五鼎特牲三鼎皆是鼎俎竒也籩豆/偶者掌客云上公豆四十侯伯三十二子男二十四又)
(禮器云天子之豆二十有六諸公十有六諸侯十有二/大夫八下大夫六案禮籩與豆同是籩豆偶也云誠質)
(者郊特牲曰用犢貴誠也又云掃地而祭於其/質也漢書郊祀志曰貴誠尚質不修其文也)
　　昭夏(奠玉帛玉此言/禮神之  帛也)
圓玉已奠蒼幣斯陳瑞形成象璧氣含春(周禮以蒼璧/禮天又云皆)
(有牲幣各放其器之色鄭注云此禮天以冬至謂天皇/大帝在北極者也禮神者必象其類璧圜象天也爾雅)
(云肉倍好謂之璧是圜者為璧故云圓玉蒼璧禮天幣/從其色故云蒼幣瑞形成象者以圓璧為瑞玉其形類)
(天象也璧氣含春者春為蒼精祭天/用蒼璧蒼是東方之色故云含春也)禮從天數智總圓
神(禮從天數亦謂牲幣之類智總圓神謂璧之/圜也易曰蓍之徳圓而神卦之徳方以智)為祈為
祀至敬咸遵(郊特牲鄭注曰祈猶求也謂祈福祥求永/貞也漢書郊祀志曰洪範八政三曰祀祀)
(者所以昭孝事/祖通神明也)
　　皇夏(皇帝/升壇)
七里是仰八陛有慿(七里即隋志所稱後周圜丘在國/陽七里之郊是也八陛謂壇也司)
(馬彪續漢書祭祀志云壇有八陛通道以為門三輔黃/圖曰上帝壇八觚神道八通廣三十歩也按周禮疏稱)
(圜丘者爾雅土之高者曰丘取自然之丘圜者象天圜/既取丘之自然則未必要在郊無問東西南北方皆可)
(後周圜丘在國陽七里是定於南方祭有常處矣其為/壇之制崇髙階級各有丈尺雖與郊壇劃然為二亦失)
(自然為丘之義七里八陛乃是/後周圓壝非古姬周之圜丘也)就陽之位如日之升(就/陽)
(位也郊特牲文鄭注云日太陽之精也如日之升小雅/天保之辭也箋云日始出而就明也此言皇帝升壇亦)
(如日就陽位初升時也故/引天保之詩云如日矣)思䖍肅肅致敬繩繩(周頌雝/篇云至)
(止肅肅大雅思齊云肅肅在廟爾雅曰肅肅敬也又云恭/也大雅抑篇云子孫繩繩爾雅曰繩繩戒也漢書郊)
(祀歌曰繩繩意變備得其所/應劭曰繩繩謹敬更正意也)祝史陳信𤣥象斯格(左氏/傳曰)
(其祝史陳信於鬼神無愧辭𤣥象天象也易/曰天𤣥而地黃蒼𤣥是天色言以誠格天也)惟類之典
惟靈之澤幽顯對揚人神咫尺(左氏傳曰敢對揚天子/之丕顯休命又曰天威)
(不違顏咫尺杜預曰言天鑒察不逺威嚴常在顏面之/前八寸曰咫正義曰賈逵亦云八寸曰咫說文云周制)
(寸尺咫尋皆以人之體為法中/婦人手長八寸謂之咫周尺也)
　　雲門舞(皇帝初獻作雲門之舞曰周禮雲門之舞/冬日至圜丘奏之禮又  以樂舞教國子)
　　　(雲門大巻鄭注云此周所存六代之樂黃帝曰/雲門大巻言其徳如雲之所出民得以有族類)
　　　(也又五帝及日月星辰亦用之周禮乃奏黃鐘/歌大吕舞雲門以祀天神是也又按隋書方澤)
　　　(舞辭同圜丘是方澤亦用此舞辭也周禮圜丘/有雲門之舞方澤有咸池之舞方澤舞辭似宜)
　　　(作咸池舞然六代之樂黃/帝曰雲門故可通用也)
獻以誠鬱以清(獻謂初獻也詩信南山云祭以清酒箋/云清𤣥酒也酒鬱鬯五齊三酒也祭之)
(禮先以鬱鬯降神然後/迎牲享於祖考納享時)山罍舉沈齊傾(周禮鄭注司尊/彞云山罍亦刻)
(而畫之為山雲之形又天官冡宰曰酒正辨五齊之/名五曰沈齊鄭注云沈者成酒而滓沈如今清酒矣)惟
尚饗洽皇情(禮記曰惟聖人為能饗帝顏延年讌曲水/詩曰皇情爰眷劉良曰皇情天子之情也)
降景福通神明(毛詩曰君子萬/年介爾景福)
　　雲門舞(皇帝初獻配帝作雲門之舞嚳配帝謂人/帝炎帝神農氏也祭法曰禘  而郊稷謂)
　　　(祭天圜丘以嚳配之後周圜丘以其先炎帝神隋/農氏配昊天上帝法姬周帝嚳配天之義也按)
　　　(書方澤舞辭同圜丘知方澤配帝舞辭亦同也/又按後周方丘亦以神農配后地之祗知二丘)
　　　(配帝/同也)
長丘逺歴大電遥源弓藏髙隴鼎没寒門(史記正義曰/黃帝母曰附)
(寳之祁野見大電繞北斗樞星感而懐孕二十四月而/生黃帝於壽丘史記曰黃帝接萬靈明廷明廷者甘泉)
(也所謂寒門者谷口也黃帝鑄鼎於荆山鼎成有龍垂/胡髯下迎黃帝小臣不得上乃悉持龍髯墮黃帝之弓)
(黃帝既上天乃抱其弓與龍髯號故後世因名其處曰/鼎湖其弓曰烏號服䖍曰寒門黃帝所仙之處也按此)
(數語皆黃帝軒轅之事後周圜丘配以神農非配軒轅/也然昊天至尊神農極逺後周逺祖於周無功徒以逺)
(祖之尊以配逺尊天帝若姬周帝嚳矣且神農之事若/炎政火官諸語偏屬五方迎氣播穀耒耨之用似雜祈)
(穀郊壇天帝尊至昊天無所不該人帝配之至尊之前/功績所著不宜雜引盖以神農之世年代綿渺假稱軒)
(皇之事以明天之所生有此靈異及没還/歸於天其立辭之慎如此非子山誤引也)人生於祖物
本於天(禮記郊特牲曰萬物本乎天人本乎祖此所以/配上帝也鄭注曰言俱本可以配也此言後周)
(逺祖本炎帝神農氏猶萬物之生/原本昊天上帝所以圜丘配之)奠神配徳迄用康年
(配徳謂徳足配天也詩臣/工云明昭上帝迄用康年)
　　登歌(皇帝初獻及獻配帝畢奏登歌歌周禮曰大/祭祀帥瞽登歌鄭司農云登歌  者在堂也)
　　　(釋曰凡大祭之時大師有此一事言帥瞽登歌/者謂下神合樂皆升歌清廟故特作樂時太師)
　　　(帥取瞽人登堂於西階之東北面坐而歌/者與瑟以歌詩也登歌之名盖取諸此)
歲之祥國之陽(周禮馮相氏掌十有二歲十有二月十/有二辰十日二十有八星之位辨其序)
(事以㑹天位鄭注云歲謂太歲若今厯日太歲在某月/某日某甲朔日直某也國之陽者言在國陽七里之郊)
(也/)蒼靈敬翠雲長(蒼靈以天色蒼故云若後周圜丘亦/用正月上辛則此蒼靈當謂春初句)
(芒之神也尚書帝命驗曰帝者承天立五府蒼曰靈府/顏延年曲水詩序云蒼靈奉塗是也翠雲亦青色也)
象為飾龍為章(周禮鄭注云象尊以象鳳凰或曰以象/骨飾尊禮記曰旂十有二旒龍章而設)
(日月以象天也正義曰所建之旂十有二旒畫龍為章/而設日月以象天也者旂十有二旒象天數十二也龍)
(為陽氣變化日月以/光照下皆是象天也)乘長日坏蟄户(郊特牲曰郊之祭/也迎長日之至也)
(若後周圜丘南郊二祭俱用正月上辛則後周圜丘之/祭亦在夏正建寅之月鄭注所謂建寅迎長日建卯而)
(晝夜分分而日長者也特牲之文可通用矣又按月令/仲夏云是月也日長至正義曰長至者謂此月之時日)
(長之至極太史漏刻夏正晝漏六十五刻夜漏三十五/刻是日長至也又月令仲秋云蟄蟲坏户鄭注云坏益)
(也蟄蟲益之謂稍小之也按長日坏户乃是夏秋之令四/圜丘似非其時然卑者不能兼尊尊者可以該卑非如)
(郊之祀各/司其一也)列雲漢迎風雨(詩云倬彼雲漢昭回於天禮/器曰為高必因丘陵為下必)
(因川澤是故天時雨澤君子達亹亹焉疏云蓋謂天地/感祭而降雨澤也又禮器云饗帝於郊而風雨節寒暑)
(時乃是四郊之文四郊尚能/感致則圜丘之致祥瑞可知)大呂歌雲門舞(周禮大司/樂冬至圜)
(丘之祭有雲門之舞則天神皆降鄭注天神主北辰者/也其上文云乃奏黃鐘歌大吕舞雲門以祀天神鄭注)
(云天神謂五帝及日月星辰也按歌大吕所祀之天神/非圜丘北極之天神也祀圜丘之天神其樂用圜鐘之)
(等列具周禮無大吕之歌歌大吕者乃是五/帝日月星辰之神此借稱也其雲門則是矣)省滌濯奠
牲牷(周禮曰大祭祀省牲眡滌濯又肆師云立大祀用/玉帛牲牷左氏傳曰吾牲牷肥腯杜預曰牲牛羊)
(豕也牷純/色完全也)鬱金酒鳳凰樽(周禮鬱人曰凡祭祀和賔客/之祼事和鬱鬯以實彞而陳)
(之鄭注云築鬱金煮之以和鬯酒又郊特牲所謂臭鬱/和鬯是也周禮司尊彛有象尊鄭司農云象尊以象鳳)
(凰/)廻天睠顧中原
　　皇夏(皇帝飲福/酒奏皇夏)
國命在禮君命在天陳誠惟肅飲福惟䖍洽斯百禮福
以千年(毛詩曰烝畀祖/妣以洽百禮)鉤陳掩映天駟徘徊(楊雄甘泉/賦曰伏鉤)
(陳使當兵服䖍曰鉤陳紫宫外營陳星爾雅曰天駟房/也史記天官書曰房為府曰天駟又曰漢中四星曰天)
(駟索隠曰詩紀歴樞/云房為天馬主車駕)彫禾飾斚翠羽承罍(毛萇曰斚爵/也夏曰醆殷)
(曰斚周曰爵周禮鄭注曰斚讀曰稼稼彞/畫禾稼也犧尊飾以翡翠罍神之所飲也)受斯茂祉從
天之來
　　雍夏(徹奠奏雍夏歌周禮樂師曰及徹帥學士而/歌徹又云徹  鄭注曰徹者歌雍雍在周頌)
　　　(臣工之什釋云謂徹為歌雍者論語云三家者/以雍徹孔子云相維辟公天子穆穆奚取於三)
　　　(家之堂惟天子乃可用雍詩徹祭器大夫諸侯/皆不得用雍故云歌徹者歌雍詩也後周本此)
　　　(而作雍夏如周之歌/雍徹器用徹詩也)
禮將畢樂將闌廻日轡動天關(楚辭曰吾令羲和弭節/兮王逸曰羲和日御也)
(漢書天文志曰兩/河天關間為關梁)翠鳳揺和鸞響五雲飛三歩上(翠鳳/旗也)
(李斯上書曰建翠鳳之旗詩蓼蕭云和鸞雝雝毛傳曰/在軾曰和在鑣曰鸞正義曰和亦鈴也以其與鸞相應)
(和故載見曰和/鈴央央是也)風為馭雷為車無轍迹有煙霞(漢書曰/靈之車)
(結𤣥靈靈之下若風馬傅𤣥歌辭云雲為車兮風為馬/左氏傳曰將皆必有車轍馬跡焉說文曰霞赤雲气也)
(从古韻車如字霞洪孤切楚辭逺遊篇云餐六氣而飲/沆瀣兮潄正陽而含朝霞保神明之清澄兮精氣入而)
(麤穢除是霞與除同韻與車並在六/魚矣从今韻車尺遮切霞胡加切)暢皇情休靈命雨
留甘雲餘慶(皇情天子之情也靈命神靈之命也詩甫/田云以祈甘雨漢書天文志曰若煙非煙)
(若雲非雲郁郁/紛紛是謂慶雲)
　　皇夏(皇帝就望燎位奏皇夏言周禮曰以禋祀祀/昊天上帝鄭注云禋之  煙周人尚臭煙氣)
　　　(之臭聞者積柴實牲體焉釋曰先積/柴次實牲次取煙義全於昊天也)
六典聯事九司咸則(周禮曰太宰之職建邦之六典以/佐王治邦國一曰治典二曰教典)
(三曰禮典四曰政典五曰刑典六曰事典又小宰之職/云以官府之六聯合邦治一曰祭事之聨事漢書劉向)
(上疏曰舜命九官濟濟相讓應劭曰尚書曰禹作司空棄/后稷契司徒臯陶作士師垂共工益朕虞伯夷秩宗䕫)
(典樂龍納言凡九官也顏延年宋郊祀歌曰六典聯事/九官列序此云九司謂司空司徒之屬所司者有九官)
(也/)率由舊章於焉允塞(詩云不愆不忘率由舊章/尚書舜典曰温恭允塞)掌禮
移次燔柴在焉(周禮有掌次之官張大次小次鄭注云/次謂幄也注詳方澤皇夏爾雅曰祭天)
(曰燔柴郭注云既祭積薪燒之疏云祭天之禮積柴以/實牲體玉帛而燔之使煙氣之臭上達于天因名祭天)
(曰燔柴也燔柴在焉者按禮疏正祭/於地燔柴在壇故禮記云掃地而祭)煙升玉帛氣歛牲
牷(周禮肆師職曰立大祀用玉帛牲牷立次祀用牲幣/立小祀用牲鄭司農曰大祀天地次祀日月星辰小)
(祀司命後鄭大祀又有宗廟次祀又有社稷五祀五嶽/小祀又有司中風師雨師山川百物也疏云經言立大)
(祀用玉帛牲牷者天神中非直有升煙玉帛牲亦有禮/神者也又大宗伯曰以禋祀祀昊天上帝以實柴祀日)
(月星辰以槱薪祀司中司命飌師雨師鄭注云禋之言/煙槱積也詩曰芃芃棫樸薪之槱之三祀皆積柴實牲)
(體焉疏云禋祀中有玉帛牲牷三事實柴中則無玉惟/有牲幣槱薪中但止有牲惟昊天具之云煙升玉帛氣)
(歛牲牷者以圜丘大祀全用玉帛牲牷也又按祭祀有/升煙之玉帛牲牷有禮神之玉帛牲牷此云升煙之玉)
(帛牲牷也玉蒼璧帛蒼幣牲蒼犢周禮牧人云掌共祭/祀之牲牷祭用純色牷謂純色完全言毛體全具也)
休氣馨香膋芳昭晰(詩曰取其血膋鄭箋曰膋脂膏也/血以告殺膋以升臭合之黍稷實)
(之於蕭合馨香也漢書郊祀志歌曰􁃚膋蕭延四方李/奇曰膋腸間脂也蕭香蒿也師古曰以蕭􁃚脂合馨香)
(也膋音来彫反/􁃚音人說反)翼翼䖍心明明上徹(詩云維此文王小/心翼翼爾雅曰翼)
(翼恭也又云明明在上爾雅曰/明明察也郭云聰明鑒察也)
　　皇夏(皇帝還便/殿奏皇夏)
玉帛禮畢神人事分嚴承乃睠瞻仰廻雲輦路千門王
城九軌(漢書曰建章宫度為千門萬户左傳莊二十八/年曰楚伐鄭入自純門及逵市杜預云逵竝九)
(軌周禮曰國/中經涂九軌)式道移候司方廻指(漢書曰式道左右中/候也左太沖吴都賦)
(曰指南/司方)得一惟清於萬斯寧(老子曰天得一以清地得/一以寧神得一以靈谷得)
(一以盈侯王得/一以為天下貞)受兹景命於天告成
　　周祀方澤歌(隋書樂志云方/澤舞辭同圓丘)
　　　(方澤禘之大祭祀地祗主崑崙之神夏至祭之/周禮所謂祀大祗是也大地對神州之地為小)
　　　(地方澤地之大祗主崑崙與圜丘天之大神主/北辰對别一祭北郊祀神州與南郊祀感精之)
　　　(帝對是地有二祭方澤居其一也其祭用黃琮/黃犢黃幣皆以象地所謂牲幣各放其器之色)
　　　(樂用函鐘之等也周禮曰夏日至於澤中之方/丘奏之若樂八變則地示皆出可得而禮矣鄭)
　　　(注曰地祗則主崑崙正義曰言澤中方丘者因/高以事天故於地上因下以事地故於澤中取)
　　　(方丘者水鍾曰澤不可以水中設祭故亦取自然/之方丘象地方故也隋書禮儀志曰祭地之數一)
　　　(嵗有二方澤三年一行若方澤之年祭地有二若/地不通方澤之祭終嵗有一此鄭學之所宗也自)
　　　(晉太始二年竝方澤於北郊後周祭祀之式多依/儀禮方丘在國隂六里之郊丘一成八方下崇一)
　　　(丈方六丈八尺上崇五尺方四丈方一階級一尺/其壝八面徑百二十步内壝半之神州之壇崇一)
　　　(丈方四丈在北郊方丘之右其壝如方丘與北郊/為二禮地神有二嵗有二祭其一是夏至之日祭)
　　　(崑崙之神于方澤其一是夏正之月祭神州之地/祗于北郊後周郊丘為二其制是也然禮記為髙)
　　　(必因丘陵謂冬至祭天於圜丘之上也為下必因/川澤謂夏至祭地于方澤之中也又云因天事天)
　　　(因地事地是凡澤中之方丘皆可祭焉亦取自然/之丘異於北郊神州之祗祭有常處者也後周郊)
　　　(丘既别一如周禮而方丘在國隂六里是祭有常/處其壇壝又有丈尺階級人力為之殊失自然之)
　　　(義雖遵古制然而改其質素崇尚華飾矣又隋書/禮儀志曰後周方丘則以神農配后地之祗神州)
　　　(以獻侯莫那配焉知後周方丘與北/郊二祭亦取周禮禘嚳郊稷之義也)
　　昭夏(降神奏/昭夏)
報功隂澤展禮𤣥郊(隂澤方澤也禮崑崙之地祗必於/夏至以地是隂夏至一隂生還于)
(隂生之日祭之義見禮疏𤣥郊謂後周方丘在/國隂六里之郊也北方黑神曰𤣥㝠故云𤣥郊)平琮鎮
瑞方鼎升庖(周禮大宗伯云以黃琮禮地鄭注曰琮八/方象地又庖人注云庖之言苞也裏肉曰)
(包/苴)調歌孫竹縮酒江茅(周禮澤中方丘之祭云孫竹之/管鄭注云孫枝竹之末生者也)
(桐孫亦然左傳僖四年管仲對曰爾貢包茅不入王祭/不供無以縮酒尚書包匭菁茅郊特牲云縮酌用茅鄭)
(注云沛之以茅縮去滓也周禮甸師祭祀共蕭茅鄭興/云蕭字或為莤莤讀為縮束茅立之祭前沃酒其上酒)
(滲下去若神飲之故謂之縮縮滲也/史記封禪書曰江淮之間一茅三脊)聲舒鐘鼓器質陶
匏(云鐘鼔者周禮大司樂所謂方澤之樂函鐘之等靈/鼓靈鼗是郊特牲云器用陶匏以象天地之性也)
列曜秀華凝芳都荔(漢書安世房中歌曰金支秀華張/晏曰秀華中主有華艷也臣瓚曰)
(樂上衆飾有流遡羽葆以黃金為支其首敷散若草木/之秀華也又歌曰都荔遂芳窅窊桂華孟康曰都良薜)
(荔之香鼓/動桂華也)川澤茂祉丘陵容衞(禮記曰為高必因丘陵/為下必因川澤周禮曰)
(凡六樂者一變而致羽物及丘陵之/示又云三變而致麟物及丘陵之示)雲飾山罍蘭浮汎
齊(周禮司尊彞云其再獻用兩山尊皆有罍鄭注云山/罍刻而畫之為山雲之形又酒正曰辨五齊之名一)
(曰汎齊鄭注云汎者成而滓/浮泛泛然若今宜成醪矣)日至之禮歆兹大祭(周禮/鄭注)
(云禮地以夏至謂神在崑崙/者也此日至謂夏日至也)
　　昭夏(奠玉帛/奏昭夏)
曰若厚載欽明方澤(易曰坤厚載物尚書曰欽明/文思安安孔傳曰欽敬也)敢以
敬恭陳之玉帛(玉謂黃琮也帛謂黃幣/也此言禮神之玉帛也)徳包含養功藏
靈迹斯箱既千子孫則百(詩甫田曰乃求千斯倉乃求/萬斯箱大雅思齊曰則百斯)
(男/)
　　登歌(初獻奏登歌/舞辭同圜丘)
質明孝敬求隂順陽壇有四陛琮分八方(漢書郊祀志/曰郊壇在雒)
(陽城北四里方壇四陛按後周方丘在長安城北六里/亦有壇壝矣周禮曰以黃琮禮地鄭注云琮八方象地)
(也/)牲牷蕩滌蕭合馨香(周禮牧人掌共祭祀之牲牷鄭/司農云牷純也後鄭謂牷體完)
(具牷音全又大宗伯云眡滌濯鄭注云滌濯溉祭器也/此云蕩滌言其潔也禮記郊特牲曰蕭合黍稷臭陽達)
(於墻屋故既奠然後􁃚蕭合羶薌鄭注云蕭薌蒿也染/以脂合黍稷燒之詩云取蕭祭脂羶當為馨聲之誤也)
和鸞戾止振鷺来翔(左氏傳曰鍚鸞和鈴昭其聲也杜/預曰鸞在鑣和在衡毛詩傳曰在)
(軾曰和在鑣曰鸞戾至也詩序曰振鷺二王之後来/助祭也詩云振鷺于飛毛傳曰振振羣飛鷺白鳥也)威
儀簡簡鐘鼓喤喤(詩執競云鐘鼓喤喤又云降福簡簡/威儀反反毛傳曰喤喤和也簡簡大)
(也/)聲和孤竹韻入空桑(周禮鄭注曰孤竹竹特生者述/異記曰空桑生大野中為琴瑟)
(之最者/空桑也)封中雲氣坎上神光(周禮封人掌設王之社壝/為畿封而樹之鄭注云壝)
(謂壇及堳埒也畿上有封若/今時界矣說文曰坎陷也)下元之主功深蓋藏(樂動/聲儀)
(云下元地氣也乃萬物/始生育長養蓋藏之主)
　　皇夏(望坎位奏皇夏祗周禮肆師云立大祀用玉/帛牲牷疏云地  中非直瘞埋中有玉帛牲)
　　　(亦兼有禮神玉帛牲也前祭天望燎位謂升禋/玉帛牲也此祭地望坎位謂瘞埋玉帛牲也)
司筵撤席掌禮移次(周禮司几筵掌五几五席之名物/辨其用與其位鄭康成云筵亦席)
(也鋪陳曰筵藉之曰席周禮有掌次張大次小次鄭注/云次謂幄也大幄初往所止居也小幄接祭退俟之處)
(祭義曰周人祭日以朝及闇雖有强力孰能支之是以/退俟與諸侯代有事焉云移次者周禮疏云兩次設幄)
(大幄謂王侵晨至祭所祭時未到去壇壝之外逺處設/大次王旦止居也接祭者與臣交接相代而祭去壇宜)
(近置一小帷/退俟之處也)廻顧封壇恭臨坎位(周禮有封人之職注/見上篇坎居北方坎)
(位隂位也禮記曰祭地於㤗折在北郊在/隂位也韋昭曰折謂為壇于昭晰地也)瘞玉埋俎藏
芬歛氣(禮記曰瘞埋於㤗折祭地也按祭天有升煙之/玉帛牲祭地有瘞埋之玉帛牲升煙取其上達)
(于天瘞埋取其藏歛於/地故云藏芬歛氣也)是曰就幽成斯地意
　　周祀五帝歌
　　　(五帝五方之帝與昊天上帝而六王者之先祖/皆感大微五帝之精以生五天帝靈威仰赤熛)
　　　(怒含樞紐白招拒汁光紀是也五人帝太皥神/農黃帝少皥顓頊是也祀五天帝以五人帝配)
　　　(之南郊祀感精之帝三代用之皆在夏正之月/殷人則祭汁光紀周人則祭靈威仰祈穀郊天)
　　　(各祭所感之帝周郊靈威仰以后稷配用正歲/之正月郊祭之蓋特尊焉若五時迎氣迎春之)
　　　(時前帝後王皆祭靈威仰餘各以其時祭之玉/帛牲各如方之色樂用黃鐘大吕等雩祭大饗)
　　　(亦皆祀之周禮曰祀五帝則掌百官之誓戒與/其脩具又司服云祀昊天上帝則大裘而冕祀)
　　　(五帝亦如之小宗伯云兆五帝於門郊此皆祀/五帝之文也春秋緯曰紫微宫為大帝太微為)
　　　(天庭中有五帝座星青帝靈威仰赤帝赤熛怒/黃帝含樞紐白帝白招拒黑帝協光紀周禮鄭)
　　　(元疏者也按隋書禮儀志稱後周憲章周禮南/郊以始祖獻侯莫那配所感帝靈威仰於其上)
　　　(即古后稷配天之義禘其祖之所自出以其祖/配之者也餘無明文以意解之郊天以莫那配)
　　　(之如后稷此外又有五時迎氣及雩祭五天帝靈/威仰之屬仍以五人帝太昊之屬配之九月大饗)
　　　(五天帝五人帝以文武配之者當以周文帝宇文泰配之/如文王周武帝宇文邕配之如武王宣帝時疑用是矣云)
　　　(周祀五帝歌者其歌辭凡祀五帝皆可通用舞/辭如南郊祀靈威仰用青帝雲門舞其下配)
　　　(帝舞獻侯莫那用之也五時迎氣其歌辭則五/用之舞辭天人諸帝各以其方雩及大饗則皆)
　　　(用之用樂不異以其皆是五帝故可同用此歌/也隋書禮儀志云後周五郊壇其崇及去國如)
　　　(其行之數其廣皆四丈其方俱/百二十歩内壇皆半之是也)
　　皇夏(奠玉帛/奏皇夏)
嘉玉惟芳嘉幣惟量成形依禮稟色隨方(曲禮曰玉曰/嘉玉周禮曰)
(及祀之日贊玉幣之事鄭注曰玉幣所以禮神玉與禮/幣各如其方之色正義曰大宗伯云以玉作六器以)
(天地四方又云青圭禮東方赤璋禮南方白琥禮西方/𤣥璜禮北方季夏之月迎土氣於南郊亦用赤璋是其)
(享神幣與玉各/如其方之色也)神班其次歲禮惟常(神班其次者言東/南西北中及天人)
(之神各有班次也歲禮惟常者如正月南郊五/時迎氣四月雩九月大饗每歲各有常祭也)威儀抑
抑率由舊章(二語詩大雅假樂之/詞毛傳曰抑抑美也)
　　皇夏(初獻奏/皇夏)
惟令之月惟嘉之辰(周禮馮相氏掌十有二歲十有二/月十有二辰釋曰十有二月謂斗)
(柄月建一辰十二月而周也十有二辰者謂子丑寅卯/之等十有二辰也惟令之月如正月郊天五時迎氣四)
(月雩祭九月大饗皆為令月惟嘉之辰/如正月上辛以下皆為嘉辰言其吉也)司壇宿設掌史
誠陳(周禮掌舎云為壇壝宫鄭云謂王行止宿平地築/壇又委壝土起堳埒以為宫掌史即周禮太史小)
(史也左傳晏子引趙武之言曰其祝史祭祀陳信不愧/杜預曰祝太祝史太史也言有司為壝宫天子止宿之)
(處已設掌史之官/於是陳其誠信也)敢用明禮言功上神鈎陳旦闢閶闔
朝分(星經曰勾陳六星為六宫亦主六軍司馬相如大/人賦曰排閶闔而入帝宫兮載玉女而與之歸韋)
(昭云閶闔天門也淮南子曰/西極之山閶闔之門亦如之)旒垂象冕樂奏山雲(周禮/司服)
(云王之吉服祀昊天上帝則大裘而冕祀五帝亦如之/鄭注云服周冕首飾尊也釋云冕名雖同其旒數則亦)
(有異禮記郊特牲云戴冕璪十/有二旒則天數也鄭注璪音早)將廻霆策蹔轉天文五
運周環四時代序(五運謂東方青木南方赤火中央黃/土西方白金北方黑水是也四時謂)
(春正月郊夏四月雩秋九月大饗春迎青帝於東郊于/夏迎赤帝于南郊夏季迎黃帝亦於南郊秋迎白帝)
(西郊冬迎黑帝於北郊是也五郊本是五時以/郊黃帝在季夏與赤帝同在夏時故稱四時也)鱗次玉
帛循廻樽俎(鱗次玉帛者言玉帛以次陳之若魚貫也/玉若青圭赤璋白琥𤣥璜也帛幣也幣與)
(玉俱設有禮神之幣有從爵之幣周禮立大祀用玉帛/牲牷此禮神之幣皆有牲幣各放其器之色此從爵之)
(幣也見於禮疏玉與幣同色者也樽俎/禮器也孔子曰不出樽俎之間是也)神其降之介福
斯許
　　青帝雲門舞(皇帝初獻青帝奏雲門之舞在青帝/謂天帝靈威仰之神其色青  于東)
　　　(方主木此蒼精之帝祖之所自出者也祭用青/圭牲幣亦如其器之色河圖曰蒼帝靈威仰周)
　　　(禮雲門之舞以祀天神是其一也祭青帝每歲/有四其一是正月上辛祀感精之帝靈威仰以)
　　　(后稷配之天子出南門在于南郊祭法所謂郊/稷是也其一是迎春之祭祀青帝靈威仰以帝)
　　　(太皥配之天子出東門在于東郊月令云其帝/太皥又云迎春于東郊是也其四月雩祭九月)
　　　(大饗皆以太皥配之此青帝居五天帝之一姬/周感生之帝為青帝靈威仰以后稷配後周感)
　　　(生之帝亦是青帝靈威仰以莫那配餘祀五帝/俱同惟南郊一祭為特尊之後周南郊迎春及)
　　　(雩祭大饗汎配五帝/祀青帝用此舞辭也)
甲在日鳥中星(月令曰孟春之月其日甲乙史記天官/書曰察日月之行以揆歲星順逆曰東)
(方木主春曰甲乙義失者罰出歲星堯典曰日中星鳥/以殷中春孔傳曰日中謂春分之日鳥南方朱鳥七宿)
(殷正也春分之昏鳥星畢見以正/仲春之氣節轉以推季孟則可知)禮東后奠蒼靈(東后/蒼靈)
(謂東方青帝也周禮以青圭禮東方注云禮東方以立/春謂蒼青之帝也顏延年曲水詩序曰蒼靈奉塗李善)
(注云尚書帝命騐曰帝者承天立五府蒼/曰靈府鄭康成曰蒼帝靈威仰之府也)樹春旗命青
史(月令曰孟春之月載青旗立春三日太史謁之/天子曰某日立春又云乃命太史守典奉法)候雁
還東風起(吕氏春秋曰三月候雁来月令/曰孟春之月東風解凍鴻雁来)歌木徳舞震
宫(月令孟春云盛徳在木易說卦曰帝/出乎震又云萬物出乎震震東方也)泗濱石龍門桐
(禹貢曰泗濱浮磬周禮云龍門之/琴瑟枚乗七發云龍門之桐是也)孟之月陽之天(孟之/月月)
(令所云孟春之月也春為陽故云陽之天南郊在正月/上辛迎春在立春之日其雩祭大饗雖非正月以青帝)
(所司在於春令/亦得歌此矣)億斯慶兆斯年(月令曰命相布徳和令/行慶施惠下及兆民)
　　配帝舞(皇帝初獻配帝奏舞其配帝謂人帝也配/青帝靈威仰者有二  為南郊之祭配感)
　　　(精之帝與則以莫那配之其為迎春之祭及雩/祭大饗所祀東方之青帝與則以太皥配之姬)
　　　(周感生之帝為靈威仰祈穀郊壇配以后稷後/周感生之帝亦靈威仰祈穀郊壇配以莫那其)
　　　(五方一定之配自古以来著徳立功之人若迎/春雩祭大饗姬周以太皥配者後周仍以太皥)
　　　(配之無所改作是配青帝者有二以其俱/是配青帝靈威仰之神故同此舞辭也)
帝出於震蒼徳於神(易說卦曰帝出乎震蒼徳于神者/以人帝之神徳配蒼帝靈威仰也)
其明在日其位居春(言配青帝在于東方司職于春也/祭義云大明生于東覲禮云拜日)
(於東郊玉藻又云朝日于東門之外也其位居/春者南郊在正月上辛迎春在立春之日是也)勞以定
國功以施人(若姬周后稷後周莫那皆開國之君謂其/有勞於子孫有功於人民者也大皥雖逺)
(亦自古著徳立/功者義兼之矣)言從配祀近取諸身(配祀謂南郊則為/莫那五方則為太)
(皥皆所以配青帝也/易繫辭曰近取諸身)
　　赤帝雲門舞(皇帝初獻赤帝奏雲門舞主赤帝天/帝赤熛怒之神在於南方  火其色)
　　　(赤河圖曰赤帝赤熛怒周禮雲門之舞以祀天/神赤帝居其一也立夏之日祭之於南郊雩祭)
　　　(大饗亦皆祭之其祭玉用赤璋牲幣亦如其色/樂用黃鐘大吕之等人帝神農所配之帝也)
招揺指午對南宫(淮南子曰仲夏之月招揺指午髙誘/曰招揺北斗第七星史記天官書曰)
(南宫/朱鳥)日月相㑹實沈中(左傳昭七年士文伯曰日月之/㑹是謂辰孔安國洪範傳曰十)
(二辰以紀日月所㑹疏云㑹者日行遲月行疾俱循天/度而行二十九日日過半月行一周天又前及日而與)
(日㑹處為辰左傳昭元年子產曰參為晉星實沈參神/也月令孟夏日在畢仲夏日在東井季夏日在柳鄭注)
(云孟夏者日月㑹於實沈而斗建巳之辰帝王世記曰/自畢十二度至東井十五度曰實沈之次於辰在申謂)
(之涒灘於律為斗建在巳晉魏分野/律厯志曰實沈初畢十二度立夏)離光布政動温風
(易曰相見乎離離也者南方之/卦也月令季夏云温風始至)純陽之月樂炎精(鄭康/成曰)
(立夏迎赤帝於南郊純陽之月謂夏至以前為純陽到/夏至一隂始生炎帝謂赤帝之神為火精也月令孟夏)
(云其帝炎帝鄭注云赤精/也彼雖人帝感此炎精矣)赤雀丹書飛送迎(史記索隠/曰文耀鈎)
(云南宫赤帝其精為朱鳥吕氏春秋曰周文王時見大/赤烏銜書集於周社以南方赤色朱鳥屬夏故引朱雀)
(丹書言其盛/徳在火也)朱絃絳鼓罄䖍誠(朱絳皆赤色若青有青/蒼二色矣朱絃絳鼓取)
(其色之/相似也)萬物含養各長生(禮斗威儀曰君乗火而王其/政頌平則祥風至宋均曰景)
(風也其来/長養萬物)
　　配帝舞(皇帝初獻配帝奏舞一配帝謂炎帝神農/氏之神五方人帝之  月令云其帝炎帝)
　　　(是也立夏之祭配天帝赤熛怒於南郊雩祭大/饗皆以神農氏配之後周之祀與姬周同也)
以炎為政以火為官(左傳昭十七年郯子曰炎帝氏以/火紀故為火師而火名杜預曰以)
(火紀事/名百官)位司南陸享配離壇(續漢書曰日行南陸謂之/夏漢書魏相曰南方之神)
(炎帝乗離執衡司夏言神農/氏乗離司夏與天帝配享也)三和實俎百味浮蘭(論語/孔注)
(云俎豆禮器漢書曰/百末旨酒布蘭生)神其茂豫天歩艱難(詩白華云天/歩艱難毛傳)
(曰天地之氣無微/不著無不覆養也)
　　黃帝雲門舞(皇帝初獻黃帝奏雲門之舞主黃帝/天帝含樞紐之神在于中央  土其)
　　　(色黃河圖曰黃帝含樞紐周禮雲門之舞以祀/天神黃帝居其一也季夏之月祭之亦於南郊)
　　　(雩祭大饗亦總祭之其祭按月令用黃玉牲幣/各如其色樂用黃鐘大吕之等人帝軒轅氏所)
　　　(配之/帝也)
三光儀表正四氣風雲同(史記天官書曰太微三光之/庭宋均曰三光日月五星也)
(四氣風雲同者禮記正義曰夫四時五行同是天地所/生而四時是氣五行是物氣是清虚所以麗天物體質)
(碍所以屬地四時係天年有三百六十日則春夏秋冬/各分居九十日五行分配四時布於三百六十日間以)
(木配春以火配夏以金配秋以水配冬以土則每時輒/寄十八日也雖每分寄而位本末宜處於季夏之末金)
(火之間故在/此陳之也)戊巳行初厯黃鐘始變宫(月令曰中央土/其日戊己其帝)
(黃帝其神后土其音宫律中黃鐘之宫/鄭注云季夏之氣至則黃鐘之宫應)平琮禮内鎮隂
管奏司中(周禮曰以黃琮禮地鄭注云琮八方象地彼/雖祀大地崑崙之神以琮色黄兼以象地故)
(中央黃土亦得稱之律厯志云黃鐘之宫制十二筩陽/管為律隂管為吕云内鎮司中者以其鎮内地司中央)
(也司中與司/命司中有異)齋壇芝曄曄清野桂馮馮(漢書樂志曰桂/華馮馮翼翼承)
(天之則師古曰/馮馮盛滿也)夕牢芬六鼎安歌韻八風(夕牢疑漢書/夕牲日先祭)
(一日也左傳夫舞者所/以節八音而行八風也)神光乃超忽嘉氣恒葱葱(四子/講徳)
(論曰神光燿暉後漢書/曰氣佳哉鬱鬱葱葱然)
　　配帝舞(皇帝初獻配帝奏舞一配帝謂黃帝軒轅/氏之神五方人帝之  月令云其帝黃帝)
　　　(是也季夏之祭配天帝含樞紐於南郊雩祭大/饗皆以軒轅氏配之後周之祀與姬周同也)
四時咸一徳五氣或同論(四時咸一徳者謂土每時寄/十八日四時俱有之也五氣)
(或同論者謂中央土氣與四方之氣為五也/軒轅為黃精之君著徳與天帝含樞紐同矣)猶吹鳳凰
管尚對梧桐園(二語皆黃帝事也吕氏春秋曰黃帝使/伶倫自大夏之西崑崙之隂取竹之嶰)
(谷生其竅厚薄均者斷兩節間而吹之以為黃鐘之管/制十二筩以聴鳳凰之鳴雄鳴六雌鳴六以為律吕禮)
(瑞命紀曰黃帝服黃服戴黃冠齋于宫鳳乃/蔽日而来止帝園食竹實棲帝梧桐終不去)器圜居土
厚位總配神尊(月令曰其器圜以閎鄭注云器圜者象/土周布於四時閎讀如紘紘謂中寛象)
(土含物位總配神尊者土氣四時俱有季夏總而祀之/五方之神中央含樞紐最尊故配帝軒轅亦與俱尊也)
始知今奏樂還用我雲門(周禮鄭注云黃帝曰雲門大/巻按黃帝樂曰雲門今祀黃)
(帝用樂奏雲門舞/是還用我雲門也)
　　白帝雲門舞(皇帝初獻白帝奏雲門舞主白帝天/帝白招拒之神在於西方  金其色)
　　　(白河圖曰白帝白招拒周禮雲門之舞以祀天/神白帝居其一也立秋之日祭之於西郊雩祭)
　　　(大饗亦皆祭之其祭玉用白琥牲幣各如其色/樂用黃鐘大吕之等人帝少皥所配之帝也)
肅靈兌景承配秋壇(易通卦騐曰兌西方主秋分周禮/曰兆五帝於四郊鄭注云兆為壇)
(之營域知兆白帝/於西郊為秋壇矣)雲髙火落露白蟬寒(皆秋令也曹植/秋思賦曰雲高)
(氣靜露凝衣詩豳風云七月流火/月令曰孟秋之月白露降寒蟬鳴)帝律登年金精行令
(月令曰是月也農乃/登穀又云盛徳在金)瑞獸霜耀祥禽雪映(霜雪皆取其/白西方秋金)
(之氣/也)司藏肅殺萬寳咸宜(爾雅曰秋為白藏郭云氣白/而收藏莊子曰秋而萬寳成)
厥田上上收功在斯(厥田上上尚書禹貢之/辭言田功收於秋時也)
　　配帝舞(皇帝初獻配帝奏舞一配帝謂少皥金天/氏之神五方人帝之  月令云其帝少皥)
　　　(是也立秋之祭配天帝白招拒於西郊雩祭大/饗皆以金天氏配之後周之祀與姬周同也)
金行秋令白帝朱宣(河圖曰大星如虹下流華渚女節/意感生白帝朱宣宋均曰朱宣少)
(皥氏/也)司正五雉歌庸九川(當作淵疑唐本避髙祖諱所/改也左傳郯子曰少皥摯立)
(鳥師而鳥名五雉為五工正帝/王世記曰少皥作樂曰九淵)執文之徳對越彼天介
以福祉君子萬年(詩瞻彼洛矣及鴛鴦篇/並有君子萬年之辭)
　　黑帝雲門舞(皇帝初獻黑帝奏雲門舞主黑帝天/帝汁光紀之神在於北方  水其色)
　　　(黑河圖曰黑帝汁光紀周禮雲門之舞以祀天/神黑帝居其一也立冬之日祭之于北郊雩祭)
　　　(大饗亦皆祭之其祭玉用𤣥璜牲幣各如其色/樂用黃鐘大吕之等人帝顓頊所配之帝也)
北辰為政𤣥壇(爾雅曰北極謂之北辰郭注云北極天/之中以正四時月令鄭注云迎冬者祭)
(黑帝汁光紀於北郊之兆也又周禮鄭注云兆為壇之/營域知𤣥壇為北郊之壇也北方有黑𤣥二色故曰𤣥)
(壇/)北陸之祀員官(左傳昭四年曰日在北陸而藏氷杜/注云陸道也爾雅曰𤣥枵虚也顓頊)
(之虛虛也北陸虛也郭云虛在正北北方黑色顓頊水/徳位在北方虚星之名凡四正義曰四者𤣥枵也虛也)
(顓頊之虛也北陸也云員官者北方水府之官也天帝/則為黑帝汁光紀若人帝黑精之君則顓頊水官之臣)
(則𤣥㝠此祀黑帝乃天帝汁光/紀之神在北方司水若水官矣)宿設𤣥璜浴蘭(周禮曰/以𤣥璜)
(禮北方鄭注云半璧曰璜象冬閉藏地上無物惟天半/見幽明錄曰廟方四丈不作墉道廣五丈夾樹蘭香齋)
(者煮以沐浴後祭/所謂蘭湯以祭)坎徳隂風御寒(易說卦云坎北方之/卦也王粲七釋云立)
(隂戒/寒)次律將廻窮紀(月令十二月日窮於次月窮於紀/星周于天數將幾終歲且更始)
微陽欲動細泉(周語注云十一月建子陽氣在中月令/仲冬云水泉動微陽細泉謂一陽始生)
(水泉動潤/上行也)管猶調於隂竹(周禮曰隂竹之管鄭注云隂/竹生於山北者續漢書曰以)
(葭莩灰實律之端按厯者/候之氣至則灰飛而管通)聲未入於春絃(淮南子曰孟/春之月鼓琴)
(瑟北方黑帝所司者冬/令故聲未入于春絃也)待歸餘於送厯(漢書律厯志引/左傳曰先王之)
(正時也履端於始舉正於中歸餘於終師古曰/歸餘於終謂有餘日則歸於終積而成閏也)方履慶
於斯年
　　配帝舞(皇帝初獻配帝奏舞一配帝謂顓頊髙陽/氏之神五方人帝之  月令云其帝顓頊)
　　　(是也立冬之祭配天帝汁光紀於北郊雩祭大/饗皆以髙陽氏配之後周之祀與姬周同也)
地始坼虹始藏(月令曰仲冬之月氷益壯地始/坼周書曰小雪日虹藏不見)服𤣥玉
居𤣥堂(月令曰孟冬之月天子/居𤣥堂左个服𤣥玉)沭蕙氣浴蘭湯(蕙蘭香/草楚辭)
(曰浴蘭湯/沐芳華)匏器潔水泉香(月令曰水泉必香陶器必良/匏器即禮記所謂器用陶匏)
(是/也)涉配彼福無疆(涉配彼謂配彼黑帝汁光紀之神/也福無疆謂神降之福為無疆也)君
欣欣此樂康(言神既降福君心亦欣欣然樂也大雅云/旨酒欣欣楚辭曰欣欣兮樂康以上圜丘)
(方澤五帝歌辭載在隋書樂志按五帝五天帝也五配/帝五人帝也五帝之外又有五神東方其神句芒南方)
(其神祝融中央其神后土西方其神蓐收北方其神𤣥/㝠此為五官之臣見於月令鄭氏之義五精之君五官)
(之臣自古以来著徳立功者也亦見左傳昭二十九年/知五方天帝配以五方人帝尚有五方之臣取以相配)
(祭五徳之帝亦食此神焉宗伯謂之五祀在地祗中歌/五帝與五配帝舉其尊者而言也  又按周禮祭天如)
(圜丘南郊五時迎氣雩祭大饗注已見前天神中又有/四類日月星辰大宗伯云以實柴祀日月星辰鄭注云)
(星謂五緯辰謂日月所㑹十二次小宗伯云四類亦如/之鄭注云兆日于東郊兆月與風師于西郊兆司中司)
(命于南郊兆雨師于北郊是也鄭康成又以星辰加司/中司命風師雨師謂之六宗尚書禋于六宗周禮以槱)
(燎祀司中司命飌師雨師是也司中司命文昌第五第/四星風師箕也雨師畢也祭地有方澤北郊二祭又有)
(社稷五祀五嶽山林川澤四方百物諸祭大宗伯云以/血祭祭社稷五祀五嶽以貍沈祭山林川澤以疈辜祭)
(四方百物是也小宗伯有四望後鄭謂五嶽四鎮四瀆/也又小宗伯云兆山川丘陵墳衍各因其方此皆地祗)
(也鄭康成云社稷土穀之神五祀五官之神五嶽岱宗/衡山華山恒山嵩高山四鎮揚州之㑹稽青州之沂山)
(幽州之醫無閭冀州之霍山四瀆江河淮濟八蜡以祀/四方祭百種以報嗇也此皆周禮祭祀之義後周祭天)
(有圜丘歌圜丘之祭用之有五帝歌正月南郊五時迎/氣雩祭大饗用之無日月星辰司中司命風師雨師之)
(辭祭地有方澤歌方丘之祭用之無北郊社稷四望山/林川澤丘陵墳衍等辭豈後周憲章周禮有未盡與盖)
(當時盧辯裴政等遵用周禮子山分得此題自餘文人/以次相撰作隋書者見庾集中有此數闋采入樂志餘)
(或闕焉又隋書禮儀志云後周用牲之制五帝日月五/星十二辰四望五官各以其方色又云星辰七宿岳鎮)
(海瀆山林川澤丘陵墳衍亦各於其方配郊而祀之其/星辰為壇崇五尺方二丈岳鎮為埳方二丈深二尺山)
(林已下亦為埳壇崇三尺埳深一尺俱方一丈其儀頗/同南郊冢宰亞獻宗伯終獻禮畢知後周祭祀與姬周)
(同二丘五郊之外有/其義而亡其辭也)
　　周祀宗廟歌
　　　(宗廟謂高祖以下四親廟也周禮小宗伯云右/社稷左宗廟又匠人亦云禮記王制曰天子七)
　　　(廟三昭三穆與太祖之廟而七鄭注云此周制/七者太祖后稷及文王武王之祧與親廟四殷)
　　　(則六廟契及湯與二昭二穆夏則五廟無太祖/禹與二昭二穆而已疏云周所以七者以文王)
　　　(武王受命其廟不毁以為二祧并始祖后稷及/髙祖以下親廟四故為七也若王肅則以為天)
　　　(子七廟者為髙祖之父及髙祖之祖為二祧并/始祖及親廟四為七文武受命之王不遷之廟)
　　　(非常廟之數引家語子羔問孔子說天子七廟/又有二祧云云馬昭難王義云喪服小記王者)
　　　(立四廟又引禮緯夏無太祖宗禹而已則五廟/殷人祖契而宗湯則六廟周尊后稷宗文王武)
　　　(王則七廟自夏及周少不减五多不過七禮器/云周旅酬六尸一人發爵則周七尸七廟明矣)
　　　(今使文武不在七數既不同祭又不享嘗豈禮/也哉曽子問孔子說周事而云七廟無虛主若)
　　　(王肅數髙祖之父髙祖之祖廟與文武而九主當/有九孔子何云七廟無虛主乎故云以周禮孔)
　　　(子之言為本且家語先儒以為肅之所作未足/可依以上出自禮疏其申鄭難王之說言之甚)
　　　(詳不能具載今特書其梗槩以證王肅之謬也/按虞夏商周親廟皆四周制太祖后稷及文武)
　　　(二祧故有七廟王肅之說則有九廟若謂文武/不遷之廟非常廟之數則太廟亦不遷何得獨)
　　　(在常數乎殷人祖契而宗湯與四廟而六周人/祖稷而宗文武與四廟而七有常制矣何謂非)
　　　(常家語一書王肅所集所謂孔子之言除經傳/所有之外亦雜取吕氏春秋韓詩外傳諸書盖)
　　　(子家之言非經語也其中偽造數端以資難鄭/先儒以周禮孔子之言為本此善學孔子者也)
　　　(又如今文尚書伏生口授自漢以後諸儒習之/孔安國所注古文尚書遭巫蠱不傳直至晉世)
　　　(託言出自皇甫謐家取左傳諸書所引先儒所/謂逸書者補入増多于今文其中有顯背周禮)
　　　(資難鄭學者皆王肅偽文使六經互異後人莫/知適從所謂小辯破言小言破道論之刑科罪)
　　　(在不赦者也然則學周禮者當以儀禮周禮為/法隋書禮儀志曰後周之制思復古之道乃右)
　　　(宗廟而左社稷置太祖以下二昭二穆凡五親/盡則遷其有徳者謂之祧廟亦不毁閔帝受禪)
　　　(追尊皇祖為徳皇帝文王為文皇帝廟號太祖/擬已上三廟遞遷至太祖廟不毁其下相承置)
　　　(二昭二穆為五焉明帝崩廟號世宗武帝崩廟/號髙祖並為祧廟而不毁其時祭各於其廟祫)
　　　(禘則于太祖廟亦以皇后預祭皇后亞獻訖后/又薦加豆之籩其實菱芡芹葅兎醢冢宰終獻)
　　　(訖皇后親徹豆降還板位然後太祝撤焉此後/周之制也按後周憲章周禮逺祖神農配帝圜)
　　　(丘比姬周禘嚳之義是神農無廟矣南郊之祭/配以莫那比姬周南郊配以后稷后稷姬周始)
　　　(祖即是太廟之祖則後周莫那似當尊之太廟/隋志宇文泰廟號太祖不毁是後周以泰為太)
　　　(祖始祖莫那無聞其文武二祧廟後周以明帝/廟號世宗武帝廟號髙祖並為祧廟不毁是明)
　　　(帝毓比之如文王武帝邕比之如武王毓邕兄/弟昭穆同班異於姬周文穆武昭以後周太祖)
　　　(已下無功徳如文武者明帝武帝有功于周故/立為不遷之廟豈謂世室既非常數無礙昭穆)
　　　(禮之變者耶又按宣帝時文帝為祖武帝為禰/皆在四親未宜遂居祧廟若文帝泰居太廟則)
　　　(皇髙祖韜曽祖肱反居泰下矣閔帝明帝武帝/兄弟相代不異昭穆譬如兄弟四人皆立為君)
　　　(祖父之廟不必從毁依常制閔明二主當祔於/其祖肱廟内武帝主特在禰廟若謂明帝武帝)
　　　(各居祧廟則禰廟虚主又不然矣謹案魏初髙/堂隆為鄭學議立親廟四太祖武帝猶在四親)
　　　(之内乃虛置大祖及二祧以待後代此周宗廟/歌蓋四親廟二昭二穆是也其厯傳以来昭穆)
　　　(之次未詳假如以高為昭則昭廟諱韜下云獻/皇高祖是也以曽為穆則穆廟諱肱下云獻皇)
　　　(曽祖是也以祖為昭則昭廟諱泰下云獻皇祖/是也以禰為穆則閔明武三帝均是穆明閔二)
　　　(主祔于曽祖肱穆廟禰廟中特設武帝主諱邕/下云獻武皇帝是也此後周四廟其髙曽祖禰)
　　　(對宣帝而言也若宣帝崩靜帝為祭主三年喪/畢宣帝主迎入昭廟韜為遷主前所云穆廟諱)
　　　(肱者為皇髙祖廟閔明二主仍祔昭廟諱泰者/為皇曽祖廟穆廟諱邕者為皇祖廟昭廟韜所)
　　　(居者韜主遷新主贇入為皇考廟其文帝太/廟及世宗髙祖二祧當亦虚置以待後代矣)
　　皇夏(皇帝入廟/門奏皇夏)
肅肅清廟巖巖寢門(思齊之詩云肅肅在廟詩序云清/廟祀文王也箋云清廟者祭有清)
(明之徳者之宫也天徳清明文王象焉故祭之而歌此/詩也毛萇詩傳曰巖巖積石貌也周禮左宗廟注稱庫)
(門内雉門外之左也/按廟有寢故云寢門)欹器防滿金人戒言(家語曰孔子/觀于魯桓公)
(之廟有欹器焉孔子問于守廟者曰此謂何器對曰此/盖為宥坐之器孔子曰吾聞宥坐之器虚則欹中則正)
(滿則覆明君以為至誡故常置之於坐側顧謂弟子曰/試注水焉乃注之水中則正滿則覆夫子喟然嘆曰嗚)
(呼夫物惡有滿而不覆哉又曰孔子觀周遂入太祖后/稷之廟堂右階之前有金人焉三鍼其口而銘其背曰)
(古之慎言人/也戒之哉)應􁇭懸鼓崇牙樹羽(周頌有瞽曰應田懸/鼓毛傳曰應鞞鼓也)
(田大鼓也懸鼓周鼓也鄭箋曰田當作􁇭􁇭小鼓在大/鼓旁應鞞之屬也字轉誤變而作田此云應􁇭依鄭文)
(也􁇭音𦙍又有瞽云崇牙樹羽毛傳云/崇牙上飾巻然可以懸也樹羽置羽也)階變升歌庭紛
象舞(禮記祭統曰聲莫重于升歌子夏詩序曰維清奏/象舞也鄭箋云象舞象用兵時刺伐之舞武王制)
(焉/)閒安象設緝熙清奠(招魂云像設君室静閒安毛/詩曰維清緝熙文王之典)春
鮪初登新蓱先薦(詩序曰潛季冬薦魚春薦鮪也月令/曰季春薦鮪於寢廟天官漁人云春)
(獻王鮪陸機云河東鞏縣東北崖上山腹有穴舊説云/此穴與汪湖通鮪從此穴而来北入河西上龍門入漆)
(沮故張衡云王鮪岫居山穴為岫謂此穴也陸機又云/大者為王鮪小者為鮇鮪爾雅曰萍蓱其大者蘋郭注)
(云水中浮萍江東謂之漂詩曰于以采蘋左氏傳曰蘋/蘩蕰藻之菜可薦于鬼神鄭注庖人云備品物曰薦)
僾然入室儼乎其位(祭統云祭之日入室僾然必有見/乎其位出户而聴愾然必有聞乎)
(其歎息/之聲)悽愴履之非寒之謂(禮記曰霜露既降君子/履之必有悽愴之心)
　　昭夏(降神奏/昭夏)
永維祖武潛慶靈長(詩曰䋲其祖武鄭箋/云祖考所踐履之迹)龍圖革命鳳
厯歸昌(尚書傳曰伏羲氏王天下龍馬出河遂則其文/以畫八卦謂之河圖左傳郯子曰我祖少皡摯)
(之立也鳯鳥適至故紀于鳥為鳥師而鳥名鳯鳥/氏厯正也杜注云鳯鳥知天時故以名厯正之官)功
移上墋徳曜中陽(陸機功臣頌曰茫茫宇宙上墋下黷/李善注云天以清為常地以靜為本)
(今上墋下黷言亂常也墋不澄之貌/也漢書曰髙祖沛豐邑中陽里人也)清廟肅肅猛簴煌
煌(周頌云於穆清廟毛萇曰肅肅敬也西京賦曰猛簴/趪趪注云周禮鳬氏寫獸之形大聲有力者以為鐘)
(簴/也)曲髙大夏聲和盛唐(周禮鄭注云大夏禹樂也禹治/水敷土言其徳能大中國也盛)
(唐盖指唐堯盛世其樂為咸池也又漢書孝武/帝南廵狩至盛唐作盛唐之歌是亦盛唐矣)牲牷蕩
滌蕭合馨香(二語已見方澤登歌注詳彼處漢書師/古注云蕭香蒿也以蕭􁃚脂合馨香也)和
鸞戾止振鷺来翔(二語已見方澤登歌注詳彼處韓詩/内傳曰鸞在衡和在軾前振鷺詩篇)
(名謂来助/祭者也)永敷萬國是則四方(詩云是/則是效)
　　皇夏(俎入皇帝升/階奏皇夏)
年祥辨日上協龜言(周禮曰凡有祭/祀則奉龜以往)奉酹承列来庭駿
奔(武成云丁未祀於周廟駿奔走執豆籩詩清廟云駿/奔走在廟箋云駿大也諸侯與衆士於周公祭文王)
(俱奔走而来在/廟中助祭也)彫禾飾斚翠羽承樽(周禮司尊彞云秋/嘗冬烝祼用斚彞)
(黃彞皆有舟鄭司農云斚讀曰稼稼彞畫禾稼也又司/尊彞云春祠夏禴祼用雞彞鳥彞皆有舟其朝踐用兩)
(獻尊鄭司農云獻讀/為犧犧尊飾以翡翠)敬殫如此㳟惟執燔(左傳襄二十/二年公孫僑)
(曰公孫夏從寡君以朝于君見于嘗酎與/執燔焉杜預云助祭燔又作膰祭肉也)
　　皇夏(皇帝獻皇髙祖奏皇夏云皇髙祖宇文韜也/皇帝宣帝也周書帝紀  普回子莫那十世)
　　　(至陵陵生系系生韜並以武略稱韜生肱為皇/曽祖徳皇帝宣帝韜之𤣥孫是韜于宣帝為皇)
　　　(髙祖也以下所用廟/樂皆象功徳而舞焉)
慶緒千重秀洪源萬里長(言宇文氏本神農之後厯傳/至韜世系之逺也詩閟宫云)
(纘禹之緒又云至于文武纘太王之緒又殷武云湯孫/之緒左氏傳曰如水木之有本源也千重萬里言其久)
(逺/也)無時猶戢翼有道故韜光(言時未至猶歛戢其翼世/有道故須韜晦其光也)
盛徳必有後仁義終克昌(言韜有盛徳更行仁義終當/昌大其後也左氏傳曰吾聞)
(有盛徳者必百世/祀又曰五世其昌)明星初兆慶大電久呈祥(言其有靈/異也竹書)
(紀年曰帝顓頊髙陽氏母曰女樞見瑶光之星貫月如/虹感已于幽房之宫生顓頊于若水又曰黃帝母曰附)
(寳見大電繞北斗樞星光照郊野/感而孕二十五月而生帝於壽丘)
　　皇夏(皇帝獻皇曽祖徳皇帝奏皇夏按周書皇曽/祖諱肱武成初追尊曰徳皇帝  太祖肱之)
　　　(少子宣帝肱之曽孫是/肱于宣帝為皇曽祖也)
克昌光上烈基聖穆西藩(詩曰克昌厥後又云休有烈/光云基聖者謂開基之聖後)
(周起于代故云西藩周禮/曰鎮服外五百里曰藩服)崇仁高渉渭積徳被居原(史/紀)
(周本紀曰公劉自漆沮渡渭取材用行者有資居者有/積畜百姓懐之多徙而保歸焉周道之興自此始古公)
(亶父去邠踰梁山止于岐下邠人舉國扶老攜弱及他/旁國亦多歸之徐廣曰岐山在扶風美陽西北其南有)
(周原詩云周/原膴膴是也)帝圖張往迹王業茂前尊(言閔帝受禪肱/為皇祖追尊為)
(徳皇/帝也)重芬徳陽廟疊慶壽陵園(漢書景帝中四年三月/起徳陽宫臣瓚曰是景)
(帝廟也帝自作之諱不言廟故言宫西京故事云景帝/廟為徳陽後漢書明帝紀曰帝初作壽陵制令流水而)
(巳無得起墳後漢書注/云陵謂山墳園謂塋域)百靈光祖武千年福孝孫(東都/賦曰)
(懐百靈詩下武云繩其祖/武周頌閟宫云孝孫有慶)
　　皇夏(皇帝獻皇祖太祖文皇帝奏皇夏字周書帝/紀云太祖文皇帝姓宇文氏諱泰  黑獺代)
　　　(武川人也齊神武逼京邑太祖奉武帝西遷剋/𢎞農戰沙苑有功封安定公位至太師崩年五)
　　　(十二𦵏于成陵諡曰文公孝閔帝受禪追尊/為文王廟曰太祖武成元年追尊為文皇帝)
雄圖屬天造宏略遇羣飛(易曰天造草昩楊雄劇秦美/新曰海水羣飛善曰羣飛言)
(亂也謂太祖適當魏之亂/世得展其雄才大略也)風雲猶聴命龍躍遂乗機(周/書)
(本紀云帝母王氏孕五月夜夢抱子昇天纔不至而止/寤言而告徳皇帝徳皇帝喜曰雖不至天貴亦極矣是)
(有命也易乾卦曰雲從龍風從虎聖人作而萬物覩又/曰龍躍在淵言雖不能及身而王至其子閔帝受禪如)
(躍龍乗機/而飛矣)百二當天險三分拒樂推(言天命人情皆已/歸往帝猶以人臣)
(之禮終也漢書田肯曰秦形勝之國也持㦸/百萬秦得百二焉論語曰三分天下有其二)函谷風塵
散河陽氛霧晞(西都賦曰左據函谷函谷秦關名也河/陽謂河南漢之河南郡洛陽縣也在南)
(曰陽函谷風塵散者謂周太祖奉武帝都長安也河/陽氛霧晞者謂齊神武推清河王都鄴去洛陽也)濟
弱淪風起扶危頽運歸(言周太祖輔魏西遷濟/弱扶危遂成中興之業)地紐崩
還正天樞落更追(謝莊宋明堂歌地紐謐乾樞回晉書/天文志曰北極北辰最尊者也其紐)
(星天之樞也天運無窮三光迭耀而極星不移/故曰居其所而衆星拱之又魁第一星曰天樞)原祠乍
超忽畢隴或綿微(史記曰孝惠五年以沛宫為髙祖原/廟徐廣曰光武紀曰上幸豐祠髙祖)
(于原廟裴駰謂原者再也先既已立廟今又再立謂之/原廟馬融曰畢文王墓地名又括地志曰武王墓在雍)
(州萬年縣西南三/十八里畢原上也)終封三尺劍長巻一戎衣(漢書髙祖/曰吾以布)
(衣提三尺劍取天下此豈非天命乎/禮記中庸篇云一戎衣而有天下)
　　皇夏(皇帝獻文宣皇太后奏皇夏為周書列傳云/文宣叱奴皇后代人也太祖  丞相納后為)
　　　(姬生高祖天和三年六月尊為皇太后建徳二/年三月癸酉崩四月丁已葬永固陵又武帝紀)
　　　(云母曰叱奴太后大綂九年生帝于同州是文/宣太后為高祖武帝之母也周禮大司樂云乃)
　　　(奏夷則歌小吕舞大濩以享先妣鄭注云先妣/姜嫄也姜嫄履大人跡感神靈而生后稷是周)
　　　(之先母也周立廟自后稷為始祖姜嫄無所妃/是以特立廟而祭之謂之閟宫閟神之此婦人)
　　　(之廟一也又春秋隠五年云考仲子之宫初獻/六羽杜預曰諸侯無二嫡隠公成父之志為别)
　　　(立宫此又婦人之廟一也按凡祭以某妃配惟/姜嫄無所妃周立七廟自后稷已下不得更立)
　　　(后稷父廟故特立婦人之廟而祭之文宣太后/為宣帝祖母在四親之内雖非姜嫄之比特以)
　　　(太祖元后為嫡合葬成陵並享太廟則有正妃/元氏叱奴本太祖之妾雖母以子貴尊稱太后)
　　　(而義無二嫡不得並享太祖之廟若春秋孟子/入惠公之廟仲子無享祭之所為别立宫焉文)
　　　(宣太后之祀實法春秋仲子之義其廟與七廟/而八又類周禮姜嫄之宫故篇内云閟宫惟逺)
　　　(矣山雲之舞造自武帝一以母子之親一以憲/章周禮别立廟祭有此歌辭宣帝因之無所改)
　　　(作/也)
月靈興慶沙祥發源(鄭康成周禮九御注云凡君幸妃/御見之法月為后妃其象也卑者)
(宜先尊者宜後自九嬪以下九九而御于王所女御八/十一人當九夕世婦二十七人當三夕九嬪九人當一)
(夕三夫人當一夕后當一夕亦十五日而徧云自望後/反之孔子云日者天之明月者地之理隂契制故月上)
(屬為天使婦從夫放月紀按月為后妃之象故云月靈/興慶漢書元后傳曰元城建公曰昔春秋沙麓崩晉史)
(占之曰後五百四十年宜有聖女興其齊田乎今王翁麓/儒賀徙正直其地日月當之元城東有五麓之虛即沙)
(後八十年當有貴女興/天下毛詩曰長發其祥)功參禹迹徳贊堯門(左氏傳曰/茫茫禹迹)
(畫為九州功參禹迹者塗山氏也尚書娶于塗山是也/淮南子曰禹治鴻水通轘轅山化為熊謂塗山氏曰欲)
(餉聞鼓聲乃来禹跳石誤中鼓塗山氏往見禹方作熊/慙而去至嵩髙山下化為石方生啟禹曰歸我子石破)
(北方而啟生漢書武帝見夏后啓母石矣列仙傳曰鈎/弋夫人姓趙氏河間人武帝披其手得玉鈎而手展有)
(寵而生昭帝姙娠十四月上曰聞堯十四月而生今鈎/弋亦然乃命所生門曰堯母門居曰鈎弋宫功參禹迹)
(者言為文帝姬稱其婦道也徳贊/堯門者言為武帝母稱其母徳也)言容典禮褕狄徽章
(周禮九嬪掌婦學之法婦徳婦言婦容婦功鄭注云婦/言謂辭令婦容謂婉娩又内司服云掌王后之六服褘)
(衣褕狄闕翟鞠衣展衣緣衣素沙鄭注云狄當作翟/褕翟畫揺者江淮而南青質五色皆備成章曰揺)儀
形温徳令問昭陽(温徳昭陽皆殿名也詩曰儀刑文王/又曰令聞令望温徳見後漢書靈帝)
(光和元年三輔黃圖曰武帝時後宫八/區有昭陽飛翔等殿成帝趙皇后居此)日月不居歲時
晼晚(孔融與盛孝章書曰歲月不居時節如流楚辭/曰白日晼晚其將入晼晚曰暮也晼於逺反)瑞
雲纒心閟宫惟逺(瑞雲慶雲也心星名洪範五行傳曰/心之大星天皇前星太子後星庶子)
(詩閟宫云閟宫有侐實實枚枚赫赫姜嫄其徳不回上帝/是依無灾無害彌月不遲是生后稷箋云閟神也姜)
(嫄神所在故廟曰神宫言武帝即位則瑞應于/天王之宫太后稱尊斯祭擬于姜嫄之廟也)
　　皇夏(皇帝獻閔皇帝奏皇夏祖周書帝紀云孝閔/皇帝諱覺字陁羅尼太  第三子也魏恭帝)
　　　(三年三月命為安定公世子十月太祖崩嗣位/太師大冢宰十二月丁亥魏恭帝詔以岐陽之)
　　　(地封帝為周公庚子禪位于帝在位一年按閔/帝為宣帝世父與明帝武帝皆兄終弟及其主)
　　　(當祔於徳皇帝肱廟内/禮所謂祔於其祖者也)
龍圖基代徳天歩屬艱難(言周徳方盛魏祚既衰也竹/書紀年曰黃帝五十年龍圖)
(出河龜書出洛白華之詩云天歩艱難之子不猶箋/云天行此艱難之妖久矣王不圖其變之所由爾)謳
歌還受瑞揖讓乃登壇(言閔帝受魏禪也周書本紀云/魏帝臨朝遣民部中大夫濟北)
(公廸致皇帝璽紱固辭公卿百/僚勸進太史陳祥瑞乃從之)升輿芒刺重入位據關
寒(謂晉公護專政也漢書宣帝立謁見髙廟大將軍霍/光參乗上内嚴憚之若有芒刺在背鄒陽上書曰孝)
(文帝據關入立寒/心銷志不明求衣)巻舒雲汎濫㳺揚日浸微(言君弱臣/强也雲喻)
(臣汎濫言其勢盛也日/喻君浸微言其勢衰也)出鄭終無反居桐竟不歸(謂晉/公護)
(幽帝以弑崩也周書本紀云帝性剛果見晉公護執政/深忌之與宫伯􁝆弗鳳等共謀誅䕶司㑹李植軍司馬)
(孫恒奏帝將召羣公入因誅䕶張光洛白護護乃共謀/廢立盡誅鳳等罷散禁兵譴大司馬賀蘭祥逼帝遜位)
(遂幽於舊邸月餘以弑崩左氏傳曰天王出居於鄭尚/書曰放太甲於桐出鄭居桐以喻閔帝幽於舊邸也無)
(反不歸言其/竟以弑崩也)祀夏今惟舊尊靈謚更追(言武帝時始得/祭祀更上謚也)
(左傳哀元年伍員曰祀夏配天不失舊物周書云武帝/誅護太師蜀國公逈於南郊上謚曰孝閔皇帝陵曰靜)
(陵/)
　　皇夏(皇帝獻明皇帝奏皇夏也周書本紀云世宗/明皇帝諱毓太祖長子  太統十四年封寧)
　　　(都郡公孝閔踐阼進位柱國岐州刺史及閔帝/廢晉公䕶迎帝即天王位在位四年崩謚曰明)
　　　(廟號世宗隋書禮儀志云明帝廟號世宗為祧/廟而不毁按明帝為武帝之兄於宣帝為世父)
　　　(並在四親當祔其祖祧廟尚宜虛置/及親盡之代居之若姬周世室矣)
若水逢降居窮桑屬惟政(言帝為太祖庶長立元后子/閔帝為後是若水降居之事)
(也閔帝為帝第三弟嗣安定公卒受魏禪是窮桑屬惟/政也史記曰黃帝生二子其後皆有天下其二曰昌意)
(降居若水若水在蜀所封國也左傳昭二十九年曰少/皡氏四叔世不失職遂濟窮桑杜預曰窮桑少皥氏之)
(號也四子能治其官使不失職濟成少皡之功死皆為/民祀窮桑地在魯北論語子曰書云孝乎惟孝友于兄)
(弟施于有政/是亦為政)丕哉馭帝籙鬱矣當天命(言帝始受降居/終膺天命也東)
(京賦曰髙祖膺籙受圖薛綜/曰膺籙謂當五勝之籙也)方定五雲官先齊八風令
(史記曰黃帝官名皆以雲命為雲師應劭曰黃帝受命/有雲瑞故以雲紀事也春官為青雲夏官為縉雲秋官)
(為白雲冬官為黑雲中官為黃雲淮南子曰八風東北/曰條風東方曰明庶風東南曰清明風南方曰景風西)
(南曰凉風西方曰閶闔風西/北曰不周風北方曰廣莫風)文昌氣似珠太史河如鏡
(孝經援神契曰文者精所聚昌者揚天紀輔拂並居以/成天象故曰文昌宫爾雅釋九河一曰徒駭二曰太史)
(是太史/河名也)南宫學巳開東觀書還聚(後漢書曰肅宗詔賈/逵入講尚書南宫雲)
(臺又竇章傳曰學者稱東觀/為老氏臧室道家蓬莱山)文辭金石韻毫翰風飈豎
(以上言帝好文學也周書本紀云帝寛明仁厚敦睦九/族有人君之度幼而好學博覽羣書善屬文詞采温麗)
(及即位集公卿以下有文學者八十餘人於麟趾殿刋/校經史又捃採衆書自羲農以来訖於魏末叙為世譜)
(凡五百巻云所著文章十一巻陸機文賦云被/金石而徳廣爾雅曰扶揺謂之猋猋與飈字同)清室桂
馮馮齊房芝詡詡(漢書樂志安世房中歌曰桂華馮馮/翼翼承天之則師古曰馮馮盛滿也)
(又齊房歌曰齊房產草九莖連葉齊房元封二年芝草/生甘泉齊房作師古曰齊讀齋羽獵賦風詡詡其扶輪)
寧思玉管笛空見靈衣舞(西京雜記曰髙祖入咸陽宫/周行府庫有玉笛長二尺三)
(寸六孔楚辭曰靈衣兮披披潘岳寡婦賦云瞻靈衣之/披披良曰靈衣平生衣謝莊宣貴妃誄云靈衣虛襲)
　　皇夏(皇帝獻高祖武皇帝奏皇夏子周書本紀云/髙祖武皇帝諱邕太祖第四  也孝閔踐阼)
　　　(拜大將軍出鎮同州世宗即位進柱國蒲州刺/史武成元年封魯公領宗師二年世宗崩遺詔)
　　　(傳位於帝在位七年崩諡曰武廟號髙祖隋書/禮儀志云武帝廟號髙祖為祧廟而不毁按武)
　　　(帝宣帝之父於四親廟為禰祧廟亦宜虛置/及親盡之後乃得居之亦如姬周世室矣)
南河吐雲氣北斗降星辰(周書本紀云母曰叱奴太后/大統九年生帝於同州有神)
(光照室史記天官書曰東井西曲星曰鉞鉞北北河南/南河兩河天闕間為關梁正義曰南河三星北河三星)
(分夾東井南北置而為戒天官書又云/北斗七星所謂璇璣玉衡以齊七政)百靈咸仰徳千
年一聖人(東都賦曰禮神祗懐百靈易乾鑿度曰/黃河千年一清至聖之君以為大瑞)書成
紫微動律定鳳凰馴(春秋合誠圖云北辰其星五在紫/微中又云紫微大帝室太一之精)
(律厯志云黃帝使伶倫造律/制為十二筩以聴鳳凰之鳴)六軍命西土甲子陳東隣
(言武帝有平鄴之功也左傳杜注云六軍天子之軍也/尚書曰武王以甲子日入朝歌易曰東隣殺牛不如西)
(隣之禴祭後周本西魏所禪都長安故云西土齊本東/魏所禪都鄴是為東隣比於殷周矣周書本紀云建徳)
(六年平鄴/是其事也)戎衣此一定萬里更無塵(周書本紀云破齊/之後遂欲窮兵極)
(武平突厥定江南一二年間/必使天下一統此其志也)煙雲同五色日月並重輪
(天官書曰若煙非煙若雲非雲郁郁紛紛蕭索輪囷/是謂卿雲卿雲見喜氣也古樂府有日重光月重輪)流
沙既西靜蟠木又東臣(史記五帝本紀曰西至於流沙/東至于蟠木山海經曰流沙出)
(鍾山西南行昆侖墟入海海外經曰東海中/有山焉名曰度索上有大桃樹蟠曲三千里)凱樂聞朱
雁鐃歌見白麟(左氏傳曰振旅凱入於晉周禮曰王師/大獻則令奏愷樂鄭注云大獻獻㨗于)
(祖也又鼓人職云以金鐃止鼓鄭云鐃如鈴無舌有秉/執而鳴之以止擊鼓司馬職曰鳴鐃且郤鐃女交反漢)
(書武帝紀曰上行東海雍獲赤雁作赤/雁歌又曰上行幸雍獲白麟作白麟歌)今為六代祀還
得九疑賔(隋書樂志云天和元年武帝初造山雲舞以/備六代具用六舞六代大夏大濩大武正徳)
(武徳山雲之舞也史記曰舜葬於江南九疑是為零陵/皇覽曰舜冢在零陵營浦縣其山九豀皆相似故曰九)
(疑言武帝造山雲舞以備六代今没即以/六代之樂祀之還如虞舜葬于九疑也)
　皇夏(皇帝還東壁飲/福酒奏皇夏)
禮殫祼獻樂極休成(周禮曰大祭祀后祼獻則贊鄭注/云謂祭宗廟王既祼而出牲后乃)
(從後祼也獻謂王薦腥薦孰后亦從後獻也又大宗伯/云以肆獻祼享先王鄭注云獻獻醴謂薦血腥也祼之)
(言灌灌以鬱鬯謂始獻尸求神時也又司尊彝稱春祠/夏禴秋嘗冬蒸四時之間祀追享朝享有祼有獻鄭注)
(云祼謂以圭瓚酌鬱鬯始獻尸也禮殫祼獻者謂祼獻/之禮已畢也漢書樂志曰登歌再終下奏休成之樂美)
(神明既/饗也)長離前掞宗祀文明(漢書樂志曰長麗前掞光/耀明晉灼曰掞即光炎字)
(也臣瓚曰長離靈鳥也故相如賦曰前長麗而後矞皇/舊說云鸞也張衡思𤣥賦亦曰前長麗使拂羽師古曰)
(麗音離孝經云宗/祀文王于明堂)縮酌浮蘭澄罍合鬯(枚乗七發云蘭/英之酒酌以滌)
(口周禮鄭注云罍神之所飲也又云鬯釀秬為/酒芬香條暢於上下也秬如黑黍一稃二米)磬折禮
容旋廻靈貺(曲禮曰立則磬折垂佩疏云僂折如磬之/背故云磬折也後漢書光武贊曰靈貺自)
(甄注云靈貺謂佳/氣神光之類也)受釐徹俎飲福移樽(史記曰賈生徵/見漢文帝方受)
(釐坐宣室應劭曰釐祭餘肉也/徐廣曰祭祀福胙也釐音僖)惟光惟烈文子文孫(尚/書)
(立政曰繼自/今文子文孫)
　　皇夏(皇帝還便/坐奏皇夏)
庭闋四始筵終三薦(子夏詩序云是謂四始詩之至也/按四始謂風大雅小雅頌也周禮)
(鄭注云筵亦席也鋪陳曰筵藉之/曰席又云薦進也備品物曰薦)顧歩階墀徘徊餘奠
(說文曰墀/涂地也)六龍矯首七萃警途(漢書樂志曰吾知所樂/獨樂六龍六龍之調使)
(我心若穆天子傳曰/天子賜七萃之士)鼓移行漏風轉相烏(行漏謂下漏/數刻也相烏)
(相風烏也三輔黃圖曰長安/宫靈臺有相風烏遇風乃動)翼翼從事綿綿四時(爾雅/曰翼)
(翼恭也從事從祭事若春秋有事於武宫謂有祭祀也/爾雅曰綿綿穮也孫炎云綿綿言詳密也四時謂四時)
(之祭爾雅曰春祭曰祠夏祭曰礿秋/祭曰嘗冬祭曰烝此四時之祭名也)惟神降嘏永言保
之(以上並載/隋書樂志)
　　周大祫歌
　　　(周禮祫禘祫嘗祫烝鄭注云祫合也天子諸侯/之喪畢合先君之主於祖廟而祭之謂之祫後)
　　　(因以為常天子先祫而後時祭春秋文二年八/月丁夘大事于太廟公羊傳曰大事者何大祫)
　　　(也毁廟之主陳於太廟未毁廟之主皆升合食/於太祖故為大事禮緯云三年一祫五年一禘)
　　　(禮疏稱鄭康成祫禘及四時祭所以異者祫謂/祭於始祖之廟毁廟之主及未毁廟之主皆在)
　　　(始祖廟中始祖之主于西方東靣始祖之子為/昭北方南靣始祖之孫為穆南方北靣自此以)
　　　(下皆然從西為上禘則太王王季以上遷主祭/於后稷之廟其坐位乃與祫相似其文武以下)
　　　(遷主若穆之遷主祭於文王之廟文王東靣穆/主皆北靣無昭主若昭之遷主祭于武王之廟)
　　　(武王東靣其昭主皆南靣無穆主又祭親廟四/其四時之祭惟后稷文武及親四廟也隋書禮)
　　　(儀志稱後周時祭各于其廟祫禘則于太祖按/文帝廟號太祖比之后稷矣后稷姬周逺祖後)
　　　(周文帝祖父尚在四親之内子雖齊聖不先父/食文帝以上不宜反居其下太廟中東向之位)
　　　(疑尚虛置祫祭之時惟有昭在北方南靣穆在/南方北靣及文帝親盡之後毁廟之主與未毁)
　　　(廟之主合食太廟文帝正太祖之位其主始西矣/方東面而已下昭穆如其位若魏高堂隆之議)
　　　(于禘亦然禘祭之説閔帝廟毁其遷主得祭于/太祖之廟如太王以上遷主得祭于后稷之廟)
　　　(也其明帝武帝兄弟同班不異昭穆雖二廟不/遷亦異姬周穆之遷主祭於文王之廟昭之遷)
　　　(主祭于武王之廟故祫禘雖屬二祭而隋志云/皆于太祖廟祭之也其時祭則有二昭二穆上)
　　　(篇髙曽祖禰是也親盡之後時祭則有太祖世/宗髙祖三廟加四親廟合于姬周七廟之數然)
　　　(宣帝世太祖為王父至靜帝世為/曽祖而大定元年隋受周禪矣)
　　昭夏(降神/)
律在夾鍾服居蒼袞(周禮鄭注曰夾鍾卯之氣也二月/建焉而辰在降婁月令仲春云律)
(中夾鍾天子衣/青衣蒼亦青也)杳杳清思綿綿長逺(漢書樂志曰杳杳/㝠㝠克綽永福詩)
(曰綿綿𤓰瓞毛傳/曰綿綿不絶貌)就祭於合班神於本(公羊傳曰/祫合祭也)来庭
有序助祭有章(論語詩云相維辟公天子穆穆包咸曰/雍篇歌此者有諸侯及二王之後来助)
(祭故/也)樂舞六代賔歌二王(周語曰樂及徧舞韋昭曰徧/六代之樂也謂黃帝曰雲門)
(堯曰咸池舜曰大招禹曰大夏殷曰大濩周曰大武也/詩序曰振鷺二王之後来助祭也二王於周為客故云)
(賓也詩曰/我客戾止)和鈴以節鞗革斯鏘(詩載見云和鈴央央鞗/革有鶬毛傳云和在軾)
(前鈴在旂上鄭箋/云鞗革轡首也)齋宫饌玉鬱斚浮金(尚書曰惟辟玉/食吴都賦云矜)
(其宴居則珠服玉饌周禮鬱人掌祼器凡祭祀賔客之/之祼事和鬱鬯以實彞而陳之鄭注云築鬱金煑之以)
(和鬯酒鬱為草若蘭又司尊彞云/祼用斚彝黃彝皆有舟斚讀為稼)洞庭鐘鼓龍門瑟琴
(莊子曰黃帝張樂於洞庭之野周禮曰龍門/之琴瑟於宗廟之中奏之鄭注云龍門山名)其樂已變
惟神是臨(周禮曰若樂九變則人/鬼皆降可得而禮矣)
　　登歌(奠玉/帛)
神惟顯思不言而令(周頌之詩云敬之/敬之天惟顯思)玉帛之禮敢陳
莊敬奉如弗勝薦如受命交於神明慤於言行
　　燕射歌辭
　　　(儀禮燕禮曰射人為擯又為司正又云若射則/大射正為司射如鄉射之禮是于燕末行射謂)
　　　(之燕射也又燕禮云工歌鹿鳴四牡皇皇者華/笙奏南陔白華華黍間歌魚麗笙由庚歌南有)
　　　(嘉魚笙崇丘歌南山有臺笙由儀遂歌鄉樂周/南關睢葛覃巻耳召南鵲巢采繁采蘋太師告)
　　　(樂正曰正歌備禮記鄉飲酒義亦云工入升歌/三終笙入三終間歌三終合樂三終工告樂備)
　　　(知燕禮有射樂成告備也周禮曰以燕射之禮/親四方之賔客鄭注云賔客謂朝聘者燕禮上)
　　　(下經註燕有四等目錄云諸侯無事而燕一也/卿大夫有王事之勞二也卿大夫有聘而来還)
　　　(與之燕三也四方聘客與之燕四也毛萇詩傳/曰射禮有三有大射有賔射有燕射正義曰大)
　　　(射者將祭擇士於射宫賔射者謂諸侯来朝與/之射于朝燕射者因燕賔客即與射於寢此三)
　　　(者其處不同其侯亦别冬官梓人云張皮侯而/棲鵠則春以功張五采之侯則遠國屬張獸侯)
　　　(則王以燕息三者别文皮侯即大射也五采之/侯賔射也獸侯燕射也不言鄉射者鄉射是州)
　　　(長與其民射於州序之禮天子諸侯無之故不/言也燕必有樂故賔之初筵二章重說燕事籥)
　　　(舞笙鼔也古有此禮後周行之命子/山作辭即儀禮三終一備之遺意也)
　　周五聲調曲(五聲宫商角徵/羽也注見下)
序曰元正饗㑹大禮賔至食舉稱觴薦玉六律既從八
風斯暢以歌大業以舞成功
　　宫調曲
　　　(宫調曲者歌其君也以宫為君故以此歌周之/君也樂記曰宫為君正義曰月令云宫屬土土)
　　　(居中央總四方君之象也又土爰稼穡猶君能/滋生萬物也又五音以絲多聲重者為尊宫絃)
　　　(最大用八十一絲故宫為君史記樂書索隐注/亦云是矣按儀禮燕射歌鄉樂周南召南鄭注)
　　　(云昔太王王季居於岐山之陽躬行召南之教/以興王業及文王而行周南之教以受命作邑)
　　　(於豐三分天下有其二徳化被于西土是以其/詩有仁賢之風者屬之召南焉有聖人之風者)
　　　(屬之周南焉故國君與其臣下及四方之賔燕/用之合樂也子山以宫調歌其君首章言太祖)
　　　(變魏作周王業之所由興也次三章言閔帝受命/及明帝武帝徳化之所被也比姬周之有太王)
　　　(王季文王二南六篇/燕禮用之合樂者也)
氣離清濁割元開天地分(易乾鑿度云輕清者上為天/重濁者下為地說文云元氣)
(初分輕清陽為天重濁/隂為地萬物所陳列也)三才初辨正六位始成文(三才/天地)
(人也易繫辭曰兼三才而/兩之又乾卦云六位時成)繼天爰立長安民乃樹君(穀/梁)
(傳曰為天下主者天也繼天者君也周易曰君子體仁/足以長人左傳邾文公曰天生民而樹之君使司牧之)
其明廣如日其澤厚如雲(史記曰帝堯放勲就/之如日望之如雲)惟昔我
文祖撥亂拒謳歌(文祖謂周太祖文皇帝也詩云烝衎烈/祖以洽百禮是燕射之禮得進樂其)
(先祖而神降之福也太祖為後周有功烈祖故首歌之/撥亂謂齊神武入洛太祖奉魏帝西遷𢎞農沙苑諸戰)
(俱㨗也拒謳歌者言太祖辭王就公天下將/歸如舜避丹朱禹避商均也謳歌見孟子)三分未撫
運八百不陵河(論語曰三分天下有其二以服事殷史/記周本紀曰武王渡河諸侯不期而㑹)
(者八百諸侯皆曰紂可伐矣武王/曰女未知天命未可也乃還師)禮敷天下信樂正神
人和(言太祖有制禮/作樂之功也)風塵行息警江海欲無波(韓詩外/傳曰越)
(裳氏重譯来朝獻白雉曰海不揚/波三年矣意者中國有聖人乎)
　　又
我皇承下武革命在君臨(謂周閔帝受命革魏如姬周/下武嗣文也子夏詩序曰下)
(武繼文也武王有聖徳復受天命能昭先人之功也周/易曰湯武革命順乎天而應乎人又曰知臨大君之宜)
(吉/)應圖當舜玉嗣徳受堯琴(圖河圖也論語䜟曰仲尼/云吾聞堯率舜等逰首山)
(觀河渚一老曰河圖將來告帝期帝王世紀曰堯賜舜樂/以昭華之玉尚書曰王義嗣德再拜孔安國曰嗣繼也)
(記曰舜作五絃之琴以歌南風世本曰神農作琴知舜/作是作南風之歌非謂舜始造琴也孟子萬章曰琴朕)
(弤朕趙臺卿注云琴舜所彈五絃琴也弤彫弓也天子/曰彫弓堯禪舜天下故賜之彫弓也按琴本神農所作)
(彫弓天子之賜知琴亦/帝堯所授故云堯琴矣)沈首多推運陽城有讓心(尚書/大傳)
(曰帝沈首而笑曰明哉一人天下也乃見於鐘石史記/曰禹避于陽城天下諸侯皆去商均而朝禹於是遂即)
(天子位劉熙曰潁川陽城/是也以上言周受魏禪也)就日先知逺觀淵早見深(史/記)
(五帝紀曰就之如日禮/記中庸篇云淵泉如淵)𤣥精實委御蒼正乃皆平(𤣥精/黑精)
(也謂黑帝之神汁光紀也蒼正謂/後周感精之帝為蒼帝靈威仰也)履端朝萬國年祥慶
百靈(左氏傳曰履端于始史記曰正月/為端東都賦曰禮神祗懐百靈)玉帛咸觀禮華
戎各在庭(左氏傳曰禹㑹塗山執玉帛者萬國杜預左/傳注曰諸華中國也戎西𦍑别種曲禮有西)
(戎詩賔之初筵言燕射之禮鄭箋云進樂其先祖於是/又合天下諸侯所獻之禮諸侯所獻之禮既陳于庭有)
(卿大夫又有國君天下徧至得萬國之歡心王受神之/福於尸則子孫皆喜樂也二語言天下諸侯畢至也)
鳳響中夷則天文正玉衡(律厯志曰黃帝使伶倫作律/制為十二筩以聴鳳之鳴七)
(月律中夷則史記曰舜乃璿璣玉衡以齊七政鄭/康成曰璿璣玉衡渾天儀也七政日月五星也)皇基
自天保萬物乃由庚(詩序曰天保下報上也君能下下/以成其政臣能歸美以報其上焉)
(又曰由庚萬物得其道也又儀/禮燕禮云間歌魚麗笙由庚)
握衡平地紀觀象正天樞(蜀都賦曰地以四海為紀春/秋運斗樞曰北斗第一天樞)
(第二璇第/三機也)祺祥鍾赤縣靈瑞炳皇都(詩曰壽考維祺毛/傳曰祺吉也鄒衍)
(曰中國為赤縣神州/皇都天子之都也)更受昭華玉還披蘭葉圗(尚書大/傳曰堯)
(得舜而尊之贈以昭華之玉淮南子曰黃帝齋于河洛/之間㳺於翠媯大盧魚折漝而至汎白圖蘭采朱文以)
(授/帝)金波来白兎弱水下蒼烏(漢書曰月穆穆以金波傅/𤣥擬天問曰月中何有白)
(兎擣藥山海經曰崑崙之丘其下有弱/水之川環之淮南子曰日中有踆烏)玉斗調元協金
沙富國租(孝經援神契曰折其玉斗注云玉/斗者渾儀蜀都賦曰金沙銀鑠)青丘還擾
圃丹穴更巢梧(十洲記曰長洲一名青丘在南海辰已/之地一洲之上專是林木故名青丘山)
(海經曰丹丘之山有鳥焉名/曰鳳凰見則天下大安寧)安樂新成慶長生百福符
明明九族序穆穆四門賔(爾雅曰明明察也尚書曰以/親九族又曰賔於四門四門)
(穆穆孔傳曰穆穆美也四門四方之門舜流四凶/族四方諸侯来朝者舜賔迎皆有美徳無凶人也)隂陵
朝北附蟠木引東臣(漢書地理志九江郡有隂陵縣項/羽迷失道處九江時屬南朝言將)
(北附也史記曰北至于幽陵東至于蟠木蟠木/東臣以喻平齊之後東極諸國莫不来王也)澗途求
版築溪源取釣綸(尚書髙宗夢得說說築傅巖之野孔/安國云傅氏之巖在虞虢之界通道)
(所經有澗水壊道常使胥靡刑人築䕶此道說賢而隐/代胥靡築之以供食也孟子云傅說舉於版築之間是)
(也吕氏春秋曰太公釣于玆泉酈元曰磻磎/中有泉謂之兹泉積水為陣即太公釣處)多士歸賢
戚維城屬茂親(詩云濟濟多士/又云宗子維城)貴位連南斗高榮據北
辰(荆州星占曰南斗主爵禄/爾雅曰北極謂之北辰)迎時乃推策司職且班神
(迎時謂四時迎氣也推策即所謂乾之策坤之策/是也史記堯本紀曰辨于羣神徐廣曰辨音班)日月
之所照霜露之所均(禮記中庸篇云日月所照霜露/所墜凡有血氣者莫不尊親)永
從文軌一長無外户人(中庸云今天下車同軌書同文/此言周武帝破齊之後欲平突)
(厥定江南使天下一統言王者以天下為一/家四海之内皆文軌所及故無外户之人也)
　　又(此章言後周宫室之壯/麗也另為一篇屬宫調)
鬱盤舒棟宇崢嶸侔大壯(子虚賦曰其山則盤紆岪鬱/徐敬業詩云茲山復鬱盤吕)
(延濟曰鬱盤重厚貌魯靈光殿賦曰神靈扶其棟宇甘/泉賦曰似紫宫之崢嶸司馬彪曰崢嶸髙深貌周易曰)
(上古穴居野處後世聖人易之以宫室上棟下宇以待/風雨盖取諸大壯大壯卦名魏都賦云思重爻摹大壯)
拱木詔林衡全模徵梓匠(左思魏都賦曰僝拱木於林/衡授全模於梓匠劉逵注云)
(左氏傳曰山林之木衡鹿守之治木器曰/梓李善注云趙岐孟子注云梓匠木工)千櫨綺翼浮
百栱長虹抗(薛綜西京賦注曰櫨者栱欒類而曲也說/文曰欂櫨柱枅也魏都賦曰欒櫨疊施張)
(載曰綺文也魯靈光殿賦曰朱鳥舒翼以峙衡景福殿/賦曰飛櫩翼以軒翥千櫨綺翼浮者言千柱皆刻為綺)
(文如鳥舒翼也爾雅曰樴謂之􁂳大者謂之栱西都賦/曰抗應龍之虹梁李善注云應龍虹梁梁形似龍而曲)
(如虹/也)北去邯鄲道南来偃師望(漢書地理志曰趙國故/秦邯鄲郡高帝四年為)
(趙國景帝三年復為邯鄲郡師古曰邯音/寒地理志又云河南郡偃師縣殷湯所都)龍首載文㮰
雲楣承武帳(三輔黃圖曰日營未央宫因龍首以制前/殿王褒甘泉頌曰編瑇瑁之文㮰聲類曰)
(㮰屋連緜也西京賦曰繡栭雲楣薛綜曰楣梁也皆雲/氣畫如繡也漢書孟康注曰武帳置兵闌五兵於帳中)
(也/)居者非求益卑宫豈難尚(言皇居貴於壯麗不必有/心以求狹隘大禹卑宫不)
(難尚也論語/曰禹卑宫室)壯麗天下觀是以從蕭相(漢書曰蕭何造/未央宫上見其)
(壯麗甚怒何曰天子以四海為家非令/壯麗無以重威且亡令後世有以加也)
　　變宫調(左傳昭二十五年曰五聲六律七音杜預/曰周武王伐紂自午及子凡七日王因此)
　　　(以數合之以聲昭之故以七同其數以律和其/聲謂之七音七音宫商角徴羽變宫變徵也正)
　　　(義曰聲之清濁數不過五而有七音者終五以/外更變為之也賈逵注周語云周有七音謂七)
　　　(律謂七器音也黃鍾為宫太簇為商姑洗為角/林鍾為徵南吕為羽應鍾為變宫蕤賔為變徴)
　　　(是五聲以外更加變宫變徵為七音也此二變/者舊樂無之武王始加二變周樂有七音耳後)
　　　(周憲章周禮五聲中既有變宫變徵子山以宫/調歌其君取宫為君之義也時周宣帝傳位于)
　　　(太子衍自號天元皇帝於事為變即取變宫以/歌其事故首篇有出震明離具茨汾陽之詞次)
　　　(篇言其作樂之盛篇末感物觀治亂心恒防未/然君子得其道太平何有焉寓勉勵之意知是)
　　　(時宣帝號天元皇帝居天臺靜帝衍居正陽宫/二帝竝存上正宫調歌其先祖此變宫調二篇)
　　　(所以歌其/生君也)
帝遊光出震君明擅作離(易曰帝出乎震又曰主器者/莫若長子故受之以震又曰)
(明兩/作離)巖廊惟眷顧欽若尚無為(漢書董仲舒傳制曰盖/聞堯舜之時㳺於巖廊)
(之上垂拱無為而天下太平文頴曰巖廊殿下小屋也/晉灼曰堂邉㢘巖廊謂嚴峻之廊也尚書曰欽若昊天)
(論語曰無為而/治者其舜也與)龍穴非難附鸞巢欲可窺(言其攀龍附/鳳有仙焉之)
(志也龍居穴中故以龍穴為言竹書云黃帝時鳳巢阿/閣鸞鳳通稱故云鸞巢孫柔之瑞圖曰鸞鳥者赤神之)
(精鳳凰之佐雞身赤尾色亦被五采鳴中/有音人君進退有度親疎有序則至也)具茨應不逺
汾陽寧足隨(莊子曰黃帝將見大隗於具茨之山又曰/堯治天下之民平海内之政往見四子藐)
(姑射之山汾水之陽/窅然喪其天下焉)烝民播植重溝洫劬勞多(詩云天/生蒸民)
(論語包咸注曰方里為井井間有溝溝廣/深四尺十里為成成間有洫洫廣深八尺)桑林還注雨
積石遂開河(左傳襄十年曰宋公享晉侯於楚丘請以/桑林杜預曰桑林天子之樂名正義曰經)
(典言殷樂為大濩此復云桑林者書傳言湯伐桀之後/大旱七年史卜曰當以人為禱湯乃剪髪斷爪自以為)
(牲而禱於桑林之社而雨大至方數千里或禱桑林以/得雨遂以桑林名其樂也皇甫謐云殷樂一名桑林以)
(為大濩别名也禹貢曰浮於積石至於龍/門孔傳曰積石在金城西南河所經也)明徵逢永命
平秩值年和(夏書曰明徵定保召誥曰用供王能祈天/永命堯典曰平秩東作孔安國曰敬道出)
(日平均次序東作/之事以務農也)更有薰風曲方聞晨露歌(家語曰帝/舜歌曰南)
(風之薰兮可以解吾民之愠兮吕氏/春秋曰湯命伊尹作大濩歌晨露)
　　又
移風廣軒厯崇徳盛唐年(孝經曰移風易俗莫善于樂/後漢律厯志云黃帝造厯元)
(起辛卯易曰先王以作樂崇徳軒厯謂黃帝/軒轅氏之長厯也唐年謂唐堯之盛年也)成文興大
雅出豫奏鈞天(詩序曰雅者正也政有大小故有大雅/焉有小雅焉列子曰清都紫㣲鈞天帝)
(之所居張湛曰清都紫㣲天帝之所居也傳記云秦穆/疾不知人既寤曰我之帝所甚樂與百神游鈞天廣樂)
(九奏樂舞不類三代之樂其/聲動心一云趙簡子亦然也)黃鍾六律正閶闔八風宣
(律厯志稱律有十二陽六為律黄鍾太簇姑洗蕤賔夷/則無射隂六為吕大吕夾鍾中吕林鍾南吕應鍾是也)
(左傳服䖍注云八卦之風乾音石其風不周坎音革其/風廣莫艮音匏其風融震音竹其風明庶巽音木其風)
(清明離音絲其風景坤音土其風凉兊音金其/風閶闔黃鍾為六律之始閶闔居八風之一也)孤竹調
陽管空桑節雅弦(周禮曰孤竹之/管空桑之琴瑟)舞林鸞更下歌山鳳
欲前(山海經曰女牀之山有鳥焉其狀如鶴五色文曰/鸞鳥見即天下安寧又曰丹穴之山有鳥焉其狀)
(如鵠五采名曰鳳凰是鳥也飲食自歌舞見則天下安/寧又曰臷民之國爰有歌舞之鳥鸞鳥自歌鳳鳥自舞)
(爰有百獸相羣爰處百穀所聚言鸞鳳/亦解歌舞故見舞而下聞歌欲前也)聞音能辨俗聴
曲乃思賢(樂記曰審音以知樂審樂以知政聴曲乃思/賢者即樂記所謂君子聴鐘聲則思武臣聴)
(磬聲則思死封疆之臣聴琴瑟則思志義之臣聴笙/竽則思畜聚之臣聴鼓鼙之聲則思將帥之臣是也)感
物觀治亂心恒防未然(樂記曰凡音之起感於物而動/又云治世之音安以樂其政和)
(亂世之音怨以怒其政乖鄧析/子曰慮能防於未然言逺慮也)君子得其道太平何有
焉(言人君能得其道以治天/下則太平之理不難致也)
　　商調曲
　　　(商調曲者歌其臣也燕射賔客有諸侯卿大夫/皆天子之臣以商為臣故以商調歌其臣也樂)
　　　(記曰商為臣正義曰鄭注月令云商屬金以其/濁次宫臣之象也宫八十一絲商七十二絲次)
　　　(宫如臣之得次君之貴重也崔氏云商是金金/以决斷為臣事君亦以義斷為賢矣亦見史記)
　　　(索隠/注)
君以宫唱寛大而謨明臣以商應聞義則可行(樂記曰/宫為君)
(商為臣聞其宫聲使人温良而寛大聞其商聲/使人方廉而好義此下言聖君之得賢臣也)有熊為
政訪道於容成(皇甫謐曰黃帝受國於有熊居軒轅之/丘故因以為名又以為號索隠曰本是)
(有熊國君之子也列仙傳/曰容成公自稱黃帝師)殷湯受命委政於阿衡(阿衡/伊尹)
(也商書曰惟嗣王不惠於阿衡正義曰鄭云/阿倚衡平也伊尹湯倚而取平故以為官名)忠其敬事
有罪不逃刑(左氏傳羊舌赤曰事君/不避難有罪不逃刑)誦其箴諫言之無
隠情(左傳師曠曰工誦箴諫又魏綘曰命百官官箴王/闕夏書曰工執藝事以諫左傳子木問于趙孟曰)
(范武子之徳何如對曰夫子/之家事治言於晉國無隠情)有剛有斷四方可以寧(史/記)
(索隠曰商是金金為决斷臣事也言人/臣有剛斷之才則四方賴以寧定也)既頌既雅天下
乃升平(詩有風雅頌言誦詩乃能/授政可以治平天下也)專精一致金石為之
開(西京雜記曰李廣獵於㝠山之陽見卧虎射之没矢/飲羽進而視之乃石也其形類虎退而更射鏃破簳)
(折而石不傷余嘗以問揚子雲子雲曰至誠則/金石為開言能忠以事君則精誠無不格也)動其兩
心妻子恩情乖(晏子曰一心可以事百君二心不可以/事一君孟子云身不行道不能行於妻)
(子者/也)茍利社稷無有不盡懐(孟子趙注曰忠臣志在/安社稷而後為悅者也)昊
天降祐元首惟康哉(毛詩傳曰尊而君之則為皇天元/氣廣大則為昊天周易曰自天祐)
(之尚書曰元首明哉/股肱良哉庶事康哉)
百川俱㑹大海所以深羣材既聚故能成鄧林(尚書大/傳曰百)
(川赴東海山海經曰夸父與日逐走入日渴欲得飲飲/於河渭河渭不足北飲大澤未至渴死棄其杖化為鄧)
(林言衆水㑹而成海衆材聚而/成林以喻賢人聚而國乃大也)猛虎在山百獸莫敢侵
忠臣處國天下無異心(言忠臣之能拒亂賊猶/猛虎之能驅百獸也)昔我文
祖執心且危慮驅剪豺狼經營此天歩(言太祖文帝事/魏克盡臣道也)
(史記曰正月上日舜受終于文祖文祖者堯大祖也宇/文泰為後周太祖又謚曰文故稱文祖漢書孫寳曰豺)
(狼當路詩曰天步艱難豺狼喻亂賊也謂髙歡之亂/太祖奉武帝西遷𢎞農沙苑諸戰剋㨗魏室以安也)今
我受命又無敢逸豫惟爾弼諧各可知兢懼(我謂後周/之帝盖設)
(為天子之辭也爾謂饗燕諸臣也言太祖執心危慮如/此今我子孫受命以来日以太祖之心為心亦無敢逸)
(豫爾諸臣可不知兢懼乎是為臣當以太祖事魏為法/也尚書曰不惟逸豫惟以亂民又曰無康好逸豫乃其)
(治民又曰/謨明弼諧)
禮樂既正神人所以和玉帛有序志欲靜干戈(尚書舜/典曰神)
(人以和聘禮曰執玉致命執帛致享左氏/傳曰禹㑹諸侯于塗山執玉帛者萬國)各分符瑞俱
誓立山河(周禮典瑞鄭注云瑞節信也典瑞若今符璽/郎按符若漢書所謂銅虎符竹使符是也瑞)
(玉瑞也若周禮桓圭信圭之屬是也漢書功臣表封爵/之誓曰使黃河如帶泰山若礪國以永存爰及苗裔)
今日相樂對酒且當歌(魏武帝短歌行曰對酒當歌人/生幾何言與諸功臣既有山河)
(之誓今日燕/飲須當樂也)道徳以喻聴撞鐘之聲(樂叶徵圖曰黃鐘/生于一一生萬物)
(故君子鑠金為鐘撞鐘以知君道徳/宋均注曰鳴鐘顯功罪故樂用鐘也)神姦不若觀鑄鼎
之形(左傳宣三年曰昔夏之方有徳也逺方圖物貢金/九牧鑄鼎象物百物而為之備使民知神姦故民)
(入川澤山林不逢不若螭魅罔兩莫能逢之/用能協於上下以承天休杜預曰若順也)酆宫既朝
諸侯於是穆(左傳昭四年椒舉曰康有酆宫之朝杜元/凱云酆在始平鄠縣東有靈臺康王於是)
(㑹諸/侯)岐陽或狩淮夷自此平(左傳椒舉曰成有岐陽之/蒐杜注云周成王歸自奄)
(大蒐於岐山之陽岐山在扶風美陽縣西北尚書序曰/成王東伐淮夷遂踐奄作成王政成王歸自奄在宗周)
(誥庶邦作多方是也孔安/國傳曰淮夷徐奄之屬)若渉大川言憑於舟檝如和
鼎實有寄於鹽梅(尚書說命曰若濟巨川用汝作/舟楫又曰若作和羮爾惟鹽梅)君臣
一體可以靜氛埃得人則治何世無竒才(左太沖詠史/詩曰何世無)
(竒才遺之/在草澤)
風力是舉而台階序平(史記曰黃帝舉風后力牧常先/大鴻以治民鄭康成曰風后黃)
(帝三公也漢書東方朔願陳泰階六符孟康曰泰階三/台也台星凡六星六符六星之符騐也應劭引黃帝泰)
(階六符經曰泰階者天子之三/階三階平則隂陽和風雨時)重黎既登而天地位成
(楚語曰少皥之衰也九黎亂徳民神雜糅不可方物顓/頊受之乃命南正重司天以屬神火正黎司地以屬民)
(使復舊常無相侵凟其後三苗復九黎之徳堯復育重/黎之後不忘舊者使復典之以至於夏商故重黎氏世)
(叙天/地)功無與讓銘太常之旌(周禮建太常十二斿鄭注/云太常九旗之畫日月名)
(又曰日月為常析羽為旌又曰凡有功者銘書於王之/太常鄭注云銘之言名也生則書於王旌以識其人與)
(功也馬融廣成頌曰載日月之太常注/云太常天子所建大旗也畫之日月)世不失職受騂
毛之盟(左傳襄十年瑕禽曰昔平王東遷吾七姓從王/牲用備具王賴之而賜之騂旄之盟曰世世無)
(失職杜預曰騂旄赤牛也舉騂旄者言得重盟不以雞/犬正義曰周禮牧人陽祀用騂牲檀弓云周人尚赤牲)
(用騂尚書洛誥云文王騂牛一武王騂牛一諸言騂皆/是赤牛則知騂旄是赤牛也旄謂尾也共旌旗之用故)
(其字從旌旗者旌旗行而從風/偃也左傳作旄此作毛省文也)輯瑞班瑞穆穆於堯門
(尚書舜典曰輯五瑞既月乃日覲四岳羣牧班瑞於羣/后又曰賔於四門四門穆穆釋言云輯合也班賦也孫)
(炎曰謂布與也輯/是歛聚班為散布)惟翰惟屏膴膴於周原(詩曰大邦維/屏大宗維翰)
(又曰周原膴膴毛萇曰膴膴美也箋云廣平/曰原周之原地在岐山之陽膴膴然肥美也)功成而治
定禮樂斯存(樂記曰王者功成而作/樂其功大者其樂備)復子而明辟姬旦
何言(尚書曰周公拜手稽首曰朕復子明辟孔傳曰周/公致禮盡敬言我復還明君之政於子子成王年)
(二十成人故必/歸政而退老)
　　角調曲
　　　(角徴羽三調曲歌其民安物阜庶績咸熈也以/角為民故以角調歌其民也樂記曰角為民正)
　　　(義曰鄭注月令云角屬木以其清濁中民之象/也宫濁而羽清角六十四絲聲居宫羽之中半)
　　　(清半濁民比君臣為劣比事為優故云角清濁/中民之象也崔氏云角屬春春時物生衆多皆)
　　　(有區别亦象萬民衆多而有/區别也史記索隠注亦云)
止戈見於絶轡之野稱伐聞於丹水之征(左傳曰於文/止戈為武帝)
(王世記曰炎帝殺蚩尤於中冀其地曰絶轡之野六韜/曰堯與有苗戰於丹水之陽髙誘曰丹水在南陽浦崖)
信義俱存乃先忘食(左氏傳曰君能制命為義臣能承/命為信信載義而行之為利謀不)
(失利以衞社稷民之主也忘食即論語/所謂去食自古皆有死民無信不立也)五材並用誰能
去兵(左傳襄二十七年子罕曰天生五材民並用之廢/一不可誰能去兵杜預注五材云金木水火土也)
雖聖人之大寳曰位實天地之大徳曰生(周易繫辭/之文也)涇
渭同流清濁異能(詩曰涇以渭濁湜湜其沚毛傳云涇/渭相入而清濁異張揖曰涇水出涇)
(陽开頭山入渭渭水出隴西/首陽縣鳥䑕同穴山入河)琴瑟竝御雅鄭殊聲(毛詩/曰琴)
(瑟在御莫不靜好孫綽/曰涇渭殊流雅鄭異調)擾擾烝人聲教不一(枚乘七發/曰擾擾若)
(三軍之騰裝鮑昭詩曰擾擾遊宦子吕延濟曰/擾擾馳逐貌詩曰天生烝民毛傳曰烝衆也)茫茫禹
跡車軌未并(左氏傳曰茫茫禹跡畫/為九州禮記曰車同軌)志在四海而尚恭
儉心包宇宙而無驕盈(尹文子曰四方上下曰宇/蒼頡篇曰舟輿所届曰宙)言而
無文行之不逺義而無立勤則無成(左傳仲尼曰言之/無文行而不逺學)
(記時過然後學/則勤苦而難成)惻隠其心訓以慈惠(孟子曰惻隠之心/仁之端也左氏傳)
(曰享以訓恭儉宴以示慈惠恭儉以行禮而慈惠/以布政政以禮成民是以息又叔向曰慈惠之師)流宥
其過哀矜典刑(尚書舜典曰流宥五刑孔傳曰宥寛也/以流放之法寛五刑論語曰如得其情)
(則哀矜而勿喜舜典曰象以典/刑孔曰法用常刑用不越法)
匡贊之士或從漁釣(史記曰太公以/漁釣干周西伯)雲雨之才乍嘆幽
谷(詩云出/自幽谷)尋芳者追深徑之蘭識韻者探窮山之竹(楚/辭)
(臯蘭被徑王逸曰徑路也窮山疑即漢書崑崙之/隂取竹之嶰谷也言人君思得賢才亦猶是矣)克明
其徳貢以三事(詩曰其徳克明尚書曰/三事大夫敬爾有官)樹之風聲言於
九牧(尚書畢命曰彰善癉惡樹之風聲左氏傳曰樹之/風聲杜預曰因土地風俗為立聲教之法尚書周)
(官曰以倡九牧阜成兆民孔傳云九州牧伯也虞書云/肇十有二州又云咨十有二牧孔安國曰禹治水之後)
(舜分冀州為幽州并州分青州為營/州始置十二州此云九牧周官文也)協用五紀風若從
事(尚書洪範曰協用五紀孔傳曰協和也和天時使得/正用五紀洪範又云五紀一曰歲二曰月三曰日四)
(曰星辰五曰厯數/又曰聖時風若)農用八政甘作其穀(尚書洪範曰農/用八政又曰稼)
(穡作/甘)殊風共軌見之周南(詩譜曰文王受命作邑于豐/乃分岐邦周召之地為周公)
(旦召公奭之采地其得聖人之化者/謂之周南得賢人之化者謂之召南)異畝同穎聞之康
叔(康叔疑作唐叔周書序曰唐叔得禾異畝同穎穀獻/諸天子王命康叔歸周公于東土周公既得命禾旅)
(天子之命/作嘉禾)祁寒暑雨是無胥怨(尚書君牙篇曰夏暑雨/小民惟曰怨咨冬祁寒)
(小民亦惟曰怨咨/孔傳曰冬大寒也)天覆雲油滋焉滲漉(司馬相如封禪/書頌曰自我天)
(覆雲之油油滋液滲漉何生不育徐廣曰滲音/色䕃反索隠曰說文云滲漉水下流之貌也)幸無謝
上古之淳人庶可以封之于比屋(尚書大傳曰周/人可比屋而封)
　　徵調曲
　　　(徵調曲者歌其事也樂記曰徵為事正義曰鄭/注月令云澂屬火以其徵清事之象也羽最清)
　　　(徵次之故用五十四絲事勝于物而劣于民故/次民居物之前所以徵為事之象也崔氏云徵)
　　　(屬夏夏時生長萬物萬物皆成形體事亦/有體故以徵配事也史記索隠注亦云)
乾坤以含養覆載日月以貞明照臨(周易曰乾為天坤/為地又曰日月之)
(道貞明者也尚書泰誓曰/惟我文考若日月之照臨)達人以四海為務明君以百
姓為心(左氏傳曰其後必有達人老子/曰聖人無常心以百姓心為心)水波瀾者源必
逺樹扶疎者根必深(爾雅曰大波為瀾枚乗七發云根/扶疎以分離說文曰扶疎四布也)
雲雨取施無不洽廊廟求才多所任
淳風布政常無欲至道防人能變俗(言淳風至道可/以化民成俗也)求
仁義急於水火用禮讓多於菽粟(孟子曰菽粟如水火/而民焉有不仁焉者)
(乎/)屈軼無佞人可指獬豸無繁刑可觸(竹書紀年曰黃/帝軒轅氏有屈)
(軼生於庭佞人入朝則草指之是以佞人不敢進異物/志曰東北荒中有獸名獬豸一角性忠見人鬪則觸不)
(直者聞人論則咋不正者司馬相如曰弄獬豸漢書音/義曰獬豸似鹿而一角人君刑罰得中則生於朝廷主)
(觸不直者可/得而弄也)王道蕩蕩用無為天下四人誰不足(蕩蕩/無為)
(俱見論語四人謂/四民士農工商也)
聖人千年始一生黃河千年始一清(王子年拾遺記曰/黃河千年一清至)
(聖之君以/為大瑞)攝提以之而從紀玉燭於是而文明(爾雅曰/歲在寅)
(為攝提格李廵曰言萬物承陽起故曰攝提格格起也/天官書曰以攝提格歲索隠曰太歲在寅歲星辰出東)
(方爾雅曰四時調謂之/玉燭易曰天下文明)東南可以補地缺西北可以正
天傾(淮南子曰昔共工之力觸不周之山使地東南傾/又曰共工氏與祝融戰不勝而怒乃頭觸不周山)
(崩天柱折地維缺女媧乃煉五色石以補天斷鼇足以/立四極聚蘆灰以濟冀州於是地平天成髙誘曰三皇)
(時天不足西/北故補之)浮黿則東海可厲運鍤則南山可平(竹書/紀年)
(曰周穆王三十七年征伐大起九師東至於九江叱黿/鼉以為梁説文曰黿大鼈也列子曰太行王屋二山方)
(七百里髙萬仞本在冀州之南河陽之北北山愚公年/九十面山而居懲山北之塞出入之迂也遂率子孫即)
(石墾壤箕畚運於渤海之尾寒暑易節始一反焉操蛇/之神聞之懼其不已也告之於帝帝感其誠命夸娥氏)
(二子負二山一厝朔東一厝雍南自此兾/之南漢之隂無隴斷焉爾雅曰鍬謂之鍤)衆仙就朝於
瑶水羣帝受享於明庭(穆天子傳曰天子與西王母觴/於瑶池之上史記封禪書曰黃)
(帝接萬神明庭/明庭者甘泉也)懐和則韎任竝奏功烈則鐘鼎俱銘(周/禮)
(曰韎東樂名任南樂名吳都賦曰詠韎任毛萇詩傳曰/東彞之樂曰韎孝經鈎命决曰東彞曰昧南彞曰任西)
(彞曰株北彞曰禁左氏傳曰且夫大伐小取其所得以/作彞器銘其功烈以示子孫杜預曰彞常也謂鐘鼎為)
(宗廟之常器張衡東京賦曰銘勲彞器厯世彌光薛綜/曰勒銘于宗廟之器鐘鼎萬祀彌益光明字林曰銘題)
(勒/也)
三光以記物呈形四時以裁成正位(宋均曰三光日月/五星也易曰后以)
(裁成天地之道/又云正位居體)雷風大山嶽之響寒暑通隂陽之氣武
功則六合攸同文教則二儀經緯(左傳潘黨曰臣聞克/敵必示子孫以無忘)
(武功髙誘淮南注曰四方上下曰六合孔安國書傳曰/設舉序脩文教二儀天地也周易曰易有太極是生兩)
(儀張協七命曰徳與二儀比/大左氏傳曰經天緯地曰文)有道則咸浴其徳好生則
各繁其類(尚書曰好生之/徳洽於民心)白日經天中則移明月橫漢
滿而虧能虧能缺既無為雖盈雖滿則不危(春秋元命/苞曰日尊)
(故滿滿故明明故精在外日滿者常盛無虧也禮記曰/月三五而盈三五而闕言白日當中必將西匿明月盈)
(滿終有虧時則人事亦有/盛衰貴得持滿之戒也)開信義以為苑囿立道徳以
為城池(講徳論曰游觀乎道徳之域東方朔集曰文帝/以道徳為籬以仁義為藩周禮曰囿遊之獸鄭)
(𤣥曰囿/今之苑)周監二代所損益郁郁乎文其可知(見論/語)庖犧
之親臨佃漁神農之躬秉耕稼(周易曰古者庖犧氏之/王天下也作結繩而為)
(網罟以佃以漁蓋取諸離庖犧氏没神農氏作斲/木為耜揉木為耒耒耨之利以教天下蓋取諸益)湯則
救旱而憂勤禹則正冠而無暇(尸子曰湯之救旱也素/車白馬布衣身嬰白茅)
(以身為牲淮南子曰禹之趨/時冠掛而不顧履遺而不取)草上之風無不偃君子之
甿知可化(論語云草上之風必/偃說文曰甿田民也)將欲比徳於三皇未始
追蹤於五霸(三皇伏犧神農女媧五霸齊/桓晉文宋襄秦穆楚莊也)
纎纎不絶林薄成涓涓不止江河生(揚雄甘泉賦曰列/秋荑于林薄周禮)
(注曰竹木曰林廣雅曰草叢生曰薄家語金人銘曰涓/涓不壅為江為河陶潛歸去来辭云泉涓涓而始流涓)
(涓泉/流貌)事之豪髪無謂輕慮逺防微乃不傾(言纎纎草木/而成林薄涓)
(涓泉流而生江河事之/積微成著亦類然矣)雲官乃垂拱大君鳳厯惟欽明
元首(左氏傳曰黃帝以雲紀故為雲師而雲名尚書曰/垂拱而天下治易曰知臨大君之宜吉左傳曰鳳)
(鳥氏厯正也尚書曰欽明文思安安/又曰元首明哉孔傳曰元首君也)類上帝而禋六宗
望山川而朝羣后(尚書曰肆類於上帝禋於六宗鄭曰/禮祭上帝於圜丘六宗星辰司中司)
(命風師雨師也王制曰天子將出類於上帝鄭曰昊天/上帝謂天皇大帝北辰之星五經異義曰非時祭天謂)
(之類言以事類告也周語云精意以享曰禋也史記裴/駰注云六宗義衆鄭説為長尚書曰望於山川徧于羣)
(神班瑞於羣后孔傳曰九州名山大川/五岳四瀆之屬皆一時望祭之后君也)地鏡則山澤俱
開河圖則魚龍合負(古有地鏡圖又地鏡圖云欲知寳/所在地以大鏡夜照見影若光在)
(鏡中者物在下也淮南子曰黃帝夢見兩龍挺白圖即/帝以授于河之都天老曰天其授帝圖乎黃帝乃齋于)
(河洛之間游于翠媯大盧魚折漝而至汎白圖蘭采朱/文以授黃帝春秋元命苞曰堯游河渚赤龍負圖出赤)
(如綈狀龍没圖在按黃帝時有盧魚負圖/至唐堯時有赤龍負圖故云魚龍合負也)我之天網莫
不該閶闔九關天門開(老子曰天網恢恢淮南子曰排/閶闔踰天門髙誘曰天門上帝)
(所居紫宫門楚辭曰虎豹九關啄害下人/王逸曰天門九重使神虎豹執其開閉也)卿相則風雲
𤣥感匡贊則星辰下来(易曰雲從龍風從虎聖人作而/萬物覩春秋佐助期曰漢相蕭)
(何昴/星精)既興周室之三聖乃舉唐朝之八才(三聖姬周之/之文武周公)
(也八才唐朝之八元八凱也左氏傳曰髙陽氏才子八/人蒼舒隤敳懤戭大臨尨降庭堅仲容叔達謂之八凱)
(髙辛氏才子八人伯奮仲堪叔獻季仲伯虎仲熊叔豹/季貍謂之八元此十六族也以其數皆八故云八才)
莘臣參謀於左相天老教政於中台(史記曰阿衡欲干/湯而無由乃為有)
(莘氏媵臣負鼎俎以滋味說湯致于王道孔安國曰仲/虺湯左相奚仲之後莘臣謂伊尹左相為仲虺言成湯)
(時伊尹參謀于仲虺也竹書紀年曰黃帝臣天老力牧/容成黃帝泰階六符經曰泰階天子之三階漢書孟康)
(注曰泰階三台也言黃帝有三臣天老力牧容成/如天有上中下三台故云天老教政于中台也)其宜
作則於明哲故無崇信於姦回(尚書說命曰羣臣咸諫/于王曰嗚呼知之曰明)
(哲明哲實作則又泰誓曰崇信姦回放黜師/保言當法明哲之君子無信姦回之小人也)
　　又
正陽和氣萬類繁君王道合天地尊(夏居南方故曰正/陽董仲舒曰陽居)
(大夏而以生育長養為功史記索隠曰徵屬夏夏時生/長萬物皆成形體事亦有形體故配事此徵調曲所以)
(歌事言人君法天地之道/亦以長養萬物為事也)黎人耕植於義圃君子翺翔
於禮園(孔傳曰黎庶也司馬相如上林/賦曰脩容于禮園翺翔於書圃)落其實者思其
樹飲其流者懐其源(劉向說苑曰食其實不伐其樹飲/其水者不濁其源韓詩外傳田饒)
(曰食其食者不毁其器/䕃其樹者不折其枝)咎繇為謀不仁逺(論語子/夏辭)士會
為政羣盗奔(左傳宣十六年曰晉侯以黻冕命士會將/中軍且為太傅於是晉國之盜逃奔於秦)
克寛則昆蟲内向彰信則殊俗宅心(商書曰克寛克仁/彰信兆民毛詩序)
(曰文王徳及鳥獸昆蟲焉尚書曰/亦越文王武王克知三有宅心)渭橋有月支抱馬上
苑有烏孫學琴(漢書匈奴傳曰單于正月朝天子於甘/泉宫漢寵以殊禮位在諸侯王上上自)
(甘泉宿池陽宫上登長平詔單于毋謁其左右當户之/羣臣皆得列觀及諸蠻夷君長王侯數萬咸迎于渭橋)
(下夾道陳上登渭橋咸稱萬歲單于就邸留月餘遣歸/國按月氏西域别國名為單于所并故云月支抱馬也)
(漢書西域傳曰烏孫國大昆彌治赤谷城去長安八千/九百里元康二年上以烏孫主解憂弟子相夫為公主)
(置官屬待御百餘人舎上林中學烏孫言/宣帝時烏孫公主遣女来至京師學鼔琴)赤玉則南海
輸賮白環則西山獻琛(說文曰賮會禮也帝王世記曰/西王母慕舜之徳来獻白環魯)
(頌曰来/獻其琛)無勞鑿空於大夏不待蹶角於蹛林(史記大宛/傳曰張騫)
(遣使通大夏之屬於是西北國始通於漢矣然張騫鑿/空蘇林曰鑿空開通也騫開通西域道索隠曰謂西域)
(險阸本無道路今鑿空而通之也尚書泰誓曰百姓懍/懍若崩蹶角孟子趙注云蹶角叩頭以額􁥭蹶地漢書)
(匈奴傳曰秋馬肥大會蹛林課校人畜計服䖍曰蹛音/帶匈奴秋社八月中㑹祭處也師古曰蹛者繞林木而)
(祭也鮮卑之俗自古相傳秋天之祭無林木/者尚豎柳枝衆騎馳遶三周廼止此其遺法)
　　羽調曲
　　　(羽調曲者歌其物也樂記曰羽為物正義曰鄭/注月令云羽屬水以其最清物之象也用四十)
　　　(八絲而為物劣於事故最處末所以羽為物也/崔氏云羽屬冬冬物聚則成財用冬則物皆藏)
　　　(聚與財相類也/史記索隠注同)
樹君所以牧人立法所以靜亂(左氏傳曰天生民而/樹之君使司牧之)首
惡既其南巢元兇於是北竄(尚書曰成湯放桀於南巢/孟子曰舜流共工于幽州)
(共工為四凶元大也謂大兇之人也/幽州在北故云北竄説文曰竄匿也)居休氣而四塞在
光華而兩旦(尚書中侯曰帝堯脩壇河洛昩爽禮備/榮光出河休氣四塞尚書云舜曰重華)是
以雨施作解是以風行惟渙(解渙俱周易卦名解卦彖/曰天地解而雷雨作雷雨)
(作而百果草木皆甲坼解之時/大矣哉渙卦象曰風行水上渙)周之文武洪基光宅天
下文思(尚書序曰昔在帝堯聰明文思光/宅天下孔傳曰言聖徳之逺著)千載克聖咸
熙七百在我應期(尚書曰庶績咸熙左傳宣三年王孫/滿曰成王定鼎于郟鄏卜世三十卜)
(年七百天/所命也)實昊天有成命惟四方其訓之(詩周頌曰昊/天有成命二)
(后受之又曰/四方其訓之)
運平後親之俗時亂先疎之雄踰桂林而驅象濟弱水
而承鴻(賈誼過秦論曰南取百越之地以為桂林象郡/韋昭曰今鬱林日南是也𤣥中記曰天下之弱)
(者有崑崙之弱水鴻毛不能勝也大荒西經曰弱水有/二源俱在女國北阿耨達山南流㑹於女國東去國一)
(里深丈餘濶六十歩非毛舟不可濟/南流入海阿耨達山一名崑崙山)既浮干吕之氣還
吹入律之風(周禮太師掌六律六吕以合隂陽之聲律/厯志云律有十二陽六為律隂六為吕黃)
(帝之所作也左傳衆仲曰夫舞所以節八音而行八風/又晏子曰一氣二體三類四物五聲六律七音八風九)
(歌十洲記天漢三年月氏國獻神香曰國有常占東風/入律百旬不休青雲干吕連月不散意中國有好道君)
(故披竒異/而貢神香)錢則都内貫朽倉則常平粟紅(漢書食貨志/曰武帝之初)
(七十年間國家亡事非遇水旱則民人給家足都鄙廩/庾盡滿而府庫餘財京師之錢累百鉅萬貫朽而不可)
(校太倉之粟陳陳相因充溢露積于外腐敗而不可食/又王嘉傳曰都内錢四十萬萬食貨志曰大司農中丞)
(耿壽昌白令邊郡皆築倉以穀賤時増其賈而糴以利/農穀貴時減價而糶名曰常平倉吳都賦曰海陵之倉)
(則紅粟流衍吕延濟曰/紅粟謂儲久而色赤也)火中乃寒乃暑年和一風一雨
(左傳昭三年張趯曰火中寒暑乃退杜預曰心以季夏/昏中而暑退季冬旦中而寒退王充論衡曰太平瑞應)
(五日一風/十日一雨)聴鐘磬念封疆聞笙竽思畜聚(史記樂書曰/君子聴鐘聲)
(則思武臣聴磬聲則思死封疆之/聴笙竽簫管之聲則思畜聚之臣)臣瑶琨篠簜既從怪
石鉛松即序(瑶琨篠簜怪石鉛松皆出禹貢孔傳曰瑶/琨皆美玉篠竹箭簜大竹怪異好石似玉)
(者/)長樂善馬成廏水衡黃金為府(三輔黃圖曰未央六/廏在長安故城中漢)
(官儀曰未央宫六廏長樂承華等廏令皆秩六百石漢/書王嘉傳曰水衡錢二十五萬萬少府錢十八萬萬宣)
(帝紀注云水衡與少/府皆天子私藏也)
百川乃宗巨海衆星是仰北辰(尚書大傳曰百川赴東/海論語曰譬如北辰居)
(其所而衆星共之漢書天文志云斗為帝車運於中央/臨制四海分隂陽建四時均五行移節度定諸紀皆繫)
(于斗是以衆/星共之也)九州攸同禹跡四海合徳堯臣(禹貢曰於/是九州攸)
(同四奥/既居)朝陽栖於鳴鳳靈畤牧於般麟(詩云鳳凰鳴矣/於彼朝陽梧桐)
(生矣于彼髙岡爾雅曰山東曰朝陽鄭箋云鳳凰之性/非梧桐不棲非竹實不食也史記封禪書曰郊雍獲一)
(角獸若麟然有司曰陛下肅祗郊祀上帝/報享錫一角獸盖麟云於是以薦五畤)雲玉葉而五
色月金波而兩輪(崔豹古今注曰黃帝與蚩尤戰於涿/鹿之野常有五色雲氣金枝玉葉止)
(於帝上有華葩之象故因作華盖也漢書樂志/曰月穆穆以金波又樂府有月重輪故云兩輪)凉風迎
時北(疑作/西)狩小暑戒節南廵(月令孟秋之月云凉風至/天子迎秋于西郊又仲夏)
(云小暑至尚書曰五月南廵狩按凉風秋時屬西/方故疑作西狩也小暑夏節屬南方故云南廵)山無
藏於紫玉地不愛於黃銀(禮斗威儀曰君乗金而王則/紫玉見於深山又曰君乗金)
(而王則/黃銀見)雖南征而北怨實西略而東賔(尚書曰東征西/夷怨南征北狄)
(怨曰奚/獨後予)既永清於四海終有慶於一人(尚書泰誓曰爾/尚弼予一人永)
(清四海又吕刑曰一/人有慶兆民頼之)
定律零陵玉管調鐘始平銅尺(漢書音義曰章帝時零/陵文學奚景於泠道縣)
(舜祠下得白玉琯古以玉為管不但竹也晉諸公贊曰/散騎侍郎阮咸謂荀朂所造聲不合樂懼非徳政中和)
(之音必是古今尺有長短所致然今鐘磬是魏時杜夔/所造不與朂律相應音聲舒雅而久不知夔所造時人)
(為之不足改易朂性自矜乃因事左遷咸為始平太守/而病卒後得地中古銅尺校度朂今尺短四分方明咸)
(果解音然/無能正者)龍門之下孤桐泗水之濱鳴石(枚乗七發曰/龍門之桐高)
(百尺而無枝禹貢曰嶧陽孤桐泗濱浮磬孔安國曰嶧/山之陽特生桐中琴瑟泗水涯中見石可以為磬鄭曰)
(泗水出濟隂乗氏也括地志/曰泗水至彭城吕梁出石磬)河靈於是讓珪山精所以
奉璧(左氏傳曰王子朝用成周之寳珪於河津人得諸/河上隂不佞以温人南侵拘得玉者取其玉將賣)
(之則為石王定而獻之與之東訾杜預曰珪自出水也/山精奉璧若荆山出玉矣韓子曰楚人和氏得璞玉於)
(楚山之中言山川之精/靈出此珪璧寳物也)滌九川而賦稅乗三危而納錫
(禹貢曰九川滌原衆土交正致慎財賦孔傳曰九州之/川已滌除無壅塞也又禹貢云三危既宅三苗丕叙鄭)
(康成引河圖及地記三危山在鳥䑕西/南與岐山相連孔安國曰西裔之山也)北里之禾六穂
江淮之茅三脊(史記封禪書管仲曰古之封禪鄗上之/黍北里之禾所以盛江淮之間一茅三)
(脊所以為藉也蘇林曰鄗上北里皆地名禹貢曰包匭/菁茅鄭康成曰匭纒結也菁茅茅有毛刺也給宗廟縮)
(酒重之故包裹又纒結也括地志曰辰州盧溪縣西南/三百五十里有苞茅山武陽記云山際出苞茅有刺而)
(三脊因名/苞茅山)可以玉檢封禪可以金繩探策(史記正義曰/泰山上築土)
(為壇以祭天報天之功故曰封泰山下小山上除地報/地之功故曰禪言禪者神之也白虎通云封者金銀繩)
(或曰古泥金繩封之印璽也孟康曰刻石記號有金策/石函金繩玉檢之封焉風俗通曰岱宗上有金篋玉策)
(武帝探得十八因倒讀/八十其後壽果如策)終永保於鴻名足揚光於載籍
太上之有立徳其次之謂立言(左傳穆叔曰太上立徳/其次立功其次立言)
樹善滋於務本除惡窮於塞源(左傳穆叔曰可以樹善/君子也周書泰誓曰樹)
(徳務滋除惡務本左傳/詹桓伯曰拔本塞源)冲深其智則厚昭明其道乃尊
仁義之財不匱忠信之禮無繁動天無有不届惟時無
幽不徹(尚書益賛於禹曰惟/徳動天無逺弗届)作徳心逸日休作偽心勞
日拙(尚書周官/之辭也)自非剛克掩義無所離於勦絶(尚書洪/範三徳)
(二曰剛克甘誓曰有扈氏威侮五行怠棄三正天用勦/絶其命孔傳曰用其失道故勦絶也𠞰絶謂滅之  已)
(上燕射歌辭按隋書音樂志云太祖輔魏之時高昌欵/附乃得其伎教習以備饗宴之禮及天和六年武帝罷)
(掖庭四彞樂其後帝娉皇后於北狄得其所獲康國龜/兹等樂更雜以高昌之舊竝于大司樂習焉採用其聲)
(被于鐘石取周官制以陳之按此知制雖取諸周官聲/仍雜以彞樂所謂升歌笙入間歌合樂之節未必一如)
(古音觀其以次而歌宫商角徵羽與君/臣民事物相配亦天地自然之音律也)
　
　
　
　
　
　庾子山集巻六
欽定四庫全書
　庾子山集巻七　　　　　　周　庾信　撰
　　　　　　　　　　　　　錢唐倪璠纂註
　表
　　賀平鄴都表
　　　(周書武帝紀云建徳六年正月乙亥齊王傳位/於其太子恒改元承光自號為太上皇壬辰帝)
　　　(至鄴齊王先於城外掘塹豎栅癸已帝率諸軍/圍之齊人拒守諸軍奮撃大破之遂平鄴隋書)
　　　(地志云魏郡鄴縣東魏/都後周平齊置相州)
臣某言臣聞太山梁甫以來即有七十二代(管子曰封/太山禪梁)
(甫者七十有二家史記封禪書曰七十二家夷吾所記/者十有二焉司馬相如封禪文曰繼韶夏崇號諡略可)
(道者七十二君漢書音義項/岱曰梁甫者太山下小山也)龍圖龜書之後又已三千
餘年(尚書中候曰黄帝東廵河過洛修壇沈璧受龍圖/於河龜書於洛赤文緑地廣袤九丈負理平上有)
(列星之分七政之度帝王録記興亡之數以授之堯帝/又修壇河洛昧爽禮備榮光出河休氣四塞白雲起廻)
(風揺又東沉璧於洛日稷赤光起𤣥龜負書背甲赤/文成字遂禪於舜言黄堯虞夏至今有三千餘年也)雖
復制法樹司禮殊樂異(周易曰制而用之謂之法左氏/傳曰天生民而樹之君使司牧)
(之漢書匡衡曰三王/不同樂五帝各異尚)至於文離武落剡木弦弧(周易曰/弦木為)
(弧剡木/為矢)席巻天下之心包含八荒之志(二語出/過秦論)其揆一
矣(春秋握誠圖曰諸侯冰散席巻各爭恣妄張晏曰括/結囊也言其能包含天下師古曰八荒八方荒忽極)
(遠之地也班彪王命論曰/至於順天應人其揆一也)伏惟皇帝陛下(謂周武/帝也)握天
樞秉地軸(易通卦驗曰遂皇氏始出握機矩鄭康成曰/遂皇遂人也但持斗機運轉之法春秋運斗)
(樞曰北斗第一天樞博物志曰地有三千/六百軸括地象曰崑崙之山横為地軸)駕馭風雲驅
馳龍虎(易曰雲從/龍風從虎)沈雄内斷不勞謀於力牧(帝王世紀/曰黄帝夢)
(人執千鈞之弩驅羊萬羣帝寤而嘆曰夫千鈞之弩異/力者也驅羊數萬羣能牧民為善者也天下豈有姓力)
(名牧者也於是依占求之得力牧於大澤進以為將黄/帝因著占夢經十一巻藝文志有力牧兵法十五篇)
天策勇決無待問於容成(列仙傳曰容成公者自稱黄/帝師見於周穆王善補導之)
(事博物記曰容成/氏造歴黄帝臣也)是以威風所振烈火之遇鴻毛旗鼔
所臨衝風之巻秋葉(陸賈典語云若衝風之/摧枯枝烈焰之薰衰草)竊聞伊洛
戎夷幽幷僭偽(謂齊王也時伊雒/幽幷皆為齊地)抱圖載籍已歸丞相
之府銜玉繫綬並詣中軍之營(漢書曰沛公西入咸陽/還軍霸上蕭何盡收秦)
(丞相府圖籍文書又曰沛公至霸上秦王子嬰素車白/馬繫頸以組封皇帝符節降枳道旁師古曰此組謂綬)
(也言齊主/出降也)百年逋誅遂窮巢窟三代敵怨俄然掃蕩(竊/聞)
(至掃蕩言平齊攄祖宗之宿憤也百年逋誅者謂髙歡/入洛魏武西遷齊神武本魏室罪臣至今始伏其辜也)
(三代敵怨者魏分東西之後東魏靜帝遜位於神武之/子齊文宣歴傳廢帝昭帝武成後主幼主而鄴乃亡西)
(魏恭帝遜位於安定公之子周閔帝/歴明帝武帝至建徳六年始平鄴也)昔周王鮪水之師
尚勞再駕(呂氏春秋曰武王伐紂至鮪水紂使膠鬲候/周問武王曰何日至武王曰將以甲子日至)
(膠鬲行天大雨日夜不休武王疾行不輟軍/吏諫之武王曰吾疾行以救膠鬲之死也)軒轅上谷
之戰猶須九伐(史記曰黄帝姓公孫氏名曰軒轅蚩尤/作亂不用帝命於是乃徴師諸侯與蚩)
(尤戰於涿鹿之野遂擒殺蚩尤張宴曰/涿鹿在上谷索隠曰上谷涿鹿縣是)未有一朝指麾
獨決神慮平定㝢内光宅天下(淮南子曰拱揖指麾而/四海賔服説文㝢籀文)
(宇/字)二十八宿止餘吳越一星(地理志曰吳地斗分野也/越地牽牛婺女之分野也)
(吳越春秋曰吳與越同音共律上合星宿下共一理晉/書天文志云自南斗十二度至須女七度為星紀於辰)
(在井吳越之分野屬揚州斗牛兩星皆星紀之次故云/一星時江表未平吳越尚為陳有於天星缺斗牛之次)
(也/)千二百國裁漏麟洲小水(十洲記曰鳯麟洲在西海/之中仙家煑鳳喙及麟角)
(合作膏名之續弦膠是也言四海/俱歸所遺漏者係海外之一洲耳)若夫咸康之年四方
始定建武之代諸侯並朝不得同年而語矣(咸康疑咸/陽又疑太)
(康漢光武/年號建武)雖復八風並唱未足頌其英聲六樂俱陳無
以歌其神武(八風八方之風也六樂/六代之樂也見左傳)坐鈞臺而誓衆姒
啓繼夏禹之功(左氏傳曰夏啓有鈞臺之饗姒夏姓也/史記曰帝禹為夏后而别氏姓姒氏)
入商郊而問罪姬發成周文之志(牧誓曰時甲子昧爽/王朝至於商郊牧野)
(乃誓姬周姓/發武王名)無改之道大孝也與(出論/語)當今鹿臺已散
離宮已遣(尚書曰散鹿臺之財離宮引秦時天子行幸/之所如長楊宜春之屬西都賦曰離宮别館)
(三十/六所)兵藏武庫馬入華山(三輔黄圖曰武庫在未央宮/蕭何造以藏兵器史記周本)
(紀曰散馬華山之陽/華山在華隂縣南)立明堂之制奏大武之樂(應劭曰/明堂所)
(以正四時出教化明堂上圜下方八牕四達布政之宮/在國之陽上八牕法八風四達法四時九室法九州十)
(二重法十二月三十六户法三十六旬七十二牖法七/十二候孝經曰宗祀文王於明堂以配上帝謂五時帝)
(太昊之屬黄帝曰合宮有虞曰總章殷曰陽館周曰明/堂鄭司農周禮注曰大武武王樂也武王伐紂以除其)
(害言其徳能/成武功也)盛矣哉上天降休未之有也政須東南一
尉立於比景之南西北一候置於交河之北(楊雄解嘲/曰東南一)
(尉西北一候向曰一候官名也銑曰候所以伺候遠國/來朝之賔候亦官也地理志云龍勒玉門陽關有候也)
(後漢郡國志云日南郡有比景縣水經注云自盧容縣/至無戀越烽火至比景懸日中頭上影當身下與影為)
(比如淳曰故以比影名縣闞駰曰比讀如䕃庇之庇影/在已下言為身所庇也林邑記曰渡比景至朱吾縣浦)
(今之封界也漢書曰車師前王治交河城有交河/水分流城下言將定江南平突厥令天下一統也)然後
命東后詔蒼冥衢壇琬碑銀繩瓊檢告厥成功差無慙
徳(尚書曰肆覲東后封禪書曰東后者諸侯也漢書武/帝紀曰上還登封泰山孟康曰王者功成治定告成)
(功於天封崇也助天之髙也刻石紀號有金策石函金/繩玉檢之封焉言天下一統之後將有封禪之事以報)
(成功/也)臣忝竊榮幸莅政東藩不獲躬到闕庭預觀大慶
不勝鳧藻踴躍之至(漢書中山靖王曰位雖卑也得為/東藩曹子建求自試表曰位竊東)
(藩爵在上列呂向曰竊偷也謂無徳偷居其位也信時/為洛州刺史在國東藩矣東京賦曰闕庭神麗毛詩曰)
(踴躍用兵曹植上責躬應詔詩表曰僻處西館未奉闕/庭踴躍之懐瞻望反側班彪冀州賦曰感鳧藻以進樂)
(兮顔延年秋胡詩曰鳧藻馳目成呂/延濟曰鳧鳥得水草歡躍而進也)謹遣主簿陪臣曹
敏奉表以聞(蔡邕獨斷曰諸侯境内自相以下/皆為諸侯稱臣於朝皆稱陪臣)
　　賀新樂表
　　　(周書天和元年冬十月甲子初造山雲儛以備/六代之樂建徳三年冬十月甲辰六代樂成帝)
　　　(御崇信殿集百官以觀之集/中郊祀歌辭所以備六樂也)
臣等言臣聞天地順動則雷出為豫(易豫卦彖傳曰豫/順以動故天地如)
(之象曰雷/出地奮豫)聖人成功則風行有節(左氏傳曰夫舞所以/節八音而行八風)
故六徳在咸池之宮山谷可調(樂動聲儀曰黄帝樂曰/咸池淮南子曰有虞氏)
(其樂咸池吕氏春秋曰帝堯立命質/為樂質乃效山林谿谷之音以歌)八風入承雲之奏
人神不雜(八風八方之風服䖍曰八卦之風乾音石其/風不周坎音革其風廣莫艮音匏其風融震)
(音竹其風明庶巽音木其風清明離音絲其風景坤音/土其風涼兑音金其風閶闔淮南子曰有虞氏承雲九)
(韶竹書紀年曰/顓頊樂曰承雲)我太祖文皇帝(周太祖宇文泰/魏之安定公也)體國經
野設官分職(二語周禮/六官之辭)變魏作周移風正雅(魏姓拓跋/氏周姓宇)
(文氏孝經曰移風易俗莫善於樂世説/曰荀公曾善解音聲調律吕以正雅樂)衣裳而朝萬國
珪璧而會諸侯(周易曰垂衣裳而天下治左氏傳曰禹/會諸侯於塗山執玉帛者萬國圭璧周)
(禮典瑞云公執桓圭侯執信圭伯執躬圭子/執榖璧男執蒲璧以朝覲宗遇會同於王也)至於經綸
圖籍校讐煙燼(圖籍蕭何事注見/前篇煙燼秦火也)樂正無缺章秩宗無
廢典(尚書曰后夔為樂/正伯夷作秩宗)豈但商頌十篇得諸太師之室
(子夏詩序曰那祀成湯也㣲子至於戴公其間禮樂廢/壞有正考甫者得商頌十二篇於周之太師以那為首)
虞書五禮取於恭王之宮(漢書曰魯恭王好治宫室壞/孔子舊宅聞鐘磬琴瑟之聲)
(遂不敢壞於其壁/中得古文經傳)伏惟皇帝以下武嗣興中陽繼業(皇/帝)
(周武帝也詩序曰下武嗣/文也漢書髙祖中陽里人)運日月之明動淵泉之慮(禮/記)
(中庸篇云如日月之/代明又云淵泉如淵)律厯著㣲無煩於太史(史記有律/厯志易乾)
(鑿度曰天氣三㣲而成一著周禮太史屬春官禮記曰/太史謁之鄭注云太史禮官之屬掌正嵗年以序事也)
隂陽晷度躬定於天官(釋名曰晷規也如規畫也説文/曰晷日景也周禮鄭注云至日)
(度景至不夏日至之景尺有五寸冬日至之景丈有三/尺土猶度也建邦國以度其地而制其域天官書索隱)
(注曰天文有五官官者星官也星座/有尊卑若人之官曹列位故曰天官)故得參考八音硏
精六代(漢書律厯志曰八音土曰塤匏曰笙皮曰鼓竹/曰管絲曰絃石曰磬金曰鐘木曰柷周禮以六)
(樂之會正舞位釋曰六樂即六代之樂雲/門大巻大咸大㲈大夏大濩大武是也)封晉魏為二
王序殷周為三恪(封晉魏謂司馬拓跋二氏也司馬裔/碑云魏明帝時司馬楚之襲封瑯邪)
(郡王命王承制如賔之儀後周之受魏禪如周客二王/之後矣左氏傳曰昔虞閼父為周陶正武王頼其利器)
(用與其神明之後也庸以元女太姬配胡公而封諸陳/以備三恪言今封晉魏為二王猶昔之序殷周為三恪)
(也/)雖復朱干玉戚尚識典刑素韍纁裳猶因雄據(樂記/曰比)
(音而樂之及干戚羽毛謂之樂鄭注云干盾也戚斧也/武舞所執禮記曰有虞氏服韍夏后氏山殷火周龍章)
(鄭注云韍冕服之韠也韍或作黻周禮司服鄭注云凡/冕服皆𤣥衣纁裳正義曰𤣥衣纁裳者見繫辭黃帝堯)
(舜垂衣裳葢取諸乾坤乾為天其色𤣥坤為地其色黃/但土無正位託於南方赤色赤與黄即是纁色故以纁)
(為名/也)未若山雲特起八卦成形鳳凰于飛九州觀徳(山/雲)
(謂山雲儛也八卦如服䖍所説乾音石坎音革艮音匏/震音竹巽音木離音絲坤音土兑音金是也周易曰在)
(地成形左氏傳曰鳳凰于飛其鳴鏘鏘爾雅釋九州云/兩河間曰冀州河南曰豫州河西曰雝州漢南曰荆州)
(江南曰揚州濟河間曰兗州濟東曰徐州燕曰幽/州齊曰營州樂記曰樂行而民鄉方可以觀徳矣)改金
奏於八列合天元於六舞(周禮鐘師掌金奏金奏擊金/以為奏樂之節金謂鐘及鎛)
(又鼓人云以晉鼔鼓金奏鄭注云金奏謂樂作擊編鐘/疏云金則鐘也奏則擊也先擊鐘後擊鼓也左氏傳曰)
(公問羽數於衆仲對曰天子用八諸侯用六大夫四士/二夫舞所以節八音而行八風故自八以下杜預曰用)
(八八八六十四人惟天子得盡物數故以八為列周禮/大司樂有六舞舞雲門舞咸池舞大㲈舞大夏舞大濩)
(舞大武也又云凡舞有帗舞有羽舞/有皇舞有旄舞有干舞有人舞也)聲含擊石更入登
歌調起初鍾還參玉管(尚書夔曰於予擊石拊石百獸/率舞周禮大祭祀帥瞽登歌令)
(奏擊拊鄭注云登歌歌者在堂也樂或當擊或當拊拊/者擊石也初鍾黄鍾也禮樂器記管漆竹長一尺六孔)
(尚書大傳曰西王母來獻白玉琯/漢書音義曰古以玉作不但此也)足以感天地而通神
明康帝徳而光𤣥象(漢書樂志曰夫樂者聖人所以感/天地通鬼神安萬民𤣥象謂天象)
(也易曰天𤣥而地黄/以天色𤣥故云𤣥象)昔者齋居𤣥扈為曲在於雲門(山/海)
(經曰陽虛之山多金臨於𤣥扈之水郭璞注河圖曰蒼/頡為帝南巡狩登陽虚之山臨於𤣥扈洛汭靈龜負書)
(丹甲青文以授/之出此水中)師度盟津習舞歸於山立(括地志曰盟/津周武王伐)
(紂與八百諸侯會處盟津亦曰孟津又曰富平津水經/云小平津今云河陽津是也史記樂書曰夫樂者象成)
(者也總干而山立武王之事也王肅曰總持干楯山立/不動正義曰象武王伐紂持楯立以待諸侯至故曰武)
(王之/事也)遂乃包括三名克諧一代(太平經典曰形體有三/名天地人尚書曰八音)
(克/諧)作者之謂聖天之所唘乎豈惟路鼓靈鼗空桑孤竹
(周禮靁鼓靁鼗孤竹之管冬日至於地上之圜丘奏之/靈鼔靈鼗空桑之琴瑟夏至於澤中之方丘奏之路鼔)
(路鼗於宗廟之中奏之鄭康成注云雷鼔雷鼗八面靈/鼔靈鼗六面路鼔路鼗四面孤竹竹特生者空桑山名)
廣矣大矣輪焉奐焉(易繫辭曰夫易廣矣大矣禮記檀/弓曰晉獻文子成室張老曰美哉)
(輪焉美/哉奐焉)是知零陵孝廉空傳玉管(漢書音義曰漢章帝/時零陵文學奚景於)
(泠道舜祠下/得白玉琯)始平太守虚稱銅尺(世説曰荀勗善解音/聲時論謂之闇解遂)
(調律呂正雅樂每至正會殿庭作樂自謂宫商無不諧/韻阮咸妙賞時謂神解每公會作樂而心謂之不調既)
(無一言直勗意忌之遂出阮為始平太守後有一田父/耕於野得周時玉尺便是天下正尺荀試以巳所治鐘)
(鼔金石絲竹皆覺短/一黍於是伏阮神識)臣等並預鈞天同觀張樂(張衡西/京賦曰)
(天帝悦秦繆公而覲之饗以鈞天廣樂莊子曰北門成/問於黃帝曰帝張咸池之樂於洞庭之野臣始聞之懼)
(繼聞/之怠)軒墀𢎞敞欄檻眺聽(説文曰軒曲輈藩車墀涂/地也闌門遮也檻櫳也)崇
牙業業猛簴趪趪(毛詩曰崇牙樹羽東京賦曰崇牙張/鏞鼓設薛綜曰崇牙栒簴上板作劒)
(鎝者良曰崇牙猶簨簴以挂鐘鼓西京賦曰洪鐘萬鈞/猛簴趪趪李善曰周禮鳬氏寫獸之形大聲有力者以)
(為鐘簴薛綜曰/趪趪張設貌)翠鳳揚旌靈鼉樹鼓(史記李斯諫逐客/曰建翠鳳之旗樹)
(靈鼉之鼓鄭康成曰月/令云鼉皮可以冒鼔)杳冥雲霧蕩薄丘陵(東都賦云/丘陵為之)
(震/揺)醴泉與甘露同飛赤雁與斑麟俱下(漢書曰甘露降/醴泉生甘露元)
(年詔曰乃者鳳凰至甘露降故以名元年武帝紀云上/行幸東海獲赤雁作朱雁歌又曰上行幸雍獲白麟作)
(白麟/歌)聘魯請觀理當見其盛徳(左傳襄二十九年云吳/公子札來聘請觀於周)
(樂見舞韶箾者曰徳至矣哉大矣如天之無不幬/也如地之無不載也雖甚盛徳其蔑以加於此矣)適齊
忘味定是知其盡美(説苑曰孔子至齊郭門之外遇一/嬰兒挈一壺相與俱行其視精其)
(心正其行端孔子謂御曰趣驅之韶樂方作孔子至彼/聞韶三月不知肉味故樂非獨以自樂也又以樂人非)
(獨以自正也又以正人大矣於此/樂不圖為樂至於此盡美見論語)昔淵魚聽曲尚得聳
鱗櫪馬聞絃猶能仰秣(淮南子曰瓠巴鼓瑟而淫魚出/聽伯牙鼓琴駟馬仰秣髙誘注)
(曰瓠巴楚人善鼔瑟淫魚喜音出頭於水而聽之淫魚/長頭身相半長丈餘鼻正白身正黒口在頷下似鬲獄)
(魚而身無鱗出江中也江淹别賦云聳/淵魚之出鱗仰秣仰馬吹吐謂馬笑也)臣等誠愧知音
敢忘悦豫若使詳其音律是所邈然但能記其鏗鏘於
斯為幸不勝慶悦之誠謹詣明堂奉表以聞
　　為閻大將軍乞致仕表
　　　(周書曰閻慶字仁慶河南河隂人也孝閔踐祚/拜大將軍建徳二年抗表致仕優詔許焉即此)
　　　(是也葢子/山所作矣)
臣某言(某閻/慶也)臣聞禮云大夫七十致仕於朝傳家於子
膳則貳珍衣稱時制(曲禮曰大夫七十而致仕若不得/謝則必賜之几杖又云七十曰老)
(而傳鄭注云傳家事在子孫是宗子之父王制曰七十/貳膳八十常珍又云七十時制正義曰貳副也膳善食)
(也恒令善食有儲副不使有闕也珍謂珍竒美食時制/謂一時可辦是衣物之難得者是年轉老所須辦轉切)
(也/)臣自出身奉國四十餘年遭遇風雲從㣲至著太祖
文皇帝扶危濟難奄有闗河臣實無堪中涓從事(漢書/顔師)
(古注曰中涓官名/居中而涓潔也)自洛食風塵河梁旗鼔華隂有白馬
之兵河曲有黃沙之陣臣雖用命不能竒策功薄賞厚
因人成事恩澤年表常以愧心(周書閻慶傳云齊神武/舉兵入洛魏孝武西遷)
(慶謂所親曰髙歡跋扈將有簒弑之謀豈有茍安目前/受其控制也遂以大統三年自宜陽歸闕太祖謂慶曰)
(髙歡逆亂宇内分崩羣盜競興人皆徇已卿遂能盡忠/貞之節重君臣之義背逆歸順捨危就安雖古人所稱)
(何以加也即拜中堅將軍奉車都尉河橋之役有功及/邙山之戰先登陷陣位至驃騎大將軍儀同三司雲中)
(大中正加侍中賜姓大野氏洛食風塵謂髙歡入洛也/尚書洛誥曰我乃卜澗水東瀍水西惟洛食河梁旗鼓)
(謂河橋之役也華隂白馬之兵謂解華山圍也河曲黃/沙之陣謂平沙苑陣也史記平原君傳毛遂曰公等録)
(録所謂因人成事者也漢書有外/戚恩澤侯表史記有功臣年表)仰逢周朝以揖讓登
庸謳歌受命主貴臣遷頻煩榮寵(周書云孝閔帝踐阼/就拜大將軍天和六)
(年進位/柱國)三槐以鑄鼎象物知其神奸五等以桓珪飾瑞
守其宮室臣以何徳兼而有之(周禮曰三槐三公位焉/左氏傳曰昔夏之方有)
(徳也逺方圖物貢金九牧鑄鼎象物而為之備使民知/神姦故民入川澤山林不逢不若魑魅罔兩莫能逢之)
(周禮上公之禮執桓珪諸侯之禮執信珪伯執躬珪子/執榖璧男執蒲璧注云雙植謂之桓桓宫室之象所以)
(安其上也圭長九寸故玉/人云圭長九寸公守之)况復水土之職王梁以應讖
受徴兵戈之王韓信以登壇獨拜語其連類臣又何人
(袁𢎞後漢紀曰建武元年王梁為大司空封武强侯初/赤伏符曰王梁主衛作𤣥武上以野王衛徙也𤣥武水)
(神也大司空水神之官也乃以梁為大司空梁字君嚴/漁陽安陽人也史記曰蕭何聞韓信亡自追之謂漢王)
(曰諸將易得耳至如信者國士無雙王必拜之擇良日/齋戒設壇塲具禮乃可耳王許之諸將皆喜人人各自)
(以為得大將至拜乃/韓信也一軍皆驚)方今四海未寜三方鼎峙(三方謂/周齊陳)
(也/)陛下勞心之日羣公展効之秋而臣甲子既多耄年
又及(左氏傳曰老將至耄又及之禮記曰八十九十曰/耄鄭注云耄惽忘也按慶抗表在建徳二年至隋)
(開皇二年薨年七十七/計此時巳六十六歳矣)無參賔客之事謬逹諸侯之班
尸禄素餐久紊彞典負乗致寇徒煩有司(詩云不素餐/兮素空也無)
(徳而食其禄曰素餐韓詩曰何謂素餐素者質也人但/有質樸而無治民之材易解卦六三負且乗致寇至貞)
(吝虞翻曰負倍也二變時艮為背謂三以四艮倍五也/五來寇三時坤為車三在坤上故負且乗小人而乗君)
(子之器故象曰亦可醜也五之二滅坎坎為冦盜上位/慢下位暴於二慢藏誨盜故致冦至貞吝象曰自我致)
(戎又誰/咎也)加以寒暑乖違節宣失序風木交侵菁華巳竭
(韓詩外傳樹欲静而/風不定廣雅菁華也)雖復廉頗强飯馬援據鞍求欲報
恩何能為役(史記曰廉頗居梁久之魏不能信用趙以/數困於秦兵思復得頗頗亦思復用於趙)
(趙王使使者視廉頗尚可用否廉頗之讐郭開多與使/者金令毁之趙使者既見廉頗頗為之一飯斗米肉十)
(斤被甲上馬以示尚可用趙使還報王曰㢘將軍雖善/飯然與臣坐頃之三遺矢矣趙王以為老遂不召後漢)
(書曰武陵將軍劉尚撃五溪蠻夷深入軍沒援因復請/行時年六十二帝愍其老未許之援自請曰臣尚能被)
(甲上馬帝令試之據鞍顧盼以/示可用帝笑曰矍鑠哉是翁也)榮唘期之樂適足自貽
(説苑曰孔子見榮唘期衣鹿皮裘鼓瑟而歌孔子問曰/先生何樂也對曰吾樂甚多天生萬物惟人為貴而吾)
(得為人是一樂也男女之别男尊女卑故以男為貴吾/既得為男矣是二樂也人生有不見日月不免襁褓者)
(吾既行年九十矣是三樂也貧者士之常也死者人之/終也處常得終吾何憂哉孔子曰善乎能自寛者也)
燭之武之言無能為也(左傳僖三十年曰晉侯秦伯圍/鄭佚之狐言於鄭伯曰國危矣)
(若使燭之武見秦君師必退公從之辭曰/臣之壯也猶不如人今老矣無能為也巳)特乞解所居
官言從初服事符骸骨之請非謀几杖之賜(説苑曰晏/子任東阿)
(乞骸骨以避賢者之路曲禮曰大/夫致仕若不得謝則必賜之几杖)若臣北陵移病東臯
歸老(史記曰司馬相如既病免家居茂陵西都賦曰北/眺五陵茂陵在北故云北陵歸去來辭曰登東臯)
(以舒嘯秋興賦云/耕東臯之沃壤)山河茅社一反司勲公侯珪璧還封
典瑞(張宴曰王者以五色土為太社封四方諸侯各以/其方色土與之苴以白茅歸以立社周禮云司勲)
(屬夏官小司馬之職又云司勲掌六卿賞地之法以等/其功公侯珪璧者周禮典瑞云公執桓珪侯執信珪伯)
(執躬珪子執榖璧男執蒲璧是也春官宗伯有典瑞之/職鄭云瑞節信也典瑞若今符璽郎釋曰案其職云掌)
(玉瑞玉/器之藏)則朝無冒位之人臣免妨賢之責虞氏養老敢
希東序之榮周朝如荼豈望西郊之禮(禮記曰有虞氏/養國老於上庠)
(養庶老於下庠夏后氏養國老於東序養庶老於西序/殷人養國老於右學養庶老於左學周人養國老於東)
(膠養庶老於虞庠虞庠在國之西郊鄭司農注云皆學/名四代相變或上西或上東或貴在郊上庠右學大學)
(也在西郊下庠左學小學也在國中王宫之東東序東/膠亦大學在國中王宫之東西序虞庠亦小學也西序)
(在西郊周立小學西郊膠之言糾也庠之言養也周之/小學為有虞氏之庠制是以名庠云其立鄉學亦如之)
(周禮曰望而視之欲其荼白也注云韋革逺眡之當如/茅莠之色詩云有女如荼吳越春秋云軍皆白裳白髦)
(素甲素羽之矰望之若荼是荼白色也此云周/朝如荼者謂養老老人髪白如茅莠之色也)但瞻仰
天威方違咫尺徘徊城闕私增悽戀不任知止之情(左/氏)
(傳曰天威不/違顔咫尺)
　　代人乞致仕表
臣遡言臣聞一葉將隕寜待於風露百川皆到自竭者
潢汚(尚書大傳曰百川赴東海左氏傳曰潢汚行潦之/水服䖍曰畜小水謂之潢水不流謂之汚杜預曰)
(停水/也)臣輒感之以悲以咽臣某中謝臣仲春之末舊患
漸加雙足頗蹇四支不利扶步有邯鄲之失勉視無離
婁之明(莊子曰夀陵餘子學步於邯鄲失其故也直匍/匐而歸耳又天地篇云黃帝逰於赤水之北登)
(乎崑崙之山南望而歸遺其𤣥珠使知索之不/得使離朱索之趙岐孟子注曰離朱即離婁也)安可率
此留務溷玆恒典陛下恩周曲成未忍捐棄㣲臣困至
於亟轉不堪勝臣所以自咎自傷淚繼之血臣某中謝
臣特承先緒進不因人陛下憫臣無用舉直而有戅(史/記)
(云上曰甚矣汲黯之戅也/索隱曰戅愚也音涉降反)自奉圖太極宣綍中書(易繫/辭曰)
(易有太極是生兩儀禮記曰王言如綸其/出如綍鄭注云綍引棺索也綍音弗大索)陛下收臣以
一心任臣以獨掌九年冀登宰輔八歳載踐宗伯出擁
干旄入叅衡鏡或雲臺之上徴臣預疇咨之㫖(後漢書/曰肅宗)
(詔賈逵入講尚/書南宮雲臺)或日觀之下詔臣操刋勒之文(漢官儀/曰泰山)
(東南日觀者雞一鳴時見日欲出長三丈/所言日觀者望見長安其髙如視浮雲)美而暢之臣
實尤忝明憲不敢以纖負𤣥造竟㣲於滴助日月其媮
冰炭交集誠懷伏以前陪政事親荷徳音謂臣等經侍
軒墀子孫尚延保護臣荷螻蟻歘戴丘山臣宜生亦盡
命死且陳力竊不知終而不知止朝列三數與臣同儕
臣未六十推臣則幼獨臣彌當頓顇病不俟年盈量窮
涯滿而招損逾時每乖於勿藥永日猶繫於苞桑(周易/曰勿)
(藥有喜又曰其亡/其亡繫於苞桑)覽分必然貪榮所忌伏乞免臣見職
退畢餘生察臣榮不可支矜臣分不能强乃臣之幸也
豈悟仁夀之闥有此一時承明之廬無縁再謁(陸機與/弟雲書)
(曰仁夀殿前有大方銅鏡仁夀殿名/漢書武帝謂嚴助曰君厭承明之廬)心神已弊晷刻增
悲叨睿鑒則多士莫先違聖顔則小臣何逺惟冀三條
唘道萬乘巡京(西都賦曰披三條之廣路薛/綜西京賦注曰萬乗天子也)悦西怨之
羣黎逮東封之從者危䰟倘駐枯骨如存是臣之愜非
臣所望臣又聞驅奔効駕先輟於羸駘翔集賀成近遺
於鎩翮(羸駘駑馬也淮南子曰大厦/成而燕雀相賀鎩翮殘羽也)彼尚知慕而況臣
哉聞未遑請臣之懇戀至於隳官臣合書罪無任戰慄
戀結之至
　　齊王進白兔表(代齊煬王/憲作也)
臣聞輿圖欲逺則玉虎晨鳴(河圖括地象曰令訾野中/有玉虎晨雷聖人感期而)
(興/)轍迹方開則銀麞入貢(銀麞白鹿也史記周本紀曰/犬戎以其職貢來王王遂征)
(之得四白狼四白鹿以/歸自是荒服者不至)伏惟陛下明明在上翼翼居尊
(毛詩曰明明在下陸士衡四言詩曰/明明在上詩曰維此文王小心翼翼)徳動天闗威移地
軸(荆州星占曰北辰一名天闗河圖/括地象曰崑崙之山橫為地軸)是以風煙照燭毛
羽禎祥史不絶書府無虚日臣受服元戎用綏邊鄙轅
門所届始次熊山前茅慮無乃獲白兔(言齊王時方東/討也劉熙釋名)
(曰元戎車在軍前唘突敵陣周所制也左氏傳曰邊鄙/不聳熊山熊耳山也漢書地理志曰𢎞農郡盧氏熊耳)
(山在東伊水出東北入洛左傳宣十二年曰蔿敖為宰/擇楚國之令典軍行右轅左追蓐前茅慮無杜云在車)
(之右者挾轅為戰備慮無如今軍行前有斥候蹹伏皆/持以絳及白為幡見騎賊舉絳幡見步賊舉白憣備慮)
(有無也茅明也或曰/時楚以茅以旌幟)光鮮越雉色麗秦狐(太公金匱曰/武王伐殷四)
(夷聞之各以來貢越裳獻白雉重譯而至史/記孟嘗君有狐白裘直千金入秦獻之昭王)月徳符徴
金精表瑞(傳𤣥擬天問曰月中何有白兔𢷬藥以月中/有兔故云月徳西方白帝是為金徳白主金)
(故云金精又月為金精/獲白兔為金精之瑞也)呈祥輿頌効異披圖(左傳有輿/人之頌圖)
(瑞圖/也)尊敬之迹既明應事之機斯兆臣之龔行實從陜
略(尚書武王曰今予惟龔行天之罰陜/略謂治陜州也時憲為雍州牧故云)瑞以素質彌雄
西氣(西方為白帝之精在雍州陜路/獲此白兔故曰彌雄西氣也)庶重承廟算方事
申威揜代偃齊分韓裂趙不勝鳧藻踴躍之情
　　齊王進蒼烏表(周書建徳三年/雍州獲青烏)
臣某言(某謂/憲也)臣聞飛南陽之雉尚開霸圖(列異傳曰陳/倉人得異物)
(以獻之道遇二童子云此名為媪在地下食死人腦媪/乃言彼二童子名陳寶得雄者王得雌者霸乃逐童子)
(化為雉秦穆公大獵果獲其雌為立祠祭有光雷電之/聲雄止南陽有赤光長十餘丈來入陳倉祠中所以代)
(俗謂之寶夫人/祠抑有由也)下建章之鵠猶調和氣(西京雜記曰始/元元年黄鵠下)
(太液池上為歌曰黄鵠飛兮下建章羽肅肅兮行蹌蹌/金為衣兮菊為裳唼唼荷荇出入蒹葭自顧菲薄愧爾)
(嘉/祥)况乃虞廷告瑞姬社呈祥(抱樸子曰昔有虞氏至孝/三足烏集其庭呂氏春秋)
(曰文王之時天先見火赤烏銜丹書集於周/社文王曰火氣勝故其色尚赤其事則火)咸髙識哺
之心實貴能知之性(師曠禽經曰/慈烏反哺)伏惟皇帝陛下(謂武/帝也)
徳敎百姓孝刑四海(二語出/孝經)攝提從紀天下文明(爾雅/曰太)
(歳在寅曰攝提易曰/見龍在田天下文明)是以東海輸禽乍改黔質西山度
羽或變蒼精(博物志曰有鳥如烏文首白喙赤足曰精/衛常取西山之木石以填東海史記曰秦)
(更名民曰黔首按黔黑色也若蒼頭矣黔質亦謂蒼色/也西山經云三危之山三青鳥居之郭璞注云三青鳥)
(主為西王母取食别自棲息於此山也/竹書曰穆王西征至於青鳥所解也)臣去月三十日
行到陜州獲大都督莫仁回樂列稱於州射堂内見一
蒼烏林薄回翔循環不去駐乗木之精轉司風之翼(東/方)
(木帝為蒼精烏蒼色故云乘木之精也三輔/黃圖曰長安宮南靈臺有相風烏遇風乃動)即召儀同
某甲等同時觀見斯實禮敬所覃孝慈之感(張茂先曰/慈烏曰孝)
(烏蔡中郎曰/至孝之應也)理宜歸瑞秘圖書祥帝冊用光至徳取効
升平無令赤鳳留止偏為瘞玉之歌(列仙傳曰蕭史者/秦穆公時人也善)
(吹簫穆公有女號㺯玉作鳳鳴居數十年吹似鳳凰鳳/凰來止其屋為作鳳臺夫婦止其上不下數年一旦皆)
(隨鳳凰飛去故秦氏/作鳳女祠有簫聲)𤣥鶴徘徊獨擅銜珠之舞(玉符瑞/圖曰晉)
(平公鼓琴有𤣥鶴二八而下銜明珠舞於庭一鶴失/珠覔得而去相鶴經曰鶴夀二百六十歳則色純黒)
　　齊王進赤雀表
臣某言臣聞南陽雉飛尚論秦霸(漢書地理志曰南陽/郡雉縣師古曰太康)
(地志云即陳倉人所逐二童子名寶雞/者雄止陳倉為石雌止此縣故名雉縣)建章鵠下猶明
漢徳(漢書昭帝紀曰始元元年春二月黃鵠下建章宮/太液池中公卿上夀賜諸侯王列侯宗室金錢各)
(有/差)當今天不愛寶地必呈祥自應長樂觀符文昌唘瑞
(三輔黄圖有長樂宫春秋文曜鈎曰魁戴匡六/星曰文昌宮為六府魏都賦云造文昌之廣殿)伏惟皇
帝陛下(周武/帝也)欽明文思惟以劬勞成務厯象日月允釐
百工(尚書曰欽明文思安安又曰乃命羲和欽若昊天/厯象日月星辰敬授人時又曰允釐百工庶績咸)
(熙/)海水無波天星不動(海不揚波言四方之底定也天/星不動言天無星隕之災也皆)
(祥瑞/之徴)去四月十三日獲隴右符府叅軍李暉牒稱户屬
秦川清水郡伯陽縣文谷林在家庭獲一赤雀光同朱
鳳色類丹烏降火飛精似入公車之府(史記封禪書曰/周得火徳有赤)
(烏之符索隱曰尚書中候及吕氏春秋皆云有火自天/止於王屋流為赤烏五至以數俱來魚豢典畧云秦伯)
(出獵至咸陽有火烏流下化/為白雀啣綠丹書集於公車)流金成製若上凌雲之臺
(王子年拾遺記曰魏明帝即位二年昆明國貢𠻳金鳥/人云其地去燃州九千里出此鳥形如雀而色黄羽毛)
(柔宻常翺翔海上羅者得之以為至祥聞大魏之徳被/於遐逺故越山航海來獻大國帝得此鳥畜於靈禽之)
(園飴以真珠飲以龜腦鳥常吐金屑如粟鑄之可以為/器者漢武帝時有人獻神雀葢此類也此鳥畏霜雪乃)
(起小屋處之名曰辟寒臺皆用水精為户牖使内外通/光而常隔於風雨塵霧宮人争以鳥吐之金用飾釵佩)
(謂之辟寒金故宮人相嘲曰不服辟寒金那得帝王心/不服辟寒鈿那得君王憐於是媚惑者亂爭此寶以金)
(為身飾及行臥皆懷挾以要寵幸也魏氏喪滅池臺鞠/為煨燼嗽金之鳥亦自翺翔矣凌雲臺亦魏明帝所造)
(拾遺記云魏明帝起凌雲/臺躬自掘土羣臣負畚)謹按赤雀銜書止於酆户周
之受命興乎此祥(尚書中候曰赤雀丹書入於/豐止於昌前昌拜稽首受之)即事所
觀同符合契(符如漢銅虎符竹使符之類半留京師半/以與之是也契如左傳所云使王叔氏與)
(伯輿合要王叔氏不能舉其契杜預云合要契/之辭也言今獻赤雀與古銜書可合符契也)實可圖
形瑞譜書頌儒林事足成臺名堪紀號(成臺如魏之辟/寒臺是也注見)
(上文紀漢如漢神爵五鳳/吳赤烏之類以為年紀也)豈直雲中太守見赤心之奉
主(水經注曰雲中故趙地虞氏記云趙侯自五原河曲/築長城東至隂山一箱崩不就見羣鵠逰於雲中徘)
(徊經日火光在其下即於其處築城今雲中城是陳留/耆舊傳曰魏尚繫獄有萬頭雀集獄樹尚曰夫棘中心)
(赤外有棘蒙雀者爵命/之祥也果為雲中太守)蓬萊童子知白環之報恩(吳均/續齊)
(諧誌曰𢎞農楊寶性慈愛年九歳至華隂山見一黄雀/為䲭梟所搏逐樹下傷瘢甚多宛轉復為螻蟻所困寶)
(懷之以歸置諸梁上夜聞啼聲甚切親自照視為蚊所/囓乃移置巾箱中啖以黃花逮十餘日毛羽成飛翔朝)
(去暮來宿巾箱中如此積年忽與羣雀俱來哀鳴遶堂/數夕乃去是夕寶三更讀書有黃衣童子曰我王母使)
(者昔使蓬萊為䲭梟所搏蒙君之仁愛見救今當受賜/南海别以四玉環與之曰令君子孫潔白且從登三公)
(事如此環矣寶之孝大聞於天下名位日隆子震震子/秉秉子彪四世名公及震𦵏時有大鳥降人謂真孝招)
(也/)臣等預觀休徴情廹恒慶不任鳧藻之至
　　為晉陽公進玉律秤尺斗升表
　　　(晉陽公晉國公護也周書武帝保/定元年五月晉國公獲玉斗以獻)
臣某言(某護/也)臣聞三才既立君臣之道已陳六位時成
禮樂之功斯正(三才天地人也周易曰兼三/才而兩之又曰六位時成)故以叶和
日月測度隂陽悦豫兆人儀刑萬國者也伏惟皇帝(周/髙)
(祖武/帝也)應籙馭天披圖受命據太陽而懸象履文昌而建
極(東京賦曰髙祖膺籙受圖易繫辭曰懸象著明莫大/乎日月星經曰文昌七星如半月形在北斗魁前天)
(府主營計天下事其六星各有名文昌與三公攝提軒/轅共為一體魏都賦曰造文昌之廣殿劉逵注云文昌)
(正殿/名也)白環表讓徳之符𤣥珪告成功之瑞(帝王世紀曰/西王母慕舜)
(之徳來獻白環禹貢曰/禹錫𤣥圭告厥成功)太階既平升中可習(長楊賦曰/玉衡正而)
(太階平禮記曰升中於天鄭注云中/成也燎柴祭天告以諸侯之成功)必當水逮千年山
稱萬歳(王嘉拾遺記曰黄河千年一清漢書曰武帝元/封元年登嵩髙吏卒咸聞呼萬歳者三荀悦曰)
(萬嵗山神呼之也應劭曰/嵩髙縣有上中下萬歳里)伏見勅旨刋正音律平章厯
象奏黄鍾而歌大呂變孤竹而舞雲門(周禮云太師掌/六律六同以合)
(隂陽之聲陽聲黃鍾太蔟姑洗蕤賔夷則無射隂聲大/吕應鍾南呂函鍾小吕夾鍾是也孤竹管也雲門古樂)
(名亦見/周禮)莫不器取疎通聲從安樂四分既明三㣲且定
(易乾鑿度曰天氣三㣲而成一著三著而成一體鄭康/成注云五日為一㣲十五日為一著故五日為一候十)
(五日成一氣也冬至陽始生積十五日至小寒為一著/至大寒為二著至立春為三著凡四十五日而成一節)
(故曰三著/而成體也)是以聞鐘於洛浦即變聲乖(國語曰周景王/二十三年鑄無)
(射而為之大林鐘成伶人告和王謂伶州鳩曰鐘果和/矣對曰上作器民樂之則為和今民莫怨恨諺曰衆心)
(成城衆口鑠/金不知其和)聽鐸於邯鄲先知響韻(戰國策曰秦攻趙/鼔鐸之音聞於北)
(堂希卑曰夫秦之攻趙不必急如此此召兵也必有大/臣欲衡者耳王欲知其人旦日贊羣臣而訪之先言橫)
(者則其人也建信君/果言橫邯鄲趙地也)二分二至行於司厯之官(左傳僖/五年曰)
(凡分至唘閉必書雲物杜預曰分春秋分也至冬夏至/也正義曰一年分為四時時皆九十餘日春之半秋之)
(半晝夜長短等晝夜中分一日刻故春秋之半稱春秋/分也冬之半夏之半晝夜長短極極訓為至故冬夏之)
(半稱冬夏至也云司厯之官者謂太史也周禮/云太史掌正歳年以序事頒告朔於邦國是也)九變九
成被於中和之職(周禮司樂之職云若樂六變則天神/皆降可得而禮矣若樂八變則地祇)
(皆出可得而禮矣若樂九變則人鬼可得而禮矣釋曰/言六變八變九變者謂在天地及廟庭而立四表舞人)
(從南表向第二表為一成一成則一變從第二至第三/為二成從第三至北頭第四表為三成舞人右轉身向)
(南於北表之北還從第一至第二為四成從第二至第/三為五成從第三至南頭第一表為六成則天神皆降)
(若八變者更從南頭北向第二為七成又從第二至第/三為八成地祇皆出若九變者又從第三至北頭第一)
(為九成人鬼可得禮焉此約周之大武象武/王伐紂禮記曰樂者天地之命中和之紀也)足以動天
地感鬼神被風俗平寒暑豈直吟嘯谿谷回翔鸞鳳而
巳哉是知零陵廟前徒尋舜管(應劭風俗通曰詩云嘒/嘒管聲簫管備舉禮樂)
(記云管漆竹長一尺六孔十二月之音也物貫地而牙/故謂之管尚書大傳曰舜之時西王母來獻其白玉琯)
(昔章帝時零陵文學奚景於泠道舜祠下得生白玉琯/知古以玉為琯後乃易之以竹耳夫以玉作音故神人)
(和鳳凰/儀也)始平城下空論周尺(晉書樂志曰阮咸常心譏/荀勗新律聲髙以為髙近)
(哀思不合中和每公會樂作咸謂之不調朂以為異巳/乃出咸為始平相後有田父耕於野得周時玉尺勗以)
(校巳所治鐘鼓金石絲竹皆短校一米於此伏咸之妙/復徴咸歸勗既以新律造二舞次更修正鐘聲會勗薨)
(未竟/其業)臣聞上制其禮下習其儀君定其法臣行其事謹
造玉律一具并玉秤尺斗升合等始得成功至於分粟
絫黍量絲數龠(漢書律厯志曰度長短者不失毫釐量/多少者不夫圭撮權輕重者不失黍絫)
(應劭曰十黍為絫十絫為銖孟康曰絫者墨蠡反師古/曰絫音來戈反此字讀亦音纍紲之纍律厯志又云度)
(量出於黄鐘之律度者分寸尺丈引所以度長短也本/起於黄鐘之管長以子榖秬黍中者以一黍之廣度之)
(千二百黍為一分十分為寸十寸為尺十尺為丈十丈/為引而五度審矣量謂龠合升斗斛所以量多少也本)
(起於黃鐘之龠以子榖秬黍中者千有二百實為一龠/十禽為一合十合為一升十升為斗十斗為斛而五量)
(嘉矣權者銖兩斤鈞石所以稱物知輕重也本起於黄/鐘之龠一龠容千二百黍重十二銖兩之為兩十六兩)
(為斤三十斤為鈞四鈞為石而五權謹矣權衡一物衡/平也權重也稱上謂之衡稱鎚謂之權所從言之異耳)
(如彼志文是量度/權衡本起於律也)實以仰稟聖規詳參神思所冀節移
隂管無勞河内之灰(後漢書律厯志曰候氣之法為室/三重户閉塗釁必周宻布緹縵室)
(中以木為案每律各一内庳外髙從其方位加律其上/以葭莩灰抑其内端案厯而候之氣至者其灰去其為)
(氣所動者其灰散人及風所動者/其灰聚章懷太子注葭莩出河内)氣動陽鐘不待金門
之竹(晉書樂志楊泉記曰取𢎞農宜陽縣金門竹為管/河内葭莩為灰後漢書郡國志𢎞農郡宜陽縣金)
(門山出竹/為律管)而琬琰事輕般倕慮淺(尚書曰𢎞璧琬琰在/西序般魯般倕共工)
(見嵇康/琴賦注)不足展采成均增輝度量(漢書律厯志曰鈞者/均也陽施其氣隂化)
(其物皆得其成就平均也三十斤成鈞虞書曰乃同/律度量衡釋云度如字丈尺也量力尚反斗斛也)賫
器奉表以聞
　　進象經賦表
　　　(周書武帝紀云天和三年帝制象經成集百僚/講説隋書經籍志象經一巻周武帝撰有王褒)
　　　(注王裕注何妥注又有象經發題義又據小説/周武帝象經有日月星辰之象或云以孤虛衝)
　　　(破寓於局間非俗象棊車馬之類也注詳/第一巻象戲賦子山作賦進之故進表云)
臣某言臣伏讀聖製象經并觀象戲私心踴躍不勝忭
舞伏以性與天道本絶尋求直以懸諸日月遂獲瞻仰
(論語曰夫子之言性與天道不可得而聞也/揚雄答劉歆書曰是懸諸日月不刋之書也)九州既奠
近對河圖(左傳虞人之箴曰芒芒禹迹畫為九州謂/冀兖青徐揚荆豫梁雍也易曰河出圖)四
轍中繩全觀玉策(穆天子傳曰天子至於羣玉之/山四轍中繩先王之所謂策府)未飛
𤣥鶴先聞金石之聲(尚書大傳曰虞舜歌樂曰和伯之/樂舞𤣥鶴又韓子曰師曠奏清徴)
(有𤣥鶴二/八集廊門)不上赤城獨見煙霞之氣(孔靈符會稽記曰/赤城山名皆赤狀)
(似雲霞懸霤千仞謂之瀑布飛流洒散冬夏不竭支遁/天台山銘曰往天台當由赤城山為道徑天台山圖曰)
(赤城山天台/之南門也)置管而測光景愈髙沉玉而觀淵泉益逺
(東方朔客難曰以管窺天/管子淵深不涸沈玉極矣)寢不自涯課虛為賦辭非寥
亮學無雕刻(向秀思舊賦曰發聲寥亮雕刻/揚子雲所謂雕蟲篆刻是也)遂敢陳述
誠為厚顔(詩云顔/之厚矣)况復日之逺近本非童子所問(列子/曰孔)
(子東逰見二小兒辨鬬問其故一小兒曰我以日始出/時去人近而日中時逺也一小兒曰以日出時逺而日)
(中時近一小兒曰日初出時大如車葢及日中時如盤/盂此不為逺者小而近者大乎一小兒曰日初出滄滄)
(涼涼及其中而探湯此不為近者熱而逺者/涼乎孔子不能決兩小兒曰孰謂汝多知乎)天之渾葢
豈是書生所談(後漢書曰張衡研覈隂陽妙盡璇璣之/正作渾天儀著靈憲算罔論言甚詳明)
(注云漢名臣奏曰蔡邕曰言天體者有三家一曰周髀/一曰宣夜一曰渾天宣夜之學絶無師法周髀術數具)
(存考驗天狀多所違失故史官不用惟渾天者近得其/情今史官所用候臺銅儀則其法也晉書天文志曰古)
(言天者有三家一曰蓋天二曰宣夜三曰渾天蔡邕所/謂周髀者即葢天之説也其本庖犧氏立周天厯度其)
(所傳則周公受於殷商周人志之故曰周髀髀者股也/股者表也天圓如葢地方如棊局天旁轉如推磨而左)
(行日月右行隨天左轉故日月實東行而天牽之以西/沒譬之蟻行磨石之上磨左旋而蟻右去磨疾而蟻遲)
(故不得不隨磨以左廻焉天形南髙而北下日出髙故/見日入下故不見天之居如倚故極在人北是其證也)
(極在天之中而今在人北所以知天之形如倚葢日朝/出陽中暮入隂中隂氣暗㝠故沒不見也夏時陽氣多)
(隂氣少陽氣充明與日同輝故日出即見無蔽之者故/夏日長也冬天隂氣多陽氣少隂氣暗𡨕掩日之光雖)
(出猶隱不見故冬曰短也渾天儀注云天如雞子地如/雞子中黃孤居於天内天大而地小天表裏有水天地)
(各乗氣而立載水而行周天三百六十五度四分度之/一又中分中則半覆地上半繞地下故二十八宿半見)
(半隱天轉如車轂之運也諸論天者雖多然精於隂陽/者張平子陸公紀之徒咸以為推步七曜之道度厯象)
(昏明之證候校以四八之氣考以漏刻之分占晷影之/往來求驗於事情莫宻於渾象者也張平子既作銅渾)
(天儀於宻室中以漏水轉之令伺之者閉户而唱之其/伺之者以告靈臺之觀天者曰璇璣所加某星始見某)
(星已中某星巳沒皆如合符也云天/之渾葢者渾天葢天二家之學也)冒用奏聞伏增流
汗之至
　　賀傳位於皇太子表
　　　(周書宣帝紀云大成元年帝傳位於太子衍大/赦天下改大成元年為大象元年帝於是自稱)
　　　(天元皇帝所居稱天臺冕有二十四旒車服旗/鼓皆以二十四為節内史御史内正皆置上大)
　　　(夫皇帝衍/稱正陽宮)
臣某言伏見二月十九日詔傳位於皇太子昔者降居
弱水登庸有優劣之殊(水經注曰黄帝長子昌意徳劣/不足紹承大位降居弱水為諸)
(侯焉娶蜀山氏女生顓頊於若水之野有聖徳/二十登帝位承少昊金官之政以水徳寶厯矣)來朝櫟
陽繼體有君臣之異(漢書曰髙帝歸櫟陽五日一朝太/公太公家令説太公曰天亡二日)
(土無二王皇帝雖子人主也太公雖父人臣也奈何令/人主拜人臣如此則威重不行後上朝太公擁彗迎門)
(卻行上大驚下扶太公太公曰帝人主奈何以我亂天/下法於是上心善家令言賜黃金五百斤上尊太公曰)
(太上皇參同契長子繼父體漢書/平當曰今漢繼體承基三百餘年)不得與夫天之兩日
日之再中並耀聨輝重明雙照同年而語矣(易離卦彖/曰重明以)
(麗乎/正)伏惟天元皇帝(周宣帝也周書本紀云帝傳位太/子自號天元皇帝又云每對臣下)
(自稱/為天)惟聖作聖惟親尊親降意於與能鳴謙於神器(易/繫)
(辭曰百姓與能謙卦/二爻曰鳴謙貞吉)欲令百二相和先聞揖讓之風天
下無為早識吾君之子是以運獨見之明行非常之事
先天不為後天而奉(易乾卦文/言之辭也)皇太子身貞萬國道照
四門(周易曰首出庶物萬國咸寜虞書舜典曰賔/于四門四門穆穆孔傳曰四門四方之門也)夙膺
再命之符實允基天之命非闗復子明辟異於遷虞事
夏(尚書曰周公拜手稽首曰朕復子明辟遷虞事夏謂/禹受舜禪也言帝與太子乃是父子本當傳位既非)
(周成之復還亦異/虞夏之革命也)既損既益尚或二天為離為火何妨
兩日(論語曰所損益可知也易離卦象曰明兩作離大/人以繼明照四方説卦曰離為火為日言天元皇)
(帝居天臺皇帝居正/陽宮為二天兩日也)且平陽蒲阪賢臣則二十五人(史/記)
(注皇甫謐曰舜所都或言蒲阪或言平陽或言潘潘今/上谷也正義曰括地志云平陽今晉州城是也潘今媯)
(州城是也蒲阪今蒲州南二里河東縣界蒲阪故城是國/也舜典帝曰咨汝二十有二人欽哉惟時亮天功孔安)
(曰禹垂益伯夷䕫龍六人新命有識四岳十二牧凡二/十二人特勅命之馬融曰稷契臯陶皆居官久有成功)
(但述而美之無所復勅禹及垂已下皆初命凡六人與/上十二牧四岳凡二十二人按書云二十二人此言二)
(十五人其以二十二人之外加/稷契臯陶三人為二十五人耶)顓頊髙辛才子則一十
六族(左傳文十八年季文子云昔髙陽氏有才子八人/蒼舒隤敳檮戭大臨尨降庭堅仲容叔逹齊聖廣)
(淵明允篤誠天下之民謂之八愷髙辛氏有才子八人/伯奮仲堪叔獻季仲伯虎仲熊叔豹季貍忠肅共懿宣)
(慈惠和天下之民謂之八元此十六族也/杜預云髙陽顓頊之號髙辛帝嚳之號)與此計事何
遽無成鼚乎鼓之軒乎舞之(帝乃載歌鼚乎鼓之/軒乎舞之鼚丑良切)自當
八風通慶雲聚五老同逰三星連曜(五經通義曰八風/者八卦之氣八風)
(以時至則隂陽變化之道成萬物得以時育生也史記/天官書曰若煙非煙若雲非雲郁郁紛紛是謂慶雲論)
(語考比讖曰仲尼曰帝堯率舜等升首山觀河渚見五/老入於河漢書天文志曰天腥而景星見孟康曰有赤)
(方氣與青方氣相連赤方中有兩黄星/青方中有一黄星凡三星共為景星也)豈直雙龍再賜
九雉重飛而巳哉(山海經曰大樂之野夏后唘於此舞/九代馬乗兩龍琴操曰越裳操周公)
(所作也周公輔成王成文武之王道越裳重九譯/而來獻白雉周公援琴而歌受之獻於文王之廟)皇帝
邈然姑射正當乗雲馭龍(皇帝周宣帝也莊子曰藐姑/射之山有神人居焉肌膚若)
(氷雪綽約若處子不食五榖吸風飲露乗雲氣馭飛龍/而逰於四海之外堯治天下之民平海内之政往見四)
(子藐姑射之山汾水之/陽窅然喪其天下焉)問道崆峒豈復先秋木落(莊子/曰黃)
(帝立為天子十九年令行天下聞廣成子在於崆峒之/上故往見之廣成子曰而所欲問者物之質也而所欲)
(官者物之殘也自而治天下雲氣不待族而雨草木不/待黃而落日月之光益以荒矣而佞人之心翦翦者又)
(奚足以語至道黃帝退捐天下築特室締白茅閒居三/月復往邀之問治身奈何而可以長久廣成子語以至)
(道言宣帝棄其天下傳位有如/唐堯之逰姑射黃帝之訪崆峒)臣生預堯年時逢舜日
覩維新之慶實倍萬恒情
　　為杞公讓宗師驃騎表
　　　(代杞國公亮作也周書列傳云亮字乾徳/襲杞烈公爵天和末拜宗師進位大將軍)
臣某言伏見詔書以臣為使持節驃騎大將軍開府儀
同三司宗師中大夫伏奉綸言心䰟震讋(之涉反/失氣也)臣聞
堯分四岳是以望秩山川(堯典帝曰咨四岳孔安國曰/四岳即上羲和之四子分掌)
(四岳之諸侯故稱焉舜典曰歳二/月東巡至於岱宗柴望秩於山川)舜命九官是以光華
日月(漢書劉向上疏曰舜命九官濟濟相讓應劭曰尚/書曰禹作司空棄后稷契司徒咎繇作士師垂共)
(工益朕虞伯秩宗䕫/典樂龍納言凡九官)必須儀刑以徳明試以功乃可協
和萬邦咸熙庶績(此皆尚/書之辭)臣幼無學植長闕裁成(左氏/傳曰)
(學猶植也周易曰/裁成天地之道)鴻都之門不能定其章句(後漢書曰/靈帝光和)
(三年始置鴻都門學生鴻都門名也蔡邕傳曰邕拜郎/中校書東觀遷議郎熺平四年乃與堂谿典等奏求正)
(定六經文字靈帝許之邕乃自書策於碑使工鐫刻立/於太學門外於是後儒晚學咸取正焉及碑始立其觀)
(視及摹寫者車乗日萬餘兩填塞街陌又云初帝好學/自造皇羲篇五十章因引諸生能為文賦者本頗以經)
(學相招後諸為尺牘及工書鳥篆者皆/引名遂至數十人並侍制鴻都門下)雞鹿之塞無以
名其碑碣(漢書曰甘露二年單于入朝歸國漢遣董忠/等將騎將六千又發邊鄙郡士馬以千數送)
(單于出朔方雞鹿塞師古/曰在朔方窳渾縣西北)憑天潢之泒水附若水之分
枝(言杞公亮姓宇文氏與帝同枝𣲖也漢書天文志曰/西宮咸池曰天五潢五潢五帝車舍淮南子曰若木)
(在建木西末有/十日其華照地)東岳則朝宿有名南宮則門闌有籍(東/岳)
(泰山也朝宿朝宿之邑也若春秋鄭有泰山之祊衛取/有閻之土皆近泰山者也左氏傳説諸侯有大功徳乃)
(有朝宿湯沐之邑矣後漢書曰顯宗圖畫建武中名臣/列將於雲臺注云雲臺在南宮也説文曰闌門遮也)
在臣庸劣久知滿盈武陽以功臣之重特拜宗師東平
以母弟之尊超登上將臣有何徳能兼此榮(漢書曰景/帝二年制)
(詔御史故相國蕭何髙皇帝大功臣所與為天下也今/其祀絶朕甚憐之其以武陽縣户二千封何孫嘉為列)
(侯後漢書曰光武皇帝十一子光烈皇后生顯宗及東/平憲王蒼故云母弟蒼本傳云顯宗甚愛之及即位拜)
(為驃騎將軍置長史掾史/員四十人位在三公上)臣早傾庭䕃曾未扶牆母氏
慈訓哀矜苦勞甫及成人復垂捐棄几筵如在忍離鞠
養之恩終天無報叩地難任欲草土丘陵終身塋域霜
露申履時之感燕雀展廻翔之心不悟天澤沛然謬垂
提拔當今玉燭調和既非金革之世(爾雅曰四時調和/謂之玉燭禮記曰)
(衽金革疏云金革/謂軍戎器械也)璿璣齊正豈忘松檟之餘(尚書曰璿/璣玉衡以)
(齊七/政)况復一枝踡曲終危九層之臺一股涔蹄必傷千
里之駕(言己不堪用也莊子曰吾有樹人謂之樗其小/枝拳曲而不中規矩説苑曰晉靈公造九層之)
(臺費用千金謂左右曰敢有諫者斬荀息聞之上書求/見靈公張弩持矢見之曰臣不敢諫也臣能累十二博)
(碁加九雞子其上公曰子為寡人作之荀息正顔色定/志意以碁子置下加九雞子其上左右懼慴息靈公氣)
(息不續公曰危哉危哉荀息曰不危也復有危於此者/公曰願見之荀息曰九層之臺三年不成男不耕女不)
(織國用空虚鄰國謀議將興社稷亡滅君欲何望/靈公曰寡人之過也乃至於此即壞九層臺也)皇帝
欽明文思光宅區宇禮格四方無容奪臣之志孝治天
下自當哀臣此情大宗為師更求同姓之國元戎參乗
别選賢能之臣(大宗句辭宗師也元戎句辭驃騎也晉/書武帝紀云咸寜三年詔曰宗室戚屬)
(國之枝葉欲令奉率徳義為天下式然處富貴而能慎/行者寡召穆公糾合兄弟而賦棠棣之詩此姬氏本枝)
(百世也今以衛將軍扶風王亮為宗師當施行/皆諮之於宗師也詩云元戎十乗以先唘行)伏願覽
青蒲之奏曲允㣲誠(漢書曰史丹直入卧内伏青蒲/上應劭曰以青規地曰青蒲)詔
鳳凰之池特收嚴召(晉書曰以荀朂為尚書令朂久在/中書専管機事及失之甚罔罔悵)
(悵曰奪我鳳凰/池諸君賀我耶)則天慈無涯私願獲從臣之容身便當
有地不任荒悚戰懼之誠謹詣朝堂奉表以聞
　　功臣不死王事請門襲封表(一作請功/臣襲封表)
臣聞以法施民必傳祀典以勞定國必有承家孫叔敖
祭酹無聞有傷良相(史記曰孫叔敖為楚相且死屬其/子曰我死汝貧困往見優孟言孫)
(叔敖子也居數年其子貧負薪逢優孟/優孟言之於王封之寢丘四百户也)女叔齊𦙍嗣絶
沒實貶賢臣(晉語曰叔向見司馬侯之子撫而泣曰自/此其父之死吾蔑與比而事君矣此其父)
(始之我終之我始之夫子終之韋/昭曰司馬侯晉大夫女叔齊也)謹案大統十六年格
先有封爵死於王事絶嗣者聽以支子繼絶非死王事
不許承封前牒五等功臣皆是勤勞王室身當患難扞
禦災禍翼贊大猷一日遇疾身捐館舍不幸無𦙍享嗣
便絶於禮則不足於義則有傷未求上林之獵已削其
侯(漢書蕭何為請曰長安地陿上林多空地棄願令民/得入田毋收藁為獸食上大怒曰相國多受賈人財)
(物為吾請苑乃下何廷尉械繫/之數月因王衛言乃赦出何)不服襜褕之衣先除其
國(漢書年表曰武安侯田蚡薨子恬嗣五年元朔三年/坐衣襜褕入宮不敬免師古曰襜褕直裾裨衣也襜)
(音昌占反/褕音踰)伏惟皇帝崇徳旌庸興亡繼絶聞鼔鼙而思
將帥畫雲臺而念舊臣(樂記曰鼓鼙之聲讙讙以立動/動以進衆君子聽鼓鼙之聲則)
(思將帥之臣後漢書曰永平中顯宗追感/前功臣乃圖畫二十八將於南宮雲臺)豈有功存社
稷而無後可守事盡忠貞而無祠可祭周於藩屏為約
事在世功(左傳富辰曰封建親戚以藩屏周/又衆仲曰官有世功則有官族)漢以山河
為誓義存長久(漢書功臣年表封爵之誓曰使黃河如/帶泰山若礪國以永存爰及苗裔於是)
(申以丹書之信重以白馬/之盟又作十八侯之位次)臣聞存人之國大於救人之
災立人之後重於封人之墓(史記正義曰封謂/益其土及畫疆界)竊以殷
朝繼及無廢小宗周室興亡貴存身後(春秋正義曰禮/有大宗小宗天)
(子諸侯之庶子謂之别子及異姓受族為後世之始祖/者世適承嗣百世不遷謂之大宗為父後者諸弟宗之)
(五世則遷謂之小宗五世遷者謂髙祖以下喪服未絶/其繼髙祖之嫡則緦服之内共宗之繼祖繼禰所宗及)
(亦然故鄭𤣥喪服小記注云小宗有四或繼髙祖或繼/曾祖或繼祖或繼禰皆至五世則遷以緦服既窮不相)
(宗敬故疏即遞遷也繼及謂父死子繼兄終弟及也興/亡所謂興滅繼絶是也言殷周以來皆有襲封之事也)
紹髙宻者累葉豈専鄧禹之正𦙍(後漢書曰鄧禹字仲/華南陽新野人也封)
(髙宻侯永平元年年五十七薨諡曰元侯帝分禹封為/三國長子震為髙宻侯襲為安昌侯珍為夷安侯少子)
(鴻為小侯鄧氏自中興後累/葉寵貴凡侯者二十九人)嗣平陽者重世何必曹參
之嫡孫(漢書曰曹參沛人也封平陽侯子窋嗣傳國至/曾孫襄襄子宗嗣有罪完為城旦至哀帝時乃)
(封參𤣥孫之孫本始為平陽侯二千石王莽時薨/子𢎞嗣建武中先降河北封平陽侯至今公侯)愚謂
生有其勞死非王事雖在支庶並聽承襲幸使伯有之
䰟不能為厲(左傳昭七年曰鄭人相驚以伯有曰伯有/至矣則皆走不知所往鑄刑書之歳二月)
(或夢伯有介而行曰壬子余將殺帶也明年壬寅余又/將殺段也及壬子駟帶卒國人益懼齊燕平之月壬寅)
(公孫段卒國人愈懼其明月子産立公孫洩及良止以/撫之乃止子太叔問其故子産曰鬼有所歸乃不為厲)
(吾為之歸也太叔曰公孫洩何為子産曰説也為身無/義而圖説從政有所反之以取媚也不媚不信不信民)
(不從也及子産適晉趙景子問焉曰伯有猶能為鬼乎/子産曰能人生始化曰魄既生魄陽曰䰟用物精多則)
(䰟魄强是以有精爽至於神明匹夫匹婦强死其魂魄/猶能馮依於人以為淫厲况良霄我先君穆公之胄子)
(良之孫子耳之子敝邑之卿從政三世矣鄭雖無腆抑/諺曰蕞爾國而三世執其政柄其用物也𢎞矣其取精)
(也多矣其族又大所馮厚矣/而强死能為鬼不亦宜乎)若敖之鬼其無餒而(左傳/宣四)
(年曰初楚司馬子良生子越椒子文曰必殺之是子也/熊虎之狀而豺狼之聲弗殺必滅若敖氏矣諺曰狼子)
(野心是乃狼也其可畜乎子良不可子文以為大慼及/將死聚其族曰椒也知政乃速行矣無及於難且泣曰)
(鬼猶求食若敖氏之鬼不其餒而及臯滸之戰遂滅若/敖氏王思子文之治楚國也曰子文無後何以勸善使)
(復其所改/命曰生)幽顯對揚神人咫尺(尚書曰神人以和左氏/傳曰天威不違顔咫尺)
(杜預云八/寸曰咫)
　
　
　
　
　
　庾子山集巻七
欽定四庫全書
　庾子山集巻八　　　　　　周　庾信　撰
　　　　　　　　　　　　　錢唐倪璠纂註
　啓
　　謝滕王集序啓(周書云滕王逌字爾固突文帝/子也逌製庾信集序作啓謝之)
信啓伏覽制垂賜集序(始皇本紀皇命為/制此於王稱制矣)紫微懸映如
傳闕里之書(春秋合誠圖曰北極星五在紫㣲中紫㣲/大帝室太乙之精也括地志云兗州曲阜)
(縣魯城西南三里有闕里中有孔子宅宅中有/廟孝經援神契曰孔子制作孝經向北辰而拜)青鳥遥
飛似送層城之璧(山海經曰三危之山三青鳥居之又/云蛇巫之山一曰龜山西王母綈几)
(而戴勝杖其南有三青鳥為西王母取食在崑崙虛北/淮南子云崑崙山上有層城九重楚辭曰崑崙縣圃其)
(尻安在增城九重其髙幾里王子年拾遺記曰崑崙山/上有九層旁有瑶臺十二各廣千步皆五色玉為臺基)
若夫甘泉宮裏玉樹一叢(揚雄甘泉賦曰翠玉樹之青/蔥兮璧馬犀之瞵㻞李善注)
(云漢武故事曰上起神屋前庭/植玉樹珊瑚為枝碧玉為葉)𤣥武闕前明珠六寸(北/方)
(𤣥武𤣥武闕前謂北闕也列仙傳曰朱仲常於會稽市/上販珠髙后時下書募三寸珠仲讀購書笑曰直値汝)
(矣齎三寸珠詣闕即賜五百金魯元公主復私/以七百金從仲求珠仲獻四寸珠於闕即去)不得譬
此光芒方斯燭照(言逌之文章光芒燭/照雖珠玉不能比也)有節有度即是
能平八風愈唱愈髙殆欲去天三尺(左傳曰夫舞所以/節八音而行八風)
殿下雄才葢代逸氣横雲濟北顔淵關西孔子(濟北先/賢傳曰)
(戴宏字元襄剛縣人為郡督郵府君欲撻之宏曰今鄙/郡推仰公咸以為仲尼君國以宏為顔囘豈聞仲尼有)
(撻顔囘之義後漢書楊震/傳曰關西孔子楊伯起)譬其毫翰則風雨爭飛論其
文采則魚龍百變蒲桃繞館新開碣石之宮(上林賦曰/櫻桃蒲陶)
(郭璞注云蒲陶似燕薁可作酒也史記孟軻傳曰騶衍/如燕昭王築碣石宮身親往師之正義曰碣石宮在幽)
(州薊縣西三十/里寧臺之東)修竹夾池始作睢陽之苑(史記曰梁孝/王築東苑方)
(三百餘里廣睢陽城七十里大治宮室為複道自宮連/屬於平臺三十餘里索隠曰如淳云在梁東北離宮所)
(在也今城東二十里臨新河有故/臺址俗云平臺又一名修竹苑)琉璃泛酒鸚鵡承杯
(張隠文士傳曰潘尼與同僚飲主人有琉璃椀使客賦/之尼於座上立成鮑照淮南王詩云瑠璃作盌牙作盤)
(南州異物志曰鸚鵡螺狀如覆杯頭似烏頭向其腹視/似鸚鵡故名郭璞江賦云鸚螺蜁蝸又嶺表録異云鸚)
(鵡螺旋尖處屈而朱如鸚鵡嘴故以名殻裝為酒杯竒/而可玩亦有範金為形者梁簡文書曰車渠屢酌鸚鵡)
(驟/傾)鳳穴歌聲鸞林舞曲(山海經曰爰有歌舞之/鳥鸞鳥自歌鳳鳥自舞)况復行
雲逐雨廻雪隨風(髙唐賦云旦為朝雲暮為行雨洛/神賦云飄颻兮若流風之廻雪)湖
陽之尉既成為喜之因舂陵之侯便是銷憂之地(言以/荆州)
(新野封逌本漢之南陽也周書滕王傳云宣政元年伐/陳詔逌為元帥節度諸軍事大象元年五月詔以荆州)
(新野郡邑萬户為勝逌出就國後漢書曰光武殺湖陽/尉軍中分財物不均衆恚恨欲反攻諸劉光武斂宗人)
(所得物悉以與之衆乃悦注云湖陽屬南陽郡今唐州/縣也袁宏後漢紀曰孝景帝生長沙定王發武帝世諸)
(侯得分封子弟以冷道縣舂陵封發中子買為舂陵節/侯元帝時節侯之孫孝侯以南方卑濕請徙南陽於是)
(以蔡陽白水鄉為舂陵侯封邑而與昆弟鉅鹿君及宗/親俱徙焉按郡國志新野舂陵湖陽俱屬南陽郡言逌)
(伐陳若光武殺湖陽尉分財與人衆皆悦是既成為喜/之因也及封荆州新野萬户使出就國又若舂陵孝侯)
(請徙南陽是為/銷憂之地也)某本乏材用無多作述加以建鄴陽九
劣免儒硎江陵百六幾從士壠(滕王庾信集序云昔陽/都有集十四巻値太清)
(罹亂百不一存及到江陵又有三巻即遭軍火一字無/遺建鄴陽九謂武帝太清三年侯景之亂也江陵百六)
(謂元帝承聖三年敗於魏軍也漢書律厯志云易九戹/曰初入元百六陽九孟康曰易傳也所謂陽九之戹百)
(六之會者也初入元百六歲有戹者則前元之餘氣也/若餘分為閏也後漢衛宏古今竒字序曰秦始皇改古)
(文為篆𨽻國人多謗乃召諸生至者皆拜為郎凡七百/人宻令冬月種瓜於驪山硎谷中溫處瓜實使往視之)
(先為伏機諸生方相論辨發機填之以土皆終命/戰國䇿顔觸曰生王之頭曾不若死士之壟也)至如
殘編落簡並入塵埃赤軸青箱多從灰燼(子山自謂太/清江陵之亂)
(已之文集皆/一字無遺也)比年疴恙彌留光隂視息桑榆已廹蒲栁
方衰(淮南子曰日垂影在樹端謂之桑榆袁宏後漢紀/光武詔曰失之東隅收之桑榆爾雅曰楊蒲栁郭)
(璞注云可以為箭左傳所謂董澤之蒲疏云楊一名蒲/栁生澤中可以為箭世説云顧悦曰蒲栁之姿望秋先)
(零松柏之質/經霜猶茂)不無秋氣之悲實有途窮之恨(宋玉曰悲/哉秋之為)
(氣也晉書曰阮籍時率意獨駕不/由徑路車轍所窮輒慟哭而反)是以精采瞀亂頗同
宋玉(瞀莫遘切瞀亂迷惑也宋玉神女賦云目/畧㣲眄精采相授楚辭曰中瞀亂兮迷惑)言辭蹇
吃更甚揚雄(漢書揚雄為人簡易/蕩佚口吃不能劇談)一吟一咏其可知矣
(言已目昏口吃吟/咏之不足觀可知)好事者不求知音者不用(漢書揚雄/傳贊曰時)
(有好事者載酒肴從遊學韓詩外傳/曰夫參天下賢人也其習知音矣)非有班超之志遂
已棄筆(後漢書曰班超與母隨至洛陽家貧嘗為官傭/書以供養久勞苦嘗輟業投筆嘆曰大丈夫無)
(他志猶當效傅介子張騫立功異域以取封侯安能久/事筆硯間乎左右皆笑之超曰小子安知壯士志哉)
未見陸機之文久同燒硯(晉書陸機傳云弟雲嘗與書/曰君苖見兄文輒欲燒其筆)
(硯/)至於凋零之後殘缺所餘又已雜用補袍隨時覆醬
(按後漢書羊續舉縕袍以示之疑是用紙作絮補袍漢/書曰揚雄作太𤣥法言劉歆亦嘗觀之謂雄曰空自苦)
(今學者有禄利然尚不能明易又如𤣥何吾恐後/人用覆醬瓿也雄笑而不應注曰瓿音蔀小甖也)聖慈
憐愍遂垂存録始知揄揚過差君子失辭比擬縱橫小
人迷惑(君子謂滕王小/人子山自謂也)荆玉抵鵲正恐輕用重寳(韓子/曰卞)
(和抱其璞哭於荆山之下鹽鐵/論曰崑山之旁以玉璞抵烏鵲)龍淵削玉豈不徒勞神
慮(後漢書曰肅宗嘗賜諸尚書劒惟韓稜郅夀陳忠特/以寳劒自手署其名曰韓稜楚龍淵晉太康記曰汝)
(南西平縣有龍淵水可淬刀劒特堅利古龍淵之劒取/於此矣孔叢子曰周穆王大征西戎西戎獻錕鋙之劒)
(用之切玉如泥焉荆玉/龍淵皆喻滕王之文也)匠石廻顧朽材變於雕梁(莊子/曰匠)
(石之齊至乎曲轅見櫟社樹其大蔽牛絜之百圍其髙/臨山十仞而後有枝其可以為舟者旁十數觀者如市)
(匠石不顧遂行不輟弟子厭觀之走及匠石曰自吾執/斧斤以隨夫子未嘗見材如此其美也先生不肯視行)
(不輟何耶曰巳矣勿言之矣散木也以為舟則沉以為/棺則速朽以為器則速毀以為門户則液樠以為柱則)
(蠧是不材之木也無所/可用故能若是之夀)孫陽一言奔踶成於駿馬(孫陽/伯樂)
(秦穆公時善相馬者也桓寛鹽鐵論曰騏驥負鹽車垂/頭於太行之坂見伯樂則噴而長鳴漢武帝詔云馬或)
(奔踶而致千里匠石孫陽喻滕/王也朽材奔踶子山自喻也)故知假人延譽重於連
城借人羽毛榮於尺玉(言已之文集藉王作序而重/也西京賦曰所好生羽毛)溟
池九萬里無踰此澤之深(莊子曰㝠海者天池有魚焉/其名曰鯤有鳥焉其名曰鵬)
(摶扶揺羊角而/上者九萬里)華山五千仞終愧斯恩之重(括地志云/華山在華)
(州華隂縣南八里古文以為敦物也山海經太華之山/削成而四方其髙五千仞其廣十里包咸論語注云七)
(尺曰/仞)即日金門細管未動春灰(後漢書郡國志曰𢎞農/郡宜陽有金門山出竹)
(為律管司馬彪續漢書曰候氣之法為室三重户閉塗/釁必周宻布緹縵室中以木為按毎律各一庳外髙從)
(其方位加律上以葭灰抑其内端按律而候之氣至/者灰去其氣所動者其灰散人及風所動者其灰聚)石
壁輕雷尚藏冬蟄(左氏傳曰閉蟄而烝又云火伏而後/蟄者畢正義曰十月始蟄至十一月)
(則遂閉之王制云昆蟲未蟄不以火田鄭注云昆/明也昆蟲者得陽而生得隂而藏隂陽即寒溫也)伏願
聖躬與時納豫南陽寳雉幸足觀瞻(史記封禪書曰野/雉夜雊以一牢祠)
(命曰陳寳臣瓚曰陳倉縣有寳夫人或一歲二歲與葉/君合葉君來時天為之殷殷雷鳴索隠曰葉縣名在南)
(陽葉君即雄雉之神/故時與寳夫人合也)酈縣菊泉差能延夀(郡國志曰南/陽縣有酈侯)
(國注云盛宏之荆州記曰縣北八里有菊水其源悉芳/菊水極甘馨又中有三十家不復穿井即飲此水上夀)
(百二十中夀百餘七十者猶以為天司空王暢太傅袁/隗為南陽令縣月送三十餘石飲食澡浴悉用之太尉)
(胡廣父患風羸南陽恒汲引此水疾遂瘳此菊莖短葩/大食之甘美異於餘菊廣又收其實種之京師遂處處)
(傳植之按滕王本傳詔以荆州新野郡邑萬/户為滕逌出就國荆州新野古南陽地也)伏遲至鄴
可期從梁有日(至鄴喻滕王若魏太子陳思王已如吳/質等也從梁喻滕王若漢梁孝王已如)
(司馬相如/枚乗等也)同杞子之盟會必欲瞻仰風塵(左傳桓十年/公㑹杞侯莒)
(子盟於/曲池)共薛侯而來朝謹當逢迎冠葢(左傳隠十一年/云滕侯薛侯來)
(朝爭長薛侯曰我先封滕侯曰我周之卜正也世族譜/云薛任姓黃帝之苖裔奚仲封為薛侯今魯國薛縣是)
(也又按逌以大象元年出就新野二年朝京其冬為隋/文帝所害是序當在新野時所作言來朝之日冀與王)
(相接也滕逌本後周宗室如古/滕侯故云並薛侯而來朝也)魚腸尺素鳳足數行書
此謝辭終知不盡(古詩云客從遠方來遺我雙鯉魚呼/兒烹鯉魚中有尺素書鳳足疑作㕍)
(足轉寫之誤也漢書常惠勅漢使者謂單于言天子射/上林中得㕍足有繫帛書言武等在某澤中言作此謝)
(啓從長安遥寄新/野不盡所懐也)謹啓
　　答趙王啓(答趙王/招也)
仰承張幕全韓連營上地(周書趙王招傳云建徳三年/除雍州牧大軍東討招為後)
(三軍總管全韓謂宜陽/故韓國城上地謂綏州)澠池置陣解鄧禹之圍(袁宏後/漢紀曰)
(建武三年拜馮異征西大將軍鄧禹既被徴與車騎將/軍鄧𢎞還至華隂欲進兵撃赤眉馮異曰赤眉衆多可)
(以恩信傾難以兵力破也上令諸將屯澠池要其東異/相連綴撃其西上自待其㑹可一舉取之萬全之計也)
(禹𢎞自以西征又被徴當還欲一戰決之遂戰移日禹/軍大敗馮異將兵救之不勝棄軍走與麾下數人歸營)
(又收散卒堅壁㑹赤眉饑困乃謀撃之大破之降者八/萬餘人十餘萬東走宜陽璽書勞異曰垂翅回谿奮翼)
(澠池失之東隅/收之桑榆是也)函谷開關削王元之印(後漢書曰隗囂/將王元説囂曰)
(按秦舊迹表裏山河元請以一丸泥/東封函谷關此萬世一時之利也)蜂旗朝上刁斗夜
鳴(王子年拾遺記曰周武王東伐紂夜濟河時雲明如/畫八百之族皆齊而歌有大蜂狀如丹鳥集王舟因)
(以鳥畫其旗翼日而梟紂名其船曰蜂舟魯哀公二年/鄭人撃趙簡子得其蜂旗則其類也漢書曰李廣行無)
(部曲不撃刁斗以自衞孟康曰以銅/作燋受一升晝炊飯食夜擊持行)彌雄壯士之心足
起橫行之志(言趙王鎮雍伐/齊行軍之盛也)况復才人出娉還得賢夫
(古詩有邯鄲故才人嫁為厮養婦趙王武臣/事注見哀江南賦言今昔趙王同符合契矣)塞外有夫
人之城軍中有女子之氣(漢書曰漢軍絶勝追北至范/夫人城又曰李陵與單于戰)
(陵曰土地衰而鼓不起者何也軍中豈有女子乎又報/趙王詩亦引其事彼云趙王鎮益州與夫人紇豆陵同)
(行及軍中卒婦此云為雍州牧屬/大軍東討鎮兵將卒皆有妻婦也)都尉青旗即時春色
(都尉官名漢書張宴注曰主諸官故曰都有卒徒武事/故曰尉月令於春月云載青旗是青為春色也又按漢)
(書百官公卿表護軍都尉武帝四年屬大/司馬此言趙王出師載青旗與春同色也)將軍大樹已
復花開(後漢書曰馮異為人謙退不伐諸將/論功異獨屏樹下軍中號大樹將軍)雲氣浮壘
流星泛枕細舞長歌橫簫直笛當乎此時青雲之上(列/子)
(曰蒲且子連雙/鶬於青雲之上)信不學無術本分泥沈忽逢天造捜揚
仄陋(漢書曰霍光不學無術易曰/天造草昧書曰明揚側陋)今者遂總憲司預聞
刋鼎(本傳云信為司憲中大夫言已為/司憲中大夫聞趙王勒功鐘鼎也)獻歲刑書既應
懸法(周禮司冦之職云正月之吉始和布刑於邦國都/鄙乃懸刑象之法於象魏使萬民觀刑象挾日而)
(斂/之)上春木鐸方須徇人(論語孔注云木鐸施政教時所/振也正義曰禮有金鐸木鐸鐸)
(是鈴也其體以金為之明舌有金木之異木鐸是木舌/也周禮云教鼓人以金鐸通鼓大司馬教振旅兩司馬)
(執鐸明堂位云振木鐸於庭是/武事振金鐸文事振木鐸也)但年髮已秋性靈久竭
嘉石肺石無以測量(周禮曰大司冦以嘉石平罷民肺/石達窮民朝士左嘉石右肺石鄭)
(注云嘉石文石/也肺石赤石也)舌端筆端惟知繁擁(韓詩傳云辯士/舌端文士筆端)乖
展一月遂涉兩年傾首東瞻山河千里風塵未盡霜露
霑衣仰願珍宜以為身寳
　　謝趙王示新詩啓(周書列傳云趙王招/學庾信體辭多輕豔)
某啓鄭叡至奉手教累紙幷示新詩八體六文足驚毫
翰(衛恒四體書勢曰自秦壊古文有八體一曰大篆二/曰小篆三曰刻符四曰蟲書五曰摹印六曰署書七)
(曰殳書八曰𨽻書王莽使司空甄豐校文字部改定古/文復有六書一曰古文二曰竒字三曰篆書四曰佐書)
(即𨽻書也五曰繆篆六曰鳥書文賦云或含毫而邈然/善云毫謂筆毫也王逸楚辭注曰鋭毛為毫漢書音義)
(韋昭曰/翰筆也)四始六義實動性靈(詩序云是謂四始詩之至/也箋云始者王道興衰之)
(所由正義曰四始者鄭答張逸云風也小雅也大雅也/頌也詩序又云故詩有六義焉一曰風二曰賦三曰比)
(四曰興五曰/雅六曰頌)落落詞髙飄飄意遠文異水而湧泉筆非
秋而垂露藏之山巖可使雲霧鬱起濟之江浦必當蛟
龍繞船首夏清和聖躬怡裕琉璃彤管鵲顧鸞廻(左氏/傳曰)
(靜女之三章取彤管焉杜注云彤管赤管筆也庾肩吾/書品序曰波囘墮鏡之鸞楷顧雕陵之鵲並以篆籀重)
(復見重昔時言/趙王善書也)婉轉緑沈猿驚雁落(梁簡文詩云吳戈/夏服箭驥馬緑沈)
(舟知緑沈言弓也猿驚楚養由基事雁落魏更嬴事言/其善射也又按緑沈是其色也王羲之筆經云有人以)
(緑沈漆管見遺鄴中記曰石虎造象牙桃枝扇或緑沈/色或木蘭色或紫柑色梁武帝西園食緑沈瓜皆是緑)
(沈色也杜甫詩云苔臥緑沈鎗楊巨源詩云校獵緑沈/鎗亦謂鎗柄漆飾矣云婉轉緑沈猿驚雁落者葢以色)
(名其弓/者也)下風傾首以日為年(下風子山自謂也左氏僖/傳晉大夫曰羣臣敢在下)
(風十七帖云遲此期以日為歲言/已與趙王别有一日三秋之感也)犍為舎人實有誠願
碧雞主簿無由遂心(漢書地理志曰犍為郡武帝建元/六年開屬益州又云越巂郡青蛉)
(禺同山有金馬碧雞又王褒傳云方士言益州有金馬/碧雞之寳可祭祀致也宣帝使褒往祀焉褒於道病死)
(列仙傳云赤斧者巴戎人也為碧雞祠主簿按犍為郡/屬益州碧雞出越嶲郡亦益州之寳言趙王出使益州)
(已欲從/無由也)寂寞荆扉疎蕪蘭徑驂駕來梁未期卜日遣騎
致鄴希垂枉道(柏梁詩梁孝王曰驂駕駟馬從梁來魏/文帝與梁朝歌令吳質書曰今遣騎到)
(鄴故使枉/道相過)
　　謝趙王賚絲布等啓
　　　(按趙王所賚許賜疑是蒼頭或是下客啓/内楊池掘荷以下明是役奴遣客之詞也)
鄭叡至蒙賜絲布綾等十段王褒至又賜許賜錢等望
外之恩實符大賚非常之錫乃溢生涯曳練且觀無勞
白馬之望(論衡曰孔子與顔淵俱登魯東山望吳閶門/謂顔淵曰爾何見曰一疋練前有生藍子曰)
(白馬廬/芻也)流泉欲委佇見青鳧之飛(周禮有泉府鄭司農/云故書泉或作錢洞)
(冥記曰帝升望月臺有三青鴨化為三小童皆著綺文/襦各握鯨文大錢置帝前又干寳搜神記曰南方有蟲)
(名青蚨大如蠶子取其子母即飛來不以遠近雖潛取/其子母必知處以母血塗錢八十一文以子血塗錢八)
(十一文每市物或先用母錢或先用子錢皆復飛/歸輪轉無已故淮南子術以之還錢名曰青蚨)楊池
掘荷李園移樹既欣谷利彌思青林(王褒僮約云楊氏/池中擔荷往來市)
(聚吳志李衡遣客作宅種樹千株江表/傳谷利孫權奴青林疑亦奴名未詳)陳留下粟有媿
深恩(論衡云建武/中陳留雨榖)櫟陽雨金翻慚曲施(史記曰秦獻公/十八年雨金櫟)
(陽/)靈臺久客從此數炊(三輔決録曰第五頡倫之小子/洛陽無故人鄉里無田宅客止)
(靈臺中或/十日不炊)黍谷長寒於今更暖(劉向别録曰鄒衍在燕/有谷寒不生五榖鄒衍)
(吹律而溫/之至生黍)從雲夢之田不踰此樂(漢書相如子虚賦曰/僕樂王之欲夸僕以)
(車騎之衆而對以雲夢之事也/張揖曰楚藪也在南郡華容縣)得豐城之劒未均斯喜
(豫章記曰吳未亡時恒有紫氣貫於牛斗之間雷孔章/曰寳劒之精上徹於天耳為豐城令至縣移獄掘地得)
(二劒龍/淵太阿)謹啓
　　謝趙王賚絲布啓
某啓奉教垂賚雜色絲布三十段(按趙王賚信下賚/荀娘其欵至如此)去
冬凝閉今春嚴勁(夏侯孝若寒雪賦曰/嚴氣枯殺𤣥澤閉凝)雪似瓊田凌如
鹽浦(瓊田玉田也十洲記曰祖洲有不死之草生瓊田/中凌冰也周禮曰凌人掌冰鄭注凌冰室晉書謝)
(朗詠雪云似撒鹽空中言去冬今春天/寒嚴閉視積雪凝冰白如瓊田鹽浦也)張超之壁未足
鄣風(未詳後漢書文苑傳曰張超字文並河間鄭人也/有文才又善於草書疑即是人或其家貧不足鄣)
(風/耶)袁安之門無人開雪(汝南先賢傳曰時大雪積地丈/餘洛陽令自出按行見人家皆)
(除雪出有乞食者至袁安門無有行路謂安已死令人/除雪入户見安僵臥問何以不出安曰大雪人皆餓不)
(宜干人令以為/賢舉為孝㢘也)覆鳥毛而不暖燃獸炭而逾寒(晉朝雜/記洛下)
(少炭羊琇𢷬小炭屑以物/和之作獸形用以溫酒)遠降聖慈曲垂矜賑(言當此/嚴寒之)
(候䝉趙王/賚絲布也)論其蠶月殆罄桑車津實秉杼幾空織室(蠶/書)
(曰月當大火則浴其種三輔黃圖曰織室/在未央宮又有東西織室言所賚之多也)遂令新市數
錢忽疑敗(疑作/販)綵平陵月夜驚聞𢷬衣(郡國志新市屬/江夏平陵屬右)
(扶風江夏梁之郢州子山故國也後周都長安京兆馮/翊扶風漢之三輔言已本羇旅得此絲布忽疑新市販)
(綵而來在此平陵驚聞/𢷬帛裁衣若將寄遠也)妾遇新縑自然心伏(古詩云新/人從門入)
(故人從門去新人工織縑故人工織素織縑旦/一匹織素五丈餘將縑來比素新人不如故)妻聞裂
帛方當含笑(史記曰周幽王/后好聞裂繒聲)莊周車轍實有涸魚(莊子/云莊)
(周謂監河侯曰周顧視車轍中有鮒魚焉曰我/東海之波臣也君豈有升斗之水以活我哉)信陵鞭
前原非窮鳥(列士傳曰魏公子無忌方入有鳩飛入案/下見一鷂在屋令縱鳩鷂逐而殺之公子)
(為不食曰鳩避患歸無忌竟為鷂所得吾負之鄰國捕/得鷂三百餘頭以奉公子一鷂獨低頭不敢仰視乃取)
(殺之後漢書曰趙臺字元/叔漢陽西縣人著窮鳥賦)仰䝉經濟伏荷深慈謹啓
　　又謝趙王賚息絲布啓(本傳云子立嗣荀娘豈/庾立小字耶荀一作茍)
某啓某息荀娘昨䝉恩引曲賜絲布等五段南冠獲宥
既預禮延(左傳南冠而縶又云/羇旅之臣幸若獲宥)稚子勝衣還䝉拜謁(史/記)
(曰楚懐王/穉子子蘭)關尹津梁之織鄴地雙絲(陸劌鄴中記曰鄴/有大登髙小登髙)
(錦有大光明/錦小光明錦)扶風采文之機仙園獨繭(子虚賦云曳/獨繭之榆枻)青
衿宜襲書生無廢學之詩(毛萇曰青衿/學子所服也)春服既成童子
得雩沂之舞(出論/語)况復棲烏挾子同知桂樹之恩(古樂/府云)
(烏生八九子端/坐秦氏桂樹間)澤雉將雛共喜行春之令(後漢書曰魯/恭為中牟令)
(螟不入中牟袁安使肥親往㢘之隨行阡陌俱坐桑下/有雉過其傍傍有童兒親曰捕之兒言雉方雛親以豎)
(子有/仁心)根株一潤枝葉俱榮謹啓
　　謝趙王賚白羅袍袴啓(趙王所賚白羅袍袴皆/冬時具也覽啓内便知)
某啓垂賚白羅袍袴一具(按下文袍袴似著綿者爾/雅袍襺也左傳重襺衣裘)程
據上表空論雉頭(晉咸寧起居注曰太醫司馬程據/上雉頭裘一領詔於殿前焚之)王
恭入雪虛稱鶴氅(晉書曰王恭字孝伯恭美姿儀人多/愛悦或目之云濯濯如春月栁被鶴)
(氅裘涉雪而行孟昶窺見/之嘆曰此真神仙中人也)未有懸機巧緤變躡竒文鳯
不去而恒飛花雖寒而不落(謂羅上織成/花鳳文也)披千金之暫
暖棄百結之長寒(説苑曰千金之裘非一狐之皮也王/隠晉書曰董威於市得碎繒輒以為)
(衣號曰/百結衣)永無黃葛之嗟方見青綾之重(吳越春秋云越/王自吳還國苦)
(身勞心懸膽於户出入嘗之曰吳王好服之離體使國/中男女入山采葛作黃絲之布欲獻之吳王乃增之以)
(封越國大悦采葛之婦傷越王用心之苦乃作何苦之/詩漢武帝内傳曰王母二侍女年可十六七服青綾之)
(袿/)對天山之積雪尚得開襟(史記索隠曰祁連山一曰/天山亦曰白山在張掖酒)
(泉二郡界西河舊事曰白山冬夏有雪故曰白山匈奴/謂之天山過之皆下馬焉去蒲類海百里之内後漢明)
(帝紀注云天山即祁連山/今名折羅漢山在伊州北)冒廣樂之長風猶當揮汗(列/子)
(曰鈞天廣樂此云廣樂疑作廣莫淮南子曰北方/廣莫風江賦云長風颹以增扇廣莫䬅而氣整)白龜
報主終自無期(幽明録曰晉咸康中豫州刺史毛寳戍/邾城有一軍人於武昌市得一白龜長)
(四五寸置甕中養之漸大放江中後邾城遭石氏敗赴/江者莫不沈溺所養人被甲入水中覺如墮一石上須)
(臾視之乃是先放白龜既得至/岸廻顧而去亦見捜神後記)黃雀謝恩竟知何日(吳/均)
(續齊諧記曰𢎞農楊寳至華隂山見一黄雀傷瘢甚多/寳懐之以歸置巾箱中啖以黃花積年乃去是夕寳三)
(更讀書有黃衣童子曰我王母使者昔使蓬萊為鴟梟/所搏䝉君之仁愛見救今當受賜南海别以四玉環與)
(之曰令君子孫潔白從登三公事如此環矣/寳名位日隆子震震生秉秉生彪四世名公)
　　謝滕王賚巾啓
奉教垂賜鹿子巾一枚解角新胎戴藤初孕(交州記康/頭山鹿額)
(上戴/科藤)落星交映連珠疎點盤龍之刀既剪長命之縷仍
縫(盤龍謂剪刀之上刻為盤龍用以裁剪也長命謂巾/縫以長命之縷也三輔黃圖曰戚夫人侍兒賈佩蘭)
(説在宮時八月四日出雕房北户竹下圍棊勝者終/年有福負者疾病取絲縷就北斗星辰求長命乃免)翠
羽懸推芙蓉髙讓(廣州志云交趾蒼梧以翡翠為幘神/仙服食經云漢武帝閒居未央殿有)
(人駕白鹿冠芙蓉冠/曰我中山衞叔卿也)遊斯隠士足笑鼓皮(鼓疑榖後漢/周黨傳云榖)
(皮綃頭注/榖樹皮也)入彼春林方誇笋籜(漢書曰髙祖為亭長以/竹皮為冠服䖍曰籜竹)
(皮也師古曰竹皮笋皮謂笋上所解之籜/也今人亦徃往為笋皮巾古之遺制也)某蓬鬢鬆䬃
衰容耆朽三秋不沐實荷今恩十年一冠彌欣此賚(莊/子)
(曰曾子居衞十年不/製衣正冠而纓絶)謹啓
　　謝明皇帝賜絲布等啓
臣某啓奉勅垂賜雜色絲布綿絹等三十段銀錢二百
文某比年以來殊有闕乏白社之内拂草看冰(晉書曰/董京常)
(宿白社中/時乞於市)靈臺之中吹塵視甑(三輔決録注曰第五頡/字子陵為郡功曹位至)
(諫議大夫洛陽無主人鄉里無田宅客止靈臺中或/十日不炊後漢書范丹傳歌曰甑中生塵范史雲)懟
妻狠妾既嗟且憎瘠子羸孫虛恭實怨王人忽降大賚
先臨天帝賜年無踰此樂仙童贈藥未均斯喜張袖而
舞𤣥鶴欲來(𤣥鶴注見齊王進蒼/烏表及進象經賦表)撫節而歌行雲幾斷
(博物志曰秦青撫節悲/歌聲振林木響遏行雲)所謂舟檝無岸海若為之反風
(漢書師古注曰檝所以刺船也莊子北海若曰天下之/水莫大於海博物志云風山之首髙三百里風穴如電)
(突深三十里春風自此而出也何以知還風也假令東/風雲反從西來詵詵而疾此不旋踵立西風矣所以然)
(者諸風皆從上而下或薄於雲雲行疾/下雖有㣲風不能上上風來則反矣)薺麥將枯山靈
為之出雨(淮南子曰隂生於午故五月為小刑薺麥亭/歴枯又云薺冬生中夏死麥秋生夏死髙誘)
(曰薺水也水王而生土王而死麥金也金王而/生土王而死按薺麥枯於仲夏正梅雨時也)况復全
抽素繭雪板疑傾(言其/白也)倂落青鳧銀山或動(啓謝絲䓁/當有錢矣)
(青鳧注/見上篇)是知青牛道士更延將盡之命(漢武帝内傳曰封/君達隴西人初服)
(黃連五十餘年入鳥舉山服水銀百餘年還鄉里如二/十者常乘青牛故號青牛道士聞有病死者識與不識)
(便以腰間竹管中藥與服或下鍼應手皆愈不以姓名/語人間聞魯女生得五嶽圖連年請求女生未見授幷)
(告節度二百餘歲/乃入𤣥丘山去)白鹿真人能生已枯之骨(神仙傳曰中/山衞叔卿常)
(乘雲車駕白鹿見漢武帝帝將臣之叔卿不言而去武/帝悔求其子度世令追其父度世登華山見父與數人)
(博石上勅度世令還山古樂府云仙人騎白鹿髮短耳/何長導我上太華攬芝獲赤幡來到主人門奉藥一玉)
(箱主人服此藥身體日康彊/髮白復更黒延年夀命長)雖復拔山超海負徳未勝
(言恩徳甚重雖巨鼇不能負也漢書項羽曰/力拔山兮氣葢世孟子曰挾泰山以超北海)垂露懸針
書恩不盡(庾肩吾書品序流星疑燭垂露似珠參差倒/薤既思種栁之謡長短懸針復想定情之製)
(酉陽雜俎云百體中有垂露/體懸針體言恩徳不勝書也)蓬萊謝恩之雀白玉四環
(干寳捜神記曰漢時𢎞農楊寳年九歲時至華隂山北/見一黃雀為鴟梟所搏墜於樹下為螻蟻所困寳見愍)
(之取歸置巾箱中食以黄花百餘日毛羽成朝去暮來/一夕三更寳讀書未臥有黃衣童子向寳再拜曰我西)
(王母使者使蓬萊不慎為鴟梟所搏君仁愛見拯實感/盛徳乃以白環四枚與寳曰令君子孫潔白位登三事)
(當如/此環)漢水報徳之蛇明珠一寸(干寳捜神記曰昔隨侯/因使入齊路行漢水沙)
(邊見一小蛇可長三尺於熱沙中宛轉頭上血出隨侯/見而愍之下馬以鞭撥於水中語曰汝若是神龍之子)
(當願擁護於我言訖而去至於齊國經二月還復經此/道有小兒手把一明珠當道送與隨侯曰昔日深䝉救)
(命甚重感恩聊以奉貺侯曰小兒之物詎可受之不顧/而去至夜又夢小兒持珠與侯曰兒乃蛇也早蒙救䕶)
(生全今日答恩不見垂納請受之無復疑侯驚異迨旦/見一珠在牀頭乃收之而感曰傷蛇猶解知恩重報在)
(人反不知恩乎侯歸持珠進納見述元由終/身食禄耳左傳漢東之國隨為大故曰漢水)某之觀此
寧無愧心直以物受其生於天不謝謹啓
　　謝趙王賚犀帶等啓
奉教垂賚犀裝帶錢十貫魏君寶帶特賜劉楨(典略曰/文帝常)
(賜劉楨廓落帶其後師死欲借取以為像因書嘲楨曰/夫物因人為貴故在賤者之手不御至尊之側今雖取)
(之勿嫌其不反也楨答曰楨聞荆山之璞曜元后之寳/隨侯之珠獨衆士之好南垠之金登窈窕之首鼲貂之)
(尾綴侍臣之幘此四寳者伏朽石之下潛汙泥之中而/揚光千載之上發采疇昔之外亦皆未能初自接於至)
(尊也夫尊者之服卑者所修也貴者所御賤者所先也/故夏屋初成而大匠先立其下嘉禾始熟而農夫先嘗)
(其粒恨楨所帶無他妙飾若實殊異/尚可納也楨辭㫖妙巧類皆如是)趙王國租偏資裴
楷(晉書曰裴楷字叔則梁趙二王國之近屬貴重當時/楷歲請二國租錢百萬以散親族人或譏之楷曰損)
(有餘以補不/足天之道也)貫藏文馬如燒安息之銀(史記大宛傳曰/安息在大月氐)
(西可數千里以銀為錢錢如其王面王死輒更錢效王/面焉漢書西域傳曰其錢獨文為人面幕為騎面又云)
(以銀為錢獨為王面幕為夫人面王死輒更鑄/錢韋昭曰幕錢背也荀悦曰幕音慢無文面也)帶挿通
犀似獵雲南之獸(通犀通天犀也一名駭雞犀抱樸子/曰通天犀有白理如綖者以盛米置)
(羣雞中雞欲往啄米至輒驚走故南人名為駭雞異物/志曰角中特有光耀白理如線自本達末則為通天犀)
(後漢郡國志云邪/龍雲南屬永昌郡)北郭騷之長貧是所甘愜(説苑曰北/郭騷踵見)
(晏子曰竊説先生之義願乞所以養母者晏子使人分/倉廪府金而遺之辭金而受粟有間晏子見疑於景公)
(出奔北郭子召其友而告之曰養及親者身更其難今/晏子見疑吾將以身白之遂造公庭求復者曰晏子天)
(下之賢者也今去齊國齊國必侵方必先國之侵也不/若先死請絶頭以白晏子逡巡而退因自殺也公聞之)
(乘馳而自追晏子及之國郊請而反之晏子聞北郭騷/之死白已太息而嘆曰嬰不肖罪過固其所也而士以)
(身明之/哀哉)南宮敬之載寳殊非念望(檀弓曰南宮敬叔反/必載寳而朝夫子曰)
(若是其貨喪不如速貧之為愈也鄭注云敬叔魯孟僖/子之子仲孫閲葢嘗失位去魯載其寳來朝於君按左)
(傳孟僖子卒南宫敬叔師事仲尼北郭喻有母南宫喻父/肩吾巳卒也言己受賜但如北郭之乞養不效南宫之重)
(貨/也)花開四照惟見其榮(山海經曰招揺之山有木焉其/狀如榖而異理其花四照其名)
(曰迷榖佩/之不迷)鼇戴三山深知其重(列子夏革曰渤海之東/有歸塘其中有五山焉)
(帝命禺強使巨鼇十五舉首而戴五/山峙而不動𤣥中記曰鼇巨龜也)昔沈羲將盡逢司
命而還生(神仙傳曰沈羲者吳都人學道於蜀中但能/消災治病救濟百姓不知服食藥物功徳感)
(天天神識之羲與妻賈共載詣子婦卓孔寧家還逢白/鹿車一乗青龍車一乘白虎車一乘從者皆數十騎皆)
(朱衣仗矛帶劒輝赫滿道問羲曰君是沈羲否羲愕然/不知何等答曰是也騎人曰羲有功於民心不㤀道自)
(少小以來履行無過夀命不長年夀將盡黃老遣仙官/來下迎之須臾有三仙人羽衣持節以白玉簡青玉介)
(丹玉字授羲遂載羲昇天禮記曰王立七祀曰司命鄭/注曰司命主督察三命文昌六星有司中司命春秋佐)
(助期曰司命神名為滅黨長八尺小/鼻望羊多髭癯瘦通於命運斯度)士燮行埋值仙人
而更活(神仙傳曰士燮嘗病死已三日仙人董奉以一/丸藥與服以水含之捧其頭揺之食頃即開目)
(動手顔色漸復半日能起坐四日復/能語遂復常奉字君異侯官人也)今日慈矜斯之謂
矣馬前驅而導路或似識恩(晉元帝紀曰蕩隂之敗帝/懼禍出奔成都王頴先令)
(諸關無得出貴人帝既至河陽為津吏所止從者宋典/後來以鞭策帝馬而笑曰舎長官禁貴人汝亦被拘耶)
(吏乃/聽過)雞未曉而開關容能報主(史記曰孟嘗君為秦所/囚有能為狗盜者入宮)
(取所獻狐白裘賂幸姬得出夜半至函谷關秦昭王後/悔出孟嘗君即使人馳傳逐之孟嘗君至關關法雞鳴)
(而出客孟嘗君恐追至客之居下坐者有能為雞鳴而/雞盡鳴遂發傳出食頃秦追果至關已後孟嘗君出乃)
(還/)謹啓
　　謝趙王賚米啓
某啓奉教垂賚米十石丹烏銜穟既集西周(尚書中候/曰有火自)
(天止於王屋流為赤烏以榖俱來師古/漢書注謂武王伐紂師渡孟津之時也)黃雀隨車還飛
東市(神仙傳曰成武丁聞羣雀鳴而笑曰市東車翻覆/米羣雀相呼往食遣視之信然國策曰黃雀俯啄)
(百/粒)漬而為種不無霜雪之情(汜勝之書云取雪汁漬原/蠶屎五六日和榖種之能)
(禦旱故謂雪/為五榖精也)取以論兵即有山川之勢(後漢書曰馬援/於帝前聚米為)
(山谷指畫形勢開示象軍所從/道徑往來分析曲折昭然可曉)某陋巷簞瓢櫛風沐雨
(論語云一簞食一瓢飲在陋巷鄭注曲禮云圓曰簞方/曰笥淮南子曰禹沐浴霪雨櫛扶風髙誘曰禹勞力天)
(下不避風雨以久雨為沐浴/扶風疾風以疾風為梳㮰也)剝榆皮於秋塞掘蟄鷰於
寒山(漢書注如淳曰長榆塞名王恢所謂樹榆以為塞/者也師古曰在朔方衞青所云榆葉舊塞是也晉)
(書曰郄鍳避難於魯國澤/中掘野䑕蟄鷰以食之)仰費國租遂開塵甑(世説曰/梁王趙)
(王國之近屬貴重當時裴令公歲請二國租錢數百萬/以䘏中表之貧者或譏之曰何以乞物行惠裴曰損有)
(餘以補不足天之道也後漢書曰范冉結草室而居所/止單陋有時絶粒窮居自若言貌無改閭里歌之曰甑)
(中生塵范史雲釜中生魚/范萊蕪范冉一作范丹)非丹竈而流珠異荆臺而炊
玉(江淹别賦云守丹竈而不顧銑曰丹竈鍊丹竈也韓/子曰卞和得璞玉於楚山之下按荆臺楚襄王雲夢)
(之臺亦楚地也淮南子曰譬若鍾山之/玉炊以罏炭三日三夜而色澤不變)東方朔之奉米
既息長饑(漢書曰東方朔待詔公車奉禄薄未得省見/久之朔紿朱儒曰上以若曹無益於縣官徒)
(索衣食今欲盡殺若曹朱儒大恐有頃上過朱儒皆號/頓上問何為對曰東方朔言上欲盡誅臣等上知朔多)
(端召問朔何恐朱儒為對曰臣朔生亦言死亦言朱儒/長三尺餘奉一囊粟錢二百四十臣朔長九尺亦奉一)
(囊粟錢二百四十朱儒飽欲死臣朔饑欲死臣言可用/幸異其禮不可用罷之無令但索長安米上因使待詔)
(於金/馬門)西門豹之墾田方慚此賚(史記西門豹為鄴令發/民鑿十三渠灌田皆溉)
　　謝趙王賚乾魚啓
某啓蒙賚乾魚十番醴水朝浮光疑朱鼈(山海經曰珠/蟞之魚其狀)
(如肺而有目六足有珠郭云蟞音鼈呂氏春秋曰醴水/之魚名曰朱鼈六足有珠百碧髙誘曰醴水在蒼梧環)
(九疑之山其魚六/足有珠如蛟皮也)文鰩夜觸翼似青鸞(山海經曰泰器/之山觀水出焉)
(西流注於流沙是多文鰩魚狀如鯉魚魚身而鳥翼蒼/文而白首赤喙常行西海逰於東海以夜飛其音如鸞)
(雞其味酸甘食之已狂見則天下/大穰吳都賦云文鰩夜飛而觸綸)况復洞庭鮮鮒溫湖
美鯽(晉太康地記曰武昌南湖通江夏有水冬則涸靡/所産植陶太尉立塘以遏水常自不竭因取瑯邪)
(郡隔湖菱魚以著湖菱甚甘美異於他湖所産鮒魚長/三尺神異經曰東南海中有烜洲洲有溫湖鮒魚生焉)
(其長八尺食之宜暑而避風寒/廣雅曰鮒一名鰿今之鯽也)波瀾成雨鱗甲防寒某
本吳人常想江湖之味及其饑也惟資藜藿之餘(左氏/傳曰)
(斬之蓬蒿藜藿而食之太史公自序曰藜/藿之羮正義曰藜似藋而表赤藿豆葉也)茲賚渥恩膏
腴流竈不勞獅子之亭即勝雷池之長(皆吳地按金陵/西獅子山晉元)
(帝渡江易名盧龍山郭璞江賦曰其旁則有/雲夢雷池李善注云張勃吳録曰雷池在皖)翻驚河伯
獨不愛人(莊子曰於是河伯忻然自喜音義曰河伯姓/馮名夷一名冰夷一云姓呂名公子馮夷是)
(公子之妻抱樸子曰馮夷華隂人以八/月上庚日渡河溺死天帝署為河伯)足笑任公終年
垂釣(莊子曰任公子為大釣巨綸五十犗以為餌蹲會/稽投竿東海旦旦而釣期年不得魚巳而大魚食)
(之憚赫/千里)謹啓
　　謝滕王賚馬啓
某啓奉教垂賚烏騮馬一匹栁谷未開翻逢紫鷰(捜神/記曰)
(張掖之栁谷有開石焉其文有五馬象魏/晉代之興也西京雜記曰文帝有紫鷰騮)陵源猶遠忽
見桃花(陶潛桃花源記曰武陵人捕魚為業忽逢桃花/林林盡水源便得一山山中人云先世避秦來)
(此爾雅曰黃白雜毛駓郭璞注云即今之/桃花馬也言馬名桃花即類武陵源矣)流電爭光浮
雲連影(西京雜記曰文帝自代還有良馬九/匹號為九逸一名浮雲一名赤電)張敞畫眉
之暇直走章臺(漢書曰張敞為婦畫眉長安中傳張京/兆眉嫵時罷朝會過走馬章臺街使御)
(史驅自以/便面拊馬)王濟飲酒之歡長驅金埒(世説曰王武子被/責移第北邙時人)
(多地貴濟好馬射買地作埒/編錢匝地竟埒時號曰金埒)謹啓
　　謝滕王賚猪啓
某啓奉教垂賚肥豕一腔(朝野僉載云按後一/腔東猪肉是猪稱腔)白腹(疑/作)
(頭/)見珍度遼東之水(後漢書朱浮責彭寵書曰往時遼/東有豕生子白頭異而獻之行至)
(河東見羣豕皆白懐慙而還若以/子之功論於朝廷則為遼東豕也)赤欄為重對襄陽之
城(水經注曰沔氷又東逕豬蘭橋橋本名荻蘭橋橋之/左右豐蒿荻於橋東劉季和大養豬襄陽太守曰此)
(中豬屎臭可易名豬蘭/橋百姓遂以為名矣)忽降全恩謹充炮烙孫𢎞牧於
淄水惟以求錢(漢書曰公孫𢎞少時家貧牧/豕海上年四十餘乃學春秋)卜式養於
上林豈知其味(漢書曰卜式以田畜為事入山牧羊羊/致千餘頭買田宅時漢方事匈奴式願)
(輸家財半助邊上不報會渾邪等降縣官費衆倉府空/無以盡贍式復持錢二十萬以給召拜為中郎初式不)
(願為郎上曰吾有羊在上林欲令子牧之式既為郎布/衣草蹻而牧羊歲餘羊肥息上過其羊所善之式曰非)
(獨羊也治民亦猶是矣上竒其言歴位至御史大夫按/卜式乃牧羊非牧豕也疑是梁鴻養於上林誤文也後)
(漢書曰梁鴻受業太學家貧而尚介節學畢乃牧豕於/上林苑中曾誤遺火延及他舎鴻乃尋訪燒者問所去)
(失悉以豕償之其主猶以為少鴻曰無他財願以身居/作主人許之因為執勤不懈朝夕鄰家耆老見鴻非恒)
(人乃共責讓主人而稱鴻長者於是始敬/異焉悉還其豕鴻不受而去歸鄉里矣)謹啓
　　謝趙王賚馬幷繖啓
奉教垂賚紫騮馬幷銀釘乘具紫紬繖一張上天降雨
特垂深澤若木流光偏蒙私照廻茲翠葢事重劉基之
恩(吳志曰劉繇長子基字敬輿權大暑時嘗於船中宴/飲於船樓上値雷雨權以葢自覆又命覆基餘人不)
(得也其見/待如此)降此青驪榮深李忠之賜(後漢書曰李忠字/仲都東萊黃人也)
(與任光同奉世祖以為右大將軍封武固侯從攻下屬/縣至苦陘世祖會諸將問所得財物惟忠獨無所掠世)
(祖曰我欲特賜李忠諸卿得無望乎/即以所乘大驪馬及繡被衣物賜之)北部丹帷更須髙
捲(後漢書賈琮為冀州刺史車垂赤帷而行及至州自/言曰刺史當遠視廣聽何反垂帷於車以自掩蔽乃)
(命御者蹇/去其帷)西河竹馬即已郊迎(後漢書曰郭伋治幷州/童兒皆騎竹馬來迎)
在命之輕鴻毛浮於弱水(司馬遷報任安書曰死有重/於泰山或輕於鴻毛陽泉養)
(性賦云况性命之幾㣲如鴻毛之漂輕𤣥中記/曰天下之弱者有崑崙之弱水鴻毛不能勝也)知恩之
重鼇背負於靈山(列仙傳曰巨鼇負蓬萊山而抃/滄海之中𤣥中記曰鼇巨龜也)况復
驚鴻别水但見徘徊黃鶴去關惟知反顧棲戀之心事
同於此(洛神賦曰翩若驚鴻李陵贈蘇武/詩曰黃鵠一遠别千里顧徘徊)
　　謝趙王賚雉啓
夏翟秋飛江翬春澗(禹貢曰羽畎夏翟孔傳曰夏翟翟/雉名左氏傳曰五雉為五正杜注)
(曰雉有五種西方曰鷷雉東方曰鶅雉南方曰翟雉北/方曰鵗雉伊洛之南曰翬雉釋鳥云鸐山雞樊光曰其)
(羽可持而舞毛詩曰右手秉翟郭璞云長尾者/釋鳥又云伊洛而南素質五采皆備成章曰翬)中牟縣
之客遂得坐觀(東觀漢紀曰魯恭為中牟令螟不入中/牟河南尹袁安使仁恕掾肥親往㢘之)
(恭随行阡陌俱坐桑下有雉過其旁旁有童兒親曰何/不捕之兒言雉方雛親曰所以來者欲察君之化迹耳)
(今蟲不犯境一異也化及鳥獸二異/也豎子有仁心三異也具以狀白安)賈大夫之妻巳應
含笑(左氏傳曰昔賈大夫惡娶妻三年不言不/笑御以如臯射雉獲之其妻始笑而言)仰費中
廚來供下客(曹子建詩云/中廚辦豐膳)山川道遠口腹知恩
　書
　　為梁上黃侯世子與婦書
　　　(北齊書曰蕭慤字仁祖梁上黃侯曄之子天保/中入國武平太子洗馬慤工於詩詠曾秋夜賦)
　　　(詩云芙蓉露下落楊栁月中疎為知音所賞顔/氏愛其蕭散宛然在目潁川荀仲舉瑯琊諸葛)
　　　(漠亦以為爾按此知慤亦善屬文者也昔陸機/入洛有代彦先之詞何遜裁書有為衡山之札)
　　　(才子詞人自能揮翰而夫妻致詞間多代作此/亦感其燕婉之情代傳别恨可以葛龔無去者)
　　　(也慤本梁朝宗室疑江陵陷後隨例入關若非/隔絶即是俘虜此書摹暫離之狀寫永訣之情)
　　　(茹恨吞悲無所投訴殆亦江/南賦中臨江愁思之類也)
昔仙人導引尚刻三秋(干寳搜神記曰漢時有杜蘭香/者自稱南康人氏以建業四年)
(春數詣張傳傳年十七望見其車在門外婢通言阿母/所生遣授配君可不敬從傳先名改碩碩呼女前視可)
(十六七説事邈然久遠有婢子二人大者萱支小者松/支鈿車青牛上飲食皆備作詩至其年八月旦復來作)
(詩云云出薯􁁉子三枚大如雞子云食此令君不畏風/波辟寒溫碩食二枚欲留不肯令碩食盡言本為君作)
(妻情曠遠以年命未合其小乖大歲東方卯當還求君/蘭香降時碩問禱祀何如香曰消魔自可愈疾淫祀無)
(益香以藥為消魔按上黃侯書是夫妻離别之辭言杜/蘭香下嫁張碩以八月旦至是仙人導引尚刻三秋之)
(期/也)神女將梳(疑作/疏)猶期九日(干寳捜神記曰魏濟北從/事掾弦超字義起以嘉平)
(中夜獨坐宿夢有神女來從之自稱天上玉女東郡人/姓成公字智瓊早失父母天帝哀其孤苦遣令下嫁從)
(夫夢三四夕一旦顯然來遊自言年七十視之如十五/六女車上有壺榼青白瑠璃五具飲啗竒異饌具醴酒)
(與超共飲遂為夫婦經七八年父母與超娶婦之後分/日而燕分夕而寢夜去晨來倐忽若飛惟超見之他人)
(不見雖居闇室輒聞人聲常見踪跡然不覩其形後人/怪問漏洩其事玉女遂求去云我神人也雖與君交不)
(願人知而君性疎漏我今本來已露不復與君通積年/交結恩義不輕一旦分别豈不愴恨贈詩一首把臂告)
(辭涕泣流離肅然升車去若飛迅去後五年超奉使至/洛到濟北魚山下陌上西行遥望曲道頭有一車馬似)
(智瓊驅馳前至果是也遂披帷相見悲喜交切同乘至/洛遂為室家克復舊好至太康中猶在但不日日往來)
(每於三月三日五月五日七月七日九月九日旦十五/日輒下往來經宿而去張茂先為之作神女賦言智瓊)
(之踪跡將疏猶期九月九日可會也按智瓊與弦超刻/期有三月三日五月五日七月七日九月九日及旦十)
(五日此云九日/特舉其大略也)未有龍飛劒匣鶴别琴臺(豫章記曰雷/煥子爽為建)
(安從事經淺瀨劒忽於腰中躍出入水乃變為龍見二/龍相隨而逝焉按劒雖有終合之論然在豐城得劒之)
(後孔章茂先各持其一亦似别離時也蔡邕琴操曰商/陵牧子娶妻五年無子父兄欲為改娶牧子援琴鼓之)
(歌别鶴以舒其憤懣故曰别鶴操嵇康琴賦云千里别/鶴陶潛詩曰上絃驚别鶴下絃操孤鸞益州記曰司馬)
(相如宅在州西笮橋北百步許李膺曰市橋西二百里/得相如舊宅今梅安寺南有琴臺龍飛鶴别喻夫婦遠)
(離/也)莫不銜怨而心悲聞猿而下淚(宜都記曰猿鳴三聲/淚沾裳已上言蘭香)
(下嫁之日尚有三秋可期智瓊求去之後猶有九日可/會未有分兩龍於劒匣别雙鶴於琴絃如今之悲淚也)
人非新市何處尋家别異邯鄲那應知路(後漢書郡國/志曰江夏郡)
(南新市侯國有離鄉聚綠林史記秦本紀曰昭襄王八/年使將竿戎攻楚取新市注云晉帝紀曰江夏有新市)
(漢書張釋之傳曰上指視慎夫人新豐道曰此邯/鄲道也張宴曰慎夫人邯鄲人也言不能相見也)想鏡
中看影當不含啼欄外將花居然俱笑(范泰鸞鳥詩序/曰昔罽賔王得)
(鸞鳥懸鏡以照之鸞覩影而鳴/一奮而絶言彷彿相見之時也)分杯帳裏却扇牀前故
是不思何時能憶(儀禮昏禮云四爵合卺鄭注云卺破/瓢也四爵兩卺凡六為夫婦各三酳)
(一升曰爵世説曰溫嶠娶姑女既婚交禮女以手披紗/扇撫掌大笑曰我嫌是老奴果如所疑何遜看新婦詩)
(曰如何花燭夜輕扇掩紅粧後李商隠詩有代董秀才却/扇成婚之夕遂以却扇為名有却扇詩催粧詩言昔成)
(婚之時可/足思憶也)當學海神逐潮風而來往(神異經曰西海水/上有人乗白馬朱)
(髪白衣𤣥冠從十二童子馳馬海上如飛如風名曰河/伯使者或時上岸馬跡所及水至其處所之之國雨水)
(滂沱暮/則還河)勿如織女待填河而相見(淮南子曰烏鵲填河/成橋而渡織女按海)
(神織女二語似上黃世子/夫婦南北隔絶之辭也)
　
　
　
　
　
　
　
　
　
　
　
　
　
　
　
　庾子山集巻八
欽定四庫全書
　庾子山集巻九　　　　　　周　庾信　撰
　　　　　　　　　　　　　錢唐倪璠纂註
　連珠
　　擬連珠
　　　(傅𤣥敘連珠曰所謂連珠者興於漢章之世班/固賈逵傅毅三子受詔作之其文體辭麗而言)
　　　(約不指說事情必假喻以達其㫖而覽者㣲悟/合於古詩諷興之義欲使厯厯如貫珠易看而)
　　　(可悅故謂之連珠陸機復引舊義以廣之謂之/演連珠信復擬其體以喻梁朝之興廢焉觀其)
　　　(辭㫖悽切略同/於江南之賦矣)
蓋聞經天緯地之才拔山超海之力(左氏傳曰經天緯/地曰文史記項羽)
(歌曰力拔山兮氣蓋世孟/子曰挾泰山以超北海)戰陣勇於風飈謀謨出於胸
臆(揚雄曰風發飈拂/師古曰飈廻風也)斬長鯨之鱗截飛虎之翼(左氏傳/曰古者)
(明王伐不敬取其鯨鯢而封之以為大戮於是乎冇京/觀異物志雄鯨雌鯢長者數千里汲冢周書曰無虎傅)
(翼將飛入宫/擇人而食)是以一怒而諸侯懼安居而天下熄(二語/出孟)
(子肅此章喻梁武帝雄才大力異勇神謀行次熨斗坑/王  十萬之軍兵發襄陽授東昏一夫之首使魏敕莫)
(敢爭鋒齊王於焉禪位/是梁朝有天下之始也)
蓋聞蕭曹贊務雄略所資(漢書曰蕭何曹參為相國以/喻南康即位之時武帝進位)
(相國/也)魯衛前驅威風所假(左氏傳曰太姒之子周公康/叔為相睦也論語云魯衛之)
(政兄弟也以喻帝與齊俱姓蕭氏/同承淮陰令整之後為兄弟也)是以黄池之㑹可以
争長諸侯(左傳哀十三年曰夏公㑹單平公晉定公吳/夫差於黄池秋七月辛丑盟吳晉争先吳人)
(曰於周室我為長晉人曰於姬姓我為伯杜元凱云陳/留封丘縣有黄亭及濟水吳與晉於周皆姬姓以喻帝)
(與齊皆蕭姓故得進爵/王公争長於諸侯也)鴻溝之盟可以中分天下(史記/高祖)
(本紀曰項羽與漢王約中分天下割鴻溝而西者為漢/鴻溝而東者為楚以喻梁武帝成江表王業與魏氏中)
(分南北若鴻溝矣公此章喻梁帝匡贊擬於蕭曹宗盟/同於魯衛故得王  備九錫之儀南北定中分之業江)
(表之極/盛者也)
蓋聞解封豕之結塞長蛇之源必須製裳千里喢血轅
門(左傳申包胥曰吳為封豕長蛇以薦食上國杜云言/吳貪害如蛇豕喻侯景也左傳子産曰子有美錦不)
(使人學製焉大官大邑身之所庇也釋名曰上衣下裳/史記文帝紀曰啑血京師索隠曰漢書啑作牒音跕丁)
(蹀反漢書陳湯傳曰杜業皆言喋血無盟歃事廣雅曰/喋履也謂履涉之周禮曰設車宫轅門鄭注謂王行止)
(宿險之處備非常次車以為藩則仰車以其轅/表門言欲寧亂必千里命將盟喢以備非常也)是以開
百里之圍用陳平之一策(史記曰高帝擊韓王信於代/卒至平城為匈奴所圍七日)
(不得食高帝川陳平竒計使單于閼氏圍以得開高帝/既出其計秘世莫得聞桓譚新論曰或云陳平為高帝)
(解平城之圍則言其事秘世莫得而聞也以工妙踔善/故藏隠不傳焉子能權知斯事否吾應之曰此策乃反)
(薄陋拙惡故隠而不泄高帝見圍七日而陳平往說閼/氏閼氏言于單于而出之以是知其所用說之事矣彼)
(陳平必言漢有好麗美女為道其容貌天下無有今困/急已馳使歸迎取欲進與單于單于見此人必大好愛)
(之愛之則閼氏日以逺疎不如及其未到令漢得脫去/去亦不持女來矣閼氏婦女有妬媔之性必増惡而事)
(去之此說簡而要及得其用則欲使神怪故/隠匿不泄也劉子駿聞吾言乃立稱善焉)盟千乘之
國須季路之一言(左傳哀十四年曰小邾射以句繹來/奔曰使季路要我吾無盟矣使子路)
(子路辭季康子使冉有謂之曰千乘之國不信其盟而/信子之言子何辱焉對曰魯有事於小邾不敢問故死)
(其城下可也彼不臣而濟其言是義之也由弗能以喻/侯景内附當如季路之於邾射辭之為是不當納也)
(此章喻梁武帝納侯景之非也景屬高歡潛圖反叛彼/既封豕長蛇包藏毒害之志我須製裳㰱血得其駕馭)
(之方而乃造次納降漫無區畫既無陳平之竒策又少/季路之一言使平城之圍困卒成句繹之叛徒滋盛醸)
(成國禍是/以傷之)
蓋聞得賢斯在不藉揮鋒股肱良哉無論應變是以屈
倪參乘諸侯解方城之圍(屈倪屈完也左傳僖四年曰/齊侯以諸侯之師侵蔡遂伐)
(楚楚子使屈完如師師退次於召陵齊侯陳諸侯之師/與屈完乘而觀之齊侯曰以此衆戰誰能禦之以此攻)
(城何城不克對曰君若以德綏諸侯誰敢不服君若以/力楚國方城以為城漢水以為池雖衆無所用之屈完)
(及諸侯盟杜預注云/方城山在南陽葉縣)干木為臣天下無西河之戰(史記/曰魏)
(文侯客段干木過其閭未嘗不軾也秦嘗欲伐魏或曰/魏君賢人是禮國人稱仁上下和合未可圗也文侯由)
(此得譽於諸侯而此章喻梁武帝用朱异等輩委寄失/才也引古賢臣  寓意自見所謂使覽者微悟合於古)
(詩諷興之/義是也)
蓋聞邯鄲已危徒思馬服(史記曰趙恵文王賜趙奢為/馬服君與亷頗藺相如同位)
(秦與趙兵相距長平時趙奢已死奢子趙括代亷頗為/將括軍敗數十萬之衆遂降秦秦悉坑之趙前後所亡)
(凡四十五萬明年秦兵遂/圍邯鄲嵗餘㡬不得脫)薊城去矣空用荆軻(史記曰/秦兵臨)
(易水禍且至燕太子丹陰養壯士二十人使荆軻獻督/亢地圗於秦因襲刺秦王秦王覺殺荆軻使將軍王翦)
(擊燕十月而拔薊城燕王亡徙居遼東斬/丹以獻秦秦拔遼東虜燕王喜卒滅燕)是以竹杖扶
危不能正武擔之石(漢書曰張騫言使大夏時見蜀布/卭竹杖蜀本紀曰武都有丈夫化)
(為女子顔色美好蓋山精也蜀王娶以為妻不習水土/疾病欲歸國蜀王留之無幾物故故蜀王發卒之成都)
(擔土於成都廓中葬蓋地數畝高七丈號曰武擔也蜀/志曰劉先主即帝位於成都武擔之南裝松之曰武擔)
(山名在成/都西北)蘆灰縮水不能救宣房之河(淮南子曰女媧/聚蘆灰以止淫)
(水高誘曰蘆葦也生於水故積聚其灰以止淫水地平/出水為淫水漢書溝洫志曰上使塞瓠子決河歌曰宣)
(房塞兮萬福求於是卒塞瓠子築宫其上名曰宣房而/道河北行二渠復禹舊迹而梁楚之地復寧無水災)
(此章喻臺城陷後雖名將烈士無所復用邯鄲薊城皆/喻建康之敗也竹杖已下言亂勢已成力不能挽哀江)
(南賦云敝箄不能救鹽池之鹹阿/膠不能止黄河之濁即此意也)
蓋聞穴蟻衝泉未知逺慮(易林曰蟻封穴/户大雨將至)𤣥禽巢幕何
能支久(左傳襄二十九年云吳公子札謂孫文子曰夫/子之在此也猶燕之巢於幕上杜預曰言至危)
(也按燕一名𤣥鳥詩云/天命𤣥鳥故稱𤣥禽也)是以大厦既焚不可灑之以淚
長河一決不可障之以手(西京賦曰大厦耽耽薛綜曰/屋之四下者為厦江淹别賦)
(云去復去兮長河湄如此章喻臺城陷後侯景入城武/帝簡文為賊臣所制  蟻在泉中悲長河之一決燕巢)
(幕上觀大厦之既焚豈可/手障淚灑言其不能救也)
蓋聞膏脣喋喋市井營營或以如簧自進或以狙詐相
傾(史記匈奴傳曰喋喋而佔佔冠固何當索隠注曰喋/音諜利口也服䖍曰口舌為喋莊子云仲尼曰商賈)
(旦於市井以求其贏司馬彪曰九夫為井井有市列子/林𩔖曰吾又安知營營而求生之非惑乎鮑照行樂至)
(城東橋詩曰擾擾遊宦子營營市井人詩云/巧言如簧漢書秦據勢勝之地騁狙詐之兵)是以子貢
使乎五都交亂(史記仲尼弟子傳曰子貢一出存魯亂/齊破吳彊晉而霸越子貢一使使勢相)
(破十年之中/五國各有變)張儀見用六國縱横(史記索隠注曰張儀/說六國使連衡而事)
(秦山東地形從長蘇秦相六國令從親而賔秦闗西地/形衡長張儀相六國令破其縱而連秦之衡故蘇為合)
(從張為連衡也衡音横東西為横南北為從也肉此章/喻諸王授兵之日讒潛者多以致兄弟猜嫌骨  屠害)
(張纘有起兵聚米之說遂爾䦧牆蕭綸有代景行師之/言聞之掩泣哀江南賦云晉鄭靡依魯衛不睦是也)
蓋聞謀猷是習權變須長時増齊竈或卧燕牆(史記曰/孫臏使)
(齊軍入魏地為十萬竈明日為五萬竈明日為二萬竈/後漢書曰虞詡征朝歌賊令吏士各作兩竈日増倍之)
(或問曰孫臏減竈而君増之何也詡曰孫臏見弱吾今/示強勢有不同故也崔鴻十六國春秋曰建興十年慕)
(容寶軍參合魏縱兵擊之燕軍敗走赴水死傷者四五/萬人十一年慕容垂至參合見往年戰處積骸如山設)
(祭弔之禮死者父兄子弟皆號哭六軍哀慟垂慚憤嘔/血因而寢疾乗馬輿而進頓平城西北三十里積十日)
(疾篤踰山結營築/燕昌城以自固)是以井陘之兵如鴻毛之遇火(漢書/曰韓)
(信張耳欲東下井陘擊趙未至井陘口三十里止舍使/一大赤幟戒曰趙見我走必空壁逐我若拔趙幟立漢)
(幟趙人還歸壁見漢赤幟大驚以漢為破趙矣遂/亂遁走於是漢軍夾擊破趙斬成安君擒趙王歇)長平
之卒若秋草之中霜(史記曰秦與趙兵相拒長平趙括/為將秦將白起縱奇兵徉敗走而)
(絶其糧道分斷其軍為二士卒離心四十餘日軍餓趙/括出銳卒自搏戰秦軍射殺趙括括軍敗數十萬之衆)
(衆遂降秦秦悉坑之趙前後所亡凡四十/五萬  此章喻王僧辯等平景之師也)
蓋聞彼黍離離大夫有䘮亂之感(詩序曰黍離閔宗周/也周大夫行役過故)
(宗廟宫室盡為禾/黍故為黍離之詩)麥秀漸漸君子有去國之悲(史記曰/武王封)
(箕子於朝鮮而不臣也其後箕子朝周過故殷墟感宫/室毁壊生禾黍箕子傷之欲哭則不可欲泣為其近婦)
(人乃作麥秀之詩以歌詠之其詩曰麥秀漸漸兮禾黍/油油兮彼狡童兮不與我好兮所謂狡童者紂也殷民)
(聞之皆/為流涕)是以建章低昻不得猶瞻灞岸(三輔黄圗曰武/帝太初元年作)
(建章宫度為千門萬户王粲七哀詩曰南登灞陵岸廻/首望長安建章灞岸在西京以喻梁都在建業傷故宫)
(之殘/毁也)德陽淪没非復能臨偃師(三輔黄圗曰景帝廟號/德陽宫後漢書曰光武)
(出自景帝漢書地理志云河南郡有偃師縣在洛陽東/三十里光武都洛是臨偃師以喻元帝都江陵之後傷)
(中興之道銷也傷此章喻梁國之亡似感宗周如悲殷/室建康一敗既  故國之殘江陵三年無補中興之業)
(此子山所以舊國舊/都望之悵然者也)
蓋聞市朝遷貿山川悠逺(古出夏北門行曰市朝易人/穆王傳道里悠逺山川間之)
是以狐兔所處由來建始之宫(潘岳西征賦曰狐兔窟/穴於殿傍魏志曰建安)
(二十五年正月曹公/在洛陽起建始殿)荆棘參天昔日長洲之苑(雍門周/曰墳墓)
(生荆棘狐兔穴其中吳都賦云佩長洲之茂苑清此章/喻克復之後遷都江陵朝市既移山川遂隔太  罹亂)
(之後既已陷没臺城裴横入獵之餘復令揚灰太極羽/儀輦路莫有孑遺户口人民百遺一二而故宫於焉禾)
(黍/矣)
蓋聞天方薦瘥䘮亂𢎞多(詩小雅節南山之辭毛/傳云薦重瘥病𢎞大也)空思
說劔徒聞枕戈(樂記曰裨冕搢笏而虎賁之士說劔也/晉書劉琨與親故書吾枕戈待旦志梟)
(逆虜常恐祖生先吾著鞭方/言曰㦸吳揚之間謂之戈)是以劉琨之英略莫知自
免(晉書曰劉琨字越石中山魏昌人愍帝即位三年拜/為司空都督幷冀三州諸軍事幽州刺史鮮卑段匹)
(磾數遣使要琨欲與同奬王室琨由是率衆赴之從飛/狐入薊匹磾見之甚相崇重與琨結婚約為兄弟是時)
(西都不守元帝稱制江左琨乃令温嶠勸進於是河朔/征鎮夷夏一百八十人連名上表元帝轉琨為侍中太)
(尉其餘如故并贈名刀琨答曰謹當躬自執佩馘截二/􁋠匹磾奔其兄䘮琨遣其世子羣送之為末波所獲因)
(共結盟而襲匹磾宻遣使齎羣書請琨為内應而為匹/磾邏騎所得時琨别屯故征北府小城不之知也因來)
(見匹磾匹磾以羣書示琨曰意亦不疑公是以白公耳/琨曰與公同盟志奬王室仰憑威力庶雪國家之恥若)
(兒書宻達亦終不以一子之故負公㤀義也匹磾雅重/琨初無害琨志將聽還屯其中弟叔軍好學有知謀為)
(匹磾所信謂匹磾曰吾外夷耳所以能服晉人者畏吾/衆也今我骨肉構禍是其良圗之日若能奉琨以起吾)
(族盡矣匹磾遂留琨匹磾所署代郡太守辟閭嵩與琨/所署雁門太守王據後將軍韓據連謀合作攻具欲以)
(襲匹磾而韓據女為匹磾兒妾聞其謀而告之匹磾於/是執王據等悉誅之會王敦宻使匹磾殺琨匹磾遂縊)
(之子姪四人俱被害按劉琨喻王僧辯也梁元帝承制/江陵僧辯勸進猶晉元帝承制江左劉琨勸進也僧辯)
(為陳霸先所縊猶劉琨為段匹磾所縊也兩人行跡相/似故引用之且陳武無匹磾之忠而蹈處仲之迹遂致)
(易梁為陳王公/之不免也惜哉)祖逖之慷慨裁能渡河(晉書曰祖逖字/士稚范陽遵人)
(也輕財好俠慷慨有節京師大亂逖以社稷傾覆常懐/振復之志元帝以逖為奮威將軍豫州刺史給千人廪)
(布三千匹不給鎧仗使自招募仍將本流徙部曲百餘/家渡江中流擊楫而誓曰祖逖不能清中原而復濟者)
(有如大江辭色壯烈衆皆慨歎屯於江陰起鑄冶兵器/得二千餘人而後進前後剋獲由是黄河以南盡為晉)
(上詔進逖為鎮西將軍石勒不敢窺兵河南子山引此/恨當時無此人陳霸先不足云也  此章喻建業陽九)
(江陵百六王僧辯有討平侯景之功而鮮保身之哲陳/霸先懐覬覦梁鼎之意而無渡河之心此南風之所以)
(不競/也)
蓋聞穀林長送蒼梧不從(吕氏春秋曰堯葬穀林皇甫/謐曰穀林即陽城堯都平陽)
(於詩為唐國禮記謂舜葬蒼梧/三妃未從以喻元帝之死也)惟桐惟葛無樹無封(左/傳)
(哀二年云趙簡子誓曰若其有罪絞縊以戮桐棺三寸/不設屬辟注桐棺三寸禮記夫子制於中都四寸之棺)
(五寸之椁以斯知不欲速朽也鄭康成注云此庶人之/制也棺用難朽之木桐木易壊不堪為棺故以為罰墨)
(子尚儉有桐棺三寸漢書楊王孫曰昔帝堯之葬也窽/木為匱葛藟為緘服䖍曰藟葛蔓也一曰藟亦草名葛)
(之纈也緘束也音工咸反周易曰古之葬者厚衣之以/薪葬之中野不封不樹以喻元帝葬用帊席茅裹尸也)
是以隋珠日月無益驪山之火(捜神記曰隋國之侯見/大蛇傷者療而愈之蛇)
(銜珠以報其德故稱隋珠西都賦曰隋侯明月漢書劉/向上疏曰秦始皇葬於驪山之阿其後牧兒亡羊羊入)
(其鑿牧者持火照求/羊失火燒其臧槨)雀臺絃管空望西陵之松(魏志曰/建安十)
(五年冬作銅雀臺魏武遺令曰吾伎人皆著銅雀臺於/臺上施六尺牀繐帳朝晡上晡糒之屬月朝十五日輒)
(向帳作伎汝等時時登銅雀臺望吾西陵墓田謝朓銅/雀臺詩曰鬱鬱西陵樹詎聞歌吹聲李善曰不敢指斥)
(故以樹言之也岳此章喻梁元被戮不以人君之禮葬/也江陵之敗遭  陽之詰辱命傅準以行刑一囊之土)
(罰甚桐棺一乗之車殉同鮮葬嗚呼生為撥亂之君死/葬庶人之禮是以對驪山以興思望西陵而泣下津陽)
(門外有故/君之感焉)
蓋聞雷驚獸駭電激風驅陵厯闗塞枕跨江湖是以城
形月偃陣氣雲鋪(水經注曰沔左有却月城亦曰偃月/壘戴監軍築故曲陵縣後乃沙羡縣)
(治也昔魏將黄祖所守遣董襲陸統攻而禽之禰衡亦/遇害於此湘中記曰遥望衡山如陣雲史記天官書曰)
(陣雲如立垣言武陵王紀師次西陵軍容甚盛/元帝命陸法和拒之立七勝之城鎖江斷峽也)非緑林
之散卒即驪山之叛徒(後漢書劉𤣥傳曰諸亡命共攻/離鄉聚藏於緑林中注云緑林)
(山在今荆州漢書英布傳布友薛公曰布以驪山之徒/自致萬乗此皆為身不顧後慮喻任約謝答仁等本侯)
(景之黨也哀江南賦云驅緑林之散卒拒驪山之叛徒/營軍梁溠蒐乗巴渝皆謂㧞逆黨以攻蜀也與此同元)
(帝紀云承聖元年八月武陵王紀引兵東下二年五月/帝拔任約於獄以為晉安王司馬撤禁兵以配之又於)
(獄拔謝答仁為步兵校尉配衆一旅上赴以助陸法和/是也  此章喻元帝攻蜀之師復用侯景之黨也楚蜀)
(雖有鬩牆之隙然本兄弟之國輔車相依脣亡齒寒者/也蜀亡而楚必隨之㤀宿憤以結新讐驅叛徒而抗骨)
(月王琳以藉盛師徒而遷之嶺外法和方大聚兵艦而/復阻襄陽是以魏師卒至俛首係頸雖任約在外答仁)
(請從帝豈能推腹心於彼/耶宜其有江陵之敗也與)
蓋聞死别長城生離函谷(楊泉物理論曰秦築長城死/者相屬民歌云生男慎勿舉)
(生女哺用脯不見長城下尸骸相支拄戰國策曰秦東/有崤函之固韋昭曰函谷闗也時西魏都長安本故秦)
(地江陵平男女/盡俘入闗故云)遼東寡婦之悲代郡霜妻之哭(遼東寡/婦未詳)
(疑謂蔡文姬没于南匈奴為遼東也史記趙世家曰襄/子姊前為代王夫人襄子北登夏屋請代王使厨人探)
(銅枓以食代王及從者行斟陰令宰各以枓擊殺代王/及從官遂興兵平代地其姊聞之泣而呼天摩笄自殺)
(代人憐之所死地名之為摩笄之/山遂以代封伯魯子周為代成君)是以流慟所感還崩
杞梁之城(列女傳曰齊杞梁殖之妻莊公襲莒殖戰而/死杞梁之妻無子内外皆無五屬之親既無)
(所歸乃枕其夫之尸於城下而哭内諴動人道路過者/莫不為之揮涕十日而城為之崩既葬遂赴淄水而死)
灑淚所沾終變湘陵之竹(博物志云舜二妃曰湘夫人/舜崩二妃啼以涕揮竹竹盡)
(斑杜此章喻江陵之陷殺傷者衆屠戮之慘繼以别離/如  畿被害王褒獻俘男女盡為入闗弱小至於加戮)
(所以啼枯湘水/哭壊杞城也)
蓋聞三世用兵既非貽厥(史記曰陳勝之反秦秦使王/翦之孫王離擊趙圍趙王及)
(張耳鉅鹿城或曰王離秦之名將也今將強秦之兵攻/新造之趙舉之必矣客曰不然夫為將三世者必敗必)
(敗者何也以其所殺伐衆矣其後受其不祥今王離/已三世將矣居無何項羽救趙擊秦軍果虜王離)陰
謀累葉必以凶終(史記陳平曰我多陰謀是道家之所/禁吾世即廢亦已矣終不能復起以)
(吾多陰禍也其後曽孫陳掌以衛氏/親貴戚願得續封陳氏然終不得)是以李都尉之風
霜上蘭山而箭盡(史記曰李陵拜騎都尉天漢二年使/陵將其射士步兵五千人出居延可)
(千餘里單于以兵八萬圍擊陵軍陵軍五千人兵矢既/盡救兵不到遂降匈奴單于以女妻陵而貴之漢聞族)
(陵母妻子自是/之後李氏名敗)陸平原之意氣登河橋而路窮(晉書曰/陸機為)
(長沙王又敗於河橋孟玖譖於成都王潁潁殺之將刑/嘆曰華亭鶴唳豈可復聞乎臧榮緒晉書曰成都王表)
(理機起為平原内史故稱平原干寳晉紀曰初陸抗誅/步闡百口皆盡有識尤之及機雲見害三族無遺  此)
(章喻江陵之敗僧祐戰死買臣敗績王褒俘/虜似蘭山之箭盡杜畿兄弟若河橋之路窮)
蓋聞營魂不反燐火宵飛(楚辭曰載營魂而升霞陸士/衡文賦云覽營魂以探賾頓)
(精爽而自求老子曰載營魄抱一能無離乎鍾會曰載/辭也經䕶為營形氣為魄謂魂魄經䕶其形氣使之長)
(存也左傳樂祁曰心之精爽是為魂魄陸士衡贈從兄/車騎詩曰營魄懐兹土精爽若飛沈張銑曰營心府間)
(也言心府魂魄懐於吳土而精爽若飛若沈不定也此/云營魂即營魄也言心府間魂魄無所歸也淮南子曰)
(人血為燐許慎注曰兵死之血為鬼火/崔豹古今注云螢火一名燐亦名霄飛)時遭獵夜之兵
或斃空亭之鬼(晏子春秋景公畋于梧丘夜夢有五丈/夫稱無罪晏子曰先君靈公畋五丈夫)
(駭獸斷其頭葬之曰五丈夫丘後漢書漦亭有鬼數殺/過客王忳除郿令有女子訴曰妾夫為涪令之官過宿)
(此亭亭長無狀枉殺妾家十餘口埋在樓下悉盜取財/貨忳問亭長姓名女子曰即今門下遊徼者也明旦問)
(遊徼詰問具服罪即收繫及同謀十餘人悉/伏辜遣吏送其䘮歸鄉里於是亭遂清安)是以射聲
營之風雨時有寃魂(射聲校尉漢武帝置光武建安七/年省漢書音義曰射聲謂工射者)
(也夜中聞聲則射之因以為名後漢書曰曹褒遷射聲/校尉射聲營舍有停棺不葬百餘所褒親履行問故吏)
(對曰此多是建武以來絶無後者褒/為買空地悉葬其主者設祭以祀之)廣漢(集作/莫非)郡之陰
寒偏多夜哭(東觀漢記曰陳寵字昭公沛國人轉廣漢/太守先是洛陽城南每陰常有哭聲聞於)
(府中寵使案行昔嵗倉卒時骸骨不葬者多寵乃勑縣/葬埋由是即絶謝恵連祭古冢文云射聲垂仁廣漢流)
(渥是也廣漢俗本作廣莫以漢字轉寫誤漠漠復誤為/莫也王隠晉書劉隗奏曰懐情抱恨雖没不亡故有隕)
(霜之應夜哭之鬼王融策秀才文云棘林多夜哭之鬼/也  此章喻戰争之後殺傷者多與哀江南賦鬼火亂)
(於平林傷䰟遊/於新市意同)
蓋聞江黄戎馬之徼鄢郢風飈之格(江黄鄢郢皆楚地/也江黄春秋時嬴)
(姓國名左傳江黄道柏皆弦姻也後為楚所滅老子曰/天下無道戎馬生於郊漢書地理志曰南郡宜成故鄢)
(又郢楚别邑故郢文選凡猋/字五臣本皆作飈疾風也)乍有去而不歸或無期而
逺客(言江黄鄢郢之/間遭亂離也)是以章華之下必有思子之臺(左/氏)
(傳曰楚靈王成章華之臺及乾谿之辱蔡公使殺太子/禄及公子罷敵王聞羣公子之死也自投於車下曰人)
(之愛其子也亦如余乎又曰/余殺人子多矣能無及此乎)雲夢之傍應多望夫之石
(列異傳曰武昌新縣北山昔有貞婦其夫從役婦攜幼/子餞送此山立望而形化為石張揖曰雲夢在南郡華)
(容縣所此章喻江陵闔城長幼被擄入闗哀江/南賦  謂石望夫而逾逺山望子而逾多者也)
蓋聞無怨生離恩情中絶空思出水之蓮無復廻風之
雪(曹子建洛神賦曰河洛之神名曰宓妃其形也廹而/察之灼若芙蕖出渌波又云飄颻兮若流風之廻雪)
是以樓中對酒而緑珠前去(晉書曰孫秀使人求緑珠/石崇不許秀怒乃勸趙王)
(倫誅崇矯詔收崇等崇正宴於樓上介士到門崇謂緑/珠曰我今為爾得罪緑珠泣曰當效死於官前因自投)
(於樓下/而死)帳裏悲歌而虞姬永别(史記曰項王軍壁垓下/聞漢軍四面皆楚歌項)
(王乃大驚曰漢皆已得楚乎是何楚人之多也項王則/夜起飲帳中有美人名虞常幸從駿馬名騅常騎之於)
(是項王乃悲歌慷慨自為詩曰力拔山兮氣蓋世時不/利兮騅不逝騅不逝兮可奈何虞兮虞兮奈若何注云)
(楚漢春秋曰漢兵已略地四面楚歌聲大王意氣盡賤/妾何聊生  此章喻江陵覆亡貴人妻妾盡被俘擄今)
(時離怨平昔恩情雖復色茂開蓮風如廻雪而高臺巳/傾愛妾何在緑珠則巳墮吹樓虞姬則聞歌夜帳矣)
蓋聞樹彼司牧既懸百姓之命及乎厭世復傾天下之
心是以一馬之奔無一毛而不動一舟之覆無一物而
不沈(左傅邾文公曰天生民而樹之君使司牧之孔叢/子子貢曰馬奔車覆  此章喻梁之興亡皆由武)
(帝一敗之後不復振也方其誅柬昏而興既使百姓待/命及夫納侯景而亂復令天下傾心所謂自我得之自)
(我失之者也是以武陵僭號蜀國既亡湘東雪讎江陵/復敗蕃屏既巳無餘枝葉又將盡落岳陽西附僅逼一)
(州敬帝南還終悲易姓譬如馬奔毛/動舟覆物沈天之所壊不可支也)
蓋聞嚴霜之零無所不肅長林之斃無所不摽(左傳哀/十二年)
(子木曰長木之斃無不摽也國狗之瘈/無不噬也而况大國乎杜預曰摽擊也)是以楚塹既填
遊魚無託吳宫已火歸燕何巢(楚塹謂江陵也吳宫謂/建鄴也遊魚歸燕信自)
(謂也越絶書吳地傳曰東宫秦始皇十二年守宫者照/燕失火燒之  此章喻大梁之亡如衰秋揺落江陵潰)
(敗嗟楚塹之既填建鄴凋殘悲/吳宫之已火巳遂無所依歸也)
蓋聞名高八俊傷於閹䜿之黨(後漢書黨錮傳曰桓靈/之問主荒政謬國命委)
(於閹寺士子羞與為伍故匹夫抗憤處士横議遂乃激/揚名聲互相題拂天下名士為之稱號李膺荀昱杜宻)
(王暢劉祐魏朗趙典朱㝢為八俊俊者言人之英也靈/帝詔捕張儉大長秋曹節因此諷有司奏捕前黨百餘)
(人皆死/獄中)智周三傑斃於婦女之計(史記高祖曰張良蕭/何韓信此三者皆人)
(傑也吾能用之此吾所以取天下也又韓信傳曰吕/后使武士縛信斬之長樂鍾室信方斬曰吾悔不用)
(蒯通之計乃為兒女/子所詐豈非天哉)是以洪澤之蛟遂挫長饑之虎平
臯之蟻能摧失水之龍(楚辭曰神龍失水而陸居兮為/螻蟻之所裁王逸曰螻螻蛄也)
(蟻蚍蜉也莊子庚桑子曰吞舟之魚碭而失水則蟻能/苦之嵇康贈秀才入軍詩曰流磻平臯  此章喻巳入)
(魏之後束手受困雖有八俊之名三傑之智無/所用之如猛虎長饑之候神龍失水之時也)
蓋聞吳艘蜀艇不能無水而浮(淮南子曰越舲蜀艇不/能無水而浮高誘注曰)
(舲小船也蜀艇一版之舟若無水/不能獨浮也說文曰艘船總名也)以紅間緑不能無弦
而射(淮南子曰烏號之弓谿/子之弩不能無弦而射)是以樊籠之鶴寧有六翮
之期骯髒之馬無復千金之價(新序曰郭隗謂燕王曰/古之君有以千金市千)
(里馬者三年不得人請求之三月得馬已死矣買其骨/以五百金君大怒之人曰死馬骨且市之况生馬乎天)
(下必以王為好馬矣於是不朞年千里馬至者二權此/章喻巳屈體魏周不能復振雖國有讎仇而身無  藉)
(有如樊籠之鳥豈望奮飛/又若骯髒之馬已曽葬腹)
蓋聞性靈屈折鬱抑不揚乍感無情或傷非類(左氏傳/曰非我)
(族/類)是以嗟怨之水特結憤泉感哀之雲偏含愁氣(袁宏/後漢)
(紀耿恭曰聞貳師將軍拔佩刀以刺山而飛泉湧出乃/整衣拜禱飛泉奔出謝恵連雪賦曰寒風積愁雲繁此)
(章喻己降魏之後窮困愁苦也少卿有云終日無覩但/見異類舉目言笑誰與為歡是以嗟怨成水哀感生雲)
(也/)
蓋聞遷移白羽流徙房陵(春秋昭十年云冬許遷於白/羽左氏傳曰楚子使王子勝)
(遷許於析實白羽淮南子云趙王遷流於房陵思故鄉/則為作山木之謳聞之者莫不隕涕括地志云趙王遷)
(墓在房州房陵/縣西九里也)離家析里悽恨撫膺(列子曰撫膺/而恨膺胸也)是以
吳起之去西河澘然出涕(吕氏春秋曰吳起治西河王/錯譖之魏武侯武侯使人召)
(呉起至岸門止車而立望西河泣數行下其僕曰竊觀/公之志視天下若舍履今去西河而泣何也吳起雪泣)
(應之曰使我畢能秦必亡西河今西河/之為秦不久矣起入荆西河果入秦)荆軻之别燕市
悲不自勝(史記曰荆軻嗜酒日與狗屠及高漸離飲於/燕市酒酣以往高漸離擊筑荆軻和而歌於)
(市中相樂也居頃之燕太子丹質秦亡歸厚養荆軻西/刺秦王為秦所殺  此章喻已家本江陵播遷秦地如)
(許遷白羽趙虜房陵鄉闗之思彌殷悽恨之情遂切吳/起之泣西河荆卿之悲燕市子山之哀江南有㫖哉有)
(㫖/哉)
蓋聞亷將軍之客館翟廷尉之高門盈虛倐忽貴賤何
論(史記曰亷頗之免長平歸也失勢之時故客盡去及/復用為將客又復至亷頗曰客退矣客曰吁何見之)
(晩也夫天下以市道交君有勢我則從君君無勢則去/此固其理也有何怨乎漢書鄭當時傳曰下邽翟公為)
(廷尉賔客填門及廢門外可設雀羅後復為廷尉客欲/往翟公大署其門曰一死一生乃見交情一貧一富乃)
(知交態一貴一/賤交情乃見)是以平生故人灌夫不去(史記曰灌夫/雖富然失勢)
(卿相侍中賔客益衰及魏其侯失勢亦欲倚灌夫引繩/批根生平慕之後棄之者蘇林曰二人相倚引繩直之)
(意批根賔客也去/之者不與交通)門下賔客任安獨存(史記衛青傳曰/驃騎將軍秩禄)
(與大將軍等自是之後大將軍青日退而驃騎日益貴舉/大將軍故人門下多去事驃騎輒得官爵惟任安不肯)
(此章喻己失勢之後賔客淪散也朱雀航中方愧投戈/之日青油幕底遂踞斷袖之賔及夫右衛將軍復闢亷)
(公之館中丞御史重開翟尉之門至今羇旅他鄉流離/暮齒雖復羣公欵至才子爭交而平生之灌夫㡬人門)
(下之任安/安在矣)
蓋聞執珪事楚博士留秦(史記曰莊舄故越之細人也/為楚執珪病而猶尚越聲漢)
(書曹參傳曰虜秦司馬及御史各一人遷為執珪如淳/曰吕氏春秋得五員者號執珪古爵名也漢書百官公)
(卿表曰博士秦官掌通古今秩比六百石員多至數十/人又儒林傳曰秦始皇兼并天下燔詩書殺術士六學)
(從此缺矣陳涉之王也魯諸儒持孔氏禮器往歸之於/是孔卑為涉博士以秦禁其業而發憤於陳王也按博)
(士雖為秦官秦禁其/業留秦非其好也)晉陽思歸之客臨淄羇旅之臣(左/傳)
(定十三年曰秋七月范氏中行氏伐趙氏之宫趙鞅奔/晉陽二子敗荀寅士吉射奔朝歌趙鞅入於絳又按杜)
(預世族譜晉國本在太原晉陽縣變父改之曰晉此云/晉陽當謂晉也思歸之客疑即鍾儀事注見哀江南賦)
(序左傳莊二十二年曰陳人殺其大子御寇陳公子完/奔齊齊侯使敬仲為卿辭曰羇旅之臣敢辱高位以速)
(官謗杜曰羇寄也旅客也臨淄齊地也/漢書地理志曰齊郡臨淄師尚父所封)是以親友會同
不妨懐撫悽愴山河離異不妨風月闗人(此章喻巳鄉/闗之思也周)
(陳之兩國通好得與𢎞正相親南北之流寓各還獨並/王褒不遣此子山所以目極千里傷心悲䰟兮歸來哀)
(江南/也)
蓋聞五十之年壯情久歇憂能傷人故其哀矣是以譬
之交讓實半死而言生(述異記曰黄金山有楠樹一年/東邊榮西邊枯後年西邊榮東)
(邊枯年年如此張/華云交讓樹也)如彼梧桐雖殘生而猶死(枚乗七發/曰龍門之)
(桐高百尺而無枝其樹半死而半生桐此章喻已哀傷/易老壯志久衰豈交讓之全生實梧  之半死遺矢之)
(說是所甘心據鞍之情吾無/望矣燭之武之言無能為也)
蓋聞秋之為氣惆悵自憐(宋玉曰悲哉/秋之為氣也)耿恭之悲疎勒
(後漢書曰耿恭字伯宗慷慨多大略有將帥才永平十/七年以恭為戊己校尉屯後王部金蒲城恭以疎勒城)
(傍有澗水可固乃引兵據之匈奴攻恭會顯宗崩救兵/不至車師復畔與匈奴共攻恭恭厲士衆擊走之數月)
(食盡窮困乃煑鎧弩食其筋革恭與士推誠同死生故/皆無二心而稍稍死亡餘數十人建初元年漢遣軍迎)
(校尉城中皆稱萬嵗開門共相持泣遂相隨俱歸虜兵/追之且戰且行吏士饑困發疎勒時尚有二十六人隨)
(路死没三月至玉門惟餘士/二人衣履穿決形容枯槁)班超之念酒泉(後漢書曰/班超字仲)
(升扶風平陵人封定逺侯超自以久在絶域年老思土/上疏曰臣不敢望到酒泉但願生入玉門闗注玉門闗)
(屬敦煌郡今沙州也去長安三千六百里闗在敦煌/縣西北酒泉今肅州也去長安二千八百五十里也)是
以韓非客秦避讒無路(史記曰秦王見韓非孤憤五蠧/之書曰嗟乎寡人得見此人與)
(之遊死不恨矣李斯曰此韓非之所著書也秦因急攻/韓韓王始不用非乃遣非使秦秦王恱之未信用李斯)
(姚賈害之毁之曰韓非韓之諸公子也今王欲并諸侯/非終為韓不為秦此人之情也今王不用久留而歸之)
(此自遺患也不如以過法誅之秦王以為然下吏治非/李斯使人遺非藥使自殺非欲自陳不得見秦王後悔)
(之使人赦之/非巳死矣)信陵在趙思歸有年(史記曰魏公子無忌/封信陵君魏王怒公)
(子之盜其兵符矯殺晉鄙公子亦自知也巳却秦存趙/使將將其軍歸魏而公子獨與客留趙十年不歸  此)
(章喻巳思故國有如宋玉悲秋及夫疎勒不還酒泉何/望身羇長安韓非將死於秦路心存建葉信陵終念於)
(魏/邦)
蓋聞懸鶉百結知命不憂(荀子曰子夏之衣如懸鶉人/曰子胡不仕曰諸侯之驕我)
(者吾不為臣大夫之驕我者吾不復見王隠晉書曰董/威於市得碎繒輒以為衣號曰百結衣毛詩傳曰鶉鳥)
(也釋鳥云鷯鶉其雄鵲牝庳李巡曰别雄雌異方之言/鶉一名鷯郭璞曰鶉鷫之屬也周易繫辭曰樂天知命)
(故不憂言知命/者不憂貧也)十日一炊無時何恥(後漢書注曰第五/頡客止靈臺中或)
(十日/不炊)是以素王之業乃東門之貧民(賈逵春秋序曰孔/子覽史記就是非)
(之說立素王之法鄭康成六藝論云孔子既西狩獲麟/自號素王為後世受命之君制明王之法史記曰孔子)
(適鄭與弟子相失孔子獨立郭東門或謂子貢曰東門/有人其顙似堯其項類臯陶其肩類子産自腰以下不)
(及禹三寸纍纍/若䘮家之狗)孤竹之君實西山之餓士(史記曰伯夷/叔齊孤竹君)
(之二子也武王巳平殷亂天下宗周而伯夷叔齊恥之/義不食周粟隠於首陽山采薇而食之遂餓死其辭曰)
(登彼西山兮采其薇矣索隠曰西山即首陽山不此章/喻已不當仕也樂天知命則衣弊可以不憂時  我與)
(雖無食何足為恥所以東門貧民亦號素王/西山餓士垂名孤竹而子山巳餐周粟矣)
盖聞胸中無學猶手中無錢今之學也未見能賢(論衡/曰胸)
(内無學猶/手無錢)是以扶風之高鳳無故棄麥(後漢書曰高鳳/字文通南陽葉)
(人也少為書生家以農畝為葉而專精誦讀晝夜不息/妻嘗之田曝麥於庭令鳳䕶雞時天暴雨而鳳持竿誦)
(經不覺潦水流麥妻還怪問鳳方悟之/其後遂為名儒乃教授於西唐山中)中牟之寗越徒
勞不眠(吕氏春秋曰寗越者中牟鄙人也苦耕稼之勞/謂其友曰何為可以免此苦也其友曰莫如學)
(也學三十嵗則可以達矣寗越曰請以十五嵗人將休/吾不敢休人將卧吾不敢卧學十五嵗而為周威王之)
(師也寗此章喻己文籍滿腹不直一錢故云高鳳無故/棄麥  越徒勞不眠傷其大節已虧文章究何補焉)
蓋聞十室之邑忠信在焉(見論/語)五歩之内芬芳可録(說/苑)
(曰十步之内/必有芳蘭)是以日南枯蚌猶含明月之珠(漢書地理/志曰日南)
(郡故秦象郡武帝元鼎六年開水經注曰交州合浦郡/漢武元鼎六年平越所置孫權黄武七年改曰珠官郡)
(郡不産榖多採珠寳史記李斯上書曰垂明月之/珠顧微廣州記曰海中有火珠明月珠水精珠)龍門
死樹尚抱咸池之曲(龍門死樹桐也注見上咸池黄帝/樂名  此章喻己雖身在北朝而)
(心存南國譬之蚌枯而珠在/樹死而曲存此心終為梁也)
蓋聞百尺之高累於九碁之上(說苑曰晉靈公造九層/之臺費用千金荀息聞)
(之上書求諫曰臣能累十二博碁加九雞子其上公曰/子為寡人作之荀息正顔色定志意以碁子置下加雞)
(子其上公曰危哉危哉荀息曰不危也復有危於此者/九層之臺三年不成男不耕女不織國用空虚鄰國謀)
(議將興社稷亡滅君欲何望公曰寡/人之過也乃至於此即毁九層臺)千鈞之重懸於一
木之枝(吕氏春秋曰薄疑說衛嗣君曰烏獲舉千鈞又/况一斤高誘曰千鈞三萬斤也漢書枚乗上書)
(曰夫以一縷之任繫千鈞之重上懸之無極之高/下垂之百尺之淵雖甚愚之人猶知其將絶也)是以
截虎尾而非險傷龍鱗而未危(尚書君牙曰心之憂危/若蹈虎尾涉於春冰韓)
(子曰夫龍之為物可狎而騎也然喉下有逆鱗徑尺若/人有攖之者則必殺人人主亦有逆鱗說者能無攖人)
(主之逆鱗則㡬矣所此章喻已多危慮也百尺加九碁/之上千鈞豈一木  支截兹虎尾將必咥人傷彼龍鱗)
(終遭/其怒)
蓋聞居蘭處鮑在其所習(大戴禮曰與君子遊宓乎如/入蘭芷之室久而不聞則與)
(之化矣與小人遊臭乎如入鮑魚之肆久而不聞則與/之化矣是故君子慎其所去就者也論衡曰中人之性)
(在所習習善則善習/惡則惡鮑白卯反)白羽素絲隨其所染(墨子曰墨子/見染絲嘆曰)
(染於蒼則蒼染於黄則黄五入之則為五色故染不/可不慎非獨絲也國亦有染湯染伊尹紂染惡來也)是
以金性雖質處劒即凶水德雖平經風即險(此章言人/逐物遷性)
(有如香臭隨時𤣥黄代色巳所習染雖則臭若鮑魚色/同染惡然而金思處劒之時水望經風之日猶足自奮)
(也/)
蓋聞豫章七年斃於豐草(子虛賦曰楩柟豫章郭璞曰/豫章大木也似楸葉冬夏青)
(生七年乃可知也正義曰按温舍人云豫今之枕/木也章今之樟木也二木生七年枕樟乃可分别)芳蘭
九畹淪於幽谷(楚辭曰余既滋蘭之九畹琴操曰孔子/過谷中見蘭獨茂嘆曰蘭當為玉者香)
(今乃獨茂與草為伍乃止車援琴而/鼔之自傷不逢時托辭於幽蘭也)是以欲求其真晉
陽有自埋之蒿(春秋後語曰張孟談謂趙襄子曰董/安于之在晉陽公宫之垣皆荻蒿)若
賞其聲吳亭有已枯之竹(爾雅曰東南之美者有會稽/之竹箭焉漢書地理志曰會)
(稽郡秦置高帝十二年更名吳按秦法十里一亭以會/稽名吳故云吳亭  此章喻已初有小善終無成功豫)
(章豈曰凡材芝蘭實為香草求其真實/則荻蒿自埋賞彼虛聲則竹箭將盡)
蓋聞明鏡蒸食未為得所(淮南齊俗訓曰夫明鏡便/於照形其以函食不如簞)
干將補履尤可傷嗟(劉向說苑曰干將鏌鋣拂鐘不錚/試物不知揚刃離金斬羽契鐵斧)
(此至利也然以之補履曽不如兩錢之錐楚辭曰秉干/將以切肉王逸曰干將利劒也利劒宜以為威誅無狀)
(以征不服今用割肉非其宜也以言使賢者為僕𨽻之/徒非其宜也子山自喻在魏周如明鏡所以照形今乃)
(用以蒸食干將所以示威今/乃用以補履亦失其志也)是以氣足凌雲不應止為
武騎(漢書曰司馬相如亊孝景帝為武騎常侍非其好/也相如既奏大人之頌天子大恱飄飄有凌雲之)
(氣似遊天/地之間意)才堪王佐不宜直放長沙(史記賈誼傳曰天/子議以賈生任公)
(卿之位絳灌東陽侯馮敬之屬盡害之乃短賈生曰雒/陽之人年少初學專欲擅權紛亂諸事於是天子疏之)
(不用其議乃以賈生為長沙王太傅賈生既辭往行聞/長沙卑濕自以夀不得長又以適去意不自得乃度湘)
(水為賦以弔屈原之此章喻己在魏周不得其所也位/望雖高時有長岑  意恩禮並至猶懐汨羅之心用明)
(鏡以蒸食取干將而補履相如作賦止為/武騎之官賈誼多才不過長沙之傅而巳)
蓋聞勢之所歸威之所假必能繫風捕影(見莊/子)暴虎馮
河(見論/語)是以輕則鴻毛沈水重則磐石凌波(抱樸子曰/重類宜沈)
(而南海有浮石之山輕物當浮而䍧牱有沉羽之流則/此章喻人隨時重輕惟得勢假威故能乗空禦險或)
(鴻毛不勝或則負山餘力今已/亦失勢之時威所不假者也)
蓋聞意氣難干非資扛鼎(史記曰項羽力能扛鼎才氣/過人韋昭曰扛舉也索隠曰)
(說文云扛横闗/對舉也音江)風神自勇無待翹闗(列子曰孔子勁能/招國門之闗而不)
(肯以力聞淮南子曰孔子之通智過於萇𢎞勇過於孟/賁足攝郊菟力招城闗能亦多矣吳都賦曰翹闗扛鼎)
(李善注引列子/云招與翹同)是以曹劌登壇汶陽之田遽反(左傳作/劌史記)
(作沬史記曰曹沬者魯人也以勇力事魯莊公與齊戰/三敗北魯莊公懼乃獻遂邑之地以和猶復以為將齊)
(桓公許與魯㑹於柯而盟桓公與莊公既盟於壇上曹/沬執七首劫齊桓公桓公左右莫敢動而問曰子將何)
(欲曹沬曰齊彊魯弱而大國侵魯亦巳甚矣今魯城壊/即壓齊境君其圗之桓公乃許盡歸魯之侵地既已言)
(曹沬投其七首下堂北面就羣臣之位顔色不變辭令/如故桓公怒欲倍其約管仲曰不可夫貪小利以自快)
(棄信於諸侯失天下之援不如與之於是桓公乃遂割/魯侵地曹沬三戰所亡地盡復予魯又按左傳公賜季)
(友汶陽之田夾谷之㑹孔子曰而不反我汶陽之田杜/預曰汶陽田汶水北地汶水出泰山萊蕪縣西入濟)
相如睨柱連城之璧更還(史記曰秦王欲以十五城易/趙王和氏璧藺相如奉璧見)
(秦王既奏相如視秦王無意償趙城乃前曰璧有瑕請/指示王授璧因却立倚柱曰臣觀大王無意償趙城故)
(臣復取璧大王必欲急臣頭與璧俱碎於柱矣因持璧/睨柱秦王恐破璧乃謝相如璧歸於趙  此章喻己使)
(魏之後不能奮積辱之志也梁元帝有返齊侵地之心/已觸魏怒庾子山無擎璧睨柱之勇早辱秦庭既意氣)
(之可干傷風神之遂屈以致一忘楚操漸食周/薇曹柯之盟豈可庶㡬相如奉璧不如復反矣)
蓋聞巻葹不死誰必有心(爾雅曰巻施草拔其心/不死江淮間謂之宿莾)甘蕉
自長故知無節(南方草木狀曰甘蕉望之如樹珠大者/一圍葉長一丈或七八尺廣尺餘二尺)
(許花大如酒杯形如芙蓉根如芋魁大者如車轂每華/一闔各有六子先後相次子不俱生花不俱落一名芭)
(蕉或曰巴苴有類羊角名羊角蕉有類牛乳名牛乳蕉/又有蕉葛可紡績為絺綌交廣有之三輔黄圗曰武帝)
(元鼎六年破南越建扶荔宫以/植所得竒草異木有甘蕉二本)是以螺蚌得路恐異驪
淵(莊子曰河上有家貧恃緯蕭而食者其子没於淵得/千金之珠其父謂其子曰夫千金之珠必在九重之)
(淵而驪龍頷下子能/得珠必遭其睡也)雀鼠同歸應非丹穴(禹貢道渭自/鳥鼠同穴孔)
(安國曰鳥鼠共為雌雄同穴處此山遂名曰鳥鼠渭水/出焉郭璞山海經注曰今在隴西首陽縣西南山有鳥)
(鼠同穴鳥名䳜鼠名□如人家鼠而短尾䳜似□而小/黄黑色穴入地三四尺鼠在内鳥在外山海經曰丹穴)
(之山丹水出焉有鳥狀如雞五采而文名曰鳳皇首文/曰德翼文曰義背文曰禮膺文曰仁腹文曰信是鳥也)
(飲食自然自歌自舞見則天下安寧在此章喻已在魏/周如宿莾之傷心比巴苴之無節珠  蚌中即異驪龍)
(之頷穴雖巢雀終/非鳳皇所居也)
蓋聞北邙之高魏君不能削(郭縁生述征記曰北邙東/則乾晡山山西南晉文帝)
(崇陽陵陵西武帝浚陽陵邙之東北宣帝高厚陵景帝/峻平陵邙之南則恵帝陵也是北邙為晉陵言魏衰晉)
(盛魏君不能削北邙/之高猶梁衰陳盛也)穀洛之鬭周王不能改(周語曰榖/洛鬭將毁)
(王宫王欲壅之及景王多寵人亂於是乎/始生景王崩王室大亂喻梁朝之衰也)是以愚公何
德遂荷鍤而移山(列子曰太行王屋二山方七百里高/萬仞北山愚公年且九十面山而居)
(懲山北之塞出入之迂也乃率子孫叩石/墾壤運於渤海之尾河曲智叟笑而止之)精衛何禽欲
銜石而塞海(述異記曰炎帝之女溺死東海化為精衛/其名自呼每銜西山木石填東海一名鳥)
(市一名寃禽將此章喻陳盛梁衰霸先方起似晉帝北/邙之高梁室  亡擬周王穀洛之鬭方之愚叟豈可移)
(山如彼寃禽/焉能塞海也)
蓋聞君子無其道則不能有其財忘其貧則不能恥其
食是以顔囘瓢飲賢慶封之玉杯(論語曰賢哉囘也一/簞食一瓢飲左傳曰)
(崔氏滅慶封當國慶封好田而嗜酒與慶舍政欒高陳/鮑之徒殺慶舍慶封來奔齊人來讓奔吳予之朱方聚)
(其族焉而居之富於其舊昭四年為/楚靈王所殺玉杯言富而嗜酒也)子思銀佩美虞公
之垂棘(桓寛鹽鐵論貧富篇子思之銀佩美於虞公之/垂棘左傳僖二年云晉荀息請以屈産之乗與)
(垂棘之璧假道於虞以伐虢虞公許之宫之竒諌不聽/遂起師伐虢滅下陽僖五年云晉滅虢師還舘于虞遂)
(襲虞滅之爾此章喻不義而富不如樂道而貧慶封因/富嗜酒遂  亡家虞公以賄先書因之失國今巳自入)
(魏以來禄位雖高恥辱彌/甚願為貧賤而不可得也)
蓋聞水之激也實濁其源木之蠧也將拔其根是以延
年之家預論掃墓(漢書曰嚴延年字次卿東海下邳人/也為河南太守母從東海來欲從延)
(年臘到雒陽適見報囚母大驚便止都亭不肯入府延/年出至都亭謁母母閉閤不見延年免冠頓首閤下良)
(久母乃見之因數責延年幸得備郡守專治千里不聞/仁愛敎化有以全安愚民顧乗刑罰多刑殺人欲以立)
(威豈為民父母意哉延年服罪重頓首謝因自為母御/歸府舍母畢正臘謂延年天道神明人不可獨殺我不)
(意當老見壯子被刑戮也行矣去女東歸埽除墓地耳/遂去歸郡見昆弟宗人復為言之後嵗餘果敗東海莫)
(不賢知其母延年兄弟五人皆有吏材至/大官東海號曰萬石嚴嫗亦見續列女傳)羊舌之族先
知滅門(春秋時晉公族有羊舌氏左傳閔二年云晉伐/臯落氏羊舌大夫為尉正義曰羊舌氏也爵為)
(大夫此人生職職生銅鞮伯華叔向叔魚叔虎為羊舌/四族或曰羊舌氏姓李名果有人盜羊而遺其頭不敢)
(不受受而埋之後盜羊事發辭連李氏李氏掘羊頭而/示之以明巳不食惟識其舌舌存得免號曰羊舌氏此)
(羊舌之族所自始也事見春秋正義云先知滅門者按/左傳序叔虎之敗云初叔向之母妬叔虎之母美而不)
(使其子皆諫其母母曰深山大澤實生龍蛇彼美余懼/其生龍蛇以禍汝汝敝族也國多大寵不仁人間之不)
(亦難乎余何愛焉使往視寢生叔虎美而有勇力欒懐/子嬖之故羊舌氏之族及於難及伯石之敗傳又云初)
(叔向欲娶申公巫臣氏其母欲娶其黨叔向曰吾母多/而庶鮮吾懲舅氏矣其母曰子靈之妻殺三夫一君一)
(子而忘一國兩卿矣可無懲乎吾聞之甚美必有甚惡/是鄭穆少妃姚子之子子貉之妹也子貉早死無後而)
(天鍾美於是將必以是有大敗也昔有仍氏黰黒名曰/𤣥妻樂正后夔取之生伯封實有豕心貪惏無饜忿纇)
(無期謂之封豕有窮后羿滅之夔是以不祀且三代之/亡共子之廢皆是物也女何以為哉夫有尤物足以移)
(人茍非徳義則必有禍叔向懼不敢取平公強使取之/生伯石伯石始生子容之母走謁諸姑曰長叔姒生男)
(姑視之及堂聞其聲而還曰豺狼之聲也狼子野心非/是莫䘮羊舌氏矣遂弗視又叔魚之敗晉語云叔魚生)
(其母視之曰是虎目而豕啄鳶肩而牛腹谿壑可盈是/不可厭也必以賄死遂弗視羊舌之母蓋嘗三言而三)
(當焉列女傳稱羊叔子之妻叔向叔魚之母為羊叔姬/盜羊之事藉叔姬之言埋而不食為防害逺疑矣滕王)
(序云自攜老入闗蒸蒸色養及丁母憂杖而後起是子/山有母嚴嫗叔姬自喻其母之賢明也  此章喻庾氏)
(世德及巳而衰如水因流激而源濁木為枝敗而根傷/嚴家五子萬石未取其歡羊舌四宗三言盡識其敗汚)
(吾世矣負阿母矣見子/山蒸蒸色養之義焉)
蓋聞磨礪脣吻脂膏齒牙(漢書東方朔對曰臣觀其臿/齒牙吐脣吻左傳子革曰摩)
(厲以須說文曰戴角者/脂無角者膏膏肥也)臨風扇毒(後漢書西域傳曰身/熱頭痛風災鬼難之)
(域釋法顯遊天竺記云西度流沙屢有熱風惡鬼過之/必死蔥嶺冬夏有雪有毒龍若犯之則風雨晦冥飛砂)
(揚礫遇此難/無一全也)向影吹沙(干寶捜神記曰有物處於江水/其名曰蜮一曰短狐能含沙射)
(人所中者頭痛發熱劇者至死今俗謂之溪毒先儒以/男女同川而浴淫女為主亂氣所生也洪範五行傳曰)
(蜮射人生於南越謂之短狐抱樸子曰有短狐一名蜮/一名射工一名射影其實水蟲也狀如鳴蜩狀似三合)
(盃有翼能飛無目而利口中有横物角弩如聞人聲縁/口中角弩以氣為矢因水射人中者即發瘡中影者亦)
(病不治煞人又沙虱與射工相似皆煞人以火炙燎遍/身則此蟲墮也毛詩義疏曰短狐一名射影如鼈三足)
(今俗謂之水弩也鮑照苦熱行含沙射流影是也博物/志曰江南山谿中水射工蟲甲類也長一二寸口中有)
(弩形氣射人影隨所著處發瘡不治則/殺人今鸚螋蟲溺人影亦隨所處生瘡)是以敬而逺之
豺有五子(論語子曰敬鬼神而逺之爾雅/曰豺狗足郭璞云脚似狗也)吁可畏也鬼
有一車(周易曰載鬼一車君此章喻入魏之後厯經險/阻見宇文楊氏諸  易姓而興晉䕶滕逌之屬)
(争權相殺扇風射影如鬼如豺子山/雖蒙欵至然羇旅之臣皆可不與也)
蓋聞虛舟不忤令德無虞忠信為琴瑟仁義為庖廚是
以從莊生則萬物自細(史記曰莊子者蒙人也名周莊/子齊物論曰天下莫大於秋毫)
(之末而泰山為小莫夀於殤子而彭祖/為夭天地與我並生而萬物與我為一)歸老氏則衆有
皆無(史記曰老子者楚苦縣厲鄉曲仁里人也姓李氏/名耳字伯陽謚曰𥅆周守藏之史也老子修道德)
(其學以自隠無名為務太史公曰老子所貴虛無因應/變化於無為老子曰常無欲以觀其妙常有欲以觀其)
(竅𤣥之又𤣥衆妙之門又曰有之以為利無心以為用/又曰天下萬物生於有有生於無  此章言世事任虛)
(船吾心求令德思江海之士細萬物/而獨往讀道德之經貴虛無而自得)
蓋聞三闗頓足長城垂翅既羇既旅非才非智(言己羇/旅長安)
(也後漢書光武贊曰四闗重擾翰曰四闗謂長安也此/云三闗亦謂長安按西魏都闗中漢書項籍傳曰三分)
(闗中立章邯為雍王司馬欣為塞王董翳為翟王以闗/中之地曽為三秦故云三闗理物論曰秦築長城楚辭)
(曰羇旅而無友生王逸/曰逺客寄旅孤單特也)是以烏江艤檝知無路可歸(史/記)
(曰項王欲東渡烏江烏江亭長檥船待謂項王曰江東/雖小地方千里衆數十萬人亦足王也願大王急渡今)
(獨臣有船漢軍至無以渡項羽笑曰天之亡我我何渡/為徐廣曰檥音儀一音我駰案應劭曰檥正也孟康曰)
(檥附也附船著岸也如淳曰南方人謂/整船向岸曰檥索隠曰鄒誕本作様船)白雁抱書定無
家可寄(漢書蘇武傳曰昭帝即位數年匈奴與漢和親/漢求武等匈奴詭言武死後漢使復至匈奴常)
(恵請其守者與俱得夜見漢使具自陳道敎使者謂單/于言天子射上林中得雁足有繫帛書言武等在某澤)
(中使者大喜如恵語以讓單于單于視左右而驚謝漢/使曰武等實在武以始元六年春至京師  此章喻已)
(思歸雖切而故國都非梁元帝楚國已亡江陵絶無歸/路陳武帝有媯既育建業豈復為家岳陽固有深讎空)
(存檥檝石頭無非簒迹安用寄書所以周陳通好流寓/各歸庾信王褒雖惜而不遣乎然終甘於漢之陵律也)
　
　
　
　庾子山集巻九
欽定四庫全書
　庾子山集巻十　　　　　　周　庾信　撰
　　　　　　　　　　　　　錢唐倪璠纂註
　讚
　　黄帝見廣成子讚
　　　(莊子曰黄帝聞廣成子在崆峒之上故往見之/廣成子南首而卧黄帝順下風膝行而進再拜)
　　　(稽首而問曰治身奈何而可以長久廣成子/語以至道黄帝拜稽首曰廣成子之謂天矣)
治身紫府問政青丘(抱樸子曰黄帝東到青丘見紫府/先生受三皇内文以劾召萬神又)
(曰項曼都言到天上先過紫府金牀玉几晃冕昱昱東/方朔十洲記曰長洲一名青丘在南海辰已之地一洲)
(之上專是林木故名青丘司馬相如烏有賦曰秋田乎/青丘服䖍曰青丘國在東海東三百里郭璞云青丘山)
(名有田亦有國出/九尾狐在海外)龍湖鼎没丹竈珠流(史記曰黄帝採/首山銅以鑄鼎)
(鼎成有龍下迎地仙去小臣攀龍髯而上者七十二人/魏地土記曰𢎞農湖縣有軒轅黄帝登仙處郊祀志曰)
(少君言上祀竈皆可致物致物而丹砂可化為黄金黄/金成以為飲食器則益夀益夀而海中蓬萊仙者廼可)
(見之以封禪則不/死者黄帝是也)踈雲即雨落木先秋(莊子廣成子曰/自而治天下雲)
(氣不待族而雨草/木不待黄而落)至道須極長生可求(即莊子云黄帝/問治身奈何而)
(可以長久廣成子/語以至道是也)
　　堯登壇受圗讚
　　　(尚書中候曰帝堯即政七十載修壇河洛仲月/辛日禮備至於日稷榮光出河休氣四塞龍馬)
　　　(銜甲赤文緑色登壇吐甲圗宋均曰稷側也論/語考比讖仲尼曰吾聞帝堯率舜等升首山觀)
　　　(河渚見五老入於河一老曰河圗將來告帝期/又一老曰山川魚鼈荷聖恩又一老曰河圗推)
　　　(龍銜玉繩歌訖五/老飛於天入於昴)
登壇洛汭沈玉河湄(許慎曰水涯曰汭釋名曰湄眉也/臨水如眉臨目也尚書中侯曰堯)
(沉璧於河白雲起廻風揺落言帝/堯築壇洛水之涯臨河沈玉也)丹圗馭馬緑甲乗龜
(鄭康成以為河圗洛書龜龍銜負而出如中候所說龍/馬銜甲赤文緑色甲似龜背袤廣九尺上有列宿斗正)
(之度帝王録紀興亡之數是也/孔安國以為河圗即八卦是也)榮光上幕休氣連帷(尚/書)
(中候曰帝堯文明榮光出河休氣四塞/鄭康成曰休美也四塞炫燿四方也)雖存克讓於見
文思(堯典曰欽明/文思安安)
　　舜舞干戚讚
　　　(尚書禹拜昌言曰俞班師振旅乃誕/敷文德舞干羽於兩階七旬有苗格)
平風變律擊石來儀(杜預曰歌者吹律以詠八風周禮/凡樂有一變至九變虞書曰於予)
(擊石搏石百獸率舞又/曰簫韶九成鳳凰來儀)先齊七政更服三危(虞書曰璿/璣玉衡以)
(齊七政孔安國曰七政日月五星各異政也書又曰竄/三苗於三危孔安國曰三危西裔括地志云三危山有)
(峰故曰三危俗亦名卑羽山/在沙州墩煌縣東南三十里)朱干獨舞玉戚空麾(尚書/正義)
(曰釋言云干扞也孫炎曰干楯自蔽扞也以楯為人扞/通以干為楯名故干為楯郭璞曰舞持以自蔽翳故明)
(堂位云朱干玉戚以舞大武/戚斧也是武舞執斧執楯也)南風一曲恭已無為(禮記/曰昔)
(者舜作五絃之琴以歌/南風恭已無為見論語)
　　禹渡江讚
　　　(吕氏春秋曰禹南省方濟於江黄龍負舟舟中/之人五色無主禹仰視天而嘆曰吾受命於天)
　　　(竭力以養人生性也死命也奈何憂於龍焉龍/俛首低尾而逝則禹達乎死生之命利害之經)
　　　(也/)
三江初鑿九谷新成(禹貢曰三江初入史記索隠注韋/昭云謂吳松江錢塘江陽江地理)
(志有南江中江北江是為三江其南江從㑹稽吳縣南/東入海中江從丹陽蕪湖東北至㑹稽陽羨縣東入海)
(北江從㑹稽毘陵縣北東入海故下文東為中江又東/為北江孔安國曰有北有東南可知也吳地記云松江)
(東北行七十里得三江口東北入海為婁江東南入海/為東江幷松江為三江史記曰惟禹之功為大披九山)
(按山之深處為谷故詩云高/岸為谷是九山得稱九谷矣)風飛鷁涌水起龍驚(漢書/音義)
(曰鷁水鳥也畫其象於船首淮/南子曰龍舟鷁首天子之乗也)樂天知命無待憂生(周/易)
(繫辭曰樂天知命故不憂即禹所/謂受命於天生性死命之說也)危舟遂静亂檝還平
(漢書師古曰檝/所以刺船也)
　　湯解祝網讚
　　　(吕氏春秋曰湯見祝網者置四面其祝曰從天/墜者從地出者從四方來者皆離吾網湯曰嘻)
　　　(盡之矣非桀孰為此者湯收其三面置其一面/更教祝者曰昔蛛螯作網罟今之人學紓欲左)
　　　(者左欲右者右欲高者高欲下者下吾取其犯/命者漢南之國聞之曰湯之德及禽獸矣四十)
　　　(國歸之人置四面未必得鳥湯去其三面/置其一面以網其國四十非徒網鳥也)
連珠兩起合玉雙沉穀為祥樹桑成樂林(史記殷本紀/云太戊立亳)
(有祥桑榖生於朝一暮大拱太戊懼問伊陟伊陟曰帝/之政其有闕與帝脩其德太戊從之而祥桑榖枯死殷)
(復興諸侯歸之故稱中宗尚書孔安國傳曰祥妖怪也/二木合生不恭之罰左氏傳曰宋公享晉侯於楚丘請)
(以桑林杜預曰桑林天子之樂名皇甫謐/云殷樂一名桑林以桑林為大濩别名也)三方落網一
面驅禽德矣聖政仁乎用心
　　文王見吕尚讚
　　　(史記曰吕尚以漁釣干周西伯西伯將出獵卜/之曰所獲非龍非彲非虎非羆所獲霸王之輔)
　　　(於是周西伯獵果遇太公於渭之陽與語大恱/曰自吾先君太公曰當有聖人適周周以興子)
　　　(真是耶吾太公望子久矣故號/之曰太公望載與俱歸立為師)
言歸養老(語出/孟子)垂釣西川(西川渭/濵也)岸止磻石溪惟小船
(酈元水經注曰磻溪中有泉謂之兹泉積水為陣即太/公釣處今謂之凡谷有石壁深高幽邃人跡罕及東南)
(隅有石室蓋太公所居水次盤石釣處即太公垂釣之/所其投竿跪餌兩膝遺跡猶存是磻溪之稱也其水清)
(泠神異北流十/二里注於渭)風雲未感意氣怡然(易曰雲從龍風從/虎言未遇文王之)
(時釣此磻溪其/意氣怡然樂也)有此相望於茲㡬年(望謂太/公望也)
　　武丁迎傅說讚
　　　(史記曰帝武丁即位思復殷而未得其佐三年/不言政事決定扵冡宰以觀國風武丁夜夢得)
　　　(聖人名曰說以夢所見視羣臣百吏皆非也於/是乃使百工營求之野得傅說於傳險中是時)
　　　(說為胥靡築於傅險見於武丁武丁曰是也得/而與之語果聖人舉以為相殷國大治故遂以)
　　　(傅險姓之/號曰傅說)
虞田路斷辭澗泉飛躬勞版築有弊韋衣賢臣入夢天
賜無違千巖之下遂得同歸(皇甫謐曰高宗夢天賜賢/人胥靡之衣蒙之而來曰)
(我徒也姓傅名說天下得我者豈徒也哉武丁悟而推/之曰傅者相也說者懽恱也天下當有傅我而恱民者)
(哉明以夢視百官百官皆非也乃使百工圗寫其形象/求諸天下果見築者胥靡衣褐帶索執役於虞虢之間)
(傅巖之野名說以其得說傅巖謂之傅說尸/子云傅巖在北海之洲孔傳言虞虢之界也)
　　成王刻桐葉封虞讚
　　　(吕氏春秋曰成王與唐叔虞燕居援梧葉以為/珪而授唐叔曰余以此封汝虞喜以告周公周)
　　　(公以請曰天子其封虞耶成王曰余一人與虞/戲也周公對曰臣聞之天子無戲言天子言則)
　　　(史書之工誦之士稱之/於是遂封叔虞於晉)
虞叔百里居河之汾帝刻桐葉天書掌文(左傳昭元年/子産曰唐叔)
(虞當武王邑姜方震大叔夢帝謂巳余命而子曰虞將/與之唐屬諸參而蕃育其子孫及生而有文在其手曰)
(虞遂以命之及成王滅唐而封大叔焉故參為晉星由/是觀之則實沈參神也昔金天氏有裔子曰昧為𤣥冥)
(師生臺駘能業其官宣汾洮障大澤以處太原帝用嘉/之封諸汾川沈姒蓐黄實守其祀今晉主汾而滅之矣)
(由是觀之則臺駘汾神也是晉之建國/居河之汾也天書掌文謂參為晉星也)禮以成德樂以
歌薰天子無戲唐其有君
　　漢高祖置酒沛宫讚
　　　(漢書曰高祖姓劉氏諱邦字季沛豐邑中陽里/人也項羽封為漢王後平羽立為天子高祖還)
　　　(過沛留置沛宫召故人父老子弟佐酒發沛中/兒得百二十人教之歌酒酣上擊筑自歌大風)
　　　(起兮雲飛揚威加海内兮歸/故鄉安得猛士兮守四方)
遊子思舊來歸沛宫還迎故老更召歌童雖欣入沛方
念移豐(漢書地理志云京兆新豐高祖七年置應劭曰/太上皇思東歸於是高祖改築城市街里以象)
(豐徙豐民以實/之故號新豐)酒酣自舞先歌大風
　　漢武帝聚書讚
　　　(後漢書翟酺上言曰武帝大合天下之書注云/武帝詔曰其令禮官勸學舉遺興禮舉遺謂搜)
　　　(求遺逸是合天下之書/也此讚聚書當謂是矣)
獻書路廣藏書柱開(劉歆七畧曰漢武帝開獻書之路/一年之間書積如丘山史記曰老)
(子周守藏室之史也索隠曰藏室史乃周藏書室之史/也又曰張蒼為御史主柱下方書索隠曰周秦皆有柱)
(下史所掌及侍立恒在殿/柱之下故老耼為柱下史)秦儒出谷漢簡吹灰(衛宏詔/定古文)
(官書序曰秦始皇改古文為篆𨽻國人多謗乃召諸生/至者皆拜為郎凡七百人密令冬月種𤓰於驪山硎谷)
(中温處𤓰實使往視之先為伏機諸生方相論辨發機/填之以土皆終命顔師古漢書注曰今新豐温湯之處)
(號愍儒鄉温湯西南三里有馬谷谷之西岸有阬古老/相傳以為秦阬儒處也漢簡吹灰者謂求之於秦人灰)
(燼之/餘也)芝泥印上玉匣封來(言漢時得書皆/金繩玉檢也)坐觀風俗不
出蘭臺(續漢書曰蘭臺令史六人秩六/百石掌書劾奏及印主文書)
　　袁盎諌文帝讚
　　　(史記曰孝文帝出趙同驂乘袁盎伏車前曰臣/聞天子所與共六尺輿者皆天下豪英今漢雖)
　　　(乏人陛下獨奈何與刀鋸餘人載於是大笑下/趙同趙同泣下車文帝從霸陵上欲西馳下峻)
　　　(阪袁盎騎並車擥轡上曰將軍怯耶盎曰臣聞/千金之子坐不垂堂百金之子不騎衡聖主不)
　　　(乗危而徼幸今陛下騁六騑馳下峻山如有馬/驚車敗陛下縱自輕奈高廟太后何上乃止袁)
　　　(字或/作爰)
千乘峻轍六轡危行(東都賦曰千乘雷起萬騎紛紜濟/曰千乘萬騎天子法駕也詩曰六)
(轡在手峻轍危/行謂下峻阪也)跡廻松坂山叙(疑作/斜)栁城(松坂峻坂也/水經注曰霸)
(水西巡嶢闗/北厯嶢栁城)龍淵地狹華蓋風驚(龍淵劒名吳越春秋/曰楚王召風胡子而)
(告之曰寡人聞吳有干將越有歐冶寡人欲因子請此/二人作劒可乎曰可乃往見二人作劒一曰龍淵又三)
(輔黄圗有龍淵廟在茂陵東華蓋天子之蓋也崔豹古/今注云黄帝所作又西京雜記曰終南山有樹直上百)
(丈無枝上結藂條如車蓋葉一青一赤望之/斑駁如錦繡長安謂之丹青樹亦云華蓋樹)賢臣攬轡
可謂忠貞(賢臣謂/袁盎也)
　　朱雲折檻讚
　　　(漢書曰朱雲字游魯人也成帝時丞相故安昌/侯張禹以帝師位特晉甚尊重雲上書求見公)
　　　(卿在前雲曰今朝廷大臣上不能匡君下亡以/益民皆尸位素餐孔子所謂鄙夫不可與事君)
　　　(茍患失之無所不至也臣願賜尚方斬馬劔斬/佞臣頭一人以厲其餘上問誰也對曰安昌侯)
　　　(張禹上大怒曰小臣居下訕上廷辱師傅罪死/不赦御史將雲下雲攀檻檻折雲呼曰臣得下)
　　　(從龍逢比干遊於地下足矣未知聖朝何如耳/於是左將軍辛慶忌免冠解印綬叩頭殿下曰)
　　　(此臣素著狂直於世使其言是不可誅其言非/固當容之臣敢以死争慶忌叩頭流血上意解)
　　　(然後得巳及後當治檻上曰/勿易因而輯之以旌直臣)
上書直諫有忤明君先求斬馬遂請魚文身摧欄檻義
烈風雲應從御史翻賴將軍(應從御史者謂上怒御史/將雲下也翻賴將軍者謂)
(左將軍辛慶忌以/死爭乃得免也)
　　周公戒伯禽讚
　　　(尚書大傳曰伯禽與康叔朝於成王見周公三/見而三笞之康叔有駭色乃與伯禽問於商子)
　　　(商子曰南山之陽有木名橋北山之陰有木名/梓二子盍往觀焉二子往觀之見橋木高而仰)
　　　(見梓木實而俯反以告商子商子曰橋者父道/也梓者子道也二子明日復見入門而趨登堂)
　　　(而跪周公迎拂其首而勞之曰汝安/見君子乎二子以實對公曰君子哉)
伯禽居魯鳴玉來朝周公政治為國風謡北山有梓南
山有橋禮容雖備俯仰無驕
　　五月披裘負薪讚
　　　(皇甫謐高士傳曰披裘公者吳人也延陵季子/出遊見道中有遺金顧披裘公曰取彼金投䥥)
　　　(公瞋目拂手而言曰何子處之高而視人之卑/五月披裘而負薪豈取金者哉季子大驚既謝)
　　　(而問姓名公曰吾子皮/相之士何足語姓名也)
披裘當夏俗外為心雖逢季子不拾遺金禽巢欲逺魚
沈惟深清聲滅跡何必山林
　　王祥扣冰魚躍讚
　　　(晉書曰王祥字休徵瑯邪臨沂人性至孝後母/朱氏常欲生魚時天寒冰凍祥解衣將剖冰求)
　　　(之冰忽自解雙魚/躍出持之而歸)
王祥之母鮮鱗是求冰連釣浦凍塞寒流精誠有感無
假沉鉤二老同膳雙魚共浮
　　孫叔敖逢蛇讚
　　　(賈誼新書曰孫叔敖為兒時出道上見兩頭蛇/殺而埋之歸見其母泣問其故對曰夫見兩頭)
　　　(蛇者必死今出見之故爾母曰蛇今安在對曰/恐後人見殺而埋之矣母曰夫有陰德必有陽)
　　　(報爾無憂也後遂興於/楚朝及長為楚令尹)
叔敖朝出容悴歸家母氏顧訪知埋怪蛇爾有陰德陽
報將加終為楚相卒享榮華
　　高鳳好書不知流麥讚
　　　(後漢書曰高鳳字文通南陽葉人也少為書生/家以農畝為業而專精誦讀晝夜不息妻嘗之)
　　　(田曝麥於庭令鳳䕶雞時天暴雨而鳳持竿誦/經不覺潦水流麥妻還怪問鳳方悟之其後遂)
　　　(為名儒乃教授/業於西唐山中)
高鳳好學專心不廻流連經笥對翫書臺石門雲渡銅
梁雨來麥流雖逺書巻猶開
　　張良遇黄石公讚
　　　(史記曰留侯張良者其先韓人也韓破悉以家/財求客刺秦王為韓報讐以大父父五世相韓)
　　　(故秦皇帝東遊良與客徂擊秦皇於博浪沙中/誤中副車秦求賊甚急乃更名姓亡匿下邳嘗)
　　　(間從容步遊下邳圯上有一老父衣褐至良所/直墮其履圯下顧謂良曰孺子下取履良愕然)
　　　(欲毆之為其老強忍下取履父曰履我良業為/取履因長跪履之父曰孺子可敎矣後五日明)
　　　(與我㑹此良因怪之跪曰諾五日平明良往父/已先在怒曰與老人期後何也去曰後五日早)
　　　(會五日雞鳴良往父又先在怒曰後何也去曰/後五日復早來五日良夜半往有頃父亦來喜)
　　　(曰當如是出一編書曰讀此則為王者師矣後/十年興十三年孺子見我濟北穀城山下黄石)
　　　(即我矣遂去無他言不復見/旦日視之書乃太公兵法也)
張良取履跪受無辭兵書一巻長者三期昔稱韓相今
為漢師穀城餘石還歸舊祠(史記曰留侯欲從赤松子/遊乃學辟穀道引輕身始)
(所見下邳圯上老父與太公兵書者後十三年從高帝/過濟北果見穀城下黄石取而葆祠之留侯死並葬黄)
(石冢每上冢伏/臘祠黄石留侯)
　　師尚父授丹書讚
　　　(竹書紀年曰紂四十二年周武王元年西伯發/受丹書於吕尚又曰季秋之甲子赤爵銜書及)
　　　(豐置於昌户昌拜稽首受其文要曰姬昌蒼帝/子亡殷者紂王將畋史編卜之曰將大獲非熊)
　　　(非羆天遣太師以佐昌臣太祖史疇為禹卜得/臯陶其兆類此至於磻溪之水吕尚釣於涯王)
　　　(下趨拜曰望公七年乃見光景於斯尚立變名/答曰望釣得玉璜其文要曰姬受命昌來提撰)
　　　(爾洛鈴報在齊尚出遊見赤人自授尚書命曰/召佐昌者子文王夢月著其身又鸑鷟鳴於岐)
　　　(山孟春六旬五緯聚房後鳳凰銜書逰文王之/都書又曰殷帝無道虐亂天下星命不移不得)
　　　(復久靈祗逺離百神吹去五星聚房昭/理四海文王既沒太子發立是為武王)
尚父一遇周王是親赤雀既下丹書巳陳自論秉鉞長
别垂綸獨有磻石留名渭濵
　　榮啓期三樂讚
　　　(列子曰孔子遊於泰山見榮啓期行乎郕之野/鹿裘帶索鼔琴而歌孔子問曰先生所以樂何)
　　　(也對曰吾樂甚多天生萬物惟人為貴而吾得/為人是一樂也男女之别男尊女卑故以男為)
　　　(貴吾得為男矣是二樂也人生有不見日月不/免襁褓者吾既行年九十矣是三樂也貧者士)
　　　(之常也死者人之終也處常得終當/何憂哉孔子曰善乎能自寛者也)
榮期三樂惟人與年夫子相遇即以為賢性靈造化風
雲自然雅琴雖古獨有鳴絃
　　夫子見程生讚
　　　(子華子孔子贈篇曰子華子反自郯遭孔子於/途傾蓋而顧相語終日甚相親也孔子命子路)
　　　(曰取束帛以贈先生子路屑然而對曰由閒之/士不中間見女嫁無媒君子不以交禮也有間)
　　　(又顧謂子路子路又對如初孔子曰固哉由也/詩不云乎有美一人清揚婉兮邂逅相遇適我)
　　　(願兮今程子天下之賢士也於斯不贈則/終身弗能見也小子行之亦見韓詩外傳)
程生夫子一遇相知薄言傾蓋桑陰遂移清揚共美賢
聖同羇陳詩難别贈絹傷離
　　鉏麑見趙盾讚
　　　(左氏傳曰晉靈公不君宣子驟諫公患之使鉏/麑賊之晨往寢門闢矣盛服將朝尚早坐而假)
　　　(寐麑退嘆而言曰不忘恭敬民之主也賊民之/主不忠棄君之命不信有一於此不如死也觸)
　　　(槐而/死)
趙盾將朝端衣整笏(禮曰笏天子以球玉諸侯以象大/夫以魚須文竹士竹又曰將適公)
(所以書/思對命)鉏麑受命衝冠怒髮惆悵賢臣顧瞻城闕利劒
不抽青槐先絶
　　蔡澤就唐生相讚
　　　(史記曰蔡澤者燕人也遊學于諸侯小大甚衆/不遇而從唐舉相曰吾聞先生相李兌曰百日)
　　　(之内持國秉政有之乎曰有之曰若臣者何如/唐舉孰視而笑曰先生曷鼻巨肩魋顔蹙齃膝)
　　　(攣吾聞聖人不相殆先生乎蔡澤知唐舉戲之/乃曰富貴吾所自冇吾所不知者夀也願聞之)
　　　(唐舉曰先生之夀從今以往者四十三嵗蔡澤/笑謝而去謂其御者曰吾持梁刺齒肥躍馬疾)
　　　(驅懐黄金之印結紫綬於腰揖讓人主之前食/肉富貴足矣後西入秦說應侯秦昭王召見與)
　　　(語大恱拜/為客卿)
蔡澤羇旅唐生決疑無勞神策不問靈龜富貴自取年
夀須期雖云異相會待逢時
　　李陵蘇武别讚
　　　(漢書曰李陵字少卿天漢二年陵率步卒五千/人出塞與匈奴戰力屈乃降匈奴中蘇武字子)
　　　(卿使匈奴二十年不降昭帝即位匈奴與漢和/親漢求武等於是李陵置酒賀武曰今足下還)
　　　(歸揚名於匈奴功顯於漢室雖古竹帛所載丹/青所畫何以過子卿陵雖駑怯令漢且貰陵罪)
　　　(全其老母使得奮大辱之積志庶㡬乎曹柯之/盟此陵宿昔不忘之志也收族陵家為世大戮)
　　　(陵尚復何顧乎已矣令子卿知吾心耳異域之/人一别長絶陵起舞歌曰徑萬里兮度沙漠為)
　　　(君將兮奮匈奴路窮絶兮矢刃摧士衆滅兮名/已隤老母巳死雖欲報恩將安歸陵泣下數行)
　　　(因與/武決)
李陵北去蘇武南旋歸驂欲動别馬將前河橋兩㟁臨
路悽然故人此别知應㡬年
　　樊噲見項王讚
　　　(漢書鴻門之會樊噲聞事急乃持楯撞入項羽/目之問之為誰張良曰沛公驂乗樊噲項羽曰)
　　　(壯士賜之巵酒彘肩噲飲酒拔劒切肉食之項/羽曰復能飲乎曰臣死且不懼豈特巵酒乎且)
　　　(沛公先入定咸陽暴師霸上以待大王大王今/日至聽小人之言與沛公有隙臣恐天下解心)
　　　(疑大王也項羽默然沛公如厠麾噲去既出沛/公留車騎獨騎馬噲等四人步從從山下走歸)
　　　(霸上軍而使張良謝項羽羽亦因遂巳無誅沛/公之心是日微樊噲奔入營譙讓項羽沛公㡬)
　　　(殆後數日項羽屠咸陽立沛公/為漢王漢王賜樊噲為臨武侯)
樊噲將軍漢王車右不憚鋒刃何辭巵酒霸上屯軍鴻
門固守(應劭曰霸上地名在長安東三十里古曰滋水/秦穆公更名霸上師古曰霸水上也即今所謂)
(霸頭孟康曰鴻門在新豐東/十七里舊大道北下阪口名)持謝范増惟留玉斗(漢書/高帝)
(紀云使張良獻璧項羽受之又獻玉斗范增/范增怒撞其斗起曰吾屬今為沛公虜矣)
　　秦穆公飲盜駿馬讚
　　　(吕氏春秋曰昔者秦穆公乗馬右服失之野人/取之穆公自往求之見野人方將食之於岐山)
　　　(之陽繆公笑曰食駿馬之肉不飲酒余恐傷汝/也徧飲而去韓原之戰晉人已環穆公之車矣)
　　　(晉梁靡已扣公左驂矣野人嘗食馬於岐山之/陽者三百冇餘人畢力為穆公疾鬬於車下遂)
　　　(大剋晉乃獲/恵公以歸)
駿馬遇盜秦王不嗔先傾美酒翻畏傷人鄰兵向國窮
寇侵秦於時大盜還作功臣
　　延陵季子遇徐君讚
　　　(新序曰延陵季子將西聘晉帶寶劒以過徐君/徐君不言而色欲之季子為有上國之事未獻)
　　　(也然心許之矣使於晉顧反則徐君/死矣於是以劒掛徐君墓樹而去)
徐君有禮季子惟賢經過一遇如舊依然人非别後心
許生前長松雖合寶劒猶懸
　　鶴讚(并序/)
武成二年春三月雙白鶴飛集上林園大將鄭偉(鄭偉/字子)
(直滎陽開封人也周/書有傳注見墓誌銘)布弋設罝並皆禽獲六翮已摧雙
心俱怨相顧哀鳴孤雄先絶孀妻向影天子愍焉信奏
事階墀立使為讚(天子周明帝也時子/山為司憲中大夫)
九臯遥集三山廻歸(毛詩曰鶴鳴於九臯聲聞于天漢/書郊祀志曰蓬萊方丈瀛洲此三)
(神山在/渤海中)華亭别淚洛浦仙飛(語林曰陸機為河北都督/聞警角之聲謂孫丞曰聞)
(此不如華亭鶴唳故臨刑而有此嘆見世說注列仙傳/曰周靈王太子晉好吹笙作鳳鳴遊伊洛間道士浮丘)
(公接上嵩山二十餘年後來山上告桓良曰告我家七/月七日待我緱氏山頭果乗白鶴駐山巔望之不得舉)
(手謝時/人而去)不妨離繳先遭見羈(離平聲說文曰/繳生絲縷也)籠摧月羽
弋碎霜衣(月羽霜衣言/鶴之白也)塞傳餘號闗承舊名(幽明録曰/陶公在㝷)
(陽西南一塞取魚自謂其池曰鶴門梁元帝表/臣自擁旄鶴塞昭明答湘東書掩鶴闗而高卧)南遊湘
水東入遼城(神仙傳曰蘇仙公者桂陽人也乗白鶴飛/去自後有白鶴來止郡城東北樓上人或)
(挾彈彈之鶴以爪攫樓板似漆書云城廓是人民非三/百甲子一來歸吾是蘇公彈何為至今修道之人每至)
(甲子日焚香禮於仙公之故第也捜神後記曰丁令威/本遼東人學道於靈虛山後化鶴歸遼集城門華表柱)
(歌曰有鳥有鳥丁令威去家千年今始/歸城郭如故人民非何不學仙冢纍纍)雲飛欲舞露落
先鳴六翮摧折九門嚴閉(戰國策莊辛曰奮其六翮而/凌清風楚辭曰虎豹九闗言)
(天有九門無/可訴寃也)相顧哀鳴肝心斷絶松上長悲琴中永别
(王韶之神境記曰滎陽郡有孤松千丈常有雙鶴晨必/接翮夕輒偶影蔡邕琴操曰商陵牧子娶妻五年無子)
(父兄欲為改娶牧子援琴鼔之歌/别鶴以舒其憤懣故曰别鶴操)
　
　
　
　
　
　
　庾子山集巻十
欽定四庫全書
　庾子山集巻十一　　　　　周　庾信　撰
　　　　　　　　　　　　　錢唐倪璠纂註
　敎　文　序　傳
　　答移市敎
昔張楷碩儒尚移𢎞農之市(後漢書曰張楷字公超除/長陵令不至官隠居𢎞農)
(山中學者隨之所居成市/後華陰山南遂有公超市)宜官妙篆猶致酒壚之客(衛/恒)
(四體書序曰上谷王次仲善𨽻書始為楷法至靈帝好/書世多能者而師宜官為最甚矜其能每書輒削焚其)
(札梁鵠乃益為版而飲之酒候其醉而竊其札鵠卒以/工書至選部尚書宜官後為袁術將今鉅鹿宋子有耿)
(球碑是術所立其書/甚工云是宜官書也)况復德總郇周聲高梁楚(郇故國/名左氏)
(傳曰畢原酆郇文之昭也汲郡古文曰晉武公滅郇以/賜大夫原點是為郇叔又云文公城郇臣瓚云在晉之)
(境内河東有郇城即古郇國班彪北征賦曰息郇邠之/邑鄉邠周地也貨殖傳曰洛陽東賈齊魯南賈梁楚)
希風慕義之士舉袂成帷卧轍反車之流摩肩相接(戰/國)
(策蘇秦說齊宣王曰臨淄之途車/轂擊人肩摩連衽成帷舉袂成幕)遂使王充閱市之處
逺出荒郊(後漢書曰王充字仲任㑹稽上虞人也好博/覽而不守章句家貧無書嘗游洛陽市肆閱)
(所賣書一見輒能誦憶/遂博通衆流百家之言)石苞販鐵之所翻臨崖岸(晉書/曰石)
(苞字仲容渤海南皮人也被使到鄴事久不决乃販鐵/於市市長沛國趙元儒名知人見苞異之因與結交嘆)
(苞逺量當至公/輔由是知名)聖德謙虛未忘諠湫(左氏傳曰湫隘嚻/塵杜云湫下也子)
(小/反)欲令吹簫舞鶴還反舊鄽(史記稱伍子胥鼔腹吹箭/乞食吳市吳越春秋曰吳)
(王闔閭葬女於國西閶門乃舞白鶴於吳市中令萬民/隨而觀之還使男女與鶴俱入羨門因發機以掩之殺)
(生以/送死)賣卜屠羊請辭新闠(漢書曰蜀有嚴君平卜筮于/成都市一日裁數人得百錢)
(足自養則閉肆下簾而授老子又三輔黄圗曰司馬季/主卜於東市莊子曰楚昭王失國屠羊說走而從於王)
(昭王反國將賞從亡者及屠羊說屠羊說曰大王失國/說失屠羊大王反國說亦反屠羊臣之爵禄已復矣又)
(何賞之有遂不受也崔豹古/今注曰闤市垣闠市門也)而交貿之黨好留豳岐之
衆難遣(廣雅曰貿易也史記周本紀曰公劉子慶節立/國於豳古公亶父立薰育戎狄攻之古公去豳)
(渡漆沮踰梁山止於岐下豳人舉國扶老攜弱盡復歸/古公於岐下索隠曰豳即邠也徐廣曰岐山在扶風美)
(陽西北其/南有周原)
　文
　　移齊河陽執事文
　　　(周書武帝紀曰天和四年夏四月乙已齊遣使/來聘以正月辛卯朔推之當是四月二十二日)
　　　(來聘二十七日移文也下篇云大司馬齊國公/知是齊王宇文憲所移也高氏受東魏禪國號)
　　　(曰齊時河陽為/彼所屬故移)
周天和四年四月二十七使持節車騎大將軍儀同三
司大都督陜西總管府移齊河陽執事(陜西總管齊王/憲也憲本傳及)
(碑文云天和元年徵還/雍州牧雍州陜西也)自疆場卧鼔邊鄙收烽義讓之
行未能朞月孔城誨盜即值苞藏(周書云天和四年齊/將獨孤永業來寇盜)
(殺孔城防主能奔達以城應之通典云河南府夀安縣/有九曲城所謂九阿也高齊置孔城防以備周在縣東)
(南左傳鄭行人子羽曰大/國無乃苞藏禍心以圗之)是以板載之師須時而動自
安封域非求拒防(詩云縮板以載博物志曰齊/南有長城巨防陽闗之險)雖復風
塵蹔接旗鼔無侵五將即迴雙崤已静(李陵答蘇武書/云五將失道陵)
(獨遇戰左氏傳曰秦穆公召孟明西乞白乙使出師襲/鄭蹇叔之子與師哭而送之曰晉人禦師必于崤崤有)
(二陵焉其南陵夏后臯之墓也其北陵文王之所避風/雨也謝朓和王著作八公山詩曰雙崤望河澳以崤有)
(二陵稱/雙崤矣)始奉朝㫖獲彼移書令受叛城使迴軍實(左氏/傳曰)
(以數/軍實)想彼邊司已奉處分既有此還輒須領納未知何
日可遣戍兵指附行人遲能速報盟且不渝隣境相善
顧瞻原野幸甚實多故移
　　又移齊河陽執事文
周天和四年十一月十日陜州總管長史梁昕移齊河
陽執事(周書云梁昕字元明安定烏氏人也天和初/徵拜工部中大夫出為陜西總管府長史)自
拭玉繼書通闗去傳(儀禮曰賔朝立東西面賔人北面/坐拭圭鄭注賔使者拭清之也漢)
(書音義曰舊出入闗皆用傳傳煩因裂襦帛分持後復/出合之以為符信言周齊通好也周書天和四年四月)
(齊遣使來/聘是也)實謂上方銷劒山陽息馬(漢書顔師古注云/尚方少府之屬官)
(也使供御器物故有斬馬劍也尚書武成篇曰歸馬/華山之陽孔傳曰欲使自生自死示天下不復乗用)過
兹禦客或慢重扃(周易曰重門擊柝以禦暴/客說文曰扃門之闗也)屬故司疆
陰行善盜君一臣二上穆下乖(司疆司疆場之官謂齊/將獨孤永業也永業來)
(寇盜殺孔城防主言君方修好而臣有/貳心上行和順而下獨乖戾蓋責之也)國家以邊鄙心
揺須固備守大司馬齊國公天子介弟中軍元帥(謂齊/煬王)
(憲也武成二年封齊國公天和三年拜大司/馬憲為太祖宇文泰之第五子武帝之弟也)駕馭孫吳
驅馳􁀙虎(孫武吳起也述異記曰􁀙/之為獸狀如虎豹而小)舉因農隙義異城
郎師巡我境曽非反鄆(周書武帝紀云天和四年八月/庚辰盜殺孔城防主以其地入)
(齊九月辛卯遣柱國齊國公憲率衆於宜陽築崇德等/城春秋隠元年夏四月費伯帥師城郎杜注魯邑高平)
(方與縣東有郁郎亭九年傳曰夏城郎書不時也文十/二年季孫行父帥師城鄆杜云城陽姑幕縣南有員亭)
(即鄆也昭元年傳云季武子伐莒取鄆莒人告於會/楚告於晉請戮其使趙孟曰莒魯爭鄆為日久矣)縮
載之畢前旗已迴(詩大雅綿云從繩則直縮板以載毛/傳云乗謂之縮釋器云繩謂之縮孫)
(炎曰繩束築版謂之/縮郭璞云縳束之也)彼國兵馬不防(彼國謂/齊也)殿後餘塵
遂至相接(左氏傳曰猛也殿又曰孟之側/後入以為殿殿丁練反後軍也)建旌疊(疑作/壘)
上未及五申安鄴城防先驚七伏(史記曰孫武子三令/五申之左傳宣十二)
(年邲之戰云士季使鞏朔韓穿帥/七覆於敖前杜云為伏兵七處也)當時鋒刃或膏原野
(漢書師古注曰鋒戈㦸刃也又蘇武傳衛律曰/空以身膏草野班固東都賦曰原野厭人之肉)所獲彼
將夏州刺史梁老首領今以相還尸鄉不逺無令久客
(漢書地理志河南郡偃師縣尸鄉殷湯所都後漢書曰/温序為隗囂所殺䘮到洛陽賜城傍地為塜長子夀夢)
(序曰久客思鄉里夀/即上書乞骸骨歸葬)馬驢甲兵具條相勒封人宜依領
納宿無鬭志不獲交綏致此埃塵誰階其咎故移(周禮/封人)
(掌為畿封而樹之鄭注畿上有封若今時界也左氏傳/曰潁考叔為潁谷封人祭仲足為祭封人宋高哀為蕭)
(封人論語有儀封人皆以地方封人盖封人職典封疆/居在邊邑潁谷儀祭皆是國之邊邑也左傳文十二年)
(曰乃皆出戰交綏杜注云古名退軍為綏晉志未能堅/戰短兵未至爭而兩退故曰交綏正義曰魏武引司馬)
(法云將軍死綏舊說綏/却也詩云誰生厲階)
　　移虜留使文
　　　(周書建德五年二月辛酉遣皇太子斌巡撫西/土仍討吐谷渾戎事節度並宜隨機專决按武)
　　　(帝母皇太后叱奴氏以建德三年三月癸酉崩/至建德五年三月戊申祥文云入境以來國祥)
　　　(甫邇至遣使相隨永敦隣睦知虜謂吐谷渾也/吐谷渾遣使入境在建德五年二月發遣彼使)
　　　(在次年春初建德/六年正月所移也)
年月朔日某官告配某州郡前本欲發遣彼使但某入
境以來國祥甫邇自秋迄冬未申欵接(周書云建德三/年三月癸酉皇)
(太后叱奴氏崩帝居倚廬朝夕共一溢米羣臣表請累/旬乃止詔皇太子斌總釐庶政五月庚寅葬文宣皇后)
(於永固陵帝袒跣至陵所辛酉詔曰齊斬之情經籍彞/訓近代沿革遂亡斯禮伏奉遺令既葬便除攀慕几筵)
(情實未忍三年之喪達乎天子古今無易之道王者之/所常行但時有未諧不得全制軍國務重庶自聽朝縗)
(麻之節苫廬之禮率遵前典以申㒺極百寮以下宜遵/遺令公卿上表固請俯就權制過葬即吉帝不許引古)
(禮答之羣臣乃止於是遂申三年之制五服之内皆令/依禮建德五年二月辛酉皇太子斌巡撫西土討吐谷)
(渾三月壬寅文宣皇后服再朞戊申祥知是吐谷渾遣/使入境在於建德五年二月至三月祥是入境以來國)
(祥甫邇也又云自秋迄冬未申/欵接知留彼使至次年方遣也)且狼星表邦嚴霜巳戒
(史記天官書曰五宫東有大星曰狼狼角變色多盜賊/正義曰狼一星參東南狼為野將主侵掠占非其處則)
(人相食色黄白而明吉赤角兵起金火守亦如/之楚辭曰秋既戒之白露冬又申之以嚴霜)浮河亂
濟長路苦寒(禹貢曰濟河惟兖州又云浮於濟漯達於/河又云入於渭亂於河孔安國曰正絶流)
(曰亂史記索隠曰濟水出河東垣縣王屋山東其流至/濟陰故應劭云濟水出平原陰縣東陸機詩云劇哉行)
(役人慢慢恒苦寒言虜使入境以來初為國祥/又以盜賊之警所以自春至冬未申欵接也)時當獻
嵗維新三元告慶(楚辭曰獻嵗發春兮泊吾南征三元/元日謂為嵗日月之元也亦稱三朝)
(班固東都賦/曰春王三朝)珪贄盈庭華裔參軫(周禮曰公執桓圭侯/執信圭伯執躬圭子)
(執穀璧男執蒲璧以朝覲宗遇會同于王又曰以六禽/作六贄鄭云贄之言至也所執以自致也封禪書曰百)
(蠻執贄左氏傳曰庭實旅百左傳杜注云諸華中國又/姜戎曰謂我諸戎四嶽之裔胄也杜云裔逺也昭九年)
(傳云先王居檮杌於四裔以禦螭魅/說文曰軫車後横木也參軫言多也)式觀盛禮洽此嘉
讙陽和既動澤漸萬邦便當遣使相隨永敦隣睦故移
　序
　　趙國公集序
　　　(周書列傳云趙王招字豆盧突幼聰穎博涉羣/書好屬文學庾信體詞多輕豔武成初進封趙)
　　　(國公建德二年進爵為王/所著文集十巻行於世)
竊聞平陽擊石山谷為之調(皇甫謐曰舜都平陽虞典/夔曰於于擊石拊石孔安)
(國曰石/磬也)大禹吹筠風雲為之動(說文曰筠/竹皮也)與夫含吐性
靈抑揚詞氣曲變陽春光迴白日豈得同年而語哉(宋/玉)
(曰陽春/白雪)柱國趙國公發言為論下筆成章逸態横生新
情振起風雨爭飛魚龍各變(樂動聲儀曰/風雨動魚龍)方之珪璧塗
山之會萬重(左傳哀十年大夫對孟孫曰禹/㑹諸侯於塗山執玉帛者萬國)譬以雲霞
赤城之巖千丈(孔靈符㑹稽記曰赤城山名皆赤狀似/雲霞懸霤干仞謂之瀑布飛流洒散冬)
(夏不/竭)文參厯象即入天官之書(史記冇天官書索隠曰/案天文有五官官者星)
(官也星座有尊卑若人/之官曹列位故曰天官)韻涉絲桐咸歸總章之觀(三輔/皇圗)
(曰明堂之制/舜曰總章)論其壯也則鵬起半天(莊子曰鵬之背不/知其㡬千里也怒)
(而飛其翼若/垂天之雲)語其細也則鷦巢蚉睫(莊子曰鷦鷯巢林/不過一枝此云鷦)
(巢鷦疑作焦蓋謂焦螟蟲也列子曰江浦之間生麼蟲/其名曰焦螟羣飛而集於蚊睫弗相觸也栖宿去來蚊)
(弗覺也張湛曰麽亡果/反細也字書云麽小也)豈直熊熊旦上増城抱日月之
光(熊熊一作熊羆陸璣疏曰熊能攀縁上高樹見人則/顛倒自投地而下冬多入穴而棲始春而出脂謂之)
(熊白史記天官書説嵗星云熊熊有光按/下文燄燄從熊熊為是楚詞増城九重)燄燄宵飛南
斗觸蛟龍之氣(洛誥曰無若火始燄燄孔傳云燄燄尚/微崔豹古今注曰螢火一名宵飛南斗)
(句即豫章記所謂豐城劍氣光/於牛斗者也劍卒化為龍矣)昔者屈原宋玉始於哀
怨之深(史記曰屈原被放至於江濵乃作懷沙之賦懐/石自投汨羅以死屈原既死之後楚有宋玉唐)
(勒景差之徒皆好辭而以賦見稱皆/祖屈原之從容詞令終莫敢直諫者)蘇武李陵生於别
離之世(漢書曰蘇武字子卿京兆人武帝天漢二年以/中郎將使匈奴十九年不屈節歸漢李陵字少)
(卿天漢中將步卒五千擊匈奴轉鬭矢盡遂降單于以/女妻之立為右校王在匈奴二十餘年卒詩品曰李陵)
(詩其源出於楚辭文多悽愴怨者之流陵名家子有殊/才生命不諧聲頺身䘮使陵不遭辛苦其文亦何能至)
(此/)自魏建安之末晉太康以來雕蟲篆刻其體三變(宋/書)
(謝靈運傳論曰自漢至魏四百餘年辭人才子文體三/變建安獻帝年號太康晉武帝年號也揚雄法言或問)
(吾子少而好賦曰然童子雕/蟲篆刻俄而曰壯夫不為也)人人自謂握靈虵之珠抱
荆山之玉矣(二語出曹子建與楊德祖書說苑曰昔隨/侯行遇大蛇中斷疑其靈使人以藥封之)
(蛇乃能去因號其處為斷蛇丘嵗餘虵銜明珠徑寸絶/白而有光因號隨珠卞和璧始皇以為傳國璽也韓子)
(曰卞和抱其璞/哭於荆山之下)公斟酌雅頌諧和律吕若使言乖節目
則曲臺不顧聲止操縵則成均無取(漢書曰孟卿說禮/數萬言號曰后氏)
(曲臺記服䖍曰在曲臺校書者記因以為名師古曰曲/臺殿在未央宫學記曰不學操縵不能安絃周禮大)
(司樂掌成均之法以治建國/之學政而合國之子弟焉)遂得棟梁文囿冠冕詞林
大雅扶輪小山承盖(詩序曰詩有大雅焉有小雅焉羽/獵賦曰齊桓公曽不足使扶輪又)
(曰風詡詡其扶輪楚辭序曰招/隠士者淮南小山之所作也)
　傳
　　周使持節大將軍廣化郡開國公丘乃敦崇傳
崇恒州代郡鼔城縣廣義鄉孝讓里人也昔夀丘建國
賜姓者十二人(竹書紀年曰黄帝母曰附寶見大電繞/北斗樞星光照郊野感而孕二十五月)
(而生帝於夀丘史記正義曰夀丘在魯東門之北今在/兖州曲阜縣東北六里皇甫謐云黄帝生於夀丘長於)
(姬水因以為姓國語胥臣云黄帝之子二十五宗其得/姓者十四人為十二姓姬酉祁已滕箴任荀嬉姞嬛依)
(是/也)平陽舉賢登朝者十六族(皇甫謐帝王世紀堯都平/陽於詩為唐國史記曰昔)
(高陽氏有才子八人世得其利謂之八愷高辛氏有才/子八人世謂之八元此十六族者世濟其美至於堯堯)
(未能舉舜舉八愷使主后土舉八/元使舉五敎於四方事出左傳)况復大電繞樞流星
入昴(大電繞樞黄帝之祥注見上文流星入昴帝堯之/祥論語䜟曰帝堯率舜游首山觀河渚視五老飛)
(為流星/上入昴)𣲖分源别幹其嗣興者乎魏道武皇帝以命世
雄圗飲馬河洛(北史曰魏之先出自黄帝子之少子受/封北國其後世為君長魏平文皇帝生)
(二子長曰沙漠雄次曰什翼犍/道武帝祖帝拓中原國號曰魏)兄弟十人分為十姓(十/姓)
(謂後魏為拓跋氏道武以沙漠雄子嵩宗室之長為長/孫氏至魏文帝以獻帝長兄為紇骨氏次兄普氏為周)
(氏次兄為達奚氏次兄為伊婁氏改婁氏次兄敦丘氏/改為丘氏次兄侯氏改為万侯氏叔父之後乙旃氏為)
(叔孫氏疏俗車焜氏改為車/氏是為十姓見魏書及北史)辨風吹律丘氏即其一焉
(魏十姓敦丘氏為丘氏是也春秋孔/演圗云孔子曰丘援律吹律有姓)五代祖邈驃騎大
將軍開府儀同三司營丘郡開國公於時天道西北既
禀謀謨(左傳董叔曰天/道多在西北)馬首東南實資匡贊(左傳襄十/四年荀偃)
(令曰雞鳴而駕塞井夷竈惟余馬首是瞻欒黶曰晉國/之命未是有也余馬首欲東乃歸此言進退皆從之也)
因以封名仍為賜氏(謂邈封營丘郡/賜姓丘氏也)與夫南公伯即有
連類宗則樂正非無準則(以上與夫至凖則似有缺文/兼疑訛字未敢以意增改今)
(照原本/録之)曽祖雙軌使持節驃騎大將軍司徒青兖二州
刺史范陽文昭公洛食之始上馬治國(洛誥曰我乃卜/澗水東瀍水西)
(惟洛食孔傳曰今河南城也漢書陸/賈曰馬上得之亦將以馬上治之乎)登庸之初昇槐論
道(尚書曰疇咨若時登庸孔傳曰庸用也誰能咸熙庶/績順是者將登用之周禮曰三槐三公位焉尚書曰)
(惟兹三公/論道經邦)生則絶席武宫死則配祠清室(後漢張禹傳/詔令禹舍宫)
(中每朝見與三公絶席黄/圃曰清涼殿亦曰延清室)夫人太原王氏三世為將四
代為公(太原王氏出自王離次子威漢揚州刺史九世/孫霸字仲儒居太原晉陽後漢連徵不至霸生)
(咸咸十九世孫澤字季道雁門太守生昶字文舒魏司/空京陵穆侯二子渾濟見晉書此太原氏族之盛也云)
(三世為將者史記稱王翦子王賁王翦之孫王離又云/今王離已三世將矣云四代為公者晉渾濟等是也)
社稷大宗鍾鼎貴族伉儷是歸秦晉匹也(言太原本世/胄之家夫人)
(王氏來歸於我也禮有大宗小宗漢書曰擊鐘鼎食左/氏傳曰已不能庇其伉儷而亡之杜預曰伉敵也儷偶)
(也正義曰禮謂兩皮謂儷皮儷兩也故為耦伉者相當/之言故為敵也伉儷者言是相敵之匹偶又左傳懐嬴)
(曰秦晉匹也何以卑/我杜注云匹敵也)祖提使持節衛將軍駙馬都督河
交二州刺史靈夀縣開國公公子公孫聲名籍甚増輝
増耀弱冠昇朝夫人清亷郡長公主孝文帝之第二女
也王姬有行車服不繫(詩序曰王姬下嫁於諸侯車/服不繫其夫下王后一等)故
得衛青上將張耳賢夫(漢書曰衛青尚平陽主天文志/云文昌六星一曰上將青拜大)
(將軍故云上將又漢書曰張耳大梁人也嘗亡命游外/黄外黄富人女甚美庸奴其夫亡邸父客曰必欲求賢)
(夫從/張耳)父願使持節大都督徐州諸軍事徐州刺史平陽
縣開國公食邑四千户少年習象多見兵書澆沙聚石
之營却日横雲之陣(曹瞞傳曰公軍渡渭為馬超所衝/突營不可立地又多沙不築時天)
(寒乃多作縑囊以運水起沙為城以水灌之一夜而成/比明城立由是公軍盡得渡渭晉書曰諸葛亮造八陣)
(圗於魚復平沙上累石為八行相去二丈淮南子曰魯/陽公與韓戰戰酣日暮援戈而麾之日為之反三舍風)
(后握竒經有/風陣雲陣)彎弧則㦸破小支抽劍則泉飛枯井(曹植/白馬)
(篇曰控弦破左的右發摧月支漢書曰貳/師將軍李廣利㧞佩刀刺山飛泉湧出)夫人宇文氏
周文皇之第三妹也母儀令範女師賢哲德高隆慮義
重河陽(漢書王太后第三女曰隆慮公主續列/女傳曰趙皇后屬河陽主家學歌舞)魏受其
終周新其命式墓封墳追旌盛德(後漢書曰明帝遣使/祠蕭何霍光帝謁園)
(陵過式墓史記其命閎夭封/比干之墓注云封謂益其土)乃贈使持節大將軍廣化
郡開國公食邑一千户夫人贈安德郡長公主遊魂寃
結非無廣漢之城(後漢書曰陳寵轉廣漢太守先是洛/縣城南每陰而常有哭聲聞於府中)
(積數十年寵使吏案行還言世衰亂時此下多死亡者/而骸骨不得葬儻在于是寵盡收歛葬之自是哭聲遂)
(絶/)久客思歸惟有東平之樹(皇覽曰東平思王冢在無/鹽人傳言王在國思歸京)
(師後葬其冢上/松柏皆西靡也)自永安以來魏室大壊(北史云魏莊帝/諱子攸彭城王)
(勰之第三子也武泰元年明帝崩大都督爾朱榮謀廢/立陰與帝通率衆來赴帝與兄弟夜北渡河會榮于河)
(陽即皇帝位是/年改元永安)海水羣飛天星亂動(揚雄劇秦美新曰/海水羣飛漢書劉)
(向封事諫曰夜/中星隕如雨)禮樂征伐不出於人主舉賢誅暴議在
於強臣(謂爾朱榮也北史云榮以兵權在己遂有異志/乃害靈太后及幼主次害無上王等後復表請)
(追謚無上王為皇帝餘俱有贈子孫聽立後授封爵舉/賢如以前太尉江陽王繼為太師以下是也誅暴如討)
(葛榮檻送京師斬於都市是也三年帝殺榮於明光殿/帝卒為爾朱氏所弑爾朱世隆立廣陵恵王羽之子恭)
(是為/閔帝)高丞相驅率風雲奄荒齊晉(北史云高歡渤海蓚/人也普泰元年廢帝)
(即位於信都西改元中興以渤海王高歡為丞相二年/為大丞相歡既敗爾朱氏廢帝自以疎逺遜位歡立武)
(帝永興二年高歡大/破爾朱氏山東平)我舅氏文皇帝駕馭龍虎據有周
秦南北渝盟東南敵怨(謂周太祖宇文泰也北史魏武/帝紀曰永興三年帝内圗高歡)
(乃以斛斯椿為領軍使與王思政綂之以為心膂軍謀/朝政咸决於椿分置督將及河南闗西諸刺史帝親總)
(六軍十餘萬次河橋高歡引軍東渡帝出宇文泰遣李/賢和等各領數百騎會帝於崤中高歡入洛遣婁昭等)
(追帝不及宇文泰遣大都督趙貴等甲騎二千來赴乃/奉迎過河泰迎帝於東陽帝勞之將士皆呼萬嵗遂)
(入長安以雍州公廨為宮大赦是為西魏高歡東還洛/陽歡推清河王亶子善見為主徙都鄴是為東魏魏於)
(此始分為二周本紀云普囘子莫那自山陰南徙/始居遼西是曰獻侯為魏舅甥之國故曰舅氏)既而
各受圗書竝當珪璧(謂高氏宇文氏後俱受命為帝也/河圗洛書帝王之符也左氏傳曰)
(當璧而拜者神所立也北史云魏大統十六年東魏静/帝遜位於齊是為文宣皇帝諱洋神武第二子也魏恭)
(帝三年遜位於周是為閔帝諱覺太/祖第三子也高氏宇文氏竝為帝矣)百姓則父南子北
兄東弟西事主則憂親求生則慮禍大周親戚徧鍾荼
炭輸之城旦下之織室闗河嚴隔三十餘年(言周齊兩/國争疆東)
(西否隔親戚流寓或致罪戾不得遣歸也史記秦始皇/本紀云黥為城旦如淳曰律說論决為髠鍓輸邊築長)
(城晝日伺寇虜夜暮築長城城旦四嵗也漢書刑法志/曰諸當完者完為城旦舂又外戚傳曰漢使曹參等擄)
(魏王豹而薄/姬輸織室)天厭䘮亂人思反德彼之風塵既静函谷
此之冠蓋屢涉漳濵(言周齊彼此和親干戈少息也按/周本紀天和六年齊遣使來聘建)
(德元年周遣司宗李祭小賔部賀遂禮於齊是也函谷/本䅈函谷闗周宇文氏所都漳濵鄴地齊高氏所都周)
(武帝詔曰偽齊叛/渙竊有漳濵是也)中山寃枉之餘代郡凋殘之澤竝遇
革音咸蒙禮送(中山二語言高氏廢帝自立魏之支屬/皆留齊地㑹周齊和親乃許還其本國)
(也下云崇等生還是魏周戚屬由是得歸矣漢書曰中/山王衎入即位是為平帝後王莽即真遂廢帝又文帝)
(紀曰周勃等奉天子法駕迎于代邸中山指静帝為高/氏所廢若漢平帝代郡指清河王子善見本高歡所立)
(若漢代邸此二帝之後/向被拘囚今䝉禮送也)崇賔兄弟二人相看氣息親愛
凋零方寸久亂恒山殺翮豈望同飛而安國徒中鬱為
卿相班超絶域遂得生還(爾雅曰北岳恒山張宴漢書/注云恒山在常山郡西郭璞)
(山海經注云雁門山即北陵西隃雁之所出因以為名/在高栁北地理志有雁門郡淮南子曰飛烏鍛羽許慎)
(注云鍛殘羽也言雁之殘羽不能飛也史記曰韓安國/者梁成安人也事梁孝王為中大夫其後坐法抵罪無)
(何梁内史缺漢使使者拜安國為梁内史起徒中為二/千石位至御史大夫行丞相事後漢書班超曰臣不敢)
(望到酒泉但願/生入玉門闗)天和四年(武帝之/八年也)至於新邑(以上序賔/崇兄弟二)
(人自齊/來歸也)朝廷以舅甥之國外内之親乃授賔使持節驃
騎大將軍開府儀同三司大都督安樂縣開國公食邑
一千户賔得免虎口仍上龍門(莊子孔子曰丘幾不免/虎口哉司馬遷書曰垂)
(餌虎口辛氏三秦記曰河津一名龍門水險莫通魚鼈/之屬莫能上江海大魚薄集龍門下數千不得上上則)
(為龍/也)聲價已高風焱即逺方欲討論國恥申雪家寃横
尸原野是所甘心時不我與先從朝露春秋若干(言賔/先崇)
(死/也)衛國興文子之慟長安有詔葬之悲(衛國興文子之/慟者疑引衛公)
(叔文子公孫發卒也漢書曰霍去病薨上悼之發/屬國𤣥甲軍陳自長安至茂陵為冢象祁連山)乃贈
本官加少傅蒲虞勲三州諸軍事蒲州刺史以天和六
年(平鄴/都年)某月日葬於長安之洪瀆原妻青州石氏長城
郡君𦙍子孤㷀生妻嫠室即能有節還成守義崇蒙授
使持節大都督驃騎大將軍開府儀同三司廣化縣開
國公食邑一千户昆季二人同年上將彤廷交映棨㦸
相臨(西都賔曰玉階彤庭崔豹古今注曰棨㦸殳之遺/象也詩所謂伯也執殳為王前驅前驅之器也以)
(木為之後世滋偽無復典刑以赤油韜之亦/謂之油㦸亦謂之棨㦸王公以下通用之)昔二馮同
德繼踵當官(漢書曰成帝時馮野王為上郡太守後弟/立亦自五原太守徙西河上郡居職公亷)
(百姓歌之曰大馮君小馮君兄弟繼踵相因循聰明/賢知恵吏民政如魯衛德化均周公康叔猶二君)兩
杜齊名夾河為郡(漢書杜周傳曰始周為廷史有一馬/及久任事列三公而兩子夾河為郡)
(守家訾累/巨萬矣)比斯榮寵彼將慙色俄然賔疾奄捐館舍崇
兄弟勝衣備罹禍酷同氣長養得及全人今者來歸更
連凶閔每一悲慟行路傷心撫養愛子情深馬援之慈
(後漢書馬援傳曰兄况卒援行服朞年不離墓/所敬事寡嫂不冠不入廬援有誡兄子嚴書)恭事寡
嫂義甚顔含之孝(晉書曰顔含字𢎞都瑯琊莘人也兄/畿咸寜中得疾就醫自療遂死於醫)
(家家人迎䘮旐毎繞樹而不可解引䘮者顛仆稱畿言/曰我夀命未死但服藥太多傷我五臓今當復活慎無)
(葬也其婦及家人夢之曰吾當復生可急開棺而父不/聽含時尚少乃慨然曰非常之事自古有之今靈異至)
(此開棺之痛孰與不開相負父母從之乃共發棺果有/生驗以手刮棺指爪盡傷然氣息甚㣲存亡不分飲食)
(所須託之以夢闔家營視頓廢生業雖在母妻不能無/倦矣含棄絶人事躬親侍養不出户庭者十有三年畿)
(竟不起含二親既終兩兄繼没次嫂樊氏因疾失明含/課勵家人盡心撫養每日自嘗省藥饌察問息耗必簪)
(屨束帶醫人疏方應須蚺虵膽而尋求備至無由得之/含憂嘆累時嘗晝獨坐忽有一青衣童子年可十三四)
(持一青囊授含含開視乃虵膽也童子化青鳥飛去得/膽藥成嫂病即愈由是著名已上序賔卒崇克盡弟道)
(也/)天和六年授大將軍餘如故龍庭賞出塞之功玉門
勞旋師之寵異代同和見之今日(後漢書班固燕然山/銘曰焚老上之龍庭)
(注云匈奴五月大㑹龍庭祭其天地鬼神今皆焚蕩之/又耿恭傳曰恭引兵據疎勒匈奴攻恭恭厲士衆擊走)
(之數月食盡困窮稍稍死亡餘數十人漢遣兵迎校尉/遂相隨俱歸發疎勒時尚有二十六人隨路死沒三月)
(至玉門惟/餘士二人)建德二年授使持節都督宜州諸軍事宜州
刺史忽忽横閣但有誦書曖曖重帷惟聞善政清不置
水明非舉燭(高士傳曰任棠字季卿隠身不仕龎參為/漢陽太守到先就家俟焉棠不與言但以)
(薤一本水一盂置户屏前身抱孫兒伏于户下主簿白/以為倨傲參思其微意良久曰棠置一盂水欲諭太守)
(清也投一本薤欲諭太守擊強宗也抱孫兒當户欲諭/太守開門恤孤也韓子曰郢人有遺燕相國書者夜書)
(火不明因謂持燭者舉燭云而過書舉燭舉燭非書意/也燕相受書而說之曰舉燭者尚明也尚明也者舉賢)
(而任之燕相白王大恱國/以治治則治矣非書意也)乃是入境移風非直停車待
雨(後漢書曰賈琮為冀州刺史升車命御者褰帷諸/臧過者望風解印綬去又曰鄭𢎞行春隨車致雨)有
勅大將軍宜州刺史廣化郡公崇自夏季無雨以迄於
今雖靡神不禱仍未降感知彼州内獨蒙滂澤諒由大
將軍精誠所致憂念郡人豐稔可希良以為慰又勅廣
化公崇知此存心政術治勤黎人受委稱職嘉尚無已
古人有言非行之難念加勉朂以致盡善指令宣納抑
操賜齊陳物如别宜諭朕懐昔陽平太守别降紅粟之
恩荆州刺史偏蒙衮衣之賜治績尤異此之謂乎(晉書/武帝)
(紀曰太康十年夏四月以陽平太守梁栁有政績賜穀/千斛吳都賦曰海陵之倉則紅粟流衍益都耆舊傳曰)
(郭賀拜荆州刺史明帝巡狩到南陽特賜以三/公之服黼黻旒冕勅去䄡露冤見此以彰其德)崇清浄
為政亷明為法人不忍背吏不忍欺性不飲酒無所嗜
欲深沉牆仞喜愠不形文必正詞絃惟雅曲仁義禮節
是所用心緹帙緗素愛翫無巳當今四郊多壘尚有公
卿之辱(禮記曰四郊多壘/此卿大夫之辱也)鼔鼙不息猶勞將帥之謀(禮/記)
(曰君子聞鼔鼙之/聲則思將帥之臣)語其讎恥惟願横行死地思其報國
不吝身膏原野(漢書上將軍樊噲曰臣願得十萬衆横/行匈奴中揚子法言曰秦將白起長平)
(之戰四十萬人死原野厭/人之肉川谷流人之血)但令天假之年時綏之福忠
貞之事公其取焉畧書梗概陳之直史(後漢書杜篤論/都賦序曰故畧)
(其梗概不敢具陳注/云梗槪猶麤畧也)
　
　
　
　
　
　
　
　
　
　
　
　
　庾子山集巻十一
欽定四庫全書
　庾子山集巻十二　　　　　周　庾信　撰
　　　　　　　　　　　　　錢唐倪璠纂註
　銘
　　秦州天水郡麥積崖佛龕銘(并序/)
　　　(天水郡漢武帝元鼎三年置秦州地記云郡前/湖水冬夏無增減因以名焉麥積山者北跨清)
　　　(渭南漸兩當五百里岡巒麥積處其中崛起一/石嵬高萬尋望之團團如民間麥積之狀故有)
　　　(此名其青雲之半峭壁之間鐫山成佛萬龕千/室雖自人力疑具鬼功隋帝分葬神泥舍利函)
　　　(於東閣之下伽室之中有庾信銘記刋於巖中/見太平廣記袁宏後漢紀曰浮屠者佛也漢言)
　　　(覺將覺悟羣生也龕者塔也方志云受廣雅云/盛也按周武帝建德三年始除佛道二敎是銘)
　　　(當在建德三年/以前所作也)
麥積崖者乃隴底之名山河西之靈嶽(隋書地理志云/天水郡舊秦州)
(後周置總管府天水郡有隴城縣西京賦曰右有隴坻/之隘應劭曰天水有大阪曰隴坻左氏傳曰名山名川)
(史記曰渾邪王以衆降數萬遂開河西酒泉之地正義/曰河謂隴右蘭州之西河也夏本紀曰至於龍門西河)
(索隠曰河在冀州西故云西河隋書地志云周禮職方/正西曰雍州安定北地上郡隴西天水金城于古為六)
(郡之地河西諸郡其風頗同竝有金行之氣按/麥積在秦州東南九十里又有豆積山在其中)高峯尋
雲深谷無量(淮南子曰高山/尋雲谿肆無景)方之鷲島迹遁三禪(史記/大宛)
(傳注括地志曰王舍國胡語曰罪悅祗國其國靈鷲山/胡語曰耆闍崛山山似青石石頭似鷲鳥名耆闍鷲也)
(山周四十里外周圓水佛於此坐禪及諸阿難等俱在/此坐大品經曰初禪二禪三禪四禪按十八天分為四)
(禪初禪三天二禪三天三禪三天四禪九天三禪皆依/雲住至四禪方在空居此云迹遁三禪者言高峯挿雲)
(也/)譬彼鶴鳴虛飛六甲(舊唐書地理志云蜀州晉源漢江/源地鶴鳴山在西北十里神仙)
(傳曰張道陵與弟子入蜀住鵠鳴山著作道書二十四/篇乃精思鍊志忽有天人下千乗萬騎金車羽蓋驂龍)
(駕虎不可勝數或自稱柱下史或稱東海小童乃授陵/以新出正一明威之道鶴鳴即鵠鳴山鶴鵠通稱矣又)
(漢武内傳上元夫人謂王母有六甲靈飛之符按此為/道家之言故云譬彼言麥積可擬靈鷲鶴鳴二山也)
鳥道乍窮羊腸或斷(南中志曰鳥道西百里以其險絶/獸猶無蹊特上有飛鳥之道耳高)
(誘曰羊腸其山盤紆如羊腸也酈道元水經/注云羊腸盤道三十六回在成州仇池山)雲如鵬翼忽
已垂天(莊子曰鵬之背不知其㡬千里/也怒而飛其翼若垂天之雲)樹若桂華翻能
拂日(楚辭曰折若/木以拂日)是以飛錫遥來度杯逺至(孫綽遊天/台賦曰應)
(貞飛錫以跨虛注云大智論曰菩薩常應二時頭陀常/用錫杖經傳佛像佛國記曰那竭國城東北一山延到)
(一谷口有佛錫杖亦起精舍供養杖以牛頭栴檀作長/丈六七尺許以木筒盛之正復百千人舉不能移高僧)
(傳曰杯度者不知姓/名常乘木杯渡來)疏山鑿洞鬱為净土(維摩經曰爾/時螺髻梵王)
(語舍利弗我見釋迦牟尼佛土清净如自在天/宫佛語舍利弗若人心净便見此土功德莊嚴)拜燈王
於石室乃假馭風(維摩詰經曰文殊師利言東方度三/十六恒河沙國有世界名須彌相其)
(佛號須彌燈王佛身長八萬四千由旬其師子座高八/萬四千由旬嚴飾第一於是長者維摩詰現神通力即)
(時彼佛遣三萬二千師子之座高廣嚴净來入維摩詰/室悉皆包容無所妨礙爾時維摩詰語文殊師利就師)
(子座與諸菩薩上人即自變形為四萬二千由旬坐師/子座諸新發意菩薩及大弟子皆不能昇維摩詰言為)
(須彌燈王如來作禮乃可得坐於是新發意菩薩及大/弟子即為須彌燈王如來作禮便得坐師子座莊子曰)
(夫列子御風而/行泠然善也)禮花首於山龕方資控鶴(花首菩薩名/此及釋氏所)
(引舊作花首今藏經本首作手佛說華手經十巻姚秦/鳩摩羅什譯經云時大目連從座起頂禮佛足為佛敷)
(座高至梵天又於空中作經行之處七寶莊嚴有雜色/蓮花彌覆水上華上有化比丘皆如目連又云諸菩薩)
(持蓮華頂禮佛足又云時諸菩薩以此蓮華欲散十方/佛以手摩一一蓮華中佛身半現此諸化佛從空而去)
(孫綽遊天台山賦曰王喬控鶴以冲天毛萇詩傳曰控/引也按上文石室此云山龕謂麥積山之石室山龕也)
(言佛之神通變化無相無名非有藉于風鶴也而此山/之刻石為室足拜燈玉鐫山成龕亦禮化佛此馭風控)
(鶴之喻亦空/亦有者也)大都督李允信者(周書宇文廣傳云其/故吏李允信等上表)籍
於宿植深悟法門乃於壁之南崖梯雲鑿道奉為亡父
造七佛龕(按長阿含經一毘婆尸佛二尸棄佛三毘舍/婆佛四拘留孫佛五拘那含佛六迦葉佛七)
(釋迦牟/尼佛也)似刻浮檀如攻水玉(佛國記曰佛上忉利天為/母說法九十日波斯匿王)
(思見佛即刻牛頭栴檀作佛像置佛坐處佛後還入精/舍像即避出迎佛彿言還坐我般泥洹後可為四部衆)
(作法式像即還坐此像最是衆像之始後人所法者也/大莊嚴經論曰我昔曽聞波斯匿王往詣佛所頂禮佛)
(足聞有異香殊于天香即白世尊為誰香耶爾時世尊/以手指地即有骨現如赤栴檀長于五丈如來語王所)
(聞香者從此骨出過去有佛號迦葉彼佛世尊化縁已/訖入於湼槃爾時彼王名曰迦翅取佛舍利造七寶塔)
(高廣二由旬又勅國内諸有花香不聽餘用盡皆持往/供養彼塔時彼國中有長者子與媱女通為欲所盲即)
(入迦葉佛塔盜取一花持與媱女即時悔熱身遍生瘡/初如芥子後轉増長無有空處甚為臭穢是時彼人父)
(母兄弟皆來瞻視復命良醫而重診之云須牛頭栴檀/用塗身體爾乃可愈時彼父母即以貴價買牛頭栴檀)
(用塗子身爾時彼人涕泣驚懼白父母言子病從今而/起非是身患專念迦葉如來三藐三菩提涕泣盈目以)
(巳所持栴檀之香悲哀白塔而說偈言即以花香塗香/末香用供迦葉佛塔復以牛頭栴檀以畫佛身身瘡漸)
(差熱患盡愈彼長者子於後命終生於天上或處人中/身常有香身體肢節皆有好相父母立字號曰香身爾)
(時香身厭惡陰界求索出家得辟支佛道此骨是辟支/佛所出之香是故衆人應供養塔獲大功德又増一阿)
(含經云優填王用牛頭栴檀雕佛形像高五尺此為始/也佛地論云七寶四頗胝迦翻譯云頗梨或云塞頗胝)
(迦此云水玉即蒼玉或云水精又云白珠刋正記云正/名窣坡致迦其狀似此方水精有赤有白山海經曰堂)
(庭之山多水玉郭璞曰水玉今水/精也言鐫石為像如栴檀水玉也)從容滿月照曜青蓮
(瑞應經曰面如滿月色從容維摩經曰目净修廣如青/蓮肇曰五情百骸目最為長瞻顔而作故先讚目也天)
(竺有青華其葉修而廣青白分明有大人目相故以為/喻也法華經曰有人聞是品能隨喜讚善者是人口中)
(出青蓮香晉書佛圗澄傳曰澄/咒鉢水生青蓮花光色曜目)影現須彌香聞忉利(僧/肇)
(維摩經注曰須彌山天帝釋所在金剛山也秦言妙高/處大海之中水上方高三百六十六萬里如來處四部)
(之中威相超絶光蔽大衆猶金山之顯溟海者也什曰/須彌山秦言妙高山也凡有十寶山須彌處其中餘九)
(圍之也樓炭經曰須彌山王以四寶瑠璃水精金銀作/成之須彌山王北脅天金照北方天下須彌山王東脅)
(天銀照東方天下須彌山王西脅天水精照西方天下/須彌山王南脅天瑠璃照南方天下又曰忉利天宫在)
(須彌山上瑞應經曰第二忉利天上為天帝釋又曰佛/生七日其母命終以懐天師功徳大故上生忉利封受)
(自然菩薩本知母人之德不堪受其禮故因其將終而/從之應法師云忉利梵音訛略正云多羅夜登陵舍此)
(云三十三俱舍頌云妙高頂八萬三十三天居四角冇/四峰金剛手所住中宫名善現周萬踰繕那高一半金)
(城中有殊勝殿周千踰繕/那踰繕那者舊曰由旬)如斯塵(疑作/鹿)野還開說法之
堂(塵野疑作鹿野槃頭王苑名在槃頭城毘婆尸佛說/法處也長阿含經曰毘婆尸如來於槃頭城鹿野苑)
(中轉無上法輪又四十二章經曰世尊成道已於鹿/野苑中轉四諦法輪度憍陳如等五人而證道果)猶
彼香山更對安居之佛(一作刹修行經太子言吾出香/山之東雪山之北國名迦維宣)
(律師四分羯摩云四安居謂前中後也律有比丘四月/十六日欲安居不止所在十七日方到佛言聽後安居)
(即五月十六日也明了論云無五過處得安居一太逺/聚落求須難得二太近城市妨修出家道三多蟲蟻自)
(他兩損四無可依人五無施主供給衣藥竝不可安居/一作刹者伽藍號刹利輔行云西域以柱表刹示所居)
(處也梵語剌瑟胝此云竿即幡柱也法華云表刹甚高/廣法苑云阿育王取金華金幡懸諸刹上塔寺低昻)
昔者如來追福有報恩之經(如來佛號梵言多陀阿伽/度報恩經後漢翻譯經云)
(父母者三界福田又曰釋迦牟尼佛説大方便大報恩經/報欲令一切衆生孝養父母故一切衆生亦曽為如來)
(父母如來亦曽為一切衆生而作父母為一切父母故/常修方便此經名攝衆善本亦名大方便亦名微密行)
(亦名佛/報恩)菩薩去家有思親之供(僧肇曰菩薩正音云菩/提薩埵菩提佛道名也)
(薩埵秦言大心衆生有大心入佛道孟蘭盆經曰大目/犍連始得六通欲度父母報乳哺之恩即以道眼觀世)
(間見其亡母生餓鬼中不見飲食皮骨連立目連悲哀/即以鉢盛飯往餉其母母得鉢飯食未入口化成火炭)
(遂不得食目連大呌悲號涕泣馳還白佛佛告目連十/方衆僧七月十五日僧自恣時當為七世父母及現在)
(父母厄難中者具飯百味五果著盆中供養此等自恣/僧者現世父母六親眷屬得出三塗之苦應時解脫衣)
(食自然時目連母即于是/日得脫一劫餓鬼之苦)敢縁斯義乃作銘曰
鎮地鬱盤基乾峻極石闗十上銅梁九息(周禮鄭注曰/鎮名山安地)
(德者也徐敬業詩曰兹山復鬱盤禮記曰峻極于天蜀/都賦曰阻以石門善曰石門在漢中之西褒中之北賦)
(又曰外負銅梁於宕渠/善曰銅梁山名在巴東)百仞崖横千尋松直陰兔假道
陽烏迴翼(論語包咸注曰七尺為仞周禮云八尺曰尋/張衡靈憲云月者陰精而成獸象兔蛤焉春)
(秋元命苞曰陽成於三故日中有三足烏烏者陽/精蜀都賦曰羲和假道於峻岐陽烏迴翼於高標)載□
疏山穿龕架嶺糺紛星漢迴旋光景壁累經文龕重佛
影(史記夏本紀曰山行乘檋如淳曰檋車謂以鐵如錐/頭長半寸施之履下以上山不蹉跌也河圖括地象)
(曰河精上為天漢楚辭曰借光景以往來兮王逸曰借/神光電景洎往來也釋老志序曰蔡愔得佛經四十二)
(章及釋迦立像明帝令畫工圗佛像置清涼臺及顯節/陵上經緘蘭臺石室佛國記曰那竭城南半山延有石)
(室博山西南向佛留影此中去十餘步觀之如佛真形/金色相好光明炳著轉近轉微髣髴如有十方國王遣)
(工畫師模寫莫能及彼國人傳云千佛盡當於此留影/顔氏家訓云影字當為光景之景凡陰景者因光而生)
(即謂景也尚書云惟景嚮葛洪字苑景/傍加彡於景切梵云頻婆帳此云身影)雕輪月殿刻鏡
花堂横鐫石壁闇鑿山梁(大毘婆沙論曰法輪如世間/呼金輪等輪是動轉不住義)
(又圓滿義長阿含經曰月宫殿四方逺見故圓寒温和/適天銀瑠璃所成純真無雜内外清徹光明逺照縱横)
(四十九由旬楞伽云譬如明鏡持諸色像現識現處亦/復如是謂石室中雕輪則皆圓滿刻鏡則常净照也論)
(語曰山梁雌雉鄭注曰梁石絶水之/梁也言雕刻鐫鑿皆人工所成也)雷乘法鼔樹積天
香嗽泉珉谷吹塵石床(法華經曰擊大法鼔燒衆名香/法鼔鐘也維摩經曰坐香樹下)
(聞斯妙香地理志藍田谷出玉說文珉石之美者闗/中記曰嵩高山石室十餘孔有石床池水食飲之具)集
靈真館藏仙冊府芝洞秋房檀林春乳(桓譚仙賦序曰/華山下有集靈)
(宫漢武帝欲懐集仙者故名殿為存仙門為望仙穆天/子傳曰先王之所謂策府郭注云藏書冊之府也漢書)
(有芝房歌佛/經有栴檀林)冰谷銀砂山樓石柱異嶺共雲同峯别雨
(華嚴經曰如日光出時無熱池中金沙/銀沙一切寶物皆有日影于中顯見)冀城餘俗河西
舊風水聲幽咽山勢崆峒(隋書地理志天水郡冀城縣/後周曰冀城郡國志曰隴西)
(郡河闗積石山在西南河水出秦川記隴頭歌有云隴/頭流水鳴聲幽咽史記黄帝紀曰西至於崆峒應劭曰)
(山名韋昭/曰在隴右)法雲常住慧日無窮方域芥盡不變天宫(華/嚴)
(經曰不壊法雲徧覆一切法華經曰慧日大聖尊久乃/說是法劉虯曰菩薩圓净照均明兩故曰慧日王􁁈頭)
(陀寺碑文曰䕃法雲于真際則火宅晨凉曜慧日于康/衢則重昏夜曉維摩經曰乃見須彌入芥子中佛藏經)
(曰四天下中普雨大石皆如須彌有人以手承接此石/無有遺落如芥子者又云譬如劫盡大火燒時人以一)
(唾能滅又以一吹還成世界及諸天宫樓炭經說天地/遭三災變天宫宫宫相拍碎如粉塵有僧伽風吹水在)
(于空中自然變成光音天宫/七寶所成是為三災三復)
　　終南山義谷銘(并序/)
　　　(括地志云終南山一名中南山一名太一山一/名南山一名橘山一名楚山一名泰山一名周)
　　　(南山一名地肺山在雍/州萬年縣南五十里)
周保定二年嵗次壬午七月巳已朔大冢宰晉國公(周/書)
(云晉蕩公䕶字薩保太祖之兄邵恵/公顥之少子也拜大冢宰晉國公)命鑿石闗之谷下
南山之材維公匡濟彞倫𢎞敷庶績燮理餘暇披閱山
經以為終南敦物(禹貢曰終南敦物至於鳥鼠鄭康成/曰地理志終南敦物皆在右扶風武)
(功也索隠曰按左傳中南山杜預以為終南山地理志/云太一山古文以為終南華山古文以為敦物皆在扶)
(風武功縣東敦物山/名漢書云垂山也)日月虧蔽杶榦栝栢椅桐梓漆(子/虛)
(賦曰岑崟參差日月虧蔽張揖曰高山雍蔽日月虧缺/半見也禹貢云杶榦栝柏師古曰杶木似樗而實榦栝)
(也栝木栢葉而松身杶丑倫/反栝古活反詩云椅桐梓漆)年代藴積於何不有乃謀
山澤之官兼引衡虞之匠(周禮有山虞澤虞又云林衡/若斬木材則受法於山虞而)
(掌其/政令)東出藍田則控灞乘滻(地理志京兆有藍田縣山/出美玉有虎候山祠秦孝)
(公置也灞水出藍田谷北入渭師古曰兹水秦穆公更/名以章霸功視子孫潘岳闗中記曰涇渭灞滻灃滈澇)
(潏凡八川張揖曰灞水出藍田谷西/北入渭滻水出藍田谷至霸陵入灞)西連子午則據涇
浮渭(辛氏三秦記曰子午長安正南也山名秦嶺谷名/褒斜長安志曰王莽有意簒漢通子午道漢書王)
(莽傳曰莽以皇后有子孫瑞通子午道子午道從杜陵/直絶南山徑漢中師古曰子北方也午南方也言通南)
(北道相當故謂之子午耳今京城直南山有谷通梁漢/道者名子午谷又宜州西界慶州東界有山名子午嶺)
(計南北直相當北山是子南山是午共為子午道括地/志云涇水源出原州百泉縣西南笄頭山涇谷渭水源)
(出渭原縣西七十六里鳥鼠山今名青/雀山渭有三源竝出鳥鼠山東流入河)派别八溪流分
九谷(潘岳闗中記曰涇與渭洛為闗中三川與渭灞滻/澇潏灃滈為闗中八水張衡東京賦曰濯龍芳林)
(九谷八溪薛綜曰九谷八溪養魚池按張衡所稱乃賦/東京之事且又養魚池名此在西京必别有八溪九谷)
(如闗中八/水等名矣)銅梁四柱石闗(一作/闕)雙啓(一作聳蜀都賦注/銅梁山在巴東石)
(闗在漢/中之西)青綺春門溝渠交映(黄圗曰長安城東出南頭/第一門曰霸城門亦曰青)
(綺門洞冥記曰王夫人生武帝于綺蘭殿有青雀羣飛/于霸城門乃改為青雀門更修飾刻木為綺橑雀去因)
(名青/綺門)緑槐秋市舟檝相通(潘岳懷縣作曰緑槐夾門植/黄圗曰元始中起明堂列槐)
(樹數百行朔望持經書及當/郡所出物於此賣買號槐市)蓄之則為屯雲泄之則為
行雨(杜篤論都賦/曰屯黒雲)青牛文梓白鶴貞松(郭氏𤣥中記曰/萬嵗樹精為青)
(牛又曰秦文公造長安宫面四百里南至終南山山有/梓樹大數百圍蔭宫中公惡而伐之連日不克輒大風)
(雨夜有鬼問梓樹樹曰豈奈吾何鬼曰若使三百人披/頭以繞樹豈不敗汝樹默然不應明日人言於秦王王)
(依此言伐之有青牛逐之入澧州神境記滎陽/郡有孤松千丈常有雙鶴晨必接翮夕輒偶影)運以寘
宫崇斯雲屋千櫨抗殿龍首干雲(說文曰欂櫨柱枅也/西京賦曰疏龍首以)
(抗殿薛綜曰抗舉也潘岳闗中記曰未央宫殿皆疏龍/首山土作之三秦記曰昔有黒龍從南山出飲渭水其)
(行道為/龍首山)萬頃疎苗蟬鳴再熟(易稽覽圗曰夏至後三十/日極温夏至景風生蟬始)
(鳴/)川后讓德山靈景從(洛神賦曰/川后静波)豈如運石甘泉纔通
櫟陽之殿(博物志曰始皇陵在驪山之北運取大石於/渭北渚歌曰運石甘泉口渭水為不流地理)
(志櫟陽屬左馮翊黄/圗曰高祖初居櫟陽)穿渠穀水直繞金墉之城(山海經/曰傳山)
(之西有林焉曰墦冢穀水出焉東流至於洛述征記曰/穀洛二水本於王城東北合流所謂穀洛鬬也陸機洛)
(陽記曰金墉城在宫之西/北角魏故宫人皆在中)將事未勞為功實重國富人
殷方傳千載因功立事敢勒山阿(張載劍閣銘曰勒/銘山阿敢告梁益)銘
曰
寥廓上浮峥嶸下鎮(楚辭曰下峥嶸而無地兮上寥廓/而無天漢書師古注曰寥廓宏逺)
(也峥嶸/深邃也)壁立千丈峯横萬仞(張載劍閣銘/曰壁立千仞)桂月危懸風
泉虛韻(按酉陽雜爼曰舊說月中有桂故云桂/月風泉虛韻者言風籟泉聲俱成韻也)乘輿嶺
阪舉插雲根(西都賦曰荷插成雲銑曰插/鍬也張協詩曰雲根遊八極)八溪分注九
谷通源(八溪九谷/注見本序)北涵桐井南浮石門(魏文帝詩曰雙/桐生空井山海)
(經曰積石之山其下有/石門河水冒以西南流)模象大壯規繩百堵(周易曰上/古穴居而)
(野處後世聖人易之以宫室上梀下宇以待風雨蓋取/諸大壯左思魏都賦曰思重爻摹大壯詩曰築室百堵)膠
葛九成徘徊千柱(吳都賦曰東西膠葛李善曰膠葛長/逺貌魯靈光殿賦曰層曲九成酉陽)
(雜爼云閻摩那婆羅/第二樹中有千拄殿)桂棟凌波柏梁乘雨(三輔黄圗丼/泉宫南有昆)
(明池池中有凌波殿以桂為柱風來/自香三輔舊事柏梁以香柏為梁也)疏川奠谷落實摧
柯事均刋木功侔鑿河(禹貢曰隨山刋木又曰道河積/石至於龍門師古曰治河施功)
(自積石起鑿山穿地以/通其流至龍門山也)
　　思舊銘(并序/)
　　　(思舊銘者悼梁觀寜侯蕭永作也觀寧之卒王/褒有送葬之詩子山著思舊之銘昔向秀山陽)
　　　(聞笛感音而賦子山與蕭王二君同時羇旅是/篇皆其鄉闗之思及褒薨信作詩云惟有山陽)
　　　(笛悽余思舊篇謂斯銘/也  蕭永注見本序)
嵗在攝提星居監德(一作/鶉首)梁故觀寧侯蕭永卒(爾雅曰/太嵗在)
(寅曰攝提格天官書曰以攝提格嵗陰左行在寅嵗星/右轉居丑正月與斗牽牛晨出東方名曰監德一作鶉)
(首者月令鄭注曰仲夏者日月會于鶉首而斗建午之/辰也帝王世紀曰自井十六度至栁八度曰鶉首之次)
(於律為蕤賔斗建在午依監德文永卒當在寅年正月/依鶉首文當在寅年五月按下文為羇終嵗門人謝焉)
(至於東首告辭西陵長往是觀寧之羈絏長安不過年/餘大約承聖以後周明帝二年嵗次戊寅此云嵗在攝)
(提當是戊寅年卒也梁故觀寧侯蕭永鄱陽王範弟也/觀寜梁時所封為故侯也梁鄱陽王傳云復遣其弟觀)
(寜侯永將兵通南川助莊鐵按鄱陽王恢有男女百人/男封侯者三十九人梁朝宗室甚多於範稱其弟當是)
(忠烈王之子也南史周敷傳云敷性豪俠輕財重士侯/景之亂敷至豫章時梁觀寧侯蕭永等避難流寓聞敷)
(信義皆往依之敷愍其危懼屈體崇敬厚加給䘏送之/西上按此知永亦西上江陵及元帝敗後與庾信王褒)
(同時羇旅當亦/隨例入闗者也)嗚呼哀哉人之戚也既非金石所移(古/詩)
(云人身非金石/豈能長夀考)士之悲也寧有春秋之異(淮南子曰春/女思秋士悲)
高臺巳傾稷下有聞琴之泣(桓譚新論曰雍門周以琴/見孟嘗君曰臣竊為足下)
(有所常悲夫角帝而困秦者君也連五國而伐楚者又/君也天下未嘗無事不從即衡從成則楚王衡成則秦)
(帝天以秦楚之彊而報弱薛猶磨蕭斧而伐朝菌也有/識之士莫不為足下寒心天道不常盛寒暑更進退千)
(秋萬嵗之後宗廟必不血食高臺既已傾曲池又已平/墳墓生荆棘狐兔穴其中游兒牧豎躑躅其足而歌其)
(上曰孟嘗君之尊貴亦猶是乎於是孟嘗君喟然太息/涕淚承睫而未下雍門周引琴而鼔之徐動宫商叩角)
(羽終而成曲孟嘗君遂欷歔而就之/曰先生鼔琴令文立若亡國之人也)壯士一去燕南有
擊筑之悲(史記曰荆軻愛燕之屠狗及善擊筑者高漸/離日與飲於燕市太子丹使荆軻獻督亢地)
(圖于秦太子送之易水髙漸離擊筑荆軻和而歌曰風變/蕭蕭兮易水寒壯士一去兮不復還荆軻敗後髙漸離)
(名姓為人庸保匿作於宋子聞其家堂上客擊筑高漸/離乃退出其匣中筑擊筑而歌客為流涕宋子傳客之)
(聞於秦始皇始皇使擊筑未嘗不稱善稍益近之高漸/離乃以鉛置筑中復進得近舉筑扑秦皇帝不中遂誅)
(高漸離終身不近諸侯之人索隠曰/筑似琴有絃用竹擊之取以為名)項羽之晨起帳中
李陵之徘徊岐路(史記項羽晨起帳中歌曰力㧞山兮/氣蓋世漢書曰李陵字少卿武帝天)
(漢二年為騎都尉出居延至浚稽山與匈奴相值戰敗/降匈奴為右校王李陵與蘇武詩云徘徊蹊路側悢悢)
(不能/辭)韓王孫之質趙(韓王孫韓公子也按史記韓宣恵/王十一年君號為王故云王孫淮)
(陰侯傳漂母曰吾哀王孫而進食蘇林曰如言公子也/索隠曰劉德云秦末多失國言王孫公子尊之也按失)
(國猶稱王孫是韓之公子得稱王孫矣按國策世家無/韓公子質趙之事疑即質秦史記曰韓王絶秦十九年)
(大破我岸門太子倉質於秦以和秦與趙同祖/後始皇生於趙城因姓趙氏秦趙或可通稱耶)楚公子
之留秦(史記曰楚頃襄王使黄歇與太子完入質於/秦秦留之數年楚頃襄王病太子不得歸)無
假窮秋於時悲矣(宋玉曰悲哉/秋之為氣也)况復魚飛武庫預有棄
甲之徵(魏志曰嘉平四年夏二月魚二見於武庫屋上/十一月詔王昶等征吳十二月吳大將軍諸葛)
(恪拒戰大破衆軍於東闗不利而還又王肅傳曰有二/魚長尺集於武庫之屋有司以為吉祥肅曰魚生於淵)
(而亢于屋介鱗之物失其所也邊將其/殆有棄甲之變乎其後果有東闗之變)鳥伏翟泉先見
横流之兆(晉書五行志曰洛陽步廣里地陷有蒼白鵝/出蒼者飛翔冲天白者止焉陳留董養嘆曰)
(步廣周之翟泉盟會地也白者國/諱蒼者異象自後有劉淵之亂)星紀吳亡庚辰楚滅
(左傳昭三十二年曰吳伐越晉史黯曰不及四十年越/其有吳乎越得嵗而吳伐之必受其凶杜預曰此年嵗)
(在星紀星紀吳越之分也有亡之數不過三紀嵗星三/周三十六嵗故曰不及四十年哀公二十二年越滅吳)
(又定四年傳曰吳楚戰於柏舉楚/師敗績庚辰吳入郢以班處宫)紀侯大去鄅子無歸
(左傳莊四年曰紀侯不能下齊以與紀季夏紀侯大去/其國違齊難也世本云紀姜姓國伯爵也杜預曰紀國)
(在東莞縣又昭十八年傳曰鄅人藉稻邾人襲鄅遂入/之盡俘以歸鄅子曰余無歸矣世本云鄅妘姓國也杜)
(元凱曰鄅國今琅邪開陽縣鄅/音禹許慎郭璞皆音矩國名)原隰載馳轘轅長别(詩/曰)
(於彼原隰又衛風曰載馳載驅左氏傳曰許穆夫人賦/載馳杜預曰夫人痛衛之亡思歸唁之不可故作詩以)
(言志東京賦曰邪徑㨗乎/轘轅薛綜曰轘轅阪名也)甲裳失矣餘皇棄焉(左傳宣/十二年)
(邲之戰云趙旃棄車而走林屈蕩搏之得其甲裳又昭/十七年曰楚人大敗吳師獲其乘舟餘皇杜預曰餘皇)
(舟/名)河傾酸棗杞梓與樗櫟俱流(漢書曰漢興三十有九/年孝文時河决酸棗東)
(隤金隄大發卒塞之班固云文堙酸棗武决瓠歌是也/水經注曰今無水史記正義曰酸棗屬滑州黄河南岸)
(地述異記曰耆舊說周秦間河南雨酸棗遂生野棗今/酸棗縣是也左氏傳曰杞梓皮革詩小雅四牡云集于)
(苞杞爾雅云杞枸檵郭云今枸杞也陸璣疏云一名苦/杞一名地骨又爾雅云椅梓郭云即楸陸璣疏云楸之)
(疏理白色而生子者為梓詩云山有樗爾雅云栲山樗/陸璣云山樗與田樗略無異葉似差狹耳吳人以其葉)
(為茗詩秦風云山有苞櫟爾雅云櫟其實梂陸璣云/秦人謂柞櫟為櫟河内人謂木蓼為櫟椒榝之屬也)海
淺蓬萊魚鼈與蛟龍共盡(列子曰渤海之東有大海焉/其中有五山一曰蓬萊隨波)
(上下往來不得暫峙山海經曰蓬萊在海中神仙傳麻/姑曰向到蓬萊又水淺于往日會時畧半耳說文曰魚)
(水蟲也按爾雅龜鼈之類總名釋魚以皆水類也王逸/楚辭注曰小曰蛟大曰龍言河傾則諸木並流海淺則)
(衆類俱盡以喻國破則/智愚貴賤並遭其難也)焚香複道詎歛遊魂(述異記曰/聚窟洲有)
(返魂樹伐其根心於玉釡中煮取汁又熬之令可丸名/曰驚精香或名震靈丸或名返生香或名却死香死尸)
(在地聞氣即活博物志云漢武帝幸上林苑西使至乘/輿間并奏其香帝付外庫後長安中大疫西使乞見請)
(燒所貢香一枚以辟疫氣帝不得巳聽之病者登日並/差長安中百里盛聞香氣芳積九十餘日香猶不歇漢)
(書叔孫通傳曰恵帝為東朝長樂宫作複道方築武庫/南叔孫通曰陛下築複道髙帝寢衣冠月出遊髙廟)
(子孫奈何乘宗廟道上行哉惠帝懼曰急壊之通曰人/主無過舉今巳作百姓皆知之矣願陛下為原廟益廣)
(宗廟大孝之本又成帝紀曰元帝即位成帝為太子上/嘗召太子出龍樓門不敢絶馳道西至直城門得絶乃)
(度三輔黄圗曰桂宫周迴十里内有複道横度西至神/明臺按上下有道曰複複音復複道即馳道也周易曰)
(遊魂為變焚香是漢代事是以西域表月支之獻南海/置涪陽之尉漢帝出警遂置複道焚香以辟惡氣此云)
(焚香複道詎歛遊魂者即/聚窟洲震靈返魂之類也)載酒屬車寧消愁氣(東方朔/别傳曰)
(武帝幸丼泉長平坂道中有虫赤如肝頭目口齒悉具/驅還以報上使視之莫知之時朔在屬車中令往視焉)
(朔曰此謂怪哉是必秦獄處也上使按此圗果秦獄地/上問朔何以知之朔曰夫積憂者得酒而解乃取虫置)
(酒中立消賜朔帛百匹後屬車上盛酒為此也漢書揚/雄傳曰是時趙昭儀方大幸毎上丼泉常法從在屬車)
(間豹尾中服䖍曰大駕屬車八十一乘作三行尚書御/史乘之最後一乘縣豹尾以前皆為省中又遊俠陳遵)
(傳云揚雄酒箴曰鴟夷滑稽腹大如壺盡日盛酒人復/借酤常為國器託于屬車出入兩宫經營公家由是言)
(之酒何過乎師古曰天子屬/車常載酒食故有鴟夷也)芝蘭蕭艾之秋形殊而共
瘁羽毛鱗介之怨聲異而俱哀(楚辭曰何昔日之芳草/兮今直為此蕭艾也淮)
(南子曰紫芝蕭艾俱死世說曰毛伯成既負其才氣常/稱寧為蘭摧玉折不作蕭敷艾榮張衡西京賦曰所好)
(生毛羽所惡成瘡痏淮南子曰毛羽者飛行之/類也故屬乎陽介鱗者蟄伏之類也故屬乎陰)所謂天
乎乃曰蒼蒼之氣(詩黍離云悠悠蒼天彼何人哉毛傳/逺視之蒼蒼然則稱蒼天莊子曰天)
(之蒼蒼其正色耶爾雅曰春為蒼天穹蒼蒼天也/郭注天形穹隆其色蒼蒼因名言天道無知也)所謂
地乎其實搏搏(一作/博博)之土(楚辭曰椉精氣之搏搏兮王/逸曰楚人名員曰搏也搏佐)
(官切言地亦塊然無知也一作博博者/潛夫論云昔樂毅以博博之小燕破齊)怨之徒也何能
感焉(言遭此亂世智愚同盡/呼天搶地怨之至也)凋殘殺翮無所假於風飈
零落春枯不足煩於霜露幕府初開賢俊翹首為羇終
嵗門人謝焉(後漢書蔡邕薦邊讓於何進曰伏惟幕/府初開博選清英華髪舊德並為元龜)至
於東首告辭西陵長往(禮記䘮大記曰疾病寢束首於/北牖下西陵魏武帝墓魏武遺)
(令曰時時望/吾西陵墓田)山陽車馬望(一作/永)别郊門(向秀笛賦曰隣/人有吹笛者發)
(聲寥亮追想疇昔遊宴之/好感音而嘆故作賦云)潁川賔客遥悲松路(漢書灌/夫傳曰)
(宗族賔客為權利横潁川夫/家居卿相侍中賔客益衰)嵇叔夜之山庭尚多楊栁
(文士傳曰嵇康家有盛栁樹乃激水以圜之夏天甚清/凉恒居其下傲戲述征記曰山陽縣城東北二十里魏)
(中散大夫嵇康園宅今悉為丘墟而父/老猶謂嵇公竹林地以時有遺竹也)王子猷之舊徑
惟餘竹林(世說曰王子猷嘗暫寄人空宅住便令種竹/或問暫住何煩爾王嘯咏良久直指竹曰何)
(可一日/無此君)王孫葬地方為長樂之宫(史記曰樗里子名疾/秦恵王異母弟也昭)
(王七年樗里子卒葬於渭南章臺之東曰後百嵗是當/有天子之宫夾我墓至漢興長樂宫在其東未央宫在)
(其西武庫正直其墓正義曰漢/長樂宫在長安縣西北十五里)烈士埋魂即是將軍之
墓(烈士傳曰羊角哀左伯桃二人為死友欲仕於楚道/阻遇雨雪不得行飢寒自度不俱生伯桃謂角哀曰)
(俱死之後骸骨莫收内手捫心知不如子生恐無益而/棄子之能我樂在樹中角哀聽之伯桃入樹中而死楚)
(平王愛角哀之賢以上卿禮葬伯桃角哀夢伯桃曰蒙/子之恩而獲厚葬正苦荆將軍冢相近今月十五日當)
(大戰以决勝負角哀至期日陳兵馬/詣其冢作三桐人自殺下而從之)昔嘗歡宴風月留
連追憶生平宛然心目及乎垂翅秦川闗河羇旅降乎
悲谷之景實有憂生之情(淮南子曰日至於/悲谷是謂晡時)美酒酌焉
猶思建業之水(晉書五行志曰孫皓初童謡/曰寧飲建業水不食武昌魚)鳴琴在操
終思華亭之鶴(晉書陸機曰華亭/鶴唳豈可復聞乎)重為此别嗚呼哀哉
麟亡星落月死珠傷(春秋運斗樞曰璣星得則麒麟生/萬人夀吕氏春秋曰月望則蚌蛤)
(實羣陰盈月晦則/蚌蛤虛羣陰缺)瓶罄罍耻芝焚蕙歎(詩小雅蓼莪云/瓶之罄矣惟罍)
(之恥注云瓶小而罍大也罄盡也淮南子曰紫/芝與蕭艾俱死陸機傷逝賦曰嗟芝焚而蕙歎)所望鐘
沈德水聲出風雲(史記封禪書曰昔秦文公出獵獲黒/龍此其水德之瑞於是秦更命河曰)
(德水音/上大吕)劍沒豐城氣存牛斗(雷渙别傳曰煥字孔章鄱/陽人司空張華夜見異氣)
(起牛斗問煥見之乎煥曰此謂寶劍氣華以煥為豐城/令煥至縣移獄掘地三十餘尺得青石函一枚中有雙)
(劍文采甚明煥取南昌西山黄白土用拭劍光艶照耀/乃送一劍與華自留一劍華使以華陰赤土一觔送與)
(煥煥得土磨劍鮮光愈亮及華誅劍亡後煥子爽帶劍/經延平津劍無故墮水見二龍長數丈光采微發曜日)
(映/川)潸然思舊乃作銘云
風雲上慘舟壑潛移(言梁朝太清之亂也周易曰雲從/龍風從虎風雲上慘喻亂也莊子)
(曰藏舟于壑謂之固矣夜半有力/者負之而趨舟壑潛移喻國變也)駸駸霜露君子先危
(毛詩曰載驟駸駸駸駸馬奔貌禮記曰霜露既降君子/履之必有悽愴之心抱朴子曰周穆王南征一軍盡化)
(君子為猿鶴小人為沙蟲按/君子對小人而言故云先危)紀侯大去懐王不返(上句/注見)
(本序史記曰楚懐王見秦王書往會秦昭王昭王詐令/一將軍伏兵武闗號為秦王楚王至則閉武闗遂與西)
(至咸陽朝章臺如蕃臣不與亢禮因留楚王楚人立太/子横是為頃襄王三年卒於秦秦歸其䘮於楚楚人皆)
(憐之如悲親戚紀侯懐/王喻觀寧侯去國也)玉樹長埋風流遂逺(世說曰庾/文康亡何)
(揚州臨葬云埋玉樹著土中使人情何能久之又曰王/東亭亡後王敬道與會稽王道子書曰元琳風流之美)
(公私所寄忽爾䘮/失豈惟風流相悼)荀伯(一作/卿)舊縣慶封餘邑(荀伯藝文/類聚作荀)
(卿史記曰荀卿適楚春申君以為蘭陵令春申君死荀/卿因家蘭陵左傳襄二十八年慶封奔吳吳句餘予之)
(朱方杜預曰朱方吳邑地理志丹徒師古曰即春秋朱/方也蕭子顯齊書曰蕭氏之先蕭何孫侍中彪居東海)
(蘭陵晉分東海為東蘭陵中朝亂淮陰令慗過江居晉/陵武進縣僑置本土加以南名為南蘭陵人按齊梁俱)
(淮陰令後永為宗室朱方漢之丹徒魏曰武進晉置/蘭陵是蘭陵本荀卿舊縣南蘭陵又為慶封餘邑也)萬
里歸魂脩門詎入(楚辭魂兮歸來入修門注云修/門郢城門言不能魂歸蘭陵也)墳横
(一作/城連)武庫山枕盧龍(史記樗里子墳武庫正直其墓魏/志田疇傳曰舊北平郡治在平岡)
(道出盧龍/達于栁城)思歸道逺返葬無從徒留送雁空靡長松(送/雁)
(蘇武事長松東平思王事劉峻所謂東平之樹/望咸陽而西靡徒留空靡傷其不能復歸也)平陵之
東無復梧桐(崔豹古今注曰平陵東翟義門人所作也/王莽殺義義門人作歌以怨之歌曰平陵)
(東松柏桐不知何人劫義公仲長子昌言曰古者/之葬用松柏梧桐以識其墳也平陵漢屬右扶風)松聲
蕭瑟長起秋風(吳越春秋曰富貴之/於我如秋風之過耳)疇昔隆貴提攜語
默(疇昔以下言與信舊交也左傳杜注曰疇昔猶前/日也禮記鄭注曰提攜謂牽將行易曰或語或默)託
情嵇阮風雲相得(嵇阮嵇康/阮籍也)有酒如澠終温且克(左傳/有酒)
(如澠有肉如陵詩云/人之齊聖飲酒温克)朝陽落鳳大野傷麟(傷觀寧侯之/卒也詩云鳳)
(凰鳴矣於彼高岡梧桐生矣於彼朝陽家語孔叢子曰/叔孫氏之車子鉏商樵於野而獲麟焉衆莫之識以為)
(不祥棄之五父之衢冉有告曰麕身而肉角豈天之妖/乎夫子往觀焉泣曰麟也麟出而死吾道窮矣乃歌云)
(唐虞世兮麟鳳遊今非其時/來何求麟兮麟兮我心憂)佳城鬱鬱流寓於秦(獨異/志曰)
(漢書夏侯嬰以功封滕公及死將葬未及墓引車馬踣/地不前使人掘之得一石室室中有銘曰佳城鬱鬱三)
(千年見白日吁嗟滕/公居此室遂改卜焉)山陽相送惟餘故人(注見/本序)孀機嫠
緯獨鶴孤鸞(左傳嫠不恤其緯陶潛詩/上絃驚别鶴下絃操孤鸞)閨深夜静風高
月寒生平已矣懐舊何期(潘岳作/懐舊賦)匣中絃絶隣人笛悲
(文士傳曰嵇康臨死取琴調之為太平引曲成歎息曰/太平引絶於今日耶康别傳曰袁孝尼嘗從吾學廣陵)
(散吾毎靳之廣陵散於今絶矣謝莊宋武宣貴妃誄曰/匣有遺絃李善注匣琴匣也隣人笛悲向秀事注見本)
(序/)昔為幕府今成繐帷(禮記鄭注曰凡布細而疎者謂/之繐今南陽有鄧繐繐音嵗謝)
(朓銅雀臺詩曰/繐帷飄井幹)
　　玉帳山銘(一作東宫/玉帳山銘)
　　　(玉帳山以下梁宫中之小山也一本玉帳山及/下行雨山並有東宫二字梁簡文集中有明月)
　　　(山銘行雨山銘知以下諸銘中大通三年/後簡文為太子時隨侍東宫之所作也)
玉帳寥廓崑山抵鵲(淮南子曰崑山之玉填而塵垢弗/能汚也高誘曰崑山崑崙也鹽鐵)
(論曰崑山之旁/以玉璞抵烏鵲)總葉成帷連雲(一作枝/一作珠)起幕(陸機招隠/詩曰密葉)
(成翠幄周禮鄭注曰在旁曰帷在上曰/幕歸藏啓室曰昔者女媧氏張雲幕)玉策(一作/蘂)難移
金花不落(山海經曰黄帝取密山之玉策投之鍾山之/陰鄴中記曰帳頂安金蓮花此以山名玉帳)
(故/云)隠士彈琴仙人看博(神仙傳曰孫登善彈一絃琴風/俗通曰漢武帝與仙人對博碁)
(沒石中馬蹄迹處於今尚存曹/植詩仙人攬六箸對博泰山隅)巖留舊鼎竈聚新荆(一/作)
(雲上新荆史記曰黄帝鑄鼎于荆山南越志曰長沙郡/劉陽縣東有王喬山山有合丹竈别賦云守丹竈而不)
(顧錬金鼎而方堅此云/鼎及竈者金鼎丹竈也)煮石初爛燒丹欲成(陶𢎞景真/誥曰斷穀)
(入山當煮食白石昔白石子者以石為糧故/世號曰白石生此至人也今為東府左仙卿)桑田屢變
(一作/盡)海水頻盈(一作傾神仙傳麻姑謂王逺曰接侍以/來已見東海三為桑田向到蓬萊又水)
(淺於往日會時略半耳豈將復為陸乎/逺嘆曰聖人皆言海中行復揚塵也)長聞鳳曲永聽
簫聲(列仙傳曰蕭史日敎弄玉作鳳鳴一旦隨鳳/飛去秦人為作鳳女祠於雍宫中時有簫聲)
　　吹臺山銘
江寧吹嶺雖山出筠秦簫下鳳此岫為真(晉書地理志/曰丹陽郡江)
(寧太康二年分建鄴置丹陽記曰江寧縣南四十里有/慈母山積石臨江生簫管竹王褒洞簫賦所稱即此也)
(其竹圓緻異于衆處自伶倫採竹嶰谷其後惟此簳見/珍故歴帝給樂府而俗呼曰鼔吹山雖山出筠未詳禮)
(記曰如竹箭之有筠也列仙傳曰蕭史者秦穆公時人/善吹簫穆公女弄玉好之公妻之一旦隨鳳飛去言秦)
(人吹簫築臺不如吹臺之/山自然得名者為真也)青槐避日朱草司(一作/伺)晨(爾/雅)
(曰懐槐守宫槐葉晝聶而夜炕大戴禮記曰朱草/日生一葉至十五日已後日落一葉周而復始)石名
新婦樓學仙人(蜀記曰梓桐縣有五婦山昔秦遺蜀五/美人皆化為石又臨海記云新婦山土)
(石悉綵色似人形漢武故事曰公孫卿言仙人好樓居/不極高顯神終不降也于是上於長安作飛亷觀高四)
(十丈於丼泉作/延夀亦如之)吳中字玉城南姓秦(一作中字玉成南/君姓秦捜神記曰)
(吳王夫差小女名玉悅童子韓重欲嫁之不得乃結氣/而死重遊學歸知之往弔于墓側玉形見顧重延頸而)
(歌云南山有鳥北山張羅意欲從君䜛言孔多悲結成/疹沒身黄壚命之不造寃如之何羽族之長名為鳳凰)
(一日失雄三年感傷雖有衆鳥不為匹雙故見鄙姿逢/君輝光身逺心近何曽暫忘古詩曰日出東南隅照我)
(秦氏/樓)比花依樹登榭要春(楚辭注曰無木謂/之臺有木謂之榭)舞能留客
(一作/容)聲便度新雕梁數振(一作/逺)無復輕塵(七略曰漢興/善歌者魯人)
(虞公發聲/動梁上塵)
　　望美人山銘(一作後堂望/美人山銘)
高唐礙石(一作/雨)洛浦無舟(宋玉高唐賦曰昔者先王嘗/遊高唐倦而晝寢夢見一婦)
(人曰妾巫山之女也為高唐之客聞君游高唐願薦枕/席王因幸之曹植洛神賦曰河洛之神名曰宓妃又云)
(御輕舟/而上泝)何處相望山邊一樓峯因五婦石是三侯(述異/記曰)
(秦恵王獻五美女於蜀王王遣五丁迎之乃見大虵入/山穴中五丁曵虵山崩五女上山皆化為石南中志曰)
(有竹王者興於遯水有一女浣於水濵有三節大竹流/入女子足間推之不肯去聞有兒聲取持歸破之得男)
(兒長有才武遂雄夷濮以竹為姓捐所破竹於野成林/今竹王三郎是也王與從人嘗止大石上命人作羮從)
(者曰無水王以劍擊石水出今王水是也破石存焉武/帝拜唐䝉為都尉以重幣喻諸種侯王斬竹王置牂柯)
(郡以吳霸為太守後夷濮以竹王非血氣所生求立後/嗣霸表封其三子列侯配食父祠與竹王三郎是也)
􁫁踰地肺危陵天柱(高士傳曰四皓隠於地肺山括地/志曰終南山一名地肺山秦記云)
(終南又名地肺又真誥曰金陵之地地方三十七頃是/金陵之地肺也爾雅霍山為南嶽郭云天柱山潛水所)
(出也地理志云天柱在廬江潛縣又王子年/拾遺記云崑崙之山有銅柱焉謂之天柱)禁苑斜通
春人常(一作/恒)聚樹裏聞歌枝中見舞恰對妝臺諸牕晝
(一作/併)開斜看已識直(一作/試)喚便迴豈同織女非秋不來
(星經曰織女三星在天市東常以七月一月六七日見/東方荆楚嵗時記曰七月七日為織女牽牛聚會之夜)
　　至仁山銘
峯横鶴嶺水學龍津(豫章記曰鸞岡西有鶴嶺王子喬/控鶴所經三秦記曰河津一名龍)
(門兩旁有山水陸不通龜魚不能上江/海大魚薄集龍門不得上曝腮水次也)瑞雲一片仙童
兩人(洞冥記東方朔云東海有大明之墟有釡山山出/瑞雲應王者之符命如黄帝黄雲堯時有赤雲之)
(祥之類魏文帝詩曰西山一何高高高上無極上有兩/仙童不飢亦不食與我一丸藥光耀有五色服藥四五)
(日身輕/生羽翼)三秋雲薄九日寒新真花暫落畫樹長春横石
臨砌飛簷枕嶺壁繞藤苗牕銜竹影菊落秋潭桐疎寒
井(陸機要覽曰酉陽山中有甘谷谷中皆菊花墮水中/居人飲之多夀有及一百五十有餘嵗魏文帝詩曰)
(雙桐生/空井)仁者可樂將由愛静
　　明月山銘
　　　(梁簡文帝有明月山銘其詞曰迢遞峯長威紆/嶽聚既正書門兼同天柱非競小山寧論大庾)
　　　(豈學土龍詎須石鼔緅色斜臨/霞文横豎是銘簡文時同作也)
竹牕標嶽四面臨虛山危簷迥葉落牕疎看椽有笛對
樹無風(蔡邕長笛賦序曰邕避難江南宿之柯亭柯亭/之館以竹為椽邕仰而盼之曰良竹也取以為)
(笛竒聲獨絶管輅别傳曰輅與倪清/河既刻雨期言樹上已有少女微風)風生石洞雲出山
根(盛𢎞之荆州記曰宜都狼山縣有山山下有穴大數/尺為風井博物志曰山澤通氣以興雷雲氣觸石膚)
(寸而合不崇朝以雨陸機/感時賦曰凝行雨于雲根)霜朝唳鶴秋夜鳴猿(周處風/土記曰)
(白鶴夜警至八月露降則鳴蜀本紀曰蜀王秀所立三/峽明月峽巴峽巫峽荆州記巴東三峽巫峽長猿鳴三)
(聲淚沾裳此云鳴猿以山/名明月若巴東三峽矣)堤梁似堰野路疑村船横埭
下樹夾津門寧殊華蓋詎識桃源(西京雜記曰終南山/有樹直上百尺如車)
(蓋亦云華蓋樹述異志曰武陵源在吳中山盡生桃李/俗呼桃李源上有石洞世傳秦末䘮亂吳中人於此避)
(難食桃李/者皆得仙)
　　行雨山銘(一作梁東宫/行雨山銘)
　　　(梁簡文帝行雨山銘曰巖畔途逺阿曲路深猶/云息馭尚且抽琴兹峯獨擅嶔﨑千變卻繞畫)
　　　(房前臨寶殿玉岫開華紫水迴斜谿開聚葉澗/裏縈沙月映成水人來當花樹結如帷磧起成)
　　　(基芝香馥逕石鏡臨墀/是銘亦簡文時同作也)
山名行雨地異陽臺(高唐賦曰旦為朝雲暮為/行雨朝朝暮暮陽臺之下)佳人無
數神女羞(一作/看)來(宋玉神女賦云楚襄王/夢與神女遇其狀甚麗)翠幔朝開新
妝旦起(劉公幹齊都賦/曰翠幄浮遊)樹入牀頭(一作/前)花來鏡裏草緑
(一作/色)衫同花紅面似開年寒盡正月遊春俱除錦帔併
脫紅輪(沈約詩云紅輪映早寒庾肩吾詩云粉白映輪/紅子山和趙王美人春日詩亦云紅輪帔角斜)
(或云婦女所/執暖扇之類)天絲劇藕蝶粉生(或作/多)塵(天絲即遊絲道/書云蝶交則粉)
(退言行雨山遊絲想折藕/飛蝶擬香塵若有人也)横藤礙路弱(一作/垂)栁低人誰
言洛浦一箇河神(洛神賦曰河洛/之神名曰宓妃)
　　刀銘三首
風伯吹罏雨(一作/雲)師煉冶(高誘淮南注曰風伯箕星雨/師畢星張協七命曰飛亷扇)
(炭風俗通及王逸楚辭注並云飛亷風伯也吳越春秋/曰薛燭善相劍王取純鉤示之薛燭曰臣聞王之初造)
(此劍赤堇之山破而出錫若耶之溪涸而出銅雨師洒/道雷師發鼔蛟龍捧爐天帝莊炭太一下觀於是歐冶)
(子曰天地之精/悉其伎巧矣)鐵焰朝流金精夜下(吳越春秋薛燭曰/夫寶劍者金精從)
(理至本/不逆)價重十城名高千馬(吳越春秋越王曰客有買/此劍者有市之鄉駿馬千)
(匹千戸之都其可與乎薛燭曰雖傾城/量金珠玉不可與况駿馬萬戸之都乎)
千金頴合百錬鋒成(吕氏春秋曰伍員逃楚至江見一/丈人刺船渡之員解劍與之曰此)
(劍其值千金崔豹古今/注吳大帝有寶刀百錬)光連斗氣燄動山精(吳越春秋/伍子胥曰)
(此劍有七星北斗文豫章記曰吳未亡時恒有紫氣見/於牛斗之間雷孔章曰是寶劍之精上徹於天耳吳越)
(春秋曰干將作劍/采五山之鐵精)身文水動刃古珠生(越絶書風胡子/曰欲知泰阿觀)
(其鈲巍巍翼翼如流水之波欲知工布鈲從文起至脊/而止如珠不可袵文若流水不絶山海經注曰鮫魚皮)
(有珠文而堅/可以飾劍口)
斗精遥降山靈下從(斗精疑即豐城劍氣光于牛斗者/也又吳越春秋子胥云此吾前君)
(之劍中有七星文按北斗七星此為斗精矣山靈若管/子所謂葛盧山發而出金吳越春秋赤堇山破而出錫)
(是/也)水文千曲蛇鱗百重(水文即風胡子所云文若流水/也注見上蛇鱗若傅𤣥歌辭所)
(謂鏤象/龍螭矣)燕砥歛刃蜀水開鋒(莊子曰天子之劍以燕谿/石城為鋒音義曰燕谿地)
(名在燕國石城在塞外司馬曰劍刃也蒲元傳云君性/多竒思得之天然為諸葛亮鑄刀三千口鎔金造器特)
(異常法刀成言漢水鈍弱不任淬礪蜀江水夾烈是謂/夭金之元精天分其野乃命人於成都取之水既至君)
(以淬刀言雜涪水不可用取水者猶悍言不雜君以刀/畫水云雜八升何故言不雜取水者叩首曰實於涪津)
(渡覆水懼怖以涪水八升益/之於是咸共驚服稱為神妙)氣生分景環成屈龍(典論/曰魏)
(太子丕造寶劍色似采虹光似流星名曰飛景夏書曰/赫連勃勃造百鍊剛刀為龍雀大環號曰大夏龍雀)
　
　
　
　
　
　
　
　
　
　
　
　
　
　
　庾子山集巻十二
欽定四庫全書
　庾子山集巻十三　　　　　周　庾信　撰
　　　　　　　　　　　　　錢塘倪璠纂註
　碑文
　　陜州𢎞農郡五張寺經藏碑
　　　(隋書地理志云河南郡陜縣後魏置陜州𢎞/農郡周明帝紀云二年春於𢎞農置陜州庾)
　　　(信本傳云出為𢎞農守此篇及下温湯碑皆/為𢎞農太守時作也五張者張元高子兄弟)
　　　(五人捨宅為寺故以為名寺者寺本華題釋/名曰寺嗣也謂治事者相嗣續於其内也故)
　　　(天子有九寺僧史略云鴻臚寺本禮四夷逺/國之邸舎尋令别擇洛陽西雍門外蓋一精)
　　　(舎以白馬䭾經來故用白馬為題本是司名/西僧乍來權止公司移入别居不忘其本還)
　　　(標寺號經者梵音素怛囕或蘇怛囉者華言/線蓋取貫穿攝持義也又梵云脩多羅或脩)
　　　(妬路者秦言契謂上契理下契根故言經者/具三義謂久通由也肇云經常也謝靈運云)
　　　(經者由也律也通也謂言由理生理由言顯/學者神悟從理教而通矣藏者梵云俱舎或)
　　　(云比咤或云摘迦此翻為藏經律論謂之三/藏又辟攴佛藏菩薩藏聲聞藏名三藏又阿)
　　　(含毗尼阿毗曇為三藏四教義稱阿含即定藏/毗尼即戒藏阿毗曇即慧藏藏者攝也謂攝人)
　　　(攝法故包含攝持之義時寺主法映及洛州刺/史張隆等於寺中造一切法輪子山出守此邦)
　　　(逢兹佛㑹遂相請/託有此碑文也)
蓋聞如来說法萬萬恒沙(如来佛號佛有十種名稱功/徳如来十號之一也梵云多)
(陀阿伽陀亦云怛闥阿竭後秦翻為如来恒沙喻多也/維摩經曰名為多陀阿伽度肇曰秦言如来亦云如去)
(如法而来如法而去古今不改千聖同轍故名如来亦/名如去什曰多陀阿伽度秦言如来亦言如去如法知)
(如法説故名如也諸佛以安隱道来此佛亦如是来彼/佛安隱去此佛亦如此去也竺道生注曰如者謂無復)
(有如之理從此中来故曰如来謝靈運金剛般若經注/曰諸法性空理無乖異謂之為如會如解故名如来維)
(摩經曰佛以一音演説法衆生隨類各得解法華經曰/佛以恒河沙等三千大千世界為一佛土又曰其數如)
(恒沙又曰爾時他方國土諸来菩薩過八恒河沙數於/大衆中合掌作禮而白佛言我等於佛滅後在此娑婆)
(世界䕶持經典當於此土而廣説之佛言不須汝等䕶/持此經我娑婆世界自有六萬恒河沙菩薩一一菩薩)
(多有六萬恒河沙眷屬能於我滅後䕶持誦讀廣說此/經佛說是時娑婆世界三千大千國土地皆振裂而於)
(其中有無量千萬億菩薩同時涌出身皆金色三十二/相無量光明先盡在此娑婆世界之下虚空中住聞佛)
(所説音聲從下發来一一菩薩皆大衆唱導之首各將/六萬恒河沙眷屬如是等比無量無邉算數譬喻所不)
(能知又曰我説是如来夀命長逺時六百八十萬億那/由他恒河沙衆生得無生法忍四四天下微塵數菩薩)
(四生當得阿耨多羅三藐三菩提按恒沙喻如一佛國/恒河沙數乃至如四四天下微塵數言如来説法菩薩)
(四衆䕶持經典如萬萬/佛國恒河沙數之多也)菩薩轉輪生生世界(菩薩梵語/具足云菩)
(提薩埵此云覺有情從行立稱梵云斫訖羅此土翻輪/凡佛有所說皆名轉法輪生生猶言衆生之類楞嚴稱)
(世為遷流界為方位過去未来現在名世東西南北四/維上下名界僧肇維摩經注曰菩薩正音云菩提薩埵)
(菩提佛道名也薩埵秦言大心衆生有大心入佛道名/菩提薩埵無正名譯也大毘婆沙論云何名法輪答是)
(法所成故法為自性故名法輪如世間呼金輪等輪是/動轉不住義捨此離彼義能伏怨敵義又圓滿義為轂)
(輻輞三事具足故輪體法即入聖道支也初名小乗法/輪者以戒為先次大乗法輪者以智為先華手經曰爾)
(許芥子所墮世界合成一器中滿細沙尚可數知而此/菩薩所可勸請諸佛轉於法輪脫度衆生是不可數又)
(以珠輪衆寳華輪香輪金銀綵畫木輪上佛請轉法輪/遊於十萬無量世界勸請諸佛轉於法輪度脫衆生者)
(豈異人乎今此發心即轉輪菩薩是也維摩經曰三轉/法輪於大千其輪本来常清淨天人得道此為證三寳)
(於是現世間佛國記曰凡佛有四處一者成道處二者/轉法輪處三者説法論議伏外道處四者上忉利天為)
(母説法處餘則隨時可現焉思益經曰當知是人轉法/輪如轉輪王按思益經此文及大毘婆沙論言如世間)
(呼金輪等輪者俱舍云轉輪王有四種金銀銅鐵輪領/一二三四洲諸佛轉於法輪若此等輪矣魏收釋老志)
(序曰其經㫖大抵言生生之類皆因行業而起有過去/當今未来歴三世識神常不滅凡為善惡必有報應漸)
(積勝業陶冶粗鄙經無數形藻練神明乃致無生而得/佛道文殊問經曰有二世一衆生世即一切衆生也二)
(行世即衆生住處大論明三種世間一者五衆二者衆/生三者國土間之與界名異義同間是隔别間差界是)
(界畔分齊界有二種一者十界二者三界十界者地獄/餓鬼畜生修羅人天此名六凡聲聞縁覺菩薩佛此名)
(四聖二三界者一欲界飲食睡眠婬慾於此三事希須/名欲若有情界從他化自在天至無間獄若器世界乃)
(至風輪皆欲界攝二色界者形質清淨身相殊勝未出/色籠故名色界三無色界者於彼界中色非有故此云)
(生生世界者按諸經皆序衆所知識以為㑹證一佛土/有百億四天下一四天下各有釋梵并諸天龍神夜叉)
(乾闥婆阿修羅迦樓羅𦂳那羅摩睺羅伽等在座聽法/此於諸經皆然難可徧指言佛轉法輪時世界生生之)
(類皆来/聽法也)豈直優波提舍祗夜脩多而已哉(優波提舍此/云逐分别所)
(説義翻論義祗夜此云重頌亦曰應頌即伽陀伽陀此/云孤起亦曰諷頌舊曰偈從正音言頌脩多羅此云契)
(經或云脩單蘭或云脩妬路或名素怛覧或以經字翻/脩多羅脩多羅即長文散説也法華經曰或説脩多羅)
(伽陀及本事譬喻并祗夜優波提舍經按十二分教亦/云十二部經一脩多羅契經二祗夜應頌三和伽羅受)
(記四伽陀諷頌五陀羅因縁六優陀耶自説七伊目多/本事八闍陀伽本生九毘佛略方廣十阿浮達磨未有)
(十一婆陀譬喻十二優波提舍論義若小乗只有九部/無自説授記方廣等言二乗經文非止論義應頌契經)
(三種而/巳也)是以熈連禪河質多羅樹(長阿含經曰世尊入/拘尸城雙樹間敷置)
(牀座佛取滅度舍利出城北門渡熈連禪河到天冠寺/而闍維之釋法顯佛國記曰拘那竭城北雙樹間希連)
(河邊世尊於此北首而般泥洹水經注引此作希連禪/河大經云三十三天有波利質多羅樹其根入地深五)
(由旬高百由旬枝葉四布五十由旬其香開敷香氣周/徧五十由旬又翻間錯莊嚴衆雜色華周帀莊嚴法華)
(文句指此為/天王樹也)七處八會三清(疑作/請)四説(七處八會見華/嚴經按華嚴經)
(有二本初晋譯二唐譯晉義熈十四年北天竺三藏佛/度跋陀羅此云覺賢於揚州謝司空寺翻梵本三萬六)
(千頌成晉經六十巻三十四品八會至唐證聖元年于/闐三藏實又難陀此云喜學於東都佛授記寺再譯舊)
(文兼補諸闕計益九千頌通舊總四萬五千頌合成唐/本八十巻三十九品九㑹子山後周時人在唐以前所)
(見晋譯故云七處八㑹若唐譯則有九會矣云七處八/㑹者按經文初㑹菩提場説經為一處二會普光明殿)
(為一處三會忉利天為一處四㑹夜摩天為一處五㑹/兠率天為一處六㑹他化天為一處八會逝多林為一)
(處凡七處其八㑹之中第七重會普光明殿與第二會/同處是七處八會也三清疑作三請按法華經舍利弗)
(三請而佛三止之至四乃説故云三請四説法華經曰/爾時世尊從三昩安祥而起告舍利弗諸佛智慧甚深)
(無量其智慧門難解難入舍利弗取要言之無量無邊/未曾有法佛悉成就止舍利弗不須復説爾時舍利弗)
(白佛言世尊何因何緣慇勤稱歎諸佛第一方便甚深/微妙難解之法我自昔来未曽從佛聞如是説今者四)
(衆咸皆有疑惟願世尊敷演斯事爾時佛告舍利弗止/止不須復説若説是事一切世間諸天及人皆當驚疑)
(舍利弗重白佛言世尊惟願説之佛復止舍利弗若説/是事一切世間天人阿修羅皆當驚疑增上慢比丘將)
(墜於大坑爾時舍利弗重白佛言世尊惟願説之今此/會中如我等比百千萬億世尊已曾從佛變化必能敬)
(信長夜安隱多所饒益爾時世尊告舍利弗汝巳慇懃/三請豈得不説汝今諦聽善思念之説此説時㑹中有)
(比丘比丘尼優婆塞優婆夷五千人等即從座起禮佛/而退所以者何此軰罪根深重及增上慢未得謂得未)
(證謂證有如此失是以不住世尊黙然而不制止佛告/舍利弗諸佛如来時乃説之如優曇鉢華時一現耳諸)
(世尊惟以一大事因緣故出現於世惟以佛之見知示/悟衆生但以一佛乘故為衆生説法無有餘乗若二若)
(三一切十方諸佛法亦如是又按法華經如/来夀量品彌勒菩薩亦三請不止而告之言)皮紙骨筆
木葉山花(楊衒之洛陽伽藍記曰王城東南行八日如/来投身餓虎之處山頂有收骨寺三百餘僧)
(王城南一百餘里有如来昔作摩休國剝皮為紙折骨/為筆處阿育王起墖籠之舉高十丈折骨之處髓流著)
(石觀其脂色肥膩若新酉陽雜俎曰貝多出摩伽陀國/長六七丈經冬不凋此樹有三種一者多羅娑力叉貝)
(多二者多梨婆力叉貝多三者部婆力叉多羅梨並書/其葉部闍一色取其皮書之貝多是梵語漢翻為葉貝)
(多婆力叉者漢言葉樹也西域經書用此三種皮葉若/能保護亦得五六百年嵩山記稱嵩高等中有思惟樹)
(即貝多也雜俎又曰西域書六十四種有樹葉書西域/記曰多羅樹林三十餘里其葉長廣其色光潤諸國書)
(寫莫不采用翻譯云多羅舊云貝多此翻岸刑如/此方㯶櫚直而且高長八九十尺花如黄米子)象貝
之所未勝龍藏之所不盡(言經籍之多也大智度論云/那珈或名龍或名象是五千)
(阿羅漢諸羅漢中最大力以是故言如龍如象水行龍/力大陸行象力大故負荷大法者比之龍象别行疏云)
(龍有四種一守天宫殿持令不落二興雲致雨三地龍/決江開瀆四伏藏守轉輪王大福人藏也此云龍藏者)
(是伏藏龍如龍樹菩薩入/龍宫看藏見華嚴三本矣)雖復銀函東度金㲲南翻(神/仙)
(傳曰隂長生裂黄表冩用經一通黄金之簡刻而書之/封以白銀之函此云銀函者亦謂佛經封以白銀之函)
(也長阿含經曰爾時福貴被二黄金㲲價值百千即從/座起長跪又手而白佛言今如此㲲奉上世尊願垂受)
(納佛告福貴汝以一㲲施我一施阿難爾時福貴承佛/教㫖一奉如来一施阿難佛愍彼故即為納受爾時世)
(尊為福貴説法示教利喜巳即從座起頭面禮足歡喜/而去其去未乆阿難尋以黄金㲲奉上如来如来哀愍)
(即為受之被於身上云東度者佛居西域謂中國為東/言佛教入中國也樓炭經曰蔥河以東名為震旦以日)
(初出耀於東隅故得名也翻譯云震旦或云真丹或云/旃丹華嚴音義翻為漢地琳法師云東方屬震是日出)
(之方也云南翻者按天下有四樓炭經説須彌山北天/下名鬱單越東名弗於逮西名俱耶尼南名閻浮利閻)
(浮利樹名西域記云北拘盧洲東毗提訶洲西瞿尼洲/南贍部洲瑞應經云迦維羅衛者三千日月萬二千天)
(地之中央也按佛生迦維在南方閻浮利世界地居天/中自稱中國此云南翻蓋翻以彼土之言謂東度則譯)
(以華言南来則/翻以梵語也)秦景遥傳竺蘭私記(高僧傳曰漢明帝/夜夢金人飛空而)
(至乃遣博士弟子秦景等徃天竺尋訪佛法又曰竺法/蘭中天竺人也自言誦經論數萬章為中天竺學者之)
(師時蔡暗既至彼國相隨間行而至既達洛陽便善漢/言暗於西域獲經即為翻譯所謂十地斷結佛本僧法)
(海藏佛本行四十二章等五部會移都冦亂四部失本/不傳江左惟四十二章經今見在可二千餘言漢地見)
(存諸經惟此為始也按佛説四十二章經後漢迦葉摩/騰竺法蘭同譯魏收釋老志序曰孝明帝遣郎中蔡暗)
(博士弟子秦景等使於天竺寫浮屠遺範暗仍與沙門/攝摩騰竺法蘭東還洛陽中國有沙門及拜跪之法自)
(此始/也)譬猶海水之一珠不下崑山之片玉(言佛法廣大/秦景竺蘭諸)
(篇未盡其萬一也曹子建贈丁翼詩曰譬海出明珠潘/正叔贈王元貺詩曰崑山積瓊玉呂氏春秋曰人不愛)
(崑山之玉江漢之珠高誘曰崑山之玉燔以爐炭三日/三夜色澤不變玉之美者也史記龜策傳曰王獨不聞)
(玉犢隻雉出於崑山/明月之珠出於四海)若夫法雲深藏師子雷音(法雲彌/布徧覆)
(之義深藏所謂法海藏也師子梵云僧伽彼或云􁀙多/又僧伽梁云小師子即狻猊也佛稱人中師子雷音者)
(如来具五種聲之一也華嚴經曰不壊法雲徧覆一切/劉蚪法華經注曰雲譬應身菩薩處胎經曰金翅鳥從)
(龍子到海宫殿彼有七寳墖諸佛所説諸法深藏維摩/經曰諸佛威神之所建立為䕶法城受持正法能師子)
(吼名聞十方又曰演法無畏猶師子吼其所講説乃如/雷震肇曰師子吼無畏音也凡所言説不畏羣邪異學)
(喻師子吼衆獸下之師子吼曰美演法也又曰師子吼/菩薩雷音菩薩如是等三萬二千人從餘四天下来詣)
(佛所而為聽法彼時佛師子之座蔽於一切諸来大衆/師子智度論云佛為人中師子凡佛所坐若牀若地皆)
(名師子座夫師子獸中獨歩無畏能伏一切佛亦如是/於十六種外道一切人天中一切降伏得無所畏故稱)
(人中師子爾雅郭注云師子出/西域法華經曰震實法雷音)梵志徃生聲聞説戒(梵/志)
(者謂淨行志道梵是西音清淨之謂梵志此云淨裔即/婆羅門聲聞猶言弟子下乗名也普門疏云婆羅門此)
(云淨行初種族山野自閑故人以淨行稱之肇曰秦言/外意其種别有經書世世相承以道學為業或在家或)
(出家多恃巳道術我慢人也應法師云此訛略也具云/婆羅賀磨拏義云承習梵天法者其人種類自云從梵)
(天口中生四姓中勝獨取梵名惟五天竺有餘國即無/諸經中梵志即同此名正云淨裔稱是梵天苖裔也瑞)
(應經曰迦葉二弟問迦葉曰今乃捨梵志道學沙門法/按瑞應稱迦葉初為事火外道嘗稱佛是大沙門神則)
(神矣然未得道故不如我已得羅漢也佛語迦葉汝非/羅漢亦不知真道胡為妄自稱貴乎按此知梵志與沙)
(門為二雖有清淨之名然恃巳道術自我慢人未得謂/得猶為外道未許度脫生死惟阿羅漢於後世更不生)
(不受生死果報此梵志未得羅漢道猶徃生也云往生/者修行本起經曰精神受形周徧五道一身死壊復受)
(一身是也阿闍世王經曰何謂三藏聲聞藏辟支藏菩/薩藏聲聞藏者從他人聞故聞其音故又云有三藏學)
(聲聞學者用有度故但自明故戒因縁經曰目犍連者/於聲聞中大神足第一阿難者世尊亦説於聲聞中多)
(聞第一瑜伽論云諸佛聖教聲為上首從師友所聞此/聲教展轉修證永出世間小行小果故名聲聞攝大乗)
(論云如来制戒有二意一為聲聞自度故二為菩薩自/度度他故僧肇曰下乗道非獨覺要師而後成故名聲)
(聞乗亦名弟子乗也法華論四種聲聞一决定聲聞定/入無餘故二增上慢聲聞未證謂證故三退菩提聲聞)
(退大取小故四應化聲聞内袐外現故釋道安戒因縁/經序曰世尊制戒必有所因六羣比丘生於貴族攀龍)
(附鳳雖出家而豪心不盡鄙悖之行以斯成戒按三藏/中菩薩乗為大乗辟支聲聞為小乗聲聞最下大乗先)
(智小乗先戒佛為諸弟子結戒故云聲聞説戒也此梵/志聲聞一為外道一為小乗未臻至極下文羅漢菩提)
(始稱真人/得道矣)雪山羅漢之論(佛生迦維國在雪山北故云/雪山羅漢羅漢者真人也長)
(阿含經曰昔有輪王姓甘蔗氏聽次妃之譖擯四子至/雪山北自立城居以徳歸人不數年間鬱為强國父王)
(悔憶遣使往召四子辭過不還父王三歎我子釋迦因/此命氏按釋迦此云能仁故瑞應稱佛為太子自言國)
(名迦維在雪山北矣佛國記曰蔥嶺冬夏有雪彼土人/人即名為雪山人也度嶺巳到北天竺四十二章經曰)
(佛言辭親出家識心達本解無為法名曰沙門常行二/百五十戒進止清淨為四真道行成阿羅漢阿羅漢者)
(能飛行變化曠劫夀命住動天地修行本起經曰葢聞/沙門之為道也捨家妻子捐棄愛欲斷絶六情守戒無)
(為得一心者萬邪滅矣一心之道謂之羅漢羅漢者真/人也聲色不能汙榮位不能屈難動如地已免憂苦存)
(亡自在太子曰善哉惟是為快亦見瑞應經及佛國記/大論云阿羅名賊漢名破一切煩惱賊破復次阿羅漢)
(一切漏盡故應得一切世間諸天人供養又阿名不羅/漢名生後世中更不生是名阿羅漢法華疏云阿颰經)
(云應真瑞應云真人悉是無生釋阿羅漢也或言無翻/名含三義無明穅脫後世田中不受生死果報故云不)
(生九十八使煩惱盡故名殺賊具知斷功徳堪/為人天福田故言應供含此三義故存梵名)鷲嶺菩
提之法(鷲嶺在王舍城梵云耆闍崛山是也梵云菩提/華言道也佛國記曰入谷搏山東南上十五里)
(到耆闍崛山未至頭三里有石窟南向佛本於此坐禪/西北三十步復有一石窟阿難於中坐禪天魔波旬化)
(作雕鷲住窟前恐阿難佛以神足力隔石舒手摩阿難/肩佈即得止鳥跡手孔今悉存故曰雕鷲窟山其山峰)
(秀端嚴是五山之最高也大論云耆闍名鷲崛名頭是/山頂似鷲增一佛告諸比丘此山久逺同名靈鷲觀經)
(疏云諸聖仙靈依之而住釋氏西域記曰耆闍崛山在/阿耨達山王舍城東北望其山有兩峰雙立相去二三)
(里中道鷲鳥常居其嶺土人號曰耆闍崛山山名耆闍/鷲也應法師云按梵本無靈義此鳥有靈知人死活故)
(號靈鷲婆沙云其山三峰如仰雞足似狼之迹亦名狼/迹又名普賢山白墡山仙人山負重山四十二章經曰)
(觀靈覺即菩提西域記曰在摩竭國尼連河西南十里/有樹名菩提長阿含經曰何等時佛生何等時出家何)
(等時成道又云八日如来生八日佛出家八日成菩提/按此知菩提言道也僧肇維摩經注曰佛於樹下成道)
(樹名菩提又曰道之極者稱曰菩提秦無言/以譯之菩提者葢是正覺無相之真智乎)本無極際
何可勝言(言佛乗不可思議非世間/語言文字所能窮究也)𢎞農五張寺者南
陽張元高寓居此地(漢書地志云南陽/郡秦置屬荆州)昔者千金之族
見徙五陵大姓之民移家六郡蓋其流也(言張元高本/南陽人寓居)
(𢎞農如五陵豪族六郡良家也三輔黄圖曰高祖都長/安徙諸齊田楚屈昭景及諸功臣於長陵後世世徙吏)
(二千石高貲富人及豪傑兼并之家於諸陵强本弱末/以制天下西都賦曰北眺五陵謂長安陽茂平此五陵)
(也漢書曰漢興六郡良家子選給羽林期門師/古曰六郡謂隴西天水安定北地上郡西河也)元高五
子負荷遺訓(言張元高子兄弟五人也左氏/傳曰其父析薪其子弗克負荷)離經辨志
並是成名入室生光咸能顯徳(禮記曰十年視離經辨/志搜神記曰中興初有)
(應樞者生四子而盡見神光照社初探試之乃/得黄金自是諸子官學並有芳名至瑒七世顯)加以尊
承慧業敬受法門(維摩經曰知一切不取不捨入一相/門起於慧業僧肇注云决衆生念定)
(諸法相然後説法故繫之以智造心分别法相令入一/門故繫之以慧也别本云智業慧業又肇云言為世則)
(謂之法衆聖/所由謂之門)兄弟同居共捨為寺伽藍肇建即以五張
為名(梵云僧伽藍摩或云僧伽羅摩此云衆園五分律/云瓶沙王施伽蘭陀竹園為始也園者生植之所)
(佛弟子居之取住植道本之義/也或云毘阿羅此云遊止處)知是城居趙信仍名趙
信之城殿入蕭何即號蕭何之殿(漢書匈奴傳曰前将/軍翕侯趙信兵不利)
(降匈奴趙信者故胡小王降漢者也衞青霍去病撃匈/奴北至寘顔山趙信城而還孟康曰趙信所作因以名)
(城漢宫閣銘曰蕭何韓信/曹參並有殿見藝文類聚)加以象馬無恡衣裘是捨(報/恩)
(經曰如来為一切父母故當修難行苦行難捨能捨頭/目髓腦國城妻子象馬七寳輦轝車乗衣服飲食臥具)
(醫藥一/切給與)春園栁路變入禪林蠶月桑(一作/霜)津廻成定水
(言本住宅改為佛寺也六度有禪定謂布施持戒忍辱/精進禪定智慧也修行經曰王問太子何如對曰在閻)
(浮樹下一心禪定又曰念道清淨不宜在家當處山林/研精行禪毘婆沙論云禪者此云普智謂可得道亦能)
(棄結阿毘曇論云謂以斷結正觀名禪三千威儀經曰/坐禪有十事四閑處謂山間林下也詩云蠶月條桑郡)
(國志云平陽有采桑津維摩經曰八解之浴池定水湛/然滿什曰水之為用除垢去熱解脫之性亦除熱去礙)
(既定意足/湛然滿矣)平輿雖盛豈可獨擅二龍扶風最良不得專
稱五馬(汝南先賢傳曰謝子微見許子將兄弟弱冠時/則曰平輿之淵有二龍焉許䖍字子政平輿人)
(䖍弟劭字子将襄陽耆舊傳曰蜀馬良字季常宜城人/也兄弟五人並有才名鄉里為之諺曰馬氏五常白眉)
(最良良眉中有白毛故以/稱之以喻五張兄弟矣)寺主三藏大法師法映(寺主/者梵)
(云摩摩帝或云毗呵羅莎弭此云寺主僧史略云詳其/寺主起於東漢白馬寺也寺既爰處人必主之於時雖)
(無寺主之名而有知事之職東晋以来此職方盛故梁/武造光宅寺召法雲為寺主創立僧制三藏經律論又)
(菩薩辟支聲聞為三藏又阿含毗尼阿毗曇為三藏注/並見前釋道安戒因縁經序曰阿難出經分為十二部)
(又抄十二部為四阿含阿毘曇鼻奈耶三藏備也天竺/學士罔弗尊焉諷之詠之未墜於地其大高座沙門則)
(兼該三藏中下高座則通一通二而已耳雜阿含經云/何名法師佛言若於色言猶生厭離欲滅盡寂静法者)
(名法師若於受想行識説是生厭離欲滅盡寂靜法者/名法師三藏大法師者言學通三藏也法映僧名如古)
(法蘭法顯皆取/佛法以為名也)邑主洛州刺史張隆等(隋書地理志云/河南郡舊置洛)
(州又云洛陽漢已来舊都後魏置司州東魏改曰洛州/後周置東京六府洛州總管按刺史治總管府控督諸)
(州郡守所治惟一郡之地時子山為𢎞農守/張隆為洛州刺史陕州𢎞農並𨽻洛州也)財行法檀
(一作財/法行檀)身心罄竭(財行謂財施法檀謂法施也法界次/第云檀那秦言布施布施有二種一)
(者財施二者法施財施者所謂飲食衣服田宅六畜奴/婢珍寳一切已之所有資身之具及妻子乃至身命屬)
(他為他財物故云捨身猶屬財施有所須者皆能施與/皆名財施也法施者若從諸佛及善知識聞説世間出)
(世間善法若從經論中聞若自以觀行故知以清淨心/為人演説皆名法施一作財法行壇者亦謂財法二施)
(也又維摩經什曰施有三種一財施二心施三法施以/財施人名為財施慈悲等心與人樂名為心施説法利)
(人名為法施此云身/心罄竭兼心施也)兼化鄉邑道俗數千敬造一切徳
輪見成三百餘部琅笈(一作/雷篆)雲書金䋲玉檢削蒸栗之
簡裝酸棗之珠(禹貢云球琳琅玕孔傳云琅玕石而似/玉山海經曰崑崙山有琅玕樹爾雅云)
(西北之美者有崑崙虚之璆琳琅玕焉笈書箱也史記/云蘇秦負笈從師謝承後漢書曰袁宏負笈尋師高𢎞)
(負笈單歩郎余負笈賣卜徐穉負笈赴弔又蘇章李固/包咸並有負笈之事此云琅笈猶玉箱矣晋書衞恒四)
(體書勢曰勢似凌雲法華經曰黄金為䋲以界入道白/虎通曰封禪金泥銀繩或石泥金繩封以印璽漢書孟)
(康注曰有金䇿石函金繩玉檢之封焉魏文帝與鍾大/理書曰竊見玉書稱美玉白如截肪黑譬純漆赤擬雞)
(冠黄侔蒸栗按此知蒸栗之簡謂黄玉簡也魏志東彞/傳曰夫餘國出美珠珠大者如酸棗言此經藏皆七寳)
(莊嚴/也)並入香城咸封禪閣(維摩經曰上方界分過四十/二恒河沙佛有國名衆香佛)
(號香積其國香氣比於十方諸佛世界人天之香最為/第一其界一切皆以香作樓閣經行香地苑園皆香其)
(食香氣周流十方無量世界禪閣注/見下文僧徒雲集不逺燉煌之城句)坐堂伏檻羌非湘
水之神緑房紫的足擬恭王之殿(宋玉招䰟曰坐堂伏/檻臨曲池羗非疑作)
(差非又按楚人語辭有稱羗者離騷曰羗内恕已以量/人兮王逸注曰羗楚人語詞也猶言鄉何為也楚詞稱)
(羗者非一王逸魯靈光殿賦曰緑房紫的序云魯靈光/殿者景帝程姬之子恭王之所立也初恭王始都下國)
(好治宫室遂因魯/僖基兆而營焉)高掌西望長河北臨(張衡西京賦曰/巨靈贔屭髙掌)
(逺蹠以流河曲薛綜曰巨靈河神也古語云此本一山/當河水過之而曲行河神以手擘開其上足蹋離其下)
(中分為二以通河流/手足之跡於今尚在)鼎氣常浮爐煙咸起(言河水上蒸/如浮鼎氣華)
(山出雲若/起爐煙也)戸牖寥廓吹萬龍門之風梁棟崢嶸落實(一/作)
(客/)河源之樹(甘泉賦曰閌閬閬其寥廓兮似紫宫之崢/嶸師古曰寥廓宏逺也崢嶸深邃也莊子)
(曰夫吹萬不同而使其自巳也三秦記曰龍門一名河/津去長安九百里水懸絶龜魚莫能上上則化為龍矣)
(世説曰李元禮有升其堂者皆以為登龍門又按釋氏/亦有稱龍門者高僧慧持逺法師之弟性格清峻解行)
(並髙領徒千人凡有升堂入室者皆號登龍門漢書西/域傳曰河有兩源一出蔥嶺云河源之樹者即所謂閻)
(浮提樹也大論云閻浮樹名提名為洲此洲上有此樹/林林中有河底有金沙名閻浮檀金以閻浮樹故名閻)
(浮洲長水云或云閻浮果汁㸃物成金因流入/河染石為金左氏傳曰我落其實而取其材)僧徒雲
集不逺燉煌之城學侣相奔更合華隂之市(後漢郡國/志曰涼州)
(燉煌郡古𤓰州也燉煌龍勒有玉門關説文曰僧西域/道人也言僧徒之多不異西域也典録云罽賔禪師法)
(秀初至燉煌立禪閣於閒曠地植奈千株趨者如雲徒/衆濟濟按法秀梵云曇摩密多宋文元嘉時人後漢書)
(曰張楷隱於𢎞農山中學者隨之所居成市後華隂山/南遂有公超市言寺門如市也按此法會合鄉邑道俗)
(故兼稱僧/徒學侶也)兩陜昔分實基王化二陵今阻翻馳羽檄(公/羊)
(傳曰自陜以東周公主之自陜以西召公主之左氏傳/曰崤有二陵焉其南陵夏后臯之墓其北陵文王之所)
(避風雨也漢書高祖曰吾以羽檄馳天下兵言陜州𢎞/農郡有陜縣即周召分陜之地又有二崤即左傳所謂)
(二陵風雨之處也實基王化者謂後周之澤翻馳羽檄/者謂周齊方交兵也按陜州魏置後周又置崤郡置兵)
(於此/備齊)虞公屈産交亂風塵召伯甘棠凋零霜露(左氏傳/曰晋以)
(屈産之乗與垂棘之璧假道於虞以伐虢詩召南云蔽/芾甘棠勿剪勿伐召伯所茇言兵革之後州郡故多荒)
(殘/也)雖復兼(疑作/亷)能共治未遣渡河之獸烽柝是警實擾
移關之民(後漢書曰劉昆為𢎞農太守先是崤黽驛道/多虎災行旅不通昆為政三年仁風大行虎)
(皆負子渡河帝聞而異之烽説文作熢燧候表也邉有/警則舉火易繫辭云重門撃柝以禦暴客鄭康成云手)
(持兩木以相敲是為撃柝守備警戒也漢書武帝紀注/應劭曰樓船將軍數有大功恥為關外民上書乞徙東)
(關以家財給其用度武帝意亦好廣濶於是徙關於新/安去𢎞農三百里後漢郡國志曰𢎞農故秦函谷關新)
(安屬𢎞農郡言雖亷能之/吏不能施恩澤於民也)是以法王御世天人論道汲
引四流周圓五怖故能調伏怨憎消除結縛(維摩經曰/法王法力)
(超羣生常以法財施一切巳於諸法得自在是故稽首/此法王僧肇曰俗玉以俗力勝民故能澤及一國法王)
(以法力超衆故能道濟無疆又曰世王自在於民法王/自在於法修行經曰佛念昔定光佛别我為佛名釋迦)
(文如来至真等正覺明行足為善逝世間解無上士道/法御天人師號佛世尊菩薩地持經曰如来有十種名)
(稱功徳為一切法道師故名天人師大智度論曰欲流/有流無明流有見流王巾頭陀寺碑文云引之於有則)
(高謝四流是也佛地論云一不活畏二惡名畏三死畏/四趣畏五怯畏畏亦怖也四十二章經曰佛言人從愛)
(欲生憂從憂生怖若離於愛何憂何怖注云五種怖畏/所謂不活怖惡名怖大衆威徳怖死怖墮惡道怖也維)
(摩經曰隨所調伏衆生而取佛土什曰梵本云毘尼毘/尼秦言善治善治衆生令棄惡行善也調伏旨同而語)
(隱故存其本瑜伽論云善知識具十功徳一調伏初調/伏者謂與戒相應由根調故律云世尊謂調伏貪嗔癡)
(令盡故制増上戒學維摩經曰稽首能斷諸結縛又云/離衆結縛肇曰無漏之體體絶結縛言必藉法王乃能)
(治此亂/世也)法水津梁得無砥柱之難香山轍迹非復終南
之險(維摩經曰當禮法海徳無邊肇曰法輪淵廣難測/法海流潤無涯故徳無邊矣世説曰庾公嘗入佛)
(圖見臥佛曰此子疲於津梁於時以為名言漢書師古/注曰底柱在陜縣東北在河中形若柱也修行本起經)
(曰太子報言吾出香山之東雪山之北國名迦維又按/維摩經須彌等十寳山香山居其一也郡國志曰右扶)
(風武功有太一山本終南括地志曰終南山在雍州/萬年縣南五十里言州郡得藉佛力故無險難也)天
子命我試守此邦墨竈未黔孔席無暖(言己除𢎞農郡/守棲遑不定也)
(天子謂周明帝也閔帝即位未乆信由司水下大夫出/為𢎞農守疑在明帝初年是作當在明帝二年春於𢎞)
(農置陜州之後故題標陜州𢎞農矣班固答賔戱曰聖/哲之治棲棲遑遑孔席不暖墨突不黔淮南子曰孔子)
(無黔突墨子無暖席高誘曰黔言其突竈不至/於黒坐席不至於温歴行諸國汲汲於行道也)纔臨都
尉之境即有樓船之役(後漢書靈帝中平元年以何進/為大将軍将兵屯都亭置入關)
(都尉官注云謂函谷廣城伊關大谷轘轅小平津孟津/也函谷去𢎞農三百里都尉之境謂函谷也樓船之役)
(楊僕事漢書曰楊僕為樓船將軍以僕本移/關之人故引用之言纔臨此境即有兵事也)既而南風
不競北道言旋幕府既開邦君且止(左氏傳曰南風不/競漢書音義曰帝)
(就拜大將軍於幕中因曰幕府晋書何曾上疏曰郡守/之權雖輕猶專任千里比之於古則列國之君也論語)
(云邦君之妻按邦君古諸侯/之稱後世郡守亦似之矣)鄉俗耆老依然此别屬兹
法事須余制文(以上言伐齊之師時方振旅故信止宿/此寺遇兹法事屬制碑文也云鄉俗耆)
(老依然此别者按信出守𢎞農未乆入為司憲疑即以/是時徵明帝武成元年亊也故明年有正旦上司憲府)
(之詩至二月雙鶴飛集上林信奏事堦/墀立使為讚鶴讚記其年月可考也)聊以課虚為銘
云爾(陸機文賦曰課/虚無以為有)
舍衞之國衹洹之園(浮屠經曰臨兒國王隱屠太子父/曰屠頭邪母曰莫邪屠生處名袛)
(洹精舍在舍衞國南四里是長者須達所起又有阿輸/伽樹是太子所攀樹也括地志云沙袛大國即舍衞國)
(也在月氐南萬里即波斯匿王浚處其九十種知身後/亊城有袛樹給孤園佛國記云到拘薩羅國舍衞城城)
(内人民稀曠都有二百餘家即波斯匿王所治城也大/愛道故精舍處出城南門千二百步道西長者須達起)
(精舍即所謂袛洹精舍也袛洹精舍本有七層諸國王/人民競興供養懸繒幡葢散花燒香燃燈續明日日不)
(絶/)三明極地八會窮源(佛十號有明行足梵云鞞侈遮/羅那三般那秦言明行足大論)
(云宿命天眼漏盡名為三明三乗雖得三明明不滿足/佛悉滿足是為異也具足三明生六神通智論云一如)
(意二天眼三天耳四他心五識宿命通六無漏通也維/摩經曰佛身即法身也從六通生從三明生僧肇曰天)
(眼宿命漏盡為三明也世説曰汰法師云六通三明同/歸正異名耳注經云三明者解脫在心朗照三世者也)
(王巾頭陀寺碑文云氣/茂三明八會注見本序)連河競説勝辯爭論(連河具足/云希連禪)
(河注見本序維摩經曰念定總/持辯才不斷肇曰辯才七辯也)波提東度祗夜南翻(波/提)
(具足云優波提舍波/提祗夜俱注見本序)非空即色離有無言(維摩經曰喜/見菩薩曰色)
(色空為二色即是空非色滅空色性自空如是受想行/識識空為二識即是空識性自空於其中通而達者為)
(入不二法門支道林集妙觀章云夫色之性也不自有/色色不自有雖色而空故曰色即是空色復異空僧肇)
(維摩經注曰不可得而有不可得而無者其惟大乗乎/何則欲言其有無相無名欲言其無萬徳斯行萬徳斯)
(行故雖無而有無相無名故雖有而/無然則言有不乖無言無不乖有也)達人止是(疑作/足)獨
悟重昏(鶡冠子曰達人大觀張協詠史詩曰達人知止/足王巾頭陀寺碑文云重昏夜曉李善注云頭)
(陀經心王菩薩曰我見覆蔽飲雜毒酒重/昏長寢云何得悟慈心是語使得開解)身雖繫馬(一/作)
(鳥/)心避騰猿(維摩經曰難化之人譬如象馬𢤱悷不調/加諸楚毒乃可調伏什曰馬有五種第一)
(見鞭影即調伏第二得鞭乃伏第三以利錐刺皮乃伏/第四穿肌乃伏第五徹骨乃伏衆生利鈍亦有五品第)
(一但見他無常其心乃悟第二見知識無常其心乃悟/第三見兄弟親戚無常其心乃悟第四見父母無常其)
(心乃悟第五自身無常極受苦惱復加以苦言其心乃/悟也又維摩經曰以難化之人心如猿猴故以若干種)
(法制御其心/乃可調伏)禪樓却月義殿翔鵾(長阿含經曰月宫殿/四方逺見故圓禪樓)
(却月者取其圓也若荆州記云沔口水北却月城矣張/茂先鷦鷯賦云彼鷲鶚鵾鴻孔雀翡翠或陵赤霄之際)
(或託絶垠之外李善曰鵾状如/鶴而大義殿翔鵾言殿之高也)廻風香葢反露珠幡(維/摩)
(經曰寳積與五百長者子俱持七寳葢来共供養佛律/有二種葢一竹葢二葉葢西域僧有持竹葢有持傘者)
(此云香葢如古華葢芝葢之類供佛寳葢也翻譯云梵/語剌瑟胝此云竿即幡柱也長阿含經曰若沙門於此)
(法中勤苦得一法者便當竪幡以/告四逺今有少欲知足人居此)西臨砥柱東背轘轅
(砥柱注見本序隋志河南陕縣有砥柱左傳襄二十一/年云欒盈過周王使候出諸轘轅杜注云關在緱氏縣)
(東南後漢書郡國志曰河南緱氏縣/有轘轅關臣瓚曰險道名在縣東南)河鳴陽硤山響蘇
門(顔延年侍遊蒜山詩曰入河起陽硖李周翰曰秦築/長城渡河據陽山峽山側也魏氏春秋曰阮籍少時)
(嘗遊蘇門山蘇門山有隱者莫知姓名有竹實數斛而/已籍從之與談太古無為之道及論五帝三王之義蘇)
(門生蕭然曾不經聽籍乃對之長嘯清韻響亮蘇門生/逌爾而笑籍既降蘇門生亦嘯若鸞鳯之音焉至是籍)
(乃作蘇門先生/之論以寄所懐)翔禽歌囀流澗絃喧渡河餘獸移關舊
村(注見/本序)昔為畿服今成塞垣(説文曰畿天子千里地服/如禹貢甸服秸服侯服綏)
(服要服荒服是也地理郡國二志稱𢎞農郡武帝元鼎/四年置故秦函谷關建武十五年屬雒陽西南四百五)
(十里是𢎞農東西京皆畿内之地言魏都洛陽/𢎞農本畿服内地今周齊交兵翻成塞垣也)城疑廣
武地似樓煩(郡國志曰河南滎陽有廣武城注云漢祖/與項籍語處漢書項籍傳曰羽軍漢軍至)
(廣武相守羽令壮士出挑戰漢有善騎射曰樓煩楚挑/戰三合樓煩輒射殺之羽大怒自披甲持㦸挑戰樓煩)
(欲射羽瞋目叱之樓煩目不能視手不能發走還入壁/不敢復出漢王使間問之乃羽也漢王大驚於是羽與)
(漢王相與臨廣武間而語按上句城疑廣武樓煩即是/廣武相守之事云地似樓煩者當謂樓煩縣也史記趙)
(世家曰主父行新地出代西遇樓煩王於西河而致其/兵地理志云樓煩屬雁門應劭曰故樓煩胡也故城在)
(代州崞縣東北言此𢎞農東西周齊相/守如楚漢相語之城趙胡致兵之地也)爟烽並照象馬
單奔(張宴曰爟火烽火也方言曰烽虞望也郭璞云今/烽火是也後漢書光武紀昆陽之戰云又驅諸猛)
(獸虎豹犀象之屬以助威又左傳有象燧又云不介馬/而馳又云恃險而多馬按象馬所以驅戰故云象馬單)
(奔/)無鐘襲莒有雨圍原(莒已姓國隱二年始見春秋杜/云莒國城陽莒縣是文八年穆)
(伯奔莒從已氏是莒國已姓也云無鐘襲莒者按左傳/莊二十九年例云有鐘鼔曰伐無曰侵輕曰襲正義曰)
(釋例曰侵伐襲者師旅討罪之名也鳴鐘鼔以聲其過/曰伐寢鐘鼓以入其境曰侵掩其不備曰襲此所以别)
(興師用兵之狀也其襲莒之事按春秋昭元年三月取/鄆傳曰季武子伐莒取鄆杜預曰兵未加莒而鄆服故)
(書取而不言伐又襄十三年傳例云凡書取言易也按/此傳例夫伐則有鐘鼓矣襲既曰輕取亦言易取襲義)
(同類無鐘鼓其即武子争鄆取不書伐之謂矣左傳僖/二十五年云晉侯圍原按傳無遇雨之文有雨圍原是)
(所未詳又左傳襄十八年云楚師伐鄭涉於魚齒之下/甚雨及之楚師多凍役徒幾盡按左傳弦高云鄭國之)
(有原圃杜云在滎陽中牟縣又按魚齒山亦在滎陽疑/鄭有原圃之名楚師伐鄭甚雨及之得稱有雨圍原矣)
(注詳賀婁/公碑文)不資十方誰釋三(一作/二)怨(律有四方僧物鈔/言十方常住謂於)
(一寺中供僧成熟飲食等以體通十方惟局本處名十/方僧以此物十方有分故裕師寺誥云寺是攝十方一)
(切衆僧修道境界法為待一切僧經遊來往受供處所/無彼無此無主無客僧理平等同䕶佛法故其中飲食)
(衆具悉是供十方凡聖同有鳴鐘作法普集僧衆同時/共受與檀越作生福之田如法及時者皆無遮礙是宜)
(開廓遠意除蕩鄙懐不吝身財䕶持正法左傳僖二十/八年城濮之戰先軫曰楚有三施我有三怨怨讎已多)
(将何以戰已上言周齊數有疆埸之事怨讎衆多不/藉十方佛力焉能釋其衆怨是此寺可以濟世也)風
傾地柱火及天元(樓炭經曰佛語比丘天地有三災變/一者火災變二者水災變三者風災)
(變天地共遭大風災變時天下施行積善喜好道徳皆/復上十七天上為天人然後天下人乃盡索後乃乆乆)
(大風起名曰來柯沙上行至故十六天上下至阿須倫/天破壊消滅悉盡天下日月所照中萬物四天下及八)
(萬城諸大山及須彌山盡竟鐵圍大山皆靡消滅亡悉/盡索無餘譬如大風吹微麫隨漂消散微盡無餘矣遭)
(火變者天下人民皆行非法奉邪見不見正行行十悪/故天雨不時節天不雨以後是天下所有樹木草藥萬)
(物皆枯死不復生世間有七日出四天下及八萬城諸/大山須彌山王四天王忉利天燄摩天兠術天尼摩羅)
(天波羅尼蜜天梵迦夷天宮皆簸峩動揺也風高諸天/上著阿衛貨羅天彼諸初生天子見火皆恐怖先生諸)
(天子語初生天子汝莫怖恐我昔更見燒時火齊此不/過爾時四大天下及八萬城諸大山須彌山皆簸峩動)
(揺須彌山王四千里一崩墮至二萬八千里而崩墮譬/如脂膏濕著大火中即無煙亦無餘矣須彌山王盡破)
(壊無復有焦土山處諸沈犁一切皆破壊滅盡已後畜/生禽獸餓鬼阿須倫皆復無盡已後人皆死盡及四天)
(王忉利天燄摩天兠術天無貢高天他化自轉天梵迦/夷天人皆滅盡是謂天地燒之皆會一處天地共遭大)
(風災變時竟一劫後復更始生之法復如遭火災變後/復更始生一劫乃成竟第十五天上人其薄禄者来下)
(悉填滿十一重天人所居及阿須倫天在須彌山四面/本故所居處悉皆充滿風傾地柱火及天元者謂風災)
(火災也博物志曰地下有四柱四柱廣十萬里黄帝内/經鬼臾區曰臣積考太始天元冊文云云著之玉版藏)
(之金匱署/曰天元紀)銀鉤永固金牒長存(索靖草書狀曰宛若銀/鉤衞夫人筆陣圖曰六)
(藝之奥莫匪乎銀鉤劉義恭詩/云金牒封梁甫説文曰牒札也)封君馬首方事南蕃(左/氏)
(傳荀偃令曰雞鳴而駕塞井夷竈惟余馬首是瞻欒黶/曰余馬首欲東南蕃謂𢎞農郡為國蕃屏在西京之南)
(也/)言從楊僕請謝劉昆(楊僕劉昆/注見本序)
　　温湯碑
　　　(温湯碑者𢎞農温湯子山除郡守時作也温湯/所在下有流黄或有丹砂白礬此三種在下蒸)
　　　(為暖氣後周王褒温湯碑云地伏流黄又云白/礬上散丹砂下沈知温湯有此三物也天下所)
　　　(有温湯之處非一子山羇旅長安足跡所及不/越周秦之地按隋志稱京兆郡盩厔後周置周)
　　　(南郡有倉城温湯新豐有温湯𢎞農有温湯舊/傳京兆驪縣有温湯𢎞農京兆接界自漢以後)
　　　(多有析置開山圖曰麗山西北有温池王褒温/湯碑云挺此温谷驪岳之隂是驪山温湯也隋)
　　　(書地志曰河南陜縣後魏置陜州𢎞農郡有温/湯有砥柱疑即驪山西北温池庾信王褒並有)
　　　(碑文是碑子山除𢎞農/郡守所立故作此文也)
咸池浴日先應緑甲之圖(淮南子曰日浴於咸池又樂/動聲儀曰黄帝樂曰咸池淮)
(南子曰河出丹書洛出緑圖黄帝夢見兩龍挺白圖即/帝以授於河之都天老曰天其授帝圖乎黄帝乃齋於)
(河洛之間遊於翠媯大盧魚折漝而至汎白/圖蘭采朱文以授黄帝帝舒受之故曰緑圖)砥柱浮天
始受𤣥夷之命(尚書大傳曰河水分流包山而過山見/水中如柱然故曰砥柱海賦曰浮天無)
(岸吳越春秋曰禹傷父功不成乃巡衡嶽血馬以祭仰/天而嘯因夢赤繡衣男子自稱𤣥夷蒼水使者謂禹曰)
(欲得我山神書者齋焉禹乃退齋三/日登宛委發金簡之書得通水之理)仁則滌蕩埃氛義
則激揚清濁勇則負山餘力弱則鴻毛不勝(尸子曰水/有四徳沐)
(浴羣生流通萬物仁也揚清激濁蕩出滓穢義也柔而/難犯弱而難勝勇也道江疏河惡盈流謙智也抱朴子)
(曰重物宜沈而南海有浮石之山莊子曰藏山於澤謂/之固矣然而夜半有力者負之而走列仙傳曰巨鰲負)
(蓬萊山而抃之於滄海之中史記大宛傳曰安息國長/老傳聞條枝有弱水西王母而未嘗見索隱曰魏略云)
(弱水在大秦西𤣥中記曰天下之弱者有崑崙之弱水/鴻毛不能勝也後漢書曰桓帝時大秦國王安敦遣使)
(自日南徼外来獻或云西有弱水水近西王母處幾於/日所入也大荒西經云弱水有二源俱出女國北阿耨)
(達山南流會於女國東去國一里深丈餘闊六十步/非毛舟不可濟南流入海阿耨達山即崑崙山也)仲
春則榆莢同流三月則桃花共下(春秋元命苞云三月/榆莢落韓詩傳云三)
(月桃花水漢書溝洫志云來春桃/花水盛必羨溢有填淤反壤之害)其色變者流(一作/通)為
五雲之漿其味美者結為三危之露(東方朔别傳朔謂/武帝曰臣至東極)
(過吉雲之澤其國常以雲氣占凶吉若有喜慶之事則/滿室雲氣五色照人著於草樹皆成五色露露味皆甘)
(帝曰吉雲五露可得否曰臣負吉雲草以備此馬此立/可得日可二三往可東走至夕而還得𤣥白青黄露盛)
(以青琉璃各受五合授帝帝徧賜羣臣其得之者老者/皆少疾者皆除也見别國洞冥記又按五雲者抱樸子)
(曰雲母有五種向日看其色五色並具而多青者名雲/英宜以春服之五色並具而多赤者名雲珠宜以夏服)
(之五色並具而多白者名雲液宜以秋服之五色並具/而多黒者名雲母宜以冬服之但有青黄二色者名雲)
(沙宜以季夏服之皛晶純白名磷石可以四時長服之/也五雲之法或以桂蔥水玉化之以為水或以露於鐵)
(器中以𤣥水熬之為水或以硝石合於筒中埋之以為/水或以蜜搜為酪或以秋露漬之百日韋囊挺以為粉)
(或以無巔草樗血合餌之令人長生也呂氏春秋伊尹/説湯曰水之美者有三危之露高誘曰三危西極山名)
煙青於銅浦色白於鉛溪(任豫益州記葭萌縣十里有/刀鐶山赤銅水出焉地鏡圖)
(曰錢銅之氣望之如青雲吳越春/秋若耶之溪涸而出銅鉛溪未詳)非神鼎而長沸異龍
池而獨湧(王子年拾遺記曰禹鑄九鼎五者以應陽法/四者以象隂數使工師以雌金為隂鼎以雄)
(金為陽鼎鼎中常滿以占氣象之休否當夏桀之時鼎/水忽沸又周禮挈壺氏云及冬則以火爨鼎水而沸之)
(左思蜀都賦曰龍池􁮜瀑濆其隈劉逵注云龍池在朱/提南十里地周四十七里公羊傳曰濆泉者湧泉也)
洒胃湔腸興羸起瘠秦皇餘石仍為雁齒之階漢武舊
陶即用魚鱗之瓦(博物志曰始皇陵在驪山之北高數/十丈周廻六七里運取大石於渭北)
(渚故歌曰運石甘泉口渭水為不流千人唱萬人鉤金/陵餘石大如甌按雁齒階級也白帖橋有雁齒續漢書)
(董卓曰杜陵南山下有孝武舊陶處作磚瓦一朝可辨/後漢書楊彪傳曰杜陵南山下有武帝故瓦陶竈數千)
(所九歌曰魚鱗屋兮龍堂王/逸注云河伯以魚鱗葢屋)山間湧水實表忠誠室内
江流彌彰純孝(後漢書耿恭曰貳師将軍李廣利拔佩/刀刺山飛泉湧出又曰廣漢姜詩妻同)
(郡龎盛之女也詩亊母至孝妻奉順尤篤母好飲江水/妻嘗泝流而汲子因逺汲溺死妻恐姑哀傷託以行學)
(不在姑嗜魚鱠夫婦力作供鱠舍側忽/有湧泉味如江水毎旦輒出雙鯉魚焉)豈若醴泉消疾
聞乎建武之朝神水蠲疴在乎咸康之世(尚書中候曰/俊乂在官則)
(醴泉出也後漢書曰光武中元元年夏京師醴泉湧出/飲者固疾皆愈惟眇蹇者不瘳三秦記曰驪山湯舊説)
(以牲祭乃得入可以去病俗云秦始皇與神女遊而忤/其旨神女唾之則生瘡始皇怖謝神女為出温泉而洗)
(除後人以為驗建武光武即位/年號也咸康疑作咸陽秦都也)嵩岳(一作/山)三仙之舘不
孤擅於天池華隂百丈之泉豈獨高於蓮井(爾雅曰嵩/高為中岳)
(山海經曰半石山東五十里曰少室山又三十里曰太/室山郭注云即中岳嵩高山也今在陽城縣西戴延之)
(西征記曰其山東謂之太室西謂之少室相去十七里/嵩其總名也以其下各有室焉故謂之室是也劉義慶)
(云嵩高山北有大穴晋時有人誤墮穴中見二人圍棋/下有一杯白飲與墮者飲氣力十倍棋者曰汝欲停此)
(否墮者曰不願停棋者曰從此西行有天井其中蛟龍/但投身此井自當出若餓井中物食之墮者如其言可)
(半年乃出蜀中因洛下問張華曰此仙舘夫所飲者玉/漿所食者龍穴石髓嵩高山記曰山有玉女臺云漢武)
(帝見三仙玉女因以名臺事見藝文類聚楚辭曰沐盥/浴兮天池王逸曰天池則滄海也又莊子曰北溟者天)
(池也此云天池即嵩高天井也山海經曰華首之山西/六十里曰太華之山又云太華之西少華之山張衡西)
(京賦云綴以二華是也漢書地理志云京兆華隂縣太/華山在南有祠豫州山集靈宮武帝起爾雅曰河南華)
(郭璞注云華隂山正義曰禹貢導河積石至於龍門南/至於華隂東至於底柱然則此山在河之南故曰河南)
(華在華隂縣界故曰華隂山也華山記曰天井纔容人/上可長六丈餘出井東南二里至峻坂斗上又東上百)
(丈崖皆須攀繩挽葛而後行又曰華山頂生千葉蓮/花言此𢎞農温湯足與嵩高華隂二山之泉並峙也)
　　周上柱國齊王憲神道碑
昔者軒皇受姓十有四人周室先封十有五國(軒皇黄/帝也黄)
(帝姓軒轅氏以繼女媧伏羲神農故云軒皇國語曰黄/帝之子二十五宗其得姓者十四人左傳昭二十八年)
(成鱄曰昔武王克商先有天/下其兄弟之國者十有五人)自爾承基纂胄保受姓氏
(左氏傳曰保姓/受氏以守宗祊)雖復千年一聖終是百世同宗(王子年/拾遺記)
(曰黄河千年一清至聖之君以為大瑞詩曰本支百世/言宇文氏崛起雖非周之子孫而國號曰周亦如承基)
(纂胄同為/姬姓也)故知昔之東京既稱炎(一作/大)漢再受今之周
厯即是酆都中興(言昔光武都洛乃炎漢再受今宇文/號周即酆都中興也漢以火徳王故)
(曰炎漢周都酆鄗故云酆都東觀漢記序曰漢以炎精/布曜或幽而光王融曲水詩序曰韜軼炎漢又按炎漢)
(再受非謂光武葢子山之微詞也光武乃是景帝子孫/於漢猶為近屬與姬周宇文似為不類當謂劉淵劉聰)
(諸人也前趙録曰初漢高祖以宗女為公主以妻冐頓/約為兄弟故其子孫遂冒姓劉氏淵僭即漢王位追尊)
(劉禪為孝懐皇帝立高祖以下三祖五宗神位而祭之/又僭即帝位晋懐帝永嘉五年劉聰攻陷洛陽遷帝於)
(平陽大赦改元嘉平洛陽即/漢之東京疑謂此為再受矣)公諱憲字毗賀突恒州武
川人也(周書列傳曰齊煬王/憲太祖第五子也)晋太康之世據有黄龍(序/宇)
(文氏之先也周書文帝紀曰其先出自炎帝神農氏為/黄帝所滅子孫遯居朔野有葛烏菟者雄武多算略鮮)
(卑慕之奉以為主遂總十二部落世為大人其後曰普/回因狩得玉璽三紐有文曰皇帝璽普回心異之以為)
(天授其俗謂天曰宇謂君曰文因號宇文國并以氏焉/黄龍即黄龍鎮也十三州志曰遼東屬國都尉治昌黎)
(道有黄龍亭魏營州刺史治水經注曰白狼水北逕黄/龍城東隋志云後魏置營州於和龍城是也太康晋武)
(帝年/號也)魏孝昌之初奄荒𤣥莬(周書曰普回子莫那自隂/山南徙始居遼西是曰獻)
(侯為魏舅甥之國九世至侯豆歸為慕容所滅其子陵/仕燕拜駙馬都尉封𤣥莬公後魏明帝九年改元孝昌)
(言宇文陵於魏孝昌中仕燕封𤣥莬公也漢書地理志/曰𤣥莬郡武帝元封四年開高句驪屬幽州應劭曰故)
(真番朝/鮮國)太祖以百二諸侯三分天下(太祖憲父安定公/宇文泰也孝閔踐)
(阼追尊為文王廟號太祖周書本紀云南清江漢西舉/巴蜀北控沙漠東據伊瀍漢書曰持㦸百萬秦得百二)
(焉三分天下/比周文王也)函谷先登鴻溝大定(函谷先登謂奉魏武/帝都關中也鴻溝大)
(定謂分東/西魏也)功業如此人臣以終(周書云億兆之望有歸/揖讓之期允集功業若)
(此人臣/以終)公含章天挺命世誕生(周易曰含章可貞李陵/書曰命世之才李善注)
(引孟子云其/中有命世者)降太一之神下文昌之宿(漢書曰武帝定/郊祀之事祠太)
(一於甘泉又天文志曰中宫天極其一明者太一之常/居也楚辭曰後文昌使掌行兮顧命中宫勑百官王逸)
(曰天有三宫謂紫宫太微文昌也故云中宫按文昌六/星有上将貴相言齊王本天之貴神列宿降生於世也)
珠角擅奇山庭表徳(任昉王文憲集序曰况乃淵角殊/祥山庭異表李善曰論語撰考讖)
(曰顔淵有角額似月形摘輔像曰子貢山庭斗繞口謂/面有山庭言山在中鼻高有異相也故子貢至孝顔囘)
(至仁/也)儀範清泠風神軒舉聳動廊廟光華城闕未逾髫
齓已議論天下事(本傳云性通敏有度量雖在童齓而/神采嶷然少與高祖俱受詩傅咸綜)
(機要得其指歸太祖嘗賜諸子良馬惟其所擇憲獨取/駮馬太祖問之對曰此馬色類既殊或多駿逸若從軍)
(征伐牧圉易分太祖喜曰此兒智識不凡當成重器後/從獵隴上經官馬牧太祖每見駮馬輒曰此我兒馬也)
(命左右取以賜之埤蒼曰髫髦也大戴禮曰男八/嵗而齓女七嵗而齓鄭康成周禮注曰齓毁齒也)人或
曰是謂若木(一作/弱水)一枝旁䕃數國長河一直自然千里
(楚辭曰折若木以拂日淮南子曰建木在廣都若木在/建木西木有十日其華照地爾雅釋水曰河百里一小)
(曲千里一/曲一直)風颷欲逺光景將昇(爾雅曰扶揺謂之颷郭/璞云暴風從下上也楚)
(辭曰借光景/以往來兮)後魏二年封涪城縣開國公時年五嵗也
(隋書地志云金山郡涪城縣舊/置始平郡西魏改郡為涪城)虹蜺滿野是廢當途之
高鸑鷟鳴岐實始維新之命(孟子曰民望之若大旱之/望雲霓趙注曰霓虹也淮)
(南子曰虹蜺彗星者天之忌也高誘曰雄曰虹雌曰蜺/忌禁也晋書天文志曰妖氣一曰虹蜺日旁氣也斗之)
(亂精主臣謀君天子詘漢獻帝紀曰太史丞許芝奏故/白馬令李雲曰許昌氣見於當途當道而高大者魏也)
(當代漢廢當途之高者謂魏祚衰也國語曰周之興也/鸑鷟鳴於岐山師曠禽經曰鳯雄凰雌亦曰鸑鷟詩曰)
(周雖舊邦其命維新始維/新之命者謂周将興也)國家光宅受圖欽明秉厯大
風初巻長沙始封(尚書中候曰堯登壇受圖書曰欽明/文思安安漢高祖歌曰大風起兮雲)
(飛颺漢書曰吳汭封長沙王言/周受命之始齊王乃得晋封也)周元年(周書作魏/恭帝元年)進爵
安城郡公食邑二千戸(安城郡即前涪城縣是隋書地/志曰金山郡涪城縣西魏改郡)
(為涪城後周/又改為安城)仍授使持節驃騎大将軍開府儀同三司
(按周書孝閔帝/踐阼授此官也)開府同於馬駿秩擬六卿驃騎等於劉
蒼位高三事(晋書曰宣帝九男扶風武王駿字子臧太/康初進拜驃騎将軍開府持節都督晋姓)
(司馬氏故稱馬駿後漢書曰東平憲王蒼顯宗甚愛重/之及即位拜為驃騎将軍置長史掾史員四十三人位)
(在三公上周禮云天子/六卿尚書曰敬爾三事)宗子維城彼多慙色(言憲在宗/室雖馬駿)
(劉蒼不足比也/詩曰宗子維城)武成二年(周明帝即位/之第三年也)授使持節大将
軍(周書云世宗即位授/大将軍世宗明帝也)都督益壽寧(周書作益/寜巴瀘)等二十
四州諸軍事益州刺史改封齊國公食邑萬户(周書武/成初除)
(授及進封隋書地志云蜀郡舊置益州後周置總管府/周書明帝紀云武成元年以大将軍安城公憲為益州)
(總管九月安城公憲為齊國公隋志北地郡西魏為寜/州本傳作巴瀘者隋志清化郡舊置巴州瀘川梁置瀘)
(州/)公時年十有六(周書云初平蜀之後太祖以其形勝/之地不欲使宿將居之諸子之中欲)
(有推擇徧問高祖已下誰能此行並未及對而憲先請/太祖曰刺史當撫衆治民非爾所及以年授者當歸爾)
(兄憲曰才用有殊不關大小試而無效甘受面欺太祖/大悦以憲年尚幼未之遣也世宗追遵先旨故有此授)
(憲時年/十六)王武子以上將開府未滿立年荀中郎為十州
都督才踰弱冠方之於公已為老矣(晋書曰王濟字武/子年二十起家拜)
(中書郎為驍騎将軍累遷侍中晋陽秋曰荀羡字全則/潁川人光禄大夫崧之子也清和有識鑒少以主壻為)
(駙馬都尉是時殷浩叅謀百揆引羡為援頻蒞義興吳/郡超授北中郎將徐州刺史以蕃屏焉中興書曰羨年)
(二十八出為徐兗二州中興方伯之少未有若羨者也/論語曰三十而立何晏注云有所成也禮記曰人生二)
(十曰弱冠世説曰王敦謂摰瞻曰卿年未三十已為萬/石亦太蚤瞻曰方於将軍少為太蚤比之甘羅已為太)
(老言憲年僅十六/少於王荀二君矣)加復營丘負海齊桓公受脤之城(謂/齊)
(國也漢書地理志曰臨淄師尚父所封臣瓚曰即營丘/也禮記曰太公封於營丘晁錯新書曰齊地僻逺負海)
(地大人衆禮記鄭注曰負之言背也左傳僖九年曰王/使宰孔賜齊侯胙正義曰周禮大宗伯以脤膰之禮親)
(兄弟之國鄭注云脤膰社稷宗廟之肉即胙肉也異姓/不食賜今賜齊侯是尊之如二王後矣憲封齊國公故)
(云/)岷山導江漢武帝求仙之地(謂益州也山海經曰岷/山江水出焉史記封禪)
(書曰江水祠蜀索隱曰風俗通云江出岷山岷山廟在/江都地理志曰江都有江水祠葢漢初祠之於源後祠)
(之於委也括地志曰江瀆祠在益州成都縣八里郡/國志曰岷山在西徼外是也謂憲拜益州刺史也)自
非名陵孤竹聲振沈黎豈得南至穆陵西登積石(地理/志曰)
(遼西令支有孤竹城應劭曰故伯夷國漢書曰沈黎郡/武帝置本笮都也穆陵齊竟左氏傳曰南至於穆陵北)
(至於無棣禹貢曰浮於積石至於龍門孔安國曰積石/在金城西南河所經也地理志曰在金城河關縣西南)
(𦍑中言非夙有聲名/不能受此疆界也)幸無白虎之患寜待黄龍之盟(後/漢)
(書南蠻傳曰秦昭襄王時有一白虎常從羣虎數遊秦/蜀巴漢之境傷害千餘人有巴郡閬中人作白竹之弩)
(射殺白虎昭王嘉之而以其彝人不欲加封乃刻石盟/要復彝人盟曰秦犯彞輸黄龍一雙彝犯秦輸清酒一)
(鍾彞人/安之)卭笮畏威微盧仰徳(漢書地理志曰越巂郡有/卭都定笮笮秦大笮諸縣)
(孟康曰巂音髓本卭都服䖍曰今蜀郡都尉所治本笮/都也臣瓚曰茂陵書沈黎治笮都微盧西南彝國名尚)
(書泰誓曰髳微盧彭孔安國曰國名蠻彝屬文王者髳/微在巴蜀盧彭在西北疏云髳微在巴蜀者巴在蜀之)
(東偏漢之巴郡所治江州縣也盧彭在西北者/在東蜀之西北也言益州諸郡感其威徳也)生為立
廟刻石頌功(周書云憲善於撫綏留心政術辭訟/輻輳聽受不疲蜀人懐之共立碑頌)成都
有文翁之祠非謂生前漢陽有諸葛之碑止論身後比
之今日豈可同年而語哉(漢書曰文翁終於蜀吏民為/立祠堂嵗時祭祀不絶師古)
(曰文翁學堂於今猶在益州城内蜀志曰諸葛亮卒景/曜六年春詔為亮立廟於沔陽注云襄陽記曰亮初亡)
(所在各求為立廟朝議以禮秩不聽百姓遂因時節私/祭之於道陌上習隆等上表以為宜因近其墓立之於)
(沔陽使所親屬以時賜祭凡其臣故吏欲奉祠者皆限/至廟斷其私祀以崇正禮於是始從之地理志漢中沔)
(陽縣注如淳曰此方人謂漢水為沔水是以沔陽稱漢/陽矣又梁州記曰武侯壘東南有定軍山入山十餘里)
(有諸葛武侯墓鍾會征蜀至漢川祭亮之廟令軍士不/得於墓蒭牧樵採今松柏碑銘儼然言憲生前得立碑)
(廟功徳及人/逾於二公也)保定四年與大司馬蜀國公圍金墉城(周/書)
(武帝紀云保定四年十一月柱國蜀國公尉遲迥率師/圍洛陽齊國公憲營於邙山陸機洛陽記曰金墉城在)
(宫之西北魏故/宮人皆在中)師臨洛浦則廣武營奔兵上邙山則河
橋路斷(師臨洛浦謂圍洛陽也兵上邙山謂憲營於邙/山也周書武帝紀云保定四年齊國公憲營於)
(邙山史記曰楚與漢臨廣武而軍又曰秦昭襄王五十/年初作河橋正義曰此橋在臨晋縣東渡河至蒲州今)
(蒲津橋也按周太祖與齊神武有河橋之戰魏大統四/年東魏將侯景等北據河橋南屬邙山為陣是西京洛)
(陽路所必由者也邙/山在洛陽北十里)八川風俗五方名利(潘岳關中記/曰涇渭灞滻)
(酆鄗潦潏凡八川八川謂關中之八川也此謂洛陽如/東京賦泝洛背河左伊右瀍之屬貨殖傳曰洛陽東賈)
(齊魯南賈梁楚如淳曰遊子樂/其俗不復歸故有五方之民)鐵市銅街風飛塵起(鐵/市)
(即金市銅街銅駝街也俱在洛陽陸機洛陽記曰洛陽/凡三市大市曰金市又曰銅駝街在洛陽宮南金馬門)
(外人物繁盛俗語云金馬門外集羣賢銅駝街上集少/年又漢書百官公卿表曰幹官鐵市兩長丞風飛塵起)
(言洛陽/震動也)天和元年徵還行雍州牧(保定至雍州牧按本/傳云保定中徵還京)
(拜雍州牧及晋公䕶東伐以尉遲迴為先鋒圍洛陽憲/與達奚武軍於邙山自餘諸軍各分守險要齊兵數萬)
(奄至軍後諸軍惶駭並各退散惟憲與王雄達奚武率/衆拒之而雄為齊人所斃三軍震懼憲親自督勵衆心)
(乃安晋公護執政雅相親委賞罰之際皆得預焉傳稱/保定中此作天和元年稍異周書明帝紀云二年改雍)
(州刺史為/雍州牧)公以日月之明威神其政漆沮既從荆岐即
乂(禹貢曰漆沮既從荆岐既旅漢書師古曰漆沮即馮/翊之洛水也荆岐二山名荆在岐東憲為雍州牧故)
(云/)少陽用事路不喘牛仲秋以殷民無驚水(漢書丙吉/傳曰吉嘗)
(出逢清道羣鬬者死傷横道吉過之不問吉前行逢人/逐牛牛喘吐舌吉止駐使騎吏問逐牛行幾里矣掾吏)
(謂丞相前後失問或譏吉吉曰民鬬相殺傷長安令京大/兆尹職所當禁備逐捕非所問也方春少陽用事未可)
(熱恐牛近行用暑故喘此時氣失節恐有傷害也三公/典調和隂陽職所當憂是以問之尚書曰宵中星虛以)
(殷仲秋孔傳殷正也月令曰/仲秋水始涸天根見乃盡絶)二(本傳/作三)年拜大司馬仍理
小冢宰營室殿軍器太監(本傳雍州/牧如故)天官以邦國開基
是司六典夏官以兵戈為主專謀七徳(天官謂冢宰也/周禮太宰之職)
(掌建邦之六典以佐王治邦國夏官大司馬也左氏傳/曰武有七徳按周書盧辯傳云初太祖欲行周官命蘇)
(綽專掌其事未幾而綽卒乃令辯成之於是依周禮建/六官置公卿士天官府管冢宰等衆職地官府領司徒)
(等衆職秋官府領司寇等衆職冬官府領司空等衆職/以魏恭帝三年始命行之今憲拜大司馬仍理小冢宰)
(是以夏官兼天/官故兩稱也)是以器械填委既包吳漢之功宫殿崢
嶸彌壯蕭何之法(後漢書吴漢傳曰更始幽州牧苗曾/隂勒兵勅諸部不肯應調漢馳至無)
(終撝兵收曾斬之而奪其軍南與光武會清陽士馬甚/盛漢至莫府上兵簿漢書曰高祖七年蕭何造未央宫)
(立東闕北闕前殿武庫太倉上見其壮麗甚怒曰天下/匈匈勞苦數嵗成敗未可知是何治宮室過度也何對)
(曰以天下未定故可因治宫室且天子以四海為/家非令壮麗無以重威無令後世有以加也上恱)時以
白露涼風務閑農隙(月令曰七月涼風至白露降左氏/傳曰春蒐夏苗秋獮冬狩皆於農)
(隙以講/事者也)督兵三萬出自宜陽拔伏龍之城平姚萇(集誤/當作)
(襄/)之壘(本傳云天和四年齊將獨孤永業來寇盜殺孔/城防主能奔達以城應之詔憲與柱國李穆將)
(兵出宜陽築崇徳等五城絶其糧道齊將斛律明月率/衆四萬築壘洛南五年憲渉洛邀之明月遁走憲追之)
(及於安業屢戰而還六年憲帥衆二萬出自龍門齊将/新蔡王康徳以憲兵至潛軍宵遁憲乃西歸仍掘移汾)
(水水南堡壁復入於齊齊人謂略不及逺遂弛邊備憲/乃渡河攻其伏龍等四城一日盡拔又進攻張壁克之)
(獲其軍實夷其城壘斛律明月時在華容弗能救也北/攻姚㐮城䧟之按姚襄城本姚襄所築其城西臨黄河)
(控帶龍門孟門之險周齊交爭之地城高二丈周廻五/里武成二年斛律光破周兵於此城遂立碑表其功又)
(於此城置鎮今憲平之集作姚萇知誤文者按姚萇都/咸陽秦地周宇文氏所都不得云憲平之與史傳異盖)
(轉冩之/誤也)馬陵削樹魏將路窮平隂聽烏齊師其遁(史記/曰孫)
(臏龎涓戰於馬陵削樹曰龎涓死此下左/氏傳曰平隂之役有烏烏之聲齊師其遁)天子冢弟禮
絶羣公仁義所往事資道徳建徳元年進爵為王仍拜
大冢宰(本傳云晋公䕶誅高祖召憲入憲免冠拜謝帝/謂之曰天下者太祖之天下吾嗣守鴻基常恐)
(失墜冢宰無君上将圖不軌吾所以誅之以安社稷女/親則同氣休戚共之事不相涉何煩致謝乃詔憲往䕶)
(第收兵符及諸簿等尋以憲為大冢宰又開府裴文舉/憲之侍讀高祖常御内殿引見之謂曰昔魏末不綱太)
(祖匡輔元氏有周受命晋公復執威權積習生常便謂/法須應爾豈有三十嵗天子而為人所制乎且近代以)
(來又有一弊暫經𨽻屬即便禮若君臣此乃亂代之權/宜非經國之治術詩云夙夜匪懈以事一人一人者止)
(據天子耳雖陪侍齊公不得即同臣主且太祖十兒豈/可悉為天子卿宜規以正道勸以義方輯睦我君臣協)
(和我骨肉無令兄弟自致嫌疑文舉拜謝而出歸以白/憲憲指心撫几曰吾之夙心公寜不悉但當盡忠竭節)
(耳知復何言建徳/二年進爵為王)姬旦封於曲阜不廢居中劉交國於
彭陽無妨常從(周公長子伯禽封於曲阜為魯侯詩魯/頌說封魯之事云王曰叔父建爾元子)
(俾侯於魯鄭康成禮記注曰周公次子君陳别封於周/世為卿士周公相王室以尹天下復封魯國身死之後)
(伯禽就魯君陳相周也史記曰楚元王劉交者高/祖之同母弟也高祖六年以弟交為楚王都彭城)豈直
周召二南並居師傅晋鄭兩國俱為卿士而已哉(詩譜/曰文)
(王受命作邑於豐乃分岐邦周召之地為周公旦召公/奭之采地其得聖人之化者謂之周南得賢人之化者)
(謂之召南成王時周公為太師召公為太傅左傳周桓/公言於王曰我周之東遷晋鄭焉依杜預曰平王東徙)
(晋文侯鄭武公左右/王室故曰晋鄭焉依)匈奴突於武川爟火通於灞上(武/川)
(疑作武州漢屬雁門郡武帝誘匈奴入武州塞是也漢/書匈奴傳曰置三将軍軍長安西細栁渭北棘門霸上)
(胡騎入代句注邊烽火通於長安甘泉爟火史記作權/火索隠曰權如字一音爟周禮有司爟爟火宫張宴曰)
(爟火㷭火也狀若井契臯矣/蓋指稽胡劉没鐸之亂也)公述職巡御治兵朔方馬
邑星飛龍城月動(地理志有朔方郡雁門郡有馬邑晋/太康地記曰秦時建此城輒崩有馬)
(周旋馳走反覆父老異之因依以築城遂名為馬邑漢/書曰漢兵約單于入馬邑而縱兵單于不至遂絶和親)
(又曰将軍衛青出上谷至龍/城星飛月動謂弓矢之象也)撓留犂之酒經略不前失
燕支之山下馬而去(漢書匈奴傳曰匈奴以徑路刀金/留犂撓酒與張猛韓昌共飲血盟)
(應劭曰留犂飯匕也撓和也契金著酒中撓攪飲之也/又漢書曰漢使驃騎将軍去病将萬騎出隴西過焉支)
(山史記正義曰焉音煙括地志曰焉支山亦名刪丹山/在甘州刪丹縣東南五十里西河舊事曰匈奴失二山)
(歌云失我焉支山令我婦女無顔色失我祁連山使我/六畜不蕃息又曰白山冬夏有雪故曰白山匈奴謂之)
(天山過之皆下馬拜焉按匈奴謂天為祁連祁連山天/山也與燕支為二山矣本傳稽胡劉没鐸稱皇帝詔憲)
(督趙王招/等討平之)東鄰逆命反道敗徳(東鄰謂齊也初為東西/魏其後並膺當璧周在)
(於西齊在於東子山以周/比武王以齊比殷紂矣)囚箕子於塞庫羈文王於玉
門(殷本紀曰箕子佯狂為奴紂又囚之竹書紀年沈約/注云王嘉季歴之功錫之圭瓚秬鬯九命為伯既而)
(執諸塞庫季歴困而死因謂文丁殺歴又曰執王季於/塞庫羈文王於玉門鬱怩之情辭以作歌按塞庫囚季)
(歴處殷紂或以其地囚箕子所未詳矣呂氏春秋曰王/季歴困而死文王苦之有不忘羑里之醜時未可也武)
(王事之夙夜不懈亦不忘玉門之辱立十三年而成甲/子之事戰國策希寫曰昔者文王拘於羑里而武王羈)
(於玉門史記項羽紀曰/成臯北門注云玉門也)天子将有盟津之師召公獨議
公報以誕膺天命克成厥勲(本傳云四年高祖將欲東/討獨與内史王誼謀之餘)
(人莫得知也後以諸弟才略無出憲右遂告之憲即賛/成其事及大軍將出憲表上私財以助軍費曰臣聞撫)
(機適運理藉時来兼弱攻昧事資權道伏惟陛下繼明/出聖闡業𢎞風思順天心用恢武略方使長蛇外翦宇)
(宙大同軍民内向車書混一竊以龍旗雷動天網雲布/芻粟糧餼或須周給昔邊隅未靖卜式願上家財江海)
(不澄衛兹請獻私粟臣雖不敏敢忘景行謹上金寳等/十六件少助軍資詔不納而以憲表示公卿曰人臣當)
(如此朕貴其心耳寜須物乎乃詔憲率衆二萬為前軍趣/黎陽髙祖親圍河隂未克憲攻拔武濟進圍洛口收其東)
(西二城以高祖疾班師盟津周武王與/八百諸侯會處亦曰孟津亦曰富平津)昔者秦昭起師
於蜀直問張儀晋武用兵於吳惟謀羊祐(戰國策曰秦/昭王将伐蜀)
(謀於司馬錯張儀司馬錯不可張儀勸伐之遂西舉巴/蜀晋書曰武帝密有滅吳之計而朝議多違惟羊祐杜)
(預張華與帝意合/祐病舉預自代)於是中軍無帥僉曰有歸五年拜上
柱國(本傳云四年初置/上柱國以憲為之)元戎東討給王鐵騎二萬先襲
太原(一作并州按本傳云五年大舉東討憲率精兵二/萬復為前鋒守雀䑕谷高祖親圍晋州憲進兵克)
(洪同永安二城斬其驍將賀蘭豹子山褥瓌等百餘人渡/汾而及髙祖於玉壁隋書地志云冀州太原郡後齊并州)
(置省立别宮後周置并州/六府後置總管府廢六府)斗建麾兵天離轉戰虎嘯風
騰雲飛電掩(天官書曰平旦建者魁魁海岱以東北也/孟康曰傳曰斗第一星法於日主齊也魁)
(斗之首首陽也又其用在明陽與明徳在東方故主東/北齊分正義曰隨三時所指有前三建也天離轉戰者)
(按天官書曰離宮閣道又云王良策馬車騎滿野索隠/注云閣道王良旗也有六星策一星在王良前主天子)
(僕也占以動揺移易在王良前或居馬後則為策馬䇿/馬而兵動也謂其時高祖親征憲從駕也易曰雲從龍)
(風從虎劉峻絶交論/曰雕虎嘯而清風起)林胡棗栗詎得充饑晋陽荻蒿何
能拒防(史記蘇秦說燕文侯曰燕北有林胡樓煩北有/棗栗之利民雖不佃作而足於棗栗矣此所謂)
(天府也漢書曰趙武靈王北破林胡樓煩而置雲中雁/門代郡春秋後語曰張孟談謂趙襄子曰董安于之在)
(晋陽公宫之垣皆荻蒿言齊國/糧仗俱竭漸有欲平之勢也)又加王精兵六萬長圍
晋州然後六軍星陳萬騎雷動中權始及前茅已戰自
爾即為前鋒横行入鄴(本傳云高祖又令憲率兵六萬/還援晋州憲遂進軍營於涑水)
(齊主攻圍晋州晝夜不息既而諸軍俱進應時大潰齊/主走鄴獲其從兄安徳王延宗明年進剋鄴城破之俘)
(斬三萬人擒任城王湝及廣寧王孝珩隋書地志臨汾/郡後魏置唐州改曰晋州後周置總管府左傳杜注曰)
(六軍天子之軍也東都賦曰千乗雷動萬騎紛紜左傳/宣十二年曰前茅慮無中權後勁杜預注曰中軍制謀)
(後以精兵為殿茅明也或曰時楚以茅/為旌幟隋志云魏郡鄴縣東魏都也)觀彼車絓槐本
馬驚旋濘(謂齊主高氏之敗也左氏傳曰范鞅遇欒樂/射之不中又注則乗槐本而覆又左傳曰驂)
(絓而止又云驂絓於木而止絓戸卦反顧野王曰絓者/所礙又左傳僖十五年云晋恵公乗小駟戰於韓原晋)
(戎馬還濘而止秦獲晋侯以歸杜元凱注/云濘泥也小駟不調故墮泥中濘乃定反)積甲高昆陽
之城封尸塞富平之水(後漢書曰赤眉降積兵甲宜陽/城西與熊耳山等又昆陽之戰)
(云光武以三千人破尋邑百萬之衆盡獲其輜重車甲/珍寳不可勝算舉之連月不盡或燔燒其餘左傳宣十)
(二年邲之戰云潘黨曰君盍築武軍而収晋尸以為京/觀楚子曰古者明王伐不敬取其鯨鯢而封之以為大)
(戮於是乎有京觀以懲滛慝杜預注曰積尸封土其上/謂之京觀括地志云周武王伐紂與八百諸侯㑹孟津)
(亦曰盟津又曰富平津水經注曰小平津今河陽津是/也此云封尸塞富平之水者疑引武成師逾孟津之事)
(以孟津有富平之名故云是矣言周師克/齊如光武之破尋邑武王之勝商紂也)莫不如彼建
瓴同斯破竹(漢書高帝紀曰田肯賀上曰陛下治秦中/秦形勝之國也帶河阻山持㦸百萬秦得)
(百二焉地勢利便其以兵下諸侯猶居高屋之上建瓴/水也如淳曰瓴盛水瓶也居髙屋之上而幡瓴水言其)
(向下之勢易也建音蹇蘇林曰瓴讀曰鈴師古曰建居/偃反晋書杜預傳曰今兵威巳振譬如破竹數節之後)
(迎刃/而解)一朝指揮六合大定(阮嗣宗為鄭冲勸晋王牋曰/一朝指麾乃封營丘高誘淮)
(南注曰四方/上下為六合)是用光昭下武翼亮中都足以攄祖宗之
宿憤解生民之怨黷(按北史魏武帝脩永熈三年高歡/入洛周太祖宇文泰迎帝入長安)
(以雍州公廨為宫是為西魏高歡推清河王亶子善見/為主徙都鄴是為東魏及東魏静帝遜位於齊文宣歡)
(第二子也西魏恭帝遜位於周孝閔帝泰第三子也歴/明帝武帝至宣政元年鄴始平是周齊兩國宿有怨讎)
(自今誅之乃得舒解也詩序曰下武嗣文也云中都者/洛陽天下之中本後魏所都自高歡入洛孝武西遷至)
(今始定故云翼亮中都又按後齊有地名中都者隋書/地志云冀州太原郡榆次縣後齊曰中都按隋志太原)
(郡後齊并州置省立别宫後周置并州六府後置總管/府或此中都亦得稱之燕然山銘曰將上以攄高文之)
(宿憤廣雅曰攄舒也按攄讀/曰舒左氏傳曰君無怨黷)方當待彼石閭部斯玉鼓
經緯天地光華日月(史記封禪書曰令公玉帶奉祠候/神物還泰山修五年之祀如前而)
(加以禪祠石閭石閭者在泰山下阯南方方士多言此/仙人之閭也今云葢指齊地也玉鼓疑即石鼔郭璞山)
(海經注曰鄴西北有鼓山下有石鼔葢指鄴地也左氏/傳曰經天緯地曰文呂氏春秋虞舜卿雲歌曰日月光)
(華旦復旦兮言平鄴之日深頼於王方當待彼齊國石/閭之靈部斯鄴都玉鼓之鄉然後經天緯地其功徳所)
(至當與日/月爭華也)既而赤鳥夾日黄熊入寢實沈無祀桑林不
祭(本傳云憲自以威名日重潛思屏退及高祖征北蕃/乃辭以疾尋而高祖崩宣帝忌憲威望遂至加戮此)
(言疾薨諱之也左傳哀六年曰有雲如衆赤鳥夾日以/飛三日楚昭王卒又昭七年傳曰晋侯有疾夢黄熊入)
(於寢門子産曰昔堯殛鯀於羽山其神化為黄熊以入/於羽淵實為夏郊三代祀之晋為盟主其或者未之祀)
(也乎韓子祀夏郊晋侯有間又昭元年傳曰晋侯有疾/卜人曰實沈臺駘為􁁐史莫之知也子産曰昔高辛氏)
(有二子伯曰閼伯季曰實沈帝遷實沈於大夏主參參/為晋星由是觀之則實沈參神也又襄十年傳曰宋公)
(享晋侯於楚丘請以桑林舞師題以旌夏晋侯懼而入/於房去旌卒享而還及著雍疾卜桑林見茍偃士匄欲)
(奔請禱焉荀罃不可曰我辭禮/彼則以之猶有鬼神於彼加之)宣政元年六月二十八
日薨春秋三十有四(本傳云高祖崩宣帝嗣位以憲屬/尊望重深忌憚之令開府于智察)
(其動静智就宅候憲因是告憲有謀詔王晚共諸王俱/至殿門憲獨被引進帝先伏壯士於别室至即執之憲)
(辭色不撓固自陳説帝使于智對憲憲目光如炬與智/相質或謂憲曰以王今日事勢何用多言憲曰我位重)
(屬尊一旦至此死生有命寜復圖存但以老母在/堂恐留兹恨耳因擲笏於地乃縊之時年三十五)季友
之亡魯可知矣齊䘮子雅姜其危哉(周書史臣曰齊王/奇姿傑出獨牢籠)
(於前載以介弟之地居上將之重智勇冠世攻戰若神/敵國繫以存亡鼎命由其輕重比之異姓則方召韓白)
(何以加兹挾震主之威屬道消之日斯人而嬰斯戮君/子是以知周祚之不永也左傳閔二年曰季氏亡則魯)
(不昌又曰成季生而有文在其手曰友遂以命之昭三/年傳曰齊公孫竈卒司馬竈見晏子曰又䘮子雅矣晏)
(子曰惜也子旗不免殆哉姜族弱矣而媯將/始昌二惠競爽猶可又弱一个焉姜其危哉)公器宇淹
曠風神透逺璣鏡照林山河容納置樽待酌懸鐘聽扣
(説文云璣珠之不圓者淮南子曰聖人之道如中衢而/設尊禮記曰善待問者如撞鐘扣之以小者則小鳴扣)
(之以大則大鳴待其從容而後盡其聲不善答問/者反此也後漢書丁鴻贊曰五更待問應若鳴鐘)聲動
天下光照四鄰武皇帝以介弟懿親特垂愛友而密謀
奇策加禮敬焉(武皇帝高祖也高祖為周太祖第四子/憲為第五子故曰介弟左氏傳曰雖有)
(小忿不/廢懿親)常謂左右曰孔子云自吾有囘門人日親其齊
王之謂也(史記曰顔囘年二十九髮白早死孔子哭之/慟曰自吾有囘門人益親也後漢光武亦以)
(此稱鄧/禹矣)用之作宰則萬方協和用之撫軍則四表懾伏
(作宰謂拜大冢宰也撫軍謂為大將軍也尚書曰協/和萬邦左傳里克曰從曰撫軍尚書曰光被四表)豈
直臯繇為士國無不仁(見論/語)隨會為卿民無羣盜(左氏/傳曰)
(晋侯以黻冕命士會將中軍且為/太傅於是晋國之盜逃奔於秦)愛翫書籍敦崇禮樂
(一作/典)管絃入耳則谿谷俱調文雅沿心則煙霞並韻養
由百發落雁吟猿應奉五行綈緗縹帙(呂氏春秋曰荆/庭有神白猿荆)
(之善射者莫能中荆王請養由基射由基矯弓操矢而/往未之射而括中之矣發之則猿應矢而下則養由基)
(有先中中之矣按落雁乃更嬴事此並歸由基總以形/其善射也後漢書曰應奉少聰敏凡所經履莫不暗記)
(讀書五行俱下漢書師古注曰綈厚繒也釋名曰緗桑/也如桑葉初生之色也縹猶漂漂淺青色也説文曰帙)
(書衣/也)雍容舉止抑揚談論當世以為楷模搢紳以為軌
範(後漢書曰天下楷模李元禮漢書司/馬相如曰耆老大夫搢紳先生之徒)則少有壯志頗
校兵書𤣥水降靈穀城授策飛風長栁月角星眉莫不
吟誦在心撰成於手(𤣥水黒水也山海經西北海有黑/水又云大荒之中有人衣青衣名)
(曰黄帝女魃蚩尤作兵伐黄帝黄帝乃令應龍攻之冀/州之野應龍畜水蚩尤請風伯雨師縱大風雨黄帝乃)
(下天女曰魃雨止遂殺蚩尤按北方黒色故云𤣥水疑/引此事為降靈之事矣又穆天子傳云天子北征東還)
(乃循𤣥水按此知北方有𤣥水矣水經注曰穀城有黄/石臺黄石公與張子房期處也漢書藝文志有黄帝長)
(栁占夢十一巻甘徳長栁占夢二十巻月角星眉未詳/藝文志稱天文者序二十八宿歩五星日月以紀吉凶)
(之象然此稱月角星眉疑謂射法也新月有如角弓故/云月角又如眉故云星眉星如弧矢之類疑古有以此)
(名書所/未詳矣)所著兵法凡有五巻六韜九法(一作/地)不用吳起
舊書三令五申無勞孫武先誡(漢書藝文志曰周史六/弢六篇師古曰即言取)
(天下及軍旅之事弢字與韜同也九法當是九宫之術/注見是篇銘内漢書藝文志有吳起四十八篇史記曰)
(吳起衞人也好用兵為衞將撃秦拔五城後事楚南平/百越北并陳蔡却三晋西伐秦又曰孫子武者齊人也)
(以兵法見於吳王闔廬王出宫中美人得百八十人孫/子分為二隊以王之寵姬二人分為隊長皆持㦸約束)
(既布乃設鈇鉞即三令五申之於是鼔之右婦人大笑/孫子曰約束不明申令不熟將之罪也復三令五申而)
(鼓之左婦人復大笑孫子曰既巳明而不如法者吏士/之罪也遂斬隊長二人以徇用其次為隊長復鼓之婦)
(人左右前後皆中規矩無敢出聲於是闔/閭知孫子能用兵卒以為將顯名諸侯)可謂有忠孝
焉有壯武焉不自驕矜謙光下物宋人獻玉不貪為寳
伯成子高守仁為富(本傳云于智告憲有謀帝乃遣小/冢宰宇文孝伯謂憲曰三公之位)
(宜屬親賢今欲以叔為太師九叔為太傅十一叔為太/保叔以為何如憲曰臣才輕位重滿盈是懼三師之任)
(非所敢當且太祖勲臣宜膺此舉若専用臣兄弟恐乖/物議孝伯反命尋而復來曰詔王晚共諸王俱至殿門)
(憲獨被引進執之遂縊死憲懼盈讓爵是其謙讓不貪/之處故下云以信致欺也左氏傳曰宋人或得玉獻諸)
(子罕子罕弗受獻玉者曰以示玉人玉人以為寳也故/敢獻之子罕曰我以不貪為寳爾以玉為寳若以與我)
(皆喪寳也不若人有其寳莊子曰堯治天下伯成/子高立為諸侯禹為天子伯成辭諸侯而耕於野)不謂
以信致欺為善非樂(悼齊王死非其罪以忠信見戮/也後漢書東平王言為善最樂)天
年不享嗚呼哀哉以某年月日葬於石安縣洪瀆川之
里原隰悽愴埋於盛徳幾年丘陵揺落藴於良才永矣
(爾雅曰高平曰原下濕曰隰廣雅曰小陵曰丘説文解/字曰土之高也爾雅釋丘云如陵陵丘郭璞曰陵大阜)
(也/)乃為銘曰
悠哉朔方逖矣窮隂山連鳥道(一作/羽)地盡龜林(言其先/世居朔)
(野也爾雅曰悠逺也詩曰城彼朔方毛傳曰北方也尚/書牧誓曰逖矣西土之人孔傳云逖逺也逖他歴反爾)
(雅作逷音惕古文逖也天官書曰西宮昴畢間為天街/其隂隂國其陽陽國言其居北方隂國路極遥逺也史)
(記曰趙武靈王築長城自代並隂山下至高闕為塞正/義曰地理志朔方臨戍縣北有連山險於長城其山中)
(斷兩峰俱峻上俗名為高闕也南中志曰鳥道西百里/以其地險絶獸猶無蹊特上有飛鳥之道耳龜林未詳)
(按子山賀婁慈碑文云至如禪河清論秋水高談故以/辨折龜林聲馳鹿野明是佛教之語西域地也本句經)
(云昔佛在時有人河邉樹下道學二十年但念六塵心/無寜息佛知可度化作沙門樹下共宿其夜月明龜從)
(河出野干欲噉龜縮其頭尾及四足於甲中狗不得便/須臾逺去龜還入水道人見此語沙門曰龜有䕶命之)
(鎧野干不能得便沙門答曰世人不如此龜放恣六情/外魔得便又文句云迦葉此翻大龜氏其先代學道靈)
(龜負仙圖而應從徳命族故云龜氏有畢鉢羅父母禱/樹神而生故名畢鉢羅云龜林者疑以樹下見龜又以)
(命族故稱龜林説文云叢木為林此稱林者如檀/林禪林之類地盡龜林言地直通西域之逺也)重黎
業大伯翳功深胄其積徳必有君臨(言葛烏菟之後普/囘得璽子孫遂成)
(帝業也國語曰重黎氏世序天地史記曰楚之先祖重/黎為火正又秦本紀曰秦之先大費佐舜調馴鳥獸鳥)
(獸多馴服是為伯翳賜姓嬴氏索隠曰伯翳尚書謂之/伯益是也謂宇文氏世徳類是其後必君臨天下也)
太祖撥亂喪君有君功廻地軸策動天文(謂高歡之亂/憲父周太祖)
(奉魏武帝遷都長安也左氏傳曰晋惠公在秦呂甥曰/征繕以輔孺子喪君有君博物志曰地有三千六百軸)
(天官書曰王良策馬車騎滿野注曰䇿一星在/王良前策動天文者言策馬星動天子出行也)猶臨赤
水尚復黄雲諸侯八百天下三分(謂魏帝西遷之後宗/社以安天命人心將)
(歸於周也莊子曰黄帝遊於赤水之北左氏傳曰黄帝/氏以雲紀又黄雲虞舜之瑞劇秦美新曰黄瑞湧出周)
(本紀曰武王束伐盟津/諸侯叛殷會周者八百)公之挺生實惟天假翠微神降
文昌星下(此下序齊王憲也翠微即紫微春秋合誠圖/云紫微大帝室太一之精也本序降太一之)
(神下文昌之宿此稱翠微神降文昌星下其義同也又/按爾雅釋山未及上翠微注云近上旁陂疏謂未及頂)
(上在旁陂陀之處名翠微豈以憲爵居王/位未及頂上故避紫微之名而稱之耶)照於四國充
於兩社舟檝江河棟梁華夏水湧詞鋒風飛文雅(左氏/傳曰)
(成季之將生也桓公使卜楚丘之父卜之曰間於兩社/為公室輔杜注曰周社亳社兩社之間朝廷執政所在)
(也漢書賈誼曰是猶渡江河亡維檝師古曰檝所以刺/船也班彪王命論曰楶棁之材不荷棟梁之任閔元年)
(左傳曰諸夏親暱襄四年傳魏絳曰諸華必叛注云華/夏皆謂中國論語正義曰夏大也言有禮義之大有文)
(章之華也曹子建王仲宣誄曰文若春華思若湧/泉陸士衡文賦曰思風發於胸臆言泉流於脣吻)純深
之性義極天經忠貞之道事感百靈君親帷一臣子惟
寜忠泉出井孝笋生庭(本傳云憲所生母達歩干氏茹/茹人也建徳三年冊為齊國太)
(妃憲有至性事母以孝聞太妃舊患風熱屢經發動憲/衣不解帶扶侍左右憲或東西從役每心驚其母必有)
(疾乃馳使叅問果如所慮西征賦曰秺侯之忠孝淳深/孝經曰孝天之經也東都賦曰懐百靈後漢書耿恭傳)
(曰匈奴攻恭於城下擁絶澗水恭於城中穿井十五丈/不得水吏士渇乏恭整衣服向井再拜為吏士禱有頃)
(水泉奔出衆皆稱萬歲楚國先賢傳曰孟宗字恭武至/孝母好食笋宗入林中哀號方冬笋為之出因以供養)
(時人以為/孝感所致)乃宰天官為國之輔是居上將為天之柱(謂/憲)
(為冢宰也周禮天官冢宰之職上將文昌六星中名也/晋書天文志曰三台六星兩兩而居起文昌列抵太微)
(一曰天柱三/公之位也)乃聖乃神惟文惟武策高開闢威移雲雨
(此下序東/討之師也)九宫神略三術謨明天離轉戰月徳廻兵(易/乾)
(鑿度曰太一取其數以行九宮鄭康成注曰太一者北/斗神名也下行八卦之宫每四乃還於中央中央者北)
(辰之所居故謂之九宫天數大分以陽出以隂入陽起/於子隂起於午是以太一下九宫從坎宫始自此而從)
(於坤宫又自此而從於震宫又自此而行於巽宫所以/行半矣還息於中央之宫既又自此而從於乾宫又自)
(此而從於兑宮又自此而從於艮宫又自此而從於離/宫行則周矣上遊息於太一之星而反紫宫行起從坎)
(宮始終於離宮也班固答賔戯曰商鞅挾三術以鑽孝/公服䖍曰王霸富國强兵為三術李周翰曰三術謂帝)
(道王道霸道而商君説秦孝公用此三術孝公用其霸/術也書云謨明弼諧天離注見序文漢書曰匈奴舉事)
(常隨月盛滿以攻戰月虧則退兵又隂陽雜書有天徳/月徳黄道赤道之説言憲從高祖東征大克齊師也)
黎陽水駭官渡山驚冀州既載東原底平(謂平鄴也臣/瓚曰黎陽在)
(魏郡劉禎鄴中詩曰北渡黎陽津銑曰謂從太祖征袁/紹也文穎曰滎陽鴻溝即今官渡水也後漢書曰建安)
(五年曹操與袁紹戰於官渡紹敗走禹貢曰冀州既載/又云東原底平孔傳曰冀州堯所都也正義曰東原即)
(今之東平郡也按冀州時大半屬於後齊太原為後齊/别都蓋指齊地言大兵至鄴水駭山驚戰勝之後乃底)
(定/也)溟波欲運弱木將危中峰岳斷半海鵬垂(悼憲功業/方太而中)
(途摧折也莊子曰是鳥也海運則將徙於南溟南溟者/天池也弱木即若木山海經曰灰野之山有赤樹青葉)
(赤花名曰若木春秋漢含孳曰三公象五岳在天法三/能台能同庾翼晋陽秋曰張華將死中台星遂坼莊子)
(曰鵬之背不知其幾千里也/怒而飛其翼若垂天之雲)鳯沈丹穴龍亡黑陂臨淄
廢市東武山移千秋萬古英靈在斯(謂憲死時人知其/寃酷所屬吏民皆)
(傷之也山海經曰丹穴之山有鳥名曰鳯凰史記封禪/書曰昔秦文公出獵獲黑龍此其水徳之瑞鳯沈龍亡)
(以喻憲之死也地理志曰齊郡有臨淄縣吳越春秋曰/范蠡作城訖瑯琊東武海中山一夕自來百姓怪之因)
(名怪山後漢書郡國志曰清河國有東武城濟南王安/子康為東武城侯注云今貝州武成縣是千秋二語言)
(憲雖死功業/自足不朽也)
　　周太子太保歩陸逞神道碑
公諱逞字季明本姓陸吳郡(一有/吳字)人也(周書列傳曰陸/通弟逞初名彦)
(字世雄本姓陸後賜姓步陸孤氏魏文帝嘗從容謂之/曰爾既溫裕何因乃字世雄且為世之雄非所宜也於)
(爾兄弟又復/不類遂改焉)君子至止既紹虞賔鳯凰于飛實興齊國
(序陸氏得姓之始也陸氏本媯姓齊田氏之後葢虞舜/之苗裔也史記索隠注曰陸氏譜云齊宣公子達食采)
(於陸號曰陸侯達達生發發生臯適楚賈其孫也一云/陸渾氏之後此言虞賔齊國蓋宗陳田也詩云君子至)
(止鸞聲鏘鏘尚書曰虞賔在位左氏傳曰陳公子完奔/齊初懿氏卜妻敬仲其妻占之曰吉是謂鳯凰于飛其)
(鳴鏘鏘有媯之後將育于姜五世其昌並於正卿八世/之後莫之與京及陳之初亡也陳桓子始大於齊其後)
(亡也成子得政杜注云成子田常也敬仲八世孫史記/曰田常曾孫和始為諸侯遷康公海濵康公卒呂氏遂)
(絶其祀田氏/卒有齊國)南越使者解漢帝之衣西陵將軍覆吳王
之蓋(漢書陸賈傳曰中國初定尉佗平南越因王之高/祖使賈賜佗印為南越王賈至令稱臣奉漢約歸)
(報高帝大悦拜賈為太中大夫孝文即位欲使之南越/丞相平乃言賈為太中大夫往使尉佗去黄屋稱制又)
(南越王傳曰文帝召賈為太中大夫使賜佗書上楮五/十衣中楮三十衣下楮二十衣遺王師古曰以綿装衣)
(曰楮上中下者綿之多少厚薄之差也吳志曰陸遜振/旅武昌權令左右以御蓋覆遜入出殿門凡所賜遜皆)
(御物上珍於時莫與為比遣還西/陵黄龍元年拜上大將軍右都䕶)曾祖載為宋王司馬
留鎮關中赫連之亂仗劒魏室黄河叅凌或亡追路烏
江艤船更無歸迹今為河南洛陽人也(逞兄陸通傳曰/曾祖載從宋武)
(帝平關中還留載隨其子義真鎮長安遂没赫連氏魏/太武平赫連氏載仕魏任中山郡守漢書曰陳平間行)
(仗劒亡降漢史記曰項羽欲東渡烏江烏江亭/長檥船待如淳曰南方人謂整船向岸曰檥)高祖冠
軍將軍營州刺史(隋志後魏置營/州於和龍城)吳人有降附者悉領
為别軍自是官帥擁鐸更為吳越之兵君子習流别有
樓船之陣(謂吴人降附皆領别軍故魏軍中有吳師也/國語曰吳王夫差出軍與晋爭長昬乃戒夜)
(中令服兵擐甲陳士卒官帥擁鐸建祀姑此吳軍容之/舊制也吳越春秋曰句踐復問范蠡曰可伐矣乃發習)
(流二千人俊士四萬諸御千人以與/吴戰遂虜殺太子入吴焚姑胥臺)父政驃騎大將軍
儀同三司恒州刺史中都獻公(陸通傳云父政性至孝/其母吴人好食魚北方)
(魚少政求之常苦難後宅側忽有泉出而有魚遂得以/供膳時人以為孝感所致因謂泉為孝魚泉初從爾朱)
(天光討罰及天光敗歸文帝文帝為行臺以政為行臺/左丞原州長史賜爵中都縣伯大統中卒漢書地理志)
(中都屬/太原郡)太祖扶危濟傾經綸夷阻報君之恥逺襲平原
(太祖周文帝宇文泰也時高歡既破爾朱遂有異志賀/拔岳軍西次平涼為侯莫陳悦所害悦附高歡不肯應)
(召太祖馳赴平涼斬侯莫陳悦所謂報/君之恥逺襲平原是也原州即其地矣)以高平霸業所
基委命留事(謂以政為原州長史也周書本紀云賀拔/岳既為侯莫陳悦所害太祖将赴之夏州)
(吏民咸泣請曰聞悦今在永洛去平涼不逺若已有賀/拔公之衆則圖之實難願且停留以觀其變太祖曰悦)
(既害元帥自應乘勢直據平涼而反趦趄屯兵永洛吾/知其無能為也遂進軍至原州太祖為行臺政為長史)
(知其霸業所/基重任也)關中餽食非直滎陽之師河内供軍豈但
淇園之竹(史記曰漢與楚相守滎陽數年軍無見糧蕭/何轉漕關中給食不乏後漢書曰光武南定)
(河内拜恂河内太守行大將軍事光武於是復北征燕/代恂移書屬縣講兵肄射伐淇園之竹為矢百餘萬以)
(給軍前書音義曰淇園衛之苑多竹篠也言/太祖以政為長史餽食供軍如蕭何寇恂矣)公秉照晋
(疑作/普)之靈降明神之徳猛虎振檻七年不驚羝羊觸蕃
九齡能對(竹林七賢論曰王戎幼而清秀魏明帝於宣/武場上為欄苞虎阱使力士袒裼與之搏縱)
(百姓觀之戎年七嵗亦往觀焉虎乗間薄欄而吼其聲/震地觀者莫不辟易顛仆戎亭然不動帝於門上見之)
(使問姓名而異之羝羊觸蕃羸其角易大壯九三爻辭/荀爽曰三與五同功為兑故曰羊終始陽位故曰羝蕃)
(謂四也三欲觸四而危之四反羸其角角謂五也揚雄/别傳曰揚信字子烏雄第二子幼而聰慧雄疑羝羊觸)
(藩彌日不就子烏曰大人何不云荷㦸入榛揚子法言/曰育而不苗者其吾家之童烏乎九齡而予我以𤣥文)
諸兄以公先君愛子稱之曰仁推而襲封(本傳云逞少/謹宻早有名)
(譽兄通先以軍功别受茅土乃譲父爵中都縣伯令逞/襲之起家羽林監左傳公族穆子曰請立起也與田蘇)
(遊而曰/好仁)雖復季末大成之心守節(疑作季末天成乃心/守節當謂去爾朱氏)
(而就周太祖言雖遇季世而心能守節也按逞兄陸通/傳云通從爾朱榮榮死又從爾朱兆及爾朱氏滅乃入)
(關文帝引為帳内督疑逞亦與焉且逞父政亦從天光/敗後歸文帝而本傳無聞稱其守節當謂未從爾朱也)
(事在襲封前而/子山追序之矣)既遭燻穴翻從壓紐(亦謂爾朱氏滅逞/得歸文帝也淮南)
(子曰越王翳逃入山穴越人燻而出之哀江南賦云剖/巢燻穴左氏傳曰楚平王再拜皆壓紐葢謂爾朱之敗)
(為燻穴得從文帝/為當璧之君矣)太祖初封函谷始合諸侯以公辭令
叅謀機密故得戎政克宣師言無漏(本傳云文帝内親/信時輩皆以驍勇)
(自逹惟逞獨兼文雅帝由此加禮遇焉大統十四年叅/大丞相府軍事尋兼記室左氏傳曰齊寺人貂始漏師)
(於多/魚)賜姓歩陸孤氏(事見陸/通傳)委鹿輅而論都入鴻門而
舞劒方之吹律綽有餘榮(漢書曰婁敬脫輓輅見齊人/虞將軍虞将軍入言召見説)
(上曰陛下都洛不便不如入關據秦之便上問張良良/因勸上是日車駕西都長安上曰本言都秦地婁敬婁)
(者劉也賜姓劉氏拜為奉春君蘇林曰一木横鹿車前/一人推之孟康曰輅音胡格反輓音晚索隠曰輓者牽)
(也輅者鹿車前横木二人前輓一人後推之又曰沛公/從百餘騎見羽鴻門羽留沛公飲范増令項莊入以劒)
(舞因撃沛公莊入為壽因拔劒舞項伯亦起舞常以身/翼蔽沛公得免賜姓劉氏潛夫論曰古人始生吹律定)
(其姓名漢書曰京房本姓季氏吹律定姓為京氏言歩/陸孤賜姓若婁敬項伯為從龍應運之臣榮於吹律定)
(姓/也)出身羽林監輕車將軍除尚書右丞官聨會計務應
平準水衡貫朽長平粟紅(趙氏孟子注曰孔子主委積/倉庾之吏不失會計當直其)
(多少而已史記有平準書漢書注曰水衡與少府皆天/子私藏三輔黄圖有長平倉漢書曰太倉之粟紅腐而)
(不可/食)授使持節車騎大將軍儀同三司增邑千戸尋遷
駕部中大夫領吏部中大夫歴蕃部御伯東京鼎實先
加鄧隲之勲西晋官人多用山濤之啓(後漢書曰鄧隲/字昭伯女弟為)
(貴人立為和熹皇后延平元年拜隲車騎將軍儀同三/司自隲始也殤帝崩太后與隲定策立安帝永初元年)
(封隲上蔡侯食邑萬戸以定策功增三千戸隲辭譲上/疏至於五六乃許之晋書曰山濤為吏部尚書所奏甄)
(拔人物各為題目/時稱山公啓事)豈若五王登朝必司賔主之禮六龍
御轡取定鸞和之節(首語謂領蕃部也次語謂領駕部/也按蕃部之職如古典客鴻臚掌)
(四方歸義蠻夷實司賔禮者也云五王登朝者當引漢/書匈奴傳五單于事謂呼韓邪單于屠耆單于呼揭單)
(于車犂單于烏藉單于凡五王也甘露三年單于朝甘/泉宫漢寵以殊禮矣漢書禮樂志曰六龍之調使我心)
(若左傳錫鸞和鈴昭其聲也杜注曰鸞在鑣/和在衡按駕部掌車輿牛馬等物故云是矣)御正以官
觸父名不拜(周書明帝紀云武成元年八月增御正四/人為上大夫按逞父名政故御正之官為)
(觸父/名矣)會稽有王會之名其子不為太守博陵有王沈之
封其兒不為刺史(晋書曰王舒字處明丞相導之從弟/也父會侍御史舒代鄧攸為尚書僕)
(射時將徵蘇峻司徒王導欲出舒為外援乃授撫軍将/軍㑹稽内史秩中二千石舒上疏辭以父名朝議以字)
(同音異於禮無嫌舒復陳音雖異而字同求换他郡於/是改會字為鄶舒不得巳而行又曰王沈字處道太原)
(晋陽人初封博陵侯及武帝受禪以使命之勲封博陵/郡公子浚字彭祖出補河内太守以郡公不得為二千)
(石轉東/中郎)遷驃騎大将軍開府入掌納言治司宗伯(漢官/儀曰)
(尚書唐虞官也龍作納言出入帝命周禮/云春官宗伯本傳徙授司宗中大夫故云)又為軍司馬
職居常伯勤問於南宫位管王言連官於北斗(漢官儀/曰侍中)
(周成王常伯任侍中殿下稱制出即陪乗後漢書曰肅/宗詔賈逵入講尚書南宫雲臺禮記曰王言如絲其出)
(如綸晋書天文志曰紫宫垣在北斗北門内東南維/五星曰尚書主納言夙夜諮謀龍作納言此之象也)豈
止郊天祀地龍門嶰谷之聲贊鼔頒旗白露涼風之月
(上語謂宗伯之職也下語謂軍司馬之職也周禮大宗/伯之職云掌建邦天神人鬼地示之禮又云冬日至於)
(地上之圜丘奏樂六變則天神降夏日至於澤中之方/丘奏樂八變則地示出又云龍門之琴瑟鄭注曰龍門)
(山名呂氏春秋曰黄帝使伶倫自大夏之西崑崙之隂/取竹之嶰谷生其竅厚薄均者斷兩節間而吹之以為)
(黄鐘之管制十二筩以聽鳯凰之鳴雄鳴六雌鳴六以/為律呂周禮曰司馬以旗致民平列陳如戰之陳辨鼔)
(鐸鐲鐃之用淮南子曰孟/秋之月涼風至白露降)暗夜有人餉羅數十匹公閉
門不受行人干觸具以聞奏朝野稱之太尉楊震直推
故吏之金涼州張奐高揖羌人之馬清畏人知我無慙
徳(本傳云逞幹識詳明歴任三府所在著績朝廷嘉之/進爵為公後漢書曰楊震字伯起時號關西孔子遷)
(荆州刺史東萊太守當之郡道經昌邑故所舉荆州茂/才王密為昌邑令謁見至夜半懐金十斤以遺震震曰)
(故人知君君不知故人何也密曰暮夜無知者震曰天/知地知我知子知何謂無知密愧而出又曰張奐字然)
(明敦煌酒泉人遷安定屬國都尉使南匈奴不得交通/東羌諸豪遂相率與奐和親共撃□鞬等連戰破之郡)
(界以寜羌豪帥感奐恩徳上馬二十疋先零酋長又遺/金鐻八枚奐並受之而召主簿於諸羌前以酒酹地曰)
(使馬如羊不以入廐使金如粟不以入懐悉以金馬還/之晋陽秋曰胡威字伯虎淮南人父質以忠淸顯威為)
(徐州世祖賜見與論邉事及平生帝歎其父清因謂威/曰卿清孰與父對曰臣清不如也帝曰何以為勝汝耶)
(對曰臣父清畏人知臣清/畏人不知是以不如逺矣)齊國通和封人受使以公有
出境之才見命張􁉹之禮既珠盤揷血定楚國之連名
七首登壇反齊人之侵地是謂使乎固稱光國(本傳云/天和三)
(年齊遣侍中斛斯文略中書侍郎劉逖來聘初修鄰好/盛選行人詔逞為使主尹公正為副以報之逞美容止)
(善辭令敏而有禮齊人稱焉還届近畿詔定路車飾服/郊迎而入時人榮之儀禮曰使者及境張􁉹乃謁關人)
(周禮曰玉府若合諸侯則共珠槃玉敦鄭注曰敦槃類/珠玉以為飾古者以槃盛血以敦盛食合諸侯者必割)
(牛耳取其血㰱之以盟珠槃以盛牛耳尸盟者執之故/書珠為夷鄭司農云夷槃或為珠槃玉敦揷血玉器史)
(記曰秦之圍邯鄲趙使平原君求救合從於楚平原君/與楚合從言其利害日出而言之日中不决十九人謂)
(毛遂曰先生上毛遂按劒歴階而上謂平原君曰從之/利害兩言而决楚王叱遂遂按劒而前曰十步之内王)
(不得恃楚國之衆命懸遂手吾君在前叱者何也以楚/之强天下弗能當白起小豎子耳率數萬之衆以與楚)
(戰一戰而舉鄢郢再戰而燒夷陵三戰而辱王之先人/合從者為楚非為趙也吾君在前叱者何也楚王曰唯)
(唯誠若先生之言謹奉社稷以從毛遂曰從定乎楚王/曰定矣毛遂謂楚王之左右曰取雞狗馬之血來毛遂)
(捧銅盤而跪進之遂定從於殿上楚魏救至秦兵遂罷/又刺客傳曰曹沫魯人也齊桓公與莊公既盟於壇上)
(曹沬執匕首劫齊桓公曰魯弱齊强而大國侵魯亦以/甚矣今魯城壊即壓齊境君其圖之桓公乃盡許歸魯)
(之侵地曹沫三戰所亡地盡復予魯索隠曰七音比劉/氏云短劒也鹽鐵論以為長尺八寸其頭類七故云七)
(首/也)三輔公侯五陵鐘鼎銅街柳市塵起風飛乃授京兆
尹增邑通前一千六百戸餘官如故(本傳云四年除京/兆尹三輔黄圖曰)
(武帝太初元年改内史為京兆尹與左馮翊右扶風謂/之三輔其理俱在長安古城中西都賦曰北眺五陵西)
(京賦曰撃鐘鼎食沈約麗色賦曰狹邪才女銅街麗人/黄圖曰長安有九市郡國志曰長安大俠黄子夏居栁)
(市王仲宣雜詩曰風飄揚塵起白日忽已/冥呂向曰風起舉揚塵埃喻兵戈暴起也)上林兵息蘭
池盜静不學王陽平生鑄金之術未同張敞終日章臺
之遊(言逞為京兆尹有美政也本傳云逞為京兆尹都/界有豕生子經旬而死其家有豶遂乳養之諸䐁)
(頼之以活時論以逞仁政所致漢舊儀曰上林苑方三/百里苑中養百獸天子秋冬射獵取之三輔黄圖曰蘭)
(池宮始皇三十一年為微行咸陽與武士四人俱夜出/逢盜蘭池漢書曰王陽雖儒生自寒賤然好車馬衣服)
(極為鮮好而無金銀文繡之物及遷徙去官處所載不/過囊衣不蓄餘財去位家居布衣蔬食天下服其亷而)
(怪其奢故俗傳王陽能作黄金又張敞傳曰敞為京兆/朝廷每有大議引古今處便宜公卿皆服天子數從之)
(然敞無威儀時罷朝㑹過走馬章/臺街使御史驅自以便面拊馬)家僮暮行還得遺錢
於道并白絁十匹公訪得其主即以還之見金於路指
以示人得錢於道持留掛樹方之今日異代同風(皇甫/謐髙)
(士傳曰延陵季子出遊見道中有遺金顧披裘公曰取/彼金公投䥥瞋目拂手而言曰何子處之高而視人之)
(卑五月披裘而負薪豈取金者哉季子驚謝邴原别傳/曰原嘗行而得遺錢拾以繫樹枝此錢既不見取而繫)
(錢者愈多/謂之神樹)俄遷司會治小司馬重總六軍再操八柄考
績入於嵗成論功書之年表(本傳云俄遷司㑹中大夫/出為河州刺史晋公䕶雅)
(重其才表為中外府司馬頗委任之尋復為司㑹兼納/言遷小司馬周禮鄭注云天子六軍周禮大宰之職以)
(八柄詔王馭羣臣一曰爵二曰祿三曰予四曰置五曰/生六曰奪七曰廢八曰誅逞前已為軍司馬今為司會)
(中大夫復為司㑹遷小司馬故云重總六軍冄操八柄/也尚書曰三載考績黜陟幽明史記有功臣年表及将)
(相名臣/年表)尋授都督宜州諸軍事宜州刺史(本傳云䕶誅/免官頃之起)
(為納言又以疾不堪任乃除宜州刺史周書太祖紀云/魏廢帝三年改北雍州為宜州隋志云京兆郡華原縣)
(後魏置北雍州/西魏改為宜州)露冕觀風停車待雨百城解印憚朱穆
之威千里相迎愛王基之徳(益都耆舊傳曰郭賀拜荆/州刺史明帝巡狩至南陽)
(特見嗟嘆賜以三公之服黼黻旒冕勅去幨露冕使百/姓見此衣服以章其徳後漢書曰鄭𢎞為淮隂太守行)
(春大旱隨車致雨又朱穆傳曰順帝末江淮盜賊羣起/州郡不能禁梁冀辟之使典兵事永興元年冀州盜賊)
(尤多故擢穆為冀州刺史州人有宦者三人為中常侍/並以檄謁穆穆辭之疾不相見冀部令長聞穆濟河解)
(印綬去者四十餘人及到奏劾諸部至有自殺者以威/略權宜盡誅賊渠帥舉劾權貴或死獄中魏志曰王基)
(字伯輿東萊曲城人也黄初中察孝亷除郎中是時青/土初定刺史王浚特表請基為别駕後召為袐書郎浚)
(復請還司徒王朗辟基浚不遣朗書劾之大將軍司馬/宣王辟基未至擢為中書侍郎按逞􁍤任宜州未乆請)
(停即被勅追還如公叔之始/及濟河伯輿之歴經辟召矣)曾未朞月被􁀐追還眷眷
吏民不無河内之請依依故老實念黎陽之别(本傳除/宜州刺)
(史故事刺史奉辭例備鹵簿逞以時屬農要奏請停之/武帝深嘉焉詔遂其所請以彰雅操逞在州有惠政吏)
(人稱之後漢書曰寇恂拜河内太守恂至潁川盜賊悉/降而竟不拜郡百姓遮道曰願從陛下借寇君一年乃)
(留恂又鄧訓傳曰訓撫接邊民為幽部所歸遷䕶/烏桓都尉黎陽故人多攜將老幼樂隨訓徙邊)少陽
養徳前星守器尊師讓齒必俟賢能乃授太子太保(本/傳)
(云東宫初建授太子太保顔延年曲氷詩序曰正體毓/徳於少陽李善注云少陽東宫也周禮鄭注曰東郊少)
(陽諸侯象也星經曰心三星中天王前為太子後為庶/子故曰前星尊師師如太保太傅太師少保少傅少師)
(也讓齒按禮太子入學以年大/小為次不以天子之子為上)方之劉寔道高於大邦
譬以山濤榮深於小輦(晋書曰劉寔字子真平原高唐/人也為國子祭酒散騎常侍愍)
(懐太子初封廣陵王高選師友以寔為師元康中進爵/為侯累遷太子太保太安初寔以老病遜位賜安車駟)
(馬以侯就第又曰山濤字巨源河内懐人也咸寜初轉/太子少傅加散騎常侍除尚書僕射加侍中領吏部居)
(選職十有餘年濤以老疾固辭不許帝嘗講武於宣武/塲濤時有疾詔乗步輦從因與盧欽論用兵之本於時)
(咸以濤不學孫吳而闇與之/合帝稱之曰天下名言也)本有消渴之疾常餌金石
自理舊疾微增奄捐舘舍茂陵之下不留封禪之書校
尉之營惟餘服食之器(西京雜記曰長卿素有消渴疾/及還成都悦文君之色遂以發)
(痼疾漢書司馬相如傳曰相如既病免家居茂陵天子/曰相如病甚可往悉取其書若後失之矣使所忠往而)
(相如巳死家無遺書問其妻曰長卿未死時為一巻書/有使来求書奏之其遺札書言封禪事所忠奏焉天子)
(異之後漢書曰宣秉字巨公溤翊雲陽人遷司𨽻校尉/秉性節約常服布被蔬食瓦器帝嘗幸其府舍見而嘆)
(曰楚國二龔不如雲陽宣巨公即賜布帛帳什/物四年拜大司徒司直六年卒於官帝愍惜之)嗚呼哀
哉春秋四十有七建徳二年五月十一日也天子以大
臣之丧躬輟聽訟東朝以師傅之尊親臨攢祭(東朝謂/太子也)
(震主東方/故曰東朝)詔贈大將軍(本傳/同)諡某公禮也以今三年正
月十日葬於京兆之高陽原夫人郁久閭(郁久閭蠕蠕/國姓也北史)
(曰蠕蠕姓郁久閭氏始神元之末掠騎冇得一奴髮始/齊眉亡本姓名其主字之曰木骨閭木骨閭者首秃也)
(木骨閭與郁久閭聲相近故後子孫因以為氏齊神武/娶蠕蠕公主郁久閭氏魏景穆皇后亦郁久閭氏蠕蠕)
(强盛與西魏通和故得婚也逞之夫/人當亦蠕蠕公主故下云王姬矣)西遇王姬愛敬肅
恭言容令淑有聞箴盥無廢紘綖(禮記曰右佩箴管線/纊管字同盥左氏傳)
(曰奉匜沃盥杜云器也盥古緩反又左傳曰衡紞紘綖/杜注曰紘纓從下而上者綖冠上覆列女傳敬姜曰公)
(侯之夫人加/之以紘綖)爰在盛年先從大夜今節婦開墳松柏巳
拱季孫成寢丘陵始同(史記曰公子重耳謂季隗曰待/我二十五年不來而後嫁對曰)
(二十五年不來吾墓上柏大矣禮記曰季武子/成寢杜氏之丧在西階之下請合葬焉許之)况復圖
畫賢妃方在甘泉之室瘞埋才子即用高陽之原(上謂/郁乆)
(閭下謂逞也漢書曰金日磾母教誨兩子甚有法度上/聞而嘉之病死詔圖畫於甘泉宫署曰休屠王閼氏日)
(磾每見畫常拜嚮之涕泣然後乃去又曰李夫人少而/早卒上憐閔焉圖畫其形於甘泉宫左氏傳曰高陽氏)
(有才子八人後漢書曰荀氏有子八人/號曰高陽里今𦵏地名高陽原故云)公儀表外明風
神内照器量深沈階基不測事君惟忠事親惟孝言為
世範行為士則(陳仲弓碑/文辭也)留連墳素怊悵文詞(素即索/左氏傳)
(曰三墳五典八索九丘宋玉高唐賦云怊悵/自失李善注云王逸楚辭注云怊悵恨貌)霜府錄於
尚書天官總於司會出入匡贊常帶數職身具六龜腰
恒四綬(周禮天官冢宰有司會之職鄭注曰會大計也/司會主天下之大計計官之長若今尚書出入)
(匡贊常帶數職者謂遷駕部領兵部歴蕃部及遷驃騎/掌納言司宗伯又為軍司馬也又遷司會任河州表中)
(外府司馬復為司會兼納言遷小司馬是其常帶數職/有六龜四綬之集矣漢舊儀曰銀印背龜紐其文曰章)
(謂刻為某官之章也董巴輿服志曰古者君臣佩玉/尊卑有序及秦以采組連結於襚謂之綬漢承秦制)陳
平密謀既非天子所見荀彧上策又非諸侯所聞(漢書/曰高)
(祖至平城為匈奴所圍七日用陳平袐計得出應劭曰/陳平使畫工圖美人間遣人謂閼氏云漢有美女如此)
(今皇帝困厄欲獻之閼氏畏其奪己寵謂單于曰漢天/子亦有神靈得其土地非能有也於是匈奴開其一角)
(得突出鄭氏曰以計鄙陋故不傳師古曰應氏之説出/桓譚新論葢譚以意測之事當然耳非記傳所傳也魏)
(志曰荀彧字文若潁川潁隂人也勸太祖至洛陽奉迎/天子進為漢侍中守尚書令常居中持重太祖雖征伐)
(在外軍國事皆與彧籌焉與紹連戰太祖保官渡紹圍/之太祖軍糧方盡書與彧議欲還許以引紹用彧言遂)
(以奇兵襲紹斬淳于瓊等紹退走許攸叛紹顔良文醜/臨陣授首田豐以諫見誅皆如彧所策彧别傳曰彧自)
(為尚書令常以書陳事臨薨皆焚/毁之故奇䇿密謀不得盡聞也)其為郡也惟取赤土
封書其為州也惟以青鹽换粟(東觀漢記曰鄧訓好青/泥封書黎陽故吏載青)
(泥一襆至上谷遺訓又西京雜記曰漢朝中書以武都/紫泥為璽室加綠綈其上魏志曰徐邈為涼州刺史使)
(持節領䕶羌校尉至值諸葛亮出祁山隴右三郡反邈/輒遣叅軍及金城太守等撃南安賊破之河右少雨常)
(苦乏榖邈上修武威酒泉鹽池以收虜穀漢書地理志/云朔方縣有青鹽澤魏土地記云朔方縣有大鹽池其)
(鹽大而青白名曰/青鹽又名戎鹽)留家則千樹無資遺子則一經而已
(習鑿齒襄陽耆舊傳曰吳李衡字叔平襄陽人習竺以/女英習配之漢末為丹陽太守衡毎欲治家事習不聽)
(後密遣客十人往武陵龍陽汎洲上作宅種橘千株臨/死勅兒曰汝母毎怒吾治家事故窮如是然吾州有千)
(頭木奴不責汝食嵗上匹絹亦當足用耳衡既亡後二/十餘日兒以白英習曰此當是種樹也汝家失十客來)
(七八年必汝父遣為宅汝父恒稱太史公言江陵千樹/橘當封君家吾答云士患無徳義不患不富若貴而能)
(貧方好爾漢書韋賢傳曰自韋孟至賢凡五世賢少子/𤣥成復以明經歴位至丞相故鄒魯諺曰遺子黄金滿)
(籯不如/一經)嫡子操(本傳子/操嗣)至性過禮純孝不遺(疑作匱左/氏傳曰穎)
(考叔純孝也詩/曰孝思不匱)墳前之樹染淚者先枯庭際之禽聞悲
者則下(干寳搜神記曰王裒字偉元元城營陵人父儀/為文帝所殺裒廬於墓側旦夕常至墓所拜跪)
(攀柏悲號涕泣著樹樹為之枯又曰鄭𢎞遷臨淮太守/郡民徐憲在喪致哀有白鳩巢户側𢎞舉為孝亷朝廷)
(稱為白鳩郎陸機周處碑文云墳前/之樹淚染先枯庭際之禽聞悲乃下)銘曰
山連日觀水枕滇機富春沙起開陽柱飛(言陸氏之先/系出齊田後)
(適楚國又為吳人及歸魏居洛陽也應劭漢官儀曰泰/山東南山頂名曰日觀雞一鳴時見日始欲出長三丈)
(許故以名焉按泰山日觀在齊地言陸氏之先出自齊/國故山連日觀也水枕滇機謂楚地按史記楚威王使)
(莊蹻循江上略至滇池滇楚接界故水枕其流矣言陸/氏自齊適楚為楚人也郡國志富春屬吳郡吳志曰黄)
(初五年秋分三郡惡地十縣置安東郡治富春以全琮/為太守平討山越水經注曰浙江東北逕富春縣江南)
(有山孫武皇之先所葬也浙江又逕越王允常冢北句/踐都瑯琊欲移允常冢冢中生風飛沙射人遂止富春)
(沙起是其事也吳時丹陽吳會山民為寇權分三郡險/地為安東郡富春乃是一郡統率諸縣故得稱富春沙)
(起也應劭漢官儀曰開陽門始成未有名夜有一柱來/樓上瑯邪開陽縣上言縣南城門一柱飛去光武使視)
(之因刻記其年月日以名門焉後漢書百官志洛陽城/十二門有開陽門二語喻陸氏本吴人富春屬吴今為)
(河南洛陽人開陽門/在洛陽若飛柱矣)大夫屈節將軍振威南越受吏西
陵解圍(大夫謂陸賈為南越使者將軍謂/陸遜為西陵將軍也注見本序)昔我烈祖垂
翅秦中白馬無路烏江不通笛吟鄉里琴哀土風(謂逞/祖載)
(留關中没赫連氏不得歸吳遂居洛陽也後漢書馮異/傳璽書勞異曰始雖垂翅囘溪終能奮翼澠池史記高)
(祖本紀云劉賈將騎二萬人騎數百渡白馬津索隠曰/即黎陽津也南界東郡白馬縣史記曰項羽敗至烏江)
(曰天之亡我何渡為向子期思舊賦序曰鄰人有吹笛/者發聲寥亮追思曩昔遊宴之好感音而嘆左氏傳曰)
(晋侯見鍾儀使與之琴操南音/范文子曰樂操土風不忘舊也)營州恒州擁旄世載壯
節旃衿人雄關塞(營州當謂載仕魏為中山郡守也恒/州謂政為恒州刺史也史記正義曰)
(旄節者編毛為/之以象竹節)直河穿趙平雲臨代生謂立功没為留
愛(恒州在趙代之間即漢之恒山郡依恒山為名左氏/傳曰其次立功又曰子産古之遺愛也言政為刺史)
(於州郡之内/立功遺愛也)降兹嶽瀆誕此貞明祥符雲氣慶合星精
(謂逞之生為天地之所鍾靈也尚書孔安國傳曰四嶽/視公四瀆視伯史記天官書曰卿雲見喜氣也列仙傳)
(曰東方朔為/嵗星之精)宮帷定策殿柱書名忠泉暗漏孝笋寒生
(宮帷定策即序中鄧隲事殿柱書名漢田鳯/事忠泉耿恭事孝笋孟宗事皆注見前篇)世屬殷周
時逢楚漢天下三分鴻溝一半(世屬殷周以魏周比殷/周以周太祖比文王也)
(故云天下三分時逢楚漢以齊周比楚/漢本東西魏也魏分東西若割鴻溝矣)以我明略來叅
匡贊日乃再中天成兩旦(謂逞叅謀機密周之帝業以/成如殷日冄中堯華復旦也)
(史記封禪書曰新垣平言日冄中居頃之日却復中/虞舜卿雲歌曰日月光華旦復旦兮見呂氏春秋)逓
叅三事歴副六卿天師(一作/司)光宅地載謨明(詩云三事/大夫又左)
(氏傳曰六府三事謂之九功正徳利用厚生謂之三事/六卿周禮冢宰司徒宗伯司馬司寇司空是也逞為吏)
(部中大夫及小司馬未居正卿又歴諸部故云/逓叅歴副矣尚書曰光宅天下又曰謨明弼諧)春官定
禮夏官治兵讖言黙識溫樹無名(春官謂宗伯也夏官/謂司馬也後漢書竇)
(融傳云融上疏曰臣融年五十三有子年十五質性頑/鈍臣融朝夕教導教以經義不得令觀天文讖記漢書)
(曰孔光沐日歸休與兄弟妻子燕語終不及朝省政事/或問光溫室省中樹皆何木也光黙不應更答以他語)
(其不泄/如此)謙恭周密言行無乖忠公兕殪隂徳蛇埋(漢書/曰張)
(安世以謹慎周密自著晋語叔向曰昔吾先君唐叔射/兕於徒林殪以為太甲以封於晋韋昭曰兕似牛而青)
(善觸人徒林林名一發而死曰殪甲鎧也列女傳曰孫/叔敖為嬰兒之時出遊見兩頭蛇殺而埋之歸見其母)
(而泣焉母問其故對曰吾聞見兩頭蛇者死今出遊見/之其母曰蛇今安在對曰吾恐他人復見之殺而埋之)
(矣其母曰汝不死矣夫有隂徳者陽報之徳勝百祥仁/除百禍天之處高而聽卑書不云乎皇天無親惟徳是)
(輔爾黙矣必興於楚/及叔敖長為令尹)軍國紛總部領填堦(一作/偕)馬不入
廐金不入懐(言歴任諸部事繁逞有清聲也馬不入/廐金不入懐後漢張奐事注見本序)具
瞻惟徳高山惟仰甲觀初登龍樓初上東國桓榮西京
疎廣(謂逞為太子太保也詩曰民具爾瞻又曰高山仰/止三輔黄圖曰太子宮有甲觀畫堂又云龍樓門)
(門上有銅龍漢書成帝紀曰上召太子出龍樓門後漢/書明帝紀曰建武十九年立為皇太子師事博士桓榮)
(學通尚書漢書曰疎廣為太傅受為少傅上疏/乞骸骨歸公卿大夫為設祖道供帳東都門外)年齡俄
頃風電相摧銘旌兩没池栁雙廻(禮記曰古者謂年齡/齒亦齡也檀弓曰銘)
(明旌也以死者為不可别已故以其旗識之又曰池視/重霤鄭注云如屋之有承霤也栁宮象也以竹為池衣)
(以青布懸銅魚焉今宮有承霤云以銅為之正義曰池/者栁車之池也兩没雙廻言陸逞與郁久閭氏合葬也)
㷀㷀𦙍子在疚啣哀身障野火心懼天雷(言子操居喪/以禮也左氏)
(傳曰予㷀㷀在疚李陵書曰足下𦙍子無恙後漢書曰/長沙有孝子古初遭父喪未𦵏鄰人失火初匍匐柩上)
(以身扞火火為之滅干寳搜神記曰王裒/母性畏雷母没每雷輒到墓曰裒在此)日月其除榮
終哀始馬歸司𨽻書還太史歴對天星墳連地市(詩曰/今我)
(不樂日月其除論語曰其生也榮其死也哀列異傳曰/鮑宣三世為司𨽻嘗乗一驄馬史遷自序云談為太史)
(公如淳注曰漢儀注太史武帝置位在丞相上天下計/書先上太史公副上丞相序事如古春秋遷死後宣帝)
(以其官為令行太史文書而巳歴對天星如莊子云傅/説得之以騎箕尾説死為傅説星矣辛氏三秦記曰驪)
(山始皇陵作地市生死人/交易市平不得欺死人云)山勢接飛松形蓋起徳音無
絶平原忽矣(抱樸子曰千嵗之松有如偃/蓋楚辭曰平原忽兮路超逺)
　　周大將軍崔説神道碑
公諱説(周書/作訦)字士約博陵郡安平縣人也(周書列傳曰/崔謙字士遜)
(博陵安平人也弟訦本名士約/謙字士遜訦當以士約為字矣)昔者華陽之野降龍首
之神烈山之都啟龜文之繇(序崔氏之先也帝王世紀/曰神農氏姜姓也母曰任)
(氏有蟜氏女登為少典妃遊華陽有神龍首感生炎帝/人身牛首長於姜水有聖徳以火徳王故曰炎帝又曰)
(神農本起烈山故曰烈山氏一曰厲山氏黄帝代之於/時河出龍圖洛出龜書三皇本紀曰神農本起烈山故)
(左氏稱烈山氏之子曰柱亦曰厲山氏禮曰厲山氏之/有天下是也按崔氏系出齊姜姜姓本神農之後故云)
(左傳云且其繇曰杜注/云繇卜兆辭繇直救反)匡周則盟津有會佐夏則龍門
始鑿(匡周謂齊太公望佐武王㑹諸侯於盟津也佐夏/謂四岳也尚書舜曰咨四岳有能奮庸熈帝之載)
(使宅百揆亮采惠疇僉曰伯禹作司空帝曰俞咨禹汝/平水土惟時懋哉按禹本四岳所薦故云佐夏也禹貢)
(曰導河積石至于龍門地理志云龍門山在馮翊夏陽/縣北此山當河之道禹鑿以通河東郡之西界也按四)
(岳有伯夷齊為姜姓伯夷之裔言神農之後在/夏則有伯夷在周則有呂尚先周後夏互文也)西遊則
起家秦相東入則載世齊卿備乎史籍可得言矣(崔氏/出自)
(齊丁公左傳東郭偃曰今君出自丁杜注云齊丁公崔/杼之祖也傳又云崔杼生成及彊而寡娶東郭姜生明)
(崔成有疾廢之而及明崔成請老於崔弗許曰崔宗邑/也必在宗子杜元凱曰濟陽東朝陽縣北有崔氏城傳)
(又云崔氏滅崔明奔魯世系表云崔明生良十五世孫/意如為秦大夫封東萊侯此云起家秦相者即是人也)
(載世齊卿者即崔武子是齊卿/在前秦相在後此亦互文也)祖辯平逺将軍武邑郡
守(周書訦兄崔謙傳云祖辯魏平逺将軍武邑郡守魏/書北史並作安南将軍隋志冀州信都武彊縣舊置)
(武邑/郡)父楷散騎常侍光禄大夫殷州刺史(崔謙傳云父/楷散騎常侍)
(光禄大夫殷州刺史贈侍中都督冀定相三州諸軍事/驃騎大将軍儀同三司冀州刺史隋志豫州趙郡大陸)
(縣舊曰廣/阿置殷州)並厲風霜俱張鋒穎邸史疊迹官曹凜然是
謂鮑恢都官百城振懼葛豐握節京師斂手(並厲俱張/言祖辯父)
(楷二人也邸史者按郡有邸及從事史漢書朱買臣傳/云會稽郡守邸者又云郡邸直上計後漢書百官志從)
(事史十二人都官從事等其餘部郡國從事每郡國各/一人主督促文書察舉非法皆州自辟除官曹者如功)
(曹書佐之類後漢百官志云每郡國各有典郡書佐一/人各主一部文書以郡吏補以辯楷為郡守刺史故云)
(後漢書曰鮑永為司𨽻校尉鮑恢為都官從事光武曰/貴戚宜斂手避二鮑漢書曰諸葛豐字少季瑯邪人特)
(立剛直元帝擢為司𨽻校尉刺舉無所避京師為之語/曰間何闊逢諸葛上嘉其節加豐秩光禄大夫時侍中)
(許章以外戚屬貴幸奢淫不法豐按劾章欲奏其事適/逢許侍中私出豐駐車舉節詔章曰下欲收之章窘廹)
(馳入宮自歸上豐亦上奏於/是收豐節司校去節自豐始)公特稟英靈偏鍾山嶽雄
姿俊茂眉目疎朗觀虎於檻齠髮不驚稱象於船勝衣
能對(世説曰魏明帝於宣武塲上斷虎爪牙縱百姓觀/之王戎七嵗亦往看虎乗間攀欄而吼其聲震地)
(觀者無不辟易顛仆戎湛然不動了無恐色魏志曰鄧/哀王沖字蒼舒少聰察岐嶷生五六嵗智意所及有若)
(成人之智時孫權曾致巨象太祖欲知其斤重訪之羣/下咸莫能出其理沖曰置象大船之上而刻其水痕所)
(至稱物以載之則較可知矣太祖大悦即/施行焉齠即髫剪髮為鬌也故云齠髮)至於拉虎捭
(一作/羈)熊摧斑碎掌忘歸繁弱落雁吟猿故得氣蓋關中
威申河外(本傳云訦少鯁直有節槩膂力過人尤工騎/射曹子建七啓曰批熊碎掌拉虎摧斑新序)
(曰楚王載繁弱之弓忘歸之矢以射隨兕於雲夢也干/寳搜神記曰楚王遊於苑白猿在焉王令善射者射之)
(矢數發猿搏矢而笑乃命由基由基撫弓猿即抱木而/號及六國時更嬴謂魏王曰臣能虚發而下鳥王曰然)
(則射可至此乎嬴曰可有頃聞雁從東來更嬴虛發而/鳥下焉吟猿落雁是其事也關中秦地漢書曰懐王與)
(諸将約先入定關中者王之師古曰自函谷關以西總/名關中項羽雞鳴歌云力拔山兮氣葢世潘岳西征賦)
(曰出申威於河外李善曰河外謂之澠池史記曰秦王/使告趙王為好會於西河外澠池按河外索隠謂曲沃)
(等處正義謂同華州晋語入河外列城五注云河東也/晋以河東為河外魏以河南為河外張儀説魏王曰秦)
(下兵攻河外據巻衍酸棗説齊曰梁效河外索隠謂河/外河之南邑若曲沃平周等處魏世家秦復予我河外)
(無忌率五國兵攻秦敗之河外蘇秦説趙曰魏弱則割/河外張儀説趙曰秦驅韓梁軍於河外正義謂滑州北)
(臨河此河/外澠池也)解褐領軍錄事轉諮議參軍(周書/同)時當塗失
御政在權門始論函谷之兵即起韓陵之戰(當塗言魏/也權門言)
(爾朱氏及高歡也後漢書曰代漢當塗高答賔戲曰王/塗蕪穢因失其御魏本紀云明帝崩爾朱榮謀廢立立)
(莊帝榮以兵權在己遂有異志帝殺榮尋為爾朱兆所/弑立閔帝高歡復廢帝立孝武閔帝失位賦詩曰朱門)
(久可患紫極非情翫顛覆立可待一年三易换時運正/如此惟有修真觀其失御如此按魏本紀云武帝永熈)
(三年九月高歡東還洛陽帝親督衆攻潼關斬其行臺/華長瑜又尅華州此云始論函谷之兵是也又魏本紀)
(云閔帝普泰元年六月高歡起兵信都以誅爾朱氏為/名二年高歡敗爾朱天光等於韓陵此云韓陵之戰是)
(按韓陵之戰在魏未遷之前當是互文函谷句謂高歡/之亂韓陵句謂爾朱氏之亂此二家皆専權魏室者也)
太師賀拔勝作牧西荆(周書列傳曰賀拔勝字破胡神/武尖山人也武帝將圖神武以)
(勝弟岳擁衆關西欲廣其勢援乃拜勝為都督三荆二/郢南襄南雍七州諸軍事荆州刺史魏文帝三年以賀)
(拔勝為/太師)公為假節冠軍將軍防城都督及南陽失守巻
甲奔梁(本傳云賀拔勝出牧荆州以訦為假節冠軍將/軍防城都督又隨勝奔梁南陽失守者按賀拔)
(勝傳武帝西遷勝還軍南陽自率所部將西赴關中進/至淅陽詔封勝太保録尚書事時齊神武已䧟潼關屯)
(軍華隂勝乃還荆州州民鄧誕執元穎北引侯景勝至/景逆擊之勝軍不利率麾下數百騎南奔梁在江表三)
(年梁武帝遇之甚厚勝常乞師北討齊神武既不果乃/求還梁武帝許之親餞於南苑勝自是之後每行執弓)
(矢見鳥獸南向者皆不射之以申懐徳之志也既至長/安詣闕謝罪朝廷嘉其還乃授太師訦既從勝奔還俱)
(同故備/録於此)樂毅羇旅猶思燕路陳軫悽愴終戀秦聲(謂訦/在梁)
(之日思歸長安也戰國䇿曰樂毅破齊燕惠王得齊反/間使騎劫代將而召樂毅毅畏誅遂西降趙趙封望諸)
(君尊寵樂毅以驚動於燕齊齊田單破騎劫燕惠王後/悔復以毅子樂間為昌國君而樂毅往來復通燕燕趙)
(以為客卿卒於趙史記陳軫適至秦惠王曰子去寡人/之楚亦思寡人不陳軫對曰越人莊舄仕楚執珪有頃)
(而病楚王曰舄故越之鄙人也今仕楚執珪富貴矣亦/思越不中謝對曰凡人之思故在其病也彼思越則越)
(聲不思越則且楚聲使人往聽之猶尚越聲也/今臣雖棄逐之楚豈能無秦聲哉惠王曰善)幸值和
鄰言歸舊國(本傳復自/梁歸國)授衞將軍都督封安昌縣開國
子食邑三百戸(本傳同隋志豫州汝南/郡朗山縣舊曰安昌)𢎞農克復沙苑
揮鋒(本傳云從太祖復𢎞農戰沙苑皆有功克𢎞農戰/沙苑周太祖與齊神武戰也在魏文帝大統三年)
(八月至𢎞農十月至沙苑距齊神武軍皆大/克獲獻俘長安隋書地志曰馮翊有沙苑)進爵為侯
增邑并前一千一百户(本傳/同)信圭則更受司勲穀璧則
還輸典瑞(周禮宗伯云侯執信圭玉人云命圭七寸謂/之信圭侯守之司勲屬夏官鄭司農云勲功)
(也此官主功賞宗伯云子執穀璧鄭注云穀所以養人/以穀為飾璧徑五寸不執圭者未成國也又宗伯有典)
(瑞之職鄭注云瑞節信也典瑞若今璽節郎訦始封子/今進爵為侯是用受信珪於司勲還穀璧於典瑞也)
鐵馬有河橋之戰戈船有汾水之兵(河橋汾水連前𢎞/農沙苑二戰本傳)
(此獨不載按賀拔勝傳河橋之役勝大破東魏軍及齊/神武攻玉壁勝從太祖追之於汾北訦荆州之役𢎞農)
(沙苑之戰皆從此河橋汾水當亦在焉子山碑文為䡋/詳矣陸倕石闕銘曰鐵馬千羣注云鐵馬鐵甲之馬也)
(漢書曰歸義越侯嚴為戈船將軍張宴曰越人於水中/負人船又有蛟龍之害故置戈於船下因以為名也)
除京兆太守(本傳/同)移民下邑未學邊韶走馬章臺不同
張敞(移民下邑未學邊韶疑引延篤事後漢書曰延篤/桓帝以博士徵拜議郎與朱穆邊韶共著作東觀)
(徙京兆尹其政用寛仁憂恤民黎擢用長者與叅政事/郡中歡愛三輔咨嗟焉郡人語曰前有趙張三王後有)
(邊延二君時皇子有疾下郡縣出珍藥而大將軍梁冀/遣客齎書詣京兆并貨牛黄篤發書收客曰大将軍椒)
(房外家而皇子有疾必應陳進醫方豈當使客千里求/利乎遂殺之冀慙不得言篤以病免按邊即邊鳯以邊)
(延二君前後京兆故云韶疑邊鳯字或取尚書簫韶九/成鳯凰來儀之義非謂邉孝先也漢書曰張敞為京兆)
(尹走馬/章臺街)遷帥都督持節撫軍通直散騎常侍大都督尋
遷使持節車騎大將軍儀同三司都官尚書定州大中
正(本傳同隋書地理志云冀州博/陵郡舊置定州後魏置總管府)五曹奏事有朱穆之
忠九品論人見楊喬之直(漢書成帝紀曰建始四年春/初置尚書員五人師古曰漢)
(舊儀云尚書四人為四曹成帝置五人有三公曹百官/志曰世祖置六人凡六曹云五曹者依成帝也後漢書)
(曰朱穆字公叔南陽宛人徵拜尚書穆既深疾宦官及/在臺閣旦夕共事志欲除之上疏帝不納後穆因進見)
(口復陳曰臣聞漢家舊典置侍中中常侍各一人省尚/書事黄門侍郎一人傳發書奏皆用姓族自和熹太后)
(以女主稱制不接公卿乃以閹人為常侍小黄門通命/兩宮自此以來權傾人主窮困天下宜皆罷遣博選耆)
(儒宿徳與參政事帝怒不應自此中官數因事稱詔詆/毁之穆素剛不得意憤懣發疽卒又孟嘗傳曰桓帝時)
(尚書同郡楊喬上書薦嘗曰臣前後七表言故合浦太/守孟嘗謝承後漢書曰楊喬字聖逹烏傷人也前後數)
(上書陳/政事也)改封安國(傳作/安固)縣侯益邑合前一千四百戸(隋/志)
(冀州信都郡鹿城縣後齊曰安國傳作安固/者隋志清化郡安固縣梁置後周置蓬州)賜姓宇文
改名為説(本傳云賜姓宇文/氏并賜名訦焉)漢王改婁敬之族事重論
都魏后變程昱之名恩深捧日(漢書曰高祖西都長安/拜婁敬為奉春君賜姓)
(劉氏論都謂婁敬勸帝都關中也後漢書曰杜篤著論/都賦魏書曰程昱少時常夢上泰山兩手捧日昱私異)
(之以語茍彧及兗州反頼昱得完三城於是彧以昱夢/白太祖太祖曰卿當為吾腹心昱本名立太祖乃加其)
(日更名/昱也)遷車(周書北/史作驃)騎大將軍開府儀同三司加侍中
竇憲連官單于之寳鼎可致張寛固位渭橋之流星可
識(後漢書曰竇憲字伯度南單于請兵北伐拜憲車騎/將軍與北單于戰於稽落山大破之登燕然山刻石)
(勒功紀漢威徳南單于於漢北遺憲古鼎容五斗其傍/銘曰仲山甫鼎其萬年子子孫孫永保用憲乃上之拜)
(憲大將軍陳壽益都耆舊傳曰漢武帝蜀張寛為侍中/從侍甘棠至渭橋有女子浴於渭水乳長七尺上怪其)
(異遣問之女曰帝後第七車知我已知張寛在第七車/對曰天星主祭祀者齋戒不潔則女人見竇憲句謂為)
(車騎大將軍也張/寛句謂為侍中也)司木七工既掌丘陵之賦司會六典
乃均邦政之才居官得人於斯為盛(禮記曰天子六府/有司木考工記曰)
(凡攻木之工七周禮天官冢宰之職云司㑹掌邦/之六典八法八則之貳鄭注云司會若今尚書)進爵
為公改封萬年縣通前二千四百戸(隋志云京兆郡大/興縣後周舊郡置)
(縣曰/萬年)除隴州刺史都督隴州諸軍事(俱見/本傳)隴坻路遥秦
川望逺鄧仲華之不去馬文淵之願歸(周書太祖紀云/魏廢帝三年改)
(東秦州為隴州隋志扶風汧源西魏置隴東郡及汧隂/縣有西魏東秦州後改為隴州有隴山汧山汧水漢書)
(地理志隴西郡應劭曰有隴坻在其西也師古曰隴坁/謂隴阪即今之隴山也三秦記隴頭歌有遥望秦川之)
(句後漢書曰鄧禹字仲華南陽新野人也赤眉入長安/是時三輔連覆禹乗勝獨尅名震關西延岑寇順陽間)
(禹破之岑奔漢中餘黨悉降天下平定按隴州亦在關/西於古為六郡之地鄧禹西征數年乃尅此隴州是鄧)
(仲華之所不去也又後漢書曰馬援字文淵扶風茂陵/人也璽書拜援隴西太守諸種萬餘人悉降視事六年)
(徵入為虎/賁中郎將)尋除涼州刺史總督河西甘𤓰諸軍事(本傳/遷總)
(管涼廿𤓰三州隋志武威郡舊置涼州後周置總管府/又曰張掖郡西魏改西涼州尋改曰甘州又曰敦煌舊)
(𤓰州此/三州也)地似伏龍城如飛鳥(水經注地理風俗記曰漢/武帝元朔三年改雍州曰)
(涼州以其金行土地寒涼故也王隠晋書曰涼州有龍/形故曰臥龍城南北七十里東西三里本匈奴所築也)
(又水經曰三危山在燉煌縣南注山海經曰三危之山/三青鳥居之是山也廣圓百里在鳥䑕山西即尚書所)
(謂竄三苖於三危是也西河記曰姑臧匈奴/曰蓋藏城也城不方有頭尾兩翅名葢鳥城)燉煌實録
宛在胸襟玉門亭障無勞圖畫(漢書地理志曰武帝後/元年分酒泉置燉煌郡)
(師古曰即春秋左氏傳所云允姓之姦居於𤓰州者也/隋書經籍志云敦煌實錄十巻劉景撰漢書地理志龍)
(勒有玉門關酒泉郡有玉門縣闞駰云漢罷玉關屯徙/其人於此又西域傳曰漢列亭障至玉門矣又張安世)
(傳曰大將軍光問千秋戰鬭方略山川形/勢千秋口對兵事畫地成圖無所忘失)有馬如羊不
以入廐有金如粟不以入懐(水經注曰侍郎張奐為定/安屬國都尉治此羌有獻)
(金馬者奐主簿張祁入於羌前以酒酧地曰使馬如羊/不以入廐使金如粟不以入懐盡還不受威化大行事)
(出後/漢書)柱國齊王(齊煬王憲也/詳見憲碑文)今上之介弟(今上謂武帝/也左傳曰上)
(其手者曰夫子為王/子圍寡君之介弟也)龔行薄伐問罪河陽以公為行軍
長史參謀帷幄(本傳云齊王憲東征以訦為行軍長史/按憲傳事在天和四年五年平齊尚書)
(曰恭行天伐西都賦引此作龔隋志河南/郡河陽有古河陽城問罪河陽謂伐齊也)中軍之司既
舉魏絳上卿之佐實用荀林以公方之差無慙徳(魏絳/魏犨)
(子畢萬之後左傳成十八年云魏絳為中軍司馬文七/年稱令孤之役荀林父佐上軍按春秋時晋中軍司馬)
(非卿上軍之佐其位在四皆非主帥也/以比行軍長史言叅謀帷幄如二公矣)除使持節大將
軍大都督(本傳軍/還除)崇徳(周書武帝紀云天和四年九月/齊國公憲率衆於宜陽築崇徳)
(等/城)安義(周書劉雄傳云天和四年/從憲出宜陽築安義等城)建忠(隋志京兆三原/縣後周置建忠)
(郡/)九曲(河曲壽安縣有九曲城所謂九阿也齊宣/置孔城防主以備周在縣東南見通典)安樂
(周書明帝紀云二年七月寜屬公/尉遲迥率衆於河南築安樂城)三泉(疑即三原後/周建忠郡是)伏
流(周書武帝紀云保定二年四月於伏流城置和州又/魏𤣥傳云天和四年轉和州刺史伏流防主隋志河)
(南陸渾開皇改縣曰伏流有/東魏北荆州後周曰和州)周張平泉固安蠻通谷凡
十三防禦(本傳云除使持節崇徳安義等十三防是崇/徳安義巳下皆防御名也隋書地志蜀郡有)
(平泉此平泉所以備周恐非隋/志涿郡固安舊曰故安餘未詳)熊和忠三州(周書同隋/志洛州宜)
(陽縣後魏置宜陽郡東魏置陽州後周改曰熊州和州/注見上文即伏流城是又襄城郡東魏北荆州後周改)
(曰和州忠州疑即中州隋志/河南郡新安後周置中州)黄蘆起谷王宴供超牽羊
溫狐交河大嶺避雨木柵寺十一戍諸軍事崇徳防主
(黄蘆下十一戍名也本傳稱三州諸軍事崇徳防主不/載其名通典云河南府永寜縣後周熊耳縣有後周黄)
(櫨同軌永昌三城以備齊隋志後周置同軌/郡此十一戍並屬崇徳防主崇徳注見上文)宜陽上地
更有秦兵熊耳山前還逢積仗用是連營函谷獵騎黎
陽威振兩河名陵三晋(史記秦本紀曰武王三年使甘/茂庶長封伐宜陽四年拔宜陽)
(斬首六萬渉河城武遂正義曰宜陽在河南府福昌縣/東故陽城是也此韓之大郡伐取之三川路乃通也後)
(漢書曰赤眉敗樊崇乃將盆子及丞相徐宣以下三十/餘人肉袒降上所得傳國璽綬及玉璧各一積兵甲宜)
(陽城西與熊耳山齊注云宜陽縣故城韓國城也酈元/水經注曰洛水之北有熊耳山雙巒競舉狀同熊耳在)
(宜陽也函谷關名兩河謂河東河北也三晋韓魏趙也/史記年表曰定王十六年魏桓子與韓康子趙襄子三)
(人敗智伯於晋陽乃三分其地故號為三晋按後魏宜/陽郡東魏置陽州後周改曰熊州本漢宜陽縣魏之一)
(金塢城也後周置重兵於此以備齊韋孝寛曰宜陽一/城之地兩國爭之周築崇徳等五城齊築統關豐化二)
(城時方東討周齊兩國交爭接境在於宜陽本故秦韓/之地所以連營函谷獵騎黎陽兩河三晋之間威名遂)
(振/矣)改封安平縣公(本傳加授大將軍/改封安平縣公)淮隂一國韓信之
故人户牖萬家陳平之鄉里公此衣錦足為連類(漢書/曰韓)
(信淮隂人也項羽死高祖徙信為楚王都下邳信至國/召所從食漂母賜千金及下鄉亭長錢百曰公小人為)
(徳不竟召辱已少年令出跨下者以為中尉告諸將曰/此壯士也又曰陳平者陽武戸牖人也後高祖還至洛)
(陽與功臣剖符定封封平為户牖侯言崔訦本博陵郡/安平縣人今封安平縣公若韓信陳平矣項羽思東歸)
(曰富貴不歸故鄉如衣錦夜/行其後歸故里者皆云衣錦)建徳四年正月十日薨於
長安之永貴里私第春秋六十有四詔贈敷(周書作/鄜字同)延
丹綏恒(周書/作長)五州諸軍事敷州刺史(隋志上郡後魏置/東秦州後改北華)
(州西魏改敷州又曰延安郡後魏置東夏州西魏改為/延州又曰延安郡義川西魏為丹州又曰雕隂郡西魏)
(置綏州又曰朔方郡長澤縣有後魏太安/郡及置長州按此五州皆隋雍州地也)諡曰莊公禮
也(傳/同)即以其年二月二十四日葬於京兆平原鄉之吉
遷里北陵追逺大司馬有賜綬之恩西京贈行冠軍侯
有詔𦵏之禮(史記曰乃益置大司馬位大將軍驃騎將/軍皆為大司馬衞青冢近茂陵在長安北)
(故云北陵霍去病封冠軍侯元狩六年卒天子悼之/發屬國𤣥甲軍陳自長安至茂陵為冢像祁連山)嗚
呼哀哉世子儀同衍(本傳云子𢎞度猛毅有父風大象/末上柱國武鄉郡公此云衍本傳)
(字摩/訶衍)生事以禮死𦵏以禮愛親有王祥之孝同氣有姜
肱之睦百行之本於斯備焉(崔謙傳曰謙性至孝與弟/訦特相友愛雖名位各重)
(所有資産皆無私焉居家嚴肅謙子曠與訦子𢎞度等/並奉其遺訓焉干寳搜神記曰王祥字休徵瑯琊人性)
(至孝早喪親繼母朱氏不慈數譖之由是失愛於父母/使掃除牛下父母有疾衣不解帶母常欲生魚時天寒)
(冰凍祥解衣將割冰求之冰忽自解雙鯉躍出持之而/歸母又思黄雀炙有黄雀數十入其幕復以供母鄉里)
(驚嘆以為孝感所致後漢書曰姜肱字伯淮與二弟仲/海季江俱以孝行聞其友愛天至常共臥起及各娶妻)
(兄弟相戀不能别寢以係嗣當立乃逓往就室嘗與季/江謁郡夜於道過盜欲殺之兄弟更相爭死賊遂兩釋)
(焉/)况復松檟深沈既封青石之墓丘陵標榜須勒黄金
之碑(戴延之西征記曰金鄉焦氏北數里有漢司𨽻校/尉曾峻冢前有石祠堂四壁皆青石隠起自書契)
(以來忠臣孝子孔子七十二人形象皆刻石記之水經/注曰刺史賈逵廟前有碑碑石生金干寳曰黄金可採)
(為晋中/興之瑞)乃為銘曰
華陽之神厲山之祖鳯野匡周龍門佐禹(言崔氏系出/神農及夏之)
(伯夷周之太公皆其祖也華陽注見本序厲山即烈山/括地志曰厲山在隨州隨縣北百里山東有石穴曰神)
(農生於厲鄉所謂列山氏也春秋時為厲國國語曰周/之興也鸑鷟鳴於岐山鸑鷟鳯凰也故云鳯野龍門注)
(見本/序)日浴溟池山浮海浦甫穆霸國營丘樂土(山海經/曰日浴)
(溫源淮南子曰日浴於咸池莊子曰南溟者天池也漢/書曰三神山在渤海中溟池海浦者言齊表東海之國)
(説文云浦瀕也潛夫論曰炎帝苖胄四岳伯夷為堯典/禮折民惟刑以封申呂裔孫尚為文王師克殷而封之)
(齊甫疑作輔文王為穆考疑謂輔穆考而霸國也然下/文對以營丘是齊地名此甫穆豈謂穆陵耶左氏傳曰)
(南至於穆陵史記曰武王封尚父於營丘曰齊正義/曰營丘在青州臨淄北百步外城中詩曰適彼樂土)𦙍
斯宗邑承此壤王(一作/土)移封東武就君安陽(左氏傳曰/崔宗邑也)
(譜云崔氏出自姜姓齊丁公伋嫡子季子讓國叔乙食/采於崔遂為崔氏濟南東陽縣西北有崔城是也季子)
(生穆伯穆伯生沃沃生野八世孫夭生杼為齊正卿生/子成子明子彊皆為慶封所殺子明奔魯生良十五世)
(孫意如為秦大夫封東萊侯三子業仲牟業字伯基漢/東萊侯居清河東武城十三世孫林字徳儒魏司空安)
(陽孝侯是也魏志曰崔林字徳儒清河東武城人也為/司空封安陽亭侯三公封列侯自林始又進封安陽鄉)
(侯譜牒所載葢與史符移封東武謂東萊侯居淸河東/武城也就君安陽謂崔林封安陽鄉侯也自後遂為博)
(陵望/族矣)中軍節目鎮北鋒芒商飈獵草電火驅霜(謂訦祖/父皆為)
(將軍辯為中軍將軍楷為鎮北將軍/世有威望如秋風殺草電火驅霜也)公之輪奐繼體貞
幹儀表丘墟風神牆岸孝有至徳忠能匡贊不廢横琴
無妨欹案(禮記張老曰美哉輪焉美哉奐焉叅同契曰/長子繼父體周易曰貞者事之幹也說苑曰)
(宓子賤治單父彈鳴琴身不下堂而/單父治無妨欹案者欹案謂披書也)既班三事又貳六
官衞青受詔韓信登壇(三亊見尚書六官見周禮東觀/漢紀曰衞青大克匈奴武帝拜)
(大將軍於幕中漢書蕭何薦韓信於高祖曰陛下必欲/爭天下非信無可與計者漢王於是設壇拜信為大將)
(軍/)長城馬窟廣武兵欄軍吏無犯營民不寒(古詩曰飲/馬長城窟)
(郡國志云滎陽縣有廣武城城在山上漢所城也高祖/與項羽臨絶澗對語責羽十罪羽射漢祖中胸處也言)
(訦封拜之後歴有戰功軍吏無犯營民不寒/者言其兵有紀律三軍之士皆如挾纊也)乃用六謀
乃論三策城壘向背星辰主客(六謀如陳平之六出竒/計也三策謂上策中策)
(下策也漢書匈奴傳嚴尤曰周秦漢征之未有得上䇿/者也周得中策漢得下策秦無策焉禮記鄭注曰壘軍)
(壁也漢書天文志曰天鳯四年九月客星在紫宮中斗/樞極間占曰為兵其五年六月發三輔郡國少年詣北)
(軍五年四月燭星見奎婁間占曰有功敵人死邉城和/其六年正月築遼東𤣥菟城二月度遼將軍范明友撃)
(烏桓是客星為兵象主者對客而言又天文志曰太白/為客辰星出太白為主人凡太白所出所直之辰其國)
(為得位得位者戰勝所直之辰順其色而角者勝其色/害者敗言訦用兵有謀策能察其城壘向背之勢又能)
(仰觀星象/知吉凶也)劒起沈犀弓開伏石楚后讓盟秦君還璧(犀/犀)
(甲也周禮曰犀甲七屬吳越春秋曰夫差衣水犀甲者/十三萬人沈犀言劒利能切入犀甲也淮南子曰夫純)
(鉤魚腸磨其鋒鍔則水斷龍舟陸剸犀甲干寳搜神記/曰楚熊渠子夜行見寢石以為伏虎彎弓射之没金鎩)
(羽下視知其石也因復射之矢摧無迹漢世復有李廣/為右北平太守射虎得石亦如之劉向曰誠之至也而)
(金石為之開况於人乎讓盟毛遂事注見前篇歩陸碑/文還璧藺相如事史記藺相如奉璧入秦相如以璧歸)
百齡危脆千仞摧藏諸侯地裂邊將星亡(史記天官書/正義曰諸侯)
(五星在東井北河主判舉戒不虞又天官書畢曰罕車/為邊兵主弋獵正義曰畢八星其大星曰天髙一曰邊)
(將四彞之尉此言地裂/星亡謂崔訦之薨也)輕車騎士𤣥甲黄腸社如齊地
廟似桐鄉銘功贊徳碑闕相望(漢書曰張安世薨天子/贈以輕車介士師古曰)
(輕車古之戰車𤣥甲見漢書霍去病傳黄腸見霍光傳/師古曰𤣥甲謂甲之黑色也蘇林曰以柏木黄心致累)
(棺外故曰黄腸社如齊地者諸侯有社稷崔氏本齊後/今封公侯是公侯復始也漢書欒布傳曰燕齊之間為)
(立社號欒公社又曰朱邑少時為舒桐鄉嗇夫亷平不/苛後為大司農病且死屬其子曰必𦵏我桐鄉後世子)
(孫奉我不/如桐鄉人)
　　周大將軍司馬裔神道碑
公諱裔字遵𦙍河内溫人也昔顓頊之命始則南正司
天重黎之後又以羲和掌厯(序司馬氏之先也司馬遷/自序云昔在顓頊命南正)
(重以司天北正黎以司地唐虞之際紹重黎之後使復/典之至於夏商故重黎氏世序天地其在周程伯休父)
(其後也當宣王時官失其守而為司馬氏司馬氏世典/周史尚書曰乃命羲和孔傳云重黎之後羲氏和氏世)
(掌天地四時之官也呂刑傳云重即羲也黎/即和也羲和雖别為氏族而出自重黎矣)夏陽適晋
得隨會而同奔東海避秦與毛公而俱隠(司馬遷曰惠/襄之間司馬)
(氏去周適晋晋中軍隨會奔秦而司馬氏入少梁其後/司馬蘄事武安君白起而少梁更名夏陽東海司馬豫)
(也子山司馬裔墓誌云豫之避秦共毛公而/俱隠知東海避秦為司馬豫也其事未詳)其後金行
受命玉笥南遷帝系極於輿(一作/東)圖中朝至於江表(序/裔)
(本晋宣帝弟太常馗之後也晋以金徳王西方曰金行/葢指西晋也謂宣帝司馬懿之後受命為天子也南遷)
(謂西晋之亂元帝遷都也晋書曰愍帝崩問至建康百/僚勸進即位是為元帝沈約齊安陸王碑曰是開金運)
(祚始玉筐李善注云鄒子曰五徳從所不勝虞土夏木/殷金周火呂氏春秋曰有娀氏二女為九成之臺飲食)
(以鼔帝命燕往視之鳴若隘隘二女愛而爭搏之覆以/玉筐少選發而視之燕遺卵而北飛遂不返高誘曰帝)
(天也天命燕降卵於有娀氏女吞之生契按殷為金徳/司馬氏亦以金徳王故云金行玉笥矣孫盛晋陽秋曰)
(秦時望氣者曰東南有天子氣五百年有王者/興至晋元帝適逢其時言東晋成江表偏王也)曾祖楚
之晋太傅錄尚書揚州牧會稽文孝王之次子元顯之
幼弟也(北史列傳曰司馬楚之字徳秀晋宣帝弟太常/馗之八世孫也父榮期晋益州刺史此云會稽)
(文孝王即榮期也元顯為㑹稽王/世子楚之為顯幼弟注詳下文)元顯見害之後桓𤣥
簒逆之初爰自齠齔容(一作/客)身屠釣(北史楚之傳曰父/榮期為其叅軍楊)
(承祖所殺楚之時年十七送父喪還丹陽會劉裕誅夷/司馬氏叔父宣期兄貞之並遇害楚之乃逃匿諸桑門)
(中濟江至汝潁間又裔本傳云司馬氏桓𤣥劉裕之際/歸北者又有司馬景之等按晋書安帝元興元年以後)
(將軍元顯為驃騎大將軍征討大都督以討桓𤣥帝戎/服餞元顯於西池桓𤣥敗王師於姑孰三月王師敗績)
(於新亭驃騎大將軍會稽王世子元顯遇害二年桓𤣥/簒位是元顯見害桓𤣥簒逆之事也元興三年劉裕舉)
(義兵斬桓𤣥裕誅夷司馬氏故宣期貞之遇害榮期見/殺楚之乃潛逃濟江歸北也劉裕又以恭帝元熈二年)
(受晋禪是為宋武帝韓詩外傳/曰太公望屠牛朝歌釣於磻溪)河内道左抱劒長號代
郡城前慟悲靈祭(後漢書獨行傳曰張武父業至河内/亭盜夜劫之業與賊戰死遂亡失屍)
(骸武時年幼不及識父後之太學每節常持父遺劒至/亡處祭醊泣而還風俗通曰俗傳文帝小生於軍長大)
(有識不知父所在/口祭於代東門外)江淮志節之士汝潁風塵之客感激
一言咸多依附(楚之傳云濟江至汝潁間楚之少有英/氣能折節待士及宋受禪規受報復復)
(收衆據長社歸/之者常萬餘人)既而雲生伏鼈(一作/龜)星出鯨魚太白經
天蚩尤映野(史記天官書曰旬始出於北斗旁狀如雄/雞其怒青黑象伏鼈徐廣曰蚩尤也一作)
(龜者史記龜策傳曰蓍生滿百莖者其下必有神龜守/之其上常有青雲覆之王者得之長有天下四裔賔服)
(博物志曰鯨魚死而彗星出漢書天文志曰太白經天/天下革民更主又劉向封亊曰太白經天而行孟康曰)
(謂出東入西出西入東也太白隂星出東當伏東出西/當伏西過午謂經天也天官書曰蚩尤之旗類彗而後)
(曲象旗見則王征伐四方孟康曰熒惑之精也晋灼曰/吕氏春秋云其色黄上白下言時魏室多故楚之乗機)
(歸附/也)公乃收合餘燼泣血登陴臨武牢之關據成臯之
坂擁衆萬家歸於魏室(本傳云明元末山陽公奚斤略/地河南楚之遣使請降授荆州)
(刺史陴女牆也釋名云城上垣曰陴於其孔中陴倪非/常亦言陴益也助城之高也或曰女牆言其卑小比之)
(於城如女子之於丈夫也晋書地理志河南郡成臯有/關鄭之武牢按奚斤略地河南楚之從長社擁衆來歸)
(晋書地志云長社屬潁川/郡武牢成臯皆河南地也)魏明元皇帝(諱嗣道武/帝長子也)遥授
平南大將軍荆州刺史襲封瑯琊郡王尚河内公主(楚之/傳云)
(尚諸王女河内公主襲封謂承司馬氏後也晋元/帝初為瑯琊王今楚之亦封瑯琊王為襲封也)命王
承制從賔國之儀(謂楚之本晋宗室故命承制為賔客/之儀如周客二王之後矣左氏傳曰)
(宋于周為賔故/云從賔國之儀)於時宋兵馮陵旗鼓侵逼虎牢不封金
墉無援(謂宋兵征魏也南史到彦之傳曰元嘉七年遣/彦之北侵至東平須昌縣魏滑臺虎牢洛陽守)
(兵並走彦之留朱修之守滑臺尹沖守虎牢杜驥守金/墉左氏傳曰馮陵我畿甸虎牢即前云武牢是左傳莊)
(二十一年曰王與之武公之略自虎牢以東杜預曰虎/牢河南成臯縣水經注曰穀水左會金谷水北角築之)
(謂之金墉城魏文帝起層楼於東北隅晋宫闕名曰金/墉按金墉城在河南洛陽故城西北角時司州金墉虎)
(牢兗州碻磝滑臺為魏河南四鎮宋元嘉中有恢復河/南之志詔到彦之等舟師入河段宏將精騎直指虎牢)
(修復舊境彦之泝江西上魏主以河南四鎮兵少/命悉衆北渡此云虎牢不封金墉無援是其事也)魏太
武皇帝授王使持節侍中安南大將軍開府儀同三司
給前後部鼓吹元戎啓行志雪寃恥登壇慷慨三軍掩
泣黄河漕粟巳出石門白馬連旗將臨野坂(楚之傳云/授安南大)
(將軍封瑯琊王以拒宋師破宋到彦之别軍於長社又/與冠軍安頡攻拔滑臺禽宋將朱修之等俘萬餘人上)
(疏求更進討太祖以兵久勞不從徵還宋將裴方明胡/崇之寇仇池楚之督關中諸軍撃走方明禽崇之仇池)
(平而還南史宋文帝紀云元嘉八年二月魏剋滑臺癸/酉檀道濟引軍還自是河南復亡又到彦之傳云魏軍)
(向金墉城次至虎牢杜驥奔走尹沖衆潰而死魏軍仍/進滑臺時河冰將合彦之回軍焚舟步至彭城資實蕩)
(盡文帝遣檀道濟北救滑臺收彦之下獄石門白馬野/坂皆地名晋書曰符堅伐晋運漕萬艘自河入石門達)
(於汝潁水經注曰王𤣥漠自滑臺走鹿鳴鹿鳴津又曰/白馬津東南有白馬城河水舊於白馬縣南決白馬縣)
(故城五十里開山圖所謂白馬山山下有白馬羣行悲/鳴則河決馳走則山崩野坂野或作冶魏太武帝紀云)
(神䴥三年宋將到彦之遣將渡河攻冶坂冠軍將軍安/頡督諸軍撃破之言楚之方事南討下文既而已下以)
(征蠕蠕/北歸也)既而雲中柝起代郡烽然反斾南轅途窮北略
(楚之傳云車駕征蠕蠕楚之督運以繼大軍拜鎮西大/將軍雲中鎮大將朔州刺史在邉二十餘年以清儉著)
(聞遂薨於此言蠕蠕逆命雲中代郡撃柝舉烽有邉警/也楚之方欲南征改命北討故云反斾卒於邉地為途)
(窮也隋書地理志有雲中郡有代郡後魏道武為代王/都雲中在朔州北三百餘里改代曰魏孝文遷洛陽時)
(雲中為鎮周易鄭注曰手持二木以相敲是為撃柝撃/柝為守備警戒也漢書師古注曰晝則舉烽夜則舉燧)
(左氏傳曰令尹反斾南轅史記趙/世家云趙武靈王北略中山之地)贈征西大將軍都督
梁益秦寜荆兗青豫郢洛十州諸軍事揚州牧司徒諡
貞王祖金龍(北史列傳云楚之在魏尚河内/公主生金龍字榮則有父風)封瑯邪鎮
西大將軍儀同三司吏部尚書贈司空諡康王父恱(北/史)
(列傳云字慶宗/金龍第三子也)鎮南將軍豫州刺史漁陽莊侯以荆河
刺舉(禹貢曰荆河惟豫州恱為/豫州刺史故云荆河刺舉)時值亂離釁起蕭牆遂
終非命(北史傳云永平元年豫州城人白皁生謀為叛/遂斬恱首送梁詔揚州移購恱首贈青州刺史)
(諡曰/莊子)公遺腹載誕流離寇逆複壁襁負深山擁樹程嬰
之匿趙武從役家臣王成之藏李燮為傭酒市(後漢書/曰鄭𤣥)
(惟有一子益恩孔融在北海舉為孝亷及融為黄巾所/圍益恩赴難隕身有遺腹子𤣥以其手文類已名之曰)
(小同詩曰流離之子陸機云流離梟也自關西謂梟為/流離後漢書梁冀傳曰冀妻孫夀性鉗忌冀與支通期)
(私通生子伯玉夀誅支氏冀慮夀害伯玉嘗置複壁中/論語包注曰負者以器曰襁博物志曰織縷之廣八寸)
(長丈二以約小兒於背深山即程嬰藏趙武於山中事/見下文漢書夏侯嬰傳曰徐行靣擁樹馳蘇林曰南陽)
(人謂抱小兒為雍樹面者大人以面向之小兒抱大人/頸似縣樹也史記曰屠岸賈作難公孫杵臼取他兒代)
(武死程嬰匿趙武於山中居十五年因晋侯有疾韓厥/乃請立武為趙氏後袁宏後漢紀曰梁冀誣李固與文)
(鮪通謀固死獄中二子憲公季公皆棄官歸固知罪之/將及乃命二公將小子燮還鄉里固女文姬密與二公)
(謀共逃燮實言還京師矣鄉人信之後被郡書二公受/害王成者固之僕𨽻也文姬厚為其資以燮屬成成為)
(義士乃將燮往徐州界變姓名為酒家傭賣卜於市隂/相往来㑹赦得免燮學行才藝亞於固官至京兆尹按)
(袁宏紀言王成固之僕𨽻范曄書言固門生李/燮字徳公言裔少遭父難得全若趙武李燮矣)遭太夫
人憂苫草墳塋以終灰燧形骸毁瘠逾於喪禮(左氏傳/曰齊晏)
(桓子卒晏嬰/寢苫枕草)年十有五始幹家事(北史本傳云裔少孤/有志操州郡辟召並)
(不/應)楹前鑿柱即取遺書石上開松仍求故劒(謂裔克承/父志也晏)
(子春秋曰晏子病將死鑿楹納書焉謂妻曰楹語也子/壯而示之及子壯發書之言曰布帛不可窮窮不可飾)
(牛馬不可窮窮不可服士不可窮窮不可任國不可窮/窮不可竊也干寳搜神記曰楚干將莫邪為楚王作劒)
(三年乃成王怒欲殺之劒有雌雄其妻重身當産夫語/妻曰吾為君作劒三年乃成王怒往必殺我汝若生男)
(大告之曰出戸望南山松生石上劒在其背於是即將/雌劒往見楚王王大怒使相之劒有二一雄一雌雌来)
(雄不来王怒即殺之莫邪子名赤比後壮乃問其母曰/吾父所在母曰汝父為楚王作劒三年乃成王怒殺之)
(去時屬我語汝子出户望南山松生石上劒在其背於/是子出户南望不見有山但覩堂前松柱下石砥之上)
(即以斧破其背得劒日夜思欲報楚王王夢見一兒眉/間廣尺言欲報讎王即購之千金兒聞之亡去入山行)
(歌客有逢者謂子年少何歌之甚悲耶曰吾干將莫邪/子也楚王殺吾父吾欲報之客曰聞王購子頭千金將)
(子頭與劒来為子報之兒曰幸甚即自刎兩手捧頭及/劒奉之立僵客曰不負子也於是屍乃仆客持頭往見)
(楚王王大喜客曰此乃勇士頭也當於湯鑊煑之王如/其言煑頭三日三夕不爛頭踔出湯中躓目大怒客曰)
(此兒頭不爛願王自往臨視之是必爛也王即臨之客/以劒擬王王頭隨墮湯中客亦自擬已頭頭復墮湯中)
(三首俱爛不可識别乃分其湯肉𦵏之/故通名三王墓今在汝南北宜春縣界)出身司徒府叅
軍除中堅將軍員外散騎常侍值魏室多難所在烽起
孟津以北無復封畿嵩山以南即為鋒鏑(言高歡入洛/孝武西遷河)
(南諸郡從此興師也郡國志河内郡河陽縣注云左傳/王與鄭盟杜預曰縣南孟津是也周禮封人掌為畿封)
(而樹之鄭注云畿上有封若今時界也天子封人職典/封疆者左傳申無宇曰諸侯正封杜云封疆有定分詩)
(云邦畿千里郡國志潁川郡有嵩高/山謂河内在孟津之北嵩高之南也)公建議脩武立柵
溫城函谷西封河橋北斷長亭籍馬並入武城百里租
車咸輸溫縣(魏室至溫縣按周書本傳云魏孝武西遷/裔時在鄴潛歸鄉里志在立功大統三年)
(大軍復𢎞農乃於溫城起義遣使送欵與東魏將軍永/洛王陵等晝夜交戰衆寡不敵義徒死傷過半及大軍)
(東征裔率所部從戰河橋又别攻懐縣獲其將吳輔叔/自此頻與東魏交戰每有克獲修武溫城河南地也郡)
(國志云河内郡修武故南陽又河内溫縣蘇子所都又/云𢎞農本函谷關漢武帝遷於新安左氏傳曰又欲肆)
(其西封杜預云封疆也時周太祖與齊神武有𢎞農之/戰故云史記正義曰河橋在臨晋縣蒲津橋也時周太)
(祖與齊神武又有河橋之戰矣應劭曰秦法十里一亭/白帖云十里一長亭左氏傳曰楚蒍掩賦車籍馬武城)
(即上修武城也漢書兒寛傳曰寛為左内史當免民恐/失之大家牛車小家擔負輸租溫縣即河内溫縣裔立)
(義之處言裔於溫城/起義遣使送欵也)太祖文帝締搆關都經綸夷阻招
攜以禮懐逺以徳(謂周太祖奉帝西遷裔率/義衆歸欵特蒙賞勞也)馬文淵之
擇主去隴坻而歸身竇周公之入朝在河西而奉詔(後/漢)
(書曰馬援字文洲與公孫述同里閈相善至蜀辭歸謂/隗囂曰子陽井底蛙耳不如専意東方援奉書洛陽引)
(見宣徳殿世祖迎笑謂援曰卿遨遊二帝間今見卿使/人大慙援頓首辭謝因曰當今之世非獨君擇臣也臣)
(亦擇君矣臣與公孫述同里閈相善臣前至蜀述陛㦸/而進臣臣今逺来陛下何知非刺客而簡易若是帝復)
(笑曰卿非刺客顧説客耳援曰陛下恢廓大度同符高/祖乃知帝王自有真也遂從南幸黎丘後為伏波將軍)
(封新息侯又曰竇融字周公扶風平陵人世任河西為/吏人所敬向隗囂先稱建武年號融等從受正朔後決)
(策東向遣長史劉鈞奉書獻馬光武見鈞歡甚令還賜/融璽書制詔行西河五郡大將軍事後封為安豐侯言)
(裔之歸周太祖如馬/援歸身竇融奉詔也)大統七年蒙授平東將軍北徐州
刺史(隋志瑯琊郡/舊置北徐州)十年河内故義四千餘家願立忠誠
須公衣錦乃授使持節領河内太守加前將軍(周書本/傳云八)
(年率其義衆入朝太祖嘉之特蒙賞勞頃之河内有四/千餘家歸附並裔之鄉舊乃授前將軍太中大夫領河)
(内郡守令安集流民裔本河内溫/人今領河内郡守故稱衣錦矣)懐州拓境兩鎮奔波
柳泉轉戰三城授首(隋志云河内郡舊置懐州又王屋/縣後周置懐州注詳下文周書本)
(傳云十三年攻拔東魏平齊栁泉蓼塢三/城獲其鎮將李熈之加授都督是其事也)十三(周書北/史並作)
(五/)年太祖召山東諸立義之將能率衆入關者有加重
賞公率先而至領戸千室即以為封固辭不受(北史本/傳云十)
(五年周文令山東立義諸將等能率衆入關者並加重/賞裔領户千室先至周文欲以封裔裔辭曰立義之士)
(逺歸皇化者皆以其誠心内發豈裔能率之乎今以封/裔便是賣義士以求榮周文善而從之授帥督周書傳)
(同/)其菽粟之賜或以指囷馬牛之賞將同量谷(吴志曰/周瑜求)
(資糧於魯肅肅家有兩囷米各三千斛肅乃指一囷與/周瑜漢書貨殖傳曰烏氏蠃畜牧及衆斥賣求奇繒物)
(間獻戎王戎王十倍其償予畜畜至谷量牛馬師古曰/言其數饒不可計算故以山谷多少言之本傳十六年)
(大軍東討裔請為前鋒遂入建/州破東魏將劉雅興拔其五城)朝廷以華陽西極漢水
東流嘆孟達之奔兵怪劉封之失䇿(謂漢中重地命裔/出鎮為華陽郡守)
(也禹貢曰華陽黑水惟梁州晋常璩著華陽國志列漢/中諸郡以其在華山之陽也禹貢曰嶓冢導漾東流為)
(漢孔安國傳曰泉始出山為漾水東南流為沔水至漢/中東流為漢水蜀志曰建安二十四年命孟達從秭歸)
(北攻房陵將進攻上庸先主隂恐達難獨任乃遣劉封/自漢中乗沔水下統達軍與達㑹上庸上庸太守申耽)
(降遷封為副軍將軍自關羽圍樊城襄陽連呼封達令/發兵自助封達辭以山郡初附未可動揺不承羽命會)
(羽覆敗先主恨之又封與達忿爭不和封尋奪達鼔/吹達既懼罪又忿恚封遂發表辭先主率所領降魏)魏
前元年移鎮漢中除白馬城主領華陽郡守(周書本傳/云魏廢帝)
(元年徵裔令以本兵鎮漢中除白馬城主帶華陽郡守/白馬城者按桑欽水經沔水又東逕白馬戍南濜水入)
(焉酈元注有張天師堂庾仲雍謂山為白馬/塞堂為張魯治東對白馬城一名陽平關)昔稱導漾
今聞上瀦煙沈冰井雨歇雲門(言漢中華陽等處也導/漾即禹貢嶓冢導漾東)
(流為漢是也史記索隠注曰水經云漾水出隴西氐道/縣嶓冢山東至武都沮縣為漢水師古曰漾水出隴西)
(氐道東流至武關山南為漢北周地圖記夏水合諸水/同入漢自漢入瀦名七里沔煙沈冰井疑即火井博物)
(記曰臨卭有火井以竹木取火後人以火燭投井中火/即滅絶不復然蜀都賦曰火并沈熒於山泉謝惠連雪)
(賦曰火并滅溫泉冰雨歇雲門者蜀都賦曰指渠口以/為雲門按劉李諸君注稱渠口雲門如雲之出門惟取)
(其名猶雲来則雨至也此以蜀都賦有雲門故以雲門/指蜀巴蜀皆華陽所統蜀未平時尚屬武陵王紀裔之)
(所鎮是其接界下文從尉遲迥長/驅入蜀此二語疑即為下張本也)其年授大都督加散
騎常侍(周書本傳云加授撫軍將軍大都督通直散騎/常侍二年轉鎮宋熈郡今子山碑文從漢中徑)
(至蜀郡故不序/其轉鎮宋熈也)柱國蜀國公(尉遲迥也周書列傳云尉/遲迥字薄居羅代人也孝)
(閔踐祚進位柱國大將軍又/迥有平蜀之功封蜀國公)開金牛之道通牧馬之關
(謂尉遲迥伐蜀也尉遲迥傳云梁元帝弟武陵王紀在/蜀稱帝率衆東下將攻之梁元帝大懼乃移書請救又)
(請伐蜀太祖曰蜀可圖矣取蜀制勝在兹一舉乃與羣/公會議惟迥以為紀既盡鋭東下蜀必空虚王師臨之)
(必有征無戰太祖深以為然於是令迥伐蜀以魏廢帝/二年春自散關由固道出白馬趨晋夀開平林舊道前)
(軍臨劒閣紀安州刺史樂廣以州降梁州刺史楊乾時/鎮潼州又降六月迥至潼州大饗將士引之而西遂平)
(蜀括地志曰梁州褒城縣北五十里褒谷昔秦欲伐蜀/路無由乃刻石為牛五頭置金於後偽言此牛能屎金)
(以遺蜀蜀侯貪信之乃令五丁共引牛塹山堙谷致之/成都秦遂尋道伐之號曰石牛道圖經百牢故基在今)
(興元西縣兩壁山相對六十里不斷漢江流其間乃入/金牛益昌路也華陽國志曰會無有天馬河馬日行千)
(里後死於蜀𦵏江原小亭今天馬冢是也縣有天馬祠/初民家牧馬山下或産駿駒云天馬子也今其天馬逕)
(厥迹/存焉)公巻甲北塞懸車束馬遂得策預葭萌勲叅綿竹
(周書本傳云尋率所部兵從尉遲迥伐蜀與叱羅協破/叛兵趙雄傑於槐林平鄧朏於梓潼漢書地理志曰廣)
(漢郡有葭明縣綿竹縣師古曰明音萌後漢書作葭萌/華陽國志曰蜀王别封弟葭萌於漢中號苴侯命其邑)
(曰葭萌焉地道記曰綿竹有紫巖山綿水/之所出也梓潼亦漢之廣漢郡縣名也)封龍門縣開
國子蒲州刺史仍領新州(本傳以功賜爵云云尋行新/城郡事隋志冀州河東郡龍)
(門縣梁州新城/郡梁末置新州)尋授使持節車騎大將軍儀同三司大
中正(本傳云魏恭帝元年授大中/正傳作散騎常侍本郡中正)隆周授圖天保大定
(謂孝閔踐阼也/詩云天保定爾)以公才望仍為舊臣遂乃義深追逺恩
隆繼絶即改封瑯邪縣公(裔曾祖楚之太武初封瑯邪/王至父恱遭難失國今復封)
(裔瑯邪郡公故/云追逺繼絶)邑五百戸仍遷驃騎大將軍開府儀同
三司都督巴州諸軍事巴州刺史武成二年(明帝即位/之四年也)
被勑赴援信州魚復道阻屢却岑彭荆門水急幾沈吳
漢(信州梁置在巴東後周置總管統魚復諸縣注見下/文漢書地理志巴郡有魚復縣古庸國左傳文十三)
(年庸人逐楚師是也後漢書曰岑彭字君然南陽棘陽/人也公孫述遣其將任滿等將數萬人乗枋箄撃破馮)
(駿及田𢎞李𤣥等遂拔夷道夷陵據荆門虎牙横江水/起浮橋鬬樓立欑柱結營山上以拒漢兵彭數攻之不)
(利華陽國志云巴楚相攻故置江關舊在赤甲城後移/在江南岸對白帝城故基在今魚復縣又按犍為武陽)
(有彭亡聚岑彭死處也征南惡彭亡之號為客刺死於/此矣荆州記曰荆門上合下開有門形因以為名東觀)
(漢記曰延岑遣奇兵出吴漢後漢墮水/緣馬尾得出吳漢字子顔南陽宛人也)公乃月峽先登
瞿塘直上(後漢郡國志巴郡有枳縣注云華陽國志有/明月峽廣徳嶼者是也酈元水經注曰江東)
(水東逕廣溪峽乃三峽之首也峽中有瞿塘黄龕二灘/晋宋間有淫預歌云灧預大如馬瞿塘不可下灧預大)
(如象瞿塘/不可上)天子以公操履忠勤儀刑亮直乃徵為大御
伯尋轉大御正邑一千一百戸(御正蓋古侍中之職也/本傳云保定二年入為)
(御伯中大夫增邑通前一千五百戸四年轉御正中大/夫進爵為公傳云始封瑯邪伯至此乃進公位與碑文)
(為小/異也)樞機近侍出納絲言所謂多識舊章殿中無雙者
矣(漢書張安世傳曰職典樞機禮記曰王言如絲魏志/曰王粲博物多識問無不對魏國既建拜侍中時舊)
(儀廢弛典造制度粲恒典之後漢書曰丁鴻字孝公拜/侍中肅宗詔鴻與諸儒論定五經同異於白虎觀鴻論)
(難最明時人語曰/殿中無雙丁孝公)四年大軍東討公所領義衆先守枳
關授都督懐州諸軍事懐州刺史(本傳云大軍東討裔/率義兵與少師楊􁤅)
(守枳關即授懐州刺史東道慰勞大使隋書地志云河/内郡王屋後周置懐州有王屋山齊子嶺有枳關河内)
(裔所起/義處也)偃師張幕河陽牧馬雖接戰於富平已連營於
官渡(謂裔合軍討東魏也漢書地理志曰河南偃師尸/鄉殷湯所都又河内郡有河陽縣又北地郡有富)
(平縣北地郡秦置雒陽西一千一百里郡國志滎陽有/鴻溝水文穎曰於滎陽下引河東南為鴻溝即官渡水)
(也時東魏都鄴西師東討/是其連營接戰之所也)五年詔追還拜始州刺史(周/書)
(太祖紀云魏廢帝三/年改安州為始州)更討信州賊山彰尋寳渝恃險(周/書)
(本傳作蠻酋向寳/勝等據險自固)峽路五尺絙約纔通懸水三門橋飛
濟渡(言信州道路之險也隋書地理志曰巴東郡梁置/信州後周置總管府郡統魚復諸縣巴東有巫峽)
(荆州記曰巴東三峽巫峽長是也言峽路之險須縣度/矣漢書西南夷傳曰秦時嘗破略通五尺道師古曰其)
(處險阸故道纔廣五尺懸水三門即荆門是荆州記云/荆門上合下開有門之形後漢岑彭入荆門長驅破江)
(關即是/處也)既而風行草偃谷静山空前後平十一城獲九
千餘口馬歸平樂金輸水衡(周書本傳云天和初信州/蠻酋冉令賢等反連結二)
(千餘里裔隨上庸公陸騰討之裔自開州道入先遣使/宣示禍福蠻酋冉三公等二十餘城皆来降附進次雙)
(城蠻酋向寳勝等率其種落據險自固向天王之徒為/其外援裔晝夜攻圍腹背受敵自春至秋五十餘戰寳)
(勝糧仗俱竭力屈乃降又拔籠東城獲賊帥冉西黎向/天王等出師再朞羣蠻率服拜信州刺史華嶠後漢書)
(曰明帝至長安迎取飛亷并銅馬置上西門平樂/觀漢書宣帝紀注云水衡與少府皆天子私藏也)天保
(疑作/天和)二年除信州刺史都督信州諸軍事朝發白帝暮
宿江陵氣振巴丘之兵威警建平之戍(信州注見上文/白帝漢巴郡魚)
(復縣公孫述所謂白帝城也江陵漢屬南郡水經注曰/自三峽七百里中兩岸連山略無闕處重巖疊嶂隠天)
(蔽日自非停午夜分不見曦月至於夏水襄陵㳂泝阻/絶王命急宣有時朝發白帝暮到江陵其間千二百里)
(雖乗奔馭風不以疾也吳志曰建安十九年權使魯肅/以萬人屯巴丘以御關侯注云巴丘今曰巴陵干寳晋)
(紀曰王濬治船於蜀吾彦取其流柹以呈孫皓曰晋必/有攻吳之計宜增建平兵建平不下終不敢渡江皓弗)
(從隋書地理志云巴東巫山/舊置建平郡開皇初郡廢)五年遷潼州刺史(隋書地/理志云)
(金山郡西/魏置潼州)益州柱國公(趙王招也周書文帝十三子傳/云趙僭王招字豆盧突武成初)
(進封趙國公保定中拜為柱國出/為益州總管建徳中進爵為王)降帝子之重鎮天井
之星延閣擬於叢臺岷山方於代郡(言趙國公出鎮益/州則蜀郡之地擬)
(於趙國也楚辭曰帝子降兮北渚河圖括地象曰岷山/之精上為井絡帝以會昌之神建福上為天井左思蜀)
(都賦曰結陽城之延閣漢書鄒陽曰夫全趙之時武力/鼎士袨服叢臺之下者一旦成市師古曰叢臺故趙王)
(之臺也在邯鄲山海經曰岷山江水出焉東北流注於/海郭璞注曰岷山在汝山郡廣陽縣西大江所出史記)
(趙世家曰趙襄子請代王使人以銅枓撃殺代王遂興/兵平代以代封伯魯子周為代成君是代郡為趙地也)
公仰禀雄謨叅謀逺略故得身預舞陽之功位極長平
之寵(言趙國公為益州總管裔為潼州刺史相助為理/也史記曰樊噲以舍人起沛從至霸上封舞陽侯)
(元朔二年衛青再以車騎將軍取朔方河南功封/長平侯索隠曰舞陽屬潁川長平屬汝南皆縣名)六年
授使持節大將軍大都督西寜州諸軍事西寜州刺史
(隋書地理志曰越巂郡後周置嚴州開皇六年改曰西/寧州周書武帝紀曰天和五年平越巂置西寜州按周)
(書及此是後周時/已有西寜州矣)方欲關沬若徼䍧牱見夜郎之侯習
昆彌之戰(漢書司馬相如傳曰故乃關沫若徼䍧牱華/陽國志曰青衣有沫水出蒙山下伏地行中)
(桑欽水經曰若水出蜀郡旄牛徼外東南至故關為若/水也地理志曰䍧牱武帝元鼎六年開䍧牱郡有夜郎)
(縣應劭曰故夜郎侯邑䍧牱臨䍧牱江也華陽國志曰/楚頃襄王時遣莊蹻伐夜郎軍至且蘭椓船於岸而步)
(戰既滅夜郎以且蘭椓船䍧牱處即改其名為䍧牱史/記曰西南夷君長以什數夜郎最大唐蒙為郎中將從)
(巴蜀笮關入遂見夜郎侯喻以威徳約為置吏使其子/為令夜郎聽蒙約還報乃以為犍為郡漢書西域傳曰)
(烏孫國大昆彌治赤谷城昆莫王號也名獵驕靡後書/昆彌云此言習戰疑是昆明史記曰天子使求身毒國)
(嵗餘皆閉昆明莫能通正義曰昆明在巂州西昆縣是/也黄圖曰天子遣使求身毒國而為昆明所閉天子欲)
(伐之乃作昆明池象之以習水戰是也/按史記漢書漢卒破之以為郡縣矣)而飛鳶墮水馬
援去而無歸金馬騁光王褒行而不反(方欲至不反按/言徵拜之後除)
(西寜州刺史未及而卒也後漢書馬援謂官屬曰方吾/在浪泊西里間虜未滅之時下潦上霧毒氣重蒸仰視)
(飛鳶跕跕墮水中臥念少游平生時語何可得也援征/武陵五溪病卒漢書王褒傳曰方士言益州有金馬碧)
(雞之寳可祭祀致也宣帝使褒往祀焉褒於道病亡上/閔惜之地理志云越巂郡青蛉縣禺同山有金馬碧雞)
嗚呼哀哉七年正月十日薨(本傳六年徵拜大將軍除/西寜州刺史未及之部卒)
(於京/師)春秋六十有五詔贈使持節大將軍懐邵汾晋四
州諸軍事懐州刺史(傳/同)夫人襄城公主魏獻帝之曾孫
趙穆王之季女(本傳云大統十五年拜/妻元為襄城郡公主)王姬肅恭褕翟
典禮四教競(一作/兢)莊三星令淑(子夏詩序曰王姬下嫁/於諸侯車服不繫其夫)
(下王后一等毛傳曰服則褕翟周禮鄭注云翟雉名江/淮而南青質五色皆備成章曰揺褕翟畫揺者又周禮)
(云四教婦徳婦功婦言婦容亦見/詩傳國風綢繆之詩云三星在户)有光隆慮之賢足表
平陽之盛(史記外戚傳曰王太后第三女為林慮公主/索隠曰林慮縣名屬河内本名隆慮避殤帝)
(諱改名林慮慮音廬又王太后長女號曰平陽公主正/義曰括地志云平陽故城即晋州城西面今平陽故城)
(東面也城記云堯築也後漢皇后紀云皇女奴永平三/年封平陽公主適大鴻臚馮順皇女迎三年封隆慮公)
(主適牟平/侯耿襲)生則從夫以秩死則同穴以禮(禮婦人從夫/爵詩云死則)
(同/穴)建徳元年八月十二日合葬於武功三時原大夫墓
樹以柏諸侯墳高於雉(三時原時當作畤在武功縣西/南二十里隋文帝開皇二年三)
(月開渠引杜陽水於三畤原是也白虎通曰諸侯墳樹/以柏大夫樹以欒此云大夫樹柏矣徐爰射雉賦注云)
(青幽之間土髙且/大者通曰墳雉)吁嗟滕公來居此里(博物志曰漢滕/公薨求𦵏東都)
(門外公卿送𦵏駟馬不行跼地悲鳴跑蹄下地得石室/有銘曰佳城鬱鬱三千年見白日吁嗟滕公居此室遂)
(𦵏焉滕公/夏侯嬰也)詔諡定公禮也公資忠履孝藴義懐仁直幹
千尋澄波萬頃(世説曰庾子嵩目和嶠森森如千丈松/雖磊砢有節目施之大厦有棟梁之用)
(又曰郭林宗詣黄叔度彌日信宿曰叔度汪汪如萬/頃之波澄之不淸擾之不濁其器深廣難測量也)逄
蒙射法力牧兵書(趙氏孟子注曰逄蒙羿之家衆也春/秋傳曰羿將歸自田家衆殺之漢書)
(藝文志有逄門射法二篇師古曰即逄/蒙又有力牧十五篇黄帝臣依託也)星辰高下之占
風雨逄迎之氣(漢書藝文志有常從日月星氣太一雜/子雲雨諸書是也言用兵能占星氣知)
(吉凶/也)故得出師以律天幸將軍者也(周易師卦曰師出/以律漢書曰霍去)
(病從大將軍為驃騎校尉敢/深入軍亦有天幸未嘗困絶)至如官曹案牘未嘗煩壅
戎馬交馳不妨餘裕足使四嶽彌峻三台更明(尚書孔/傳曰四)
(嶽視公漢書天文志曰魁下六星兩兩而比/者曰三能三能色齊君臣和蘇林曰能音台)在朝四十
一年身經一百餘戰凡任四郡歴八州未嘗以貨殖經
懐去如始至(貨殖見論語漢書因立貨殖傳左氏傳/曰叔孫子所至必葺其牆屋去如始至)渭
南千畝之竹更懼盈滿洛陽二頃之田常思止足(漢書/貨殖)
(傳曰蜀漢江陵千樹橘渭川千畝竹其人與萬户侯等/史記蘇秦曰使我有洛陽二頃田安能佩六國相印乎)
身没之日家無餘財素車白馬狹室崎嶇黄腸𤣥甲堦
庭仄陋有詔冬官為營寢室(本傳云裔性清約不亊生/産所得俸祿並散之親戚)
(身死之日家無餘財宅宇卑陋喪庭無所詔為起祠堂/焉漢書曰沛公至霸上秦王子嬰素車白馬應劭曰素)
(車白馬喪人之服後漢書曰張邵喪至壙將窆而柩不/肯進見有素車白馬號哭而來母曰此必范巨卿也庾)
(闡著狹室賦埤蒼曰崎嶇不平也廣雅曰踣傾側也西/征賦曰軌崎嶇以低仰呂延濟曰崎嶇傾側貌漢書霍)
(光傳曰光薨賜便房黄腸題凑各一具又霍去病薨上/悼之發屬國𤣥甲軍陳自長安至茂陵周禮冬官考工)
朱邑祭酹無所漢后是以賜金陳表妻子露立吳王為
之開館(漢書曰朱邑字仲卿廬江舒人也身為列卿居/處儉節禄賜以共九族鄉黨家無餘財神爵元)
(年卒天子閔惜下詔稱揚賜邑子黄金百金以奉其祭/祀吳志曰陳表字文奥武庶子也年三十四卒家財盡)
(於養士之日妻子露/立太子登為起屋宅)嗚呼哀哉世子侃孝家忠國揚名
顯親(見孝/經)是以勒此豐碑懼從陵谷植之松柏不忍凋
枯(周禮曰及窆執斧以涖匠師鄭注云匠師主豐碑之/亊詩曰高岸為谷深谷為陵晋書曰山濤居喪過禮)
(手植/松柏)銘曰
欽若厯象平秩寅賔少梁奔華地入咸秦族夷興馬書
窮獲麟(言羲和之後遂以司馬命氏也尚書曰乃命羲/和欽若昊天厯象日月星辰敬授人時又曰寅)
(賔出日平秩東作孔傳曰寅敬賔導秩序也東方之官/敬導出日平均次序漢書曰司馬氏入少梁師古曰少)
(梁本梁國也為秦所滅族夷興馬者言重黎之後程國/失官而為司馬氏也太史公曰自獲麟以来四百有餘)
(嵗而諸侯相兼史記放絶今漢興海内一統/予為太史而不論載廢天下之文予其懼焉)玉鏡云始
金行乃搆象浦通關龍沙開候(玉鏡云始金行乃搆者/謂西晋受命也尚書帝)
(命期曰桀失其玉鏡用其噬虎金行注見本序水經注/曰象水又兼象浦之名晋功臣表所謂金遴清逕象渚)
(澄源者也後漢書班超傳贊曰咫尺龍沙注云龍沙沙/漠也揚雄曰西北一候注云候亦官也言西晋幅􁆟廣)
(大也時西北開候劉淵起於離石/至其子劉聰亂晋遂有平陽之禍)上糝石起河陽水鬬
五馬南浮三星東宿(言西晋之亂晋室南遷也上糝未/詳晋書五行志曰愍帝建興五年)
(石言於平陽是時帝蒙塵亦在平陽故有非言之物而/言俄而帝為逆所殺國語曰周靈王二十二年穀洛鬬)
(將毁王宫王欲壅之太子晋諫曰不可王卒壅之晋書/五行志云大安中童謡曰五馬遊渡江一馬化為龍後)
(五王同至江東而瑯邪王睿嗣統是為元帝又天文志/曰永嘉六年熒惑嵗星太白聚牛女之間後元帝中興)
(揚/土)太傅作牧奄有江沱司徒避亂承制荆河(太傅謂裔/曾祖楚之)
(為晋太傅揚州牧也詩云江有沱禹貢曰荆河惟豫州/言楚之會劉裕作難歸魏為荆州刺史承制尋授司徒)
(也/)南勞推轂猶思枕戈龍媒被野蒼兕凌波(言楚之事/魏授安南)
(大將軍南拒宋師漢書馮唐對曰臣聞上古王者遣將/也跪而推轂晋書劉琨傳曰吾枕戈待旦漢書天馬歌)
(曰天馬徠龍之媒史記齊世家曰師尚父左仗/黄鉞右把白旄以誓曰蒼兕蒼兕總爾庶衆)莊侯季
年禍機相接誕公遺嗣崎嶇懐挾山竄趙武家藏李燮
(謂裔遭父難少孤也裔父恱諡曰莊故稱莊侯禍機謂/白皁生之亂也詳見序文序云遺腹葢遺腹子也禰衡)
(鸚鵡賦曰崎嶇重阻呂延濟曰崎嶇傾側貌程嬰匿趙/武於山中故云山竄王成藏李燮於酒家故云家藏俱)
(注見/本序)伍員道阻燕丹路遥南奔楚塞北避秦橋(左氏傳/曰費無)
(極譖伍奢於楚平王執之召其子伍尚歸楚皆殺之員/如吳博物志曰燕太子丹質於秦請歸秦王遣之為發)
(機之橋欲陷丹丹驅馳過之而橋不發南奔楚塞即伍/員事吳越春秋所謂昭關也北避秦橋即燕丹事秦王)
(發機之橋也丹北/歸燕故云北避)水流登隴寒風度遼有功都䕶則(疑/作)
(責/)重嫖姚(三秦記隴頭歌有隴頭流水之句荆卿歌云/風蕭蕭兮易水寒漢書曰以范明友為度遼)
(將軍應劭曰常度遼水往撃之故以度遼為官號後漢/書西域傳曰武帝時西域内屬有三十六國漢為置使)
(者校尉領之宣帝改曰都䕶漢書云都䕶自鄭吉始也/又云霍去病為嫖姚校尉言裔避難得出擢為將校有)
(威望/也)懐書上馬習禮從戎陣圖六甲兵占八風(吳志曰/魯肅治)
(軍整頓禁令必行雖在軍陣手不釋巻後漢書曰祭遵/為將軍取士皆用儒術對酒設樂必雅歌投壺又建為)
(孔子立後奏置五經大夫雖軍旅不忘俎豆可謂好禮/恱樂守死善道者也𤣥女三宫戰法曰行兵之道天地)
(之寳九天九地各有裏表九天之上六甲子也九地之/下六癸酉也子能順之萬全可保六甲謂六甲子也兵)
(占八風者按左傳云南風不競多死聲杜預注/曰歌者吹律以詠八風南風微故曰不競也)藏松寳
劒射栁琱弓推誠賈復屈節亷公(藏松寳劒即干將莫/邪子赤比亊注見本)
(序史記曰楚有養由基者善射者也去栁葉百步而射/之百發而百中後漢書曰賈復在汝南部將殺人於潁)
(川寇恂捕得繫獄時尚草創軍營犯法率多相容恂乃/戮之於市復以為恥曰見恂必手劒之帝徴恂恂至引)
(見時復先在坐欲起相避帝曰天下未定兩虎安得私/鬬今日朕分之於是並坐極歡遂共車同出結友而去)
(史記曰趙拜藺相如為上卿位在亷頗之上頗曰我有/攻城野戰之功相如徒以口舌為勞而位居我上我見)
(必厚辱之相如出望見亷頗輒引車避之舍人諫相如/曰夫以秦王相如能廷叱之何畏亷將軍哉吾念彊秦)
(不敢加兵於趙者葢以吾兩人也今兩虎鬬必不俱全/吾所以先公家之急而後私讎也按此二語當指益州)
(柱國為總管裔為刺史位在其下又/從蜀國公亦居其下而能協和故云)八翼頻飛六條亟
秉勇此仁義行兹寛猛(晋書陶侃傳曰侃夢生八翼飛/而上天見天門九重已登其八)
(惟一門不得入閽者以杖撃之因墜地折其左翼及寤/左腋猶病及都督八州據上流握彊兵潛有窺窬之志)
(每思折翼之祥自抑而止漢書曰刺史所察有六條察/民疾苦寃失職者察墨綬長吏以上居官政狀察盜賊)
(為民之害及大奸猾者察犯田律四時禁者察民有孝/悌亷潔行修正茂才異等者察吏不簿入錢穀放散者)
(所察不得過此左氏傳/曰猛以濟寛寛以濟猛)持印山開沈黎盜静取甲無丘
均田不井(謂裔為潼州刺史有善政也持印未詳當是/益州地名與下沈黎同處漢書曰漢殺筰侯)
(以筰都為沈黎郡春秋成元年三月作丘甲杜注云周/禮九夫為井四井為邑四邑為丘丘十六井出戎馬一)
(匹牛三頭四丘為甸甸六十四井出長轂一乗戎馬四/匹牛十二頭甲士三人步卒七十二人此甸所賦今魯)
(使丘出之譏重斂故書此云取/甲無丘均田不井謂薄賦斂也)懋功賜爵上將賞官軍
中受詔塞外登壇(言拜大將軍也按此當為授大將軍/都督西寜州刺史之事下文言未及)
(而卒矣尚書曰徳懋懋官功懋懋賞上將文昌中星名/漢書衛青傳曰天子使使者持大將軍印即軍中拜青)
(為大將軍後漢書竇憲傳曰詔使中/郎將持節即五原塞拜憲大將軍)方屠參合更鏖臯
蘭渝川毒水僰道灾氛地亡都尉灘悲使君(史記韓王/信傳曰柴)
(將軍屠參合斬韓王信蘇林曰代地也正義曰故城朔/州定襄縣北水經注曰參合縣南魏因參合陘以即名)
(也比俗謂之蒼鶴陘道出其中亦謂之參合口徑左縣/之西北即燕書所謂太子寳自河還師參合三軍奔潰)
(即是處也魏立縣以隸涼州郡也又云道人城北五十/里有參合鄉故縣也漢書霍去病傳曰過焉支山千有)
(餘里合短兵鏖臯蘭下師古曰山名也後漢書南蠻傳/曰閬中有渝水其人多居水左右天性勁勇初為漢前)
(鋒數陷陳俗喜歌舞高祖觀之曰此武王伐紂之歌也/命樂人習之所謂巴渝舞也郡國志閬中屬巴郡有渝)
(水矣漢書地理志云犍為郡有僰道應劭曰故僰侯國/也音蒲北反漢書武帝紀云太初三年匈奴入張掖酒)
(泉殺都尉水經曰江水又東逕羊腸虎臂灘酈元注云/楊亮為益州至此舟覆懲其波瀾蜀人至今猶名之為)
(使君灘周書本傳云卒於京師此似在道卒也/言任西寜刺史方欲立功邊地不幸疾卒也)谷寒無
日山空足雲北風吹旐秋霖泣軍(淮南子曰日至於蒙/谷是謂定昏說文云)
(雲者山川之氣旐丹旐銘旌也爾雅曰龜蛇曰旐漢書/王莽傳曰遣太師王匡更始將軍亷丹祖東都門外天)
(大雨沾衣上長老歎曰是/謂泣軍今云悲其死也)遣奠雙設銘旌兩布沁水同
墳平陽合墓(遣奠謂天子遣奠也禮記曰銘明旌也以/死者為不可别故以其旗識之後漢書曰)
(皇女至永平三年封沁水公主適高密侯鄧乾注云沁/水縣屬河内乾鄧震之子禹之孫漢書曰衛青尚平陽)
(主與主合葬雙設兩布言裔與夫人合𦵏也夫人/為襄城公主若沁水之於鄧乾平陽之於衛青矣)悲哀
嗣子攀號靡訴慟甚風枝悲深霜露(言世子侃居喪以/禮也韓詩外傳曰)
(樹欲定而風不静子欲養而親不在禮記/曰霜露既降君子履之必有悽愴之心)自此何世從
斯幾年麒麟欲鬬華表中燃(三輔黄圖曰秦始皇驪山/墓上有石麒麟述異記曰)
(秦漢間公卿墓則以石麒麟鎮之博物志曰麒麟鬬而/日蝕干寳搜祌記曰燕惠王墓上有狐狸已經千餘嵗)
(神變無比化為二書生持刺謁張華華引入談論三日/不屈華甚疑之此必妖也乃掃榻延留留人防禦華曰)
(千年之妖以千年神木照之即變世說燕惠王冢有華/表木已經千年發走為使往取其木空中有青衣童子)
(曰老狸不智不聽我言令日禍已及我其可逃乎乃發/聲而泣忽然不見使伐其木木流血使將木歸照之其)
(精乃變華乃烹之華表中燃盖引是事言/從此千年墓上之石麟華表皆成神也)地形樓起松
心蓋圓茫茫丘隴代代英賢(青烏子曰山有重疊望之/如鼔吹樓𦵏之出連州二)
(千石抱樸子曰千/嵗之松有如偃盖)
　　周柱國大將軍長孫(一作/拓跋)儉神道碑
蓋聞放勲立而羲和昇重華登而元凱用(堯典曰若稽/古帝堯曰放)
(勲又曰乃命羲和欽若昊天舜典曰舜曰重華左氏傳/曰昔高陽氏有才子八人謂之八元高辛氏有才子八)
(人謂之八愷此十六族也以至於/堯堯不能舉舜臣堯舉八元八愷)思皇多士既成西伯
之功俊徳克明乃定南巢之伐(大雅文王之詩云思皇/多士生此王國王國克)
(明惟周之禎西伯文王也淮南子曰湯放桀於歴山與/妺喜同舟浮江奔南巢之山而死括地志云廬州樂縣)
(有巢湖即尚書成湯/放桀於南巢者也)是知惟賢非后弗食惟后非賢弗
乂若夫君臣一徳啓心沃心見之昌寜文公矣(封昌寜/郡公諡)
(曰文隋書地志同昌郡/怙夷縣西魏置昌寜郡)公諱儉初名慶明恒州高陸人
也(周書列傳曰長孫儉河南洛陽人也本名慶明其先/魏之枝族姓拓跋氏孝文遷洛改為長孫按傳以從)
(魏遷洛故為洛陽人此序其/未遷之先本恒州高陸人也)北嶽天孫之星燕河帝子
之國(北史云魏之先出自黄帝子昌意之少子受封北/國其後世為君長統幽都之北廣漠之野拓拔為)
(魏之支庶故序其先世云云北嶽天孫之星者此北嶽/北方之嶽謂赤山也言嶽者如中國五嶽非謂爾雅北)
(嶽恒之北嶽也後漢書烏桓傳云使䕶死者神靈歸赤/山赤山在遼東西北數千里如中國人死者魂神歸岱)
(山也博物志曰泰山天帝孫也主召人魂東方萬物始/故知人生命按此是泰山有天孫之名又織女星亦名)
(天孫故云天孫之星謂遼東赤山若泰山天孫矣若序/恒州恒山得稱北嶽然無天孫之稱故知其非也云燕)
(河帝子之國者按燕本春秋燕國自慕容氏都/燕自後常為帝都言拓抜氏之先世居彼土也)故多奇
節甚茂華風(中國曰華謂其/有中華之風也)髙闕圖南二王齊軫(史記/曰趙)
(武靈王築長城自代並隂山下至髙闕為塞圖南見莊/子魏之先世本在塞北自後奄有南土如鵾鵬之圖南)
(矣二王謂沙莫雄什翼犍也北史魏本紀云魏平文皇/帝鬱律生二子長曰沙莫雄次曰什翼犍即魏道武皇)
(帝祖也後魏法七分其國以兄弟分繞之沙莫雄號為/南部大人後改名仁號為拓拔氏生嵩太尉柱國大將)
(軍北平宣王道武以兄/宗室之長改為長孫氏)長城拔本十族分源(長城趙武/靈王所築)
(括地志云在朔州善陽縣北左傳拔本塞源長城本以/備邊既入内地是為拔本也魏書官氏志云獻帝以兄)
(為紇骨氏改胡氏次兄普氏改周氏次兄拓拔氏改長/孫氏弟達奚氏改奚氏次弟伊婁氏改伊氏次弟丘敦)
(氏改為丘氏又次弟侯氏改亥氏又命叔父之後乙旃/氏為叔孫氏疏屬車焜氏改車氏凡與帝室為十姓百)
(世不/通婚)髙祖太尉北平王(周書本傳五世祖/嵩魏太尉北平王)光輔五君允
釐百揆恒衞既從淮沂其乂(按嵩以魏道武登國元年/為南部大人至太武大延)
(三年正月薨年八十北史本傳云年十四代父統事昭/成歴仕昭成道武元明太武凡四君此言光輔五君者)
(左傳楚平王稱范會之徳曰宜其光輔五君以為盟主/者也尚書曰允釐百工又云使宅百揆禹貢曰恒衛既)
(從淮沂其乂地理志曰恒水出常山衞水出靈/壽淮出桐柏沂出泰山師古曰淮出大復山也)祖豹(北/史)
(本傳云祖酌/恒州刺史)龍驤將軍恒州刺史常山刺舉非無取代
之符龍驤總戎或似平吳(一作/戎)之號(地理志代郡有常/山關按恒州本漢)
(常山郡張宴曰恒山在西避文帝諱故改曰常山漢書/曰刺舉無所避史記趙簡子告諸子曰吾藏寳符於常)
(山上先得者賞母䘏曰從常山臨代代可取也晋書職/官志曰龍驤等大將軍開府者位從公不開府非持節)
(都督者品秩第二魏文帝黄初三年始制都督諸軍事/或領刺史又王濬傳云加龍驤將軍以伐吳上語言為)
(恒州刺史下語言/為龍驤將軍也)父䤋年止弱冠榮終解印(北史傳云/父䤋員外)
(散騎常侍/郎早卒)公以五常藴智六氣資徳乗天則策馬秉靈
降神則牽狼應象(史記天官書曰漢中四星曰天駟旁/一星曰王良王良策馬車騎滿野正)
(義曰策一星在王良前主天子僕也占以動揺移易在/王良前或居馬後則為策馬䇿馬而兵動也牽狼二星)
(名爾雅曰何鼔謂之牽牛史記正義曰何鼓三星在牽/牛北主軍鼔葢天子三將軍所以備關梁而拒難也天)
(官書曰天矢東有大星曰狼下有四星曰弧直狼正/義曰以伐叛懐逺也言儉名將誕生上應列宿也)直
心於物水火恬然無負於天雷霆不懼富貴自取豈資
唐舉之言聲名有聞無勞李膺之識(史記曰蔡澤遊學/於諸侯小大甚衆)
(不遇而從唐舉相曰富貴吾所自有吾所不知者壽也/願聞之後漢書李膺傳曰時朝廷日亂紀綱廢弛膺獨)
(持風裁以聲名自髙有被/其容接者名為登龍門)年十八解褐員外散騎侍郎
尋授輕車將軍羽林監(本傳云孝昌中起家員外散/騎侍郎從爾朱天光破隴石)太
祖文皇帝駕馭天網苞羅英傑選公才徳光佐中書諸
葛亮之西歸玉壘成三分之業管夷吾之入仕葵丘有
一匡之功(周書本傳云太祖臨夏州以儉為録事深器/敬之賀抜岳被害太祖赴平凉凡有經綸謀)
(策儉皆參預北史作周文臨夏州以儉為録事參軍事/餘同蜀志曰諸葛亮字孔明瑯邪陽都人輔先主都蜀)
(先主即帝位策亮為丞相三分魏蜀吴也玉壘山名華/陽國志曰七國時杜宇稱帝於蜀號望帝其相開明決)
(玉壘山以除水害是也史記曰管仲夷吾者潁上人也/任政於齊齊桓公以霸九合諸侯一匡天下管仲之謀)
(也左傳僖九年曰夏會諸侯於葵丘尋/盟且脩好禮也秋齊桓盟諸侯於葵丘)天水黠羌漁陽
羣盜乃遷秦州長史(本傳云從平侯莫陳/悦留儉為秦州長史)防城大都督
封信都縣開國伯(隋書地志曰信都郡/長樂縣舊曰信都)三年滑州蟻聚
保障沈命靡旗亂轍乗冰渡河(上語見左傳下語見後/漢書光武紀按北史滑)
(州當作/渭州)丞相大行臺授假節撫軍(丞相大行臺謂周太/祖也周太祖討平侯)
(莫陳恱進位關西大都督略陽縣公承制封拜/尋授關西大行臺故有此授周太祖為魏丞相)行滑(北/史)
(作/渭)州刺史(北史本傳云渭州刺史可朱渾元奔東魏後/河渭間人情離阻刺史李弼令儉權鎮渭州)
(儉將十餘騎冒難赴之復隨機安撫羌胡悅服按渭州/刺史乃李弼令儉權鎮非朝廷所授故云行渭州刺史)
大統元年授持節西夏州刺史加散騎常侍郅支抱馬
如聞耿秉之戰單于願識似畏王商之威(北史本傳云/轉夏州刺史)
(甚得人和時西夏州仍未内附而東魏遣許和為刺史/儉以信義招之和乃歸附即以儉為西夏州刺史魏地)
(形志西夏州寄治并州界領太安神武二郡後漢書曰/耿秉竇固合兵萬四千騎出白山撃車師車師有後王)
(前王秉議先赴後王以為并力根本則前王自服乃上/馬引兵北入縱兵抄掠斬首數千級收牛馬十餘萬頭)
(後王安得惶恐走出門脫帽抱馬足降其前王亦歸遂/定車師而還漢書曰王商代匡衡為丞相天子甚尊任)
(之為人多質有威重長八尺餘身體鴻大容貌甚過絶/人河平四年單于來朝引見白虎殿丞相商坐未央庭)
(中單于前拜謁商商起離席與言單于仰視商貌大畏/之遷延却退天子聞而歎曰此真漢相也言儉至夏州)
(使許和歸附若車師之降/耿秉單于之畏王商也)五年遷使持節鎮東將軍都
督東北三夏諸軍事西夏州刺史增邑千戸改伯為公
(周書本傳云以儉為西夏州刺史總統三夏按三夏西/夏州注見上文隋書地志云朔方郡後魏置夏州延安)
(郡後魏置/東夏州)既而江漢遼逺車書寂莫(謂荆襄初附/也注見下文)蜀主
的顱未出檀溪之水秦王飛雉猶向南陽之城(世語曰/劉備屯)
(樊城劉表禮焉憚其為人不甚信用曾請備宴會欲因/會取備備覺之偽如厠潛逃出所乗馬名的顱走墮襄)
(陽檀溪水中溺不得出備急曰的顱今日厄矣可努力/的顱乃一踴三丈遂得過乗桴渡河中流而追者至以)
(表意謝之曰何去之速乎隋書地理志云襄陽郡義清/縣有檀溪水襄水干寳搜神記曰秦穆公時陳倉人掘)
(地得物若羊非羊若猪非猪牽以獻穆公道遇二童子/曰此名為媪常在地食死人腦若欲殺之以柏揷其首)
(媪曰彼二童子名為陳寳得雄者王得雌者霸陳倉人/舍媪逐二童子童子化為雉飛入平林陳倉人告穆公)
(穆公發徒大獵果得其雌又化為石置之汧渭之間至/文公時為立祠陳寳其雄者飛至南陽今南陽雉縣是)
(其地也秦欲表其符故以名縣毎陳倉祠時有赤光長/十餘丈從雉縣來入陳倉祠中有聲殷殷如雄雉其後)
(光武起/於南陽)六年以公為使持節都督三荆二襄南雍平信
江隨郢淅十二州諸軍事荆州刺史東南道行臺僕射
(周書本傳云時荆襄初附太祖表儉功績尤美宜委東/南之任授荆州刺史東南道行臺僕射北史曰獨孤信)
(都督三荆州獨孤畧定北荆州後周置兵於此以備齊/隋書地理志北荆州後周曰和州東荆州後改曰淮州)
(荆州為鄧州襄陽郡江左並僑置雍州西魏改曰襄州/置總管府春陵郡湖陽後魏置南襄州蔡陽後魏置南)
(雍州南郡當陽縣後魏置平州巴東郡梁置信州九江/郡舊置江州漢東郡西魏曰隨州江夏郡舊置郢州又)
(竟陵郡亦舊郢州淅陽郡西魏置淅州凡十二州也漢/書百官表曰僕射秦官古者重武官有主射以督課之)
(應劭曰僕主/也射音夜)楚城鄰境實有讓田吳人對營無妨贈藥
(儉為荆州刺史與梁接界言其能使二國邊境相安也/讓田讓疑上聲讀如左傳薳章讓黄之讓責也吳越春)
(秋曰楚之邊境卑梁其處女與吳之處女桑於境戯而/傷卑梁之處女卑梁人操其傷子以讓吳人吳人應之)
(不恭怒殺而去之吳人徃報之盡屠其家吳楚由是大/格又讓如字劉向新序曰梁太夫有宋就者嘗為邊縣)
(令與楚鄰界邊亭皆種瓜各有數梁之邊亭人劬力數/灌其瓜瓜美楚人窳而稀灌其瓜瓜惡楚令因以梁之)
(美瓜怒其亭之惡也心惡梁亭之賢因往夜竊搔梁亭/之瓜皆有死焦者矣梁亭亦欲竊往報搔楚亭之瓜以)
(請宋就就曰惡是何可搆怨禍之道也乃毎暮夜灌楚/亭之瓜瓜日以美楚亭怪而察之則乃梁亭也楚令大)
(恱以聞楚王王聞之惄然愧以意自閔也乃謝以重幣/而請交於梁王梁楚之歡由宋就晋書曰羊祜與陸抗)
(相對使命交通抗稱祜之徳難量雖樂毅諸葛孔明不/能過也抗嘗病祜饋之藥抗服之無疑心人多諫抗抗)
(曰羊祜豈酖人者時談以華元子反復見於今日按上/語讓從上聲則文有開闔言楚城鄰境雖實有責讓之)
(言乎然吳人對營不妨有贈饋之事也若/如字則文偏於一皆言二國邊亭輯睦也)部内屬城為
人所訟公遂集文武肉袒自罰(本傳云所部鄭縣令泉/璨為民所訟推治獲實)
(儉即大集僚屬而謂之曰此刺史教誨不明信不被物/是我之愆非泉璨之罪遂於㕔事前肉袒自罰捨璨不)
(問於是屬城肅/勵莫敢犯法)兄弟不讓延壽責躬吏民有過翁歸引
咎(漢書曰韓延壽字長公燕人也入守左馮翊行縣至/高陵民有昆弟相與訟田延壽大傷之曰幸得備位)
(為郡表率不能宣明教化至令民有骨肉爭訟咎在馮/翊當先退是日移病不聽事閉閤思過一縣莫知所為)
(令丞嗇夫鄉老皆自繫待罪於是訟者宗族傳相責讓/此兩昆弟深自悔皆自髠肉袒願以田相移終死不敢)
(復爭延壽起聽事郡中不敢犯又曰尹翁歸字子兄河/東平陽人也拜東海太守入守右扶風選用亷平疾姦)
(吏以為右職接待以禮好惡/與同之其負翁歸罰亦必行)天子異之璽書勞問贈賄
加幣王人接踵(本傳云魏文/帝璽書勞之)大丞相書云此之美事耳
目之所未經歎賞無極故遣専使(周書本傳云太祖又/與儉書曰近行路傳)
(公以部内縣令有罪遂自杖三十用肅羣下吾昔聞王/臣謇謇匪躬之故蓋謂憂公忘私知無不為而已未有)
(如公刻身罰巳以訓/羣僚者也聞之嘉歎)公善於撫馭長於接引山藪無棄
苞苴不行示人赤心與人顔色盜不敢發民不忍欺(北/史)
(本傳云儉清正率下兼懐仁恕有竊盜者原情得實誨/而放之荆蠻舊俗少不敬長儉殷勤訓導風俗大革務)
(廣耕桑兼習武事故邊境無虞人安其業王逸臨豫州/教云舉遺逸於山藪禮記曰苞苴簞笥問人者鄭注云)
(苞苴裹魚肉者也或以葦或以茅廣絶交論曰苞苴所/入實行張霍之家後漢書光武紀曰蕭王推赤心置人)
(腹中安得不投死乎漢書曰韓/延壽為東郡太守民不忍欺)至是將校耆老於州城
之南起清徳之樓勒賢臣之頌(本傳云吏民表請為儉/構清徳樓樹碑刻頌朝)
(議許之漢書曰王/褒為聖主賢臣頌)杜鎮南之作牧當世樹碑竇車騎之
臨戎生年刻石方之今日彼獨何人(鎮南即征南杜預/也襄陽記曰杜元)
(凱好為身後名常自言百年後必髙岸為谷深谷為陵/作二碑叙其平吳勲一沈萬山下一沈峴山下謂叅佐)
(曰何知後代不在山頭乎後漢書竇憲傳曰南單于請/兵北伐乃拜憲車騎將軍與北單于戰於稽落山大破)
(之遂登燕然山去塞三千餘里刻/石勒功紀漢威徳令班固作銘云)於時戸口日增荒萊
畢墾華實紛敷黔黎茂豫但恐袞職有闕待公而補鼎
飪未和須公而正是以漢隂民望荆南杞梓並皆上書
詣闕連名乞留(北史本傳云吏人又以儉秩滿恐有代/至詣闕乞留儉朝廷嘉而許之在州遂)
(歴七載詩曰衮職有闕惟仲山甫補之左氏傳曰民之望/也又云杞梓皮革自楚往也按儉治荆州漢隂荆南皆)
(其所/屬)河内之借寇恂更慙謁帝交州之請士燮還著上
表(後漢書曰寇恂拜河内太守恂從至潁川盜賊悉降/而竟不拜郡百姓遮道曰願從陛下借寇君一年乃)
(留恂吳志曰士燮字威彦蒼梧人也漢時燮為綏南中/郎將董督七郡領交趾太守孫權遣步隲為交州刺史)
(燮率兄弟奉承節度/權加燮為大將軍)九年授車騎大將軍儀同三司(按/北)
(史云在州遂歴七載周書云在州遂歴二載乞留之文/北史較詳當是大統六年授荆州刺史歴二載九年徴)
(召吏民乞留在荆州授此車騎儀同之職也自六年至/下十二年共歴七載而除行臺尚書矣故上文寇恂句)
(為乞留也士燮句/謂加大將軍也)十二年除大行臺尚書仍為大丞相
司馬以公識度嚴明志節清儉遂改公名儉字慶明(丞/相)
(司馬疑是誤文當作仍為大司馬丞相以公識度嚴明/丞相指周太祖為魏丞相也周書本傳云徴收大行臺)
(尚書兼相府司馬嘗與羣公侍坐於太祖及退太祖謂/左右曰此人閒雅孤毎與語嘗肅然畏敬恐有所失他)
(日太祖謂儉曰名實理須相稱尚書既志安貧素可改/名儉以彰雅操知丞相謂周太祖司馬謂儉傳冩之錯)
(誤/也)非關書月詎待看碑幸得千畝不同二山無廢(言改/名也)
(㑹稽先賢傳曰闞澤年十三夢見名字炳然在月中魏/志曰鄧艾至潁川讀陳寔碑文言文為世範行為士則)
(艾遂自改名為範字士則後族有與同者故改焉左傳/桓二年曰晋穆侯之夫人姜氏以條之役生太子命之)
(曰仇其弟以千畝之戰生命之曰成師杜預曰桓叔也/西河界休縣南有地名千畝又桓六年傳曰先君獻武)
(廢二山杜預曰二山具敖也魯獻/公名具武公名敖更以其鄉名山)十三年加開府餘官
如故十四年除尚書右僕射加侍中進驃騎大將軍居
上星執法在文昌之位以公才望兼而有之(星經曰執/法四星在)
(太陽首西北主刑獄之人又為刑政之官助宣王命/内常侍官也又云文昌與三公攝提軒轅共為一體)十
五年更除東南道行臺僕射都督十五州諸軍事行荆
州事(周書本傳云除行臺僕射荆州刺史時梁嶽陽王/蕭詧内附初遣使入朝至荆州儉於㕔事列軍儀)
(具戎服與使人以賔主禮相見儉容貌魁偉音聲如鐘/大為鮮卑語遣人傳譯以問客客惶恐不敢仰視日晩)
(儉乃著裙襦紗帽引客宴於别齋因序梁國喪亂朝廷/招攜之意發言可觀使人大恱出曰吾所不能測也)
十六年大丞相總十六軍剋清河洛公又中分麾下叅
謀帷幄髙選霸僚公為長史(大丞相周太祖也周書本/紀云魏大統十六年七月)
(太祖率諸軍東伐所謂剋清河洛是也後漢書鄧禹傳/曰乃拜為前將軍持節中分麾下精兵二萬人遣西入)
(關令自選偏裨以下可與俱者/漢書高帝曰運籌帷幄之中)其年加都督南道三十
六州諸軍事餘官如故南陽文學更遇王基章華袞衣
還迎郭賀(謂儉受知於周太祖也魏志曰王基字伯輿/東萊曲城人也又王修傳曰修年二十遊學)
(南陽止張奉舍又曰初修識高柔於弱冠異王基於幼/童終皆逺至世稱其知人南陽文學葢王修也言周太)
(祖之知儉猶王修之識基也後漢書曰郭賀拜荆州刺/史明帝廵狩到南陽特見嗟嘆賜以三公之服黼黻旒)
(冕勅去幨露冕使百姓見此衣服以彰其徳章華楚地/謂荆州也為下文江陵張本時周祖雖未受禪其承制)
(封拜有並尊之勢故以明/帝比之以郭賀喻儉也)昔日伐蜀之謀張儀與秦昭
計合平吳之利羊祜與晉武意同(言周太祖欲圖江陵/儉與意合也史記曰)
(秦昭王將伐蜀張儀勸伐之遂西舉巴蜀晋書曰武帝/宻有滅吳之計朝議多違惟羊祜杜預張華與帝意合)
太祖始定成都即有江陵之志(謂令尉遲迥伐蜀平武/陵王紀遂欲伐江陵謀)
(梁元/帝也)公密獻其策懸符深㫖糧運久積梯衝立備一戰
而舉鄢郢再戰而燒夷陵遂得席巻三荆此又公之勲
也(周書本傳云梁元帝嗣位於江陵外敦鄰睦内懐異/計儉密啓太祖陳攻取之謀於是徴儉入朝問其經)
(界儉對曰今江陵既在江北去我不逺湘東即位巳渉/三年觀其形勢不欲東下骨肉相殘民厭其毒荆州軍)
(實器械儲積巳久若大軍西討必無匱乏之慮且兼弱/攻昧武之善經國家既有蜀土若更平江漢撫而安之)
(收其貢賦以供軍國天下不足定也太祖深然之乃謂/儉曰如公之言吾取之晩矣令儉還州密為之備尋令)
(于謹總戎衆伐江陵平史記毛遂曰一戰而舉鄢郢再/戰而燒夷陵頃襄二十一年秦將白起拔郢燒夷陵)
詔賞奴婢三百口太祖與公書云由公立計果如所謀
令公作鎮江陵以安蜀地(周書本傳云江陵平以儉元/謀故賞奴婢三百口太祖與)
(儉書曰本圖江陵由公畫計今果如所言智者見未萌/何其妙也但吳民離散事藉招懐南服重鎮非公莫可)
(遂令鎮/江陵)後魏二年改武川昌寜郡開國公歴陽居民非
惟景丹之封曲逆戸口豈但陳平之國(武川屬恒州儉/為恒州高陸人)
(武川是其故鄉也隋書地志云文城郡有昌寜後漢書/曰景丹字孫卿馮翊櫟陽人也建武二年定封丹櫟陽)
(侯帝謂丹曰今關東故王國雖數縣不過櫟陽萬戸邑/夫富貴不歸故鄉如衣錦夜行故以封郷耳丹頓首謝)
(漢書陳平傳曰高帝南過曲逆上其城望室屋甚大曰/壮哉縣吾行天下獨見雒陽與是耳顧問御史曲逆戸)
(口幾何對曰始秦始三萬餘戸間兵數起多亡匿今見/五千餘户於是詔御史更封平為曲逆侯盡食之言儉)
(之衣錦如/二公也)其年授大將軍(本傳遷/大將軍)太和之中曹真於府
内受冊元封之末衞青於軍中即拜公之此比綽有餘
榮(魏志曰曹真字子丹太祖族子也太和二年蜀大将/諸葛亮寇邊吏民叛應亮遣大将軍曹真都督關右)
(太和魏明帝年號也漢書衞青傳曰元朔五年天子使/使者持大將軍印即軍中拜青為大將軍此言元封按)
(武帝紀元封五年大將軍/青薨是元封中青尚在也)詔曰吳人未復須助謀謨今
使梁王兵馬受公節度(詔文已見上注周書梁王詧傳/云江陵平太祖立詧為梁王居)
(江陵資以江陵一州之地太祖置江陵防主統兵居於/西城名曰助防外示助詧備禦内實防詧即此鎮也本)
(傳云移鎮荆州/總管五十二州)三年加都督東南道五十二州諸軍事
增邑萬户維周革命光宅欽明作貳天官允諧邦治元
年授小冡宰(維周革命謂周受魏禪孝閔踐阼也元年/閔帝元年也北史本傳云周閔帝初趙貴)
(等將圖晋公䕶儉長子僧衍預其謀坐死護乃徵儉拜/為小冢宰周易曰湯武革命光宅及欽命俱見尚書周)
(禮天官太宰之職云掌建/邦之六典以佐王治邦)保定二年(武帝即位/之二年也)治蒲州
刺史檢校六防諸軍事四年治襄州仍授柱國大将軍
餘官如故秩登四岳階平六府(尚書帝曰咨四岳孔安/國曰掌四岳之諸侯故)
(稱焉六府水火金木土穀古文/尚書文也左傳杜注稱逸書)豈不功重昭陽名高蔡
賜(史記楚世家云陳軫見昭陽曰願聞楚國之法破軍/殺將者何以貴之昭陽曰其官為上柱國封上爵執)
(珪漢書陳勝傳曰以上蔡/人房君蔡賜為上柱國)控馭五十州風行數千里拔
園葵而去織婦無三惑而絶四知(漢書董仲舒賢良策/曰公儀子相魯之其)
(家見織帛怒而出其妻入於室而茹葵慍而拔其葵曰/吾已食禄而奪園夫女紅利乎後漢書曰楊秉嘗從容)
(言曰我有三不惑酒色財又曰王密夜遺楊震金曰暮/夜無知者震曰天知地知子知我知誰謂無知此云四)
(知是/也)一室之中未免虚白日膳之資三杯而已(莊子曰/虚室生)
(白崔云白者日光所照也淮南子曰是故虛室生白吉/祥止也高誘曰虛心也室身也白道也能虚其心以生)
(於道道性無斷吉祥來止舍也漢書曰朱/博為人亷儉食不重味案上不過三桮)詔賜繒綵一
千段粟麥二千斛(北史本傳云朝議以儉操行清白勲/績隆重乃下詔褒之兼賜雜綵粟麥)
(以彰/其美)天和元年陜州刺史都督八州二十防諸軍事解
荆州總管餘悉如故路出王官城臨河曲(言陜州也王/官地名史記)
(曰秦繆公三十六年使孟明將兵伐晋取王官又曰繆/公自將伐晋戰於河曲服䖍曰河曲晋地杜預曰河曲)
(在蒲坂南正義曰河曲在華/隂縣界儉臨陜州是其地也)戍清陜右高視棠隂(公羊/傳曰)
(自陜以西召公主之故云陜/右詩序曰甘棠美召伯也)部領宴繁晦明為疾(左傳/醫和)
(曰晦淫惑疾/明淫心疾)天和四年謝病故京薨於私第春秋七十
有八(本傳云三年以疾還/京為夏州總管薨)鑾蹕降臨軒懸徹樂九旒龍
旆之錫三河騎士之送(言武帝親臨祭弔減膳徹樂也/古者大臣死人君為之不舉左)
(氏傳曰鍚鑾和鈴漢儀注曰皇帝輦動左右侍帷幄者/稱警出殿則傳蹕止人清道也周禮曰大臣死凡國之)
(大憂令弛縣又云正樂縣之位王宮縣諸侯軒縣卿大/夫判縣士特縣辨其聲注樂縣謂鐘磬之屬縣於筍虡)
(者鄭司農云宫縣四面縣軒縣去其一面判縣又去其/一面特縣又去其一面四面象宮室四面有牆故謂之)
(宮縣軒縣三面其形曲故春秋傳曰請曲縣繁纓以朝/諸侯禮也康成謂軒縣去南面辟王也子山以周帝徹)
(樂猶尚軒縣矣後漢書曰東平王蒼薨詔賜鑾輅乗馬/龍旂九旒虎賁百人奉送王行又清河王慶薨賜龍旂)
(九旒儀比東海恭王注云旂有九旒天子制也漢書曰/高祖委發關中兵收三河士韋昭曰河東河南河内也)
(霍光傳云/發三河卒)詔贈太保涼夏靈銀長原河鄯甘瓜十州諸
軍事涼州刺史(隋書武威郡舊涼州後周置總管府夏/州注見上靈州郡後魏靈州雕隂郡儒)
(林縣後周銀州朔方郡長澤縣後魏長州平涼郡舊置/原州抱罕郡舊河州西平郡舊鄯州張掖郡西魏甘州)
(燉煌郡/舊瓜州)諡曰文公狀貌丘墟風神磊落玉山秀立喬松
直上煙霞之涯際莫尋江海之波瀾不測少遭荼苦在
山服終攀柏樹枯侵松獸死(詩云誰謂荼苦晋書曰王/裒痛父非命廬於墓側旦)
(夕嘗至墓所拜跪攀柏悲號淚著樹樹為之枯又曰許/孜植松於親墓側有鹿犯其松孜嘆曰鹿獨不念我乎)
(忽有猛獸殺鹿/於所犯松下)盡忠事國竭力從政其門如市其心若
水(漢書鄭崇傳上責崇曰君門如市人何以/欲禁切主上崇對曰臣門如市臣心如水)奇策密謀
百僚仰止忠貞亮直明王敬焉(周太祖所謂此人閒雅/孤毎與語嘗肅然畏敬)
(恐有所失者/也注見上文)至如風后隂陽之占力牧星辰之度魏公
子之兵書李將軍之射法莫不成誦在心取為時用(風/后)
(力牧黄帝臣漢書藝文志有風后十三篇力牧十五篇/魏公子二十一篇圖十巻名無忌有傳李將軍射法三)
(篇師古曰/李廣也)居常服翫或以布被松牀(後漢書曰王良為/大司徒司直在位)
(恭儉妻子不食官舍布被瓦器時司徒史鮑恢以亊到/東海過候其家而良妻布裙曵柴從田間歸恢告曰我)
(司徒史也故来受書欲見夫人妻曰妾/是也苦掾無書恢乃下拜嘆息而還)盤案之間不過
桑杯石鼎(謝承後漢書曰高𢎞以/桑杯盛漿言其儉也)遺令山陵一無所用
公私贈襚並不得受止依太祖陵側無忘事君墩等兄
弟並至性善居喪號慕墳埏奉遵遺訓(本傳云遺啓世/宗請𦵏於太祖)
(陵側并以官所賜之/宅還官詔皆從之)是以衞青之塜仍陪漢武之陵管
仲之墳即接齊桓之墓(顔師古漢書注曰衞青塜在茂/陵東次霍去病之西相並者是)
(也三輔黄圖曰武帝𦵏茂陵在長安城西北八十里括/地志曰齊桓公墓在臨淄縣南二十里牛山上一名牛)
(首堈一所三墳又云管仲塚在青州臨淄縣/南二十里牛山之阿是管仲桓公之墓接也)天和六年
天子以四海未寧三方鼎峙有懐將帥之志言念封疆
之臣(史記樂書曰君子聽鼓鼙之聲則思將帥/之臣又曰君子聽磬聲則思封疆之臣)既畫雲
臺乃題麟閣(後漢書曰永平中顯宗追感前功臣乃圖/畫二十八將於南宫雲臺漢書曰宣帝思)
(股肱之美乃圖霍光/等十一人於麒麟閣)更贈公為鄶(北史/作鄫)國公邑五千戸
追崇列辟事極神䰟再改銘旌恩隆封墓(鄭司農曰銘/書死者名於)
(旌今謂/之柩)公在民留愛身後見思吉日良辰郊祀野祭(楚/辭)
(曰吉日兮良辰襄陽記曰諸葛/亮初亡百姓巷祭戎彞野祠)儀同趙超等六百九十
七人表求立廟陳請象魏有詔許焉(本傳云荆州人儀/同趙超等六百九)
(十七人詣闕請為儉立廟樹碑詔許之建徳元年詔曰/故柱國鄶國公儉臨終審正爰吐徳音以所居之宅本)
(因上賜制度宏麗非諸子所居請以還宮更遷他所昔/叔敖辭沃壤之地蕭何就窮僻之鄉以古方今無慙曩)
(哲而有司未達大體遽以其第即便給外今還其妻子/俾清風逺播無替聿脩周禮太宰正月之吉縣治象之)
(法於象魏使萬民觀治象左傳哀三年云命藏象魏又/莊二十一年曰鄭伯享王於闕西辟杜預曰闕象魏也)
桂棟杏梁綠墀青瑣(謂賜宅之宏麗也楚辭九歌曰桂/棟兮蘭橑三輔黄圖曰靈波殿以)
(桂為柱閒居賦曰飾文杏以為梁漢書曰王根驕奢僭/上赤墀青瑣後漢書曰梁冀大起第宅牕牖皆有綺疎)
(青瑣注云青瑣謂刻為/瑣文而以青飾之也)按歌會舞鳯葢霓裳南浦送而
行雲東風飄而零雨(張衡西京賦曰張鳯葢楚辭曰青/雲衣兮白霓裳又曰送美人兮南)
(浦又曰東風/飄兮神靈雨)是知漢陽郡前非徒武侯之廟臨淄城下
豈獨欒公之社(蜀志曰諸葛亮諡忠武侯景耀六年春/詔為亮立廟於沔陽魏鎮西將軍征蜀)
(至漢川祭亮之廟令軍士不得於墓所左右芻牧樵採/漢書曰欒布為燕相燕齊之間皆為立社號曰欒公社)
(按臨淄齊地地理志/曰臨淄師尚父所封)嗚呼哀哉乃為銘曰
道鍾屯剝世屬雲雷地軸左轉天關北開(周易上經有/屯卦剝卦象)
(曰雲雷屯博物志曰地有三千六百軸荆州星占曰北/辰一名天關言世衰道微天廻地轉赤縣神州之地轉)
(為隂山瀚海之郷而/魏氏乃從此盛也)容車周室繫馬秦臺乃齊七政爰
答三才(言魏氏始懐問鼎終膺當璧也史記秦武王三/年王謂甘茂曰寡人欲容車通三川以窺周室)
(而寡人死不朽矣三齊記曰般城南有蒲臺高八十尺/秦始皇所頓處在臺下縈蒲繫馬今蒲猶縈者郡國志)
(平原般縣是也尚書曰璿璣玉衡以齊七政鄭康成曰/七政日月五星也易繫辭曰兼三才而兩之三才天地)
(人/也)烈祖燮諧九龔梁棟取才逄獵求賢入夢(烈祖謂沙/莫雄也燮)
(諧言沙莫雄燮理弼諧之功也九龔未詳疑作九龍龔/又疑公訛似謂北魏十族長孫居其一自餘為九於魏)
(室為棟梁之材也史記曰西伯將出獵卜之曰所獲非/龍非彲非虎非羆所獲霸王之輔於是周西伯獵果遇)
(太公於渭之陽與語大恱載與俱歸立為師殷本紀曰/武丁夜夢得聖人名曰說乃使百工營求之野得說於)
(傅巖中是時說為胥靡築於傅巖見於武丁與之語果/聖人舉以為相殷國大治遂以傅巖為姓號曰傅說)
匡贊官雲謀猷紀鳯律定公族珪分職貢(言沙莫雄當/魏之初興遂)
(得設官分職賜姓裂土也左氏傳曰黄帝氏以雲紀故/為雲師而雲名少皥摰之立也鳯鳥適至故紀於鳥為)
(鳥師而鳥名潛夫論曰古者吹律定姓左氏傳曰官有/世功則有公族言賜姓長孫如古吹律本魏支屬故云)
(公族也珪分職貢者言魏七分其國沙莫雄為南部大/人也又嵩為北平王珪分如周禮桓珪信珪躬珪之屬)
(職貢如禹貢納秸納/粟納米之類是也)乃惟嗣徳實秉英靈身圖斗宿面
繞樞星(謂儉之誕生上感星宿也帝王世記曰禹胸有/玉斗史記正義曰黄帝母曰附寳之祁野見大)
(電繞北斗樞星感而懐孕二/十四月而生黄帝於壽丘)青衿敬業童子離經信陵
虛左干木分庭(毛萇曰青衿青領也學子之所服禮記/曰十年視離經辨志史記曰魏公子無)
(忌封信陵君為人仁而下士士無賢不肖皆請而禮交/之致食客三千人從車騎虚左自迎夷門生又云魏文)
(侯客段干木過其閭未嘗不軾莊子/曰分庭抗禮言儉為周太祖所敬也)忠孝純深樞機周
密孔光不言曹叅勿失(言周太祖赴平涼時儉得叅機/密也漢書曰孔光與兄弟妻子)
(燕語終不及朝省政事又曰惠帝時曹叅代蕭何為相/國一遵何之約束百姓歌之曰蕭何為法較若畫一曹)
(叅代之守而勿失載/其清静民以寜一)溫席扇枕承顔悅膝凍浦魚驚寒
林笋出(言其孝也本序少遭荼苦在山服終是儉有孝/行矣干寳搜神記曰羅威字徳仁八嵗喪父事)
(母性至孝母年七十天大寒常以身自溫席而後授其/處又後漢書曰黄香九嵗失母獨養其父躬執勤苦夏)
(則扇枕席冬則以身溫被干寳搜神記曰楚僚早失母/事後母至孝母患癰瘇形容日悴僚自徐徐吮之血出)
(迨夜即得安寢乃夢一小兒語母曰若得鯉魚食之其/病即差可以延壽不然不乆死矣母覺而告僚時十二)
(月冰凍僚乃仰天嘆泣脫衣上冰臥之有一童子決僚/臥處冰忽自開一雙鯉魚躍出僚將歸奉其母病即愈)
(壽至一百三十三嵗葢至孝感天神昭應如此此與/王祥王延事同寒林笋出孟宗事注見齊王碑銘)肅
肅風政沉沉器局直似貞筠溫如瑞玉(禮記曰如竹箭/之有筠也詩云)
(温其/如玉)清不置水明非舉燭馬願如羊金須似粟(言儉在/荆州有)
(清徳故以清徳名樓也後漢書曰龎參為漢陽太守郡/人任棠置水一盂太守曰水者欲吾清也韓子曰鄭人)
(有遺燕相國書謂持燭者曰舉燭而誤書舉燭非書意/也燕相受書曰舉燭言舉高明者而任之以治國也使)
(馬如羊不以入廐使金如粟不以入懐/後漢涼州張奐之言也注見步陸孤碑)上將克昇元戎
既序夏陽三㨗夷陵一舉(晋書天文志曰文昌六星一/曰上將大將軍建威武詩云)
(元戎十乗以先啓行左氏傳曰晋伐虢滅下陽詩云一/月三㨗楚世家曰秦拔郢燒夷陵言為鎮東將軍遂獲)
(夏州督南道諸軍遂/平荆州皆其勲也)憑軾下齊淩江入楚鼎反歴室鐘
歸大呂(言儉下齊則清河洛入楚則平江陵也左氏傳/曰憑軾而觀之潘岳詩云淩江而翔戰國策曰)
(樂毅報遺燕惠王書曰大吕陳於元英故鼎反乎歴室/髙誘曰燕噲亂齊殺噲得鼎今反歸燕故鼎史記索隠)
(曰大呂/齊鐘名)六卿咸事天官是司二南作伯棠隂實治(謂儉/拜小)
(冢宰尋為陜州刺史也周禮六卿天官冢宰/之職二南周南召南甘棠美召伯也治平聲)清風有頌
緑竹聞詩贈行之冊超然帝師(詩曰吉甫作頌穆如清/風又衞風云綠竹猗猗)
(毛傳曰緑王芻也竹篇竹也釋文綠竹並如字爾雅作/箓音同韓詩竹作􁇂音徒沃反云􁇂篇筑也芻郭璞云)
(今呼白脚莎一云鹿蓐也按緑竹本二物惟陸璣云緑/竹一草名其莖葉似竹青緑色高數尺今淇澳傍生此)
(人謂此為緑竹毛詩正義云此說非也詩有終朝采綠/則綠與竹别草故傳依爾雅以為王芻與篇竹異也)
昔侍蘭苑今陪杏林死生契闊無違一心(謂宅宇宏麗/臨終之日請)
(以還官是其死生無違也蘭苑杏林謂木蘭/為柱文杏為梁也詩云死生契闊與子成説)風雲積慘
山陣連隂陵田野寂松逕寒深夏嬰之隴喬𤣥之墓馬
見千年車迴三步(史記曰汝隂侯夏侯嬰沛人也與高/祖相愛封滕公卒諡文侯索隠曰姚)
(氏云三輔故亊曰滕文公墓在飲馬橋東大道南俗謂/之馬冢博物志曰公卿送𦵏至東都門外馬不行踣地)
(悲鳴得石槨有銘曰佳城鬱鬱三千年見白日吁嗟滕/公居此室乃𦵏之焉後漢書曰喬𤣥字公祖梁國睢陽)
(人也初曹操微時人莫知者嘗往候𤣥𤣥見而異焉謂/曰今天下將亂安生民者其在君乎操常感其知巳及)
(後經過𤣥墓輒悽愴致祭奠自為其文曰故太尉喬公/懿徳高軌汎愛博容國令明訓士思令謨幽靈潛翳懇)
(哉緬矣操以幼年逮升堂室特以頑質見納君子增榮/益觀皆由奨朂猶仲尼稱不如顔淵李生厚歎賈復士)
(死知巳懐此無忘又承從容約誓之言徂没之後路有/經由不以斗酒隻雞過相沃酹車過三步腹痛勿怨雖)
(臨時戯笑之言非至親之篤好何肯為此辭哉懐舊惟/顧念之悽愴奉命東征屯次鄉里北望貴土乃心陵墓)
(裁致薄奠公其享之魏志曰建安七年曹公軍譙遂致/浚儀遣使以太牢祀喬𤣥進軍官渡也言儉與周太祖)
(相善猶夏嬰之於漢/高橋𤣥之於魏武也)左無長樂前非武庫直望高碑增
悲行路(史記曰樗里子卒𦵏於渭南章臺之東曰後百/嵗是當有天子之宫夾我墓至漢興長樂宫在)
(其東未央宫在其/西武庫正直其墓)
　
　
　
　
　
　
　
　
　
　
　
　
　
　
　
　庾子山集巻十三
欽定四庫全書
　庾子山集巻十四　　　　　周　庾信　撰
　　　　　　　　　　　　　錢塘倪璠纂註
　碑
　　周柱國大將軍紇干𢎞神道碑
公諱𢎞字廣畧原州長城縣人也本姓田氏(周書/列傳)
(曰田𢎞字廣/畧高平人也)虞賔在位基於揖讓之風鳯凰于飛
紹於親賢之國(序田氏之先也田氏本虞舜之後/出自媯姓春秋時陳公子完奔齊)
(始食田采以陳氏為田氏謂之陳田後周宇文起/於荒服賜族皆變夏姓田𢎞為紇干氏其一也尚)
(書曰虞賔在位羣后徳讓揖讓謂舜受禪也左氏/傳曰初懿氏卜妻敬仲其妻占之曰吉是謂鳯凰)
(于飛其鳴鏘鏘有媯之後將育於姜親賢之國謂/齊也漢書地理志曰昔太公始封周公問何以治)
(齊太公曰舉賢而上功周公曰後世必有簒殺之/臣其後二年九世為彊臣田和所滅而和自立為)
(齊侯初和之先陳公子完有罪來奔齊桓公以為/大夫更稱田氏九世至和而簒齊至孫威王稱王)
(五世為/秦所滅)論其繼世之功則狄城有廟序其移家之始
則長陵有碑(漢書曰田儋狄人也故齊王田氏之/族儋從弟榮榮弟横皆豪傑宗彊能)
(得人陳渉使周市畧地北至狄狄城守儋撃殺狄/令而石豪子弟曰諸侯皆反秦自立齊古之建國)
(儋田氏當王遂自立為齊王發兵擊周市略定齊地師/古曰狄縣名也地理志屬千乗三輔黃圖曰漢高祖都)
(長安徙諸齊田於長陵潛夫論曰漢高祖徙諸/齊田而有第一至第八氏後漢第五倫其後也)况復高
廟上書小車而對漢主聊城祭鳥長岳而驅燕將(疑作/長驅)
(而却燕將漢書曰田千秋年老上優之朝見得乗小車/入宫殿中故因號曰車丞相史記曰燕軍攻安平盡降)
(齊城惟獨莒即墨不下燕惠王使騎劫代樂毅毅歸趙/燕人士卒忿而田單乃令城中人食必祭其先祖於庭)
(飛鳥悉翔舞城中下食燕人怪之田單因宣言曰神來/敎我卒破燕軍殺其將騎劫而齊七十餘城皆復又魯)
(仲連傳曰田單攻之不下魯仲連乃為書/遺燕將燕將自殺聊城亂田單遂屠聊城)公以胎敎之
月歳德在寅載誕之辰星精出昴(列女傳曰太任文王/之母摯任氏中女也)
(王季娶為妃有娠目不視惡色耳不聽淫聲口不出敖/言能以胎敎溲於豕牢而生文王爾雅曰歳在寅曰攝)
(提離騷曰攝提貞於孟陬兮惟庚寅吾/以降春秋佐助期曰漢相蕭何昴星精)是以月中生樹
童子知言水上浮瓜青衿不戲(世説曰徐孺子年九歳/嘗月下戲人語之曰若)
(令月中無物當極明耶徐曰不然譬如人眼中有瞳子/無此必不明浮瓜未詳㑹稽典録曹娥投瓜于江存其)
(父尸異苑稱魏武見石旁八字/不能了禰衡離合解之疑是事)而受書黃石意在王者
之圖(一作/師)揮劒白猿心存霸國之用(荀悦漢紀曰張良/遊於汜上有父老)
(直墮其履顧謂良曰孺子下取履良取履跪而進之父/老曰孺子可敎矣後三期而良先至父老遺書一編曰)
(讀此即為王者師後十三年見我於齊北榖城山下黃/石即我已遂去不復見其書乃太公兵法也呉越春秋)
(曰袁公與越女試劒竹枝上袁公即飛上樹變為白猿/遂别去見越王王即加女號曰越女乃命五板之隊長)
(高習之敎軍士當世莫能勝越女之劒本傳/云少慷慨志立功名膂力過人敢勇有謀略)魏永安中
任子都督翻原州城受隴西王節度於時洛邑亂離當
塗危逼禮樂征伐不出於天子舉賢誅暴實在於彊臣
(永安魏莊帝年號也子都督後魏官名隴西王爾朱天/光也彊臣謂爾朱氏也魏本紀云明帝崩爾朱榮謀廢)
(立以長樂王子攸為帝榮以兵權在己遂有異志乃害/靈太后及幼主次害無上王邵等尋追諡無上王為皇)
(帝餘死者皆有贈子孫聽立後授封爵爾朱榮率騎七/千討葛榮於滏口破禽之以葛榮平大赦改元為永安)
(是其事也洛邑魏所都也當塗謂魏也圖讖曰代/漢者當塗高拓拔氏國號後魏故云當塗危逼)太祖
文皇帝始創霸功初勤王室秣馬蒐乗誓衆太原公仗
劒轅門麄謀當世(周書本傳云魏永安中陷於万俟醜/奴爾朱天光入闗𢎞自原州歸順授)
(都督及太祖初統衆𢎞求謁見乃論世事深被引納即/處以爪牙之任左氏傳曰求諸侯莫如勤王又令狐之)
(役云訓卒利兵秣馬蓐食又苖賁皇曰蒐乗補卒杜注/云蒐閲也周禮曰設宮車轅門前漢紀曰樊噲仗劒楯)
(衝門而入/立於帳下)隨何逺至實釋漢帝之憂許攸夜來遂定曹
王之業(漢書曰漢王與楚大戰彭城不利出梁地至虞/謂謁者随何曰公能説九江王布使舉兵畔楚)
(項王必留擊之吾取天下必矣隨何往説布果使叛楚/布與隨何間行歸漢魏略曰許攸字子遜少與袁紹及)
(太祖善初平中隨紹在冀州嘗在坐席言議官渡之役/諫紹弗與太祖相攻紹自以彊盛必欲極其兵勢攸知)
(不可為謀遂亡詣太祖言𢎞去爾朱而就周/文猶隨何之説布畔楚許攸之去袁即曹也)永熙中初
(一作/奉)迎魏武帝入闗(魏本紀云武帝永熙三年七月帝/親總六軍十餘萬次河橋高歡引)
(軍東渡宇文泰迎帝於東陽入長/安以雍州公廨為宫是為西魏)封鶉隂縣開國子邑
五百戸(本傳又以迎魏孝武功/封鶉隂縣魏屬平涼郡)太祖以自著鐵甲賜公
云天下若定還將此甲示寡人(本傳稱/孤餘同)白水良劒罷朝
而贈陳寵青驪善馬廻車而賜李忠並經輿服足為連
類(後漢書曰陳寵字昭公沛國洨人也久留臺閣賞賜/有殊又韓稜傳曰稜為尚書令與僕射郅壽尚書陳)
(寵同時俱以才能稱肅宗嘗賜都尚書劒惟此三人特/以寳劒自署其名曰韓稜楚龍淵郅壽蜀漢文陳寵濟)
(南椎成時論著為之説以稜淵深有謀故得龍淵壽明/逹有文章故得漢文寵端樸善不見外故得椎成椎直)
(追反謝承書漢官儀作鍜成袁宏後漢光武紀曰蔡陽/白水鄉為舂陵侯封邑范蔚宗書亦云貨泉宇文為白)
(水真人按白水本光武受命之地故明帝賜劒云白水/良劒矣後漢書曰李忠字仲都東萊黃人也世祖以為)
(右大將軍封武固侯時世祖自觧所佩綬以帶忠因從/攻下屬縣至苦陘世祖㑹諸將問所得財物惟忠獨無)
(所掠世祖曰我欲特賜李忠諸卿得無望乎即以所乗/大驪馬及繡被衣物賜之𢎞之得䝉賜甲也如古贈劒)
(賜馬/矣)大統三年轉帥都督進爵為公十四年授使持節
都督原州諸軍事原州刺史仙人重返更入桂陽之城
龍種復歸還尋白沙之路公此衣錦鄉里榮之(本傳以/𢎞勲望)
(兼至故以衣錦榮之隋書地理志曰雍州平淳郡舊置/原州後周置總管府按𢎞本原州長城縣人今為原州)
(刺史是其鄉里也神仙傳曰蘇仙公者桂陽人也鄉中/以仁孝聞天西北隅紫氣氤氲有𢾗十白鶴飛翔其中)
(降於蘇氏之門皆化為少年怡然輕舉先生斂容逢迎/乃跪白母曰某受命當仙被召有期儀衛已至當違色)
(飬即便拜辭昇雲漢而去母年百餘歳無疾而終𦵏後/忽見州東北牛脾山紫雲蓋上有號哭之聲咸知蘇君)
(之神也郡守鄉人苦請相見乃出半而示一手皆有細/毛異常人也三年之後無復哭聲自後有白鶴來止郡)
(城東北樓上人或挾彈彈之鶴以爪攫樓板似漆書云/城郭似人民非三百甲子一來歸吾是蘇君彈何為至)
(今脩道之人毎至甲子日焚香禮於仙公之故第也襄/陽記曰龎徳公子奐字世文晋太康中為牂牁太守去)
(官歸鄉居白沙里鄉人宗敬之相語曰吾家池中龍種/來水經注曰襄城東有東白沙白沙北有三洲言𢎞本)
(原州人還為原州刺史衣錦之榮如蘇/君之復返桂陽龎奐之還歸襄水也)侍從太祖戰河
橋復𢎞農解華山(本傳作/洛陽)圍平沙苑陣(事在魏大統三/年隋書地理志)
(馮翊郡有沙苑按沙苑一名沙阜在同州馮翊縣南十/二里東西八十里南北三十里周太祖與高歡戰於沙)
(苑大破之栽一樹以表其功/其樹往往猶存見郡邑志)必有元勲常䝉别賞太祖
在同州(周本紀云魏廢帝三/年改華州為同州)文武並集號令云人人如
紇干𢎞盡心天下豈不早定即授車騎大將軍儀同三
司(本傳巳/上俱同)前魏元年(本傳魏廢/帝元年)轉驃騎大將軍開府祈
連猶逺即受冠軍之侯沙幕未開元置長平之府(漢書/曰霍)
(去病封冠軍侯三歳元狩三年春為驃騎將軍去病出/北地至祁連山捕首虜甚多是去病未至祁連時巳封)
(冠軍侯也師古曰祁連山即天山也匈奴呼天為祁連/武帝紀曰元朔六年衛青復將六將軍絶幕大克獲應)
(劭曰幕沙幕匈奴之南界也臣瓚曰沙土曰幕直度曰/絶師古曰幕者即今突厥中磧耳李陵歌曰徑萬里兮)
(度沙幕按年表衛青以元朔二年擊匈奴/取朔方封長平侯是沙幕未開之時也)梁信州刺史
蕭韶寜州刺史譙淹等猶處永安稱兵漁陽公受命中
軍迅流下瀨遂得朝發白帝暮宿江陵猿嘯不驚雞鳴
即定(本傳云平蜀之後梁信州刺史蕭韶等各據所部/未從朝化詔𢎞討平之漢書曰下瀨將軍下蒼梧)
(後漢書曰公孫述改魚復為白帝城又郡國志曰南郡/巫西有白帝城江陵南郡治也時為梁元帝所都猿嘯)
(即荆州記所謂巴東三峡巫峡長猿鳴三聲淚沾裳是/也注别見左氏傳曰雞鳴而駕塞井夷竈唯余馬首是)
(瞻/)西平反羌本有漁陽之勇鳳州叛氐又習仇池之氣
(本傳云又討西平叛羌及鳳州叛氐等並破之地理志/曰漁陽郡秦置屬幽州華陽國志曰阿池一名仇池地)
(方百頃隋書地理志曰梁州河池郡後魏置南岐州後/周改曰鳳州周書異域傳曰岩昌𦍑者其先蓋三苖之)
(𦙍其界自/仇池以西)公推鋒直上白刃交前萬死一決兇徒多潰
身被一百餘箭傷肉破骨者九創(本傳𢎞毎臨陣摧鋒/直前身被一百餘箭)
(破骨/者九)馬被十槊露布申上朝廷壯焉(本傳馬被十矟朝/廷壯之信州蠻反)
(又詔𢎞與賀/若敦等平之)葛屨糾糾魏有去舊之歌零露瀼瀼周受
維新之命(謂魏廢帝禪位周閔帝踐阼也詩魏風云糾/糾葛屨可以履霜詩序曰葛屨刺褊也魏地)
(陿隘其俗機巧趨利其君儉嗇褊急而無德以將之言/魏祚既衰取古魏風以為比小雅蓼蕭云蓼彼蕭斯零)
(露瀼瀼大雅文王篇曰周雖舊邦其/命維新言宇文氏受命如古周德矣)乃進爵封雁門郡
公(本傳孝閔踐阼/進爵雁門郡公)食邑通前二千七百戸保定元年授
使持節都督岷州諸軍事岷州刺史隴頭流水延望秦
闗川上峨眉猶通蜀道(隋書地理志梁州臨洮郡臨洮/縣西魏置岷州辛氏三秦記曰)
(隴右西闗欲上者七日乃越上有㡬水四注流下俗歌記/曰隴頭流水鳴聲幽咽遥望秦川肝腸斷絶杜預益州)
(曰平鄉江東逕峨眉山在南安縣界去成都/南十里秋日清澄望見两山相峙如峨眉焉)公不發私
書不然官燭獸則相負渡江蟲則相衘出境(本傳保定/元年出為)
(岷州刺史𢎞雖武將而動遵法式百姓頗安之世説曰/王經為江夏太守不發私書謝承後漢書曰巴祗為揚)
(州刺史夜與士對坐暝暗之中不然官燭後漢書曰宋/均字叔平南陽人遷九江太守郡多虎常設檻穽均到)
(下記屬縣可去一檻穽其後傳言虎東渡/江楚沛多蝗其飛至九江東界者輒散去)四年拜大將
軍餘官如故(本傳云三年從隋公楊忠伐齊拜大將/軍明年又從楊忠東伐師還乃旋所鎮)衞
青受詔未入玉門之闗竇憲當官猶在燕山之下公之
此受差無慙德(漢書曰衞青拜大將軍又西域傳曰阸/以玉門陽闗敦煌郡龍勒有玉門闗後)
(漢書曰竇憲與北單于戰於稽落/山大破之遂登燕然山刻石紀功)渾王叛換梗我西疆
宕羌首竄藩籬擕貳公受脤於社偏師逺襲(本傳云吐/谷渾寇西)
(邊宕昌羌潛相應詔𢎞討之按渾王吐谷渾也漢書注/曰叛換猶跋扈也宕羌宕昌羌也周書異域傳云吐谷)
(渾本遼東鮮卑慕容廆之庶兄也率其部落止於枹罕/自為君長及孫葉延頗視書傳以古有王父字為氏遂)
(以吐谷渾為氏焉又宕昌羌傳云保定四年彌定又引/吐谷渾寇石門戍高祖怒詔大將軍田𢎞討滅之以其)
(地為/宕州)揚旍龍涸繫馬甘松(周書吐谷渾傳云天和初其龍/涸王莫昌率衆降以其地為)
(扶州隋書地理志曰同昌郡嘉城縣後周置縣并龍涸/郡及扶州總管府又曰宕昌郡懐道縣後周置甘松郡)
(水經注益州記曰自白馬嶺回行二千里至龍涸唐/書曰松州交州郡屬劒南道取界内甘松嶺為名)二
十五王靡旗亂轍七十六柵鶉奔雉竄(本傳云獲其二/十五王拔其七)
(十六柵遂破平之左傳曹劌曰吾視其轍亂望其/旗靡詩云鶉之奔奔言𢎞破吐谷渾如逐獵也)既䝉
用命之賞乃奉旋師之樂天和二年被使南征(謂與陳/人戰也)
帶甲百萬軸轤千里江源水起海若乗流(漢書曰武帝/自潯陽浮江)
(而下軸轤千里注云軸後施柁處轤前頭刺櫂處也按/舳艫本从舟字或从車莊子北海若曰天下之水莫大)
(於/海)船官之城登巢懸㸑吳兵習流長驅戰艦風灰箭火
倏忽凌城(船官之城謂湘水也水經注曰湘水又逕船/官西湘舟商舟之所次也又曰荆州故楚也)
(子革曰我先君僻處荆山以供王事遂遷紀郢今城楚/船官地也春秋之渚宮左氏傳曰晋楚戰於鄢陵楚子)
(登巢車以望晋軍杜預曰㸑炊也吳越春秋曰乃發習/流二千人釋名曰上下重牀曰艦四方施板以禦矢石)
(其内如牢檻楚/辭曰往來倏忽)公以白羽麾軍朱絲度水七十餘日始
得解衣(天和至解衣本傳云天和二年陳湘州刺史華/皎來附𢎞從衞公直赴援與陳人戰不利乃以)
(𢎞為江陵總管及陳將吳明徹來寇𢎞與梁主蕭巋退武/保紀南令副總管高琳拒守明徹退乃還江陵鬻子曰)
(王率兵車以伐紂紂虎旅百萬陣於商郊三軍之士莫/不失色武王命太公把白旄以麾之紂軍反走吕氏春)
(秋作白羽左氏傳曰晋侯伐齊將濟河/獻子以朱絲繫玉二㲄而禱沉玉而濟)朝廷以晉剋夏
陽先通滅虢之政秦開武遂始問吞韓之謀(左傳僖二/年曰晉師)
(㑹虞師伐虢滅夏陽五年晉滅虢史記曰秦武王四/年拔宜陽斬首六萬涉河城武遂徐廣曰韓邑也)是
以馳傳追公以為仁壽城主(本傳云尋以𢎞為仁/壽城主以逼宜陽)齊將
段孝先斛律明月出軍定隴以為宜陽之援公背洛水
而面熊山陳中軍而疏行首乗機一戰宜陽銜璧(本傳/云齊)
(將段孝先斛律明月出軍定隴以為宜陽援𢎞與陳公/純破之遂拔宜陽等九城北齊書曰段韶字孝先姑臧)
(武威人斛律光字明月朔州敕勒部人也後漢書曰赤/眉敗上所得積兵甲宜陽城西與熊耳山齊水經注曰)
(洛水之北有熊耳山雙峰競舉狀同熊耳在宜陽矣左/傳成十六年范匄曰塞井夷竈陳於中軍而疏行首杜)
(注云疏行首者當陳/前決開營壘為戰道)増封五百戸進柱國大將軍司勳
之䇿也建德元年拜大司空二年遷少保姬朝三列少
保為前炎正五官冬官為北頻煩寵命是謂賢能(尚書/曰少)
(師少傅少保曰三孤韓詩外傳曰三公者何曰司空司/徒司馬漢書百官公卿表曰神農火師火名應劭曰火)
(德也故為炎帝春官為大火夏官為鶉火秋官為西火/冬官為北火中官為中火凡五官又百官表云冬官司)
(空/)三年授使持節都督襄郢昌豐唐蔡六州諸軍事襄
州刺史江漢之間不驚雞犬樊襄之下更多冠葢(周書/武帝)
(紀云保定元年令荆州安州江陵等總管並隷襄州總/管府隋志襄陽郡西魏曰襄州置總管府義陽郡後魏)
(曰郢州又江夏梁置郢州時屬陳舂陵郡西魏曰昌州/豐疑作澧隋志澧陽郡是時屬陳疑僑置隋志漢東郡)
(唐城縣西魏曰唐州襄陽耆舊傳曰襄陽郡峴山南至/宜城百餘里漢宣帝時有卿士刺史二千石數十家冠)
(蓋承映荆州刺史雅歎其盛號曰冠蓋里按江漢二水/名隋志襄陽郡安春縣後周廢樊城山都二縣入焉知)
(襄陽郡舊有樊/城故云樊襄)既而三湘遼逺時遭鵩入五溪卑濕或
見鳶飛(言𢎞薨於州也漢書曰賈誼為長沙傳三年有/鵩飛入誼舎止於坐隅鵩似鴞不祥鳥也誼以)
(適居長沙長沙卑濕誼自傷悼以為壽不得長乃為賦/以自廣南史侯景傳云巴陵有地名三湘寰宇記曰湘)
(潭湘鄉湘源為三湘也後漢書馬援傳曰武威將軍劉/尚擊武陵五溪蠻􁆎深入軍沒援因復請行時年六十)
(二㑹暑盛中病遂卒於彼水經注曰武陵有五溪謂雄/溪横溪酉溪潕溪辰溪悉是蠻􁆎所居故謂五溪後漢)
(書馬援曰吾仰視飛鳶跕跕墮/水中卧念少游時語何可得也)舊疾增加薨於州鎮天
子畫凌煙之閣言念舊臣出平樂之宮實思賢傅(畫凌/煙之)
(閣未詳唐太宗貞觀十七年以功臣圖形凌煙閣事在/唐時今按此文知後周以前巳有其事非始於唐也又)
(按王子年拾遺記曰晉文公焚林以求介子推有白鵶/繞煙而噪或集介子推之側火不能禁晉人嘉之為立)
(臺號曰思煙介子推為晉國功臣凌煙之名起於此矣/鮑照有凌煙樓銘西京賦薛綜注曰平樂館大作樂處)
(也按平樂為作樂之處實思賢傅者即樂記所謂聽鐘/聲則思武臣聽磬聲則思死封疆之臣等語謂樂作而)
(思/也)有詔贈某官禮也(本傳云大象末位至柱國小司馬/朝廷又追録𢎞勳進㳟爵觀國公)
(恭𢎞世/子也)即以四年四月二十五日歸𦵏於原州高平之
鎮山屬國𤣥甲輕車介士一依霍驃騎之禮衞將軍之
𦵏(漢書曰霍去病薨上發屬國𤣥甲去病為驃騎將軍/又曰張安世薨天子贈以輕車介士又曰衞青拜大)
(將軍卒與平陽主/合𦵏起冢象廬山)嗚呼盛哉公入仕四十五年身經一
百六戰通中陷刃疾甚曹参刮骨傅藥事同(一作/多)闗某
(三輔故事曰楚漢相拒於京索間六年身被大創十二/矢石通中過者蜀志曰闗某常為流矢所中貫其左臂)
(羽便伸臂令醫刮/去其毒言笑自若)而風神果勇儀表沈雄事親無隠無
犯(禮記曰事親/有隠而無犯)學不專經略觀書籍兵無師古自得縱
橫(漢書霍去病傳曰上嘗欲敎之孫吳兵/法對曰顧方略何如耳不至學古兵法)青烏甲乙之
占白馬星辰之變(後漢書王景傳曰冢宅禁忌注云送/𦵏造宅之法若黃帝青鳥之書白馬)
(未詳青烏為冢宅之書此/亦疑占星者有其書也)九宮推歩三門伏起(後漢書/張衡曰)
(重之以卜筮雜之以九宮易乾鑿度曰太一取其數以/行九宮注詳齊王憲銘後漢書高彪箴曰天有太一五)
(符三門注云三門者/開門休門生門也)天弧射法太乙營圖(天弧弧矢星/也天官書曰)
(狼下有四星曰弧直狼漢書藝文志有太一兵法一/篇泰壹雜子星泰一雜子雲雨又泰一二十九巻)並
皆成誦在心若指諸掌(言青烏已下諸/書皆成熟也)虜青犢之兵甚
有秘計燒烏巢之米本無遺䇿(後漢書郡國志曰河内/野王有射犬聚世祖破)
(青犢處又光武紀曰别號諸賊青犢等各領部曲又袁/紹傳官渡之役云淳于瓊等時宿在烏巢去紹軍四十)
(里操自將歩騎五千人夜往攻破瓊等悉斬之曹瞞傳/曰既至圍屯大放火營中驚亂大破之盡焚其糧穀實)
(貨斬督將睢元等割得將軍淳于仲簡鼻殺士卒/千餘人後漢書注云烏巢地名在滑州酸棗城東)西零
賊退屈指可知南部兵廻挿標而待(西零謂西羌也/南部謂陳也)常
願執金鼔而問吳王橫琱戈而返齊地有志不就忠貞
死焉(問吳王者謂其欲問罪於陳也返齊地者謂其有/平齊之志也陳都江表故曰吳王高氏國號曰齊)
(故云齊地𢎞有此二志不就而死也漢書呉王濞傳曰發/弓高侯頽當執金鼔見膠西王卭曰王苦軍事願問王)
(兵狀晉語曰秦穆公侵晉惠公令/韓簡挑戰穆公衡琱戈出見使者)世子恭等孝惟純深
居喪過禮對其苫寢則梓樹寒生聞其悲泣則巢禽夜
下(喪服傳文及士喪禮記皆云居倚廬寢苫枕凷歠粥/朝一溢米夕一溢米鄭康成曰苫編藁也左氏傳曰)
(晏桓子卒晏嬰寢苫枕草史記伍子胥曰必樹吾墓上/梓令可以為器正義曰器謂棺也此云梓樹棺木也干)
(寳搜神記曰鄭𢎞遷臨淮太守郡民徐憲在喪致/哀有白鳩巢户側𢎞舉孝廉朝廷稱為白鳩郎)嗚呼
哀哉乃為銘曰
天齊水合日觀山連兵強東楚地逺西燕(史記封禪書/曰齊所以為)
(齊以天齊也天齊淵水居臨菑南郊山下者索隠曰臨/葘城南有天齊泉五泉並出有異於常言如天之腹臍)
(也應劭漢官儀曰泰山東南山項名曰日觀者雞一鳴/時見日始欲出長三丈許故以名焉言齊國強大桓公)
(霸時田敬仲來奔也兵強東楚者史記曰桓公三十年/伐楚次召陵桓公矜屈完以其衆屈完曰君以道則可)
(若不則楚方城以為城江漢以為溝君安能進乎乃與/屈完盟而去地逺西燕者史記曰桓公二十三年山戎)
(伐燕桓公救燕遂伐山戎至於孤竹而還燕莊公送桓/公入齊境桓公曰非天子諸侯相送不出境於是分溝)
(割燕君所至與燕命燕君復修召公之政納貢於周是/也陳厲公子完號敬仲奔齊國在桓公十四年是其時)
(也/)五卿咸正三王並賢靈龍更起燧象還燃(左傳莊二/十二年曰)
(初懿氏卜妻敬仲占曰五世其昌並於正卿八世之後/莫之與京及陳之初亡也陳桓子始大於齊其後亡也)
(成子得政杜注曰桓子敬仲五世孫陳無宇也世家成/子曾孫太公和遷齊康公於海上和立為齊侯和孫威)
(王稱王四世而秦滅之云三王者除湣王無道為淖齒/所殺王建聽姦臣賔客以亡其國弗稱威王宣王襄王)
(此三王並賢也又按田儋兄弟三人俱為王並賢史記/曰儋弟榮榮弟橫高帝曰夫起自布衣兄弟三人更王)
(豈不賢乎哉靈龍燧象即田單鐵籠火牛事史記曰樂/毅破齊田單走安平令其宗人盡斷其車軸末而傳鐵)
(籠已而燕人攻安平惟田單宗人以鐵籠故得脫單收/即墨城中得千餘牛為絳繒衣畫以五彩龍文束兵刃)
(於其角灌脂束葦於尾燒其端鑿城數上穴夜縱牛壯/士五千人隨其後牛尾熱怒而奔燕軍燕軍大驚視之)
(皆龍文所觸盡死傷燕軍敗云燧象者按左傳定四年/曰王使執燧象以奔吳師杜預曰燒火燧繫象尾使赴)
(吳師驚却之田單/之術本於此矣)自天之德乃祖乃父維嶽降神生申
及甫(大雅詩嵩高云維嶽降神生甫及申鄭箋曰四嶽/卿士之官掌四時者也在堯時姜姓為之申甫齊)
(許皆其/苖裔)北門梁棟西州雲雨勇讋燕城名題漢柱(北門/謂齊)
(之北門燕在齊北史記齊威王曰吾吏有黔夫者使守/徐州則燕人祭北門裴駰曰齊之北門燕人攻齊田單)
(固守聊城卒以敗燕是為梁棟也西州謂京兆也周禮/職方氏正西曰雍州故云西州謂田鳳為京兆人漢帝)
(題柱之恩是遇雲雨也勇讋燕城接上北門句即田單/事史記曰田單敗燕軍殺其將騎劫追亡逐北所過城)
(邑皆畔燕而歸田單七十餘城皆復為齊名題殿柱接/上西州句即田鳳事三輔決録曰漢靈帝殿柱題堂堂)
(乎張京兆田郎言𢎞祖父皆有功績如田單/之復燕城田鳳之題漢柱稱田氏之盛也)公始青衿
風神世載猛獸不驚家禽能對(青衿以下言田𢎞也鄭/風子衿云青青子衿毛)
(傳曰青衿青領也學子之所服晉書曰王戎年六七歳/於宣武場觀猛戰檻中虓呼震地衆皆奔走戎獨不動)
(神色自若魏明帝於閣上見而竒之世説曰梁國楊氏/子九歳甚聰慧孔君平詣其父父不在乃呼兒出為設)
(果果有楊梅孔指以示皃曰此是君家/果兒應聲答曰未聞孔雀是夫子家禽)劒學千門書觀
六代有竭忠貞無違敬愛(許氏説文許冲上書曰古文/時有六書一曰古文二曰竒)
(字三曰古篆書四曰佐書五曰繆篆六曰鳥蟲/書左傳荀息曰臣竭其股肱之力加之以忠貞)乃數軍
實乃握兵符(集作/謀非)燒沙成壘聚石成圖(左傳臧僖伯曰/以數軍實杜預)
(曰以數車徒器械及所獲也後漢書曰舊制發兵皆以/虎符其餘徴調竹使符曹瞞傳曰公軍毎渡渭輒為馬)
(超騎所衝突營不得立地又多沙不可築壘婁子伯説/公曰今寒可起沙為城以水灌之可一夜而成公從之)
(乃多作縑囊以運水夜渡兵作城比明城立由是公軍/盡得渡渭晉書曰初諸葛亮造八陣於魚復平沙上累)
(石為八行相去二丈桓溫/見之曰此常山蛇勢也)風雲順逆營陣孤虚靈雨鉦
鳴爟火飛狐(風后握竒經有風陳雲陳漢書藝文志有/風后孤虚二十巻後漢書方術傳曰須臾)
(孤虛之術章懐太子注云孤虛者孤謂六甲之孤辰若/甲子旬中乙亥無干於是為孤也對孤為虚詩采芑云)
(靈雨既零又云鉦人伐鼓説文曰鉦鐃也似鈴柄中上/下通鼔人注云鐲鉦也形如小鐘是鐲亦名鉦也張宴)
(曰爟火熢火也狀若井契臯矣漢書文帝紀曰以/中大夫令免為車騎將軍屯飛狐如淳曰在代郡)淮隂
受䇿車騎登壇公為上將有此同官(言𢎞授車騎大將/軍轉驃騎大將軍)
(也淮隂侯韓信也受䇿謂拜大將軍也後漢書曰竇憲/拜車騎將軍上將文昌中星名左氏傳曰同官為僚今)
(授將軍是為上將車/騎等名為同官矣)下江燒楚上地吞韓推功玉案定
䇿珠盤(下江燒楚謂𢎞為江陵總管退陳將吳明徹也/後漢書郡國志曰南郡編縣有藍口聚下江兵)
(所據注云今當陽城是也上地吞韓謂𢎞為仁壽城主/以逼宜陽宜陽韓地也史記韓襄王五年云秦抜我宜)
(陽斬首六萬又曰王翦將上地楚漢春秋韓信曰漢王/賜臣玉案之食注詳司馬裔銘周禮曰玉府若合諸侯)
(則供珠盤玉敦注云珠盤以珠飾盤所以盛/牛耳玉敦以玉為敦所以盛血盟㑹用之)天有三階
公承其命國有六卿公從其政(謂𢎞為少保司徒也藝/文志曰泰階六符一巻)
(李竒曰三台謂之泰階两两成體三台/故六三階謂少保六卿謂大司空也)台曜偕輝槐庭
重映匡贊七德謨猷八柄腹滿精神心開明鏡(台曜即/三台也)
(天官書曰魁下六星两两相比者名三能三能色齊君/臣和不齊為乖戾蘇林曰能音台周官曰三槐三公位)
(焉故云槐庭王儉褚淵碑文云贊道槐庭左氏傳曰武/有七德周禮太宰職曰以八柄詔王馭羣臣一曰爵以)
(馭其貴二曰禄以馭其富三曰予以馭其幸四曰置以/馭其行五曰生以馭其福六曰奪以馭其貧七曰廢以)
(馭其罪八曰誅以馭其過晉書溫嶠曰錢世儀精神滿/腹世説曰何㸃嘗目陸慧曉心如明鏡遇形觸物無不)
(朗/然)伏波受脤樓船推轂東道未從南征不復(謂督襄郢/諸州軍事)
(不復返也伏波樓船將軍名前書武帝元鼎五年遣伏/波將軍路博德出桂陽下湟水後漢書曰馬援為伏波)
(將軍漢書曰樓船將軍楊僕出豫章下湞水左氏傳曰/燭之武見秦伯曰若舎鄭以為東道主行李之往來共)
(其困乏又僖四年傳曰昭王南征而不復寡人是問吕/氏春秋曰周昭王親將征荆蠻辛餘靡長且多力為王)
(右還反渉漢梁敗王及祭公隕於漢中辛餘靡振王北/濟反振祭公高誘注引左傳云昭王之不復君其問諸)
(水濵依左傳則昭王已沒於漢呂氏復云振王且或/稱梁敗或説膠船其㫖不同一遵左氏之為正也)飲
丹有井澆泉無菊功存柳林身在樠木(干寳搜神記曰/臨汜縣有廖氏)
(世老壽後徙居子孫輒殘折他人居其故宅復累世壽/乃知是宅所為不知何故疑井水赤乃掘井左右得古)
(人埋丹砂數十斛丹汁入水是以飲水而得壽盛𢎞之/荆州記曰菊水在穰縣菊被涯水極甘香谷中皆飲此)
(水上壽百二十七八十者猶以為夭太尉胡廣患風疾/休沐南歸恒飲此水後疾遂瘳年八十二薨也魏文帝)
(柳賦序曰昔建安五年上與袁紹戰於官渡時余從行/始植斯柳按古人戰勝嘗種樹一枝以旌其功官渡之)
(戰曹公破紹天下莫敵功之最大者也此云功存柳林/以𢎞有宜陽戰功故引是事左傳莊四年曰王遂行卒)
(於樠木之下杜預曰樠木木名樠郎蕩反又莫昆反又/武元反言無丹井菊泉可以延壽功成遂薨於行也)
移茵返𦵏提柩山行芻靈隴水哀挽長城(説文曰茵車/褥也禮記曰)
(在牀曰尸在棺曰柩又曰塗車芻靈自/古有之鄭注曰芻靈束茅為人馬也)山如北邙樹似
東平松門石起碑字金生(西京雜記曰何武𦵏北邙山/薄龍坂王嘉冢東北一里皇)
(覧曰東平思王冡在無鹽人傳言王在國思歸京師後/𦵏其冢上松柏皆西靡也謝靈運入彭蠡湖口詩曰攀)
(崖照石鏡牽葉入松門注引張僧鍳地志曰石鏡山東/有一圓石懸崖明浄照人見形顧野王輿地志曰自入)
(湖三百三十里窮於松門東西四十里青松徧於两岸/王隠晉書曰永嘉元年陳國項縣賈逵石碑中生金人)
(盜鑿取賣賣巳復生/此江東中興之瑞也)𣺌𣺌山河煢煢𦙍子泣血徒歩奔
波千里(言𢎞薨於州鎮子恭等奔喪千里也世説曰王/濬沖為尚書令經黃公酒壚下過謂後車客曰)
(自稽生天阮公亡以來今日視此雖近邈若山河左氏/傳曰哀十六年孔子卒公誄之曰煢煢余在疚詩曰哀)
(此煢獨泣血言泣/盡而繼之以血也)孝水先枯悲雲即起世數存没哀榮
終始(酈元水經注曰孝水在河南城西十餘里潘岳西/征賦曰澡孝水而濯纓嘉善名而在兹謝靈運詩)
(曰風悲黃雲起/哀榮見論語)
　　周柱國大將軍大都督同州刺史爾(字或作/尒同)綿永
　　　神道碑
公諱永字永賔東燕遼東石城縣零泉里人也本姓段
(周書列傳云段永字永/賔其先遼西石城人)昔者昌意降居初分若水之姓
共叔出奔始有京城之族(序段氏之先也帝系黃帝產/青陽昌意山海經曰南海之)
(木若水之間有木名曰若木若水出焉水經注曰黃帝/長子昌意德劣不足紹承大位降居若水為諸侯焉娶)
(蜀山氏女生顓頊於若水之野有聖德二十登帝位承/少皥金官之政以水德寶厯矣國語曰黃帝以姬水成)
(段氏之先出自鄭國姬姓左氏傳曰鄭武姜愛共叔段/請京始居之謂之京城太叔京叛太叔段太叔出奔共)
(此段氏得/姓之始也)西河居士蕃魏而却秦北岳將軍威胡而奉
晉其後居於北代則先封遼水備乎史籍可略而言(史/記)
(魏世家曰文侯客段干木過其閭未嘗不軾也秦嘗欲/伐魏或曰魏君賢人是禮國人稱仁上下和合未可伐)
(也文侯由是得譽於諸侯按史記老子之子宗為魏將/封於段干是段干為複姓未必即段氏之祖惟風俗通)
(注云姓段名干木矣晉書曰段匹磾東郡鮮卑人也種/類勁㨗世為大人父務勿塵懐帝時以為單于匹磾為)
(左賢王率衆助國征討假撫軍大將軍後為石季龍所/逼常著朝服持晉節經年國中謀推匹磾為主事露被)
(害永本傳其先遼西石城人晉幽州/刺史段匹磾之後也北岳恒山也)祖援鎮西將軍馮
翊太守(本傳云曾祖愄仕魏黄龍/鎮將因徙高陸之河陽焉)父儒平東將軍持節
恒燕朔三州諸軍事恒州刺史(地名注見/是篇銘内)公年裁弱冠
即值亂離驅馳闗塞之間早有縱橫之志(本傳云永幼/有志操閭里)
(稱之魏正光末六鎮擾亂遂/擕老幼避地中山後赴洛陽)軍陣方圓無勞聚米山川
形勢不待披圖(後漢書曰馬援於帝前聚米為山谷指/畫形勢開示衆軍所從道徑往來分祈)
(曲折昭然可曉帝曰虜在吾目中矣漢書曰張安世長/子千秋為中郎將隨度遼將軍范明友擊烏桓還謁大)
(將軍光問千秋戰鬪方略山川形勢千秋口對兵事畫/地成圖無所忘失又後漢書曰鄧禹從至廣阿光武舎)
(城樓上披與圖指示禹曰天下郡國如是今始得其一/子前言以吾慮天下不足定何也禹曰方今海内殽亂)
(人思明君猶赤子之慕慈母古之/興者在德厚薄不以大小光武悦)魏正光五年入仕解
褐殿中將軍孝昌三年加龍驤將軍永平三年授平東
將軍都督中埏建義勳謀是先䝉賞倉泉縣開國男食
邑一百戸(正光五年魏明帝即位之八年也孝昌三年/魏明帝十一年也按魏帝紀宣武之八年改)
(元永平明帝為宣武子當作永安疑有誤隋書地理/志曰漢陽郡上禄縣舊置仇池郡後魏置倉泉縣)其
年淮淝侵軼南鄙徵公兵受脤偏師一月三㨗(本傳云/青州人)
(崔社客舉兵反永討平之進爵為侯/左氏傳曰戎有受脤詩云一月三㨗)昔張遼奄至(原本/有闕)
(文逺魏志曰張遼字/文  雁門馬邑人也)封沃陽縣開國伯食邑五百戸進
爵為侯(漢書地理志曰雁/門郡有沃陽縣)永熙元年(魏孝武即/位之年也)授使持
節車騎大將軍左光禄(本傳云除左/光禄大夫)魏武帝特召入仕
閣内大都督馬武小心侍蕭王於卧内典韋忠壯陪魏
后於宮中(後漢書曰更始遣侍御史持節立光武為蕭/王袁宏後漢紀曰馬武字子張南陽湖陽人)
(少時避怨綠林中起隨擊甄阜二公兵故王常親引之/邯鄲既平王登臺從容謂武曰吾得漁陽上谷突騎欲)
(令將軍主之何如武讓不敢當然歸心於王武既降置/之帳下毎饗諸將武斟酌於前自以新屬也甚卑恭不)
(敢與南陽時等王善之魏志曰典韋陳留巳吾人也為/校尉性忠至謹重常晝立侍終日夜宿帳左右稀歸私)
(寢好持大雙㦸與長刀等軍中為之語曰帳下壯士有/典君提一雙㦸八十斤太祖征荆州至宛張繡迎降太)
(祖延繡及其將帥置酒高㑹太祖行酒韋持大斧立後/刃徑尺太祖所至之前韋輒舉斧目之繡及其將帥莫)
(敢仰/視)於時賊帥元伯破掠城市西自潼函東綿鞏洛(本/傳)
(云時有賊魁元伯生率數百騎西自崤潼東至鞏洛屠/陷塢壁所在為患左傳文十三年晉侯使詹嘉處瑕以)
(守桃林之塞杜預曰桃林在𢎞農華隂縣東潼闗高誘/呂氏春秋注桃林縣西長城晉地道記曰潼闗是也郡)
(國志曰𢎞農故秦函谷闗又河南榖城有函谷闗河南/鞏縣故鞏伯國河南周公時所城洛邑也春秋之王城)
京畿大都督請士馬五千公曰此賊無他䇿尋為鳥散
止請五百騎應手生擒朝廷賞其謀䇿百姓喜其除害
(本傳云魏孝武遣京畿大都督匹婁昭討之昭請以五/千人行永進曰此賊既無城柵惟以寇抄為資安則蟻)
(聚窮則鳥散取之在速不在衆也若星馳電發出其不/虞精騎五百自足平殄若徵兵而後往彼必速竄雖有)
(大衆無所用之帝然其計於是命永代昭以五/百騎討之永覘知所在倍道兼進遂破平之)既而喪
亂𢎞多生民板蕩乗輿西幸宗社北遷(言魏孝武遷/都長安也)公
妙識𤣥象深知厯數乃與昆弟謀為自全斬西中郎將
送首闗内(本傳云帝西遷永時不及從大統初乃結宗/人潛謀歸欵密與都督趙業等襲斬西中郎)
(將慕容顯和/傳首京師)䝉賞昌平縣開國子食邑三百戸大統元
年授使持節都督北徐州刺史平竇軍復𢎞農戰沙苑
河橋公並預先登身當鋒首謨猷應變備在司勳(本傳/云從)
(擒竇泰復𢎞農破沙苑並有戰功河橋之役永力/戰先登周禮司勳屬夏官鄭注曰此官主功賞)增邑
八百戸通前合二千戸進爵為沃陽縣開國公授南汾
州諸軍事南汾州刺史(隋志云文城郡東魏置/南汾州後周改為汾州)十四年
增邑三百戸轉大都督其年授車騎大將軍儀同三司
加散騎常侍十六年授驃騎大將軍開府加侍中尋授
恒州諸軍事恒州刺史又遷雲州刺史(隋志云北地郡/三水縣西魏置)
(恒州尋廢又北地郡彭原/縣有豐城西魏置雲州)昔軒丘分族異姓者十四人
酆邑建侯宗盟者四十國(史記曰黄帝姓軒轅氏國語/曰黃帝之子二十五宗其得)
(姓者十四人左傳昭二十八年成鱄曰昔武王克商光/有天下其兄弟之國者十五人姬姓之國者四十人詩)
(云作邑於豐左傳周/之宗盟異姓為後)太祖文帝席巻闗河三分天下(席/巻)
(見過/秦論)潁川從我並有鄕里之親新豐故人非無布衣之
舊(袁宏後漢紀曰世祖為大司馬遣平河北於是馮異/銚期堅鐔祭遵臧宮王霸皆以為掾吏從至河北賔)
(多去者世祖謂霸曰潁川從我者皆巳亡矣疾風知勁/草爾其勉之漢書地理志曰京兆新豐故驪戎國高祖)
(七年置應劭曰太上皇思東歸於是高祖改築/城市街里以象新豐徙豐民以實之故號新豐)更立九
十九姓還存三十六國舊胄還姓爾綿(本傳云賜姓爾/綿氏周明帝紀)
(二年詔曰三十六國九十九姓自魏氏南遷皆/稱河南之民今周室既都闗中宜稱京兆人)增邑一
千戸進爵為廣(一作/州)城郡開國公(地理志曰廣城/縣屬右北平)尋授
文州諸軍事文州刺史(隋志云汶山郡/後周置文州)國家以玉門西
拒久勞亭障陽闗北牧多事風塵(漢書西域傳曰漢列/亭障至玉門自玉門)
(陽闗出西域有南道北道地理/志曰敦煌郡有陽闗玉門闗)武成二年有詔進公都
督瓜州諸軍事瓜州刺史是以名馳梓嶺聲振榆闗無
雷畏威負霜懐德(漢書地理志曰敦煌郡古瓜州隋志/云敦煌郡舊置瓜州梓嶺即梓潼也)
(漢書地理志曰廣漢郡梓潼五婦山馳水所出益州郡/有葉榆澤西域傳曰無雷國王治盧城去長安九千九)
(百五十里又曰老上單于殺月氏以其頭為飲器月氏/乃逺過大宛西擊大夏而臣之有五翎侯三曰貴霜翎)
(侯治䕶澡城去都䕶五千九百四十里去陽闗七/千九百八十二里此云負霜疑貴霜轉寫之誤也)保定
三年還朝受工部中大夫遷軍司馬夏官司武待白露
而治兵冬官考工記𤣥雲而授職(周禮夏官司馬之職/謂永為軍司馬也月)
(令曰七月白露降治兵謂秋獮之事也周禮冬官考工/記謂永為工部大夫也服䖍曰黃帝以雲名官春官為)
(青雲氏夏官為縉雲氏秋官為白雲氏冬官為/黒雲氏中官為黃雲氏冬官黒雲故云𤣥雲矣)四年增
邑三百戸通前合三千九百戸其年授使持節大將軍
都督治左八軍總管軍事(一有/洛食)朝登上將暮會小卒事
渉交接觀釁而返(左傳隨武子曰會聞用師/觀釁而動杜注曰釁罪也)天和二(本/傳)
(作/四)年以本官領小司寇三度有星名天獄八封有坎象
刑書(史記天官書注詩紀厯樞曰賤人牢一曰天獄坎/上六係於徽纆寘於叢棘三歳不得凶虞翻曰徽)
(索黒索也觀巽為繩艮為手上變入坎故係用徽繩坎/多心故叢棘獄外種九棘故稱叢棘二變則五體剝剝)
(傷坤殺故寘於叢棘也不得謂不得出獄艮止坎獄乾/為歳五從乾來三非其應故曰三歳不得凶矣九家易)
(曰坎為叢棘/又為法律)公繁不秋荼嚴無夏日(鹽鐵論曰秦法繁/於秋荼左氏傳曰)
(趙盾夏日/之日也)民知約法未肯以獄吏為尊吏識刑名無敢
以死灰相懼(漢書高帝詔曰今民約法三章耳又周勃/傳曰人有上書告勃欲反下廷尉吏稍侵)
(辱之既出曰吾嘗將百萬軍然安知獄吏之貴也又韓/安國傳曰安國坐法抵罪䝉獄吏田甲辱安國安國曰)
(死灰獨不復然乎/甲曰然即溺之)又任左廂第三軍總管(按後周六軍/有右一軍右)
(二軍右三軍左一軍左二軍/左三軍總管見周武帝紀)仍被勑將兵馬北道敎習
韓信入闗即申軍令陳農受詔仍校兵書(史記曰蕭何/薦韓信拜大)
(將遂聽信計部署諸將所擊按漢王入闗中韓信亡楚/歸漢故云入闗漢書曰成帝時以書頗散亡使謁者陳)
(農求遺書/於天下)豈直六郡良家五營騎士懸知正正之旗遥
識堂堂(一作/亭亭)之陣(一作氣林漢書曰漢興六郡良家子/選給羽  期門師古曰六郡謂隴西)
(天水安定北地上郡西河也漢官儀曰漢有五營孫子/兵法曰無邀正正之旗勿擊堂堂之陣此治變者也注)
(云正正齊也/堂堂大也)䝉犯霜露旗鼔驅馳(左氏傳太叔曰跋渉/山川䝉犯霜露又張)
(侯曰師之耳目在吾/旗鼔詩曰載馳載驅)俄而遘疾遂至大漸五年六月十
六日薨於賀葛城春秋六十有八(本傳云率兵北道講/武卒於賀葛城餘同)
將軍死綏三軍行哭都䕶喪還縁邊追祭(司馬法曰將/軍死綏綏却)
(也漢書曰叚㑹宗死烏孫中年七/十五矣城郭諸國為發喪立祠焉)九月二十三日靈柩
至於京師皇帝臨喪百寮赴弔詔遣使持節車騎大將
軍儀同三司賀拔軌監䕶喪事又遣使持節車騎大將
軍儀同三司紇豆陵亮冊贈使持節柱國大將軍同華
宜敷丹五州諸軍事同州刺史(隋志云馮翊郡後魏置/華州西魏改曰同州京)
(兆鄭縣西魏曰華州京兆華原縣西魏曰宜州上郡/西魏敷州延安郡義川西魏為丹州後周為丹陽)諡
曰恭公其年十一月五日𦵏於京城南高陽原高司里
夫人赫連氏(赫赫勃勃之後也崔鴻十六國春秋夏錄/曰赫連勃勃朔方人匈奴左賢王去卑之)
(後劉元海之族也并衆數萬自稱天王大單于以匈奴/夏后氏之苗裔僣稱大夏令曰古之氏族無常王者繫)
(天為子是為徽赫實為天連改姓曰赫連氏庶恊皇天/之意支庶以鐵伐為氏庶朕宗族子孫剛鋭如鐵皆堪)
(伐/人)兗州刺史悦之女年十四適爾綿氏冊拜魯城縣君
遷濟隂郡君又遷廣成國夫人肅恭令淑儀範賢才四
德有耀三星增輝三公夫人見於斯矣(四德謂婦德婦/言婦容婦功也)
(國風綢繆云/三星在戸)建德元年十二月亡春秋五十有八二年
正月歸於高司之塋劉荆州之墓合𦵏於襄水之陽(劉/荆)
(州劉表也後漢書注引代語曰表死後八十餘年晉太/康中冢見發表及妻身形如生芬香聞數里又從征記)
(曰劉表冢在高平郡表之子琮擣四方香珍香數千斛/著棺中蘇合消疾之香莫不畢備永嘉中郡人發其墓)
(表面如生香/聞數十里)衞將軍之陵同穴於廬山之下(漢書曰衞/青拜大將)
(軍青尚平陽主與主/合𦵏起冢象廬山)嗚呼哀哉世子岌使持節儀同大
將軍領兵部大夫純孝事親忠貞事國禮義自立聲名
有焉銘曰
軒臺受氏若水降居西城仲𦙍北陸寘餘(言叚氏之先/本黃帝之子)
(昌意之後姬姓其在鄭國春秋時有共叔叚為京城大/叔叚為武姜少子莊公之弟故云仲𦙍北陸寘餘謂叚)
(匹磾本鮮卑人父務勿塵為單于匹磾/假撫軍大將軍也北陸北方之總名也)山川雄烈風俗
扶疎昔我闗塞㳂襲干戈(言愄仕魏為黃龍鎮將也本/傳言曾祖序云曾祖援疑愄)
(是其高/祖矣)時遭拔本世值橫波北封代郡東據遼河(言比/魏盛)
(時儒為平東將軍持節燕恒朔三州也左氏傳曰拔本/塞源漢書地理志云代郡秦置屬幽州遼西郡遼東郡)
(秦置屬幽州遼陽大梁水西南至遼陽入遼云北封代/郡東據遼河者儒為恒州刺史持節燕恒朔三州按魏)
(地形志及隋書地志魏太和中分恒州東部置燕州恒/山本恒山郡隋志馬邑郡舊置朔州本漢五原郡後魏)
(置懐朔鎮及朔州此三州之/地在燕代之間遼陽在東也)地未平一天猶薦瘥我公
重光繼文踵武(言魏正光末六鎮擾亂永遂於此時立/功也逸書曰地平天成又老子曰地得)
(一以寜詩曰天方薦瘥我公謂叚永也楚辭/曰及前王之踵武王逸曰踵繼也武跡也)總牧三蕃
兼治六輔雅俗觀風都亭待雨(謂永厯任諸州軍事及/諸州刺史也漢書曰兒)
(寛表奏開六輔渠韋昭曰六輔謂京兆馮翊扶風河東/河内河南也師古曰溝洫志云兒寛為左内史奏請穿)
(六渠以益漑鄭國旁高卬之田於鄭國渠上流南岸更開/六道小渠以輔助灌漑耳渠在雍州雲陽三原兩縣界)
(鄉人名曰六渠亦號輔渠故河渠書云闗内則輔渠靈/軹是也任昉曰六輔殊風文選李善引韋昭注此云六)
(輔亦引韋氏之義也禮記曰太師陳詩以觀民風謝承/後漢書曰鄭𢎞為淮隂太守消息繇賦政不煩苛行春)
(大旱隨/車致雨)不逢問吏無聞桴鼔(袁宏後漢紀曰劉寵為㑹/稽太守郡中大治徵入為)
(將作大匠山隂父老共往送寵曰山谷老生未嘗到郡/縣他時吏發不去民間或狗吠竟夕民不得安自明府)
(下車以來吏稀至民間狗不夜吠第五種拜高密侯相/是時徐兗二州盗賊羣輩種皆大儲糧稸勤厲吏士賊)
(聞皆憚之桴鼔不鳴流民歸者歳/終不止數千家桴擊鼔杖也音夫)公以載世挺此令聞
孝有三德忠惟一君馬陵釋患聊城解紛(左傳成七年/云㑹武陵杜)
(預曰魏郡元成縣東有地名馬陵史記/曰龎涓死處聊城解紛田單事注巳見)兵防滿月戰避
迎雲長松都尉細柳將軍(漢書匈奴傳曰匈奴舉事常/隨月盛壯以攻戰月虧則退)
(兵續漢志曰雲如壊山謂營頭之星也占曰營頭之星/所墜其下覆軍殺將血流千里後漢郡國志廣漢屬國)
(都尉水經注云漢永初三年置周白馬水出長松縣東/北注白水又東逕隂平漢書曰  亞夫為將軍居細柳)
旣牧淮海且蕃恒代高壁負闗長亭穿塞(謂永任徐州/恒州刺史諸)
(州軍事也左傳杜注曰壁壘壁/也漢官儀曰秦法十里一長亭)釁鼔司盟(闕/)　　　(此/處)
(脱四字鼔左傳僖三十三年孟明稽首曰君之惠不以/纍臣釁  杜預曰殺人以血塗鼔謂之釁鼓釁計覲反)
吏不能欺兵無敢背玉闗遺矩汾海留愛(説文曰釁血/祭也應劭曰)
(殺牲以血塗鼔曰釁玉闗遺矩謂為瓜州刺史瓜州/燉煌玉門闗是也汾海留愛謂為南汾州刺史也)大
將受冊公昇其壇六卿咸事公貳其官(大將昇壇韓信/事謂授使持節)
(大將軍也六卿咸事者/永為小司寇故云貳矣)夷陵燒楚上黨分韓營軍叅合
校戰臯蘭(史記曰秦將白起伐楚拔郢燒夷陵漢書地/理志曰上黨本韓之别郡也逺韓近趙後卒)
(降趙皆趙分也史記韓王信傳曰柴將軍屠叅合斬韓/王信蘇林曰叅合代地也正義曰故城在朔州定襄縣)
(北地理志曰代郡有叅合縣水經注曰道人城北五十/里有叅合鄉故縣也漢書霍去病傳曰合短兵鏖臯蘭)
(下師古曰/山名也)年深厲起福過災生上台裂岳次將傾星(傷/其)
(卒也庾亮讓中書監表曰小人禄薄福過災生上/台三台也次將文昌中星名言永死上應列宿也)赤地
(疑作/虵)悲淚白虎哀鳴懸弓靈幕繫馬寒坰(赤虵丹旐也/爾雅曰龜虵)
(曰旐陳留風俗傳曰沛公起兵野戰喪皇妣於黄鄉天/下平定乃使使者以梓宮招魂幽野有丹虵在水自洒)
(濯之入於梓宮其浴處有遺髪焉故諡曰昭靈夫人水/經注引此作丹旐矣干寶搜神記曰王業字子香漢和)
(帝時為荆州刺史毎出行部沐浴齋素以祈於天地當/啓佐愚心無使有枉百姓在州七年惠風大行苛慝不)
(作山無豺狼卒於湘江有二白虎低頭曳尾宿衞其側/及喪去虎踰州境忽然不見民共為立碑號曰湘江白)
(虎墓爾雅曰/林外謂之坰)煙凝不動泉凍無聲天子愴然追於贈諡
禮官賜冊陪陵受地(謂帝臨喪冊贈追/諡更受𦵏地也)印綬曰策衣衾
曰燧𤣥窆就列黃腸在位(漢書曰張安世薨天子贈印/綬送以輕車介士穀梁傳曰)
(衣衾曰燧何休云燧猶遺也以衣服可以贈人因謂衣/服為燧周禮鄭注曰窆𦵏下棺也漢書音義曰以柏木)
(黃心為椁/曰黃腸也)自此何世從茲㡬春樹為櫪社陵成谷神詎
知雲閣名在功臣(櫪社疑即櫟社莊子曰匠石之齊見/櫟社樹觀者如市按莊子以此木得)
(終天年此云墓樹長久也老子曰谷神不死注云谷養/也神謂五臟之神人能養其神炁則長生不死此云陵)
(成谷神者言死而不朽視彼丘陵有如生年/也雲閣漢書所謂雲臺是也臺閣通稱矣)
　　周車騎大將軍賀婁公神道碑
昔者軒丘命氏初分兄弟之姓若水降居始建諸侯之
國(序張氏之先也按姓譜自軒轅子少昊第五子揮觀/弧星始造弓矢為弓正主祀弧世掌其職為張氏軒)
(丘命氏若國語所云黃帝之子十四姓也注見齊王憲/碑若水降居昌意事注見叚永碑言張氏本黃帝之後)
(姬姓/也)自是以官為族因地為宗水𣲖枝分其可知矣(以/官)
(為族所謂弓正是也因地為宗按潛夫/論河東解邑有張城有西張城是也)公諱慈字元逹
本姓張清河東武城人也仕於周張仲為孝友謀於晉
張彦為賢臣(小雅六月之詩曰侯誰在矣張仲孝友箋/云張仲尹吉甫之友爾雅李廵注曰張姓)
(仲字其人孝故稱孝友矣春秋晉有張氏世為大夫左/傳成十八年曰張老為侯奄國語云使張老延譽於四)
(方且觀道逆者是也襄三年悼公以張老為中軍司馬/至襄十六年平公即位以其子張君臣代之其後張氏)
(累見於傳張彦疑即張老爾雅曰美士為彦/彦士之美稱故曰張彦若漢書魏倩汲直矣)　韓有開地
則五世稱強(一作/強國)趙有孟談則三卿不戰(漢書曰張良/其先韓人大)
(父開地相韓昭侯宣惠王襄哀王父平相釐王悼惠王/秦滅韓良求客刺秦王為韓報仇以五世相韓故師古)
(曰從昭侯至悼惠王凡五君戰國䇿曰張孟談隂見韓/魏之君殺守隄吏決水灌智伯智伯軍亂擒智伯身死)
(國分為三三/卿韓趙魏也)祖慶少習邊將慿仗智勇雖復五車竹簡
不取博士之名一巻兵書即以將軍自許(莊子曰惠施/其書五車其)
(道蹐駁漢書藝文志稱兵書有娷一篇又有兒良一篇/廣武君一篇丁子一篇項王一篇太壹兵法一篇鵊冶)
(子一篇孟子一篇圖一巻鮑/子兵法圖一巻苗子圖一巻)角端在手必無齊魯之侵
蓮花挿腰甚得蛟龍之氣(司馬相如上林賦曰獸則麒/麟角􁙎郭璞曰角􁙎音端似)
(猪角在鼻上堪作弓李陵嘗以此弓十張遺蘇武也毛/詩疏云角端有肉張揖曰角端似牛角可以為弓齊魯)
(之侵引史記曹沬事注見歩陸碑蓮花劒也越絶書曰/越王取純鉤薛燭望之其花捽如芙蓉蛟龍之氣即雷)
(煥張華云豐城劒氣/也後劒化為龍矣)為車騎大將軍儀同三司散騎常
侍霸城縣開國伯贈河州刺史(隋志京兆太興有後/魏杜城縣西霸城縣)父
璨公子公孫有鎡基於天下良弓良冶有世業於家風
(孟子曰雖有鎡基不如待時賈逵曰鎡基耨也列/子曰良弓之子必先為箕良冶之子必先為裘)書則
百家可知劒則千人可敵三槐以鼐鼎象物知其神奸
五等以桓珪班瑞守其宮室君以才望兼而有之(周禮/曰三)
(槐三公位焉左氏傳曰昔夏之方有德也逺方圖物貢/金九牧鑄鼎象物使人知神姦爾雅曰鼎絶大謂之鼐)
(周禮曰上公之禮執桓珪鄭云雙植/謂之桓桓宮室之象所以安其工)終於使持節車騎
大將軍儀同三司散騎常侍武定縣開國公贈河州刺
史惟公秉山岳之靈受星辰之氣年在髫髪甫就勝衣
(後漢光武紀曰今皇/子賴天能勝衣趨拜)竹馬來迎巳知名於郭伋羊車在
道即見賞於王澄(後漢書曰郭伋在并州素給恩德及/後入界所到縣邑老幼相擕始至行)
(部到西河美稷有兒童數百各騎竹馬道次迎拜晉書/曰衞玠字叔寶總角乗羊車入市見者皆以為玉人觀)
(之者傾都瑯邪王澄有高名少所推服毎聞玠言輙/嘆息絶倒故時人為之語曰衞玠談道平子絶倒)豈
直童子明經書生説卦而巳(後漢書曰臧洪年十五以/父幼拜童子郎注云漢法)
(孝廉試經者拜為郎洪以年幼才俊故拜童子郎續漢/書曰左雄奏徴海内名儒為博士使公卿子弟為諸生)
(有志操者加其俸禄及汝南謝連河南趙建章年始十/二各能通經雄並奏拜童子郎於是負書來學雲集京)
(師也秉山岳之靈至/而巳言張慈幼敏也)至如禪河清論秋水高談故以辨
折龜林聲馳鹿野(釋法顯傳曰恒水東南流逕拘夷那/竭國南城北雙樹間有希連禪河世)
(尊於此北首般泥洹分舎利處莊子有秋水篇龜林注/詳齊王碑本句經稱龜頭尾四足以喻六塵長阿含經)
(曰毗婆尸如來於槃頭城鹿野苑中轉無上法輪城内/四千人往詣鹿野苑中毗婆尸佛所頭面禮足即於座)
(上逺離塵垢/得法浄眼)國家官族君為首姓起家車騎大將軍儀
同三司襲爵為公增邑合一千六百戸弱冠登朝傳呼
甚寵(漢書蕭望之傳曰下/車趨門傳呼甚寵)漢魏台鼎故無此比中朝方
伯罕有其年大冢宰任總機衡是勤王略惜君忠壯委
以爪牙(大冢宰晉國公䕶也周書武帝紀云保安元年/以大冢宰晉公護為都督中外諸軍事五府總)
(於天官晉起居注曰元康元年詔曰司徒王渾文武勳/庸著在方策宜叅弼機衡以亮天工其可録尚書事也)
(左傳成二年曰侵敗王略杜預曰略經略法度也又成/十二年傳郤至曰略其武夫以為己腹心股肱爪牙杜)
(云為搏噬之用也漢書武帝/詔曰將軍者國之爪牙也)乃領左廂親信出為梁州
防主(隋書地志梁州在禹貢自漢川以下諸郡皆其封/域周時以併雍部及漢又析置益州又曰漢川郡)
(舊置/梁州)華陽西極漢水東流巴濮既寜沉黎即静(言梁州/之地也)
(禹貢曰華陽黒水惟梁州又云嶓冢導漾東流為漢左/傳昭九年曰巴濮楚鄧吾南土也正義曰土地名云巴)
(巴郡江州縣也建寜郡南有濮夷地漢書曰武帝元鼎/六年定西南夷置況黎郡臣瓚曰茂陵書沉黎治笮都)
(去長安三千三百五/十五里領縣二十一)保定四年王師北伐以君驍勇被
召將兵師下宜陽身登函谷(括地志云故韓城一名宜/陽城在洛州福昌縣東十)
(四里即韓宜陽縣城也函谷闗名西征記曰函谷右絶/岸十丈中容車而巳周書保定五年改函谷闗為通洛)
(防/)將燒白馬之城以覆烏巢之壘(桑欽水經曰沔水東/逕白馬戍南濜水入)
(焉酈元注濜水又南逕張魯治東水西上有張天師堂/庾仲雍謂山為白馬塞堂為張魯治東對白馬城一名)
(陽平闗亦云濜口城矣魏志張魯傳云太祖自散闗出/武都征之至陽平闗魯欲舉漢中降聞陽平已陷乃奔)
(南山入巴中左右欲悉燒寳貨倉庫魯封藏而去曹瞞/傳曰官渡之戰許攸曰公孤軍獨守外無救援而粱榖)
(已盡此危急之日也今袁氏輜重有萬餘乗在故市烏/巢屯軍無旅備今以輕兵襲之不意而至燔其積聚不)
(過三日袁/氏自敗也)既而中塗甚雨未獲圍原軍師聞喪不成侵
宋(言伐齊之師無功也周書武帝紀云保定四年十月/詔大將軍大冢宰晉國公䕶率軍伐齊䕶總大軍出)
(潼闗大將軍權景宣率山南諸軍出豫州少師楊㯹出/枳闗十一月柱國蜀國公尉遲逈圍洛陽柱國齊國公)
(憲營於邙山晉國公護次於陜州十二月齊豫州刺史/王士良以州降齊師渡河晨至洛陽諸軍驚散尉遲逈)
(麾下數十騎扞敵得却至夜引還柱國庸國公王雄力/戰死之遂班師楊㯹於枳闗戰沒權景宣亦棄豫州而)
(還五年春正月甲申朔廢朝以庸國公王雄死王事故/也左傳僖二十五年云晉侯圍原命三日之糧原不降)
(命去之左傳圍原無遇雨之文五張寺碑銘云有雨圍/原及此篇皆云遇雨是所未詳疑此原字即爾雅高平)
(曰原之原葢郊外通稱與下侵宋借對非謂原邑也六/韜云武王伐殷兵行之日大雨左傳僖十九年云衞伐)
(邢師興而雨此皆師出有功者也左傳襄十八年云楚/師伐鄭渉於魚齒之下甚雨及之楚師多凍役徒㡬盡)
(此無功之師今周師伐齊無功又將士多棄軍戰沒疑/是引楚伐鄭之事又按左傳弦高稱鄭有原圃杜云滎)
(陽中牟縣圃田澤也豈以鄭囿有原圃之名得稱圍原/耶史記宋世家曰文公元年晉率諸侯伐宋責以弑君)
(聞文公定立乃去在春秋文十六年十一月經云宋人/弑其君杵臼十七年晉人衞人陳人鄭人伐宋諸侯㑹)
(于扈左氏傳曰晉荀林父衞孔逹陳公孫寜鄭石楚伐/宋討曰何故弑君猶立文公而還卿不書失其所也晉)
(侯蒐于黃父遂復合諸侯平宋也公不與㑹齊難故也/書曰諸侯無功也杜預曰昭公雖以無道見弑而文公)
(猶宜以弑君受討荀林父伐宋以失所稱人晉侯平宋/以無功不序刺欲平宋而復不能也今晉公䕶等伐齊)
(無功其猶失所/稱人之例與)柱國趙王今上之第九弟也文則河間
上書武則任城置陣(周書文帝十三子傳云趙僭王招/字豆盧突幼聰博渉羣書好屬文)
(學庾信體詞多輕艶武成初進封趙國公保定中拜為/柱國建德中進爵為王漢書曰河間獻王脩學好古實)
(事求是從民得善書必為好寫與之留其真加金帛賜/以招之由是四方道術之人不逺千里或者先祖舊書)
(多奉以奏獻王者故得書多與漢朝等武帝時獻王來/朝獻雅樂對三雍宮及詔䇿所問三十餘事其對推道)
(術而言得事之中文約指明立二十六年薨魏志曰任/城威王彰字子文少善射御膂力過人手格猛獸不避)
(險阻數從征伐志意慷慨太祖課彰讀詩書彰謂左右/曰丈夫一為衞霍將十萬騎馳沙漠驅戎狄立功建號)
(耳何能作博士耶太祖常問諸子所好使各言其志彰/曰好為將太祖曰為將奈何對曰被堅執鋭臨難不顧)
(為士卒先賞必行罰必信太祖大笑代郡烏丸反以彰/為驍騎將軍大破之斬獲千數大賜將士無不悦喜時)
(鮮卑大人軻比能將萬騎觀望強弱見彰力戰所向皆/破乃請服北方悉平時太祖在長安召彰詣行在所彰)
(自代過鄴太子謂彰曰卿新有功今西見上宜勿自伐/應對常若不足者彰到如太子言歸功諸將太祖喜持)
(彰鬚曰黃鬚兒竟大竒也/黃初三年立為任城王)作鎮岷丘揚旍(一作/軫)錦水白
虎之俗難安黃龍之盟不定(周書趙王招傳云出為益/州總管是也周書武帝紀)
(云保定二年十一月以趙國公招為益州總管岷丘岷/山也山海經曰岷山江水出焉華陽國志曰錦江織錦)
(濯其中色鮮明又曰秦昭襄王時有一白虎常從羣虎/藪遊秦蜀巴漢之境傷害千餘人有巴郡閬中人作白)
(竹之弩射殺白虎昭王嘉之而以其􁆎人不欲加封乃/刻石為盟要復􁆎人秦犯􁆎輸黃龍一雙􁆎犯秦輸清)
(酒一鍾􁆎人安之難/安不定謂湏叅佐也)以君智略入佐中權(左氏傳曰/中權後勁)天
和元年授使持節大都督治柱國總府司録仍轉司馬
餘官封如故相如西喻鏤石於靈山武侯南征浮船於
瀘水方之今日彼獨何人(漢書曰上遣司馬相如責唐/䝉等因喻告巴蜀民相如使)
(略定西南􁆎卭莋冉駹斯榆之君皆請為臣妾除邊闗/邊闗益斥西至沫若水南至牂牁為檄通靈山道橋孫)
(水以通卭莋張揖曰鑿開靈山道置靈道縣蜀志曰諸/葛亮五月渡瀘深入不毛注云漢書地理志曰瀘惟水)
(出牂牁/句萠縣)九品課工為上之下(謂為司馬/之職也)四年入朝歸事
宰旅即受載師大夫將命齊國尋盟出境即用和鄰之
儀入國聞喪仍從會𦵏之禮(左傳襄二十六年曰韓宣/子聘於周王使請事對曰)
(晉士起將歸時事於宰旅無他事矣杜注云禮諸侯大/夫入天子國稱士時事四時貢職宰旅冢宰之下士言)
(獻職貢於宰旅不敢斥尊史記曰平原君與楚合從毛/遂捧銅盤而跪進之楚王遂定從而歸左傳文六年曰)
(秋季文子將聘於晉使求遭喪之禮以行其人曰將焉/用之文子曰豫備不虞古之善敎也八月晉襄公卒按)
(周書武帝紀天和三年十二月齊武成帝薨四年春正/月辛卯朔廢朝以齊武成薨故也遣司會河陽公李綸)
(等㑹𦵏於齊仍弔賻焉是賀婁/慈時將命齊國從會𦵏之禮也)可使南面(出論/語)此之謂
乎尋以本官入治軍正至如渭水兵書在心為志軒丘
陣法聚石成圖既得師不疲勞兵無怨讟(渭水兵書太/公兵法也太)
(公釣於渭水故云史記留侯傳正義曰太公兵法一袠/三巻太公姜子牙周文王師封齊侯也軒丘陣法黃帝)
(兵符也史記曰黃帝名曰軒轅皇甫謐云居軒轅之丘/因以為名正義曰龍魚河圖云天遣𤣥女下授黃帝兵)
(符左氏傳曰/君無怨讟)入陪中禁更領儀同邸舎城池門闌戸籍
咸資廵警並用司存帝城近臣公室密戚如逢司隷似
畏都官(後漢書東海公陽對曰河南帝城多近臣/南陽帝鄉多近親司隷都官注見崔説碑)既而
孤城鄭嫗不相其年巴水涪翁不醫其疾(吳録曰吾粲/生數歳孤城)
(嫗相之謂其母曰兒有卿相之骨又曰皇象工書嚴武/圍碁宋壽占夢曹不興善畵孤城鄭嫗能相人及吳範)
(劉惇趙達八人世稱妙謂之八絶云見呉志注後漢書/方術傳曰有父老不知何出常漁釣於涪水因號涪翁)
(乞食人間見有疾者時下鍼石輒應時而效乃著鍼經/診脉傳於世郡國志曰巴郡涪陵出丹注巴漢志曰涪)
(陵巴郡之南鄙從/枳南入折丹涪水)春秋三十有三奄捐官舎呂子明之
疾甚嘆軫吳王阮元瑜之長逝悲深魏主(吳志曰呂䝉/字子明汝南)
(富陂人也獲荆州為南郡太守封孱陵侯䝉疾發孫權/時在公安迎置内殿所以治䕶者萬方募封内有能愈)
(䝉疾者賜千金時有鍼加權為之慘戚心欲數見其顔/色又恐勞動常穿壁瞻之見小能下食則喜顧左右言)
(笑不然則咄唶夜不能寐病中瘳為下赦令羣臣畢賀/後更增篤權自臨視命道士於星辰下為之請命年四)
(十二遂卒於内殿時權哀痛甚為之降損魏志曰陳留/阮瑀字元瑜瑀以十七年卒文帝與元城令吳質書曰)
(元瑜書記翩翩致足樂也又云昔伯牙絶絃於鍾期仲/尼覆醢於子路痛知音之難遇傷門人之莫逮也諸子)
(但為未及古人亦一時/之儁也此皆悲傷之詞)有詔贈某官禮也以建德四年
三月日歸𦵏於河州苑川郡之禁山公六郡良家西河
鼎族地壯金行人雄塞氣(漢書曰以六郡良家子給選/羽林史記正義曰河在冀州)
(西故云西河黃帝素問曰西方者金玉之/城沙石之處其人山居而多風水土剛強)兵書七巻河
水浮來射法三篇天弧夜下(兵書七巻河水浮來未詳/漢書藝文志有楚兵書七)
(篇又有李將軍射法三篇史記天官/書注曰弧九星在狼東南天之弓也)鋒旗不息刁斗恒
驚(鋒旗疑作蜂旗左傳哀二年曰鄭人擊趙簡/子得其蜂旗漢書曰李廣不擊刁斗以自衞)猶得馬
上讀書軍中習禮(吳書曰魯肅雖在軍陣手不釋巻東/觀漢記曰祭遵雖在軍旅不忘爼豆)
太史子義善於謀䇿諸葛公休長於撫馭(吳志曰太史/慈字子義東)
(萊黃人也北海孔融為賊管亥所圍慈到平原説劉備/遣精兵三千人隨慈賊聞兵至散走孫䇿拜折衝中郎)
(將劉繇亡豫章士衆萬餘人未有所附䇿命慈往撫安/焉劉表從子磐驍勇數為寇於艾西安縣䇿以慈為建)
(昌都尉治海昬并督諸將攻磐磐絶迹不復為寇孫權/統事以慈能制磐遂委南方之事魏志曰諸葛誕字公)
(休瑯邪陽都人也傾帑藏賑施以結衆心厚飬親附及/陽州輕俠者數千人為死士及反後皆曰為諸葛死不)
(恨其得人/心如此)四代儀同三司七世河州刺史(按本序祖慶/為儀同三司)
(河州刺史父粲亦為儀同三司河州刺史/此言四代七世是高曾以上世授此職也)鍾鼎成列冠
蓋連隂所謂生為貴臣死為貴神者也(左傳用物精多/則䰟魄強是以)
(有精爽至於神明家語云/生為上公死為貴神者也)但以遊䰟久客反𦵏途逺道
阻山長妻孤子幼哀聲滿野愁氣連雲况復松檟飄颻
方臨武威之戍丘陵廻逺直對臨洮之城(任彥升為范/始興作表云)
(松檟成行漢書地理志曰武威郡故匈奴休屠王地武/帝太初四年開臨洮屬隴西郡洮水出西羌中北至枹)
(罕東入河師古/曰洮吐高反)馬援亡於武溪尸柩返於槐里梁鴻死
於會稽妻子歸於平陵(後漢書曰馬援字又淵扶風茂/陵人也援在交阯常餌薏苡實)
(用得輕身省慾以勝瘴氣還載之一車及卒後有上書/譖之者以為前所載皆明珠文犀益怒援妻懼不敢以)
(喪還舊塋裁買城西數畆地藁𦵏而巳兄子嚴與妻子/草索相連詣闕請罪上書訴寃同郡朱勃詣闕上書奏)
(報歸田里崔豹古今注曰武溪深乃馬援南征之所作/也援門生爰寄生善吹笛援作歌以和之名曰武溪深)
(其曲曰滔滔武溪一何深鳥飛不度獸不能臨嗟哉武/溪多毒淫按馬援扶風茂陵人漢書地理志曰扶風即)
(茂陵師古曰黃圖云本槐里之茂鄉後漢書曰梁鴻字/伯鸞扶風平陵人也卒伯通等求𦵏地於吳要離冢傍)
(咸曰要離烈士而伯鸞清髙/可令相近𦵏畢妻子歸扶風)　嗚呼哀哉﨑嶇逺矣昔
者繁昌祠前即有黃金之碣德陽墓下猶傳青石之碑
(魏志曰繁昌縣授禪石碑中生金表送上羣臣皆賀水/經注云魏書國志曰文帝以漢獻帝延康元年登禪改)
(元黃初以潁隂之繁陽亭為繁昌縣城内有三臺時人/謂之繁昌臺壇前有二碑昔魏文帝禪於此自壇而降)
(曰舜禹之事吾知之矣故其石銘曰遂於繁昌築靈臺/也於後其碑六字生金論者以為司馬金行故曹氏六)
(世遷魏而事晉也華陽國志曰德陽縣有青石祠山原/肥沃有澤漁之利士女貞孝望山樂水土地易於生事)
(車騎將軍鄧芝雅有/終焉之志遂𦵏其山)是謂勒功乃為銘曰
七葉佐漢五世相韓(漢書曰金日磾張安世皆七代仕/漢左太沖詠史詩曰金張藉舊業)
(七葉弭金貂漢書/曰張良五世相韓)忠臣入仕孝友當官(忠臣謂良忠於/韓入仕漢也詩)
(曰張仲/孝友)青城仙洞黃石祠壇(仙傳拾遺曰嵩山叟晉時/人也世説曰嵩山北有大)
(穴莫測其淺深百姓毎歳遊觀其上叟嘗悞墮穴中同/輩冀其儻不死投食於穴墮者得而食之廵穴而行十)
(許日忽曠然見明有草屋一區中有二仙對碁局下有/數盆白飲墮者告以飢渴碁者與之飲飲畢氣力十倍)
(碁者曰汝欲留此否曰不願停碁者敎云從此西行數/十歩有大井井中多怪異慎勿畏之必投身井中多蛟)
(龍見叟輙避其路於是隨井而行井中物如青泥而香/美食之了不飢半年許乃出蜀青城山因得歸洛問張)
(華華曰此仙館丈夫所飲者玉漿所食者龍穴石髓子/其得仙者乎遂尋洞往不知所之𤣥中記曰蜀郡青城)
(山有洞穴分為三道西北通崑崙茅君傳云青城是第/五洞九仙寶室之天周廻二千里十洞天之一也入山)
(十里得至焉按此張華知之是謂張華也漢書張良傳/曰良始所見下邳圯上父老與書者後十三歳從高帝)
(從濟北果得榖城山下黃石取而寶祠之/及良死并𦵏黃石毎上冢伏臘祠黃石)臺堪走馬書
足廻鸞(漢書曰張敞走馬章臺街衞恒四體書勢曰𢎞/農張伯英臨池學書池水盡黒韋仲將謂之草)
(聖伯英弟文舒次伯英索靖草書狀曰蓋聞草書之/為狀也婉若銀鉤漂若驚鸞巳上皆言張氏之先也)武
定風飈霸城嚴肅並馳雙傳俱分兩竹(謂父璨為武定/縣開國公祖慶)
(為霸城開國伯也漢書音義曰舊出入闗皆用傳傳煩/因裂襦帛分持後復出合之以為符信漢書文帝紀曰)
(初與郡守為銅虎符竹使符師古曰與郡守為符合分/其半右留京師左以與之雙傳兩竹言璨父子二人也)
重世刺舉連鑣袞服草靡青丘風馳赤谷(亦謂璨父子/也草靡風馳)
(言能服逺也十洲記曰長洲一名青丘在南海漢書西/域傳曰烏孫國大昆彌治赤谷城去長安八千九百里)
世不乏賢挺茲上嗣孝有三德忠無二志(謂祖父有此/世德故生賢)
(嗣指張/慈也)劒足身挺書堪面試(列子曰宋有簡子者以技/干宋元君㺯七劒迭躍五)
(劒常在空中元君大驚立賜金帛魏志曰陳思王植善/屬文太祖嘗視其文曰汝倩人耶植跪曰言出為論下)
(筆成章顧當面/試奈何倩人)旍節既秉高蟬且珥龜轉印函蛇盤綬
笥(蔡邕獨斷曰太尉巳下惠文侍中珥貂蟬漢書百官/公卿表曰凡吏秩比二千石以上皆銀印青綬師古)
(曰漢舊儀云銀印背龜紐其文曰章謂刻為某官之章郡/也後漢書方術傳曰許曼桓帝時隴西太守馮緄始拜)
(開綬笥有兩赤蛇分南北去緄令曼筮之卦成曼曰三/歳之後君當為邊將官有東名當東北行三十里後五)
(年更為大將軍南征出為遼東太守討鮮卑後拜車騎/將軍擊武陵蠻賊皆如占按笥以竹為之禮記鄭注云)
(圓曰簟/方曰笥)左右將軍前後常侍繼踵五侯因循三事(漢書/曰前)
(後左右將軍皆周末官秦因之位上卿金印紫綬漢不/常置或有前後或有左右皆掌兵又元后傳曰河平元)
(年上悉封舅譚為平阿侯商成都侯立紅陽侯根曲/陽侯逢時為髙平侯五人同日封故世謂之五侯)旍
旃九坂艫舳雙流還驅木馬更引金牛(謂鎮益州也九/坂九折坂漢書)
(王陽所畏道也溝洫志曰於蜀則蜀守李冰鑿離􁆛穿/二江成都中此渠皆可行舟蜀都賦云帶二江之雙流)
(是也蜀志曰建興十年諸葛亮休士勒農於黃沙作流/馬木牛畢敎兵講武水經注曰蜀志云秦惠王欲伐蜀)
(而不知道作五石牛以金置尾下言能屎金蜀王負力/令五丁引之成道秦使張儀司馬錯尋路滅蜀因曰石)
(牛/道)江波錦落火井星浮樽酒望帝安歌蜀侯(江波錦落/錦江也注)
(已見博物記曰有火井深二三丈在縣南百里以竹木/投取火後人以火燭井中火即絶滅不然華陽國志曰)
(七國時杜宇稱帝於蜀號望帝戰國䇿秦伐蜀取之遂/定蜀蜀主更號為侯而使陳莊相蜀蜀既屬秦益强富)
(厚輕/諸侯)受脤河陽偏師洛浦置陣成臯連旗廣武(謂東征/齊國也)
(左氏傳曰戎有受脤河陽洛浦謂河南洛浦也隋志云/河南郡洛陽縣後周置東京六府洛州總管漢書高帝)
(紀曰四年漢王引兵渡河復取成臯軍廣武孟康曰於/滎陽築兩城而相對名為廣武城在厫倉西三室山上)
朝兵減竈夜營多鼔箭麗(一作/起)六麋鋒摧九虎(減竈戰/國孫臏)
(事注已見左氏傳析公曰若多鼓均聲以夜軍之楚師/必遁乂曰樂伯射麋麗龜晉魏錡如楚致師潘黨逐之)
(及滎澤見六麋射一麋以頭獻漢書王莽傳曰莽拜將/軍九人皆以虎為號號曰九虎後漢書馮衍傳曰皇帝)
(率宛葉之衆/摧九虎之軍)倏忽人世俄然今古祟發兩星醫驚二豎
(左氏傳曰晉侯有疾卜人曰實沈臺駘為祟子産曰昔/高辛有二子長曰閼伯季曰實沈帝遷閼伯於商丘主)
(辰遷實沈於大夏主參則實沈參神也又成十年傳云/晋侯疾病求醫於秦秦伯使醫緩為之未至公夢疾為)
(二豎子曰彼良醫也懼傷我焉逃之其一曰居肓之上/膏之下若我何醫至曰疾不可為也在肓之上膏之下)
(攻之不可逹之不及藥不至焉不可/為也公曰良醫也厚為之禮而歸之)遊魂通夢言返舊
塋紫泥賜册黃腸贈行(言慈卒於官歸𦵏河州也後漢/書曰溫序死𦵏洛城傍長子壽)
(夢序告曰乆客思鄉里壽上書乞骸乃反𦵏舊塋焉西/京雜記曰中書以武都紫泥為璽室加綠綈其上黃腸)
(漢書張安世事/注云柏木棺也)途登石紐路入金城(呉越春秋曰鯀娶/有莘之女得薏苡)
(而吞之意若為人有感因而妊孕剖脅而產高密家於/西羌家於石紐石紐在蜀西川也漢書地志曰金城郡)
(高帝六年置應劭曰初築石得金故曰金城臣/瓚曰稱金取其堅固也故墨子曰雖金城湯池)寒關樹
直秋塞雲平劒埋合柱書藏鑿楹(埋劒干將莫邪子赤/比事鑿楹晏子事注)
(皆見司/馬裔碑)武侯為廟欒公為社(二語注見/拓拔儉碑)雲葢低臨霓裳
紛下碑枕金龜松橫石馬(楚辭曰雲為蓋兮霓為裳漢/舊儀黃金龜紐此借稱龜趺)
(水經注曰睢水東逕石馬亭/西有漢故伏波將軍馬援墓)永矣身世留名華夏
　　周上柱國宿國公河州都督普屯威神道碑
公諱威字某河南洛陽人也舊姓辛(周書有/辛威傳)隴西人基
若水之源纂商丘之胄邑於大亳實定其居封於小辛
乃成其姓(序辛氏之先也辛氏本姒姓史記曰夏禹之/後用國為辛氏其後有辛甲為周太史左傳)
(所謂命百官官箴王闕者也劉向别錄曰辛甲事紂七/十五諫而不聽去之周文王以為公卿封之長子故周)
(有辛氏後枝流於晋矣又按辛氏為莘國變姓故湯妃/為有莘之女晋侯登有莘之虛括地志曰國在陳留水)
(經注謂邑本郃縣今子山所引大亳小辛皆殷之名號/且商丘又相土所因豈其子姓之苖裔耶史記曰黃帝)
(子昌意降居若水娶蜀山氏女生高陽有聖德焉左傳/襄九年曰閼伯居商丘祀大火相土因之故商主大火)
(杜注云相土契孫商之祖也始代閼伯之後居商丘亳/殷所都也毛詩正義曰殷有三亳二在梁國一在河洛)
(之間榖熟為南亳即湯都也䝉為北亳即景亳是湯所/受命也偃師為西亳即盤庚所徙者也立政之篇曰三)
(亳阪尹是也殷本紀曰盤庚崩小辛立是/子姓有小辛之號以辛成姓所未詳矣)是以三川被
髮辛有得見事之機八卦占爻辛廖有知人之鑒(左傳/僖二)
(十三年曰初平王之東遷也辛有適伊川見被髮而祭/於野者曰不及百年此其戎乎其禮先亡矣應劭曰三)
(川今河南郡韋昭曰三川河伊洛也又閔元年傳曰畢/萬筮仕於晋辛廖占之曰吉杜預曰辛廖晋大夫也)
佐治以東都上將魏帝解衣武賢以西國功臣漢王推
轂(魏志曰辛毘字佐治潁川陽翟人也其先建武中自/隴西東遷毘隨兄評從袁紹太祖為司空辟毘毘不)
(得應命及袁尚攻譚於平原譚使毘詣太祖求和太祖/大悦許譚平次於黎陽明年攻鄴克之表毘為議郎文)
(帝踐祚遷侍中賜爵闗内侯帝欲徙冀州士家千萬戸/實河南時連蝗民饑羣司以為不可而帝意盛莫敢言)
(毘曰陛下欲徙士家其計安在帝曰卿謂我徙之非耶/毘曰誠以為非也帝曰吾不與卿共議也毘曰陛下不)
(以臣不肖置之左右厠之謀議之官安得不與臣議耶/臣所言非私也乃社稷之慮也安得怒臣帝不荅起入)
(内毘隨而引其裾帝遂奮衣不還良久乃出曰佐治卿/持我何太急耶毘曰今徙既失民心又無以食也帝遂)
(徙其半漢書曰辛武賢自羌軍還後七年復為破羌將/軍征烏孫至敦煌後不出徵未到卒子慶忌至大官大)
(將軍王鳳薦忌曰父破羌將/軍武賢顯名前世有威西􁆎)祖大汗渭州刺史(周書本/傳云祖)
(大汗魏渭/州刺史)考生河州四面總管大都督(周書本傳云父/生河州四面大)
(都督及威著勲追贈大/將軍涼甘等五州刺史)隴右貴臣河西鼎族公侯踵武
岳牧連鑣(言為隴西大族世為公/侯四岳十二牧見尚書)並得聲振長榆名雄
高柳(如淳曰長榆塞名王恢所謂樹榆以為塞/者也地理志云代郡髙柳西部都尉治)公秉靈
山岳載誕星辰結髮嶷然齠年成徳澄波萬頃建標千仞
鋒頴既高光芒已逺(世説郭林宗曰叔度汪汪如萬頃/之波澄之不清擾之不濁孫綽遊)
(天台賦云赤城霞起以建標注引/㑹稽記云懸溜千仞謂之瀑布)青衿學劒既為人主
所稱童子論兵即佐中軍之䇿(毛萇曰青衿青領也學/子之所服左傳成十六)
(年鄢陵之戰云楚晨壓晋軍而陳軍吏患之范匄趨進/曰塞井夷竈陳於軍中而疏行首晋楚唯天所授何患)
(焉文子執戈逐之曰國之/存亾天也童子何知焉)永熙四年入仕䝉授直盪都
督(本傳云威少慷慨有志略初從賀拔/岳征討有功假輔國將軍都督是也)太祖文皇帝雪
舊君之恥連西伯之功始裂鴻溝初登函谷(此下言周/太祖統賀)
(拔之衆遂用威也割鴻溝登函谷/謂扈駕西遷興高氏分東西魏矣)公擢衣沐髮杖劒轅
門撤洗足而相迎下賔階而顧問(漢書曰沛公至高陽/傳舎使人召酈食其)
(食其至入謁沛公方踞牀令兩女子洗足而見食其食/其長揖不拜曰必欲聚徒合義兵誅無道秦不宜踞見)
(長者於是沛公輟洗起衣延食其上坐禮記曰主人就/東階客西階若降等則就主人之階史記信陵君傳曰)
(趙王掃除自迎執主人/之禮引公子就西階)自此即居帳内仍為直寢授寜
逺將軍羽林監白土縣開國伯邑五百戸(本傳云太祖/統嶽之衆見)
(威竒之引為帳内尋授羽林監封白土縣伯邑五百戸/漢書地理志云上郡有白土縣圜水出隨志云北地郡)
(新平舊曰白土/西魏置豳州)大統元年從迎大駕(本傳云從迎魏武/因攻回洛城功居)
(最大統元年/拜寜逺將軍)進爵為侯增邑三百戸加冠軍將軍散騎
常侍轉大都督公善於用兵長於撫御自攻洛陽定𢎞
農戰河橋平沙苑冒刃衝鋒前無橫陣(本傳云從擒竇/泰復𢎞農戰沙)
(苑並先鋒陷敵勇冠一時從于謹破/襄城又從獨孤信入洛陽經河橋陣)况以弦木六鈞函
犀七屬(周易繫辭曰弦木為弧左氏傳曰顏高/之弓六鈞周禮曰函人為甲犀甲七屬)門多懸
胄射必中鞍(左氏傳曰公及邾師戰于升陘我師敗績/邾人獲公胄懸諸魚門又昭二十六年傳)
(曰齊子淵㨗從洩聲子射之中楯瓦繇胊/汰輈匕入者三寸聲子射其馬斬鞅殪)山積器械谷
量牛馬(袁宏後漢紀曰上幸宜陽赤眉請降盆子與徐/宣等二十餘人肉袒奉所得更始璽綬積兵甲)
(宜陽西與熊耳山等漢書貨殖傳曰烏支蠃畜牧及衆/斥賣求竒繒物間獻戎王戎王十倍其償予畜畜至谷)
(量牛馬師古曰言其數饒不/可計算故以山谷多少言之)軍吏計功司勲賞策授使
持節銀青光禄大夫進爵為公增邑八百戸昔者受律
赤符韓信當乎千里治兵白帝張飛擬於萬人比跡今
日公之謂也(史記劉季為沛公旗幟皆赤由所殺蛇白/帝子殺者赤帝子故上赤受律赤符言信)
(拜大將受漢符命也蜀志曰張飛字益德涿郡人與闗/某俱事先主飛雄壯威猛亞於闗某魏謀臣程昱等咸)
(稱関張萬/人之敵也)五年授使持節都督揚州諸軍事揚州刺史
(傳/同)浮於江海逹於淮泗篠蕩既敷瑶琨即序(禹貢曰淮/海維揚州)
(又曰均江海通淮泗又曰篠簜既敷又曰瑶琨竹箭鄭/注云篠箭也漢書師古注曰篠小竹也簜大竹也敷布)
(地而生也篠先了反孔/傳云瑶琨皆美玉也)十三年授車騎大將軍儀同三
司尋遷驃騎大將軍開府仍賜姓普屯(北史同此周/書作普毛)即
為官族(本傳云賜姓普毛氏餘同左/傳云官有世功則有官族)入陪武帳出總戎
韜置府於陽闗張旃於瀚海(漢書汲黯傳曰上嘗坐武/帳黯前奏事戎韜太公六)
(韜也漢書西域傳阸以玉門陽闗孟康曰在敦煌西界/府如衞青幕府是史記匈奴傳曰驃騎臨翰海而還正)
(義曰翰海自天海羣鳥解羽/伏乳於此因名旃旗曲柄也)故得上書於漢即用同宗
争長於周還無異姓(漢書曰婁敬上書論都賜姓劉氏/左氏傳曰滕侯與薛侯來朝争長)
(公曰周之宗/盟異姓為後)十六年授鄜州諸軍事鄜州刺史(本傳云/出為鄜)
(州刺史威時望既重朝廷以/桑梓榮之遷河州鄜音敷)公頻領兩牧風政神明虎
去西河梟移東郡(後漢書曰劉昆為𢎞農太守為政三/年仁風大行虎皆負子渡河説苑曰)
(梟與鳩相遇梟曰我將/束徙此言仁風所被也)河湄瑞氣特表㢘平鄜祀神光
偏明正直(言威河州鄜州兩牧稱神明也爾雅水草交/曰湄史記封禪書曰秦文公夢黃蛇自天下)
(屬地止於鄜衍史敦以為神故作鄜畤索隐曰鄜音敷/地名後為縣屬馮翊左傳曰神聰明正直而壹者也)
及乎魏終天禄周受維新(謂周閔帝/踐祚也)明命巳遷彛倫或
革周元年改授大將軍枹罕郡開國公增邑一千戸(枹/罕)
(漢屬金城郡應劭曰故罕羌侯邑/枹音鈇隋志云枹罕郡舊置河州)軍中受詔非論北伐
之功大將登壇無待東歸之䇿(東觀漢紀曰衞青大克/匈奴武帝拜大將軍於)
(幕中因號幕府漢書韓信傳蕭何曰王必欲長王漢中/無所事信必欲争天下非信無可與者顧王䇿安決王)
(曰吾亦欲東耳安能鬱鬱久居此乎於是王欲召信拜/之何曰王必欲拜之擇日齋戒設壇場具禮乃可王許)
(之諸將皆喜人人各自以為得/大將至拜乃韓信也一軍皆驚)置陣太平開隂晉之道
連兵廣武納滎陽之城(史記曰秦惠文君五年隂晉人/犀首為大良造六年魏納隂晉)
(隂晉更名寜秦漢書地理志曰華隂故隂晉也後漢郡/國志曰河南滎陽有鴻溝水有廣武城注云西征記曰)
(有三皇山或謂三室山上有二城東者曰東廣武西者/曰西廣武各在山一頭相去三百歩其間隔深澗漢主)
(與項籍語處本傳司馬消難/來附威與逹奚武率衆援接)校戰丹山移營白壁莫不
勇冠三軍名凌五將(保定初率兵討丹州叛胡破之三/年與逹奚武攻陽闗拔之丹山丹)
(州白璧玉璧也杜預云三軍上軍中軍下/軍李陵荅蘓武書曰五將失道陵獨遇戰)保定四年授
寜州總管(隋志北地郡後魏置/幽州西魏改為寜州)掌其北門既為鄭國所委
捍其西鄙無懼秦亭之逼(本傳云是年從尉遲逈圍洛/陽左傳僖二十二年曰杞子)
(自鄭使告於秦曰鄭人使我掌其北門之管若潜師以/來國可得也史記注徐廣曰今天水隴西郡有秦亭也)
是以築平綱之城衞人拱手戍滎波之澤梁氏寒心(平/綱)
(疑作剛平戰國策曰或為六國説秦曰築剛平衞無東/野趙敬侯四年築剛平以侵衞五年齊魏為衞取我剛)
(平史記魏世家無忌曰秦有鄭地得垣雍決滎澤水灌/大梁大梁必亡禹貢豫州云滎波既豬導沇水入於河)
(溢為熒是熒在河南左傳云衞及狄/人戰於熒澤杜云此熒澤在河北)朝廷與公有内外
之親令公從戚里之貴乃以魏文帝女為公夫人遂得
長門之左别開公主之園濯龍之傍更築王姬之館(漢/書)
(東方朔傳曰帝姑館陶公主號竇太主獻長門園上大/悦之更名竇太主園為長門宮如淳曰竇太主園在長)
(門長門在長安城東南園可以宿館處所故獻之後漢/書明德馬后曰前過濯龍門上見外家問起居者車如)
(流水馬如龍左氏傳曰/秋築王姬之館於外)五年被徵入京拜少司馬(本傳/云圍)
(洛陽還拜/小司馬)期於司武以公為魏絳佐於中軍以公為荀
首(左傳成十八年曰魏絳為司馬又成二年傳稱楚屈/巫對莊公云知罃之父成公之嬖也而中行伯之季)
(弟也新佐中軍而善/杜云知罃父荀首也)豈直謂之鶉火稱之縉雲而巳哉
(漢書百官公卿表曰神農火師火名黃帝雲師雲名應/劭曰火德也故為炎帝夏官為鶉火黄帝以雲紀事夏)
(官為縉雲是也辛威拜少司馬蓋/夏官也表又云周官夏官為司馬)其年被使領兵出西
涼州奉迎突厥皇后(隋書地理志曰張掖郡西魏置西/涼州尋改為甘州周書皇后傳曰)
(武帝阿史那皇后突厥木扞可汗俟斤之女突厥滅茹/茹之後盡有塞表之地控弦數十萬志陵中夏太祖方)
(與齊人争衡結以為援俟斤初欲以女配帝既而悔之/高祖即位前後遣使要結乃許歸后於我保定五年二)
(月詔陳國公純等奉偹皇后文物及行殿并六宮以下/百二十人至俟斤牙帳所迎后俟斤又許齊人以婚將)
(有異志純等在彼累載不得反命雖論之以信義俟斤/不從㑹大雷風起飄壊其穹廬等旬日不止俟斤大懼)
(以為天譴乃備禮送后及純等設行殿列羽儀奉之以/歸天和三年三月后至高祖行親迎之禮后有姿貌善)
(行止高祖/深敬焉)紀裂繻來卿為君逆稱族而行尊君命也(左/氏)
(傳曰紀裂繻來逆/女卿為君逆也)天和元年授柱國(本傳云天和/初進位柱國)拜大
司寇(本傳云建德/初拜大司寇)楚之柱國方之南火軒之司寇譬以
西雲(柱國楚卿也戰國策周累謂周君曰君爵為執珪/位為柱國國語曰楚重黎之後也黎為高辛火正)
(又曰顓頊乃命南正重司天史記曰黃帝名軒轅應劭/曰黃帝受命有雲瑞故以雲紀事由是而言春官為青)
(雲夏官為縉雲秋官為白雲冬官為黒雲中官為黃雲/司寇秋官乃白雲白者西方金行之氣故云西雲也)
總授於公能官人也建德二年授少傅(本傳云三年遷/少傅出為寜州)
(總/管)四年授寜州總管都督七州諸軍事即為河州大中
正(本傳在魏大統十七年/此為周建德四年小異)公之桑梓本於此地再為連
率頻仍衣錦(注見前威本河州人為河州總管即為/河州大中正是再為連率頻仍衣錦也)襄
城龍種更反池臺桂陽仙人還歸鄕里(謂以桑梓榮之/也襄陽記曰龎)
(德公子魯字世文晉太康中為牂柯太守去官歸鄕鄕/人相語曰吾家池中龍種來按桂陽仙人有二其一是)
(成武丁其一是蘓仙公並出神仙傳神仙傳曰成仙公/者諱武丁桂陽臨武烏里人也為縣小吏使京還過長)
(沙郡投郵舎不及遂宿於野樹下忽聞樹上人語云向/長沙市藥旦視之乃二白鶴仙公異之遂往市見二人)
(罩白􁡣相隨而行先生遂呼之設食食訖遂出玉函有/素書果有武丁姓名於是以藥二丸令服之曰君當得)
(地仙遂令還家還家明照萬物獸聲鳥鳴悉能解之府/君周忻有知人之鑒見而異之後告病四日而殞府君)
(自臨殯之經兩日猶未成服先生友皆臨武來於武昌/岡上逢先生乗白驢西行友人問曰日將暮何所之也)
(荅曰暫往迷溪斯湏即返我向來忘大刀在戸側履在/雞棲上可過語家人收之友人至其家聞哭聲大驚曰)
(吾向來於武昌岡逢先生共語云暫至迷溪斯須當返/令過語家人收刀並履何得爾乎其家人云刀履并入)
(棺中那應在外即以此事往啟府君府君遂令發棺視/之不復見尸棺中惟有青竹杖長七尺許方知先生托)
(形仙去時人謂先生乗驢於武昌岡乃改為驢里也又/曰蘓仙公者桂陽人也早䘮所怙鄕中以仁孝聞母欲)
(食魚鮓去家百二十里斯須即返母大驚駭知其神異/耽後白母受命應仙當違色養封一櫃留之有所闕乏)
(可以扣櫃所需立至三年之後母心疑因即開之見雙/白鶴飛去自後扣之無復有應母百餘歳無疾而終鄉)
(人𦵏之後忽見州東北牛脾山紫雲蓋上有號哭之聲/咸知蘓君之神也鄕人苦請相見即出半面示一手皆)
(有細毛異常人也後有白鶴/來止郡城自言是蘓君矣)故老親賔酣歌相慶安車
駟馬天下榮之(史記陸賈傳曰陸/生常安車駟馬)宣政元年授上柱國
(本傳/同)更加少傅配於上相即陪𤣥扈之圖居於京師實
有圯橋之䇿(史記天官書曰文昌六星有上相河圖曰/蒼頡為帝南廵狩登陽虛之山臨於𤣥扈)
(洛汭靈龜負圖丹甲赤文以授之/圯橋黃石公期張良處也見漢書)改封宿國公(按本傳/在大象)
(二/年)食邑并前五千五百戸射鴻舊圃舞鶴餘城既浮酸
棗之河聊對淇園之竹(言宿國也宿故衞地左氏傳曰/衞獻公戒孫文子寗惠子食皆)
(服而朝日旰不召而射鴻於囿又曰衞懿公好鶴故鶴/有乗軒者史記河渠書曰漢興三十九年孝文時河決)
(酸棗東潰金隄於是東郡大興卒塞之其後四十有餘/年元光之中河決瓠子是時東流郡燒草以故柴薪少)
(而下淇園之/竹以為楗)來朝建章則天子降席出遊戚里則羣公
下階(漢書曰建章宮度為千門萬戸又/曰萬石君奮徙家長安戚里中)是以行滿天下
名聞四海方當光輔五君參謀七政(本傳云威性持重/有威嚴厯官數十)
(年未嘗有過故得以身名終兼其家門友義五世同居/世以此稱之孝經曰行滿天地無怨惡左氏傳曰宜其)
(光輔五君以為盟主也尚書/鄭注曰七政謂日月五星也)夭厲弗戒薨於所居春秋
六十有九柳莊告殯傾社稷之臣鄭僑云亡得諸侯之
禮(禮記曰衞有太史曰柳莊寢疾衞獻公再拜請於尸/曰臣有柳莊也非寡人之臣社稷之臣也鄭僑鄭子)
(產國僑也左傳及系家云子產死孔子泣曰子產古之/遺愛也及韓詩稱子産卒鄭人耕者輟耒婦人損其佩)
(玦也皇覽曰子産冡在河南新鄭城外大冡是也按子/產鄭國之臣死則丈夫輟耕婦人損佩其為國君所禮)
(可知特其事未聞耳鄭國之君雖為伯爵得稱諸侯/言鄭僑亡得諸侯所禮非謂以諸侯之禮加之也)詔
贈某官諡某公禮也以今開皇元年(周静帝大定元年/遜位於隋王楊堅)
(是為隋文帝改/為開皇元年)七月某日反𦵏於河州金城郡之苑川
鄕(子山以是年卒按/此時子山猶在也)山行隴底地入塞源望積石以緣
河臨崆峒而下坂(師古曰隴底謂隴阪即今之隴山也/地里志曰金城郡河闗積石山在西)
(南羌中河水行塞外東北入塞内至章武入海禹貢曰/浮於積石孔安國曰積石山在金城西南河所經也史)
(記曰黃帝西至於崆峒登/雞頭韋昭曰崆峒在隴)𤣥甲黃腸﨑嶇亭障及云奠
徹方勞榆沈(𤣥甲甲之黒色也見漢書霍去病傳黄腸/柏木棺也見霍光傳注在司馬裔碑漢書)
(曰光祿諸亭障師古注曰漢制毎塞要處别築為城置/人鎮守謂之候城此即障也儀禮曰屬引撤奠乃祖謝)
(莊宣貴妃誄曰階撤兩奠銑曰撤去也奠祭也禮記檀/弓曰諸侯輴而設幬為榆沉鄭注云以水浸榆白皮之)
(汁潘地取其引/車滑而不滯)若夫樹反壤也封夏屋焉終須潁川之
碑乃見華隂之碣(檀弓國子高曰反壤樹之哉又子夏/曰昔者夫子言之曰吾見封之若堂)
(者矣見若覆夏屋者矣鄭注云封築土為壟覆猶茨瓦/也夏屋今之門廡其形旁廣而卑又夏屋山名呂氏春)
(秋曰趙簡子病召太子而告之曰我死巳𦵏服衰而上/夏屋之山以望太子敬諾簡子死巳𦵏服衰召大臣而)
(告之願登夏屋以望大臣皆諌曰登夏屋以望是遊也/服衰以遊不可襄子曰此先君之命也襄子上於夏屋)
(以望代俗其樂甚美於是襄子曰先君必以是教之也/歸慮所以取代矣高誘曰夏屋山代之南山也觀望欲)
(令之取代也此云封夏屋焉蓋檀弓之夏屋也蔡邕陳/太丘碑文云實字仲弓潁川許人述征記華岳廟前立)
(碑叚煨所刻/其文張旭造)世子儀同永達(本傳云子永達嗣大象末/以威勲拜儀同大將軍)
孝性有聞居喪得禮嗟海變而田成懼山飛而地絶(神/仙)
(傳麻姑曰已見東海三為桑田越絶書曰龜山一曰怪/山往古一夜自來呉越春秋曰瑯邪東武海中山一夕)
(自來故名怪山按龜山一名飛來一名寶林一名怪山/史記䝉恬傳恬曰恬罪固當死起臨洮屬之遼東城塹)
(萬餘里此其中不/能無絶地脉哉)勒石墓田仍銘云爾
少典之孫𤣥王之子虹貫於月金承於水(史記曰黃帝/者少典之子)
(黃帝生二子其後皆有天下其一曰𤣥囂是為青陽青/陽降居江水其二曰昌意降居若水昌意娶蜀山氏生)
(高陽有聖德焉正義曰華陽國志及十三州志云蜀之/先肇於人皇之際黃帝為子昌意娶蜀山氏後子孫因)
(封焉帝顓頊高陽氏黃帝之孫昌意之子母曰昌僕謂/之女樞河圖云瑤光如蜺貫月正白感女於幽房之宮)
(生顓頊首戴干戈有德文也按史記顓頊高陽黃帝之/孫昌意之子高辛𤣥囂之孫黃帝曾孫高辛於顓頊為)
(族子虹貫於月謂顓頊也雄曰虹雌曰蜺顓頊為金德/高辛為水德故云金承於水言少典生黃帝黃帝二子)
(其後皆有/天下也)降及於周公侯復始風俗氣候山川表裏(左/傳)
(辛廖曰公侯之子孫必復其始左氏傳曰/表裏山河孫炎曰内曲裏也外曲表也)河連積石山
帶崆峒秦亭北上漢使西通(括地志曰積石山今名小/積山在河州枹罕縣西七)
(里河州在京西一千四百七十二里崆峒山在肅州福/禄縣東南抱朴子内篇云黃帝見廣成子受九品之方)
(過崆峒從廣成子受自然之理即此山酈元云蓋大隴/山異名也莊子云廣成子學道崆峒山黃帝問道於廣)
(成子蓋在此秦亭在隴西郡注見本序/漢書西域傳曰西域以孝武時始通)金行氣壯地勢
人雄稜稜高節凜凜疎風(漢書金城郡師古注曰以郡/在京師之西故謂金城金西)
(方之/行)祖考藩屏濁河清渭兩地謨明雙流光賁(謂祖大/汗為渭)
(州刺史考生為河州總管也/蜀都賦曰帶二江之雙流)水無别色雲無異氣為吏
為民惟懐惟畏(東觀漢紀曰朱暉為臨淮太守民懐/其惠又曰暉斥逺佞人吏畏其威)公
之嗣世實秉英靈降神中嶽廻文列星(左傳僖二十六/年展禽對齊侯)
(曰豈其嗣世九年而棄命廢職詩曰維嶽降神爾雅曰/嵩高為中嶽廻文列星即所謂文昌六星上將貴相等)
(名/也)鸞翔鳳舞珠角山庭臣深義本子極天經(山海經曰/軒轅之丘)
(鳳鳥自歌鸞鳥自舞珠角山庭注見/齊王憲碑孝經曰夫孝天之經也)洛城戰陣河橋旗
鼓(謂威從獨孤信入洛/陽城經河橋陣也)箭飲石梁劒然銅柱並麗六麋
俱抽雙虎(水經注曰泗水之上有石梁焉故曰呂梁昔/宋景公以弓工之弓彎弧東射矢集彭城之)
(東飲羽於石梁即斯梁也史記刺客傳曰荆軻引其七/首以摘秦王不中中銅柱正義曰燕太子云荆軻拔七)
(首擲秦王決耳入銅柱火出左氏傳曰樂伯射麋麗龜/晉魏錡如楚致師楚潘黨逐之及熒澤見六麋射一麋)
(以顧獻史記張儀傳曰兩虎果鬬大者傷小者/死卞莊子從傷者而刺之一舉果有兩虎之功)玉門開
郡陽闗置府再為上台兩為少傅(漢書地理志曰敦煌/郡龍勒有玉門陽闗)
(春秋漢含孳曰三公象五岳在天法三能台能同按辛/威傳建德二年授少傅宣政元年更加少傅是兩為少)
(傅/也)模範帝師經綸國歩允襲峻德欽明審諭不吝車茵
誰言溫樹(潘岳揚仲武誄曰子以妙年之秀固能縂覽/義㫖而軌式模範矣史記曰周文王得呂尚)
(於磻溪以為師武王曰師尚父成王尊為太師周易曰/君子以經綸詩云國歩斯頻峻德欽明俱見尚書漢書)
(曰丙吉為丞相於官屬掾史務掩過揚善吉馭吏嗜酒/數逋蕩從吉出醉歐丞相車上西曹主吏白欲斥之吉)
(曰以醉飽之失去士使此人將復何所容西曹地忍之/此不過汚丞相車茵耳又曰孔光沐日歸休兄弟妻子)
(宴語終不及朝省政事或問光溫室省中樹皆/何木也光黙不應更荅以他語其不泄如是)天道茫
昧年齡倏忽上將星開功臣鼎没(淮南子曰茫茫昧昧/從天之道李善曰倏)
(忽言疾也上將文昌中星名按鐘/鼎所以勒勲功臣亡故云鼎没)九原陵阜三河甲卒
地險龜林營危馬窟(國語文子曰九原可作者其隨武/子乎漢書高祖委發闗中兵收三)
(河士淮南王諫伐南越書曰甲卒死亡龜林未詳疑謂/西域也齊王憲碑地盡龜林又賀婁慈碑云辨析龜林)
(聲馳鹿野是龜林佛敎語以喻六塵疑以此/名地矣注詳前二碑内古詩曰飲馬長城窟)西州永别
北闕長辭山張虚蓋野祭空帷(西州謂隴西河州是也/北闕長辭謂反𦵏河州)
(也潘岳哀永逝文曰風泠泠兮入帷雲霏霏兮承蓋禮/記曰士殯帷之又禮記鄭注云在傍曰帷在上曰荒所)
(以依/柳)陵原地迥松路風悲銘於碣石勒以貞(一作/金)龜(周/禮)
(曰國大遷太師則貞龜/鄭注曰正龜於卜位也)
　　周柱國楚國公岐州刺史慕容公神道碑
昔在殷書懋賞周禮議勲諸侯計功大夫稱伐(商書仲/虺誥曰)
(德懋懋官功懋懋賞周禮曰司勲掌六卿賞地之法以/等其功左傳臧武仲曰夫銘天子令德諸侯言時計功)
(大夫/稱伐)惟師尚父昆吾載寶鼎之銘王命尸臣栒邑傳琱
戈之賜(墨子曰昔夏開使飛廉採金於山以鑄鼎於昆/吾蔡邕銘論曰呂尚作周太師而封齊其功銘)
(於昆吾之冶張景陽七命曰銘德於昆吾之鼎是也漢/書郊祀志曰美陽得鼎獻之中有刻書曰王命尸臣官)
(此栒邑賜爾旂鸞黼黻琱戈尸臣拜手稽首曰敢對揚/天子丕顯休命張敞曰臣愚不足以迹古文竊以傳記)
(言之此鼎殆周之所以褒賜大臣大臣子孫/刻銘其先功藏之於宗廟也注云尸主也)故知太上
立德(左傳叔孫/豹之言)明試以功(出尚/書)存有顯爵之榮殁有大
名之貴(郊特牲云死而諡今也古者生無爵死無諡晉/中興書曰中宗即位尊號時賜諡多由封爵不)
(考德行王導上疏曰臣聞大行受大/名小行受小名則稱實不誣而巳)昊天不弔其惟楚
國公乎(詩云昊天不弔/不憖遺一老)可以旌德景鐘勒勲彞器(晉語/曰昔)
(克潞之役魏顆以其身郤退秦師於輔氏親止杜囘其/勲銘於景鐘左傳昭十七年籍談曰諸侯之封也皆受)
(明器於王室以鎮撫其社稷故能薦彝器於王王曰有/勲而不廢有績而載奉之以土田撫之以彝器杜預曰)
(彝常也謂可/常寶之器)式昭盛美載揚洪烈者焉公諱寜字永安
昌黎徒河人也(周書/有傳)都尉總六縣之卿名山稱五岳之
佐(序慕容氏之先世居昌黎徒河本漢遼東屬國都尉/治也後漢書百官志曰毎屬國置都尉一人比二千)
(石郡國志曰遼東屬國故邯郸西部都尉安帝時以為/屬國都尉别領六城雒陽東北三千六百六十里六縣)
(謂昌遼賔徒徒河無慮險瀆房也五岳爾雅中岳嵩山/東岳泰山西岳華山南岳衡山北岳恒山按燕在趙北)
(其名山為醫無閭是北岳之佐也周禮職方氏云東/北曰幽州其山鎮曰醫無閭鄭注云醫無閭在遼東)燕
太祖文皇帝慕容皝以當世英雄奄有河朔(詩云奄有龜/䝉河朔河北)
(也鄭康成曰/朔比方也)趙之南境且建王城冀之北土仍為興國
(晉書載記曰慕容氏其先有熊氏之苖裔世居北􁆎邑/於紫蒙之野其後與匈奴並盛控弦之士二十餘萬秦)
(漢之際為匈奴所敗分保鮮卑山因以為號莫護拔率/其諸部入居遼西從宣帝伐公孫氏有功拜率義王始)
(建國於棘城之北燕多冠歩搖冠莫護拔好之乃斂髮/襲冠諸部因呼之曰歩揺其後音訛遂為慕容焉或云)
(慕二儀之德繼三光之容遂以慕容為氏慕容皝字元/貞廆第三子也龍顔版齒身長七尺八寸雄毅多權略)
(尚經學善天文廆卒嗣位朝鮮公討逸豆歸築榆城安/晉二城而還征遼東剋襄平分徙遼東大姓於棘城置)
(和陽武次西樂三縣襲宇文别歩於大獲從昌黎踐凌/而進擒母弟仁敗屈雲於五官水盡俘其衆以咸康三)
(年僣即王位皝將圖石氏從容謂諸將曰石季龍自以/安龍諸城守防嚴重城之南北必不設備今若詭路出)
(其不意冀之北土可盡破也於是率騎二萬出蠮螉塞/長驅至於薊城進渡武遂津於高陽所過焚燒積聚倞)
(徙幽冀三萬餘戸使陽裕等築龍城搆宮廟改柳城為/龍城於是成帝遣使持節拜皝侍中大都督河北諸軍)
(事大將軍燕王咸康七年皝遷都龍城伐宇文歸斬其/將奕于盡俘其衆開地千餘里徙其部人五萬餘落於)
(昌黎改渉奕于城為威德城以永和四年死在位十五/年時年五十二儁僣號追諡文明皇帝東京賦曰然後)
(以建王城左氏傳曰/冀之北土焉之所生)公既皝之苖裔家世燕陲(周書本/傳其先)
(慕容氏前燕/之支庶也)高祖侍中(本傳高/祖勝)使持節都督中外諸軍
事太保錄尚書北地(疑作/海)王慕容超之世(晉書載記曰/慕容超字祖)
(明德兄北海王納之子/以義熙元年僣嗣偽位)藩屏王室詳之燕錄可得稱焉
(左氏傳曰封建親戚以蕃屏周崔/鴻十六國春秋有前燕錄後燕錄)曾祖尚書府君因魏
室之難改姓豆盧仍為官族(本傳云勝以燕皇始初歸/魏授長樂郡守賜姓豆盧)
(氏或云避難改焉案傳改姓/當是高祖此云曾祖為異也)祖仕魏文成皇帝(豆盧永/恩碑云)
(祖代左右將軍魏文皇帝直寢魏書本紀/云高宗文皇帝諱濬景穆皇后之長子也)考早亡(本傳/云父)
(長/柔)朝廷以庸勲攸屬恩深追逺保定三年有詔贈柱國
將軍少師涪陵郡開國公食邑二千戸(本傳云父長柔/𤣥鎮將有威重)
(見稱於時武成初以寜著勲追贈柱國大將軍少/保涪陵公隋書地志曰梁州涪陵郡西魏置合州)公稟
氣中和降祥川嶽岐嶷表羈貫之年通禮稱綺紈之歲
夙著竒節幼表大成(本傳云寜少驍勇果有志氣身長/八尺美儀容善騎射詩大雅曰克)
(岐克嶷鄭云岐岐然意有所知也其貌嶷然有所别識/也榖梁傳曰羈貫成童漢書敘傳稱綺𥜗紈袴師古曰)
(綺即今之繒紈皁黒色學記曰九年/知顯通達强立而不反謂之大成)兄弟分果備知推
讓賔客解鈴曽無恡色(本傳云初寜未有子養弟永恩/子勣及生子讚親屬皆請讚為)
(嗣寜曰兄弟子猶子也吾何擇焉遂以勣為世子世以/稱之又請以先封武陽郡三千戸益弟孔融家傳曰兄)
(弟七人融第六幼有自然之性年四歲時毎與諸兄共/食梨融輒引小者大人問其故荅曰我小兒法當取小)
(者由是宗族竒之傅暢自序曰余方五歳散騎常侍魯/叔虎與先公友善喜與余戲常脫余金環與侍謂余怖)
(惜余笑與之經日/不索見太平御覽)永安元年太宰爾朱天光(一本作/元天穆)魏
室元輔握兵淮右抗權江南(魏書曰爾朱天光榮從祖/兄子少勇決善弓馬榮親)
(愛之毎有軍戎事要常預謀策永安中加侍中金紫光/禄大夫北秀容第一酋長尋轉衞將軍大將軍元天穆)
(東征邢杲詔天光以本官為使持節/假鎮東將軍都督𨽻天穆討破之)公時任别將便從
征伐自是長城峽石必先行陣秦南隴西毎當矢石摧
堅乗勝莫不前驅策勲行賞常居第一(本傳云永安中/以别將隨爾朱)
(天光入闗加授都督又以破万俟醜奴功賜靈夀男天/光敗後侯莫陳悦反太祖討悦寜與李弼率衆歸太祖)
(周書賀拔岳傳云時万俟醜奴僣稱大號闗中騷動爾/朱天光軍至汧渭之間醜奴棄平涼而走岳追擒之賊)
(行臺万俟道洛入隴投略陽賊帥王慶雲天光與岳渡/隴並擒之禹貢曰夾右碣石入於河太康地志曰樂狼)
(遂城縣長城所起蜀志隴西郡屬秦/州左傳荀偃士匄攻偪陽親受矢石)永熙元年補子都
督並加鼓節軍儀除桑乾太守(漢書地理志云代郡有/桑乾縣隋志云馬邑郡)
(善陽縣有後/魏桑乾郡)轉補都督其年以魏皇西幸奉迎大駕賜
封河陽縣開國伯增邑三百戸(本傳云魏孝武西遷以/奉迎勲封河陽縣伯邑)
(五百戸隋志云河内郡/河陽有古河陽城治)俄遷大中大夫改伯為侯增邑
九百戸(本傳在大/統元年)仍授使持節都督顯州諸軍事顯州
刺史(本傳顯州大中正隋志扶/風郡陳倉後周置顯州)四年遷鎮東將軍金紫
光禄大夫其年秋河橋之役先登破陣(本傳云從太祖/擒竇泰復𢎞農)
(戰沙/苑)遷為車騎大將軍儀同三司五年沙苑之功加封
合前二千戸俄授敷州刺史加散騎常侍外深推轂内
侍集書(顔師古曰推轂薦舉人如車轂之運轉也此云/推轂集書謂常侍之職夾車參乗入侍左右集)
(羣書/也)十五年授右衞將軍十六年授大將軍後魏元年
重授敷州刺史公以先經刺舉固辭不就(本傳云拜北/華州刺史在)
(州未幾以廉平著稱加散騎常侍七年從于護破稽胡/帥劉平伏於上郡及梁企定反以寧為軍司監隴右諸)
(軍事賊平進位侍中使持節驃騎大將軍開府儀同三/司九年從太祖迎高仲密與東魏戰於邙山遷左衞將)
(軍進爵范陽郡公増邑四百戸十六年拜大將軍羌帥/傍乞鐵忽及鄭五醜等反叛寜率衆討平之周太祖紀)
(云魏廢帝三年改北/華州為鄜州鄜音敷)三年(本傳魏恭/帝二年)改封武陽郡開國
公(隋書地理志云武陽郡後周置魏/州武陽郡莘縣後周置武陽郡焉)除尚書僕射職惟
贊奏任居封掌分左右之儔兼典舉之選(漢書百官表/云僕射秦官)
(自侍中尚書博士郎皆有古者重武有主射以督課之/軍屯騶宰永巷宮人皆有取其領事之號後漢書百官)
(志曰尚書僕射一人六百石署尚書事令不在則奏下/衆事漢書典官職云尚書僕射主開封掌授禀假錢榖)
(也百官表注云建安以來執金吾榮劭為尚書左僕射/僕射之有左右自此始也魏志曰陳泰為尚書左僕射)
(典選/舉)屬以江南阻兵渚宮邊敵軍機警急鋒鏑縱橫(謂/梁)
(將王琳寇江陵也注見下文江陵本楚地戰國時荆郢/通稱江南左氏傳曰阻兵安忍渚宮謂江陵也後漢陳)
(龜年傳疏曰懸命鋒鏑顔師古曰鋒戈㦸刃也/鏑箭鏃也史記索隠注曰南北為縱東西為横)公奉命
星言元戎啓路總秦人之銳士兼荆户之廣卒(謂奉命/征討自)
(秦至楚也詩云星言夙駕又云元戎十乗以先啓行按/魏都長安故云秦人江陵楚地故云荆戸漢書刑法志)
(曰秦昭以銳士勝師古曰銳勇利也左傳宣十二年曰/其君之戎分為二廣廣有一卒卒偏之兩杜預注曰十)
(五乗為一廣司馬法百人為卒二十五人為兩車十五/乗為大偏今廣十五乗亦用舊偏法復以二十五人為)
(承/副)水龍競雙刀之勢歩騎陳四分之威(豫章記曰劒入/襄城水中變為)
(二龍漢書云冒頓縱精兵三十餘萬騎圍高帝於白/登匈奴騎西方盡白東方盡駹北方盡驪南方盡騂)夷
陵既燒黔中方定旋軍反斾解甲休兵(屬以江南至解/甲休兵  本傳)
(云梁將王琳遣其將侯方兒潘純陀寇江陵寜與蔡祐/鄭永等討之方兒等遁走史記楚世家曰頃襄王二十)
(一年秦將白起遂拔我郢燒先王墓/夷陵二十二年秦復拔我巫黔中郡)其後鳳州内叛成
都外絶公又總督衆軍蒐乗即道兵不血刃並皆擒獲
遷其酋豪納其降附(本傳云三年武興氏及固宜氐魏/天王等相因反叛寜復討平之隋)
(志云河池郡後魏置南岐州後/周改曰鳳州又蜀郡有成都縣)皇朝受終文祖革命神
宗選賢與能改絃創制爰降册書授公柱國(本傳云孝/閔踐阼授)
(柱國大將軍皇朝謂周也尚書舜典曰正月上日受終/於文祖鄭康成曰文祖者五府之大名猶周之明堂史)
(記正義曰尚書帝命驗云帝者承天立府以尊天垂象/也五府者唐虞謂之天府文祖者赤帝熛怒之府名曰)
(文祖火精光明文章之祖也周易曰天地革命尚書禹/謨曰正月朔旦受命於神宗選賢與能禮記禮運之辭)
(也/)增邑四千戸二年(本傳武/成初)授同州刺史襟帶闗輔脣
齒秦晉編戸殷積邸閣儲峙藩籬是任親賢勿居(按括/地志)
(同州本臨晉城也一名大荔城亦曰馮翊城言同州要/地以寜賢能擢斯職也西京賦曰衿帶易守闗謂闗中)
(輔謂三輔也左氏傳曰脣亡齒寒言同州為古秦晉二/國脣齒之地也獻帝紀曰大司農出雜繒二萬匹賜公)
(卿以下及貧民不能自存者李傕曰我邸閣儲峙少乃/悉載其營見魏志董卓傳注過秦論云䝉恬北築長城)
(而守藩籬張孟陽劒閣銘曰形勝之地匪親勿居此云/親賢勿居者言此同州險要之地非親子弟與賢者不)
(可令/居也)公建旟作牧褰帷行部六條斯舉百城咸勸(周禮/九旗)
(之名云鳥隼曰旟漢書公卿表曰刺史成帝更名牧後/漢書曰賈琮為冀州刺史舊典傳車驂駕垂赤帷裳迎)
(於州界及琮之部命御者褰之百城聞風自然震悚其/諸臧過者解印綬去漢書百官公卿表注曰刺史班宣)
(周行郡國省察治狀黜陟能否斷治寃獄以六條問事/非條所問即不省謝承後漢書曰黃琬拜豫州刺史威)
(邁百/城)三年授公大司寇又以公勲庸特著冊封楚國公
食邑一萬戸蓋因破侯方仁等於荆陜即其地而封焉
(本傳云復督諸軍討稽胡郝阿保劉桑德等破之遷大/司寇進封楚國公邑萬戸别邑鹽亭一千戸收其租賦)
逖糾王慝弛張刑政(左傳僖二十八年王命晉侯曰逖/糾王慝杜預曰逖逺也有惡於王)
(者糾而/逺之)式遏寇虐於是御之以寛猛(詩云無俾作慝式/遏寇虐左氏傳曰)
(寛以/濟猛)柔逺能邇然後平之以沖和(詩云柔逺能邇以定/我王老子曰沖氣以)
(為/和)舜任咎陶不仁者逺(論語子/夏之辭)晉舉隨㑹羣盜皆奔(左/氏)
(傳曰晉隨㑹將中軍且為/太傅晉國之盜奔秦也)保定四年授岐州諸軍事岐
州刺史沉痼彌留(本傳云保定四年授岐州刺史屬大/軍東討寜輿疾從軍隋志云扶風郡)
(舊置/岐州)保定五年三月四日薨於私第春秋六十有二(本/傳)
(云五年薨於同/州時年六十六)詔贈太保同鄜等十州諸軍事同州刺
史諡昭公(本傳/同)禮也十月庚申𦵏於洪瀆之川馳綍毁
宗客車專道(禮記曰四十者馳綍鄭注云綍引棺紼也/檀弓曰及𦵏毁宗躐行出於大門殷道也)
(雜記曰專道而行注云/柩行於路人皆避之)𤣥甲被屬國之兵介士陳輕車
之騎(漢書曰霍去病薨上發屬國𤣥甲又/曰張安世薨天子贈以輕車介士)克善令終生
榮死感嗚呼哀哉公經德秉哲(尚書酒誥辭孔傳/云能常德持智也)體道
居貞履貴思沖居盈(一作/滿)念損澄波千頃不能變其清
濁高牆百仞無以測其汙隆立身行已居安如墜亡躬
殉義視嶮若夷至於將略應變出竒設伏太乙風角之
占常從星辰之候樓船戰陣之錄强弩馳射之書(漢書/曰翼)
(奉有風角五德又藝文志有太壹雜子星太壹兵法有/常從日月星辰二十一巻師古曰常從人姓名也老子)
(師之藝文志又曰武帝時軍政楊僕捃摭遺逸紀奏兵/錄列傳云楊僕為樓船將軍又藝文志有强弩將軍王)
(圍射法五巻望逺連/弩射法具十五篇)莫不動會幾神發符雷電(至於至/雷電)
(本傳云寜嘗與梁企定遇於平涼州相與肄射乃於/百歩懸莎草以射之七發五中定服其能贈遺甚厚)梯
衝所向地靡百樓之城長㦸所臨野闗(疑作/闕)三門之陣
(魏略曰諸葛亮攻郝昭於陳倉以雲梯衝車臨城中昭/以火箭射之雲梯盡然人皆燒死後漢書公孫瓚與子)
(續書曰袁氏之攻狀若鬼神梯衝舞吾樓上應瑒檄/文曰長戟百萬後漢書高彪曰天有太一五將三門)是
以斬將搴旗四十三戰尊官厚禄三十七年武彰七德
之義歌誦九功之業(漢書楊僕傳上以書勅責之曰非/有斬將騫旗之實也師古曰騫與)
(搴同騫拔取之司馬遷報任安書曰外之不能備行伍/攻城野戰有斬將搴旗之功下之不能積日累勞取尊)
(官厚禄以為宗族交遊光寵左傳楚子曰夫武禁暴戢/兵保大定功安民和衆豐財者也杜預注曰此武七德)
(又傳晉郤缺曰九功之德皆可歌/也謂之九歌六府三事謂之九功)迹紀庸器之文行昭
易名之典(表記鄭注云諡者行之迹也周禮曰典庸器/掌藏樂器庸器鄭注云庸器伐國所獲之器)
(若崇鼎貫鼎及以其兵物所鑄銘也又云陳庸器鄭注/云陳功器以華國也禮記曰衞公叔文子卒其子戍請)
(諡於君曰日月有時將葬矣請所以易其名者君曰昔/者衞國凶饑夫子為粥以與國之饑者是不亦惠乎昔)
(者衞國有難夫子以其死衞寡人不亦貞乎夫子聽衞/國之政修其班制以與四鄰交衞國社稷不辱不亦文)
(乎故謂夫子/貞惠文子)昔臧文既沒穆叔稱其立言鄭僑云亡宣
尼泣其遺愛(左傳襄二十四年云穆叔如晉范宣子逆/之問焉曰古人有言曰死而不朽何謂也)
(穆叔曰魯有先大夫曰臧文仲既沒其言立其是之謂/乎又昭二十年曰子産卒仲尼聞之泣曰古之遺愛也)
德陽青石之墓千年未平(華陽國志曰德陽縣有青石/祠車騎將軍鄧芝葬於其山)
板(疑作/枝)江白虎之碑百代無毁(板江當作枝江水經注/曰陳留王子香漢和帝)
(時出為荆州刺史有惠政天子徵之卒枝江亭中常有/三白虎出入人間送喪踰境百姓追美甘棠以永元十)
(八年立廟設祠刻石銘德號曰枝江白虎王君其子孫/世今猶謂之為白虎王又按板江者後漢書南蠻傳板)
(楯蠻􁆎者秦昭襄王時有一白虎常從羣虎數遊秦蜀/巴漢之境傷害千餘人昭王乃重募國中有能殺虎者)
(賞邑萬家金百鎰時有邑郡閬中夷人能作白竹之弩/射殺白虎昭王嘉之乃刻石盟號為板楯蠻􁆎然此云)
(送葬當用枝/江白虎也)敢因斯義乃作銘曰
遼水之東冀州之北既曰都尉兼稱屬國(後漢書和帝/紀曰永元十)
(六年復置遼東西部都尉官注云西部都尉安帝以為/屬國都尉在遼東郡昌黎城也漢書曰以蘓武為典屬)
(國師古曰典屬國本秦官/漢因之掌歸義蠻􁆎屬官)斂氣餘勇雄邊遺則孝實天
經忠為令德(左傳高固曰欲勇者賈余餘勇孝經曰/夫孝者天之經也左氏傳曰忠為令德)冠
冕世禄羽儀祚𦙍俗被燕丹風慚英藺(言燕王苖裔世/居燕也地理志)
(稱燕俗有燕丹遺風西征賦曰/杖命世之英藺注云藺相如也)劬勞役行辛苦行陣勇
過溺駿氣踰瓦震(謝聎登孫權故城詩曰北拒溺驂鑣/李善云春秋感精符曰强傑並侵戰)
(兵雷合龍門溺驂史記曰趙惠文時秦/軍軍武安西鼓噪勒兵武安屋瓦盡振)王國克生思皇
多士溫溫恭人謙謙君子(上三句詩辭/下謙卦爻辭)擁旄仗節出蕃
入仕(脫二/字)五朝建旟千里(李廵曰旄牛尾著竿首/也爾雅曰鳥隼曰旟)時逢
改特(疑作/物)名載策勲淮隂召拜昭陽破軍(改物謂周受/禪也左氏傳)
(曰文之伯也豈能改物又曰賜爵策勲焉禮也史記淮/隂侯韓信傳曰王拜大將又楚世家陳軫問昭陽曰願)
(聞楚國破軍殺將者何以貴/之昭陽曰其官為上柱國)職司刑政獄慎深文沈羊
不飲萑盜無聞(職司刑政謂授大司寇也漢書趙禹傳/周亞夫曰極知禹無害然文深不可以)
(居大府劉向新序曰魯有沈猶氏旦飲羊飽之以欺市/人孔子將為司寇沈猶氏不敢朝飲其羊左氏傳曰鄭)
(國多盜取人/於萑苻澤中)巴庸薄伐江漢專征軍總六校兵兼七營
(春秋巴國本姬姓左傳桓九年云巴子使韓服告楚請/與鄧為好是也杜預云巴國在巴郡江州縣文十六年)
(云巴與秦楚共滅庸戰國時七國稱王巴亦稱王張儀/貪巴苴之富取巴執王以歸置為郡縣杜預曰庸今上)
(庸縣屬楚之小國又曰漢水出武都至江夏南入江按/巴庸江漢皆楚地時王琳之寇江陵命寜討之故云是)
(矣漢書百官公鄕表云五校尉皆二千石晉書職官志/曰屯騎歩兵越騎長水射聲等校尉是為五校並漢官)
(也又王濬傳曰拜濬輔國大將軍舊校惟五置此營自/濬始也有司又奏輔國依比未為逹官不置司馬不給)
(官騎詔依征鎮給五百大車増兵五百人為輔國營給/親騎百人官騎十人置司馬按五校尉加輔國為六校)
(也魏書曰公孫淵自稱燕王令官屬上書曰七營/虎士五部蠻􁆎各懐素飽見魏志公孫淵傳注)運長
撃短後實先聲增壘威敵減竈潛兵(周書曰長勝短漢/書李左車曰兵有)
(先聲而後實左氏傳曰宋皇瑗圍鄭師毎日遷舎作壘/塹成輒徙合其圍也壘合鄭師哭遂取鄭也減竈孫臏)
(事注/已見)鐘鳴夜漏晞露朝陽邑里蕭索宅帷荒涼(魏志田/豫曰年)
(過七十而居位猶鐘鳴漏盡而夜/行不休也李陵曰人生若朝露)豐碑下柩題凑遷喪
宮臨樗里臺傾孟嘗(檀弓曰公室視豐碑鄭注曰言視/者時僣天子也豐碑斲大木為之)
(形如石碑於槨前後四角樹之穿中於間為鹿盧下棺/以繂繞天子大繂四碑前後各垂鹿盧也繂音律漢書)
(曰霍光薨賜便房黃腸題凑各一具史記曰樗里子卒/𦵏於渭南章臺之東曰後百歳是當有天子之宮夾我)
(墓桓子新論曰雍門周説孟嘗君曰千/秋萬歳後高臺既巳傾曲池既巳平)卜兆戒期逺辰
告筮德遺身後名昭没世(孝經曰卜其宅兆而安措之/鄭注云宅墓穴也兆塋域也)
(𦵏事大故卜之曲禮曰凡卜筮日旬之外曰逺某日旬/之内曰近某日喪事先逺日吉事先近日左氏傳曰吾)
(聞有盛德者必百世祀論語/曰君子疾没世而名不稱焉)館舎長捐泉扃永閉晏嬰
悼齊柳莊悲衞(晏子春秋曰晏子死景公伏尸而號曰/天降禍於齊不加禍於夫子齊國之社)
(稷危矣又云晏子死公操玉加於晏子而哭之涕沾襟/章子諌曰非禮也公曰安用禮乎吾失夫子則亡何禮)
(之有禮記曰柳莊寢疾衞獻公請於尸曰臣有柳莊非/寡人之臣也杜稷之臣也又按左傳齊公孫竈卒晏子)
(曰惜也姜族弱矣似引此事謂悼齊國然柳莊無悲衞/之言明是齊悼晏嬰衞悲柳莊互文也言寜死天子愍)
(焉如晏嬰之見悼於齊君/柳莊之致悲於衞主也)風秋北原日没川逝𦵏田舊
頃客土新封淚墮片石劒挂孤松(漢書成帝永始元年/詔曰客土疏惡終不)
(可成服䖍曰取他處土以増高為客土也晉書曰羊祜/好遊峴山襄陽人建碑立廟於其地望其碑者無不流)
(涕因謂之墮淚碑劉向新序曰延陵季子將西聘晉帶/寶劒以過徐君徐君不言而色欲之季子為有上國之)
(事未獻也然心許之致使於晉顧反則/徐已死於是以劒帶徐君墓樹而去)清徽令範千載
餘蹤
　　周兗州刺史廣饒公宇文公(本姓鄭周/書作鄭常)神道碑
唐朝以元凱並進十有六人周室以昭穆先封十有五
國(帝王世紀曰堯都平陽於詩為唐國徐廣曰號陶唐/左氏傳曰昔高陽氏有才子八人謂之八愷高辛氏)
(有才子八人謂之八元此十六族也又曰昔武/王克商光宅天下其兄弟之國者十有五人)發源纂
胄葉𣲖枝分開國承家珠聨璧合(周易曰開國承家竹/書紀年曰日月如連)
(珠五星/如合璧)是用克明峻德(尚書/辭也)思皇多士(詩大雅/之詞也)盛德有
後公其裕哉公諱常字子元豫州滎陽人也(周書附鄭/偉傳後)
周宣中興然後樹賢建戚鄭武有國然後保姓受氏(韋/昭)
(鄭語注曰桓公友鄭始封之君周厲王之少子宣王之/弟也宣王封之於鄭又周語注云鄭武桓公之子武公)
(滑突也幽王既滅鄭武公以卿士夾輔平王/東遷洛邑左氏傳曰保姓受氏以守宗祊)荆衡之賦
千乗莫能加兵虢㑹之封十城翻為獻邑(按春秋鄭國/屬楚至弭兵)
(之㑹始晉楚俱朝荆衡楚地云賦千乗者若左傳魯賦/八百乗邾賦六百乗此云千乗之賦以貢楚也云莫敢)
(加兵者左傳宣十六年楚子圍鄭克之退三十里而許/之平按自後鄭屬於楚國語曰鄭桓公問於史伯曰王)
(室多故余懼及焉其何所可以逃死史伯曰其濟洛河/穎之間乎是其子男之國虢㑹為大虢叔恃勢㑹仲恃)
(險是皆有驕侈怠慢之心而加之以貪冒君若以周亂/之故寄孥與賄焉不敢不許周亂而弊是驕而貪必將)
(背君君若以成周之衆奉辭伐罪無不克矣若克鄢蔽/補丹依㽥厯辛君之土也若前莘後河右洛左濟主芣)
(騩而食溱洧修典型以守惟是可以少固公悦乃東寄/孥與賄虢㑹受之十邑皆有寄地韋昭曰十邑謂虢㑹)
(鄢蔽補丹依/㽥厯辛也)况復郊門致騎先迎内史之賔(史記曰鄭/莊以任俠)
(自喜孝景時為太子舎人毎五日休洗常置驛馬長安/諸郊存諸故人請謝賔客夜以繼日武帝立莊稍遷至)
(九卿為/右内史)南宮旦朝獨識尚書之履(漢書曰哀帝擢鄭崇/為尚書僕射數求見)
(諌争上初納用之毎見曳革/履上笑曰我識鄭尚書履聲)祖思慶建威將軍山陽太
守(隋志云揚州江都郡/山陽縣舊置山陽郡)建威取曹仁之號可以定名山
陽有王暢之賢足觀風俗(魏志曰曹仁字子孝太祖從/弟也文帝時拜大將軍後漢)
(書曰王龔山陽高平人也子暢字叔茂以清實為稱無/所交黨拜南陽太守郡中豪族多以奢靡相尚暢常布)
(衣皮褥車馬羸/敗以矯其敝)考頊(周書鄭偉傳云偉/族人頊字寜伯)銀青金紫方於
溫羨傅袛鎮南征東比於劉𢎞荀顗(晉書曰溫羨字長/卿太原祁人懐帝)
(即位遷左光禄大夫開府領司徒又曰傅袛字子莊北/海泥陽人拜常侍加光禄大夫門施行馬晉書職官志)
(曰左右光禄大夫加金章紫綬者品秩第二加銀章青/綬者品秩第三銀青金紫謂溫羡傅袛皆為光禄大夫)
(也晉書曰劉𢎞字和季沛國相人也新野王歆之敗也/以𢎞代為鎮南將軍都督荆州諸軍事荀顗字景倩穎)
(川人魏太尉彧之第六子也母丘儉文欽反顗預討有/功進爵萬歲亭侯武帝踐阼位至侍中太尉鎮南謂劉)
(𢎞征東謂/荀顗也)報功之册則槐路是儀贈行之典則荆河惟
牧(本傳云頊少有幹用起家貟外散騎侍郎稍遷行臺/左丞與偉同謀立義後隨偉入朝賜爵魏昌縣伯除)
(太府出為扶風郡守後為太府少卿轉衞尉少卿厯職/内外並有恪勤之稱尋卒官贈儀同三司豫州刺史周)
(禮曰三槐三公位焉禹貢曰荆河惟/豫州言頊位至少卿贈豫州刺史也)公弱齡早慧幼學
夙成立必正方言無勦説(易曰君子以立不易/方禮記曰毋勦説)青衿智
勇即埋雲夢之蛇童子仁心巳愛中牟之雉(列女傳曰/孫叔敖為)
(兒時出遊見兩頭蛇殺而埋之歸見其母泣問其故曰/吾聞見兩頭蛇者死恐他人見殺而埋之矣母曰夫有)
(隂德者陽報之爾黙矣必興於楚及長為令尹後漢書/曰魯恭為中牟令螟不入中牟河南尹袁安使仁恕掾)
(肥親往廉之恭隨行阡陌俱坐桑下有雉過止其傍傍/有童兒親曰何不捕之兒言雉方雛親曰所以來者欲)
(察君之化迹耳今蟲不犯境一異也化及鳥/獸二異也豎子有仁心三異也具以狀白安)始遊庠塾
不無儒者之榮或見兵書遂有風雲之志(許氏説文曰/塾門側堂也)
(後漢書二十八將論曰/感㑹風雲奮其智勇)出忠入孝事盡於心脩身立名
理窮於性大統三年起義華陽先登廣武浮潛逾沔入
渭亂河(周書鄭偉傳云大統三年河内公獨孤信既復/洛陽偉與宗人榮業糾合州里建義於陳留攻)
(拔梁州擒東魏刺史鹿永吉等獲陳留郡守趙季和乃/率衆來附因是梁陳之間相次降欵偉馳入朝太祖與)
(語歎美之按常父項與偉同謀立義本傳亦云以立義/及累戰功知起義之時鄭常在焉禹貢曰華陽黑水惟)
(梁州華陽華山之南常建義陳留攻拔梁州為華陽矣/孟康曰於榮陽築兩城相對因為廣武城史記楚與漢)
(臨廣武而軍是也禹貢曰浮於潛逾於沔入於渭亂於/河漢書地理志師古注曰漢上曰沔音莫踐反正絶流)
(曰/亂)䝉授永安縣開國男輔國將軍(隋志冀州西河郡永/安縣又臨汾郡霍邑)
(舊曰/永安)自爾長從太祖入為帳内都督河橋接戰秋水則
三月不流洛城揮鋒金墉則一月路斷(史記正義曰河/橋在臨晉縣東)
(渡河至蒲州今蒲津穚也陸機洛陽記曰/金墉城在宮之西北角魏故宮人皆在中)西京不賔羌
戎侵軼城如飛鳥地有伏龍(按此疑常除涼州刺史總/督河西甘瓜諸州軍事故)
(云飛鳥伏龍集中崔説碑文亦云是矣西京不賔者按/漢書地志張掖酒泉故昆邪王地武帝太初元年開後)
(元年分酒泉置敦煌郡敦煌本古瓜州左傳所云允姓/之戎居於瓜州者也故云羌戎矣山海經曰三危之山)
(三青鳥居之水經曰三危山在敦煌縣南西河記曰姑/臧匈奴故曰蓋藏城也城不方有頭尾兩翅名蓋鳥城)
(晉書張軌傳曰姑臧城本匈奴所築南北七里東西三/里地有龍形故名卧龍城又按括地志云伏龍祠在同)
(州馮翊縣西北四十里故老云漢時自徵穿渠引洛得/龍骨其後立祠因以伏龍為名今祠頗有靈驗是同州)
(亦有伏龍之名然以崔説碑飛鳥伏龍按之及本/文西京不賔羌戎侵軼知是涼州之卧龍城也)公以
金僕裁抽靈銔蹔舉蜂目巳奔狼心遂革(左傳莊十一/年曰乗丘之)
(役公以金僕姑射南宮長萬杜預曰金僕姑矢名又昭/十年傳曰齊惠欒高伐虎門公卜使王黑以靈姑銔率)
(吉請斷三尺焉而後用之杜注云靈姑銔公旗名斷三/尺不敢與君同又文元年傳曰楚子將以商臣為太子)
(訪諸令尹子上曰是人蜂目而豺聲忍人也又昭/二十八年傳曰狼子野心非是莫喪羊舌氏矣)遷平
東將軍帥都督十五年襲父封魏昌縣開國伯轉大都
督(隋志云石城郡石泉縣舊曰永樂置晉昌郡/西魏改郡曰魏昌後周省魏昌郡入中城郡)魏後三
年授使持節車騎大將軍儀同三司黃權受詔嘉其入
魏之功竇憲當官賞其平戎之策公之此授勲庸著矣
(蜀志曰黃權字公衡巴西閬中人也先主時為鎮北將/軍後降魏景初元年遷車騎將軍儀同三司後漢書曰)
(竇憲字伯度南匈奴請兵北伐拜憲為車騎將軍與耿/秉各將四千騎與北單于戰於稽落山大破之言常為)
(車騎勲同/二公矣)進爵廣饒縣開國公(本傳云賜爵饒陽侯隋/志云徐州東海郡東海)
(縣舊曰/廣饒)邑五百戸保定三年授都督羅州諸軍事羅州
刺史(隋志房陵郡竹山梁曰/安城西魏改焉置羅州)仍領金州兵馬應接上庸
公於文谷路溪澗峥嶸巖崖豁嶮山窮水斷馬束橋飛
中埒既開雙城即欵(隋志云西城郡梁置梁州尋改南/梁州西魏改置東梁州尋改為金)
(州置總管府上庸公陸騰也漢書地理志曰漢中有上/庸縣括地志曰上庸今房州竹邑縣即金州是也隋志)
(房陵郡上庸梁曰新豐西魏改焉後周曰孔陽周書曰/陸騰字顯聖代人也魏恭帝三年爵上庸縣公保定二)
(年資州磐石民反殺郡守據險自守州軍不能制騰討/斬之而蠻獠兵及所在蜂起山路險阻難得掩襲騰遂)
(量山川形勢隨便開道蠻獠畏威承風請服所開之路/多得古銘並是諸葛亮桓溫舊道是年鐵山獠抄斷内)
(江路使驛不得通進軍出其不意撃之應時奔潰一日/三下其城斬其魁帥獲三千人招納降附者三萬户益)
(州記曰江曲由左擔道鄧艾束馬懸車之處山窮水斷/馬束橋飛者言房陵道險水陸無路懸車束馬飛橋度)
(濟也中埒既開雙城即欵者按/周書司馬裔傳陸騰進次雙城)往者申息盡掩江黃無
援(往者以下追叙梁元帝武陵王紀之師也楚蜀興師/脣亡齒寒江陵之伐當必與焉左氏傳曰申息之北)
(門不啓又曰江黃道柏皆弦姻也言魏人侵蜀元帝不/恤其難而使樊猛斬紀故云無援矣此下皆言元帝之)
(敗/也)涔陽極浦亟犯風塵夏首西浮頻遭鋒鏑(涔陽夏首/楚地風塵)
(喻亂也楚辭曰望涔陽兮極浦又曰望夏首而西浮王/逸曰夏首夏水口也杜預曰漢水入口今夏口也師古)
(曰鋒戈戟刃/也鏑箭鏃也)公以伏波受脤樓船誓衆入橫江之陣進
下瀨之兵(漢書曰路博德為伏波將軍後漢書曰馬援/為伏波將軍左傳戎有受脤漢書曰楊僕為)
(樓船將軍郡縣志云横江浦在和州對江之采石往來/濟渡處漢書武帝紀曰甲為下瀨將軍下蒼梧臣瓚曰)
(瀨湍也伍子胥/書有下瀨船)越客文身湛盧終去吳人長鬛艅艎遂
逺(漢書曰少康之庶子封於㑹稽文身斷髪以避蛟龍/之害吳越春秋曰湛盧之劒惡闔閭之無道也乃去)
(而出水行如楚楚昭王臥而寤得吳王湛盧之劒於牀/昭王不知其故乃召風湖子對曰是五山之英太陽之)
(精寄氣託靈出之有神服之有威可以拒衝拒敵然人/君有逆理之謀其劒即出故去無道以就有道今吳王)
(無道殺君謀楚故湛盧入楚昭王曰其直幾何風湖子/曰臣聞此劒在越之時客有酬其直者有市之鄕三十)
(駿馬千匹萬都之戸二是其一也薛燭對曰赤董之山/已令無雲若耶之溪深而莫測羣臣上天歐冶死矣雖)
(金量金珠玉盈河猶不能得此寶而况有市之鄕駿馬/千匹萬都之戸何足言也昭王大悦遂以為寶左傳昭)
(十七年曰吳楚戰於長岸大敗吳師獲其乗舟餘皇使/隨人與後至者守之環而塹之及泉盈其隧炭陳以待)
(命吳公子光請於其衆曰喪先王之乗舟豈惟光之罪/衆亦有焉請藉取之以救死衆許之使長鬛者三人潛)
(伏於舟側曰我呼皇則對師夜從之三呼皆迭對/楚人從而殺之楚師亂吳人大敗之取餘皇以歸)建德
四年授使持節開府儀同大將軍公孫敖下光禄之塞
諸葛誕勒丸都之山(漢書曰武帝太初元年遣因杵將/軍公孫敖築塞外受降城三年紀)
(云壊光禄諸亭障應劭曰光禄勲徐自為所築列城宣/帝時呼韓邪單于欵塞朝於甘泉宮請留居光禄塞下)
(有急保漢受降城知受降城近光禄塞也魏志曰諸葛/誕字公休瑯琊陽都人諸葛豐後也又按魏志母丘儉)
(傳云儉以高句驪數侵叛督諸軍歩騎萬人出𤣥菟從/諸道討之大戰梁口句驪王宮連破走儉遂束馬懸車)
(以登丸都六年復征之宮奔買溝追過沃沮千有餘里/至肅慎氏南界刻石紀功刋丸都之山銘不耐之城論)
(功受賞侯者百餘人本母丘儉事而云諸葛誕者以魏/志儉誕二傳相連且又揚豫換州淮南俱叛故開府通)
(用/也)公之處焉差無慚德(謂比於公孫諸/葛無慚德也)四方雜俗天下
殊風以君廉能使兼觀察馳傳擁節揚旍持斧既乗驄
馬仍被繡衣羣盜累足貴戚斂手(漢書曰暴勝之為直/指使者衣繡衣持斧)
(逐捕盜賊後漢書曰桓典拜侍御史是時宦官秉權典/執政無所囘避常乗驄馬京師畏憚為之語曰行行且)
(止避驄馬御史漢書百官公卿表曰侍御史有繡衣直/指服䖍曰指事而行無阿私也師古曰衣以繡者尊寵)
(之也貴戚斂手後漢/二鮑事注見下文)鄉亭留宿幸無歸忌之疑(後漢書/郭鎮傳)
(曰桓帝時汝南有陳伯敬者行必矩歩坐必端膝叱狗/馬終不言死自有所見不食其肉行路聞凶便解駕留)
(止還觸歸忌則寄宿鄕亭注云隂陽書厯法曰歸忌日/四孟在丑四仲在寅四季在子其日不可逺行歸家及)
(徙/也)公車奏事寜有反支之日(後漢書王符傳曰明帝時/公車以反支日不受章奏)
(章懐太子注曰凡反支日用月朔為正戌亥朔一日反/支申酉朔二日反支午未朔三日反支辰巳朔四日反)
(支寅卯朔五日反支子丑朔六日反支見隂陽書也潛/夫論曰明帝問今旦何得無上書者左右對曰反支故)
(帝曰民既廢農逺來詣闕而復使避反支是則又奪其/日而寃之也乃勅公車奏章無避反支漢官儀曰公車)
(掌啓司馬門天下上/事及徵召皆總領之)是使陽球司𨽻無所申威鮑恢都
官因人成事(後漢書酷吏傳曰陽球字方正漁陽泉州/人也拜尚書令時中常侍王府曹節等姦)
(虐弄權扇動外内球嘗拊髀發憤曰若陽球作司𨽻此/曹子安得容乎光和三年遷為司𨽻校尉又鮑永傳曰)
(永為司𨽻校尉劾帝叔父趙王良大不敬由是朝廷肅/然莫不戒慎乃辟扶風鮑恢為都官従事恢亦抗直不)
(避彊禦帝常曰貴戚且宜斂手以避二鮑其見/憚如此言鄭常威能雖陽球鮑恢不能及也)高祖武
皇帝(宇文邕太祖/第四子也)以仲春誓衆甲子濟河公仗劒六軍
披圖八陣(杜預左傳注曰六軍天子/之軍也兵法有八陣圖)譬彼張遼前鋒而
報魏主(魏志曰張遼字文逺雁門馬邑人也從征袁尚/於柳城卒與虜遇遼勸太祖戰氣益奮太祖壯)
(之自以所持麾授遼遂撃大破之斬單于蹋頓/合肥之戰幾獲孫權太祖大壯遼拜征東將軍)方之耿
弇先戰而待蕭王(後漢書曰耿弇字伯昭扶風茂陵人/也弇道聞光武在盧奴乃馳北上謁)
(固説䕶軍朱祐求歸發兵以定邯郸決䇿河北定/計南陽以成光武之業蕭王光武更始時所封也)及乎
九州逌同四隩既宅(二語出/禹貢)遂得功參勇爵名入司勲
授上開府增邑五百戸(本傳以立義及累戰功授上開/府儀同大將軍周禮司勲掌六)
(卿賞地之法/以等其功)加以舉功行賞推恩分邑兼乗而反光乎
譙郡之城載寶而歸照於臨漳之水(漢書曰司馬相如/馳四乗之傳至蜀)
(晉書地理志曰譙郡魏置檀弓曰南宮敬叔反必載寶/而朝鄭云藎嘗失位去魯載其寶來朝於君干寶晉紀)
(總論曰上諱業故改/鄴為臨漳漳水名也)即日賜姓宇文與國同族婁敬上
書於鹿輅項伯舞劒於鴻門公之此榮足為連類(漢書/曰婁)
(敬肬輓輅見齊人虞將軍虞將軍入言召見上説曰陛/下都洛不如入闗據秦之便遂都長安賜姓劉氏又高)
(祖紀鴻門之㑹云項莊入為夀請以劒舞項伯亦起舞/常以身翼蔽沛公五年封項伯等四人為列侯賜姓劉)
(氏/)以公績著屯險誠貫風霜其年授使持節都督東徐
州諸軍事徐州刺史(本傳云信東徐南兗三州刺史隋/志云徐州彭城郡舊置徐州後周)
(立總/管府)宣政元年授都督南兗州諸軍事南兗州刺史(隋/志)
(云豫州譙郡後魏置南/兗州後周置總管府)作牧濟河風行於雷澤建旟海
岱化被於淮沂(史記曰舜漁雷澤鄭康成曰雷夏兗州/澤今屬濟隂周禮九旗之名云鳥隼為)
(旟禹貢曰淮沂其乂淮沂二水名/顔師古曰淮出大復山沂出泰山)襜帷入境貪殘者解
印冕旒從政仁義者郊迎(後漢書曰賈琮為冀州刺史/舊典傳車驂駕垂赤帷裳迎)
(於州界及琮之部升車言曰刺史當逺視廣聽糾察美/惡何有反垂帷裳以自掩塞乎乃命御者褰之其諸臧)
(過者望風解印綬去又曰郭賀拜荆州刺史顯宗廵狩/到南陽特見嗟嘆賜以三公之服黼黻冕旒勅行部去)
(襜帷使百姓見其/容服以章有德)豈直白石開渠青鹽換粟祥雲入境
行雨隨軒而巳哉(白石開渠未詳疑即溝洫志白渠魏/志曰徐邈為涼州太守值諸葛出祁)
(山隴右三郡反河右少雨乏穀邈上修武威酒泉鹽池/以收虜穀廣志曰北肓有青鹽謝承後漢書鄭𢎞行春)
(隨車/致雨)在任遘疾薨於方鎮皇甫嵩監御斯牧賢能刺史
荀中郎連率此則中興方伯英聲茂實公之有焉(後漢/書曰)
(皇甫嵩字義真安定朝那人拜左車騎將軍領冀州牧/晉書曰荀羨字令則除北中郎將徐州刺史中興方伯)
(未有如羨/之少者)詔贈某官諡某公禮也(本傳贈本官加郢鄯/陜三州諸軍事郢州)
(刺/史)以大象二年十一月十日歸𦵏於滎陽之某山舊墓
九原悽愴趙文子其何言駟馬悲鳴滕成公其巳逺(國/語)
(趙文子與叔向遊於九京曰死者若可作也吾誰與歸/叔向曰其陽子乎文子曰夫陽子行廉直於晉國不免)
(其身其知不足稱也叔向曰其舅犯乎文子曰舅犯見/利不顧其君其仁不足稱也其隨武子乎納諌不忘其)
(師言身不失其友事君不援而進不阿而退博物志漢/滕公薨求𦵏東都門外公卿送喪駟馬不行跼地悲鳴)
(跑蹄下地得石室有銘曰佳城鬱鬱三/千年見白日吁嗟滕公居此室遂𦵏焉)若夫勒鼎刋碑
銘功頌德陳其令範必在生前嗟乎此之樹碑異乎洙
泗之水此之勒石異乎燕然之山(史記曰孔子𦵏魯城/北泗上孔叢子曰夫)
(子墓塋方一里在魯城北泗水上從征記曰洙泗二水/交於魯城東北十七里論衡曰書傳言孔子當泗水之)
(𦵏泗水為之却流此言孔子之德能使水却不湍其/墓也後漢書曰竇憲登燕山刻石勒功紀漢威德)嗚
呼哀哉乃為銘曰
高陽之子少典之孫蒼林逺遘若水遥源(言鄭氏之先/出自姬姓也)
(史記曰帝顓頊高陽者黃帝之孫而昌意之子也又曰/黃帝者少典之子國語胥臣曰黃帝之子二十五宗其)
(得姓者十四人為十二姓青陽與蒼林為姬姓史記曰/嫘祖為黃帝正妃生二子其二曰昌意降居若水娶蜀)
(山氏女生高陽有聖德焉水經曰水/出旄牛徼外東南至故闗為若水)公侯復始鐘鼎逾
繁承基纂胄建國開藩我壯我武既公既侯緇衣出鄭
卿士歸周(左氏傳曰公侯子孫必復其始毛詩序曰緇/衣美鄭武公也父子並為周司徒善於其職)
(國人宜之故美其德以明有國善善之功/焉言鄭氏自桓武有國之後以國為氏也)魚陵北上滎
澤東流河移酸棗粟雨陳留(皆鄭地也郡國志潁川襄/城有魚齒山左傳謂魚陵)
(杜預曰在讎縣北漢書地理志曰河南曰豫州川曰滎/雒師古曰滎即沇水所溢者也又溝洫志曰孝文時河)
(決酸棗地理志曰酸棗屬陳留郡王充論/衡曰建武中陳留雨穀蔽地形若粢而黒)祖守南邦考
鎮東郡兩龜為印雙蛇結綬(謂祖思慶為山陽太守考/頊贈豫州刺史也漢舊儀)
(曰銀印背龜紐其文曰章後漢輿服志采組連結於璲/謂之綬又許曼傳隴西太守馮緄始拜有雙蛇盤綬笥)
日察隂陽星占長柳是曰世載其名不朽(漢書藝文志/曰隂陽家者)
(流蓋出於羲和之官敬順昊天厯象日月星辰敬授民/時此其所長也又雜占十八家有黃帝長柳占夢十一)
(巻甘德長柳/占夢二十巻)事親之道孝以立身事君之道忠以立仁
今君嗣德一此君親如松之茂如竹之筠(禮記曰如竹/箭之有筠也)
功叅荆棘職主兵戈北臨青嶺南通白波(謂從周太祖/為帳内都督)
(遷平東將軍也隋志允吾後魏置曰廣武有青巖山後/漢書董卓傳曰黃巾賊郭太等起西河白波谷號為白)
(波/賊)直雲橫塞長星渡河陣開沙斷師移竈多(與本序往/者申息盡)
(至艅艎遂還意同謂其有戰功也湘中記曰遥望衡山/如陣雲晉書曰有長星自西南流於東北墜於梁水帝)
(斬公孫文懿於梁水之上漢書曰韓信撃龍且夾濰水/陳信乃夜令人為萬餘囊盛沙以壅水上流引兵半渡)
(撃龍且後漢書曰虞詡令吏士各作兩竈日/倍増之曰孫臏示弱我今示强勢有不同也)舉功行賞
封疆受位宮室鏤珪山河分地(言以立義戰功授開府/大將軍饒陽縣公也周)
(禮公執桓珪鄭注云雙植謂之桓桓宮室之象所以安/其上也漢書功臣表封爵之誓曰黃河如帶泰山如厲)
(國以長存/爰及苖裔)決勝千里謀深計秘建武功成名連星次(漢/書)
(高帝曰運籌帷幄之中決勝千里之外吾不如張良後/漢書論曰中興二十八將前世以為上應二十八宿建)
(武光武年號言常従/周武帝如漢二祖矣)建旟濟漯擁節龜䝉既蠶桑土實
撫梧桐(謂授兗徐二州刺史也禹貢曰泲河惟兗州浮/於泲漯師古曰泲本濟水之字従水􁂛聲言此)
(州東據濟水西北距河􁂛音泲漯水出東郡東武陽漯/它合反詩曰奄有龜䝉禹貢曰兗州桑土既蠶又徐州)
(云嶧陽/孤桐)野無異器河無别風吳亭楚障(一作/塞)莫敢彎弓
(謂常為徐州刺史威震吳楚也徐州楚地/與吳接境過秦論曰士莫敢彎弓而報怨)倏忽身世俄
然松檟路轉銅魚山廻石馬(左傳伍子胥曰樹吾墓上/檟任昉范始興表云松檟)
(成行禮記鄭注云以竹為池衣以青布懸/銅魚焉西京雜記曰張丞相墓前有石馬)武侯之廟欒
公之社望此高碑悽然淚下(武侯諸葛亮也蜀志曰景/耀六年春詔為亮立廟於)
(沔陽漢書曰欒布梁人也吳楚反時以功封鄃侯復為/燕相燕齊之間皆為立社號曰欒公社晉書曰羊公碑)
(名墮/涙碑)
　　周隴右總管長史贈太子少保豆盧公神道碑
君諱永恩字某(周書云豆盧/寜之弟也)昌黎徒河人本姓慕容燕
文明帝皝之後也(周書云其先本姓慕容氏南燕之支/庶也十六國春秋前燕録曰慕容皝)
(字元真廆第二子小字萬年長七尺八寸雄毅善權略/博學多材藝晉建武元年振武將軍永昌初拜左賢王)
(太寜末拜平北將軍朝鮮公咸和八年即遼東公位九/年晉遣謁者拜皝鎮東大將軍平州刺史大單于僣即)
(燕王位晉使鴻臚郭忱持節拜皝侍中大都督河北諸/軍事大將軍燕王遷都龍城及薨諡文明王子雋稱尊)
(追尊曰文/明皇帝)朝鮮微(當作/箕)子之封孤竹伯夷之國(前燕錄/曰皝拜)
(朝鮮公又云即遼東公位孤竹遼地也漢書地理志曰/樂浪郡朝鮮應劭曰故朝鮮國也武王封箕子於朝鮮)
(又地理志云遼西令支有孤竹城/應劭曰故伯夷國今有孤竹城)漢有四城秦為一候
(謂燕也漢書地理志曰昭帝元鳳元年改燕國為廣陽/郡宣帝本始元年更為國有薊縣方城縣廣陽縣隂鄕)
(縣凡四城也揚雄解嘲曰西北一候銑/曰候所以伺候逺國來朝之賔亦官也)其先保姓受氏
初存柳城之功開國承家始静遼陽之亂(前燕録曰昔/高辛氏遊於)
(海濵留少子厭越以君北夷世居遼左秦漢之際為匈/奴所敗分保鮮卑山因復以為號莫護跋魏率其諸部)
(入居遼西從司馬宣王討公孫淵有功拜率義王始建/國於棘城之北見燕代少年多冠歩搖符意甚好之遂)
(斂髪襲冠諸部因呼之為歩揺其後因訛遂為慕容焉/生木延左賢王従母丘儉征高麗有功加號大都督又)
(渉歸以全柳城之勲進拜單于遷邑遼東於是漸變胡/風自云慕二儀之德繼三光之容遂以慕容為姓漢書)
(地理志曰柳城屬遼西遼陽屬遼東保姓受氏/左傳穆叔之辭開國承家易師卦上九爻辭也)自天市
星妖連津兵覆(晉書天文志曰惠帝永康元年彗星出/牽牛之西指天市占曰牛者七政始彗)
(星出之改元易號之為也天市一名天府一名天子旗/帝座在其中哀帝咸寜元年八月有星孛於角亢入天)
(市占曰為兵喪三年三月慕客恪攻沒洛陽沈勁等戰/死前燕録曰永嘉初遼東太守龎本殺東􁆎校尉李臻)
(附塞鮮卑素喜連木丸津等託為臻報讎攻陷諸縣太/守袁謙請與連和連津不從廆東撃連津破斬之盡併)
(二部之衆徙之棘/城立遼東郡而歸)尚書府君改姓豆盧筮仕於魏(周書/云高)
(祖勝以燕皇始初歸魏授長樂郡守賜姓豆盧/氏或云避難改焉左氏傳曰初畢萬筮仕於晉)祖代左
右將軍魏文皇帝直寢父長少以雄略知名不幸早世
(周書云父長柔𤣥鎮/將有威重見稱於時)周朝以兄弟佐命義存追逺(兄弟/謂兄)
(豆盧寜及豆/盧永恩也)保定二年有詔贈柱國大將軍涪陵郡公
(周書豆盧寜傳云以寜著勲追贈柱國大將軍少/保涪陵郡公隋書地志曰梁州涪陵郡舊曰漢平)是知
春雨潤木自葉流根西伯行慶推存及沒(張士然求為/諸孫置守冢)
(人表云臣聞春雨潤木卣葉流根言豆盧兄弟以/著勲報本為自葉流根周朝追贈如文王之澤矣)公以
山嶽精靈星辰秀異氣侔鐘鼎聲感風雲觀於秦兵尚
稱童子對於楚戰猶在青衿(周書云永恩有識度為時/輩所稱左傳僖二十三年)
(曰秦師過周北門左右免胄而下超乗者三百乗王孫/滿尚幼觀之言於王曰秦師輕而無禮必敗又成十六)
(年鄢陵之戰云楚晨壓晉軍而陳吏患之范匄趨進曰/塞井夷竈陳於軍中而疏行首晉楚惟天所授何患焉)
(文子執戈逐之曰國之存亡天也童/子何知焉毛萇曰青衿學子所服)太祖文皇帝(周太/祖宇)
(文泰/也)乗時撥亂奄有霸業潁川(一作/昌)從我舊愛無渝舂
陵故人相知惟眷(周書本傳云初隨寜事侯莫陳悦後/與寜歸太祖後漢書王霸傳云霸従)
(至洛陽及光武為大司馬以霸為功曹史従度河北賔/客従霸者稍稍引去光武謂覇曰潁川從我者皆逝而)
(子獨留努力疾風知勁草又光武紀曰建武三年/十月幸舂陵祠園因置酒舊宅大㑹故人父老)普泰
二年闗西建義授殄寇將軍(本傳云歸太/祖授此官)奉迎大駕賜
封新興縣伯邑五百戸(本傳云以迎魏孝武功封晉/書地理志新興縣屬南安郡)開
新安之鄕還移楊僕之闗解𢎞農之圍更入劉昆之郡
(漢書曰武帝元鼎三年徙函谷闗於新安故闗為𢎞農/縣應劭曰時樓船將軍楊僕數有大功恥為闗外民上)
(書乞徙東闗以家財給其用度武帝意亦好廣闊於是/徙闗於新安去𢎞農三百里後漢書曰劉昆字桓公陳)
(留東昏人拜/𢎞農太守)援桴併轡並預前驅(左氏傳曰左并/轡右援桴而鼔)大統
三年有沙苑之戰四年河橋之役(周書豆盧寜傳云從/太祖擒竇泰復𢎞農)
(戰沙苑本傳云屢逢征戰皆/有功沙苑河橋恩皆與戰矣)介胄蟣虱戎馬生郊(韓子/曰攻)
(戰無巳時甲胄生蟣虱老/子曰天下無道戎馬生郊)公應(一作/靈)變愈長風飈更勇
隠若敵國差彊人意(後漢書光武曰吳漢差/彊人意隠若敵國矣)授龍驤將
軍中散大夫八年授直寢右親信都督尋轉大都督加
通直散騎常侍十六年授使持節車騎大將軍儀同三
司魏元年(本傳云魏/廢帝元年)授驃騎大將軍開府儀同三司鄧
隲以漢朝親戚始授中台(後漢書曰鄧隲字昭伯女弟/為和熹皇后延平元年拜車)
(騎將軍儀同三/司始自隲也)黃權以魏國功臣初登上將(蜀志曰黃/權字公衡)
(巴西閬中人也先主以權為鎮北將軍督江北軍以防/魏師及南軍敗績先主引退而道隔絶權不得還故率)
(將所領降於魏景初元年/權遷車騎將軍儀同三司)公頻煩寵授朝野為榮三年
都督成州諸軍事成州刺史(本傳同周書太祖紀云魏/廢帝三年改南秦州為成)
(州/)尋加侍中外總連帥威振百城内參常伯榮高八舎
(蔡質漢儀曰侍中常伯選舊儒高德博學淵慤仰占俯/視切問近對喻㫖公卿上殿稱制佩璽秉劒員本八人)
(司𨽻校尉見侍中執/板揖河南尹亦如之)於時隴坻黠羌時穿上谷榆中羣
賊或聚漁陽(漢書地理志隴西郡應劭曰有壠坻在其/西也又曰上谷郡秦置屬幽州枚乗説吳)
(王曰昔秦北備榆中之闗師古曰即今所/謂榆闗也地理志曰漁陽郡秦置屬幽州)公巻甲星馳
長驅千騎廻洛兇徒望風草靡瓜州豪傑束手歸軍(廻/洛)
(謂万俟洛也北史曰万俟普太平人子洛字受洛干河/隂之戰諸軍北渡橋洛以一軍不動謂西人曰万俟受)
(洛干在此能來可來也西人畏而去神武名其所營地/為囘洛洛慷慨有氣節勇鋭冠世隋書地志曰敦煌郡)
(舊置/瓜州)後魏元年改封龍支縣侯(周書魏恭帝元年進封/龍來縣侯隋志抱罕郡)
(龍支後魏曰北/金城西魏改焉)三年朝廷使大將安政公隨突厥(一有/天子)
(二/字)吐谷(一作/番)渾歸國(安政公史寜也周書曰史寜字永/和建康袁氏人吐谷渾通使於齊)
(寜撃獲之就拜大將軍時突厥木扞可汗假道涼州將/襲吐渾寜與木汗撃夸呂破之虜其妻子大獲珍物寜)
(乃還州周書異域傳曰突厥者匈奴之别姓阿史那氏/别為部落其俗謂兠鍪為突厥因以為號訥都六有十)
(妻生子皆以母族為姓阿史那是其小妻之子也其後/部落稍盛始通中國又曰吐谷渾本遼東鮮卑慕容廆)
(之庶兄也止於抱罕自為君長自吐谷渾至伏連籌一/十四世伏連籌死子夸呂立始自號為可汗治伏俟城)
(在青海西/十五里)河鄯二州屬當路首公領騎八千以為戎防
(周書本傳云三年大將軍安政公史寜隨突厥可汗入/吐谷渾令永恩領騎五千鎮河鄯二州以為邊防隋志)
(曰抱罕縣舊置河州/西平郡舊置鄯州)南通丹粟西望白蘭闗塞無虞公
之勲也(山海經曰荆山之首曰景山睢水出焉東南流/至於江其中多丹粟晉書曰吐谷渾龍渾王據)
(有西零以西甘松之界極乎白蘭數千里周書異域傳/曰白蘭者羌之别種也其地東北接吐谷渾西北至利)
(模徒南界郍鄂風/俗物產與宕昌同)周元年(孝閔帝踐/阼之年也)授都督鄯州諸軍
事鄯州刺史其年改封沃野縣公增邑千戸二年授隴
右總管長府史(傳/同)武成元年都督利渉(本傳/作沙)汶三州諸
軍事利州刺史(周帝魏廢帝三年改西益為利州沙州/為深州水經注酒泉南有鳴沙故曰沙)
(州隋志汶山郡後周汶州義/城郡西魏利州置總管府)五年兵破文州陽陣蠻仍
平濾水(本傳時文州蠻叛/永恩率兵撃破之)以保定元年(一有/遣字)將兵破巴
州恒獌獠(周書異域傳曰獠者蓋南蠻之别種自漢由/達於卭笮川洞之間所在有之自江左及中)
(州逓有巴蜀多恃險不賔太祖平梁之後令所在撫慰/其與華民雜居者亦頗從賦役然天性暴亂旋至擾動)
(每歳命隨近州鎮出兵討之獲其口以充賤𨽻謂之為/壓獠焉有木籠獠鐵山獠恒稜獠此恒獌獠即周書所)
(謂恒稜/獠也)渡瀘五月葛亮有深入之兵長坂九廻王尊有
忠臣之路(蜀志曰諸葛亮言五月渡瀘并日而食臣非/不自惜也顧王業不可偏安於蜀故也水經)
(注曰瀘水左右馬歩之徑裁通而時有瘴氣三月四月/逕之必死非此時猶令人悶吐五月以後行者差得無)
(恙故武侯以夏渡為艱漢書王尊傳曰上以尊為郿令/遷益州刺史先是瑯邪王陽為益州刺史行歩至卭郲)
(九折嘆曰奉先人遺體奈何乗此險後以病去及尊為/刺史至其坂問吏曰此非王陽所畏道耶吏對曰是尊)
(叱其馭曰驅之王陽為孝子王尊為/忠臣應劭曰九折坂在蜀嚴道縣)霜雹不驚水草無
乏天幸將軍斯之謂矣(漢書曰霍去病從大將軍為驃/騎校尉敢深入軍亦有天幸未)
(嘗困/絶)其年授司會(本傳云保定元年/入為司㑹中大夫)八法斯掌九賦是
均事總歳成功參月要(周禮曰司㑹掌邦之六典八法/八則之貳以九貢九賦九功九)
(式之法致財用以參互考日成/以月要考月成以歳㑹考歳成)三年還授隴右總管府
長史公屢弼英蕃頻相大府北海入朝仰以對問東平
謁帝因而定禮(後漢書曰北海敬王睦遣中大夫奉璧/朝賀召而謂之曰朝廷設問寡人大夫)
(將何辭以對使者曰大王忠孝慈仁敬賢樂士臣雖螻/蟻敢不以實睦曰吁子危我哉此乃孤幼時進趨之行)
(也大夫其對以孤襲爵以來志意衰惰聲色是娛犬馬/是好使者受命而行其能屈申若此又曰東平憲王蒼)
(即位拜為驃騎將軍置長史掾史貟四十人位在三公/上是時中興三十餘年四方無虞蒼以天下化平宜修)
(禮樂乃與公卿共議定/南北郊冠冕車服制度)遂使馬首懐燕不無樂毅蕃臣
疑漢或多田叔(史記曰燕惠王用齊反間使騎劫代將/而召樂毅毅畏誅遂西降趙趙封樂毅)
(於觀津曰望諸君燕惠王後悔使人讓樂毅且謝之樂/毅往來復通燕燕趙以為客卿又曰田叔者趙陘陽人)
(也趙王張敖以為郎中貫高等謀弑上亊發漢下詔捕/趙王有敢隨王者辠三族惟孟舒田叔等十餘人頳衣)
(自髠鉗為王家奴隨趙王敖至長安貫高事明白/趙王敖得出乃進田叔等十餘人盡拜為郡守)兄楚
國公(豆盧寜也周書云寜以/佐命元勲封楚國公)以叅和挹讓莊贊樂推建
國開都奄荒南服求以先封武陽郡三千戸益公沃野
之封(本傳/同)朝廷以兄弟相讓不無前史推恩分邑有詔
許焉增邑并前合四千七百戸既而六氣相犯五聲相
觸靈壽不終遊魂且變(左傳醫和曰天有六氣降生五/味發為五色徴為五聲淫生六)
(疾六氣曰隂陽風雨晦明也隂淫寒疾陽淫熱疾風淫/末疾雨淫腹疾晦淫惑疾明淫心疾杜預曰五聲白聲)
(商青聲角黒聲羽赤聲徵黃聲宮也漢書皇太后/賜孔光靈壽杖知靈壽杖名也周易曰遊魂為變)薨於
官舎春秋五十八(周書作/四十八)詔贈少保幽冀定相等五州
諸軍事幽州刺史諡曰敬公禮也天和元(一作/六)年二月
六日𦵏於咸陽之洪瀆川大夫墓樹以柏諸侯墳高於
雉(春秋緯云天子墳高三刃樹以松諸侯半之樹以柏/大夫八尺樹以藥草士四尺樹以槐庶人無墳樹以)
(楊柳周禮云以爵等為丘封之度與其樹數鄭云漢律/曰諸侯墳高四丈左傳杜注云三堵曰雉一雉之牆高)
(一/丈)嗚呼哀哉公資忠履孝蘊義懐仁直榦百尋澄波千
頃(世説曰和嶠森森如千丈松/又曰叔度汪汪若千頃波)留心職事愛玩圖籍官
曹案牘未嘗煩委(一作/擁)戎馬交馳不妨餘裕兄弟公侯
國朝親戚宜春有湯沐之盛濯龍無流水之譏(漢書衞/青傳曰)
(封青子伉為宜春侯不疑為隂安侯登為發于侯青謝/曰上幸裂地封為三侯地理志曰宜春屬汝南郡左氏)
(傳曰諸侯有大功德乃有朝宿湯沐之邑袁宏後漢紀/馬太后詔曰前過濯龍門上見外家車如流水馬如龍)
(吾亦不譴怒之但絶其歳用冀以默愧其心宜春有湯/沐之邑言兄弟公侯也濯龍無流水之譏者言國朝親)
(戚/也)渭南千畝之竹尚懼盈滿池(一作/咸)陽二頃之田常
思止足(漢書曰渭川千畝竹此其人與千戸侯等漢書/溝洫志白渠歌曰田於何所池陽谷曰地理志)
(池陽屬左馮翊應劭曰在池水之陽老子曰知足/不辱知止不殆閒居賦序云於是覽止足之分)立身
則十世可宥遺子則一經而已(左氏傳曰天將十世宥/之以勸能者漢書韋賢)
(傳曰遺子黃金滿/籝不如教子一經)刺史賈逵之碑既生金粟將軍衞青
之墓方留石麟(王隠晉書曰永嘉元年陳國項縣賈逵/石碑中生金人盜鑿取賣賣巳復生此)
(江東中興之瑞也述異記曰秦/漢間公卿墓則以石麒麟鎮之)乃為銘曰
朝鮮建國孤竹為君地稱高柳山名密雲遼陽趙裂武
遂秦分(朝鮮孤竹注見本序漢書地理志曰代郡高柳/西部都尉治隋書地志云安樂郡宻雲縣後魏)
(置宻雲郡領白檀要陽宻雲三縣遼陽疑作漁陽史記/趙世家悼襄王九年趙攻燕取貍陽城正義曰燕無貍)
(陽疑貍字誤當作漁陽故城在檀州宻雲縣南十八里/燕漁陽郡城也趙東界至瀛州則檀州在北趙攻燕取)
(漁陽城也地理志云遼陽屬遼東郡按武遂有二其一/在韓其一在燕史記韓世家襄王六年秦復與我武遂)
(九年秦復取我武遂釐王六年與秦武遂二百里正義/曰上武遂及此武遂皆宜陽近地又趙世家悼襄王二)
(年李牧將攻燕拔武遂方城徐廣曰武遂屬安平正義/曰括地志云易州遂城戰國時武遂城也隋志云上谷)
(郡遂城舊曰武遂今云慕容氏本都燕國蓋謂燕武遂/城與韓為異也戰國時燕為秦所滅故云武遂秦分)
寶珪世胄雕戈舊勲名稱賔實言謂身文挺此含章降
兹岐嶷(寶珪周禮所謂桓圭信圭是也漢書郊祀志曰/黼黻雕戈莊子曰名者實之賔也左傳介之推)
(曰言身之文也易曰含章可貞詩曰克岐克嶷鄭/箋曰岐吱然意有所知也其貌嶷然有所别識也)有犯
無隠王道正直惟愛惟敬永成悦色枕藉禮闈留連學
殖(禮記曰事君有犯無隠尚書曰王道正直孟子云禮/門也説闈宮中之門也左氏傳云學猶殖也不殖將)
(落/)策叅幃帳功披荆棘韓陣揮戈齊城馮軾(漢書高祖/曰運籌幃)
(帳之中後漢書馮異傳帝曰為我披荆棘定闗中博物/志曰魯陽公與韓戰戰酣日暮援戈而麾之曰為之反)
(三舎左氏傳曰君馮軾而觀之馮皮冰反此云齊城馮/軾者引屈完事左傳楚子使屈完如師師退次於召陵)
(齊侯使陳諸侯之師與/屈完乗而觀之是也)豹策乃建龍韜同啓校戰岐陽
申威隴坻城壘畫地山林聚米(太公六韜文武虎豹龍/犬校戰岐陽本序河橋)
(沙苑等戰是也申威隴坻本序隴坻黠羌時穿上谷至/瓜州豪傑束手歸軍是也地理志曰扶風美陽岐山居)
(西北中水鄕周太王所居隴坻注見本序漢書李廣傳/曰廣呐口少言與人居則畫地為軍陳袁宏後漢紀曰)
(上西征至漆議者以為車駕不宜入險馬援夜至勸上/曰囂衆瓦解兵進必破以米為山谷於上前指衆軍所)
(入處上笑曰虜/在吾目中矣)上馬諭(一作/論)書臨戎習禮賈復開營㢘
公屈體(漢書高祖曰乃公居馬上得之安事詩書陸賈/曰馬上得之寜可以馬上治乎後漢書祭遵傳)
(曰雖在軍旅不忘俎豆可謂好禮悦樂守死善道者也/袁宏後漢紀曰賈復字君文南陽冠軍人寇恂為穎川)
(太守時賈復兵在汝南其部將殺人恂戮之復怒曰吾/與寇恂並立而為其所陷今與相見欲手劒撃之恂謀)
(好避之終崇曰請以劒従有交足以相當恂曰不然昔/藺相如不畏秦王而屈於廉頗者為國也區區之趙尚)
(有此義士吾安可以忘之乎上徵恂恂至引入時復在/前欲起上曰天下未定兩虎安可私鬬詔令並坐極歡)
(遂共車出結友而去亷/頗藺相如事見史記)從容傅會占對造請用此㢘平
終兹寛猛(漢書贊曰陸賈從容平勅之間附㑹將相西/征賦曰或從容傅㑹望表知裏後漢書徐防)
(傳曰占/對可觀)綠林兵息潢池盜静名振赤山威高青嶺𤣥獸
浮河飛螟出境(後漢書曰王莽末南方饑饉新市人王/匡王鳳為平理諍訟遂推為渠帥數百)
(人於是諸亡命馬武王常成丹等往從之共攻離鄕聚/藏於緑林中注云綠林山在今荆州當陽縣東北也漢)
(書曰龔遂為渤海太守召見謂遂曰渤海廢亂朕甚憂/之君何以息其盜賊以稱朕意遂對曰海瀕遐邇不霑)
(聖化其民困於饑寒而吏不恤故使陛下赤子盜㺯陛/下之兵於潢池中耳今欲使臣勝之邪將安之也上説)
(荅曰選用賢良固欲安之也乗傳至渤海郡界移書勅/屬縣悉罷捕盜賊吏諸持鉏鉤田器者皆為良民吏母)
(得問持兵者乃為盜賊單車獨行至府郡中翕然盜賊/亦皆罷後漢書祭彤傳曰匈奴鮮卑及赤山烏桓連和)
(强盛數入塞殺略吏人彤使招呼鮮卑示以財利其大/都督偏何歸化撃破赤山斬其魁首持首詣彤塞外震)
(讋又烏桓傳曰赤山在遼東西北數千里按烏桓神靈/所歸之處也若中國岱山矣隋書地志允吾後魏置廣)
(武郡有青巖山後漢書曰劉昆為𢎞農太守仁風大行/虎皆負子渡河又魯恭傳曰建德七年郡國螟傷稼犬)
(牙緣界不/入中牟)災氛(一作/氣)生隴毒水侵涇朝傾地鎮夜落台
星(説文曰氛祥氣也隴地理志所謂隴坻是也左氏傳/曰秦人毒涇上流師人多死周禮職方氏有山鎮朝)
(傾地鎮即所謂泰山頽也/晉書曰張華死中台坼)石壇承祀豐碑頌靈渭城高
柏昌陵下亭須知地市為讀山銘(漢書曰張良死并𦵏/黃石毎上冢伏臘祠)
(黃石周禮及窆執斧以涖匠師鄭注云匠師主豐碑之/事以涖之使戒其事漢書地理志曰扶風渭城故咸陽)
(成帝紀曰于昌陵賜丞相御史將軍列侯公主中二千/石冢地第宅蜀本紀曰始皇陵有銀蠶金雀以多竒物)
(故俗云秦/皇地市)
　
　
　
　
　
　
　
　
　
　
　
　
　
　
　庾子山集巻十四
欽定四庫全書
　庾子山集巻十五　　　　　周　庾信　撰
　　　　　　　　　　　　　錢塘倪璠纂註
　誌銘
　　周大將軍襄城公鄭偉墓誌銘
公諱偉字子直滎陽開封人也(周書/有傳)周宣母弟就封於
鄭河洛之地卽有民人虢鄶之君非無郡邑(詩譜曰周/宣王封母)
(弟友於宗周畿内咸林之地是為鄭桓公今京兆鄭縣/是其都也桓公為幽王大司徒甚得周衆與東土之人)
(問於史伯曰王室多故余懼及焉其何所可以逃死史/伯曰其濟洛河潁之間乎是其子男之國虢鄶為大虢)
(叔恃勢鄶仲恃險皆有驕侈怠慢之心而加之以貪冐/君若以周難之故寄孥與賄是驕而貪必將背君君以)
(成周之衆奉辭伐罪無不克矣桓公從之後其子武公/與晉文侯定平王於東都王城卒取史伯所云十邑之)
(地右洛左濟前莘後河食溱洧/焉今河南新鄭是也事出國語)其後蛇鬭於門黿嘗於
鼎(左傳莊十四年曰初内蛇與外蛇鬭於鄭南門中内/蛇死六年而厲公入又宣四年傳曰楚人獻黿於鄭)
(靈公公子宋與子家將見子公之食指動以示子家曰/他日我如此必甞異味及入宰夫將解黿相視而笑公)
(問之子家以告及食大夫黿召子公而弗與也子公怒/染指於鼎甞之而出公怒欲殺子公子公與子家謀先)
(弑靈/公)韓侵負黍晉滅陽城其祀忽諸以國為氏(史記曰/鄭繻公)
(十六年鄭伐韓敗韓兵於負黍鄭君乙立二年鄭負黍/反復歸韓十一年韓伐鄭取陽城二十一年韓哀侯滅)
(鄭幷其國杜預左傳注曰陽城縣西南有負黍亭按鄭/本韓滅而云晉者韓趙魏三分晉室謂之三晉故云晉)
(滅也左氏傳曰臯/陶庭堅不祀忽諸)祖徹撫軍贈濟州刺史(周書本傳云/鄭偉魏將作)
(大匠渾之十一世孫祖思明少勇/悍仕魏至直閣將軍至濟州刺史)父先護(本傳云父先/護亦以武勇)
(聞魏孝莊帝在藩先護早自/結託元顥入洛有扞禦之功)驃騎大將軍儀同三司襄
城郡公青州刺史(魏孝武/初贈)永安中洛城畫掩黄河凌合
(魏莊帝永安三年帝殺爾朱榮爾朱仲遠擁兵入洛爾/朱兆遷帝於晉陽帝遇弑於城内三級佛寺是其事也)
翟泉㑹盟之地蒼鳥忽飛(晉書五行志曰洛陽歩廣里/地䧟有蒼白鵞出蒼者飛翔)
(冲天白者止焉陳留董飬嘆曰歩廣周之翟泉㑹/盟地也白者國諱蒼者胡象自後有劉淵之亂)武庫
兵欄之中鱗魚遂上(干寳捜神記曰太康中有鯉魚二/枚現武庫屋上武庫兵府魚有鱗)
(甲亦是兵之類也魚旣極隂屋上太陽魚現屋上象至/隂以兵革之禍於太陽也及惠帝初誅皇后父楊駿矢)
(交宫闕廢后為庶人死於幽宫元康之末而賈后專制/謗殺太子尋亦誅廢十年之間母后之難再興是其應)
(也自是禍亂搆矣京房易妖/曰魚去水飛入道路兵且作)三帥北絏五馬南浮(本傳/云爾)
(朱榮死徐州刺史爾朱仲逺擁兵入洛詔先護率所部/與行臺楊昱及都督賀拔勝同討之勝於陣降仲逺又)
(聞京師不守衆遂潰先護奔梁尋自梁歸為仲逺所害/左傳僖三十三年云晉敗秦師於殽獲百里孟明視西)
(乞術白乙丙以歸文嬴請三帥孔安國論語注曰絏攣/也所以拘罪人晉太安中謡曰五馬遊渡江一馬化為)
(龍三帥比先護賀拔勝楊昱三人也南浮比先護/奔梁也言北魏遭爾朱氏之亂先護兵敗入梁也)梁武
帝大造中原樹君伊洛公之憑軾棧車言歸舊壤起為
通直散騎侍郎(本傳云偉少倜儻有大志毎以功名自/許善騎射膽力過人爾朱氏滅後自梁)
(歸魏起家通/直散騎侍郎)天厭魏德政在强臣(强臣謂齊神武髙歡/也左氏傳曰天而旣)
(厭周/德矣)公恥入亂階乃於陳留起義(本傳云孝武西遷偉/亦歸鄕里不求仕進)
(大統三年河内公獨孤信旣復洛陽乃謂其親族曰今/嗣主中興鼎業據有崤函河内公親董衆軍克復瀍洛)
(率土之内孰不延首望風况吾等世荷朝恩家傳忠義/誠以此時効臣子之節成富貴之資豈可碌碌為懦夫)
(之事也於是與宗人榮業糾合州里建義於陳留信宿/間衆有萬餘人遂攻拔梁州擒東魏刺史鹿永吉及鎮)
(城令狐德幷陳留郡守趙季和乃率/衆来附因是梁陳之間相次降欵)太祖封函谷而待
諸侯坐酆宫而朝羣后(謂周太祖迎武帝都長安也西/都賦曰左據函谷二崤之阻左)
(氏傳曰康有/酆宫之朝)威懷是接席捲西飛(本傳云偉馳入朝/太祖與語嘆美之)大
統三年入朝蒙授武陽縣開國伯食邑六百戸尋除龍
驤將軍北徐州刺史(本傳/同)開河橋之陳解玉壁之圍(本/傳)
(云從戰河橋及解玉/壁圍偉常先鋒陷陣)張旃於富平被練於伊闕(隋書地/理志曰)
(富平縣後周改曰中華郡尋罷有荆山爾雅曰通帛曰/旃水經注曰伊水北入伊闕昔大禹疏以通水兩山相)
(對望之若闕伊水入其間北流故謂之/伊闕矣左氏傳曰組甲八百被練三千)探虎穴而揮戈
上魚門而懸胄故巳策名司勳功髙舎爵(言其先鋒陷/陣有戰功也)
(後漢書班超曰不入虎穴焉得虎子左傳升陘之戰云/邾人獲公胄懸諸魚門又狐突曰策名委贄周禮曰司)
(勳掌六卿賞地之法以等其/功左氏傳曰舎爵策勳焉)魏將侯景狼顧荆河天子
命我偏師赴援垂餌虎口中途背盟事獲交綏公之力
也(本傳云侯景歸欵太祖命偉率所部應接之及景後/叛偉亦全軍而還鹽鐵論曰以賢人為兵以聖人為)
(守則中國無狗吠之警而邉境無鹿駭狼顧之憂也司/馬遷曰李陵提卒不滿五千深踐戎馬之地足歴王庭)
(垂餌/虎口)除中軍將軍散騎常侍大都督襲襄城郡公食邑
二千戸仍除使持節車騎大將軍開府儀同三司餘如
故遷驃騎大將軍開府加侍郎常伯位重霍去病之登
朝上將官尊公孫敖之出塞以今方昔異代同榮(尚書/立政)
(周公曰王左右常伯注謂三公環濟要畧曰侍中古官/或曰風后為黄帝侍中周時號常伯應劭漢官儀曰侍)
(中周官號曰常伯選於諸伯言其道德可常尊漢書曰/霍去病侯三歲元狩三年春為驃騎將軍又曰置大司)
(馬位大將軍驃騎將軍皆為大司馬定令驃騎將軍秩/禄與大將軍等自是後青日衰而去病日益貴又曰公)
(孫敖義渠人武帝時為車騎將軍出代後以校尉從大/將軍封合騎侯又以中將軍從大將軍再出定襄以將)
(軍出北地以校尉從大將軍以因杵將軍築受降城再/出撃匈奴至余吾凡四為將軍矣天文志云文昌有上)
(將言偉為驃騎車騎與/霍去病公孫敖同榮也)魏後二年授大將軍事江陵防
主都督十五州諸軍事呉兵教士艫舳習流島嶼憑陵
波瀾衝激(左思吳都賦曰𢎞舸連舳巨艦接艫又曰島/嶼綿邈劉淵林注曰舳船前也艫船後也島)
(海中山也嶼海中山上有山石越/絶書曰句踐伐吳發習流二千人)公蹔臨江界已悉南
越之兵裁汎樓船卽善昆彌之戰(漢書南粤王傳曰元/鼎五年路博德為伏)
(波將軍出桂陽下湟水楊僕為樓船將軍出豫章下横/浦故歸義侯二人為戈船下瀨將軍出零陵或下離水)
(或抵蒼梧使馳義侯因巴蜀侯罪人發夜郎兵下牂柯/江咸㑹番禺六年平南越三輔黄圗曰昆明國有溟池)
(地方三百里天子欲伐之作昆明池以象之以習水戰/中有戈船各數十樓船百艘西域傳曰烏孫國大昆彌)
(治赤谷城去長/安八千九百里)遂得安歌澧浦弭節涔陽(楚辭曰濯余/佩兮澧浦鄭)
(康成曰今長沙有澧陵縣豈以陵名為縣乎/澧音禮又九歌云望涔陽兮極浦皆楚地也)留魯侯而
宴章臺對齊人而畋雲夢(左氏傳曰楚子成章華之臺/願與諸侯落之大宰薳啓疆)
(来召公公如楚楚子享公於新臺使長鬛者相好以大/屈旣而悔之薳啟疆見公乃反之子虚賦曰楚使子虚)
(使於齊王悉發車騎與使者出畋畋罷子虚曰僕樂/齊王之欲夸以車騎之衆而僕對以雲夢之事也)周
保定元年授使持節都督宜州諸軍事宜州刺史天和
六年授都督華州諸軍事華州刺史餘如故崤函重嶂
汧渭分流陽陵之溢既奔華隂之學還聚(戰國䇿蘇秦/曰秦東有崤)
(函之固漢書地理志曰右扶風有渭城汧縣雍州弦蒲/藪汧水出西北入渭按秦非子為周孝王飬馬於汧渭)
(之間卽此二水矣蔡邕樊惠渠頌云陽陵縣東其地衍/隩嘉榖不植京兆尹樊陵纍石積土疏水通瀆昔日鹵)
(田化為甘壌後漢書張楷/傳云華隂山南有公超市)而消渇連年屢有相如之患
至於大漸遂如范増之疾(西京雜記曰長卿素有消渴/疾及還成都悦文君之色遂)
(以發痼疾乃作美人賦欲以自刺而終不能改卒以此/疾至死文君為誄傳於世尚書云王曰嗚呼疾大漸惟)
(幾漢書曰項羽聽陳平反間疑范増増怒乞骸骨歸/行未至彭城疽發背死言偉亦以背疽之疾而死也)桐
君對藥分闕神明李柱侍醫更無方便(王子年拾遺記/曰道家云昔仙)
(人桐君採石入穴數里得丹石雞舂碎為藥服之者令/人有聲氣後天而死漢書藝文志曰侍醫李柱國校方)
(技師古曰醫/藥之書也)以天和六年四月十七日薨年五十七詔
贈本官加少傅都督司豫洛相冀五州諸軍事司州刺
史諡曰肅公禮也天子輟朝彌深大臣之議羣公㑹𦵏
咸得同盟之禮夫人李氏頓丘貴姓(世系表李忠/頓丘房始祖)卿相
之門賢才之室霜露先侵策封郊次以其年十一月六
日合𦵏於咸陽之長安縣某原合𦵏非古旣異三王之
前死則同穴還同六載之始(鄭司農禮記注曰祔謂/合𦵏合𦵏自周公以来)雖
復銜珠兩鶴同歸紫蓋之松出匣雙龍共沒延平之水
(玉符瑞圗曰晉平公鼓琴有𤣥鶴銜明珠舞於庭又述/異記曰噲叅飬母至孝曽有𤣥鶴為戎人所射窮而歸)
(叅叅収飬治瘡愈放之後夜到門外叅秉燭視鶴雌雄/雙至各銜明珠以置叅家抱樸子曰千歲松樹四邊枝)
(起上杪不長望而視之有如偃蓋晉書張華傳曰吳未/滅時斗牛之間甞有紫氣雷煥曰寳劒之精上徹於天)
(耳在豫章豐城華即補煥為豐城令煥到掘嶽室因得/一石函中有雙劒一曰龍泉一曰太阿留一自佩送一)
(與華華誅失劒所在煥卒其子持劒行經延平忽於/腰間躍出墮水但見兩龍各長數文於是失劒也)嗚
呼哀哉乃薦銘曰
國有巖邑朝多君子(左氏傳曰制巖邑也朝多君子者/左傳管仲曰鄭有叔詹堵叔師叔)
(三良為政未可問也又傳稱子産博/物君子言鄭國有巖邑朝多君子也)武公莊公平王卿
士(左氏傳曰鄭武公莊公為平王卿士杜預/曰卿士王卿之執政者言父子秉周之政)溫麥渝盟
祊田廢祀(左傳隱三年曰鄭祭足帥師取温之麥傳又/曰有渝此盟明神殛之又八年傳曰鄭伯請)
(釋㤗山之祀而祀周公以㤗山之祊易許/田三月鄭伯使宛来歸祊不祀㤗山也)驂乗停輿来
朝識履(晉書曰武帝出祀南郊詔使鄭黙驂乗漢書曰/哀帝擢鄭崇為尚書僕射數求見諌争上初納)
(用之每見曳革履上笑曰我識鄭/尚書履聲以上言鄭氏之先也)惟祖惟考旣侯旣公
樞機周密出納清通治繁政簡處亂心雄濟河遺惠(一/作)
(德/)海岱餘封(以上言祖徹考先䕶並有政績也濟河謂/徹為濟州刺史海岱謂先護為青州刺史)
(也/)世濟其美載誕其器(左氏傳曰世濟其美不/隕其名杜預曰濟成也)忠無不
為孝則不匱(左傳曰公家之利知無/不為忠也詩孝思不匱)幽冀紛梗關河鼎
沸(言永安中之亂也普㤗元年幽州刺史劉靈助起兵/於薊河北大使髙乾夜襲冀州刺史元嶷是幽冀之)
(亂關河鼎沸言爾朱氏髙氏相/繼為亂故有武帝遷都之事)自北自南聲聞梁魏(言/先)
(護父子因亂奔梁復自/梁歸魏聲聞於南北也)揚旌汝潁威震三川(爾雅云注/旄首曰旌)
(漢書地理志有潁川汝南二郡應劭曰汝水出𢎞農入/淮潁水出陽城韋昭曰三川河伊洛本序樹君伊洛言)
(歸舊壤是也以上/言自梁歸魏之事)擁旄江漢席捲樓船(擁旄江漢謂為/江陵防主也左)
(傳正義曰江經南郡江夏弋陽安豐漢經襄陽至江夏/安陸縣入江李廵曰旄牛尾著竿首過秦論曰有席捲)
(宇内包括四海之意漢/書曰楊僕為樓􁊁將軍)成臯塵起廣武烽然(漢書髙帝/紀曰漢王)
(引兵入渡河取成臯廣武孟康曰於榮陽築/兩城相對名為廣武城在敖倉西三室山上)麋興麗箭
雁落驚弦(左氏傳曰麋興於前射麋麗龜國策曰更嬴/虚發而落雁以上言為江陵防主善用兵也)
總衞蘭錡申威河外(西京賦曰武庫禁兵設在蘭錡/自此以下言都督華州諸軍事)山
類鼓樓樹如車蓋(水經注曰冀北有石鼓山將有兵此/山則鳴西京雜記曰終南山有離合)
(樹如車蓋一/名華蓋樹)都尉兩道將軍獨拜(漢書曰武帝元鼎二/年置三輔都尉又曰)
(周亞夫為將軍居細栁言授/偉華州諸軍事華州刺史也)梧桐茂苑楊栁倡家千金
回雪百日流霞(吳都賦曰佩長洲之茂苑漢書師古注/曰倡樂人也洛神賦曰飄颻兮若流風)
(之回雪抱樸子曰仙人與流霞一杯飲之輒不饑渴/以上言華州為佳麗之地窈窕繁華之所棲宿也)凋
零倏忽悽愴榮華(倏忽/疾也)河陽古樹金谷殘花(晉書曰石/崇有金谷)
(園又思歸引序曰河陽/别業栢木幾於萬株)隴昏雲暝山深路晩風氣纔髙
松聲卽遠疇昔親友懽愉交結不為平生應為此别(左/氏)
(傳曰疇昔之羊子為/政疇昔猶言平日也)
　　周驃騎大將軍開府侯莫陳道生墓誌銘
君諱道生字某朔州武川人也(按北史及周書侯莫陳/崇傳云代武川人父興)
(此下文父少興疑卽是人道生疑卽侯莫陳順/與崇為兄弟然史内無道生之名所未詳矣)本系隂
山出自國族降及於魏在秦作劉(侯莫陳崇傳曰其先/魏之别部居庫斛真)
(水祖元以良家子鎮武川因家焉周書云太祖賜劉道/德名亮幷賜姓侯莫陳氏是其先本姓劉矣魏拓跋氏)
(系出隂山漢書匈奴傳曰自代並隂山下至髙闕為塞/而置雲中雁門代郡又云匈奴失隂山過之未甞不哭)
(也/)父少興武川鎭將山河抗拒關塞被邊早擅威聲咸
多雄烈(言少興有/威名也)君子讀書馬上清談劒端獨運六竒
專精三略(君子以下序道生也漢書曰陳平六出竒䇿/黄石公記序曰黄石公者神人也有上略中)
(略下/略)雖復身叅末將而勇冠旌門位在支軍而謀叅幕
府(史記曰范増為末將周禮曰為帷宮設旌門鄭注云/樹旌以表門也漢書李廣傳曰莫府省文書師古曰)
(莫府者以軍幕為義軍旅/無常居止故以帳幕言之)魏正光五年任統軍𨽻天柱
爾朱榮征北海王永安三年隨太師賀拔勝入關(侯莫/陳順)
(傳云初從爾朱榮為統軍後從賀拔/勝鎭武陘道生豈卽侯莫陳順耶)尋轉别將滑源巻
甲關城束馬並皆剋㨗君有力焉(按侯莫陳順傳武㤗/初討葛榮平邢杲征)
(韓婁皆有功又從破元/顥皆同疑卽是人矣)永熈三年補都督太祖文皇帝
奄有關河令行天下以君幹略委之爪牙(又按侯莫陳/順傳加大都)
(督從魏孝武入關順與太祖同里閈素相友善且其弟/崇先在關中太祖見之甚歡太祖周太祖宇文㤗也漢)
(書武帝報李廣曰將/軍者國之爪牙也)名洽中涓功叅上造(韋昭國語注/曰涓人今之)
(中涓漢書顔師古注曰中涓官名居中/而涓潔也公卿表爵一級公士二上造)兵臨河曲前登
白馬之津寇發蒲城先戰黄沙之苑(史記髙祖本紀曰/劉賈將卒二萬人)
(騎數百渡白馬津索隱曰卽黎陽津也南界東郡白馬/縣蒲城蒲州也河橋曰蒲津橋黄沙之苑卽沙苑也魏)
(大統元年東魏將司馬子如自蒲津寇三年東魏寇龍/門屯軍蒲坂宇文㤗大破東魏軍於沙苑是也卽所謂)
(河橋沙苑/之戰矣)臨晉横船旣擒趙將(漢書韓信傳曰齊趙魏/反信陳船欲渡臨晉而)
(伏兵從夏陽襲安邑虜魏王豹益兵三萬撃/趙代破代禽夏説破趙二十萬衆誅成安君)馬陵削樹
復下齊兵(史記曰魏與趙攻韓韓告急於齊齊使田忌/為將而孫子為師齊軍入魏為十萬竈明日)
(為五萬竈又明日為三萬竈龎涓行三日大喜曰吾固/知齊軍怯入吾地三日士卒死者過半矣乃棄其歩軍)
(與其輕鋭倍日幷行逐之孫子度其行暮當至馬陵乃/斫大樹白而書之曰龎涓死此樹之下於是令齊軍善)
(射者萬弩夹道而伏涓果夜至見白書乃鑚火燭/之讀其書未畢萬弩俱發魏軍大亂龎涓乃自頸)班瑞
司勳披圗疏爵授驃騎大將軍金紫光祿大夫鄠縣開
國公食邑五百戸(道生疑卽侯莫陳順按本序與正史/雖爵邑或殊紀年各異然於義似無)
(所/礙)趙儼之為驃騎正駕單車張湛之拜光祿長乗白馬
以斯連類朝野榮之(魏志曰趙儼字伯然潁川陽翟人/正始四年徵為驃騎將軍魏略曰)
(舊故四征有官厨財物遷轉之際無不因緣而儼叉手/上車發到霸上忘持其常所服藥雍州聞之乃追送藥)
(材數箱儼笑曰人言語殊不易我偶問所服藥耳何用/是為遂不取後漢書曰張湛字子孝扶風平陵人拜光)
(祿勳光武臨朝或有惰容湛輒陳諌其失常/乗白馬帝毎見湛輒言白馬生且復諫矣)大統九年
更姓侯莫陳氏(侯莫陳亮傳云大統九年太祖賜劉道/德名亮幷賜姓侯莫陳氏十年出為東)
(雍州刺史本序上文在秦作劉又云大統九/年更姓皆與彼同侯莫陳得姓始於劉亮矣)隨大將軍
拓跋遠經始陽二水長鬬三川無市擐甲構病死於轘
門(魏大統十五年東魏將髙岳起堰引洧水以灌城自/潁川以北皆為陂澤冬十一月遣長孫儉討之長孫)
(儉卽拓跋儉也國語曰榖洛二水鬭史記秦/武王曰寡人欲車通三川韋昭曰伊洛河也)春秋五十
一贈持節都督朔州刺史君在武川文皇帝同鄉里(侯/莫)
(陳順傳云順與太祖同里閈素相友善周書本紀云/太祖文皇帝姓宇文氏諱㤗字黒獺代武川人也)覇
功旣立王業克成(謂宇文㤗相魏/漸成帝業也)不忘捨講猶論償博
(言其與周太祖素相友善也東觀漢紀曰初光武學長/安時過朱祐宅祐留上待講竟乃談話及帝登位駕幸)
(祐第問曰得無捨我講乎祐曰不敢尤過也漢書遊俠及/傳曰陳遵祖父遂宣帝微時與有故相隨博奕數負進)
(宣帝卽位用遂稍遷至太原太守乃賜遂璽書曰制詔/太原太守官尊祿厚可以償博進矣妻君寜時在旁知)
(狀遂於是辭謝因曰事在元/平元年赦令前其見厚如此)今嗣德維新功臣追遠(謂/孝)
(閔踐阼周德惟新也按/順以閔帝踐阼之年薨)東都馬鳴不無見日之嘆北陵
車過終憶平生之言(博物志曰漢滕公薨求𦵏東都門/外公卿送𦵏駟馬不行跼地悲鳴)
(跑蹄下地得石室有銘曰佳城鬱鬱三千年見白日吁/嗟滕公居此室遂𦵏焉北陵車過霍去病事去病冢在)
(茂陵東北西都賦云北眺五陵茂陵在長安之北故曰/北陵史記曰天子為治第令去病視之對曰匈奴未滅)
(無以家為也上益愛重之及卒天子悼之發屬國𤣥甲/軍陳自長安至茂陵為冢像祁連山按匈奴未滅無以)
(為家此去病平生之言/言贈驃騎大將軍也)有詔更贈使持節驃騎大將軍
開府儀同三司都督宜敷綘三州諸軍事敷州刺史諡
某公禮也夫人拓跋氏安邑郡夫人(拓跋氏魏/之宗室也)庭有鐘
鼓家承箴誡教容教德言告言歸天和五年六月薨卽
以其年十月同𦵏於京兆某縣洪源鄉武子成寢請西
階而合𦵏平陽下嫁卽廬山而共墳(檀弓曰季武子成/寢杜氏之喪在西)
(階之下請合𦵏焉許之入宫而不敢哭武子曰合𦵏非/古也自周公以来未之有改也吾許其大而不許其細)
(何居命之哭漢書曰衞青尚平陽主與主合𦵏起冢象/廬山師古曰衞青冢在茂陵東次霍去病冢之西相並)
(者是/也)銘曰
凝隂遠寂廣漠平寒沙窮瀚海地盡臯蘭(言其系出隂/山本西北絶)
(逺苦寒之地也左氏傳曰狄之廣莫於晉為都杜預曰/廣莫狄地之曠絶也漢書霍去病傳曰登瀚海又云鏖)
(臯蘭下如淳曰瀚海北海名也師古曰/臯蘭山名也蘇林曰匈奴中山關名也)塞鴻秋去胡桑
夏乾風土壯氣山河凜然(漢書地理志有雁門郡又稱/代郡有桑乾縣乾音干按朔)
(州武川本趙代之地/西北金行之氣也)師(一作/兵)旅上谷威雄武川(地理志/云上谷)
(郡秦置屬幽州道生父/少興為武川鎮將故云)君則繼踵代不乏賢匣有忠劒
庭流孝泉(言其世以/忠孝相傳)魏室多故餘風未殄天保讓德當
途廢典(詩序曰天保下報上也後漢書曰許昌氣見於/當途當道而髙大者魏也當途廢典言魏衰也)
(天保讓德言周盛也魏祚廢/於當途周家盛如天保矣)上將指蹤中涓力展(天文/志曰)
(文昌六星一曰上/將中涓注見本序)洛城夜㨗河梁朝剪(洛城夜㨗謂破/元顥等軍也河)
(梁河橋也蓋/言河橋之戰)鐵劒金龜榮追玉鉉(漢書儀曰列侯黄金/龜易鼎卦爻辭曰鼎)
(玉鉉言以勲/封開國公也)身胄漢祚門承魏緒並擅華宗俱稱當路
(本姓劉氏故云漢祚為魏國族故云魏緒陸機周處碑/曰華宗往茂趙氏孟子注曰當路當仕路也言賜姓侯)
(莫陳/氏也)伉儷云匹年齡並故趙瑟秦聲同為丘墓(言與夫/人李氏)
(合𦵏也伉儷夫婦也左氏傳曰已不能庇其伉儷又曰/秦晉匹也漢書曰楊惲報孫㑹宗書家本秦也能為秦)
(聲婦趙女也雅善鼔瑟春/秋説題辭曰丘者墓也)小陵石槨洪源鄉墓(廣雅曰/小陵曰)
(丘禮記曰桓魋自為石槨三年不成孔子曰若是其靡/也死不如速朽洪原鄉墓謂同𦵏於京兆之洪源鄉也)
芻靈兩引池栁雙前(禮記曰塗車芻靈自古有之也芻/草也言束草為人馬也周禮縫人)
(及喪大記註池/栁飾棺帷荒也)隧路仍合松城卽連(左氏傳曰晉侯請/隧杜預曰闕地通)
(路曰隧仲長子古之𦵏者松栢/梧桐以識其墳松城卽佳城也)霜隨栁白月逐墳圓芝
蘭幾代陵谷何年(詩曰髙岸為/谷深谷為陵)
　　周車騎大將軍贈小司空宇文顯和墓誌銘
公諱顯和字某上黨武鄉人也(周書顯和宇文神/舉之父神舉有傳)自大
霧浮河長虹映渚承源於若(一作/别)水纂系於蒼林(宇文/氏本)
(炎帝神農之後與後周同姓是為國族竹書紀年云黄/帝五十年秋七月庚申天霧三日三夜晝昏帝遊於洛)
(水之上見大魚殺五牲以醮之天乃甚雨七日七夜魚/流於海得圗書焉龍圗出河龜書出洛又曰帝顓頊高)
(陽氏母曰女樞見瑤光之星如虹感巳於幽房之宫生/顓頊於若水春秋元命苞曰大星如虹下流華渚女節)
(夢意感生朱宣宋均曰朱宣少昊氏也史記曰黄帝子/昌意降居若水漢書古今人表云嫫母生蒼林嫫母黄)
(帝次妃也若水蒼林皆姬姓之/祖言其與國同姓若姬宗矣)上黨居韓之西常山在
趙之北因地為氏可略而言焉(言宇文氏得姓之由也/周書帝紀曰有葛烏菟)
(者其後曰普回得皇帝璽以為天授其俗謂天曰宇謂/君曰文因號宇文國幷以氏焉漢書地理志曰秦置上)
(黨郡屬幷州有上黨關髙帝置常山郡屬冀州張宴曰/恒山在西避文帝諱故改曰常山言於韓趙之地得姓)
(為宇文/氏矣)祖求南衞將軍冀州刺史(周書宇文神舉傳云/髙祖晉陵曽祖求男)
(仕魏並顯逹神舉/曽祖顯和祖矣)父金殿鎭遠將軍兗州刺史(周書云/魏鎭遠)
(將軍兗州刺/史安吉縣侯)並控鶴兵俱張戎樂聲榮之盛繼踵當年
(言求南金殿父子並有盛名也莊子曰君必無盛/鶴列於麗譙之間按西戎樂曰沫離故云戎樂)公稟
山嶽之靈擅風雲之氣容止矜莊聲名籍甚彎弧挽強
左右馳射故得名髙上谷威振樓煩襲爵安吉縣侯食
邑五百戸(周書曰顯和少而襲爵性矜嚴頗渉經史膂/力絶人彎弓數百斤能左右馳射魏孝武之)
(在藩也顯和早蒙眷遇時屬多難甞問計於顯和和具/陳宜杜門晦迹相時而動武帝深納焉及卽位擢授冠)
(軍將軍閣内都督封城陽縣公邑五百戸孝武以顯和/藩邸之舊遇之甚厚時顯和所居宅隘陋乃撤殿省賜)
(為寢室漢書地理志云上谷郡秦置又/雁門郡有樓煩上谷樓煩故燕趙地也)永興三年幽幷
叛換有無君之心(謂齊神武也魏本紀云孝武永熈元/年改元永興以同明元時年號三年)
(髙歡引軍東度入洛武帝西遷漢書注云/叛換猶跋扈強恣貌詩皇矣云無然畔援)帝顧謂公曰
天下洶洶將若之何(漢書髙帝曰天下匈匈勞苦/數歲師古曰匈匈喧擾之意)公曰
擇善而從之乃誦詩云彼美人兮西方之人兮(邶風簡/兮卒章)
(之詩也鄭箋曰彼美人謂碩人也思周室之賢者以其/宜薦碩人與在王位周書云齊神武專政帝每不自安)
(謂顯和曰天下洶洶將若之何對曰當/今之計莫若擇善而從之因誦詩云)帝曰是吾心也
乃定入關之䇿(武帝西/遷長安)以公母老家大令預為計公曰
今日之事忠孝不並君不密則失臣臣不密則失身(二/語)
(出易/繫辭)帝愴然改容曰卿是我王陵(周書云帝以顯和母對/老家累又令預為計)
(曰今日之事忠孝不两立然臣不密則失身安敢預為/私計帝愴然改容曰卿卽我之王陵也班彪王命論曰)
(王陵為漢將而母獲於楚有漢使来陵母見之謂曰願/告吾子漢王長者必得天下子謹事之無有二心遂對)
(漢使伏劒而死以固勉陵其後果定於漢陵為漢宰相/封侯顯和隨帝西遷母必見獲於髙歡故帝以為比)
遷朱衣直閣閣内大都督改封長廣縣公邑一千五百
戸武帝初至潼關太祖親迎溱水(魏本紀云武帝至稠/桑潼關宇文㤗遣趙)
(貴等奉迎帝過河/㤗迎帝於東陽)太祖素知公名而未之識也目於衆
疑而不問直云令此人射水傍小鳥應手即著太祖喜
云我知卿名矣(周書曰從帝入關至溱水太祖素聞其/善射而未之見也俄而水傍有一小鳥)
(顯和射而中之太祖/笑曰我知卿工矣)即用為帳内都督滄州諸軍事滄
州刺史増邑幷前二千五百戸黄公衡之決事魏后是
以推心潘承明之忠壯吳王為之降禮異代同榮見之
今日(蜀志曰黄權字公衡巴西䦘中人也蜀記曰魏明/帝即權天下鼎立當以何地為正權對曰當以天)
(文為正往者熒惑守心而文帝崩吳蜀二主平安此其/徵也吳志曰潘濬字承明武陵漢壽人也江表傳曰權)
(克荆州將吏悉皆歸附而濬獨稱疾不見權遣人以牀/就家輿致之濬伏而著牀席不起涕泣交横哀咽不能)
(自勝權慰勞與語呼其字曰承明昔觀丁父鄀俘也武/王以為軍師彭仲爽申俘也文王以為令尹此二人卿)
(荆國之先賢也初雖見囚後皆擢用為楚名臣卿獨不/然未肯降意將以孤異古人之量耶使親近以手巾拭)
(其面濬起下地拜謝/卽以為治中荆州)東夏邊隅地連荒服井陘塞道飛
狐路斷(謂出為東夏刺史也禹貢曰五百里荒服漢書/師古注曰又次要服外五百里此五服之最外)
(者也荒言其荒忽各因本俗漢書曰髙帝三年韓信張/耳東下井陘撃趙斬陳餘獲趙王歇置常山代郡又匈)
(奴傳曰趙屯飛狐口師古曰險阨/之處在代郡之南南衝燕趙之中)乃以公為使持節衛
將軍都督東夏州諸軍事東夏州刺史白波清犢之兵
銅馬金繩之亂莫不交臂屈膝牽羊抱馬(後漢書朱儁/傳曰自黄巾)
(賊後復有黒山黄龍白波等賊其後多為袁紹所定又/光武紀曰别號諸賊銅馬及青犢等各領部曲章懐太)
(子注曰銅馬賊帥東山荒秃上淮况等並見東觀記交/臂屈膝牽羊抱馬者言皆降附也左傳曰楚圍鄭克之)
(鄭伯肉袒牽羊以逆後漢書曰/耿秉撃車師車師王抱馬足降)在州遘疾解任還朝小
馬留廐餘牀掛柱吏人攀戀刋石陘山雖非漢陽之城
還似扶風之路(言漢陽諸葛扶風王駿並/刋碑石也見蜀志及晉書)授使持節車
騎大將軍儀同三司加散騎常侍以魏後元年(周書云/魏恭帝)
(元/年)疾甚亡於同州春秋五十七天子輟樂羣公㑹喪太
祖親臨弔祭哀慟左右(本傳云太祖親/臨之哀慟左右)於時兵革交侵
普斷贈諡卽以本官印綬權𦵏於同州之北山今建德
二年二月二十三日遷𦵏於咸陽長安縣之洪瀆原時
逢禮樂之遷代屬謳歌之變國雖異政人足追榮(謂周/革魏)
(命和雖魏臣/亦䝉追贈也)乃贈使持節驃騎大將軍開府儀同三司
小司空丹延綏三州諸軍事延州刺史(本傳/同)諡某公禮
也夫人髙氏渤海人也柔參晉政拒曹爽之異謀起在
漢庭共王陵而俱對(言髙氏之先也魏志曰髙柔字文/惠陳留圉人也太傅司馬宣王奏)
(免曹爽皇太后詔召柔假節行大將軍事據爽營太傅/謂柔曰君為周勃矣爽誅進封萬歲鄕侯漢書曰髙帝)
(五年置酒雒陽南宫上曰通侯諸將毋敢隐朕皆言其/情吾所以有天下與項氏所以失天下者何髙起王陵)
(對曰陛下慢而侮人項羽仁而敬人然陛下使人攻城/略地所降下者因以與之與天下同利也項羽妬賢嫉)
(能得地而不與人利此其所以/失天下也孟康曰姓髙名起)况乎箴訓有儀言容以
德肅恭中興賢才内則豈直不聽雜樂以變齊國之風
不食鮮禽以斷荆王之獵(列女傳曰齊侯衛姬者衞侯/之女齊桓公之夫人桓公好)
(淫樂衞姬為不聽鄭衞之聲又曰樊姬者楚莊王之夫/人莊王初卽位好狩獵畢弋樊姬諌不止乃不食禽獸)
(之肉三/年王改)昔之命𦵏季武子之西寢今之同穴長平侯之
北陵(檀弓曰季武子成寢杜氏之葬在西階之下請合/𦵏許之漢書曰衞青封長平侯與平陽公主合𦵏)
世子神舉兄弟(周書有傳兄弟謂/神舉與弟神慶也)至性純孝善居喪禮
有終有始於身無改是以宦成名立孝顯忠貞(周書曰/神舉偉)
(風儀善辭令博渉經史性愛篇章尤工騎射臨戎對冦/勇而有謀莅職當官毎著聲績兼好施愛士以雄豪自)
(居故得兼任文武聲彰中外百僚無不仰其風則先輩/舊齒至於今而稱之神慶少有壯志武藝絶倫位至柱)
(國汝南/郡公)銘曰
北岳二名蔥河兩本其峻惟極其源惟遠(北岳恒山也/一名常山故)
(云二名漢書西域傳曰河有兩源一出蔥嶺山一出于/闐于闐在南山下其河北流與蔥嶺河合東注菖蒲海)
(禮記曰峻極于天言宇文/氏起家在於西北之地也)俗禀山川人資台袞義烈桓
桓才雄悃悃(言西北之地多産忠武之人也尚書曰桓/桓如虎如貔如熊如羆按悃悃誠也説文)
(曰悃悃/誠志也)乃祖乃父繼踵威雄摐金北陸鳴玉南宫(謂祖/求父)
(金殿聲榮繼踵也北陸疑卽博陸薛瓉曰按漁陽有博/陸城漢書曰博陸武帝封大司馬霍光為柱國文頴曰)
(博大陸平取其嘉名而無其縣食邑北海河東又按爾/雅云髙平曰陸北陸北方之總名也後漢書曰肅宗詔)
(賈逵入講尚書南宫雲臺是雲臺在南宫也又縣名史/記曰南宫公主注正義曰南宫冀州縣也和祖求為冀)
(州刺史豈/謂是耶)隱若吳漢賢哉竇融負霜依德無雷向風(後/漢)
(書曰吳漢字子顔南陽宛人帝嘆曰吳公差彊人意隐/若一敵國矣竇融字周公扶風平陵人後漢書西域傳)
(曰月氏為匈奴所滅遷於大夏分其國為五部貴霜翎/侯自立為王國號貴霜王漢書西域傳曰無雷國王治)
(盧城去長安九/千九百五十里)挺此含章生茲秉德孝實天性忠為人
則(謂誕生顯和有忠孝之/性也周易曰含章可貞)暢轂鏤膺燕南趙北若(一作/弱)
水將通九部可勒(詩曰文茵暢轂又曰虎韔鏤膺後漢/書曰燕南垂趙北際漢書曰西至沬)
(若水張揖曰若水出旄牛徼外/九部九州謂將勒勳於九州也)帷幄參謀宫帷典職善
擇忠言能防變色繁弱巳勁淇園乃直㦸中小支禽穿
左翼(謂從孝武入關周文帝令射水傍小鳥也繁弱弓/名左氏傳曰封父之繁弱後漢書寇恂傳曰伐淇)
(園之竹為/矢百萬)建旟赤谷揮戈武州長城萬里河水雙流(謂/和)
(鎭東夏州也漢書西域傳曰烏孫國大昆彌治赤谷城/武川恒州之武川縣也漢書嚴尤曰秦築長城之固延)
(袤萬里又西域傳曰河有/兩原一出蔥嶺一出于闐)潁川多恙淮水未廖義重穿
壁恩深置郵(神仙劉根傳曰潁川太守髙府君病從根/求消除病氣之術漢書汲黯多病居淮陽)
(吳志曰呂䝉疾權穿壁窺之凌綂卒二子列封/權内飬於宫令葛光教之讀書十日一令乗馬)于谷之
口于渭之陽丘山零落碑闕低昂草銜秋火樹抱春霜
書劒俱沒人琴並亡(謂顯和𦵏於咸陽也漢書地理志/曰馮翊有谷口扶風有渭城故咸)
(陽也曹子建詩云零落歸山丘月令曰腐草為螢世/説曰王子猷子敬俱病篤子敬先亡奔喪都不哭徑)
(入坐靈牀上取子敬琴彈弦既不調擲地云/子敬子敬人琴俱亡因慟絶良乆月餘亦卒)哀哀嗣子
純心靡託孝水未枯悲松先落(言神舉兄弟居喪以禮/也西征賦曰澡孝水以)
(濯纓悲松卽王褒攀栢/樹枯事松栢通稱矣)室進巢鵀門通弔鶴功臣身隕
㑹圗麟閣(魏志曰鉅鹿張臻養志不仕正始元年戴鵀/之鳥巢臻門隂臻曰夫戴鵀陽鳥而巢門隂)
(此凶祥也旬日而卒陶侃别傳曰侃丁母憂忽有二客/来弔不哭而退羽儀鮮異知非常人遣隨視之但見雙)
(鶴冲天而去漢書宣帝圗/霍光等十一人於麒麟閣)
　　周大將軍瑯邪定公司馬裔墓誌銘
公諱裔字遵𦙍河内溫人也南正司天北正司地是謂
羲和之官卽嗣重黎之政(楚語曰顓頊命南正重司天/以屬神火正黎司地以屬民)
(堯復育重黎之後不忘者使復典之以至於夏商故/重黎氏世序天地在周為司馬氏程伯休父其後也)卭
之歸楚與章邯而並封豫之避秦共毛公而俱去(司馬/遷自)
(序曰卭為武信君將而徇朝歌諸侯之相王王卭於殷/漢書曰項羽三分關中立秦三將章邯為雍王趙將司)
(馬卭為殷王是與章邯同時封也司馬豫未詳集中司/馬裔碑文云東海避秦共毛公而俱隱此云豫之避秦)
(知司馬名豫/東海人也)祖金龍仍居選部水鏡三臺(北史本傳云/金龍吏部尚)
(書後漢書袁紹傳曰坐召三臺專制朝政注云晉書曰/漢官尚書為中臺御史為憲臺謁者為外臺是為三臺)
父悦再牧荆河威風千里(本傳云悦豫州刺史禹貢曰/荆河惟豫州集中司馬裔碑)
(文曰荆河/刺舉是也)而身遭禍機遂為季布所哭獲存遺嗣實賴
程嬰之忠(言悦為豫州叛人白皁生所殺也詳見司馬/裔碑季布疑作欒布轉冩之誤也漢書曰彭)
(越梟首洛陽下詔有收視者輒捕之布還奏事彭越頭/下祠而哭之史記曰屠岸賈作難追論趙盾弑君之罪)
(誅趙氏程嬰匿趙武於山中十五年因晉侯有疾韓/厥請立武為趙氏後以喻悦遭禍機裔為遺嗣也)國
家追念功臣更撫叔敖之子言思官族還求女齊之𦙍
(言魏室念悦為嗣遂辟裔也列子曰孫叔敖疾將死戒/其子曰王亟封我矣吾不受也為我死王必封汝汝必)
(無受利地吳越之間有寢丘者此地不利而名甚惡楚/人鬼而越人禨可長有者惟此也孫叔敖死王果以美)
(地封其子子辭而不受請寢丘與之至今不失晉語曰/叔向見司馬侯之子撫而泣之曰自此其父之死吾蔑)
(與比而事君矣昔者此其父始之我終之我始之夫子/終之無不可籍偃在側曰君子有比乎叔向曰君子比)
(而不别比德以贊事比也引黨以封已利巳而/忘君别也韋昭曰司馬侯晉大夫女叔齊也)公始應
辟為河内功曹除員外郎常侍汲郡治兵黄河浮馬摧
鋒軹關之㨗逐北長城之陣授平東將軍北徐州刺史
(北史本傳云大統三年大軍復𢎞農乃於温城送欵歸/西魏六年授北徐州刺史漢書地理志曰河内郡有汲)
(縣有温縣軹縣晉志曰㤗始二年置/汲郡司馬裔於温城起義是其地也)栁泉風塵三城席
巻(北史本傳云十三年攻拔/東魏平齊栁泉蓼塢三城)棠隂鋒鏑千室入關(本傳/云十)
(五年太祖令山東立義諸將有能率衆/入關者並加重賞裔領戸千室先至)遷車騎大將軍
儀同三司開國龍門縣伯仍除巴州刺史(本傳云周孝/閔踐祚除此)
(官/也)雖復巴水三迴夷歌數曲徒逢白竹之弩已濟青衣
之功(後漢書曰閬中有渝水其人多居水左右天性多/勁勇初為漢前鋒數陷陣俗喜歌舞髙祖觀之曰)
(此武王伐紂之歌也乃命樂人習之所謂巴渝舞也華/陽國志曰秦昭襄王時有一白虎常從羣虎數遊秦蜀)
(巴漢之境傷害千餘人昭王乃重募國中有能殺虎者/賞邑萬家金百鎰時巴郡閬中夷人能作白竹之弩乃)
(登樓射殺白虎昭王嘉之乃刻石盟要至髙祖為漢王/發夷人還定三秦旣定乃遣還巴中號板遁蠻夷青衣)
(地名漢書地理志曰蜀郡青衣縣禹/貢蒙山谿大渡水東南至南安入城)朝廷以漢之功臣
須開上將之府晉之代胄宜紹瑯邪之國(漢書霍去病/傳曰定令驃)
(騎將軍祿秩與大將軍等下云遷驃騎大將軍是也晉/之代胄謂裔晉朝宗室司馬氏之後也宜紹瑯邪之國)
(者謂曽祖楚之襲封瑯邪郡王/世襲瑯邪下云封瑯邪公矣)遷驃騎大將軍開府改
封瑯邪公食邑一千五百戸宫闈近密實俟忠貞詔為
大御伯仍除大御正職司常伯任總䕫龍王道旣平絲
言惟允(漢官儀曰侍中周官號曰常伯/䕫龍帝舜時典樂納言之官)尋除始州刺史
都督始州諸軍事蠻夷恃險狼顧鴟張(謂蠻酋冉令/賢等反也)髙
山尋雲深谷無景(淮南兵略訓曰山/髙尋雲谿肆無景)九地縱横三門起
伏峰危馬束水險橋飛遂得谷静山空冰消霧散(本傳/云天)
(和初信州蠻酋冉令賢反連結二千餘里裔從上庸公/陸騰討之裔自開州道入先遣使宣示禍福羣蠻服孫)
(子兵法曰善守者藏於九地之下善攻者動於/九天之上後漢書注曰三門開門休門生門也)仍為信
州刺史都督信州諸軍事精兵守於白帝足懼巴州之
城船柹下於荆州彌動西陵之戍(本傳云五年遷潼州/刺史六年徵拜大將)
(除西寜州刺史郡國志曰公孫述號魚復為白帝城魚/復漢屬巴郡晉書曰王濬造船於蜀其木柹蔽江而下)
卽授使持節大將軍都督西寜州諸軍事西寜州刺史
將啓北戸之人向通雲南之國聞寵若驚奄從深夜(本/傳)
(云未及之部卒於京師隋書地理志曰越巂郡改曰西/寜州郡國志曰益州永昌郡有邪龍雲南老子曰寵辱)
(若驚何謂寵辱寵為下得之若/驚失之若驚是為寵辱若驚)天和六年正月十八日
亡春秋六十五詔贈本官加懷邵汾晉四州刺史諡定
公(本傳同/一作莊)禮也以建德元年七月十三日𦵏於武功郡
之三畤原公愛敬純深有隱無犯忠貞亮直知無不為
在戎四十二年身經六十九戰至於多竈唱籌並得成
功飛沙擁石未甞乖律(後漢書虞詡傳或曰孫臏減竈/而君増之何也詡曰孫臏示弱)
(吾今示彊勢有不同也晉書曰諸葛亮造八/陣圗於魚復平沙上累石為八行相去二丈)恂恂教義
吳起西河之風閒閒旗鼓李牧長平之政(史記曰魏文/侯以吳起善)
(用兵廉平盡得士心乃以為西河守以拒秦韓又曰李/牧者趙之北邊良將也常居代雁門備匈奴厚遇戰士)
(為約曰匈奴卽入盜急入收保有敢捕虜者斬匈奴以/李牧為怯邊士日得賞賜而不用皆願一戰於是悉勒)
(習戰大縱畜牧人民滿野單于聞之大率衆来入李牧/多為竒陣大破之其後十餘歲匈奴不敢近趙邊城長)
(平趙/地名)身死之日家無餘財山木所資一由詔𦵏有始有
卒生榮死哀銘曰
祝融是命重黎克舉公族乃建天官卽(一作/代)序(謂司馬/氏本祝)
(融重黎之後也左傳有公族大夫國語曰重/黎氏世序天地司馬遷作史記有天官書)避世於秦
承家於楚(謂司馬豫避秦司馬卭為楚項籍所封/也論語云賢者避世周易曰開國承家)金行
失馭玉鏡淪輝我之烈祖識變乘機(謂晉祚衰微劉裕/誅司馬氏楚之逃)
(匿濟江及宋受禪楚之歸魏也晉以金德王故云金行/答賔戲曰王塗蕪穢因失其御尚書帝命期曰桀失其)
(玉鏡而用其噬虎烈祖謂/楚之也楚之為裔曽祖)黄旗東没青蓋西飛落星置
道長州出圍(謂宋受晉禪楚之西歸得封郡王也吳志/陳紀曰黄旗紫氣運在東南東沒言東晉)
(之亡也後漢書輿服志曰王青葢車西飛言歸西魏封/瑯邪王也吳都賦曰饗戎旅乎落星之樓劉逵注曰吳)
(有落星樓樓在建鄴東北十里吳都賦又云佩長洲之/茂苑按落星長洲皆吳地時宋都建鄴楚之自宋奔魏)
(故/云)及我皇父荆河再撫(謂楚之之後祖父世治荆/州也皇父謂祖金龍也)世遭
喪亂身沒猾䜿(謂父悦為豫州人/白皁生所殺也)嗟我遺嗣﨑嶇趙武
寒覆鳥翼饑吞獸乳(鳥翼史記大鳥覆棄事獸/乳左傳謂鬭榖於菟是也)獲歸河
内更襲瑯邪(謂裔始為河内功曹後封/瑯邪郡公襲楚之之職也)年方小馬怨結
長蛇藏兵九地置劒千家雪山埋馬冰河陷車(謂裔志/在立功)
(不為髙歡所屈領戸千室入關也小馬竹馬也言㓜有/志節也長蛇指髙歡也左氏傳曰吳為封豕長蛇九地)
(注見本序千家謂領戸千室也雪山/埋馬冰河陷車言其身遭危難也)旣乃班政超然榮
守朱鷺頻飛金龜轉紐(言裔受職刺史尋加遷轉也詩/序曰振鷺二王之後来助祭也)
(詩云振鷺于飛陸機疏云楚威王時有朱鷺合沓飛翔/而来舞則復有赤者舊鼔吹朱鷺曲是也漢舊儀曰銀)
(印背龜紐其文曰章/謂刻曰某官之章也)築塞長榆營軍髙栁玉案推食河
橋勸酒(漢書伍被曰廣長榆開朔方如淳曰長榆塞名/地理志曰代郡髙栁西部都尉治楚漢春秋曰)
(項王使武渉説淮隂侯信信曰臣事項王位不過中郎/官不過執戟乃去楚歸漢漢王賜以玉案之食玉具之)
(劒臣背叛之内愧於心晉書曰杜預以孟津渡險有覆/沒之患請建河橋於富平津及橋成帝從百僚臨㑹舉)
(觴屬預曰非君此橋不立也言徵拜大/將時對揚休命也下文卒於京師矣)石門冰釋金隄
電散蘆水門關茅津成觀(蜀都賦曰阻以石門劉逵曰/曰石門在漢中之西褒中之)
(北又蜀都賦曰西踰金隄劉曰金隄在岷山都安縣西/隄有左右口當成都西也按裔為西寜州刺史西寜州)
(故越巂郡石門金堤皆蜀地也冰釋電散言除西寜州/未及之部而卒也魏略曰太祖拔漢中還到長安使屯)
(池陽以備蘆水後漢郡國志曰河東郡大陽有茅津左/氏傳曰秦伐晉遂自茅津濟杜預曰在縣西南有茅亭)
(卽茅城蘆水門關茅津成觀者蘆/水茅津皆秦地言其卒於京師也)馭風逸翮脩途始半
建武功臣先悲吳漢(莊子曰列子馭風而行冷然善也/脩途長途莊子所謂鵬飛九萬里)
(是也建武光武帝年號後漢書曰吳漢字子顔南陽宛/人建武二十年薨有詔悼愍賜諡曰忠貞言裔逸翮方)
(若鵬程而半途摧折/如建武時吳漢也)沈寥揺落游揚浸微金城路㫁郿
塢人稀(地理志曰金城郡昭帝始元元年置臣瓚曰稱/金取其堅固也師古曰以郡在京師之西故謂)
(金城金西方之行魏志曰董卓築郿塢髙與長安城埓/英雄記曰郿去長安三百六十里謂裔從信州刺史徵)
(拜西寜州刺史未至西寜故云金城/路㫁卒於長安故云郿塢人稀也)風松雲葢白水山
衣賢巳星隕人沒蘭衰(晉陽秋曰張華將死中台星坼/左氏傳曰鄭穆公刈蘭而卒)
　　周大將軍懷德公吳明徹墓誌銘
公諱明徹字通昭(南史/作炤)兗州(陳書作/南州)秦郡人也西都列
國長沙王功被山河東京貴臣大司馬名髙霄(疑作/江)漢
(漢書曰吳芮秦時番陽令也甚得江湖心號曰番君項/羽立芮為衡山王上徙為長沙王都臨湘髙祖賢之制)
(詔御史長沙王忠其定著令後漢書曰光武即位拜吳/漢為大司馬名髙江漢者言與征南大將軍岑彭等伐)
(公孫述泝/江而上也)豈直西河有守智足抗秦建平有城威能動
晉而巳也(史記吳起傳曰魏文侯以吳起善用兵廉平/盡得士心乃以為西河守以拒秦韓干寳晉)
(紀曰王濬治船於蜀吾彦取其流柹以呈孫皓曰晉必/有攻吳之計宜増建平兵建平不下終不敢渡江皓弗)
(從按建平増兵乃吾彦之言此序吳姓豈謂吳/彦耶或以故吳開國造自㤗伯故稱其疆域矣)祖尚南
譙太守父標(南史/作樹)右軍將軍抗拒淮沂平夷濟㵕(疑作/漯)
代為名將見於斯矣(漢書師古曰淮出大復山沂出㤗/山禹貢兗州云浮於濟漯師古曰)
(漯水出東/郡東武陽)公志氣縱横風情倜儻(南史本傳云明徹㓜/孤性至孝年十四墳)
(塋未脩家貧無以取給乃勤力耕種時天下亢旱苗稼/焦枯明徹哀憤每之田號哭仰天自訴居數日有自田)
(中還者曰苗已更生明徹疑其紿已乃徃如言秋而大/獲足充𦵏用時有伊氏者善占墓謂其兄曰君𦵏日必)
(有乘白馬逐鹿者經墳此最小孝子大/貴之徵至果有應明徹乃樹之小子也)圯橋取履早見
兵書竹林逢猿徧知劒術(史記曰張良常從容歩遊下/邳圯上有一老父衣褐至良)
(所直墮其履圯下謂良曰孺子下取我履履我良因長/跪履之父嘆曰孺子可教後五日雞鳴往出一編曰讀)
(此則為王者師矣旦視其書乃太公兵法也吳越春秋/曰袁公與處女試劒竹枝上袁公卽飛上樹變為白猿)
(遂别去見越王王卽加女號曰越女乃命五板/之隊長髙習之教軍士當世莫能勝越女之劒)故得勇
爵登朝材官入選起家東宫司直後除左軍葛瞻始嗣
兵戈仍遭蜀滅陸機纔論功業卽値吳亡公之仕梁未
為逹也(謂明徹方仕於梁卽遭侯景之亂也蜀志曰諸/葛亮子瞻字思逺景權四年為行都䕶衞將軍)
(平尚書事六年鄧艾伐蜀遣書誘瞻曰若䧏者必表為/瑯邪王瞻怒斬艾使遂戰大敗死衆皆離散艾長驅至)
(成都晉書曰陸機以孫氏在吳而祖父世為將相有大/勳於江表深慨孫皓舉而棄之乃論權所以得皓所以)
(亡又欲述其功業/遂作辨亡論二篇)自梁受終齊卿得政禮樂征伐咸歸
舜後(陳氏本虞舜之後媯姓春秋時陳公子完奔齊其/後世為齊卿終有齊國左傳云陳子得政言陳盛)
(梁衰霸先得政擬/於春秋陳常矣)是以威加四海德教諸侯蕭索煙雲
光華日月公以明略佐時雄圖贊務鱗翼更張風颷遂
遠(言陳武威德日盛明徹遂加匡贊也南史本傳云侯/景寇都明徹有粟麥二千餘斛而鄰里饑餒乃白諸)
(兄曰今人不圗乆柰何不與鄉里共此於是計口平分/同其豐儉羣盗聞而避焉賴以存者甚衆陳武帝鎭京)
(口深相要結明徹乃詣武帝帝為降階執手即席明徹/亦微渉書史經傳就汝南周𢎞正學天文孤虛遁甲略)
(通其術頗以英雄自/許武帝亦深竒之)冠軍侯之用兵未必師古武安君
之飬士能得人心擬於其倫公之謂矣(冠軍侯驃騎將/軍霍去病也漢)
(書霍去病傳曰上甞欲教之孫吳兵法對曰顧方略何/如耳不至學古兵法戰國䇿曰秦將白起為武安君)
為左衞將軍尋遷鎭軍丹陽尹(本傳云陳武受禪授安/南將軍文帝時尋加右)
(衞將軍至廢帝/卽位遷丹陽尹)北軍中候總政六師河南京尹冠冕百
郡文武是寄公無愧焉(本傳云詔以甲仗四十人出入/殿省到仲舉之矯出宣帝也帝)
(懼遣毛喜與明徹籌焉明徹曰嗣君諒闇萬機多闕殿/下親實周召德冠伊霍願留中深計慎勿致疑漢書有)
(北軍中候續漢志曰北軍中候一人六百石掌監五營/尚書云張皇六師晉起居注曰武帝咸寜三年誥曰河)
(南百郡之首風教宜為遐邇所模以王恂為河南尹/時南朝都建業本漢丹陽郡徹為丹陽尹在京師矣)蕭
湘之役馮陵島嶼風船火艦周瑜有赤壁之兵葢舳襜
艫魏(疑作/賀)齊有横江之戰(本傳云湘洲刺史華皎有異/志詔授明徹都督湘州刺史)
(與淳于量等討皎皎平左氏傳曰馮陵我城郭説文海/中往往有山可依止曰島嶼島也吳志曰曹公入荆州)
(權遂遣周瑜與備并力逆曹公遇於赤壁初一交戰曹/公披退又曰瑜部將黄葢取蒙衝鬭艦數十艘實以薪)
(草膏油灌其中同時發火時風甚猛悉延燒岸上營落/煙燄張天曹公兵敗史記曰魏之諸公子曰魏齊范睢)
(之讎也睢相秦魏齊奔趙復走信陵君聞信陵君之初/難見之怒而自剄按魏齊無横江之戰事本文葢舳襜)
(艫當是賀齊事賀訛魏轉寫之誤也吳志曰賀齊字公/苗㑹稽山隂人拜安東將軍封山隂侯出鎭江上督扶)
(州以上至皖黄武初魏使曹休来伐齊以道遠後至因/往新市為拒㑹洞口諸軍遭風流溺所亡中分將士失)
(色賴齊未濟偏軍獨全諸將倚以為勢齊性奢綺尤好/軍事兵甲器械極為精好所乘船雕刻丹鏤青葢綘襜)
(干櫓戈矛葩爪文畵弓弩矢箭咸取上材蒙衝鬭艦之/屬望之若山休等憚之遂引軍還晉書華譚遺顧榮等)
(書云飛橋越横江之津汎舟渉瓜歩之渚郡縣志曰横/江浦在和州對江之采石往来濟渡處唐李白横江詞)
(云横江舘前津吏迎此/舘乃采石津官舎也)仍為平南將軍開府儀同三司
都督湘衡桂武四州刺史遂得左廣迴扃轔車反暢(晉/書)
(地理志曰湘東郡吳置衡陽郡吳置桂陽郡漢置武昌/郡吳置湘衡桂武四州是也左傳邲之戰云楚子為乘)
(廣三十乘分為左右王乘左廣以逐趙旃又云其君之/戎分為二廣杜元凱曰十五乘為一廣扃車上兵闌又)
(左傳曰楚人惎之脱扃服子愼云扃横木挍輪一日車/前横木詩秦風曰有車鄰鄰毛傳曰暢轂長轂暢長也)
長沙楚鐵更入兵欄洞浦藏犀還輸甲庫(言其為湘衡/桂武四州刺)
(史饒於戰具也郡國志曰長沙郡秦置晉書地志曰武/昌郡鄂縣有新興馬頭鐵官楚辭曰操吳戈兮被犀甲)
雖復戎歌屢凱軍幕猶張淮南望廷尉之囚合淝稱將
軍之寇莫不失穴驚巢沈水陷火(言明徹北征擒王琳/也本傳云太建五年)
(朝議北征公卿互有異同明徹決策請行總衆軍十餘/萬發都督緣江城鎭相續降欵軍至秦郡齊大將軍尉)
(破胡將兵為援秦郡降進剋仁州逼壽陽齊遣王琳拒/守明徹乘夜攻之中宵而潰齊兵退據相國城及金城)
(明徹令軍州益脩攻具又遏淝水灌城城中苦濕多腹/疾手足皆腫死者十六七㑹齊將皮景和率兵數十萬)
(来援去壽春三十里頓軍不進明徹曰兵貴神速而彼/結營不進自挫其鋒吾知其不敢戰明矣於是躬擐甲)
(胄四面疾攻城中震恐一鼓而禽王琳送建鄴周禮曰/王師大獻則合奏愷樂三略軍讖曰軍幕未辦將言不)
(倦晉書蘇峻傳曰晉使持節冠軍將軍歴陽内史峻不/應命朝廷遣使諷諭之峻曰臺下云我欲反豈得活耶)
(我能山頭望廷尉不能廷尉望山頭於是遣叅軍徐㑹/結祖約為亂溫嶠陶侃唱義於武昌峻突陣墜馬為侃)
(將所斬又陳敏傳曰東海王越起敏為右衞將軍假節/前鋒都督敏因中國大亂遂請東歸收兵據歴陽教甘)
(卓假稱皇太弟命拜敏為揚州刺史敏弟昶將兵數萬/據烏江弟恢率錢端等南寇江州刺史應邈奔走弟斌)
(東略遂據有吳越之地敏命寮佐以已為都督江東軍/事大司馬楚公封十郡加九鍚列上尚書稱自江入河)
(奉迎鑾駕敏無遠略一旦據有江東政刑無章不為英/俊所服周玘顧榮甘卓遂背敏敏衆潰散敏單騎東奔)
(至江乘為義兵所斬晉書地志曰歴陽合淝烏江皆屬/揚州淮南郡淮南廷尉之囚蘇峻事合淝將軍之寇陳)
(敏事二人皆晉反將以喻王琳之抗陳也王琳西攻岳/陽東拒陳武實梁室之忠臣於陳為罪徹本陳將故云)
(是/矣)為使持節侍中司空車騎大將軍都督南北兗青譙
五州諸軍事南兗州刺史南平郡開國公食邑八千戸
鼔吹一部(本傳云詔遣蕭淳就壽陽授策明徹於城南/設壇士卒二十萬陳旗鼔戈甲登壇拜受成)
(禮而退六年自壽陽入朝輿駕幸其第賜鐘磬一部七/年進攻彭城至吕梁又大破齊軍八年進位司空給大)
(都督鈇鉞龍麾尋授/都督南兗州刺史)中台在𤣥武之宫上將列文昌之
宿髙蟬臨鬢吟鷺陪軒平陽之邑萬家臨淄之馬千駟
坐則玉案推食行則中分麾下生平若此功業是焉(晉/書)
(天文志曰三台六星兩兩而居起文昌列抵太微一曰/天柱三公之位也在人曰三公在天曰三台主開德宣)
(符也西近文昌二星曰上台為司命主壽次二星曰中/台為司中主宗室東二星曰下台為司祿主兵所以昭)
(德塞違也𤣥武之宫謂北宫也北方曰𤣥武又天文志/曰文昌六星在北斗魁前主集計天道一曰上將大將)
(軍建威武後漢書輿服志曰侍中二常侍加黄金璫附/蟬為文貂尾羽飾謂之趙惠文冠詩有振鷺之篇故云)
(吟鷺漢書曰曹參食邑平陽萬六百三十戸號曰平陽/侯論語曰齊景公有馬千駟臣瓚曰臨淄卽營丘也故)
(晏子曰始爽鳩氏居之逢伯陵居之太公居之又曰先/君太公築營之丘齊城中有丘卽營丘也楚漢春秋韓)
(信曰臣去楚歸漢漢王賜以玉案之食後漢書曰光武/拜鄧禹為前將軍持節中分麾下精兵二萬人遣西入)
(關/)旣而金精氣壯師出有名石鼓聲髙兵交可遠(此下/皆序)
(破齊之功也天官星占曰太白金之精大將之象也郭/璞山海經注曰今鄴西北有鼔山下有石鼔象縣著山)
(旁鳴則有軍事按鄴/北齊所都言伐齊也)故得艫舳所臨葢於淮泗旌旗所
襲奄有龜蒙(漢書武帝紀曰舳艫千里李斐曰舳船後/持柁處也艫船前頭刺櫂處也禹貢曰道)
(淮自桐栢東㑹於泗沂東入於海淮泗二水名也又曰/正東曰青州川曰淮泗周禮曰析羽為旌熊虎為旗魯)
(頌曰奄有龜蒙毛/傳曰龜蒙二山名)魏將已奔猶書馬陵之樹齊師其遁
空望平隂之烏(虞喜志林曰濮州甄城縣東北六十餘/里有馬陵澗谷深可以置伏按龎涓敗)
(卽此也左傳襄十八年平隂之戰云師曠告晉侯曰/鳥烏之聲樂齊師其遁叔向曰城上有烏齊師其遁)俄
而南仲出車方叔涖止暢轂文茵鉤膺鞗革遂以天道
在北南風不競(此下序明徹之敗也小雅出車云王命/南仲采芑云方叔涖止秦風小戎云文)
(茵暢轂毛傳云文茵虎皮也暢轂長轂也采芑之詩云/鉤膺鞗革毛傳曰鉤膺樊纓也鄭箋曰鞗革轡首垂也)
(疏云言鉤膺樊纓者鉤是金路在膺之飾惟有樊纓故/云鉤樊纓也巾車注云鉤婁頷之飾也金路無鍚有鉤)
(亦以金為之是鉤用金在頷之飾也彼注又曰樊讀如/鞶帶之鞶謂今大革纓今馬鞅金路其樊及纓以五采)
(罽飾之而九成是帶鞅在膺也左氏傳曰晉人聞楚師/師曠曰不害吾驟北風又歌南風南風不競多死聲楚)
(必無功董叔曰天道多在西北南師不時必無/功謂明徹敗於周師是天道在北南師無功也)昔者裨
將失律衞將軍於是待罪中軍爭濟荀桓子於焉受戮
心之憂矣胡以事君(本傳云及周滅齊宣帝將事徐兗/太建九年詔明徹北侵令其子慧)
(覺攝行州事軍至呂梁周徐州總管梁士彦率衆拒戰/明徹頻破之仍迮清水以灌其城攻之甚急環列舟艦)
(於城下周遣上大將軍王軌救之輕行自清水入灌口/横流竪木以鐵鎻貫車輪遏㫁船路諸將聞之甚恐議)
(欲破堰拔軍以舫載馬馬明戍裴子烈曰君若决堰下/船船必傾倒豈可得乎不如前遣馬出適㑹明徹苦背)
(疾甚篤知事不濟遂從之乃遣蕭摩訶帥馬軍數千前/還明徹仍自決其堰以退軍及至清口水力微舟艦並)
(不得度衆軍皆潰明徹窮蹙乃就執以憂遘疾卒史記/曰右將軍蘇建前將軍信與匈奴並軍三千餘騎獨逢)
(單于兵與戰一日餘漢兵且盡翕䧏單于建獨以身得/亡去自歸大將軍大將軍問其罪周霸曰自大將軍出)
(未甞斬裨將今建棄軍可斬以明將軍之威大將軍曰/青幸得以肺腑待罪行間不患無威而霸説我以明威)
(甚失臣意具報天子天子自裁之遂囚建詣行所在入/塞罷去天子不誅左傳鄢陵之戰云荀林父將中軍先)
(縠佐之及河鄭及楚平桓子欲還彘子不可曰以中軍/佐濟晉師敗績桓子請死晉侯欲許之士貞子諌曰不)
(可晉侯使復其位裨將失律中軍争濟以比馬明戍裴/子烈之失計也漢書曰項籍為裨將師古曰裨助也相)
(副助也又按裨小/也若裨王裨海矣)宣政元年届於東都之亭有詔釋其
鸞鑣蠲其亹(疑作/釁)社始𢎞就館之禮卽受登壇之策拜
持節大將軍懷德郡開國公邑二千戸(周書云宣政元/年三月破陳師)
(於呂梁擒其將吳明徹等俘斬三萬餘人南史本傳云/周封懷德郡公位大將軍云釋其鸞鑣者謂釋去其兵)
(車也詩曰輶車鸞鑣毛傳曰在軾曰和在鑣曰鸞左氏/傳曰錫鸞和鈴杜注云鸞在鑣動有鳴聲爾雅曰鑣謂)
(之钀郭注云馬勒旁鐵也云蠲其釁社者謂免其死也/左傳孟明曰君之惠不以纍臣釁鼓杜云殺人以血塗)
(鼔謂之釁計覲反漢書敘傳曰貳師秉鉞身釁胡社李/竒曰李廣利胡殺之以血塗社也師古曰釁者以血祭)
(耳非塗/之血也)歸平津之館時聞櫪馬之嘶舎廣成之傳裁見
諸侯之客(漢書公孫𢎞傳曰武帝封丞相𢎞為平津侯/𢎞乃起賔館開東閣以延賢與參謀議史記)
(藺相如傳曰趙使相如奉璧入秦秦王許齋五日舎相/如廣成傳舎索隱曰廣成是傳舎之名言明徹在周待)
(以客/禮也)廉頗眷戀寜聞更用之期李廣盤桓無復前驅之
望(言明徹不能復用於陳也史記曰趙孝王卒襄王立/使樂乘代廉頗頗怒攻樂乗遂奔魏之大梁乆之魏)
(不能信用趙以數困於秦兵趙王思復得廉頗頗亦思/復用於趙趙王使使者視廉頗尚可用否亷頗之讎郭)
(開多與使者金令毁之趙使者旣見廉頗頗為之一飯/斗米肉十斤被甲上馬以示可用趙使者還報王曰廉)
(將軍尚善飯與臣坐頃之三遺矢矣遂不召又李廣傳/曰廣嘗與望氣王朔燕語曰自漢撃匈奴而廣未嘗不)
(在其中諸將校尉以下才能不及中人然以撃匈奴功/封侯者數十人然無尺寸之功以得封邑者何也豈吾)
(相不當侯乎廣自請曰臣部為前將軍乃徙令臣出東/道日臣結髮而與匈奴戰今乃一得當單于臣願居前)
(先死單于大將軍亦隂受上誡/以為李廣數竒無令當單于)霸陵醉尉侵辱可知東
陵故侯生平巳矣(漢書李廣傳曰廣與趙潁隂侯屏居/藍田南山中射獵嘗從一騎出從人)
(田間飲還至亭霸陵尉醉呵止廣廣騎曰故李將軍尉/曰今將軍尚不得夜行何故也止李廣宿亭下又蕭何)
(傳曰召平者故秦東陵侯秦破為布衣貧種瓜/長安城傷明徹困辱於周不能復為陳用也)大象二
年七月二十八日氣疾暴増奄然賔舘(本傳云以憂遘/疾卒於長安)
春秋七(陳書/作六)十七卽以其年八月十九日寄瘞於京兆
萬年縣之東郊詔贈某官諡某禮也江東八千子弟從
項籍而不歸海島五百軍人為田横而俱死焉(漢書曰/項籍殺)
(㑹稽太守遂舉吳中兵使人收下縣得精兵八千人及/敗曰籍與江東子弟八千人渡而西今亡一人還縱江)
(東父老憐而王我我何面目見之哉又田横傳曰漢王/立為皇帝横懼誅而與其徒屬五百人入海居隖中髙)
(帝聞而召之横自剄令客奉其頭從使者馳奏之髙帝/帝流涕而拜其二客為都尉發卒二千人以王者禮𦵏)
(横旣𦵏二客穿其冡旁皆自剄帝大驚以横之客皆賢/者吾聞其餘尚五百人在海中使使召至聞横死亦皆)
(自/殺)嗚呼哀哉毛脩之埋於塞表流落不存陸平原敗於
河橋死生慚恨(南史曰毛脩之字敬文滎陽陽武人也/宋武帝欲引為外助頻加榮爵為安西)
(司馬桂陽公義眞敗為赫連勃勃所擒及赫連昌滅入/魏身遂死於魏晉書曰陸機為長沙王又敗於河橋孟)
(玖譖於成都/王潁潁殺之)反公孫之柩方且未期歸連尹之尸竟知
何日(左傳哀十五年云夏楚子西子期伐吳及桐汭陳/侯使公孫貞子弔焉及良而卒將以尸入吳人内)
(之又宣十三年鄢陵之戰云知莊子射連尹襄老獲之/遂載其尸成三年晉人歸連尹襄老之尸於楚服子愼)
(云在牀曰尸/在棺曰柩)遊䰟羇旅足傷溫序之心𤣥夜思歸終有
蘇韶之夢(周易曰遊䰟為變左氏傳曰羇旅之臣後漢/書曰溫序為隗囂所殺光武憐之命送喪到)
(洛陽城傍地為塜長子壽夢序曰乆客思鄕里壽即上/書乞骸骨歸𦵏傅𤣥七哀詩曰冥冥𤣥夜堂王隱晉書)
(曰蘇韶字孝先安平人也仕至中牟令伯父承為南中/郎軍師而亡諸子迎喪還到襄城第九子節夜夢見鹵)
(簿行列甚肅見韶使呼節曰卿犯鹵簿罪應髠刑節俯/受剃如是夢者五夕髮為之盡後畫日韶自外入謂節)
(曰十日便速𦵏在軍師/墓次買數畝地足矣)遂使廣平之里永滯寃䰟汝南
之亭長聞夜哭(本傳曰後故吏盗其柩歸至德元年追/封邵陵侯以其息慧覺嗣時寄𦵏長安)
(故云漢書地理志廣平國屬冀州晉書曰廣平郡廣平/邯鄲是廣平邯鄲接界故趙地也史記云樂毅去燕西)
(降趙趙封曰望諸君樂毅卒於趙張華曰望諸君冡在/邯鄲西數里疑言樂毅之客死於趙也風俗通曰汝南)
(汝陽亭有鬼魅賔客宿止有死亡其厲厭者皆亡髮失/精尋問其故云先時頗有怪物其後郡侍奉掾宜祿鄭)
(竒来去亭六七里有一端正婦人乞得寄載竒初難之/然後上車入亭時亦昏冥遂上樓與婦人棲宿未明發)
(去亭卒上樓掃除見死婦大驚走白亭長撃鼓㑹諸廬/吏診之乃亭西北八里死婦新亡臨殯火滅失之家卽)
(持去竒發行數里腹痛到新/頓利陽亭物故樓遂不敢上)嗚呼哀哉乃為銘曰
九河宅土三江貢職彼美中邦君之封殖(言吳氏得姓/之先本故吳)
(國稱其地也禹貢曰九河旣道䧏丘宅土又云三江旣/入左氏傳曰后稷封殖天下杜預曰后稷樹封疆殖五)
(榖/也)負才矜智乘危恃力浮磬戢鱗孤桐垂翼(言明徹征/齊恃才乘)
(危而與周戰卒致喪師也禹貢曰海岱及淮惟徐州下/云泗濵浮磬嶧陽孤桐漢書師古注曰東至海北至岱)
(南及淮嶧陽嶧山之陽也泗水出濟隂乘/氏縣時宣帝將事徐兗詔明徹北侵故云)五兵早竭一
鼓前衰移營減竈空幕禽飛(李尤曰聖人垂象五兵已/陳髙誘吕氏眷秋注曰五)
(戎五兵謂刀劒矛㦸矢也左傳曹劌曰一鼓作氣再而/衰三而竭減竈孫臏敗龎涓事注見前左氏傳曰楚幕)
(有烏言明/徹之敗也)羊皮詎􁎾畵馬何追荀罃永去隨㑹無歸(言/明)
(徹見執於周不復歸也史記曰晉獻公旣虜百里奚以/為秦繆公媵於秦百里奚亡秦走宛楚鄙人執之繆公)
(聞百里奚請以五羖羊之皮贖之楚人許之又史記曰/越石父賢在於縲絏中晏子出遭塗觧左驂贖之載歸)
(弗謝入閨久之越石父請絶晏子攫然攝衣冠謝曰嬰/雖不仁免子於厄子何求絶之速也越石父曰不然吾)
(聞君子屈於不知已而信於知巳方吾在縲絏中彼不知/我也夫子既已感悟而贖我是知巳知已而無禮固不如)
(在縲絏中晏子於是延為上客左傳邲之戰云楚獲荀/罃成三年晉求知罃楚人歸之又傳云隨㑹奔秦晉人)
(患秦之用士㑹也使魏壽餘偽以魏叛者以誘士㑹執/其孥於晉使夜逸請自歸於秦秦伯許之履士㑹之足)
(於朝旣濟魏人噪而還詎贖何追謂見明/徹被俘囚也永去無歸謂卒死於周也)存沒俄頃光
隂悽愴岳裂中台星空上將眷言妻子悠然亭障魂或
可招喪何可望(哀明徹死於異域不能歸𦵏也晉書曰/張華將死中台星拆漢書天文志曰有)
(流星出文昌貫紫宫西占曰文昌為上將貴相時王鳳/為大將軍王商為丞相鳳妬商譖而罷之商自殺此云)
(星空上將謂徹為上將徹死故星空也漢書曰秦法十/里一亭又張湯傳曰居一鄣間師古曰鄣謂塞上要險)
(之處别築為城因置吏士而為鄣蔽以扞寇鄣音之向/反楚辭有招魂言魂氣無所不之故魂或可招喪何可)
(望者言寄𦵏長安/妻子不能遠望也)壯志沈淪雄圖埋沒西隴足抵黄塵
碎骨何處池臺誰家風月墳𡑞羇遠營魂流寓霸岸無
封平林不樹(杜預左傳注曰掘地曰𡑞羇寄也楚辭曰/載營魂而升霞鍾㑹老子注曰經護為營)
(張銑曰營心府間也霸岸霸陵岸也平陵漢屬右扶風/檀弓曰不封不樹鄭云封謂聚土為墳周禮曰以爵等)
(為丘封之度與其樹數則士以上皆/有封樹言寄𦵏長安不封不樹也)壯士之隴將軍之
墓何代何年還成武庫(三齊記曰田開疆公孫接古冶/子三壯士塚在齊城東南三百)
(歩蕩隂里中烈士傳曰羊角哀左伯桃二人為死友伯/桃死楚平王愛角哀之賢以上卿禮𦵏伯桃角哀夢伯)
(桃曰蒙子之恩而獲厚𦵏正苦荆將軍冢相近今月十/五日當大戰以决勝負角哀至期陳兵馬至其冢作三)
(桐人自殺下而從之史記曰樗里子/𦵏於渭南章臺之東武庫正直其墓)
　　周大將軍上開府廣饒公鄭常墓誌銘
公諱常字某(周書列傳云/鄭常字子元)滎陽人也周宣王之弟初封
其國鄭穆公之孫始成其姓(左氏傳曰鄭有厲宣之親/杜注云鄭始封之祖桓公)
(友周厲王之子宣王之母弟又鄭有/七穆皆穆公之後也後分為七姓矣)祖思慶建威將軍
山陽太守考頊儀同三司豫州刺史(頊字寜伯注/見鄭常碑文)南陽
坐嘯値此邦君西河建隼逄斯刺舉(後漢書黨錮傳曰/南陽太守成瑨委)
(功曹岑晊謡曰南陽太守岑公孝𢎞農成瑨但坐嘯南/陽太守値此邦君者謂思慶為山陽太守也西河建隼)
(逢斯刺舉者謂頊為豫州刺史也按禹貢豫州河南之/地其界西至雍州建隼建旟也周禮九旗之名云鳥隼)
(曰旟應劭漢官/儀曰刺舉州事)公侯繼踵冠冕連鑣可得而言傳於史
籍(説文曰鑣馬/勒旁鐵也)公髫齔知禮早年馳譽(劉熈釋名曰沒/齒曰齔洗也毁)
(洗於齒故齒/更生新也)就經黌舎略見書堂習武兵欄偏知劒術
(説文曰黌學也黌與横同史記索/隱注天子門有兵欄曰司馬門也)雖復年猶小學已為
儒者所稱位在偏禆卽入將軍之賞(本傳云常頗渉學/有當官譽偏謂偏)
(將軍裨謂裨/將俱見漢書)大統三年起義華陽授永安縣開國男文
皇帝霸迹初基英雄輻輳公拔劒轅門潁川從我洛城
逆戰壯於白馬之兵河橋解圍勇於烏林之策(起義華/陽注見)
(鄭常碑文文皇帝魏相安定公周太祖宇文㤗也漢書/鴻門之㑹云樊噲直撞入立帳下項羽賜之巵酒彘肩)
(噲旣飲酒拔劒切肉盡之後漢書光武謂王霸曰潁川/從我者皆逝而子獨留劉先主志曰袁紹征官渡遣梟)
(將顔良攻東郡太守劉延於白馬公使闗侯為先鋒侯/望見良麾葢策馬刺良於萬衆中斬其首還紹將莫敢)
(敵遂解延圍吳志曰黄葢敗魏武於烏林烏林赤壁東/下一百一十里常為周太祖帳内都督洛城河橋並有)
(功言此時洛城之戰較白馬而更壯/此日河橋之役比烏林而彌勇矣)授平東將軍帥都
督襲父封(魏昌縣/伯也)魏後三年授持節車騎大將軍儀同
三司車騎用郭淮之勲儀同取王沈之貴公之此授僉
曰得人(魏志曰郭淮字伯濟太原陽曲人也為車騎將/軍儀同三司封陽曲侯晋書曰王沈字處道太)
(原平陽人也位至驃騎將軍錄尚書事進爵博陵郡公/按晉書王沈無授儀同之事疑云儀同取黄權之貴晉)
(書職官志曰開府儀同三司漢官也殤帝延平元年鄧/隲為車騎將軍儀同三司儀同之名始自此也及魏黄)
(權以車騎將軍開府儀同三司開府之名始於此/也鄭常為車騎大將軍儀同三司疑引黄權矣)進爵
廣饒縣公(本傳賜爵/饒陽侯)邑千戸保定三年授使持節都督
遷州諸軍事遷州刺史(隋書地志曰後周/於房陵郡置遷州)卽總領金州
兵馬(括地志曰上庸今房州/竹邑縣卽金州是也)開拓北戎髙山尋雲深谷
無景梯䋲乃上浮竹裁通閩越影嚮句吳聲勢(漢書曰/閩粤其)
(先越王句踐之後秦幷天下以其地為閩中郡按左傳/吳稱句吳地理志曰太伯初奔荆蠻號曰句吳師古曰)
(句音鉤夷俗語之發聲也亦猶越為於越也/言蠻獠與閩越為影嚮藉句吳為聲勢也)公出戰短
兵並皆奔北瓦解冰碎山空谷静(鄭常碑文云應接上/庸公於文谷路上庸)
(公陸騰也注見/第十四巻碑文)授持節開府儀同大將軍柏梁髙宴有
大將軍之詩幕府初開有平陵侯之國比之今日豈可
同年而語哉(漢武帝元封三年作柏梁臺詔羣臣二千/石有能為七言詩乃得上坐大將軍衞青)
(詩曰和撫四夷不易哉史記曰蘇建以都/尉從車騎將軍青撃匈奴功封平陵侯)自是使車被
之繡服風謠是察刑政是觀(漢書曰暴勝之為直指使/者衣繡衣又曰侍御史有)
(繡衣直指師古曰衣/以繡者尊寵之也)公露節東驅風奔羣盜埋輪當路
威振中原(漢書曰諸葛豐駐車止節語章曰下欲收之/後漢書曰張綱為御史埋其車輪於洛陽都)
(亭曰豺狼當路安問狐狸遂奏大將軍/梁冀無君之心十五事書御京師震悚)武皇帝有盟津
之師以公為中權之勁外從决勝内侍軍謀及文軌旣
同旃旌已偃司勳行賞軍吏舉功(武皇帝周髙祖宇文/邕也盟津之師謂伐)
(齊也㤗誓曰惟十有三年大㑹於盟津左氏傳曰中權/後勁杜預曰中軍制謀後以精兵為殿漢書髙祖曰决)
(勝千里之外禮記曰車同軌書同文左氏傳曰績茷旃/旌杜預曰通帛為旃析羽為旌周禮曰司勳屬夏官)
乃授使持節上開府増邑五百戸賜姓宇文與國同乗
之榮周之宗盟非復異姓之後(左氏傳曰周之/宗盟異姓為後)蕃屏是
寄隆寵所歸公室無疎此之謂矣(左氏傳曰封建/親戚以藩屏周)九州
都督須得其才千里諸侯實俟其政乃為使持節都督
東徐州諸軍事徐州刺史尋遷南兗州諸軍事南兗州
刺史公頻總六條再勞十部俗變風移人懷吏畏(漢書/百官)
(公卿表注曰刺史班宣周行郡國以六條問/事漢官解詁曰京畿十有三牧分部督察)滯穗遺秉
有利疲人山桑野蠶足充貢賦(詩云遺秉滯穗伊寡婦/之利後漢書曰建武二)
(年野蠶成繭被於/山阜人收其利焉)化被殊俗威行鄰境奏事京師四方
第一謂眞刺史其在斯乎(王隱晉書曰解修遷瑯邪太/守考績天下第一魏志曰賈)
(逵為豫州刺史二千石以下阿縱不/如法者奏免之帝曰逵眞刺史矣)春秋未髙奄然遘
疾以大象元年薨於州鎭時年六十三嗚呼吏人攀慕
飛走變色河濟輟舂淮沂罷市(河濟謂兗州淮沂謂徐/州也禹貢曰濟河惟兗)
(州又曰海岱及淮惟徐州淮沂其乂史記趙良謂商鞅/曰五羖大夫死秦國男女流涕男不歌謠舂者不相送)
(杵/也)以今年歸𦵏於滎陽之山詔贈某官禮也嗟陵谷之
貿遷懼徽猷之永遠地久天長敢鐫貞石銘曰
荆河惟豫洛食之本水繞滎波山斜陸渾(爾雅釋地云/河南曰豫州)
(疏云禹貢豫州云荆南自南河以南也洛誥曰我乃卜/澗水東瀍水西惟洛食孔傳云今河南城也禹貢曰滎)
(波旣豬顔師古曰卽今滎澤是也波亦水名言其水並/已遏聚矣一説謂滎水之波漢書地理志曰𢎞農郡陸)
(渾春秋遷陸渾戎於此有關後漢書郡國志曰陸渾西/有虢略也言鄭氏之先本鄭國在於河南豫州後遂為)
(滎陽人以/國為姓也)德星猶照祥風未遠代不乏賢文無闕袞(言/鄭)
(氏得姓之後代有異人也異苑曰陳仲弓從諸子姪造/荀朱子和父子於時德星聚太史奏五百里有賢人聚)
(孔靈符㑹稽記曰漢太尉鄭𢎞嘗採薪得一遺箭箭有/人覓𢎞還之問何所欲𢎞識其神人也曰嘗患若邪溪)
(採薪為難願旦南風暮北風後果然故若邪溪風至/今猶然呼為鄭公風詩曰惟袞有闕仲山甫補之)公
之生也實降英靈忠為德本孝稟天經(言誕生鄭常有/忠孝至性也孝)
(經曰夫孝/天之經也)觀書虎館學劒龍亭雕弓偃月行馬流星(虎/館)
(白虎觀龍亭疑延平之津劒化為龍孫卿子曰天子雕/弓釋名曰弦月半之名也其形一旁曲一旁直若張弓)
(弛弦也陳孔璋答東阿王牋曰譬猶飛兔流/星超山越海李周翰曰飛兔流星神駿也)置陣黎陽
麾兵官渡平隂聽烏馬陵書樹(言常立義之後累有戰/功也史記髙祖本紀曰)
(劉賈將卒二萬人騎數百渡白馬津索隱曰卽黎陽津/也南界東郡白馬縣袁宏後漢紀曰獻帝建安五年二)
(月袁紹遣沮授郭圗淳于瓊顔良等攻劉延於白馬紹/引兵至黎陽四月曹操救延大戰斬顔良十一月甲子)
(曹操與袁紹戰於官渡紹師/大潰平隂馬陵注見前篇)氣視迴津星占飛歩火斷
羌營沙崩賊路(言為金州兵馬有平羌之功也漢書藝/文志曰漢津旁氣行占騐十三巻又曰)
(天文者序二十八宿歩五星日月以紀吉凶之/象聖王所以參政也羌賊卽蠻獠鐵山獠之類)及驅犀
節乃牧雄州吏不驚犬人無喘牛(言為刺史歴任徐兗/諸州有令名也後漢)
(書劉寵傳山隂父老曰自明府下車以来狗不夜吠民/不見吏漢書丙吉曰方今少陽用事未可大熱恐牛近)
(行用暑故喘此時氣失節恐有傷害也/三公典調和隂陽職所當憂是以問之)西蠶得歲東作
逢秋草爛獄戸星低市樓(謂常有政績也尚書孔傳曰/歲起於東而始就耕謂之東)
(作獄戸如囹圄之屬星經曰市樓六星在/市門中主闤闠之司今市曹官之職也)五將星亡三
台岳折哀哉天道遂常明哲(悼常亡也天文志曰天狗/主候兵討賊見則四方相)
(射千里或曰五將鬬人相食所往之/鄉有流血晉書曰張華死中台星拆)棟梁崩壞風雲寂
滅北郭長悲東都永别(左傳子産曰棟折榱崩後漢書/曰感㑹風雲風雲寂滅言其功)
(臣之亡也古詩曰驅車上東門遙望北郭墓博/物志曰滕公夏侯嬰薨公卿送𦵏至東都門外)幽深此
地宅兆斯憑山迴虎圈路上魚陵(謂歸𦵏滎陽也虎圈/虎牢也左氏傳曰鄭)
(伯享王王與之武公之略自虎牢以東杜注云虎牢河/南成臯縣後漢書郡國志曰豫州郡襄城縣有魚齒山)
(左傳謂魚陵杜預曰魚齒山也在犨縣北按/虎牢魚陵皆鄭地言滎陽之山本鄭地也)悲風夜烈
苦露晨凝蘭芳菊茂終古相承(楚辭曰春蘭兮秋/菊長無絶兮終古)
　　周大將軍聞嘉公柳遐墓誌
君諱遐(周書北史/並作霞)字子昇河東解縣人也秦始征晉之
地漢開平越之鄉(左傳曰秦始征晉河東又云秦伯納/重耳濟河圍令狐入桑泉取臼衰杜)
(元凱曰桑泉在河東解縣西解縣東南有臼城漢書曰/武帝元鼎六年將幸緱氏至左邑桐鄕聞南越破以為)
(聞喜縣師古曰左邑河東之縣/二語序河東解縣地也解音蟹)律中夷則星居鶉首(漢/書)
(律歴志曰律有十二五曰夷則夷則則法也言陽氣正/法度而使隂氣夷當傷之也位於申在七月漢書曰自)
(井至柳謂之鶉首之次秦分也言河東/近秦本西方秋金之氣卽秦之分野也)况復莊謀於衞
旣為社稷之臣喜對於齊無廢諸侯之職(禮記曰衞有/太史曰柳莊)
(寢疾衞獻公再拜請於尸曰臣有柳莊者非寡人之臣/社稷之臣左傳僖二十六年曰齊孝公伐我北鄙公使)
(展喜犒使受命於展禽齊侯未入境展喜從之齊侯乃/還柳氏之先本姓展氏魯孝公之後展禽食采於柳下)
(謂之柳下惠遂姓栁/氏言栁氏之先也)祖叔珍宋員外散騎常侍義陽内
史有徐邈之應對居於散騎之省有汲黯之正直理於
淮陽之郡(晉書曰徐邈東莞姑幕人也博渉多聞以慎/密自居孝武帝始覽典籍招延儒學之士邈)
(旣東州儒素太傅謝安舉以應選年十四始補中書舎/人在西省侍帝雖不口傳章句然開釋文義標明指趣)
(撰正五經音訓學者宗之遷散騎常侍猶處西省前後/十年每被顧問輒有獻替多所匡益甚見寵待漢書曰)
(汲黯字長孺濮陽人也數直諌上以為/淮陽楚地之郊也召黯拜為淮陽太守)父季遠臨川王
(本傳云梁/臨川王)諮議叅軍宜都太守蘭臺石室是所洽聞白
馬飛狐逾髙詞氣(後漢書曰班固除蘭臺令史與陳崇/等共成世祖本紀漢官儀曰蘭臺令)
(史六人秩六百石掌書劾奏後漢書黄瓊上疏曰陛下/宜開石室按河洛注石室藏書之府也孔叢子曰趙人)
(公孫龍云白馬非馬漢書/酈食其曰距飛狐之口)西都吳(一作/莫)融擅名江表言
談相㑹宛如舊焉君膺令德之靈稟冲和之氣齠齔髻
髪夙智早成愛敬自天䖍恭得性含仁抱義履信居貞
(本傳云霞㓜而爽邁神彩嶷然髫歲/便有成人之資篤好文學動合規矩)世父儀同忠惠公
特加器異(本傳世父慶/遠特器異之)乃謂公曰吾昔逮事伯父太尉
公見語云我昨夢汝登一髙樓樓盡峻麗吾以坐席乞
汝汝或富貴恨吾不及見耳吾向聊復晝寢又夢將昔
時坐席還復賜汝汝位官當復見及(本傳云汝之官位/當復及吾特宜勉)
(勵以應嘉祥也餘同/乞汝之乞音器與也)王祥佩刀世為卿族鮑永驄馬家
傳司隷以此連類差無慙德(晉書曰呂䖍有佩刀工相/之曰當為三公䖍以贈别)
(駕王祥祥果為太傅列異傳曰鮑宣宣子永永子昱三/世皆為司𨽻而乘一驄馬京師人歌之曰鮑氏驄三人)
(司𨽻再入公馬雖瘦行歩工言/夢中坐席之賜如佩刀驄馬矣)輕車西昌侯作藩襄漢
(本傳云梁西昌/侯深藻鎭雍州)君時年十二以民禮脩謁進止端詳神
情雅正侯目送之不輟(本傳云霞時年十二以民禮謁/風儀端肅進止詳雅深藻美之)
(餘/同)試遣左右踐君衣裾欲視舉動君徐歩稍前曽無顧
盼(本傳/同)魏侯之見劉廙不覺歛容漢主之觀田鳳遂令
題柱比之今日曽何足云(魏志曰劉廙字恭嗣南陽安/衆人也太祖辟為丞相掾魏)
(國初建為黄門侍郎太祖在長安欲親征蜀廙上疏太使/祖遂進前而報廙曰非但君當知臣臣亦當知君今欲)
(吾坐行西伯之德恐非其人也魏諷反廙弟偉為諷所/引當相坐誅太祖令曰叔向不坐弟虎古之制也特原)
(不問三輔决録曰漢靈帝殿柱題堂堂乎張京兆/田郎顔氏家訓曰用論語題京兆人田鳳也)驃騎廬
江(周書/作陵)王帝子出藩懸衡髙選以君華望召為主簿(本/傳)
(云廬陵王續為雍州刺史辟霞為/主簿按續梁武帝之第五子也)張坦直諫旣稱荀令
之香鄒湛知言彌見羊公之德(習鑿齒襄陽記曰劉季/和性愛香謂張坦曰荀)
(令君至人家坐幙三日香氣不歇謂我何如坦曰醜婦/效顰見者必走也晉書曰羊祜樂山水每風景必造峴)
(山置酒言詠終日不倦嘗慨然嘆息顧謂從事中郎鄒/湛等曰自有宇宙便有此山由来賢逹勝士登山遠望)
(如我與卿者多矣皆湮沒無聞使人悲傷如百歲後有知/魂魄猶應登此湛曰公德冠四海道嗣前哲令聞令望)
(必與此山俱傳至若/湛軰乃當如公言耳)諮議府君於都薨背君奔赴六日
卽届京師(本傳云霞有志行初為州主簿其父卒/於揚州霞自襄陽奔赴六日而至下同)形骸
毁瘁不復可識靈柩泝江中川薄晩亂流乘選迴風反
帆舟中之人相視失色抱棺號慟誓不求生俄爾之間
風波卽静咸以君精誠所致成都孝子自赴江流桂陽
先賢身鄣野火並存靈柩咸可傷嗟(後漢書曰廉范字/叔度京兆杜陵人)
(父遭亂客死蜀漢范遂留寓西州西州平遂歸鄕里年/十五辭母西迎父喪與客歩負喪歸葭萌載船觸石破)
(沒范抱持棺柩遂俱沈溺衆傷其義鉤求得之療救僅/免於死又曰長沙有孝子古初遭父喪未𦵏鄰人失火)
(初匍匐柩上以身扞火火為/之滅郅惲甄異之以為首舉)太夫人乳間發瘡醫云惟
得人吮癑血或望可差君方寸已亂應聲卽吮旬日之
間遂得痊復(本傳亦/載其事)君之事親可謂至矣從兄右衞擁
旌嶺表苦相攜致昔馬游志氣為馬援所知班嗣才學
為班彪見賞復聞於今日矣(後漢書馬援曰吾從弟少/游常哀吾慷慨多大志曰)
(士生一世但取衣食裁足乘下澤車御欵段馬為郡掾/吏守墳墓鄕里稱善人斯可矣求致盈餘但自苦耳當)
(吾在浪泊西里間虜未滅之時下潦上霧毒氣重蒸仰/視飛鳶跕跕墮水中臥念少游平生時語何可得也漢)
(書敘傳曰彪字叔皮㓜與從兄嗣共遊學家有賜書内/足於財好古之士自遠方至父黨楊子雲以下莫不造)
(門/)乃除永化縣令静尋欹案或吟長岑之遠乍撫(一作/聽)
鳴琴不以河陽為陋日南金柱合浦珠泉莫肯(一作/曽莫)經
懷未嘗留目(後漢書曰崔駰出為長岑長注云長岑屬/樂浪郡其地在遼東晉書曰潘岳為河陽)
(令應劭地理風俗記曰日南故秦象郡漢武帝元鼎六/年開林邑記曰建武十九年馬援樹兩銅柱於象林南)
(界與西屠國分漢之南疆也謝承後漢書曰孟嘗字伯/周為合浦太守郡境舊採珠以易先時二千石貪穢使)
(民采珠積以自入珠忽徙去合浦無珠餓/死盈路孟嘗行化一年之間去珠復還)解巾平西邵
陵王法曹參軍仍轉外兵除尚書工部郎(邵陵王綸/武帝六子)始
入禮闈旣登蘭閣尚書僕射陳郡謝舉(南史謝舉字揚/言大通五年遷)
(尚書/僕射)人望國華引君言論謂同坐曰江漢英靈見於此
矣(本傳云謝舉時為僕射引霞與語甚/嘉之顧謂人曰江漢英靈見於此矣)西中郎岳陽王
以綠車之重臨西河之牧拔用君為本州治中尋遷别
駕(本傳云岳陽王蕭詧涖雍州選為治中尋遷别駕續/漢書曰皇孫則綠車蔡邕獨㫁曰綠車名曰皇孫車)
(天子孫乘之以從岳陽王梁昭明太子之子為武帝皇/孫故云綠車之重岳陽王鎭襄陽為雍州牧故云西河)
(之牧/也)王叔理以品物流名陳仲舉以題軒馳譽君之展
驥兼而有之(王叔理卽王叔治也魏志曰王脩字叔治/北海營陵人也識髙柔於弱冠異王基於)
(㓜童皆遠至世稱其知人世説曰陳仲舉言為士則行/為世範登車攬轡有澄清天下之志蜀志曰魯肅遺先)
(主書曰龎士元非百里才也使處/治中别駕之任始當展其驥足耳)及乎大盜移國王室
騷然月動星搖雲平虹直(謂侯景/之亂也)岳陽王承制陜左當
璧漢南天網所頓英賢畢集(謂岳陽王詧於襄陽承制/後踐帝位於江陵也時襄)
(陽屬雍州在陜之東左氏傳曰當璧/而拜者神所立也老子曰天網恢恢)授君散騎侍郎吏
部員外郎散騎常侍(本傳/同)兼太子侍讀(言蕭詧為梁王/授君此職也)
監儲甲觀事重史丹侍講桂宮名髙張禹(漢書曰史丹/字君仲魯國)
(人也元帝以丹舊臣皇考外屬親信之詔丹䕶太子家酒/是時傅昭儀子定陶共王有材藝母子愛幸太子頗有)
(色之失上意不平丹犯顔色動寤萬乘轉移大謀卒成/太子又曰張禹字子文河内軹人也初元中詔令禹授)
(太子論語三輔黄圖曰太子宮/有甲觀畵堂桂宮在未央北)俄遷車騎大將軍大都
督賜爵聞喜縣公侍中開府儀同三司餘如故方之驂
乘霍去病為侍中譬彼將兵公孫敖為驃騎(漢官儀曰/侍中殿下)
(稱制出則陪乘霍去病注見前史記曰將軍公孫敖/義渠人以郎事武帝武帝立十二歲為驃騎將軍)足
以照曜六府謨明九德豈直允諧上將匡贊中軍而巳
哉(左氏傳曰九功之德皆可歌也謂之九歌六府三事/謂之九功水火金木土榖謂之六府正德利用厚生)
(謂之三事上將文昌中星名按/左傳三軍有中軍上軍下軍)旣而言從梁國服政酆
都管仲有詞卽受下卿之禮臧孫見德還奉嘉賔之宴
(本傳云霞辭詧曰陛下中興鼎運龍飛舊楚臣昔因幸/㑹早奉名節理當以身許國期之始終自晉氏南遷臣)
(宗族葢寡從祖太尉世父儀同從父司空並以位望隆/重遂家於金陵惟留先臣獨守墳栢常誡臣等使不違)
(此志今襄陽旣入北朝臣若陪隨鑾蹕進則無益塵路/退則有虧先㫖伏願曲垂照鑒亮臣此心詧重違其志)
(遂許之因留鄕里以經籍自娛太祖世宗頻有徵命霞/固辭以疾及詧殂霞舉哀行舊君之服保定中又徵之)
(霞始入朝服政酆都言仕周也宇文氏國號曰周如西/周之都酆鎬也左傳僖十二年曰齊侯使管夷吾平戎)
(於王王以上卿之禮饗管仲辭曰臣賤有司也有天子/之二守國髙在若節春秋来承王命何以禮焉陪臣敢)
(辭受下卿之禮而還又僖二十三年曰齊國莊子来聘/自郊勞至於贈賄禮成而加之以敏臧文仲言於公曰)
(國子為政齊猶有禮君其朝焉臣聞之服於有禮社稷/之衞也言霞之從梁入周如管仲平戎國莊来聘也)
有詔授使持節驃騎大將軍開府儀同三司霍州諸軍
事霍州刺史(隋志曰廬江郡霍/山縣梁置霍州)犀節去關衮衣馳傳迎
郊則文學前驅賔衞則邦君負弩(漢書文帝紀曰除關/無用傳張宴曰傳信)
(也若今過所也師古曰古者或用棨或用繒帛棨者刻/木為合符也衮衣馳傳後漢郭賀事注别見魏文帝與)
(吳質書曰文學託乘於後車劉良曰文學官名漢書曰/霍去病為驃騎將軍過河東河東太守郊迎負弩先驅)
(晉書何曽上疏曰郡守之權雖輕猶專任千里/比之於古則列國之君也故太守稱邦君矣)直以五
溪遼遠馬伏波之思歸三湘卑濕賈長沙之不願(後漢/書曰)
(馬援為伏波將軍援撃武陵五溪蠻夷時年六十二㑹/暑盛中病卒漢書曰賈誼為長沙傅長沙卑濕誼自傷)
(悼作鵩鳥賦五溪三/湘注見紇干𢎞碑文)是以宜城刺史直㑹鹿門白沙故
地仍留龍種天厲弗戒奄然終極天和某年歸窆於襄
陽白沙之舊塋(按本傳霞辭詧曰從祖世父從父家於/金陵惟留先臣獨守墳柏又云今襄陽)
(旣入北朝知襄陵為霞桑梓之地舊塋在是矣後漢書/曰龎公者南郡襄陽人也居峴山之南未嘗入城府夫)
(妻相敬如賔荆州刺史劉表數延請不能屈乃就候之/嘆息而去後遂攜其妻子登鹿門山因采藥不反郡國)
(志襄陽宜城皆屬荆州南郡襄陽記曰鹿門山舊名蘇/嶺山建武中襄陽侯習郁立神祠於山刻二石鹿夾神)
(道口俗因謂之鹿門廟遂以廟名山也水經注曰襄陽/城東有東白沙襄陽記曰龎德公子魯字世文晉太康)
(中為牂牁太守去官歸鄉居白沙里鄉人宗敬之相語/曰吾家池中龍種来里中化其德讓言霞歸窆襄陽得)
(遂其/志也)君器宇祥正風鑒𢎞敏澡身浴德游藝依仁汝南
令望扶風長者不言財利王夷甫之為德不談人物阮
嗣宗之為人(本傳云霞性溫裕略無喜慍之容𢎞奬名/教未嘗論人之短尤好施與家無餘財禮)
(記曰儒有澡身而浴德論語云依於仁游於藝後漢書/曰陳蕃字仲舉汝南平輿人也又曰竇武字游平扶風)
(平陵人也晉書曰王衍字夷甫妻郭氏賈后之親藉宮/中之勢聚歛無厭衍疾郭之貪鄙故口未嘗言錢郭欲)
(試之令婢以錢繞牀使不得行衍晨起見錢謂婢曰舉/阿堵物却其措意如此晉陽秋曰夷甫善施舎父時假)
(貸者皆與焚劵未嘗謀貨利之事世説曰晉文王稱/阮嗣宗至慎每與之言言皆𤣥遠未嘗臧否人物)從
容亂離之機保此令名舒巻風雲之際無妨貴仕張衡
渾儀之後卽賦歸田杜預沈碑已来遂停鄉里(後漢書/曰張衡)
(研覈隂陽妙盡璇璣之正作渾天儀又衡有歸田賦襄/陽記曰杜元凱好為身後名常自言百年後必髙岸為)
(谷深谷為陵作二碑敘其平吳勲一沈萬山下一沈峴/山下謂叅佐曰何知後代不在山頭乎元凱杜預字也)
王仲宣有讀書之樓諸葛亮有彈琴之宅(盛𢎞之荆州/記曰襄陽城)
(西北八里方山山北際河水山下有王仲宣宅王韶南/雍州記曰隆中諸葛亮故宅有舊井一今涸無水盛𢎞)
(之記云井深五丈廣五尺堂前前三間屋地址極髙有/孔明避暑臺宅西山臨水孔明嘗登之鼔琴以為梁父)
(吟因名/為樂山)實欲因此謝病閑居終焉(言霞辭歸之後因留/鄕里本有終隱之志)
(焉/)鳴琴在膝或對故人寶劒自隨時過穉子(晉書曰陶/潛性不解)
(音而常畜素琴一張弦徽不具每朋酒之㑹則撫而和/之曰但識琴中趣何勞弦上音漢書陸賈傳曰髙祖拜)
(賈為大中大夫賈五男寶劒値百金謂其子曰過/汝汝給酒食所死家得寶劒此稱其閑居之樂也)百年
俄頃嗚呼哀哉遂使君子之陵止埋銅劒賢臣之墓惟
銘石函(王隱晉書曰汲郡冢有銅劒一枚長三尺五寸/博物志曰漢滕公死送𦵏至東都門外駟馬不)
(行踞地悲鳴卽跼馬蹄下得石槨其銘云佳城鬱/鬱三千年見白日吁嗟滕公居此室乃𦵏斯地)銘曰
有莊有惠居魯居衞義是隨時才堪濟世(言柳氏之先/衞有柳莊魯)
(有柳下惠隨/時濟世也)北部尚書東京司𨽻必復其始侯君相繼
(言霞從祖太尉世父儀同從父司空也周禮冬官考工/故司空曰北部尚書漢官儀曰司𨽻校尉部河南故謂)
(東京司隷也左傳公/侯之子孫必復其始)華葢一岳文昌一星青衿辨志童
子離經義勗非馬書勤映螢(言霞禀星岳之靈髫年好/學有成人之望也星經曰)
(華葢十六星在五帝座上九星為華葢之柄上七星為/庶子之官文昌七星其六星各名毛萇曰青衿學子所)
(服禮記十年視離經辨志公孫龍曰白馬非馬晉書曰/車𦙍字武子南平人𦙍就業恭勤博覽不倦家貧不常)
(得油夏月則練囊盛/數十螢火以繼日焉)往年靈柩漂泊江沱以君哀慟川
后停波(謂靈父靈柩泝江幾覆得免是其孝感所致也/詩曰江有沱鄭箋曰岷山道江東别為沱洛神)
(賦曰川后静波李善/注云川后河伯也)揚名北海馳譽西河誰登九折不
入朝歌(北海齊地後漢郡國志曰青州有北海國西河/謂雍州也岳陽王鎭襄陽稱雍州牧與魏接界)
(平江陵後始盡歸於周本序亦云岳陽王臨西河之牧/矣揚名馳譽言鄰國皆有名譽也誰登九折不入朝歌)
(者言梁王詧不足仕故辭歸也時襄陽已入北朝惟資/江陵一州之地言其危如九坂陋若朝歌也漢書曰王)
(陽不登九折坂又鄒陽上/書曰邑號朝歌墨子迴車)蔚炳胥變攀陪遂遠白鹿隨
軒丹暈附冕(易革卦象曰大人虎變其文炳也君子豹/變其文蔚也言方當革運辭詧歸里君臣)
(之際攀陪遂遠也謝承後漢書曰鄭𢎞為淮隂太守白/鹿方道挟轂而行𢎞怪問主簿黄國國賀曰聞公車轓)
(畫鹿明府必為宰相丹暈疑卽赤帷葢也暈日旁氣也/言帷葢似之後漢書曰舊典傳車驂駕垂赤帷裳又曰)
(郭賀為荆州刺史賜黼黻冕旒勑行部去襜帷使百姓/見其容服以章有德白鹿隨軒丹暈附冕似引是事然)
(按本文上下非謂是也上云蔚炳胥變攀陪遂遠明是/辭詧歸里下文位參上將至軍幕仍張始云入周筮仕)
(此處不得引刺史郡守之事按神仙傳曰中山衞叔卿/嘗乗雲車駕白鹿見漢武帝帝將臣之叔卿不言而去)
(丹暈暈日旁氣也用左傳赤烏/夾日事言辭詧之後詧遂殂也)位參上將榮兼本選蛇
盤綬結龜迴印轉来朝平樂歸政咸陽藩維卽啓軍幕
仍張(言霞事詧為車騎大將軍開府儀同及入周仍為/驃騎大將軍開府儀同是位叅上將榮兼本選也)
(董巴輿服志曰古者君臣佩玉尊卑有序及秦以采絲/連結於襚謂之綬漢承秦制淮南子曰龜紐之璽賢者)
(以為佩髙誘注曰龜紐之璽古印也紐繫佩服也平樂/館名西京賦曰大駕幸乎平樂之館秦都咸陽後周所)
(都也来朝平樂歸政咸陽者謂霞入周也藩/維卽啓軍幕仍張者謂仕周為大將軍也)起兹禮數
峻此戎章長離宛宛刷羽凌江(言其軍容之盛也張衡/思𤣥賦曰前長離使拂)
(羽兮注云長離卽鳳也潘岳為賈謐/贈陸機詩曰宛宛長離凌江而翔)世急奔流年催驚
隼滅沒頓轡扶桑揺軫(詩曰徂年如流孔融與盛孝章/書曰歲月不居時節如流月令)
(云季秋鷹撃雉年華驚隼亦言秋金殺氣也陸機赴洛/道中詩曰頓轡倚松巖李善曰頓猶舎也山海經曰日)
(浴溫源谷上於扶桑淮南子曰日出於暘谷浴於咸池/拂於扶桑是謂晨明登於扶桑之上爰始將行是謂朏)
(明顔師古曰軫/車後横木也)智士石坼賢人星殞西鄂芝枯南陽菊
盡(悼霞亡也後漢書方術任文公傳曰公孫術時蜀武/擔石坼文公曰噫西州智士死我乃當之自是常聚)
(㑹子孫設酒食後三月果卒故益部為之語曰任文公/智無䨇異苑曰陳仲弓從諸姪造荀季和父子於時德)
(星聚太史奏五百里内有賢人星聚此云星隕悼亡也/後漢郡國志云西鄂屬南陽郡注云山海經曰有豐山)
(神耕父處之常遊清冷之淵前志應劭曰江夏有鄂故/加西云抱樸子曰南陽酈縣山中有甘谷水谷上皆生)
(甘菊花墮其中居民食水無不老壽髙者百四十五嵗/下者不失八九十無夭年人司空王暢太尉劉寛太傅)
(袁隗為南陽太守每使酈縣月送甘谷水四十/斛以為飲食此諸公多患風痺及眩冐皆得愈)愴焉啓
手生榮終極相杵輟舂鳴機罷織(言生榮死哀也輟舂/罷織言霞死民為之)
(罷市史記趙良曰五羖大夫死秦國男女流涕舂者不/相杵劉縚聖賢紀曰子産治鄭二十年卒國人哭於巷)
(婦人哭/於機)煢煢𦙍子視隂餘息露露履之哀哉欒棘(左氏/傳曰)
(余煢煢在疾又曰趙孟視隂曰朝夕不相及禮記曰霜/露旣降君子履之必有悽愴之心非其寒之謂也詩云)
(棘人欒/欒兮)龍巢北望鳳闕前觀松長風遠地厚泉寒(隋志/漢東)
(郡上山梁曰龍巢後周改龍巢為左陽水經注廣漢郡/鳳溪中有一石雙髙其形若闕漢世有鳳凰至故謂之)
(鳳凰臺南注漢水按墳植松栢故云/松風長遠地有九泉故云地厚寒泉)書埋簡落琴覆絃
寛贈行之册書而納棺(劉歆讓太常博士書曰經或脱/簡世説云子敬人琴俱亡左傳)
(昭四年云叔孫卒杜洩將以路𦵏且盡卿禮季孫使杜/洩舎路杜洩不可曰夫子受命於朝而聘於王王思舊)
(勳而賜之路復命而致之君君不敢逆王命而復賜之/使三官書之吾子為司徒實書名夫子為司馬與工正)
(書服孟孫為司空以書勲今死而弗以是棄君命也書/在公府而弗以是廢三官也若命服生弗敢服死又不)
(以將焉用之/乃使以𦵏)
　　周大將軍義興公蕭公墓誌銘
昔司徒之敷五教當堯讓之初丞相之總萬機値秦亡
之後(序蕭氏之先也按蕭氏本蕭國子姓宋國之支庶/也堯時契為司徒賜姓子氏其後有成湯武王克)
(商封殷後於宋春秋左傳莊公十二年云蕭叔大心及/戴武宣穆莊之族以曹師殺南宮牛及子游而立桓公)
(宋人以蕭邑别封其人為附庸二十三年經書蕭叔朝/公是也宣公十二年云楚伐蕭蕭潰蕭國從此遂滅漢)
(書地理志曰蕭邑在沛國蕭縣漢興相/國蕭何封酇侯云本沛人是其後也)若殷人受氏乃
承微子之封(詩譜曰商德之衰武王伐紂乃以陶唐氏/火正閼伯之墟封紂兄微子啓為宋公代)
(武庚為商後地理志云梁國睢/陽是也言蕭氏之先本宋國矣)梁運應圖實啓延陵之
國(吳都賦曰且有吳之開國也造自泰伯宣於延陵梁/都建業本吳地故云延陵之國梁運應圖謂梁武帝)
(有天下也武帝紀云帝姓蕭/氏與齊同承淮隂整之後)公諱太字世怡(周書云以/名犯太祖)
(稱/字)蘭陵人也太祖文皇帝之孫鄱陽忠烈王之子(周書/本傳)
(云梁武帝弟鄱陽王恢之子也太祖文皇帝皇考順之/也武帝本紀云整六世而生皇考諱順之於齊髙帝為)
(始族弟少而欵狎齊髙每外討皇考為軍副及齊髙創/建皇業摧鋒莫不垂拱仰成焉齊武卽位以參豫佐命)
(封臨湘縣侯武帝卽位追尊太祖文皇帝梁宗室傳曰/鄱陽忠烈王恢字𢎞逹文帝第十子也天監元年封鄱)
(陽郡王普通七年薨諡曰忠烈有男女百/人男封侯者三十九人女主三十八人)泒别天潢支
分若木直幹自高澄源已逺(漢書天文志曰漢中四星/曰天駟旁有八星絶漢曰)
(天潢山海經曰灰野之山有赤樹青華名/曰若木言為梁朝宗室與武帝同支泒也)茂親眀德是
稱毛畢之功宗子維城乃建邢茅之國(言梁朝封建親/戚太遂有國也)
(左傳僖二十四年富辰曰管蔡郕霍魯衞毛耼郜雍曹/滕畢原酆郇文之昭也又曰凡蔣邢茅胙祭周公之𦙍)
(也杜元凱曰毛國伯爵諸侯為王卿士者畢國在長安/縣西北邢國在廣平襄國縣髙平昌邑縣西有茅鄕)
大同元年年十六封豐城縣開國侯食邑五百戸山臨
鶴塞非無陶侃之賔氣連牛斗卽有張華之劒(謂豐城/縣也晉)
(書地志曰豐城縣屬豫章郡幽明録曰陶公在潯陽西/南一塞取魚自謂其地曰鶴門晉陽秋曰侃父丹娶新)
(涂湛氏女生侃湛䖍恭有智算以陶氏貧賤紡績以資/給侃使交給勝已侃少為潯陽吏鄱陽孝亷范逵嘗過)
(侃宿時大雪侃家無草湛徹所薦剉給隂截髮以供調/逵聞之嘆息稱之於張夔顧榮羊晫諸人大獲美譽王)
(子年拾遺記曰晉之中興夜有紫色衝斗牛張華使雷/煥為豐城縣令掘而得之華與煥各寶其一拭以華隂)
(之土光耀射人後華遇害失劒所在煥子佩其一劒過/延平津劒飛鳴入水及入水尋之但見雙龍纒屈於潭)
(下目光如電/遂不敢取矣)解褐給事中仍太子洗馬公子出身非郎
官而同品中朝洗馬異式道而前驅以公居之誠為髙
選(晉書職官志曰給事中秦官也所加或大夫博士議/郎掌顧問應對位次中常侍漢因之及漢東京省魏)
(世復置至晉不改在散騎常侍下給事黄門侍郎上無/員洗馬八人職如謁者秘書掌圖籍釋奠講經則掌其)
(事出則直者前驅導威儀漢書曰太子屬官有洗馬/如淳曰前驅也西京雜記漢朝輿駕式道候二人)大
同元年入直殿省其年轉太子中書舎人南宫宿衞職
司蘭錡北閣從班榮叅顧問通籍兩宫得賢斯在(晉書/職官)
(志曰中書舎人晉初置舎人通事各十人江左令舎人/通事謂之通事舎人掌呈奏案後省而以中書侍郎一)
(人直西省又掌詔命續漢書百官志曰太子舎人二百/石無員更直宿衞如三署郎中後漢書馮魴傳曰中元)
(十五年東巡郡國留魴宿衞南宫/西都賦曰武庫禁兵設在蘭錡)大同三年持節仁威
將軍譙州刺史褰帷祥氣之境刺舉消憂之地(晉書地/理志曰)
(魏武分沛立譙郡褰帷用賈琮事見後漢書魏志曰文/帝生於沛國譙郡時有雲氣青色而圓如車葢當其上)
(終日望氣者以為至貴之證應劭漢官儀曰刺舉/州事王粲從軍詩曰朝入譙郡界曠然消人憂)南陽
風俗文學更多美稷相迎童兒逾遠(後漢書曰崔瑗著/南陽文學官志又)
(曰郭伋始至行部到西河美稷有/童兒數百各騎竹馬道次迎拜)旣而亂離瘼矣王室
騷然大夫有行役之悲君子有無期之怨(本傳云侯景/為亂路由城)
(下襲而陷之世怡遂被執尋逃遁得免詩云亂離瘼矣/鄭語云王室方騷韋昭注曰騷擾也詩序曰黍離閔宗)
(周也周大夫行役至於宗周過故宗廟宫盡為禾黍閔/周室之顛覆彷徨不忍去而作是詩也又曰君子于役)
(刺平王也君子役役無期/度大夫思其危難以風焉)背關懐楚扁舟而行江漢奉
當璧之君章華(一作/華夏)歸中興之主(謂太自譙州逃遁至/江陵時元帝承制梁)
(朝中興也漢書項籍傳贊曰及羽背關懐楚江漢楚地/左氏傳曰楚共王無冢適有寵子五人乃遍以璧見於)
(羣望曰當璧而拜者神所立也國語曰楚靈王為章華/之臺與伍舉升焉韋昭曰章華地名又吳語曰乃築臺)
(於章臺之上元帝討滅侯景成中興之業故/云中興之主都於江陵本楚地故引楚事焉)承聖元年
拜侍中(周書梁元帝承制授/侍中承聖元帝年號)無雙對問實踵武於丁鴻
多識舊章足齊衡於王粲(後漢書曰永平十年詔徵丁/鴻拜侍中建初四年肅宗詔)
(鴻與諸儒論定五經同異於北宫白虎觀帝親稱制臨/決鴻以才髙論難最明諸儒稱之帝數嗟美焉時人嘆)
(曰殿中無雙丁孝公魏志曰王粲字仲宣山陽髙平人/也獻帝西遷粲徙長安左中郎將蔡邕見而竒之曰此)
(王公孫也有異才吾不如也吾家書籍文章盡當與之/魏國旣建拜侍中博物多識問無不對時舊儀廢弛典)
(造制度粲/恒典之)二年除持節平西將軍臨川内史仍轉平南
將軍桂陽内史(本傳云旣以陸納據湘州道路擁塞改/授漢書曰内史周官秦因之武帝建元)
(六年置左/右内史)尚方鑄劒再轉金龜御史分符雙封銅虎(漢/書)
(朱雲曰臣願賜尚方斬馬劒㫁佞臣頭一人以厲其餘/師古曰尚方少府之屬官也作供御器物故有斬馬劒)
(之利可以斬馬也又百官公卿表曰凡吏比二千石以/上皆銀印青綬師古曰漢舊儀云銀印背龜紐其文曰)
(章謂刻曰某官之章也公卿表又云監御史秦官掌監/郡漢省丞相遣史分刺州武帝置部刺史掌奉詔條察)
(州又文帝紀曰二年九月初與郡守為銅虎符竹使符/應劭曰銅虎符第一至第五國家當發遣使者至郡合)
(符符合乃聽受之竹使符皆以竹箭五枚長五寸鐫刻/傳書第一至第五張宴曰符以代古之珪璋從簡易也)
(師古曰與郡守為符者謂各分其半右留京師左以與/之張宴曰銅取其同心也再轉雙封者言除平西將軍)
(臨川内史復轉平南/將軍桂陽内史也)豈直鄧攸清白見稱五鼓之歌劉
寵廉能名為一錢之郡(晉書曰鄧攸元帝時為吳郡太/守政刑清明百姓歡悦後稱疾)
(去百姓數千人留牽攸船不得進攸乃少停夜中發去/吳人歌云紞如打五鼔鷄鳴天欲曙鄧侯挽不留謝令)
(推不去後漢書曰劉寵字祖榮東莱牟平人拜㑹稽太/守簡除繁苛禁察非法郡中大化徵為將作大匠山隂)
(縣有五六老叟尨眉皓髪自若邪山谷間出入齎百錢/以送寵寵勞之曰父老何自苦對曰山谷鄙生未嘗識)
(郡朝它時吏發求民間至夜不絶或狗吠竟夕民不自/安自明府下車以来狗不夜吠民不見吏年老遭値聖)
(明今聞當見棄去故自扶奉送寵曰吾政何/能及公言邪勤苦父老為選一大錢受之)遂以天保
未定王途多梗還吳不可歸蜀無路臨淄負海翻然改
途竄身清漳垂翅渤海(周書本傳云未至桂陽屬于謹/平江陵遂隨兄修在郢州及修)
(卒卽以世怡為刺史湘州刺史王琳率舟師襲世怡世/怡以州輸琳時陳武帝執政徵為侍中世怡疑而不就)
(乃奔於齊詩曰天保定爾未定多梗言王室之亂也蜀/志云黄權對魏文帝曰臣降吳不可歸蜀無路是以歸)
(命臨淄負海翻然改圖謂不得已而奔北齊也臨淄齊/地卽營丘也晁錯新書曰齊地僻逺負海水經曰清漳)
(水出上黨沾縣西北少山大黽谷漢書地理志曰上黨/長子縣鹿谷山濁漳水所出東至鄴入清漳按鄴北齊)
(所都竄身清漳亦謂奔齊也渤海齊地漢置渤/海郡屬幽州師古曰在渤海之濵因以為名)蒙授車
騎大將軍散騎常侍仍為持節都督永州刺史(謂齊授/此職也)
(隋書地志曰豫州汝南/郡城陽縣後齊曰永州)而秦亭壓境邾柝聞城鼔角地
鳴將軍天落雖復瓶缶聽聲無防於地道冠繩柴結不
却於雲梯請命受降翻歸都護(周書本傳云保定四年/晉公護東伐大將軍權)
(景宣略地河南世怡聞豫州刺史王良士已降遂来歸/欵秦亭壓境謂周師見侵也周都長安本秦地故云秦)
(亭漢書地理志曰秦之先伯益為附庸邑之於秦今隴/西秦亭秦谷是也左傳曰魯撃柝聞於邾後漢書公孫)
(瓚與子續書曰袁氏之攻狀若鬼神鼓角鳴於地中漢/書曰諸侯聞之以為將軍從天而下也光武帝紀曰或)
(為地道衝棚撞城淮南子曰工輸作為雲梯之械設以/攻宋九攻而墨子九却之漢書鄭吉傳曰吉旣破車師)
(降日逐威震西域遂并護車師以西北道故號都護都/護之置自吉始焉師古曰並護南北二道故謂之都都)
(猶大也總也言周師彊盛不能/拒防故請命受降歸於都護也)周朝以楚材晉用不停
於平章趙璧秦求無論於羇遠(左傳聲子對令尹子木/曰惟楚有材實晉用之)
(史記曰秦王欲以十五城易趙王和氏璧相如奉/璧見秦王言太歸欵之後周朝納降復見用也)以保
定五年除使持節驃騎大將軍開府儀同三司義興郡
開國公食邑一千三百戸(隋志曰汝南城/陽有義興縣)天和二年授
使持節都督蔡州諸軍事蔡州刺史(本傳云授蔡州刺/史不尚苛察深為)
(吏民所安周書太祖紀云/魏廢三年改南雍為蔡州)楚頃襄之愛子旣布衣而戍
谷魏安釐之母弟亦羇旅於邯鄲憂旣傷人降年不永
(史記曰楚頃襄王病使黄歇與太子完入質於秦秦留/之數年楚頃襄王病太子不得歸而楚太子與秦相應)
(侯善於是黄歇乃説應侯曰今楚王恐不起疾秦不如/歸其太子太子得立其事秦必重而德相國無窮若不)
(歸則咸陽一布衣耳韋昭曰函谷關史記曰魏公子無/忌魏昭王少子而魏安釐王異母弟也封信陵君魏王)
(怒公子之盜其兵符矯殺晉鄙公子亦自知也已却秦/存趙趙使將將其軍歸魏而公子獨與客留趙邯鄲趙)
(地漢書地理志云邯鄲屬趙國趙敬侯/自中牟徙子山亦羇旅之人有同憂也)春秋五十有一
薨於蔡州之鎭(本傳云三/年卒於州)送故入關空餘袞服歸軒在
道還更垂帷(言太為蔡州刺史卒於官/其喪車猶尚袞服垂帷也)嗚呼哀哉有詔
贈官諡某(本傳本官加并/洛永三州刺史)禮也五年十一月𦵏於長安
北原樗里子之墳正臨武庫太史公之墓直對臯門(史/記)
(曰樗里子且死曰𦵏我必於渭南章臺東後百年當有/天子宫夾我墓及漢興長樂宫在其東未央宫在其西)
(武庫正直其上也漢書司馬遷傳曰蘄孫昌昌生無懌/無懌生喜喜為五大夫皆𦵏髙門喜生談為太史公)
銘曰
𤣥鳥逺烈相土𢎞謨東封宋社西歛秦圖人承佐漢國
紹開吳(史記曰殷契母曰簡狄有娀氏之女為帝嚳次/妃三人行浴見𤣥鳥遺卵簡狄吞之因孕生契)
(及長為帝舜司徒賜姓子氏左傳襄九年曰陶唐氏之/火正閼伯居商丘祀大火相土因之故商主大火史記)
(曰武王封微子為宋公又云周德衰宋之社正義曰社/主民也社以石為之宋社卽亳社也周武王伐紂乃立)
(亳社以為監戒按左傳有鳥鳴於亳社曰詘詘嘻嘻葢/宋社也漢書曰蕭何盡收秦丞相府圖籍文書言蕭氏)
(之先本殷契之後在周為宋國至漢則有蕭何齊梁則/成帝業佐漢謂蕭相國也開吳謂梁武帝都建業也)
有美令德茂親藩邸建國皇支承家帝弟(謂太父鄱陽/王恢為太祖)
(之子武帝之弟/以此建國也)率由冥㑹亮直天啓轅固聞詩唐都習
禮(謂蕭太也後漢書曰前太尉陳蕃清忠直亮左傳叔/詹曰臣聞天之所啓人弗及也史記曰清河王太傅)
(轅固生者齊人也以治詩孝景時為博/士史遷自序曰太史公學天官於唐都)博望之苑金華
之宫文林講德武帳參戎(謂授太子洗馬中書及侍中/將軍諸職也漢書曰武帝年)
(二十九乃得太子甚喜太子冠為立博望苑使之通賔/客從其所好三輔黄圖曰未央宫有金華殿成帝初張)
(禹説尚書論語於金華殿中漢書曰上嘗坐武帳又曰/太后盛服坐武帳武士陛㦸陳列殿下孟康曰今御武)
(帳置兵䦨五/兵於帳中也)名書柱上策滿帷中(上田鳳事/下張良事)託身淄右
涖政淮東秦亭西逼楚澤南窮時驚獵火或懼秋風(淄/右)
(臨淄之右謂于謹平江陵太奔齊也淮東淮水之東謂/授永州刺史也秦亭西逼謂魏師之西逼也漢書地理)
(志曰秦之先封為附庸邑之於秦今隴西秦亭是也楚/澤南窮傷江陵之已亡也漢書司馬相如傳曰楚有七)
(澤故云楚澤史記曰公子無忌與魏王博而北境舉烽/言趙寇至且入界公子止王曰趙王田獵耳非為冦也)
(晉書載紀云苻堅淝水之敗其/走者聞風聲鶴唳皆以為晉兵)屬期逺略逢茲應變陣
横十里兵圍一面月暈孤城塵驚虚援春筍非糧秋蒿
無箭垂翅臥龍夷衿輟戰(言太歸齊之後晉公東代周/師彊盛不能一戰遂至降附)
(也史書天官書曰平城之圍月暈參畢七重周禮考工/鄭注云援直刃也續晉安帝紀曰豫州刺史司馬尚之)
(所攻倉儲稱竭是時蘆筍時也尚之指筍曰且噉此足/解三日將士離心遂敗韓子曰張孟談曰董安于之治)
(晉陽也公宮之垣皆以荻蒿楚廧之發而用之有餘箭/矣臥龍伏龍城也周書云天和六年齊王憲平其伏龍)
(等城後漢書光武璽書曰垂翅回溪夷衿輟戰未詳西/京賦曰巖險周固衿帶易守此云夷衿明是衿帶失守)
(也按輟戰二字對/上臥龍未工疑誤)時値懷来恩加始賞王爵愈峻戎章
更上(言周朝懷来太降得授/驃騎大將軍義興公也)朱鷺才飛虞歌卽嚮泣子
留恨藏書長往(言太仕周未乆而卒也詩序曰振鷺二/王之後来助祭也詩曰振鷺于飛言太)
(本梁朝宗室今入於周如周之杞宋矣毛傳曰鷺白鳥/也爾雅曰鷺舂鉏陸機疏云鷺水鳥也白而好潔故謂)
(之白鳥齊魯之間謂之舂鉏遼東樂浪吳揚人皆謂之/白鷺楚威王時有朱鷺合沓飛翔而来舞則復有赤者)
(舊鼓吹朱鷺曲是也然則鳥名白鷺赤者少耳左傳哀/十一年曰公孫夏命其徒歌虞殯正義曰虞殯遣殯歌)
(詩杜預云送𦵏歌曲並不解虞殯之名禮啓殯而𦵏𦵏/卽下棺反日中而虞葢以啓殯日將虞之歌謂之虞歌)
(歌者助也喪者哀也送𦵏得有歌者葢挽引之人為歌/聲以助哀今之挽歌是也舊説挽歌漢初田横之臣為)
(之按此挽歌之有久矣晉初荀愷制禮以吉凶不雜送/𦵏不宜有歌去之摯虞駁之曰君子作歌惟以告哀𦵏)
(之有歌不為害也復存之泣子留恨謂太之子/寶也藏書卽晏子鑿楹納書事注見司馬裔碑)炎涼迭
運(一作/送)零落山丘霜芬幕月松氣陵秋嗟南國之王子
成東陵之故侯(楚辭曰惟草木之零落王逸注云零落/皆墮也草曰零木曰落曹植詩曰零落)
(歸山丘怨錄曰楚王之子質於秦不得歸作思歸歌三/輔黄圖曰長安青門外舊出佳瓜廣陵人邵平為秦東)
(陵侯秦破為布衣種瓜青門/外瓜美故時人謂之東陵瓜)
　　周大將軍趙公墓誌銘
公諱廣字乾歸(周書/有傳)邵惠公之元孫豳孝公之長子(周/書)
(本傳云邵惠公顥太祖之長兄也顥次子導諡曰孝追/封豳國公導生五子長曰廣是廣為邵惠公長孫元孫)
(長孫/也)若木拂日長虵委天龍圖幕河之光神鼎連雲之
氣六辯搆字五運徵祥(言宇文氏有天下廣為周朝宗/室也楚辭曰折若木以拂日左)
(氏傳曰吳為封豖長虵尚書中候曰黄帝東廵河過洛/脩壇沈璧受龍圖於河龜書於洛帝堯又脩壇河洛昧)
(爽禮備榮光出河休氣四塞左氏傳曰昔夏之方有德/也逺方圖物貢金九牧鑄鼎象物又曰武王克商遷九)
(鼎於雒邑又曰成王定鼎於郟鄏杜預曰九鼎殷所受/夏九鼎也鼎者帝王所重相傳以為寶器言宇文氏折)
(若木之一枝為長虵於上國而其後遂膺圖定鼎也説/文許沖上書曰古文時有六書鄒子曰五德從所不勝)
(虞土夏木殷/金周火秦水)是以維嶽䧏神自天生德凝脂㸃漆日角
珠庭(言廣生而靈異也詩維嶽䧏神生甫及申論語曰/天生德於予世説曰王右軍見杜𢎞治歎曰面如)
(凝脂眼如點漆此神仙中人後漢書曰光武隆凖日角/注云鄭康成尚書中候注曰日角謂庭中骨起狀如日)
(洛書曰黑帝子長/八尺一寸珠庭)為子則名髙五都為臣則光照千里
(魏志注云文帝黄初二年正月改長安譙許昌鄴洛/陽為五都淮南子曰宵明燭光在河州所照方千里)華
葢中天之峰未階其峻虞淵浴日之水不盡其源(西京/雜記)
(曰終南山有樹直上百文無枝上結業條如車葢葉一/青一赤望之斑駁如錦繡長安謂之丹青樹亦云華葢)
(樹潘岳關中記曰終南山一名中南言在天中居都之/南也淮南子曰日入虞淵之汜曙於䝉谷之浦行九州)
(七舎有五億萬七千三百九里髙誘注曰/自暘谷至虞淵凡十六所為九州七舎也)歲在琱車年
方竹馬月中桂樹切問能訓石上木生懸思卽悟(杜氏/幽求)
(子謂皃年五歲有鳩車之樂七嵗有竹馬之歡世説曰/徐孺子年九歲嘗月下戯人語之曰若令月中無物當)
(極明耶徐曰不然譬如人眼中有瞳子無此必不明酉/陽雜爼曰舊言月中有桂有蟾蜍石上木生卽所謂石)
(上開松莫邪子赤比事/也注見司馬裔碑文)年十一孝公薨㷀㷀在疚孺慕
過禮泉驚孝水竹動寒林三行克宣八翼斯舉(左氏傳/曰孔子)
(卒公誄曰㷀㷀余在疚水經注云山海經曰平蓬山西/十里廆山其陽多㻬琈之玉俞隨之水出於其隂北流)
(注於穀世謂之孝水也潘岳西征賦澡孝水以濯纓是/也楚國先賢傳曰孟宗至孝母好笋宗入林哀號方冬)
(為之出因以供飬時人以為孝感所致三行疑卽周禮/所謂三物司徒以鄕三物教萬民而賔興之晉書曰陶)
(侃夢生八翼飛而登天見天門登其八惟一門/不得入閽者撃之墜地折其左翼後都督八州)大周建
國宗子維城設壝封人分司典命開國天水郡公食邑
二千戸(本傳云少方嚴好文學封永昌郡公孝閔帝踐/祚封天水郡公漢書地里志曰天水郡武帝元)
(鼎三年置明帝改曰漢陽師古曰秦州地記云郡前湖/水冬夏無増減因以名焉隋志天水郡舊秦州後周置)
(總管府宗子維城詩詞也周禮鄭注云壝謂委土為墠/壇所以祭也設壝封人謂主社稷也分司典命謂典瑞)
(之/司)元年授使持節驃騎大將軍開府儀同三司其年四
月授都督秦州刺史(本傳/同)孝公久牧汧隴遺愛在人今
兹見撫我君之子(孝公導也本傳云導為隴右大都督/秦南等十五州諸軍事秦州刺史性)
(寛明善於撫御凡所引接人皆盡誠臨事敬愼常若弗/及深為吏民所附朝廷以此重之魏恭帝元年薨朝議)
(以導撫和西戎恩威顯著欲令世鎮隴右以彰厥德𦵏/於上邽城華戎㑹𦵏萬餘人奠祭於路悲號滿野皆曰)
(我君捨我乎大小相率負土成墳辭泣而去其遺愛如/此漢書曰秦非子為周孝王養馬汧渭之間封為附庸)
(邑之於秦今隴西秦亭秦谷是也史記正義曰/汧音牽在隴州以東按秦州卽漢之隴西郡也)豈獨司
𨽻之臺鮑宣累葉丞相之府韋賢重代(列異傳曰鮑宣/宣子永永子昱)
(三世皆為司𨽻而乗一驄馬京師人歌之曰鮑氏驄三/人司𨽻再入公馬雖瘦行歩工漢書曰韋賢字長魯國)
(鄒人也自孟至賢五世本始三年代蔡義為丞相封扶/陽侯少子𤣥成復以明經厯位至丞相故鄒魯諺曰遺)
(子黄金滿籯不如一經今孝公/父子世鎮隴右若司𨽻丞相矣)二年(本傳武/成初)拜大將軍
方衞青之張幕冊重元勳譬韓信之登壇榮髙獨拜(東/觀)
(漢紀曰衞青大克匈奴武帝拜大將軍於幕中因號幕/府漢書蕭何聞韓信亡自追之謂漢王曰諸將易得耳)
(至如信者國士無雙王必欲拜之擇良日齋戒設壇塲/具禮乃可耳王許之諸將皆喜人人各自以為得大將)
(至拜大將乃信/也一軍皆驚)武成元年遷都督興梁等十九州諸軍
事梁州刺史(隋志云梁州順政/郡西魏為興州)嶓冡導漾乃濟漢之東
流蔡蒙旅平實華陽之西極(禹貢曰華陽黒水惟梁州/岷嶓旣藝沱潛旣道蔡蒙)
(旅平和夷底績又云嶓冢導漾東流為漢顔師古漢書/注曰梁州東據華山之南西距黑水嶓嶓冢山也蔡蒙)
(二山名旅陳也旅平言已平治而陳祭也漾水出隴西/氏道東流過武闗山南為漢禹治漾水自嶓冢始也)
其年九月改封蔡國公食邑萬戸地接韓城關鄰楚鄣
(漢書地理志曰韓地東汝南汝南郡上蔡故蔡國周武/王弟叔度所封度放成王封其子胡十八世蔡平侯徙)
(新蔡皆在汝南是蔡國與韓接竟也春秋時蔡/國屬楚後卒為楚所滅是楚國與蔡為鄰者也)戸封八
縣恩深寇恂之功邑啓萬家事極曹叅之賞(後漢書曰/寇恂字子)
(翼上谷昌平人也恂同産弟及兄子姊子以軍功封侯/者凡八人史記曰曹叅沛人也以髙祖六年封爵列侯)
(與諸侯割符世世勿絶食邑平/陽萬六百三十戸號曰平陽侯)保定元年授少司寇犴
戸苔生囹關籥動載酒屬車幸無寃氣觀囚軍府或聼
鳴琴(廣雅曰獄犴也夏曰夏臺殷曰羌里周曰囹圄説/文曰囹獄也聲郎丁切圄守之也聲魚舉切述異)
(記曰漢武帝幸甘泉長坂道中有蟲赤如肝頭目口齒/悉具俱莫知也時東方朔曰此古獄地也積憂者得酒)
(而解乃以蟲置酒中立消顔師古漢書注曰天子屬車/常載酒食左氏傳曰晉侯觀於軍府見鍾儀問曰南冠)
(而縶者誰也有司對曰鄭人所獻楚囚/也問其旅曰伶人也與之琴操南音)二年勑(一作/轉)守
蒲城都督潼關等六防諸軍事(隋志云馮翊郡蒲城是/本南北泉西魏所改也)
其年閏月遷都督秦渭等十二州諸軍事秦州刺史(秦/州)
(卽天水郡注見上文隋/志云隴西郡舊渭州)公亟牧冀城頻藩隴坻豪傑歛
手貪殘解印加以上谷精兵漁陽噪鼓北臨髙栁南望
長榆(隋志云天水郡冀城後周冀城縣漢書地理志應/劭注曰隴西郡隴坻在其西又地理志曰上谷郡)
(漁陽郡秦置代郡髙栁西部都尉治師古曰/長榆在朔方卽衞青所云榆谿舊塞是也)匈奴下馬
之山貴相藏酒之谷莫不逺慕威聲遥承風化(西河舊/事曰白)
(山冬夏有雪匈奴謂之天山過之皆下馬焉漢書西域/傳曰大宛左右以蒲萄為酒富人藏酒至萬餘石久者)
(至數十歲不/敗俗耆酒)二年奉詔向甘州迎皇后有文在手仲子
之歸紀裂繻来卿為君逆自非名髙絶國威被和鄰豈
得稱族而行尊君之命(隋志云張掖郡西魏置西涼州/尋改為甘州皇后阿史那氏突)
(厥木扞可汗俟斤之女也注詳辛威碑事在保定五年/此云三年誤周書武帝紀云保定五年二月詔陳國公)
(純等如突厥逆女天和三年三月皇后阿史那氏至自/突厥左氏傳曰宋武公生仲子仲子生而有文在其手)
(曰為魯夫人故仲子歸於我又隱二年/傳曰九月紀裂繻来逆女卿為君逆也)四年授柱國大
將軍昭陽以功髙見用項梁以名將當官以今方之彼
有慙德(史記陳軫見昭陽曰願聞楚國之法破軍殺將/者何以貴之昭陽曰其官為上柱國封上爵執)
(圭項羽本紀曰季父項梁為㑹稽守斬禆將徇下縣廣/陵人召平於是為陳王徇廣陵未能下乃渡江矯陳王)
(命拜梁為楚王上柱國又陳嬰曰項氏世世將家有名/於楚應劭曰上柱國上卿官若今相國也二語謂授柱)
(國/也)天和三年授都督陜虞等八州甘防諸軍事陜州刺
史屈産垂棘旣有滅虢之兵王官羇馬非無絶秦之路
(周書明帝二年云河北置虞州𢎞農置陜州左氏傳曰/晉侯以垂棘之璧與屈産之乗假道於虞以伐虢遂滅)
(虢地理志曰𢎞農郡陜縣故虢國北虢在太陽東虢在/滎陽西虢在雍州郡國志云河東郡北屈左傳曰二屈)
(杜預曰二當為北傳曰屈産之乘有駿馬王官羇馬皆/地名左傳成十一年晉侯使呂相絶秦曰康猶不悛入)
(我河曲伐我洓水俘我王官翦我羇馬我是以有河曲/之戰杜注云在文十二年秦本紀曰繆公二十六年將)
(兵伐晉大敗晉人取王官及鎬康公/六年秦伐晉取羇馬服䖍曰晉邑也)公以正正鼓旗閑
閑車軌服叛威邊算無遺策但以中外久勞積斯災疾
山川則並走羣望賔客則諸侯在門(左傳昭七年曰鄭/子産聘於晉晉侯)
(有疾韓宣子逆客私焉曰寡君寢疾於今三月矣並走/羣望有加而無瘳杜注曰晉所望祀山川皆走往祈禱)
(又二十年傳曰齊侯疥遂/痁諸侯之賔問疾者多在)是以請謁承明言歸湯沐方
詢夏郊之祀或辨桑林之祟(漢書武帝謂嚴助曰君厭/承明之廬三輔黄圖曰未)
(央宮有承明殿著述之所也史記曰齊王獻城陽郡以/為魯元公主湯沐邑言因疾請謁辭歸已邑也晉語曰)
(平公有疾韓宣子贊授客館客問君疾對曰寡君之疾/久矣上下神祗無不遍諭也而無除今夢黄能入於寢)
(門不知人殺乎抑厲鬼邪子産曰昔者鯀違帝命殛之/於羽山化為黄能以入於羽淵實為夏郊三代舉之晉)
(實繼之其或者未舉夏郊邪宣子以告祀夏郊董伯為/尸五月公見子産賜之莒鼎左傳襄十年曰宋公享晉)
(侯於楚丘請以桑林舞師題以旌夏晉侯懼而退入於/房去旌卒享而還及著雍疾卜桑林見杜注曰祟見於)
(卜兆祟/息遂反)更除秦州刺史仍襲父爵豳國公(本傳云及孝/公追封豳國)
(公詔廣/襲爵)分流之嶺未登晚塞之城空望(言廣疾未瘳授/秦州刺史未至)
(其地而母死矣分流之嶺卽/所謂隴頭流水分離四下也)太夫人以公羸瘠悲泣相
守胸氣交衝奄捐館舎公頓伏苫寢水漿不入雖王人
勸奪創鉅愈増母死於子子死於母慈孝之道一朝總
集(本傳云廣母李氏以廣患彌年憂而成疾因此致沒/廣旣居喪更加綿篤乃以毁薨世稱母為廣病廣為)
(母亡慈孝之/道極於一門)大漸之辰春秋二十有九四關罷市三軍
行哭言尋聽訟猶見寒棠還顧空营惟餘衰栁(本傳廣/薨髙祖)
(素服親臨百僚畢集其故吏儀同李信允等上表伸其/宿志庶存儉約後漢書光武贊曰四關重擾注云四關)
(謂長安四塞之國也檀弓曰文伯之喪内人皆行/哭失聲棠卽召伯甘棠也柳卽周亞夫細柳营也)諡贈
某官(贈太/保)禮也六年六月歸𦵏於秦州之某原𤣥甲啓
路追旌驃騎之功龍旂贈行深悼東平之遠(漢書曰驃/騎將軍霍)
(去病卒天子悼之發屬國𤣥甲軍陳自長安至茂陵為/冢像祁連山後漢書曰東平王蒼薨詔有司加賜鸞輅)
(龍旂九旒虎賁/百人奉送王行)公亮直惟忠温恭惟孝居之仁義飾以
禮樂風神機警聰睿精明有仞於宫牆無形於喜愠(郭/有)
(道碑曰宫牆重仞王戒云/嵇康未嘗見其喜愠之色)金版玉策之記枕藉忘疲蘭
葉芝花之圖膏映必舉(莊子曰從説之則以金版六弢/司馬崔云金版六弢周書或曰)
(秘籖也抱樸子有玉策記淮南子曰黄帝逰於翠媯見/大盧魚折漝而至汎白圖蘭采朱文以授黄帝帝舒受)
(之故曰綠圖河圖曰舜與三公臨河觀黄/龍五采負圖以紫芝為渥章曰天黄符璽)碣石秋雲昭
陽落月思風含臆言泉流吻(碣石宫名史記曰騶衍如/燕昭王築碣石宫身親往)
(師之昭陽殿名漢書曰趙皇后弟絶幸居昭陽舎揚雄/傳曰趙昭儀方大幸每上甘泉常法從在屬車間豹尾)
(中雄言屏玉女郤䖍妃以微戒齊肅之事賦成奏之天/子異焉陸機文賦曰思風發於胸臆言泉流於脣吻)
翩翩書記則阮瑀陳琳荏荏風流則王濛謝朓(一作尚/魏志曰)
(陳留阮瑀字元瑜廣陵陳琳字孔璋太祖並以琳瑀為/司空軍謀祭酒管記室軍國書檄多琳瑀所作也文帝)
(書與元城令吳質曰孔璋表章殊健微為繁富元瑜書/記翩翩致足樂也晉書曰王濛字仲祖哀靖皇后父也)
(美姿容嘗覧鏡自照稱其父字曰王文開生如此兒耶/居貧㡌敗自入市買之嫗悦其貌遺以新㡌時人以為)
(逹與沛國劉惔齊名友善時人以惔方荀奉倩濛比袁/曜卿凡稱風流者舉濛惔為宗簡文帝之為㑹稽王也)
(甞與孫綽商略諸風流人綽曰王濛温潤恬和謝尚清/易令達而濛性和暢能言理詞簡而有㑹及帝輔政益)
(貴幸之號為入室之賔齊書曰謝朓字𤣥暉陳郡陽夏/人也少好學有才名文章清麗善草𨽻長五言詩沈約)
(常云二百年/来無此詩也)語其百發弓絶於猿吟論其百中劒(當作/箭)
深於雁陣(上飬由基事下/更嬴事注見前)枚乘之望梁苑不憚棄官樂
毅之求燕路無辭千里(漢書曰枚乘字叔淮隂人也為/吳王濞郎中吳王之初怨望能)
(為逆也乘奏書諌吳王不用乘策卒見禽滅漢旣平七/國乘由是知名景帝召拜乘為𢎞農都尉乘久為大國)
(上賔與英俊並遊得其所好不樂郡吏以病去官復遊/梁梁客皆善屬詞賦乘尤髙史記曰樂毅賢好兵趙人)
(舉之及武靈王有沙丘之亂乃去趙適魏燕昭王屈身/下士先禮郭隗以招賢者樂毅於是為魏昭王使於燕)
(燕王以/為亞卿)至如應變將略雷電立成帷帳謀猷孫吳闇合
(漢書曰電撃雷震晉書曰山濤不學孫/吳而闇與之合孫吳孫武子吳起也)有品藻人倫之
志有清平天下之心(漢書揚雄傳曰尊卑之條稱述品/藻師古曰品藻者定其差品及文)
(質後漢書曰范滂攬轡/登車有澄清天下之志)鵬路忽催龍津遂壅(鵬路卽莊/子云鵬飛)
(九萬里也龍津遂壅者三秦記曰龍/門一名河津魚不得上則暴腮而返)嗚呼哀哉大宰早
茂三荆長辭萬始撫飬遺孤枝連同氣(周景式孝子傳/曰古有兄弟欲)
(分異出門見三荆同株接葉連/隂嘆曰木猶欣聚况我而殊哉)馬援之誡兄子義存謹
飭王沈(集作/況非)之事世叔情深愛敬同德比義此之謂乎
(後漢書曰馬援兄子嚴敦並喜譏議而通輕侠客援在/交趾還書誡之曰吾欲汝曹聞人過失如聞父母之名)
(耳可得聞口不可得言也好議論人長短妄是非正法/此吾所大惡也寜死不願子孫有此行也汝曹知吾惡)
(之甚矣晉書曰王沈字處道太原晉陽人也父機魏東/郡太守沈少孤養於從叔司徒昶事昶如父奉繼母寡)
(嫂以孝/義稱)乃為銘曰
御乾從紀乘離作聖白環讓德𤣥圭受命(言宇文氏受/命為帝也御)
(乾乘乾也周易乾卦云時乘六龍以御天從紀如龍紀/鳥紀之屬易卦傳曰離也者明也萬物皆相見南方之)
(卦也聖人南面而聼天下嚮明而治葢取諸此也帝王/世紀曰西王母慕舜之德来獻白環禹貢曰禹鍚𤣥圭)
(告厥/成功)平一地紐増輝天鏡傍䕃數國前臨七政(謝莊明/堂歌云)
(地紐謐隋書經籍志有天鏡乾坤鏡各一巻又有梁天/鏡一巻傍䕃數國若木也言與帝同枝泒也鄭𤣥曰七)
(政日月/五星)地屬先登(一作/平隂)時逢下武玊璜撥亂金縢光輔
(地謂隴西也孝公為秦州刺史登隴頭矣釋名曰軍行/在前曰先登登之向敵陣也後漢書祭遵傳范升上疏)
(追稱遵曰西拒隴蜀先登坻上一作平隂者左傳有平/隂之役詩序曰下武嗣文也竹書紀年曰呂尚釣得玉)
(璜其文要曰姬受命昌来提撰爾洛鈴報在齊周書曰/武王有疾周公作金縢孔傳曰為請命之書藏之於匱)
(緘之金不欲人開之遂以所藏為篇名宇文國/號曰周言當下武之時佐周如周太公姬公也)衞晉承
家邢茅胙土波分建木𣲖流𤣥扈(言周朝封建親戚廣/乃受封是同枝𣲖也)
(衞康叔之後晉唐叔虞之後邢茅周公之後左傳所云/凡蔣邢茅胙祭是也山海經曰建木在窫窳西弱水上)
(郭璞曰建木青葉紫莖黑花黄實其下聲無響立無影/也山海經又云讙舉之山雒水出焉而東北流注於𤣥)
(扈之水竹書紀年曰黄帝齋/於中坐於𤣥扈洛水之上)景命寅序徽猷淵塞忠有
令圖孝為全德(詩云景命有亳/又曰其心塞淵)山節涖政桓珪守國瀚
海將臨燕山行勒(論語包咸注曰節栭也刻鏤為山周/禮曰上公之禮執桓圭史記曰驃騎)
(將軍封於狼居胥禪姑衍臨瀚海而還如淳曰瀚海北/海名正義曰按瀚海自天海名羣鳥解羽伏乳於此因)
(名後漢書曰竇憲與北單于戰/於稽落山破之刻石燕然山)平樂髙宴金華説經論
儒璧水親禮明庭(西京賦曰大駕幸於平樂之館漢書/曰成帝初方向學召鄭寛中張禹説)
(尚書論語於金華殿中三輔黄圖曰璧廱如璧之圓雍/之以水象教化流行也詩云於論鼔鐘於樂璧廱毛萇)
(曰論思也水旋丘如璧廱以旋觀者史記封/禪書曰黄帝接萬神明廷明廷者甘泉也)相風待賦
承露須銘乘舟相日策馬隨星(三輔黄圖曰長安宫南/靈臺上有相風銅烏遇)
(風乃動一曰長安靈臺上有相風銅烏千里風至此烏/乃動又曰建章宫神明臺武帝造祭仙人處上有承露)
(盤竹書紀年曰伊挈將應湯命夢乘船過/日月之傍天文志曰王良策馬車騎滿野)德舉克明賢
能允淑上將受脤元戎推轂(左氏傳曰受脤歸脤杜注/云受脤謂君祭以肉賜大)
(夫詩曰元戎十/乘以先啟行)趙失東漁胡亡南牧箭下遼城泥封函
谷(言廣督諸州軍事威振殊俗也史記齊威王曰吾臣/有肸子守髙唐趙人不敢東漁於河過秦論曰胡人)
(不敢南下而牧馬遼城疑作聊城史記曰燕將攻聊城/魯連子乃為書約之矢以射城中遺燕將燕將乃自殺)
(後漢書曰隗囂將王元/請以一丸泥封函谷關)袞衣頻露丹襜亟巻約法情推
繁辭理遣(後漢書曰郭賀字喬卿拜荆州刺史顯宗廵/狩至南陽特見嗟嘆賜以三公之服黼黻冕)
(旒勅行部去襜帷使百姓見其容服以章有德又曰賈/琮為冀州刺史舊典傳車驂駕垂赤帷裳迎於州界及)
(琮之部升車言曰刺史當逺視廣聽糾察美惡何有反/垂帷裳以自掩塞乎乃命御者褰之百城聞風自然竦)
(震其諸臧過者望風解印綬去漢書髙帝詔曰吾當與/汝約法三章耳晉書衞玠曰人有不及可以情恕非義)
(相干可/以理遣)盜烏懸察疑蛇立辨人共官園家同野繭(後漢/書曰)
(王霸為頴川大守吏不敢舎郵亭食於道旁烏攫其肉/霸迎勞曰甚苦食於道烏盜其肉吏大驚不敢有所隱)
(風俗通曰汲令應彬請主簿杜宣飲酒時其上懸赤弩/照杯中如蛇宣惡之因得疾彬延宣於舊處置酒指曰)
(此弩影似耳疾遂瘳晉書樂廣事同注詩四巻臥疾東/觀漢紀曰詔有司京師果園悉以假貧人崔豹古今注)
(曰元帝永元四年東萊郡東平山有野蠶為繭繭/生蛾蛾生卵卵著不收得萬餘石民以為蠶絮)籋雲
推景轉風落仞星裂中台山傾左鎭(漢書樂志曰籋浮/雲蘇材曰籋音躡)
(言天馬上躡浮雲也晉書曰張華死中台星坼山傾左/鎮謂㤗山頽也周禮曰鎮兖州其鎮曰岱山卽㤗岱四)
夏楹舎爵殷階奠殯縿幕躐行明旍(當作/旌)庭引(檀弓曰/夏后氏)
(殯於東階之則猶在胙也殷人殯於両楹之間則以賔/主夾之也檀弓曰穆公之母卒曾申曰布幕衞也縿幕)
(魯也鄭注云幕所以覆棺上縿縑也縿讀如綃衞諸侯/禮魯天子禮兩言之者言僭巳久矣幕或為幦又檀弓)
(曰銘明旌也以死者為/不可别故以其旌識之)秦川直望隴水分飛山河滿目
容衞靈歸(三秦記隴頭歌曰隴頭流水鳥聲幽咽遥望/秦川肝腸㫁絶又曰隴頭流水分離四下念)
(我行役飄然曠野世説曰過江諸人每至暮輒相邀新/亭藉卉飲宴周侯中坐而嘆曰風景不殊舉目有山河)
(之異皆相見流淚容衞疑若營/魂入重陽閣詩云南宫容衞疎)陵圖石馬車畵袞衣(西/京)
(雜記曰張丞相墓前有石馬儀禮旣夕云道車載朝服/鄭注云道車朝夕及燕出入之車朝服日視朝之服也)
(𤣥衣/素裳)小山揺落長林變衰(淮南王安招隱士序曰招隱/士者淮南小山之所作也淮)
(南子曰桑葉落而長年悲也/楚辭曰草木揺落而變衰)凄愴原隰荒凉宅兆(爾雅/曰髙)
(平曰原下濕曰隰孝經曰卜其宅兆而安措之/鄭注曰宅墓穴也兆塋域也𦵏事大故卜之)樹密人
稀山多路小十里松城千年華表夜臺尤寂窮泉無曉
(續捜神記曰遼東城門華表柱忽有白鶴來集空中空/曰有鳥有鳥丁令威去家千年今來歸城郭如故人民)
(非何不學仙冢纍纍又齊諧記曰燕昭王墓前華表已/當千年阮瑀七哀詩曰冥冥九泉室漫漫長夜臺潘岳)
(哀子逝文曰襲窮泉兮朽/壌呂延濟曰窮泉墓中也)
　
　
　
　
　
　
　
　庾子山集巻十五
欽定四庫全書
　庾子山集巻十六　　　　　　周　庾信　撰
　　　　　　　　　　　　　　錢塘倪璠纂註
　誌銘
　　周譙國公夫人步陸孤氏墓誌銘
　　　(按步陸孤氏乃譙國公宇文儉之妻也/建德三年儉進爵為王夫人以建德元)
　　　(年塟時儉/方為公)
夫人諱某字某本姓陸呉郡人也(周書云本姓陸/賜姓步陸孤氏)大夫
拓境百越來庭丞相勒兵三江席巻(序陸氏之先也史/記曰髙祖時中國)
(初定尉佗平南越因王之髙祖使陸賈賜尉佗印為南/越王令稱臣奉漢約歸報髙祖大恱拜賈為大中大夫)
(過秦論曰南取百越之地韋昭曰越有百邑吳志曰赤/烏七年以上大將軍陸遜為丞相遜尅闗公敗曹休厯)
(著功績三江席捲謂相呉成江表王業也過秦論曰有/席捲天下之意史記索隠注韋昭曰三江謂松江錢塘)
(江陽江地理志曰有南/江北江中江是謂三江)髙祖載為劉義真長史留鎭闗
中既沒赫連因即仕魏(周書陸通傳云曾祖載從宋武/帝平闗中還留載其子義眞至)
(長安遂没赫連氏魏大武守/平赫連載仕魏為中山郡)臨終誡其子孫曰樂操土風
不忘本也(左傳苑文子/言鍾儀之辭)言念爾祖無違此心(詩云無念/爾祖言此)
(心思歸/吳也)祖政驃騎大將軍儀同三司恒州刺史父通柱
國大將軍大司馬文安公匡贊經綸㕘謀揖讓名高廣
武功重長平(祖政父通事注見陸逞碑文匡贊經綸㕘/謀揖讓者言天光敗後政歸周文帝為行)
(臺左丞爾朱氏滅通入關文帝引為帳内督是也郡國/志滎陽有廣武城注云漢祖與項籍語處也漢書曰衞)
(青封長平侯言拜/大將軍大司馬也)夫人七德含章四星連曜敬愛天情
言容禮典(左傳武有七德易曰含章/可貞謂坤貞佐其武德也)九日登高作銘秋
菊三元告始或頌春椒(傅充妻辛氏作秋菊頌曰英英/麗草禀氣靈和春茂翠葉秋矅)
(金華布䕶高原蔓衍靈阿揚芳吐馥載芬載葩爰采爰/拾投之醇酒御于王公以介眉夀服之延年佩之黃耉)
(文園賔客乃用不朽晉書曰劉臻妻陳氏聰辨能屬文/嘗正旦獻椒花頌其詞曰旋穹周迴三朝肇建青陽散)
(輝澄景載煥標美靈葩爰採/爰獻聖容映之永夀於萬)年十有四娉於譙國(周明/帝武)
(成元年封皇弟/儉為譙國公)友其琴瑟愈恭節儉之心伐其條枚實
秉憂勤之德(關雎之詩云琴瑟友之葛覃詩序曰躬儉/節用服澣濯之衣汝墳之詩云伐其條枚)
(毛傳云枝曰條榦曰枚鄭箋曰伐薪於汝水之側非婦/人之事以言君子賢者而處勤勞之職亦非其事也)
鄴地登高之錦自濯江波平陽采桑之津躬勞蠶月(陸/劌)
(鄴中記曰錦有大登高小登高九域志曰笮橋江水亦/名濯錦江俗云以此水濯錦則鮮明後漢郡國志曰河)
(東郡平陽侯國有采桑津左傳/僖八年晉侯敗狄於采桑是也)天和元年冊拜譙國夫
人東武亭之妻既稱有秩南城侯之婦還聞受封(魏志/曰鍾)
(繇封東武亭侯小子鍾㑹傳注云㑹為其母傳曰夫人/張氏字昌蒲太原兹氏人太傅定陵侯之命婦也王隠)
(晉書羊祜傳曰武帝封祜妻夏侯氏/為萬歳鄉君羊祜泰山南城人也)柱國殿下(周武帝/天和二)
(年以大將軍譙/國公儉為柱國)以名華分照增城峻土揚旌僰道問政
邛都白狼之溪途艱黃牛之坂茘枝之山地險葡萄之
國(言譙國公使蜀道路之險也周書云儉以天和中出/為益州刺史名華若木也山海經曰灰野之山上有)
(赤樹青葉赤華名曰若木郭璞云生崑崙西附西極其/華光赤下照地楚辭曰增城九重漢書地理志犍為郡)
(僰道應劭曰故僰侯國也音蒲北反又地志越嶲郡有/邛都縣南山出銅有邛池澤右北平郡有白狼縣師古)
(曰有白狼山故以名縣後漢書西南夷傳曰自汶山以/西白狼槃木唐菆等百餘國又云和帝永元十三年旄)
(牛徼外白狼等率種人歸義内屬水經注曰黄牛山下/有黃牛灘行者謳曰朝發黄牛暮發黄牛三朝三暮黃)
(牛如故華陽國志曰僰道縣有茘枝/史記大宛傳曰大宛國有蒲萄酒)夫人别離親戚關
河重阻夷歌一曲未足消憂猿鳴三聲沾衣無巳(言夫/人與)
(譙國公至蜀鄉關之思遂爾成疾也後漢南蠻傳曰閬/中有渝水其人多居水左右天性勁勇初為漢前鋒數)
(陷陳俗喜歌舞高祖觀之曰此武王伐紂之歌也乃命/樂人習之所謂巴渝舞也夷歌即巴楯蠻夷歌也夫人)
(在巴蜀聞此歌不足消憂矣袁崧宜都記/歌曰巴東三峡猿鳴悲猿鳴三聲淚沾衣)是以夭厲之
疾遂成沉痼玉瀝難開金膏實逺(山海經曰少室之山/其上多玉郭注此山)
(巔亦有白玉膏服之即得仙道世人不能上也詩含神/霧云又峚山有玉膏其源沸沸湯湯黃帝是饗是食玉)
(瀝玉膏也穆天子傳曰/河伯曰示汝黃金之膏)建德元年七月九日薨於成都
私第春秋二十有一即以其年十一月二十二日歸𦵏
長安之北原詔贈譙國夫人禮也殿下神傷秋月掩淚
長松周季直之留書更深㝠漠潘安仁之詞藻徒增哀
怨(荀粲别傳曰粲婦病亡粲不明而神傷寡婦賦曰長/松萋萋兮振柯周季直書未詳當亦傷妻之所作也)
(潘岳悼亡賦及哀永逝文皆傷妻/之作岳字安仁榮陽中牟人也)豈直西河女子獨見
銀臺東海婦人先逢金闕(張衡思𤣥賦曰聘王母於銀/臺注云王母西王母也銀臺)
(仙人所居也按西王母居崑崙崑崙為河水之源在西/其西河女子邪神仙傳麻姑謂王方平曰接待以来巳)
(見東海三為桑田向到蓬莱水淺淺於往日㑹時略半/也豈將復為陵陸乎方平笑曰聖人皆言海中復揚塵)
(也按十洲記蓬莱與方丈瀛洲為三神山漢書郊祀志/此三神山在渤海中黃金白銀為宫闕故蓬莱得稱金)
(闕/矣)銘曰
芟陵反斾椒山止戈金精據嶺昌閣凌波西遊卿相東
裂山河華亭冠冕穀水絃歌(言陸氏之先漢有陸賈吳/有陸遜也芟陵反斾椒山)
(止戈者言漢高弗伐南越魏帝不攻東吳也芟陵椒山/未詳左氏傳曰止戈為武金精據嶺者言趙佗自立為)
(南越武王也天官星占太白金之精又月賦曰月以降/靈亦曰金精金精月也按左傳鄢陵之戰呂錡夢射月)
(中之退入於泥占之曰姬姓日也異姓月也時漢帝為/尊日也南越為卑月也趙佗王越為金精據嶺矣云據)
(嶺者按史記索隠曰陽山嶺也又云南野大庾嶺三十里/至横浦有秦時關桂陽有陽山縣今此縣上流百餘里)
(有騎田嶺當是陽山關昌閣疑閶闔謂吳也吳為水國/故云凌波謂淩江建國也東裂山河華亭冠冕謂陸遜)
(也時天下三分而吳都江東是為東裂八王故事曰華/亭吳由拳縣郊外墅也西遊卿相穀水絃歌謂陸賈歸)
(漢也漢都關中故云西遊史記曰陸賈楚人以客従高/祖定天下使南越歸拜大中大夫以好畤田善可以家)
(焉常安車駟馬從歌舞鼓琴瑟侍者十人寳劍直百/金漢書地理志曰穀水出穀陽谷東北至穀城入洛)震
維徙族燕垂從宦塞入飛狐關連鳴雁策預登阜功參
臨澗寶鼎留銘彫戈餘贊(震維徙族燕垂從宦者謂載/從宋武帝子義真至長安遂)
(沒赫連也塞入飛狐至琱戈餘贊謂魏太武平赫連載/仕魏政為驃騎將軍恒州刺史父通參謀機密有匡贊)
(之功也如淳曰飛狐在代郡山海經曰雁門之山無草/木郭注曰雁門山即北陵西隃雁之所出因以名云在)
(高柳北皆恒州地也登阜臨澗謂周太祖與齊神武戰/争之日若廣武鴻溝也寶鼎留銘彫戈餘贊者漢書郊)
(祀志曰美陽出鼎獻之中有刻書曰王命尸臣官此栒/邑賜爾旂鸞黼黻彫戈尸臣再拜稽首曰敢對揚天子)
(丕顯/休命)應圖淑令秉禮言歸魚軒馮軾澤雉文衣(言夫人/生而有)
(令德也漢書藝文志有劉向列女傳頌圖詩曰言告言/歸左氏傳曰歸夫人魚軒又子玉曰請君馮軾而觀之)
(澤雉文衣謂翟服也周禮内司服/云褘衣揄狄闕狄是也翟雉也)明月照鏡仙石支機
行雲細起廻雪輕飛(蜀王本紀曰武帝丈夫化為女子/蜀王納以為妃無㡬物故𦵏於成)
(都郭中以石鏡一枚以表其墓荆楚歳時記曰張騫使/大夏尋河源乗槎經月而至一處見織女取支機石與)
(騫而還髙唐賦曰旦為朝雲暮為行/雨洛神賦曰飄飄兮若流風之廻雪)北降帝子南麾蜀
守若水既開靈山巳鏤月峡猿啼江神牛鬪(帝子謂儉/也蜀守謂)
(儉為益州刺史也華陽國志曰旄牛在邛崃山表邛人/自蜀入度此山甚險難南人毒之故名邛崃有鮮水若)
(水一名州江劉淵林蜀都賦注曰靈關山名在成都西/南漢夀界華陽國志有明月峡郡國志巴郡枳縣是杜)
(預益州記曰二江者郫江流江也風俗通曰秦昭王使/李氷為蜀守開成都縣兩江溉田萬頃神須取女二人)
(以為婦氷自以為女與神婚徑至祠勸神酒酒杯澹澹/因厲聲責之因忽不見良久有兩蒼牛鬪於江峰有間)
(輙還流江謂官屬曰吾闘疲極不當相助耶南向/腰中正白者我綬也主簿刺殺北面者江神遂死)星機
北轉日轡西廻陽泉伏氣陰律沉灰(星機織女星也日/轡日御也楚辭曰)
(吾令羲和弭節兮注云羲和日御也史記律書曰十一/月律中黄鍾陽氣踵黄泉而出也後漢書律厯志曰候)
(氣之法為室三重加律其上以葭莩灰抑其内/端案厯而候之氣至者灰去言𦵏時十一月也)鶴辭
吳市鳯去秦臺神光離合燈影徘徊(吳越春秋曰吳王/闔閭𦵏女於閶闔)
(門外乃舞白鶴於吳市中令萬民隨而觀之還使男女/與鶴俱入延門因機發以掩之殺生以送死列仙傳曰)
(蕭史秦穆公時人善吹簫穆公有女號弄玉好之公遂/以妻焉遂敎弄玉作鳯鳴為作鳯凰臺夫婦止其上一)
(旦隨鳯凰去洛神賦曰神光離合乍陰乍陽漢書曰李/夫人卒上思念不已方士齊人少翁言能致其神廼夜)
(張燈燭設帷帳陳酒肉而令上居他帳遥望好女如李/夫人之貌還幄坐而步又不得就視上愈益相思悲感)
(賦云何靈魂之紛紛/兮哀徘徊以躊躇)雙流反葬百兩廻旌少女離位夫
人去城(蜀都賦曰帶二江之雙流雙流二江也言從雙/流反葬也百兩車也詩曰百兩將之旌明旌也)
(周易繫辭曰兌為少女漢書曰漢軍乗勝/追北至范夫人城張宴曰范氏能詛胡者)帷堂野設帳
殿郊營山川竒事風月無情(左氏傳曰聲巳不視帷堂/而哭檀弓曰尸未毁飾故)
(帷堂小斂而徹至大斂之節又帷堂以至於殯/恒帷堂又云帷殯非古自敬姜之哭穆伯始也)揺落丘
隴荒凉封域樹樹秋聲山山寒色草短逾(一作/愈)平松長
轉直節墳方固園陵永植
　　周趙國夫人紇豆陵氏墓誌銘
　　　(按紇豆陵氏趙國公宇文招之妻也武成元年/正平公招為趙國公建德三年招封趙王建德)
　　　(元年天和之七年也夫人/𦵏在七年時招方為公矣)
夫人諱含生本姓竇扶風平陵人(周書竇熾傳云漢大/鴻臚章十一世孫章)
(子統靈帝時為雁門太守避竇武之難亡奔匈奴遂為/部大人後魏南徙子孫因家於代賜姓紇豆陵氏累世)
(仕魏皆/至大官)魏其朝議列侯則莫敢抗禮(漢書曰七國破封/竇嬰為魏其侯游)
(士賔客争歸之毎朝議大事/條侯魏其列侯莫敢與抗禮)安豐奉圖功臣則咸推上
席(後漢書曰光武賜竇融以外戚屬圖及太史公五宗/外戚世家魏其侯列傳後以功封安豐侯就諸侯位)
(賞賜恩寵傾動/師在功臣之右)　外戚列傳既聞建武之書(光武即位/建元為建)
(武又竇融封建武男後漢書曰融為建武男融小心精/詳每决策東向光武帝欲招之以逼囂述亦發使遺融)
(書所以慰藉之甚備融既深知帝意乃與隗囂書責讓/之與五郡太守共砥礪兵馬上書請師期帝深嘉美之)
(乃賜融以/外戚屬圖)仲山古鼎或表單于之獻(後漢書竇憲傳曰/單于遺憲古鼎容)
(五斗其傍銘曰仲山甫鼎其萬年子子孫孫永保用憲/乃上之拜憲大將軍封武陽侯紇豆陵氏本出竇姓若)
(仲山古/鼎矣)祖略少保建昌郡公(周書云平逺將軍以熾勲/贈少保柱國大將軍建昌)
(公/)父織(周書/作熾)柱國大將軍大宗伯鄧國公孟津大誓常
預同德之臣咸陽違約克贊先登之主(言北魏西遷熾/有従駕之功也)
(周書竇熾傳云帝與齊神武有隙以熾有威重堪處爪/牙之任從帝西遷與高金龍戰於千秋門敗之因入宮)
(城又大統元年復擒竇泰復𢎞農戰沙苑皆有功尚書/武王伐殷師渡孟津作泰誓漢書高帝紀元年西入咸)
(陽項羽引兵西屠咸陽使入還報懐王懐王曰如約羽/曰懐王者吾家所立耳非有功伐何以得專主約是違)
(約/也)竝得位入六府功叅八柄(尚書曰六府金木水火土/穀也周禮曰太宰以八柄)
(詔王馭羣臣爵禄/予置生奪廢誅也)夫人有文在手有象應圖(左氏傳曰/宋仲子生)
(而有文在其手曰為魯夫人正義曰隸書起於秦末手/文必非隸書石經古文魯作􁑒手文容或似之其文及)
(夫人固當有似之者也/劉向著列女傳頌圖)榮曜夙彰徽華早茂肅恭以禮
受教於公宮言容以德有聞於師氏(詩曰言告師氏毛/傳曰師女也古者)
(女師敎以婦德/婦言婦容婦功)及乎進賢君子内主邯鄲琴瑟在堂輜
軿是服(詩序曰巻耳后妃之志也又當輔佐君子求賢/審官知臣下之勤勞内有進賢之志而無險詖)
(私謁之心朝夕思念至於憂勤也邯鄲趙地言歸於趙/國公也輜軿有擁蔽之車也列女傳曰齊孝公華孟姬)
(謂公曰妾聞后妃踰/國必乗安車輜軿)長久於節不無秋菊之銘履端於
始或有椒花之頌(注見歩陸/孤氏誌銘)豈止莊姬掩口(一作笑/一作淚)楚
相知慙定姜問兆齊兵不入(劉向列女傳曰楚姬者楚/莊王之夫人也莊王即位)
(好田獵樊姬諫不止乃不食禽獸之肉王改過勤於政/事王嘗聽朝罷宴姬下殿迎曰何罷宴也得無饑倦乎)
(王曰與賢者俱不知饑倦也姬曰王之所謂賢者何也/曰虞丘子也姬掩口而笑王曰姬之所笑何也曰虞丘)
(子賢則賢矣未忠也王曰何謂也對曰妾執巾櫛十一/年遣人之鄭衛求美人進於王今賢於妾者二人同列)
(者七人妾豈不欲擅王之寵愛乎妾聞堂上兼女所以/觀人能也妾不能以私蔽公欲王多見知人能也妾聞)
(虞丘子相楚十餘年所薦非子弟則族昆弟未聞進賢/退不肖是蔽君而塞賢路知賢不進是不忠不知其賢)
(是不知也妾之所笑不亦可乎王悦明日王以姬言告/虞丘子丘子避席不知所對於是避舎使人迎孫叔敖)
(而進之王以為令尹治楚三年而莊王以霸楚史書曰/莊王之霸樊姬之力也左傳襄十年曰衛侯救宋師於)
(襄牛鄭皇耳帥師侵衛孫文子追之獻兆於定姜姜氏/問繇曰兆如山陵有夫出征而䘮其雄姜氏曰征者䘮)
(雄禦寇之利也大夫圖之衛人/追之孫蒯獲鄭皇耳於大丘)武成二年冊拜趙國公
夫人漢王聞立義之婦邑以延鄉齊侯見有禮之妻封
之石窌異代同榮差無慙德(陳留風俗傳曰延丘者衛/地也故燕之延鄉髙祖與)
(項氏戰敗有翟母者免其難故以延鄉封焉左傳成三/年鞌之戰齊侯見保者曰勉之齊師敗矣辟女子女子)
(曰君免乎曰免矣曰鋭司徒免乎曰免矣曰茍君與吾/父免矣可若何乃奔齊侯以為有禮既而問之辟司徒)
(之妻也予之石窌杜注石窌邑/名濟北盧縣東有地名石窌)柱國殿下居若木之一
枝在天潢之别派(言趙國公姓宇文出自國族也楚辭/曰折若木以拂日史記天官書曰王)
(良旁有八星/絶漢曰天潢)揚旌玉壘驅傳銅陵南通向日之民東被
無龍之國(周書趙王招傳云保定中拜為柱國出為益/州總管華陽國志曰杜宇相開明决玉壘山)
(以除水害揚雄蜀都賦曰西有鹽泉鐵冶橘林銅陵漢/書地理志曰日南郡故秦象郡屬交州師古曰言其在)
(日之南所謂開比户以向日者又比景縣如淳曰日中/於頭上景在已下故名無龍疑無雷西域傳無雷國王)
(治盧城東北/至都䕶治所)夫人從政月峡贊德雲門錦濯江波還臨
織室出明石鏡即對粧樓(華陽國志曰枳縣有明月峡/蜀都賦曰决渠石以為雲門)
(又華陽國志曰蜀郡西城故錦官也錦江織錦濯其中/則鮮明濯他江則不好故命曰錦里也又曰武都有一)
(丈夫化為女子美而艷盖山精也蜀王納為妃不習水/土欲去必欲留之乃為東平之歌以樂之無㡬物故蜀)
(王哀之乃遣五丁之武都擔土為妃作冢盖地/數畆高七丈上有石鏡今成都比角武擔是也)既而玉
律頻移金爐不變(續漢書曰候氣之法殿中候用玉律/十二惟二至乃候靈臺用竹律六十)
胡香四兩嗟西域之使稀靈草一株(一作/枝)恨瓊田之路
絶(東方朔十洲記曰聚窟洲人烏山多大樹與楓木相/類而花葉香聞數百里名為反魂樹扣其樹亦能自)
(作聲聲如羣牛吼聞之者皆心驚神駭伐其木根心於/玉釡中煮取汁更微火煎如黑餳狀令可丸之名曰驚)
(精香或名震靈丸或名反生香或名震檀丸或名人鳥/精或名却死香一種六名斯靈物也香氣聞數百里死)
(者在地聞香氣乃却活不復亡也以香薰死人更加神/騐征和三年武帝安定西胡月支國王遣使獻香四兩)
(大如雀卵黑如桑椹帝以香非中國所有以付外庫後/元元年長安城内病者數百亡者大半帝取月支神香)
(燒之於城内其死未三日者皆活芳氣經三月不歇於/是信知其神物也乃更秘録餘香後一旦又失之檢函)
(封印如故無復香也帝愈懊恨恨不禮待於使者益貴/方朔之遺語自愧求李君之不勤慙衞卿於階庭矣明)
(年帝崩於五祚宮已亡月支國人烏山震檀却死香也/向使厚待使者帝崩之時何緣不得靈香之用耶自合)
(隕命矣又曰祖洲近在東海之中地方五百里去西岸/七萬里上有不死之草草形如菰苖長三四尺人巳死)
(三日者以草覆之皆當時活也服之令人長生昔秦始/皇大宛中多枉死者横道有鳥如烏狀銜此草覆死人)
(面當時起坐而自活也有司聞奏秦始皇遣使者齎草/以問北郭鬼谷先生先生云此草是東海祖洲上有不)
(死之草生瓊田中或名為飬神芝其葉似菰苖不叢生/一株可活一人始皇於是慨然言曰可採得否乃使使)
(者徐福發童男童女五百人率攝樓船等入海/尋祖洲遂不返福道大也字君房後亦得道也)天和五
年四月二十二日薨於成都之錦城春秋二十孫子荆
之傷逝怨起秋風潘安仁之悼亡悲深長簟(晉書曰孫/楚字子荆)
(太原中都人也楚除婦服作詩以示王濟濟曰未知文/生於情情生於文覧之悽然增伉儷之重又曰潘岳字)
(安仁哀永逝文悼亡/賦皆傷妻之詞也)况復仙臺永别無復簫聲傅母長
歸惟留琴曲(仙臺即蕭史弄玉吹簫鳯臺事注見前篇/列女傳曰傅母者齊女之傅母也女為衞)
(莊公夫人號曰莊姜母諭之作詩曰碩人其頎衣錦絅/衣齊侯之子衞侯之妻東宮之妹邢侯之姨譚公維私)
(厲女之心以高節女遂感而自修君子善傅母之/防未然也按國風為絲聲碩人之詩為琴曲也)七年
二月日歸𦵏於長安之洪瀆原詔贈趙國夫人禮也雲
雨去来既留連於楚后光陰離合實惆悵於陳王(宋玉/高唐)
(賦曰楚襄王與宋玉遊於雲夢之臺望高堂之觀其上/獨有雲氣所謂朝雲也陳王曹植也洛神賦曰神光離)
(合乍陰/乍陽)銘曰
河西斗絶觀津孤起章武賢臣安豐賢(疑作/貴)仕(後漢書/曰竇融)
(世任河西為吏又曰河西斗絶在羌胡中注斗峻絶也/前書成山斗入海漢書外戚傳曰竇少君聞皇后新立)
(家在觀津姓竇氏廣國去時雖少識其縣名及姓又嘗/與姊採桑墮用為符信上書自陳皇后持之而泣乃厚)
(賜之後封章武侯是孤起也/廣國封章武侯融封安豐侯)木樓千仞金山萬里紹慶
邢姨基昌宋子(後漢書竇固傳固與耿秉秦彭等絶漠/六百餘里至三木樓山金山疑即金微)
(山也後漢和帝紀曰耿夔圍北單于於金微山言竇氏/亡奔匈奴也詩碩人云邢侯之姨毛傳曰妻之姊妹曰)
(姨又衡門云豈其娶妻/必宋之子箋云宋子姓)施衿趙北侍母秦南紘綖禮數
厭狄騑驂(説文曰衿交衽也毛萇曰女施衿結帨施衿/趙北謂聘於趙國也侍母秦南謂招為蜀州)
(總管也魯語曰王后親織𤣥紞公侯之夫人加之以紘/綖韋昭曰冕曰紘紘纓之無緌者也從下而上不結綖)
(冕上之覆也鄭康成曰狄當為翟翟雉也毛詩傳曰/車乗厭翟正義曰王后五路重翟為上厭翟次之)義
超江汜仁流葛覃玉筐迎鷰金籠助蠶(詩序曰江有汜/美媵也鄭箋曰)
(喻江水大汜水小然得竝流似嫡媵宜俱行詩序曰葛/覃后妃之本化天下以婦道也呂氏春秋曰有娀氏二)
(女為九成之臺飲食以鼔帝命鷰往視之鳴若隘隘二/女愛而争搏之覆以玉筐少選發而視之燕遺卵而北)
(飛遂不返髙誘曰帝天也天命燕降卵於有娀氏女吞/之生契也毛詩傳曰方曰筐圓曰筥釋烏云嶲周燕燕)
(郭璞曰一名𤣥烏齊人呼鳦孫炎曰别三名舎人曰巂/周名燕燕又名鳦孟子云禮曰夫人蠶繅以為衣服續)
(漢書曰貴人助蠶瑇瑁釵/加簪珥此言采桑躬織也)敬愛純深端莊淑問有光國
史無形喜愠舉案外恭停機下訓馨馥於蘭年華於蕣
(續列女傳曰梁鴻妻每進食舉案齊眉不敢正視列女/傳曰孟子之少也既學而歸孟母以刀斷其織曰子之)
(廢學若吾斷斯織也孟子懼旦夕勤學不息師事子思/遂成天下之名儒蘭香草也詩云有女同車顔如蕣華)
(毛傳蕣木槿也釋草云椵木槿櫬木槿樊光曰别二/名也其樹如李其華早生暮落與草同氣故在草中)風
雨消散神靈離絶婺女還星姮娥歸月(漢書曰北宮有/婺女星占曰婺)
(女為既嫁之女也易歸藏曰/昔姮娥以不死之藥奔月)左楹夕奠高堂朝發空揚
淩波更無廻雪(史記孔子曰夏人殯於東階周人於西/階殷人於兩柱間昨暮予夢坐奠兩柱)
(之間繆熙伯挽歌朝發高堂上暮宿黃泉下洛神賦/曰凌波微歩羅襪生塵又云飄颻兮若流風之廻雪)下
濕曰隰高平曰原(爾雅/文也)西臨火井北望寒門猶垂雉服
尚駕魚軒(相如大人賦軼先驅於寒門應劭曰寒門北/極之門也鄭康成周禮内司服褘衣褕狄闕)
(狄注云狄當為翟雉名伊洛而南素質五色皆備文章/曰翬江淮而南靑質五色皆備成章曰揺王后之服刻)
(繒為之形而采畫之綴於衣以為文章褘衣畫翬者褕/翟畫揺者闕翟刻而不畫此三者皆祭服從王祭先王)
(則服褘衣祭先公則服揄翟祭羣小則服闕翟今世有/圭衣者盖三翟之遺俗又外内命婦之服注云三夫人)
(及公之妻其闕狄以下乎侯伯之夫人揄狄子男之夫/人亦闕狄惟二王後褘衣紇豆陵為國公之妻按古制)
(當服闕翟矣杜預左傳注云/魚軒夫人車以魚皮為飾)平原怱矣天道何言山廻
地市路沒滕城(辛氏三秦記曰驪山始皇陵作地市生/死人交易市平不得欺死人獨異志曰)
(漢夏侯嬰以功封滕公及死將𦵏未及墓引車馬踣地/不前使人掘之得一石室室中有銘曰佳城鬱鬱三千)
(年見白日吁嗟滕公/居此室遂改卜焉)松悲鶴去草亂螢生新雲别起舊
月孤明賢墳永式節隴常貞
　　周安昌公夫人鄭氏墓誌銘
　　　(周書元偉傳大將軍納言小司空荆州總管/安昌郡公元則隋志永安黃陂縣周安昌郡)
夫人諱某滎陽陽武人也周宣王之母弟俾侯於鄭鄭
莊公之重世卿士於周以國為族自兹而始(左傳僖二/十四年曰)
(鄭有平惠之勲又有厲宣之親杜注曰鄭始封之族桓/公友周厲王之子宣王之母弟又隠三年曰鄭武公莊)
(公為平王卿士杜注曰卿士王/卿之執政者言父子秉周之政)祖瓊太常恭侯(周書云/范陽郡)
(守贈安東將/軍靑州刺史)父穆司空貞公(周書列傳云鄭孝穆字道/和滎陽開封人為少司空)
(謚曰/貞)西京賦詩奉常叅栢梁之宴東都言䜟司空為武
衞(一作/𤣥武)之官(漢書曰奉常秦官掌宗廟禮儀有丞景帝/六年更名太常師古曰太常王者旌旗也)
(畫日月焉王有大事則建以行禮官主奉持之故曰奉/常也後改曰太常尊大之義也武帝元封三年作栢梁)
(臺詔羣臣二千石有能為七言詩乃得上坐太常周建/德云撞鐘伐鼔聲中詩袁宏後漢紀曰建武元年野王)
(令王梁為大司空封武强侯初赤伏符曰王梁主衛作/𤣥武上以野王衞徙也𤣥武水神也司空水土之官也)
(乃以梁為大司空上云奉常謂祖瓊為/太常也下云司空謂父穆為司空也)籍連帝譜既同
盤石門稱通德無廢儒林(鄭孝穆傳云賜姓宇文氏是/與周同譜也後漢書鄭𤣥傳)
(曰髙宻縣為𤣥特立一鄉曰/鄭公鄉題其門號為通德門)夫人禮義閨門端莊令淑
采采芣苢萋萋葛覃(毛詩傳曰芣苢馬舄馬舄車前宜/懷妊焉郭璞曰今車前草大葉長)
(穗好生道邉江東呼為蝦蟆衣陸璣䟽云馬舄名車前/一名當道喜在牛跡中生故曰車前當道也幽州人謂)
(之牛舌草可鬻作茹大滑其子治婦人難産鄭箋曰葛/延蔓於谷中喻女作父母之家形體浸浸日長大也葉)
(萋萋然喻其/容色美盛也)及乎作配君子言事舅姑下氣怡聲承巾
奉箒親戚惟禮閨闈以睦(禮記内則曰以適父母舅姑/之所及所下氣怡聲又曰進)
(盥少者奉槃長者奉水請沃盥卒授/巾鄭注云槃承盥水者中以帨手)保定二年冊拜滎
陽郡君序戚升榮從夫有秩豈惟立義(一作/德)之婦邑以
延鄉有禮之妻封之石窌(注見前篇紇/豆陵氏誌銘)大將軍沉犀二
江夫人聞猿三峡明月靈關之阻秋風蜀道之難(言安/昌公)
(出鎮益州夫人偕行道路之難遂以疾卒也益州記曰/伏犀灘東南二十里有黃魚道岸今在僰道縣界括地)
(志曰二江竝在益州成都縣界杜預益州記曰二江郫/江流江袁崧宜部記曰峡中猿鳴至清山谷傳其響泠)
(泠不絶行者歌曰巴東三峡猿鳴悲猿鳴三聲淚沾衣/華陽國志曰枳縣有明月峡蜀都賦曰廓靈關而為門)
(劉逵注曰靈關山名在成都西南漢夀縣界水經注曰/自蜀西至卭苲其至險有弄棟八渡之難楊母閣路之)
(阻/)掩以瑶華先從春露(楚辭曰折疎麻兮瑶華將以遺/兮離居王逸注曰瑶華謂麻之)
(白華也漢書李陵/曰人生如朝露)天和十八年五月二十日薨於成都
春秋三十有六詔贈安昌國夫人禮也即以其年十一
月十六日歸𦵏於咸陽之白起原遂使山廻反壤先封
節婦之陵日入虞淵實掩賢姬之墓(檀弓國子高曰𦵏/也者藏也藏也者)
(欲人之弗得見也是故衣足以飾身棺周於衣椁周/於棺土周於椁反壤樹之哉淮南子曰日至于虞淵)
(是謂/高舂)嗚呼哀哉乃為銘曰
天河開國分畿置政地有十城人居九命(言鄭氏有國/之始也史記)
(鄭世家桓公問太史伯曰王室多故予安逃死乎史伯/曰獨洛之東土河濟之南可居地近虢鄶虢鄶之君貪)
(而好利百姓不附今公為司徒皆愛公公誠居之虢鄶/之君見公方用事輕分公地公誠居之虢鄶之民皆公)
(之民也及王東徙其民洛東而虢鄶果獻十邑竟國之/虞翻曰十邑謂虢鄶鄢蔽蒲丹依㽥厯華也博物志曰)
(舊説云天河與海通天河開國謂鄭國都於河南豫州/之地也周宣王母弟友封於畿内地理志京兆鄭縣是)
(桓公之子武公與平王東遷洛邑遂伐虢鄶而并其地/是為新鄭地理志河南新鄭是是分畿置政也其國在)
(河洛之間故云天河言黃河之水與天通也十城謂十/邑也人居九命者鄭國伯爵周禮曰九命作伯又按左)
(傳䇿命晉侯為侯伯此九命作伯之伯特尊於侯異於/五等之爵鄭伯未居九命在侯之下故魯以周班後鄭)
(盖借/稱矣)疇昔之邑今兹成性識履傳風叅輿留慶(史記韓/哀侯滅)
(鄭并其國鄭之子孫以國為氏漢書曰哀帝擢鄭崇為/尚書僕射數求諫争上毎見曵革履笑曰我識鄭尚書)
(履聲晉書曰武帝出祀/南郊詔使鄭默驂乗)三星在户百兩言歸(三星在戸/國風綢繆)
(之詩毛傳曰參星正月中直户也鄭箋曰心星在戸謂/之五月之末六月之中毛傳曰百兩百乗也諸侯之子)
(嫁於諸侯送御皆百乗又詩/曰言告言歸傳云言我也)䖍恭内政榮曜中闈承姑
奉盥訓子停機(内則曰進盥少者奉槃左氏傳曰懷嬴/奉匜沃盥説文曰盥澡手也從臼水臨)
(皿盥古緩反列女傳曰文伯退朝朝敬姜敬姜方績又/孟子既學而歸孟母方績問曰學所至矣孟子曰自若)
(也孟母以刀斷其織曰子/之廢學若吾斷斯織也)桑園蠶織錦室鸞飛珩璜節
歩藻火文衣(詩云雜佩以贈之毛萇曰珩璜琚瑀衝牙/之類釋文珩音衡佩上玉也半璧曰璜孔)
(安國曰藻水草有文者火/為火字杜預曰火畫火也)巴女幽咽猿鳴斷絶月落珠
傷春枯桂折(巴水猿鳴注見本序呂氏春秋曰月望則/蚌蛤實羣陰盈月晦則蚌蛤虚羣陰缺漢)
(武帝悼李夫人賦/曰桂枝落而銷亡)趙琴長辭秦簫永别貞姬掩隧節女
封墳(趙琴疑即趙瑟楊惲報孫㑹宗書婦趙女也雅善/鼔瑟琴瑟通稱矣左氏傳曰晉侯請隧杜注云闕)
(地通路曰隧王之葬禮也正義曰隠元年傳闕地及泉/隧而相見是闕地通路曰隧也禮記鄭注曰封謂聚土)
(為/墳)洛濵無月荆臺失雲鳥悲傷聽松聲愴聞千年遂古
百代餘芬(洛濵無月者曹植洛神賦曰流盻乎洛川又/云髣髴兮若輕雲之蔽月荆臺失雲者宋玉)
(高唐賦曰楚襄王游雲夢也/之臺玉對曰所謂朝雲者)
　　周大將軍隴東郡公侯莫陳君夫人竇氏墓誌銘
夫人諱某扶風平陵人也章武開國名高外戚之右安
豐入朝位在功臣之上(漢書曰竇后弟廣國字少君為/退讓君子不以富貴驕人文帝)
(崩景帝立皇后為皇太后乃封廣國為章武侯後漢書/曰寳融封安豐侯賞賜恩寵傾動京師在功臣之右)
祖以孝昌之始主諾淮陽父以正光之初褰帷海岱(孝/昌)
(正光魏明帝年號魏孝昌元年梁之普通六年也魏正/光元年梁之普通元年也後漢書曰汝南太守范孟博)
(南陽宗資惟畫諾又褰帷/賈琮亊禹貢海岱惟靑州)夫人生於禮義之門宗於箴
誡之德(張華作女史箴/曹大家作女誡)䖍恭惟禮令淑惟儀及乎百兩
言歸三星在戸箴盥始事條枚是則有子從政猶無逸
豫之心有夫出征自識山陵之兆(國語曰公父丈伯/退朝朝其母其母)
(方績文伯曰以歜之家而主猶績懼干季孫之怒也其/以歜為不能事主乎其母嘆曰魯其亡乎使童子備官)
(而未之聞耶昔聖王之處民也擇瘠土而處之勞其民/而用之故長王天下夫民勞則思思則善心生逸則淫)
(淫則惡心生沃土之民不材淫也瘠土之民莫不嚮義/勞也列女傳曰鄭皇耳帥師侵衞孫文子卜追之獻兆)
(於定姜曰兆如山林有夫出征而䘮其雄定姜曰征者/䘮雄禦寇之利也大夫圖之衛人追之獲鄭皇耳於大)
(丘君子謂定姜逹/於事情事出左傳)大統十六年冊授永安郡君婦以夫
尊親由子貴朝章家慶(一作成/家之慶)兼而有之保定二年改
授隴國夫人車服禮數袿褵典則有美河魴足光彤史
(車服所謂五路六服也方言曰袿謂之裾釋名曰婦人/上服謂之袿詩云親結其褵爾雅婦人之褘謂之褵褵)
(緌也郭注曰即今之香纓也褘邪交落帶繫於體因名/為褘緌繫也詩衡門云豈其食魚必河之魴豈其娶妻)
(必齊之姜静女之詩云貽我彤管毛傳/曰古者后夫人必有女史彤管之法)既而風霜所及
(一作/厲)灰琯遂侵與善何言至於大漸天和六年四月七
日薨春秋六十有六即以其年十月十日遷𦵏於咸陽
萬年縣之杜原(一作咸陽/若安原)山形起伏既符白鶴之祥地
勢風烟乃合靑烏之氣(陶侃别傳曰侃丁母憂在墓下/忽有二客来弔不哭退羽儀鮮)
(異知非常人遣隨視之但見䨇鶴冲天而去按相冡書/有靑烏子後漢書王景傳曰冡宅禁忌注云送𦵏造宅)
(之法若黄帝/靑烏之書也)銘曰
觀津世族平陵豪姓四侯登仕三君從政(漢書外戚傳/曰竇皇后親)
(蚤卒𦵏觀津又竇嬰傳曰父世觀津人也地理志觀津/屬信都國師古曰觀音工喚及後漢書曰竇融扶風平)
(陵人也四侯謂竇氏之先竇嬰為魏其侯長君子南皮/侯少君為章武侯竇融為安豐侯也三君按竇融傳曰)
(竇氏一公兩侯注云一公大司馬也兩侯安豐顯親也/疑此三君矣依本序文當稱竇融又按竇氏亦有稱三)
(君者後漢書黨錮傳曰指天下名士為之稱號上曰三/君竇武劉淑陳蕃為三君君者一世之所宗也竇武字)
(游平扶風平陵人安豐戴侯融之𤣥孫也又疑作二君/漢書曰竇后兄長君弟廣國字少君崔駰曰竇氏二君)
(以淳淑守/道成名)白狼建功丹蛇襲慶漢之廣矣先聞淑令(言/祖)
(父有功魏室復生此令淑之女也漢書地理志古北平/郡有白狼縣師古曰有白狼山故以名縣陳留風俗傳)
(曰沛公起兵野丘野野戰䘮皇妣於黃鄉天下平乃使/使者梓宮招魂幽野有丹蛇在水自洗濯入於梓宮其)
(浴處仍有遺髮故謚曰昭靈夫人或竇氏亦神元皇后/之族耶詩序曰漢廣德廣所及無思犯禮求而不可得)
(也詩云漢之廣/矣不可泳思)君子朝端賢才家政簪珥以禮軒車以
命(君子謂侯莫陳君也賢才謂夫人也列女傳曰周宣/姜后賢而有德事非禮不言行非禮不動宣王常早)
(卧宴起姜后脱簪珥待罪於永巷王勤於政事早/朝宴退服䖍曰車有藩曰軒按以命言有命數)讓果成
廉推珠止競(孔融家傳曰兄弟七人融第六幼有自然/之性年四歳時與諸兄共食梨融輙引小)
(者大人問其故答曰我小兒法當取小者由是宗族竒/之列女傳曰珠崖令卒於官妻送䘮漢法内珠入闗者)
(死妻棄其係臂珠前妻子初九歳好而取之置其母鏡/奩中母不知也至關吏搜索得珠劾問誰當坐者初曰)
(我當坐繼母請曰幸無劾兒誠不知也妾當坐初又曰/夫人哀初之孤欲以活初耳因號泣傍人莫不酸鼻隕)
(涕闗吏執筆不能就一字乃棄珠/遣之二語謂夫人訓子女成禮也)百年超忽千金莫恃
室謝賢夫庭辭貴子歸鞍輟露采蘩廢祀室委眠蠶衣
留畫雉(畫雉謂翟服也翟雉也又疑為車衣䘮大記所/謂振容是也釋云謂于竹池之内畫揺雉于絞)
(繒之上垂之于下車/行振動以為容儀也)雲垂下澤日掩高舂空帷舊館虛
幕新封(淮南子曰八澤之雲是雨九州淮南子曰日至/虞淵是謂髙舂至于連日是謂下舂檀弓曰孔)
(子之衞遇舊館人之䘮入而/哭之哀使子貢説驂而賻之)山廻廣柳路沒深松游魂
㡬變大人何從(周易曰游魂為變漢書張博/曰王遇大人益解注謂母也)
　　周冠軍公夫人烏石蘭氏墓誌銘
　　　(漢書冠軍屬南陽郡魏書官氏/志云嗢石蘭氏後改為石氏)
夫人諱某樂陵人也晉司徒樂陵公苞後子孫就封因
即家焉(烏石蘭氏其先本姓石氏晉石仲容之後也晉/書曰石苞字仲容渤海南皮人也武帝踐阼拜)
(大司馬進封/樂陵郡公)扶風舊城猶存鐵市河陽故墅尚餘金谷
(世語曰初青龍中石苞鬻鐵於長安得見司馬宣王宣/王知焉後擢為尚書郎厯青州刺史鎮東將軍晉書曰)
(苞有六子少子崇崇有别館在河陽之/金谷一名梓澤送者傾都帳飲於此焉)或寓燕郵仍仕
代郡祖行代郡尹父魏司空蘭陵郡公司空佐命魏朝
少傅丞凝周室竝為大族俱䝉賜姓秦晉匹也是曰通
家(司空謂穆亮太傅謂于謹魏官氏志太和十九年詔/令司空穆亮等詳定北人姓於是升降區别矣周書)
(孝閔踐阼于謹遷太傅魏恭帝元年謹平江陵以諸將/功高者為三十六國後次功為九十九姓後言烏石蘭)
(兩定大姓歸宇/文連婚帝族也)夫人年十七歸於宇文氏淑令端莊含
章貞吉(坤卦/爻辭)箴盥惟儀閨闈已正某年除金鄉郡君某
年改授冠軍夫人四德小君宜其家室三事内主翻辭
贊務(毛詩傳曰四德婦徳婦言婦容婦功也論語曰夫/人自稱曰寡小君尚書曰三事大夫敬爾有官按)
(左傳大夫稱主如范宣子撫荀偃曰事吳敢不如事主/醫和謂趙文子曰主是謂矣如此之類其文多矣列女)
(傳曰敬姜力績文伯曰以歜之家而主猶績懼干季孫/之怒其以歜為不能事主乎是婦人亦稱主大夫之妻)
(為内/主矣)以保定五年四月遘疾薨時四十有四即以其年
某月日歸𦵏於京兆之某原人世風烟山川超忽淩波
(疑作/陵陂)青麥儻逢貞女之墳隴首白楊或表賢姬之墓(莊/子)
(曰青青之麥生陵之陂生不布施死何含珠古詩曰驅/車上東門遥望北郭墓白楊何蕭蕭松栢夾廣路下有)
(陳死人杳杳即長暮潛寐黄泉下千載永不寤/本草曰白楊北土極多人種虚墓間樹大皮白)乃為銘
曰
三星麗天五嶽鎮地禮有其秩人居其位燕趙多竒山
川雄氣(詩曰三星在户爾雅曰河南華河西嶽河東岱/河北恒江南衡是也周禮鄭注曰鎮名山安地)
(德者也又為五嶽言天有三星地有五嶽公侯夫人居/其秩位也燕趙言其世寓燕郵或仕代郡得山川之雄)
(也代趙/地也)挺兹令淑惟此含章玉生庭照蘭開室香邢姨
褧服宋子河魴(言夫人生而令德也周易曰含章可貞/晉書曰謝安嘗戒約子姪曰子姪亦何)
(豫人事而正欲使其佳𤣥答曰譬如芝蘭玉樹欲其生/於庭堦耳詩碩人云碩人其頎衣錦褧衣又云邢侯之)
(姨毛傳曰夫人德盛而尊嫁則錦衣加褧襜鄭箋曰褧/襌也國君夫人翟衣而嫁今衣錦者在塗之所服也尚)
(之以禪衣為其文之太著玉藻云襌為絅釋文褧説文/作褮枲屬也詩衡門云豈其娶妻必宋之子又云豈其)
(食魚必河之魴鄭箋云宋子姓爾雅曰魴魾郭璞注云/江東呼魴魚為鯿一名魾陸璣云魴今伊洛濟潁魴魚)
(也廣而薄肥恬而少肉細鱗魚之美者遼東梁水魴特/肥而厚尤美於中國魴故其鄉語曰居就糧梁水魴是)
(也魴音房/魾音毗)百兩言歸九儀從聘褕狄七采軒車六命鼎
室辭親槐庭贊政(言夫人嫁於宇文為命婦也毛傳曰/諸侯之女嫁於諸侯送御皆百乗百)
(兩百乗也周禮王后六服有褘衣揄狄闕狄鄭注曰狄/當為翟翟雉名又外内命婦之服注云侯伯之夫人揄)
(翟服䖍曰車有藩曰軒左氏傳曰晉將嫁女於吴齊侯/使析歸父媵之以藩載欒盈及其士杜預云藩車之有)
(障蔽者衞風碩人云翟茀以朝毛傳曰夫人以翟羽飾/車茀蔽也疏云婦人乗車不露見車之前後設障以自)
(隠蔽謂之茀因以翟羽為之飾此云軒車六命盖重翟/厭翟之類有命數也鼎室辭親謂辭烏石蘭氏槐庭贊)
(政謂贊宇文氏也夫人為蘭陵公女復為冠軍公妻/三公調和鼎鼐故云鼎室三槐三公位馬故云槐庭)世
為閲水人成大夢廻帳山門移燈泉洞金棗長含銀蠶
永送(陸機歎逝賦曰川閲水以成川莊子曰大覺而後/知其大夢也按山門墓門黃圖曰陵冢為山謝莊)
(武宣貴妃誄曰重扄閟兮燈已黯中泉寂兮此夜深抱/朴子曰吳景帝時戍將於廣陵掘諸冢取版以治城發)
(一大冢從死人懐中透出墮地兩耳及鼻孔中皆有黃/金如棗許大此則骸骨有假物而不朽之效也蜀本紀)
(曰始皇陵有/銀蠶金雀)香填栢槨路閉松城悲鸞獨景雄劍孤鳴
留連趙琴(疑作/瑟)悽愴秦笙(左氏傳曰范獻子去魏獻子/栢槨松城即夏侯嬰墓銘所)
(謂佳城鬱鬱是也見西京雜記范㤗鸞鳥詩序曰昔罽/賔國結罝峻卯之山獲一鸞鳥王甚愛之三年不鳴其)
(夫人曰嘗聞鳥見其類而後鳴何不縣鏡以映之王從/其言鸞睹影悲鳴冲霄一奮而絶吳越春秋名劍二枚)
(一曰干將二曰莫邪莫邪干將之妻也趙琴疑作趙瑟/漢書楊惲報孫㑹宗書曰婦趙女也雅善鼓瑟秦笙即)
(蕭史吹簫事/笙簫通稱矣)
　　周太傅鄭國公夫人鄭氏墓誌銘
　　　(太傅鄭國公夫人達奚武之妻也周明帝武成/元年以高陽公達奚武為鄭國公武帝天和三)
　　　(年以太保鄭國公/達奚武為太傅)
夫人諱某滎陽開封縣逺里人也七子賦詩足光賔客
三卿從政實静諸侯(序鄭氏之先本鄭國也左傳襄二/十七年曰鄭伯享趙孟於垂隴子)
(展伯有子西子產子太叔二子石從趙孟曰七子從君/以寵武也請皆賦以卒君貺武亦以觀七子之志子展)
(賦草蟲伯有賦鶉之賁賁子西賦黍苖之四章子產賦/隰桑子太叔賦野有蔓草印段賦蟋蟀公孫段賦桑扈)
(卒享文子告叔向曰伯有將為戮矣其餘皆數世之主/也子展其後亡者也在上不忘降印氏其次也樂而不)
(荒樂以安民不淫以使之後亡不亦可乎又僖七年/管仲曰鄭有叔詹堵叔師叔三良為政未可間也)驂
乗則晉后停輿来朝則漢君識履華胄蟬聨無虚史籍
(晉書曰武帝出祀南郊詔使鄭默驂乗漢書曰鄭崇/為尚書僕射毎見曳軰履上笑曰我識鄭尚書履聲)祖
那秦州别駕父茂伯撫軍將軍凉州刺史伯陽縣侯夫
人令淑早聞芝蘭獨茂既容既德言告言歸(毛詩曰言/告師氏言)
(告言歸傳曰古者女師敎/以婦德婦言婦容婦功)悌實溫凊恭惟箴盥(禮記曰/冬溫而)
(夏凊内則曰右佩箴/管線纊管字或作盥)太傅弼諧周室股肱攸寄(太傅逹/奚武也)
(周書列傳云逹奚武字成興代人也少倜儻好馳馬為/賀拔岳所知及岳為侯莫陳悦所害武收岳屍歸平凉)
(同翊戴太祖從平悦齊神武與竇泰高敖曹三道来侵/從太祖擒竇泰斬高敖曹進位大將軍平劍比振旅還)
(京師齊將高茍子攻新城武邀擊之悉虜其衆孝閔踐/阼拜柱國大司冦武成初進封鄭國公天和三年轉太)
(傅/)夫人輔佐君子勤勞是司琴瑟既友條枚無伐故得
用之邦國成之孝敬(巻耳詩序云又當輔佐君子求賢/審官知臣下之勤勞關雎詩云琴)
(瑟友之汝墳詩云伐其條枚關雎詩序曰關睢后妃之/德也風之始也所以風天下而正夫婦也故用之鄉人)
(焉用之邦國焉又云先/王以是經夫婦成孝敬)某年月日封鄭國夫人(當是武/成元年)
褕翟既加紘綖是務(周禮鄭注曰翟雉名侯伯之夫人/褕翟左氏傳曰衡紞紘綖杜預注)
(曰紘纓從下而上者綖冠上覆疏云魯語稱公侯夫人/織紘綖知紘亦織而為之綖冠上覆者冕以木為幹以)
(元布衣其上謂之綖論語尚書皆云麻冕知其當用布/也孔安國論語注曰言績麻三十升以為冕即是綖也)
夫(集有人/字今衍)有安世之貴躬服浣濯子有文伯之尊無忘
機杼(漢書曰張安世尊為公侯食邑萬户然身衣弋綈/夫人自紡績家僮七百人皆有手技作事内治產)
(業累積纎微是以能殖其貨富於大將軍光詩序云服/浣濯之衣列女傳曰魯季敬姜者莒女也號戴已魯大)
(夫公父穆伯之妻文伯之母博逹知禮文伯退朝朝敬/姜敬姜方績文伯曰以歜之家而主猶績懼干季孫之)
(怒其以歜為不能事主乎敬姜嘆曰魯其亡乎使童子/備官而未之聞也男女効績否有辟古之制也仲尼曰)
(季氏之婦不淫矣婦人以/織紝為事休之非禮也)表裏惟安閨闈且正醫門有
疾對藥無徵天和三年三月二十日薨葬於長安之石
安原世子某兄弟竝朂慈訓咸遵母儀霜露深悲寒泉
增慟銘曰
居德圃田當官敎府置騎賔来開黌學聚(左傳定四年/祝鮀曰封畛)
(土略自武父以南及圃田之北竟杜預曰圃田鄭藪名/爾雅釋地十藪鄭有圃田郭璞曰今滎陽中牟縣西圃)
(田澤是也衞之南竟至此澤畔漢書曰鄭當時為太子/舎人毎五日洗沐常置驛馬長安諸郊請謝賔客夜以)
(繼日至明旦常恐不徧開黌學聚/謂鄭康成通徳門也黌學舎也)福履家室賢才踵武
棠棣之華螽斯之羽(此棠棣之華葢引召南與小雅常/棣異鄭箋曰喻王姬顔色之美盛)
(爾雅釋文舎人曰唐棣一名栘郭璞曰今白栘也似白/楊江東呼夫栘詩序曰螽斯后妃子孫衆多也言若螽)
(斯不妒忌則子孫衆多也毛傳曰螽斯蚣蝑也/爾雅曰螽螽蚣蝑郭注云蚣䗥也俗呼為蝽􁀙)人倫七
德風化二南采采芣苢萋萋葛覃(七德注已見然此七/德謂婦德有七也二)
(南謂周南召南也又劉向列女賢明傳曰周南大夫之/妻能匡夫貞順傳召南中人之女得婦道之儀以絶無)
(禮之求防淫慾之行焉毛詩傳曰采采非一辭也芣苢/馬舄車前也宜懐妊焉采取也覃延也葛所以為絺綌)
(女功之事繁縟/者萋萋茂盛貌)節行聲玉副加(一作/笄)珈篸柳園秉杼桑
津浴蠶(詩衞風云佩玉之儺毛傳儺行有節度也鄭風/云佩玉瓊琚疏云言其玉聲和諧行歩中節也)
(鄘風云副笄六珈毛傳副者后夫人之首飾編髮為之/笄衡笄也珈笄飾之最盛者所以别尊鄭箋珈之言加)
(也副既笄而加飾如今歩揺上飾古之制所未聞郡國/志河東平陽北屈有采桑津蠶書曰月當大火則浴其)
(蠶/)春秋超忽零落無(一作/非)時家亾淑女國䘮賢姬香墳
永送舞鶴長辭(列仙傳曰鈎弋夫人殯尸不冷而香一廬/月間後昭帝即位更𦵏之越絶書曰闔)
(子女冢在閶門外道北下方池廣四十八步水深二丈/五尺池廣六十步水深丈五寸𡑞出廟路以南通姑胥)
(門並周六里舞鶴/吳市殺生以送死)山深月闇風急松悲千年開閉將騐
靈龜(周禮龜人云天龜曰靈屬又云若有祭/事則奉龜以往旅亦如之䘮亦如之)
　　後魏驃騎將軍荆州刺史賀拔夫人元氏墓誌銘
　　　(賀拔夫人疑即賀拔勝之妻也周書傳曰賀拔/勝神武尖山人孝武帝時進位驃騎大將軍開)
　　　(府儀同三司荆州刺史按勝以魏/大統十年薨猶魏時人故稱後魏)
在河之洲聞君子之配德言采其蕨(一作薄/言采蕨)見夫人之
有禮用之風化人倫厚焉(在河之洲君子好逑皆關雎/首章之辭草蟲之詩云陟彼)
(南山言采其蕨傳云蕨鼈也箋云言我也我采者在塗/而見采鼈菜者得其所欲得猶已今之行者欲得禮以)
(自喻也詩序大夫妻能以禮自防也草木疏云周秦曰/蕨齊魯曰鼈本又作鱉俗云其初生似鼈脚故名焉關)
(雎詩序云上以風化下又/云厚人倫美敎化移風俗)夫人諱安字大羅河南洛陽
人也祖某京兆康王(元氏後魏宗室本姓拓跋氏居代/孝文太和十九年遷洛陽二十年)
(改為元氏故夫人姓元氏為河南洛陽人也按魏書/元昭之祖素謚曰康素子陪斤康王當是夫人曾祖)父
昭驃騎大將軍開府儀同三司錄尚書司州牧汝陽郡
王(魏書云陪斤子昭入為尚書號征西將軍卒贈/尚書左僕射隋志河南郡汝陽後魏置司州)跗蕚
雄圖階基霸迹(詩小雅棠棣之華卾不韡韡鄭箋承華/者卾不當作拊拊鄂足也卾足得華之)
(光明則韡韡然盛拊亦作跗按詩序/棠棣燕兄弟今元氏本魏宗室故云)公卿之室將相維
家(一作/維國)夫人能修法度無思犯禮恭儉節用憂在進賢
(采蘋詩序云采蘋大夫妻能循法度也漢廣詩序云無/思犯禮求而不可得也葛覃詩序云恭儉節用服澣濯)
(之衣關雎詩序云關雎樂得淑女以配君子/憂進賢不淫其色哀窈窕而無傷善之心焉)大統五年
封安樂公主(隋志北海郡博/昌縣舊曰樂安)歸於賀拔氏時年十三思
事憂勤化成婦德彤管載暉棠棣早茂(静女詩箋云彤/管赤筆管也棠)
(棣注見/前篇)及乎謳歌有歸褕翟降等輔佐君子猶安其室
(謂周受魏禪時也按周禮王后六服褘衣為上褕翟次/之言夫人本故魏公主受禪之後為降等也孝閔踐阼)
(子仲華襲爵瑯邪/公是猶安其室也)周天和元年乃封章武郡君(章武本/漢竇廣)
(國所封郡國志屬渤海郡章/懐太子注云在滄州魯縣)霜露不居風煙飄忽遘疾
累旬奄捐舘舎以周天和四年二月二十六日薨於長
安萬年里春秋五十有二詔贈頓正(疑作/丘)國夫人禮也
(地理志頓/丘屬東郡)即以其年三月二十日歸𦵏於咸陽之石安
原既異乗鸞翻然永去雖非舞鶴即掩泉門(列女傳曰/蕭史㺯玉)
(一旦乗鳯凰飛去鸞鳯通稱故云乗鸞吳越春秋曰吳/王有女滕玉因謀伐楚與夫人及女㑹蒸魚王前嘗半)
(而與女女怒曰王食魚辱我不忘久生乃自殺闔閭痛/之𦵏於國西閶門外鑿池積土文石為椁題凑為中金)
(鼎玉杯銀罇珠襦之寶皆以送女乃舞白鶴於吳市中/令萬民隨而觀之還使男女與鶴俱入羡門因發機以)
(掩之殺生以送死國人非之湛盧之劍惡其/無道而如楚矣泉門墓門即所謂羨門也)欲誌佳城
(佳城鬱鬱滕成公墓石/函之詞也注見前篇)乃為銘曰
逖矣雄謀悠哉霸轍九服潛運三川中竭卿相連鑣賢才
舞(疑作/無)絶(言元氏起家荒服後魏之興世為卿相也逖/矣悠哉言其逺也周禮九服一侯服二甸服)
(三男服四采服五衞服六蠻服七夷服八鎮服九藩服/國語曰幽王三年西周三川皆震伯陽父曰夫國必依)
(山川山崩川/竭亡之徵也)琬琰令淑施袊結褵方之棠棣譬以螽斯
既全婦德還稱母儀(楚辭曰懐琬琰以為心説文曰衿/交衽也詩云親結其褵毛萇曰䄜)
(婦人之褘也女施衿結縭爾雅曰褵緌也郭璞曰即今/之香纓也召南云唐棣之華陸璣曰粤李也一名雀梅)
(一名車下李所在山皆有其華或白或赤六月中熟大/如李子可食爾雅疏曰蜇螽周南作螽斯七月作斯螽)
(一名蚣蝑一名蝽􁈯陸璣云幽州人謂之蝽箕蝗類也/長而青長角長股股鳴者也或謂似蝗而小斑黑其股)
(似瑇瑁又五月中以兩股相切作聲聞數十歩者是/也婦德四德之首也劉向列女傳首篇有母儀傳)逝
(一作/遊)水滔滔危途冉冉問藥無對蒸丹不驗狄服空陳
絃機虚掩(言夫人以疾卒也楚辭曰波滔滔兮来迎又/曰老冉冉兮既極狄服周禮褕狄闕狄之類)
(鄭注作/翟雉名)郭門路轉哀挽途窮隴深結霧松高聚風春蘭
秋菊惟始惟終
　　周大都督陽林伯長孫瑕夫人羅氏墓誌銘
　　　(按夫人本姓叱羅氏叱羅協之女也周書魏恭/帝三年太祖徵協入朝論蜀中事乃賜姓宇文)
　　　(氏協既受晉公䕶冀得婚連帝室乃求復舊/姓叱羅氏高祖許之此云羅氏省文也)
夫人諱某恒州代郡太平縣人祖某父協周大將軍南
陽郡公(周書叱羅協傳云建德三年高祖以/協宿齒授儀同三司賜爵南陽郡公)夫人資於
事親躬奉訓誡敎於宗室足聞詩禮及乎言歸肅恭如
事蘋藻維敬紘綖是勤内位克諧中閨以睦年齡不競
霜露先侵更無延壽之杯遂闕長主之枕(漢書曰新垣/平使人獻玉)
(杯刻曰主人延壽神仙傳曰漢光武東廵見太山老父/鋤于道頭上白光高數尺呼問之對曰昨有一道士敎)
(臣作神枕枕有三十二竅二十四以應二/十四氣八竅應八風臣用之轉少齒生)以周天和四
年二月八日薨於長安之洪固鄉時年二十有三某年
某月日𦵏於萬年縣之壽里山非宋國翻為節女之陵
地異荆臺遂有賢妃之墓(劉向列女傳曰伯姬者魯宣/公之女成公之妹也伯姬嫁)
(於宋恭公十年恭公卒伯姬寡至景公時伯姬常遇夜/失火左右曰夫人少避火伯姬曰婦人之義保傅不俱)
(夜不下堂待保傅来也越義而生不如守義而死遂逮/於火而死春秋詳錄其事為賢伯姬諸侯聞之莫不悼)
(痛以為死者不可復生財物猶可復故相與㑹於澶淵/償宋之所䘮春秋善之又曰楚昭越姬者越王句踐之)
(女楚昭王之姬也昭王燕遊蔡姬在左越姬在右王親/乗駟以逐遂登附社之臺以望雲夢之囿顧謂二姬曰)
(吾願與子生若此死薨若此蔡姬曰願生俱樂死同時/王顧謂史書之復謂越姬越姬對曰昔者吾先君莊王)
(淫樂三年不聼政事終而能改卒霸天下妾以君王為/能法吾先君將改斯樂而勤於政也今則不然而要婢)
(子以死其可得乎妾聞之諸姑婦人以死彰君之義王/益君之寵不聞其茍以闇死為榮妾不敢聞命於是)
(寤敬越姬之言而猶親嬖蔡姬也居二十五年王救陳/越姬從王病在軍中有赤雲夾日如飛鳥王問周史史)
(曰是害王身然可移於將相將相聞之將請以身禱於/神王曰將相之於孤猶股肱也今移禍焉庸為去是身)
(乎越姬曰大哉君王之德以是妾願從王矣昔日之遊/燕樂也是以不敢許及君王復於禮國人皆將為君王)
(死而况於妾乎請願先驅狐狸於地下王曰昔之遊樂/吾戲耳若將必死是彰孤之不德也越姬曰昔者妾雖)
(口不言心既許之矣妾死王之義不死王之好也遂自/殺王薨於車中蔡姬竟不能死惠王立然後罷兵歸𦵏)
(昭王君子謂越/姬信能死義)銘曰
畢狼建國靈武開都地接天柱山臨寶符人資義烈世
襲雄圖(史記天官書曰畢昴間為天街其陰陰國其東/有大星曰狼漢書地理志曰趙地昴畢之分野)
(北地郡有靈武縣言北魏之先開基於此也云地接天/柱者按天柱有二其一是崑崙山名神異經曰崑崙之)
(山有銅柱焉其高入天所謂天柱也圍三千里周圓如/削其一是漢武帝以後南嶽霍山之名爾雅曰霍山為)
(南嶽郭注云即天柱山潛水所出也疏云上云江南衡/地理志云衡山在長沙湘南縣南張楫廣雅云天柱謂)
(之霍山地理志云天柱在廬江潛縣則在江北矣本衡/山一名霍山漢武帝以衡山遼曠移嶽神於天柱又名)
(天柱亦為霍故漢以来衡霍别矣按此趙地亦有霍山/無天柱之名與彼為異周禮冀州其山鎮曰霍山史記)
(曰霍太山陽侯天吏地理志云河東郡彘縣霍太山在/東不得以趙地之霍山引廬江之天柱疑云西接崑崙)
(為崑崙之天柱矣山臨寶符者謂恒山也史記趙簡子/謂諸子曰吾藏寶符於恒山中往得者立為後諸子皆)
(競往無所得無恤曰恒山臨代代可取也簡子曰/是知符矣遂立之言恒山代郡之地世有雄才也)葛覃
維萋棠棣早盛(巳/見)既安淑德爰從配命四敎𢎞宣三星
克正(注巳/見)霜凋桂苑風落芝田三從闕性五福傷年(謝/莊)
(月賦曰清蘭路肅桂苑王子年拾遺記曰崑崙第九層/山形漸小狭下有芝田蕙圃皆數百頃羣仙種耨焉列)
(女傳母師曰婦人有三從之義而無專/制之行少繫父母長繫于夫老繫于子)歸安永絶言告
長捐悽切郊野紆廻隰原(歸安歸寧也詩歸寜父母又/曰言告言歸爾雅曰邑外謂)
(之郊郊外謂之牧牧外謂之野下濕/曰隰廣平曰原公羊傳云下平曰隰)風慘雲愁松悲露
泣朗月空嗟傷神何及(世説曰荀奉倩與婦至篤婦亡/奉倩後少時亦卒劉孝標注云)
(粲别傳曰粲常以婦人才智不足論自宜以色為主驃/騎將軍曹洪女有色粲於是聘焉容服帷帳甚麗專房)
(燕婉後婦病亡未殯傅嘏往唁粲粲不言而神傷嘏問/曰婦人才色竝茂為難子遺才存色非難遇也何哀之)
(甚粲曰佳人難再得顧逝者不能有傾城之異然未/可易遇也悲悼不能巳己歳餘亦亡亡年二十九)
　　周儀同松滋公拓跋競夫人尉遲氏墓誌銘
　　　(魏書宗室傳曰高凉王孤平文皇帝之第四子/也孤孫度道武初賜爵松滋侯仍得世襲競或)
　　　(其後也隋書地理志云南郡/松滋縣江左舊置河東郡)
夫人諱某河南洛陽人也(本代人其先魏之别種號尉/遲部因而姓焉從魏入洛為)
(洛陽/人)祖某父大師柱國公(夫人疑即尉遲迥女也祖俟/夔父迥周本紀云武帝建德)
(元年以太傅蜀國/公尉遲迥為太師)魏室喪亂經綸夷阻周朝建國匡翊
揖讓(按周書迥従太祖復𢎞農戰沙苑皆有功孝閔踐/阼進位柱國大將軍封寧蜀公魏室䘮亂謂高歡)
(入洛孝武西遷也周祖周/太祖也揖讓周受魏禪也)圖牒帝系即有内外之親分
裂山河仍為舅甥之國(迥傳云父俟夔尚太祖姊昌樂/大公主生迥迥尚魏文帝女金)
(明公主拜駙馬都尉以平蜀功封一子為公自劍閣以/南得承制封拜及黜陟又迥曰吾居將相與國舅甥)
夫人容範端莊儀型淑令六義觀德南風有夫人之詩
八卦成形東方有少女之位(詩序曰詩有六義一曰風/二曰賦三曰比四曰興五)
(曰雅六曰頌國風召南鵲巢以下皆言夫人是南風夫/人之詩也易卦傳曰兑三索而得女故謂少女巽為長)
(女居東南兑為少女/居正秋在西方矣)姆母習言公宮敎業箴盥線纊佩
帨茝蘭(内則曰婦事舅姑左佩紛帨刀礪小觿金燧右/佩箴管線纊施縏􁐏大觿木燧鄭注云縏小囊)
(也言施明為箴管線/纊有之按管與盥同)年十有二適儀同拓跋競衣其翟
服既得宗婦之儀乗其魚軒還從列國之禮(拓跋氏鮮/卑索頭部)
(稱代改為魏至孝文改元氏拓跋競魏之支屬也毛詩/傳曰車乗厭翟服則褕翟翟雉也宗婦同宗之婦也拓)
(跋競為魏宗室故夫人為宗婦矣左傳閔二年曰歸夫/人魚軒正義曰陸璣義疏曰魚獸似猪東海有之其皮)
(背上有斑文腹下有純靑今人以為弓鞬步矢者也其/夫雖乾燥為弓鞬矢服經年海水將潮及天陰毛皆起)
(水潮還及晴則毛復如故雖在數千/里外可以知海水之潮自相感也)摽梅三實無闕其
時夭桃九華能脩其政(詩序曰摽有梅男女及時也詩/云摽有梅其實三兮求我庶士)
(迨其今兮箋云此夏鄉晚梅之墮落差多在者餘三耳/詩序桃夭后妃之所致也不妒忌則男女以正婚姻以)
(時國無鰥民也詩云桃之夭/夭毛傳曰夭夭其少壯也)某年某月冊拜廻洛縣君
(廻落疑即万俟洛營齊神/武以其地名回洛城矣)母金明公主魏文帝長女春
則帝女採桑秋則王姬築館(山海經曰宣水淪水出焉/其上有桑大五十尺其枝)
(四衢其葉大尺餘赤理黃華靑樹名曰帝女之桑郭璞/注曰婦以主蠶故以名桑左傳莊元年曰秋築王姬之)
(館於外為/外禮也)夫人出入主家遨遊戚里濯龍園苑長門宮
殿(主家公主家也漢書東方朔傳曰董偃隨母出入主/家詩曰以遨以遊漢書石奮傳顔師古注曰於上有)
(姻戚者則皆名之故名其里為戚里後漢書明德馬后/曰前過濯龍上見外家問起居者車如流水馬如龍史)
(記封禪書長安門注稱括地志云長安門故亭在雍州/萬年縣東北苑中後館陶公主長門國武帝以為長門)
(宮即/此)既而膏腴美疢(一作/疾)華茂傷年沉痼床帳蒸離寒
暑(左傳臧孫曰美疢不如惡石劉公幹贈五官中郎將/詩曰余癭沉痼疾李善注云禮記曰身有痼疾説文)
(曰痼久也詩/云載離寒暑)三世之術無迨(一作/乏)於醫門百草之本途
(疑作/徒)窮於藥性(禮記曰醫不三世不服其藥正義曰擇/其父子相承至三世也又説云三世者)
(一曰黃帝針灸二曰神農本草三曰素女脉訣又云夫/子脉訣若不習此三世之書不得服食其藥三皇本紀)
(神農氏作蜡祭以赭鞭鞭草木始/嘗百草始有醫藥途窮疑作徒窮)建德三年五月七日
亡春秋三十昔西河女子值九節之菖蒲東海婦人得
三山之芝草(西河女子西王母也抱朴子曰菖蒲須石/上一寸九節紫花者尤善神仙傳曰漢武)
(帝登嵩山登大愚室石起道宮使董仲舒東方朔等齋/潔思神至夜忽有仙人曰吾九疑之神也聞中岳石上)
(菖蒲一寸九節可以服之長生故来採耳王興聞之乃/採服之不息遂得長生又神仙傳麻姑謂王方平曰接)
(待以来巳見東海三為桑田向到蓬莱水淺淺於往日/㑹時略半也史記封禪書曰海中三神山曰蓬莱方丈)
(瀛洲東海婦/人謂麻姑也)無由再遇悲矣如何即以其年十一月十
五日𦵏於京兆之北陵原龜筮告辰丘陵啓奠(禮記曰/龜為卜)
(䇲為筮廣雅云小陵曰/丘爾雅曰大阜曰陵)西臨織(疑作/玉)女之廟南望湘妃
之墳(星經曰織女三星史記天官書云是天帝外孫戴/德夏小正云七月織女西臨織女之廟未詳墳在)
(京兆近華山疑作玉女詩含神霧云華山有明星玉女/持玉漿得上服之即成仙道險僻不通郭璞讚曰華岳)
(靈峻削成四方爰有神女玉漿是挹山海經曰洞庭之/山帝之二女居之是常遊於江淵澧沅之風交瀟湘之)
(淵郭注天帝之二女而處江為神即列仙傳江妃二女/離騷九歌所謂湘夫人稱帝子者是也河圖玉版曰湘)
(夫人帝堯女也秦始皇浮江至湘山逢大風而問博士/湘君何神博士曰聞之堯二女舜妃也死而𦵏此列女)
(傳曰二女死於江湘之間俗謂為湘君鄭司農亦以舜/妃為湘君説者皆以舜陟方而死二妃從之俱溺死於)
(湘江遂號/為湘夫人)嗚呼哀哉乃為銘曰
父曰帝師母曰王姬車服不繫江漢無思(言父迥為太/師母為魏金)
(明公主也詩序曰王姬下嫁於諸侯車服不繫其夫又/曰漢廣德德廣所及也文王之道被於南國美化行於)
(江漢之域無思犯/禮求而不可得也)是生令淑觀禮敦詩聲超宋子德茂
邢姨(謂夫人之賢德也左氏傳曰説禮樂而敦詩/書詩曰豈其娶妻必宋之子又曰邢侯之姨)繼世
盛德思賢克舉奠雁迎門濡(一作穤見/文苑英華)蘋實爼(詩云雝/雝鳴雁)
(旭日始旦鄭箋云雁者随陽而處似婦人從夫故昏禮/用焉自納采至請期用昕親迎用昏毛萇采蘋傳蘋大)
(苹也鄭箋曰蘋之言賔也釋草云苹萍其大者蘋舎人/曰萍一名蓱今水上浮蓱也江東謂之漂音瓢左傳蘋)
(蘩蕰藻/之莱)奉盥如事移茵即序春冰浴蠶秋機秉杼(王子/年拾)
(遺記曰東海員嶠山有冰蠶長七寸有鱗角以霜雪覆/之始為繭其色五綵織為文錦入冰不濡投火不燎浴)
(蠶注見前篇月令曰促/織鳴嬾婦驚故曰秋機)帝鄉近親帝城近臣濯龍親戚
平陽主人(後漢書東海公陽對曰河南帝城多近臣南/陽帝鄉多近親濯龍注見本序漢書曰王太)
(后長女號曰平陽公主後漢書曰明帝女迎封/平陽公主適大鴻臚馮順注平陽縣屬河東)金波廻
月玉樹臨春(漢書曰月穆穆以金波揚雄/甘泉賦曰翠玉樹之靑葱)弄玉鳳凰昌
容紫草自此千年無人得道舜華榮曜飄零何早(列仙/傳曰)
(秦穆公有女字㺯玉與蕭史皆隨鳳凰飛去又曰昌容/常山道人也自稱殷王子能致紫草女仙傳曰昌容者)
(商王女也脩道於常山食蓬虆根二百餘年顔如二十/許能致紫草鬻與染工得錢以為貧病者住来城市世)
(世見之嘗行日中不見其形或云昌容能練形者也忽/冲天而去神仙傳彭祖曰得道者耳非仙人也詩顔如)
(舜華毛萇曰/舜木槿也)渭水北原平陵故園纔通谷口即望寒門
(謂𦵏於京兆之北陵原也漢書地理志曰扶風渭城故/咸陽又平陵縣昭帝置三輔黃圖曰秦始皇都咸陽渭)
(水貫都以象天漢地理志曰谷口屬左馮翊史記漢武/紀曰所謂寒門者谷口也索隠曰服䖍云寒門黃帝所)
(仙之處小顔曰谷口山之谷口漢時為縣今呼/為冶谷去甘泉八十里盛夏凜然故曰寒門)吁嗟此
地去矣歸魂孟冬十月長松九年親賔掩淚悽愴何言
(江淹别賦曰/親賔兮淚滋)
　　周驃騎大將軍開府儀同三司冠軍伯柴烈李夫
　　　人墓誌銘
夫人諱某隴西狄道人也周有柱史夫子以之猶(一作/見)
龍(史記曰老子者楚苦縣厲鄉曲仁里人也姓李氏名/耳字伯陽謚曰聃周守藏室之史也孔子適周問禮)
(於老子去謂弟子曰老子其猶龍邪又張湯傳/曰老子為柱下史即藏史之柱下因以為官名)漢有將
軍宛城以之輸馬(漢書曰太初元年以李廣利為貳師/將軍至貳師取善馬又大宛傳張騫)
(曰大宛在匈奴西南漢正西去漢可萬/里其俗多善馬馬汗血其先天馬子也)復有西入上書
仍為秦王之相(史記曰李斯者楚上蔡人也西説秦王/秦王拜斯為客卿㑹議逐客斯亦在逐)
(中乃上書秦王除逐客之令復李斯官卒用其計謀官/至廷尉二十餘年竟并天下尊主為皇帝以斯為丞相)
東向問計即是韓王之師(史記韓信傳曰信與張耳以/兵數萬欲東下井陘擊趙趙)
(王成安君陳餘聚井陘口號稱二十萬廣武君李左車/説成安君曰聞漢將韓信渉西河虜魏王禽夏説新喋)
(血閼與今乃輔張耳議欲下趙此乗勝而去國逺闘其/鋒不可當願足下假臣竒兵三萬人從間路絶其輜重)
(足下深溝高壘堅營勿與戰彼前不得鬪退不得還吾/竒兵絶其後使野無所掠不至十日而兩將之頭可致)
(於戲下否必為二子所禽矣成安君不聽韓信使人間/視知不用還報則大喜及破趙軍斬成安君禽趙王歇)
(乃令軍中毋殺廣武君有能生得者購千金於是有縳/廣武君而致戲下者信乃解其縛東向坐西向對師事)
(之復從/其䇿)父宜使持節大將軍南北二華州刺史順陽郡
公魏武皇帝之長舅也(隋書地志曰馮翊郡後魏置華/州上郡後魏置東秦州後改為)
(北華州荆州舂陵郡湖陽縣後魏置順陽郡北史魏孝/武帝紀曰帝諱脩字孝則廣平文穆王懐之第三子也)
(母曰/李氏)穰侯魏冉居咸陽之宮曲陽王根借明光之殿語
其貴戚差足擬倫論其揖讓彼多慚德(史記曰穰侯魏/冉者秦昭王母)
(宣太后弟也宣太后二弟其異父長弟曰穰侯姓魏氏/名冉自惠王武王時任職用事武王卒諸弟争立惟魏)
(冉能立昭王昭王即位以冉為將軍衞咸陽誅季君之/亂封於穰號曰穰侯漢書曰成都侯王商嘗病欲避暑)
(從上借明光宮後又穿長安城引内澧水注第中大陂/以行船立羽蓋張周帷楫濯歌上幸商第見穿城引水)
(意恨内銜之未言後微行出過曲陽侯第又見園中土山/漸臺似類白虎殿於是上怒以讓車騎將軍音商根兄)
(弟欲自黥劓謝太后上聞之大怒音籍藁請罪商等皆/負斧質謝罪上不忍誅然後得巳久之平借明光宮本)
(王商事此云王根按本文論外戚之奢漢書根商連文/故通用之言比之古人魏冉王根俱為貴戚而李宜有)
(揖讓之/德也)夫人幼而聰敏早聞令淑彤(一作/箴)管有美賢才
見稱(左氏傳曰静女之三章取彤/管焉杜預曰彤管赤筆管也)弄其紙筆懼失諸兄
之意翦其齠齡畏傷王母之心(魏志曰甄后少喜書常/用諸兄筆硯袁宏後漢)
(紀曰和熹皇后鄧訓女也后年五嵗祖母為翦髪老人/目瞑并中后額忍痛不言一額盡傷左右怪而問之后)
(曰太夫人慈恩為斷髪/難傷老人意故忍之耳)年十有一出適驃騎大將軍開
府儀同柴烈烈以上將頒朔(一作/領胡)中台受任軍國忠勤規
模繁總(漢書天文志曰斗魁戴筐六星曰文昌宮/一曰上將魁下六星兩兩而比名曰三台)夫人
輔佐君子言容匡贊増耀三星欽明四德授巾沃盥有
謹於事姑斷織停機無忘於訓子保定二年冊授大夏
縣君既以夫尊又云子貴乃遷順陽改郡君夫人之邑
或用鄉名小君之號多從夫秩典冊光臨足稱榮寵(漢/書)
(外戚傳曰武帝即位封皇太后母臧兒為平原君武帝/封王太后在民間時所生女金氏為脩成君宣帝制詔)
(御史賜外祖母號為博平君東觀漢記曰鄧皇后太夫/人為新野君王隠晉書曰武帝封羊祜妻夏侯氏為萬)
(歳鄉君按柴烈李夫人封大夏縣君鄉名/如此類也禮記曰婦人無爵從夫之爵)本有風氣之
疾頻年增動略多枕卧飛龜之散遣疾無徵畫龍之符
流年不驗(抱朴子曰靈寶經有正機平衡飛龜授袟凡/三篇皆仙術也又曰或丙午日日中時作燕)
(君龍虎符歳符/歳易之是也)以今建德四年三月日薨於館舎春秋
四十九即以其年八月日𦵏於長安之洪瀆原神光離
合尚在河湄雲氣徘徊猶歸樓下(洛神賦曰神光離合/乍隂乍陽小雅巧言)
(云居河之湄爾雅云水草交曰湄高唐賦王/問王曰此何氣也玉對曰所謂朝雲者也)嗚呼哀哉
乃為銘曰
上書秦相立功漢將隴水分流秦川遥望(秦相李斯漢/將李廣利也)
(隴水秦川言夫人為隴西人也漢書地理志曰隴西郡/秦置應劭曰有隴坻在其西也三秦記隴水歌有遥望)
(秦川/之句)秋陸俗勇金行地壯廣武軍中安平河上(言李氏/世居隴)
(西西方金行之氣代有名將也續漢書曰日行西陸謂/之秋後漢書西羌論序曰性堅剛勇猛得西方金行之)
(氣焉西征記曰三皇山或謂三室山山上有二城東者/曰東廣武西者曰西廣武各在山一頭相去二百餘步)
(其間隔深澗漢祖與項籍語處後漢郡國志曰安平國/故信都信都有絳水滹沱河又王霸傳曰光武至下曲)
(陽聞王郎兵在後從者皆恐及至滹沱河光武令霸往/視之詭曰冰堅可渡官屬皆喜遂前比至河河冰亦合)
(乃令霸䕶度未畢數騎而冰解光武/謂霸安吾衆得濟免者卿之力也)妻者齊也謂嫁曰
歸三星夜照百兩朝飛(白虎通曰妻者齊也與夫齊體/自天子下至庻人其義一也毛)
(詩傳曰婦人謂嫁曰/歸三星百兩注巳見)褕翟有典容禮無違台庭等秩(一/作)
(列/畫)侯(一作/秩)服同衣(周禮内司服有褕狄鄭注云狄當為/翟翟雉名褕翟畫揺者昏禮注云婦)
(容婉娩台庭等秩侯服同衣者謂從夫秩也天官書曰/魁下六星名三台周禮九服一侯服柴烈為開府儀同)
(冠軍伯是上應台/階職居侯服矣)子奉母儀夫聞家政七族承和九閨
連慶(漢書鄒陽曰荆軻湛七族張晏/曰七族上至曾祖下至曾孫)紛帨恭肅溫凊孝
敬杼秉秋成蠶隨春令(内則曰婦事舅姑左佩紛帨曲/禮曰凡為人子之禮冬溫而夏)
(凊宋均曰促織立秋女功急故趣之周禮鄭注曰蠶為/龍精月值大火則浴其種月令曰季春之月蠶事既登)
年華未落電影先過徒餐日氣空飲天河(楚辭曰餐六/氣而飲沆瀣)
(兮漱正陽而含朝霞保神明之清澄兮精氣入而麤穢/除王逸曰餐吞日精食元符也陵陽子明經曰春食朝)
(霞者日始出赤氣也秋食淪漢者日沒後赤黃氣也冬/食沆瀣者北方夜半氣也夏食三陽者南方日中氣也)
(荆楚歳時記曰漢武帝令張騫使大夏尋河源乗槎經/月而至一處見一女子織一丈夫牽牛飲河渚織女取)
(支機石與騫而還/後為東方朔所識)星凋玉井月捐金波虞淵浴日薤露
哀歌(後漢書郎顗傳曰夜有白氣從西方天苑趨左足/入玉井注云天官書參星下四小星為玉井漢書)
(曰月穆穆以金波淮南子曰日出暘谷入於虞淵崔豹/古今注曰薤露蒿里送哀歌也出自田橫門人橫自殺)
(門人傷之而作悲歌言人命如薤上露易晞滅至李延/年乃分為二曲薤露送王公貴人蒿里送士大夫庶人)
(使挽逝者歌之/俗呼為挽歌)寂寞虚奠荒凉象設幽隴龜封重泉蟻
結(酉陽雜爼曰臨邑縣北有華公墓碑龜尋失惟趺龜/存焉石趙世此龜常負碑入水有伺之者因呌呼龜)
(走墜折碑焉檀弓曰蟻結於四隅殷士也鄭注曰畫褚/於四角其文如蟻之行往来相交錯蟻蚍蜉也殷之蟻)
(結如畫/文蛇)秋色悽愴松聲斷絶百年何㡬歸於此别
　　彭城公夫人爾朱氏墓誌銘
　　　(後漢郡國志徐州彭城國高祖置古大彭邑也/彭城公姓氏未詳此篇及下東平李夫人誌皆)
　　　(非子山之作按滕王序開府文集二十巻及隋/經籍志稱二十一巻今並不傳近本皆出文苑)
　　　(英華英華列此二篇於子山諸誌之後此篇失/名次篇稱前人後人采英華成集誤為庾作又)
　　　(篇内上元元年及下篇永淳二年皆唐高宗年/號下篇烱沗為詹事司直明是楊烱之作也初)
　　　(唐四傑去庾最近余喜其文似開府遂不忍去/因附注釋且證其集非周隋舊本昔中郎虎賁)
　　　(貌似者猶或愛之矧盈川之/文江河萬古在所不廢者也)
夫人爾朱氏河南洛陽人也(北史爾朱榮傳曰世為部/落酋帥其先居爾朱川因)
(為氏焉爾/字或作爾)若夫陰山表裏衝北斗之璣衡瀚海彌綸直
西街之畢昴(史記曰趙武靈王北破林胡築長城自代/竝陰山索隠曰徐廣云西安縣縣北有陰)
(山在河南陽山北也正義曰括地志云陰山在朔州北/塞外突厥界左氏傳曰表裏山河天官書曰北斗七星)
(所謂璇璣玉衡以齊七政索隠曰春秋運斗極云斗第/一天樞第二璇第三璣第四權第五衡第六開陽第七)
(揺光第一至第四為魁第五至第七為杓合而為斗馬/融云璣渾天儀可轉旋故曰璣衡其中橫䇶以璇為璣)
(以玉為衡蓋貴天象也鄭注大傳言渾儀其中䇶為璇/璣外為玉衡者是也漢書霍去病傳曰登臨瀚海如淳)
(曰瀚海北海名也周易曰故能彌綸天地之道史記天/官書曰西宮也畢間為天街其陰陰國其陽陽國正義)
(曰天街三星在昴畢間主國界街南謂華夏之國街北/為􁆎翟之國土金守胡兵入也按漢國界在趙代之間)
(陰山瀚海皆匈奴地也北魏是其子孫後建都洛陽撫/有中夏是西街畢昴衝於北斗璣衡矣爾朱氏世為部)
(落酋帥故/稱之也)四時銜火燭龍開照地之光六月搏風大鵬
運垂天之翼(山海經曰西北海之外有神人而蛇身而/赤其眼及晦視乃明不食不寢是燭九陰)
(是謂燭龍炬可以照明莊子曰鵬之背不知其㡬千里/也怒而飛其翼若垂天之雲又云鵬之徙於南㝠也水)
(擊三千里摶扶揺而上者/九萬里以六月息者也)由是奄有京縣遂荒中土車
書禮樂三王之損益可知將相公侯百代之山河不殞
(言爾朱氏從魏入洛帝業既成遂世為卿相也北史云/爾朱羽健魏登國初為領人酋長率契胡武士從平晉)
(陽定中山拜散騎常侍以居秀容川割方三百里封之/長為世業健羽子鬱德鬱德子代勤繼為酋長代勤太)
(初敬哀皇后舅也以外親兼征/伐有功厯肆州刺史封梁郡公)祖敞(隋書列傳曰爾朱/敞字乾羅秀容契)
(胡人爾朱榮之族子也父/彦伯官至司徒博陵王)隋儀同三司金紫光禄大夫
岐同金申信臨徐七州總管兵(一作/藩)部尚書金(一作/邉)城
郡開國公天列尚書之星地標光祿之塞(隋書本傳高/祖受禪改封)
(邊城郡公黔安蠻叛命敵討平之師旋拜金州總管政/號明肅吏民懼之後以年老乞骸骨賜二馬軺車歸河)
(内卒於家時年七十二天文志曰門内東南維五星曰/尚書主納言夙夜咨謀龍作納言此之象也漢書曰單)
(于自請願留居光禄塞下應劭曰光禄/勲徐自為所築也敞為金城郡公故云)出身萬里知呂
岱之元勲專命一方識劉𢎞之重寄(吳志曰呂岱字定/公廣陵海陵人也)
(清身奉公所在可述初在交州厯年不餉妻子飢乏權/聞之嘆息以讓羣臣曰呂岱出身萬里為國勤事家門)
(為困而孤不早知股肱耳目其責安在於是賜錢米布/絹歳有常限晉書曰劉𢎞字和季沛國相人也為鎮南)
(將軍都督荆州諸軍事張昌作亂𢎞遣軍討斬之悉䧏/其衆時荆州守宰多闕𢎞請補選帝從之𢎞乃敘功銓)
(德隨才補授甚為論者所稱𢎞毎有興廢手書守相丁/寧欵密所以人皆感悦争赴之咸曰得劉公一紙書賢)
(於十部/從事)父休最(北史隋/書作朂)隋左千牛備身朝散大夫齊王
府司馬襲封爵金(一作/邊)城公大夫稱伐諸侯胙土(左傳/臧武)
(仲曰大夫稱伐又衆仲/曰胙之土而命之氏)淮仙致雨仍攀桂樹之山楚客
臨風更入芙蓉之水(淮仙淮南王劉安也安封於淮南/學神仙之術故稱淮仙楚客屈原)
(宋玉也屈宋楚人故云楚客淮南王安招隠士曰桂樹/叢生兮山之幽又云攀援桂樹兮聊淹留離騷曰集芙)
(蓉以為衣又云采薜茘兮水中搴芙蓉兮木末又云因/芙蓉而為煤兮憚褰裳而濡足王逸曰芙蓉蓮華也言)
(最為齊王府司馬猶八公之/在淮南屈宋之事楚王也)夫人玉臺貞氣金河仙(一/作)
(靈/)液(漢書天馬歌曰游閶闔觀玉臺應劭曰玉臺上帝/之所居金河仙液比西王母也西王母亦稱金母)
(居崑崙山崑崙為河/水之源故云金河矣)蔡中郎之女子早聽色絲謝太傅
之閨門先揚麗則(世説曰魏武嘗過曹娥碑下楊脩從/碑背上見題作黃絹幼婦外孫虀臼)
(八字魏武謂脩曰解不答曰解魏武曰卿未可言待我/思之行三十里魏武乃曰吾已得令脩别記所知脩曰)
(黃絹色絲也於字為絶幼婦少女也於字為妙外孫女/子也於字為好虀臼受辛也於字為辭所謂絶妙好辭)
(也魏武記之與脩同乃嘆曰我才不及卿乃覺三十里/異苑曰陳留蔡邕避難過吳讀曹娥碑文因刻石旁作)
(八字曰黃絹幼婦外孫虀臼後漢書陳留董祀妻者同/郡蔡邕之女也名琰字文姬博學有才辯又妙於音律)
(晉書曰謝安幼有公輔之望處家/常以儀範訓子弟及薨贈太傅)彭城公發源殷伯承
家漢相(言彭城公先世在殷為/侯伯在漢為丞相也)山川氣候彰白武於臯
繇象緯休徵下蒼龍於曼倩(白武白虎也史記曰西方/七星白虎宿也淮南子曰)
(西方金也其神為太白其獸白虎尚書臯陶作士按此/知彭城公為刑官也淮南子曰東方木也其神為歳星)
(其獸蒼龍高誘曰木色蒼蒼龍順其色也東方朔别傳/曰東方朔小名曼倩未死時謂同舎郎曰天下人無能)
(知朔知朔者惟太王公耳朔卒後武帝得此語即召太/王公問之曰爾知東方朔乎公對曰不知公何所能曰)
(頗善星厯帝問諸星皆具在否曰諸星具獨不見歳星/十八年今復見耳帝仰天歎曰東方朔生在朕傍十八)
(年而不知是歳星哉按象緯休徵下蒼龍於曼倩者蒼/龍歳星曼倩方朔小字明是東方朔為歳星事漢書云)
(東方朔字曼倩平原厭次人自公孫𢎞以下或至公卿/朔常為朗與枚臯郭舎人俱在左右詼啁而已終不見)
(用上云白武臯陶是彭城公已為刑官此引曼倩非謂/職官明矣疑謂方朔有割肉細君之事為下文鳴雁飛)
(皇夫婦/張本矣)三星照夜佇稽鳴雁之期七日秉秋坐廌飛皇
之兆(詩曰綢繆束薪三星在天毛傳三星參也鄭箋曰/三星心星也心有尊卑夫婦父子之象又為二月)
(之合宿故嫁娶者以為候焉按昏姻六禮皆用雁故曰/鳴雁之期左傳懿氏卜妻敬仲詩云鳳凰于飛故曰飛)
(皇之/兆)夫人年甫十八遂歸於我巫山南眺逢暮雨於瑶
姬華嶽西臨降明星於玉女(水經注曰郭景純云丹山/西即巫山帝女居焉宋玉)
(所謂天帝之季女名曰瑶姬未行而亡封於巫山之臺/精魂為草實為靈芝所謂巫山之女高唐之姬旦為行)
(雲暮為行雨朝朝暮暮陽臺之下旦早視之果如其言/故為立廟號朝雲焉詩含神霧曰華陰山上有明星玉)
(女持玉漿得上服之即成仙道險僻不通郭璞讚曰華/嶽靈峻削成四方爰有神女玉漿是浥又按集仙録明)
(星玉女者居華山服玉漿白日昇天玉/女祠前有五石臼號曰玉女洗頭盆)動合詩禮言成
軌則晨昏展敬事極於移天蘋藻潔誠義申於中饋(儀/禮)
(曰夫者天也杜預曰婦人在室則天父出則天夫詩曰/於以采蘋於以采藻毛傳曰蘋大蓱也藻聚藻也鄭箋)
(曰蘋之言賔也藻之言澡也婦人之行在柔順/自潔清故取名以為戒周易曰無憂累在中饋)女郎砧
石響明月而思秋風織婦(一作/女)機床聽寒蛩而催絡緯
(水經注曰漢水南有女郎山山上有女郎冢逺望山墳/嵬嵬狀高及即其所裁有墳形山上直路下出不生草)
(木世人謂之女郎遒下有女郎廟及搗衣石言張魯女/也有小水北流入漢謂之女郎水又述異記曰搗衣山)
(一名靈山在瑯邪郡山南絶險巖有方石昔有神女于/此搗衣其石明瑩謂之玉女搗練砧崔豹古今注曰蟋)
(蟀一名吟蛩一名蛩秋初生得寒則鳴濟南呼為嬾婦/又云莎雞一名促織一名絡緯一名悉蚿一名促織一)
(名紡績促織謂鳴聲如急織/絡緯謂其鳴聲如紡績也)用曹大家之明訓守宋伯
姬之貞節(後漢書曰扶風曹世叔妻者同郡班彪之女/也名昭字惠班一名姬博學高才世叔早卒)
(有節行法度兄固著漢書其八表及天文志未及竟而/卒和帝詔昭就東觀藏書閣踵而成之帝數召入宮令)
(皇后諸貴人師事焉號曰大家作女誡七篇有助内訓/劉向列女傳曰伯姬者魯宣公女成公之妹也其母曰)
(繆姜嫁伯姬於宋恭公十年恭公卒伯姬寡至景公時/伯姬嘗遇夜火左右曰夫人少避火伯姬曰婦人之義)
(保傅不俱夜不下堂待保傅来也越義而生不如守義/而死遂逮於火而死春秋詳録其事為賢伯姬以為婦)
(人以貞為行者也伯姬之婦道盡矣按/此二語是彭城公已卒夫人其婺婦也)加以心依八覺
理㑹三空(加以以下言夫人奉佛教也八覺言佛八種/覺悟也有八大人覺經經云八大人覺亦名)
(八生法一道當少欲多欲非道二道當知足無厭非道/三道當閒静樂衆非道四道當自守戲笑非道五道當)
(精進懈怠非道六道當專念多忘非道七道當定意亂/意非道八道當智慧愚癡非道也般若經云三空一人)
(空二法空三俱空僧肇維摩經/注序曰道越三空非二乗所議)遊智刃於檀林泛仙舟
於法海(王巾頭陀寺碑文曰智刃所遊日新月故觀佛/三昧經曰伊蘭與栴檀生末利山中伊蘭臭牛)
(頭旃檀上妙之香説文云叢木曰林功徳施論云如欲/濟川先應取筏至彼岸巳捨之而去此云仙舟即郭璞)
(云水中􁁉筏也乂大論云波羅伽秦言度彼岸華嚴云/以波羅密船于生死流中不依此岸不著彼岸不住中)
(流而度衆生無有休息維/摩經曰當禮法海德無邊)㡬神獨照默言象而無施空
有兼忘束荃蹄而不用(周易曰知㡬其神乎後漢書西/域傳論曰詳其清心釋累之訓)
(空有兼遣之宗道書之流也注云不執著為空執著為/有兼遣謂不空不有虚實兩忘也維摩詰曰我及湼槃)
(此二皆空老子云常無欲以觀其妙常有欲以觀其徼/故曰道書之流也莊子曰筌者所以得魚也得魚而忘)
(筌蹄者所以得兎也得兎而忘蹄言者所以得意/也得意而忘言吾焉得夫忘言之人而與之言哉)人生
天地壽非金石銀臺竊藥想奔月而何年金殿(一作玉/釡一作)
(金/釡)煎香思反魂而無日(淮南子曰姮娥羿妻羿請不死/之藥於西王母姮娥竊藥以奔)
(月中張衡思𤣥賦曰聘王母於銀臺注云銀臺仙人所/居也述異記曰聚窟州有返魂樹伐其根心於玉釜中)
(煑取汁又熬之令可丸名曰金精香或名振靈丸或名/反生香或名却死香死尸在地聞氣即活王子年拾遺)
(記曰漢延和三年春武帝定西胡月支國王遣使獻香/四兩大如雀卵黒如桑椹帝以香非中國所乏以付外)
(庫至始元元年京城大疫死者大丰帝取月支神香燒/之於城内其死未三日者皆活香氣經三月不歇帝信)
(神香乃秘錄餘香一日函檢如故而失神香也此香出/於聚窟州人鳥山山多牛吼聞之者心振神駭伐其木)
(根於玉釡中者取汁更以微香熟煮之如黒飴狀令可/丸名為驚精香或名振靈丸或名返生香或名振檀香)
(或曰却死香一種/六名斯皆靈物也)以某年月日終於平康(一作/原)里之私
第越上元三年十月二十日合𦵏於城南之畢原禮也
(按上元唐高宗年號也舊唐書高/宗紀云改咸亨五年為上元元年)齊侯寢側杜氏階前
對文王之畢原用周公之合𦵏(晏子春秋曰景公成路/寢之臺逢於何遭䘮遇)
(晏子於途再拜乎馬前晏子下車挹之曰子何以命嬰/也對曰於何之母死兆在路寢之臺牖下願請命合骨)
(晏子入白公公作色曰自古及今子亦嘗聞請合𦵏人/主之宮者乎對曰古之人君不奪生人之居不踐死人)
(之墓故未嘗聞請𦵏人主之宮也且嬰聞之生者不得/安命之曰畜憂死者不得𦵏命之曰畜哀畜憂者怨畜)
(哀者危君不如許之公曰諾逢於何𦵏其母於路寢之/臺牖下檀弓曰季武子成寢杜氏之𦵏在西階之下請)
(合𦵏焉許之武子曰合𦵏非古也自周公/以來未之有改也馬融曰畢文王墓地名)偃松千古長
無寡鶴之悲文梓百尋還見雙鴛之集(抱朴子曰千樹/之松有如偃盖)
(王褒洞簫賦曰孤雌寡鶴娛優乎其下列異傳曰宋康/王埋韓馮夫婦宿昔文梓生有鴛鴦雌雄各一恒棲樹)
(上聲音感人又述異記云吳黃龍中吳郡海鹽有陸東/美妻朱氏亦有容止夫妻相重寸步不相離時人號為)
(比肩人夫婦云皆比翼恐不能佳後妻卒東美不食求/死家人哀之乃合𦵏未一歳冡上生梓樹同根二身相)
(抱而合成一樹毎有雙鴻常宿於樹下權聞之嗟嘆封/其里曰比肩墓又曰雙梓後子𢎞與妻張氏雖無異亦)
(相愛慕吳人又/呼為小比肩)其銘曰合𦵏非古周公所存(謝惠連祭/古塚辭本)
(禮/記)死生千載棺椁雙魂(謝惠連祭古塚/文曰還祔雙魂)野曠風急天寒
日昏煙霾杳嶂霧失遥村(詩云終風且霾毛傳曰霾雨/土也釋天云風而雨土為霾)
(孫炎曰大風揚/塵土從上下也)紀黃絹之碑表對靑松之墓門(黃絹注/見本序)
(潘岳寡婦賦云長松萋萋/兮振柯又云墓門兮肅肅)
　　伯母東平郡夫人李氏墓誌銘
　　　(夫人唐常州刺史楊德裔之妻楊烱之伯母也/按文苑英華楊烱有常州刺史楊公墓誌銘集)
　　　(作伯父東平楊公其畧云公諱德裔字德裔𢎞/農華陰人也即常州刺史華山公之元孫左衞)
　　　(將軍武安公之長子也封東平公䇿勲上柱國/知夫人楊烱伯母篇内烱沗為詹事司直是篇)
　　　(亦盈川/之文也)
夫人姓李氏隴西狄道人也自凉武昭王以後一門三
公為四海著族國史家牒詳之矣(晉書曰凉武昭王暠/字𤣥盛小字長生隴)
(西成紀人姓李氏漢前將軍廣之十六世孫也廣曾祖/仲翔漢初為將軍討叛羌於素昌素昌乃狄道也衆寡)
(不敵死之仲翔子伯考奔䘮因𦵏于狄道之東川遂家/焉世為西州右姓初署穀效令叚業僭稱凉王進𤣥盛)
(持節都督凉興諸軍事鎮西將軍領䕶西􁆎校尉隆安/四年六郡推為凉公薨年六十七國人上謚曰武昭王)
(墓曰建世陵廟號太祖子歆字士業凉後主𤣥盛以安/帝隆安四年立至宋少帝景平元年滅據河右凡二十)
(四年舊唐書高祖本紀云其先隴西狄道人凉武昭/王暠七代孫也夫人為凉武昭王之後與國同乗矣)祖
充潁後周大將軍消州刺史流江郡公(隋書地理志云/宕渠郡流江後)
(魏置縣及/置流江郡)考𤣥明皇朝上儀同(闕/)　濟三州刺史成紀
縣男(隋志云天水郡成/紀縣舊廢後周置)出入三朝剖符分竹(漢書文帝/紀曰二年)
(九月初與郡守為銅虎符竹使符應劭曰銅虎符第一/至第五發兵遣使符合乃聽之竹使符以竹箭五枚長)
(五寸鐫刻篆書亦第一至第五也説文/云符信也漢制以竹長六寸分而相合)秦隴河濟之地
人到於今稱之天下士大夫知與不知莫不想望其風
采(漢書李廣傳曰百姓知/與不知老壯皆為流涕)夫人生而純深幼而恭敬長
而敦睦成而和惠年及初笄甫歸於我(内則曰十有/五年而笄)執
箕箒奉舅姑人不間於娣姒妾媵之年閨門之内穆如
也故宗黨推其令問鄉閭以為美談(周禮二十五家為/閭四閭為黨五族)
(為黨五黨為/州五州為鄉)東平公守清白之基逢太平之日(東平本/漢時國)
(漢書地理志云故梁國宣/帝甘露二年為東平國)辟命交至聲聞於天(詩小雅/鶴鳴之)
(詞/也)制(集作/詔)徵尚書郎遷御史中丞出為棣曹恒常四州
刺史(楊常州墓誌云詔徵尚書郎御史中丞謇謇諒直/有王臣之節尋以公事去官復拜饒州括州越州)
(都督三州長史在㑹稽引陂水溉田數十頃人獲其利/於今稱之焉遷棣曹恒常四州刺史厯政清白為當時)
(所/重)夫人輔佐君子聿修内政平旦纚笄則有君臣之嚴
沃盥饋食則有父子之敬報友而行則有兄弟之道受
期必誡則有朋友之信其婦德也如此(高誘淮南注云/旦明平旦也内)
(則曰婦事舅姑雞初鳴咸盥漱櫛縰笄總衣紳鄭注云/縰韜髮者也又士冠禮注云纚一幅長六尺足以韜髮)
(而結之矣又内則云進盥少者奉槃長者奉水/請汏盥盥卒授巾鄭康成曰娣姒猶兄弟也)厯職中
外聲名藉甚和其琴瑟正其邦家者夫人與有力焉蓋
嘗喟然而言曰古者卿之内子為大帶命婦成祭服社
而獻功可不朂哉可不朂哉(禮器曰太廟之内敬矣君/親制祭夫人薦盎君親割)
(牲夫人薦酒卿大夫/從君命婦從夫人)由是服澣濯之衣躬紡績之事(葛/覃)
(詩序曰服浣濯之衣鄭箋曰澣謂濯之耳衣謂襆以下/至褖衣列女傳仲尼曰季氏之婦不淫矣詩曰婦無公)
(事休其蠶織言婦人以/織績為事休之非禮也)筐筥錡釡之噐(見左/傳)所以執其
勞蘋蘩蕰藻之菜(見左/傳)所以明其德(左傳杜注曰方曰/筐圓曰筥無足曰)
(釡有足曰錡筐丘方反筥九呂反錡其綺反筐筥皆噐/也蘋大䓑也蘩皤蒿蕰藻聚藻也藴紆粉反䓑蒲丁反)
(皤蒲多反/白蒿也)非夫博文逹禮貞婉聽從者孰能與於此乎
(内則曰姆教婉娩聽鄭注云婉謂言/語也娩之言媚謂容貌也婉紆晚反)及公乞骸告老退
歸初服夫人年踰耳順視聽不衰每獻歳發春日南長
至(楚辭曰獻嵗發春兮泊吾南征左傳莊二十九年曰/日南而畢杜預曰日南至微陽始動故土功息又僖)
(五年傳曰五年春王正月辛亥朔日南至杜云周正月/十一月冬至之日日南極正義曰日之行天有南有北)
(常立八尺之表以候景之短長夏至之景尺有五寸日/最長而景最短是謂曰比至也自是以後日稍近南冬)
(至之景一丈三尺日最短而景最長是謂日南至也冬/至者十一月之中氣中氣者月半之氣也月朔而得中)
(氣是必前月閏月令曰仲夏之月日長至正義曰長至/者謂此月之時日長之至極太史漏刻夏至畫漏六十)
(五刻夜漏三十五/刻是日長至也)羣從子弟稱觴上壽者動至數十百
(集無/此字)未嘗不勸(一作/歡)言善誘借以温顔侃侃焉誾誾焉
有孟母之風焉有敬姜之誨焉(公乞骸至誨焉覽楊常/州墓誌云於是  先賢)
(之言知止足之分罷歸初服告老私庭乃率羣從子弟/營别業於宜城神鄉之望仙里其制宅也宗廟為先廐)
(庫為後喟然而言曰古人所謂歌于斯聚國族于斯者/吾知之矣劉向列女傳曰鄒孟軻之母號孟母孟子長)
(學六藝成大儒之名君子謂孟母善以漸化謂孟母知/人母之道謂孟母知禮而明于姑母之道謂孟母知婦)
(道又曰魯季敬姜莒女也號戴已魯大夫公文穆伯之/妻文伯之母季康之從祖叔母也博逹知禮穆伯先死)
(敬姜守飬文/伯備于敎化)維永淳元年秋八月旁死魄寢疾彌留終
於華陰之望仙里享年八十有一(按楊常州墓誌公以/文明元年夏四月薨)
(于正寢春秋八十有五此云夫人以永淳元年終永淳/二年高宗崩太子立為𢎞道元年𢎞道二年改朔元年)
(二月天后廢帝為廬陵王立豫章王為帝改元文明夫人/先公二年卒尚書武成曰惟一月壬辰旁死魄孔傳曰旁)
(近也月二日死魄正義曰朔是死魄故月二日近死魄魄/者形也謂月之輪郭無光之處名魄也朔後明生而魄死)
(望後明死而魄生律厯志云死魄朔也生魄望也顧命云生/惟四月哉生魄傳云始生魄月十六日也月十六者為始)
(魄是一日為始死魄二日近死魄也按/此知夫人以永淳元年八月二日卒也)冬十一月一日
丙辰遷窆於永豐鄉之平原從先兆也(楊常州墓誌云/越垂拱元年春)
(二月某日與夫人隴西李氏合𦵏於某原逺近㑹𦵏千/餘人操筆而為誄者以百數盖遷窆也此云永淳之冬)
(時東平公/尚存矣)東平公撫存懷舊用痛悼於厥心逺近咸集
宗親畢㑹生榮死哀其此之謂矣是日也皇太子監守
長安烱忝為詹事司直(按此知為楊烱之作也舊唐書/楊烱傳云烱俄遷詹事司直按)
(傳儀鳯中授此職此云永淳之冬炯巳為詹事司直矣/左傳里克曰太子奉冡祀社稷之粢盛以朝夕視君膳)
(者也故曰冢子君行則守有守則從從曰撫軍守/曰監國古之制也漢書曰詹事秦官掌皇太子家)不獲
就展(集作/展哀)䘮次陪奉靈輀(儀禮鄭注云次倚廬也/也説文曰輀䘮車也)薦李
顒之文庻同潘岳之誄(隋書經籍志有晉李顒集十巻/録一巻晉書潘岳辭藻絶麗尤)
(善為哀/誄之文)嗚呼哀哉乃為銘曰
高岳之上浮雲翔兮函谷之外直氣揚兮(言李氏為西/州右姓也高)
(嶽謂西嶽也隴右在西皆西嶽所鎮函谷關名鹽鐵論/云秦左殽函右隴阨西都賦云左據函谷二崤之阻右)
(界褒斜隴首之險是/隴坻在函谷之西也)建功北狄討西羌兮受封南鄭家
素昌兮(建功北狄討西羌者言凉武昭王為鎮西將軍/領䕶西􁆎校尉推為凉公遂據河右也受封南)
(鄭家素昌者言凉後主歆字士景子重耳國亡奔宋為/汝南太守後魏安南將軍豫州刺史也素昌地名即狄)
(道注見本序言家/于隴西狄道也)於赫祖考為龍光兮牧州典郡佩銀
黃兮(謂祖充頴考𤣥明竝為刺史也詩云為龍為光漢/書百官公卿表曰綏和元年改刺史為牧銀印靑)
(綬云銀黃者銀謂印黃謂綬也漢官儀綬有黃赤綘緑/五采漢名臣奏云大司空朱浮奏曰乗與綬五采何黄)
(多也可更用/赤絲為地)降生淑質秉禎祥兮苕華菊茂蘭若芳兮
(言夫人生/而令淑也)我有懿德如珪璋兮求之卜筮鳴鳳凰兮(詩/云)
(好是懿徳又云如珪如璋左氏傳曰初懿氏卜妻/敬仲其妻占之曰吉是謂鳯凰于飛其鳴鏘鏘)君子
至止玉環鏘兮室家好合琴瑟張兮(詩云君子至止説/文曰環璧也肉好)
(若一謂之環詩云妻子好合/如鼔瑟琴又云宜爾室家)執其麻枲供衣裳兮羞其
饋食澄酒漿兮(禮記内則曰執麻枲治絲􁐇織紝組紃/學女事以共衣服觀於祭祀納酒漿籩)
(豆菹醢禮相助奠枲思里反紃音/廵正義曰麻枲以下為婦功也)諸姑伯姊穆温良兮
姨姒叔妹歡未央兮公之出門牧守四方兮夫人之化
德洋洋兮(言東平公為刺史/夫人修其内政也)公之告老返維桑兮閨門
之内道彌彰兮(言東平公乞骸歸里/夫人敦睦親族也)正月上日南至長
兮子孫歡慶各稱觴兮(尚書曰正月上日受終于文祖/孔傳曰上日朔日也按東平公)
(無子此云子孫謂諸子諸孫即羣從子弟也楊常州墓/誌云一子令珍早亡朝夕温凊者四女公慨然有䘮明)
(之痛因不豫遂留遺命/以弟之子神毅為後)宋公(集作/云)孟母魯季姜兮匪怒
伊敎由舊章兮(宋公疑謂宋恭公之妻宋伯姬也列女/傳曰伯姬者魯宣公之女成公之妹也)
(其母曰繆姜嫁伯姬于宋恭公三月廟見伯姬以恭公/不親迎不肯聽命宋人告魯魯使李文子如宋致命于)
(伯姬既嫁十年恭公卒嘗夜遇火保傳未至守義而死/孟母季姜注見本序匪怒伊教者如宋姬之疾不親迎)
(孟母之以刀斷織季姜之戒淫慎微/皆匪怒而為敎也詩云率由舊章)方期高舉登紫房
兮誰謂不宜(集作/㝠黙)掩𤣥堂兮(清虚真人歌曰凝祌泥丸/内紫房何蔚炳傅𤣥七哀)
(詩曰杳杳三泉/室㝠㝠𤣥夜堂)肅肅松檟鬱成行兮沉沉厚夕(集作/穸)終
不𤾉兮(任昉范始興表云松檟成行左氏傳曰惟是春/秋窀穸之事杜注曰窀厚也穸夜也厚夜謂𦵏)
(埋也窀張倫反一/徒門反穸音夕)
　
　
　
　
　
　
　
　
　
　
　
　
　
　
　
　庾子山集巻十六
