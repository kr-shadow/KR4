#+TITLE: 戴東原集-淸-
#+DATE: 2016-06-11 12:25:53
#+SOURCE: github.com/kanripo/KR4f0053 master 39892e5e                
先生卒於乾隆丁酉秊五十有五自先生以古學唱三
十秊來薄海承學之士至於束髮受書之童子無不知
有東原先生葢其興起者盛矣稱先生者皆謂考覈超
於前古始玉裁聞先生之緒論矣其言曰有義理之學
有文章之學有考覈之學義理者文章考覈之源也孰
乎義理而後能考覈能文章玉裁竊以謂義理文章未
有不由考覈而得者自古聖人制作之大皆精審乎天
地民物之理得其情實綜其始終舉其綱以俟其目與
以利而防其獘故能奠安萬世雖有姦㬥不敢自外中
庸曰君子之道本諸身徵諸庶民考諸三王而不繆建
諸天地而不悖質諸鬼神而無疑百世以俟聖人而不
惑此非考覈之極致乎聖人心通義理而必勞勞如是
者不如是不足以盡天地民物之理也後之儒者畫分
義理考覈文章爲三區別不相通其所爲細巳甚焉夫
聖人之道在六經不於六經求之則無以得聖人所求
之義理以行於家國天下而文詞之不工又其末也先
生之治經凡故訓音聲算數天文地理制度名物人事
之善惡是非以及陰陽氣他道德性命莫不究乎其實
葢由考覈以通乎性與天道旣通乎性與天道矣而考
覈益精文章益盛用則施政利民舍則垂世立敎而無
獘淺者乃求先生於一名一物一字一句之閒惑矣先
生之言曰六書九數等事如轎夫然所以舁轎中人也
以六書九數等事盡我是猶誤認轎夫爲轎中人也又
嘗與玉裁書曰僕生平著述之大以孟子字義疏證爲
弟一所以正人心也噫是可以知先生矣先生所爲書
或成或未成孔氏體生梓於曲􁂅十餘種學者苦其不
易得文集十卷先生之學梗槩具見武進臧氏在東顧
氏子述因增其未僃編爲十二卷精校重刋略以意類
分次其先後不分體如他文集者意欲求其學者之易
爲力也壬子六月弟子金壇段玉裁謹序
覆挍札記
卷一(四頁上/五行)故訓(本作訓詁按漢書儒林傳訓故舉大/義鄭君序周禮考訓詁捃祕逸不必)
(倒爲故訓故亦不必改/爲詁也全書内倣此/五頁上/六行)鼂錯(本作/朝/下七/行)小
注(係臧鏞堂語以後/凡云案者皆同/六頁上/七行)伊陟(本作肆命臧所云/宋版者據日本山)
(井鼎/攷文/七頁下/二行)小注(案語非也古文尚書與歐陽夏矦/尚書同出周時互有優劣不必株)
(守古/文/九頁下/一行)閻百詩(本作閻/十百詩/十七頁/上八行)弗正之(本作/勿全)
(書內勿字皆改作弗意以勿爲禁止詞/弗爲矯拂古人却通用不拘後仿此/下十/行)解周禮
(本作爲/周禮/卄二頁/上三行)治朝(本有自注云正朝謂之/治朝在路門外雉門内/下九/行)
不書即位者(本無/者/卄五頁/三四行)迨至視朝終不得避君位
也(本作迨乎視朝/不避君位也/下三/行)一行(本無/一字/卄七頁/上六行)異詞(本/作)
(辭全書内皆同按辭者說也從􁅔辛􁅔辛猶理辜也凡/文辭字多用此䛐者意內而言外也從司言凡發聲助)
(語之䛐多用此二字􁆞然分別又全書内視字本多作/眡實字本多作寔揜字本多作掩韵字本多作韻歟字)
(本多作與皆/不必改者)○卷二(二頁下/八行)同實與(下本有世室重/屋義未聞七字)
(五頁上/五行)歟(本作與全/書内同/六頁下/八行)虞夏書(本作/虞書/九/行)明堂
位記曰(本作禮記/明堂位曰/八頁下/九行)玉藻正義(四字本作/義疏二字/九/頁)
(上一/行)司裘(二字/本無/下三/行)矦氏裨冕又天子衮冕負斧依
(本作天子衮冕負/斧依矦氏裨冕)玉藻記曰(本作玉藻之記曰凡先/生言某某之記曰者今)
(皆刪之字未安世子之記曰靑史/氏之記曰古文往往如此全書同/十一頁/下七行)鄭氏以羔
裘爲卿大夫之朝服(本作鄭氏以卿大/之朝服其羔裘/十三頁/上十行)中人
之手八寸(本作中人之手八尺合上衣裻左右終幅屬/袂終幅得八尺八寸減削幅八寸得八尺而)
(言謂兩手横張之度也說文曰度人/之兩臂爲尋八尺也改作八寸大誤/十六頁/上三行)故省(本/作)
(是故/省)○卷三(一頁下/五行)古故訓(本作古/訓詁/二頁上/六行)綜覈(本/作)
(核凡核皆改作覈/可不必後仿此/六頁上/二三行)爲何(本無/爲字/八頁上/八行)辨(下/本)
(有正/字/下二/行)或(本作/巳/下三/行)豈(本作/殆/九頁上/二行)法(本作/灋先)
(生書多用灋字/不當改後同/四五/行)詩匏有苦葉釋文(本作釋文之/見詩邶風匏)
(有苦葉/次章者/下一/行)詩正義(本作詩/義疏/下六/行)辨尚書考工(五/字)
(本/無/十三頁/下三行)穾夏(本作廈依/洪興祖本/十四頁/上五行)小注(五經異義/但云古尚)
(書說不言古文/尚書案語未是/十五頁/上七行)依(本/無/下十/行)天圓(本作/圜/十/八)
(頁上/十行)内恐(下本有/而字/卄一頁/下二行)厭飫(本作/飽飫/卄五頁/下六行)本(本/作)
(本/諸/下七/行)釜二(上本有下/曰二字)本聘禮記十六斗曰籔(九/字)
(本雙行/小注/下八/行)此句無本(本小/注/卄六頁/上三行)皆於古無本
(本小/注/上八/行)盈手(手本/作把)○卷四(十五頁/下一行)譌(本作訛/後同此/下/八)
(行)小注(凡云段某案者重刻此書皆不必存此條尢未/明析由輈以下謂輈之在輿下軸上者非泛謂)
(輈也古者輿之下兩/輪之閒正空處曰軌/十九頁/下四行)欣隱焮迄(本作焮隱欣/迄蒙上文而)
(言故曰焮隱欣迄又先焮於隱者由去而上/而平也聲音之理平上爲一類去入爲一類/下七/行)欣
隱焮迄(本作隱焮臻櫛四字上文云惟上聲隱韵去聲/焮韵兼二等三等其二等/齔等字郎臻櫛二)
(韵之上去也亦以字少不別立部目此正臻櫛與隠焮/關通之理也故欣隱焮迄宐與眞諄臻軫準震稕質櫛)
(術同用而不當與文吻問物同用使隱焮與臻/櫛相關通者至於隔絕此條所改四字大誤/卄七/頁下)
(七/行)剏(本作/創/卄八頁/上八行)王伯厚(木作深寧叟/下十行同/卅頁上/五行)虞
夏書(本作/虞書/下八/行)莫究(下本有所以/二字句絕)○卷五(二頁上/九行)定
四(本作正先生嘗言正字/好從史記作正四時/七/頁)分析數十章(語不/的/十/五)
(頁上/二行)夜半(下本有/乃字)○卷六(三/頁)書水經注後(此篇刪去二/百餘字以其)
(語巳見於前篇也古人文不嫌/複見經傳内複見者亦多矣/十二頁/上五行)池北對汪陶
縣之故城南池水又東北注桑乾水爲㶟水(本作池北/對􁐨陶縣)
(之故城又東北注㶟水今本多添七字又􁐨作汪按水/經注北對􁐨陶縣之故城先生挍語曰􁐨古汪字此下)
(近刻衍南字何以依近刻增南字也且先生/上句既云池北對矣何得下句又出池水字/十三頁/下八行)
雨盛(本作/雨甚)○卷七(九頁上/五行)溷(本作/混)○卷八(四頁下/八行)存其
心湛然(梓人脫湛/然二字/五頁下/六行)粗(本作/觕/六頁上/一行)以生以
息(四字本無按先生論文摠主不整齊良農以蒔刈良/醫任以處方承卉木之性言猶以馴以豢承飛走蝡)
(動之/性也)良農任(任字本無增之者/欲與下句整齊耳/七頁上/九行)其生於心(本/作)
(生於/其心/下一/行)生於心(下本有/也字/下二/行)爲蔽己(本作爲蔽/之以己刪)
(之以二/字大誤)失爲固(本無/爲字/下七/行)得而止(而本作所/孔刻亦誤/八/頁)
(下一/行)反於是而害仁(本作反是/而害於仁/下八/行)動止應禮(鈔本/刻本)
(皆作動應止禮郭/璞賦曰動應無方/十四頁/上二行)對同己(本無此/對字/十七頁/八九行)
冣愛大戴禮記曰分於道謂之命道即陰陽氣化故可
言分惟分也故成性不同一語而易稱一陰一陽之謂
道中庸稱天命之謂性孟子辨別犬之性牛之性人之
性之不同豁然貫通(今刻刪曰字移一語二/字於道即陰陽之上/卄頁下/三行)
尊卑(本作/卑尊)○卷九(三頁下/四行)亦高祖之孫(此下本有祖父/之從父昆弟之)
(親也十字今刻據注刪之按疏云云祖父之從父昆弟/之親者目注而言是注本有此十字甚明轉寫失之此)
(與上文注曾祖昆弟之親也相儷曾祖昆弟之親則高/祖之子也祖父之從父昆弟之親亦高祖之孫亦者亦)
(上文而言又令經下文族父母爲高祖之曾孫族昆弟/爲高祖之􁄣孫皆省文互見故徑接云則高祖有服明)
(矣此十字先生校補冣精但當在亦高祖之孫五字之/上疏又云然則又云族祖父者鄭意以族祖父者上連)
(祖父之從父昆弟爲義故下句云亦高祖之孫/如此文理乃明順今本不可讀附舉正於此)○卷十
(三頁上/九行)此(本/無/上十/行)漢之(本無/之字)宋之(之本/作子/下一/行)詞
(本作辭/全書同/五頁上/九行)大著(下本有/作字/六頁上/二行)禎(本作/徵/下/十)
(行)獨抱遺(本無/獨字/十頁下/五行)江氏轉虞韵入矦(本作轉虞/韵字入矦)
(先生自記於上方云顧氏轉侯韵入虞是全轉故無字/字江氏轉虞韵字入矦是有轉有不轉按即此一字可)
(見文章整齊錯綜皆因其理勢之自然非有意爲之也/如良農以蒔刈良醫任以處方醫師之良者聖人命掌)
(醫故曰任農夫雖不良者不禁其蒔刈故不曰任先生/吐辭爲經其不整齊處􁆴不可議改後之重刻此書者)
(須得吾說/而復其舊)○卷十一(二頁上/二行)不多(本作不/一二/九頁上/一行)所
損(本無/所字/十二頁/上三行)山陰義莊序(題下本有代冀寧道徐/浩六小字此與代程虹)
(宇爲程氏祀議一也今刪去五字則篇中浩/字吾族字先大夫字皆無著且浩之美不傳/十五頁/下一行)
後本有江愼修語一則今删(十六頁/上十行)明(本作/期/卄頁/上六)
(行)鄭氏卓然(本作鄭康成/氏尢卓然/卄一頁/上六行)一師以(本無/以字/下/二)
(行)藁(俗字也/本作槁)○卷十二(二頁上/九行)軍嘉賓(本作賓/軍嘉/五頁/上四)
(行)父兄者(本無/者字/十三頁/上五行)几上(本作/上几/卅七頁/上十行)某(當作/禮即)
(松茂道/禮也)刻版既成不欲多剜損故箋其後如此得此書
者尚依此硏朱校改以俟重刊乾隆壬子八月段玉裁
記
戴東原集卷弟一
　四庫館纂修官翰林院庶吉士戴震譔
　　　河閒獻王傳經考
　　　周易補注目錄後語
　　　尙書今文古文考
　　　書顧命後
　　　書鄭風後
　　　書小雅十月之交篇後
　　　書小雅後
　　　詩摽有梅解
　　　詩生民解
　　　周禮大史正歲秊解一
　　　周禮大史正歲秊解二
　　　大戴禮記目錄後語一
　　　大戴禮記目錄後語二
　　　春秋改元卽位考上
　　　春秋改元卽位考中
　　　春秋改元卽位考下
　　　周之先世不窋巳上闕代系考
河閒獻王傳經考(刻石河閒府/獻王祠左壁)
漢初六􁹘散而復集文帝時詩始萌芽獨有魯詩景帝
時有齊詩韓詩而毛公爲詩故訓傳三十卷鄭康成六
􁹘論云獻王號之曰毛詩漢書儒林傳贊武帝立五經
博士書歐陽禮后易楊春秋公羊僅臚四經者魯齊韓
三家之詩巳立文景閒矣趙岐孟子題辭曰文帝欲廣
文學之路論語孝經孟子爾雅皆置博士此事史家闕
略不載又曰後罷傳記博士獨立五經葢言罷於武帝
也宣帝㪅立大小夏侯尙書大小戴禮施孟梁丘易穀
梁春秋元帝立京氏易平帝立左氏春秋毛詩逸禮古
文尙書而周官經劉歆末秊知周公致太平之迹(段玉/裁案)
(此迹字禮記/正義作道)迹具於斯始有傳者凡羣經傳記之先後
表見於漢大致可考如此今三家詩亾而毛詩獨存㫺
儒論治春秋可無公芉穀梁不可無左氏當景帝武帝
之閒六􁹘初岀羣言未定獻王乃立毛氏詩左氏春秋
博士識固卓卓景十三王傳稱獻王所得書皆古文先
秦舊書周官尙書禮禮記孟子老子之屬皆經傳說記
七十子之徒所論陸德明經典釋文序錄云景帝時河
閒獻王好古得古禮獻之或曰河閒獻王開獻書之路
時有李氏上周官五篇失事官一篇乃購千金不得取
考工記以補之陸引或曰者無明據也然本傳􁙀獻王
所得書首周官漢經師未聞以敎授馬融周官傳謂入
於秘府五家之儒莫得見是也其得自獻王無疑鄭康
成六􁹘論云河閒獻王古文禮五十六篇其十七篇與
高堂生所傳同而字多異記百三十一篇斯卽本傳所
􁙀禮禮記謂古文禮與記矣周禮六篇鄭亦繫之獻王
又爲陸氏得一證大小戴傳儀禮又各傳禮記往往別
有采獲出百三十一篇者殆居多司馬貞以今文孝經
爲獻王所得顔芝本是書本傳不􁙀雖顔芝河閒人不
必至獻王始得也獻王自著書􁹘文志有對上下三雍
宮三篇又與毛生等共采周官及諸子言樂事者作樂
記成帝時王禹獻二十四卷記者是漢志題曰王禹記
以別樂記二十三篇也史稱獻王學舉六􁹘王入朝獻
雅樂及對詔䇿所問三十餘事悉不傳凡獻王所得書
或亾或存其可知者如此
周易補注目錄後語
鄭康成始合彖象於經如今王弻本之乾卦後加彖曰
象曰者是也弻又分文言於乾坤後各加文言曰而自
坤卦巳後彖及象之論兩體者分屬卦詞後解爻詞者
逐爻分屬其後於是漢時所謂十二篇莫能言其舊孔
沖遠曰易經本分爲上下二篇彖象釋卦亦當隨經而
分故上彖一下彖二上象三下象四上繫五下繫六文
言七說卦八序卦九襍卦十鄭學之徒竝同此說漢書
􁹘文志曰易經十二篇施孟梁丘三家是十二篇三家
所同也儒林傳曰費直治易長於卦筮無章句徒以彖
象繫辭十篇之言解說上下經葢費氏易不自立故訓
章句其解說經卽用十篇之言明其當時之口講指畫
如此是十二篇費氏未嘗改也劉向以中古文易經校
施孟梁丘經或脫去無咎悔亾惟費氏經與古文同初
不聞劉向班固言其篇題與諸家異後人誤讀儒林傳
乃贋作費氏易省去彖象繫辭之目總以一傳字加於
彖象之首紛紛咎費氏改經不察之論也武帝時博士
之業易雖巳十二篇然㫺儒相傳說卦三篇與今文大
誓同後出說卦分之爲序卦襍卦故三篇詞指不類孔
子之言或經師所記孔門餘論或別有所傳述博士集
而讀之遂一歸孔子謂之十翼矣
尙書今文古文考
尙書二十八篇濟南伏生所傳後附益大誓一篇用當
時隷書寫之故稱今文尙書而景帝時魯恭王壞孔子
宅所得者多十六篇許叔重說文解字敘記六體書一
曰古文孔子壁中書也葢如商周鼎彞之書故稱古文
尙書以入於秘府未􁙀學官故謂之中古文伏生書無
大誓而史記乃云伏生求其書亾數十篇獨得二十九
篇殆因是時巳於伏生所傳內益以大誓共爲博士之
業不復別識言耳劉向別錄曰民有得大誓書於壁内
者獻之與博士使讀說之數月皆起傳以敎人劉歆移
書大常博士曰孝文皇帝始使掌故鼂䥘從伏生受尙
書尙書初岀屋壁朽折散絶大誓後得博士集而讀之
鄭康成書論曰民閒得大誓劉鄭所記可援以補史家
之略衞宏定古文尙書敘云(段玉裁案當作/詔定古文官書)伏生老不
能正言言不可曉使其女傳言敎䥘齊人語多與潁川
異䥘所不知者凡十二三略以其意屬讀而巳此不察
之說也濟南張生及歐陽生和伯實躳事伏生受書由
是書有歐陽大小夏侯之學史記及漢書皆曰秦時燔
書伏生壁藏之漢興卽以敎於齊魯之閒其非得之口
誦無女子傳言事甚顯白大誓外有百篇之序史記竝
見采錄前此大常蓼侯孔臧與安國書曰臧聞尙書二
十八篇取象二十八㝛何圖乃有百篇邪(案孔叢子僞/書不足據)
是大誓倂序爲伏生書所無明甚百篇舊次湯誓在臣
扈後咸有一德在湯誥後周官在立政前蔡仲之命費
誓在呂刑前孔沖遠曰鄭依賈氏所奏別錄爲次是也
古文尙書之出於漢代者儒林傳稱逸書得十餘篇劉歆
言逸書十六篇藏於秘府伏而未發蓺文志言以考二十
九篇得多十六篇荀悅漢紀言得古文尙書多十六篇武
帝時孔安國家獻之馬融書序言逸十六篇絶無師說其
篇名則鄭注書序逸篇之目舜典汨作九共大禹謨棄稷
(案正義曰馬鄭王所/據書序名爲棄稷)五子之歌胤征典寶湯誥咸有一德
伊訓伊陟(案舊作肆命今/從宋板書正義)原命武成旅獒冏命以此十六
卷合今文所有之二十九卷百篇之序一卷是爲􁹘文志
尙書古文經四十六卷九共析爲九則逸書凡二十四而
今文所有者析爲三十四盤庚大誓各分而三顧命分王
若曰巳下爲康王之誥也不數百篇之序故劉向別錄云
五十八篇桓譚新論云古文尙書舊有四十五卷爲五十
八篇􁹘文志雖數百篇之序增多一卷而四十六卷者一
卷篇亾鄭康成所謂武成逸篇建武之際亾適當其亾篇
故志厪稱五十七篇古文非博士所治是以謂之逸書
劉向劉歆班固賈逵校理秘書咸得見之民閒則有膠
東庸生之遺學建初延灮灮和中嘗詔選高才生能通
者以扶微學廣異義而後漢之儒如尹敏周防孔僖杜
林衞賈馬鄭傳是學不一人然賈馬鄭雖雅好古文其
作訓注亦但解其今文所立於學官者豈逸篇殘脫失
次不可讀歟逸書旣亾東晉元帝時梅賾乃奏上古文
尙書孔安國傳於二十八篇析爲三十一之外㪅析堯
典皋陶謨爲舜典益稷増多十九篇析爲二十五以傅
合五十八篇之數散百篇之序引冠篇首而分同序者
同卷異序者異卷亾篇之序􁙀次其閒爲四十六卷以
傅合􁹘文志所錄卷數葢莫由知聚斂羣書而爲之者
實始何人賾自言受之臧曹曹受之梁桺桺受之蘇愉
愉受之鄭沖而其說往往與王肅不異是又今之古文
尙書而非漢時秘府所藏經師所渉之十六篇矣
書顧命後
馬鄭王本分王若曰巳下爲康王之誥東晉晚出之古
文分王出在應門之內巳下爲康王之誥皆非也(案馬/鄭王)
(所傳眞古文/不得幷非之)考此篇自狄設黼扆綴衣至末踰秊卽位
事也必日前陳設故不書日踰秊卽位禮之大常不必
書日而知也大􁀇降收則受冊命畢而諸侯出廟門俟
王出在應門之內乃記卽位之儀顧命之篇其大端有
三羣臣受顧命一也踰秊卽位康王先受冊命二也適
治朝踐天子之位三也說者不察受冊命及出至路門
外應門內之治朝屬踰秊遂疑西方東方諸侯爲來問
王疾者則新喪內天崩地坼之痛而從容興荅必無是
情又不必論其他事之禮與非禮矣
書鄭風後
鄭􁙀於王之後者顧炎武曰自邶至曹皆周初之次序
先邶鄘衞殷之故都也次之以王周東都也何以知其
周初之次序邶鄘也晉而謂之唐也皆西周之舊也惟
鄭乃宣王所封中興之後始立其名於大師而􁙀於諸
國之先者鄭亦王畿之内也故次於王也桓公之時其
詩不存故首緇衣如顧氏說鄭之名􁙀在大師者西鄭
也國語鄭桓公有滅虢鄫等十邑之謀武公卒取之遂
居濟洛河潁之閒以始受封之鄭名之是謂新鄭又曰
東鄭今所繫詩東鄭之詩也鄭之名不改故大師所􁙀
亦不改也樂記魏文侯曰吾端冕而聽古樂則唯恐臥
聽鄭衞之音則不知倦子夏謂其所好者溺音許叔重
五經異義以鄭詩解論語鄭聲淫而康成駁之曰左傳
說煩手淫聲謂之鄭聲言煩手躑躅之聲使淫過矣其
注樂記桑閒濮上之音引紂作靡靡之樂爲證不引桑
中之篇明桑閒濮上其音之由來巳久凡所謂聲所謂
音非言其詩也如靡靡之樂滌濫之音其始作也實自
鄭衞桑閒濮上耳然則鄭衞之音非鄭詩衞詩桑閒濮
上之音非桑中詩其義甚明後儒謂變風有里巷狹邪
之作存之可以識其國亂無政左氏春秋鄭六卿餞韓
宣子於郊所賦詩固後儒所目爲淫奔之詞者豈亦播
其國亂無政乎若曰賦詩􁆴章則亦有當辨五常之際
本自相通或朋友兄弟夫婦之詩用之於君臣或男女
之詩用之於好賢然不可以邪僻之言加之君子鄙褻
之事誦之朝廷接之賓客據是􁆴之毛詩言變風止乎
禮義信矣
書小雅十月之交篇後
鄭康成氏箋毛詩云周之十月夏之八月也梁虞􁅴唐
傅仁均及一行竝推周幽王六年乙丑歲建酉之月辛
卯朔辰時日食宋劉原甫始疑爲夏正月近閻百詩尙
書古文疏證初亦用劉原甫説謂虞􁅴諸人傅會後旣
通推步上推之正合復著論自駁舊時之失然其言曰
康成考之方作箋又曰經解不可盡拘以理者此類是
也則又不然毛詩篇義云刺幽王箋乃謂當爲刺厲王
豈與所推合乎康成葢決以理而已趙子常云詩本歌
謡又多民事故或用夏正以便文通俗子常此論明詩
中用夏正者原無所拘滯然則十月之交篇舉斯時日
食以陳諫泥何例必取夏正而廢周一代正朔之大爲
不可用乎病在析理未精猥以爲經解不可盡拘以理
是開解經者之獘也國語幽王三秊西州三川皆震三
川竭岐山崩此詩所謂百川沸騰山冢崒崩高岸爲谷
㴱谷爲陵正指其事詩繫之幽王國語亦其一證古無
推日食㳒魏黄初巳後始課日食疏密及張子信而益
詳然唐宋推步家猶未能立㳒無舛有當食不食不當
食而食之謬說載在史志大致日月交食一事可以驗
推歩得失其有不應失在立㳒不失在天行也使有變
動失行則必不可以得其準無從立推之之常㳒矣或
日日食旣預推而得聖人畏天變之意何如曰此變其
縣象著明之常不必爲變其行度之常也豈有天變見
於上而聖人不恐懼修省者乎人君日食修德月食修
刑依乎陰陽立義無非敬天畏天之誠耳或曰詩言亦
孔之醜又言彼月而食則維其常此日而食于何不臧
何也曰此以王不知事天而但陳天變以諫戒也縣象
著明莫大乎日月猶有時蔽虧人君而可自謂無蔽無
足虧君德乎日君象月臣象日失其明俾晝作夜君德
如斯豈不甚醜冀王反己自責知其蔽而醜之則修德
而復乎常明之體矣
書小雅後
鹿鳴巳下二十二篇漢經師以爲正雅亾其詞者六故
鄭康成詩譜云小雅十六篇爲正經采薇出車杕杜漢
世有謂爲懿王時詩者據詩中曰天子曰王命毛鄭解
爲殷王徒泥正雅作於周初耳苟其詩得乎義之正而
爲治世之正事何必非正雅乎文王未嘗自稱王成康
以後昭穆共懿考夷厲宣八王而宣王命吉甫北征曰
玁狁孔熾則前此二百餘秊閒固不必無玁狁崛強之
事矣宣王之臣皇父謂南仲爲太祖豈必遠求南仲於
文王時與文王之臣亦未聞有南仲者南陔巳下則又
周初雅樂未可泥今之篇什弟次定作詩時世也
詩摽有梅解(丙戌)
毛鄭皆以此詩專爲女子秊二十當嫁者而言爲說本
周禮又皆以梅之落喩秊衰鄭則兼取梅落見巳過春
而至夏似迂曲難通集傳以爲女子貞信自守懼其嫁
不及時而有强㬥之辱豈化行之世女宐有此懼邪亦
非也古者嫁娶之期說𡵨而未定其以少長論者或主
於男三十女二十或目此爲期盡之㳒據詩禮證之男
子二十冠而字女子許嫁筓而字男子二十曰弱冠三
十日壯有室女子十有五秊而筓二十而嫁有故二十
三秊而嫁葢冠而後有室筓而可以嫁(春秋傳晉侯問/公秊季武子對)
(日會于沙隨之歲寡君以生晉侯曰十二秊矣是謂/一終一星終也國君十五而生子冠而生子禮也)男
自二十至三十女自十五至二十皆婚姻以時者也(譙/周)
(云男自二十以及三十女自十五以及二十皆得以嫁/娶先是則速後是則晚凡人嫁娶或以賢淑或以方類)
(豈但秊數而巳若必􁆌十秊乃爲夫婦是廢賢淑方類/苟比秊數而巳禮何爲然哉則三十而娶二十而嫁說)
(嫁娶之限葢不/得復過此耳)大戴禮記曰男八歲而齔(毁齒/也)十六然
後精通然後其施行女七歲而齔十四然後其化成(盧/辯)
(注云古者皆以二十三十爲婚/姻之秊十四十六爲嫁娶之期)此舉其端言之也墨子
書曰㫺聖王爲㳒曰丈夫秊二十毋敢不處家女子秊
十五毋敢不事人(王肅云前賢有言丈夫二十不敢/不有室女子十五不敢不有其家)此
舉其中言之也周官經媒氏掌萬民之判凡男女自成
名以上皆書秊月日名焉令男三十而娶女二十而嫁
凡娶判妻入子者皆書之中春之月令會男女於是時
也奔者不禁若無故而不用令者罰之此舉其終之大
限冒之也不使民之後期而聽其先期恐至於廢倫也
亦所以順民之性而民自遠於犯禮之行也周禮凡言
會者皆謂歲計日會中春令會男女者使其屬稽之覈
之三十之男二十之女貧不能婚嫁者許其殺禮殺禮
則媒妁通言而行謂之不聘不聘謂之奔故曰於是時
也奔者不禁奔之爲妻者也記曰聘則爲妻奔則爲妾
奔之爲妾者也買妾者納財而不用禮因其不聘故謂
之奔(左傳聲伯之母不聘穆/姜日吾不以妾爲姒)凡三十之男二十之女非
有故而後期者爲不用令非仲春不禁之時而不行六
禮者爲不用令國語句踐欲報吳誓其民曰女子十七
不嫁其父母有罪丈夫二十不取其父母有罪此志在
蕃育人民故限之使速婚若民之先期男十六而娶女
十四而嫁亦不聞古人有禁也凡有父母之命媒妁之
言如周禮中春許行之者皆男女以正者也其以日月
論者或主於起自仲春至仲夏猶承春末未遠過此則
止矣或主於起自季秋至仲春則禮殺而止夏小正二
月綏多士女說曰綏安也冠子娶婦之時也豳詩曰春
日遲遲采蘩祁祁女心傷悲殆及公子同歸采蘩夏小
正繫之二月而衞詩曰士如歸妻迨冰未泮言自納采
至親迎節次非可驟施從容用禮然也荀卿書曰霜降
逆女冰泮殺止(韓詩/傳同)殺止云者葢季秋之月農事僃收
婚嫁之禮漸舉至冰泮巳盛行仲春耕者少舍猶得合
男女之事是時從容用禮者固多其貧不能婚嫁者會
計其秊因以是時許其殺禮自是而後民急農事婚嫁
亦漸止矣周禮中春之令專爲不僃六禮之民糾察其
殺禮之由且三十之男二十之女至是盡許其殺禮婚
嫁過此豈有後期者哉凡婚嫁僃六禮者常也常則不
限其時月其殺禮不聘者權也權則限以時月夫婚姻
不使之六禮僃則禮敎不行夫婦之道闕而淫僻之罪
繁不計少長以爲之期則過其盛壯之秊而失人倫之
正不許其殺禮則所立之期不行旣殺禮而不限以時
月則男女之訟必生以是言之周禮三十二十之期及
中春之令昭然矣荒政之十曰多昏則又不計其秊不
限仲春而皆許殺禮者古人立中以定制女子卽過二
十亦未遽爲秊衰則知梅落非喻秊衰也梅之落葢喻
女子有離父母之道及時當嫁耳首章言十猶餘七次
章言十而餘三卒章言皆在頃筐喻待嫁者之先後畢
嫁也周禮所言者實古人相承之治㳒此詩所言卽其
見之民事者也錄之召南所以見治㳒之修明咸知從
令歟
詩生民解
此詩異說紛然秦漢閒儒巳莫能徵考治經所當闕疑
者也然其事關禮典之大又不可徒守闕疑之義合詩
禮綜覈之周禮亯先妣在亯先祖之前鄭注云周立廟
自后稷爲始祖姜嫄無所妃是以特立廟而祭之然則
周人特立姜嫄廟之意非后稷㪅無所祖而不得不妣
姜嫄一人乎至於魯葢亦立姜嫄廟謂之閟宮魯何以
作閟宮周立太廟事后稷別爲姜嫄立廟魯侯承祀見
於詩曰皇皇后帝皇祖后稷見於禮曰魯人將有事於
上帝必先有事於頖宮鄭注云吿后稷也吿之者將以
配天然則以周亯先妣推事后稷之義事之魯亦推事
后稷之義而事之乎帝繫曰帝嚳上妃姜嫄本失實之
詞徒以傅會周人禘嚳爲其祖之所自出國語禘郊宗
祖報五者禘郊與宗祖之名異有虞氏郊堯商人禘舜
禮記祭㳒易之以有虞氏郊嚳宗堯殷人禘嚳嚳在郊
禘未可知也虞舍其先世而宗堯是亂宗屬矣非也使
嚳爲周家祖之所自出何雅頌中言姜嫄言后稷竟無
一語上溯及嚳且姜嫄有廟而嚳無廟若曰履跡感生
不得屬之嚳則嚳明明非其祖之所自出曾謂王者事
祖禰之大義而可蒙昧其閒乎由是以言周祖后稷於
上㪅無可推后稷非無母之子故姜嫄不可無廟始祖
廟之外別立姜嫄廟不在廟制之數周禮亯先妣與天
神地示四望山川皆分用前代之樂亯先祖用周大武
此禮意之至微也無於禮者之禮也明乎禮可以通詩
詩美姜嫄曰克禋克祀以弗無子何也禋祀竝事天之
名德可以當神明然後能事天姜嫄無夫而生子故推
明其德之能禋祀上帝卽魯頌閟宮所稱赫赫姜嫄其
德不回上帝是依是也凡言德行至於能事天皆純粹
無疵之極詞克也者不負是事也以弗無子者許益之
云弗無之爲言有也如莫匪爾極者皆是爾極也求福
不回者求福之正也方社不莫者祭之早也其則不遠
者則之近也如許氏說無庸破弗爲祓然不直曰是以
有子而曰以弗無子反言以見其非理之常次章曰上
帝不寧不康禋祀居然生子何也古字丕皆作不前曰
以弗無子後曰居然生子莫知其由也氣化生人巳後
旣人類相生久矣忽有界乎氣化之際者而所生又非
常之哲人豈可謂之偶然乎莫明於言禋祀獲福之常
理以見哲人降生與降福無二理也聖人之所難言也
三章言生而棄之感其異然後收養之后稷之名棄以
此此必非設言也使未嘗棄而言之是誣也舊說祠高
禖祓除無子求有子及生子月辰又居側室肅戒不御
(箋云夙之/言肅也)若是則姜嫄有夫而求子反以生子歸之􁚜
跡決爲非父之子至於棄之是惑也非父之子矣又安
得以嚳爲父乎商人祖契於上亦㪅無可推故商頌言
有娀與周之但言姜嫄同不然何異知母而不知父舍
德行人事而詞渉禨􁀭怪迂商周之禮與詩咸悖矣稷
契之生旣皆非常或棄或否何也上古人心醇質以爲
不祥則棄不以爲不祥則不棄無他故也
周禮大史正歲秊解一(乙亥)
周之歴㳒掌於馮相氏占變掌於􁀇章氏而大史所掌
者歷日天時之書凡推步望氛不屬焉然又曰正歲秊
以序事據推歩言之乎非也爾雅夏曰歲商曰祀周曰
秊夏數得天故殷周雖改正朔仍兼用夏正周用夏不
用殷故舉歲秊不及祀歲也者夏時也以建寅爲孟春
秊也者周以建子爲正月也夏之歲周之秊不同而兼
用不可弗正之以序別其行事如祭祀田獵逆暑迎寒
之屬夏時繫仲春者周爲四月繫仲秋者周爲十月是
也鄭康成注中數曰歲朔數曰秊中數云者日躔發斂
一周凡三百六十有五日小餘不及四分日之一十二
分之自前中氣入後中氣三十日而有盈分朔數云者
月與日會以成一月凡十二月三百五十四五日有閏
月則三百八十四日日月同行謂之合朔自前朔距後
朔三十日而有虚分中朔之㳒馮相氏職之矣康成據
以别歲秊之名稽諸古籍未有明證矧夏時首建寅中
數起冬至建子是又二說之不可相通也然則偏據爾
雅得非孤證歟曰周禮有之其爲夏時之正月元日謂
之正歲正歲者猶曰歲之正始也凌人歲十有二月令
斬冰明夏時之十有二月也以周禮解周禮一書之中
無事於㪅端立異矣
周禮大史正歲秊解二
周禮之書曰歲終曰正歲曰春秋冬夏皆夏時也夏數
得天以夏時經紀庶事斯順而易明然周之頒朔必以
周正故用夏謂之歲用周謂之秊大史按其從夏時所
行之事合以周之歴日此之謂正歲秊以序事也後儒
或謂正月之吉亦夏時其說曰凌人掌冰政(杜子春改/政爲正屬)
(下/句)歲十有二月令斬冰三其凌十二月爲夏之十二月
則正月亦爲夏之正月舍此無證也余以謂周禮重別
歲秊之名直曰正月之吉則知爲周正月也不直曰十
有二月而曰歲十有二月加歲以明夏以別周則知爲
夏時也此周禮之義例也(他書不/必然)如正月之吉亦夏時
是無別於正歲而大司徒正月之吉始和布敎于邦國
都鄙又曰正歲令于教官郷大夫正月之吉受敎灋于
司徒退而頒之于其鄉吏使各以敎其所治正歲令羣
吏攷灋于司徒以退各憲之於其所治之國州長正月
之吉各屬其州之民而讀灋正歲則讀敎灋如初異正
月正歲之名而事不異其爲二時審矣凡言正月之吉
必在歲終正歲之前未嘗一䥘舉於後其時之相承正
月爲建子之月歲終爲建丑之月正歲爲建寅之月也
周之以建子爲正月一王正朔之大不可沒焉者也使
有夏無周周焉用改正朔哉周禮所志於官事無不僃
曾謂一王正朔之大可以空其事沒其文而使後人之
讀是書疑若周未嘗改正朔也者則周正爲大不美而
不可存也豈周之書哉今其書先之以正月之吉布政
之始也故曰始和謂始協調之繼之以正歲於是而後
得徧奉以行也六官之長有止言正月之吉不言正歲
者上之所愼在宣布之始也六官之屬有止言正歲不
言正月之吉者待上之宣布乃齊同奉行也上之布之
必不能一日而徧王畿千里之廣下之奉行又同用是
日惡能相及乎哉是故因時制其宐以建子之月宣布
自上一王正朔之大旣非闕然無事以建寅之月百職
咸舉夏數得天復順其序而不違孔子論爲邦用夏時
而作春秋必奉周周禮用正歲以合天而必先正月之
吉以著正朔其義一而巳矣
大戴禮記目錄後語一
鄭康成六􁹘論曰戴德傳記八十五篇隋書經籍志曰
大戴禮記十三卷漢信都王太傅戴德撰今是書傳本
卷數與隋志合而亾者四十六篇隋志言戴聖刪大戴
之書爲四十六篇謂之小戴記殆因所亾篇數傅合爲
是言歟其存者哀公問及投壺小戴記亦􁙀此二篇則
不在删之數矣他如曾子大孝篇見於祭義諸侯釁廟
篇見於襍記朝事篇自聘禮至諸侯務焉見於聘義本
命篇自有恩有義至聖人因教以制節見於喪服四制
凡大小戴兩見者文字多異隋志巳前未有謂小戴删
大戴之書者則隋志不足據也所亾篇目不存或兩見
實多耳然因隋志而知隋唐閒所存巳厪三十九篇史
繩祖謂大戴記襍取家語之書其說不然家語王肅所
私定竊取其書爲之史氏誤連讀公冠篇孝昭冠辭爲
成王冠辭而云祝辭內有先帝及陛下字周初豈有此
家語止稱王當以爲正此史氏不審章句謬加譏評也
王肅襲取爲冠頌巳章句不辨家語襲大戴非大戴取
家語就此一條亦其明證
大戴禮記目錄後語二
右太傅禮見存三十有九篇不題作注人姓名朱子引
明堂之說二九四七五三六一八鄭注曰㳒龜文以注
爲康成作也惟王伯厚指爲盧景宣辯之注是書自漢
迄今注獨此一家而脫誤特多余嘗訪求各本得舊本
五參互校正今春正月盧編修召弓以其校本示余又
得改正數事盧編修本所失者則余五本中或得之若
疑文闕句無從考得姑俟異日鄭康成注學記引武王
踐阼孔沖遠以師尙父亦端冕及西折而南皆爲鄭所
加又丹書之言曰敬勝怠者強怠勝敬者亾瑞書則曰
敬勝怠者吉怠勝敬者滅義勝欲者從欲勝義者凶今
各本不與沖遠所見同殆俗儒未省照徒據鄭孔稱引
竄改也公冠篇太子儗焉各本譌作天子吳幼淸儀禮
逸經亦然幸盧注可考其公冠之譌爲公符王伯厚困
學紀聞巳莫是正許叔重五經異義論明堂稱戴記禮
說盛德記語在今明堂篇中魏書李謐傳隋書牛閎傳
俱稱盛德篇或稱泰山盛德記葢隋唐巳前故書無所
謂明堂篇者今目錄兩七十四晁公武亦云然陳振孫
云兩七十二熊朋來吳幼淸皆云兩七十三此盛德第
六十六後篇題竄改之證朱子稱引明堂不稱盛德自
唐宋閒巳分合竄易非復前人之舊舉若斯矣書十有
三卷凡五卷無注卷之四卷之五立事至天圓十篇篇
題竝冠以曾子卽漢􁹘文志之曾子書尙存於是卷之
九千椉四代虞戴德誥志卷之十一小辨用兵少閒王
伯厚以爲卽漢志孔子三朝記七篇中隔以卷之十篇
祑淆亂也注中徴引漢魏晉之儒有康成譙周孫炎宋
均王肅范甯郭象及楊孚異物志然則爲景宣注甚明
乾隆丁丑孟夏月戴震記
春秋改元卽位考上
卽位之禮先朝廟明繼祖也岀適治朝正君臣也事畢
反喪服喪未終也踰秊而後改元卽位春秋於內稱公
於外書爵未踰秊於內稱子於外書某子世變相尋未
踰秊旣葬卒哭而卽位焉踰秊乃改元諸侯之失禮也
因其旣嗣爵則書爵彼未嗣爵者而我以爵書可乎彼
旣嗣爵者而我不以爵書可乎立子以正君薨爲喪主
春秋卽正其爲君義素定也世子雖在喪未改元卽位
不可謂君臣之分未定也以篡返國者絕之不以國氏
以有正也公子爭國分非君臣不絕之無正也則以國
氏立子不以正未卽位不正其爲君義不素定也雖有
先君之命私也卽君位於朝然後成之爲君繼正卽君
位春秋書春王正月公卽位不於正月闕無事則不書
正月非朔則書日(定/公)繼正之變文書春王正月以存其
事不書卽位以表微(隱/公)繼故卽君位經國之體不可以
巳也踐其位者宐有㴱痛之情春秋書春王正月以存
其事不書卽位以見其情(莊公閔/公僖公)繼故之變文則書卽
位繼故而書卽位以不書卽位者比事類情是爲忍於
先君也
春秋改元卽位考中
先君雖未葬旣踰秊則書爵桓十三秊書衞矦成三秊
書宋公衞侯是也書爵與國內稱公同文公成公皆先
君未葬春秋書曰公卽位踰秊也(旣葬踰季/不必論矣)雖旣葬猶
日子文十八秊書子卒僖二十五秊書衞子未踰秊也
(未葬未踰秊/不必論矣)是故諸侯卽位以踰秊爲􁆴不斷於葬未
葬有旣葬未踰秊而書爵者乎宣十秊書齊矦(秋季孫/行父如)
(齊聘新君/初卽位)成四秊書鄭伯旣卽位嗣爵矣春秋不得而
書子也其變禮也不知所始始變禮者不恤人言必有
所託(如傳言晉于/是始墨之類)春秋獨齊鄭各一見之爲左氏學者
不察此之失禮而議夫未葬踰秊書爵者是文公成公
書公卽位胥可議也文十四秊齊公子商人弒其君舍
先君未葬未卽位而書君義素定者也書君不與書爵
同不可以爵書者可以正其君臣之分也僖九秊晉里
克殺其君之子奚齊義不素定而未卽君位也十秊晉
里克弒其君卓哀六秊齊陳乞弒其君茶踰秊卽君位
而後得爲君此義明而嗣立之際嚴桓十五秊鄭世子
忽復歸于鄭昭二十二秊王子猛卒忽在外五秊未卽
位而出奔歸不得書爵天下聞鄭世子忽不聞鄭伯忽
也書世子亦以正其復國也王子猛未即位稱王而於
前曰王猛何也不可曰周故曰王言周是天下外周也
言王是天下一於王也猶東都之詩謂之王風不可謂
之周諸侯目王畿之詞非天王之號(天王及諸侯國內/稱公皆下謂上之)
(尊稱謂之號公侯伯子男五等謂之爵君/則上下之定分先儒國內僭稱公之說非)春秋凡書王
詞從同(猶列國之書其國先/儒王不稱天之說非)以號乃曰天王(猶列國/之書爵)王
人與􁙀國書人同爲微者王猛與鄭忽同爲以國氏茍
旣正其號曰王後不得又曰王子矣桓十秊突歸于鄭
不以國氏簒詞也旣不以國氏故不曰入曰歸何也明
其鄭之公子也莊九秊齊小白入于齊以國氏者其爭
國爲奪哀六秊齊陽生入于齊君廢正立不正返而爭
國亦使之同於奪子糾小白皆齊侯之弟不以立子之
㳒論者也是以突不書鄭而小白則繫之齊
春秋改元卽位考下
隠何以不書卽位終隱之身自以爲攝不忘先君之命
故春秋表微而不書莊閔僖何以不書卽位穀梁氏曰
先君不以其道終則子弟不忍卽位也杜氏曰雖不卽
君位而亦改元朝廟與民㪅始余以謂非也君臣之位
不可不正正君臣之位不可不有始卽位者正君位之
始云爾夫位命之天子承之始封之君非先君一人之
位雖先君不有其終新君不可不有其始不卽君位於
改元之初及其視朝將不正朝位乎苟視朝然後卽君
位豈得無㴱痛不忍之情然則改元之初而卽君位於
㴱痛不忍之情何傷彼所謂不卽君位者迨至視朝終
不得避君位也則初視朝乃其卽君位之始何進退失
據乎不廢改元朝廟與民㪅始而廢正百官非義也用
是言之春秋十二公皆行卽位之禮魯史記皆書卽位
也葢繼弒君大變也典禮所無繼弑君不書卽位史㳒
所無君子修之以爲㴱痛之情異於繼正是以不書不
書而仍不沒其卽君位之事於春王正月之文見之桓
宣書卽位何也穀梁氏曰繼故而言卽位則是與聞乎
弒也余以桓之事考之左氏言討寪氏有死者是欲掩
隠之見弒而不可方詐爲自掩之計治斯獄矣使繼故
不忍卽君位處大變者無敢或異一行其禮則爲忍於
先君何所快於行卽位之禮而顯示國人以與聞乎弒
哉桓將不行卽位之禮必矣春秋始乎隱其事之値於
變者三焉諸侯無再娶之文惠公失禮再娶於是桓爲
大子然又非隠所得而追議於先君也上卿爲攝主禮
也(見曾/子問)居上卿之位攝行君之政生不稱公死不稱薨
隠嗣爵改元非攝主比也繼世之君盡臣諸父兄弟隠
旣立而猶奉桓爲太子異於君臣之體者也魯之禍惠
公啟之也明乎嗣立卽位之義君臣父子夫婦昆弟之
閒其盡矣乎
周之先世不窋巳上闕代系考
周自公劉始居豳書傳闕逸莫能詳其時世考國語史
記所錄祭公謀父諌穆王曰㫺我先王(俗本國語脫去/王字宋本及史)
(記竝/有)世后稷以服事虞夏及夏之衰也棄稷弗務我先
王不窋用失其官而自竄於戎狄之閒葢不窋巳上世
爲后稷之官不知凡幾傳至不窋然後失其官也夏之
衰疑値孔甲時史記稱孔甲淫亂夏后氏德衰諸侯畔
之殆后稷之官及有邰之封此時乃相因而失諸侯㑴
奪天子不正之是以遠竄禹至孔甲三百餘秊史記十
一世十四君則有邰始封至不窋亦且十餘世周本紀
曰封棄於邰號曰后稷別姓姫氏后稷之興在陶唐虞
夏之際皆有令德后稷卒子不窋立不窋末秊夏后氏
政衰厺稷不務不窋以失其官而奔戎狄之閒不窋卒
子鞠立鞠卒子公劉立史記不曰棄卒而曰后稷卒且
上承后稷之興在陶唐虞夏之際皆有令徳此書㳒也
世次中闕莫知其名繼棄而爲后稷謹修其官守以至
不窋是不一人故曰皆有令德及冣後爲后稷者卒其
子不窋立末秊而失其世世守官微竄之際殆不絕如
縷典文牒記一切蕩然雖公劉復立國於豳後巳無舊
人能追先世之代系故國語稱十五王不數其皆有令
德而世后稷者漢劉敬對高帝曰周之先自后稷堯封
之邰積德累善十有餘世公劉避桀居豳所謂積德累
善十有餘世與本紀皆有令德之文是漢初相傳咸知
不窋巳上代系中隔矣其曰避桀者傳聞異詞(毛詩云/遭夏人)
(亂迫逐/公劉)而繫之桀時則近之湯代桀至紂十七世據國
語史記公劉至文王十二世(世本十/六世)孔甲之後帝皋帝
發帝桀不窋之後鞠公劉此代系不相遠者㫺人致疑
於自契至湯十四世自后稷至文王十五世湯文相厺
隔商之六百祀使知周之先自不窋上闕代系不得而
數斯可無惑也國語曰孔甲亂夏四世而殞則周人言
夏之衰指孔甲不指太康甚明以地考之豳在邰北百
餘里邰今西安府武功縣豳今邠州不窋所竄又在豳
北二百餘里今慶陽府安化縣有不窋城不窋遭迫逐
自邰而遠竄公劉力能自興於是恖舊土聚糧治兵而
來用復后稷之封故詩曰悤輯用光又曰渉渭爲亂是
有邰故封至公劉而復邰在渭北非得邰無由絕渭而
南也岐山亦在其邦域之中不處於邰者地邑民居以
人與時之宐而巳
戴東原集卷弟一
戴東原先生年諩
　　　　　　　　　　弟子金壇段玉裁編
世宗憲皇帝雍正元年癸卯先生生
　先生諱震字東原曾祖景良祖寧仁贈文林郞父弁
　封文林郞世居休寧隆阜妣朱氏贈孺人先生以十
　二月己巳生邑里之居第
二年甲辰二歲
三年乙巳三歲
四年丙午四歲
五年丁未五歲
六年戊申六歲
七年己酉七歲
八年庚戌八歲
九年辛亥九歲
十年壬子十歲
先生是年乃能言葢聰明蘊蓄者深矣就傅讀書過
　目成誦日數千言不肯休授大學章句至右經一章
以下問塾師此何以知爲孔子之言而曾子述之又
　何以知爲曾子之意而門人記之師應之曰此朱文
　公所說卽問朱文公何時人曰宋朝人孔子曾子何
　時人曰周朝人周朝宋朝相去幾何時矣曰幾二千
　年矣然則朱文公何以知然師無以應曰此非常兒
　也
十一年癸丑十一歲
十二年甲寅十二歲
十三年乙卯十三歲
高宗純皇帝乾隆元年丙辰十四歲
二年丁巳十五歲
三年戊午十六歲
四年己未十七歲
　先生十六七以前凡讀書每一字必求其義塾師略
　舉傳注訓詁語之意每不釋塾師因取近代字書及
　漢許氏說文解字授之先生大好之三年盡得其節
　目又取爾雅方言及漢儒傳注箋之存於今者參伍
　攷究一字之義必本六書貫羣經以爲定詁由是盡
　通前人所合集十三經注疏能全舉其辭先生嘗謂
(玉裁)曰余於疏不能盡記經注則無不能倍誦也又
　嘗曰經之至者道也所以明道者其辭也所以成辭
　者字也必由字以通其辭由辭以通其道乃可得之
　此則先生說經竱本肈始於小學而其敏且專可知
　矣又按先生丁酉正月與(玉裁)書曰僕自十七歲時
　有志聞道謂非求之六經孔孟不得非從事於字義
　制度名物無由以通其語言宋儒譏訓詁之學輕語
　言文字是猶渡江河而棄舟楫欲登高而無階梯也
　爲之三十餘年灼然知古今治亂之源在是
五年庚申十八歲
　隨父文林公客南豐課學童於邵武
六年辛酉十九歲
　經學益進
七年壬戌二十歲
　是年自邵武歸同邑程中允(恂)一見大愛重之曰載
　道器也吾見人多矣如子者巍科碩輔誠不足言婺
　源江愼修先生(永)治經數十年精於三禮及步筭鐘
　律聲韵地名沿革愽綜淹貫巋然大師先生一見傾
　心取平日所學就正焉
八年癸亥二十一歲
九年甲子二十二歲
　是年長至日成籌筭一卷首乘次除次命分次開平
　方次籌式爲橫籌反對兩句股略舉經籍之資於筭
　者推衍成帙爲治經之士覽觀自敘云爾後增改其
　書更名策筭孔戸部(繼涵)以附九章筭術者是也凡
　學九章者必發軔於此
十年乙丑二十三歲
　是年孟冬成六書論三卷孟冬自序先生以六書轉
注之爲互訓失其傳且二千年言六書者譌謬日滋
　爲此書辨之今其稿未見故不箸錄而存此敘可得
其涯略六書論者論百家言六書者皆多繆說也若
荅江愼修先生書則專辨言轉注者之繆也是時先
生得於小學者深六書中轉注許氏以考老釋之後
　儒多不解先生有荅江先生論小學書言周禮六書
　劉歆班固云象形象事象意象聲轉注假借鄭眾云
　象形㑹意轉注處事假借諧聲說文序稱一指事二
　象形三形聲四會意五轉注六假借許氏冣爲得其
　次弟許氏說轉注曰建類一首同意相受考老是也
　後人不得考老之義以字形左回右轉釋之冣爲紕
　繆其他或分諧聲當之或分假借當之皆不可通震
　謂考老二字屬諧聲㑹意者字之體引之言轉注者
　字之用轉注之爲言猶曰互訓云爾說文於考字訓
　曰老也於老下訓曰考也是以序中論轉注舉之大
　致造字之始事與形兩大端而巳文字旣立則聲寄
　於字而字有可調之聲意寄於字而字有可通之意
　是又文字之兩大端也由是之於用數字共一用者
　曰轉注一字具數用者曰假借是又用文字者兩大
　端也六者之次弟出於自然震所以信許叔重論六
　書必有師承也江先生得其書謂眾說紛紜得此論
　定誠無以易(按先生此書作於何年未可詳而六書/論成於乙丑則此書當附見於乙丑)
十一年丙寅二十四歲
　是年考工記圖注成後序云柔兆攝提格日在南北
　河之閒東原氏書於游蓺塾
十二年丁卯二十五歲
　是年仲春成轉語二十章自序見文集人口始喉下
　底唇末按位以諩之爲聲之大限五小限各四於是
　相參伍而聲之用葢備昔人旣作爾雅方言釋名先
　生謂猶缺一卷書剏爲是編用補其闕俾疑於義者
　以聲求之疑於聲者以義求之(玉裁)按此於聲音求
　訓詁之書也訓詁必出於聲音惜此書未成孔檢討
(廣森)序戴氏遺書亦云未見
十三年戊辰二十六歲
　紀文達公考工記圖序曰戴君語予曰昔丁卯戊辰
　閒先師程中允出是書以示齊學士次風先生學士
　一見而嘆曰誠奇書也今再遇子奇之是書可不憾
　矣
　是年娶孺人朱氏
十四年己巳二十七歲
　先生有爾雅文字考十卷自序(見文/集)云余謂儒者宜
　自爾雅始取而讀之殫心於兹十年偶有所記懼過
　而旋忘錄之成袟爲題曰爾雅文字考若干卷亦聊
　以自課而巳若考訂得失折衷前古於爾雅萬七百
　九十一言合之羣經靡所扞格姑俟諸異日按是書
　未知何年所成據於兹十年之語則自十七歲有志
　聞道潛心訓詁始成書葢在戊辰己巳庚午閒也曰
　姑俟諸異日則意有未滿之辭然先生之於小學始
　基之矣書稾藏曲阜孔戸部家蘇州吳方伯蠡濤(俊)
　者先生壬午同年也戸部旣殁方伯之子(慈鶴)就其
　家取諸戸部長子博士(廣根)云將付梨棗今書稾尚
　在吳處未刊
十五年庚午二十八歲
十六年辛未二十九歲
　是年補休寧縣學生
十七年壬申三十歲
　是年注屈原賦成歙汪君(梧鳳)庚辰仲春跋云自壬
　申秋得屈原賦戴氏注九卷讀之可證也先生嘗語
(玉裁)云其年家中乏食與麵鋪相約日取麵爲饔飱
　閉戸成屈原賦注葢先生之處困而亨如此此書音
　義三卷亦先生所自爲假名汪君句股割圜記以西
　法爲之注亦先生所自爲假名吳君(思孝)皆如左太
　沖三都賦注假名張載劉逵也
十八年癸酉三十一歲
　是年詩補傳成有序在癸酉仲夏
十九年甲戌三十二歲
二十年乙亥三十三歲
葢是年入都冬紀文達公刻考工記圖注成　程易
　田云是年假館紀尚書家所作句股割圜記丁丑南
下戊寅溪南吳行先付刻　是年以方言寫於李燾
許氏說文五音韵諩之上方自題云乙亥春以楊雄
方言分寫於每字之上字與訓兩寫詳略互見(玉裁)
按所謂寫其字者以字爲主而以方言之字傅說文
之字也寫其訓者以訓爲主而以方言之訓傅說文
之字也又或以聲爲主而以方言同聲之字傅說文
所謂詳略互見者兩涉則此彼分見一詳一略因其
　便也先生知訓詁之學自爾雅外惟方言說文切於
　治經故傅諸分韵之說文取其易檢旣入四庫館纂
　修取平時所校訂遍稽經史諸子之義訓相合及諸
　家之引用方言者詳爲疏證令此書爲小學斷不可
　少之書奉　命刻聚珍板惠海内而此分寫本者乃
　艸剏之始也分寫本(玉裁)自庚寅己丑假觀遂攜至
　玉屏壬辰入都拜先生於洪蕊登京寓先生索此書
　曰分韵說文不足貴欲得所分寫方言耳(玉裁)旋入
　蜀竟以道遠難寄藏弆至今然假此書時未知重方
　言也乃始將讀說文耳今四十餘年於說文討論成
　書於方言亦窺閫奧何莫非先生之覺後覺哉　紀
　文達公考工記圖序曰乾隆乙亥夏余初識戴君奇
　其書葢先生是年訟其族子豪者侵佔祖墳族豪倚
　財結交縣令令欲文致先生罪乃脫身挾策入都行
　李衣服無有也寄旅於歙縣會館饘粥或不繼而歌
　聲出金石是時紀太史(昀)王太史(鳴盛)錢太史(大昕)
　王中翰(昶)朱太史(筠)俱甲戌進士以學問名一時耳
　先生名往訪之叩其學聽其言觀其書莫不擊節嘆
　賞於是聲重京師名公卿争相交焉金匱秦文恭公
　聞其善步筭卽日命駕延主其邸朝夕講論五禮通
　考中觀象授時一門以爲聞所未聞也文恭全載先
　生句股割圜記三篇爲古今筭法大全之笵其全書
　往往采先生說　是年秋有與王内翰鳳喈書說尚
　書光被四表孔傳光充也義本爾雅字當作桄作横
　按此書可見訓詁之學凡一字必徵之古而靡不條
　貫鳳喈後官光祿寺正卿名(鳴盛)又有與姚孝亷
　姬傳書論尋求遺經有十分之見有未至十分之見
　所謂十分之見必徵之古而靡不條貫合諸道而不
　畱餘議鉅細畢究本末兼察若夫依傳聞以擬其是
　擇眾說以裁其優出空言以定其論據孤證以信其
　通溯流而不目覩源泉所導循根而不手披枝肄所
　岐皆未至十分之見也以此治經失不知爲不知之
　義而徒增一惑以滋學者之辨也　先生學高天下
　而不好爲人師姬傳是時爲孝亷傾心先生之學欲
　奉爲師此書末先生繳其稱謂云非徒自顧不足爲
　師亦非謂所學如足下斷然以不敏謝古之所謂友
　葢分師之半無妨交相師以求十分之見苟有過則
　相規便是在人不在言斯不失友之謂　是年夏有
　周禮太史正歲年解二篇又有周髀北極璿璣四游
　解二篇　又有與方希原書大恉論文章必求其本
　求其本更有所謂大本大本旣得矣然後曰是道也
　非蓺也則凡馬班韓柳諸君子畢力以求其本者固
　又待大本以爲榮悴者也聖人之道在六經以聖人
　之道被諸文如造化之終始萬物也希原名(矩)先生
　同鄉同志者
二十一年丙子三十四歲
是年葢館於大宗伯高郵王文肅公第公子(念孫)從
　學今永定河道王君懷祖是也是時懷祖方受經而
其後終能得先生傳　是年冬有讀淮南洪保一篇
　云盧編修紹弓以其外王父馮山公先生(景)淮南子
洪保示予予讀其論古音有疑焉惜隋唐辨聲之法
之失傳也
二十二年丁丑三十五歲
是年識惠先生(棟)於揚之都轉運使盧君雅雨署内
文集内題惠定宇先生授經圖所云自京師南還始
覿先生於揚之都轉運使司署内者也　是年孟夏
有大戴禮記目錄後語内云今春正月盧編修紹弓
　以其校本示予又得改正數字又與王鳳喈書書後
　曰丁丑仲秋錢太史曉徵爲余舉尚書橫被一證見
　後漢書馮異傳此皆先生是年在都門之證也而沈
　學子文集序云彊梧赤奮若之歲余始得交於華亭
　沈沃田先生旣而同處一室者更裘葛似先生是年
　冬日出都在揚州交沈沃田沃田名(大成)華亭名士
　老客揚州以是知之與是仲明論學書當亦其時所
　作仲明名(鏡)是姓江陰人客遊於揚者欲索先生詩
　補傳觀之先生荅此書平生所志所加功全見於此
　亦以諷仲明之學非所學也仲明築室於江陰舜過
　山講學其人不爲先生所重故諷之　又先生有金
　山志一小冊當亦此時鹽運使盧君雅雨屬先生渡
　江所爲曾摘一節謂(玉裁)云余山上偶見奇景修此
　一段
二十三年戊寅三十六歲
　是年歙人吳行先名(思孝)爲序刻句股割圜記成記
其後曰總三篇凡爲圖五十有五爲術四十有九記
　二千四百十七字因周髀首章之言衍而極之以僃
　步筭之全　是年葢客揚州上年冬至是年夏皆在
揚也故沈學子文集序曰裘葛一更
二十四年己卯三十七歲
秋九月爲王蘭泉舍人作鄭學齋記　是年先生北
闈鄉試相傳考官欲令出門下而以不知避忌置之
　　是年有書小爾雅後一篇
二十五年庚辰三十八歲
　是年客揚州夏有沈處士(大成)戴笠圖題咏序　是
　年冬有與盧侍講紹弓書論校大戴禮事云大戴禮
　記刻後印校俗字太多恐傷板所有誤字曏未覈出
　姑正其甚者(玉裁)按校刻大戴禮葢卽揚州運使盧
　公(見曾)雅雨堂本也盧學士(文弨)先爲校訂刻旣成
矣先生復細校之故有庚辰冬辛巳夏兩與學士之
書臚舉應改之字今攷雅雨堂刻本凡庚辰札内所
舉者巳皆剜板改之皆先生所爲也其辛巳札内所
　舉皆未之改則先生巳離揚之故也用此知先生庚
　辰歲館於揚矣　是年冬又有與任孝亷幼植書幼
　植名(大椿)丙戌進士弱冠負奇才與先生書論禮先
　生以此箴之禮經所謂兄弟與昆弟立文大不同至
　先生而其義始箸　是冬屈原賦注刻成辛巳夏再
　與盧侍講書云去冬刻就屈原賦注屬舍弟印送是
　也按屈原賦注盧學士爲之序注七卷通釋二卷音
　義三卷凡十二卷歙汪(梧鳳)跋其後云自乾隆壬申
　秋得戴氏注讀之然則成於壬申秋以前壬申先生
　年三十耳而所詣巳如此戴氏遺書皆孔戸部(繼涵)
　刊板雖巳刻者皆重刊獨此書但有歙汪氏刊板而
　巳願好古者廣其傳焉
二十六年辛巳三十九歲
　是年夏有再與盧侍講書論校大戴禮事葢大戴禮
　一書譌舛積久殆於不可讀先生取雅雨堂刻一再
　讎校然後學者始能從事至癸巳　召入四庫館充
　纂修官取舊說及新知悉心覈訂其書上於先生旣
　殁後一月自後曲阜孔(廣森)太史因之作補注
二十七年壬午四十歲
　是年三月十三日江先生卒於家先生作江愼修先
　生事略狀次其治經要略箸書卷數　是年舉於鄉
　考官爲嘉興少司寇錢先生東麓諱(汝誠)大庾戴太
　史筤圃諱(第元)同考官爲金匱縣知縣靑田韓先生
　介屛諱(錫胙)錢韓二先生卽庚辰　恩科(玉裁)之座
　師房師也韓先生嘗語(玉裁)曰闈中閱東原卷文筆
古奧定爲讀書之士榜發竊自喜藻鑑不謬云
二十八年癸未四十一歲
是年春先生入都會試不第爲王君涵齋作詩比義
述序涵齋癸未進士王栗人(寛)之父也　不第後居
新安㑹館一二好學之士若汪(元亮)胡(士震)輩皆從
　先生講學(玉裁)與焉是時秦文恭公聞江愼修先生
　及先生之論元與魂痕當依三百篇析爲二殷韵當
　從唐人與眞同用上聲拯韵去聲證韵當分出獨用
　奏請刊正韵書薦先生與錢君曉徵任其事
純皇帝以相沿已乆未允也先生深明音韵其論韵之
　文有書玉篇卷末聲論反紐圖後有書劉鑑切韵指
　南後有顧氏音論跋有書盧侍講所藏宋本廣韵葢
　皆成於是年其夏遂出都矣　又按江先生古韵標
　凖例言云余旣爲四聲切韵表細區今韵歸之字母
　音等復與同志戴東原商定古韵標凖四卷詩韵舉
　例一卷分古韵爲十三部於韵學不無小補云江先
　生例言不志年月攷江先生卒於壬午三月則先生
　之佐助標凖在壬午以前可知先生丙申與(玉裁)論
　韵書云江先生撰古韵標凖時曾代爲舉艱鰥二字
　辨論其偏旁得聲江先生喜而采用之　是年往江
　右有鳯儀書院碑　先生大制作若原善上中下三
　篇若尚書今文古文考若春秋改元卽位考三篇皆
　癸未以前癸酉甲戌以後十年内作也(玉裁)於癸未
　皆嘗抄謄記先生嘗言作原善首篇成樂不可言喫
　飯亦別有甘味又言作改元卽位考三篇倘能如此
　文字做得數十篇春秋全經之大義舉矣又言尚書
　今文古文考此篇極認眞又學禮篇十三首不記是
　癸未前作抑癸未後作
三十年乙酉四十三歲
　是年秋八月定水經一卷自記云夏六月閲胡朏明
　禹貢錐指引水經注疑之因檢酈氏書展轉推求始
　知朏明所由致謬之故實由唐以來經注互譌如濟
　水經文東至礫溪南注文又東南礫石溪水注之水
　出滎陽城西南李澤東北注於濟世謂之礫石㵎卽
　經所謂礫溪矣經云濟水出其南非也今注重列爲
　經乃妄增字爲北礫溪南礫溪朏明從之不知注明
　言礫石溪東北注濟濟實過其北辨正經文不當云
　至礫溪南其無二礫溪固顯然也書中類此者不勝
　悉數今得其立文定例就酈氏所注考定經文別爲
　一卷兼取注中前後倒紊不可讀者爲之訂正以附
　於後是役也爲酈氏書還其脉絡非治水經而爲之
　也(玉裁)按此水經一卷今未箸錄然別經於注令經
　注不相亂此卷冣爲明晳後　召入四庫館纂修此
　書綱領不外乎是特於討論字句加詳耳(玉裁)昔年
　寫得此本并自記一篇固當鐫贈同志　是年入都
　過蘇有題惠定宇先生授經圖一篇見文集
三十一年丙戌四十四歲
　入都會試不第居新安會館　始(玉裁)癸未請業於
先生旣先生南歸(玉裁)以札問安遂自稱弟子先生
　是年至京面辭之復于札内辭之又有一札云上年
　承賜札弟收藏俟繳致離舍時勿勿檢尋不出在吾
　兄實出於好學之盛心弟亦非謙退不敢也古人所
　謂友原有相師之義我輩但還古之友道可耳今將
　來札奉繳觀於姬傳及(玉裁)之事可以見先生之用
　心矣直至己丑相謁先生乃勉從之朱文正公嘗曰
　汝二人竟如古之師弟子得孔門漢代之家法也
　入都時在蘇州借朱文斿(奐)所藏禮記注疏此書乃
　惠定宇先生依吳進士泰來所藏宋刊本校出凡爲
　卷七十與唐宋志合除此本外無不六十三卷者其
　字句不同處今本脫去連行無考處一一完善程太
　史魚門(晉芳)姚比部姬傳(鼐)及(玉裁)皆臨繕一部
　是年先生所著聲韵考四卷巳成同志傳寫凡韵書
　之源流得失古音之由漸明僃皆櫽括於此(玉裁)刻
　諸蜀中癸巳以後先生又取(玉裁)音均表之說支佳
　一部脂微齊皆灰一部之咍一部漢人猶未嘗通用
　晝然爲三補入論古音卷内李大令(文藻)刻諸廣東
　孔戸部(繼涵)又刻諸曲阜二刻與前刻詳略不同
　是年(玉裁)入都會試見先生云近日做得講理學一
　書謂孟子字義疏證也(玉裁)未能遽請讀先生沒後
　孔戸部付刻乃得見近日始窺其閫奧葢先生原善
　三篇論性二篇旣成又以宋儒言性言理言道言才
　言誠言明言權言仁義禮智言智仁勇皆非六經孔
　孟之言而以異學之言糅之故就孟子字義開示使
　人知人欲凈盡天理流行之語病所謂理者必求諸
　人情之無憾而後卽安不得謂性爲理　是年不第
　後館於裘文達公邸第文達公命子孫師之故直隸
　總督名(行簡)其徒也注詩周南召南名之曰杲谿詩
　經補注杲谿二字葢以自別於諸言詩者先生不隨
　俗爲別號天下稱東原先生而巳先是癸酉成詩經
　補傳巳而在揚州以此書之序及論鄭聲一條示是
　仲明仲明索觀詩補傳先生辭之作書與之論學而
　巳葢亦自恐於斯未信也至是始成二南改稱補注
　作詩本恉詳於某篇幾章幾句之下其體例猶舊也
　今二南箸錄而詩𥙷傳已成者不箸錄先生所謂每
　憾昔人成書太早多未定之說者於此可見
三十二年丁亥四十五歲
是年(玉裁)景山萬善殿敎習期滿住于戸部(雯峻)處
先生在京時枉駕過之四五月間(玉裁)出京矣　序
屈君魯傳刻九章筭術云予訪求九章二十餘年不
　可得擬永樂大典或嘗錄入書在翰林院中丁亥歲
　因吾鄉曹編修(文埴)往一觀則離散錯出思綴集之
未之能也出都後恒寤寐乎是及癸巳夏奉　召入
京師與修四庫全書躬逢　盛典乃得盡心纂次訂
其譌舛此序但云丁亥不言何時　客冬至京師葢
客江右而又入都其冬有送右庶子畢君(沅)赴鞏秦
階道序
三十三年戊子四十六歲
是年應直隸總督方恪敏公之聘修直隸河渠書一
　百十一卷未成會恪敏薨接任者前大學士楊公(廷)
(璋)不能禮敬先生辭之入都己丑春謂(玉裁)曰吾固
樂此不疲惜未能竟聞後莅事者請余君仲林(蕭客)
爲之恐其才不足予書經水支水先後延接皆按地
望地脉次弟不可稍移恐仲林不能耳先生殁後此
書淸稿一藏曲阜孔戸部府中一在直隸總督吳江
周公名(元理)家嘉慶己巳有吳江王(履泰)者捐納通
　判也其父乃周公之甥壻(履泰)因此得先生之書掩
　爲己有刪削幾半益以乾隆己丑以後事實易名畿
輔安瀾志繕寫進呈
上謂此有用之書也　命武英殿刊板　恩賞(履泰)同
　知發永定河試用先生嗣子中孚聞之之曲阜取原
　稿百十一卷入　都意欲辨正而無肎言於
上者中孚抑鬱攜歸以存(玉裁)所屬(玉裁)校刊(玉裁)謂
　我力能校而不能刊也其書首衛河七卷(今履泰改/永定河弟)
(一失先生自南/而北次弟之意)次漳水十一卷次滏水三卷次大陸
　澤五卷次寧晉泊一卷次虖沱河八卷次東西淀合
　唐河沙河滋河府河易水淶水淸河共三十一卷次
　白河合潮河榆河大通河共十九卷次薊運河合下
　淀河共九卷次陡河一卷次灤河合熱河一卷惟灤
　河熱河僅有綱領而條目未詳其他皆攷之古而無
不貫通核之近今而無不確實尚書禹貢周禮職方
春秋經傳之地名班之地理志酈之水經注以及歴
　代史事百家箸述　國朝典故辨別是非元元本本
　非恪敏不能聚儲其書籍非先生不能綜貫其條理
　惜恪敏云殂一簣未竣今
上一見卽謂有用之書刊板頒行
聖明鑒賞如日月之照臨地下有知定應涕泗感激至
　於小夫攘竊正天之欲顯此有用之書爲　國家水
　利農田利澤無疆之助而假手斯人在先生及恪敏
　應不以爲憾也特彼以不學妄爲刪改深可張目有
　力者應奏請重刊　先生自記云戊子余應方制府
　之請寓保定蓮花池園内適河閒同知黃君尋灤河
　源至方公以圖示余錄其所實歴及今地名如此按
　黃君方恪敏所使尋灤源者也以圖進呈黃名(立隆)
　見
純皇帝御製灤河濡水源攷證
三十四年己丑四十七歲
　入都會試不第　爲余仲林作古經解鉤沈序　是
年夏先生與朱文正公善文正時爲山西布政司使
先生偕(玉裁)往(玉裁)主講壽陽書院先生客文正署
中巳而汾州太守孫君(和相)聘修府志是年成汾州
府志三十四卷其書之詳核自古地志所未有志莫
難於辨沿革先生辨元和志一條中紛然不治者有
六詳見與曹給事(學閔)書先生考子夏設敎西河在
龍門西河不在汾州謁泉山箸作不可叚借也從晁
以道之說以汾州之目梁狐岐釋禹貢治梁及岐辨
舊說及蘇子瞻曾彥和閻百詩胡朏明之穿鑿詳晁
以道之所不能詳斥蔡仲黙引書耳食之病使學者
曉然知經文梁岐以下治冀州汾沁澤潞及其閒諸
　山澗谿谷不當牽合治河惟壺口爲治河耳修一志
而大經以明非細故也(玉裁)曾節抄府志例言圖表
沿革星野疆域山川古蹟將付諸梓以爲修志楷式
三十五年庚寅四十八歲
是年有代壽陽令龔君(導江)記洞過水一篇龔君方
　修壽陽志請先生點竄先生因爲辨正晉隋唐史壽
受二字之譌亂并爲審定目錄今手稾猶在(玉裁)處
　皆端楷也　是年夏(玉裁)銓得貴州玉屏縣未嘗拜
　別先生也葢先生尚羈山右聞銓得玉屏寄書到京
　言玉屏於地勢爲五嶺自西而東之脉又勗(玉裁)曰
　想風氣未開未必不可施政敎也其札可當送行一
　序藏弆日久而失之　先生之在山右也有代某作
　應州續志序有與曹給事書有沂川王君祠碑有于
　淸端(成龍)傳有張義士(瑛)傳有王亷士(敏)傳有荅朱
　方伯書有例贈宣武大夫王公(秀升)墓表有王輯五
　先生墓誌銘有代冀寧道徐君飛山(浩)山陰義莊序
　　是年爲孔戸部作重栞五經文字九經字㨾序戸
　部於戊子冬以拓本不能家有遂彫印又詳加攷正
　別爲卷附焉先生於都門序之　是年有查氏七烈
　女墓志銘云庚寅冬宛平松茂道查(禮)以烈女編寄
　予葢先生是年在都門待辛卯　恩科會試也
三十六年辛卯四十九歲
　是年會試不第後修汾陽縣志季冬有溫方如西河
　文彚序云己丑秋再至山西余至汾陽應太守孫公
　之召也屬纂次府志爲之考訂累日月今李侯復以
　縣志事邀之再至又有代某作董愚亭詩序壬辰(玉)
(裁)因公詿誤入都見先生案上有新修汾陽縣志舉
　一條相示云云今巳忘之汾州府志(玉裁)於盧學士
家得之縣志今不可得也
三十七年壬辰五十歲
是年自汾陽入京會試不第(玉裁)見先生於洪孝亷
(榜)寓宅　是年主講浙東金華書院刊自定水經注
至癸巳未及四之一而奉　召入都矣後在都踵成
　之今不用校語之本是也聚珍板本依舊時卷弟全
　載校語而經注相淆者悉更之得之者可以知宋後
本之無不舛誤自刻板本悉去校語悉將正文改定
　於注文循其段落每節跳起難讀處可一目了了而
　不分卷數爲十四冊以今所存水百二十三每水爲
　一篇以河汪爲綱按地望先後分屬於河江左右爲
　次得之者可以撇棄校訂專壹攷古善長之書合二
　本無遺憾矣自刻本有先生自序及曲阜孔戸部序
　與聚珍板同時而出者也　是年爲國子監丞任君
　領從名　高郵人作爾雅注疏箋補序任君自丙
　戌巳成書至此七年成定本請序　是年會試南歸
　與順德胡(亦常)同舟月餘(亦常)能好學得師者益都
　李君(文藻)門下士也　是年春有孟子趙注跋一篇
　見微波榭刻本　孟子字義疏證原稿名緒言有壬
　辰菊月寫本程氏易田於丙申影抄
三十八年癸巳五十一歲
　是年先生主講金華書院丁酉作六書音均表序云
　癸巳春(癸巳秋刻文/集作辛巳誤)寓居浙東取顧氏詩本音章辨
　句析而諷誦乎經文歎始爲之之不易後來加詳者
　之信足以補其未逮(謂言古音者崑山顧氏而/後江先生及玉裁之書)丙申
　荅段若膺論韵云癸巳春僕在浙東據廣韵分爲七
　類可證也
上開四庫館于文襄公以紀文達公裘文達公之言薦
　先生於
上
上素知有戴震者故以舉人　特召曠典也奉　召充
　纂修官仲秋至京師　是年裘文達公薨先生作墓
　志銘代于文襄公筆也
三十九年甲午五十二歲
是年十月先生校水經注成恭上　水經注自北宋
以來無善本不可讀先生讀此書旣久得經注分別
之例有三一則水經立文首云某水所出已下無庸
再舉水名而注内詳及所納羣川加以采摭故實彼
此相襍則一水之名不得不更端重舉一則經文敘
　次所過州縣如云又東過某縣之類一語實賅一縣
　而注則沿溯縣西以終於東詳記所逕委曲經據當
　時縣治至善長作注時縣邑流移是以多稱故城經
　無有言故城者也一則經例云過注例云逕不得相
　淆得此三例迎刃分解如庖丁之解牛故能正千年
　經注之互譌俾言地理者有冣適於用之書大典本
　較勝於各本又有道元自序鉤稽校勘凡補其缺漏
　者二千一百二十八字刪其妄增者一千四百四十
　八字正其臆改者三千七百一十五字
高廟褒嘉頒行御製詩六韵有云悉心編纂誠堪奬觸
　目研摩亦可親設以春秋素臣例足稱中尉繼功人
　葢先生之受
主知深矣顧此書自先生校定後宋以來舊刻必盡廢
　更數十百年後且莫知先生發潛之功故聚珍板足
貴好事者當廣其傳也　是年校九章筭術成九章
　筭術晉劉徽撰先生以世人罕有其書近時以筭名
者如王寅旭謝野臣梅定九諸子咸未之見丁亥歲
　因曹君竹虛入翰林院觀永樂大典知有是書病其
　離散錯出思綴集之而不能癸巳奉　召乃盡心排
纂成編併攷訂譌異附案語其注中所指朱實靑實
　黃實之類皆按圖而言圖旣不存則注猝不易曉因
　推尋注意爲之補圖以成完帙
純皇帝御製詩冠於端首　命聚珍板刊行而古九數
　之學大顯矣巳而屈君魯傳刻於常熟孔戸部復刻
　於曲阜云　按先生於水經注改正經注互淆者使
　經必統注注必統於經其功冣鉅此乃先生積久頓
　悟所成非他人能賛一辭也顧更正經注定於乾隆
　乙酉入都卽以示紀文達錢曉徵姚姬傳及(玉裁)不
　過四五人錢姚皆錄於讀本(玉裁)亦以明人黃省曾
　刊本依仿以硃分勒自此傳於四方矣杭州趙東濳
(一淸)精於地理之學研摩水經注者數十年但其校
　本從未至京師先生與趙雖或相聞未嘗相識其所
　業未嘗相觀也四庫館捜討遺書趙書亦得箸錄其
　書校正字句及剖析地理冣詳而更正經注一如戴
　本者葢趙精詣絕羣鄞全謝山太史七校是書深窺
　祕奥兩公交冣深或閉戸暗合或麗澤相取而其說
　往往與先生同是可以知著書精美不患千年後無
　校讎諟正之人而學問深醇卽未相謀面所言如一
　且趙書經錢塘梁處素(􁚜繩)校刊有不合者攈戴本
　㠯正之故今二本大段不同者少也　是年十月三
　十日與(玉裁)書蜀中云數月來纂次永樂大典内散
　篇於儀禮得張淳識誤李如圭集釋於筭學得九章
　海島孫子五曹夏侯陽五種筭經皆久佚而存於是
　者可貴也按所謂散篇者姚廣孝等編永樂大典以
　分韵爲綱領每書散置各韵中如儀禮士冠禮則入
　翰韵士昏禮則入元韵是也大典内禡韵之書亾故
　鄉射禮大射禮闕　是年十月校五經筭術成恭上
　五經筭術二卷舉尚書孝經詩易論語三禮春秋之
　待筭乃明者列之而推筭之術悉加甄鸞按三字於
　上故知是書甄鸞所撰也唐有李淳風注唐明筭科
　五經筭卽是書於永樂大典中得之先生校成恭上
　有提要一篇按先生乾隆甲子作策筭略舉經籍之
　資於筭者推衍成帙正與古人用意不謀而合也
四十年乙未五十三歲
　是年會試不第奉
命與乙未貢士一體殿試
賜同進士出身授翰林院庶吉士　四月校海島筭經
　成海島筭經亦晉劉徽撰唐李淳風注徽本以周禮
　九數中重差命名不名海島後人因卷首以海島立
　表設問遂改名之唐選舉志稱筭學生九章海島共
　限習三年試九章三條海島一條其書惟散見永樂
　大典中先生與九章同爲表章有提要一首(此年月/見聚珍)
(本)
　是年二月校儀禮識誤成儀禮識誤宋張淳撰朱子
　云號爲精密較他本冣勝於永樂大典内綴錄成編
　先生加案語正其得失俾瑜瑕不相揜有提要一首
(此年月見/聚珍本)
四十一年丙申五十四歲
四十二年丁酉五十五歲
　先生在四庫館所校定之書進呈文淵閣本皆具載
　年月銜名聚珍板亦載之而杭州文瀾閣寫本不載
　故不能詳者類述於此大抵皆癸巳以後丁酉以前
　五年所定也
　一曰周髀筭經此經爲筭學十書之首而三千年來
　學者昧其㫖趣先生謂此古葢天之法自漢以迄元
　明皆主渾天明時歐羅巴人入中國始稱別立新法
　然其言地圜卽所謂地法覆槃滂沱四隤而下也其
　言南北里差卽所謂北極左右夏有不釋之冰中衡
　左右冬有不死之艸是爲寒暑推移隨南北不同之
　故也其言東西里差卽所謂東方日中西方夜半西
　方日中東方夜半晝夜易處如四時相反是爲節氣
　合朔加時早晩隨東西不同之故也新法厤書述第
　谷以前西法三百六十五日四分日之一每四歲之
　小餘成一日卽所謂三百六十五日者三三百六十
　六日者一也西法出於周髀所謂天子失官學在四
　夷者歟而刻本脫誤多不可通古本五圖而失傳者
　三譌舛者一凡皆正之補之學者可以從事如道河
　積石源流正矣有提要一首(浙閣本五十/二年二月)
　一曰孫子筭經唐之選舉筭學孫子五曹共限一歲
　習肄舊本久佚從永樂大典裒集編次爲二卷朱錫
　鬯文集跋云出於孫武先生辨其非是有提要一首
(浙閣本未/寫月日)
　一曰張丘建筭經是書亦唐人明筭科十經之一也
　限一年業成此書久佚有毛晉汲古閣影鈔宋槧猶
　北宋時本先生詳加校勘補舊有圖今缺者四補脫
　字若干有提要一首(浙閣本五十/二年三月)
　一曰夏侯陽筭經唐選舉志所列筭書十種此亦居
　其一傳本久佚永樂大典内有之逐條割裂分附九
　章筭術各類之下幾不得其端緒幸有原序原目可
　攷先生尋繹編次條貫其文今裒輯排比又得元豐
　京監本釐爲三卷有提要一首夏侯陽者先生提要
　云隋人葢無可疑而跋孔體生所得影抄元豐監本
　云據宋史禮志載筭學祀典封晉張丘建成紀男夏
　侯陽平陸男又張丘建筭經序云夏侯陽之方倉定
　爲晉人新唐書蓺文志云韓延夏侯陽筭經一卷謂
　韓延所注本也韓延傳其學而以已說簒入之所定
　皆隋制延葢隋人此本卽延本非甄鸞注本也(據聚/珍板)
(提要乾隆四十一年二月恭/校上浙閣本五十年五月)
　按永樂大典内所得筭經五種九章海島孫子五曹
　夏侯陽也皆王寅旭謝野臣梅定九諸子所未見者
　先生悉心校正進呈
高宗純皇帝皆有　御製詩題其卷首刊行宇内
　一曰儀禮釋宫宋李如圭撰從永樂大典中錄存有
　提要一首(聚珍本四十二/年三月恭校上)
　一曰五曹筭經作者不知爲誰唐時明筭科孫子五
　曹共限一歲業成元明以來無刻本散見永樂大典
　内經文尚逐條完善先生參伍考校俾還舊觀遂爲
　絕無僅有之善本(五十一年六/月恭校上)
　一曰儀禮集釋宋李如圭撰全錄鄭康成注而旁徵
博引以爲之釋先生據以補注疏本脫字二十四改
　譌字十四刪衍字百六其鄉射大射二篇巳闕參取
　惠(棟)沈(大成)二家本所校宋本證以唐石經以成儀
　禮完帙可誦習有提要一首(乾隆四十七年二月恭/校上此年月得於聚珍)
(板去先生下/世巳六年矣)
　一曰項氏家說宋項安世撰有提要一首
　一曰蒙齋中庸講義宋袁甫撰有提要一首
　一曰大戴禮是經經盧運司(見曾)刊於揚州學士盧
(文弨)洎先生庚辰冬辛巳夏二次校定稱善本矣但
　辛巳所校未及剜改先生在四庫館永樂大典内散
　見者僅十篇以與各本及古籍中摭引大戴禮記之
　文參互考核附案語於下方是經乃可與三禮并讀
　有提要一首四十二年六月恭校上
　一曰方言十三卷漢揚雄撰宋洪邁以爲斷非雄作
　先生實駁正之其文詳矣先生以是書與爾雅相爲
　左右學者以其古奧難讀郭景純之注語焉不詳少
　有研摩者故正譌補脫刪衍復還舊觀又逐條援引
　諸書一一疏通證明具列案語葢如宋郉昺之疏爾
　雅而精確過之漢人訓詁之學於是大僃乾隆四十
　四年五月恭校上有提要一首(案此年月得於聚珍/板去先生四十二年)
(五月下世/爲日巳久)
　案先生所校官書皆天文筭法地理水經小學方言
　諸書皆必精心推覈失之毫釐則繆以千里者而儀
　禮大戴禮二經古本薶蘊巳久闡發維艱先生悉心
　耘治焚膏宵分不倦至於身後館臣乃以大戴方言
　二種進呈謂先生鞠躬盡瘁死於官事可也又況先
　生自所著述亦刻無少休有儀禮考正一卷檢討孔
(廣森)爲戴氏遺書總序曰君入書局分淹禮乃取忠
　甫識誤德明釋文殫求亥豕之差期復鴻都之舊互
　相參檢頗有整齊削康成長衍之條退喪服厠經之
　傳今其書藏曲阜孔氏(玉裁)未得見也
　又丙申之春作書與(玉裁)論韵長六千字大略謂(玉)
(裁)六書音均表之書有得有失僕近日分爲九類顧
　氏於古音有草創之功江君與足下皆因而加密顧
　江兩家得者宜引顧江之說述而不作至支脂之有
　別此足下卓識可以千古矣僕更分祭泰夬廢及月
　曷末黠薛而後彼此相配四聲一貫則僕所以補前
　人而整之就緖者願及大著未刻或降心相從而參
　酌此書丙申春未達而六書音均表巳於是夏刻成
　矣故未能遵先生之意也
　丁酉正月上旬作六書音均表序十四日札云大著
　旣刻成應撰序兹兼寄故知此序上旬所爲也今手
　批之稾現存
　丁酉五月與予書言去年曾寄一書論韵係龔公敬
　身寄于老師(文/襄)門上失之
　至於丁酉五月上旬作聲類表凡九卷所云九卷者
　卽與予書所謂九類每類爲一卷也先是癸巳春先
　生在浙東(金華書院)以古音分爲七類至丙申與余
　書則七類又改爲九類至臨終十數日之前因成此
　書孔戸部刻諸微波榭而冠以與段若膺論韵六千
　字者是也九卷每類於今音古音無不兼綜戸部書
　云凡五日而成固由精熟詣極然元生神思亦恐太
　瘁矣形太用則極神太勞則敝烏呼孰知此爲先生
　著書之絕筆也哉戸部書至蜀命余作序彼時余恐
　淺陋不敢爲今三十年後乃成之併葓谷亦久下世
　矣
　丁酉五月二十七日晡時先生卒時先生寓崇文門
　西范氏頴園孔戸部於是月三十日發書至蜀云月
　之二十二日在東原先生寓中坐閒見封新刊九章
　筭術奉寄後三日金輔之(榜)洪素人(樸)兩兄來云東
　原先生服黑山栀一兩吐後病卽劇初聞疑甚前見
　作吾兄札時精神朗澈又將泚筆爲王廷相作傷寒
　論注序非病􁌕者乃竟於二十七日晡時不可作矣
　斯人而死何痛如之葢先生丙申冬與余書云三月
　初獲足疾至今不能行動以纂修事未畢仍在寓辦
　理擬明春吿成乞假南旋葢先生用心過勞至於痿
　蹷而不自止病已深矣心煩如欲吐者庸醫乃以黑
　山栀寒之而吐之斯不可爲矣烏呼傷哉
　又先生丁酉四月有荅彭進士(紹升)書(洪舍人榜作/先生行狀云)
(此先生沒前/一月手書也)彭君好釋氏之學長齋佛前僅未削髪
　耳而好談孔孟程朱以孔孟程朱疏證釋氏之言其
　見於著述也謂孔孟與佛無二道謂程朱與陸王釋
　氏無異致同時有羅孝亷有高汪明經縉倡和其說
　先生以所作原善孟子字義疏證示之彭君有書與
　先生(刻其文/集内)先生答此書以六經孔孟之恉還之六
　經孔孟以程朱之恉還之程朱以陸王佛氏之恉還
　之陸王佛氏俾陸王不得冒程朱釋氏不得冒孔孟
　其書幾五千言有此而原善孟子字義疏證之說愈
　明矣孔戸部附刻疏證之後洪舍人蕊登全錄於行
　狀中
　先生丁酉正月十四日作書與(玉裁)曰僕自十七歲
　時有志聞道謂非求之六經孔孟不得非從事於字
　義制度名物無由以通其語言爲之三十餘年灼然
　知古今治亂之源在是古人曰理解者卽尋其腠理
　而析之也曰天理者如莊周言依乎天理卽所謂彼
　節者有閒也古賢人聖人以體民之情遂民之欲爲
　得理今人以己之意見不出於私爲理是以意見殺
　人咸自信爲理矣此猶舍字義制度名物去語言訓
　詁而欲得聖人之道於遺經也
　丁酉四月二十四日作札與(玉裁)云僕足疾已踚一
　載不能出戸定於秋初乞假南旋實不復出也僕生
　平著述最大者爲孟子字義疏證一書此正人心之
　要今人無論正邪盡以意見誤名之曰理而禍斯民
　故疏證不得不作
　丁酉五月二十一日作書與(玉裁)云前月二十六至
　今一病幾殆正臥牀榻見來使强起作札歸山之志
　早定八月凖南旋老親七十有八(謂封文/林公)非得一書
　院不可陜西畢公(沅)欲招之往太遠不能就也外九
　章筭術海島筭經二種烏呼孰謂此卽先生與(玉裁)
　永訣之書也哉
　原象迎日推策記孔戸部所刊戴氏遺書十五合爲
　一冊原象凡八篇一篇二篇三篇四篇卽先生之釋
　天也初名釋天以堯典璇機玉衡中星周禮土圭洪
　範五紀四者命題而天行之大致畢舉璇機玉衡漢
　後失傳先生乃詳其儀制於四篇之末五篇六篇七
　篇卽句股割圜記上中下三篇也其八篇則爲矩以
　凖望之詳也迎日推策記亦舊時所爲(玉裁)與釋天
　皆於癸未抄寫則成書皆在壬午以前可知矣至晚
　年合九篇爲原象以爲七經小記之一天體筭法全
　具於此
　原善卷上卷中卷下孔戸部所刊戴氏遺書(第/九)合爲
　一冊始先生作原善三篇見於戸部所刊文集中者
　也(玉裁)旣於癸未抄寫熟讀矣至丙戌見先生援據
　經言疏通證明之仍以三章者分爲建首比類合義
　古賢聖之言理義舉不外乎是孟子字義疏證亦所
　以闡明此恉也爲七經小記之一先生之學上承孔
　孟於此可見
　厤問一卷(儀鄭堂總/序作二卷)古厤考二卷洪舍人榜撰先生
　行狀有此二書(玉裁)皆未之見而孔檢討作總序有
　之則其稾在孔戸部家可知矣戸部所刊乃有續天
　文略二卷而無厤問古厤考疑古厤考卽天文略也
　先是
　朝廷開館續鄭樵通志葢當事者輓先生爲之旣而
　未用欲改名古厤考而舍人行狀内遂改其名耳此
　二種成書年月今皆不能考續天文略自序曰天文
　一事樵所不知而欲成全書固不可闕而不載是以
　徒襲舊史未能擇之精語之詳也今更爲目十曰星
　見伏昏旦中曰列宿十二次曰星象曰黃道宿度曰
　七衡六閒曰晷景短長曰北極高下曰日月五步曰
　儀象曰漏刻其書未成北極高下巳上爲卷上卷中
　其日月五步巳下當爲卷下葢闕如也然以此發明
　釋天已令學者暢然滿志矣
　大學補注一卷中庸補注一卷(未成至柔遠人也/懷諸侯也而止)玉
　裁向未得見今乃得哲嗣中孚郵寄讀之葢亦癸未
　以前所爲未暇竟成之耳其言理皆與原善孟子字
　義疏證無纎微不合者皆存鄭注而補之大學之說
　親民說格物中庸之說致中和說上下察尤可補先
　儒所不到始戸部與(玉裁)書欲刊大學補注然未果
　而卒
　學禮篇先生七經小記之一也其書未成葢將取六
　經禮制糾紛不治言人人殊者毎事爲一章發明之
　今文集中開卷記冕服記爵弁服記朝服記玄端記
　深衣記中衣裼衣𥜗褶之屬記冕弁冠記冠衰記括
　髮免髽記絰帶記繅藉記捍決極凡十三篇是其體
　例也嘗言此等須注乃明
　水地記此書刻於孔戸部者衹一卷自崐崘之虛至
　太行山而止洪舍人行狀則曰未成書水地記七冊
　葢所屬草稿尚不止此葓谷取其可讀者爲一卷刻
　之其叢殘則姑置之　國朝之言地理者於古爲盛
　有顧景范顧寧人胡朏明閻百詩黄子鴻趙東潜錢
　曉徵而先生乃皆出乎其上葢從來以郡國爲主而
　求其山川先生則以山川爲主而求其郡縣其敘水
　經注曰因川源之派別知山勢之逶迆高高下下不
　失地阞爲汾州府志發凡曰以水辨山之脉絡而汾
　之東西山爲榦爲枝爲來爲去俾井然就序水則以
　經水統其注入之枝水因而編及澤泊堤堰井泉令
　衆山如一山羣川如一川府境雖廣山川雖繁按文
　而稽各歸條貫然則先生之水地記固將合天下之
　山爲一山合天下之川爲一川而自尚書周官春秋
　之地名以及戰國至今厤代史志建置沿革之紛錯
　無不依山川之左右曲折安置妥帖至賾而不亂此
　書固非旦夕之所能成先生志願之大以爲必有能
　助之者而不料其所成止此也水地記亦七經小記
　之一使經之言地理者於此稽焉
　詁訓篇亦先生七經小記之一經學非詁訓不明先
　生欲作此書而未及爲轉語二十章亦未卒業然爾
　雅文字考方言疏證猶存亦可稍窺涯畧矣
　七經小記者先生朝夕常言之欲爲此以治經也所
　謂七經者先生云詩書易禮春秋論語孟子是也治
　經必分數大端以從事各究洞原委始於六書九數
　故有詁訓篇有原象篇繼以學禮篇繼以水地篇約
　之於原善篇聖人之學如是而巳矣假令先生如申
　公伏生之年安見不如其志哉嘗謂(玉裁)曰余乖於
　時而壽似可必後以此言吿錢學士曉徵曉徵曰天
　下固無可必之事也金殿撰榜曰先生之堅强窮困
　時能日行二百里發願成七經小記余語之曰歲不
　我與一人有幾多精神先生荅曰當世豈無助我者
　乎竟以積勞痿足􁄽門一年中屢換眼鏡冣後鬻眼
　鏡者曰此老光之冣者過此無可换矣是非不猒不
　倦神太勞則弊故歟　手批六書音均表一部此先
　生丁酉五月上旬之筆歫不諱之期十餘日耳(玉裁)
　於乾隆庚子巫山官廨得丁進士小雅(杰)以此書見
　寄跋云丁酉六月戴東原先生臥病京邸余偕友人
　往候之時先生撰聲類表甫畢又力疾點定段君六
　書音均表指卷四第四十二葉語余曰掇捋用點肄
　棄用圈凡用點者蓁人之入聲與用圈者無涉也余
　不及語段君矣子盍持此書歸未數日先生卒不知
　段君何由知之不遠數千里致書來索乃擇生徒臨
　副本寄之庚子二月二十二日記於爛麫衚衕寓齋
　按小雅此札云先生六月臥病往候得此書不數日
　而卒所言月日誤也孔戸部言五月二十七日孔檢
　討遺書總序亦言丁酉五月二十七日疾卒戸部又
　云月之上旬於五日之中爲聲類表九卷皆可據小
　雅言作聲類表甫畢卽力疾批點音均表者是也五
　月二十一日作札寄蜀不附寄此則因數日前巳付
　小雅故耳小雅述先生語云蓁人入聲用點與用圈
　者無涉覈之於書用紅點者元寒之類用紅圈者眞
　文之類別之以分質術至屑薛十二韵爲二也旣詳
　於聲類表及與段若膺論韵書矣小雅所記乃適互
　譌今此書藏余處小雅當時又屬程蕺園(晉芳)周林
　汲(永年)邵二雲(晉涵)三編修各錄其副又以臨本一
　贈孔葓谷農部(卽繼涵)程易田孝廉(瑤田)從遊金生
(紹綸)亦得其一於是太行以東大江南北皆有傳本
　庶幾哉先生臨終絕筆無湮沒之患矣諸君子於先
　生皆石交覽其遺墨存沒之感母亦有不約而同者
　乎此皆見小雅跋内語余珤藏之今小雅終於寧波
　府儒學官舍又將十年矣小雅好學從先生遊久而
　著述皆如零圭斷壁未曾成書其子方蒐輯之也
　丁酉有與丁升衢(杰)書二篇論晁以道易玄星紀諩
　晁氏此書未之見葢以楊子太玄演爲圖凡八層以
　傅合厤法者先生指摘其於筭法厤法不合處纎入
　無倫固非先生不能爲也二篇由升衢寄到者孔氏
　遺書中未刻今巳刻諸經韵樓矣
　先生沒後京師同志輓聯曰孟子之功不在禹下明
　德之後必有達人烏呼先生之所學無媿此語矣
　唐宋文知言集上下二冊集上五十九篇集下七十
　二篇旋又有刪去及上移下者皆於宜興儲在陸唐
　宋十家文内摘取者也(玉裁)請問分上下之恉曰集
　上理與辭俱無憾集下則不惟其理惟其辭也昔抄
　目錄今尚謹藏觀其別裁可以見先生古文之學之
　一斑矣
　文集十卷爲戴氏遺書之二十三孔氏微波榭所刻
　也戴東原集十二卷(玉裁)自蜀歸後刻於經韵樓者
　也始孔戸部刻戴氏遺書凡十五種(曰原善三卷曰/孟子字義疏證)
(三卷曰句股割圓記三卷曰策筭一卷曰原象全卷/曰考工記圖三卷曰聲類考四卷曰聲類表九卷併)
(卷首爲十卷曰文集十卷曰續天文略卷上卷中二/卷曰木地記一卷此二種皆未成之書曰方言疏證)
(十三卷此卽四庫館聚珍板頒行之本一曰毛鄭詩/考正四卷併考正鄭氏詩諩一卷爲五卷一曰杲溪)
(詩經補注二卷此亦未成之一種戸部初意刻不止/於此與余書有刻大學補注之語而未刻其他若直)
(隷河渠書洪舍人云六十四冊孔檢討總序云六十/四卷今令嗣中孚從山東取到則戸部於未亡時併)
(爲二十三冊而題署各冊之首爲之冣目親書之是/亦有意剞劂也而未竟其志耳已刻者毛鄭詩考正)
(爲遺書之一詩經補注爲遺書之二原善疏證合爲/遺書之九聲韵考聲類表合爲遺書之十四原象爲)
(遺書之十五文集爲遺書之二十三未識次第之意/其他已刻則不列次第後之人勿疑巳刻有二十三)
(種/也)凡文已附見聲韵考聲類表孟子字義疏證者則
　不再見於文集中葢合諸書爲全集也而論音韵論
　六書轉注論義理之學諸大篇不可不見文集中故
　愚經韵樓刻輒補入又因丁升衢旁捜得數篇附焉
　定爲十二卷近日江東人頗得家弦戸誦矣惜牽於
　家事未能親校友人臧庸顧明編次失體字畫譌誤
　未稱善本近日謀一新之以垂久遠焉
　先生初謂天下有義理之源有􁕪覈之源有文章之
　源吾於三者皆庶得其源後數年又曰義理卽􁕪覈
　文章二者之源也義理又何源哉吾前言過矣按先
　生與方晞原書曰足下好道而肆力古文必將求其
　本求其本更有所謂大本者大本旣得矣然後曰是
　道也非藝也如馬班韓柳諸君子之文惡覩其非藝
　歟先生於性與天道了然貫澈故吐辭爲經如句股
　割圜記三篇原善三篇釋天四篇法象論一篇皆經
　也其他文字皆厚積薄發純朴高古如造化之生物
　官骸畢具枝葉並茂嘗言做文章極難如閻百詩極
　能􁕪核而不善做文章顧寧人汪鈍翁文章較好吾
　如大鑪然金銀銅錫入吾鑪一鑄而皆精良矣葢先
　生合義理􁕪核文章爲一事知無所蔽行無少私浩
　氣同盛於孟子精義上駕乎康成程朱修辭俯視乎
　韓歐焉
　經義十八首吳江任上舍(兆麟)所抄贈也此雖先生
　餘事然名家未有能過之者江明經(沅)受而讀之以
　爲得未曾有姚刑部姬傳與秦小峴書言歸震川集
　當附刻經義余謂如震川及先生經義皆當附於文
　集也記先生言王云劬文得徐思曠深處又云云劬
　所選明文冶便是時文之譜又曾言文有二種一則
　題如大堅石作者用大於石之鐵椎一椎粉碎此一
　奇也一則用口氣一吹噓便使大石輭如綿飛舞空
　中飄墮無迹如吾此作是也因取天下之言性一章
　題文相示至今猶仿僾當日音響云
　璇機玉衡虞夏書觀天之噐自漢以後失其傳而先
　生神晤於四千年之下卽詳其制於原象弟四章令
　善讀者可構造矣曾自指點巧匠爲之藏於孔戸部
　家戸部又曾命工仿造將來有讀遺書而作儀噐者
　當知法物之尚存也
　地圖先生之所製也丙戌見先生自畫地圖白紙紅
　格每格方減寸許畫方計里用晉裴秀法而里數之
　遠近卽可計北極之高下凡直省府廳州縣方鄉四
　至八到無少差誤(玉裁)彼時未臨摹今日想此不可
　得先生令子(中立)在時曾索此物荅書云俟臨寫自
　齎至巫山今向中孚求之絕無此物記先生云地圖
　畫三副一贈朱六先生卽文正公一贈某一自存今
　將寓書文正令嗣求之或丁升衢家有之亦未可知
　也
　先生言爲古文當讀檀弓余好批檀弓朋儕有請余
　評點者必爲之評點想休歙間其本子猶有存焉者
　也
　先生言閻百詩能􁕪核而不能做文章顧亭林文章
　較勝
　先生言方望溪釋禮經之文多不似說禮語言其說
　春秋較善
　先生言錢辛楣五禮通􁕪中說話多有似是處
　先生言朱子四書注大學開卷說虛靈不昧便涉異
　學云以具衆理應萬事尤非理字之恉中庸開卷性
　卽理也如何說性卽是理論語開卷言學可明善以
　復其初復其初出莊子絕非孟子以擴充言學之意
　先生言讀史方輿紀要衹是大體好細處未能盡善
　先生言欲知山之脉絡衹看水之去來水無有不依
　山脉者也
　先生言精神好時勾股割圜記三篇不必要注便就
　本文可以了然
　先生言爲學須先讀禮讀禮要知得聖人禮意
　先生言周易當讀程子易傳
　先生言鄭康成之學盡在三禮注當與春秋三傳並
　重
　先生言學貴精不貴博吾之學不務博也
　先生言知得十件而都不到地不如知得一件却到
　地也
　先生言總須體㑹孟子條理二字務要得其條理由
　合而分由分而合則無不可爲
　先生言明之王文成亦衹是借講學以自韜晦成功
　不居之意也
　先生言孟子必有事焉而勿正心勿忘勿助長也正
　心二字不可强爲之說依吾說正心二字便是忘字
　離爲二字而亡譌正乃字之誤也必有事焉而勿忘
　下複舉勿忘者古人每多此文法(玉裁)按此確不可
　易旣勿忘矣又須勿助長忘與助長二弊各有所偏
　不忘則又慮其助長故頓跌言之謂雖勿忘却又不
　可助長也如詩云江有汜不我以矣必再言不我以
　而後可言其後也悔謂始雖如此而終不如此也凡
　詩之複句多此文法
　先生言閻百詩善讀書百詩讀一句書能識其正面
　背面
　先生謂考工記圖旣成後來乾隆某年所上江西大
　鐘正與余說合
　先生言大國手門下不出大國手二國手三國手門
　下敎得出大國手
　先生言守一說之確者終身不易乃是
　先生言唐以前師弟道重宋人言學尚有漢人師弟
　之意
　癸未初見先生以春秋改元卽位考三篇付抄云春
　秋一經余欲做此種文字數十篇便令大義畢舉
　癸未先生言尚書今文古文考此篇文字却訂眞
　文集中詩生民解本出毛鄭詩􁕪正先生曾爲余言
　可取出修改入於文集(玉裁)刻文集十二卷時因入
　諸卷五而不敢修改一字也其詩摽有梅解亦取諸
　詩經補注毛鄭詩考正初名詩補傳
　先生言唐初漢時書籍存者尚多作正義者不能廣
　爲搜羅得所折衷於春秋專取杜預於易專取王弼
　於尚書專取孔安國遂使士人所習不精卽三禮用
　鄭注矣而其疏紕繆不少亦只可有四五分也
　先生言水經注水流松果之山鍾伯敬本山譌作上
　遂連圈之以爲妙景其可笑如此松果之山見山海
　經
　先生言司馬相如封禪文顔色如天上雲霞竒麗絕
　憶(玉裁)於庚寅夏銓授貴州玉屏縣先生自汾陽寄
　以書今失其手迹大略云玉屏之地當五嶺起處今
　不記其詳又云想風氣未開未必不可施敎化也余
　乃於辛卯旋以詿誤罷由今思之有負先生言多矣
　先生少時學爲古文摘取王板史記中十篇首項羽
　本紀有信陵君列傳貨殖傳其他題記憶不淸皆密
　密細字評其結搆用意用筆之妙鄭炳也先生(虎文)
　曾借讀今聞孔戸部以此授長子伯誠爲讀本伯誠
　雖亾書猶在也
　先生言江右風水好在鄱陽湖一聚
　先生言割圜全體衹吃一杯茶時洞然了澈
　先生言割圜上二篇成下一篇難做却取太史公信
　陵君列傳玩味一畨遂成下篇
　先生言人須養神若精乃是粗東西耳
　先生言書年代畧舊便有些子好處
　先生言宋本不皆善有由宋本而誤者
　先生言劉耕南小文章好大文章不好
戴東原集卷弟二
　四庫館纂修官翰林院庶吉士戴震譔
　　　明堂考
　　　三朝三門考
　　　匠人溝洫之㳒考
　　　樂器考
　　　記冕服
　　　記皮弁服
　　　記爵弁服
　　　記朝服
　　　　記玄端
　　　　記㴱衣
　　　　記中衣裼衣襦褶之屬
　　　　記冕弁冠
　　　　記冠衰
　　　　記括髪免髽
　　　　記絰帶
　　　　記繅藉
　　　　記捍決極
明堂考
明堂㳒天之宮五室十二堂故曰明堂月令中央大室
正室也一室而四堂其東堂曰靑陽大廟南堂曰明堂
大廟西堂曰總章大廟北堂曰玄堂大廟四隅之室夾
室也(釋名夾室在堂/兩頭故曰夾也)四室而八堂東北隅之室玄堂之
右夾靑陽之左夾也其北堂曰玄堂右个東堂曰靑陽
左个東南隅之室靑陽之右夾明堂之左夾也其東堂
曰靑陽右个南堂曰明堂左个西南隅之室明堂之右
夾總章之左夾也其南堂曰明堂右个西堂曰總章左
个西北隅之室總章之右夾玄堂之左夾也其西堂曰
總章右个北堂曰玄堂左个凡夾室前堂或謂之箱或
謂之个(左傳昭公四秊使寘饋于个而退杜/注云个東西箱是箱得通稱曰个也)兩㫄之名
也(劒脊之兩㫄謂之兩相侯之/左右謂之左个右个亦此義)古者宫室恆制前堂後
室有夾(堂東曰東夾室/堂西曰西夾室)有个(東夾前曰東堂亦曰東箱/西夾前曰西堂亦曰西箱)
(左傳所/謂个)有房(室東曰東房亦曰左房/室西曰西房亦曰右房)惟南嚮一面明堂
四面闓達亦前堂後室有夾有个而無房房者行禮之
際別男女婦人在房明堂非婦人所得至故無房宐也
王者而後有明堂其制葢起於古遠夏曰世室殷曰重
屋周曰明堂三代相因異名同實與明堂在國之陽(淳/于)
(登說在三里之外七里之內丙巳之/地韓詩說明堂在南方七里之郊)祀五帝聽朔會同
諸侯大政在焉夏曰世室世世弗壞(案世室猶太室也/夏曰世室舉中以)
(該四方猶周曰明堂/舉南以該三面也)或以意命之也殷曰重屋阿閣四
注或以其制命之也周人取天時方位以命之東靑陽
南明堂西總章北玄堂而通曰明堂舉南以該其三也
四正之堂皆曰大廟四正之室共一大室故曰大廟大
室明大室處四正之堂中央爾世之言明堂者有室無
堂不分个夾失其傳久矣
三朝三門考
宗廟作宮於路􁙓之東社稷設壇壝於路􁙓之西(劉向/別錄)
(云社稷宗廟在路􁙓之西又云左明堂辟廱右宗廟社/稷按宗廟社稷屬路􁙓言得之以爲俱在西不知何所)
(據)凡朝君臣咸立於庭(古字庭本作廷所謂朝/廷說文云廷朝中也)朝有門
而不屋故雨霑衣失容則輟朝天子諸侯皆三朝則天
子諸侯皆三門歟禮說曰天子五門皋庫雉應路諸侯
三門皋應路失其傳也天子之宮有皋門有應門有路
門路門一曰虎門一曰畢門不聞天子庫門雉門也(郊/特)
(牲云獻命庫門之內此亦據魯之事記者以魯用/天子禮樂故推魯事合於天子所稱多傅會失實)諸侯
之宮有庫門有雉門有路門不聞諸侯皋門應門也皋
門天子之外門庫門諸侯之外門應門天子之中門雉
門諸侯之中門異其名殊其制辨等威也天子三朝諸
侯三朝天子三門諸侯三門其數同君國之事侔體合
也朝與門無虚設也君臣日見之朝謂之內朝(稾人及/玉藻之)
(內朝/是也)或謂之治朝或謂之正朝在路門外庭(司士正/其位)記
或謂之外朝與路􁙓庭之朝連文爲外內也(文王世子/曰內朝則)
(東面北上臣有䝿者以齒其在外朝則以/官注云內朝路􁙓庭外朝路􁙓之門外庭)􁆴獄蔽訟及
詢非常之朝謂之外朝在中門外庭(小司寇掌其政/朝士掌其灋)以
㷼以射及圖宗人嘉事之朝謂之㷼朝在路􁙓庭(大僕/正其)
(位若射則射/人掌其位)聘禮曰公出送賓及大門內周官司儀曰
出及中門之外廟在中門內明矣記曰㫺者仲尼與於
蜡賓事畢出遊於觀之上蜡之饗亦祭宗廟廟在雉門
內故岀而至觀也春秋桓宮僖宫災火自司鐸踰公宫
至桓僖二廟廟邇公宮也季桓子至御公立於象魏之
外立當遠火也春秋穀梁氏傳曰禮送女父不下堂母
不出祭門諸母兄弟不出闕門廟門謂之祭門觀謂之
闕亦謂之象魏諸矦設於雉門是以雉門謂之闕門天
子葢設於應門闕門在外祭門在內不出闕門者得出
祭門者也春秋左氏傳曰閒于兩社爲公室輔以朝廷
執政所在爲言宐繫君臣日見之朝社在中門內明矣
其他書傳可證宗廟社稷在中門內路門外之左右者
甚眾略舉五事明之
匠人溝洫之㳒考
一夫百畞田首有遂夫三爲屋遂端則溝屋三爲井溝
在井閒也井十爲通溝端則洫通十爲成洫在成閒也
十成爲終洫端則澮十終爲同同薄於川澮在同閒也
南畞而耕􁅯縱遂橫溝縱洫橫澮縱川横東畞而耕􁅯
橫遂縱溝橫洫縱澮橫川縱絕大爲之澮非人爲之川
詩曰南東其畞因川制田歟(賈疏云井田之㳒畎縱遂/橫溝縱洫横澮縱自然川)
(橫但據南/畞者言之)成方十里洫十有一計其田畔竟十里者二
十(田畔邉/於洫者)凡三萬六千丈從鄭君說三十六井治洫葢
九夫共治千丈同方百里澮十有一計其田畔竟百里
者二十(田畔邉/於澮者)凡三十六萬丈從鄭君說三千六百井
治澮葢九夫共治百丈澮㴱於洫近倍大於洫三倍有
半(洫廣八尺㴱八尺廣㴱相椉六十四尺澮廣丈六尺/㴱丈四尺廣㴱相椉二百二十四尺以約分之㳒命)
(之洫二/澮七也)水強㑴敗隤高就下治之難易澮十倍洫先王
不使出賦稅之民治洫與澮而爲㳒令民治洫澮者當
其賦稅故農政水利之大皆君任之非責之民及其失
也竭民之力畢以供上於是洫澮不治井田所繇廢也
中原膏土雨爲沮洳水無所泄暘爲枯塵水無所畱地
不生毛賦減民竆上下交病矣
樂器考
庭中樂縣之位以磬爲首四面縣謂之宮縣東西二面
各以次南陳磬十六枚一虡其南鐘十六枚一虡其南
鑮爲一虡鑮如鐘而大奏樂以鼓鑮爲節其南鼔東方
者在阼階之東西方者在西階之西南北二面各直阼
階之西以次西陳磬其西鐘其西鑮鼓又在鑮西直西
階之東諸侯厺南一面謂之軒縣亦曰曲縣卿大夫厺
南北二面謂之判縣有鐘磬無鑮士縣於階閒或於東
方謂之特縣諸侯之卿大夫半天子之卿大夫西縣鐘
東縣磬士亦半天子之士縣磬而巳凡縣鐘磬虡有二
八謂之堵鐘磬各一堵謂之肆東方曰笙磬笙鐘西方
曰頌磬頌鐘鼗在頌磬之西賓至搖之以奏樂儀禮有
朔鼙應鼙鼙者小鼓與大鼓爲節魯鼓薛鼔之圖圜者
擊鼙方者擊鼓後世不別設鼙以擊鼓側當之作堂下
之樂先擊朔鼙應鼙應之朔者始也所以引樂故又謂
之􁇭(毛詩周/頌作田)􁇭之言引也朔鼙在西置鼓北應鼙在東
置鼓南東方諸縣西嚮西方諸縣東嚮故也凡樂器龡
者近堂擊者遠堂竽笙塤籥簫篴管倚於堂龡者執之
以龡位當在階前周禮笙師掌敎舂牘應雅牘應雅三
器祴樂用之賓醉而岀奏祴夏以此三器築地爲之行
節鄭康成曰笙師敎之則三器在庭可知矣虞夏書戛
擊鳴球搏拊琴瑟以詠明堂位記曰拊搏玉磬揩撃大
琴大瑟中琴小瑟四代之樂器也戛擊揩擊字異音義
同揩謂敔擊謂柷鳴球玉磬同謂石磬古人於石之美
者多以玉名商頌特言依我磬聲猶䕫之專言予擊石
拊石說者謂別有玉磬而在堂上非也惟琴瑟聲輕宐
從歌聲在堂上餘皆堂下之器博拊拊搏倒文周禮謂
之拊大師帥瞽登歌令奏擊拊下管播樂器令奏鼓􁇭
小師登歌擊拊下管擊應鼓應鼓應鼙也拊形如小鼓
以韋爲之充之以穅擊拊瞽乃歌故曰令奏擊拊奏謂
歌詩也鼓􁇭管乃作故曰令奏鼓􁇭奏謂龡管也拊與
柷敔皆宐在庭不得於堂上有之歌者在上䝿人聲也
下特言管乃及眾樂䝿人氣也堂上堂下樂大致可知
者如此
記冕服
虞夏書帝曰予欲觀古人之象日月星辰山龍􁄘蟲作
會宗彝藻火粉米黼黻絺繡以五采彰施于五色作服
鄭氏曰宗彜謂虎蜼也宗廟之中鬱尊虞夏以上葢虎
彜蜼彞而巳自日月至黼黻凡十二章天子以飾祭服
此繡與繢各六衣用繢裳用繡考工記曰畫繢之事靑
與白相次也赤與黑相次也玄與黄相次也鄭氏以爲
繢之次記又曰靑與赤謂之文赤與白謂之章白與黑
謂之黼黑與靑謂之黻鄭氏以爲繡之次周官經祀昊
天上帝則服大裘而冕祀五帝亦如之亯先王則衮冕
亯先公饗射則鷩冕祀四望山川則毳冕祭社稷五祀
則希冕祭羣小祀則玄冕鄭氏曰王者相變至周而以
日月星辰畫於旌旗所謂三辰旂旗昭其明也而冕服
九章登龍於山登火於宗彝九章初一曰龍次二曰山
次三曰􁄘蟲次四曰火次五曰宗彞次六曰藻次七曰
粉米次八曰黼次九曰黻則衮之衣五章裳四章凡九
也鷩畫以雉謂􁄘蟲也其衣三章裳四章凡七也毳畫
虎蜼謂宗彞也其衣三章裳二章凡五也希衣一章裳
二章凡三也玄者衣無文裳刺黻而巳是以謂玄焉凡
冕服皆玄衣纁裳服章之次經無明文鄭君合校尙書
周官左氏春秋而爲是說余以謂周之祭服宗廟所用
九文而止耳至於郊祀何必廢古之十二章不用也玉
藻記曰天子玉藻十有二旒前後䆳延龍卷以祭郊特
牲記曰祭之日王被衮以象天戴冕璪十有二旒則天
數也禮文雖闕天子郊祀衮冕見於此矣衣之舉衮猶
裳之舉黼黻皆以其文特顯而龍章爲至煥則加日月
於上無嫌以衮目之大裘不言衮其餘冕服不言裘互
文䥘見也玉藻正義劉氏曰六冕之裘皆黑羔裘也余
以謂祭服自天子至於士同羔裘與裘之裼衣以玄舊
說曰大裘之冕葢無旒司裘疏引鄭志大裘之上有玄
衣與裘同色而以爲其服無章失其傳也記稱大裘不
裼其有裼衣而加裘明矣是故冕服十有二章繅十有
二旒是爲大裘之冕冕服九章繅九旒謂之衮冕冕服
七章繅七旒謂之鷩冕冕服五章繅五旒謂之毳冕冕
服三章繅三旒謂之希冕冕服一章在裳謂之玄冕無
旒周官經公之服自衮冕而下如王之服侯伯之服自
鷩冕而下如公之服子男之服自毳冕而下如侯伯之
服孤之服自希冕而下如子男之服卿大夫之服自玄
冕而下如孤之服經遞言相如明冕服之章冕繅之旒
不異也凡諸侯受爵命於王王賜之服因得以如其命
數自爲之所謂裨冕其以事受裦賜則有裦衣不過衮
冕覲禮侯氏裨冕又天子衮冕負斧依玉藻記曰諸侯
玄端以祭裨冕以朝鄭氏孫氏皆讀端爲冕鄭氏曰諸
侯非二王後其餘皆玄冕而祭於已(案此所引出周官/經司服注非玉藻)
(注)孫叔然曰玄冕祭服之下也其祭先君亦裨冕矣余
以謂王之大祭服大裘衮冕中祭服鷩冕毳冕小祭服
希冕玄冕亯先公亦大祭而鷩冕何也士虞禮記曰尸
服卒者之上服天子廟亯尸服有衮冕鷩冕之殊則天
子不敢一服衮冕諸侯君其國宐得伸上服然尸服有
弁冕之殊者亦不敢一服裨冕可知也冕爵弁之衣皆
玄抑當云玄衣以祭乎凡朝祭之服上衣下裳幅正裁
故冕服曰端冕朝服曰委端裳前三幅後四幅䙅辟積
無數所謂帷裳者也前後不合有衽以揜之交裁如㷼
㞑而後垂
記皮弁服
天子日視朝皮弁服諸侯以爲視朔之服凡諸侯相朝
聘亦如之記曰三王共皮弁素積士冠禮皮弁服素積
緇帶素韠舊說曰其衣十五升布此據諸侯朝服以爲
言殆非也玉藻記曰君衣狐白裘錦衣以裼之士不衣
狐白又曰錦衣狐裘諸侯之服也論語曰素衣麑裘狐
白裘麑裘鄭氏皆以皮弁服爲之上衣記不云乎以帛
裏布非禮也然則皮弁服之衣以素明矣異於重素者
其領緣采也郊特牲記曰祭之日王皮弁以聽祭報天
子諸侯前祭親聽誓命及待白祭事其裘葢黼裘故曰
惟君有黼裘以誓省大裘非古也鄭氏謂黼裘以羔與
狐白襍爲黼文天子之黼裘皮弁服諸侯朝服歟
記爵弁服
周之制大夫以上冕士爵弁皆絲衣所謂純服士冠禮
爵弁服纁裳純衣緇帶韎韐韎韐緼韍也冕服赤韍士
昏禮主人爵弁纁裳緇袉士弁而親迎然則大夫以上
親迎裨冕歟或曰袉亦韠之異名也論語加朝服袉紳
是也葢不可一同祭服之韍故以相別異耳檀弓記曰
天子之哭諸侯也爵弁䊷衣言雖非臨其喪必爲之變
也聘禮君使卿韋弁鄭氏曰其服葢韎布以爲衣而素
裳周官經凡兵事韋弁服鄭氏曰以韎韋爲弁又以爲
衣裳如鄭君說色取於韎無明文葢傅合春秋傳言之
詩稱韎韐有奭以作六師左氏春秋韎韋之不注(案詩/六月)
(正義引襍問志云韎韋之不注不/讀如幅今成十六秊傳作跗注)卽韎韐矣爵弁服禮
又謂之玄服
記朝服
諸侯日視朝緇衣十五升布而積素裳是謂朝服大夫
以爲祭服其冠委貌所謂冠弁也王服以田㷼養老亦
如之士冠禮主人玄冠朝服緇帶素韠特牲饋食禮其
祭也賓及兄弟皆朝服玄冠緇帶緇韠經於士之朝服
言玄冠士以冠異於大夫以上弁也玉藻記曰羔裘豹
飾緇衣以裼之鄭氏以羔裘爲卿大夫之朝服惟豹衳
與君異毛詩曰古者素絲以英裘言織之爲紃施諸縫
中者也
記玄端
玄端玄冠士以爲祭服特牲饋食禮主人冠端玄是也
士冠禮曰服玄冠玄端爵韠奠摯見于君又曰玄端玄
裳黄裳襍裳可也王藻記曰韠君朱大夫素士爵韋鄭
氏以爲玄端之韠因而推次其裳色則天子諸侯玄端
朱裳大夫素裳天子諸侯冕服赤舄素積白舄玄端黑
舄凡冕服皆舄大夫士爵弁纁屨素積白屨玄端黑屨
素積者皮弁服朝服同也大夫士聽私朝玄端世子之
記曰若內豎言疾則世子親齊玄而養於此見玄端玄
冠諸侯以下齊服也玄端之裘葢羔裘狐靑裘麛裘士
入廟宐羔裘天子諸侯玄端以居狐靑裘歟故玉藻記
曰君子狐靑裘豹褎玄綃衣以裼之麛裘靑豻褎絞衣
以裼之絞衣則非用之皮弁服者大蜡皮弁素服或絞
衣麛裘乎喪用鹿裘無衳檀弓記曰練鹿裘衡長衳衳
裼之可也謂練而爲裘視初喪橫廣之又長之有衳飾
又可加以裼衣鄭氏以爲鹿裘之裼衣亦以絞絞蒼黄
色也綃者綺屬則天子諸侯玄端以繒可知也士玄端
若㴱衣狐黃及襍裘宐無不可用之論語黃衣狐裘舊
說息田夫黃衣黄冠而祭之裘也詩狐裘黄黄玄端㴱
衣之裘也
記㴱衣
㴱衣連衣裳殺幅而不積鄭氏曰㴱衣連衣裳而純之
以采者素純曰長衣有表則謂之中衣詩麻衣如雪言
㴱衣也此其純采者布純亦曰麻衣大祥素縞麻衣是
也公子爲其母及妻練冠麻衣縓緣鄭氏以爲如小功
布㴱衣記曰具父母大父母衣純以繢具父母衣純以
靑如孤子衣純以素曲禮曰爲人子者父母存冠衣不
純素孤子當室冠衣不純采論語曰君子不以紺緅飾
古者布幅廣二尺有二寸謂之中量凡削幅減寸者二
齊亦寸衣裻左右終幅屬袂終幅減削幅中人之手八
寸是其度也長衣中衣過之揜尺袂之圍四尺四寸自
胡下殺而前袂末謂之衳圍二尺四寸規胡下剡衣之
幅記曰袂圜以應規又曰袼之高下可以運肘袼胡下
也剡之要中之圍七尺二寸所謂㴱衣三衳也裳以布
六幅幅分之尺一寸正者八減削幅則八九七尺二寸
與衣相屬㫄屬交裁殺幅一端二寸一端二尺在下減
削幅則尺八寸殺而上如是者四是爲㴱衣之衽所謂
衽當㫄也衣裳之左前後續右有曲裾鉤之故曰續衽
鉤邉合十二幅則下齊丈四尺四寸倍於要中衣交領
謂之袷廣二寸緣謂之純純邉謂之綼裳下緣謂之緆
與純袂廣各寸半
記中衣裼衣襦褶之屬
中衣凡絲衣以素其餘以布郊特牲記曰繡黼丹朱中
衣大夫之僭禮也爾雅黼領謂之襮孫叔然曰繡刺黼
文以褗領詩素衣朱襮是也言丹朱以爲純襦君朱大
夫纁凡襦褶之屬其外中衣中衣之外上衣若裘則有
裼衣裼衣之外上衣夏則絺綌之外上衣近體襌衣曰
明衣玉藻記曰裘之裼也見美也弔則襲不盡飾也君
在則裼盡飾也服之襲也充美也是故尸襲執玉龜襲
無事則裼弗敢充也鄭氏曰裼者免上衣見裼衣凡當
盛禮者以充美爲敬非盛禮者以見美爲敬禮尙相變
也凡袒裼者左論語當暑袗絺綌必表而出之無上衣
曰袗記曰振絺綌不入公門表裘不入公門襲裘不入
公門然則固有不服上衣而袗絺綌表裘者矣犬羊之
裘不裼不文飾也不裼則有雖裘而不以衣裼之者矣
君子之於褻葢亦無嫌質略也
記冕弁冠
王之冕繅旒五采十有二就諸侯三采九就就皆有玉
如其采延前圜垂旒後方故記曰冕而前旒所以蔽明
也周官經王之五冕皆玄冕朱裏延紐五采繅十有二
就皆五采玉十有二玉筓朱紘諸侯之繅斿九就瑉玉
三采其餘如王之事繅斿皆就實六冕而曰五冕者陳
采就玉之數止於五也亦以見服自十二章至一章而
六冕繅自十二旒至三旒而五其一冕無旒也槩舉諸
侯又申之曰繅斿皆就者明九旒至於三旒其就數九
公侯伯子男無降􁆌同也延有紐自延左右垂筓貫之
以爲固紘以組自頤屈而上左右屬之筓垂其餘凡冕
弁筓有筓者紘記曰天子冕而朱紘諸侯冕而靑紘士
冠禮皮弁筓爵弁筓緇組紘纁邉舊說以爲卿大夫冕
弁之紘葢與士同古之爲冠者辟而縮縫所以覆乎前
後謂之冠其下圍髮際者自前而後及項有􁈋以結之
缺而不周謂之缺亦曰缺項士冠禮緇布冠缺項靑組
纓屬于缺是也鄭氏曰隅爲四綴以固冠謂上與冠爲
固也記曰大古冠布齊則緇之又曰大白冠緇布冠皆
不𬎼委武玄縞而後𬎼然則古者冠無武缺項武之始
也是以惟緇布冠有之後王之制㳒大古冠以爲喪冠
而吉冠辟積無數易之以衡縫有冠卷而厺缺項冠卷
謂之武或謂之委纓以組二屬於武結頤下旣纓飾以
緌玉藻記曰玄冠未組纓天子之冠也緇布冠績緌諸
侯之冠也玄冠丹組纓諸侯之齊冠也玄冠綦組纓士
之齊冠也縞冠玄武子姓之冠也縞冠素紕旣祥之冠
也垂緌五寸惰游之士也玄冠縞武不齒之服也居冠
屬武自天子下達有事然後緌屬武者纓也不言纓以
緌見之故省其文也凡吉冠内縪䏈武上冠之異於弁
者左右不合故有紕弁則左右合而會之所謂如覆杯
矣於其會也飾之以玉詩言會弁如星者也無冠筓而
冕弁有筓筓所以貫之於其左右是以冠無之凡無筓
者纓周官經六冕之下韋弁皮弁冠弁王之皮弁會五
采玉璂象邸玉筓諸侯及卿大夫之韋弁皮弁各以其
等爲之鄭氏曰冠弁委貌又曰或謂委貌爲玄冠余以
謂冠弁之名則弁而非冠也漢輿服志言委貌皮弁同
制晉語范文子退朝武子擊之以杖折委筓委之有筓
其爲弁制明矣然則委貌玄冠異也朝服大夫以上委
貌士玄冠與莊周書稱孔子冠枝木之冠陳用之援以
證章甫之邸木猶皮弁之邸象以是言之有虞氏之皇
夏后氏之收殷之冔皆冕屬也夏之牟追殷之章甫周
之委貌皆弁屬也記言周弁殷冔夏收此以明夏殷之
禮士得服冕記曰天子之冕朱綠藻十有二旒諸侯九
上大夫七下大夫五士三是也周制士爵弁而大夫以
上冕士玄冠而大夫以上委貌始冠緇布冠自諸侯下
達不遺古初也天子始加玄冠用士服也記曰大夫冕
而祭於公弁而祭於已士弁而祭於公冠而祭於已言
助祭於君者孤希冕卿大夫玄冕士爵弁其家祭則降
焉鄭氏謂爵弁而祭於已惟孤耳余以謂少牢饋食大
夫之祭也主人朝服不言冠其冠委貌則委貌之爲弁
亦一證也特牲饋食主人冠端玄則士玄冠以祭之證
也周官經無爵弁鄭氏謂爵弁制如冕殆非也陳用之
曰或曰爵弁卽韋弁耳韋其質也爵其色也斯言葢近
之諸侯於其國祭服不降君之禮也大夫士不敢伸其
服臣之禮也
記冠衰
斬衰三升三升有半喪服斬衰凡二等是其􁆌也冠六
升旣虞卒哭受以成布六升冠七升小祥受以功衰七
升涷布爲冠八升所謂練冠也齊衰四升冠七升其受
也衰七升冠八升練而受衰八升冠九升喪服降而疏
衰者凡二等三秊期有􁆌其所以爲冠衰也葢無􁆌齊
衰五升冠八升其受也衰八升冠九升齊衰六升冠九
升無受喪服疏衰之正凡二等是其􁆌也大功八升冠
十升無受喪服殤大功是也大功九升冠十一升三月
受以小功衰十一升冠十二升喪服大功之正也小功
之繐四升有半喪服謂之繐衰冠八升旣葬而除之小
功冠衰十升無受喪服殤小功是也小功冠衰十一升
其卽葛也因其故衰喪服小功之正也閒傳曰斬衰三
升齊衰四升五升六升大功七升八升九升小功十升
十一升十二升總麻十五升厺其半有事其縷無事其
布曰總葢合冠衰受而舉其殺之等有如此說禮者求
之立文所指而不得於是別爲義服之目斬衰合正服
爲二齊衰以下合降服正服爲三按諸喪服經無有也
喪服諸侯爲天子臣爲君次之子爲父之後其後則又
有父爲長子妻爲夫之文獨以爲三升有半不與前後
同三升非禮意也略舉一端亦足以明矣凡言衰者以
衰名衣也其制綴於衣之外當膺曰衰長六寸博四寸
衣闕其領際謂之闊中左右各四寸辟領謂之適廣四
寸合左右與闊中凡尺有六寸出於衰六寸負版廣尺
有八寸出於適寸衣自闊中而下二尺有二寸與袂等
屬袂終幅衳尺二寸衣帶下尺所以掩裳上際也左右
衽後垂同二尺有五寸上正尺㷼㞑尺五寸所以掩裳
之前後際者也裳前三幅後四幅異於吉服之裳者幅
三辟之以爲要縫喪服記曰凡衰外削幅裳內削幅幅
三袧是也又曰若齊裳內衰外言緝之亦如其削幅矣
婦人之衰不殊裳則無帶下無垂衽喪冠廣二寸右辟
三總小功左辟皆縮縫鍛而弗灰斬衰繩纓齊衰以下
布纓總澡之舊說以爲喪冠纓武共材余以謂喪冠大
古冠之遺也葢無武其屬之冠以繩若布自額而後交
於項及耳垂爲纓也是之謂纓條屬冠前後出其下反
屈縪於外故曰外縪所謂厭冠者也於男子冠婦人則
有筓故喪服小記曰箭筓終喪三秊齊衰惡筓以終喪
喪服記曰惡筓有首以髽傳曰惡筓者櫛筓也記又曰
子折筓首傳曰折筓首者折吉筓之首也吉筓者象筓
也箭筓長尺吉筓尺二寸祥之祭縞冠喪服小記曰除
成喪者朝服縞冠是也旣祥而縞冠素紕所謂素縞詩
稱庶見素冠者也故玉藻記曰縞冠素紕旣祥之冠也
皇氏義疏爲之說曰祥祭之時以素爲冠以縞爲紕紕
得冠名故云縞冠祥祭之後以縞爲冠以素爲紕亦紕
得冠名而云素冠按之詩禮或然矣禫之祭玄冠旣祭
而纖冠凡主人未沒喪則子雖除不純吉故玉藻記曰
縞冠玄武子姓之冠也如皇氏說則縞亦紕歟
記括髮免髽
喪之括髮謂麻束髮也始有喪厺冠矣二日又厺筓纚
於是不復用吉時之總而以麻代之使髮不至於散而
巳矣故檀弓記曰袒括髪厺飾之甚也麻者未爲布之
名也是以喪服小記曰斬衰括髮以麻爲母括髪以麻
免而以布言於免則布束髮易其麻也喪之免也厺冠
者之所服也故齊衰以下免雖斬衰旣成服不括髪啟
殯至虞卒哭免君弔主人宐變雖不當免時必免朋友
皆在他邦爲之主袒免襍記曰非從柩與反哭無免於
堩喪服小記曰遠葬者比反哭者皆冠及郊而後免反
哭又曰旣葬而不報虞則雖主人皆冠及虞則皆免此
用免之可考者其制不見於傳記鄭氏曰舊說以爲免
象冠廣一寸又援括髮以麻免而以布之文而曰此用
麻布爲之狀如今之著幧頭矣自項中而前交於額上
卻繞紒也鄭君不解麻之所以代總而言㪅加麻於首
失其傳歟婦人當男子括髮免則髽齊斬之髽皆布總
喪服小記曰男子冠而婦人筓男子免而婦人髽其義
爲男子則免爲婦人則髽言髽一視括髪免之節其有
筓厺筓一視厺冠之節也鄭氏曰厺纚而紒曰髽如今
婦人露紒其象也此葢得之又曰斬衰括髪以麻則髽
亦以麻以麻者自項而前交於額上卻繞紒如著幧頭
然此亦由不解括髮之麻所以代總故又推之髽而失
之
記絰帶
喪服斬衰苴絰其大兩指圍扼九寸麻本自右交於左
而在下五分其絰厺一以爲齊衰之經五分齊衰之絰
厺一以爲大功之絰其絰也皆纓經惟中殤大功不纓
絰五分大功之絰厺一以爲小功之絰五分小功之絰
厺一以爲總麻之絰受服五分其麻絰厺一以爲葛絰
凡絰帶之殺五分其首絰厺一以爲要絰要絰者帶也
齊大功牡麻絰皆有本自左加於右之上總小功牡麻
􁆴本大功以上散帶垂至成服而糾之殤之帶不糾垂
喪服小記曰下殤小功帶澡麻不絕本詘而反以報之
然則長殤小功之帶澡麻􁆴本不糾垂也閒傳日旣虞
卒哭厺麻服葛葛帶三重小祥男子除乎首婦人除乎
帶所謂除喪者先重者也婦人之帶不散麻不受以葛
故檀弓記曰婦人不葛帶男子又有絞帶喪服傳曰絞
帶者繩帶也齊衰以下布帶
記繅藉
繅之形制各如其玉上玄下纁聘禮記曰皆玄纁是也
葢如冕上覆之玄表纁裏矣鄭氏謂以韋衣木經無明
文繅之厚亦與玉等而施采焉上下無所用采也繫用
五采組爲之無事則繫玉藏於櫝故聘禮記云繫長尺
絢組繅藉之說鄭注及諸家義疏皆未明以其施采謂
之繅以其承玉故曰繅藉而不可名之爲藉葢藉玉者
有不必繅也束帛加璧束帛加琮則束帛爲之藉矣故
覲禮記云奠圭于繅上不云于藉上聘禮記云凡執玉
無藉者襲不云無繅櫝以藏玉繅以承玉繅則受命反
命皆執於君前故爲之文飾賈人啟櫝取圭垂繅者非
以爲文特解其組繫而垂之圭與繅竝呈之也至宰與
上介執以授使者皆屈繅斂其垂而倂持之明已不爲
儀也使者受而垂繅於君前竝見之亦以爲儀然繅與
櫝爲類聘亯皆不以繅進故致聘及還玉時皆無垂屈
之節然則聘之襲也其時厺繅而又無錦帛等藉之亯
之裼也雖厺繅而有錦帛等爲之藉是以曲禮曰執玉
其有藉者則裼無藉者則襲鄭氏兼繅與束帛以解記
所謂藉本非兩說其注聘禮因經特著賓襲上介不襲
之文故於上介云不襲者以盛禮不在於已也又繅雖
不垂亦非無藉之謂故引曲禮以證不當襲於賈人云
不言裼襲者賤不裼也此明賤者皆無以裼爲敬之儀
是賤者皆襲不必言裼襲也又云繅有組繫也明垂者
其組繫後人誤會聘禮注而以垂繅爲有藉屈繅爲無
藉殆失之歟
　熊氏釋曲禮注以爲上明賓介二人爲裼襲圭璋特
　巳下又明賓主各自爲裼襲謂朝時用圭璋特賓主
　俱襲行亯時用璧琮加束帛賓主俱裼亦是也語簡
　而得鄭意孔沖遠襍􁙀各說反滋疑惑
　典瑞之五采五就三采三就二采再就皆謂一采帀
　爲就二采一就則謂二采合成一帀故曰一就也聘
　禮記之三采六等謂三采爲三就者重之則六等然
　則五采五就重之則十等二采再就重之則四等二
　采一就重之則二等典瑞言其就不言其等聘禮記
　言其等不言其就合之乃全熊氏孔氏賈氏皆混就
　與等爲一故徒滋疑惑
記捍決極
凡射左設韝捍右施決設極捍也者臂韝也(捍周禮繕/人注作扞)
(韝釋文苦侯反劉/云彄字之異者)捍謂之拾拾謂之遂禮大夫與士射
袒纁襦君在大夫射則肉袒公袒朱襦皆旣袒乃設拾
故鄭氏曰以韋爲之著左臂所以蔽膚斂衣也決也者
引弦彄也(決字亦作/抉又作玦)詩刺童子佩韘毛傳以韘爲玦內
則記言右佩玦捍是其據證也許叔重說文解字曰韘
射決也所以鉤弦以象骨韋系著右巨指士喪禮決用
正王棘若檡棘組繫鄭氏謂決以韋爲之藉然則決皆
有韋藉及組繋歟極也者所以韜指於弦令不契指也
禮朱極三鄭氏日以朱韋爲之三者食指將指無名指
小指短不用士喪禮則纊極二
戴東原集卷弟七
戴東原集卷弟三
　四庫館纂修官翰林院庶吉士戴震譔
　　　爾雅文字考序
　　　爾雅注疏箋補序
　　　與王內翰鳯喈書
　　　論韵書中字義荅秦尙書蕙田
　　　辨詩禮注軓軌軹􁇷四字
　　　辨尙書考工記鍰鋝二字
　　　與盧侍講召弓書
　　　再與盧侍講書
　　　荅江愼修先生論小學書
　　　書小爾雅後
　　　六書論序
爾雅文字考序
右故訓之書其傳者莫先於爾雅六􁹘之賴是以明也
所以通古今之異言然後能諷誦乎章句以求適於至
道劉歆班固論尙書占文經曰古文讀應爾雅解古今
語而可知葢士生三古後時之相厺千百秊之久視夫
地之相隔千百里之遠無以異㫺之婦孺聞而輒曉者
㪅經學大師轉相講授而仍畱疑義則時爲之也余竊
謂儒者治經宐自爾雅始取而讀之殫心於玆十秊是
書舊注之散見者六家犍爲文學劉歆樊光李巡鄭康
成(案鄭氏無爾雅注周禮/大宗伯疏誤引之耳)孫炎皆闕逸難以輯綴而世
所傳郭注復删節不全郉氏疏尢多疏漏夫援爾雅以
釋詩書據詩書以證爾雅由是㫄及先秦巳上凡古籍
之存者綜覈條貫而又本之六書音聲確然於故訓之
原庶幾可與於是學余未之能也偶有所記懼過而旋
忘錄之成袟爲題曰若干卷爾雅文字考亦聊以自課
而巳若考訂得失折衷前古於爾雅萬七百九十一言
合之羣經傳記靡所扞格姑俟諸異日
爾雅注疏箋補序
爾雅六經之通釋也援爾雅附經而經明證爾雅以經
而爾雅明然或義具爾雅而不得其經殆爾雅之作其
時六經未殘闕歟爲之㫄摭百氏下及漢代凡載籍厺
古未遥者咸資證實亦勢所必至曩閲莊周書巳而爲
之者巳而不知其然語意不可識偶檢釋故巳此也始
豁然通乎其詞至若言近而異趣往往雖讀應爾雅而
莫之或知如周南不可休悤釋言庥廕也卽其義豳詩
蠶月條桑釋木桑桺醜條卽其義小雅悠悠我里釋故
悝憂也卽其義說詩者不取爾雅也外此轉寫譌舛漢
人傳注足爲據證如釋言䦧恨也郭氏云相怨恨毛公
傳小雅兄弟䦧于牆䦧很也鄭康成注曲禮很毋求勝
很鬩也二字轉注義出爾雅又苛妎也郭氏云煩苛者
多嫉妎康成注内則疾痛苛癢苛疥也義出爾雅凡此
遽數之不能終其物用是知經之難明爾雅亦不易讀
矣丙戌春任君領從以所治爾雅示余余讀而善之今
又越七載任君官　京師猶孜孜是學不巳㪅出其定
本屬余撰序夫今人讀書尙未識字輒目故訓之學不
足爲其究也文字之鮮能通妄謂通其語言語言之鮮
能通妄謂通其心志而曰傅合不謬吾不敢知也任君
勤於治經葢㴱病夫後儒鑿空之說𡵨惑學者欲使本
諸爾雅以正故訓故以是學先焉書中考索精詳辨據
明晢則讀其書者固自知之休寧戴震
與王內翰鳯喈書(乙亥)
承示書堯典注逐條之下辨正字體字音悉準乎古及
論􁙀故訓先徵爾雅乃後廣􁆱漢儒之說功勤而益鉅
誠學古之津渉也昨僕偶舉篇首灮字引爾雅灮充也
僕以爲此解不可無辨欲就一字見考古之難則請終
共說以明例孔傳灮充也陸德明釋文無音切孔沖遠
正義曰灮充釋言文據郭本爾雅桄熲充也注曰皆充
盛也釋文曰桄孫作灮古黃反用是言之灮之爲充爾
雅具其義漢唐諸儒凡於字義出爾雅者則信守之篤
然如灮字雖不解靡不曉者解之爲充轉致學者疑蔡
仲默書集傳灮顯也似比近可通古說必遠舉灮充之
解何歟雖孔傳出魏晉閒人手以僕觀此字據依爾雅
又密合古人屬詞之㳒非魏晉閒人所能必襲取師師
相傳舊解見其奇古有據遂不敢易爾後人不用爾雅
及古注殆笑爾雅迂遠古注膠滯如灮之訓充玆類實
繁余獨以謂病在後人不能徧觀盡識輕疑前古不知
而作也自有書契巳來科斗而篆籒篆籀而徒隸字畫
俛仰􁋚失本眞爾雅桄字六經不見說文桄充也孫愐
唐韵古曠反樂記鐘聲鏗鏗以立號號以立橫横以立
武鄭康成注曰橫充也謂氣作充滿也釋文曰橫古曠
反孔子閒居篇夫民之父母乎必達於禮樂之原以致
五至而行三無以橫於天下鄭注曰横充也疏家不知
其義出爾雅堯典古本必有作橫被四表者橫被廣被
也正如記所云橫於天下橫乎四海是也横四表格上
下對舉溥徧所及曰横貫通所至曰格四表言𬒳以德
加民物言也上下言于以德及天地言也集傳曰被四
表格上下殆失古文屬詞意歟横轉寫爲桄脫誤爲灮
追原古初當讀古曠反庶合充霩廣遠之義而釋文於
堯典無音切於爾雅乃古黄反殊少精覈述古之難如
此類者遽數之不能終其物六書廢棄經學荒謬二千
秊以至今足下悤奮乎二千秊之後好古洞其原諒不
厪市古爲也僕情僻識狹以謂信古而愚愈於不知而
作但宐推求勿爲株守例以灮之一字疑古者在玆信
古者亦在竝漫設繁言以獻震再拜
　丁丑仲秋錢太史曉徵爲余舉一證曰後漢書有横
　被四表昭假上下語檢之馮異傳永初六秊安帝詔
也姚孝廉姬傳又爲余舉班孟堅西都賦橫被六合
　壬午孟冬余族弟受堂舉漢書王莽傳㫺唐堯橫被
　四表尢顯確又舉王子淵聖主得賢臣頌化溢四表
　橫被無竆(洪㮄案淮南原道訓橫四維而含陰陽高/誘注横讀桄車之桄是漢人橫桄通用甚)
(明段玉裁案李善注魏都賦引東京賦惠風/横被今本東京賦作惠風廣被後人妄改也)
論韵書中字義荅秦尙書蕙田(癸未)
字書主於故訓韵書主於音聲然二者恆相因音聲有
不隨故訓變者則一音或數義音聲有隨故訓而變者
則一字或數音大致一字旣定其本義則外此音義引
伸咸六書之假借其例或義由聲出如胡字惟詩狼跋
其胡與考工記戈胡㦸胡用本義至於永受胡福義同
降爾遐福則因胡遐一聲之轉而胡亦從遐爲遠胡不
萬秊遐不睂壽又因胡遐何一聲之轉而胡遐皆從爲
何又如詩中曰寧莫之知曰胡寧忍子曰寧莫我聽曰
寧丁我躳曰寧俾我遯曰胡寧瘨我以旱寧字之義傳
詩者失之以轉語之㳒類推寧之言乃也凡故訓之失
傳者於此亦可因聲而知義矣或聲同義別如蜥易之
易借爲變易之易象犀之象借爲象形之象或聲義各
別如戶關之關爲關弓之關㷼㷼之㷼爲㷼國之㷼六
書假借之㳒舉例可推若夫譌舛相承如詩山有樞字
本作櫙烏侯反刺榆之名或不加反音讀如戶樞之樞
則失之矣其或異字異音絕不相通而傳寫致譌溷淆
莫辨如詩月出篇勞心慘兮與照燎紹爲韵而釋文七
感反正月篇憂心慘慘與沼樂炤虐爲韵抑篇我心慘
慘與昭樂藐教虐耄爲韵及北山篇或慘慘劬勞或慘
慘畏咎釋文反音竝同不知皆懆字之譌也懆采老切
愁不安也白􁄘篇念子懆懆此一處㚔而未譌釋文亦
加以七感反之音是直不辨懆慘之爲二字矣陳風歌
以訊之與萃爲韵小雅莫肎用訊與退遂瘁退爲韵而
釋文以音信爲正不知皆誶字之譌也誶告訊問誶音
粹訊音信廣韵二十一震訊字下云問也告也不知吿
之義屬誶不屬訊入六至不入二十一震也釋文於爾
雅旣作誶吿也引沈音粹郭音碎㚔而未譌矣又云本
作訊音信是直不辨誶訊之爲二字今爾雅注疏本誶
字亦與詩同譌而王逸注楚辭引詩誶予不顧後漢書
張衡傳注引爾雅誶吿也廣韵六至誶字下引詩歌以
誶止然則此句止字與上句止字相應爲語詞凡古人
之詩韵在句中者韵下用字不得或異三百篇惟不可
休恖恖譌作息與此處止譌作之失詩句用韵之通例
得此正之尢稽古所宐詳覈考工記搏埴之工鄭注云
搏之言拍也(張參五經文/字拍音搏)劉熈釋名云拍搏也手搏其
上也又云搏博也四指廣博亦似擊之也則搏當音博
不音團而釋文􁙀團博兩音且團音在前是直不辨摶
搏之爲二字他如底底　疧實寔慉畜之屬相習溷淆
不可勝數又有本無其字因譌而成字如爾雅之鼀􁉮
鼀力竹反从圥得聲譌而爲鼀遂讀起據反方言之錬
􁔨郭璞音柬曹憲於廣雅音諫集韵據郭忠恕佩觿之
臆説於一東増錬字引方言則鍊譌而爲錬遂與東同
音有字雖不譌本無其音譌而成音如詩有瀰濟盈有
鷕雉鳴鷕从唯得聲與瀰爲句中韵下復舉濟盈雉鳴
亦句中韵舊音鷕以水反(見釋/文)水譌作小遂有以小反
之音廣韵於是收入三十小改小作沼倂其所由致譌
幾不可考漢書地里志汝南郡鮦陽孟康曰鮦音紂紅
反鮦从同得聲紂紅反之音是也廣韵集韵皆收入四
十四有與紂同音豈不見紅反二字而以爲音紂歟故
訓音聲自漢巳來莫之能考也久無怪乎釋經論字茫
然失據此則字書韵書所宐審愼不茍也雖舊韵相承
其中顯然譌謬者宐從訂正
辨詩禮注軓軌軹􁇷四字
詩邶風匏有苦葉濟盈不濡軌毛氏故訓傳由輈以上
爲軌經典釋文曰軌舊龜美反謂車轊頭也依傳意宐
音犯震謂音犯則字當作軓以韵考之不合疑漢時軌
軓二字或譌溷莫辨(如今俗書軌字車㫄/丸作軌實不成字)毛君讀此詩
豈聲從軌而義從軓誤併二字爲一歟周禮大馭右祭
兩軹祭軓(明北監本注疏周禮譌作軌禮記/少儀所引同惟詩疏所引不誤)鄭注曰故
書軹爲􁇷軓爲軌(誤作/範)杜子春云􁇷當爲軹軹謂兩轊
也軌(誤作軓釋文同/詩疏引作範)當爲軓(誤作範詩疏/所引不誤)軓謂車軾前
也(軾前誤作前轼考疏內/及詩疏所引皆不誤)或讀􁇷爲簪筓之筓震謂􁇷
讀如筓是也杜君改爲軹與輢內之軹二名溷淆非也
以轊釋轂端之􁇷亦非也後代字書倂􁇷字無之考工
記輈人軓(誤作軌注竝同/詩疏所引不誤)前十尺鄭注曰謂輈軓以前
之長也鄭司農云䡄謂式前也書或作􁇶(詩疏所引誤/作軌下竝同)
(釋文/不誤)玄謂􁇶是􁇶㳒也禮記少儀祭左右軌(詩疏所引/誤作軓注)
(同)范鄭注曰周禮大御祭兩軹祭軓(誤作軌詩疏/所引不誤)乃飮
軌與軹於車同謂轊頭也軓與范聲同謂軾前也詩匏
有苦葉釋文辨別之曰案說文云軌車轍也從車九聲
黽美反(古音居/酉反)軓(注疏本釋/文誤作軹)車式前也從車凡聲(注疏/本釋)
(文誤作/九聲)音犯車轊頭所謂軹(通志堂本誤作/䡄注疏本不誤)也相亂故
具論之孔沖遠於此亦曰少儀與大馭之文事同而字
異以范當大驭之軓軌(誤作/軓)當大馭之軹故竝其文而
解其義不復言其字誤耳其實少儀軌字誤當爲軹也
孔君於禮記不言軌乃字誤當據詩正義爲定(五經正/義當時)
(同撰者/不一人)詩傳誤溷同軌軓二字禮注誤溷同􁇷軹軌三
字而軌字遂有車轊頭之說謬也軓者式前軌者車轍
軹者車軨􁇷者轂末轊者軸末治其名詳其制庶可以
正譌文交䥘謬說因循矣
辨尙書考工記鍰鋝二字
鍰鋝篆體易譌說者合爲一恐未然也鍰讀如丸十一
銖二十五分銖之十三垸其假借字也鋝讀如刷六兩
大半兩率選饌其假借字也二十五鍰而成十二兩三
鋝而成二十兩呂刑之鍰當爲鋝故史記作率漢書作
選伏生大傳作饌弓人膠三鋝當爲鍰一弓之膠三十
四銖二十五分銖之十四賈逵說俗儒以鋝重六兩此
俗儒相傳譌失不能覈實脫厺大半兩言之說文云北
方以二十兩爲鋝正合三鋝葢脫厺三字(徐本說文鋝/十銖二十五)
(分銖之十三蜀本及陸德明所引竝作十一銖徐本葢/脫厺一字說文旣引周禮重三鋝當云北方以二十兩)
(爲三鋝是以鄭注引說/文證三鋝爲一斤四兩)
與盧侍講召弓書(庚辰)
大戴禮記刻後印校俗字太多恐傷壞版姑正其甚者
不能盡還雅也所有誤字曏未覈岀如􁀇傅注謂俎豆
傳􁙀及食之等謂譌作男食譌作嗜環旋也旋譌作短
曾子本孝注處安易之道之譌作也曾子天圓注山川
言牲互文牲因正文譌作牷互文譌作玄之子張問入
官注繅瑱之設瑱譌作須盛德注禮察曰譌作祭禮曰
諸侯遷廟注未卽吉吉譌作吿孫鄭等改鞠衣鞠譌作
褘又云一命㞡衣者云譌作下少閒注汙窪也窪譌作
㴱朝事致饔旣饔雍䥘見凡此類卽就印本改正又􁀇
傅有司參夙興端冕注參職謂三月朝也下案云注職
字疑衍是疑參與三月嫌文或別有意也然古人立文
絶無有如此者在內則爲三月之末擇日以子見於父
此見之南郊亦三月時事正文當作有司亝夙端冕注
文當作亝夙謂三月朝也明嘉靖癸巳袁氏依宋本重
刊之大戴禮記齊皆作亝後人不識古字遂譌作參而
夙字不可通於下加興字魏書李彪傳引此作有司齊
肅端冕無興字其竄誤無疑注乃倂夙字譌作職字形
轉寫之謬前改正者皆是也凡例末一條云又有雖俗
字而其來巳久魏晉六朝皆用之如準之作准殺之作
煞陳之作陣景之作影亦皆不改震之愚竊以爲景與
影今異字異音古通用景葛洪始加彡作影義有可通
無妨後人滋益准字雖魏書有云欲知其名淮水不足
非避寇萊公諱(呂忱字休用准爲平準之準/見佩觿忱晉人是此時俗字)然許叔重
在漢時作說文解字序云詭㪅正文鄉壁虚造不可知
之書變亂常行猥曰馬頭人爲長人持十爲斗虫者屈
中也苛之字止句也皆不合孔氏古文謬於史籒怪舊
􁌥而善野言則魏書之稱淮水不足設許氏見之必且
譏爲野言者也苟害六書之義雖漢人亦在所當改何
況魏晉六朝此書中仍有未盡俗謬者準准殺煞陳陣
參􁆌互見宐使之畫一以免學者滋惑震愚昧徑行改
易其存疑未敢改者夏小正初歲祭耒始用暢也其曰
初歲云者暢也者終歲之用祭也言是月始用之也細
繹文義正月所繫之事他處不言初歲至此獨言初歳
故解之曰暢乃終一歲所用之於祭而用之自是始惟
其爲終一歲之所用故曰初歲以見終歲皆用之譌作
其曰初云爾巳不可通又移就下言是月句失其倫欠
緹縞下何以謂之小正以著名也爾雅疏連引此文本
繫此處無疑朱子移置篇題之下以是爲解小正二字
究無所發明古人必不用此贅文以解篇題合綜前後
何以謂之凡兩見以四字爲句前雉震呴條正月必雷
雷不必聞惟雉爲必聞中閒用何以謂之設問申之曰
雷則雉震呴相識以雷此云小正以著名也乃申上緹
先見者也又與後文有見稊而後始收是小正之序也
小正之序時也皆若是也可參觀名者命之也小正以
著名者謂小正立言之體以緹著而先見故不曰縞緹
而名其物候曰緹縞著卽動而後著之著謹陳鄙見惟
有道正之
再與盧侍講書(辛巳)
厺冬刻就屈原賦注屬舍弟印送諒巳呈覽尙有誤字
其大戴禮記一書今正復檢一過又得若干事後因竆
處多繁襍未及訂定兹略舉大致以气敎正主言篇則
正亦不勞矣正當作政百步而堵堵疑畮之譌千步而
井不可通千步疑方里之譌㫺者明王以盡知天下良
士之名篇内主字竝王字之譌惟此一處各本仍作王
當據之以表微哀公問於孔子篇然後言其喪葬別本
多作喪算義長禮察篇倍死忘生之禮禮當作徒字形
之譌夏小正篇震也者鳴也呴也者鼓其翼也徐堅初
學記兩引此文皆作呴者鳴也震者鼓其翼殆後人因
雉震呴之言而改之以就先震後呴歟初歲祭耒止此
四字屬夏小正元文自始用暢也已下皆爲解說不必
重初歲祭耒始用暢也字似文義㪅明歲再見爾爾上
當有云字脫在葢記時也下而不食於母也當從別本
於作其者堇菜也朱子儀禮經傳通解載此文菜作采
與上大舍采也字正一例推之不必取之各本無句末
之字取心推而不言取取必當作故言字形譌舛突穴
取與之室何也各本皆然突當作突王逸注楚辭突夏
云突複室也洪興祖補注云突㴱也隠暗處葢穾廈猶
言㴱廈此穾穴指㷼所爲巢㴱隠也下云謂之室何也
是書謂字或譌作與或譌作爲不勝畢舉因與字又誤
衍取字故言摯云各本無言字通解載此文止作摯云
於古人文體尢合之離而生之當作以字形之譌穴也
者言蟄也各本無穴也者三字於時月也萬物不通八
字應屬小正元文若說小正者則是字直用是不用時
篇內可考義亦非解嗇人不從􁀇傅篇固舉之禮魏書
李彪傳引此文作因舉以禮及下齊肅端冕可證參夙
興之譌尙書及周禮說而文與此同通解載此注而作
古當是古尙書及周禮說與此同轉寫致譌又衍文字
(案當作古文尙書及周/禮說與此同文字非衍)許叔重五經異義稱古今尙書
說古尙書說是其證言人性本雖無善通解載此注作
本或有所不能似朱子所改使諫擊之以自聞也通解
載此注諌下有者字大夫諫足以義使於瞽叜足當作
之使當作後別本叜作史此以解正諫在瞽史樂工後
也殷周之前以長久者前當作所字形之譌強猶強也
當作猶勸也周禮司諌注有此訓暑而渴宋元本渴竝
作喝通解載此文作暍注之云暍傷暑也渴喝皆字形
之譌宴室邦室於宴􁙓也通解載此注作宴室夾室次
宴􁙓也今是書夾竝作郟內則注云側室謂夾之室次
宴􁙓也亦一㫄證以七月就宴當從通解作比七月就
㝠室太史持銅而御戶左當作太師注同衝在中牙在
傍通解載此注作璜在傍衝牙在中亦似朱子所改此
􁆞注衝牙二字璜屬上注矣又玉藻疏皇氏說亦分衝
牙爲二與此注同納於衡璜之閒通解之閒上有衝牙
二字坐不邉蹕蹕上脫立不二字誦詩上脫夜則令瞽
四字形容端正上脫生子二字任子之時任卽妊上云
孕子之禮孕亦當作任敬白虎通敬當作故欲左欲右
當重左右字以其前爲愼於人也前亦當作所愼當作
順而置屍於北堂篇末而猶汝矣之注當在此鄒衍樂
毅以齊至當作自齊魏至韓詩外傳下衍二十二字以
魏齊至之亦脫誤考外傳作㷼昭王得郭隗鄒衍樂毅
是以魏趙興兵而攻齊依是書注例閔王名地當注云
齊王地也脫地字曾子立事篇朝忿忘身詞不足當是
一朝之忿忘其身脫誤恖唯可復當作無不可復不唱
流言唱當作倡謂時事須殺也殺當作繫字形之譌忿
怒而爲惡爲當作無注內兩說前說謂忿怒妄動不必
心以爲惡而怒後說謂人本無惡而妄怒據後說爲字
舛謬明矣義則前說尢善自執而輕於善輕當作誣字
形之譌本孝篇痺當作􁃠謂三者之孝三當作王制言
上曰友之也曰當作曾字形脫誤制言中詩云行有死
人尙或墐之此十字亦注文故不注某詩之幾章正文
語勢亦顯然不可引詩橫隔以役其身役當作　前立
事篇可據證疾病篇如長日加益而不自知也長竹丈
切謂己身之長故曰不自知注云如日之長袁氏本無
日字空此一格當作如身之長天圓篇施施也當作賦
也周禮內宰注云施猶賦也是其義溫煖如陽陽當作
湯此注本漢書五行志劉向語武王踐祚篇於百姓朱
文端本作十百世葢十譌作于轉而爲於妄改者不知
此解其量十世百世也雖夜解怠怠當作息解謂釋帶
也屨􁚜之銘當作􁚜屨屨不名􁚜􁚜之言踐也論愼屨
屨當作􁚜勞與富勞當作福福富同音正文作富注兼
取福義故曰音義兩施互取焉衞將軍文子篇言下國
信蒙其富富當作福云先生者猶難之一本作云先生
猶有難之言偃魯人也魯字疑吳之譌言未至者未及
也當作言未至未及者晉侯也當作晉侯彪也祁徯祁
午也當作祁午之父也芉舌肹芉舌職之父當作芉舌
大夫芉舌肹也芉舌職之子五帝德篇黃帝黼黻衣帝
字衍知民之急袁氏本急作㥯義當作隱帝繫篇及象
産敖禮記疏引此文作及產象敖敖字之衍久矣史記
卷章此譌爲老童王逸汪楚辭作老僮什祖各本什多
作付與史記作附沮合史記穴熊疵越章王此譌穴爲
內疵爲疪越爲戚韋昭注國語不知楚之別封有越而
誤謂句踐芈姓失之也鄭語曰芈姓䕫越王符濳夫論
亦曰或封於䕫或封於越皆楚之越章耳楚自粥熊九
世至熊渠此於內熊下有九世至于渠婁鯀出自九字
葢當云其裔孫粥熊自粥熊九世至于熊渠下乃接熊
渠有子三人然無善本可以訂正昆吾者衞氏也巳下
六氏字不可通皆當從世本作是聲之譌也次妃陳隆
氏別本作陳鋒與史記合勸學篇殆敎亾身亾字當從
荀子作忘痺下當作庳下必出量當作以注量子張問
入官篇恆言無害也恆當作猶詳爲陋矣詳卽佯陋當
作漏聲之譌別本矣作失漏失遺忘也郭象曰主上無
爲於親事而有爲於用臣也莊子天道篇注文此譌親
爲日又脫臣字今云惑視聽今云當作令不盛德篇君
臣之義失別本義作位與禮記本文合以愼天㳒愼當
作順正朝之位朝下脫儀字千椉篇執事政也政當作
正故秊榖不成不當作順不知者誤讀下文妄改爲不
文王官人篇以觀其不寧當從逸周書作不荒如臨人
以色如當從逸周書作好其貌固嘔篇內嘔字竝嫗之
譌執之以物而遫驚決之以卒而度料以逸周書設之
以物而數決敬之以卒而度應互相訂執卽設之譌遫
數義同爲速速決宐連文驚之脫誤爲敬之不學而性
辨逸周書作不文當作不紊始妒誣者也逸周書作始
誣者也始卽妒之譌此文與注竝衍一始字因譌致衍
如􁀇傅篇學禮曰一段而譌作如如又譌作始各本遂
作而始凡順之爲愼而之爲如謂之爲與爲爲政與正
之䥘互類皆方音溷同致舛不得云古字通以數語中
二字䥘施彼此交易正可決古人用字不宐如是滋惑
雖改正之可也察其慝慝當作陰袁氏本作應陰與應
聲之譌不知者遂改應爲慝人有多隠其情有字衍推
前惡忠據注惡疑恃之譌謂有詢義之義當作議自順
而不讓據注順疑　字譌耳及其所不知正也正字疑
衍爲先偏習之當作謂先徧習之書內爲當作謂者不
具􁙀有道而自順有當從逸周書作假以見佚氣自然
佚當作俠驕厲以爲勇當從逸周書作矯厲注同內恐
外悴當從逸周書作外誇敬再其說敬再當從逸周書
作亟稱陰陰竊謂求諸人也次陰字別本作陽以正文
訂之當作陰行謂竊求諸人也逸周書曰有守者也此
脫誤爲日守也諸侯遷廟篇於練焉壞下脫一廟字納
新神上脫一将字房西房也西字別本或作曰或作由
據禮訂之當作東房諸侯釁廟篇拭帨稅當作挩用兵
篇云蚩尢古之諸侯或妄耳當作或云或字脫誤在諸
侯下羸㬥於天下羸當作嬴雖諸夏能相養當作離散
莫能相養因字形譌舛耳與斗應相直應疑杓字之譌
或㴱聲誤爲鄒也㴱當作陬周禮大師職曰師當作史
頒告朔于邦國也脫告字別本多脫朔字周書下脫曰
字似仍脫力爭則力政一語此逸周書度訓篇文此周
所伏四海伏當作服下同此朝明堂時來者數國也當
作國數少閒篇同名同食曰同等別本食作位義長緣
近小治治當作始又不能僃問也問當作聞其人迅走
若鹿逸周書曰發人麃麃者若鹿迅走謂北發之人貢
似鹿獸耳渠􁆱貢虛犬虛字誤逸周書曰渠􁆱以䶂犬
䶂犬者露犬也能飛食虎豹虛或當作露如繁者者當
作諸言職其竝興職當作識如以觀聞也當作而以聞
觀也別本或譌作閒觀穀亦如之穀當作民大及小人
畜穀小字衍疆蔞未虧不可通蔞當作藪朝事篇諸臣
之五等之命命上脫之字衍十八字及大客之義義當
作儀以成邦國之貳當從周禮作以除邦國之慝致會
當作致禬投壺篇以其算告當從袁氏本作奇算公冠
篇其徑五寸徑當作頸肩博二寸肩下脫革帶二字諸
侯之服服上脱朝字娶婦下通解載此注有之家二字
倂下一舉樂可也袁氏本亦作可本命篇人資始焉袁
氏本作人莫違焉資始二字似後人所改八者維剛也
剛當作綱以治之也治上脫一字故經成見星袁氏本
絰作絰易本命篇易說卦曰卦字衍此引乾鑿度語氣
之始下脱也字所以苟者多當作以所包者多故舉禽
獸之名禽下仍脫一禽字言亦有生而生之也有生當
作有本日月屬於天日字衍屬當作虧字形之譌今春
又得一本耑刻正文前亦有韓元吉鄭元祐二序雖非
善本有數處頗可據主言篇雖有國焉作國馬不必借
證於王肅所私定之家語矣哀公問五義篇其心不買
作不置與文王官人篇有施而不置注云不形于心色
也義可互訂此言不以己之盡忠信於人置諸心而責
人之忠信也惟自勵於躳行不以己厚責人薄是之謂
躳行忠信其心不置因推尋下句仁義在己而不害不
知可取訂於制言中所謂有知之則願也莫之知苟吾
自知也此葢謂己有仁義之實雖人不知何害知或作
志者譌子張問入官篇統絖塞耳統作紸取證於漢書
東方朔傳黈纊充耳紸卽黈之別字耳(段玉裁案李善/注東京賦及荅)
(客難皆引大戴/禮黈纊塞耳)注內云絖莊子作黈亦譌謹錄如上一
二致確處私心頗怡樂也伏待垂擇不無有可附於閣
下前所訂數十條末者兹敝友程君亦田名瑶田上秊
秋闈後同震到揚今復往特取道江陰願摳謁大君子
其人少攻詞章之學詩古文詞皆有㳒度書㳒尢絕倫
直造古人境地秊來有志治經所得甚多與震往還十
餘載行日勵學日進而境日因今遭重喪不得巳外岀
情可悲也其讀書沈恖覈訂比類推緻震遜其密想閣
下所樂取其長而進其未逮者也
荅江愼修先生論小學書
說文所載九千餘文當小學廢失之後固未能一一合
於古卽爾雅亦多不足據姑以釋故言之如台朕賚卑
卜陽予也台朕陽當訓予我之予賚卑卜訓賜予之予
不得䥘見一句中孔魄哉延虛無之言閒也郭氏注云
孔穴延魄虛無皆有閒隙餘未詳考之說文哉言之閒
也言之閒卽詞助然則哉之言三字乃言之閒言爲詞
助見於詩易多矣豫射厭也郭氏注云詩曰服之無射
豫未詳豫葢當訓厭足厭飫之厭射訓厭倦厭憎之厭
此皆掇拾之病其解釋詩書緣詞生訓非字義之本然
者不一而足然今所有傳注莫先毛詩其爲書又出爾
雅後爾雅杜甘棠棃山樆榆白枌立文少變杜澀棠甘
而名類可互見杜赤棠白者棠以棠見杜杜甘棠以杜
見棠毛詩甘棠杜也誤枌白榆也不誤杜甘曰棠棃山
生曰樆榆白曰枌朱子詩集傳於陳東門之枌云枌白
榆也本毛詩於唐山有蓲云榆白枌也殆稽爾雅而失
其讀其他毛詩誤用爾雅者甚多先儒言爾雅往往取
諸毛詩非也若說文視爾雅毛詩固冣後沿本處多要
亦各有師承爾雅以衣渉水爲厲繇帶巳上爲厲說文
砅(字又作濿/省用厲)􁚜石渡水也引詩㴱則砅詩之意以水㴱
必依橋梁乃可過喻禮義之大防不可犯若淺水則褰
衣而過尙不濡衣酈道元水經注云段國沙州記吐谷
渾於河上作橋謂之河厲此可證橋有厲之名衞詩淇
梁淇厲竝舉厲固梁之屬也就兹一字爾雅失其傳說
文得其傳觸類推求遽數之不能終其物用是知漢人
之書就一書中有師承可據者有失傳傅會者說文於
字體字訓罅漏不免其論六書則不失師承劉歆班固
云象形象事象意象聲轉注假借鄭眾云象形會意轉
注處事假借諧聲所言各乖異失倫說文序稱一指事
二象形三形聲四會意五轉注六假借轉注考老字後
人不解裵務齊切韵猥云考字左迴老字右轉戴仲達
周伯琦之書雖正老字屬曾意考字屬諧聲而不能不
承用左迴右轉爲轉注別舉側山爲􁂅反人爲匕等象
形之變轉者當之徐鉉徐鍇鄭樵之書就考字傅會謂
祖考之考古銘識通用丂於丂之本訓轉其義而加老
省注明之又如犬走貌爲猋爾雅扶搖謂之猋於猋之
本訓轉其義飇則偏㫄加風注明之此以諧聲中聲義
兩近者當轉注不特一類分爲二類甚難且校義之遠
近必多䆤鑿王介甫字說強以意解加之諧聲字陸佃
埤雅中時摭之使按之理義不悖如程子朱子論中心
爲忠如心爲恕猶失六書本㳒岐惑學者今區分諧聲
一類爲轉注勢必強求其義之近似況古字多假借後
人始增偏旁其得盡證之使自爲類乎楊桓又謂三體
巳上展轉附注是曰轉注斯說之謬易見而莫謬於蕭
楚張有諸人轉聲爲轉注之說雖好古如顧炎武亦不
復㴱省說文於假借舉令長字乃移而屬轉注古今音
讀莫考如好惡之惡今讀厺聲古人有讀人聲者美惡
之惡今讀入聲古人有讀厺聲者宋魏文靖論觀卦云
今轉注之說則彖象爲觀示之觀六爻爲觀瞻之觀竊
意未有四聲反切巳前安知不爲一音乎據此言之轉
聲巳不易定轉注假借何以辨今讀先生手敎曰本義
外㞡轉引伸爲他義或變音或不變音皆爲轉注其無
義而但借其音或相似之音則爲假借又曰字之本義
亦有不可曉者震之疑不在本義之不可曉而在㞡轉
引伸爲他義有遠有近有似遠義實相因有近而義不
相因有絕不相渉而㫄推曲取又可強言其義區分假
借一類而兩之殆無異區分諧聲一類而兩之也六書
之諧聲假借竝岀於聲諧聲以類附聲而㪅成字假借
依聲託事不㪅制字或同聲或轉聲或聲義相倚而俱
近或聲近而義絕遠諧聲具是數者假借亦具是數者
後世求轉注之說不得倂破壞諧聲假借此震之所甚
惑也說文老从人毛匕言須髮變白也考从老省丂聲
其解字體一會意一諧聲甚明而引之於序以實其所
論轉注不宐自相矛盾是故別有說也使許氏說不可
用亦必得其說然後駁正之何二千秊閒紛紛立說者
眾而以猥云左迴右轉者之謬悠目爲許氏可乎哉震
謂考老二字屬諧聲會意者字之體引之言轉注者字
之用轉注之云古人以其語言立爲名類通以今人語
言猶曰互訓云爾轉相爲注互相爲訓古今語也說文
於考字訓之曰老也於老字訓之曰考也是以序中論
轉注舉之爾雅釋詁有多至四十字共一義其六書轉
注之㳒歟別俗異言古雅殊語轉注而可知故曰建類
一首同意相受大致造字之始無所馮依宇宙閒事與
形兩大端而巳指其事之實曰指事一二上下是也象
其形之大體曰象形日月水火是也文字旣立則聲寄
於字而字有可調之聲意寄於字而字有可通之意是
又文字之兩大端也因而博衍之取乎聲諧日諧聲聲
不諧而會合其意曰會意四者書之體止此矣由是之
於用數字共一用者如初哉首基之皆爲始卬吾台予
之皆爲我其義轉相爲注曰轉注一字具數用者依於
義以引伸依於聲而㫄寄假此以施於彼曰假借所以
用文字者斯其兩大端也六者之次弟出於自然立㳒
歸於易簡震所以信許叔重論六書必有師承而考老
二字以說文證說文可不復疑也存諸心十餘載因聞
敎未達遂縱言之
書小爾雅後
小爾雅一卷大致後人皮傅掇拾而成非古小學遺書
也如云鵠中者謂之正則正鵠之分未之考矣四尺謂
之仞則築宮仞有三尺不爲一丈而爲及肩之牆矣澮
㴱二仞無異洫㴱八尺矣其解釋字義不勝枝數以爲
之駁正故漢世大儒不取以說經獨王肅杜預及東晉
枝賾奏上之古文尙書孔傳頗渉乎此廣量曰豆四謂
之區區四謂之釜本春秋傳四升爲豆各自其四以登
於釜之文釜二有半謂之籔本聘禮記十六斗曰籔籔
二有半謂之缶此句無本缶二謂之鍾所謂陳氏新量
皆登一焉鍾乃大矣者齊舊量葢先王之制區斗六升
釜六斗四升鍾六斛四斗陳氏從而詭㪅之釜登一區
則八斗區登一豆則二斗豆登一升則五升而鍾實八
斛兹用舊量之豆區釜用新量之鍾兩㳒襍施顯相刺
謬廣衡曰兩有半曰捷倍捷曰舉皆於古無本倍舉曰
鋝賈景伯所稱俗儒以鋝重六兩是也不稽古訓故目
之曰俗儒云爾張揖作廣雅於釋器曰鍾十曰斞庾十
曰秉秉十曰筥斞庾二文䥘見竝當爲籔而改區十曰
籔斯協於聘禮記十斗曰斛十六斗曰籔十籔曰秉矣
鍾十之云謬也此十六斗之秉量名也刈禾盈手謂之
秉秉猶把也字同義別聘禮記曰四秉曰筥十筥曰稯
十稯曰秅四百秉爲一秅然則秉十當改秉四又不當
蒙籔十曰秉相亂其掇拾之病與小爾雅同或曰小爾
雅者後人采王肅杜預之說爲之也時乾隆己卯秋東
原氏記
六書論序
自㫺儒者其結髪從事必先小學小學者六書之文是
也周官􁀇氏掌之以敎國子司徒掌之以敎萬民而大
行人所稱諭書名聽聲音又屬瞽史分職專司故其時
儒者治經有㳒不岐以異端後世道闕小學不修古文
絕於嬴氏佐隸起於獄吏漢興葢百秊始徵小學之士
令說文字未央廷中光武時馬援上疏論文字之譌謬
及賈侍中修理舊文而許叔重從受古學撰說文解字
則在安和巳後今考經史所載漢時之言六書也說𡵨
而三一見周禮注引鄭司農解一見班孟堅􁹘文志其
一則叔重說文解字序頗能詳言之班鄭二家雖可以
廣異聞而綱領之正宐從許氏厥後世遠學乖䍐覩古
人制作本始謂諧聲冣爲淺末者後唐徐鍇之疏也以
指事爲加物於象形之文者宋張有之謬也謂形不可
象則指其事事不可指則會其意意不可會則諧其聲
者諸家之紛紊也謂轉聲爲轉注者起於冣後於古無
稽特蕭楚諸人之臆見也葢轉注之爲互訓失其傳且
二千秊矣六書也者文字之綱領而治經之津渉也載
籍極博統之不外文字文字雖廣統之不越六書綱領
旣違譌謬日滋故考自漢巳來迄於近代各存其說駁
別得失爲六書論三卷凡所不載智者依類推之以拾
遺補􁹘將有取乎此也時乾隆乙丑孟冬戴震撰
戴東原集卷弟三
戴東原集卷弟四
　四庫館纂修官翰林院庶吉士戴震譔
　　　荅段若膺論韵
　　　書廣韵目錄後一
　　　書廣韵目錄後二
　　　書廣韵四江後
　　　書盧侍講所藏宋本廣韵後
　　　顧氏音論跋
　　　書玉篇卷末聲論反紐圖後
　　　書劉鑑切韵指南後
　　　轉語二十章序
荅段若膺論韵(丙申)
陸德明於邶風南字云古人韵緩不煩改字顧氏取其
說江愼修先生見於覃至凡八韵字實有古音改讀入
㑴者元寒至仙七韵字實有古音改讀入眞者音韵卽
至諧􁚴眞巳下十四韵㑴巳下九韵各析而二自信剖
别入微在此大著㪅析眞臻先與諄文殷魂痕爲二尢
幽與侯爲二且悟古四聲不同今韵猶古本音不同今
韵遂以此􁆴古無平仄通押厺入通押書中自信剖別
入微亦在古音韵至諧之云然僕謂古人以音韵從其
意言帝舜歌喜起熈二上一平音節自佳若竝讀平聲
喜起轉嫌於積韵夫音韵之諧密近而成節奏爲諧稍
遠而成節奏亦諧遠而隔礙爲不諧字異音同或積相
似之音亦不諧癸巳春僕在浙東據廣韵分爲七類㑴
巳下九韵皆收脣音其入聲古今無異說又方之諸韵
聲氣冣斂詞家謂之閉口音在廣韵雖屬有入之韵而
其無入諸韵無與之配仍居後爲一類其前㫺無入者
今皆得其入聲兩兩相配以入聲爲相配之樞紐眞巳
下十四韵皆收舌齒音脂微齊皆灰亦收舌齒音入聲
質術櫛物迄月沒曷末黠鎋㞕薛合爲一類東冬鍾江
陽唐庚耕淸靑蒸登皆收鼻音支佳之咍蕭宵肴豪尢
侯幽亦收鼻音入聲屋沃燭覺藥陌麥㫺錫職德分蒸
登之咍職德爲一類東冬鍾江尢侯幽屋沃燭覺爲一
類陽唐蕭宵肴豪藥爲一類庚耕淸靑支佳陌麥㫺錫
爲一類弓馮熊雄夢　等字由蒸登轉東尢郵牛丘裘
紑謀等字由之咍轉尢服伏鞴福郁彧牧㙁穋等字由
職德轉屋而東冬轉爲江尢侯轉爲蕭屋獨韵字轉爲
覺陽唐轉爲庚及藥韵字轉陌麥㫺錫音之流變無定
方而可以推其相配者有如是歌戈麻皆收喉音魚虞
模亦收喉音入聲鐸合爲一類以七類之平上厺分十
三部及入聲七部得二十部陸德明所謂古人韵緩者
仍有取焉大著内第一部之咍第十五部脂微齊皆灰
第十六部支佳分用說至精確舉三部入聲諭其分用
之􁚴尢得之其餘論異平同入或得或失蒸之職登咍
德一類如陾由之轉登能由咍轉登等由海轉等及凝
从疑之屬書内舉得來爲登來螟􁇟爲螟螣證陸韵以
職德配蒸登非無見因謂蒸登與之咍同入此說是也
陸氏惟此類所分之韵多寡適同餘則或此分而彼合
葢陸氏未知音聲洪細如陰陽表裏之相配是以參􁆌
不均眞諄臻(分爲/三)脂(合爲/一)質術櫛(亦分/爲三)文殷(分爲/二)微(合/爲)
(一)物迄(亦分/爲二)元廢月魂痕(分爲/二)灰(合爲/一)沒(亦合/爲一)寒桓(分/爲)
(二)泰(合爲/一)曷末(亦分/爲二)刪皆黠山夬鎋先齊㞕仙祭薛一
類如寅由眞轉脂揮暉翬由文轉微旂圻沂由殷轉微
西由先轉齊洗洒由銑轉薺獮由旨轉獮浼由銑轉賄
敦由魂轉灰竄由泰轉換及吻从勿讞䡾从獻之屬書
内言第十三部諄文欣魂痕第十四部元寒桓刪山仙
與第十五部同入是也而遺第十二部眞臻先則於脂
韵字以質櫛爲入者及齊以㞕爲入有未察矣眞巳下
分三部脂微諸韵與相配者僅一部又言第十一部庚
耕淸靑與第十二部同入殊失其倫第十一部乃與第
而爲蘤再轉而爲今音及若婼惹作啞咋檴等字皆鐸
之類平上厺聲見於麻馬箇禡數韵同類互轉也陸氏
所分有入聲及無入聲之韵􁆞然不同惟歌戈麻與有
入者同與無入者異陸氏溷同藥鐸爲一􁚴失其入聲
不知覺藥一類鐸又一類鐸韵之襮樂櫟鑿鶴熇等字
當別出歸於藥而屋韵之熇瀑毣等字沃韵之沃翯襮
等字陌韵之翟搦等字麥韵之覈字錫韵之的趯轢溺
激等字古音皆與覺藥爲一類覺韵之朔斮簎等字藥
韵之若著略􁙵郤臄碏斫縛矍彠等字當別出歸於鐸
一爲陽唐之入一爲歌戈麻之入不可溷也陽唐與蕭
衣之裏故有入之入與無入之厺近從此得其陰陽雌
雄表裏之相配而㑴已下九韵獨無配則以其爲閉口
音而配之者㪅微不成聲也顧氏分古音十部入聲僅
分爲四部㑴已下如舊餘則以配其無入之韵其第五
部雖誤以尢幽合於蕭宵肴豪而分一屋之半二沃之
半四覺之半十八藥之半十九鐸之半二十三錫之半
爲蕭宵肴豪之入者獨得之其第三部雖誤轉侯以合
於魚虞模又誤以一屋之半二沃之半三燭四覺之半
爲魚虞模之入而不知此乃尢侯幽之入也其以十八
藥之半十九鐸之半二十陌二十一麥之半二十二㫺
之半爲魚虞模之入者亦得之其第二部雖溷淆不分
從而分之以五質六術七櫛八物九迄爲脂微齊灰之
入十月十一沒十二曷十三末十四黠十五鎋十六㞕
十七薛爲皆祭泰夬廢之入二十一麥之半二十二㫺
之半二十三錫之半爲支佳之入二十四職二十五德
一屋之半爲之咍之入此四者之平上厺㫺人溷淆不
分而入聲有分顧氏因其平上厺不分幷入聲亦合之
然顧氏􁙀眞至仙爲第四部庚之半及耕淸靑爲第八
部蒸登爲第九部苟知相配之說㫺人以入聲隸於四
部者非無見則知入聲當分爲四知入聲可隸於彼又
可隸於此必無平上厺分而入不分入分而平上厺不
分則彼分爲四此亦當分爲四今書內舉入聲以論三
部之分實發㫺人所未發然㫺人以職德隸蒸登今以
隸之咍而明其同入於彼此相配得矣㫺人以陌麥㫺
錫隸庚耕淸靑今以隸支佳而譏㫺人於音理未審則
於彼此相配未有見􁚴耳㫺人以質術櫛物迄月沒曷
末黠鎋㞕薛隸眞諄臻文殷元魂痕寒桓刪山先仙今
獨質櫛㞕仍其舊餘以隸脂微齊皆灰而謂諄文至山
仙同入是諄文至山仙與脂微齊皆灰相配亦得矣特
彼分二部此僅一部分合未當又六術韵字不足配脂
合質櫛與術始足相配其平聲亦合眞臻諄始足相配
㞕配齊者也其平聲則先齊相配今不能別出六脂韵
字配眞臻質櫛者合齊配先㞕爲一部且別出脂韵字
配諄術者合微配文殷物迄灰配魂痕沒爲一部廢配
元月泰配寒桓曷末皆配刪黠夬配山鎋祭配仙薛爲
一部而以質櫛㞕隸舊有入之韵餘乃隸舊無入之韵
或分或合或隸彼或隸此尙宐詳審第九第十第十一
此三部之次觀江從東冬流變庚從陽唐流變得其序
矣東韵字有從蒸登流變者而􁙀爲第六部隔越七八
兩部尢從之咍流變蕭從尢幽流變而以蕭宵肴豪處
之咍後尢幽侯前未知音聲相配故耳支佳韵字雖有
從歌戈流變者虞韵字雖有從侯幽流變者皆屬㫄轉
不必以例正轉其正轉之㳒有三一爲轉而不出其類
脂轉皆之轉咍支轉佳是也一爲相配互轉眞文魂先
轉脂微灰齊換轉泰咍海轉登等侯轉東厚轉講模轉
歌是也一爲聮貫遞轉蒸登轉東之咍轉尢職德轉屋
東冬轉江尢幽轉蕭屋燭轉覺陽唐轉庚藥轉錫眞轉
先㑴轉覃是也以正轉知其相配及次序而不以㫄轉
惑之以正轉之同入相配定其分合而不徒恃古人用
韵爲證僕之所見如此葢援古以證其合易明也援古
以證其分不易明也古人用韵之文傳者希矣或偶用
此數字或偶用彼數字似彼此不相渉未足􁆴其􁆞然
爲二爲三也況據其不相渉者分之其又有相渉者則
不得不歸之合韵是合韵適以通吾說之竆􁚴曰援古
以證其分不易明也江先生分眞巳下十四韵㑴巳下
九韵各爲二今又分眞巳下爲三分尢幽與侯爲二而
脂微齊皆灰不分爲三東冬鍾不分爲二諄文至山仙
雖分而同入不分尢幽侯雖分而同入不分試以聲位
之洪細言之眞之筠與文之雲本無以別猶脂之帷與
微之韋本無以別也侯之鉤謳與尢之鳩憂雖洪細不
同矣猶東之公翁與鍾之恭雍洪細不同也他如模之
孤烏與魚之居於痕之根恩與殷之斤殷魂之昆溫與
文之君煴(於分/切)豪之高􁕥(於刀/切)與宵之驕夭其洪細皆
然而據三百篇山有樞首章樞榆婁驅愉二章栲杻埽
考􁀇南山有臺五章枸楰耇後四章栲杻壽茂謂侯與
尢幽不相襍載馳之驅侯則謂其不連悠漕憂爲一韵
生民之揄蹂叜浮棫樸之槱趣角弓之裕瘉則謂爲合
韵僕謂審音本一類而古人之文偶有相涉有不相渉
不得舍其相渉者而以不相涉爲􁆴審音非一類而古
人之文偶有相涉始可以五方之音不同􁆴爲合韵今
書內􁙀十七部僕之意第三第四當幷第十二第十三
亦當幷惟第七第八及第十四江先生力辨其當分僕
曩者亦以爲然􁚴江先生撰古韵標準時曾代爲舉艱
鰥二字辨論其偏㫄得聲江先生喜而採用之後以眞
至先皆收舌齒音㑴至凡皆收脣音其各分爲二也不
過在侈斂之閒遂主陸氏古人韵緩爲􁆴上秊於永樂
大典內得宋淳熈初楊倓韵譜校正一過其書亦卽呼
等之說於舊有入者不改舊無入者悉以入隸之與江
先生四聲切韵表合僕巳秊定聲韵考別十九鐸不與
覺藥通者又分覺藥陌麥㫺錫之通鐸者爲歌戈之入
謂江先生以曷爲歌之入末爲戈之入者應改正楊氏
雖不能辨別藥鐸之異而以藥鐸配陽唐配蕭宵肴豪
又以鐸配歌僕因究韵之呼等一東內一等字與二冬
無別六脂內三等字與八微無別十七眞內二等字與
十九臻無別十七眞十八諄內三等合口呼與二十文
三韵皆無別眞韵內三等開口呼與二十一殷無別二
十七刪與二十八山無別二仙內四等字與一先無別
四宵內四等字與三蕭無別十二庚內二等字與十三
耕無別十二庚十四淸內三等開口呼兩韵無別淸韵
內四等字與十五靑無別十八尢内四等字與二十幽
無別二十二覃與二十三談無別二十四鹽內四等字
與二十五添無別鹽韵内三等字與二十八嚴二十九
凡三韵皆無別二十六咸與二十七銜無別其餘呼等
同者音必無別葢定韵時有意求其密用意太過強生
輕重其讀一東內一等字必稍重讀二冬內字必稍輕
觀東德紅切冬都宗切洪細自見然人之語言音聲或
此方讀其字洪大彼方讀其字微細或其一方而此人
讀之洪大易一人讀之又微細或一人語言此時言之
洪大移時而言之微細強生重輕定爲音切不足慿也
唐國子祭酒李涪撰刋誤論陸㳒言切韵一條有云上
聲爲厺厺聲爲上又有字同一聲分爲兩韵㳒言平聲
以東農非韵以東崇爲切上聲以董勇非韵以董動爲
切厺聲以送種非韵以送眾爲切入聲以屋燭非韵以
屋㝛爲切何須東冬中終妄別聲律涪厺㳒言未遠巳
讀東冬如一中終如一譏其妄別矣又今人語言矢口
而出作厺聲者廣韵多在上聲作上聲者廣韵多在厺
聲李涪又云余今別白厺上各歸本音詳較輕重以符
古義理盡於此豈無知音是今人語言與廣韵上厺互
異者非後代始流變在唐人巳語言與韵書互異矣韵
書旣出視爲約定俗成然如東冬中終之妄別不必強
爲之詞也僕巳秊分七類爲二十部者上秊以呼等考
之眞至仙㑴至凡同呼而具四等者二脂微齊皆灰及
祭泰夬廢亦同呼而具四等者二仍分眞巳下十四韵
㑴巳下九韵各爲二而脂微諸韵與之配者亦各為二
其配元寒至山仙者周南芣苢二章掇捋召南草蟲二
章蕨惙說甘棠首章伐茇二章敗憩三章拜說野有死
麕三章脫帨吠邶擊鼓四章闊說五章闊活匏有苦葉
首章厲揭泉水三章舝邁衞害二子椉舟二章逝害衞
碩人四章活濊發揭孼朅伯兮首章朅桀有狐二章厲
帶王君子于役二章月佸桀括渴采葛首章葛月三章
艾歲鄭子衿三章達闕月齊東方之日二章月闥闥發
甫田二章桀怛魏十畞之閒二章外泄逝唐蟋蟀二章
逝邁外蹶陳東門之枌三章逝邁東門之楊二章肺晢
檜匪風首章發偈怛曹蜉蝣三章閱雪說候人首章祋
芾豳七月首章發烈褐歲小雅采薇二章烈渴庭燎三
章艾晣噦正月八章厲滅烕(此章第二句結字非/韵乃四句見韵之例)小旻
五章艾敗蓼莪五章烈發害大東七章舌揭四月三章
烈發害鴛鴦三章秣艾車舝首章舝逝渴括菀柳二章
愒瘵邁都人士二章撮髪說四章厲蠆邁白􁄘五章外
邁大雅文王二章世世緜八章拔兌駾喙皇矣二章翳
栵三章拔兌(此章拔兌一韵對季一韵/下重季字及友字不入韵)生民二章月達
害七章軷烈歲民勞四章愒泄厲敗大板二章蹶泄蕩
八章揭害撥世抑六章舌逝烝民三章舌外發瞻卬首
章厲瘵(此章及後二章皆四句見韵次句惠/字非韵下四句疾屆一韵收瘳一韵)二章奪說
召旻六章竭竭害周頌載芟活達傑魯頌泮水首章茷
噦大邁閟宫五章大艾歲害商頌長發二章撥達達越
發烈􁆞六章旆(此字誤荀子引此詩作載發說/文引作載坺發坺皆於韵合)鉞烈曷
櫱達􁆞伐桀已上分岀以配元寒桓刪山仙之別於眞
諄臻文殷魂痕僕初定七類者上秊改爲九類以九類
分二十五部若入聲附而不􁙀則十六部阿第一烏第
二堊第三此三部皆收喉音膺第四噫第五億第六翁
第七謳第八屋第九央第十夭第十一約第十二嬰第
十三娃第十四戹第十五此十二部皆收鼻音殷第十
六衣第十七乙第十八安第十九靄第二十遏第二十
一此六部皆收舌齒音音第二十二邑第二十三醃第
二十四　第二十五此四部皆收脣音收喉音者其音
引喉收鼻音者其音引喉穿鼻收舌齒音者其音舒舌
而衝齒收脣音者其音斂脣以此爲次似幾於自然鄭
庠古音辨分陽支先虞尢覃六部顧氏古音表析東陽
耕蒸而四析魚歌而二􁚴增多四部江先生古韵標準
㪅析眞元而二宵侯而二㑴談而二􁚴多於顧氏三部
今析支脂之祭而四􁚴又多三部入聲顧氏僅分屋質
藥緝四部江君析質月錫職而四析緝盇而二􁚴增多
四部今㪅析藥鐸而二顧氏鐸幷屋後而藥鐸有分江
君適未省照也顧以屋質藥緝隸魚支宵㑴江以屋質
月藥錫職緝盇隸東眞元陽耕蒸㑴談又以屋隸矦質
月錫職隸支藥隸魚緝盇隸㑴談而廣韵歌戈麻取其
所分月之屬曷末及藥之屬陌㫺隸之葢江君未知音
聲相配􁚴分合猶未當知皆有入聲而未知歌戈本與
舊有入之韵近因引喉而不激揚㫺人遂以其所定無
入之韵例之凡音聲皆起於喉故有以歌韵爲聲音之
元者其同於舊有入之韵不同於舊無入之韵明矣江
君亦未明於音聲相配此雖僕所獨得而非敢穿鑿也
僕以爲考古宐心平凡論一事勿以人之見蔽我勿以
我之見自蔽嘗恐求之太過強生區別􁚴寧用陸德明
古人韵緩之說後以殷衣乙及音邑五部字數過多推
之等韵他部皆止於四等此獨得四等者二􁚴增安靄
遏及醃　五部至若殷乙及謳㪅析之則呼等不全於
三百篇以合韵之說通其竆者必多凡五方之音不同
古猶今也􁚴有合韵必轉其讀彼此不同乃爲合韵如
載馳之濟閟抑之疾戾此不必改讀而自諧者也閟屬
六至濟屬十二霽在厺聲本一類卽讀入聲如五質之
珌脂旨至質眞軫震質相配共入亦無不諧疾屬質韵
戾屬霽韵亦然特以質櫛㞕專隷眞臻先使眞臻先不
與諄文殷魂痕通以脂微齊皆灰與諄文至山仙共入
不與眞臻先共入而濟戾二字便將脂微齊皆灰及術
物迄沒諸韵字牽連而至割之不􁆴矣揄趣苟驅附奏
垢裕之互相牽連亦然顧氏於古音有草刱之功江君
與足下皆因而加密顧改矦從虞江改虞從矦此江優
於顧處顧藥鐸有別而江不分此顧優於江處其鄭爲
六顧爲十江爲十三江補顧之不逮用心亦勤矣此其
得者宐引顧江之說述而不作至支脂之有別此足下
卓識可以千古矣僕㪅分祭泰夬廢及月曷末黠鎋薛
而後彼此相配四聲一貫則僕所以補前人而整之就
敘者願及大著未刻或降心相從而參酌焉
諧聲字半主義半主聲說文九千餘字以義相統今作
諧聲表若盡取而􁙀之使以聲相統條貫而下如譜繫
則亦必傳之絕作也
詩經韵分若干部表羣經韵分若干部表合倂爲古韵
分若干部表每部作四條曰詩經韵曰羣經韵曰古本
音曰古合韵似省兩閲亦免羣經韵內字有􁙀於古本
音古合韵兩條者離在兩處
詩中上下句相閒爲節奏者以下句韵爲正上句本可
不用韵故多假借近似之音十月之交四章士宰史氏
桑柔三章資疑維階四章慇辰東􁇩五章毖恤熱淑襍
用氏疑熱相近之音及東淑至遠之音此等乃相閒成
節奏非用韵之正俱不以爲韵亦可
六月首章飭服熾急國鹽鐡論引我用是戒戒僃也義
優於急不特於韵得也熾字亦不當略之
月出三章正月十一章抑十一章此三處慘字皆懆之
譌懆愁不安也傪毒也以義考之亦作懆爲得今於月
出作慘以爲合韵於正月略之抑作懆應合考
匏有苦葉二章應是軌字軌車轍也謂道路中車行之
轍迹濟雖盈於道路兩不相涉􁚴云不濡軌與雉鳴求
其牡意相反對不必泥於車前軓也毛傳不可從旣曰
濟盈則必濡軓車不可行水中矣引起下句之意不知
所屬雉鳴求其牡譏求非其牡者耳援前矦以證前軓
而讀軓如阜太迂曲(段玉裁案軌非車轍之專名毛詩/傳本作由輈以下爲軌是以車之)
(高下言之高誘注淮南覧冥云兩輪之閒爲軌是以車/之廣狹言之禮記車同軌當兼高下廣狹兩說毛傳以)
(下誤作以上唐人遂妄改軌字爲軓/合韵讀如阜之說今已改附正於此)
小旻三章古韵標凖以厭集爲韵似得之
女曰雞鳴三章贈字江先生謂貽字譌爲贈不必以改
字爲嫌而讀來如凌也
疧釋文作疷都禮反則此字非唐人避諱所改明矣然
不必非􁇩字之譌也
詩中第四句始用韵者甚多如生民首章民嫄江漢五
章卣字之類不必以爲合韵
緜首章瓞漆穴室爲韵節奏自合葢緜緜瓜瓞一句其
意巳足民之初生自土沮漆兩句一氣讀其意始足詩
中用韵使語止而有餘音此類甚多今以瓞生爲韵穴
室爲韵反遺漆字似未允
正月十二章鄰云慇乃眞文殷不可分之證非合韵
賓之初筵首章第三句始用韵三章第四句始用韵三
章之第一句承首章起句發端偶與下韵同耳秩字恭
字不必以爲合韵
載芟篇載穫濟濟一句其意巳足有實其積萬億及秭
兩句一氣讀其意始足􁚴積字非韵
書廣韵目錄後一
切韵之大要有三雙聲一也區別呼等二也聲類異同
三也所謂聲類異同者就二百六韵之次第考之亦不
遠東冬鍾一類也(劉鑑切韵指南/別之爲通攝)江則古音同東冬一
類今音同陽唐一類(切韵指/南江攝)支脂之微一類也(切韵指/南止攝)
魚虞模一類也(切韵指/南遇攝)齊佳皆灰咍一類也(切韵指/南蟹攝)古
人有韵之文支脂齊佳兩類通用齊韵與支韵幾若無
別考其呼等竝同者支韵爲貲雌斯在齊韵爲齎妻犀
自有區分而五方語言齊韵字往往張口出之比支韵
之微斂脣吻固殊佳皆咍三韵古今音尢弇侈不同如
釐來古通作一字今來字必轉其讀方合於古其爲二
類􁆞然在古音猶江之於東冬鍾麻之於歌戈魚虞實
合爲一類眞諄臻殷文魂痕一類也(切韵指/南臻攝)元寒桓刪
山先仙一類也(切韵指/南山攝)唐宋韵譜次弟元在魂痕之前
或因文殷元同爲三等魂痕寒桓同爲一等以等􁙀之
同相附近而未辨於其類在三百篇用元韵字必與寒
桓一類通而絕不通魂痕用魂韵字必與眞諄一類通
而絕不通元(痕韵字/未見詩)二百六韵之譜次弟雖疏部分不
淆唐人奏合而用之者詳議未審遂致自唐已來用韵
戾於三百篇論古者莫之或覺也蕭宵肴豪一類也(切/韵)
(指南/效攝)歌戈一類也(切韵指/南果攝)麻一類也古音半同歌戈一
類半同魚虞一類(切韵指/南假攝)陽唐一類也(切韵指/南宕攝)庚耕淸
靑一類也(切韵指/南梗攝)蒸登一類也(切韵指/南曾攝)尢侯幽一類也
(切韵指/南流攝)㑴一類也(切韵指/南淡攝)覃談鹽添咸銜㘙凡一類也
(切韵指南咸攝/凡十有六攝)今音葢十五類古音十三類上厺入統
乎此音之流變有古今而聲類大限無古今鄭樵通志
內外轉圖覃已後八韵移唐陽之前蒸登移㑴之後於
十五類不相謬顔元孫干祿字書覃談在陽之前蒸登
在鹽之後吳棫韵補刱立古通某韵及古轉聲入某韵
之注今人韵目下所注古通轉本之鄭庠古音辨分六
部明顧炎武音學五書考證古音分爲十部按之聲類
俱疏舛未爲得也
書廣韵目錄後二
隋陸㳒言定切韵五卷凡萬二千一百五十八字宋景
德中重修增多萬四千三十六字自隋仁壽元秊辛酉
歫宋景德四秊丁未四百七秊明秊大中祥符元秊戊
申敕改名大宋重修廣韵㳒言書今不傳廣韵卷首猶
題云陸㳒言撰本長孫訥言箋注葢二百六韵實㳒言
舊目廣韵上聲二腫湩字下云此是冬字上聲葢㫺人
論韵審其洪細爲一二三四等􁙀如平聲二冬十一模
十五灰二十三魂二十六桓全韵皆一等合口呼十六
咍二十四痕二十五寒六豪七歌二十二覃二十三談
全韵皆一等開口呼十九臻五肴二十六咸二十七銜
全韵皆二等開口呼二十文全䪨皆三等合口呼二十
八嚴二十九凡全韵皆三等開口呼三蕭二十幽二十
五添全韵皆四等開口呼上厺入大致準此餘韵或主
辨等兼合口呼開口呼爲一韵如十一唐十七登及十
四泰一等四江十三佳十四皆二十七刪二十八山十
三耕及十七夬二等八微十二齊二十二元三等一先
十五靑四等竝兼合口呼開口呼上厺入準此或因字
少不煩別出則兼數等爲一韵鍾韵兼三等四等腫韵
之三等四等字爲鍾之上聲惟湩􁌵二字屬一等爲冬
之上聲以字少不別立部目又臻櫛二韵無上厺聲字
者其上厺聲字在隠焮二韵內臻韵櫛韵竝二等欣韵
迄韵竝三等惟上聲隠韵厺聲焮韵兼二等三等其二
等　齔等字卽臻櫛二韵之上厺也亦以字少不別立
部目然則欣隱焮迄宐改文吻問物之前而眞與諄臻
欣通軫與準隠通震與稕焮通質與術櫛迄通斯於四
聲無所觤戾不當如宋人之改文與欣通吻與隱通問
與焮通物與迄通使欣隠焮迄相隔絕此唐宋韵所可
詳議者顧炎武音論曰唐時二十一殷(宋時避宣祖廟/諱改殷爲欣)
雖云獨用而字少韵窄無獨用成篇者往往於眞韵中
閒一用之如杜甫崔氏東山艸堂詩用芹字獨孤及送
韋明府答李滁州二詩用勤字是也然絕無通文者而
二十文獨用則又絕無通殷者合爲一韵始自景祐厺
聲問焮亦然惟上聲今本目錄十八吻下注云隠同用
其卷中十八吻十九隠又各自爲部不相連屬而其下
各注云獨用友人富平李子德因篤以爲目錄誤又考
唐人如李白寄韋六孫逖登會稽山杜甫贈鄭十八賁
詩皆以隠韵字同軫準用其不與吻同用明矣顧君於
殷隠二韵辨之甚詳後有吳下張刻宋本廣韵文注欣
同用吻注隠同用曹刻宋本廣韵同皆景祐禮部韵略
頒行後塗改之本非廣韵舊注也張刻曹刻注文完善
別有注文删整者余曾見大小二本及顧氏刻惟顧刻
厺聲隊注代廢同用餘皆隊下注代同用廢注獨用卽
顧氏音論中􁙀廣韵韵目亦與各本注同而所刻獨違
異此正朱人改倂之一顧氏考唐宋韵譜異同遺而未
舉葢其疏忽處也曹刻入聲目錄物注與迄通而卷內
各注獨用與各本注同上厺聲末六韵各本改從禮部
韵略集韵而於注仍改之未盡小本注文删整者上聲
琰注與忝同用無儼字目錄下注忝儼同用曹刻厺聲
釅雖移陷鑑之前而豓注㮇同用釅注𣑽同用陷注鑑
同用猶屬舊注未改目錄豓第五十五注㮇釅同用釅
第五十七注鑑同用鑑第五十九注梵同用葢舊次陷
第五十七是以有鑑同用之注釅第五十九是以有梵
同用之注景祐後塗改陷鑑釅三字而注未改也吳才
老韵補上聲五十二豏五十三檻五十四玁可證廣韵
舊次厺聲亦同禮部韵略集韵矣宋初徐楚金說文解
字韵譜(今人以李燾說文解字/五音譜爲徐氏書非也)序稱取叔重所記以切
韵次之後序稱又得李舟所著切韵殊有補益其閒有
說文不載而見於序例注義者必知脫漏竝從編錄疑
者則以李氏切韵爲正殆無遺矣是書在廣韵前上聲
豏作湛而湛第五十二檻第五十三儼第五十四厺聲
釅作醶(注云俗/作釅非)而陷第五十七鑑第五十八醶第五十
九尢足證唐人舊次如是紀學士曉嵐曰惟徐氏此書
及明嘉靖閒朱氏石金石韵府皆於下平聲二仙內分
出三宣豈明時人亦本李舟韵乎余曰朱氏書未知本
何韵豐坊爲作序云取夏竦道參薛尙功楊桓諸編增
其文按四聲􁙀之此言其字之所本不言韵所本今考
其書上聲檻儼范三韵及厺聲釅韵適無字不􁙀而平
聲嚴在咸銜之前入聲業在洽狎之前宋景祐巳後乃
有此次視徐氏書之足證唐韵舊次者迥異矣
書廣韵四江後
隋唐二百六韵據當時之音撰爲定本至若古音固未
之考也然別立四江以次東冬鍾後似有見於古用韵
之文江合於東冬鍾不入陽唐􁚴使之特自爲部不附
東冬鍾韵內者今音顯然不同不可沒今音且不可使
今音古音相襍成一韵也不次陽唐後者撰韵時以可
通用字相附近不使以今音之近似而淆紊古音也惜
不能盡從斯例如七麻當分爲二韵一次魚虞模之後
一次歌戈之後五支當分爲二韵一與支脂微附近一
與歌戈附近十虞當分爲二韵一與魚模附近一與矦
幽附近一先當分爲二韵一與眞諄臻殷文魂痕附近
一與元寒桓刪山仙附近三蕭四宵五肴六豪之字當
別岀古與尢侯幽通者爲一韵次尢矦幽之後十二庚
十三耕十四淸當別出古與陽唐通者爲一韵次陽唐
後十八尢當分爲二韵一與脂之微附近一與侯幽附
近二十二覃二十三談二十四鹽當別岀古與㑴通者
爲一韵以次㑴後上厺入準此分之定韵時厪厪明於
江韵餘諸韵則在明昧之閒不能􁆞然分別宐乎好古
者譏其論韵之疏歟古音之說雖近日始明然鄭康成
氏箋毛詩云古聲塡寘塵同及注他經言古者聲某某
同古讀某爲某之類不一而足是古音之說漢儒明知
之非後人刱議也唐陸德明毛詩音義雖引徐邈沈重
諸人紛紛謂合韵取韵叶句而於召南􁄘字云古讀􁄘
爲敷於邶風南字下云古人韵緩不煩改字是陸氏已
明言古韵特不能持其說耳宋吳才老刱爲古通某韵
及古轉聲入某韵之說戴仲達則有古正音非協韵之
說明陳氏近顧氏考證益詳而古韵今韵究未得其條
貫葢隋唐諸人辨聲之功多考古之功少吳氏陳氏顧
氏則又考古之功多辨聲之功少也
書盧侍講所藏宋本廣韵後
余少時得顧寧人氏所校刻廣韵後又於友人處見大
版廣韵與顧刻無異殆卽顧君所據之書也朱錫鬯爲
吳下張氏重刻宋本廣韵作序有曰曩崐山顧處士炎
武校廣韵力欲復古刊之淮陰苐仍明內庫鋟版緣古
本箋注多寡不齊中涓取而刪之略均其字數所稱中
涓取而删者未知其審而序端言周顒以天子聖哲分
四聲則已誤舉周捨對梁武帝語歸之顒此本無從得
其刻書秊月注文亦旣刪整者矣韵自淳祐末劉淵倂
後幾莫復識別二百六韵之舊明內庫猶取廣韵鋟版
事屬希有詎旋有刻此本者歟抑此本實在前爲宋時
詳略兼行厺其繁重者歟上聲目錄十八吻注隱同用
而卷內仍各注獨用不使連屬厺聲代廢連屬於隊注
通用目錄隊下注代同用廢注獨用上厺之末六韵儼
釅􁙀豏檻陷鑑之前連屬爲二與平聲入聲連屬爲三
者違異而五十琰注與忝同用無儼字目錄下注忝儼
同用此宋景祐寶元已前所決無有也其閒或云某同
用或云某通用或云與某同用參􁆌不治如此當景祐
中修禮部韵略以賈昌朝請韵窄者凡十三處許令附
近通用於是平聲合欣於文合嚴於鹽添合凡於咸銜
上聲合隱於吻合儼於琰忝合范於豏檻厺聲合廢於
隧代合焮於問合釅於豓㮇合梵於陷鑑入聲合迄於
物合業於葉帖合乏於洽狎毛大可臆爲之說曰其所
云窄者如冬臻殷痕山談添銜凡等何弗之考也後人
不覩廣韵善木卽吳下張氏所重刋注文完好而二十
文下注欣同用十八吻下注隱同用及上厺之末六韵
與平入齟齬皆自禮部韵略施行檢廣韵者依見行新
例加塗乙遂致舛謬幸其參􁆌不治改之未盡苟尋求
䡮跡古書所由舛謬之故章章具存復閱數十百秊舊
本蕩然泯滅學者將益茫如豈不愈可致惜乎哉盧公
雅才閎博今之篤古君子也余從假此本因志數言而
歸之
顧氏音論跋(癸未)
右三卷考論韵之原委葢欲據唐人正宋巳後之失據
古音正唐人之失意甚善也隋陸㳒言唐孫愐之書不
可得見顧君所見止於宋陳彭秊丘雍所刋益名廣韵
者耳廣韵巳無善本致使唐宋用韵沿革異同莫之或
知以顧君之精博而猶覈之疏他人無論矣方開皇初
㳒言同劉臻蕭該顔之推等八人論難後十數秊八人
或亾或存㳒言獨自屛居乃定爲切韵五卷唐儀鳳二
秊長孫訥言爲之箋注歫仁壽初㳒言撰韵時凡七十
有七秊其後郭知玄㪅以朱箋三百字越七十有五秊
爲天寶十載孫愐増修改名唐韵天寶末集賢注記稱
上以自古用韵不甚區分陸㳒言切韵又未能釐革乃
改撰韵英仍舊爲五卷舊韵四百三十九新加一百五
十一合五百八十韵一萬九千一百七十七字分析至
細而南部新書天寶時有陳廷堅撰韵英十卷然則注
記所謂舊韵四百三十九殆廷堅之爲歟所謂仍舊爲
五卷者殆仍㳒言卷祑歟自天寶末又二百五十三秊
爲宋景德四秊而崇文院上校定切韵五卷依九經書
例頒行明秊大中祥符元秊改爲大宋重修廣韵㳒言
韵凡萬二千一百五十八字孫愐自序侈􁙀其前後引
據入注中諸書總加四萬二千三百八十三言晁公武
誤以爲增加字至是其多非也集韵韵例曰先帝時令
陳彭秊丘雍因㳒言韵就爲刋益葢二百六韵實㳒言
區分舊目􁚴廣韵卷首猶題云陸㳒言撰本㳒言韵旣
經郭知玄關亮等九人增加㪅有諸家增字至宋合集
共勒成一部是以改廣韵之名而字數止二萬六千一
百九十四孫愐亦九人者之一耳寶元集韵就廣韵刋
修新増字二萬七千三百三十一合新舊字凡五萬三
千五百二十五當景德中詔􁴌中丞丘雍重定切韵也
龍圖待制戚綸復承詔詳定考試聲韵於是略取切韵
要字僃禮部科試謂之韵略其同用獨用例未改後三
十有一秊爲景祐四秊㪅刋修廣韵韵略以賈昌朝請
韵窄者凡十三處許令附近通用是秊四月奉詔修韵
六月卽以所修禮部韵略頒行今廣韵上厺聲末六韵
與禮部韵略集韵同而與平聲入聲齟齬前此不宐爾
也吳才老韵補上聲五十二豏五十三檻五十四儼猶
舊次厺聲亦同集韵葢由習於景祐通用例合儼於琰
忝合范於豏檻合釅於豓㮇合梵於陷鑑遂迷失乎舊
顧君嚴辨廣韵禮部韵略之異同於廣韵上厺聲末六
韵弗省於禮部韵略合廢於隊代遺而未舉所舉二書
同用獨用例異者八處不知倂是而十有三處犂然可
考而唐宋用韵沿革之大節目實存其閒巳上音論中
所失考曁考之而疏足以滋惑余􁚴書其詳補正之至
如三百篇古人之音用元韵字與寒桓刪山先仙通而
必不通魂痕用魂痕韵字與眞諄臻殷文通而必不通
元唐人用韵乃溷而通之顧君泥於陸德明古人韵緩
不煩改字一語不復致考且於二十八山及一先二仙
内字有從眞諄一類流變而入者不復知其古音也音
論載六書轉注一條所是者蕭楚諸人臆說所非者裵
務齊鄭漁仲諸人之謬誤古之所謂轉注漢許氏之所
傳槩未之有聞焉余別有辨正見荅江丈論小學書兹
不具論論其尢關音韵者
書玉篇卷末聲論反紐圖後
朱元巳來爲反切字母之學者歸之西域歸之釋神珙
葢由鄭樵沈括諸人論古疏漏惑於釋氏一二剪劣之
徒眠娗誣欺據其言以爲言也今珙之反紐圖具存其
自爲序曰㫺梁沈約刱立紐字之圖然則珙所爲圖遠
在沈休文後祖述休文者也彼夫競指珙爲北魏時人
始傳西域三十六字母於中土徒因世俗言休文始造
韵欲追而上之以前於休文爲中土之有反切韵學本
乎西域左證耳釋氏之徒舉凡書傳所必資竊取而學
之旣得則相欺相誕以造爲西域之說固不足指數獨
怪信之者之數典不能稽遠又筆之書以惑後人噫其
陋也況珙序內倂及元和韵譜自齊永明梁天監下迄
唐憲宗元和閒三百二三十載珙㪅後乎元和而移其
人於四三百載之前而莫之或辨何哉珙圖無所謂字
母者惟五音聲論􁙀字四十而不曰字母與今所傳三
十六字相與齟齬王伯厚言玉篇卷末附以沙門神珙
五音聲論四聲五音九弄反紐圖考珙自序不一語渉
及五音聲論殆唐末宋初或襍取以附玉篇末非珙之
爲􁚴􁙀之珙反紐圖前不題作者姓氏玉海有三十六
字母圖一卷僧守溫撰呂介孺曰大唐舍利刱字母三
十後溫首座益以孃牀幫滂微奉六母然則字母三十
六定於守溫在珙後者也雖唐之季巳有是而其學不
著􁚴終唐之代以迄宋初絕不聞字母之稱今經傳字
書所有反切仍魏晉齊梁隋唐相傳之舊方漢時崇治
經􁹘鄭康成氏尢爲世所宗其後樂安孫炎受學康成
之門人稱東州大儒顔之推家訓陸德明經典釋文張
守節史記正義皆曰孫炎刱立反語崇文目序曰孫炎
始作字音於是有音韵之學王伯厚曰世謂倉頡制字
孫炎作音沈約撰韵爲椎輪之始此唐宋人論反切字
音咸溯源叔然也逮乎末失則謂出神珙出梵僧矣反
語之興不啻七八百載而後競傳守溫之字母近儒乃
莫有能言叔然者吾故書此以見經史字音儒生結髪
從事勿迷失其師承也
書劉鑑切韵指南後
世之傳書論字母等韵者多不本所始何歟其㳒以唐
之季釋守溫爲􁆴稱之若無足徵信然流俗惑於字母
之云疑聲音文字諒由母滋生況其又假古人所謂宮
商角徵羽自文以取重哉前乎守温有辨字五音㳒凡
十字五音聲論凡四十字皆與字母三十六參互齟齬
而宋時之以三十六分隸脣齒喉舌牙與近所傳復違
異劉士明是編獨有取於金韓道昭五音集韵次成十
六通攝辨其開口呼合口呼其譜之也橫爲字母三十
六從爲平上厺入曁一二三四等􁙀一等洪大二等次
大三四俱細而四尢細其以配五音也牙爲角舌爲徴
脣爲羽齒爲商喉爲宮方未有四聲之前就用韵比類
區分擬於五音魏書江式傳言呂忱弟靜放􁚴左校令
李登聲類之㳒作韵集五卷宫商龣徵羽各爲一篇是
也齊永明中周顒沈約始以平上厺入製韵平聲字繁
釐爲上下徐景安樂書乃曰凡宮爲上平商爲下平角
爲入徴爲上羽爲厺逮宋人競傳字母則譏江左撰韵
時識四聲不識七音近又或析等􁙀之四成五謂五音
乃在是者於是五音之說岐而傅會誠無施不可余以
謂皆非也虞夏書曰詩言志歌永言聲依永律和聲古
之所謂五聲宮商角徵羽也者非以定文字音讀也凡
一字則圅五聲誦歌者欲大不踰宮細不過羽使如後
之人膠於一字謬配宮商將作詩者此字用商彼字用
宮合宮商矣有不失其性情違其志意乎惟宮商非字
之定音而字字可宮可商以爲高下之節抑揚之序􁚴
作者寫其性情而誦之者宛轉高下以成歌樂語言文
字其音讀本乎師承者有定而及夫歌以永其言大而
爲宮細而爲羽無一定也學病於後人皮傅烏呼此古
義之所以流失其本歟
轉語二十章序
人之語言萬變而聲氣之微有自然之節限是故六書
依聲託事假借相禪其用至博操之至約也學士茫然
莫究今別爲二十章各從乎聲以原其義夫聲自微而
之顯言者未終聞者已解辨於口不繁則耳治不惑人
口始喉下底脣末按位以譜之其爲聲之大限五小限
各四於是互相參伍而聲之用葢僃矣參伍之㳒台余
予陽自稱之詞在次三章吾卬言我亦自稱之詞在次
十有五章􁆞四章爲一類類有四位三與十有五數其
位皆至三而得之位同也凡同位爲正轉位同爲變轉
爾女而戎若謂人之詞而如若然義又交通竝在次十
有一章周語若能有濟也注云若乃也檀弓而曰然注
云而乃也魯論吾末如之何卽柰之何鄭康成讀如爲
那(乃箇切案集韵三十八箇云如乃個切若也書曰如/五器卒乃復鄭康成讀今尙書音義無此葢開寶中)
(所刪丁度等據未改釋文有之毛詩柔遠/能邇箋云能侞也侞字當亦音乃個切)曰乃曰柰曰
那在次七章七與十有一數其位亦至三而得之若此
類遽數之不能終其物是以爲書明之凡同位則同聲
同聲則可以通乎其義位同則聲變而同聲變而同則
其義亦可以比之而通㪅就方音言吾郡歙邑讀若攝
(失葉/切)唐張參五經文字顔師古注漢書地理志已然歙
之正音讀如翕翕與歙聲之位同者也用是聽五方之
音及少兒學語未淸者其㞡轉譌溷必各如其位斯足
證聲之節限位次自然而成不假人意厝設也古今言
音聲之書紛然淆襍大致厺其穿鑿自然符合者近是
㫺人旣作爾雅方言釋名余以謂猶闕一卷書刱爲是
篇用補其闕俾疑於義者以聲求之疑於聲者以義正
之說經之士􁆱小學之奇觚訪六書之逸簡溯厥本始
其亦有樂乎此也時乾隆丁卯仲春戴震撰
戴東原集卷弟四
戴東原集卷弟五
　四庫館纂修官翰林院庶吉士戴震譔
　　　原象
　　　迎日推䇿記
　　　九道八行說
　　　周髀北極璿機四游解一
　　　周髀北極璿機四游解二
　　　記夏小正星象
　　　與丁升衢書
　　　再與丁升衢書
　　　續天文略序
原象
日循黄道右旋斜絡乎赤道而南北者寒暑之􁚴也其
隨大氣而左準赤道爲出沒者晝夜之􁚴也虞夏書以
璿機玉衡寫天遺製猶見周髀之書論語之北辰周髀
所謂正北極(步算家所謂不動/處亦曰赤道極)是爲左旋之樞日躔黄
道其極曰黄道極周髀所謂北極璿機環繞正北極者
也月道之極又環繞璿機者也是爲右旋之樞璿機之
環繞正北極而成規也冬至夜漏中起正北極之下日
加卯在正北極左日加午在正北極上日加酉在正北
極右晝夜一周而過一度春分夜漏中則起正北極之
左夏至起正北極之上秋分起正北極之右冬至而復
起於正北極下如是終古不變以與日躔黄道相應凡
三百六十五日小餘不滿四分日之一日發斂一終月
道斜交乎黄道凡二十七日小餘過日之半月逡其道
一終日月之會凡二十九日小餘過日之半以起朔十
二朔凡三百五十四日有奇分而近歲終積其􁆌數置
閏月然後時序之從乎日行發斂者以正􁚴堯典曰朞
三百有六旬有六日以閏月定四時成歲(言六日者/舉成數)日
兆月而月乃有灮人自地視之惟於望得見其光之盈
朔則日之兆月其光嚮日下民不可得見餘以側見而
闕日月之行朔而薄於交道日爲月所揜則日食日高
月卑其閒相厺葢遠􁚴其食分淺㴱隨地之方所見者
不同望薄交道而月入闇虛則月食張衡靈憲之文曰
當日之衝光常不合者蔽於地也是謂闇虛月過則食
闇虛之爲地景􁚴食分淺㴱見者皆同月岀入黃道表
裏冣遠不及六度日發斂於赤道外內四十餘度之閒
赤道者中衡也古有分至啟閉謂之八節準以設衡其
五衡與外衡內衡發斂所極至也中衡南北之中分也
自南斂北入次四衡爲春入次二衡爲夏當其衡啟也
自北發南出次二衡爲秋出次四衡爲冬當其衡閉也
周髀之七衡六閒則凖乎中氣十有二其衡之規㳒由
來遠矣日之發斂以赤道爲中月之出入以黄道爲中
此天所以有寒暑進退成生物之功也凡地之方所近
日下盛陽下行􁚴暑日遠側照則氣寒寒暑之候因地
而殊中土値內衡之下巳北其外衡之下巳南寒暑與
中土互易中衡之下雨暑而無寒暑漸退如春秋分乃
復南北極下凝陰常寒矣
　　　　璿機玉衡
堯典日中星鳥以殷仲春日永星火以正仲夏宵中星
虛以殷仲秋日短星昴以正仲冬日夜分曁永短終古
不變者也星鳥之屬􁙀星之舉目可見大小有􁆌闊狹
有常相距不移徙者也終古不變者因乎地而生里􁆌
相距不移徙者以考日躔而生歲􁆌唐虞時春分日在
胃昴之閒故鳥中夏至日在七星􁚴火中火心也秋分
日在氐房之閒故虛中冬至日在虛􁚴昴中鳥南陸蒼
龍房心東陸玄武虛危北陸昴西陸昴同日西下龍角
東陞鳥値南虛在極之北四正之位各恊其方然則􁙀
星四象辨自羲和仲春初昏不違天部也夏小正五月
初昏大火中協於星火仲夏之文而春秋傳張趯日火
星中而寒暑退謂季冬寒退旦中季夏暑退昏中也凡
星未中見而東陞過中乃西流季夏六月火中故豳詩
曰七月流火小正與堯典合春秋傳與詩合星以紀候
者先後一月虞夏日躔所在與周􁆌一次與今􁆌二次
星之見伏昏旦中悉因之而異此其大經也二十八舍
十二次周時之文始詳春秋傳婺女爲玄枵維首又曰
玄枵虛中也據是遞之星紀斗牽牛也玄枵婺女虛危
也娵訾之口營室東壁也降婁奎婁也大梁胃昴也實
沈畢胔觿參也鶉首東井輿鬼也鶉火柳七星張也鶉
㞑翼軫也壽星角亢也大火氐房心也析木之津㞑箕
也玄枵一曰天黿一曰顓頊之虚娵訾之口一日豕韋
斗或以建星觜觿以罰東井輿鬼以狼弧假恆星識日
月之躔逡恆星葢二萬五千餘秊循黃道右旋一終古
在赤道外者今迤而入乎赤道內古在赤道內者今迆
而出乎赤道外星之與內外衡相値也竝古今殊日發
斂一終而成歲於黄道無􁆌數冬至起外衡仍復乎外
衡而星則異其所其爲􁆌數也微是謂歲􁆌􁚴歲功終
古不忒而星之見伏昏旦中隨時爲書以示民千百秊
然後一易周人以斗牽牛爲紀首命曰星紀自周而上
日月之行不起於斗牽牛也然則十二次之名葢周時
始定唐虞冬至日在虛玄枵次也今冬至日在箕初析
木之津次也
　　　　中星
周官經土圭之灋測土㴱正日景以求地中日南景短
日北景長取中而得尺有五寸以是求南北之中日東
景夕日西景朝時刻相􁆌比以是求東西之中葢所謂
測土㴱者以南北言也聖人南面而聽天下以灋天􁚴
南北爲經東西爲緯南北爲㴱爲輪東西爲廣表景短
長卽南北遠近必測之而得􁚴曰測土㴱所謂正日景
者以東西言也地中景正日加午東方已過午後而爲
景夕西方尚在午前而爲景朝周髀立晝夜異處加四
時相及之算謂地中與東西相距四分圜周之一則地
中午東方酉西方卯自卯至午自午至酉皆四時也必
正其日中之景以審時之相􁆌故曰正日景兼是二者
一爲南北里􁆌一爲東西里􁆌測非獨夏至夏至日中
景冣短及其冣長皆以土圭度之古人用是考黃赤二
道猶漢巳降之考北極高下也寒暑進退晝夜永短悉
因之而隨地不同土圭之㳒不惟建王國用之封國必
以度地以此知某國或偏南偏北或偏西偏東然後可
定各地之分至啟閉陰陽大論之文曰地之爲下否乎
地爲人之下太虛之中者也馮乎大氣舉之也歩算家
測北極曁月食得地體周九萬里環地之周戴天曰上
􁚜地曰下南行二百餘里而北極下一度北行二百餘
里而北極高一度處乎地者無敧側之患何也大氣使
然也晝夜永短南北以漸而􁆌南至赤道下南北極與
地適平晝夜漏均無永短北至極下赤道與地適平如
帶自春分至秋分爲晝秋分至春分爲夜凡氣朔之時
刻漸西則氣朔早漸東則氣朔遲月過闇虛而虧食西
見食早東見食遲此地與天相應之大較也地之廣輪
隨其方所皆可假天度測之矣
　　　　土圭
洪範五紀一曰歲二曰月三曰日四曰星辰五曰歷數
分至啟閉紀於歲者也朔朢朏霸紀於月者也永短昏
昕紀於日者也􁙀星見伏昏旦中日月躔逡紀於星辰
者也盈縮經緯終始相􁆌紀於歷數者也紀於歲者察
之日行發斂紀於月者察之日月之會交道表裏紀於
日者察之晝夜刻漏出入里􁆌紀於星辰者察之十有
二次曁星與黄赤道相値紀於歷數者察之圭槷隨時
測驗積微成著修正而不失
　　　　五紀(案此章複見迎日推策記姑兩存之此/多曁星與黄赤道相值察之圭槷兩句)
　先生作七經小記原象其一也以此四章合句股割
　圜記迎日推䇿記共稱原象曲􁂅孔氏已有刋本但
　文集當仍其分篇之舊原象說天體割圜說步算言
　各有當也又如原善三篇嘗分析數十章稱引六經
　疏通證明之別成一書亦七經小記之一而集中俱
　仍其舊至水地記則小記中言地理之書僅成一卷
　制數記則言禮樂制度故訓記則言小學書皆未成
　梗槩具見斯集段玉裁附識
迎日推䇿記
爲儀象考識日躔渾圜而中規之象赤道距規四分圜
周之一設其樞象北極也爲規載之曰子午之規半出
於地平規隨北極高下以察各方之節氣刻分斜絡赤
道外內爲規象黄道距黄道四分圜周之一是爲北極
璿機璿機者黄道極也準赤道爲規㳒二分之規曰中
衡赤道也冬至之規曰外衡夏至之規曰內衡凡十有
三衡分至之閒􁆞黄道爲六者四應一歲之中氣節氣
衡百度度六十分應晝夜之刻分分十有二秒以知里
􁆌經歲三百六十有五日不滿四分日之一以是爲日
躔黃道之度分是故黄道日也赤道刻也星儀考識昏
旦中設其樞以象星極爲游規而載之以知歲􁆌規設
北極焉載於子午之規以周知一歲婺女爲玄枵之維
首而周分十有二次以紀日月之躔離察星極以知右
旋察北極以知左旋天行之大致舉矣天左旋日月星
隨之而左者晝夜之象也各爲經緯是以知日月星皆
右旋右旋者發斂之軌也日之盈縮月之遲疾五歩之
益以畱退有規㳒以知􁆌數日月五歩之規㳒盈縮之
􁚴也一逆一順自然而成至動有常之機也洪範五紀
一曰歲二曰月三曰日四曰星辰五曰歷數分至啟閉
紀於歲者也朔朢朏霸紀於月者也永短昏昕紀於日
者也􁙀星見伏昏旦中日躔月逡紀於星辰者也盈縮
經緯終始相􁆌紀於歴數者也紀於歲者察之日行發
斂紀於月者察之日月之會交道表裹紀於日者察之
晝夜刻漏出入里􁆌紀於星辰者察之十有二次紀於
歷數者隨時測驗積微成著修正而不失凡推歩久則
必􁆌非失在天行亦非立㳒之宐於時革渾圜至大數
所難竆譬猶寸寸度之至尺則􁆌銖銖權之至兩則􁆌
是故設氣觀象與㳒相濟俾􁆌數未覩者仍之􁆌數旣
覩者修正之此終始相􁆌之無定者也日月之盈縮遲
疾此之謂有定之􁆌數歩算家積驗於旣往定爲規㳒
日躔黄道其高下逆順以成盈縮者日左旋之規(今歩/算家)
(名本輪下半周厺地近爲卑極近爲冣卑又名高衝上/半周厺地遠爲高極遠爲冣高本輪之左右遠近高卑)
(適中爲/中距)中其規屬於黃道循黄道而右所謂平行者此
也凡三百六十五日小餘不及四分日之一適終其道
謂之經歲(名平歲實亦/名恆歲實)其周曰右旋之規(名均輪以近/本輪心爲冣)
(近)中其規屬於左旋之規隨之而左(名引/數)歲不及一終
(今歩算家謂􁆌數爲冣卑/歲行又剖之爲冣卑日行)積至五十餘秊而􁆌及一度
日屬於右旋之規隨之而右左旋之規一終右旋之規
恆倍之而再終(名倍/引數)四分左旋之規以爲四限其下半
周之半爲盈初(下半周爲縮未盈初兩限/與平行之勢順而加速)上半周之半
爲縮初(上半周爲盈末縮初兩/限與平行之勢逆􁚴遲)自盈初至盈末日之實
體前於平行(爲加/􁆌)自縮初至縮末日之實體後於平行
也(爲減/􁆌)月道(今名/白道)其高下之規㳒以生遲疾者曰左旋
之規(名本輪其冣卑名/入轉最高名月孛)中其規屬於月道循月道而右
凡二十七日近少半日平行終其道其周曰右旋之規
(名均/輪)中其規屬於左旋之規隨之而左(名轉/周)不及一終
而􁆌數生焉(今歩算家謂􁆌數爲/冣高行又名月孛行)三千二百三十餘日
􁆌數之積滿一周四分左旋之規以爲四限其上半周
之半爲遲初(上半周爲疾末遲初兩/限與平行之勢逆故遲)下半周之半爲疾
初(下半周爲遲末疾初兩限/與平行之勢順而加速)遲初至遲末猶日之縮初
縮末也疾初至疾末猶日之盈初盈末也(自疾初爲入/轉滿四限謂)
(之轉/終)屬於右旋之規者曰附綴之規(名負圈合均輪全/徑及次輪半徑爲)
(負圈半徑其心在均輪上/當次輪冣近點對衝之處)其周曰次右旋之規(名次輪/其心在)
(負圈上負/圈不旋轉)與右旋之規恆相切也其周曰次左旋之規
(名次均輪其心在次輪上/右旋月在次均輪上左旋)月距日一度則次右旋之規
其旋也二度(名倍離朔至朢朢至朔而兩周朔朢時則/次均輪心冣近於均輪心兩􁑁時冣遠於)
(均輪/心)次左旋之規亦如之(朔朢時次均輪心正値次輪/均輪相切之處從地心作直)
(線過次均輪心朔朢時月必在/下兩􁑁時必在上皆正當直線)月屬於次左旋之規朔
朢恆旋而在下上下􁑁恆旋而在上也二十九日過日
之半而月與日會是謂朔䇿(有平朔有定朔平朔者本/輪心所到定朔者月之實)
(體與/日會)月道交於黃道自南而北其交日中交(又名/計都)於是
月逡黄道之北謂之陰歷自北而南其交日正交(又名/羅睺)
(今歐巴謂中交/爲正正交爲中)於是月逡黄道之南謂之陽歷其入陰
歷也巳及六度中土測之尙在日南其入陽歷也尙􁆌
六度中土測之巳在日南黃道高於月道􁚴也月之南
北行以玉衡界黄道而入古推歩㳒謂之九道八行其
二十七日有奇而月道一終也二交不復於其所􁆌而
西凡一度又幾度之半(歩算家謂之交行亦/謂之羅計左㫌行度)自外衡以
起􁆌數三十交而值次四衡三十交而值中衡赤道三
十交而值次二衡三十交而值內衡三十交而復値次
二衡如是以底於外衡凡十有八秊過秊之半而八行
一終日入次二衡而暑盛出次二衡而暑以漸微月入
次一衡而減夏之暑增冬之寒出次二衡反是是􁚴知
九道八行之用可以知寒暑之所由消息矣月道極之
環繞黃極也日左旋之規(名白極繞/黄極本輪)以黄極爲之中日
月道極所屬之規(名負白/極均輪)中其規屬於左旋之規隨之
而左十八秊過秊之半而一終交道之有􁆌數以此月
道極所屬之規亦左旋其旋也一月而再終(名倍/離)朔朢
月道極近黄極故月道與黃道相距(名黄白/大距)爲之加邇
焉上下􁑁月道遠於黄極故月道與黄道相距爲之加
遠焉黄道與赤道相距近較數百秊閒漸􁆌而近雖翕
闢之節未昭然明著其􁚴亦猶是也屈原賦之文曰圜
則九重九重者自下而上數之月一辰星二太白三日
四熒惑五歲星六塡星七恆星八有象之高下止於八
竝各爲右旋然則大氣左旋而九歟塡星歲星熒惑在
日之上爲三重太白辰星在日之下爲二重古之治歷
者考日月之行以授時表中星以著候不言五步也漢
以降推測滋繁於是五步之遲疾畱退見伏有稽其規
㳒曰左旋之規(名本/輪)中其規各屬於其道循其道而右
其周曰右旋之規(名均/輪)中其規屬於左旋之規隨之而
左塡星歲星熒惑太白左旋之規一終右旋之規倍之
而再終辰星左旋之規一終右旋之規其旋也再倍之
而三終五歩之平行終其道也塡星凡二十有九秊幾
秊之半歲星幾十有二秊熒惑幾二秊太白二百二十
有四日過日之半辰星過八十有八日左旋之規不及
一終而􁆌數生焉(皆名冣/高行)星所屬之規(名歲輪又/名次輪)中其
規屬於右旋之規在日上者三星以日躔相推而遲􁚴
星所屬之規右旋在日下者星二以速於日躔􁚴星所
屬之規左旋凡日月五歩之規㳒其循之而旋也漸高
則距地遠而人視之加小漸下則距地邇而人視之加
大星之見伏環日上下各有定距成環日之規(名伏/見輪)在
日上者環日之規類於左旋以就日在日下者類於右
旋以就日也
九道八行說
月道出入黃道內外二十七日有奇而交道一終交終
不復於原處其􁆌一度又幾半度每秊之􁆌自東而西
十九度奇古歷家有九道八行之說所以考其􁆌也借
靑朱白黑以別之借八節之名以命之春分靑道爲正
東立春靑道爲東南冬至黑道爲正北立冬黑道爲東
北秋分白道爲正西立秋白道爲西北夏至朱道爲正
南立夏朱道爲西南如交在冬至南緯二十三度半而
入陰歷半交必在春分黃道內五度半春分無南北緯
則月北緯五度半是爲春分靑道凡三十交退在立冬
南緯十六度奇而入陰歷半交必在立春黄道內五度
半立春南緯十六度奇則月南緯幾十一度是爲立春
靑道又三十交退在秋分無南北緯而入陰歷半交必
在冬至黄道裏五度半冬至南緯二十三度半則月南
緯十八度是爲冬至黑道又三十交退在立秋北緯十
六度奇而入陰歷半交必在立冬黄道裏五度半立冬
南緯十六度奇則月南緯幾十一度是爲立冬黑道又
三十交退在夏至北緯二十三度半而入陰歷半交必
在秋分黄道裏五度半秋分無南北緯則月北緯五度
半是爲秋分白道又三十交退在立夏北緯十六度奇
而入陰歷半交必在立秋黄道裏五度半立秋北緯十
六度奇則月北緯幾二十二度是爲立秋白道又三十
交退在春分無南北緯而入陰歷半交必在夏至黃道
裏五度半夏至北緯二十三度半則月北緯二十九度
是爲夏至朱道又三十交退在立春南緯十六度奇而
入陰歷半交必在立夏黄道裏五度半立夏北緯十六
度奇則月北緯幾二十二度是爲立夏朱道又三十交
退在冬至月復循靑道以四秊過半循二靑道四秊過
半循二黑道四秊過半循二白道四秊過半循二朱道
十八秊過半八行一周古歷以自南而北交於黃道爲
中交常以中交爲主今歷謂之正交古歷自北而南爲
正交今歷謂之中交日食朔當交也月食朢當交也九
道自宋人疑之至元而遂廢考諸古歷未有明析其必
分之􁚴者由今恖之可以知交道出入焉可以考當交
半交距赤道遠近焉可以明交終所􁆌每月交於某宮
某度焉可以辨交之中終與朔朢不齊每朔朢厺交遠
近及當交而有食焉古㳒之廢而宐舉者此也
周髀北極璿機四游解一(乙亥)
今人所謂赤道極者卽魯論之北辰周髀之正北極也
又曰北極樞今人所謂黃道極者卽周髀之北極璿機
也虞夏書在璿機玉衡以齊七政葢設璿機以擬黄道
極後失其傳紛紜殊說私臆罔據矣正北極者左旋之
樞北極璿機每晝夜環繞之而成規冬至夜半在正北
極下(正北/子位)是爲北游所極日加卯之時在正北極左(正/東)
(卯/位)是爲東游所極日加午之時在正北極上(正南/午位)是爲
南游所極日加酉之時在正北極右(正西/酉位)是爲西游所
極此璿機之一日四游所極也冬至夜半起正北子位
晝夜左旋一周而又過一度(古度/㳒)漸進至四分周之一
則春分夜半實爲東游所極􁚴夏至夜半南游所極秋
分夜半西游所極此璿機之一歲四游所極也古者冬
夏致日故周髀之文但舉二至則二分可知也又䥘舉
冬至卯酉則每日必周四游皆可知也
周髀北極璿機四游解二
月建之說由來古矣漢人據逸周書以爲斗杓移辰者
失其傳也正北極以爲中北極璿機環繞而成規均分
之爲十有二宮冬至夜半璿機起正北子位是謂建子
晝夜一周又過一度(古度/㳒)小寒則過丑宮大寒爰直丑
位是謂建丑立春過寅宮啟蟄(今爲/雨水)爰直寅位是謂建
寅雨水(今爲/驚蟄)過卯宮春分爰直卯位(東游/所極)是爲建卯榖
雨(今爲/淸明)過辰宮淸明(今爲/穀雨)爰直辰位是謂建辰立夏過
巳宮小滿爰直已位是謂建巳􁁬種過午宮夏至爰直
午位(南游/所極)是謂建午小暑過未宮大暑爰直未位是謂
建未立秋過申宮處暑爰直申位是謂建申白露過酉
宮秋分爰直酉位(西游/所極)是謂建酉寒露過戌宫霜降爰
直戌位是謂建戌立冬過亥宮小雪爰直亥位是謂建
亥大雪過子宮冬至而復起子宮(北游/所極)如是終古不變
非若北杓所指虞夏迄今巳􁆌兩次也
　祖沖之日月位稱建諒以氣之所本名隨實著非謂
　斗杓所指近校漢時巳􁆌半次審斗節時其效安在
　今考北極璿機四游與日躔黄道發斂相應而二十
　四氣因之祖氏所謂諒以氣之所本雖未能確言其
　識卓矣
記夏小正星象
建寅之月夏以爲正月於時日躔降婁初昏參巳過中
猶云參中者舉大體言之非若後代求諸度分之細也
斗杓縣在下者史記杓攜龍角衡殷南斗魁枕參首參
中則魁南上杓北下矣二月日躔大梁三月日躔實沈
參伏者日所在之㝛􁚴伏而不見也四月日躔鶉首􁚴
昴朝覿南門在亢氐之南五月日躔鶉火􁚴參朝覿大
火中者夏以建午之月合於堯典日永星火以正仲夏
之文時之相厺未遠也周以建未之月春秋傳張趯曰
火星中而寒暑退謂建未之月暑退昏中建丑之月寒
退旦中也此惟周時則然凡星未中左旋進而上過中
左旋流而下詩七月流火合乎月令季夏昏火中皆周
時數百秊閒也六月日躔鶉㞑斗魁北下􁚴杓南上也
七月日躔壽星漢案月者與戶南北直也織女三星恆
嚮降婁壽星西沒則降婁東升故初昏織女東嚮斗杓
縣在下者魁枕參首旦參中􁚴斗杓北下而旦魁參相
應也八月日躔大火辰則伏者爾雅大火謂之大辰大
辰房心㞑也心三星中明大者凡言大火主焉此所謂
辰也日在則其心不見􁚴曰伏同日岀沒矣厺日半次
而後朝覿旦參中者巳過中猶言之舉大體也九月日
躔析木之津辰繫於日者辰心也日將岀心乃見東方
十月日躔星紀南門二星朝見於東南隅非昏見也言
初昏者失其傳也織女北嚮而旦星紀東升􁚴降婁直
北織女恆嚮降婁者也十有一月日躔玄枵十有二月
日躔娵訾之口凡夏時日躔所在與今􁆌二次與周時
􁆌一次星之見伏旦昏中悉因之而異
與丁升衢書(丁酉)
易玄星紀譜頗不通上層􁙀二十八㝛各注總度終於
三百六十五無小餘次層􁙀十二次注分野終於三百
六十後不接續三層用孟喜易坎離震兌四正卦之爻
配二十四氣者四層用李漑所傳卦氣圖十二辟卦之
爻配七十二候者亦終於三百六十後不接續五層用
諸侯大夫卿公辟六十卦之爻爻䥘綜之以一爻配玄
之二贊亦終於三百六十後不接續六層􁙀玄之八十
一首及其準易因空格附記諸家所推玄之九贊配日
躔㝛度與節氣次舍之屬七層八層􁙀玄之九贊與五
層相配楊子雲本太初三統之㳒作玄而此乃用四分
㳒巳不合子雲意矣襲漢人卦氣又不解六日七分之
㳒使不能循環相接由疏於算學強作解事也舊本式
様不分曉今擬一式使開卷了然整齊易寫譌脫處皆
推明粘簽可照改也
再與丁升衢書(丁酉)
太玄之七百二十九贊兩贊配一日終於三百六十四
日有半末有踦贏兩贊配半日及歲之小餘太初歷一
晝夜千五百三十九小分是爲日㳒卽爲度㳒其周天
五十六萬二千一百二十滿度㳒得三百六十五度有
小分三百八十五其歲周卽爲三百六十五日小餘三
百八十五因而四之得千五百四十滿日㳒成日仍有
小餘一是四秊而大於四分歷者一小分六千一百五
十六秊而較四分歷少一日矣漢巳後歲實各歷不同
未有過四分日之一者獨太初歷過之晁說之謂溫公
本太初歷而作玄歷考其所計分秒徒用四分歷耳絕
不渉太初也此譜上一層㝛度次二層十二次皆取之
漢書乃赤道度後漢永元四秊賈逵奏稱日月實從黄
道官無其器十五秊詔書造太史黄道銅儀與赤道㝛
度多異節氣凖黃道不準赤道則凡就赤道言節氣者
謬也況􁙀㝛有歲􁆌唐虞冬至日在虛乃玄枵之中殷
在婺女乃玄枵之維首周冬至日在牽牛至周末在斗
􁚴周人名斗牽牛爲星紀之次今冬至日在箕初乃析
木之津正中漢書言星紀中牽牛初冬至者未測驗􁚴
也四分歷改爲斗十九度冬至太初之失見矣次隨星
名義合㝛體分至雖遷而厥位不改祖沖之論之甚詳
則凡以十二次之初爲節氣十二次之中爲中氣者謬
也此兩層其謬多端次三層乃易緯所謂四正之卦卦
有六爻爻主一氣者次四層乃易緯所謂十二辟卦爻
配一候者次五層雖取易緯卦氣起中孚之說彼以矦
大夫卿公辟六十卦之爻均分三百六十五日四分日
之一卦主六日又八十分日之七是爲六日七分㳒此
以相比之矦大夫卿公辟五卦六爻相閒乃兼用齊天
􁀇歷所謂五卦初爻相次用事者此層當與子雲八十
一首準易六十四卦者合而乃與上次四層爻準一候
五日皆終於三百六十闕玄之馴準坤九贊及將凖未
濟之初一此十贊合爲五位􁆴而不續上次三層爻凖
一氣者亦不數此五位因傅會其說謂坤無當於卦則
無當於爻示八十一首虚一不用夫子雲以踦贏繫養
之末欲該歷日與天度之餘分未聞闕馴不用且闕將
之初不用也次六層􁙀玄之八十一首次七層八層􁙀
玄之七百二十九贊其次六層空格附錄范叔明郭元
亯司馬溫公三家異同范叔明以二十四氣均分七百
二十九贊氣得三首三贊又二十四分贊之七所云氣
起者以餘分在此贊也旣詳其餘分而氣終定於前一
贊則餘分未盡是自亂其例矣郭元亯以兩贊配一日
而分晝夜自中之初一起終於養上九三百六十五日
之晝餘歸踦贏溫公以一首得三百六十四分十六秒
一贊得四十分十六秒合八十一首之贊共得二萬九
千五百二十四分十六秒於四分歷仍有六十分二十
四秒以四十分十六秒繫之踦二十分八秒繫之贏二
㳒歸餘於踦贏優於冣上兩層起大雪要其不知􁙀㝛
有歲􁆌失則均焉
續天文略序
(臣)震謹案書言敬授人時易言天垂象見吉凶其在周
官推步掌於馮相氏占變掌於􁀇章氏各有專司􁚴司
馬遷史記分爲八書之二古者小民咸識天象仰瞻星
漢用知時節而趣耕作夏小正月令諸書示農事女工
弗怠緩也而律設科條私習天文有禁乃以絶民閒或
妄語禨祥是二者又有宐講求不宐講求之別矣然施
之於用雖二事苟溯而上之日月星運行有常其爲體
也則一宋鄭樵通志錄步天歌兼及其注文繼以晉書
所􁙀天漢起沒十二次度數州郡躔次又參以隋書所
􁙀七曜述是數者爲天文略樵稱歌詞句中有圖言下
見象不語休􁀭而注內仍不免渉災祥休咎至若十二
次㝛度襍舉劉歆費直蔡邕三家則由未解歲􁆌􁚴存
其殊致莫之折衷其以郡隸州國也如曰㷼幽州而所
隸有西河上郡北地此三郡實古雍州曰衞而配以幷
州下􁙀安定天水隴西酒泉張掖武都金城武威敦煌
此九郡遠出雍西日魏而配以益州隸廣漢越巂蜀郡
犍爲牂牁巴郡漢中於下實非魏之疆土曰秦雍州而
所隸乃雲中定襄鴈門代郡大原上黨又屬戰國時趙
域晉書此條譌舛特甚旣無從是正不宐取以滋惑葢
天文一事樵所不知而欲成全書固不可闕而不載是
以徒襲舊史未能擇之精語之詳也今㪅爲目十曰星
見伏昏旦中曰􁙀㝛十二次曰星象曰黄道㝛度曰七
衡六閒曰晷景短長曰北極高下曰日月五歩規㳒曰
儀象曰漏刻或補前書闕遺或賡所未及凡占變推歩
不與焉考自唐虞巳來下迄元明見於六經史籍有關
運行之體者約而論之著於篇

戴東原集卷弟五
戴東原集卷弟六
　四庫館纂修官翰林院庶吉士戴震譔
　　　水經酈道元注序
　　　書水經注後
　　　荅曹給事書
　　　應州續志序
　　　記洞過水
水經酈道元注序
後魏御史中尉范陽酈道元字善長撰水經注四十卷
蕭寶夤之亂道元叱賊而死贈吏部尙書冀州刺史安
定縣男善長雖依經附注不言水經撰自何人唐書蓺
文志始以爲桑欽撰欽在班固前固嘗引其說與水經
違異晉巳來注水經凡二家郭璞注三卷唐時猶存杜
君卿言二家皆不詳所撰者名氏亦不知何代之書則
景純巳不能言其作者矣崇文總目水經注亾者五卷
今所傳卽宋之􁍥本後人又加割裂以傳合四十卷之
數如注文江水又東逕巫縣􁚴城南注譌􁙀爲經遂與
前經文又東過巫縣南割分異卷唐六典注云水經所
引天下之水百三十七今自河水至斤員水(案舊作斤/江水今從)
(漢志/作員)凡百二十三應脫逸十有四水葢在五卷中者也
王伯厚通鑑地理通釋引水經四事惟魏興安陽一事
屬經文餘三事咸酈注之譌爲經者􁚴其作書時世益
莫能定水經立文首云某水所出巳下無庸重舉水名
而注內詳及所納羣川加以採摭􁚴實彼此相襍則一
水之名不得不㪅端重舉經文敘次所過郡縣如云又
東過某縣之類一語實該一縣而注則沿溯縣西以終
於東詳記所逕委曲經據當時縣治至善長作注時縣
邑流移是以多稱􁚴城經無言􁚴城者也凡經例云過
注例云逕以是推之雖經注相淆而尋求端緒可俾歸
條貫善長於經文涪水至小廣魏解之曰小廣魏卽廣
漢縣也於鍾水過魏寧縣解之曰魏寧􁚴陽安也晉太
康元秊改曰晉寧然則水經上不逮漢下不及晉初實
魏人纂敘無疑史言善長好學廣覽奇書􁚴是注之傳
或以其綜覈或尙其文詞至於觸類引伸因川源之派
別知山勢之逶迤高高下下不失地阞取資信非一端
然譌舛旣久雖善讀古書如閻百詩顧景范胡朏明諸
子其論述所渉猶輒􁆌違斯訂正之不可以巳也審其
義例按之地望兼以各本參􁆌是書所由致謬之􁚴昭
然可舉而正之至若四十卷之爲三十五合其所分無
復據證今以某水各自爲篇北方之水莫大於河而河
巳北河巳南眾川因之得其敘矣南方之水莫大於江
而江巳北江巳南眾川因之得其敘矣惟以地相連比
篇次不必一還其舊庶乎川渠纏絡有條而不紊焉休
寧戴震
　河水一河水二河水三渠陰溝水汳水獲水睢水瓠
　子河汾水晉水文水原公水同過水澮水涑水湛水
　沁水淸水渭水漆水沮水滻水洛水穀水㵎水瀍水
　甘水伊水淇水蕩水洹水濁漳水淸漳水滱水易水
　巨馬河聖水㶟水㶟餘水沽河鮑丘水濡水遼水(小/遼)
(水)浿水濟水汶水淄水巨洋水濰水東汶水膠水泗
　水洙水沂水沭水淮水汝水滍水潕水瀙水灈水潁
　水㶏水潩水洧水潧水決水沘水泄水肥水施水江
　水夷水夏水溳水漻水漾水潛水羌水涪水梓橦水
　南沮水漳水沔水涔水均水丹水粉水淯水湍水比
　水白水蘄水沫水靑衣水若水淹水油水澧水沅水
　延江水資水湘水鍾水㴱水耒水洣水漉水漣水瀏
　水㵋水廬江水贛水漸江水桓水葉榆河溫水存水
　泿水灕水洭水溱水斤員水禹貢山水澤地(序)
書水經注後
夏六月閱胡朏明禹貢錐指所引水經注疑之因檢酈
氏書㞡轉推求始知朏明所由致謬之􁚴是書至唐宋
閒遂􁍥闕淆紊經多誤入注內而注誤爲經校者往往
以意增改如河水注北河又東逕莎車國南北河又東
南逕溫㝛國北河皆當作枝河蒙上左合枝水之文今
本作北河者殆後人所改又如濟水經文東至北礫溪
南注文又東南礫石溪水注之水出滎陽城西南李澤
東北注於濟世謂之礫石㵎卽經所謂礫溪矣經云濟
水出其南非也今注重􁙀爲經胡朏明引其文乃曰上
有北礫溪􁚴此爲南礫溪石字衍不知注明言礫石溪
東北注濟則濟實過其北且辨正經文不當云至礫溪
南其無二礫溪固顯然南北二字殆後人誤增書中類
此者不勝悉數據崇文總目酈氏書四十卷亾其五今
仍作四十卷者葢後人所分以傅合其卷數元和志寰
宇記等書引水經注滹沱河涇水洛水今皆無之或在
所亾之五卷內歟水經有郭璞注三卷唐時猶存杜氏
通典引水經四事證其爲順帝以後纂敘郡國志桂陽
郡漢寧永和元秊置吳改曰陽安晉太康元秊改曰晉
寧縣在桂陽郡東百二十里三國時吳與蜀分荆州南
郡零陵武陵巳西爲蜀江夏桂陽長沙巳東爲吳南陽
襄陽南鄕三郡爲魏吳志孫晧甘露元秊十一月以桂
陽南部爲始興郡十二月晉受魏禪未聞魏取陽安事
而水經鍾水北過魏寧縣之東葢作水經者魏人故於
廣漢漢寧悉改曰魏其書實出一手舊唐志云郭璞撰
新唐志以爲桑欽晁公武云欽爲此書而後人附益王
伯厚云酈氏附益皆非也今就酈氏所注考定經文別
爲一卷兼取注中前後倒紊不可讀者爲之訂正以附
於後是役也爲治酈氏書者棼如亂絲而還其注之脈
絡俾得條貫非治水經而爲之也乙酉秋八月戴震記
荅曹給事書(庚寅)
承示元和志汾州一條僕有其全書曾摭入志其書之
可寶䝿自孟堅地理志道元水經注而外無有上之者
矣然地志至隋唐鑿空傅合之說又多於前人稍失精
覈不能無謬如敘汾州沿革數行云後屬魏謂之西河
子夏居西河吳起爲西河守皆謂此也謬一云武帝置
西河郡理富昌縣謬二云黃初二秊乃於漢兹氏縣置
西河郡卽今州理謬三云高齊又於此城置南朔州謬
四云周宣帝於此置汾州謬五云大業三秊廢汾州謬
六水經注謁泉山崖半有一石室厺地可五十餘丈而
張守節引隨國集記云此爲子夏石室退老西河居此
有卜商神祠元和志西河縣卜商祠在縣北四十里考
之魏書太和八秊置西河郡治兹氏城是爲西河郡治
在兹氏之始道元注水經時西河郡治新在此地􁚴於
謁泉山及文水汶水絕不渉及子夏設敎以此地近汾
遠河西河之上不得移而虚加之汾上耳武侯浮西河
而下中流顧而謂吳起曰美哉乎山河之固浮河非浮
汾也道元以浮河事繫之夏陽子夏陵及廟室繫之郃
陽咸於魏都安邑不遠況古所稱西河未嘗以名郡卽
吳起爲西河守亦非如後世之郡守特舉龍門西河該
河之左右諸城魏未失陰晉少梁巳前其疆土在河西
者南至􁄘陰西至洛水北至今榆林府之北鄂爾多斯
地而趙之西邉邑與魏鄰不與秦鄰􁚴趙成矦三秊當
魏武矦之十五秊趙世家云魏敗趙藺及秦孝公八秊
與魏戰取少梁越四秊當趙成侯之二十四秊趙世家
始云秦攻我藺其後藺離石中陽屢失於秦力復之以
守險魏秦之㺳趙藺皆自河西來漢玆氏縣在離石正
東趙地非魏地凡以爲魏之西河者謬也東觀記西河
郡治平定縣離石在郡南五百九里吉甫言理富昌縣
者徒因地理志首􁙀富昌􁚴云然後漢書始云凡縣名
先書郡所治也孟堅作志未有斯例閻百詩曾論之如
梁國先書碭而治睢陽汝南郡先書平輿而治上蔡是
也百詩於西河郡亦從元和志則偶失檢耳凡以爲漢
西河郡治富昌者謬也水經原公水岀玆氏縣西芉頭
山道元注云魏黄初二秊西河恭王司馬子盛廟碑文
云西河舊處山林漢末擾攘百姓失所魏興㪅開疆宇
分割太原四縣以爲邦邑其郡帶山側塞矣王以咸寧
四秊改命爵土其秊十二月喪國臣太農閻崇離石令
宗羣等二百三十四人刋立石碑以述功德今案晉書
西河繆王斌字子政魏中郎武帝受襌封陳三秊改封
西河咸寧四秊薨子隱立謚字及改封與水經注微異
水經以碑繫之魏黄初二秊尢可致疑元和志云魏黄
初二秊於漢玆氏置西河郡然則黄初二秊實魏置西
河郡之始前此建安十八秊省州併郡廢西河郡入太
原至是復分太原之四縣置西河郡也黄初二秊下當
有記置郡所起者脫厺其文自黃初二秊越二百六十
四秊爲北魏太和八秊西河郡始治兹氏城司馬斌葬
兹氏􁚴有廟碑在此吉甫因水經注西河王廟碑繫之
兹氏繫之黃初遂以爲是時卽置郡玆氏殊疏晉書地
理志西河國領縣四首離石固用後漢書例縣名先書
郡所治況碑文言其郡帶山側塞宜爲離石甚明晉改
兹氏日隰城碑末稱離石合宗羣等不稱隰城魏晉之
西河皆因漢永和五秊徙治離石之舊可據證固不一
矣凡以爲魏晉之西河治兹氏者謬也元和志介休下
云後魏明帝時爲賊所破至孝静帝㪅修築遷朔州軍
人鎭之因立爲南朔州但領軍人不領郡縣隋書以南
朔州爲齊置與介州皆於西河郡下言之疏謬失覈南
朔州介州竝在介休而元和志又汾州下溷稱高齊於
此城置南朔州葢襍襲羣書前後失檢如是凡以南朔
州繫之高齊繫之汾州者謬也魏書地形志延和三秊
置吐京鎭太和十二秊改鎭爲汾州治蒲子城其地在
今隰州孝昌中陷移治西河事詳裴良傳是爲汾州治
在西河之始不待後周宣帝也且西魏別置汾州在今
陜西延安府宐川縣後周以東魏之南汾州爲汾州在
今吉州尋改置汾州於今霍州平齊後廢齊之汾州其
郡縣屬介州隋開皇十八秊改汾州曰呂州卽後周所
置在今霍州者唐武德初以介休郡爲介州西河郡爲
浩州三秊改浩州爲汾州是周隋之汾州皆非西河郡
境而漫曰宣帝於此置汾州大業三秊廢汾州甚矣沿
革之不易言也以近古而有㳒如吉甫之作圖志一條
中紛然不治者六焉此外府境􁚴實水經河水南過西
河圁陽縣東又南過離石縣西又南過中陽縣西又南
過土軍縣西據地望考之中陽西濱河當在今寧鄉縣
境趙世家秦取我西都及中陽是也道元乃云中陽􁚴
城在東東翼汾水不濱於河也元和志於孝義縣下云
魏移西河郡中陽於今理此條可證明水經之中陽其
所本之書道元偶失檢元和志中如此事僕曩者嘗據
以證水經及道元注各一中陽至若漢志西都屬西河
郡中都屬太原郡魏王泰張守節溷而一之水經汾水
南過大陵縣東道元注云汾水於縣迆爲鄔澤其陂東
西四里南北一十餘里陂南接鄔地理志曰九澤在北
幷州藪也呂氏春秋謂之大陸又名之曰漚洟之澤俗
謂之鄔城泊許愼說文曰漹水出西河中陽縣之西南
入河卽此水也道元所言鄔澤北起大陵南接鄔正今
平遥之西孝義之東介休之北冣爲洿下汾川轉徙不
常之地說文之漹水乃入河非入汾後世凡流水俗多
呼某河叔重得古學於賈侍中未嘗少假借漢中陽西
濱黄河說文亦一證道元就漹字與鄔字牽合謬矣孟
堅以鄔縣北九澤當周職方昭餘祁然爾雅稱晉有大
陸㷼有昭餘祁呂氏春秋稱晉之大陸趙之鉅鹿㷼之
大昭而周禮昭餘祁與虖池嘔夷淶易竝舉鄭康成云
嘔夷祁夷歟考嘔夷卽滱水出靈丘祁夷出平舒竝今
大同府境源流各別道元溷昭餘祁大陸嘔夷而一之
尢誤嘔夷亦川而非澤祁縣本晉祁氏之田因一祁字
而牽昭餘祁於祁縣因一夷字而疑嘔夷卽祁夷古人
言地且彼此交糾又何多責後之地志歟爾雅呂覧所
稱昭餘祁大昭繫之㷼㷼之不得跨太原而有祁平遙
介休甚明葢以漢人言周秦則多失以後魏人言漢魏
晉則多失以唐人言後魏齊周隋則多失勢使然也魏
收卽後魏人而地形志不能詳魏之州郡興廢其餘史
厪後一代作前代地志疏漏譌舛實多子長良史也而
史記中往往渉傳聞失實之語謂介之推逃入緜山顯
戾於左氏春秋漢西河郡穀羅武澤在西北武澤本名
虎澤唐人避廟諱所改胡三省注資治通鑑云虎澤應
在五原曼伯之北後漢建武二十六秊詔使匈奴徙居
西河美稷之虎澤亦卽此澤也葢境相接矣其說得之
五原曼柏其􁚴城在河之西而顧景范讀史方輿紀要
以穀羅城及虎澤在永寧州北美稷城在汾州府西北
皆無可指實自府而西北至永寧州之北羣山蔟擁巖
谷之險絕無平地以容所謂虎澤者平遥志有尹吉甫
將臺及墓則後人以晉地之太原釋涇陽西北之太原
而吉甫之跡不難東移千餘里且指一墓實之元和志
孝義縣西五里有魏文矦墳縣東北二十五里有段干
木墓縣志則城西五里有魏文侯墓與元和志合城東
六里有段干木墓與元和志不合縣西北七里又有三
子墓指爲卜子夏田子方段干木是一縣中而段干木
墓凡二三水經注河水自河北城南東逕芮城二城之
中有段干木塚唐貞觀中詔芮城之魏文侯墓段干木
墓竝禁樵採元和在貞觀後幾二百秊而在芮城者又
在孝義凡宗仰㫺賢用寄愛慕雖指不知誰氏之壟而
聞名起敬可也援以證實用資考覈必有起而辨之者
志事頃已告竣不敢苟同前人處略陳梗槩如右
應州續志序(己丑代)
余曩因詩古文詞所涉檢尋郡邑志書其於經史中地
名山川􁚴城廢縣以及境内之利病往往遺而不載或
載之又漫無據證志之失大致盡然南豐吳君爲應州
政事之餘暇取舊志續之旣見者不復贅於篇曰應州
續志書成請序於余余覽其書凡舊文失覈必按諸史
事糾謬補逸葢不徒踵續是任也君旣勤於考訂則余
㪅質以未入是編二事其一舊志相承襲謂秦漢爲陰
館縣考漢志雁門郡陰館累頭山治水所出東至泉州
入海而武五子傳作台水許叔重說文解字㶟水出陰
館累頭山㶟水卽治水也魏書道武帝西幸馬邑觀灅
源水經字譌作濕以爲出陰館則同寰宇記累頭山在
雁門縣西北六十里今山在朔代閒其東南三十五里
卽句注山陰館城在句注陘北水經注桑乾枝水東流
通結兩湖俗謂之南池池北對汪陶縣之􁚴城
又東北注　㶟水又東北逕白狼堆南又東流
四十九里逕巨魏亭北其言崞川水也北逕繁畤巨魏
亭劇陽闞駰十三州志劇陽在陰館東北百三里顧景
范讀史方輿紀要汪陶廢縣在應州西一統志汪陶在
山陰縣東白狼堆在應州西北巨魏亭在州北劇陽在
州東北然則應州殆漢汪陶劇陽二縣地陰館於地非
比矣其一北魏天平二秊置善無郡領善無沃陽二縣
方輿紀要沃陽廢縣在應州西南善無城在代州西北
七十里本漢縣考漢志沃陽有鹽澤水經注鹽池西南
厺沃陽􁚴城六十五里十三州志善無縣南七十五里
有中陵縣中陵今寧武之神池縣而善無又在其北沃
陽鹽池唐爲安北都護之胡落鹽池今偏關外歸化城
西蒙古部地也偏關五寨所食鹽今仍自蒙古來况中
陵善無沃陽之水歸樹頽水以注黃河然則漢沃陽東
南距應州遠甚古今沿革作志首以爲重吳君雅才閎
博舉其境內利民病民者旣殫心求之而於沿革山川
志之所􁙀咸務底精確不苟同積古以來守譌傳謬兹
二事度亦君之樂聞也夫
記洞過水(己丑代)
西北之水多濁而趙地之水淸者有二其一曰晉水水
經所謂出晉陽縣西縣雍山者是也其一曰洞過水水
經所謂出沾縣北山者是也沾北山一名沾嶺嶺西鳴
水沾水所出皆至井陘合壽陽東界之桃水爲冶河北
入滹沱嶺之南少山大要谷淸漳所岀南流合於濁漳
自沾嶺南迆西爲木瓜嶺石堠嶺八賦嶺大廉山有古
石堠轑山武山分形如八字􁚴石堠八賦以名其南水
悉歸漳北水歸洞過沾嶺近北二泉竝發爲洞過水者
與鳴水源同一山今呼陡泉嶺在樂平縣西其水西北
流經平定州西南木瓜嶺之水北流七十五里會之水
經注之南谿水也又西北至壽陽縣東南界戊子秋余
以公事往樂平得觀洞過水之淸駛㝛常村肩輿早行
山中見水流渾濁問諸從者曰此洞過水也何不類乃
爾從者應曰昨雨盛水從四山驟至洞過淸流濳於渾
水下余疑之復行十數里則淸澈鏘鳴者曲赴山石閒
問渾水安在從者曰渾水行遲少待當至矣旣而果至
余始信從者前言不我欺歎水性之淸濁遲迅不侔而
不相入也有如是復行三十里許經壽陽之芉頭崖洞
過水折而西南流又十餘里至趙家莊盧家莊之閒與
壽水會流七八里皆迆邐行石上汪洋澹泊激石有聲
淙淙然下落於建公潭潭方畞許㴱莫能測四面山皆
土戴石􁡤嵼刻秀建公村隱其閒居人涉水者或以砅
或以略彴余畱㝛村中詢其土俗無識字人無入城邑
識官長人其山川醇樸之氣可知也壽水控引夀陽全
境之水南會於洞過洞過於是始濁魏書地形志云同
過水出木瓜嶺一出沾嶺一出大廉山一出原過祠下
五水合道􁚴曰同過然則同之爲洞因水名加偏㫄耳
志言五水而厪臚四源失舉者舍壽水無足以當之自
建公潭而西逕西落鎭至榆次縣東界游波西逝左則
涂水南來會之水經注所謂出大嵰山涂谷者也大嵰
山卽地形志之大廉山又西五里原過水自右會之統
納眾川勢亦始平居人用以灌漑􁚴其地溝塍刻鏤䆉
稏千頃仿佛江南風景憶春中自汾州還道經晉祠觀
晉泉之正出淸鑑毛髮山下釃渠數十其穀亦宐稻之
二水之淸之利㪅何其相似歟晉水初岀而民利之洞
過必逕流百數十里而民始食其利則因乎地勢然矣
五水之合爲洞過也惟涂水冣古春秋時以名縣顧物
情隱顯有時是以水經魏志咸表洞過而壽陽命以夀
水酈道元乃稱曰黑水宐魏收作志失之也夫
戴東原集卷弟六
戴東原集卷弟七
　四庫館纂修官翰林院庶吉士戴震譔
　　　句股割圜記上
　　　句股割圜記中
　　　句股割圜記下
　　　䇿算序
　　　刊九章算術序
　　　夏矦陽算經跋
　　　釋車
　　　嬴旋車記
　　　自轉車記
句股割圜記上
割圜之㳒中其圜而觚分之􁆞圜周爲弧背緪弧背之
兩端曰􁑁値弧與􁑁之半曰矢弧矢之內成相等之句
股二半弧􁑁爲句減矢於圜半徑餘爲股緪句股之兩
端曰徑隅亦謂之􁑁句股之弦得圜半徑也句股􁑁三
矩方之合句與股二方適如􁑁之大方減矢於圜徑餘
爲股􁑁幷矢恆爲股􁑁􁆌􁆌幷相椉爲句之方減句於
圜半徑餘爲次弧背之矢倍股爲次弧􁑁減次弧背之
矢於圜徑餘爲句􁑁幷其矢爲句􁑁􁆌􁆌幷相椉爲股
之方引圜徑於弧背外成句股􁑁弧背外之句謂之矩
分􁑁謂之徑引數股得圜半徑也次弧背外之股謂之
次矩分弦謂之次引數句得圜半徑也半弧􁑁謂之內
矩分次弧􁑁之半以爲股謂之次内矩分方圜相圅之
體用􁆞圜之周徑而圅句股􁆌幷之率四分圜周之一
如之規方之四隅而圅圜之周凡四觚如之因方以爲
句股圅圜之半周凡三觚如之圜周之外内所成句股
􁑁皆方數也隨徑隅所指割圜周成弧背皆規限也限
同則外內相應句股􁑁三矩通一爲率外內相應句股
􁑁三矩通一爲率斯可以小大互權矣圜之半容句股
則圜徑爲句股之􁑁句與股復爲􁑁而析之成同限之
句股三四分圜周之一隨徑隅所指成同限之句股三
凡同限互權之率句股之大恆也句股應矩之方變而
三觚不應矩之方以句股御之􁆞爲句股六而同限者
各二三三交䥘是以㞡轉互權半弧背過四分圜周之
一以減圜半周而得外弧三觚句於句股􁆞其內三觚
一倨於句股引而􁆞其外所知之矩爲􁑁其對觚之規
限內矩分爲之股所測之距爲􁑁測知之規限內矩分
爲之股或測知兩距一觚所知之觚所知之兩距㫄之
則於圜半周減一觚規限餘爲兩觚規限之幷半之爲
半幷弧兩距之􁆌幷與半􁆌弧半幷弧之矩分相應凡
三觚之􁆞爲句股兩􁑁之􁆌幷所爲方及兩句之􁆌幷
所爲方其幂等也凡同限之句股􁑁小大􁆌幷互爲方
其幂等也
句股割圜記中
渾圜中其圜而規之二規之交循圜半周而得再交距
交四分圜周之一規之翕闢之節也縁是以爲經謂之
經度橫􁆞經度之外謂之緯度經之內規之謂之經弧
緯之內􁆞其規謂之緯弧經緯之度界其外經緯之弧
􁆞其內是爲半弧背者四以句股御之半弧背之外内
矩分平行相應得同限之句股􁑁各四古弧矢術之方
直儀也儀不具次矩分之句股􁑁面各一加一於四而
五是􁚴參其體兩其用用也者㫄行而觀之也㫄行以
用於經度則經弧矩分爲句緯度次內矩分爲之股經
弧內矩分爲句緯弧次內矩分爲之􁑁㫄行用於緯度
則緯弧矩分爲句經度次內矩分爲之股緯弧內距分
爲句經弧次內矩分爲之􁑁㫄行用於經弧則經度矩
分爲句緯度徑引數爲之股經度内矩分爲句緯弧徑
引數爲之􁑁㫄行用於緯弧則緯度矩分爲句經度徑
引數爲之股緯度內矩分爲句經弧徑引數爲之􁑁儀
之立也爲方四成㫄行而得同限之句股四經度矩分
爲句則緯度矩分爲之股經度內矩分爲句則緯弧矩
分爲之股經弧矩分爲句則緯度內矩分爲之股經弧
內矩分爲句則緯弧內矩分爲之股凡句股二十有四
爲互權之率五遵古已降推步起日至斯其本㳒也引
而伸之以經度爲節者其二規皆緯也自交以至經弧
謂之次緯儀以緯度爲節者其二規皆經也自交以至
緯弧謂之次經儀儀各爲半弧背者三成圜周句股􁑁
於是命半弧背之外內矩分曰方數句股􁑁圜周句股
􁑁古弧矢術也必以方數句股􁑁御之方數爲典以方
出圜立術之大恆也次緯儀經弧爲其句弧緯度之次
半弧背爲其股弧緯弧之次半弧背爲其􁑁弧弧之外
內矩分平行相應得方數句股􁑁各三儀不具次矩分
之句股􁑁面各一加一於三而四㫄行觀之股弧徑引
數爲股則􁑁弧徑引數爲之􁑁以用於句弧􁑁弧次内
矩分爲股則句弧次內矩分爲之􁑁以用於股弧股弧
次內矩分爲股則句弧徑引數爲之􁑁以用於􁑁弧儀
之立也㫄行而得方數句股􁑁三爲三成股弧矩分爲
股則􁑁弧矩分爲之􁑁句弧矩分爲句則股弧內矩分
爲之股句弧內矩分爲句則􁑁弧內矩分爲之􁑁取節
於方道儀之經度爲其限凡句股十有八爲互權之率
四次經儀亦如之次緯儀翕闢之節經度也是􁚴有經
度互權之率次經儀翕闢之節緯度也有緯度互權之
率距經緯之弧四分圜周之一規之謂之外規凡構綴
之規㳒五皆四分之以爲其限而交加前郤之半弧背
四合而爲儀者五以方直儀爲之通率半弧背三合而
爲儀者十以次緯儀爲之通率凡爲儀十有五是謂一
終得方數句股􁑁三百弧矢術之正整之就敘矣
句股割圜記下
三觚非弧矢術之正以句股弧矢御之渾圜之規限正
視之中繩側視之隨其高下而羡惟平視之中規胥以
平寫之循規限之端竟半周得圜徑衡􁆞圜徑齊規限
之末抵外周得規限所爲半弧􁑁弧與􁑁易正側之勢
以爲平於是命外周之限爲其限凡矢屬於規限之端
􁑁屬於規限之末一從一衡相遇也用矢用半弧􁑁凖
是率率之四分圜周之一古推步㳒謂之一象是爲規
限之一終率之變也減兩距於圜半周用其餘弧爲兩
距減對兩距之觚規限於圜半周用其外弧爲兩觚規
限內矩分共用之半弧􁑁也餘一距及其對觚共用之
觚與距也若三觚各以爲渾圜之一極距觚四分圜周
之一規之三規之交成三觚三距則觚同其距之規限
距同其觚之規限前率大小倨句之體㪅也後率觚與
距之體㪅也句股互權之大恆觚之規限內矩分各與
對距相應三距爲渾圜之規限則觚之規限內矩分與
對距之內矩分相應相應而㞡轉互權矣所求非對距
對觚則􁆞之成圜周句股􁑁者二各視次緯儀之率通
之凡內矩分爲半弧􁑁其弧背渾圜大規也半弧􁑁不
滿圜半徑者以矢爲樞以半弧􁑁規之成渾圜之小規
衡􁆞正視側視之規側視之規亦􁆞小規而與中圍之
大規相應􁆞小規之徑爲大小矢則與中圍大規之徑
爲大小矢相應三觚之用兩距􁆌幷也所知之觚或所
求之觚所知之兩距㫄之㫄於觚之右距以平寫之爲
平視之規則左距爲側視之規􁆞左距之末成小規而
識左距於平兩距􁆌弧幷弧之矢􁆌半之爲矢半􁆌以
爲句小規之半徑爲之􁑁以􁆌弧與對距之兩矢􁆌爲
句左距側視之規􁆞小規之徑成大小矢爲之􁑁如是
得同限之句股二而句與􁑁通一爲率凡觚之規限中
圍大規也大小規之半徑及其矢竝通一爲率若左距
適四分圜周之一則所成之規適爲中圍大規若左右
距相等無􁆌弧則幷弧之矢半之爲句小規之半徑爲
之􁑁對距之矢爲句小規之大小矢爲之􁑁以觚求距
求對距之矢也以距求觚求觚之規限大小矢也
策算序
漢書律歷志算㳒用竹徑一分長六寸二百七十一枝
而成六觚爲一握古算之大略可考如是其一枝謂之
一算亦謂之籌梅福傳福上書曰臣聞齊桓之時有㠯
九九見者所謂九九葢始一至九因而九之終於八十
一周髀算經商高曰數之㳒出於圓方圓岀於方方出
於矩矩岀於九九八十一是也以九九書於策則盡椉
除之用是爲策算策取可書不曰籌而曰策以別於古
籌算不使名稱相亂也策􁙀九位位有上下凡策或木
或竹皆兩面一與九二與八三與七四與六共策五之
一面空之爲空策合五策而九九僃如是者十各得十
䇿別用策一􁙀始一至九各自椉得方羃之數爲開平
方策算㳒雖多椉除盡之矣開方亦除也平方用廣立
方䍐用􁚴策算專爲椉除開平方舉其例略取經史中
資於算者次成一卷俾治九章算術者首從事焉乾隆
甲子長至日東原氏戴震序
刊九章算術序
古者六􁹘之教禮樂殘闕失傳射御則絕無師說書者
治經之本厪厪賴許叔重說文解字略見梗槩而所謂
九數卽九章世䍐有其書近時以算名者如王寅旭謝
野臣梅定九諸子咸未之見余訪求二十餘秊不可得
擬永樂大典或嘗錄入書在翰林院中丁亥歲因吾鄉
曹編修往一觀則離散䥘出恖綴集之未之能也出都
後恆寤寐乎是及癸巳夏奉　召入京師與修四庫全
書躳逢　國家盛典乃得盡心纂次訂其譌舛審知劉
徽所注舊有圖而今闕者補之書旣進　聖天子命卽
刊行又　御製詩篇冠之於首古書之隠顯葢有時焉
誠甚幸也吾友屈君魯傳亦好是學願得九章刊之從
余錄一本今秋之仲曲阜孔君體生訪求得算書若干
卷係毛氏扆影摹宋刻者扆識其後有云從太倉王氏
得孫子五曹張丘建夏矦陽四種從章丘李氏得周髀
緝古二種後從黄兪邰又得九章皆元豐七秊秘書省
刊版每卷有秘書省官銜姓名一幅又一幅宰輔大臣
自司馬相公而下俱􁙀名於後余急假之孔君獨九章
卷六巳後闕因㪅校改數字以寄屈君而記其得是書
之不易如此休寧戴震
夏矦陽算經跋
隋經籍志有夏矦陽算經二卷舊唐書經籍志有夏矦
陽算經三卷甄鸞注新唐書蓺文志􁙀夏侯陽算經一
卷甄鸞注又韓延夏侯陽算經一卷韓延乃作注者姓
名亦猶新唐志中稱李淳風注甄鸞孫子也而直齋書
錄解題載元豐京監本云三卷無注葢甄鸞韓延兩本
易溷淆乃加姓名以別之而傳寫又各有幷析􁚴卷袟
互異歟且唐志載李淳風注明算科十書獨不及夏侯
陽算經葢李注者甄鸞之本當宋時巳佚歟然皆不言
陽爲何代人序有云五曹孫子述作滋多甄鸞劉徽爲
之詳釋則其人當在甄鸞後而宋史禮志載算學祀典
有云封魏劉徽淄川男晉姜岌成紀男張丘建信成男
夏侯陽平陸男周甄鸞無極男又張丘建算經序云夏
侯陽之方倉則陽爲晉人在甄鸞前明矣書內又稱宋
元嘉二秊徐受重鑄銅斛至梁大同元秊甄鸞校之則
係隋初人厺梁稍遠􁚴目梁時斗尺爲古所用其辨度
量衡云在京諸司及諸州各給稱尺幷五尺度斗升合
等様皆銅爲之倉庫令諸量圅所在官造大者五斛中
者三斛小者一斛以鐵爲緣勘平印書然後給用及課
租庸調章稱賦役令論步數不等章稱襍令田令之屬
皆據隋制言之則是韓延傳其學而以已說篡入之序
亦當爲延所作故李淳風取甄鸞本而舍是志亦以韓
延夏侯陽算經別之也韓延爲隋人葢無可疑其書務
切實用雖九章古㳒非官曹民事所必需者亦略而不
載於諸算經中冣爲簡要且於古今制度異同多資考
證尢足寶重云今此本卽韓延所傳無注本宋元豐京
監所刋者也㫺毛氏斧季得之太倉王氏余今假之孔
君體生因題其後休寧戴震
釋車
車式較内謂之輿其㴱謂之隧枕輿下謂之軫軫謂之
收揜輿㫄謂之輢式前謂之軓軓謂之陰縮輢上者謂
之較輿前卑於較者謂之式車闌謂之軨輢內之軨謂
之軹式下人所對謂之轛輪輮謂之牙牙謂之輞輪轑
謂之輻輻近轂謂之股近牙謂之骹輻端之柄建轂中
者謂之菑菑沒鑿謂之弱建牙中者謂之蚤以偏枘入
牙而出之謂之䌄轂空壺中所以受軸謂之䡦䡦謂之
藪以金裹轂中謂之釭大釭謂之賢轂末小釭謂之􁇷
轂端錔謂之輨輨謂之軑以革幬轂謂之軝軸末謂之
轊軸當轂釭閒之以金謂之鐗軸端之鍵以制轂者謂
之舝伏兔謂之轐輿下任正者謂之輈輈出軓前穹而
上謂之胡胡謂之侯輈端謂之頸後謂之踵當兩轐之
閒謂之當兔軶謂之衡衡下烏啄謂之軥所以持衡者
謂之軏車葢之杠謂之桯葢斗謂之部其柄謂之達常
隆屈謂之弓弓近部謂之股弓末謂之蚤大車之較謂
之牝服其内謂之箱所以引車謂之轅軶謂之鬲持鬲
者謂之輗輪䡑謂之渠有輻謂之輪無輻謂之輇
蠃旋車記(壬戌)
車人爲漑器六分其軸之長以其一爲之圍信其軸圍
以爲車廣兩牆與軸是謂參均也軸之兩端中其軸以
設其樞斲軸欲直設樞欲正二者旣得轉之如將自轉
焉斲軸不直設樞不正二者失職則及其轉之也車必
偏重重者在下輕者在上則必如倍任矣爲牆因軸之
圍竟軸而爲蠃旋之牆兩牆之閒謂之蠃旋之溝水之
行於蠃溝也水猶然走下也不知其旋而上也牆之灋
建之柱而編之而堊之旣堊欲其無罅也凡溝眡軸徑
以爲度或倍焉或參焉巳廣則吐水多而宐偃巳狹則
吐水少而宐高牆之外削版爲之圍以鐡約之旣約以
漆塗之圍版之内欲其附於牆也其外欲其合之固也
車之上端爲輪設之櫍或人力或假器若物之力別爲
任挽之輪以發其櫍而轉之其銘曰我稼我穡時惟爾
翼我恬我息時惟爾力篝車穰穰佐我康食銘爾之勞
終古不忒
自轉車記
車人之事爲規長二十度博一度度之大小眡其制車
之用在輪輪有九等櫍有二式以半規之十度爲輪之
半徑謂之十度之輪周六十櫍其次九度之輪周五十
有四櫍其次八度之輪周四十有八櫍其次七度之輪
周四十有二櫍其次六度之輪周三十有六櫍其次五
度之輪周三十櫍其次四度之輪周二十有四櫍其次
三度之輪周十有八櫍其次二度之輪周十有二櫍其
次爲任挽之輪周六大櫍任挽之輪一度也以交於十
度之輪而發其櫍十度之輪其上爲六度之輪謂之發
輪發輪之上爲二度之輪謂之接輪接輪之軸交於懸
重之輪大與接輪等發輪之櫍眡六度之輪接輪之櫍
眡二度之輪凡軸周六櫍爲輪方其軸當輻之圍夾軸
而爲四幅幅周之輞輞設之櫍大輪幅方一度輞厚一
度小輪有輞無輻輞厚五分度之四凡輪以上輪之櫍
交於下輪之軸櫍十度之輪其櫍交於發輪之軸櫍接
輪與發輪之櫍相交也是故十度之輪曁接輪之軸無
櫍(十度之輪旋轉一周得任挽之/輪七百二十五萬七千六百周)欲車之利轉則任挽
之輪其軸設飛輪或二之或三之凡輪均其圍而周分
之以設櫍因於輞者爲斜櫍以鐡裹之植於輞爲立櫍
以鐡爲之凡軸皆用立櫍輪皆用斜櫍十度之輪曁任
挽之輪亦立櫍也櫍端五分度之二櫍閒空五分度之
三軸之兩端以鐡爲之樞樞徑五分度之三樞長五分
度之四爲柱以鐡穿含樞而轉之設穿必以其輪之度
上櫍與下櫍相交減三分度之一接輪冣上發輪次之
十度之輪至二度之輪遞次而下任挽之輪出架外別
爲之柱架之高與立柱等長三之二廣三之一
戴東原集卷弟七
戴東原集卷弟八
　四庫館纂修官翰林院庶吉士戴震譔
　　　㳒象論
　　　原善上
　　　原善中
　　　原善下
　　　原善序
　　　讀易繫辭論性
　　　讀孟子論性
　　　荅彭進士允初書
　　　孟子字義疏證序
㳒象論(有序)
易曰㳒象莫大乎天地又曰成象之謂乾效㳒之謂坤
又曰仰則觀象於天俯則觀㳒於地夫道無遠邇能以
盡於人倫者反身求之則靡不盡也作論以詒好學治
經者
觀象於天觀㳒於地三極之道參之者人也天垂日月
地竅於山川人之倫類肈自男女夫婦是􁚴陰陽發見
天成其象日月以精分地成其形山川以勢㑹日月者
成象之男女也山川者成形之男女也陰陽者氣化之
男女也言陰陽於一人之身血氣之男女也魂魄之合
官乎動靜精能之至也魄之謂靈魂之謂神靈也者明
聰神也者慧聖明聰慧聖天德矣立於一曰道成而兩
曰陰陽名其合曰男女著其分曰天地效其能曰鬼神
天地之道動靜也淸濁也氣形也明幽也外内上下尊
卑之紀也明者施而幽者化也地在天中德承天是以
配天凡天之文地之義人之紀分則得其專合則得其
和分也者道之條理也合也者道之統會也條理明統
會舉而䝿賤位矣貴者君之賤者臣之而治化出矣徵
之於臣道妻道無失知其君道立矣是􁚴􁙀星之垣衞
拱所尊也謂之天官示於上應於下也日行中道月五
星各由其道而宗之各爲遲疾而會歸之􁚴日者君之
象也月嚮日而生明其精感常合氣物常分化則爲燥
溼爲水火日月者水火之精燥溼者陰陽之交山川者
燥溼之位水以合而盛火以分而盛木火之德分也金
水之德合也地之高者山原丘陵本乎燥其下者川隰
谿谷本乎溼氣分則生燥氣合則生溼氣輸則生變氣
精則生神神盛則無失道山有分無合川有合無分燥
溼水火之義也山川之情其初皆分其究皆合君臣夫
婦之道也人中處天地之閒相親而久治道莫大於君
臣徒􁆰人不知治人者不能以行於父子夫婦兄弟􁚴
君道得人紀所由得也一人之身血氣和則夫婦心得
其正百體從令則君臣􁚴心也者含天德君百體者也
氣者有君道以能統乎血者也盈天地之閒道其體也
陰陽其徒也日月星其運行而寒暑晝夜也山川原隰
丘陵谿谷其相得而終始也生生者化之原生生而條
理者化之流分者其進合者其止進者其生止者其息
生者動而應求立乎至博息者靜而自正立乎至約博
􁚴與爲條理也約􁚴與爲統會也草木之根幹枝葉花
實謂之生果實之白全其生之性謂之息君子之學也
如生存其心以合天地之心如息爲息爲生天地所以
成化也是􁚴生生者仁條理者禮􁆴決者䕏藏主者智
智通仁發而秉中和謂之聖聖合天是謂無妄無妄之
於百物生生至貴者仁是􁚴仁得則父子親禮得則親
疏上下之分盡義得則百事正藏於智則天地萬物爲
量歸於無妄則聖人之事天所以成象地所以成形聖
人所以立極一也道之至也
原善上
善曰仁曰禮曰義斯三者天下之大本也顯之爲天明
謂之命實之爲化之順謂之道循之而分治有常謂之
理命言乎天地之中昭明以信也道言乎化之不巳也
理言乎其詳至也善言乎無淆襍也性言乎本於天徵
爲事能也言乎其同謂之善言乎其異謂之材因材而
善之謂之教材以類殊則性殊人之材不侔也而相肖
以類􁚴性亦相近得化育之正以爲形氣而秀發於神
材也善則其中正無邪也材一於善不貳其德也智仁
勇是也血氣心知之性人皆有之非二本然也分而言
之懼夫人之與天地日以隔也血氣心知之性主乎材
天之性全乎善主乎材者成於化全乎善者通於命成
於化者道通於命者德心之恭見於貌心之從見於言
息則有生天地所以成化也生生者仁乎生生而條理
者禮與義乎何謂禮條理之秩然有序其著也何謂義
條理之􁆞然不可亂其著也得乎生生者謂之仁得乎
條理者謂之智至仁必易大智必簡仁智而道義出於
斯矣是􁚴生生者仁條理者禮􁆴決者義藏主者智仁
智中和曰聖人聖合天是謂無妄無妄之於百物生生
至貴者仁仁得則父子親禮得則親疏上下之分盡義
得則百事正藏於智則天地萬物爲量歸於無妄則聖
人之事
原善中
物之離於生者形存而氣與天地隔也卉木之生接時
能􁁬逹巳矣飛走蠕動之儔有覺以懷其生矣人之神
明出於心中正無邪其明德與天地合矣由天道以有
人物五行陰陽生殺異用情變殊致是􁚴人物生生本
五行陰陽徵爲形色其得之也偏全厚薄勝負襍糅能
否精粗淸濁昏明煩煩魂魂氣衍類滋廣博襲僢閎鉅
瑣微形以是形色以是色性以是性咸分於道以順則
煦以治以逆則毒性至不同各如其材人之材得天地
之全能通天地之全德從生而官器利用以御橫生厺
其畏不暴其使智足知飛走蠕動之性以馴以豢知卉
木之性　良農　以蒔刈良醫任以處方聖人
治天下之民民莫不育於仁莫不條貫於禮與義是􁚴
氣不與天地隔者生道不與天地隔者聖形強者堅氣
強者力神強者巧知德者智氣之失㬥神之失鑿惑於
德愚是􁚴一人之身形得其養不若氣得其養氣得其
養不若神得其養君子理順心泰霩然性得其養人有
天德之知有耳目百體之欲皆生而見乎材者也天也
是􁚴謂之性耳知聲也目知色也鼻知臭也口知味也
與夫天德之根於心也成性然也天德之知人之秉節
於内以與天地化育侔者也耳目百體之欲所受中而
不可踰也是􁚴義配明象天欲配幽㳒地五聲五色五
臭五味天地之正也喜怒哀樂􁆰隱感念慍懆怨憤恐
悸慮嘆飮食男女鬱悠蹙咨慘舒好惡之情胥天命是
􁚴謂之道天地之化效其能曰鬼神其生生也物其用
曰魂魄魂以明而從天魄以幽而從地魂官乎動魄官
乎靜精能之至也官乎動者其用也施官乎靜者其用
也受天之道施地之道受施􁚴徧物也受􁚴不有也魄
之謂靈魂之謂神靈也者明聰神也者睿聖明聰睿聖
天德矣心之精爽以知知明聰睿聖則神明一於中正
事至而心應之者胥事至而以道義應天德之知也是
􁚴人也者天地至盛之徵也惟聖人然後盡其盛天地
之德可以一言盡也仁而巳矣人之心其亦可以一言
盡也仁而巳矣耳目百體之欲喩於心不可以是謂心
之所喩也心之所喩則仁也心之仁耳目百體莫不喩
則自心至於耳目百體胥仁也心得其常於其有覺君
子以觀仁焉耳目百體得其順於其有欲君子以觀仁
焉
原善下
人之不盡其材患二曰私曰蔽私也者其生於心爲溺
發於政爲黨成於行爲慝見於事爲悖爲欺其究爲私
巳蔽也者其生於心爲惑發於政爲偏成於行爲謬見
於事爲鑿爲愚其究爲蔽巳鑿者其失爲誣愚者其失
爲固誣而㒺省施之事亦爲固悖者在事爲寇虐在心
爲不畏天明欺者在事爲詭隨在心爲無良私之在下
愚也爲自㬥蔽之在下愚也爲自棄自㬥自棄夫然後
難與言善是以卒之爲不善非材之罪也去私莫如強
恕解蔽莫如學得所主莫大乎忠信得而止莫大乎明
善是􁚴謂之天德者三曰仁曰禮曰義至善之目也行
之所節中也其於人倫庶物主一則兼乎三一或闕焉
非至善也謂之達德者三曰智曰仁曰勇所以力於德
行者三曰忠曰信曰恕竭所能之謂忠􁚜所明之謂信
平所施之謂恕忠則可進之以仁信則可進之以義恕
則可進之以禮仁者德行之本體萬物而天下共親其
忠義者人事之宐裁萬類而天下共覩其信禮者天則
之所正行於人倫庶物分無不盡而天下共安其恕忠
恕則不私而近於仁忠信則不欺而近於誠忠近於易
恕近於簡信以不欺近於易信以不渝近於簡忠不欺
於心近乎仁信不渝於事近乎智恕以推行近乎仁恕
以度物近乎智斯三者所以成德行近乎勇不惑於心
不疑於德行夫然後樂循理樂循理者不蔽不私者也
得乎生生者仁反於是而害仁之謂私得乎條理者智
隔於是而病智之謂蔽巧與鑿以爲智者謂施諸行不
謬矣是以道不行善人者不踐迹謂見於仁厚忠信爲
旣知矣是以道不明􁚴君子克己之爲貴也獨而不咸
之謂己以己蔽之者隔於善隔於善隔於天下矣無隔
於善者仁至義盡知天是􁚴一物有其條理一行有其
至當徵之古訓協於時中充然明諸心而後得所止君
子獨居恖仁公言言義動止應禮達禮義無弗精也精
義仁無弗至也至仁盡倫聖人也易簡至善聖人所欲
與天下百世同之也
原善序
余始爲原善之書三章懼學者蔽以異趣也復援據經
言疏通證明之而以三章者分爲建首次成上中下卷
比類合義燦然端委畢著矣天人之道經之大訓萃焉
以今之厺古聖哲旣遠治經之士莫能綜貫習所見聞
積非成是余言恐未足以振兹墜緖也藏之家塾以待
能者發之
讀易繫辭論性
易曰一陰一陽之謂道繼之者善也成之者性也一陰
一陽葢言天地之化不巳也道也一陰一陽其生生乎
其生生而條理乎以是見天地之順􁚴曰一陰一陽之
謂道生生仁也未有生生而不條理者條理之秩然禮
至著也條理之􁆞然義至著也以是見天地之常三者
咸得天下之至善也人物之常也􁚴曰繼之者善也言
乎人物之生其善則與天地繼承不隔者也有天地然
後有人物有人物於是有人物之性人與物同有欲欲
也者性之事也人與物同有覺覺也者性之能也事能
無有失則協於天地之德協於天地之德理至正也理
也者性之德也言乎自然之謂順言乎必然之謂常言
乎本然之謂德天下之道盡於順天下之教一於常天
下之性同之於德性之事配五行陰陽性之能配鬼神
性之德配天地之德所謂血氣心知之性發於事能者
是也所謂天之性者事能之無有失是也爲夫不知德
者別言之也人與物同有欲而得之以生也各殊人與
物同有覺而喩大者大喩小者小也各殊人與物之中
正同協於天地之德而存乎其得之以生存乎喩大喩
小之明昧也各殊此之謂本五行陰陽以成性􁚴曰成
之者性也善以言乎天下之大其也性言乎成於人人
之舉凡自爲性其本也所謂善無他焉天地之化性之
事能可以知善矣君子之教也以天下之大其正人之
所自爲性之事能合之則中正違之則邪僻以天地之
常俾人咸知由其常也明乎天地之順者可與語道察
乎天地之常者可與語善通乎天地之德者可與語性
讀孟子論性
孟子曰心之所同然者何也謂理也義也聖人先得我
心之所同然耳當孟子時天下不知理義之爲性害道
之言紛出以亂先王之㳒是以孟子起而明之人物之
生類至殊也類也者性之大別也孟子曰凡同類者舉
相似也何獨至於人而疑之聖人與我同類者詰吿子
生之謂性則曰大之性猶牛之性牛之性猶人之性歟
葢孟子道性善非言性於同也人之性相近胥善也明
理義之爲性所以正不知理義之爲性者也是􁚴理義
性也由孟子而後求其說而不得則舉性之名而曰理
義也是又不可古人言性不離乎材質而不遺理義耳
之於聲也天下之聲耳若其符節也目之於色也天下
之色目若其符節也鼻之於臭也天下之臭鼻若其符
節也口之於味也天下之味口若其符節也耳目鼻口
之官接於物而心通其則心之於理義也天下之理義
心若其符節也是皆不可謂之外也性也耳能辨天下
之聲目能辨天下之色鼻能辨天下之臭口能辨天下
之味心能通天下之理義人之材質得於天若是其全
也孟子曰非天之降才爾殊曰乃若其情則可以爲善
矣乃所謂善也若夫爲不善非才之罪也惟不離材質
以爲言始確然可以􁆴人之性善人本五行陰陽以成
性形色其表也􁚴孟子曰形色天性也惟聖人然後可
以踐形人之於聖人也其材非如物之與人異物不足
以知天地之中正是􁚴無節於内各遂其自然斯巳矣
人有天德之知能踐乎中正其自然則協天地之順其
必然則協天地之常莫非自然也物之自然不足語於
此孟子道性善察乎人之材質所自然有節於内之謂
善也吿子謂性無善無不善不辨人之大遠乎物槩之
以自然也吿子所謂無善無不善也者靜而自然其神
沖虛以是爲至道及其動而之善之不善咸目爲失於
至道􁚴其言曰生之謂性及孟子詰之非豁然於孟子
之言而後語塞也亦竆於人與物之靈蠢殊絕犬牛類
又相絕遂不得漫以爲同耳遺理義而主材質荀子吿
子是也荀子以血氣心知之性必教之理義逆而變之
􁚴謂性惡而進其勸學脩身之說吿子以上焉者無欲
而靜全其無善無不善是爲至矣下焉者理義以梏之
使不爲不善荀子二理義於性之事能儒者之未聞道
也吿子貴性而外理義異說之害道者也凡遠乎易論
語孟子之書者性之說大致有三以耳目百體之欲爲
說謂理義從而治之者也以心之有覺爲說謂其神獨
先沖虛自然理欲皆後也以理爲說謂有欲有覺人之
私也三者之於性也非其所去貴其所取彼自貴其神
以爲先形而立者是不見於精氣爲物秀發乎神也惡
斂束於理義是不見於理義者本然之德厺其本然而
茍語自然也以欲爲亂其靜者不見於性之欲其本然
中正動靜胥得神自寧也自孟子時以欲爲說以覺爲
說紛如矣孟子正其外理義而巳矣心得其常耳目百
體得其順中正無邪如是之謂理義自心至於耳目百
體形氣本於天􁚴其爲德也類專以性屬之理而謂壞
於形氣是不見於理之所由名也以有欲有覺爲私者
荀子之所謂性惡在是也是見於失其中正之爲私不
見於得其中正且以驗形氣本於天僃五行陰陽之全
德非私也孟子之所謂性善也人之材質良其本然之
德違焉而後不善孟子謂之放其良心謂之失其本心
雖放失之餘形氣本於天僃五行陰陽之全德者如物
之幾死猶可以復蘇􁚴孟子曰其日夜之所息平旦之
氣其好惡與人相近也者幾希以好惡見於氣之少息
猶然是以君子不罪其形氣也
荅彭進士允初書(丁酉)
允初先生足下日前承示二林居制義文境高絕然在
作者不以爲文而巳以爲道也大暢心宗參活程朱之
說以傅合六經孔孟使閎肆無涯涘孟子曰資之㴱則
取之左右逢其源凡自得之學盡然求孔孟之道不至
是不可謂之有得求楊墨老莊佛之道不至是亦不可
謂之有得宋巳前孔孟自孔孟老釋自老釋談老釋者
高妙其言不依附孔孟宋巳來孔孟之書盡失其解儒
者襍襲老釋之言以解之於是有讀儒書而流入老釋
者有好老釋而溺其中旣而觸於儒書樂其道之得助
因凭藉儒書以談老釋者對同己則其證心宗對異己
則寄託其說於六經孔孟曰吾所得者聖人之微言奧
義而交䥘㫄午屢變益工渾然無罅漏孔子曰道不同
不相爲謀言徒紛然詞費不能奪其道之成者也足下
之道成矣欲見僕所爲原善僕聞足下之爲人心敬之
願得交者十餘秊於今雖原善所指加以孟子字義疏
證反覆辨論咸與足下之道􁆞然殊致叩之則不敢不
出今賜書有引爲同有別爲異在僕乃謂盡異無豪髮
之同㫺程子張子朱子其始也亦如足下今所從事程
叔子撰明道先生行狀曰自十五六時聞周茂叔論道
慨然有求道之志汎濫於諸家出入於老釋者幾十秊
返求諸六經而後得之呂與叔撰橫渠先生行狀曰范
文正公勸讀中庸先生讀其書雖􁆰之猶以爲未足又
訪諸釋老之書累秊盡究其說知無所得返而求之六
經知無所得者陋之非不知之也朱子慕禪學在十五
六時秊二十四見李愿中愿中教以看聖賢言語而其
後十餘秊有荅何叔京二書其一曰向來妄論持敬之
說亦不自記其云何但因其良心發見之微猛省提撕
使心不昧卽是做工夫底本領本領旣立自然下學而
上達矣若不察良心發見處卽渺渺茫茫恐無下手處
也所諭多識前言往行熹向來所見亦是如此近因返
求未得箇安穩處卻始知此未免支離曷若默會諸心
以立其本而其言之得失自不能逃吾之鑒邪其一曰
今秊不謂饑歉至此夏初所至汹汹遂爲縣中委以賑
糶之役百方區處僅得無事博觀之獘此理甚明何疑
之有若使道可以多聞博觀而得則世之知道者爲不
少矣熹近日因事方少有省發處如鳶飛􁓓躍明道以
爲與必有事焉而勿正之意同者今乃曉然無疑日用
之閒觀此流行之體初無閒􁆴處有下工夫處此與守
書冊泥言語全無交涉幸於日閒察之知此則知仁矣
二書全背愿中復歸釋氏反用聖賢言語指其所得於
釋氏者至乾道癸巳朱子秊四十四門人廖德明錄癸
巳所聞云先生言二三秊前見得此事尙鶻突爲他佛
說得相似近秊來方看得分曉是後朱子有荅汪尙書
書云熹於釋氏之說葢嘗師其人尊其道求之亦切至
矣然未能有得其後以先生君子之教校乎前後緩急
之序於是暫置其說而從事於吾學其始葢未嘗一日
不往來於心也以爲俟卒究吾說而後求之未爲甚晩
而一二季來心獨有所自安雖未能卽有諸已然欲復
求之外學以遂其初心不可得矣程朱雖皆先入於釋
氏而卒能覺悟其非程子曰吾儒本天異端本心朱子
曰吾儒以理爲不生不滅釋氏以神識爲不生不滅僕
於孟子字義疏證辨其視理也與老釋之視心視神識
雖指歸各異而厪厪就彼之言轉之猶失孔孟之所謂
理所謂義朱子稱爲他佛說得相似者彼之心宗不特
指歸與此異也亦絕不可言似程朱先從事於彼熟知
彼之指歸旣而求之此見此之指歸與彼異矣而不得
其本因推而本之天夫人物何者非本之天乎豈得謂
心必與天隔乎彼可起而爭者也茍聞乎此雖愚必明
雖柔必強擴而充之何一非務盡其心以能盡道苟自
以爲是而不可與入堯舜之道雖言理言知言學皆似
而非適以亂德在程朱先入於彼徒就彼之說轉而之
此是以又可轉而之彼合天與心爲一合理與神識爲
一而我之言彼皆得援而借之爲彼樹之助以此解經
而六經孔孟之書彼皆得因程朱之解援而借之爲彼
所依附譬猶子孫未覩其祖父之貌者誤圖他人之貌
爲其貌而事之所事固已之祖父也貌則非矣實得而
貌不得亦何傷然他人則持其祖父之貌以冒吾宗而
實誘吾族以化爲彼族此僕所由不得巳而有疏證之
作也破圖貌之誤以正吾宗而保吾族痛吾宗之乆墜
吾族之乆散爲他族敢少假借哉宋儒厪改其指神識
者以指理而餘無所改其解孔孟之言體狀復與彼相
似如大學章句於在明明德中庸章句於不顯維德尢
渾合幾不可分足下遂援上天之載無聲無臭爲心宗
之大原於宋儒之襍用老氏尙無欲及莊周書言復其
初者而申之曰無欲誠也湯武反之復其初之謂也僕
􁆰大戴禮記分於道謂之命一語道卽陰陽氣化􁚴可
言分惟分也􁚴成性不同而易稱一陰一陽之謂道中
庸稱天命之謂性孟子辨別犬之性牛之性人之性之
不同豁然貫通而足下舉維天之命於穆不巳以爲不
得而分此非語言之能空論也宐還而體會六經孔孟
之書本文云何詩曰予懷明德對不大聲以色而言大
學之明明德以明德對民而言皆德行行事人咸仰見
如日月之懸象著明􁚴稱之曰明德倘一事􁆌失則有
一事之掩虧其由近而遠積盛所被顯明不巳􁚴曰明
明德曰明明德於天下詩之不顯不承卽書之丕顯丕
承古字丕通用丕大也中庸言聲名洋溢乎中國其言
闇然也與日章竝言何必不欲大顯而以幽㴱玄遠爲
至夫晝日當空何嘗有聲臭以令人知而疇不知之不
可引上天之載無聲臭以言其至乎上天之載二語在
詩承駿命不易言鄭箋云天之道難知也耳不聞聲音
鼻不聞香臭儀㳒文王之事則天下咸信而順之在中
庸承化民之德言不假聲臭以與民接也談老釋者有
取於虛靈不昧人欲所蔽本體之明幽㴱玄遠至德淵
微不顯之妙等語與其心宗相似不惟大學中庸本文
􁆌以千里卽朱子所云雖失大學中庸之解而其指歸
究殊又詩書中凡言天命皆以王者受命於天爲言天
之命王者不已由王者仁天下不巳中庸引維天之命
於穆不巳於乎不顯文王之德之純其取義也主於不
已以見至誠無息之配天地於穆者美天之命有德㴱
遠也譬君之於賢臣一再錫命惓惓不巳美君之能任
賢者豈不可歎其㴱遠引之者豈不可曰此君之所以
爲君也凡命之爲言如命之東則不得而西皆有數以
限之非受命者所得踰試以君命言之有小賢而居上
位有大賢而居下位各受君命以居其位此命數之得
稱曰君命也君告誡之使恭其事而夙夜兢惕務盡職
焉此教命之得稱曰君命也命數之命限於受命之初
而尊卑遂定教命之命其所得爲視其所能可以造乎
其極然盡職而巳則同屬命之限之命之盡職不敢不
盡職如命之東不敢不赴東論氣數論理義命皆爲限
制之名譬天地於大樹有􁄘有實有葉之不同而􁄘實
葉皆分於樹形之鉅細色臭之濃淡味之厚薄又􁄘與
􁄘不同實與實不同葉與葉不同一言乎分則各限於
所分取水於川盈罍盈缾盈缶凝而成冰其大如罍如
缾如缶或不盈而各如其淺㴱水雖取諸一川隨時與
地味殊而淸濁亦異由分於川則各限於所分人之得
於天也雖亦限於所分而人人能全乎天德以一身譬
之有心有耳目鼻口手足鬚睂毛髮維心統其全其餘
各有一德焉􁚴記曰人者天地之心也瞽者心不能代
目而視聾者心不能代耳而聽是心亦限於所分也飲
食之化爲營衞爲肌髓形可幷而一也形可益形氣可
益氣精氣附益神明自倍散之還天地萃之成人物與
天地通者生與天地隔者死以植物言葉受風日雨露
以通天氣根接土壤肥沃以通地氣以動物言呼吸通
天氣飲食通地氣人物於天地猶然合如一體也體有
貴賤有小大無非限於所分也心者氣通而神耳目鼻
口者氣融而靈曾子曰陽之精氣曰神陰之精氣曰靈
神靈者品物之本也易曰精氣爲物游魂爲變是􁚴知
鬼神之情狀精氣爲物者氣之精而凝品物流形之常
也游魂爲變者魂之游而存其形敝而精氣未遽散也
變則不可竆詰矣老莊釋氏見於游魂爲變之一端而
昧其大常見於精氣之集而判爲二本莊周書曰一受
其成形不亾以待盡釋氏人死爲鬼鬼復爲人之說同
此周又曰其形化其心與之然可不謂大哀乎老氏之
長生久視釋氏之不生不滅無非自私無非哀其滅而
巳矣􁚴以無欲成其私孟子曰廣土眾民君子欲之又
曰欲䝿者人之同心也又曰􁓓我所欲也熊掌亦我所
欲也生亦我所欲也義亦我所欲也在老釋皆無之而
獨私其游魂而哀其滅以豫爲之圖在宋儒惑於老釋
無欲之說謂義亦我所欲爲道心爲天理餘皆爲人心
爲人欲欲者有生則願遂其生而僃其休嘉者也情者
有親疏長幼尊卑感而發於自然者也理者盡夫情欲
之微而區以別焉使順而達各如其分寸豪釐之謂也
欲不患其不及而患其過過者狃於私而忘乎人其心
溺其行慝􁚴孟子曰養心莫善於寡欲情之當也患其
不及而亦勿使之過未當也不惟患其過而務自省以
救其失欲不流於私則仁不溺而爲慝則義情發而中
節則和如是之謂天理情欲未動湛然無失是謂天性
非天性自天性情欲自情欲天理自天理也足下援程
子云聖人之常情順萬事而無情􁚴君子之學莫若廓
然而大公物來而順應謂無欲在是請援王文成之言
證足下所宗主其言曰良知之體皦如明鏡姸媸之來
隨物見形而明鏡曾無畱染所謂情順萬事而無情也
無所住以生其心佛氏曾有是言明鏡之應姸者姸媸
者媸一照而皆眞卽是生其心處姸者姸媸者媸一過
而不畱卽是無所住處程子說聖人陽明說佛氏􁚴足
下援程子不援陽明而宗旨則陽明尢親切陽明嘗倒
亂朱子秊譜謂朱陸先異後同陸王主老釋者也程朱
闢老釋者也今足下主老釋陸王而合孔孟程朱與之
爲一無論孔孟不可誣程朱亦不可誣抑又變老釋之
貌爲孔孟程朱之貌恐老釋亦以爲誣己而不願老氏
曰唯之與阿相厺幾何善之與惡相厺何若吿子曰性
無善無不善也義外也非内也釋者曰不恖善不恖惡
時認本來面目陸子靜曰惡能害心善亦能害心王文
成曰無善無惡心之體凡此皆不貴善也何爲不貴善
貴其所私而哀其滅雖逐於善亦害之也今足下言之
則語益加密曰形有生滅神無方也妙萬物也不可言
生滅又曰無來厺無内外引程子天人本無二不必言
合證明全體因名之曰無聲無臭之本謂之爲天命之
不巳而以至誠無息加之謂之爲天道之日新而以止
於至善加之請援王文成之言證足下所宗主其言曰
夫良知一也以其妙用而言謂之神以其流行而言謂
之氣又曰本來面目卽吾聖門所謂良知隨物而格是
致知之功佛氏之常惺惺亦是常存他本來面目耳體
段工夫大略相似陽明主扞禦外物爲格物隨物而格
所謂遏人欲也常惺惺朱子以是言存天理以是解中
庸戒愼恐懼實失中庸之指陽明得而借中庸之言以
寄託本來面目之說曰養德養身止是一事果能戒愼
不睹恐懼不聞而專志於是則神住氣住精住而仙家
所謂長生久視之說亦在其中矣莊子所謂復其初釋
氏所謂本來面目陽明所謂良知之體不過守己自足
旣自足必自大其厺中庸擇善固執博學審問愼恖明
辨篤行何啻千萬里孟子曰反身而誠樂莫大焉曰反
身不誠不悅於親矣中庸孟子皆曰不明乎善不誠乎
身矣今舍明善而以無欲爲誠謬也證心宗者未嘗不
可以認本來面目爲明乎善此求伸其說何所不可老
子吿子視善爲不㞕爲猶能識善字後之宗之者幷善
字假爲己有實幷善字不識此事在今日不惟彼所謂
道德非吾所謂道德舉凡性與天道聖智仁義誠明以
及曰善曰命曰理曰知曰行無非假其名而易其實反
身不誠言事親之道未盡也反身而誠言僃責於身者
無不盡道也孟子曰堯舜性之也湯武身之也五霸假
之也乆假而不歸惡知其非有也性之由仁義行也身
之仁義實於身也假之假仁義之名以號召天下者久
則徒知以仁義責人而忘己之非有又曰堯舜性者也
湯武反之也下言動容周旋中禮者盛德之至也申明
性者如是言哭死而哀非爲生者也經德不回非以干
祿也言語必信非以正行也君子行㳒以俟命而巳矣
皆申明反之謂無所爲而爲乃反而實之身若論復其
初何用言非爲生者非以干祿非以正行而且終之曰
俟命其爲反身甚明各覈本文悉難假借足下所主者
老莊佛陸王之道而所稱引盡六經孔孟程朱之言誠
􁆰其實乎則其實遠於此如誤以老莊佛陸王之實爲
其實則彼之言親切著明而此費遷就傅合何不示以
親切著明者也誠借其名乎則田王孫之門猶有梁丘
賀在況足下閱朱子荅何叔京二書必默然之及程朱
闢老釋必不然之而至於借助則引程朱爲同乎己然
則所取者程朱初惑於釋氏時之言也所借以助己者
或其前之言或其後之似者也所􁆰者釋氏之實也􁆰
其實而棄其名借其名而陰易其實皆於誠有虧足下
所云學問之道莫切於審善惡之幾嚴誠僞之辨請從
此始倘亦如程朱之用心期於求是不襍以私則今日
同乎程朱之初異日所見或知程朱之指歸與老釋陸
王異然僕之私心期望於足下猶不在此程朱以理爲
如有物焉得於天而具於心啟天下後世人人凭在己
之意見而執之曰理以禍斯民㪅淆以無欲之說於得
理益遠於執其意見益堅而禍斯民益烈豈理禍斯民
哉不自知爲意見也離人情而求諸心之所具安得不
以心之意見當之則依然本心者之所爲拘牽之儒不
自知名異而實不異猶貿貿爭彼此於名而輒蹈其實
敏悟之士覺彼此之實無異雖指之曰沖漠無眹究不
得其仿佛不若轉而從彼之確有其物因卽取此以該
之於彼烏呼誤圖他人之貌者未有不化爲他人之實
者也誠虛心體察六經孔孟之言至確然有進不惟其
實與老釋絕遠卽貌亦絕遠不能假託其能假託者後
儒失之者也是私心所期於足下之求之耳日閒因公
私紛然於來書未得從容具論大木茍得自然條分理
解意言難盡涉及一二草草不次南旋定於何日十餘
秊願交之忱得見又不獲暢鄙懐伏惟自􁆰震頓首
孟子字義疏證序(丙申)
余少讀論語端木氏之言曰夫子之文章可得而間也
夫子之言性與天道不可得而聞也讀易乃知言性與
天道在是周道衰堯舜禹湯文武周公致治之㳒煥乎
有文章者棄爲陳迹孔子旣不得位不能垂諸制度禮
樂是以爲之正本溯源使人於千百世治亂之􁚴制度
禮樂因革之宐如持權衡以御輕重如規矩準繩之於
方圜平直言似高遠而不得不言自孔子言之實言前
聖所未言微孔子孰從而聞之􁚴曰不可得而聞是後
私智穿鑿者亦警於亂世或以其道全身而遠禍或以
其道能誘人心有治無亂而謬在大本舉一廢百意非
不善其言祇足以賊道孟子於是不能巳於與辯當是
時羣共稱孟子好辯矣孟子之書有曰我知言曰遊於
聖人之門者難爲言葢言之謬非終於言也將轉移人
心心受其蔽必害於事害於政彼目之曰小人之害天
下後世也顯而其見目之曰賢智君子之害天下後世
也相率趨之以爲美言其入人心㴱禍斯民也大而終
莫之或寤辯惡可巳哉孟子辯楊墨後人習間楊墨老
莊佛之言且以其言汨亂孟子之言是又後乎孟子者
之不可巳也茍吾不能知之亦巳矣吾知之而不言是
不忠也是對古聖人賢人而自負其學對天下後世之
仁人而自遠於仁也吾用是懼述孟子字義疏證三卷
韓退之氏曰道於楊墨老莊佛之學而欲之聖人之道
猶航􁆴港絕潢以望至於海也􁚴求觀聖人之道必自
孟子始烏呼不可易矣休寧戴震
戴東原集卷弟八
戴東原集卷弟九
　四庫館纂修官翰林院庶吉士戴震譔
　　　與任孝廉幼植書
　　　荅朱方伯書
　　　與是仲明論學書
　　　與姚孝廉姬傳書
　　　荅鄭丈用牧書
　　　與某書
　　　與方希原書
與任孝廉幼植書(庚辰)
幼植足下承示褅祫喪服等辨今之治此者葢希矣好
學㴱恖如幼植誠震所想見其人不可得者況恖之銳
辨議之堅而緻以此爲文直造古人不難以此治經則
恖之所入願弗遽以爲得勿以前師之說可奪而㪅之
也今幼植奮筆加駁於孔沖遠賈公彥諸儒進而難漢
之先師鄭君康成矣進而訾漢巳來相傳之子夏喪服
傳爲劉歆王莽傅會矣進而遂訾儀禮之經周公之制
作爲歆莽之爲之矣烏呼記不云乎母輕議禮方周官
經初出未立學官馬融所謂入於秘府五家之儒莫得
見是也迄王莽時劉歆置博士永平之初杜子春秊且
九十能通其讀賈逵鄭眾往受業然後頗行於世俗學
膚淺往往求之不可通輒肆指摘云劉歆竄入若士禮
十七篇漢興高堂生傳之以授蕭奮蕭授孟卿孟授后
蒼后授戴德戴聖慶暜武帝時后氏立於學官宣帝復
立大小戴蓺文志􁚴云禮經十七篇后氏戴氏此後師
師相傳絕不聞此經與歆莽相涉史絕不聞歆莽改博
士之業博士失其師承也今目爲劉歆傅會者於傳則
所謂小功者兄弟之服不敢以兄弟之服服至尊於經
則女子子爲父母世父母叔父母出降服也記曰至親
以期􁆴試以此言㫄􁆌之昆弟期從父昆弟大功從祖
昆弟小功族昆弟總由族昆弟而上族父族祖父族曾
祖父皆總由從祖昆弟而上從祖父從祖祖父皆小功
此制服之易知者由從父昆弟而上世父叔父何以不
大功也自至親以期􁆴之言上􁆌之父何以不期祖不
大功曾祖不小功四世祖不總也立期之節象天地則
已易四時則巳變凡在天地之中者莫不㪅始然而孝
子之心不能以巳也使倍之而爲制三秊之喪􁚴曰三
秊以爲隆人子不隆於其親不可以爲子父在爲母期
屈於至尊不敢伸其私尊而猶無不及其節也爲人後
者爲其父母期持重於大宗者降其小宗而猶無不及
其節也幼植有取於孔沖遠謂至親以期􁆴專爲此二
者則失制禮之㴱意矣祖父母世父母叔父母之期也
亦隆也不隆於祖不隆於父之昆弟不可以爲孫子總
麻之加一等而小功小功之加一等而大功不可謂之
隆聖人於是爲齊衰三月之服以上殺之義􁚴減九月
五月之數而三月以祖雖百世有隆無暜􁚴不敢以功
總加於祖考而齊衰傳云不敢以兄弟之服服至尊意
如是康成申之曰重其衰麻尊尊也減其日月恩殺也
且喪服及曾祖不及四世祖巳上康成因傳文小功者
兄弟之服而明之曰正言小功者服之數盡於五則高
祖宐總麻曾祖宐小功也據祖期則曾祖宐大功高祖
宐小功也高祖曾祖皆有小功之􁆌則曾孫玄孫爲之
服同也又於總麻三月章曰族曾祖父者曾祖昆弟之
親也族祖父者亦高祖之孫則高祖有服明矣葢通乎
經所不言之意也然而猶未盡夫子孫之於祖考不相
逮則巳矣雖不相逮必不可曰有無服之祖也茍相逮
皆齊衰三月其殺也者以上殺爲義其不復殺也者以
有隆無暜爲義道竝行而不相悖夫是之謂文詩曰曾
孫篤之鄭箋云曾猶重也自孫之子而下事先祖皆稱
曾孫禮注云於曾祖巳上稱曾孫而巳由是言之儀禮
言曾祖卽關四世祖巳上也幼植知昆弟之昆爲兄不
審古人㳒度之言兄弟與昆弟異義不惟儀禮他經及
爾雅皆然傳曰何如則可謂之兄弟傳曰小功以下爲
兄弟此傳中引傳相證明也爾雅曰母與妻之黨爲兄
弟又曰婦之黨爲婚兄弟壻之黨爲姻兄弟詩小雅兄
弟無遠鄭箋云兄弟父之黨母之黨葢兄弟云者或專
言異姓或兼同姓異姓皆舉遠不以關大功之親記曰
兄弟皆在他邦加一等不及知父母與兄弟居加一等
此惟小功已下卽於疏􁚴加等若大功巳上則昆弟也
世父母叔父母也從父昆弟也豈可以皆在他邦及少
孤相依而加等哉大功之親分當相恤其不相恤是賊
其性者也小功已下而相恤斯進之也􁚴傳有曰子無
大功之親不言小功古人立言精微若此記曰夫之所
爲兄弟服妻降一等或欲援此爲叔㛮有服之證則與
檀弓奔喪逸禮相背戾且本篇傳文言夫之昆弟無服
亦相與背戾閻百詩解之曰夫之所爲兄弟服卽夫之
所爲小功服妻降一等爲總麻也服問之外兄弟指外
祖父母從母在小功者是其證百詩此論精矣惜尙未
吿之以昆弟不言兄弟及舉遠不可關大功之親使其
義益曉然也若女子子出降服此與男女異長意同以
女子生而有適人之道使之異於男子豈若幼植之意
必十五巳後許嫁筓始別異哉服有出降或緣有適人
之道而卽降以異於男子世父母叔父母姑姊妹之大
功是也或旣適人而後降爲眾昆弟大功是也或不敢
降祖父母期曾祖父母齊衰三月是也㫺儒謂降㫄親
不降正尊可與至親以期􁆴之言外親之服皆總之言
小功已下爲兄弟之言合爲義例之大要惟降㫄親而
父沒則不降昆弟之爲父後者然後婦人雖在外必有
歸宗之義明惟不降正尊而當其旣嫁從夫不能二尊
且降父之服而爲期舅姑亦期然後所謂父者子之天
夫者妻之天婦人不貳斬者猶曰不貳天之義明聖人
制爲父在爲母期女子子適人者爲其父母期是二者
義之至也以幼植所㴱訾爲劉歆傅會者二條今姑據
此疏通證明之其精微非聖人不足與於此餘皆可類
推震曏病同學者多株守古人今於幼植反是凡學未
至貫本末徹精粗徒以意衡量就令載籍極博猶所謂
恖而不學則殆也遠如鄭漁仲近如毛大可祇賊經害
道而巳矣今幼植具異質而秊富成就當不可量是以
不敢不盡言震再拜
荅朱方伯書
古禮之不行於今巳久雖然士君子不可不講也況冠
婚喪祭之大豈可與流俗不用禮者同喪服昆弟之子
期從父昆弟大功此正服也大夫爲昆弟之子爲士者
大功大夫之子爲從父昆弟爲士者小功此降服也記
曰大功之末可以冠子可以嫁子父小功之末可以冠
子可以嫁子可以取婦己雖小功旣卒哭可以冠取妻
震竊觀後人於禮之名無不從其重未嘗聞大夫及大
夫之子降㫄期巳下之爲士者也而於禮之實幾蕩然
不用與其實厺而名徒存何如古人有正有降一一各
盡其實也今欲講明古禮而但從正服不從降服則是
用其一不用其一竊亦以爲不可以今準古名爲期名
爲大功古禮􁆴然爲大功及小功也小功卒哭之後卽
可以取妻況越過大功除服之後乎然必父亦在小功
之末方可若父在大功之末則可以冠子嫁子不可以
取婦凡言末者謂卒哭之後非謂除服之後然則旣虞
卒哭服雖未除可借吉明矣大功之末不可以取婦大
功旣除服固可取婦甚明兹斟酌古今名實兩得倘猶
云失禮則據禮證之固無失倘云執禮太過則必至是
始於禮無譏君子行禮不求變俗要歸於無所茍而巳
矣
與是仲明論學書(癸酉)
僕所爲經考未嘗敢以聞於人恐聞之而驚顧狂惑者
眾昨遇名賢枉駕望德盛之容令人整肅不侍加以誨
語也又欲觀末學所事得失僕敢以詩補傳序竝辨鄭
衞之音一條檢出呈覽今程某奉其師命來取詩補傳
僕此書尙俟改正未可遽進請進一二言惟名賢教之
僕自少時家貧不獲親師聞聖人之中有孔子者定六
經示後之人求其一經啟而讀之茫茫然無覺尋恖之
久計於心曰經之至者道也所以明道者其詞也所以
成詞者字也由字以通其詞由詞以通其道必有漸求
所謂字考諸篆書得許氏說文解字三秊知其節目漸
覩古聖人制作本始又疑許氏於􁚴訓未能盡從友人
假十三經注疏讀之則知一字之義當貫羣經本六書
然後爲定至若經之難明尙有若干事誦堯典數行至
乃命羲和不知恆星七政所以運行則掩卷不能卒業
誦周南召南自關雎而往不知古音徒強以協韵則齟
齬失讀誦古禮經先士冠禮不知古者宮室衣服等制
則迷於其方莫辨其用不知古今地名沿革則禹貢職
方失其處所不知少廣㫄要則考工之器不能因文而
推其制不知鳥獸蟲􁓓草木之狀類名號則比興之意
乖而字學􁚴訓音聲未始相離聲與音又經緯衡從宐
辨漢末孫叔然刱立反語厥後考經論韵悉用之釋氏
之徒從而習其㳒因竊爲己有謂來自西域儒者數典
不能記憶也中土測天用句股今西人易名三角八綫
其三角卽句股八綫卽綴術然而三角之㳒竆必以句
股御之用知句股者㳒之盡僃名之至當也管呂言五
聲十二律宮位乎中黃鐘之宮四寸五分爲起律之本
學者蔽於鐘律失傳之後不追溯未失傳之先宐乎說
之多鑿也凡經之難明右若干事儒者不宐忽置不講
僕欲究其本始爲之又十秊漸於經有所會通然後知
聖人之道如縣繩樹槷豪釐不可有􁆌僕聞事於經學
葢有三難淹博難識􁆴難精審難三者僕誠不足與於
其閒其私自持曁爲書之大槩端在乎是前人之博聞
強識如鄭漁仲楊用修諸君子著書滿家淹博有之精
審未也别有略是而謂大道可以徑至者如宋之陸明
之陳王廢講習討論之學假所謂尊德性以美其名然
舍夫道問學則惡可命之尊德性乎未得爲中正可知
羣經六蓺之未達儒者所恥僕用是戒其穨惰據所察
知特懼忘失筆之於書識見稍定敬進於前不晩名賢
幸諒震白
與姚孝廉姬傳書(乙亥)
日者紀太史曉嵐欲刻僕所爲考工記圖是以向足下
言欲改定足下應詞非所敢聞而意主不必汲汲成書
僕於時若雷霆驚耳自始知學每憾㫺人成書太早多
未定之說今足下以是規教退不敢忘自賀得師何者
凡僕所以尋求於遺經懼聖人之緖言闇汶於後世也
然尋求而獲有十分之見有未至十分之見所謂十分
之見必徵之古而靡不條貫合諸道而不畱餘議鉅細
畢究本末兼察若夫依於傳聞以擬其是擇於眾說以
裁其優出於空言以定其論據於孤證以信其通雖溯
流可以知源不目覩淵泉所導循根可以達杪不手披
枝肄所岐皆未至十分之見也以此治經失不知爲不
知之意而徒增一惑以滋識者之辨之也先儒之學如
漢鄭氏宋程子張子朱子其爲書至詳博然猶得失中
判其得者取義遠資理閎書不克盡言言不克盡意學
者㴱恖自得漸近其區不㴱恖自得斯草薉於畦而茅
塞其陸其失者卽目未覩淵泉所導手未披枝肄所岐
者也而爲說轉易曉學者淺涉而堅信之用自滿其量
之能容受不復求遠者閎者􁚴誦㳒康成程朱不必無
人而皆失康成程朱於誦㳒中則不志乎聞道之過也
誠有能志乎聞道必厺其兩失殫力於其兩得旣㴱恖
自得而近之矣然後知孰爲十分之見孰爲未至十分
之見如繩繩木㫺以爲直者其曲於是可見也如水準
地㫺以爲平者其坳於是可見也夫然後傳其信不傳
其疑疑則闕庶幾治經不害僕於考工記圖重違知己
之意遂欲刪取成書亦以其義淺特考覈之一端差可
自決足下之教其敢忽諸至欲以僕爲師則別有說非
徒自顧不足爲師亦非謂所學如足下􁆴然以不敏謝
也古之所謂友固分師之半僕與足下無妨交相師而
參互以求十分之見茍有過則相規使道在人不在言
斯不失友之謂固大善昨辱簡自謙太過稱夫子非所
敢當之謹奉繳承示文論延陵季子處識數語竝考工
記圖呈上乞教正也
荅鄭丈用牧書
立身守二字日不茍待人守二字曰無憾事事不茍猶
未能寡恥辱念念求無憾猶未能免怨尢此數十秊得
於行事者其得於學不以人蔽已不以己自蔽不爲一
時之名亦不期後世之名有名之見其獘二非掊擊前
人以自表襮卽依傍㫺儒以附驥㞑二者不同而鄙陋
之心同是以君子務在聞道也今之博雅能文章善考
覈者皆未志乎聞道徒株守先儒而信之篤如南北朝
人所譏寧言周孔誤莫道鄭服非亦未志乎聞道者也
私智穿鑿者或非盡掊擊以自表襮積非成是而無從
知先入爲主而惑以終身或非盡依傍以附驥㞑無鄙
陋之心而失與之等􁚴學難言也好友數人恖歸而共
講明正道不入四者之獘修詞立誠以俟後學其或聽
或否或傳或墜或尊信或非議述古賢聖之道者所不
計也
與某書
足下制義直造古人冠絕一時夫文無古今之異聞道
之君子其見於言也皆足以羽翼經傳此存乎識趣者
也而詞不純樸高古亦不貴此存乎行文之氣體格律
者也因題成文如造化之生物官骸畢具根葉竝茂少
闕則非完物此存乎冶鑄之㳒者也精心於制義一事
又不若精心於一經其功力同也未有能此而不能彼
者治經先考字義次通文理志存聞道必空所依傍漢
儒􁚴訓有師承亦有時傅會晉人傅會鑿空益多宋人
則恃胷臆爲􁆴􁚴其襲取者多謬而不謬者在其所棄
我輩讀書原非與後儒競立說宐平心體會經文有一
字非其的解則於所言之意必􁆌而道從此失學以牖
吾心知猶飲食以養吾血氣雖愚必明雖柔必強可知
學不足以益吾之智勇非自得之學也猶飲食不足以
增長吾血氣食而不化者也君子或出或處可以不見
用用必措天下於治安宋巳來儒者以己之見硬坐爲
古賢聖立言之意而語言文字實未之知其於天下之
事也以己所謂理強􁆴行之而事情原委隱曲實未能
得是以大道失而行事乖孟子曰生於其心害於其政
發於其政害於其事自以爲於心無愧而天下受其咎
其誰之咎不知者且以躳行實踐之儒歸焉不疑夫躳
行實踐勸善懲惡釋氏之教亦爾也君子何以必闢之
孟子闢楊墨退之闢釋老當其時孔墨竝稱尊楊墨尊
釋老者或曰是聖人也是正道也吾所尊而守者躳行
實踐勸善懲惡救人心贊治化天下尊之帝王尊之之
人也然則君子何以闢之哉愚人覩其功不知其害君
子㴱知其害􁚴也烏呼今之人其亦弗恖矣聖人之道
使天下無不逹之情求遂其欲而天下治後儒不知情
之至於纖微無憾是謂理而其所謂理者同於酷吏之
所謂㳒酷吏以㳒殺人後儒以埋殺人􁎹􁎹乎舍㳒而
論理死矣㪅無可救矣聖賢之道德卽其行事釋老乃
別有其心所獨得之道德聖賢之理義卽事情之至是
無憾後儒乃別有一物焉與生倶生而制夫事古人之
學在行事在通民之欲體民之情故學成而民賴以生
後儒冥心求理其繩以理嚴於商韓之㳒􁚴學成而民
情不知天下自此多迂儒及其責民也民莫能辨彼方
自以爲理得而天下受其害者眾也
與方希原書(乙亥)
得鄭君手札言足下大肆力古文之學僕嘗以爲此事
在今日絕少能者且其途易岐一入岐途漸去古人遠
矣古今學問之途其大致有三或事於理義或事於制
數或事於文章事於文章者等而末者也然自子長孟
堅退之子厚諸君子之爲之曰是道也非蓺也以云道
道固有存焉者矣如諸君子之文亦惡覩其非蓺歟夫
以蓺爲末以道爲本諸君子不願據其末畢力以求據
其本本旣得矣然後曰是道也非蓺也循本末之說有
一末必有一本譬諸草木彼其所見之本與其末同一
株而根枝殊爾根固者枝茂世人事其枝得朝露而榮
失朝露而瘁其爲榮不久諸君子事其根朝露不足以
榮瘁之彼又有所得而榮所失而瘁者矣且不廢􁎹灌
之資雨露之潤此固學問功㴱而不巳於其道也而卒
不能有榮無瘁􁚴文章有至有未至至者得於聖人之
道則榮未至者不得於聖人之道則瘁以聖人之道被
乎文猶造化之終始萬物也非曲盡物情游心物之先
不易解此然則如諸君子之文惡覩其非蓺歟諸君子
之爲道也譬猶仰觀泰山知羣山之卑臨視北海知眾
流之小今有人􁚜泰山之巓跨北海之涯所見不又縣
殊乎哉足下好道而肆力古文必將求其本求其本㪅
有所謂大本大本旣得矣然後曰是道也非蓺也則彼
諸君子之爲道固待斯道而榮瘁也者聖人之道在六
經漢儒得其制數失其義理宋儒得其義理失其制數
譬有人焉􁚜泰山之巓可以言山有人焉跨北海之涯
可以言水二人者不相謀天地閒之鉅觀目不全收其
可哉抑言山也言水也時或不盡山之奥水之奇奥奇
山水所有也不盡之闕物情也今足下同鄭君汪君相
與聚處勉而薄乎巓涯究乎奧奇不難僕奔走避難嚮
之所欣久棄不治數千里外聞足下爲之意志動盪不
禁有言足下試察其言漫散不可收拾其近況可弗贅
陳矣置身無所如僕者起古人於今日必哀而憐之凡
事􁚜而後知歷而後難曾不如古人而恖得古人憐我
若強其乞憐於異乎古人者則亦不爲也
戴東原集卷弟九
戴東原集卷弟十
　四庫館纂修官翰林院庶吉士戴震譔
　　　古經解鉤沈序
　　　毛詩補傳序
　　　詩比義述序
　　　春秋究遺序
　　　考工記圖序
　　　考工記圖後序
　　　六書音均表序
　　　方言疏證序
　　　屈原賦目錄序
　　　屈原賦九歌序
　　　重刊五經文字九經字様序
　　　孟子趙注跋
古經解鉤沈序
士貴學古治經者徒以介其名使通顯歟抑志乎聞道
求不謬於心歟人之有道義之心也亦彰亦微其彰也
是爲心之精爽其微也則以未能至於神明六經者道
義之宗而神明之府也古聖哲往矣其心志與天地之
心協而爲斯民道義之心是之謂道士生千載後求道
於典章制度而遺文垂絕今古縣隔時之相去殆無異
地之相遠厪厪賴夫經師􁚴訓乃通無異譯言以爲之
傳導也者又況古人之小學亾而後有􁚴訓􁚴訓之㳒
亾流而爲鑿空數百秊已降說經之獘善鑿空而已矣
雖然經自漢經師所授受巳􁆌違失次其所訓釋復各
持異解余嘗欲􁆱考異文以爲訂經之助又廣擥漢儒
箋注之存者以爲綜考􁚴訓之助顧力不暇及以語族
弟時甫方事於此書未藁就而吾友朱君文游以其友
余仲林之古經解鉤沈若干卷千里馳寄前有天台齊
宗伯太倉王光祿二序旣爲之導其意嘉其存古之功
文游復語余曰二公於子廿數年之知二公之所稱許
是以余子又欲得子之一言也吾以仲林之爲是書好
古而有師㳒然吾因之重有感也韓退之氏之言志乎
古必遺乎今彼所謂古特文詞不類於近今者耳進而
語人以漢經師之業其沈蘊積久豈古文詞比哉後之
論漢儒者輒曰􁚴訓之學云爾未與於理精而義明則
試詰以求理義於古經之外乎若猶存古經中也則鑿
空者得乎烏呼經之至者道也所以明道者其詞也所
以成詞者未有能外小學文字者也由文字以通乎語
言由語言以通乎古聖賢之心志譬之適堂壇之必循
其階而不可以躐等是􁚴鑿空之獘有二其一緣詞生
訓也其一守譌傳謬也緣詞生訓者所釋之義非其本
義守譌傳謬者所據之經倂非其本經今仲林得稽古
之學於其鄕惠君定宇惠君與余相善葢嘗㴱嫉乎鑿
空以爲經也二三好古之儒知此學之不厪在􁚴訓則
以志乎間道也或庶幾焉
毛詩補傳序
詩三百一言以蔽之曰恖無邪夫子之言詩也而風有
貞淫說者因以無邪爲讀詩之事謂詩不皆無邪也此
非夫子之言詩也先儒爲詩者莫明於漢之毛鄭宋之
朱子然一詩而以爲君臣朋友之詞者又或以爲夫婦
男女之詞以爲刺譏之詞者又或以爲稱美之詞以爲
他人代爲詞者又或以爲己自爲詞其主漢者必攻宋
主宋者必攻漢此說之難一也余私謂詩之詞不可知
矣得其志則可以通乎其詞作詩者之志愈不可知矣
􁆴之以恖無邪之一言則可以通乎其志風雖有貞淫
詩所以表貞止淫則上之教化時或􁋚微而作詩者猶
覬挽救於萬一􁚴詩足䝿也三百之皆無邪至顯白也
況夫有本非男女之詩而說者亦以淫泆之情槩之於
是目其詩則褻狎戲謔之薉言而聖人顧錄之淫泆者
甘作詩以自播聖人又播其薉言於萬世謂是可以考
見其國之無政可以俾後之人知所懲可以與南豳雅
頌之章竝􁙀之爲經余疑其不然也宋後儒者求之不
可通至指爲漢人竄入淫詩以足三百之數欲舉而去
之其亦妄矣今就全詩考其字義名物於各章之下不
以作詩之意衍其說蓋字義名物前人或失之者可以
詳覈而知古籍具在有明證也作詩之意前人旣失其
傳者非論其世知其人固難以臆見定也姑以夫子之
􁆴夫三百者各推而論之用附於篇題後司馬氏有曰
國風好色而不淫小雅怨誹而不亂又曰詩三百篇大
抵賢聖發憤之所爲作也漢初師傳未絕此必七十子
所聞之大義也余亦曰三百篇皆忠臣孝子賢婦良友
之言也其閒有立言冣難用心獨苦者則大忠而託諸
詭言遜詞亦聖人之所取也必無取乎小人而邪僻者
之薉言以與賢聖相襍廁焉時乾隆癸酉仲夏戴震撰
詩比義述序
詩之部分四風鄕樂小雅諸矦之樂大雅頌天子之樂
而㷼饗羣臣嘉賓或上取或下就著在禮經其後因舊
部而頗有附益於是目其定於周初制作禮樂時者謂
之四始若夫周官經大師教六詩繼風之下曰賦曰比
曰興則存乎章句閒三百皆有所賦之事言非一端或
難徑言鄭司農云比者比方於物也興者託事於物葢
立言之體有是三者非直賦其事則或比方或託物賦
直而比曲比邇而興遠興旣會其意矣則何異于比比
如見其事矣則何異於賦此涵齋王先生詩比義述之
所爲有作也㫺壬申癸酉歲震爲詩補傳未成別錄書
内辨證成一袟曾見有襲其說以自爲書刊行者不知
先生何由見震元書擇其合於比義若干條俾得以名
附大著中先生之子㮚人與震同舉於鄕今爲　朝廷
名御史震雖未獲親聞先生講論而先生以是書遠寄
京師示震且屬序之不得辤也易曰引而信之觸類而
長之詩之比興固如是舉比以通賦與興非刱自是書
也毛詩於樛木曰興也宐以葛藟之附樛木興福􁚜之
隨君子巳耳而篇義曰后妃逮下也義取樛木下垂葛
藟得上蔓爲后妃逮下眾妾得親附之比十月之交之
爲直賦其事無疑也日月之行終古不變􁚴交食一事
可以驗推步之得失其有不應失在立㳒不失在天行
使天行有變必不可以得其準無從立推步之常㳒矣
而聖人警於天變者以縣象著明莫大乎日月猶有蔽
虧人君可自謂無蔽不省於虧失乎日君象月臣象日
失其明甚於月喩君之蔽虧甚於臣􁚴曰亦孔之醜曰
于何不臧詩詞顯以比德非語禎祥帝王之尊兢兢惟
蔽虧是省是以德臻上聖仁覆天下視懼以災異大小
不絕遠乎篇内高岸爲谷㴱谷爲陵毛傳曰言易位也
鄭箋云君子居下小人居上之謂也亦據比義言之推
而至於隸用一字在六書假借引喩以明無非比也賦
者比之實也興者比之推也得比義於興不待言卽賦
之中復有比義先生博采眾說逐條以已所得爲案語
足成之凡八卷欲學者引伸觸類知德行達政體孔子
兩許門弟子可與言詩意實在此然則是書爲益豈淺
鮮哉休寧戴震謹序
春秋究遺序
春秋一再傳而筆削之意巳失故傳之存者三家各自
爲例以明書㳒不得春秋之書㳒者蓋多何邵公杜元
凱諸人徒據傳爲本名爲治春秋實治一傳非治經也
唐啖趙陸氏而後言春秋者一變迨宋而廢例之說出
是爲再變桐城葉書山先生著春秋究遺一書㪅約爲
比例數十條􁙀諸端首考定書㳒之正然後以知變例
及異文特文等葢盡去㫺人穿鑿碎義而還是經之終
始本末先生之爲書也有取於韓退之氏獨抱遺經究
終始之言震竊謂先生所得在春秋書㳒之先春秋所
以難言者聖人裁萬事猶造化之於萬物洪纖高下各
有攸當而一以貫之條理精密卽在廣大平易中讀春
秋者非大其心無以見夫道之大非精其心無以察夫
義之精以􁚴三家之傳而外說是經至數千百家其於
春秋書㳒卒不得也春秋魯史也有史㳒在古䇿書之
體其例甚嚴所以爲禮義之防維而不敢茍此則魯之
史官守之自魯公巳來行事有常經魯史記書㳒不失
者君子以爲不必修也而修春秋自隱始則王迹熄而
諸矦僭樂壞禮肆行征伐諸矦之政又失而大夫操其
國柄世變相尋行事爲史所不能書於是書㳒淆亂非
有聖人之達於權不知治變是以春秋義例不可與魯
史記之例同條而論而廢例之說知其益疏矣震嘗獲
聞先生論讀書㳒曰學者莫病於株守舊聞而不復能
造新意莫病於好立異說不㴱求之語言之閒以至其
精微之所存夫精微之所存非強著書邀名者所能至
也日用飲食之地一動一言好學者皆有以合於當然
之則循是而尙論古人如身居其世覩其事然後聖人
之情見乎詞者可以吾之精心遇之非好道之乆涵養
之㴱未易與於此先生之言若是然則春秋書㳒以二
千載不得者先生獨能得之在是也夫時乾隆己卯孟
冬休寧戴震撰
考工記圖序
立度辨方之文圖與傳注相表裏者也自小學道湮好
古者靡所依據凡六經中制度禮儀覈之傳注旣多違
誤而爲圖者又往往自成詰詘異其本經古制所以日
卽荒謬不聞也舊禮圖有梁鄭阮張夏矦諸家之學失
傳巳久惟聶崇義三禮圖二十卷見於世於考工諸器
物尢疏舛同學治古文詞有苦考工記難讀者余語以
諸工之事非精究少廣㫄要固不能推其制以盡文之
奥曲鄭氏注善矣兹爲圖翼贊鄭學擇其正論補其未
逮圖傅某工之下俾學士顯白觀之因一卷書當知古
六書九數等儒者結髮從事今或晧首未之聞何也
考工記圖後序
考工諸器高庳廣狹有度今爲圖斂於數寸紙幅中或
舒或促必如其高庳廣狹然後古人制作昭然可見不
則如磬氏之磬何以定其倨句㮚氏之量何以測其方
圜徑幂韗人之皋陶何以辨其晉鼓鼖鼓又如鳬氏之
鐘後鄭云鼓六鉦六舞四其長十六又云今時鐘或無
鉦閒旣爲圖觀之廼知其說誤也句股㳒自銑至鉦八
而厺二則自鉦至舞亦八而厺二銑爲鐘口舞爲鐘頂
記曰銑曰鉦者徑也曰銑閒曰鉦閒曰鼓閒者崇也曰
脩曰廣者羨也羨之度舉舞則鉦與銑可知而鉦閒因
銑鉦舞之徑以得其崇然則記所不言者皆可互見若
據鄭說有難爲圖者矣其他戈㦸之制後人失其形似
式崇式㴱後人疏於考論鄭氏注固不爽也車輿宮室
今古殊異鐘縣劒削之屬古器猶有存者執吾圖以考
之羣經曁古人遺器其必有合焉爾
六書音均表序
韵書始萌芽於魏李登聲類積三百餘秊至隋陸㳒言
切韵梗槩之㳒乃具然皆就其時之語言音讀參校異
同定其遠近洪細往往有意求密而用意太過強生區
別至如虞夏商周之文六書之假借諧聲詩之比音協
句以成歌樂茫乎未之考也唐初因㳒言撰本爲選舉
士人作律詩之用視二百六韵中字數多者限以獨用
字數少者合比近兩韵或三韵同用茍計字多寡而巳
宋吳棫作韵補於韵目下始有古通某古轉聲通某之
云其分合冣爲疏舛鄭庠作古音辨僅分陽支先虞尢
覃六部近崐山顧炎武㪅析東陽耕蒸而四析魚歌而
二􁚴􁙀十部吾郡老儒江愼修永於眞巳下十四韵㑴
巳下九韵各析而二蕭宵肴豪及尢矦幽亦爲二􁚴􁙀
十三部古音之學以漸加詳如是前九年段君若膺語
余曰支佳一部也脂微齊皆灰一部也之咍一部也漢
人猶未嘗淆借通用晉宋而後乃少有出入迄乎唐之
功令支注脂之同用佳注皆同用灰注咍同用於是古
之􁆞然爲三者䍐有知之余聞而偉其所學之精好古
有灼見卓識又言眞臻先與諄文殷魂痕爲二尢幽與
矦爲二得十七部今官於蜀地且數秊政事之餘優而
成是書曰六書音均表凡爲表者五撰述之意表各有
序說旣詳之矣其書始名詩經韵譜羣經韵譜嘉定錢
學士曉徵爲之序兹易其體例且增以新知十七部葢
如舊也余㫺感於其言五支六脂七之有分癸巳春寓
居浙東取顧氏詩本音章辨句析而諷誦乎經文歎始
爲之之不易後來加詳者之信足以補其未逮顧氏轉
侯韵入虞江氏轉虞韵入侯此江優於顧然顧氏藥鐸
有分而江氏不分此顧優於江若夫五支異於六脂猶
淸異於眞也七之又異於支脂猶蒸又異於淸眞也實
千有餘秊莫之或省者一旦理解按諸三百篇劃然豈
非稽古大快事歟時余略記入聲之說未暇卒業今樂
覩是書之成也不惟字得其古人音讀抑又多通其古
義許叔重之論假借曰本無其字依聲託事夫六經字
多假借音聲失而假借之意何以得􁚴訓音聲相爲表
裏􁚴訓明六經乃可明後儒語言文字未知而輕憑臆
解以誣聖亂經吾懼焉段君又有詩經小學書經小學
說文考證十七部古韵表等書將繼是而出視逃其難
相與鑿空者於治經孰得孰失也乾隆丁酉孟春月休
寧戴震序
方言疏證序
案輶軒使者絕代語釋別國方言十三卷漢楊雄撰晉
郭璞注漢魏晉巳來凡引是書但稱方言者省文也雄
采集之意詳見於荅劉歆書考雄爲郞在成帝元延二
秊時雄秊四十三漢書傳贊所謂初雄秊四十餘自蜀
來至游京師是也劉歆遺雄書求方言則當王莽天鳳
三四秊閒未幾而雄卒荅書内所謂二十七歲於今傳
贊所謂秊七十一天鳳五秊卒是也荅書有云語言或
交䥘相反方復論恖詳悉集之如可寛假延期必不敢
有􁆰然則方言終屬雄未成之作歆求之而不與􁚴不
得入錄班固次雄傳及蓺文志不知其有此至應劭集
解漢書始見徵引稱楊雄方言其風俗通義序又取荅
書中語具詳本末而云方言凡九千字今計正文實萬
一千九百餘字豈劭所見與郭璞所注傳本微有異同
歟歆遺雄書曰屬聞子雲獨采集先代絕言異國殊語
以爲十五卷雄荅書稱殊言十五卷郭璞序亦云三五
之篇而隋經籍志方言十三卷舊唐書作別國方言十
三卷其倂十五爲十三在璞注後隋巳前矣許愼說文
解字張揖廣雅多本方言而自成著作不加所引用書
名(四庫館校方言序有云魏孫炎注爾雅莫貈螳蜋蛑/字引方言案叔然於釋詁耇老壽也下引方言云㷼)
(代北鄙謂耇爲梨釋言􁂦姡也下引方言云楚鄭或謂/狡獪爲姡釋器金鏃翦羽謂之鍭下引方言云關西日)
(箭江淮謂之鍭釋蟲蚻蜻蜻下引方言云有文者謂之/螓釋鳥鳲鳩鴶鵴下引方言云鳲鳩自關而東謂之戴)
(勝舒鴈鵝下引方言云江東呼爲鴚鵞/也引書名可考者於郭注前共得六事)魏書江式傳式
上表曰臣六世祖瓊往晉之初與從父兄應元倶受學
於衞覬古篆之㳒倉雅方言說文之誼當時竝收善譽
數世傳習斯業所以不墜杜預注左傳授師孑焉曰楊
雄方言孑者㦸也孔穎達疏云楊雄以爾雅釋古今之
語作書擬之采異方之語謂之方言葢是書漢末晉初
乃盛行􁚴應劭舉以爲言而杜預以釋經江瓊世傳其
學以至於式他如吳薛綜述二京解晉張載劉逵注三
都賦晉灼注漢書張湛注􁙀子宋裵松之注三國志其
子駰注史記及隋曹憲唐陸德明孔穎達長孫訥言李
善徐堅楊倞之倫方言及注幾僃見援摭其後獨洪邁
疑之謂雄所爲文盡見於自序及漢志初無所謂方言
則倂傳贊内自序二字結上所錄㳒言自序者未之審
又未考雄之文如諫不受單于朝書趙充國頌元后誄
等篇溢於雄傳及蓺文志外者甚多而輕置訾議豈應
劭杜預晉灼及隋唐諸儒咸莫之考實邪常璩華陽國
志於林閭翁孺楊莊竝云見楊子方言李善注文選引
張伯松曰是懸諸日月不刊之書也亦直稱楊雄方言
曰可證歆雄遺荅書附入方言卷末已久宋元巳來六
書􁚴訓不講􁚴鮮能知其精覈加以譌舛相承幾不可
通今從永樂大典内得善本因廣􁆱羣籍之引用方言
及注者交互參訂改正譌字二百八十一補脫字二十
七刪衍字十七逐條詳證之庶幾漢人􁚴訓之學猶存
於是俾治經讀史博涉古文詞者得以考焉
屈原賦目錄序
漢蓺文志屈原賦二十五篇自離騷迄漁父屈原所著
書是也漢初傳其書不名楚辭􁚴志􁙀之賦首又稱其
作賦以風有惻隱古詩之義至如宋玉已下則不免爲
詞人之賦非詩人之賦矣余讀屈子書久乃得其梗槩
私以謂其心至純其學至純其立言指要歸於至純二
十五篇之書葢經之亞說楚辭者旣碎義逃難未能考
識精覈且镾失其所以著書之指今取屈子書注之觸
事廣類俾與遺經雅記合致同趣然後贍涉之士諷誦
乎章句可明其學覩其心不受後人皮傅用相眩疑書
旣藁就名曰屈原賦從漢志也
屈原賦九歌序
九歌遷於江南所作也昭誠敬作東皇太一懷幽恖作
雲中君葢以況事君精忠也致怨慕作湘君湘夫人以
己之棄於人世猶巫之致神而神不顧也正於天作大
司命少司命皆言神之正直而惓惓欲親之也懷王入
秦不反而頃襄繼世作東君末言狼弧秦之占星也其
詞有報秦之心焉從河伯水遊作河伯與魑魅爲羣作
山鬼閔戰爭之不巳作國殤恐常祀之或絕作禮魂
重刊五經文字九經字樣序
唐國子司業張參五經文字初書於屋壁日久剝壞乃
㪅土塗以木版關其背使負墉相比而書其表語詳劉
禹錫國學新修五經壁記及開成二秊國子監九經石
壁成翰林勒字官唐玄度復拾補參所略爲九經字様
二書卽􁙀石經之後今石刻具存字多損闕末有庸妄
人補字乾隆戊子冬曲阜孔君體生謂拓本不能家有
其書遂雕印成袟又詳加考正別自爲卷附焉前此祁
門馬氏新刊版本識諸末云舊購宋拓石經中有此因
依樣繕寫雕版於家塾庶廣其傳孔君語余曰馬氏本
雖完善然以石刻校之有字畫尙存而其本改易者豈
石刻有異歟不然矣又其本脫去睪字注十有九字盩
字倂注凡八字餘亦時涉譌舛余聞而知孔君用心之
審愼其畱意於小學也好之㴱是以能辨之詳如此方
漢熹平初議郞蔡邕以經籍厺聖久遠文字多謬奏請
於朝得詔正定六經文字立石太學門外史言觀視及
摹寫者車椉日千餘兩塡塞街陌唐制則國子監置書
學博士立說文石經字林之學而張參爲司業病夫人
苟趨便五經正文蕩而無守􁚴其作書推本說文助以
漢石經雖未盡協六書要主於遠絕俗謬也自宋已來
學者於小學不講朱錫鬯云五經文字獨無雕本爲一
闕事然周廣順三秊尙書左丞兼判國子監事田敏獻
印版書五經文字九經字様各二部奏稱臣等自長興
三秊校勘雕印九經書籍是此書雕本在印版書甫剙
之初巳有之而絕不傳聞葢此學廢棄久矣孔君好古
而知所從事能厺􁄘取實於世之所不講余讀是本覈
訂精審不徒有功小學而巳治經之儒先欲識字其必
自此書始
孟子趙注跋
吾友朱君文游出所藏校本二示余一有虞山毛扆手
校印記稱引小宋本元本抄本又有宋本又或稱廖氏
本而逐卷之末多記從吳文定抄本一校何屺瞻云毛
斧季從眞定梁氏借得宋槧本影鈔今未見其影鈔者
而此本盡心下惟梓匠輪輿章有章指餘竝闕一爲何
仲子手校之本末記云文注用旰郡重刊廖氏善本校
而盡心上有事君人者一章孔子登東山巳下三章盡
心下吾今而後知已下七章竝闕章指二校本各有詳
略得以互訂外有章丘李氏所藏北宋蜀大字章句本
毛斧季影鈔者幷得趙岐孟子篇序於是臺卿之學殘
失之餘合之復完亦一大快也乾隆壬辰春正月休寧
戴震識
戴東原集卷弟十
戴東原集卷弟十一
　四庫館纂修官翰林院庶吉士戴震譔
　　　序劒
　　　送右庶子畢君赴鞏秦階道序
　　　送巡撫畢公歸西安序
　　　沈學子文集序
　　　董愚亭詩序
　　　沈處士戴笠圖題詠序
　　　題惠定宇先生授經圖
　　　族支譜序
　　　山陰義莊序
　　　代程虹宇爲程氏祀議
　　　汪氏捐立學田碑
　　　鳳儀書院碑
　　　沂川王君祠碑
　　　寧鄕縣修城臺樓堞記
　　　鄭學齋記
序劒
方君友璜以檢書看劒圖示余且曰非偉其事也志也
願得一言以明之余持之孰視遂稱曰君子於書懼其
不博也旣博矣懼其不審也旣博且審矣懼其不聞道
也七十子之徒親得聖人以爲依歸能聞道者不多數
焉君雖檢於書若不及能必道之聞乎曰未能余又稱
曰夫劒上制重九鋝長三尺中制重七鋝長二尺有半
尺下制重五鋝長二尺夫人而帶之夫人而利用之以
形貌節之度今君於劒之用豈能之乎曰未能二者皆
未能而圖奚以之書以志乎道奚志於劒也余聞劒之
說其握莖莖者固固者信其後鐔鐔者文文者讓其前
首首者止止者禮其中　者鯁鯁者廉其廂臘臘者
平平者㳒其刃鍔鍔者􁆴􁆴者義其末鋩鋩者銳銳者
勇其内之也襲之以夫襓而㴱諸匵中似乎智之藏其
出之也以僃君子之德威而不尙其猛似乎仁之發乃
信乃讓乃禮乃廉乃㳒乃義乃勇乃智乃仁是􁚴劒有
九德焉是􁚴古之君子恆佩劒焉余聞君子之於物也
右之左之維其儀之左之右之維其有之(案北史長孫/紹遠傳言左)
(之右之君子宐之右之左之君子有之此/文句與北史正同但北史誤倒失韵耳)茍君之未能
者劒之用而能者劒之德孰謂道遠終必至之是􁚴易
之言曰君子多識前言往行以畜其德劒其書也書其
劒也非其劒若書也其人也􁚴好之不倦語未畢方君
肅然起謝曰謹志此於是序劒以贈
送右庶子畢君赴鞏秦階道序(丁亥)
隴西舊所稱雍之右臂限􁆞中外者乾隆三十有二秊
冬以右庶子畢君鎭撫其地君裕于文章學問語及治
經尢勤勤綣綣器量豁如也　命下之日人或謂邊垂
遠境民之父兄子弟積聞習知不過耕戰之事而君官
旣榮貴又嘗爲傳臚第一人才名傾動一時往踐斯任
度未能快於懷君從容語其友曰地無僻民產焉者無
秀頑一成之性近徵之宋巳來學者之稱閩洛直追躡
鄒魯夫洛固地中若其嶠外海隅七閩百粵之區旋革
而名儒輩出豈非後之獨軼前代者歟踰隴而西古成
紀葢在乎是子長作天官書言中國山川維首在隴蜀
以余稽太皞氏生於成紀而都陳倉實始作易象爲書
契羣經之首矣閩粵之賢唐建中興元閒巳有如歐陽
詹生其人盛推於韓退之氏徒因涖彼土者雅以文辭
接其長材秀民遂未幾翕然嚮化而隴右地唐宋時史
官所記錄猶一再陷入吐蕃是以曩㫺之論一以隴之
新舊兩關爲秦雍要害之中一以洮漒河湟爲控扼羌
戎重鎭我　皇上旣悉平西域緜延巳往萬里未極岷
階距　帝京路纔四千視之誠不啻尺咫則宣敷　朝
廷文教兹適其時乎君慨然見於言者如此於是素器
重君者益以信通經致用之學非無驗也震得亦與聞
之樂次而書之以爲君成政之符且以慶隴右士民將
蒙澤而丕化焉
送巡撫畢公歸西安序(丙申)
今巡撫陜西畢公前以右庶子出守鞏泰階道慨然不
以隴右僻遠欲大施教澤震旣推公之意而序之於今
且十秊而公官至大府兵部侍郞兼都察院右副都御
史秋入　覲赴熱河　行在　天子嘉其勳績　賜予
有加以榮異之還至京師京師之大人先生願見不得
徧三宿遄歸西安時震抱疾未能出戶而公步入隘巷
顧震於陋室中坐乆之將行乃曰㫺雖踐監司之任然
知人之責未若今之專且大也􁚴得導宣聖天子德
教俾長材秀民咸喩於道以待國家登用數歲巳來所
懼者人之賢否不易知凡官吏若而人知之抑豈無要
乎震對曰公今外爲大府自兹巳往至内爲宰相誠兢
兢惟知人是務不愧古大臣矣知人之難由堯舜至於
今莫敢易言之然愚民不知學問不解德行行事問其
官長邪正眞僞如以鑑寫形如水靜之明燭須睂進而
官之卑者其上官之邪正眞僞兼及情好之偏知之亦
然進而官益尊其視上官也無遁形也曲達其隱也然
而上之視下能不惑者鮮矣豈在下則明在上則惑哉
無知人之責不賢者不必自飾於其前不賢者之嫉賢
黨不賢亦不必巧進毀譽於其前有知人之責而工詐
欺之人至矣濳妒誣之人至矣又況情好或偏彼探闚
得之入焉疏不及覺方自信明於知人天下受其不知
人之獘古今通患也若皋陶謨之九德文王官人之六
徵孔子三朝記之論觀器視才與夫傳志子史僃言人
之變態則公究之也固有素中庸曰人莫不飲食也鮮
能知味也言乎存諸心而已耳公誠兢兢惟知人是務
不愧古大臣矣夫天以億兆之民哀樂安危授之君君
以民之哀樂安危倚任大臣國之本莫重於民利民病
民之本莫重於吏有一念及其民則民受一念之福察
吏者惻隱之實之至於民者也謹書之以先士民之頌
沈學子文集序
彊梧赤奮若之歲余始得交於􁄘亭沈沃田先生旣而
同處一室者㪅裘葛方炎夏金石流草木焦而先生持
經籍一卷往復校覈無券容然則天地有寒暑惟用心
一者不知之莊生有言入水不濡入火不熱指或殊而
爲抱一則同􁚴先生之學於漢經師授受欲絕未絕之
傳其知之也獨㴱因是贍涉旁午舉凡先秦巳降精㴱
博大怪奇偉麗之文靡不好之而神與倶凝復與倶釋
而亦時時自發爲文章其醇之經肆之子史百家揜其
灮而彌著淡其味而彌永此余曩所見於先生之學之
爲詩古文詞若是今隔別六載聞素重先生所爲文曁
學於先生者爲裒聚成集先生乃馳書二千里屬余撰
序夫先生之可傳豈特在是哉以今之厺古旣遠聖人
之道在六經也當其時不過據夫共聞習知以闡幽而
表微然其名義制度自千百世下遙溯之至於莫之能
通是以凡學始乎離詞中乎辨言終乎聞道離詞則舍
小學􁚴訓無所藉辨言則舍其立言之體無從而相接
以心先生於古人小學􁚴訓與其所以立言用相吿語
者硏究靡遺治經之士得聆一話言可以通古可以與
幾於道而斯集都其文凡若干篇繩尺㳒度力追古人
然特先生之出其餘焉耳此外著述藏藁尙多余企其
畢合而傳之以爲志古君子大快也
董愚亭詩序(代)
荀卿氏之言學也曰爲其人以處之韓退之氏之言文
曰仁義之人其言藹如也是􁚴學問文章咸以人取重
張揖注上林賦揜羣雅則曰詩小雅之材七十四人大
雅之材三十一人揖據二雅篇數之存者而篇謂之人
豈非以誦其詩篇可想見其爲人歟介休董愚亭舊有
半壁山房詩集傳於世旣而賡以二刻竝爲數三晉詩
材者稱首葢公自少以孝聞其後出交當世士詩文之
名日益著然訪其居里雖兒童田夫悉能道公孝行也
嘗再爲州守以母憂歸不復起方在江南㝛州時値歲
饑甫上陳卽開倉賑給卒得請於是小民獲免於死亾
轉徙各輸一錢建亭睢水上用志弗忘呼一文亭余之
曩識先生如是辛卯冬承乏來此見先生晧髮蒼顏望
之儼如儒者也讀書之外無他嗜好而先生出其己卯
巳後詩得若干篇屬余撰序先生肆力於古人也久􁚴
爲詩愈就平淡而其味愈永斂其光􁄘以歸醇樸而發
諸情性諧於律呂者僃體而底於化其中家居懷舊之
作十居四三又以知先生情篤交友也讀斯刻者固以
其人重其詩抑於詩中如接其人孔沖遠所云哀樂之
感冥於自然使人求諸詩理之先循斯言也庶幾善讀
先生之詩也夫
沈處士戴笠圖題詠序(庚辰)
沃田先生周甲子六十之明秊夏以戴笠圖示休寧戴
震先生在維揚使幕也乆震之得識先生也於今四季
葢四三見其見也漏下不數商而復離離則時時縣於
想似豈形遇疏者神遇􁚴益親邪抑非也先生於六經
小學之書條貫精覈目接手披丹黃爛然而恂恂乎與
叔重康成沖遠諸人輩行而踵躡也葢先生卓然儒者
㫺退之與崔敦詩書言賢者宐在上位託於幕府則不
爲得其所又有合於天而乖於人之說斯固近矣余以
謂未盡夫儒者於平生之遇率目爲適然獨孜孜不怠
以學自怡竟老而不劵不知者或又言其不得於今欲
借文學道蓺立功名於後世何見之歸於淺也凡以事
業顯當世及文學道蓺垂示千古曲士莫測其原曰某
如是某如是吾慕而力爲之將有所至在儒者誠亦勤
恖撫志若不忘當世與千古者是􁚴旣覩其舛復探得
其内曰某如是某如是是信然也語之以進乎是者莫
之或解久矣沃田先生出其餘足以信今而傳後震旣
見先生但樂於相親而已有移我神而與我以各樂其
天者歟余嘗謂學之患二曰私曰蔽世之欣於祿位從
乎鄙心生者不必挂語若所謂事業顯當世及文學道
蓺垂千古慕而企之從乎私已之心生者也儒者之學
將以解蔽而已矣解蔽斯能盡我生盡我生斯欲盡夫
義命之不可巳欲盡夫義命之不可巳而不吾慊志也
吾之行己要爲引而極之當世與千古而無所增竆居
一室而無所損然則退之之稱合於天云者猶私之也
然則沃田先生之使吾樂於相親者別有所以合也儻
異時不速而游遇先生於淸㵎怪石之畔臺笠軒然安
步几几其又何以樂之爰書以爲戴笠圖題詠序
題惠定宇先生授經圖
前九秊震自京師南還始覿先生於揚之都轉鹽運使
司署内先生執震之手言曰㫺亾友吳江沈冠雲嘗語
余休寧有戴某者相與識之也久冠雲葢實見子所著
書震方心訝少時未定之見不知何緣以入沈君目而
憾沈君之巳不及覯益欣幸獲覯先生明秊則又聞先
生殁於家今徒拜觀先生遺像曰授經圖者葢先生之
學直上追漢經師授受欲墜未墜薶蘊積久之業而以
授吳之賢俊後學俾斯事逸而復興震自愧學無所就
於前儒大師不能得所專主是以莫之能闚測先生涯
涘然病夫六經微言後人以岐趨而失之也言者輒曰
有漢儒經學有宋儒經學一主於􁚴訓一主於理義此
誠震之大不解也者夫所謂理義茍可以舍經而空凭
胷臆將人人鑿空得之奚有於經學之云乎哉惟空凭
胷臆之卒無當於賢人聖人之理義然後求之古經求
之古經而遺文垂絕今古縣隔也然後求之􁚴訓􁚴訓
明則古經明古經明則賢人聖人之理義明而我心之
所同然者乃因之而明賢人聖人之理義非它存乎典
章制度者是也松崖先生之爲經也欲學者事於漢經
師之􁚴訓以博稽三古典章制度由是推求理義確有
據依彼岐􁚴訓理義二之是􁚴訓非以明理義而􁚴訓
胡爲理義不存乎典章制度勢必流入異學曲說而不
自知其亦遠乎先生之教矣震入都過吳復交於先生
令子秉高與二三門弟子若江君琴濤余君仲林皆篤
信所授不失師㳒先生之學有述者是先生雖巳云逝
而謦欬仍畱震方慨然於徒接先生畫像而吳之賢俊
後學彬彬有漢世鄭重其師承之意可不謂幸歟
族支譜序
吾族譜系百有餘秊未修矣支分派衍不可使散而失
稽也戴之先子姓至春秋時宋有戴武宣穆莊之族謹
按宗㳒國君之子所謂大夫不敢祖諸侯者􁚴有宗道
以合族属大傳曰有小宗而無大宗者有大宗而無小
宗者有無宗而亦莫之宗者謂世子旣嗣國爲君無母
弟以爲大宗則立長庶一人爲小宗以統羣公子是爲
有小宗而無大宗若有母弟立爲大宗則羣公子皆屬
之不得又立長庶爲小宗是爲有大宗而無小宗若世
子爲君之外公子止一人無他公子則此一人爲無宗
而亦莫之宗據此考之戴公之子武公武公之子宣公
此世子嗣國爲君者也宋之有戴族則戴公之羣公子
從宗而合族屬焉武族宣族則武公宣公之羣公子各
從宗而合族屬焉莊穆已下亦然此與春秋傳之云孫
以王父字爲氏者義殊當時以先公之謚別族後世槩
稱之曰氏曰姓戴氏之稱緣於戴族顔師古注史游急
就篇云戴公生公子文遂稱戴氏是也前代治譜牒者
不知有公子文而承武公宣公下及書傳所有公卿名
人悉牽引䏈采且於武公注云官至司徒則不解宋以
武公廢司徒之語矣於宣公注云始以王父謚爲姓則
不解字族之辨錫姓之義矣葢譜牒所記戴公巳下護
公巳上不審信也護公南唐天祐中爲兵馬使本居歙
之篁墩因戍守婺畱居婺鳳亭里護公子曰壽公爲中
書舍人壽公子曰安公官銀靑光祿大夫謚忠恭卽今
隆阜所追之一世遷隆阜自顔公之子睿公睿公凡十
四傳至外公是爲三門支系所起又十四傳至弁而謹
述是譜繫次􁆴自護公始信則傳信也公子文至護公
中閒代系遙隔不從舊譜序􁙀不敢濫承也本支詳生
卒秊月及塋圖譜爲本支述也夫惟上不蒙冒濫承下
不散而失稽然後治親之㳒明人人得以遠知所本近
知所戚也歟
山陰義莊序(代)
義莊之設起自先大夫禮部公先大夫由進士歷官外
内任澹泊自持及浩又中乾隆壬戌進士先大夫語於
家曰吾家世惟以詩書遺孫子以敬長矜孤取舍好讓
之教遺孫子豈必遺以財賄哉凡吾之貲產都之不盈
萬若盡以置田㳒有宋范文正公規畫用贍宗族之孤
嫠廢竆者可無至失所活敬聽而識之不敢忘烏呼㫺
夫子稱澹臺子羽曰獨貴獨富君子恥之夫也中之矣
王介甫氏之祭范潁州曰憫死憐竆惟是之奢孤女以
嫁男成厥家先大夫用心惓惓亦若此葢非直心儀古
人實遠追宗祖一視子孫之心爲心記有之自仁率親
等而上之至于祖名曰輕自義率祖順而下之至于禰
名曰重三復斯言後儒未申厥指夫至戚莫父子昆弟
若也推而爲從父昆弟爲從祖昆弟爲族昆弟服旣竆
戚旣單爲親同姓雖有至仁不能不漸卽而輕者君子
之於仁有太過則悖也古者宗㳒行俾一族􁆰而親敬
而長由是老竆不遺桀黠者不敢爲非人人各宗其宗
而天下治雖無服親盡猶必引而從其重者以爲尊祖
􁚴敬宗敬宗􁚴收族君子知義之成其仁有不及亦悖
也吾族世居山陰之夏􁚜橋東去郡治八十里許凴湖
山閒相傳禹迹所到􁚴受名自夏未之能證實也先大
夫久閱仕宦雖若以官爲家然生平繫念祖居必返葬
山陰葢猶是周官經族墳墓之義左右吾邨爲湖者二
皆九折引津渠注大湖瀕兩湖曰南莊山曰麻車山始
祖而下壠墲多在焉距湖一里許峻山曰越王䋫取徑
䋫折如蠃旋乃躋其巓坦類平岡而在西曰走馬岡竚
岡西望則錢塘在一覽中吾邨地非岨僻且㵎泊交通
纏絡虛圃可耕可漁可課以詩書然而或持手失業厄
竆癃憊往往不免浩承祖宗餘慶加以時聆先大夫之
誨得仕　盛朝兢兢惟懼盡職未能入官巳來曾不逮
親存徒絫俸餘幷先大夫所畱置義田畞凡幾百有奇
痛祿養闕然庶幾於㫺時先大夫耳提面命猶不失墜
定立規條所資給外輔以義學使鄕之童叜竆嫠悉霑
　聖世濡澤永永無極是則先大夫數十秊著於懐者
於今始克見端緒也歟
代程虹宇爲程氏祀議
程氏世居休寧之由谿草市其先世曰千一公千二公
千三公者兄弟三人一二皆無子千三公生二子曰正
五公正六公迺以正六公繼千二公後今由谿草市二
支皆正六公之裔春秋亯祀奉千二公正六公巳下其
千三公本支正五公又無後􁚴亦祀千三公而正五公
不在祀典議曰夫禮必以情起旣起也必以義􁆴千三
公之不可無祀也情也推其情之所止則正五公亦不
可以無祀何者正五公有祀則千三公爲有子正五公
無祀則千三公爲無子雖出繼之子孫追念本支而亯
祀及之千三公之神靈必惻然不卽安此所謂情有所
未止也然則出繼之子其所生子當以一人奉本支祀
亯其返歸本支也必不能以孫禰祖是當繼千三公之
子正五公而正五公不可無後明矣旣不可無後而恝
然廢其祀於義安乎但出繼之子有二子則可若僅一
子則當奉兩支祭祀求之前古有弟繼兄之說公芉子
稱魯人傷歸父之無後使仲嬰齊爲之後是也儒者不
逹其指謂以弟繼兄亂昭穆之序葢不察以弟繼兄非
謂爲之後者爲之子也時奉其祀不至恝然廢爾史言
泰伯無後繼吳者皆仲雍之後則皆泰伯之後也微子
舍孫腯而立衍宋之後代祀微仲衍亦必祀微子爲始
祖也或曰程氏居由谿草市者分二支當以一支繼正
五公而令兩支子孫分祀千二公與千三公曰不可祀
者吾得而追焉者也繼者吾不得而追焉者也當時未
嘗議繼後之子孫不得越數百秊而奉其祖以繼之惟
從弟繼兄之說不乏正五公之祀千三公有子得與廟
食庶幾千三公非無後之主其受出繼之子孫追念奉
祀也儼然如子子孫孫之相䏈及神心人心無弗安矣
或又曰千一公實兄也今議正五公之祀而不議千一
公何也曰千三公本生之祖也正五公其子也所以議
正五公者推祀千三公之情而􁆴以義焉若至千一公
則雖略可也情有所詳亦有所略義有所通亦有所竆
事吾之祖幸有其詳與通者則無敢忽焉其可也遠於
吾祖而略焉而竆焉亦無如之何也謹議
汪氏捐立學田碑
揚州府曁江都甘泉二縣先師廟三地相望也歙之汪
氏用盬鹽起業於斯地也久　今上初曰應庚者捐鐐
四萬七千修治新之越三載復捐田千四百餘畞入租
㮚以爲歲葺費俾無墮前功儲三秊之通資財贏饒三
館之士就布政司選也出以佐其所不給如是廿秊矣
其孫立德秉德欲久久行之弗壞念一家私任其勤非
遠計請以田分隸三學董之余旣嘉汪氏之爲善祖若
孫相繩有終而因嘆夫後此而終之實難也事無小大
亘古今無豫爲杜獘之㳒其所恃以獘無自開者葢有
􁚴凡事之經紀於官府恆不若各自經紀之責專而爲
利實然不可巳旣歸之官府矣居官者誠能惻然有所
恤至於久久猶以新意持之雖㑴漁之吏饞墨之夫千
百圜視御之如發蒙振落咸無所肆其挴巧或不然則
以㑴渙饞墨者之肩比踵接而臨御其上目居官爲遽
舍不專任責及夬旣墮乃後起廢耡根使實利之日㑴
月削以幾於亾者整之還其舊雖致力百倍於始事者
且無濟也此吾所以謂終之實難者也因汪氏之請余
言爲永終其譽是圖余遂假以道吾之感以明惻然有
所恤之意吿涖事之君子
鳳儀書院碑
瑞州舊有筠陽書院在南城奉宋之周子二程子張子
以曁朱子陸子而明王文成亦與焉號七賢今太守楊
公守兹郡閱二載百度具舉閔其卽於墜弛且地隘乃
徙建北城高廣地地􁚴爲祀劉文成址祠廢碑識猶存
太守因以􁙀七賢中而八又築後楹奉睂山二蘇氏如
舊制蘇劉葢嘗官是閒畱名賢跡也於是㪅以新名曰
鳳儀書院昭㫺之日鳴鳳之瑞引爲今多士㚔際　聖
朝之祥濡豪撰記凡規畫刱因旣具以晢矣郡之士復
推本太守意乞言於余余曰往㫺所爲書院也者求學
士眞儒必於此焉遇葢歲時屆其地則儒先酋酋講學
砥節相語以道德相勖以躳行自宋已來書院之立咸
若是於其崇七賢厥指可得而度今賢太守􁆰民重士
興學校育人材是任稽舊時書院遷而新之聘師置弟
子期之以通經蓄道德所以儲士待　國家之用以稱
　朝廷造士以經術之意然或謂今之書院萃諸生課
文詞上下而已視㫺之求學士眞儒也異則大不然夫
士不通經則材不純識不粹不足以適於化理􁚴用經
義選士者欲其通經通經欲純粹其材識然後可俾之
化理斯民克敬其事供其職方虞夏商周之盛也士升
以德其後不能不以言取徐覘其德者勢也雖以言取
茍務於言之當非通經蓄道德弗能也由有道德而能
文詞者源而往者也覬文詞當於理進而慕於道德者
泳沬以游源者也若是何𡵨於今㫺哉六經之文邃㴱
而博大學焉者各有所至或􁚜之爲德行或抒之爲文
章或措之成豐功偉績如八賢如二蘇之卓卓著乎前
多士知仰而㳒之則賢太守勸勵鼓舞之盛志在是也
歟在是也歟多士其以余言歸而質之
沂川王君祠碑
永寧􁪚境之水滙流西達於河曰離石水見酈道元水
經注自淸龍驛以上咸山谿易涸至是泉湧波襄乃奫
漣渟浤足資沾漑又十里而近得一舊城遺址水經注
離石水南逕離石縣西又南出西轉逕隰城縣􁚴城南
宐在是閒西爲穆村村南隔岸有渠堰灌田八百餘畞
沂川君所導也君名彥孔字子修姓王氏沂川其別字
能文章不獲展所學爲當世用及殁鄕人恖君行誼且
教民引渠近村田疇無憂暘旱兹利永永無極也相與
爲君立祠前時値歲饑村民流離轉徙多失所君惻然
求所以拯救者旣得之以語鄕之人曰有田而竆於食
雖天時使然亦人事未盡也有水而不知用之非阻於
地勢葢智未竭也願吾村婦子世相􁀇聚莫穿渠若眾
以地高㵎下舊嘗欲導水入􁅯而無成績難之君爲指
畫其㳒又躳親其勞鑿石岸屈曲行八里許岐爲南北
二渠凡再易寒暑渠成方此時君實無畦隴之地鄕人
旣屢有秋醵百金爲君壽固謝不受君生平孝友力學
有節槩雖貧視人猶己周急扶危之念盈於懷邇八十
以歲貢生銓陽高訓導自視頽然老矣遂不果行然君
之學行重於一鄉遠近士考德問業滿其廬洵如古所
謂鄕先生殁而祭于社者君固其人況念民生聚畀之
無饑爲鄕人每飯不忘歟於是歲時具糈膳酒漿進君
之堂侑以詩其詞曰黃粱兮白黍雲油油兮㵎之滸行
奠水兮溝塍刻鏤以交午漲不爲虞兮暘無苦用荅君
兮飛榮而邃宇君甘醪牂兮慰我士女憶在㫺兮吿語
繼今勿斁兮終古
寧鄕縣修城臺樓堞記(代)
寧鄉􁚴趙之中陽也漢置縣屬西河郡曹魏徙中陽於
兹氏南而地倂入離石後人遂以縣之設起宇文周忘
其漢巳前之舊矣當秦趙之際秦盡得魏河西趙離石
中陽直逼秦屢爲所拔輒力復之所以爲太原之外蔽
迨宋扞西夏縣西接黃河設伏落津寨而城之建乃自
明景泰元秊始復因防韃靼樓堞敵臺漸具旣又增高
厚甓之我　朝順治六秊修城之西南尋修東南及樓
距今且百秊戊子冬檄下縣修繕城垣余周行審視女
牆之缺者水槽之損壞者臺樓之頹圮朽腐者宐以次
就治肈工己丑孟秋至今秊閏月工竣東城南城凡爲
樓二城中央樓一巍然肅瞻觀焉曁女牆水槽亦整之
咸完好按諸水經河水南過中陽縣西又南過土軍縣
西漢中陽􁚴城邈不可考今城西倚鳳山東南臨㵎其
㵎導源可寒堆逕寧鄕關南來循城而北卽李吉甫元
和郡縣國志所謂寧鄕水者也　國家承平百餘秊民
見山之峙水之流㫺時逼近邉垂今則延緜已往萬里
末極官與民幾欲相忘於墉堡於是謂守土之吏爲民
重且大者在詩書禮教不在城郭詎曰不然然而施政
次弟城墉臺堞之修常不敢以爲後兹之役都之費白
金八百余首捐俸爲之倡縣薦紳齊志急公義不煩請
帑而事舉余旣樂觀成績㪅有感於諸君子能曉然通
達大義斯正詩書禮教之澤之涵濡甚㴱而爲　盛世
太平之民如是其可覩也是宐有記兼與兹役者之姓
名書之碑陰用吿夫後之人
鄭學齋記
王蘭泉舍人爲余言始爲諸生時有校書之室曰鄭學
齋而屬余記之今之知學者說經能駸駸進於漢進於
鄭康成氏海内葢數人爲先倡舍人其一也有言者曰
宋儒興而漢注亾余甚不謂然方漢置五經博士開弟
子員先師皆起建元之閒厥後鄭氏卓然爲儒宗眾家
之書亾於永嘉師傳不絕獨鄭氏及唐承江左義疏書
用枝賾所進古文易用輔嗣康伯二經涉前儒之申鄭
者目曰鄭學云爾􁚴廢鄭學乃後名鄭學以相別異而
鄭之三禮詩箋厪存後儒淺陋不足知其貫穿羣經以
立言又苦義疏繁蕪於是競相鑿空朱子嘗在朝與議
孫爲祖承重服退居時檢得荅趙商問因謂王介甫新
經出士棄注疏不讀卒有禮文之變相視茫如夫自制
義選士已來用宋儒之說猶之奉新經而廢注疏也抑
亦聞朱子晩秊治禮崇鄭氏學何如哉然曲士拘儒一
聞曰鄭學必驚顧而狂駭或說之曰是專守一師以精
其業也或曰是好古以自名其學也皆偏曲之論不足
語學學者大患在自失其心心全天德制百行不見天
地之心者不得己之心不見聖人之心者不得天地之
心不求諸前古賢聖之言與事則無從探其心於千載
下是􁚴由六書九數制度名物能通乎其詞然後以心
相遇是􁚴求之茫茫空馳以逃難岐爲異端者振其藁
而㪅之然後知古人治經有㳒此之謂鄭學余聞問學
於舍人者得所學以往如是乾隆己卯秋九月休寧戴
震撰
戴東原集卷弟十一
戴東原集卷弟十二
　四庫館纂修官翰林院庶吉士戴震譔
　　　江愼修先生事略狀
　　　于淸端傳
　　　范忠貞傳
　　　鄭之文傳
　　　萬光祿傳後序
　　　張義士傳
　　　王廉士傳
　　　養浩毛先生傳
　　　光祿大夫工部尙書太子少傅裘文達公墓誌
　　　　銘
　　　四川布政使司布政使李公墓誌銘
　　　例贈宣武大夫王公墓表
　　　輯五王先生墓誌銘
　　　鶴岑胡公墓誌銘
　　　崑山諸君墓誌銘
　　　黃君武臣壙誌銘
　　　戴童子壙銘(幷序)
　　　戴節婦家傳
　　　查氏七烈女墓誌銘
江愼修先生事略狀(壬午)
先生姓江氏名永字愼修婺源之江灣人少就外傅時
與里中童子治世俗學一日見明丘氏大學衍義補之
書内徵引周禮奇之求諸積書家得寫周禮正文朝夕
諷誦自是遂精心於前人所合集十三經注疏者而於
三禮尢功㴱先生以朱子晩秊治禮爲儀禮經傳通解
書未就雖黃氏楊氏相繼纂續猶多闕漏其書非完乃
爲之廣摭博討一從周官經大宗伯吉凶軍嘉賓五禮
舊次使三代禮儀之盛大綱細目井然可覩於今題曰
禮經綱目凡數易藁而後定値　朝廷開館定三禮義
疏纂修諸臣聞先生是書檄下郡縣錄送以僃參訂知
者亦稍稍傳寫先生讀書好㴱恖長於比勘步算鍾律
聲韵尢明處里黨以孝弟仁讓躳先其於宣城梅氏所
言歲實消長見𡵨未定也則正之曰日平行於黃道是
爲恆氣恆歲實因有本輪均輪高衝之􁆌而生盈縮謂
之視行視行者日之實體所至而平行者本輪之心也
以視行加減平行􁚴定氣時刻多寡不同高衝爲縮末
盈初之端歲有推移􁚴定氣時刻之多寡且歲歲不同
而恆氣恆歲實終古無增損也當以恆者爲率隨其時
之高衝以算定氣而歲實消長可弗論猶之月有平朔
平朢之策以求定朔定朢而此月與彼月多於朔䇿幾
何少於朔䇿幾何倶不計也於管子書五聲徵羽宮商
角之序呂氏春秋稱伶倫作律先爲黃鍾之宮次制十
二筒以別十二律則據以正淮南天文訓及漢書律歷
志之謬其說曰黃鍾之宮黄鍾半律也卽後世所謂黃
鍾淸聲是也唐時風雅十二詩譜以淸黃起調畢曲琴
家正宮調黃鍾不在大􁑁而在第三􁑁正黃鍾之宮爲
律本遺意亦聲律自然今古不異理也國語伶州鳩因
論七律而及武王之四樂夷則無射曰上宮黃鍾大簇
曰下宮葢律長者用其淸聲律短者用其濁聲古樂用
鈞之㳒旣亾而因端可推韓子外儲篇曰夫瑟以小􁑁
爲大聲大􁑁爲小聲雖詭其詞以諷然因是知古者調
瑟之㳒黃鍾大呂大簇夾鍾姑洗仲呂蕤賓用半而居
小􁑁林鍾夷則南呂無射應鍾用全而居大􁑁此皆合
之以管呂論聲律相生者始明也先生言樂律實漢巳
降二千秊莫知關究者如此爲書以論古韵起於吳才
老而崑山顧氏據證尢精博先生則謂顧氏考古之功
多審音之功淺正顧氏分十部之疏而分平上厺三聲
皆十三部入聲八部虞屬魚模又分之以屬侯幽顧氏
未之知也先屬元寒又分以屬眞諄而眞已後十有四
韵之當分爲二考之三百篇用韵畫然顧氏未之審也
蕭至豪四韵之讀如今音者一部也又分以屬侯幽在
三百篇亦畫然而顧氏未審也覃至鹽屬添嚴又分以
屬㑴自㑴巳後九韵以侈斂當分爲二猶之眞已後當
分十有四韵爲二也顧氏亦一之侯之正音近幽顧氏
不之審而轉其讀以從虞先生葢欲彌縫其書易彖言
往來上下者後儒謂之卦變說人人殊先生曰周易以
反對爲序次卦變當於反卦取之否反爲泰泰反爲否
􁚴曰小往大來曰大往小來是其例也凡曰來曰下曰
反者自反卦之外卦來居内卦也曰往曰上曰進曰升
者自反卦之内卦往居外卦也後儒皆言古者寓兵於
農井田廢而兵農始分先生曰考之春秋時兵農固巳
分矣管仲參國伍鄙之㳒齊三軍出之士鄕十有五公
與國子高子分率之而鄙處之農不與也爲農者治田
供稅不以隸於師旅也鄕田但有兵賦無田稅似後世
之軍田屯田此外㪅無養兵之費晉之始惟一軍旣而
作二軍作三軍又作三行作五軍旣舍二軍旋作六軍
以新軍無帥而復三軍其旣增又損也葢除其軍籍使
之歸農若軍盡出於農則農民固在安用屢易軍制乎
隨武子曰楚國荆尸而舉商農工賈不敗其業此農不
從軍之證也魯之作三軍也季氏取其椉之父兄子弟
盡征之孟氏取半焉以其半歸公叔孫氏臣其子弟而
以其父兄歸公所謂子弟者兵之壯者也父兄者兵之
老者也皆其素在軍籍隸之卒椉者非通國之父兄子
弟也其後舍中軍季氏擇二二子各一皆盡征之而貢
于公若民之爲農者出田稅自仍然歸之君􁚴哀公曰
二吾猶不足三家雖專亦惟食其采邑豈嘗使通國之
農盡屬己哉陽虎壬辰戒都車令癸巳至此又兵常近
國都之證其野處之農固不爲兵也後儒爲㴱衣圖考
者至數十家大體相踵裳交解十二幅之譌而續衽鉤
邉致滋異說先生以玉藻篇明言衽當㫄則非前後之
正幅也以鄭康成注曰衽謂裳幅所交裂也則在㫄名
衽者交裂而餘幅不交裂也續衽者裳之左㫄連合其
衽鉤邉者裳之右㫄別用布一幅斜裁之綴於後衽之
上使鉤曲而前以揜裳際漢時謂之曲裾􁚴康成注曰
鉤邉若今曲裾也經傳中制度名物先生必得其通證
舉視此葢先生之學自漢經師康成後䍐其儔匹生平
論著之梗槩如上數事亦足以見矣卒秊八十有二所
著書周禮疑義舉要六卷禮記訓義擇言六卷㴱衣考
誤一卷禮經綱目八十八卷律呂闡微十一卷春秋地
理考實四卷鄕黨圖考十一卷讀書隨筆十二卷古韵
標準六卷四聲切韵表四卷音學辨微一卷推步㳒解
五卷七政衍金水二星發微冬至權度恆氣注歷辨歲
實消長辨歷學補論中西合㳒擬草各一卷近恖錄集
注十四卷先生嘗一遊京師以同郡程編修恂延之至
也三禮館總裁桐城方侍郞苞素負其學及聞先生願
得見見則以所疑士冠禮士昏禮中數事爲問先生從
容置荅乃大折服而荆溪吳編修紱自其少於禮儀功
㴱及交於先生質以周禮中疑義先生是以有周禮疑
義舉要一書此乾隆庚申辛酉閒也後數秊程吳諸君
子巳殁先生家居寂然値　上方崇奬實學　命大臣
舉經術之儒時婺源縣知縣陳公有子在　朝爲䝿官
欲爲先生進其書來起先生先生自顧頽然就老謂無
復可用又㫺至京師所與遊皆無在者愈益感愴乃辤
謝而與戴震書曰馳逐名場非素心卒不能強起其後
戴震嘗入都秦尙書蕙田客之見書笥中有先生歷學
數篇奇其書戴震因爲言先生尙書撰五禮通考摭先
生說入觀象授時一類而推步㳒解則取全書載入憾
不獲見先生禮經綱目也先生家􁚴貧其居鄕嘗援春
秋傳豐秊補敗之義語鄕之人於是相與共輸穀若田
設立義倉行之且三十秊一鄕之民不知有飢自古積
㮚之㳒莫善於在民莫不善於在官使民自相補救卒
無胥吏之擾此先生善於爲鄕之人謀者　乾隆二十
七秊五月休寧戴震次先生治經要略著書卷數先生
生於康熙辛酉秊七月十七日卒於乾隆壬午秊三月
十三日遺書二十餘種繕寫成袟藏於其家書未廣播
恐就逸墜不得集太史氏敢以狀私於執事謹狀
于淸端傳(汾州志)
于成龍字北溟永寧州人順治十三秊以副貢知羅城
縣縣數遭兵燹後拊循殘氓稍稍相習因問地方利害
悉得要領編置􁀇甲定約束前時鄰􁍙歲率二三至殺
掠人畜成龍勒鄉勇將搗其巢咸懼自投不敢犯界上
歸所虜掠然後民得事耕稼縣有數大姓恃􁍙獞盜賊
爲爪牙一逆其心則召亂成龍善撫民恩威竝用數大
姓皆奉㳒惟謹居七秊遷知合州往者新歸流戶􁆮田
旣熟土著輒爭之􁚴旣集復散成龍爲規畫立案籍三
秊而後稽旬月閒報歸千戶未幾遷黃州同知駐岐亭
岐亭當黃麻偏界多汊湖幽壑盜所巢窟時急盜案官
以盜爲諱白晝行劫不問成龍遣捕得九人集諸父老
曰能􁀇後不爲盜者貰之􁀇二人卽諸父老前取大索
連繫七賊阬之盜自是慄遁又獲大盜彭百鈴拔置左
右責以捕盜巡撫張朝珍器重成龍舉卓異會吳三桂
亂作檄攝武昌事問禦亂䇿成龍對以安人心莫先下
令停徵朝珍巳草疏而成龍意與之合以􁚴兵事皆屬
成龍諜指武昌大姓與賊交通以藏器仗爲證成龍言
大姓多避兵良子湖中家人藏兵械僃他盜無足怪跡
之果無所得用卓異遷知建寧府朝珍奏改武昌檄造
軍所渡橋於蒲圻賊鋒迫入城守而橋以山水㬥漲圮
罷職會東山寇作朝珍復委除賊成龍曰黄州界三省
控七十二寨其人剽悍阻險難猝勝請得便宐行事許
之問需兵幾何成龍曰前守蒲圻數人與倶足矣先是
妖人黃金龍亾匿劉君孚家君孚得吳三桂劄書與金
龍潛結賊渠周鐵瓜等期七月竝起會麻城人欲因以
陷其讎家事泄君孚恐遂以五月反於曹家河成龍行
次陽邏偵知君孚雖反眾未合遂趨白杲未至賊寨十
里止㝛㮄示脅從者許自首免罪誣陷者赴訴不按捕
投訴日千人皆宥之賊勢孤欲卽降恐見誅成龍知其
情遣一人持檄往諭而自騎一騾一人張葢一人鳴鑼
前導未至二里許命行呼太守來救爾山中人君孚匿
後山夾道伏鳥鎗弩數百人成龍鞭騾直前入抵賊舍
坐㕔中賊環􁙀黠者因相率羅拜成龍問老奴安在君
孚嘗隸岐亭役􁚴呼以暱易之又問山中雨水禾稼遂
曰汝等皆良民何作賊自取屠戮父母妻子藏匿賊皆
泣成龍曰熱甚須少憩遂熟睡移時寤曰客至何乃不
設酒脯君孚初懼見紿及是出叩頭自訴許招撫而還
如期盡降其眾數千人以功復官畱麻城經畫行村野
分立區􁀇擇謹厚者爲區長還武昌聞金龍逃合紙棚
河賊鄒君申則移檄區長徵得二千人進駐望花山度
賊食少彼利速戰緩以困之必自潰分三路守象棊山
大崎山及布袋拗以賊走必經黄岡伏兵馬鞌山嶮
閒君申金龍糧絕夜遁走遇伏盡擒成龍坐山上受俘
疏間晉級改知黃州府江西賊犯湖口㫄掠興寧吳三
桂密布劄書陽邏陳鼎業合逃兵掠驛馬永寧鄕何士
榮石陂劉啟業白水阪周鐵瓜鮑世庸各擁眾數千爲
亂逼趨黃州是時各鎭援兵悉隨大軍進攻湖南議者
欲退􁀇麻城成龍曰黃州爲湖北七郡門戶我師屯荆
岳者數十萬水陸轉運取道於此且瀕江控制險阻前
倚興寧廬阜後壓天堂金剛諸寨雖祇一郡實江南關
鍵不可棄之厺然徒坐困莫若相機進勦賊雖眾皆取
士榮進止先破士榮餘可不戰而下於是徵集各區鄕
勇有眾二千人别遣黃岡縣知縣李經政擒鼎業諜報
士榮已據黃土拗分眾以把總羅登雲武舉張尙聖領
之往遇賊前鋒戰少利成龍疾馳抵尙聖營鄕勇大集
共得五千人營箔金寨下與賊對壘士榮數萬人自牧
馬崖分東西兩路來攻東路賊少以登雲領千人禦之
而成龍率千總李茂昇當其西尙聖攻右把總吳之蘭
攻左戰始合之蘭中鎗死賊鬭益急成龍鞭馬徑前回
顧茂昇曰我死可歸報張公茂昇奮而進發矢折賊大
旗軍隨進茂昇馬被鎗棄馬射殺二人換馬進戰復手
刃數人而尙聖自右山繞出賊後相與合擊賊大敗士
榮左臂􁆴就擒得賊名籍焚之登雲擊東路亦追奔數
十里椉勝至呂王城據鞌草檄馳諭賊聞士榮被擒又
知毀其名籍各解散至白水阪鐵瓜世庸等欲􁀇什子
寨成龍已先令人守隘不得上脫身走追擒之又分眾
平石陂賊自進勦至此纔二十有四日東山亂定此康
熙十三秊冬也十五秊水旱游臻譌言復起成龍以人
心易搖宐示以暇豫乃治赤壁亭榭與文武官寮飲射
歌詠其閒而密得暗奸流釁頓息歷官江防道福建按
察布政使直隸巡撫江南汪西總督卒秊六十有八贈
太子太􁀇謚淸端廕一子入太學其遷按察使也時耿
精忠初平罹重辟者眾獄巳具成龍力言通海數案所
牽引半皆平民遂白於親王釋不問成龍淸嚴忠直勤
勞治事官吏無不敬畏歸於廉愼及卒將軍都統寮屬
來至寑室見周身布被一笥中袍一襲靴帶二事堂後
米曁鹽豉數盎而巳平時心憚成龍者倶感動流涕士
民立祠於淸涼山
范忠貞傳
范承謨字覲公漢軍鑲黃旗人大學士文程之次子秊
十七選充侍衞仍以茂秀得應制科中順治壬辰進士
由翰林院編修擢秘書院侍讀學士遷國史院學士康
熙七秊授都察院副都御史巡撫浙江時吳三桂王雲
南耿精忠王福建尙可喜王廣東號三藩王驕蹇未易
控抑　朝廷一示以寬大恐急激生變承謨至浙以固
民心爲本劾奏吏之爲民害者及得民閒豪猾除之務
使民安靜樂業浙東諸郡田磽确積逋秊久承謨疏請
蠲免得詔行巡山農進脫􁉩飯瓜果受食之與父老童
穉相接語以􁚴悉民疾苦設施拯恤八秊嘉湖二府水
災疏請漕糧停運十秊請寧海太平平陽石門烏程五
縣及溫州衞漕糧積逋槩行停止戶部覈漕糧無豁免
例　聖祖特旨下部再議卒寬恤免徵承謨在浙四載
前後疏奏　天子悉兪其所請民無負累以得安其新
業　朝廷知承謨曲體民隱撫民如食疾子而福建邉
疆重地海氛未靖加承謨兵部右侍郞兼都察院右副
都御史總督福建軍務承謨未赴任以病疏辤不允請
陛見允之遂入覲口陳軍食欠闕及需餉急切情狀時
康熙十二秊七月也承謨至閩疏言閩人活計非耕卽
漁自禁海巳來徙邉海之民居内以臺寨爲界民田廢
棄二萬餘頃虧減正供至二十餘萬請聽民沿邉採捕
十取一以充魚課其所入可接軍餉又陳軍屯有五便
請使受餉之士卒􁆮闢荒地六秊後始裁其餉是時吳
三桂反於雲南承謨密上封事言功令錢糧考成太重
及盜案處分太嚴致有司專務催科共相諱盜圖茍免
參劾請因時制宐以寬廣得民會閩藩陰與吳三佳連
結謀逆巳成承謨覘其言貌異常欲岀巡海嶠赴漳泉
閱鎭兵以遙制之不果行乃密檄諸道將以謁新總督
爲名各率健兒前至用折逆謀事未集而閩藩反詐執
承謨承謨仰天大罵耿精忠素憚承謨威望恐殺之重
民之怒乃械繫承謨置守者三十二人賊進水漿承謨
絕食八日不死而巡撫劉秉政巳爲精忠所得遣說承
謨降承謨令兩卒扶持下牀秉政且進且揖承謨奮足
蹶秉政仆地罵曰諸逆旋當就誅我先褫其魄十七秊
九月王師破仙霞關精忠降趣遣人刺承謨以滅反狀
同時死者自幕客至隸卒五十三人承謨居械所三載
冠　御賜冠衣辤母時衣每朔朢奉時憲書置几上北
面拜跪及死時賊夜至承謨起索冠賊奪而擲之承謨
以械拉擲冠者頭乃整衣望　闕九叩首竟被害賊焚
其尸棄之野泰寧人許鼎先伏匿收得燼體明秊潛行
負至京師　天子震悼賜謚忠貞
鄭之文傳(代)
鄭之文字貞卿休寧之新潭人中順治己丑兵部進士
爲浙江紹台道中軍守僃守台州台地阻山濱海奸民
椉海氛未靖蠭聚蟻合叛服不常之文曰山寇小而逼
海寇大而緩然山寇癬疥疾耳吾髮櫛苗薅之俾絕根
株發兵捕殺台地以平順治十三秊之文在台州五秊
矣討叛將馬信平之有功明秊海寇大至戰不利登城
守相持月餘城陷賊以刃脅降之文不屈時海寇鄭成
功父芝龍芝龍旣投順而成功猶聚其徒海中數入寇
至是得之文不欲殺之之文乃不食五日欲死不能得
賊復脅之文降罵賊愈烈賊怒倒縛之於梯且擊且罵
竟不屈以死其家同時死者十有八人及賊退有僕朱
姓者斂之文尸求其頭不得入海詣賊營賊活之哭日
夜不絕聲賊以爲義還其頭之文一飯斗米及戰忠奮
無前以􁚴賊重其武勇欲致生降之文死時無子有妾
二人一女知城且陷之文曰吾職守城城陷吾然後死
耳二妾請先從之死卽自經女見其母巳死亦撞死階
下康熙二秊　朝廷加恩死事者而之文一子承恩早
死乃以其兄子以祝繼世襲拖沙喇哈番以祝死子賢
政襲雍正二秊　天子賜祭至今台州人立廟祀之
不絕
萬光祿傳後序
明天啟初水西安邦彥之亂安化縣知縣萬君應奎死
焉史遺其姓名其裔孫蕙請於蔣編修士銓爲作傳事
甚悉蕙又與余善出是傳及其家舊所刻襃崇忠節錄
授余而俾綴一言於傳後君雖爲縣以長於機略見知
上官檄至軍加恖南簽事行監紀事破賊屢有功遂㴱
入賊巢上官不能盡用其言又絕應援君爲􁴌旋師戰
七日夜遂死亂槍中時朝廷錄死事者贈君光祿寺少
卿蔭一子自古臨難死綏之烈奮其義氣激於一時與
戰士共㬥骨原野此亦偉然可以表著若君者則㪅有
進乎是無論史冊闕遺卽使撰次連書而君生平未得
㞡其設施學不用澤不流􁚴專以死綏見世豈知史所
得􁙀與夫作傳之所能詳尙未足盡君也余讀忠節錄
載君在安化曁軍中寄子書數通言詞樸質有曰刻下
恖石募兵恐又不免於練兵督餉之􁆌身在地方無論
此官此身亦付之度外耳又曰潔己􁆰民四字時時在
心所謂薑桂之性到老愈辣汝等各完各業不得以我
爲倚靠又曰道尊請監紀之任藩臬司又以加銜駐鎭
紅邉者交請兩處倶允而受事地方東西南北惟其所
命食餼憂公聽之巳爾接家信只吿窘促何也我不做
官亦不要度日乎此閒分豪無寄我此行不復顧慮身
家矣又曰王撫臺親自督征將士如雲或者滅賊有期
柰督撫道㕔倶不和於師克在和之語相背事亦尙未
可知如恖石標下兵與秦營不和於我何與我費盡心
力調停而本道疑城難破彼此交惡欲棄官歸矣渠雖
未允而兩意拂然可知也四營標兵見我歸志堅決欲
自相殺戮不肎聽他人調度只得中止之數言者君之
才識與其通曉大義處己之私較然不欺其志待士卒
能得眾之死而不厺大致可推而知葢卒之以身死國
非偶然也屈於下位未遂其能豈不惜哉又其言有足
以警凡居官者不徒於此見君之生平而已恐就逸墜
是以爲之刪取而序之
張義士傳(汾州志)
張瑛字玉采汾陽縣人家素饒每於歲杪出㮚若干周
鄕鄰之貧者以爲常康熙三十六秊饑瑛旣出財㮚助
賑而賑所不及者持田契求售踵接於門皆自貶損價
値瑛第如其願售之價視平時葢不及十之二於是得
田且千畞明秊大熟瑛徧㮄各村曰願贖者聽帀旬盡
贖厺人咸謂瑛長者其行事大致類此瑛所居曰西官
村先是順治六秊姜瓖之亂東官村趙姓者眾椉亂劫
其家男婦倶被殺獨一穉子奔至瑛所瑛納之眾來索
瑛曰是不可得必欲得者吾兩村且鬬視強弱及亂平
瑛助趙氏穉子白諸官治罪者十餘人當盜賊之蠭起
也瑛之村人將逃避賊瑛曰賊至未可知而先離散能
􁀇卽獲全乎孰若爲守計眾以村􁚴無堡寨難之瑛曰
堡寨誠不可猝爲環村而溝焉其可遂相率爲溝廣一
丈有奇㴱倍於廣東西設弔橋各一瑛又以其家樓堡
封貯村人財物其中旣而賊大至踰溝村之人退入樓
瑛見一賊方據椅坐左右指麾急趣有力者舉石䃺投
擊中之身首倶碎立斃乃其渠魁也餘賊怒攻之急樓
上瓦石亂下不得近乃取薪積於門欲火其樓宅舊有
井僅供汲用至是泉忽大涌男婦遞傅水於樓以撲火
賊計不得施又失其魁數日稍稍厺瑛曰可以出而逐
之矣相與持械出大呼擊鬭賊奔潰方是時瑛秊纔十
有九遠近村被賊􁍥破不一處而瑛之村獨完聚如平
常人服其智勇瑛九十有一歲視聽不衰不脫齒行不
杖一日無疾卒
王廉士傳(汾州志)
王敏汾陽縣武生也廉潔自持値歲饑􁆴餐二日得一
飯弟手白金至曰少易􁉩敏正色語弟柰何干人敗家
風令持厺嘗有督理事司出入事竣眾指餘金曰準材
計費不宐餘殆君之物襍入于内耳敏曰諸君謂我貧
意以餘金畀我公事不可實私橐友以其困欲有贈袖
白金至坐語竟日而返難出諸袖中也遠近咸呼王廉
士然敏生平勇於爲人性戇直眾以公事宐謁有司二
日不得逹敏至徑入陳眾方疑畏而敏詞氣慨然有司
無以屈之卒如其請同學李某負屈繫獄敏與眾進於
庭爲辯理罄囊恤其囹圄中事白乃巳一友人觸官長
在縲紲親戚畏避而敏往來省視官長訪知其名不加
怒也敏老而無子一婢自幼畜之長有姿容或勸納以
爲妾敏曰吾貧困何又重累少秊尋有不惜三百金來
購此婢者或以勸荅曰貧吾分也恥因婢取財況不得
其所彼之生死事大吾雖終竆弗忍爲於是卽爲擇配
嫁之前時敏嘗徒步赴省試旅舍中遇一穉子察知爲
被誘者走百里送歸其家則寡婦撫此兒忽失之正遑
急不欲生望見兒母子如獲㪅生願醻謝敏曰吾憐穉
子無依耳何謝爲遂行敏狷潔多近義是以人嘖嘖喜
稱道秊七十有一卒送葬者塞於途
養浩毛先生傳
戴震曰士之行以孝友先然爲之論􁙀生平則又適完
其庸德之行言之固無甚奇特於是往往䍐見表著余
東西行畱汾晉閒幾二載與毛參軍善參軍吾江南武
進人有學行喜論文官於斯也乆自言少而孤談涉家
事輒稱其叔父養浩先生余時聞參軍舉以爲言葢篤
於孝友人也周官之㳒書其孝弟睦婣有學者書其敬
敏任恤者古之取人也率以是士之行之可表著安用
舍是而好言奇特爲哉　先生名涵養浩其字本名棄
疾字又辛後改今名補諸生七世祖僉都御史某前朝
名臣先生自幼能文章懷祿養之志嘗遊京師値　朝
廷纂古今圖書集成以監生選充校讎職者六秊父母
倶七十請假歸未至家而伯兄又晁公殁有子曰麟卽
參軍甫八齡是秊父楚玉公又殁先生居喪哀毀迨服
闋顧幼弟曁兄之遺孤慨然曰若之成立事大踰於吾
身得官遂絕意仕進未幾同與校讎者咸議敍以知縣
用先生家居教子弟十餘秊不以前時將得官而失爲
意先生性瀟灑其補諸生也因幼子弟竝能應童子試
顧之喜乃戲一爲之竟以諸生終先生厪一子曰詩於
參軍爲兄亦嘗走京師與參軍同於史館効力乾隆癸
亥考余正八品職銜明秊冬當議敍得官未及期卒參
軍痛叔父之撫已如子而垂暮之秊一子猶忽失之乃
卽以已之長子興祚嗣詩弗使先生自顧傷悼越三秊
丙寅參軍歸俟銓事養先生如父今㪅踰二十載矣興
祚亦旣官宣城縣丞參軍語及先生尙惓惓不巳於懷
烏呼是豈惟參軍之賢歟余􁚴書之見誠能孝友之致
足恖如是也
光祿大夫工部尙書太子少傅裘文達公墓誌銘(癸巳/代)
公諱曰脩字叔度姓裘氏世爲新建人曾大父諱某縣
學生大父諱某貢生父諱某康熙丁丑進士由建德縣
知縣行取吏部主事至刑科給事祀建德名宦祠皆以
公官贈工部尙書曾大母朱氏大母郭氏母熊氏郝氏
生母王氏皆一品太夫人公自少能文章雖操筆疾書
而氣象容與往復得宋歐陽氏之度兄弟四人公爲季
性篤孝爲諸生舉優行薦博學鴻詞中乾隆己未進士
由編修遷侍讀學士充講官歷詹事　命南書房行走
而余與公同直　内廷於今三十秊公遷内閣學士兵
部右侍郞吏部右侍郞入軍機處歷戶部左右侍郞倉
場侍郞順天府尹禮部刑部工部三侍　經筵中閒丁
卯典湖北試壬申己卯兩典江南試庚午癸酉兩典浙
江試丙戌充會試總裁公受　上特知一出塞至巴里
坤又屢奉　命往河南山東江南經理河渠然在　内
廷日多與余旦夕商論事無鉅細公片言輒中窽要葢
余同官中習處冣久莫如公志同見合相知無閒莫如
公公素樂易有大度自號漫士人亦易親之生平未嘗
言人過見失意者卽惻惻於懷必曲折代籌俾得其所
在戶部久而囊橐蕭然所入輒隨時施與嘗質衣物度
歲人不知也其治䌓劇明敏而逹於事人所畏難投之
公恆裕如以􁚴　上器重公而公得展其能公之視巴
里坤軍事也　賜御用冠服以寵其行前後拜　恩錫
如居第金帛尙方珍玩　御書堂㮄等不可勝紀太夫
人春秋高頻蒙　眷問公歸以　至尊垂問敬吿往往
感至泣下方公之銜　命視河南水災公長子麟卒太
夫人致書訓曰黎民皆赤子勿以哀痛汝子墮公事是
時　上念河南水溢數郡遣公往治公釃水之達於淮
者四枝流六十有三所被州縣則開封府之中牟祥符
陳畱蘭陽儀封㷉氏通許杞歸德府之考城虞城寧陵
商丘夏邑睢柘城鹿邑永城陳州府之扶溝太康西􁄘
淮寧沈丘項城汝寧府之西平上蔡遂平汝陽新蔡皆
古汳濄獲澺汝潁泛溢之區兼及江南境睢肥諸水民
賴公規度永永寧居所治克副　聖慮而直隸如永定
大通白漕孰宐堤堰孰宐疏濬以達諸海　上指授方
略悉以屬公公馳驅鞅掌不避酷暑盛寒遂積勞成疾
烏呼公之材無不優爲而河渠特其一事顧功施於民
適以此事冣著公治某水有田夫如欲有言者突至前
官屬呵退之公呼之進與語竟得地勢高下之宐後久
而不敗凡公之善納輿論類如此公秊纔六十有二體
貌淸癯神彩奕奕以文學侍從之臣徧歷六部㪅兼司
撰述充會典館總裁奉　敇撰熱河志太學志西淸古
鑑秘􁴌珠林石渠寶笈錢錄等書冣後充四庫全書總
裁公自著有諾皋集竝詩文奏疏若干卷評江右後四
家制義以繼艾陳章羅四家在前者公澤躳爾雅喜誘
奬後學道滁州得歐陽公畫像气　上題人亦謂公文
行近歐陽公公書倣張卽之　上以内藏卽之書􁄘嚴
經􁍥本令公補書人莫能辨方病鬲絕食飲三旬而神
氣如常欵接不廢　上日遣御醫診視存問㬪至公請
解職弗許　賜詩示慰晉加太子少傅俾舒心攝養以
冀速痊公感涕恭和二詩手書進謝而病卒不起　上
爲軫悼飾終之典哀榮僃至諡曰文達朝野聞公逝無
貴賤皆流涕公生於康熙壬辰十月二十九日殁於乾
隆癸巳五月朔日配熊氏一品夫人子五人長編修麟
次國子監生師皆先公卒次國子監生行簡次豫次遵
慶女子子五人孫元復音葆增壽女孫三人行簡輩將
以某月日欽承　諭葬於某阡來請余銘銘曰
湖漢十川鍾爲彭蠡克生異人奮翮雲軌績有特隆適
隨事起參身洪流力障氣砥艱重雜投弗鑿弗詭行所
無事如治斯水公歷六卿設施視此冶金斲材灼􁄘擷
蘤日颺眾馨心容羣技萌茍匪舒如遏在己美矣豫章
　帝灌植之零露滌之飄風抑之曰未畢兮旣可述兮
淸廟瑟兮和六律兮豐碑穹隆功泐貞珉大哉　皇言
練逹端醇
四川布政使司布政使李公墓誌銘(乙未)
公諱如蘭字長芳先世由山東臨淸州徙山西楡次之
聶邨旣又徙李邨公就外傅後乃居於省城公爲諸生
十有二秊初仕補澤州訓導居教職十有一秊時　世
宗初例改主簿以奏對稱　旨受　聖天子特知遂除
高郵州知州復蒙　殊恩賜御書墨刻三卷及貂皮藥
香等物州當南北水驛孔道多􁆌傜胥吏因緣爲姦設
夫頭四人臨時充以流匃所過邨市索酒食擾居民而
歲斂民閒數千金以出夫役爲名公至禁絕黜胥吏之
爲民蠹者淸塵案之未理者民於是樂公之政爲州九
月擢紹興府知府歷江寧府知府分巡廬鳳潁泗六滁
和兵僃道雲南分守糧儲道四川按察使今　上登極
晉階通議大夫祖諱登山考諱寶　誥贈如公官妣皆
淑人八秊轉江西按察使尋進官四川布政使公明而
有守所到察民疾苦先其急者除之江寧人民稠襍豪
右連結胥吏分地域爲害公悉得其實命捕之至杖殺
數人而將軍所轄兵素瞋目眮視不知所忌公豫請於
將軍及繩以㳒咸慴伏莫敢肆縱四川例處流蔡聽其
擇便往往羣聚都會之地民畏其黠且悍也公條奏請
以打箭爐松潘衞會理茂二州爲安插定所成都􁄘陽
爲附省縣舊責以領銀納米給合城之兵準田科之公
言其所苦於巡撫得上陳均之近州縣凡善政類若此
者不一葢公當　盛朝以實心爲　國家矜恤人民有
所施設咸得行其志又惓惓以儲士爲念於江寧則鍾
山書院於蜀則錦江書院聘師置弟子恆親與講論無
異在教職日也其仁及於民雖細必爲之周慮高郵地
卑下城西卽甓社湖漕渠貫湖畔湖浩渺無際冬月冰
忽合客舟凍於湖之中央惟坐待食盡公恖之用小船
二剖竹䏈而合結其底行冰上俾得登岸至今民以爲
㳒公常單騎行見水側白骨㬥露詢之率貧民無地營
葬公乃購高原以畀民􁚴公之厺高郵時民送公出百
里外猶哭於道公智勇過人方爲廬鳳道也懷遠至壽
州湖港交通互相纏縻自明之季盜所巢窟晝則離散
捕􁓓夜伺客舟過蠭聚而蟻合公欲得其渠首乃椉大
舟溯流而上至暮果遇數盜獲一人餘逸厺夜半望見
林莽閒火灮復有小船繞大舟行數次公獨端坐舟中
明日歸盜遂盡得誅數人因畫地定界某地至某地若
干船船有編號增塘汛兼立􁀇甲稽查由是百有餘秊
之害頓息公生於康熙二十三秊十二月十五日至乾
隆十二秊九月五日卒於官亯秊六十有四娶曹氏少
公三歲秊十六歸公是歲公始爲諸生前七秊公秊十
三而母張太夫人殁大母季太夫人繼母劉太夫人皆
以夫人孝謹嫻禮儀􁆰之無閒公授徒夫人則勤女工
用佐空乏其後在高郵製葛衫一領逮八十後猶完好
雖宐瀚不假侍婢手子若孫以請曰若輩未知􁆰惜立
敝矣裏衣皆自裁製夫人識大體性寬慈常若無所忤
謂見己是而人非此家庭不親睦之端端多起於婦人
􁚴生平未嘗道家庭短長夫人以子天培官兵僃道永
祺及冢孫􁚜謙皆官知府時時諭子孫宐勉守先人之
訓葢公之晩秊嘗爲家訓數則所言事君行己之要道
咸生平得之踐履者是以夫人毎提撕焉前　誥封淑
人乾隆十六秊　皇太后慈壽六旬　誥封夫人後公
二十七秊甲午五月五日卒亯秊八十有八子五長雲
鵬候選州同知次天培辛未進士廣西左江兵僃道次
永祺甲子舉人四川敍州府知府次恖訓次念祖優貢
生候選訓導女子子六孫九曾孫八以夫人曹氏卒之
明秊某月某日祔公合葬於某縣某鄕某原先葬以公
曁夫人行狀來請銘銘曰
民之有疢莫或問之公灼見之有鷣有鴟旣翔以嬉公
來勿遲惟　聖天子公則是使惠民不怠涂水之谷淳
湖之曲公生嶽嶽載錫之祺允爲女儀寡怒多怡啟厥
後昆爲芝爲鵷用荅公勛鋟之識之永勿暜之奕世嗣
之
例贈宣武大夫王公墓表
周官經之㳒敬敏任恤者則書之孝弟睦婣有學者則
書之其取人也率以是然則行之可表著其卽在是矣
汾陽有隱德君子曰秀升王公其居鄕也鄕人賴之有
急㒺弗賙有所興作茍利於一鄕雖竭己之財舉之㒺
弗力又置塾教其子弟之貧不獲親師者俾成其材乾
隆己卯庚辰捐米麥八百五十石助賑太守嘉其好義
辤不居先是康熙中公尙少爲謀於鄕遂出己貲鑿渠
引汾水文水資灌漑値暘歉而公之鄕獨以有秋公諱
邦選秀升字也曾大父天智大父尙秋父一㯳公得父
母􁆰偉儀表篤於孝友自幼卽習治家事曰有子而父
任其勞何䝿有子雍正九秊新設勇健營選壯士公爲
當事所物色欲薦舉以父母老不忍離左右卒辤不赴
公生於康熙甲申九月十九日至乾隆辛巳十一月十
八日卒秊五十有八娶霍氏子五人恆義庠生恆兆壬
申科武舉授直隸插箭嶺守僃恆禮太學生攀鳳武生
恆信太學生女子子二乙酉六月卄四日旣葬公於村
東之原公之生平行事應書㳒􁚴此其卓者􁙀諸石以
傳焉休寧戴震謹撰
輯五王先生墓誌銘
自漢已來取士之㳒不一然未有不惟六蓺之文首重
者而士氣之振否則宐循其本漢書儒林傳贊曰一經
說至百餘萬言大師眾至千餘人葢利祿之路然也斯
言殆今古同譏獨宋之儒者執經講學相師友之眾同
於漢其躳行道義幾幾七十子之所講求矣明初用經
義選士能是者視㫺之期在通經又何如誠欲造乎賢
人聖人立言之心雖經師大儒未易以語此若其流獘
茍焉皮傅勦說雷同學不一二秊目不覩全經掇拾巍
科高第不必素所蓄積也􁚴不見師友之盛如古㫺豈
非徒趨利祿加以得之固易哉原上之貴士士之貴學
豈如是而巳哉閒有遠尋漢經師授受近接宋儒者之
緒其人世莫之知也孤學而無友泯焉而不彰嘻可慨
惜也夫汾陽有儒者曰輯五王先生以經義補弟子員
一日讀大學之篇憬然曰曩所學殊非也古之學者其
若斯矣自是求得宋眞氏大學衍義明丘氏衍義補讀
之卽躳行於家教弟子亦以是不令急科名視力所能
惠於其鄉鄉人無賢不肖咸目先生善人也然而莫知
其有學先生諱瑞之曾大父時來大父明樑父家攑裕
於財有好施名先生性寬厚尢惇師友誼雖或以侮慢
加之不與較意益篤聞者以爲難其居父喪時有誘結
家僮盜厺千金者先生廉知其人置不問也娶李氏以
賢稱曉大義子二廷槐廷梧女子子二先生生於康熙
三十七秊四月二日殁於乾隆十一秊九月十四日以
貲爲州同知未仕廷槐拔貢生好宋儒書余東西行至
汾晉閒多以其賢爲余言旣而見之一動一言必有矩
㳒葢能以儒者躳行世其家如此其先君子旣葬於殁
之明秊廷槐復再拜請余銘銘曰
維㫺之學孰爲儒宗師友相隨名滿道崇維今之學不
勤以速誰抱其樸允矣爲鵠於家於鄕令聞不忘流厥
孫子俾引而彌灮
鶴岑胡公墓誌銘(戊子)
自㫺書史所記士君子之行事必曰奇節曰獨行於是
樂爲之次而傳之至若庸德庸言古賢聖持之終身猶
目爲不可能顧往往難以指名何哉閒有論􁙀一二則
聞者輒曰人人當務盡耳或又曰非人所難能耳周官
之㳒敬敏任恤者則書之孝弟睦婣有學者則書之德
行道蓺則又書之其取人也率以是則行之可表著卽
以是雖古今所稱奇節獨行卓卓能爲其可欣可慕試
語之以家庭孝弟之常立身行己之槩必㴱知爲難而
自視歉然嗚呼此所以超乎奇節獨行之上也吳有君
子曰鶴岺胡公學成行立足以見於當世矣以母在篤
於孝不忍一日離左右志欲行其所學卒不自克由是
躳侍庭闈者又二十餘秊娶陸氏亦以孝婦聞一飲一
膳必親調乃敢進其後公之第二子士震壬午舉於鄕
赴禮部試於其行語之曰余壯時嘗欲往遊京師求一
第以爲親娛顧先遠離親側又闚吾母之意若鬱鬱不
自得者以􁚴卒不果行汝今勉之是成吾之志也及未
登第又命之畱都居久之公卿閒咸重其材講論六蓺
子史莫不折服㪅知其學有原本然自古迄今或以治
經名或以能詩文名大致如班生所云祿利之路然而
士震尢重誼行凡一話一言不茍於交好旣㴱者乃時
時自言其循守庭訓不敢懈因道公之生平大端交遊
中固不待聞其吿語然後信也尋又命長君士鼎入都
其有學有守亦如所見於次君者愈益信公之學問文
章不偶然也公諱世皋字聲九鶴岑別字也曾祖某世
居休寧之同化里祖機遷居靑陽考文燦始遷居吳縣
桃花塢公自幼通敏性至孝於族黨視力所能拯其竆
乏成其婚嫁喪葬赴人之急如己急爲文章有得於左
氏檀弓屈原嘗以謂從此上溯六蓺是泳沬而游源也
公於康熙五十三秊六月七日生乾隆三十三秊五月
十二日卒秊五十有五子四士鼎士震士臨士晉女子
子二長適太學生潘宗驥次適太學生邵佩紱公以士
震官例贈登仕郞翰林院待詔加一級將以某月某日
葬於吳縣之某原休寧戴震與公次子鄕薦同秊又相
知冣㴱知公有可銘之實也銘曰
抱學久潛慈進旨甘孝于惟孝曰始無慙孰克儀之實
德之咸未施於政是亦爲政其傳其詳其引而竟銘石
永畱用徵餘慶
崑山諸君墓誌銘(丙申)
諸君敬甫崑山人也少工科舉之文爲名諸生屢試高
等食廩餼然鬱不得志文益工縱學立節交遊悉敬之
著述日且􁋚多以乾隆四十一秊四月廿一日卒於其
家秊四十有九前六秊余遊汾晉閒有汾陽縣修志之
請君亦適館於縣之田氏始相識出所爲制義示余怪
其象題定墨類吾亾友彭晉涵因言弱冠時嘗與晉涵
上下其議論旣而持田氏家傳二請入志一爲浙江金
衢嚴道呈瑞一爲湖北驛鹽道震二傳君之筆又知君
爲文皆有㳒度明秊余南歸君偕田生畿入關中又明
秊余奉　召至京師與纂修四庫全書不見君者三載
矣而君自平涼偕田生來應舉自輯其所撰詩釋地屬
余論定以王伯厚失之略且按而不􁆴􁚴繼之有作値
余次弟永樂大典内三禮步算及汎涉小學音韵等書
繁碎舛謬至紛不易就理置釋地案頭聊檢數事則所
言乃身所嘗到目驗加以考證明信不茍爲羅綴蹈襲
也是秊君又失意遂還崑山前此君在京師與吾族敬
咸友善敬咸主關中書院講席君歸後田生從之遊今
秊秋敬咸以書來寄君行狀書云崑山諸敬甫志於古
學也久著述皆有可觀其爲人嫉邪憎俗不能忍須臾
今不㚔奄忽其孤寄哀書求子爲墓銘余旣哭君之遽
逝及讀行狀不得君家系踰月田生又使來速銘乃次
君之學行而銘之君諱世器字景筠又字敬甫讀書輒
鉤抉奥隱生四歲時父教以字卽私劈蔥葉擬書之點
畫不少譌失葢君之精心於所學自其天性秊十五於
羣經傳記應對縱横不竆父母􁆰而異之戒其母過勤
苦而巳然其後凡九應江南鄕舉又以貢生三應順天
鄕舉卒不遇　皇上南巡壬午一與　召試旣擬進呈
以小誤疑沮豈命也夫其詩古文詞人莫能以其屢躓
抑之君亦不自挫折烏呼今則巳矣所著書巳手定者
詩釋地八卷襍文古今體詩各若干卷西征集二卷菉
溪小志二卷其未定者易詩三禮則有通義詩通義厪
及半四書則有古訓君生於雍正六秊八月十六日配
張氏子二長祖銘國學生次祖鎭女子子二長適曹學
泌次幼將以某秊月日葬君於某鄕某原君事親孝於
朋友篤以誠母嘗失明醫者言䑛厺内障可復君絕酒
肉及葷辛之味以舌䑛者二秊若操行方嚴則吾族敬
咸言之者是也可謂有學君子矣銘曰
握瑾懷奇端操不虧終莫之施在雛而鵷未角而螭早
迪胡爲孑與俗離椉驥以馳來者我隨不竟厥能而傳
不疑著以刻詞
黃君武臣壙誌銘
君諱灮榮字武臣姓黃氏能文章有秊矣巳而喪明交
遊咸爲之惋惜君自少失父有家累以􁚴得疾遂喪明
云君雖以盲廢學爲詩淸婉可諷其於師友冣篤摰性
亷以方朋友亦好之不衰獨惜乎喪明不復有用也世
之文人僻固而狹陋視師友之誼曾不能豪末惟投合
聲氣以爲借資君旣盲與朋友交歡如舊朋友旣已惜
其盲而無所施而君又不永齡以殁可悲也巳方未殁
之前日聞其舊師在鄰邨相歫數里許君惶急以師來
巳挾日迺始聞之卽令幼弟扶之往謁其師有黃某者
與君少長相􁆰亦喪明是日聞君以謁師至其家呼步
輿送君歸厥明而君遂殁矣人固有旦夕禍福不可知
之數然以是知君之篤於師友者㴱也以君之篤於師
友者㴱則知師友之篤於君者亦㴱也君以某秊月日
生至某秊月日卒亯秊厪幾十有幾妻某氏無子家世
休陽之古林將以某秊月日葬於某處古林秀才黃茂
悲其盲而且卒也請余誌其壙而銘之銘曰
嗟嗟武臣篤師友嘉其義行銘以紀不盲於心盲於目
神人不材君胡促無聞而駭繄振薄俗
戴童子壙銘(幷序)
銘名也名其德行功烈而鑄器久之墓銘猶是也若生
平無可述書其秊月名字於壙而加以銘防陵􁚮之有
變遷義不取爾也銘戴童子壙柰何謂是可久云爾成
之也速成之乎哉童子而博聞強識禮所謂君子如是
也君子者以名夫成德者也童子而君子則成德目之
􁚴銘之也奇績童子小字也綸恩名也休陽之隆阜童
子所生也紫阜潭童子從其父讀書處也甫五六歲能
好詩文童子之天性也自頂至踵徴引􁚴事足以解頤
童子之得親喜也善屬算於方田重􁆌之術稱能童子
之慧巧也若童子者進以古人之小學其必不可量也
㫺馬融集諸生考論圖緯聞鄭玄善算迺召見於樓上
唐取士有明算科其算經十種道藏攘而有之儒者或
嘆其書亾非亾也不知寶貴也釋氏摽竊許叔重說文
而儒者棄之不顧無怪乎六蓺淪喪而經學荒謬也若
童子之隻字知貴而進乎古將以愧晧首佔畢不知六
蓺爲何物者是晧首而不若此童子也十二齡而殤可
哀也茅山之吳黃頭童子所葬也其墓地與其弟洪恩
同壙也銘曰
維㫺童子善草太玄荷㦸入荆才軼子雲維今童子好
學無前五稱五竆瞽矌引踆六觚九章究洞其原蘭芽
早折蕭艾盈前彼耄而愚於何久存此幼而慧迺弗永
秊人生世閒白駒忽然彭祖爲夭莫壽匪君
戴節婦家傳
吾郡少平原曠野依山爲居商賈東西行營於外以就
口食然生民得山之氣質重矜氣節雖爲賈者咸近士
風且至竆巷里曲之婦人女子其節操比於丈夫以余
所聞覩或凍餓以死而不悔或㪅數十秊之艱辛極然
後得安或上受　國恩光旌其閭或老死屋下力不克
揚請終泯沒莫之知鄕土相連接古老遇一言之足入
耳感心抑又山國之民仁相與目爲庸德之行非所奇
特嘗與諸友人考論兹事方君沛霖於是進曰余戴出
也願以先外王母之節操聞先外王父春如公外王母
許氏春如公殁於吳之震澤葢舉家在焉外王母撫視
遺孤子若女竝穉幼非可乆外居乃挈之以喪歸旣至
家貧不能生又乏親戚憮㤿之者子曰某才幾齡曰某
幾齡殫日夜爲女紅以鬻以教越十餘秊而後二子克
侍養其母越四十餘秊而後得請於　朝廷　錫之建
坊葢前者之鄰於死亦已久矣又曰先外王母始遭顚
覆有某者不知其志乃使媒婦貿而進且言如某之饒
豈非人所願而顧甘餓死若是旣拒之峻因愈益感傷
無聲而出涕者葢數十日戴震曰嗟也乎哉彼士人丈
夫所厲而竆巷里曲之婦人女子一志不渝卒之嘉於
帝者齒於卿大夫而同於前古巳來賢人君子之戹竆
乎始待其旣極而榮隨之者所謂行克有終天與之終
非歟顧方其處顚覆甘凍餓儻不獲終有身死成仁而
巳􁚴受㒺知節義者之辱陵在前而憯怛繫心肺一時
之性情不自知其當於士人丈夫所云大義者也余獨
惜節操能是或竟以不口於人數十載後誰復能舉以
爲言者豈非松樅檜椈共榛楚奄翳也哉春如公諱煊
爲經生好讀書因貧徙業與人交有節槩父雲扶公諱
文翥本休寧之隆阜人爲歙之古城關人方君者字雨
三壬申舉於鄕將之官鳳陽之虹教諭其母於余姑行
也
查氏七烈女墓誌銘
宛平查氏烈女九人死者七人葬於某原庚寅冬松茂
道禮以烈女編寄余爲作傳者三而未有銘其墓者烏
呼是宐有銘謹案明之季查氏居宛平旣三世曰國英
娶周氏生子二女一而殁曰國才娶張氏生女二妾廉
氏有母與女相依黃孟春之妻國才之妹也早寡來依
於兄及流賊陷昌平謀避賊楡垈莊周氏命子允哲允
著往治屋旣而賊猝至國才出覘賊勢惟老僕守門室
内九人賊攻城急九人懼城破見辱決志莫如死冣幼
女先投繯墜周氏顧曰吾固當先遂少長就縊九人者
周氏及女二姑張氏及女三姑四姑四姑秊甫十二冣
幼者也自黃歸宗老姑及女三姑廉氏偕其母老姑廉
氏母秊四十六周氏少二歲張氏又少八歲二姑三姑
黃三姑皆十六考崇禎甲申三月以十八日賊入外城
翌日黎明内城陷而查氏一門就縊在十七日之夕咸
不忍緩須臾死其德同其志決恐少遼緩將有求死不
得者矣賊掠後國才還入室見九人面如生解繯大哭
則幼女四姑妾廉氏死而復蘇其厺縊時巳㪅晝夜二
人之不死者天歟廉氏時秊二十而四姑後適王某壽
踰八十由九人之􁆰身不避死可以知其生矣先是黃
孟春之族有顯宦附權倖勢甚張國英之妹歸爲黄氏
婦也語夫早與之疏絕逮以權倖相連被誅孟春家得
晏然國英字振寰貢生有聲譽國才字明寰其先由江
西臨川遷宛平曰秀秀生忠萬歷己酉副貢忠二子一
女女卽老姑也姑㛮皆母女同時而死廉氏母與焉是
以七烈同葬今某歫始遷六世歫七烈之葬百有餘秊
乃請於余追而銘之
戴東原集卷弟十二
