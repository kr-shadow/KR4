#+TITLE: 南雷文案-淸-
#+DATE: 2016-06-11 12:25:46
#+SOURCE: github.com/kanripo/KR4f0008 master d6439259                
　　棃洲先生世譜
姚江黄氏漢穎川之後靖康之亂遷於婺源有仕爲慶元
通判者金人破慶元不屈死之子三人分地避兵一居定
海(東發之/始祖)一居慈谿吳嶴一居鳯凰山竹墩居竹墩者諱
萬河字時通號鶴山居三十年又徙餘姚之竹橋(柳道傳/詩連延)
(黃竹浦/是也)則棃洲先生之始祖也當是時離亂之餘力田給
食不遑詩書之業故以下四世皆失名諱第七世文茂字
茂卿始登㤗定甲子進士第授餘姚州判從學吳草廬歸
而主教於鄉毎令學者靜坐數日然後得親函丈子三人
德彰至順庚午進士任浙江宣司德順以制舉授鄞縣教
諭德澤武舉以都元帥鎭定海又一世均保號菊源洪武
庚午貢士北平道御史墀與同邑陳子方當遜國之難賦
詩爲臣眞欲效全忠豈料翻成與叛同北狩緣藏靑史筆
南還猶是白頭公赴水死失其世次第十世韶字九成成
化己丑進士仕至江西提學僉事翊字九霄書畵皆入能
品而菊花尤傳於世九成有道南八景詩其和者華亭張
東海常熟桑民懌也伯川字德洪號蜇菴舉天順壬午除
建寧府教授主考陜西有竹橋十咏同邑倪小野稱其蕭
散閒遠超於塵外珣字廷璽成化辛邜鄕試榜首登辛丑
進士第二歷官南冡宰逆瑾勒令致仕卒謚文僖第十一
世堂字勉敬號南浦弘治壬戌進士擬第一甲未臚傳而
卒鄉人至今稱爲探花也嘉愛字懋仁號鶴溪正德戊辰
進士從王文成講學卒官欽州嘉㑹字懋禮號履齋舉弘
治辛酉知金溪縣嘉仁號半山其詩清新不加雕繪有自
然之色第十二世䕫字子韶嘉靖乙邜貢元從文成於稽
山書院第十三世尙質號醒泉舉嘉靖己酉守景州致仕
詩與山人楊珂齊名第十五世琜字鳯署萬曆庚戌進士
譜繁不能盡書書其著者棃洲之世自州判叔父世堂而
名諱始可得詳世堂生文貴文貴生子尹子尹生安祥安
祥生廷杲廷杲生璽字廷璽兄伯震出啇於外踰十年不
歸璽徃求之裂𥿄數百張繕冩兄之年貌籍貫爲零下榜
之寺觀街市經行萬里卒無所遇不懈益䖍流轉襄漢間
至道州入厠置傘路旁伯震適過之見傘而心動曰此吾
鄉之傘也循其柄而視之有字一行曰姚江黄小雷記小
雷者璽之别號伯震方疑駭璽出而相視若夣寐慟哭失
聲道路觀者亦嘆息泣下遂奉兄而歸廷璽生諒號素菴
舉義倉之法於里中年八十素菴生稔號東河娶章氏撫
其孤子孤子入城市必向其所之而立待其歸始食未嘗
先一飯也守節數十年東河生大綬號對川爲人精敏十
五歲官役爲庫子老吏不能欺之知其孫忠端公必貴嘗
問之曰孫之推封其祖父何品及之對曰三品忠端公以
七品死節故老言其不騐未幾贈官三品追封對川爲太
僕寺卿對川生曰中號鯤溟以易爲大師諸生應試以文
先定其次第無不奇中五經左氏內外傳國䇿莊騷隨舉
一句應口誦其全文與人言亦必原本經傳忠端公之䘮
蔣令弔之於途公曰此郊弔也明府以春秋起家豈冝有
此一邑利害他人不敢言者公獨言之有伍伯倚令勢魚
肉小民公投以治生帖伍百叩頭請死吏亦從此不敢近
伍伯□之逆案尙書某使其僮客越境追人公呼僮客杖
之曰吾非杖汝聊以此寄汝主耳其疾惡如此鯤溟生忠
端公諱尊素字眞長號白安天啟間官御史劾魏忠賢客
氏削籍三吳訛言翻局以公爲主逆奄忌而害之贈官賜
祭塟謚忠端棃洲先生名宗羲字太冲號棃洲忠端公之
長子也忠端公五子著者三人宗炎字晦木宗㑹字澤望
自鶴山至先生爲世凡十七云南雷里唐謝遺塵之故居
在焉距竹橋數里而近先生因以名集大述黃氏世譜冠
於集端倣胡助述宋氏世譜以冠潛溪集之例也門人萬
斯大述
南雷文案序
吾師黃先生非欲以文見者也然梁竊聞孔子之言曰文
不在兹乎是文卽道也孟子旣殁文與道裂而為二趙宋
以來間有合之者然或以道兼文或以文兼道求其卓卓
皆可名世者指亦不屢屈也而先生起於文衰道䘮之餘
能使二者煥然復歸于一則雖謂先生竟以文見可也歲
戊午梁謀刻先生之文以惠當世嘗出一言募之同人而
先生之門多貧士越二年始有應者乃相率而請諸先生
先生手選其所作十之二三曰南雷文案授萬子斯大爲
之校讐斯大謂梁曰集例有序斯序恐當屬子矣梁念侯
芭李漢尚賴子雲退之以傳而不足以傳子雲退之小子
何人乃能荷兹大任乎固讓不敢巳又念三百年來作者
林立先生實集其大成而淺見小夫自坐井底挾冊兎園
者不知其文章之醇肆蜚聲藝苑者不知其理學之淵源
使斯集出而天下指先生爲一時之文士則吾軰弟子之
罪大矣因與斯大舉有明一代之文與先生之文而私論
之曰金華之學有其愽贍而無其精深寧海之氣有其浩
蕩而無其沉摯姚江之識有其高超而無其典實吉水之
養有其藴藉而無其風華玉峯之神有其簡潔而無其雄
厚毘陵之才有其快利而無其堅凝而要之原本于六經
取材于百氏浩浩乎其胸中而落落乎其筆端固濂洛韓
歐所不能兼也斯大曰如子言毌乃徒以文見先生乎梁
曰非也昔者子貢之于夫子有文章可聞言性與天道不
可聞之說先儒謂其悟後始有斯語而愚獨以爲是終多
識之見夫三代而下或有不言性道之文章矣寧夫子之
文章而有不言性與天道者乎不知文卽爲道而謂道在
文章之外者非鄙陋之儒欲自掩其短則浮華之士未能
一窺其奧也善讀先生之文者寧如是乎斯大曰然則子
盍書之以告天下之讀南雷文案者梁唯唯遂書之
康熈庚申孟秋之月門人鄭梁百拜謹序
南雷文案目錄
　卷一
　　高元發三藁類存序　稱心寺志序
　　惲仲昇文集序　明州香山寺志序
　　後葦碧軒詩序　庚戌集自序
　　姚江逸詩序　縮齋文集序
　　半山先生詩序　景州詩集序
　　丹山圖咏序　明文案序上
　　明文案序下　朱岷左近詩題辭
　卷二
　　畱别海昌同學序　樂府廣序序
　　學禮質疑序　霍丘名宦錄序
　　李杲堂文鈔序　陳子文燕中詩序
　　陳䕫獻偶刻序　黄孚先詩序
　　過雲木冰記　阿育王寺舍利記
　　鷹窠頂日月並升記　念祖堂記
　　天一閣藏書記　姚江至省路程沿革記
　卷三
　　答董吳仲論學書　與友人論學書
　　與陳乾初論學書　與李杲堂陳介眉書
　　辭張郡侯請修郡志書再辭書
　　辭祝年書　謝陳介眉代辭博學宏儒書
　卷四
　　答錢牧齋流變三叠問答劉伯繩問律呂
　　答張爾公論八家批評　答陳士業論孔子生卒
　　答劉伯宗問朱子壺說　答汪魏美問濟洞爭端
　　答朱康流論歷代甲子　答范國雯問喻春山律曆
　　答萬充宗質疑書　答鄭禹梅家譜雜問
　卷五
　　都督僉事瑞巖萬公墓表天津廵撫畱仙馮公神道碑銘
　　壽兒壙志　馮中丞墓誌銘
　　張司馬墓誌銘　余若水周唯一先生合誌
　卷六
　　萬履安先生墓誌銘　鄕進士黃澤望墓誌銘
　　陸周明墓誌銘　李佩于墓誌銘
　　董次公先生墓誌銘　三峯禪師塔銘
　　劉伯繩先生墓誌銘　叔父季眞先生墓銘
　　孫女阿迎墓磚　王征南墓誌銘
　　王仲撝御史墓表
　卷七
　　高旦中墓誌銘　中丞玄若高公墓誌銘
　　陳母沈孺人墓誌銘　劉瑞當先生墓誌銘
　　施忠介墓碑銘　旌表馮母鄭安人墓誌銘
　　魯季㮚先生墓誌銘　唐烈婦墓誌銘
　　王孝女碑
　卷八
　　陸文虎先生墓誌銘　錢淸溪先生墓誌銘
　　談孺木墓表　朱康流先生墓誌銘
　　陳乾初先生墓誌銘　黃復仲墓表
　　陳潮生節母墓誌銘　查逸遠墓誌銘
　　張旦復節母墓誌銘　徵君沈眉生先生墓誌銘
　　李叔範墓誌銘
　卷九
　　林三敎傳　周雲淵傳
　　張景岳傳
　　郭黎眉傳　錢忠介傳
　卷十
　　西臺慟哭記註　冬靑引註
　　四明山九題考　七怪
　　化安寺縁起　辯野史　庭誥
　　書淡齋事　作文三戒
　　續師說　祭萬履安文
　　張元岵哀辭　避地賦
　　雁來紅賦　海市賦
外卷
　　錢屺軒七十壽序　張奠夫八十壽序
　　李杲堂五十壽序　陸汝和七十壽序
　　徐蘭生七十壽序　陳夔獻五十壽序
　　仇公路先生八十壽序　陳伯美先生七十壽序
　　張母李夫人六十壽序　范母李夫人七十壽序
　　施恭人六十壽序
南雷文案目錄(終)
彼其主化家爲國而君臣之分有可議者非今日比也吾
願太冲勉之社盟弟艾南英序
黃太冲勾餘才士故侍御贈太僕卿白安公之嗣子也太
僕公負中正之節攖逆黨之燄抗疏直言殞身北寺天下
莫之敢明太冲以弱冠伏闕訟冤義動當世咸曰忠臣之
有子也如是太冲雖才何暇以文采自見與才人韻士争
尺寸之席哉壬申冬崑山朱浮石先生以太僕公門人手
太冲所爲詩一册示予因傷太僕公事聲淚俱至汝南郭
亮之風千載再見然予讀太冲詩感憤寓物之言十之一
詠事十之三贈答十之五閨語十之一未嘗自譜其年月
以其詞繹其志葢發憤於太僕之所爲作多矣此浮石先
生所以悲也古人忠孝之語哀激所次有脊有倫况出之
䧺文博學之輩衝之日而被之音天地鬼神感通之至數
該焉葢不求爲韻語而不能不爲韻語所謂長言之不足
又從而詠歎之是也何足怪哉三百篇之亡乃有離騷遂
接風雅爲後詞賦之祖夫屈子義兼親賢使不遘上官子
蘭之徒騷亦不作騷之爲言憂也故屈原特以其憂傳而
千餘年之後宋遺民謝翺者復以其哭不朽晞髮諸詩先
儒以爲直遡盛唐以上夫臯羽世經義之學應進士之科
使不罹宋季之難感文信之死詩亦不作故臯羽之詩乃
與其哭俱由此言之情不絕語必不至文字皆然而况詩
之道乎太冲英才磊落挾以少年之氣今具詩幽折陟㧞
而忳悒多思與老成積於世故者相類其鐵琴死戰馬老
狐行諸篇命事稱名亦頗與原之山鬼國殤翺之鐡如意
玉麈尾同至其紅閨麗事諸詩豈所謂托情男女亦宓妃
佚女洗藍曲楚女謠之致類乎何其情之峭以深也哀心
感才無言不疾故曰發憤於太僕之所爲作多矣夫道彌
往而風彌厲古今皆然文字之槩亦觀世之理也惟太冲
負忠孝之極思佚按衍於心者旣甚而後溢之爲詩故不
獨有詩而詩復鏗急絕人風氣逼古此予所以例之屈原
之憂與臯羽之哭而爲言耳不然太冲遭遇明聖忠臣之
魂巳雪黨人之碑旣踣以彼其才進用於世非二子之所
可同日而語也社盟弟羅萬藻序
余属李昭武先生門下士得接侍言論因備知黃白安先
生之品與先生之子太冲之才當天啓之季逆奄煽𦦨禍
難隂流海水羣飛蔽于天沆舉朝戒於㐫威藏頭過身先
生獨與李仲達先生奮起而擊之矯手不屈志凌雲日卒
以倡忠臣之氣而寒逆賊之心使創慮難圖者知國有人
焉猶不敢速動於惡以遂其今將之心事隔于人存而機
啓於身後則先生之以爾先生以一身而易天下則莫不
利易也當先生擊之之時使天子覺悟此時天下之禍未
深不過執退之使奉祀陪京而巳又使逆璫狂僣稍革薄
先生之罰謫止一官如此禍有所止無以激發天下之人
之心以是爲先生之功先生之功僅也今皆翩然反之璫
之禍天下與璫之禍先生至於如此之極而後璫之深禍
隨之然則先生雖一瞑而萬世不視其爲視也多矣太冲
之文猶先生之節也方先生之不受誅盗有寵未可得也
太冲如將磒焉尸行者漏命頃刻太冲無所爲者臣子一
例爲死　而仇生君奚可設逆璫有所出事而以黄氏一
塊肉飽于方斧是再殺其父也太冲痛難在身亦焉忍之
寄血誠于悲響哀鳴嗷嗷而巳夫先生死而後逆璫生逆
璫生而後天下之毒甚與天下之憤深天下之毒甚天下
之憤深然後逆璫之誅確而先生之功高此理之自然無
可疑者然雖理之自然未必事之决然也理然而事不必
然則先生之目瞑乎未平是未可知也國創一日不除則
先生之志一日不快先生之志一日不快則爲先生之子
者枕戈待旦思一决以衝仇人之胸者無時而釋事也事
不得出而徒寄之言以瀉之雖欲持平奉吉其可得乎今
也竊國之奸先帝欲誅而未遑與先生欲誅而不得者天
子聖神獨奮乾㫁而誅之日月清夷風塵不動思其國福
者拊乎感其家禍者愜心迄情盡意無復遺憾先生以爲
可以瞑目而無憂矣先生不難殺身凡以求此也求遂欲
得而又何恨焉先生而在方變昔日𥪡髮裂眥之封事爲
今日呼嵩告廟之聲歌典午成而王生廢業逆璫敗而黃
子行歌此固忠臣孝子之行也孔門服闋予之琴有成聲
者先生制禮太冲其敢過之也夫社盟弟陳際㤗序
　三序皆少時舊稿今無一存者有此以識知已之感
南雷詩曆目錄
　卷一
　　禜旱　蚤發東明　聞杜鵑
　　將進酒　四明山古祠　哭外舅葉六桐
　　鷗鳥　寓黄巖　村居
　　　四明山家　臨海度歲　長夏
　　天台家書　東湖樵者祠　㝛雁蕩靈巖
　　　天台思歸　贈二存　飮酒
　　　陌上桑　貞女引　百官渡
　　　寒夜月　亂礁洋　過東明寺
　　　臥病(二首)感舊(十四首)四十初度
　　　九日　元夕悼侍者(二首)偶書
　　　㝛積慶寺　大雪　魏巳任故居(三/首)
　　　塟壽兒(二首)夢壽兒(二首)向家衕草菴
　　　憶化安山　塟子婦孫氏(二首)悲運孫(二首)
　　　夢壽兒　又夢　初度夢壽兒
　　　書年譜上　上壽兒墓　思壽兒(二首)
　　　㝛石井(二首)登蘿壁山　哭壽兒墓(二首)
　　　讀上蔡語錄　夢亡友　洋溪暮歸
　　　鳳鳴洞　金罍觀　虞邑賽神
　　　得沈睂生信　山居雜咏(六首)哭沈崑銅(三首)
　　　梅花　製新茶　種百合
　　　西瓜初熟　七夕夢梅花　釣臺
　　　河口家書　五老峯頂(二首)東林寺
　　圓通寺　歸宗寺　贈智瑞
　　三疊泉　玉川門　銅陵
　　憶沈崑銅　荅旦中　書侍者墓下(二/首)
　　觀雙瀑(二首)王仲撝過草堂(二/首)麂鳴
　　智果寺松　次何伯興韻　出龍虎山(二首)
　　荅何令　元夕至郭姥廟　女孫阿迎(二首)
　　二月遇火　五月遇火　元夕遲萬貞一
　　水生草堂　病瘧(二首)寄友
　　老母七十(二首)
　卷二
　　待祝兒　與熊魚山　贈以靈
　　集靈巖　與徐昭法　簡石騎虎圖
　　　雪中牡丹　過故友墓下　集水生草堂
　　　夢汪魏美　輔潜菴墓　三乞(三首)
　　　鮑螺　八哀(八首)舒文靖遺書
　　　接家書(二首)孫子度殯宮　偶成
　　　萬貞一近文(㝛天章寺/雲門紀遊)㝛雲門
　　　達蓬紀遊　索圖書　㝛石井
　　　贈仇滄柱　寓吳山　遊西湖南山
　　　得沈睂生書(二首)次管乾山韻　次林君言韻
　　　新菴　不寐　弔虞鑑清
　　　茶條　贈屠宗輿　老母八旬(四首)
　　　洮石硯　避亂(二首)返故居(二首)
　　　遊永樂寺　飲洋溪　聞人老者(二首)
　　　慈湖先生墓(三首)史嵩之墓　懷亾友(五首)
　　贈錢子璧　集道遊堂　海上圖(二首)
　　　後貧交行　日觀圖(二首)陳青田話舊
　　　哭沈睂生　丙辰九日(寄陳介睂/郊外觀菊)
　　　雲岫山觀合朔　次祝獻虞韻　海鹽觀海
　　　胡孝轅藏書　楚石衣鉢　贈章淡如
　　　次葉訒菴韻　族兄七十(三首)哀章淡如(二首)
　　　舅氏見過　贈陸汝和　徐虞求墓下
　　　申山人墓　周公謹硯(四首)送萬季野貞一(三/首)
　　　張司馬墓　唐殿宣書屋　芝兒上府
　　　次山曉韻
　　卷三
　　次張晴峰韻　雜咏(四首)懐陳令升
　　過法相寺　書事(三首)校書乞詩(三首)
　　送校書還天台(二/首)題獅林壁(二首/乙丑)
詩曆題辭
余少學南中一時詩人如粤韓孟郁上桂閩林茂之　度
黃明立居中吳林若撫雲鳳皆授以作詩之法　漢魏
如何盛唐抑揚聲調之間規模不似無以御其學力裁其
議論便流入爲中晩爲宋元矣余時頗領崖畧妄相唱和
稍長經歷變故毎視其前作脩辭琢句非無與古人一二
相合者然嚼蠟了無餘味明知久久學之必無進益故於
風雅意緒濶畧其間驢背篷底茅店客位酒醒夢餘不容
讀書之處間括韻語以銷永漏以破寂寥則時有㑹心然
後知詩非學之而致葢多讀書則詩不期工而自工若學
詩以求其工則必不可得讀經史百家則雖不見一詩而
詩在其中若只從大家之詩章叅句鍊而不通經史百家
吾悔集序
巳未冬吾師棃洲先生以及門之請出南雷文案授斯大
斯大敬受手較付梓踰月先生有太夫人之變哀號孺慕
幾不欲生四方人士乞銘問序質疑考道者踵接于門先
生泣血辭曰吾何以文爲哉來者惘惘若失斯大曰此非
求文時也姑待之旣先生治塟畢求者益來先生泣辭曰
吾何以文爲哉斯大間進曰居䘮不文誠是也雖然先生
於太夫人之卒也含歛之事無不親之其塟也窀穸之事
無不親之禮所稱必誠必信弗之有悔者先生其是矣今
兆域巳封桑主旣袝禮著居䘮之節七十惟衰麻在身飮
酒食肉處于內太夫人年九十先生巳七十有一凖之於
禮先生亦得自寛又禮三年之䘮對而不問今諸君求而
先生應之凖之於禮與荅問等也且觀諸求文者非昔之
忠臣義士卽今之老成賢哲也非經義之討論卽理學之
辯難也先生于後先人物臧否素定經義理學夙有成書
此不過隨意拈毫便已因物肖形人人飽德非如他人之
待于研索也若是則爲文亦無妨于哀慕先生而固辭之
將使忠義之激烈老成之典型埋没于庸妄之俗筆而質
疑考道者亦無由頓啓其迷其于世道人心沉屈何可勝
道先生爲身計獨不爲世道人心計耶于是先生意少解
乃于練後次苐書之得如干首斯大請刻爲南雷續文案
先生吁然曰吾悔之吾母而不得吾情惡乎用其情樂正
子之言也吾于此有同悲矣遂以吾悔名其集康熈壬戍
冬十月門人萬斯大百拜謹書
吾悔集目錄　南雷續文案
　卷第一
　　先妣姚太夫人事畧　靑詞
　　萬里尋兄記　山菴詩
　　葉公六桐改塟誌　汪魏美墓誌銘
　　陳定生墓誌銘　答萬季野䘮禮雜問
　　謝臯羽年譜序　輪菴語錄序
　卷第二
　　叙陳言揚句股述　汪氏三子詩序
　　題張子遊卷　題海昌六老圖
　　卓母錢孺人墓銘　雪中卽事詩
　　歸途雜憶詩　靈隱詩
　　大雪野祭詩　張仁菴大學說序
　　馮畱仙詩義序　過黄孚先小樓詩
　　過諸九徴書舍詩　張心友墓誌銘
　　答萬充宗論格物書　黃醒菴府君傳
　　陳叔大四書述序　章格菴先生行狀
　卷第二
　　張元岵墓誌銘　卓子孟墓誌銘
　　吳處士墓碣　諸敬槐墓誌銘
　　脚氣詩　徐忠襄神道碑
　　高古處墓表
　卷第四
　　李杲堂墓誌銘　鄭平子壽序
　　　翁元語錄序　熊雨殷行狀
　　　王義士傳　唯岑塔銘
　　　鄭玄子述　唐氏家譜序
　　　二欠詩
吾悔集題辭
吾母五子唯不孝親乳　先忠端公殉節之後室如懸磬
不孝支撑外侮鞅掌家塾吾母課瓏畝省廩窖府　有無
棺槨重複無一日之暇壬午冬吾弟皆以受室食指繁多
遂别晨舂然夏稅秋糧猶不孝一人辦之際此䘮亂藐是
流離身挽鹿車投足無所由是家道䘮失吾弟復去其三
霜露晨昏兼并一人魚菽取備鮮適莫搆吾母猶然憐余
之辛勤也凡居憂者以䘮服爲之文以不飮酒食肉處内
爲之實不孝行之半年而一病支牀氣血中稿親友遂引
禮經有疾七十二條來相勸勉不孝姑息從之惶恐無地
自念養生送死多少不盡分處未嘗不痛自勉强而悔其
有所不能也樂正子春之母死五日而不食曰吾悔之自
吾母而不得吾情吾惡乎用吾情疏謂禮三日不食吾悔
之者悔其不以實情勉强而至五日也夫子春之悔悔其
過乎禮也余之悔悔其不及乎禮也同一勉强也若似乎
余之情實子春之情僞然其僞者一悔而卽實而余之實
者葢終身悔焉而未有巳也
學箕初稿偶錄目
　　　百家生遭家難流離播徙年踰二十始親翰墨帖括之
　　　餘間學爲古文詞時過而學終多扞格偶錄數篇非敢
　　　自衒亦欲就正有道資以請業以爲失晨之補云爾
　卷一(起康熈戊申/至丙辰)
　　續鈔堂藏書目序
　　送董在中遊河南序
　　贈諸子宐序
　　陳介眉制藝稿序
　　范國雯制藝稿序
　　仇滄柱制義稿序
　　人譜𥙷圖序
　　　種茯苓記
　　　哺記
　　　鐵鐙檠記
　　　王征南先生傳
　　　書葦碧軒詩稿後
　　　哀張梅先辭
　　　觧或
　　　神燈賦
　　　田草賦
　　　紅茉莉賦
　　　水蠟燭賦
　　卷二(起康熈丁巳)
　　　贈陳子文北上序
　　　送定菴姜先生赴任盛京奉天府序
　　　贈吳子升序
　　　上顧寧人先生書
　　　上徐果亭先生書
　　　唐烈婦傳
　　　張待軒先生詩記跋
　　　書王孝女碑銘後
　　　雞冠花記
　　　送查夏重遊燕京序
　　　復陳言揚論句股書
　　　宋安化王祠碑
　　　又解或
　　　殱虎記
　　　冐雨看桂記
　　　天花仁術序
撰杖集目錄　南雷文案三刻
　　魏子一墓誌銘
　　荅萬充宗雜問
　　再荅萬季野䘮禮雜問
　　陳葦庵詩序
　　張南垣傳
　　桞敬亭傳
　　李因傳
　　萬履安詩序
　　張心友詩序
　　姜紫垣墓表
　　張澹若傳
　　　續葬書問對
　　　論明史理學傳書
　　　蔣氏三世傳
　　　萬充宗哀辭
　　　復秦燈巖書
　　　與顧梁汾書
　　　書仁宗皇后事
　　　萬充宗墓誌銘
南雷文案卷一
　　　姚江黄宗羲著
　　高元發三藁類存序
甬上古文詞自余君房屠長卿而學者之論亡矣君房瓣
香劉子威直欲抹昌黎以下至謂詩書二經卽吾夫子一
部文選此其中更何所有長卿稍變其節奏出之曼衍而
謂文至昌黎大壞歐蘓曾王之文讀之不欲終篇所以歸
美六經者僅僅在無纖穠佻巧之態其本領與君房未嘗
不同也後進晚生　語流注嘗見其讀大家文字未畢首
尾輒妄置評論曰其筆弱其氣薄余應之曰子姑尋其意
之所在葢時風衆勢自難以片言洗滌故不與之深論何
者爲健弱厚薄也古人以辭之淸濁爲健弱意之深淺爲
厚薄勦襲陳言可謂之健乎遊談無根可謂之厚乎數十
年甬上之風大抵如此吾嘗與萬悔菴極論作者之指是
時不以爲非者有高子元發卽取有明十數家手選而鈔
之大意多本於余遇余有所論著亦必手鈔之當極重難
返之勢余又無祿位容貌如震川所云巨子者足爲人所
和附嗟乎余何以得此于元發哉今去其時曾不二十年
而甬上諸君子皆原本經術出爲文章彬彬然有作者之
風者不下六七人余屠雲霧忽焉開霽以視元發孤另獨
往之時爲何如耶以此見文章如日月之在天光芒終古
其有晦明更食之不同則偏方下土之自爲通塞也元發
自次其壬寅以後三年在獄中者爲蓼圃稿乙巳出獄者
爲知生閣稿丙午後三年寓閩者爲屏山集合之爲三稿
類存求余序之嗟乎元發學文二十年而身困獄吏寄食
他人茫然於世故之江河反不如塲屋架綴經義之士取
寵譁世將無古文一道徒爲觀美之具無裨寔用如是則
與余屠相去唯之與阿何所較其優劣余與元發夙昔所
談仍是俗儒故態耳雖然詩書所載何莫非文也伊傅周
召孔孟豈眞虚費心力如昭明耶元發當患難貧賤之中
亦思平生誦讀無一足恃可以知文之所在矣盍與六七
君子者求而得之其幸以語我
一人之數耳事有不可知曾不一二十年而數十人者天
下已莫能舉其姓氏吾黨知之者亦曰某也迫於飢寒某
也轉於流俗生前身後葢巳爲狐狸貒貉㗖盡而禹功擎
拳撐脚抗塵決網得有其耳目口鼻於城郭阡陌之間望
而知爲有道者不與數十人者同其陸沉殘破則若向之
數十人爲禹功一二人而設也丁未之秋出其所著稱心
寺志命余序之夫禹功以燕許廟堂之筆掎摭於窮村絕
滿不以爲枉夭而沾沾卷石之菁華一花之開落與桑經
酈注爭長黃池則是獅象搏兎皆用全力爾吾聞禹功之
在寺也因於內衡法師朝則撾鼓聚衆衡師上堂講相宗
暮則撾鼓聚衆禹功上堂講四書周易一時龍象帖帖坐
位下恐不卒得聞昔趙大洲以内翰爲諸生談聖學於東
壁鄧豁渠以諸生爲諸生講舉業於西序朝夕聲相聞學
宮傳爲奇事夫儒書內典習者各樹城柵兩不相下非如
舉業之於聖學同出一先生之言也有傳衡師禹功之事
不更爲奇耶雖然禹功固所稱儒門數十人中之一二人
也又爲釋氏强分其半余其能無慨也夫
　　惲仲升文集序(名日初常州人/戊申)
舉業盛而聖學亡舉業之士亦知其非聖學也第以仕宦
之途寄跡焉爾而世之庸妄者遂執其成說以裁量古今
之學術有一語不與之相合者愕眙而視曰此離經也此
背訓也於是六經之傳註歷代之治亂人物之臧否莫不
各有一定之說此一定之說者皆膚論瞽言未嘗深求其
故取證於心其書數卷可盡也其學終朝可畢也雖然其
所假托者朱子也盍將朱子之書一一讀之乎夫朱子之
敎欲人深思而自得之也故曰若能讀書就中却有商量
又曰且敎學者看文字撞來撞去將來自有撞着處亦思
其所謂商量者何物也撞着者何物也要知非膚論􁄿言
可以當之矣數百年來儒者各以所長暴於當世奈何假
托朱子者取其得朱子之商量撞着者槩指之爲異學而
抹殺之乎余學于　子劉子其時志在舉業不能有得聊
備蕺山門人之一數耳天移地轉殭餓深山盡發藏書而
讀之近二十年胸中窒礙解剝始知曩日之孤負爲不可
贖也方欲求同門之友呈露血􁀧環顧宇下存者無幾突
如而發一言離經背訓之譏蹄尾紛然然吾心之所是証
之朱子而合也證之數百年來之儒者而亦合也嗟乎但
不合于此世之庸妄者耳武進惲仲升同門友也壬午見
之於京師甲申見之于武林通朗靜默固知蕺山之學者
未之或先也而年來方袍圓項叢林急欲得之以張皇其
敎人皆目之爲禪學余不見二十年未嘗不以仲升去吾
門墻而爲斯人之歸也今年渡江弔劉伯繩余與之劇談
晝夜盡出其著撰格物之解多先儒所未發葢仲升之學
務得于巳不求合於人故其言與先儒或同或異不以庸
妄者之是非爲是非也余謂之曰子之學非禪學也此世
之中而有吾兩人相合可無自傷其孤另矣或者曰仲升
旣非禪學彼禪者何急之也余曰今之禪者其庸妄亦猶
夫今之舉業之士也惡能爲毫釐之辨哉其貌是則是之
而巳然則仲升之貌其貌何也余弗答因書以爲仲升文
集序
　　明州香山寺志序(己酉)
儒者專意經綸其運動開闔之所不得不歸之朝市而山
洞崇幽風烟迅遠勢相濶絕於是學仙者私據之而别生
事端便復傲朝市以所無有洞天福地之說出猿鳥亦受
驅役矣釋氏莊嚴宮室遍於域中又復以泉石靈響佐其
螺鈸凡寺有志此近來之一變也然而庸俗驅烏無與於
文章之事而使名蹟銷沉淸言漏奪大抵以時人所作充
賦畱穢簡牘耳紙上姓名一一已爲蟲魚㗖盡昔忞公以
天童儲公以靈岩屬余發凡念士旣不得志於時便當十
岳之上畱其足跡而乃俯循儒墨於文網之內瑣瑣一方
此心未折以故力辭而止己酉十一月來遊達蓬續宗上
座出其所著香山寺志求余爲序詮次不煩與前年所序
趙禹功稱心寺志皆名筆也燈下展閲鏗然橡栗墮瓦不
異李五峯宿石梁時又念頭顱如雪遠遊志願何可必遂
不如一丘一壑光景絕可憐愛耳此山東臨滄海多海市
秦始皇嘗駐驆於此以其可達蓬萊故謂之達蓬山封禪
書言三神山去人不遠諸仙人及不死之藥皆在焉而黄
金銀爲宮闕未至望之如雲及至三神山反居水下臨之
風輒引去終莫能至云頗怪此等妄談不可以欺愚者以
始皇之明察方士焉能以鑿空烏有之事令其聽信吾至
此山而所謂黄金銀之宮闕居人無不見之然後知方士
之言未嘗無所據也始皇卽欲不信得乎葢登州海市掩
映遠山望之如雲而此山臨視咫尺闌楯之底其謂反居
水下是也嗟乎此山培塿以始皇之力終不能有而二三
寂子黃金銀宫闕且收之爲籬落間物其亦可慨也夫
　　後葦碧軒詩序(己酉)
後葦碧軒詩者余舅氏翁祖石先生之所作也南宋詩人
四靈其一翁卷以葦碧軒名集先生慕四靈之詩而與卷
同姓又濵江四山各象一靈先生居江上故以卷之所名
者自名也先生名月倩字元美後改名逸字祖石大司馬
見海之後少從　先忠端公宦遊京師授余弟晦木澤望
句讀是時巳能詩　忠端公舟中雜咏所謂共坐得詞人
者指先生也　忠端公歸里先生相從如故至丁卯而去
去十有三年而復來遂移家住予之旁舍至丙申又移家
而去亡何妻死子夭子婦去幃孩孫二人寄食外家又殤
其一傷哉先生老苦至於此極也先生與余家相依二十
餘年凡余家盛衰變故患難之事嬉遊酒食一一見之於
詩顯顯焉無有忘棄者余詩所謂却恨一編葦碧稿十年
閒夢不銷除者此也先生之詩於牢籠今古排比諷諭非
其所長而雕刻雲烟搜抉花鳥時以一聯半句奪人目色
故流連於杯酒片景終身以之古來論詩有二有文人之
詩有詩人之詩文人由學力所成詩人從煆煉而得大篇
麗句矜奇闘險使僻固而狹陋者茫然張口至若空梁春
草意所不停正復讀書萬卷豈能採拾此先生之詩所以
可貴也先生嘗以底草囑其子曰我之魂魄落此死後能
守則守之無俟桑主靈牀苟卷軸在案麥飯寒漿神具醉
飽不能守則納之棺中霜淒月苦定聞鬼唱愼母爲賣醬
家所得也今子姓凋落此願不可心遂乃執余手而泣曰
吾子不惜一言張諸好事則平生心血不爲徒嘔余悲其
言爲汰其意之重出者辭之陳故者二千餘首之中得一
百二十四首可以傳矣念文長之集得中郞激揚發越而
後傳世余氣力不若中郞先生之學亦遜文長此例姑止
吾友林茂之得陳白雲之詩相與流涕而讀白雲因是亦
傳余觀白雲之詩陳言戾句刋落未盡豈能敵先生之一
百二十四首哉文章如金玉不以好惡親疏增損其價空
堂油盞懸筆敘此葢余與先生相對流涕之時也
　　南雷庚戌集自序(庚戌)
余觀古文自唐以後爲一大變唐以前字華唐以後字質
唐以前句短唐以後句長唐以前如高山深谷唐以後如
平原曠野葢畫然若界限矣然而文之美惡不與焉其所
變者詞而巳其所不可變者雖千古如一日也得其所不
可變者唐以前可也唐以後亦可也不得其所不可變而
以唐之前後較其優劣則終於憒憒耳有明一代之文論
之者有二以謂其初沿宋元之餘習北地一變而始復於
古以謂明文盛於前自北地至王李而法始亡其有爲之
調人者則以爲兩派不妨並存嗟乎此皆以唐之前後較
其優劣者也夫明文自宋方以後直致而少曲折奄奄無
氣日流膚淺葢巳不容不變使其時而變之者以深湛之
思一唱三嘆而出之無論沿其詞與不沿其詞皆可以救
弊乃北地欲以一二奇崛之語自任起衰仍不能脫膚淺
之習吾不知所起何衰也若以修詞爲起衰盍思昌黎以
上之八代除俳偶之文之舛詞何嘗不修非有如唐以後
之格調也而昌黎所用之詞亦卽八代來相習之調也然
則後世以起衰之功歸昌黎者何故是故以有明而論餘
姚崑山毘陵晉江其詞沿唐以後者也大洲浚谷其詞追
唐以前者也皆各有至處顧未可以其詞之異同而有優
劣其間自此意不明末學無智之徒入者主之出者奴之
入者附之出者汙之不求古文原本之所在相與爲膚淺
之歸而巳矣庚戌冬盡雨雪餘十日而不止四野凶荒景
象慘澹聊取平日之文自娱因爲選定以序事議論者編
於甲考索者編於乙古今詩編於丙昔元白編次其集於
穆宗朝題曰長慶集郝伯常集其文於甲子命曰甲子集
今余編次於庚戌遂題曰南雷庚戌集又余生於庚戌其
支干爲再遇也念六十年來所成何事區區無用之空言
卽能得千古之所不變者巳非始願吾聞　先聖以庚戌
生其後朱子亦以庚戌生論者因謂朱子發明先聖之道
似非偶然余獨何人以此名集所以誌吾愧也
　　姚江逸詩序(壬子)
孟子曰詩亡然後春秋作是詩之與史相爲表裏者也故
元遺山中州集竊取此意以史爲綱以詩爲目而一代之
人物賴以不墜錢牧齋倣之爲明詩選處士纖芥之長單
聯之工亦必震而矜之齊蓬戸於金閨風雅袞鉞葢兼之
矣然天下之大四海之衆欲以一人之耳目江湖臺閣使
無遺照必不可得是故不勝其逸者之多也卽以姚江而
論陳隋而上止存虞氏一家之詩有唐一代見之唐詩紀
事者雖下邑偏方皆有詩人點綴而姚江獨缺宋之詩人
高菊磵孫常州皆爲眉目其集皆不傳元之鄭山輝楊元
度其時諸老集中多見其唱和姓名今求一篇亦不可得
數百年以來海內文集列屋兼􁌷而姚江獨少卽有成刻
者問之子孫間供茶鐺藥竈之用亦有誦咏巳落四方之
口邑中反無知之者葢科舉抄撮之學陷溺人心誰復以
此不急之務交相勸勉由是言之前此之逸者寧有旣乎
余少時讀宋文憲浦陽人物記而好之以爲世人好言作
史而於鄕邑聞見尙且未備誇誣之誚容詎免諸此後見
諸家文集凡關涉姚江者必爲記别其有盛名於前者亦
必就其後裔而求之如是者數十年矣以其久故篋中之
積多有其子孫所不識者然而兵塵遷徙蹇篷下擔時有
墜落如柴廣敬金蘭錄魏嘗齋文集之類正不復少及今
不爲流通使之再逸自此以往皆余之罪也歐陽子言文
章言語之在人無異草木榮華之飄風鳥獸好音之過耳
不可爲恃雖然此爲作之者言之也士生後世慿虚而觀
盛衰之故彼富貴利達蠅翔螢腐沒於晷刻之間復令其
性情深淺無所附麗文責誰歸是爲忍人故余與靜岳先
生爲此選也名之逸詩葢有二義前乎此者是編爲所逸
之餘也後乎此者庶幾因是編而不逸也
　　半山先生詩集序(甲寅)
唐多詩人飇扇波委卽偏方下邑么絃孤韻亦瞥入簡牘
而吾姚江自虞永興以外寂寥無聞焉且永興又隋氏之
遺也以唐詩人之多姚江人物之衆而單聯隻句不能分
有唐之一數豈其風雅道衰地土使然耶抑窮山海島傳
之不能廣耶不然在當時未嘗不繕寫模勒流傳人口久
而遂至失落耶余讀家集至半山先生詩而有感焉先生
余六世族祖也諱嘉仁父翊字九霄九霄善近體詩書法
趙松雪畵竹石菊花尤入神品今其詩失落而先生之詩
尚存十之一緣情綺靡之功聲勢物景能感動人使其載
之唐詩紀事中故亦嫣然秀出者也而屈抑於諸生以死
其時中原少年逓相倣效競作新詞自謂何李詩體一經
品題姓名便不寂寞先生與一二窮退無力之徒唱之而
未必能和和之而竟亦莫能解也安望其傳之之廣乎余
閱有明文集唯正德間模勒最工卷軸繁多此皆有力者
所爲先生有作脫口之後書之故紙題之敗壁其繕寫亦
一過再過而巳在當時巳如此又何待久而失落乎由先
生父子言之百年之間父老見聞猶在巳同榮飄音過歸
於磨滅况有唐千年之遠耶則姚江無一詩人之傳者非
其風雅道衰亦可知矣今先生所傳之一二亦豈能必其
傳遠但自先生以來姚江之爲富貴者何限卽有子孫守
其遺集裝潢投贈偶揭一二板便嘔噦棄去以充糊壁覆
瓿之用者不少矣曾有如先生見之殘編欣賞而讀之讀
之而唯恐其盡否也
　　景州詩集序(甲寅)
公諱尚質别號醒泉吾始祖鶴山公之十三世孫也嘉靖
己酉舉於鄕知息縣陞景州守修董仲舒書院改周亞夫
祠皆自爲文記之隆慶元年致仕所著有靑園錄詩近千
首余存其十之一以官名之曰景州詩集序曰若景州公
者乃可謂之詩人矣夫詩以道性情自高廷禮以來主張
聲調而人之性情亡矣然使其說之足以勝天下者亦由
天下之性情汨沒於紛華汙惑之往來浮而易動聲調者
浮物也故能挾之而去是非無性情也其性情不過如是
而止若是者不可謂之詩人周伯弜之註三體詩也以景
爲實以意爲虚此可論常人之詩而不可以論詩人之詩
詩人萃天地之淸氣以月露風雲花鳥爲其性情其景與
意不可分也月露風雲花鳥之在天地間俄頃滅沒而詩
人能結之不散常人未嘗不有月露風雲花鳥之咏非其
性情極雕繪而不能親也景州之詩咽噱於冷汰纏綿於
綺靡江濵山畔至今性情恍然猶在其斯謂之詩人之詩
乎余嘗輯姚江逸詩千年以來稱詩者無慮百人而其爲
詩人者三人而巳宋高菊磵明宋無逸及景州是也菊磵
之詩僅見之詩話武林舊事者不過十餘首無逸詩集久
堙余從其後人鈔之以傳景州當時詩畵與揚秘圖齊名
秘圖詩散失而景州亦無有明其能詩者異時諸老先生
論姚江之詩盛稱陳太常(贄)馮雪湖(蘭)兩人太常之和唐
音未免一時習氣雪湖與謝文正唱和險韻相伯仲擬古
樂府去西涯遠甚雖各有長處要俱不可謂之詩人也顧
他年有定姚江詩派者菊磵爲詩祖景州則又爲吾黃氏
之詩祖當不舍吾言而取定於前人矣
　　丹山圖咏序(甲寅)
道藏中有丹山圖咏以四明山名勝製爲法曲而托之木
玄虛撰賀知章註其圖爲祠宇觀所刻與元道士毛永貞
石田山房詩合爲一卷則此咏此註亦永貞之徒所爲按
木華字玄虚在晉爲楊駿府主簿而咏中所稱宋應則鄭
宏齊謝眺何昕梁范顏初未嘗自掩覆其年代之不倫也
四面七十峯疆域因是圖咏而齦割就理然亦不免淆亂
如以小溪接梨洲以翠岩屬西面以紫溪附大小晦以抱
子山置大小皎皆疎略之甚永貞住山中四十年與掘藥
採薪者相習何難於考校眞實而乃有此失耶至其攀援
故事大槩子虚烏有不可以記傳勘之固鹵莾道士之常
不足怪也原圖不傳在餘姚縣志者復多謬誤余旣爲别
作其咏註之失亦稍正之憶歲辛巳在金陵從朝天宮緡
道藏自易學以外干涉山川者皆手鈔之矻矻窮日此卷
亦在其中歲壬午至自燕京便與晦木澤望月下走蜜岩
探石質藏書處宿雪竇觀隱潭冰柱大雪登芙蓉峯歷鞠
侯岩至過雲識所謂木介歸而晦木爲賦澤望爲遊錄余
則爲四明山志其分四面各七十峯因夫圖咏之例也亡
友陸文虎欲刻之而未遂海內兵起徐忠襄公問浙東可
以避地者余以四明山對旣而忠襄來書謂吾舉足西向
則言與陳臥子興晉陽之甲舉足東向則言擁立潞王朝
議如此四明之緣絕矣吳霞舟先生流離海外余亦欲以
此山處之道阻不果薛諧孟作先生傳有嗚咽而赴四明
山中之招者此也山寨纂嚴此山遂爲戰地血瀑魂風嶔
岑變色猶幸二公之不來耳當余手鈔道藏之時方欲遍
遊天下名山四明不過從此發迹卽不然而自絕於世亦
泥封洞口猿鳥以爲百姓藥草以當糧糒山原石道别有
往來豈意三十年來芒屩槲笠未沾岳雨兹山亦遭勞攘
高棲之志尚無寄托執筆圖此有涕滂然
　　明文案序上(乙卯)
某自戊申以來卽爲明文之選中間作輟不一然於諸家
文集蒐擇亦巳過半至乙卯七月文案成得二百七卷而
嘆有明之文莫盛於國初再盛於嘉靖三盛於崇禎國初
之盛當大亂之後士皆無意於功名埋身讀書而光芒卒
不可掩嘉靖之盛二三君子振起於時風衆勢之中而巨
子嘵嘵之口舌適足以爲其華陰之赤土崇禎之盛王李
之珠盤巳墜邾莒不朝士之通經學古者耳目無所障蔽
反得以理旣往之緒言此三盛之由也某嘗標其中十人
爲甲案然較之唐之韓杜宋之歐蘇金之遺山元之牧菴
道園尚有所未逮葢以一章一體論之則有明未嘗無韓
杜歐蘓遺山牧菴道園之文若成就以名一家則如韓杜
古之情無盡而一人之情有至有不至凡情之至者其文
未有不至者也則天地間街談巷語邪許呻吟無一非文
而遊女田夫波臣戍客無一非文人也試觀三百年來集
之行世藏家者不下千家每家少者數卷多者至於百卷
其間豈無一二情至之語而埋沒於應酬訛雜之內堆積
几案何人發視卽視之而陳言一律旋復棄去向使滌其
雷同至情孤露不异援溺人而出之也有某兹選彼千家
之文集厖然無物卽盡投之水火不爲過矣由是而念古
人之文其受溺者何限能不爲之慨然
　　明文案序下
有明文章正宗蓋未嘗一日而亡也自宋方以後東里春
雨繼之一時廟堂之上皆質有其文景泰天順稍衰成弘
之際西涯雄長於北匏菴震澤發明於南從之者多有師
承正德間餘姚之醇正南城之精錬掩絕前作至嘉靖而
崑山毘陵晉江者起講究不遺餘力大洲浚谷相與犄角
號爲極盛萬曆以後又稍衰然江夏福淸秣陵荆石未嘗
失先民之矩矱也崇禎時崑山之遺澤未泯婁子柔唐叔
達錢牧齋顧仲恭張元長皆能拾其墜緒江右艾千子徐
巨源閩中曾弗人李元仲亦卓犖一方石齋以理數潤澤
其間計一代之製作有所至不至要以學力爲淺深其大
㫖罔有不同顧無俟於更絃易轍也自空同出突如以起
衰救弊爲巳任汝南何大復友而應之其說大行夫唐承
徐庾之汨沒故昌黎以六經之文變之宋承西崑之陷溺
故廬陵以昌黎之文變之當空同之時韓歐之道如日中
天人方企仰之不暇而空同矯爲秦漢之說慿陵韓歐是
以旁出唐子竄居正統適以衰之弊之也其後王李嗣興
持論益甚招徠天下靡然而爲黃茅白葦之習曰古文之
法亡於韓又曰不讀唐以後書則古今之書去其三之二
矣又曰視古修辭寧失諸理六經所言唯理抑亦可以盡
去乎百年人士染公超之霧而死者大㮣便其不學耳雖
然今之言四子者目爲一途其實不然空同沿襲左史襲
史者斷續傷氣襲左者方板傷格弇洲之襲史似有分類
套括逢題塡寫大復習氣最寡惜乎未竟其學滄溟孤行
則孫樵劉蛻之輿臺耳四子所造不同途其好爲議論則
一姑借大言以弔詭奈何世之耳目易欺也鄮人君房緯
眞學四子之學者也君房之學成其文遂無一首可觀緯
眞自歉無深湛之思學之不成而緯眞之文汎濫中尙有
可裁由是言之四子枉天下之才亦巳多矣嗟乎唐宋之
文自晦而明明代之文自明而晦宋因王氏而壞猶可言
也明因何李而壞不可言也
　　朱岷左先生近詩題辭(丙辰)
岷左先生示余出蜀歸田之詩命題數語余唯山川文章
相藉而成然非至性人固未易領略嘗讀陸務觀入蜀記
攬結窈㝠卷石枯枝談之俱若嗜欲故劒南之詩遂爲南
渡之巨子蜀在西南天表非左思之賦少陵之詩亦不能
移其觀於中土豈非相藉哉百年以來自曹能始而後蜀
竟陸沉再經喪亂其名蹟之幽邃者固不必論卽工部草
堂古今屬目去萬里橋不數里先生往尋之蜀人無知其
處者徘徊於荒烟蔓草之間得浣花殘碣尺寸推按故地
始出先生如遇故人於萬里外歡呌欲絕此等情懷與務
觀何異詩那得不佳故先生之詩沖雅而刻畫字句之外
一往流連眞能與山川和會者也先生爲余述其入蜀從
潼關過嵩華磅礴空翠之中車馬都爲碧色棧道之上高
峯入天停午始漏日影恍如夜行漢高祖所謂燒絕棧道
者註云險絕之處傍鑿山岩而施版梁爲閣是人從棧上
過耳不知路鑿於山腹棧增其濶以收目眩燒絕者壞其
鑿路一處則百里皆廢矣不是單燒棧亦不是處處皆燒
絕也江行出峽巫山巴水六書像形陽臺十二峯沿亘數
百里突兀霄漢一一辨其嘉名以正前人之誤古木窮猿
寒岩怪鳥空響相答淒入心脾先生相對言時僧樓茗碗
几席亦爲浮動嗟乎山水於人此生亦有緣分余甲午之
歲發願名山拚十年爲頭陀行脚咽噱冷汰滌濯滓窳歸
來讀書方有進益持志不堅倐忽而髪容難待便作一塵
網俗人淸泉白石爲我懊恨讀先生之詩不禁惘惘(卷一)
南雷詩曆卷一
　　　　　　　　　　　　同門董陽無休批點
　　　　　　　　　　　　門人施敬勝吉較刻
　　禜旱(以下舊稿)
亢屯逾十旬挿秧未過五一漑得餘生彌望亦割午醎汐
漱籬根寒火類吹蠱炎風盪羣和及時穗不吐飜車懸牛
宮膚寸傒甘乳鸛井豕渡河田家說多瞽間者殷其雷電
笑粲於黼謂當導天潢皎月掛簷宇老農鳩族言雨界各
有主山中多龍洞眞官治水府龍神喜嫵媚陳哀須盛伍
大姓誇旌旗單門裂裳組盆盎釡洗噐叅震於金鼔鏳鋐
臨深淵神聽似難杜窮谷狡獪兒䧏神婆娑舞刻期恣囂
戲所饕在酒脯羣農更潔詞終不言嫚侮精誠達明神庻
幾憫愚魯致旱或有由殺農又何補
　　蚤發東明禪院同芝兒
鐘聲破山靄繩牀卷餘夢霧交猿路逈泉亂魚心縱斷虹
方鬬日春禽有剰弄灰暖梯水田樹廣貧居棟世亂纔息
心何免泉石諷
　　三月十九日聞杜鵑
江村漠漠竹枝雨杜鵑上下聲音苦此鳥年年向寒食何
獨今聞摧肺腑昔人云是古帝魂再拜不敢忘舊主前年
三月十九日山岳崩頺哀下土雜花生樹鶯又飛逆首猶
然逋膏斧燕山模糊吹蒿薤江表熈怡臥鐘鼓太王畜意
及聖昌奧窔通誠各追數金馬封事石渠書怨毒猶然在
門戸静聽嗚咽若有謂懦夫亦難安窶藪何不疾呼自廟
堂徒令涕泣沾艸莾
　　將進酒
中坐胡爲君奠觶談忠說孝含風刺君不見秦繆醜和議
陳書全孝弟又不見賈似道易簀青詞鍳忠義飛章諂冀
誣李固忠經煌煌懸書肆是非黒白何由定誰言葢棺有
成議聖賢箋注忠孝不甚明何妨勸進之手索考異對酒
寧與時人争淵意頓涸徒憔悴堯舜千鐘孔百壺周公酒
誥又非類牽經引禮總亂絲放駕朝歌且莫避
　　四明山古祠相傳其神王翦余按秦王命王鄞驅山
　　塞海百靈勞役奔入此地因名鬼藏山是由王鄞而
　　譌傳也告之耆舊正其祝板
亂溪老木鎻遺祠蕭條門榜漏碑題巫覡迎神稱王翦肅
然像設如熊羆吾聞秦王觀滄海巨浸稽天塡塞之鄞也
笞撻役鬼神狡猶脫籍來藏兹塼埴偶人鎭空山至今尚
足戢蛟螭按據姓名補神絃事雖荒唐庻有稽斯民方苦
阽危亾深林滌地寡安居豈能托鬼與共藏奉薦祠下胡
勝悲
　　金陵哭外舅葉六桐先生
泥塗身事苦行止自難持春雨迷台路秋聲滯燕磯音塵
三月㫁傳說數番疑夙昔風期在青燈或見之
人傳星隕日正是月虧時(聞訃時/方月蝕)流水秦淮咽黃花籬落
衰編文後死責稅服禮經疑淚入三泉下寒風莫浪吹
　　遲明百官江候渡鷗鳥蔽天而過上人言其出海就
　　食退㝛深巖人迹偶及必遷他所鷗鳥忘機者也知
　　機亦孰能過之
此來數十里更去百重濤朝吞沙石樂暮聚霧烟高欲托
安危外寧辭踪跡勞土人習往返三歎謂吾曹
古渡遲舟久野鷗陣陣高羽聲亂木葉寒影散空臯猶帶
巖花雨相衝㝠海濤何須希有羡得意在朋曹
　　寓黃巖
臨海饒風物旅情亦漸移朱欒山客餉方石野儈遺村酒
成紅麯山肴脯柿狸明朝直令節社鼓賽王維(縣有王/維廟)
　　村居
好景惟初夏藤花絡蓽門雨後鵑聲亮雷前蟹火繁新茶
採謝嶺(姚江茶產自謝/公嶺者第一)小說較南村世亂安泥水心期漫
過論
　　㝛四明山家
四明週地廣好事亦艱難山舍偶然㝛風流不可刋縣城
八十里鳥道百餘盤粗野同麋鹿眞誠愧佩冠謌謠成誦
讀花鳥滿牕欄畏吏忿争少延賓禮數繁鷄鳴隔嶺店杼
響入雲垣縳屋連高柘採蔬雜射干㛰姻燈火望冬夏谷
隂寒農噐傳之祖輸糧不自官半年𧖟急備五日市求餐
水涸魚筌宻年荒鴉碓閒數村同社學三郡合峯巒埜廟
巫神降深湫罔象安楓龍震雨夕怪鴟哭更䦨婦面粉鉛
惡樵肩芝􁑚丹青䖝篆柿葉文雉啄幽蘭市果小童詫藥
名本艸刪嵐深日少至洞古雹常丸驅鹿溪增柝防彪壁
畵團松篁夾徑覆橡槲染衣瘢禾長帶烟雨巖移起蟄湍
愛奇㝷怪僻卽事何忻懽拾級皆堪賦臥遊不假莞繞行
羣翠下使我發三歎
　　臨海石佛寺度歲
𥿄牕漱漱暮光凝凄㫁江城畵角興啄雪饑烏驚折竹送
年孤旅眷居僧巖崖多有天生屋雲水甞聞自在朋吾亦
好奇曾夙昔奚爲勇往未全能
　　長夏
終日荒途隔往還荷風娬媚漑心顏硯因蠅集更番滌筆
爲蜂巢次第閒精騎羞爲安性拙狂歌中㫁憶時艱誰言
艸木難甘腐尚以成螢恨欠頑
　　天台家書
山城古寺歲將除猶問鄊人度嶺無欲歸欲畱未成計惆
悵寒忩難下書
　　東湖樵者祠
東湖樵者之神位下拜寒梅花影邉姓氏官名當世艶一
無慿據足千年
　　夜㝛雁蕩靈巖
千峯瀑底掛殘燈霧障雲封不計層呪讚糢糊昬課畢亂
敲銅鉢迓歸僧
　　天台思歸
歸計漫漶對短檠千巖不㫁夜來聲春霖未必皆芳艸枕
上偏多白髮生
　　贈周二存先生(以下丙戌至辛卯)
我有老蒙師別去三十年避亂轉山谷邂逅覩蒼顏牽臂
入茅屋敗壁無泥纏故帷幾甲子㫁縷蛛絲牽窮老底如
此猶日賴聖賢乹土蔬蝟毛酷日瓜兒拳呼婦爲炊黍抱
甕綆寒泉我擕三子行一一使安眠在難感眞意及用爲
凄然論交滿天下徘徊此日間
　　飮酒
托處南山下傭丁代畊播六月正翻車一閧走國破歸來
省舊業狠茅覆芒糯吾方艱壺漿拾秉營醖和醴酒一㝛
成雨牕慰日暮所愧中道捐垂實見收荷
　　陌上桑爲馬晝初作
日岀東南隅照我秦氏樓秦氏有好女自名爲羅敷𧖟月
倉庚鳴桃花映城隅羅敷採桑至容華花不如約束寒女
心辛苦事區區使君從南來五馬立踟蹰遣吏謝賢女豈
可同行車羅敷前致辭使君莫睢旴使君自有婦羅敷自
有夫使君復羅敷羅敷一何愚東鄰有艷婦莊蹻殺其夫
艷婦婦莊蹻曼靡專房居粉澤靚腦臆金翠綴足跗宛轉
欲邀人嫋嫋風中蕖艷婦有娣姪葑菲棄泥塗不得主人
憐妖態換須臾西鄰有處女學舞邯鄲初蕙蘭想精神瓊
瑤琢肌膚同儕媒妁盡鬬艸春風孤誰能守空房落月聞
夜烏渙渙桃花水溱洧多狂且金夫不有躬燕婉求筵篨
使君有車馬車馬如龍驅白玉裝前楹黃金餙椒圖嫁夫
滿天下寧有使君殊朝朝行採桑不能成羅襦曷爲恒憂
苦羅敷一何愚羅敷重致辭誠哉羅敷愚人生各有志一
一不同途東鄰與西女賢者豈拘拘
　　貞女引贈萬履安
吁嗟乎覆水不可收落花難上枝未聞女嫁爲婦婦還可
以女爲(一解)三爲皇后七爲夫人古來夏姫雖淫未嘗諱
言(二解)有女來婦三酳燭出良人一去空房苦蕭瑟(三解)
世人女重婦輕女重如朝華婦輕同落英(四解)了頭低面
自稱日女以告媒氏媒氏亦齟齬(五解)次室處女悲吟㫁
續鄰人謂卿昏車相属云何困苦徬徨所欲(六解)處女聞
之援琴自傷悲忠而被謗信而見疑則莫予之知(七解)下
有交頸獸仰見雙禽飛人懷禽獸心又何難乎知音(八解)
促促人間豈與我同夢終身不嫁吾心豈偏反乎春風(九)
(解)人亦有言人之相去如九牛尾吁嗟乎貞女(十解)
　　辛卯中秋與晦木候渡百官江觀潮
夜半津船不可呼朦朧月色立泥塗闐闐殷殷高以麄細
聽尚在百里迂倐忽浪花約束齊三山浮來海之隅岸脅
迫厄容區區鷺飛屋捲爲前驅地軸動搖觀者瞿無風亦
有飄墮虞吾聞其神伍公魄國亡不救遑身惜至今杳渺
見靈旗怒氣千年畱新迹古來冤憤豈一事後之視今今
視昔直待萬物得其平朝不爲潮夕不汐人間尚有弄潮
兒樂哀不知鬼神謫
　　寒夜月倣孟東野體
霜輝濯寒魄景象恒過清止于枕上看不可立中庭枕上
一尺光中庭千里橫千里多傷悲一尺巳峥嶸貧病賞明
月更無絲竹聲但言此夜好巳完看月情始知天有月不
爲貧病明
　　亂礁洋
亂礁浮海國千年雨度臻大空畱寒翠世外發奇文草木

柔弱姿不得麗雲根中原佳麗地墮爲耳目塵上帝命巫
咸設此招沉魂礁聲寄古哭古哭尚殷殷誰謂孤蓬間新
恨高氤氲
　　過東明寺
獨對干峯側心原與境訛吾身巳再世古寺恰三過歲月
塵蒙壁牛羊夕下坡好風四面至吹淚壓藤蘿
　　臥病旬日未巳間書所憶
此地那堪再度年此身慚愧在燈前夢中失哭兒呼我天
末招䰟鳥䧏筵好友多從忠節傳人情不盡絶交篇於今
屈指幾囘死未死猶然被病眠
刦火燒餘此病身更無思慮染秋塵打鍾掃地今行者阮
哭嵇狂僕恨人風浪滿庭閉暮日鶯花極目坐芳辰静中
探得眞消息只覺於今萬物親
　　感舊
高談不見陸文虎深識難忘劉瑞當豈料一時俱奪去浙
東清氣遂銷亾
抄書結社自劉城余與金閶許孟宏好事於今仍舊否烟
雲過眼亦傷情
敬亭二沈最交親一别於今十二春巳脫從前鈎黨禍如
何猶作不歸人
義月兩公昔舊游一生一死巳分頭我亦同叅竹箆子裵
􁋴未敢接源流(張岐然改名濟義/江浩改名濟月)
寒江纔把一書開耿耿此心不易灰落日歌聲明月罵不
堪重到聖湖來(崑銅在西湖毎日與余觀劇/月夜扼腕旹事罵不絕口)
劉門弟子祝王稱亦謂捐生似近名今日風波無畔岸自
慚不値一錢輕(祝淵王/毓著)
南都防亂急鴟梟余亦連章禍自邀可恠江南營帝業只
爲阮氏殺周鑣
維斗危身自丙寅人中此日效靈均於今名士皆生色此
是吾儕復社人(維斗丙寅擊緹騎/幾與五人同禍)
甬上風流盡雁行履安今日魯靈光兩年貧病存形骨一
夕西牕截瘧方(履安病瘧/余至不發)
麻子妄將一木支朗三祖武宛陵詩郵筒寂莫人憔悴疊
足挨肩向市兒(麻三衡字孟璿梅朗中/字朗三與余倡和甚多)
桒間隱跡懷孫爽藥籠偷生憶陸圻浙西人物眞難得屈
指猶云某在斯(史禍之後䴡京自貶三等/以此詩封還請改月旦)
鍾山夕照暮秋時窮巷長過林茂之兩目今盲需藥物那
能復度此流離(荗之名古度昔年贈余詩/有與君同有終天恨之句)
邂逅詩文重二韓當時倡和在長干上桂談兵終不試如
璜藏血未曾乾(上桂字孟郁/如璜字姬命)
虞淵事業巳難慿此意沉埋却未曾夢哭蘆花寒月上誰
人更復唱平陵(孫嘉績/字碩膚)
　　四十初度
恰値秋光一半輪池塘又見蓼花新　先公殉國餘三載
(先公殉節在四十三/歲今子只隔三載)孔子懸弧易一辰(予祿命與先/聖只換一字)欹枕
夜簷走甕雨腰䥥雲頂墮巢薪悲凉滿目都成淚何處西
臺哭故人
　　九月
一秋多病臥匡牀豈謂登高欲㫁腸菊圃無花經亂後惟
有風雨似重陽
　　甲午元夕悼侍者(甲午)
元夜風光好如何竟隕生遙聞十里鼓送汝九泉行假髮
侵書帙簪梅笑膽瓶猶疑侍左畔相顧一燈檠
雀啄庭梅盡誰知是不祥桺間橫白板古寺斵楓香啓篋
還明鏡臨行起靚粧欲畱身後話不𬋩㫁人腸
　　偶書
酒醒床頭月未斜生憎怨鳥逼牕紗只將苦字啼宛轉落
盡荒村寒食花
　　同澤望芝兒㝛積慶寺遇獨朗定空
亂山草葢三間屋曾有先朝御筆排故物至今畱贔屭流
年只好抹皮鞵松濤欲汎禪床去寒葉巳將佛跡埋却爲
一番多話舊反來牽課道人懷
　　十一月二十八日大雪
爲說他年雨雪時數番眞足繫追思長安貂㡌旗亭酒樊
榭􁁬鞋古寺詩氷柱干尋逢洞口桃花萬樹壓湖湄如今
垂老荒村裏布被蒙頭不岀􁍃(五是雁蕩六是臨海東湖)
　　從化安山至魏巳任故居(乙未)
人日登高罷沿溪亂石園主人巳㝛艸春酒復開盆負此
相親意凄然去後言不堪歸路裏斜日嶺頭猿
高㳟不失禮巢谷見前聞自昔知音少於今世難殷長宵
螢岀樹苦雨鹿離羣望我凄凉盡凄凉更失君
兩歲荒山道維持賴子多驅猪同望舍引水下高阿寒夜
燈相照雨天屐數過憑誰舉舊事一一不能磨
　　至化安山送壽兒塟(以下丙申)
五年吾閉戸賴汝得殷勤朔雪遮新土荒山岀小墳天昬
吾自去月暗汝誰羣臨老無多淚溪流總不分
今年行哭路去歲此登高倐忽兩人日死生一馬凥梅花
薫飯碗石骨冷方袍去汝墳三步幽堂自卜牢
　　夢壽兒(正月十二夜)
兒棺三尺弱吾夢入周旋絮冷交春雨𥿄吹送别錢精靈
渾不隔長短信徒然芥子須彌理於斯不復箋
自從兒殯後無日不寒霖天意猶憐汝老夫何復心看書
皆壽字入夢契中隂一半黃鬚在還畱白自今
　　正月晦日同澤望至草庵與克歸話舊
風篁窈窕樵人路初闢叢林洞下宗墻角梅花五六樹牕
前積雪兩三峯弁山諸老吾親見畵壁蒼顏喜再逢慚愧
廿年塵土老始聞嗣法有渠儂(克歸供粹/白離言像)
　　憶化安山(昔以兵亂不得上壽兒墓)
招魂何自不歸家火冷春深艸欲遮可奈一杯寒食飯難
澆三月杜鵑花青青亂筍穿墳出汩汩溪流傍晩譁惟有
子規啼向汝老夫洒淚隔烟霞
　　再入化安山送子婦孫氏􁩦(四月二十二日)
可憐膓㫁小墳邉又向楓根築墓田昔日嫂曾㧧短髮今
來兒不怯啼鵑紅花都是啼痕染明月難隨恨地圓只道
出門還偶爾誰知竟不到門前
魂幡前路指䘮車鋒鏑雙城買道賖生旣漂搖從海外死
胡刺蹙在人家(時以避亂/寓外氏)桐棺三寸非明儉白鷺成羣亦
當麻縱有歸魂歸未得一庭空閉未開花
　　子婦客死一孫又以痘殤(五月八日)
朅來四月疊三䘮咄咄書空恠欲狂八日旅人將去半十
年亂世尚無央不知負行緣何事如此憂心得不傷白日
獨行城郭內莾然墟墓覺凄凉
滑滑聲來古渡邉兩僮舁櫝下江船干戈尚阻離人哭風
雨不飛買路錢遮骨蓬蒿憐一尺驚心花鳥怨于年雖知
聚散徒爲爾臨水登高總泫然
　　夢壽兒持兩杯盤置燭臺上
杯盤燭䟦舞筵㫳竹馬喜從天外臻久不夢兒今夜夢醒
來憶是汝生辰
　　閏五月十六日夢壽兒
兒亾巳是半年期排豁悽愴未有時似應憐我思兒甚故
使生辰一閏之
　　初度夢兒
去年此日此庭邊短髮鬖鬖拜我前衣染霜花從柏葉餅
憐月影畵嬋娟肯將絶句兩三首(兒常誦/絶句)换取新詞甲乙
篇(賈似道生辰亦八月八日四方獻新詞/者以數千計悉俾翹館謄攷以甲乙第)今日嬌兒來拜
我夢中蕭索五更天
　　書年譜上
等閒四十七於今風絮雨萍何處尋八尺血光開鬼路三
商(本音滴/叶商)日影破琴心雞推噩夢歸殘角自比古人庻藝
林珍重他年書下卷􁁬鞋藤杖記登臨
　　上壽兒墓
阿壽亾來三百日更無一日不凄然春風方阻啼鵑哭(清/明)
(以兵亂/不上墳)秋色巳歸楓樹邉陳飯燒錢當此日採花弄水憶
前年數聲小字空山裏總隔幽明亦貫穿
　　思壽兒
世路相看眞兩厭閉門匡坐只寒灰去年記得嬌兒在一
日相呼有百囘
紅林半月好追攀因過剡中第一灣只恐骨寒眠不得老
夫清淚浸南山
　　花朝前㝛石井(以下丁酉戊戌)
繩穿憶得去年事慚愧高樓聽落湍紅燭猶嫌寒話短竹
鷄亦道路行難相看白髩經三世耐得青松此兩山感慨
便成孤負却銅丸錢汁是常餐(去年爲山兵/縳至此地)
廿年曾㝛溪山路抌上仍前徹夜風清氣不容塵外慮好
詩多在月明中花前聞鳥聲偏亂兵後持杯淚易濃珍重
西牕書甲子續遊何日剪燈紅
　　登蘿壁山碧霞元君祠
城南于尺蘿山頂士女傾城賽碧霞香火聚從新亂後人
情欲趂上春華衣聲綷􁹁山風至粉雨淋漓樹影斜老我
狂游眞値得慿闌一働望天涯
　　寒食哭壽兒墓
小墳兩度逢寒食始得𥿄錢掛樹傍却爲恨深愁緒重從
他風起不飛揚
旣設松花寒食飯旋燒黃𥿄䧏眞香兒年纔五婦十七嫂
叔同盤也不妨
　　讀上蔡語錄上蔡家極有好玩後盡舍之一好硯亦
　　與人慨然賦此
有宋上蔡謝先生一硯不畱磨破瓦要使胸中自廓然世
間何物更難捨而吾平生玩物心擾擾無殊于野馬忽然
北風捲土去不名一錢在屋下突兀三硯眞奇物天將史
筆委之野一硯龍尾從西士傳之朗三(宣城梅/朗中)傳之我燕
臺澒洞風塵中畱之文虎(甬上/陸符)亦姑且十年流轉歸雪交
(余書室名/雪交亭)治亂存殁淚堪把一硯活眼暈九重秋水時向
明牕瀉丁子王作合玉硯千祀古文岀亾社三硯縱橫傍
短檠雪屋無烟亦瀟􁤤昔年送女入甬東穴壁偷兒不相
假吾時聞之在中途欲行不前柰兩踝嬌兒阿壽恐吾傷
乞得滑硯强吾寫吾爲阿壽勉强笑握筆終然多牽惹開
卷今見上蔡事使我愧汗如盛夏丈夫力不能自割偷兒
眞爲益我者兒亾三載硯四年有賊不向貧家打
　　三月十四夜夢萬履安及亡友陸文虎馮躋仲
月落楓林飛鬼車音容忽見是非耶簟溪有骨隨流水環
堵無人泣稗花剛得寒松畱歲暮又驅饑火逐天涯存亡
此夜來相聚病榻蕭然兩髩華(簟溪躋仲尸抛江上環堵/文虎一妾已死寒松履安)
(則在/嶺南)
　　從洋溪暮歸
薔薇籬落香于屋粉黛舟航艷一泓村社春深隨杜宇人
情亂後仗神宮挨肩我伴兒童去一笑人歸明月中不是
老來疏檢束憂多藥石總無功
　　范裒生詩集有庚寅同余游鳳鳴洞之作未嘗寄余
　　越八載始見之
古虞十里城南路桺綻梅開到鳳鳴洞瀉流雲河漢遠山
藏古廟雪霜清幾年掘藥凌峯意還愧挨肩疊足行今日
讀君詩卷罷此身恍已隔三生
　　至金罍觀謁魏伯陽先生像
康節先生學雲牙(伯陽/字)實啓途卽今攀故宅還似玩河圖
(金罍觀四面/山五行奠値)世遠丹泉竭兵餘老木枯凄凉一像設寄位
在東隅
　　觀虞邑賽神
十月農功畢迎神舉國狂綵輿邀女冠(鳳鳴/眞人)乘馬看桑王
(桑王水神/乗馬而迎)野祭當街設優歌徹夜長不將城郭視只道是
豐穰
　　喜鄒文江至得沈睂生消息
二十四年相隔絕風霜吹老别時身君從樵獵埋名姓吾
奪頭顱向劍脣落月夢中曾痛哭山嵐類處自逡廵驟聞
消息反垂淚兩地猶然未死人
君今巳向家山住㛰嫁俱完自在身書到老來方可著交
從亂後不多人紅林曾記斜陽路秋水遙憐書屋貧珍重
文江煩寄語明年可得話艱辛
　　山居雜咏(以下巳亥)
鋒鏑牢因取次過依然不廢我絃歌死猶未肻輸心去貧
亦其能柰我何廿兩棉花裝破被三根松木煮空鍋一冬
也是堂堂地豈信人間勝著多
誰說山中事事勝山中静夜忒能憎老人欬笑尋羣麂寡
婦呻吟吼虎鷹斜月蕭條干白髮亂墳圍繞一青燈不知
身世今何夕生死緣來無兩層
五十年中逐覆車邇來慚喜似山家風天去拾松柎火霜
後來尋野菊茶一兩皮鞵穿石路三間矮屋葢蘆花誰云
勉强差排得隨分風光吾欲誇
殘年畱得事畊耘不遣聲光使外聞興廢化安唐代寺(化/安)
(講寺後唐清/秦間所建)風流德應宋時墳(有陳侍郞/德應墓)青松數樹曾甘
露(丁亥予居/此甘露䧏)山鼠多年亦白紋後日視今今視昔讀書臺
畔有碑文
重來剡曲結茅茨去舍原無一頓時兩崦農人俱餉菜八
旬老子亦投詩始知天地騫崩甚還仗山村朴魯持(劉伯/繩言)
(今日人心㓕甚天地所以不崩/墮者是山野中人牽補架漏耳)而我不容今世路此情慚
愧又何辭
數間茅屋儘從容一半書齋一半農左手犂鋤三四件右
方翰墨百干通牛宮豕圈親僮僕藥竈茶鐺坐老翁十口
蕭然皆自得年來經濟不無功
　　哭沈崑銅
傳死傳生經二載果然烈火燎黃琮胸中畢竟難安帖此
世終於不可容千里寒江負一𥿄(甲午崑銅有書/招予因循未赴)百年隴
上想孤松(其身首未/知得收否)舊時日月湖邉路(崑銅家有/在湖上)詩酒于
焉不再逢
高天厚地一蘧廬君亦其間何所需此日黨人宜正法彼
云華士又加誅盛名自古爲身累大厦眞思一木扶月表
有人畱季漢應知俗論不能糊
君才自是如江海上下吾曾與議論紅葉湖頭流畵舫春
風白下叩名園荆溪莫掩殘杯口司馬難銷亾國䰟(崑銅/有遙)
(祭阮大/鉞文)此後是非誰𬋩得街談巷說任掀飜(崑銅與劉孝/則論周荆溪)
(至于攘臂余/解之方已)
　　梅花(以下庚子)
行來林下參差立吟到溪頭宛轉逢旣可斜陽無寂莫偏
於苦雨得從容五更醒夢香封屋千里懷人月在峯不似
他年情思薄搜尋帷仗一枝笻
　　製新茶
簷溜松風方掃盡輕隂正是採茶天相邀直上孤峯頂岀
市俱争糓雨前兩筥東西分梗葉一燈兒女共團圓炒青
巳到更闌後猶試新　瀑布泉
　　種百合
磽确山田另一謄初移百合影層層採來瀑布山邉種送
自頭陀寺裏僧却信佳詩可治病從今清淚不沽膺(王維/詩言)
(百合/止淚)太平猶記圖花蕚倡和流傳我亦曾(庚午南都報恩/寺有百合十三)
(花吳人林若撫圖/之率諸名士爲詩)
　　西瓜初熟餉諸叔父
收拾經綸付艸萊便同田叟計功來寒藤卧隴剛三尺碧
實登筐各數枚駈豕齊聲如呌屈引泉數丈便鳴雷須知
不是街頭味應向區區一笑開
　　七夕夢梅花詩
梅花獨立正愁絶氷纏霧死卧天闕孤香牢落䕶􁍥枝不
隨飄墮四更月新詩句句逼空濛嫣然一笑隔林樾有如
高士白雲表牛矢烟消山雪合一生寒瘦長鑱命仲頭窺
天亦半缺誰寄山瓢落葉中瀉向梅花同傲兀巳上六韻
夢中作瓜舎驅豬方矻矻床頭摸衣境過清不謂三伏猶
未卒始知此夜梅花詩未與炎景相唐突
　　釣臺
曾注西臺慟哭記摩娑老眼見崔嵬當時朱鳥魂間返今
日誰人雪後來江上愁心絲百尺平生奇險浪千堆欲脩
故事如臯羽同志方吳安在哉
　　泊河口家書
三尺孤篷亂石灘巳隨鷗鷺泊更殘聞得鄊音驚起坐漁
燈分火寫平安
　　五老峯頂萬松坪同閻古古夜話限韻
身濱十死不言危天下名山尚好奇相遇青蓮飛瀑地正
當黃葉寄風時閒雲野寉常無定箭鏃刀痕尚在肌同是
天涯流落客不須重與說分離
峯頭一一置身危峯底行人詑太奇話到三更清氣逼呼
來五老月明時試尋古洞烟霞合定有幽人氷雪肌塵世
應知無一事與君相約聽黄離
　　附閻爾梅詩
　一峯層上一峯危峯到無層歎絶奇白氎非常難避世
　青山依舊不逢時三花寶樹頭陀掌五老星精處女肌
　菊夜相憐題樂府漢家鐃吹有翁離
　橫空五宿見虗危燈火茅簷話數奇海內謳吟如望歲
　山中歸去是何時朱絃冷落陶公指青漆凋殘豫子肌
　曉起約君江上酒相逢原不是流離
　　東林寺
東林紅葉三天雨度嶺青鞋兩日眠佛影唐碑昬院落僧
衣銅鈸赴齋筵壁間姓氏噉狐貉人世聰明仗井泉發願
名山分芋栗社中久巳散羣賢(寺有聰/明泉)
　　圓通寺夢壽兒
五歲生魂十歲骸夢中依舊在親懷啼痕千里紅霜路死
月三更白浪來禪板無聲諸義墮瓣香初㫁峽猿哀圓通
亦有重來塔此意明明不肻灰
　　歸宗寺
右軍捨宅爲禪寺池水相傳墨尙凝大字深劖年紹聖殘
松再記寺中興霜林幾欲迷晴晝飛瀑時來濺佛燈景物
依然原不惡何須孔墨話無徵(妄言周先生與/眞浄元結社)
　　贈僧智瑞
繞門黃葉雨層層又作歸宗旦過僧鐘板鹽韲銷罪過香
燈書卷話霜氷孤峯七載君贏得波路千重我只曾不是
此番眞劫數世間那得見崚嶒
　　三疊泉
五老新瀑近方出朱子聞之爽然失濺雷噴雪發夢寐恨
未一往起衰疾黃陳二子圖新泉摩娑坐起張一室(黄商/伯陳)
(和成巳上皆/朱子書中語)嗟余末學又何宜先生未見得見之初疊懸
注大盤石二疊迸散紛紜垂三疊復㑹爲洪流巖腹突兀
增新奇高者鈞天卑龍宮坐來世界忽更移烟塵鴻洞方
戎馬巳忘雙眼經亂離須臾谷風滿落葉此景過清凄心
脾我思泉石生無始尋眞未仙白未死屏風疊中一呌路
(江右土語以相/望間爲一呌路)烟火豈能覆斯美太白巳死尋眞仙神龍
據之荆棘裏或開或閉應有時表章乃賴子朱子但恐氷
車雪柱句勦說雷同欺碎𥿄清泉白石苟相聞能保大壑
不遷徙
　　玉川門與雁山夜話兼寄方宻之
從來艷說玉川門眞個披雲卧石垠鐵壁飛泉多奪路好
山明月亦尋人狂言不怕山精漏一慟堪爲知巳伸若遇
無公(宻之改/名無可)煩寄語故交猶未染紅塵
　　銅陵
飛流艸屋一青燈已作山中無事僧猶有未完行脚債白
頭浪裏下銅陵
　　過蕪湖憶沈崑銅
尋常有約在蕪湖再上高樓一醉呼及到蕪湖君巳死伸
頭艙底望浮圖
　　次韻答旦中(以下辛丑)
一生甜苦歷中邉治亂循環豈偶然曾向曉山推卦運時
從拾得哭蒼天摩娑黃獨長鑱手抖擻花牛落日肩人物
中原憔悴盡豈容吾軰只安眠(胡翰言十二運/得之秦曉山)
　　書侍者墓下
八載枯骸古寺邉杉棺巳朽石頭穿誰知日暮無人到一
樹藤花尚自妍
怨鳥聲聲不忍聽長疑汝魄伴寒星欲知此日愁煩意折
取藤花挿膽瓶
　　與鄧起西晦木芝連祝三兒觀雙瀑次韻
剡中自古記名山奇地窮捜雙瀑間萱艸溪邊香碓急明
珠影裏墨池間風來少女寒松立虹字美人落月還道士
丹丘今過此悔教波路十年艱(瀑布下爲/噴珠池)
元嘉李信架茅亭圖志於今墨尚青甕裏名花皆是藥經
中道藏只言星鞠猴長嘯歸烟霧木客深秋話廢興閣道
三間成道院與若長夜枕流聽
　　王仲撝侍御過龍虎山艸堂
十年有五驚彈指又復煩君入剡中斜日蜂喧蕎麥路㫁
雲犬吠瀑花東相看鬚髩都成雪豈料乾坤尙在籠應是
未還車馬債枉教南北徧游蹤(丁亥歲仲/撝過剡中)
剡湖豈是乏茅蓬那得君來住此中百卷緯書眞絶學干
秋國史附江東古松流水宵移算紅藥青􁂻曉負籠方伎
儒林慿值置誰知世外有行蹤(緯書三史皆余所著/仲撝欲居剡共學)
　　麂鳴
吾處荒山間數里無鄰舍二更風雨起高岡麂來下初聞
老人欬再聞新鬼罵艸堂四五人搖手戒言語寂然萬籟
中鳴聲愈悲咜倀鬼與䘮􁁬人言此物借行嘗似人立首
或穿瓶罅我未嘗見之不敢明其假蕭騷無與娱此聲固
閒睱人間多忌諱兒女易驚怕愼勿出山去與我庚長夜
　　智果寺松
天下之松何處奇上虞智果寺第一十里望之已嵳峩一
片黒雲遮白日伸手爲股屈手勾勾三股四圍數七老幹
突兀撑晴空羣枝葢藏不聽出枝不成枝太古藤枝枝垂
地餘百尺何年龍蛇來鬪死豈有好手相盤結雷疲風休
雲雨寂小者笙簧大者瑟游人姓氏鑿頑皮百年巳上猶
未失吾昔兒時曾來此此時見聞只篷篳寧謂茫茫禹跡
間便無奇材與此匹邇來出入多名山頗向寒巖畱甲乙
紛紛匠石枉死餘霧絡氷纏野火嫉托身木客數百年夜
月流光巳欲漆千年只有育王松不隨典午國運畢大休
猶有曇洗樹簡寂曾煩子由筆扳條吾亦摩娑久較之于
此眞弟姪數年以來數度看恨無徤筆能稱述可怪多少
齷齪徒天目黃山誇異質瓦盆堆放艸花伍眼孔不殊於
蟣蝨此松落落固難合試攷圖經尙遺佚
　　何伯興雨中至龍虎山見贈次韻
凄風苦雨郭門東何事煩君入剡中歲晚梅花方爛熳老
年詩句墮空濛不知誰啓雙烏石(剡中有/烏石門)亦有橫飛兩白
龍(東坡廬山開元寺詩飛出兩白/龍言瀑布也敝山亦有雙瀑)只算尋山來到此豈辭
一夜寄鵝籠
　　歲盡出龍虎山
辛辛苦苦一茅堂誰料遷移又不常虀甕鯉魚稍數尺熬
盤螻蟻脚千忙梅花送我斜陽下瀑布畱人道路傍滿目
凄凉風景處三年賴此不凄凉
亂石圍墻亂艸紛一庵只當一孤墳焦芽生意人間世漆
火光明太古文日下老狐來乞食天寒怪鳥哭離羣安居
亦謂應偷得豈意猶煩别暮雲
　　答何令見訊(以下壬寅)
五十棲遲一老生殘書破硯日縱橫深山雪合無人跡終
夜風來只虎聲賣藥脩琴纔入市談僧算客與同盟豈期
好事如明府累向人前舉姓名
　　壬寅元夕同澤望道傳萬貞一芝源二兒至郭姥廟
　　次去年韻
元宵又巳歷茲辰寂莫村居及市塵聊向村伶陳口號共
隨古廟看遊人兩京舊事三生夢一鉢空山再世身猶喜
年年同萬子瓦盆濁酒歷田唇
　　書貽孫女迎
鸎舌初調學話新牽衣索抱喚頻頻七年阿壽無踪跡見
汝睂頭又一伸
睂清目秀齒排匀掌上明珠價自珍老子寄身爲道士女
孫端合魏夫人(元遺山貽第三女詩有/他年眞作魏夫人句)
　　壬寅二月中遇火次陶韻
長松縳茅宇亂石開南軒夜半有明燭停午無烟燔三載
钁頭滑花藥滿春前坎止復流行心跡異方圓年荒避盗
賊舊居姑且還春風吹野火紅𦦨漲遙天新詩焦泥壁老
樹天長年頺垣寒瀑響土銼月中閒遂令長往計牢落難
貞堅故書岀燄中葉葉如荷田惜此復幸此不廢食與眠
吾嘗訾遺山賣書乃買園
　　五月復遇火
局促返舊居鷄犬共一軒縮頭床下雨眯眼竈中燔南風
恠事發正當子夜前排墻得生命再拜告九圓臣年巳五
十否極不終還發言多冐人舉足輙違天半生濱十死兩
火際一年莫言茅屋陋賓客非等閒鬼目不相瞷而遜華
堂堅其理不可解辨說空田田昨者劉伯繩爲我不安眠
僕本方外人豈終􁀇丘園
　　癸卯元夕遲萬貞一不至次去年韻(以下癸卯)
兩年萬子共燈辰(辛丑壬寅兩元夕/貞一皆在余舍)今日遙瞻陌上塵不
惜繁華委逝水偏憐突兀有斯人小兒街鼓時千點三女
(山/名)雲鬟或半身總使凄凉也記取殆畱佳話與閒唇
　　自梅花閣遷水生艸堂次韻
稽山鏡水未埋身又聚清江藕葉新水郭鐘聲嘗數點夜
牕燈火話三人生憎阮籍何多哭不與寒猿共耐貧莫恠
放言驚世俗把茅萬壑久無鄰
　　病瘧
焦原雪窖間更飜遂晝夜試問病緣起龍風牽屋架㝠行
觸風雨寒水滴營罅憶昔巳卯歲此病經冬夏長生(周廷)
(祚)厦屋中隂氣拂杯􁍟再發拂水堂(錢牧齋)三發奔牛􁆡
剪燭仲馭(周鑣)齋四發忽放赦國門盛文酒尫然閉僧舍
朗三(梅朗中)及睂生(沈壽民)浸晨必慰藉宻之(方以智)診
尺脉好奇從肘下子遠(吳道凝)截瘧丸痿頓增吐瀉文虎
(陸符)黃雞方骨鯁終難化我容(周鎔)美羊肉崑銅(沈士柱)
言甘蔗霍起會有時初不因針灸今者病重來廿年等箭
射殷勤念好友一一見凋謝
八月初八日我生是半夜長大從塲屋時文相牽架槐花
逐隊忙何異蟻行罅金陵及易水發轅當初夏所以遇是
日未嘗覆一􁍟廿年烹牛車遂不歷堰􁆡弄水亂石溪是
日始天赦今年計是日瘧鬼當浸舍亦謂白版床羊裘足
慿藉豈意五更初驚䰟久乃下澤望竟辭世雞聲千里瀉
是日吾之生是日子之化便欲仇是日老景無味蔗海內
稱三黃遡風亦親炙掘强汙險中時人避彈射碩果繫不
食誰謂望秋謝
　　寄友人
書來相訂讀書期不是吾儕太好奇三代之治眞可復七
篇以外豈無爲雖然鼠穴車輪礙肻放高簷帽樣卑一個
乾坤雙着脚風風雨雨不能吹
　　老母七十壽辰
霜雪消磨四十年眼前無物不凄然盛衰變故更千輩城
市山林亦累遷白首有兒仍向學浙河此母尚安全(去年/魏忠)
(節公夫/人巳逝)人間餘事空無有一卷金剛文字禪
應知氣運關天下不在衰宗門戸邉爲痛名儒離膝下(八/月)
(方有澤/望之變)且憐賀客减當年錦屏玉軸書官爵紫綬金魚列
象賢共識前朝老母在無煩餘事亦流傳
吾悔集卷之一　南雷續文案
　　　　　　　　　　　　　　　　　　男百藥較
　　先妣姚太夫人事畧
先妣姚太夫人生于萬曆甲午十二月初二日卒于康熙
庚申正月初十日享年八十有七十六歲而歸吾忠端公
天啓元年敕封孺人四年以御史覃恩再封孺人崇禎元
年誥封淑人十七年進封太夫人生五子長卽不孝宗羲
次宗炎次宗㑹次宗轅次宗彝太夫人姓姚氏太僕寺卿
翔鳳之從孫女父諱克俊字順宇鄕飮大賔母徐氏世居
上虞之渣湖來歸時曾王父贈公曾王母章太淑人皆在
堂三世同居內外數十人而太夫人長羣婦承巾奉箒羣
婦皆視一十六歲女子爲進退贈公治家嚴肅羣婦時有
譙讓而獨賢太夫人曰新婦大家氣度無儒酸農瑣之態
他日定爲貴人顧我不及見矣丁巳先公授寧國府推官
太夫人在寧國五年署中落然不聞人聲始入後出中間
不識司李廳屏癸亥入京師是時逆奄竊政黨論方興楊
左諸公多夜過邸寓議論時事燭累見跋僮婢頭觸屏風
而太夫人管勾茶鐺酒罍無失候魏忠節見過尤數毎過
必以小人隂謀相告形之歎息忠節去太夫人迎謂曰得
無又有歎息事耶乙丑出都門明年而難作先公𬒳逮太
夫人毎夜向北辰而拜祈聲酸苦丙漏將盡聞者無不欲
泣先公遺命五子撫之群妾嫁之苟風波麤定不失爲黃
竹農家太夫人不忍嫁群妾皆聽其母家迎去毎哭先公
至于暈絕不孝苦相勸解太夫人曰汝欲解我第無忘大
父拈壁書耳葢大父以羲頑鈍於羲岀入之處大書爾忘
勾踐殺爾父乎八字楬之於壁羲受敎痛哭太夫人哭乃
止天子旣誅逆奄哀憐忠死之家副笄狄衣加換三品一
時名公鉅卿皆就拜謁問起居步幛棖臬之間天下想望
風烈太夫人初不以此自異奉事兩人寢門竈下煩辱之
任加於娣姒一等王父病革太夫人不煩諸父命羲出營
棺木得美櫝王父見之而喜謂太夫人曰吾有三子在而
窀穸之事惟一婦是辦汝後必有達者王母之沒適舉債
六十金太夫人盡出以供䘮事或言之急而舉債舉債而
不以應急可乎太夫人曰更無有急於䘮事者也先公弟
三人子五人王父以先公無私積將分財爲八各授之王
父䘮後諸父爲政曰孫不得與子同盈縮也於是五人受
四分之一太夫人訓諸子曰汝曹能讀父書先業有無不
足計也崇禎末宗羲宗炎宗㑹頗有時譽宗轅亦習科舉
顧功名可以戾契致太夫人憂思稍解乃未幾而黨禍復
興阮大鋮招搖白下儀部周仲馭岀南都防亂揭集諸名
士以攻之而以顧杲宗羲爲揭首次桐城左國棅宣城沈
壽民大鋮得志修報復旣曲殺仲馭左沈皆變姓名去遂
批徐署丞疏逮杲及羲弘光遜位不及於難驚魂未定而
四方兵起乙酉奉太夫人徙中村丙戍徙化安山丙舍丁
亥返故居巳丑山中亂徙邑城明年返故居丙申山中又
亂徙半霖其秋返故居巳亥海上亂防海之師望門而食
徙三溪口明年冬返故居甲寅群盗滿山徙海濵之第四
門乙卯後五月始返三十年之中流離轉徙矻矻靡有定
居其間與村郊之婦女持槖束縕而立塵起疾呼以遁須
臾之命者又不知凡幾自乙卯以來風鶴稍息太夫人早
起日誦金剛經一卷誦畢置曾孫小孩於膝口授唐詩絕
句一二首暇則述閭閻碎事勾女孫輩一笑方謂此樂可
常豈知安居數年亦爲造化之所吝耶古來章妻滂母受
禍不過一時而太夫人始遭東林黨禍繼之以復社黨錮
又繼之以亂亡捕獄則操兵到門避㓂則連繩貫掌覆巢
之後復遇覆巢辛苦再立之戸牖頻經風雨一生與艱危
終始卽古來之節婦賢母著名不過一節而太夫人上書
代死似忠愍之夫人膝下皆爲名士舉觴賜子似伯仁之
母執經講舍諸生先起居太母似忠介之母九十萱親養
堂束帛又似依齋之母隨舉一節皆應史法太夫人兼之
葢天不以尋常婦女之境遇處太夫人太夫人亦遂破荒
於婦道母道之變局故五十稱壽祥光遍於帷帳一年廬
墓丼露䧏於靑松豈非天也不孝宗羲娶葉氏陜西按察
使憲祖之女宗炎娶徐氏叙州知府某之孫女繼馮氏宗
㑹娶梁氏總戎某之女繼劉氏貢生應期之女宗轅娶宋
氏連山知縣德洪之女宗􁂜娶姚氏孫男十四人百藥敎
榖百行正誼敎起百祿百家百乘敎畱百儀百法百度百
城百易孫女八人曾孫十七人毎當太夫人夀辰海內鉅
公多有傑作以表徽音蕺山劉夫子徐忠襄施忠介相國
瞿稼軒朱文肅孫碩膚中丞方孩未陳于庭儀部周仲馭
徵君沈睂生蘇武子陳定生其著也數十年以來不特先
友巳盡卽不孝知交亦且零落淪謝立言君子唯考信前
言銘此幽石知羲說之不妄也
　　靑詞
人窮反本疾痛則必呼天情至無文慈悲自能救苦伏念
先母太夫人二十三而爲命婦三十三而稱未亡五載宛
陵不聞聲於衙舍兩年都下長啜泣於封章逮夫李固名
掛飛章范滂身橫獄戸太夫人哀祈宛轉慘此夕之孤星
行哭悽愴距黃泉之一線毀巢破邪之下女嫁男婚追賍
沒產之餘養生送死心力俱盡淚痕未乾二十年黨錮之
門庭風波無巳四十載流離於道路䘮亂孔多七婦皆亡
五子維二皇天后土鍳此靑燈敝帷之心枯栢寒松兀然
天崩地裂之日壽登九十上帝不錫以三齡年倍四三先
公只得其一半相依母子永隔幽明痛割何言請求無路
家禮不作佛事尙似未經痛癢之言吾母日誦金刚豈敢
遽改萱親之道禱安螺鈸白沙禀之北堂常念光明和靖
豈非儒者爰集勝侶用翻龍藏淸𣑽悠長儼慈音之在邇
瑞容端好望鳩杖兮來臨固知散花之魂定行皎月之路
生前荼苦已滅於電光至性霜寒不隨乎薪盡
　　萬里尋兄記
羲六世祖小雷府君諱璽字廷璽兄弟六人長伯震啇於
外踰十年不歸府君䰟祈夢請卜之瓊茅蚌殻之間茫然
不得影響作而曰吾兄不過在域內吾兄可至吾何獨不
可至乎躡屩出門鄕黨阻之曰汝不知兄之所止東西南
北從何處尋起府君曰吾兄啇也啇之所在必通都大邑
吾盡歷通都大邑必得兄矣于是裂𥿄數千繕寫其兄里
系年貌爲零丁所過之處輙榜之宮觀街市間冀兄或見
之卽兄不見而知兄者或見之也經行萬里三山獠洞八
角蠻陬踪跡殆徧卒無所遇府君禱之衡山夢有人誦沉
綿盗賊際狼狽江漢行者覺而以爲不祥遇士人占之問
君何所求府君曰吾爲尋兄至此士人曰此杜少陵舂陵
行中句也舂陵今之道州君入道州定知消息府君遂至
道州徬徨訪問音塵不接一日奏厠置傘路旁伯震過之
見傘而心動曰此吾鄕之傘也循其柄而視之有字一行
曰姚江黃廷璽伯震方驚駭未决府君出而相視若夢寐
慟哭失聲道路觀者亦嘆息泣下時伯震巳有田園妻子
於道州府君卒挽之而歸楚人高其義稱伯震爲黃來稱
府君爲小來望其復來也府君因其聲轉之别號爲小雷
云事在宣宗之世三楊當國朝廷人物固多光明俊偉而
草野之中猶能敦朴愷悌識道理賤誇詐相沿成俗若府
君者雖不可以時代爲限然非盛時風俗之美亦不能卓
絕如此也獨怪爲人子而所遭不幸間關踣頓求父求母
者簡䇿不絕書爲人弟而求兄者無聞焉豈世無其事歟
抑有其事而紀載者忽之歟江河日下兄弟之情日淺宴
安茶粥茵草薰蒸以路人之愛惡愛惡其兄且不可心則
夫棄捐頭髓不避驚濤峻坂之險者較之求父求母者不
更難耶羲叙府君之事不禁涕泗之橫流葢傷時也
　　至孫郞埠山菴
輕雲和日閠中秋病起聊從山院遊板屋未名猶待我鼇
峯有記至今畱山僧能辦蹲鴟飯老子且聽磨斧頭便與
樵人争路下前村暮色巳橫兠(磨斧頭/鳥聲也)
　　外舅廣西按察使六桐葉公改葬墓誌銘
公諱憲祖字美度別號六桐姓葉氏宋石林先生夢得之
後也遷於餘姚明洪永間有原善者官刑科給事中以言
事死數傳至嘉靖戊戍進士工部郞中諱選公之祖也嘉
靖乙丑進士知廬州府諱逢春公之父也母吳氏贈㳟人
公生而頴異未冠廬州卽使之入太學爲司成趙文毅鄧
文潔所知毎試輒居老生先輩之右皆以年少歉之及視
其文莫不䧏心舉萬曆甲午鄕試九偕計吏登巳未進士
第授新㑹知縣爲治有聲考上上注擬臺省逆奄以公爲
先忠端姻婭改大理寺評事遷工部虞衡司主事管寳源
局時大工興用錢不貲公供應無缺乏叙殿工隨例加級
公寓一條衚衕逆奄建祠適與之隣衆議屬公監工公徙
寓避之巳又建祠臨長安街公笑謂同官曰此天子走辟
雍道也土偶豈能起立乎逆奄聞之大怒吾乃爲郞所諧
坐借大工銀市銅削籍崇禎庚午起補南京刑部主事出
守順慶擢辰沅備兵副使轉四川叅政分守建昌公駈車
九折駭浪洞庭浩然倦遊方請告而改廣西按察使葢銓
部同官自相叅差以公有所去處其間議之夫士大夫辭
位而去古之所歎息者也反以爲罪何古今人之不相及
也公歸五年而卒辛巳八月六日也年七十六公爲人浩
浩落落若無可否人世機智之事有生不識故其設施因
任自然新㑹海盜出沒吏胥爲之耳目盜魁梁阿德名掛
墻壁者十餘年矣公竟得之工部解餉寧遠同舍郞賣公
避去然終踰絕險不廢國事是時錢局所交皆中人細士
公於其間不爲翕翕熱亦不爲崖異和光同塵不損名節
順慶放情山水與民休息然奸人挺險干戈所不能致者
公以一𥿄束身圜土人服其信也湖南苗畔服不常公厲
鎮筸之兵以待不虞終公之任苗三入犯皆有俘級最後
古沖之㨗總督朱衡岳第其功上之公不用機智其成就
亦卓卓如此公與孫月峯同爲古文詞月峯意在精鍊其
師法者爲劉子威高文襄當國以古文挽震川入太僕挽
廬州入郞官廬州意在謹嚴其師法者爲王槐野公承父
友之習稍變之爲弇州大函議論不甚相遠余在公貳室
數與公争論謂文章當法大家餘子無所取長公不以爲
然姑取八家文集評之多施橫筆曰八家之文未便直接
秦漢及公赴蜀途中寄余二律猶是惓惓葢公不自以名
家忽後進之言也公之至處自在塡詞一時玉茗太乙人
所膾炙而粉筐黛器高張絕絃其佳者亦是捜牢元人成
句公古淡本色街談巷語亦化神奇得元人之髓如鸞箆
借賈島以發舒二十餘年公車之苦固有明第一手矣吳
石渠袁令昭詞家名手石渠院本求公詆訶然後敢出令
昭則槲園弟子也(槲園公塡/詞别號)花晨月夕徵歌按拍一詞脫
稿卽令伶人習之刻日呈伎使人猶見唐宋士大夫之風
流也公歸心佛乘愽覽内典時師撰述拈卷卽辨其優劣
而尤契湛然澄密雲悟東浙宗風之盛海門導其源公吹
波助瀾不遺餘力密雲徘徊越中山水思興名刹公集宰
官經營始得從事于天童其後公訪密雲登舟疾作密雲
夢伽籃交代覺而曰六桐居士其來乎急使人止之中途
公返而疾愈此余之所親見者也娶邵氏贈恭人僉事夢
弼之女繼梁氏封㳟人叅將仲海之女子四人崧年岱華
滋衡任皆諸生女三人黃某鄒光繩陳相周其婿也孫男
五人汶渭晟志矩廩生旦貢生孫女幾人諸孤以公卒之
年十一月塟邑西蟠龍山施忠介題主余祀后土逮庚寅
遷塟邑東之西黃浦余送塟河滸而忠介巳死國難矣又
三十年故老且盡公之孫存者止汶旦兩人言行殆將冺
滅余旣以其詩選入姚江逸詩又憶其大畧而誌之旦有
時名學古文庻幾可以不墜也銘曰
姚江之文盛於明初庸菴攷古力學著書奮筆揚文岀其
土苴科舉旣盛大雅不作天地英華歸之糟粕諸爕張元
時所酙酌公與月峯抗志稽古各承家學重規疊矩公如
長江孫如深塢自公云亡毎况愈下諸張時文啞鐘不打
何况古文尙俟來者
　　汪魏美先生墓誌銘
汪魏美之卒徐蘭生屬余誌銘曰吾當先之以狀也荏苒
十六年狀不可得頃見蘭生十哀詩畧具魏美事實又見
金道隱汪孝廉傳因採兩家之言而誌之以覆蘭生使授
其子魏美諱渢新安人徙于錢塘祖父某父某妣某氏魏
美孤貧力學舉崇禎巳卯鄕薦乙酉兵亂奉母入天台海
上師起群盜滿山始返錢塘僑寓北廓室如懸磬處之憺
如當是時湖上有三高士之名皆孝廉之不赴公車者魏
美其一焉當事亦甚重之監司盧公尤下士一日値魏美
於僧舍問汪孝廉何在魏美應曰適在此今巳去矣盧公
然之不知應者之卽魏美也盧公遣人通殷勤於三高士
者置酒湖船以世外之禮相見其二人幅巾抗禮盧公相
得甚歡唯魏美不至爲恨事巳知其在孤山放船就之魏
美終排墻遁去魏美不入城市不設伴侶始在孤山尋遷
大慈菴又遷寶石院匡林布被之外殘書數卷鎖門而出
或返或不返莫可踪跡相遇好友飮酒一斗不醉氣象蕭
灑塵事了不關懷然夜觀乾象晝習壬遁知其耿耿者猶
未下也余丁酉遇之孤山頗􁅳龍溪調息之法各賦三詩
契勘戊戍三宜盂設供同坐葛仙祠巳亥二月望笑魯菴
中坐月至三更是夜寒甚菴中止有一被余與魏美兩背
相摩得少煖氣明日余入雲居訪仁菴魏美矢不入城至
淸波門別去從此不復相値有傳其在洞庭山者乙巳七
月三十日終於寶石僧舍年四十八臨殁悉舉書卷焚之
詩文無一存者妻某氏子㰈嘗思宋之遺民謝翶吳思齊
方鳳龔開鄭思肖爲最著方吳皆有家室翶亦晚娶劉氏
開至貧畵馬有子同居唯思肖孑然一身乞食僧廚魏美
妻死不更娶有子托于弟行事往往與思肖相類遺民之
中又爲其所甚難者道隱言盡大地人未有死者七趣三
世如旋火輪皆熾然而生求不生者了不可得君卽不壽
何患不仙要以所苦不得無身則竢君仙後尙當與予求
必死之道此言魏美調息長生之非也道隱之所謂熾然
而生者卽輪廻之說所謂必死之道卽安身立命于死了
燒了之說也而余之論生死正是相反天地生氣流行人
以富貴利達愛惡攻取之心熾然而死之輪廻顚倒死氣
所成魏美之志如食金剛終竟不銷此不銷者不可得死
忠孝至性與天地無窮寧向尸居餘氣同受輪廻乎道隱
視此與萬起萬滅之交感一類㫁絕其種子則乾坤或幾
乎息矣銘曰
學問之道在乎立志凡可奪者皆原於僞桑海之交士多
標致撃竹西臺沉函古寺年書甲子手持應器物換星移
不堪憔悴水落石出風節委地侃侃魏美之死靡二何意
百鳥乃見孤騺死而不亡惟此生氣
　　陳定生先生墓誌銘
甚哉小人之愚也小人之仇君子必指之爲朋黨大書深
刻列其姓名將使後世之人同心疾之也然蔡京立元祐
姦黨碑而三百九人者後人各爲之列傳韓侂胄立慶曆
黨人碑而劉後溪遂以慶曆黨人之名名游監簿之墓黨
人之家亦各以其名名其門第原小人之心固謂被是名
者不勝其辱矣孰知適以榮之耶天啓間逆奄竊國是時
有百官圖邪黨錄天鍳錄同志錄點將錄依之以盡殺朝
廷之士所謂東林黨人也其間侍從之臣楊左以外宜興
少保陳公爲之魁崇禎末阮大鋮作蝗蝻錄以復社名士
塡之謂是東林後勁欲依之以盡殺天下之淸流其間定
生先生爲之魁按元祐黨人唯司馬光司馬康范純仁范
正平呂公著呂希仁父子名在黨籍而先生之父子實似
之訖今四十年貞元朝士無多劫塵泠落　天子開明史
局根括天下藏書於是東林黨籍稍稍復出而先生父子
皎然與日月争光可不謂之榮耶先生諱貞慧字定生陳
氏爲止齋之後由永嘉徙宜興遂爲望族曾祖諱憲章祖
諱一經皆贈左都御史父諱于庭仕至左都御史贈少保
母張氏贈夫人生母湯孺人少保四子長貞貽有文名而
天次貞𥙿天啓甲子舉人次貞逹戸部主事左遷順天知
事國變死節季卽先生也先生幼而奇傑少保䘮其才子
居恒鬱鬱不樂顧先生在側曰賴有此耳弱冠補弟子員
廪於學宮侍少保宦遊南北凡朝政之缺失君子小人之
消長口談筆記皆出經生聞見之外居家孝謹庭闈之内
無疾言遽色念長兄之才恐其遂至淪沒因梓行其書少
保沒同邑故相以生前睚眦修怨其孤有取子毀室之虞
先生搘定良苦故相知其不可以力屈也好言慰藉之先
生落落如故時周仲馭沈睂生讀書勾曲先生與吳次尾
讀書亳村皆好佐王之學獨持淸議裁量公卿天下望之
如鏌鋣出匣當是時烏程執政八年以禁錮東林爲事淄
川韓城承其衣鉢東林雖時出彈射有勝有不勝而終不
能覆妖鳥之巢以得志于時漳海在獄利害尤急三吳君
子間出奇計謂不如援彼黨一人以爲兩家騎郵庻放東
林出一頭地僉諧故相而故相所最嫟者爲阮大鋮大鋮
亦從吳中呫囁耳語曰苟使大鋮得改事諸君所謂生死
而骨肉也溺灰陽熖置酒高㑹南中之士入其牢籠者强
半吳中諸公恐仲馭未之許也邀之半道會于虎丘天如
來之以謀告仲馭持論不下(此仲馭親爲余言/今人恐無知者)㑹睂生保
舉入京劾楊武陵并及大鋮妄畫條陳鼓煽豐芭大鉞始
阻䘮先生與次尾因草畱都防亂揭顧子方曰大鋮者吾
祖之罪人也吾當爲揭首其次則天啓忠臣之家故余與
左魏繼之一時勝流咸列其姓名大鋮杜門咋舌欲死故
相出山大鋮猶不忘援手故相曰南中議論與吳中駁異
未便可動大鋮曰廢籍馬士英某之化身也其可乎故相
諾之而去崇禎巳卯金陵解試先生次尾舉國門廣業之
社大畧揭中人也岂山張爾公歸德侯朝宗宛上梅朗三
蕪湖沈崑銅如臯冐辟疆及余數人無日不連輿接席酒
酣耳熱多咀嚼大鋮以爲笑樂士英定策大鋮暴起國狗
之瘈無不噬也遂廣揭中姓名以造蝗蝻錄思一網殺之
仲馭下獄死睂生次尾崑銅皆亡命余與子方從徐署丞
疏逮問而先生亦爲校尉縛至鎭撫事雖解巳濵十死矣
若是乎弘光南渡止結得畱都防亂揭一案也國亡之後
殘山剰水無不戚戚可念埋身土室不入城市者十餘年
先生卽甚貧乎而遺民故老時時猶向陽羨山中一問生
死流連痛飮驚離吊往恍然如月泉吟社也所著有皇明
語林山陽錄雪岑集交遊錄秋園雜佩八大家文選若干
卷生于萬曆甲辰十二月九日卒于順治丙申五月十九
日年五十三配湯孺人左都御史湯公兆京女子男五人
長維崧翰林院檢討次維嵋庠生次維岳太學生次宗石
黎城縣丞次維岡女二人吳璟吳全昌其婿也孫男四人
履端履慶　瀍孫女十一人維崧以先生卒後六年十一
月葬于亳村新阡又後十有八年從京師函幣寄余求銘
幽石維崧以博學宏儒徴入史局天下方藉以發潛德之
幽光而况於其先公乎乃不憚數千里之遠下訊草野其
亦司馬子長徵於夏無且之意歟銘曰
嗚呼是爲弘光黨人之墓佞臣過之尙避其風雨
　　答萬季野䘮禮雜問
　衰裳之制儀禮云衽二尺有五寸註疏以衽爲掩裳上
　際在腰兩旁後人俱因之惟王廷相始以衽爲衣襟今
　將從之夫子以爲何如
鄭賈之說取布三尺五寸上下各畱一尺一尺之外上於
左旁裁入六寸下於右旁裁入六寸便於盡處相望斜裁
如是則用布三尺五寸得兩條衽各長二尺五寸廣頭向
上狹頭向下綴於衣兩旁狀如燕尾以掩裳旁際此與深
衣之曲裾制雖異而其義則同葢深衣之裳一旁連一旁
不連故曲裾兩條重沓而掩於一旁䘮服前後不連故衽
分綴于兩旁也夫旣同是一物不應在彼爲鉤邉在此爲
衽知彼曲裾之非則知此衽之制未爲得矣且衣旣對衿
則前綴之衰不能居中鄭所謂廣袤當心者亦自牴牾矣
今用布二尺五寸交斜裁之爲二狹頭向上廣頭向下下
辟領五寸綴于衣身之旁上以承領下與衣齊在左者爲
外衽在右者爲內衽此定制也䘮服之制唯黃潤玉爲得
之不始于王浚川耳
　宮室之制先儒謂諸侯以上房分東西卿士以下但有
　東無西唯陳用之謂東西俱有朱子心以爲然而未敢
　决言今將從陳說如何
鄭康成謂天子諸侯有左右房大夫士惟有東房西室陳
用之因鄕飮酒薦脯岀自左房鄕射籩豆出自東房以爲
言左以有右言東以有西則大夫士之房室與天子諸侯
同可知此不足以破鄭說所謂左房者安知其非對右室
而言也所謂東房者安知其非對西室而言也如士冠禮
冠者筵西拜受觶賔東靣答拜註筵西拜南靣拜也賔還
答拜於西序之位此時筵在室戸西當扆之處無西房則
西序與筵相近故容答拜有西房則西序在西房之盡其
去筵也遠矣此猶相距耳若士昏禮舅席在阼西靣姑席
在房戸外之西南靣姑席不設於房戸東者以阼當房戸
之東若設於戸東則在舅之北相背不便醴婦之席在戸
牖間當扆之殷婦東靣拜受贊西階上北靣拜送無西房
則西階與牖相當不碍東靣有西房則贊與婦背靣焉有
背靣不相見而可以爲禮者乎以此推之士未必有西房
也且胤之舞衣大貝鼖鼓在西房兌之戈和之弓垂之竹
矢在東房是天子諸侯之兩房經有明文士旣有西房何
以空設無一事及之耶
　士虞禮其他如饋食註疏謂如特牲饋食之禮今將從
　之
註疏如饋食單以牲體言尸爼用右胖主人爼用左胖敖
繼公言其他謂陳設之位與事神事尸之儀及執事者也
　袝廟鄭註謂旣袝主復返于寢後人多因之而朱子主
　之尤力惟陳用之吳幼淸謂無復返寢之理今將從之
　何如
左傳凡君薨卒哭而袝袝而作主特祀於主烝嘗禘於廟
後儒總縁解此而誤夫言特祀于主似乎主不在廟故有
袝巳復寢之文不知旣巳復寢則烝嘗禘于廟者爲新主
乎爲祖廟乎爲新主新主在寢不當言于廟爲祖廟則四
時常祀不當繫之于此葢袝者旣虞之後埋重于祖廟門
外卽作新主以昭穆之班袝于皇祖廟中各主不動如故
時此時之祭只皇祖新主所謂兩告之也更不及别祖自
此以後小祥大祥禫祭之類皆于祖廟特祭新死者并皇
祖亦不及也烝嘗禘于廟者烝嘗四時吉祭行于廟中亦
不及新死者左氏言此者嫌新主在廟有碍于吉祭也三
年䘮畢親過高祖者當祧于是易檐改塗羣主合食于廟
以次而遷而新主遷居襧廟矣
　曾子問宗子爲殤而死庻子弗爲後也註謂族人以其
　倫序相當者後宗子之父愚謂庻子卽宗子之弟宗子
　死庻子卽爲父後不必爲宗子後嘗有論辨之
䘮服傳曰大宗者收族者也不可以絕故族人以支子後
大宗也此言宗子爲殤而死大宗不可以絕宜若當以族
人支子後之然殤死無爲人父之道故族人支子卽後宗
子之父而殤子不必後矣庻子卽支子也若宗子自有弟
則代爲宗子更不必言
　䘮服記夫之所爲兄弟服妻降一等鄭賈皆不能解昔
　人有以此爲嫂叔服之證者亦頗有理
此句費解由夫之兄弟未明也夫之兄弟服自本宗外有
姊妺之大功有從父姊妹之小功有從祖姊妹之緦有舅
之子緦從母之子緦妻降一等大功降爲小功小功降爲
緦緦降爲無服若據之以爲嫂叔之服則是單有嫂之服
叔而叔之服嫂何不見歟恐不然也
　春秋書仲嬰齊卒公羊謂弟爲兄後卽爲之子故不書
　公孫其于先禰後祖之義亦然此必當時原有其禮故
　公羊爲此說不然弟不可爲兄之子夫人知之而公羊
　敢剏爲此說乎
仲嬰齊公子遂之子公孫歸父之弟歸父無後于魯以嬰
齊爲後理之正也經書公孫嬰齊不一其不爲歸父之子
明矣旣爲父子則不得並稱公孫也卒而書仲者孫以王
父字爲氏故公羊疑之然臧孫問惠伯事諸大夫皆雜然
曰仲氏也此時嬰齊未嘗後歸父巳得名公子遂爲仲氏
可見公子之字卽宗之爲氏不必至孫而後稱也公羊無
乃自相予盾歟
　　謝臯羽年譜遊錄注序
徐野公刻晞髮集且創爲臯羽年譜注其遊錄讀臯羽集
者於是無遺憾矣寓書於余俾序之余於戊寅歲曾注西
臺慟哭記冬靑引此時不過喜其文詞耳然無故而爲之
豈知其遂爲身世之䜟耶今日之序野公書固昔日之書
也而意非昔日之意矣夫文章天地之元氣也元氣之在
平時昆侖旁薄和聲順氣發自廊廟而鬯浹于幽遐無所
見奇逮夫厄運危時天地閉塞元氣鼓盪而出擁勇鬱遏
坌憤激訐而後至文生焉故文章之盛莫盛于亡宋之日
而臯羽其尤也然而世之知之者鮮矣故臯羽身後八十
餘年而張丁始注其慟哭記又三百餘年而野公始爲之
年譜數百年之中知之者不過數人信夫後世子雲之難
也其間尙有疑義欲與野公討論者發陵之事羅雲溪以
爲戊寅周公謹以爲乙酉陶南村巳不能辨其孰是宋景
濂書穆陵遺骼與公謹說合景濓爲元史總裁其世祖本
紀二十一年甲申九月以江南總攝楊輦眞加發宋陵冡
所收金銀寶器修天衣寺此似發後之詔若乙酉方發不
應以未發冡中之物懸空指用冬靑樹引知君種年星在
尾郤與雲溪戊寅相合彭瑋主乙酉遷就以爲寅月公謹
亦主乙酉然言八月發寧理度三陵十一月發徽欽高孝
光五陵未嘗在正月也唯世宗本紀二十二年正月初桑
哥言楊輦眞加云㑹稽有泰寧寺宋毁之以建寧宗等攅
宮宜復爲寺以爲皇上東宮祈壽時寧宗等攅宮巳毀建
寺詳末句似建寺巳成至此請舊額也其亦非正月明矣
景濂之言尙相出入而况彭瑋之武㫁乎西臺慟哭記甲
乙丙三人張　以吳思齊馮桂芳翁衡實之思齊有野祭
詩可據桂芳有墓誌可據衡不知何所據也楊鐵崖作嚴
侶墓誌云宋相文山氏客謝翶奇士也雪夜與之登西臺
絕頂祭酒慟哭以鐵如意擊石復作楚客歌聲振林木人
莫能測其意也則其一人當是嚴侶侶住江干故記言登
岸宿乙家思齊流寓桐廬故記言别甲于江桂芳家睦故
記言與丙獨歸若爲翁衡衡與桂芳俱爲睦人則乙丙皆
當同歸矣以此知丁注背記未爲實也不知野公以爲然
否年譜之學别爲一家李文簡著范韓富歐陽司馬三蘇
六君子年譜後世嗟嘆其博洽然文簡所著皆名位之赫
然者今野公所著捃拾溝渠墻壁之間欲起酸䰟落魄支
撑天地又非文簡之所及矣
　　輪菴禪師語錄序
輪菴禪師爲相國文公之從子中翰啓美先生之次子出
世則爲靈巖退翁之法嗣歲庚申開法于越之能仁寺冬
十月余相見話舊輪菴出其語錄求序余愴然者久之憶
余少受知于文肅庚午與文肅同舟自京口至吳門見余
塲中試卷嗟歎不置遂許以古文名世路有經由登堂信
宿壬午余在都門徐忠襄爲司宼客余爰書急奏時或見
及因得與聞啓美先生漳海獄事甲辰與孫符胥㑹僧寮
慷慨往事相和而歌嗚嗚繼之以泣也余于輪菴家世之
交情如此又憶癸酉三峯開堂于浄慈一時龍象之盛前
此未有蜀人劉道貞新得法馮儼公張秀初江道闇邀余
定交余與宣城沈眉生蕪湖沈崑銅江右劉孝則牽連而
往入室講論語周易鑿空新義石破天驚其後三十有二
年余上靈巖退翁集徐昭法周子潔文孫符鄒文江王雙
白于天山堂縱談者七晝夜余詩誰知此日軍持下盡是
前朝黨錮人記其事也退翁遂屬余作三峯第二碑此後
語錄無不有寄余書札余或見或不及見而退翁惓惓之
意不可忘也余于輪菴師友之交情如此今日追數夢幻
相國中翰旣光芒箕尾孫符墓木亦拱二子負薪丙舍輪
菴又出劉道貞問道續綠閱之所載浄慈同時七十二人
自余以外存者不能二三其餘皆入點鬼簿中卽天山堂
一㑹化爲異物者且半嗟乎無論世出世間一切不可把
玩此吾夫子所以嘆逝者而波斯匿王所以感恒河水也
余與輪菴遭逢患難以野葛爲肴饌輪菴從湯池鐡城中
轉身扶搖而上余皓首龎眉叨叨於過去之間感慨係之
無乃爲輪菴之所笑乎
南雷文案外卷
　　　姚江黄宗羲著
　　錢屺軒先生七十壽序(巳酉)
錢漢臣學爲古文詞其初頃刻數百言無事不欲見之于
文余懼其率也近頗矜愼而文亦波瀾推盪余喜其變也
葢兩年之中而漢臣之學之進如此漢臣年始二十餘此
後寧復可量耶漢臣每見必問作文之法余所批選漢臣
手抄殆將數尺其用志不可謂不篤矣余亦何敢不以聞
於先生長者者不盡之于漢臣然漢臣求之于予不若求
之其家先生之爲愈也所謂古文者非辭翰之所得專也
一規一矩一折一旋天下之至文生焉其又何假于辭翰
乎且人非流俗之人而後其文非流俗之文使廬舎血肉
之氣充滿胸中徒以句字擬其形容𥿄墨有靈不受汝欺
也今先生以貴公子而代父當室所以加禮于三黨者往
往爲人所難非卽其温厚之文乎世人杯酒殷勤索報江
湖先生羣從郡縣相望褁足不往三十年之貧老諸生奉
身若處子非卽其小心之文乎忠介之難幾不能有其百
口先生獨身當之無使滋蔓非卽其放膽之文乎漢臣欽
承庭詔先河後海由是而發爲文章豈復影響勦說者所
可幾及乎故曰不若求之其家先生之爲愈也余甞定有
明一代之文其眞正作家不滿十人將謂此十人之外更
無一篇文字乎不可也故有平昔不以文名而偶見之一
二篇者其文卽作家亦不能過葢其身之所閱歷心目之
所開明各有所至焉而文遂不可掩也然則學文者亦學
其所至而巳矣不能得其所至雖專心致志于作家亦終
成其爲流俗之文耳錢虞山一生訾毀太倉誦法崑山身
後論定余直謂其滿得太倉之分量而止以虞山學力識
見所就非其所欲無他不得其所至者耳是余敎漢臣以
學其家先生者乃學文之篤論也某月某日先生七十誕
辰同人相率爲壽余卽書此言以上先生其有契焉否也
　　壽張奠夫八十序(辛亥)
子劉子講學於證人書院夢奠之後虚其席者將三十年
丁未九月余與姜定庵復爲講會而余不能久住越城念
奠夫從先生遊最久因請之共主敎事奠夫距城二十里
而家每至講期必率先入坐書院以俟諸學人之至未甞
以風雨寒暑衰老一日辭也於今葢五年矣八月十六日
奠夫年登八十余爲同門之友不可以無言或謂五年之
中時風衆勢不聞有所鼓動其故何也余曰此正奠夫之
所不可及耳或疑之曰昔㤗州旴江皆能於立談酬答之
頃使士子感悟涕泣轉其機軸五年汶汶所講何事余曰
嗟乎彼一時也此一時也夫爲洪水猛獸之害者非佛氏
乎自窮禪者有祖師如來之變昔也有體無用爲空寂枯
槁今也有用無體爲機械變詐昔從事於昭昭靈靈謂不
足以治天下國家今從事於閃閃鑠鑠且以之而亂天下
國家故昔之爲佛者非直以佛氏之說爲孔子之說則以
佛在孔子之上是以佛攻儒今之爲佛者必先以闢佛之
說號於天下而後彈駁儒者不遺餘力是假儒以攻儒魑
魅罔兩接蹟駢肩而出没於白晝之下未有甚於斯時者
也人心恒勝於怠先儒以持敬救之彼其言曰是有方所
之學也人情日趨於動先儒以主靜救之彼其言曰此盤
桓於腔子中者也彼以世之好夸也爲直接孔孟先儒不
足法之言以迎之彼以世之不說學也爲窮理之學猶釋
氏敎典之言以迎之古之君子方矻矻挽之以所甚難鑿
礦求金剖石取玉入矍相之圃揚觶而語葢㢙有存者使
有人焉而導之以礦卽金也石卽玉也後生小子曰汨没
於習染之中而忽加之以洙泗之名其爲說淺陋可以無
假於學問奈之何不波蕩而從之故立談酬答之頃而鼔
動者易爲力也奠夫守其師說不爲新奇可喜之論寧使
聽之者嚼蠟無味旅進旅退於鼓動乎何有故曰此奠夫
之所不可及也古今之人同是堯舜同非桀紂周程張朱
象山陽明不可不謂堯舜之徒也世方起而議其學術是
不難非堯舜而是桀紂矣吾欲以同是堯舜同非桀紂望
之斯人且有不可嗟乎張子能以先儒之說鼓動之乎劉
伯繩甞謂余曰士生斯世不求以吾身利天下苟吾身不
爲天下之害斯巳矣三復良友之言余願與奠夫終身誦
之
　　壽李杲堂五十序(辛亥)
余束髪出遊徧交當世之士是時承平日久賢豪侁侁滿
盈江湖莫不危舉藝文共矜華藻塲屋時文之外别有詩
古文修飾卷軸以充羔雁往返皆不寂寞其間爲世所指
名者不下百餘又有鉅公元夫以主盟斯道朝纔脫筆莫
熟人口余時童稚無知便謂古之傳人大抵皆然其後稍
稍讀書見古之所稱能文者左史而下不及數十人頗疑
天之生才古如是其縮今如是其盈邢崇禎丙子丁丑間
吳門行世文集一時㳫出列屋兼輛自非闒茸閭閻之輩
未有不購而觀者洋舶所至或用以填壓空艙外國人輙
兼金易之余竊弄筆墨了然知其可從事也始疑文章如
是而傳何傳之易耶及夫時運而事遷水落石出啟禎一
輩之士老死畧盡而當日所爲之文章人人自謂握靈蛇
之珠抱荆山之玉者竟不異虫讙鳥聒過耳巳冺葢不特
􁄙斯頻頻之黨而所謂鉅公元夫者亦然矣其不隨之爲
滅没者曾異撰之紡綬堂黎遂球之蓮鬚閣艾南英之天
傭子徐世溥之榆溪僅百分中之一二耳曾不三十年而
事巳如此况欲垂之千百世之遠乎然後知古來之不及
數十人者其傳非易事也余久處竆山饑火所驅干渉人
事始知今天下另有一番爲古文詞者聚歛拆洗生吞活
剝大言以爲利祿之媒較之啟禎間卑之又甚矣葢無以
議爲也道不中絕何意數年來甬上諸子皆好古讀書以
經術爲淵源以遷固歐曾爲波瀾其遡而上之於古來數
十人者巳非㫁流絕港矣而吾友杲堂橫厲其間如層崖
束湍翔霆破柱戊申而後毎篇見示吾未甞不駭而喜歎
入骨也夫文章不論何代取而讀之其中另有出色尋常
經營所不到者必傳文也徒工詞語嚼蠟了無餘味者必
不可傳者也昌黎惟陳言之務去士衡怵他人之我先亦
謂學淺意短伸𥿄搖筆定有庸衆人思路共集之處故唯
深湛之思貫穿之學而後可以去之怵之嗚呼非杲堂其
亦焉能使吾駭所未見也今杲堂年纔五十從此主盟吾
道數十年爲鉅公元夫文章之道其有不興起者乎葢不
特曾黎數子僅以一身一集而傳矣
　　陸汝和七十壽序(壬子)
姚江慈水之交有烟火鎭曰藍溪岩巒擁秀水淸冷如明
鏡葢四明之支麓多劉樊故蹟或者遂疑所謂藍橋自有
神仙侶者卽此地也元亡戴九靈與其徒慟哭流連於此
山光水影尚有黯然之色今汝和陸先生居之峩冠方領
翺翔於市人之中莫不指而笑之聚童子數十人研土硃
授三字經千字文以度日市日出逄故人則肘之入舍沽
酒痛飮晶䀋脫粟盡歡而後去酒中亦時時道其生平過
去之事慷慨泣下直欲起九靈而與之爲友也葢先生本
富室板蕩之際曾叅人軍事日在虞淵猶絙藤没水以隨
夸父流離異地嘗見瑞香五色徧滿山谷禽鳥啁哳皆非
人世所有久之隱隱闐闐疑是人聲則水石相搏也徒手
歸來盡喪其田土五載間關成一窶人鄕里小兒窖有餘
粟輙復傲之以所不如吾意先生自悔少年喜事念馬少
遊之言不可再得便當䜟舌終身耳叨叨舉似性豈人殊
先生嘗過錢牧翁牧翁嘆曰東浙固多人物如汝和者魯
人也三吴智巧豈少十倍汝和使之欲事汝和之事則不
能矣於是四方之客過余者亦或過先生以爲舊物其爲
當世所重如此余嘗觀宋時文謝幕府之士身填滄海者
無論矣其散而之四方者亦不負初心皆能潔然以自老
程篁墩甞爲遺民錄記之余與澤望拾遺其後殘編之不
滅没者尚不啻百餘屈指危亡事始一時名存身喪者固
不讓於宋而槪然記甲子蹈東海之人未幾巳懷鉛槧入
貴人之幕矣不然則索遊而伺閽人之顏色者也其逃之
方外者可謂勇矣而撾鼓上堂亦竟忘其始之何以爲是
也自吾友沈徐汪巢數子而外可以登汐社之堂者寥寥
葢不數人先生豈非其一哉有篁墩者起知在所不遺向
使先生而死文謝之幕下烈則烈矣何如以今日之所少
者留之作一榜樣乎雖然自劉樊至今千百餘年國家代
遷陵谷俱變而藍橋之名如故先生亦自其不變者而觀
之將見靑牛白鹿之士攀仙木而拾靑櫺同一旦暮興亡
之感亦可以釋然矣壬子歲除日爲先生七旬誕日二三
知巳登堂爲壽濁酒瓦盆姑以此文代藏鈎之戲
　　壽徐蘭生七十序
白沙子謂名節者道之藩籬也程子亦云東漢之節義一
變至於道葢道之未融謂之名節名節巳融謂之道非有
二也庸人視爲焦原雕虎矯世之具妄人蕩高山廣川使
爲魁陵糞土溝瀆而飾細故以爲名矜非義之義以爲節
是故名節之壞不在庸人而在妄人夫名節非關生死利
害之際不可得見山谷曰平居無以异於俗人臨大節而
不可奪此不俗人也今妄人置大節不論而好短長人之
平居以是而言名節豈名節乎吾友蘭生先生與汪魏美
萬履安巢端明浙中謂之四先生葢皆有大名於時改革
之際皆不赴公車抱道而不仕者也唐人之稱四䕫以才
浙人之稱四先生以節每當有司推選先生不行以危法
相中先生舉所佩帨以示之曰此我磬懸之具也數十年
棲遲困辱壞褐破袍沛然滿篋王覇之畧汨没於柴水塵
土之中曾不知悔而歌聲噭然若出金石嗟乎所謂臨大
節而不可奪者非其人歟當其初聞先生之風者未甞不
嗟嘆百鳥之孤鳯絳雲彩露不犯烟火年運而往世多械
束宇宙可喜可愕之事變化實繁一寒餓無聊賴之老生
浮沉閭里不足芥人耳目後生别出新意平地推瀾方遂
槐黃而議所南之南向日理夏課而飾叚干之踰垣利害
不臨安坐而欲以名節葢過前人是張巳之緦功禁人之
咳嗽也豈通論哉先生之詩長於樂府嘗爲西湖竹枝詞
以寓變衰之感流傳唱和彷彿銕崖北里新聲松隂奕算
談諧間作風流蔭於一座道之融否不可知要不失爲眞
名節也先生之祖受業於先王父太僕公令子子慶見余
余亦以父執自處四世之交徐氏淵源於黃氏者如故而
余以危葉衝風濵於十死其不敢負庭誥者卽是不敢負
交情也不揣鄙言其爲先生之所樂聞矣
　　陳䕫獻五十壽序
今海内皆知甬上精綜六籍翶翔百氏危儒行標淸議一
切誇誕骫骳之習擊去之今世誇誕骩骳之妄人累急甬
上終於不可親而止葢十年以來所稱魯衛之士必在甬
上也嗟乎亦知其所以至此乎始陳子䕫獻與同里十餘
人然約爲友俱務佐王之學以爲文章不本之經術學王
李者爲勦學歐曾者爲鄙理學不本之經術非矜集註爲
秘錄則援作用爲軻傳高張簧舌大抵爲原伯魯地也於
是爲講經會窮搜宋元來之傳註得百數十家分頭誦習
毎月二會各取其長以相會通數年之間畢易詩三禮方
會之初立聞見之徒更口靳故鴟鼓害翼犬呀毒啄會者
不懈益䖍里中有以罵坐自喜勝流多爲所絀間出違言
力不及十年而能轉浙河東黃茅白葦之風槩使之通經
學古浙河東豈少富貴如麻竹者皆俯首帖帖而不敢與
爭是無所附麗之效也方今天下多事不可無䕫獻䕫獻
亦安能悠悠於薖軸乎恐不免耳安石之言將無同
　　仇公路先生八十壽序
余友石濤滄柱之家先生歲戊午爲八旬兩兄謁文於余
以爲壽其誕辰在五月余留省下不得登堂修敬秋七月
石濤書先生之言行來先生少受知於學使鄒嘉生黎博
庵有聲於塲屋甲申以後罷科舉不赴幅巾野服巍然爲
鄉黨祭酒衣冠廣席必援前言往行以助談柄大略不以
科目官職世家定榮悴盛衰先生之論未嘗同於俗人也
三十年以來後生欲聞隆萬間人物風俗學問不可復得
猶幸先生張此聞兄之路石濤滄柱承順嚴訓服食古聖
人之道晝夜淬礪聲譽殷然爲江湖聞人而滄柱爲當今
選家第一通都大邑窮卿村校皆家有其書先生不以爲
喜嘗曰人心至靈無微不燭若或駕虛鶩僞盗竊名譽卽
爲得罪名敎夫石濤滄柱所謂道弸於中而襮之以藝者
也先生尚不欲具名過如此因念昔日交游之爲選家者
呉門則張天如楊維斗許孟宏江上則吳次尾劉伯宗武
林前則嚴叩持聞子將後則張天生金沙則周介生江右
則艾千子張爾公閩則余𢋫之陳道掌一時爲天下所宗
幾於三君八俊其他傭食於坊社者葢以百計不過爝火
螢光之自爲滅没而巳諸君唯介生爲黨人所錮或以節
義或以著述持淸議而廣聲氣期之後世雖有著有不著
要不可謂純盗虛聲者也然推其所以成就顧不在區區
時文之美惡耳千子以時文爲不朽之具震而矜之爲有
識者所笑方今滄柱之名不下於余所稱引諸君亦以湛
心經術墨守庭誥故文章風韻主盟於當世而無愧不然
今之傭食於坊社者卽昔之傭食於坊社者也徒欲譸張
弔詭於其間拾千子之餘唾寧知經史子集之外又有一
種東鄕𥿄尾之學哉此卽先生所謂盗竊虚名得罪名敎
者也唐宋以詩賦取士其時甲賦律詩當不減近日時文
之汗牛充棟今巳化爲野馬塵埃不知焉往夫時文亦若
是而巳矣然頗疑其久而不變古今制度云爲未有經五
百年者自宋神宗罷詩賦帖經墨義以後一意時文卽稍
有變更旋復如故於今葢六百一十餘年矣未有如是其
力之徤也乃先生不赴塲屋不出三十餘年而時文頗爲
黄金所絀坊社卽極力以張之顧有所不能使先生再觀
數十年時文能保其復徤乎然後知子子呫呫以爲不朽
者卽盗竊名譽亦不可得也
　　張母李夫人六十壽序(辛亥)
應酬之文知文者所不爲也頌禱之詞此應酬之尤者然
震川於壽序雖置之外集而竟不能廢者何也顧壽序如
震川而可以應酬目之乎余文豈敢望震川而不欲爲應
酬之文年來刻啟徵文塡門排戸不異零丁榜道余未甞
應之一二其學之友松欣栢悅豈得無情一年之中壽序
恒居二三葢卽籍以序交情論學術與今所應徵啟文詞
不類苟非吾共學之友顧何當於華堂之黼黻而命之乎
辛亥四月二十六日靈寳使君夫人六十誕辰吾黨以其
文見屬夫人爲吾友張壁薦之母陳介眉妹氏之姑又不
可以辭也甞觀古今學術不能無異同然未有舍體而言
用者所謂體者理也宋儒竆理之學可謂密矣姚江尚疑
其在物爲支離而歸之未發之知以爲宗旨文定公淵源
於羅整菴與姚江議論不合其學在有明爲别泒而其議
論以靜虛爲本事物未交收歛至密求放心之說雖濂洛
不能易也姚江未嘗言用而其事業非捧土揭木者之所
能爲文定公未嘗言用而鍳逹治體事該軍國靑史不可
没也棒喝交馳飛箝雜出於是天時人事相趨而求所謂
爲用居其位者以不任事爲明哲以關通苞苴爲經濟其
屈曲于成敗之間以寓㨗丸不濡手之能者則世方視其
進退以爲天下之安危而江湖熟軟之士亦且大言撼貴
人之門徒手搏食以爲智嗟乎此固履狶竊鈎之常習一
開之市莫不皆然本無所爲學術行之旣熟遂取而緣飾
之以爲後世之名是故昔之講學者其言如是其行未必
如是其心畏今之講學者其行如是而後其言如是其心
無忌憚無體有用之言其禍若是之烈也文定公以來今
且五世使君吏治飾以經術夫人閫德煒於彤管而三子
親師取友文譽沛然文定公之澤葢方張而未艾也吾聞
文定公母夫人年九十餘文定公宦轍所至必御板輿以
往壽觴舉慈顔和壁薦能世其學以變今之習則所以壽
夫人者亦猶之昔日矣
　　范母李太夫人七旬壽序(壬子)
范國雯至自京師値其■母李太夫人七旬誕辰三月初
七日同學諸子修登堂之禮命余以文先之余曰吾聞昔
之求文者齎貨幣貰舟車必至舘閣得之以爲親榮舘閣
者文章之囿也今豈無以文載道足以希前古而聳後學
者乎國雯居京師兩載以國雯之聲名爲公卿所倒屣何
難得之卽不然京師者天下之才藪也文士馳騖談藝揚
聲者多於管絃嘔啞國雯遍交其人豈無斐然懷作述之
思者乎國雯忻然曰上之吾不聞下之吾未見也夫文章
之權自宋元以來盡歸舘閣其僻固而狹陋者散在江湖
明初舘閣之體趨於枯淡然體裁不失天下猶莫之不宗
成弘之後散而之於縉紳各撡其權而舘閣姈爲空名矣
嘉隆間縉紳亦不能盡收散而入於韋布然韋布崛起之
士未有不藉縉紳而顯自萬暦至崇禎舉世䧟溺于塲屋
縉紳之爲讀書種子者絕而淪剝甲子之餘猶能櫽括遺
聲所謂舘課試錄之出自舘閣者不惟不足爲法且以之
爲戒矣聞之鄭禹梅曰今世作者可略而言出于幙客者
以割裂爲修辭出于經生者以膚淺爲大家雖分路揚鑣
曾何與文章之事乎天尾旅奎舘閣江湖同一寂寞不知
此權將復誰寄國雯起自東海與其徒酙酌六經叅攷衆
論深明古今治亂之故溢而爲文非復世人模擬所及葢
浸浸乎未有止也此豈草野人物潤色皇猷當必有待舘
閣文章之權將見自國雯而復宜乎今日之爲文者皆非
國雯之所欲也吾聞太夫人竝事兩姑皆得其歡心撫育
諸子有均一之德就令太史書之可以無愧固非以舘閣
一文爲榮者比此日執爵而登堂者皆與國雯同爲古文
多天下之才士其讃誦之辭當不如余之蹇乏又何彼衰
而此盛也
　　施恭人六十壽序(甲寅)
自摯仲治撰文章流别集其中諸體唯序爲最寡見之文
選者止九篇耳唐宋而下序集序書加之送行宴集稍稍
煩矣未有因壽年而作者也至元程雪樓虞伯生歐陽原
功柳道傳陳衆仲俞希魯集中皆有壽序亦文體之一變
也歸震川所作壽序不下百篇然終以其變體不古置之
外集近日古文道熄而應酬之所不能免者大槩有三則
皆序也其一陞遷賀序假時貴之官階多門客爲之其一
時文序則經生選手爲之其一壽序震川所謂橫目二足
之徒皆可爲之葢今之號爲古文者未有多於序者也序
之多亦未有多於壽序者也其多之所以至於如此者求
文之家不識古文詞爲何物無所差擇不過以爲誇多鬪
靡之資卽相如子雲之作豈能與李蔡劉屈氂爭其輕重
乎南州李太虛云吾大索海内但得四君子之言爲吾親
壽於願足矣其人則華亭陳仲醇山陰王季重閩曹能始
竟陵譚友夏也四人者余得交仲醇季重仲醇似陸魯望
而傷於纎巧能始博而雜要當以其人重友夏雕刻粗淺
季重諧而俗余甞與萬履安山行不數里輙困余靳之曰
當罰讀遊喚(季重/所著)一過故錢牧齋之評四君子皆有貶辭
雖不無過當大抵非古文之正派也太虛有意於差擇矣
而其失復如此且其文苟足傳卽一人巳足又何必至於
四哉去歲老母八旬交遊之作喜得范陽孫鍾原一言然
亦以其人足重而余先時之所注意者在吾友鄭禹梅之
文禹梅薄遊在外不果作今八月初六日禹梅之母施恭
人六十誕辰以其序見屬余文豈能過禹梅乃禹梅之注
意則與余同恭人爲永從縣令之孫女總戎二華公之姪
孫女其姑卽總戎之女也婦姑之慈孝著聞郡邑當平子
先生風波之際恭人耆定震驚卒使家室宴然以爲故國
之命婦當世之文母如恭人之賢卽使横目二足之徒交
口誦之亦爲實錄余故不辭而序之

南雷文案外卷(終)
學箕初稿卷一(起康熙戊申至丙辰)
　　　　　　　　　　　　姚江黃百家王一甫著
　　續鈔堂藏書目序
續鈔堂藏書經若干卷史若干卷子若干卷集若干卷選文若
干卷選詩若干卷志考類若干卷經濟類若干卷性理語錄天
文地理兵刑禮樂農圃毉卜律呂數算小說雜技野史釋道俳
優等若干卷總合若干萬卷或曰冨矣哉余曰書雖冨而道則
窮也何則　家大人抱負内聖外王之學不獲出而康濟斯民
身心性命一托於殘編㫁簡之中故顚髮種種寒以當裘饑以
當食忘憂而忘寐者惟賴是書耳是是書之冨而道之窮也且
自䘮亂以來提挈而行丙戌歲一徙於中村爲山兵所奪去爲
鎧甲者不知凡幾未幾復徙歸於家戊子歲自西園徙於雙瀑
爲里媪蕘兒竊去覆醬瓿者不知凡幾居無何又徙歸西園庚
寅冬徙於老柳已亥秋自老柳徙於龍虎山堂者三年壬寅山
堂災出書於烈焰之中零落而散失者又不知凡幾復徙歸於
老柳秋徙於藍溪不能一年復徙歸家至今始得徙置於續鈔
其間鼠殘蠧囓雨浥梅蒸而又經此流離兵火之餘葢十不能
存其四五而存者亦復殘腐敗缺錯雜零星道固窮而書又不
冨拂塵整頓對此不勝凄然是人之不幸而亦書之不幸適遭
際其時也雖然虞山綘雲已歸一炬曠園緗袠亦復無餘凡今
海内藏書之家或刑戮而他人是保或身死而子孫不能有者
一切貨於賈人賈人所至街塡巷塞人莫有過而顧者其中目
所未見世所絕傳之書累累而是壬寅以來余家所得野史遺
集絕學奇經殆不勝紀道雖窮矣書不可謂不冨而　家大人
方將旁捜遍採不盡得不止則是目所未見世所絕傳之書數
百年來沉沒於故家大族而將絕者於今悉得集於續鈔使之
復得見於世是雖人之不幸而實書之大幸也况當是時河决
酸棗海淺蓬萊苟全性命亦已足矣而我二三兄弟出而耕樵
入而誦讀從　家大人保此殘帙優游於續鈔之中采其華而
咀其實窮其道以隆其學以視絳雲曠園與夫海内藏書之家
已爲大幸矧又得彚集數百年將絕之奇觀於吾家而道之窮
不窮則又未可知也是不獨書之幸亦人之幸也夫亦人之幸
也夫
　　送董在中遊河南序
余家之交董氏凡三世矣自先　大父忠端公讀書甬上實惟
武銘先生是依銘存先生復締交于　家大人文酒往還幾無
虐歳邇年以來余數過甬上在中昆季復不鄙而辱與之游於
是明山鄞水常有黃氏之跡矣余間過在中故居在中指其道
旁巍樓曰此　忠端公與先祖讀書處也因歷道曩時遺事并
及銘存先生與　家大人所常遊唱酬處爲之肅然徘徊者久
之念　先忠端公讀書積學卒能不負名節武銘先生歷守巖
疆著有成績爲一代能吏銘存先生繼之雖老于孝廉而清風
懿行實足師表一世　家大人荒山窮老獨抱遺經罔敢失墜
庻幾不墮家聲兩家祖父其所成就良可比擬今在中昆季又
皆英明賢達文行卓然而獨余也株守蓬茅碌碌無似仰瞻
祖父之儀型不能稍肖萬一所愧于在中多矣今年春　家大
人命余負笈甬上方將從在中昆季考德問業修　先忠端故
事而在中飢火所驅薄遊伊洛則今日在中之行余能無憾耶
昔元時理學中衰許文懿公承黃何王金之統倡學于婺川其
後黃柳吳宋之徒軰出而金華之人才甲天下今甬上聞蕺山
之源流而興起者凡十數人月有會日有程相與窮經講道甞
私謂此十數人得常相聚不替其講求則今日之甬東何難頡
頑昔日之金華余雖僻處窮鄕尙欲負笈擔簦以就相切劘在
中反將適乎數千里之外近舎故土之麗澤遠騖他鄕奔走卽
在在中恐亦不能介然于懷也雖然士君子潛心問學非必一
室之伊吾也名山大川之壮其胸懷幽人異士之資其捜討所
在皆學况伊洛者固宋時諸君子破暗而開斯道之所也其百
泉洛西之遺跡至今存焉吾黨有志于斯者從故𥿄中而遙想
懸摩何如身至其地而親瞻其景物乎在中往矣明年夏余將
遲在中于錢塘相與按中州之地圖考張程之軼事出其親歷
所得則其流風餘韵必有非翰墨所及傳足使人俯仰感慕而
不能自巳者則余之所以從學于甬東冀以稍肖　祖父之萬
一者終于在中是賴矣企予望之
　　贈諸子宐序
癸丑歲余讀書諸九徴先生家其族弟子宐年少力學有契于
余執刺拜謁欲從余學時藝與之共學句餘日見其能以攻苦
自勵心甚愛之其父母欲授以力穡之事怒而止之于是子宐
以爲勿得與于爲儒之列也浩嘆徬徨悲不自已因作數言以
慰之曰子亦知世之所謂爲儒者乎四子一經而外惟彚時藝
百首論䇿判表數首而爲儒之能事畢矣此以外朝廷之所勿
取也師長之所勿知也士卽有志而欲旁求乎斯外者其父兄
必且搖手相戒謂無事乎此已足享其榮而食其報而士之習
乎此者亦遂不知此外之大有其事以爲爲儒之道盡是矣嗟
乎儒果若是乎然而昔之業此者朝單寒而暮廊廟實足通顯
乎一時卽未得志者其聲光氣焰亦隱然如豹虎之在山鄉里
之人莫不敬而憚之嗚呼何其榮也年來不幸詩書澤竭士之
生其時者非出于冨貴之門不足以業儒閭閻凡近縱有特達
之才無由自顯于是有志之士其爲時窮勢迫轉徙于他端者
不知凡幾其有狥名而不知進退者則必至困頓無聊取笑鄕
里于是向之父兄以旁求于科舉之外而搖手相戒者今之父
兄且搖手相戒而及于科舉嗚呼爲儒之術昔不殊今而榮枯
頓異則士之于斯時而猶有取乎爲儒者亦無謂矣余固狥名
而不知進退者也業儒滋味葢已傋嘗嘗恨少時擇術不愼不
得早習農桑以奉事我　三老人致使無田可耕菽水不繼行
年已踰三十磨蟻窓蜂猶日喃喃于數百字之中(黎美周日科/舉之學流行)
(于天下者數/百字而已)毎一思之腦烘心然顧欲棄此又無業之可從則
猶强顏忍耻不得已而爲之自嘆兹生不知何日得離此厄嗟
乎子宐休矣汝湖之濱汝有屋一椽有田一頃力穡之暇就湖
濵網魚蝦擷園蔬佐斗酒以介爾尊人此亦天下之至樂也我
方以不得如爾之所樂以爲憂爾乃欲舎其至樂以不得傚我
軰之取笑鄕里者以是爲鬱欝乎子宐其圖之
　　陳介睂制義稿序
相士於時文難矣相今日所需之士於時文更難今之所需者
良將也循吏也良將卽不必短衣帕首武健麤暴而亦必非淹
淹餖飣瑣瑣句讀者足以援抱束伍出奇而制勝也循吏則當
此軍需䗬午羽檄交馳上之無失於輸輓下之無傷於撫字帖
括中無是也所求在此所取在彼是何異求倉扁而試以卜求
公輸而試以音總得君乎子埜其人卜與音則工矣於毉匠何
與也雖然使取士而不於時文則尤難緩文急武格外收人以
貲算欲得卜式之徒而團瓦闤闠紛然而起矣以䇿畧欲收鼂
賈之英而皂隷賺徒條陳時事矣刷汚洗垢以招撫安反側之
子而鷄鳴狗盗排闥爭道矣然則士䆒將何以知之自古不借
才異代合數十萬之士子於天下之膠庠黌序而絃之誦之謂
其中無人物吾不信也介睂陳子窮經學古碣障狂流固不徒
以時文也卽以時文而論蓄積淵泓發其自得於理學則爲牛
毛絲繭剝蕉解筍之文於論事則爲排宕震烈上下古今之文
於瑣體細格則爲狀情肖貎須睂刻畫之文余學於甬東葢嘗
問途焉故知之尤悉也雖然介睂之時文工矣卽以此駢麗排
偶爲步伐陣壘使疆塲靖而戰爭休乎卽以此代唇效吻者使
呻者以息泣者以歌乎卽以此細碎餖飣嵬瑣朱墨足以爲茭
芻錢榖使抒軸無煩憚人安枕乎我知介睂平日之所以羣居
而講求與今日之所以有取於介睂者固自有在其無用此區
區者亦明矣夫以介睂之時文而無所可用乃介睂方沾沾焉
取其無所可用者而矜之詡之天下之士亦規規焉取介睂之
無所可用者而趨之歩之不益爲盡餅哉雖然今之所以知介
睂者時文也介睂之見知於今者時文也以時文而得介睂時
文果不足以得士乎哉葢根沃者其葩必茂源遠者其流必長
魁梧俊傑隨舉一事其事必可傳而具眼之鑒别卽其事足以
定其人故古之人有因牛肥而知其足以覇國者有因宰肉而
自信足以宰天下者夫牛與肉何關於國與天下而古之豪傑
卽以此自信古之賢君亦以此信人吾獨怪夫今之時文其工
者何甚少也是猶牧牛而牛羸宰肉而肉頗無論相觀於其外
卽此一事亦無足取然則介睂之時文斯不亦牧牛而牛肥宰
肉而肉均也哉
　　范國雯制義稿序
士之不古若者非以專心實學爲有妨于進取哉其始爲說者
曰苟得富貴不必迂其途也趨時逢世自有㨗徑名成而學未
爲晚也其繼之者曰志圖進取必不可以實學也羣狸餌鼠北
轍南轅非惟不得益相遠也一人倡之萬人和之于是天下之
士俱枵其腹眯其眼塞其心瞀瞀焉如一丘之貉其有奮心篤
志窮經學古者鄕里之人羣轟然而笑之而古學與時文不啻
氷炭矣國雯范子少游庠序毎試必冠諸生是非以進取爲事
者耶一旦與其鄕之同志十數人慕蕺山之源流問學于　家
大人月有會日有程相與勵志今古振㧞汚流于是其鄕之士
莫不竊竊然曰是殆不欲以進取爲事者乎是殆將爲蓬蔂之
老生以終者乎是殆與博奕好飲不顧父母之養者同爲臧榖
之亡年乎卽有愛慕國雯敬信國雯者亦莫不有文叔亦復爲
之之疑而國雯不顧也其志愈篤其學愈慇其與同志相砥礪
愈切然丙午之薦陳子非園雋已酉董子在中鄭子禹梅雋今
年國雯與陳子介睂仇子滄柱復雋而介睂爲薦首萬子貞一
亦舉副薦于是向之笑者始訝然疑向之疑者亦稍稍信以爲
古學之士非惟不妨于進取或反有助于進取矣嗟乎遜志時
敏學古有獲士所自盡非以干祿也而上之人卽因之而相士
豈有浮誇是務舎已狥人至相以古學爲戒乎然則昻藏七尺
挺然斯世卽古學果有妨于進取在爲士者亦當所不顧矧有
資于進取也哉觀于國雯之徒今世之以進取爲名而茫然于
今古者其亦可以少悔矣
　　仇滄柱時義稿序
仇子滄柱操選政十年舉業之家奉之爲金科玉律自通都大
邑至窮山委巷家塾案上必有文徵自成名至初學惟文徵之
是讀聲譽鏗鞫無不知有仇子滄柱者顧滄柱不以一時之騰
噪自滿慕學術之源流降心虗巳獨喜師事夫先民遺老嗟夫
今世之士能搦管爲文卽傲然目許一再見知于有司已岸然
自足以爲儒者之學盡是矣寧復知有師承之統甚者卽借此
以彈詆先儒不遺餘力此眞昌黎子所謂蚍蜉撼大樹可笑不
自量者也滄柱之名滿天下天下之人久望之爲名儒耆宿而
乃汲汲營營若有所企而未及者其母亦知時文之不足以竟
學而此外之固大有其事乎雖然天下之事有可兼營者有不
可兼營者解牛斵輪一枝之微必貫乎終身之精力以攻之况
其大焉者乎滄柱于曲藝無不好好養生好堪輿好皇極筭數
而又訓詁之纂述選事之隲評一人之精力幾何干彼用一分
則于此必有减一分之處吾恐此心雖耿耿而力之不克副所
願者有之矣昔艾東鄕于時文辨析秋毫　家大人云以東鄉
之文章學力自足傳世惜其干時文過認眞是其受病處夫今
天下之知東鄕者定與待也而孰知在東鄕之適以爲病乎然
而世所崇尙功令在兹士生此世未拚活埋土室孰能不俯首
爲之而選文一事滄柱固以此津梁後學亦不能不藉以爲温
凊之需故苟非脫頴而出安能無所拘纒而孤行其意見今者
滄柱得雋矣自此而顧盻闕庭優游中秘固所必然滄拄今始
可以謝棄時文專精悉力併當一路而不可測量矣故余不賀
滄柱時文之見售而賀夫得謝時文之有日也讀滄柱之文者
其無以定待定東鄕乎
　　人譜補圖序(代)
今天下盡人講學矣大約其派有二而要未有不以詆毁先儒
爲事者也一則習口頭之機鋒而改頭換面以主敬爲疊床以
作用爲見性凡周程以下俱詆之爲禪爲敎而不遺餘力一則
假餖飣之帖括名爲翌註以黄口之勦說陳言奉爲蓍蔡因以
慢罵象山陽明直指爲告子之邪說嗟乎先儒宗旨所在實從
身心體勘萬死囏難中得之此豈不入其堂不嚌其胾者所得
冐昧議之乎吾原其意亦非爲學之必當講也先儒之必當毁
也葢其腹中空然非此不足爲藏身之術語詩文則曰此詞章
也而已可不學矣語經濟則曰此事功也而已之不材可掩矣
語忠孝則曰此氣節也而凡綱維名敎俱可不檢矣于是肆口
無忌妄行批駁必欲舉其空疎塊然之一身高置爲岑樓之方
寸嗚呼上之人方將以學術風勵天下豈知流弊之一至此哉
宋子瑜公博學弘文涖事便敏律已恂恂而尤敦篤乎倫類之
際此固非不學無材與不檢夫綱維名敎者可同年語也設舘
受徒倡學禾中余與神交六年矣今歲乙卯遇之會城傾葢莫
逆各嘆相見之晩出其人譜補圖示余曰今世學者多用空言
蕺山人譜最爲切實若能循此而行聖域眞不難到其紀過格
言過不言功尤迥絕乎功利之學子因推廣其意將人生受過
之由爲原之于有生之初與有生之後各爲圖以綴之此發明
蕺山之意非敢有加也子其爲我序之予維瑜公一何知所崇
尙若此哉吾師棃州先生曰子劉子從嚴毅清苦之中發爲光
風霽月故其學問縝密而平實人譜一書眞有途轍可循不患
不至上達故吾友陳子夔獻特重刻之瑜公之意何其黙相契
合耶雖然使今之士見之又有甚不便乎此者矣葢人譜中所
諄諄者讀書静坐以變化其氣質敦倫考行以致謹其細微而
要旨則歸之愼獨夫愼者敬謹之謂也獨者其體至尊與物無
對之謂也彼作用之流翌註之軰旣于先儒之主敬良知極力
而詆之則愼之與敬相似獨之與良知相似其能獨免乎而且
讀書則空疎不可以躱閃考行則立身不得以恣睢今瑜公銳
意講學鼓勵後進何難自出其宗旨以撼動當世乃斤斤于人
譜之一書不斥之排之反從而遵守之嗚呼何意衆鳥中見此
孤鳯皇吾能不爲瑜公咏乎
　　種茯苓記
本草言茯苓者衆矣淮南子以爲千年之松下有茯苓則上有
兎絲史記龜䇿傳茯靈在兎絲之下篝燭照之火㓕卽得此固
皆輕信臆說未嘗身察其事而蘓頌李時珍軰辨析精詳亦僅
言其狀類主治未及乎種之之方余　先大父忠端公　勅葬
化安山有松數十畝比年以來海上用兵需松爲戰艦之材
家大人懼其工度之及因爲去其二十歩之外者遺撥存焉或
告余以種苓方鑿根一孔納苓種如彈丸土葢封之越三四五
年可得苓如干余種旣如其方届期復使劚之其人以鐵錐一
枚縱三尺許橫其柄首數寸以受握鑽其枝喜曰撥已成香子
之苓已結而且鉅矣余問何以爲香其人曰殘枝居土如許年
有不腐壞不爲蟻食者乎今騐之色若黃膓(卽栢心俗名/栢香故云香)受錐
若濕灰葢其生機巳有所洩故色如斯而不腐食然其脂巳歸
于苓故其質又柔而易入已爲苓之根矣無苓種者卽此香亦
可以爲種子之苓已結而鉅果可得如干矣因以錐遍鑱其撥
之遠近遇苓則錐膠終日而獲苓四枚余曰余所種者三百五
十有五而止獲其四何也其人曰噫子之苓未易㝷也葢茯者
伏也苓者零也循根而行離根而實子之樹稠以此根交彼根
轉展而流而茯苓遠矣余甚怪之凡植物植于是者卽得于是
天下有恍惚誕渺不可究詰如斯者乎頗疑其性必陰幽沈滯
無所益于人者也然讀坡仙胡麻賦盛稱其爲君服食之功而
陶隱居孫眞人抱朴子王微等又極言其通神致靈㫁榖延年
爲仙家上品藥此又何說意凡物其後之雷奮飈發光顯利用
于世者皆其先之善伏者與夫以松之不幸遭此撓折抑鬱其
干霄凌漢之性使不得上達在人視之鮮不以爲澌滅無用特
委棄之枯槎殘枿耳豈知其精英靈爽有不可磨滅故雖淪沒
閉錮于沙壤之中終能成此靈物出而爲天下之所寳嗚呼遭
際之得失其果有常乎吾以是未敢輕相天下物也
　　哺記
卵生爲四生之一而卵生之奇特甚鶴以聲交烏以氣交鵁鶄
以睛交鵓鴿以雌合雄鼈之哺以目姑惡之哺以喚然皆其類
之各爲哺惟鴨則不能自哺必待乎人與火今年甲寅余兄棄
疾舘于客星山側余過候之其鄰皆哺坊也細詢其久于哺者
故知哺事特詳其始必擇卵擇其状之圓者大者葢牧人貴雌
而賤雄以圓者雌而長者雄也其竈編藁爲之泥塗其内而置
火焉置釭其上爲釜又編藁爲門以閉火氣懼其過于烈也則
釜內藉以糠粃置筐其中實以卵上復編藁以葢之懼其火候
之不匀也又以一筐上其下下其上以易之如是者日五十五
日上攤攤状如牀設薦席焉列卵其上絮以綿覆以被日轉八
次而不用火葢十五日以前内未生毛必藉温于火十五日以
後毛自能温但轉之覆之而已卵雖外包以殻而老于哺者其
殻中之情形纖悉時刻後先歷歷不爽問其何以知之則皆由
乎照也其照法盡堊其室穴壁一孔以卵映之若水精丸纖微
必燭未哺以前止見黄白也其次日卽見一小珠熠煜其中甚
亮而白三日其珠漸紅而稍大四日色正紅如小錢様五日如
大錢而絡以血線六日見血生頭状似蜘蛛是日或間有壞而
退者是爲六日厄七日生眼一隻黑細如菜子雄左而雌右八
日兩隻九日其眼忽懸下蕩漾不定十日定十一日一邉白亮
有光亦左右如前十二日兩邉十三日生足翼十四日生尾毛
十五日色微黑葢身初生毛而尙不可辨是日上攤疊以三層
亦間有壞者爲上攤厄十六日見微毛十七日生翼毛疊兩層
十八日一層間半十九日一層葢至是毛愈長不必照而止于
轉時聽聲至廿五日身猶着殻滴滴然其聲實也廿六日如擊
核桃漸離殻矣廿七日索索然不麗于殻矣廿八日收黃于腹
孚(皮姚/切)頭是時照之其頭昻起彈指有聲是日有蟠頭厄廿九
三十日破殻齊出矣客有問曰物以羣分而鴨獨藉人以生使
不以人其類何由傳乎黃子曰而不見夫野鴨乎野鴨不自哺
聚卵百千腐爛其上下而居中者育矣余嘗聞字義于叔父播
余曰鴨者甲也从鳥从甲言于鳥中獨如草木之甲宅也客曰
鴨之物甚微也其卵之哺何所關係而子屑屑然記之乎曰噫
子言過矣大易之係中孚特言卵也其孚字之義从爪从子鳥
之抱子也子而在中是未離殻而爲卵也故曰燕曰鶴曰爵曰
翰音言其類也曰虞曰有他慮其前之厄也曰或鼓或罷慮其
中之厄也曰攣慮其終之厄也曰登天謂離殻見天而將爲小
過之飛鳥也聖人于此憫育子之恩勤卽以之議獄緩死烏得
以卵而遂輕其瑣屑乎且夫鴨其性喜羣于類不争待育于人
故聖王以爲有類于庻民而以之爲庻人之贄焉夫古者聖王
知斯民之不能自遂其生也爲之井田以哺其身知斯民之不
能自復其性也爲之學校以哺其心凡其所以爲之恤孤養老
卵育而翼覆者無不備至今也蚩蚩之民久失其哺亦遂如晨
鳬野匹自生自息亦可悲矣又從而罝之羅之破卵取子不盡
其類不止嗟乎焉得有哺民者復興其哺斯民之術亦能如哺
斯鴨之周詳精悉乎是爲記
　　鐡鐙檠記
鐵鐙檠一具高一尺二寸枋一足三盤二上盤中空以承盞下
盤承燼而稍大中𥪡一釘去盞卽可以置燭有里媪鬻是者
祖母太夫人見之曰噫吾家故物也亡之且三十餘年矣余因
以粟三斗贖之吾家先世自　忠端公以前本素封也凡祭器
與養器俱可不假吾生以來家難頻仍流離播徙卽先世之故
居燬者圮者已數更其舊而室中之器物益蕩然可知矣毎一
客至几傾席欹陶窳筯折至暮則藉藁于地以臥客而先代之
故物惟餘此物而已顧吾家有書萬卷數更亂離岌岌不可保
往者無論矣卽如去年之亂山冦𥘉起　家大人卽以倉板百
許橫施兩木毎二板列書五層其中約其三百本繩縳之爲一
夾亟載至于四門而他物弗顧也至則屋又甚湫無容書處于
是前者爲堂後者龜突隔書中央層纍而上以當垣壁海濵之
人見而異之得邀天幸殘帙依然此外之形銷影沈者俱可付
之雲煙過眼矣况此區區微物乎獨是余生遭亂離㓜失學二
十始知讀書然亦惟是帖括之記誦耳兼之菽水是營朝而隴
畝暮而市􁍭書雖在于我無與也幸也有兹鐙在割課分功倣
曹孟德春夏較獵秋冬讀書之意而以自寅至西者爲帖括耒
耜之時而以自酉而後者爲吾讀書之時蒙汜旣沒氷輪未登
篝寒焰發故書而讀之失晨之鷄或可思所少補而不至孤負
兹書之存者則此鐙檠之所益于余者大矣
　　王征南先生傳
征南先生有絕技二曰拳曰射然穿楊貫㦸善射者古多有之
而惟拳則先生爲最葢自外家至少林其術精矣張三峰旣精
於少林復從而飜之是名内家得其一二者已足勝少林先生
從學於單思南而獨得其全余少不習科舉業喜事甚聞先生
名因褁糧至寶幢學焉先生亦自絕憐其技授受甚難其人亦
樂得余而傳之(有五不可傳心險者好鬬者/狂酒者輕露者骨柔質鈍者)居室欹窄習余於
其旁之鐵佛寺其拳法有應敵打法色名若干(長拳滚斫分心/十字擺肘逼門)
(迎風銕扇棄物投先推肘捕隂彎心杵肋舜子投井剪腕點節/紅霞貫日烏雲掩月猿侯獻果綰肘褁靠仙人照掌彎弓大歩)
(兊換胞月左右揚鞭銕門閂柳穿魚滿肚疼連枝箭一提金雙/架筆金剛􁁘雙推窓順牽羊亂抽麻燕擡腮虎抱頭四把腰等)
穴法若干(死穴啞穴暈穴咳穴膀胱蝦蟆猿跳/曲池鎖㗋解頤合谷內關三里等穴)所禁犯病法若
干(嬾散遲緩歪斜寒肩老步腆胸直立軟腿/脫肘戳拳紐臀曲腰開門捉影雙手齊出)而其要則在乎鍊
鍊旣成熟不必顧盻擬合信手而應縱橫前後悉逢肯綮其鍊
法有鍊手者三十五(斫削科磕靠擄逼抹芟𫾣搖擺撒䥥/兠/搭剪分挑綰衝鈎勒耀兊換括起倒壓發)
(挿削/釣)鍊步者十八(歩後/步碾歩冲歩撒步曲歩蹋歩歛步/坐馬步釣馬步連枝步仙人步分身步翻身)
(歩追步逼步/斜步絞花歩)而總攝於六路與十叚錦之中各有歌訣(其六路/曰佑神)
(通臂最爲高斗門深鎖轉英豪仙人立起朝天勢撒出抱月不/相饒揚鞭左右人難及煞鎚衝擄兩翅搖其十叚錦曰立起坐)
(山虎勢廻身急歩三追架起雙刀歛歩滚斫進退三㢠分身十/字急三追架刀斫歸營寨紐拳碾歩勢如初滚斫退歸原路人)
(歩韜隨前進滚斫歸初飛歩金/雞獨立緊攀弓坐馬四平兩顧)顧其詞皆隱略難記余因各爲
詮釋之以傋遺忘(詮六路曰斗門左膊垂下拳衝上當前右乎/平屈向外兩拳相對爲斗門以右足踝前科)
(靠左足踝後名連枝步右手以雙指從左拳鈎進復鈎出名亂/抽麻右足亦隨右手向左足前鈎進復鈎出作小蹋歩還連枝)
(○通臂長拳也右手先隂出長拳左手伏乳左手從右拳下亦/出長拳右手伏乳共四長拳足連枝隨長拳微搓挪左右凡長)
(拳要對直手背向內向外者卽病法中戳拳○仙人朝天勢將/左手長拳往右耳後向左前斫下伏乳左足搓左右手往左耳)
(後向右前斫下鈎起閣左拳背拗右拳正當鼻前似朝天勢右/足跟劃進當前橫向外靠左足尖如丁字樣是爲仙人步凡步)
(俱蹲矬直立者病法所禁○抱月右足向右至後大撒歩左足/隨轉右作坐馬步兩拳平陰相對爲抱月復搓前手還斗門足)
(還連枝仍四長拳歛左右拳緊又當朐陽靣右外左内兩㬹夾/脇○揚鞭足搓轉向後右足在前左足在後右足卽前進追歩)
(右手陽發隂膊直肘平屈橫前如角尺様左手扯後伏脅一歛/轉靣左手亦陽發陰左足進同上○煞鎚左手平陰屈横右手)
(向後兠至左掌右足隨右手齊進至左足後○衝擄右手向後/翻身直斫右足隨轉向後左足掲起左拳衝下着左膝上爲釣)
(馬歩此專破少林摟地挖金磚等法者右手擄左㬹左手卽從/右手內𥪡起左足上前逼歩右足隨進後仍還連枝兩手仍還)
(斗門○兩翅摇擺兩足搓右作坐馬歩兩拳平陰着胸先將右/手掠開平直如翅復收至胸左手亦然○詮卜叚錦曰坐山虎)
(勢起斗門連枝足搓向右作坐馬兩拳平陰着胸○急步三追/右手撒開轉身左手出長拳同六路但六路用連枝步至槎轉)
(方右足在前仍爲連枝歩而此用進退歛歩循環三進○雙刀/歛步左膊垂下拳直豎當前右手平屈向外义左手內兩足緊)
(歛步○滚斫進退三廻將前手抹下後手斫進如是者三進三/退凡斫法上圓中直下仍圓如鉞斧様○分身十字兩手仍着)
(胸以左手撒開左足隨左手出右手出長拳循環三拳右手仍/着胸以右手撒開左足轉面左手出長拳亦循環三拳○架刀)
(斫歸營寨右手復义左手内斫法同前滚斫法但轉面只三所/用右手轉身○紐拳碾步拳下垂左手畧出石手下出上進俱)
(隂面左足隨左手右足隨右手搓挪不轉面兩紐○滚斫退歸/原路左手翻身三斫退步○縚搥連進左手平着胸畧撒開平)
(直右手覆拳兠上至左手腕中止左足隨左手入歛步翻身右/手亦平着胸同上○滚斫歸初飛步右手斫後右足搓挪○金)
(雞立緊攀弓右手復斫右足搓轉左拳自上揷下左足釣馬進/半步右足隨還連枝卽六路拳衝釣馬步○坐馬四平兩顧卽)
(六路兩翅搖擺還斗門轉坐馬搖擺六路與十叚錦多相/同處大約六路鍊骨使之能緊十叚錦緊後又使之放開)先生
見之笑曰余以終身之習往往猶費追憶子一何簡㨗若是乎
雖然子藝自此不精矣余旣習其拳射則以無其器而僅傳其
法其射法一曰利器調弓審矢弓必視乎已力之强弱矢又視
乎弓力之重輕(寧手强於弓母弓强於手如手有四力五力寧/挽三力四力之弓古者以石量弓今以力一個)
(力重九斤四兩三力四力之弓箭長十把重四錢五分五六力/之弓箭長九把半重五錢五分太約射的者弓貴窄箭貴輕禦)
(敵者弓寧/寛箭寧重)二曰審鵠鵠有遠近欲定鏃之所至則以前手高下
凖之(箭不知所落處是名野矢欲知落處則以前手之高下分/遠近如把子八十步前手與肩對一百步則與眼對一百)
(三四十歩則與眉對最遠一百/七八十步則與㡌頂相對矣)三曰正體葢身有身法手有手
法足有足法眼有眼法(射雖在手實本於身忌腆胸偃背須亦/如拳法蹲矬連枝歩則身不動臀不顯)
(肩肘腰腿力萃於一處手法務要平直必左拳與左㬹左肩及/右肩右㬹節節相對如引繩發箭時左手不知巧力盡用之右)
(手左足尖右足跟與上肩手相應眼不可單看把子葢眼在把/子則手與把子反不相對矣只立定時將左足尖怡對垜心身)
(體旣正則手足自相應引滿/時以右眼觀左手無不中矣)然此雖精詳纎悉得專家之秘授
者猶或聞之而惟是先生之所注意獨喜自負逈絕乎凡技之
上者於拳則有盤斫(拳家惟斫最重斫有四種滚斫柳葉斫十/字斫雷公斫而先生另有盤斫則能以斫)
(破/斫)於射則於斗室之中張弦白矢出而注鍭百發無失(卷席作/垜以凳)
(仰置桌上將席閣之使極平正以矢鏃對席心離一尺滿彀正/體射之矢着席看其矢鏃偏向或左或右卽時救正之上下亦)
(然必使其矢從席罅無聲而過則出而射/鍭但以左足尖對之信手而發自然無失)此則先生熟久智生
劃焉心開而獨創者也方余之習拳於鐵佛寺也琉璃慘澹土
木猙獰余與先生演肄之餘濁酒數杯團圞繞歩候山月之方
升聽溪流之嗚咽先生談古道今意氣忼慨因爲余兼及槍刀
劔鉞之法曰拳成外此不難矣某某處卽槍法也某某處卽劒
鉞法也以至卒伍之步伐陣壘之規模莫不淋漓傾倒曰我無
傳人我將盡授之子矣余時鼻端出火興致方騰慕睢陽伯紀
之爲人謂天下事必非齷齪拘儒之所任必其能上馬殺敵下
馬擒王始不負七尺於世顧箭術雖授未嘗習其支左屈右之
形因與先生約將於明年正月具是器而卒業焉然當是時西
南旣靖東南亦平四海晏如此眞挽强二石不若一丁之時家
大人見余跅弛放縱恐遂流爲年少狹邪之徒將使學爲科舉
之文而余見家勢飄零當此之時技卽成而何所用亦遂自悔
其所爲因降心抑志一意夫經生業擔簦負笈問途於陳子夔
獻陳子介睂范子國雯萬子季野張子心友等而諸君子適俱
亦在甬東先生入城時嘗過余齋談及武藝事猶爲余諄諄愷
切曰拳不在多惟在熟鍊之純熟卽六路亦用之不窮其中分
陰陽止十八法而變出卽有四十九又曰拳如絞花槌左右中
前後皆到不可止顧一面又曰拳亦由博而歸約由七十二跌
(卽長拳滚斫分心/十字等打法名色)三十五拿(卽斫刪科/磕靠等)以至十八(卽六路中/十八法)由
十八而十二(倒換搓挪滚脫/牽綰跪坐撾拿)由十二而總歸之存心之五字(敬/緊)
(徑勁/切)故精于拳者所記止有數字余時注意舉業雖勉强聽受
非復昔時之興㑹而先生亦且貧病交纒心枯容悴而憊矣今
先生之死止七年干戈滿地鋒鏑縱橫吾鄕盗賊亦相蟻合流
離載道白骨蔽野此時得一桑懌足以除之而二三士子猶伊
吾于城門晝閉之中當事者命一二守望相助等題以爲平盗
之政士子摭拾一二兵農合一之語以爲經濟之才龍門子秦士
錄曰使弼在必當有以自見言念先生竟空槁三尺蒿下寧不
惜哉嗟乎先生不可作矣念當日得竟先生之學卽豈敢謂遂
有關于匡王定覇之畧然而一障一堡或如范長生樊雅等䕶
保黨閭自審諒庻幾焉亦何至播徙海濵擔簦四顧望塵起而
無遯所如今日乎則昔以從學于先生而悔者今又不覺甚悔
夫前之悔矣先生之家世本末　家大人已爲之誌小子不敢
復贅獨是先生之術所授者惟余余旣負先生之知則此術已
爲廣陵散矣余寧忍哉故特備著其委屑庻後有好事者或可
因是而得之也雖然木牛流馬諸葛書中之尺寸詳矣三千年
以來能復用之者誰乎
　　書後葦碧軒詩稿後
翁祖石先生有詩集曰後葦碧軒　家大人旣删定而序之命
某持以授先生某走謁一揖外未暇問無恙先生執某手曰吾
以詩集求若翁先生刪而序之者數矣子盍爲我言之某謹出
所序對曰已就矣先生驚喜踴躍急索眼鏡架其鼻瞪目伸𥿄
拍案朗誦者數四曰我其不冺矣乎猶憶某六七歲時從先生
受句讀于西園是時先生年雖五十餘患齒疾鬢半白兩耳重
聞日呻吟而爲詩詩稿已數帙矣離去二十年妻死子殀孑然
一身窮老無依行年八十僦他人半宇喃喃猶課三四兒童以
活嗟乎天下之老且窮者孰有如先生哉向使先生目不識丁
不能爲詩或爲農夫或居百工之一未必不槿籬茅舎如鄕村
郊鄙之累累者得安享以終天年今其老苦至此詩雖工矣亦
復何用若是乎詩之爲禍于先生甚烈也吾意先生思其壮時
追悔無及必且懊惱憤懣痛讐而深絕之乃猶如此豈眞後世
區區淼茫之名足以易吾生前切膚之困苦而不惜也先生曰
豈其然豈其然子亦爲是言耶古語雖云詩能窮人然兵戈以
來天下之不能爲詩而窮者何限豈皆章惇之故與吾之老而
窮命也幸而有詩足以慰我我于數日前見積雪初晴千峰如
畫得新詩數首將以自後所作另爲一稿待其成帙復煩若翁
先生删之子亦學爲古文詞可爲先序此一叚乎固辭不獲書
此以附於後
　　哀張梅先辭
閏五月某日余歸自武林未抵家十里舟過咸池滙有客推篷
而嗟曰此我客冬覆舟之所也山冦之亂舟往來者恒惴惴其
時同泊者三舟有病噩者中夜而呼曰白頭至矣(山冦俱以白/布褁頭故土)
(人呼爲/白頭)同舟者俱破寢驚躍舟遂覆方是時陰雲四屯寒風刺
骨死月無蹤對面不相見飄流抵岸者呼號求救其二舟果以
其被盗也亟解䌫而行號愈哀而行愈急我適以不寐得附篙
楫而至他舟舟中十五人惟我得免焉余黙識曰吁此我友張
子梅先泅水之處矣余之聞是已在今年正月是時賊焰正衝
斥余家避居海濵方岌岌不可保前月冦甫平又以馳驅跋涉
未遑褁鷄漬酒且聞其家卽于是時又被冦氛殺掠嗟乎張子
生人之慘萃于一人諍想音容不自覺其涕泗闌干悲聲酸咽
同舟之人愕不知何謂也猶憶余之見梅先在丁未歲是時余
讀書甬上梅先過訪萬子季野意氣軒翥余在座梅先初不相
識視之蔑如也有頃抗聲問季野春王正月文定之冠夏時此
不易之論矣何以必欲謂之改月􁆙時乎余曰此不可以懸虗
臆斷也梅先始愕然問余于季野季野爲道余姓梅先曰此得
非卽黃先生之世兄主一乎季野曰然因始向余致寒温且問
何以爲斷始不懸虗余曰此必明于曆始知之葢吾　家大人
有春秋日食曆推之于改月時者無不肳合而推之夏時則不
啻河漢也至于諸經之證佐則篁墩諸人固又辨之詳矣當是
時梅先爲學銳甚其自許亦甚高因數至余家質疑于　家大
人其時甬上知名士慕蕺山之源流同梅先而來問學者不啻
二十餘人固皆卓卓不凡人人自必期于有成者乃無何而董
子吳仲死又無何而錢子漢臣死今梅先又死於水倐爍未十
年凋此三人何也夫造學于成誠非易易譬之美種有頴有栗
者固必有不秀不實者然必其志之不堅附聲借齒者也不然
必其積習錮環蠢廵菌縮未全蛻破者也不則其始奮而終怠
者也嗟乎梅先以貴介之子能盡去其紈袴之氣抗心于學斯
亦傑然不撓未可易量者矣乃使之死于非命卒以不實終寧
不可悲耶禮曰知死者傷余未及慿棺隱墓爰作數言以哀之
曰
茫茫江濤何㝠頑助冦爲虐沉梅先上古有㝠後子安一省其
父一勤官亦向洪流身殞殄浙有胥兮湘有原太白采石跨文
鸞子美崎嶇漂蜀湍世傑營宋覆厓山彼蒼難問自古然何况
區區張子焉獨是數子皆鵬騫水因數子水亦傳張子有志志
未宣前途渺渺中道捐無乃竟爲水所淹吁嗟作孽來自天謂
之何哉徒涕連
　　解或
某年月日某衡文案臨於越兼試台寧帶覆西浙兩浙之人蟻
攅一垤豪者傾囊冨者倒篋走棍賺徒因之踏躐逢人執裾緣
街炫熠舉國營營魂不體攝以公著爲市門以黌序爲貨積未
試以前某乙某甲已而果然不爽毫髮有或愠見于黃子曰嗟
哉何命之窮也生遭亂離家如懸磬甔石無存原思同病井底
清泉朝寒釜甑上有老人恒虧温凊吾之家可謂艱矣夏暑金
流祈寒膠折苦雨宵凄悲風旦烈羣動蠕蠕孰不憇歇哀我憚
人吾伊敢輟吾之功可謂勤矣滌洗陳言剔爬膚淺理奉朱程
毛牛絲繭氣取曽蘓濤流波轉意必精深詞必達顯吾之文亦
不甚媿于人矣然而年等安仁將見二毛田遜畦農市遜牙曹
托身硯北値此貪饕嘆跬步之尙阻將何日得至于雲霄也黃
子曰此正見今時之崇學　朝廷之尊士也何言之在昔有元
分人十體九儒十丐優娼之趾觀今丐者齊民不齒詈人曰丐
髮怒上指儒之與丐其差有幾今試納人于丐卽與以千金而
猶耻乃求爲儒卽千金捐割而不吝鄙是非慕聖學而嚮風瞻
廟貌而仰止而烏以若是且自兵興以來膴仕多途某宫某價
件繫錙銖朝而負擔暮可軒輿蒼盧闤闠簿鹵馳驅是眞將軍
之告身一醉侯尉之封及庖厨兼之禦人者卽授以草竊之號
干澤者盡目爲隆上之雛而獨于學宫之肄業鄭重靳惜必待
善價而沽諸豈非一以至聖威嚴之地不容慢褻使人得以空
言徒手以希圖一以倣古者世祿之微意必欲擇夫膏梁紈袴
之子弟而不得厠以酸寒藜藿之夫也乎然則終不當人學宫
列讀書士耶曰噫子益陋矣今之學宫非昔之學宫也銅臭輿
臺穢兹名藉胥隷割臂令丞候色高者時文之乎數百外此茫
然云非我職法堂深草奚啻十尺子而必欲以此爲進身之級
則姑舍喃喃治生爲急三致千金青紫俯拾子而必欲以此爲
詩禮之所自出則柴胡桔梗求于沮澤三代而下士皆自立問
學膠庠何所關涉惟餘利欲誘人使溺我方日聆聖人言夜侍
聖人側窮神千載覃思一室寧與孤鳯而翺翔豈與鷄鶩而争
食則我自有所以得其爲我者而子胡庸戚戚也
　　神燈賦
伊神燈之奇兮惟獨傳乎吾姚當莫春之節候正禮拜(姚俗禮/佛聚千)
(百人爲一社鳴鑼/列陣舉國如狂)之喧囂金鉦映佛號以鏗鍧旌旗雜裾裙以
飄颻傾士女于東嶽(東嶽廟在鳳山趾禮拜/者呼釋伽代嶽求壽)恣雥踏而炎歊爾
時靈曜西沉人蹤甫息神其厭苦駕言遠出(俗名躱/油頭)莾慿高而
眺望紛靈光其燁㷜始祗見其一二繼緫緫其無極恍傳呼之
有聲咸後先而擁蹕余固信而猶疑豈神光其顯赫雖口述之
盡然終未免乎耳食必一覩其形容始中懷之可釋然其出也
有候而其見也有地非夏之初必春之季天欲雨而礎潤雷將
聲而尙閉氣藴隆而風伯無蹤雲靉靆而夜光已死于是或登
龍泉之頂或陟鳯凰之脊始得暢乎奇觀不則終于閴寂此抱
願其有年究蹉跎而未得兹四月其過半嘆三春之已逝訪吾
甥(朱子/緯)于城東惟刺花之滿鼻(叶)天黯􁥎而濕蒸庶此願之可
冀于是候薄暮陟鳯巓叩靈瑣俯九埏待歸烏之旣盡惟蟹火
之熒然無何谷風大作動搖林莾肌膚生粟殿鈴亂響僧吿余
以不遇羌廽步以悵怏惟葉子(公/旦)之好奇彼固知之甚悉遡前
日之所見惟龍山尤奇特因訂期于黃昏恨蔽光之無術(屈子/折若)
(木以蔽光謂/鞭日使暮也)遂預約夫同心候人定而俱陟及崦嵫之旣暮冺
萬形于無色乃俯瞰乎郊原路幽昧以若漆忽一炬之熒然疑
扶桑之吐日葉子狂呼神燈已出凝眸少選倐爾千百爾其始
也燁燁熒熒白山之址(必起于/白山)旣暗復明孤停不徙或案衍而
將行或遷延而復止豈侶伴之未偕乃躊蹰而有所俟爾其繼
也纍纍而出如珠貫縷剛覩一方俄焉四起遠則彌乎剛巒近
則興乎尺咫總大地之盡然又何分乎城墅爾其徐也雖極日
之輝煌亦條分而縷析或渡水而後先晻映或乘橋而往來絡
繹或凝然延佇而將南究又何因而忽北爾其疾也閃爍無常
東西倐忽或干霄而直上或電馳而忽沒或一炬而散爲百千
或百千而倐焉合一怪怪奇奇不可髣髴初疑百萬之兵俱列
炬於昆陽又疑彌天之星咸馳流而如孛余乃目眩魂驚精移
神奪若迷若夣信疑難决未幾城鐘發響山月吐焰清飈頓興
光輝零亂若滅若沒忽焉而㪚客有問曰此果何物耶朱子曰
此天地之生氣也萬物怒生鬱氣蓬勃光入虞淵熛艶熠煜此
春夏之昭融而秋冬之寂沒葉子曰此太陽之魄氣也㬨曦照
臨遍滿寰區一日所暴萬物漸濡故雖𪷟汜之旣沒猶餘光之
未除余曰天地之間孰非此氣何宇内之盡然乃獨見夫此地
若夫蟹匡腐草見火則明豈白日之照臨㑹不如夫殘燈但往
來之歷歷寧無物焉是慿客曰然則究爲何物耶余歌曰
神燈㷜㷜兮何者非鬼神之跡兮神燈熒熒兮何者非鬼神之
功兮謂妖僧之造作以誑人兮固祗覩其僞而未嘗覩其眞(胡/致)
(堂見僧僞/放佛燈事)謂吐光芒于丹室兮(東坡咏聖/燈巖詩)亦逞夫胸臆而淺之
乎測也
　　田草賦
夫何余生之愚拙兮罔識世所崇高欲托庇于聖賢兮惟墳典
之是操是餌鼠以羣狸兮宐八口之嗷嗷將違棄而改求兮思
從事于南郊羌民生之爲業兮惟農夫爲最勞夏暑雨而流金
兮冬祈寒而折膠日匍匐于畦町兮雖勤劬而莫號况災荒之
洊臻兮兼賦歛之貪饕思九州之博大兮豈必懷乎故宇覽相
觀于四極兮欲遠集而何所止彼稼穡之雖艱兮猶吾力之可
恃苟豐亨之有望兮何惜吾躬之胼胝奈磽瘠之久蕪兮厥草
蓁蓁紛緫緫其狀類兮據我田畇欲盡殪此柔苗兮惟爾類之
獨存不悉爾之情狀兮何以施我之經綸相彼肥田兮玉菜生
之又紫蔈與温草兮及地毛與水薇(土名水/蓬頭)是雖害而尙小兮
欲爾除亦易施惟一耘而一耨兮已種類之無遺相彼瘠田兮
惟江箴之最頑根旣深而苗滑兮欲爲揠而甚難似野茨(野鳬/茨亦)
(甚害/禾)而差小兮等莆雚之紛繁又田姜之九子兮(田姜一夜/生九子)與
過海之破錢(農諺云破銅錢/一夜能延過海)我將先　其橫兮繼鑤(田/鑤)其縱秋
旣蒔以苜蓿(卽黄/草子)兮夏復漑之以馬通旣肥土與潰根兮自爾
類其難容(苜蓿肥土江箴野/鳬茨見馬糞根潰)相彼山田兮浸彼澗泉有水松與
蘋藻兮芩荇與金蓮厥性清冷兮而惡夫旱乾我將先决其流
兮始繼以芸燒薙草以行水兮如熱湯之氤氲復鋪港以柴苗
兮嗟爾類其何存相彼湖田兮惟湖草之爲害紅蓼茭芡浮萍
兮浮薔蘝餂眼子菜自湖濵而連延兮使我苗之有閡我將捻
爾于湖兮預堆積而若丘俾潰爛之有日兮及臨用而始收旣
以遂殺爾類兮又以糞我之田疇相彼江田兮惟江潮之灌輸
生望潮與鹹草兮曁蒹葭與水蘆彼梗硬而根固兮非指力之
能刳我將削以覃耜兮復耘之以蓧令陳根之必死兮始裁培
而有效且趂臘而氷耕兮使餘孽其盡耗相彼高田兮旱草不
一或狗尾之芃芃兮或羊須之菀菀或三稜之錯雜兮或帚草
之攢植雖性類之不同兮要遺種而能出(旱草興害禾之草不/同旱草喜燥害禾之)
(草自種禾/後始生)我將及宿草之旣枯兮正新草之未生未牛翻與桔
橰兮先導之以火耕旣將爾類之燔兮且使土脉之動萌相彼
低田兮終歲沮洳冬無菽麥兮惟水草之是居湖苔蝴蚣(薬/名)候
春氣而發作兮水甜(水甜菜花/瓣二出)鴨舌雖寒月而榮敷我將布以
鹽灰兮使爾性之不遂復瘞之于苗根兮惟速朽之爲利卽藉
爾之死腐兮發我禾之生氣凡兹草之爲類兮固悉數而難殫
要爾性之相近兮就大凡而爲言葢一長而一消兮何能聽爾
之紛繁獨怪天之生物兮惟爾類之獨厚嗟我苗之日䕶兮尙
顦顇而難秀何惟爾之務去兮乃不植而愈茂因知天之惡善
而好淫兮自前世而固然彼好修之蹇蹇兮俾窘步而不前乃
㨗徑而昌披兮盡青紫之翩􁮞此自古之窮殀兮不在夫蹻跖
而在夫孔顏余豈不知蕭艾之易盈兮固椒蘭之易委奈旣托
此美種兮寧肯羡夫荑稗苟芳菲其未沬兮雖顑頷其奚悔余
惟盡吾力之當爲兮不顧一已之倦疲保此種于長存兮不使
稂莠之或滋苟天不欲靡望而爲茅葦兮夫豈無年歲之可期
撰杖集　南雷文案三刻
　　　　　　　　　　　　　學人楊中默編次
　　翰林院庶吉士子一魏先生墓誌銘
天啟朝以攻逆奄而死者一十有三人其後人爲世所指
名者唯黃魏兩家李賊䧟都城子一死之是亦可以免於
疑論矣顧四十年以來子一之大節尚然沈滯則黨人餘
論錮之也乾坤未毁所賴吾黨淸議猶有存者子一以同
難視余猶弟余老矣可不及其未死披發白日乎子一之
子札以墓銘來請亦復何辭子一諱學濂别號內齋魏氏
吳之舊姓世爲嘉善人曾祖祥祖邦直皆贈太常寺卿父
諱大中吏科都給事中以直諫死謚忠節妣錢氏封淑人
忠節有才子三人長學洢字子敬所謂魏孝子也次子一
次學洙字子聞子一風神傑出少受學于子敬卓犖不羣
年十六應試邑令康元穗奇之使冠多士不因忠節在要
位也乙丑忠節受難孝子捐生遺孤滿室追吏坐門子一
紹述荒屯輸寫心力破巢之下復有完卵逆奄伏誅忠死
之家哀榮巳備而導之興獄者阮大鋮傅槐方改頭換面
捲土重來子一刺血上書申復讎之義天子愍然爲之動
容下其章大鋮久依城社不畏薰燒僅以考功之議上子
一復上䟽力爭卒麗丹書同難諸子先後謝恩闕下余年
最少共推子一爲文設祭詔獄中門讀文未畢莫不狂哭
觀者亦哭左右入吿烈皇烈皇曰忠臣孤子甚惻朕懷甲
戌葬忠節迎蕺山夫子題主㑹葬者千人子一布置閖通
不露貧狹吳子􁂰陳幾亭皆子一姻家因請蕺山講學於
丙舍讀書柳洲與長洲薄子珏務爲佐王之學兵書戰䇿
農政天官治河城守律呂鹽銕之類無不講求將以見之
行事逆知天下大亂訪劍客奇才而與之習射角藝不盡
其能不止直指督學行部謁廟講書故事籖抽一二諸生
敷演儀文子一不待宣及奮袖橫經以古義實今事利害
之興作吏治之循墨昌言無所隱避聞之莫不震動主者
唯唯不能不爲理奪也是時塲屋之文兢學浮麗爭爲闡
緩子一造于疏通廣博之域脫稿流傳然子一孤行一意
不肯附㑹婁東二張主張復社士集其門者如燕雀子一
多相靳故卽虞山古文未嘗以一代作手歸之其所奉手
摳衣者蕺山一人而巳乙亥特詔選士子一舉第三一時
同志之士想望其岀以爲世用壬午舉應天鄕試明年登
進士第改庶吉士㓂患巳深子一多所建白請援靈武舊
事出太子討賊請號召三輔義勇入援范文貞言之天子
而烈皇菁華巳竭但有周章托之空言巳矣京師旣䧟子
一謂其同志曰吾輩自分唯有一死然死有三節目先帝
上升之日一也發喪之日二也李賊卽僞位之日三也前
此二者今巳不及以彼簒位之晨爲吾易簀之期耳(此言/余聞)
(之魯/季)先是子一與容城孫鍾元密結義旅刼其不備賊中
亦頗有願內應者故子一遲遲以待其至久之音塵斷絕
賊黨勸進將以四月二十九日燔燎告天以正號位子一
曰吾死晩矣以其日賦詩二章自縊死距生萬曆戊申九
月二十八日年三十七配陳氏戊午解元山毓女子三人
允枚順治戊子舉人允札增廣生允桓庠生女一人壻徐
銳意問學遠駕經生先友宿艾望風推服莫窺其底裏加
之旁通藝事章草之書倪黄之畵陽冰之篆孤姿絕狀觸
毫而出無非詩書之所融結學侶挹其精微詞宗稱其妙
絕一時盛名無出其右子一亦未免矜貴自喜不知盛名
之難居也且子一雖學於蕺山其所重却在經濟上此便
是功利之學旣與倪范諸公同是一死而牽挽于密約不
得自由亦是功利誤之此則可爲子一惜也然子一實有
過人者余束髮交遊所見天下士才分與余不甚懸絕而
爲余之所畏者桐城方密之秋浦沈崑銅余弟澤望及子
一四人五行一覧半面十年漁獵所及便企專門天生此
才僅供喪亂之摧剝乃使頑鈍如余者執簡而拾其後可
愧也夫銘曰天降逆菴繼之賊李蕩覆乾坤冺絶綱紀於
戲忠節忠於天啟於戲子一忠於末祀前有其父後有其
子一家之禍千秋之美三十九年余始作誄彼黨人者巳
如屠豕
　　答萬充宗問鄕射侯制
按干侯之制中方十尺鵠方三尺三寸三分强上躬崇二
尺廣二丈下躬亦崇二尺廣二丈上舌崇二尺廣四丈下
舌崇二尺廣三丈自上綱至下綱凡一丈八尺參侯鵠方
四尺六寸六分强中方一丈四尺上下躬各廣二丈八尺
上舌廣五丈六尺下舌廣四丈二尺躬舌之崇皆各二尺
與干侯同也自上綱至下綱凡二丈二尺大侯中方一丈
八尺鵠方六尺上下躬各廣三丈六尺上舌廣七丈二尺
下舌廣五丈四尺躬舌之崇三侯一也自上綱至下綱凡
二丈六尺三侯之崇廣如此干侯下綱去地尺二寸高一
丈九尺二寸參侯下綱去地一丈五寸少半寸高三丈二
尺五寸少半寸大侯下綱去地二丈二尺五寸少半寸高
四丈八尺五寸少半寸張侯之高下如此來書躬崇廣方
三丈(據干侯/而言)中棲於躬之正中中掩躬十尺則躬之左右
合二十尺上下亦然非也中與躬舌皆是單幅但上下聯
屬耳若中掩躬則夾幅矣中之左右無躬焉得有合二十
尺上下之躬各二尺亦不得云合二十尺所謂倍中以爲
躬者言其廣不言其崇也來書躬方三丈上舌倍之當六
丈而止五尋者置中所棲之十尺不倍夫躬廣二丈上舌
倍之廣四丈本是直截不倍中棲無乃曲說乎吾兄認廣
爲崇由是於鄭說多所齟齬故疑三侯躬舌各二尺與倍
中爲躬倍躬爲舌之文不相合也若如兄言以崇計之則
十侯中一丈上下躬各二丈上下舌又各四丈是一十三
丈矣寧可通乎劉公是勾股之法人去干五十歩通歩爲
五尺(古法五/尺爲步)得二百五十尺千去參二十歩通爲一百尺
干高一十九尺二寸目高七尺自目至參三百五十尺以
干高目高相較得一十二尺二寸以干目較乗目至參得
四千二百七十以人去干除之得一丈七尺五分寸之四
加目高七尺共二丈四尺五分寸之四必如此數方能見
之今參侯之鵠去地一丈九尺二寸則鵠爲干高所掩其
說是也但記言射自楹間序則物當棟堂則物當楣是射
位在堂上以堂高目高計之爲一丈四尺干侯髙一丈九
尺二寸則干侯之高於目五尺二寸耳且去之五十步何
患不見參鵠哉始知公是之說非也鄭氏解經間有穿鑿
然去三代不遠制度猶有存者無容輕議耳
　　問金奏肆夏之三
劉公是曰春秋傳稱金奏肆夏之三工歌文王之三夏云
金奏文王云工歌則九夏乃有聲無辭者也按樂有間有
合間者堂上堂下一歌一奏更遞而作合者上下之樂竝
作歌者人聲奏者樂聲歌奏皆有辭此之金奏亦如琴之
有操笙之有詩焉可謂之無辭哉但奏與歌不同孔頴逹
於金奏工歌渾而爲一云晉人作樂先歌肆夏次歌文王
則非也
　　問左傳文元年孔䟽云古今曆法推閏月之術皆以
　　閏餘滅章歲餘以歲中乘之章閏而一所得爲積月
　　命起天正算外閏所在也此數言義有未解求詳示
四分暦推閏月所在以閏餘減章法十九餘以歲中十二
乗之滿章閏七得一爲積月天正起算積月盡爲閏月減
字誤滅故難解也
　　問從來言地勢者謂北高南下春秋桓三年日食孔
　　䟽謂月在日南從南入食南下北高則食起於下月
　　在日北從北入食則食發於高其行有高下故食不
　　同按日月麗天何以亦分北高南下曆家言日高於
　　月謂月在日南日非則可謂北高南下似不可豈以
　　北極出地南極入地天形如倚葢日月亦因之高下
　　乎
按孔䟽所云此言緯度也月在日南謂之陽曆月在日北
謂之陰曆其所謂高下者止據日而言日以南爲下以北
爲高月輪之下於日甚遠豈能高於日哉
　　問春秋日食三十六而頻食者二先儒咸謂日無頻
　食法王伯厚云衛朴推驗春秋日食合者三十五獨
　莊十八年三月古今算不入食限豈二頻食亦入限
　　乎抑史官怠慢當時失記從後追憶疑莫能定遂兩
　存之春秋因而不削乎
沈存中云衛朴精於曆術春秋日食三十六密者不過得
二十六七一行得二十七朴乃得三十五唯莊公十八年
一食今古算皆不入食法疑前史誤耳(王伯厚之/言本此)愚按襄
二十一年秋九月庚戌朔日有食之冬十月庚辰朔日有
食之又二十四年七月八月兩書日食曆家如姜芨一行
皆言無比月頻食之理授時亦言二十一年巳酉中積六
十六萬九千一百二十七日五十五刻步至九月定朔四
十六日六十五刻庚戌日申時合朔交泛一十四日三十
六刻入食限是也歩至十月庚辰朔交泛一十六日六十
七刻巳過交限故姜芨一行之說爲是西曆則言日食之
後越五月越六月皆能再食是一年兩食者有之比月而
食者更無是也襄二十一年巳酉九月朔交周○宮○九
度五一二八入食限十月朔一宮一十度三一四二不入
食限矣二十四年壬子七月朔交周○宮○三度一九三
五入限八月朔交周一宮三度五九四九不入食限矣乃
知衛朴得三十五者欺人也其言莊十八年一食自來不
入食法按是年乙巳歲二月有閏至三月實㑹四十九日
一十三時合朔癸丑未初初刻交周一十一宮二十八度
三四三七正合食限朴葢不知有閏故算不能合耳朴於
其不入食限者自謂得之於其入食限者反謂不得不知
何說也
　　再答萬季野喪禮雜問
　諸家皆以卒哭爲祭名唯敖繼公謂卒哭卽三虞之祭
　儀禮言三虞卒哭盖於三虞之日卽卒無時之哭故謂
　三虞爲卒哭非别有祭(某)叅考禮文頗以其說爲是
以三虞卒哭同是一事者乃先儒之舊說不始於繼公也
鄭氏始别明卒哭與虞不同據雜記云士三月而葬是月
而卒哭大夫三月而葬五月而卒哭諸侯五月而葬九月
而卒哭是三虞與卒哭不同一事之證也又雜記云上大
夫之虞也少牢卒哭成事附皆太牢下大夫之虞也犆牲
卒哭成事附皆少牢是卒哭之祭重於虞祭之證檀弓云
葬日虞弗忍一日離也是日也以虞易奠卒哭曰成事是
日也以吉祭易喪祭明日袝于祖父其言與雜記相合觀
此則鄭說爲長
　諸家皆以禫爲祭名近見方履中古釋疑称密之先生
　之說謂禫乃除服之名非祭名儀禮祝詞初虞曰袷事
　再虞曰虞事卒哭曰成事小祥曰常事大祥日祥事而
　禫獨無所言又戴記言三年而後葬者必再祭何以止
　有練祥而無禫其說如此某又曰三年之喪二十五月
　而畢則禫在二十五月喪事先遠日此一月之中旣於
　下旬十大祥之祭不數日而又行禫祭有是禮乎
按喪服小記期而祭禮也期而除服道也祭不爲除喪也
則祭而除喪在練巳然不别立名也安得於祥祭復重一
禫以爲除服之名哉且古禮從祥至吉凡服有六祥祭朝
服縞冠一也祥訖素縞麻衣二也禫祭玄冠黄裳三也禫
訖朝服綅冠四也踰月吉祭玄冠朝服五也旣祭玄端而
居六也不比今人從喪至吉一服而巳除則竟除無漸次
也密之以今事釋古禮䟽矣其以祝詞無禫祭爲據卒哭
之後尚有祔祭亦無祝詞豈可亦謂無祔祭乎又言三年
而後葬者再祭止有練祥而無禫祭夫再祭之中且無虞
祔何獨於禫而疑之卽如兄言禫在二十五月亦未爲得
三年之喪二十五月而畢是矣人之哀樂原非截然喪旣
畢而餘哀未忘有禫祭以表之此居喪之餘也若謂禫是
除喪之名則祥祭巳除喪矣何以復曰中月而禫哉中月
而禫自是與祥間隔一月此二十七月也唯是檀弓祥而
縞是月禫徙月樂初讀而疑之以爲是月者祥之月也繼
而思之是月禮徙月樂不連上爲文蓋爲是月禫須徙月
而樂也如是則可通矣
　儀禮言中月而禫是月也吉祭猶未配特牲饋食命筮
　之詞言祖而不及配正與此合諸家因爲禫月合祭祖
　考之時但祭祖而不以妣配(某)謂儀禮所言未配蓋禫
　月而遇祖廟吉祭不以新死者配食於祖而非妣之不
　配祖也且特牲乃士之常祭非止禫月之吉祭豈可因
　其不言配而謂常祭亦不祀妣乎
按特牲饋食禮鄭云諸侯之士祭祖禰少牢饋食禮鄭云
諸侯之卿大夫祭其祖禰皆屬吉禮無所分别於喪無與
今以特牲不言妃配少牢言妃配遂牽特牲於喪禮之下
豈特牲􁑖爲禫月而設乎豈特牲與少牢有所分别乎鄭
氏亦自相不盾矣蓋自卒哭而祔新主不返於寢其蒸甞
行于祖廟者新主雖在不以配食三年之喪未畢皆然今
在禫月則喪畢似可配矣而曰猶未配者乘喪未畢而言
也(按齊王儉云朝聘蒸甞之典卒哭而/備行婚禘蒐樂之事三載而後舉)
　　陳葦庵年伯詩序
風自周南召南雅自鹿鳴文王之屬以及三頌謂之正經
懿王夷王而下訖於陳靈公滛亂之事謂之變風變雅此
說詩者之言也而季札聽詩論其得失未嘗及變孔子敎
小子以可群可怨亦未甞及變然則正變云者亦言其時
耳初不關於作詩者之有優劣也羙而非謟刺而非訐怨
而非憤哀而非私何不正之有夫以時而論天下之治日
少而亂日多事父事君治日易而亂日難韓子曰和平之
音淡薄而愁思之聲要妙讙愉之辭難工而窮苦之言易
好向令風雅而不變則詩之爲道狹隘而不及情何以感
天地而動鬼神乎是故漢之後魏晉爲盛唐自天寳而後
李杜始岀宋之亡也其詩又盛無他時爲之也卽時不甚
亂而其發言哀斷不與枯荄變謝者亦必逐臣棄婦孽子
勞人愚慧相傾惛算相制者也此則一人之時也蓋詩之
爲道從性情而出入之性情其丼苦辛酸之變未盡則世
智所限易容埋没卽所遇之時同而其間有盡不盡者不
盡者終不能與盡者較其貞脆謝臯羽鄭所南同爲亡宋
之人臯羽之詩皎潔當年所南沉井之時年四十三歲至
七十八歲而卒沉井以後三十五年豈其斷手絕筆乃竟
無一篇傳者苟其井渫不食羵羊失䕶寧保心史之不終
錮乎詩之爲敎温厚和平至使開卷絡咎寄心冥漠亦是
丼苦辛酸之迹未冺也陳葦庵先生風度閒綽早優名輩
詩情所結若開金石曾靡榛蹊其對揚恭紀諸詩與早朝
大明宮賈杜王岑並稱典雅逮夫笙管革文先生流矢影
風顧有憂色一唱三歎凄人心脾讀之者但覺秋風憀慄
中人肌膚方其悲樂相生掩卷不能曾何忌諱之可言平
此一人之身而正變備焉者也令子同亮刻之問序於余
同亮方集春秋傳註數十家衷其醇疵詩亡然後春秋作
亦知詩之有不亡者乎不必舍先生之詩而别求也
　　張南垣傳
古今之事後起之勝於前者多矣故烹餁起於熱石玉輅
基於椎輪卽如畵家有人物有山水漢唐以來𣑽天帝釋
聖主名臣之像皆以繪畵其後稍稍通之而爲塑土範金
搏換元劉元欲造嶽廟侍臣像心計久之未措手也適閲
秘書圖畵見唐魏徴像矍然曰得之矣非若此莫稱爲相
臣者遽走廟中爲之卽日成以此知雕塑之岀於畵也然
畵師之名者不勝載而塑工之名者一二耳至於山水能
玅神逸筆墨之外無所用長未有如人物之變而爲塑者
則自近日之張漣始張漣號南垣秀水人學畵於雲間之
某盡得其筆法久之而悟曰畵之皴澁向背獨不可通之
爲叠石乎畵之起㐲波折獨不可通之爲堆土乎今之爲
假山者聚危石架洞壑帶以飛梁矗以高峯據盆盎之智
以籠岳瀆使入之者如䑕穴蟻垤氣象蹙促此皆不通於
畵之故也且人之好山水者其㑹心正不在遠於是爲平
岡小坂陵阜陂陁然後錯之石繚以短垣翳以密篠若是
乎奇峯絶嶂纍纍乎墻外而人或見之也其石脉之所奔
注㐲而起突而怒犬牙錯互决林莽犯軒楹而不去若似
乎處大山之麓截溪斷谷私此數石者爲吾有也方塘石
洫易以曲岸廻沙邃闥雕楹改爲靑扉白屋樹取其不凋
者石取其易致者無地無材隨取隨足或者以平泉爲多
事朱勔眞笨伯矣當其土山初立頑石方驅尋丈之間多
見其落落難合而忽然以數石點綴則全體飛動若相唱
和荆浩之自然關同之古淡元章之變化雲林之蕭踈皆
可身入其中也漣爲此技旣久土石草樹咸能識其性情
毎創手之日亂石如林或卧或立漣躊躇四顧主峯客脊
大礐小磝皆黙識於心及役夫受命漣與客方談笑漫應
之曰某樹下某石可置某所目不轉視手不再指若金在
冶不假斧鑿人以此服其精漣爲人滑稽好舉委巷諧謔
以資撫掌梅村新朝起用士紳餞之演傳奇至張石匠伶
人以漣在坐改爲李木匠梅邨故靳之以扇确几賛曰有
竅閧堂一笑漣不荅及演至買臣妻認夫買臣唱切莫題
起朱字漣亦以扇确几曰無竅滿堂爲之愕眙梅邨不以
爲忤有竅無竅吳中方言也三吳大家名園皆出其手其
後東至于越北至于燕請之者無虗日漣有四子皆衣食
其業而叔祥爲最著
　　柳敬亭傳
余讀東京夢華錄武林舊事記當時演史小說者數十人
自此以來其姓名不可得聞乃近年共稱柳敬亭之說書
柳敬亭者楊之㤗州人本姓曹年十五獷猂無頼犯法當
死變姓柳之盱眙市中爲人說書巳能傾動其市人久之
過江雲間有儒生莫後光見之曰此子機變可使以其技
鳴於是謂之曰說書雖小技然必勾性情習方俗如優孟
揺頭而歌而後可以得志敬亭退而凝神定氣簡練揣摩
期月而詣莫生生曰子之說能使人驩咍嗢􁨱矣又期月
生曰子之說能使人慷慨涕泣矣又期月生喟然曰子言
未發而哀樂具乎其前使人之性情不能自主蓋進乎技
矣由是之楊之杭之金陵名逹于縉紳間華堂旅㑹閒庭
獨坐爭延之使奏其技無不當於心稱善也寧南南下皖
師欲結歡寧南致敬亭于幕府寧南以爲相見之晩使叅
機密軍中亦不敢以說書目敬亭寧南不知書所有文檄
幕下儒生設意修詞援古證今極力爲之寧南皆不悅而
敬亭耳剽口熟從委巷活套中來者無不與寧南意合嘗
奉命至金陵是時朝中皆畏寧南聞其使人來莫不傾動
加禮宰執以下俱使之南面上坐稱柳將軍敬亭亦無所
不安也其市井小人昔與敬亭爾汝者從道旁私語此故
吾儕同說書者也今冨貴若此亡何國變寧南死敬亭喪
失其資畧盡貧困如故時始復上街頭理其故業敬亭旣
在軍中久其豪滑大俠殺人亡命流離遇合破家失國之
事無不身親見之且五方土音鄊俗好尚習見習聞毎發
一聲使人聞之或如刀劍鐵騎颯然浮空或如風號雨泣
鳥悲獸駭亡國之恨頓生檀板之聲無色有非莫生之言
可盡者矣馬帥鎭松時敬亭亦岀入其門下然不過以倡
優遇之錢牧齋嘗謂人曰柳敬亭何所優長人曰說書牧
齋曰非也其長在尺牘耳蓋敬亭極喜冩書調文别字滿
𥿄故牧齋以此諧之嗟乎寧南身爲大將而以倡優爲腹
心其所授攝官皆市井若巳者不亡何待乎
　偶見梅邨集中張南垣柳敬亭二傳張言其藝而合于
　道柳言其叅寧南軍事比之魯仲連之排難解紛此等
　處皆失輕重亦如弇州誌刻工章文與伯虎微明比擬
　不倫皆是倒却文章家架子余因改二傳其人本瑣瑣
　不足道使後生知文章體式耳
　　李因傳
李因字今生號是菴錢塘人生而韶秀父母使之習詩畵
便臻其妙年及笄巳知名於時有傳其咏梅詩者一枝留
待晩春開海昌葛光祿見之曰吾當爲渠騐此詩䜟迎爲
副室崇禎初光祿官京師是菴同行禁邸淸嚴周旋硯匣
夫婦自爲師友奇書名畵古噐唐碑相對摩玩舒卷固疑
前身之爲淸照暇卽潑墨作山水或花鳥冩生是庵雅自
珍惜然脫手卽便流傳癸未出京至宿遷猝遇兵譁是菴
身幛光祿兵子驚其明麗不敢加害光祿自是無仕宦意
琴臺花塢風軒月榭絲竹管絃之聲不絶是庵以翰墨潤
色其間當是時虞山有柳如是雲間有王修微皆以唱隨
風雅聞於天下是庵爲之鼎足傖父擔板亦艶爲玉臺隹
話亡何海運而徙鋒鏑遷播光祿捐舘家道喪失而是庵
㷀然一身酸心折骨其發之爲詩尚有三世相韓之痛三
十年以來求是庵之畵者愈衆遂爲海昌土宜饋遺中所
不可缺之物是庵亦資之以度朝夕而假其畵者同邑遂
有四十餘人是庵聞之第此四十餘人之高下不在高第
者母使敗我門庭其殘膏剰馥尚能沾漑如此吾友朱人
遠以管夫人比之其宦遊京師同其易代同其工辭章同
其翰墨流傳同差不同者晩景之牢落耳余讀文敏魏國
夫人之誌誇其遭逢之盛入謁興聖官皇太后命坐賜食
天子命書千文勑玉工磨玉軸送秘書監裝池收藏而是
庵方抱故國黍離之感凄楚藴結長夜佛燈老尼酬對亡
國之音與皷吹之曲共留天壤聲無哀樂要皆靈秀之氣
所結集耳人遠傳是菴欲余作傳以兩詩夀老母爲贄有
不惜淋漓供筆墨恭隨天女散花來之句老母嘗夢注名
玉札爲第四位天女降謫人世故讀是菴之詩而契焉余
之爲此者所以代老母之荅也
　　萬履安先生詩序
李杲堂選甬上耆舊詩余欲合陸文虎萬履安兩先生合
刻之杲堂以兩先生同時之人其子孫未免比例故稍遲
之以待潦水之盡杲堂旣卒公擇欲先以家集行世問序
於余余謂先生之詩不可不急行也今之稱杜詩者以爲
詩史亦信然矣然註杜者但見以史證詩未聞以詩補史
之闕雖曰詩史史固無藉乎詩也逮夫流極之運東觀蘭
臺但記事功而天地之所以不毁名敎之所以僅存者多
在亡國之人物血心流注朝露同晞史於是而亡矣猶幸
野制遥傳苦語難銷此耿耿者明㓕於爛𥿄昏墨之餘九
原可作地起泥香庸詎知史亡而後詩作乎是故景炎祥
興宋史且不爲之立本紀非指南集杜何由知閩廣之興
廢非水雲之詩何由知亡國之慘非白石晞髪何由知竺
國之雙經陳宜中之契濶心史亮其苦心黃東發之野死
寶幢志其處所可不謂之詩史乎元之亡也渡海乞援之
事見於九靈之詩而鐡崖之樂府寉年席㡌之痛哭猶然
金版之出地也皆非史之所能盡矣明室之亡分國鮫人
紀年鬼窟較之前代干戈久無條序其從亡之士章皇草
澤之民不無危苦之詞以余所見者石齋次野介子霞舟
希聲蒼水澹歸十餘家無關受命之筆然故國之鏗爾不
可不謂之史也先生固十餘家之一也生平未嘗作詩今
續騷堂寒松齋粤艸皆遭亂以來之作也避地幽憂訪死
問生驚離弔徃所至之地必拾其遺事表其逸民而先生
之詩亦遂棲楚藴結而不可解矣夫蔓艸零露仍歸天壤
亦復何限先生獨不能以餘力畱之乎故先生之詩眞詩
史也孔子之所不刪者也
　　張心友詩序
余甞與友人言詩詩不當以時代而論宋元各有優長豈
宜溝而出諸於外若異域然卽唐之時亦非無蹈常襲故
充其膚廓而神理篾如者故當辯其眞與僞耳徒以聲調
之似而優之而劣之楊子雲所言伏其几襲其裳而稱仲
尼者也此固先民之論非余臆說聽者不察因余之言遂
言宋優於唐夫宋詩之隹亦謂其能唐耳非謂舍唐之外
能自爲宋也於是縉紳先生間謂余主張宋詩噫亦冤矣
且唐詩之論亦不能歸一宋之長鋪廣引盤摺生語有若
天設號爲豫章宗派者皆原於少陵其時不以爲唐也其
所謂唐者浮聲切響以单字隻句計巧拙然後謂之唐詩
故永嘉言唐詩廢久近世學者已復稍趨於唐滄浪論唐
雖歸宗李杜乃其禪喻謂詩有别材非關書也詩有别趣
非關理也亦是王孟家數於李杜之海涵地負無與至有
明北地摹擬少陵之鋪寫縱放以是爲唐而永嘉之所謂
唐者亡矣是故永嘉之淸圓謂之非唐不可然必如是而
後爲唐則專固狹陋甚矣豫章宗派之爲唐浸滛於少陵
以極盛唐之變雖有工力深淺之不同而槩以宋詩抹摋
之可乎張子心友好學深思不以解褐爲䆒竟余所論著
矻矻手抄不巳李杜王孟諸家文集亦觀余批點以得其
指趣其發之爲詩超然簡獨永絕塵粃流連光景極詩家
聲色之致天假之年以文字爲詩以才學爲詩以議論爲
詩莫非唐音今雖未竟其志其氣象要自不凡不能不爲
之三歎也
　　紫環姜公墓表
公諱天樞字静甫號紫環姜氏本淄川自仲開知􁛹縣徙
嵊其後紹夫又自􁛹徙餘姚之咸池滙遂爲餘姚人高祖
榮弘治壬戌進士官工部郞曾祖子羔嘉靖癸丑進士仕
至行太僕寺卿祖鏡萬曆癸未進士以禮部郞中贈光祿
寺卿父逢元萬曆癸丑進士仕至太子太保禮部尚書太
保七子公其長也公生而好學無秦川貴公子之習顧裘
馬弓劍旗亭北里未嘗置足弱冠爲諸生尋遊太學癸酉
丙子在糊名中已中有司之尺度及拆號皆避嫌落之遂
以任子入仕授都察院簡較陞工部都水司主事歷員外
郞中督視北河累年亢旱河渠不通運河之水故藉山東
諸泉濟其不足特設主事一員管理泉源至是亦竭摠河
束手無䇿公曰按正統十三年御史林廷舉言元時衛河
分引漳水支流永樂間填淤舊跡宜發丁夫開鑿可資漕
運嘉靖六年僉事江良材言導河注衛􁑀由江入淮沂流
至于河陰順流而逹衛更增一運道也考之前議運河之
水原不必專藉山東諸泉矣今河水旣竭獨不可借良材
之議而反用之導河注衛者導衛注河乎摠河韙其議公
於是討求故道䟽理泉源衆流奔注河水驟盈􁑀舟皆歡
呼而濟請如山東故實添設衛河主事遂著爲令當公創
議時勢家私此水利者謡啄繁興多設支閡公毅然不顧
由是交關津要共相唇齒致公于理以公之才始見之行
事巳破浮華交㑹之徒使充其所至刻石之功正未可量
而覆折於迫狹之世論不復再試是可惜也當是時石齊
黃先生在獄上必欲殺之小人遂指交通關涉者槩爲福
党同繫者至故爲睚眦以明割席公獨眷顧爾雅咸張耳
目石齊書孝經百本散之士林公亦書金剛湼槃百餘卷
分於名刹書法皆奇偉藝林相傳以爲盛事淸獄命下徐
司㓂虞求悉公本末始出之公患難之餘落然世事壯懷
遠識一寄之于詩酒鏡湖之花月拈題顧曲所謂太白死
三百年無此樂者公殆繼之大江以南西湖牛首虎丘烟
雨遊屐所至以昌其詩未始非天之厚公也公於家庭之
間意愛篤摯宗伯官京師公侍慰王母于家孝養無方宗
伯棄世窀穸之事公苦身持力諸弟唯在位而巳諸父敬
勝爲山東布政司理問城破闔門殉難唯一子婦得逸公
從兵火中歛其骸骨訪其子婦得之民間重爲立後外父
無子公擇其族子嗣之巳而嗣子天公復擇人嗣之其克
盡田里骨肉之歡大槩類此公之急難窘助未易更僕數
其著者如倪文正淺士三十年過者但揮泪而去公買地
塟之蔞翣芻靈禮文畢偹會塟者千人皆於公是資甬東
陸文虎無子棺槨暴露其從子假丐塟之名以告公公恩
加松𣏌而從子未嘗加坏土其上再三應之公終無倦容
文正之事好名者或能勉之文虎之事大類郭元振非其
天性篤烈寧有是乎公生于萬曆己亥正月一日卒于康
熙壬子六月二十七日年七十五所著有睆堂集娶錢氏
前封㳟人今封孺人子三人長希軾庠生次希轍奉天府
府丞卽定庵先生也次希輅丁巳舉人女三人長適周文
節子玉忠官生次適沈鞏址次適邵文發皆庠生孫七人
曰壵國子監慱士曰埈壬子選貢曰坦庠生曰垂曰埛曰
塽曰增曰某孫女六人曾孫五人公銓丁巳舉人公鎭公
錫公錄曾孫女五人某年月日塟公于鷄頭山之原當公
之塟廟堂金石之文已偹復詢之草野者以其聞見之眞
也銘曰秀偉相承明德繼踵於唯我公人倫珍重廊廟之
才山林之福天之生人毎居其縮賦公之才惆悵風雲與
公之福花月耕耘孰得孰先必有辨此留連管樂以俟孫
子
　　明司馬澹若張公傳
天啓乙丙之際訛言繁興謂三吳諸君子欲翻局而以先
忠端公爲謀主於是逮七君子於詔獄必欲殺之五月丁
未王恭厰災壞民居十餘里撃死數千人熹宗在乾清宫
走避建極殿御座毀折繼又朝天宫火災異叠見且古今
所未有詔廷臣修省是時澹若張公爲兵部職方司主事
與同官王陞密議因草䟽言修省之實刑獄係死生人命
董以士師申以覆奏誠愼之也今罪囚半歸詔獄追賍卽
以畢命雖其人自不冤而於好生之德無乃未愜乎甚至
秋後與不時并律囊首與絞斬同斃痛快之事毎干天和
自今以徃輕重罪囚悉付法曺使罹法者知自絕於天比
附者無舞筆之恐罪疑惟輕則冥途有重返之魄罰當其
咎則单門無連染之人肅殺之後繼以陽和此其時矣至
於軍儲告匱土木宏規豈不知生財爲急而急土木不如
急軍儲議捜括不如議節省今旣捜無可搜括無可括瑣
屑凌雜盡以人告竊恐焚林竭澤之後能無魚驚鳥散之
憂請自皇極告成暫停工作悉以海内物力併爲軍前見
粮寢其屑瑟之誅求益見聖心之惇大俟彊宇廓淸再完
堂搆未爲遅也公衘䟽袖中入白堂官堂官長垣王永光
也長垣固攻東林者然其人有權術把持局靣亦不欲寄
乾兒門客之虎落思深慮遠得公䟽竟上之上傳覧樞臣
所奏停工緩刑言若忠愛朕熟思旬日皇極殿工已抵八
九止用銀壹百伍拾万兩務崇儉約匪雕匪刻邉儲嵗解
不缺外發帑二千餘萬洪流束楚功績闇然今當節縮皇
極之餘經始三殿計外解一百餘萬未至皇考發帑百萬
尚存内外臣工乘此一德搜括編派俱無所事苟疆臣民
牧齊契工官則乾没風消怨咨聲冺何功不奏何治不隆
乎刑不上大夫崇養士節皇祖成憲柰士不自愛争爲奸
宄如周宗建保熊廷弼於亡遼之後涕唾封疆歛金畿輔
創建書院翼戴奸邪惡郭鞏之攻廷弼誣以交結內侍兇
鋒狡語遠埋疑案周順昌逗撓詔獄止檻車而結烟挾市
魁以稱亂明與君抗黃(先忠端/公諱)請寄爲奸李若星之節鉞
鄒維璉之吏部何所由來撓亂朝政捭搕鄕邦夫朝廷重
士士實自輕朝廷建官官反侮上一槩縱舎姑息無將之
誅春秋謂何難乎其爲上矣諸臣顧動以爲朝廷之過朕
甚惑焉海内方汙穢朝廷聞是䟽之上莫不舉手加額以
爲中流之一壼豈知其殺機巳决騎虎之勢不能復下然
矯㫖之反覆辭費小人之氣未甞不阻喪矣長垣旣以此
去而公有寧錦之功逆奄絀之未幾推補吏部郞中㫖以
門戸罷之昔李膺在獄賈偉節西行說竇武霍諝訟之呂
惠卿興大獄蘓子瞻勸王安石言之竇王皆與奸人異趨
故賈蘓之言易入公之於長垣水火也而欲格之以正議
此陳子翁不能得之於章惇者公竟得之可不謂奇乎公
諱履端字旋吉號澹若世爲華亭人曾祖良佐祖謨父元
輔太學生生三子長拱端當陽知縣次卽公次軌端邵陽
知縣萬曆壬子三人同舉鄕試公登丙辰進士第岀知晉
江束鹿　縣皆有能名其大者於晉江得黃石齋先生爲
一代大儒於束鹿河决遷縣治二十里築城一千五百丈
民不加賦遷者如歸其爲治詳石齋卧子誌狀公自職方
歸禁割朝議放情詩酒烈皇更化以次召骨鯁之臣起公
吏部而傷於哀樂不能復赴崇禎元年卒年四十三娶沈
氏封安人子三人曰定諸生曰寧曰守康熈壬子舉人一
女嫁諸生王世烱公卒後五十五年守函幣以傳文屬余
憶乙酉於徐太宰座上識守忽忽交臂不知其爲公之子
也皇　風散口說流行余以身所見聞者詮次其事家國
之恨集於筆端不覺失聲痛哭棲鳥驚起後之覧者亦將
有感於斯文
　　續塟書問對
或問趙東山塟書問對所謂形氣者對曰形者山阜之象
形於金木水火土也氣者山川之脉理或聚或散聚者其
生氣也又問所謂方位者對曰以八卦辨龍之貴賤及二
十四山之衰旺生剋是也問者曰東山信形氣而斥方位
是乎對曰是也然東山不能自持其說耳夫山川之起止
合散觀其大畧亦不難辨固人人可以顯而得之東山精
微其說以爲吉土之遇由於天卑塟師言天命可改東山
言人事難致其害理同也然則其故何也曰鬼䕃之說惑
之也問者曰鬼蔭之說非乎程子言父祖子孫同氣彼安
則此安彼危則此危亦其理也對曰唯唯否否夫子孫者
父祖之分身也吳綱之貌四百年尚類長沙蕭頴士之狀
七世猶似鄱陽故嚙指心痛呼吸相通夫人皆然後世至
性汨没墮地以來日遠日踈貨財婚宦經營異意名爲父
祖實則路人勉强名義便是階廷玉樹彼生前之氣巳不
相同而能同之於死後乎子孫猶屬二身人之爪髪托處
一身隨氣生長翦爪㫁髪痛痒不及則是氣離血肉不能
周流至於手足指鼻血肉所成而折臂刖足蒿指劓鼻一
謝當身卽同木石枯骸活骨不相干涉死者之形骸卽是
折臂刖足蒿指劓鼻也在生前其氣不能通一身在死後
其氣能通子孫之各身乎昔范縝作神㓕論謂神卽形也
形卽神也形存則神存形謝則神㓕難之者謂神與形殊
生則合爲一体死則離爲二物二說雖異然要不敢以死
者之骨骼爲有靈也後來儒者言㫁無以旣盡之氣爲將
來之氣者卽神㓕之說也釋氏所言人死爲鬼鬼復爲人
者卽神不㓕之論也古今賢聖之論鬼神生死千言萬語
總不出此二家而鬼蔭之說是於二家之外鑿空言死者
之骨骼能爲禍福窮通乃是形不滅也其可通乎是以古
之先王懸棺之後迎主於廟聚其魂魄以墓中枯骸無所
慿依也其祭祀也三日齋七日戒求諸陽求諸陰徬徨凄
愴猶不能必祖考精神之聚否今富貴利逹之私充滿方
寸叩無知之骸骨欲其流通潤澤是神不如形孝子不如
俗子也問者曰若是而塟又何必論形氣乎曰不然布席
畫階亦有方位筮賔求日豈因利益况乎永托親骸而使
五患相侵坐不正席於心安乎程子所謂彼安則此安彼
危則此危者據子孫之心而爲言也豈在禍福乎問者曰
今世視此若禍福交手而付寧皆狂惑乎曰不觀宋景濓
之誌傳守剛乎焚屍沉骨之俗成纓弁之家亦靡然從之
不然則以爲辱親也彼之惡擇地猶此之惡焚屍也習俗
亦何嘗之有問者曰地苟不吉遷之可乎曰不可焚屍之
慘夫人知之入土之屍棺朽骨散拾而置之小櫝其慘不
異於焚如也何如安於故土免戮屍之虐乎卽不吉亦不
可遷也問者曰形氣旣吉則鬼䕃在其中又何必外之也
對曰鬼蔭之說不破則算計上度之心起受蔭之遲速房
分之偏枯冨貴貧賤各有附㑹形氣之下勢不得不雜以
五行衰旺生剋心愈貪而愈昏說愈多而愈亂於是可塟
之地少矣誠知鬼蔭之謬則大山長谷廻溪伏嶺之中其
高平深厚之地何在無之便是第一等吉壤精微之論不
能出此雖有曾楊瘳頼亦無所用無俟乎深求遠索無可
柰何而歸之天命也問者曰古人凡事筮日東山斥方位
而并斥時日何也對曰古之筮日非生尅衝合之謂也時
則皆以質明唯昏禮用夜有定期也曾子問見星而行者
唯罪人與奔父母之喪者塟以日中可知不然謂之痁患
下癀而以宵中今日擇時之害也風和日出便於將事謂
之吉日風雨卽是㐫日筮者筮此也今之塟者不以雨止
擇日之害也故東山之見卓矣
　　蔣氏三世傳
蔣洲字宗信别號龍溪鄞縣人補其學諸生好游俠留連
管樂平居愛客置酒雅歌投壺高睨大談終日不倦以故
人樂與之遊嘉靖癸丑王直勾倭入㓂烈港直歙人母汪
嫗夢弧矢星入懷而生長而與其徒入海連巨舶載硝磺
絲綿違禁諸器物往來互市於日本暹羅西洋各國貲累
鉅萬各島君長以下並信服之稱爲五峰舶主(五㖓/其號)廣有
賊首陳思盻者不入直黨直掩殺之併其衆由是海上之
㓂非受直節制不能存威名籍甚尋招集亾命據薩摩州
之松浦僣稱徽王置官屬三十六號令島人時時遣部下
剽攻沿海郡邑東南危動當是時胡梅林(宗憲)開府浙直
歷訪奇士而宗信之里人都督萬鹿園(表)留心人物謂梅
林曰里有蔣生者縱橫之士也梅林遂介鹿園置之幕府
宗信曰漢之困於匈奴由中行說也宋之患於元昊由張
元也自王直航海遂有東南之禍今與我爭於鯨唇之上
者皆直之分䑸也我不得直彼鴟附鼃援其可旣乎直之
母妻與子盡在我地彼雖作賊骨肉刺心公如開以丹靑
之信未有不就戎索者梅林曰此名計也請於朝授宗信
提舉以陳可願爲副復赦海上亾命十餘人使之向導直
之子澄亦囓血致書於父曰幕府長者唯願一見阿父以
有詞於朝無他患也乙卯九月開洋至小衢山七日抵五
島島倭疑爲商舶將肆劫勒有僧譯之酋長酋長始郊迎
示以天朝宣諭之㫖酋長受命乃使人招王直直至殊作
意氣宗信論之曰君卽不念祖宗墳墓獨不爲老母妻子
計乎國家方急東方誠以此時罷遣衝鯨網絡波臣此萬
世刻石之功也兼官重紱舍君誰適不然倭情貪狡國家
縑帛無限購君萬里之外不異庭除矣直感其至言苦意
遂與之同食遞衣言無不盡偕返松浦日本以天文王爲
共主然號令不出國門各島自相雄長豐後山口又島中
之最雄者也故入㓂者多二島之人直與宗信同行宣諭
明年丙辰至博多津召其色目賞賜旅誓四月至豐後島
王懷音革狀詰以從前作過稽首主臣願貢方物遂令其
檢攝風帆凡筑前肥前等五十三所羣盗盡殄五閱月始
至山口島主䖍奉如豐後送還被掠指揮袁進奉表謝罪
馳啓天文王十二月天文王下教所部周昉長門等一十
二島徧行禁約對馬薩摩姦宄尤多皆氷駭風散方宗信
未至日本時徐海勾衆入㓂以數萬人圍桐鄕甚急宗信
聞之遂遣陳可願與王直義子毛烈先歸諭徐海罷兵如
約海詣幕府降而海黨陳東葉麻自相疑貳內亂梅林乗
機擊殺之丁巳四月宗信同王直發松浦海舶數十隻貢
使四百人流寓六百人碇定海關七月宗信及貢使僧德
陽先入而直艦爲颶風飄墮朝鮮不得偕來宗信在日本
三年諸帥疑其掌握之內價盈兼金從之索賂不應分宜
亦望有海外奇貨宗信又無以自通乃因王直之不至謂
其空言無事實廵按周斯盛劾奏遂下宗信於獄九月直
始叩關先遣王滶入見曰吾等奉命而來冝有使者迎勞
道路今行李不通而戈鋋戒嚴公得無誑我乎梅林曰國
法冝爾母我虞也與之設誓甚苦直終不信曰果爾可遣
滶出梅林立遣之復以指揮夏正爲質直於是使毛烈王
滶守舟而身入見頓首言死罪且陳與宗信馳驅出百死
從此海有恬波矣梅林多方慰勞權寄獄中梅林與直同
鄕宗信出使本許其互市授官及直至流言梅林受賂數
十萬爲之貸死朝議閧然科臣徐浦復劾宗憲濫課軍需
隂縱蔣洲勾引東倭梅林大懼因盡易曲貸王直之疏謂
以誘直爲秘計直罪在不赦且謂宗信曰吾方不自保何
能敘君功不忘息壤酬君請俟他日遂疏云蔣洲宣諭日
本巳歷三年所宣諭者止及豐後山口豐後雖進貢方物
而無印信勘合山口雖有金印回文而無國王名稱是洲
不諳國體計其擒直合應功罪相凖有詔誅直王滶毛烈
遂殺夏正據舟山征之踰年方解宗信出獄茫然自傷唐
荆川(順之)趙大洲(貞吉)皆爲之扼腕頌冤俱報罷司馬譚
綸在薊遼召宗信叅其軍事欲使一得當以就功名宗信
流涕而言曰洲本書生萬里航海父衰老而待盡妻憂怖
以致死洲皆不顧惟欲爲國家樹尺寸之效乃功成而謗
興屈捐命之功比贖罪之例洲復何望哉公休矣洲不能
再側足於焦原矣司馬嘆息久之隆慶壬申中寒病卒於
昌平之旅舍余讀茅鹿門(坤)紀剿徐海本末以爲倭之入
㓂皆由徐海故曲折其反覆憸滑之術以著平倭之要領
獨不念徐海爲王直之餘黨直苟無歸命之心則海必不
受我之籠絡總使滅一海而爲海者皆是亦安得盡施其
鈐鍵乎鹿門但侈脅從之治而薄折首之勳不巳悖乎宗
信致直解東南之厄而身塡牢戸此與陳湯斬郅支而下
獄亦復何殊然陳湯身没而名彰宗信姓名曾不得與俞
戚大帥之徒隷齒豈古今之時異歟其後沈惟敬之使闗
白垂成而敗身死猶爲僨事者委過成則爲宗信敗則爲
惟敬無怪天下之樂爲首施也子有德
有德號蕙江十六歲學易於何孝廉卽洗除先注業高名
輩農丈人余寅君之舅氏也嘆爲東南貴寶不但會稽之
篠簜耳十八歲爲諸生擅聲場屋者數十年其間有巳合
有司之尺度而分房爭解又復落之同舉者爲之太息郡
邑無不䖍𣢾太守游應乾一日接之謂其鄕大夫曰蔣子
奇才不當以諸生之禮禮之萬曆甲辰以貢元當任府判
沈文恭當國避嫌授福建大田儒學教授凖墨伊顔以作
士子邑有田副使者毒殺叚令令子頌冤以君爲證時閩
撫徐石樓故君之主人慮囚董石謨又君之門人副使大
懼崎嶇私舘以貨自通君毅然謝之卒無阿悒副使怨毒
殊甚君流矢影風顧有憂色徐撫以啓事挽君終賦歸田
處則檢御風俗坊表一鄕當事欽其名德往往千旄造門
崇禎戊辰三月卒年八十二母余孺人老而瞽目君搏顙
愀辭不懈晨夕㝠漠生明祖殯淺土君不煩羣從獨力襄
事下窆之時松柏夜明疑有神隂相之者宗人皆以爲孝
感所致子之驎
之驎字龍友生而頴異奉常余寅僉事黃元恭見之皆歎
故是後來一器入郡學爲諸生自萬曆丁酉至乙卯六應
鄕舉其經義墨守先正愧纏艶粉不能與晚學卑品爭一
日之長庭闈之内恩意周浹余孺人病瞽席衽七箸皆於
君是賴久而不懈益䖍奉常目爲孝孫孺人曰吾非此孫
不能有今日矣君以授經爲生計應繩中理取信高門皆
以爲堅强一學之士也蘭溪徐石樓延爲子師有書室爲
魅所據人不敢入君入之黃金滿案君不顧而出魅因歛
迹徐氏多藏書君借閱幾半始知場屋之外復大有事嘗
客龍溪徐令民王九如晨出不返其子擬一怨家投牒屍
不得無以成獄令問于君君曰請筮之遇賁之離其爻曰
突如其來如焚如死如棄如君曰如者其名也突來而焚
死其屍巳焚矣一訊而伏海賊劉香之奸細投宿妓舘事
覺并捕主人瘐死者數人君曰此濫刑也妓舘利客之來
奚暇詰所從來乎令然之乃釋其餘崇禎戊寅上行保舉
掌院徐蓼莪以君應詔授順天儒學教諭與修會典亾何
京師戒嚴君遂南還君嘗曰吾少得事君房而志立長得
親石樓而學博晚得交蓼莪而識廣此平生之大槩也順
治甲午君子弘憲落解君執其手而泣曰予宣和直臣(蔣/猷)
之裔也後世中衰吾祖投筆立功異域失侯鬱鬱而死吾
父復還故業三登副榜余亦一登副榜爾今四舉而又落
祖孫父子竆經積百年不能起于講堂之上是命也夫其
年十月卒七十八歲所著有志林二十卷詩經類疏六卷
㫁章别義二卷禹貢注一卷
舊史曰余友蔣弘憲志行之士也衘哀貢誠乞余序其三
世余讀之神傷不能下筆昔湯臨川序張元長六世謂其
數冬而不遘一春恒夜而不經一旦弘憲三世得無類是
雖然于公謂我治獄多隂德未嘗有所冤子孫必有興者
宗信活生靈數萬非治獄可比弘憲且置無悲運數之來
㑹有時也此特爲弘憲言之耳吾觀胡之幕府周雲淵之
易曆何心隱之游俠徐文長沈嘉則之詩文及宗信之遊
說皆古振奇人也曠世且不可得豈場屋之功名所敢望
哉
　　萬充宗哀辭
今年正月下弦殘梅子與莘學過吾南雷話未終夕風急
潮催帆影碧空注目徘徊豈知此别便隔泉臺三月上巳
吾病頭暈八十老翁死是其分但念好㕛都不在近有許
胸懷未宣厥藴秋聲暑退病骨漸蘇不耐寂寞來遊西湖
七月廿七涉江方晡聞子在杭不勝歡呼誰謂先日巳自
告殂冥然之痛貫徹三途子著春秋畢力窮年鈎深索隱
折衷羣言所未完者定哀二篇徹瑟之辰魂夢纏綿曰季
武子聲尚在焉如宗忠簡死呼渡河如徐靈照争天奈何
志之所至生死不磨窮經之士如子豈多子之質疑久巳
行世儀禮有商周官有刺禮記偶箋春秋筆記上契諸儒
其功不細在子無忝在余則憂讀書一生章句軥輈老而
望洋日薄山陬藉手於子薪火魯鄒子今先吾吾又何求
河海之跡堙爲窮流嗚呼哀哉
　　復秦燈巖書(名松岱主東林講席)
忽奉乎書囘環不能釋手弟明山鄙夫年踰七十曾備蕺
山門人之一數今師友巳盡夾持無力終於墮落可悲可
涕何意大賢講席猶齒及姓名賜之教誨愈增慚懼耳前
從定侯得見高彚旃傳文排擊文成同於異學以爲一時
風尚大抵塗毒鼓聲不止石門一狂子而巳也兹讀先生
之書謂忠憲與文成之學不隔絲毫姚江致知之說卽忠
憲格物之說也明眼所照千門萬戸鑽鑰齊墮始知東林
自有眞傳風雨如晦鷄鳴不巳爲之三復所言德性問學
之分合弟謂不然非(先忠/端諱)德性則不成問學非道問學則
不成德性故朱子以復性言學陸子戒學者束書不觀周
程以後兩者固未嘗分也未嘗分又何容姚江梁溪之合
乎此一時教法稍有偏重無關於學脤也又言新安姚江
爲兩大宗學者不宗洛閩卽宗姚江不可别自爲宗此亦
先生門面之言建安無朱元晦金溪無陸子静學者苟能
自得則上帝臨汝不患其無所宗也先生患别自爲宗者
足以亂宗夫别自爲宗則僻經怪說豈足爲宗弟所患亂
宗者乃在宗晦菴宗姚江之人耳忠憲言釋氏之學其精
㣲吾儒具有之總不岀無極二字其弊病總不岀無理二
字先生解之云儒釋雖異而無極二字畢竟是同究得無
極之旨而無理二字不辨自明此言無乃兀突乎弟以爲
濂溪原主太極加無極二字恐其落於形氣也忠憲單拈
無極巳自有病先生合儒釋而言之則儒者亦是無理儒
釋界限越不淸楚大畧先生㑹通儒釋主於向上一著謂
兩家異處在下學同處在上逹從來儒者皆爲此說弟究
心有年頗覺其同處在下學異處在上逹同處在下學者
收歛精神動心忍性是也異處在上逹者到得貫通時節
儒者步步是實釋氏步步是虛釋氏必須求悟儒者篤實
光輝而巳近之深於禪者莫如近溪天地間色色平鋪原
無一事不假造作下學之至儒釋皆能逹此無有異也要
之釋氏拈他不上亦不欲拈之以累虛空之面目儒者動
容周旋正在此處色色皆當身之矩矱不可謂不異也弟
非欲異同長者而日暮途遠相㑹無期不敢匿其胸懷先
生當不以爲罪也然其至者非言可傳天假因緣或在異
日
　　與顧梁汾書(名貞觀涇陽先生之孫)
台兄與㑹老札有所下問弟老而失學豈能知先儒之宗
旨第曾侍　蕺山夫子徃徃得聞緒論今亦荒落久矣台
兄云學案有高子不諱其爲禪學之語弟學案中未嘗有
是也葢相傳之誤高子之爲聖學無疑然遺書間或有一
二闌入則先儒皆所不免甲戍歲隨先師至嘉禾陳幾亭
以遺書爲饋先師在舟中閱之毎至禪門路徑指以示弟
弟是時茫然其後讀先師論學書有與門人韓位者日今
之忠憲半雜禪門葢忠憲汀州旅舎一悟所謂百觔擔子
頓爾落地又如電光一閃透體通明卽前後際㫁大地平
沉之謂也其言釋氏之學其精微吾儒具有之總不出無
極二字其弊病總不出無理二字以爲分别之精矣然忠
憲之所謂理者求之人生而静以上則未免言語道㫁心
行路絶相去不遠卽其正命之語曰心如太虚本無生死
先師謂先生心與道一盡其道而生盡其道而死是謂無
生死非佛氏之無生死也高子之闌入禪門者不過如此
亦何礙乎其爲聖學乎且高子之辨陽明雖若與之抵牾
然以陽明之無善無惡謂無善念惡念非性無善無惡也
竟以無善無惡屬之性者乃其門人之誤是深得陽明之
傳者且在忠憲陽明議朱子析心理爲二忠憲辨之謂是
陽明析而二之非朱子析而二之也朱子言人心之靈莫
不有知天下之物莫不有理可謂之不析乎羅整庵言心
之所有惟知覺理則在於天地萬物自來傳朱子之學者
莫不皆然則陽明謂朱子析之者非過也忠憲以陽明之
學攻陽明不過欲爲朱子之調人耳其實忠憲之格物與
陽明之格物無有二也獨怪高彚旃妄肆譏彈於忠憲之
學何曾夢見其攻陽明者無廼卽攻忠憲乎恐爲東林之
累台兄主持講席不可不三思也
　　書神宗皇后事
吾始祖萬二府君諱萬河字時通號鶴山其父慶元府通
判金人䧟慶元不屈死府君避難由慈谿竹墩渡江而南
子孫散居餘姚之通德雙雁泉水三鄕雙雁之小聚落有
上黃南黃因其姓以名地皆府君之支庻也明初勾軍最
苦吾黃氏皆改爲王至成化間宗伯黃珣提學黃韶教諭
黃伯川始復本姓先是洪武十九年上黃王藴充軍入京
積功至錦衣衛百戸藴生教授賢賢生鎭撫𣏌𣏌生太學
生正正生偉歷五世未嘗復姓偉有女喜姐神宗選爲皇
后萬曆六年二月英國公張溶册立大學士張居正奪情
副之神宗問后近屬時新建伯王正億方貴盛后欲侈其
家世遂以正億對及偉封永年伯餘姚兩伯皆歸王氏於
是偉之近屬在上黃者復由黃而改爲王然南黃與上黃
相距甚近南昭上穆同告利成而南黄守黃姓如故時某
嘗聞大父太僕公言神宗皇后吾黃氏也住在鳥(弔/上)蓬(去)
有司以戚畹表其閭其時以爲疎族不甚詳考今南黃之
族來敘其始末且以家譜證之而戚畹之楔綽亦在上黃
始知爲鶴山府君之子孫也大父誤記爲鳥蓬耳古來后
氏攀援門望忘其宗祊者如唐劉后之笞黃鬚叟宋楊后
之冐楊次山亦多有之不足爲怪而我黃氏不欲以外戚
爲榮父老若不見聞至國亾之後始追數而得其實可慨
也夫
　　萬充宗墓誌銘
五經之學以余之固陋所見傳註詩書春秋皆數十家三
禮頗少儀禮周禮十餘家禮記自衛湜以外亦十餘家周
易百餘家可謂多矣其聞而未見者尙千家有餘如是則
後儒于經學可無容復議矣然詩之小序書之今古文三
傳之義例至今尙無定說易以象數䜟緯晦之于後漢至
王弼而稍霽又以老氏之浮誕魏伯陽陳搏之卦氣晦之
至伊川而欲明又復以康節之圖書先後天晦之禮經之
大者爲郊社禘祫䘮服宗法官制言人人殊莫知適從士
生千載之下不能會衆以合一由谷而之川川以達于海
猶可謂之窮經乎自科舉之學興以一先生之言爲標準
毫秒摘抉於其所不必疑者而疑之而大經大法反置之
而不道童習自守等于面墻聖經興廢上關天運然由今
之道不可不謂之廢也此吾于萬充宗之死能不慟乎充
宗諱斯大吾友履安先生之第六子也其家世詳余先生
誌中充宗生逢䘮亂不爲科舉之學湛思諸經以爲非通
諸經不能通一經非悟傳註之失則不能通經非以經釋
經則亦無由悟傳註之失何謂通諸經以通一經經文錯
互有此畧而彼詳者有此同而彼異者因詳以求其畧因
異以求其同學者所當致思者也何謂悟傳註之失學者
入傳註之重圍其于經也無庸致思經旣不思則傳註無
失矣若之何而悟之何謂以經解經世之信傳註者過于
信經試拈二節爲例八卦之方位載于經矣以康節離南
坎北之臆說反有致疑于經者平王之孫齊侯之子證諸
春秋一在魯莊公元年一在十一年皆書王姬歸于齊周
莊王爲平王之孫則王姬當是其姊妹非襄公則威公也
毛公以爲武王女文王孫所謂平王爲平正之王齊侯爲
齊一之侯非附㑹乎如此者層見叠岀充宗㑹通各經證
墜緝缺聚訟之議渙然氷泮奉正朔以批閏位百注遂無
堅城而老生猶欲以一卷之見申其後息之難宜乎如腐
朽之受利刅也所爲書曰學禮質疑二卷周官辨非二卷
儀禮商二卷禮記偶箋三卷初輯春秋二百四十卷燼于
大火復輯絶筆于昭公丁災甲陽艸各一卷其間說經者
居多萬氏家譜十卷噫多矣哉學不患不博患不能精充
宗之經學由博以致精信矣其可傳也然毎觀古人著書
必有大儒爲之流别而後傳遠如蔡元定諸書朱子言造
化微妙唯深于理者能識之吾與季通言而不厭也故元
定之書人皆敬信陳澔之禮記集說陳櫟之禮記解吳艸
廬曰二陳君之說禮無可疵矣故後皆列之學宮自蕺山
先師夢奠之後大儒不作世莫之宗塲屋放言小智大黠
相煽以自高但有講章而無經術充宗之學誰爲流别余
雖嘆賞而人亦莫之信也充宗爲人剛毅見有不可者義
形于色其嗜義若饑渴張蒼水死國難棄骨荒郊充宗葬
之南屏使余誌之春秋野祭葢不異西臺之哭焉父友陸
文虎甬中所稱陸萬是也文虎無後兩世之䘮皆在淺土
充宗葬其六棺凡所爲皆類此不以力絀隻輪而自阻也
崇禎癸酉六月六日其生也康熙癸亥七月二十六日其
卒也娶陸氏子一人諸生經能世其學充宗之卒余許銘
其墓以鄭禹梅之跛翁傳盡其大指故閣筆者久之而經
累請不巳又二年始克爲之銘曰
三代之治懸隔千祀制度文爲三傳三禮牛毛繭絲精微
在此釋者以意或得或否躪訛踵陋割裂經㫖侃佩充宗
尋源極委㑹盟征伐冠昬䘮紀如捧珠盤如承明水如服
玄端不謂故𥿄三尺短碑西溪之址書帶環之不生葛藟
南雷文案卷二
　　　姚江黄宗羲著
　　留别海昌同學序
歲丙辰二月余至海昌酉山許父母以余曾主教於越中
甬上也戒邑中之士大夫胥會於北寺余留者兩月餘巳
而省覲將歸同學諸子皆眷眷然有離别可憐之色余南
雷之野人也氣質鹵莾諸子風華掩映千人多廊廟之器
余何以得此於諸子乎嘗謂學問之事析之者愈精而逃
之者愈巧三代以上祗有儒之名而巳司馬子長因之而
傳儒林漢之衰也始有雕蟲壯夫不爲之技於是分文苑
於外不以亂儒宋之爲儒者有事功經制改頭換靣之異
宋史立道學一門以別之所以坊其流也葢未幾而道學
之中又有異同鄧潜谷又分理學心學爲二夫一儒也裂
而爲文苑爲儒林爲理學爲心學豈非析之欲其極精乎
奈何今之言心學者則無事乎讀書窮理言理學者其所
讀之書不過經生之章句其所窮之理不過字義之從違
薄文苑爲詞章惜儒林於皓首封巳守殘摘索不出一卷
之內其規爲措注與纎皃細士不見短長天崩地解落然
無與吾事猶且說同道異自附於所謂道學者豈非逃之
者之愈巧乎吾觀諸子之在今日舉實爲秋摛藻爲春將
以抵夫文苑也鑚研服鄭函雅故通古今將以造夫儒林
也由是而歛于身心之際不塞其自然流行之體則發之
爲文章皆載道也垂之爲傳註皆經術也將見裂之爲四
者不自諸子復之而爲一乎某雖學文而不能廢夫應酬
　　樂府廣序序(丁巳)
原詩之起皆因于樂是故三百篇卽樂經也儒者疑别有
樂經秦火之後無傳焉此不知詩者之言也三百篇皆可
歌若朝夕諷咏更唱迭和節以鐘磬鼗鼓和以琴瑟笙簫
則感觸天機自不容巳今學者祗玩其文所得淺蹙詩雖
存而實亡故樂亡也然猶幸六義之教未亡導以天潢瀹
其融伏作者用者之精神時相遇於冥漠樂亡而詩可孤
行者僅僅藉此一端耳三百篇而降詩與樂遂判爲二胡
肰而作之胡肰而用之皆不知其故無他所謂六義者葢
亦亡矣其後朱子之註離騷以其寓情托意者謂之變風
以其感今懷古者謂之變雅其語祀神歌舞之盛者則謂
頌之變賦則自序比則香艸惡草興則泛濫景物於是離
騷之指燦肰明備然於他詩則未遑數數也元末有劉履
者爲選詩𥙷註倣朱子之㳒以賦比興論詩亦諸家之傑
出矣肰不及樂府於風雅頌無當焉夫六義而存緯去經
不亦恧乎海昌朱岷左先生有慨於此取漢魏六朝有唐
之樂府及詩分爲三集其相和淸商五調雜曲新曲爲風
其燕射鼓吹横吹舞曲散樂爲雅其郊祀廟祀明堂封禪
雩蜡爲頌詩附其後而以賦比興三者緯之上下千年儼
然三百篇之餘以比文中子續經之作葢庶幾焉由先生
之著而論之六義之教復矣然而終不可用之於樂樂之
道圓而神其妙全在散聲散聲多者不可損少者不可益
自然之爲天籟也開元詩樂以一聲叶一字朱子深疑之
而亦不能求其故先生倘有得於篇章之外者使不爲𥿄
上之空言猶望次第而復之也先生屬余序余不能審音
聊以答先生之意云爾
　　學禮質疑序(丁巳)
六經皆載道之書而禮其節目也當時舉一禮必有一儀
要皆官司所傳歴世所行人人得而知之非聖人所獨行
者大而類禋廵狩皆爲實治小而進退揖讓皆爲實行也
戰國秦漢以來相㝷於干戈智術之中僉以爲不急而去
之數百年之耆舊旣盡後生耳目不接久矣漢儒煨燼之
餘掇拾成編錯陳午割得此失彼又何怪其肰乎鄭康成
最號通博而不知帝王大意隨文附㑹輙形箋傳有宋儒
者繼起欲以精微之理該其粗末三代之彌文縟典皆以
爲有司之事矣朱子亦常修儀禮經傳不過章句是正於
其異同淆亂固未彈駁而使之歸于一也其時唐說齋創
爲經制之學繭絲牛毛舉三代已委之芻狗以求文武周
　　念椿許公霍丘名宦錄序(戊午)
許酉山先生治海昌之五年政通人和舉循吏第一余數
年來得交於先生毎見其舉一事發一言必稱引先世日
吾先人之心學若何吾先人之經世若何不敏未能推行
其一二夫海昌之政美矣先生猶不敢自是如此豈數典
而不忘其祖之義歟不然何其知之者之寡也巳得霍丘
名宦錄讀之刑部公之惠政條分縷悉當年設施之次第
粲然可㝷不必西門豹之投巫嫗何易于之焚詔版但使
里巷阡陌之間其顰呻得自達而巳公之愛民之心葢至
今而尙在也唯公愛民之心尙在故民之思公亦不以久
近幽明爲計較耳夫公之蒞任去今七十九年矣而霍丘
爲流賊䧟没頻經兵火山川如故城郭已非不特當時之
父老老死畧盡卽公當日之政霜吞雪蝕此相與聊生之
民寧猶受其賜歟卽使起公於九原復理當日之墜緒時
異勢殊吾知其有所不能也乃父傳之子子傳之孫追想
公之聲音笑貌於瓣香庭燎之中不能自巳豈非可没者
政也不可没者心也寧有所强而然耶霍故六蓼國地也
臧文仲聞六與蓼滅曰臯陶庭堅不祀忽諸德之不建民
之無援哀哉夫六蓼以千年之祀墜其香火公以數年之
宦垂其蘋藻使千年不能與數年爭者非其入人之深何
以有此夫然後知海昌之政淵源於霍丘者遠矣鳥遊空
府影末之餘波猶足以潤澤枯稿子産日僑不才不能及
子孫若公者其不謂之及子孫乎
　　李杲堂文鈔序(戊午)
往丙子丁丑間一時文集行世者十餘部婁東張天如日
此十餘人者皆今之鉅子也吾讀正嘉時不以文名者之
文集其渾厚悠長反若過之豈世運之升降歟余日科舉
盛而學術衰昔之爲時文者莫不假道於左史語策性理
通鑑旣已搬涉運劑於比偶之間其餘力所沾漑雖不足
以希作者而出言尙有根柢其古文固時文之餘也今之
爲時文者無不望其速成其肯枉費時日於載籍乎故以
時文爲墻壁驟而學步古文胸中茫無所主勢必以偷窃
爲工夫浮詞爲堂奥葢時文之力不足以及之也爲說者
謂百年以來人士精神盡注於時文而古文亾余以爲古
文與時文分途而後亡也自余爲此言已歴一世矣風氣
毎變而愈下舉世眯目於塵羹土飯之中本無所謂古文
而緣餙於應酬者則又高自標致分門别戸纔學把筆不
曰吾由何李以遡秦漢者也則日吾由二川以入歐曾者
也黨朱陸爭薛王世眼易欺罵詈相高有巨子以爲之宗
主則巨子爲吾受彈射矣此如奴僕掛名於高門巨室之
尺籍其錢刀阡陌之數府藏筐篋所在一切不曾經目但
虚張其喜怒以哃喝夫田騶纎子高門巨室顧未嘗知有
此奴僕也余與杲堂然約爲讀書窮經淛河東士稍稍起
而應之杲堂之文具在故未嘗取某氏而折旋之亦未嘗
取某氏而赤識之要皆自胸中流出而無比擬皮毛之迹
當其所至與歐曾史漢不期合而自合也余嘗謂文非學
者所務學者固未有不能文者今見其脫畧門面與歐曾
　　陳子文再遊燕中詩序(戊午)
陳子文海昌才士精綜六籍翺翔百氏操筆屬詞緣情綺
靡之功離絶畦逕故其名聲遠聞柯葉張皇丁巳入京師
名公鉅卿貪其俊逸東閣靚深險韻促漏鋩刃愈出格於
例不得入闈謁選而出夫以子文之才馳騖古今之際高
步天地之間謂當以稽古之力潤色王度屈於下職聞者
皆愛惜焉而子文方游大梁摹銅盤之篆字撫昭陵之鐵
馬經行名蹟之處破荒捜討往往迷失道同行者秣馬卽
次炊黍巳熟遲子文尙未至也豈感慨悲歌之氣鬰于中
有伶官簡兮之風乎抑以名山大川昌其詩如崔斯立之
丞藍田日哦爲事與唐宋以來丞尉皆進士釋褐之官卿
相于是乎出有明假途于吏于是士人始不樂就今制復
唐宋之舊由此爲大官者不可勝數子文功業不難戾契
而至則其縱古橫今要非耽戀光景不得志於時者之所
爲矣竊料四海之士如子文者不可多得知百里不足以
處士元魯肅之所以能覇也以公禮格孟博陳蕃之所以
不終也世自有急子文者子文藏聲匿影以待之撐霆裂
月之作夫亦可以銷磨其歲月矣
　　陳葵獻偶刻詩文序(己未)
周元公日文所以載道也今人無道可載徒欲激昻於篇
章字句之間組織紉綴以求勝是空無一物而餙其舟車
也故雖大輅艅艎終爲虚器而巳矣况其無眞實之功求
鹵莾之效不異結柳作車縳草爲船耳吾友陳葵獻汲古
窮經聚同志爲經㑹葵獻常爲都講毎講一經必盡捜郡
中藏書之家先儒註說數十種叅伍而觀以自然的當不
可移易者爲主而又積思自悟發先儒之所未發者嘗十
之二三焉當更端之際一堂數十人所傾耳注目者必葵
獻也是時葵獻固未嘗以古文自命然其筆授之章論學
之書舂容典雅辭氣和平無訓詁鬬飣之習余曰此眞古
文也應酬之中豈有古文哉今年秋月與余同寓吳山至
之限過齊魯燕趙之墟聖賢豪傑經營之跡猶有在者入
長安觀其宫室之壯麗竒材劍客之聚集葢建都者近千
年矣觸目駭心動成篇什素所畜積於此焉發之所見者
與人同所得者固與人異也司馬子長之文章得之山川
子長讀書十年之後方可言此今葵献讀書年過子長從
此而後方知六經非几案間物耳此區區所刻恐不足以
盡葵献也
　　黄孚先詩序(己未)
吾族之在四明山中者自菊東先生以來代有聞人近雖
中衰而孚先禹平茁焉秀出兩人嘗以詩文過余而孚先
往來尤數中更亂離五六年不見則以詩一編寄余請序
歲盡自來促之孚先論詩大意謂聲音之正變體制之縣
殊不特中晩不可爲𥘉盛卽風雅頌亦自有逈然不同者
若身之所歴目之所觸發于心著于聲廹於中之不能自
已一倡而三嘆不啻金石縣而宮商鳴也斯亦奚有今昔
之間葢情之至眞時不我限也斯論美矣然而正自有說
嗟乎情葢難言之矣情者可以貫金石動鬼神古之人情
與物相遊而不能相舍不但忠臣之事其君孝子之事其
親思婦勞人結不可解卽風雲月露艸木蟲魚無一非眞
　　過雲木氷記
歲在壬午余與晦木澤望入四明自雪竇返至過雲雰靄
淟濁蒸滿山谷雲亂不飛瀑危弗落遐路窈然夜行撒燭
霧露沾衣嵐寒折骨相視褫氣呼嗟咽續忽爾㝠霽地表
雲斂天末萬物改觀浩然目奪小草珠圓長條玉潔瓏鬆
挿於幽篁纓絡纒於蘿闕琤琮俯仰金奏石摶雖一葉一
莖之微亦莫不氷纒而霧結余眙􁂚而嘆曰此非所謂木
氷乎春秋書之五行志之奈何當吾地而有此異也言未
卒有居僧笑於旁日是奚足異山中苦寒纔入冬月風起
雲落卽凍冷飄山以故霜雪常積也葢其地當萬山之中
囂塵沸響扃鐍人間村煙佛照無殊陰火之潜故爲愆陽
之所不入去平原一萬八千丈剛風疾輪侵鑠心骨南箕
哆口飛亷弭節土囊大隧所在而是故爲勃欎煩冤之所
不散溪囘壑轉蛟螭蠖蟄山鬼窈窕腥風之衝動震瀑之
𫾣㗐天呵地吼陰崖沍穴聚雹堆氷故爲玄冥之所長駕
群峰灌頂北斗墮脇藜蓬臭蔚雖焦原竭澤巫吁魃舞常
如夜行秋爽故爲矅靈之所割匿且其怪松人楓礜石㒺
草碎碑埋磚枯胔碧骨皆足以興吐雲雨而仙宮神治山
岳炳靈高僧懸記冶鳥木客宵崒幽深其氣皆斂而不揚
故恒寒而無燠余乃喟肰曰嗟乎同一寒暑有不聽命於
造化之地同一過忒有無關係於吉凶之占居其間者亦
豈無凌峰掘藥高言畸行無與於人世治亂之數者乎余
方齟齬世度將欲過而問之
　石門孫爽喜讀此文書之便靣庚戌七月二十五日燈
　下重寫一過念亡友下世巳二十一年棺和出土乾科
　颯颯知巳之淚能不泫然
　　阿育王寺舍利記(庚戍)
庚戍十一月甲子余爲高旦中題主於烏石山明日雨不
可出山遂偕辰四宿阿育王寺丙寅請觀舍利寺僧啟銅
塔(塔爲萬曆間慈/聖太后所賜)捧一小方篋出殿門外南向立篋方廣
六七寸玲瓏內外不隔中繫小木鐘塗以泥金有小珠在
其內作琥珀色則所謂舍利也余讀宋景濓阿育王寺碑
言舍利歴代之神異詳矣自是以後稱其神異者陸光祖
郭子章先後詣明州頂禮述其所見然而不知其僞也嘉
靖間倭犯寧波胡宗憲防海之師屯於市竊金鐘并舍利
以去住持僧傅瓶無以眩人用眞珠褁金僞造以充之光
祖之所見者此也其後海上有警住持懲異時之失以僞
造舍利寄藏鄕民李台垣家台垣家之婦女私發而玩之
墮地不見則又以其奩中之珠塗飾置於鐘内海警旣息
迎還於寺郭氏萬暦壬子甲寅所見者此也崇禎甲申象
和爲住持又將此僞造者質酒於纓絡河久之始復寺中
是故阿靑王舍利不特僞造卽其僞造者亦不一人一事
余之所聞自嘉靖以來者景濓碑文作於洪武十二年距
今二百九十三年耳巳不勝其僞如此豈自洪武以上歴
一千九百七年之久舍利依然爲劉薩訶故物耶且洪武
來舍利不出境內啟閉一二山野驅烏之手洪武以上一
歸官庫再入臨安一入燕京流轉不復一寺其譸張爲幻
更復何如耶然則景濓碑中之神異亦不過世俗自欺欺
人之說一如郭陸遂從而拾之耶或曰是在觀者之誠否
卽如碑言松枝放光何關舍利曰不關舍利是名妄見豈
可以所見之妄而謂舍利之靈乎憶余丙寅冬日書窓油
盞燈注時吐靑珠細於芥子堅不可破竟夕可得圭撮如
是者月餘或謂此草舍利也嗟乎卽舍利亦復何竒而况
於僞爲者乎彼沾沾其神異者可謂大惑不觧矣
　　海鹽鷹窠頂觀日月並升記(丙辰)
鷹窠頂濱海之山也名雲岫毎當十月之朔五更候之日
與月同升相傳以爲故事丙辰歲余在海昌許使君約之
往觀九月晦日余與邵蓼三仇滄柱陳彝仲同舟至袁花
時巳薄暮輿行二十里斜陽紅葉裝點村落如畵登山昏
黒使君遲之寺中查二南馬次眞許稚圭許欲爾朱人遠
祝雝來皆在遠近來觀者踰數百人主僧言住此數十年
僅一逢之其初紅者上升已而白痕一抺出於紅内始分
爲二余日此山故事原是日月並升不是日月合璧也不
知土人何緣錯誤葢合璧則日食矣如僧所言是日食也
當在庚戍歲此月合朔於卯末交周六宮一十度入食限
但謂白在内紅在外則視之欠審在外之紅乃是日光溢
部獄一載餘甲申二月遣戌宣州衛未踰月而京師陷先
生不敢以桑海之故弁髦君命終身不返故居卒塟於敬
亭君子曰可謂仁之盡義之至也夫國破君亡是非榮辱
巳爲昨夢先生猶硜硜不變自常人言之未有不以爲迂
者也試揆之于義朝廷無放赦之文臣子營歸田之計謂
之不違得乎故升菴殁于戌所勢所不得不然先生塟于
戌所勢可以不然而義所不得不然者也古人作事未嘗
艸艸蘓武十九年而返奉太牢謁武帝園廟欒布從齊還
奏事彭越頭下而後使事告終先生下窆宣城而後戌事
告終豈以幽明有間也是之謂義至南齊華寳父戌長安
寳年八歲臨别謂寳曰須我還當爲汝上頭長安旣陷父
不得還寳年至七十不婚冠或問之輙號慟彌日毅宗不
也必不專好之不專亦無由知書之有易得有不易得也
强解事者以數百金捆載坊書便稱百城之富不可謂之
好也故曰藏書尤難歸震川日書之所聚當有如金寳之
氣卿雲輪囷覆䕶其上余獨以爲不肰古今書籍之厄不
可勝計以余所見者言之越中藏書之家鈕石溪世學樓
其著也余見其小說家目錄亦數百種商氏之稗海皆從
彼借刻崇禎庚午間其書初散余僅從故書舖得十餘部
而巳辛巳余在南中聞焦氏書欲賣急往訊之不受竒零
之値二千金方得爲售主時馮鄴僊官南納言余以爲書
歸鄴仙猶歸我也鄴仙大喜及余歸而不果後來聞亦散
去庚寅三月余訪錢牧齋舘于綘雲樓下因得繙其書籍
凡余之所欲見者無不在焉牧齋約余爲讀書伴侶閉關
三年余喜過望方欲踐約而綘雲一炬收歸東壁矣歙溪
鄭氏叢桂堂亦藏書家也辛丑在武林捃拾程雪樓馬石
田集數部其餘都不可問甲辰舘語溪檇李高氏以書求
售二千餘大畧皆鈔本也余勸吳孟舉收之余在語溪三
年閱之殆徧此書固他鄕寒故也江右陳士業頗好藏書
自言所積不甚寂莫乙巳寄吊其家其子陳澍書來言兵
火之後故書之存者惟熊勿軒一集而巳語溪呂及父吳
興潘氏婿也言昭度欲改宋史曾弗人徐巨源艸創而未
就網羅宋室野史甚富緘固十餘麓在家約余往觀先以
所改暦志見示未幾而及父死矣此願未遂不知至今如
故否也祁氏曠園之書初􁌛家中不甚發視余毎借觀惟
德公知其首尾按目錄而取之俄頃卽得亂後遷至化鹿
　　餘姚至省下路程沿革記(己未)
吾邑至省下其程不過三百里而曹娥錢淸錢塘三江橫
截其間又地勢卑下曹娥而東未入姚江率數十里而一
堰船之大者不能容數十斛不然則不可以拖堰風雨之
夕屈折篷底躑躅泥淖故行者爲甚難自餘姚至曹娥其
路有二分於城西二十里之曹墅橋遡姚江而行謂之南
路進曹墅橋入支港而行謂之北路南路二十里至下􁆡
又分爲二挽􁆡而上旁渣湖行支港中十八里至新􁆡挽
􁆡而上十里卽上虞治也不挽下􁆡仍遡姚江而行三十
里至通明􁆡始挽而上至上虞縣城與支港之路㑹又三
十里乃至曹娥初南路必出通明􁆡宋淳熙間魏王薨于
四明將塟於越詔遣刑部尚書謝廓然運副韓彦質䕶䘮
使者旁午州縣震動知上虞縣汪大定以通明􁆡高峻潮
汐雖登僅過數舟則巳涸矣於是增浚渣湖别於支港創
小堰以通舟募遊手二百人别以旗色分列左右俟大舟
入引湖水灌之水溢堰平衆力扶䘮舟以進畧無欹側舳
艫相衘俄頃俱濟自是以來反以支港爲通衢非大旱水
涸則無有由通明者矣世傳史彌遠所開有恩多怨多之
謡非也北路較南弱十里歴陡亹横河驛亭三堰南堰挽
舟設轆轤北堰則徒手舉之故其舟尤小也三堰盡掠夏
葢湖渡百官江卽曹娥之下流也陸行二里至塔橋與南
路㑹自曹娥而西路無支徑地勢平衍無拖堰之勞無候
潮之苦較曹娥而東相懸絶矣然按周益公思陵録錢淸
江者東自三江口來西過諸曁約三百餘里濶十餘丈運
獨免公爲臨安守日不戮此軰則殺人未艾也悉論殺之
更造大艦十數毎一艦受若干人製號如其數以五采别
異之置吏監總渡者給號登舟卽過數而號與舟不類者
皆不受舟人給直有定估除十之一備修葺之費抵今二
十年無一舟之覆葢錢塘除暴風積水亦不甚險唯載人
過甚舟力不勝則有覆沉之禍舟子僥倖頃刻往往以㝷
丈之舟載至百十人當事毎毎以空言申勑安得如汪守
者而與之講濟人之事乎百官江本不甚濶而土人輪日
取利止以一舟値渡餘舟不得攙入往來候渡甚艱爲令
者苟革其輪日之例則行者不滯矣是故吾邑風氣朴畧
較之三吳截然不同無他地使之然也然而民生愈促朴
畧變爲智巧是則非三江疊堰之所能限也不能不歸之
世運耳

南雷文案卷二
南雷詩曆卷二
　　　　　　　　　　　　同門陳之問近思批點
　　　　　　　　　　　　門人施　敬勝吉較刻
　　待祝兒不至(四月二十一日以下甲辰)
出門說是綠隂前何事於今尙杳然簡點新秧姑惡水支
持舊欠月椿錢濤江不礙單身客端午還逢競渡船我亦
歸程應計日擔頭書册好分肩
　　三峯與熊魚山夜話
亂前曾是訪湖頭豈料今從烏目遊十載間關心力盡一
龕彌勒晩香幽盡飜諌艸支那述危舉僧條同室讐脫得
朝中朋黨累法門依舊有戈矛
　　贈以靈上座
樹橋小寺寄城中不礙踈籬短楫通吾出干峯松雨溼共
眠終夜佛燈紅閒拈舊句如霜冷曾遇師家得耳聾殆欲
因緣相舉似無忘行脚過江東
　　同晦木高旦中王雙白鄒文江文孫符周子潔徐昭
　　法集靈巖寺
艷說古吳名勝地松風五月隔兵塵應憐此日軍持下同
是前朝黨錮人霜雪蒙頭羞佛火興亡昨夢到蟣臣狂言
世路難收拾不道吾師狂絶倫
　　與徐昭法
人傳徐昭法可聞不可見我今上靈巖鐘鼓集法眷相看
盡陳人不叅以時彥徐子最後來布袍巾幅絹儲公賢拙
文珍重壓端硯徐子翻讀之喟然而稱善謂是震川後敘
事無人薦虞山加粉澤可謂不善變落此一瓣香百年如
覿面出其論文書并與他著撰體裁旣整齊字句亦工錬
夜坐天山堂諸家評畧徧人言子寡言子言如竹筧乃知
世知子猶爲子之羡
　　題簡石騎虎圖
簡石禪師騎虎圖下士見之争胡盧豪猪健狗尚足畏何
况虎乃毅獸乎腥風一過烏鵲噪倀鬼前後相牽扶安肻
俯首出跨下給公指使同家奴梨州老人謂不然事固易
易言非誣吾家四明萬山中虎聲夜夜繞坐隅落日一半
在青楓便與牛羊争路途有時醉踏明月歸攔向谿橋如
蒙箕叱之帖耳避道傍不用尺箠相支吾此非有道習則
然何况公事於浮屠
　　十月雪中觀牡丹
錢塘江浪高十尺錢塘衚衕雪堆積豈知萬戸深屋底牡
丹一朶照几席丁東曵杖我渡江旅舍無火𫾣頑石有言
十月開牡丹我時聞之便往觀晦木旦中萬興國一人導
者黃孟瀾小巷余氏白板扉𥿄旗標識瓦盆端主人向客
誇勝事放來十日今未殘我向花前細揣摩艷情終少慘
色多佳人絶世而獨立風饕雪虐其奈何君不見西狩獲
麟非時出孔子亦爲之反袂而滂沱
　　過馮儼公(悰)江道闇(浩)墓下
廿年靈隱山中土我向此間尚淚傾閒道野僧燒𥿄燭更
無片石誌生平三番東渡交情在(儼公三/至敝廬)一閧西湖秋月
明(道闇與余/辨論湖上)歷歷難忘當日事白頭愧我尚零丁
　　集飮水生艸堂分得陽字
去年曾此度端陽倡和盈編號艸堂徑轉暫添新竹柏水
痕猶記舊池塘􁡂題小𥿄三分濶勸酒天星數丈長勝事
永和相較量座中無有不成章(時有彗/星夜出)
　　十二月二十二日夢汪魏美
湖上遊踪巳數年夢中相遇在開先(夢同魏美在匡/廬開先寺話舊)幅巾
酒量曾如舊僧舍寒燈何處眠湖海故人將盡矣風波此
老尚巍然那堪岀入如相避狐負山隂雪後船
　　拜輔濳菴先生墓(以下乙巳)
艸難埋没水難齦五百年來輔氏墳日暮碑生牛角火秋
深綠變女腰裙一時僞禁人將散千古㣲言賴所聞(潜菴/記甲)
(寅以後/所聞)弟子朱門無列傳慿誰好事托斯文(議重爲立碑)
　　乞炭
隨例裁成乞炭詩重陽風雨巳嫌遲豈因橋下聲難變不
爲簧中字欲移蚓竅正哀秋在樹蠏湯初沸月登陴歡顏
君欲慰寒士不惜佳篇侑土宜
　　乞西香
香方海上得傳諸四十年來盡學渠文士好奇銷麗句(孫/子)
(度自造/西香)閨中待雪破蠻書將修鼻觀霜寒後獨契心宗夜
坐餘艸木亦知有臭味從君乞得更何如
　　乞書副本
借書還書各一瓻一叚風流吾所師古墨聞香魚亦壽新
抄未較豕生疑綘雲過眼哀神物梅閣驚心落市兒副本
君曾許見乞幸寛十指出支離(綘雲牧齋藏書梅閣祁氏/藏書)
　　吳自牧謂鮑螺自來無賦者因作
紅燭燒殘出鮑螺輕盈直讓一銖多深寒雪殿肌無粟斜
日蜃牕頰有渦名向武林傳舊事桃畱半壁自宣和最宜
冷落殘牙齒映面醇醪不用磨(周公謹書南渡市物有鮑/螺)
　　汪孝亷魏美
一别城西經七載(巳亥二月望别/于清波門外)豈知再會竟無從狂濤
遙隔龍威水(魏美曾避/地洞庭山)妖夢難慿五老峯(去年十二月夢/與魏美㑹于廬)
(山)黏背相溫僧榻月(與魏美宿笑魯房/寒甚貼背而寢)勘心竝坐㫁橋鐘
亂來消受祗如此天意胡然又不容
　　陳晋州士業
南都昔是論文地擕手同尋未見書銷盡故吾隂火力(庚/子)
(士業書吾/非故吾)始畱人物歲寒餘兩楹陽厭當春老一帖台安
尚夏初(余四月寄書士業而士業卒于二/月其子陳澍見答巳祗告几筵)身後祗餘熊氏
集平生集古竟何如(澍書言藏書巳遭兵火/唯有熊勿軒集將抄寄)
　　申山人自然
過我巳經十二年(癸/巳)存亾契濶各茫然湖南驚視君猶在
(甲辰遇/于南屏)斗北關心老未捐死友孤兒收畵値亾家餒鬼集
僧筵傳來末後難忘語只合要離塜共穿
　　叔父孝廉季眞
别來方自更三月一𥿄麄疎岀影堂兩眼眞難埋下土幅
巾終不點吳霜蠅頭斜整殘燈字(六月叔父手書所/作予劉子行狀)馬尾
新開　烈祖章(馬尾石建事因/叔父脩家譜)藥不親嘗含不視泫然欲
孝巳無方
　　錢宗伯牧齋
四海宗盟五十年心期末後與誰傳憑裀引燭燒殘話囑
筆完文抵債錢(問疾時事宗伯臨殁以三文/潤筆抵䘮塟之費皆余代艸)紅豆俄飄迷
月路美人欲絶指筝絃(皆身/後事)平生知巳誰人是(應三/四句)能不
爲公一泫然(應五/六句)
　　蒼水
廿年苦節何人似得此全歸亦稱情廢寺醵錢收棄骨老
生秃筆記琴聲遙空摩影狂相得羣水穿礁浩未平兩世
雪交私不得只隨衆口一閒評
　　劉先生伯繩
頺山㫁港鬰黃茅猶有斯人繼寂寥磬瑟滿堂屨迹絶氷
霜埋骨劍光銷病中三禮完猶改身後雙棺塟且遙落葉
來尋山下路當年誰與說無聊(辛丑二月伯/繩來雙瀑院)
　　仁菴義禪師
昔年曾記别雲居(巳亥與仁菴/别于雲居寺)共學何人得所如(余規仁/菴何苦)
(領衆仁菴日/與之共學耳)曾入南都防亂揭(揭中張岐然/卽仁菴也)旋叅安隱救
宗書(潭吉忍住安隱作五/宗救多岀仁菴手)山光銷鑠飛來路人物粗狂馬
走餘君亦何心成假借至今遺恨費分疎
　　萬充宗書來言從舒文靖(璘)裔孫見其先集朱陸二
　　先生答問尚存(以下丙午)
甬上舒公有舊文郵筒千里特相聞鳥聲花艶疑流水漆
火枯青現慶雲朱陸未乾同異血淵源重破豫章墳春蠶
未脫寒燈殻好事抄書獨有君
　　八月小盡接家書有感
秋深昏曉異溫凉静坐南牕白日長青鏡絲絲添髩白家
書歲歲說年荒摩挼老脚登嵩華堆疊沙鍋煮雪霜此願
此生猶未遂問誰挽汝落塵糠
擎拳𥪡脚此蒼天慚愧何曾讓昔賢一擊便當千里逝孤
身只合萬山巓握中算子饒王伯筑裏新聲雜鐵鉛斯意
今人無會取故令花艸得嫣然
　　過孫子度殯宮
城西數里路三乂信步行來自不差病裏猶看争坐帖亂
餘誰識墨兵齋(子度/齋額)乾科颯颯和頭出寒葉層層詩句埋
一自九原人去後語溪風景不堪懷
　　偶成(以下丁未)
江村無事髮鬅鬙信步斜流與㫁塍香到刺花剛欲盡妮
人鼻觀又甜藤
　　喜萬貞一至自南潯以近文求正
萬子近從南潯來古文一卷請彈射寧謂子文巳臻此焚
香誦之遂終夕規摹震川之古淡加以剡源之色澤此道
今人知者希爲子狂言罄胸膈四十年來歸虞山所得一
半只氣魄晩來隨波文字禪質以義理終迫窄是時落落
遙相望千子疎通文止僻古文不入道學語(于子答/彝仲書)斯言
畢竟無阡陌弗人長句似東坡巨源小品亦中格壽州遺
文知在無蓮鬚清風拂几席吾友進退旅于人一閧聲名
亦赫奕豈知轉頭二十年朝華夕秀都復籍不埋陳土數
子耳揣骨聽聲竟何益只今海內學者誰玉山重按虞山
拍靈巖昭法廬阜黃讀書窮年方矻矻昭法屈指文章家
近日四人一窀穸生者迎人(顧)及太冲死者歸德侯方域
其一昭法不多讓其言然否不敢白余交侯徐不識顧余
于二子僅爲役萬子萬子幸勉㫋舍子竝驅更誰適啁啾
王李變韓歐一樣空疎各把筆狐狸晝舞　蟮號孰爲斯
文任其責
　　㝛天章寺(以下巳酉)
天章古寺山南陲義士曾將龍穴移繞地猶流嗚咽水(林/霖)
(山詩水到蘭/亭轉嗚咽)滿山不見萬年枝(唐珏詩遙遙翠葢/萬年枝卽冬青也)空將餘
恨酬來客竟不開花償所知(謝翺云此樹/終有開花時)却怪從前三百
載竟無片石署哀辭
　　雲門紀遊
泊舟顯聖寺紆囘入烟竹風旛表心路殘碑話興復幽賞
淡忘言春山多古木
若耶溪邉路村村自楚楚屋角覆桃花竹筏載遊女溪橋
數十丈水聲不聞語
莫話興亾事御書見廣孝山翠釀春寒筆塜荒晚照自從
處士後麗句散窈窕(有秦系䴡句亭)
明發過别院石牀僧臘古冷句記雪庭遺像侍五乳茶話
且從容霧重滿山雨
應接多奇地天意亦開霽怪石風一絲(任公/釣石)流泉骨千歲
(寶長洗/骨地)累累採樵人何必無避世
薄暮至平陽(木/陳)殷勤同話舊剪燭點新文呼名招遠岫侍
者總能詩投卷求指授
詰旦登秦望沙彌爲前導鯨浸合烟雲螘蛭收城竈秦碑
傳說異白葦空浩浩
兩山竹雞啼僧㕑報火熟平明過艸市(元㣲之言/平水艸市)未午入
城曲古蹟待幽尋重來采黃菊
　　㝛雲門幻際房
雲門二月桃花候慚愧禪師一夜忙白版放叅循鹿跡名
泉凝乳奪龍香冰霜皎月逍遙路(雪嶠偈語幻/際守雪嶠塔)沬雨寒鯨
古道塲(憨山在勞山時山門大雨時注而日光皎潔視/之乃海中一鯨吐洙也幻際曾爲憨山侍者)話
到無人能領取松濤竹響一齊狂
　　達蓬紀遊
延連闞湖曲時復渡小嶺霜花明謝豹病葉塡空井尚餘
春色在夕陽照人影
登登松路盡巨石忽當闕艸香水亦香蹟没靈不沒老樹
不記年寒空畱突兀
高人㝠空無寄跡在文字苦吟嗣石屋劚碑創山志秉燭
話更闌月明猿鳥至
明發上崚嶒烟雲煩分劈潺湲攛水巖昂藏鬬雞石黃茅
白葦地相失在咫尺
東盡觀滄海往事一慨然浪中鼓萬疊鯨背血千年何物
秦始皇於此求神仙
傴僂入古洞天光忽開霽危石削雙門蹠痕粲五指渾然
太古中豈是開元始(高僧傳云開元/中始現此瑞)
剝蘚見題名情親異代䰟隆興錢集錦淳熈唐仲温攀蘿
復穿石勝遊今尚存(題名有攀蘿穿石東觀滄海眞勝/遊也○按唐仲温爲仲/之弟)
經行過蓀湖薄暮㝛花嶼不有青蓮舌難與白龍語(青蓮/蓀湖)
(僧圓遠事白龍聽/經花嶼僧師𧦬事)茲遊信奇絶隆冬聞杜宇
　　馮道濟齋頭見澤望圖書書此索之
石田耕叟(圖書刻/此四字)古銅章曾是藤龕(澤望/别號)舊所藏茅屋有
心依瀑下(元毛道土于四明/山結石田茅屋)文龍直欲破天荒松毛闇淡
遮寒骨故物零星出艸堂幸遇故人相珍重重歸口實亦
芬芳
　　同卭在晦木道傳㝛石井(閏二月十九日以下庚戌)
偶從同伴㝛山樓明燭談心夜未休簡點鳥聲何樣好銷
磨布襪幾番遊一村烟色千山瀑萬種春花三女(峯/名)頭侵
曉寒空雨數點幽蘭啼眼未曾收
　　贈仇滄柱
積葉牕前日日深讀書好自傍巖隂百科巳竭時文力千
載惟畱當下心坊社連環何足解儒林廢疾望誰鍼慿君
一往窮經願明月當前日未沈
　　寓吳山
昔年曾向此山居盛世繁華一夢餘簫鼔聲中明月落湖
山勝處美人居朝廷議論歸名士前軰風流在讀書今日
風光渾不改却將感慨自銷除
　　遊西湖南山
凌晨出郭門一舸破烟霧赤山遂登陸落葉莽廻互初經
高麗寺澗水琤琮注當年秦淮海濯足脫雙屨問途至法
相繁華非復故念此長耳僧嘗向明山寓名花天外來獨
㝛青松樹石屋何窈窕鬼斧開靈路似道領客來東坡同
友聚不沒兩題名判然若蒼素延連烟霞寺敗屋走寒兎
四壁畵名山半爲風雨蠧倦來枕石眠乞茗醒初寤何年
應眞像洞口黃金鍍似與木客徒登降相賓阼苔蘚封隷
書彷彿尹氏署(尹彥/明)朅上風篁嶺奇石窮鬼趣何必一片
雲纔可銷麗句酌泉龍并亭時日巳薄暮更尋夀聖院循
澗板橋渡野老指故基秋墳衰艸幕返㝛鉢池菴竹聲終
夜訴明旦烟雲合靑鞋不可步冐雨上湖船猶披句曲墓
憶此經行地曾執　先公御四十七年間風光等飄絮其
事若夢中恍惚不可疏丁丑㝛法相其時澤望與秋茶初
出火新栗猶垂露請觀過客曆拊掌笑常住(寺有三房客/舍其一再來)
(不得別舍故姓名/居止記之甚詳)計年亦卅四一棺巳權厝頭白吾重來
但爲悲凉助
　　得沈睂生書
結髮心期更莫如廿年始得一封書同人㓕頂丁連甲天
外舉頭吾與渠止水不收山鬼價人間尚有指南車明年
有約浮黃海絶頂相看慟哭餘
春盡來書歲暮收從前猶勝竟沉浮已輕野葛尋常味只
少名山汗漫遊頭白未曾成一事燈靑猶可役雙眸兩人
踪跡非容易納納乾坤截衆流
　　甲戌管乾三寄三詩見懷久已失去從遺集得一章
　　因次其韻
不異封初寄豈知歲月深庭空傳毒鼓月白奏焦琴古塔
寒花繞遺編老蠧侵重尋零落句感慨自難禁
　　　寄懷太冲先生　管　鑨
　越溪寒色入之子意何深太華三生夢岷江一弄琴評
　書秋雨集趺坐竹光侵可踐重來約相思不自禁
　　閩人林君言贈詩次韻答之(辛亥)
鶗鴂先鳴艸不芳凄凉往事話偏長吳霜已自點歸髩桑
海猶然記貼黃今日遺民誰汐社當年司馬盡無傷(曹無/傷譛)
(沛公/者)難銷殘夢雞聲後不覺逢君又發皇
　　卽事　新菴有武弁楊長青女寄櫬時現影響夢中
　　乞詩
城東小院隔花村旅櫬多年壓敗垣風雨應憐依佛火爺
娘何日送楓根櫻桃曾漏科塲語甘蔗難銷冥漠䰟從此
諾臯增勝事雙鬟白袷立黃昬(汪玉山事後人演爲櫻桃/園雜劇有讀書新菴者女)
(亦豫示/以兆)
　　不寐
年少雞明方就枕老人枕上待雞明轉頭三十餘年事不
道銷磨只數聲
　　弔虞鑑清
唯君眞朴出天然相識於今十五年毎渡曹娥必信宿亦
來黃浦共延連村祠月冷神絃急雪路梅紅茶話牽頭白
可知無别事胡然一旦付荒烟
　　拄杖(癸丑)
茶條七尺出東明月露風雲醖釀成秋壑聽詩逢木客講
筵釋義示諸生一生將計數干載百里還看九十行自落
宗門長失職一枝畱此作干城
　　贈楚人屠宗輿其父官蜀中死獻賊之難求余作傳
　　而宗輿當父殁時年數齡耳不能知其節目向余流
　　涕久之
黃州君是舊名家落魄杭州太守衙五月楊梅來渡口一
枰棋子閙燈花浮屠猶著求兵箭戰地誰驅搏食鴉(通人/犀導)
(事)舊事巳隨流水盡茫然執筆共咨嗟
　　老母八旬謝祝壽諸君子
前朝忠節數南雷(余所居/鄊名)潮打柴門日兩囘五十多年人
物表登堂試看幾人來
漠漠風塵徧九垓艸堂依舊壽筵開書生不識從前事冷
落當年十四哀(十四哀周仲馭所作黃石/齋和之中有壽太夫人詩)
八十年經幾刼灰春風不復到枯荄粧臺都向王家盡畱
取青銅自獄來(先生殉節時/畱一古鏡)
肓風惡浪近扶桑故國飄零只數航唯有東林老寡婦手
裁紅絹寄娥皇
　　史濱若惠洮石硯(甲寅)
古來硯材取不一海外羗中恣求索今人惟知端歙耳聞
見無乃太迫窄水巖活眼旣難逢龍尾羅紋亦間出遂使
頑石堆几案僅與堦礎相甲乙猶之取士止科舉號嗄雷
同染萬筆雞舞甕中九萬里鼠穴乘車誇逐日吾家詩祖
黃魯直好奇亟稱洮河石旣以上之蘇子瞻復與眺張同
拂拭欲使蘇門之文章大聲挾洮争氣力吾友臨洮舊使
君贈我一片寒山雲金星雪浪䰟暗驚恍惚噴沫聲相聞
欲書元祐開皇極(山谷贈/文潛句)愧我健筆非蘇門
　　避亂海濱淸明不得上墓(乙卯)
禁塋蔓草積成堆何似猶閒海上臺一道裙腰無主墓春
風亦送紙錢來
春郊士女上墳同咫尺無山入剡中李白桃紅花巳徧如
何不到映山紅(剡中映山紅望若/錦城海上所無)
　　南山亂定自海濱返故居
梅花開徧到籐花半載幽然玩物華今日扁舟將欲去此
情不異昔離家
夕陽長向汝湖邉弄水看山上釣船一段閒情眞不惡臨
行多謝主人賢
　　孫千頃過訪同遊永樂寺次韻
亂後煩君顧高情近古人擕笻尋佛蹟橫艇量江身苦霧
纏河鼓(時近/七夕)驚濤泊石林一生幾輛屐三過老僧因水竹
匡公處(正宗匡與桺道/傳善有水竹居)二蘭祖闡音(祖闡曾使日本善/鼓琴有二蘭齋)古
來人物逝剩有寉猿顰龍去寒潭碧魂來楓樹燐孤帆天
際現㫁碣土中眞巾鉢開來學風旛㫁去津鐘催未返鳥
月照欲歸雲秋水蓮花漏平田瓜蔓垠一燈荒殿暗百丈
古規塵茶話通身汗禪房岀句神吾儕非土偶豈戀運圓
甄
　　飮洋溪
重九巳過五日强菊花消息在茅堂江山此處無兵馬紅
紫堦前正艶陽甲子差年皆慶曆永和一會盡淸狂籬邉
不惜分擕去借得寒鑱木柄長
　　壽聞人老者
平生不作應酬文徵啓何曾入見聞却爲城東老措大染
他一幅白羅紋
知君好士喜文人試問文人若箇眞七十年來所見者可
憐空費此精神
　　車廐謁慈湖先生墓
山疊水環此一坏千年相證幾人來不知有意還無意一
樹奇松覆墓臺
明明指示此光明今古何曾有暫停昔日千松䖝食盡獨
畱此樹自青青(萬曆二十年事)
還鄊鐘鼓汗通身指點當機多少人争奈殷勤無盡意氷
霜迸岀一山春
　　過史嵩之墓
莫道荒烟蔓艸墟千秋有恨尚畱諸墓林遺穢何心也石
槨鳴琴是禮歟方恨誅奸無特筆(宋史不列/之奸臣傳)誰將奪諡尚
濃書(嵩之初謚莊肅德祐初以右正言徐直/方劾見奪今其族姓不考重書初諡)西天福地殘
碑下(其功德院亦敗壞有西天/福地四大字碑在菜園中)但見僧人出荷鋤
　　除夕懷亾友
一年功課復如何文案巳完學案多豈爲聲名垂後世難
將歲月浪銷磨
年年欲作宛陵行此願誰知竟不成只是西牕一夕話無
緣銷受在今生
一讀來書一種愁昔年相約共周流如今總使身强健還
忍重登疊嶂樓(睂生約/登疊嶂)
越城魯􁎓近交親一見文章識僞眞天意不畱知巳在抱
琴更欲向何人
氷纏雪壓僅遺民一載那堪去數人忍死終然畱不住如
何忍過此三旬(沈睂生魯季㮚沈治/先趙禹功魏聖水)
　　贈雲間錢子璧(穀以下丙辰)
幾社於今數十辰猶隨年少鬬清新慿君欲話當年事同
是琵琶亭裏人
　　道遊堂小集次葉公旦韻
一時著論掩潜夫不數高陽舊酒徒佳節只將好句换名
花豈怪老人逋(諸子分韻/不及余)烏無杜宇春長住(杜宇聲爲春/去丁海昌無)
(此/鳥)山隔潮頭青不殊(海昌無山對/岸越山在望)如此風光良弗惡故鄊
亂後得能無
　　題海上圖
去歲臨山望海昌今年此地憶家鄊濤聲一樣如聲鼓愁
緒緣何判兩行
曾是乗桴隊裏來當年噩夢巳塵埃白頭自咲眞多事又
向長塘看浪囘
　　題黃巖張魯山後貧交行
誰向中流問一壺少陵有意屬吾徒社盟誰變稱同學慚
愧弇洲記不觚(同學之稱余與沈/睂生陸文虎始也)
　　題朱人遠日觀圖
指顧茫茫不可尋片帆東去是何心莫輕一滴指頭血曾
與滄波較淺深
千奇萬怪亂礁洋變姓劉洙向此行多少蒼鷹飛上下至
今怒氣未嘗忘
　　與陳青田上虞話舊
故人邂逅北山宮梅雨花開一丈紅細認都亭雙鬢改(蘭/亭)
(脩禊有上虞令/華茂封都亭侯)因言嬌女雪詩工(余兒婦青田爲媒/有女巳長成矣)未收
涕淚餘波在半墮城隍返照中兩度訪君惆悵去此來又
恨别匆匆
　　讀蘇子美哭師魯詩次其韻哭沈睂生
昔年崑銅死余哭萬山頭(崑銅睂生江/上稱爲二沈)今聞睂生死有客
自長洲探懷書一卷墨溼尚未收四月廿日寄瀨聲如轉
喉(書筒上書四月/廿日瀨上寄)爲言我兩人齊契同蘇歐奈何三十年
溝水東西流不腆敬亭山聊以備庻羞從子渉黃岳杖屨
恣㝠搜西臺賡慟哭蕺山釋脡脩登堂拜我母此意良巳
稠一日復一日眼穿疊嶂樓兩人皆老矣絃急調彌遒亦
聞倡絶學壁上觀諸侯嗟我徒道聽索處賦山囚把書讀
未畢淚如珠垂旒發書未踰月君遂厭世媮(睂生以/五月卒)何異
執手别豈知各方州憶昔定交日有如豕遇貅君方有盛
名我始脫戈矛南都多朋友導我相勸酬予時未知書鈐
鍵待君抽掩關茅曲下王途鑿通郵(與周仲馭好/談經世之學)癸酉急
友難過海相援賙(友人叅將周梅骨戰/死睂生往迎其家)叩門黃竹浦不遇
空注眸(黄竹浦予居也時予/在杭睂生相訪不値)邂逅明聖湖沉疴忽以瘳議
持名士苦膓爲美人柔武林傳舊事再盛不可求(時四方/之士皆)
(集)戊寅我訪君君作帝京遊危言榜朝堂獨身宰相讐(睂/生)
(劾楊/嗣昌)紅林(睂生/住處)我信㝛消息苦揶􁘒延連黨禍起(以南都/防亂揭)
(阮大鋮必欲/殺睂生與余)望門不可投乘桴喜從者變姓依婆畱十死
不得死各得返故丘契濶歲月長吟咏道里悠(予有詩/寄睂生)曾
與文江約宛水弄新秋(睂生寄食諸門人無常/住處惟鄒文江知之)十年渠不
來日日想風猷義熈之全身唯君不可疣中間我寄書同
懷于歲憂人種繫一粒霜雪宜共耰宛其兩人死茫茫來
者愁不謂斯言讖君竟從枯髏孤我天壤間不辨劣與優
　　九日同仇滄柱陳子棨子文查夏重范文圍出北門
　　沿惜字菴至范文清東籬
兩兩三三郭外阡僧房籬落共延連高林初帶氷霜氣風
景俄成慘淡天如此江山殘照下奈何心事菊花邊不須
更覔登高地只恐登高便泫然
　　寄陳介睂兼懷萬貞一
鴻雁北方來秋風滿庭除嗟我懷朋友氣象鬰不舒所懷
翳何人有友在石渠君以通明質抗志古人居􁐇絲析大
義卓犖緯聖途當其臨講席敷論玉屑如將使馬當險鑿
空岀康衢借君如月眼滿堂勿躊蹰浙東古文詞近日方
權輿杲堂開之艶禹梅勝以癯國雯去陳言季野眞書㕑
文三不輕作意欲探隋珠破壞訓話陋䕫獻充宗歟貞一
之秀頴介眉之奥樞應酬豈文章彼此皆述朱數子㧞其
一便可啓荒塗層氷與大輅尚未抵所於奈何君遠道貞
一與之俱君固輕富貴繁華不足濡視玉堂金馬豈與茅
舍殊憶昔聞君言非不企通儒一身事科舉又欲授生徒
轆轤時文間遂不得讀書今君罷科舉曩累葢絶無前言
信旦旦當不惜囘車熟處最難忘前哲曾疾呼
　　同張書乘陳簡菴陸氷修家晦木郊外觀菊
聞道郊圻秋色濃小舟共出郭門東好花都發重陽後名
品偏遺舊譜中件繫小籖眞瑣碎畧觀大意只青紅一村
看盡一村去如此繁華不厭豐
　　登雲岫山(卽鷹窠頂)觀合朔遇雨
海山日月看同升詎料偏逢雨氣蒸千衆欲觀慿碣石十
年未見說居僧(居僧皆/言未見)衡雲端爲何人歛蜃市能因暮歲
興豈必天工眞有意明秋此日復來登
　　次韻祝獻虞(文琯)話徐忠襄舊事
自從斯世失匡型潦倒無殊昔管寧總使挑燈談舊事有
如鼓瑟聽湘靈寒松血蔓琴城字(公墓在/龍山)野史雲迷目睫
螟頭白相逢眞不易眼光合放一條青
　　海鹽同彭駿孫陳緯度觀海
鹽官潮汐打城邉見此茫茫忽慨然戰鼓千重飜地軸米
壺一片失星纏分明昨夢乘桴路零落殘書記事年不信
乾坤如許大醯雞猶刼甕中天
　　謝胡令脩借孝轅先生藏書
聞說匡床楊子居何期得見昔年書塵封蠧走精神在墨
艶朱明歲月除寰海𬒳兵方賤士傳家有集勝垂魚一瓻
還借我無有慚愧此來幸不虗
　　觀天寧寺楚石琦衣鉢
楚石篇章字字新猶畱故物在城闉犀皮(亦作/比)齋鉢何方
乞白㲲禪衣不染塵巳閱興亡三百載只消鐘鼓數千廵
門庭自是能堅忍錯會捧持有鬼神
　　章淡如索書便面(丁巳)
少年被繡戴朱纓碩果猶然見老成賽社人逢寒食雨叅
禪狗餂熱油鐺(淡如/叅禪)十年長我茶條滑百里看山眼鏡明
便欲與君同卜築(淡如山/居甚佳)至今隱地負生平
　　次葉訒庵太史韻
三百五十字投來自修門意欲規感興麗不數文園誰開
塲屋眼而滌濓洛源讀之再三歎洗濯出佳言吾聞玉峯
麓莊渠割䁱昬此心爲主宰屹如砥柱存瓣香展餘干千
年歸玉墩千城意自遠碎鉢何足論(曹溪鉢爲/莊渠所碎)一傳爲震
川月脇開九􁆻文章以載道不與江河奔太史金閨彥學
不離天根(天根莊渠/講學宗㫖)源深流自長仁體春風温何意罍洗
中有此瑟若璠念予處幽篁何得御李君風期託想像求
日而燭捫忽然惠斯詞􁐇絲析鶻崙茫然數難端口吃類
子雲隱公己未來治亂畱其垠何條可設施慷慨未敢陳
平生汎學海星野苦難分崇王及賤覇衆說徒紛紛非無
豪傑士不救溺與焚始信本領濶寰宇方週廵不然朱墨
行爲儒恐未眞所以介子推抱桂枯於汾憫予幼失學患
難屢破墳幽情發古思面目誠主臣姑置四海大未能康
一身宻爾文自娱無以答戲賓牧豕海上老所嗟非隱淪
斯民方憔悴何以返夏殷聖學將墜地何以辨朱纁其責
在公等學優而仕勤危舉天下溺豈徒門人親勿令吾鄊
校竊議東海濱
　　　四明董在中過訪訽知爲黃大冲先生及門於其
　　　南行賦此奉送并寄先生　葉方藹
會稽有大儒世系出忠門黃童名無雙白首晦丘園六
　經探奥窔百氏窮淵源躬蹈丘與軻不肻託空言青衿
　數十徒講誦徹朝昬曾經其指授規矩秩秩存我聆聲
　譽久仰止情彌敦一官苦束縳負笈失討論董子家東
　海獻賦來帝􁆻視我頌一篇浩浩三峽奔所言雖甚夥
　仁義實本根進止更可觀笑語藹春温都雅周容刀貴
　重魯璵璠驚問所師誰答言是黃君聞之增愾歎寸心
　暗自捫讐如觀河者溯源必崑崙便欲裁尺書因風附
　南雲綿邈泝太始涬溟究無垠隂陽所綂攝方册所羅
　陳聖狂何懸濶王霸何剖分一一質蒙昧了了破紛紜
　書成再三讀羞澁還手焚寸莛撞黃鐘如何不逡廵徒
　詢容貌異那得謦欬眞在昔文中子道學倡河汾韜迹
　隱弗仕著述擬丘墳高第房魏流佐唐爲名臣吾學苟
　措施奚必在其身先生富門徒半作王國賓斯道巳有
　傳何用嗟沉淪興朝亟求賢側席心殷殷安知柴荆外
　旦夕無玄纁北面脩盛典憲乞禮數勤予亦得挾册函
　丈時相親勿着羊裘去蒼茫烟水濱
　　壽族兄鎭惡七十(戊午)
衰宗時藝壓科塲君與道傳稱雁行不謂一番霜雪後名
花無主任飄颺
落拓無成莫怨天譬如只在未生前娶妻生子從新起一
筆勾銷七十年
唯君澤望最相親泥飮村田作酒人巳是輸君十六載山
頭無酒溼枯蓁
　　哀章淡如用去年清明贈淡如韻
藍水清流可濯纓相邀九老㑹初成巳抛辛苦屠龍技共
守凄凉折脚鐺溪路無橋知夜漲詩牌未穏急餘明豈知
一别成今古墓土新飜尚未平
老來白日繫長纓精舍臨溪何日成不見抱琴來水北猶
疑褁米向僧鐺耳邉苦鳥哀三界脚底艸鞋斷四明社鼓
逢逢君或出青烟詩句誦君平
　　端陽喜舅氏見過
六年始得北番來兩地巳看過劫灰千歲寒松殭智果(寺/名)
四明兵氣暗南雷土硃瓦硯師童子伐鼓鳴鐘上講臺同
是隨緣非得志差强伴食老三台
　　陸汝和索書
三十餘年月社人不堪追數各酸辛送吾每到三乂路過
市争看四定巾(楊鐵崖戴四/方平定巾)斗酒豈嫌屠狗盡長宵其奈
老妻呻夢中猶撇廻瀾去牡蠣灘頭月色新
　　徐虞求先生墓下
昔年曾是撫寒松(丙子/歲)頭白重來掉短篷謝客荒臺人甲
乙徐公墓樹劍雌䧺一腔熱血終難化百折師門是則同
宿艸豈能收痛淚山川何日不悲風
　　申山人墓
金粟霜林古寺邊一坏黃土艸芊芊樓頭曾記南屏醉井
底長沉德祐年姓氏未銷游俠口故人猶泊上墳船從來
多少難平事不是因君獨泫然
　　周公謹硯
弁陽片石出塘棲餘墨猶然積水湄一半巳書亾宋事更
畱一半寫今時
剰水殘山字句饒剡源仁近共推𫾣硯中斑駁遺民淚井
底千年尚未銷
詩格清寒窮愈高須知此硯著功勞一時傳寫癸辛巷不
數從前丁卯橋
竒物終非井內藏還來發洩好文章流傳到我眞慚愧不
識可能繼弁陽
　　送萬季野貞一北上(己未)
史局新開上苑中一時名士走空同是非難下神宗後底
本誰搜　烈廟終此世文章推婺女(明初脩元史以宋景/濓王子充爲總裁皆)
(金華人今以徐立齋葉訒菴爲/監脩總裁皆崑山人故以爲比)定知忠義及韓通慿君寄
語書成日紏謬須防在下風
管村彩筆掛晴霓季野觀書决海堤卅載繩床穿皂帽一
篷長水泊藍溪(余所/居地)猗蘭幽谷眞難閉人物京師誰與齊
不放河汾聲價倒太平有策莫輕題
堂堂載筆盡能人物色何緣到負薪且莫一詩比老婦(楊/鐵)
(崖有老婦/行上太祖)應憐九袠有萱親重陽君渡盧溝水雙瀑吾被
折角巾莫道等閒今夜月他年共憶此良辰
　　尋張司馬墓
艸荒樹宻路三乂下馬來尋日色斜頑石嗚呼都作字冬
青憔悴未開花夜臺不敢畱眞姓萍梗還來酹晚鴉牡礪
灘頭當日客茫然隔世數年華
　　同徐霜臯陳䕫獻視兒至唐殿宣書屋
共訪名園日欲沉四圍花木鎻秋深亭臺著處江山穩(東/坡)
(題此山有江山雖/有餘亭榭著難穩)風景收來吳越森一賞固然高七願來
賢何况主人心(殿宣令余至/下榻此園)舉頭盡是開荒句不用奚囊
别地尋
　　雪後芝兒上府終夜雨聲不止因念祝兒
雨聲銷雪聽琳琅白髮愁心與夜長篷底漏痕争坐位(言/芝)
(兒)孤城濤勢逼匡床(祝兒在/海昌)書生門戸傳辛苦老子生涯
岀劒鋩安得團圞茅屋下傳經何必讓毛萇
　　次山曉韻
新成九老青􁂻社只在雲深洗藥村不是相尋尋不見猶
疑擔板出徐門
　　　庚申秋暮過訪太冲先生不値詢山童云看花未
　　　歸悵然口占　本晢
　短杖柱泥深尺許遠隨牛跡辨荒村先生乘興看花去
　惆悵斜陽立板門
吾悔集卷之二　南雷續文案
　　　　　　　　　　　　　　　　　　男正誼較
　　叙陳言揚句股述
句股之學其精爲容圓測圓割圓皆周公商高之遺術六
藝之一也自後學者不講方伎家遂私之溪流逆上古塜
書傳緣飾以爲神人授受吾儒一切冐之以理反爲所笑
近世韓苑落作志樂律管空圍不明算法割裂凑補終成
乖謬其言志樂成而九鶴下舞於庭不知律呂未諧何以
能感九鶴也珠失深淵㒺象得之于是西洋改容圓爲矩
度測圓爲八線割圓爲三角吾中土人讓之爲獨絕闢之
爲違天皆不知二五之爲十者也數百年以來精於其學
者元李冶之測圓海鏡明顧箬溪之弧矢算術周雲淵之
神道大編唐荆川之數論不過數人而巳海昌陳言揚因
余一言發藥退而述爲句股書空中之數空中之理一一
顯出眞心細於髮析秋毫而數虛塵者也不意制舉人中
有此奇特余昔屏窮壑雙瀑當窻夜半猿啼倀嘯布算簌
簌自歎眞爲癡絕及至學成屠龍之伎不但無所用且無
可與語者漫不加理今因言揚遂當復完前書盡以相授
言揚引而伸之亦使西人歸我汶陽之田也嗚呼此特六
藝中一事先王之道其久而不歸者復何限哉
　　汪氏三子詩序
休陽汪周士晉賢季靑三子皆天下才而愛風雅喜讀書
僑寓桐溪畵溪海內之名宿聞其風者多操舟到門結交
而後去顧非今世坊社之氣習比也周士之詩沖融高邁
從開元大曆諸家咽噱澄汰別出機杼晉賢之詩懷古感
今往復流連其悱惻煩傷之㫖情文俱備季靑之詩磊落
多英其槎枒排奡之致側足焦原而手搏雕虎三子葢巳
駸駸逼古作者宜乎爲人之所貴重耳嗟乎天尾旅奎士
生斯世挨肩叠足風流都盡踽踽抗塵而行者莫不有憔
悴可憐之色追數百年間嘉隆以下藝林文苑見重于時
布衣稍通聲律便嘯傲王公之上卽如謝榛王穉登所至
傾動草堂之中羔鴈成群徐渭最爲蹇乏鎭海一記襄愍
猶數字酬之故一名爲士口不言錢更無米鹽俗事余嘗
言吾輩福分爲前人支盡無庸更怨寒苦今讀三子詩遊
山題畵種花載書雅集懷人一切囂塵烟火不入筆端恍
然身在隆平之日也豈前人猶有未盡之福分僅以私俾
三子歟庚申仲冬余謝弔過桐溪三子岀其詩求序余明
山之樵人也偶爾行脚遂爲耳目所跡行將掩其聲光還
山弄月三子之才自當爲世所急翺翔王路余與三子邂
逅正未可期庻幾藉此詩口授樵侶潤色枯稿也
　　題張子遊卷
傳影之家今所稱名手者大畧爲曾波臣之弟子如金榖
生王弘卿張玉珂顧雲仍廖君可沈爾調顧宗漢謝文侯
張子遊皆是也非是則無師法卽有肖有不肖究與俗工
不遠戊寅波臣來姚江寫先忠端公像辛巳余至南京寓
鷲峯寺與波臣之居相近毎至薄暮波臣過我寓中邀往
書室余不能酒黃花綠茗雜以果餌出其所畜書畵古奇
器觀之自後不相聞問庚申邂逅子遊言其師卒于丁亥
年八十四晚年目不能細視爲牛首僧畵八十一代祖師
像遂終焉因念辛巳去今四十年耳耆舊凋零海內之藝
苑方伎一切不如昔日不特傳影爲然也波臣弟子今亦
寥寥如子遊者寧不可貴重哉
　　題海昌六老圖
圖中六老余不及見者文白嗣畱耳元怙見之於語溪冠
解果曵長裾及來海昌尙申剪燭之談介皇信宿其家同
遊兩山劍耿曾訪之桑林之下而尤契者爲止溪先生老
人之聚香山洛下大抵多名公卿海昌六老名在顯晦之
際則所遇之時爲之也余亦嘗爲九老㑹於四明山皆樵
夫木客姓名不通於郡邑其一人潘姓者一百有二歲歲
鋤地五畝種木棉以給衣食餘亦肩隨不遠然余猶以爲
未足往來樊榭石窻之間行求白公劉綱劉晨阮肇之徒
而與之齒年歲耳其中當虛一位待止溪先生補之不知
肯入㑹否
　　卓母錢孺人墓誌銘
李大泌誌弇洲夫人之墓謂其生長富貴人望之如在天
上畢生不知憂苦爲何等而夫人盡瘁操心有單門之所
未嘗者以信憂樂之命非富貴貧賤之所與也余讀武康
韋六象之狀卓母錢孺人何其相類乎按狀孺人姓錢氏
名蕡字淑儀杭之錢塘人父朝彦崇禎丁丑進士句容知
縣妣許氏孺人生而性慧內則孝經詩詞畧皆上口年十
五歸仁和卓君麟異子孟子孟翰林侍讀諱彝之子也卓
氏爲塘棲望族富甲一方阡陌間架牽連郡邑僮客數百
人轉鷇鳴橈晝夜不絕舅姑皆在京師子孟讀書不問生
産孺人以弱女子未明而起諸事塡委候其指揮左握算
子右徵市曆官租歲計轉運貯積會要不爽毫髮細至庭
内灑掃竈養柴水亦經心目子孟隨舉順天當卓氏之盛
孺人不以林下之風願息閨閤也亡何侍讀卒官家勢中
衰盗入其室發大珠黃金以去利其財者廣設機械哃喝
數萬金子孟亦暴卒病姑在堂稚㓜滿室孺人搘定風波
上侍湯藥下授詩書䘮葬婚姻禮文畢備觀者不知其爲
患難之餘當卓氏之衰孺人不以風雨之晦改其昏曉也
逮姑潘恭人卒葬旣畢兩子爲諸生侍讀詩書之澤有託
門戸重立而孺人亦病矣從容謂其子女曰吾昔奉汝祖
母秉燭晚食祖母南向吾與諸姑左右汝父從容從客座
來舉觴加餐笑語歡洽將謂此樂可常何意轉瞬間零落
俱盡正如長亭旅憇先後散去唯我獨畱亦復何堪因欷
歔不自巳未幾而卒時康熙巳未十二月十九日年五十
子四人長齡太學生松齡庠生永齡錫齡女四人婿陳奕
昌項灝俱太學生餘未字孫男三人長齡等將以年月日
葬子孟之墓將葬奕昌傳其內子之命乞余銘之昔陳同
父夫人欲朱文公篆其親墓因夫以乞孝思㝠契千載如
新但不知余之文能如文公之篆亦可傳後乎銘曰
物盛而衰衰久而復天道之常人事之卜吁嗟孺人霜雪
性情高名之家而荼苦一生
　　雪中簡鄭禹梅
老來生怕是嚴寒雨雪今年四度看香結濃雲埋唵叭酒
甞奇味瀉何蘭(二十日陳令翁/出荷蘭酒禦寒)三江九􁆡歸舟凍黃獨靑
􁂻生計酸若使萱庭猶在望應知淸淚滴欄杆
　　歸途雜憶
出門長自請歸期纔到歸期卽望兕今日更無人倚閭蕭
蕭唯有白楊知
負米鋤瓜事巳闌此身雖在亦凋殘親恩嗚咽來生願此
語傳家血未乾(先忠端公臨難之言)
偷生乞食總風塵母在何能避辱身一旦于今成夢幻可
知多少不如人
送死養生在一身流離贏得鬢如銀自傷子􁑭無毫盡累
母長憐兒苦辛
禮俗相叅自有程傷哉貧也不能行朝昏俱向經營度擗
踊無暇展寸情
　　靈隱訪三目
西湖十月景蕭森共約扁舟到碧岑七十二人我獨在(蜀/人)
(劉道貞癸酉問道/錄載七十二人)儒黃佛法總難尋庭前栢樹原無事門
對江潮繼苦吟禪子莫誇今日盛西風颯颯日隂隂
　　大雪野祭
湖邉已㫁草鞋痕何似冰天共出門雪夜千年同此哭孤
墳三尺大於崑諱名自甲還終癸(同祭/十人)遺事書潮不繫元
近日傳聞君莫告歌聲變徴咽淸樽
　　張仁菴古本大學說序
癸酉甲戍間余與江道闇張秀初同學道闇讀書不求甚
解任懷得意融然遠寄秀初讀書字櫛句比嘗見其讀三
禮五傳升降拜跪之細肴蒸籩豆之煩時日錯互地名異
同莫不辨析秋毫立身制行粹然儒者之矩度也當時來
學之門人共建一小樓于南屏之下余欵然良對閒談律
呂因取餘杭竹管肉好停勻者㫁之爲十二律及四淸聲
製作精妙武塘魏子一吳門薄子班方講此學見之推服
桑海之交道闇秀初俱爲法門有力者所網羅道闇尋謝
世秀初白椎升座聽講常數百人諸方所稱仁菴禪師是
也余見之於靈隱再見之於雲居仁菴所言唯法門事不
復理經生前說矣頗爲惜之庚申季冬其外孫鄭春薦出
仁菴古本大學說云是晚年維楊所著授子止菴分章㫁
句天衣無縫新建欲復古本尙在離合之間此說出紛紜
聚訟諸義盡墮然以其出自仁菴世儒妄橫儒釋之見未
有不疑之者也夫儒釋之淆亂久矣儒而不醇者固多出
入於佛而學佛者亦未必醇乎於佛顧視性分學力二者
性分所至佛法不能埋沒往往穿透而出學力由來亦非
佛法之所能改此如水中鹽味濟入河流夾雜之中歷然
分别唯知道者能辨之不爲墉垣膚瓜之論所掩葢耳仁
菴之說本之生平學力與釋氏無與也仁菴去世今十有
六年當日小樓巳毁其旁虞氏水閣無一存者老梧數樹
僵立冰雪之下想像舊遊渺若山河展讀此卷神理綿綿
不異同學之時夜半快譚水鳥驚起也始知迹像變遷了
不可恃尋微㝠契别似有物耳因序而命春薦刻之
　　馮畱􁦆先生詩經時藝序
士之不學由專工於時藝也時藝之不工由專讀於時文
也故嘉隆以前之士子皆根抵經史時文號爲最盛固未
嘗以之流行坊社間也萬曆丁丑馮具區集籍中名士文
彚刻二百餘篇名藝海玄珠至癸未具區爲房考刻書一
房得士錄此京刻之始也然壬辰尙缺三房乙未缺一房
至戊戌而十八房始備婁江王房仲閱藝隨錄此選家之
始也辛丑遂有數家自是以後時文充塞宇宙經史之學
折而盡入於俗學矣然文之美惡一聽其人故毎科新貴
出其揣摩之具示人以甘苦所在選家從之朱墨商量銖
黍億測某也名家某也弋獲一科之風氣一科人自成之
也今也不然新貴刻稿自揣不厭世目則取其所與之人
之文而刻之一卷之中不勝其雜也選家所徵名稿一科
不能數人行求於濩落不偶之老生取其火燹墨汚之棄
物薰沐之以時貴之名不然則其選冷淡必爲他選所詘
故一選之中眞􁃰相半也夫所貴乎時文而誦讀之者先
資信貨天下從而趨之之爲風氣也今雜陳於前者於遇
不遇葢無與焉則今日所謂風氣者選家之風氣非塲屋
之風氣明矣嗟乎學士撫揣應制之資一變爲鬻良雜苦
之術使舉世盡蹈於詭紿假譎之途而不覺時文之弊一
至此乎慈谿馮黃臣過我欲刻其祖畱仙先生詩經義求
序之余之不閱時文三十餘年矣辭之再三黄臣又以其
父潔士書來請夫先生之詩義與震川之易義當時並推
震川易義行世巳久而先生詩義乃出之五十年之後非
復聊爾時文可比余謂黃臣當與先生和陶詩同刻郝楚
望制義列於小山草堂集中耿天臺之集亦附制義七首
其例可按也此等刻由一洗刻稿選文之習余亦何妨於
序哉
　　過黃孚先小樓
詩人泠淡作生涯楚楚安排亦自嘉一架小樓無市稅(時/方)
(征間架/甚嚴)數編殘袠稱山家宮聲起處從仙呂紅日初來照
杏花一曲未終春草綠又擕竹簏採新茶(孚先琴有别傳/以仙呂爲宮)
　　過諸九徵書舎
三間矮屋避兵來奉　母辛勤迹未灰蟹籪蝦筐分瑣碎
尋花捉絮笑嬰孩村中迓鼓喧明月湖上扁舟泊石臺一
一都成腸㫁地孤兒垂淚費徘徊
　　進士心友張君墓誌銘
心友張君沒於京師其友無不哀之哀其有才而業未就
也有志而學未遂也慨自時風衆勢趨於科舉一途苟非
卓立千古之士一第進士便意滿志得以爲讀書之事畢
矣故流俗之論雖穿穴經傳形灰心死至于老盡者苟不
與策名皆謂之無成豈知塲屋之外復大有事古今事物
錯落高下不以涯量帝王之所經營聖賢之所授受下而
緣情綺靡之功俱屬吾人分內學者窮年矻矻彷彿其涯
涘而不可得總溢才命世抗志思古道之未通吾夫子所
謂苗而不秀秀而不實在此而不在彼也君天姿朗秀率
性聰達年二十四舉於鄕明年登進士第縱横指取無不
如意流俗莫不交口羡之爲人得如君則亦巳矣而君獨
欿然不自以爲足將暫息乎其巳學者而勤乎其未學者
於是親師取友里中有講經會君帖帖坐諸生下恐不卒
得聞同邑范氏多藏書余偕同學借抄日計君所手抄過
於傭書者君不特抄之而且發之爲詩無僻固狹陋之習
使由是而之焉則且渟之爲道德流之爲文章溥之爲事
業皆未可知未幾而君卒矣乃僅僅以詩見之於友朋間
是其才可惜而志可哀也故論君者不在君之所就于其
所未就者君自此遠矣君諱士塤字心友别號雲汀張氏
顯于宋宰相知白無子以兄子子思爲後仕至尙書工部
侍郞後有籲者自滄州徙鄞籲孫用明遷雲龍溪明永樂
間用明之後允肅贅城西靑石橋余氏因家焉允肅生寧
寧生泮弘治辛酉鄕進士知豐縣改汀州府學敎授聚徒
講學稱爲味芹先生味芹生仕仕生國紀國紀生一相一
相生遐勲字振寰治産積居與時逐遂至富厚君其仲子
也君應授推官以汰冗員改知縣値銓選壅滯又連丁內
外艱需次於家者十餘載讀書之外好古書畵法帖與其
友陳䕫獻陳介眉范國雯王文三鄭禹梅之輩相砥礪于
古昔乙卯始入京候補行人丙辰卒於寓舍康熙十五年
某月某日也距生崇禎十三年庚辰某月某日年三十七
葢未沾一命而卒士人白首窮經得貢于天子者固難貢
于天子矣得登進士第尤難之難也旣第進士則解褐除
官直易易耳君何易其所難而難其所易鄕黨親戚以爲
君之不幸君子固未嘗以此置欣戚於其間也娶陳氏卽
䕫獻之女弟子二人錫璜縣學生娶徐中書勍女錫璁太
學生聘胡知縣文嚳女君將北上預營葬地於吳家斗繪
圖賦詩以爲逹豈知其風流將盡志壹之動氣乎錫璜錫
璁以國雯之狀來請銘余不得辭銘曰
蹙蹙章句錮人性命視一科名以爲究竟正如海師針經
錯亂妄認魚背指曰洲岸所以古人舉頭天外些少得志
曾不芥蔕此志無窮海怒鵬搴希賢希聖以至希天吁嗟
雪汀風雲呼翕如此之人曾不四十
　　答萬充宗論格物書
承示格物二義兄以大射儀若丹若墨所畵之物卽格物
之物聖人不過乎物卽是盡其性因物付物卽是盡人物
之性此是兄讀書自得而先儒巳有言之者瞿汝稷云射
有三耦耦凡二人上耦則止于上耦之物中耦則止于中
耦之物下耦則止于下耦之物晝地而定三耦應止之所
名之物也故大學言物是應止之所也格至也格物也者
至于所應止之所也在瞿元立雖創言之然與羅近溪訓
格爲式事皆合式爲格物字異而義則仝也葉静遠與兄
書其言格物之物當于本末之間得之括以兩言卽本以
逹末卽末以透本此雖静遠自得而先儒亦有言之者管
東溟云本末物也本者無失其爲本末者無失其爲末格
也從本逹末之謂致知得本貫末之謂知至非卽静遠所
言乎兄與静遠二義各有攸當若竟以爲大學了義則不
能無說以處此夫自來儒者未有不以理歸之天地萬物
以明覺歸之一巳岐而二之由是不勝其支離之病陽明
謂良知卽天理則天性明覺只是一事故爲有功于聖學
今以度尺而午畫物通于物當物及物通于格是以天地
萬物公共之理爲畫物以吾心之明覺爲當物及物然後
謂之格物與一草一木亦皆有理之說有以異乎大學言
物有本末葢以本足以包宋末不足以立本故曰知所先
後先本而後末也聖賢工夫一歩歩推入結在愼獨只于
本上本立而道生末處更不必照管若静遠言卽本以達
末卽末以透本則是中和兼致工夫兩截儒者之弊正坐
此耳　先師不欲言意爲心之所發離郤意根一歩便是
末末未有能透本者也静遠苟明夫意則格物之工夫卽
在其中更不必起爐作竈也夫心以意爲體意以知爲體
知以物爲體意之爲心體知之爲意體易知也至于物之
爲知體則難知矣家國天下固物也吾知亦有離于家國
天下之時知不可離物有時離如之何物爲知體乎人自
形生神發之後方有此知此知寄于喜怒哀樂之流行是
卽所謂物也仁義禮智後起之名故不曰理而曰物格有
通之義證得此體分明則四氣之流行誠通誠復不失其
序依然造化謂之格物未格之物四氣錯行溢而爲七情
之喜怒哀樂此知之所以貿亂也故致知之在格物確乎
不易佛者之言曰有物先天地無形本寂寥能爲萬象主
不逐四時凋夫無形亦何物之有不誠無物而以之爲萬
象主此理能生氣之說也以無爲理理亦非其理矣總縁
解物字錯後儒以紛紜應感所交之物纔爲之物佛者離
氣以言物宜乎格物之義不明也唯　先師獨透其宗此
意散見語錄中門弟子知　先師之學者甚少故晦而未
彰兄試以語静遠不惜批示共尋　先師之學脉也
　　黃醒泉府君傳
正德丙寅謝文正致政歸與馮雪湖相唱和戲排舊韻別
創新詞往復至于八九嘉靖辛酉呂文安憂歸與黃醒泉
相唱和當花對酒登山臨水無日無之姚江風雅唯此兩
時爲最盛承平士大夫之風流今無復有夢見之者矣醒
泉則余五世族祖也諱尙質字子殷醒泉其號也吾始祖
寉山十三世孫祖晰父舜卿母邵氏府君生時母有夢筆
之祥幼而頴異日誦千言稍長以易爲大師湖守胡君聞
其名遣子從學舉嘉靖巳酉科浙江鄕試知息縣事府君
吏治以敎化爲先民曾珣兄弟訟產府君手書棠棣章與
之曰熟讀後始爲若理越數日詣府君求直府君曰前詩
熟否曰熟府君發明詩義慷慨嗚咽珣兄弟感動流涕不
待終章相讓而去或怪其速化府君曰人孰無天性批之
以法愈見其汩沒耳尋遷景州守景州多盗皆勸其刻深
爲治府君曰不然景瀕滄海而麓大行苟如此是驅之爲
盗也於是捐鈎距省簿書多所縱舍盜自衰止明年脩董
仲舒書院周亞夫祠自爲文記之相觀以經術使民不遊
學堂與撻市同時分宜竊柄大官多岀其門下府君激烈
抗憤發言無所梗避聞者惡之分宜旣敗分宜之黨未衰
廉平之譽無由漸朝廷之耳黽勉六載乃自免歸築室烏
膽山讀書賦詩耳目所及分爲十四景片石孤枝題品張
皇萬曆丁丑元旦庭誥諸子手書付之二十三日卒年七
十四府君與雪湖皆不受人牽挽雪湖母年九十固不欲
出府君之在景州呂相氣勢方盛府君􁡤嵼偏州未嘗以
尺牘自嗚不平其自重如此府君所最善者楊珂徐渭其
詩文書畵齊稱一時而弇洲主盟壇坫士之未捧珠盤者
多見詆訶三人崛强不甘於邾莒故徐渭之詩楊珂之字
皆有貶辭於府君無稱焉百年以來渭以袁公安顯珂僅
有知者府君姓名幾將湮沒族叔子叅謂余曰子之責也
因選其詩而爲之傳
　　陳叔大四書述序
自離懷抱而入學舍無有不誦四書者然而能知四書者
葢亦鮮矣夫四書非可句解而字釋也聖人之言本于無
言一言而未嘗不足其千萬言也猶之乎其一言也盤中
走丸横斜圓直豈有一定然一定而不可移者丸必不出
於盤也故先儒欲解四書者必以心性爲綱領頑隂解剝
則條目無滃霧矣西山讀書記北溪字義之類是也然學
者工夫未到沉痛只在字義上分疏炙轂淋漓總屬恍惚
决不能於江漢源頭酣歌鼓掌耳余講學海昌毎拈四書
或五經作講義令司講宣讀讀畢辯難䗬起大抵塲屋之
論與世抹摋余曰各人自用得着的方是學問尋行數墨
以附㑹一先生之言則聖經賢傳皆是糊心之具朱子所
謂譬之燭籠添得一條骨子則障了一路光明是也陳子
叔大於其間特有領畧端默静好聖賢微言要語審括內
考間以四書述之了無滯法余觀其波瀾正濶必收歸濫
觴要自明其所獨得不然自古至今積千萬人之見新義
何限叔大亦無容于崑岡烈熖助此爝火耳余生平頗喜
讀書一見講章便爾頭痛武林顧隣調曾以所著五經講
章餉余余謝不受徐虞求先生在坐詰之曰性所不耐置
之高閣恐虛隣調盛意也虞求爲之一笑今讀叔大之述
不異一堂問答日征月邁此書卽爲積水矣雖然近來議
論廹狹聖伏神徂日益無考人人私其甕天將子之學愈
進則彼之繩益急吾子其亦能自信巳乎
　　吏部左侍郞章格菴先生行狀
會稽章譽持格菴先生家傳以余爲先生同門友也再拜
乞行狀將以上之史舘先生在崇禎間爲一代眉目豈可
今其遺事舛駁零洛乎謹以故所聞見狀之先生諱正宸
字羽侯別號格菴㑹稽人也爲道虛望族祖　父　先生
爲子劉子內姪從而禀學爲人誠樸近道深爲子劉子之
所契許舉崇禎庚午鄕試歸至濟寧聞報同舟有李科者
先生師也先生不忍其失意獨歸偕返而後北轅明年登
進士第選庻吉士授禮科給事中上求治太急烏程復以
功利導之先生言伏見陛下洞照群情有先事爲察之哲
鈐束百辟有以力勝殘之威登咸三五有其臣莫及之聖
是以合意者爲忠良睿算者無改變以至急賦之開釁錮
罪之失情追往之稔惡告密之府奸群心嗟嘆盗賊披猖
求治愈急而愈遠矣亦惟是語黙動静之間日求放心以
周孔仁義爲必當遵以管商富强爲必當黜以臣隣吁咈
爲必不可厭以億兆耳目爲必不可蒙謹喜怒之端灼善
惡之别則太平宏業自然各得其所葢先生之言治必本
於學術讀者不問而知其爲大儒之弟子也巴縣烏程之
衣鉢也癸酉入相先生奏彈應熊剛愎自用縱橫爲習小
才足以覆短小辯足以濟貪一旦大用必且芟除異巳驅
除善良報復恩仇混淆毀譽且訛言何所不至夤緣左右
士論所耻從此薰心㨗足之徒颷馳而起矣疏入下獄馬
世奇王邵爲先生過巴縣曰章長科此舉成就老先生爲
潞公矣巴縣艴然曰這個皇上某如何做得潞公然上亦
不深罪放還田里丙子冬起戸科先生言方今大臣持祿
養交刻深難犯揣摩宫府張設爪牙知䕶一官小臣習爲
恬黙冀以自完盱豫邀求隨機觀望知䕶一身通國臣僚
盡爲聲名利祿無一人爲陛下者陛下以孤危之身居臣
民之上受人欺紿釁兆百出臣切傷心大抵爲烏程而發
戊寅五月火星示變時田貴妃與中宮不恊上久不見中
宮武陵故以田畹進上疏微及后宮爲給事中何楷所駁
先生亦言火于五德爲禮陛下未嘗以沽名市恩疑大臣
也而大臣揭救鄭三俊錢謙益倡爲是言疑陛下甚矣是
謂無禮史􁌆辨疏一曰時局再曰時局理玄黃之說開群
枉之門亦無禮也朝廷毎一番令甲卽增一番徑竇張檉
芳京察不謹借城工以復銓職亦無禮也灾異頻仍陛下
方發罪巳之詔而李鳳鳴稱善言不可退星猶揮戈不可
郤日亦無禮也然則熒惑焉得不垂象乎時厰衛橫甚先
生又言西厰雖革而西厰之實尙存西厰之任雖虛而昔
日把持西厰之人尙在借云陛下不知則宮掖之間肘足
之際尙且迷㒺天聽而况於三輔郡縣乎上令中官自行
回奏氣勢爲之少衰辛巳賊䧟洛陽福王被害上召對群
臣於乾淸宮先生奏闖賊從四川來奏未畢樞臣陳新甲
從旁急應曰賊自秦來不從川來言至再督師楊嗣昌奏
流賊九股巳撫其八只張獻忠與曹操逃入蜀闖賊在獻
忠一股之内今從川來所過地方不見攔截則嗣昌之欺
君露矣新甲表裏爲奸故不禁其辭之暴也尋長吏垣先
生言治之盛衰由於言路之通塞臣爲六垣之長苟一垣
不言一事不言皆臣之責也一日召對上厲聲曰言官須
是設身處地奈何苟且塞責先生對設臺諫本以求言寧
言不當無使其畏而不言願皇上勿生厭薄宜興再召悉
反前政引用正人撤回差璫停止緝事蠲租淸獄行間賞
罰朝報夕可天下仰望丰采刻期太平而門多雜賔性少
剛節先生故宜興之門人也謂其一時之君子曰吾輩當
夾持相公以成就其功名無徒將順以爲臧氏之美疢也
㑹推宣大總督宜興欲以門生江禹緒陪之先生不可冡
宰承宜興意江爲正推先生劾冡宰私易不道宜興欲起
江陵令史調元先生于其名下註一鑚字遂止宜興之起
琢州之力也宜興無以報之欲借守琢之功復其冠帶先
生與金光辰孫晉固執不可亦中格且上言閣臣先格君
而後事功可建亦必先積誠而後君心可格人主菲薄朝
士必因外庭無一人一事足稱意㫖苟能不與中官作緣
不憑恩怨起見不以寵利居成功不以爵祿私親暱自起
皇上敬信矣宜興雖恨先生然終先生在朝形格勢禁亦
不至大叚放倒賄賂如後時也先生又舉史可法范景文
孫傅庭蔡𢡟德可任司馬以爲國事日壞皆由司馬之不
忠賄賂不絕情靣不除推諉不屏欺朦不破恩仇不化軀
命不捐以致刑賞倒置功罪混淆臣不知兵安知人之知
兵所可信者諸臣夙具肝膽自矢忠義愈於蠹國欺君寡
廉鮮耻之陳新甲耳壬午五月㑹推閣員先生與冡宰李
日宣河南道張塇共事先推十三人上命再推又列十一
人六月辛酉召對中左門上怒狥私濫舉如房可壯宋玫
張三謨何故得與日宣對畢先生奏日宣平日游移少執
持臣曾有公疏紏之第此番推舉實無狥私卽房可壯三
人未必果堪輔弼論其生平頗知自好上怒未解下先生
等於獄遣戍均州先是無名子效東林點將錄故智以二
十四氣分配朝官達之御前於是閣員兩推所不及者流
言以實之上聰明旁寄遂以爲然南渡以原官召先生上
疏一曰勤學春秋爲孔氏要典宜選方聞之士朝夕進講
高皇帝祖訓備歷艱難尤宜時時省覧一曰辨官易言開
國承家小人勿用其乗時射利僥倖顯榮口舌得官者不
宜輕開濫門一曰肅綱紀肘腋之間威令不行四海生心
今于藩鎭之中忠勇可任觀望不前速宜分別以就鈐鍵
一曰正人心天啓之季䘮心媚逆餘孽猶存薰蒸彌甚今
茲附賊豈緩刑章又疏陛下宜皜素帥師親臨淮甸聲靈
所震人切同仇而乃不稱行在粉飾儀文志在偏安竊恐
偏安之業亦未易也馬相將起阮大鋮舉朝爲難銓衡不
敢任其責欲假中㫖起之司空缺先以中㫖陞張有譽先
生封還詔書不聽上言臣於有譽非争其人争其事也傳
陞一途非所以待正人君子有譽賢者未必卽受是用有
譽者乃所以斥有譽也魏國公徐弘基公疏薦張㨗有㫖
部議先生曰何議爲因言勲臣無薦舉文臣例使其人果
賢者必耻受勲臣薦舉巳而以安遠侯柳祚昌疏遂起大
鋮先生言朝廷如此舉動邸報流傳第見微臣姓名尙掛
仕版必且相顧驚駭謂臣負先帝之經綸負陛下之明詔
負銓選之權衡負瑣垣之職掌罪當萬殛穴地難容伏望
早賜罷斥以爲不忠之戒葢先生大指以親君子遠小人
爲立國根本不以小朝廷而少有阿邑故與羣小争射齗
㫁猶冀稍延國命而無如天生妖孽非人力之所能爲乎
旋以大理寺左丞歸江上之役以先生爲吏部左侍郞署
部事事敗先生溺水不死自罄又不死行脚不知所往吳
市抱關曾干封事靈隱續句以避揚觶固先生之高致也
先生從子劉子講學最重風節余嘗聞其評品人物曰太
守張有譽蔡屏周入覲送監督戸工二部內官文冊長揖
不跪天下郡縣只此二公又曰關中一細民與馮少墟講
㑹從此口不二價一日過縣治見學㑹中二縉紳入謁縣
令愕然曰渠亦爲此耶終身不屑入㑹嗟乎使先生而首
丘念重當時何以稱此細民乎余嘗念陽明之學得門人
而益彰吾劉夫子之學尙未大行于天下由門人之得其
傳者寡也巳而思之彰陽明之學者不在講席遍天下之
門人而在孤高絕俗之門人如兩峯念菴之徒是也吾夫
子之門人當金石變聲祁彪佳葉廷秀王緐蓍祝淵死爲
列星而先生力固首陽又叅錯于其間他日追遡淵源以
求其學卽無龍溪心齋一輩庸何傷其過陽明遠矣謹狀
子劉子行狀上
　　　　　　　　　　　　　　　學人黃宗羲狀
　本貫浙江紹興府山陰縣水澄里年六十八
　曾祖槩妣茅氏
　祖焞妣陳氏
　父坡妣章氏三代皆歷贈
先生諱宗周字起東學者稱爲念臺先生漢長沙定王劉
發之後在宋有退翁先生禮徙廬陵四傳而爲揚州别駕
廷玉廷玉生文質尉於山陰始爲其縣之人又四傳而生
謹故明之孝子也以童子入滇脫父於戍又三傳而爲贈
兵部右侍郞鐸以其孫棟之貴也鐸生濟濟生槩槩生焞
號兼峰焞生坡號秦臺有名諸生間當其卒時太夫人章
氏年二十七越五月而先生生兼峰䘮其嫡子家道䘮失
先生依於外家從外祖章公頴受學十二歲章公在壽昌
先生徒步從之攣足者數月不顧也凡三上壽昌已學經
義於魯念彬念彬令取裁左史授以緃橫變化之法而章
公老儒墨守先莗先生從此則失彼徘徊兩岐毎遇私試
一題必爲二義以正者呈章公奇者呈念彬交相善也萬
曆二十五年舉於鄉先生二十歲又四年舉進士丁章太
夫人憂先生於中門之外創爲堊室高廣容膝日哭泣其
中陶文簡望齡弔之歎曰敎衰禮壞久矣吾未見善䘮若
劉君者也服闋以兼峰年老不欲岀兼峰不可又一年就
選授行人司行人當慶元枋國方興楚宗妖書之獄以陷
君子先生草疏劾慶元同年生見之曰君亦曾爲老親計
乎先生黙然深念者數日遂請終養尋丁兼峰憂毁瘠而
病病愈亦不出居家七年孫公丕揚爲太宰聞其名以原
官起之充益府册封副使光宗儲位未定先生因報使竣
言陛下深居宫禁務與臣下隔絕雖皇太子至親未嘗宣
召寢門春秋鼎盛講席不設托之阿保之手豈陛下之所
厭者賢士大夫復推之而於皇太子亦厭之也陛下之所
狎者宦官宫妾復推之而使皇太子亦狎之也初顧端文
憲成高忠憲攀龍講學東林書院其議論是非若秋霜烈
日朝野憚之是時崑山顧天埈宣城湯賓尹收召黨與將
傳　之衣鉢爲小人宗主辛亥京察孫公掌計事
皆以不謹坐罷其黨金明時秦聚奎起而訐之禮部郞丁
公元薦言太宰是聚奎等排奏丁公往復甚苦太宰旣引
咎去舉朝蜩螗沸羮聚族分部以丁公故端文講學之弟
子也東林崑宣遂爲黨魁之目未幾而荆熊之爭起湯賓
尹之居鄉以媒蝎著有施氏女不受蠱而死其鄕諸生頌
之齗齗然賓尹耻之繼梅生者淫徐尚書之女諸生復發
其事御史荆養喬以梅生蔽罪熊廷弼督學至宣則盡反
其獄出梅生而撲殺諸生之爲首者爰書謂今之公舉皆
施湯故智葢廷弼黨賓尹借梅生以灑賓尹耳養喬爭不
得而去掌院孫公瑋議廷弼解職聽勘宣黨復大譁謂東
林主使之先生上奏曰東林云者先臣顧憲成倡道於其
鄕以淑四方之學者也從之游者不乏氣節耿介之士而
眞切學問如高攀龍劉永澄其最賢者說者曰東林未嘗
無小人固矣乃今之攻人往往不於流品而於其意見以
意見分門戸卽以門戸分流品如意見而已高攀龍姜士
昌劉元珍望而知其不同量者也儻朝廷一日賜環則人
人爭按劒矣然則以于玉立丁元薦爲亂天下者亦豈遂
爲定論乎略迹而論心二臣皆較然不欺其志有國士之
風且今之發難於廷弼者果何人之報復乎是故摘流品
可也爭意見不可也攻東林可也黨崑宣不可也臣聞世
之治也君子衷於和及其亂也小人尚同今日和衷之道
其可不講乎臣請言憲成之學憲成學朱子者也其言朱
子也世日尚奇朱子以平平則一毫播弄不得世日尚圓
朱子以方方則一毫假借不得無有假借方之至也無有
播弄平之至也合方與平和之至也臣願學東林者反崑
宣之戈而卒業於此無遺憲成羞可乎嗚呼學術之難言
也王守仁之言良知也無善無惡其弊也必爲老莊頑鈍
而無耻顧憲成之學朱子也善善而惡惡其弊也必爲申
韓慘刻而不情佛老之害得憲成而救臣懼一變復爲申
韓自今日始虞廷授受曰中孔門得之爲傳心要法斯則
有進于東林者矣南道御史孫光裕謂先生顚倒是非借
東林以袒養喬飛章攻之當是時東浙銓曹衆論屬先生
同邑商周祚謂先生曰愼母及時事旦晚吏部矣先生不
聽於是浙人僉曰非吾家種草可使之居相厄之地乎先
生乃給假歸敎授鄕里門士日進先生曰昔伊川讀易多
得之涪州朱子奉祠其道益光吾儕可無自厲乎天啓元
年起禮部儀制司添註主事受事九日卽劾奄人魏進忠
保姆客氏進忠者大逆魏忠賢未改之名也與客氏爲對
食宫衞近侍並所親樹出千朝政威權大震而小人之攻
東林者多岀其門下爲舍人故事大婚則保姆岀居民間
客氏旣出熹宗涕泣不食復召之臺省倪思輝朱欽相王
心一各上疏爭俱降謫先生言頃者奉聖夫人客氏於陛
下有阿保之恩不忍遽出至岀而復入夫以大內森嚴恣
一宫人岀入不禁非所以閑内外也陛下方以人言及之
一舉而逐諫臣三人罰者一人至閣部以下舉朝爭之不
得則陛下又以一宫人成拒諫之名矣古者公卿有罪則
下廷議而理之不聞以其禁中決也今朝逐一諫官中旨
也暮逐一諫官中旨也此中旨者陛下方用之以快一時
之喜怒而孰知前後左右又不難乗陛下之喜怒以快其
私乎方且日調狗馬鷹犬以蕩陛下之心日進聲色貨利
以蠱陛下之志凡可以結人主之歡者無所不至使人主
日視此法家弼士如仇讐而後得以指鹿爲馬盗陛下之
威福斜封之勑鈎黨之獄生殺予奪惟所自出而國家之
大命隨之試問今日得時用事親幸於陛下如左右手者
非魏進忠耶然則道陛下逐諫官者魏進忠也并道陛下
以優人雜劇射擊走馬者亦魏進忠也陛下淸明在躬方
將追邁古先哲王乃爲忠等所誤豈不深可恨哉奉旨罰
俸御史董翼請啓聖祠增祀孔子皇祖防叔王父伯夏先
生曰自叔梁紇以上宐特立一廟於闕里孟孫氏亦然顏
路曾晳伯魚進於孔子之庭居四配上路之長也點之賢
也鯉之趨庭也不妨各率其子以傳聖人之道十哲諸賢
於顏曾多倍年之長於思孟皆私淑之列降之兩廡使不
相壓一舉而父子長幼朋友之義順矣學宫啓聖祠當罷
又曰禮葬從死者祭從生者孔子不王誠不當用天子禮
樂不知以天子而祀孔子其禮樂豈可降乎在太學從天
子在郡邑從諸侯翼出疏辯先生與之往復乃兩報罷光
宗升袝議祧憲宗先生曰興獻帝非繼統之君不當入廟
稱宗當祧祧憲宗非是并請復建文景泰年號廟號宗廟
之禮庶幾無憾不聽廣寧之役先生請先問在內者之罪
而後及於在外者其所列崔文昇盧受楊鎬李如楨皆黨
人之所庇也焚㑹試錄於孝陵轉光祿寺添註寺丞未至
陞尚寶司少卿又陞太僕寺添註少卿先生疏辭不允繼
以告病囘籍或謂先生曰令甲無小臣辭官禮先生曰廉
耻之在人不因小臣而奪也曰衆君子在位國事可爲何
若是其恝耶先生曰進退之義不明而欲正君匡俗未之
有聞四年起通政司右通政先生又辭曰世道之衰也士
大夫不知禮義爲何物往往知進而不知退及其變也或
以退爲進至於以退爲進而下之藏身愈巧上之持世愈
無權舉天下貿貿焉奔走於聲利之塲於斯時也廟堂無
眞才山林無姱節陸沈之禍何所底止臣方懼以前日之
進故惴惴辭太僕之命何意前日之退轉成今日之進將
敗壞世道實臣一人爲戎首時朝局已變逆閹明攬大政
内批劉某藐視朝廷矯情厭世革職爲民追奪誥命鈎黨
之禍蔓延天下楊忠烈漣左忠毅光斗魏忠節大中袁忠
愍化中周忠毅朝瑞顧裕愍大章死詔獄先生作賦哀正
直暴奸邪悲歌慷慨若旦暮從而遊者高忠憲聞之曰此
何異公子無忌約賓客入秦軍乎杜門謝客此是正當道
理彼欲殺我豈杜門所能免然卽死是盡道而死非立巖
牆而死也大抵道理極平嘗有一毫逃死之心固害道有
一毫求死之心亦害道想公於極痛憤時未之思也先生
然之輟講遁跡而惠公世揚被逮招辭連染先生有詭行
頗僻之劉某狠心辣手之黃某(先忠端/公諱)語先生自分不免
以子托之門人陳堯年緹騎入浙家人惶遽先生曰母恐
寧今日而知有是乎旣而知其逮先忠端公也先忠端公
至郡先生餞之蕭寺危言深論涕泣流連而别謂門人曰
吾平生自謂於生死關打得過今利害當前此中怦怦欲
動始知事心之功未可以依傍承當也思陵登極黨禁解
先生出弔蒙難諸賢無錫則高忠憲吳門則周忠介順昌
江陰則繆文貞昌期李忠毅仲達桐城則左忠毅吳江則
周忠毅宗建姚江則先忠端公皆爲文哭之拂拭其棺塵
而去楊忠烈周忠惠起元俱以瓣香告哀又請建五君子
祠於西湖風厲浙人先忠端公與魏忠節忠節之子學洢
生於浙周忠毅宦於浙高忠憲講學於浙也崇禎二年起
順天府府尹上方綜核名實分別功罪羣臣救過不遑先
生曰皇上具大有爲之資未有以二帝三王之道進之故
使爲治不得其方於是矢責難之義而上言曰堯舜之道
仁義而已矣出乎仁義則爲功利爲刑名其究也爲猜忌
壅閉與亂同事以陛下勵精求治宵旰靡寧雖堯舜之憂
勤弗切於此矣然程效太急不免見小利而速近功何以
效唐虞之治乎夫今日所急急於近功者非兵事乎試得
在事之臣以屯守爲上䇿簡卒節餉修其政刑而威信布
之需之歲月未有不望風束甲者而陛下方銳意中興刻
期以岀塞爲事當此三空四盡之日竭天下之力以奉饑
軍而軍愈驕聚天下之軍以搏一戰而戰無日此計之左
也夫今日所規規于小利者非理財之事乎陛下留心民
寞惻然痌癏而輙以司農告匱一時所講求者皆掊尅聚
歛之政正項之不足繼以雜派科罰之不足加以火耗水
旱災傷一切不問其他條例紛紛大抵輾轉得之民手爲
病甚於加賦以若所爲欲求國家有府庫之財不可得矣
功利之見動而廟堂之上有不勝其煩苛者頃者陛下嚴
賍吏之誅自宰執以下坐重典者十餘人輔臣劉鴻訓亦
蒙嚴譴雖法在不赦臣猶爲揆地惜厰庫諸臣旣發覺其
見在矣又勑問旣往積弊相仍事屬曖昧比而置之重典
是謂不敎之誅從此深文巧詆習爲頑鈍無耻矯飾外貌
以欺陛下亦豈能一一問之且陛下所以焦心勞思而不
辭者正以未得賢人君子而用之也聖明天縱諸所擘畫
動岀諸臣意表不免有自用之心臣下自以爲不及益務
爲謹凛救過讒謟者因而間之猜忌之端遂從此起夫天
下可以一人理乎恃一人之聰明而使臣下不得關其忠
則陛下之耳目有時而壅矣慿一人之英斷而使諸大夫
國人不得衷其是則陛下之意見有時而移矣方且爲內
降爲留中不報又何以追喜起之盛乎然則兵陳而不戰
財散而不私刑以不殺爲威求天下之賢人以自輔遂可
以希法堯舜乎未也堯舜之道堯舜之學爲之也學之大
者在執中數語陛下求治之心操之過急不免醖釀而爲
功利功利之不已轉而爲刑名刑名之不已流而爲猜忌
猜忌之不已積而爲壅蔽正人心之危所潛滋暗長而不
自知者於焉黙證此心之岀於道者止此仁義之良而精
以擇之一以守之則隨吾心所發自無過不及之差而中
道在我矣中者天命之性仁義之極則也仁以育天下義
以正天下自朝廷達於邊境舉而措之陛下已一日躋於
堯舜矣上見疏不懌批爲迂闊未幾京師戒嚴先生曰吾
守土官當以民生爲急請捐門稅以通煤米行保甲法以
核奸細發内帑二萬金三分之一食餓者一賚守陴者一
給戰士有妻子者出太倉米數千石平糴價遵化難民集
京師日以千計議置之郊關先生曰民心一失何恃以守
此京兆事無煩諸君過慮也分遣僚佐出城籍其姓名里
業給驗以入分處蘭若無失所上自聞警不出視朝章奏
皆留中不報中旨辦布囊八百宫奴競獻馬騾又勑大小
臣工各進馬一疋先生曰是必有以遷幸邪說動皇上者
吾守土官義當與城存亡乃詣午門叩頭奏曰國勢之强
弱視人心之安否又必皇上自安其心而後上下之心始
安臣請皇上岀御皇極門召見羣臣明言宗廟山陵在此
固守之外無有它計一面批發章奏勿輕羣䇿俯伏待報
自晨至暮中涓傳旨先生始退復造閣門揖輔臣曰皇上
不視朝者二旬訛言繁興宗社臲卼宗周雖竭愚誠不足
上悚主聽閣下可不力爲之所輔臣曰公且休矣走也得
間圖之已而上收督師袁崇煥於詔獄大學士錢龍錫兵
部尚書王洽戎政尚書李邦華工部尚書張鳳翔皆坐煥
黨簿問復以他事杖殺郞署數人益疑羣臣謀國不忠廢
督師以總兵滿桂爲總理統諸帥召白衣申甫授以副將
軍又以奄人提督京營恊理城守一切刑賞皆亂先生諫
曰今日第一宐開示誠心爲濟難之本日御便殿延見羣
臣相對如家人父子以票擬歸閣臣以庶政歸部院以獻
可替否付言官乃者聖謨淵遠悉取獨斷如軍旅重任必
用文臣提督定制也今以不信文臣之故付之武臣之手
而今使邊將以跋扈逃申甫以睚眦隙其他入援諸將大
率視此則桂果能以寡取勝乎夫皇上今日所倚重者莫
武臣若矣張鴻功侯世祿皆以援兵潰而與之以戴罪萬
一滿桂失事又何以處之至是文武之途盡矣曰吾舍一
二内臣無可同患難者於是降提恊之命稍試以城守而
閫以外將次第委之乎自古未有宦官典兵不誤國者魚
朝恩童貫千古烱鑑皇上幡然感悟以親內臣之心親外
臣以重武臣之心重文臣則太平之業一舉而定也書御
不報越二日桂甫以敗沒聞自上誅逆奄之後凡由逆奄
而至大官者定爲逆案逆案之小人出奇計以翻案行間
金數萬於外而後疆場之事起上亦不能無惑志首輔韓
爌左都御史曹于汴侍郞胡世賞朱世守次第罷官動以
東林爲口實先生言萬曆之季高攀龍講紫陽之學世以
東林名卒搆逆璫之禍以死皇上首表遺忠攀龍巳爭光
日月而近時言者猶指一二異已者推入攀龍之黨卽如
李邦華之振刷朱世守之端方胡世賞之清謹在起廢中
有用之才猥以時危見短識者方謂老成不可不惜而立
異同之見者無不鼔掌稱快朝處一人焉坐之曰黨暮去
一人焉坐之曰黨猶以爲未足特設四靣之網使天下之
人不出於假道學則出於假事功不出於假忠義則岀於
假氣節人主又安得有用賢之路乎留中滿桂旣敗上岀
總兵馬世龍於獄爲總理召張鳳翼爲總督御史吳阿衡
爲監軍鳳翼名雖總督不敢節制世龍而諸帥亦不受世
龍節制未嘗接一戰先生劾之曰今所稱閫以外將將之
任者非張鳳翼乎鳳翼依附奄人朝廷不難以高爵厚祿
起之田閒而鳳翼輙曰事在總理朝廷亦何利有此尚方
付之坐觀之手乎以馬世龍之總理無能也皇上任之不
疑舉朝遂無敢異同者閣部孫承宗亦倡爲不必用文臣
之說以佞之御史吳阿衡則監世龍軍者也受命之日與
世龍八拜定交通國之人駭之由是而白簡不聞其風采
猶足觀乎進而求之廟堂之上諌官不論事中樞不集思
宰相不運籌可謂禁中有頗牧乎京師解嚴先生乃進祈
天永命之說從前所以治天下者不可不更也曰臣聞皇
天無親惟德是輔皇天無德惟好生是德故人主代天而
理天下也苟法天心務以元氣長養成就天下而督責朘
削之私不設焉法天之大者莫過於重民命則刑罰宐省
宐平陛不即位以來勵精振刷不免以重典繩臣下逆黨
有誅封疆失事有誅又因及一切詿誤者重者以杖死輕
者以謫去紛紛狼籍朝署中半染赭衣而最傷國體者無
如詔獄一事卽邇者易應昌之以囘奏獲罪也亦處之以
詔獄應昌之罪坐越獄一案過於平反夫以平反爲欺罔
則必以鍜鍊爲忠直蒼鷹乳虎之輩接踵於天下矣臣願
陛下體上天好生之心首除詔獄自今臣下有罪一槩下
法司處分寛應昌以開天下平反之路則祈天永命之一
道也法天之大者莫過於厚民生則賦斂宐緩宐輕陛下
卽位以來軍興告匱不免以重斂責小民宿逋旣誅見征
必盡又督及來年之預征有司有逮司道有罰節節追呼
閭閻中旣已不勝繹騷而最爲民厲者無如貪官汚吏卽
邇者御史蘇琰之按貴州也一旦以輜重被訐於監司夫
以廵方而黷貨又何問下吏之操守釡魚甑塵之風空谷
於天下矣臣願陛下體上天好生之心首除新餉俟賦役
全書旣定以節省之物力抵之而有餘勘蘓琰贓証示天
下以撫字之倡則祈天永命之又一道也雖然陛下天之
宗子而輔臣則宗子之家相也尤願閣臣體一人好生之
心勿驅除異巳搆朝士以大獄終國家朋黨之禍勿寵利
居功阿人主以富强釀天下土崩之勢則所以終奏此祈
天永命者相臣實與有責焉周延儒溫體仁方窺伺上意
新得相位見而惡之以先生禱旱稱疾激上怒上詰曰除
新餉省物力朕所深願但軍興急需何法措應劉宗周必
有便計卽明白奏來先生言遼東一鎭原設之兵儘足以
固圉遼東一鎭原設之餉儘足以養兵新兵新餉安所用
之乎更令沿邊州縣三輔之地各選土兵酌州縣衝僻自
三百名以上至千名量給口糧器械以時訓練有事而爲
兵備餉之額無事而歸農懸餉之額秋冬而講武備兵之
賞春夏而務農懸兵之賞卽不能盡廢新餉又何取於五
百餘萬之多臣近於順天一府賦役清出冗員冗役冗費
等項約至一萬六千餘金已足凖續派雜項一萬二千三
百而有餘推之天下亦猶是也清賦之法清其賦之隱於
民者什一清其賦之耗於官者什九清役之法清其役之
冒於舊者什一清其役之冒於新者什九而尤在進求之
廟堂之上陛下躬修聖德於上而天下化之士大夫孰爲
競刀錐者自古未有民貧而君獨富尢未有人心豫附中
國乂安而四方不從之賓服者上復以爲迂濶上意在功
利先生封章多扞格不入遂請告旨許囘籍先生之治京
兆也風裁孤峻其遇豪貴不啻利刃之齒腐朽毎坐堂皇
奄人闖入言事先生不應或出語相詬誶先生若爲不聞
也者治事自如奄人計塞反笑而謝曰公執抝人吾固知
其如是也武清伯奴子與諸生爭道諸生受毆投牒先生
使吏入武清家捕之武清及門言狀先生拒不見曰奴辱
士而主擁護之是罪在主吾將上告天子武清知不可但
已别遣一奴先生心識其僞也令其自理爭道之由奴不
能答叱之去乃撲前吏而推捕益急始出之捶撲數十何
校武清門外先生厲禁倡優輦轂之下優人服飾有千金
以上者一日先生出籠篋纍纍不及避停車何問曰此司
禮太監樂器先生曰于禁者卽公侯不汝貸也况宫奴乎
焚之通衢單丁下戸則緩其銜轡周其情隱雖兵革匡勷
皆有恃而不恐先生出門都人罷市而哭八年温體仁久
居政地導上以繁刑厚斂海内盗起臺諌攻之甚力體仁
不自安杜門求退上念置相不得其人進大小九卿詹翰
於廷親試之復命吏部推在籍堪仕者太宰以孫愼行林
釬及先生上上降詔召三臣入長吏催促上道尋擢文文
肅震孟直閣起用黃漳浦道周上意頗欲更始而體仁乃
大懼亟稱疾愈入直明年正月召對於文華殿孫文介病
卒先生與林釬俱入上問曰方今人才匱乏糧餉不敷流
㓂猖獗二臣可奏來釬爲支吾之語以逢上先生對曰天
下原未嘗乏才自足以供一代之用止因皇上求治太急
用法太嚴布令太煩進退天下士太輕遂使在事諸臣相
率以畏罪飾非爲事不肯盡心職業所以有人而無人之
用有餉而無餉之用有將而不能治兵有兵而不能殺賊
臣愚謂今日一一改前日之所爲天下方有太平之望流
㓂本朝廷赤子若能撫之有道則㓂還爲吾民今日急務
當以收拾人心爲本欲收拾人心當先寛有司之叅罰小
民困於加派猶可言轉困於有司叅罰不可言葢叅罰重
則吏治壞吏治壞則民生不得其所以致盗賊日起詩云
廢爲盗賊莫知其繇臣竊痛之上又問兵事如何處置先
生對曰臣聞禦外亦以治內爲本內治旣修則遠人自服
帝舜之時苗頑逆命益贊於禹日滿招損謙受益惟德動
天無遠勿届卒以干羽舞兩階而有苗格臣願皇上以堯
舜之心行堯舜之政則天下太平對畢趨出上顧温體仁
曰迂哉宗周之言也兩杖相撞釁鼓輿尸之際于此時而
說于羽兩階耶傳旨林釪入閣劉宗周别用陞工部左侍
郞先生上封事曰皇上卽位之初銳意太平直欲躋一世
而唐虞三代之甚盛心也至於二帝三王所以治天下之
道猶未暇一一講求致施爲次第之間多有未得其要領
者於是首屬意於出塞而壬人銳口承當已已之役謀國
無良朝廷始有積輕士大夫之心自此耳目叅於近侍腹
心寄於干城治術劣以刑名政體歸之叢脞天下事遂日
底於壞而不可救故自厰衞司機務而告訐之風熾自詔
獄及士紳而堂簾之等夷自人人救過不給而欺罔之習
轉盛自事事仰成獨斷而諂䛕之風日長自三尺法不伸
於司㓂而犯者日衆自詔旨雜治五刑歲躬斷獄以數千
計而好生之德意冺自刀筆治絲綸而王言䙝自誅求及
瑣屑而政體傷自叅罰在錢糧而官愈貪吏愈橫賦愈逋
自𫾣撲繁而民生瘁自嚴刑重斂交困天下而盗賊蜂起
自總理任而臣下之功能薄自監紀遣而封疆之責任輕
自督撫無權而將日懦自武弁廢法而兵日驕自將懦兵
驕而朝廷之威令并窮於督撫自朝廷勒限盡賊而行間
日殺良報級以幸無罪使生靈益歸塗炭事亟矣天牖聖
衷一旦撤總監之任重守令之選下弓旌之檄收酷吏之
威維新之政次第舉行方與二三臣工洗心滌慮以聨泰
交而不意君臣相遇之難也得一文震孟之賢而以單辭
報罷使大臣失和衷之誼得一陳子壯之忠而又以過戅
坐辜使朝宁無吁咈之風此其所關於國體人心又有非
淺鮮者夫皇上所恃以治天下者法也而非所以法者也
所以法者則道也如以道則必首體上天生物之心以敬
天而不徒倚用風雷則必重念祖宗鑑古之統以率祖而
不至輕言改作則必法堯舜之恭已無爲以簡要出政令
法堯舜之舍巳從人以寛大養人才法堯舜之從欲而治
以忠厚培國脉并法三王之發政施仁亟議拊循以收天
下泮渙之人心而且還內廷以掃除之役杜後世宦官之
釁正懦帥以失律之誅杜後世藩鎭之釁愼宗賢以改職
之途杜後世宗藩之釁除此三大釁而國家苞桑之業已
在世世今之所以日勤聖慮者亦何有哉皇上但下尺一
之詔痛言前日所以致賊之繇與今日不忍輕棄斯民之
意遣廷臣賫內帑廵行郡國爲招撫使以招其無罪而流
亡者陳師險隘堅壁清野聽其窮而自解來歸誅渠之外
猶可不殺一人不損一矢而畢此役自此四海知中國有
聖人將聞風慕義之恐後又奚煩於觀兵哉此聖人以道
治天下之明効也然有天德而後可以語王道其要在於
愼獨故聖人之道非事事而求之也臣願皇上視朝之暇
時近儒臣聽政之餘益披經史日講求二帝三王之學求
其獨體而愼之則中和位育庶幾不遠於此而得之上覽
之大怒命文書官口傳重擬次輔錢士升票擬以進上猶
謂其輕也發改票温體仁從重票擬上之每票擬至御前
上手先生之疏必繙閱數過起行數匝久之而意解難曰
劉宗周素有清名召來亦多直言但大臣論事須體國度
時不當效小臣圖占地歩盡咎朝廷如流㓂静聽其窮中
原豈堪盤據烽火照於甘泉虗文何以撑拄若封疆甘心
棄置貪欺一任所爲宋無三釁終困外國可爲前鑑堯舜
事業詎不願慕無乃士風又不及宋總理未任之前有何
功能表見以後還宐虗心酌慮母自誤以誤國家先生復
言堯舜之所以爲聖者致謹於人心道心之辨求其所謂
中者而執之由是以之官人而知人則哲以之治天下而
安民則惠皇上已具堯舜之心矣惟是人心道心不能無
倚伏之機出於人心而過不及之端授之政事之地卽求
治而過不免害治者有之乃時時而提醒之曰得無與亂
同事歟又時時而謹凛之卽此一念謹凛爲道心之主爲
精一爲執中皇上已一日而堯舜矣皇上但心堯舜之心
以撫民不患㓂之不還爲吾民也皇上但心堯舜之心以
蒞中國不患四方之不歸我戎索也葢天下之治從本原
執要則事不勞而功集自敎化推行則神不役而智周惟
皇上深致意焉工作繁與度支告匱上命諸臣捐助温體
仁與勲臣朱純臣爲倡又議罷明年朝覲聽其進奉先生
諌曰臣聞爲人臣者竭股肱之力濟之以忠貞不聞其出
於利也國步囏難孰爲匪躬自効者而瑣瑣進奉何當報
稱乃時奉急公之旨此臣所謂利也且夫輯瑞何典而議
以捐助罷儻遂行之辱國滋甚上不恱然上意欲大用先
生㑹推閣員廷臣一再推俱不及上皆置之三推始以姓
名上上將點用而温體仁大懼募㑹稽人許瑚上疏謂先
生才諝不足道學有餘上疑瑚同邑知之心眞乃已體仁
益修黨人之隙舉動決裂先生三疏請告上允之行至德
州念上欲求治而爲體仁所蔽荷上殊絕之知潔身去國
所不忍也復上疏曰臣惟皇上勤心遠略夙興夜寐而邦
畿震蕩禍至於此臣以爲非一朝一夕之故也往者已已
之變坐誤國者袁崇煥一人其他爲法受惡耳有小人者
競起而假手於門戸舉朝士之異已者槩坐以煥黨次第
置之重典自此小人進而君子退中官用事而外廷浸疎
於人主則今日之禍實已已以來釀成之也且夫以丁魁
楚等之失事於邊也而與之以戴罪何以服劉䇿之死張
鳳翼之溺職中樞也而與之以專征何以服王治之死諸
鎭廵勤王之師爭先入衛者幾何人而不聞以逗留蒙詰
責何以服耿如杞之死今也幸以二州八縣結一捲土之
局則朝臣之纍纍若若可幸無罪者又何以謝韓爌張鳳
翔李邦華諸臣之或戍或去豈昔之小人一一爲異已驅
除者今不難以同已互相容與乎臣於是而知小人之禍
人國無已時也語曰大奸似忠大佞似信頻年以來皇上
惡私交而臣下多以告訐進皇上錄淸節而臣下多以曲
謹容皇上崇勵精而臣下奔走承順以爲恭皇上尙綜竅
而臣下吹求瑣屑以示察凡若此者正似忠似信之類窺
其用心無往不岀於身家利祿皇上往往不察而用之則
聚天下之小人立於朝而皇上亦有所不覺人才之不兢
也非無才之患而無君子之患也今天下卽稱乏才亦何
至盡出一二寺人下而皇上毎當緩急之際必倚以大任
此在前日已成覆轍方亟亟更絃之不暇乃者三協有遣
通津臨德復有遣又重其體統等之總督中官總督將置
總督於何地總督無權將置撫按於何地撫按無權將逓
置司道守令於何地是率天下而奔走於中官也於疆事
必無幸矣且小人與中官氣誼一類毎相爲引重而君子
獨岸然有以自異故天下有比中官之小人必無合於君
子之小人有用小人之君子終無黨比中官之君子皇上
誠欲進君子退小人爲今日決消長理亂之機奈何復用
中官以叅之此明示天下以左右袒也當是時有明於治
理如御史金光辰者起而爭之亦天下之昌言也卽不遽
用其言亦何至并逐其人而光辰遂以言見逐若惟恐傷
中官之心者非所以示天下也至於近日刑政之最舛者
成德傲吏也而以贓戍何以肅懲貪之令申紹芳十餘年
監司也而以莫須有之鑽刺戍何以昭抑競之典鄭鄤雖
久干鄕議而杖母之獄欲以無告坐何以示敦倫之化此
數事皆爲故輔文震孟引繩披根卽向者驅除異已之故
智廷臣無敢言者皇上亦無從而知之嗚呼八年之間誰
秉國成而至於是臣不能爲首輔温體仁解矣詩云誰生
厲階至今爲梗體仁之謂也仰惟皇上念亂圖存首以進
君子退小人爲挽囘世道之根本亟罷三協通津之使責
成中外諸臣各修職業不以人國爲僥倖則宗社生靈實
式慿之而體仁所以爲桑榆之收者庶幾在此乎内批邊
臣一味欺蒙遇警輒至疎虞特遣監守查飭夫豈得巳金
光辰姑從輕處乃謂恐傷中官之心是爲何語已已諸臣
各有罪案此番失事正在議處有何異同黨比成德等貪
酷鑽刺壞法滅倫反指爲刑政之舛牽捏首輔尤屬不倫
劉宗周明係比私亂政顚倒是非姑著革職爲民十四年
起吏部左侍郞上知先生而温體仁害之體仁去後薛國
觀傳其衣鉢國觀以罪死上念先生者久之適㑹推少宰
上意不屬臨朝而歎謂大臣如劉宗周清正敢言廷臣莫
能及也罷朝遣文書官傳諭吏部而用之再疏請告上不
可先生以爲天下治亂決不能舍道而别有手援之法一
渉功利皆爲苟且上書明之其一曰明聖學以端治本臣
聞天下無無本之治本一端而萬化岀焉人主之心是也
虞廷之訓曰人心惟危道心惟微惟精惟一允執厥中此
萬世心學之源也臣請陛下求之吾心當其清明在躬獨
知之地炯然而不昧者得好惡相近之幾此正所謂道心
也致此之知卽是惟精誠此之知卽是惟一精且一則中
矣隨吾喜怒哀樂之所發無往非未發之中而中其節矣
此愼獨之說也葢上聖猶是此人心下愚不能無道心故
雖聖如堯舜卒不廢精一執中之說以此後之學聖人者
亦曰愼獨而已矣二曰躬聖學以建治効臣聞天下大矣
而以一人理非徒以一人理天下也故曰君職要臣職詳
陛下留心治道事事躬親羣臣奔走受成之不暇益相與
觀望爲自全之計致一人孤立於上而莫之與豈非知人
之道未之或講與仰惟陛下躬親聖學法堯舜之明目達
聰而推本於舍已亟舍其聰明而歸之闇非獨舍聰明并
舍喜怒舍好惡舍是非至於是非可舍而後以天下之是
非爲眞是非斯以天下之聰明爲大聰明廣開言路合衆
論之同建用中之極卽讒說殄行亦不至震驚朕師自此
陛下端拱無爲而天下治矣三曰崇聖學以需治化天春
生萬物而秋以肅之莫非生也王者以仁育天下而義以
正之莫非仁也必也求端於聖學以明德化天下乎化天
下自朝廷始請自今百僚有犯一切下之法司永除詔獄
不至以非刑辱士至廷杖一節原非祖宗故事願與厰衞
一體並罷還天下以禮義廉耻之坊由是化羣臣以化兆
民乗此中原殘破之餘亟議撫循之法特遣才望大臣宣
示德意一面經略農田悉捐天下勦餉金錢改爲牛種廬
舍之資聽有司設法招徠聨以保甲進以鄉約仍罷天下
督師等官明示與民休息而專責兵事於廵撫陛下但躬
修明德於上坐收干羽之化可矣上終以爲迂闊不能施
用也先生未至又陞都察院左都御史十五年冬召對於
文華殿面辭不允上問都察院職掌安在先生對曰都察
院之職在於正已以正百僚必其存諸中者上可以對君
父下可以質天下士大夫而後百僚則而象之大臣法小
臣廉紀綱振肅職掌庶在是乎由是而求之諸御史端不
乏上行下效之機而責成廵方其首務也廵方得人則吏
治清吏治清則民生安於以化成天下不難矣上曰卿力
行以副朕命先生又辭上曰已有旨了乃謝恩退而列風
紀六事以上一曰建道揆請復京師首善書院崇祀馮從
吾爲瞽宗昭聖明興道致治之意復天下社學選明德老
成者爲之師聚里中彥士敎之一曰貞法守自今一切輕
重獄詞聽三法司聽斷不得下詔獄其有不公不法五城
御史覺察之廉其情罪之重送刑部究擬一曰崇國體自
今著令大臣三品而上有犯罪者先行九卿科道㑹議議
詳乃付司㓂司㓂議定坐殊死者始收繫其他卽以其罪
行遣一曰清伏奸自今朝紳交結近侍蹤跡顯著者立置
典刑此外大小臣僚或借事呈身或假途干進因而勑類
斜封官同傳奉者臣衙門以白簡從事一曰懲官邪官之
失德由寵賂始其途多自臺省而上自今有輦金入長安
者臣單辭檄之立置三尺一曰飭吏治察吏之責專在廵
方天下事事宐歸惇大獨於風憲受賍之律毫不可骫且
亟罷減俸行取之例行久任之法上雖可之亦不能盡行
也御史王孫蕃劾奄人劉元斌縱兵捜牢疏未下而元斌
辯入上知爲司禮秉筆奄人王裕民所漏也并下裕民三
法司雜治之尋改刑部徐　石麒以侍郞署事擬裕民
戍仍列院寺姓名於疏上怒三法司故縱召入面詰之先
生趨朝而石麒始出爰書入對上首傳先生責以擬律不
當先生對曰此事非臣鞫問不敢妄奏上益怒其讕委先
生對曰前下法司臣未受事後改刑部臣不得與聞然閱
石麒具案已曲盡情事上乃霽顏曰此奴錢神有靈辟如
百足之蟲至死不僵先生對曰司㓂所執者三尺法耳法
如是而止石麒非有意貸裕民也上曰裕民欺㒺實甚卿
等不知耳先生對曰就事論事裕民之罪止於是若內廷
有隱微之奸自有聖斷在非臣等所知也越日裕民棄市
已又京師戒嚴先生言皇上以一心爲天地神人之主必
鎭静以立本而無失之張皇安詳以應變而無失之造次
此匡濟時艱第一義也至於施行急務旌血戰死綏之盧
象昇以作天下忠義之氣追戮誤國奸臣楊嗣昌以謝九
廟之靈逮跋扈悍將左良玉以肅軍紀防關以備反攻防
潞以備透渡防通津臨德以備南下上曰責重朕心亦是
但旌盧象昇追戮楊嗣昌何遽能退敵乎周延儒之再相
也起用正人一反其曩日妒賢嫉能之政而君子亦遂喜
其附已深相結納乃獨不能得之於先生毎朝畢士大夫
多與延儒接迹屏語先生魁然孤峙士大夫皆慚而止會
考選推知多以賑濟建城防河諸名色減俸行取郞署有
自行陳乞者皆通賄於延儒先生言禮義廉耻士君子居
身之本係焉有廉耻而後有功名有功名而後有事業今
不難呈身如彼速化如此一身之廉耻旣不恤又奚有異
日立殿廷爭可否其爲植黨營私欺君罔上有必至者延
儒不悅授意於兵部尚書張公國維令以邊才錄用其私
人國維薦某某等皆知兵請上考定次第太宰鄭公三俊
曰考選者部院之事皇上且不得專况樞部乎上疏明職
掌宐俟部院考後再請面裁否則爲侵官上怒召吏部都
察院出其疏詰之曰大權者人主所自岀朕欲親考諸臣
何謂侵官三俊對曰考選之屬部院祖宗舊制也上意未
解先生奏曰冡臣之意欲俟部院考後别其居官之稱否
品行之純疵議定進之於皇上皇上再廷試而授之官在
朝廷固爲總攬大權而在臣等亦得盡職掌若止就面對
衡量則一時之語言不足盡終身之梗槩往往有論列明
而其人傾邪者有論列庸而其人樸實者以言取人失之
宰子皇上何以定其流品乎乞從宰臣請幸甚上不可宣
旨召候考官時敏等十二員對畢先生又奏曰聆諸臣奏
對岀於勦說居多終祈皇上發臣等再考上默然已俱授
兵科給事中中書王育民爲絳州知州孫順行賄先生自
劾曰臣忝列風紀此曹不難爲非義之千實臣生平不足
取信於人所致大負皇上任使乞賜罷斥上革孫順王育
民職法司提問先生又申飭憲綱上讀至言及乗輿則天
子改容意不懌先是㑹推閣員一時聲名之士多與焉小
人忌之爲無名子書粘之殿壁以當路二十四人分配二
十四氣上亦遂疑㑹推之事此二十四人中有把持其間
者戍吏部尚書李長庚罷左都御史王道直至是上戒臺
省代人規卸爲人出缺給事中姜埰上言皇上何所聞而
云然此奸人工爲蜚語以中君子卽二十四氣之故智也
然事故非無據者上怒其黨比行人司副熊開元奏劾周
廷儒於上前請避左右上許之而延儒獨留開元請并避
延儒上曰卽所言機密輔臣豈得不與開元乃奏延儒不
足當國狀然延儒在旁開元故氣奪而辭蹇退而𥙷疏又
漏奪失次上怒其陰陽反覆乃下姜埰熊開元於詔獄先
生曰皇上方開弘政門求直言一日而逮二言官非所以
昭聖德也九卿當公疏救之鄭太宰以下皆唯唯閏十一
月已未召對羣臣皆候於廷(相傳/有宻)旨授錦衣衞官賜姜埰
熊開元死先生曰爵人於朝刑人於市古今通義也惡得
私斃諫臣與今日宐空署爭之必得改發司㓂而後已否
則何顏立交㦸之下耶衆亦唯唯上御中左門御史楊若
僑薦西人湯若望善火器請上召試先生奏曰御史之言
非也臣聞用兵之道太上湯武之仁義其次桓文之節制
下此非所論矣邇來邊臣於安攘禦侮之䇿戰守屯戍之
法槩置不講恃火器爲司命今破城陷邑豈無火器而然
哉我用之以制人人得之亦可以制我不見河間反爲火
器所破乎先臣戚繼光在塞上謹烽燧嚴斥堠軍法修舉
數十年無窺邊者未嘗專恃火器不恃人而恃器國威所
以愈頓也湯若望唱邪說以亂大道已不容於堯舜之世
今又作爲奇巧以惑君心其罪愈無可逭乞皇上放還本
國永絕異敎上曰火器乃中國長技湯若望不過命其監
制何必深求若仁義節制之說亦是先生又奏曰火器終
無益於成敗之數國家大計當以法紀爲主法紀修則人
心肅人心肅則閫外用命如大帥之跋扈援師之逗留實
王法所不容如何反從姑息而爲此紛紛無益之舉乎上
曰正召卿等議此耳先生奏曰罪有輕重罰有大小今日
當先按罪之重者以及其餘叛帥家屬寄居京師彼此潛
通禍出叵測乞呈上早正典刑以肅國憲此臣所謂修法
紀之大端也上曰朕亦知之姑議督撫去留可也先生對
曰如議督撫去留請自督師范志完始志完身督寧薊關
門三協皆其責任平時旣忽邊防聽其闌入今又借援南
下爲脫卸計從此關門無阻決裂至此志完當首議處分
上曰范志完自不能辭咎但入援乃奉旨而行何云脫卸
先生對曰十五年來皇上處分未當致有今日敗局乃不
追原禍始更絃易轍欲以一切苟且之政補目前罅漏非
長治之道也上變色曰從前已不可追今日事後之圖安
在先生對曰今日第一義在皇上開誠布公先豁疑關公
天下爲好惡合國人爲用舍慨然引爲皇極主於是進賢
才以資治理開言路以決壅閉次第與天下更始宗社幸
甚上曰目下烽火逼甸如何堵截且國家敗壞巳極如何
整頓先生對曰武備必先練兵練兵必先選將選將必先
擇賢督撫欲擇賢督撫必先吏兵二部得其人二部得人
則庶司莫不稱職而於以制禦邊鄙不難矣然有要焉宋
臣有言曰文官不愛錢武官不惜死則天下大平斯言誠
今日鍼砭也近來持論者但論才望不論操守不知天下
眞才望出於天下眞操守自古未有操守不謹而遇事敢
前者亦未有操守不謹而軍士畏威者若徒以議論之捷
給舉動之恢張稱曰才望以之取爵位則有餘以之責事
功則不足究何益於成敗之數哉上曰濟變之日先才而
後守先生對曰正以前人敗壞皆由貪縱使然故以濟變
言愈宐先守後才上曰大將别有才局非徒操守可望成
功先生對曰他不具論如范志完操守不謹上自大將下
至偏裨凡補一官授一職無不得賄數百金所以三軍解
體士卒莫肎用命由此觀之豈不信以操守爲主乎上色
解曰知道了勑先生起時太宰以病註籍戸部尚書傳淑
訓申救姜埰熊開元不能力上拒不納禮部以下無言者
先生出班奏曰皇上方下詔求言而二臣遽以言得罪甚
有傷於聖政國朝無言官下詔獄者有之自二臣始甚有
傷於國體皇上度量卓越如臣宗周累多狂妄幸寛鈇鑕
又如詞臣黃道周亦以戅直宥鑒聖明復其原職臣等何
幸而蒙皇上使過之典二臣何不幸而不邀皇上法外之
恩伏乞聖慈少視同仁上曰黄道周有學有守豈二臣可
比先生對曰二臣學守誠不及道周然朝廷待言官有體
其言可用則用之不可用則置之卽有應得之罪亦當勑
下法司原情定罪遽下詔獄終於國體有傷上怒曰三法
司錦衣衞皆朝廷刑官何公何私且朕處一二言官如何
遂傷國體假有貪賍壞法欺君罔上俱不可問乎先生對
曰掌衞刑者多膏粱子弟未必讀書知禮義者也毎聽寺
人之役使勢不容於不私矣卽皇上欲問貪賍壞法欺君
罔上者亦不可不付之法司也上大怒曰如此偏黨豈堪
憲職候旨處分先生謝罪文武班行各申救上曰開元疏
必有主使疑卽宗周僉都御史金光辰奏曰宗周賦性確
直與開元並無交與實從君德起見請皇上勿疑且其振
揚風紀整飭朝常百僚中所不易得終祈寛宥上曰金光
辰也聽議處先生出待罪朝房內降劉宗周愎抝偏迂朕
累優容念其新任望之更改今乃藐抗徇私大負委任本
當重處輔臣奏其年老姑著革了職金光辰奏對尤屬恣
肆姑從輕降三級調外用上雖怒先生亦遂不敢置姜埰
熊開元於死而發刑部擬罪部擬不具招上益震怒杖埰
開元各百刑部尚書徐石麒奪官先生以未解嚴不忍恝
然竟去出止門外之僧舍士大夫問學者交錯於途時李
忠文邦華代先生而未至鄭太宰上疏留先生計吏先生
遂行其冬東陽亂浙之在朝者公疏請練郷勇浙西徐石
麒主之副以在籍監司錢繼登浙東先生主之副以在籍
給事中姜應甲制曰可　男黃百家校
子劉子行狀下
北變聞先生徒跣慟哭謂諸生曰旣不能戮力圖君以至
於此又不能身先討賊可斬我頭謝先帝君等各守所學
無交臂事賊也諸生進曰先生負天下之望一死不足以
塞責縞素發䘮檄召四方復君父之讐定社稷之難此今
日事也先生乃曰諸生責宗周是也身雖老尚當先驅効
死遂荷戈出從者數千人守道王鄘噤不能發一語先生
曰此不足與謀乃至行省語廵撫黃鳴俊一面發䘮一面
整旅北進鳴俊請少鎭静以安人心先生勃然變色曰君
父變岀非常公專閫外義當枕戈泣血以激同讐乃反藉
口安民作遜避之計豈忠臣烈士所扼腕而望公者哉鳴
俊慚而退明日士民洶洶聚先生所不散鳴俊來先生指
而示之曰羣情如此公不欲安人心則已誠欲安人心亦
莫若發䘮岀師也鳴俊曰故事發䘮必待哀詔先生曰嘻
此言其嘗也今日頒詔者何人安所得哀詔乎夫禮有嘗
有變九廟震驚社稷淪䘮臣子無食稻衣錦之理公卽疑
凶問亦當行哭廟禮鳴俊不得已從之於五月甲午行禮
佑聖觀先生尺布裹頭伏地而號官吏士民和者數萬聲
震屋瓦先生問師期鳴俊以甲仗未備對先生曰出師而
後甲仗從之向者語公以勤王而不應今再爲觀望計吾
儕蹈東海而死耳鳴俊唯唯而使其客以封守言先生太
息曰封守者君父之封守君父狥國欲守此千里提封屬
之誰氏而吾儕又爲誰氏之民乎先生度鳴俊不能用乃
與章公正宸熊公汝霖朱公大典召募義旅將出而福王
監國之詔至先生乃解初有說先生入南中定䇿者先生
曰在我有赴難討賊而已餘非所知詔起原官先生言一
旦遘此鞠凶臣卽不致死於賊亦當歸死司敗席藁以待
上批卿忠直清正朕從藩邸知之今憂患相倚無以難進
爲辭先生上言今日宗社大計舍討賊復讐無以表陛下
渡江之心而苟非陛下毅然決䇿親征亦何以作天下忠
臣義士之氣至討賊之次第一曰據形勝以規進取江左
非偏安之業請進圖江北鳳陽號稱中都東扼徐淮北控
豫州西顧荆襄而南去金陵不遠則請以駐親征之師大
小銓除暫稱行在少存臣子負罪引慝之心從此漸進秦
晉燕齊必有響應而起者一曰重藩屏以資彈壓淮揚數
百里間設有兩節鉞不能禦亂卒南下路振飛坐守淮城
久以家屬浮舟遠地是偈之逃也於是鎭臣劉澤淸高傑
遂相率有家屬寄江南之說軍法臨陳脫逃者斬臣謂一
撫二鎭皆可斬也請自今重撫臣事權以彈壓鎭臣且不
多設督臣以滋掣肘一曰愼爵賞以肅軍情請分别各帥
封賞孰應孰濫輕則收侯爵重則奪伯爵夫以左帥之恢
復而封高劉之敗逃而亦封又誰爲不封者武臣旣封文
臣隨之外臣旣封中璫隨之恐天下聞而解體也一曰核
舊官以立臣紀燕京旣破有受僞官而叛者有受僞官而
逃者有在封守而逃者有奉使命而逃者法皆不赦亟宐
分別定罪爲憲將來至於僞命南下徘徊順逆之間實繁
有徒必且倡爲曲說以惑人心尤宐誅絕又言賊入秦流
晉漸過畿南遠近洶洶獨大江南北晏然而二三督撫不
聞遣一騎以壯聲援賊遂得長驅犯闕坐視君父之危亡
而不救則封疆諸臣之坐誅者一凶問已確諸臣奮戈而
起決一戰以贖前愆又當不俟朝食方且仰聲息於南中
爭言固圉之䇿卸兵權於閫外首圖定䇿之功則封疆諸
臣之坐誅者又一新朝旣立之後謂且不俟終日首遣北
伐之師不然而亟馳一介使間道北進檄燕中之父老起
塞上之名王哭九廟措梓宮訪諸王萬無容自諉者更不
然而起閩帥鄭芝龍以海師下直沽九邊督鎭合謀急擊
事或可幾而諸臣計不出此則舉朝謀國不忠之坐誅者
又一罪廢諸臣量從昭雪自應援先帝遺詔及之今乃槩
用新恩誅奄定案前後詔書鶻突勢必彪虎之類盡從平
反而後已則舉朝謀國不忠之坐誅者又一臣爲今日問
罪之師當自中外諸臣不職者始上答曰親統六師光復
舊物嚴文武恇怯之大法激臣子忠義之良心愼新爵核
舊官朕拜昌言宣付史館弘光帝之立也羣臣意多不屬
中樞史公可法以七不可寓書於總督馬士英七不可者
言其好色好酒好貨不孝不讀書侵有司近匪人也士英
與其客阮大鋮楊文騘謀之大鋮則入而交關于誠意伯
劉孔昭吏科李沾以爲內主文騘則出而迎弘光于淮上
史公儒緩未定議而四鎭之納弘光者已至江上錯愕迎
拜旣登極士英乃以鳳陽總督印印前書宣示中外史公
内不自安以政府讓士英而出太宰張公愼言起用吳甡
鄭三俊孔昭以爲急黨人緩定䇿遂廷叱之召阮大鋮陛
見用奄人治兵調食修援立之報日不暇給方利思陵之
禍凡言討賊者詘之先生連疏請告不得遂言天道有陰
陽而人事應之其象爲君子小人君子小人之進退則否
泰之理也方陛下之龍飛淮甸也天實與之人曷故焉乃
有護蹕微勞入內閣晉中樞宮衘世蔭晏然當之不疑者
非馬士英乎于是李沾侈言定䇿挑激廷臣矣劉孔昭又
以功賞不均發憤冡臣朝端譁然聚訟矣而羣陰且翩翩
起矣借知兵之名則逆案可以然灰寛反正之路則逃臣
可以汲引而閣部諸臣且次第言去矣中朝之黨論方興
何暇圖河北之賊立國之本計已疎何以言匡攘之略高
傑一逃將也而奉若驕子浸浸有尾大之憂淮揚失事至
不難遣撫臣道臣以謝過安得不長其桀驁則亦恃士英
之卯翼也劉黃諸將各有舊信而置若奕棋洶洶爲連雞
之勢至分割江北四鎭以慰之安得不競啓其雄心則皆
高傑一人有以倡之京營一旅自祖宗以來皆勲臣爲政
樞貳佐之陛下立國伊始正可講求祖制而不意又有內
臣盧九德之命則士英有不得辭其責者總之兵戈盗賊
皆從小人氣類感召而生而小人與奄宦又往往相爲表
裏自古未有奄宦用事而閫臣能樹功於方域者惟陛下
首辨陰陽消長之幾岀士英仍督鳳陽聯絡諸鎭決用兵
之䇿史可法卽不還中樞亦可自淮而北歷河以南别開
募府與士英相犄角京營提督獨斷寢之書之史册允爲
弘光第一美政宗社幸甚上報曰卿忠言讜論朕所樂聞
至于文武將相未盡調劑宮府表裏皆出權宐卿風憲老
成望其速入面諮大政當是時奸人雖不利先生然耻其
不能致先生以爲天下笑反急先生之一出于是馬士英
言先生負海內重名自稱草莾孤臣不書新命明示不臣
天子也奸人朱統􁨒言先生請移蹕鳳陽葢謂鳳陽高墻
之所欲以罪宗處皇上而與史可法擁立潞王其兵已伏
丹陽所當急備四鎭皆言先生欲行定䇿之誅意在廢立
先生在丹陽高傑劉澤清遣刺客數軰往先生危坐僧舍
終日無惰容刺客亦心折不敢犯天下之惡名皆去不知
所之黄鳴俊入覲其兵抵京口與防江兵角殺士英一聞
浙兵則以統􁨒之言爲信亦震恐上傳云昔漢宣起于艱
難丙魏合志唐肅興于靈武李郭同心今若袒分左右口
搆玄黃天下事不堪再壞諸臣各宐和衷集事息競圖功
庶幾君臣之間禮全終始先生不得已受命上言董仲舒
曰正心以正朝廷正朝廷以正百官正百官以正萬民正
萬民以正四方臣願陛下先求之正心之地心正而朝廷
從之百官則而象之其爲風紀之地肅如也是故內閣而
干六部之事任爲專權六部而承内閣之風㫖爲亂政臺
省而依附閣部爲値黨介胄而與議朝政爲要君外官而
通賄朝士爲作奸各衙門而交結近侍爲罔上行私臣院
皆得過而問之臺省諫厰衞給事中袁彭年謫外先生言
厰衞設而宦官從此用事矣宦官用事而外廷因緣爲奸
矣言路阻而宵人得志徑竇開而賄賂公行輦轂之下廢
官充斥長此不已紹述魏崔之政養成彪虎之奸宗社之
禍所不忍言尋以阮大鋮爲兵部右侍郞先生諫曰國家
莫大于邪正消長之辨而才次之大鋮而才臣慮其爲黨
邪害正之才病世道而有餘其進其退江左之興衰繫焉
上批大鋮進退繫江左安危是否確論先生又再疏請告
予馳驛歸先生去國無不唏噓感歎老校廬兒亦相聚而
語知南都之不能久立也其後左良玉移檄亦以不聽先
生罪士英從民望也弘光元年五月南都亡先生語守道
于頴爲戰守計不應六月丙寅(十五/日)先生聞浙省降方食
推案慟哭曰此余正命之時也遂不食諸生請曰今日繫
天下望者先生也先生何遂言死先生曰向者累請于公
城守襃如充耳今欲爲於國亡勢去之餘亦已知其難矣
在余之自處惟有一死先帝之變宐死今上蒙塵宐死吾
越納降又宐死不死尚俟何日世豈有偷生御史大夫乎
諸生曰不然夫死非先生所難處死爲難死而有益于天
下死之可也死而無益于天下柰何以有用之身輕棄之
先生曰吾固知圖事賢于捐生顧余老矣力不能勝子之
所言異日不可知之功也余之所守人臣之正也身爲大
臣敢舍今日之正而冀異日不可知之功乎吾死矣夫丁
卯諸生請先生岀城先生曰國存與存國亡與亡古之制
也吾將安之諸生曰古人云擇一塊乾浄土死城降矣卽
欲死豈先生死所先生曰然戊辰先生辭祖廟岀居郭外
之水心菴癸酉門人王毓蓍自沈于柳橋先生聞之曰王
生死吾尚何濡滯哉秦祖軾曰江萬里身爲宰相義難苟
免先生則有文山叠山袁閬故事在先生曰北都之變可
以死可以無死以身在削籍也而事尚有望于中興南都
之變主上自棄其社稷而逃僕在懸車尚曰可以死可以
無死以俟繼起者有君也而吾越又降矣區區老臣尚何
之乎若曰身不在位不當與城爲存亡獨不當與土爲存
亡乎故相江萬里所以死也世無逃死之宰相亦豈有逃
死之御史大夫乎若必待疊山之徵聘而後死於義未嘗
不可然疊山封疆之吏非大臣也且安仁之敗而不死終
爲遺憾宋亡矣然猶不死則以九十三歲老母在戀戀難
自決耳我又何戀乎君臣之義本以情決舍情而言義非
義也父子之親固不可解于心君臣之義亦不可解于心
今謂可以不死而死可以有待而死死爲近名則隨地岀
脫終成一貪生畏死之徒而已矣王玄趾(毓蓍/字)赴水而死
所謂士死義也玄趾眞可以不死我又非玄趾比也以玄
趾之死決我之死萬萬無逃矣繫之辭曰信國不可爲偷
生豈能久止水與疊山只争死先後若云袁夏甫時地皆
非偶得正而斃焉庶幾全所受丙子辭墓舟過西洋港再
拜叩頭曰老臣力不能報國聊以一死明臣誼投洋中顧
久不得溺舟子入水扶之而岀㑹聘書至先生口授答曰
國破君亡爲人臣子惟有一死七十餘生業已絕食經旬
正在彌留之際其敢尚俟遷延遺玷名敎戊寅遷楊枋王
毓芝侍先生字呼之曰嗟紫睂當以道義相成勿作兒女
子態毓芝曰然語及毓蓍死事先生爲淚下曰吾講學十
五年僅得此人又曰始吾不食數日渴甚飲茶覺如甘露
因知茶亦能續命也今後勺水不入口矣毓芝問曰先生
心境何如先生曰他人生不可以對父母妻子吾死可以
對天地祖宗他人求生不得生吾求死得死他人終日憂
疑驚恐而吾心泰然如是而已庚辰秦祖軾侍先生口吟
絕命辭曰留此旬日死少存匡濟意決此一朝死了我平
生事慷慨與從容何難亦何易祖軾欲書之先生曰偶然
爾先生謂祖軾曰爲學之要一誠盡之矣而主敬其功也
敬則誠誠則天若良知之說鮮有不流於禪者又曰吾日
來静坐小庵胷中渾無一事浩然與天地同流葢本來原
無一事凡有事皆人欲也若能行其所無事則人而天矣
又曰餓死事小失節事大吾今而後知孟子所言人能無
以饑渴之害爲心害明乎此者其于道也幾矣嗣子汋請
訓先生曰常將此心放在寛蕩蕩地則天理自存人欲自
去矣屬之曰死後葬吾于下蔣碑曰有明秦臺先生藏衣
冠處子某婦某合塟之墓言訖泫然淚下曰吾平生未嘗
言及二親以傷心之甚不忍出諸口也已而曰胷中有萬
斛淚半灑之二親半灑之君上祖軾曰先生此苦奈何先
生指其心曰孤忠耿耿閏六月辛已朔先生謂毓芝曰吾
今日自處合義否毓芝曰甚正雖聖賢處此不過如是先
生曰吾豈敢望聖賢哉求不爲亂臣賊子而已矣門士有
傳金華建義請先生忍死待之先生曰古人一飯之德必
酬我一窮秀才官至御史大夫焉得不死語曰正其誼不
謀其利明其道不計其功功利之說倡此國事所以不競
也死則死耳何待爲門士固請先生曰吾學問千辛萬苦
做得一字汝軰又要我做兩字張應鰲問曰今日先生與
高先生丙寅事相類高先生曰心如太虗本無死生先生
印合何如先生曰微不同非本無生死君親之念重耳先
生謂應鰲曰頻夜夢見朱文公應鰲曰先生固文公後身
竊謂先生學問精切入微處當軼文公而上之至其晚年
自焚諫草號遯翁先生今日所遭微不同耳先生曰還讓
先賢應鰲曰鰲非阿所好先生之學直是去聖不遠先生
勃然曰不意汝言狂悖乃爾乙酉先生撫心謂祖軾曰此
中甚涼快祖軾問先生自裁不出他途而必以絕食者非
但從容就義葢欲爲全歸之孝乎先生微笑不答丁亥祁
中丞彪佳投水死王毓芝以告先生已不能言張日舉手
者再指几上筆硯至則書一■字毓芝曰先生問
■事乎頷之戊子先生卒前後絕食二十日勺水不入口
十三日卒猶不瞑娶章氏贈　夫人子一汋字伯繩能
傳先生之學學者宗之亞于先生女三壻諸生陳剛王毓
芝秦祖軾孫男四茂林士林長林道林而茂林則羲之甥
也孫女一適吳善禎先生之學始自外祖章公頴公號南
洲陶文簡周寧宇(名應/中)皆出其門喜與門士激揚風節先
生心竊慕之長師許敬菴先生孚遠已交劉静之永澄丁
長孺元薦而入東林與高忠憲問答首善書院初立鄒忠
介(元/標)馮恭定(從/吾)主講席忠介宗解悟恭定重躬行先生爲
兩家騎郵通彼我之懷忠憲忠介恭定旣没講學中絕先
生始有証人社之㑹南都而後門人問學者先生曰守所
聞行所知足矣今乾坤何等時猶堪我軰從容擁皐比而
講學論道乎此所謂不識人間羞耻者也先生宗旨爲愼
獨始從主敬入門中年專用愼獨工夫愼則敬敬則誠晚
年愈精微愈平實從嚴毅清苦之中發爲光風霽月消息
動静步歩實歷而見故發先儒之所未發者其大端有四
一曰静存之外無動察問愼獨專屬之静存則動時工夫
果全無用否先生曰如樹木有根方有枝葉栽培灌漑只
在根上用枝葉上如何著得一毫静存不得力纔喜纔怒
時便㑹走作此時如何用工夫苟能一如其未發之體而
發此時一毫私意著不得無工夫可用若走作後便覺得
便與他痛改此時喜怒已過了仍是静存工夫也門人葉
潤山廷秀疑誠意不足以攝內外先生曰意誠則心之主
宰處止於至善而不遷矣止善之量雖通乎身心家國天
下而根據只在意上葢謹其微者而顯者不能外矣知此
則動而省察之說可癈省察卽是存養中最得力處不省
不察安得所謂常惺惺者存又存个何物養又養个何物
今專以存養屬之静一邊安得不流而爲禪又以省寮屬
之動一邊安得不流而爲僞不特此也又于二者之間方
動未動之際求其所謂幾者而謹之安得不流而爲雜二
之已不是况又分而爲三乎潤山曰然則學問之要只是
静而存養乎曰道著静便不是潤山日幾者動之微有動
則必有静矣曰此所謂動非以動静之動言也復其見天
地之心是也心只是一个心常惺而常覺不可以動静言
動静者時位也以時位爲本體傳註之訛也雖然時位有
動静則性體與之俱動静矣但事心之功動也是常惺惺
此時不增毫末增毫末則物于動矣静也是常惺惺此時
不減毫末減毫末則物于静矣此心極之妙所以無方無
體而愼獨之功必于斯爲至也一曰意爲心之所存非所
發傳曰如惡惡臭如好好色言自中之好惡一于善而不
二于惡一于善而不二于惡正見意之有善而無惡所謂
幾者動之微吉之先見者也正指所存言也如意爲心之
所發將孰爲所存者乎如心爲所存意爲所發是所發先
于所存豈大學知本之旨乎葢心無體以意爲體意無體
以知爲體知無體以物爲體物無用以知爲用如無用以
意爲用工夫結在主意中方爲眞工夫如離却意根一步
亦更無格致可言問意爲心之所存好善惡惡非以所發
言乎曰意之好惡與念之好惡不同意之好惡一幾而互
見念之好惡兩在而異情以念爲意何啻千里一曰已發
未發以表裏對待言不以前後際言謂程子云喜怒哀樂
之未發謂之中此時下不得个静字已是千古卓見却不
肯下个動字夫喜怒哀樂非以七情言也一心耳而氣機
流行之際自其盎然而起也謂之喜仁之德也自其油然
而暢也謂之樂禮之德也自其肅然而歛也謂之怒義之
德也自其愀然岑寂而止也謂之哀智之德也乃四時之
氣所以循環而不窮者獨賴有中氣存乎其間而發之卽
爲太和元氣是以謂之中謂之和性之德也故人有無七
情之時而無無四德之時儒者苦于未發前求氣象不已
惑乎須知一喜怒哀樂自其存諸中言謂之中卽天道之
元亨利貞運於於穆者是也陽之動也自其發於外言謂
之和卽天道之元亨利貞呈于化育者是也陰之静也存
發總是一機中和渾是一性內有陽舒之心爲喜爲樂外
卽有陽舒之色動作態度無不陽舒者内有陰慘之心爲
怒爲哀外卽有陰慘之色動作態度無不陰慘者推之一
動一静一語一黙莫不皆然一曰太極爲萬物之總名謂
子曰易有太極周子則云無極而太極無極則有極之轉
語故曰太極本無極葢恐後人執極于有也而後之人又
執無于有之上則有是無矣轉云無是無語愈玄而道愈
晦矣不知一奇卽太極之象因而偶之卽陰陽兩儀之象
兩儀立而太極卽隱于陰陽之中故不另存太極之象于
是縱言之道理皆從形氣而立離形無所謂道離氣無所
謂理天者萬物之總名非與物爲君也道者萬器之總名
非與器爲體也性者萬形之總名非與形爲偶也知此則
道心卽人心之本心義理之性卽氣質之性粤自大學中
庸散于禮記程朱表章以爲心學之書有功于道術信乎
不淺而後之言大學者以把持念慮爲誠意之功道心溷
于危殆言中庸者以静觀氣象窺未發之朕中體落于偏
枯二書矛盾非先生身體而力行之又何以知未發之中
卽誠意之眞體叚而二書相爲表裏也當是時浙河東之
學新建一傳而爲王龍溪(畿)再傳而爲周海門(汝登)陶文
簡則湛然澄之禪入之三傳而爲陶石梁(奭齡)輔之以姚
沍之沈國謨管宗聖史孝咸而密雲悟之禪又入之㑹稽
諸生王朝式者又以押闔之術鼓動以行其敎証人之㑹
石梁與先生分席而講而又爲㑹于白馬山雜以因果僻
經妄說而新建之傳掃地矣石梁言識得本體不用工夫
先生曰工夫愈精密則本體愈昭熒今謂旣識後遂一無
事事可以縱橫自如六通無碍勢必至爲無忌憚之歸而
已其徒甚不然之曰識認卽工夫惡得少之先生曰識認
終屬想像邊事卽偶有所得亦一時恍愡之見不可據以
爲了徹也其本體只在日用常行之中若舍日用常行以
爲别有一物可以兩相凑泊無乃索吾道於虗無影響之
間乎先生以謂新建之流弊亦新建之擇焉而不精語焉
而不詳有以啓之也其駁天泉証道記曰新建言無善無
惡者心之體有善有惡者意之動知善知惡是良知爲善
去惡是格物如心體果是無善無惡則有善有惡之意又
從何處來知善知惡之知又從何處起爲善去惡之功又
從何處用無乃語語絕流斷港乎其駁良知說曰知善知
惡從有善有惡而言者也因有善有惡而後知善知惡是
知爲意奴也良在何處又反無善無惡而言者也本無善
無惡而又知善知惡是知爲心祟也良在何處止因新建
將意字認壞故不得不進而求良于知仍將知字認粗故
不得不進而求精于心非大學之本旨明矣葢先生于新
建之學凡三變始而疑中而信終而辨難不遺餘力而新
建之旨復顯先生以禮記雜出漢人之手記中夫子之言
皆岀家語有去其問答私爲已有者于是取而考定爲尙
書逸經二篇曰夏小正(附月/令)丹書儀禮逸經六篇曰公冠
投壺明堂奔䘮諸侯釁廟諸侯遷廟儀禮傳二十三篇曰
冠義(附深/衣考)昏義士相見義(劉敞/𥙷)鄉飲酒義燕義射義朝事
(聘義/附見)公食大夫義(劉敞/補)䘮記(三/篇)䘮義(四/篇)祭法祭義(三/篇)禮本
(卽禮/二本)禮器禮坊(附經解/餘簡)樂記(附鍾/吕考)削者四篇曰緇衣帝繫
官人明堂位(禮察保傳餘簡還/賈誼勸學還荀子)其檀弓禮運經解哀公問
燕居閒居表記儒行曾子問凡係夫子之言還家語家語
正集三十三篇曰相魯王言大昏問禮五儀三恕好生觀
周賢君辨政六本顏囘子路初見入官困誓五帝執轡本
命論禮觀射郊問五刑刑政禮運冠頌廟制辨樂問玉正
論子夏問子貢問公西赤問曾子問家語補集二篇曰表
記雜記(雜取說苑韓詩外/傳孔叢子等書)家語外集七篇曰千乗四代虞
德誥志少辨用兵少間(卽大戴/記餘篇)家語附集十二篇曰始誅
儒行致思辨物楚聘經解五帝德屈節本始終記七十二
弟子弟子行皆從削也古學經曰小學(曲禮少儀内/則玉藻王制)大學
學記上(文王世子合/大戴保傳)學記下(本/文)四書曰曾子(十/篇)論語孟子
子思子(中/庸)取孔孟之言仁者類之曰合璧周程張朱五子
之言仁者益之曰連珠附以吃緊三關一曰人已二曰敬
肆三曰迷悟言求仁所有事也擇五子書之醇者解之爲
聖學宗要周子則太極圖說程伯子則識仁定性書張子
則東西銘朱子則答張敬夫中和說及答湖南諸公書陽
明子則陸元静良知問答及塞源拔本論先生謂朱子著
大學于誠意章反草草平日不知作何解至易簀乃定爲
今章句曰實其心之所發不過是就事盟心伎倆于法已
疎矣至愼獨二字明是盡性吃緊工夫與中庸無異旨而
亦以心之所發言不更疎乎朱子一生學問得力于主敬
今不從愼獨二字認取而欲綴敬于愼獨之前所謂握燈
而索照也作誠意章章句袁了凡功過册盛行因而有倣
爲遷改格者善與過對舉先生曰此意最害道有過非過
也過而不改是謂過矣有善非善也有意爲善亦過也此
處路頭不清未有不人于邪者故論本體有善無惡論工
夫則先事後得無善有惡也作人譜太極圖說謂天以陰
陽五行化生萬物物鍾靈爲人人合德爲聖先生獨言人
卽天卽地人心其有太極陰陽五行萬化之理作讀易圖
說先生在京邸有問太極之說者輙舉易以答遂從而詮
次之毎卦首彖辭次爻辭次彖傳大小象一如乾卦位置
繫辭以下間有更定太極兩儀四象八卦六十四卦方圓
圖皆與先儒不同以發明太極卽在陰陽之中作古文易
抄以方文正孝孺從宋潛溪得金華何王金許之脉有明
理學當爲第一作遜志正學錄陽明之良知本以救末學
之支離姑借大學以明之未盡大學之旨也而後人專以
言大學使大學之旨晦又借以通佛氏之玄覺使陽明之
旨復晦又何怪其說愈詳而言愈龎也作陽明傳信錄有
明學術龎雜先生依名臣言行錄例以次諸儒有特書者
有附見者不以成論爲然薛敬軒陳白沙羅整菴王龍溪
皆有貶辭而方文正吳康齋人所不屬者先生以正傳歸
之又常謂羲陽明之後不失其傳者鄒東廓羅念菴耳作
有明道統錄先生自家庭以至宗族朋友鄉黨施之無不
各當其節其事太夫人也以筋力致養柴水之事皆躬親
之兼峰公病先生俯伏左右抱扶臥起身爲薦席居䘮則
歠粥飲水闔門蔬食次女患痢醫用黃雞爲藥先生勿許
也三世七䘮尙在淺土先生營立塜墓御史徐縉芳資之
百金先生謝曰百金之餽其所取義乎不義乎卽使君有
以處僕僕則何以自處也已矣勿汚我先人墓上石僕所
未了者固厪有先人一事試將茹荼帶索以畢餘生何至
煩故人爲念御史不敢復言事女兄如母女兄病瘵醫藥
之資力所不能致者致之先生赴官聞其不豫輕舸徑返
卒則養其子子卒又養其孫曰聊以終吾事母之念爾叔
母朱氏無子先生迎養于家朱氏欲異居先生輒自艾曰
古人數世同居今吾一叔母不能安其心何古今人之不
相及耶再從弟宗祐流落閩中先生尋歸冬月製衣家人
與之以布先生見而恚曰兄弟一體弟衣布兄能安于帛
耶易之初劉氏家廟所行皆世俗之禮先生一一正之置
祀田輯宗譜乃立宗長一人總宗敎宗翼二人佐之宗老
一人以齒宗幹一人司錢榖宗糾一人司賞罰舉宗之事
皆質成于宗長宗長未聽而投牒于官者罪之月朔宗長
率宗人而謁廟有善惡皆書之置義田百畝定卹例一䘏
賢二卹鰥三卹孤四卹婺五卹䘮六助婚罪人與醮婦不
卹先生自終養歸聞許敬菴先生之卒于途中不至家而
往哭焉丁長孺劉静之卒後毎過必哭先生不妄交其平
生希聲慕義于先生者滿天下所稱性命之友則周寧宇
高忠憲丁長孺劉静之魏忠節先忠端公六人而巳崇禎
八年十年越郡飢先生募米分遣諸生賑之全活五萬餘
人十三年又飢煑粥平糶活者又萬人郡邑下敎毎坊積
米二百石爲明年平糶張本先生所居昌安坊卽以所積
爲社倉損益舊法行之一坊遂無飢者鄉黨有冤結先生
必爲之平理奸吏跼蹐唯恐先生之知也先生通籍四十
五年立朝僅四年在家强半敎授敝帷穿榻瓦竈破缶不
改儒生之舊士大夫飾其輿服而來者不覺慚阻故見先
生者多毁衣以入甲戍乙亥之間先生偶服紫花布衣士
大夫從而效之其價爲之頓高先生飯客不過數器而士
大夫之享先生者亦遂以乾飯寒漿先生未嘗不心知其
僞也㑹稽今趙士諤問疾至先生榻前見其單陋歎曰豈
意今日得覩管幼安丁已京察劉廷元韓浚㝷怨于東林
士諤時爲考功曰劉大行之清修人所不堪此諤之親見
者也乃止給事中徐耀使浙渡江來見先生方閉門掃軌
耀曰昔人不得見劉元城以爲如過泗州不得見大聖耀
若徒返亦何顏見鄉之父老乎先生乃見之都督劉應國
遼東中前所人固請見見輙涕泗再拜自言不遠萬里得
見先生不覺喜極而悲也金壇周仲馭鑣謁先生先生留
之飯仲馭語人以七箸長短若何杯盤大小若何爲一生
未有之榮郞官秦祖襄入京止宿逆旅僕從紛紜主人供
應不給周視同旅者一人幅巾危坐童子侍側問之曰劉
都御史也祖襄惶恐遁去其爲世所欣慕畏憚如此先生
門墻高峻不特小人避其辭色君子亦未嘗不望崖而返
周延儒使其客薦誠于先生先生不答其後有爲馬士英
言者曰所貴大君子以其能化小人爲君子國事爲重不
宐拒絕太深先生亦不答有司馬自附君子先生惡其佞
也同朝不交一言司馬毎晨必詣先生言事先生黙坐司
馬瀾翻布榖言盡而去黃漳浦祭告禹陵及門者三先生
不見曰際此亂朝豈大臣倘佯山水之日漳浦聞之卽行
先生德日愼小心日謹微官行人時夣轉衛經歷不樂覺
而自責曰此夣從何來終有不忘榮進念頭在乃知平日
滿腔子都是聲色貨利不經發覺自不察耳待罪中左門
時諸生惲日初欲上書留先生於經筵先生聞之曰僕自
反必是名利塲打不過洗不淨盡有一種聲音笑貌爲人
所覻及處至使朋友中有迎風而動者益覺闇然一關不
易過也世之言先生者無不曰其理學似周元公死節似
江古心論諫似胡澹菴鈎黨似李元禮絕俗似范史雲至
先生之所以告思陵者歸本德化不宐急急以兵食爲先
務學術不明小儒不知治道往往信不能及卒之思陵以
爲勦㓂則必强兵强兵則必措餉措餉則必加派竭生靈
之膏血以奉軍旅之費豈知驅天下之民而盡歸于㓂餉
無所出而愈不足兵無所食而愈不强其無兵無食者皆
于務兵食一念始基之也思陵亦時憶先生之言罷而召
召而罷終不能用而天下事已去矣然後知先生之言爲
思陵對証之藥也其時爲救時之論者以爲朝野屬意于
先生先生稍霽其威嚴則前之陽羡後之貴陽不至決裂
如是此說在孟子枉尺直㝷之喻也天下人心方趨于假
借由假借而至于無所不爲江河日下先生而假借一時
之國未必不亡而千古之聖學先亡矣浙中之爲禪學者
以爲忠義名節無關干理學而先生清心忌惡終陷黨議
是意氣之未融也葢聞之子朱子矣風俗頽弊浙中爲尤
甚大率習爲軟美之態依阿之言而以不分是非不辨曲
直爲得計不復知有忠義名節之可貴萬曆以來排擯詆
辱出而殺君子者多自浙人葢由宋至今沿之爲俗故朝
廷之上成之爲黨遂使草野之間講之爲學非先生興先
忠端魏忠節三數公振拔汗險之中則亦何以使忠義名
節如今日之浙之盛也先儒心與性對先生曰性者心之
性性與情對先生日情者性之情心統性情先生曰心之
性情分人欲爲人心天理爲道心先生曰心只有人心道
心者人心之所以爲心分性爲氣質義理先生曰性只有
氣質義理者氣質之所以爲性未發爲静已發爲動先生
曰存發一機動静一理推之存心致知聞見德性之知莫
不歸之于一然則彼皆非與曰孔子已言之矣吾道一以
貫之工夫之與本體有二者便不一也書曰德唯一動罔
不吉德二三動罔不凶詩曰士也罔極二三其德易曰天
下之動貞夫一者也自有六經以來未之有
于萬曆六年正月戊寅享年六十有八卒之
城東南二十里下蔣之原海寧吳貞肅麟徵于壬戌榜前
夣至古寺有角巾而書碑者所書爲文信公過零丁洋詩
問之在旁者曰此隱士劉某也覺而不知爲何如人已而
有言之者曰此講學之劉先生也忠節識之忠節死國難
甬陸符謂羲曰夣驗于忠節將無驗于先生乎盍以忠節
之誌銘請于先生以當之也羲然之先生身殉宇宙關乎
晦明嗟乎吾黨之愚也羲幼而孤鄉邑之間多逆奄之黨
人推築之無所不至先生從而封殖之曰不佞白安先生
(先忠端/公别號)之未亡友也有致難于其家者不佞請以螳臂當
之衰門由是得安長授先生敎誨質性下愚亦自謂書本
中可以自得痛掌血痕不沾牛革今也稍有所知而瞽說
橫流微言將散高天厚地此恨何極因次其始終先生之
學術庻幾存其十一而思陵欲治天下之心亦耿然而見
之也謹狀
　　　　　　　　　　　　　　　男黃百學校
學箕𥘉稿卷二(起丁已)
　　　　　　　　　　　　　姚江黃百家主一著(原名/百學)
　　贈陳子文北上序
余少而失學長而惰慵然年餘三十猶不甘自棄廢者朋友之
力不可誣也丙午以前兵火繩承東遷西播幾失足爲狹邪無
俚之徒歲丁未　家大人始命余從學甬東是時甬上陳子䕫
獻陳子介睂萬子公擇兄弟范子國雯等十餘人方爲講經之
會日有課月有程分頭誦習以相通會余以愚下得厠其間於
是始知有讀書一事其後讀書于越之兩水亭則有萬子季野
姜子汝高爲之砥礪于慈之赭山寺則籍鄭子禹梅爲之甄陶
葢駘駑之步必資乎簻䇿女蘿之施必附乎松柏也邇年以來
諸君子分處離㪚余亦就食靑氊索居離羣莫加督責而學復
荒落矣去年春　家大人講學海昌得同志者十餘人而陳子
子文抗心問學以爲文章不本之經術則學王李者爲勦學歐
曾者爲僞學問不本之經術非矜集註爲秘經則援作用爲軻
傳于是將與同志創爲經會以崇實學余私心自喜謂得侍
家大人至此預其末座則前日之亡羊雖不可追而今此之失
晨猶可或補今年館于張子無逸家方冀借翰晨風假足六駁
以發伏鼈之雄氣而子文乃忽有薊門之行夫子文年甫壯久
矣文高黃絹之辭書長烏絲之價風流爾雅晻映千人氣焰聲
光遮葢一世而乃不自滿假慕蕺山之源流務經術爲宗主此
其心有未易窺者乃編簡未陳已祖駕于驪黃抑又何耶古人
固有以不讀書萬卷不行地千里爲歉者吾聞子文自年十七
以來薄游十載溯伊洛涉洞庭陟匡廬登泰岱南越番禺北抵
燕山者再其行地寧特千里已哉恐子文之所歉者不必在是
也顧子文窮經之志未嘗少懈檢其行囊累累則儀禮與周禮
之註疏也其言曰今人講禮往往窒礙則以不熟讀儀禮與周
禮故也舟中清寂余將以三千里之程畢此願力余始喟然歎
人以游廢學而子文以學兼游其勤且敏誠有以過人愚陋如
余何足以知之哉子文往矣余友陳子介睂縱橫經庫酉戌之
間課業至三禮余嘗聆其辨論通貫詳瞻今在中秘子文于舟
中有所悟而獨得者有所疑而未釋者試與討論焉必能有以
相賞而相晰也攘臂西風颿如奔馬子文方洋洋然解䌫行矣
獨是余之所以負笈于此者何爲耶王維渭邑指柳色以贈言
何遜楊州覩梅花而興感子文其何以處我
　　送定菴姜先生赴任盛京奉天府序
康熙丁已孟冬定菴姜先生赴任盛京奉天府將有數千里之
别百學辱受知先生特書一言于箑中持以走送于舟次旣而
思之先生之行錦屏玉軸組藻煇煌陳堂皇而列序榮者目不
遑顧也抽黃對白嚼徴含商獻詩歌而薦詞章者踵不絕戸也
當路薦紳門生故吏肆筵奏樂而醆離觴者手不停杯也百學
以一草茅賤士布衣芒履面目黒黧語言澁拙持俚鄙之言而
厠其間是猶奏韶濩于大庭而介以土鼓睹瑚璉于宗廟而間
以汙尊不亦恧乎雖然文生于情者也百學少失學長而惰慵
先生不以爲糞朽而敎之誨之噉人一飯夣寐不忘先生解已
衣推已食而飲之食之傲骨性成學與時違先生相之牝牡驪
黃之外而奬之掖之雖其時命不偶不能仰副先生之望而百
學念知已生成之德則今日依依眷戀自有不能已于言者不
得謂韶濩爲樂而土鼓非音也瑚璉爲美而汙尊非器也且天
下事好之與醜莫識爲首惡之與美莫知爲尾今天下人物之
衰亦甚矣先生紹蕺山之傳勤勤懇懇日望于後人者何在耶
則百學受先生之顧盻日夜憂思期以不沗先生之知者亦當
何在耶今天下之所謂美與好者大抵科第耳然在昔河汾之
徒貴顯滿天下而䆒其傳人偏在一布衣之董常艾軒之學世
號爲南夫子席下翹楚相望而論次嫡傳則惟在一窮餓之網
山如僅以科第而已先生之門牆其爲科第者何限寧必待百
學之科第爲先生希有耶百學自料兹生其能得科第歟其不
能得科第歟俱未可知顧思先生之有取于百學與百學之圖
報于先生知不在此區區也然則鼓土汗尊雖爲世俗耳目之
所甚賤而君子推原制器制樂之所自始未必不溯于　濩瑚
璉之先也臨岐言别區區自陳非敢矜詡亦欲先生知百學之
此心耿耿未敢墮流俗以忘先生耳若夫道古今而譽盛德則
才畯滿前俱優爲之非百學之敢復贅矣
　　贈吳子升序
新安吳子升寓居海昌以畵容貌名三吳三吳士大夫争延之
余初至海昌過裝潢肆見子升画壁間累累余所識者一見卽
知其爲某某也未識者他日見之卽知其爲壁間之某某也其
妍蚩肥痩白黒長短老壯情態無不宛然曲肖余因思文與画
不可一缺者也有文以傳神有画以傳貌一人之容貌生平畢
見矣故善画者不自爲其画一隨其人以爲画善文者亦不自
爲其文一隨其人以爲文故太史公傳刺客卽儼然刺客傳貨
殖卽儼然貨殖傳游俠日者卽儼然游俠日者要使我之字句
筆墨悉化爲其人之聲響精神不獨傳其神并傳其貌此文之
所以更可貴也苟其不然甲頭乙㡌籠統游移惟以美辭取恱
是猶画容貌者不問其妍蚩肥痩白黒長短老壯而一惟以角
犀豐盈倩盻姣好以爲美是果誰何氏與乃觀今世之人徵啓
如蝶無人不欲得文而試問其所謂文惟以甲頭乙㡌籠統游
移者是恱一有纎㣲刻肖則便拂然於中吾意子升當求二粉
本一子都一西子其爲男子也則以子都應之其爲婦女也則
以西子應之已足槩天下而恱當世乃必欲曲肖其人嗟乎子
升何紛紛不憚煩以自取憎耶子升名旭
　　上顧寧人先生書
百學㓜侍家大人側家大人屈指當世人物必曰八閩李元仲
江右黃雷岸天中孫鍾元三吳歸玄恭與先生五人而已學固
熟聞心識時切願見之懷顧當是時家大人獨抱遺經屏蹟荒
山不與世接學躬耕隴畝朝夕饔飱足跡不踰三十里而五君
子者晨星落落天各一方雖仰止徒殷不啻峩睂天半何因得
溯洄而從乎癸卯以後家大人始復渡錢塘學得追隨杖屨于
是玄恭先生時通音耗鍾元先生以所著理學宗傳曁壽家祖
母八十詩見寄學竊念鍾元先生元仲先生年俱九十雷岸先
生約亦近八十且俱遙隔數千里旦夕在無不可知此生胡能
得見而惟是玄恭先生與先生春秋方富且近在吳會或得從
家大人後睹光顔聆緒論以慰生平之願乃未幾而玄恭先生
又卽世則是先民遺老中家大人之所推服與學之所願見者
惟先生一人而已去年夏先母卽世學軰孽重罪深無可復挽
因遍思當世大人能以如椽之筆留其姓氏者止有先生然聞
先生踪跡多寄長安且德高望隆學自念賤寒末士何由得通
姓名于左右以得先生一言乎因嘆與古人生不同時其不能
相遇固無可如何孰知當吾世而有如古人者焉乃因縁蹇淺
而其遇之之難亦竟同於古人如此哉冬間忽得先生所寄家
大人書曁所著日知錄錢糧論伏而讀之眞見先生之經術文
章經濟無一不具此誠子固所謂數百年而有者也今年萬貞
一南還又備悉先生近狀且具道殷殷于家大人之意學驚喜
自賀向自分以爲必無階以達于先生者今而以家大人之臭
味知先生必能推其愛于先母與學也旣又念生平之欣悅仰
慕者有五人焉而四人者已不可復追矣何幸猶得遇先生倘
先生而肯褒以一言是天特留先生而賜先母以不朽也兹逢
徐果亭先生于海昌云先生今在德州許以便翼胡能不呌呼
攀援稽首哀籲于先生乎謹撮先母行畧于左先母諱某字寳
林餘姚葉氏曾祖諱選嘉靖戊戍進士累官工部郞中祖諱逢
春嘉靖乙丑進士累官鄖陽知府父諱憲祖萬曆已未進士累
官廣西按察使司年十七歸家大人得奉事先祖忠端公者三
月忠端公投獄縣令祁逢吉疑其亡命操兵到門闔族逋逃僮
婢駭竄家祖母計無所出悶坐石臼中獨先母一人侍立在旁
不離尺寸先祖正命寄家大人遺訓一章中有汝婦賢孝古有
用婦言而亡亦有不用婦言而亡者汝須知之早見知于先祖
如此思廟誅奄家大人負鑕訴冤得贈蔭祭塟而先母亦遂典
衣鬻珥兩封馬鬣不煩官帑崦嵫不返家大人腰絙虞淵挽留
寒晷而先母亦遂密藏七首以死自誓絕不以夸父爲迂鯨蠣
魚鴻家大人或授指南于張儉或解相印于魏齊而先母亦遂
供複壁以飥饘資柳車之行李必不以虞郷爲拙少時畧通經
史有詩二帙淸新雅麗時越中閨秀有以詩酒結社者先母聞
之蹙然曰此傷風敗俗之尤也卽取已稿焚之不留隻字先母
爲先外祖所鍾愛五六歲時雅量過成人凡婢僕之有失誤或
盂皿之毁傷或花果之採摘以先母爲對按察公卽置不問先
母亦絕不辨明一日有奴夫婦以事懼責亦欲援先母以希免
先母怒曰凡汝軰有過誤一委于我而我不與辨明者以在汝
可免罰而在我不妨任受也此何事亦委于我乎囑按察公痛
杖之按察公益驚異焉子三人百藥娶李氏柳氏次正誼娶孫
司農之女繼虞氏次百學聘王司馬之女娶孫氏女三人長適
諸生朱林大理守之子次適任子劉茂林都御史忠正公之冡
孫次適諸生朱沆孫男三人千頃千子千牛孫女四人先母生
于萬曆己酉四月二十四日卒于康熙丙辰六月八日距生春
秋六十有八家大人曾以職方兼御史徵例封安人以卒後中
陰之盡權厝化安山忠端公禁塋之側嗚呼痛哉總計先母一
生所歷始以按察公愛女來作侍御冡婦高門旦開鍾鳴鼎食
何其盛也忠端公殉節家難頻仍外侮迭至資產旣已蕩然曁
乎滄桑播徙毒矢狂濤飛章搆黨無歲無有兼之兩遭囘祿七
經遷徙此時家計益可知矣而先母上奉婺姑之菽水下視諸
雛之寒煖外供賔客之巵匜娶五婦嫁三女茹荼吞蓼左撐右
拄恐恐焉惟懼堤决瀾頺巢傾卵毁以支持此衰危之門戸故
不恤一身之盡瘁勤劬凌夜侵晨諸勞畢殫而學軰頑蠢無知
祗以爲滕下之歲月方長冀得一日之伸自可少舒于末景豈
知前之日不可留後之日不及待而吾母已逝世矣嗟乎早知
如此有子三人傭保街卒亦可以養何至使吾母力敝心枯羽
譙翮鎩如此也卒前之二日猶自提携水一瓶火一鑪以供奉
家祖母之薰沐嗚呼痛哉思至此尚忍言哉學軰之罪可勝誅
哉肺焦肝乾追之不及悔之無從矣獨是先母之賢孝早定評
于先祖而所以相家大人又雅知大義不惟備婦人之德實且
兼丈夫之風眞不媿爲忠端公之冡婦家大人之妃匹者也今
旣幸遇先生使不得先生片辭誌其幽石俾先母一生苦衷付
之冷焰則學輩之罪不益深乎伏望先生鍳其思慕之久廹切
之誠而哀之憫之干凟嚴威語無倫次不勝惶悚之至
　　上徐果亭先生書
承遠賜新刻歸文驚喜不自勝非喜得歸文也喜先生意中存
一百學也亦非僅喜百學一人得見知先生也喜愚魯如百學
猶不見棄天下之士將得所依歸而人才之可以復振也今天
下人才之衰亦甚矣而其弊在不知學術夫古今來雖云三立
要無不本於立德者立言不本於德則爲剽竊之詞章立功不
本於德則爲僥倖之事業卽如震川之文所以稱爲有明第一
者亦因其得莊渠之學而其文始至寧可將三者截然分判乎
然非空談本心便可爲學術也必實實窮經通史讀破萬卷識
見始高胸襟始闊故孔子敎人必由博而歸約葢不博無所爲
約也今之學者非不人人言學矣大都空疎不學剽取陳言便
欲詆毀前人而越過之此如趙括言兵談何容易然此風漸以
成俗是非得一二大人敦實學鵠聖賢以爲之倡未易挽其茅
靡波流也今先生孜孜好學眞如嗜慾守身若處子不敢稍越
乎矩範一門之内日與健菴先生立齋先生談經講道與收搆
異書爲事而且循循下士實篤緇衣之好卽不肖如百學猶且
置之人數之中則凡士之苟挾一長抱一藝者孰不思自奮發
於蓬蒿巖穴之中猛自淬礪以願望見顔色而托於門墻也哉
將見實學之興士風之振也有日此非百學一人之私幸也且
古來人物之興未有不由于倡之者卽以有明而論景濂起于
婺川而金華之人才甲天下遜志起于寧海而三台之氣節文
獻指不勝屈陽明生于越而有龍溪緒山曰仁之徒宦于江右
而有心齋三劉之徒葢有非常特達者出一時英偉才俊磁動
針合鍾鳴律應大抵然也玉峯固莊渠震川之里也其風流未
墜苟得一人以倡之爲力較易况有先生三巨人爲之領袖左
提右挈此倡彼導則斯世之士有不易慮洗心一變其舊習而
共趨于正學乎百學㓜失學學拳學劒幾失足爲狹邪無俚之
徒年踰二十始思緝亡羊之牢補晨雞之喑而菽水馳騖括帖
拘纒雖知塲屋之外大有事在顧瞻家道不能自已兩者揺摇
無所終薄徒存耿耿此心而巳邇來見日月如流歲華易邁兹
生何事已半古稀此心較前覺漸急毎行一事必自悔其事之
非毎出一言旋自恨其言之失而年時長大學業空虗四顧徬
徨無有實地所以欲得當世宗工鉅卿以爲依歸庶幾點仙茅
於鐵錯加繩削於枉材或稍有成就此百學不自料度願執籧
篨以備洒埽之末者也不然而徒以視援亳之青春丐啓齒之
丘山卽使太丘道廣來者不拒無異燕雀之受蔭華榱寧不可
耻耶伏惟先生哀其愚矜其志而鞭之䇿之
　　唐烈婦傳
烈婦曹氏庠生頴洙之女海寧人年十八適唐之坦閱六年而
之坦亡烈婦間關求死而不得死備受人生之㦧毒卒不少廻
其志以殉其夫方其夫之病也以四月四日其亡也以九月二
十八日歷夏經秋烈婦旣奉侍湯藥抱持寢興不少怠及夫病
日篤度不可起卽預蓄毒物約與同死夫不食烈婦亦不食母
強之曰壻食乃食耳迨至夫亡巳絕食二日矣哀號一慟絕而
復甦卽取預蓄之砒霜服之爲娣姒所奪不得死稍間又取灰
水以飮不死次日嚙錢數枚碎而吞之又不死中夜飮鹽滷一
盂五內焚裂垂死矣巳忽上吐下利竟不死烈婦曰吾服此數
物自爲必死豈知猶至今日是時家人防衛嚴甚無從覔死於
是又絕食二十二日家人時灌以米飮終不卽死伺人定熟睡
濳啓牖泅河逮覺而急救烈婦巳氣絕矣未幾又復甦至十二
月望復絕食者十五日卒以除夕自經死總計烈婦前後所歷
絕食灰水錢滷泅水雉經其身嘗乎殺人之方者凡六前後絕
食者三其身嘗乎殺人之楚痛者凡八益之以砒雖未嘗服而
其求死之數凡九自除夕上溯去其夫之亡凡九十八日始得
一死夫一死耳凡此數者隨舉一事殺人何限乃烈婦自夫之
亡無日不求乎死之途而必遍嘗毒慘如此其多閱歷日月之
數如此其久豈求死之果不易得耶抑天之故難其死以益顯
其烈耶嗟乎天地之不崩騫惟此綱常倫紀之維耳道䘮民散
風俗偷漓卽以夫婦而論自古來逝梁發笱鷕雉奔鶉何可勝
道烈婦乃岸然以一身爲斯倫堤表死而復生生而復死旁觀
者莫不爲魄悸神驚而烈婦曽無動其秋毫顧慮此其有關風
敎誠今世之祥麟威鳳也昔震川傳王烈婦自烈婦入王土門
枯竹更青三年三生芝皆雙莖然則彜常倫類間至性之所存
固天地瑞氣之所鍾乎雖然事無兩可成仁害仁决判俄頃則
奮然一往猶可勉之烈婦無是也當其屢死不死設便茍延殘
喘永稱未亡抱痛終身亦不失其爲堅貞之苦節然而烈婦必
行已志斷不以他途之可托援引以自恕故寧受此蜿蜒慘絕
之毒痛乃至九死而不廻倘其一生一死出此入彼人獸攸關
與夫據義而行或不至死卽雖死而亦不至九死者更且何如
乎聞烈婦之風當亦思所共勵矣
黃子曰去冬十一月　家大人在海昌聞烈婦泅河死率同人
二十餘人往拜之未幾歸姚傳聞烈婦又生矣爲爽然者久之
非謂婦之於夫必當從死也然烈婦於此巳經七死且無子年
少以彼其志固不如速死之爲玉成也今余至海昌乃知烈婦
又絕食自經狀不覺驚且嘆世固有秉志之斬斬如是者哉邑
之中自　許侯至薦紳士子莫不爲詩文祭弔且將爲立祠旌
表烈婦可以無憾矣獨念余㓜時　家大人嘗爲聘王司馬女
司馬殉難女遂被掠時年十三其大帥愛之肓爲已女閱二年
有武弁劉姓者将娶之女卽號呼絕粒強舁之去遂奪劒自刎
武弁亦烈之爲塟於臨平而以劒殉焉年來余往返海昌禦水
毎過瓶山赤岸之間未嘗不惆悵徘徊欲求遺劒就塟之所而
疇從訪問而烈婦顧爲人咨嗟傳仰如是然則節烈之事其亦
有遭際乎
　　張待軒先生詩記跋
家大人甞謂海昌有遺老而窮經者二人張待軒先生朱罍菴
先生罍菴言貌樸訥于世故不能作一㝷常語談及經術長河
東㵼待軒心存經世滄桑變徙活埋土室衝霄志氣一屏蠧魚
余心焉識之思經學之亡已久士子固無論卽先民耆老大都
廬舎田園不則白椎撾鼓于一邑而得二人何其盛也癸卯罍
菴以五經發凡遙寄　家大人亦一至其家與討論焉斯時余
以他故不及從去年隨杖屨至海昌罍菴雖逝意必得拜待軒
先生于床下又失之俄頃今年得讀書先生家而先生已不可
作小子因緣蹇淺一至此哉雖然先生之聞孫無逸無日不以
先生之著作爲事手鈔校勘孜孜屹屹因得遍觀先生之笥篋
五經諸史各有成書余雖不得見先生登其堂而像肖儼若入
其室而琴瑟依然且得讀手述之遺言聞公孫之緒論則余于
先生不異親承音㫖也諸書次第將出詩記梓成無逸俾余附
名其間遂志之
　　書王孝女碑後
慈溪王孝女年十五母棺失火以身殉之　家大人旣爲作碑
銘矣而碑中所引十六人姓氏有九人者事屬於母學旣集之
銜恤錄中(不孝自/先母逝世授經海昌不克終守苫塊讀書/所及凡遇母事偶爲摘出自穎考叔至孝女得若干)
(則名之曰/銜恤錄)因復爲考其七人之事共詮之于後蔡順鄰失火抱
母棺哀號火滅古𥘉長沙人匍匐柩上以身扞火火卽滅時號
長沙孝子何琦母櫬在堂爲鄰火所逼煙焰已交撫棺慟哭忽
止賈恩諸曁人火逼母櫬與妻柏氏號泣奔救鄰近助之櫬免
而恩與柏氏俱燒死傅琰母䘮火及琰伏柩不動鄰人競救得
全而琰股髀間已着烟焰徐普濟守棺不去焚炙已悶絕會救
得出累日方甦李孝子鄰火驟至慟哭慿棺死余丙守殯古山
下牧童遺火延殯廬丙與子慈撲擊不止欲投身以殉俄暴雨
至祝公榮竈突失火力不能救乃伏母櫬悲哭火自滅郭通遭
火呼天訴曰身孤力薄柩不能移寧與俱焚竟得全陳汝楫火
及舍汝楫與妻徐氏相對伏柩上矢誓同殉無何風反焰息楊
敬母殁西鄰不戒於火將及柩敬仰天一號火應聲滅祝大昌
㑹火起勢烈莫能救大昌伏棺以待火不至鄧翰火及繼母柩
翰以身蔽翼火旋止陳倫夜失火撫棺號曰親若有靈黙相吾
力卽與妻舁出之後數人莫能舉唐治始會旱久祝融甚熾治
始盡出裝資募人出柩無應者遂趨入伏棺巳而火息治始以
薰炙死曁孝女則爲十七人余旣詮此不覺喟然有感傳曰惟
送死可以當大事又曰附身附棺必誠必信勿致有悔誠以親
魄所在不容苟焉者也故夏父弗忌犯不祥者四展禽知其雖
得壽終亦必有殃巳旣葬而焚烟徹上誠不可謂非殃也故兹
十七人者雖災降自天出於無奈然且以身殉之其不免者身
雖死而猶有餘痛葢以身死爲輕而親殃爲重也又胡有非天
所爲自作其孽而以親骸付之一炬乎然三吳之區習以成俗
名曰火葬自數家巨族外未有不出於此者眞大惑不解也雖
然三吳自明大祖以張士誠之故特重其賦相沿至今有增無
損故一畞之輸盡身力竭地財不足以供上又安有隙地焉以
自藏其軀骼乎是故朝生爲人暮死爲燼豈其性與人殊哉勢
不得不然也嗟乎養生送死人道之大觀於十七人之事而三
吳之民益可悲矣
　　雞冠花記(戊午)
葵之種類甚繁鷄冠其一也春苗初放絕類莧陸七月間吐葩
於頂如雞冠然故名嘗日所見本草所載止有紫白黃三色高
者五六尺矮者三四寸者而已花葉頑蠢無媚人之致卉中之
賤者也邇年來于友朋園亭見所謂暹羅新種者高者丈㝷嬌
艶特異然總會其數亦僅五六而止天空秋老荒齋寂莫友人
李仁如曰聞東鄰鄷氏雞冠異絕盍往觀乎余諾之未暇也越
數日値花主子道問無恙外卽自誇雞冠之異邀余往焉夾道
盈廷周遭林立區其類紫如芝英赤如猩血綠如嫩林黃如蒸
栗或紺或茜或蒼或白或一色而淡濃殊種或異類而一葩竝
列玩其狀有如毬者胄者層臺者纓絡者佛指者禽似人形者
恍惚變幻效竒呈譎殘照登墻晚風拂袂霞蒸錦燦意奪神銷
自有兹花以來攷之書徴之見聞未有如斯之竒特也鄷子因
請文爲記余惟天地變化草木日蕃其自昔無今有者不可殫
數卽如一菊見之古者僅有黃花今之爲菊至以百數王之槐
姚之黃魏之紫方陳之荔亦非以始于數氏哉造化之生生日
新物類之日出無已然生之自天始必由人而顯故誌物之異
者往往附以姓氏由是而例則今兹花之異雖謂鄷氏之鷄冠
無不可也雖然余嘗擬爲布賦矣欲攷木綿之始而無從夫木
綿一物衣被天下其功偉矣晦于古顯于今斯亦異矣假令得
傳其人未必不足髣髴乎先𧖟始穡而九畹之蘭東籬之菊濂
溪之蓮孤山之梅兹四物者其來已久何所甚異而炳灼千古
則又果在物之異不異耶雖然以四君子之卓犖天壤而寄情
一物此固不當相爲援說武陵有桃實賴柴桑之文而顯自昭
有芷必資須溪之記而彰三槐之傳于坡叟芝閣之著自臨川
人固足以傳物而物亦足以傳人者則又在乎藝林之表揚也
余也有地餘十畝寄雙瀑之下思欲廣捜竒卉環蒔其間兵聲
撼動饑火驅馳入鄷子之廬嘆羡何已而文辭澁拙氣力卑微
又不足爲兹花重聊以應鄷子耳
　　送查夏重遊燕京序(已未)
余自丙辰春隨　家大人至海昌已卽授經于元岵張先生家
于今已四閱年矣其間同志諸君子推　家大人之誼不余鄙
棄者多有其人要皆得之四年中其爲　家大人之故交而其
後人復講世好與余相親愛者則惟陳乾初先生之子敬之查
逸遠先生之子夏重與德尹敬之愚巾岸額寛褐襜如高視廣
步少可一世以豪傑自許夏重德尹風儀爾雅才華駿逸與人
處恂恂謙退而鋒􁁬四射與余交相善也去年冬海門孫先生
以書見招余將適館餘杭敬之計無所出黯然泣下夏重德尹
號于同志募金而援止之余亦甚依依于此間朋友忍而不能
舎也遂樂得而止焉今年至海昌欲有所商質于夏重兄弟者
不少乃德尹旣奪于司空陳公而夏重亦忽有薊門之行噫乎
夏重此行果不得已耶夏重少時制舉文己超越時軰旣棄而
學詩直逼遺山缶嗚之閫數年來更思務爲實學閉門掃軌兀
坐一編城市中或至數月不出余甚敬憚之　家大人嘗謂以
夏重之明敏再加以沉篤數年之功莫之與京也何忽有是行
乎豈其劍鼎淪埋豊城泗水不能長掩精氣耶抑且憤懣未銷
姑欲借河山之巨麗以吐舒其壯志耶將或丘園無賁饔飱寒
暑有不能甘其冷落耶夫以夏重之才所至公卿躧屨藝林推
轂固所必然然夏重兄弟俱精于鬻時之技而業已甘自放廢
則蓬蒿掩脛土室藏頭己久矣自拚也且近聞齊魯河淮凶荒
無際行李艱阻景物蕭條無足發人之意志而夏重有魚一池
有桑數畝節其衣飮尚足自遂稽古閉戸之懷吾語夏重得已
則吾欲已然夏重此意已决而辛齋陸先生夏重之外舅也方
在京師延佇夏重之至夏重此行其勢不容以或已顧吾有一
語語于夏重夏重年方冨志甚勤吾知夏重道途閱歷周覽慿
弔固必有以益昌其詩京師爲人物藪又値公車計偕之時而
且當博學諸公之畢集吾知夏重徧訪而物色之某也經濟某
也文章某也經史與藝術固必有以益長其材與學而余之所
語者不在此夏重至京師見辛齋爲余道其三年之契濶且爲
言京師去此水陸三千里大江大河爲之限冨貴者之所居而
非貧賤者之所宐久留也亟整奚囊同賦曰歸是則余之所望
于夏重者耳余與夏重兩世交情不敢爲泛然之言以相贈如
以爲迂吾與質之敬之
　　復陳言揚論句股書(己未)
自客冬大雪偕世兄痛飮占鰲塔顚醉語瀾翻慿欄四顧見海
南夏葢山糢糊雲霧中偶談及句股以爲此得表矩測量卽可
得其高下逺近不爽累黍此時兄聽之甚爲創聞今年春仲來
至貴邑忽以所著句股述一本見寄其言句股弦之和較相求
與夫容圓容方測高測逺前設假如以定法中立論以闡理後
綴圖以明象剖析毫芒窮源極委旣又示以矩測一本凡夫直
景倒景變景莫不直原其所以然之故而得其一定之理此眞
絕世之頴敏絕世之細心弟讀之駭嘆無已乃兄謬以弟曾發
端必能通曉連賜三書命其指正且欲得荒蕪之文以序之愧
赧何極葢弟非能明此　家大人于三十年前空山推步百凡
數學俱有成書弟不過因　家大人書中竊演成法知天地間
有此一種學問耳今見兄書因自嘆昏愚惰頑以　家大人爲
之父不能得萬分之一而兄偶一聞　家大人之緒論于弟之
口卽能闡揚剔抉通極微渺君才過丕奚啻十倍其能爲兄贊
一詞哉顧思學問之事必以相商而愈出屢承兄命亦欲刻意
求瑕以爲請敎之地乃再三伏讀無間可入葢兄于理數之源
旣握肯綮從橫前後皆迎刃也獨是兄于矩測中有云置矩度
以代小股置權線以代小句一語弟終不能無疑聊欲借此爲
相質之端惟兄明教之夫句股云者橫直之謂也雖周髀以表
屬股以景屬句然其時止有直表而無橫表故股修句廣得判
然以分屬焉自後世復添設橫表立直表地上日自東而上景
向西自西而下景向東景皆在平地是名直景其表爲股其景
爲句設横表東西墻上日在東則測西表在西則測東表景皆
自上而下是名倒景其景爲股其表爲句句股之名不得以表
景分也其在矩度上方爲直表右方爲直影左方爲横表下方
爲倒景其横直之方位悉易者葢地上之直表墻上之横表日
景自爲弦其句股易辨矩度以兩耳承日而以權線之垂下代
日以爲弦則兩表兩景皆其反面也故股長句短者權線必截
直景而使之短葢直景句也股短句長者權線必截倒景而使
之短葢倒景股也故其分度直景自一而至十二引而逺之句
漸長也倒景自十二而至一引而逺之股漸短也是何得以矩
度之兩表竟屬股權線之兩景竟屬句乎顧以兄之極深研慮
悟出人先夫豈不明于此其所以不直斷倒景爲股横表爲句
者原兄之意以因有變景也葢重矩測高股短句長權線逾直
景之句而至倒景則此倒景當變直景同屬句也而弟則以爲
因有變景益見倒景爲股不可爲句何則葢矩度止爲十二度
之平方十二之外須相通易今直影旣窮權線侵股而入在倒
景十一度于直景則當爲十三度又一十一分度之一在倒景
十度于直景則當爲十四度又一十分度之四倒景度漸少直
景度愈多以至倒景一度于直景則當爲一百四十四度此正
由倒景爲股不可爲句而直景旣逺無度可切特借股以爲句
之凖故必變之而始合也如果可爲句則所得本度卽可入算
又奚庸必變乎且重矩測逺亦有當變直爲倒者不得以直景
亦可爲股也又兄于前後倒景者其後一則有云前矩在倒景
十度變直景爲一百四十四度後矩在倒景四度變直景爲三
十六度景較得一百八度亦似有誤兄前論云視差之理後表
之小句必多于前表之小句故重矩倒景必變直景始合于小
句之近少逺多又云矩愈逺則愈平愈平則景愈多此固不易
之理也今以前矩爲一百四十四度後矩爲三十六度則是前
景多而後景反少不與前論相拂乎且倒景一度旣爲直景一
百四十四度而十度又復如是是兩度相重十度與一度無别
也葢十度之變爲一四四乃一十四度又一十分度之四如欲
細分則後景之度亦當照分分之不得以分渾于度也嗟乎六
藝之數其微渺足以貫三才而句股則數中之津梁也自畫天
經野以至陣壘興作莫不相須科舉是尚實學之不講已久藝
林之士不知句股矩度之名爲何物又焉復知此中之理弟嘗
有志數學而質魯思鈍兼之就食四方身非已有安得有頓叚
工夫以一一究心乎兄才質境地逺非弟比願從此而并西術
之所謂三角八線者供次第及之弟當擔簦褁糒向武原而請
教焉則弟之所以區區質此者誠欲以豚蹄盂酒而望汙邪之
滿車也首本有十數亥豕弟已將紅楮拈出惟兄改正之作序
弟非其人付刻時得列賤名于校讐足矣無已尚容少遲也矩
測弟亦有杜撰一本因無副本不及附寄當于晤時請政也不
宣
　　宋安化王祠碑
安陽許侯蒞海昌之五年飭廢釐弊之餘進一邑之士民與切
磨聖訓掲揚倫紀蓋無不蒸蒸向風而其于爲子孝爲臣忠根
源于性天所固結而不可解者尤諄諄懇摯焉邑中舊有安化
王祠爲宋都統王禀于靖康元年與子荀城守太原兵殫力竭
太守張孝純議降王叱之列兵死守城陷王父子相隨入原廟
負太宗御容同赴汾水以殉國難父死忠子死孝烈矣高宗駐
蹕臨安追封爲安化郡王謚忠壯子荀贈右武大夫恩州刺史
召其孫沆赴行在賜第海昌縣治之北號安化坊恩賫甚渥天篤
其胤在宋在明代有興者而王氏至今爲鉅族王父子因得廟
食海昌祠倡始于明弘治間嘉靖壬子燬于火隆慶辛未又重
建故在三管墩去縣五十里天啓甲子前任鮑侯觀光移之邑
治之東偏浸淫歳月有飄揺風雨之感許侯欽王父子有關風
敎之大防是不特王氏一姓之祠亦闔邑士民無不宜尸而祝
之者也遂因王裔孫某某之請鳩工庀材捐俸資以樂成其美
今日者廟貌聿新子孫邑人瞻拜其下千百年後恍然如始祔
時焉而屬其碑詞于余余維王父子之在當日臣爲君死子爲
父死一身以外寧復計料所及而身死之後蒸嘗不替子孫實
繁于兹土抑且科第簪纓之弗絕忠孝之獲報于天如此哉海
昌于臨安爲屬縣臨安故宋都今求當時南渡宫殿遺址茫然
趙氏血胤㒺有存者漸江以東六陵風雨松楸麥飯亦有過而
問焉者乎而王父子何以獨得此于海昌乎豈非孤忠壯烈耿
光百世有不與時代爲廢興也歟嗚呼使當時列城之將盡能
如王父子則汴城可不破河北可不棄使當時宋三宗亦盡能
如王父子則徽欽可不北高宗可不南一時風靡逃死爲幸臣
忘其君子忘其父而中原之禍遂以不救非由夫不忠不孝以
至此耶王父子以隻手障狂瀾一木支大厦其亦謂之何哉嗚
呼疾風板蕩所從來非一日矣後之君子觀于安化王祠爲臣
思忠爲子思孝激頑立懦斯其爲許侯新之之意云爾銘曰
大海蕩潏環城南趾尖山東鎖赭山西峙正氣扶輿人靈鍾此
在昔有唐曰顏與許雙廟巍然配食千祀厥惟在宋有王父子
血守孤城援絕蚍蟻弓弩㸑盡力竭城圮乃負御容而赴汾水
臣爲君殉子爲父死宋社可遷此心不徙桓桓許侯王邦蒞止
治民事神百廢具起追感王家忠孝兩美聿新廟貌以飭風紀
有覺其楹有亷其戺香燈熒熒牷酒腯旨眷爾後人福爾桑梓
朝朝東奔夕汐西駛靈旗倐閃萬鼓鞫耳
　　又解或
康熈某年　當宁亶恩憫黌官之途隘爰大汙於絲綸百金捐
納便同四人(大縣人/學四人)士子慶幸普天欣欣謂一生攻苦欲上進
而無門今得逢兹曠典庶懷抱之可伸于是富者出其餘緒貧
者貸之親鄰如川赴壑惟恐後辰或又見于黃子曰昔聞子言
拜敎無巳今復有云非爲一巳愛國私心爰質之子學官一席
斯文所倚培養多士端于是始此敎化之所關非他途之可比
縱軍興之需急亦何至悉索至是昔也雖有有司之暮夜猶忌
三尺之或指而今竟公然懸之象魏出之宸㫖獨不惜夫朝廷
之體耶至于皂隷之子黃口之孩之無未調戈晝未排佻達揚
揚儼列宫齋靑衿環佩多于蒿萊而老成㝛耉積學懷才不飽
半菽曾不得與之儕則又爲朝廷甚惜夫人材也黃子曰咄哉
豎儒汝何能識三代異尚各有因革樂不相沿禮不相襲時文
一道閱年七百久而必弊于今巳極貴上反下盈虚消息立國
有規思所變易然其聲光歴久赫奕積重之勢莫可與敵惟有
金錢無不辟易借此勝之庿謨神䇿此其微權詎易窺測不然
堂堂天朝萬方玉帛貢賦積丘山豈賴此涓滴子乃以爲恐傷
國體是何異眼如蟣􁢴乎且夫人材之生無之不有何從刀筆
蒯起屠狗尚釣渭濱亮耕南畞自古以來不勝某某自限于科
舉之一途而才始阨于陽九其不出是者卽學貫三才目窮二
酉止堪老死于溝壑而無由進取其偶得是者卽胸如昏童目
如矇瞍俱可從容王路驕人以筲斗聖人知蟉龍之不育于池
沼松栢之不生于培摟用是旁捜博採不拘一窠曰則夫時文
中所謂老成㝛耉亦何殊磨蟻窓蜂奚所于用而掛于口獨是
子更有惜殊不子然奈非臯鶴得聞于天鄕會兩試世所盱䀽
亦定以價畫一若干杜其私營使得共緣上足利國下不妨賢
理財用人于此乎兼遺此大利實足惜焉曰子言得母過激耶
曰噫子未之思也所貴兩㥬入官必自進則君圖出則民蒞今
闢門之典旣廣惟急公者之是視內而部屬淸華外而縣敎佐
貳任人意之所向可朝捐而夕卑咸一體而無分固无拘乎方
地試觀進士豈便得仕㨗者廿年不則沒世欲自試而熱中亦
須緣乎新例故科甲之虗號徒存而科甲之精靈莫寄猶震矜
乎其名葢士子之熟睡是何足爲重輕乃牽拘而粘滯乗舉世
之猶美正多金之可致而子以予言爲激眞蒙昧乎朝三暮四
者也
　　殱虎記
甲寅之亂越城岌岌幾不保鄉聚多被􁍥毒乙卯賊平流亡稍
集虎災異甚會稽東南黃廟湯浦之間廣袤數十里山阜綿錯
榛篁杳深虎盤據其間白晝攫摶倚人爲糧出則結隊成群蟬
聯魚貫其中一虎灰質黑章狀獨小而喙鋭者爲之魁群虎聽
命二虎翼之湯浦南連新􁛹東西達金台往來者不絕魁臥叢
薄中俾二虎迭探短垣伺行人過卽告魁魁奮起突噬其二從
而瓜食之日以爲常行旅斷絕則走曠野以覔種耨之夫一日
魁臥河干其二蹲侍有數客航來前舟子負纜行岸上見一人
疾走狂呼曰前有三虎時日方中過客邨民環聚且千人鳴金
呼噪魁始徐起欠伸左右顧盻頃之人立而吼前爪翼張雄風
夾輔河水掀蕩林木動揺衆皆相視膽䘮巳入人居室門閉則
毁垣破戸攫人而去某家午炊娣㸑姒飪娣聞突上有聲急起
視之則見虎攫姒踰垣出矣至有一日傷十六人者總計自丙
辰以後爲其所啖食者至二千一百餘人村有土穀神祠村之
父老欲醵金召募獵子卜之于神不許累卜累不許有合衆力
捕者果愈罹毒於是父老咸曰此天遣神虎其奈之何肆虐四
年郡司馬童使君來臨吾越方下車蹙然曰此蒞民者之責也
齋㝛七日爲文以祭告于城隍土榖諸神禦災捍患明有吏而
幽有神鷙獸爲虐噉人婦子白晝公行此雖吏之過亦神之耻
也自今以後不能共爲翦除者吏不得受祿神不得血食瀝酒
誓之居民聞使君之誓神也復卜之神神亦許之居數日某邨
兄弟三人見野豕群食其禾各執鳥銃往驅至則虎也魁虎直
前啣兄兄急發火火彈直衝魁㗋應手而斃二虎見魁死咆哮
奔逸自是而虎患頓除虎旣斃刳其腹得指爪八合銀釧數枚
焉夫所殺止一虎耳而虎患爲之頓除何也唐書補言斐旻一
日射三十一虎父老曰此皆彪也將軍未遇眞虎耳最後一虎
騰出於諸虎特小一吼而人馬辟易弓矢皆墜今之虎小而銳
與書言符合眞虎也則謂之神虎也亦宜東漢不其令童恢殺
伏罪之虎前史以爲美談使君之姓適與相合然恢之所殺凡
虎也寧與使君所殺之眞虎比乎其後守令焚牒驅虎如使君
之爲者有周郁于梓人張昺皆以其精誠能動神也然諸公由
此知名爲大官而使君左遷以去蘓子瞻爲韓公廟碑云公之
精誠能馴鱷魚之暴而不能弭皇甫鎛李逢吉之謗葢自古傷
之矣雖然皇李終不能抹摋文公天定故也使君其勉之以待
天之定乎使君名綏世善政多有可書而殱虎一事感格幽明
信耳信目因某某之請爲記之
　　冐雨看桂記(癸亥)
虎林山水旣勝離城塢聚復多樹花木以鼓吹四時西谿
之梅臯亭之桃滿家衖之桂其最著也萼舒蕾放舲舫梭
流輿馬塡壓盃盤歌吹纓笄傾城余心艶久矣頻年往返
城中天時人事毎相齟齬今年春孟始得買小舟偕萬子
公擇訪施贊伯觀梅于河渚之俞家埭寒食次日分司山
左王桐菴又偕余觀桃于乾墩邨雪滿千林霞明萬疊西
谿臯亭之勝俞埭乾墩其尤最也七月旣杪余自崑山歸
省未抵家適以誌事隨　家大人至會城殘暑初闌金風
未肅小兒鬻桂滿街芳連鼻觀唐翁在湘曰桂花盛開滿
衖游者如堵先生盍徃觀乎明日晦雨至午頗漏霽色翁
具酒肴傋肩輿曰過此花益壞於是出淸波門天氣黯淡
嶺雲滃渤緣堤敗沼猶有殘荷數朶嫣然嫵媚過净慈越
邵王墳甬水張司馬墓在焉恐日暮不及拜謁路旁多紅
蘭草花俱似菊販游歸者挿持擔負挨肩絡繹香氣襲人
如入寳山來無徒手者歩登石屋嶺南高峯雲益駛石屋
寺中游女盡有倉皇色巳而谷風漸急林木震揺山雨坌
注踉蹌假坐一小樓樓當山脇慿檻皆木樨翁呼僮行酌
雨聲花氣淸沁心脾似阻游之雨更爲游者增一景色也
　家大人因憶乙丑秋曾陪　先大父忠端公至止陵谷
貿遷河山數易屈指於今再至蓋五十九年矣然思來時
日巳逾午而兹地去城十里有餘往返近三十里風雨泥
其前閽闥恐其後向非翁之勇决再至之期焉知不又幾
經年歲乎入城街頭已瞑色矣余於今年竟得畢覧虎林
之三勝焉
　　天花仁術序(癸亥)
痘疹不知起自何時相傳在晉宋之間數千年來毒痡極
矣天道好生物極必返邇乃有種豆之仁術康熈戊申余
讀書甬上有曁陽某者挾此術至吾友陳䕫獻篤奉之號
於同志余時卽欲學焉而未暇也歲辛酉余以試事在省
　家大人以帖諭云痘疫盛行余方日夜恐恐適浦陽有
傅啇霖者以種痘術抵吾里孫軰七人俱得安全其未信
者鄰里同舍多罹此厄余益感而願得之今年夏啇霖過
訪余與之促膝連床啇霖亦不惜盡傾底藴余時適往崑
山未得竟業政初啇霖之兄也文譽斐然本其家授兼以
此術濟世葢自明初其遠祖竇繼先生從戴原禮遊卽精
於醫傳至其曽祖思川祖岐山始以種痘術聞逺近父希
成叔希美爲格等繼之而政初集其大成余於武林遇之
得觀其綈帙且爲余細辨痘情痘理痘色痘症有在筆墨
之外者所謂口訣也余問痘自先天何以能爲人力之所
挽政初云痘本胎毒相火伏於命門人身五臟經絡俱係
背骨左右肺係於背骨第三椎心係第五椎肝第七椎脾
第十一椎腎第十四椎腎之中卽命門也(謂左腎右/命門者非)相火
在下由腎上炎而脾而肝而心而肺其毒輕者不卽發徐
歷諸經其毒已透則其勢緩而吉其毒重者卽腎或脾而
發則其勢急而凶故相痘肺爲上心次之肝又次之脾腎
爲最下今種痘之法愼選良苗種干鼻孔鼻孔爲肺之竅
又督脉所係由上而下直貫命門引毒而出使無伏裏豈
非至妙之理歟其爲符咒可廢乎曰不可痘疫時行實有
邪祟且忌諸犯觸非此無以發人之誠信耳故古有祝由
科非無謂也因與政初詮次増定其家傳之本爲天花仁
術一書總種痘時痘爲十卷公之同好所謂父不哭子其
利漙哉政初更善鍼術其經絡補瀉悉本靈素與今所行
世者逈異此其一端云
南雷文案卷三
　　　姚江黄宗羲著
　　答董吳仲論學書(丁未)
承示劉子質疑弟衰遲失學望　先師之門墻而不得又
何足以知其㣲意之所在則自疑之不暇而能解老兄之
疑雖然昔人云小疑則小悟大疑則大悟不疑則不悟老
兄之疑固将以求其深信也彼汎然而輕信之者非能信
也乃是不能疑也異日者接先師之傳方于老兄是頼弟
亦焉敢不以所聞者相質乎觀質疑中所言雖廣然其大
指則主張陽明先生無善無惡心之體有善有惡意之動
知善知惡是良知爲善去惡是格物四句而疑　先師意
爲心之所存未爲得也弟推㝷其故由老兄未達陽明始
終宗旨所在因而疑　先師之言若徒執此四句則先當
疑陽明之言自相出入而後其疑可及於先師也夫此四
句無論與大學本文不合而先與致良知宗旨不合其與
大學本文不合者知善知惡而後爲善去惡是爲善去惡
之工夫在知善知惡則大學営云格物在致知矣若大學
非倒句則是先爲善去惡而後求知夫善惡也豈可通乎
然此在文義之間猶可無論也陽明提致良知爲宗一洗
俗學之弊可謂不遺餘力矣若必守此四句爲敎法則是
以知覺爲良知推行爲致知從其心之所發驗其孰爲善
孰爲惡而後善者從而達之惡者從而塞之則方寸之間
巳不勝其憧憧之往來矣夫良知之體剛徤中正純粹精
者也今所發之意不能有善而無惡則此知尙未光明不
可謂良也何所藉以爲爲善去惡之本乎豈動者一心知
者又一心不妨並行乎考亭晚年自悔云向來講究思索
直以心爲巳發而止以察識端倪爲格物致知實下手處
以故闕却平日涵養一叚工夫至於發言處事輕揚飛躁
無復聖賢雍容深厚氣象所見一差其病一至於此不可
以不審也今以意之動處從而加功有以異于考亭之所
云乎吾不意陽明開千聖之絕學而䆒竟蹈考亭之所巳
悔也四句之弊不言可知故陽明曰良知是未發之中則
已明言意是未發苐習熟于意者心之所發之舊詁未曾
道破耳不然意旣動而有善有惡巳發者也則知亦是巳
發如之何知獨未發此一時也意則巳發知則未發無乃
錯雜将安所施功乎龍溪亦知此四句非師門敎人定本
故以四無之說救之陽明不言四無之非而堅主四句葢
亦自知于致良知宗旨不能盡合也然則　先師意爲心
之所存與陽明良知是未發之中其宗旨正相印合也老
兄所謂各標宗旨䆒竟打迸一路在此處耳若謂先師不
言意爲心之所存愼獨之旨端的無弊不知一爲心之所
發則必於發處用功有善有惡便巳不獨總做得十分完
美只屬枝葉一邊原憲之不行克伐怨欲告子之義襲皆
可謂之愼獨矣故欲全陽明宗旨非　先師之言意不可
如以陽明之四句定陽明之宗旨則反失之矣然　先師
此言固不專爲陽明而發也從來儒者之得失此是一大
節目無人說到此處老兄之疑眞善讀書者也透此一關
則其餘儒者之言眞假不難立辨耳中庸言致中和考亭
以存養爲致中省察爲致和雖中和兼致而未免分動靜
爲兩截至工夫有二用其後王龍溪從日用倫物之感應
以致其明察歐陽南野以感應變化爲良知則是致和而
不致中聶䨇江羅念菴之歸寂守靜則是致中而不致和
諸儒之言無不曰前後内外渾然一體然或攝感以歸寂
或緣寂以起感終是有所偏倚則以意者心之所發一言
爲祟致中者以意爲不足慿而越過乎意致和者以動爲
意之本然而逐乎意中和兼致者有前乎意之工夫有後
乎意之工夫而意攔截其間使早知意爲心之所存則操
功只有一意破除攔截方可言前後内外渾然一體也願
老兄于此用力知　先師此言導濂洛血路者也其餘文
義之異同凍解霧散尙俟弟爝火之喋喋哉
　　與友人論學書
潘用微議論某曾駁之於姜定庵書或某執成見惡其詆
毁先賢未畢其說便逆而拒之陳君采云譬猶明月之珠
失之二千年上自王公下至甿隷無不倀倀日索之終不
可致牧豎乃獲于大澤之濵豈可以人賤而幷珠弗貴乎
某之於用微焉知其不出于此也平懷降志反覆用微之
指要而後知前書之終不爲謬也用微之言不過數句而
盡而重見疊出唯恐其不多此是兎園老生於文義不能
甚解固無足怪試撮其要言以爲渾然天地萬物一體者
性也觸物而渾然一體者吾性之良知也吾儒講明此學
必須知耻發憤立必欲明明德于天下之志故其功夫在
致其觸物一體之知以格通身家國天下之物使渾然而
爲一體謂之復于性善未有舎家國天下見在事使交從
之實地而懸空致我一體之知者此數言亦從朱註中本
體之明則有未甞息者故學者當因其所發而遂明之以
復其初脫換出來然而其謬有不可勝言者夫性固渾然
天地萬物一體而言性者必以善言性决不以渾然天地
萬物一體言性一體可以見善而善之非一體明矣且如
以惻隱言一體可也以辭讓言一體亦可也使羞惡是非
歷然吾獨知之中未交人物與渾然一體何與則性于四
端有所槩有所不槩矣大學言知是明有一知在人不因
觸不觸爲有無也則所以致之者亦不因觸不觸爲功夫
也今干知之上旣贅以渾然天地萬物一體之名而于致
之時又必待夫觸物而動之頃是豈大學之指耶其曰未
有舎家國天下見在事使交從之實地而懸空致我一體
之知者則中庸所謂喜怒哀樂未發之爲中中也者天下
之大本也豈亦家國天下見在事使交從之地耶孟子所
謂日夜之所息養心莫善於寡欲者豈亦家國天下見在
事使交從之地耶将無子思孟子俱有懸空致知之失耶
信斯言也舎家國天下無從爲致則中庸何不言位天地
育萬物以致中和何不言盡人之性盡物之性而後爲能
盡其性子思無乃倒行而逆施乎夫吾心之知規矩也以
之齊家治國平天下猶規矩以爲方圓也必欲從家國天
下以致知是猶以方圓求規矩也學者将從事于規矩乎
抑從事于方圓乎可以不再計矣古之欲明明德于天下
者一句所以興起下文歸重格物則欲字之無功夫稍識
文義者亦不難辨用㣲乃以欲爲立志而言齊家治國平
天下渾然吾身之事自不得不汲汲皇皇憂世憂民堯舜
禹稷湯武伊周孔孟莫不皆然至云陽明之學覺無擔當
天下之力其門人多喜山林無栖皇爲世之心卽見其學
之病處亦思堯舜禹稷湯武伊周所當之任何任孔孟之
周流歷說欲以得君行道亦是經生私意以窺聖人孟子
之言可證也顔子當亂世居于陋巷一簞食一瓢飮人不
堪其憂顔子不改其樂孔子賢之鄕鄰有鬭者被髪纓冠
而往救之則惑也雖閉戸可也顔子未甞汲汲皇皇憂世
憂民将謂顔子未嘗立志乎使舉一世之人舎其時位而
皆汲汲皇皇以治平爲事又何異于中風狂走卽充其願
力亦是摩頂放踵利天下爲之之事也孟子曰中天下而
立定四海之民君子樂之所性不存焉則復性之功其不
在家國天下亦明矣凡用微之蔽于大原者有三其一㓕
氣夫大化之流行只有一氣充周無間時而爲和謂之春
和升而温謂之夏温降而凉謂之秋凉升而寒謂之冬寒
降而復爲和循環無端所謂生生之爲易也聖人卽從升
降之不失其序者名之爲理其在人而爲側隱羞惡恭敬
是非之心同此一氣之流行也聖人亦卽從此秩然而不
變者名之爲性故理是有形(見之/于事)之性性是無形之理先
儒性卽理也之言眞千聖之血脉也而要皆一氣爲之易
傳曰一隂一陽之爲道葢舎隂陽之氣亦無從見道矣用
微言性自性氣自氣氣本非性不足言也用微旣主張天
地萬物一體矣亦思天地萬物以何者爲一體乎苟非是
氣則天地萬物之爲異體也决然矣離氣言性則四端者
何物爲之仍墮于佛氏之性空四端非氣而指剛柔善惡
始可言氣一人之心有從氣而行者有不從氣而行者且
岐爲兩又何能體天地萬物而一之也用微認金木水火
土五行爲氣以爲性豈有五故必離氣以言性不知自氣
而至五行則質也而非氣也氣無始終而質有始終質不
相通而氣無不通先儒何嘗以質言性其言氣質之性者
指其性之偏者耳此孟子有命焉君子不謂性之性又何
甞竟指此爲性乎用微又言先儒云虗卽是理理生氣豈
非老莊虗無生氣之說乎故凡先儒之言氣者必曰本乎
老虗卽是理固未聞先儒有此言也獨不觀張子曰知虗
空卽氣則有無隱顯神化性命通一無二若謂虗能生氣
則入老氏有生于無自然之論不識所謂有無混一之常
則虗無生氣之說正先儒之所呵者顧牽連而矯誣之乎
用微又言性與天道有分夫在人爲性在天爲天道故曰
天命之謂性言其一也若謂天道不可以言性無論背于
中庸則又何以曰渾然天地萬物一體也亦自背其說矣
其二滅心先儒以靈明知覺爲心葢本之乾知而有所謂
南海北海千載上下無有不同者也儒者未常有識神之
論佛氏始有之卽以是例之儒者心有所向之爲欲識神
之謂也苟無欲則此靈明知覺者卽是眞心矣用微以靈
明知覺歸于識神無欲而靜尤爲識神之盤據引佛氏之
繩以批儒者之根吾惡乎受之其三滅體心無分于内外
故無分于體用大學之所謂先後本末是合外于内也歸
用于體也故儒者以主敬爲要有治心之學無應變之方
用微必欲合内于外歸醴于用以爲敬在于事始爲實地
若操持涵養則盤桓于腔子而巳夫萬感紛紜頭緒雜亂
易之所謂憧憧往來是也豈復能敬子思之戒愼不睹恐
懼不聞不睹不聞亦指事而言乎仲弓居敬而行簡其所
居者亦在事乎且在中庸者不一言而足夫微之顯不動
而敬不言而信溥博淵泉而時出之君子之所不可及者
其惟人之所不見乎其功夫皆在心體不在事爲境地用
微毎不喜稱引中庸亦以此也用微又言今之言體者豈
非性乎今之言性者豈不遺天地萬物乎舎天地萬物而
言性非性也孟子云萬物皆備于我而其要在反身如用
微之不得操持涵養則反身便爲遺天地萬物矣是我備
于萬物不是萬物備于我也豈不成戲論乎用微有此三
蔽故其放而爲淫詖之辭有無故而自爲張皇者有矯誣
先儒之意而就巳議論者夫人性之善也堯舜之道孝弟
也當入小學之日熟讀而習聞之矣乃用微咕咕以爲獨
得之心傳此無故而自爲張皇者也陽明先生無善無惡
心之體亦猶中庸言上天之載無聲無臭恐人于形象求
之非謂并其體而無之也其曰老氏說虗聖人豈能于虗
上加得一毫實佛氏說無聖人豈能于無上加得一毫有
言良知無有精魂之可弄非竟同老氏之虗佛氏之無也
用微云陽明之知當體本空者也是佛氏眞空之知慧可
謂癡人前說不得夢矣又云陽明之學與程朱主敬窮理
之學不同夫致良知非主敬窮理何以致之其言不同者
無乃妄分界限乎白沙云心之萬感萬應可睹可聞者皆
實也其爲應感所從出不可以睹聞及則虗而巳此兼費
隱而爲言也用微以爲有生于無老氏之學豈子思子亦
老氏之學乎又不明程朱之言理氣而以虗無生氣亂之
此皆矯誣先儒之意而就巳議論者也用微言程朱以心
屬氣是本乎老則何不言孟子之養氣亦本乎老又言陸
王之虗靈知覺是本乎佛則何不言舜之道心惟微亦本
乎佛又言爲程朱之學者據性理以詆陸王是以老攻佛
爲陸王之學者據靈知以詆程朱是以佛攻老自周程朱
陸楊陳王羅之說漸染斯民之耳目而後聖學失傳可不
爲病狂䘮心之言與葢用微學佛氏之學旣借之以攻儒
久假而不歸忘其所自來遂卽借之以攻佛自有攻佛之
名而攻儒之說始益堅佛氏之學有如來禪祖師禪之異
然皆以空有不二爲底藴如來禪言心性祖師禪惡言心
性如來禪言體祖師禪言用如來禪談空祖師禪論實事
如來禪稿木死灰祖師禪縱横權術爲祖師禪者之言曰
不怕甕中走却鼈故只在事爲上立脚心之存亡邪正一
切不足計也兩禪之不同如此而如來禪自眞空而妙有
祖師禪自妙有而眞空其歸則一也凡程朱諸儒之所闢
者皆如來禪其于祖師禪曾未之及也故昔之爲其道者
不愛官不爭能樂山水而嗜安閒者爲多今之爲其道者
力任奔競一變而爲功利雖老氏之流爲申韓亦其敎有
以使之然也試觀用微所言有一不與祖師禪相合者乎
用微自言叅禪從死了燒了何處安身立命公案悟入夫
焚如死如棄如則爲生氣之所不到而靈明知覺亦無所
寄此其眞區處也故亦遂疑一隂一陽非道之所在凡有
靈明知覺皆凝滯不能眞空屬之識神用事以此裁量先
儒程朱則落于隂陽陸王則墮于識神在諸儒則尙不敢
望如來邊事何况祖師在用微則如來禪尙是所闢何况
諸儒而井蛙之所藏身者復鏟滅其跡不示人以利器嗚
呼亦巧矣用微强坐先儒以性空而以性善爲實事然用
微之說眞性空也何以言之繼之者善也成之者性也以
一隂一陽之道爲之根抵用微必欲去之則性空矣攻取
百塗豈能實之也故用徵之訾毀先儒呵佛罵祖是天上
天下惟我獨尊之故智也所遇之人急出所說求其信向
信向者便以聖賢許之卽釋氏以信心爲第一義之故智
也用微以人師自命不難置先賢于堂下供其叱咤某於
先賢不能爲役用微乃退而自列於學人欲借某以行其
敎亦釋氏作用見性之故智也是故用微而不諱禪宗以
一棒號令天下無論兩廡諸賢蹂􁞻而甘之浸假而及于
廟庭道不同不相爲謀某又何說唯是口口闢佛口口自
言聖學世人耳目易欺以爲釋氏言空彼言實事釋氏外
人倫彼言孝弟釋氏言明心見性彼掃除心性釋氏獨善
其身彼言家國天下决然謂非禪學反以諸儒字脚間有
出入于二氏者不可分别寧不増一重鶻突乎且諸儒之
書繭絲牛毛自六經以外不比史傳之麤心易讀學者窮
年于此便如鼠入牛角橫身苦趣今曰皆邪說也竟可撥
置不道省却多少氣力而又有不讀非聖之書之言可以
自文奈何不樂從之乎雖然用微亦何常不自認禪學其
言曰三代以後聖人之道幾絕佛雖異端其爲神人欽仰
有故也親證眞空一切聲色名利世情俗見無不銷滅豈
不爲神人欽仰耶世情俗見一空性善種子發見而慈悲
度世豈不暗合孔孟當爲神人欽仰耶用微旣自認之而
世人反不認其認者惡在其信用微也宋人有學者三年
反而名其母母曰子之于學者将盡行之乎願子之有以
易名母也子之于學也将有所不行也願子之且以名母
爲後也夫用微之訾毀先儒名母之學也将盡行之乎願
勿訾毀先儒也将有所不行也願且以訾毀先儒爲後也
　　與陳乾初論學書(丙辰)
自丙午奉教函丈以來不相聞問葢十有一年矣老兄病
如故時而弟流離遷播卽有病亦不能安居也况得專心
于學問乎唯　先師之及門凋謝将盡存者旣少知其學
者尤少弟所屬望者惲仲昇與兄兩人而巳此眞絕續之
㑹也今歲因緣得至貴地竊謂得拜床下劇譚數日夜以
破索居之惑而事與願違尚在有待幸從令子敬之得見
性解諸篇皆發其自得之言絕無倚傍絕無瞻顧可謂理
學中之别傳矣弟尋繹再三其心之所安者不以其異于
先儒而隨聲爲一閧之辯其心之所不安者亦不敢茍爲
附和也老兄云人性無不善于擴充盡才後見之如五穀
之性不藝植不耘耔何以知其種之美惻隱之心仁之端
也雖然未可以爲善也從而繼之有惻隱隨有羞惡有辭
讓有是非之心焉且無念非惻隱無念非羞惡辭讓是非
而時出靡窮焉斯善矣夫性之爲善合下如是到底如是
擴充盡才而非有所増也卽不加擴充盡才而非有所减
也不爲堯存不爲桀亡到得牿亡之後石火電光未嘗不
露纔見其善確不可移故孟子以孺子入井呼爾蹴爾明
之正爲是也若必擴充盡才始見其善不擴充盡才未可
爲善焉知不是荀子之性惡全慿矯揉之力而後至于善
乎老兄雖言惟其爲善而無不能此以知其性之無不善
也然亦可白惟其爲不善而無不能此以知其性之有不
善也是老兄之言性善反得半而失半矣老兄云周子無
欲之敎不禪而禪吾儒只言寡欲耳人心本無所謂天理
天理正從人欲中見人欲恰好處卽天理也向無人欲則
亦無天理之可言矣老兄此言從先師道心卽人心之本
心義理之性卽氣質之本性離氣質無所謂性而來然以
之言氣質言人心則可以之言人欲則不可氣質人心是
渾然流行之體公共之物也人欲是落在方所一人之私
也天理人欲正是相反此盈則彼細彼盈則此絀故寡之
又寡至于無欲而後純乎天理若人心氣質惡可言寡耶
棖也慾焉得剛子言之謂何無欲故靜孔安國註論語仁
者靜句不自濓溪始也以此而禪濂溪濂溪不受也必從
人欲恰好處求天理則終身擾擾不出世情所見爲天理
者恐是人欲之改頭換靣耳大抵老兄不喜言未發故于
宋儒所言近于未發者一切抹去以爲禪障獨于居敬存
餋不黜爲非夫旣離却未發而爲居敬存養則所從事者
當在發用處矣于本源全體不加涵餋之功也老兄與伯
繩書引朱子初由察識端倪入久之無所得終歸涵養一
路以證察識端倪之非弟細觀之老兄之居敬存養正是
朱子之察識端倪也無乃自相矛盾乎則知未發中和之
體不可謂之禪而老兄之一切從事爲立脚者反是佛家
作用見性之旨也老兄之學可謂安且成矣弟之所言未
必有當然以同門之誼稍呈管見當不與隨聲者一例拒
之也
　　與李杲堂陳介睂書(辛亥)
萬充宗傳論以高旦中誌銘中有兩語欲弟易之稍就圓
融其一謂旦中之醫行世未必純以其術其一謂身名就
剝之句弟文不足傳世亦何難遷就其說但念杲堂介睂
方以古文起淛河芟除黃茅白葦之習此等處未嘗熟講
将來爲名文之累不少故畧言之葢不因鄙文也夫銘者
史之類也史有褒貶銘則應其子孫之請不主褒貶而其
人行應銘法則銘之其人行不應銘法則不銘是亦褒貶
寓于其間後世不能槩拒所請銘法旣亡猶幸一二大人
先生一掌以堙江河之下言有裁量毀譽不淆如昌黎銘
王適言其謾婦翁銘李虗中衛之玄李于言其燒丹致死
雖至善若柳子厚亦言其少年勇于爲人不自貴重豈不
欲爲之諱哉以爲不若是則其人之生平不見也其人之
生平不見則吾之所銘者亦不知誰何氏也将焉用之大
凡古文傳世主于載道而不在區區之工拙故賢子孫之
欲不死其親者一則曰宐得直而不華者銘傳于後再則
曰某言可信以銘屬之苟欲誣其親而巳又何取直與信
哉亦以誣則不可傳傳亦非其親矣是皆不可爲道今夫
旦中之醫弟與晦木標榜而起貴邑中不乏肩背相望苐
旦中多一番議論緣餙耳若曰其術足以葢世而躋之和
扁不應貴邑中擾擾多和扁也曩者旦中亦曾以高下見
質弟應之曰以秀才等第之君差可三等旦中欲稍軒之
弟未之許也生前之論如此死後而忽更之不特欺世人
且欺旦中矣說者必欲高擡其術非爲旦中也學旦中之
毉旦中死起而代之下旦中之品則代者之品亦與之俱
下故不得不爭其鬻術之媒是利旦中之死也弟焉得膏
唇販舌媚死及生周旋其刻薄之心乎且銘中之意不欲
置旦中于毉人之列其待之貴重亦巳至矣如說者之言
乃所以薄待旦中也至于身名就剝之言更之尤不可解
古人立德立功立言三者旦中有一于是乎自有宇宙不
少賢達勝士當時爲人宗物望所歸者高岸深谷忽然湮
滅是身後之名生前著聞者尙不可必况欲以一藝見長
而未得者乎弟卽全無心肝謂旦中德如曾史功如禹稷
言如遷固有肯信之者乎是于旦中無秋毫之益也惟是
旦中生平之志不安于九品之下中故銘言日短心長身
名就剝所以哀之者至矣不觀歐公之銘張堯夫乎其有
莫施其爲不伐充而不光遂以昧㓕後孰知也堯夫爲歐
公好友哀之至故言之切也今日古文一道幾于墜地所
幸淛河以東二三君子得其正路而由之豈宐復狥流俗
依違其說弟欲杲堂介睂是是非非一以古人爲法寧不
喜于今人毋貽議于後人耳若鄙文不滿高氏子弟之意
則如范家神刻其子擅自増損尹氏銘文其家别爲墓表
在歐公且不免而况于弟乎此不足道也
　　辭張郡侯請修郡志書(辛亥)
伏蒙以修志見召草堂猿鳥沾𬒳光榮某獨何心不思報
稱然而不敢冐昧者則亦有故葢文章之道臺閣山林其
體濶絕臺閣之文撥斸治本縆幅道義非山龍黼黻不以
設色非王覇損益不以措辭而卒歸于和平神聽不爲矯
激山林之文流連光景雕鏤酸苦其色不出于退紅沈綠
其辭不離于嘆老嗟卑而高張絕絃不識忌諱故使臺閣
者而與山林之事萬石之鍾不爲細響與韋布里閭憔悴
專一之士較其毫釐分寸必有不合者矣使山林者而與
臺閣之事蚓竅蠅鳴豈諧韶頀脫粟寒漿不登鼎鼐葢典
章文物禮樂刑政小致不能殫孤懷不能述也某岩下鄙
人少逢患難長藐流離遂抱幽憂之疾與世相棄牧鷄圏
豕自安賤貧時于農瑣餘隙竊弄𥿄筆戚話隣談無關大
道不料好事者標以能文之目使之記生卒餙吊賀根孤
伎薄發露醜老然終不敢自與于當世作者之列葢歌虞
頌魯潤色鴻業自是名公鉅卿之事而欲以壹鬱之懷枯
槁之容規其百一豈不虞有畫虎之敗哉今夫越郡之志
地逾千里時将百年所謂臺閣之文也旣有明府名公鉅
卿以爲之主當世之詞人才子孰不欲附名末簡分榮後
祀而猥蒙召役枯楊寒炭亦起烟華便當袛奉恩命自比
幕下反覆思之終于不可某聞梓人之造室也大匠中處
衆工環立向之大匠右顧曰斧則執斧者奔而右左指曰
鋸則執鋸者趨而左其不勝任者怒而退之某自視不知
斧鋸安在明府右顧則某将空手而奔左明府左指則某
将空手而趨右又何待環立而知其不勝任哉小儒山林
之手其無當于臺閣也明矣使其退之于旣怒之後何如
退之于未怒之前耶伏望明府哀其弗及收回成命謹以
召啓再拜上繳本欲泥首郡朝謝此知遇而先王之制士
不傳贄爲臣則不見于王公某區區守禮不敢隕越亦知
明府之所責者不以流俗也不勝感荷屏營之情
　　再辭張郡侯修志書(辛亥)
蒙明府以志事見委其不敢當者已見于前書但前書以
某而言之也今以事而言之亦有所甚難從來稱志之善
者楊升菴之四川趙浚谷之平凉爲最其餘不過苟且充
賦將操筆者之非其人耶抑不名一手而取才猥雜耶或
以體格一定無所見長而忽之耶不然則見聞固陋所謂
考索者别是一家之學耶更不然則郷邦之恩怨是非無
人肯任之耶嗟乎葢皆有之矣是故公志每不如私志宋
景濂之浦陽人物記文章爾雅程敏政之新安文獻志考
核精詳其他如襄陽耆舊荆楚歲時吳地華陽不可枚舉
以其無五者之累也明府固今之升菴浚谷也然而所委
之人寧必其無五者之累乎今謂舊志不煩更張只續此
數十年以來之事似矣某讀明府之例爲類十八則八縣
皆當禀此規範方可合爲一書今各縣舊志分類不同或
多或寡若復因仍則是可分而不可合也一代有一代之
制作革命之際每多忌諱隱語闌入豈可不愼是又不得
不改者也某讀諸家文集及于雜史間或考之正史則多
同異考之志乗則多錯謬以志乗之手未必如作史者之
出自名家也其相去遠矣今若見其謬誤遺漏而一一聽
之恐旣經纂修之後則明眼所照遺議不專在前人矣吳
縝紏繆于唐書許浩闡幽于元史在史且然而况于志乎
此舊志之所當論者也志與史例其不同者史則美惡俱
載以示褒貶志則存美而去惡有褒而無貶然其所去是
亦貶之之例也越中數十年來人物炳然在人耳目者可
屈指而畢一時冨貴爲鄉里小兒所咨嗟艶慕者其姓氏
巳爲狐貉噉盡今若以子孫姻婭之故探之狐貉口中而
復留之雖罄會稽之竹箭剡溪之古藤有所不足矣其間
亦有高位久宦干渉國史者而或爲公論所排清議所譏
此正當去之以明貶者試出其家傳讀之莫不各有一篇
粧點文字老成凋謝二三措大其耳目見聞有限試有人
與之分别源流証明寔錄彼在甕天者反以爲一人之愛
憎斯時也起而抗言争執則叢爲怨府何苦而嘗身于市
虎乎若骫骳將順不特爲明府之謀不忠而魯衛之士有
以薄其心胸矣此續筆之所當論者也語有之量而後入
毋入而後量某竊于今量之故曰難也伏惟上裁
　　辭祝年書
頃見萬貞一鄭禹梅以某年滿六十徵文相寵某不勝愕
然如昏沈夢中忽然搖醒記憶此身方纔痛哭某十七失
父斯時先忠端公年袛四十三耳某亦何忍自比先公而
以四十三年私爲已有乃不意頑鈍歲月遂贏先公之十
七某之贏一年是先公之縮一年也何痛如之人子之壽
其父母大約在六十以後最蚤則五十耳某不得遇先公
之五十申其一日之愛又何敢自有其五十六十乎先公
就逮之日題詩驛壁云中官弟姪皆遺蔭孤孽何曾敢有
兒齒髪易銷斯哀難㓕是馬毉夏畦皆得爲壽惟某有所
不可也卽使假先生長者之寵靈然難乎其爲立言也自
最生平無一善狀仇刃冤賍鉤黨飛章圍城獄戸柳車變
姓積尸蹀血虎穴鯨波數十年野葛之味豈止一尺葢獨
有危苦可書耳夫文章之傳世以其信也弇洲太函陳言
套括移前掇後不論何人可以通用鼓其矯誣之言蕩我
穢疾是不信也不然而憐其顚覆拾之以當歌哭將無憂
能傷人不復永年某以頑鈍而忘之者先生辰者以描畫
而醒之所以促其餘生也又爲所不忍矣某展轉不得其
說在某之不宐壽如此在作者之難于爲壽又如此昔念
菴先生六十有書謝祝某引例而爲之非敢自許亦曰念
菴且然而况于某乎苟其不然是念菴之罪人也
　　與陳介睂庶常書(戊午)
吾兄與國雯書見及言都下諸公欲以不肖姓名塵之薦牘葉
訒菴先生且於經筵　御前面奏其後訒菴移文吏部吾兄力
止始聞之而駭已喟然而歎且喜兄之知我也某幼離黨禍廢
書者五年二十一歲始學爲科舉思欲以章句揚于當時委棄
方幅典誥之書而不視年近四十暮逢䘮亂負母流離退棲陋
室與百姓雜處又焉得有竒聞異見下逮于農瑣哉是空疎不
學未有甚于某者也今　朝廷命舉博學宏儒以備顧問此爲
何等謂之博學吾意臨平石鼓靑州墓刻有一事之不知卽其
罪矣謂之宏儒愼墨得進其談惠鄧敢竄其察卽其罪矣故非
萬人之英不能居此至美之名也卽以前代博學宏辭科而論
以眞德秀處之尚曰宏而不博以留元剛處之尚曰博而不宏
王應麟欲舉是科乃于制度典故攷索殆遍今之玉海其藁本
也見成玉海其尚未一過况玉海所本館閣萬卷纂要鈎玄取
諸胸懷乎乃如之人而欲當是選是引里母田婦而坐之于平
王之孫衛侯之妻之列也胡能不駭從來士之求知者多矣往
往覿面而無所遇合以昌黎之賢光範門下三上書而不報故
投行卷展坐席者非危苦之詞不道非誇大之論不陳揖洗割
肉破琴持帚穿屨而行雪中百方以搏鉅公一日之知然且有
得有不得某於訒菴未嘗有一靣之雅尺素之通前歲觀海于
海塩遇彭駿孫言訒菴使之問學去歲正月讀所贈董在中詩
其間稱許過當今又云云其何以得此于訒菴哉夫訒菴之留
心人物如此向若得道弸藝襮之士而與之則可以爲天下賀
矣無如某僅一愆餱之細民也孤負訒菴此某之所以歎也某
年近七十不學而衰稍渉人事便如行霧露中老母年登九十
子婦死䘮畧盡家近山海兵聲不時撼動塵起鏑鳴則扶持遁
命二十年以來不敢妄渡錢塘渡亦不敢一月留也母子相依
以延漏刻若復使之待詔金馬魏野所謂㫁送老頭皮也嗟乎
人之相知貴相知心王陽在位貢禹彈冠戴逵逃吳張玄止召
古人或出或處未嘗不藉友朋之力不然則山嵇魏謝徒以富
貴爲市耳非兄知我何以有是乎訒菴先生處意欲通書然草
野而通書朝貴非分所宐陳履常云公他日成功謝事幅巾東
歸某當御欵叚乗下澤候公於上東門外此其例也
　此四月所寄書也其後見掌院魏庸齋先生與許海昌書云
　黃先生學貫天人諸公物色之者頗衆因其年高未敢輕動
　泉石蕭介石先生往見李鄴園制臺泛論其中人物制臺云
　初意欲舉黃先生渠母老不可岀故不强之某於諸公皆未
　甞一面而見知如此所謂君子愛人以德也附記於此以志
　感激
南雷文案卷三終
南雷詩曆卷三
　　　　　　　　　　　　方外本晝天嶽批點
　　　　　　　　　　　　門人施敬勝吉較刻
　　贈百歲翁陳賡卿(庚申後詩見吾悔集以下壬戌)
渾風久緬没相刅在魂魄魁然號長者而生不滿百越城
陳賡卿年今百歲積六十舉孝亷四十仍講席時爲小艶
詩風花繞几格小雪山隂路狂花禹廟石處處繫釣舟不
記幾囘適念此百年內鍾石累變革一窖少壯塵堆來千
百尺道旁與溝中何地非枕席君若不知者似與天地隔
生平百歲人不能三四炙慈水劉伯淵名位著宦籍曾憶
向余言江陵嘗歎息定宇(鄧)文中豪念庭酒無敵(伯淵號/念庭)
西人湯若望曆算稱開闢爲吾發其凡由此識阡陌近者
潘老人牛衣從賤役此皆元氣成人力無所藉吾聞九十
者天子就其宅陳翁猶苦貧養老稱西伯(賡卿名箴言生/於萬曆癸未舉)
(崇禎壬午鄊科至/今壬戍壽百歲)
　　青藤歌
文長曾自號青藤青藤今在城隅處離奇輪菌歲月長猶
見當年讀書意憶昔元美主文盟一捧珠盤同受記七子
五子廣且續不放他人一頭地踽踽窮巷一老生崛强不
肻從世議破㡌青衫拜孝陵科名藝苑皆失位叔考院本
供排塲(史槃字叔考/以院本行世)伯良紅閨咏麗事(伯良名驥德紅/閨詩和者甚衆)弟
子亦可長黃池不救師門之顦顙豈知文章有定價未及
百年見眞僞光􁁬夜半驚鬼神卽無中郞豈肻墜余嘗山
行人深谷如此青藤亦累累此藤苟不遇文長籬落糞土
誰人視斯世乃忍棄文長文長不忍一藤棄吾友勝吉加
䕶持還見文章如昔比
　　陳賡卿以所用拄杖見贈
老人百歲字賡卿贈我茶條金石形杖國杖朝姑舍是且
隨劉樊拾青􁂻
劉阮遺踪在四窗白公弟子更無雙一枝拄杖蓑衣社不
署官階向石矼
曾相陳翁四十年花時多泊鏡湖船青鞋我卽無拘束不
向紅塵十丈邊
　　聞太宰笻杖高元發所贈
石塘太宰笻州杖到我流傳百廿年猶帶華堂脂粉氣還
須一洗化安泉(化安泉/最清烈)
　　平陽寺觀舍利
平陽茶話後登樓觀舍利推牕邀日光㣲風捲空翠小幢
烏思藏內累錦綘地瀉岀白磁盆銀匙聊撥刺或如粟米
大或如芥子細半紅或半白細大同一致此名爲瑟瑟注
自白居易(見集中/琵琶行)將無以寶石而爲舍利僞抑亦舍利者
原與瑟瑟類譸張不可知攷索姑且置卽如阿育王銅塔
慈聖賜塔中方篋盛篋中金鐘寄故故爲遮闌無非昡人
視遂有庸妄人哆口所見異吾友寒泉子不作此兒戲腐
草化爲螢老蚌明珠媚何况於人身總是尋常事
　　蔣萬爲陸鉁俟洪暉吉在越城有壬戍七月旣望之
　　作余亦同賦
壬戌之秋七月望赤壁一賦畱高唱所經壬戍十一番不
計治亂與興䘮卽今年月日俱同越城古寺棲逰杖魚螺
聒耳中元㑹饑鬼蓁蓁啼盆盎娑羅兩樹月明中悲風激
切影磨盪高山㫁岸雖不見此景亦足供酣畼人言蘇子
遊赤鼻姑取赤壁以相况清風明月何在無何地爲眞何
地妄天壤名氏亦偶然始歎文人筆何壯遂使洞簫揚世
昌(賦中客有吹洞簫者乃綿竹/道士楊世昌見吳匏菴詩)能與孟德相頡頏我生之
前且莫論我生之後壬戌兩前者余年方十三亦在越城
看月上六十年來城市非唯有中天月無恙
　　越城七月偶見梨花盛開
花開六月玉山梨海內何人不賦詩今日越城花滿樹空
園惟有曉風吹
　　壬戌八月八日初度
今年初度亦何堪五十年前二十三小女新詩如濯錦門
生土物自呼𧖟(甘肅/水名)自擕百歲陳翁杖去聽千尋樊榭潭
危苦此生成過去不須重復理閒談
　　中秋無月示女徽音
准擬千山一夜明其如叢桂濕三更穿雲鴻雁無心到弔
月莎雞分外鳴天意似憐秋思苦人間好罷㫁膓聲明朝
還向樓頭坐應慰詩人一叚情(朱淑貞中秋聞笛/有㫁腸聲之句)
　　十六夜次前韻
洗岀蟾光分外明月華難定是何更霓裳久矣烟雲散清
話悠然環珮鳴信是慘凄秋裏月又堪淅瀝樹間聲卽今
風雅何人主偏是紅閨得性情
　　題徽音詩稿
溶溶露氣滿空浮樹響泉聲一例收明月似聞此嘆賞不
曾移過別山頭
絶代佳人空谷中梅花爲骨雪爲容豈知自是關天意恰
好開牕玉女峯
薄命生來不自由性情偏是愛深秋落花衰桺關何事毎
見無端輙淚流
夢自九天玄女來一生長把白羅裁嫣紅淺綠都淸浄一
樹停停月下梅
放翁片石在江隈古渡人喧返照囘一自夷光家住後有
人題作浣紗來
　　有餉余菊二本者
荒村九月盡始見菊花開亦了東籬事方傾重九杯黃柑
初脫蒂紅葉看成堆莫道秋容淡晚香續續來(東坡吾嶺/南以十一)
(月望與家人/泛菊作重九)
　　寄周子佩
不到姑蘇十九年魯靈光殿喜巍然難銷字脚糢糊血打
破支那籠綂禪千里未成虎阜約幾番垂問浙江船剪燈
聽雨西牕話雖老猶須一勉旃
　　寄周子潔
與君當日上靈巖鐘鼓聲中夜話儳過去年華方轉瞬同
遊伴侶巳多芟三杯酒量應如舊兩鬢吳霜亦大凡落月
屋梁長入夢未知何日遂征帆
　　後赤壁賦有是歲十月之望余家居逢是日因賦
壬戌重遊十月望於今此日復相同寒臯人影棲紅葉平
野江流過塞鴻四顧依然畱寂寞雨文偶爾破虛空無餚
無酒且無客信足孤藤掠水東
　　紅葉本事詩
昔年曾上鳳凰臺紅葉紛紛撲面摧多少名流齊作賦司
空品定始歸來(庚午閩何匪莪爲南司/空集名士于鳯凰臺)
重九南都看葉紅畱將好句廣塲中雨花臺上詩雖少壓
倒清凉數十通(辛巳江右戴初士爲主人于淸凉山余/與林古度梅朗三獨在雨花臺賦詩)
大街月色爛如銀共上酒樓四五人不道霜花猶抱樹瞥
然重見病中身(余與梅朗三蔡大美同看書畵/賞紅葉歸巳二鼓復上酒樓)
小牕風味絶塵囂未畵幽蘭香在毫一𥿄風波投綘燭只
因曾與共登高(陶英人座上吳次尾馮躋仲出/一𥿄欲拘顧媚余引濁燒之)
烟光初合舉蘭橈消息傳來過㫁橋伺候酒人分散去坐
看紅葉盡今宵(癸酉徐慧孺訪/沈睂生于孤山)
九日他鄊紅葉稠旗亭且泊葉村舟聞歌不用詢名姓小
字分明在扇頭(庚子與范吉/生飮瑞虹)
孤笻無意到山􁪽半道重將好友期日暮各沿紅葉路綵
霞不散女郞祠(壬戌九月盡與沈文斗道/傳飮獅林旁有三女廟)
　　有感
老去風光似擲梭浮沉聊且樂天和三家村店同僧醉鮑
老筵前逐隊過笻杖偶隨牛社去新詩其奈玉臺多不妨
一一無遮蔽欲淨理還註脚磨(黄泰泉有醉擁如花歌落/梅之句註爲欲淨理還)
可憐世路毎相違謗旣無根譽亦非豈有草衣能絶俗又
無高論解重圍姓名誤落女兒口魑魅因爭綘燭輝一槩
深文來伺我海鷗未必便驚飛
　　與道傳閒遊因至江北
終年無伴侶今日喜君閒天意假遊子晴光照老頑寒鴉
欲語雪野火正燒山欲向詩人問可曾拾得還
山㕑畱一飯酒正下糟床案上無書卷胸中有石倉汝雖
生慧業天却賤文章日暮悲風起闇然各自傷
歸路人爭渡前村數里寛暮烟分聚落月色見辛酸細數
生平事都來逆水灘唯君能悉我相與共艱難
　　歲暮望兩兒歸
老去雖眠食艱難欲仗兒如何臘月雨不見夜航維落葉
驚孱犬風燈罷釣絲幾囘開戸視空做一畨疑
老病相隨至無人能服勞未曾經事父豈忍責兒曹血路
看雙足家聲繫一毫苦言誠藐藐遺恨我蓬蒿
　　門士查夏仲自黔中還以棕竹杖爲壽
水西棕竹杖將送自門生猶帶蠻烟色來親錦瑟聲獨行
無界路不問世間程老去時防垤誰言撒手行
　　苦雨(以下癸亥)
一冬寒日照枯枝隂雨偏畱花草時怪道爭傳懊惱曲古
今何事不叅差
靑靑百尺自長拖新曲誰翻折柳歌一樹寒烟吹不散怪
他性格喜風波
　　荅陳介睂太史五十韻
弱冠弄柔翰經史無根柢勉爲場屋學亦復趨靡靡業旣
不精專所以兩墮矣自從䘮亂來讀書瀑布底苦身四十
年畧諳文首尾先秦兩漢下沿流近代止烟海浮萬卷但
苦記性否其間亦自思詞章鄙事耳蠛蠓處甕中詎知九
萬里夙生所結集難圖八識藟因文以見道或者其庻幾
此心固旦旦知者唯吾子故欲子序之廢疾從之起非如
因皇甫聊以杜譏訾近者子書來爲言其所以人豈不自
知放筆敢輕擬積雨謝塵劇以待靈光啓此乃子謙言其
實不如是在昔爛程文名爲舘閣體其言不雅馴千篇等
一𥿄時風撼石渠啣璧向王李瓦盆辛臼間安得耀雷洗
翰林無文章此言固非毀焦(澹園)陶(石簣)黃(平倩)後出腆
然懷此耻刻意爲古文欲摩韓歐壘成家雖僅僅後進露
涯涘猶如客羅刹一朝覩桑梓遥集有倪(鴻寳)黃(石齋)振
奇繼斯美年來久寂寥啞鐘亡宮微子昔示吾文舘課乃
有此不度蹄涔微直欲觸鯨鯉且耐松柏寒不肯採芳芷
陋哉何人言修辭寧失理行當覇斯文豈獨邁舊史子祖
后岡公掎摭李何始荆川旣虎帥蘇門亦挼指發源自崑
崙到海難爲水曾聞子建言述諸丁敬禮文之有佳惡吾
自得之巳後世誰相知定吾於旣死嘆兹爲名談不受流
俗喜子何所疑難而欲他人委方今文章家多不下茅葦
隨人撇其門皆可作者比無與文章事僅可充筐篚願子
敦古道幸勿諱瘡痏不學老而衰尚當竭餘晷待彼潦水
盡寒潭畱淸泚不然郝楚望自題亦甚偉著書百萬言不
假夫巳氏
　　懷金陵舊遊寄兒正誼
記得城南路登高木末亭淸風瞻畵像(余𥘉至見方正學/先生畵像面目孤)
(峭再至已易塑像/畵像不可復問)舊景掛岩屏(太自有賦詩/畱岩屏句)藉地皆芳草
淸歌指妙伶因懷松柏下苦雨出荒螢(右雨花臺)
金碧琉璃塔曾登至九重詩人同蹀􁣢(吳人林/若撫)開士亦從
容春樹旗亭雨孤鴻江上鐘至今猶夢寐詩草落寒茸(右)
(報恩寺)
當年舉社會高座問精藍有晉風流在聊容制義叅名流
十五國夏課一千函投老牽前事祗堪作笑談(右高座寺)
河房曾掛榻不異蕋珠宮數里朱欄日千家白柰風渡煩
桃葉淚舟賽角燈紅昔日繁華事依稀在夢中(右秦淮河)
臺傾鳳去久猶自䕶寒雲玉像銷釵釧詞人記錦裙南皮
絲竹盛北海姓名紛(司空何匪峩九/日聚詞人於此)當日吾年少翩翩自
逸羣(右鳳凰臺)
鍾山多古蹟强半入園陵天仗曾陪入(同魏國徐/六岳入祭)芒鞋幾
㫁繩銅牌逢老鹿落日訪居僧但說山中景應無及廢興
(右鍾山)
斷岸觀音閣同人四五遊長宵喧水鳥落照集漁舟詩法
空江冷(時梅朗/三苦吟)逺山睂黛愁白楊風獵獵皓首獨登樓(右)
(燕子磯)
曾寓鷄鳴麓岧嶤累自攀功臣肅像貌僧塔鎖刀環秋氣
生羅縠晴光出黛鬟自從採菊後此景不相關(右鷄鳴山)
西北烏龍窟幽棲讀易堂(何天玉於此著/易余常過此)潭中見塔影隔
水聽風篁載酒蓮花筏吹笙茉莉旁宴遊今歷歷腹痛在
山陽(右烏龍潭)
南中遊學日猶及盛明時朝入時文社暮拈分韻詩酒樓
登月下秘笈訪山雌勝事眞難數汝今試問之(右總序)
　　江村
江水繞孤村芳菲在何處春從啼鳥來啼是春歸去
抱病南􁩻下孤吟苦雨題往來詞客少次韻有紅閨(女/音)
　　次鄭禹梅春暮韻
浸尋衰病异他年詩痩三分賈浪仙花到棠棃成鬼節村
寒楊柳過餳天春光巳入離亭笛燕子猶啣細雨田不是
病中多感慨此生豈易至華顚
　　五月二十八日書詩人壁
不識山村路縱横但隨流水小橋行一春尚未聞黃鳥玉
女峯前第一聲
水晶宮殿玉雕闌絲竹叢中墨未乾却道詩情多富貴故
教村落寫荒寒
不鈎簾幙晝沉沉難向庸毉話病深不識詩人容易病一
春花鳥總關心
　　鄭平子贈詩次韻
得覲高風巳有年山川𬋩領屬神仙幅巾笻路何須廣(鄭/玄)
谷口蓑衣别有天(鄭子眞)鷺入靑秧烟漠漠雨來紅藕葉
田田眼前景物都收盡眞是詩家百尺顚
生平無事不屯邅呵壁重來欲問天方伎如台眞百碎筮
人假爾只三連(數/奇)頭顱不信髐然老伴侶何人世亦傳(陽/五)
(伴/侶)雖是先生多假借終慚楊子十三篇
　　同輪菴飮虞咨牧陽和書院
拄杖丁丁躡石梯快風忽至竹痕齊主人情重鞭歌妓(咨/牧)
(以家樂緩/笞歌者)佛法無多漏木樨巳視興亡如院本故翻黨錮
作新題(時唱阮大鋮詞/其詞多刺東林)舊人此日唯君在話到當年日巳
西
　　弔姪女印月禪師
喜師投老得祗林叢竹小樓禪影深但覺病中同姓好豈
知没後隔年臨猶留弟子能談舊爲述機緣誌塔隂毎入
郡中茶話久此來能不淚沾襟
　　同董無休何伯興施勝吉觀徐文長題壁次韻
文彩猶留敗壁泥百年多少日沉西不將紅袖偕來拂唯
有籠􁩻樹影低
　　尋禹穴
昔者太史公萬里探禹穴余爲會稽人至老遊尚缺久息
風塵慕何故違淸轍茫茫問禹跡居人且未决多言窆石
是更無他曲折又言三百里不爲一隅說稽古按唐碑陽
明洞爲覈吾㕛董無休門人施勝吉共坐黑箬篷十里如
電滅稍憇宗鏡菴放歩迷烟霓攀蘿遲遥響不顧行縢裂
窺刋崩石下恍然玉堂設題名唐宋年被彼怪藤齧摩娑
手眼勞方讀忽又輟幸哉一字通勝拾古環玦聞昔有洞
門今巳遭䦨截金簡玉字文䕶持有鬼孽惟有人間書聊
爲太史竊我來三嘆息欲撞錮門鐵洞中風颼颼天空飛
綘雪
　　宋六陵
一片荒烟地云是昔攅宮秋墳巳罷唱隧火不吹紅古蹟
今何處落落幾株松歷代祭告文頑石堆西東千年龍穴
移此地原荒叢鬒髮縈香烟(孟后髮)枯木齧寒蟲(徽宗柩)
唯有頂骨碑哀怨訴蒼穹唐林義士祠久矣委蒿蓬亡國
何代無此恨眞無窮靑天白日淡幽谷多悲風更無雜鳥
來杜宇哭朦朧
　　與唐翼修廣文論文
人物由來稱婺女百年冷落繼前修至文不過家書寫藝
苑還從理學求君巳徧叅新作手吾方屈指舊源流秋香
習習山隂道時有書聲出畵樓
　　題顧端文往還書札
無人此日思元祐忽見遺編鬼護持翰墨無非道命錄姓
名都在黨人碑冷風熱血留亡社大義微言助九師今日
是非猶未定尚將淮撫話支離
　　九月八日顧郡守雅集
霜天黄菊設賔筵投老猶能一暢然酒自惠泉欺菊水(郡/守)
(無錫人以/家釀見飮)詩成廣坐盡瑶篇相酬恰似交花藥(梓州藥市/以九月八)
(日)好論非時發杜鵑(殷七七隺林開杜/鵑花亦九月八日)坐久蕭蕭木葉下
巳看新月學弓弦
　　王九公邀集湖舫同毛㑹侯許霜巖王獻廷祝兒
慘淡湖光亦自妍烟中紅葉雨中船數聲新雁難分字一
曲吳騷累折絃坐上巳多遷謫意遊情不似太平年雪泥
鴻爪知無定相對那能不黯然
　　張晴峰雷琴篇次韻
古聲埋滅南風隱掩抑凄淸纏徽軫木性未盡聲易訛總
有長絃亦痺窘製琴姓氏夫誰何誰諧二十一章歌有唐
路氏及沈蚪好奇直欲登雲和蜀中雷氏按故事腹中藏
得陽冰字當時朝市不可見瞥然至寶多僧寺千年變衰
新聲起世眼何曾辨朱紫卽有鬼神勤護持亦偕㫁木沉
泥水莫言伯牙無知音孤桐夜夜哭篋底好事求材長足
胼對面不能知其然晴峰先生世宗工玉林繁露董學全
一物不如儒者恥古器殘破求其緣忽然古道照顔色遂
覺宇宙不逼仄神物自慶得主人時有光芒吐瑟瑟一彈
枯淡契慧能再彈漂渺追無名霜空月出音調苦孤鶴飛
來江上横嗚咽似聽興亡註至情更在無聲處若用此琴
配笙簧黃鐘眞聲庶可遇(琴笙相調是/求黄鐘一法)從來志士嘗悲秋
植杖只將雞豚收總使䕫龍亦糞土撒沙江海同星漚古
來多少不得志梁父白石鳴鐘璆日月大抵多朓朏流落
寜止一琴棄先生憐才如李韓此琴之來豈無意綢繆宮
陛汲猿鶴大鈞造物轉風氣
　　雜咏
少年飾卷趂槐黄燈火呼名入號房昨夢巳隨風絮盡豈
期南面至公堂
瑟瑟西風遠黛靑幽牕梧葉自飄零西湖多少閒花草一
槩都來挿膽瓶
方沈溫韓閔蔡唐魔君降下豈尋常(徐神翁對/蔡京之言)可憐碧浪
湖中水一代銷沉在此方
江上才人亦自妍篋中聞說有遺篇平泉移得瓊花種不
管春風到麥田
　　懷陳令升
扁舟不向鹽官去夢寐猶留在轉塘但覺世人多勦說始
知此老有鋒鋩墨翻紅燭三更雨賔集草亭萬樹香却與
明山老措大殷勤五載共書堂
　　過法相寺(甲子)
不到名藍數十年重來風景覺蕭然山中幸喜存長曆劫
冷能留不壞烟
　　書事
初晴泥路覺槃跚聽徹松濤骨亦寒莫恨西風多凛烈黃
花偏奈苦中看
論文不苦病相磨剪燭山􁩻夜巳過記得填詞三百本緣
來最苦是情多
昨夕松風對短檠病中無語不酸情月光今夜偏無頼江
北山頭分外明
　　童王兩校書乞詩
崎嶇山路出天台猶帶桃花日影來一曲琵琶山市裏頓
教紅葉滿蒼苔
舞榭村村紅燭明徐娘髮薄尚多情一天風露侵條脫唱
到陽關字字淸
拍板紅牙子夜天烏啼枯樹欲生烟知音誰賚纏頭錦踏
破紅氍八百錢
　　送二校書還天台(十二月初六日)
杯酒殷勤宛轉聲老來白璧賦閒情應知此後重逢少莫
任金釵墮燭檠
藍橋再到望雲英未必江潮信有程吾只重攀淸逺例三
郎祠下咒吳迎(湯若士詩云暗向淸源祠/下免教迎啼徹杜鵑聲)
　　題獅林壁(乙丑)
緑暗紅稀社鼓闐子規啼徹酒壚邊饒他多少堂頭老爭
似村僧白晝眠
小菴恰在女峰邊躑躅花開一徑穿酒債尋常君莫問一
春自有賣茶錢
吾悔集卷之三　南雷續文案
　　　　　　　　　　　　　　　　　　男百家較
　　張元岵先生墓誌銘
海昌有窮經之士二人曰朱康流張元岵短簷破屋皆拚
數十年之力曉風夜雨沉㝠其中兩人每相攻難故其成
書彼此援引用張其說以余所見兩先生詩易言之康流
但究㫖要諸家聽其散殊不爲收拾元岵錯綜積玉忘懐
彼我康流於易研尋圖象盡㧞趙幟元岵宗主王程以玩
辭爲本至于指歸日用不離當下因孔子而求文周因文
周而求羲易則兩家一也康流於詩美刺如霜雪元岵纏
綿悽愴有流離世故之感至取序首一語推原詩前之意
則兩家一也兩人皆遭䘮亂而皆能以經術顯則人力信
乎可與天争矣先生諱次仲字元岵别號待軒曲江之裔
七傳至光翰光翰子用忠事吳越王屢立戰功歸老海寧
之棗林河大德末仲山爲其邑許村塲鹽課司子思賢徙
居城東其族始大祖　父　先生七歲就外傅遂授易八
歲母密儒人疾病割股而愈十八歲爲諸生郡邑聞其事
旌表之旣而撫按欲具奏先生辭曰童幼無知思之猶有
餘愧可復以此沽名耶父與亭戸訟直指聼之先生偕父
坐獄於庭父不勝直指曰何與諸生事先生曰父子至情
非明府之法可移直指視其瞻對慷慨爲之罷訟舉天啓
辛酉浙江鄕薦虞山處之若畏友當是時坊社正盛先生
所選擬古淸裁刋落浮華多發天然爲世所貴韓求仲周
介生選家巨擘亦以爲不如然先生矜貴自喜未嘗標榜
以樹聲名一時名流視爲別調先生喜親前輩得其一言
終身奉爲藥石許淮安同生初見先生語之曰爲官自居
鄕始子其愼諸先生由此一生無竿摩郡邑之事章給事
格菴邂逅先生謂曰近名事愼勿爲之選政其一也先生
憬然從此㫁手先生楷模前輩風範其與人言亦不肯作
一熟軟語同學以御史行部先生送之問今日從何處做
起御史曰吾安能爲乎惟搪塞過去耳先生怫然曰天下
事皆搪塞二事壞之不意足下亦有是言禜雨士大夫皆
集先生倡言諸公亦知之乎一月以來無日不雲無日不
雷而雨終不至上天之意視斯民之困若若不得不雨視
士大夫之驕奢若不可雨其徘徊于兩岐之間乎聞者愕
然先生雖苦力著書然未嘗忘世學雙劍學長鎗皆精其
技久之棄去先世充亭戸共業者苦於官課先生置義田
一百七十畝以除其害邑令以淸丁致擾而難於驟改先
生曰明府志在利民不利則巳非無執持也令然之房師
吳以時上疏請定胥吏稅役以寛民賦先生論其不可惡
胥吏而稅之亦抑末之意也旣稅其役則胥吏有辭於偷
矣邑故有黃生絹役前令革之奸民謀復以便乾沒先生
言於石守乃巳先生以人利害爲身苦樂故興利除害之
際必毅然當之不讓然以五十餘年老孝廉八科下第不
當纎芥之任天下搖搖如覆舟袖手旁觀欷歔嘆息其設
施之可見者鄕邦一二細事耳豈不可惜哉余嘗疑世風
浮薄狂子僇民群起糞掃六經溢言曼辭而外豈有巖穴
之士爲當世所不指名者而先生孤燈欵對意通響象别
有寒餓相與綢繆沈繼震字子起武林人矮几折足俯首
以注六經婦抱女孩徙倚四壁寒風凛然不知世間富貴
爲何物先生云孤苦四十餘年天心來復賜以子起又云
世人皆飽死而子起獨餓死子起卽捧此枵腹可見列聖
于地下若輩飽死更何益胡廷試字玉呂餘姚人嘗爲弇
洲塾師崛强不肯伏弇洲臨卒欲聞炮聲散其鬱結終夜
不徹乃瞑一生知巳先生一人而巳然則世非無其人能
知其人之人少也先生旣知其人矣得無以死後餘力引
而齊之使子起玉呂亦從先生而傳乎余故序之先生誌
後猶昔葉木心之例也先生以康熙丙辰四月某日卒年
八十八娶徐氏子三人昻貢生晟庠生㫤國學生皆先卒
孫一人訒諸生曾孫三人貞觀正觀永觀皆余兒百家之
門人也卒後幾年葬於某原訒鑨墓石再拜求銘銘曰
我於先生把臂語溪高冠岌岌長佩陸離又後十年訪於
海涯一樽相對祈死爲辭曾不十日臯復隨之維此十日
畱以待羲宋之遺民經之大師書帶環墳千載如斯
　　孝廉子孟卓君墓誌銘
君諱麟異字子孟明讓皇帝遜位成祖誅朝臣之不附者
以忠貞卓敬爲首夷三族忠貞之弟哲匿於塘西宋氏始
爲仁和人哲生景復景復生養黙養黙生澄澄生廷俊廷
俊而後始敢岀仕故君之高祖賢光祿寺典簿曾祖文炎
鴻臚寺鳴贊祖禺太學生封秘書院編修考諱彝登順治
丁亥進士第仕至左春坊左庻子兼侍讀妣潘㳟人年十
五入武康縣學舉順治甲午順天鄕試君早慧淸朗開達
稍長益貫研古今出其英華皆有新意是時侍讀方在講
筵君又得志于科目聲生勢長人以貴公子目之而君退
然自下齒寒士中不見異晝夜惟筆硯相親近高吟長嘯
性情王孟花卉之炫麗風露之凄爽收拾塡詞非時文腐
敗麤澁之士所得聞也傑才偉工無不師友亂離纔定人
有憂生之嗟北塲南舘絲竹無聲君不以富貴適巳四方
知名之士閭巷一介之善輻湊其門支坐熟語觴酌流行
必極雅意盡歡情人人皆以爲近來之盛事也西湖虎阜
之㑹集者于人風雅寂寥頓返舊觀君以年少捧銅盤而
宿艾駭服者則翩翩之風入人深矣侍讀卒官丹旐南還
君厭宼瘁容哭泣備禮復至闕下陳情哀榮之典得踰常
制其入而事㳟人旦暮上食飮扶侍左右情結笑言一聞
嗟嘆百方宛轉夜漏乙丙君猶寢門語刺刺未敢離側也
㳟人有孤姪㳟人哀其孤露君爲之授田迎婦重立門戸
女弟適毘陵莊氏㳟人念之君爲之築室塘西不異同居
兩弟早孤衣食受一錢以上必均出就外傳親課其勤惰
而欲使之急就凡所以推行恭人之意者無不盡其情也
嗚呼難矣君旣爲富室亦好行其德一方纎悉以至緩急
無不依君以辦無名子以新安程氏上變牽連數十人下
吏名捕君知之私其吏曰匿名書法不得行行之於汝有
害無利吏悟事遂得寢富子以婦死訟婦家巳解鄕人之
有力者各脇其貲富子亦以百金投君君曰吾力不足以
庇子忍復受子賂乎郤之甲乙相誣爲盜甲以君與觀察
契家致千金爲壽君曰汝本非盜而致人於盜是亦盗矣
吾受汝賄是盗所隱器與盗同罪可乎卒解兩家之紛而
去丙申歲饑發粟千餘石賑之活者無算最其大畧如此
至於猝需冗求趣具曲應固莫得而數也亡何大盗入室
發其黃金大珠以去豪吏猾民利其所有哃喝更番方當
告訏風盛君亦緣手散之不與齟齬而金幾盡矣論者以
財爲君累夫契疏鞅掌歌兒舞女勞攘於汙惑之中此以
財爲累者也君快心開物以刼孤寒之淚甕牗何足以驕
人乎又謂其文弱不能撑持外侮夫財者流通天下之物
也豪奪與哀乞無異彼能籠吾之糞土不能燬吾之孝友
詩書無恙門第不改用財自衛元相之鍾乳胡椒悅生之
蘭亭方斯蔑如矣君生于崇禎巳巳後四月三十日卒于
康熙戊申十二月二日年四十娶錢氏丁丑進士句容知
縣錢朝彦之女其言行詳余別志子四人曰長齡太學生
曰松齡庠生曰鶴齡曰錫齡女四人長適太學生陳奕昌
次適太學生項灝餘未字孫三人孫女三人某年某月某
日合塟于望雒山之原長齡等价余門人奕昌請銘銘曰
閨門之內和氣氤氳鄕黨之間急難解紛以交天下欣賞
奇文如斯之人其視富貴過眼烟雲
　　吳處士墓碣銘
德淸吳卜雄介吾友陳子棨求表其父之墓余以吳君有
狀有誌何庸復言子棨曰卜雄才士毎諷采夫子所著形
之嗟嘆是欲以其所貴者事其親也辭之則孤孝子之志
君諱興或字質生姓吳氏宋相履齋之後履齋生尙書璞
家湖州之新市因爲德淸人父仲羽母嵇氏君少與群兒
遨戲母怒嚙其臂母殁毎視嚙痕思慕涕泣見者哀之父
與蔡眉梁爲亞稽蔡皆富室君家貧依舅氏從母以活眉
梁之父故總兵也與夫巳氏爲怨家夫巳氏監司吳郡脩
怨於其子眉梁亡命捕其妻跡之君時年十九扁舟脫其
從母徐歩詣獄監司問眉梁匿處君以從母未遠恐其見
及紿曰遲之十日眉梁可獲也及期監司理前語問之對
曰某實不知其處姑免廹促耳監司大怒以死恐之君廼
慷慨仰天曰某之此來自分一死眉梁伏匿知固不言也
今又不知明府枉殺無辜不忌其不祥乎監司黙然幽囚
考掠五毒參至終不易辭監司免官始解械君由此知名
閭里之間急難密謀其計畫無復之者必從君得其要領
遲明戸外之屨巳滿君亦攝衣偕出矣從弟坐獄非數百
金不能䧏免其家貧甚待死而巳君以私財爲弟解對吳
甲亦從弟也與君不相得後以事下獄心知君能救之而
不敢言君曰吾豈以小忿而棄懿親乎卒出之盗欲刼嵇
氏而礙君思殺君以逞一日爲盗所得其僕昏夜乗盗熟
睡負君而逃間行至家嵇氏卒得保全甲辰大水邑民陳
狀者數千人皆不報故事告荒有定限過限者不訾省君
涕泣入陳邑令爲之感動卽以君言上之趙中丞中丞召
君應對激切於是荒田得勿收責君不當事任故所施亦
狹其爲人所傳誦者巳如此夫以天下之廣好義者豈復
一人葢可傳而不得傳者疑不爲少也然余觀之縉紳士
大夫類皆局促自營一遇利害如毛髮則振動悼慄推之
惟恐不遠其視窮閭阨巷宛轉之死亡未嘗肯效一蚉一
䖟之勞也君奮桑樞褐塞之下而急人之急至於骨肉拒
扞壯節凛然東漢獨行傳十四人其四人所載與君同然
則在古人亦少也世悲陳同父所誌不過逸民里姥如君
者設與高爵之徒原情比迹孰爲應銘法乎康熙巳酉正
月卒年四十九君未殯有二人入哭甚哀家無識之者問
之則曰君昔活我我未之能報也不告姓名而出以此知
君之隱德多矣娶俞氏簉孫氏子一人卽卜雄諸生女三
人諸生潘錫祉某甲其婿也一朱字銘曰
君之塟父㑹者千人履齋之祠壊而復新匹夫有此夫豈
凡民
　　敬槐諸君墓誌銘
歲甲寅群盗滿山余奉老母避兵於第四門寓諸來聘書
室室容一几三几之內寢竈鷄犬圖書皆在焉上雨旁風
細碎罄竭來聘之父敬槐傷其落魄時過慰藉毎遇嘉慶
則與家人父子錯互杯盤笑語余有二女孫方離襁褓君
袖棗栗餈餳止其啼頰風和日美余掉短䑧老母掲女孫
汎汝仇湖歷牛屯(謝文/正園)泊九龍亭觀石壁鑿像(汝湖依岩/高下作列)
(仙象置身/其中彈琴)進東山寺畧臨山以觀海余海濵半載忘其羈
旅之憂者由君以爲之主人也乙卯五月値君八十誕辰
余舉觴爲夀後月盜平余奉老母還家舟行君老淚縱橫
徙倚河渚余遙望凄然不忍仰視更三年君卒余不及再
靣也君名允遴字賔所敬槐其號也曾祖伯祖改父城母
周氏君少讀書巳棄去爲賈然意度濶畧在航船中有客
擕兒兒向鄰船􁀾􁀾而泣君問之客欷歔對曰其母賣與
他客在鄰船者是也君問受値若干如數贖回夫婦感謝
而去東浙無白糧而南糧解戸往往破家君與族人通融
爲義役之法一方無困君所居最爲僻陋甲戍乙亥間來
聘與符士龍諸如錦魏　周肇脩諸士奇之徒立昌古社
岀而交遊四方來聘之名因而驟起倪鴻寶陳臥子皆以
國士待之然聞見未廣闚竊書史一二振奇之事遂以爲
天下治亂數着可了大語無顧忌君數戒之江于師起來
聘益痛憤思欲有所發舒乗馬出入諸營意所不可輙曰
某日吾當上書劾某人某日吾當上書言某事酒酣耳熱
初未嘗有意爲之也聞者以爲實然方國安令其將俞玉
收置水獄將以釁炮君行賂得免來聘驟經摧勒發爲狂
疾君柴門墐戸以待其愈康熙成午八月十九日年八十
三卒娶黃氏年五十八先君二十四年卒九月十八日合
塟東山鄕赤嶺之原子四人長來聘貢生次來賛先卒來
聰來職孫四人栻駿栻鳳栻杰栻麃孫女三人曾孫七人
來聘求余誌墓余初辭之念小時意氣奔放離別都不在
心亂後瘁於哀傷吳霞舟先生舟中别我余行二十里先
生復掉三板送之嗚咽濤中沈眉生書尺往來𥿄有淚痕
舟發虞山鄧起西立忠烈祠邉涕淚交下陳錫公來學去
之日手巾拭靣而淚不能比其臨水黯然者不在此數淸
風朗月思之不可爲懷君河渚之淚如何消破因援筆爲
之銘曰
在昔景濂避施子里主人陳堂西軒舍止景濂誌堂其情
八髓東里武昌隱溪蔣氏東山一遊夫亦偶耳桃開索我
序之痛死竊比二者君情尤美我銘其藏薄夫敦只
　　腳氣詩十首
天地鼓槖籥遷流自成運吁嗟運中人逐浪隨波進猶如
魚噞喁終不離濕潤試觀春秋時根抵于忠信未甞無姦
穴怪蟲嚙樹舋其時賢大夫檢押過霜刃當其淫亂中此
理仍雷震逮至七國時利害爲宗印未甞無賢者舉頭天
外認僅使利與害時與義相磷汩沒利害瀾固巳在千仞
漢唐學術雜宋室頗謹愼雖然函雅故孱力不能振求彼
春秋才尙爲天所吝
于中命曰儒天地所依仗鴻濛一氣內錯互非一狀所貴
于儒者開物費劑量主宰苟不移眼前路須放一擊而遠
去處子之耿抗有如泛大海卒遇黑風浪舟師認針經守
柁侯無恙惡可袖手觀聊以杜譏謗後來本領薄汨入身
名障呼吸乏奇謀議論空慨忼吾學固如此非常豈所望
是以言儒者無關于得䘮自宋失其傳䧏爲逸民諒
束髮于是非不異辨菽粟投老轉糊塗霧布十里毒俗學
好誇大放意極雕琢欲以人之負而爲我之卓叱咜先先
賢以下始破竹吾意此等陋不可欺孱僕斯世多機巧于
此獨誠樸所以縱惡聲日夜如布榖古䜛䜛當世今䜛讒
往躅廟庭且臲臲何况我空谷
淸議在當世元氣之所秘散之輿人誦歛之鄕校刺不霜
雪而寒不斧鉞而悸萬馬方奔騰冷風颯然至志士寧殺
身枯骨恐畱祟奈何近年來此道久廢棄宿素巳衰落其
權無所寄瑣瑣將無同所争只鼠臂遂使獝狂徒雄張無
顧忌鬼䄂事渺茫衮鉞復滯膩天上天下間何物可牽掣
後生無根柢一閧憑市肆
吾友陳乾初曾立死節門合義斯爲節不然終酸䰟試觀
甲申來勃窣多煩冤幽經費收拾畱此培天根亦有賢智
過求名而名存殺身良不易不復吹毛煩乃有􁘴冗徒忠
義資舌言假爲乾没路䑛刃樂餘潘不辨何人血用之搏
朝飱偷驢摸犢輩日夜相攀援不待敎而誅斯案誰爲翻
豈眞煩豺虎整頓此乾坤
甞讀封禪書文成與五利其人敢大言大言猶未至决河
塞可就黃金成可餌不死藥可得仙人亦可致所以錮主
心區區此四事入海求其師不出方士類界絕而不鄰未
嘗牽洙泗妖人何高張不丐佛老庇揮手中都宰爾汝將
把臂駝口岀陳言千金無易字世眼豈盡塗白日走魑魅
志士傷世變開口談權術抱薪而救火其勢當愈疾幽運
吹流蠱淳風竟蕭瑟纎兒粉子輩狡獪破心出前者苦未
工後來緯更密詐之復見詐未知誰第一庻幾以眞誠灰
轉黃鐘律嗟彼百色妖天空自消失不解解連環古語豈
草率譬如累丸家業以累至七欲以累勝之迸散斯可必
席上非腐談忠信有十室
丹書藏故府不以一人刋天啓甲子事夫誰發難端崇禎
戊寅對讀之猶霜寒兩朝關興滅千載畱譏彈豈以耆舊
盡穴見亂朱丹近觀何人言衣飾古瘡瘢槩以黨一字削
平無賢奸夫苟持異說直可譽京韓亦有賢子孫見之摧
心肝但可以哀情稍爲祖父寛紹述仇君子無異劉親棺
舉世共疾貧天地亦逼仄天地養萬民原各有分職農以
耕致年工以巧收直牽車而服賈日夕不惶息士以科舉
養或又不可得其智兼九流亦可佐其扐量力守故蹊計
口免轉側非不嘆辛勤廉恥有方域何人决其藩狂象遭
火逼妄想非分來一意工克賊掘井及九仞魍魎斯充塞
昔人不言貧惟恐隣匍匐此意竟何如寒潭水湜湜
儒家有堂奥牛毛不足譬㝠契苟未深出語卽乖戾凡子
張空虛良楉亂市肆土硃點四書朱陸急同異近來學人
少誰何識眞僞遂以科舉學刼人之聽視括帖上下文原
無眞實義推之入理窟塗車可畧地有明三百年人物多
顦顇何怪時厭薄艱難得委質此曹愈紛紜棄婦等標致
　　光祿大夫太子太保吏部尙書謚忠襄徐公神道碑
　　銘
崇禎末大臣爲海內所屬望以其進退卜天下之安危者
劉蕺山黃漳海范吳橋李吉水倪始寧徐􁎠里屈指六人
北都之變范李倪三公攀龍髯上升則君亡與亡蕺山漳
海􁎠里在林下不與其難而次第致命蕺山以餓死漳海
以兵死􁎠里以自磬死則國亡與亡所謂一代之斗極也
􁎠里徐公諱石麒字寶摩號虞求家本秦川宋南渡始遷
嘉興之畵水高祖端曾祖向上祖養蒙父聞韶自向上以
下皆贈宮保尙書妣錢氏封太安人贈一品夫人公少好
學有淸才强記博覽年十七補其邑諸生以家難棄去再
補靑浦諸生則年三十餘矣天啓戊午先忠端公分房南
闈始舉公賢書壬戍登進士第授工部營繕司主事管節
愼庫庫與中人惜薪司交關逆奄專權有所調發主者奉
行惟謹猶恐不得其歡心公在事多格之以令甲逆奄不
悅中人冬衣靴料初不過三萬金內操增至十二萬前司
空鍾羽正以稽畱去官至是逆奄欲預支巳得請于上公
又以故事持之逆奄大怒㑹先忠端公下詔獄公納槖饘
募金抵誣賍思所以出之逆奄知之恨愈甚遂以新城侯
王昇博平侯郭振明之發塟價罪公削籍烈皇登極誅逆
奄起南京禮部郞中改吏部文選司崇禎乙亥改考功司
冡宰鄭三俊掌院范景文主南計公佐之奏免七十八人
是時主北計者謝陞烏程私人無不庇之而南計反是烏
程無以難也轉尙寶司卿應天府丞署尹事其地爲民患
苦者無如僉報馬戸一事應天九驛使命徵發無時岀農
里以役衙前無不立困而又奉㫖裁減驛逓縮食縮馬本
足相當當事者不權輕重食縮而馬如故時民益困公以
爲救之莫如召募且句其胥吏之所乾沒者其資有餘積
年之患一日而除戊寅入賀元旦鄭司寇以輕比失上意
下獄黃少詹道周黃庻子景昉言之于經筵上怒未回公
言皇上御極以來麗丹書者多大臣朝士卽使盡皆情法
允恊巳是幽隂景色而况威嚴之下株連蔓引九死一生
今皇上以輕擬之故深督三俊恐將來必有承順風旨以
㫁錬爲能事以鉤棘爲精神非復皇上愼獄之本意矣疏
上三日上御門口傳出三俊國家典故未有御門之日有
宣諭者卽上所攝逮大臣亦未有六日卽釋之者非公忠
誠悟主何以有此公起廢籍歷官南京十二年至是始入
爲左通政轉光祿寺卿晉通政使天子治尙綜核棄子斥
臣莫不造作端末妄生首尾萃于納言主者幾若承行之
吏不然則絞訐相摩呌呼巳及之矣公廋情匿姦懸見立
剖必使之詞窮意竭而後冰駭風散自公作納言告訐之
風少息尋陞刑部右侍郞會推閣員冡宰李日宣先後推
至二十餘人公與焉上召對與推諸臣于中極殿公稱疾
不至時上巳入陳演之譛越翼日下日宣于理及與推三
人始服公之先幾也轉左侍郞署部事旋卽眞爲尙書公
言邇年以來刑官擅背條律嚴文剋剝遂使各司上下其
手胥吏因緣爲奸刑獄繁興干和召愆僥倖苟免之徒關
節賄營之盛雖日誅之而不能止矣因紏近日附㑹律文
之謬者數十事時貫城滯獄不下萬人重文橫入多窮怒
之所遷及淸獄之議發自宜興而宜興簠簋人不見信公
理問端其冤嫌久訟莫不曲盡情詐壓塞群疑卽被罪而
去者亦緣道謳吟然公未嘗盡主姑息一時關係大案俄
傾而定陳新甲下獄政府六卿無不爲之營救公言俺答
闌入而丁汝䕫伏誅沈惟敬盟敗而石星論死國法炳如
後此綱紀陵夷淪開陷瀋覆遼蹙廣僅誅一二督撫以應
故事中樞率置不問故新甲一則曰有例再則曰有例者
此也不知親藩膏刃百城流血䕫星之罪若是烈乎春秋
之義人臣無境外之交戰欵二策古來通用然未有身在
朝廷不告君父而專擅便宜者辱國啓侮莫此爲甚上覽
疏心動宜興靣奏國法大司馬兵不臨城不斬上曰他邉
疆卽勿論僇辱我親藩七不甚于薄城乎卽日棄市中人
劉元斌監軍詩賊御史王孫蕃劾其淫掠逮問司禮王𥙿
民漏泄疏未抄而元斌辯至上并下𥙿民于獄言𥙿民職
任提督禁旅殺掠代爲欺隱法難輕縱公上爰書言隱人
之惡與身自爲惡者有間終不可以元斌爲首而𥙿民爲
從律内奏事詐不以實條止擬一配註以其欺君也然則
繩欺之法亦止此矣加等至烟瘴巳極過此以往非守法
之臣所敢擅入也上召公靣諭而始决之洪督救錦州之
圍束馬未動職方張若麒以司馬私人出關督戰洪督不
得已從之進而兵潰若麒從漁舟遁還關外精銳䘮失俱
盡若麒就理而有奥援司官遷延不讞時本司韓一臣出
守公批此案未結竟不聽新除爰書以本案爲例王樸倡
逃誅矣倡倡逃者豈可緩誅陳新甲誤國辟矣誤誤國者
胡能延辟欲彰軍政宜赴藁街上寛秋後他如刋定丁督
許帥不假借以溫筆或從或不從而公之不爲燥濕輕重
則一也最後而有熊姜之獄卒以執法去位當是時宜興
當國興化後起而風價稍高一時臺省各相依附爲反覆
憸滑之術以搆兩相于是附宜興者爲南黨附興化者爲
北黨章疏詭紿激訐莫不有謂上亦心知言官之橫而惡
之有無名子疏二十四氣逹之御前上益信手勅申戒給
事中姜埰言上中謠言單辭厭薄言官行人熊開元屏人
密奏宜興過失上皆疑爲押合故智下之詔獄且欲賜死
獄底蕺山于召對犯顔救之蕺山革職公言皇上欲求變
通趨時之臣舉朝不乏若欲求廉頑立懦維風易俗之臣
舍宗周無與歸矣不聽然上亦凛于公論收囘密詔改下
刑部公輕擬不狥上意奉㫖閒住公去而國事益急徬徨
一旅冀赴賊俱死而北變巳至江右嗣興起公爲右都御
史未至改吏部尙書大業草創人心未附聞公與蕺山漳
海之岀天下始無寡弱之憂公以國家之敗由官邪也方
欲條品人物簡落狐狸易危亡之轍而馬阮傳通姦賂毀
裂恩仇孽勲扞將宮奴市獪時相爲帝中㫖賢于部推私
門熱于廟堂黔首囂然公猶以祖宗之法汰彼巳甚不因
流極之運刓其方圓也馬士英希心列侯中人韓賛周請
加恩定策五等延世公覆世宗以外藩入繼擬封輔臣楊
廷和蔣冕伯爵皆謙讓不遑方今國恥未雪扼腕拊心諸
臣豈肯裂土自榮俟神京克復大綂告定之後議之未晩
又言福王狥難先帝尙遣一勛臣一黃門一內侍騐讅含
歛今先帝梓宮何處封樹若何僅遣一徤兒應故事則群
臣之悲思大行祗具文耳士英苦其折讓凡公所上考■
年例少所稱可御史黃耳鼎恨公例轉蹄尾紛然謂公殺
樞臣以敗欵局公歷叙和議始末從前小人閃揄賣國情
狀始露公與蕺山先後去國黃童白叟皆知南都不能立
矣乙酉四月余過嘉興勸公避地四明山公曰不可吾東
向一歩則馬阮謂我擁立潞王西向一歩則馬阮謂我與
臥子將興晉陽惟有死此一塊土耳别後三月干戈滿地
嘉興城守將破公在城外至城下呼曰吾大臣不可野死
當與城存亡城上人譁曰我公來矣開門納之越宿而城
䧟公朝服自縊死閏六月二十六日也僧眞實藏之櫃中
踰二旬收歛顔色如生其時蕺山在越城餓經七日曰此
降城非我死所乃出城外而死兩公死相反而其義則一
海內爲作降城嘆我公來樂府以美之烈皇撥亂反正之
才有明諸帝皆所不及承熹宗蕪穢之後銳于有爲向若
始事卽得公等六七人而輔之開誠布公君臣一體全不
隄防其于致治也何有自蒲州岀而失望見制于小人所
謂君子者往往自開破綻烈皇遂疑天下之士莫不貪欺
頗用術輔其資好以耳目隱發爲明陸敬輿曰馭之以智
則人詐示之以疑則人偷然後上下交戰于影響鬼魅之
途烈皇之視其臣工一如盜賊欲不亡也得乎故蕺山進
告先欲救其心術公隨事消息歸于忠厚雖累逢投杼而
過後思之不置葢其性原不與小人合也烏程韓城　陵
井研能亡烈皇之天下而不能使猜忌刻薄之名加于烈
皇者觀兩公之遇合而可以解于後世矣南渡沸鼎斗筲
而叨天業苟非公等數人虛名潤色詎能免于閏位亦猶
文山之存德祐也公淸修絕俗造次布素官物貯庫苞苴
戒門通籍二十餘載位至冡宰所餘不過談扇歌鐘而巳
弘長後進士有纎芥之長依以成名尤急人之患難雖側
踵焦原不忘援手竹亭敗後籍沒公力言當事止沒其田
産而握握之物不與讐竹亭者又欲竄其子弟于許都叛
黨之内公復理而出之孝廉祝淵上書頌蕺山緹騎逮問
公囑吳金吾勿殺義士淵得生出獄戸一門之內孝友濡
染義盡情至兄弟三人惟伯兄一子相埋者言當遷公曰
有兄在吾不敢爲主也母黨式微公折契田廬曰俾無忘
太夫人之德公初以疎屬爾榖爲子巳二十六年甲申始
立柱臣爲後或問後與子異乎曰然子可私也後不可私
也子惟父之所愛卽子之後非薦于祖禰而祖禰用馨告
于宗族而宗族不疑不敢後也故詩曰螟蛉有子蜾蠃負
之卽人皆可爲子之證也傳曰鬼不馨非類神不馨非族
是人不可皆後之證也其議禮之精如此公條貫經史而
猶熟于朝章國紀故其章奏尺牘見聞周洽鑿然皆可施
行非經生是古非今之腐談也而又旁通九流之學嘗推
施公子祿命謂人曰施四明佳人奈何此郞不任香火巳
而果絕公生于萬曆戊寅殁于弘光乙酉年六十八娶顧
氏繼馮氏俱贈一品夫人子爾榖柱臣女五人唐堯臣潘
焕張守虞景堯祝文琯其婿也孫二人功爕申余覆巢孤
露公以穉弟畜之所不至隕越于溝壑者繄公是賴且少
不知學汎濫無根公毎訓之曰學不可雜雜則無成無亦
將兵農禮樂以至天時地利人情物理凡可佐廟謨裨掌
故者隨其性之所近併當一路以爲用世張本此猶蘇子
瞻敎秦太虛多著實用之書之意也公死生師友之誼過
于彭宣余感傷舊恩不能及李爕之于王成能無愧乎公
塟海寧園花鎭之龍山余兩過墓下豐碑未立但有腹痛
辛酉距公之殁巳三十七年矣功爕來求銘白髮靑燈回
理前緒尙可彷彿其六七也銘曰
國之興亡豈以事功曰誠曰術何途之從吁嗟烈皇求治
太急一念刑名僉壬斯集公亦有言王道平平至誠透露
卽是機權行其所學以匡烈皇帝雖曰俞舉國若狂南渡
爝火專樹饕餮公于其間六月霜雪大厦將傾猶抽樑棟
汎汎溝中以俟一閧禦兒鴛水黑雲壓城蓑城毅魄耿耿
孤誠血碧龍山䰟騎箕尾千秋萬歲光芒斧扆
　　高古處府君墓表
府君諱克臨字敬可別號古處蒙城高氏武烈王瓊之裔
陪扈南渡或居永嘉或居臨安明初有榮者始遷仁和之
興忠里世爲右姓祖汝梅嘉靖辛酉舉人仕至福寧太守
父時亮萬曆巳酉舉人母鍾孺人君甫晬而喪母叩和啼
呼哀動觀者福寧絕憐愛之曰天以是兒錫我孰謂廉吏
可爲而不可爲也出就外傅五行俱下旣而怒長突起語
出奇崛時師不敢以爲弟子慈谿沈沖吾老儒也君因師
之質以性命理氣之辨及天外何所作何究竟沖吾心異
之恐其妨於舉業敎之實地用工自有領㑹處君矻矻窮
年不事口耳沖吾所著經書講義爲之疎通證明而向所
欲質問者亦渙然冰釋尋補諸生有聲於塲屋時四方文
社最盛武林讀書社多通經學古之士如張秀初江道闇
鄭玄子虞大赤仲皜君皆從之上下其議論經生之學不
過訓故熟爛口角聖經賢史古今治亂邪正之大端漫不
省爲何物君讀書橫山與密友孫武書之所考索者皆經
生之不講者也間發爲詩文心精辭綺小言大言皆禀尺
度而君不以此自汰名曰小窻筆屑視之如草木之榮華
耳學成而世變秀初道闇剃染爲僧玄子變姓名去大赤
仲皜亦齎志以沒輩行將盡名理幾熄君把茅河渚與鄒
孝直劉雪符兄弟結碾祿社逍遙琴樽杖席之間名談勢
語終夕不及永興寺有古梅數樹一日大雪君衝寒獨往
坐其下語刺刺不能休不知所語云何也山中盗起移居
北墅孫武書亦遷家相就花晨月夕野航共載尋山水僻
處洞簫隱隱聞者方知二老之所之君至性天植事後母
朱孺人致養無方孺人卒居䘮幾於滅性兄弟友愛甚摯
群從之間廩假進退婚嫁有無君顧省周詳畛域不立族
之貧不能葬者棺盈數十君置新阡積年白骨始沾黃土
其生平與君久故者則别開蓬窠㑹亡者之客歌薤露以
送之伶仃弱小猝需急難收視溫恤不可一二件繫也辛
亥饑疫僵餓載道君約里人設厰二所經理饘粥兵興以
來閩俘之至杭者無虛日呼聲入㝠君惻然贖數人以始
事後遂踵而行之君嘗曰眼前好事做不盡吾力有限吾
心無窮嘗存眞實心隨所可行行之余謂此言最爲近道
自袁了凡功過格行有志之士或倣而行之然不勝其計
功之念行一好事便欲與鬼神交手爲市此富貴福澤之
所盤結與吾心有何干渉其甚者呫呫於禽蟲膜拜之習
流轉極惡恃其功過相折放手無忌者有之矣使其知心
量之無窮黽勉一生事事不敢放過而亦何功之有當君
之時武林程元如以卜著吳茂先以醫名兩人皆與君交
有所疑者待君而决君亦間應握粟之求無不奇騐其藥
籠常畜善藥以起貧子滿腔子是惻隱之心於君不可見
乎生于萬曆辛丑正月三十日卒于康熙庚申九月十日
年八十娶周孺人子女各一鳳岐增廣生壻馮圖獻孫男
四人湛遠朝瓔皆廩生弘遠士遠皆庠生孫女一人壻劉
曾矩庠生曾孫五人景儀景屺景星景福景榖曾孫女一
人將葬湛遠朝瓔以顧侍御季蔚所著行狀乞表其墓曰
君嘗爲動說以爲動者太行之獶也是以寧守吾拙然觀
君濟世利物之志如江河行地而不絕君固玅巳而麤物
存眞而毀轍者耶
南雷文案卷四
　　　姚江黄宗羲著
　　荅錢牧齋先生流變三疊問
　問長水註楞嚴九變三疊所謂進動算位一横二𥪡一
　𥪡二横者未知其義又徐岳所謂横板爲九道五道及
　𥪡以爲柱爲位者與長水横𥪡進動都相合否幸爲剖
　析源流詳明示之
(楞嚴經曰四數必明與世相渉三四四三宛轉十二流/變三疊一十百千總括始終六根之中各各功德有千)
(二百疏云三變之義古今多解今所解者不加别法以/變其義只將今文過現未來進動算位便成千二百功)
(德如第一位三世四方宛轉十二便成一疊算位卽是/一横二𥪡已成過去第二卽變過去一世以爲現在進)
(動算位一𥪡二横成百二十爲第二疊又卽變現在世/以爲未來進動算位一横二𥪡成一千二百爲第三疊)
(能變之法旣唯三世所變之/法亦止千二百故無増減)
臥算爲年立算爲日臥算者長水之所謂橫也立算者長
水之所謂監也第一疊三世四方乘之得十二若依算家
乘法則第二疊當得一百四十四第三叠當得二萬七百
三十六今不肰者則經文流變以第一疊爲凖第二疊變
一爲十變十爲百第三疊變十爲百變百爲千而巳故曰
變不曰乘也
　　答劉伯䋲問律呂(癸卯)
　漢志曰黃鐘爲宮則太簇姑洗林鐘南呂皆以正聲應
　無有忽微不復與他律爲役者同心一統之義也非黄
　鐘而它律雖當其月自宮者則其應和之律有空積忽
　微不得其正此黄鐘至(家諱)無與並也○問朱子著此
　條在變律下蔡元定著此條在八十四聲圖下有異同
　否
十二律旋相爲宮其下所應之聲卽謂之役凡受役者其
律必短於主律(主律卽爲/宮之律也)黄鐘長九寸長之至也故當其
爲宮之時所應六律皆短於黄鐘故用正聲而不用半聲
及㽔賔大呂夷則夾鐘無射仲呂六者爲宮之時七聲不
備則黄鐘不得不受役而黄鍾實長於諸律故不得不有
變律變律又長故不得不用變律之半所謂不與他律爲
役也朱子著在變律者以明律不得不變之故蔡元定著
在八十四聲者以明十一月黄鐘宮下無他律之聲其義
一也然班孟堅之意則不然黄鐘正律雖長其半律甚短
則㽔賔以下獨不可用乎安見黄鐘之不爲他律役也葢
十二律之實其零分皆偶獨黄鐘十七萬七千一百四十
七爲竒半之則八萬八千五百七十三餘一餘一不可半
也是黄鐘有正聲而無半聲旣無半聲可用此黄鐘之不
役於他律也若止以管長不受役爲言於義有所未盡矣
　問空積忽微
蔡元定謂黃鐘爲宮所用七聲皆正律無空積忽微自林
鐘而下則有半聲自㽔賔而下則有變律皆有空積忽微
不得其正葢以半聲變律竒零不齊便謂之忽微也肰亦
非班氏之意所謂空積者空圍所容之積實也管長一分
圍容九分故毎寸八十一分班氏謂黄鐘爲宮則太簇姑
洗林鐘南呂無有忽微葢班氏十二宮止五聲而厺變宮
變徴黄鐘長九寸積七百二十九分(新書積八百一十分/葢分九爲十其實一)
(也)太族長八寸積六百四十八分姑洗長七寸一分積五
百七十六分林鐘長六寸積四百八十六分南呂長五寸
三分積四百三十二分故空積無忽微也至應鐘長四寸
六分六釐其四寸六分之積三百七十八分其六釐之積
便竒零而爲忽微矣以下皆然故他律爲宮皆有忽微也
若加二變爲七聲則黄鐘之用及於應鐘㽔賔雖黄鐘爲
宮其空積亦未甞無忽微也蔡氏未之審而妄引班氏以
證巳說非也
　問史記生鐘術曰上九商八羽七角六宮五徵九置一
　而九三之以爲法實如法得一凡得九寸命曰黄鐘之
　宮故曰音始於宮窮於角數始於一終於十成於三氣
　始於冬至周而復生
按索隱以商八羽七角六宮五徴九爲數錯邢雲路云卽
是上文聲律數太族八寸爲商姑洗七寸爲羽林鐘六寸
爲角南呂五寸爲徵黄鐘九寸爲宮其曰宮五徴九誤字
也愚意以爲羽一徵二角三商四宮五者其大小之序而
商八羽七角六宮五徴九者其相生之序也角宐生徵五
徵宐生宮九雲路謂誤字者是也置一而九三之者置子
一而三之爲丑再三之爲卯二十七如是者九爲酉之一
萬九千六百八十三乃寸法也實者十二律之實(在新書/第四)
滿寸法得一寸黄鐘之實十七萬七千一百四十七凡爲
一萬九千六百八十三者九故得九寸他律不滿寸法之
實則以分法釐法毫法絲法收之
　問上下相生以仲呂謂變律耶正律耶
通典相生爲十二變律變律又爲十二半律合之於正凡
四十八聲也蔡氏以旋宮至仲呂而止仲呂之七聲旣備
則其下無所用故變律止於應鐘雖日應鐘之實以三分
之又不盡一算數不可行此就蔡氏自立之法言之其實
應鐘以下皆有變律也
　問五聲二變與變律先後次序
蔡氏五聲二變次變律之後朱子則先七聲而後變律愚
意以變卽正之參差不齊者正變一時俱有非借變以通
正之窮若變律居七聲之後非自然之法象矣
　問新書日律當變者有六置一而六三之得七百二十
　　九
置一而六三之者置子一而三之爲丑又三之爲寅九如
是以至於午得七百二十九其爲三之者凡六此史遷置
一而九三之之例變聲章置一而兩三之得九亦同也其
言律當變者有六故三之凡六則未必肰葢蔡氏之用變
律雖止於六其實變律有十二也肰置一六三之法亦所
不必仍照正律之法四其實以生黃鐘變律倍其實以生
林鐘乃爲當耳
　問應鐘變律之實九萬二千五十六何以又云六千七
　　百一十萬八千八百六十四也
未曾以七百二十九歸之則爲下數置下數以七百二十
九爲一算則得上數也所餘四十爲小分
　問變律
變聲之說見於國語變律則京房以仲呂生執始演爲六
十律公孫崇則上役黄鐘其說皆未甚協惟杜佑爲當肰
杜佑之變十二蔡元定之變六變律之中又有二說也其
實古之旋宮止於五聲自夷則而下爲宮者卽用正律之
半禮運之疏更無變律
　　荅張爾公論茅鹿門批評八家書
鹿門八家之選其旨大畧本之荆川道思然其圏點勾抹
多不得要領故有腠理脉絡處不標出而圏點漫施之字
句之間者與世俗差强不遠至其批評謬處姑舉一二如
昌黎張中丞傳後序云不載雷萬春事首尾與南霽雲乞
救賀蘭兩不相蒙而鹿門以爲雷萬春疑當作南霽雲若
乞救之事照應此句以補李翰之不載則非矣曹成王碑
以其穿鑿生割爲昌黎之務去陳言豈昌黎之文從字順
者猶有陳言之未去乎葢不知昌黎之所謂陳言者庸俗
之議論也豈在字句哉羅池廟碑謂其不載柳州德政載
其死而爲神一節似狎而少莊按碑中所載民業有經以
下德政可謂至矣豈必如俗文之件繫毛舉然後謂之莊
耶孔司勛誌前夫人從塟舅姑兆次卜人曰今兹歲未可
以袝從卜人言不袝鹿門云按附誌前夫人所以不及袝
塟舅姑兆次之故而不詳與司勛合塟處不可曉誌言前
夫人巳袝塟舅姑兆次今欲遷塟與司勛合而卜人不可
故不合塟本自明曉不知鹿門如何讀也孟貞曜誌愈走
位哭且召張籍會哭諸嘗與往來者咸來哭弔韓氏按檀
弓伯高之赴孔子曰夫由賜也見我吾哭諸賜氏遂命子
貢爲之主故東野之䘮昌黎立位於家其甞與往來者哭
弔於韓氏也鹿門云韓氏不知何人豈不知此禮耶柳州
眨後諸書鹿門謂蘓子瞻安置海外時詩文殊自曠逹葢
由子瞻深悟禪宗故獨超脫較子厚相隔數倍葢子瞻之
謪爲奸邪所忌而子厚之謫人且目之爲奸邪心事不白
岀語悽愴其所處與子瞻異也若論禪宗子厚未必讓於
子瞻耳與顧十郞書子厚爲顧少連所取士十郞乃少連
子也於座主之門故稱門生書中顯贈筞謚揚于天官敷
于天下巳明言少連之死而鹿門云其書似非對座主之
言是尚疑十郞爲座主也歐公謂正統有時而絶此是確
論鹿門特以爲統之在天下未嘗絶也如此必増多少附
會正統之說所以愈不明也鹿門謂江鄰幾文不傳當非
其文之至者而歐陽公序之只道其故舊凋落之意隱肰
可見按序中言其學問通博文辭雅正深粹而論議多所
發明詩尤淸澹閑肆可喜許之亦云至矣如尹師魯之文
歐公只稱簡而有法亦可云非其文之至者乎薛簡肅初
舉進士爲州第一讓其里人王嚴而居其次鹿門云宋制
舉進士何以得讓宋制解試雖有主文考校然尙有鄕舉
里選之意故得自相推讓凡舉子皆謂之進士其中殿試
者謂之及第出身鹿門不知宋制而以今制賜進士者當
之故有此疑蘓子美誌其妻於文集則曰吾夫屈於生猶
可伸於死於塟則曰吾夫屈於人間猶可伸於地下皆有
著落句同而意異鹿門云迭此二句歐公穉筆而少遒處
不如仍前二句且綴之日死而非歐君者銘其墓則無以
慰其生之交也信如此則俗筆套語矣張谷墓表歷官河
南主簿蘓州觀察推官開封府士曹叅軍遷著作佐郞知
陽武縣通判眉州累遷屯田員外郎復知陽武縣鹿門云
宋制以觀察推官徙叅軍而知陽武縣又以通判眉州人
爲員外郞而復知陽武可見當時重令職如此按宋制未
改京朝官謂之縣令巳改京朝官方謂之知其縣張谷初
知陽武其京朝官是著作佐郞再知陽武其京朝官是屯
田員外郞知縣雖同而京朝官之崇畢則異俱未甞入朝
也鹿門不明宋制耳孫之翰誌初舉進士天聖五年得同
學究出身八年再舉進士及第鹿門云宋舉進士者再按
之翰初舉進士不及第再舉方得及第未嘗再也學究出
身非進士之第耳荆公伯夷論以不食周粟爲誣識力非
流俗可及鹿門云論伯夷處未是千年隻眼彼之雷同子
長者豈皆隻眼乎至其去取之間大文當入小文可去者
尙不勝數也觀荆川與鹿門論文書底藴巳自和盤托出
而鹿門一生僅得其轉折波瀾而巳所謂精神不可磨滅
者未之有得緣鹿門但學文章於經史之功甚疎故只小
小結果其批評又何足道乎不知者遂與荆州道思並稱
非其本色矣
　　荅陳士業論孔子生卒書
宋景濂作孔子生卒歲月辨其生主公羊榖梁氏在襄公
二十一年巳酉十月庚子卽今十月二十一日也其卒主
左氏在哀公十六年壬戌四月乙丑卽今四月十八日也
以爲三家厺孔子甚近漢以後之儒無後焉言甚核而辨
肰以某攷之則又不能無疑者左氏哀公十有六年夏四
月巳丑孔丘卒此出於門弟子所書歲月無可復疑矣由
是而上推至襄公二十二年庚戌爲七十三歲孔子之年
七十三不特見於史記家語之終記日寢疾七日而終時
年七十三矣杜預左註亦云七十三孔子家譜祖庭記無
不皆然使七十三之年而信則孔子之生年其在庚戌亦
可無疑也公榖二家之說豈能盡抹諸家乎公穀之謂二
十一年者安知非周靈王二十一年誤書爲襄乎葢襄二
十二年卽周靈王之二十一年也至於生之月日左傳無
文榖梁氏則書冬十月庚子孔子生公羊氏則書十有一
月庚子孔子生陸德明釋公羊云庚子孔子生傳文上有
十月庚辰此亦十月也一本作十一月庚子又本無此句
葢經文庚辰朔則庚子在二十一日若十一月則巳酉朔
其距庚子五十有二日十一月無庚子則知有此句者之
爲誤本也某以暦法推之襄二十一年中積六十六萬九
千一百二十七日五十五刻冬至四十七日五○二四閏
餘二十五日七三四六其年有閏故子月甲寅朔丑月甲
申朔寅月癸丑朔卯月癸未朔辰月壬子朔巳月壬午朔
午月辛亥朔未月辛巳朔申月庚戌朔酉月庚辰朔戌月
巳酉朔亥月巳卯朔襄二十二年中積六十六萬八千七
百六十二日三十一刻冬至五十二日七四四九閏餘七
日七一子月巳酉朔丑月戊寅朔寅月戊申朔卯月丁丑
朔長月丁未朔巳月丙子朔午月丙午朔未月乙亥朔申
月乙巳朔酉月甲戌朔戌月甲辰朔亥月癸酉朔若不從
公榖以家語史記爲凖則孔子之生在二十二年酉月自
甲戌推至庚子爲二十七日故羅泌以爲八月二十七日
是也景濓謂三代雖異建而月未嘗改其按襄二十一年
經文九月庚戌朔日有食之冬十月庚辰朔日有食之夫
九月庚戌朔者建申之月也十月庚辰朔者建酉之月也
若周不改月則九月爲巳酉朔十月爲巳卯朔而庚戌庚
長爲七月八月之朔是與經文大悖矣景濓能不信諸經
乎家語史記載孔子弟子年歲皆以孔子爲的若孔子不
生庚戌則弟子之年無一足慿矣如顔子少孔子三十歲
二十九而髪白三十二而死是顔子死時孔子年六十二
也哀公六年吳伐陳楚救陳孔子絶糧猶有顔子問荅計
顔子卽卒於是年葢自襄二十二年至哀六年孔子六十
二歲也若生於襄二十一年則孔子六十三矣顔子少三
十歲及三十二而死皆不可信也故景濓欲伸公榖則必
盡廢諸家無乃過歟
　　荅劉伯宗問朱子壺說書
投壼經言壼頸修七寸腹修五寸口徑二寸半容斗五升
鄭注腹容斗五升三分益一則爲二斗積三百二十四寸
(算法方一寸高十六寸二分爲一升方一寸高一/百六十二寸爲一斗故二斗得積三百二十四寸)以腹修
五寸約之所得(五寸約之者於五寸之中截其一寸取三/百二十四寸之積五分之其一分得積六)
(十四寸/八分)求其圜周得二尺七寸有竒是爲腹徑九寸有餘
也(以圜求方湏三分加一六十四寸八分分爲三分毎一/分有二十一寸六分加一分于六十四寸八分之中共)
(八十六寸四分是一寸方積之數以方積開之九九八十/一則一面有九寸強四面凡有三十六寸强又以方求圓)
(四分去一是爲圜周二尺七寸有竒/圍三則徑一故腹徑九寸有餘也)按鄭氏此說皆整數
二斗之積也肰以二斗之積四分去一則與經文斗五升
合矣故朱子欲去二斗虛加之數是也其實斗五升之積
爲二百四十三寸以腹修五寸約之五取一焉得四十八
寸六分卽圜積也圜積求徑三歸四因開方之是爲腹徑
八寸四釐有竒圓積求周十二因開方之是爲圜周二尺
四寸一分四釐有竒若鄭氏三分益一以爲二斗方積六
十四寸八分旣有虛加之數則當用圓田法卽以六十四
寸八分者開方之徑得八寸四釐竒三因於徑周得二尺
四寸一四亦如前法朱子以積求徑之法謂廣六十四寸
八分此六十四寸者自爲正方又取其八分者割裂而加
於正方之外則四面各得二釐五毫之數徑爲八寸五釐
此則朱子不明筭法而不自知其誤也夫正方六十四寸
則一面得八寸試割二分加之毎寸得二釐五毫四靣皆
然則八分者無餘矣而四角各缺方二釐五毫將何以補
之哉故開方之術中間正方謂之方法正方之外割裂而
　　荅汪魏美問濟洞兩宗争端書
大鑑之後爲南岳靑原南岳傳馬祖馬祖傳百丈百丈傳
潙山此潙仰宗所由起也百丈又傳黄檗黃檗傳臨濟此
臨濟宗所由起也靑原傳石頭石頭傳藥山藥山傳雲巖
雲巖傳洞山此曹洞宗所由起也石頭又傳天皇天皇傳
龍潭龍潭傳德山德山傳雪峰雪峰傳雲門此雲門宗所
由起也雪峰又傳玄沙玄沙傳羅漢羅漢傳法眼此法眼
宗所由起也故五家宗派出自南岳者二出自靑原者三
今潙仰雲門法眼三宗俱絶存者惟臨濟曹洞耳近濟宗
依五燈會元附註謂有兩天皇道悟石頭所傳者之天皇
不再傳而絶其出爲雲門法眼之天皇則馬祖所傳者於
是南岳得四宗靑原僅一宗以此而分優劣至兩家聚訟
不已弟常謂昔之學佛者自立門戸者也今之學佛者倚
傍門戸者也自立門戸者如子孫不藉先人之業赤手可
以起家倚傍門戸者如奴僕占風望氣必較量主者之炎
涼雲門法眼其宗旣絶猶過去之高門巨族也吹已冷之
𦦨爲掃室布席之光則郭崇韜哭子儀之墓又何怪乎故
兩家是非不必爲之辯苐兩家辯詞可爲嗢噱㑹元附註
以丘玄素天王碑證雲法二宗出於南岳以符載天皇碑
證靑原之天皇一傳而絶洞家指爲僞碑以爲玄素使相
何得姓名不見唐史疑爲烏有按歐陽公集古錄䟦尾神
女廟詩李吉甫丘玄素李貽孫敬騫作佛者空疎之腹豈
可妄談載籍符載碑文載在賛寧高僧傳中其末云比丘
慧眞文賁等禪子幽閑皆入室得悟之者或繼坐道場或
分枝化導所謂禪子幽閑者卽指慧眞文賁等而言言其
情性幽閑也附註改爲法嗣三人曰慧眞曰文賁曰幽閑
以賛辭扭作人名何不將原本一讀耶權文公馬祖道一
塔銘見文苑英華中後列沙門慧海智藏鎬英志賢智通
道悟懷睴惟寛智廣崇泰惠雲等洞家疑附註引此爲虚
誕之辭信如此言不知在唐還有權德輿否黄元公因丘
碑所載節使抛水事與南泉下曇照雷同疑碑爲好事者
所撰然碑文詳而會元首尾脫落是㑹元襲碑文非碑文
襲㑹元也摠之釋氏譸張爲幻火發火息碑文又寧足信
乎
　荅朱康流論歷代甲子書
按歷代甲子自魯隱公元年己未以下載籍皆可攷據無
有異同乃自隱公以上其說不能歸一然凖之暦算如武
王克商周公營洛成王顧命三者得其時日則是非不難
辨矣故授時伐紂以至春秋一從漢志漢志魯世家魯公
伯禽四十六年考公四年煬公六十年幽公十四年微(史/記)
(作/魏)公五十年厲公三十七年獻公五十年慎公三十年武
公二年懿公九年柏御十一年孝公二十七年惠公四十
六年凡伯禽至惠公三百八十六年伯禽以成王元年癸
巳歲卽位至康王十六年戊寅歲薨惠公以平王三年癸
酉歲卽位至平王四十八年戊午歲薨中間所歷甲子自
第二十八而上羸三十一歲自第三十三而下縮五歲由
成王上推周公攝政七年武王克殷後七年而崩故伐紂
之歲斷以爲巳卯也而史記魯世家伯禽四十六年考公
四年煬公六年幽公十四年魏公五十年厲公三十七年
獻公三十二年眞公三十年武公九年懿公九年伯御十
一年孝公二十七年惠公四十六年凡三百二十一年較
漢志差六十五年以惠公末年戊午上推戊午當平王四
十八年則伯禽元年在第二十八甲子下戊戌歲也戊戌
爲成王元年由成王上推周公攝政七年封禪書曰武王
克殷二年天下未寧而崩崩在庚寅歲故伐紂之年爲戊
子也如此則銷􁒀一甲子第二十八卽第二十七矣竹書
紀年成王丁酉歲卽位在位三十七年康王二十六年昭
王十九年穆王五十五年共王十二年懿王二十五年孝
王九年夷王八年厲王二十六年宣王四十六年幽王十
一年平王四十八年惠公卒凡三百二十二年與史記魯
世家先一年以伐紂在庚寅較史記後二年此記事稍有
參差其甲子大畧相同也黄石亝先生主張史記以爲武
王克殷戊子歲用授時四分校之戊子歲周正月癸卯合
朔甲寅冬至以某按之又未必然武成惟一月壬辰旁死
魄越翼日癸巳王朝步自周于征伐商旣戊午師逾孟津
癸亥陳于商郊甲子昧爽會于牧野泰誓又曰一月戊午
師渡孟津左氏外傳曰王以二月癸亥夜陳未畢而雨據
石亝以癸卯爲正月朔則壬辰癸巳爲前月十九二十日
矣經何以言一月也癸卯朔則癸亥爲月内之二十一日
矣外傳何以言二月也信漢志不如信史記信史記又不
如信經文也石亝又以月旁死魄在望後生魄在望前謂
壬辰是十六日非朔二日夫經言壬辰是一月又言戊午
亦一月壬辰與戊午相距二十七日若旁死魄在望後是
月寧復有戊午哉又武成厥四月哉生明王來自商至于
豐丁未祀于周廟越三日庚戌柴望大告武成旣生魄庶
邦冡君曁百工受命于周觀其序生魄于生明之後則生
魄之爲望後明矣生魄旣在望後則死魄之爲望前亦明
矣若以授時歩戊子歲距至元辛巳二千三百三十三年
中積八十五萬二千一百一十四日八千五百二十四分
冬至甲子經朔癸丑與石亝所言無一合者則武王伐紂
之必非戊子也當從班氏以巳卯爲凖而後春秋以上之
時日始可得耳
　　第一甲子黄帝元年
　　第二甲子黄帝六十一年
　　第三甲子少昊二十一年
　　第四甲子少昊八十一年
　　第五甲子顓頊五十七年
　　第六甲子帝嚳二十九年
　　第七甲子帝堯二十一年
　　第八甲子帝舜九年
　　第九甲子夏禹八年
　　第十甲子仲康三年
　　第十一甲子寒浞十五年
　　第十二甲子帝槐四年
　　第十三甲子帝不降四年
　　第十四甲子帝扃五年
　　第十五甲子孔甲二十三年
　　第十六甲子桀二十二年
　　第十七甲子太甲十七年
　　第十八甲子太庚十五年
　　第十九甲子太戊二十一年
　　第二十甲子仲丁六年
　　第二十一甲子祖辛十年
　　第二十二甲子祖丁二十九年
　　第二十三甲子盤庚二十五年
　　第二十四甲子武丁八年
　　第二十五甲子祖甲二年
　　第二十六甲子武乙二年
　　第二十七甲子紂十八年
　　第二十八甲子康王二年
　　第二十九甲子昭王三十六年
　　第三十甲子穆王四十五年
　　第三十一甲子孝王十三年
　　第三十二甲子共王五年
　　第三十三甲子幽王五年
　　第三十四甲子桓王三年
　　第三十五甲子惠王二十年
　　第三十六甲子定王十年
　　第三十七甲子景王八年
　　第三十八甲子敬王四十三年
　　第三十九甲子威烈王九年
　　第四十甲子顯王十二年
　　第四十一甲子赧王十八年
　　第四十二甲子秦始皇十年
　　第四十三甲子漢文帝三年
　　第四十四甲子武帝元狩六年
　　第四十五甲子宣帝五鳳元年
　　第四十六甲子平帝元始四年
　　第四十七甲子明帝永平七年
　　第四十八甲子安帝延光三年
　　第四十九甲子靈帝中平元年
　　第五十甲子蜀后主延熙七年
　　第五十一甲子晉惠帝永興元年
　　第五十二甲子哀帝興寧二年
　　第五十三甲子宋文帝元嘉元年
　　第五十四甲子齊武帝永明二年
　　第五十五甲子梁武帝大同十年
　　第五十六甲子隨文帝仁壽四年
　　第五十七甲子唐高宗麟德元年
　　第五十八甲子玄宗開元十二年
　　第五十九甲子德宗興元元年
　　第六十甲子武宗會昌四年
　　第六十一甲子昭宗天祐元年
　　第六十二甲子宋太祖乾德二年
　　第六十三甲子仁宗天聖二年
　　第六十四甲子神宗元豐七年
　　第六十五甲子高宗紹興十四年
　　第六十六甲子寧宗嘉泰四年
　　第六十七甲子理宗景定五年(授時以元至元十七/年庚辰歳冬至爲暦)
(元若上考自曆元至/此甲子積一十七年)
　　第六十八甲子元泰定元年(下驗自暦元至此甲子/積四十四年)
　　第六十九甲子明洪武十七年
　　第七十甲子正統九年
　　第七十一甲子弘治十七年
　　第七十二甲子嘉靖四十三年
　　第七十三甲子天啟四年
　　荅范國雯問喻春山律暦(戊午)
示楚郴喻春山書其言誇大自來儒者無不譏彈而自以
律暦爲絶學謂帝王暦數眞傳夫律暦固儒者之能事以
司馬子長之學尚曰文史星暦近乎卜祝之間春山而茍
能發前人所未發亦不必張皇如是皇甫持正言風教偷
薄詩未有劉長卿一句巳呼阮籍爲老兵矣筆語未有駱
賔王一字巳罵宋玉爲罪人矣至於近日妄子以駡相高
廟庭諳子直叱姓名等之僕隷阮籍宋玉何敢望罵春山
不幸而類是夫旣而反覆其書則不免爲東告東方朔西
告西方朔之談矣按復臨泰大壯夬乾姤遯否觀剝坤十
二卦名爲辟卦以配十二月始於漢之京房然未嘗以之
言律呂也明李文利主黄鐘三寸九分之說其十二月律
呂卦氣圖始用辟卦配之然未嘗用其陽九陰六之數以
爲律管之長短春山見十一月復卦其陰陽之數偶與三
寸九分相合遂將各卦陰陽之數一例配去以爲律管之
長短出于是姑無論其他如十一月復卦與九月剝卦同
長一陽五陰則黄鐘無射同是三寸九分十二月臨卦與
八月觀卦同是二陽四陰則大呂南呂同是四寸二分正
月泰卦與七月否卦同是三陰三陽則太簇夷則同是四
寸五分二月大壯與六月遯卦同是二陰四陽則夾鐘林
鐘同是四寸八分三月夬卦與五月姤卦同是一陰五陽
則姑洗𬎼賔同是五寸一分合四月乾之仲呂五寸四分
十月坤之應鐘三寸六分只有七律更無十二律且同是
三寸九分何以知其爲黄鐘爲無射耶同是四寸二分何
以知其爲大呂爲南呂耶同是四寸五分何以知其爲太
簇爲夷則耶同是四寸八分何以知其爲夾鐘爲林鐘耶
同是五寸一分何以知其爲姑洗爲𬎼賔耶豈律呂之長
短只佐𥿄上閒譚無與於聲音之用耶此等卽村伶知其
不可而欲與蔡元定争是非乎春山又以十二辟卦分晝
夜之長短晝十二卦夜十二卦建子晝復夜姤建丑晝臨
夜遯建寅晝泰夜否建卯晝壯夜觀建辰晝夬夜剝建巳
畫乾夜坤建午晝姤夜復建未晝遯夜臨建申晝否夜泰
建酉晝觀夜壯建戌晝剝夜夬建亥晝坤夜乾以一晝爲
一時晝夜綳定各六時陽畫一時得九刻陰畫一時得六
刻以爲刻有長短時無遷移也夫晝夜之分分於日之出
入也日行天上在寅位爲寅時在卯位爲卯時在辰在巳
在午在未在申在酉皆然信如春山之說將日遇陽畫而
行遲遇陰畫而行疾乎抑行無遲疾陽畫則在未亦可謂
之午陰畫則在午亦可謂之未乎午者晝之中也子者夜
之中也春川以寅至未六時爲晝申至丑六時爲夜則晝
之中在辰巳之交夜之中在戌亥之交而午當桑榆之影
子當雞鳴之候矣晝之上半下半夜之上半下半必相等
也值泰卦則上半二十七刻下半一十八刻值否卦則上
半一十八刻下半二十七刻相去三分之一果天行而如
此孰不驚駭乎且日之短夜之長極於子月子月晝三十
九刻夜五十一刻亥月晝三十六刻夜五十四刻日之永
夜之短極於午月午月晝五十一刻夜三十九刻巳月晝
五十四刻夜三十六刻是日之長至短至無不倒置也以
卦畫定晝夜長短必不可通矣堯之建寅於堯典見之經
文彰明不比他書可以附會於仲春曰日中其爲春分無
疑也於仲夏曰日永其爲長至無疑也於仲秋曰宵中其
爲秋分無疑也於仲冬曰日短其爲南至無疑也春山假
妄之談謂堯建丑仲春是寅月仲秋是申月日中宵中非
晝夜分寅之辟卦爲泰申之辟卦爲否其陰陽分於上下
也仲夏是巳月日永非夏至日長巳之辟卦爲乾律管長
也仲冬是亥月日短非冬至日短亥之辟卦爲坤律管短
也舎明明可據之天象附會漢儒所不敢附會者亦心勞
而術拙矣鳥火虗昴四星之昏見南方者此是暦家測天
要術後來歲差皆騐於此春山未嘗學暦遂言爲寅申巳
亥月望所次之舍彼妄言之以爲數千年之上無人可以
對會不知明暦者把算歷然堯時春分日躔在昴入於酉
地則星宿當午夏至日躔在星入於酉地則房心當午秋
分日躔在房入於酉地則虗宿當午冬至日躔在虗入於
酉地則昴宿當午堯典之分四仲纖毫不爽自堯至今巳
退將五十度分至之日躔旣變中星亦從而變春分日在
壁昏之當午者爲井矣夏至日在參昏之當午者爲角矣
秋分日在翼昏之當午者爲斗矣冬至日在箕昏之當午
者爲室矣是故有歲差而後見天地之變化若萬古如斯
田僮街卒俱可談天矣春山謂寅巳申亥之月望夜觀月
實次鳥火虗昴四星故於堯典卯午酉子月之中星與之
相符不難改中星爲月度四仲爲四孟以譏歲差不知堯
時寅月望夜日在奎月離於角未嘗次鳥也巳月望夜日
在井月離於斗未甞次火也申月望夜日在軫月離於壁
未甞次虗也亥月望夜日在箕月離於參未甞次昴也就
如其言改中星爲月度四仲爲四孟亦無一合也月令者
呂氏春秋十二紀之首後人刪合爲之鄭氏云其中官名
時事多不合周法故以爲秦暦也以寅爲歲首觀其下文
自明不容更生别解而春山妄爲周公建子之書其奈七
十二候不可抹摋則改置仲冬之候於孟春之下季冬之
候於仲春之下次第改盡遷就巳意以張公之㡌冐李公
之首至以春夏秋冬之月解作星月之月日在某宿爲上
弦昏中爲望旦中爲下弦矯强不顧文理未有甚於此者
也葢中星以日躔爲主日在酉地某宿則中星隔三宮而
東日在卯位某宿則中星隔三宮而西漢三統曆與秦曆
相近三統建寅云正月中日在室十四度二月節日在奎
五度三月節日在胃七度四月節日在畢上二度五月五
日在井十六度六月節日在柳九度七月中日在翼十五
度八月中日在角十度九月中日在房五度十月節日在
尾十度大雪日在斗十二度小寒日在婺女八度此與秦
曆無毫髪之异豈三統亦建子乎漢冬至日在牛初度今
冬至日在箕三度日躔巳退三十餘度則中星亦退三十
餘度矣姑就春山之言以周桓王三年甲子丑月算之上
弦日躔婺女二度是時月距日九十度應離於胃望日躔
婺女九度是時月距日一百八十度應離於張下弦日躔
虗五度是時月距日二百七十度應離於氐則春山謂丑
月上弦月在奎望在井下弦在斗者無一合也舉此一月
餘月可類推其謬矣月毎日平行十三度三十六分八十
七秒半弦䇿七日三十八刻二十六分四十八秒以平行
乘弦䇿得九十八度六十九分六十八秒故自上弦至望
自望至下弦月之行度皆以九十八度零爲凖是三宮有
餘也姑以孟春首條言之營室至參不及三宮參至尾五
宮有餘同一弦䇿其行度安得相懸如此亦舉此月以類
餘月春山之妄直不滿明者之一笑也
　　答萬充宗質疑書(壬子)
讀質疑二篇吾兄經術繭絲牛毛用心如此不僅當今無
與絶塵卽在先儒亦豈易得誠不意欵學寡聞之夫得相
抵掌聊述所聞以廣來意兄疑今之二十四氣以配周正
則相戾而不合此二十四名者古之所無是也葢今之二
十四氣所以綳定七十二候故毎氣三候然就而論之自
二至二分四立之外十有六氣之名義固無殊於七十二
候是以比肩者而加乎其上也不可明矣左氏曰凡分至
啟閉必書雲物使十六者與分至啟閉同列則必書十六
者之雲物矣不應左氏獨遺之也此古者無二十四名之
一證也卽古之啟閉亦只以朔日爲㫁不更於朔日之外
别有四立之名何以明之左氏外傳曰先時九日太史告
稷曰自今至於初吉陽氣俱蒸土膏其動弗震弗渝脈其
滿青穀乃不殖按先時註云先立春日也初吉朔日也自
今至於初吉自先時至於立春也則初吉之爲立春明矣
以上文農祥晨正日月底於天廟言之則是寅月之朔日
皆謂之立春也若另有立春之日則當言自今至於立春
矣不應竟以初吉言也舉春而夏秋冬一例也是時各國
皆有私曆其法不一管子三卯三暑三寒之令齊曆也呂
氏春秋月令未行之秦曆也汲冡周書時訓解魏曆也雜
然見於傳記不知者遂以爲周時所通行耳兄言周之分
至未嘗繫之以時獨大司樂有冬日至夏日至之名而疑
周官之爲僞書是也僞周官者先儒多有之林孝存以爲
未世凟亂不騐之書何休以爲六國陰謀之書然未有得
其左證明顯如兄所言者卽如古文尚書人多疑其僞呉
草廬歸震川駁之不遺餘力然終鶻突定案向講尙書至
湯誥凡我造邦無從匪彝無卽幍淫各守爾典以承天休
而見於國語文武之教凡我造國無從匪彝無卽幍淫各
守爾典以承天休始知其誤襲周制以爲湯誥也今因推
日食於昭十七年六月祝史請幣季平子曰唯正月朔慝
未作日有食之於是乎伐鼓用幣禮也其餘則否太史日
在此月也日過分而未至三辰有災於是乎百官䧏物君
不舉辟移時樂奏鼓祝用幣史用辭故夏書日辰不集于
房瞽奏鼓嗇夫馳庶人走此月朔之謂也當夏四月謂之
孟夏杜註夏書爲逸書古文尚書㣧征有曰乃季秋月朔
辰弗集於房瞽奏鼓晉夫馳庶人走羲和尸厥官罔聞知
夫季秋夏之九月也而太史以之證夏四月之日食可見
夏書本文不同孔書左氏而非僞也則不能不致疑於古
文矣此二證恨不使艸廬震川見之兄之疑周禮者亦恨
不使林孝存何休見之也春秋失閏之論弟有日食暦明
之俟晤時請正此不更具也
　　荅鄭禹梅修家譜雜問(丁巳)
　兵部主事刑部主事是宋世職名否
按宋官制六部自尚書以下止有侍郞郞中員外郞三項
其有主事之名與錄事今史書令史守當官皆吏也而非
官凡三省樞宻皆有之不特六部也
　元朝官制有揚州知府杭州知府等名否
元官制諸路設總管府逹魯花赤之下爲總管總管之下
爲同知治中判官散府則逹魯花赤之下置知府或府尹
揚州杭州皆爲上路則有總管而無知府今紹興杭州多
有總管廟皆是昔守郡者之生祠也若於二府稱知府則
是後人妄加
　給事章僑學士曾彦祭酒羅璟員外夏寳知州萬韞輝
　教諭江振甘燧賈進主事張庠郎中王應奎修撰習嘉
　言大理寺少卿李奎譜中皆有文章其人可考否
據所知者章僑字處仁蘭溪人正德丁丑進士官至布政
使曾彦字士美泰和人成化戊戌進士第一歷侍讀羅璟
字明仲南城人憲孝間名臣習嘉言名經以字行新喻人
成祖初選庶吉士嘉言其一也官至詹事亦名臣李奎弋
陽人永樂辛卯鄕舉正統間至大理少卿餘俟再考
　浙東四明之鄭其著姓始於何時何人
四眀鄭氏見於宋史者唯鄭覃爲靖康間人死節於金兵
入忠義傳淸之其孫也其始則不可攷凡東浙人物在唐
書爲甚畧不知何故也
　灌浦之鄭云出自􁛹縣鄭侍郎㓜倫之後不知宋史神
　宗時有其人否
鄭㓜倫不見宋史或其人無關史事不能以一侍郞附見
然在嵊縣志中不宐見遺今亦無有而唐宰相世系表序
鄭氏有南北祖鄭曄爲北祖曄生茂茂生七子號七房鄭
氏其季名鄭㓜麟後魏時人得無作譜之人因其源流出
此而誤爲宋誤爲􁛹耶
南雷文案卷四終
吾悔集卷之四　南雷續文案
　　　　　　　　　　　　　　　　孫男(千頃千卷/千子千門)較
　　李杲堂先生墓誌銘
文章不特與時高下亦有地氣限之明越兩郡其地密邇
同一風氣明初楊鐡崖戴九靈(戴寓/明州)爲文學宗老唐丹崖
謝元功趙謙比肩而作宋無逸鄭千子皆楊門弟子其時
師友講習炳然阡陌一時號爲極盛凌夷正嘉而後競起
邪宗孫文恪輸心於槐野余君房瓣香於子威赤水月峯
踈密不同而文勝理消謂論語爲孔子之文選耳苟肆狂
狷無所取裁陳後岡徐文長雖畢趨時風衆勢無以發伏
鼈之雄氣卽如陽明之文韓歐不足多者而謂文與道二
溝而出諸文苑是故兩郡作者敝精神乎蹇淺由來矣先
生初亦不避輕華其後毎得余作往往嗟悒因相與校覆
雅鄭洗其偷薄之說推原道藝之一先生不以余空隙一
介之知而忽之也自此轉手大放厥辭同里稍稍響應翻
然於不廸於是東浙始得古文正路而由之四境之内凡
有事於文章者非先生無以訖意轉相求請充牣昔席方
外詩人得先生一言便可坐高聲價欵門雲水疲於應接
里中有鑑湖社倣塲屋之例糊名易書以先生爲主考甲
乙樓上少長畢集樓下候之一聯被賞門士臚傳其人拊
掌大喜如加十賫明州自東沙好文下士主張藝林士無
不捧珠盤而至者然其氣力足以鼓動不盡關著作先生
以布衣幾與之頡頏而肺疾爲梗流放家門海内知之者
尙未滿其量也先生諱文胤字鄴嗣今以字行别號杲堂
宋忠襄李顯忠之後世居淸澗忠襄曾孫守眞始遷於鄞
其下六世是爲先生之高祖循義嘉靖癸未進士御史出
守衡州曾祖生威舉於鄕官鳳陽府推官其孫卽守貴州
之廵撫橒也因贈兵部尙書祖德升永平衛經歷父棡崇
禎丁丑進士禮部儀制司主事先生風骨不恒年十二三
能詩卽有秀句十六爲諸生侍儀部官嶺外通人張孟奇
深所歎異歸而時名方起直兵革之際睚眦觸死儀部下
省獄先生亦駈至定海縳馬厩中七十日事得解儀部之
䘮從省至放聲一哭遂絕意人世穿竄草石與失職之徒
萬悔菴徐霜臯高辰四諸君緣情綺靡音調凄凉先生雖
不迯禪而酒痕墨蹟多在僧寮野廟木陳悟畱山曉天岳
皆結忘年之契四方勝流之至甬上者先生卽匿迹甚深
亦必停車披帷詩酒流連否則似垂槖而歸矣先生愍郡
中文獻零落倣遺山中州集例以詩爲經以傳爲緯集甬
上耆舊詩捜尋殘帙心力俱枯其布衣孤賤尤所惋結宛
轉屬人則頓首丁寧使其感動奪之鼠塵績筐餳笛之下
以發其光彩若片𥿄未出先生自比長吉之中表凜乎有
不祥之懼焉書成立詩人之位祀以少牢聞者爲之軒渠
張司馬死故國先生塟其兩世楊侍御文瓚亦以連染死
淺土十棺語溪曹廣塟之先生爲歌詩記其事凡見聞所
及美事先生不肯讓人先生尤長於麗語使當詞頭之任
眞足華國而以廟堂金石散爲竹枝禪頌之音豈不可惜
然宋景濂謂謝翶方鳳吳思齊皆工詩客浦陽浦陽之詩
爲之一變向若先生草率青雲苟非勞謙戹◍亦豈能一
變甬東之風氣如三子哉生於天啓壬戌四月二日卒於
康熙庚申十一月八日年五十九娶某氏子一人暾女六
人長適萬斯備次適丘瑜次適沈紹雯次適林獬錦餘未
行暾將以某年月日葬先生於某原與斯備來速銘銘曰
文之美惡視道合離文以載道猶爲二之聚之以學經史
子集行之以法章句呼吸無情之辭外强中乾其神不傳
優孟衣冠五者不備不可爲文野人議璧稱好隨群此言
余發以告先生先生曰然但苦三彭匠石郢人霜鍾應律
先生之死吾無爲質
　　憲副鄭平子先生七十壽序
辛亥鄭平子先生六十余爲文壽之羨其蕭然自得隱居
之樂今又十年令子禹梅書來復欲余言念此十年間先
生旣閟其聲光輕滅喧俗禹梅三入長安公車流冗灌浦
書帶靜然四屋當世得氣之家方且文號儒宗武稱將表
風騰波涌更相駘藉以先生之才亦何難請託郡邑借寵
時賢陳同父所云有才之人則索手之徒踏一片閑田地
便可以飽食暖衣而長雄於一方一所先生不其然者葢
必有所甚痛於心寧懷琬琰以就煨塵不欲猖狂無妄之
福以取矍相揚觶之辱余見今之亾國大夫大畧三等或
齷齪治生或丐貸諸侯或法乳濟洞要皆胸中擾擾不勝
富貴利逹之想分牀同夢此曹豈復有性情先生視之如
糞土也昔文山入燕王炎午作生祭文丞相文驛途水歩
山墻店壁所在粘之恐丞相之不死也宋室遺民此爲最
著然觀其吾汶稿再上叅政姚牧菴書唯恐其不相容接
是時牧菴分政江省而炎午累形干請則是當路之交際
炎午未常絕也豈其嚴於論人而恕於論巳哉士之報國
各有分限炎午未便爲失而先生絕匿名迹當路投分無
所可不謂過乎馬碧梧七十汪復爲賦十月之交碧梧曰
某偷生而不願生祈死而未得死者也今之爲壽夫豈先
生所欲君子以爲不然先生之年與常人不同淵明元嘉
晉亾巳九年朱子猶書晉處士是典午一星之火寄之淵
明之一身也年來汐杜諸君子汪魏美余若水萬履安沈
睂生巢端明徐昭法閻古古皆確然免於疑論者相次絕
算江湖憔悴星火之寄殆將無人非先生而誰乎灌浦故
四明山之翠竭也梅子眞嘗避地焉相傳至今猶在子眞
亦西漢之遺民耳先生採藥弄水之睱得無遇之而與之
吊古傷今歟則先生之年正未可知也雖然先生終不得
與臯羽韶父諸人比文章未墜必有英絕領袖之者禹梅
傳其家學以氣節發爲文章吐言天㧞出於自然照爛卷
軸砥藝苑之橫流余且苦其軒車不容巷門庭無子眞之
跡矣
　　翁元鎧禪師語錄序
庚子征海之師望屋而食澤望於三溪口買潭上一園爲
太夫人避地之所余往來定省因得遊其左近山水去潭
上二三里爲向家衕有菴半草半瓦土人呼爲草菴時克
歸住之風景幽閒余與澤望數過之題詩壁間有墻下梅
花五六樹庭前積雪兩三峯之句未幾澤望下世潭上園
屬之他姓余之不至三溪葢二十二年矣然自三溪來者
莫不言正定菴有禪師說法緇素翕集甲於姚江辛酉余
謝吊入四明重過草菴卽所謂正定也四衆和悅威儀肅
然禪師出而酬對冷汰於物不强聒以佛法岀其語錄讀
之絕去枝蔓獨露眞常視諸方東剽西剠拈綴成篇以就
其聲價者方斯蔑如矣師之得此正非易易師叅養拙稍
有入處於是離楚行脚至金陵叅覺浪至龍池叅萬如至
會稽叅木陳至雪竇叅石奇至大雄叅玉林凡海內大宗
師道價深重者無不咨决心要而後併當於嶾公途畏峯
澁惡聲毒棒其丼如薺方得有此成就古德於囚山苦竹
之中得悟然後擔䔲褁糧遠訪師資以求印可近日宗門
其悟從爐鞲中棑迮而岀夫獨悟則無途轍從師則有門
庭雖難易較然而根柢在志苟立志不堅自證者易忘排
迮者助長均之有敝師求師之志堅忍如此宜其無所不
可也嗟乎儒者好自標榜而足不出於百里目不接一勝
友抱毛頭塲屋之時文胸馳臆斷轉側於烟火血肉之間
田兒竈婦且測其底裏聞師之風亦可以愧矣
　　熊公雨殷行狀
熊公諱汝霖字雨殷世居餘姚之天花街祖某父某公登
崇禎辛未進士第授同安知縣爲政不避强禦直行已意
紅毛入宼公渡海敗之於下門考選戸科給事中辛巳江
南荒疫人死且半米價四兩有餘轉運不至命給事中七
人催督漕糧公當江南上江黽勉從事不使病民遼練正
耗二百四十一萬石如期而集沿途見聞無不入告上以
朝臣不足任使所用文武踰繩越契而左官外附之徒兢
張空虛以邀榮路公以爲破格不如循常聽聲不如採實
武臣只用甲科行伍凡叙功御覽名色一切報罷㑹推大
將亦須保舉事敗連坐舉主庻杜債帥之門又言時値艱
難安危省括懸於督撫以臣裁量多不可以備倉卒也關
督范志完事口舌而習調欺順撫潘永圖何所優長况當
軍旅宣督江禹緒陽和兵譟風裁掃地宣撫李鑑忸􁇜小
利不持士節保督侯恂凡偶近器鳳督馬士英嫗􁗒名勢
秦撫蔡官治威恩淺薄襄藩䧟而楚撫晏然南陽破而隕
撫無恙𤾂撫黃配玄僅百里之才保撫楊進非鎖鑰之選
臣非敢薄待天下士謂方今督撫盡皆非人大聲疾呼欲
仗其内手捫心量力自陳耳力言孫傳庭不宜急戰不聽
而敗京師戒嚴公分守齊化門隨時條陳四月之間三十
餘疏皆切中機宜多所彈治上亦佳其敢言召對咨諏公
言行間諸臣去彼數百里而軍不敢一望顔行大約南去
則我隨其後北返則我出其前如厮隷之於貴官負弩前
駈望塵靡及耳兵士一聞督戰便洶洶欲叛如此則將不
能御兵何名爲將督師不能用將何名督師興言及此督
將之肉其足食乎廵按陳昌言奏淄川鄕官孫之獬夢關
壯繆語之爾等安心城守我以神兵出戰遲明瞻像汗下
如雨公言山東州縣十去七八而獨効靈一淄川壯繆正
神而獨降夢一之獬此何爲者乎之獬逆案中人士論棄
之豈神偏鑒之乎爲此言者不過欲借神異之說逹其姓
名於御前以爲異日然灰之地縣官從而和之奇矣按臣
不加駁正而據以入告何異夢中說夢也竊謂淄川之夢
琢城之守同一機關遠法王欽若之閉門誦經近類揚嗣
昌之華嚴退蝗可怪也公於朝廷舉動失當知無不言言
無不痛熊開元姜埰兩給事之獄蕺山全椒之去㫁㫁廷
諍不肯但巳當時號爲能諫者亦必揣摩宛轉以納其說
而公之發言麤梗有敵以下所不堪受者有犯無隱葢其
天性然也止以降謫而去烈皇可謂之能容諫臣矣公言
楊嗣昌負國尙未處分誰爲嗣昌畫練餉之策駈中原百
姓爲盜者沈迅也誰爲嗣昌運籌以三千守襄而賊以十
七騎入城遂出迯者余爵也誰爲嗣昌援引乙榜開府受
事卽敗者宋一鶴也情面賄賂㫁送封疆二祖列宗之靈
能無飮泣地下乎執政旣苦其誚讓上以飮泣一語致怒
䧏福建按察司照磨南渡起補原官轉吏科公言諸臣争
誇定策㒺計復讐處堂未巳且爲鬬穴始之武與文爭繼
而文與文爭殿廷之上無人臣禮其言起阮大鋮也陰陽
消長間不容髮寧博採廣搜求奇材於草澤胡執私違衆
翻鐵案於丹書閣臣此舉無乃負先帝負皇上乎其言四
鎭也一鎭之餉至六十萬勢必不供卽倣古藩鎭法亦當
在大河以北開屯設府永此帶礪曾堂奥之内而遽亦藩
籬視之其言復厰衛也厰衛之害橫者借以樹威黠者因
而牟利人人可爲叛逆事事可作營求縉紳慘禍所不必
言小民鷄犬亦無寧日先帝十七年憂勤曾無失德止有
厰衛一節未免府怨臣民新建毎事持正其待同官嘗乏
溫潤之色馬士英恨之使其門客朱統􁨒造作飛條跳梁
大呌公言么䯢小臣爲誰駈除聽誰指使上章不由通政
內外交通神叢互借飛章告密墨勑斜封端自此始可不
嚴行詰究用杜將來又言先帝篤念宗藩而聞宼先迯誰
死社稷先帝隆重武臣而叛降跋扈肩背相踵先帝委任
勲臣而京營銳卒徒爲宼藉先帝旁寄内臣而開門延敵
反在禁旅先帝不次用人而邉材督撫首施兩端超遷宰
執羅拜賊庭思先朝之何以失卽知今日之何以得九月
出差陛辭言朝端之上議論日新宮府之間揣摩日熟自
少宰樞貳悉廢庭推四品監司竟晉詹端之席追賍定罪
無煩司寇之章雖然睿㫁之無私未免群情之共駭况乎
蹊徑叠出謠諑繁興一人未用便目滿朝爲黨人一官外
遷輙訾當事爲可殺市井狡獪耽耽得官呈身應募以備
推刅上變之用者環伺而待發逐客之令時聞翩翩之鄰
未巳假然而隻手足戡禍亂群小可致太平卽使駈除異
巳别用同心吾輩自然退聽其奈緦緦報復切切更張置
國卹於㒺聞逞私圖而得志黃白充庭靑紫塞路打成一
片富貴世界六朝佳麗復見今時昧郤晉宋梁陳後來一
叚公案也其時黃耳鼎陸朗方以例轉傾側孽臣讙嘵冡
宰朗出餞公適邸抄傳至朗讀公疏一字一擊節及至一
官外遷二語聲忽中止相對黙然㑹稽之守畫江而營公
之意欲令諸師畢渡沉舟破釡爲不返之計如其不濟則
亦八千子弟豈復東還五百島人不脫劒鋩而巳身提孤
旅不滿千人從小舋渡江北喬司　率群帥而皆契需觀
望無一應者公進至海寧集其父老豪傑激揚忠義辭酸
淚血聞者莫不感動旅拜轅門者且萬人别營伍分汛地
以本邑進士俞元良司餉指揮姜國臣主兵浙西塵起沿
海烽燃一時號之爲熊兵公大小數十戰親臨矢石累經
覆没志氣不爲之少衰加兵部右侍郞兼左副都御史總
督義師亡何而閩使劉中藻至欲以江上之師受其約束
行朝洶洶且議開讀之禮監國亦將退就藩服獨公持不
可言主上原無利天下之意唐藩亦無坐登大寶之理有
功者王定論不磨若我兵能復杭城便是中興一半根脚
此時主上早正大號巳是有名較之閩中乗時擁戴奄有
閩越者規局更難例論千秋萬世公道猶存若其不能而
使閩兵克復武林直趨建業功之所在誰當與爭此時方
議迎詔亦未爲晚自公此議出人心始定閩使始返丙戌
六月朔浙河兵潰公扈監國由海道至閩而隆武走死郡
縣巳皆降附上以公爲東閣大學士㑹兵於長垣分道攻
取先後得三府一州二十七縣戊子上在閩安鎭時國事
皆專於鄭彩彩暴橫公毎折之以禮彩與定遠伯周瑞交
惡公票擬恒右瑞彩積恨之旣而彩與義興伯鄭遵謙爭
啇舶嘗恐謙之襲巳公自閩安至琅琦休沐守琅琦者彩
之裨將李茂也與公奴子爭口元夕熊鄭兩家同郡相問
遺茂卽以合謀告彩公遂爲彩所害并其幼子投海中公
報國之心九裂不恨然吳鉤枉矢飛火狂濤皆鑒公之忠
全軀橫海之鯨而受制於螻蟻謂之何哉夫神器流離草
創未有成緒公何不引閩師爲助而分唐分魯自開􁬾隙
議者以公爲闇昔梁元帝以簡文制於賊臣太寶改元卒
不遵用逮侯景授首而後焚柴頒瑞隆武之制於鄭氏猶
侯景也公而奉詔亦豈能轉其斗粟發其一甲乎徒使江
上離心行間之精神徙爲福京之媚悅耳此舉固與元帝
無異也然則公何不勸監國卽眞以繋波蕩之人心議者
以公爲迂昔光武旣貳更始遲之一年河北旣平而後受
命事之無成天也天若假其始願焉知卽非白水嗟乎踵
百王之末當陽九之會帝昰帝昺何益於運數監國不稱
位號涉川龕暴力絕而亡畱此無利天下之心皎然千古
其視受終如敝蹝也公之所慮不亦遠乎公子茂鼎介余
族叔應蛟求序公事公魄不返公䰟無廟幽銘陽碣無地
可施爰撰行狀一通移之史官以爲列傳之張本也
　　王義士傳
萬公擇范國雯自淮上返得王義士事甚奇曰非先生之
文不足發之作王義士傳
王台輔字賛化别號象山下邳人也家世農台輔始入太
學爲諸生烈皇誅逆奄未幾復用奄人觀軍籌食探湯敗
事之後遂使五岳三途並淪宼竊台輔草書萬言誓墓入
京欲上之而都城巳䧟痛哭南還搆一利刃自隨曰吾以
此揕賊之胸耳聞者笑爲何等腐生史公可法韙其志造
廬訪之時台輔臥病起而爲公設食葱湯麥飯㤗然無有
不足公太息而去御史王爕東平侯劉澤淸㑹於睢寧具
食與樂台輔斬衰直入慷慨語曰海内版蕩宗廟播遷此
公等嘗胆㫁指食不下咽時也而置酒高㑹乎左右欲鞭
之􁏎曰此狂生也扶而去之大兵南下台輔遮之於辛安
欲叩親王之馬爲前駈所阻有䧏將問所欲言台輔曰大
國爲明報讐恩至渥也江南一塊土不過千里捐此撮爾
畱爲杞宋於大國無秋毫之損千秋萬歳誦義無窮計不
岀此無乃爲德不卒乎䧏將掩耳疾走軍旅劻勷亦不通
其爲何語台輔計無復之南都旣覆台輔泫然流涕曰吾
誰氏之民也而可使食有他粟起視其廪尙有餘粟曰此
吾之所樹也畢此而死亦未爲晚丁亥某日粟盡集其鄰
里鄕黨濯衣幅巾大呼烈皇北靣再拜自罄於象山之樹
聚觀者無不慟哭失聲是時有僧過之持鞭而指台輔曰
丈夫死宜也惡用是彌街絕里眩矅於人乎後數月渡河
來者言石屋寺一僧僵立而死有鞭在其側始知僧言不
妄發也台輔爲人重然諾家貧而喜周人之急淮隂李杜
若應試不能辦裝台輔心許之而未結言杜若死往赴叩
䘮改以爲賻　芥之善咨嗟不置於口一言不及義移坐
靣壁以是不爲人所親太史公謂伯夷義不食周粟者葢
伯夷先時歸周祿以養老隱于首陽始不受祿故謂之不
食周粟也若以率土之粟卽爲周粟則薇與粟何擇焉台
輔之法伯夷無乃誤乎近聞一事亦相類溫州有徐氏者
丙戌間約其徒侶數十人農鎖塵需苟完麤備躋雁山之
頂架屋數十塞斷道路以擬桃源去今三十餘年無人知
其生死如何也夫桃源亦淵明之寓言耳今武陵之桃源
無人不可到而云漁人復往迷不得路豈其秘於昔而顯
於今與其說旣窮則以黃道眞實漁人與劉阮無異非人
間世所有是徐氏之擬桃源亦誤也雖然血性流行新陳
百變古之所無不妨有之古之所虛不妨實之王徐二子
之事不恨今人不見古人而恨古人不見今人也抑亦可
謂善學古人者矣
　　淸化唯岑嶾禪師塔銘
湛然澄公博山來公中興曹洞之宗來公之道傳於江廣
天然淡歸爲最著澄公之道則吳越爲盛余生也晚不及
見澄公其門弟子多得而㕛之如瑞白雪公戒珠欵對爾
密澓公東山信宿三宜盂公則西湖月舫葛嶺韻脚往往
同之且從容約誓火浴之後楊灰湖水居士當爲我波上
之銘石雨方公不道人日毎歎其奇險其能中興曹洞者
豈偶然哉師爲澓公法嗣諱淨嶾字唯岑荆洲松滋張氏
父松鄖母李氏夢靑蓮生於階下覺而馥郁滿庭七日不
散師始生七歲而孤稍長卽欲出家年十三依邑中靈湖
寺僧恒覺祝髮未幾慨然有尋師求道之志抵金陵謁博
山師方入戸山問如何大地無寸土師惘然山卽喝出疑
情愈熾寢食俱廢相依二載乃去而之金粟叅密雲悟公
雲嚴冷孤硬機鋒不可觸師胸中憤悱不能自抑直前咨
叩累遭痛棒一夕夢中聞開門聲泚然汗下起而通悟雲
復打師云打卽任打要且瞞某甲不得雲連棒打出與同
學避暑龍居爲不語關脇不沾席如臨鋒鏑自誓大事不
明終身杜口偪塞之際聞堂外碎碗爭詈胸中豁然乃爲
偈曰打破常住碗還從常住討相逢不相識空自生懊惱
從此機如掣電語愈朗烈遍走諸方以求印可雪庭信磬
山修弁山雪無不以作家目之始進龍須習靜禪子自外
來問如何是住山事師云爐燒榾柮火問客來如何祗待
師云鐺煑野芹湯僧云不虛住山師打云者裏無你挿脚
處僧禮拜便去師聞爾密道價傾東南所止卽成法窟渡
江從之密問石傘峯前一溪水有時波浪滔天有時涓滴
全無汝作麽生㑹師云情知和尙有此機要密打云前山
猶自可後嶺更崚􁭢師云白雲來碧岫明月下遙天密云
武林禪客多弄虛頭師云不逢别者終不開拳密便打師
禮拜遂依止座下密以從前公案一一勘詰謂卽今事作
麽生師云木上座通身是眼密云總沒交渉師云南山園
裏曾刈茅密云莫道無事好打出方丈於是一往悟迹潦
盡潭淸又數年始付衣版密入滅遂繼席東山上堂云天
寒古木暮無鴉風重霜嚴事更加石女夜來情未歇隔山
舒指弄琵琶叢林傳之以爲洞宗本色繼住會稽普濟江
隂芙蓉復返東山值兵火括地師以智力綢繆魚螺無恙
一時失職儒紳藉爲虎落移住梅市之彌陀席未煖而天
樂鄉人夜聞妙樂之音發自空山故老曰此古淸化寺址
也其重興之兆乎相與迎師開山四方雲集響應金榖之
施與瓜菓之供養反有過承平之時數百年鹿塲虎穴幻
爲賓坊雲門顯聖寺湛然之祖庭也三宜退院繼之者難
其人僉以非師不可師領衆設法淸規嚴整五年之内不
失尺寸退居峽山築慧華精舍棲笠以老康熙甲辰又六
月六日示寂世壽七十僧夏四十五奉全身塔於淸化寺
之後記莂弟子二十四人戊戌巳亥間師至化安山來見
眞率自然有山林枯槁之色初不似從累坐道塲來也去
今二十餘年其嗣法弟子翁元鎧出所著行狀乞銘今日
五家宗派存者唯臨濟曹洞皆起自中衰而近世禪者雨
相訾謷然其分濟分洞不過從源流而言之耳問其如何
而爲濟如何而爲洞摘索悟由刻畫淄澠恐當身亦未辨
也有問泗州大聖爲什麽向楊州出現燈頭聰曰君子愛
財取之有道祥菴主聞之大驚曰雲門兒孫猶在覺範亦
言石霜父子兄弟語言行履如形著影出聲呼谷應由此
言之各家自有家常茶飯嫡骨受用也昔蕭穎士有同舟
訝其狀貌類鄱陽王王乃穎士七世祖同舟曾盜發其墓
故識之夫祖孫相似盜且知之况其門内乎余是以疑當
世之門戸也翁元之序漏泄家風余是以銘之銘曰
宗風之盛建立五宗天上人間海藏龍宮今亡其三畱者
洞濟初不因此佛法衰替中興洞宗實惟湛然於爍禪師
是爲再傳六坐道塲鐘板浹洽林花水鳥亦皆說法不觀
淸化誰名天樂宮商久啞忽動鼓角刪除蓬梗化爲廣䕃
數百餘年師來應䜟上長松栢下長髮爪突兀寒山不淪
空窅
　　鄭玄子先生述
君諱鉉字玄子鄭氏浙之錢塘人孔肩先生之子也祟禎
間武林有讀書社以文章風節相期許如張秀初(岐然)之
力學江道闇(浩)之潔淨虞大赤(宗玫)仲皜(宗瑤)之孝友馮
儼公(悰)之深沉鄭玄子之卓犖而前此小築社之聞子將
(啟祥)嚴印持(調御)亦合併其間是時四方社事最盛然其
人物固未之或先也癸酉秋冬余至杭沈崑銅沈睂生至
自江上皆寓湖頭社中諸子皆來相就毎日薄暮共集湖
舫隨所自得步入深林久而不返則相與大呌尋求以爲
嗢􁨱月下汎小舟偶豎一義論一事各持意見不相下閧
聲沸水蕩舟霑服則又閧然而笑三峰開堂淨慈一黙爲
首座君機鋒相觸奪其竹箆欲打擬議不果余曰鴨子早
巳過新羅也君爲之一笑明年余過湖上崑銅又在江右
劉進卿秋浦吳次尾亦至夕陽在山余與崑銅尾舫觀劇
君過余不得則聽管絃所至往往得之相視莞爾一日崑
銅詆分宜於座進卿爭之至於揎拳惡口余與君解去其
夏余自太倉返與君宿於仲皜水閣談至夜分水鳥驚起
戞然長鳴丙子余寓表忠觀前與南屏相近儼公秀初二
虞皆住南屏君亦日日過從余弟澤望豪爽不羈夜半掉
船湖中高吟長嘯沿湖群犬齊吠若豹僧西吾牧齋客也
凡社中之人無不網羅以去戊寅君與儼公渡江訪余村
路泥滑同來沈長生不能挿脚君笑言黃竹浦固難於登
龍門也乙酉五月邂逅秀初道闇及君於熊魚山座上從
此讀書社之緣絕矣湖山如故其猶足樂耶子將印持儼
公二虞巳前死秀初改名濟義道闇改名濟月迯之釋氏
君亦變姓名不知去於何所有疑其慷慨致命死於鐘鼓
者夫安仁之敗叠山有彊塲之責尙未卽死君以朝不坐
宴不與而强叅烏合之事乎有疑其不食周粟而死者夫
夷齊之所以爲夷齊只在窮餓節如是止矣豈以沾沾一
死爲快也有疑其亡命爲僧隱而不岀者夫敬業賔王刋
章名捕君非有是也何因而亡命就使爲僧撾鼓白椎不
能不受叢林之牽挽矣君本靑雲豪士志在用世一撃不
中飄然遠去豈復又縈於塵網以取挨肩叠足之辱乎謝
臯父以子麤達時務委而出遊終臯父之世未嘗與子相
聞也君之子淵業成名士灑掃庭内復何可慮君之不返
流俗以爲怪君子以爲非巳甚也淵之子薦述父之言曰
聞汝祖在上柏山中有人遇之究不可跡余邑人韓貞武
久於上柏余以薦言告之貞武曰疇昔周旋初無鄭某意
者其變姓名乎薦旣不敢釘䰟於棺閉神於槨用委巷之
禮以施表誌來請家傳余因倣李文公陸歙州述例旣以
慰薦且麤見讀書社首尾始知先友之風流非今人所有
也
　　唐氏家譜序
沈約魏收爲史自叙其先世附合乖謬人以謂誣其祖也
故序家譜者未有不以此爲戒是故誣祖之罪甚於忘祖
然今日譜之爲弊不在作譜者之矯誣而在僞譜之流傳
萬姓芸芸莫不家有僞譜歐陽文忠曰渤海之後獨見於
今然中間失其世次者再蘇文公曰自益州長史味道至
吾之高祖其間世次再不可紀夫歐蘇二氏其源流歷然
者尙有不可紀之世次而僞譜不問其地之南北不考其
年之上下一槪牽合某世以至某世繩聯珠貫至使祖孫
倒置蛇首人身其有名公墨蹟內府璽書者尤市兒之狡
獪無識之世寶也嘗見一巨子搆得僞譜視爲信貨據之
以改舊本不亦冤乎夫世之爲巨子者多矣然亦不始於
近世也六朝碑版實爲濫觴如庾信銘張則原張仲張談
碑辛則援辛有辛寥徐陵言侯氏則美夷門序歐陽則引
渤海斯乃眩詞滅質徒駈烟墨又何怪凡偶之不能質确
乎武林唐殿宣聖賡廷陳從余遊出其家譜請序唐氏爲
直臣子方之裔其世次不可紀其可紀者殿宣以上九世
耳吳興固有唐氏譜自陶唐而下凡百世其世次縷覼古
今唐姓之顯者燦然一貫殿宣以爲僞故不從而别自成
之殿宣之識可謂加人一等矣或曰唐氏九世始遷之祖
也祀可止於是譜不可止於是也曰歐陽氏之譜亦九世
蘇氏之譜止五世何謂其不可也或又曰唐氏九世以上
其顯者如林胡僅存其隱約者乎曰余觀李空同之譜其
傳四世之事不越農瑣彼以門第相高者豈能及之二惠
兢爽是在殿宣兄弟而巳矣
　　二欠詩
昔住雙瀑院烟火無交渉眼自空中放耳被水聲壓春米
聽寒鴉(水碓無輪/者名鴉碓)䦨更任野鴨終朝不破口天然自妥帖
秋雲墮鳥背土竈封溪摺山䑕小兒長共我燒落葉我意
淸如許僧笑藏書篋擾擾盡陳人何不憚應接高揖謝聖
賢單丁上􁊢嶫
丈夫足與目豈爲城市設𬗟懷五岳遊四十常切切擬將
一笠去鶴影横江瞥日計三十里一年萬里閱浸假得三
年我事巳可闋歸來再讀書眼界自然别此願不能果吾
　母年巳耋日月非吾有亦焉敢私竊不幸母棄養老
矣吾蹩􁋧奈此赤稍鯉甕中耐屈折
南雷文案卷五
　　　姚江黄宗羲著
　　明驃騎將軍鎭守福建總兵官左軍都督府都督僉
　　事瑞巖萬公墓表
公諱邦孚字汝永别號瑞巖姓萬氏其先定遠人也以世
官徙寧波公嗣爲指揮僉事轉浙西督運把總山東都司
僉書萬曆二十六年授遊擊將軍出海援朝鮮論功遷杭
嘉湖叅將改温處移副總兵分守江北三十六年陞左軍
都督府都督僉事充總兵官鎮福建又明年予告公以諸
生襲職其督運以軍法部署漕卒歲漕數萬石如期而畢
漕運都御史總兵官交薦之山東時踐更入衛三殿災公
率五千人夜從大司馬救火上急承運庫以五鳳樓當火
道命毀之公曰徹殿廡足以救庫火政徹小屋塗大屋五
鳳樓國家之象魏也宜塗不宜徹五鳳樓由是得存征倭
九師敗績朝議從海道援之於是以南京龍江營水師屬
公守鴨綠江大兵屯朝鮮公轉餉遼陽給食不乏新敗之
後走死者載道公旣斂骨埋之設厲壇以祀夢十三人稱
王將軍卒乞食明日稱將王元周至中道覆一舟其溺死
如夢之數其在温處閩人稱商入浙有殺人攫金揚颿而
去者官司莫何問公曰第令閩舟不得入淛淛舟不得入
閩往來者必從其地之舟苟遇姦人吾籍其舟而名捕之
矣著爲令甲其在江北任滿將去吏民欲爲立祠㑹改築
通州城隍下雜墳爲鍬􁅗所及者棄骨交於道上公謂吏
民曰吾不任邦人之祠誠以斂錢改收棄骨是吾邀惠於
邦人也吏民感公之義從之福建故爲戚南塘所守公一
稟其舊有夷舶飄墮境内時曰本爲國讐撫臣因以爲功
公爭曰奈何助陽侯爲虐也遣之島夷皆感泣去公之武
事其有儒風多類此始祖國珍從明高皇帝起兵賜名斌
以管軍萬户守滁州從大將軍北征戰殁贈明威將軍子
鐘遂世襲寧波衛指揮僉事遜國之難死之子武嗣從征
交趾戰死檀江舎弟文嗣所稱射龍將軍也嘗夜哨鋸門
見兩炬燭天以爲賊舶射之炬㓕風濤大作遂溺死傳七
世南京中軍都督府都督同知諱表學者稱爲鹿園先生
是謂皇祖廣東督理海防叅將諱達甫亦以文名是謂皇
考母黃夫人自公十世以上以忠節顯者三世自公以上
以儒術顯者又三世明州萬氏無愧爲國家之世臣矣北
都失守悠悠之口皆謂不任武力所致余獨謂不然尙古
兵柄本岀儒術思陵矯枉重武其所重者皆麄暴之徒君
死社稷免胄入賊師者無一人焉荷戈衷甲反爲賊用此
專任武力之過也今觀萬氏有事則顯忠節無事則顯儒
術皆卿相之才有卿相之才而爲武亦猶威寧新建有將
帥之才而爲文也以武夫而謂之武無乃以場屋嵬瑣之
士而謂之文乎嗟乎名實之亂久矣此世所以受魚爛之
禍也公生嘉靖甲辰三月二十二日卒崇禎戊辰四月二
十八日塟西臯去郡城五里公精隂陽家言所著有筮吉
指南通書纂要曰家指掌行於世配張氏贈㳟人繼陳氏
封㳟人子泰丙子舉人女五人壻范鴻陳宗憲傳錦董應
稷聞世琛孫八人斯年斯程斯禎斯昌斯選斯大斯備斯
同孫女一字謝爲兆余嘗至西臯拜公之墓登其堂觀明
威告身龍鳳十年高皇帝中書省手押及四忠三節像實
錄乃謂高皇不奉龍鳳豈足信哉有明大事如北征如遜
國如征交趾如東南倭亂如救朝鮮皆牽連萬氏後之君
子而有考故實者萬氏其不爲𣏌宋乎
　　廵撫天津右僉都御史畱仙馮公神道碑銘(甲午)
思陵身死社稷一洗懷愍徽欽之耻古今亡國而不失其
正者此僅見也然余以爲使思陵避之南都天下事尙未
去也何至令荒君逆臣載胥及溺遂不能保有江左乎故
唐玄宗幸蜀以避祿山之禍代宗幸陜以避吐番之難德
宗幸奉天以避朱泚之亂皆再造唐祚史表曰諸侯王始
封者必受土於天子之社歸立之爲國社以歲時祠之死
社稷者諸侯守土之職非天子事也恨其時小儒不能通
知大道執李綱之一言不敢力爭乃使其出於此也當是
時慈谿馮公畱仙廵撫天津先是崇禎十六年冬十月公
宻陳南北機宜謂道路將梗當疏通海道防患於未然天
子俞之公乃具海舟二百䑹以備緩急明年三月使其子
愷章入迎天子奏曰京師戎政久虚以戰以守無一可恃
臣督勁旅五千馳赴通郊躬候聖駕航海行幸畱都初七
日愷章至京師見張公國維張公曰㓂深矣是請也不可
緩倪公元璐曰皇上有國君死社稷之言群臣無以難也
方公岳貢范公景文曰曩者津門餉匱公要蘇州之運以
給之天子方怒疏上且死愷章傍徨七日不得要領歸報
於公未四日而京師陷公陳師鞠旅以圖戰守其副使原
毓宗降奪公之兵公不得巳㧞身而南欲得一當免胄以
入賊軍值弘光帝卽位言討賊者絀之公遂鬱鬱而死踰
思陵之崩葢五月也議公者曰公不當生出津門解者曰
是時以李希沆代公公巳解任可以無死夫春秋之義君
弑賊討則善而書其誅若莫之討則君不書塟不書塟以
爲無臣子也當是之時在廷之臣生則屈賊唯有一死公
居外而亦與之徒死使思陵不得書塟公忍之乎是故議
者解者與國君死社稷之言同出一喙者也公中崇禎戊
辰進士授工部主事思陵誅逆閹魏忠賢凡宦因魏忠賢
者定爲逆案逆案之徒出奇計以邊事陷君子而閹人失
勢者亦時以閭巷見聞入告於是思陵遂疑在廷諸臣皆
朋黨不可保任一切干涉兵餉皆使閹人監之太監張􁂜
憲欲以屬禮待戸工兩部尙書郞公奏曰張彜憲總理二
部群臣爭之不得臣以爲不必更爭唯請皇上禁兩部諸
臣不許至内臣之門識内臣之面有違此者罪無赦内臣
旣别立公署亦不得造兩部之堂與部臣宻邇部臣錢糧
所關灼有弊端可指内臣卽得紏叅其循職奉公茍幸無
過自關人臣分内内臣卽不得薦舉庶幾於祖宗交結内
侍之律不相妨也張彛憲聞之曰嘻是與罷總理之說朝
四而暮三也公方監督長德二陵橋梁彛憲欲因以中公
而公精心汰其浮費絲毫之積贏四萬有奇奏上之彛憲
遂無所得公念彜憲數惡巳無巳時一日至長安街自擲
身馬上佯爲傷足請告而歸居三年起爲尙書禮部郞出
備兵蘓松道時温唐在朝其鄕人爲盗於太湖者從之囊
橐有司不敢何問公發吏督盗賊事連兩家者必發覺之
最後乃得其渠帥則唐之族子也豪富多爲之免脫竟論
死於吳市九年秋烽火達陵邑公卽領吳卒入援浙兵方
出而公巳渡淮矣至濟陽京師解嚴乃還轉福建道提學
副使當是時黨事起吳中有數大獄未具廵撫張公國維
曰賈偉節西行解禍今馮公在此可聽之去乎上疏畱之
思陵旣心疑諸臣朋黨烏程以事訐錢侍郞謙益方得於
上小吏張漢儒希烏程旨上書告錢侍郞謙益瞿給事式
耜居鄕不法狀下撫按治之公平反坐張漢儒杖蘓李與
郷官張采張溥不相能已而御史廵按劾之蘓李疑其受
意於二張也因書誣告溥等交結諸郡生徒共爲部黨名
曰復社而太倉人陸文聲欲附復社不得而怒亦走京師
言東南大害必始復社於是天子震怒班下郡國按其事
復社者東南諸生所刻私試經義之名也主自二張一時
士子多慕之者二張亦與錢侍郞相得故烏程遂以復社
嗣於東林爲天子言之公仰天太息曰東漢之禍一牢修
成之彼陸文聲者將踵其故事耶具疏爭之於上有㫖降
公而呉中黨禍亦解尋補鹽運司判官十一年大兵▫入
畧三輔而過大　山左濟寧告急以公攝兵道事城守甚
設時總督盧公象昇閹人高起潜分任東西二路盧公主
死戰高閹主活仗故郡縣　高閹不許與爭十二月二
十八日夜大兵攻濟寧公擊退之其明曰高閹之部丁志
祥至以爲公夜來所擊殺者其營兵也反戈相向公登埤
而謂之曰吾以濟城爲存亡但知攻吾城者▫耳志祥語
塞而去公上疏請誅高閹以謝燕趙齊魯之冤民不聽陞
天津兵備道未幾廵撫天津兼理糧餉都察院右僉都御
史十五年冬大兵復大入公與諸鎮掎角之巳又合宣大
總督孫晉督師范志完山東廵撫王永吉之師從宻雲趨
墻子嶺邀其　獲頗爲前此未有論功賜銀幣廕一
子錦衣衛上念公暴露良苦時公之弟元飈任本兵上謂
之曰聞汝兄多病東望慨然大司馬叩頭對曰臣兄荷皇
上知遇鞠躬盡瘁死而後巳不敢言病上曰近親何藥大
司馬曰臣前令揭陽篋中尙餘牛黄臣兄苦煩眩以爲宜
此上曰牛黄豈可多服卿致書慎之大司馬謝而出上遣
内使賜宮參八兩公發函而泣曰君臣之際乃如是耶公
慷慨喜事三黨之中多藉以婚嫁火食其俸入緣手散盡
居鄕遇歲歉則稱貸富人之粟三以收之二以出之邑是
以不困舟泊黄河逆旅有馮尸而哭者公入視有書在乎
側惻然買棺斂之巳乃知爲萬戸侯之弟也公爲經義有
名經其指授皆有法度大司馬少而無師公旣冠而學成
太常命大司馬師焉人士將卷軸而求公知者相望于道
旣而周旋朋黨之間益爲名士所歸楊嗣昌常字公而不
姓有郞官問曰畱仙誰也嗣昌黙然久之曰不知馮畱仙
耶其爲世所稱重如此然公未嘗修餙時譽故黄公道周
曰我友天下未有眞誠若畱仙者也公諱元颺字言仲别
號畱仙東漢馮異之後南唐尚書延魯徙于慈谿至有明
而盛曾祖諱某贈中憲大夫祖諱季兆鄕進士工部郞中
贈光祿寺卿父諱若愚萬曆乙未進士太僕寺卿贈太常
寺卿太常生三子長卽公次元飈天啓壬戌進士兵部尚
書次元飀癸未進士都察院右僉都御史公娶滄州守何
宇藩女封恭人生一女字國子生錢玄暉副室徐太孺人
生愷章監國賜進士授行人司行人劉孺人生某孫某某
公生萬暦丙戌十二月九日卒甲申之九月朔曰爲年五
十九塟于邑之小漁山公與大司馬甞過西寶石山拜先
忠端公祠下及公上書解釋黨議余從公幕府甲申之變
旣爲詩而哭之矣愷章復以麗牲之石見屬謹次其事而
辨之使來者知亡國之日未嘗無人也銘曰
當國危亡曰守曰避擇斯二者視其形勢唐避再興宋守
不墜未嘗執一以爲正義奈何小儒今古不備伯紀一言
遂同成議南遷之論其時有二在外唯公在内唯李(邦華)
舉朝不然至委神器當日陪京原有深意公言若行天威
尙厲官守奔問山河位置幸災樂禍何所施計吁嗟馮公
此願不遂蹈海南還一丘貉睡鍾鼓無靈灰釘見志漁山
鬱鬱姚江濞濞公之所恨其何寄耶
　　亡兒阿壽壙誌(丙申)
阿壽生於辛卯五月十六日是時予巳有三子轉徙兵禍
方以携挈爲累其生也不樂之巳而日慧目所未見之物
見輙名之(元微之哭女樊詩有懸知/衆物名於兒信其不謬也)予嘗語人神理不昧
若此皃者應不從他道中來嘗捕禽蟲遨戲余謂譬如兒
出外遊爲人劫去我念兒否兒作是觀勿捕禽蟲兒聞言
雖甚不能割有頃舎之未有戕其生者予注律呂象數周
髀歷筭勾股開方地理之書頗得前人所未發顧視兒曹
無可授之者慨然興嘆兒見我布筭􁍝􁍝便謂無庸使兄
等學之兒長自能是也三歲時見圖書余語之曰圓者河
圖之數方者洛書之文是後雜試之卽無差者毎曰挽兄
臂使說夷堅志一過之後卽能知其首尾隨資談說以丐
餅餌遇有遺忘輙信口補之予闔扉凝坐不欲聞步履聲
而堂淺塗徑雜賔租吏苦其闌入兒聞剝啄卽迎問有欲
徑入者率遮道止之五年以來予衰索無復四方之志食
與兒同盤寢與兒連牀出與兒携手間一遊城市未暮而
返兒已迎門笑語矣予之困苦牢落何一事足以自解此
所藉於兒者多也十二月十八日兒病吐後六日予入城
兒數步以待曰某刻爺至某所曰某刻爺返某所薄暮戒
左右勿喧曰爺之足音近矣我欲聽之也是後厥逆數令
傳語太夫人時以天雨遲之黎明兒曰太夫人至否趣之
太夫人至兒昬憒中起坐悉出果餌於盤操小刀割餐以
啖太夫人太夫人含淚爲嘗一二兒死經一晝夜予呼之
兒卽大聲囘睛視予嗚呼兒於生死不亂如此兒聲若洪
鍾目睛漆黑於相無夭法或曰兒之所以夭者用早慧也
其叔父澤望曰慧而夭者資或近於刻薄兒之慧在愛親
敬長亦壽者相也黎州曰噫予知之矣予之孑孑而不可
竟行於世也天下知予者二人陸符文乕劉應期瑞當文
乕死於荒山瑞當死於非類之困折予始退而與閭里遊
有魏思澄者以落莫而親我未幾病瘵死乃戸内之寒煖
笑口又若有物奪之而去者則信乎予之賦分單薄招殃
致凶天旣不遺餘力以窮我而遂皆爲所延及乎兒卒於
乙未之除夕長歌當哭遂以哭兒者爲之銘銘曰
春風不轉鬢毛衰老大生憎物候移更堪殘燭無光熖元
旦親書哭子詩(其一)些小曾埋㝛世因人前嘗說是文人
讀書自擇三春日(兒自擇丙申三/月初五入學)豈料流年無丙申(其二)
五歲相隨入影堂明年豫喜與蒸嘗春蘭風雨無能待忍
冩小名在下殤(其三)推築何煩造化歟我生事事受次且
未必斯兒當短折只緣無故我憐渠(其四)破屋頽垣風雨
齊艱難識我是卑棲食料只知餘斗米曬場猶出護鄰鷄
(其五)相伴窮愁與亂離開懷憑仗有嬌兒屋角關情畱瑣
事䰐鬖猶道在東西(其六)
　　余若水周唯一兩先生墓誌銘(丁巳)
嗟乎名節之談孰肯多讓而身非道開難吞白石體類王
微常須藥裹許邁雖逝猶勤定省伯鸞雖簡尙存室家生
此天地之間不能不與之相干渉有干渉則有往來陶靖
節不肯屈身異代而江州之酒始安之錢不能拒也然靖
節所處之時葛巾籃輿無鉗市之恐較之　日似爲差易
活埋土室長往深山吾於會稽余若水甬上周唯一兩先
生有深悲焉若水名增遠字謙貞曾祖古愚祖相肇慶府
通判父幼美封兵部尙書尙書五子長煌字武貞天啓乙
丑進士第一人季增雍太平知縣若水其中子也登崇禎
癸未進士第除寶應知縣劉澤淸開府淮南欲以公禮格
郡縣若水投版棄官而去畫江之役補禮部儀制司主事
陞郎中唯一名齊曾字思沂高祖薇工部員外郞曾祖柔
祖焬父臺唯一登癸未進士第除廣東順德知縣邑中多
盜以爲此饑寒所致古人社倉之法意非不美然而其利
易盡於是變社倉爲義田而以社倉之法行之可以久遠
又倣弓箭社之法行于西北者行之東南修飾僕區沈命
之術盜一發卽得攝香山縣香山與黎人相望一海土官
欲渡海入葬直指許之唯一不可乃止閩中立國其首輔
香山人下敎有不便于民者唯一卽解職歸兩先生之出
俱當兵戈旁午之曰若水無以自見唯一之所見者亦小
小及民之事不足以盡其長也桑海之交武貞投水死若
水逃山中不出郡縣逼之入見若水乃輿疾城南以待齋
斧久之而事解聚村童五六人授以三字經晨則秉耒而
出與老農襍作較量勤惰未甞因其貴人而讓畔也同年
生王天錫爲泉道欲與話舊若水辭以疾天錫披帷直入
若水擁衾不起曰主臣不幸有狗馬疾不得與故人爲禮
天錫執手勞苦未出門數步則巳與一婢子擔糞灌園矣
天錫遙矚嘆息而返冬夏一皂㡌雖至昵者不見其科頭
巳酉歲十月十三日卒年六十五葢二十有四年不離城
南一歩也唯一遯入剡源盡去其髪而爲髪塜曰惟松有
聲可以無哭惟􁥓有露可以無泪唯鳥石依依可無吊客
架險立瓢榜曰囊雲自稱無髪居士剡源饒水石與山僧
樵子出没瀑聲虹影之間軍持不借時掛於萬仞叢林遂
欲以法付之一笑而巳王天錫求見唯一止之曰烟裡程
途朝不知暮㝛所故人咫尺舉目有山河之異辛亥歲三
月二十日卒年六十九夫㫁　之令屈以威武惟死足以
拒㫁若水拒㫁而不死非倖也其心固拚乎一死也唯一
盡㫁其餘不能拒也然㫁其餘非令之有則猶之乎拒也
其時爲僧者多矣而嗣僧之法則無與于此也所謂威武
不能屈者兩先生庻幾近之若水草屋三間不蔽風雨以
鼈甲承漏臥榻之下牛宮鷄桀無下足處生人之趣都盡
唯一山林標致一器之微亦極其工巧嘗拾燒餘爲爐拂
拭過于金玉又得懸崖奇木製爲養和坐臥其間兩先生
之不同如此若水慨世路之逼亥遂疑荀卿性惡百王無
弊著論以非孟唯一機鋒曳電汪洋自恣寓言十九然清
苦自立胸中兀然有所不可不以牛跡之安途避亂羣之
近憂者是則同若水出自崑山朱相國震靑之門唯一出
鹽官吳太常磊齋之門相國則先忠端公之門人也其淵
源有自若水疾革余造其榻前命兒子正誼爲之切脈若
水曰某祈死二十年之前反祈生二十年之後乎余泫然
而别唯一則未嘗一面也若水配姚宜人子三金體金和
金繩唯一配袁孺人子四天行時行攸行中行庚戌歲金
體介陳天若求銘余未及爲後七年天行介李杲堂求銘
余倣葉水心併誌陳同父王道父之例以誌兩先生同父
道父猶有顯晦之别若兩先生則屈賈李杜之同傳兩家
子弟刻於墓以信德之不孤也銘曰
不有死者無以見道之界不有生者無以見道之大賢生
賢死返之心而無害
南雷文案卷六
　　　姚江黄宗羲著
　　萬悔菴先生墓誌銘(巳亥)
予束髪出遊於淛河東所兄事者兩人曰陸文虎萬履安
兩人皆好竒胸懷洞達埃壒漚泊之慮一切不入焚香掃
地辨識書畵古竒器物所至鸞翔冰峙世間嵬瑣解果之
士文虎直叱之若狗履安稍和易然自一揖以外絶不交
談其人多惶恐退去葛袍布被郵筒束帛皆修餙合度嘗
見一名士作答此兩人者極其矜愼子偶問之曰吾聞文
虎履安一簽題亦有講究恐倉卒裁答爲其所陋耳其標
致如此詩壇文社三呉與淛河東相閉隔而三吳諸老先
生皆欲得此兩人爲重淛河東風氣漸開寔由此兩人女
虎旣死履安隻輪孤翼然其好竒日益甚東江　士人
皆乘時獵取名位　以戸部主事授先生先生獨不受方
王二帥專正供分别諸公之召募者以爲　兵令取餉於
勸分司餉者兵民交怨其在寧波則先生獨任之大兵渡
淛一時士人諱言受職皆改頭換面充賦有司而公車之
徴先生獨不行當是時先生遁跡榆林䘮其夫人巳又䘮
其太夫人榆林之書卷靑氈蕩於兵火先生一病三年炊
烟屢絕形廢心死然友人高中丞在獄予弟晦水犯難猶
能以竒計出之先生旣無心於當世廟堂著作坊瓦摸勒
凡士林之所矜貴者一不以寓目有傳呉霞舟先生遺稿
自海外者用故名紙書之半葉千言漫漶漏奪先生摩娑
細視手抄件繋遂爲完書間或出遊則多與失職之人聚
於野店僧寮聞一竒事咨嗟而樂道之逮夫粤返舟出九
江天風簸盪一童侍側先生疾革喟然曰此行得水坑石
數片娘子香數瓣未及把玩遽爾緣絕此爲恨事耳夫家
室萬里諸子寒餓先生之言不出於彼先生之好竒乃至
是耶先生諱泰字履安晚年自號悔菴其先定遠人國珍
從明高皇帝起兵賜名斌北征戰殁贈明威將軍子鐘世
襲寧波衛指揮遂爲寧波人遜國之難死之子武嗣從征
交趾又死之弟文嗣夜哨鋸門見兩炬射之炬滅而濤作
溺死於海所見之炬葢龍目也七傳而爲曾祖諱表南京
中軍都督府都督同如理學名臣也祖諱達甫廣東督理
海防㕘將父諱邦孚鎭守福建總兵官左軍都督僉事母
陳氏封㳟人總戎公禱於東岳像設而祀之先生生而類
夫像設者因以爲名舉崇禎丙子鄕試鬱然領袖名士十
年流落饑渴寒凍未嘗不爲江湖所傳誦正復不惡然方
其盛時交遊滿地事有不可言風波消鑠且盡先生問行
過之荒臺天未傍徨而不能去先生卽好竒乎而抑鬱憔
悴已見之於髪容矣葢先生本用世之才售答俄頃懸然
天得置之寂莫非其所長而乃忍人之所不能忍斯眞可
謂之好竒者也先生之病始於南安有毛汧者先生之同
年生也染疫將死同舟皆欲棄之先生爲之收載親其藥
裹汧得生而先生病矣卽此一事之竒亦人之所不可及
者生於萬曆戊戌二月十三日卒於丁酉十月初六日配
聞氏先十二年卒以是年十二月二十六日合塟西山之
應嶴子八人斯年斯程斯禎斯昌斯選斯大斯備斯同女
一人壻謝爲兆孫六人言世培世澤世𢡟世德世經孫女
三人自文虎死後先生始爲詩文虎之詩以才先生之詩
以情皆有可傳當其渡嶺則酸鹹苦辣之味盡矣斯年以
子與先生久故托銘其墓憶晦㝠之際予過甬上文虎新
死先生病瘧剪燭相對凄惋欲斷是曰先生之瘧爲之不
發十年以來歲必相過再三每一會合破涕收淚竟不知
其身在困頓無聊之中也今顧舎吾而去乎銘曰
崇禎之𥘉名士鬱起淛河而東唯陸萬子長鋏切雲高馳
方軌塵世突梯逢之心死大冶火烈汞飛鉛徙陸子剛折
萬子孤美京洛車馬煌煌流水子獨不然蹩􁋧霜履越臺
楓靑商山芝紫千年旦暮以其有此
　前鄕進士澤望黃君壙誌(癸卯)
天啓忠臣之家其後人多有賢者而兩浙之黃魏爲最著
魏忠節公三子子敬死孝子一子聞文譽甚盛忠端公五
子二人尙㓜不肖與晦木澤望其姓名亦落人口當是時
考官之入棘圍者皆欲得此兩家之後人出其門下丙子
李映碧搜澤望而不得已卯陳臥子搜晦木而不得不肖
入南圍則搜者在北入北圍則搜者在南得之者僅子一
耳乃甲申之變子一遲十日之死怨家緣飾其事悲哉余
兄弟二十年以來家道䘮失風波震撼雖爲論者所甚惜
然讀書談道窮巖冷屋要復人間推排所不下則嫣然相
對於霜落猿啼之夕者自信有不以彼而易此也昔先公
在詔獄㝠眩之中有老人屈指同難諸公而較之曰他日
惟公最吉不敢以其言爲誣也今者無端奪吾澤望以去
始惝恍而疑於其言矣澤望諱宗會字之者甬東陸文虎
以其窮經似先儒黃澤楚望也生於宛陵之官舎自幼俶
倘不覊先公謂此兒成就未定但知其不逐牛馬行隊者
六歲時沿河搠蟹爲戲有塾師諧之曰蟹精善搠蟹澤望
以搠蟹之杖跨之疾走而應曰龍子貫乘龍塾師縮頸異
之十六歲補博士弟子員爲博菴黎公所識抜又三年丙
子乾所劉公以第一寘之明年歲試復第一遂廪於二十
人之一又明年許公平遠提督學政一時譽望所歸不敢
以他人先澤望及試題有脱誤許公特召郡縣言其故曰
吾故欲首某而不可奈何發案澤望入許公謂之曰子有
文名而疎畧如此將無恃才而輕讀書乎澤望傲然了不
陳遜直對曰疎畧則有之書故無所不讀也許公變色而
弟子員千餘人皆驚竟填二等時許公之意欲使其謝過
而後高第之也壬午御史觀風第一甲申㧞貢未廷試而
國變是時澤望年二十七耳而場屋坊社已歷十餘年之
久行軰視爲老師名㝛方縱橫指取一旦歛而與農樵爲
伍其中若有不適然者始放之於酒其所與爲酒人者又
不過里胥田父無所發其憤憾於是小人者僞爲問字求
業以示親附澤望亦遂臨觴高談割臂痛哭驟長其聲價
葢不知坐受其愚弄也亡何兩子同日死壬寅遇火廬舎
蕩然婦隨以瘵死天又以意外困之癸卯四月予至語溪
澤望尙強飯如故踰月急信告危余馳歸視疾已不可起
至八月初八日卒距所生戊午得年四十有六澤望少無
師以余爲師余初讀十三經字比句櫛三禮之升降拜跪
宮室器服之微細三傳之同異義例氏族時日之襍亂鈎
稽考索亦謂不遺餘力然終不及澤望之精㝠搜博覽天
官地誌金石筭數卦影革軌藝術雜學葢無勿與予同者
其詩初喜僻奥余一變而之冷淡澤望亦變其文華藻錯
落頗以王微范曄爲則余謂此一種文寧以音節不同六
朝便高擡其氣骨耶澤望不以爲然已亦日就刋落而蹊
徑頓盡此詩文之無勿同也自濂洛至今日儒者百十家
余與澤望皆能知其宗㫖離合是非之故而澤望忽折而
入於佛其初遇學佛者槪而信之凡喫菜合眼躲閃籬落
之徒便降心而與之交及穿剝三藏窮歲累月稍稍出而
觀今之所謂宗師者發露其敗闕亦遂牛毛繭絲爲其敎
之書數十萬言余於釋氏之敎疑而信信而疑久之知其
於儒者愈深而愈不相似乃爲澤望反覆之葢十年而不
契終於不可同而止然余賦性偏弱廹以饑寒變故不得
遂其糜鹿之一往屈曲從俗姑且不免深恨釋氏根塵洗
滌未淨而澤望負氣好高口含瓦石疇人率爾必欲突兀
自異亦自度不可與世接乙酉以後未嘗一渡錢塘山奥
江邨枯稿憔悴呼天搶地竟隕其身是豈學佛者所宜有
然則澤望之學佛將無憤憾之氣無所於寄其亦如屈原
之於騷孟郊之於詩張旭之於書耶故相宗性海卽彼敎
中之耑門者尙且入而迷其向背澤望乃能筭沙摶空其
精也乃其所謂憤憾之甚者邪曾祖諱大綬祖諱曰中贈
封皆太僕寺卿父諱尊素山東道監察御史謚忠端母姚
氏封淑人娶梁氏繼劉氏吾友瑞當之女子在者一人百
■女二人長適馮官儀御史中丞畱仙之孫也次字邵某
卒之次月附塟化安山賜地之左距餘姚城二十里余甞
謂孔子嘆顔囘好學今也則亡其學不僅指讀書而言然
讀書亦學中之一事今之天下千百軰中求一讀書之人
而不可得聞其人有意於讀書矣未幾類有物以敗之此
無他不好故也澤望陲地來書卷未常一日去手丙子塲
後卽爲日記所讀之書件繫於每日之下如督逋負不中
課不休最其三十年中所未盡讀者獨道藏耳一日對客
談名山舉似其路徑宮觀畫地而尺寸之客言君曽至耶
澤望失笑而起葢皆得之書本者也其所著書縮齋文集
若干卷縮齋日記若干卷學御錄一卷瑜珈師地論註若
于卷成唯釋論註若干卷若澤望者以讀書而言亦可謂
之好學也已又不幸以憤憾損其天年豈讀書種子眞欲
絶於世乎癸卯十二月十二日
　　陸周明墓誌銛(甲辰)
司馬遷傳游俠以鄕曲之俠與獨行之儒比量而賢夫俠
者以布衣之俠與卿相之俠比量而難夫布衣然時異勢
殊乃有儒者抱咫尺之義其所行不得不出游俠之途旣
無有土卿相之富厚其所任非復閭巷布衣之事豈不尤
賢而尤難哉十年以前亦甞從事於此心枯力竭不勝利
害之紏纏逃之深山以避相尋之急此事遂止其時周明
與其客以十數見過皆四方知名之士余閒至其城西田
舎複壁柳車雜賔死友咄嗟食辦余旣自屏周明亦不相
聞問然頗聞其喜事益甚江湖多傳周明姓名以爲異人
嗟乎周明亦何以異於人哉華屋甫田婚嫁有無人情等
爾亦唯是胷中耿耿者未易下臍人見其踵側焦原手摶
彫虎遂以爲異雖然周明一布衣諸生又何所關天下事
而慷慨經營使人以俠稱是乃所以爲異也周明姓陸氏
名宇􁩭鄞縣人也祖某父世科大理寺卿母某氏配周氏
崔氏子經異經周壻萬斯大少與錢司馬讀書忼慨有大
志司馬江上之事周明實左右之祥興航衆其諸臣風帆
浪楫棲遲金鰲牡蠣之間非内主之力則亦莫之能安也
癸卯歲周明爲降卒所誣捕入省獄獄具周明無所詿誤
脱械出門未至寓而卒周明以好事盡其家產室中所有
唯草薦敗絮及故書數百卷訃聞家中整頓其室得布囊
於亂書之下發之則人頭也其弟春明識其面目捧之而
泣曰此故少司馬篤庵王公頭也初司馬兵敗臬頭於甬
之城闕周明思收塟之毎徘徊其下一日見暗中有叩首
而去者跡之走入破屋周明曰子何人其人曰吾漁人地
周明曰子必有異無爲吾隱其人曰余毛明山曾以卒伍
事司馬今不勝故主之感耳周明相與流涕而詣江子雲
計所以收其頭者江子雲者故與周明讀書錢公之將也
失勢家居會中秋競渡遊人襍沓子雲紅笠握刀從十餘
人登城遨戲至梟頭所問守卒曰孰戴此頭也者卒以司
馬對子雲佯怒曰嘻吾怨家也亦有是日乎㧞刀擊之繩
㫁墮地周明明山已豫立城下方是時龍舟噪甚人無囘
面易視者周明以身蔽明山拾頭雜儔人而去周明得頭
祀之書室葢十二年矣而家人無知者至是而春明始瘞
之昔李固之死汝南郭亮左提章鉞右秉鉄鑕詣闕上書
乞收其屍南陽董班亦往哭固殉尸不肯去欒布奏事彭
越頭下祠而哭之彼皆門生故吏故冐死而不顧周明之
於司馬非有是也一念憐其忠義遂不惜扞當世之文罔
所謂尤賢尤難者不更在是乎初周明讀書時有弟子訟
其師師不得直周明詣文廟伐鼓慟哭卒直其師而後止
昔震川敘唐欽堯爭同舎生之獄以爲生兩漢時卽此可
以顯名當世在周明視之㝷常瑣節耳獨恨不得司馬遷
以拾之余因萬斯大而論次僅以答周明曩者之一願也
銘曰
或駭其竒或嘆其拙茫茫宇宙腐儒蚓結
　　五軍都督府都事佩于李君墓誌銘(甲辰)
六朝以門第相高人物最爲近古葢父兄之淵源師友之
講說朝典國故是非邪正皆有成案具於胸中猶如　者
見證旣多至於治病不至倉惶失措單門寒士所識不過
朱墨几案間事一當責任網羅衣鉢之下不覺東西易置
吾浙人往往墮落於時局者大抵此一輩也憶昔與馮儼
公湖上偶談東林事其門人率爾問曰楊大洪何人也儼
公正色曰汝不知楊大洪先生乎正復讀書何益向若有
門第者寧有是言乎君姓李氏諱掁玘字佩于號樛仙明
之鄞縣人高祖堂河道侍郎曾祖惟孝廬州府通判祖承
寀永康學敎諭父康先太子少保禮部尙書母范氏封夫
人尙書自天啓壬戌入朝凡五年而出又自崇禎戊辰入
朝凡七年而出所遇之時皆朋黨交訌是非晦㝠君髫年
隨任尙書所接見之人卽能知某也君子某也小人一時
事變錯互君子受禍之由小人傾險之術君從帳中屏後
耳屬口談皆足以救舊史之虛實十餘年以來予過甬上
君從高玄若萬履安指畫天啓崇禎間事慷慨興亡怒罵
涕泣交發並至一日酒闌言某年某月朝士有以蝦腦百
觔奉其義父魏忠賢者正復不知用蝦若干此時奉蝦腦
者之子在座君竟忘之予曾遇宣城人劉振出其所著識
大編文詞蕪穢不具論其載三案之事以要典爲聖書騰
口勦說海内著述家猶不敢直黜其非而有證據之者嗟
乎要典爲奄人造逆之書天下受其魚爛其是非亦不難
辯禍延熖熄尙畱人間戴剡源曰紹興之末乾道之前能
言主張魏公排秦檜又不肯媚大淵者可謂君子之徒矣
推是以論若君者其得不謂之君子之徒乎故使君而當
平世必能扶植善類不爲小人所牽挽今不幸而約處草
野衣冠廣席毎一發言能使經生失鄙其正人心術亦不
爲少雖君得之姿禀然耳濡目染其受門第之益抑又可
誣耶君用尙書恩授前軍都督府都事未仕而國亡與其
兄振璣多與失職者遊行李之往來資其困乏一時不減
八廚之目壬寅正月振璣被誣入獄君悉其有以出之遂
亦鬱鬱而死葢癸卯十一月某日也年五十有一娶薛氏
繼邵氏子曰某某予於巳丑始識君癸巳太夫人六旬君
不遠百里登堂爲壽余妄有論著君得其片言隻字必手
抄之予亦欲錄君所談以證予言之不妄而君不可作矣
因狥其子之請而銘之銘曰
遷言荆軻徴夏無且徴大將軍蘇建語余柳州竊比與史
官書萬曆之季崇禎之初朋黨勝負亂髪莫梳余欲徴之
甬東佩于
　　户部貴州淸吏司主事兼經筵日講官次公董公墓
　　誌銘(乙巳)
嘗讀宋史所載二王之事何其略也夫其立國亦且三年
文陸陳謝之外豈遂無人物顧聞陸君實有日記鄧中甫
有填海錄吳立夫有桑海遺錄當時與文陸陳謝同事之
人必有見其中者今亦不聞存於人間矣國可滅史不可
滅後之君子能無遺憾耶乙酉丙戌江東草創孫公嘉績
熊公汝霖錢公肅樂沈公宸荃皆聞文陸陳謝之風而興
起者一時同事之人殊多賢者其事亦多卓犖可書二十
年以來風霜銷鑠日就蕪没此吾序董公之事而爲之泫
然流涕也公諱守諭字次公漢孝子黯之裔由慈谿徙鄞
曾祖瀾祖曄父出登贈户部主事母陶氏贈太安人公以
孤童自奮身於學十七歲補弟子員其爲制義不苟襲蹈
排奡邊幅之外甲子舉於郷於時文體一變浙所指名者
翁鴻業姜思睿其一公也七試南宮不第然達官高第海
内庸有不知而無不知甬中董次公者　初建公猶偃
息衡門李司農白春譙政府曰今小朝廷殊非多士如董
某者寧可聽其不出乎國命倚於餉司非董某不可乃以
户部貴州司主事召之當是時孫熊二公建▫皆書生不
知兵迎方王二帥拱手而授之國成凡原設營兵衛軍俱
隷方王而召募竒零之街卒田兒則身領之方王旣自專
反惡諸公之參决而分餉分地之議起分餉者以諸公之
師謂之義兵食義餉以方王之師謂正兵食正餉正餉田
賦所出義餉勸分無名之征也分地者某正兵支某邑正
餉某義兵支某邑義餉也有㫖會議方王司餉者皆至殿
陛譁然公厲聲進曰公等今日所爲何事而不爲咫尺天
威地乎於是跪奏　前曰分餉分地非也當以一切正供
悉歸户部覈兵而後給餉覈地而後酌給之先後所謂義
餉者雖有其名不可爲繼義兵食義餉是散遣義兵之别
名　以爲然方王諸帥雖怒無以難也無何王帥請稅漁
舟公謂其客胡中書曰今日所恃者人心耳料及漁舟其
細已甚民弗堪也昔吳越王有西湖漁税由羅隱之詩而
罷至今以爲美談傳語武寧使某得繼隱之後塵可乎王
帥又請塞鄞之金錢湖爲田又請行稅人法又請官賣大
户祀田三疏旣上兵士抽刃公門以待覆公疏湖不可塞
祀田不可官賣稅人必至激變王帥大怒謂行朝大臣尚
不敢裁量幕府何物豎儒乃爾事事中格乎上言得孟軻
百不如得商鞅一得談仁講義之徒百不如得鷄鳴狗盗
之雄一遂折簡召公　雖惜公甚不能爲力隂使公避之
公慷慨對曰餉司命吏生殺聽於主上非武寧所得耑桓
温劉裕何許奸雄亦必托言晉陽之甲無敢擅出一檄執
朝臣而去者臣歸死上前武寧能以臣血濺丹墀則可舉
朝忿忿皆言若武寧殺餉司直反耳何復義旗王帥亦廹
大義而止丙戌三月十九日思陵大祥廷議寂然公請朝
堂哭臨三軍縞素君子以爲知禮武林陸行人培王同知
道焜皆死節廷議謚培不及道焜公爭曰兩人同死何由
分其優劣豈以道焜非進士乎今之進士而賣國者累累
也道焜乃得謚節愍　累欲遷公官而難於代者乃兼公
經筵日講江東内附異時宦爲大官者皆自削去舉人則
復求會試公曰嘻吾故司農也焉能爲還魂舉人哉掃軌
著書一日翁州破張　之俘入其孤欲還里無有爲之
保者公作而曰此吾事也入言於監司公之干涉當道者
二十年中惟此而已公生於丙申十月初四日卒於甲辰
十二月二十日年六十有九兩娶皆陳氏贈封安人嗣子
諸生道權女子二長字庠生余遵生先卒次適貢生丘承
嗣孫一孫符女孫三長字戴煊餘㓜啓禎間社文盛行甬
中知名者公與陸符文虎萬泰履安三人而公之議論務
不欲與人同故雖與文虎履安同里相好其意見時有出
入海内望之者亦知三公之俱爲正人然文虎履安則牽
連而舉公則孤行當陸培鯤庭陳朱明玄倩之交惡也鯤
庭與江浩道闇發使至余欲浙東同社相助余卽傳紹興
王毓蓍玄趾慈溪劉應期瑞當及履安應之余固未嘗知
玄倩之爲何如人也第因鯤庭道闇之一言耳公見同鯤
庭者衆遂出而右玄倩葢公亦非知玄倩之爲何如人也
第不欲與人同耳此皆坊社中習氣豈知公之不欲同同
社者其後卽不欲同方王不欲同諸失職者之所爲乎公
自此遠矣公無日不讀書㷊香掃地名花怪石位置幽然
高斗魁旦中語余曰嘗於遲明過次公人聲未動從門隙
窺之珠蘭茉莉掩映若叢薄中橫一几繙書劃然有聲以
爲神仙中人也公苦心易學聚古今言易數十家考其異
同甲午冬十二月余訪公公自言丙戌以前所讀書不脫
場屋餘習丙戌以後始知有讀書一事耳巳又以草廬易
纂言爲問余疏其卦下之義答之以余之固陋而公不棄
之如此則無以見公之不欲與人同也公所著有讀易一
抄二抄卦變考略易韻補遺春秋簡秀集公車錄公車錄
僅存董　集藏於家某年某月某日將塟公於某處道
權撰次行實介萬言貞一以誌銘見屬余雖不足以知公
猶兾傳其十一後之君子網羅放失必有取乎此也銘曰
北都巍巍　屠之南國渠渠馬阮俘之於時董公七上
公車蕞爾江東公理軍輸人身虎齒環以武夫履而不咥
易道不孤翠華不返滄海爲枯公侯卿相自視如奴董公
突兀故官舊儒非官之爲重重此身軀曰董　春秋特
書
　　蘓州三峰漢月藏禪師塔銘(乙巳)
古今學有大小葢未有無師而成者也然儒者之學孟軻
之死不得其傳程明道以千四百年得之於遺經董仲舒
王通顧亦未聞何所授受釋氏之學南岳以下幾十幾世
靑原以下幾十幾世臨濟雲門潙仰法眼曹洞五宗皆系
經語緯奔蜂而化藿蠋越鷄而伏鵠卵以大道爲私門豪
傑之士生於其間者附不附皆不可擎拳撐脚獨往獨來
於人世則指爲失父之零丁不然道旣通而後求師何關
于學爲師者又不曰弟子之學于吾無與而必欲其舎吾
所未及之學若是乎師之爲害于學甚大也萬曆以前宗
風衰息雲門潙仰法眼皆絶曹洞之存宻室傳帕臨濟亦
若存若没什百爲偶甲乙相授類多墮窳之徒紫栢憨山
别樹法幢過而唾之紫栢憨山亦遂受未詳法嗣之抺殺
此不附之害也其後胡喝亂棒聲焰隆盛鼓動海岳開先
從而厭之旣飲荆溪而野祭無祀之鬼開先亦遂爲唐子
逋人此附而不附之害也三峰禪師從而救之宗㫖雖明
箭瘢若粟師弟之訟至今信者半不信者半此附之之害
也所謂宗㫖者臨濟建立料簡賔主玄要照用四喝等綱
宗雲門建立函葢截流逐浪等綱宗以竭棒喝之欺僞曹
洞潙仰法眼建立四禁五位六相三昧等綱宗以竭機語
之欺僞師從寂音遺書悟之廣陵散之絶久矣師欲推明
絶學太倉慧壽吳門北禪請師出世師不正位不登座曰
威音以後不許無師儼然而踐其位則未證得謂證得者
將接跡于世矣已而登匡廬汎沅湘獅絃毒鼓寥寂無聞
宻雲悟公以臨濟第十三世開法金粟師徘徊而就之雲
大喜上堂告衆曰漢公悟處眞實出世先我所以屈身來
此者爲臨濟源流耳老僧從來不易安第一座今累漢公
師請來源雲曰臨濟出世惟以棒喝接人不得如何若何
只貴单刀直入請言堂奥雲不應良久曰宗㫖太宻嗣續
難乎其人不若巳之師曰不然黄龍有言學者欺詐之弊
不以如來知見之慧宻煆之何由能盡雲以源流付師師
不受曰三玄三要䆒竟是何等法法若相符方敢袛受時
師已登舟雨雪未行雲傳語曰吾家以拄杖拂子標題種
草汝將謂别有實法口耳相傳耶因問云玄要且置如何
是一句師答以偈雪寒江水沍此是第一句團也團不圓
劈也劈不破滚倒牛角尖無舌舌頭大深深深處絶古路
若不行是門戸若要行子非父問取和尚道一句雲又問
汾陽道三玄三要事難分如何是難分處師又偈若落難
分處顢頇未足談若還分得是依舊隔千山粘頭綴尾倒
掀翻大雪滿湖天雲又問得意忘言道易親如何是得意
忘言處師畵　相答之解䌫而行雲又遣人問　此是圓
相耶三點耶師答書曰法門建立之宻千古萬古不能撲
破宗㫖未破則臨濟猶生也豈可以一時舉揚之不易承
接之無人便欲越過此宗覺範曰此如衣冠稱孔門弟子
而毀易繫辭三尺童子皆笑之雲謂齎書一黙曰我先師
不曾說起彼旣知此彼自行之一黙謝行宗㫖受源流以
復師未幾應北禪之請師又上書于雲曰藏得心于高峰
印法于寂音和尙一棒血流三番大減瓣香總炷一壚雲
答秪恐不是玉是玉眞太竒當是時雲雖有憾于師心服
其英偉辨博非及門所及姑且牢籠之而及門者多惡其
張皇讒搆間作於是有闢妄七書天下視其師弟子之間
若水火焉今之議新㑹者謂其從聘君無所得獨坐十餘
年恍然覺如馬之有勒其不宗聘吾明甚儒釋同例則師
之齟齬于師門又何害耶師諱法藏字漢月號于宻晚改
天山無錫蘓氏子也父蘭母周氏少入鄕校雨水暴至失
師所在巳而乘大龜出沒濤中父老奇之年十五從德慶
院僧爲童子三年歸家行冠禮而後落髪曰出家豈細事
司輕易爲之耶嘗自爲懸記曰吾四十悟道踰六十而死
旣而讀高峰語錄入手恍然如出己口始破心叅䆒受小
戒于蓮池受大戒于古心入海虞三峰茇舎鹿場脇不沾
席中夜爲昬沉所苦小師分香撃板佛號徹天每嘆曰吾
嘗言四十悟道今三十有九徒勞若是豈終負此語乎泣
不能禁明年同朗泉閉關交拜之次痰眩擲身一睡五日
不醒適牕外植楥屈竹有聲師聞若震雷蹶起枕上心空
際㫁從前文字但見𥿄墨義理了不關懷端坐終夜如彈
指項無思惟中忽于靑州布衫打失鼻孔卽頌曰一口棺
材三隻釘聲聲斧子送平生自從薤露悲歌㫁嬴得朝朝
墓栢靑則萬曆壬子之二月初五日也師猶不敢自足深
研玄要之㫖又二年梅花初謝掩關危坐不知疽之發背
一日推牕見黄梅墮地千門萬戸卽時劃然取寂音智證
傳讀之不異室中摩頂受記師道價曰高方外諸老寒灰
聞谷以徑山迎之憨山亦以歸宗招之俱謝不往又十年
而後嗣法于宻雲天啓末文文肅姚文毅周忠介皆得罪
奄人絶交避禍師在北禪相與鉗錘評唱危言深論不隱
國是直欲篆向鞭背身出其間其在安隱龍象蹴踏號爲
一時之盛凡八坐道場常熟三峰長洲大慈聖恩吳江聖
壽杭州安隱淨慈無錫錦樹嘉興眞如崇禎乙亥四月朔
白椎辭衆七月二十一日風雨法堂大木皆拔初夜侍者
濟曮侍疾問如何是和尙身後事師曰牀頭老鼠偷殘藥
壁上孤燈照舊衣漏下二刻僧問汾陽頌直出古皇前如
何是古皇師曰草衣木食項之跏趺而逝世壽六十三僧
臘四十五後四月窆其全身于萬峰祖塔之左是夕白虹
貫于塔所門人集其語錄十六卷行世其得法弟子梵伊
致一黙成問石乘在可證頂目徹澹予垣剖石壁于磐鴻
慧刃銛潭吉忍具德禮繼起儲碩機聖劉道貞凡十四人
今再傳者亦皆爲世津梁矣師儀觀甚偉其在淨慈時一
時叅請入室者聞子將嚴印持馮嚴公張秀初江道闇皆
羲文字之交逐隊見之說論語周易鑿空别出新意每聽
至夜分師卒後廿九年羲見儲公于靈巖出師之年譜道
行錄讀之謂羲曰天童師翁塔銘前有作者自子發之改
撰于錢宗伯吾師之塔銘董宗伯所撰亦未備子可引前
例爲一通乎羲曰敢乎哉昔柳子厚爲大鍳碑劉夢得繼
之遂書第二無已則有斯例在乃掇其大者言之銘曰
在昔宋元試經得度法幢相望繄此之故有明罷科所聚
貧子百年粥飯香燈而止間生天童中興象敎婦人孺子
禪悦喜笑師起三峰乃獨憂之綱宗不立白晝狐狸遂抜
趙幟立漢赤幟趙人未盡環壘而詈鄧尉偏衣太湖金玦
五宗之哭(師有哭/五宗詩)血淚無竭黠䑕逢貓偷心不起所曰綱
宗亦復如是維彼黠䑕不生法門今始賛嘆有五宗原聖
學宗傳亂于萬曆東林救之實維無錫端文忠憲錢氏啓
新巍巍三公儒者大醇師生是郷亦生是時砥柱釋氏天
心可知孰爲嵩高錫山高只孰爲海深梁溪深只
　　劉伯繩先生墓誌銘(丙午)
劉伯䋲先生將塟其子求予銘其墓嗟夫道之難明也数
百年而生一人焉如五行麗天芒寒色正標示宗㫖繭絲
牛毛亦可謂嚴矣乃入耳過口輙焉失之源遠流分同出
一先生之門而不啻楚越之相遼卽以明儒論之康齋之
學出而爲白沙爲敬齋爲一齋而主敬之宗㫖裂陽明之
學分而爲東浙爲淮南爲江右而致良知之宗㫖裂然則
墨守師說者豈不爲難哉當子劉子講學之時吾越之承
風接響者以想像爲本體權謀爲作用子劉子之言格於
浸淫之僻說而不相下先生憂之曰此禪門種草寧可移
植於吾室乎於是推擇王業洵王毓蓍及予等十數人者
進之爲弟子諸弟子進而受子劉子之敎有未達者退而
私於先生未嘗不氷釋也許元溥孟宏疑儒釋體一而用
殊先生曰吾儒之言體也至善由是而發之其宰於身也
在視謂之明在聽謂之聰在言謂之忠在動謂之敬其宰
於人也在父子謂之仁在君臣謂之義在夫婦謂之别在
長幼謂之序在朋友謂之信其達於上下也則民之胞物
之與乾稱父坤稱母也有至善之體自有至善之用吾儒
之體用不可分也佛氏之言體也無善由是而發之無所
謂視聽言動也又何有聰明忠敬乎無所謂父子君臣夫
婦長幼朋友也又何有仁義序别信乎無所謂民物乾坤
也又何有胞與父母乎有無善之體自有無善之用佛氏
之體用亦不可分也祝淵開美問求仁先生曰天地之所
以常運萬物之所以相生而不巳者止此春和之氣循環
而無端也自其暢達而言之則曰夏自其收歛而言之則
曰秋自其凝靜而言之則曰冬而總一春氣之卷舒非截
然分而爲四也人得天地之氣以爲人則曰仁自其裁制
而言之則曰義自其節文而言之則曰禮自其明斷而言
之則曰智而總一仁之周流亦非截然分而爲四也是故
宜事變制秩序辨是非者義禮智也而所以能宜事變制
秩序辨是非者則仁之爲也卽或能宜事變矣義其所義
而非吾之所謂義能制秩序矣禮其所禮而非吾之所謂
禮能辨是非矣智其所智而非吾之所謂智何也吾之所
謂仁義禮智者合仁而言之也合仁而言之者析之各得
其分而綂之適完其仁也是故儒者言求仁而不言求義
禮智者此也當是時問學者雲擁其門雖所得各有淺深
而山隂愼獨宗㫖暴白於天下不爲越中之舊說所亂者
先生有摧陷廓淸之功焉子劉子旣沒宗㫖復裂海寧陳
確乾初以大學有古本有改本有石經言人人殊因言大
學非聖經也自來學問由正以入誠未有由誠以入正者
孟子言求放心夫子言志學從心其主敬功夫從心始不
從意始先生辨之曰愼獨者主敬之别名也若在正心條
下則正心傳中當言下手功夫乃獨於誠意傳中詳言之
而正心傳中反不及者葢一誠意而心己正身已修齊治
平一以貫之大畧聖賢言心有二端語孟之言心也合意
知物而言者也合意知物而言者故不言誠意而誠意在
其中如求放心必有所以求之之道操則存其求之之道
也非卽誠意之愼獨乎心之所之謂之志非心卽志也所
之者意也由志學而後能從心非卽意誠而後心正乎大
學之言心也分意知物而言者也分意知物而言者非外
心以言意卽心而指其最初之幾曰意葢必言意而心始
有主宰言誠而正始有實功也兵火奔播叢林之黠者網
羅失職之士以張其敎武進惲曰初仲升將嗣臨濟先生
謂之曰古來賢士隱於禪者不少有讀易者有歌楚辭者
有汎舟賦詩㷊其草者豈不知業巳圓頂方袍而故爲此
狂激之態乎葢曰吾非眞禪也聊以抒艱貞之志云耳猶
之趙岐李爕避身傭保非愛傭保之業也今足下撾鼓白
槌欲嗣其法則向之圓頂方袍者從其敎也非有托而逃
焉者亦猶趙岐李爕無故而羡心傭保徙其衣冠詩書之
業也不亦惑乎仲升乃止二十年以來一軰學人悉皆凋
謝子劉子宗㫖雖若滅若没先生之墨守未嘗不爲田單
之卽墨也先生諱汋姓劉氏伯繩其字家世具余所撰子
劉子行狀子劉子者念臺先生諱宗周先生之父也年十
餘歲鈎黨禍起避地武林僧舎晝則隨衆傭作夜分帷燈
禪板聲寂發而讀書侍子劉子處官舎中門庭落然不聞
人聲脱粟寒漿僮僕逃逸先生方擁卷危坐自若也用功
過苦遂至徹夜不能交睫如是者數年子劉子曰此把捉
之過也久之而後平子劉子野死先生捐委故業踐荆棘
於群虎之中孤露萬山歲餘復返塞門掃軌隣右莫窺其
面初子劉子考定六經發凡舉例而未卒業先生發篋陳
書究竟先志監司郡縣慕其操行下東通謁先生了不容
接錮疾報聞與王爾祿天錫遊息共學天錫爲海道欲申
把臂先生引范史雲周小泉之事以拒之天錫嘆息而去
生於某年癸丑六月十日卒於某年甲辰九月八日明年
某月某日塟於某山之原母章氏贈夫人配周氏光祿寺
少卿夢尹奠維之女先三月卒子四人茂林士林長林道
林女一人適吳善禎孫三人先生旣絶交息遊左對孺人
右顧稚子鬱鬱無可告語余亦老屏空山不相聞問故其
群經疑義㝠搜獨得至述儀禮鐘律始與余往復未幾而
先生謝世矣先生云亡今而後山隂宗㫖恐愈裂矣執筆
而自慙者久之銘曰
伯䋲之學膠解凍釋吾未知其所臻榰定名敎閉關絕津
蚍蜉蟻子不容廵遁殆陳同父所謂積糓做米把纜放船
之人也耶
　　黄季眞先生墓誌銘(丙午)
粤稽建炎狩於金鰲蕞爾慶元闇岳驚濤監州解骨亮節
孤高捃摭殘竹姓名寂寥(時吾祖爲慶元通判死難)綿綿
鶴山監州之子奔鯨駭流逸羽避矢相玆竹浦定中托始
藍水蜀山環吾枌梓(始祖諱萬河字時通號隺山)文潔日
抄繭絲程朱(諱震字東發著黄氏日抄)泰定靜坐淵源草
廬(諱茂字茂卿元泰定進士從吳澄學)黄氏之學遂列諸
儒門成魯衛祭抱笙竽遜國之難曰有黄墀身從彭咸仁
契伯夷姓氏炳然官爵莫稽補鍋雪庵不比傳疑(與同邑)
(陳子方同死)吾祖小雷孝友神聽萬里尋兄三年磨鏡(諱)
(璽)四傳太僕欽哉獨行質謝枝葉文别雅鄭(諱日中號鯤)
(溟)是生忠端及吾叔父桓桓忠端郊社將吐奪之婦寺以
歸后主皇極日月松楸風雨維吾叔父仁心獨秀瑣碎蟲
魚旁通醫祝牛篋詩瓢件離貫朽不名一家不資師授場
屋風氣逐影而徙販交買名破經碎史叔父曰惡予曷能
此祭吾經義投之流水黨錮之禍摘索無遺縣吏操兵竈
婦乘危契闊百罹門戸一絲忘憂魯酒取樂楚辭兩年侍
疾遍討藥名三載倚廬考合禮經家賢舊事野老閒評採
信傳疑宗譜聿成石鼓鳴山金精動㝛解果䖍　衽□
▫龍性難馴撓膚不受豈以過進變我橘柚見志灰釘盟
詩玉玦顧移日影畱玆熱血剖斷毫芒倐忽訣别夙昔靜
功臨期辦决(叔父詩中句)五十圈豕六十曬麥遙遙寒暑
得分玄白七十將至裹此尺帛而今而後可履阡陌十日
再庚避人避世衝飈弱草百毒皆厲鈎天夢樂蜃樓觀市
民之訛言亦爲破涕乙巳秋祭稽首香燈叔父盥獻某執
豆登胡不兩月栢槨枯藤得此全歸非意之曾燁燁影堂
三忠六儒(三忠通判黄墀忠端也六儒文潔/庵州判菊)
(東學正孝子也)孫曾在位芒射瞿瞿叔父無忝峩如䄡如
吉日神主迎以商巫平生詩文令子編緝鬱氣所成抝捩
艱澀錮之鉄函噌吰外出豈擬綘園不離剽賊諱曰葆素
字曰季眞配曰邵氏子曰世春九月十二是爲諱晨年六
十八上推可因明年某月塟於剡中瀑布之下結此幽宮
曰故　不敢不崇短碑三尺高于喬松吾文所師師於
歐陽銘其叔父於世宜詳述吾祖德陳於堂皇不僅墓門
可爲耿光
　　女孫阿迎墓磚(丙午)
阿迎者棃州老人之女孫也父黄正誼母虞氏虞氏家上
虞之通明􁆡故阿迎生於通明庚子歲十二月初七日也
壬寅三月歸來夙慧異常兒余甚愛之其在左右灑然不
知愁之去體也時至書案對坐弄筆硯信口吚唔授以沈
龍江女誡背誦如流水二三年來余餬口吳中朝夕念兒
兒亦朝夕念余見余歸家則鳬藻躍坐膝上挽鬚勞苦曲
折家中碎事以告故家中有事勿欲使吾知者必戒無使
兒知恐其漏於吾也兒嘗謂吾曰兒念爺爺勿出門去余
應之曰爺勿出門則兒無果餌食矣兒曰爺在兒亦不願
果餌也今年余返越城聞痘疫盛行恐然惟兒之出十一
月十九日至家兒迎門笑語余始釋然十二月二日兒紅
衫拜跪上太夫人壽舉止安詳一門歡然初七日余設餖
飣爲兒作生辰是晚出痘至二十日而殤得年七歲哀哉
初壽兒之殤余亦甚愛之故無夕不入夢庚子十月余遊
廬山距其殤時巳五年來夢於圓通寺匆匆若告别者余
作詩記之圓通亦有重來塔此意明明不肯灰歸家而阿
迎生矣自此遂不復夢見壽兒則阿迎爲壽兒之重來無
疑也葢吾里元時名再生而圓通又爲道濟禪師重來之
地壽兒現靈於圓通阿迎應讖於再生非無故也獨怪顧
非熊以殤兒再生遂得永年而阿壽之轉阿迎漚珠槿艶
七年旋瞬而失抑緣分之有淺深歟何其慰予而反毒予
耶解之者曰區區女孫無庸過戚老人曰余賦性柔慈明
友一言嘘沫夢寐歷然兒之親吾如是雖欲忘情其可得
乎殤後三日塟之化安山其前母孫氏之側寒風歲盡氷
雪滿山與塟壽兒其時日風景秋毫無異也嗚呼以余之
愚何煩造化之巧弄如此哉因以哭兒之詩爲之銘曰
老來觸事盡無聊兒女温存破寂寥阿壽五年迎七載如
何也算福難消(其一)十二年中巳再世重翻舊恨作新愁
兩行淸淚無多重流到前痕竟不流(其二)爲因望我太頻
煩囑我明年莫出門我在家中猶未出兒何反作不歸魂
(其三)出外長將棃棗齎博兒一笑解雙眉兒言但得爺長
在不願堆盤喫棗梨(其四)屈指生辰近上弦紅衫侵曉拜
堂前南牕曝背團圞話不道居然是别筵(其五)龍江女戒
兩三章曉夜連珠在耳旁今日廣陵從此絶散爲剡瀑尙
悠揚(其六)
　　王征南墓誌銘(己酉)
少林以拳勇名天下然主於搏人人亦得以乘之有所謂
内家者以靜制動犯者應手卽仆故别少林爲外家葢起
於宋之張三峯三峯爲武當丹士徽宗召之道梗不得進
夜夢玄帝授之拳法厥明以單丁殺賊百餘三峯之術百
年以後流傳於陜西而王宗爲最著温州陳州同從王宗
受之以此敎其鄕人由是流傳於温州嘉靖間張松溪爲
最著松溪之徒三四人而四明葉繼美返泉爲之魁由是
流傳於四明四明得近泉之傳者爲吳崑山周雲泉單思
南陳貞石孫繼槎皆各有授受崑山傳李天目徐岱岳天
目傳余波仲吳七郞陳茂弘雲泉傳盧紹岐貞石傳董扶
輿夏枝溪繼槎傳柴玄明姚石門僧耳僧尾而思南之傳
則爲王征南思南從征關白歸老於家以其術敎授然精
微所在則亦深自秘惜掩關而理學子皆不得見征南從
樓上穴板窺之得梗槩思南子不肖思南自傷身後莫之
經紀征南聞之以銀巵數器奉爲美檟之資思南感其意
始盡以不傳者傳之征南爲人機警得傳之後絶不露圭
角非遇甚困則不發嘗夜出偵事爲守兵所獲反接廊柱
數十人轟飮守之征南拾碎磁偷割其縛探懷中銀望空
而擲數十人方爭攫征南遂逸出數十人追之皆殕地匍
匐不能起行數里迷道田間守望者又以爲賊也聚衆圍
之征南所向衆無不受傷者歲暮獨行遇營兵七八人挽
之負重征南苦辭求免不聽征南至橋上棄其負營兵㧞
刀擬之征南手格而營兵自擲仆地鏗然刀墮如是者數
人最後取其刀投之井中營兵索綆出刀而征南之去遠
矣凡搏人皆以其穴死穴暈穴啞穴一切如銅人圖法有
惡少侮之者爲征南所擊其人數日不溺踵門謝過始得
如故牧童竊學其法以擊伴侶立死征南視之曰此暈穴
也不久當甦已而果然征南任俠嘗爲人報讐然激於不
平而後爲之有與征南久故者致金以讐其弟征南毅然
絶之曰此以禽獸待我也征南名來咸姓王氏征南其字
也自奉化來鄞祖宗周父宰元母陳氏世居城東之車橋
至征南而徙同嶴少時隷盧海道若騰海道較藝給糧征
南嘗兼數人直指行部征南七矢破的𥙷臨山把總錢忠
介公建　以中軍統營事屢立戰功授都督僉事副總兵
官事敗猶與華兵部勾致島人藥書往復兵部受禍讐首
未懸征南終身菜食以明此志識者哀之征南罷事家居
慕其才藝者以爲貧必易致營將皆通慇懃而征南漠然
不顧鋤地擔糞若不知己之所長有易於求食者在也一
日過其故人故人與營將同居方延松江敎師講習武藝
敎師倨坐彈三絃視征南麻巾緼袍若無有故人爲言征
南善拳法敎師斜盻之曰若亦能此乎征南謝不敏敎師
軒衣張眉曰亦可小試之乎征南固謝不敏敎師以其畏
己也强之愈力征南不得已而應敎師被跌請復之再跌
而流血破面敎師乃下拜贄以二縑征南未嘗讀書然與
士大夫談論則藴藉可喜了不見其爲麄人也余弟晦木
嘗掲之見錢牧翁牧翁亦甚竒之當其貧困無聊不以爲
苦而以得見牧翁得交余兄弟沾沾自喜其好事如此予
嘗與之入天童僧山𦦨有膂力四五人不能掣其手稍近
征南則蹶然負痛征南曰今人以内家無可眩矅於是以
外家攙入之此學行當衰矣因許敘其源流忽忽九載征
南以哭子死高辰四狀其行求予誌之余遂敘之於此豈
諾時意之所及乎生於某年丁已三月五日卒於某年己
酉二月九日年五十三娶孫氏子二人夢得前一月殤次
祖德以某月某日塟於同嶴之陽銘曰
有技如斯而不一施終不鬻技其志可悲水淺山老孤墳
孰保視此銘章庶幾有考
　　王仲撝墓表(巳酉)
君諱正中字仲撝直隷保定人登丁丑進士第未謁選索
游於高唐州會大兵南下轉運銀杠亦避入高唐大兵圍
高唐州守以爲銀杠旦晚是敵物不如以此鬻城免士女
屠戮流離之苦立要約使與議者押字仲撝與焉事平轉
運者上失物狀於是逮高唐守及仲撝論死繫獄數年刑
科給事中李淸理而出之降補揚州照磨移知長興縣國
變後失官避地於紹興截江時以兵部職方司主事攝餘
姚縣事是時公私赤立剽奪爲豪市魁里正朝得剳付一
𥿄暮便入民舎根括金帛係傫丁壯交錯道路郡縣不敢
何問爲某營也仲撝設兵彈壓各營取餉必使經由於縣
品覈資產裁量以應之非是則爲盗賊總兵陳梧敗於檇
李渡海至姚鹵掠鄕聚仲撝遣兵擊之鄕聚相掎角殺梧
行　忌仲撝者以此聲討某謂梧之見殺犯衆惡也不當
罪正中上疏救之乃止張國柱刧定海王總兵縱兵大掠
列船江上入城牢搜者二干人仲撝攔止所圍大姓數家
從仲撝丐命仲撝爲之消息國柱終不得志而去田仰荆
本徹先後過姚舟楫蔽江皆帖帖俯首不驚鷄犬葢人民
之恃仲撝一時如决水之堤焉陞監察御史尙寳寺卿朱
大定太僕寺卿陳潜夫兵部主事吳乃武皆從浙西來受
約束壇山烽火達於武林仲撝短小精悍喜於任事雖以
武寜群從得不爲列營所撓亦其智計有以副之也好讀
實用之書不事文彩其言星象則從閩人柯仲烱於獄中
受之行　初建進　所著監國魯元年大統曆丁亥訪某
山中某時註授時曆仲撝受之而去壬辰來訪授以律呂
辛丑來訪授以壬遁仲撝皆能有所發明自某好象數之
學其始學之也無從叩問心火上炎頭目爲腫及學成而
無所用屠龍之技不待問而與之言亦無有能聽者矣蛩
然之音僅一仲撝又以饑火驅走南北丁未二月遇之越
城爲言年來益困將於鑑湖濵佃田五畆佐以毉卜續食
耳其年八月十九日仲撝卒年六十九權厝於山隂之陳
常堰所著周易註若干卷律書詳註一卷子一人三㨗嗟
乎某與仲撝交二十餘年與之同事而無成與之共學而
未畢仲撝生時巳無人知仲撝者向後數年復更何如此
𥿄不滅亦知稽山塊土曾塞黄河也

南雷文案卷六
南雷文案卷七
　　　姚江黄宗羲著
　　高旦中墓誌銘(庚戊)
啓禎間甬上人倫之望歸于吾友陸文虎萬履安文虎巳
亡履安隻輪孤翼引後來之秀以自助而得旦中旦中有
志讀書履安語以讀書之法當取道姚江子交姚江而後
知吾言之不誣耳姚江者指余兄弟而言也慈溪劉瑞當
亦言甬上有少年黑而髯者近以長詩投贈其人似可與
語己丑余遇之履安座上明年遂偕履安而來當是時旦
中新棄場屋彩餙字句以竟陵爲鴻賓出而遇其鄕先生
長者則又以余君房屠長卿之䆿語告之余乃與之言讀
書當從六經而後史漢而後韓歐諸大家浸灌之久由是
而發爲詩文始爲正路舎是則旁蹊曲徑矣有明之得其
路者潛溪正學以下毘陵晉江玉峰葢不滿十人耳文雖
小伎必由道而後至毘陵非聞陽明之學晉江非聞虚齋
之學玉峰非聞莊渠之學則亦莫之能工也旦中銳甚聞
余之言卽遍求其書而讀之汲深解惑盡改其紈絝餘習
衣大布之衣欲傲岸頺俗與之久故者皆見而駭焉余自
䘮亂以來江湖之音塵不屬未幾瑞當履安相繼物故旦
中夐然出于震蕩殘缺之後與之驚離吊往一泄吾心之
所甚痛葢得之而喜甚自甬上抵余舎往來皆候潮汐疾
風暴雨泥深夜黒旦中不以爲苦一歲常三四至一日病
蹶不知人久之而蘇謂吾魂魄棲遲成山車廐之間大約
入黄竹浦路也黄竹浦余之所居其疾病瞑眩猶不置之
旦中之于余如此旦中家世以毉名梅孤先生針炙聚英
志齋先生靈樞摘注皆爲毉家軌範旦中又從趙養葵得
其指要毎談毉藥非肆人之爲方書者比余亟稱之庚子
遂以其毉行世時陸麗京避身爲毉人巳十年吳中謂之
陸講山謁病者如市旦中出而講山之門驟衰葢旦中旣
有授受又工揣測人情于容動色理之間巧發竒中亦未
必純以其術也所至之處蝸爭蟻附千里拏舟踰月而不
能得其一診孝子慈父苟能致旦中便爲心力畢盡含旦
中之藥而死亦安之若命矣嗟乎旦中何不幸而有此一
時簧鼔毉學爲之一閧毉貫類經家有其書皆旦中之所
變也旦中毉道旣廣其爲人也過多其自爲也過少雖讀
書之志未忘欲俟草堂資具而後可以併當一路近歲觀
其里中志士蔚起横經講道文章之事將有所寄旦中惕
然謂吾交姚江二十餘年姑息半途將以桑榆之影收其
末照豈意諸君先我絶塵耶傍惶慨嘆不能自巳而君病
矣是可哀也旦中美髯玉立議論傾動雖復流品分途而
能繾綣齊契三吳翕然以風槩相與其過金閶徐昭法必
招之入山信㝛話言蠡城劉伯䋲少所容接毎遇旦中不
惜披布胸懷旦中亦以此兩人自重所過之地喜拾淸流
佚事不啻珠玉葢履安之餘敎也少喜任俠五君子之禍
連其内子旦中走各家告之勸以自裁華夫人曰諾請得
褒衣以見先夫于地下旦中卽以其内子之服應之殯殮
如禮家勢中落藥囊所入有餘亦緣手散盡故比死而懸
磬也旦中姓高氏諱斗魁别號鼔峰韓國武烈王瓊之後
建炎南渡王之五世孫修職郞世殖自汴徙鄞始爲鄞人
修職生元之字端叔學者稱爲萬竹先生樓宣獻公鑰誌
其墓萬竹之四世孫明善洪武初亦以隱德稱安敬先生
安敬之四世孫士有文名嘗摘注靈樞稱志齋先生贈刑
部山東司郞中旦中之曾祖也祖萃萬曆甲戌進士知廣
東肇慶府贈右副都御史父􁐵光祿寺署丞致仕封右副
都御史母黃氏贈太淑人且中則馬氏孺人所生也光祿
五子長斗樞崇禎戊辰進士廵撫陜西右副都御史旦中
行在第三娶朱氏生子五人宇靖宇厚宇豊宇皥宇調側
室趙氏生子二人宇祝宇胥女三人孫男幾人去年十月
旦中疾亟余過問之旦中自述夢至一院落鎻鐈甚嚴有
童子告曰邢和璞丹室也去此四十七年今將返矣某適
四十有七非前定乎臥室暗甚旦中燒燭自照曰先生其
視我平生音容盡于此日先生以筆力畱之先生之惠也
余曰雖然從此以往待子四十七年而後落筆未爲晚也
明年過哭旦中其兄辰四出其絶筆有明月岡頭人不見
靑松樹下影相親之句余改不見爲共見夫可没者形也
不可滅者神也形寄松下神畱明月神不可見則墮鬼趣
矣旦中其尚聞之辰四理其埀殁之言以請銘余不得辭
生於某年癸亥九月二十五日卒于某年庚戌五月十六
日以其年十一月十一日塟于烏石山銘曰
吾語旦中佐王之學發明大體擊去疵駁小試方書亦足
表襮淳于件繫丹溪累牘始願何如而方伎齷齪草堂未
成鼓峰矗矗日短心長身名就剝千秋萬世恃此幽斷
　　陜西廵撫都察院右副都御史玄若高公墓誌銘(庚/戌)
余於李庭芝守楊之事葢未甞不爲之流涕也宋巳亡矣
猶能死守半載庭芝一日在楊則楊一日不速飛　不
能乘其席卷之勢以下楊而必待之易守之後然則興亡
之故雖曰天運固未常不由於人矣世徒曰宋之亡也兵
力人心一無可恃夫楊之兵力非有加於天下也朱煥之
代庭芝所用者亦卽楊之民也觀庭芝能用楊於亡國之
餘知古今無不可爲之時耳有明之亡高公守鄖之事何
其與之相類也崇禎十四年㐮陽旣䧟閣部楊嗣昌自裁
鄖陽以要地推擇高公爲分守荆南道按察使時全楚郡
縣流賊殘破畧盡濠平城墮蓬顆千里鄖治孤懸戸口不
盈四千公至隱度城郭西南綠漢水東北據山麓漢水來
去之所皆劣容一丈築樓櫓其上東北兩面爲虎落以接
之具藺石布渠答料兵得三千分處其間三月而戰守之
事備亡何獻賊道經城下總兵左良玉尾之城中大恐葢
左兵之暴過賊異甚公爲之乞哀於左帥得不入明年李
自成來攻公將士卒搏戰城外賊不得傅城而退十六年
三月賊從漢江上流將下搜括民舟公曰我失漢江之險
則坐困矣乃乘其未集使水哨馬之服奪之賊遂從陸來
薄以破均州所得靜樂宮門板竹笮聯爲木城公命投以
火礶斧其竹笮木城遂㧞雲梯衝車攻具齊列我師奮勇
壞其機牙賊乃乘夜運作莫知所謂平明視之敵臺矗矗
三十六所逼陴高出俯施飛礟公率衆攻臺三日而盡墮
之公以羸卒四千當賊三萬甲馬二千攻圍一月餘賊䘮
失精銳過半卒不得志以去由是鄖兵之名著於天下李
賊憤甚復發兵至鄖公使禦之於楊溪賊扺龍門夜聞漢
江水石相搏有驚而呼者曰鄖兵至矣師遂潰其畏鄖兵
如此賊據均州鄖之伏聽者不能東出公發卒攻之賊望
風遁自成營都㐮陽督師孫傳庭秦中刻期大舉自成移
軍入㐮城郟縣之間待之公岀師以應督師降光化糓城
至㐮陽聞督師敗績引兵保均已而自成入關公復出師
一戰而馘賊二百餘級自成以鄖陽一青梗其全楚乃發
賊三萬使襄陽路應標將之滅此朝食而鄖陽城糧盡公
使溯漢糴稗實以給兵不足則雜牛皮麴蘖以給之士無
離心賊以公之降丁王光恩爲可動也發使招之光恩猶
豫未决公乃大會將士於城頭而告之曰事巳至此諸君
可斬吾頭降之母爲徒死諸將痛哭願隨死公曰賊使爲
光恩而來光恩云何光恩廹於大義亦遂手刃賊使以示
不囘公與諸將痛飮相勉以古來忠義之事勇氣百倍明
日開城决戰賊倉卒不意大駭而潰得級千餘公又謂其
將校曰賊倚糧於均我方救死不暇均中之賊必不虞其
往襲也使裨將楊明起夜以千人渡漢遲明破之燒其積
聚鄖圍始解當是時闖賊已據全秦河洛荆襄設宫分治
廟堂以鄖陽久陷罷撫臣不推忽得公請救蠟書鄖人之
在都者莫不痛哭擊登聞鼓曰鄖陽不食半載猶爲朝廷
死守奈何棄之翌日上召閣部大臣於平臺議推鄖陽廵
撫廷臣皆屬公大學士丘瑜曰全楚督撫皆逃不如一道
臣猶能張楚上然之大學士陳演曰道臣雖能守然廵撫
非其所長於是以鄖陽知府徐起元爲廵撫加公太僕寺
卿仍署道事初公備兵長沙長沙守爲演私人屬公庇之
公舉案其賍演恨之故以起元先公越數日冡宰李遇知
言陜西與川北相連宜守漢中興安以固蜀門戸上授公
右副都御史廵撫陜西兼制川北國解而後聞廷授則十
七年之四月矣公遂謝事養病又數月而聞北變公慟哭
曰老臣以一隅爲挈瓶之守豈知其無益於天下之大數
也秋七月路應標又至公復登陴助起元城守十二月闖
賊敗圍鄖者殺應標而去公謂先帝以秦中屬我豈可寒
此末命得秦帥孫守法家丁數十人借鄖師苗時化之兵
以佐之遂下興安未幾而大兵南下公還鄖鄖已内附竄
處不歸淛河失守遠宦於故國者例簿錄其赤口以上公
有老父年八十餘事聞公曰疉山安仁之敗以母老不死
矧我在事外耶歸而奉父以天年終自流㓂起討賊之師
一盛於楊嗣昌再盛於孫傳庭皆竭天下之力以奉之劒
客竒才輻輳戲下而㐮雒之陷潼關之敗中原由此陸沉
左良玉之兵號數十萬自開封潰後翺翔樊城避賊於荆
州再避武昌三避九江其視一戰如以肉委餓虎區區鄖
陽饑卒不滿半萬重圍援濶兩京䧟没魁然而峙必待公
解任而後速飛然後知兵不在強弱城不在堅脆顧用之
之人何如耳守楊守鄖亡國之際豈繄無人君子所以痛
恨於廟堂之倒置也公諱斗樞字象先别號玄若韓國武
烈正高瓊之後王之五世孫修職郞世殖南渡始爲鄞人
修職生元之字端叔宋之名儒又七世而爲公之高祖文
福建驛丞曾祖士亦以儒學名贈刑部郞中祖萃萬曆甲
戌進士知肇慶府贈右副都御史父􁐵光祿寺署丞致仕
封右副都御史母黃氏誥贈太淑人公五歲卽能屬文年
十九而舉於郷登崇禎戊辰進士第授刑部廣西司主事
是時逆案新定逆奄之黨人出竒計欲以疆場之事翻案
晉撫耿如𣏌勤正兵潰黨人以如𣏌故逆奄之所欲殺者
使上必欲殺晉撫則逆奄之誅賞未必不當上心亂矣乃
彌縫上之所寄耳目者晉撫下獄尚書韓繼思擇司官五
人以讞之公與焉坐總兵張鴻功死晉撫戍上閱爰書大
怒悉置讞者於詔獄晉撫論死講官文震孟講呂刑肄業
及之公得復職慮囚湖廣尋出守荆州府江陵獲盗連染
遼宗知縣史元調以收考宗室受逮攝遼宗置對恐其敗
露漫言溺之公遂實其漫言謂遼宗果非盗正合聽其湔
雪溺之則其爲盗也信元調得從末減鄭奄蠱惠王請以
王官行部履畆而稅公曰王賦多無實田加派充額耳王
官繭絲民弗堪也故迂其文書以聽臺難久之報寝鎮筸
參將楊世芳奉檄守陵道荆公畱不遣廵撫唐暉聞之大
怒曰誰任承天之咎者公曰賊必不敢越荆以入承天守
荆所以守承天也賊某西行世芳襲之以俘馘告慶於唐
撫唐撫乃服陞湖廣按察司副使備兵長沙長沙有江湖
之限不知兵革武備久弛公謂江北雲擾江南豈得晏然
増城數版調兵筞軍食用戒不虞未幾而臨藍山賊起賊
船數百順流破湘潭乘勝遂攻長沙闕地濡褐積土蒙櫓
賊旣盡其機巧而縱礧焚衝應之者甞若有餘潜遣守備
韓鴻發閭左子弟以資夾擊賊聞夜遁當郡城烽燧湘鄕
煤丁煽動聚衆亦至數千出犯安化沅撫陳睿謨有事於
臨藍公謂煤丁新起易於撲滅煤丁授首則臨藍破竹矣
請以爲始事分道蹙之及於桃花江公已先去其津筏皆
潰而就溺繼討臨藍公獨當一面㓂平上賜銀幣長沙江
流五百餘里㓂盗出没邏舟三隻公増爲十六又造戰艦
六隻傳籌出哨行旅貼然屬邑城垣十二尺以上皆増八
尺無城者五旣城攸縣積羡金以待其四守樓土堡相望
離鄕聚間公之設施不啻田舎翁品量家事千里如在庭
内其在鄖陽南都召其囘京巳改楚撫已又以王驥代之
皆公所未聞也公雖奉父家居而白首兵間人情所注風
波震撼無日無之一對獄吏再連嗣子故浮沉閭里不敢
自異晚又目盲租吏債家時見娖搦豈知其爲先朝萬里
城也生平一無嗜好秃筆頑石時爲選體詩寄興亦不必
以示人與人言意滿口重至於兵事則心開余之交公在
己丑慷慨失職時相過從猶爲使公建大將之旗皷必有
可觀豈知其悶悶以老哉生於某年甲午八月二十五日
卒於某年庚戌五月二十一日以某年某月某日塟於某
所配范氏贈淑人繼徐氏封淑人簉施氏嗣子宇泰兵部
武選司員外次曰宇啓壻沈延綸庠生戴石臣朱濂孫男
四人奕宣奕㐮皆廩膳生弈修奕學曾孫景乾景曄宇泰
以公之明德史所取裁須得舊事麤見首尾者爲之科條
因授公所撰宦歷漫記守麇記畧俾李鄴嗣爲狀余爲銘
誌銘曰
崇禎紀元盗起延綏長蛇出穴封豕偕來相望金湯不異
培塿金皷動地心膽寒灰或降或竄百爾崇階山河破碎
宗廟蒿萊鄖陽蕞爾漢水之隈高公􁍤止千里風霾投鞭
斷流聚骨成臺窮城就死日影不囘羊坽未拙雲梯又排
慨慨高公解帶指揮五百血戰羸卒半埋待其圍解鍾石
已乖移忠作孝非意所諧截指請救哭滿天街相演猶曰
公非將才廟筭不勝千古同哀
　　陳母沈孺人墓誌銘(庚戌)
余友陳同亮改塟其生母爲之稅服三年夫稅服者過時
而服其日月亦近耳顧二十餘年之遠則與生不及者同
例同亮不行改塟之緦而服巳絶之服率意違禮無乃蹈
子路當除不除之過伯魚旣除猶哭之失歟巳而陳子介
眉狀其事乞銘于余而後知其不忍哀愴之情始出于此
也孺人姓沈氏杭州人年十八歸於侍御平若陳公公故
鄞人未有子嗣遂買屋武林以處孺人明年同亮生又四
年嫡母周㳟人歸同亮而子之孺人仍處武林思子不置
踰年而卒年二十四侍御爲文哭之權厝湖上當是時同
亮壓於嫡母於孺人之䘮不能親焉又二十餘年侍御恭
人相繼謝世同亮始迎䘮武林歸塟於鄞詩云欲報之德
昊天罔極此凡爲人子者之言也孺人亡以思子爲之子
者又獨何心宜乎同亮之哀於凡爲人子者加一等矣梁
沈崇傃以母死䘮禮不備復於塟後更行服三年武帝據
禮敕斷崇傃終不得行其志檀弓兩卷皆言物始三年稅
服自同亮而始何必有例乎同亮方與諸子修講經之會
肄業及三禮諸子之論其亦有同異否耶嗟乎先王制禮
以斬齊功緦爲其文以不飲酒食肉處内爲其實昔之居
䘮者雖文實未必相稱然猶勉強爲之不敢廢也二十年
以來所謂䘮服者率加玄絲於首蒙黑繒於身是孔子之
不以弔者而以之待其父母葢三年之䘮從是而廢矣夫
於天下之所共行者莫或行之况能行天下之所不行乎
吾欲以同亮之事書之爲天下諷也孺人生於萬曆丙辰
正月二十日卒於崇禎己卯五月廿五日己酉十二月十
六日塟於千丈鏡之原子一自舜字同亮庠生女一適周
徵泰孫男一憲淇孫女二銘曰
西陵風雨下有安宅潮東來兮兒無饑渴汐東去兮兒無
寒熱雖有安宅其如潮汐越山甬水生來未識生遊尙苦
何况死陟丹旐白鷄有兒在側有兒在側便爲樂國
　　劉瑞當先生墓誌銘(壬子)
崇禎間吳中倡爲復社以網羅天下之士高才㝛學多出
其間主之者張受先張天如東浙馮畱僊鄴僊與之枹鼓
相應皆喜容接後進標榜聲價人士奔走輻輳其門蓬蓽
小生苟能分句讀習字義者挾行卷西棹婁江東放慈水
則其名成矣其間模楷之人文章足以追古作議論足以
衛名敎裁量人物譏刺得失執政聞而意忌之以爲東林
之似續也當是時慈水才彦霧會姜耑愚劉瑞當馮玄度
馮正則馮簟溪諸子莫不爲物望所歸而又引旁近縣以
自助甬上則陸文虎萬履安姚江則余兄弟晦木澤望葢
無月無四方之客亦無會不諸子相徵遂也嗚呼盛矣瑞
當於諸子中芒寒色正諸子皆引爲畏友初與耑愚齊名
坊刻行世稱爲姜劉及耑愚登第又與玄度並稱爲劉馮
亦猶香山之在唐初稱劉白繼稱元白矣交道雖廣而所
至情契不過數人入閩則友曾弗人林守一之宛則結沈
眉生麻孟璿梅朗三過檇李則投夏彛仲其激揚題拂之
流望瑞當娥眉天半不可得而親也諸從遊先後成進士
至爲天子元老侍從其下者亦且爲二千石郡縣長吏獨
瑞當蹭蹬老諸生布衣揖讓于博士前晚乃以貢待一儒
官胸中不能無芥蔕友朋高會瑞當恒坐席端文虎次之
酒酣耳熱兩人輙離席長歌蔓聲相和唾壺盡闕澤望以
盛名爲之壻瑞當喟然曰吾爲同軰架累置身鑪鞲之上
無乃益彰其老醜耶未幾而南北横潰聲實陸沉交遊事
息返顧閭里則耑愚玄度以疾死畱仙鄴仙以憂死文虎
以刺死簟溪以兵死所在情契鯨鯢相望瑞當之風波亦
爲里中指名卽場屋放言悲歌流涕亦不可復得乃爲潔
供疏告於嘗所往來者求法書名畵古器竒花勉強差排
悴然不知有生之樂發爲詩文僻思拙句絶似圭峯積久
所得嗚呼何其衰也於是一歲之中東走訪履安西走訪
余兄弟必且再三潦倒以洩其耿耿之未下戊子夏瑞當
挾其季子一平頭奴刺小航浮江而上颶風失楫隨波蕩
潏而至余家未幾適甬越月而以訪黃太冲萬履安兩記
來余頗怪之瑞當之往來多矣獨記此何歟再越月訃至
始知其記之爲永訣也瑞當深沉有識嘗與之謁劉先生
時瑞當北上先生傳語畱仙㓂深事急當爲扈從計先生
不輕談機事葢信瑞當之深也簟溪受禍親戚不敢過其
門瑞當見其夫人而謂之曰今日之事夫人唯有自盡吾
待命於此夫人死瑞當始出瑞當諱應期亦字遂當生於
某年某月某日卒於某年某月某日世爲慈谿人六世祖
煒廣東叅政高祖鍇封山東道監察御史曾祖士逢上海
丞祖廷褎父志冠封文林郞妣某氏封太孺人娶應氏繼
向氏子三長甲庠生次有壬次有丁女二長適鄕進士黃
宗會卽澤望也次適秦某孫男二洙濂孫女一溱瑞當卒
後二十四年十一月二十五日塟於鄮山飛鳬之原甲來
速銘曰先子心言之托止有姚江余固瑞當之未亡㕛也
身歷其盛衰使余不言溪上之厨流後來無有知之者矣
第瑞當去盛時不遠尚且精神殞䘮風味轉墜逮今一世
余皓首而談往事叨叨不巳聞者得無厭其頑鈍乎汝甲
其深藏之也銘曰
汝南月旦自昔重之不有君子孰與主持唯瑞當甫遭逢
盛時引䋲按墨不爲詭隨窮島諸生清議自司坎壈而死
邪正逆施斯世何樂而爲君悲慈水嗚咽鄖嶺參差墜言
汙履莫使君知
　　左副都御史贈太子少保謚忠介四明施公神道碑
　　銘(壬子)
餘姚四明施公當流賊之變爲左副都御史在東長安門
聞烈皇帝旣殉社稷慟哭而書曰慙無半策匡時難唯有
一死報君恩遂投繯死僕遽解之少甦厲聲曰汝軰安知
大義是時賊滿街巷不可返寓公望門求縊居人皆麾出
之乃以砒霜投燒酒飮九竅血裂而逝初冦警日亟公屢
促司馬厲兵固守飛檄勤王司馬落落如承平時公叱罵
而去自度必死遺書於家人曰吾身報國母哀吾死亡何
而有三月十九日之事公登萬曆己未進士第授工部主
事值奄人逆賢用事𦦨脅諸曹公獨不就爲其所怒有詔
拆北堂限五日以窘公俄而暴風㧞屋公得脫然又詔依
嘉靖舊式作獸吻其式茫然公方勾稽匠氏神以夢告明
日發地得之則嘉靖間所用之餘也稍遷屯田司郞中會
凃文輔以中官監督二部公耻爲之屈請降俸出知漳州
五百里民隱如在庭内毎有盗發輙曰此必某也其里貫
姓名無不知之者李魁竒亂援往例請撫公謂若然又爲
閩封殖一蠹也與廵撫鄒公維璉悉力定之劉香横海外
公縶其母誘之海隅香卒授首島㓂時入犯皆有内主公
破其墻壁銷其厝火欲使全閩兵力不歸一氏葢其所慮
者深也累轉至布政司皆在福建入爲光祿寺卿通政司
使學士黃公以直言觸上怒諸生凃仲吉上書頌之公批
只可存此一段議論不爲封進仲吉劾公阻言路公繳原
疏上見其批大怒閑住囘藉逾年再召爲南京通政司陛
辭公以學術吏治兵事財用四者入告上爲之動容出京
三日遣中使召還面諭曰南京無事畱此爲朕幹些要務
吏部會推刑部右侍郞上曰施某淸執可左副都御史其
去殉難之時止二月也公諱邦曜字爾韜别號四明其先
師點以刺史居烏程孫宿慶元間爲餘姚令因家焉高祖
信漳平令祖龍雲父承雲皆以公貴贈大中大夫福建叅
政元配虞氏贈淑人繼金氏封淑人子欽邑諸生公之學
得力於文成鈎深纂要以理學文章經濟三分其集心光
證明章句者所不得而窺也蕺山講學公又以其自得者
叅請皆歸寔際蕺山亦深契之公起自孤童身至大僚不
改寒窶之習勇於爲義同年生魯時昇卒京邸公爲之含
殮又以女妻其子嘗買一婢掃灑㕔事至於東隅凝視擁
篲而泣公見而怪之曰此先人任御史之宅也兒時曾墮
環玆地憶之不覺凄愴公閔然卽分嫁女之資擇士人而
歸之此在常人所不能者於公則爲餘事也公卒未十年
嗣子亦殁夫人寄食壻家晨炊不繼淺土一坏蒸嘗閴然
嗟乎公之忠義行遠有耀豈以一家之存亡爲絶續乎銘
曰姚江九折出海門英靈磅礴正氣存三忠之名孰不聞
施公繼之血化碧朝不爲潮夕不汐帝座風雷通咫尺大
厦欲焚烟糢糊幕燕啁噍畢逋鳥誰其聞之大聲呼乘龍
冉冉帝上昇前無疑弼後無丞公獨攀髯執綏䋲虞淵不
返寒日晷爲王作蓐御螻蟻自盡者心東流水國旣破兮
家亦亡蕭蕭殯宮對野棠下馬無人拜夕陽道旁亦自有
童叟爲公培土深且厚石爛海枯銘不朽(三忠毛忠襄孫/忠烈先忠端也)
　　旌表節孝馮母鄭太安人墓誌銘(壬子)
具官馮元䬞言臣父若蒙以諸生有聲場屋當時與臣世
父太嘗寺卿若愚同稱世父遭遇致身卿貳而臣父連蹇
以終當其卒時臣母鄭氏年纔二十五臣四歲臣姊五歲
彾㣔相依以至成立臣父生前不治産業婚嫁有無男耕
女織細碎皆臣母經營使臣得自力於學二十年如一日
臣母之旌表久合與禮臣妄希有司一日之知而後入告
今幸從扈隷分榮半級是臣孤露得以發舒之日也嚴霜
自盡何心烏頭雙表之名仁問式昭豈遺白首孤笻之婦
伏乞章下所司按之往例禮部具覆馮元䬞母鄭氏守節
三十年年滿五十以外謹依會典下詔褒異其門閭封太
安人制曰可又二十七年歲在辛亥而太安人卒年七十
有八元䬞衘哀貢誠謂其友曰近日文學宗老俱盡子如
不言不特湮没吾母之大節亦將委君命於草莾也始予
至溪上二馮先生爲人倫盟主天下談士倚以揚聲况在
子弟此時元䬞字徴遠與從兄沛祖坐同席行疊跡所謂
翠竹碧梧鸞鵠停峙者也顧指取功業譟動公卿乃其分
内沛祖以五經第進士徵遠解褐風塵之際太安人彤管
之譽於是得以上聞豈意公卿皂隷俄頃易位沛祖死於
海外徵遠困於柴水長吟悲歌無所投足太安人食貧孤
燈敗帷之間不得邀一日之祿養宜乎徵遠之無所寄其
哀也雖然國可滅央不可滅後之君子而推尋桑海餘事
知横流在辰猶以風敎爲急務也祖潤鄕進士同知鳳陽
府父元燝諸生銘曰
從來貞婦表者百一旣有令子復有顯秩足慰母心子道
可畢太史遯荒石渠蕭瑟茫茫來者誰稽故實藉此銘章
有如皎日
　　前翰林院庶吉士韋菴魯先生墓銘(丙辰)
歲辛亥余邂逅魯韋菴先生於越城之公所率爾談文有
契先生卽過古小學索觀鄙文毎奏一篇先生嘆嗟良久
曰二川以後百年無此作矣自是余至越城必相過從言
談盡日史漢之機軸歐曾之神理近時作者䆿語流傳千
門萬戸其所以得所以失先生無不詳其首尾如數一二
於掌中余謂今日古文之法亡矣錢牧齋椅摭當世之疵
瑕欲還先民之矩薙而所得在排比鋪張之間却是不能
入情艾千子論文之書亦儘有到處而所作摸擬太過只
與摸擬王李者争一頭面先生固閉戸讀書然非有所授
受亦不應至是也先生曰此先父與先伯父之敎也先祖
之任山陽也徐文長嘗來與二父讀書二父聆其緒論以
私後人耳余象數論成欲先生叙之先生曰不可某於象
數未之能學也夫胸中未明了而徒文之辭者此今日之
文也先生讀書三十年越中之人無有名其能文者其不
肯爲今日之文之所致乎自余與先生遇後始稍稍傳之
同志葢未五年而先生不可作矣先生諱㮚字季㮚别號
韋菴魯氏爲宋肅簡公之裔建炎間南渡遂家會稽元末
敬之官提領提領生彥名彦名生原珍原珍生瓛瓛生二
子長城成化進士官至南京刑部郞中次瓚再傳爲先生
之高祖大中曾祖宗程祖錦萬曆丁丑進士亦官南京刑
部郞中考湘太學生與徐文長讀書於山陽者也妣陳安
人先生幼有至性太學殁時方十三歲居䘮卽能盡哀安
人之殁幾至滅性登崇禎癸未進士第選爲庶吉士一時
多盛名之士而以先生與魏子一周介生王茂遠爲稱首
然諸君雅好標榜自喜故後來皆中刻薄之論爲人所咀
嚼唯先生沖然不盈人亦莫得而致難也李賊之變子一
謂先生曰吾輩居此圍城之中死固分也然死有三節目
先帝上昇之日一也李賊登極之日二也先帝發䘮之日
三也過此三節目無庸死矣已而大行發引先生得先期
㧞身而子一死先生念從死之不能如三良也復仇之不
能如包胥也事乖志負息機摧撞閉室不岀出其書觀之
門屏之間落然不聞人聲其所與往來談經問字者亦不
過數人而巳花晨月夕歡娱少而愁嘆多余觀今世之爲
遺老退士者大抵齷齪治生其次丐貸江湖又其次拈香
嗣法科舉塲屋之心胸原無耿耿治亂存亡之故事亦且
憒憒如先生者日抱亡國之戚以終其身是可哀也先生
風度峻整望而知爲先朝之人物造次發語亦皆玄遠所
謂不在能言之流而言者莫之能過也生於某年丁未十
一月初八日卒於某年乙卯九月二十六日年六十有九
娶王氏子五人長熯先廪生次烶先庠生次炯先巳酉舉
人次熺先次炠先今存者唯熺先而巳孫七人長誠候選
儒學敎授次基受基仁基雍基德基泰基謙曾孫一錫祚
熺先謂知先生者無過余乞銘其幽石余何敢辭銘曰
文章之名昔歸翰苑歩冐鐵鑪名存實遠於爍魯公爲誥
爲典追蹤往烈裁正狂簡館課程文一洗其短豈期遯野
蓬蒿偃蹇石渠水涸山龍色淺以俟君子灰飛律管
　　唐烈婦曹氏墓誌銘
烈婦曹氏諸生頴洙之女海寧之翟墩里人年十九歸同邑唐
之坦之坦之父煥亦諸生也歸六年而之坦病烈婦悉賣其簮
珥裝奩以佐毉藥衣不解帶者半載疾革謂其夫曰君死我不
獨生乃營砒霜以待丙辰歲九月二十八日之坦卒烈婦治䘮
衣衾必有副家人阻之不得因斥去其砒霜烈婦瀝桑灰爲汁
飲之腹痛而不死明日夫將殮恐死之不及是時也碎錢爲屑
吞以速之又不死夫旣殮而防之者愈䖍烈婦曰頃欲與夫同
殮旣失此期何日不可死而必以今夜乎家人信之人定烈婦
潛起飲滷升餘號呼宛轉毒裂經時復吐下而解烈婦曰我求
死不得計惟有絕食耳不食二十二日而容貌如故神理烱然
夜半啓戸出投於傍舍池中久之而家人始覺出之池巳死覆
以衾而復活烈婦謂其舅姑及母曰大人非愛我徒苦我也我
志已决遲速總一死耳於是復飲食起而操作如常㝷剪其機
軸製衣一稱餘布七尺有小婢乞之不與家人竊議曰尺布尚
惜其不死明矣其時庭中蠟梅方開烈婦視而歎曰昔董節婦
有菊花詩美其不落也此花亦不落吾試咏之添得氷霜枝葉
無此花自與衆花殊共知秋菊貞心在尚有黃梅抱樹枯十二
月望起而嚴籹於天地影堂靈座舅姑舅之姊各設四拜曰婦
從此别矣孝養之願以俟來生家人皆哀慟烈婦從容自若從
此又不食除夕得間取其七尺之餘布自經夫柩之旁始知不
與小婢之故也及殮目瞑口闔不同乎世之爲縊者此固獨行
其願之一徵矣年二十五許邑侯詣廬祭之聚觀者數千人莫
不爲之歎息泣下嗟乎古今死節者多矣曾未有如烈婦之死
而生生而死人世痛苦之事備嘗殆遍者文文山服腦子二兩
不死絕食八日又不死何意身親見之此如黃河一㵼千里非
積石龍門呂梁之險不足以見其竒一番求死一番於爍天若
故遲其死以極正氣之磅礴或疑守節爲經烈婦所爲似乎賢
智之過夫溧陽女子一言而沉身王凝之妻倉卒而斷臂古人
於生死之際處之至精今人見其爲輕耳承流襲敝隨地可以
解免名節蕩然不獨在女婦也當烈婦絕食之久余在講堂范
文園傳其屬纊臯復仇滄柱謂吾黨盍及是時爲武閭之事庶
幾死者一聞之也余與同學二十餘人爲之一往已聞其入水
不死余恐其因吾黨而激之以不得不死乃與范國雯姜西溟
致語其舅言貞之未嘗劣於烈也是後余返姚江竟不相聞今
年二月至武林陳子棨子文迎謂曰烈婦死矣將死烈婦謂其
舅曰吾願見黃先生一拜而死今已矣嗟乎風雷雨雪作於除
夕烈婦之志可以激天豈待人激是則余之陋也某年某月某
日與其夫合葬於某所其舅請銘余不得辭銘曰
培之厚藏之密三尺墳千年室記城塜愼勿逸
　　王孝女碑(丁巳)
王孝女者慈谿王孜之女也居城之東偏歲丁巳七月十八日
夜二鼓失火孝女母卒停柩于中堂孝女處樓上趨至中堂疾
呼舁柩無應者已而火至孝女伏棺上不肯去其父從火光中
遙見之抱之而岀則已死灌以􁧢水稍甦聲岀喉間僅絲髪問
母棺出否家人不答遂哽咽氣絕時年十五也先是四月之盡
城中菊花盛開觀者絡驛不知其爲何祥也至是而有孝女之
事孝女顧委巷中紅女纖兒耳天地不以其渺末而氣候爲之
密移則夫今日之撐駕天地者其不在通都大邑之　貴人
亦明矣古來火逼親棺守死勿去者東漢之蔡順古初晉之何
琦齊之傅琰梁之徐普濟元之余丙祝公榮郭通陳汝楫明之
楊敬祝大昌鄧翰陳倫然皆幸而得免其不免者則宋賈恩隋
李孝子明唐治始三人耳然皆男子以女弱而殉身者僅一孝
女而巳誄曰天地晦冥正氣滿讕忽然發作在于單寒有如奔
流壅塞勢不能函决口而出動魄摧顔伊惟孝女㓜而窈窕萱
草霜披帷堂月暴粉書識魄鏡臺留照所以孝女米鹽必告(未/火)
(之先家中細事孝女/必告柩前而後行)譆匕出匕夜半融風火如狂濤烟燄蔽空
孝女不見烟燄而見母容豈忍絕裾離此簾櫳舉室奔迸而少
一人有伏棺者電光繞身詩負而岀已絕呻吟􁧢水三咽一絲
氤氲母棺岀否旁無答者恨此一身不與同赭形爲父留魂不
母舎闔然而瞑哀動城野曹娥投水王女赴火水火死形死仁
不可百里千年雙碑翠鎻吾作讔語江流不墮　終
南雷文案卷八
　　　姚江黄宗羲著
　　陸文虎先生墓誌銘(丁巳)
陸文虎先生卒三十有二年其䘮尚在淺土未亡友黃某
泫然而嘆曰是余之罪也夫乃告干世之爲郭元振者而
使契家子萬斯大董其事某月某日葬于城西之外憶其
平生崖畧而誌之先生諱符字文虎陸氏世爲寧波望族
曾祖州丞湳祖相龍父　俱庠生母王氏夏氏生母朱氏
四歲時大父引置膝上口授以楊忠愍草疏傳竒先生對
客輙抗聲高唱意若深慨慕之者㓜多羸疾因讀叅同悟
眞閉關齋禱以爲神仙可學而至久之不効復汎監于釋
氏爲學使周斗垣所知㧞置第一授徒海昌祝耳劉心契
之有譚星命者耳劉謂文章心力結集可望而卜人之冨
貴福澤文虎之文避冨貴而不可得者也烏用以星命知
之已讀書甫里與許孟宏王聞修兄弟交時聞修選古文
三編先生與之上下其議多所禆益孫子長督學浙中以
林憲濩自輔憲濩得一卷奇之聞修時爲水利道子長以
此卷訊之聞修曰此吾故人陸文虎不意君摸索而得之
也先生風貌甚偉胸貯千卷謦欬爲洪鐘響一時士大夫
聽其談論皆以爲陳同甫辛㓜安復出吳楚名士方招羣
植黨互相題拂急先生者愈甚先生謂兵心見于文事鬭
氣長于同人亂亡之兆也凡遇刻文結社求先生爲序者
循環此意雷霆破柱冀使人聞之而覺悟也崇禎辛巳復
保舉之制副使許平遠以先生應詔詣京入國學上圭學
先生充班首進退從容上過而目之舉壬午順天鄕試監
國時賜進士出身授行人司行人奉使閩中不果行清查
衛所錢粮千戸馮如斗乾没獨多恐發覺刺先生于㕔事
不殊歸而養病結雪瓢于白岩山丙戌十月初十日卒年
五十配陳氏范氏陳氏子一人某先生卒後亦夭女三人
全某葛某沈某其婿也先生初爲舉子業誦習先民時取
古文緣餙章句厭而棄去旁渉語錄釋典爲沉深刻厲之
文又改而爲恢博奥賾至于其所譚易者則取近代理明
義精之學用漢儒博物攷古之功加之湛思直欲另爲傳
註不墮制舉方域也其古文詞鵬騫海怒意之所極穿天
心月脇而出之苦于才多使天假之年自見涯涘耳詩皆
志意所寄媚勢佞生市交游而作聲色者未甞以片語汗
其筆端也胸懷洞達熱心世患視天下事以爲數着可了
斷頭穴胸是吾人分内事丙寅聞先忠端公七人之禍希
風臯羽作楚漁父二首傳之吳中許孟宏見而㓕其𥿄相
體仁動以告訐摧拉異巳先生上書王司馬九重禁禦之
地九列大臣之重一落魄妄男子得以隻手障天狂言作
鱷在朝在野誰無目攝之讎莫必擠阱之命從此凡百有
位相效爲負墻鞠躬以事四方屋邑失業亡命作奸犯科
之流日亦不足矣聖明在上未有信臣鈎索奸隠指陳極
弊痛切入告者閣下據職言事轉圜納牖直俄頃間事耳
乙亥上以祖陵震驚下詔罪巳開釋罪廢召山隂毘陵相
吳縣諸君子皆有翹然自喜之心先生以爲此消長之會
也語錢虞山曰古人歎神農虞夏之不可作某謂何必黄
虞當今目中欲再見隆萬之際士庻風物已不可得然則
士大夫胸中斷不可仍作當時縉紳受用之想服御僕從
减省歛敕凡懷貪射利乗間抵隙及故爲大言聳聽巧售
傾險者預行杜絕積誠刻意盡瘁恊恭以結主知折讒口
則明盛可致不然彼方以佌匕快心此復以夬匕意得正
如痎瘧一寒一熱出反彌甚元氣隨之果未幾而烏程排
吳縣磔　陽矣先生之料事如此海㓂披倡鎭撫閉關㫁
旅瞠視無䇿宣城沈睂生訪余與其客蔡三䇿俱三䇿故
降盗也精于水戰先生遇之與之談海上事其船式柁工
火器白棓皆内地所未有故能縱橫如意三䇿嘆曰誠能
假某戰　三十隻勇士千餘人當使鯨無縱鱗波有恬目
先生卽大聲疾呼于當事給以所言之半稍匕見功而郷
士大夫以門庭養虎咎始事之人爲謀不卒而罷卽淸查
衛所亦是一時名目而先生以實心行之故人驟見之而
駭遂及于難雖才堪濟世翛然常有世外之致辨書画識
金石古竒器焚香掃地與名僧聨床對語甞作誓告紫柏
文手書一冊寄南康推官錢沃心焚歸宗寺古松下古松
爲紫柏所呪活者也余束髪出游吳來之謂子鄉陸文虎
志行士也歸而納交于先生從此左提右挈發明大體擊
去庛雜念終身偲偲之力使余稍有所知者睂生與先生
二人而巳在武林兩京余晨出循通衢委巷搜鬻故書薄
暮一僮肩負而返先生邀之要路信宿還書必向余述其
梗槩如此盛事于今那復可得乙酉十月十日先生過我
草堂嘆息天下事明年訃音亦值是日何其相感之神也
銘曰
甬東衣鉢玄黃自始凡偶兼混布霧十里於唯先生曁友
萬子分别氣類澗石在水後來淸流未䘮南指嗟我越中
尙如月死危言之功曷其可巳
　　朝議大夫奉勑提督山東學政布政司右叅議兼按
　　察司僉事淸谿錢先生墓誌銘
昔明道汎濫諸家岀入于老釋者幾十年而後返求諸六
經考亭于釋老之學亦必究其歸趣訂其是非自來求道
之士未有不然者葢道非一家之私聖賢之血路散殊于
百家求之愈艱則得之愈眞雖其得之有至有不至要不
可謂無與于道者也崇禎間士大夫之言學者尚廣大多
以宗門爲入處蔡雲怡黄海岸林可任錢淸谿其尤也雲
怡海岸終爲綱常人物可任白椎秉拂一往不返淸溪未
見其止四先生者所至各異其求道之心則一也淸溪先
生諱啟忠字沃心錢氏爲鄞中望族方伯奂而下五世爲
若賡若選若賡守臨江生三子靖忠舉人益忠訓導敬忠
知寧國府益忠之子肅樂卽忠介若選生二子長爲先生
次孚忠先生登崇禎戊辰進士第時承逆奄之後天下書
院皆經拆毁先生上言臣觀崔魏亂政奄祠遍于天下乾
兒義子人頭畜鳴斯孔孟學術一大厄也三尺童子猶知
笑之而中朝誦功勸進轉相效尤者正以諸臣平日理學
不明不識節義爲何物但知有身家不知有君父但知迎
合流俗不知反照良心良心泯而道術晦道術晦而治術
隳矣是故生祠書院相爲貞勝者也應將巳毁書院盡行
修復此聖政之急務也疏岀廷臣皆韙之除南康府推官
興利除害如不及案無畱牘國土之中饑者與食寒者與
衣疾者與醫藥民是以不冤郡固有白鹿書院爲司李職
掌司李多未甞學閒徒稽其田稅出入而巳先生集士子
講學隨機指點當其得意忘言三三兩兩便覺沂水春風
不遠歸宗寺爲紫柏重興先生刻其集于寺中憨山葬五
孔峯下其地不吉先生爲之重卜有明自楚石以後佛法
中衰得紫柏憨山而再振先生之爲佛氏金湯如此改理
撫州尋遷刑部主事江夏郭昭封以草厰事論死先生念
其爲文毅子末減得戍粤中陳秋濤臨川湯伯開先後建
言下獄抗疏救之皆得出丁憂服闋轉禮部員外郞山左
兵荒餓殍載道疏請漕糧十萬石賑之活者無算已而提
督山東學政至李家庄流宼猝至先生諭之皆放兵羅拜
則先生昔日所活之饑民也以詿誤歸未幾得白崇禎癸
未八月十一日卒距生萬曆甲午十二月二十三日年五
十娶戎氏李氏高氏贈封皆安人子三人肅鏘肅鍠俱早
卒在者惟廉女一適諸生許曰瑚孫一中盛孫女一適諸
生萬經先生師事鄒忠介故其學問源流多在江右如顔
山農何心隱皆嶔﨑豪傑乃弇洲改爰書以爲傳世遂抺
摋先生理其緒言刻而傳之吾觀先生當日朱震靑易理
隱僻金伯玉苦身持力金正希體認靜虚動直相與水火
醯醢鹽梅未甞封域自守也天假之年豈復如可任之不
反乎凡先生師友後來簸蕩橫流多歸節義然先生當服
闋入都流氛漸廹寓書高安人曰宼至我必死汝等不必
來是先生不幸而不值横流不得以節義顯也歲壬午余
在京師與震靑論學當其險絕處震靑每曰吾友淸溪曾
爲是言矣海岸司李寕波余嘗與之同舟入省可任有知
巳之言伯玉門巷蕭然曾數過之先生亦欲過余而不果
先生卒後三十三年高安人方卒廉以某年某月日卜葬
凰下溪山麓手爲行狀再拜求銘于時中原之師友盡矣
廉生也晚不及見此盛時聊以所憶者語之當世守其家
學也銘曰
科名祿位蝣晷螢光臯某未復姓氏巳忘先生之殁一世
之長學舍馬廐師友劒鋩嘉言善行散落四方亦有後死
掇拾其旁以慰哲嗣上下徬惶此心此理未嘗滅亡
　　談孺木墓表(丁巳)
君談氏名遷字孺木海寧縣人初爲諸生不屑場屋之僻
固狹陋而好觀古今之治亂其尤所注心者在明朝之典
故以爲史之所憑者實錄耳實錄見其表其在裏者已不
可見况革除之事楊文貞未免失實泰陵之盛焦泌陽又
多醜正神熹之載筆者皆宦逆奄之舎人至於思陵十七
年之憂勤惕勵而太史遯荒皇窚烈熖國滅而史亦隨滅
普天心痛於是汰十五朝之實錄正其是非訪崇禎十七
年之邸報補其缺文成書名曰國榷當是時人士身經䘮
亂多欲追敘緣因以顯來世而見聞窄狹無所憑藉聞吾
之有是書也思欲竊之以爲己有君家徒四壁立不見可
欲者夜有盗入其室盡發藏稿以去君喟然曰吾手尚在
寧遂已乎從嘉善錢相國借書復成之陽城張太宰膠州
高相國皆以君爲竒士折節下之其在南都欲以史舘處
君不果亡何太宰相國相繼野死君亦棄諸生北走昌平
哭思陵西走陽城欲哭太宰未至而卒丙申歲冬十一月
也葢君於君臣朋友之間實有至性故其著書亦非徒爲
盗名之秘經而已余觀當世不論何人皆好言作史豈眞
有三長足掩前哲亦不過此因彼襲攘袂公行苟書足以
記名姓輙不難辦搉而論之史之體有三年經而人與事
緯之者編年也以人經之者列傳也以事經之者紀事也
其間自有次第編年之法春秋以來未之有改也有編年
而後有列傳故本紀以爲列傳之綱有編年而後有紀事
故紀事爲通鑑之目奈何今之作者矢口遷固而不屑於
悅宏夫作者無乘傳之求州郡鮮上計之集不能通知一
代盛衰之始終徒據殘書數本諛墓單辭便思抑揚人物
是猶兩造不備而定爰書也以余所見近日之爲　者
其人皆無與乎文章之事而公然長篇累牘行世藏家輙
欲與五經方駕三志競爽豈以後世都可欺乎君乃按實
編年不衒文彩未甞以作者自居異日有正明世之事者
知在此而不在彼也君之子祺求余表墓余美無溢辭亦
史法也
　　朱康流先坐墓誌銘(丁巳)
漳海之學如武庫無所不備而尤邃於易曆三乘易卦爲
二十六萬二千百四十四以授時配之交會閏積嬴縮無
不脗合詩與春秋逓爲爻象屯蒙而下兩濟而上二千一
百二十五年之治亂燎若觀火其時及門者遍天下隨其
質之所近止啼落草至於易曆諸子無復着坐之處相與
探天根月窟者則康流先生一人而已康成善筭馬融許
以登樓季通精數文公謂之老友古人授受之嚴大扺不
能泛及也漳海致命先生博稽六藝各有論著其言象數
不主邵子之說别爲先天後天八卦圖以爲諸儒之言易
者詳於所變而不詳於所未嘗變變者象也未嘗變者太
極也時惟適變道必會通不察其適變則微彰剛柔有拘
墟之患不觀其會通則屈伸往來有臨歧之泣求諸物而
格之反諸身而體之究其大要不越乎知幾精義二者而
已其言小序觀亡詩六篇僅存首句則首句作於未亡之
前其下作於旣亡之後明矣子由獨取初辭頗爲得之又
謂鄭詩不特詞不滛聲亦不滛也詞正則聲正詞滛則聲
滛非相離之物又謂作詩有賦比興用詩亦有賦比興射
義天子以騶虞爲節樂官備也諸侯以貍首爲節樂會時
也其指事也切其取義也直如作詩者之賦體是也大夫
以采蘋爲節樂循法也士以采蘩爲節樂不失職也以婦
女之事喻士大夫非比乎以蘋蘩藴藻之菜筐筥錡釡之
器感大夫士明信之將非興乎辨古文尚書之非僞謂伏
生之書如堯典臯謨洪範無逸何嘗不文從字順至於甘
誓湯誓牧誓文侯之命詞㫖淸夷風格温雅雜之二十五
篇之中無以辨其爲今文爲古文也謂春秋闕文錯簡不
特郭公夏五觀於日食之先時後時可知矣論樂者謂調
以此始者必以此終首尾何聲卽屬何調先生言誠如是
則宮調之中商多於宮可得仍爲宮商調之中宮多於商
可得仍爲商乎葢調也者韻也古人雅淡不爲繁聲慢詞
太抵一句之終曵其音以永之而已先生之折衷諸家如
此要不盡同於漳海漳海嘗謂先生曰康流沉靜淵鬱所
目經史洞見一方苟覃精三數年雖羲文閫奥舎皆取其
宮中何必窶人之室乎自漳海懸記先生之覃精者近三
十年又何以測其所至乎先生諱朝瑛字美之姓朱氏康
流其别號也晚又號罍菴海寧之花園里人曾祖侍御某
祖紹臯父完初母查孺人登崇禎庚辰進士第知旌德縣
期年而以外艱歸旋遭䘮亂遂不復仕門户綢繆期功縈
繞先生屈其經世之業以支吾八口泊然不見喜愠之色
酬對甚簡相索於經術之内者惟張子待軒所著罍菴雜
述金陵遊草行世五經略記文集皆藏於家生於某年乙
己九月卒於某年庚戌三月年六十有六以弟之子翰思
爲後女三人查蕙沈研周煒其壻也孫二人協徵協紀孫
女二人將塟於葑涇之原翰思介吾友陸氷修求誌其墓
余丙午歲十一月同氷修訪先生於家劇談徹夜綿聯不
休盡發所記五經讀之出入諸家如觀王會之圖計平生
大觀在金陵嘗入何玄子署中討論五經至此而二耳踰
年先生以各經略記首卷見寄荏苒數年欲以一得之愚
取證而先生不可作矣千年之役固所願也銘曰
六經之道昭如日星科舉之學力能亡經某題某說主媚
有司變風變雅學詩不知䘮吊哭祭學禮所諱崩薨卒塟
春秋不載演爲說書蒙存淺達棄置神理助語激聒所以
儒者别開天地漢註唐疏宋語明義百年漳海破荒而出
象數理學會歸於一罍菴老人入室弟子削筆洗硯俗儒
心死漳海之學不得其傳葑涇之原畱此一綫
　　陳乾初先生墓誌銘
先師蕺山曰予一生讀書不無種種疑團至此終不釋然
不覺信手拈出大抵於儒先註疏無不一一牴牾者誠自
知獲戾斯文亦姑存此疑團以俟後之君子倘千載而下
有諒予心者乎不肖羲蒙先師收之孤苦之中而未之有
得環視劉門知其學者亦絶少徒以牽挽於口耳積習不
能當下决擇淺識所錮血心充塞大抵然矣近讀陳乾初
所著於先師之學十得之四五恨交臂而失之也其言性
曰性善之說本於孔子得孟子而益明孔孟之心迄諸儒
而轉晦盡其心者知其性也之一言是孟子道性善本旨
葢人性無不善於擴充盡才後見之也如五榖之性不藝
植不耘耔何以知其種之美邪故諄諄敎人存心求放心
充無欲害人之心無穿窬之心有所不忍達之於其所忍
所不爲達之於其所爲老老幼幼以及人之老幼不一言
而足學者果若此其盡心則性善復何疑哉易繼善成性
皆體道之全功正對仁智之偏而言道不離陰陽智不能
離仁仁不能離智中焉而巳故曰一陰一陽之謂道卽中
庸中節之和天下之達道也繼之卽須臾不離戒懼愼獨
之事成之卽中和位育之能在孟子則居仁由義有事勿
忘者繼之之功反身而誠萬物咸備者成之之候繼之者
繼此一陰一陽之道則剛柔不偏而粹然至善矣如曰惻
隱之心仁之端也雖然未可以爲善也從而繼之有惻隱
隨有羞惡有辭讓有是非之心焉且無念非惻隱無念非
羞惡辭讓是非之心而時出靡窮焉斯善矣成之者成此
繼之之功向非成之則無以見天付之全而所性或幾乎
㓕矣故曰成之謂性由是觀之則仁者見之謂之仁卽不
可謂仁智者見之謂之智卽不可謂智猶中庸賢智之過
卽不得爲賢智也從來解者昧此至所謂繼善成性則幾
求之父母未生之前幾何不胥天下而禪乎故性一也孟
子實言之而諸家皆虛言之言其實則本天而責人言其
虛則離人而尊天離人尊天不惟誣人并誣天矣葢非人
而天亦無由見也是故藨衮勤而後嘉榖之性全怠勤異
獲而曰麰麥之性有美惡必不然矣涵養熟而後君子之
性全敬肆殊功而曰生民之性有善惡必不然矣又曰資
始流行天之生物也各正性命天之成物也物成然後性
正人成然後性全物之成以氣人之成以學人物之性豈
可同哉大彖何不言萬物資始各正性命而必係之乾道
變化之下又何不曰元亨者性情也而必係之利貞之下
乎非元始時無性而收藏時方有性也謂性至是始足耳
今老農收種必待受霜之後以爲非經霜則穀性不全此
物理也可以推人理矣是故資始流行之時性非不具也
而必於各正保合見生物之性之全孩提少長之時性非
不良也而必於仁至義盡見生人之性之全或曰人之氣
禀淸濁果有仕百千萬者性有不善焉可盡誣曰氣之淸
濁誠有不同然無乖於性善之義也氣淸者無不善氣濁
者亦無不善有不善者乃是習耳觀於聖門參魯柴愚當
由氣濁游夏多文端木屢中當由氣淸可謂游夏性善參
柴性惡耶又曰一性也推本言之曰天命推廣言之曰氣
情才豈有二哉由性之流露而言謂之情由性之運用而
言謂之才由性之克周而言謂之氣性之善不可見分見
於氣情才情才與氣皆性之良能也天命有善而無惡故
人性亦有善而無惡人性有善而無惡故氣情才皆有善
而無惡中庸以喜怒哀樂明性之中和孟子以惻隱羞惡
辭讓是非明性之善皆就氣情才言之後儒曰旣發謂之
情曰才出於氣故皆有善有不善不知舍情才之善又何
以明性之善耶才情氣有不善則性之不善不待言矣是
隂爲邪說者立幟也而可乎又曰本體二字不見經傳此
宋儒從佛氏脫胎來者故以爲商書維皇降衷中庸天命
之性皆指本體言此誣之甚也皇降天命特推本言之猶
言人身則必本之親生云耳其實孕育時此親生之身而
少而壯而老亦莫非親生之身何嘗指此爲本體而過此
以往卽屬氣質非本體乎宋儒惟誤以此爲言本體故曰
人生而靜以上不容說才說性便巳不是性則所謂是性
而容說者恰好在何處耶樂記人生而靜天之性也二語
本是禪宗其書大半在荀子不意遂爲性學淵源可怪也
後儒口口說本體而無一是本體孔孟絶口不言本體而
無非言本體子曰性相近則近是性之本體孟子道性善
則善是性之本體而此本體固無時不在不止於人生而
靜之時也如曰人皆有不忍之心乍見孺子之心以至四
端人皆有之心皆指本體言也曰平旦之氣則雖牿亡之
後而吾性之本體亦未嘗不在也曰乞人不屑行道之人
勿受則雖下流行乞之徒而吾性之本體亦無時不在也
則亦何時何處而非天命皇降之體乎學者惟時時存養
此心卽時時是本體用事工夫始有着落今不思切實反
求而欲懸空想箇人生而靜之時所謂天命皇降之體段
愈求而愈遠矣無論人生而靜之時黝然穆然吾心之靈
明毫未開發未可言性卽所謂赤子之心孩提之愛稍長
之敬亦萌而未達偏而未全未可語性之全體必自知學
後實以吾心密體之曰用極擴充盡才之功仁無不仁義
無不義而後可語性之全體故曰成之者性也曰盡其心
者知其性也佛氏喜言未生之前旣死之後的道理儒者
只曉得有生之後未死之前的工夫佛氏言雖夸大却無
把捉儒者言極平實却可持循將何去而何從乎又曰周
子無欲之敎不禪而禪吾儒只言寡欲不言無欲聖人之
心無異常人之心常人之所欲亦卽聖人之所欲也人心
本無所謂天理天理正從人欲中見人欲恰好處卽天理
也向無人欲則亦並無天理之可言矣乾初之言大抵如
此其於聖學巳見頭腦故深中諸儒之病者有之或主張
太過不善會諸儒之意者亦有之夫性之善在孩提少長
之時巳自彌綸天地不待後來後來之仁至義盡亦只還
得孩提少長分量故後來之盡不盡在人不在性也乾初
必欲以擴充到底言性善此如言黃鍾者或言三寸九分
或言八十一分夫三寸九分非少八十一分非多原始要
終互見相宣皆黃鍾之本色也先生諱確字乾初陳氏爲
海寧望族曾祖鳴梧祖理川父覺菴皆世其學母葉氏乾
初讀書卓犖不喜理學家言嘗受一編讀之心弗善也輙
棄去遂四十年不閲其後與同邑祝淵讀書淵議論不守
章句乾初每鐫之巳同問學於山陰先師深痛末學之友
離見於辭色乾初括磨舊習一隅三反逮先師夢奠得其
遺書而盡讀之憬然而喻取其四十年所不閱者重閱之
則又格格不能相入遂見之論著同軰爲之一閧不顧也
乾初議禮尤精從其心之所安者變通古禮而於㐫禮尤
痛地理惑人爲天下異端之禍其於友朋一事稍乖必正
色相告不爲姑息屠爌陸圻徴文壽母乾初謂世俗之事
非所當行社集講會人情之常乾初謂衎衎醉飽無益身
心再會之後亦不復赴甲申以後士之好名者强與國事
死者先後相望乾初曰非義之義大人弗爲人之賢不肖
生平具在故孔子謂未知生焉知死今人動稱末後一着
遂使奸盗優倡同登節義濁亂無紀死節一案眞可痛也
乾初之論未有不補名敎者晚而病癈不出門者十五年
卒之曰爲丁巳七月二十四日年七十四塟於沈家石橋
之西娶王氏先卒二十七年子二人長翼次禾殀女一人
孫二人克鬯克爽余於丙午訪之病中猶危坐劇談又十
年丙辰致書約以明歲再見而不可得矣翼以誌銘見屬
其時未讀乾初之書但以翼所作事實稍節成文今詳玩
遺稿方識指歸有負良友多矣因理其緒言以䜟前過銘
曰有明學術宗㫖紛如或泥成言或創新渠導水入海而
反填淤惟我蕺山集夫大成諸儒之弊削其畦町下士聞
之以爲雷霆豈無及門世智限心如以太牢飫彼書蟫欲
抺微言與時浮沉龍山之下乃有傑士從遊雖晚㝠契心
　　查逸遠墓誌銘(戊午)
自余束髪出遊所交於杭郡之諸子凡三換焉始聞子將
嚴印持主持聲氣其所謂讀書社者余皆得而友之於中
獨知之契馮儼公江道闇張秀初其最也繼讀書而起者
爲登樓余時就學於兩京不能徧交於中則親陸鯤庭麗
京於外則交朱近修逮桑海之後十有餘年余復至杭則
子將印持儼公道闇鯤庭巳登鬼錄秀初去爲浮屠麗京
隱於醫肆近修出而索遊其餘亦零落畧盡一時被綺繡
戴朱纓寳餙之㡌燁然若神人之少年蔑視老生不容託
末契於其間邂逅而得汪魏美徐蘭生陸氷修查逸遠湖
山慘淡天似傷我之孤另也乃未幾而魏美近修又逝麗
京不知所往余頻年過海昌猶幸與氷修逸遠登雲岫山
觀日出步海堤指點夏葢石鼓在蒼茫間歲丁巳氷修入
燕明年而又䘮逸遠余聞之過時而哭夫余於逸遠之交
情未必過於前者所卒之諸子而獨有深悲於逸遠者葢
自是而余衰年未死武林之交遊弗復有義熙以前人物
矣逸遠初名崧繼字柱靑後改遺以逸遠爲字號學圃世
爲海寧園花里人查氏海寧望族高祖秉􁂜順天府尹曾
祖志文郡丞祖允揆贈兵部主事父大緯崇禎庚辰選貢
仕行朝爲武庫主事妣董氏贈安人逸遠總角爲諸生卽
慷慨有大志武庫側足焦原逸遠左右其間覊旅騁辭常
諧要領往來四渡潬海長風巨浪視之若枕席上過也未
幾而武庫捐舘草搖風動百毒齊起逸遠弘濟艱難摧剛
爲柔前掩而後覆補敗而扶傷重立門戸宿艾駭服然外
雖縕藉而胸中耿耿者終未下臍時一發見思得所謂奇
材劍客者而友之戹屯之歌鉛筑之聲雜然出於四壁趨
死不顧利害去就也喜讀史得其大意以經濟自期許故
凡天下之事他人數百言不能了者逸遠數言其利病纖
悉畢見雖鬱鬱無所施爲而溝渠保甲社倉諸法講求通
變未嘗不行之一方也家產無百金朋友急難窘助不以
在亡爲辭泖上申生避仇亡命臥病僧舎逸遠身親湯藥
死則具棺而塟之申生固義士也天下尤高此舉逸遠短
小精悍久處囊中人亦謂其英鋭之氣當伸之於歲月不
得於彼者之必得於此也乃一旦中暑卒於舟中屈伸之
數有不可解生某年丙寅十一月十五日卒某年戊午三
月一日年五十三娶鍾氏先七年卒子四人嗣璉嗣瑮嗣
􁅻季子謹出後其仲弟女三人壻王旭庠生董湉朱某孫
二人克建克承嗣璉卽氷修之壻也嗣璉嗣瑮從余遊皆
有俊才逸遠不令爲科舉干祿之學而讀書爲詩古文士
林望風推服天之伸逸遠者庶其在玆乎將以某年某月
某日塟於某原二子謁銘於余銘曰
龜山有言才智之士非有學力不肯但巳跼天踳地時乎
不遇縛虎之急能免一怒嗟夫逸遠有才無時北牕述酒
西臺竹枝銕崖老婦鶴年席㡌有此數子以爲前導
　　張節母葉孺人墓誌銘(戊午)
予友張旦復篤行士也請予銘其所後母葉孺人葢數年
矣而怠緩未作每見輙以爲語間讀其狀而悲之其忍不
銘按狀節母姓葉氏元公之女刑部郞中瑜之五世孫也
年十八歸同邑張君楩家以孝友聞甬人所謂雍睦堂張
氏也歸七年而君中寒疾死節母時年二十有四所生止
一女君之同產三人亦止一子議者欲以三從子爲後節
母曰吾伯叔年少字育未艾吾不妨待之母以吾故乖親
疎之序也未幾而女亦殀乃携女姪以共晨夕凡二十一
年而次姒始生一子卽旦復也從蓐草之中納之於懷而
後喜可知也旦復又多病故鞠子之哀倍於常母旦復稍
長女紅句讀每夜一燈熒然鷄初號而起不復吹燈暗中
櫛髪取㝛水頮面然後蹴旦復起之隙中殆有光射發册
而讀葢日以爲常也一日旦復自外傅歸節母問所讀書
對曰大學節母啓笥取一束授之曰此大學也昔汝祖母
爲汝父聘吾汝外祖以此書爲報冀汝父讀之汝父死以
爲此書無用不料猶見汝讀之也旦復視之爲大學衍義
補相對泣下當旦復未舉時晨炊夜作煩媷之事不肯讓
人人以爲癡曰枉此辛苦不知欲爲何人節母聞之嘆曰
吾依伯叔存活家計淸貧豈容一人閒食重其累耶其後
旦復見節母鼻孔有癭粟許問故曰往時夜織欲睡觸以
燈草久之失血而成節母卽甚愛旦復然相勉以淸苦蒸
一鷄卯箸畫爲三毎飯不得越界荒年伯叔將鬻公產而
難於節母節母卽令旦復押劵曰諸父之意童子當順承
也外家爲旦復議姻節母曰兒年㓜未可以此廹促諸父
其不爲姑息如此從來碑誌之法類取一二大事書之其
瑣細尋常皆畧而不論而女婦之事未有不瑣細者然則
竟無可書者矣就如節婦只加節之一字而足其餘亦皆
瑣細也如是而何以爲文乎予讀震川文之爲女婦者一
往深情毎以一二細事見之使人欲涕葢古今來事無鉅
細唯此可歌可涕之精神長畱天壤予書節母之事而喟
然於其故也君生某年甲戌某月某日卒某年壬寅十月
初一日年二十九節婦生某年巳卯十二月二十二日卒
某年戊子正月二十八日年七十合塟於某原子汝翼太
學生旦復其字也孫奉璋銘曰
墓木已拱奉祀未寫二十一年以待來者唯其心之金石
豈能限以孤寡
　　徵君沈耕巖先生墓誌銘
有明之輔臣以奪情見劾者三人曰李賢張居正楊嗣昌
然劾賢之羅一峰劾居正之趙吳艾沈鄒皆有祿位於朝
唯劾嗣昌之沈耕巖則諸生也賢與居正當天下無事之
日所失不過一身嗣昌當危急存亡之秋所關乃在社稷
耕巖之言拯溺救焚縣記後來不爽累黍又非一峰諸公
所言僅在一時也崇禎丙子復保舉之制應天廵撫張國
維以耕巖應詔時中原流㓂决裂特起嗣昌於苫塊倚以
辦賊而嗣昌以熊文燦之招撫爲嘗試逍遙司馬堂中敗
問日至掩餙徒工耕巖慨然國事至此朝端尙無一人言
之者乃草綱常正而後可以正世風一疏謂金革無避漢
儒之曲說君子必不出此卽嗣昌廹於君命亦宜躬歷戎
行袵革荷戈而乃支吾旦夕安枕京畿外飾勤勞中懷規
避將來誤國嗣昌之肉其足食乎繼又草樞臣籌國已誤
一疏謂嗣昌旣不能循先朝大臣起復故事軍旅之寄一
付文燦使其聲罪除凶徐持降議亦豈爲後以一十二萬
方張之師不爲不武以二百八十餘萬咸集之餉不爲不
充整旅以往何兇弗摧卽使面縛輿櫬猶應宣布皇威而
後愍其歸死以宥之詎有漫無剪治招之不來強而後可
援賊之認帖以爲金石講盟結約猶同與國天下有不能
殺人而能生人者乎有授柄於敵而可懾敵者乎臣不知
其所終矣通政司張紹先以疏字逾額存案不上耕巖上
書通政言無使獲罪執事幸甚紹先始請上裁嗣昌亦惶
恐待罪請進劾已之章有㫖這本旣違式卿不必更請封
進耕巖乃櫽括兩疏以就格上之畱中不報黄漳海嘆曰
此何等事在朝者不言而草野言之乎吾軰眞愧死矣臺
省何楷錢増林蘭友詞林劉同升趙士春相繼劾嗣昌最
後而漳海有廷辨之事則皆發端于耕巖也向若耕巖之
說行斯時易置嗣昌文燦流㓂之禍豈至若是哉故識者
以爲此番保舉得耕巖一人可以謂之不虚矣耕巖姓沈
氏諱壽民字眉生别號耕巖世爲宣州人曾祖寵官至叅
政學者所稱古林失生是也祖𢡟敬蒲州丞封德慶知州
叔祖懋學翰林修撰父有恒太學生耕巖孤峭不妄言笑
爲文深入理窟而出之淸眞江右艾干子至宛上評許在
盛名之上人駭其言而卒莫之能易焉故其選時文耕巖
之文多入文定不敢輕置於文待一時聲名之盛吳中二
張與江上二沈相配二張謂天如受先二沈謂崑銅耕巖
不以名位相甲乙也上書報罷不復厝意經生之業與周
鹿溪掩關茅曲俱理佐王之學無何而黨禍作阮大鋮之
在畱都也以新聲高會招來天下之士利天下有事行其
捭闔耕巖劾楊疏尾有大鋮妄畫條陳鼓煽豐芭於是顧
杲吳應箕推耕巖之意出南都防亂揭合天下名士以攻
之大鋮恨甚以爲主之者鹿溪也及大鋮得志曲殺鹿溪
按掲中姓氏次第欲誅之而以耕巖爲首余亦與焉且聞
溧陽亡命投止耕巖矯詔將下溧陽返北耕巖遂變姓名
入金華山中南都亡而事解耕巖遂不返故園東遷西徙
入山惟恐不深瓶粟旣罄採藜藿以續食有知而餉之悉
行謝絶曰士不窮無以見義不竒窮無以明操郡守朱元
錫曾寄十金耕巖意不欲受庋置壁中三年塵甑未甞一
發視也溧陽旣相將特疏薦之耑使寓書耕巖不開封對
使焚之溧陽意猶未己耕巖寄書謂之曰龔勝謝枋得其
智非不若臯羽所南也而卒以隕厥軀者緣多此物色故
耳故凡今之欲徵僕薦僕者直欲死僕者也溧陽嘆曰先
生所謂名可聞身不可得見者也乙未始返故廬松菊無
存田園半割或請直諸曰身旣隱矣焉用直之然避人愈
深其名愈著當事或邀之半道則望望而去比之元亮人
以爲隘焉乙卯五月屬疾門人吳肅公侍耕巖命其載筆
曰以此心還天地以此身還父母以此學還孔孟語畢而
卒是月之三日也年六十九遺集若干卷閑道錄若干卷
配徐孺人先十九年卒子六人洙爕棆鑑埏逢將以某年
塟於某所耕巖重然諾一切皆有至性友人周梅骨死海
外其子幼耕巖渡海塟其骨鹿溪之殁也家業零落藐諸
孤爲逋負所逼耕巖鬻田以償之不足貸諸人又不足屬
諸門人鹿溪始有完卵故白言才疎意廣甲申以前貸金
至六百以上皆急朋友之急也余少遭患難輟業者久之
庚午邂逅耕巖於南中偲偲之力何日忘之癸酉耕巖訪
余至姚江戊寅余訪耕巖至宛上而不遇改革以後兩番
寄詩亦不知其達不達也甲辰在姑蘓與鄒文江約將以
秋冬之際同訪耕巖日復一日文江不來而老母年登九
旬余遂不可遠行矣茫茫禹跡余之不可以告人者欲向
耕巖盡之豈料竟無相見之期耶乙卯八月接耕巖永訣
一書乃是年四月二十日所寄去易簀十有三日耳以數
年不通尺一忽得之易簀之際不可謂非吾兩人之㝠契
也先生之子逢不遠千里求誌幽石余泫然和淚而銘曰
吴門之卒卽攻王氏之人西臺之哭卽劾似道之臣嗚呼
耕巖千載同論
　　李叔範墓誌銘(巳未)
君諱士模號叔範始祖育自靑州徙鄞世爲望族父坤元
字公簡以諸生有聲場屋君少有至性十歲失母哀痛如
成人事父以孝稱稍長同諸兄爲科舉之學諸兄皆列庠
序而君家數世同居人衆事繁推君司家事内外斬斬雖
家庭中凛如公府晨起群從皆衣冠肅揖始退而肄業婦
女亦分頭餁織無有怠者冠婚䘮祭一以家禮從事其子
弟皆循循雅飭言談舉止人見之不問可知爲社南李氏
社南者君所居地也君尤篤于恩義故人老而無子捐金
爲之取妾踰年而有子族弟垂殁以身後囑之君經理得
宐撫其子以立家室卒爲文士甞爲賀客遇有堕珥索其
主還之而後退君處里巷間其所得爲不過如是而君亦
無不爲也娶某氏子五人如玉明經博士如金如圭恱皆
諸生廷玉孫男八人開壬子副榜太學生朝陛闡聞闕朝
宗朝鯨朝尚孫女七人曾孫三人余友李杲堂爲甬上耆
舊傳言弘正間有南塘翁其行眞摯卜宅社南以孝友世
其家公簡卽其孫也事父母疾不緩帶居䘮哀毀盡禮兄
弟六人友愛備至今君之所行一如其父所謂孝友世其
家者益信矣余觀張東沙寧波志别出新意立純德一門
大約以處夫士之窮而不遇者故南塘與君皆在純德傳
昔浦江朱氏縣志有名德傳宋景濓不以爲然其於浦陽
人物記先之以忠義孝友次之以政事文學貞節生人之
美備矣若君者宐列孝友葢景濂之孝友僅四人何千齡
之四世同居李氏有焉鄭太和之化行一家君實似之若
以君之行無竒未必應銘法然則景濓不足法歟君之塟
也開來請銘銘曰
世眼齷齪崇公卿人物以此差重輕臯某未諾隕厥聲松
耶栢耶走鼯鼪詩書門戸人不驚雍雍穆穆和氣生長爲
斯世守天經史官上下書法明萬鍾千駟不敢争社南李
氏孝友稱弘正以來過百齡有如不信視斯銘

南雷文案卷八終
南雷文案卷九
　　　姚江黄宗羲著
　林三敎傳(已酉)
林兆恩字𢡟勛别號龍江福之莆田人也祖兵部侍郞富
父萬仞年十八爲諸生從二氏遊得其大㫖遂倡爲合一
之說挽二氏以歸儒而婚娶之率吾儒以宗孔而性命之
以坐禪之病釋也運氣之病道也支離之病儒也爲說非
之棄諸生不就督學朱衡召而詰焉對曰堯舜在上下有
巢由衡曰汝做不得巢由兆恩曰周召聽命于天不可必
得巢由之做不做在已何不得之有衡終不許命之就學
爲諸生都講兆恩曰兆恩隱處六年學宮不削其籍是以
諸生之隱隱於山林也今使列於諸生而不責以科舉是
以山人之隱隱於學校也當道請見者抗禮不屈自任爲
孔孟家風嘉靖末流倭入閩兆恩著防倭管見謂不宜淸
野不宜閉城不宜遏糴不宜惜費濵海以至城邑鄕人各
自團練首尾救應則無地非城池無人非官兵矣不然聚
處孤城適以自困耳當時不能用其言以至於敗兵後積
屍盈野兆恩出家財收瘞至於數萬耿定向督學閩中以
山林隱逸薦於朝不報嘗於靜坐中聞唱靑陽洞口弄烟
霞之句以語門人有言武當有靑陽洞者買舟遂往至延
平障湖坂雷雨翻空孤舟掀舞葢丹成而出浴也明日登
岸石上有靑陽洞三字融然而悟卽日囘棹兆恩以艮背
法爲人却病行之多騐又别有竒術能濟人於危急之時
故從之者愈衆自士人及於僧道著籍爲弟子者不下數
千入皆分地倡敎所過往觀投拜者傾城单里有司約束
之亦不能止也遠近傳疑廵按楊四知將劾治之朝官多
爲之解者焚其書板而止巳又爲林蕃所告知縣孫繼有
名捕兆恩以囚服往弟子不欲兆恩曰今之不以囚服爲
辱者卽昔之不以分庭爲抗也二三子從吾久尙不識禮
分二字乎繼有卒白其事而謝之萬曆二十六年卒年八
十二所著書數十萬言兆恩之敎儒爲立本道爲入門釋
爲極則然觀其所得結丹出神則於道家之旁門爲庶幾
焉閩人謝肇淛謂其發狂而死其弟子亦言晚年胸中有
物隔礙不措一辭卽朝夕隨侍之人不能識其姓名則又
金丹之爲禍也一時勝流袁宗道蕭雲舉王圖吳應賔皆
北面稱弟子鄒元標極言其所學之正有爭之者元標曰
講學隨人意見何事力爭袁黄曰早歲讀書多有未解處
毎於三教集中閱之豁然甚矣諸公之好竒也近曰程雲
章倡敎吳鄣之間以一四篇言佛二三篇言道參兩篇言
儒朱方旦則好言禍福皆修餙兆恩之餘術而抺摋兆恩
自出頭地余患惑於其說者不知所由起爲作林三敎傳
論曰觀兆恩行事亦非苟矣夫周程以後必欲自立一說
未有不爲邪者兆恩本二氏之學恐人之議其邪也而合
之於儒卒之驢非驢馬非馬龜玆王所謂驘也哀哉
　　周雲淵先生傳(辛亥)
周述學字繼志别號雲淵越之山隂人好深湛之思凡經
濟之學必探原極委尤邃於易曆古之言曆者以郭守敬
爲最而守敬所作曆經載於元史者言理而不傳其法其
法之傳於曆官者有通軌通經諸書則死數也顧其作法
根本所謂弧矢割圜曆官棄而不理亦無傳之外人者當
是時毘陵唐順之吳興顧應祥皆畱心曆學求其書而不
可得述學竭其心思遂通弧矢之術從來曆家所步者二
曜交蝕五星順逆而已自西域經緯曆入中國始聞經緯
凌犯之說然其立法度數與中曆不合名度亦異順之慨
然欲創緯法以㑹通中西卒官不果述學乃撰中經用中
國之筭測西域之占以畢順之之志曰行黄道月行九道
而古來無所謂星道者述學推䆒五緯細行爲星道五圖
於是七曜皆有道可求與順之論曆取歷代史志之議正
其訛舛刪其繁蕪然於西域之理未能通也又撰大綂萬
年二曆通議以補歷代之所未備自曆以外圖書皇極律
呂山經水志分野筭法太乙壬遁演禽風角鳥占兵符陣
法卦影祿命建除埋術五運六氣海道針經莫不各有成
書發前人所未發凡千餘卷總名曰神道大編葢博而能
精上下千餘年唯述學一人而已嘉靖間錦衣陸炳訪士
于沈錬錬以述學言禮聘至京炳服其英偉薦之於趙司
馬司馬就訪邊事述學曰今歲主有邊兵其應在乾艮艮
爲靑州遼東乾爲宣大二鎭京師可無虞也巳如其言司
馬將具題大用會總兵仇鸞聞其名欲致之述學識鸞必
敗先幾還􁇡總督胡宗憲征倭私述學於幕中諮以秘計
述學亦不憚岀入於狂濤毒矢之間卒成海上之功武林
兵變述學諭以國運安平不可妄動動則竒禍立至其魁
亦信述學之言多驗謀遂寢述學在南北兵間多所擘畫
其功歸之主者未嘗引爲已有故人亦莫得而知也庚午
余在南中閩人陳元齡以所著思問初編相示其言太乙
六壬多本於雲淵斯時亦未知雲淵之爲何如人也甲戌
余邂逅其諸孫周仲訪之於木蓮巷架上堆雲淵神道大
編數十册其册皆方廣二尺餘仲言遺書散失此不能十
之一二也又見其地理圖縱八尺橫二丈畫方以界遠近
每方百里唐呂温所序未必能過也余欲盡抄其所有會
仲遊楚不果丙戌亂後於故書舖中得中經測圖地理數
種丙午見其曆宗通議而後知邢雲路律曆考所載皆述
學之說掩之爲已有也庚戌九月坐證人書院有帥其弟
子四五人升階再拜者門狀爲周允華問之則仲之諸子
也問以遺書所存者惟筭學耳余讀嘉靖間諸老先生文
集鮮有及述學者唯湯顯祖有與周雲淵長者書謂卦圖
乃是渾儀曆書止是筭法必欲極神明之用亦須達虚無
之氣觀其言要非能知述學者唐順之與之同學其與人
論曆皆得之述學而亦未嘗言其所得之自豈身任絶學
不欲使人參之耶天下承平久矣士人以科名祿位相高
多不說學述學以布衣遊公卿間宜其卜祝戲弄爲所輕
也雖然學如述學固千年若旦暮奚藉乎一曰之知哉
　　張景岳傳(辛亥)
二十年來醫家之書盛行於世者張景岳類經趙養葵醫
貫然醫貫一知半解耳類經明岐黄之學有王冰之所未
盡者卽學士大夫亦必累月而後能通之昔在戊寅曽於
張平子座上識景岳葢交臂而失之已酉寓證人書院有
蔣一玖者年八十矣欲爲其舅作傳則景岳也景岳名介
賔别號通一子越之山隂人也其父爲定西侯客介賔年
十四卽從遊於京師天下承平竒才異士集於侯門介賔
㓜而濬齊遂徧交其長者是時金夢石工醫術介賔從之
學盡得其傳以爲凡人隂陽但以血氣藏腑寒熱爲言此
特後天之有形者非先天之無形者也病者多以後天戕
及先天治病者但知有形邪氣不顧無形元氣自劉河間
以暑火立論專用寒凉其害已甚賴東垣論脾胃之火必
務温養救正寔多丹溪出立隂虚火動之論寒凉之弊又
復盛行故其註本草獨詳參附之用又慨世之醫者茫無
定見勉爲雜應之術假兼備以倖中借和平以藏拙虚而
補之又恐補之爲害復制之以消實而消之又恐消之爲
害復制之以補若此者以藥治藥尙未遑又安望其及於
病耶幸而偶愈亦不知其補之之力攻之之力耶及其不
愈亦不知其補之爲害消之爲害耶是以爲人治病沈思
病原單方重劑莫不應手霍然一時謁病者輻輳其門沿
邊大帥皆遣金幣致之其所著類經綜覈百家剖析㣲義
凡數十萬言歷四十年而後成西安葉秉敬謂之海内竒
書斑孟堅賛孝宣之治政事文學法理之士咸精其能至
於技巧工匠器械自元成間鮮能及之介賔此書若非遭
遇神宗之盛亦莫能有也又以應病如應敵作古方八陣
爲八畧以破之惜其書晚出尙藏於家介賔博學於醫之
外象數星緯堪輿律呂皆能䆒其底藴在遼陽道中聞御
馬者歌聲聒耳介賔曰此惡聲也不出五年遼其亡矣已
而言騐所親問以近事介賔曰我夜觀乾象宮車殆將晏
駕天下從此亦亂矣未幾神宗崩介賔遂返越其年五十
八又二十年始卒卒之日自題其像召三子而誨之其門
人曰先生乃死耶吾先生故有不死者介賔莞爾而逝自
太史公傳倉公件繋其事後之儒者毎倣是體以作名醫
之傳戴九靈宋景濓其著也而名醫亦復自列其事存爲
醫案以待後人遇有病之相同者則倣而治之亦盛心也
世風不古以醫負販其術無異於里間俗師也而不肯以
里間俗師自居雖復殺人如草亦點綴醫案以欺人介賔
醫案散在景岳全書余不敘於篇惡夫蹈襲者之衆也趙
養葵名獻可寧波人與介賔同時未嘗相見而議論往往
有合者
　　黎眉郭公傳(丁已)
郭公正中字大來别號黎眉初名凝之其先自太原徙鹽
官八世祖太乙精天官之學受業於郭伯玉伯玉者劉靑
田之高第弟子也祖臬父文範有孝行公生而竒崛不凡
叩心法於雲棲學舉業於寓庸屺曕巳又追原家學講求
天文曆數壬遯竒門兵機韜畧之術思得一當於世萬曆
乙卯以副榜入太學天啓甲子舉於順天時高忠憲公爲
御史大夫公受業其門始知學問有所歸宿而於無欲故
靜之㫖曰事體貼有困學記以記所聞一時學者魏忠節
黄漳海何黄如辛復元皆心契之崇禎丁丑銓選公得四
川廣安州滇人馬乾得山西代州乾親老不能遠離公曰
古人以柳易播之事寧不可再見乎且我固欲以巖疆自
効者也遂力請相易未赴推舉纂修曆法時言曆者四家
原設大綂囘囘而外别立西洋爲西局布衣魏文魁爲東
局彼此排擊言人人殊其年十一月庚辰夜望月食十二
月乙未朔曰食靈臺測騐月食則公法與西法相去止七
十餘秒日食則公法與西法相去止六十餘秒各局之法
相去至一二分者曆法之驗尤在日之食甚食甚合天合
朔始眞西法猶後天一刻五十分唯公獨合公以諸法有
所短亦有所長有時離亦有時合會通四家而後可以求
無差之定法西人欲主西法而以中法爲佐公欲主中曆
而以西洋諸曆爲佐因言自堯舜以迄今日歷歳四千二
百七十四年其間修改七十餘次創法十有四家未有專
從外國而毀棄　者故西人之崇禎曆書雖成而頒朔
仍行大綂者公力持之也然西人有寵於上遂賜公金幣
出就原官公雖在曆局而慷慨論列皆天下大計不屑以
文史星曆自處卜祝之間其言有從職分之所及者有不
從職分之所及者大抵人所不敢言而後言之以爲日月
頻食京師地震此冤獄所致宜因熱審之例廣爲寒審淸
貴人之獄先及罪宗上惻然感動爲之允行此職分之所
及者也一言天下之亂由於貪吏欲懲貪吏莫若顯淸望
之名臣令其表帥百僚風勵有位如劉宗周李日宣黄道
周華允誠其人也上曰可一言先儒吳與弼陳眞晟章懋
蔡淸王艮羅洪先羅汝芳高攀龍鄒元標九人應祀兩廡
上曰從祀大典不得輕議一言銓政之弊官吏皆出頂首
此直貪之根也上問欲革頂首其何道之從公言故事吏
部始進其月旦在同鄕其衣鉢在前任以餽遺爲頂首今
使方正之大臣保舉可爲銓司者不問知推科道各部俱
得改用亦不定畿省人數則銓司之頂首可革矣胥吏甲
乙相傳官不爲政以項首爲資産今使郡縣官保舉小心
任事之吏員充賦到部考定名次分役各衙門則胥吏之
頂首可革矣上命往復久之然而終不能革也又言衛所
之軍宜隷有司民壯之設非供役使此皆非職分之所及
者也戊寅六月抵代聞京師戒嚴請提兵入衛督撫壯而
未之許也代當兵燹之後流民未集公不欲擾之相與休
息朞年之間所决罰者二十六事而已公鬱鬱無所見其
長喟然曰垂髫讀書錯綜今古嘗懷濟世匡時之畧運會
不偶沉頓下僚登埤四顧蕞爾四十里之州疆一望俱盡
此龐士元所以沉酣欲臥而呂望爲之投綸長逝也於是
自疏九短一長謂短於干祿短於理繁短於養安短於催
科短於馭下短於狥勢短於交際短於營薦短於營陞若
夫兩軍相當劍㦸相摩决勝敗存亡於俄項則差有一日
之長巳矣願掛冠東門而去遂歸尋以邊才起山東沂州
兵備道副使南都建公封事皆四鎭所不便東平伯劉澤
淸上疏劾公下部部亦不敢直公　遜位公亦入閩公
之請赦罪宗也思文時在高墻爲吏所困苦因公言而得
小挺由此德公恨相見之晚以潜邸故人待之官在六卿
然公於䘮亂之中變姓名絶音塵獨身往來雖家人亦莫
得而詳也閩事旣壞不知所終公生於萬曆辛卯二月十
七日于今不過八十六歲耳梅子眞上書報罷一朝棄妻
子去九江至今傳以爲仙姚平仲斫營不遂乘靑騾亡命
一晝夜馳七百五十里朝廷物色之不可得後有見於蜀
中者神龍見首而不見尾若公者焉知其不猶在耶
　所謂開府南服也是歲臯父年二十八○張丁曰稱唐
　魯公而不姓者猶韓愈稱董晉爲隴西公之類徐贅民
　曰先子手鈔謝臯羽詩文一編其慟哭記稱宰相信公
　不稱故人唐宰相魯公
明年别公漳水湄
　景炎二年正月公移屯漳州龍巖縣三月至梅州臯父
　别公在是歲之春
後明年公以事過張睢陽及顔杲卿所甞往來處悲歌慷
慨卒不負其言而從之遊今其詩具在可考也
　祥興元年巳卯臯父别公後二年也公巳被執九月北
　行有弔顔杲卿詩云常山義旗奮范陽哽喉咽　一
　狼狽六飛入西川哥舒降且拜公舌膏戈鋋人世誰不
　死公死千萬年睢陽詩云起師哭玄元義氣震天地百
戰奮雄姿臠妾士揮淚睢陽水東流雙廟垂百世當時
　令狐潮乃爲賊遊說公被執而爲以事者忌諱之辭○
危素曰過張睢陽所嘗往來處此葢題信之永豊睢陽
廟非嘗所往來處也羲按鉛山縣南二十里有睢陽廟葢
當時名永豊也危意以公所過者在此然記言别公後
　明年則是執後之過非平日之過明矣其詩在指南後
　錄發建康以後又豈永豊之廟哉危爲以事二字所誤
余恨死無以藉手見公而獨記别時語每一動念卽于夢
中尋之或山水池榭雲嵐艸木與所别之處及其時適相
類則徘徊顧盻悲不敢泣又後三年過姑蘇姑蘓公初開
府舊治也
又後五年及今而哭於子陵之臺
　是歲庚寅臯父年四十二
先是一日與友人甲乙若丙
　諱其名故稱甲乙甲爲吴思齊字子善子善流寓桐廬
　故下文云别甲於江宋濓子善傳云思齊與方鳳謝翺
　無月不遊遊輙連日夜或酒酣氣鬱時毎扶携望天末
　慟哭至失聲而後返乙爲嚴侶字君友君友奉祖祠家
　在江岸故下文云登岸宿乙家楊維禎高節先生墓誌
　云宋相文山氏客謝翶竒士也雪夜與之登西臺絶頂
　祭酒慟哭以鐵如意擊石復作楚客歌聲振林木人莫
　能測其意也丙爲馮桂芳下文云與丙獨歸馮城曰鄧
　康莊撰曾大父處士(桂芳)墓誌有云閩人謝翺竒士也
　嘗與處士雪夜放舟登子陵西臺擊石作楚歌聲振林
　木意悲憤人莫識○張丁曰甲乙若丙者意爲吳思齊
　馮桂芳翁衡也今雖不知其然唯三人同登時詩可考
　見也按此旣無實證吳寓桐廬縣馮翁皆睦人無有江
　干住者記言登岸宿乙家何也丁又曰别甲别思齊也
　與丙歸者桂芳也桂芳衡同家于睦歲云暮矣不應一
　歸一不歸也衡爲臯父之門人以乙爲衡則序門人于
　老友之上矣故知乙爲嚴侶非僅墓誌可證也
約越宿而集午雨未止
　十二月初九日文公之諱也
買榜江涘登岸謁子陵祠憇祠旁僧舍毀垣枯甃如入墟
墓
　祠在臺下
還與榜人治祭具湏臾雨止登西臺
　富春山在桐廬縣西三十五里有東西二臺各高數百
　丈以子陵故名釣臺
設主於荒亭隅再拜跪伏祝畢號而慟者三復再拜起又
念余弱冠時往來必謁拜祠下其始至也侍先君焉
　始至時臯父年十七
今余且老江山人物睠焉若失復東望泣拜不巳有雲從
南來渰浥浡鬱氣薄林木若相助以悲者乃以竹如意撃
石作楚歌招之曰魂朝往兮何極暮來歸兮關水黑化爲
朱鳥兮有咮焉食
　杜子美夢李白詩魂來楓林靑魂返關塞黒白生故魂
來則靑魂返則黑文公巳死故魂來則黑此其異也三
統上元至是歲辛卯積年十四萬四千五百二十一歲
在星紀相􁕠南方爲鶉首故雲從南來化朱鳥而有咮
　也方韶卿過臯父墓詩朱鳥食何向記此事也
歌闋竹石俱碎於是相向感唶復登東臺撫蒼石還憇于
榜中榜人始驚余哭云適有邏舟之過也盍移諸遂移榜
中流
　徐贅民曰先子鈔本無榜人始驚以下至移榜中流數
　語
舉酒相屬各爲詩以寄所思
　臯父詩云殘年哭知巳白日下荒臺淚落吳江水隨潮
　到海㢠故衣猶染碧后士不橉才末老山中客唯應賦
　八哀又云總戎臨百粤花鳥瘴江村落日失滄海寒風
　上薊門雨靑餘化血林黒見歸魂欲哭山陽笛隣人亦
　不存子善有擬古詩云平原一遺老九重未知名臨危
　觀勁節相視膽爲驚折陊猶舉手籲天閔無成九隕期
　報國千古猶光晶亦有布衣人烈烈死彌貞囘風惜往
　日輝映豈獨淸淊淊肉食輩泚顙徒吞聲我聞同志士
　野祭激高情配享遺斯人憂心毎如酲
薄暮雪作風凛不可留登岸宿乙家夜復賦詩懷古明日
益風雪别甲於江
　臯父江上别友詩云相看仍慟哭欲學晉諸賢戌近風
　鳴柝江空甫送船朔雲侵别色南雪憶歸年擬共鋤靑
　术無爲俗事牽
余與丙獨歸行三十里又越宿乃至
　行狀云遊倦輙憇婺睦之江源月泉故與馮桂芳歸睦
其後甲以書及别詩來言是日風帆怒駛逾久而後濟旣
濟疑有神陰相以著兹遊之偉
　子善入桐廬故江行
余曰嗚呼阮歩兵死空山無哭聲且千年矣若神之助固
不可知然兹遊亦良偉其爲文詞因以逹意亦誠可悲巳
余甞欲倣太史公著季漢月表如秦楚之際今人不有知
余心後之人必有知余者于此宐得書故紀之以附季漢
事後
　太史公作秦楚之際月表一時戰争諸國興廢條忽不
　可以年故表之以月宋亡之時義師迭起皆不能久故
臯父欲著月表以詳獨行全節之事不曰季宋而曰季
　漢者亦猶唐宰相之託于前代也
時先君登臺後二十六年也先君諱某字某
　諱鑰
登臺之歲在乙丑云
　咸淳元年
矣元祐旣載其詩乃不深惟其義何其粗也
九日靈禽居上枝
　冬靑之上有鳥來巢以記異也知者唐玉潜詩遙遙翠
　葢萬年枝上有鳳巢下龍穴其記事同也謂之鳳謂之
　靈禽不敢以凡鳥斥言之九日者臯羽過越臺而哭之
　之時也
知君種年星在尾
　尾在析木之次謂塟年是戊寅也發陵之年羅靈卿云
　戊寅十二月十二日孟兼亦同之而貝瓊穆陵行以爲
　至元二十一年周宻以爲二十二年八月則是甲申乙
　酉也陶九成謂元下江南丙子至乙酉立國十載法制
　已明安得有發陵事雖辨其非乙酉然無確據何不以
　是詩爲證也况臯羽作此在丙戌若是乙酉則相厺不
　及一年其事方新不如此爲追憶之詞矣
根到九泉護龍髓
　龍髓卽六陵之骨也王修竹造石函六刻紀年一字爲
　號高孝兩陵則霽山所收餘四陵玉潜與諸人分任之
　章祖程曰餘骸棄艸莾中霽山以艸囊拾取又聞理宗
　顱骨爲北軍投湖水中購之漁者而得之盛以二函則
　是霽山所云雙匣猶傳竺國經者一匣爲諸陵棄骨一
　匣爲理宗之顱與鄭元祐云高孝兩朝骨者相背觀後
　穆陵之骼得自北平則祖程之說爲謬
恒星晝隕夜不見七度山南與鬼戦
　此言收骨之艱難也恒星晝隕言發陵在晝夜不見者
　諸人夜往覔骨不能卽得七度鬼戦者凡經七夜或七
　歷險事也
願君此心無所移此樹終有開花時
　開花時猶鄭思肖望陳宐中從占城至也
山南金粟見離離
　蘭亭山後葬處其地多桂知者霽山詩有金粟堆前幾
　吠鴉可證九日桂猶未謝故云見離離杜詩金粟堆前
　松栢裏謂明皇泰陵在金粟山也故卽以金粟堆爲陵
　寝之名
白衣人拜樹下起靈禽啄粟枝上飛
　此臯羽自叙與玉潜同拜陵下之景拜起而靈禽飛也
　宋陵收骨事山隂王修竹英孫所爲而唐玉潜林霽山
　爲之先後葢修竹富而好客玉潜霽山皆在其門張孟
　兼所爲享諸少年造六石函皆修竹事也鄭元祐所謂
　背竹籮爲丐者章祖程所謂艸囊采藥則玉潜霽山事
　也其後知玉潜者以其事實之玉潜知霽山者以其事
　實之霽山因時忌諱故私記有異同耳若原其本末則
　修竹在霽山玉潜之上其時仝事不止二人霽山集中
　有鄭村翁而楊維禎云楊璉眞伽發陵事翺有陰移㝠
　轉之功則臯羽亦在其中也
　　四明山九題考(甲寅)
唐陸魯望皮襲美有四明山唱和分爲九題後之言四明
名勝者莫不淵源於是顧四明非九題所得盡而尋九題
者又往往不得其處故宋施宿云謝遺塵所稱及陸皮諸
詩世雖競傳之顧今四明山中居人乃不知异境果安所
在葢與華山之華陽武陵之桃源皆神仙境可聞而不可
卽者也嘉靖間餘姚岑原道求遺塵九題止得所謂石窓
者鄞人沈明臣以大蘭山爲過雲奉化戴洵以仗錫爲石
窓皆以意相卜度宐乎其失之遠也余創四明山志與山
君木客争道於二百八十峰之間而知所謂九題者陸皮
未甞身至止慿遺塵之言鑿空擬議故在陸皮巳不得九
題之實後人慿陸皮之詩以求九題其不得遺塵之實又
隔矣五曰鹿亭在大蘭山南史孔祐至行通神隱於四明
山有鹿中箭來投祐祐爲之養創愈然後去故于祠宇觀
側建鹿亭陸皮不原故事汎稽物態引麛穿竹又何當也
皮詩爲在石􁩻下失其地矣六曰樊榭元曾堅云劉樊從
大蘭飛昇建祠其所祠側爲樊榭皮詩石洞聞人笑大蘭
未甞有石洞也七曰潺湲洞餘姚之白水宮是也天寳間
從大蘭移祠宇觀於此始劉樊居潺湲洞側師事白君因
其故居也八曰靑櫺子今亦無識之者所謂味極甘而堅
不可卒破者按以求之更無一物相似豈艸木之種類亦
有絶歟陸詩環岡次第生徒虗語耳九曰鞠侯雪竇西十
五里爲徐鳬山有鞠侯巖以其象形鑿字名之櫕峰割日
哀瀑崩雲誠竒地也皮陸以連臂㫁腸當之何山無猿而
以此私一四明哉有以知其不然矣是故文生於情匕生
於身之所歷文章變衰徒恃其聲采經緯恍惚而江淹之
雜體作矣承虗接響寧獨此九題哉遺塵發之而余考之
千年旦暮同是南雷之人相與言南雷之事而巳
　　石窓
高閣雲中見四窓一靣連梯空尋地穴錬石舉危天寳鏡
開霜曉朱簾捲暮烟自從劉阮後康樂亦遥傳
　　過雲
不雜炊烟色非關雨氣颺神龍眠雪窖山鬼樂幽篁曳杖
兠羅重沾衣勃欝香相將過嶺去二十里雲長
　　雲南
南行雲過盡始見有人家名里今如故遺風昔不差僧留
人外偈桃發自然花盤谷無嫌小山將出路遮(地名小盤/谷)
　　雲北
北行雲過盡籬落傍僧筵竹筧分猿飲霜鐘起象田磨崖
留漢隷鋤石得唐年聞說巖棲者終身昧市􁍭
　　鹿亭
鹿亭何自置千古仰仁名久矣忘機械蠢然托死生朝飢
開藥院秋冷侍茶鐺總使歸山去長來月下鳴
　　樊榭
大蘭有故榭昔是夫人居石有藏雲竅溪遊禁術魚猶疑
停綘節時或得仙書此地逢樵獵相親且莫疎(其地名孔/石石中皆)
(有/竅)
　　潺湲洞(其下爲洗藥溪)
聞說潺湲洞當年隱白君守爐同弟子洗藥委紅裙中積
子年雪平分萬壑雲自來聲未絶曾和歩虗文
　　靑􁂻子
何物靑櫺子空傳上世名野人俱不識山鳥或相争王樹
空垂賦瓊花不别生環岡笑魯望詩何豈眞誠
　　鞠侯
曾到徐鳬境巖形像鞠侯瀑飛聲自苦月影臂如鈎不荅
山禽喚空囘過客眸前人工賦物遺誤在林丘
　　七怪
王孫滿之螭魅㒺兩莫能逢之言川澤山林也嵇叔夜羞
與魑魅争光言昏夜也今通都大邑靑天白日怪物公行
而人不以爲怪是爲大怪余欲數之而不勝其多漫條七
端亦以枚乘七體數限於是也
近年以來士之志節者多迯之釋氏葢强者銷其耿匕弱
者泥水自蔽而巳有如李爕避仇變姓名爲傭保非慕傭
保之業也亡何而棒箆以爲儀仗魚螺以爲鼓吹寺院以
爲衙門語錄以爲簿書撾鼓上堂拈香祝聖不欲爲異姓
之臣者且甘心爲異姓之子矣忘其迯禪之始願也是避
仇之人而誇鼓刀履狶之技也盍觀之古人乎徐敬業駱
賔王爲僧以後音塵不接龎勛復出而爲常通黃巢再現
過以勦襲之字句餙時文之音節耳王李云不讀唐以後
書若人亦曾讀唐以前書耶歐曾謂學文之要在志道窮
經者若人亦知經之與歐曾其相似在何等乎故其持論
雖異其下筆則唯之與諾也有如假潘水爲鼎實别器而
薦之曰此殽烝也曰此折爼也吟唱雖異其爲潘水則同
也文章豈可假人我不怪其文而怪其以一十分二五也
神仙之有無不可知卽有之亦山林隱逸之徒於朝市無
與也故其涕唾塵世之事猶塵世之不得不隔絶山林矣
彼挾術而干渉朝市者文成五利之流皆妖人耳今之所
謂神仙者好言人間禍福作爲隱語皆持兩可應之而福
也則人以言福者爲其騐應之而禍也則人以言禍者爲
其騐由是傾動朝野押闔乾没子産曰竈焉知天道是亦
多言矣豈不或信彼欺今世之無子産也
有所謂神童者寫字作詩周旋應對於逹官之前曾無震
懾逄人卽誇某官以我爲門人某官以我爲義子僕從數
八爲之磨墨伸𥿄套數閒熟累月而致千金原其教法唯
令學書大字詩以通套零句排韻而授之東移西換不出
此數十句而巳問以四書則茫然不識爲何物也古之童
子科限年而讀五經至有夭閼其天年者君子猶然咎其
父兄今以敎胡孫禽蟲之法教其童子使之作僞將奚事
而不僞
塟地之說君子所不道就其說而論之今凡三變毎變而
愈下周官之法亡言形法者巳爲變矣再變而爲方位形
㳒理之顯者也方位理之晦者也三變而爲三元白法方
位一定不易者也三元白法隨時改換者也其法卽暦書
所載一白二黒三碧四綠五黃六白七赤八白九紫六十
年爲一元三元凡一百八十年上元起一白中元起四綠
下元起七赤逆布以求直年直年移入中宮順飛八方此
卽太一家釣宫直事也然太一百二十年爲一元三元計
三百六十年今三元兩周太一之三元方一周其吉㐫何
所適從乎太一言天星今以言地理天星周流不息地理
融結有常不可同也且年白改換則吉㐫亦改換充彼之
說以求吉地必一年一改塟而後可是故方位者地理中
之邪說也三元白法者又邪說中之邪說矣
毉之難者以其辨經絡也故傷寒之書蔬十二經絡以胍
辨之又以見症辨之而後投藥不敢不愼也鄞人趙養葵
著毉貫謂江南傷寒之直中三陰者間或有之間如五百
年其間之間言絶無也其說巳謬甚然傳徧各經亦不敢
自執其說也今之學毉者喜其說之可以便巳更從而附
會之以爲天下之病止有陽明一經而巳公然號於人人
以掩其不辨經絡之愚夫不言巳之不識十二經絡而言
十一經之無病猶之天下有九州不言巳之足跡未曾歷
九州而言天下無九州也
　　化安寺緣起(己酉)
化安寺在餘姚通德鄕之剡湖廢於弘治正德間碑碣無
存縣志云化安講寺後唐清泰元年建宋大中祥符元年
改賜普圓院宋會稽志云普圓院在餘姚縣南三十五里
後唐淸泰元年建號化安院大中祥符元年改賜今額然
則稱化安講寺者元以後事也其見於他傳記者宋史陳
橐列傳橐字德應餘姚人以權刑部侍郞謝事歸剡中僑
寓僧寺日糴以食處之泰然初讀宋史以剡中爲剰縣及
考城塜則云宋侍郞陳槖墓在化安山廬舍遺址猶有存
者所謂陳園老梅殭仆尚是數百年以上物始知剡中之
卽爲剡湖僑寓僧寺之卽爲化安寺也元虞集狀餘姚州
判黃茂云附近有化安永樂二寺府君皆捨田山於僧永
爲子孫藏修遊息之資州判者吴艸廬高第弟子予之九
世族祖也宋玄僖詩集五月十四日過應平仲書塾其夜
至明日雨不止有懷藍溪許月山化安眞淨源天晴獨跨
蹇驢來准擬書堂一宿囘野色幾年違白首雨聲半夜落
黃梅南山樹對高僧立東浦花隨處士開親舊有懷難晤
語出門流水没蒼苔南洲洽雨軒集有送坦逹中住姚江
化安詩云深居亦矯俗用世非我期徘徊越壠坂所重遭
明時商飈薄江陼蘭蕙幸未衰爲言采芳者何以遺所思
宋玄僖召修元史博洽爲建文皇帝矱髪皆明初宗匠而
眞淨源坦逹中與之相友其非聊爾人可知由此推之其
前其後此寺必多名流勝士不以負販一拂子爲重輕者
其姓名徒付之山高水清而巳可不惜哉自　先忠端公
賜塟化安山子毎遇諸家文集于渉此山者卽抄之以爲
故事其所得於寺者僅如此寺廢雖久把茅而處者不絶
具德禮江月某氷懷某皆出而有聞於世予以吾母姚太
夫人之命割地數十畒展其員幅於是佛殿粗具崑山歸
莊爰書寺額山門法堂一切未備然可由是而踵事也夫
先州判捨田山於方盛之日吾母捨地於巳廢之後何黄
氏與玆寺有夙契也嗟乎世之言久遠者無如於佛而盛
極之寺院數百年巳不能必其如故然猶可諉之成壞之
理獨怪自後唐至於有明歷年不爲不久名流勝士不爲
不多不能以鐘鼓之力延其餘響反若因陳侍郞而有此
寺因陳侍郎之寺而有此眞浄源坦逹中區區之名氏不
然姚江如此寺者何限又孰爲之推尋哉佛氏所謂久遠
者果安在耶陳德應倘佯其先忠端公旁薄於後兹山當
與天壤俱敝自此雲水遘止易以垂名幸矣
　　辯野史
當阮大鋮之初發難也内外合謀借中書汪文言以興大獄苟
文言之獄不解則楊左魏三公之逮不在明年矣故魏忠節書
片𥿄求救於　先忠端公云事急矣勿殺義士斯時某年十五
接此𥿄入呈於先公先公卽至金吾劉僑所密計不竟其獄於
諸公得無連染末幾金吾以寛文言削籍金吾亦遂委過於先
公羣小意忌諸君子中惟先公智勇深沉必爲吾儕患其後惠
公元孺爰書詭行頗僻之劉宗周狠心辣手之黃某意指此一
事也乙丑冬訛言繁興謂三吳諸君子謀翻局　先公用李實
爲張永以誅逆奄逆奄聞之大懼刺事至江南四軰漫無影響
刑部侍郞沈演欲自以爲功奏記逆奄曰事有跡矣逆奄使人
日譙訶李實取其印信空本塡七君子姓名云俱係吳地縉紳
盡是東林邪黨葢因訛言起於吳地而不知先公實越人也
先公三疏劾奄雖爲其所恨然非訛言則禍亦不若是之酷非
解文言之獄以救楊左魏三公爲羣小所䘮胆則亦無此訛言
也近見王嶽清流摘鏡謂李實睚眦於逆奄　先公實欲收邃
菴之功而不避形迹則是呆人說夢矣此時宮府惟知一逆奄
以王安之植根深固不能保其腰領區區疎遠之李實䖍奉其
意指且不暇而使之别生事端愚者所不岀矣逆奄與羣小朝
夕所計慮者翻局二字終逆奄之世無人敢萌此意而羣小自
爲風鶴者則有二節其一甲子十一月孫高陽行邊至薊欲入
覲羣小奔告於逆奄曰此晉陽之舉戸部侍郞李邦華召之也
其一則訛言　先公用李實事也近日孫徴君鍾元墓志言楊
左下獄高陽欲興晉陽之甲以救之楊左已故而止移甲子十
一月之事於乙丑七月謂高陽實有其事猶王嶽謂　先公實
有其事也逆奄之亂去今五十餘年耳目相接其大者已牴牾
如此向後欲憑𥿄上之語三冩成烏豈復有實事哉戊午端陽
日男宗羲識
　　庭誥
昔劉復之求王魯齋先生爲其母夫人行狀魯齋曰婦人不當
有行狀故凡婦人附夫之誌篆只書其夫之姓氏婦不别出其
後有書某某同妻某氏合塟者非古法也卽特誌婦人書其婦
德亦不過數言其後件繋其不踰閫之碎事亦非古法也葉安
人之䘮兒子百家書行實以呈余曰惡汝欲以是不死其母乎
抑狥世俗而爲之乎魯齋曰顯親之要在立身行道不在乎區
區之文也文且不可况文非其文乎無巳則按古法而書之曰
安人餘姚葉氏嘉靖戊戌進士工部郞選之曾孫嘉靖乙丑進
士鄖陽知府逢春之孫萬曆巳末進士按察使憲祖之女黃忠
端公之子婦棃州山人宗羲之婦也山人以職方兼御史徴例
封安人生於萬曆巳酉卒年六十有八子三人百藥娶李氏柳
氏次正誼娶孫司農之女繼虞氏次百家聘王司馬女娶孫氏
(子婦法不宐叙/今援王元之例)女三人長適諸生朱林大理守之子次適任子
劉茂林子劉子之冡孫次適諸生朱沆孫男三人孫女四人以
卒後中陰之盡權厝化安山禁塋之側安人年十七來歸時天
啓五年十二月得奉事　忠端公者三月　忠端公就逮㽞家
訓一章中言汝婦賢孝是安人生而得忠肅之謚也余亦不敢
復加優劣汝曹卽極力模冩有能増益此二字乎後世卽不信
今人之文章其有不信　忠端公之言乎不須妄爲蛇足余友
鄭禹梅新有文聲持此往告之其必不以世俗之文誑汝也
其爲忠臣家屬也今開贖例得四十金則兩人可出矣世
路悠悠無可告語書之以識吾願耳余曰此吾輩事也柰
何累子時錢虞山亦寓武林余弟晦木往告之以五十金
俾澹齋過三日　之子來告得贖勸之他往遷延不决
復見收捕然澹齋之心盡矣澹齋貌樸野甞言靈隱具德
上堂某出衆問話具德棒之某􁒀棒不得打具德大怒鞭
朴交下死棄山門外待夜下火有菜傭過而識之負去得
活澹齋雖怨具德其稱之必曰老和尙余面謾之曰子眞
不識造化者耶至是而始敬之然從此以後亦遂不相記
憶今歲丙辰偶見范文園談叢林事余曰僧中人物未必
盡在叢林文園曰某所交如悟玄之拾字澹齋之飯囚皆
以一事終其身亦異人也余曰所謂澹齋者得非大佛頭
寺僧乎曰然余問近作何狀文園曰噫死矣澹齋自湖上
遷城内小菴厺年鼓樓火澹齋與焉又遷而卒塔臨平山
又曰先生旣識其人盍一言不朽其人俾某刻之塔上余
遂諾之爲說者曰令曰獄屋時當完固厚其艸蓐家人餉
饋獄卒爲温暖傳致去家遠無餉饋者悉給廪獄卒作食
寒者與衣疾者與毉藥夫圜土之設聖人之所不得巳也
不得已而救之於未流亦且詳愼哀矜如此故澹齋之所
爲皆有司之事也此不爲而彼爲之可嘆哉至其救忠義
行任狹吾不得以浮屠目之矣
　　作文三戒
山林臺閣其文各體嘔擾酸腸以諾鳳毛組織華蟲以酬
飢䑕二者交譏失夫故技古亦有言踰垣掃軌縳腰札脚
而工軟語可令竈兒見其底裏南雷松桂剡溪烟水一墮
塵滓恐不可洗
　　　右戒當道之文
文字之衰降爲代言齊梁覇▫唐宋雄藩各選上佐亦命
王臣爰及今世尺牘寒温亦有著譔求銜謁文割裂王李
咄嗟數繙儒生胥史雜充下陳嚬笑爲榮風雅寧論此手
一辱不可復伸
　　　右戒代筆之文
文章之事豈可假人蚓竅蠅鳴孰不自珍一笑而置卷軸
徒塵奈何作者與之共陳銘必應法壽必相親誄視可哀
序視可存乞言徴啟投逓沿門無與文字買菜積薪凡彼
應酬僕不敢聞
　　　右戒應酬之文
　　續師說
嗟乎師道之不傳也豈特弟子之過哉亦爲師者有以致
之耳師者所以傳道受業解惑者也道之未聞業之未精
有惑而不能解則非師矣本無可師強聚道路交臂之人
曰師曰弟子云者曾不如童子之師習其句讀巫醫樂師
百工之人授以藝術者之有其實也傳道受業解惑旣無
所藉於師則生不爲之憐死不爲之䘮亦非過也遂以爲
古之師弟子者皆然而使師之爲道出於童子巫醫樂師
百工之下則是爲師者之罪也今世以無忌憚相高代筆
門客張口輒駡歐魯兎園蒙師摇筆卽毁朱陸古人姓氏
道聽末審議論其學術文章巳累幅見於坊書矣乳兒粉
子輕儇淺躁動欲越過前人抗然自命世無孔子不當在
弟子之列葢不特耻爲弟子相率而耻不爲師吁其可怪
也若是則師之爲道人心之蟊賊也吾惟恐其傳也矣昔
者孫明復之爲師也以石守道爲之弟子執杖屨侍左右
明復坐則立升䧏拜則扶之師弟子之禮若是其重也故
何北山之於來學未嘗受其北面北山之意以爲茍無其
德寜虛其位以待後之學者不可使師道自我而壞也北
山可以爲師避師名而不爲其愼重如此羲老而失學欲
求爲弟子者也諸君子徒以其久侍劉夫子而過情推奬
羲其敢冐今世之無耻哉反昌黎之意作續師說以謝之
　　祭萬悔菴文
嗟乎十年㠯來余之風波禍患苦無巳時然一歲之間非
先生過我則我過先生必且再三一雪其心之所甚痛竹
燈木榻卽啖野葛之味亦足樂也自先生出門余死一兒
一孫兩媳刋章名捕幾陷穴胸焚妻之禍我謂旦中悔菴
粤中將至必有名香佳硯出而相玩吾二三年間所歷之
苦縷覼於前泫然絫欷相􁕠庶幾可㠯忘矣豈知風波之
民卽此一日之絫欷相􁕠者天亦不欲㠯假之乎余之交
先生與文虎葢在壬申之歲也當是時東林復社争相依
附予所居僻遠城市亦不乏四方之客䘮亂之后其跡如
掃瑞當甞曰文虎云亡百里之内自履安而外誰復窺黄
氏之藩籬者晚潮落日孤蓬入港雖里媪蕘兒亦知其爲
先生訪余兄弟之舟也吾老母癸酉四旬癸未五旬先生
與文虎皆如期而至癸巳六旬先生揭揭度阡陌間坐定
岀所作正氣堂壽讌序讀之傷文虎之不偕不覺失聲而
哭先生又去三十年登堂拜母之客一朝盡矣先生以乙
未十一月二十日别我聞訃亦在是日余之别文虎也乙
酉十月十日其聞訃也丙戌十月十日豈數之偶合與抑
吾二三兄弟至情之所感召乎去年四月夢先生與文虎
躋仲過我因作詩紀之遂爲懸䜟則不可不謂感召之所
至也嗟乎先生名思陵孝亷二十又二年飢寒流落關係
晦明夫復何憾而先生曾謂人曰吾一入長安則竹橋剡
中之路豈可復過先生之不㠯竹橋剡中易長安者則欲
與吾兄弟共此飢寒流落斯言歷然寧可銷磨皇天后土
旣屬無情後死之痛顧影彌深先生其必悽愴於我詞也
夫
　　張待軒先生哀辭(丙辰)
待軒先生諱次仲字元岵浙之海寧人也年十八爲諸生
訪周新之(希昌)於五洩尋胡玉呂(廷試)於螺　山玉呂故
王弇州上客一見爲忘年交讀書黃鶴山房危簷敗壁旁
風上雨窮寒暑不輟天啟辛酉舉郷試座主錢牧齋天下
宗工以得先生爲喜而先生持論毎落落不與之苟合至
京師四方争欲識靣一日集山東宋華之寓不下三十許
人皆知名之士先生疏畧無所瞻顧雲間潘殿虎謂其倨
傲欲歐之江右朱子强彭城萬年少解之使去以安先生
先生兩不知也先生好直言刺人過失無所隱避然主於
忠厚以古道望人意不出於詆訶也魏里陳幾亭月旦人
物謂先生不好名不妄言葢陽城之流也性至孝父有怨
兮得登堂而將命星欲墜而芒寒兮松將摧而韵勁云求
死而不得兮何吐辭之悲硬六經在天地而常新兮先生
亦不以一死爲究竟所以慰心吾黨兮當與㝠漠相輝映
嗚呼哀哉
　　避地賦
嗟我生之不辰兮逢家難於髫年蘭芽之方茁兮霜雪從
而萎焉覆巢無完卵兮羗變姓於傭保之間幸先皇之御
曆兮大憝授首而鯨鯢之維時哭祭於闕下兮醢奸骨以
爲犠先皇登萬歲山而見之兮曰此忠死之孤兒也雖紅
曰之昭融兮實魑魅之繁徒宦奄人而歸來兮孰不注東
林以僕姑鳥聲慘爲車載板兮獸幻而爲山都余反首茇
舎兮念門户之榛蕪啓藝苑之春花兮收儒林之秋實竊
自比於管樂兮寧窶籔乎蓬蓽夫名敎之利刃兮固不便
乎腐朽者之風逸遂狺狺詈爲黨人兮禍復叢夫駿及彼
兩京之顚覆兮曾不償孔壬之恩讐我亦何罪何辜兮竊
獨罹此橫流朝不坐宴不與兮私天下爲一家之憂榜朝
堂而名捕兮圍門閭以戈矛待變熊蹯之熟兮寄命日影
之畱令無伏牀之泣兮友鮮複壁之收而乃避地於
兮觀日月之岀沒經亂礁之岝㠋兮想文山之竭蹶草木
無所附麗兮但見饑鷹千羣之倐忽泊牡蠣之灘頭兮昔
光堯於是乎至止數百年若旦暮兮誠流涕而不能已彼
琴墮有還時兮今庶幾其復爾儼佛像於　田兮遙千里
而見之歷以中士之耳目兮祇嵬瑣而自疑鳬雁唼呷於
鴻波兮島嶼之逶迤也熠燿明滅於紅忩兮星㝛之推移
也何馬蘭之弱草兮數十尺而扶疎行者往來其下兮毎
墮蕊之紛如瑞香亦五色兮與荼蘼而間諸凡島中之花
鳥兮視人世而竟殊當夫百妖露天水同群魚飛霧海市
當空帆俄頃而千里兮浪百仞而萬重縱一瀉之所如兮
何地天之不通越長岐與薩師瑪兮乃　夫　方銷
兵而忘戰兮粉餙乎隆平招商人以書舶兮七綠燁於東
京金石古竒器兮比户能辨其眞􁃰華堂膈以綾幔兮月
夜而筝琶笙管之齊鳴余旣惡其侈忲兮曰者亦言帝殺
夫靑龍(甲乙帝殺靑龍不/可東行見墨子)返余斾而西行兮胡爲乎　中
而那避地於萬山兮目視夫霄漢絶村落之烟火兮支土
銼于巖畔接十尋之瀑布兮使受役於城旦查棃瑣碎於
秋林兮丹合嫵媚於春澗與猿鳥而爭食兮偕樵蘓而相
亂當夫寒食之時靑松散粉兮黃霧彌天杜䳌環岡兮紅
霞匝地復有苦烏鳴夜兮林花莫不爲之憔悴處處哭聲
朝朝䘮槥抱膝而歌蒿里兮墓林𥿄錢又乘飈而突戾嚴
霜倒飛白髪孤燈不轉水樂但聞鳥更將放筆而就寢兮
開户視夫中星斯時高岡之麂下兮似老人且欬而且行
旋繼之以猛虎兮風䬃䬃而屋瓦不寧習旣久而不怪兮
反有以助余之凄淸而其雪合空山兮黃獨無苗梅花有
骨木客之跡無數兮樵人之徑皆沒誰謂莫往莫來兮亦
有糜鹿之搪揬甘露降於寒松兮映初日之明熒玆馨烈
之鬯達兮豈等級於醁􁭮限之以一垣兮凝至和於中庭
亦有高人訪道至我廬邊古松流水筭子鏗然悲屠龍之
技兮僅世外之可傳葢將埋名與草腐兮不虞爲野火之
所妒以淵明之苦節兮天亦不憐其遲暮(陶有遇/火詩)况余之
瑣瑣兮又焉能免夫孤露悲藥圃之就荒兮聽流水之侵
路彷依齋之易卦兮聊避地於市􁇋求昔時之屠狗兮遊
酒人以亡年釋亡命之疑兮因避地於城郭守不見諸侯
之介兮齊咎譽之寂寞最此二十年兮無年不避避不一
地念遷播之未定兮老冉冉其巳至於是返故居揵六枳
蓬蒿滿琴書肆苟歌哭之有常兮豈怨風雨之不蔽㝷松
陽湖之蹟兮按黃竹浦之記放翁稱夫蜀山兮九靈發其
藍水二蘭絶江可望兮雙瀑舉足可企何墜簡之紛如兮
畱久湮之秘圈鷄牧豕其間兮不辭爲鄕里之所鄙詎料
龍蛇起陸兮百毒一時而滙蚍蜉直欲撼大樹兮蜂蠆亦
結而成隊僕區之法亡兮桑梓滌而無類未十年而又避
地兮奉老母而竄於海隅累故書之千篋兮歉家具之一
車襁女孫之三孩兮因世亂而憐渠一室分爲庖湢井臼
兮盈丈而共鷄犬圖書談文正之遺事兮猶彷彿乎牛屯
九亭石屋之延連兮昔汝湖之所園也羗獨不得際於斯
時兮寧功名之足論遊東山之古寺兮悵亡宋之哭聲(宋/亡)
(邑之士人衰/衣聚哭此寺)歷千載而不散兮悲天運之復丁東觀
兮曾中流而擊楫挽墜日於虞淵兮恨此志之未㨗雖同
舟之已盡兮而老兵退卒或畱於灰刼相與指點殘陽之
下兮無异尋乎夢中之蝶葢聞承平之父老兮終身不見
夫兵革獨䘮亂之於余兮前未往而後復廹疲曳而不免
避地兮尙遑遑其何適亂曰採野葛以爲糧飮之以鵠血
兮結蓼花以爲佩美人復貽予以苦蘖兮彼桃李之艶陽
阻風波而莫適兮苟前修之不爽又何庸厭射兮
　　雁來紅賦
溽暑初謝秋聲在樹寸寸寒烟山山靈雨水潺湲而無極
天寥泬而如暮嘹亮兮聲滿長空參差兮景畱古渡蕙蘭
心死芙蓉腸斷草則螢去情亡葉乃根離恨絆爰有弱草
生於堦畔根老無花條孤不蔓埋菭蘚所不辭招莧陸以
爲伴於斯時也忽然露奇遂爾目換黃疑曉鶯坐樹紅若
春鵑哭旦蜀錦出濯霞光方亂幾登群卉之目豈特百草
之冠兒子百家進曰天下之物無大小未有不得一暢發
其精華者也彼草木之甚微或花或葉必蒙一時之咨嗟
况夫魁梧長者而有終身于虱沙奈何不能安靜待時急
流俗之諠譁余乃喟然嘆曰汝以其妖光奪目冶色欺人
乃精華之得發耶方其雲慘慘而欲凝月黯黯而將壓莫
訢霜饕誰憐雨刼　粉染于凄露酸心幻爲媚葉秋風宛
轉原是哀䰟夕陽陸離但有啼頰相對吟蟲時來病蝶豈
知其所不得巳者人反賞之以目睫乎小子識之君子聞
道而膄心空得第奚羨榮枯于外境達人苦富貴之桎梏
世方以爲慶修士傷聲名之頓撼世方以爲盛又何殊于
茲草之萎浥將敗女方以爲得遂其性乎故曰木有癭石
有暈犀有通以取妍于人皆物之病也
　　海市賦
余登達蓬山望海山僧四五人皆言春夏之交此地特多
海市各舉所見與圖畵傳聞者絶異葢傳聞者多言蜃氣
燭天影象見於空中豈知附麗水面以呈譎詭言者不岀
雲氣髣髴豈知五采歷落刻露秋毫東坡在登州以歲晚
得見爲竒然霜曉霧後往往遇之亦不必拘拘於春夏也
信耳信目自有差等山僧約明年三四月來宿其舎海神
當不余棄先次第其言而賦之
己酉之冬觀海達蓬山僧四五指點空濛曰濵海之地不
一兹獨當夫神宫也光恠發作亦何人而不逢但稱登州
之海市者葢不免於瞽聾余曰各言其狀本源曰其爲城
也雉堞崔嵬麗譙暐曄三里七里勾股可攝於焉戎馬乗
城蹀躞照白竊驪雨鬃風鬛儼烽火之告嚴危黑雲之將
壓其爲樓也蹇産百尺成以鬼巧綺窓朱瑣明星縈繞神
妃雜遝凭闌渺渺其語可聞若在粧曉有時而現爲黃幄
深簷婀娜繡帶悠揚何采旄桂旗之盡屏兹特疊出以爲
章汪道者曰亦有單門聚落忽然而來屋瓦叅差門戸洞
開嗟朝煙之不起豈井曰之生埃固職方所不紀亦戰爭
所不災續宗曰當旭日之初高有霜鐘之寓質制宏萬石
音諧七律藏寂寞之元聲雖滿盈而不岀少焉變爲城郭
中引長橋値刺史之行部或中丞之入朝鳴笳列騶夾轂
喧囂何珠宫貝闕而以鹵薄宣驕其後幻爲染肆綠沈紅
淺羅綺􁇇紛借霞天以爲色蒸香草而成文彼蜀江之濯
錦信天人之攸分補陀僧曰橘柚初黃颯然風葉覽觀大
洋湧起寳塔四面勾欄七重鞺鞳華矚風濤光交目睫遇
其變現狀若鸚螺瑣碎末品大越丘坡閃屍之下湛然水
波若夫海路壯濶一山千里雖人跡所不交亦針經之能
指爾乃帆席未掛僧窓宴啟忽焉叢島逼塞孤峯魁峙疑
異國之飛來豈靈居之遷徙當其電絶不煩蝣晷名曰浮
山海人習此或曰此何理也余曰夫積塊之間紅塵機巧
菁華銷鑠猶且羣羊飛鳥野馬磅礡彼大海空靈神明郛
廓百色妖露豈能牢落故其軒豁呈露者窮竒極變而無
有齦齶此固蛟龍之所不得專天吴蝄像之所不能作况
蜃之爲物甚㣲吐氣更薄乎南海謂之浮山東海謂之海
市是乃方言之託也

南雷文案卷十(終)
