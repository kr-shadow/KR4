#+TITLE: 文端集-清-張英
#+DATE: 2016-06-11 12:25:49
#+SOURCE: github.com/kanripo/KR4f0029 master 02dda371                
欽定四庫全書　　　　　集部七
　文端集　　　　　　　　别集類六　(國朝/)
　　提要
　　　　臣等謹案文端集四十六巻
　　　國朝張英撰英有易經衷論已著録此乃其
　　　　詩文全集凡存誠堂應
　制詩四巻存誠堂詩集二十五巻篤素堂詩集七
　　　　巻篤素堂文集十巻英遭際
　　　昌辰仰䝉
　聖祖仁皇帝擢侍
　講幄入直
　禁廷簪筆雍容極儒臣之榮遇矢音賡唱篇什最
　　　　多其間鼔吹昇平黼黻廊廟無不典雅和
　　　　平至於言情賦景之作又多清微淡逺抒
　　　　寫性靈臺閣山林之二體英乃兼而有之
　　　　其散體諸文稱心而出不事粉飾雖未能
　　　　直追古人而原本經術詞㫖温厚亦無忝
　　　　於作者焉乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
文端集原序
余自束髪學為詩今自順治已亥年以迨於康熙壬申
約略凡三十四年存其詩若干首為二十五巻自幼至
老多好言山林農圃耕鑿之事即與人贈荅往來游歴
之所至亦不能離乎此迨年五十以後山林之思益迫
引退之思愈急每不憚其言之重複而恒苦出於不自
覺殆歐陽子所謂年益加老病益加衰而其心漸迫其
言愈多者歟余自弱冠即抱此志每見才雋之士著作
非不多當其言廊廟則志躭軒冕言山林則志躭邱壑
一巻之中忽而慕夔龍忽而慕巢許乍濃而乍淡倐近
而倐逺情隨境遷心與物移令人讀之而茫然不知其
志之所在夫詩以言志雖中更出處進退而無中變其
志之事洵如此則其詩可知矣則其人可知矣余詩謭
鄙固多重複而自少至老止言其志之所在而無暇計
論工拙聊可以免於讀其詩不知其志之所在云爾敢
云望古人堂奥哉既又輯癸酉以後詩以年月為次序
為篤素堂詩若干卷康熙甲申年三月望日雙溪英自
序
欽定四庫全書
　文端集巻一
　　　　　　　　　　　　　大學士張英撰
　存誠堂應
制詩集一
講筵應
制詩五十二首
耕耤禮成恭紀四首
東郊淑景轉和風穜稑朝來獻六宫禹甸三千開穡事
姬年八百肇農功雲依
鸞輅金根外春滿龍旂黛耜中自古惟陳無逸訓
君王親與萬方同
　　其二
乗時秉耒踐堯封九扈齊飛擁
六龍隴畔授鞭京兆尹壇邊進耜大司農青旂千畝公
卿集縹軛三推父老從
儉徳由來兼孝徳迎神此日撤歌鐘
　　其三
協風遥迓
翠華新正是農祥應律辰粟薦神倉
親享
帝
恩流御廩重勤民祀農壇畔三時慶觀耤臺邊萬寶陳
華黍登歌書大有遍將勞酒
賜諸臣
　　其四
十載
恩波遍海隅蒼生比屋戴涵濡淮揚水旱頻
頒粟豐沛巡行數
賜租
帝力久知歌父老
聖躬猶欲試泥塗疊逢盛事書惇史還進豳風七月圖
(租皆頒粟實政賜/    比年)
　　扈
蹕南苑恭紀應
制二首
和風麗日象昭回遊豫歡呼動九垓旌影過時千騎擁
鐘聲迎處
六龍來青郊地接滹沱逈平野天連碣石開
聖主時巡因駐驆侍臣欣得到蓬萊
　　其二
川融山靄迓
鸞輿樹裏星羅盡直廬萬馬踏雲開
御道干官近日䕶
宸居平原曠衍初遊獵
行殿深嚴尚說書扈從屬車䝉
授簡抽毫作賦媿相如
　　南苑
講筵恭紀應
制四首
行宫清閟曉垂裳棐几先陳
黼座傍
聖主勤民兼講誦儒生報國藉文章乍含雞舌瞻
天表近傍龍鱗識
御香况是王階崇儉徳圖書道已接羲皇
　　其二
細旃廣厦集簪裾正是甘泉避暑初閣啟邇英朝進講
筵開崇政早陳書栁風細拂爐煙外鶯囀稀聞晝漏餘
喜見孝經通衛士誦聲常聴滿星廬
　　其三
聖主崇文軼古今縹囊隨
輦入華林春秋不輟符天健寒暑無分見
帝心千樹周廬青入座五雲垂蓋結成隂虞廷蓂莢初
開遍好迓薰風鼓舜琴
　　其四
藜光三載
禁庭隂此日傳呼入
上林作賦忽承
君命重讀書久荷
聖恩深欣逢
盛代明良㑹敢負平生啓沃心最是臣愚如草木歡騰
亦自解謳吟
　　南苑扈從講武恭紀二首
時平講武近岐陽甲胄蒐春出建章洛水旌旗周甫草
西京詞賦漢長楊
御圍雲氣成龍虎天廏星精本驌驦畫㦸雕弓森羽衛
射生羣與奉
君王
　　其二
畿南地曠接滹沱
宸蹕來遊淑景和馬散平原春草緑幕連芳樹晩煙多
雲邊影疾講鷹落栁外風鳴獵騎過日暮天清西嶺出
居庸層嶂逺嵯峨
賜櫻桃恭紀
講筵人退五雲端分得含桃出
禁闌薦
廟祗因先百果承
恩舊許賜千官錦林初傍宫雲摘翠籠猶沾曉露漙飽
食盈筐叨
聖澤火珠光映水晶盤
　　又次同官史鶴齡韻
朱櫻歴落藹春融總在瓊霄雨露中萬顆襯來新葉碧
滿筐擎出
上林紅最宜果熟明光殿未許鶯銜長樂宫
賜食更餘筠籠帶諸雛咸沐
聖恩同
賜白櫻桃恭紀
朱果頻經
賜上方忽看素質滿瑶筐堆從玊盌初難識瀉向銀盤
但有香鳥未敢銜疑雪片冰堪相映總珠光水晶簾下
初擎出風味宜含曉露嘗
賜魚兔恭紀
紅耳霜毛碧草眠
御河春水錦鱗鮮嘉魚盡入珊瑚網靈獸争迎白玊鞭
山澤搜來遊獵後
恩波分自
御筵前還同門下沾
膏澤偕咏中林在藻篇(時被閣翰賜者/惟内    林)
　　南苑
大閱恭紀十二韻(試/)　(御/)
翠輦乗時駐翠微六軍講武近南畿禮嫺蒐狩遵王制
夢叶熊羆合
御圍七校騰驤誇虎旅三驅指顧視龍旂弓彎明月垂
金勒人度春風動鐵衣鎧甲光疑林雪滿驊騮色鬭嶺
雲飛普天雷動鉦聲出捲地風鳴獵騎歸翡翠旌麾翻
曉日珊瑚鞭影入斜暉玊盤晩進黄羊熟金彈新開白
兎肥盛代豐岐皆宿將清時頗牧在彤闈選徒自昔聞
蒐乗治外當今賦采薇常藉羽干昭
聖徳還將戈楯耀
天威儒臣載筆慙謳頌緯武經文歴代稀
　　瀛臺
賜宴賞荷恭紀應
制二十韻
西苑良辰當盛夏煙波太液曉蒼蒼雲開翠巘連長樂
水漲明湖接建章飛閣千尋凌古木畫樓一半出疎楊
芳洲掩映黄金幄碧澗瀠洄白玊堂㡬處軒窗波上下
萬重煙樹水中央湖邊曲磴通瑶島天際長虹臥石梁
觀稼亭幽藏浦漵迎薰殿敞俯滄浪花濃水榭春光晩
栁拂魚磯午夢凉(西苑有觀稼亭藏舟浦/迎薰殿水雲榭釣魚磯)鳳舸隔林聲
欸乃鸞旂拂樹影悠揚芙蕖發處龍池麗菡萏花時鳳
沼香翠蓋翻風擎夜雨紅衣浥露艷朝陽常垂並蒂迎
芳輦時有微芬逐彩航太華由來開玉井西園自昔種
銀塘争如此地涵波澤得奉餘懽入景光不向越溪迎
畫檝豈同楚客泛羅裳靈池廣集魚龍戲酺宴分沾鵷
鷺行羣卉獨標君子號千官留賞
聖人傍太平盛事鏤銀甕遊讌詩篇媿錦囊此日隨車過
輦路頻年珥筆侍巖廊小臣拜獻甘泉賦願逐鳬鷖捧
御觴
　　試馬歌應
制(癸丑七月出良上駐蹕南苑試馬王公以下八旗三/品官以上    馬萬餘騎    上御晾鷹臺閱之樹)
　　　(旌旗為馳道自大紅門齊發奔馳五十餘里先/至臺下者四十餘騎    賜銀帛有差臣英及)
　　　(臣在豐奉翼日命扈從欣觀其盛/各賦長歌        講筵  進呈)
天閑萬馬嘶新秋碧草無際黄雲流清曉
翠華駐南苑下
詔明日觀驊騮晾鷹臺畔平蕪緑房星中夜光可燭金
羈玊勒珊瑚鞭雲錦千羣麗朝旭
國家馬政前代稀芻秣蕃息過秦非玉闗葱嶺久通道
渥洼異産今來歸
聖人神武六龍御黄金幄敞頻迴顧王公將相各呈竒
赤騮紫燕紛無數平沙夾道旌旗開千騎逺自紅門來
經過長楊歴甫草勢如電激聲如雷誠哉天馬稱汗血
紅塵不動影先絶驪駒蹀躞看流雲照夜奔騰類飛雪
中有龍種何蹁躚神閑先到髙臺邊超羣致逺有餘力
五花蹴地真連錢須㬰數馬復奔逸飛黄騕褭皆竒質
前岡影動方微茫轉盼人前鳥同疾
聖人顧此
天顔怡三千騋牝皆權竒就中四十更雄特吳綾蜀錦
優賚之
國家典禮有深意恐有鹽車困騏驥便是金臺市駿心
伯樂一顧空幽冀小臣何幸從馳驅欲寫神駿増躊躇
試馬由來寄軍政拜手秋原贊
廟謨
　　南苑紀事詩十首應
制
豈如漢武駐離宫詎與唐宗避暑同
聖主觀書朝啟閣爐煙不斷雨聲中
　　其二
月當銀漢漏聲遲東閣深嚴近
御墀
宸翰九重天上至雲牋親寫早朝詩
　　其三
鸞旂羽箭逐輕風獵罷西山落日紅雲外玊驄歸帳殿
九天鐃吹晩霞中
　　其四
秋郊白兎逐黄塵碧草叢中逺避人
天子御圍親射得獵回宣
勅賜諸臣
　　其五
嘉魚出水錦鱗紅中使擎來正晩風自愧小臣叨侍從
得沾兩度
聖恩隆
　　其六
宸心親切念詞臣憐爾清曹薄宦人講罷退歸龍尾道
重教宣進
賜溫綸
　　其七
試馬臺髙
御苑東六軍動地滿旗風書生愧乏長楊筆欵段行隨
萬馬中
　　其八
西山遥接
帝城端屏列芙蓉翠色寒最是新秋微雨後萬峰如在
苑中看
　　其九
今年秋色禁雲邊馬散郊原日暮天翠幕髙張平野濶
冰輪正對
直廬懸
　　其十
單衣短袖趂新凉羽箭雕弓最擅長纔見烏號明月滿
霜翎早已著垂楊
紀
恩恭賦二首(臣英同臣在豐扈從南苑入夜值大風雨/    上在行宮謂侍臣曰兩翰林恐油幕)
　　　(未具得無有沾濕之苦時已漏盡三鼓店/中使至學士傅達禮帳中傳諭移於五)　(命/)
　　　(皇莊安宿學士回奏臣已為二人料理何敢煩/    聖慮時英等已就枕次日學士傳    上)
　　　(諭因恭賦/詩  進呈)
秋郊雲霧暗空濛静夜攤書燭影紅
聖主慈仁深念及小臣風雨
直廬中
　　其二
草濕煙深夜漏遲特傳
温諭出
龍墀頓忘帳外秋聲急身在
堯天雨露時
　　徳壽寺(進講畢玊皇上謂翰林學士傅達禮日南/苑中有    閣徳夀寺二人曽遊覽否傅)
　　　(回奏此及禁地非奉觀各命不敢入因律/同臣英  臣在豐往    成五七言排)　(命/進)
　　　(呈/)
寶刹流金碧𢎞開
御苑東梵鐘連
禁栁精舍傍
宸楓貝闕懸金鏡丹楹架彩虹香雲幽徑滿花雨
上林紅碧草生經室青蓮隠佛宫瑶堦看竦峙寶鼎獨
玲瓏翡翠含雲氣雕鏤奪化工鐸聲如轉漏殿影欲凌
空詎是禪居麗皆因
帝力雄莊嚴金粟地常在五雲中(有寶鼎順/治年製)
　　玊皇閣
髙閣平臨北極開仙居璀璨似蓬萊晴光逺映琉璃瓦
紫氣遥連白玊臺寶頂浮空芳樹裡紅墻落影碧雲隈
殿名元極諸神䕶座比圜丘五帝陪金翠摇光迎日月
簾櫳拂地隠風雷山河圖畫
深宫賜纓絡幡幢
内府裁雲滿雕梁疑乍落龍蟠繡柱欲飛來玊缸燈火
輝長晝古鼎爐煙接上台秘殿萬靈真肅穆豐碑雙影
更崔嵬映堦緑樹齋宫滿夾路秋花道院栽地近
上林多氣色居隣三島絶塵埃閒人未敢窺青鳥幽徑
常看長碧苔望氣由來知壯麗承
恩今始得徘徊蓬壺勝事欣遊賞媿乏靈光作賦才
　　賦良馬應
制二首(十月臣英同臣在豐扈蹕南苑林侍上在行宫/方張燈伸紙作大書中夜傳翰    讀學士喇)
　　　(沙里至前問曰兩翰林此時作何事對曰方在/    直廬讀書    上曰可令兩人各賦良馬)
　　　(詩學士請良馬狀驥不上日此不必論古人以/騏驥比君子所謂    稱其力稱其徳也因恭)
　　　(賦二律次日講/書畢  進呈)
天閑龍種本星精一片桃花萬里行金勒乍銜疑電繞
玊鞭初動覺雲生逺隨日馭過青海遥逐霞光度赤城
幸傍
鑾輿稱上駟調良獨擅渥洼名
　　其二
顧影天街燦錦韀驊騮得傍
聖人前華山歸馬修文日冀野登臺市駿年芳草每銜
仙仗裡紅泉常飲
禁雲邊從來騏驥如君子伯樂欣逢與共傳
　　康熙十二年十月十二日
特賜講官紫貂白金文綺時同
賜者學士熊賜履侍讀學士楊正中杜臻陳廷敬侍講
　　孫在豐編修葉方藹史鶴齡(臣/)英八人
霜華曉日映龍樓
講幄簾開
玊殿頭
温語九天傳鳳詔輕寒十月
賜貂裘頒從
御府香雲繞衣傍爐煙紫氣浮氷雪頓忘皆
聖澤陽春偏荷
主恩優
　　其二
清班日侍
禁庭隂温飽無求本素心珥筆方慙糜重禄承
恩况復賜南金九齡曽上千秋鑑藴古還陳大寶箴自
媿涓埃全未答但鏤銀管效謳吟
　　其三
紫殿披香帶曉開青縑
内府出新裁山龍幸際垂裳盛縫掖慙無濯錦才宫繡
繽紛雲外捲天章璀璨日邊來願將俯念諸臣意衣被
蒼生遍九垓
　　扈從南苑䝉
賜直廬飲饌恭紀二首(先是士傅上于曰翰講筵清苦/諭學    達禮    林官)
　　　(巡行扈從所以備顧問資講勸也無令艱于資/装嗣後帳幙飲食焉匹器具皆令給于内府永)
　　　(著為/令)
侍從晨趨
御苑東直廬
特賜傍
行宫頓忘野色風霜急真覺
皇仁覆載同捲幔正逢明月滿攤書相對夜燈紅儒生
何幸分帷幄常在鸞旂豹尾中
　　其二
丹地年年愧素餐躬承
渥澤海天寛侍
朝每得分仙饌扈
蹕還教領大官
賜粟恩光沾玊粒調蘭香氣出金盤每從退食公門後
覆餗常憂欲報難
宸翰篇(康熙十六年丁已三月敬覩斯篇御/筆臨蘇軾大字一軸因恭賦)
聖主宵旦勞萬㡬未央曉漏觀垂衣燕閒即入圖書室
瑶圅錦軸生光輝
親洒宸翰大如斗擘窠舊蹟皆㟝嶁遥將標格掩鍾王
近看矩薙又卑顔栁寶墨淋漓書敬天髙署
經幃黼座前小臣侍從來深殿仰窺素壁生雲煙嘗思
聖學何淵䆳落筆濡毫有深意直將欽若接勲華妙義
能涵十六字清和三月正春融瑶堦永日移銅龍集賢
學士承
恩渥手捧
天書出九重偶爾臨摹寫蘇軾結搆縱横具神力鳳翥
鸞翔迥異姿銀鉤鐵畫真雄特遙想
深宫晝漏分
御爐香靄正氤氲翡翠筆牀凝曉露琉璃硯匣起春雲
東坡寥落黄州句流傳千載還遭遇楚澤孤臣吮筆時
豈知今日
龍顔顧由來
御筆重琳琅飛白當年寫玊堂唐宗賜札傳三傑漢祖
頒書美十行今日侍臣親拜
賜𢎞璧天球良不啻小臣幸在
直廬前芸香盥手頻窺視
天藻繽紛自巻舒珊瑚色映
御圖書日星流曜垂丹地奎壁分光照石渠學士頻年
典文翰拜手紫庭賡復旦什襲藏之億萬年天際遥遥
配雲漢
　　康熙十六年五月三十日蒙賜
御筆楷書清慎勤三大字草書格物二大字石刻及趙
　　孟頫所書不自棄文石刻恭紀四章
承
恩陪侍
禁垣邊
御墨封題自
講筵共仰奎章超百代欣看
宸翰灑中天波翻筆底虬龍出雲湧毫端日月懸自媿
小臣叨
賜渥光華糺縵頌堯年
　　其二
琳琅寶翰重南金拜
賜還知意獨深常願普天沾
聖澤特將如水勵臣心守身當似持雙璧愛日偏宜惜
寸隂飛白漫誇題玊署恭承三語即官箴
　　其三
墨池遙接晉唐風蒼勁雄竒奪化功古法傳來章草在
貞珉勒就石經同祇因道與千秋合不獨書兼八體工
更向揮毫窺
聖學精微囊括片言中
　　其四
龍章拜手賜龍墀更捧新成
御府碑價比蘭亭初勒石書傳松雪舊臨池縹緗尚有
王孫蹟翰墨還邀
聖主知敢向
熙朝甘自棄昔賢遺訓是良規
　　六月五日
特召(臣/)英至
懋勤殿
上講中庸及太極西銘之學并命(臣/)英敷陳經書大義
　　復
親灑宸翰書忠孝存誠大字二幅以
賜(臣/)不勝榮幸恭賦八首
雨餘晴日映花甎今古圖書
黼座前紫閣晝長簾影静一編澄對
御爐煙
　　其二
洙泗微言日討論逺從堯舜接心源
虚懐不厭咨詢切好問何殊闢四門(舜其親講中庸/    大知一章)
　　其二
遐考圖疇遡渾濛近推濓洛振宗風仰窺
聖學無涯際願頌髙深海嶽同(極西親講太/    銘之學)
　　其四
雅頌由來被管絃先王風教在遺編睢麟八百基王化
敬誦周南第一篇(講毛命臣英/    詩首章)
　　其五
迎凉殿裡拂華牋滿貯端溪寶墨鮮親見
君王揮玊管承
恩拜賜
御牀前
　　其六
擘窠驚見筆如輪落紙雲煙若有神篆籀書能兼八法
縱横勢可勒千鈞
　　其七
存誠精義貫天人忠孝良規朂子臣敬佩
王言如學海敷天萬類荷
陶甄
　　其八
寶篆朱濃墨未乾棒持暮出
禁雲端數承汪濊
恩施重益愧愚䝉報荅難
　
　
　
　
　
　
　
　文端集卷一
欽定四庫全書
　文端集巻二
　　　　　　　　　　　　　大學士張英撰
　存誠堂應
制詩集二
内庭應
制詩一百首
懋勤殿盆中古梅一株雙幹花分紅白恭賦應
制
上苑羣葩未放時春風先已到
彤墀交柯碧樹參差影雙蕚琪花冷艷姿野質乍驚
仙閣暖歳寒深賴
主恩知
天階雨露寛如許日送微香㸃硯池
天府寶翰篇
　　康熙十六年十二月二十一日䝉
賜觀
内府所藏王羲之懐素顔真卿蔡襄蘇軾黄庭堅米黻
　　朱熹趙孟頫及董其昌真蹟共十六軸宋初搨淳
　　化閣帖臣不勝欣幸恭賦斯篇
秘閣西頭古錦囊時時寶鴨薰天香雕圅什襲虬龍抱
玊匣標題翡翠装
君王清燕常留翫不寶珠璣寶書翰往代名箋色尚瑩
千秋遺墨光猶燦學書無過王右軍天門鳳闕迥無羣
蕭疎内景神仙字娟秀曹江孝女文(昔人謂右軍書黄/庭經飄逸有神仙)
(之槩曹娥碑婉順有孝女之儀今内/景經曹娥碑真蹟皆存    内府)懐素上人筆如鐵
漏痕釵脚皆竒絶藤影盤時鶴欲棲劍鋩舞處蛟堪截
平原雄勁若有神内制猶存寶篆新(顔真卿書朱巨川/誥勅有唐宋璽)
晉唐墨跡人間少由來一字堪千緡端明學士黄州客
作字還如畫竒石山谷偏餘瀟洒姿南宫獨創嶔㟢格
骨氣蒼嚴數晦翁偶然藻翰皆能工始信真儒自淹貫
臨池原不比雕蟲子昂雅得蘭亭意江左宗風猶未墜
近代華亭說劍篇落筆輕圓饒逸致(周文矩畫說劒圖/董其昌書說劒篇)
閣帖初年搨本竒玊堂手記拜恩時(宋畢士安為學士/淳化初年賜此帖)
(士安自/䟦于後)澄心舊紙廷珪墨海内流傳第一碑古人真蹟
良難遇一片精英凝尺素鴻寶常騰奎壁光靈物從來
鬼神䕶
聖主典學開承明旁搜文翰佐昇平譬彼珍竒貢川嶽
沐日浴月光華生累朝墨妙藏
天府
聖情如歴瓊瑶圃温室臨摹敲硯冰風亭展對飛檐雨
侍從詞臣許縱看驚心駭目誇雄觀泰山俯視皆雲氣
滄海平臨盡紫瀾先教拂拭青玊案捧持須用薔薇盥
書家今得見山隂如遡河源入星漢再拜稽首
恩無疆晴窗寓目神飛揚天球河圖世世寶上與景慶
同輝光
　　雪中直
南書房恭紀六首
臘盡春前雪正宜天街飄灑晩烟時如霜漸滿黄金瓦
似絮濃沾白玊墀
　　其二
凝輝積素影蹁躚
宸藻新題五色牋今日
聖情偏豫恱普天來歳是豐年
　　其三
瓊林萬樹鬭芳菲瑶島諸峰隠翠微
上苑光輝開輦路
六龍行處六花飛
　　其四
水晶簾捲雪漫漫坐擁圖書向晩看新露研朱還校閲
親拈玊管不知寒
　　其五
爐煙暖散墨池氷滿苑瑶華夜色澄秘閣小臣沾
聖澤梅花香裡讀書燈
　　其六
平明走馬石橋頭銀海光摇碧殿浮雪後曉寒都不覺
尚方新
賜翠雲裘
　　除夕
養心殿侍
宴應
制
深殿宵沈寶炬然歳除欣侍五雲邊步隨仙仗陪鵷鷺
坐近
天香聴管絃柏葉分行傳玊琖椒花送暖入瓊筵漸知
溫律陽春早拜手
君恩又一年
　　元日
養心殿侍
宴應
制
暖日和風漾鳳城履端清讌在承明樓前晴雪消金掌
璣上春星轉玊衡三殿班聨同愷樂萬方歌舞祝昇平
欣沾元日
恩輝早聴奏鈞天第一聲
　　上元
賜宴恭紀
龍墀春早至鳳厯月初圓紫閣銀花麗天街玊鏡懸笙
歌連綺陌宴賞入華年令節叨
恩重調蘭出
御筵
養心殿看鼇山燈恭賦
琉璃宵映蘂珠宫絳蠟分行皎月同山似蓬萊移海上
人疑鸞鶴戲雲中當筵自舞呈天巧弄影無心奪化功
漫說魚龍誇往代神竒不數偃師工
　　其二
綵山燈燦若流霞
黼席髙張倚碧紗萬壑烟雲千樹月一樓簫管四時花
青驄解向平橋轉畫舫能隨石㟁斜此夕看從深殿裏
竒觀何異泛仙槎
　　恭覩
御製詩十章敬賦四首
睿詞天藻日光輝手捧
鸞書在
禁闈獻賦侍臣慙珥筆賡歌
聖帝正垂衣
　　其二
萬㡬暇日偶怡情玊韻金聲震八紘圅蓋古今誰得似
海濤千頃日華生
　　其三
豈羨唐宗吟爽氣漫誇漢武賦秋風九霄明月千峰雪
盡入
君王藻翰中
　　其四
五字髙吟豈漫然還同六義與流傳崇髙在徳真
天語不是尋常月露篇(徳壯聖製有崇髙原在/    麗豈為威之句)
南書房盆中白梅盛作花恭賦
一樹梅從
上苑移頻勞中使䕶重帷花迎暖日香侵席人對春風
雪滿枝疎影夜添燒燭後清芬朝撲捲簾時野橋絶磵
尋常見㡬到
君王白玊墀
　　月下出自西掖
太液波涵
禁苑西
君恩分與一枝栖長堤路指紅牆近古殿隂連碧樹低
曉度石橋看馬跡晩隨金鑰聴烏啼慙無經術酬知遇
髙閣空然照夜藜
　　恭賦
孝昭皇后輓詩四首
華閥鍾祥久椒塗叶瑞宜六宫型
后徳萬國仰
坤儀地坼珠沈日天驚月墜時敬颺彤管盛冀慰
紫宸思
　　其二
徽音騰桂苑
寶冊正瑶宫練服先羣御宵衣佐
聖躬薦馨
宗廟肅視膳
寢門同一自雲軿杳凄凄玊殿風
　　其三
懿恭標壼則雍肅範人倫家國沾淳化
宫闈洽至仁褘衣新耀綵寶鏡忽承塵
聖主頻揮淚哀思感侍臣
　　其四
素翣移郊甸孤城寢殿開悲看丹旐過泣送寶衣來執
紼千官擁隨車萬姓哀小臣垂涕日作誄愧非才
　　閏三月二十一日五臺山新貢天花至
特頒手勑分賜恭賦應
制
靈嶽珍蔬貢尚方欣從
紫禁沐
恩光清芬逺帶山嵐色鮮潔猶含石髓香
聖藻温綸深雨露仙厨異味重琳瑯同時寵賚成佳事
千禩流輝照玊堂
　　閏三月二十二日䝉賜
上所御凉帽鞾襪及羅紵表裏恭賦
六年講席慙無補自天
錫賚邀便蕃内織新裁稱長短香羅綺紵隨寒暄紫毳
豐貂白狐腋嚴風積雪資竒温身著
賜衣拜
天子一時光彩生庭軒補衮何能贊
文治書紳常恐孤
殊恩服之不衷古所誡寸心感惕恒自捫顧瞻已足耀
蓬戸况乃推解勞
至尊華冠曽經服
元首明珠的爍如瑶琨黼黻裁成錦蔽膝赤芾金舄奚
足論
頒自尚衣最親切龍香繚繞今常存書生微躬焉敢近
空懐慙汗驚心魂錦箱珍重黄封宻留與貧家示子孫
世祖皇帝御書正大光明大字
今上御製題跋勒石吿成䝉
恩賜觀恭紀
聖祖宸章日月昭傳心精義接唐堯典謨四字垂千古
藻翰重華見
兩朝如覩揮毫臨墨沼欣看勒石炳丹霄吾
君孝徳兼文徳作述同光萬禩遥
　　四月十七日
賜觀盆植人葠賦此時同說巖阮亭澹人近公
椵樹隂中荷鍤尋孤莖五葉翠雲深由來靈草生豐沛
喜見移根到
上林
　　四月二十六日䝉
賜新貢龍井天池珍茗二瓶恭紀四首
春山雷莢緑參差驛使南來貢
御時千片月團天上味清芬先許侍臣知
　　其二
瑞草榮
頒向直廬捧持驚喜拜
恩初錦圅自啟窺新緑不覺蘭香滿石渠
　　其三
披雲和露出層巒雀舌名芽欲購難家住江南渾未識
得分珍味在長安
　　其四
晩窗自煑石泉清静聴松風第一聲喜沐
君恩分玉液不將仙露羨金莖
　　四月二十八日䝉
賜髙麗人葠一函恭賦
紫團名重舊
神京(紫團參名東坡/有紫團參詩)瓊液金枝色最瑩山澤常看雲氣
䕶海天朝映日華生俯憐弱質宜仙草
特賜靈芽荷
聖情時飫甘香同湛露勝含雞舌在西清
　　恭和
聖製喜雨詩
靈雨東來滿
帝城和烟霑灑
玉階輕捲簾笑指雲生處稼穡深縈
聖主情
　　五月初八日
賜五臺山新貢香菌恭賦二首
包貢西來入
九重石英遥自白雲封
君恩分得名山味身到清涼第一峰
　　其二
香菌離竒細石紋紫芝瑶草鬬清芬祗因野性甘藜藿
最愛山蔬帶水雲
　　恭和
御製郊外偶作
郊圻一道鶯花晩禾黍千村雨露深不獨詩情窮物態
由來
睿藻叶天心
　　恭和
御製夜静讀書
御牀繚繞一簾香午夜觀書燭影長
聖度此時天際滿遥同明月照要荒
　　恭和
御製郊外即事
風過凉生樹雲來雨濯枝三農耕稼苦常藉
豫遊知
　　恭和
御製複道口占
晩凉遊上苑扶輦見園官為報榴花豔紅侵碧玊䦨
恩賜紫禁城騎馬恭賦二首
詔許垂鞭入
禁林天街蹀躞紫雲深書生自愧駑駘力難報孫陽感
遇心
　　其二
珥筆承
恩禁掖西曉聴宫漏夜烏啼從兹芳草長楸道青瑣沈
沈送馬蹄
　　四月十八日䝉賜
御筆臨蘇軾詩一巻草書唐詩二幅恭賦二首
君王清燕侍臣知棐几常臨白玊墀披巻愛當明月夜
揮毫多在晩凉時湘簾香繞書千帙春殿雲生墨一池
地近九霄饒雨露名牋新
賜曲江詩(有曲御筆書唐詩/    江烟栁之句)
　　其二
坡仙楷法今猶在草聖新題墨未乾秀色松筠千嶺上
竒姿鸞鶴五雲端臣叨
寶翰重頒渥人比瑶光一見難自幸此身依日月拂牋
常奉萬年歡
　　侍從登景山恭賦六首
追隨登陟翠微峰馬首雲生石上松俯視萬家圖畫裡
祗因身得近
飛龍
　　其二
上苑平蕪校射宜雕弓羽箭晩凉時
聖人神武真天授命中争誇百步竒
　　其三
初從
清蹕虎城來猛獸珍禽總異材不獨熊羆同渭水還看
麀鹿似靈臺
　　其四
漫誇繡嶺長楊館豈羨甘泉五柞宫身到華林最深處
蓬萊指㸃絳雲中
　　其五
古槐垂地晩隂疎雨過凉生滿玉除遙隔珠簾窺紫閣
君王親玩總圖書
　　其六
羽衛羣趨進玊鞭書生分跨紫連錢
君恩欲試馳驅力攬轡常教近
御前
　　恭覩
御製夏日登景山詩敬賦二首
載筆隨車陟閬風小臣詞句愧雕蟲
皇情歡豫抒天藻氣蓋山河百二中(翰林御製詩中有/    隨輦進詞章)
(之/句)
　　其二
碧落雲生夕照西千山送雨晩烟低微材欣際賡颺盛
名姓驚看入
御題
　　五月十五日黑龍潭扈
蹕恭紀
俯瞰龍湫碧瓦亭中涵雲氣比滄溟一泓澄澗浮文藻萬
叠蒼山列畫屏喜雨曽經
宸翰賜祈年常見
翠華停今從
清蹕時巡處禾黍臨風夾道青
　　碧雲寺扈
蹕恭紀
衆峰環翠與雲平勝地幽竒愜
聖情石路隂隂籠樹色僧房處處聴泉聲
行宫朝對靈巗敞
御榻宵移竹院清
睿賞坐來吟咏久隔林山月晩凉生
　　扈
蹕至法海寺瞻仰
世祖皇帝御筆敬佛大字石碣奉
勅恭紀
巖壑蒼深佛寺宜
先皇曽駐翠雲旗鼎湖弓劒存遺蹟山殿松筠覆古碑
千載
宸章看勒石
兩朝家學重臨池
聖心瞻眺停輿衛指㸃香臺下馬時
　　石景山扈
蹕恭紀
羽衛連朝作勝遊還從石景駐鳴騶懸巖飛閣松隂合
古洞藏經蘚壁幽逺樹平臨開冀野羣峰西繞送河流
六龍更渡横橋外萬壑遥看紫氣浮(病不駕度潭河英/    能從遂留石)
(景/)
　　和龍湫壁上韻應
制
碧澗穿雲落閒階曲曲流
聖情怡皎潔
仙蹕助清幽片石凉宜夏空山響帶秋名泉經
睿藻敷澤滿
皇州
　　題臥佛寺殿前大樹應
制
古樹㕘雲佛閣前
聖心留賞拂華牋夕陽恰在香林外一片清隂落
御筵
　　盤磴應
制(洪光寺有盤磴/九折柏隂蔽日)
古柏隂中石磴盤如虹迢逓跨層巒
翠華迴歴烟霄外山半紅雲駐馬看
　　奉
勅題贈聖感寺僧海岫(僧以苦行受知因/    賜名聖感寺)
碧水蓮花清浄身香臺施食道心真荒山布衲安禪處
戒律精嚴感
聖人
　　恭覩
御製遊覽諸詩敬賦
帳殿瑶函載錦牋登臨處處有詩篇朝吟麗句龍驤擁
夜落仙毫寶炬然瑞彩常教籠古寺翰香分賜與流泉
小臣忝附清塵外時聴南風入五絃
　　扈
蹕西山至南苑紀事詩四十首
野色蒼茫隔栁堤名山多在
帝城西青郊緩引黄金勒白馬輕翻碧玊蹄(初出西直/門茂林曲)
(徑最為/幽勝)
　　其二
遥望飛塵一綫輕平郊歴歴引雙旌
皇情最愛田疇好萬騎傳呼逐隊行(踐民上諭衛士勿/    田令魚貫單)
(行/)
　　其三
擊壤歌衢樂自如不教雞犬避
乗輿山僧出定閒披衲野老來看勌倚鋤(寺僧不擾觀/者不令迴避)
　　其四
四民獨苦是耘耔
君相同心軫念時不待豳風歌七月
聖人親製憫農詩(龍潭御製冋大學士及侍衞等幸黑/    途中詩念農民暑中荷鍤之苦)
　　其五
古潭石碣蘚痕斑常迓
鑾輿到碧山只為蛟龍留窟宅能將霖雨遍人間(扈蹕/)
(幸黒/龍潭)
　　其六
盤紆峻嶺白雲封今日新看
幸六龍指顧河山襟帶裏鸞旂遥駐最髙峰(自黒龍潭/度嶺至五)
(華/閣)
　　其七
蕭蕭野寺入雲根徑轉峰迴始到門石色溪聲如太古
閒花幽草似仙源(從廣泉寺至臥/佛寺溪山最幽)
　　其八
隂崖盡日掩芳叢退谷亭幽曲徑通單騎不教傳
警蹕山泉聲繞玉花驄(退谷曲徑清流與/    御驄相繞)
　　其九
干雲秀色比祗林斑駁莓苔歳月深嘉樹幸邀
天子顧教依玉几詠清隂　　(上親製臥佛寺大樹詩/命臣英臣士竒于)
(御前/同詠)
　　其十
霽顔不覺堂廉逺軫念恒如父子親馬首備聞
天語切本朝家法重臣鄰(臣英上于馬上顧大學士及/    等論君臣一體之誼)
　　其十一
激湍
書就字如椽筆底蕭蕭響澗泉莫訝小臣還氣索塗鴉
敢向墨池前(然/)　(上于龍湫亭書激湍二大字落筆天/  命臣英書聽泉臣士竒書枕流臣)
(等仰瞻能措御筆/在前不    手)
　　其十二
滿地松隂碧澗流昔年曽宿寺西樓書生仍是看山客
得扈
君王萬乗遊(碧雲寺/憶舊遊)
　　其十三
驊騮豈獨羨騰驤徳冠金臺選駿塲試落雕鞍渾不覺
始知天驥重調良(然不上所乗駿馬最良左右試之屹/    動    命從臣駐觀亦稱驥以)
(徳之/意也)
　　其十四
聖主尋幽載筆隨常披蒼蘚看殘碑㡬年
翠輦曽遊處猶記山亭壁上詩(龍湫亭及來青軒壁上/詩有佳者    上曽遊)
(處猶記/憶之)
　　其十五
御書蒼勁迥無儔懸向千峰最上頭奎曜常同雲漢麗
日華髙映海天秋(來青軒瞻紀/  御筆恭)
　　其十六
空濛雲氣生虚壁逺近嵐光入小亭㡬度凭䦨看不厭
山容野色總青㝠(來青軒髙敞/最宜逺眺)
　　其十七
古洞嶙峋飛閣繞侍臣登躡藉垂藤
鳴鑾偶憩青蓮社敝衲常憐白髪僧　　(上幸寶珠泂/御製詩賜僧)
(海岫并詩贈命臣/英等作    之)
　　其十八
攬勝歌風同過沛時巡觀俗陋横汾千村蔀屋瞻
龍氣萬幕平郊散馬羣(石景山駐布山蹕/衛士皆羅    下)
　　其十九
憑虚髙閣俯松端千頃平疇入望寛山色自青雲自白
河流蒼莽古桑乾(石景山/晩眺)
　　其二十
靈境無如潭柘杳幽栖真見古瞿曇慙無濟勝登臨具
咫尺名山不易探(于登上幸戒壇潭柘念臣英偶病艱/    陟    命暫留石景山昔許詢)
(善登山人謂其有濟/勝之其臣愧不能也)
　　其二十一
巖壑紆迴入渺茫鳥啼花落總天香渾河西畔山逾秀
福地珠林紀晉唐(戒壇潭柘山更幽竒/佛刹乃晉唐之遺)
　　其二十二
翠竹烟梢碧玉姿傍崖臨水緑差池
皇心珍重凌霜節題作篔簹第一枝(潭柘有竹最茂/  御製詩詠之)
　　其二十三
深山民俗自羲皇婦子提攜
輦路傍豈是房陵朱仲李也同芹曝獻
君王(時道傍村民有獻鮮李/者    上笑而容之)
　　其二十四
寶翰偏宜洞壑藏山光雲影入
天章一經洗筆溪頭水清澗常流
御墨香(西山諸勝地詠/  上皆有題)
　　其二十五
天閑晩向栁隂開鐵駟花驄盡上材牽向
御前都記憶何年貢自渥洼來　(御上幸南苑閲馬一/  廄良馬甚多一)
(記其所/貢之人)
　　其二十六
凉風習習捲龍旂碧草叢中獸正肥
親挽琱弓頻射得千聲虎拜頌
天威(南苑合圍必中上/親射每發)
　　其二十七
豹尾龍驤若布棊放麛傳語六軍知書生新扈長楊獵
親見
皇仁解網時(合圍時凡不成禽者/    命開一面放之)
　　其二十八
聰慧天潢少有名九齡初入
御圍行自乗果下隨
龍馭萬騎叢中學射生(時有郡王九/齡隨圍騎射)
　　其二十九
上林迴繞是清渠北渡平橋映碧虚
聖澤常同靈沼樂栁風生處看游魚(流看上臨/    魚)
　　其三十
落照西山獵騎催長風駕雨自東來玊鞭動處雲隨馬
十里離宫頃刻回(獵回遇/風雨)
　　其三十一
宫使頻看驛騎催遥從長樂問
安回寶弓
親射林中鹿為進
慈寧御饌來　　(上親射鹿進/  太皇太后)
　　其三十二
昔扈行宫入
講筵陳詩獻賦緑槐邊今看
黼座牙籖處得奉
恩波已六年(思初上駐蹕南苑猶日在離御講筵臣英/    承    命進講正    宫今已六年)
　　其三十三
殿角鐘鳴佛寺幽重來金地㡬經秋薫風兩度過蘭若
總是
君恩許賜遊(臣于康熙十二年五月曽過徳夀/寺今得再往皆奉    命許遊)
　　其三十四
靈境招提御栁邊紫金爐製本天然細看翡翠龍紋裡
猶記
先皇鑄鼎年(徳夀寺有寶鼎乃異常/世祖時所鑄工巧)
　　其三十五
横空十里陣如雲
御蓋飄摇指六軍喜見騶虞
王澤盛馬前麋鹿自成羣(南苑禽獸蕃息/真見騶虞之盛)
　　其三十六
偶臨曲水翫淪漪宛轉溪流碧草湄隔岸游鱗隨手得
英風漢武射蛟時(看射游魚皆/應手而得)
　　其三十七
六轡學調
天廄馬一鞭遙傍屬車塵慙無羽獵長楊筆為寫軍容
奉
紫宸(扈從二臣皆馬/  命乗内廄)
　　其三十八
敢言託乘比枚臯駑鈍無能逐綵旄駐馬松間頻
賜問
恩深時荷
聖衷勞(臣等未習馳驅䝉賜問上命近侍/同行復時時        脊顧優異)
　　其三十九
别殿長廊映緑苔槐鋪深院晩蟬來
君恩常恐疲驅䇿
詔許行宫待獵回(于行上常命臣英/    宫候    駕)
　　其四十
天漿飽飫牙盤美仙饌常分玉箸偏此日獵回還拜
賜恩教稚子共烹鮮(回宫日一兔賜臣/英等麞    二)
　
　
　
　
　
　文端集巻二
欽定四庫全書
　文端集巻三
　　　　　　　　　　　　　大學士張英撰
　存誠堂應
制詩集三
賜宣徳宫扇恭紀二首
亭午曦車送祝融氷壺静對碧紗中九鸞宫扇新承
賜滿袖凉生
玊殿風
　　其二
半面輕紈籠翠竹數行幽鳥㸃黄金新開寶篋沾
恩渥猶帶龍香出
禁林
　　夏日
上幸景山時(臣/)英(臣/)士竒扈從
御製詩一章七月十八日䝉
恩書賜恭賦五言八韻
翠繞三峰近榮陪八駿遊海雲連雉堞山雨入龍樓樹
色津門暗烟光碣石浮髙吟
天藻發清景
御題留桂滿金波日蘭開玊殿秋
聖慈揮寶翰麗句寫銀鉤盛事誠希遇
深恩豈易酬同分圭璧彩千古照滄洲
　　西洋貢師子歌
聖朝威徳彌九垓海天萬里梯航來逺致珍竒羅闕下
狻猊詭異非常材昔聞烏弋産神獸制兕搏象稱渠魁
照耀林麓目若電哮吼山谷聲如雷往來長風生大壑
巨石喬木皆崩摧虎豹懾服類狐兎熊羆翫視同嬰孩
脩尾闊臆雙耳帖形體圖畫堪弭災中國此獸不恒見
惟從載籍標竒侅忽覩入貢自絶域象胥九譯相追陪
浮舟西溟歴南粤海波浩蕩山崔嵬金鎖長縻鐵閑閉
拳毛偃臥黄雲堆何年却别條支路一朝奄至華林隈
久服
王化氣已馴
御園麋鹿忘驚猜蠻官呼名撫其鬛雅知人意常低徊
越雉旅獒追盛事白麟赤雁同昭回在昔漢武好善馬
貳師逺度西輪臺窮年求得渥洼種登歌天廟誇龍媒
曷若竒獸慕義至剛猛馴服如駑駘願頌騶虞
王業盛載歌麟趾
帝紘恢
聖主雖不寶異物以兹昭徳誠皇哉
　　八月六日於神武門觀西洋進貢師子恭紀
靈囿秋光映碧岑狻猊新貢入華林日南聲教車書逺
海外梯航歳月深白澤獸能言
主徳越裳人本識天心承
恩許近瑶墀看昭代仁風珥筆吟
　　八月十八日䝉
賜觀
聖製詩集恭紀五言十六韻
聖藻盈緗帙髙吟碧殿清端居因感物㡬暇偶怡情字
掩三辰麗詞探六義精含毫當
紫闥結念在蒼生瑞雪歌銀甕華星詠玊衡艱難憐荷
鍤辛苦憶從征句每
臨軒得篇多
駐輦成烟霞邀盼賞巖壑記巡行氣溢河山壯思翻海
岳平規模凌雅頌律吕協韶韺寶樹千尋直珠光萬斛
傾幸容依
黼席竊許聴金聲日映丹霄近奎懸碧漢明
賜觀恩數重捧讀寸心驚仙露臣同渥卿雲
帝載賡願偕芸閣侣常紀柏梁名
　　九月十日
上侍
太皇太后幸温泉恭紀五言八韻
慈顔康豫日
鳳蓋駐郊原華髮
三朝貴彤闈萬國尊含飴娛
壽母扶輦見
文孫紅樹迎丹幰青山入翠軒香泉浮露暖碧澗瀉春
温問俗前模重
承懽至性存菊黄當九月露湛滿千村野老羣瞻望謳
歌
兩聖恩
　　十月二十四日䝉
恩自溫泉頒賜野雞恭紀二首
侍膳溫泉館霜天羽獵催
御圍雲外合宫使雪中回心傍華旗逺
恩分錦翼來古人曽載贄耿介異凡材
　　其二
白草韝鷹健寒原野雉肥遥從金彈落近繞玊鞭飛偕
鹿登厨傳隨車入
禁闈文禽
頒侍從拜
賜有光輝
　　長至日
上躬祀
南郊恭紀五言十二韻
至日躔南極初陽紀仲冬繡裳添綵線玊管應黄鐘慶
典同函夏明禋掌秩宗齋宫香霧繞泰畤碧雲封視
版臨深殿
親郊出九重霜華迎
翠輦爟火照寒松登降聞
天語堂皇展
帝容瑶臺
三后配黼帳百神從繭栗燔柴犢星辰䕶燭龍祠官調
寶瑟舞羽間金鏞
一徳符穹昊羣僚秉肅雝遙瞻蒼璧薦共覩紫烟濃
　　恢復岳州奏捷恭紀五言十二韻
露布馳星驛
天戈取岳陽親賢開壁壘
廟算出巖廊討逆勞專閫稽誅尚陸梁困猶魚在釡飢
藉鼠為糧智勇
王師備綏戡武烈揚巢將焚燕雀險已失瀟湘夢澤飛
旌影蘭江淬劒鋩受降歸鎧甲列肆進壺漿凱奏春臺
曰懽騰
黼座傍從兹清巨寇勢若履康莊鯨浪平巫峽狼烟息
鬼方六軍鐃吹入端拱靖炎荒
　　十二月二十五日䝉賜
御用貂裘一領恭紀二首
紫綺豐貂世所稀新裁歳歳拜
彤闈稱身難荷
恩施重顧影深慙報荅微
聖澤頻年忘雨雪天香滿路羨光輝歸來檢㸃裘裳看
叠笥盈箱總
賜衣
　　其二
珥貂自昔重承明况復珍裘積累成如雪漫誇狐腋貴
當風不數雉頭輕日華朝映香雲繞霜穎晴看紫霧生
拜
賜何能酬渥澤
垂衣常願祝昇平
　　十二月二十八日䝉
賜食品酒醴恭紀二首
紫陌晴雲暖年華入歳除
恩銜宫使詔春滿侍臣廬蘭饌烹鮮日椒觴獻臘初
頒從霄漢上歡躍更誰如
　　其二
歳月
恩波裏風光
禁籞中佳辰叨法膳備物愧愚衷榮逮宗祊逺甘分稚
子同堯厨天酒緑寒谷總春融
懋勤殿盆中古梅又值花時恭賦四首
秘閣寒香舊賦詩春風又見
上林枝年華愈覺
君恩重常藉梅花紀歳時
　　其二
深紅淺白恰相宜嶺上溪邊見亦稀絶似孤山清素士承
恩新得賜緋衣(一株雙榦花/開紅白二色)
　　其三
交讓連枝盡不如孤根雙蕚自扶疎影留東壁三更月
香覆西清一巻書
　　其四
竒葩移自蘂珠宫濃淡同開一樹中晩節自忘氷雪苦
獨將消息報春風
懋勤殿芍藥于春初盛開恭賦二首
宫栁南園未放芽數枝含露艷朝霞祗因日沐
天波暖温室先開四月花
　　其二
翠幙重簾䕶曉寒名花常傍
講幃看豈如凝碧池頭宴惟賦沈香芍藥欄
　　康熙十八年二月䝉
恩轉侍讀學士恭紀二章
門開宣政日曈曨温室花繁淑景融載筆趨來宫漏裏
除書聞自
禁闈中身依香案
恩常渥名愧氷銜歳不同廣厦細旃時
賜對慙無一得報
宸衷
　　其二
藝苑詞曹比鳳池雞棲敢傍最髙枝丹梯目懾雲霄近
碧草心銜雨露滋東觀崇階容屢陟西清秘簡許頻窺
承
恩便詔當筵謝不待鵷班曉漏時
　　恭遇
太皇太后萬壽節敬賦五言十韻
懿徳超前古
純禧裕後昆
文孫天下養
堯母域中尊雍肅千秋範涵濡
兩代恩
聖慈開泰運厚載比坤元仁儉貽謀逺康寧受祉繁春
深翔鳳闕瑞繞濯龍門慶節禎祥集佳辰景物暄嵩呼
連海嶽華祝指崑崙
宸藻鏤雲筆仙芝獻壽罇萬齡同日月常照紫庭萱
省耕應
制二十韻
皇心崇穡事
睿慮重田功問俗神堯似勤民大禹同頻年頒漢詔午
夜誦豳風
北闕韶光麗南郊淑景融土膏方澤澤牟麥正芃芃耕
稼乗時令艱難啟
聖衷
詔傳青嶂外
輦駐緑疇中河漢星將曉滄溟日在東樹邊聴好鳥澤
畔見飛鴻
清蹕雙旌逺期門七校雄桑隂閒稚子芹曝獻村翁草
映鸞旂碧花圍黼帳紅篝車紛綺陌畚鍤遍芳叢還許
驅黄犢何須避
玊驄謳謡忘
帝力歌頌達
宸聰蔀屋
溫綸溥茆簷
御路通蒼生陳疾苦赤子賴帡幪補助
恩常渥涵濡
徳至崇敷天安衽席荒服靖兵戎華黍呈嘉瑞千秋祝
屢豐
　　二月二十九日䝉
恩賜宴西苑恭紀四章
上林風日好遊讌
賜芳辰花映長堤曉波涵太液春馬嘶銜碧草舟泛入
青蘋共慶昇平樂
殊恩及侍臣
　　其二
離宫烟浦外幽賞
禁垣西瑶島孤峰秀華林萬樹齊水生楊栁㟁春滿杏
花蹊不覺移情久仙源到易迷
　　其三
水亭浮畫棟髙敞若凌虚雲影摇珠箔天光動綺疏藥
欄棲皓鶴石瀨戲文魚
聖主揮絃處薫風化日舒
　　其四
蘭饌陳山海
瓊筵接水雲共乗青雀舫驚起白鷗羣地勝情偏愜
恩深酒易醺小臣歌既醉天保奉吾
君
　　三月十四日
上省耕回宫䝉
賜水禽諸物恭紀二章
觀俗旋鑣自水湄小臣沾
賜愧恩私如瞻翠蓋樓船上春滿平湖射雁時
　　其二
爰爰紫兎出中林羽翮紛紜雜水禽誰得平分天上味
歸鞍攜自
禁庭隂
　　恭遇
皇上萬壽節于
内殿稱賀敬賦二首
紫殿懽呼動八紘當年華渚慶雲生(唐太宗生時/有慶雲見)中天
日暎丹霄麗南極星懸
黼座明春滿
九重聞笑語風清四海賀昇平寰瀛歳歳瞻
龍徳玊簡金泥紀頌聲
　　其二
斗柄瑶光正向辰清和三月歳華新甫從禹甸迴
鑾馭親見堯衢祝
聖人地接
宸居容虎拜身依香案傍
龍鱗小臣敢獻千秋頌遥指南山萬樹春
　　已未孟夏
上以天時久旱于宫中致齋三日望日
親詣
南郊䖍禱讀祝版甫畢雨澤應時而至恭紀二首
驕陽入夏軫
皇情肆𩔖
郊壇爟火明碧漢夜隨鸞斾捲微雲朝傍
翠華生由來
主徳崇無逸益信
天心感至誠九奏未終霑灑到千官扈
蹕盡歡聲
　　其二
端居減膳啟齋宫肅穆
宸心與
帝通滋植民天惟歳稔栽培國本在時豐隨車恰自
郊禋後露冕親霑
輦道中宵旰連朝今色喜
君王憂樂萬方同
　　五月初一日
賜内府綵絲藥物恭紀
節近中天景物和瓊琚沾
賜出鸞坡繽紛色映臨風珮飄渺香侵叠雪羅
聖澤豈需靈藥䕶
君恩還較綵絲多玲瓏宫樣人争識似曳雲霄紫玊珂
　　五月初二日䝉
恩傳諭爾子(廷瓚/)選授翰林院庶吉士恭紀二首
太液湖光暎直廬燕雛隨傍鳳城居敢期姓字聨珠榜
得奉
恩輝到玊除當殿掄才懸藻鏡退朝傳
命駐金輿海天
聖澤真無際許讀西清舊賜書
　　其二
清切官階數藝林何堪相繼玷華簪一經教子慙無術
兩代分榮愧轉深愚似豚魚猶載徳微如葵藿尚傾心
况曽夙奉詩書澤感遇酬
恩自古今
　　五日西苑泛舟侍
宴紀恩四首
蒲香風暖浴蘭辰
御苑歡遊奉
紫宸時有微雲消暑氣還因宿雨浄芳塵幽潭碧樹迎
仙仗畫舸朱欄列近臣欲識
君王同樂意普天今是太平人
　　其二
簪裾鵠侍彩雲端釃酒臨流
聖澤寛碧玊橋頭雙斾引緑楊隂裏萬人看西園擊檝
過瑶島北岸揚舲到激湍惠靄和風偏此日還知天意
與同歡
　　其三
郭外靈泉入渚宫藏舟别渚洑流通新從太液移黄鵠
遥隔平橋望彩虹夾岸林巒浮積翠一樓簫管御微風
咸池樂奏遊魚出静愛湖天似鏡中
　　其四
韋杜金張
黼座前小臣竊喜荷
恩偏追陪鳳蓋鸞旂裏蕩漾雲亭水榭邊仙醖自天傾
玊液官庖隔岸送瓊筵清時令節沾殊渥願捧蒲樽祝
億年
　　侍從西苑進講恭紀四章
清時避暑駐
離宫竹塢花溪
輦路通水殿凉分蘆荻雨山亭香滿芰荷風坐臨空翠
鳴絃裏静聴飛泉
講幄中
聖主一編猶在手乾行不息與天同
　　其二
雲影天光自窈㝠蓬萊宫闕俯滄溟緑槐枝覆鴛鴦瓦
碧澗光摇翡翠亭乳燕掠波穿繡户水禽接翅過芳汀
微臣竊侍迎凉殿拜手甘泉敢勒銘
　　其三
龍旂飄拂照盤渦芳景來遊御畫舸雲度石橋微雨歇
波生蓮渚晩凉多嘉魚喜傍蘭舟躍溪鳥歡迎
翠輦過水木清華幽賞地仙源端可接銀河
　　其四
陪
輦行宫講誦餘隔溪欣得傍
宸居垂楊影裏攤書巻流水聲中掩直廬曉露新荷聞
沆瀣夕陽髙樹對扶疎傳呼小艇花間泊觀稼亭西近
玊除
賜新貢岕茶二瓶恭紀
紫笋芳芬比蕙蘭吴山越水到長安含香瑞草封雕篋
拜
賜名芽出
禁䦨自瀹清泉松籟起細傾仙液露華漙只因身侍紅
雲裏歳歳
恩波捧月團
　　䝉
恩命供奉(臣/)周道寫(臣/)小像装潢成軸
特賜恭紀二首
十載清曹近玊墀
經幃秘閣許追隨忽聞
恩澤傳宫使為寫儀容遣畫師香近
御爐薫絹素墨和仙露㸃鬚眉三毫頰上頻添取多在
天顔指顧時
　　其二
潘岳中年鬢有星自將疎野歎儀形披裘只合棲山澤
鳴玊何堪著
殿庭麟閣勲名慚竹帛瀛洲文學愧丹青惟驚蒲栁沾
恩渥敢傚丰裁問九齡
　　康熙十九年六月䝉
擢授翰林學士兼禮部侍郎紀
恩四首
枌榆陋質比鷦鷯阿閣何期託
聖朝三徑蓬蒿連
紫禁八年書帙傍丹霄手攀天上星辰近身被人間雨
露饒日日青花龍尾道常同厯草侍
神堯
　　其二
青瑣沈沈入紫微四時常見著宫衣蓬瀛自古人争羨
史冊如臣遇亦稀香案
宸顔容咫尺
經幃
天語賜光輝唐虞典誥羲文易拜捧瑶函翼萬㡬
　　其三
文明天授御飛龍俯視羣流若岱宗涓滴何能思報荅
氷淵常恐負遭逢
褒綸驚捧
王言重野質深慙
聖度容自是清時榮侍從章縫偏覺渥
恩濃
　　其四
紫泥光映曙霞生重叠氷銜忝姓名仙籍屢看標藝苑
崇階還許列清卿一時
寵命沾鸞掖同日除書出鳳城羣自
講筵䝉異數拜官千載有殊榮
平蜀奏捷恭紀二首
一軍飛劒閣三捷報蠶叢宿霧巴江捲春流蜀道通壺
漿迎猛士組練繫狂童天半峨嵋石新看紀戰功
　　其二
六年屯漢沔
王化阻巖疆扼塞狐憑險膏腴鼠藉糧自天開益部計
日定炎荒喜見欃槍息同聲賀
廟廊
　　七月三日奉
恩泛舟西苑觀取魚并䝉
頒賜恭紀八首
興慶池蓮照水紅
恩分青雀御微風㡬人曽到甘泉館來往波光瀲灧中
　　其二
太液湖西雨脚垂水雲亭畔蕩舟時芙蕖深處菱花宻
出水紅鱗壓釣絲
　　其三
參差樓殿俯滄浪北渚南湖接渺茫隔岸水花秋更好
覆堤官栁午偏凉
　　其四
好雨連朝長暮潮輕舫宛轉木蘭橈西山指㸃青如黛
不覺經過玊蝀橋
　　其五
秋早凉從水殿生魚罾收處栁風輕縱横荇藻流船滑
時聴鮮鱗潑刺聲
　　其六
新蟬乍喜報秋清靈沼風和見物情緑樹隂中啼翡翠
白蓮花底宿鵁鶄
　　其七
空明雙槳擊澄潭烟水菰蒲性所躭怪底夜來凉雨後
魚莊蟹舎夢江南
　　其八
錦鬛銀腮滿泛船盈筐拜
賜荷
恩偏漫言玊鱠東南美親割華林第一鮮
　　閏八月二十七日䝉
恩賜内廐鞍馬恭紀二首
頻年蹤跡傍金門駑馬常隨入掖垣
御苑遴材誇上駟儒臣拜賜荷
深恩調良自昔如君子驅䇿曽經奉
至尊宫錦障泥絲絡首連錢光澤照庭軒
　　其二
中夜房星降紫霄長鳴顧影獨蕭蕭花驄逺自西川貢
金埒新從
内廄調嘶入宫雲看攬轡光生衢路羨聨鑣朝朝栁下
青驪穏蹀躞春風玊蝀橋
　　除夕
乾清宫侍
宴恭紀
餞歳
恩暉奉
紫宸翬飛阿閣物華新崇階喜接金張貴祕殿歡陪衛
霍親諫果特分宣口敕(橄欖古/稱諫果)衢樽頻賜被
温綸來朝共慶三微節拜手堯年二十春
　　康熙二十年元日
乾清宫侍
宴恭紀
元辰佳氣晩氤氲清讌連朝夜漏分人傍層霄依斗極
光懸東壁見奎文寶幢色麗螭頭日古鼎香添豹尾雲
法曲總涵祈穀意九歌新自
九重聞
　　上元侍
宴恭紀二首
干羽虞階海澨清傳柑時節宴承明檐低星月千燈繞
庭舞魚龍百戲呈天保頌颺因樂愷
皇情歡豫在昇平請看此夕同民處九陌笙歌滿鳳城
　　其二
宵臨别殿敞瓊筵畫鼓聲催火樹然碧落烟消雙月映
紫瀾風定萬珠圓千枝忽湧金波桂十文頻開玊井蓮
叠
賜竒觀真異數浮槎星漢憶當年
　　溫泉歌應
制
蒼山層疊東方來揷天萬朶芙蓉開中有幽巒自盤互
溫泉觱沸靈山隈遥見白雲覆巖谷波光日暖寒松緑
四時天氣總春融雙泉數武分凉燠静如明鏡石池平
瀉入房櫳取次行蘭香瀲灧膏千斛碧色深沈玊一泓
定有丹砂結泉底仙竈綿綿傾石髓陽烏浴彩咸池波
燭龍銜照空潭水天生靈異豈偶然近瞻
世廟橋山巔土脈精英恣磅礴鬱蒸佳氣通源泉常聴
空山傳
警蹕畿東勝地時巡日來遊彌切望
陵思豈為臨流賞清泌
慈寧聖人鶴髪垂有時
鳳輦出龍墀樂遊原上温泉畔風土清嘉
聖體宜規模簡樸留陳蹟半畝方塘甃文石繚垣翠巘
䕃長松行殿土階沿素壁却笑華清侈費多連雲宫闕
漫嵯峨何須刻石成鳬雁豈待鏤金作芰荷
聖朝舉事皆有則敬愛為心儉為徳寧
親常願葆天和結搆恒思惜民力今年扈從碧山岑
賜遊佳地荷
恩深每懐袚濯塵纓志時望天波浥注心
　　扈從謁
孝陵恭紀
鼎湖龍久去冠劒託幽宫地接東溟日山藏大漠風入
雲浮寶幄跨澗落銀虹寢殿周廬繞園林
輦路通闗城花自發温谷水常融松棟思堯徳龍門頌
禹功千峰争侍
蹕萬嶺儼呼嵩典禮遵前制經營殫
聖衷望
陵迴玉仗瞻宇却花驄宗伯陳犧象祠官獻稑穜懿親
陪奠斚故老慟遺弓石馬嘶何處寒山夕照中
　　七月二十一日瀛臺
賜宴諸臣
命臣英同内大臣主席恭紀二首
輦駐甘泉水殿中清秋時節栁堤風歡承
慈聖重闈喜
恩逮羣工曲讌同珍果總含蘭蕙露嘉魚新出藕花叢
聨翩簪珮蓬池上影落平橋瀲灧紅
　　其二
代捧尊罍綺席前頻宣
口勅紫雲邊秋光特錫迎凉宴湛露羣歌既醉篇拜
賜香羅紛綵袖攜歸絲籠壓花韀微臣喜接金張後
寵渥尤霑異數偏(是日綺有賜諸/臣文    差)
　　恭和
聖製賜内大臣輔國將軍俄啟韻
戡定常懐猛士風新收荒服燕彤弓
天章特賜雕龍句
帝室新褒射虎雄
平滇南詩(有序/)
皇帝御極之二十年滇南既平俘馘來獻寰宇内外截
然寧謐蓋自屢年以來經營四方上厪
宵旰至此底厥成事羣臣颺誦
神武比于無競之烈
皇帝謙沖弗居臨軒申
命以為
天心眷祐
祖徳靈承以克臻斯耆定又念四方赤子瘡痍初起衽
席未安將士荷戈八載勞勩待澤籲恩並在今日于是
展吿
郊
廟崇號
兩宫發
徳音下明詔沛維新之大澤布休養之深仁所以鞏固
丕基嘉惠元元者至矣蓋武功之後焕以文徳戡亂之
餘繼以致治
聖心未嘗以天下既安而稍自暇逸也臣既祗獻昇平
頌以楊廓清之盛復敬撰律詩八章敘捷聞之懽忭美
慶典之矞皇鋪事紀實昭鴻駿焉
君王指顧定滇中絶徼炎荒
聖澤通益部火雲天際掃昆池鯨浪日南空投戈喜愜
休兵志因壘真成不戰功
步輦早趨長樂苑
慈懐先與慰深宫
　　其二
露布天南萬里餘經旬飛羽到庭除銅壺深夜傳
中禁鈴索清宵響直廬奏捷魚符偏早讀紀功鳳紙不
勝書况逢霧掃金戈日正是陽回玊管初
　　其三
次第讙傳遍九逵侍臣先許賀
彤墀丹屏方見
天顔喜赤子還縈
聖慮慈萬户芻茭輸驛路八年戈甲頓
王師親聆倍覺愚衷感拜手
仁言百代垂(奏捷之夕臣英面聆伍之天/語深念累年官民軍    勞)
　　其四
帝徳如天本好生惟教貔虎瞰孤城釡魚自見鯨鯢滅
簞食仍聞士女迎六詔何曽驚夜柝百川猶不廢春耕
烏䝉烏撒咸歸化洱海波澄看洗兵
　　其五
昇平大典慶如林底定還勞
睿慮深肅藉明禋揚
祖徳勤將錫類荅
天心恩周九服光圖史孝達
重闈冠古今舞勺歌雝追盛事功成一代紀元音
　　其六
遥聴
鳳詔萬方同温律吹從玊殿風獄縱赭衣求訟簡賦蠲
赤縣恤民窮花邨鵲報茅簷喜棘寺鸞棲犴户空兵氣
盡消佳氣滿普天甘雨慶雲中
　　其七
當殿曽推閫外輪時清凱入騎駪駪
天潢授鉞皆龍種禁旅横戈盡虎臣銅柱逺征憂國久
雕弓遥賜拜
恩新明年楊栁依依日正是賡歌杕杜春
　　其八
彤廷喜起集臣工經緯訏謨仰
聖聰雲合羣方歸舊服星羅宿將定元功羽干載舞期
同樂華黍登歌願屢豐手建太平千萬禩無疆大厯慶
龐鴻
　　雪中侍直恭紀應
制四首
自昔占年瑞連朝不厭多休兵知歳稔偃武慶時和積
素輝珠箔飛花㸃玊珂好將書史册黄竹漫賡歌
　　其二
滿苑瓊瑶屑輕烟與共浮
天心慈下土
宸念切西疇花散嘉平月禾登大有秋鑾坡時久立沾
洒翠雲裘
　　其三
雪中看
上苑别自有山容太液銀為磧華林玊作峰烟常籠翠
竹色最愛青松園吏開温室梅花香更濃
　　其四
同雲栖殿角霰後漸霏霏風細蹁躚舞寒輕宛轉飛玊
堦人語静宫瓦鵲聲稀媿乏陽春調吟詩傍粉闈
　　康熙二十一年正月
賜假南歸經營丘壠恭賦紀
恩詩八首
臣心寸草由來久未敢封章達
至尊每見青郊陳麥飯思乗春水到柴門上書幸恕愚
情迫
當宁偏承
詔語温迴憶此身依日月芸編香案十年恩
　　其二
典學筵開久侍觀龍綃棐几碧雲端風亭展卷都忘暑
温室披圖豈避寒日旰坐當樓影直宵分聴徹漏聲殘
法天行健誠稀覯蠡見惟愁測海難
　　其三
睿學淵涵邁古今羣山揖岱比髙深彖爻逺遡羲文㫖
典誥遥同舜禹心歴考簡編羅漢史旁兼風雅紹唐音
當軒屢見飛
宸藻鴻寶天球照藝林
　　其四
自離疏蹻入觚稜碧落丹霄十二層别苑每隨臨水殿
御筵常近讀書燈静從秘閣聴鈴索晩向天街望玊繩
檢㸃平生
恩遇地涓埃酬荅愧無能
　　其五
李泌猶慙迹太竒况臣愚魯奉
皇慈賜遊設醴花亭日進講停舟栁岸時殿上屢容陪
曲讌輦前常許獻新詩六軍豹尾雲深處數見書生欵
段隨
　　其六
波横橋影栁參差
御苑西偏借一枝海燕許巢鳷鵲觀山雞教宿鳯凰池
寒芽獨荷陽春暖薄植深逢雨露滋為感烏啼思罔極
仰慙
天語慰恩私
　　其七
四海波澄正偃兵傳柑時節侍承明詩聨柏殿昇平宴
樂聴雲門大濩聲
沛澤如天常覆物報
恩無地愧言情迢遥江國三千里一片葵心向日傾
　　其八
雞舌乍辭文石陛羊腸重踏碧山岑陳情敢有懐鄉意
拜
命彌増戀闕心繾綣難違芸閣侣低徊還惜
禁庭隂年來供奉銜恩句暫向東臯澤畔吟
　　二月十四日䝉
賜手勅白金文綺恭賦
江城二月返軺車特降
褒綸鳳紙書鄉國白雲應到眼墓田春草正堪耡久慙
赤芾垂三組敢道黄金比二疏拜舞一辭龍尾道野人
欲製芰荷裾
　文端集巻三
欽定四庫全書
　文端集卷四
　　　　　　　　　　　　　大學士張英撰
　存誠堂應
制集四
　歸田紀
恩詩二十首
　　其一
(聖壽壬戌年三月十八日舟中恭遇/    望闕行禮畢賦此時駕在盛京)
帳殿祥開獻壽罇此時拜舞憶金門河山舊是興王地
父老新沾
駐蹕恩三月鶯花連逺徼九天鐃吹集諸藩望雲獨自
呼嵩處身在呉舠水上邨
　　其二
(聖壽癸亥年三月十八日山中恭遇/    望闕行禮畢賦此)
韶華曙景滿人寰憶聽仙鐘綴末班虎将總歸丹鳯闕
狼烽盡掃碧雞山目驚雲漢羅
天藻身寄江湖想
聖顔空谷拜颺還北望一聲啼鴂綠隂間
　　其三
(聖壽甲子年三月十八日恭遇/    望闕行禮畢賦此)
甲子新逢太史書衢歌巷舞遍
皇輿金鋪節遇行觴日玉琯年當聽律初五緯華星懸
殿陛一枝蓂葉秀庭除周南留滯今三載常夢垂紳待
直廬
　　其四
(聖壽乙丑年三月十八日恭遇/    望闕行禮畢賦此)
燕雲縹渺隔
宸居自返丘園報答疎烟霽秦淮開寳幄江清𢎞濟照
龍輿拜承温語慙樗櫟歸話
慈顔動里閭彈指又逢天慶節烟霞猶自戀衣裾
　　其五
(御書舟中展對/    敬賦)
拜捧
綸言出
九重
御書都藉紫泥封繽紛宫錦香猶在掩映江雲墨更濃
開匣頓教榮草木迎舟時復起魚龍良宵展對燒官燭
烟際疑聞禁漏鐘
　　其六
(聖恩舟中感念/    恭賦二首)
鷗語蟬聲助客吟篷窗獨坐數烟岑停雲暫遂南歸志
捧日猶懸北望心驛路栁稀傷客久江潭花落憶
恩深歸來未覺清貧甚撿㸃青箱有賜金
　　其七
十載趨承白玉墀
經幃清切荷恩私春風上苑宫鶯早夜雨長楸禁漏遲
授簡常陪鳷鵲觀移家近住鳯凰池汀洲野泊聞雞後
彷彿金華進講時
　　其八
(賜紗至家聞五日/    恩命恭賦)
里社新秋客子歸始聞當暑
賜宫衣紫霄乍覩氷紈出赤日驚看雪練飛香自禁庭
傳畫匣涼分殿角到荆扉
聖情不遣幽遐隔感遇酬知自古稀
　　其九
(特恩初聞之命恭賦/    諭祭)
迢遙南北隔江烟
紫闥暌違近一年已遂烏私歸下澤忽驚
鳯綍耀重泉寧親盛典宗祊紀稽古殊榮里巷傳自是
君恩優侍從居人爭數義方賢
　　其十
(諭祭禮成謝/恩畢恭賦)
一巻遺經訓子孫先臣耆耋晩承恩簮纓已許膺三命
俎豆何期薦九原飄渺
御香臨蓽户喧闐鈞樂動衡門身兼悲喜趨迎處手把
宫衣滿淚痕
　　其十一
(聖恩田間感念/    恭賦)
草土陳情
黼席前詔從休沐憇林泉春隂學種池邊栁時雨看鋤
墓下田常展
賜書孤館讀閑将
聖徳老農傳青蓑黄犢臣家事恰喜歸耕慶有年
　　其十二
(聖恩丘壟告成感頌/    敬賦)
罔極情深久鬱陶許歸三徑剪蓬蒿苔痕舊樹龍鱗古
草色新封馬鬛髙得向空山占景物容分暇日報劬勞
夕陽原上豐碑矗敬勒
宸章五色豪
　　其十三
(恩賜昇平嘉宴詩/    石刻恭賦)
早歲傳柑令節前集賢春殿敞華筵紫微花氣千門曉
碧落珠光萬斛懸
睿藻遍容寮寀和
天言屢顧侍臣傳祇今拜賜同金石轉憶昇平慶賞年
　　其十四
　　(癸亥歲除䝉紀/羊酒食物恭)　(賜/)
九重深念侍臣歸再見江天雨雪霏法醖昔常歌醉飽
歲寒更復拜
恩輝氷堅遼海魚初美霜落闗山兔正肥野性願甘藜
藿老仙庖遙領事尤稀
　　其十五
(駕登聞山恭紀/    泰)
日觀高峰駐六龍時平
天子慶登封鸞旗翠盖臨滄海玉簡金函禮岱宗谷轉
風雷千騎擁氣蒸河嶽百靈從
盛朝舉事卑秦漢石上遙尋古帝蹤
　　其十六
(駕幸聞里恭紀/    闕)
法駕晨嚴税魯東兩楹車服昔時同祇因百代心源合
不獨千秋
聖藻雄古壁冠裳邀
帝澤空堂絲竹動天風路人指㸃停
鑾處洙水橋西檜影中
　　其十七
(駕幸金陵/    恭紀)
駐輦金陵王氣濃時當獮狩不妨農山川舊識龍蟠險
城郭新看鳯跡重六代烟雲供染翰千秋江漢待朝宗
翠華不遣傳清蹕南國蒼生覩
聖容
　　其十八
(上於覲淮䝉/    秦)　　(恩慰問并/)　　(賜御書恭紀/)
戢影田間拜舞疎秦淮江上覲
乘輿時同舊侣趨前席還沐
新恩載後車擊目丘墟陳俎豆闗心水旱問州閭微臣
新奉
天顔喜小艇南歸有
賜書
　　其十九
　　(䝉臣起恩召臣子編修臣廷瓚至内廷/詢    程并    賜食南書房恭紀)
北風吹鴈過茅茨有子離居荷
聖慈宵旰不忘簮履賤江湖猶繫廟廊思細旃
天語承恩日秘閣仙庖賜食時十載未言温室處蓬萊
清切到方知
　　其二十
　　(頒賜易經/講義恭紀)
秦燔未烈賴斯傳拜獻金華幾歲年鳯紙喜沾今日賜
龍縑重撫舊時編圖書道契陳疇日象數微探出洛前
幸遇羲文今御極餘生何敢廢丹鉛
　　康熈二十七年正月恭賦
大行太皇太后輓辭六章
啟佑成鴻業含宏比厚坤
文孫千古孝
慈聖兩朝恩夕漏趨宫仗宵衣侍寝門祇今看玉􁀙涕
泗總留痕
　　其二
軒車陳繡幄文駟列珠韉同軌三千國
重闈五十年慈雲長䕃日涕雨正敷天縞素龍荒逺星
軺驛使傳
　　其三
深殿愁雲結千官拜寝闈銜悲當歲晩灑淚向春暉接
席陳雕爼傾宫送寳衣闗心聞
聖主擗踊慟無依
　　其四
皇情哀戀篤屣步出東華寒聚城闉雪風迴輦路沙扶
輿行露草垂涕雜冰花悽切常中夜林臯起暮鴉
　　其五
夙昔宣仁訓庭闈一徳中十行
慈詔切三代孝思同愛敬成家學徽柔嗣國風他年記
惇史焜燿總無窮
　　其六
豐沛多耆舊三朝翊戴清羣扶鳩杖至哭傍翟車行奠
酹諸藩長攀號率土氓萬方同遏宻原野共吞聲
南廵扈從詩十八首
車駕至畿輔道上民獻嘉禾數岐以示從臣
春風轉韶律時巡厯郊原王道廣周諮冀以康黎元衢
路撤警蹕羽衛袪殷繁萬姓趨馬首填塞窺井垣皆言
年穀好比歲豐雞豚麥穗三兩岐敢以陳
至尊
聖心益嘉悦慈顔彌霽温民天在粒食農事古所敦稼
穡乆為寳珠玉安足論再拜紀惇史大哉真
王言
詔免山東來年田賦
王政先足民實惠惟捐租浩瀚若河海百谷同時濡跂
行與喙息萬類皆昭蘇此年屢拜
賜大澤已頻敷蠲除常鉅萬食徳非一區
鑾輅蒞東土民瘼勤咨諏特與免正供閭里無追呼謳
吟起岱畎抃舞瀰海嵎
温詔有徽言民富國乃腴父老扶杖聽蕩蕩歌堯衢
展禮泰山神祠給守祀者金歲以為常
岱宗峙東域穹隆凌紫烟風雨走百靈膏澤彌八埏功
徳潤生民柴望紀虞年
翠華昔臨幸日觀登遥巔杯斚視滄海襟帶俯長川大
書雲峰字刻石蒼崖邊今兹復蒞止展禮意益䖍
優詔下尺一歲給水衡錢觀瞻肅廟貌母俾祀事愆懷
柔及河嶽允恊時邁篇
　　扈從觀趵突珍珠二泉
濟水性沉勁隠見多伏流趵突厯城嵎噴薄聲颼颼澄
波涵曲沼玉峰對層樓雪濤涌銀甕朱檻翔白鷗或類
鮫人窟百琲珠光浮參差文藻漾瀺灂纎鱗逰清寒沁
心骨四時常若秋昔已邀
天步今復駐彩斿
宸章炳星日光芒射潛蚪先後兩輝映特為名泉留
車駕由宿遷親覽河堤後復臨幸高堰閲視
羽衞臨河干徘徊瞻禹迹黄河自西來浩蕩無朝夕
聖主宵旰憂披圖日謀畫上以利轉輸下不妨耕闢今
兹獲安瀾順令驅河伯激箭歸東溟波靜淮流碧溯洄
發櫂謳片帆如衽席拯此昏墊民浲水還其宅自昔漢
帝來采薪兼負石宣房瓠子歌盛事繼疇昔
詔蠲江南累年逋賦
東南財賦區逋租昔所苦官長若傳舍民亦罹罪罟休
哉浩蕩仁明詔傳風雨盡蠲厯年賦絲粟無所取率土
供維正累代有恒矩
聖心崇簡質權衡内外府澣衣過孝文菲食師神禹十
載侍
禁庭微臣目所覩約已以裕人惠澤斯能溥
鳯紙下層霄慈藹軼千古
詔增取士額録功宥過寛釋罪辜并恤商賈徒役
萬里垂天雲霖雨沛大澤
王言流春膏煌煌儷典册菁莪培士氣絃誦廣縫掖車
服旌功庸章程寛過謫湯網恢八紘堯歌溢九陌惠政
恤商旅餘波及徒役渙汗若風行星軺馳數驛譬彼陽
春景彌綸無轍迹萬物皆沾濡一夫靡不獲上配星漢
文千禩永無斁
詔民間無得結彩建碑
上古君民情淳風今再遇欣逢
至尊出馬首讙童孺千里賫粮米所至輒成聚燈火若
繁星香風靄烟霧慰問龎眉人
翠輦時為駐碑鏤萬歲字炳燿照衢路敷天歡忭聲淵
雲不能賦愛戴出微忱
聖衷彌簡素所期家室盈禮譲起豐裕至哉如天仁擊
壌聽
温諭
　　扈從登虎丘
虎丘一片石乃在闤闠間王珣舊時宅清沚相迴環逰
人無古今石色常自閑劍池如削玉繡澁苔痕斑中涵
清淺流花底猶潺湲層丘莽迴互數步勞躋扳長廊臨
大壑紫翠何其殷村落愛平逺極目入烟鬟上有
萬歲亭卓立當兹山呉人歌樂胥喜惠頻年頒
　　扈從登金山
滄江浩無際乃自岷山來浮玉一拳石砥柱何崔嵬北
迎𤓰步口南接潤城隈迴波忽涌立激薄聲如雷皎若
鷗鷺羣燦疑氷雪堆海氣駕奔濤閣影勢欲摧有時風
日麗潮落江烟開波光類澄鏡燈火明香臺
仙蹕駐上頭勝地欣追陪峰頂大字石雲漢同昭囘
　　扈從登鄧尉山
泛舟入呉㑹越嶺趨香林村居接花嶼長橋跨碧潯溪
憐木瀆好山愛銅坑深一徑入桂巖千樹對梅岑吹香
滿高閣積雪照湖隂長松翳古寺惟聞鐘磬音數㸃漁
洋山便娟當波心帆影時出沒湖光彌緑沈鄧尉隱此
山流傳空至今欣從
仙仗來感激生長吟
　　扈從登靈巖山
振策石城路維舟木瀆傍紅亭倚山畔蘭蕙松風香春
草沒宫井野花迷屧廊裂眦入烟際湖山鬱蒼蒼鏡奩
俯震澤浮槎看漁洋琴臺岡勢直箭莖河流長復有消
夏灣宻樹涵溪光遺踪半髣髴䆒詰增荒唐石洞本确
犖履跡尤微茫千古好事人附㑹多忖量
　　扈從登呉山
呉山俯城闉石徑登嵳峩翹首雲物麗極目河山多層
巒滴幽翠晴光捲白波一片明湖影掩映隔喬柯春潮
如雪岸朝夕滿江沱萬井若鱗次葱鬱知時和丹梯聳
飛閣蒼磴接崇阿
至尊移步輦雨霽此經過雲霄畫圖句古調永不磨微
臣草䖝吟敢繼大風歌
車駕至㑹稽恭祀禹陵
㑹稽古名郡禹穴千山中梅梁空寂寞窆石疑幽宫棟
牗雜雲氣靈旗來空濛
聖心久遐契精一淵源通况兹勤玉趾胼胝師神功園
陵伊匪遙駕言滄海東質明展祀事松籟吹天風荒庭
列俎豆牲牷咸告充衮衣肅再拜簮裾陪上公忝佐秩
宗禮感歎盈私衷
　　扈從渡錢塘經過雲栖虎趵泉飛來峰
東風動漣漪鼓枻渡錢塘沿緣厯沙渚山徑多微茫林
巒轉幽䆳十里青篔簹映水綠娟娟戛玉聲琅琅紫蘭
被山谷日暖吹微香西度虎泉側因過鷲嶺傍竒峰削
雲根凌空如飛翔澄溪迴數折灌木羅千章鐘聲度白
雲閣影摩青蒼
萬乘一迴顧巖壑生清光
車駕幸鍾山酧酒於明太祖陵
春雨灑輕塵江干草微緑鸞旂捲惠風駕言鍾山麓前
代已丘墟寢園在空谷
聖人一舉事千古超恒局在昔修禋祀展禮必
躬肅今兹再臨幸青茅酒重漉侍臣咸虎拜仰止
天顔穆賜金遍守圉松楸禁樵牧厚徳塞穹壌仁風被
草木書以範百王永永光簡牘
　　扈從登北極閣
走馬登崇岡東南臨冶城萬瓦連九陌淡沲春雲生
至尊憑傑閣眺覽紓
皇情蒼蒼夕陽落耿耿銀河清象緯天闕近奎璧相縱
横
聖心羅七曜指㸃示諸卿盈縮窮造化高論雲霞驚弧
偃天狼息斗轉泰堦平南極懸日表久為仁壽禎今夕
覲
天子芒角增光明
閲武并賞宴駐防將士
秣陵帶京口控馭稱要地海邦届呉越星羅聯指臂各
列水犀營清時飭武備特簡豐沛英衛霍領驃騎
六龍御東南神武麾七萃霜雪耀戈甲荼火望旌幟射
侯必飲羽鷹隼遜猛鷙
聖澤靡不周師徒憫勞勩爰歌采薇篇飲食亦古義遍
錫上方金共沐投醪賜
　
　
　
　
　文端集巻四
欽定四庫全書
　文端集巻五
　　　　　　　　　　　　　大學士張英撰
　存試堂詩集一
　古體詩三十二首
　　擬古田家詩六首
柴門擁谿水谿響無朝昬農夫荷耡倦獨倚秋樹根顧
我田疇好念我桑麻繁脈脈不能語感兹風雨恩風雨
歲時熟古俗今猶存遙指煙生處親戚滿前邨稚子驅
雞犬夜來忘閉門何以酬清時努力從田園
谿流何涓涓山色復蒼蒼谿山秋後好農夫秋後忙雞
寒不能啼主人立嚴霜驅牛向煙霧稚子牽衣裳阿婦
亦蚤起饑兒啼在床攜筐饁南陌迴聽煎中腸豈不惜
勞苦遺業未敢荒古人亦有訓力田以為良
短衣農家兒少小習耘耔鳩鳴杏花白偕舉西疇趾三
春風雨中九秋霜露裏婦饁復男耕舉室無停晷夏耨
良苦辛亭午日華紫背方炙驕陽足且濡濁水我來隴
畝間慨歎不能止熟知土物艱焉敢厭糠粃聊用作短
章庶以誡淫侈
我有湖畔田沙壚非沃壤霏霏微雨中猶聞桔橰響徑
僻饒松杉地淤足菰蔣柴門接沙尾春水嘉魚上處處
鳴漁榔家家泛蘭漿蚤禾常薄收晩禾亦豐穰更有隔
湖山湖光漾秋爽我欲謝浮名腰鎌此長徃
昔愛誦豳風亦常歌小雅桑柘栖雞豚結廬在中野春
菑方扶犂秋禾倐盈把野老樂時和髙枕𤓰棚下田家
老瓦盆新醪月中瀉擊鼓賽先農調瑟娯方社何必桃
花源此境足瀟灑風塵久誤人我豈悠悠者愧無風人
筆愛此不能寫
力微不能耕鄙性復好農欲自營十畝課僕春山中秧
鍼出新水䆉稏吹香風彼驅黄犢徃我荷青笠從雖不
執勞勩風雨願與同秉穗遺自拾黄粱熟自舂飽食復
行歌舉手酬天公庶幾對盤餐坦然無愧容
　　擬古詩五首
　　　陶淵明田園
謀生固有道委情在耕鑿但勤四體力勿嫌歲收薄策
杖看良苗吹香如杜若好風動平疇壟間自舒約豈惟
兒女餐濁醪還可酌同生大化中遺粒畀田雀俛仰弄
琴書信無逾兹樂
　　　謝康樂逰山
將逰浮渡山言登細石嶺白雲冐崇岡湖天落峰影沿
縁巗壑間隂晴變俄頃喬柯散幽籟曲洞邈㴱靚苔滑
屐難置巗深燭須炳天窗過雲疾石竇飛泉冷倘許結
茅茨塵滓可長屏
　　　左太冲招隠
千巗一徑入脩竹隠精廬柴門盡日掩中有幽人居好
鳥落翠岑文鱗戲清渠嘯傲弄朱絃坐起攜琴書天風
鼓長松庭際鳴笙竽願言招卭友此境常自如徃師沮
溺賢春田良可鋤
　　　郭景純逰仙
屏迹塵壒表置心羲農前振衣躋崇岡濯足臨長川饑
食青精飯渴飲丹砂泉胎息鶴登樹抱珠龍在淵啟户
焚清香綘霄延偓佺還丹得至訣餐玉有秘詮翹首芙
蓉城駕鶴凌紫烟
　　　阮嗣宗詠懷
士生各有志不樂居煩囂敢言隠者貴但覺舉世勞醯
雞視羣動螺臝卑二豪楚楚笑蜉蝣切切憎寒號楛菀
等一轍欣戚隨所遭蓬首本非涴衣虱頻自搔鸞凰意
高翥斥鷃空啾嘈
　　聽友人彈琴
有客遺我緑綺琴攜來竹路桐花隂素愛清商學操縵
廣陵人去湘水深故人為予鼓一曲指上清風響寒玉
小絃切切大絃驚雲鴻沙鴈相離續使我滿室生秋聲
寒林落葉寒蟲鳴坐客不知日將夕花枝竹影相縱横
古稱無絃琴亦好靜對枯桐自飄𣺌况復移宫換羽時
松籟泉聲滿幽抱餘音縷縷入青㝠殘照依依欲下庭
主人閉門客復去門前無數逺峰青
　　寄題黍邱陳簡菴谿南草堂
繁華鮮能久珍異罕常存洛陽一片地誰復金谷園琪
花與瑤草化為秋雨痕悠悠惟世徳可以厯寒暄陳子
多古誼澹泊尤所敦大父居諫議先人典名藩廟堂仰
謨烈園林隠弟昆結屋臨清谿聊以逺塵喧藏書滿高
閣種樹羅前軒三代厯膴仕惟此遺子孫廿年熢燧後
幾蕩為寒原陳子啓榛莽結構立柴門殘垣斷壁間手
澤猶可捫谿聲遶茅屋枕上聞潺湲古木不改色入夏
清隂繁誰謂消息理天意不可論昔年歌舞地臺榭委
荒邨昔年絃誦地依然琴與樽願言崇世徳贈子以勿
諼(陳子名希稷夏邑/人能詩工書法)
　　疊翠樓歌
龍眠日照萬峰紫聳峙一峰號投子古堞參差嶺岫間
喬柯掩映烟嵐裏延陵世宅居城中為愛此山不能已
家有一畝青琅玕筠粉初落青且寒中闢高樓曰疊翠
北窗面面堆層巒主人對此數晨夕手持一巻閒岸幘
朝來最好山嵐青夜來最好山月白有時雪後成竒觀
玉峰瓊樹高千尺有時花發滿山椒隠隠疎紅間寒碧
招我正是春明時春烟春雨尤離竒山翠倐忽分濃澹
峰腰雲影時時移應是公麟捉筆在空際伸紙潑墨寫
山勢樓頭百幅龍眠圖雨岫晴峰落埤堄(樓在姊夫呉/式昭宅右)
　　松聲閣
呉姊居佛閣自顔曰松聲昔讀松聲集今見兹閣成予
以外家弟拜姊登軒楹高樓起宅畔俛視秋滿城霜柿
紅披離當户一枝迎未見庭堦上謖謖松風生再拜問
吾姊胡以松聲名姊笑而未言爾何無逺情佛理本無
滯勿以我見横予日坐此閣慮澹神復清譬彼蒼龍幹
霜雪忘枯榮誦經入深夜栖鳥時時驚繡佛儼垂盼紅
燈對秋橙况有案上詩古調存韶韺摩娑吾老眼挑燈
一再賡烟縷方入户微香來茶鐺靜聆石經齋書聲依
短檠皆作松聲想自覺吾耳盈何必南山南始聽萬松
鳴再拜謝吾姊朗識誰與京姊今逾甲子兹閣始經營
願言閣上人歲歲如松貞(木厓母夫人吾姑/之女有松聲閣集)
　　風雪行
黒雲壓前途夜半北風起客子雙足拳寒臥僵襆被角
角雞初鳴凄凄入吾耳主人來叩門呼客整行李披裘
闚茅檐雪片白如紙牽馬且無力霜風吹斷指客子貪
征途僕夫行且止徘徊四野中乞火望墟里我方歎苦
寒騎驢者誰子鬚眉結冰花慄慄戰牙齒人苦不自憐
吾貌應復似生長江南春不解寒如此小閣常晏眠重
氊布文几紙窗映虛白爐火埋深紫行行亦胡為邈愧
幽獨士衣溼方苦饑俯仰歎未已僕夫前致詞甫渡黄
河水行行向燕山風雪從兹始
　　望岱
行行兖州道矯首青㝠中朝霞擁日出照灼滄海東蒼
翠插天半泰山何嵸嶐上有白雲氣暎日如長虹紫嵐
忽變幻萬里迴天風梁甫與社首連綿亘遙空逺望百
里外霄漢若可翀况復登天門盤曲安能窮我欲披日
觀俛闞蓬萊宫周秦數㸃碧黄河襟帶雄長嘯探玉策
邈與穹蒼通
　　黄茅岡
暮登黄茅岡岡勢俛平疇怪石何離竒羣羊滿山頭坡
公守此地醉醒時來遊石上有遺字筆勢如銀鈎後人
景高風還為起朱樓名山不在深此地直荒邱乃知賢
達士能令山川幽幻化同草木林壑擅風流使君復何
處片石自千秋
　　寄任昭兹
歲暮濠梁與君遇霜天攜手黄河渡二千餘里風雪中
行行細數燕山路朝來並馬夕連床清宵有夢起傍徨
顧影相憐兩逰子如君况復稀鴈行有時君吟我亦和
酒醒燈殘客未臥僕夫呼客出茅檐雪片如刀馬蹄破
獻策金門未見收豈君亦復滯驊騮春城栁色無情緑
京洛空成汗漫逰我方停車君税駕落日忽遇荒城下
兄弟闗河聚㑹難剪燭呼樽共良夜此時不遇君勿悲
堂上有人俱龎眉區區承歡各努力京華旅食空爾為
與君别去常惻惻百里相思無羽翼臨風寄爾尺素書
願言加餐崇令徳落月盈盈照屋梁懐人猶如見顔色
(昭兹名光世舒城人能詩與/予鄉試同出即墨黄公門)
　　梁家園對酒歌
帝城昨夜栁初碧杏花片片飛綺陌弟兄俱是天涯人
攜手相逢出左掖玉勒金韀照路傍紫騮騕􁑄嘶何長
吁嗟良㑹不易得畫樓高處還相将畫樓掩映垂楊裏
一曲銀塘瀉春水小閣珠簾臨水開依稀此景江南似
歌兒紅雪本呉儂燈前雙頰秋芙蓉黄鶯自囀梁塵落
宛轉歌成謝女慵坐客燕趙復呉楚京華挾䇿成覊旅
蘂宫姓字曲江春等閑同作金閨侶對酒當歌歌勿遲
再來此地知何期青蛾皓齒白紵詞勸君滿酌傾玻瓈
春風為我惜良夜珍重梁園對酒時
　　慈仁松下對酒歌(中秋為念/齋招因賦)
長安八月天氣清千門九陌秋盈盈弟兄相将十五人
齊驅馬首過春明春明門外紅塵起共向慈仁寺裏行
璀璨離竒百寳集逰人逰女傾都城鈿車來徃如流水
花驄騕􁑄嘶且驚吾儕只坐長松下秋風颯颯聞松聲
須臾燕市蜃樓散冰輪蚤向松枝生松枝影落空壇上
龍蟠蛟怒何縱横有客壺觴醉諸子石欄松畔飛兕觥
倚徙徧飲諸松下一松一斗如長鯨天涯骨月兩珍重
可憐俱是遊子情京國風塵改顔色終朝逐逐如楸枰
諸子孝威年最少(謂苕/水)猶恐異時相逢呼老傖今夕良
㑹不易得浩歌莫惜樽頻傾吁嗟乎浩歌莫惜樽頻傾
　　再飲慈仁松下歌(九日為禮/存招因賦)
秋深古寺風蕭蕭長松鐵幹摩青霄復有低枝蒼且勁
寒聲樹底如秋潮前日攜樽曾醉此宿酲未解旬日耳
黄花細雨又重陽咫尺秋光不相似檢㸃遂成十四人
唐子抱病思鱸蓴人生最易是離别為歡切莫輕良辰
相将攜手登髙閣俛瞰西山闚碧落金翠輝煌樹影濃
明光宫殿連長樂日晩移樽松下來寒風淅淅吹高臺
羅衣自薄不勝露酒醒歌罷重徘徊徘徊還向幽林去
招客禪房最深處蒲團紙帳蠟燈紅茗椀爐香客無語
坐客無語聽清歌歌入微時喚奈何莫道承明同珥筆
謾言玉樹共鳴珂人生富貴等閒事須念為歡去日多
勸君且盡樽中酒聽我再飲慈仁松下歌
　　家書
家書久不達終夜不成寐道遇故鄉人云自秋後至珍
重試一詢或恐有隻字客言離家時與子老親值疾行
不扶杖顔色類童穉再拜故鄉人頓釋經秋思逰子復
何悲逰子復何冀如獲徑寸珠不復叩其次歸來坐床
上吁嗟發長喟不乏鱗與鴻胡使我心悸願托凌風翼
寄言昆與季高堂有老親尺書且時寄
　　霄漢樓詩(為任鸛峰/同年作)
江濤淜湃西南來縈迴百折海門開北有大龍與天柱
蒼巗翠壁真竒哉任子嗜竒愛山水憑陵傑閣山之隈
下視長江如尺素平蕪草緑江南路湖烟邨樹幾人家
沙尾沙頭數鷗鷺有時江風吹白浪千帆片影窗間渡
四面窗開皆好峰摩空峭立青芙蓉不覺斯樓几案間
飛來天柱與二龍百幅雲林佳山水煙雲乍澹還乍濃
傍城無數參差屋掩映虧蔽出林麓花外珠簾何處亭
籬邊小圃誰家竹佛宫金碧涌浮圖盡來窗底供游目
最宜風雪滿江城千山萬樹皆瑤瓊更愛長天秋月白
寒江空翠波浪平洞開四壁雙目瞠散髪浩歌魚龍驚
山靈河伯相縱横酒闌客醉不復去欹枕還聽江流聲
　　渡阿城閘
憶我泛舟時積雪西山白行行重行行栁花飄綺陌東
阿山下流微波不盈尺苦吟坐篷窗欲渡無羽翮嗟此
一勺水涓涓非大澤湖水南北流啟閉類潮汐藉以通
漕艘詎宜思歸客最是爭渡時風起日将夕石梁一葦
間檣艣森如㦸操舟上青天指顧驚人魄電擊復雷轟
撾鼓迎河伯對岸人語聲咫尺飛濤隔百夫輓一舟始
渡沙間磧出門多辛苦况復此行役故國三千里南望
江雲碧安得片帆輕春風從所適
　　贈呉逵田舅氏山居
疇昔鳴琴客近為餐霞人山癯類野鶴脩翮無纎塵秋
水澹神慮俛仰皆天真手藝河陽花爛熳猶如春隠之
多清操飲泉風絶倫避俗謝軒冕家山躭鱸蓴浮渡三
十六探索常經旬時還託詩酒調古思彌新門前五栁
樹瀟灑陶公巾(舅氏名道觀順治已/丑進士為商水令)
　　寄懷同舘諸子一百韻
疇昔京華春旅食再經歲幸有同心人天涯比昆弟河
隄草放青城隂栁含翠垂鞭陌上逢與爾交初締千官
綵仗齊五色宫雲麗
天子方愛才鄒枚重陪侍簡此十五人筆札許同賜傳
呼出玉堦走馬來丹地名譽起公卿諸王及勲衞長安
爭欲識官街擁千騎從此金門路出入並銜轡高槐散
清隂同摩古碑字聯裾
御道行對席秋堂試馬銜庭草嘶鳥語稀人吏有時各
垂簾一編探微義有時登堂上琅琅聽羣議
御河流向東徃復恣游戲酬和同心言襲人如蘭蕙一
日不相見三秋良不啻(此言初/授舘職)佳辰多好懷攜手慈仁
寺松影如深林松風吹客醉一月數來遊蒼蘚捫殘碣
(此言慈仁/寺讌集)城東有清池錦鱗躍芳砌南望圜丘宫蒼柯
正隂翳相将此地逰五月雨初霽人在水邊樓馬向垂
楊繫(此言金魚/池讌集)最憶禁城西此景時無二逶迤白玉橋
長虹落天際鴛瓦碧琉璃百尺如飛墜寳幄間珠宫烟
林共深邃戚里夜歌鐘天風落輕吹千畝太液池曲曲
皆荷芰數峰不在髙巗壑蒼逾媚古松近十圍羅列森
衆卉樓觀水中央蓬萊堪髣髴環之以朱門指㸃王侯
第吾儕讀書暇數日時一至烟水菰蒲間相期滌塵累
我至為君留君來為我遲下馬飲荷香凉風入羅袂(此/言)
(西苑/之遊)追隨分餘歡亦復同勞勩驅馬未平明擊柝門猶
閉星光月影中相對發長喟風雪迴平沙掩面傷目眥
逢君各相問昨夜寒甚厲十月猶單裳無裘可言敝方
朔恒苦饑朝來飯也未同是旅食人驚心説珠桂(此言/旅食)
(之/苦)嗟予尤苦辛蕭然託髙寄玉堂廡下炊岑寂不言瘁
吾兄躭清賞(禮/存)中宵持襆被與予共燈火短檠各幽致
高吟步庭除月落猶未寐豈不惜勤劬落落腴道味瀛
洲五雲堂時時發詩思諸子皆至性膠漆相投契繆子
磊落人(念/齋)雄才冠時輩披瀝皆素心好我獨真摰安仁
稱益友(起/岱)食牛氣彌鋭霜蹄蹋秋晨槖槖驚人睡史子
真天人(子/脩)癯骨有竒慧落筆妙天下蘭亭得其勢夏子
雅懷抱(隣/湘)道氣日醇粹讀書常比鄰纒綿入微細丁子
氣如蘭(次/蘭)簡澹寡營慮獨贏繡閣歡宫花插寳髻㓜輿
與仲舒(瞻在/子重)湛湛見深器人澹竟如菊二子差可擬照
隣富才思(景/韓)挹之多靜氣能讀等身書沈摰時無比楊
子澹蕩人(簡/人)清風餘秀惠草書學右軍軒翔入三昧儲
子曠世才(玉/依)思敏力復毅晨昏相追隨歡不減棠棣大
令神骨清(子/厚)天廟琳琅貴劉子何亭亭(苕/水)孝威名不愧
二君年最少才思獨雄肆唐子方抱恙(偕/藻)蚤歸食鮮荔
徘徊十五人倐忽成十四閔予遭多故老親遂不諱逰
子腸寸斷中心自煎沸諸子為我啼再拜皆出涕各賦
薤露歌悲惻復周緻哀哀逰子情懇懇故人意路白冰
稜高麻衣兩行淚諸子送客行闗山共迢逓吁嗟遂成
别人生無根蒂長路多艱虞風濤日驚悸逰子歸故鄉
入室如聞愾悲迷草土間無復憶人事故國兩經秋夢
與諸子值綿綿夢中言耿耿猶能記歴歴思舊逰惘惘
不能置嗟予昔有言珍重此把臂今時不為歡聚首良
不易不謂此語䜟轉與予相類浩然發長歌願言告同
志努力報
清時勲業予翹企
　　方四松先生題逺峰亭長歌和之
小園種竹已十年覆墻纔見生寒烟十竿五竿近窗户
筠粉初落青可憐更喜竒峰向茅屋朝似烟鬟夕如沐
問人知是江南山九㸃芙蓉杳靄間客子經年逺行役
三徑無人苔蘚斑歸來重啟竹間户咫尺家山同陟岵
尚開臨砌舊時花花下心酸涙如雨鑒湖先生詩絶倫
(謂四/松)青蓮居士今騷人(謂嗣/雅)囂塵不厭城隅道剝啄來
問松與筠指㸃青峰出林際梧桐葉宻山光細凉風颯
颯從南來坐客添衣紙窗閉等閑落筆成浩歌長句短
句竒思多書向呉綃與蜀紙頓㸔素壁烟嵐起亭中一
幅蚤秋詩亭外千重暮山紫同将黛色摩青蒼不獨江
雲看九子(四松先生名畿字還青同里人工/詩文曾官河間司馬有四松集)
　　姑射仙人篇寄上房師臨汾蔣公
姑射神山汾水湄中有仙人氷雪姿千年苞秀毓靈異
誕甫生申端在兹偉人逰上都槖筆逰天衢丁年里選
方棄繻翩飛珥筆承明廬
世廟當年受知蚤木天丹地競詞藻歛華不屑鬭時名
芸閣悠然見懷抱懷抱復何似水何澹澹山島峙雅望
年來中外深玉衡羣仰台星指高攬芙蓉鏡還登選駿
臺自顧駑駘亦何幸春風翦拂呼龍媒等閑移作上林
樹芳杜秋蘭共零露仰止公琰社稷器千頃汪陂欽叔
度青藜甫得分餘光小子歸臥南山陽桃蹊苦憶花三
徑蓽户長扄水一方闗梁無羽翮長安秋正碧諸子正
是良讌時受經羣列康成席極目燕雲杳靄中論思東
觀日舂容陶鎔庶類須鉅公天南翹首思無窮
　　伊蒿篇為許子志先徳次四松先生韻
故園君子推許公當年隱徳今穹窿自予聞之年方童
迄今廿載思何窮秦隴之冦彌八鴻圍城數匝将傾桐
凴山帶河城西東營火如燐千㸃紅公方負母湖草中
孝思平地成蠶叢賊衆蠭聚而蟻同官兵倐至烏羣空
公歸安母耡蒿蓬及時播種麥有麷㓂方去兮禾方芃
隣里復活伊誰功孳孳惟義是所攻潛徳惜未聞
宸聰惟公雖沒義則隆天佑善人啓其衷許子讀書時
念翁孝徳累世蒼旻通揮毫落筆文最工藨蓘歲歲時
未豐道氣淵湛常冲融文壇藝苑偏能雄草堂秋日方
曈曨草堂秋樹何菁葱多君先徳如衡蒿羣公詩史皆
清風(許子伊蒿名來惠予同學/友工詩文為邳州學博)
　　重九後十日木厓招同四松芥須伊蒿叔兄如三
　　　集九松分得地字
秋山不在逺出郭自幽致秋林不在深九松足蒼翠主
人曾有約山靈久相遲若使重陽來登臨祇故事囘首
已成昔十日秋光異青青原上楓初與曉霜試逶迤草
間路黄葉猶未墜盤桓古松下高枝落秋吹髣髴數君
子澹勁復無二侵旦逺移尊霜螯正肥膩田家古瓦盆
斟酌成微醉倚徙松棚間獨憫老農瘁白髪自驅犢天
寒拾遺穗可憐兒女餐飽此催租吏讌酣忘苦辛吾儕
將無愧古人惜良辰且勿發長喟清流遶田壟曲曲盃
堪置𤓰果秋樹根銜盃託高寄隔水山畔路正與歸樵
值日落衆峰紫林巒轉深邃嚴城未掩關林鴉雜歸騎
落落有吾徒蕭然在天地
　　寄都諫姚龍懷先生
黄門典封駁紏彈重老成偉歟都諫公嶽嶽誰與京邱
壑十年居蔬水南陔情掖垣徴再入方直舊知名皁囊
一編書抒發皆至誠衆論如委波賴此宏議撐轉移在
微密恥為殿上爭
至尊降溫顔聽此鸞鳯鳴同時仙掖客衮衮皆上卿於
公為後輩仰之如華衡心苦力亦瘁五十白髪盈願言
加餐飰葆此松柏貞
帝前作霖雨長此被蒼生
　
　
　
　
　
　
　
　文端集巻五
欽定四庫全書
　文端集巻六
　　　　　　　　　　　　　大學士張英撰
　存誠堂詩集二
　古體詩三十八首
　　春江積雪行寄懷四松先生
客子晨将行南枝蚤梅發如何寒香時逺與故山别不
惜枝上花宛轉赴南陌南陌良苦辛昨夜江天白不見
江上漁惟見江干雪北風號枯楊横林逺蕭槭寒氣入
江聲波濤力應竭天地無纎塵羣峰如挺璧瓊樹将萬
株瑤臺且千尺一幅水晶簾遙遙挂青碧小艇明鏡中
四顧清光徹如駕凌雲鶴逺渡銀河磧俛視無復有横
空但明月客子得竒悟邈然忘所適故鄉有詩人秉心
素髙潔澹蕩非世情懷抱自清悦安得同苦吟寫此江
天夕
　　送木厓偕長君務滋入成均
鸑鷟振羽儀薄海知宴清寧久戢其翼不向榛莽鳴黄
鐘太古器恥與凡響爭清廟朱絃間為世陳韶韺騏驥
當困時久為駑駘輕一朝入燕市千古金臺名吾黨有
潘子才思蚤縱横十歲能屬文落筆前輩驚悠悠四十
年華髪雙鬢生潘子勿復嘆遇晩名亦成文字摹大家
韓歐同規程古風久淪棄力為流俗撐浩浩寫胷次意
匠無經營賦詩躭杜白歴落傾珠瓊丹黄海内書月旦
操其評脉望食餘字皆得分時榮嗟予樗櫟材相逺奚
莛楹如君不得志轉使予心怦清時方愛才勿憚驅車
行辟雍今宏開鐘鼓何鍠鍠漆經多竒字古樂無新聲
君且攜長公春明事遐征河隄垂弱栁宫樹啼新鶯我
知入都時名譽馳公卿珊瑚出海隅明珠來秦城慈仁
古松下璀璨都市呈鴻寳發竒光見者雙目瞠鵬翮凌
高風雲路今方平枚臯侍從才位置宜承明煌煌帝京
篇請為
天子賡(潘子木厓名江余同學/友工詩文有木厓集)
　　陵陽行
陵陽古佳地詩人昔來逰謝朓與李白吟咏空千秋昔
人不可見青山入高樓上有黄鶴飛下有清谿流俛仰
仙靈宅高風凌丹邱安知千載後姚子今其儔理國師
烹鮮化民如狎鷗夙昔天下士文譽滿滄洲投分無俗
賔吟嘯谿山幽為我語元之救時資良謀豈容山水間
謝李遙唱酬(時海南姚六/康為石埭令)
　　東臯草堂詩
我聞李先生自闢東臯堂衰年託親戚葺屋農家傍君
昔在嶺南槖筆走戰塲歸來臥一邱不復躭舊狂憐君
不偶俗君本無俗腸詩味比孟浩文字摹䝉荘性復嗜
孤潔安可居農鄉左廂栖雞豚右廂鳴糟牀念此雖紛
紛無機迹易忘較之城市中此景翻為良春窗好風雨
拭几焚清香自起汲新泉茗椀翻旗槍東郊正膏沃北
山還蒼茫驅犢過淺水捕魚來石梁二三老詩人時時
索報章有客來叩扉自謂老圃忙荷耡那肯顧種樹須
春陽悠悠世俗情誰與之等量(李子嗣雅名雅一字芥/須同里人能詩晩年居)
(東/臯)
　　重晤方明農先生賦贈
桃渡詩人宅春水生柴門未到巳七年相憶勞晨昏壁
間畫梅竹斑剝今尚存百巻嵞山詩古調無纎塵高吟
石城烟妻子同小園僻巷連野寺蕭然如山邨入室古
人在閉門吾道尊吟詩飲醇酒世俗安可論(先生名文/同里人工)
(詩隠於/秦淮間)
　　燕子磯
我來宏濟江髣髴悟畫理河陽與雲林工秀各一紙何
處似河陽江流飛燕子竒石削琅玕清波織紋綺斑剝
翡翠痕繡澀珊瑚紫一片如暮霞鋪向空江水雙松覆
孤亭曲徑石齒齒㸃染兩漁舟瀟灑真無比何處似雲
林東畔幽巒是老樹晩烟中曲㟁層岡裏霏微見城闕
虧蔽出桃李古屋自參差重疊山島峙波光接雲影無
從覔起止愛此不忍去蓬窗勞倚徙作畫不在竒直欲
畫其似但得丘壑情居然成絶技天地老畫師捉筆徒
爾爾
　　雙泉歌為念齋新築草堂賦
紫雲雙闕繡芙蓉簫韶仙吹落天風殿上傳呼出鳯紙
鸞旗細捲朝暾紅繆子承恩御階上賜衣五色宫雲中
金華才子虎邱客鶴髪堂前峙雙璧暫乞承明著作身
歸來定省歡晨夕呉門市宅石橋頭家有賜書藏小樓
粉壁不屑鬭朱翠一邱一壑偏能幽古稱養親惟小園
此風近日誰其儔疊石臨流搆書屋曲沼穿花漾新綠
最是草堂初搆時春風乳燕飛花蹴主人倚樹看荷耡
醴泉一道花間出花間初出猶涓涓甫經搜滌還潺湲
水邊石畔不盈尺一泉又出如珠聨品題誰復居第二
味如北固江頭泉我聞飲此令人夀瓊漿石髓嫓靈秀
持此高堂介大年何必丹砂問勾漏繆子皎潔如泉清
傳家世世捧金莖當思此泉義非偶流膏布澤瀰蒼生
異時綠野堂中人方許高臥泉頻傾記我作歌今何時
已酉寒食兹落成
　　霜哺歌(為袁重/其賦)
袁子之母八十五星星白髪銀絲縷哺雛飲血幾何年
依稀甲子将重數袁子於今亦髪白六十猶作老萊舞
從來上夀不易得節孝之人天所祜節孝何者最為難
袁子蚤孤復貧窶母貧能節織作耕兒貧能孝筆作賈
篋中贈言四十巻作歌之人半徃古祇今夀母夀且康
白華新句年年補堂上堂下俱期頤霜哺歲月長如許
吁嗟乎節孝之人天所祜(重其呉門人傭書養母見文/士則再拜乞霜哺詩今盈數)
(十/軸)
　　呉門晤盛珍示卻贈
斯文苟不廢砥柱伊何人盛子具毅力手為開荆榛騏
驥非凡才蚤歲已逸塵蒼蒼者何意遇晩氣益淳樹幟
秦淮秋起草燕臺春六籍探微義兩京推茂醇文體方
再變著作皆殊倫天風迴紫瀾海波無際垠陸離珊瑚
光肅肅天廟陳海内拾餘芳士類資鴻鈞伊人一覯止
投契捷若神願言慰疇昔古道情自親明日忽分手悵
望呉江濱
　　贈敬亭鍾予䕫
伊人有微尚深情在邱壑山水猶陳迹草木亦榮落不
若筆墨間等閒寫寥廓竒峰自奔㑹嘉樹忽聨絡天地
脫腕下五嶽等糟粕展幅即深山巻之復高閣斑管作
笻杖無離亦無著寄語書泉人此中有真樂
　　平陵宜山堂詩
我聞宜山堂結搆平陵陽羣公爭賦詩佳咏皆琅琅何
處最宜山竒峰出短墻石屋一片雲黛色暎篔簹隔簾
見幽壑入户飛層岡枯藤與古木掩映多竒光峰影落
清泉水面還蒼蒼何時最宜山山靜覺晝長朝霞與夕
烟樹色分微茫春明山翠濃夏雨山風涼明月出逺岫
秋峰羣相望何人最宜山先生稱古狂芒鞵笻竹杖荷
衣薜荔裳看山無朝暮一巻或一觴手招西爽來披襟
從徊徉斯景與斯人是名宜山堂
　　為袁重其題畫蘭
畫蘭如作字筆墨在幽致微香出紙上蘭露花間墜我
愛霜哺人幽澹復無二安得入空谷采此以相遺
　　渡錢塘遇潮
晩雲日將夕客子渡錢塘舟人警暮潮倚棹催行装篷
窗一葉舟蕩漾河中央匹練海外來如雪復如霜殷雷
震層雲巨石崩崇岡天地方肅殺羣舟皆徬徨逺在千
里外指顧猶微茫轉睫類飛電玉山何琅琅東望連山
隂北眺接餘杭驚濤轉地軸白虹貫天長客子遘竒觀
睇視恣徜徉對面高百尺幾欲吞吾航舟子迎潮立捩
柁隨飛翔奔流四五里怒馬收危韁小舟如覆輪逆浪
盡濺裳我非弄潮兒胡不戒垂堂
　　同四松先生木厓叔兄如三遊畫谿得音字
好山名畫谿披榛猶可尋曾經畫船遊流水空至今寒
潭影千尺徃徃聞龍吟石色削蒼玉谿聲鳴素琴懸瀑
如濺珠飛雨出空林天風吹不斷積雪亦何深半畝龎
公谷路入梅花隂臺榭已非故松竹猶森森昔年荷池
隈此日無蹄涔古砌延碧色惟有苔痕侵撫今思舊歡
慨嘆誰能禁嶽夢(四松/别號)山水癖明時蚤抽簪㸔山挈好
友白雲知此心捷比攀枝猿幽如坐葉禽甫在南磵石
忽陟西山岑清響振林樾落落聞古音諸子互酬答各
如探異琛一觴復一咏臨流時自斟深林忽已暮仰見
斜陽沉安得常相從滌此塵囂襟
　　送内姪堯元還雄山
公子騁驊騶朝暮長安路金勒珊瑚鞭風流生指顧客
從江南來離情復誰訴不謂骨肉歡轉向天涯聚公子
有新詩芙蓉浥秋露尺幅作山水落筆得佳趣惟此翰
墨情可以滌紈袴紙閣羅青樽竟夕懽無度一朝忽言
别明日雄山去手輓青絲韁繫馬白楊樹入門拜兩親
斗酒且深注咫尺春明門鶱飛接鵷鷺杏花烟栁時兄
妹盻良晤公子扶輪來懽遊復如故
　　兒瓚就婚于延陵示之
汝生十六年繞膝何時離詎知燕喜日父母天一涯千
里望江雲佳靄栖門楣金屋寳勝結綺閣流蘇垂鴛鴦
織紋漪翡翠依瓊枝好借珊瑚彩飾此蒹葭姿琴瑟偕
新聲栁絮聽新詞堂上有大姑授經垂絳帷男兒可取
法不獨閫内師延陵好兄弟璀璨復冲夷疊翠百尺樓
花竹何參差此中有竒書探索不厭疲惓惓千里心孺
子宜鑒之願爾當賓筵蕉葉銜且遲願爾懸鸚鵡不報
客來時願爾畫眉筆常㸃闗雎詩願爾雞鳴警願爾鳯
雛隨一字當一縑寄爾深閨知
　　憶江南曲六首
憶江南憶在故園春梅蕚未舒紅豆小栁芽纔展翠鈿
勻盤中蚤韭初嘗客葉底新鶯巧喚人臨流入户皆芳
樹深紅茜紫花無數何人挂起珍珠簾雙雙蛺蝶穿花
去
憶江南憶在石城邊桃葉渡頭沽酒肆莫愁湖畔賣花
田海棠樹樹堪鋪席楊栁家家好繫船蹋青都向城南
寺可憐六代烟花地遊人幾箇説興亡年年木末亭邊
醉
憶江南憶在虎邱山鬢梳蛺蝶雲千縷船繫桃花水一
灣石上亭臺隨處有人家簫管不曾閒南塘曲曲皆花
市杜鵑枝壓櫻桃睡就中還有老翁家粉壁華亭兩行
字
憶江南最憶是錢塘冷泉亭畔松杉暗石錦塘邊荷芰
香峰頂平時添㙮影山腰缺處補湖光酒人醉臥呉山
路潮頭飛過呉山樹城南萬壑更青蒼畫中遙見西陵
渡
憶江南憶在浮渡山竒石縷成金谷寺片雲飛作紫霞
闗躋攀曲徑松杉杪指㸃危峰杳靄間最憐九帶堂前
路古藤霜柚交盤互安能散髪此長吟雲中細數江南
樹(金谷寺紫霞闗九/帶堂皆浮山佳處)
憶江南憶在二龍隈千家竹圃參差綠十里杏花深淺
開春風曲徑幽蘭露細雨新香山谷薹遊人春半應無
數提壺競蹋深荘路友人相約十年前空使山靈怨遲
暮(大龍山産山谷薹清芬甘脆/深荘為余友劉超宗所居)
　　墨荘詩(為王近微/先生賦)
世味復何似縛束類牛馬朝暮無息肩駭汗走轅下坐
使朱顔人白髪空盈把我聞抽簪客蚤歲白蓮社墨荘
一片地蕭然似林野散髪臥東軒披襟鼓南雅菜甲春
畦綠墨瀋清池瀉書聲出蘆簾花香入桮斚三萬六千
日七十年瀟洒所得良孰多可以决趨捨仰止此清風
願言朂來者
　　懷賢詩(為業師齊古/愚先生賦)
吾所北面人澹蕩古君子傳是中山裔易姓汝南氏(先/世)
(為中山族人/後易姓齊)家世多偉人先生特竒傀蚤年罹苦辛潦
倒飢寒裏惟攜一巻書移家渡江水為文尚氣魄汗漫
常自喜不合有司度三十猶爾爾斂彼驚異才屈首就
恒軌百篇熟昌黎千囘讀左史落筆如春蠶轉盼倐盈
紙射石堪沒羽氣可搏犀兕文塲比幽燕抉目無堅壘
甲午秣陵秋已中浮圖矢雖不獲祖龍留侯詎云恥棘
闈多嶮巇既收旋復委歸來益磅礴騷經窮四始宏麗
發廟謨幽細寫物理有時鳴鐘鏞有時擷蘭芷潘岳同
許詢揮毫各相視暨予弟與兄龍眠五子是迄今海内
傳頗㑹詩人㫖激昂負竒氣豐容色深紫飲酒或一石
號呼中坐起雄論堪絶倒颯颯風生耳恥見富貴人避
之去如駛終歲一布袍岸幘不納履所居在窮巷數椽
屋将圮出門無親戚入門無僕婢雛女髪垂肩長女前
歲死但有門人來問字相接趾人生遘百憂磊塊積成
痞曾無一日歡五十有三矣形貌忽然頽竒疾良有以
詩書為藥餌倉卒遽披靡破屋堆殘書布衾覆牀笫脩
文恐浪傳吁嗟入蒿里皇天生斯人士窮竟如此二三
故人來揮淚不能止雖無世俗榮昔賢良可擬諡之以
敏介敢效門人誄(先生諱邦直同里人積/學工文甲午鄉試副榜)
　　梁家園泛舟
京洛苦蹄輪一水已幽絶况復亂葦中輕舠似呉越朝
雨夕方晴最愛新秋節相将理短櫂弄此波間月荒池
纔數畝亭橋延曲折遂使蕩舟人逶迤入林樾月明清
淺流葦間秋可擷露下水微波舟動人語歇此時客方
醉杳淼清歌發欣陪長者游壺觴况未竭擊柝任相催
幽賞詎能别
　　枯松行(同沈康/臣作)
慈仁古松樹蒼老不記年高下近十株為態各自妍中
有雙龍鱗蟠曲香臺前松頂近可摩高枝纔覆肩屈彼
百尺勢空階恣蜿蜒横側益竒絶影若蛟螭眠濤聲走
平地雙樹撐如拳似此蒼勁質止宜空山巔藉以一片
石濯以清淺泉謖謖響絶壑垂手招列仙何将故山態
老郤車塵邊横遭厮養辱強索冠蓋憐冠蓋那復顧日
落生寒烟一夕風雨過萎黄何忽焉衆松失顔色臺殿
增寂然惜彼凌霜姿遽隨羣卉遷吾子勿復嘆物各全
其天
　　送羮湖之官開化郡丞
有客将為萬里行将行未行余心怦欲徃送之雄山隂
滹沱一水空盈盈
朝廷神武開南服益州新郡滇南屬蠶叢路闢百蠻歸
長官盡化雕題俗吾子新為郡大夫時平政簡稀雈苻
蠻旗如火迎且趨行行勿復嗟﨑嶇人生足跡不萬里
江漢呉越在庭􁀙史遷才思冠古今名山大澤紛眼底
子淵曾撰碧雞文相如持節冉䮾君由來谿洞稱竒絶
天半益州常火雲况君落筆烟巒起長歌奔放尤自喜
九嶷黛色㸃蒼山畫裏詩中各竒傀况君雄辯復英多
駭心洞目如懸河一部滇南風俗通為話緬甸與牂牁
才堪盤錯今無二拊循尤能起凋敝雄闗厮養雜窮黎
兩載畿南稱大治六詔風烟向化新文身金齒舊逋臣
韋臯特簡西川使軫此炎荒絶徼人老親七十猶強飰
伯季承歡仲遊宦顯親養親各有人何事牽衣增繾綣
君歸再拜還登車王程努力母躊躇明年璽書丅南詔
朝廷待爾承明廬
　　香漏詩(為葉炳霞/母夫人作)
凄凄城上烏明星照東隅忽聞香漏聲旋聞慈母呼慈
母無安眠教兒何勞劬刻香如刻燭貫之以青蛈裊裊
餘香盡榆莢鳴銅壺母起燈下績兒亦燈前趨從此書
一巻宛轉度朝晡自昔稱賢母未若香漏殊願言作短
章廣以朂吾徒
　　蕉林書屋圖(為真定/梁公題)
種蕉盈數畝碧色亦何深書屋三兩間結構當空林雲
影無朝暮澹蕩成秋隂微雨易為響時向書牀侵塵氛
不可到涼風披素襟空翠滿四壁茶烟乍浮沈此境邈
難即畫裏猶堪尋吾師退食時高齋横古今數幅蕉林
圖常伴朱絃琴布置隨筆墨取意皆蕭森短歌或長句
磊落存古今披圖頓寥廓儼若空山岑焉知擁書者獨
抱蒼生心
　　鶴來詩(寳應喬聖任先生年五十畫小像甫成有/鶴飛來因畫於側此鶴相依二十餘年令)
　　　(子石林道其事為作鶴來詩先/生諱可聘明崇禎年間御史)
青田有靈羽古稱為皓鶴仙人王子喬跨之入寥廓碧
天無際海雲寛孤飛肯向人間落有客翛然池上樓蒼
顔白髪凌丹邱荷耡自種青門圃絶口不道東陵侯閒
寫荷衣挂秋室縞裳丹頂穿雲出刷羽長鳴喚主人虎
頭囘顧驚停筆從此香山居士圖傍添一鶴如相呼水
邊飲喙月中舞二十餘年時與俱先生服氣頗好道愛
爾閑眠藉芳草先生垂老猶讀書一聲清唳秋晨蚤澹
味闇修知者稀仙禽瑤草思依依不然翠壁丹巗多舊
侣圎嶠仙人呼爾歸胡為花下隨人常不飛
　　柴窑酒椀歌(曹頌嘉齋中同嚴存菴沈康臣趙武/昔周緘齋曹升六汪蛟門喬石林作)
長安晴日秋窗暖曹郎酒客秋窗滿持出牀頭舊酒巵
篋中碧色柴窑椀大樸不屑爭離竒翡翠斑剝空爾為
製如半截青蓮子土花色暗蒼玉姿懸知此物巳千載
滄桑幾換今猶在人間歲月老糟牀瓦缶田家同不壞
由來珍異豪家爭玻璃七寳徒縱横苦伴珠玉委塵土
那能常對秋山清吾儕持此發詩思舉手摩娑復頻視
問爾千年閲幾人幾人對爾能沈醉
　　館中讀書言志(館試/作)
清曉入丹地老樹春隂繁和風動簾幕爽氣來庭軒御
河東南流天街静塵喧長廊集簮裾散步迎朝暾清晏
多休暇四壁羅琴樽琳琅探藝苑六籍欣尚存石碣何
離竒古字侵苔痕縱目涉滄海振衣當崑崙浩浩發胷
次藉以度朝昬淵黙領微義得意時忘言常與古人處
因知吾道尊諸家間旁搜百川同一源含英而咀華如
襲蘭與蓀誦讀愜素懷皆藉涵濡恩聨袂登玉堂方駕
趨金門匪賴貞潔操紛華安足論遭逢當
聖代咫尺隣九閽願言贊
王化元氣日以敦澹泊復寧静撐拄流俗奔昔人崇令
徳矢志期勿諼
　　十二硯歌(為蛟門/舍人作)
汪子臥病不出尸稜稜瘦骨吟新詩牀頭一卷探相示
十二硯歌恣離竒自言夢中入廣厦濡毫研墨方淋漓
縱横俱是老坑石龍蟠虬臥蒼玉姿此物那可使無主
就中十二欣自持汪子性僻躭筆墨神物來貺夫何疑
惟硯以靜而得壽筆以日計墨以時鏤心鉥肺亦太苦
将毋此意良可師吁噫嘻湘簾棐几一片石朝耕夕耨
常苦飢呵凍手皴無氣力棄擲屢遭妻孥嗤一石磨穿
亦已足龍尾十二將胡為
　　為呉五崖題王烟客太常畫巻
奉常老作西田客剩有閒情寫泉石古來筆墨非浪傳
高人片紙如和璧况復烟雲兼衆妙濃澹蒼深非一格
門外紅塵沒馬蹄故山雲樹江南隔願常對此滌胷臆
閉門坐擁千山碧
　　益詠堂詩二首(宋荔裳尊人為頓邱令邑人/徳之為建益詠堂尸祝焉)
畿南頓邱路漳水秋山隂哲人昔為宰流風還至今父
老食舊徳欲語涕霑襟下車翦稂莠不使嘉禾侵理民
但靜治手揮單父琴堂上撤桁楊堂下生謳吟每讀循
吏傳懷古意何深
巍然益詠堂乃在秋山原棠隂舊時路虧蔽見庭軒歲
時父老來再拜羅犧樽筳篿走婦子擊鼓聞千邨昔人
亦已去風土懷舊恩朱邑安桐鄉且以囑子孫知公戀
兹土窈㝠來朱旛前有霽雲祠相與招忠魂千載頓邱
路靈爽常弗諼(邑有南霽雲/祠與堂相望)
　　送宋荔裳觀察西川二首
東海宋使君騷壇數前輩百巻詩古文蒼深侔泰岱昔
為越州使覯閔幾顛躓三載客長安
君恩許重賜旌節向西川嘯詠江山麗曾聽祭臯陶清
詞堪出涕洞徹犴狴情髣髴如圖繪以此理桁楊臯陶
良不愧劔南號阻絶案牘多沈滯文人徃振肅自識無
刑意哀矜慎勿喜斯言足永佩(祭臯陶為荔/裳所撰雜劇)
杜陵老詩客自昔居䕫州瀼西築草堂吟詠空千秋相
如楊子雲此地多淹留君行渡錦江俛視三峽流長歗
探遺跡浣花谿正幽好築二鄉亭高臨谿水頭昔人不
可見宋玉今其儔自秉嚴武節不似臨卭游文翁尚雅
化觴詠登高樓從此錦江春古今遙唱酬(荔裳有二鄉/亭記謂睡鄉)
(醉/鄉)
　
　
　
　
　
　
　
　
　
　
　
　
　
　文端集巻六
欽定四庫全書
　文端集巻七
　　　　　　　　　　　　　大學士張英撰
　存誠堂詩集三
　古體詩四十三首
　　送唐偕藻侍御請假歸閩中
與君識面時同作金門客我方遘百憂君亦振六翮江
湖各三載重遇長安陌同人如晨星數㸃秋河隔惟吾
與之子相對庭槐碧古槐自亭亭苦心比茹檗我住空
爾為君行詎非策故山瘴海濱荔枝香可擘經年且休
沐暫許還山澤君子重致身况復當言責蒼生今何如
廊廟資謀畫行行非徒然民瘼貴探索歸來獻
天子宣室方前席勿忘短檠時永言念疇昔
　　題畫
白沙碧草江邨路夕陽古寺人爭渡天風不起水微波
蕭蕭落盡江南樹此景依稀秋浦湄自呼小艇渡江時
十年猶記行人苦風打篷窗雨似絲(余癸丑春闈/分校前一日)
　　崇勲徳壽圖詩(崇勲徳壽圖髣香山故事圖中九/老為少司農謝君路然年七十八)
　　　(督餉裴君長山少謝君二歲山左開府張君英/寰年七十五八閩開府劉君磐所粤東開府董)
　　　(君捷軒年七十四八閩開府徐君吉吾直𨽻開/府潘若世衡年七十三鄖陽開府張君仙羽山)
　　　(左憲副劉君詔軒年七十皆豐沛舊臣為太國/家任節鉞晩歲致政相與觴詠間適以樂  平)
　　　(因畫斯圖其事良可紀述同/館王子嵋谷持索詩遂書此)
國家資神武驅除委長轡麟麟多鉅公鵲起風雲際精
靈發川嶽輪囷苞元氣不獨兼仁勇期頤且馴至晨披
九老圖悠然見髙致當時佐景命宣力亦已瘁齊楚或
閩粤節鉞江山麗老來致政歸髙隱金門地雨暘歲有
秋清晏時無事羣公相招隨杖履成嘉㑹骨相皆天人
鬚髪絲還翠茗棋適所好壺觴成薄醉倚徙近竹林流
盼當荷芰猶能落金弹欵叚秋原騎曠然見天真蕭踈
寡塵累洛水與香山斯圗得其意豈惟麟閣標亦且西
園記賴兹翰墨寳邦家永為瑞
　　送徐健菴編修南歸
昔從呉門逰坐上識徐子盛名三十年文壇如嶽峙分
手入金門宿將幽燕起對策承明廬臚唱宫雲紫予再
入長安躡影蓬萊趾博雅重徐陵便殿常承㫖詩思若
春蠶揮毫金鳯紙冀北收驊騮文章新壁壘祇今鸞坡
上煩君種桃李進賢受上賞况復皆國士琢成珊瑚枝
照耀明光裏翻令採珠人遥遙隔湘水日夕登君樓清
琴伴圖史黄花正秋風一朝去如駛縱道綵衣歡莫戀
蓴鱸美心知非逺别歌聲皆變徴
　　送桂林太守之官
古重二千石五馬黄金絡位比大諸侯萬井同憂樂朝
廷欲置相先俾視民瘼渤海與潁川功名亦非薄異哉
今之人勲業等糟粕惟知公輔安爭說盤根惡揮手春
明外意氣先搖落所以昇平化邃古不相若程子官職
方樞密資謀度聲名照華省文章亦雄博一官守桂林
正可抒所學瘴雨蠻烟中五嶺帶城郭炎荒逺
聖澤民命君攸託瘠土望膏雨絶徼紓方略鈷鉧潭幽
深湘江水寥廓公餘入吟詠新詩滿巗壑
天子徴賢守璽書下黄閣一片鬱林石歸伴南來鶴
　　為石林題拓谿草堂圖
石林齋中懸尺素披離滿幅多竒樹湖光千頃浸柴門
數椽古屋臨荒圃問君疑是江南邨指㸃為言柘谿路
柘谿今日之青門老親五十歸邱樊齒髪祇今八十餘
渚鷗汀鷺供朝昏我聞此語肅然敬先生抗節如松勁
少簮直筆彈要津老讀殘書悟天性君今圖畫多深情
心在江南身
帝京歸夢迢迢柘谿去醒來壁上烟雲生今年揮手承
明廬射陽秋水上鱸魚歸㸔青山侍華髪柘谿深處草
堂居我披此圖看不已身入畫中當何如(柘谿為聖任/先生讀書處)
　　二月二十三日過念齋觀畫扇因成十五韻
長安花事遲二月風瑟瑟巷陌驅塵沙怒號且終日紙
窗如鳴蟬無心就書帙借來駑馬騎冐寒偶然出巷北
過巷南遂造静者室小閣凝清香虎皮印雙膝童子兩
三輩獨居寡儔匹人如僧出定言笑皆簡質為我開錦
篋搜羅古人筆石田與包山灑墨果清逸方探林壑幽
忽訝花房密流傳皆百載墨光黝如漆兹事雖小技不
朽在真實與君忽三嘆奈此流光疾著作與勲名千秋
竟何述
　　四松先生寄予古詩用昌黎贈張秘書韻從敝簏
　　　中撿出益增悲感因次和之
開篋展君詩鶴唳清秋聞風流自駘宕光儀如見君古
鏡寒潭碧背隱蛟螭文娟娟花下露裊裊谿上雲三年
客子俱懷袖揚餘芬寳此耀貧槖還以慰離羣平生學
昌黎今古誰能分持節曾絶塞司馬古叅軍飲不盈蕉
葉苦吟常自醺對客日數幅落筆皆氤氲千篇留上谷
一官何足云(四松為上谷司馬/棄官歸四松齋)歸來四松下塵緣謝糺
紛彌勒同龕食經時不茹葷荷芰製為裳薜荔裁為帬
古調越流輩俗響如秋蛟高風溢里巷淺薄資陶薫斯
人亦已逝寂寞歸荒墳春花日堪把秋草又将耘不朽
尚言徳何必資功勲長吟淚盈把西閣傾斜曛
　　三兄五十初度成四十韻寄之
伊彼鶺鴒鳥夙昔同一枝壮者毛羽成穉者嬌且癡引
之翔高林還與戲清池低徊三十年飲啄常相隨一朝
分飛去各在天一涯况我與叔兄年少逢嶮巇九齡失
慈母保抱多恩私吾兄走文塲予方佩象觿相将石門
路老衲同栖遲燈火照空山書聲出茅茨嗟予已十五
惟躭遊與嬉脩竹路冉冉櫻桃花離離帶之以清泉至
今有餘思城南峙高樓古壁将傾欹荒池溷鵞鴨壞圃
紛柴籬叔兄攜書徃予亦肩隨之漸知父兄教立志頗
不移天風響危檻明月臨階墀烏啼星復落䑕囓聲何
悲咿唔達中夜苦為比隣嗤秋風秣陵船江路多艱危
季弟偶見收吾兄還數竒數竒不復嘆歸來理東菑横
塘繞荷芰小閣對淪漪衆芳密如箐一歲皆花時弱女
已婚嫁強仕方有兒惆悵上東門送予當路岐離别各
老大京洛空塵緇古人重宦達千載以為期今人不知
耻勞勞駒影馳自顧鏡中顔惟添頰上髭觚稜雙闕間
曉入晨光曦不能竭涓埃趨走空爾為紙窗展書讀復
為塵事覊惘惘念鄉國屑屑謀晨炊遙遙羨鴻鵠耿耿
難置詞久知宦與逰不及耘與耔此理已深悟欣告不
復疑叔兄今五十五載暌光儀生子已就塾蚤慧有異
姿琅琅聽書聲可以長自怡園林豔榴火櫻笋堆花瓷
脩林呌白鶴深綠映黄鸝一觴復一詠文采發新詩叩
門皆舊友高談無愧辭况乃逺兵革閭巷猶恬熙㓜弟
頗能文仲兄髪如絲黽勉述祖徳明發思所貽勿念京
洛人濁醪常自持
　　孝儀客予齋中見投古詩奉答
我友亦巳困毛羽豐且姸高文擷天藻奔滙如長川新
詩復澹宕落筆秋露圓珊瑚錯明珠滿泛波斯船京華
久不達失意空茫然鬱彼喬松姿耻為蘿薜牽吾道敦
所積春華豈常鮮文豹蔚神采霧隱空山眠碩果經霜
垂氣味翻得全轉因息六翮搖落相周旋小齋横素琴
半榻堆陳編得淹君子駕欣賞多竒詮努力勿復歎闢
此榛蕪田萬里渤海流千仭蓬山巔與子駕鸞鶴相将
凌紫烟臨風頌君子秉志期益堅
　　戲擬呉賓客儼四時詞皆故園所有北地獨少者
　　　及之
垂栁暎晴沙清泉試蚤茶野人帶朝露遺我幽蘭花蘭
花香度湘簾影黄鸝喚處人初醒
杜鵑紅􁍝􁍝滿院蕉隂綠新筍夜來添荷耡入深竹深
竹門前繫釣船為送鰣魚第一鮮
橘柚懸霜圃歴落殊堪數風起滿城香桂花作秋雨秋
雨秋風試杖藜芙蓉開徧石塘西
榾柮耐宵長爐頭煨芋香窗白非闗雪梅花映草堂草
堂天竹當檐樹火齊珠光照縑素
　　送王藻如宫贊歸省
青門數耆舊獨有西田翁世澤冠宇内門閥如恒嵩簮
紱臥煙霞吐納皆宗風有時洒翰墨能侔元化功聲名
與大耋焜燿人寰中喬松䕃瑤草碩果垂芳叢子孫多
賢達雅不樂西東揮手謝軒冕追隨龎徳公㓜子官侍
從才譽擅青宫西清鈴索間遊子各有衷憬彼城上烏
豈學雲中鴻車馬上東門轉使予心忡三公輸一日何
敢惜怱怱願言承歡暇念舊郵詩筒
　　輓陜西提督陳忠愍公
觀徳殿西曾侍立蜀中虎将雙趨入(公諱福時同陜督/王公進寳皆以遴)
(選總兵自蜀召入命射觀徳/殿予直起居注得與觀焉)眉宇英風動闕庭雕弓萬
石時無匹
内殿承恩錫宴頻史臣當陛記温綸
御筵屢賜金盤食
天語琅琅感侍臣陳公作鎮古靈州持旄建節當新秋
是時海内方宴然風清鈴閣閑兠鍪逆氛漲天西南起
劔門阻絶連湘水秦隴岷洮藉重臣惟公忠勇堪憑委
志殱羣盗靖西陲不教花馬作潢池方看小醜投戈日
恰待逰魂入釡時志酬馬革悲何蹙星沈虎帳驚栖鵩
軍中痛悼舞隂侯舉朝感歎來君叔可憐百戰垂成功
血灑靈武多悲風
天子當宁動顔色易名賜爵恩數隆願得忠魂撫長劔
一埽西南欃槍空
　　送曹峨眉同年還江隂省親
京華作客誰最難京華歸客誰最歡眼中之人見曹子
片帆六月離長安曹子有母不得養惘惘對客常心酸
今年尺書上承明乞身南去歸江城過我小齋忽狂笑
兩腋軒舉凉風生眉宇已是雲中鶴樊籠将别毛羽輕
自言十畝江隂宅古樹蒼藤覆墻碧䆳閣蕭疎竹滿窗
芳園爛漫花圍席願言将母餘何求嘉果新蔬日堪摘
曹子雅嗜韓栁文落筆排宕生春雲朱絃疏越振遺響
淫哇促節空時氛卻抱殘書涉江水江隂八月蓴羮美
華髪千莖板輿上竒文一巻荒園裏不分吾儕日相見
養親著書讓吾子
　　六月十一日座師給諫茌平王公招同年諸子宴
　　　集郭外荷亭值雨坐上分得客字
夫子宦京華獨抱烟霞癖雨霽偶招攜相将振短策謝
彼車塵喧來就荷亭僻荷亭臨水開深栁沼谿碧翠盖
翻微涼蕭疎動絺綌好雨西山來雲氣峰腰白雨勢逼
荷香盡來侵几席須臾轉晴霽林外炎曦炙故将烟景
好天意娯閒客時艱良㑹稀佳辰莫輕擲囘首畏紅塵
坐待山光夕
　　秋夜聽絡緯聲
絡緯本秋蟲𤓰棚飲清露粉慚蝴蝶翅艷謝蜉游羽寒
憐蛩語階高怯蟬吟樹恥為促織爭豪家作金注機杼
終夕勞不能成尺素童子愛追尋苦被微聲誤朝辭豆
花叢暮入樊籠固𤓰葉何青青時向樊籠哺草蟲本微
姿跳躑轉驚怖吟聲久斷絶意與兒童忤偶然時一鳴
都無向來趣昨夜樊籠開雙雙一朝去小庭藤影宻葉
深不知處轉向青葱中相對連朝語咽露餐新涼繁響
達昏曙喓喓類苦吟切切如悲訴滿耳皆秋聲小齋若
園圃午夢客初醒聽此滌塵慮物性貪所適妙理得深
悟徘徊夕陽下斯物良足賦
　　送孫屺瞻學士歸省
徳清學士住菱湖七載聲華滿
帝都金石千言丹陛上珊瑚百尺紫庭隅紫庭丹陛紅
雲起魏公名唱紅雲裏曉日葳蕤上苑花春風清淺蓬
萊水
聖人講學經幃開數許儒臣内殿來閣裏陳詩輕沈宋
筵前獻賦薄鄒枚講僚曉伴封章入起居注史西頭立
鳯紙光騰殿角雲龍縑色映花磚日殿上仙庖出大官
侍臣常得奉餘歡分來
御醴黄金椀賜出宫櫻赤玉盤千古君臣重知遇孫綽
承恩誇異數珥筆新成射虎歌(屺瞻承歌詔/作射虎)屬車屢上
甘泉賦南苑秋風萬騎屯龍旗嫋嫋不聞喧書生射得
林中鹿囘倚雕鞍謝
至尊追隨予亦來行殿直廬講幄時相見天香衣袖各
分攜高閣珠林賜游宴(詔同逰玉皇/閣徳夀寺)六軍試馬晾鷹臺
特詔儒生欵段陪鐃吹晩來歸毳幕紅燈相對詠龍媒
(承良詔同/作  馬詩)最是新秋秋雨歇萬㸃青山如挺笏吟斷行
宫栁外風看殘帳殿雲中月方輿此日正昇平鋭意崇
儒偃甲兵熢燹乍驚卭僰起妖氛忽自夜郎生三年南
北軍書劇細旃廣厦猶前席同君午夜聽雞聲觚稜曉
入星霜白知君結念在䕫龍動色琅琅徹
九重自是丹心詞剴摰敢言春殿語從容羡君鶴髪雙
親健
聖澤親恩勞繾綣為聽烏啼感至情豈因鱸膾思肥遯
手持丹詔謝彤闈身惹爐香著賜衣泉石舊諳逰子處
江湖新有侍臣歸餘石谿邊花作圃朱蕚堂前玉為樹
九天阿閣鳯凰羣暫臥滄洲狎鷗鷺秘閣文章待綵毫
著書何必向林臯謾言晝錦鄉園樂還念宵衣
聖主勞
　　送徐方虎編修歸省
海内徐孺子博雅今儒宗盛名三十年鞺􁨪如洪鐘賦
詩掩鮑謝幽潔如蘭叢經史貴穿貫𣺌㫖靡弗窮若陟
泰華巔岳瀆羅掌中清時發異采天廟陳璜琮釋屩躋
玉堂高舉凌閬風鴻筆為國寳詎止徐陵工
至尊坐清燕賜問常從容藝林號多才稱徐衆所同酷
暑試殿廷腕下奔虬龍動色驚宰相高置蓬山峰今年
謝承明請急歸江東甫為閣上鸞復為雲中鴻津門泛
呉舠江畔搴芙蓉愛日承餘歡板輿方侍從
　　東臯篇寄李芥須
吾里自昔多詩豪澹蕩磊落推東臯平生嗜潔老成癖
等閒若凂嫌吾曹天才排宕兼衆妙長歌短句凌風騷
淨如好女對明鏡壮如碧海奔洪濤秀如摩天閬州石
快如翦水并州刀落筆竒氣横九秋俛視儕輩聲啾嘈
壮年足跡東南徧十指天際舒綵毫瓊海珠江歸去來
功名敝屣輕鴻毛一臥東臯今老矣酒腸詩興空綈袍
拍手猶令四座驚蕭疎短髪時頻搔日坐柴門望老友
瓦盆為客開新醪臥我小亭輒信宿七載不見思鬱陶
欲謝風塵息倦翮明年秋水乘輕舠願君善飯使君健
相對劇飲雙持螯
　　贈東海董生
宇内竒觀海為最董子收之襟帶間推窗夜半看日出
赤霞萬頃濤如山海市人生不恒見君直視如檐下電
旌旗城闕搖空濛海風吹作雲千片自言結屋荒山中
蘋婆手植千株紅梨花如雪間梅李十里爛漫吹香風
枯藤竒樹無不有春菘秋蕨綠盈畝布襪青鞵老道人
十載長齋未除酒吟詩經歲客長安氣如滄海翻紫瀾
頰上髭鬚老猶壮意中鷗鳥天何寛東來秋色海雲黄
詩人歸臥陸渾荘此時天地風塵客各憶南山舊草堂
(董生名樵/東海隱者)
　　題四知圖為魏環谿先生
關西孔子楊伯起四世清徳光前史嶽嶽千尋絶壑松
泠泠百尺寒潭水糾彈内嬖排羣奸正色昌言肅綱紀
一笑黄金謝故人但將清白遺孫子吾輩讀書何所慕
守身愛鼎應如是晩近脂膏最誤人吁嗟此義成糠粃
環谿先生邁流俗闗西前後真同揆生平亮節逺相師
凛凛四知一端耳夙抱忠誠感
至尊抗疏常見
天顔喜門巷蕭然時著書脫粟留賔如素士吾道有守
方有為君子不貪先不侈敬藉此圖為公壽願以清風
受繁祉更愛傳家秉與彪三鱣世卜從公始
　　題嘉莊農隱圖
久欲結一廬當在南山陽去郭數十里虧蔽登崇岡山
翠四圍合一徑穿谿梁其中土膏沃散布諸農荘中央
數十畝繚之以短牆一宅置妻子紙閣依茅堂餘地恣
種植古木羅千章梅桃各一區果蔬各一塲花開接四
序爛漫庭階芳冬煨温室火夏拂水亭凉温室藏晩花
水亭䕃高楊高楊帶清池荷芰吹微香倚樹間有屋看
花必有廊簾前竹萬箇坐隅書一牀開窗落峰影隔樹
來谿光邨居皆淳民但知説農桑雞豚亦有政耕鑿亦
有常一川稻梁熟八口資為糧夜來機杼聲終歲裁為
裳新蔬翦樊圃鮮鱗出陂塘饔飱稱時足鄙嗇庸何傷
好友二三來促坐傾壺觴安知末俗漓矯首談羲皇畢
世無外慕通體無俗腸寵辱不能鑠憂虞不能戕其俗
静而治其人壽而康平泉何足齒藍田何敢望日坐塵
網中此願空茫茫梁子嘉荘圖倐忽陳吾傍委曲肖鄙
意呌歗幾欲狂囘首眺鄉園逺在天一方人生貴所適
安得久低昻休哉陶靖節千載誰等量
　　題趙武昔小像
高梧䕃叢菊澹蕩鋪秋隂片石倚幽草鳴泉激素琴中
有冰雪人愛静復躭吟退食常擁書迢遙觀古今夙有
蒼生志金門久陸沈懷抱日綿邈川岳同高深賦詩續
古調歴落皆雅音一杯聊在手濁醪還自斟日夕坐秋
色梧菊知此心
　　寄木厓
當代有詩人蕭然隱薖軸蚤年馳盛名晩歲恥干禄天
才本高雋經史盈便腹千秋夙相許名山藏敝簏少陵
與香山同工還異曲君吟四十年遥遙踵其躅長篇極
瀏漓短章無跼促有筆寫胸次何為苦縛束真能學杜
白豈在娯塵俗聞君理舊詩篇篇總堪讀吟向石經齋
天風響寒竹高堂今大耋眉暎貞松綠母子俱聞人海
内所瞻瞩人生貴不朽豈在曳鳴玉誰能六十翁霜髭
猶啜菽相贈白華篇期君介景福
　　送徐藝初歸崑山
我聞瓊玉峰正當君家樓連理三珠樹兹事空千秋謦
欬被寰宇宏奨皆風流疇昔握手歡契濶滋繁憂同朝
日瞻企春風聽鳴騶長公蔚文采眉宇天人儔貽我威
鳯篇古調誰能酬鴻寳自希世息翮還滄洲悵惘春明
門芳草送華輈
　　哭信臣
嗟予束髪初衆中識吾子鸞鶴本異姿珪璋有靜理眉
宇在霄漢清言寡塵滓寒潭何湛湛山島自竦峙願言
比君心此語差復似登君宅畔樓贈縞從兹始十年走
名塲相將執鞭箠堂上各老親華顛豁衰齒區區人子
心憤激深相砥含英復咀華終歲無停晷君才本秀瞻
摛文如結綺一日不相見新篇盈數紙丹鉛互校讐斯
道無堅壘同負秣陵秋淚落秦淮水老親良苦辛結屋
龍眠裏山寒送米蔬宵涼齎襆被雪片對茅檐梅花覆
庭􁀙布袍如枯僧寂寞侵􁃉髓豈謂終不達數竒竟如
此薄宦來荒城博士齋空圮苜蓿無朝餐宿疾焉能起
寄我尺素書悲歌皆變徴徘徊能幾時消息傳蒿里稚
子真可哀慈親復何倚天問總無憑理數誰能揆追念
平生懽故人今已矣悲來戕五中揮涕不能止逺在天
一涯無由哭靈几墳邊春草生始作安仁誄故人知我
心千載恒如是(周子信臣名孚先予同學/友能詩文卒於五河學博)
　　題石林臨流濯足圖
振衣千仭岡濯足萬里流壮哉左太冲斯語空千秋家
山曰龍眠近郭偏能幽靈巗疊蒼翠衆壑煙光浮懸瀑
似飛雪落向千峰頭谿中石齒齒太古苔痕留灌木垂
清隂水鳥銜文鯈我欲濯纓徃拍手呼浮丘東華萬斛
塵恐為山靈羞石林作此畫雅與予意謀矯首睇雲鴻
浩氣凌滄洲雪膚暎寒泉本是仙人儔素琴横草間彈
罷行復謳懷抱極寥廓天地皆浮漚何况我與君身世
如蜉蝣栖栖竟何益擾擾将焉求披圖各無語對此銷
繁憂
　　孝儀廷對第一喜而賦此
灼灼明月珠垂光照紫庭彲龍匿其寳潛耀居滄溟悠
悠十七載龍睡無時醒今年駕洪濤夭矯驅風霆忽令
徑寸珠天衢綴華星我友虞山客鄉舉同一經鳯麟毓
文彩河嶽鍾英靈與我頻年交相顧如影形長安風雪
中蓬户曾偕扄短檠入深夜露白鐙逾青書聲和鳴鶴
激楚呼高㝠
聖主方好賢賜第冠丹屏雛燕乘閬風同時舒綵翎(兒/瓚)
(同舉/進士)之子素寧澹結念在千齡榮名以為寳贈子惟徳
馨
　　松聲萬嶺篇為木厓母夫人賦
長松挺姿冰雪裏蒼枝團盖烟光紫松濤拂地横九秋
謖謖聲從高閣起中有仙人鶴髪垂傳家儀法真吾師
咏雪餐霞八十年朱顔爍灼如瑤芝夫人之母吾老姑
延陵世徳生賢姝落筆不肯讓班史男兒枉自矜髭鬚
晩年雅志躭禪靜晴窗自寫維摩影宵來常見佛燈紅
曉起時聞清磬冷令子名壇盛羽儀能將色養佐含飴
間居共賞安仁賦家學爭傳阿母詩石經堂畔蕭蕭竹
聞道新來森似束桂露方濃兔漸圓紅燭錦毺照華屋
遊子辭家已十年岡陵遥指望江天霜鬢霞裳閣上人
聽我松聲萬嶺篇
　　八哀詩
康熙六年同榜進士與予交誼敦密者已亡八人因作
八哀詩
　　　黄舍人仍緒
東呉有巖邑滄海抱孤城中有簡寂士公車來上京對
策冠南宫董賈馳聲名文章挾元氣渾顥陳韶韺貌古
性復僻恥與時俗爭蟄身書巻中布袍依短檠十日不
出户門徑蛛網生有客或相召羸馬將來迎向客顰兩
眉多是欷歔聲斯人閲斯世磊塊焉得平人生有百憂
底事羣來攖旅魂倚僮僕朋友書銘旌復聞玉樹折使
我心彌驚
　　　沈刑部應笵
沈子工詩翰瀟洒山隂客五字芳如蘭鮑謝踵遙迹初
讀采山篇清思已奔繹中年氣益醇杜韓堪避席落筆
褚河南纎秀無拘迫拭几焚名香脩潔嬾成癖篆𨽻兼
衆妙書成自鑴石洞簫或在手雅令佐浮白道氣令人
靜好友藉三益絡秀本明慧京華共晨夕病起俄復顛
才華世人惜篋底有遺箋寳愛如珍璧
　　　潘黄門翹生
黄門偉丈夫食牛氣恒鋭鄉舉曾冠軍雄文發經濟飲
歠亦可觀高談裂雙眥詞曹入諫垣結念在匡世仰干
黄屋尊頫切蒼生計寥寥朱檻間伉直誰能繼壮年頓
銷歇聲華忽幽翳豫章久用兵妻子苦顛蹶聞說戎馬
時江干正留滯誰當念故人為理荒山碣
　　　史編修鶴齡
古人善體物濯濯春栁姿我友瀨江客風度恰如斯清
才照藝圃習習香風吹落筆秀天下蚤被
人主知分來金鳯紙真草恣所為學士如堵墻觀君臨
墨池須臾百幅盡墨瀋看淋漓春殿開講席我與同追
隨共拜紫貂賜偕進朱櫻詩一朝返江滸風折瓊樹枝
屢邀
當宁歎寵䘏偏恩私還使素心人五載淚如絲
　　　張編修玉裁
伯也京江𣲖聲華照吾黨指顧多英姿風流任宏奨春
泉比才思朝霞儷融朗蚤年頗落拓壮歲冠珠榜百尺
紫珊瑚已躍滄波上猶憶玉堂夜廣厦連書幌中宵起
讀書互答空庭響予既理歸舟君亦泛蘭槳同作江南
人一水勞心想詎意明月珠埋光忽泉壤頻把别來書
臨風增悵惘
　　　夏編修沅
京華對衡宇好友如君稀君如寳在璞山嶽含其輝骨
重復神寒温密無緘機摛辭尚典要書巻堆四圍十載
雅投分纒綿意入微下馬登君堂穉子牽我衣一日不
相見三秋如調饑東門風雪中送子銜恤歸江臨北固
山松筠堪掩扉經時不寄書忽同朝露晞竟符乘槎䜟
使我長歔欷(昔有術士謂君當應乘/槎之㑹果以八月卒)
　　　楊檢討仙枝
簡人磊落士翛然謝覊靮清風滿四座塵慮為君滌本
是嵇阮儔眉宇氣陵轢草書頗騰騫琴聲出東壁吟詩
愛陶潛嗜飲師王績倐爾微醺餘更不進涓滴食貧甘
如飴懷抱從所適䘮親與悼亡哭子兼衆慼言返澤州
山詎意音容寂中邊皆至性斯人難再覿
　　　劉編修澤溥
我聞李長吉白晳長指爪君貌酷相類祝君惟壽考屈
指眼前人惟君致身蚤温温良玉姿舂容滿懷抱夙慧
本天成抒辭若春藻照耀巗廊間人共欽其寳抱病還
中州丰儀乍幽窅人生石火微復如電光繞如君益可
悲身世何草草墳前穉子稀堂上衰親老招魂魂豈來
雪涕問蒼昊
　　讀元道州賊退示官吏詩慨然有作
我愛元次山詩篇獨簡質短章如長謠仁心自洋溢至
欲委符節甘心采菱實昔人志康濟豈云躭暇逸置身
君民間無能澹憂恤汗顔拖長紳不如腰帶銍古人恥
曠官斯義久蕭瑟誰無湖畔山浩歌撫遺帙
　　寄王農山先生
海内今耆舊屈指農山翁高文昔麐炳葩義騷壇空弱
齡知向徃私淑曾南豐琅琅殿陛聲繡斧乘花驄辭榮
蚤揮手歸臥巗壑中九峰三􁀙間霞翥揚清風幸慰疇
昔願策名隨長公季子復聯翩臚唱宫雲紅瑶圃三珠
樹光氣如長虹史筆須大手講幄資元功先生年杖國
鹿駕桓君同相對驂鸞鶴華髪暎方瞳願言祝期頤曦
照扶桑東何時蒲輪來下管聆新宫
興朝仰人瑞士類荷帡幪
　　送田綸霞督學江南
夙昔有微尚雅慕恬澹人風流推獨步高潔由天真龍
門百尺桐孤芳誰與隣雖寡握手歡膠漆如有神論文
入微密談詩闢荆榛登朝十七年著作今等身振筆搖
海岱矩矱皆先民士氣嗟濩落大雅久不陳蓽户單寒
子眉蹙何由伸
當宁簡邦直朝議爭推輪兵甲㑹偃息文治期維新經
術藉模楷風教資陶甄大江南北流浩浩今還淳菁莪
翼王化楩楠儲國珍歸來報
天子事業在人倫
　
　
　
　
　
　
　
　
　
　
　
　
　
　
　
　文端集巻七
欽定四庫全書
　文端集巻八
　　　　　　　　　　　　　大學士張英撰
　存誠堂詩集四
　古體詩三十首
　　題羮湖畫田家圖寄孫釴巻子
生兒不願振長纓曳華裾結駟遊天衢但願提壺挈榼
常追扶生兒不願腹盈笥思涌泉摇筆凌機雲但願悃
悃訥訥耕且耘生兒不願朝楚越暮燕齊結交少年行
但願出作入息依農荘人生百憂緣富貴悲喜寵辱煎
我腸譬如白鶴鎩其羽霜天仰視空蒼蒼羮湖一紙二
丈餘雜沓畫出田中廬呼童隔水飲黄犢抱孫著膝巾
柴車山畔無雲不窅靄谿邊有樹皆扶疎蓑笠桔橰無
不有岸有魚罾梁有笱疎籬垂蔓故侯𤓰小亭低拂先
生栁青旗賣酒山橋市銀釵汲水田家婦我聞仇池有
百泉四圍竒石撐青天祇今荒為豺虎宅何人更種峰
頭田我聞桃源古避秦谿流歲歲桃花春祇今戎馬蹋
作泥妻兒零落悲酸辛吁嗟此圖不易得羲皇之人華
胥國天外三山蜃氣樓先生空費一挺墨老翁新自戰
塲囘支離竒骨猶崔嵬看舞寳刀刃如雪聽飛鐵礟聲
如雷譬彼夜半出惡夢剔燈自視還驚猜自寫此圖滌
胸臆腕底布置真竒哉家園千里寄雛孫老親一笑慈
顔開况我對此不能舍長吟短句增低徊何年共君挈
兒子谿山深處歡相陪雞豚社酒無窮事肯讓陶潛歸
去來
　　讀陶詩慨然有作
穰穰今昔人天地為席幕富貴多憂虞貧賤常落魄投
網恐不深誰能解其縛身非金石堅萬端自消鑠志願
何窮極如剝新笋籜人生道力淺隨處得沉著夙昔有
微尚苦欲謝覊絡常恐衆人是惘惘吾獨錯我愛陶徴
君胸次頗寥廓忘情寄麴糵避世憇泉壑嶺上白雲飛
松間夕陽落三諷陶家詩微知顔子樂
　　送運青出守姑蘇
古重二千石五馬扶朱輪簡自承明廬臥治多儒臣况
乃東呉郡延袤滄海濱貢賦雄九州歲入千萬緡土狹
苦人滿繡錯紛如鱗曲技恣淫巧優賤工諧顰朝或冶
服遊暮衣百結鶉賦急歲恒儉俗侈户益貧
當宁屢嘆息除吏常逡巡卓哉西蜀士黄綬耀新綸昔
年共鐙火隨步丹地塵峻格凌巗松直節嫓霜筠㟁異
視流輩耿介難與倫高才理盤錯運斤若有神聲名徹
廊廟顧問恩數頻一麾領呉郡桑梓來祥麟望風驅墨
吏解慍蘇疲民既令瘡痍起還令風俗醇人生非乘軒
康濟何由伸東南民力竭一語為君陳
　　題石林桃花釣艇圖
春烟春雨朝霏微蒼翠綽約山四圍谿清鷺白桃花飛
新漲昨夜侵漁磯中有仙人忘塵機扁舟散髪迎朝暉
白苧新裁短後衣吟詩最愛陶與韋枕書抱膝思依依
遶船流水花芳菲銀鯿縮項甘且肥此樂不遙知者稀
主人方直彤雲闈白玉為堂花紫薇史筆在手不停揮
匡時有願且莫違湖邊為我掩雙扉漁竿嫋嫋他時歸
　　修堂叢桂篇(修堂為子弟洵仲/華芑輩讀書處)
大叅舊第城南隅亭有叢桂兼高梧蒼顔斑剝花爛漫
百年世澤涵且濡上有飲氷囓雪之壽母下有翔鸞翥
鳯之羣雛壽母瓊枝本桂林謝公掌上雙明珠佐我叔
父蚤成名翩翩藻彩揚天衢二十年來多苦辛大厦隻
手勞撐扶家法峻肅邁朝典朝昏教子真勤劬大綱小
紀各有政閨門矩矱天下無願奉叔母為矜式季蘭衆
嫮皆師模諸弟才華復敦碩騏驥絡繹登
皇塗有弟三年住京國聯牀與我形影俱温温恭人良
不愧孝友令譽騰燕都幾迴短檠話深夜細聽方知母
教殊今年齒髪初甲子華筵㫖酒羅笙竽江南草綠杏
花時脩堂遙望增躊躇敢藉階前叢桂影天香寫入南
山圖
　　馬蘭峪古松行
古松鐵榦蒼還赭虬蟠虎臥長城下遙看翠色起寒烟
近訝蒼皮侵古瓦碧雲一片低不飛松頂平鋪復堪把
糺枝徃復如有神竒姿勁挺誰能寫黄冠白髪不記年
塞月邊風自瀟洒特標孤節凌窮冬更送清隂滌煩夏
影閉荒城鶴不栖梢入空堂露常瀉落落恥與羣木儔
所悲幽人在中野挐雲榦折為懸弓覆地枝殘因繫馬
等閒夜半起濤聲闗山誰是知音者
　　徐立齋前輩自學士擢總憲
六卿有分職憲長持鴻鈞庶司與百度臧否得俱陳訏
謨翊元化功與丞相倫
聖人望治切特簡丹扉臣舉朝仰正色四裔瞻垂紳倪
寛貢禹後經術見斯人西南將偃戈海内無纎塵要在
滌舊俗使我王化淳大鏞列東序玉衡懸紫宸發揮虞
夏理感應當有神清風生獨坐天地荷彌綸
　　讀白樂天詩六首
昔人有深悲百年如轉轂恥以千金軀幻化同草木天
地藉勞人甘心謝巗谷勲名寄寰宇精誠留簡牘捨彼
百年歡博此方寸竹鄙哉後世人所躭在微祿身名同
時滅塵鞅苦征逐縕袍苟自適輕華勝綺縠藜藿得所
如燕衎倍粱肉豈能拂天性巧媚時人目長歗看青山
花谿置茅屋
鷦鷯本微姿羅畢或致之不解語言好復無羽毛竒主
人枉見珍陋質深自知居以玳瑁籠宿以珊瑚枝野田
黄雀來驚羨各有辭焉知此物賤野性終不移一飲復
一啄顧影鳴且悲故林有徒侣桑柘濃隂時
小雅楚茨篇畫出田家廬後世有作者風流陶與儲清
流飲黄犢晩日驅柴車帶露翦菘韭不食城中蔬雖賤
夢常安縱貧閒有餘春隂種樹時自荷移花耡左招山
畔樵右挾澤中漁斯人洵鄙樸忘機誰能如
三峽日奔注驚濤千古愁若比世人情三峽為安流劒
門古巉巗鬼哭猿啾啾若比世人情劒門如平邱肺腑
方寸地何乃荆棘稠唇吻苦不大何乃攢戈矛如彼涉
滄海日夕懷百憂逝将謝囂賾伴我南汀鷗
一輪中天日萬斛南陌塵有馬無閒蹄有車無停輪日
出照羣動芻狗良苦辛富貴與貧賤譬彼環相循華胥
日已逺舉世無先民堯舜立賞罰萬古雕其淳忽而空
山谷忽而要路津勢去骨肉疎時來秦越親巧拙各相
笑誰能識其真寄語世間人上有高高旻
人生有萬端適意固為好睠彼枝上花與此砌邊草倘
違風露情青青坐枯槁蒼鷹恒苦饑淘河不常飽鵲巢
鳩來居誰拙復誰巧鸚鵡憎籠時緘口苦不蚤智者物
之災用愚以為寳置身才不才黠哉漆園老
　　施愚山贈敬亭綠雪茶奉答
春雨江南山敬亭本幽絶摘來烟鬟中佳荈名綠雪故
人勞見遺鶯花晩春節香如蘭露滋色比清泉冽㵸向
晴窗下恐為塵滓䙝細啜咏新詩風味誰能别
　　題畫
山腰白雲如織素小亭正對雲生處一邱一壑自盤互
咫尺平橋不知路古寺荒邨逺樹邊疎鐘聲不隔秋烟
等閒驚起幽人夢鷺浴南谿夕照天
　　江眉瞻太守為予作買花行讀而賦此
客從匡廬來弭節慈仁寺予當花市開肩輿時一至珠
璣羅綺前趨走不停視惟向賣花翁低迷苦留遲太守
笑予狂秉心尚童穉為作買花行縱横數百字嗟予林
壑性卉木有竒嗜十年客京國苦負平生意幽燕氣寒
冽風日江南異濁苦街頭泉磽确城中地嘉樹與芳草
縱愛何由蒔詰屈盆中梅花稀色顦顇豪家温室中不
惜千錢費一入寒士宅枯槁旋委棄惟有野草花予力
猶能致聊分薄俸錢窗前博菁翠何當歸舊山卜築營
花事泉甘復土肥樹石間羅置千株種梅桃十畝裁荷
芰栁㟁任蕭疎竹房自清閟繁艷付鶯聲餘香分蝶翅
高詠買花行為君一揚觶
　　種栁行
前人遺我松湖田倚山瞰壑松湖邊中有湖水遶田脚
春生秋漲清且漣我今築隄帶山麓欲令瀦水如長川
細浪迴波二三里平分半種紅白蓮其餘空明若澄鏡
菰蒲數㸃涵朝烟先教夾岸種楊栁柔條嫩綠隂相連
上有百囀黄鸝鳴下有雙飛白鷺眠蚤春凝翠山雨重
入夏弄影凉風偏丹楓烏桕相間雜秋深照水如花妍
更種垂楊三五株舞風拂地枝纎纎問予胡不種松柏
松柏成隂三十年圃翁年已四十強霜生頰下華生顛
及時種栁滿千樹眼看計日叅青天富貴不願靈和裏
繁華不願章臺前但願栁成拂衣去年年常繫釣魚船
　　江南憶十首
長慶集中有憶江南詞注云此曲亦名謝秋娘章五句
樂天秦人也遊宦於南深用相憶况予生長兹土者乎
因廣其意遂成十章
江南憶最憶小亭前送暑迎涼桐葉雨怯寒偎暖杏花
烟風景勝當年
江南憶最憶近城山曲曲清泉垂石乳層層翠岫疊烟
鬟數武隔塵寰
江南憶最憶小池隈近舍傍城三畝許水花木卉四時
開薄薄有亭臺
江南憶最憶是湖邊賽社家家秔稻熟嘗新處處鱖魚
鮮十里白花蓮
江南憶最憶是江頭楊栁岸藏沽酒肆桃花港泊釣魚
舟春水泛輕鷗
江南憶最憶筍櫻時碧玉萬竿抛錦籜火珠千㸃壓高
枝烹摘小花瓷
江南憶最憶是梅花幾樹傍谿圍草閣一枝凝雪近窗
紗多少盡堪誇
江南憶最憶是春深花謝海棠紅似雨葉藏梅子綠成
隂黄鳥惜春心
江南憶最憶竹林中迴環白石隂隂路宛轉清谿澹澹
風穿破碧玲瓏
江南憶最憶桂花叢深苑黄垂千㸃粟小城香滿一秋
風人在月輪中
　　頫首見白鬚
頫首見白鬚不用闚明鏡嗟予形蚤衰流光疾如瞬閑
看兩飛丸坐失雙青鬢涉世方苦深焉復與時競心如
古井波湛然自澄静亦如隨風舟上下任游泳敢言味
道腴委心付時命湖邊二頃田豐年穀猶賸城隅二畝
宅綠樹當軒暎菰蒲烟水姿麋鹿谿山性惟有
君親恩盈盈滿方寸(倉順/叶)
　　康熙辛酉十二月十六日予四十五生日率爾書
　　　懷遂成四百五十字
入春尚旬日積雪照庭户親戚衝晨寒攜樽扣環堵忽
記懸弧辰今年四十五老去髭鬚白痛後齒牙腐衰慵
日有增餘勇豈堪賈深閲人世情潭潭盡城府我本山
野人十年挂圭組清秩隨䕫龍昌時遘
堯禹鳩拙不營巢一枝借廊廡啾嘈巢中雛黄口飽天
庾盡日對金鑾終朝依繡黼近案含雞舌當筵劈麟脯
裘珍艷鷫鸘杯綠擎鸚鵡曉候龍樓鐘暮聽花街鼓身
荷邱山恩力乏涓埃補五際謝芳華六經闇訓詁野性
本疎狂積勞成惰窳荷耡儻從容垂紳覺覼縷况予㓜
伶仃慈母蚤荼苦遊子滯京華高堂背嚴父豈堪讀蒿
莪何從陟屺岵無限松楸原偏艱一抔土妻子仍裋褐
北門傷貧窶膝偏繞五男瓮不盈三鬴曾無伏臘資敢
言慕華膴思以寸草心得間告
明主布襪蹋青鞵幽宫卜寧宇畢世頌
君親天年老樊圃下澤車可乘尋幽杖須拄或在山之
陽或在河之滸麋鹿為交遊漁樵作儕伍自耕湖畔田
占天種黍稌自搆湖上居隨地營洲浦高栁挂長罾新
荷泥柔艣投竿出鱖鱗飛繳落鴻羽騎驢覔弟兄放犢
呼童豎更欲龍眠西小築臨花隖竹路横蒼烟桃谿亂
紅雨樹綠鳥嚶嚶花深蝶栩栩中結三椽茅素書列今
古科頭聽祝雞短衣看射虎一任親知疎兼恕兒童侮
庶以疎慵身物外多所取升沈㑹有時邱樊勿輕詡聊
因對樽酒賦詩記年譜
　　南歸留别澹人侍講近公編修
九重本深閟右掖開雙扉與君若梁燕出入青瑣闈晩
鐘月初上晨鐘露未晞攜手蹋永巷形影相依依笑語
形迹捐纒綿意入微豈無同氣親投分如君稀偕趨金
華席分著香貂衣詩成便相示錯落傾珠璣時時闚翰
墨脫手烟雲霏常期偶君子白首願莫違何意春明門
陌栁齊分飛達夫扈東巡仙蹕隨龍旂牧之直深殿清
晝居紫薇予抱邱壠心十載如渴饑
聖慈䝉俞允放艇江南歸擔笈出鳯城投竿尋魚磯豐
沛與京洛節序同芳菲朂君報
明主努力奉恩輝
　
　
　
　文端集巻八
欽定四庫全書
　文端集巻九
　　　　　　　　　　　　　大學士張英撰
　存誠堂詩集五
　古體詩四十九首
　　春歸日舟中三首
栁花逐東風同向春歸處今年許乞身獨惜春光暮緋
桃折一枝青瓷曉含露沙岸草花間燕子飛無數牙檣
動笙管蘭橈入鷗鷺自爇一罏香絪緼短窗聚自煮一
甌茶耳畔松聲度夷曠抒天真冲恬得吾素間持棗與
栗讙譁餌童孺悵望故山下亂花照樊圃我方尋春來
歸途值春去惟期櫻筍時放艇江淮路
我昔遊呉門送春千人石是日傾城出壺觴羅綺陌花
市躑躅紅蠶苑桑條碧畫舫捲簾帷春衣換絺綌池邊
架月樓士女紛布席喧闐虎邱路歌管竟晨夕一曲春
歸詞聲共啼鵑惜冶遊良可嗤簮履憎狼藉惟有惜春
心令人重紬繹
我欲營山亭衆卉列芳蒨每逢春日歸折簡致羣彦芳
辰為良媒園蔬作清宴當階草不除繞户谿常濺結幄
資藤隂鋪茵藉花片俛視文鱗遊仰聽黄鸝囀探香投
蝶羣翩逰狎梁燕醉以木癭杯飫以青精飯偕作送春
詩續入幽栖傳如此三十年身名復何羨為我語陽春
歲當肅賓餞
　　擬歐陽永叔歸田四時樂即用原韻
東風隨意生春草野棠一徑柴門小節序纔過三月三
薺菜羮香朝飯飽三篙水綠陂塘寛一犂雨足田疇好
野夫自愛袷衣輕倚樹臨流聽時鳥田家此樂幾人知
更復幾人乞身蚤願言珍重芰荷裳期向漁樵覔終老
　　第六男阿同晬盤日舟中
首夏清和天憶汝懸弧日呱呱鳯城西賜廬邇深宻今
值歲序周畫橈漾清泌江南舊風俗粔籹間棗栗嘻嘻
弄斑管次第撫書帙詎敢詡寧馨青緗聊可必嘉名喚
阿同瞳子㸃雙漆秀慧羣兒愛常坐老夫膝好作農家
兒余方腰短銍
　　放歌
月飯不盡米四斗(南史何/𦙍語)月飯不盡錢一緡思我於世
亦易足胡為竭蹷仇此身高牙大纛聚憂患長鑱短鍤
良苦辛同為鼎鼎百年客錙銖較量憂樂均瞿塘如馬
不可渡太行九折摧車輪若比世情猶坦途說與應須
愁殺人薄薄山田儻收穫青芻白粲糟牀新雞豚保社
少機事酒酣同作堯天民滿路松花不須買莫負黄鶯
紫燕晨
　　榴花貯瓶中
野岸維扁舟暖風綻榴火童子滌花瓷貯此珊瑚朶憶
我山亭邊繁英正旖旎葉褁青蟲翻枝立黄鶯妥可惜
照眼姿空落園丁鎖紅雨沒層階錦茵栖蜾蠃朱夏渺
輕擲登舟計殊左㑹當白露下齲齒餐秋果
　　五日舟中
世憐介子推禁烟甘冷食心傷屈大夫競渡沈黍稷惜
哉賢直人未解當世惑譬彼門中蘭耡之不遺力還令
千載下感時心惻惻我今值良辰片颿挂河側蒲葉泛
邨醪聊藉駐顔色臨流投綵絲水深波浪黒矯首讀天
問憶此何窮極
　　郊行
性拙寡所諧蚤歲歸田園籃輿逰近郊指顧農家邨曖
曖茅茨接依依桑柘繁今年雨澤時耕穫及高原良苗
懷好風淺碧翻波痕歎彼耨者勞汗滴秋禾根我獨飽
稻粱畢世慚
君恩
　　陳問齋注杜成贈之
浣花谿上翁落拓著詩史㑹心復幾人靈光悶千禩我
友太邱生讀書冠吾里注杜平生力獨徃摩堅壘遂使
少陵翁聲息巻中起注意不注詞衆論芟糟粃短章復
長謡深期發微㫖掀髯時一談高言燦霞綺今年書既
成舉酒為君釃遙遙終古間兩峰永同峙(問齋名式同/里人能詩著)
(杜/意)
　　題江眉瞻太守秋樹讀書圖
我愛松下人清才粲如玉賦詩三十年鮑謝踵芳躅行
吟鈷鉧潭坐對匡廬瀑今古才人宦蹟同江州司馬栁
州牧君方蒿目賦舂陵未許松風臥空谷平生雅嗜在
林泉畫裏秋山映書綠我闢龍眠烟際峰為種青松間
梅竹待子功成返舊山共住青谿飲黄犢
　　兩軒成詩以落之二十韻
甲子上已日吾廬肇版築閲時彌九旬亭軒已麤足北
軒資曠爽數椽倚山麓繞屋羅千峰横天琢蒼玉偃松
紛萬態嶺岫互連續遙岑補青靄展對如長幅水榭敞
西隅俯看清池曲梧栁覆清隂芙蕖艷繁縟中庭治閒
壤待以藝蘭菊碧澗當階流泠泠近可掬南軒逈幽窅
滿簾映寒竹微風戛球琳四壁湛深綠海棠間緋桃曲
檻穠華簇修除學圃齋補葺梅花屋經營亦已瘁聊可
避寒燠朝對嵐光餐夜就荷香宿稻畦接前邨十里散
遙矚入室延四友陶白與蘇陸白雲青山下
賜書已先告日夕愛吾廬悠然詠薖軸
　　短歌行
問我何所慕盡日此中居上為横空紫翠之巗岫下為
逼人凊冷之芙蕖茶甌墨沼泛松影根梢具者千株餘
嫵媚偃蹇各有態龍拏虎攫當吾廬造物奉予亦已過
食葵飲水長晏如
　　答徐健菴見寄即次來韻
自顧鏡中髪霜華日已半戢影栖空山遯跡託荒甸烟
雲窮物態卉木觀時變百尺寒潭碧静對滌塵念彌望
山杜鵑高下列芳蒨喬木冠遙岑飛泉落層巘蘚石垂
釣絲藤隂枕書巻聊息蒲栁姿敢愜林泉願僕本山野
人夙昔忝
宸眷賤疴時自傷
主恩夢常戀故人在丹霄國史綜紀傳鴻羽忽遐征蓬
廬枉書翰清言燦霞綺朱雲巻河漢展讀臨松風何殊
接良讌
　　式廬詩為方子合山作
幽蘭翳空谷迹逺情難親自非古良牧誰作搴芳人吾
黨合山子蚤歲躭隱淪讀書務經術器業無涯垠十畝
稻花齋聊復全其真親戚罕覿面况乃車轔轔式廬久
不舉典禮賢侯新舉事敦古義能令風俗淳賢侯何以
來干旌賁城闉姝子何以告髙論裨吾民採風奏太史
兹事俱足陳(合山名中履無可師/第三子隱於稻花齋)
　　積雨
積雨竈溼遲炊烟松梢滴溜如鳴泉谿河水漲隔城市
著我聽雨山窗眠黄鸝舌澀蛙鼓閙饑鴉挾雛啼樹顛
圃竹欹斜失行次庭萱汙溼摧芳妍臥栁根浮起高岸
蚤秧鍼没衝平田墻傾屋漏那足惜池中墜我新開蓮
但恐雨多有時竭旱溢燥溼還相旋好築陂塘謹收䕶
勿教東逝歸長川
　　放翁于盛暑作夏白紵詞二首今夏酷熱因次其
　　　韻
澄潭荇藻如浮空栁絲搖曳生微風湘竹為簾柏為榻
横陳碧玉芙蕖中葛衣新試冰線縷團扇停揮坐忘暑
黄鸝終日喚不休何用喃喃教鸚鵡
小亭素壁無纎塵蚤起未見樵蘇人碧荷亭亭立秋水
華清曉浴楊太真啜茗攤書晨且夕隂晴衆壑分顔色
珠簾乍捲斜陽沈嶺月團團飛白璧
　　子由寄懷子瞻每諷韋蘇州何時風雨夜復此對
　　　牀眠之句甲子秋賦古詩五章寄呉門學博三
　　　兄以復此對牀眠為韻
長夏困炎熇今歲暑尤酷平明衝草露來就山窗竹赤
日照松嶺火雲如萬燭青天鳥不飛桑隂喘黄犢南風
十日晴百泉斷飛瀑體羸舊耐暑憑几汗如沐去年冬
苦寒檐冰挂瓊玉低頭語童子天道崇徃復
僕本山澤人恩遇昔無比朝暾與夕陽出入觚稜紫憶
辭文石階手捧金鳯紙撫膺傷微疴寂寂久淹此昨聞
陳瑤編問名及賤子
聖慈濡萬物不忘被簮履海内方恬熙力躋勲華美願
以朝宗心傾此澗谿水(刋易經講義英以假歸未列/名  特命增入總裁官内)
我有北山園荷耡理荒穢新搆迎涼軒恰與千峰對烟
雲繚繞之峰峰如螺黛復有虬龍枝偃側紛衆態俯看
方塘蓮紅白分錦隊細雨出文鱗斑剝誇玳瑁獨逰誰
與歡薄俗寡儔輩念我同氣人臨風寄長慨
一官寄呉㑹苜蓿不充腸謀身若無策教士端有方臯
比座嶽嶽講鼓聲琅琅大兒髪垂肩雙燕新頡頏中男
復秀慧趨拜阿叔傍㓜兒如琢玉繡褓吹微香閒官易
乞假寧不懷其鄉蕭蕭竹窗下方今施兩牀
弟蚤垂霜鬢兄復䝉華顛㑹當棄塵土耦耕原上田同
看秋月白共把春花姸穫稻釀醇醴投竿烹小鮮酌以
古瓦盆糟牀瀉鳴泉風雨萬松黒谿響如長川一燈竹
間屋相對空山眠賦詩誌吾願此事知何年
　　玉兒璐兒霖孫入山定省作此示之
山栖且炎熱當午羣卉蔫蚊蚋苦囓我長喙單衣穿避
此施簾幙蒸溽如火然近聞城中人喘汗皆欲顛嬌癡
三歲兒筦簟恣所便呌號詈阿母不使登牀眠今朝喜
蚤涼羣兒來翩翩值我胸次惡氣逆中沸煎短衣戲我
側使我疾頓蠲璐兒先賦詩誇我池中蓮玉兒才患多
逡巡出兩篇撫掌發狂笑此樂予所偏憶兒學語時一
字亦可憐况今成七字琅琅若珠蠙老夫正岑寂三五
山月圓留兒看清影飯以谿頭鮮
　　寄心亭詩
北軒避煩溽看月延脩廊逺注清淺流泛我臨軒觴瑶
華斂朝旭翠盖攅銀塘百尺青蘿峰窈窕當曲房書卷
雜亂陳一榻横中央追念疇昔恩三載辭玉堂俾我謝
朱紱納此山中涼昔人亦有言芰荷以為裳潔已臥邱
壑寄心在
君王當軒揭斯語永佩期不忘(王子安採蓮賦永潔已/於邱壑恒寄心於君王)
(故以/名亭)
　　課僕種菜
堂隂有隙地荆榛初翦除當窗課老僕枕書看揮耡蚤
秋種蔓菁滋植時有餘雨過簇菜甲省視朝夕殊鄙性
癖藜藿鼎食非所須老穉慎採摘手口俱足娱含露良
清芬負霜偏雋腴物各有正味何妨鹽豉無待我蔬滿
把此樂封侯如
　　種菜詩用鈍菴韻
畫地為畦似枰局手種蕪菁随雨綠露葉霜根滑且甜
一飽人生良易足垂垂豆莢韭花滋謀我冬葅尚及時
圃翁朝起眉色喜此樂今請嘗試之
　　放翁讀張志和漁歌因思故山隱居追擬其意予
　　　讀放翁詩作此貽湖上仲兄六首
湖光如練萬峰青新向湖山搆草亭花作隖栁為屛家
與雙鷗共一汀
鴨綠真如瀉碧油鵝兒㸃綴小池幽明月夜好風秋一
家齊坐板橋頭
烟水漁樵細討論龎公隱處長兒孫芙蓉國槿花邨不
知何處入柴門
門迎秋水碧茫茫紅白芙蕖覆錦塘蓮子嫩藕絲香帶
著荷花喚客嘗
蟹佃漁郎傍水居鳴榔齊過綠楊渠煙漠漠雨踈踈網
船歸唱五更初
平湖風定浪花圓兩兩歸舟向逺天紅樹外夕陽邊片
帆飛過小窗前
　　與白雲巗僧
竒峰削蒼玉萬笏攅雲端偃松皆十圍石罅恣屈盤雲
氣時蕩漾碧海翻層瀾晴晝見花雨崖巔瀉飛湍青烏
翔佛頂雝雝如鳴鸞老僧住石龕定鐘徹巗巒天風與
相和詎作塵寰看
　　昔人云人生惟寒食重九不可虛度
古人珍節物佳時數重九况我居山中蕭然若園叟甘
菊吐芳華縱横被畦畝楓桕雜丹黄錦繡冐陵阜雙屐
登雲岡一榻對松牖邨醪瀉秋露霜螯亦在手肯教東
籬花千秋歸五栁
　　甲子除夕
殘歲逼人事闤闠各有營獨我掩闗坐心與雙鶴清水
仙側銀盤几席紛瓊英華燈燦屋角蚤梅列缾罌積雪
照庭户寒逼燈窗明一罏愛長夜書巻縱復横起弄壁
間影邈然非世情
　　方舒來自姑熟相訪山中
蚤春山峭寒林花猶寂寂故人枉軒車十載面驚覿束
髪友方子疑義資講析文章有矩矱名塲蚤陵轢抜幟
常先登氣酣萬人敵至今盻烟霄長鳴驥伏櫪一官寄
江干六經為啟迪年年邱壠思不畏江帆逖撫摩原上
松絮醪必親瀝感慨念先疇高談常楚激酌酒語故人
古義重捧檄努力騁九衢漆髪欣未晳况有三株樹照
乘光的爍(舒來名逢月予同/學友為姑熟學博)
　　乙丑五月寄呉門學博三兄生日十六韻
翹首當夏五菡萏呉門花敬持碧蓮葉酌此天半霞為
兄介大年聽我歌勿譁琅琅廟堂器識量無津涯蚤建
騷壇幟摛詞正而葩風雅追黄初亦不愧專家儒官冷
鄭䖍問字趨侯芭晴日麗臯比春風吹絳紗譬彼割小
鮮鼎爼試鏌鋣終當吮鴻筆蔚為邦國華自予返林壑
窮谷栖谽谺十畝藝松桂三載友麏麚
君恩沁􁃉膈未敢戀幽遐方将理黄犢逺駕燕雲車何
時對牀眠汲泉同泛茶耄頤互相祝娯老還桑麻
　　浮山十坐處詩
浮山在大江以北最為竒特寰宇記載其巗三百有五
十峰七十有二今巗之著名可指數者尚三十餘山周
五里髙不及三里洞壑盤互烟雲吐納平湖浸其麓長
江帶其前青蒼秀削凌虛鏡流固足竒也癸亥秋予信
宿其間與山足和尚極探尋之勝因拈十坐處欲系以
詩久而未就今始各成數韻地勝則情易愜境絶則語
難工聊以誌疇昔之願於不忘耳
　　　華嚴寺後雙桂下
招提境已窮一徑入深竹百簇青琅玕寒翠冐山麓古
桂挺雙柯交枝絶凡木竒石礙飛鳥排空削蒼玉中有
藏經巗紫苔翳幽谷我來炎暑中涼颸氣長肅桂下趺
跏人但見鬚眉緑(寺後有/藏經巗)
　　　金谷巗西種茶處
三十六巖中金谷尤軒翔下建五丈旗佛身相等量峰
頂無字碑屹立摩穹蒼青鳥乘天風佛頂吹笙簧高樓
接飛泉俛看松千章滴珠復幽窅谽谺當其傍丹壁垂
紫蘿亘天如石梁山畔荷耡人坐臥茗花香(金谷巖上/有石卓立)
(昔人稱為無字碑旁有滴珠巖綠/蘿巖時有青鳥飛來鳴於巖端)
　　　紫霞闗下
空山一片石鴻荒劈巨靈疏鑿非禹功無乃勞五丁天
險既已闢山翠無時扄從此陟丹梯樵路穿青㝠喬柯
散佳䕃憇息如郵亭上有仙人牀偃臥期千齡(仙人牀/石在闗)
(上/)
　　　首楞巗
振衣紫霞闗首楞在其上如登燕子龕地狹景彌曠九
子隔江峰青蒼鬱相向鴈侣落平湖漁汀沒秋漲古木
參差中烟光渺難狀側足度危岑苔滑不容杖尚有舊
遊人姓字留孤嶂(石壁題云望九華若筍長江如帶逰/浮山不逰首楞不如無逰石險處有)
(鍾伯敬/輩題名)
　　　石龍峰松下
竒石亘長谷蜿蜒如石龍延步儼崇岡仰眺成危峰如
臥復如攫磊落千歲松下視晩翠巗蒼莽豺虎踪斜日
迴紫翠百疊青芙蓉我欲謝塵滓夕景長扶笻(下看晩/翠巗極)
(幽蒨人/跡罕至)
　　　陸子巗前竹下
長廊名浩歗石窟尤離竒天然闢戸牖烟景相蔽虧窈
窕如曲房暎以檀欒姿微颷戛脩玉蕩日如淪漪曾有
探竒人高咏天風詩逺公亦已去浮圖冠厜㕒復聞歐
陽子來與高僧碁至今烏啄木響落空山時苔痕蝕棋
局黒白誰能知(陸子名宰山隂人雷鯉詩有天風醉花/鳥之句歐陽公曾與逺錄禪師圍碁於)
(此有石屋/名浩歗廊)
　　　指月石
躡步攀枯藤言登指月石誰闢竒險徑巨斧生履跡垂
手摩松顛沆漭山雲白隂壑轉幽邃羣岫互奔繹迴睇
石蓮峰仙葩粲朱碧天池劃澄泓雲半葭葦積欲畢探
竒情扶攜藉禪客(石蓮峰上有石紋如蓮數十朶大盈/丈紅藍悉備雨後洗石則益見峰頂)
(最高處有天池四/時不涸中生葦荻)
　　　佛母巗石楠樹下
海濤迴天風乃從石上生始知造物力搏捖非恒情亦
號連雲峽青壁類削成朝暾與夕陽丹霞彌赤城猿鳥
絶行迹烟景相縱横我來佛母巗對此心魂驚欲書貝
多葉壮觀難可名(海島巗有石如城長里/許上有紋如波濤涌起)
　　　響雪橋
張公昔隱此泉有丹砂香左跨繞雲棧石磴懸崇岡右
帶響雪橋潺湲落谿梁千巗莽囘互天地皆蒼涼或有
鬼神守荆榛閟靈光延緣石橋望幽絶誰能量徒聞夕
陽樓遺迹空渺茫(張公名同/之宋人)
　　　妙高峰石上
子瞻詠廬山欲識廬山面余登妙高峰兹山迺全見鳥
道亂石叢得松意彌倦眙愕經時定甫敢送遙盻巗壑
蕩烟雲丹碧隂晴變邨樹青數叢江雲白千片短松號
晩鴉竒觀怯深戀殘陽照歸影南湖浄如練
　　題周廣菴漁艇圖
春江無際扁舟小風動漁竿何嫋嫋桃花流水鱖魚肥
最憐此句詩懷好筆牀茶竈伴幽人白鷺青山同縹緲
閲盡天涯行路難人生只合烟波老
　
　
　
　文端集巻九
欽定四庫全書
　文端集巻十
　　　　　　　　　　　　　大學士張英撰
　存誠堂詩集六
　古體詩十九首
　　山靈代梅語
南殿秘閣爐火温盆梅新綻香雪繁抱書擁裘坐花下
此身忘卻居天閽氍毺坐㬉春夢逼遭花勾引山翁園
低枝窈窕垂碧沼老樹欹側當閒門度嶺一步香徹骨
何况坐臥融心魂山鳥一聲山月白霏微煙溼梅花邨
老翁此時復何處擥衣狂歗石上蹲落花千片如舞雪
等閒堆沒長松根拊掌得句向花説似詩非詩憑較論
兩度花時主人出舊山路蝕蒼苔痕枝頭疎宻復誰數
雀翻鴉啄空黃昏山靈移書代梅語心同芳草思王孫
衰傭合向此中老放歸蚤乞
明主恩
　　除日憶園梅用子瞻韻
短墻碧磵幽人邨古鐵作樹香為魂凍蕊猶黏曉霜重
高枝初破山月昏先生自愛樹圍屋路人爭指雪堆園
㸔花有時勿孟浪寒消香轉需微温山㴱樹宻曦影遲
麥飯既餔迴朝暾花鬚乍舒花瓣簇珠光照尸香塞門
我昔居此竟三載相憶那能無一言祇今春風已十日
一枝未見臨匏樽
　　題徐公肅先生小像
清高金莖露正直朱絲絃敬藉少陵語再拜題華箋朝
野仰公望太華凌紫煙山島自疎峙浩澹如長川寵辱
驚世人詎能汨其天霖雨未滿區惋惜成華顛清風聞
坐歗偃仰梧陰偏雛鳳遶其側的爍皆珠蠙且操汗青
筆㸃抹生民篇(時方監/修明史)
　　李厚菴歸省送之
皓鶴振脩羽來從海雲碧遽以蘭陔情中腸自煎迫相
别觚稜閒執手吐胸膈獨有
君親恩慚汗動心魄疇昔常語我報恩非一策但存區
區誠勿復論形迹耕鑿為堯民亦以醻帝澤或為漸于
磐或為介于石惟此忠與孝畱芬在簡籍君行侍華髮
承歡愛晨夕處則為曾閔出當儷旦奭計君還家時余
亦整雲翮
　　題惲南田花卉册子二首
　　　紫藤花
山中紫藤花彌蔓滿巗谷樵人不知惜刈以束樸􁂶我
獨披荆榛移植傍庭屋青絲長數尺延緣登灌木花時
穗離離百琲紫瓔蔟風入致翩翻露重氣清馥採摘芬
可茹候共春菘熟㑹當成虬幹藉以媚幽獨
　　　荷花
我昔埀簾坐清夏當砌冷泉流石罅平川十畝稻花中
小作橫塘臨水榭碧水新開一朶蓮半闚半掩騁嬌奼
流鶯喚起午睡醒茶香細啜簾影下復有峰頭百尺松
撩人影入花瓷瀉餐香飲翠恰三年造物嗔人不相借
祇今蓮子憑誰拾風凉露重紅衣卸
　　寒夜
寒夜熏短衾熟睡遂言歸夢我白頭人歡聚忘酸悲辟
彼舊雞犬門巷不知非囘頭數松竹厯厯無忘遺庭鶴
刷鮮羽長鳴相追依思苦易為夢斯理何庸推萬物良
復故所悲年歳衰何當返山澤長為時所麾
　　寄木厓
碩人寄薖軸高風在河墅列笏插諸峰開襟俯平楚衡
門倚清流茅檐接花嶼孤亭延景光㴱竹祛嚴暑中有
嗜古人百城同寢處奇文燦天葩七襄入機杼賦詩登
黃初笙鏞間柷敔才高遇彌嗇彈冠慙臼杵今年七十
翁道氣日騰舉清泉白石間聖賢作徒侣欲寄生日詩
逡巡拙詞語自昔渭南翁澹蕩若耶渚萬首古無儔篇
章號鴻鉅耄耋氣益遒目光炳雙炬平生所伏膺願言
持壽汝牛腰端可壓鶴背亦堪許
　　寄霜鶴
襄陽耆舊傳卓犖推左思千載寒知閤清風常在兹移
家居谷口柴門環清漪古牆䕶㴱竹碧玉寒參差緗梅
百年樹偃側當階披摩詰久獨處性與丘樊宜左廂貯
茶臼南榮啟書帷蓑笠自淳古霜雪燦鬚眉冥冥霞際
鶴軒蓋安能淄我亦有茅宇結構西山陲旦夕過谿上
邂逅懽相持鄙志景高潔雲壑貞松姿五年賦契濶舊
柯繁新枝何當棄塵累高翥㑹有時陰巗富蒼术陽陂
多紫芝相期各善飯采藥長追隨
　　寄題羮湖龍眠山莊
衆峰縈一谿曲折十餘里澹沲煙雲寛窈窕林壑美中
有最古園迴環抱清沚細路緣山椒垂藤接步屣雲根
削青蒼苔痕澀殷紫酷愛兹徑僻信可界塵滓河聲西
南來石梁何齒齒人語近不聞隔岸飛濤裏曩昔偕來
遊荒途入荆枳予方卜築初君亦經營始亭因栗䕃偏
樓緣杏花起列果樹美箭灌蔬藝芳芷園林日以佳慙
予去如駛比聞㪅探勝幽巗得奇詭疏鑿老不疲自荷
金鴉嘴定當烹肉芝還將吸石髓嚶嚶求友生招招待
舟子獨寐同寡懽延佇兩無已埽我巗耕堂從君閲耘
耔
　　北軒後種竹得筍
植物數清芬篔簹推第一種類復區分中有堅韌質一
竿圍尺餘十丈高無匹煙梢葉葉奇霜節莖莖直莖含
澹蕩風葉透玲瓏日隂搖暑月寒翠滴晴雲溼雪壓與
風摧亭亭無偃側所嗟樊圃間尤物艱種植竹祖雖頻
移龍孫非易茁北軒有孤幹逾年忽增十園丁逺相報
開書動顏色始縁磵壑疎終繞階除宻坐對一林香端
可忘肉食㑹當置匡牀晩翠映書帙
　　玉兒書來道小谿兩岸種桃柳百餘株
草堂帶山麓門對清淺谿迢逓松嶺北曲折花邨西最
宜臨水處桺徑與桃蹊緑蔭漾清沚紅雨蹋香泥波底
戲文鱗枝頭鳴黃鸝浮桮落英滿垂釣濃陰低雖無泛
舟樂足令遊笻迷十年畜此願此願多乖暌昨日山中
信阿玊自封題種桃倚短㟁植柳眠長隄桃試紅萼小
柳翦青絲齊春風日滋長芳景端可傒他日西谿上幅
巾堪杖藜
　　讀道書二十韻
學禪成大覺服藥登上僊蓮臺挂珠絡鶴駕凌紫煙二
者信可樂樂在超人天以余忖量之樂不如歸田收得
不貲身謝此區中緣急埽巗畔屋高步谿南阡雲嵐與
煙翠攢簇當我前飫以青精飯濯以丹砂泉胸懐自開
拓耳目皆芳鮮一日驚悸去二日憂煩蠲三日視聽泯
有若嬰兒然渾渾寒蠖蟄蠕蠕春蠶眠不醒亦不寐真
息長緜緜化如入水雀蜕比經秋蟬頓使凡骨換還覺
沉疴痊豁然一長歗躍出羲皇先天地領空濶日月忘
推遷手攀河漢流足蹋崆峒顛蜉蝣憫羣動蜾臝視豪
賢苟非知道者斯理不易傳
　　追懽
古人言追懽其義當何居將謂衆人樂而我與追隨將
謂懽易去努力追逐之好花開易落好月圓易虧賓親
正聚首倐忽生暌離山水甫登躡隂晴未可期翠管歌
復歇紅袖舞還垂朱顔照青鬢瞥眼生白髭何况塵勞
事如蠶自吐絲微軀苦縛束纒緜無了時懽情良有幾
疾如流電馳捄焚與拯溺未許須臾遲嗣後偶逢懽高
興誓不移園花爛如錦庭月圓如規林壑得佳趣故人
懽相持或遇良讌㑹笙管佐游嬉或遇閒歳月擺脱塵
事羈寳此如拱璧百慮一時麾掀髯舒寸心放歌豁雙
眉臨風發千笑仰天傾一巵詎可當前失徒勞去後思
　　人生
人生譬石火倐如流電驚日月無根蔕東躍忽西傾達
人解其意流光難與爭借彼豪端字寄我心中情言歡
若涉笑寫歎如有聲萬類羅腕下一字分枯榮麗如春
葩發皎如朝霞明翠如新竹笴香如芳蘭莖宛轉説哀
怨曲折如流鸎倒翻滄海瀾吞吐如長鯨江山資潤色
河嶽憑精英千篇任瑰偉隻語堪縱橫一片性靈光抒
寫寄太清太清無窮極誰能磨其名君㸔陶靖節萬古
如平生
　　官道
高柳一行直其下臨官道風起霾塵沙雨過積淋潦半
夜露未晞亭午日方杲但聞去來人馬蹄蹋秋草烏栖
恨不遲雞鳴恨不蚤微聞柳陰中歎息有邨媪今年騎
馬客㸔比去年老人生非金石齒髪誰能保莫自逞丹
顔寧得幾時好
　　上真定梁公
百川趨溟渤羣山仰崑崙萬類皆有託而况吾道尊鉅
公起河北嶽峙聯弟昆勳業冠諸曹四十厯寒暄秉軸
際昌期元化日以敦民氣入鈞陶薄海躋春温文章燦
天葩脱腕皆瑤琨蕉林美詞翰吹氣如蘭蓀歐陽金石
錄榮光燭庭軒俛仰極千古退食恒埽門皎皎貞松姿
雲際安可捫霜榦數十圍撐拄乾與坤蔦蘿本微弱附
麗亦騰鶱翹首望丹壑永荷涵濡恩
　　送健菴大司㓂歸崑山
滹沱氷初冸春風吹桺陌故人去京華翩翻振羽翮傾
蓋遡廿年呉㑹雙泉宅玉堂喜追隨聯影槐㕔席丹黃
秘閤書十載數晨夕猥以蒿蔚姿挹領椒蘭益君才儷
江海巨手光典册寰中照碑版落腕流金石置身萬巻
中精英日探索唱歎皆古音結撰卑時格雅樂鏞球陳
凡響荆榛闢
至尊奬文教薄海事經籍君用儒術欽激賞尤弗釋祇
以承恩㴱轉使陳情劇鴻帙藉編摩移局近山澤依然
黼藻功謾詡煙霞迹牛腰載秘文兹事罕疇昔擁書林
屋㴱滌硯花谿碧我亦乘秋風相從訪遊屐皖口與吳
閶春江共潮汐
　　新秋
昨夕雷雨過郊原何青青新蔬三兩畦濯秀當我庭日
澹雲影薄飛蟲隔疏􁂻枕前茗椀淨手中紈扇停身心
兩閒適午夢微凉醒
　
　
　
　
　
　
　
　
　
　
　
　
　
　
　
　文端集巻十
欽定四庫全書
　文端集巻十一
　　　　　　　　　　　　　大學士張英撰
　存誠堂詩集七
　古體詩三十首
　　白松十韻
白松挺奇質高格無纖埃如對脩潔士雋整愛丰裁青
銅㸃朱碧斑剝古尊罍聳榦若凝雪蟠根疑積苔鳳毛
聲瑟瑟龍鱗色皚皚玲瓏曉日映瀟洒天風來近樹吹
微香肌理神僊胎允宜白鶴觀只合吹笙臺百尺瀟湘
竹風度差可陪回頭㸔榆柳瑣屑皆凡材
　　勺園牡丹甚盛三兄新作小軒對之花時觴詠其
　　　中有懐勝賞因寄以詩
城南方塘淨如練宻卉疎筠列芳蒨主人舊種洛陽花
百朶春㴱壓山縣近添幽館對芳叢曲徑朱欄藏宛轉
此花夙昔性所躭六度春風不相見聞道年來色轉奇
綃堆繡簇霞千片香風粉膩楊妃脂露華紅溼西施面
朶朶葳㽔赤玉盤枝枝搖曳錦團扇吳門先生浮大白
細把微吟足歡讌寄語春風作意妍明年一倍增嬌茜
不分天涯作客人歸心輸與雙梁燕
　　芙蓉島詩
繭帷幽夢逼清曉僊人相喚芙蓉島此地真堪來作翁
谿光十里如霜縞數峰窈窕落平川淼淼雙流入懐抱
春巗秋巘四時佳雨岫煙巒終日好蟠松古㮚影谿斜
枝葉交加蕩文藻手種芙蓉萬朶花霞光一片朝陽杲
石罅低藏漁父竿松陰側出樵人道中有芊緜十畝田
土㬉泉香發秔稻沙鷗魚翠時時來滿徑落花常不埽
荷鍤為農三十秋自斸黃精餌芝草玊井花開十丈蓮
霜林果剝如𤓰棗醉時笑拍洪崖肩與爾風流成二老
　　贈王鶴汀學士
潤比良玉質芬若幽蘭情夙昔愛君子高潔心所傾兩
度涉江水芳洲采蘼蘅朱弦疏越間唱歎皆元聲紈袴
祛陋俗寒畯列嘉名千古秦淮月長同水鏡清
　　勺藥貯甔缾中小有佳致
虛堂下疏簾槐影漾㴱綠數朶殿春花鮮麗蔟紅玉濯
以温泉波華清正新浴無計遊豐臺千畝恣遙矚聊向
花瓷中經旬看亦足山亭紅藥欄苦憶銀塘曲
　　與近公有結屋避暑之志異時苟遂此志當諷斯
　　　篇
我有數畝城南坊頺垣斷岸圍方塘三年苦旱泉眼塞
㴱泥龜坼䓿蓞傷今年春雨喜沾霈濺濺波動鳴石梁
碧筒萬挺羅翠蓋水芝百朶披紅妝曩時種柳隔闤闠
寄書已報陰覆墻㑹當結屋避炎暑穿林跨水延脩廊
南榮近接雙梧桐西隅高擁千篔簹芳隄十丈偃綵虹
芙蓉四面亭中央小舟鷁首青油幕平橋鴈齒紅欄裝
㪅闢水南一區地窈窕叢桂藏曲房桃笙竹几隨處有
茗椀詩巻長相將垂簾終日坐㴱翠投竿有時臨夕陽
思我此時僦荒圃門臨官道車塵揚炎風畏日射窗罅
矮檐尺樹同低昻譬彼氷壺説爐冶益令肝肺生清涼
人生適意須有時俛仰勿悲頭上霜
　　澤州先生過郊居贈以詩即次原韻
西巘紫泉宫直廬隣鍵筦地僻解朝紳當午幸不綰敢
冀竹林遊籍咸同二阮(時攜姪瑩在西郊/原韻小阮指瑩)槐柳夾路隅
美蔭不須選平疇新雨過鮮翠堪擷攬清旦高軒來玉
山照蕪館句比江峰青心共嶺雲遠重以矕龍筆金碧
相組纂衝暑□銀鹿好我意殊善氣懾雙明珠報章不
辭緩
　　送六姪廷瑩還桐城
平生愛誦東坡句犀角豐盈美遲适七年驥子不相見
來值予方在瑣闥入門急喚問平安撫視摩挲燭再跋
惠中秀外敏且愿世路人情皆朗豁土銼與我對牀眠
絮問江鄉夜常聒長夏扈從來郊坰攜爾同行探古栝
從來魚稻飽甘鮮强同阿叔餐粗糲千端萬緒在名場
識破天倪緣宦達譬彼蓼虫生芥畦難向巗蜂語辛辣
爾翁林壑自俛仰老我東西苦塗抹㑹當奮翮學㝠鴻
蚤晩朝衫應可脱隔牆花氣共霏霏比屋池流同活活
弟兄老矣皆霜髥里巷過從任裋褐惟應對客稱好好
毋事向空書咄咄送爾先逐秋風還東渡黃河經木末
爾翁相望秋月圓桂英滿地香堪掇予且飛章許猿鶴
相違莫訴江天闊(東坡與姪遲适有/犀角豐盈之句)
　　七夕夢中得首二句因續成之
秋水鴻鴈多秋江濶如許我欲乘輕舟采采芙蓉渚津
梁不可越羽翮奚由舉含情𣺌何限寄書託魴鱮譬彼
牽牛星隔河相爾汝
　　良足樂同靜海勵先生
何必思故鄉郊居良足樂曉起推南窗青翠滿寥廓井
畔柳纖纖檐際花灼灼東隣禾已秀西莊穀可穫短衣
步夕陽入眼差不惡起居復何如昻藏兩臞鶴漸喜公
事稀高眠聽牛鐸蔬嫩翦芥菘飯香參餺飥子弟間從
遊邨醪時共酌睡蚤嫌月遲夕凉腦衾薄人生攢百憂
譬彼筍纒籜長往信不易小憩豈容錯且作歡喜緣暫
解憂患縛思鄉令人瘦飛書謝林壑
　　題漁父罩魚圖
菰蒲葉綠湖水清唼浪遊魚逐隊行漁翁有篧編竹成
煙中小艇波無聲等閒抛落魚不驚香萍文藻仍縱橫
魚兮魚兮怡爾情勿用潑剌鱗尾赭三湘七澤秋盈盈
蹄涔一勺亦澄泓聊復喁喁樂其生有時潮長陂岸平
秋風鼓浪笭箵輕看爾潎潎還東瀛
　　對菊四首
吾生寄大塊萬慳惟一閑今年秋色裏退直常掩關霜
圃有佳卉移植開我顔不謂搖落候風姿絶人寰縞素
冰雪皎紫茜雲錦殷芳叢置几席坐臥寒香間但得悠
然意何必見南山
雅尚愛林壑夙昔多遠情一自攖世網展轉亟相縈寶
閑逾良玊寸晷非敢輕意感造物厚秋草發奇英天地
有正色斂手對霜莖攤書度朝晩濁醪還自傾
我意營傑閣尸祝有四公陶白與蘇陸澹蕩高人踪樂
天雅天趣水竹洛城東世路困子瞻皎皎若孤鴻賦詩
多逸響萬首龜堂翁近道貴自然洒然塵滓空頫首柴
桑老真味獨醇濃
客自西山來歎息秋光好霜林燦霞綺異采朝陽杲駭
愕誇雄觀鋪張令人惱顧我七年來山林迹如埽庭隂
轉眄移良辰惜草草惟對一叢花長吟寫幽抱
　　園花十二候歌
予既以十二花為候編輯小月令因作此歌命小郎廷
瑑廷瓘習讀暇時則令其㪅唱迭和以云幽人鼓吹故
有取于詞諧意淺童子可歌老嫗能解遂不以鄙俚為
嫌矣
立春梅蕊正芳姸㬉閣㴱堂半下簾自昔寒香比高士
由來萼綠本神僊香雪草堂三十樹蒼枝古榦破山煙
玉雪岡頭春似海閑披鶴氅看花田(一/解)二月邨南杏花
白粉腮檀口看微坼細雨輕煙放轉遲晴雲曉日光初
射文杏廊前錦覆檐春暉閣上花侵席一夕東風春草
生繁英亂點東西陌(二/解)三月穠華屬海棠輕盈佳麗㪅
無雙曉向朝陽翻錦帔夕燒高燭照紅妝枝嫌玉蕊曾
無態色妬棃花合斷腸試向小樓㴱處立不須遙羨碧
雞坊(三/解)寒食人家竹林裏桃花處處低臨水曾聞玊洞
隱僊人還向清谿賺漁子紅欄橋畔間疎楊綠樹邨邊
伴穠李等閑千片點淪漪池面春風吹不起(四/解)穀雨名
花是牡丹千枝金粉壓朱䦨春熈堂畔青油幕曉露光
生赤玉盤春到花時晴雨易蝶迷香國去來難姚黃歐
碧潛谿紫繞砌容予盡日看(五/解)勺藥殿春顔色好櫻紅
筍綠荷錢蚤春情盡付洛陽花婪尾餘芳偏窈窕曲徑
長廊䕃古藤荷耡自種將離草賞花何必金帶圍不須
多費天工巧(六/解)五月橊花火樹然河源佳種昔流傳烏
桕葉經秋露赤佛桑花破嶺雲鮮幾株斜映清池岸萬
點丹砂涌碧泉小院日長紅滿砌綠陰㴱䕶紙窗眠(七/解)
六月荷蕖錦塘曲翠蓋紅裳氣芳郁綠水亭亭一朶開
太真曉向華清浴扁舟㴱入藕花叢鴛央宿處花房蔟
晨昏饜飫水芝香謾向神僊學餐玊(八/解)桂花開日香滿
城六經堂外交柯生枝垂金粟隂常宻露溼天香夜轉
清雲外月輪當夕滿人間秋色此中分微雲冉冉鶴欲
下定有僊人吹玊笙(九/解)菊花時節尋霜圃重陽故作霏
微雨移植孤根古瓦盆頓教水閣成花嶼天空木落羣
卉摧别有幽姿偏媚嫵世間蜂蝶繞朱門何曾解識陶
家墅(十/解)十月芙蓉傍水開拒霜原是不凡材茆亭四面
綃成幄松館千叢錦作堆北渚南汀隨意種㴱紅淺白
間行栽蓬壺自有僊人島何不長吟歸去來(十一/解)蠟梅
開近寒時節雪屋紅罏稱孤潔巗蜜攢成點額花水沉
香透檀心纈紙窗誰與助清幽朱果垂枝枝欲折一斛
珊瑚照夜珠空庭堆滿鵝毛雪(十二/解)為君數徧四時花
金谷平泉底事誇十畝林塘居士宅一簾風月野人家
但求暇日身無累不管流年鬢有華願得常為農圃客
幅巾笻杖老煙霞(十三/解)
　　廣園花十二候歌
既為園花十二候歌凡羣卉與之同時者咸屬之以此
十二種可以多植成林其他則參差掩映乎其間有主
客陪貳之義焉小草蔓生承跗接萼益態增妍良有取
也復作廣園花十二候歌以繼之
名花十二管流年藻繢風光又一篇借問梅花誰作伴
水僊孤冷恰相憐瑞香紫蔕銜枝小最宜插鬢香雲繞
别有金英點翠條憐渠亦解迎春蚤(一/解)杏花枝畔綻櫻
桃木筆辛夷玉樹高幽谷蚤蘭初破雪香風一夕滿亭
臯(二/解)海棠誰與爭芳艷棃花月下依稀見嬌姿尚有水
林檎學弄春情殊婉孌(三/解)夭桃僊李好同時荆樹繁枝
點綴宜蕙草千莖圍石磴丁香一蔟覆柴籬(四/解)牡丹富
貴真無比繡毬八寳攢珠蕊三千粉黛䕶龍綃水晶宫
闕差堪擬鶯粟平鋪作錦茵薔薇結幄罩香塵翦春羅
巧酴釄瘦㪅有虞兮號美人(五/解)勺藥春殘夏猶淺杜鵑
花照東西巘木槿籬邊蕊乍紅芭蕉窗外陰初展(六/解)橊
花風温萬綠稠素馨新上玉搔頭小摘露葵堪作饌頻
看萱草解忘憂(七/解)荷正芳時筠粉碧紫薇薝蔔交紅白
水亭四面列秋蘭晨夕香薰嶺南客艷艷桃開夾竹花
合歡葉宻映窗紗雞冠鳳羽渾無賴屋角牆隂一道斜
(八/解)巗桂香濃風露冷綠橘黃柑共清景玉簪叢裏斷腸
花夜伴疎桐落金井(九/解)菊花風味迥無儔凡卉誰能耐
九秋錦莧葉燒㴱院寂水紅花覆小池幽(十/解)秋風秋雨
芙蓉國錦城萬嶺丹楓色殷紅茜紫間蒼松穿雲跨水
奇何極(十一/解)花時最是蠟梅寒黯澹枇杷不耐看幸有
山茶紅似火清宵共度雪澷澷(十二/解)閑花浪蕊尋常有
乞種分栽動盈畝平章秋月與春風萬紫千紅娛一叟
(十三/解)荷耡帶鍤總逍遙餐艷披香也足豪薄搆小園誇
庾信多求異卉笑文饒㴱知鄙性原成癖難索傍人為
解嘲自笑自吟還自樂他時應譜入風騷(十四/解)
　　芙蓉島十二詠
　　　松隄
雙澗夾平疇長隄堰谿水手自種山松千株䕃清沚中
橫樵采徑人行翠微裏谿聲有時靜日夕松籟起
　　　芙蓉沜
經歳植芙蓉娉婷泣秋露松際亘花城一抹霞光曙下
臨清淺波盈盈嬌欲語有客問衡門只在花㴱處
　　　青槐陌
言度芙蓉城槐徑延㴱入脩條散清陰玊樹參差立日
影不到地幽杳蒼苔溼時有耕稼人閑來挂蓑笠
　　　蓮谿
大谿西北來交流經石堰曲沼貯清泉綠荷點千片緬
想林下風謝女落金鈿何緣㴱山中臨波見芳蒨
　　　北玊雪岡
北阜何坡陀種梅繞山麓春鳥時一鳴寒香滿幽谷寂
寂茅亭晩齒齒石徑曲㑹攜陶令詩披裘雪中讀
　　　南玉雪岡
崇岡倚石谿側近椒園道古梅間松杉詰屈樹偏老一
林晴雪霏十日春風蚤惟有山翁知破寒事幽討
　　　杏圃
文杏怯春寒高枝烘㬉日艷艷紅粉妝牆頭美人立輕
煙繚繞之態憨若無質桃李步後塵覿面應自失
　　　桂叢
南隅入短垣巗桂盈一畝山空秋露白埽花擁箕帚芬
烈侵衣裾餘香發樽瓿㴱宵對凉月清景兩無負
　　　蘭臯
薙草藝蘭叢孤芳欣有託光風泛紫英香氣滿林壑班
荆對幽人銜露偏綽約古稱同心言應難逾此樂
　　　竹垞
餘地翦榛蕪臨水堪種竹翠莖照白沙髣髴淇園綠高
節飽風霜清陰蕩炎溽時聽戛玉聲藉以療吾俗
　　　薇館
閣前宫様花移植清池上愛此鸞鳳姿臨風解輕颺誰
能經十旬璀璨紅珠帳高館日正長攤書永相向
　　　楓亭
略彴渡小谿數楓圍石磴一夕江鴈飛霜葉紅滿徑錦
繡倚晴張茜紫經寒凝步屧登山椒秋聲飽清聽
　　李渭清侍讀為予言滇南龍泉觀水泉之奇賦此
昔遊趵突泉奇峰出波面如雪復如玉噴薄珠常濺清
濟水性彊洑流能隱見今復聞滇南澄潭水為綫日午
涌清池環匝如素練潭廣不逾丈紫鱗千萬片中有小
黒龍目睛如掣電造物信躭奇搏捖窮物變翰林奉簡
書天南遠乘傳為予話風土娓娓坐忘倦幽勝許旁搜
斯遊足嘉羨
　
　
　
　
　
　文端集巻十一
欽定四庫全書
　文端集巻十二
　　　　　　　　　　　　　大學士張英撰
　存誠堂詩集八
　古體詩四十首
　　東西龍眠山二十詠
吾邑西北倚山麓為城出宜民門取道於大士巗行數
里渡谿河左則越巢三都館右則青埠潭左氏昆弟居
之兩山低處中橫一徑吾詩所稱谷口是也居民數家
酒帘邨市樵子出入所經弛擔結侣咸憩息於此自此
而玉龍峽為東龍眠徑越嶺跨磵至似古山房泉源在
焉石馬潭為西龍眠徑層巒疊岫倐忽開闔至社壇而
窅然㴱矣凡予足跡所厯各為六韻以誌之餘請俟之
它日
　　　大士巗
山縣枕崇岡數武即丘阜懸崖斧劈痕臨谿彌峻陡澄
磵浸雲根石龕若新剖曲磴緣翠竹方塘涵碧藕時有
出郭人來遊挈罇缶是吾入山徑幽意恒探取
　　　河墅
孤亭冒山巔素琴發清響蒼蒼原上松翠蓋供俛仰潘
子晩好靜結廬寄霞想詰曲入花徑窈奥闚書幌南榮
與北牖容膝不希廣予駕趣北山筍輿習來往(山巔有/皆響亭)
　　　越巢
古牆薜荔衣檀欒倚修竹路入老樹西門對清谿曲時
聞讀書聲中有幽人屋梅花几席香萱草階除綠有客
皓鬚眉翛然常野服昔賢遺烈在清風滿巗谷(堂曰舊/學左忠)
(毅公讀/書處)
　　　青埠潭
言過谷口東一水湛㴱碧對面青蘿峰松陰落沙磧素
鮪遊空明波紋蕩奇石昔聞堰谿水畫舫堪挂廣祇今
春草㴱青苔迷往跡千載烈侯祠寒林亦蕭槭(英烈侯/祠在其)
(側/)
　　　三都館
垂髫遊龍眠癖愛三都館野橋入平田松關客常款幽
巒亘四圍穿林自夷坦美箭上干雲十畝清陰滿結廬
雖不多風神自蕭散喜與人境疎長吟縱吾嬾
　　　玉龍峽
我昔在内府得見公麟圖蒼莽玉龍峽雪瀑如濺珠此
地水石佳名與圖畫符陰巗攢碧樹幽響中笙竽逶迤
林壑間常若匹練鋪何當山雨中來觀此景殊
　　　杏花邨
吾祖松楸地自昔名花邨連蜷好峰聚噴薄清谿飜傍
谿住老叟喬柯䕃柴門耕鑿數百載世世貽子孫陵谷
萬事改衡宇今常存春風過陌上笑指桃花源
　　　桃花洞
姚公讀書處高寄煙雲端古屋紫苔澀㴱林白晝寒脩
竹徧陽陂百簇青琅玕凌磵架危閣牀下飛激湍㪅尋
水源地奇石尤巑岏徑滑不勝步扶攜來探看(姚端恪/公讀書)
(處/)
　　　似古山房
自昔聞戴顒空山有幽宅閉户賞名泉奔流在肘腋翠
篠青林中懸瀑高百尺旁構響雪亭手探練光白添衣
坐㴱夏山風謝絺綌毎當炎曦時懷此不能釋(昔為隱/士戴髠)
(僧所/居)
　　　石馬潭
結屋龍眠西沿谿路偏好峰巒莽迴互水石相環抱石
馬立空潭洄波紛素縞曲磵盡文魚幽徑皆香草但聞
樵歌聲相和白雲蚤曳杖躡青鞵期向此間老
　　　媚筆泉
山頂有名泉厯落層雲間昔人揮毫素滌硯愛潺湲遊
客稀偶過老僧常掩關别有羅漢臺紫翠何其殷巉石
栖短樹俛臨流水灣石上垂雲字久没苔蘚斑(石上有/垂雲沜)
(字苔蝕/久矣)
　　　賜金園
言陟夏佳嶺遙見入林路清池當衡門影落峰頂樹竹
㴱灌木稠畫眉啼不去荷鍤秔稻田抱瓮菘芥圃黃犢
近隣邨綠蓑好風雨古屋兩三楹是吾閲耕處
　　　芙蓉島
岡巒勢蜿蜒下有雙谿送春水如白雲漭沆山影動喚
我芙蓉翁古僊曾入夢繞隄蒔秋英金粉露華重他年
輓鹿車一丘良可共山中頻寄書青松及時種
　　　椒園
椒園南山下疊巘隱幽壑曲徑緣古谿高下泉聲落懸
流注石稜繽紛挂珠絡老梅立山煙迎門如皓鶴玉樹
大十圍枝枝近高閣晨夕可來遊只須過略彴
　　　斷事墳
歎息金川門倒戈燕王師君臣有大義微官焉敢辭沉
湘竟何處爪髪空在兹荒阡邇幽館策杖不知疲仰睇
層嶺峻俛聽寒澗悲松間古碑矗摩讀夕陽時(方斷事/公諱法)
(聞建文之難/自投于江)
　　　環翠山房
萬峰如挺笏中央見平疇齒齒白石粲浩浩洪谿流􁂪
兀孤茅亭傑出當高丘羣山蒼秀色到此憑闌收峰峰
嵐氣逼樹樹煙光浮毎語吳季子數椽須蚤謀
　　　寫園
短垣䕶松竹宛然一畝宫門臨樵子路清谿流向東昔
有躭吟客自名嶽夢翁駕鶴去不返門閉雙井桐圖畫
秘全菴風景將無同吾廬幸不遠相望蒼靄中(公麟圖/中有秘)
(全菴髣/髴似之)
　　　長松别業
山園各殊致陂池兹所偏疏鑿廣數畝芙蓉秋便娟魴
鯉長尺半花間時割鮮長松四五株磊砢生寒煙緗梅
與翠竹掩映皆幽妍玅年高寄託王謝信多賢
　　　黃柏山房
龍眠最㴱處雲物迥幽窅石徑盤山腰谿聲互縈繞灌
木何隂隂垂蘿復嫋嫋中有樂耕堂凭闌接林杪片石
琴臺孤飛軒栗窠小莫嫌絶境偏遠出塵壒表
　　　社壇
幽巗罕人跡此地堪避世一水自縈紆千峰轉迢遰草
㴱路易迷湍急裳屢揭吾兄性躭奇景麟結遐契遠載
吳門花驅驢入煙際選地種松杉聊為子孫計(三兄於/此築景)
(麟/堂)
　　十二月六日即事
夢登傑閣俛洪流煙波漠漠橫小舟遠疊層巒景彌曠
近羅古木居偏幽啓牖凭闌正畱憩叩門聲急驚殘睡
東方纔曙雪滿階忽報諸卿有封事
　　題畫
秋山若新沐翠色滴巗巒幽人結茅宇窈窕當巑岏略
彴入荒徑高栁垂碧湍時有隔谿叟策杖叩荆關斯境
良不易唯向圖中看
　　寄韋廣菴
昔聞王摩詰晩歳躭清修琴牀間茶竈恬曠與天游鳩
兹有偉人今古遙唱醻啓事重山簡脱屣歸林丘秉心
自高潔澹蕩師虛舟揮手謝塵滓道業期千秋眠食常
一龕彌勒居上頭我友岑儀部(謂羽/長)精義同探捜江流
𣺌無際高懷誰與儔天門望牛渚石色上層樓何時躡
芳躅偕翫春江鷗
　　讀汲古閣毛子所鐫放翁集有感
歎息龜堂叟磊落無近情室小不舒肘時聽飢腸鳴神
藻日鶱翥珠源隨地傾齒髪已大耋力厚思彌清吟篇
累鉅萬騷壇誰與京聊自寫胸次匪冀身後名窅冥寄
天壤大海鴻毛輕焉知五百載嗜古有毛生舊帙拭塵
土古鏡發精英隻語不敢遺寳惜如瑤瓊雕鏤比金石
簡編彌八紘山澤藴良璧光氣終必呈賢哉海虞客千
禩陪休聲
　　自題桃花釣艇小像
春風草色已平鋪春水半篙生南湖自櫂小舟入鷗鷺
臨水桃花三兩株微風徐引釣絲輭落花片片飛衣裾
此時傲睨天地寛斜倚蘭槳攤素書青山澹峙水澄湛
纖塵不起波濤無我與萬類同俛仰忘機共樂羲皇初
寄語葦間垂釣侣莫將香餌誤游魚
　　正月六日
春囘已再旬詰朝是人日苦憶故山下古梅䕃幽室苔
封老榦遲香蚤南枝宻披離碧磵臨橫斜短牆出輕煙
澹靄中風神總清逸江國氣暄和微風轉温律谿潤栁
先舒土㬉蘭初茁南榮可洞開北牖不須窒何事久羈
栖朔風但嚴凓難寄一枝春望斷江南驛清夢頻往來
浩歎撫書帙
　　夜讀松臯詩册有作
穀雨晩休憩皓月臨階戺輕寒下布簾水僊列綈几程
子示新篇清言味殊㫖冰雪盈懷抱芳香浸肌理故國
梅花邨迢迢隔江水撫巻若欣遇三復不能已
　　燕九(京師以正月十九日為燕九/節羣之白雲觀候真人降)
鐙月看方殘節序數燕九白雲鸞鶴聲陳跡荒已久取
醉傾都城相將挈罇瓿一時方外客幻妄無不有懸符
曲背翁賣藥龎眉叟詭狀驚愚氓狂歗走邨婦哆口説
神僊誑惑良可醜我聞蓬萊峰弱水隔塵垢碧玉琢庭
階綵雲塞窗牖桃花炊香秔石髓釀天酒御風凌紫霄
天帝為賓友豈肎迴鶴駕蹋此利名藪吁嗟塵世人延
望空翹首
　　長康為予畫芙蓉島圖賦此
雪浪雙谿向東注雲巗翠巘相盤互短垣脩竹隱蕭齋
憑君畫出樵家路君言此地舊遊偏風景依稀在眼前
惟餘石岸蒼松色須飽風霜二十年
　　道士贈杏花一枝置膽缾中
大龍山畔石塘隈露裛煙籠十里開聞説如霞復如錦
可憐時節不曾來祇今盡日風塵裏乍得一枝眉色喜
粉腮未破春溶溶自拂銀缾注新水
　　廣濟寺看海棠即贈天孚上人
萬斛車塵吹㬉風擾擾闤闠喧囂中焉知咫尺有佳地
香林一鶴塵坱空穀雨纔過名卉發紅雲兩簇樓西東
我來正值爛熳時錦幢繡幄花重重自昔西川號繁艷
海棠香國將無同别有神僊好丰骨苦教桃李若為容
最是斜陽烘屋角粉腮亂點猩猩紅惠休知予惜花意
裵回宛轉芳樹叢為言居士今老矣一年一度難遭逢
須乘旭景再來看煙開露溼春溶溶我聞斯語笑未荅
發人㴱省如晨鐘便是上乘微玅義不須㪅與叩南宗
　　長康畫南郭外桃花園小景題此於後
出郭春風散遙矚千株萬株栁新綠人家園圃帶城斜
桃花一片紅雲簇沿邨灼灼照清谿繞徑娟娟倚脩竹
我昔攜尊雨後來臙脂晩向華清浴隔岸誰家花最多
枳籬苔徑薌茅屋詎意蕭齋傍短檠縮取春隂盈尺幅
向前寒食幾多時令人苦憶城南曲
　　天禧宫古松歌同説巗先生賦
平生幾處見古松都城西畔天禧宫輪囷異姿飽霜雪
紛拏逸勢森虬龍響若琮琤戛蒼玉色疑翡翠埋青銅
低枝偃側走平地高榦窈窕摩紫穹荒祠㴱鎖三十樹
一樹一畫羞雷同琱窗細碎古瓦墜畫壁剝落莓苔封
此松類有神物守肌理豐膩彌青葱濃隂地溼草舟碧
幽林日薄光玲瓏頓隔喧囂若巗谷濤聲白晝吹香風
澤州先生偶税駕予亦走馬來過從石牀倚徙久延望
不覺曦馭騰高舂君言榼山有此樹霜皮合抱煙靄中
予亦曾遊秣陵路六朝舊樹畱江東不意馬跡車輪邊
俛仰别有幽奇蹤便當坐臥滿十日一洗耳目塵滓空
眼前奇物復誰數北寺萬石華嚴鐘
　　予學圃齋前有郁李一株因見樂天集中有惜郁
　　　李花詩即次其韻
濃縟愛花繁低小憐枝弱閑階石砌邊移近梅花萼緣
條雪皚皚含煙春漠漠剪裁羅綺輕點染臙脂薄山園
久岑寂流光任銷鑠正是艷陽時東風又開落
　　萬壽寺華嚴鐘歌次説巗先生韻
荒寺門迎大谿水古牆剝落荆榛高􁂪兀鉅鐘立庭戺
翠色幾矗長松稍直立二丈徑十尺布指難與量週遭
銅液如雲火如電天地罏冶斯鑄陶霜晨撞擊鬼神懼
鍧閎鞺韃翀紫霄上有華嚴十萬字松江沈度揮霜毫
刻畫遠勝雲雷跡雕幾不屑魚龍跳一波一撇露鋒穎
筆勢軒翥如鴻翺譬彼寶幢繡佛號香薫殿角風鈴搖
此鐘初成在紫闥丁年移􁁜今蕭條(此鐘造于丁未年/移置此寺亦丁未)
刼火已吹樓殿去鯨魚委地空蒲牢但見埋光向幽壑
那復振響穿雲標朅來對此三歎息為憐塵壒還爬搔
神呵佛守亦妄語土花侵蝕偎藜蒿作者何人姚少師
手翻雲雨騰螭蛟金川門外鼓震地欲富欲貴皆爾曹
鐘􁏐解紐意不惜戈甲渡江江怒號身披紫衣近日月
不聞搏拊陳虞韶齊黃九族慘白日天隂鬼哭聲啾嘈
忠臣義士甘鼎鑊鑄鐘萬石奚足豪噫吁嘻鑄鐘萬石
奚足豪(永樂四年製時為/姚少師廣孝監造)
　　送登州太守任在菴之官
渤海迴紫瀾萬古嵎夷宅觀日登蓬萊東望神僊迹瑤
島出波面數點如棋奕時平海若鏡拾月堪挂席蜃市
成奇觀城闕通街陌好風蕩微雲轉盻玻瓈碧皇哉五
馬君聲名古牧伯彥升起中土清才燦崑璧今為郡大
夫昔本東瀛客軺車夙税駕正穫兩岐麥涵濡須㴱仁
澄清荷鉅責德化師蓋公琴書樂簡僻平生康濟心永
言念疇昔
　　庭槐十韻
青槐何茂宻當軒種雙樹滋植十年來清隂入門路高
翠挂斜陽低枝沾曉露暑月延好風晨光集珍羽杳靄
映㴱簾頓有林壑趣種此亦偶然青蔥悦朝暮豈意爾
成圍催予髪垂素愛此碧玉枝曾入甘泉賦託根賜廬
中諒無斧斤懼寄語後來人風霜謹持䕶
　　閒居四時詞
初試春衣白苧裁巗扉從此晝常開輕煙輕雨籠芳樹
新柳新鸎發舊醅草閤日長簾影靜杏花時節燕雙來
小亭霑洒近風泉地溼林㴱避暑偏翠竹萬竿疎雨夜
水芝千朶夕陽天人間便有方壺勝欲向三山喚偓佺
白露添衣體乍輕山容如沐水痕清半窗幽夢梧桐雨
一枕新凉蟋蟀聲看罷東籬舊時菊芙蓉花下繞池行
煙蓑雪笠釣寒江新得鱸魚玉一雙㴱著地罏煨芋火
洞開書閣看梅窗閑來檢點牀頭物螘綠鵝黃正滿缸
　　石谷為予畫賜金園圖巻子復作大幅仿香山池
　　　上篇意為賦長歌
石谷先生類臞鶴風神蕭散意卓犖高人寄託無不可
偶爾落筆搖五嶽曩時驚見富春圖十丈青岑隱丹壑
神交意許三十年忽向京華走芒屩再拜喜識寒松姿
逸致高懷老磅礴俛仰都無世俗情坐上吹香比蘭葯
自昔曾與西田翁古今風雅同揚搉祇今前輩若晨星
銜盃話舊空蕭索我有家山杳靄間貌以丹青何綽約
梅花㴱處著疎籬楊柳隂中藏略彴一幅鵝谿池上篇
竹隖荷汀景寥廓鄙人自愛愚谷愚先生為寫樂天樂
憐我風塵老未休苦憶谿山自煎斲譬彼井谷有枯鱗
暫轉清波供瀺灂秋窗日對煙雲生懷抱經時差不惡
溼翠香嵐足千古濩落園林欣有託
　　東坡有和淵明怨詩楚調示龎主簿及鄧治中詩
　　　讀而愛之遂用其韻
南山衆所見陶詠獨悠然歎息頭上霜換我鏡中年人
生如墜葉憂樂隨所偏豐膴慕朝市枯槁躭園田猗與
東臯子醉鄉受一㕓晨興荷鍤往夕寢抱瓮眠歡戚等
飛埃寒暑忘推遷落花堆我側幽鳥啼我前挂瓢飲谿
水䇿杖入邨煙還令簡牘上千載稱豪賢
　
　
　
　
　
　
　文端集巻十二
欽定四庫全書
　文端集巻十三
　　　　　　　　　　　　　大學士張英撰
　存誠堂詩集九
　近體詩一百十四首
　　送李鬘嶺先輩山居四首
自有巗栖志於今幾十年青山畱隱逸白首到林泉書
巻移家易松雲隔嶺偏寒宵風雪後清興與誰傳
公麟堪住處隨地是龍眠山色宜朝暮梅花老歳年抱
琴㴱竹裏伴客小谿邊為報春煙起呼童學種田
莫㪅嗟塵網勞勞始放閒松根容歗傲笻杖任躋攀徑
小都橫石籬疎好看山夕陽花外落手自閉柴關
但得佳山水何妨婚嫁身寒衣新布衲野服舊紗巾采
藥邀隣叟尋蘭贈故人門前松色老百尺見龍鱗
　　信臣牧五讀書山中詩以懷之
不待梅花盡應知不肯還抱書隨㬉日潑墨寫寒山沽
酒煙邨外懸鐙竹隖間好同何次道辛苦閉柴關
　　過霜鶴昆弟龍眠山莊五首
谷口龍眠路沿谿老樹中稻田新漲合花嶼小橋通結
屋依層翠編籬覆落紅往來城市近沽酒屬樵童
谿館榛蕪後誅茅結短檐門因新筍閉屋為老梅添花
影移藤架松隂落布簾園林與丘壑幽事此能兼
寒知聞舊閣石路上嶙峋兄弟俱才子園林亦比隣鶯
花隨地好筍蕨一時春谿畔過從易扶笻不厭頻
少保藏書處惟餘十畝存清風依草閣碧血滴松根世
代看陵谷耕耘約子孫一經耡且讀辛苦慰忠魂(寒知/閣爲)
(左忠毅公/讀書處)
雨過谿流急初晴款竹籬龍眠芳草路驢背夕陽時慰
我三春約醻君隔歳詩筍香花落候况復聽黃鸝
　　雨後過潄石亭二首
清流帶西郭一徑入柴關過雨客初到叩門僧未還雀
喧花自靜谿閙石長閒隔樹秋風起樵歌徧晩山
荒園人境外潄石小亭幽竹澹容僧俗花飛任客愁谿
聲偏入夜嵐氣總如秋雨後泉方好何人雨後遊
　　在郡城憶牧五庭中雙桂
海門忽覩黃金粟苦憶君家雙樹傍釀作桂漿千日醉
㪚爲秋雨一城香月枝露重階常潤僊萼雲深户自凉
定有夜來花下客隔簾清歗共飛觴
　　晩春郊外二首
平郊一道蹋晴沙春色畱人春日斜紫燕飛時穿栁絮
黃鸝啼處落松花幽谿水飲青絲騎碧草香承油壁車
日暮苦吟何所羨遠邨如畫兩三家
草生河畔碧如苔歳歳春光不用媒風雨有期寒食到
鶯花無恙隔年來卻添離思縈高柳惟許新詩送落梅
獨客何心閒倚杖子規聲裏最裵囘
　　醻友人見贈
荒亭遙對白雲間地足蓬蒿嬾未删開户最宜春夜月
到門無限夕陽山秋當靜處蟬聲歇人正吟時竹影閒
更愛城東高士過餘香三日襲柴關
　　過谿南有懷故人
谿上驅驢過短垣故人曾此閉柴門方塘斷岸經春雨
野水平橋復舊痕梅種竹窗花漸發詩題蘚壁墨猶存
臨風忽憶前年事水鳥銜魚噪夕昏
　　冬日
繩牀竹几小窗前手爇清香㬉著緜冬日爲人來草閣
梅花與客共寒煙嵇康達命原宜嬾摩詰能詩自解禪
但得身閒兼地僻閉門一壑亦翛然
　　庚子放後舟中贈信臣二首
與君相對數秋晨幾度高吟涕淚新攜手正當黃落日
入門俱有白頭人豈應我輩長貧賤莫漫相逢説隱淪
楓葉亦知遊子意寒聲蕭瑟古江津
一葉輕舟逐水湄西風吹客到家遲依然江岸蘆花路
况是秋深暮雨時暫屈敢言同鶴脛長愁只恐負蛾眉
惜隂亭畔蘋香老難薦湘纍楚客祠(古人云功名時屈/時伸如鶴脛然)
　　次韻答信臣二首
八月寒江秋正清與君同作秣陵行曉過茅店看霜跡
夜泊蘆洲聽雨聲舊路總餘遊子恨新詩彌見故人情
高吟正復增惆悵難遣人間百感平
依舊驅車往復還秋花重與閉柴關雲霄待客何年事
風雪容人此日閒淚落頓添桃葉水情多數夢雨花山
君歸抱病予愁絶相對何曾一解顔
　　集左橘亭小圃二首
荒園手自翦荆扉侍御先生此息機幾樹梅花傳晩節
滿庭橘柚凜霜威紙窗風雨書聲靜草閣蕭疎鶴夢歸
天壤勲名畱伯仲遺經讀處莫霑衣(左侍御三山公/為忠毅公弟)
幽徑閒來趁晩晴故人歸復自臯城淮南招客皆詞賦
靈運能詩本弟兄午夜清霜增酒數一簾明月駐歌聲
茗香客醉狂吟後移得琅玕影正橫
　　之郡城道中望龍山三首
二龍山色翠漫漫常向宜城陌上看望入江南秋色裏
青當皖口白雲端遙連野水嵐光溼半背斜陽樹影寒
極目千峰倍惆悵何年策杖躡層巒
不因谿水泛殘紅誰信桃源與世通鳥路雲深松葉裏
人家春老杏花中懸崖終古畱僊竈絶壁千尋嘆鬼工
山寺一聲清磬好篔簹西畔石橋東
野老家家穫稻梁一川風景近柴桑晩花著屐尋霜圃
秋水扶笻渡石塘隔岸亂鐙螯正美千邨老樹橘纔黃
何年叢桂招人隱北渚南汀築草堂
　　閏七夕
碧霄無際綵雲流乞巧今年巧倍醻天上香車雙七夕
人間團扇又三秋辛勤烏鵲還成渡消瘦青蛾幾上樓
翻羨秋宵容易得盈盈一水不須愁
　　虞美人花
翦盡春羅賽得無倚風似欲倩人扶烏江尺地全非楚
青塚閒花尚字虞種向九秋宜麗服開當三月徧平蕪
一年一度看濃艷絶勝明妃見畫圖(此花初種時宜于/中秋麗人綺服)
　　鐙花
銀燭作花花正然寒宵春色倍堪憐月光暗處垂金粟
佛火堆中長白蓮旅客敲殘秋漏裏美人挑落晩風前
何如繡閣珠簾下並蒂同心照綺筵
　　秋海棠花
秋花亦占海棠名玉露金風别有情蘭縱比幽傷冷落
杏雖如色讓輕盈微香應欲消遺恨紅淚依然泣舊盟
節節珊瑚低拂地臨風一笑許傾城
　　偶飲大匡山亭二首
過君别業即淹留曲徑深林恣意游共指雲峰高閣敞
忽穿石壁小亭幽層巒望處臨官舍古木疎時見戍樓
攜得楸枰沽得酒寒風蕭瑟不須愁
城外谿通城内岑泉聲環遶石樓深林從落後偏宜望
梅未開時便許尋宅畔煙霞堪穩臥
君恩歲月與高吟丹鉛坐擁良非易莫為浮雲感素心
　　為友人題裴航游僊圖便面六首
吟到樊姨舊贈詩忽從邨路見蛾眉神僊縱道多奇蹟
説著裵航蹟更奇
老媪呼來見玉顏明璫纖手綠雲鬟相逢何地無僊子
多在蘆花驛路間
簾下纔闚半面春千緡玉杵此情真神僊不死皆情種
肎學人間薄倖人
覓徧天涯道路長故將辛苦試僊郎豈應天上元霜易
翻爲人間玊杵忙
隻手攜來問水湄雲英重見舊茅茨懷中兔影如明月
光照名姝十二時
陌上車聲衣上塵一囘老卻一回春玉京抛得崎嶇路
便是神僊隊裏人
　　絡緯聲四首
絡緯聲中秋夜厭草根凄切透書簾問渠何事清宵苦
空被人間懶婦嫌
𤓰蔓叢深咽露微如何不織禦寒衣清霜一夜飄零後
粉蝶蜂腰一様歸
一聲斷處秋盈盈天遣人間織婦驚老大女兒不解事
停鍼只當聽蟲聲
晩涼颯颯雨霏霏𤓰葉稀時叫漸微病婦臨風忽長嘆
今年八口計寒衣
　　遠峰亭初成信臣見過贈詩五首即次韻奉答
一片城隅地耡來瓦礫餘經春成小築盡日賦閒居荒
徑添藂竹高窗擁素書閉門無剝啄芳草上階除
結屋依山麓平原望白沙故人同夕照天際正殘霞帶
月梧桐影迎風茉莉花寒聲畱客聽絡緯滿秋𤓰
新詩冰雪字好向竹窗懸小詠風前句微涼日暮天遠
邨依樹出樵唱隔林傳自愛閒吟地城隅有一㕓
宵涼人未㪚新月上高岑鳥影沒殘照秋聲滿竹隂雲
連千堞晩蟲遶一鐙深小榻臨窗置微寒蚤欲侵
龍眠讀書處水竹小堂名愛子尋泉石慙予隔市城亦
曾過白社相與聽黃鶯更諷江峰句偏增夙昔情
　　詠水僊花八韻
自有神僊骨况依清淺波前身應孝女小字比湘娥種
别玲瓏巧花憐姊妹多衫裁微碧絹結翦澹黃羅影入
殘年燭香畱徹夜哦玉盆圍白石銀蒜藉青莎梅婢那
堪受蘭妻應若何清芬推第一花史許誰過
　　春暮過信臣龍眠草堂二首
春山獨往聽黃鸝畫得龍眠祇自題犢路半隨流水曲
田家只在杏花西新移石竹迎門綠手種山蔬逐路低
偏有長康難畫處書聲寒夜雨凄凄
高吟日日送斜暉招客寒山共掩扉陂下麥田沽酒路
門前春水釣魚磯人從靜後偏宜嬾家在塵中未肯歸
愧我暫來還欲去羞看白鳥向雲飛
　　江邨
江上青帘賣酒家停舟纔見一谿斜秋風蕎麥邨邨雪
夜月蒹葭處處花
　　深坐
擊柝聲聲過戍樓小亭深坐愛淹畱鳥翻竹葉頻疑雨
虫戀𤓰藤蚤報秋
　　采石懷古
懸崖百尺俛江流上有詩人太白樓牛渚欲尋何處是
天門遙望不勝秋松聲夜共寒潮落石色晴看畫閣浮
僊客騎鯨已千載白雲明月屬漁舟
　　過鄒縣謁孟廟㳟賦十四韻
尼山炳長夜鄒邑振宗風陷溺過堯水疏排儷禹功七
篇垂道法千禩格愚䝉俎豆周區夏精靈靄故宫清晨
起嚴肅數里見崇隆風土闚山左絃歌接魯東雕甍凌
碧漢丹壁映長虹蔽日林隂宻盤花石柱工垂旒簪白
玉披衮繡華蟲蝌蚪豐碑壯犧牛祭器充及門諸弟子
從祀一堂中還覓蟠松際因知寢殿通徽稱加孟母遺
像識邾公肅拜軒楹側瞻依闕里同
　　放鶴亭
已過雲龍麓還登放鶴亭高蹤徒寂寂清唳亦冥冥一
派河光白千畦麥秀青僊禽𣺌何處煙際指南汀
　　鍾離古蹟四首
落葉霜天作雨聲驅車濠水不勝情牛羊日暮通侯宅
禾黍秋風帝子城盡伐禁松陵塚見漸偷宫瓦御樓傾
北連芒碭看雲氣極目荒丘感歎生
秋草寒煙落日斜衰楊風起㪚寒鴉黃巾一自成封豕
赤帝翻教哭斷蛇王氣幾年消碧落谿流無處覓紅紗
寢園未必皆遺老徧種東陵五色𤓰
東南遙望幾孤邨野日荒荒白晝昏九廟笙鏞歸刼火
百年湯沐説遺恩草埋墓道麒麟碣漏冷銅壺翡翠痕
聞道奉祠零落甚斷橋衰柳故侯門
凋殘金碧舊禪關僧閉閒庭草色殷誰向荒原尋馬鬛
惟從古寺識龍顔優曇花冷三千界苔蘚碑封第一山
自昔興亡等閑事不須惆悵夕陽間
　　閔子祠
下馬秋原拜閔祠祠傾誰與覆茅茨數家石屋賢人里
一片荒墳孝子碑汶水風清辭世往蘆花衣冷畏人知
可憐陌上俱遊子回首鄉關日暮時
　　戚里
戚里歌鐘舊賜樓濯龍門上幾經秋玉魚長伴衰楊老
石馬空迷碧草愁當日望雲隨帝子百年食采列通侯
祇今零落殘陽裏賸有紅牆遶故丘
　　除夕河間道中次昭兹韻
椒盤柏酒異鄉同此夕驚心嘆轉蓬鶴髪老親千里外
雞聲殘夢五更中星懸屋角光全白鐙近牀頭影乍紅
南去歸鴻憑寄語
帝城明日足春風
　　甲辰元旦次前韻
薊北風煙故國同不須千里怨飄蓬栁深細雨龍池外
花滿宜春御苑中鶯語漸催宫草綠馬蹄行蹋上林紅
建章一夜千門曉從此朝朝待好風
　　慈仁寺
長安千騎蹋香塵盡是看松古寺人海市乍開樓觀日
石家初試綺羅春玉藏錦篋誇前漢珠瀉金盤出大秦
看到山門將日落更誰來問老龍鱗
　　春半
春半江南爛漫時朔風吹雪點鬚眉白楊幾樹鴉空遶
翠麥千畦雉尚饑芳草不牽池上夢寒梅難寄隴頭枝
五侯温室花爭放未送青青到栁絲
　　寒食河間道中
驅車日暮尚裵回寒食今朝何處桮漸喜栁從歸路碧
始知春自故鄉來千邨禁火煙空冷幾樹臨風花漸開
丘壠舊山兄弟在漫憂隂雨積莓苔
　　亞父塚
驅車路入古彭城亞父墳前春草生厯數天教分楚漢
英雄人豈謝良平碑畱姓字千年恨魂斷河流午夜聲
往跡恰隣高帝廟相看應使壯心驚(塚南有漢/高皇廟)
　　過九里山二首
遺跡彭城夕照邊中原百戰亦徒然帳中氣為美人盡
江左羞因父老憐漢業蕭條成往事楚歌凄斷自千年
游人極目空惆悵數點青巒起暮煙
劉項應知不並存當時一劍失鴻門悲歌漫下烏騅淚
王氣全消白帝魂晩日亂山旌影動霜天百代戰雲昏
看來逐鹿都如此指點休從勝負論
　　歸渡黃河
春水黃河接遠天人歸依舊夕陽邊馬銜青草嘶沙岸
客傍棃花喚渡船波影瀠洄成九曲濤聲澎湃自千年
祖生空有聞雞志擊檝中流一慨然
　　放歸二首
衣上空沾京洛塵閉門猶許作閒人舊栽松竹驚心看
久别琴書到眼新花事芳菲看漸晩鶯聲圓滑聽纔真
翻憐薊北多羈旅輸卻江南一度春
莫嘆尋春歸較遲風光正值夏初時細翻藻荇収魚子
牢䕶櫻桃惱雀兒穿破間階容碧筍叫殘清夢任黃鸝
垂檐梅子離離綠憶殺去年花滿枝
　　春晩同孝儀從房師即墨黃公泛舟淮河并觀騎
　　　射(黃公時爲/鳳陽司理)
千畦麥穗帶城斜供帳行旌駐水涯明月雕弓穿栁葉
春風金勒映桃花搴帷許列康成席鼓檝疑同博望槎
漫道使君歸路晩還停鐃吹看桑麻
　　鍾離遇徐莘叟前輩卻贈
談經曾壓漢廷儒今見風流賜鑑湖一自芳洲搴杜若
從教宦跡託蓴鱸倦辭丹地含雞舌醉解宫袍擁鳳雛
春宴得陪蓮漏永鳥啼花落聽吳歈(楚江典試後即請/告時攜令嗣遊)
　　信宿晳如三兄西山别墅次信臣壁上韻三首
深徑寒林葉漸凋此中人久賦招招夢同春草因曾到
路覺秋山轉不遙一帶蒼巗垂石乳數家茅屋住峰腰
支頤笑指雲生處髣髴聞歌是晩樵
手自披榛葺故廬閉門聊且遂吾初夕陽山下聞驅犢
秋栁隂中看打魚蘭珮香偏宜卉服芒鞵健可謝籃輿
隔谿數武鄰丘壠常傍松楸讀父書(伯父方伯公/墓在西山)
千箇篔簹未覺貧茅檐况復一時新搆成藥圃蜂常閙
看破蕉隂鹿也馴栗里果肥喧稚子楓林葉落見比鄰
祇今預訂桃花約莫負明年此地春
　　寒食埽先慈殯所以未歸丘墓感賦二首
陟屺悲來五父衢路經荒嶺更崎嶇空山去郭十餘里
老樹成隂三兩株地僻草花眠乳鹿春深風雨喚慈烏
松楸未卜陶家宅廿載泉臺夢穩無
兄弟無由種墓田每逢寒食哭荒阡爲貪白日千年事
躭卻黃泉幾歳眠淚盡啼鵑空復爾夢憑歸鶴亦茫然
北邙寸土艱如此羞向東風吹紙錢
　　繡毬花
萼綠應知是後身澹如新栁白如銀請看姊妹繁華隊
盡是神僊冰雪人翠黛漸舒眉色淺玉顏齊簇粉腮勻
黃鸝聲喚東風急吹落梅花在暮春
　　春郊
昨夜春衫翦絳紗阿誰挈伴向誰家游絲不解牽紈袖
弱草偏宜駐鈿車團扇故遮憎栁眼小橋遲過為桃花
欲圖蛺蝶無佳様記取風前一道斜
　　七夕
涼宵斜月照疏櫺一樹秋聲梧葉庭最喜風光當七夕
又教兒女認雙星去年夜雨山邨夢前歳秋香木末亭
莫道人間無遠别幾回同爾倚雲屏
　　牡丹
萬疊羅衣倚畫欄沉香亭畔昔同看和風夢暖紅珠帳
曉露光凝赤玉盤粉頰微痕脂欲透絳綃斜映錦成團
上林三月花千種更有何花壓牡丹
　　梅花詩三十首
橫斜多在短牆東半放微舒清露中吟入暗香詩冷艷
夢迴芳徑月朦朧幾株最愛前邨白一種尤憐照水紅
自是東皇憎寂寞故將寒蘂試春風
蒼枝經歳古苔封忽㸃疎花在暮冬時近艷陽應有待
天憐寒谷若為容牀頭屋角香先透月下谿邊影自重
此際與誰同晩節層巗凍雨滴青松
一天雪意壓明缸臞骨稜稜戰未降老樹數花開隔岸
春風昨夜渡寒江遙憐瘦影臨官閣靜對香痕落紙窗
可惜黃鶯啼不到任他山雀自雙雙
清谿茅屋復疎籬臨水臨檐初放時雪裏自支高士骨
簾前欲點美人眉疑傳滄海珠林種誰琢空庭玉樹枝
偏以歳寒為令節旁人錯認曉風吹
朱梅幾樹遶山扉愛爾偏當雪正霏掩映珊瑚銀海浪
輕籠紅玉白綃衣也知冰骨姿原冷未覺瓊枝體太肥
長信祇今推第一濃將香粉抹楊妃
攜樽好是看花初李徑桃蹊盡不如幽谷春隂含雨重
野田寒燒破煙疎有情許伴孤山鶴何客閒騎灞水驢
最憶一叢窗下影龍眠東畔故人居
幽姿應悔識林逋引得閒人種幾株深苑巧增宫女艷
空山偏學老僧臞半灣流水看逾好數點莓苔畫得無
此際若教霜月照分明一幅晩香圖
還如仙李植丹梯數㸃寒雲水一谿山雀啄花清露裏
寒鴉挂影夕陽西參差畫閣春偏蚤掩映江邨路欲迷
風起枝頭飛似雪遊人莫道舊隋隄
孤情未易與時諧只合龍鍾傍鹿柴草閣夢迴依紙帳
山橋花落襯芒鞵低枝自覆橫琴石老榦全拖隔水厓
插向膽缾誰可伴爐香茗椀在蕭齋
清谿一帶是誰栽歲歲春光倩作媒笛弄晩風偏厯亂
月臨芳樹亦裵回瀟湘神女和煙立姑射仙人蹋雪來
盤屈盆中非所願羨君猶傍水仙開
欲晴欲雨是芳晨南北枝頭開漸勻自分有香畱野客
不妨多刺謝樵人好同蘭蘂稱同調惟許棃花步後塵
谷口山中無歳月千株放盡始知春
繁花枝上已紛紛老樹谿邊臥凍雲開落非關春色異
寒暄全自嶺頭分何郎粉汗應難傅荀令衣香不待薰
獨以孤標先衆卉豈因風雪惜離羣
蒼巖翠壁長孤根常許移家託小園風暖乍聞香繞樹
雪晴尤愛月畱痕枝封石屋燒丹地花覆旗亭賣酒邨
一自羅浮春夢後更誰人與伴黃昏
如畫枯枝墨未乾賞心端在雨中看支笻滑路尋幽寺
放艇清谿過遠巒凍折有聲翻玉珮冰凝無力倚闌干
橋邊若遇襄陽客為爾殷勤道歳寒
歲晩攜樽探舊山古梅招客入煙鬟偶逢石上兼谿上
多傍松間與竹間高士苦吟扄小閣老僧香定在深關
此時一樹偏清絶雪沒枝頭苔蘚斑
梅花一度一春天偏為人間管歲年餐雪本無煙火氣
埽眉不借粉脂妍短檠幽夢縈詩筆斷岸香雲濕釣船
昨夜湖邊有微霰冰凝寒玉隔蒼煙
芳心初綻雪初消未許春光在栁條隋苑豈知裁素練
秦宫不解巻輕綃惟予閉户清吟賞念爾衝寒濁酒澆
説與俗人應未識水邊山畔自蕭蕭
嫩蘂疎枝影自交一簾新月映花梢縱橫字體摹張旭
冷落詩情託孟郊折得晩香蘭可伴驚聞清唳鶴還巢
嘉名異日傳調鼎記取蟠根在草茅
五月江城夜笛高一枝搖落在亭臯曾因託詠傳南雅
惜未搴芳入楚騷猶覺磵松逃世苦翻憐江栁送人勞
摘來和雪偏堪嚼磊塊何須醉濁醪
無數寒花發舊柯閒庭從此苦吟多十分春信勞青帝
一㸃芳心託素娥開落總宜人澹蕩醉醒偏稱影婆娑
布簾香透寒鐙暗聽我清狂徹夜歌
愛爾根梢亦自嘉耐寒不數拒霜花每從枝上分香雪
旋向鐺中瀹岕茶南國詩筒迷驛使廣陵春夢冷官衙
江東久隱羅昭諫爲看參差幾樹斜
一歲煩君領衆芳水邊石畔占春光自將孤潔醻霜雪
嬾與繁華鬬艷陽有夢何曾迷蛺蝶問名猶喜字鴛央
宫人競學新妝巧盡㸃眉心幾瓣黃
作賦曾傳宋廣平花期獨與歲寒盟谿山凍雨封千樹
殿閣晴光動九英艷質自能忘粉黛素心應不負冰清
攜來書巻花間讀共爾披香入玉京
一梢寒玉偃空庭還與幽人伴醉醒月下晩香依鐵笛
鐙前疎影落銀缾舊栽久許鄰松石初放偏知近草亭
若使東皇肯珍重三春常到水晶屏
誰道清寒苦不勝冷然香色在層冰飛來江岸疑殘雪
挂向巖西學古藤月映夜珠朝露重風低碧玉晩煙凝
湖山深處開千樹欲櫂輕舠恨未能
花史推君第一流春光占盡在揚州孤根點綴蕭齋寂
老樹披離古洞幽雨雪相逢吟易苦寒香持贈句難醻
臨風忽起故人思欲折無由寄隴頭
滿庭寒蘂駐春隂幾點新蜂特地尋南國名花原並蒂
上林佳卉本同心綠英眉黛爭濃澹紫萼脣脂鬬淺深
綺閣畫欄無限樹一枝先上美人簪
名園花信爾先探霜雪年年與性諳十月蚤開傳上國
一枝堪寄在江南微舒檀口歌初歇澹抹朱顔酒半酣
搖落空庭春事晩好分紅雨到雙柑
遶屋枝枝近短檐晩煙初罩雨廉纖摘將寒蘂詩堪祭
悟入微香花可拈乍斂芳心如避客巧迴半面欲闚簾
幽人久已無塵障爲爾清宵酒數添
古梅臥處倚松杉花落春風覆石巖結子有心抛錦帶
向人無力卸輕衫香谿暖漾魚爭沫晴雪霏微鳥不銜
應有新飛雙白燕遶枝惟聽語呢喃
　
　
　
　
　
　
　
　
　
　文端集巻十三
欽定四庫全書
　文端集巻十四
　　　　　　　　　　　　　大學士張英撰
　存誠堂詩集十
　近體詩八十首
　　丁未春釋菜
先師廟㳟賦二十韻
昭代崇文日羣英習禮時橋門環綵仗璧水簇春旗逵
路紛冠蓋長廊集羽儀賜名皆勒石厯代有豐碑斑駁
搜前哲琳瑯讀古辭殿高低燕雀松偃走蛟螭積翠黃
金瓦蟠花白玉墀漆經文典貴石鼓字離奇龍篆存周
迹鴻章想漢規層臺容晉接千仞許羣闚繡柱扶丹桷
重氊映絳帷高窗懸綺綴古壁網罘罳樂器紛匏竹銅
樽列象犧㳟行釋菜禮偕詠采芹詩草綠侵袍色花紅
映酒巵平生懷盛事此際愜心期太學人才地司成國
子師掄才皆董賈結念在臯夔事業輝麟閣文章爛鳳
池願言崇聖訓持以報雍煕
　　憶家山詩十首
勺園風景重相思有夢先歸春草池里巷過從兄弟樂
園林佳勝夏秋時穿階新笋生何地拂檻名花發幾枝
最是石隄臨水處遠心長綰綠楊絲(勺/園)
西南别業傍城隈澄對軒中首重回碧栁影從冰簟拂
白蓮花抱水亭開微波似織涼初起隔岸如絲雨欲來
濁酒一尊詩一巻知君夢不到塵埃(澄對/軒)
兄弟躬耕自結廬湖山深處狎樵漁稻香自與荷香接
松影還兼竹影疎魚鱠似銀收網後藕絲如雪出泥初
棣棠花下羣回首定念天涯有索居(松/湖)
遠峰亭畔綠隂遮半畝琅玕一徑斜風捲江雲看九子
雨來山郭暗千家兒童笑逐枝頭鳥杖履閒尋葉底花
華髪頻年惟繞膝平生不願客天涯(遠峰/亭)
花亞軒中樹影稠微涼纔動暑全收繩牀午夢湘簾暗
茗椀春香紙閣幽翠竹便堪消永日海棠蚤已報新秋
北堂况復依萱影絶勝風塵事遠游(花亞/軒)
元度城南闢草廬門迎荒圃種山蔬蟻浮春瓮常畱客
蠧落匡牀自著書竹路過從精舍近荷香披拂晩涼初
廿年風雨頻遊地花落花開總憶余(伊蒿/小圃)
樓接蒼巒俛縣門城中勝地屬偏園家餘閒地皆松竹
世看名花到子孫小院微涼侵簟扇西山紫翠自朝昏
高窗吟望增惆悵綠鬢紅綃何處邨(疊翠樓有牡丹為/先世手植羅昭諫)
(有看到子孫/能幾家之句)
回軒僻巷有精廬門閉高梧影更疎翠竹笋成迷巷陌
紫薇花發映庭除東牆老圃朝耡菜小閣佳兒夜讀書
棠棣天南知爛漫寂寥依舊子雲居(半/圃)
半畝潘園種竹餘安仁聊且賦閒居故鄉别後俱千里
京國春來少素書(先是木厓有/山左之行)游屐倦時花事好草堂
開處綠隂疎老親繡佛吟詩暇日日輸君奉板輿(石經/齋)
龍眠深處結茅茨憶爾空山冰雪時岑寂久從爲客慣
清寒翻覺畏人知荒厨積雨遲煙火草閣懸鐙下布帷
底事吟成轉嗚咽涙痕傾向蓼莪詩(龍眠水/竹山房)
　　慈仁寺海棠
長安初見海棠紅帶露含煙古寺中酒盞時來澆艷質
車塵不解避芳叢新妝厭浥朝酣雨錦珮招搖暮倚風
苦憶江南千萬樹莫愁湖畔石城東
　　院中秋晩
御河流向禁城東古屋參差煙靄中匹馬空庭秋草綠
寒鴉高樹夕陽紅霜催栁色凋秦塞月傍砧聲出漢宫
尺素漸稀衣漸薄可堪惆悵對秋風
　　秋夜宿院中二首
向夕攤書坐何曾異薜蘿月臨丹地迥秋傍古槐多涼
氣纔侵簟微雲欲渡河
聖朝勤問夜將曙聽鳴珂
康樂多佳句慙予非惠連茶香同永夜鐙火各青氊樹
色連雙闕鐘聲落九天高吟閒不寐涼月度花磚(時同/禮存)
(宗/兄)
　　中秋夕賦得何處秋光好四首
何處秋光好家園憶老親花間人似鶴月下髪如銀珍
果宜佳㑹輕衫稱健身膝前三歲弟學語聽纔真
何處秋光好園林憶弟兄蟹螯烹正美秫稻釀初成楓
葉紅千樹桂花香一城等閒行樂處偏動旅游情
何處秋光好家山憶舊遊龍眠新雨沐浮渡晩煙收數
步從看竹諸峰盡入樓湖邊饒勝事菱茨滿汀洲
何處秋光好閒窗憶舊歡賦詩常暗記作字倩同看月
夕中庭敞花時别圃寛桂香深處坐獨對露華漙
　　投座師大宗伯真定梁公二十韻
仰止宗工久
煕朝盛羽儀文昌符象緯海嶽毓靈奇日下金莖露雲
中玉樹枝廿年輝紫極雙璧映彤墀尹陟誠無愧機雲
儼在斯壯猷元老藉邦代重臣資經畫安桑土勳名勒
鼎碑五兵彰赫濯九域際雍煕漢室修文教虞廷命伯
夷
帝心爰簡在羣議洽疇咨肅穆凝天祉寅清格地祇弓
旌誠重典衡鑑藉無私騏驥登臺日珊瑚出海時掄才
皆素士報國有鴻詞自顧鹽車質深慚伯樂知公門容
作樹鄙念正傾葵遽返東山駕長銜北海巵圖書諧夙
願山水愜幽期立雪思清論扶風想絳帷
中朝司馬重難久臥東籬
　　集胡氐園林十首
嬾從綺陌共鳴珂卻向幽林埽薜蘿自是功成閒歲月
手栽松竹聽清歌
小山疊翠起平蕪曲曲朱欄入畫圖久矣江南臺榭少
誰云佳麗數姑蘇
一曲清渠泛紫瀾畫船斜繫玉闌干迴思此景依稀似
曾向秦淮渡口看
曲洞幽房往復回忽從高處敞亭臺白羊幾㸃平蕪綠
一派西山蒼翠來
蘂珠宫裏夜溶溶紅雪歌兒繡幙重避客嬌羞纔喚出
兩行銀燭照芙蓉
簫管真疑落九天游絲百尺繞芳筵黃鶯新囀銀塘柳
難比歌喉澑滴圓
梁上輕塵落吹臺綵雲天際亦裵回謾言歌舞教成易
十斛明珠換不來
蛾眉如畫翠屏中繡閣珠簾一點紅白鶴亦知新曲好
唳聲原不為秋空
司空腸斷語應真聽入微時喚絶倫一疊清歌頻擊節
等閒傾盡瓮頭春
晩風清露襲虛堂好客情深秋夜長紅燭清樽許消受
綵繩何用繫斜陽(壁上龔大司馬詩有安得綵繩/千百尺畫樓高處繫斜陽之句)
　　四女祠(四女以養親不字祠去德州四十/里南歸宿此益増感歎因成長句)
四女無家翻有祠明妝猶得伴龎眉誰言夫壻鉛華日
堪換雙親菽水時古壁難尋黃絹字荒階空偃綠槐枝
獨憐名利天涯子南北年年怨路岐
　　登聊城光岳樓
光岳樓高復幾重陵風天際繡芙蓉數叢煙樹分齊魯
萬疊晴巒俛岱宗畫棟遙連青漢起塵窗長藉白雲封
仲連一矢成千載牢落荒城想故蹤
　　安山道上新栁
一行疎栁受斜風偏向河橋水驛逢路比迴腸千寸結
家從歸夢片時通倚風有恨憐人瘦帶雨如啼妬眼紅
陌上飛花舟上客三春與爾共飄蓬
　　挂劒臺
延陵遺跡到於今指顧猶堪感客襟風起白蘋吹劒草
雨滋蒼蘚沒碑隂長虹不散千年氣秋水長懸一片心
翻覆人間等閑事因君高義起愁吟
　　淮隂城下
桃花春浪擁孤城合派河淮此際清九服洪流歸大澤
萬方嘉種達神京帆檣雲影東南集鐙火波光上下明
獨惜未登高閣望中宵欹枕海濤聲
　　海印菴憶舊
兄弟扁舟江上人昔年曾此滯河濱秣陵煙樹迷青嶂
采石風濤起白蘋避暑同依僧舍栁攤書還埽佛龕塵
重過舊路無相識誰解臨風感歎頻
　　與浮山金谷巖僧
巖壑諸名勝香林此最幽嵐光千樹碧石氣四時秋靈
鳥常呼佛飛泉自入樓曾來分定宿良㑹訂重遊(巖中/有青)
(鳥常鳴于佛/座聲如笙瑟)
　　四秋詩四首(同四松木/厓三兄作)
　　　秋荷
荷衣經雨覆橫塘舊日田田今淺黃無復青錢低貼水
惟餘翠蓋晩迎涼一枝菡萏三秋露隔岸芙蓉昨夜霜
莫道紅妝零落盡贈人偏愛採蓮房
　　　秋鸎
曾聽黃鸝各賦詩澹煙新栁在龍池祇今紅樹雙飛處
誰復春隂百囀時歌調晩風應漸澀羽毛清露恰相宜
金衣若向籬邊過莫認霜天菊一枝
　　　秋草
芊芊無復徧香隄雨後霜前若翦齊難報春暉猶有恨
時含清露總如啼寒煙陌上連天遠秋色江南逐路低
此際閒吟還極目關情何異蹋花蹊
　　　秋燕
主人臺榭尚經過掠羽新秋意若何玳瑁梁空雛漸長
水晶簾動影偏多鳴蟬無意休爭語江鴈相逢一和歌
莫羨棃花庭院好澹煙疎栁任婆娑
　　又賦得秋荷秋鸎二章次四松韻即贈之
芙蕖冉冉立寒塘不向花時鬬艷粧乍褪紅衣沙岸冷
頻搖白羽水亭涼獨憐瀲灔垂秋露未覺蕭疎帶曉霜
此是青蓮投老日風流莫漫説徐孃
三春已去聽黃鸝憶爾歌喉絶妙時上苑奇花無數樹
建章新栁最高枝啼殘紅葉聲偏巧聽入霜天韻轉悲
公子老來無滑調詩家堪比少陵詩
　　語菊二首(同四松木/厓三兄作)
芰荷老後見寒香邨落蕭蕭夜有霜别圃秋光初爛漫
東籬閒客偶相將冷風細翦金爲縷涼月斜闚玉作璫
彭澤只今消息遠露華楓葉共蒼蒼
金英厯落向斜曛得傍寒香是此君晩節同予吟白露
閒心共爾對秋雲清芬自古惟蘭近甘苦誰人與薏分
花史只從顔色辨嘉名應獨數黃筋(黃筋皆菊種/甘菊苦薏)
　　菊答二首
山邊黃葉共蕭森常有詩人著意尋九月花時何太晩
重陽秋雨易成隂敢辭節序煙霜日少慰人間搖落心
靖節歸來多好句憑誰爲我一高吟
疎籬掩映一叢花含露含煙影半斜自分寒香堪滿把
豈同芳杜卻盈車惟宜澤畔閒人種偏稱孤山處士家
不向庭中怨移植知君端不愛春華
　　贈友人隱居浮山
呉融居處自爲邨浮渡煙嵐近在門避世嶺皆名佛子
荷耡人本是王孫春煙種秫閒田外夕照吟詩古樹根
三十六峰峰頂路憑君捉筆寫秋痕(浮山有佛子/嶺居近之)
　　送四松先生之金陵
扶笻何處意翛然桃葉谿頭酒肆邊戚里歌樓空蔓草
南朝古寺半荒煙鳳凰臺影江流合燕子濤聲𤓰步連
懐古祇今誰第一久知元白讓詩篇(將從金陵/之𤓰步)
　　秋浦晤任鸛峰即贈
海門風浪裏偶挂片帆來秋浦冰初結齊山雪未開游
笻偏瓦礫客户亦莓苔嘆爾羈栖久任華本異才
　　冬日登齊山
牧之遊處一扶笻幾點苔痕想故蹤石影洞中驚虎豹
翠微天際列芙蓉千家近接城南路九子移來江上峰
閒客正攜邨市酒落暉何意到青松(齊山有九峰/亦名九子)
　　大隱園詩四首(園在金陵為族/叔觀察公别業)
楊栁春煙覆白門冶城佳氣滿亭軒香山居士今遺老
鑑水風流在小園鷗夢池邊稀過客鳳雛花下引諸孫
謝公此地多遊迹絲竹東山意尚存
大隱由來臥一丘亭臺絶勝輞川幽小山積翠藏書屋
曲水流紋蕩畫樓花草自成三徑色風煙不改六朝秋
步兵老後無塵累笻杖芒鞵任所遊
𢎞濟江流接翠微移來此景是耶非憑欄細數魚兒影
疊石還如燕子磯山路逶迤松柏暗水亭搖曳芰荷圍
畫樓東畔芳菲處梅杏深藏白板扉
秣陵閒櫂遠相將信宿園林羨辟疆飲共竹林隨杖履
夢同春草近池塘雅聞羣從皆花筆喚出佳兒盡錦襠
雪屋西偏書閣近誦聲清夜徹迴廊
　　采石
晴霞落日映長川采石重來夜泊船斷壁千尋懸古屋
蒼松百尺冷春煙江通建業潮聲急山望天門黛色連
流水綠楊如畫裏此中堪著李青蓮
　　春深蘭陵舟中遇雪二首
蘭陵一櫂雨如絲三月還如臘月時積雪幾曾楊栁慣
深寒從未杏花知蒼煙遙望春申浦芳草難尋泰伯祠
天意不從游子惜可憐消息誤南枝
凍雨河聲咽不流柴門雪後酒帘收夜闌詩共吟殘燭
春盡人猶擁敝裘栁色一行垂斷㟁花時三月在扁舟
張融漫道無家住未必當時不解愁
　　同陳㓜木同年泛舟虎丘四首
流水桃花處從君蕩畫橈維舟頻近寺閒話忽過橋茗
椀隣船送香煙畫閣消憑欄誰最勝春色菜花遙
虎丘山畔路一道栁隂斜酒艇常延客人家半賣花停
橈尋小圃放屐愛晴沙莫向橋頭去笙歌轉覺譁
繫舟延步好還過劒池遊客意醉奇石春風吹畫樓橋
迴人影亂花發酒帘稠最愛長廊後煙光衆壑收
幽谷推元墓寒香萬樹栽如何今日酒卻話去年梅勝
事多延佇伊人每溯洄兹遊偏月夕深愧入城來
　　三月十四夜過念齋園中
良宵清話茗香隨曲徑疎籬遶澗池鶴舞自驕明月影
人過卻在落花時小龕佛據枯藤坐高閣門依老樹支
欲學東坡書小記中庭荇藻正參差
　　胥門懐古
伍相名畱雉堞碑草生呉苑舊臺池祇今抉目懸門日
可憶吹簫入市時敵國功名歸少伯君王佳麗得西施
空餘一片孤臣淚白馬中流欲恨誰
　　同黃繼武趙明遠呉翼生同年集顧松交吏部園
　　　林二首
芳園栁色正春融良夜清樽此際同花下等閒逢石丈
池邊傾倒醉山公摘蔬畱客宜春雨種蕙當門待曉風
一自歸田成小築煙霞深處見冥鴻
疎籬曲徑偶相將自古林泉羨辟疆入畫數峰如磵谷
爲園十畝半池塘侵階勺藥圍書屋映水桃花覆石梁
不信呉閶城市裏一家清夢屬滄浪
　　繆子長先生邀同蘚書先生念齋昆弟遊支硎山
　　　厯諸勝因畱信宿四首
山寺入門後清流亂石紋巖飛千尺雪樹隱一谿雲消
暑宜亭畔聽泉想夜分諸公閒徙倚涼雨自紛紛
金碧華山寺香林自古今谿迴千嶂遠路入萬松深鳥
語移長日鐘聲送夕隂石牀猶可臥共子息塵心
曲徑將窮處幽林指法螺路疑流水斷門識古藤多老
衲勞相引游人不易過寫經思處士丘壠近維摩(法螺/菴爲)
(趙凡夫寫經/處墓在焉)
支硎高閣上𤓰果晩涼時石色靜如佛山容澹若詩筍
輿閒謝客笻杖付呉兒登陟人逾健尊前白髪垂
　　晩春同㓜木翼生孝儀玉青泛小艇觀賣牡丹人
　　　家窮精舍最幽處二首
無意入邨落名花見萬枝移來新雨後賣向晩春時濃
艷成香谷繁華入繡幃玉盤尤可愛含露傍柴籬
半塘山後寺籬落小橋西丘壑人逾遠柴桑路欲迷方
塘迎户碧宻竹亞花低便是桃源客何心逐馬蹄
　　與歸孝儀四首
癸卯秋孝儀與予同出即墨黃公門下同門生八人孝
儀最少乙巳丙午歳同客中都對榻聯吟舉觴飛翰歡
相得也嗣是孝儀抱劉蕡之恨風塵分袂各在天涯頃
予客呉門孝儀適自海虞來遇于呉翼生坐上相見甚
慰孝儀畱呉門讀書僧寮晨夕過從讀其感懷十章未
免傷于憂憤予之望于孝儀者方大不欲以悲歌損其
性靈故作後二章以解之
呉門草綠舊高臺東望虞山幾溯洄隔歳馬蹄燕市别
三春蠟屐虎丘來故人久抱芳時恨明月何期良夜桮
離思等閒無説處勞君錦字手親裁
淮南曾憶舊風煙絳帳羣推最少年蕭寺苦吟人似玉
官齋良讌酒如泉懽從别館扶紅袖醉蹋春郊墜錦韀
一自扶風分散後素心無復照華筵
愁吟莫作斷腸聲年少宜捐磊塊情浴日奇姿真寶樹
凌雲仙掌待金莖橘林無實傳清白花萼多才屬弟兄
不是途窮悲阮籍傷秋何事太縱橫
牛衣縱道恨難持蘭若幽栖意轉悲一點佛鐙春夢後
數聲清磬夜吟時鳳雛未息營巢急鵬翮將飛刷羽宜
心緖莫教搖落蚤損人懷抱是凄其
　　上宋其武先生二首
揮手雲霄别
帝京蚤遺簪紱臥江城訏謨當代推文正史筆時流讓
子京館閣才皆居後輩門牆人亦冠諸生欣瞻華髪青
山老三十年來海内名(房師蔣公及念/齋輩皆出門下)
園林深處晩涼天賓從多才集綺筵客聚星占來百里
堂成日喜對雙泉停車酒向元亭載立雪人依絳帳眠
遙指玉峰移畫舫楊梅新熟任畱連(時寓雙泉堂計/甫草諸子咸集)
　　贈虞山友人
海虞詞客遠相過一櫂呉門叩薜蘿天末故人良㑹少
雨中閒話舊遊多寄詩真與梅花似對酒其如磊塊何
劒氣珠光終出匣相逢漫許作悲歌
　　贈何匡山次梅邨先生韻
蚤年逸興在滄浪水國移家髪半蒼但有一經楊子宅
曾無千樹木奴莊清琴濁酒鶯花日雨笠煙蓑蟹稻鄉
棠䕃漸高身漸隱已將心事託漁郎
　
　
　
　
　
　
　
　
　
　
　
　
　
　文端集巻十四
欽定四庫全書
　文端集巻十五
　　　　　　　　　　　　　大學士張英撰
　存誠堂詩集十一
　近體詩九十首
　　檇李道中即事二首
呉門朝放艇暮宿古由拳河濶纔容櫂桑低可覆肩城
中流水入橋下布帆懸時向篷窗問鱸魚出網鮮
最愛桐鄉道人家一水涯河流如曲沼畫舫勝蕭齋絲
管隣船聽谿山客路偕紅樓十二曲垂手盡呉娃
　　立秋前一日檇李道中
長隄草色望中殷纔過平橋隔市闤衣帶一灣通越水
煙鬟數點見呉山捲簾時喚漁舟近聽雨能消畫舫閒
明日新秋猶是客不堪鄉思五湖間
　　秋夜同念齋泛舟登湖心亭二首
扁舟人在錦塘西指㸃南屏望欲迷秋水祇今環岳墓
綠楊無復映蘇隄一湖明月千峰出十里荷花兩岸齊
欲共暝鴉投宿處晩鐘煙際覓招提
向夕攜尊初泛湖新秋風月屬吾徒相將高閣人逾迥
憑眺孤山鶴可呼巖壑四圍環翠黛波光千㸃散鮫珠
湖中百幅雲林畫領取煙巒第一圖
　　七月十五日夜湖上
新秋客路在餘杭此夕偏教斷客腸鐘磬數聲河兩岸
火珠千㸃水中央果蔬竟日惟呼佛涕淚多時一望鄉
莫向斷橋高處立鐙光雲影總悲涼
　　越州懷古詩八首
　　　越王城
勾踐平呉後東南霸業豪登山思采蕺飲水問投醪戰
士空黃壤歌臺盡碧蒿可能衣錦日還憶抱冰勞(蕺山/越王)
(采蕺處/蕺蔬屬)
　　　蠡城
臣妾䝉羞日艱難百戰心霸成封苦竹身隱鑄黃金勾
踐安難共陶朱累亦深何如五湖外煙水到於今(苦竹/城越)
(封范/蠡處)
　　　浣紗溪
聞説浣紗處苔痕歳歲新至今呉苑草常占越江春邨
女顰難效君王寵絶倫斷無亡國後還伴五湖人
　　　嚴陵江
千嶂桐廬道清風幾溯洄不知天子貴猶是故人來垂
釣本無意披裘亦浪猜翻嫌人好事高築子陵臺
　　　曹娥江
一痛雙蛾斂投淵比汨羅魂應憑逝水步豈學凌波廟
貌鬟猶小碑隂字不磨至今思孝女江亦號曹娥
　　　蘭亭
千古山隂道猶傳修禊時激湍遺響在陳跡古人悲觴
詠空蘭渚風流見墨池昭陵畱片牘愁殺辨才師
　　　謝康樂墓
風流推謝客詞藻冠江東遊跡空山徧詩懐夢草同烏
衣非舊日鶴墓自秋風五字今猶麗芙蓉照水紅
　　　鏡湖
賀監歸來地菰蒲起夕隂逢人曾解珮垂老竟抽簪盛
事誰能繼高踪未可尋鏡湖分一曲方見主恩深
　　山陰范祖生以秋蘭沙角菱餉予詩以謝之
蘭猶含曉露菱復采秋汀味解詩腸渴香宜客夢醒雙
稜堆玉椀並蒂插銀缾遺自五湖上清宵伴醁醽
　　越州書肆得伯母方夫人紉蘭閣集感賦二首
粉蠧餘來字開緘未忍看廿年耀翟茀三命重花冠繡
閣詩偏好危城死最難至今遺草在香盥讀紉蘭(伯父/諱秉)
(丈崇禎中爲山東左方伯城潰伯父/死之夫人暨副室皆自投于湖而死)
此巻家藏久流傳到越州丹鉛經陸羽閨閣自千秋青
史應難冺鴻編已見收可憐從死處風雨厯城頭(集爲/陸景)
(業鑒定列朝詩/選載其事甚詳)
　　山陰晤楚中宋蓉菴卻贈
詞賦千秋讓楚騷祇今侍從説枚臯簾前修史圍紅袖
殿上成詩得錦袍古蹟偶停蘭渚櫂高吟堪和浙江濤
蕭齋雨後逢秋爽明月秋空對彩毫
　　中秋同孝儀玉青看月分韻得中秋二首
𤓰果樽前聽鴈鴻空庭客影偶相同人如秋水三更月
心似寒花一夜風楊栁丰姿清露裏芙蓉顔色曉霜中
由來此恨無人識搔首淮南小桂叢
潮落錢塘晩更幽人生莫作少年遊異鄉無意逢懸榻
靜夜何心各倚樓客子詩情如桂冷美人懐抱比膠投
七年幾處同攜手又記山隂一度秋
　　登越州能仁寺樓
名勝東南數越州客來憑眺寺西樓迎門一水明如練
繞郭千峰翠欲流望海亭連官舍近臥龍山擁郡城幽
舊家零落斜陽裏古木蕭蕭萬樹秋
　　鏡湖邊舊家園亭三首
畫檻全傾看月廊菱花開徧舊橫塘梧桐子熟無人拾
斷壁垂藤挂白楊
誰種青松映碧池種來應是小松枝於今蒼老無人見
辜負根梢入畫時
數株松桂一池蓮若搆園亭趁少年花落花開頭白後
任他孫子付寒煙
　　題畫芙蓉菊小竹枝同貯缾中
美人顔色宜三醉高士風流耐九秋得傍此君同處住
勝他籬落與江頭(楚中有三/醉芙蓉)
　　重過湖上
芒鞵曾蹋冷泉寺畫舫還登明月樓纔見藕花紅似錦
枯荷斷梗又深秋
　　呉門竹枝詞二十首
楊花落後春潮長入網霜鱗玉不如驕語呉儂儌倖殺
千錢昨日喫鰣魚(呉人喫鰣魚以/價高者相詡)
無限春風楊栁岸憑欄垂手各纖纖畫船一曲笙歌好
十里紅樓盡捲簾
節近清明看賽㑹流傳何日到於今閶門内外人如蟻
一日姑蘇損萬金
旌旗百隊香塵捲五色披離望若雲繡服烏紗車上客
金牌高署武安君
粧成太保佳兒好繡褓金環巧作春何事神前輕設誓
銀鐺貫索路傍人
寒食由來傳施食諸神盡向虎丘行招魂四六何人作
笑殺頭名張士誠
浴佛佳辰逢立夏櫻桃竹筍虎丘來一聲昨夜春歸曲
新綠隂中緩舉桮
送春何處宜絃索駕月軒中葉正青譜出十番新曲子
遊人齊簇小樓聽
五月龍舟水神廟兒郎擊鼓奪標時波心跳擲如飛燕
自脱紅衫裹鴨兒
六月葑門河兩岸紅妝隊裏畫船隨荷花生日人爭看
借問何人見一枝
古寺曝書當六日縹緗萬巻付娉婷莫教靧面殘妝粉
涴卻維摩貝葉經
虎丘待月中秋節玉管冰絃薄暮過山畔若教明月上
便愁無地駐笙歌
名園隨意成丘壑曲水疎花映小巒一自南垣工累石
假山雪洞更誰看(張南垣工累石不為/假山雪洞而自佳)
唐宋丹青初搨帖名香舊玉古圖章箇中真贋誰能識
斑剝先教看錦囊
虎丘偶見牡丹市淺白深紅萬朶開花史不知花性慣
浪言三月不宜栽
呉市花兒半塘住小山盆景索千錢酒船搖向河隄看
三月家家賣杜鵑
冶遊盡是誰家子兩兩三三占翠微廣袖方袍無箇事
茜紅衫襯薄羅衣
撾鼓一通多逸氣老年白相坐當中四圍絃索清歌遶
爭和禰衡白髪翁
誰家女伴停蘭櫂簾外雙鬟對扇茶卻向綠楊深處泊
小舟窗内一缾花
蛾眉薄命等閒事空把丹青巧擅名小疊香羅兩行字
新詩花月送卿卿
　　禹廟
禹廟蒼山窟丹楹望若霞百靈紛玉帛萬壑隱龍蛇碑
沒周秦字珪藏日月華神功畱海嶽遺跡豈幽遐(禹發/宛委)
(山石櫃得赤珪/如日碧珪如月)
　　南鎭
奠麗同南極優崇比華衡垂旒山影合拄笏海雲生靈
爽尊中土明禋走上卿荆揚達巴蜀萬里荷平成(時少/遣)
(司㓂王海/豐致祭)
　　登子招遊秋水園二首
南華别築掩蒼苔菱葉谿橋好溯洄樹是輞川圖裏見
石從海嶽袖中來朱欄路接青山近雪屋窗臨秋水開
便是蓮花方丈客吟同鷗鷺莫相猜(園有小軒題/曰蓮花方丈)
田舍漁家老樹傍此中風景近柴桑鑑湖一勺分清沼
禹穴千峰出短牆小艇行隨蔆葉暗高樓夢入稻花香
山陰古蹟多寥落剩有南谿舊草堂
　　遊曹山三首
誰削蒼巗曲曲幽雲根千疊覆清流石從斷處纔容櫂
峰到奇時盡入樓好鳥自依蘭漿語嘉魚不避畫船遊
平生浪説佳山水對此殊慙檻外鷗
青棘山房小徑東田間𤓰葉豆花叢橋連野竹人閒到
門閉秋桐路未通片石疎林如北苑遠山低樹似南宫
夕陽原上偏吟望曾住詩人陸放翁
知君不負五湖盟曉露提壺喚客行笻杖孤情如鶴健
木蘭雙漿學鷗輕山連謝墅峰偏麗江近曹娥水最清
探盡幽奇稱勝事好將懐抱託秋聲(兹游同/范祖生)
　　龍吟山房詩(越州相傳明隆慶中朱金庭賡諸南/明大綬羅康洲萬化張陽和元忭同)
　　　(讀書臥龍山下大風雨夜各祝曰吾輩若皆成/狀元則聞龍吟如是龍吟者三朱獨起而祝曰)
　　　(吾作宰相當連吟果連吟者三諸丙辰羅戊辰/張辛未俱臚唱第一朱獨秉鈞衡因識其處為)
　　　(龍吟山房三公皆/諡文懿張諡文恭)
幾㸃台星映九重明時發采并儒宗特膺芝宇三孤席
各占蓬山第一峰韋布靈皆鍾嶽瀆詩書氣可動彲龍
山昏木落蕭蕭夜風雨聽來非暝鐘
　　聞木厓以六月自都還兼有悼亡之戚詩以懐之
　　　三首
槖筆遊京洛驚心往復回祇來摹石鼓猶未到金臺
法駕新臨學温綸正愛才春明門外路兩兩去鄒枚(與/令)
(嗣同/返)
半年驢背上念子去來勞路涉五千里霜添幾二毛風
塵新涕淚寒暑舊綈袍春夏黃河水經過値怒濤
悼亡偏客路别語寄天涯操作稱賢婦徽音續大家竟
虛童子案不返少君車痛殺諸雛小啼飢喚阿爺
　　聞信臣不第卻寄
少年輕遇合容易説封侯白璧猶難獻蒼天何以醻心
枯桃渡月淚盡秣陵秋風雨寒江夢期君在石頭
　　重陽雨中次宋蓉菴韻二首
易聽重陽雨難為秋夜心客懐同磊落詩味任探尋百
感入殘夢孤吟擁素琴空階猶滴瀝何不倦宵深
一雨過重九東籬何處花寒枝香自抱濕葉影偏嘉爲
我開鄉國從君感歲華故園兄弟在摘取帽同斜
　　將渡錢塘畱别宋蓉菴即用前韻
新詩字字擅風騷野鶴孤吟在九臯寺冷儘教看古佛
人閒日許對方袍君從鏡水聽秋雨客又錢塘涉怒濤
分得蘭亭箋一幅時將懸腕憶揮毫
　　同孝儀登呉山
呉越高峰最上頭天風吹落海波秋江橫潮影千層白
樹帶湖光一片幽選石數經山畔路振衣同陟寺西樓
重陽風雨登臨興此日攜來續舊遊
　　客餘杭寒山舊廬
無數林巒在一丘家山日日恣探遊平橋絶磵穿奇石
古木高枝拂畫樓秦望時從青靄見錢塘秋共白雲流
花間猶有仙人鶴清唳霜天起客愁
　　客中
黃葉無端遶樹鳴寒鐙獨抱故園情經秋客夢俱鄉夢
將曉風聲似雨聲幾處湖山成浪跡十年辛苦誤時名
由來骨肉人間重卻比鴻毛一様輕
　　十月十五日有懷玉青客山隂時予寓居錢塘
憐君何事嘆浮家高誼爲予遠泛槎千里江船同雨雪
一年春事負鶯花客中離别情偏苦霜後凄清路轉賒
共子錢塘居兩岸暮潮聲裏即天涯
　　與孫紫奇觴詠之暇因贈長句
錢塘如帶遶庭前第一峰高畫閣連磊落人真如白鶴
蕭涼詩亦似朱絃鐙前細聽秋宵雨石上同吟夕照天
我向冷泉亭畔遇許君風味足纒緜
　　同友人登呉山鍾翠亭
諸峰誰第一爲我問山靈石影立孤鶴江光抱小亭潮
過邨樹沒天接海雲青散髪同吾子狂歌入杳冥
　　湖海
湖海凋青鬢貧無骨肉歡别離人共老世路客逾難月
皎愁牕白秋深怯簟寒錢塘千里隔無計問平安
　　憶兄弟五首
少小垂髫日棠花相映開那知離别苦都逐壯年來湖
海詩空滿風塵鬢易催山亭梅未放曾記一裵囘
猶是披裘出秋風白葛斜一爲經歲客開徧故園花破
艇頻移屋支機遠泛槎江天春浪後風雪别吾家
城隅臨水閣一夜芰荷開文鯉銜書至幽禽喚客來露
華芳草徑雪藕晩涼桮澄對軒中事游人最溯洄(澄對/軒在)
(勺園/中)
荷耡兄與弟湖上晩偏幽水國魚蝦市山田秫稻秋遲
歸慙候鴈浪跡比輕鷗江海無知己何心别故疇
廿載謀丘壠山靈識此心清谿驢背穩黃葉屐痕深秋
氣生涼雨霜天脱茂林遙知圖五嶽蹋徧故山岑
　　滯京口
何事栖栖苦京江雨雪行千艘爭帶水萬櫓雜雞聲睡
爲鄉心減身從客路輕低徊三十載潦倒悟浮生
　　夜從京口至燕子磯
好風那忍泊深夜客還驚鐙照空江水心孤遠浪聲煙
深千嶂沒雲薄數星明京口過宏濟輕帆百里行
　　巢湖曉行二首
客程貪蚤發水驛傍湖西煙草分鞭影霜華沒馬蹄寒
深天欲曙光減月初低底事勞勞苦含凄泣路迷
客心殘夢裏潦倒出柴門人語寒相答星稀光乍昏谿
流尋馬跡沙路認潮痕莫更嗟行役明朝是故園
　　與信臣
一夕故人話何來此客忩翦鐙憐舊影聽雨在春江清
夢畱僧榻高吟動佛幢竹邊臨斷岸深夜水淙淙
　　擬古四時别詞十二首
離愁最是怯春寒南浦冰稜去路難夢到梅花舊書屋
篷忩一夜雪漫漫
門掩春融石徑斜主人何事逐天涯暖風昨夜霏微雨
開徧牆頭山杏花
黄鶯啼過海棠紅粉蝶雙穿勺藥叢君似栁絲埀舊樹
我如飛絮入東風
雨過園林綠映眉幾枝新笋出陽陂青梅漸長櫻桃熟
稚子牽來初摘時
白葛衣單受好風清隂山路入雙桐忩間無意搖團扇
吹落橊花滿地紅
荷葉荷花覆幾層苦心蓮子恨難勝漫疑六月全無暑
小閣匡牀簟似冰
曾當七夕賦新詩吟向雙星斂拜時此際莫教重記憶
恐驚秋色入蛾眉
露下空庭試薄寒桂香深夜倚闌干一般秋月圓如鏡
獨向山隂水閣看
暮潮聲裏渡錢塘越水呉山路轉長前日書中曾有約
誤教屈指到重陽
人在西泠黃葉飛開箱重疊去時衣經秋客子無消息
誰識天涯歸未歸
一夜河流凍未開客心何事苦裵囘多情雪片如相約
又向蘭陵道上來
聽我清商苦調歌四時花信付煙波漫將詩寫離人恨
詩思爭如别思多
　
　
　
　
　
　
　
　
　
　
　文端集巻十五
欽定四庫全書
　文端集巻十六
　　　　　　　　　　　　　大學士張英撰
　存誠堂詩集十二
　近體詩一百十七首
　　己酉臘月二十五日葬先慈高嶺山元日展墓作
鶴馭何年返碧城紫泥空換舊銘旌梅花曲路迎車蓋
風雪寒山走弟兄遶墓松隂將萬樹傍墳茅屋只三楹
自慙南北天涯子淚濕重泉此際情
　　芳園二首
芳園春半杏花時暖日輕雲澹沲姿何處青山當户影
誰家紅樹出牆枝栁絲晴漾千重碧鳥語新翻百種奇
似此清光幸同賞那能花下不成詩
客從高處倚庭柯南陌纔青是淺莎千里故人新燕到
一年春色杏花多黃鶯飛過銜紅雨粉蝶雙穿入絳羅
寄語東皇好珍重常畱此景伴清歌
　　片野堂詩爲司馬孫餘菴先生賦次四松原韻四
　　　首
數武城西路春山便覺多綠隂黃鳥樹芳草白羊坡華
髪閒閒客籃輿日日過東山謝絲竹高隱在煙蘿
青門耆舊在𤓰圃見東陵問栁思眠起看花感廢興園
丁畱客饌公子讀書鐙似此真幽賞勞人夢未曾
園林多野色駘宕是春風竹亞新書閣花明古佛宫平
橋穿密箐曲徑入芳叢無數桃花好臨流覺更紅
繩牀連石几息靜似空山藥圃行常徧花田種未閒聽
鶯時倚徙將鶴共躋攀應畏遊人跡頻年閉竹關
　　泊青谿
江上月初生臨風畫舸行朱欄秋水濶白苧晩涼輕簫
鼔中流發鐙光兩岸明舊遊如可憶沙路向孤城
　　泊荻港
十日扁舟上家山滯望中爲憐鄕國路不恨石尤風鷗
泛秋江白霞燒晩樹紅從兹姜被意竟夕與誰同
　　江上
客子揚帆京洛遊分攜正值芰荷秋千岩石色天門屋
萬樹松聲采石樓碧水自環青雀舫朱欄常近白鷗洲
謝家况有臨風句良夜扣舷歌未休
　　長干
一夕汀洲鴻鴈飛白門楊栁漸霏微江聲自抱三山碧
雲物何知六代非桃葉渡頭歌吹歇雨花臺畔酒帘稀
輕帆不解高吟意流過空江燕子磯
　　䢴江
䢴江秋櫂倚蒹葭卻憶蕪城是帝家碧水至今思錦纜
玉簫終古怨瓊花廣陵秋色看潮汐小杜詩篇滿狹斜
一自背城勞使相廿年無復舊繁華
　　黃河
激箭黃流夜半過雷轟電擊欲如何千山驟雨齊飛瀑
萬馬嘶風競渡河舊路幾年迷斷岸客心終夕繫危波
吟成莫向船窗讀恐有魚龍聽浩歌
　　傷劉苕水
一紙書來萬斛愁西園詞客失應劉瓊花去後原無種
玉樹凋時不待秋作賦竟同昌谷恨遺書誰向茂陵求
最憐無限人琴慟繐帳惟聞哭白頭
　　嗜退菴詩(爲嚴存菴尊/甫先生作)
獨愛忘機學漢隂問名先識隱淪心高人居亦稱愚谷
閒客詩偏號醉吟雪影鴻飛滄海曲秋空鶴唳碧山岑
家風况與桐廬近莫道羊裘變古今
　　寄座師給諫茌平王公二首
頻年獻納禁庭隂暫爾投閒憩茂林詞藻琅琅兼衆妙
丰稜嶽嶽本千尋遙知風雨東山夢時抱冰霜左掖心
自是敷天思補牘康成翹首望尤深
畫省歸來已隔年家居勝事儘流傳久知逸興寰中少
聞道幽居郭外偏坐擁圖書開小徑手栽花竹滿平泉
茌山舊有登臨蹟盡入先生杖履前
　　集曹頌嘉同年獨笑亭
車馬長安道何曾識醉鄉琴書畱客看風雪笑人忙痛
飲宜殘臘新歡發舊狂弟兄良讌㑹次第入春陽
　　寒夜示内姪堯元四首(時將之雄/山省覲)
醉中無意語偏覺爾能真潦倒常深夜辛勤説兩親毎
當風雪候難作去畱人好自垂鞭影官齋柏酒新
相對那堪别其如臘盡催銜將京洛酒話到故山梅寒
夜鄉關迥天涯骨肉陪旅居未蕭瑟錦字爾能裁
雪晴寒更厲永夜北風高自笑閑官冷深慚病婦勞愁
拌今夕醉詩減舊時豪顧影搔青髩將無有二毛
兄弟頻年别殊慙骨肉恩家貧官更拙田瘠税猶存邨
市湖連屋荒園竹覆門因君離索感發我醉中言
　　羮湖自雄縣以果蔬雉兔見遺答之
荒齋將臘盡南陌正春初驛使來風雪深情託果蔬烹
鮮分雉兔厨饌損豚魚怪殺諸雛喜爭看阿舅書
　　雙鬟曲十首(爲念/齋作)
銀燭生花照綺窗傳來消息自呉江好將合浦珠千顆
換得崑山玉一雙
秋風吹到畫船遲千里寒江入夢思日日金錢勞暗卜
河干猶是未冰時
澹著臙脂淺著黃呉儂别自有新妝櫻桃楊栁應如許
不耐人誇白侍郎
繡幕香衾宿粉凝名花浥露可能勝怪來學士趨朝晩
日過花磚第幾層
花間燕燕復鶯鶯繡閣珠簾結隊行翻笑仙人無伴侣
只教名喚董雙成
宫衣覆著麝蘭香蓮燭雙擎夜轉長暗語仙郎添半臂
黃金鴛瓦滿新霜
翠袖雙雙拂畫欄教他鸚鵡喚名難憑君次第探花信
若箇誰分蕙與蘭
視草歸來日半斜水沉香裏問兒家憑他温室中庭樹
不敵瓊枝姊妹花
君是蓬山第一流退朝行入燕鶯儔海中仙果應連理
枝上名花已並頭
京洛寒威透碧紗殷勤好自䕶蘭芽知君欲覓宜男草
不是偏憐解語花
　　辛亥元旦蚤
朝恭賦三十韻
午夜和風轉朝來滿
帝畿晴霞籠絳闕曙日動青旂氣始開璇厯春先到
御衣上公環紫極多士集彤闈衆志期呼祝
皇心重報祈風鳴千騎擁雲動六龍飛齋肅
宸顔穆馨香
帝鑑微百靈紛共饗五祀順無違(首舉祀事/方受朝賀)
法駕中宵度
鑾輿昧爽歸鵷行雲結隊仙仗錦成圍方色車前蓋中
黃輦上幃綴衣紛綵繡擊鼓引朱緋歌吹天門落旌旗
御路輝未央宫鑰動長樂禁煙霏離極方懸照坤寧正
啟扉一心勞寢膳兩代頌音徽獻壽華樽滿當陽湛露
晞羣方歸
帝瑞(時舉/覲典)絶域覲
天威(高麗使臣/方在朝班)虎拜千聲合龍光萬姓依柏梁新煥采
松牖舊崔嵬日暖爐煙直風輕斾影稀宫雲垂靉靆苑
栁報芳菲殿上岐同薛城南杜與韋舞看諸部集樂聽
五絃揮宴錫丹墀渥香分紫袖馡汝陽堪取醉曼倩莫
愁飢玉椀葡萄綠銀盤雉兔肥醪偏傾琥珀吟獨媿珠
璣嘉㑹賡黃竹隆恩拜紫薇臣心如草樹歌舞向春暉
　　讀蛟門舍人禁庭鐙夕詩有作即次同年曹升六
　　　韻二首
月迎金掌露華明九陌無塵夜轉清仙蹕到時鐙作仗
宫緋環處錦爲城看殘玉蘂三千樹聽徹霓裳第一聲
何異泛槎銀海曲好持機石問君平
魚鑰宵沉宫漏明舍人儤直近西清絳霄花滿宜春苑
碧海珠懸不夜城鸞掖自成良讌曲鳳池難繼和歌聲
侍郎兄弟多才藻五色蠻箋咏太平(侍郎謂澹/餘少宰)
　　長安鐙市詩六首
金勒青絲往復還元都觀裏扣雙鐶春歸玉宇星辰上
人在霓裳月露間紅粉千叢西子面輕綃百幅米家山
青油也向繁華隊休沐來乘此日間
萬點紅鐙照上都移來兩浙與三呉暖風不向梅花度
春色先從錦幄鋪映日青霞懸翡翠照人明月結珍珠
誰家堪出千緡買空滿城南古寺隅
天街風日起晴沙紫陌追隨白鼻騧梅萼蚤紅宜暖室
海棠催放䕶輕紗名箋錦匣誇前代古帖瑶函出内家
獨讓秦淮鐙市好千門開徧水仙花
月色如銀夜最良春風遙度綺羅香鐘聲九陌連長樂
鐙火千門徹未央海市亭臺皆蜃氣仙人樓閣總珠光
愛看琪樹瓊葩裏中有昇平字一行
五侯門外滿香塵煙火樓前巧作春忽見六鼇移地軸
近看三島接天津臨風菡萏千花麗帶露葡萄萬顆勻
但願君心常似此光明燭徧普天人
魚鑰終宵禁闥開侯家行樂比蓬萊蘂珠夜看當筵落
瓊樹新移繞砌栽皎月獨臨金掌出紅鐙雙引璧人來
還將一曲春光好勸進玻瓈七寶桮
　　元宵後一日同唐偕藻孔霽菴耿又樸謝方山集
　　　董黙菴寓齋
同君三載問蓴鱸(黙菴亦同/請  假歸)重話長安舊酒壚秘閣儒
臣皆魯國(孔耿謝董/皆山左)漢庭經術重江都紅鐙漫使春華
歇璧月何曾昨夜殊為惜輭香塵不寐馬蹄蹋徧
帝城隅
　　贈同年馬于蕃
金臺石鼓且重尋莫碎長安市上琴鵰鶚已摶秋露起
珊瑚猶滯海雲深家庭至性傳華萼奕世清貧少橘林
獻策漫因家客薦蒼蒼于爾豈無心
　　寄王煙客先生二首
五湖三􁀙足鱸蓴笻杖呉舠賦隱淪舊典曲臺曾珥筆
老投幽壑自垂綸青門路接烏衣巷白社花迎皁帽人
海内只今耆舊少東臯獨許伴松筠
雅聞詞藻壓三呉洛社香山勝此無鄴架千編皆錦字
輞川片紙亦驪珠(先生書/畫皆工)絲綸世濟傳鸞掖花萼聯輝
引鳳雛獨有採芝人自逺圖成五嶽著潛夫
　　出郭從玉泉山厯碧雲香山晩宿承恩寺得詩六
　　　首
山色新從出郭逢
帝京西畔碧千重芙蓉黛色盤高掌金碧晴光變衆峰
遠自鴈門趨朔漠近成天塹控居庸夏雲安得奇如此
馬首曾經望岱宗
清時休沐鳳城邊枕簟移來近紫泉雲影乍開新雨過
荷香初動蚤涼偏坐圍衆壑千峰麗閒對清池一鏡圓
寄語輭紅塵裏客佳山原在馬蹄前
曲曲幽栖探不窮蕭涼六月已秋風松杉自繞香林路
唐宋猶存古佛宫盤磴逶迤清靄外荒臺掩映翠微中
泠泠最是龍湫水瀉入華林御苑東
松雲深䕶藏經樓華表何人最上頭原廟祇今無舊蹟
茂陵終古亦荒丘金貂空使豐碑壯石馬何知碧草愁
永巷當年無限事憑誰一問大長秋(碧雲寺後爲/諸宦官墓)
馬鬛封題自勒名何關紫闥與蒼生累朝惟有中涓貴
勅使徒傷國體輕鈎黨至今畱歎息内家從此失昇平
一丘白骨還依佛常聽寒鐘午夜聲
西來山色此偏幽况是深林鳥倦投坐近松根常墜露
夢囘禪榻蚤驚秋詩堪適意何辭拙佛本無言不待醻
茉莉晩香初放處碧天無際白雲流
　　和李高陽閣師
經筵
賜宴詩韻四首
儒臣東觀振華裾雉尾雲開講幄初洙泗微言傳大學
唐虞心法在尚書(時講大學尚/書各一章)禮行鼎盛春秋日時值
慈寧寢膳餘上相獨陳丹扆訓
温綸時見
聖顏舒
高敞金華五色裾崑崙陽馭照臨初邇英閣啓延都講
崇政筵開爲説書鉅典由來行二仲萬幾亦自有三餘
好將一德調元化繁露何須擬仲舒
止輦無勞更引裾衢尊正是拜恩初榮沾東壁師臣重
光動文昌太史書宫饌自隨天仗列香煙猶遶珮聲餘
羣公咸飫金莖露太乙波深化日舒
螭陛鸞坡集綵裾上公趨進講筵初致身自許伊周績
憂國時陳水旱書望比華衡真不媿才搜海嶽更無餘
於今揆席推文靖天際卿雲正巻舒
　　題畫二首
綠覆書牀梧葉新山風欲動水生鱗世間自有羲皇夢
讓與茅亭畫裏人
百疊青山樹幾叢小亭橫截亂流中微涼不是搖團扇
新漲來時自晩風
　　題趙閬仙僧服圖二首
白袷蕭然自拂塵冰霜爲骨玉爲神如何秋水長林下
忽見鵷鸞隊裏人
摩詰晩年居士服樂天先世海山人君今方作巗廊客
此是前身與後身
　　贈東海董樵四首
東海畱奇士吟詩慕古狂沈憂傷老眼埋恨客他鄉一
任柴桑酒頻沾薜茘裳知君無限思落月照橫塘
轍跡江南徧騷壇舊有聲友朋爲骨肉山水足平生禹
穴乘潮看呉門蹋月行廿年投老後渤海學躬耕
寶樹驚先折猗蘭復繼萎遂成兒女節不顧老夫悲落
盡鮫人淚吟殘㓜婦詞篋中書一巻冰雪不堪持(樵翁/郎君)
(蚤世子婦殉/節有節孝傳)
白髪蕭蕭客燕臺老更過春風吹冀野落日照滹沱求
駿空遺跡騎驢任放歌知君懐古意石鼓字堪摩
　　李侍郎園(即墨黃/公寓居)
京洛風塵地園林此最幽板橋穿宻篟曲水抱危樓爲
駐扶風席常陪夜月遊西山朝暮見煙靄雨初收
　　贈螺浮黃門次龔合肥韻二首
十年霜雪老黃門抗疏羣知國體尊嶽鹿摧來非有意
山龍補處自無痕謾言盤錯昭臣節偏向風塵識
主恩親見閭閻凋敝甚鄭圖還與繪千邨
十年霜雪老黃門湖海歸來道氣尊綵筆重論當代事
青蒲復認舊時痕長沙原有孤臣跡湘水難邀漢主恩
爭似
九重思讜議忽傳丹詔起南邨(螺浮於輔臣當國時曾/抗疏請親政遂外遷長)
(沙今復入/爲給諫)
　　姚龍懐先生自黃門擢副憲賦贈二首
南憲新恩屬鉅公廿年頭白諫垣中蒼生潤澤同湖海
丹陛勳名仰華嵩獨坐蘭臺羅繡豸特膺石室領花驄
殊遷自是興朝事難得懽聲遠近同
黃扉啟沃冠羣倫前後封章欲等身
聖主寛仁來讜論老成忠愛被
温綸事關國體真能諫誠動
天顔若有神最喜絳騶清路日手攜甘雨柏臺春(時方/久旱)
(除書下/日霖雨)
　　和四松先生見懷詩四首
四松老後更婆娑不顧蕭蕭白髪多此日詩猶傳上谷
當年官亦近滹沱千絲繡作玲瓏字百琲珠成宛轉歌
聖主好文多鶚薦歎君獨未對鑾坡(先生官河間司李/漢中司馬有塞北)
(吟/)
亭畔全疎長者車南園遊讌近何如穠華拂檻春風後
新筍畱人曉露餘黃鳥隂中堪載酒白鷗隊裏好裁書
吾家康樂同吟處水滿橫塘花滿廬(謂勺/園)
嶽夢歸來髪半絲十年鸞鶴戲清池青青河畔吟芳草
灼灼山中採紫芝高㑹不殊彭澤酒元音堪續少陵詩
九秋一日誰能遣落月臨風重所思
呉舠一自别江城枕上黃河午夜聲人影星霜趨絳闕
馬蹄朝暮蹋春明長安兒女消閒晝故國鶯花繫遠情
獨有鏡湖湖上客鴈鴻聲裏寄芳蘅(時四松方有/山陰之遊)
　　贈石林二首
仙郎清望壓詞曹白袷高談逸氣豪壯志總歸京洛酒
新詩猶帶廣陵濤城邊禁柳縈金勒殿閣春雲拂綵毫
環視吾儕君最少十年期爾擁旌旄
大隱何人綺季儔青門耆舊老滄洲鳳雛自宿雲中樹
鶴髪閑梳水上樓春草易添鄉國夢風塵且共
帝京游好將珥筆承親志冀北江南莫謾愁(水上樓尊/甫讀書處)
　　七月十五夜二首
去年𤓰步路前歳段橋東佛號千聲合河鐙萬㸃紅
帝京風露蚤民俗鬼神同無限松楸感頻年嘆轉蓬
微雨夜來過香車出内城荒阡陳麥飯古寺徧鐘聲戰
骨秋原塚啼痕少婦情白楊衰草際易令客愁生
　　新秋由高梁橋厯西山諸刹宿碧雲寺八首
夙約偏微雨衝泥出郭行蹄痕山路淺野水石橋平幾
處邨圍寺千株柳抱城垂鞭禾黍外今日聽秋聲
似向江南路菰蒲野市連亂流侵古道小雨愛秋田雲
白山腰寺風鳴樹杪泉最宜人跡少石徑綠隂偏
金谷遺園在居人識故侯雨淋將斷壁水照半頽樓栁
色圍黃犢荷香付白鷗可憐摇落處閒卻一年秋
諸天華藏裏古佛繡幢中金碧窮民力神靈役鬼工入
雲看石碣盡日聽松風不信香林外猶傳兠率宫
幽敞香山路高亭占翠微野如秋水淨山似亂雲飛遠
色堪憑檻空青欲上衣卻思奇絶處月滿雪初霏
無數前朝寺林臯逐處逢閉門深䕶蘚高閣俯看松綺
綴喧巢雀旛幢隱繡龍殿臺宫瓦色煙際碧芙蓉
蒼松千百樹一樹一徘徊常䕶香臺老曾迎翠輦來高
枝藏鳥䑕薄暮走風雷未受秦封後猶能避刼灰
佛閣懸鐙處清吟擁薄衾來從微雨後卧向白雲深石
榻山中夢晨鐘世外心京華有閒客兩宿此香林
　　送房師即墨黃公之任鹽山四首
叔度膠東蚤著聲不其書帶擁康成人同海澨千尋嶽
官領淮南十八城常沛春温囘棘草又從秋雨採芳蘅
欣同諸子陪清歗庾亮樓前月最明(黃公以鳳陽司/李持衡南闈)
海濱東畔有幽居門對扶桑日照初聽履家聲傳棨㦸
連鑣名士盛簪裾詎知鈎黨因文字不道窮奇在里閭
貝錦雪消恩愈渥紫宸前日下除書
春明門外迓鳴騶水漲園林又蚤秋深夜月明畱畫閣
滿城山色在高樓雲亭數過探奇字河朔頻來續勝遊
安道牆東還不遠葦邊閒卻剡谿舟(時同戴還素/寓居梁家園)
畿東赤縣簡平津又見銅章墨綬新千里家山堪奉母
頻年宦蹟總親民官貧惟酌廉泉水地瘠勞吹黍谷春
三輔蒼生根本計佇看黃霸沐恩綸
　　雨中同友人坐梁家園
盡日征塵逐轉蓬此來閒坐幾人同荒園對酒新秋後
高閣添衣暮雨中蘆荻縱橫臨淺水青萍開合受斜風
憑君醉話滄洲興相望勞山渤海東
　　九日後買菊數種漫成二首
小閣數叢菊花時損俸錢故園籬落下秋色又經年詩
思勞相促風塵好共憐幾枝鐙下影多在素琴邊
花事久寥濶秋光慰所思參差當夕照髣髴似東籬隱
覺金門遠香偏紙閣宜故人如乍見繞榻夜吟詩
　　初冬同沈康臣曹升六夏隣湘喬石林坐黒龍潭
　　　晩過城南小園二首
且向車塵外提壺挈伴行閒人潭上影落葉樹邊聲野
水南邨晩高窗小閣晴淹畱還竟日清話各平生
誰問荒園路城闉歌吹西槐鋪雙樹暗松偃片雲低歳
月吾儕惜柴籬野客迷莫教騎馬去茅舍未雞栖
　　王子玠招同年諸子讌集園林因懐座師司馬公
　　　率賦二首
殿上星辰聽履聲興朝文正重知名農田大計籌三壤
帷幄訏謨息五兵裵令功成閒綠野謝公身隱繫蒼生
江南猶有蓴鱸美消息今傳在冶城
蕭然紙閣掩雙扉幾箇篔簹夕照稀坐擁
賜書猶絳帳亭通曲巷本烏衣晩涼著樹青如洗疎雨
宜人暑漸微我媿鯉庭門下士常同花萼共相輝
　　贈王敬哉先生二首
北平山色擁神京海嶽精英此篤生當代師儒推祭酒
舉朝耆德重春卿世居秘閣分藜火聯步台司聽履聲
自是清時榮國老不須緱嶺更吹笙
平泉還與輞川同羣向金門識鉅公小搆園林容大隱
偶成書畫亦元功青山歗傲諸卿上白髪蕭疎萬巻中
一代勳名兼著作河汾常此振宗風
　　姚龍懐先生自副憲晉少司寇賦贈二首
清時重望屬姚元上殿頻傾白獸尊經國疏陳皆宻勿
明刑寄重賴平反
朝廷有道昭臣直天下無寃荷
聖恩常伯同時三定國北臺秋憲總春温(時同在司宼/者真定梁公)
(山東高念/東先生)
恩波無際海天寛兩度除書出禁闌方直真堪爲憲長
慈明端不負刑官桁楊愛見生塵網庭樹欣看集鳳鸞
努力太平期不朽似君知遇古今難
　　同館友人花燭詩四首
杏園春暖立羣仙三十人中最少年香閣乍看紅燭引
宫衣新見綵絲牽雪中鶴氅尤堪賞道上羊車著意妍
坐對玊人無辨處全憑雲鬢與花鈿
非關人賦定情遲綵翮聯飛到赤墀濃蘸玉堂花下筆
雙描金屋鏡中眉荔枝含露初嘗日茉莉臨風欲採時
咫尺銀河天上水御溝流入鳳凰池
南國名花碧玉闌畫船移向五雲端朝衣親繡雙雙鳥
妝鏡頻闚對對鸞春信恰當長至近香温未覺北來寒
可曾攜得桐花鳳倒挂簾櫳倚醉看(閩有桐花鳳/一名倒挂鳥)
深閨未御七香車先署芳名在五花仙樂譜來調引鳳
宫妝説與教盤鴉莫衝曉露晨趨直須避輕寒蚤放衙
花燭從來多錦字幾人能向玊堂誇
　　贈故鄕隱者
蚤年槖筆舊知名野鶴翛然遠世情扶杖謾尋驅犢路
種花常聽讀書聲吟當秋露餐黃菊臥看朝霞起赤城
遙憶家山隱君子忘機久與白鷗盟
　　蛟門納姬爲賦香奩詩八首
紙閣秋深翠幔重暖香紅玉琢芙蓉湘雲迢逓三千里
來自西陵南北峰(姬本山/隂人)
曾向曹娥江上行曹山如畫水痕清西施不盡江山秀
香水谿頭春又生
於越明姝照上都等閒佳麗屬兒夫眉痕曲曲描秦望
波影盈盈翦鑑湖
客窗新見繡簾遮良夜迎來七寳車百尺梧桐猶憶否
風流應不數瓊花(百尺梧桐/蛟門閣名)
狂客無端近繡帷京華兄弟最相知錢塘兒女嬌癡慣
背著紅鐙小立時
夜闌客醉語尤顚被酒還來玉鏡前簾内雙鬟遮道語
帳中人已卸花鈿
定情初賦入承明夫壻連朝直禁城落筆綸扉開御帙
蘭香今日滿西清
錦字千行酒一巵舍人吾輩最能詩水晶簾下閒時節
無數香奩絶玅詞
　　爲梁承篤題柳邨漁樂圖四首
誰寫湖天栁萬絲攜從京洛倩題詩無端惹起江南思
正是魚肥蟹熟時
春水舟輕泛白蘋自傾新釀自投綸可知鱸鱠蓴絲味
不到人間肉食人
多是春風醉不醒全家都住白鷗汀妬他畫近漁舟處
栁色山光著意青
有客幽居與世遺愛看波淨放船時知君抱膝篷窗下
吟到魚兒細雨詩
　
　
　文端集巻十六
欽定四庫全書
　文端集巻十七
　　　　　　　　　　　　　大學士張英撰
　存誠堂詩集十三
　近體詩八十首
　　康臣索觀予詩集枉示詩和之二首
眼常愁夜暗硯未解春寒舊帙憑鴉抹蕪吟任蠧餐芳
洲勞采杜幽谷忽生蘭手把瓊瑶句低佪欲和難
君本山隂客高吟領衆峰蕩舟曾一往積翠幾千重懐
古慙佳句開編想故踪何時寒雪後同話禹陵松(予曾/有山)
(隂懐/古詩)
　　二月看花王子玠齋中
滿城風雪度花朝誰見青陽著栁條小閣交枝圍密篟
海棠接葉暈紅潮頓忘冀北寒威厲未覺江南春色遥
賴有東臯多逸興芳時樽酒日相招
　　寒食遊西山二首
宦遊俱是客紫陌各畱連斷碣斜陽路荒陵寒食天鶯
花同故國丘隴隔經年麥飯誰家子春風墓草前
青林紅壁遶隱見若殘霞底事中涓墓偏依老衲家輕
煙栖冶樹春草媚晴沙飜覺馬蹄疾垂鞭過杏花
　　送呉五崖視𣙜臨清
絳節新頒領度支含香舊典白雲司地連瓠子清漳遶
人與桃花春水期畫閣臨流堪縱目高樓望嶽足銜巵
隱之夙昔清名著艫舳南來盡口碑
　　寄梅淵公
標格真同梅子真廿年相憶隔江濱文韋風氣開吾黨
書畫源流見古人謝李芳蹤知不遠陵陽佳地恰爲隣
鹿車并挽銅官路潭水桃花歳歳春
　　送梁予培之任錢塘令二首
門巷烏衣世澤長清時作牧向錢塘才人勝地兼相得
吏事詩情兩不妨湖外青山披案牘花間白舫課農桑
栁邨全似西陵路佳處新添宓子堂(予培有栁/邨漁樂圖)
還向江淮續舊遊綵絲雙引使君舟人來呉越三千里
官領東南第一州謝客亭邊楊栁暗蘇公隄畔芰荷秋
祇今水色山光裏竹馬爭迎郭細侯
　　答四松先生寄懐詩即次來韻二首
紙閣秋陰日影遲琳琅四壁寄予詩不嫌小草勞相憶
幸有芳蘭慰所思青幕車中春雨路黃金瓦上曉霜時
難將煙火人間語醻和柴桑絶妙詞
芒屩青山雪滿顚高吟落落度餘年平生酷嗜惟之子
百巻新詩定許傳松菊遠尋鷗鷺外瓊瑶常寄鴈鴻先
桃花潭水情無限作賦思鄉媿仲宣
　　三兄勺園新閣成于辛亥秋四松輩皆有詩落之
　　　經年未得屬和時近九日感念故園因次原韻
　　　四首
高處定同登闌干北望凭池添新閣影魚戲讀書鐙古
堞雲千㸃秋山翠幾層天涯人未識欲夢更何能
竹中新搆屋客過喜淹畱荷響涼初動山晴雨欲收雪
飛偏繞樹月滿正當樓此際方干輩狂吟最上頭
方塘秋漲濶逸興似滄溟室有仙靈氣雲依樹杪亭岸
蓉臨水白園橘避霜青當我成詩日黃花正滿庭
遠寄登臨句經年索苦吟祇添鄉思急難遣客愁侵竹
報平安字花知摇落心江南同冀北相憶定誰深
　　送五兄下第南歸
征鴻分影兩經年又聽驪歌唱日邊入洛已過强仕日
還家空賦四愁篇黃河馬渡霜初落古驛人歸菊正妍
目擊京華顦顇客耕耘莫厭傍湖田
　　送鄧田功下第歸里
東籬花發送將歸落拓頻年又拂衣詞賦漫因東閣重
松筠未覺北山非(家有北/山草堂)風高冀野驊驑去霜渡滹沱
木葉稀不達如君勿長嘆素心知不羨輕肥
　　重九即事寄懐四松先生二首
霜後庭柯葉影疎菊花圍坐閉門居頓敎旅舍成籬落
未覺秋光讓敝廬紙閣上鐙枝入畫布簾懸地客攤書
頻年風雨重陽慣新月驚看照綺疏
有客投閑寄薜蘿黃花白髪共婆娑陶潛去後無知己
司馬歸來任放歌竹掩小亭應悵望荷殘别墅幾經過
佳時故國三千里木落空添易水波(四松曾任/上谷司馬)
　　送宋牧仲歸大梁次徐方虎韻四首
昨夜桑乾秋水生將歸宋玉獨含情渭城先唱徐陵句
楓葉黃花遠送行
漳河秋色鴈鴻天銅雀臺荒客路偏桑落酒香初下馬
貂褕珍重晩風前
班馬蕭蕭嘶北風不須囘首暮煙中洛陽且得三春住
看過名花一捻紅
聞説箏郎太瘦生鳴箏騎馬蹋歌行霜天古驛秋如許
莫譜梁州入破聲
　　大司農梁公繼夫人輓詩六章即次司農公悼亡
　　　詩原韻
秋水蓮花藉作胎鍾家禮法謝家才仙人偶向人間住
環珮天風自去來
自是聰明減歳華蛾眉新月影西斜長安昨夜秋風急
吹落優曇第一花
玉臺金縷忽承塵翟苐魚軒色尚新興慶蚤朝諸命婦
首行今更屬何人
鶴珮隨風返碧雲步虛聲繞鬱金帬尚書自寫烏啼曲
縱是神仙不忍聞
熏暖朝衣喚著時水沉香縷一絲絲于今一任雞聲急
泉路雲深知未知
無憑天問欲如何忍令韶華委逝波永日朝回秋簟冷
梧桐葉上雨聲多
　　穀日登萬歳山
層巒曲磴
帝城邊登眺平臨尺五天碧落曉浮三殿影翠微春暖
萬家煙湖光漸綠冰初泮輦路纔青栁欲眠昔日洗妝
臨水閣年年芳草自芊緜
　　許蓀洲庭前雙松次韻二首
蕭然官舍見雙松詰曲空階偃籜龍北闕晴籠金碧影
西山雨接翠微峰枝畱玉署經年雪濤雜華清午夜鐘
京洛僦居嘉樹少羨君幽賞已秋冬
卜居應爲飽看松影落晴窗矯若龍閲世最宜貞晩節
置身端合在高峰臨風髣髴疑清珮入夢蕭涼似曉鐘
冰雪與君同閉户兩株蒼翠足三冬
　　爲石林題畫幅十二首
亂石谿橋接短籬杏花齊放栁如絲那堪盡日塵中住
看到江南二月時
野水微波動石梁蒼山千疊晩風涼可知書閣芭蕉下
不少閒人話晝長
柴門花徑水西東相對扁舟雪鬢翁正欲賣魚沽酒去
鮮鱗澄刺月明中
嵐光如滴正春初樹色花田錦不如近日桃源無客到
不須重畫武陵漁
低垂老樹結煙鬟古屋參差水石間絶與大江風景似
落帆初泊二梁山
蕭蕭邨落掩柴籬遠寺鐘聲出樹時一歳秋從黃葉老
石梁松畔幾人知
澄江如練放扁舟千里江光盡入樓羨殺秋風樓上客
明霞落處數輕鷗
徑轉峰迴古木陰懸泉飛雨出空林臨流亭子谿橋上
一様煙巒世外心
谿山宜夏亦宜秋水面茅亭石上樓恰與少陵詩句似
扶笻二老各風流
碧岑黃葉影蕭蕭秋色林間似可招客正吟詩高閣晩
白雲何意滿山腰
千峰雪霽練光勻有客紅衫烏角巾故國梅花谿上路
吟殘驢背獨斯人
山光如沐曉來新樹色高低雨後勻潑得墨痕濃似酒
羞將輕淺學時人
　　校士闈中題壁
高樓鐘鼓夢魂猜覺後知登選駿臺敢負昔年辛苦地
杏花曾見淚痕來
　　送何次德歸金陵次㽔音侍御韻
冀北人歸屢數奇江南猶不負花期劉蕡伉直無酸淚
曼倩恢諧有令儀諸弟烏衣皆綵筆雙親鳩杖各龎眉
人生勝事君兼有况復詩名謝客兒
　　仲兄自南來畱京師浹旬而歸詩以送之四首
歸夢頻年憶弟兄南來鴈影獨含情鶯聲故國青山别
驢背秋風白髪生京洛輪蹄憐薄宦湖田歳月羨躬耕
那堪對酒分攜去栁正濃時唱渭城
别業城南桃李蹊銜桮先與問幽栖爲言樹色新藏屋
卻憶荷香舊拂隄疎竹漸添書閣外垂楊恰覆水亭西
長安三月猶如許白草黃沙沒馬蹄
湖山仲子老漁蓑摇落諸昆髪蚤皤十載相看貧賤在
一官贏得别離多松楸幾處頻回首薜荔何年遂放歌
我有遠心終自慰不敎人爲惜蹉跎
春暮人歸逐鴈鴻頻年湖海已成翁􁉲堂脩竹千竿裏
小艇新荷十里中紫蟹銜霜迎夜火紅鱗出水媚秋風
毎從送客增惆悵惜别思鄉此際同
　　送蔡石公歸德清
秋風將夕至人去禁庭陰豈爲浮雲感知君道氣深煙
霞南國夢蔬水北堂心聞説幽栖地丹峰映碧潯
　　南苑月下同屺瞻漫成四首
御苑秋清日平郊雨霽初暮鴉歸樹滿夜火隔林疎斜
月臨馳道輕雲覆直廬匡時經術在詞賦薄相如
野濶秋光迥平沙幕影攢鐘鳴千樹裏漏轉五雲端匹
馬嘶風急單衣對月寒枕書閒不寐巻幔與同看
武備清時重霜風羽獵催射熊千騎擁試馬六軍來柳
色行宫暗爐煙講幄開叨陪香案吏金石賦天台
向夕同清歗論心入夜闌功名吾道重遭遇古人難
黼坐資微密蒼生待治安退朝書一巻休暇勉加餐
　　送石林歸寶應省覲二首
同是南來燕相依白板扉今年秋色裏日送故人歸湖
水迎門濶鱸魚壓釣肥高堂正華髪此樂似君稀
晩涼微雨後多是過君時棐几書簾暗紅鐙夜漏遲狂
歌題素絹小飲出花瓷良㑹從兹減臨風重所思
　　送素存宗兄歸京江省覲四首
丹地追隨久霜天鴈影稀京華秋色晩江海侍臣歸北
固逢鱸膾東山映綵衣
君恩休暇日分得奉春暉
平子家何處煙波海嶽菴頻年畱冀北歸夢滿江南𤓰
步雲邊樹金焦水上嵐清秋陪杖履一一好重探
京洛栖遲客蕭齋恰望衡攤書分夜火入署共雞聲秋
水還家路霜風惜别情趨朝期旦晩相憶滿西清
承歡多勝事辛苦弟兄心一自元方去三年感至今養
雛成健翮巢鶴有深林(時爲禮存/營窀穸)姜被皆名士池塘續
舊吟
　　大司農梁公出畫蝶扇命題二首
寫生偏愛草蟲微螺黛爲裳粉作衣最是閒情看不厭
野花藂裏蝶雙飛
輕綃裁作白團扇嘗在尚書篋底存公子攜從階下走
撲來新蝶一雙痕
　　爲蛟門題王筠侣畫扇二首
經霜紅葉一枝斜暝色孤栖縮項鴉高士自嫌王謝貴
平生不愛寫春華
紅袖招人去酒壚草蟲花鳥近時無汪倫好事新求得
淡墨輕紅桕葉圖(筠侣名崇節宛平/人文貞公之弟)
　　送周星公歸西安省親
翠靄秦關送客行
君恩暫許去承明挂帆不是蓴鱸興捧檄偏含菽水情
花滿枌榆笻杖穩春深鄠杜葛衣輕駐顔欲問安期術
仙掌雲中曉露清
　　春晩同康臣簡人子厚偕藻諸子出東郊遊憩因
　　　得觀安親王園亭四首
三月河橋栁色新含煙帶雨綠初勻塵中車馬疲官長
郭外鶯花屬野人客緖愁吟傷短鬢酒旗閒訪趁殘春
京華同是天涯子感物思鄉意最真
晴郊徐引紫絲韁出郭纔知春晝長堤栁風輕鶯語滑
水芹香暖燕飛忙新豐酒幔飄紅杏杜曲歌聲隔海棠
忽憶征南人去後鼓鼙湘浦戰雲黃
帝子園林綠水隈金輿常自鳳城來西山翠巘當樓出
南國名花繞砌開碧樹千重圍磵谷清波四面漾亭臺
凌空閣道偏奇絶一片流雲共溯洄
玉砌雕闌本内家移來丘壑有煙霞古藤奇石盤松徑
高栁扁舟繫水涯頻許遊人闚秘閣還容閒客泛仙槎
近來岐薛稀遊讌頭白中官自看花
　　送錢飲光歸里門二首
短鬢蕭疎薊北行元龍豪氣尚縱橫故人洛社多耆舊
流輩騷壇熟姓名坐擁虎皮談易罷歌停象管待詩成
尚書最重平津客垂老知音感易生(飲光名澄之同里/人工詩文客都門)
(爲龔合/肥重客)
湖海人歸已廿年卜居猶待賣文錢欲諧禽向三山約
須覓樅江二頃田花雨紅時攜鍤往荷香深處抱書眠
翦鐙頻話家園好未遂滄浪意惘然
　　贈許伊蒿三首
淮南冀北厯風煙執手長安一慨然驅馬恰逢三月暮
公車曾謝廿年前深藏劍氣干雲直久掩珠光出海圓
一代元音欣有託煩君鼓吹鳳城邊(伊蒿廿年前已爲/明經上第辭不就)
幾點春花入户開小窗明月故人來頻年難得家山話
此日同銜客舍桮莫向征途傷短鬢還看京國有高臺
公孫對策年相似鴻鴈秋光驛路催
重晤當時硯北人勞勞衰鬢久風塵家園兄弟經年老
故里鶯花入夢頻竹覆小亭堪放屐荷侵水檻足垂綸
仙靈訂我柴桑約何日山中問許詢
　　送寄亭歸松江四首
平子風流舊有名新詩傳誦滿都城錦箋百幅揮毫就
常聽春蠶食葉聲
名士無勞歎數奇韓翃徐稺重當時君才伯仲何嗟晩
百尺珊瑚照鳳池(韓徐謂元/少方虎)
鳩杖雙扶雪滿顚眼看雛鳳又蹁躚歸來珍重承歡日
新釣鱸魚玊膾鮮
江南蚤促舍人裝燕市臺高待驌驦期爾同吟春草句
莫敎相憶夢池塘
　　送宋中郎同年之任脩武
燕臺送爾意何深嵩洛雲山自古今王屋峰前看露冕
黃河曲裏聽鳴琴可知桑柘行春日不改梅花作賦心
近日循良多上賞期君入侍禁庭陰
　
　
　
　文端集巻十七
欽定四庫全書
　文端集巻十八
　　　　　　　　　　　　　大學士張英撰
　存誠堂詩集十四
　近體詩六十三首
　　四月望日同五崖南溟諸子岀郭遊寄暢園遂過
　　　豐臺看勺藥四首
年年花事約來遊偶爾招尋願已酬栁疊濃陰迷古道
麥迎新雨漾平疇馬蹄但覺紅塵輭鳥語全從碧樹幽
白袷蚤涼吟歗久頓教逸興滿滄洲
侯家臺榭掩青莎繫馬今年喜再過新漲平時登畫閣
午陰圓處對庭柯水鋪荷芰連朝滿風落藤花昨夜多
媿我常隨王謝燕橫塘曲徑任婆娑
韋曲春殘杜宇催聯鑣爲看藥欄來香生籬落晴偏暖
錦覆花田午正開好友心情宜出郭閒曹休沐任銜桮
綠陰乍愜投林意坐遍農家石上苔
家家紅藥殿春陽極目花畦爛衆芳錦珮亂飜瓊玉圃
彩霞遥映赤城梁一川風露鶯聲麗十里繁華蝶翅香
不減廣陵高讌㑹名花應有帶圍黃
　　題桔橰圖
布穀隴頭鳴平畦春水生清流黃犢健新漲白鷗輕野
老耕耘計田家婦子情何時笻杖往飽聽桔橰聲
　　題梁予培揖石齋圖二首
方袍長揖意何殷東壁奇峰一片雲堪惜古人猶未免
惟知誇向大將軍
曾向呉山樹底逢青蒼面面削芙蓉問君畫裏新移得
鍾翠亭邊第幾峰(鍾翠亭在呉山最勝/處予培時爲錢塘令)
　　立秋後十日同康臣五崖南溟攜尊寄暢園率成
　　　二十韻
京洛車塵滿園林野色饒趁晴聊出郭休沐共聯鑣雨
霽谿還漲風高栁暗凋古槐蟬噪急豐草馬聲驕水亂
兼葭影籬荒木槿條平蕪秋冉冉别館路蕭蕭門巷成
邨落池塘遠市朝樹欹眠碧澗樓敞入青霄蓮萼虛堂
靜藤陰曲徑遙幽齋雙白板斷岸小紅橋密芰中流采
微香隔浦招相將登畫閣何異泛蘭橈波細珠簾捲涼
輕翠蓋摇花齊因宿雨葉長趁新潮埜趣頻年減塵心
此際消林飜知鳥度萍動識魚跳蘿幄攤書巻荷筒折
酒瓢提壺紛士女取醉任漁樵歸騎仍潦倒明蟾剩寂
寥何時營小築相約避煩囂
　　上房師即墨黃公
岱宗瞻氣象蓬島毓靈奇東海迴風筆朝霞浴日姿分
符三輔近(從鹽山令/入官計部)報政隔年期邨鼓傳輿頌棠陰照
路碑湛恩濡瘠土古法治今兹斥鹵成佳壤雈苻化健
兒璽書褒雉瑞仙舄到龍墀計部咨錢穀農曹領度支
青縑眠獨晚粉署出常遲裕國攄籌畫登朝盛羽儀書
帷容日接帶草許頻闚不獨生成感深叨覆露慈桂香
樽滿日霜白鴈來時耿耿秋河碧星光映紫芝
　　館師孝感熊公母李大夫人節壽詩
天章榮壽母坤德毓宗工世澤傳仙李高門儷鬻熊栁
顔芳軌接鍾郝令儀同教子經兼史傳家孝與忠七襄
成黼黻雙玉琢玲瓏茹檗三旬後鉛華五夜中冰心寒
浦月霜節勁松風南望賡天保岡陵指華嵩
　　蠟梅
幽花合種水雲鄉疑是庭梅發蚤香對客謾誇瓊玉樹
辟寒新翦鬱金裳洗紅偏覺和條瘦謝艷爭看㸃額黃
蜂蝶不來名卉盡託君高致殿羣芳
　　蛟門尊甫觀瀾先生年九十猶善飯讀書
廣陵傳大耋雙鬢久皤然就室嘗珍日登朝賜几年靈
光餘魯殿弱水看桑田已覺期頤近猶聞手一編
昔共金門客銜桮話老親竟辭雙鳳闕歸作五湖人杖
履花時健蓴鱸笠澤春三公輸一日吾黨羨汪倫
　　題畫二首
邨邊老樹漸成陰有客微吟策杖尋囘首枳籬雙掩處
桃花春晝草堂深
蕭蕭門巷似家山薄有林泉屋數間最是江南三月好
幾年常在畫中看
　　送趙鐵源編脩校士粤柬二首
祕閣詞臣簡上方玉衡金鑑照南荒青藜色映珊瑚彩
碧海兵銷日月光(時方用/兵西南)天藻五雲飛翰墨使車雙璧
動星鋩番禺山畔論文暇羌管無勞憶故鄉
倚樓新句似冰清傳誦因知惜别情六載才名高虎觀
七千江路涉羊城詩從茘子香中得人向梅花嶺上行
隔歲遲君歸玉署好搴芳杜報承明
　　夾竹桃詩同孫屺瞻裵晉度賦四首
莫漫歌桃葉偏宜賦竹枝綴條紅淺澹映樹綠參差堪
引漁郎櫂還迷帝女祠此君猶未免芳意向人持
穠艷花偏晩篔簹葉正新渭川初避暑玉洞尚畱春直
節思君子朱顔惜美人湘簾深掩映羅綺各相親
花滿瑶池日偏聽黃竹歌仙源如可問好共子猷過綠
映淇泉暗紅飛露井多龍鍾當五月或恐醉顏酡(五月/十八)
(爲竹/醉日)
武陵湘浦路歸夢滿江湖虛憶千年實何堪一日無只
宜臨水岸豈意拂雲衢晩節如相似芳心幸不孤
　　又次屺瞻韻六首
阮籍頻來賞劉郎倩作媒籜沾紅雨潤花壓綠陰開映
水非依栁迎寒豈伴梅清樽盈竹葉常敎玉人頽
江南春雨後密篠映芳叢苦憶鄉園裏驚看小苑中枝
分千畝緑花借六橋紅幾尺琅玕上嬋娟立晩風
何事倚脩竹嫣然點綠苔祇應貪結子好待鳳雛來筠
粉紅妝膩綃衣碧玉裁從來天上樹常避俗人栽
春色移長夏閒花麗復幽青鸞紅粉隊綵鳳碧雲頭高
士鄰桃渡佳人醉竹樓瀟湘千古淚㸃㸃落春流
霜筠多勁質亦解鬭羣芳數朶漙朝露疎枝泛夕涼影
連青玊案色映紫霞觴最愛蕭疎裏春風滿畫廊
傾城悦名士春色是良媒正對蕭蕭影還憐灼灼開叢
篁成綺樹節候近黃梅幸託霜根老芳菲豈易頽
　　送子脩同年歸溧陽省覲四首
驅車一自别湖天秘閣詞曹近十年騎馬每隨仙仗裏
揮豪常在
御牀前鶯花處處旗亭酒屏障家家蜀錦箋似子風流
京國少何堪惜别禁雲邊
數載聯裾在鳳池與君同得奉光儀西園玉醴承恩日
南苑宫櫻拜賜時行殿曉煙朝進講直廬春雨夜成詩
從兹銅鶴前頭立風度常思玉樹枝
蔬水寧親願不違
君恩特許覲庭闈毛生拜闕持丹誥萊子還家著賜衣
匹馬莫辭鄉路遠居人爭看侍臣歸祇今長蕩湖邊去
蓴菜鱸魚秋正肥
綠槐丹地共橫經好友關情比鶺鴒幾度銜桮思舊雨
十年同學漸晨星高蹤自是雲中鵠佳地還隣木末亭
聖主九重宵旰日煙霞莫戀白鷗汀
　　同年諸子於寄暢園爲子脩餞飲五首
經年遊讌少荷綻此初過葉覆平橋密花迎曲檻多入
林開枕簟隔水駐笙歌還送南歸客鄉心奈爾何
幽林時雨歇騎馬蹋晴沙蟬噪偏臨水荷香不在花朱
欄新畫閣古樹舊浮槎丘壑畱餘賞風流説米家
蘋香含宿雨人影落清池脱帽狂呼酒高吟卧聽棋漁
樵任雜遝鷗鷺莫驚疑惆悵斜陽外微涼惜别時
風生荷蓋上欲去重淹畱浮果游魚出移尊小閣幽孤
邨堪避暑六月蚤迎秋南陌勞勞者征車似水流
頻年遊賞地今日獨歸人冉冉江南客栖栖冀北春傍
籬思荷鍤臨渚憶垂綸初服何時遂漁樵乞此身
　　寄省齋
先世風流綠野存韋家相業有文孫庭前綵袖圍雙鶴
天上琪花照一門書畫扁舟桃葉水鶯花别築謝公墩
東坡自譜南飛曲詩滿床頭酒滿尊
　　重九前二日夜同念齋話太湖光福之勝偶成二
　　　首
迂嬾連朝出每遲過從舍此更何之高談不似塵中話
妙悟多於病起時黄菊鄉園千里隔紫螯風味兩人知
清樽自是吾儕樂今古迢遥寄所思
閒話家山益惘然洞庭林屋四時天千邨花圃延遊屐
萬疊谿光引畫船梅浪風翻銀海雪棃雲香暗錦城煙
與君豫訂栖遲日取次探幽住一年
　　同念齋坐善果寺
荒寺蕭蕭木落時何來閒客共栖遲斜陽影裏聞清磬
黃葉聲中讀古碑破衲正逢僧定出空堦坐見墖陰移
與君竟日香林話十丈紅塵滿路岐
　　十月初二日景山侍宴
御苑秋深葉正飛金鋪碧瓦㪚晴暉平臺萬樹連青瑣
北極三峰䕶紫微屬國象胥沾
聖澤羣公虎拜奉恩輝書生豹尾雲中立入侍名王盡
錦衣
　　送姚注若歸里門二首
朔風遠送故人車聽我清歌且勿譁萬石諸郎皆謹厚
謝庭羣彦復才華風流觴詠堪千古禮法文章數一家
未達如君莫惆悵且歸幽築看梅花
城西手自闢荆關松竹經年待客還遠市林塘供歗傲
閉門丘壑任躋攀清陰低覆亭邊樹積翠遥看郭外山
來歳春風相憶處枕書浮白落花間(注若新築/兹園始成)
　　喜姚小山自德安令以卓異入都二首
蚤年射策重西京出宰江州最有聲力減租庸紓瘠土
計增壁壘保孤城書生百里兼談武循吏千家學治兵
今日巖廊虛左席好將經術致昇平
一巻吾家道韞詩珊瑚篋底總相隨元霜更許迎桃葉
紅雪還能賦竹枝錦瑟定知宜玉樹鵷雛應待浴龍池
期君香繞鳴珂日正是珠擎繡褓時(吾從妹適小山/著有保艾閣集)
　　題畫
枳籬茅屋迥無塵滿徑苔痕不記春一自陶潛爲吏去
北窗間臥復何人
　　七月十七夜將曉金水橋看月
萬井鷄聲繞建章西清雲樹轉蒼茫石橋倒影看殘月
金水微波動蚤涼曙色觚稜先送曉露華松柏暗生香
幾年坐聽南宫漏千步廊前數鴈行
　　又成絶句
臺殿參差入望寛黃金鴛瓦玉闌干十年一片長安月
常向東華待曉看
　　同項眉山前輩素存宗兄緘齋歌起玉依同年飲
　　　城南小園
百丈黃塵惹鬢絲偶因逃暑入花籬清曹閒客荒園路
白袷高談夕照時松勁最憐垂地影槐低偏惜礙人枝
爲看暝色蒼煙好莫訝停車去轉遲
　　宿吕仙祠(門臨泡/子河)
攜來枕簟聽鐘聲泡子河邊月正明丹鼎煙霞迷舊性
黃粱事業誤浮生嚴城柝急烏啼蚤古屋鐙懸鶴夢清
我欲采芝行藥去從君一問碧山程
　　姚小山相訂遊城南寄暢園不果往示同遊諸子
　　　二首
習家池館正芳菲有客相將款竹扉南陌垂鞭乘曉露
小亭鋪簟待斜暉紅蕖颭水侵人影高樹分涼到客衣
惆悵由來平子慣年年幽賞願多違
明河翹首隔煙霞博望虛傳欲泛槎底事三山疑海上
等閒十里即天涯多慚關吏還攜酒(右安門尉/是日治具)深愧園
丁爲埽花遊客莫將幽勝事輭紅塵裏向人誇
　　送方邵邨還金陵二首
海天高翥羨冥鴻建業移家隱桂叢此日桑乾重策馬
當年京洛舊乘驄丹顔歗傲諸卿上墨瀋淋漓五夜中
自是清才兼衆妙一時傾倒識宗工
閒情藻思滿滄洲常向旗亭物外遊燕市黃花爭迓客
津門紫蠏正迎秋高談盡愛陳驚坐佳句羣推趙倚樓
木落霜飛偏惜别石城南望大江流
　　題畫梧亭小景三首
幽人小築石橋東紙閣湘簾正晩風滿地碧雲波蕩漾
始知疎月在梧桐
書窗疎影綠參差好是清秋落葉時一夜新詩吟不寐
朝來題滿碧梧枝
背郭臨谿老樹傍小橋流水入方塘他年若得林泉住
多種紅蕖與綠楊
　　送七弟歸里四首
七載驚離别今看頰有髭性能敦孝友雅復善文詞醇
謹吾真愛清寒爾最知勞勞問親故姜被夜闌時
鴈影霜天度新沾陌上塵祇因余薄宦深愧爾長貧閉
户承家學重泉慰老親要知天意在培植藉艱辛
故山雲樹外惜别動離愁遠客當殘歳長途倚敝裘風
霜看岱色冰雪入河流猶喜家園好熢煙已盡收
手植寒花在歸時憶正開莫將京國態話向故山梅厯
亂江城雪團圝伏臘桮讀書兼教弟珍重問南來
　　上李高陽閣師
寰區鍾間氣象緯誕師臣補衮傳家學登庸邁等倫端
卿推世範文靖本天人
聖主憑依重
先皇顧問頻蚤年登祕閣壯歳秉洪鈞治道從容論訏
謨密勿陳高深同海岳翼贊在絲綸輓俗還三古調元
序五辰持躬方且直愛士澹彌真宏奬皆才雋旁搜極
隱淪屢崇槐位秩三典杏園春事業符天紀聲華溢地
垠詩尤刋月露學獨闢荆榛揆席禎符集台階景福臻
斗杓方建亥崧嶽慶生申厚德培仙李長齡頌大椿金
章傳奕代玉醴賜千廵共仰台星麗光輝映紫宸
　
　
　
　
　
　文端集巻十八
欽定四庫全書
　文端集巻十九
　　　　　　　　　　　　　大學士張英撰
　存誠堂詩集十五
　近體詩八十首
　　送彦昭還里二首大郎士黌予壻也前年來贅京
　　　師時挈壻女同行
頻年坎壈奈才何驚入新霜鬢漸皤骨肉飜從京國聚
牢騷常聽醉吟多黃花恰送人歸里落葉偏催馬渡河
爲憶講堂春晝好臯比差許勝煙蘿
嬌女年年繞膝行鵲巢初御返江城遠遊喜賦將雛曲
薄宦深慚賣犬情故國田廬堪燕譽外家兄弟羨冰清
高堂日奉含飴樂綺閣春風叶鳳鳴
　　題汪蛟門舍人百尺梧桐閣圖因送其歸省四首
舍人觴詠頗能豪十二澄泥佐吮毫高閣醉吟江月落
新詩堪敵廣陵濤(蛟門有十/二研齋)
廿四橋邊有故廬高梧脩竹映階除東華十丈紅塵裏
乞得閒身且著書
華髪高堂比偓佺衝寒歸養獨飜然齒將甲子生汪季
目見成名已十年(尊甫觀瀾先/生年九十餘)
蕪城栁色錦帆雲浮玉江泉手自分杖履可隨書可讀
此生雙得不如君
　　午日講筵
瑶函永日侍宸楓講幄西清閣道通綵綬天中傳令節
冰壺殿角動微風香分艾葉牙籤綠色映橊花玉簡紅
不用廣陵求百鍊
君王寶鑑六經中
　　贈王近微先生
蒼松蓋偃九華芝中有仙人冰雪姿幽夢不緣丹詔起
賞心惟許白雲知雪間鴻爪看軒冕花外鶯聲倒接䍦
仰止高風稀得似吮豪曾賦墨莊詩(先生屢膺薦/辟固辭不赴)
　　即事二首
鐙夕諸王宴禁闌蜜羅柑貯紫金盤盡頒
御饌偏畱得指㸃西頭賜講官
紫閣新懸五色絲蒲香橊火映龍墀中官滿注雄精醆
尚待
君王罷講時
　　題贈宗至鎭公四首
清時帝子奉恩光金殿東頭第一行若木連枝叢玉葉
仙源分派接銀潢紫庭霞起陪芝蓋梁苑花飛集羽觴
自是九天鸞鳳侣桂宫蘭坂日翺翔
聞禮聞詩道氣濃天家兄弟盡璜琮東平樂善傳家學
沛獻能文號雅宗對客清吟常磊落退朝儒服自雍容
從來仰止天孫岳何幸光儀此日逢
虛懐若谷奬羣倫賓從鄒枚授簡頻愛士不矜軒冕貴
憐才常問薜蘿人手揮白雪朱絃古自寫黃庭綵筆新
莫訝冰心恒獨暎蓬瀛高處本無塵
曲曲朱欄帝子居琴樽瀟灑間圖書閒忩竹色秋聲滿
小閣梧陰夜雨疎綺砌春飜紅勺藥湘簾宵透碧蟾蜍
懸知漏轉花深處日日高吟步玊除
　　春日西苑石橋南望
杏花開滿石橋西楊栁參差綠覆堤湖上日斜春水濶
波痕動處浴鳬鷖
　　何日
何日青山下誅茅結數椽暮蟬千樹栁曉露一池蓮摘
豆朝餐飽抛書午睡偏便須從此去蓑笠老江煙
　　九日同説巖訒菴兩前輩澹人近公直
南書房限登字
木落鴻飛曉露澄家山兄弟正偕登故園黃葉三千里
深殿朱欄十二層數子秋吟同禁漏百城朝擁對觚稜
此身惟覺
君恩重欲遂巖耕苦未能
　　又限高字
臨渭亭前拂綵毫分題不減昔時豪人間秋到龍墀蚤
天際雲依鳳闕高九日風光偕勝侣十年京國媿詞曹
相期珍重茱萸節明鏡新闚感二毛
　　讀堯峰集
予每謂人當有性情之樂然未敢輕以語人即語人亦
多不解讀堯峰集髣髴遇之知鈍翁於此中有得也率
爾成一絶句
禁漏沉沉出每遲昨宵歸夢到柴籬起來自擁羊裘坐
愛讀堯峰一巻詩
　　寄柯素培銀臺(時母夫人/年八十餘)
毎瞻風度慰平生曲巷比隣聽履聲自著綵衣娯壽母
頓教白社有清卿一門耆耋通仙籍諸子才華滿
帝京遥憶梅花最深處麻姑滕下坐吹笙
　　贈施愚山二首
共住江南北才名仰顧厨青山躭舊業丹詔起醇儒久
愛詩篇好兼聞道氣殊明時方側席莫擬著潛夫
鄒魯絃歌地掄文最有聲襜帷看泰岱函席接蓬瀛大
雅傷淪棄宗風賴拄撐豈應將五字獨數謝宣城
　　寄題仲姊龍眠山房三首
郭外名山近新聞選一丘垂簾花嶼晩洗硯碧潭幽竹
杪泉聲落松顚閣影浮諸甥能色養奉母數來遊
野性躭林壑孤雲寄所如十年京國夢千紙故園書鳥
倦思投樹龍眠擬卜居家山幽勝地何處是吾廬
欲遂吾廬願殷勤囑魏舒衆峰羅户牖一水入庭除樹
色千章密花田十畝餘幅巾藤杖日相約比隣居
　　題石林扁舟釣魚圖四首
栁下扁舟一釣竿畫時容易到時難五湖煙水知無限
但許人從紙上看
故人家傍射陽湖聞説園林比畫圖此願有時應得遂
只愁添著白髭鬚
輭紅塵裏是長安滿眼盧生夢未闌敢信湖山曾有分
莫將蓑笠等閒看
細草微風漾綠波此中贏得醉吟多扣舷若詠滄浪句
須念題詩張志和
　　送呉壻驥偕次女還桐城
大雅推先子襟懐若飲醇鳳毛今楚楚麟趾本振振鞠
育凌風翼辛勤履雪人冠纓承世澤師友在天倫薄俗
驚吾里潛光喜至親讀書心貴小求益意須真莫厭編
摹苦長辭剝啄頻樓高聽曙鼓徑僻閉秋筠羽翮能殊
衆扶摇自絶塵寸陰如尺璧珍重少年春
　　送仲張南還二首
揮毫擊鉢愛詩成平子才華滿
帝京瑣院人爭推藻鑑登壇賦可擲金聲莫因去住尊
前話輕感浮沉世上名眼底揚雄曾未薦千秋慚對漢
諸卿
頻年京洛共栖遲忽見呉舠送别離世路崎嶇淹壯歳
高才淪落歎明時鶺鴒枝上花連萼鸚鵡桮中雪映眉
暫向滄江修菽水五湖秋蚤足蓴絲
　　送李天生檢討還秦中四首
當宁旁求切張羅得鳳麟同朝傳盛事空谷起斯人壯
志經綸濶高懐器業醇愛君風味好不改舊松筠
鴻編須巨手何意獨抽簪芸閣他年事蘭陔此日心上
書臣願切優詔
主恩深珍重承歡去非關戀碧岑(時方纂/修明史)
仲蔚蓬蒿徑曾聞客款扉頻教清夢接飜遣素心違翦
燭期同話吟詩卻送歸薊門秋色蚤河栁正依依
報國儒臣事君歸豈漫然地維連蜀道天險扼秦川塞
北多鳴鏑河西有控弦
聖朝恩澤厚藉與遠人傳
　　贈孫愷士孝廉
孫綽才名久頻年客
帝鄉登車陪仗節觀日近扶桑詩重雞林價金辭陸賈
裝歸來報
天子聲譽動巖廊(曾隨侍衞之朝/鮮辭其餽金)
　　偶作
二十年前種竹詩倚窗遥計宻陰時祇今辜負窗前竹
露壓煙籠碧玉枝(予己亥初築遠峰亭作種竹詩有倚/窗遥計密陰時之句李芥須賞之客)
(徐莘叟前輩家作移竹詩用此結句也共臯城/徐太史倚窗遥計密陰時今偶憶及續成絶句)
　　寄仲姊三首
同氣俱華髪深推道韞賢禮遵慈母訓詩續大家篇珠
樹三枝秀籃輿一徑偏春暉堂上燕㑹見羽毛鮮
壻真誇玊潤翁獨愧冰清紙閣連鴛瓦璚簫近鳳城杏
花迎客騎榴火促歸程期慰倚閭望徒牽弱女情(甥爲/予第)
(二壻時就婚/長安送歸)
星光懸屋角多是入門時慧愛羣兒語貧憐巧婦炊家
山清夢繞宦味白髭知骨肉如相念裁書莫厭遲
　　奉輓座師給諫茌平王公
世仰河汾學人鍾泰岱英訏謨推大諫雅度重清卿久
負寰中望常標物外情獨留遺草在朝野共吞聲
節物逢休沐林巒數往還曠懐躭好景遊跡徧空山夢
憩松窗下詩留蘚壁間來青軒裏句指顧動天顔(英扈/蹕至)
(來青軒上有公詩賜問謹對臣康熙二年舉人臣曰高/上見壁)
(典江南/鄉試)
寒松凌絶壑清譽冠時賢蚤歳登華省長貧少俸錢書
猶堆鄴架花自發平泉客滿公孫閣風流海内傳
千里茌山道經年感歎頻薦芻空悵望執紼久逡廵共
灑扶風淚深慙立雪人些詞同宋玉哀輓送車塵
　　爲澹人題
賜榴圖
榴房新結水晶圓齲齒迎秋色倍妍深識侍臣將母意
常教懐橘
至尊前
　　送倪甥伯醇南歸
魏舒挾策遠相過惜爾長貧衣薜蘿太史縹嚢書蚤讀
成均石鼓字新摩青山路遶倪寛宅匹馬人歸魯肅河
猶喜故廬三徑好梅花春信動南坡(伯醇居魯王河/有子敬遺跡)
　　送王仲昭還錢塘
明珠百琲思如泉脱腕新詩洛下傳
天子好文官特簡相公愛士榻常懸青山叢桂仍招隱
白髪蒼松與記年和靖千秋湖上客梅花鶴夢兩翛然
(仲昭名嗣槐杭州人爲益都馮相國重/客詔以年老有文學特予中書舍人銜)
　　對盆中緋桃花卻憶
故國春山路桃花劇可憐淺深叢竹裏紅白小谿邊帶
雨迷邨市和煙壓釣船祇因温室樹相憶卻年年
　　曉起
疲馬嘶中夜聽雞陌上趨寒星當曙白霜月入煙孤波
靜魚初躍林鮮鳥乍呼山窗幽夢穩誰與問潛夫
　　蚤經玉蝀橋
曉日華林道鳬鷖宿淺沙新荷香在葉芳草露爲華碧
瓦迷朝霧紅亭接曙霞幾年騎馬客鞭影起林鴉
　　送丁鴈水之任贑州
旌節䖍州使新從粉署來江連章貢水城對鬱孤臺共
喜休兵日欣逢濟世才政閒吟好句香接嶺南梅
　　寄冒巢民二首
翛然野鶴迥無塵竹隖花谿洽隱淪閑聽耆頤談往事
陶潛窗下葛天民
海上神仙近可呼紫芝瑶草接方壺鹿門况有雲英伴
自寫生綃五嶽圖
　　瓶花
一年花事膽瓶中拂研猶含曉露紅偏到華清最深處
撩人無限是春風
　　遊仙詩二首
碧窗仙館接蓬瀛玊蘂雲芽繞坐生七寶玻瓈傾石髓
水沉香裏聽吹笙
十二層城倚碧空滿樓明月滿簾風洪崖相約驂鸞處
千樹桃花曉露中
　　贈姑蘇周履坦(履坦供奉内廷時/上命爲予畫小像)
直廬鈴索地曾識顧長康寫照傳
天語揮毫近御香
宸顔頻激賞衰質藉恩光底事躭湖海輕帆别
帝鄉
　　送何牧伍之任洪雅
魚鳬天塹下王師何遜新硎出宰時客路秋雲過劍閣
官齋山色對峨眉遺黎尚有花邨在循吏真扵黍谷宜
好把瀼谿詩一巻看銷兵甲理東菑
　　野老
野老青藜杖空山白葛衣菜畦朝露往花徑夕陽歸竹
色忘榮落鷗言無是非此間差不惡消息愧知稀
　　抱膝
抱膝扁舟上天光接水雲芙蕖清照裏明鏡對湘君逸
興看魚樂閒情入鷺羣不知霄壤内何處著塵氛
　　卻憶
卻憶空潭碧風亭一水隈清流銜砌轉飛瀑濺珠來梧
影當窗落蘭香遶榻開數聲黃鳥歇高枕夢初囘
　　卻笑
一灣新漲裏千樹綠楊邊濯足還垂釣清歌自扣舷長
腰炊玉粒縮項煮銀鯿卻笑秦樓客吹簫枉學仙
　　擬王右丞田園詩十首
白祫輕衫䇿杖栁陰十里新鋪幽徑一聲黃鳥何羨輿
前八騶
垂地栁絲千尺飜風裛露輕盈中有柴門隱約日高惟
聽舂聲
深苑重簾小閣枝壓梅花萬重户外久無人跡讀書煨
芋三冬
梅子風光將近櫻桃時節初過碧愛上林玉籜淨憐出
水錢荷
三間五間茅屋千山萬山落霞欲覓先生何處小橋流
水桃花
漫道平泉金谷山人絶世繁華朝露晴光勺藥晩煙明
月棃花
𤓰蔓寒侵籬落豆花秋滿堦除留客山厨晩飯起來自
翦新蔬
别業新題學圃園翁自署山癯稺子扶輿捧杖奚僮挈
榼提壺
比舍家家竹徑肩輿日日松陰寄語風流賀監惟輸頭
白抽簪
倦後清泉煮茗睡起羅衣御風竹榻蕙蘭香裏水亭菡
萏波中
　　賜魚晩餐
翠釡烹鮮雪滿匙團圞兒女晩餐時莫因天上魚羮味
謾起江東鱸鱠思
　　湖上
湖上春殘灌木稠田田荷葉送扁舟朱櫻碧笋鰣魚白
不羨人間萬户侯
　　秋蘭
楚澤來高士風流迥絶塵夢魂依九畹時序避三春枝
弱常含露香輕不媚人湘娥臨洛浦應是此花身
　　何處
何處年光好春風勺藥欄鳥啼深栁墅魚上落花灘山
水奇懐得煙雲放眼看此生差可慰隨分有餘歡
　　寄于北溟撫軍
厚德于門夙所欽高名獨滿禁庭隂揚清激濁匡時略
暎雪懐冰濟世心地近五雲新秉鉞公來三日恰爲霖
宸衷最念蒼生切報國醻知重古今
　　柬新安汪快士
蚤年同有煙霞癖輸與黃山老布衣春雨花田頻入夢
秋林霜鶴共忘機句中野色含青靄巻裏泉聲落翠微
白嶽何時隨步屧豈令丘壑願常違(快士有山水癖自/稱黃山老布衣)
　　示南歸老僕
汝歸好向龍眠路爲我經營十畝居園果分移成聚落
山泉疏引到庭除須教竹圃陰常滿莫遣梅亭影尚疎
辛苦荷耡春雨後南鴻珍重寄來書
　文端集巻十九
欽定四庫全書
　文端集巻二十
　　　　　　　　　　　　　大學士張英撰
　存誠堂集十六
　近體詩四十四首
　　題羮湖畫奇石脩竹圖四首
架竹危樓入渺茫插天奇石削青蒼披圖忽見家山面
金谷巖西浩歗廊(金谷巖浩歗廊/皆浮山最佳處)
百尺璆琳列翠屏聴菴皴法瘦偏靈㸃蒼山色曽經見
筆底芙蓉别樣青(羮湖别/號聴菴)
片片稜峯鬬蔚藍枝枝疎影拂煙嵐偶然寫傍篔簹谷
莫便將歸海嶽菴
故園遥寄大江濱薄有蒼巖與緑筠苔蘚沒來風折盡
納凉醒酒讓何人
　　送弟怡齋歸里門省親
數載居隣太液池惠連觴詠每相隨拜官喜近鶯花日
將毋先歸雨雪時布被好同明月夜綵衣親捧大年巵
重來細聴家山話玉蝀春深栁正垂
　　嵗除前一日退直
退食輕寒晝掩闗梅花香色巻書間移來暖室三春卉
乞得勞生一日閒手倦安絃忘渌水夢來隠几即青山
當窻莫謾闚明鏡六七年來鬢已斑
　　送儲庶子玉依歸陽羡省親
栁隂凉處騎駸駸鶴苑誰聴禁漏沈捧檄正逢將母日
含飴還慰報劉心東呉風俗毘陵古南國谿山罨畫深
廟後蚤香春岕路可能容我共探尋
　　寄李清照先生
儒宗海内仰晨星司馬曽同䇿大廷柱下博聞推舊史
濟南遺老重傳經隱當盛代甘頭白業在名山有汗青
侍従幾年陪謝鳯巋然彌想鶴儀形(叔父大司馬/公同年進士)
　　荒邨
偶向平沙外荒邨信馬蹄谿迴楊栁暗雨過杏花低生
事圃尤樂春隂菜欲齊何須武陵曲雞犬令人迷
　　扈従至馬蘭口登長城二首
戍樓臨絶徼何意得躋攀縦目城南堡驚心塞北山雲
隂迷古堞峯勢逼蕭闗戰壘清時廢微茫草樹間
帝治稱無外嬴秦始築墉高低緜衆壑掩映帶羣峯萬
古風霜色終朝虎豹蹤興亡不在險謾詡一丸封
　　宿黄花山
四圍青嶂繞東菑栗里柴門䕶短籬好水好山春草路
輕煙輕雨杏花時池魚忽縦曽遊壑籠鶴驚囘舊宿枝
歸向紅塵最深處馬蹄何事更嫌遲
　　望盤龍山
横雲諸嶺峻東接薊門煙石色幽燕冷鐘聲古塞傳佛
飄鐙作供僧藉果為田縦目勞延望曽無福地縁
　　退直小暇插瓶中勺藥
揀得將離四五枝沸湯親注白花瓷夜來紙帳高懸卻
領取繁香夢醒時
　　送晳如三兄南歸二首
詩懐逸興舊蕭然風雨江南憶惠連别緒纔傾桑落酒
歸心先寄木蘭船逃名蚤嵗移邨社避俗全家傍墓田
自是桃源雞犬樂莫將輕與世人傳
路過西嶺隔雲居輞水藍田儻不如花徑到門惟野客
山厨入饌有谿魚黄鸝緑樹經春晩紫筍紅蕖入夏初
似此風光正堪惜肯教明月小窗虚
　　寄念齋
林屋谿山震澤煙愛君門繫盪湖船鶯花最是留人處
邱壑多於入仕年小圃養親原近市空堂留客日聴泉
臨風欲寄無他語惟賦斯干吉夢篇
　　寄魏柏鄉閤師
清時元老狎樵漁弼亮功成賦遂初白社漸忘綸閣貴
黒頭蚤傍午橋居姬公制作原多藝司馬勲名半著書
海内正思公再入未容蘿薜久懸車
　　送施愚山侍讀校士中州
仕籍頻年苦翳塵元音大雅亦荆榛一經猶是寒㣲路
特簡無如冰雪人絃誦舊傳東海上鑑衡今見大河濱
嵩山少室曽遊處重賦雲煙錦字新
　　送七弟還里門三首
天高霜葉落相送雁南征久客思泉石長貧愧弟兄連
枝同宦隠小草代躬耕世味予諳慣緘書無限情
差有儒官好剛無民社憂横經猶故國司鐸尚清流暇
日還堪惜需時莫漫愁春花開落後應報石田秋(時弟/方需)
(次學/博)
莫輕鄉國好此意答親知有鶴棲珠樹長鳴憶舊枝相
勞營别墅兼為理東菑蚤種臨窗竹郵筒慰所思
　　八弟親迎賦此誌喜
堂前幼弟懸弧日七十嚴親髪已華梨棗昔猶看遶膝
蘋蘩今喜詠宜家名門燕締雙紅縷小閣香添舊碧紗
蓮炬花鈿人盡羨偏教兄嫂隔天涯
　　題戴文進畫漁家樂巻子二首
鷺渚鷗汀倚櫂過賣魚沽酒醉還歌全家盡日隨煙水
不識人間風浪多
松湖别墅傍漁磯久掩谿頭白板扉忽見畫圖還記憶
秋風昨夜鱖魚肥
　　送鄧田公之任唐山
北山家學本師承經濟才人衆所稱寄重循良應不媿
道兼風雅更誰能雲生鉅野揮絃看秋滿堯峯攬轡登
夙昔浣花詩最愛期君三復在舂陵
　　嘲璐兒
老鳯毰毸強自娱匡牀襆被詠將雛嬌癡索問朝囘日
攜得金盤細果無(宫中稱珍/果為細果)
　　玉兒十齡能誦尚書毛詩喜賦二首
駒齒初齠髪覆眉頗憐聰慧異羣兒已通典誥兼風雅
逺勝而翁十嵗時
退直疎慵畏簡編每呼稚子向鐙前老夫茶熟香溫後
愛聴豳風無逸篇
　　讀澹人侍講扈従闗外諸詩
枚臯扈蹕騎駸駸東渡揄闗古塞深大斾隂中花葉影
屬車聲裏短長吟文多石鼓山經字賦比甘泉羽獵心
讋服諸藩威徳逺鐃歌新譜
盛朝音
　　即事二首
寒雀無聲雪滿天
賜來挏酒侍臣偏鏡中更覺
君恩重能使丹顔似少年
當筵撤下紫金罍醇酎新従塞北來辰刻殿西方進講
承
恩未敢盡深桮
　　種水僊二首
水僊初茁似蘭芽種向清泉襯白沙自笑疎慵偏好事
薫爐終夕䕶寒花
名花栽法未全諳嫩緑清香性所躭白石盆中千萬朶
小樓鐙市憶江南
　　賜第中舉子及孫孫名金鼇兒二首
小字金鼇豈無意金鼇坊在隔牆東他年記取懸弧地
太液西頭賜第中
抱子添孫感嵗華一年兩見茁蘭芽燕巢定見雛成長
不是尋常王謝家
　　禁中對探春花
柔條花滿雪皚皚内使搴簾進御來費盡南園溫室火
探春十月已先開
　　二十四日聴
恩詔二首
當軒鳯藻太平春學士冰銜紫誥新慚愧江南圭竇客
絲綸四代作詞臣(恩詔贈父祖皆翰林學士兼禮/部侍郎時廷瓚亦官翰林編修)
風木人間重所悲恩輝難定九原知心傷鶴髪劬勞者
未見腰金衣(去/聲)翟時
　　除夕内殿侍
宴二首
長安萬户送殘年爆竹聲喧柏酒傳爭似滿庭燒樺燭
紫雲堆裏聴鈞天
手捫碧落數華星坐接金張近紫屏小户不辭先酩酊
玉桮
親賜語叮嚀
　　人日
重簾溫室靜無譁細啜宣城緑雪茶閒理舊琴深夜坐
爐傍新放海棠花
　　送石林校士粤西二首
詞臣簡命重臨軒百粤新沾異數恩(以平定補/行鄉試)文教逺
能通象郡山川奇益助龍門掄才自昔收寒畯作賦頻
年感
至尊正喜蒼梧烽火息春風南國採芳蓀
鋒車驛路指衡陽輸子探奇最擅場千里江雲開嶽麓
九嶷峯影落瀟湘蠻煙客至梅花白瘴嶺人歸茘子香
足蹟天涯誰得似詩篇珍重紀南荒
　
　
　
　
　
　
　
　
　
　
　
　
　
　
　文端集巻二十
欽定四庫全書
　文端集巻二十一
　　　　　　　　　　　　　大學士張英撰
　存誠堂集十七
　近體詩六十五首
　　阻風二首
連日輕㠶滯水湄窗臨沙岸接柴籬焚香夜對妻兒話
只當蕭齋風雨時
繫纜停橈阻石尤紆囘信宿此汀洲世間何事容人算
不擬將心更學愁
　　四弟武仕送予至潞河賦此
惠連惜别逺相隨醇謹承家爾最宜為愛紙窗情話好
不嫌沙岸片帆遲攜來邨酒停舟後呼取河魚出網時
風定月高春水濶清歌聴我扣舷詩
　　舟中
麥覆平畦緑漸匀好風簾外起青蘋膽缾自插桃花朶
春色今年倍可人
　　三月十八日
東巡逢
聖節虎拜憶旌門得與呼嵩日真成扈蹕恩歌風歡故
老講武讋諸藩流滯周南客長吟栁外邨
　　輕舸
輕舸三月賦歸歟人似汀鷗迥自如茭菜白時炊黍米
楊花飛處賣河魚香添爐火朝餐後茶愛鐺聲午夢餘
檻外清波簾外月何須高枕必吾廬
　　夜泊
鈴柝無聲夜轉遲荒鐙古岸一舟維世間饒有驚心處
不獨孤邨夜泊時
　　草花
雨溼青莎野岸垂草花紅白一枝枝自開自落無人管
只有銜泥燕子知
　　河干栁
長堤種栁逺成行臨水枝枝出短牆最愛微風新雨後
也如千箇看篔簹
　　倚櫂
倚櫂待新月時聴烏榜歌晩風吹麥穗夕照滿春波祗
覺鄉闗逺偏逢水驛多
君恩閒嵗月飄泊意如何
　　過四女祠
春水重過四女祠曽停孤櫂苦吟詩猶然十五年前客
非復丹顔黒髪時
　　舟中書懐
此身已乞向林邱飛札經營宅畔樓良夜何堪聞擊柝
芳時那合住扁舟閒看兒女紓鄉思數撿圖書慰旅愁
好與湖田兄弟約取魚嘗稻訂新秋
　　自遣
河流無力送輕橈苦憶前汀長暮潮濁酒一甌聊自遣
麥秋天氣雨蕭蕭
　　偶然作二首
捲地南風逆浪生栖遲空羨渚鷗輕世間何事容人算
千里河流一月程
舉網投竿事總虚春流空滿緑楊渠世間何事容人算
水畔經旬㫁賣魚
　　雨後
細麥輕花帶雨痕捲簾閒立聴潺湲遥天雨過雲開處
一片斜陽在逺邨
　　舟夜泊
古岸煙將暝人衝宿鳥過月光將樹影窈窕落清波急
鼓催蘭槳懸鐙照畫舸素琴尋舊曲幽意覺來多
　　安得
河水妬人鄉思急咫尺不與前谿通安得深林桃竹簟
坐卧一枕槐花風
　　山東道中
百泉勞灌注千里送舟航石堰河流曲郵籖水驛長寺
過楊栁暗邨近棗花香莫憶江南路春風恰艷陽
　　紅藥
紅藥朱櫻爛漫天歸㠶偏滯白楊邊人生幾度看花眼
一别青山十六年
　　舟行雜詩十四首
試香評茗有餘閒廿四年詩手自刪自是躭吟成癖性
放言安敢擬香山(香山詩莫怪氣粗言語/大新排十五巻詩成)
七絃冷冷送斜暉蘋末風生乍入衣鷗鷺繞船飛不去
應知此曲是忘機(琴中有鷗/鷺忘機曲)
蘭槳風輕疊鼓催撥簾閒看水花開詩成自起添爐火
一縷香消午睡來
菖蒲學泛酒微酡邨市龍舟鼓枻過多少隣船鴉髻女
凭肩齊聴采蓮歌
倦聴兒女語喁喁竹簟繩牀細細風一覺晩凉容易好
漸偷身入黒甜中
節過傳柑疏蚤陳江南慙負一年春金華秘殿都辭卻
耐作河干守牐人
縦苦淹畱莫漫嫌此心端合置安恬鳥聲過處閒欹枕
樹色來時自捲簾
仲子齠齡甫佩觿羣兒層遞與肩齊嬌癡百態差堪喜
不耐門東索果嗁
却擬煙波人渺渺翻成鄉國思緜緜平生最愛清光好
怕見臨窗月又圓
曲曲河流遶翠汀蔚藍天色逺峯青今年秋蚤蟬聲好
人在扁舟桞下聽
水鳥菰蒲噪夕陽漁舟逆浪聴鳴榔南陽湖畔釣簾久
為愛谿山似故鄉
山青湖碧栁毿毿向夕微凉夢獨酣莫怪先生眉色喜
計程明日是江南
蚤起凉生水一灣芙蕖香在巻書間閒情欲勝谿邊鳥
黛色新看雨後山
運河濶水此初經櫂語漁謳入窈冥地近下邳黄石路
平湖十里草煙青
　　答隣舟友人
栁覆平堤漾碧流月高清詠在隣舟故園久負鶯花約
長路飜成汗漫遊賴有瓊琚投錦字如搴蘭芷向芳洲
吟來畫舫新凉滿更復何心怨石尤
　　南旺
此日乗流便維舟日已曛河枯雙派接山㫁百泉分地
擁南湖日波涵泰岱雲尚書遺像在安濟想前勲(岸有/宋尚)
(書/祠)
　　舟中秋蘭盛開漫成二首
畫舫蒲㠶遡水湄秋蘭繞榻影披離花慵作態姿原澹
香久淪肌客未知曉夢將殘欹枕處微凉初動捲簾時
故園望裏増惆悵賴爾清芬慰所思
空谷奇姿迥絶倫移來九畹憶靈均一枝自飲清秋露
何處堪容世俗人風味逺同彭澤宰輕盈如見洛川神
幾囘索句㣲香裏相對惟慙筆有塵
　　營讀易樓成三首
幽居深似野人家小搆山樓一徑斜開户特教臨水石
拂窗時覺有煙霞蕭疎近對過牆竹綽約低臨遶砌花
珍重
君恩閒嵗月莫將塵土負年華
脩梧翠竹蚤年移今見凌霄蔽日枝軒冕許抛猶喜健
園林容到莫嫌遲樓隂片石開三徑檻外名花接四時
但願閉門無剥啄茶罏詩巻日相隨
老梅作態試南枝屋角牆頭獨詠時顧影鳥猶憐好樹
梳翎鶴自愛清池况予農圃三生癖久客風塵十載思
體健時清機事少不耽吟歗更何之
　　前探梅絶句二首
女牆宫堞噪寒鴉油壁湘簾坐小車老我情懐誰得似
滿天風雪看梅花
為惜寒梅䕶短籬幾株疎影落清池山人十月探花信
喜見南檐第一枝
　　過仲兄湖上
蚤年揮手謝塵埃自結衡門水一隈逺岫似鬟新雨沐
平湖如鏡曉煙開鷺眠沙尾時雙起潮打橋頭日幾囘
幽事肯容孤賞盡籃輿穿著萬松來
　　春蚤
春蚤園亭栁未催主人何事重徘徊疎林新得一雙鶴
小苑初開幾樹梅經雨不嫌苔徑滑衝寒常破曉煙來
蘭芽近日山翁贈自洗香泥取次栽
　　後探梅絶句三首
玉蘂瓊葩自結隣交枝接影十分春勞勞十載京華客
須得梅花為洗塵
山窗面面對疎梅掩暎清谿與緑苔詩客已偷三日醉
園官未報五分開(放翁詩蜀中梅花園官/報五分開則逰人競往)
溶溶花睡壓欄干輕雨輕煙欲放難留得暗香三五日
昔人曽與賀春寒
　　山莊看梅花四首
嶺雲栖不散山雨泥春陰聞道梅花發還將蠟屐尋樹
欹沙岸古香䕶竹籬深竟夕當檐坐清寒沁此心
縦横紛衆態低亞小谿通花發輕雷後春深細雨中煙
霏知露重香靜覺山空倚徙無窮意何人解與同
端合臨清磵偏宜挂碧岑根梢枯衲相香色道人心斑
剥莓苔積披離苦竹侵寒宵霜月夜髣髴聴長吟
接影交柯處香光滿四圍樹深堂邃古花密晝霏㣲徑
僻蜂知晚天寒雀到稀樵歸煙暝後自起掩荆扉
　　山中即事十二首
荷耡喜見草微青手種朱櫻遶翠屛秋穫倘教餘數斛
誅茅先搆也紅亭
澹澹春隂薄薄寒經行不覺過層巒等閒一幅雲林畫
只把吾廬隔水看
燕市盆梅不易栽園官溫室火頻催今年飽著看花眼
繞屋沿谿爛漫開
烈侯祠畔酒旗斜谷口深林處士家一雨纔過驚蟄節
谿山到處是梅花(谷口為唐英烈侯張公祠/墓呉中稱梅花為驚蟄花)
梅花開落已經旬來往山中不厭頻偶爾低徊小窗下
紫蘭香細欲畱人
輕寒幸不負花朝自荷春耡斸藥苗忽見嶺松低亞處
一峯晴雪補山腰
羊裘信宿白雲端不識春風料峭寒日暮奚童攜酒至
開簾先問鶴平安
門對方塘俯碧流栁風初暖菜花稠波心吹浪圓如鏡
忽見文魚逐隊逰
前宵風雨起奔雷惆悵空山笛裏梅枝上漸稀人始到
殷勤為送落花來
短檠紅燭放翁詩窻掩梅花月上遲茗椀爐香意親切
空山一夕最閒時
窗横逺岫青千㸃谿遶寒梅影一池老我閉門耽靜對
暖風晴日落花時
倦倚梅根久立時關情惟恐落花知微風忽向枝頭過
香雪中間自詠詩
　　四弟武仕之任武昌别駕為賦二首
世食參藩澤城南有故廬枝垂松柏䕃花愛棣棠舒欲
鍊層霄翮先題劇郡輿慈親嚴卻鮓莫寄武昌魚
連枝昆與季卓犖愛尤偏拄笏逢佳地鳴珂正少年湖
湘多舊蹟清白久流傳一櫂春江接含情望汝賢(伯父/方伯)
(公曽官/楚中)
　
　
　
　
　
　
　
　
　文端集巻二十一
欽定四庫全書
　文端集巻二十二
　　　　　　　　　　　　　大學士張英撰
　存誠堂集十八
　近體詩七十八首
　　過木厓河墅二首
出郭横青嶂當門瀉碧湍石稜盤磴仄野色倚䦨寛樹
及春隂種松兼暮雨看従來多逸興垂老得煙巒
籬䕶方塘碧橋迴小徑深已看楊栁拂更待芰荷侵一
壑容吾友千峯識此心惟應謝塵累軒豁日長吟
　　過有懐甥白鹿山莊二首
倚櫂入煙鬟南浮水石間湖田留世澤松桂老名山古
屋丹題在豐碑緑字殷一邱經四代風節滿人寰(南浮/山在)
(莊前明善先生廷尉/公中丞公世居於此)
樓居良不翅結搆倚層峯一徑盤脩竹孤亭俯萬松鳥
聲時自媚山翠日為容避世琴尊裏知君道氣濃
　　遊龍山五首
稻畦松逕接處處愛邨煙繡嶺千屏列明湖一鏡圓土
腴禾覆壟人滿杏為田福地成真語花源豈浪傳
烏栖雙槳急歸宿舊煙蘿谿逐漁罾轉邨沿竹圃多衆
山堆晩翠夕照起微波端為經時雨潮痕沒芰荷
亂山藏一壑行覺月谿長竹路過危彴松隂覆古牆厨
煙分磵冷山霧焙茶香髣髴匡廬頂棋聲響石牀(月谿/内有)
(月珠菴/最幽勝)
屢負春深約花時不易逢何年容採藥此地足為農天
際看龍嶺波心落鸛峯横斜山畔石常似亂雲封
密樹連邨暗深莊處士家籬根新筍籜松頂古藤花鑿
牖千峯蔟疏池一徑斜愛君詩畫裏盡日伴麏麚(深莊/為友)
(人劉超/宗居)
　　漁父
谿頭漁父影鬅鬙低結薌茅倚緑藤剛掩柴門沽酒去
一雙魚翠立空罾
　　夏日山居五首
松風滿耳雜鳴禽避暑無如此地深安頓竹牀茶臼處
小窗恰對古梅隂
邨煙漠漠望中微隔澗遥看竹裏扉松岫稻田千頃碧
横空白鷺一雙飛
園翁為我摘新蔬炊熟黄粱正午餘一枕凉天初睡覺
好風吹亂竹窗書
日長似得幾朝閒浴罷移牀更看山一種晩香曽未識
來従蓮葉稻花間
山人蚤起愛新凉繞逕貪尋水草香竹露涓涓似㣲雨
南山松頂見朝陽
　　寄説巖宗伯
袖中文字比驪珠乞得經年卧五湖學種櫻桃纔半畝
也紅亭子至今無(説巖曽為余/作也紅亭記)
　　夏日齋中即事二首
為愛朝凉起偏知夏漏長行隨梧竹影坐襲蕙蘭香石
罅魚闚牖牆隂鶴轉廊塵中人鹿鹿誰與説羲皇
古瓦垂青蔓閒階上碧莎夜深微雨後秋色草花多小
病疎巾櫛低窗穩歗歌樂天瀟灑外今昔許誰過
　　盆蘭先後作花
清曉凉颸睡足來茗香事畢小徘徊花神解事君知否
檢㸃盆蘭次第開
　　避暑二首
碧樹覆檐牙重門隔市譁菖蒲銜石草薝蔔貯瓶花橘
數垂枝實蘭培出土芽不須河朔飲幽事總堪誇
薄有巖居趣攤書緑䕃中迴廊涵翠竹曲檻倚疎桐茗
竈分微火桃笙逐好風海棠秋色蚤銜露一枝紅
　　雨後行龍眠道中
蚤凉出郭覺情親河濶桑濃景一新石角磷磷偏礙路
谿聲曲曲解隨人篔簹色淨霜初落䆉稏風輕緑漸匀
正是鶯嗁好時節可堪城市往經旬
　　急雨
赤日流金草木摧倐然雲霧起奔雷老夫企脚當風處
卧看飜盆雨勢來
　　烹茶
泉自花隂汲鐺隨樹影移松聲纔歇處蟹眼漸生時緑
雪従斟淺香雲欲啜遲只須分茗荈不在試槍旗
　　閒中二首
曉天凉雨入房櫳卧近脩廊竹一叢遶逕數聲清唳苦
瓶中知是鶴糧空
殷勤為我報山翁苦憶隂崖大壑風莫怪經旬住城市
秋蘭花滿小軒中
　　立秋次日食新
風雨時和樂有年蚤禾新刈傍湖田尊開酒庫應無算
菜送園官不取錢薦廟白炊香稻熟留賓紅割錦鱗鮮
太平自願為農老豳雅常吹七月篇
　　謾道
謾道全無著將閒寄此心裝池新得畫位置借來琴圃
事躭微雨花時惜寸隂草香棲鶴地一日幾探尋
　　宿仲兄湖上
萬頃湖連屋移家隠此中門低桑葉暗徑曲槿花紅潮
戀經秋雨濤喧入夜風一鐙瞻繡佛姜被老年同
　　小葺思過軒成
秋深營㬉室僅可置匡牀錦莧飜濃豔拳柑逗淺黄趺
跏雙膝影繚繞一簾香愛靜今成癖何心與世忘
　　松湖山莊收穫十絶句
芃芃禾稼滿高原人帶腰鐮處處邨恰喜歸田逢大有
農夫舉酒慶曽孫
潮落新秋古岸平隔湖雲澹雨初晴晩來企脚松棚下
月照隣家打稻聲
水北山南見一川家家錢鎛在秋前蚤禾刈罷重耕稼
再熟湖干下潠田
沙田待雨等閒情不耐天公五日晴今嵗農夫俱額手
水邊未聴桔橰聲
一笻偶過野人家檐挂魚罾返照斜草逕柴門鵞鴨亂
清池低映紫薇花
漁翁住處傍南湖畱客霜鱗玉不殊茭白藕絲隨意足
雜羅菱芡與菰蒲
漁莊蟹舍白鷗洲佳地殊堪十日留最愛湖光繞山麓
短松低堰繫扁舟
星羅盡是佃農居擬向中田自結廬初夏來看荷覆水
小舟江上送鰣魚
閲盡浮雲意久慵懶將衰質日為容瓦盆濁酒茅檐下
漸喜心情似老農
我欲臨流發浩歌倚山築岸貯清波種荷栽栁三年事
好泛漁舟挂緑蓑
　　初秋二首
黄葉初離樹人歸舊草亭吟孤雙鶴侍坐久一峯青竹
為妨梅翦門因避客扄桂華含蚤露香霧撲疎櫺
盡閲寰中趣深耽物外情扶花承夕露翦蔓避秋聲鐙
影簾櫳靜橙香枕簟清擁衾還歎息彌覺道心生
　　杜門
杜門無長物秋樹老夫家手把臨窗卷心躭繞砌花昔
同烏近日今與鶴餐霞桂雨蘭風裏差堪紀嵗華
　　社飲
低迷桑葉路放浪竹皮冠榖賤邨醪釅年豐社飲歡前
身應圃史老我作農官土鼓吹邠雅吾兼詠考槃
　　送堯元之任漳州别駕四首
潮落寒江昨夜風惜隂亭畔送征鴻好將碧水丹山色
盡入襜帷畫舫中舊路細看棠䕃滿綵衣重濺茘枝紅
遥知甌越龎眉叟扶杖爭來問阿翁
京華九月返軺車新佩銀黄耀故廬天末人歸多難後
日南恩拜一官初懽承大母親調膳志養嚴君慰倚閭
佐郡莫嫌猶蠖屈古人風烈重題輿
木葉蕭蕭拂去旌蚤梅花傍嶺頭生鯨波息處新投甲
蜑户歸時正偃兵才自冰霜成練達地宜盤錯立功名
好従幕府抒籌策千里驊騮第一程
蚤嵗光芒照乗珠十年筋力盡馳驅才人今已分民社
新婦従兹事舅姑壯志蚤宜閑玉勒寸心知久貯冰壺
春江南望無窮意愛聴賢聲自海隅
　　山居二首
一月疎過嶺北園蛛絲當路雀迎門秋山易作煙霞態
松籟不聞城市喧久坐燭殘書卷剰遲眠香重被池溫
五更夢醒蕭蕭葉檢㸃平生未報恩
筍輿芒屩日相隨山北山南未覺疲幽澗獨尋澄碧處
秋林蚤愛嫩黄時曽迴九折羊腸馭新得層霄鶴背騎
漫道神僊不可即稚川𢎞景是吾師
　　甲子驚蟄後一日入山二首
凍蘂粘枝重可嗟疎林無復見横斜臘前乍暖春前雪
浪擲園梅一度花
乞得隣花趁雨移只愁躭却種花時笑予不學劉伶癖
長見閒人荷鍤隨
　　媚筆泉
蘚石離奇金碧畫澄潭深靚蔚藍天幾囘抛却籃輿去
緩步行吟媚筆泉
　　語客
騎驢客去漫嫌遲借我山窗信宿宜好景莫従城市過
最撩人是夕陽時
　　邨南
日晩邨南駐小車人同飛鳥共明霞吟過樹底微風起
影落谿流返照斜逺度嶺雲尋蕙草閒捜石磴置梅花
欲歸只隔樵歌路便是青山謝朓家
　　山行雜詩八首
谷口幽居羨左思緑楊疎處見茅茨玉蘭花發山如雪
襯著青松看轉奇
栁含朝露杏含煙嫩緑匀黄菜麥田寒暖隂晴俱有著
最宜人是養花天
桃李驚開一夜風逗人無奈隔谿紅春深切莫辜遊賞
花事山容日不同
山逕常従雨後迴邨煙澹處野花開谿流一夜春潮長
雪浪晴飜石壁來
山桃紅覆野人居新緑交加錦不如行向樹隂深處久
落花飛絮滿籃輿
纔過穀雨惜殘春紅漸稀疎緑漸匀吟就小詩聊自適
掉頭不管路傍人
山逕盤紆待曉歸千山紫翠自霏微黄鶯嗁處徘徊聴
小雨輕隂未溼衣
小橋流水帶邨斜放眼看春覺轉賒紅茜滿林山躑躅
松顛高引紫藤花
　　蚤起書觸目所見三首
蚤起扶笻步小池麥田風細緑參差黄鸝隔樹遥相喚
恰是春隂欲雨時
前邨忽見雨濛濛鳥亂鴉嗁一樹風迴看山腰作雲氣
短松如薺白波中
雨歇園林放脚行一聲黄鳥一心清雙飛偏愛新桐影
嗁向濃隂太著情
　　一邱二首
一邱一壑慰平生小搆幽居遂逺情欲設閒門向深緑
隔花臨水費經營
一樹寒梅碧玉枝當階古幹舊披離偶然推却東牆去
乍覺横斜勢轉奇
　　營北軒
手闢層軒自葺籬還疏曲沼翫淪漪松横逺岫遥臨户
泉繞階除細入池侵檻蚤荷圓似鏡眠堤新栁碧成絲
容予歗傲梧隂下領取風恬月皎時
　　山居雜詩九首
吹笙扶杖有雙童跨磵穿雲見此翁天下閒人誰得似
看松採藥水聲中
何事撚鬚求句好不須乂手限詩成閒吟半格無多語
得意黄鸝三兩聲
澗草溪花駐小車嵐光煙靄媚幽居無窮物外相憐意
料得青山亦愛予
淺深濃澹各成奇如見公麟老畫師欲向山中看樹色
晩春天氣暮秋時
豈無人似放翁顛笑插花枝意自妍碧水丹山收拾穏
憑人相喚作神僊
石步粼粼可渡河水明沙白動微波欲知山路紆迴入
一道清谿十度過
南窗山翠北窗松頃刻隂晴景不同造物年來差解事
置予百幅畫圖中
新得清泠繞户泉還移白石老梅邊主人盡日開顔笑
細酌頻看意欲僊
蚤年揮手紫雲邊盡日行吟緑水前欲覔先生何處去
萬松深處一池蓮
　
　文端集巻二十二
欽定四庫全書
　文端集巻二十三
　　　　　　　　　　　　　大學士張英撰
　存誠堂集十九
　近體詩七十七首
　　結屋
結屋鄰松近疏池引磵頻芙蓉經嵗種梧栁一時新荷
貼青錢小波生綺縠匀閒來看稚子長日靜垂綸
　　南榮
結搆南榮只數椽好山屏障恰天然盡收松色層軒裏
細挹荷香小檻前梧葉半窗臨曲沼稻花十畝對平川
日長坐聴漁樵話惟覺
君恩此際偏
　　山居雜詩八首
吟詩啜茗小窗前忽見人耕原上田正是晩春煙雨後
青蓑黄犢滿平川
秧鍼漸緑水平渠鷗泛鶯嗁迥自如纔過午餐行飯去
梅花谿上數文魚
谿河雨過石磷磷中有文鯈碧玉鱗今夜山窗畱客話
隔河呼取釣魚人
林深溪急路逶迤籃筍常漸雨漲時最愛多年住山客
堪憐十嵗負薪兒
白藕花開碧玉姿倚風含露立多時方塘瀲灧纔新緑
若箇凌波第一枝
滿把園丁摘野蔬一竿童子得谿魚勌來晩食松隂下
不信侯鯖得勝渠
梅邨栗里恰相連最愛東隅一徑偏特搆南軒臨竹圃
萬竿烟雨小牕前
聴罷桑陰布穀催蚤秔晩秫已全栽水平秧緑柴門掩
齊唱樵歌入市來
　　幽居二首
小搆幽居隠磵阿栁風荷露任婆娑門前一帶沿谿路
不是樵人不肯過
竹梢垂露傍檐低山雨山煙曙色迷幽夢欲醒支枕聴
小窗微白喚黄鸝
　　夏日山居雜詩十四首
雨後黄鸝錦翼新梧桐花下去來頻金梭自擲濃隂裏
不獨嗁聲最可人
恐負湘波洛水姿凭䦨細數一枝枝自従碧玉搔頭日
看到紅衣褪腕時
斜日山腰弄晩晴捲簾初見白雲生門前流水經新漲
猶作林間風雨聲
一椀茶香一縷煙小亭端不愧幽偏新荷綽約簾櫳外
流水潺湲枕簟前
老我初營水上亭稻香松籟醉還醒一池波浸琉璃椀
四壁山圍翡翠屏
蔬圃常躭雨後來繞籬花襯屐痕開去年食芋鄰家美
乞得蹲鴟傍水栽
知是神僊第一班偶餐烟火到人間祗今一榻栖真處
恰對門前玉几山
晩看松色入青冥團扇疎簾坐水亭最是稻花蓮葉裏
亂飛螢火似繁星
石根泉脈繞階清屋角牆隂紫蘚生十日不雨衆泉竭
猶能小作潺湲聲
日移雲際千峯影手把牀頭一巻書怪底近來詩味好
經旬常對玉芙蕖
坐欹竹檻俯鳴泉家在千峯落照前㸃染谿山如濯錦
白蓮蒼栝晩霞天
珠簾三面對澄波小啜雲腴午睡過一部野人新鼔吹
山南山北插田歌
耽看晨煙與夕霞總將林壑住為家小窗昨夜新香别
斸得山南百合花
嶂合谿迴入窈冥畫眉嗁處衆山青山人久住渾間事
掩巻惟予著意聴
　　搆南軒成
學圃齋南曲曲廊新營土屋燕泥香秋簾滴翠圍湘竹
春檻穠華壓海棠幽草儘教侵仄逕高槐恰與受斜陽
河亭水榭猶嫌熱輸與清隂此地凉
　　納凉北軒
茗椀桃笙一室中小留香篆閉房櫳栁絲細織西窗日
松頂遥分北牖風架疊濃隂延宿鳥簾垂疎影障飛蟲
頻年世路麤諳却檢㸃誰堪此味同
　　讀子瞻詩二首
直廬歸後卧煙霞感舊懐
恩詎有涯我亦曽分煙栁句恰如蘇軾紫薇花
穠華酷嗜已成癡尤愛臨階三兩枝解事東坡老居士
巻中多有惜花詩
　　山居即事七首
松崖明月栁谿風恰與閒人此際同曲檻小亭何所似
扁舟泊在藕花中
插栁經春如我長荷花一嵗蔟方塘常衝蚤露青鞵溼
遶岸來聞蓮葉香
架頭蘇陸有遺書特地攜來共索居日與兩君偕卧起
人間何客得同渠
南風六月井泉乾誰遣乖龍轉碧湍抱瓮老人今亦勌
栽花容易灌花難
日高花事已䦨珊曉起須従露未乾天下幾人真解事
栽花容易看花難
一畝塘如桮面寛芙蕖新葉近䦨干北山雲起風兼雨
顆顆明珠落翠盤
邨落煙生亦渺茫山腰雲白轉青蒼憑他紈扇冰壺裏
不敵荷亭一雨凉
　　草堂
草堂一坐動經句飲翠餐香有夙因山氣佳時在朝夕
難將説與暫來人
　　初秋坐讀易樓二首
砌生幽草石生苔人自空山避暑囘巢補新泥秋燕乳
蘭培舊本晩花開圍鐙兒喜如羣謝對案妻能似老萊
豆粥花瓷同一色夕凉高詠復誰猜
河漢西流夜轉清嚴城擊柝復三更窗間清夢梧桐雨
簟上新凉蟋蟀聲深䕶蘭香垂紙帳細聴松籟近茶鐺
丹顔漆髪年年換彌感平生學道情
　　坐四面芙蓉亭
亭延湖水濶萬頃接雙扉翠葉籠朱柰清池映紫薇河
魚秋水上邨酒晩凉歸真學忘機叟沙鷗狎不飛
　　喜雨
蒿目驚心原上田螘遷鳩喚已頻愆連朝幾見黒雲滿
當晝真看白雨懸枯蘚頓教迴紫翠高檐驟與落清泉
新凉社飲雞豚熟猶得吹邠慶有年
　　山澤
山澤何堪老一經且將方畧付園丁隂晴細驗春秋社
昏旦頻看黍穀星耡竹恐傷鞭逸出種蔬先愛甲微青
長鑱短鍤相隨處指㸃松根斸茯苓
　　寄許伊蒿時為邳州學博
荷香松籟日栖遲千里圮橋寄所思空谷毎當飛瀑處
黄河却憶聴潮時風前得句應搔首燭下談經舊解頤
皆響亭邊秋雁過憑將説與許詢知
　　此味
簾外蒼深列萬松紅蕖碧葉膽瓶中窗間疊膝焚香坐
此味何人解與同
　　與羮湖
君營谿館迓慈親我亦扶輿步後塵是佛是仙憑説與
四年前是八旬人
　　過越巢聞讀書聲
波迴葉亂度谿風谿上停車夕照紅但是書聲吾愛聴
况従秋樹竹林中
　　歸卧
歸卧花林兩度紅孫能扶杖可稱翁田園自放農堪老
飲啄無多鶴與同宦跡十年香案側生涯一徑古梅中
姓名喜未沾塵土著意清寒感化工
　　中秋雨
姮娥寶扇已重遮無復清宵見月華山霧白時疎雨過
分畦看種米囊花
　　蚤起
窗白鴉翻曙色來山翁蚤起被花催披衣先到芙蓉岸
銜露一枝猶未開
　　桑下讀放翁集
手中書是劍南編來看新犂原上田坐傍桑隂牛糞讀
故應逺勝水沈前
　　芙蓉二首
秋水澄潭映碧空一枝垂影緑波中花従開落分深淺
只有芙蓉晩更紅
風塵老我已成翁窗下檠邊尚未慵喜看玉兒剛十二
也能捉筆詠寒蓉
　　自題新詩後
巻中何處著纎塵句句新詩自寫真留向人寰任埋棄
千秋定有愛予人
　　對小池芙蓉因憶湖上
拒霜風節豈凡葩開傍荷汀栁岸斜粉纈總含秋夜露
紅潮初暈午時花繡屏遥倚楓千樹明鏡低臨水一涯
若問湖干居士宅牡丹須與讓繁華
　　八月二十六日得房師即墨黄公書
蚤侍扶風講席餘七年不見劇愁予空山霧雨蕭蕭夜
東海新來一紙書
　　耡山脚地種花二首
擬搆茅亭緑樹邊看耡山麓作花田翦蔬客到新凉日
抱甕人閒細雨天永叔詩中思潁水文饒海外憶平泉
幾人穏作林塘主今古風流定孰賢
花畦曲折槿籬通位置經營課小童常要晩春連蚤夏
還須淺白間深紅茅亭近著留佳客石徑平鋪便老翁
底事却閒桑下地移牀來看夕陽中
　　山雨二首
墅蕎花發白如霜烏桕迎寒弄淺黄牧豎騎牛草間路
山煙山雨隔垂陽
腰鐮處處刈田禾浹日愁霖可奈何最是嫩黄深緑好
蚤秋山色雨中過
　　小園
小園門逕一弓寛卻對松隂俯碧湍愛看梅花臨水處
特教添取石䦨干
　　窗間
平逺荒邨墅燒寒窗間手掩一編看栁隂疎處驅黄犢
何用丹青覔范寛
　　隔谿(孫曰瑍字受采少司馬之孫能讀書屬丈得/疾于場屋而殁惜之居椒園與余莊隔谿)
隔谿山館碧嶙峋中有驊騮本絶塵痛惜夜珠輕彈却
玉蘭花下讀書人
　　甲子重九二首
客散空山獨歗時繞階甘菊放猶遲閒門老樹青蟲集
夜雨新寒黄葉知鄰叟相過攜芋栗園丁自課葺柴籬
古人節物闗心甚搔手能無九日詩
深山俯仰意蕭騷木落雲飛嶺岫高菊澹偏能逢此日
山青獨喜對吾曹無心更可隨鴻鵠有手惟堪持蟹蚤
夕照籃輿楓葉路猶慚巖畔酒人豪
　　賜金園十二詠
　　　學圃齋
圃翁性嗜圃嘉蔬日翦溉歎息潘安仁豈識霜薤味
　　　香雪草堂
老梅既多姿臨水復幽絶春風動微波滿庭落香雪
　　　南軒
晝永鶯頻換風微蝶故斜海棠最嬌奼坐看南榮花
　　　北軒
左倚松桂磴右臨荷芰灣梧桐髙百尺葉底見青山
　　　寄心亭
如錢復如鏡芳華綻南圃含露雖娟娟蓮子寸心苦
　　　也紅亭
含桃出禁䦨金盤久蕭索垂老向深山持竿驅墅雀
　　　清池
方塘貯流水澄澈映山椒送我扶笻影紅欄過小橋
　　　竹塢
頭番初成竹霜濃錦籜新但求藜藿飽數筍過殘春
　　　桃谿
臨磵堆紅白春風為洗妝莫隨流水去勾引到漁郎
　　　松逕
半里深松逕蒼煙翠靄多道人行飯處西崦日來過
　　　芙蓉沜
欲製芙蓉裳采采秋雲裏何事涉江頭門對清谿水
　　　碧潭
長松䕃古潭湛湛如碧玉一日一囘來照我鬚眉緑
　文端集巻二十三
欽定四庫全書
　文端集卷二十四
　　　　　　　　　　　　　大學士張英撰
　存誠堂集二十
　近體詩七十六首
　　入山
更將何物伴行藏琴薦茶鐺與筆牀鄰舍祗因沽酒熟
輿臺總為入山忙朝看丹樹千峯錦夕對青橙一榻香
打稻歌聲中夜起懸知明月滿前廊
　　北軒與内人晩坐
野鶴幽栖珠樹林海天誰復問鴻冥閒詩適意容麤放
小户當桮易醉醒鏡裏不知雙鬢白眼前惟覺衆峯青
山妻解伴於陵子相對芙蓉水一亭
　　珍裘
狐白珍裘比雪妍同時拜
賜五雲邊幾人曽到空山裏披向梅花老樹前
　　寒夜汲泉摘籬菊泛之
縦横滿地古梅枝月影朦朧霧重時旋汲山泉泛甘菊
一甌香雪沁心脾
　　夜雨
桐葉輕黄桕葉赬一秋能得幾時晴明朝恰有登山約
惆悵檐淋此夜聲
　　姚天池邀遊山園雨不果往
夙約登山已再愆連宵支枕聴潺湲纒緜意似深秋雨
料峭寒生小雪天泉挂高檐雲似海坐圍殘菊日如年
人生良㑹誰能定紅樹青樽事偶然
　　即事
向夕傳呼近閣門仰聴
天語比春温絲綸豈是逋臣事簮履難忘
聖主恩自分形骸宜藪澤敢因泉石戀邱樊集賢學士
如牆立落筆中書眼漸昏
　　過雞鳴寺(甲申年十一月三日先母太淑人五十/初度飯僧于雞鳴寺子時八齡従父兄)
　　　(游至今不能髣髴其地惟記大銀杏一株在佛/堂右甲子年十一月五日重至其下老樹無恙)
　　　(増尺許圍先後相距恰四十年/日月適符為之感愴不能去)
髫稚曽隨入梵筵雞鳴山寺石城邊香臺難覔經行蹟
蘚石猶刋舊施錢學舍亭軒悽暮草佛龕鐘磬冷朝煙
婆娑老樹空堦立别爾風霜四十年
　　臘月八日眠樵木厓霜鶴過山莊小飲二左留宿
肅穆羣峯斂山煙午未開門低風偃竹枝冷雪封梅儉
嵗邨醪薄寒宵好客來一鐙華髪叟幽話幸相陪
　　乙丑元日立春
三載恩波事耦耕年華又喜入昇平萬家晴雪裝瓊樹
一夕春星轉玉衡火㬉梅花居士屋風占黍稌老農情
勾芒恰喜逢元日南畝懸知慶阜成
　　深坐
閉門深坐愛吾廬樂事無多致有餘隂壑雪猶供茗椀
陽坡薺可作厨蔬樹堪入畫偏増雀鶴本親人豈為魚
欲渡谿河訪精舍屢詢山路滑何如
　　中年
中年萬事不相闗惟見林巒一破顔出處規模錢若水
詩篇枕藉白香山五官用盡都成拙百計輪來未勝閒
陌上樵人時放擔聴予高詠落花間(放翁詩閉門誰共/處枕藉樂天詩)
　　難遣
松肪一椀勝明缸短髪鬅鬙影自雙難遣梅花寒處立
夜深猶自挂西窗
　　人日課童子理園圃
人日春晴體乍舒閒驅稚子理荒蕪梅邊穏置支琴石
竹下新移瀹茗罏幽徑滑時扶榔栗小谿平處坐氍毺
若教添取公麟筆處處堪將入畫圖
　　人日
人日春風蚤新晴鳥乍啼米囊猶帶雪豆甲巳掀泥冰
壑埋樵徑陽坡數麥畦山寒門晏啟虎跡滿前谿(鶯粟/花一)
(名米/囊花)
　　步屧
步屧看松去鄰菴不待招春晴谿自漲山逺雪初消雙
屐宜沙路孤笻怯板橋梅花猶寂寞探取向南條
　　予擬為樓壓園梅之顛口鶴背樓偶讀放翁詠梅
　　　詩亦有洛浦凌波矜絶態緱山騎鶴想前身之
　　　句
危樓欲搆壓花叢恰喜拈詩得放翁捲幔攤書孤月冷
倚闌吹笛萬山空微風弄影波初泛暖日生香雪乍融
何異玉京銀海曲身騎白鶴碧霄中
　　讀書罷忽起見月
雪霽谿聲響石梁逼人松色夜蒼茫忍寒趁燭終詩巻
忘却梅邊月似霜
　　梅花二首
松隂漠漠竹蕭蕭别有心情愛寂寥一樹梅花好風月
無人知處領清宵
山煙山雨作春寒處處梅花隔水看矮屋疎籬亦佳致
豈如勺藥倩朱欄
　　東軒梅數十株臨水二株尤奇古作小亭對之
梅花時節苦春隂索笑惟余繞砌吟枝壓冷雲當户重
庭霏香霧閉門深熙荃畫本紛千態郊島詩情滿一林
莫道春風開獨蚤許君猶是嵗寒心
　　春山八詠同羮湖作
　　　嶺上雲
觸石排空總異姿輕隂欲渡緑谿遲閒看舒巻為霖日
多在徘徊出岫時峯頂乍攜雙袖滿窗間潛潤七絃知
一従糺縵歌成後常與山家䕶竹籬
　　　原上邨
幾家碪杵隔寒原一幅林巒對小軒緑樹隂中聞水碓
夕陽多處見柴門嵐光常借炊煙色山徑新添墅燒痕
昨日隣翁歸較晩犬聲如豹月黄昏
　　　谿上路
山深谿徑自縈迴地僻人稀長緑苔春隴草生黄犢過
秋籬花發白衣來偶添畧彴前邨近閒倚孤笻野客陪
盡日總無車馬到往還麋鹿莫驚猜
　　　石上泉
層巖飛瀑日潺湲紫蘚青蒲不記年自作雪霜幽壑裏
時聞琴筑小窗前影穿密樹千珠散潭聚游魚一鏡圓
不獨浮桮兼釀酒濯纓知向此中偏
　　　池上梅
無數瓊英㸃舊柯寒心相對欲如何高標自具神僊骨
瘦影偏臨清淺波山鳥蹋枝栖雪冷文魚吹浪唼花多
放翁饒有闗情句一度尊前一浩歌
　　　巖上竹
叢棘何堪翳此君翦除疎鑿不辭勤篔簹靜洗千竿翠
巖谷新添一片雲細路逺従山麓遶濃隂近傍石泉分
還期小搆茅亭看解籜香風靜裏聞
　　　松上鶴
翩翩雪羽九皐禽只合棲遲託茂林風勁乍聞松籟起
夢醒猶憶海雲深關情蓬島當年事囘首樊籠此日心
寄語煙霞舊儔侣乗軒可似碧山岑
　　　陌上花
蹋歌南陌近清明短後新裁白紵輕舊過谿橋曽識路
許多紅紫不知名横侵屐齒騷人趣斜插釵頭少婦情
社飲醉眠隨處好只愁風雨杜鵑聲
　　夜半看月至池上
閒中消息少人知難得朋儕是此時愛與梅花同皓月
不嫌風露立清池波生蘋末原無定煙失林梢亦乍奇
好景恨無摩詰畫千秋留取一篇詩
　　山櫻桃
樊圃含桃飄雪後山櫻花發色尤妍紅珠斗帳輸他好
白石清泉覺爾偏
　　聞廷瓚分校禮闈
南宫承命校専經敢謂新隂在鯉庭屈指嵗華剛一紀
掄文重到第三㕔(予癸丑分校禮闈官次第三居㑹經/堂第三㕔乙丑廷瓚分校官次亦如)
(之復居/此㕔)
　　雨中過桃花園七弟治具
南陌尋春已較遲桃花邨落雨如絲不逢玉洞燒丹日
卻對巴江濯錦時低樹露凝紅厭浥比鄰煙重影迷離
水生屐齒青泥路挈榼來看亦自奇
　　谿頭
蹔捲谿頭舊釣絲園林歸卧莫嫌遲放翁甲子當予嵗
尚欠雲山萬首詩
　　倪繪江表弟贈錦雞一雙兼以詩四首即來韻答
　　　之
雉媒麥隴正殘春羅畢招來捷有神遺我更兼新句好
鷓鴣従此讓才人
青田雙鶴本胎僊介性文禽許並傳豈似雪衣徒解語
綵縧金鎖被人憐
清泉紅豆新恩重叢竹香茅舊侣多愛爾對啼花徑晩
莫將文彩戀巖阿
山雞璀璨錦為名自昔華蟲綵繡榮従此翬飛阿閣上
囘頭丹壑若為情
　　初夏
小池初漾嫩荷風曲徑新添苦竹叢布穀鳥啼春雨後
分秧人亂夕陽中偶居山澤心常戀豈信田園樂易窮
滿院濃隂深碧處殘花猶見數枝紅
　　竹醉日
小檻臨流避暑宜抱書終日對淪漪經旬䆉稏新藏壟
隔嵗芙蕖漸滿池節到梅黄天欲睡候逢竹醉雨偏知
千峯淨洗參差緑猶是清和夏淺時
　　雨中書所見
谿聲活活雨霏霏驅犢邨童戴笠歸百疊松岑幽翠滴
黄鸝時拂畫屏飛
　　為東來題陳原舒畫花草十二種
冰綃斜倚碧琅玕似有如無著意看盛暑攜來簾影下
風神怯爾太清寒(梅竹/折枝)
武陵人去水茫茫瓊實雙苞不易嘗却似天台新摘取
紅顋猶帶露華香(折枝/桃實)
魏紫已隨芳樹杳姚黄亦逐綵雲空自従妃子凭欄後
管領春風一捻紅(紅牡/丹)
澹煙明月擁湘娥秋水新裁薄薄羅却向黄陵邀女伴
夜深來聴竹枝歌(水/僊)
荷葢田田緑映池芙蕖葉底未開時何人移向輕綃上
恰似銀塘第一枝(荷/花)
穠華翠葉傍蘭叢亦自嫣然曉露中堪笑老翁癡欲絶
看花愛到小桃紅(金鳯/花)
一枝纂纂覆丹邱聞道如瓜不可求得向僊亭食僊棗
東坡何恨謫黄州(折枝/棗)
淺施檀粉獨嫣然澹著鵞黄意倍妍背立牆隂如靜女
一庭風露蚤秋天(秋葵/花)
紫衣初褪白綃輕赤玉盤堆蜜水晶想見沈香亭畔立
一枝風露入華清(茘/枝)
露白霜濃菊一枝蕭然寄傲在東籬祗今風格誰能似
如對陶潛古調詩(菊/)
帳裏悲歌事已非美人名馬幸同歸至今江岸閒花草
猶見當時舊舞衣(虞美/人花)
澹寫甘蕉向雪中披離岑寂似山翁縁何復作繁華夢
添取茶花數㸃紅(雪蕉/茶花)
　　大雨後
終朝檐溜如泉注向晩溪聲昔所無絶似黄河風雨夜
至今心怯此危途
　　避暑
避暑亭軒傍水開釣絲閒捲獨徘徊雲根忽抱山腰起
雨脚遥穿松頂來箸底新教嘗苦菜枕前時聴落黄梅
人間清福誰能領此際應無客與陪
　　飲鎮皖樓贈薛梁公撫軍二首
東臯傑閣俯晴川經始重來作鎮年樹色嵐光千嶺月
漁歌帆影一江煙庾公興與層樓迥叔子名同勝地傳
自是政成多暇日新詩高和五雲邊
浮圖舊蹟比嵬峩飛鳥時従户牖過芳草地連南浦近
畫屏山帶夕陽多檻飄歌管雲常在鏡㸃漁舟水不波
登眺一尊陪劍履祗因嵗稔慶時和
　　看花宜蚤起
種荷經嵗滿芳汀翠盖紅衣一水亭風偃穠華偎野岸
露和香氣撲疎櫺朝陽初射前峯紫宿霧猶籠衆壑青
自是看花宜蚤起黄鸝作意喚人醒
　　靜裏
梧覆高檐竹覆廊碧芙蕖漸滿方塘半窗深緑花兼葉
一榻清吟茗共香書巻抛來朝睡穏山泉浴罷夕隂凉
昔人競説田園趣靜裏探尋味轉長
　　絶句二首
旋汲山泉徹骨清當風自起扇茶鐺暑中不耐敲門客
誤惱枝頭啄木聲
好將林下羲皇日探取琴中太古音心與七絃同似水
一庭斜日轉桐隂
　　山居即事二首
窻䕶爐煙裊篆絲等閒出定意遲遲稻花緑偃風迴處
蓮葉香濃雨過時摘豆遶籬尋僻徑洗茶移具向清池
茫茫今古人何限管領風光定屬誰
久向塵囂謝俗縁閒中忙事亦幽偏露垂自翦當門栁
雨過來扶蘸水蓮分磵每教烹緑雪履霜時復弄朱絃
枕前榻畔知何有陶白遺詩只一編(范文正公琴只/學履霜一操)
　　夏佳嶺二首
媚筆纔過水一灣杜鵑花裏小躋攀莫嫌度嶺勞筋力
隔㫁塵寰是此山(媚筆泉在/嶺之南)
山境遥従嶺際分嶺南雲物是比鄰莫嫌地窄園林小
猶與孤松作主人(予山莊以嶺/上孤松為境)
　　初過寶穡堂(在松/湖莊)
寶穡堂従隔嵗謀主人今始得來游青松枝亞明湖出
古栗隂團小徑幽逺漲初生逢暮雨晩禾重蓺趂新秋
閒來檢㸃人間事社飲漁歌第一流
　　松湖後收穫詩八首
謝家子弟一尊同嫋嫋魚竿澹澹風最是月明湖水濶
輕舠柔艣萬花中
葉罩平湖靜不流藕絲菱角挂扁舟隔花稚子遥相喚
摘得蓮房恰並頭
荷栁松筠滿四鄰此中無地著纎塵壟邊鷺立如迎客
葉底鳬藏不畏人
侵晨得得看花忙雨送輕隂露送凉小艇繫従高樹岸
藕花深處扇茶香
秋潮清淺是今年葉密花紅著意妍立向棣棠花下望
彩霞一片蔚藍天
漁歌聲裏記春秋藤徑茅亭事事幽怪底老翁年七十
鐙前作字尚蠅頭(湖上仲兄著/書能作細字)
高原禾黍已芊緜潮晩偏收下潠田自荷
君恩三載住桐鄉兩度見豐年(比來甲子乙/丑嵗皆大稔)
西山雲氣正嵯峩把酒垂綸任放歌總是平湖蓮葉滿
人間不解有風波
　　題澹人所藏文衡山潑墨山水圖
直廬茗椀校讐閒忽見飛濤杳靄間卻似曉煙春雨後
湖干日對米家山
　　曽囑
手種芙蓉近碧湍深紅淺白覆闌干别時曾囑龎家婦
秋葉黄時一探看
　
　
　
　
　
　
　
　
　文端集卷二十四
欽定四庫全書
　文端集巻二十五
　　　　　　　　　　　　　大學士張英撰
　存誠堂集二十一
　近體詩三十四首
　　夜出神武門
馬散天街濶長隄偃玉虹空林晴雪後寒月水煙中人
聚平橋火鴉翻古栝風梅花香載路清夜故園同
　　十二月二十日
内直看趙松雪水邨圖三首
風流無奈趙王孫畫出江南水上邨瞥向澹煙疎栁處
依稀重認舊柴門
青箬吹香雨後風秋山秋水總空濛誰將寶穡堂前景
移入觚稜晩照中(寶穡堂予松/湖别業名也)
罛罼閒來挂短籬潮生風急雨如絲鵲華秋色無由見
沙渚煙汀澹益奇(董文敏跋云松雪盡鵲華秋色圖與/此圖同為王敬美家物此圖澹逺更)
(出其/上)
　　二十二日
内直看李公麟龍眠山莊圖粉本
畫裏龍眠首重囘笑余新自故山來祗今欲覔垂雲沜
難洗空青萬古苔(圖中有垂雲沜今/尚可髣髴其處)
　　丙寅正月二日
内直用司農梁公除夕韻
山澤臞姿恰五旬重來宫掖物華新為沾柏葉尊前酒
乍覺桃花頰上春内直鐙殘猶對客故園梅發正懐人
東風青徧王孫草不減霜毫色似銀
　　唐六如畫梅花折枝二首
凍蘂寒香似有情當窗忽見一枝横不縁人與梅花似
敢折梅花為寫生
六如居士本天真澹寫疎梅筆有神恰似春深花落後
披帷初見李夫人
　　寄題繼谿草堂四首
别業依青嶂農家共一林泉流芳砌徧花隠曲廊深才
子躭幽事佳時愜賞心春風正駘宕遥憶舊登臨
山麓斜分徑花叢隠結廬翠煙凝古檜碧澗亂紅蕖闢
地貪分竹疏池學種魚老親多暇日一巻課春耡
石門飛瀑近為置一亭看松影層巖合梅花曲徑盤晴
空雲自白春盡雪常寒恐被徐凝誚題詩欲寄難
共有園林僻多君逸興賒輦移幽磵石船載冶城花勺
藥扶朱檻篔簹䕶碧沙那堪人日過相望在天涯
　　題嚴蓀友為澹人畫江邨草堂圖二首
漠漠煙汀接短籬打魚船繫緑楊枝有人草閣青鐙裏
卧聴江湖月上時
自是才人寄託遥等閒畫出便蕭蕭待予小艇來相訪
記取谿邊畧彴橋
　　憶仲兄湖上三首
湖山存舊業浩淼接長川宅倚平安竹門迎伏臘田桔
橰紅樹外笭箵緑楊邊雞黍南垞近相畱可判年
地偏人事簡長日閉花闗潮接當門栁青囘隔岸山家
纔秔稻足亭共水雲閒常有深秋約芙蓉曲沼間
湖干栖仲子生計託漁莊西塞山前雨青蓑笠子香花
間看織網煙際聴鳴榔他日鳩孫子扁舟老是鄉
　　東皋為伯父方伯公舊園姪我思新之
跨磵平橋古東皋俯一川稻花吹栁陌山翠接城煙藴
藉推前輩風流倚後賢路人談往事池館似當年
　　秋樹草堂
路指喬松入幽居近復偏曲廊憑古木傑搆傍名泉春
晝檐花密霜晨嶺樹妍娱親見昆弟時導板輿前
　　似古山房
境外幽人宅庭軒倚翠微斜過深竹徑忽見亂泉飛湍
急連朝雨寒添六月衣主人摇落後蘿薜閉山扉
　　泳園
數武離闤闠涓涓響澗泉鳥闚筠館靜花亞石池圓深
翠孤亭出平蕪逺岫懸與予栖鶴地只隔女牆煙
　　越巢
路傍青谿轉垂藤見蓽門竹孫新籜滿梅子緑隂繁見
客短衣慣尋山舊笠存草堂書擁坐吟歗閲朝昏
　　河墅
春光宜北阜冬日愛南榮倚石長廊邃當軒曲沼清荷
藏新浴鶴栁待舊啼鶯舉趾先疇近移家看耦耕
　　正月十六日扈従南苑看煙火二首
春城歌吹傳柑日南苑
宸逰詔許従星渚霞標紛萬象銀花火樹涌千峯
明月初平螮蝀橋彼都人士夕相招紫煙破處紅鐙出
十二珠簾倚碧霄
　　春山用阮亭韻三首
霏微殘夜雨山路不成泥舊燕尋巢入幽禽選樹啼秧
隨春水緑花向夕陽低谿上堪行樂心情付杖藜
鹿砦深藏屋牛涔淺印泥草花雙蝶繞谿樹亂鶯啼楊
栁吹綿嫩櫻桃結子低老夫猶健在閒與荷青藜
荷耡臨磵谷閒洗種花泥隴雉衝人過谿禽照影啼雨
催菘甲滿風約麥痕低童子呼朝飯新香出糝藜
　　直廬中同説巖先生讀阮亭南海詩即用其見贈
　　　原韻寄阮亭
風雪山城别天涯復幾時梅花江北路茘子嶺南詩不
覺清吟久重聞禁漏遲直廬相憶處應遣故人知
　　送友人歸郁洲山(山在海中去海/洲岸四十里)
春明歸櫂客栖隠郁洲山澒洞風塵外煙雲杳靄間東
溟銀漢接西塞緑蓑閒奇思兼清興扁舟恣往還
　　香山集有潯陽三春詩作
帝城春三首
　　　春生
雪晴宫瓦碧參差澹沲春生太液池冰冸有聲微緑處
栁垂無力嫩黄時窗横梅蘂香初覺衾覆貂褕暖漸知
幾度江南還冀北莫嫌花信較來遲
　　　春來
鳯城遊騎錦韀香桃李隨風出御牆陌上清明沽酒閙
擔頭紅紫賣花忙新鶯樹底啼春晩雙燕梁間話晝長
開徧杜鵑山徑合可能無憶陸渾莊
　　　春去
梅子離離葉底青小園春去户常扄抛來風月知誰管
老卻鶯花不暫停上苑朱櫻初入籠豐臺紅藥乍登瓶
子規催徧千山緑深掩芸窗怯與聴
　　題禹尚基江邨圖
昔愛王孫筆疎楊映水邨浦煙迷釣艇江色動柴門復
見高人致惟存澹墨痕期君深卜築畫裏著庭軒
　
　
　
　
　
　文端集巻二十五
欽定四庫全書
　文端集巻二十六
　　　　　　　　　　　　　大學士張英撰
　存誠堂集二十二
　近體詩三十四首
　　七夕前一日次説巖先生韻
隔嵗偏如此夕何南飛烏鵲待相過層霄夜覺新寒蚤
碧落人贏别恨多茉莉晩風吹小苑梧桐疎雨墜秋河
兒童預擬穿鍼節共拜盈盈清淺波
　　十二月七日従院長除兵部侍郎
慚無藻思佐文風詎有良謀翊武功猶喜官階隨座主
共論邦政絳紗中(時真定梁公/為大司馬)
　　讀子瞻詞
老夫終日為花忙一日三迴索酒嘗三十年中儘瀟灑
也應三萬六千場
　　丁夘人日題畫八截句
漸引樵柯入白雲東西路傍石梁分空山舊是經行處
碧澗長松㫁事墳(方㫁事公墓在山園北有/茂松清流㫁事死建文難)
逺漲來時嶺岫明山腰樹杪白波生披圖似共春山響
石馬潭邊雪浪聲(石馬潭乃山/徑最佳處)
翠壁丹巖影倒垂横斜多有瘦梅枝水邊但著閒亭子
便是丹青絶妙時
媚筆泉光舞雪濤蕭蕭霜葉響林皋潮痕新沒平沙路
策杖難辭度嶺勞(媚筆泉有谿經水漲則深四五尺儼/然碧潭矣别取徑山麓古栗數十株)
(黄葉霜天酷/似此圖也)
解纜朝辭黄鶴樓隨風吹過白鷗洲千頃平湖青竹筏
一聲横笛葦花秋(此景畧/似松湖)
碧澗香秔水自春山椒路倚兩三松畫圖瞥見曽相識
新買鄰家若箇峯(山園新買北/峯髣髴似此)
煨芋爐頭活火生松肪偏照讀書明棲鴉何事忽驚起
雪壓枯楊夜有聲(煨山芋㸃松火雪夜讀書自是空山/勝境曽聴雪壓枯枝有聲乃實景也)
擁被推窗未覺寒松巖竹隖雪漫漫窗前堆滿千峯白
落盡梅花始放看(丁夘人日暫得休沐出安節弟兄畫/册各系以詩其中多有與故山髣髴)
(者詩意亦及/之誌吾好耳)
　　送徐電發還呉江
徐孺東歸惜别離呉舠春泛日遲遲驚看笠澤人千里
愁折旗亭栁一枝風物蓴鱸誇勝地鄉園梅筍正佳時
沈郎謝病應相見為語年來滿髩絲(沈雲步與/電發同里)
　　放衙
放衙差蚤意飛揚拍馬歸來底事忙紅蓼暗隨秋雨發
緑槐初轉午隂凉閒眠舊榻堆書滿近隔疎簾焙藥香
何必松風筠露下高懐方許遂清狂
　　六月除禮部右侍郎仍兼學士
文昌卿席已頻登報國酧知總未能慚愧
君恩時記取名銜依舊一條冰
　　玉簪花二首
清芬合是水僊儔屋角牆隂作意秋多感西風偏解事
為儂琢出玉搔頭
高髻濃梳翠鬢匀寶笄初見一枝新誰知澒洞風塵裏
别有冰心玉骨人
　　中庭小作藥欄
一年花事藥欄收短架疎籬引蔓稠雨後有蛩晴有蝶
露葵宜夏蓼宜秋高眠怕聴敲門客飽食甘為抱甕儔
何必園林千萬樹探奇選勝作歡逰
　　答中州冀渭公
皓鶴翩躚刷羽遥錦江歸後卧煙霄高談舊接烏衣里
古貌新逢玉蝀橋久駐丹顔詩轉細重添蒼鬢雪潛消
蘇門自是神僊窟宏景松風定可招
　　枕畔
枕畔傳香漏鐙前攬布袍天青殘月白漸覺曙光高聒
耳雞聲蚤驚心蝶夢勞如何霜鬢滿嵗月等秋毫
　　秋海棠
豆莢疎籬引蔓長水紅花暎夕葵黄新秋晴雨多無準
一片閒情䕶海棠
　　畏人
華林西畔逺囂塵深掩庭扉慣畏人蟻戰酣時眠白晝
馬蹄忙處乞閒身花開不覺臨窗久棗熟猶思上樹頻
楓茜蟹肥黄菊近夢囘鄉國最情親
　　武仕弟従楚移米及盆桂至
香稻流匙滑秋花繞榻開最憐鄉味好逺附客艘來凉
月懸當户霜螯佐舉桮久稀深夜坐兹夕重徘徊
　　題冀渭公所藏楊椒山畫梅花並詩巻子四首(有/序)
椒山先生當明世宗時抗言罹禍冀梅軒公時為刑曹
隂左右之椒山畫古梅并繫長歌貽梅軒孫渭公世守
之當時文人繼和題識甚夥夫椒山之為臣子致身君
父梅軒之為寮采急難友朋渭公之為子孫顯揚祖父
諸公之為篇什禆益風教覽斯卷也四善備焉皆可述
而頌也
折取寒梅贈披圖見古人祗因霜雪苦彌覺色香真朋
友存膠漆文章䕶鬼神貞風兼大雅吟罷卻沾巾
浩氣凌巖谷寒葩恥豔陽獨留孤幹在長䕃百泉香舊
蹟傳丹萼新詩滿縹囊斗芒如可燭嵩麓有輝光
斯人皆已沒墨瀋未全乾大節臣心苦危途友誼難開
花偏曲佶結子總辛酸滿紙寒光透従君作史看
蚤年躭道味還自蜀江潯人有宗風在詩皆祖徳吟高
談驚廣坐長歗返幽林看取天心復梅花託意深(渭公/従蜀)
(中太/守囘)
　　寄丹楓
相憶城隂一草亭祗今耆舊若晨星謝家羣従推模楷
江左宗風賴典型山色逺隨鳩杖徧松聲近傍鶴巢聴
何時石馬潭邊路共向雲深劚茯苓
　　重至馬蘭峪一首
古塞重為扈
蹕行清時惟見樂春耕山迴夕照孤邨出月上疎林萬
幕平沙路雙單留戍堡雲峯高下隠邊城青松如舊髭
鬚白卧聴蕭蕭班馬聲
　　和澤州先生寄湖上翁韻二首
湖干新與寄詩筒心逐蒲帆向逺空鄉國山青頻入夢
弟兄頭白總成翁瓊瑶乞得皆奇字蘭蕙貽來盡好風
四面芙蓉亭上客剡牋深映一谿紅(湖上翁有亭在水/中余取右丞句顔)
(之曰四面/芙蓉亭)
種菜連畦灌小筒漢隂機息萬縁空多年車馬城中客
幾見漁樵澤畔翁千嶺曉光憐逺翠一湖新緑愛微風
相思最是桃邨路花落春深滿徑紅
　　新營陽和坊宅
新結幽居瞰碧塘緑楊深處水芝香煙霞漫擬期僊磴
竹石聊同履道坊南郭花邨連綺陌西山翠巘入斜陽
扁舟更泊芙蓉岸穏置漁竿與筆牀
　　讀易樓下紫牡丹以十月作花四朶極為繁艷
洛水名葩手自栽紫英曾自魏家來那堪故國三年别
又報春花十月開國豔漫誇凝露質天香還有拒霜才
鄉園兄弟爭吟賞逺慰離情錦字裁
　　奉輓座師宛平劉公
杏苑曾分一顧榮孝威風度滿西清北平棨㦸傳家世
京洛文章數弟兄易水幾年蓑笠往西山昨日杖藜行
重過宣武門前第繐帳凄凉百感生
　
　
　
　
　
　
　
　
　
　
　
　文端集卷二十六
欽定四庫全書
　文端集卷二十七
　　　　　　　　　　　　　大學士張英撰
　存誠堂集二十三
　近體詩五十六首
　　已已春日入鄧尉山九絶句
虎山橋外栁谿斜接屋連邨學種花自是山田收穫少
梅園桂圃是生涯
萬峯山北野人家筍菊新為客㸃茶借我片時高閣上
輕煙細雨看梅花
百疊雲生震澤湖春衣端不耐沾濡叩門一笑翁迎客
莫訝田家雨具無
墓田丙舍傍湖偏夜扣花闗一餉眠曽寫分雲亭上額
白雲相待巳年年(予家居時念齊索予書分雲亭額/取放翁白雲一半肯分吾之句)
馬家山畔筍輿來曲徑深松雪萬堆已見香光雲壑滿
梅花未報五分開
平生野性癖煙霞此地端堪老嵗華巖桂嶺梅連巷陌
結廬但看四隣花
鄧尉山南古殿臺金銀佛寺面湖開千松影裏丹樓出
萬頃波心白舫來
西施洞口野花明俛瞰南湖鏡水平石上千年珠履蹟
春風又見緑苔生
栁色輕柔緑漸匀杏煙初破一枝新鶯花弄盡春情態
無計堪畱瞥過人
　　過雙泉草堂
太平橋畔故人居小作林塘致有餘曽憶廿年攜手處
雙泉猶是種花初
　　冷泉亭
百尺蒼巖灌木隂一谿流水寺門深香山作郡杭州日
幾度斜陽伴醉吟
　　雲棲
複嶂層巒一徑紓緑筠蒼栝密還疎行人莫漫増留戀
儘有家山得似渠
　　靈隠寺
靈鷲煙霞古木新飛來峯色最嶙峋誰教琢取成龍象
掩卻名山斧劈皴
　　錫山秦家園二首
墅繞清池一鏡圓亭橋花竹各便娟為園近傍名山側
石罅分來第二泉
老樹霜皮態轉妍含清堂畔緑隂偏
至尊相問何年種自入秦家二百年
　　夜登江岸至瓜步
心驚浩蕩古江濱漁火人家夜問津古寺月沈鐘定後
一甌香飯最甘人
　　汎舟入㑹稽二首
蘭渚風流久寂寥夜深雙槳一谿遥江峯雪霽懸孤月
澤國春寒長暮潮麥隴青青迷㫁岸煙邨漠漠聚平橋
従來酷愛龜堂客欲薦湘蓴未可招
越水吴山舊溯洄廿年白髪儘相催誰知禹廟空山裏
又扈鸞旗翠輦來
　　七弟従靖江來晤於毘陵
海雲忽送雁鴻聲來伴春帆一日程身到江南仍是客
牀聨夜雨若為情鬚眉濩落宜高卧巖谷荒凉待耦耕
相對扁舟思轉劇釣竿煙水足平生
　　西郊
蒼茫山色紫泉宫風土清佳鄠杜同橋跨緑疇藏宛轉
閣憑芳樹隠玲瓏竹邊花蘸霏微雨栁外舟移澹蕩風
最愛南邨谿水碧潺湲聲入上林中
　　宿邨墅
邨墅門臨驛路傍暫移襆被置匡牀凉生暮草蟲先覺
月近秋宵漏漸長蝶夢我貪蕉鹿在馬蹄人逐曉雞忙
年來萬事惟推分喧寂無心亦兩忘
　　坐谿上卻憶
薄有城南數畝池終期歸老結茅茨細吹綺縠風生處
滿泛金波月上時蒲葉影中藏翡翠藕花叢裡宿鸕鷀
華林西畔香谿水靜對無端寄所思
　　讀白詩二首
醉吟千首總蕭疎底事閒情苦讓渠世上風光全管領
蘇杭太守洛城居
霓裳舊曲三升酒履道新居十畝池不解樂天縁底事
猶従宰相乞分司
　　名園
水流琴筑樹生香十二紅闌繞曲房一徑晩花春未去
數聲啼鳥日偏長露桃枝覆銀牀濕湘竹簾深綺户凉
獨有金籠鸚鵡意含愁不解愛雕梁
　　賦得老農詩十四韻
檢㸃人間事為農樂不支但知勤四體不解蹙雙眉嵗
月催耕管隂晴布穀知灌花朝抱瓮䕶竹夕編籬荷鍤
輕蓑穏腰鎌裋褐宜一犂春雨後雙屐晩晴時栁岸收
魚笱花邨趂酒旗兒孫居比屋姻婭滿東菑饒有閒懽
笑都無逺别離先秋輸井税及暖蓋茅茨齒長雞豚社
家隣土穀祠放歌忘逺近薄醉任傾欹略識租牛契粗
聞秧馬詩羲皇如可接沮溺是吾師
　　題截句成復為此亂之
榮枯喧寂由人看饑飽寒溫著自身不㑹心人端不解
千秋定有㑹心人
　　一枕
一枕邯鄲鬢已絲僊翁未喚醒遲遲無端富貴兼憂懼
總是黄粱未熟時
　　追凉
追凉陪侍宿郊坰退直披襟栁下亭雨後西山如畫處
晴霞襯出逺峯青
　　憶昔
杏園猶憶昔年春齊到蓬山十五人松院壺觴時並入
槐㕔鐙火夜相親囘頭半是凋殘客屈指稀逢強健身
我較諸君良厚幸豈容更惱鬢華新(康熙六年時同入/翰林者繆念齊彤)
(張禮存玉裁董黙菴訥夏隣湘沅史子修鶴齡盧西寧/琦謝瞻在兆昌儲玉依振潘起岱翹生唐偕藻朝彞丁)
(次蘭蕙王子厚曰温楊簡人仙枝劉苕水澤溥泊予十/五人今禮存隣湘子修起岱子厚簡人苕水皆物故)
　　郊居多暇因編輯舊詩
華林西畔栁芊綿僦得農家屋數椽散步不離鵞鴨隊
閒吟一到芥菘邊繩牀竹簟新凉夜茗椀絺衣夕照天
獨住經句差小快笥中詩草與重編
　　新月
一灣初月影纎纎清淺餘光照短檐天上玉鈎閒處著
新凉正下水晶簾
　　試取三首
乍聴寒衣動暮砧雲輕河淡漏沈沈秋宵漸覺遲眠好
試取冰絃作泛音
桂候蘭時一擲過偶然獨醉強嵯峩黄雞白日人空老
幾聴玲瓏宛轉歌
一枝棲借十年恩階走瓜藤雀報門再到西華無箇事
金鼇重字第三孫
　　題蔡方麓趨朝圖二首
雞鳴盥潄古良箴敢怯新霜戀錦衾香暖朝衣留宿火
従來辛苦近臣心
觚稜曉色動栖烏中夜頻傳
内勅呼新出詞頭金鳯紙吮豪惟待蔡君謨
　　従湯泉望長城
設險謀雖逺勞人事不經萬夫成白骨百雉入青冥迢
遞經巖壑憑陵矗日星大哉堯舜業荒服與來庭
　　與湘北素存兩先生訂遊盤山予以扈従温泉不
　　　果往
共有名山約褰裳惜未従子方臨翠沼君已躡雲峯老
衲茶瓜話深林虎豹蹤憑將幽絶處説與未來笻
　　茅山僧二首
路入谽谺瘦石稜寒雲片片壓枯藤焉知古塞荒山窟
猶有楞伽白髪僧
已公茅屋杳難尋但有鐘聲落翠岑白草滿山行徑絶
石龕松火閉門深
　　夜坐福泉菴三首
松老泉幽夜轉清蒲團火暖話無生添香正是傳鐘候
繞殿時聞讚佛聲放眼雲峯千㸃外囘頭塵界一毛輕
誰人肯勸歸休蚤惟有山僧不世情
斗室爐温失曉眠一鐙話向老僧偏浮生最是閒難得
消得華清第一泉
南塘故跡已茫然閲武亭荒暮草煙惟有殘碑數行字
遊人哦向石池邊
　　讀山谷烏帽紅塵之句有作二首
太液冰開社日前春波摇動緑楊煙朝昏贏得頻偷眼
玉蝀橋西水貼天
年光漠漠不相關烏帽紅塵日往還無限桃花春浪暖
芳汀惟有白鷗閒
　　四時詩
小閣輕隂近竹西窗間人與玉蘭齊珠簾初卷杏花低
避暑層軒俯激湍一庭風露洗紅蘭北窗千挺碧琅玕
十里明湖峯更青白鷗黄葉滿沙汀四面芙蓉一水亭
别有輕寒處士家小窗深院曲欄斜一樹黄梅蠟瓣花
　　十二月十日除大司空有作
苦思巖畔閲耕農蠖蟄禽棲一畝宫深愧衰慵無報稱
濫將名姓列三公
　　聞友人談呉下園亭之勝輒仿白意二首
千堆松色壓層巒一帶桃花覆碧灘莫漫吾廬嫌窄小
煙雲林壑望中寛
岸梅交影落清渠亭榭無多致有餘三十年來花下坐
餐香飲翠更誰如
　　新従谿外購得南莊
舊來遊憩地隔水得幽巒谷口看逾曲嵐光望轉寛送
迎雙澗繞奔繹衆峯攢好種松千挺青山夢可安
　
　文端集巻二十七
欽定四庫全書
　文端集巻二十八
　　　　　　　　　　　　　大學士張英撰
　存誠堂集二十四
　近體詩九十五首
　　送友人之建寧幕
嚴陵江路接東陲碧澗丹巖憶武夷此日秋山應待客
吾家太守最能詩欲知風物看蘭樹難遣鄉心託茘枝
舊是紫陽遊學地景行還與薦芳蘺(太守謂潁/州兩如)
　　七月除大宗伯兼掌翰林詹事賦此
清卿三綰紫金魚深懼衰慵報答疎折坂何堪重叱馭
拜
恩雙闕意躊躇(子昔従院長/遷少司馬)
　　石匣鎮
古戍荒山窟煙雲朔漠連沙吹邊地雪峯接塞垣天龍
節新恩駐魚符故老傳空城留石匣形勝憶當年
　　密雲
逺岫横雲際蒼茫入望平雙崖分古道千嶺帶孤城此
日虛亭障當時駐甲兵霜風吹白草猶作暮鉦聲
　　曽於吕僊祠夢中得中二聨嵗久憶及因續成之
芝房蓮漏漸稀微髣髴高吟舊竹扉斑剥莓苔侵客户
空濛蒼翠濕人衣春風浩蕩蘭盈把古樹披離栗十圍
此意分明曽説與豈應長遣素心違
　　嵗晩寄廷玉廷璐并與霖孫八首
辛苦銜泥葺敝廬畫梁香壁燕雛居來年驚蟄春風晩
頻寄南塘種樹書
圃藝新花足寄情池籠疎栁好經行従來剥啄非佳事
一任苔痕滿徑生
來往經過谷口居烏衣子弟愛謙虚谿邊長者鬢眉古
記取臨流蚤下車
長安莫道隔天涯怕聴喧傳輕薄兒咫尺牆東家督近
端嚴直諒舊吾師
圃翁生計癖煙霞藉汝頻來探物華屋漏牆傾猶不惜
十分珍重古梅花
新購谿南十畝莊經營惟有種松忙春煙春雨移花日
須向前山蚤斸將
柏酒初堪樺燭明須知慈母此時情少年努力承歡處
里巷人稱好弟兄
少小離家逺御輪春風不見佩蘭人煙波彭蠡湖邊路
一櫂歸來最愴神
　　嵗晩有懐山莊八首
一林香雪錦平鋪擬結危樓瞰玉壺不道十年空有願
竹雞松䑕占高梧
門對横塘映碧虚一園梅影落清渠每従行飯花隂裡
悄地來闚玳瑁魚
西嶺虬枝偃盖團蒼煙翠雨照人寒寄聲隣舍賢孫子
好䕶松楸與借看
隔谿新墅比柴桑翠壑丹巖繞石梁别擬傍山成小徑
便従竹崦過南莊
小搆亭軒轉曲廊方池紅白水芝香行人爭道垂楊好
百尺青絲拂地長
曽見公麟舊粉箋谿巒髣髴尚依然空潭片石垂雲沜
相國重題媚筆泉
方壺曽往叩僊靈卜盡筳篿百不聴歸路只隣春枕上
夢魂偏識衆峯青
寒宵鐙火夢初親呼我芙蓉島上人它日谿南種秋卉
明霞千片隔紅塵
　　除日
内直
老來何處送年華簾額薫爐本内家請看閣門春帖子
一聨鳯綵暎宫花(鳯綵句乃/門聨也)
　　瘞馬詩
白家駱馬已長辭瘞向郊原解敝帷猶記飜盆深夜雨
獨乗電影過橋時
　　澤州先生見和前詩復次韻二首
綵斿清蹕逺従行蹀躞霜橋夜嚮明在日幾曽金絡首
空令帷盖有餘情
自是平生足畏途不憐宋鵲與韓盧死生堪託由來重
垂老風塵歎所須
　　遺山集中有陶淵明晉之白樂天語
采菊風期近自然醉吟猶未免蹄筌瓣香元自歸彭澤
謾説淵明似樂天
　　送弟梓一之粤東二首
桂雨蘭香盡日吹嶺南風物重相思來遊正是春深後
細把輕紅劈茘枝
邸舍頻年話遂初勸栽松竹藝芙蕖南來好作歸田計
穏向湖山蚤卜居
　　晩出端門詣齋所
萬㸃昏鴉集鳯城晩隨金鑰出承明澹烟斜月籠高樹
匹馬空庭齧草聲
　　禁中觀趙松雪秋林渡水圖即用其韻
古栁横谿積蘚苔飛軒正對雪波開隣翁不負尋秋約
黄葉黄花渡水來
　　燕文貴寒浦魚罾圖
煙水茫茫澹益奇更添沙尾宿鸕鷀蒹葭㫁處維孤艇
一幅襄陽孟浩詩
　　李昭道山水殿閣圖
複閣重樓倚翠峯朱橋畫舫碧流中令人猶憶秦川好
髣髴甘泉繡嶺宫
　　黄荃雀梅圖
一幅鵞谿見化工雀梅小景占春風千年枝上留殘雪
曽入宣和畫譜中
　　蚤過玉蝀橋二首
承光殿影白波飜古栝清隂覆短垣忽見栁絲青拂地
夜來微雨過西園
寒食人家插栁條水雲亭畔碧波遥
御園花事春如海來往低迷玉蝀橋
　　夏淺二首
桑葉隂濃水滿池荷錢暗與落花期山櫻鳥啄紅珠顆
林筍人餐碧玉枝香霧氤氲迷粉蝶歌聲宛轉變黄鸝
千金難向人間買夏淺春深最好時
身遂霜蹄底事忙吾廬高寄水雲鄉舊營花隖三間屋
新購谿橋十畝莊邨繞緑疇偏衍沃峯圍紫翠總蒼茫
何縁卻向風塵老白盡髭鬚減盡狂
　　憶秦園山茶
憶昔毘陵細雨中秦家樓閣正春風窗窗堆滿梅花雪
襯出山茶一樹紅
　　辛未夏至有事北郊説巖先生齋宿于冬曹南亭
　　　予齋宿于翰林蒙惠以詩即次來韻
陌上楊花水上萍人生偕爾寄青冥曉趨蓮漏同雙闕
夜展桃笙各一㕔欲問海山家更逺不逢僊伯夢難醒
冬曹槐䕃詞曹月檢㸃流光已再經(先生重領冬官/予亦再掌院事)
　　西郊雜詩二十七首
偶隨
清蹕侍甘泉長得追凉日暮天夕照西山雲脚起攜詩
吟到菜畦邊
幾簇戎葵繞砌開久無新雨到根荄不逢閒客憐顦顇
誰汲清泉一勺來
夕槐蟬噪晩風清小徑閒行菜甲生瓜架忽看新水到
桃花井畔轆轤聲
栁墅門前官道鋪黄雞白日聴傳呼詩中差見田家樂
猶有蘇州范石湖
北牖南榮借一亭豆苗瓜蔓葉青青老翁戽水分畦白
小作潺湲亦可聴
草含珠露栁含煙再展匡牀一餉眠何處人間偏睡美
曉星東上欲明天
炎風炙日劇愁予擬結他年避暑廬檐接高梧窗暎竹
方塘三畝種芙蕖
西隣一徑槐成幄南陌千邨栁作堆獨惜眼前雙樹好
海棠開日不曽來
栁隂沙路入湖灣方丈蓬壺指顧間聞道
御舟牽纜處芰荷香裡看西山
不須桃李鬭夭斜底事芙蕖颭晩霞最是野田芳草畔
一枝閒澹女郎花
少小日長思隠几冬烘頭腦意難堪一従失却青青鬢
始覺人間午睡甜
夜雨連朝入曉晴囷倉従此慶豐盈經旬不到南來雁
農事頻牽故國情
蒼茫邨樹緑煙霏紫翠千峯日半規獨立菜畦躭晩色
平生珍重夕陽時
殘月微凉透碧紗草根蟲語不成譁階前緑蘸戎葵葉
帳底香清茉莉花
郊坰自昔晩凉偏爍石流金首㐲天聞説紅塵最深處
連宵揮扇不成眠
平疇一望接林臯愁見芸田炙背勞聴徹檐前深夜雨
青青禾稼過牆高
前朝陵墓久滄桑石馬豐碑卧夕陽底事中涓留一窟
至今爭蹋萬泉莊
濃隂高栁蟬千樹媆緑新蔬蝶一雙極目蒼煙十餘里
逺過紅壁隠琱窗
翦拂檐花秋轉盛經行畦菜夕偏凉但容飽食安眠過
何必林泉是故鄉
人生自昔退休難小住茅茨便足懽繞砌露葵花灼灼
高眠近隔碧紗看
星火西流節叙更簟痕新覺蚤凉生白楊葉上蕭蕭雨
已作秋宵第一聲
秋老煙光最所躭作書頻與報江南龍眠萬嶺丹楓色
為我殷勤十日探
一従騷雅流傳後大抵羈愁與賤貧若論今古吟詩客
如我猶為幸甚人
花名金鳯苦低微萱草叢中接翅飛恰似邨莊小兒女
銀釵緑鬢紫羅衣
青龍橋畔栁毿毿野色泉聲性所諳莫訝夕陽吟望久
水邨漠漠似江南
御苑西通輦道鋪水田秔稻雜菰蒲千峯黛色頻囘首
十里秋荷裂帛湖
淙淙野水亂成谿穫稻人家近大隄閒過牛莊小邨落
秋風禾黍瓮山西
　　觀内府藏宋理宗不允陳鞾辭官手扎真蹟
秋壑朝堂秉政初士林風節更何如當時猶有辭榮者
屢降南朝鳯紙書
　　題高子奮僧話圖
庭軒新闢徑三三瀟灑幽偏性所躭别墅種花閒嵗月
寒巖息影老瞿曇蚤年車騎羅雙㦸此日維摩共一龕
若問棠隂舊時路至今垂䕃滿江潭
　　寄題儀園
幽居近傍女牆斜小構林塘領物華舊圃結廬饒水石
山城出郭有煙霞門穿翠竹葳蕤徑亭對寒蓉爛漫花
聞道南園佳樹滿許分春事及隣家(汝書許贈予/花樹故及之)
　　雨夜
暑入連朝酷凉因夜雨頻西疇欣有稼南陌淨無塵峯
矗雲隂薄煙開草樹新郊居觀物候禾黍最情親
　　寄二兒廷玉兼示六姪
曲沼春流石岸平迎凉擬構屋三楹欲教颯颯清風滿
安得隂陰灌木成好種碧梧籠小閤最宜脩竹帶高城
板橋南北留閒地看取波光與月明
　　讀李獻吉集
清時萬類轉龎鴻宫羽皆含正始風格律尚存元氣在
時人莫漫誚崆峒
　　西郊
西郊因扈直分地禁林隂别館晴花滿西山落照深軒
車諳世路鮭菜發鄉心節序催殘鬢生涯付苦吟
　　讀樂天詩
放懐天地總蕭然前數潛明後樂天竹石幽居伊水入
霓裳法曲栁枝妍家無塵累身兼鶴詩有煙霞宦亦僊
為問洛陽歸老日東都賓客太和年
　　樂事
梅花帶雪壓朱䦨次第探春到牡丹曲沼波光飜碧藕
小軒風露洗紅蘭凉生翠竹雲千畝秋老寒蓉水一灘
自是人間饒樂事只應收拾到身難
　　放翁有馬上時看擔上花之句賦其意
斸自花畦破緑苔老翁家本住豐臺擔頭聲喚春風起
郭外人衝曉露來未覺色香經宿減乍驚紅紫一籃開
道傍有客垂鞭立歎息鄉園沒草萊
　　午睡
蕭蕭禾稼滿西疇細雨輕煙盡日秋撥火添香難遣悶
開緘披巻恰生愁隂隂况復槐當午栩栩宜従蝶與遊
斗帳冰紈湘簟碧策勲先覔睡鄉侯
　　六姪為予説社壇之勝賦此
路隔層層石子河數椽茅屋寄巖阿只因磵壑離塵逺
更覺煙嵐入畫多社日賽神宜共往花時避客合潛過
三年未遂尋幽興為問松杉近若何
　　初秋
竹牀冰簟晩凉生雲淨峯高露氣清南去鴈鴻秋有信
西流河漢夜無聲看過燕乳絺衣謝聴到蟲吟羽扇輕
今古盈虚觀物理且沽邨酒與同傾
　　四兒廷􁇑送四女于歸南還
黄犢巾車蚤戒塗小年兒女涉江湖方知白傅詩中意
苦愛朱陳嫁娶圖
　　郊居同近公
杜曲曽誇尺五天華林况接禁庭煙峯迴紫塞圍千畝
地近丹陵涌百泉官栁大隄偏綽約草花别墅亦幽妍
何須苦憶江南北豹尾雲中可判年
　　步西郊
步屧農家小憩留便堪俛仰狎滄洲不嫌南陌車塵近
苦愛西隣樹色稠半圃芥菘迎曉露一川禾黍媚清秋
卻思兄弟躬耕處萬頃湖田數白鷗
　　題惲南田雜卉頁子七首
　　　粉桃花
冰綃為骨玉為情宋玉牆東笑靨生一樹碧桃含露綻
人間原有許飛瓊
　　　蠶豆
隔嵗霜苗雪覆籬新香蠶月上花瓷従來野􁍝饒風味
笋緑櫻紅恰共時
　　　朱櫻
朱果垂枝近小樓黄鸝啼過緑隂稠何人為動金鈴響
一任山禽啄未休
　　　牽牛花
數枝縈蔓短籬東賸月殘風曉露中雨過天青好顔色
被誰偷入野花叢
　　　秋海棠
最憐娟秀倚朱䦨性潔情孤灌溉難城北僊泉那易得
秋花七載未客看(北城僊姑井水/灌之葉不萎)
　　　蠟梅山茶
平生酷愛黄梅萼一入京華繫所思溫室従教簾覆地
頻年不見嵗寒姿
　　　菊花
舊譜傳來菊種繁秋英端藉玉為魂麤花浪蘂尋常見
誰似霜天澹月痕
　　辛未九月得小憩
清秋暇日近重陽圃菊繁英照草堂花入陶家風味好
地傳甘谷水泉香金盤翠羽朝銜露雪朶霜枝夜有光
此際心情差不惡閒吟終夕繞匡牀
大内觀字畫六軸
　　　王右丞諸葛運糧圖
蜀道蒼山古驛秋雪消巴峽大江流可憐籌畫勞丞相
輓粟空悲志未醻
　　　郭忠恕山水
郭外邨南石徑斜一行秋雁落平沙紙窗茅舍家家竹
霜樹寒林處處花
　　　易元吉深樹羣獐
日暖秋林柿葉肥水邊麋鹿盡忘機呦呦渾不驚山鳥
紅樹枝頭自在飛
　　　馬逵松谿小艇
幽人尋蹟水雲間坐卧扁舟看晩山倚櫂不知吟歗久
松風吹過小谿灣
　　　趙松雪秋林歸騎圖
結屋雲崖霧壑中茅亭石磴倚深松馬蹄今日歸何晩
蹋徧秋山第幾峯
　　　董文敏麥餅宴詩
華亭舊蹟五雲箋麥麨新香列禁筵要識
九重珍重意來牟最喜入詩篇
　
　
　
　
　
　
　
　
　
　
　
　
　
　
　
　文端集巻二十八
欽定四庫全書
　文端集巻二十九
　　　　　　　　　　　　　大學士張英撰
　存誠堂集二十五
　近體詩八十三首
　　讀渭南集東籬記
放翁卜築號東籬闢地才堪寄一枝偶種數花成小徑
㣲涵勺水即清池鑑湖上有千秋蹟劒閣爭傳百巻詩
多少高臺起華館寒煙衰草幾人知
　　曉起
馬首東隅曙漸高囘看殘月挂林臯城頭霧宿鴉千㸃
橋畔冰銜緑半篙常管欲明憐鶡鴠謾思得過學寒號
山翁自擁青縑被夢入梅花意正豪
　　送綏仲歸里省覲二首
冰滿滹沱雪未晴軺車夙駕返江城官居薇省多才譽
人賦蘭陔有至情新捧絲綸知色喜漫收書卷覺裝輕
天涯骨肉團圞意難聴驪駒第一聲
華髪丹顔本異姿飛觥遥與祝期頤㑹看抵舍承歡日
正是加餐勿藥時西阜竹亭應啟戸北山花隖待銜巵
圃翁清興猶如昨話向林猿野鶴知
　　退直夜坐
拂拭東華輭土塵鐙前弄影亦天真武夷茶味如君子
蘇陸詩篇似故人更漏漸長眠覺穏地爐初暖意相親
睡鄉饒有封侯樂紙帳梅花一問津
　　學圃齋前古梅兩榦蠧傷其一賦此
闗心頻問舊庭柯白石牆隂覆緑莎老樹横斜芳徑好
寒花遥映逺山多百年香色惟君在雙榦榮枯奈爾何
牢䕶南枝除蠧罅春風時與拂煙蘿
　　雪中再過玉蝀橋
鳯城晴雪曉雲鮮太液清光接逺天積素更添宫瓦麗
凝枝真覺古松妍千林霽景王摩詰一幅新詩孟浩然
他日空山煨芋火舊遊記取石橋邊
　　銜盃
雪擁空庭樹清宵聴客吟魚蝦江縣味伏臘故鄉心水
落樵蹊近山寒别館深銜盃難忘處梅蕊照芳岑
　　食苽蔣米
煙汀沙渚挺霜莖風味偏含曉露清自是水邊饒雁膳
何時采采入甜羮
　　夕歸
退直人歸叩夕扄西風颯颯動疎櫺每驚鴉宿門前樹
慣看參横屋角星濁酒喚來雙頰暖舊詩哦向一鐙青
短牆近接旗亭路擊柝聲寒掩卷聴
　　蚤起
禁鐘初歇意頻驚自撥熏罏宿火明馬上還將殘夢去
一天風雪曉雞聲
　　送除生南還
月照空庭雪一堆寒鐙相對且銜盃春風草色江南路
漸向梅花多庭來
　　嵗晩寄二郎廷玉
城南營舊館幽事爾須知地僻過従少堂深課讀宜栁
添垂岸影梅長出檐枝看取梁間燕銜泥繞户時
　　夜坐
地接深嚴蚤掩扉煙鐘飄渺漏聲微借來詩巻添良友
話到田園抵蹔歸撥火自偎紅獸暖翦鐙還惜玉蟲飛
闗河風雪三千里稚子音書嵗晩稀
　　輓左橘亭
才華蚤與太冲儔束髪論交已白頭青史鴻名留大諫
謝家羣従本英流書來故國椒漿逺草掩荒庭橘樹秋
最是臯比心獨苦蓼莪詩罷泣従遊
　　掩闗
寒花抱幽質共此巻書間黯澹深爐火陂陀小研山難
將雙璧價換取寸心閒老去無多願焚香晝掩闗
　　索居二首
節近傳柑只索居不將塵俗翳清虚當軒倚柱斜陽暖
細讀樊川伴老書(余従澤州借劒南集答曰此予/伴老書也樊川澤州别墅名)
驚蟄到來三兩日谿山遥憶發寒枝劍南百巻従頭看
每到梅花定有詩
　　十四日
滿几鉛黄手一編山經圃史自評詮狂飇不放鐙花節
深閉簾櫳看水僊
　　十五日二首
一罏沈水一甌茶心怯笙歌陌上譁七載暌離何足歎
年年春事負梅花
矮紙幽窗短句裁青樽紅燭水僊開兒童别有讙譁樂
連袂蹋歌歸去來
　　十六夜
帝里韶華艷此宵鳯城西畔景偏饒珠幢璧玉旃檀佛
寶馬香車玉蝀橋有客閒情常脈脈閉門寒月獨蕭蕭
惟餘十里梅花路水國煙邨入夢遥
　　贈天壇道士二首
久别方壺憶偓佺忽騎鶴背禁城煙丹顔漆髪還如舊
囘首春風二十年
書卷堆中卧素琴為予揮手作長吟曽聴幽籟松陰裏
重捲濤聲下碧岑
　　西郊和澤州先生韻
走馬來西郭平明雜夢醒花邨榆莢老槐路麥田青客
貰新豐酒人過舊宿亭相隣牆樹近風葉晝冥冥
　　同澤州先生再用前韻
隨意過蘭若相招午睡醒長松深院寂高栁古牆青草
沒春歸路花飛夕照亭客心同澹蕩小憩亦鴻冥
　　二月廿二日同長康過西郊法華萬夀摩訶諸寺
　　　四首
野色蒼茫灌木稠西山翠靄接平疇従來韋杜鶯花地
多半園林屬五侯
連蜷邨樹起春煙南陌纔青見麥田最是客心畱賞處
清谿流向緑楊邊
刼火燒殘古殿空曽移鐘簴上陽宫貝多十萬華嚴字
盡在苔痕蘚蹟中
石屋松隂老衲家尋幽還傍短牆斜西隣偏有間田地
一頃山園種杏花
　　龍眠小蘭若八首
　　　釋子阿
一把茅遮老衲家傾欹石洞自谽谺春風最是陽坡蚤
開徧櫻桃幾樹花
　　　寶山
磵谷東偏古衲栖石稜盤磴入花蹊輞川曽説辛夷隖
難比春山玉樹齊
　　　師子社
谷口纔過一徑幽數椽僧舍小林邱入山幾度抛籃轝
但有梅花便可遊
　　　清泰菴
盤紆雲境入山阿曽扣禪闗卧薜蘿城郭千家青靄合
湖天萬頃白雲多
　　　尊勝菴
留客茶瓜話碧虚松岑竹徑愛蕭疎昔來未解無生理
曽釣池頭金􁖫魚
　　　九峯
小結香茅嶺樹隈東隣禪客數追陪鐘聲初動山煙白
恰自松陰密處來
　　　育報菴
北嶺盤紆路欲迷衆峯深處白雲低閒門常見山僧往
菴在長松碧磵西
　　　别峯菴
别有谿山野徑遥精藍掩映隔山椒惟聞鐘磬寒煙裏
絶磵深林過板橋
　　初夏園林十憶詩
　　　新緑
千山嫩緑曉參差躑躅初紅一兩枝最愛春煙初散處
還憐山雨欲晴時
　　　新秧
榆莢松花夾路齊山翁蚤起自扶犂一聲布穀霏微雨
水滿平池稻滿畦
　　　新篁
艥艥纔看稍出土離離乍見影過牆初抛紫籜青如許
筠粉吹香日正長
　　　新荷
栁下輕風捲釣絲荷錢一夕㸃淪漪南垞欲問花多少
只看田田出水時
　　　新茶
雲崖霧岫往攜筐怪底山僧十日忙緑樹隂隂人跡少
枳籬茅屋焙茶香
　　　新絲
清和天氣雨初晴辛苦田家婦子情秧馬纔看過壟跡
繰車又聴隔籬聲
　　　新桐
勺藥花繁燕子飛碧梧鋪葉䕃巖扉雲隂澹蕩波清淺
緑映山翁白葛衣
　　　新蒲
水漲南塘石岸平青青蒲葉繞谿生遊魚爭向灘頭淺
遺子時聞撥刺聲
　　　新鶯
小閤窗臨碧樹谿聲聲清囀愛黄鸝兒童莫觸花鈴響
留取枝頭自在啼
　　　新燕
栁外雙飛燕子斜營巢新定野人家清谿曲曲皆桃李
銜得春泥半是花
　　澹人寄文衡山魚邨巻子兼系以詩即原韻和答
　　　四首
栁巷蒲谿一櫂通筍櫻時節落花風煙波無限新詩好
盡在漁歌杳靄中
直廬槐䕃日遲遲正是懐君舊雨時吟到江邨寄來句
漁竿心事兩人知
蟹火漁榔有夢通心如黄葉怯霜風慙予五畝湖干宅
深掩梅花夕照中
衰慵豈合退休遲齒豁頭童異曩時畫裡谿山吟望久
臨風説與故人知
　　牡丹時同澤州先生過法華寺僧説開數朶皆為
　　　人折去惟見佛前膽缾中平頭紫一枝耳越月
　　　廷玉書來云讀易樓前開一百七十餘朶因賦
小圃穠華錦蔟籬春風擔卻看花時尋芳惟伴樊川老
彌勒龕前見一枝
　　送長康之姑熟幕二首
喜共才人慰寂寥客中閒話盡漁樵思君恰值秋江晩
采石松風夜聴潮
人似丹霄卷碧霞龍眠深處好營家期君結屋清谿上
同把漁竿數落花
　　太液
太液蓮開倚碧空南枝縞素北枝紅石橋莫訝頻囘首
恰在輕煙細雨中
　　在
内直見馬逺畫松風水月圖只清古數筆而神致完備
　　　為賦截句
隔岸松欹古澗濱挂猿枝偃最風神由來筆墨宜高簡
百頃空潭月一輪
　　題畫二首
寂寂茅亭雪照帷寒梅低偃覆檐枝閒吟掉臂花隂下
正是詩成意孏時
敝廬北阜有孤亭鶴去人稀户晝扄遥憶當年鐙火地
楳花長對逺峯青
　　逺峯亭倚城西北隅隔牆則古靈泉寺太霞宫舊
　　　為予遊目騁懐之地長康為作此圖因賦二首
吾家亭子帶城偏竹隖梅窗伴鶴眠何處煙鐘催月落
鳯山西畔古靈泉
路過西巘蹋晴沙古屋丹題羽士家最愛栁塘行不足
邨煙將暮夕陽斜
　　長康作松湖山邨圖賦此二首
兩兩漁舟㸃暮烟芰荷秔稻滿平川湖山不獨堪留賞
下有吾家二頃田
松湖兄弟各柴闗北渚南垞愛往還樹接㫁雲天接水
一湖煙雨米家山
　　小庭秋草作花
玉簪殊有道人風月季新苞數㸃紅豆架瓜籬儘瀟灑
一年秋色蓼花中
　　紅蓼花四首
秋水灘頭著岸垂和煙和雨拂淪漪紅絲斗帳條條影
深䕶鴛央熟睡時
江南開徧舊漁磯漁父來時欵乃微葉密乍迷青篾舫
花紅偏照緑蓑衣
紅粟枝繁鴈蚤來竹芭籬畔託根荄喜君不戀江湖濶
種向閒門也自開
寂寥門巷夕陽斜愛爾垂檐近碧紗更有樊川老居士
攤書秋對過牆花(説巖報書云舊種/蓼花今高出牆矣)
　　園花十絶句
松過百年方偃葢筍經旬日已成林閒觀物理皆如此
莫為榮枯感道心
籬槿半年相代謝牡丹十日占春光園花亦有乗除數
濃淡中間較短長
重臺蓮藕無嘉味千葉榴房子盡酸華實由來難並美
園花消息與參看
長松磊砢意寂寂下有凌霄時自妍縦使開花松頂上
憎他天性愛扳縁
花借過枝開轉盛果經移接味方甘隂陽搏捖非常事
物性何人靜裏探
桑以飼蠶専號葉牡丹尊重但稱花羅敷陌上東園裏
管領風光屬一家(呉人稱葉不稱桑洛/人稱花不稱牡丹)
姚黄絶世緗梅艷數百年中覩異姿説與晉唐人未識
始知天地日新奇(牡丹中異品及緗梅/千葉者皆宋以後物)
桂挺寒巖忘嵗月花經暖室易榮枯甘肥不是長生藥
耄耋終歸山澤臞
秋花閒種倚荆籬淺白輕紅三兩枝雨潤日暄人盡識
和風清露最相宜
梅雨經時屋溜懸閒將石瓮貯來偏花中原有神僊品
不飲街頭苦濁泉
内直見高房山蒼山古木圖
峯因積墨皴偏古樹為撐雲勢益強能事由來鄙凡近
寒山古木最蒼茫
　　郭河陽谿山圖
深林蕭槭水潺湲古寺層軒倚碧山睡起茅齋無一事
午鐘飄出白雲間
　　趙松雪春山水閤圖
風流僅見趙王孫水照春山濕翠痕谿上有人開草閤
杏花相對映柴門
　　劉照寒蓉雙鴈圖
難得秋光一日閒巻書長對瑣窗間羨他旅雁雙棲處
蘆荻芙蓉水一灣
　　秋日退直
庭槐經手種掩映老夫家太液西園曲紅牆緑樹斜好
將半閒日對此一秋花月夕明朝是垂簾候彩霞
　
　
　
　
　
　
　
　文端集巻二十九
欽定四庫全書
　文端集巻三十
　　　　　　　　　　　　　大學士張英撰
　篤素堂詩集一
　　癸酉正月十一日同李愚菴勵近公過萬夀寺
古寺人稀蘚跡重畏吾邨畔數過從半篙新綠當門水
千疊竒雲别院松鐘卸雕梁埋翡翠橋横錦石墜芙蓉
誰知澒洞車塵外猶有閒情話夕舂
　　題王石谷畫黄硯芝黄山采芝圖
江南山水窟竒峭天都峰萬嶺落雲海雪浪鋪長松怪
石翳隂巗攫人如虯龍聞有丹砂泉波㬉春溶溶雲際
挂飛瀑寒潭時自舂吾友性躭竒登躡資一笻猥以鸞
鶴姿狎此猿鳥踪披圖賞不已滌我塵壒胷嶺岫本吾
土窅隔闗河重吾與石谷子魂夣時過從
　　題梅桐崖洗桐圖
修桐本孤直卓立真罕儔濯以清冷泉皎潔當髙秋吾
䣊有君子思致足與侔雅負神僊骨日與羲皇遊閉門
閱洗桐視聴清且幽十載領柏臺浩氣凌滄州縱之彌
六合巻之娛一邱君家敬亭山謝李遙唱醻吾亦同此
意南望大江流
　　題畵二首
春山新雨後千巗浮暁翠白雲帶林麓竒觀非一致谿
光泛漣漪石路杳深䆳中有幽人居庭軒自清閟策杖
渡横橋蕭然寡塵累
崇岡千仞石萬古苔痕斑懸崖挺傑閣杳靄煙雲間結
搆臨空際蘿薜誰能攀門庭躭静寂日對谿南山時有
騎驢客來叩柴荆闗
　　題畫截句四首
平湖漠漠起寒烟一㸃晴巒接逺天此景依稀何所似
瀟湘春水岳陽邉
幽人小艇白雲間長繋南汀水一灣泛出蘆花應有意
烟波濶處看青山
雨霽嵐光澹益竒黄鶯啼處綠參差山翁自愛茅亭好
灌木隂隂夏淺時
蒼山疊嶂倚空濛竒石磷磷曲澗通自是深林人迹少
谿聲朝暮翠微中
　　夏日直
豐澤園四首
槐隂漸滿栁初成白髪頻年侍從情書巻蚤趨西苑路
桑田蠶舍接華清
秋雲亭畔樹交加新水新隂石徑斜繞砌青青書帶草
沿谿灼灼米囊花
家住湖天栁萬絲曾隨蓑笠餉東菑於今倐見閒鷗鷺
憶殺春隂布榖時
平田水滿漾新秧酷愛温風䆉稏香願得身為邨社長
小車輕蓋課農桑
　　虚堂
虚堂十笏日栖遲綠樹疎簾掩映宜借問山翁逃暑處
一爐香篆七條絲
　　七月十五日
召於
暢春園泛舟
賜宴於
淵鑑齋遏雲亭復
命至
佩文齋恭賦八首
栁隂曲磵水波平陪侍
君王翠盖行兩㟁水花相向處輕舠柔艣入空明
淵鑑齋前水四圍鯈魚鷗鳥盡忘機一牀書帙含青靄
㡬㸃亭臺落翠微
自驚塵眼入烟霞圓嶠方壺賞物華静日簾垂清殿迥
秋蘭香徧嶺南花
雪膚氷液紫囊封珍果新移
御苑中萬里海南曾未識眼中初見荔枝紅
琪樹僊葩植㡬叢
天家物色更誰同佛桑花綻迎朝日一朶驚看照殿紅
曲磴長廊石徑紆許窺秘閣
紫宸居
君王清宴娛圖史四壁琅圅插架書
天藻臨池絶世工瑶圅百軸
御香中摩挲老眼窺雲漢鳳彩龍雯矗紫穹
亭畔芳茵藉綠莎頻斟玉醴醉顔酡花凝湛露垂垂發
難比
君恩此際多
　　題子大滏陽樸園圖
我聞滏陽天下稀芙渠千頃香四圍浦溆參差菰蔣暗
田疇曠衍秔稻肥隄栁隂濃水禽聒渚蘋香暖谿魚飛
風景偏宜近城郭官橋古道開荆扉中有園亭樸而野
讀書味道忘塵機静對笭箵水澄澈逺聴桔橰烟霏微
夕陽杳靄牧笛返月明欵乃漁舟歸茅檐土壁少丹堊
竹椽松桷無雕㡬世澤相承勿敢墜桮棬几杖思依依
石谷丹青妙海内能冩平逺皆芳菲喬木深莊夏猶淺
藕花别墅露纔晞安能移家老此境翦韭烹魚願不違
一曲滄浪櫂船去水雲自製芰荷衣
　　寄澹人復用前韻四首
南北相思有夣通漁莊遥寄一谿風米家畫裏焚香坐
常在菰蒲烟雨中
衰疾惟慙退隠遲栁蒲摇落雪霜時昔年同結漁竿願
獨有青山白髪知
聞道園林一水通扁舟來往趂樵風著書千卷琳琅字
髙詠晴嵐罨畫中
佳句逡巡欲報遲江南三月落花時難將烟火人間語
碧樹青谿寄所知
　　題羮湖畵龍眠山莊圖兼寄省齋先生(上有省/齋題句)
雲巗翠壑龍眠西大谿十里緣芳堤結屋同居大谿北
吾與聴叟相扶擕幽偏最愛栗窩小詰屈不覺松隂低
樂耕堂髙俯平楚青蓑細雨看鋤犁山容谿響入太古
鳥啼猿歗皆天倪種樹初成果初結憐翁委蛻歸丹梯
筆墨蒼茫寫崖谷撫巻長歎思低迷吾廬十年委榛莽
清宵有夣勞攀躋烟霏月冷樹空老水流花落鶯亂啼
寄語青谿老居士(省齋自稱/青谿居士)芳草自昔多乖暌小園深
瑣勿復道黄柏山椒增慘悽惟有六朝金粉客花時莫
忘聴黄鸝
　　積雨
不須愁積雨猶可助清吟門掩青苔路窗低碧樹隂睡
情欹枕熟香氣䕶簾深坐覺琴絲緩挑鐙試泛音
　　奉和
聖製詠金蓮花詩
託跡靈峰下移根玉殿西色將籬菊掩名共渚蓮齊灼
灼金英滿翻翻翠葉低坐看瑶草近何異躡丹梯
御書篤素堂扁額特賜恭紀十韻
寒山樗櫟材昌時沗遭遇丹地蟠孤根碧霄濯清露撫
躬彌悚惕承
思益驚顧齒髪日就衰迂拙天所賦粗知歴世難惟識
守身固生平有微尚靡敢渝尺度集木復臨淵凛凛結
情愫錫以草堂名
天語曰篤素龍鸞字徑尺瑶光懸寳璐願言詒子孫千
齡永無斁
　　小庭
小庭碧樹覆晴檐坐覺清隂滿一簾北牖山光懸畵巻
南窗花影落書籖數聲淥水情偏適萬事浮雲夣久恬
白陸詩篇隨意讀素心于汝獨無嫌
　　故鄉漕艘至有以鸜鵒見遺者
小草幽花雨後青擕來鸜鵒挂閒庭身隨雀舫家何逺
囀似鶯簧舌本輕喚起暁天窗漸白呌殘停午夢初醒
不須更學人言語唇吻雌黄久厭聴
　　夏日
淺絳憐朝槿輕黄惜露葵草花深綠院秋雨晩凉時棐
几堆書滿疏簾著地埀吾廬雖不廣猶足傲東籬(放翁/有東)
(籬記規/制極隘)
　　積雨有作寄廷玉輩
藉解饑劬把濁醪好將書扎問兒曹難言花港觀魚樂
不勝泥塗䇿馬勞栁畔小橋新石堰牆隂古木舊亭臯
懸知荷芰香風滿放屣垂竿儘足豪
　　閒適用樂天韻
雨過空庭槐䕃碧草花開落似殘春湘簾深靚稀畱客
楚簟清漪穏稱身茗瀹新泉聲漸沸香添沉水意相親
誰知澒洞風塵裏别有閒情逸致人
　　六月二十六日
隔簾𤓰蔓綠參差葉底殘紅三兩枝此際心情最間適
朗吟白傅洛中詩
　　恭賦
無逸齋詩應
令
清嚴鶴禁迥無塵温凊時聞道法親自昔屏書無逸句
髙齋今見
御題新
東華曙色映蓬萊滿架圖書四壁開
無逸齋中勤誦讀龍樓正是問
安迴
　　夣坐小樓成末二句
鹿門偕隐小丹邱琴薦茶鐺事事幽屋角東偏文杏影
春風吹上讀書樓
　　送錢菽鬯之官蒼谿
才子彤庭蚤䇿名新擕綵綬劍門行逺看雪嶺過秦棧
近對春江繞蜀城邉徼殘黎勞撫字循良異績課農耕
心知佇作承明客難遣霜天惜别情
　　二郎廷玉入都定省寒夜共話遂成四章
長安節序喜團􁁜手䕶梅花避峭寒紫筍黄柑皆土物
素琴濁酒亦清歡惟期孝友承家好須解謙和涉世難
不覺趨庭良夜永銀河珠斗漸䦨干
江鄉逺隔重牽情愛爾惟期寳令名薄有傳家青史在
何妨閉户綠苔生天倫共覓琴書樂子舍相聮誦讀聲
王謝風流休漫賞乆知吾意厭肥輕
漢代賢良重力田吾家邁迹自東阡長聆無逸三宗訓
幼頌豳風七月篇波轉桔橰鳴下澤雲屯秔稻熟平川
繪圖擬入春秋社桑柘雞豚樂有年
橋東裛露荷千㸃屋角吹香竹一灣登眺每從烟樹外
坐眠常在落花間閒人地位仙兼佛晩嵗風流水共山
淨埽靈臺無一事肯教容易老朱顔
　　寄三女
穉女闗情乆别離吾家道韞解吟詩蕉窗對鏡圖書滿
紙閣拈鍼筆札隨香徑自移閒草木膽瓶常貯好花枝
每將雅句貽昆弟話向京華阿母知
　　次韻荅澹人二首
寒蕊供幽賞清吟想夜分鄉園同入夣花事悵離羣老
眼躭泉石新圖愜見聞雪香亭畔景把翫最殷勤
苦憶陪猿鶴知君鑒此情共期鋤菜老獨羡買山成白
髪家偏逺朱顔嵗屢更寒宵吟麗句邱壑思縱横
　　為澹人題梓樹花圖二首
文梓花緐迥異觀紫瓔朱絡翠雲端新來頻寄山中信
特地移根占一巒
江邨逸興躭紅雨為寫生綃一幅春自昔樂天曾有句
微之才是惜花人(白詩除郤微之見應/愛人間少有惜花人)
　　題澹人北墅圖
種樹成隂須十年等閒求買苦無䇿東坡此語老解事
喬柯珍重如拱璧一株兩株皆足豪古幹拏雲根覆石
何况嘉樹羅千章蒼深杳靄幽人宅我愛江邨新草堂
谿流縈抱園林僻梅花十畆雪堆莊桂叢一望天香陌
松嶺排空紫翠翻梓澤飛英紅雨積修篁處處烟梢青
孤桐嵗嵗霜皮白天留此境待詩人雲窗澗閣捜陳迹
雙屐平橋鴈齒斜一擢輕舠鴨頭窄荷亭花埠日埀綸
蓴谿蘭渚時鋪席水禽沙鳥馴不驚啼烟喚雨同朝夕
酣春避暑雖頻來曲榭髙樓自疇昔天下名園數錫山
老樟顛蹶成蕭槭(樟樹最古/近聞始作)㡬見輪囷合抱姿交柯接
葉森如㦸嗟予邱壑足平生性躭種樹老成癖疎梅十
挺松一巒對此小巫彌氣索披圖如探九曲谿引人著
勝殊難釋自是君身有僊骨瀛山緱嶺娛僊客佗日功
成息肩去細把庭柯增數尺
　　春晩天禧宫看松
荒殿松風晝掩闗十圍蒼玉古苔斑徘徊清籟濃隂裡
髣髴深山大壑間幽境乍容成小憇浮生未許覓長閒
百泉自是頻來地駐馬何妨數往還
　　法華寺㸔牡丹
飛霰纔過花信遲餘寒猶滯綠楊枝畏吾邨畔埀鞭客
蚤是春殘榖雨時
　　乙亥三月六日擕六郎登積翠橋北瑶華島時野
　　　桃初放岸栁微青俯視春波得十二韻
春情苦泥人言陟瑶華島欵段緣石磴盼睞出林杪憑
髙散塵襟新晴覺春暁青歸花栁遲紅發山桃蚤西嶺
隠薄霧雪峰迥幽杳夕照入龍樓金碧絢霞表中涵太
液池烟波自空渺縱横九陌長蕩漾一舟小圓殿影差
參蟠龍勢夭矯(謂古/栝)石橋儼虹卧鈿車正雲繞倚徙復
移時聴禽藉芳草穉子有㑹心笑憶湖天好
　　乙亥三月中旬出西直門歴近郊㸔杏花四首
隄栁新隂起宿鴉平明走馬蹋晴沙初經細雨宜芳草
未覺輕寒損杏花霧斂西邨飄酒幔塵消南陌度香車
懸知今嵗農桑樂麥隴青青一道斜
平蕪芳景日芊緜縱轡郊園意曠然雪淨遥峰横黛色
㬉歸髙樹起春烟最憐濯濯風前栁更愛涓涓雨後泉
已識閒非容易得旋鑣莫厭夕陽天
比舍園林競物華地連韋杜總清嘉碧谿雨足三篙水
紅杏烟籠十畆花栁䕃深蔵邨市古槐根髙擁石橋斜
留連只在城西路更訪松闗老衲家
栁陌春深逸興催徧尋蘭若看花來泥融頗覺谿難過
風𦂳曾無客與陪乍聴鶯啼閒覓句不妨馬逸小成災
萬端倚伏皆如此苦樂相招豈用猜
　　瓶中杏花
一枝山杏破輕寒最愛微舒色可餐乍白乍紅為態好
含煙含雨欲開難怯當荒圃風前立折向甔瓶簾下看
佗日培栽三十樹還營傑閣倚層巒
　　題古塘山莊圖
吾邑倚山麓北郭景尤殊岡巒莽回互土壤偏沃腴園
林饒美箭谿澗出靈蒲平逺復幽邃邨墟如畫圖斯地
稱古塘景物更誰逾我出宜民門掀髯頓胡盧言過龍
眠莊佳地日取途山椒搆書屋石子躭咿唔清池抱一
徑古木羅百株麥蚤抗春草稼宻勝秋荼愛賞無已時
夢境猶奔趨吾弟出此畫景乃吳客摹髙低路髣髴逺
近谿盤紆長吟起歎咤山靈遥可呼何當返征轡籃筍
踐此區寄語囑鶯花勿俾芳嵗徂
　　題羹湖畫册巾車歸里圖四首
幅幅烟綃筆有神斯圖展對獨情親梧桐秋雨江南路
容作垂鞭飲馬人
拍天風浪旅䰟驚翦燭同予住鳳城埀白倚門歸夣切
思君著筆此時情
曾擕絡秀輓巾車碧草芳時返故廬今日披圖思往事
道山人又上清虚
龍眠髙閣挹飛泉洗石移花樂事偏碧落僊居剛十載
黄壚客去已三年
　　乙亥三月二十日過廣濟寺㸔海棠即贈天孚五
　　　首
紫緜初放暁烟収晴日花光倚佛樓猶喜馬蹄乗小暇
海棠開日得頻逰
榖雨輕寒欲放遲隂晴最是看花時要知喻法深微處
拈取臨階三兩枝
茗香相對日遲遲裛露含烟半放宜探取人間消息理
莫教開到十分時
古藤雪屋已公居竟日掩留對擁書一室蘭香比幽谷
撲人最是捲簾初
雪刺䝉頭顧影慚人間何事不曾諳君營丈室維摩側
許借蒲團學小叅
　　夏日即事二首
手植庭槐漸放芽西隣屋角已堪遮虚堂謝客容支枕
舊架除藤為種花小瓮膩紅傾潞酒半甌香碧試閩茶
人生底事多惆悵地北天南總是家
春歸又負故人期廿載華林借一枝隔苑樹籠栖鶴地
舊宫花發浴蠶池夢回鄉國雞愁聴泥滑天街馬倦騎
坐對小屏簾影静此心惟許七絃知
　　題馬西樵畫冊十首
薄薄山田種黍宜數家山畔結茅茨春秋社飲無多路
翠巘疏林土榖祠(予最愛鵞湖山下之詩謂其得田家/豐樂太平景象兹雖尺幅而山色明)
(秀茅舍清幽林端結搆/宜是叢祠遂作此擬之)
荒山古木亂雲生絶磴危橋少客行思向小菴深入定
惟聞泉響續鐘聲(喧不礙寂者泉聲也艶不傷道者花/峪也巧不蕩志者鳥語也樂不招尤)
(者隠居也舉世在明眯/之間無人超苦樂之趣)
石壁青蒼插江渚何人結屋滄波間閉門只有潮聲入
回首沙鷗共我閒(東西梁山即太白所謂天門中斷楚/江開也石腳插波懸崖置屋實有此)
(景當夕陽返照片帆飛來/幽曠清佳宜為詩人所賞)
蹋盡空林落葉聲尋山莫計白雲程髙車駟馬足憂患
好句多從驢背成(埀釣竿坐藍轝騎跛驢蹋芒鞵皆隠/者之事然聞達官案頭有釣艇圖不)
(聞山人壁上有待/漏圖試取參之)
歎息人生萬事愚誰從眼底覓清娛一間茅屋三株樹
便可相將入畫圖
秋林葉落雨如絲野老何曾解别離應是前邨沽酒去
山妻相送過橋時(人生天涯逺别多由聲利場中山翁/離數歩山妻穉子往送來迎馬知離)
(别之苦此/景可畫)
少小離家學閉闗曾擕書巻石門山青松影裏看飛瀑
一幅吳綃紫翠間(吾里近城瀑布首則披雪次則石門/又次則似古山房予自幼齡從叔兄)
(讀書扵石門僧舍今/此菴已成茂革可慨)
蟹舍魚莊秋水生茅檐相對好躬耕平蕪野色青如許
動我湖干種栁情(予擬扵松湖新莊築隄種栁為觀/魚泛舟之樂斯圖先得我心矣)
篔簹颯颯作秋聲一把香茅結屋成但得蒲團趺坐穩
自然消息悟無生(龍眠山中有修竹一畆欲置亭於其/中預作一聮云俗事無如斯地少道)
(心常對此君清抱此/願十餘年迄未償也)
仲子湖干蚤結廬千山飛霰放船初擁裘醉卧蒲帆急
瑶島僊人本雪漁(西樵畫有逺趣武仕特以貽予六郎/廷瑑持此求書遂各賦一首於後)
　　過宛平相國園亭
丞相園亭夣憶中廿年今始蹋芳叢埀藤到地閒門入
竒石如林細磵通山杏子低幽徑碧海棠花亞小樓紅
欲知物外栖遲意邱壑由來屬謝公
　　即事二首
江鄉蕙草如茅賤此地千錢購一叢培䕶剪澆勞日夕
數枝香滿小庭中
連朝走馬問芳叢數過城西古佛宫遺我魏花雙蒂好
一年春色甔瓶中
　　乙亥四月二日䝉
召賜宴
暢春園蓋
特旨也謾成四首
深宵剝啄啓衡門鳳紙來宣荷
異恩明日馬蹄侵暁出琪花叢裏到僊源
苑樹新成䕃碧條水邉同上木蘭橈紆迴山徑過雙栁
紅紫花圍白板橋
斯㳺何異泛僊槎
瑞景軒南聚物華魏紫姚黄都看徧御䦨千種洛陽花
逺砌斜傾赤玉盤輕隂更帶露華溥侍臣不管雕䦨隔
爭看中央綠牡丹
　　西郭邨中有文杏髙柯花時極可愛賞忽一日見
　　　操斧盡伐為薪嗟嘆不已因成此詩
紅杏含烟四十株纔逢花謝綠隂鋪無端斤斧摧殘盡
歎息人間有底愚
　　曲讌承
詔步司農說巗韻二首
花間漏盡晝沉沉曲宴頻沾感寸心秘閣同承春殿詔
巻阿期續盛唐音靈池魚戲青萍合輦路鶯啼碧樹深
瑞景軒南鋪綺席鞓紅千朶暎華簪
清波同泛錦檣連指㸃樓臺散暁烟栁暗花明春似海
山縈水帶景無邉竹孫蚤出逢多雨杏子低埀兆有年
自是
聖恩榮侍從側身蓬島亦仙緣
　　歸來
馬跡歸來盥潄宜焦桐便理七絃絲一簾深綠槐舒葉
半榻清芬蕙滿枝苦憶白家池上宅愛吟宫尹洛中詩
釣船只繫繩牀脚最是吾廬得意時(白詩有誰家卧牀/脚解繫釣漁船)
　　四月十五日過玉蝀橋望北湖漁舟輕泛有致遂
　　　成口號
荷葉田田昨夜生南垞北岸貼波平明湖風定澄如鏡
最愛漁舟兩兩輕
　　澹人見贈芍藥賦此二首
謝家紅藥正當堦定有瓊琚好句排昨夜春風過鄰圃
數叢婪尾發蕭齋
四月清和芍藥天甔瓶花事一鐙前尋芳猶記曾逰處
不到豐臺二十年
　　秋日
經旬休沐蚤簾影静虚堂江蓼疑南浦秋花愛北墻黄
柑齊佛指金粟聚天香再理清琹罷庭槐半夕陽
　
　
　
　
　
　文端集巻三十
欽定四庫全書
　文端集卷三十一
　　　　　　　　　　　　　大學士張英撰
　篤素堂詩集二
　　秋夕鼓琴有作
含露沭新凉秋花好顔色閒澹足髙致庭階手滋植埽
跡深閉門虚堂恣偃息簾影隔塵囂琴徽代語黙古調
重希聲冲和滿胸臆幽泉滴寒岑鳴玉響清閾豈有箏
笛喧頗覺琵琶仄始知昌黎詩陵轢非琴徳
　　乙亥六月二十日奉
召至
暢春園賜食於
淵鑑齋宴畢敬觀
御書扵
佩文齋賜
御筆書扇并紅白千葉蓮各一缾恭賦六章同
召者大司農陳廷敬原任總憲王鴻緒學士顧藻少詹
　　事髙士竒太常少卿勵杜訥督捕理事官胡㑹恩
　　侍讀學士史䕫庶子孫岳頒及長男侍讀學士廷
　　瓚
時和鳴鳥聴雝喈避暑亭臯愜
聖懐苑栁凉生宣政殿渠蓮香繞讀書齋林幽地静烟
霞古徑轉谿迴水石佳惟有侍臣恩眷渥木蘭舟泛到
蓂階
萬㡬臨御久精勤暇日
皇情涉典墳窗度竹風彌静逺簾埀花氣更氤氲芸香
披巻侵晨色蓮漏觀書達夜分水變墨池何足訝琳琅
千軸盡奎文
遏雲亭畔列芳叢景物人間迥不同玉蕊乍驚天上樹
茘枝初見嶺南紅雕欄鳥語曈曨日水殿蘭香澹蕩風
總是生成饒雨露擢英競秀碧霄中
侍從頻年沗萟林
髙齋賜宴近花隂大官列饌皆珍果中使擎杯盡異珍
事絶千秋榮莫比
恩沾兩代愧尤深矢音欲效林間鳥難訴微臣感遇心
水榭西頭繞曲廊漸移花影日偏長許窺玉檢來深殿
爭乞龍牋近
御牀屢賜
宸章恩不厭頻傅
天語意非常諸臣仰恃
優容度腐草羣分日月光
自昔詩稱玉井蓮錦塘今見露華鮮重臺異種蓬壺客
碧藕竒姿太液仙缾貯荷香分渥澤舟移花影度晴川
一從拜賜芙蓉闕日日清芬几席前
　　題石谷畫冊二首
平林帶逺山斷㟁圍方塘髙原隠茅屋似我松湖莊蚤
禾亂黄雲新秋□稻香扁舟繋門栁處處鳴漁榔苓箵
出沙渚中有鮮鱗蔵湖上白髪翁結屋汀鷗傍耕漁倚
先業樂志良有方顔堂曰寳穡荷栁魚稻鄉士農皆本
務後嗣期不忘
幽居出林杪斯語良可賦秋山自重疊落葉紛無數空
林響樵柯山腰㡬家住雞聲亂白雲谿光暎紅樹寒泉
落層巗疎花隐樊圃邨烟接嵐氣杳靄日將暮我昔扶
笻時幽景屢回顧披圖苦尋繹髣髴龍眠路
　　題石谷畫截句六首
崇岡灌木亂昬鴉跨磵穿松一徑斜乆别蒼山舊書屋
石橋西畔阿誰家
天空木落萬峰稠山色朝來翠欲流底事春深不歸去
畫圖惟愛李營邱(龍眠當春深秋暮風景最佳新綠丹/楓萬峰如錦竒觀異狀不可思議二)
(者更以秋晩為勝青松滴翠古栗鋪黄間以霜晨楓桕/茜紫深紅照耀林壑繡嶺雕巖四時之景未有能過之)
(者/)
一帶横林手自栽霜晨晴日果園開欲尋栗里幽人宅
須渡平沙淺水來
谿水淙淙雨後生奔巗絡石愛澄泓茅亭可有幽人到
卧聴鳴泉戞玉聲
蓬子灣頭水接天荻花深處起炊烟何時蓑笠江南雨
醉上湖干放鴨船(人生適意湖居為最蒲㠶蘭櫂北渚/南垞随意所之侣逰有鷗鷺之羣兼)
(味有魚蝦之羙栁隄千尺可以縱歩荷渠十畆可以快/遊晴日則漁笛滿川風雨則綠蓑在野四時之景雪月)
(尤佳六合之中烟霞獨勝謀幽居/者當敬以此告之不敢自秘也)
蕭蕭落葉雜歸鴻秋在山人澹墨中我郤置身亭子内
便同陶隠聴松風(乙亥八月退食之餘稍有暇晷埀簾/虚室埽跡杜門茗椀在傍清琴可御)
(友人贈以巖桂數本香氣塞牖海棠秋草逞艶北墻視/息其間亦良快矣鳬宗以畫冊見贈筆墨髙妙烟雲舒)
(巻遂置我扵林壑中各系以詩記今/秋勝事並誌良友之誼於不忘耳)
　　寄示諸子二首
清夜聮牀有弟兄梅花寒月讀書聲而翁舊宿荒園角
擊柝烏蹄霜滿城
文心須熟九還丹氣静神清筆路寛此日短檠無夜課
何勞辛苦蹋長干
　　閱盤山志寄青溝上人
我昔賦行役稅駕盤山下髙峰逼塞門蒼巗横薊野黛
色薄青㝠睇望彌秀冶今讀羣公詩烟霞供繪寫久知
林壑佳益覺塵壒寡樹杪亂雲栖石虎飛泉灑松檜翳
幽徑薜茘纒古瓦霜柿艶清秋風篁却炎夏言念紫盖
峰依然白蓮社我本邱樊人落落風塵者夙願在名山
寄詩慙大雅倘許營一龕薌茅乞盈把
　　飲摩訶菴看杏花便過
御果園歸塗憇元福宫
西郊富蘭若摩訶菴最幽自昔文藻客挈榼頻來遊我
往扣荆闗綺杏花事稠嫩蕊烘澹日絶艶誰與侔豐肌
裹仙骨坐令桃李羞俯視成竒觀相將陟崇邱長林籠
錦幄上有烟光浮更歴
御果園千樹交平疇晩過元福觀苦為雙松留喬柯凌
碧落霜幹直且遒孫枝走殿角一一皆龍虯歸卧發佳
夣滿耳聲颼颼
　　三月十六日過妙光閣遂之慈仁寺
尚書舊跡比輕塵細草幽花巧作春猶有山僧談往事
招魂無復畫蘭人(妙光閣為龔合肥/宗伯燕逰之地)
慈仁古寺昔遊頻廿載重來蹋輭塵不作小詩傳後輩
殿臺誰識舊龍鱗
　　初夏二首
手培蕙草綠芊綿花蔕含珠劇可憐欲令微風領香氣
移來簾影小窗前
三冬温室䕶重帷始得紅蘭四五枝郤憶龍眠山畔路
歸樵花壓擔頭時
　　長日四首
長日隂隂燕羽斜樹頭㡬㸃放槐芽蘭枝花謝堆新綠
初到江南穀雨茶
小雨輕隂入夏寒擁裘猶怯近欄干闗心塞北風兼雪
衣上冰花渾未殘
觀書摹帖已全删茗椀琴絲亦放閑知有年光無處覓
卧逰石谷畫中山
憂喜人間總浪猜好懐能得㡬時開莫嫌春色堂堂去
紅藥朱櫻次第來
　　題喬無功孝廉餉烏圖二首
庭烏反哺意勤渠歎息人生未得如一掬香粳深愛汝
結巢常傍孝廉居
蚤嵗中年違怙恃霜天愁聴夜烏聲披圖瞥見銜悲客
無限人間風木情
　　入夏即事四首
斗室湘簾也絶塵春深夏淺最撩人每逢嵗嵗清和月
芍藥香中住兩旬
能白能紅偏冶艶含脂含露最夭斜人間自有留春處
手種臨階月季花
㡬日晴雲始破寒擔頭芍藥滿長安輭紅怕蹋豐臺路
翦向銀缾盡日看
華林西畔掩雙扉簾幙風輕燕子飛手㺯朱絃㸔紅藥
數聲清越過中徽
　　法華寺老僧贈牡丹四朶有作四首
名花百朶近書樓未省兒童解愛否慙愧山僧知好事
年年相贈紫平頭
花中姚魏迥無倫我昔移來洛水春今日白頭方解事
㸔花不是種花人
春殘布榖已頻摧含露西山蚤斸來恰是老妻齋誦日
膽缾先向佛前開
洛陽鄜畤逺難尋吾本江南僻縣人何事辛勤求異種
家園珍重玉樓春
　　年華二首
最宜珍重是年華只合芳林傍水涯藥譜茶經誠鄙事
桃蹊李徑即吾家支分耕穫憑啼鳥莞鑰門庭付落花
手把劍南詩百巻蓬壺踪跡豈幽遐
静中風味試探尋茗椀鑪香伴素琹盆蕙便堪為茂草
庭槐暫許作長林非無邱壑胸中事時有鳶魚物外心
家在海山隣弱水乆稀消息到於今
　　豐臺芍藥吟四首
竹籬茅舍傍清湍種菜家家間藥欄獨有宛平丞相圃
留花未折待人㸔
四月薫風㬉復晴通衢委巷賣花聲緐英盡在長安陌
誤賺逰人蚤出城
紅雪歌兒鬭粉脂南窗北牖列參差晩花珍重蓮香白
别貯銀缾三兩枝
移植城中百不成泉甘土沃始敷榮由來不解隨人意
小草偏生物外情
　　予既得前四首與弟侄同看復為予道北軒事遂
　　　成末篇
短句吟成一破顔忽聴弟姪話家山北軒饒有花千朶
郤在清潭碧樹間
　　夏至齋宿蘭省與王昊廬先生談龍眠秋色之勝
　　　遂成長句
苦憶龍眠愛秋晩為君摹寫秋山容霜濃日澹色初染
林臯颯颯多悲風桕栗松楓隨地有頳黄紫翠攢一峰
峰峰相續各為態上倚碧落燒晴空此時潭水澈骨清
傍㟁數㸃新芙蓉不寒不暑袷衣便有客有酒巾車從
紫蟹黄雞味正美青芻玉粒香偏濃俯臨大谿坐盤石
矯首長歗摩蒼穹飛鳥遥衢赤城起天光絢轉朝霞中
造物娛人亦已甚奉我綺屏繡幄千重重
　　先農壇古松
古壇數百載石屋傍長松一松䕃一畆翠色撐空濛修
柯動鱗甲詰屈森虯龍幽響吹笙竽颯颯迴天風班剝
何所似清廟羅鐘鏞古仙侍天闕肅穆修儀容靈液分
海瀆精氣通華嵩上有鬼神守下無狐兎踪我昔當壯
嵗斂戢欽微躬言陪華亭叟(沈繹堂/先生)更伴淄川翁(髙念/東先)
(生/)風塵乆間隔竒觀欣再逢徘徊清籟起偃仰蒼雲封
靈物邈嵗時廿年俄傾中細把青銅柯覺與疇昔同惟
予華髪變感歎將何窮
　　䝉賜
御筆臨米芾長幅恭紀
聖主求寧致清宴坐擁圖書千萬巻省覽機政日中昃
典學稽文意靡倦微臣嵗久侍華清講席經帷燕常見
避暑多在甘泉宫栁風槐露迎凉院几畔秋蘭襲袂香
階下新荷映波茜
聖情怡豫對清流微颸不用移宫扇日揮鳳紙恒百幅
退筆為山墨為澱逺自篆籕逮輓近縹囊玉軸羅羣彦
漏痕釵腳法益竒虎卧龍跳勢屢變
御筆腕下集大成俯仰千秋稱獨擅臨摹最愛米與蘇
古人重見開生面襄陽野老舊知名異代遭逢數稱善
當年承詔入深宫落筆驚竒響春殿米顛豪放本不覊
紫袍自裹端溪硯長牋流傳入内府側近龍香荷
宸盼字大如椀近數百淋漓瀟灑吳淞絹鐘王顔栁各
有態盡入豪端供結撰勁筆軒翥摩丹霄竒情天矯躡
飛電珠璣萬斛神采殊珊瑚百尺霞光絢念臣朝夕傍
棐几特與疏恩及愚賤兹幅拜賜出明光寳翰煌煌倚
深眷榮光夜燭蓬蒿廬奕世家珍共欽羡
　　丙子秋日直
暢春園
韻松軒即事兼呈澤州江邨静海虞山四首
西郊幽曠水泉清近接羣峰紫翠横太液疏池千澗入
靈和種栁十年成承
恩數沗丹霄直顧影頻驚白髪生宫漏聲希鈴索静慵
開書帙此時情
水雲佳地敞
宸居日日朋簪此曳裾
龍御紫庭朝聴政鳳栖阿閣舊攤書(軒乃書諸皇/子讀  之處)傳餐
中使過瑶島滌硯凉波引石渠久傍星辰髙處立捲簾
常怯對清虚
樹接郊坰入翠微不辭騎馬侍
彤闈佳時載筆臣何幸
聖主躭書古所稀地近清都蘭桂繞閣臨秋水鷺鷗飛
頻來漸覺蒹葭老風露新添白袷衣
海雲東望接滄溟一片秋光滿
御屏雨過平蕪沙路白風迴髙栁繚牆青休兵可望登
三古埀老惟思守一經宇内羣公欣有託抱蓑吾欲返
烟汀
　　眼昏
行年甲子已全週眼暗經今有十秋雲外猶能窮練影
鐙前未許辨蠅頭久知識字多為累但可看山百不求
目力漫從寥濶費意中思製小林邱
　　不寐
一月愁淋底事狂新晴今始見秋光蕭蕭終夜還疑雨
深悔移牀近白楊
　　見進芙蓉者
江南秋色鴈聲催新見寒蓉進
御來故國祗今湖水上倚風含露滿汀開
　　宿法華寺
倦投古寺愛庭柯積雨牆隂長薜蘿砌擁草花秋蝶滿
檐埀霜柿暮蟬多偶從禪榻分清磬卻夢漁竿枕綠蓑
最覺園蔬有佳味衝泥不厭屢經過
　　題梅桐崖横琴圖二首
宛水先生鬢未星髙懐逸興寄青冥遥知目送飛鴻處
一片間雲在敬亭
自昔題詩詠洗桐横琴又復羡幽踪祗緣古澹人相似
不獨吟成萬壑松
　　七弟自平山來晤於其别時作此示之
生平宦跡未親民重爾分符赤縣人兩字箴銘惟愷悌
千村婦子待慈仁世間境遇安為樂里社涵濡感最真
自昔參藩傳治譜百年棠䕃浙江濱
畿南百里足婆娑地僻民淳稳歗歌山翠逶迤連北嶽
河流縈帶近滹沱簾垂官閣春花滿竹暎閒庭夕露多
家室團圞稱吏隐好將休養致人和
毘陵分手隔江烟南北鴈飛已八年薄宦擕家深念爾
嚴寒覿面倍欣然闗心伯仲顔俱老回首田園意更偏
壯嵗勞人須努力容吾髙枕白雲邉
　　閏三月二日同子侄輩過摩訶菴詣天禧宫看松
　　　興勝菴看杏花萬夀寺看鐘沿谿河歸四首
杏烟吹散半成塵𤓰蔓初抽菜甲新自惜尋春來較晩
穿林猶見看花人(摩訶菴遇史冑/司輩擕酒來逰)
蕭索琳宫大道傍雕檐畫壁久微茫長松深瑣無人到
盡日空庭發古香
微颸潛起綠隂中差與琴聲古澹同頓使塵心消歇盡
由來陶隠愛松風
蘭若幽偏舊跡存松林路接畏吾邨小亭西望春如水
紅杏花飛
御果園(興勝寺有亭/俯看杏花)
　　即事
木芍藥開春晼晩近依棐几稱幽清正當暁月黄昬後
忽聴氷絃一兩聲豈是鼠翻簾幔響非闗風激紙窗鳴
朝來檢㸃缾花朶落向琹邉㡬瓣輕
　　八月過明相國園還循河至髙梁橋三首
縱轡晴郊野興賖城闉西畔入烟霞㡬家地接靈和栁
一路春殘杜曲花
上林餘澤散烟汀丞相園林喜不扄欲向鏡中看樹色
扁舟移過晩香亭(屏上畫叢竹/號晩香亭)
曲曲波光泛玉泉髙梁橋北愛潺湲誰人解向紅塵外
行到清谿綠樹邉
　　題石谷寒泉落木圖
蕭蕭衆木響霜葉落秋清雲中逺鴈度階下寒螿鳴谿
流潄石瀨琴筑相琮琤我昔山窗夜飽聴同韶韺手把
白傅詩甌泛黄菊英盡滌塵世想深愜幽人情十載謝
邱樊撫卷思縱横時方坐齋堂静慮寂無營空山共今
夕憶我寒泉聲
　　題石谷天香草閣圖三首
我家亭子傍清池初種天香月露枝老樹成圍應有日
秋風相待廿年時
披離巗桂紫苔斑下䕃寒泉碧一灣悟到木樨禪定處
九秋風露滿空山
城南傑閣帶修廊錦石垂藤倚桂坊一種清秋髙潔意
最宜相近是篔簹(予儗構天香書閣扵小橋曲沼之南/新移叢桂枝甫覆檐石谷繪圖亦傍)
(石臨水若為之/䜟也喜而賦之)
　　題石谷畫米家山二首
烟螺霧髻望成堆水氣空濛暁未開我愛松湖山數㸃
桃花新漲雨中來
菰蒲風㬉上嘉魚秔稻吹香六月初一笠一蓑吾已辦
賞心端合傍湖居(吾家湖上有先人舊業田非腴壤獨/蚤禾先秋而登耕漁並作弟兄接屋)
(而居阡陌相望有可樂者湖畔一峰聳秀絶類斯圖/荷栁之隈惟松獨茂烟水濛縈乃是真米家山也)
　　題姚注若畫册十一首
新購谿南十畆莊年年書為種松忙猶思坐對龍髯古
聞道青梢若我長(余以辛未種松于芙蓉島得四千本/今閲七年已髙七八尺有盈丈者若)
(見其虯枝偃盖古幹挐雲/歗詠其間亦一盛事也)
山居無事日遲遲簾静香消與睡宜有夣不離幽徑外
鳥聲飛上野棠枝(余壬戌以後謝客山居蓬徑草菴饒/有幽致栖遲三載此景依然重話舊)
(逰惘焉/増慨)
朔雪燕霜栁最遲采蘭修禊已多時祗今玉蝀橋邉過
纔見輕黄染舊枝
樅水松湖地接連平山逺渚已幽偏依稀如見金環石
楊栁烟中過釣船(湖畔有石圓/净名金環石)
邨市人家栁㟁邉白魚入饌最芳鮮慙予舊是湖干客
風景相違十二年
西郭層巒入翠微石門舊業掩荆扉梅花香裏茅亭外
盡日空山雪練飛(吾鄉瀑泉甚多披雪及似古山房皆/佳兹圖類繼谿石門從梅花影中望)
(匹練尤勝也時與/方子東來同識之)
霜葉迎風鬬茜紅我曾步屧入橋東雕巗繡嶺千重色
半在雲中半水中(吳興小司冦筆妙天下冩秋林得荆/闗遺法園居養髙興致益豪㸃染入)
(化以十二幅遺/余良不易得也)
媚筆泉香蘚石竒下臨千尺瞰淪漪懸崖舊是垂雲沜
圖畫依稀李伯時(余在大内曾見龍眠山莊圖粉本有/玉龍峽則今之碾玉峽是也其秘全)
(菴結屋山麓前臨大谿樵徑當門則今之冩園似之有/垂雲沜竒石壁立大谿中今媚筆泉羅漢臺猶可想見)
(也/)
傍水穿林石徑紆幽泉香草世應無相將路入芙蓉島
遥見青松隠碧梧(從冩園而西山腳插大谿中於此營/一徑迤逶里許可得水石營迴之致)
(由此達椒園芙蓉島極為/幽僻因識于此圖之末云)
荷鍤朝來過野塘籬邉小圃愛蔬香侯鯖百種爭能似
豆角新肥帶露嘗
布榖聲中初焙茶低枝小草發紅芽山禽啄向春烟裏
誤認谿邉躑躅花(黄荃趙昌作花鳥多出新意遂冠絶/一時兹幅染嫩葉如花輕紅可愛是)
(春色非秋色/也因詠以詩)
　
　
　
　
　
　文端集巻三十一
欽定四庫全書
　文端集巻三十二
　　　　　　　　　　　　　大學士張英撰
　篤素堂詩集三
　　題宫定菴四蹟圖六首
少小聮裾至樂存推棃讓棗度朝昬多君四海飛騰日
長記書聲棣蕚園(右兑弟/讀書圖)
席㡌秋風蹋輭塵板橋霜跡騎駪駪柴門雞黍山東路
誰識佗年擁節人(右應試/北征圖)
玉皇香案舊才人自有文章動紫宸静海至今傳軼事
澤宫蓮炬似車輪(静海勵澹園先生每為予言里人夢/紅燈二椀自學宮出其一絶大乃公)
(獲雋/之兆)
車騎雍容舊井廬承歡恰稱彩衣裾誰能頭白雙親健
笑拆紅綾第一書(南宫第一時/雙親俱健)
地接東華水滿谿柯亭劉井舊沙隄至今槐影深蔵屋
猶照當年太乙藜(右翰林/讀書圖)
左駕蒼龍右翠虯飛馳河伯與陽侯使君本是為霖客
手把銀潢灑綠疇(右禱/雨圖)
　　小集用東來伯顧鳬宗韻
小軒晴雨愛時和乳燕新泥葺舊窩庭滿綠槐供偃仰
階飜紅藥儘婆娑壺觴此日分毫素麟鳳諸公未網羅
頻問故園松竹好從來鄉思向人多
　　日長
日長睡足午隂斜猶喜經旬蚤放衙客到常聴江北語
簾開初見嶺南花琴涵古澹平沙操甌送清芬顧渚茶
親故兒童紛滿眼何妨垂老客為家
韻松軒即事前十首(有序/)
丁丑夏六月同陳大司農髙詹事勵銀臺孫大司成傅
侍講學士入直
韻松軒編纂碧谿髙栁縈帶直廬鳥語蟬聲響答清晝
傍有水神祠丹楹翠瓦下臨深澗林隂蔽日赤曦忘暑
時抱書巻過此㳺衍聴隔花之宫漏挹别浦之荷香率
成十絶句鄙僿無文䝉諸公屬和遂爾成軸念夫交㳺
聚散事等浮雲文雅風流語傳他日目前隨意之揮灑
異時觸眼之琳瑯倘得歸老邱樊展對于松隂蘚石之
間殆歐陽公所謂迴顧玉堂如在天上者耶并書以記
其事
一道清谿迥絶塵日光穿樹見纎鱗水邉石上來趺坐
便是驂鸞隊裏人
山畔蒼然結小亭數峰垂影入滄溟中涓亦解臨流賞
指㸃波心看畫屏(蒼然/亭名)
一水一山俱入畫一花一草别成春人間何處能如此
更說方壺恐未真
路過平橋青嶂繞門臨谿水綠隂開洞天福地原無暑
况復山烟送雨來
漏聲隠隠水淙淙紫玉蟾蜍碧瑣窗池館人間稱第一
朋簪天下更無雙
栽桃種栁㡬多時瞥見喬柯挂綠絲愛看清隂籠碧澗
抱書常過水僊祠
午夢遥驚花外鐘闗情水態與雲容隔牆便有蓮華蕚
清逺亭邉石筍峰(清逺/亭名)
丹稜十里路非遥槖筆連朝侍紫霄靄靄微風波上度
幽蘭香自
御筵飄
塵囂不到迥幽清半日微隂半日晴忽聴進氷傳内使
栁邉遥過櫂船聲
弱水何如
帝子家雲中飛閣影横斜我來蹔作承明客便泛吾家
博望槎
韻松軒即事後十首次孫樹峰大司成韻
千章灌木夏隂隂秘閣疎簾發苦吟底事谿邉來去鳥
亦躭豐草愛長林
方塘曲抱小山岑雨過凉生一探尋便是黄荃江㟁景
菰蒲深處宿沙禽
雲館九天鈴索浄谿亭六月袷衣凉微之佗日山隂去
僊吏人間說
玉皇
家在樅陽秋水邉平湖萬頃接山烟東坡夢作仇池長
福地神魚小有天
荷裳篛笠試新裁乞得閑身駕鹿回上界由來足官府
思從勺水望蓬萊(時方上/章乞休)
瓊苑花枝玉井蓮
天家景物總清妍只應書向瑯玕節留與雲孫奕世傳
北望祁連似砥平黄皮烏弋盡銷兵正宜白首為農去
卧聴松風夣亦清
北峰雲影已全移惟有仙家漏㸃遲莫怪頻年驚節物
纔凋一葉是秋時(立秋後/一日)
松隂低覆雲千壑蓮葉香深水一灣手種庭柯今㡬許
倦飛鷗鳥合知還
㡬年偕入苑東門時見雲從墨沼飜
天語親承俱色喜華亭風格至今存(此専謂樹峰/)
(天語嘉其書法/可繼美華亭)
　　便面畫雙鷺碧蓮題曰路路清㢘圖奉
勅賦之
精白勵臣衷含情藻繪中蓮香披淺瀨鷺羽立芳叢皎
潔心常似塵埃意已空
聖懐勤賞詠長此振清風
　　送髙江邨侍養歸里
自吾與江邨同被賜廬居禁庭二十載出入形影俱鴻
才愜優眷異采絢天衢對分金鳳紙偕曳紫貂褕君獨
有髙堂靈萱日正舒衡宇近相接慈惠資涵濡一朝奏
天子乞養歸平湖縷陳數千言字字傾鮫珠非不戀丹
闕風土愛枌榆垂白性所宜東海古名區三公抵一日
願將慈母娛
至尊動色聴欲報多躊踷子情重違拂國士珍璠璵宫
端晉顯秩天藻承
賜書同輩有榮慶皆言公遇殊神武靖荒服櫜鞬隨屬
車黄河青海間王事許馳驅欃槍既以掃端拱御金鋪
陳情返林壑勇退誰能如五色宫雲中垂紳扶板輿雅
詩頌吾友出處皆師模
　　寄廷玉屬山中疏治谿塘四首
龍眠攢簇衆峰幽四面嵐光抱綠疇地勝總堪營别墅
灘髙無計泛扁舟須知雙澗從雲落好引清谿遶屋流
製就木蘭書畫舫芙蓉深處狎輕鷗
平生愛對碧潭空幸有洪波别澗通來自長松修竹外
經過石堰小橋東芰荷鋪處香風滿桃杏開時錦浪紅
從此幽栖無憾事清流曲折畫屏中
曲曲何妨暎短籬還留方沼翫漣漪閒尋竒石支橋路
偶著茅亭傍水湄舴艋頓添漁釣樂桔橰還與稻梁宜
清渠近繞繩牀脚好詠香山洛下詩(白詩芙蓉池/在卧牀前)
歸計無端攪夢魂十年心事北山園松杉雖短堪圍屋
櫸栁猶存可䕃門移竹栽花忘嵗月看山㺯水度朝昬
秋晴難覓登臨意只盻南鴻數寄言
　　枯坐
槐葉凋疏紙屋明繭翁枯坐負秋晴菊憐東壁參差影
琴愛中徽撥剌聲舌潤汲泉烹綠雪指香和蜜剖青橙
故山楓桕霜初染腸斷丹霞與赤城
　　秋日過西郊諸園晩詣法華寺八首
秋日晴郊得勝逰城西韋杜屬通侯水分太液波常㬉
樹接華林地總幽
北渚南垞曲折流鏡中幻出小林邱為憐舊是江南客
借與輕舠竟日遊
傑閣長廊一徑斜赤欄橋畔碧窗紗主人猶在交河北
獨付蒼頭為埽花
疎栁餘花䕃翠岑芰荷老後始探尋最宜疊石臨流看
數㸃芙蓉黛色深
畫桷驚飛錦石攅重重金碧䕶雕欄放翁自賞東籬趣
僅得盆池十笏寛
誅茅一把也幽偏心賞由來喜自然卻憶蒼崖丹嶂裏
瀑泉飛落萬松巔
還鑣得得欵僧扉恰自前邨穫刈歸欲問梅花消息處
霜林黄葉已紛飛
畏吾邨畔舊栖遲蘭若重過復㡬時清磬一聲人出定
滿庭霜柿正離離
　　丁丑九日
達士由來愛景光最珍寒食與重陽碧潭潦盡文鱗見
丹樹晴烘錦幄張十載壺觴髙㑹香九秋松菊故園荒
一龕剩有埀簾地整理缾花學趙昌
　　秋窗料理瓶花四首
自疊盆山插菊枝分紅間白滿花甆明知老去童心在
只似雕蟲作小詩
萬紫千紅縱目宜風沙無地玩芳時昔人手著瓶花史
卻勝黄荃畫折枝(袁中郎/著瓶史)
揀取花枝貯膽瓶要兼畫意與詩情最憐影落紗窗上
一幅輕綃為冩生
搗練遥聞巷北碪薫衣低覆水南沉經旬粗得閒中味
黄菊花圍綠綺琴
　　即墨黄伯鑒餽柏葉露
蒸露猶存柏葉香一瓶遺自海雲鄉朝來攤巻黄花裏
百沸清泉自取嘗
　　廷瓚承
命致祭衡岳
手持丹詔歴間闗乘傳真成晝錦還木落洞庭秋色好
計程明日到衡山
　　題李公凱小像二首
氷雪丰裁映紫髯青蓮居士本臞僊世間何物供清聴
鶴唳松濤手一編
天禄讐書渾未閒時聞清珮直蓬山誰知澹蕩髙人意
常在花谿蘚石間
　　窗間二首
窗間枕藉劔南詩琴比陶家有七絲莫怪經旬常埽迹
偶閒難得菊花時
園才五畆半池塘㟁繞紅桃間綠楊底事懸圖向東壁
安排樹石攪人腸
　　吾園四首
水複山重樹色連紆迴樵徑大谿邉吾園獨占寛平地
翡翠屏圍數頃田
瓔絡巖前雪浪浮玊龍峽底碧潭幽吾園獨占雙谿勝
引入花邨繞砌流
布榖聲聲喚插田雨晴新綠正芊綿吾園不用栽花看
滿目猩紅是杜鶻
稻穫場空栗里開霜輕日㬉鴈初來吾園最是秋光好
紅葉千峰錦繡堆
　　對菊十二韻
春晩復夏初天地氣芳燠萬卉弄顔色紅紫紛滿目秋
深嘆摇落蕭蕭脱羣木隠顯各有時物理重往復何來
絶世姿東籬見叢菊灼灼紫蔕披粲粲金英簇輕霜溼
華滋寒月照清淑晩蝶戀低枝餘蜂領微馥色正格愈
髙體腴氣彌肅造物娛寒士藉以媚幽獨編荆作小圃
覆泉為甘谷選取落英餐快展離騷讀
　　丁丑十月既為皜亭記渉園圖再題小像二首
坐䕃髙梧倚桂叢讀書味道日舂容知君抱膝微吟處
意在玲瓏第㡬峰
千樹松杉十畆筠海山佳地更無倫但能収拾楸枰後
便是蓬壺深處人(圖中畫/奕方罷)
　　憶松湖用東坡先生逰孤山韻
桐之陽有松湖秔稻再熟佗地無松嶺歸樵相伴侣烟
波縱櫂聞歌呼弟兄於此居其孥千樹桃花春自娛楊
栁覆門沙路逺芙蓉園屋槿籬紆埠有扁舟莊有廬北
渚南垞隣不孤紅紫牽風足蓮芡芳蘚出水繞菰蒲世
業遺自先大夫嵗収百斛度朝晡鳴榔舉網魚撥剌不
羡笠澤漁家圖吁嗟此地樂有餘十載歸夢空蘧蘧塵
網固結誰能逋境幽筆拙難為摹(東坡先生疊此韻四/首思致髙妙一再諷)
(誦觸湖山之思遂次原韻/布鼔雷門之誚知不免耳)
　　冬日二首
埽地焚香一事無人間何地不方壺莫嫌春至無消息
繞坐緗梅十二株
静拂氷絃思轉清海南香裏月三更無端窗外寒螿歇
應為平沙撥剌聲
　　䝉
賜哈蜜𤓰條味甘芬乃工部侍郎常綬擕回者
西域新回使者車司空風景話流沙從來蒟醬無人識
拜賜初嘗哈蜜𤓰
　　即事三首
年來性癖武夷茶風味温香比豆花融雪烹來忙小婢
故應清興似陶家
地鑪温室障蒲簾雪後曦光照短檐諫果拈來成一笑
何時濇盡始迴甜
千年古栝承光殿一𣲖寒林太液池人在金鰲橋上望
滿天風雪散朝時
　　㬉室中滿置盆梅用東坡先生韻
疎枝寒蕊憶山村氷磵冷落幽人魂迥隔江雲不可見
蟠根矮樹同朝昬研山西畔書幌側交柯接影成小園
瓦盆擁雪土常潤地鑪宿火氊微温深夜相將炳明燭
清暁乍喜迎初暾梅花詰曲居㬉室何殊方朔栖金門
但能朗誦陸子詩不須更與醻一言計日春風花爛熳
為爾滿注花前樽
　　丁丑十月疏辭兼管翰林院詹事得
俞㫖
起居注史殿西偏占領氷銜廿五年今日拜辭文石陛
好將鳳紙付時賢
白首儒臣典縹緗絳紗弟子盡琳瑯種槐幸得依劉井
佗日清隂滿玉堂(予種槐於翰/林凡十八株)
秩宗清重愧吾衰紫綬三重占鳳池解郤隻魚何色喜
筍香花落是歸時
　　題翁康飴麻衣負土圖
迎養京華翟茀榮花時常奉板輿行畫圖偏寫麻衣淚
知子含悽無限情
寸草春暉事惘然白華難補淚涓涓憐余蚤嵗悲風木
菽水輸君五十年
　
　
　
　
　
　
　
　
　
　文端集巻三十二
欽定四庫全書
　文端集巻三十三
　　　　　　　　　　　　　大學士張英撰
　篤素堂詩集四
　　山居幽事戲擬右丞體三十首
居傍幽巗石屋四面青蒼削成纔見峰腰雨過忽看松
頂雲生
近對層巒飛瀑匹練髙懸翠微空谷凉風乍起滿林烟
雨霏霏
日㬉波平鷗泛谿清沙白魚逰一葉隨風上下桃花流
水扁舟
近栁依松小閣下臨千頃湖平卵色青天雪淨魚鱗細
浪風輕
四月園林笋茁村翁未覺寒酸十日蒼龍解籜頓添碧
玉千竿
别有幽人鼓吹桔橰聲轉清渠烟外歌隨秧馬栁邉鐸
響柴車
秋淺栗房未老花稀蓮子初垂挹取荷盤暁露煮來香
沁心脾
赤腳婢能執㸑蒼頭僕解耘田水碓自舂香稻魚梁偶
得谿鮮
香雪深蔵梅隖一林寒蕊開遲客夢不離西巘春風先
到南枝(香雪草/堂名)
樊圃濃霑暁露屐痕謹避新蔬採摘頻扶豆架滿擕自
執衣裾
静對松間綠綺琅然字字清圓乍覺松風吹去此聲不
在徽絃
嶺上寒松天際喬柯夭矯披離一面迎風凝(去/聲)雪玉龍
千尺尤竒
春暮千山染綠無邉香氣吹温㡬樹桃花似錦柴門蝶
閙蜂喧
最是秋容緐艶楓赬桕紫雲鋪錦幄龍綃十里人間别
有清都
曲徑潛過深綠小亭盡繞修篁不用頻摇團扇隂濃地
溼偏凉
此地泉甘土沃人稀市逺無譁黄鳥啼殘栁絮白鷗睡
穏蘋花
疏瀹雙谿繞屋蘭橈桂檝新成曲曲皆堪小駐芙蓉百
丈花城
歴過鯨波千頃占取龍眠一峰曾記東坡好句白首新
栽萬松
醻荅花時酒盞遣驅愁緒詩瓢把巻看松白晝焚香聴
雨深宵
身世啓期三樂景物春秋二分花落一簾紅雨稻香十
畆黄雲
髙下林間石磴蕙蘭手種千叢香氣氤氲巗谷花時趺
坐其中
雪斷堦前履跡茅檐低接疏梅榾柮煨香滿屋新得隣
家芋魁
結搆小亭洲渚四圍徧植新柯一櫂綠谿深入棃花低
暎春波
磊塊全消胷次憂煩不挂睂端甘脆芥松霜味清芬杞
菊朝餐
小樓髙峙林杪面面窗扉洞開嵐翠雲中涌出雪濤天
際飛來
湖畔先疇二頃弟兄老學躬耕笠澤挂帆春雨洞庭横
笛秋聲
竹隖鴉催蚤起蘚堦鶴伴閒行底事花隂佇立兒孫小
閣書聲
愛看一犂春雨家家盡力農桑黄犢烏犍俱雅綠蓑青
笠皆香
春半杏花司令輕烟細雨佳時自是神僊豐艶粉腮微
透胭脂
石磴遙通水榭小橋近接筠廊垂栁裊娜波面藕花千
朶銀塘
　　嚴寒自遣
嚴寒小閣掩書窗坐擁珍裘舊驌驦藉釋氷花烘㬉硯
自澆梅蕊試温湯茗香澹泊消長夜妻子團圞話故鄉
我本疎慵粗解事六街風雪看人忙
　　夜坐
北風號庭槐聲撼紙窗急小舟蘆荻中萬頃波濤立微
疴得小憇譬彼蟲蠖蟄梅花温室火謹避嚴寒入書巻
亦髙閣琴絲且什襲心如澄潭月趺坐數呼吸眼光牛
背上紙帳夜熠熠
　　和内人(時建蘭/作花)
故園芳徑入叢蘭惟有歸田事最難近得乞休消息好
應知喜色上睂端
香滿疏簾玉鏡臺謝家庭畔紫蘭開清吟正對名花發
此際思君日㡬囬
　　為内人書扇
謝傅庭前詠雪情斂華尚樸避才名孫曾滿眼看三輩
福慧雙修自隔生紫綍重沾鸞鳳字青帬不飾珮環聲
佗年鶴髪相莊處竹徑荷亭景最清
　　送嚴州太守蔣受祉
黄綬新恩出九重富春江繞郡城東一樓畫角丹崖裏
十幅蒲帆翠靄中竹馬此時迎愛日羊裘終古振清風
千峰題句今存否為訪元英與放翁
　　廷瓚以祭告衡嶽畢還里正值庭梅放時
燕巢營構十年餘自種緗梅繞敝廬湘水人歸霜落後
蕭齋花滿雪霏初山中春晩園官報隴上香濃驛使書
兄弟巡檐同索笑題牋莫遣信音疎
　　下直
下直得小憩重雲欲雪時擁被木緜㬉塞戸蒲簾垂焚
香古銅鴨瀹茗小花瓷江梅十二株結蕊抱寒枝温室
火力微使我花信遲蠟瓣有竒馥坐久聞希夷思淺無
傑句聊復成吾詩
　　㬉室中門人贈雜卉二首
温室垂簾氣蚤融綘紗弟子餽芳叢最憐梅蕚寒香裏
郤訝桃花朔雪中素壁夜添孤幹影氷絃暁暎數枝紅
黄柑綠橘青銅鏡位置聊同六一翁
村落移來紙閣蔵不知鴛瓦有氷霜交枝乍喜花圍坐
緐艶驚看雪照堂古鼎温湯匀面粉地爐新火返䰟香
從來不似江南樹明月清宵影過牆
　　冬日即事八首
一鑪沉水一甌茶猶覺寒城暮柝譁老我乍閒情味别
抱琴清夜向梅花
繞榻寒葩影自横七絃手和若為情惟慙心腕多塵思
難覓幽泉落磵聲
水僊花發㸃青莎但覺瓊林姊妹多翦燭攤書良夜坐
居然邵子有行窩
狐腋為衾雪一牀三朝晏起味偏長小窗嫩日烘簾影
無限春情泥海棠
深䕶殘香鎮掩闗手培寒蕊暫開顔長安聲伎足豪侈
斗室應無如我閒
時逢休沐宜髙枕書雜真行續矮牋要看孤烟縈嶺岫
鑪香移近研山前
山妻頌佛禮精幢老我晨寒倒玉缸埽地焚香清福具
况兼花事滿晴窗
兒返江鄉雪正霏小軒瓊蕊暎堦墀到來甫過傳柑節
猶是梅花半放時
　　戊寅正月四日書閣即事二首
隔嵗春還解沍寒名香珍茗足清歡齒裒自合思歸劇
灘急從來索退難琴按七絲風月好花圍四壁海天寛
老妻蹔歇縫裳手相對閒吟話夜䦨
人間萬事重循還識得應須一解顔薄有詩篇難免恨
既叨圭組豈能閒四時佳卉徴瓶史數㸃危峰指硯山
倚徙歗歌盆樹側也同邱壑任躋攀
　　一室中置寒花十數種㡬無坐處二首
礙履牽衣一室中深紅淺白列芳叢盆花位置求安穏
不獨兒嬉笑放翁
交柯接蕊錦成攢煗室牀前十笏寛但可一春花事足
從來容膝易為安
　　再疊堯峰山字韻詩六首
生涯晩嵗巻書間怕聴車聲酷愛閒但得梅花香裏坐
閉門何地不空山
茅菴窈窕白雲間藥插漁竿廿載閒歎息人生何處老
水流花落是家山
地鑪煨火小窗間催廹桃花不放閒爭似春烟春雨後
含情含態夕陽山
總是塵勞塞兩間何人肯放此身閒惟餘老子癡頑性
隠几時猶夢故山
樵路烟村杳靄間松隂十畆可閒閒芙蓉露落臙脂港
躑躅花開錦繡山
六街鐙火五雲間笙管撩人苦未閒老我深宵對香雪
兒來聴話舊谿山
　　紙閣
紙閣蒲簾樂事賒探春梅蕚兩行斜居然香雪園中叟
日日牀前埽落花
　　自題圃翁氊笠采梅圖
紫罽裁衣古夫須製笠寛近家營小圃别墅占幽巒晩
嵗情何寄梅花性所歡甔瓶一枝雪常共爾清寒
　　前嵗種蕙草盆中今忽作幽蘭五箭
雜蒔羣芳娛老眼喜看蕙草忽成蘭離騷九畹分明别
物理遷移欲辨難
　　曾孫牛郎
閉户那堪過社日㺯琴聊與送梅花茗香之外無多事
持抱曾孫一笑譁
　　春半
太液氷開綠漸匀杏烟輕籠
帝城春燕來絮語如歸客花落愁懐似别人鄉夢有時
吟短句逰蹤無地蹋香塵祗今松嶺樵歌路迴望隣家
木筆新
　　所願
稱身輕絮葛傍宅小園池弄水度朝暮看花紀嵗時破
閒聊展巻適意偶成詩茗餌餘生足鳴琴理釣絲
　　清明二首
閒門插栁栁絲輕忽聴兒童笑語聲澹染麴塵纔有色
看來未省是清明
春風先入紫泉宫地濕林暄氣蚤融昨日園官報行在
山桃逺寄一枝紅(時/)
(駕在五臺將歸園折山桃一枝寄行在報/御園春色)
　　清明後二日西郊書觸目二首
御園烟柳綠初匀韋杜城南别作春澤澤土膏移樹日
涓涓泉脉灌花人錦韉細馬紛馳道畫轂香車動輭塵
差覺故園風物蚤滿枝紅雨正芳晨
逶迤官道井幹邊借得農家屋數椽平楚乍看開曙色
逺林微覺動春煙㬉喧蜂蝶鶯猶澁時過清明栁尚眠
檢㸃吾生多幸事獨傷容易擲流年
　　寄廷玉二首
馳書頻與報山阿為我殷勤䕶舊柯喬木數株非易得
新花百種未嫌多
曲折長廓可隔塵花籬編葺藉霜筠不須紅紫堆三徑
但滿清隂便可人
　　擬放翁閒中富貴
酣眠飽食任從容憂患危疑百不逢曲徑蕭疎穿萬竹
小樓蒼翠壓千峰蜂喧桃李衡門㬉鷺宿芙渠鏡水溶
散髪浩歌天壤内端知不愛酒泉封
　　蚤起之西郊
投枕近來增懶慢趂朝未許遂疏慵檐前斜挂昬黄月
烟際遥開斷續鐘囈語婢貪春睡重遲鳴鷄怯暁霜濃
䦨干北斗低垂地無數輪蹄陌上逢
　　廷瓚新購北園賦此
吾鄉北郭枕幽巒新購園林十畆寛曲沼波光浮檻入
層巗石色倚䦨看長松圍屋將百挺好竹縁谿郤萬竿
佗日扁舟載茶具栽花㺯水足盤桓
　　讀放翁詩偶成四首
石帆山下禹祠邉醉叟嵯峨二十年健筆髙懐逢勝地
盡搜清景入詩篇
遺編近代始流行照乘珠光萬斛傾人在海山端不死
水沉一炷荅毛生
輓強沒羽本天才煆練詩篇老不衰夜夜神光生帳底
固應竒句逼人來
戞玉敲金字字妍丹青畫出閬風僊樂天七十詩懐减
輸郤龜堂十五年
　　四月郊居二首
郊居端不負芳晨滿眼平蕪栁色新近欲移房傍僧舍
海棠雙樹苦留人
葉宻何湏錦成幄月明不藉玉為缸路人指㸃予栖處
一樹棃花暎紙窗
　　送八弟之官咸陽二首
鴈序初銜一紙書老親暮齒見懸弧間闗南北分棠影
家世清貧少木奴薄禄一官多荏苒征塵十載總﨑嶇
終南黛色華林樹沃野秦封豈盡蕪
晴郊驪唱别青門逺度圅闗憶弟晜日落西風吹渭水
雨餘春草徧咸原新豐舊店山川古漢代遺民里社存
屈首微官師栁下循良冀爾蚤飛騫
　　題陳廣陵扈從北征圖八首
書生遥控鐡連錢隊入黄沙萬幕烟卻笑龍門誇縱覽
止從域内見山川
絶徼纎塵迅埽除氊裘君長拜穹廬
聖人神武清沙漠才子髙吟在屬車
鄒枚筆札奉傳宣金鳳時分五色牋撰就鐃歌天上曲
夜深待奏幔城邉
六軍萬騎陣雲屯豹尾清班不動塵盧橘江南傳塞外
旌門拜
賜及儒臣
夣入烏孫天外磧手捫青塚路傍碑龍沙栁色榆闗月
親見唐人出塞詩
明駝寳馬翠雲裘羽箭雕弓賦壯逰謾道詞臣無武畧
佗時孫子羡兠鍪
春風三月歴秦闗豹袖貂褕往復還京洛黄鶯啼栁絮
雪花如掌是天山
鵷鵬健翮氣摩空鶵鷃隨飛度朔風(時廷瓚亦/同扈從)為恃
深恩忘逺别翠華黄幄紫雲中
　　題王石谷騎牛還山圖
石谷山翁舊隠淪京華逰跡動楓宸漢書一巻歸吳苑
挂角於今見古人
　　西郊漫興三首
睡殘過午日偏長欵段閑慿一徜徉聞有鄭花開數畆
畏吾邨畔小南莊
家家紅藥滿畦栽土屋笆籬一半開偏我看花逢驟雨
風恬日澹不曾來
滄波弱水本難求井谷蹄涔亦少休便是唐人小三昧
四隣新綠一園収
　　題房師總憲蔣公趨朝圖
威鳳在朝陽攬輝聴喈雝巗廊登國珍光氣仰璜琮吾
師社稷器岳瀆生鉅公大賢應昌期萬類資帡幪蚤年
盛文譽言陟蓬萊峰天衢四十載事業䕫與龍持憲肅
百度精白殫寅恭綱紀佐清宴元氣日龎鴻鳴珂紫霄
上垂紳清露中舉朝多後進敦碩推宗工幸生桃李蹊
長養藉春風恒陪玉階躅泰岱瞻儀容
　　六月九日移榻郊外
暑雨氣蒸溽城市探湯如
聖詞降温藹凉爽來郊居樹色洗濃綠葛衣上籃輿草
露未全晞呼吸皆清虚栁下欵舊扉老圃正揮鋤禾麥
過牆青𤓰蔓走堦除埽地焚蒼术餔粥烹新蔬蟬吟晩
嘒嘒蝶夣午徐徐飽食復酣眠生事欣有餘但許長髙
枕何必非吾廬
　　歐陽文忠與韓子蒼約五十八致仕踰期七年而
　　　後踐言寄以詩人事從來無定處世途多故踐
　　　言難誰知潁水閒居士十頃西湖一釣竿和之
　　　曰
樂天未老分司去嗣後髙人接踵難踐諾斷然先永叔
芙蓉谿畔一漁竿
　　題梅淵公畫册三首
物外人宜放眼寛一楓一栗足盤桓小亭望裏無多景
秋水平湖鴨嘴灘
攢峰疊岫入烟鬟李杜相逢飯顆山澹墨寫來空翠滴
矮箋何意見荆闗
筆端何處著纎塵絶壑幽巗足鬼神貽我黄山松百尺
祗今常憶敬亭人
　　郊外雜詩四首
曾經宿處認柴門流水潺潺繞斷垣㡬樹胡桃遮矮屋
米家畫裏雨中村
遥聞鐘漏隔華清郤掩殘書對短檠樹暗荒園深夜雨
寂寥能使道心生
雨餘凉月傍林明觸我空山静夜情稍覺未忘塵世處
微嫌牆角度車聲
西山雨過亂雲飛槲葉吟風暑氣微返照斜臨禾黍外
一川蒼翠上人衣
　　題畫
風恬日㬉物華新樹色嵐光正暮春栁絮香飛啼鳥路
桃花紅暎蕩舟人枳籬芳徑多閒客茅屋青山逺世塵
自是昇平饒樂事歌衢擊壤盡堯民
　　戊寅夏日郊居浹旬四郎廷􁇑以養疴城中不能
　　　從書此十首與之
承
詔傳温語追凉郭外風借居青樾館卻傍紫泉宫榆栁
千村暗蓬蒿一徑通經旬宣喚少吟卧綠隂中
西郊今鄠杜谿水獨潺湲石瀨新荷浦泉源古栝邨引
流先奉御分𣲖各為園處處芳蓀遶餘波亦
聖恩
斷垣苔蘚綠樊圃稱幽栖柿葉當窗宻𤓰藤暎户低雷
聲殷樹北雨腳過庭西微覺驚殘夢黄昬度馬蹄
平生憚拘束瀟灑愛園居但有林為徑何妨草結廬心
同黄鳥樂意向綠隂舒晩食甘葵藿斜陽看種蔬
向夕微凉動宜人理素琴平沙含古意流水識鄉心幽
籟生松壑清風過竹林疎慵近書帙聊此託長吟
桃笙卧復起庭樹影交加清露開簾重明河帶月斜寒
螿鐙下語茉莉枕邉花莫漫髙吟歗中林有宿鴉
睡起過亭午閒吟白日斜蟬聲千樹栁鳳羽一叢花野
客遺紅藕隣僧饋紫笳身心安穏處幽事亦堪誇
叔度來東郡相過避暑時夣同風雨夕話盡海山竒竹
榻閒搜帙花隂静覆棋佗年浮渡約江路有前期(時即/墨黄)
(元美/來訪)
雲氣横西嶺峰峰入窅㝠郊原經雨足禾稼接山青白
水分畦看寒泉汲井聴漸知秋色近花底見流螢
華蔵何年寺松隂白日寒平生貪種樹難得一株看皓
貭凌霜雪清音比鳳鸞風塵欣覯此莫訝久盤桓
　　同元美過法華寺
園居苦炎蒸駕言適招提村過槐栁側路入禾黍西老
僧坐井欄童子方灌畦為我摘新蔬炊菰復糝藜移牀
入深松地溼林影低殿前鴨腳樹髙與雲峰齊白松有
竒姿膚香如柔荑竟日飲空翠使我野性迷不覺曦陽
度但聞蟪姑啼惋惜日中去未及林鴉栖
　　避暑信宿法華寺四首
酷烈今年暑殊非老所堪幸能辭褦襶暫許伴瞿曇古
屋青蘿徑深林翠葆菴竹風荷露好斯際憶江南
當晝困炎暑雲峰矗目長忽聞庭樹響頓覺客衣凉蝶
亂風翻草鴉驚雨過牆天工真老手搏捖等尋常
蘚堦延晩步蓮室愛西偏蟬噪喧逾寂松隂老更妍微
凉三伏雨空翠一林烟未遂麏麚性吾生意惘然
畏吾邨畔寺中有牡丹枝珠顆榴房坼霜林柿蔕垂𤓰
蔬留客美泉圃寄花宜十載歸田思唯應老衲知(予嘗/寓花)
(于僧/圃)
　
　
　
　
　
　
　
　
　
　
　文端集巻三十三
欽定四庫全書
　文端集巻三十四
　　　　　　　　　　　　　大學士張英撰
　篤素堂詩集五
　　白鹿
呦呦山鹿本僊姿瑶島分輝物色竒月皎細尋眠石處
雪深難辨入林時芝銜五采身偏淡玉琢雙麛影共隨
瑞應由來徴孝徳同逰鶴禁有光儀
　　園居
圃事吾麤習相看情易親園丁三伏苦菜甲四時新插
架𤓰藤直分畦水澤匀寒菹稀更好采摘不嫌頻
　　小憇
草徑園三畆烟村樹㡬行窗間閒帙滿花底素琴張暑
退睡方好泉新茗益香古今難適意小憩便清狂
　　讀東坡耕種詩有作
子瞻謫黄州終窶艱釡鬲力耕求寸壤不敢厭墝塉荷
耡來東坡乘春自墾闢荒塗翦荆榛枯井搜瓦石好雨
渡江來頓使土膏澤先生善言農夙本農家客線􁀙鋪
秧青棋局分畦白夕上露珠圓晴飜風葉碧留連移我
情置身在疆埸古來賢達人遭逢多困厄老以東坡名
永言志疇昔誰知千載後聲稱常嘖嘖
　　戲擬放翁四首
陶令情懐亦愛廬况兼碧巘繞清渠細舂香稻珠難比
解籜新萌玉不如簾外花枝留語鳥水中山影襯逰魚
長吟髙卧真成懶亂疊鳴琴與素書
萬疊青山一水横宜來此地學躬耕谿花盡向堦前轉
雲葉多從棟裏生秔稻年年觀穫樂子孫世世讀書聲
令威千載人間語竹隖松坪尚有情
碧繞釣磯新漲色綠侵書幌古苔班堦前依柱多生竹
枕上推窗即見山詩思斜陽髙栁下琴聲流水古松間
茗香盡日無人到自昔應無如此間
公麟舊跡久微茫新壓河流結草堂紫翠山烟迷鳥道
碧空雲影動谿光閒中盡味琴書樂蚤起貪聞草樹香
莫道總無人跡到樵歌歸路意何長
　　讀放翁詩有作
我讀放翁詩為翁紀嵗年石帆山下釣魚船水滿江湖
詩滿天髙吟禹㑹窆亭前醉倒秦皇酒甕邉一字一句
清且妍翠屏千丈落紅泉嵗開九帙方翩翩騎驢蹋歌
邨市眠蛇年秋風梁木顛作詩四百七十有餘篇樅金
戞玉猶鏗然兹事古今誰比肩頫首稱曰詩中僊
　　暑中自適
溽暑不成寐盥潄拂晨起初陽射東林林間日華紫邸
舍闢軒窗移牀綠隂裏園茗發陳香井花汲新水隨意
抽書帙信手弄宫徴聴蟬過栁枝看蝶抱花蕊綌衣午
還卸豆粥晩偏美我本入世人觸暑分應爾經旬少公
事暫許謝塵滓陌上埀鞭客隴畔荷耡子視余俯仰情
所獲良獨侈詩成一再詠凉颸滿窗紙
　　逺望
逺望起墟烟閒行㸔汲泉雷聲飛鳥外雨足夕陽邉暝
色催歸騎凉颸歇暮蟬但將清興往隨處得幽偏
　　卻暑
延爽苦無地卻暑在忘機静坐展紈扇凉風生葛衣㳺
心深竹磵結想古苔磯萬木蕭蕭下清泉落翠微
　　聴道上鈴聲
賫送封章一騎塵牆西輦道是通津鈴聲陌上無時歇
老盡人間名利人
　　秋雨
秋雨驅殘暑園居客思迷地洳蒼蘚滑林溼綠隂低聒
喜聴蟬歇閒容伴燕栖焚香欹枕處未覺景淒淒
　　與彈琴道士曹天全
花時蹋破紫苔斑物外幽人數往還腕下冷泠寒磵水
月明常聴古松間
不獨閒心付七弦辭家出世合求仙前生應是王喬輩
熟讀黄庭正少年
　　偶作
東西路自嶺頭分日落歸樵隔水聞差可引流還種樹
尚慙抱犢與梯雲近移密竹巢鳩婦逺作平沙引鷺羣
為愛明時歸校晩不辭人誦北山文
　　即事
閲盡人間角逐塲老懐惟覺便農莊摘來豆莢羮湯美
糝借荷花餅餌香
髙人共有名山願七事難兼李習之話到芙蓉溪上路
略無餘憾復何疑
　　憶山溪
一葉輕舟泛木蘭隨風流過落花灘人間何地無谿水
難得千峰落影看
　　暑中讀錢考功山中諸詩
節過新秋暑益竒渾無風動綠楊絲欲抽書帙消長日
賴有錢郎清婉詩
　　題孫式如
賜扇
素箑湘筠巧製裁花隂半展月輪開凉颸不是尋常爽
分得清風
鶴禁來
　　扁舟
一水千松照落霞晩風徐引釣絲斜何人得似扁舟客
㟁繞芙蓉萬朶花
　　暑中
盡日密林蟬呌暑忽聞髙樹亦吟風荒庭雨過琴絲緩
萬籟盈虚一氣中
　　暑中過法華寺
頻過蘭若覺幽清老衲茶𤓰世外情風透葛衣消暑氣
濤翻松籟作秋聲餐分齋鉢神偏爽息數僧牀體倍輕
亭午氤氲成小憩夢中猶繞豆花行
　　又
繞砌幽花鎮日開為依老衲重徘徊上書若遂歸休志
相訂禪闗一宿來
枝幹扶疎色莽蒼挐雲老樹發新香佗時暗數曾逰處
殿角霜松不可忘
禾稼新秋雨復晴籃輿白葛晩凉行清谿曲抱城西路
髙栁長堤似掌平
　　戊寅中秋
秋來景物更誰同置我清隂翠靄中桂露夕溥穿樹月
蘭香朝撲捲簾風琴含宫徴閒逾好詩繼陶韋澹益工
蔬食何妨坐良夜八闗聊擬樂天翁
　　髙梁溪上行
髙梁橋北舍車行十里新堤輦道平夾㟁栁翻溪影動
連朝霜落水痕清聊同濠濮邱中想小憩滄浪物外情
安得扁舟南澗曲枕蓑欹槳釣絲輕
　　寄木厓八十生日
千尺松喬倚赤城江天南望若為情喜㸔碩果留丹嶂
賴有靈光矗太清報荅平生應大耄折除官爵是才名
漫言人是邱園客百巻文章已盛行
皆響亭邉列嶂懸一觴一詠即飛僊松風髙躅陶𢎞景
耆舊新詩孟浩然題徧小橋三徑竹花圍别墅一谿烟
楷模後輩誰能似名噪騷壇七十年
　　少宗伯韓慕廬䝉
賜御書篤志經學匾額恭題于後
大雅荆榛誰埽闢常洲韓子獨窮經髙才跌宕傾流輩
健筆清疎寫性靈激賞自應承紫綍寵頒曾見出青㝠
玉堂飛白同千古室有榮光炳日星
　　題畫
初春山色蔚藍烟纔見涓涓雨後泉欲試單衣相稱否
誰家亭子杏花邉
　　立春前一日
匡牀戢影倦輪蹄枝比鷦鷯得穏栖盧橘雙懸書幌北
緗梅叢發硯山西茶烹活火吹魚眼爐剩餘香煑麝臍
明日故園春信蚤詠花軒畔酒堪擕
　　董華亭書清福吟因其意而廣之得三百字
試語世間人何者為清福我有一頃田乃在北山麓峰
攢紫翠殷路遶幽潭曲陽坡景物鮮平疇土膏沃清流
貫其中波紋淨如縠逶迤桃㟁紅環抱松堤綠髙敞杏
烟亭杳靄梅花屋傍砌一池蓮沿籬萬竿竹竒石卧幽
花古藤挂喬木門徑接陂橋庭軒稱凉燠風月四時佳
鶯花終嵗續中有白髪翁蕭然常野服閒情託魚鳥忘
機友麋鹿焚香坐清晝扶䇿縱遐矚目不離煙霞手自
藝蘭菊魴鯉一竿取秔稻八口足雞豚法王政場圃倣
豳俗誦讀課兒孫耕耘問童僕暁林鴉喚起晩窗鶴同
宿祠古四先生陶白與蘇陸松籟雜琴聲花飛亂枰局
有時泛扁舟枕籍書一束船尾挂酒壺餖飣羅果䔩蕩
漾隨春風鷗鷺行相逐駐檝芙蓉灣繫艇篔簹澳劃然
發長嘯幽響振嵓谷手拍洪崖肩髙踵王喬躅耳不聞
喧囂心不驚寵辱樂且不自知憂從何處觸倘肯從吾
㳺焉敢矢弗告
　　小寒日梅放一枝
百計求閒苦太癡爛柯聊且坐觀棋麝臍香㬉琴三疊
鹿角霜濃酒一巵温室簾開新月夜瓦盆梅發小寒時
冥鴻斥鷃無窮事一任天公更不疑
　　題友人姬侍圖
猶見當年顧虎頭子安瀟灑水亭幽金鋪特典圖書地
玉砌髙吟殿閣秋惟見趨陪霄漢側豈容閒入燕鶯儔
何妨寫出嬋娟想宗炳溪山本卧逰
　　已卯元日夢竒石幽泉之勝五更不寐賦此
夢裏茅菴景最幽荒山僻徑小林邱屯雲怪石當軒倚
濺雪飛泉繞樹流蒼蘚間堦逢老衲盤渦深澗見文鯈
山童捧出桃如瓮髣髴西渠與共逰
　　小室梅花自冬徂春未謝
小窗臘近火頻催綠蕚仙姿繞坐開看過天街鐙火夜
春分猶有未殘梅
　　題花溪石漾圖為查子聲山
桃花灼灼開春烟含露綽約清溪邉石漾風景幽且妍
菰蒲曲曲堪延緣翰林舊宅倚長川竹籬掩暎茅數椽
松隂丙舍同一灣讀書垂釣盤渦間秋水神骨氷霜顔
漁者豈必非神仙握管方在彤雲顛此景安能來眼前
我亦雙溪營小園芙蓉島􁑾木蘭船種桃蒔竹已十年
水際松梢纔覆肩榆栁徑入秔稻田深山鷗鷺忘其天
欲往從之阻間闗坐對斯圖神惘然
　　三月十日夜夢
月露輕寒夕吾親入夣遥青山掩謝屐碧水泛吳􁊁草
溼沙間露花明栁外橋陶家循壑意未勝此飄颻
　　春晩登白塔山
瑶華傳往古石徑入丹梯㟁柳籠煙密山桃過雨齊橋
迴新漲迥閣亞偃松低莫訝頻來熟吾家太液西
　　三月十八日昇山田子治具從髙梁橋沿溪遊近
　　　郊諸寺
西郊晴日暁寒輕卸卻籃輿傍水行翠陌烟波新栁色
板橋風雨舊溪聲鶯花偶遂芳時約松檜猶含太古情
勝友提樽淹夕照等閒心跡喜雙清
　　初夏
千山濃淡綠參差夏淺春深景一竒溪上垂竿飛絮裏
林間燒筍落花時青秧待雨憐鳩婦朱果臨風惱雀兒
領略暄和閒嵗月市朝山澤幾人知
　　鳳棃
鳳棃珍果出南荒昔未標名紀職方班剝錦苞含脆質
繽紛翠羽䕶清香提封逺在波臣外修貢遥知驛路長
總是
皇仁同絶域海邦風味入梯航
　　逰仙詩
秋月暎寒潭皎皎含清虚不可謂之有焉可謂之無古
仙凌鶴背來往紫雲衢吹笛過洞庭鳴珂謁天都千年
不火食蘭露芬可茹綽約桃花顔瑩潔冰雪膚塵世謗
仙者蠢蠕何其愚
　　送徐華隠學士歸里二首
湛深經術重人師松桂堅貞海鶴姿廿載侍臣
恩遇渥瀕行為寫落花詩
喜聆天語自丹霄宣召還趨鶴禁遥拜賜手持金鳳紙
傳餐人過綠楊橋
　　己卯中秋後二日積隂始晴明月在窗夜永不成
　　　寐因題惲南田畫鴈來紅二首
籬籩竹下鬬緐華烏桕丹楓本一家細雨疎簾千種色
始知秋葉勝秋花
芙蓉未放曲江頭桂露蘭烟已漸収一片井梧秋色老
獨教錦莧占風流
　　題王瑁湖下直傳經圖四首
江上秋風桂醑筵鹿萍當日附名賢紫雲天際三珠樹
領袖塤箎四十年
畫舸髙齋碧樹幽日斜下直比林邱金華夙望推都講
經術西清第一流
器量深沉屬大儒槐庭世業在伊吾㡬人得似河汾席
阿閣文章五鳳雛
長安冠盖重貂蟬獨對斯圖意爽然吾友性躭林壑趣
丰姿散朗似神仙
　　吾廬十一首
小築吾廬近水涯望中何處似晴霞芙蓉溪畔東西㟁
裛露含煙數里花
峰峰嵐翠落清流惟有吾廬景物幽最愛梅花縈野徑
還宜垂柳繫扁舟
水複山重遶碧疇吾廬獨占大溪頭千峰雨霽看新漲
雪浪横空上小樓
竹隖梅岡往復回吾廬深隱絶塵埃稻香亭傍烟邨起
秋水軒臨雪磵開
松堤深瑣綠楊烟水湛沙明見一川布穀聲中春似錦
桃花飛落莱花田
筆牀茶竈一舟中北渚南垞曲澗通搖過小橋柔櫓歇
蒲帆斜挂芰荷風
楓桕頳紅葉滿枝黄雞啄黍傍柴籬松隂路入秋妍館
正是田家穫稻時
長廊下瞰碧蓮沼小閣正對青蘿峰(放翁夢入/仙居得此)佳夢庭
軒差比似蓬壺端不讓仙蹤
棃雲桃浪影交加烟㬉紅蘭徧茁芽我憶艤舟亭畔路
清溪圍繞一邨花
懶慢心情躭水石幽竒蹤跡狎禽魚翠微堆裏三間屋
罨畫溪中十𤱔居
四序芳菲滿曲欄不教容易覺春殘鶯啼碧樹笙歌院
花落紅泉錦繡灘(禹鴻臚為余畫芙蓉島圖將成景物/有足賦者亭榭庭廡雖皆意中結構)
(邱壑松竹桃杏梅柳之屬則已具其大槩/逺想髙望遂得斯篇己卯冬至月中澣)
　　雙溪詩二十六首
　　　垂雲沜
白沙採樵路石腳插清渚拄杖響莓苔幽人澹如許
　　　芙蓉溪亭
溪上夫蓉開湘娥明鏡裏不屑鬭春華儂自冝秋水
　　　南莊
牽牛花滿架秧水綠芊綿要識農家苦門前種秫田
　　　觀穫亭
秧馬似騠駃腰鐮如鴈齒但願禾稼成嵗嵗常如此
　　　秋妍館
橙黄楓茜紫山澹水澄鮮寄語看山客珍重此秋妍
　　　桂叢
山空秋月白露滴桂叢幽雲際一聲鶴仙人在上頭
　　　來鶴亭
手自種青松龍鱗見其老佗年松樹下不生刺人草
　　　千巗萬壑之樓
舊說龍眠岫桃花滚浪同緣何朝暮景盡入此樓中
　　　傳恭堂
欲識傳恭意無忘結搆情柴門觀穫樂紙閣讀書聲
　　　溪光嵐翠亭
溪水滿芳汀臨溪構小亭銜魚雙翠鳥飛去入青冥
　　　雙溪草堂
繞砌雙溪合文鯈聚白沙綠楊千縷樹紅藕四圍花
　　　曲廊
纓桃綻暁風芍藥含朝露歩屧向南榮漸入花深處
　　　垂竿石
本為投竿去臨流一解顔取魚忘著餌常覺釣絲閒
　　　艤舟亭
千尺芙蓉㟁雙橈舴艋舟繋舟何處好古柳石橋頭
　　　佳夣軒
淺碧襯殷紅如濯巴川錦山徑儘繁華何用邯鄲枕
　　　梅岡
凍雨溪山路寒香一道斜南岡名玉雪髙下盡梅花
　　　蓮渚
溪水東西㟁藕花雜紅白中有金鯽魚唼花尾盈尺
　　　綠楊橋
垂柳接長堤饁餉東菑路小橋人迹稀春鶯自來去
　　　稻香亭
曙色滿東畦扶笻看耘耔晨光照露顆芳氣如蘭芷
　　　桃花流水扁舟
畫舫水雲間白鷗如我閒前山風雨急摇入紫菱灣
　　　秋水軒
幽人愛澄澈開軒對明河臨水不敢㺯恐涴清淺波
　　　鶴棧
飲啄伴梅花樵青相盼睞本是山澤姿笑爾乘軒輩
　　　松隄
十載松隄樹清隂己漸成不惟樵路隔已解作濤聲
　　　竹圃
瑟瑟青琅玕照我鬚睂綠欲謝大官庖燒笋篔簹谷
　　　放舟亭
髙閣綠楊中時來澹蕩風焉知石渠下卻與前溪通
　　　大溪
放閘入大溪溪流西復東每當山雨足㺯笛水烟中(芙/蓉)
(島雙溪僅有其地而亭池皆未具擬其規模位置應如/是為各命以名賦詩二十六首人意所成溪山不得不)
(俯而從之矣屬廷玉按圖味詩以㸃綴邱壑應不相逺/異時對景吟諷斯篇亦可以知予此時之情事耳己卯)
(冬至月/廿六日)
　　香山集中有萬事平分衆所知何嘗苦樂不相隨
　　　惟餘躭酒吟詩客但有樂時無苦時因廣其意
　　　得六長句
萬事人間倚伏竒何嘗苦樂不相隨松棚一枕漁樵話
社飲三廵土穀祠石上吹笙邀鶴伴牀頭釀酒待花期
枳籬茅屋園林小但有樂時無苦時
讀史千秋歎奕棋何嘗苦樂不相隨一簾紅雨花初落
三徑烟蘿柳乍埀洗硯春波臨禊帖焚香夜雨和陶詩
浮名不挂閒宵夣但有樂時無苦時
大纛髙牙擁路岐何嘗苦樂不相隨千村樹竹迷幽徑
萬壑烟霞䕶短籬古柳長堤扶杖穏碧蓮小港泛舟宜
清琴伴取閒詩巻但有樂時無苦時
紫綬金魚上赤墀何嘗苦樂不相隨春烟古樹經時雨
寒食新花滿故枝手種嘉蔬堪採掇自疏清澗看漣漪
茫鞵布襪朝乘興但有樂時無苦時
繡閣羅帷簇粉脂何嘗苦樂不相隨玉玲瓏(水仙/名)本離
塵客蕚綠華為絶世姿一㸃芳心蘭蕙露十分春色牡
丹枝埀藤翠幄花茵㬉但有樂時無苦時
吹竹彈絲舞袖垂何嘗苦樂不相隨花圍紙閣攤書巻
竹覆漁磯引釣絲芍藥濃香迷粉蝶梧桐新綠聴黄鸝
一甌茗熟消塵事但有樂時無苦時
　　小憩
嵗晩小休憩寒花塞滿室緗梅交枝柯朱白影相暱嬝
娜紅藥翻艶冶緋桃宻復有冰雪姿水仙最清逸香光
動户牖盆盂礙書帙側身入芳叢趺坐僅容膝爐火温
夕薫窗明透冬日老懐無所歡藉以慰蕭瑟
　　送姚君山之江西三首
聖代弓旌日見招可憐姚鵠尚飄颻鋒車一去長安陌
酒客詩人兩寂寥
宦遊三世總氷清無限京華寄廡情燭照西廊人未寢
一簾寒月讀書聲
彭蠡波光動小孤匡山雲氣接香爐憑君為訪西林寺
白傅遺蹤尚有無
　　除夕友人贈新開芍藥四枝
花繁温室錦成窠除夕香侵玉叵羅忽見藥欄開最早
小窗明月已清和
　　庚辰正月十日即事
墐户還如作繭同地鑪温㬉得春融香分驛使江南白
色借漁郎洞口紅瓦枕夣逰三島外布簾人蟄百花中
黄柑手掬清芬滿小有心情似放翁
　　題虚槎小像
作牧清時有鳳麟豐貂紫綺舊才人氷心鐡骨誰能似
千樹梅花是後身
　　題曼園小像二首
深樹埀藤緩帶居神仙丰骨更誰如一編静對松風裏
端是圮橋石上書
星光熠熠暎三階卻寄閒情碧水厓仰止吾家公輔器
汪陂千頃對澄懐
　　送杜宗伯還里
烟霞耆舊返滄州出處同時第一籌笠澤魚鮭容晩食
菱湖書畫滿扁舟雪雖埀領身猶健年未懸車志已醻
從此穏栖珠樹鶴神仙長伴季真逰
　　秋晩即事
寥歴天髙鴈度遲滿城碪杵動凉颸悽情庭草花開後
澹蕩秋光病起時桂寄空山尋老衲蘭移温室屬塲師
故鄉書到重陽近疎菊寒蓉問短籬
　　上巳
上巳韶華滿近坰㬉風吹面氣冥冥花光欲動桃先艶
春色將歸栁最青修禊良辰宜曲水采蘭佳㑹在芳汀
此時寂寂應難話為憶南溪舊酒亭
　　寄顔澹園
弟兄名譽擅聲華宣武門邉曲巷斜白袷每招京洛客
素琴雅稱魯儒家清吟數對髙齋酒疎菊新開小苑花
一自為霖向南北廿年消息隔天涯
　　病起
颯颯秋聲雜暮砧遥憐宋玉此時心盆蘭鷦􁀙花開晩
庭樹蕭疎落葉深節近重陽猶問菊病來十日未鳴琴
且炊白飯圖身健莫與寒螿鬭苦吟
　　題翁康飴觀穫圖四首
村落黄雲接壤同曾孫觀穫指溪東寛衣博帶丰神古
人在豳風藻繪中
蠶女繅車動晩凉農夫錢鏄刈秋霜有田種秫原堪羡
况在清溪古樹傍
絢爛終歸淡泊宜飽看身世己多時人間惟有農桑樂
試讀陶家種豆詩
垂紳日日近承明偏繫田家婦子情霖雨他時霑渥後
幅巾來聴叱牛聲
　
　
　
　
　
　
　
　
　
　
　
　
　
　
　文端集巻三十四
欽定四庫全書
　文端集巻三十五
　　　　　　　　　　　　　大學士張英撰
　篤素堂詩集六
　　辛巳新嵗四日
髙枕經旬免坐衙徐看晴日下檐牙猶餘臘瓮盈樽酒
恰對薫鑪繞坐花撾鼓頗知隣舍樂賣餳莫厭市兒譁
青梅翠滴楊梅紫且試江南顧渚茶
　　紙閣梅花
静對方知絶世姿横斜書幌一枝枝根梢磊砢疎偏好
風骨清嚴澹益竒紙閣夣廻春淺日布簾香耐夜寒時
氷霜嵗晩誰能識千首龜堂贈爾詩
　　春深
春深鑪火不須催温室初開二畨梅京國且看花滿屋
鄉園休憶雪成堆膠牙徧試盤中果婪尾徐傾燭下杯
碧落空騰辭禄疏
君恩未許重徘徊
　　小室即事八首
碧玉疎梅影一行粉紅桃蕚倚東牆分明水照谿堂路
忘卻寒宵客
帝鄉
琴絲挂處礙芳叢書幌開時㸃落紅塞破屋廬無坐地
剪澆人似賣花翁
喧寂閒忙各性宜繁華未必勝栖遲放翁九十誰能似
挂杖行逰日有詩
簫鼓如雷結隊來氍毺似火錦堂開幽人坐歗看天壤
綠樹黄鸝酒一杯
髙窗㬉送初晴日古鼎香温淺碧茶九陌輭紅塵裏客
㡬人静坐對梅花
丹青一束寫幽巒中有吾家舊考槃潦倒鄉心無寄處
鐙前時展畫圖看
燭龍飛度不容鞭老去流光倍倐然壁上題詩如昨日
驚看己是十年前
虯枝矮樹足婆娑若比龜堂不啻過最愛朝來欹枕看
筆牀琴薦落花多
　　雪後過右闕
鳯闕門西水滿渠古壇松柏一千株褰帷路入瓊瑤圃
摩詰新成雪霽圖
　　方壺二首
方壺事隔海雲東剰有人間鶴髮翁芒屩任沾蘭蕙露
蒲帆徐漾芰荷風穿雲一磵來天上照水千峰落鏡中
穩閉桃源溪口路莫將漁子姓名通
曳杖行歌野水濱耕雲亭草綠初勻花開恰似新來客
松老真如古逸民栩栩蝶猶迷宿露翩翩鶴亦動香塵
佗時畫取田家樂一幅河陽未足真
　　寄荅范彪西同年
射䇿同時對
紫宸髙賢白首卧松筠等身書巻師前哲畢世邱園養
老親天為吾儕留碩果人知斯道有傳薪鴻編静讀梅
花下畀我仁風四座春
　　春晩
堂堂春色到將離寂寂情懐付竹枝庭有草花歸燕識
門無俗客落花知常疎冠櫛迴翔地閒㺯琴書卧起時
昨日江鄉傳好語又言農事滿東菑
　　辛巳春日之豐臺二首
今朝無事探芳叢細雨初晴草露融出郭心情偏覺好
籃輿十里綠隂中
一庭風露浩無邉紅紫相偎萬朶姸頼有烏衣王謝宅
藥欄偷看已三年
　　四月清和二首
四月清和藥圃開門稀剝啄長莓苔京華作意營幽事
廊廟無端置散材匣底頻搜兒札看擔頭多市野花栽
故園兄弟俱衰老棠棣隂中首重回
溪畔田坳結小廬此身無計狎樵漁風光苦憶三三徑
問訊惟慿六六魚竹綠生香迷别圃桃紅飛片過前渠
人間剰有垂雲沜猶恐公麟畫不如
　　寄亭治具㳺宛平相公怡園
勝日園林愛探尋多君載酒復擕琴憑臨傑閣嵐光滿
偃息髙齋樹色深花檻新添芳砌外泉聲舊落古藤隂
不辭夕照歸偏晩邱壑由來本素心
　　三月望後逰天壇各道院二首
古壇雲氣外沙路一停車永日閒人酒春風博士家深
林多野色荒圃有穠華紫綺留人久狂歌待日斜
慿髙營小閣指顧百花叢老樹迎人入春城滿望中綠
槐鋪輦路翠柏隱齋宫頓覺塵襟滌翩然鶴背同
　　南榮
中庭䕃髙槐垂簾復深窈蘭開滿坐隅清芬徹昬暁公
事喜多暇退食日方蚤輿馬各休憩門庭跡如埽午睡
卻炎曦輕衣御纎縞紅紫㸃青叢未覺庭軒小静坐撫
嗚琴清音自繚繞有時瀹佳茗宫觀名泉好一啜復再
啜悠然散懐抱西隣新月上晩凉月彌皎妻子坐南榮
歸鴉亂林杪兒亦生白鬚笑語恱翁媪塵慮都棄損天
真可長葆
　　夜起移蘭入檐下避雨二首
薄暮移蘭出短楹為承沆瀣露華清香消寳鴨雞初唱
愁聴芭蕉葉上聲
閒庭幽事惜花難著意殷勤為探看莫訝老夫中夜起
恐教風雨損紅蘭
　　辛巳六月廿一日寄亭聲山招逰祖家園觀荷避
　　　暑
樹深溪轉
帝城隈疎豁偏宜避暑來車馬早衝微雨過茶𤓰坐待
夕陽回綠楊煙重雙塘合紅藕花繁十畆開零落昔年
㳺賞地波光猶繞舊池臺
板橋村落静無譁蘚濕泥融一道斜芳草含情迎舊雨
古藤為客放新花樹邉酒榼遊人跡陌上𤓰塍老圃家
賓從壺觴多逸興圖成詩就總堪誇
　　抱膝
廊廡經行迮堂坳抱膝宜枝頭紅㸃綴簾外綠參差敝
簏堆千巻閒花接四時清吟躭陸子猶足比東籬
　　菊
綠覆叢叢花萬枝含烟帶露滿東籬曾經暑雨當春夏
不負三秋漫爛時
　　題澤州陳先生午亭山圖
澤州先生午亭住託心逺在烟霞間雲耶山耶太行麓
岡巒盤互水潺湲展巻置身入巗谷縱觀適意投烟鬟
中有長松冒層嶺桃花歴落滿春山先生世宅㡬何年
疊岫竒巒紫翠殷築城翼翼倚山麓有亭有閣同飛攀
千樹罩廬林影直一川滿地苔花斑傍對浮屠列輪相
門臨古道接間闗婦子耕耘雅可樂桑麻雞犬不須刪
此是先生逰釣處一水一石常往還思山容易令人老
莫將林壑凋朱顔兹山兹圖豈常有雲樹茫茫非等閒
寄語山中舊猿鶴留君且與澤人寰
　　引退偶吟五首
三十餘年侍從臣慚無文藻荅楓宸忽聞當宁傳温語
慚殺氷銜感激人
三徑初開舊宅邊一庭芳樹簇寒烟老翁莫道歸來晩
已種梅花十五年
拜疏新陳引退詞
九重宣詔出丹墀五更不寐聆
天語恰似南宫放榜時
風吹衣領雪翩翩拜
命南歸喜自然萬首鴻編須記取乞歸猶及放翁年(放/翁)
(以六十五/嵗乞休)
小庭風月喜無邊芳序纔過驚蟄天寄語梅花須晩放
君恩留與度寒年
　　得請
衰年脫屣逺紛埃願就空山養不才少聴隣雞深夜起
閒看曙色紙窗來經營温室將迎雪檢㸃寒花欲放梅
竚看黄河氷泮日晴沙新栁㬉烟開
　　將歸
松葉青青草放芽山童相報客還家纔過驚蟄無多日
猶有殘梅晩著花
　　十二月初二日梅放數枝卻憶歸塗所見
地鑪朝夕㬉如春梅蕚纔舒便可人㡬樹寒香開蚤艶
一年花事逗芳辰櫻紅杏白村村有栁眼桃腮處處新
從此溪山無限好芒鞵端許蹋香塵
　　寄溪上小園
聖恩垂老許抽簮便可移家住碧岑久置田園新入眼
舊栽松竹漸成林龎公妻子同禪說鄭谷烟霞識素心
寄語壺觴風月道常留清景助清吟
　　老梅作花
寒梅斂未舒老幹色偏腴合浦波初㬉融融一串珠
　　置我
萬斛車塵盡日忙拂衣揮袂汗如漿天公作意君知否
置我金鰲玉蝀傍
　　題景峰皆山園圖二首
髙梧雙影落空庭中有幽人醉復醒拄笏翠巗丹壑裏
一樓収得萬峰青
山繞花村水抱廬豐年正是刈禾初先公家世兼農士
銍艾聲中聴讀書
　　壬午正月廿六日行有期矣
三千里外客還家文杏霏烟栁簇芽傳語清溪南北㟁
好教鶯語喚桃花
　　二月十七日宿沙河蚤起烟景清曠
烟開麥浪綠初生露滴茅根雞未鳴惟有橋邊東畔栁
麯黄顔色暁寒輕
　　廿二日渡黄河
戲馬臺前春草生驅車路入古彭城謾言故國天涯逺
人到江南第一程
　　杏花
翠陌烟濃蹋淺沙主人蕭散正還家莫將春色輕相負
斜倚肩輿插杏花
　　小園詩
小園近居宅經營自屢嵗我來謝煩囂春風適修褉池
水既渟泓庭樹亦幽翳牡丹燦天葩海棠蔟繁麗時序
入丹榴紅英㸃階砌濃隂垂四幄翠色侵人袂穿林雙
白鶴花間發清淚叩門無雜賓歡言昆與弟翔歩或髙
吟投枕得小憩四體任舒閒萬累埽塵滯盈盈清淺波
幽曠渺無際優哉復㳺哉是吾終老計
　　山中觀農夫雨中力田之苦
黄梅節近苦滂沱正是山中力作多雨濕短蓑泥沒骭
農人猶聴插田歌
　　賦得負杖閱巗耕
空林淹積雨扶杖偶閒逰莎濕看眠犢泥深聴叱牛樹
喧歸鳥集山霽晩烟収自適巗居趣何妨信宿留
　　隂雨竟日小溪不能渡
翠靄空山雨霧初河泥深濶往來疎小兒夜課無鐙火
乞得松肪自照書
　　北園荷花初開
青蔥一林竹淪漪半畆蓮人生但得此亦足遂幽偏自
予來北墅萬竹森如椽翠幄光照地鳳羽影參天獨惜
池水深荷葉空田田白華三五朶照水亦娟娟山泉苦
沙礫希見藕如船我幸山澤人兹福不能兼乃知造物
意取予惡求全且躭千畆趣看取數枝妍
　　小園隂雨浹旬
經旬積雨長蒹葮澤國居然水一涯屋角數叢湘浦竹
堂圍四座嶺南花近人鴈鶩何嫌閙索果兒童不厭譁
撿㸃經箱消睡物故人猶有碧山茶
　　小圃
小圃長廊雨最宜繞花臨水路逶迤祗因地與隣園近
泛取青萍綠滿池
　　蘭初開
歸來萟秋蘭盈盈滿盆盎日夕勞顧視寒暄慎所向幸
逢積雨後翠色喜無恙朝來蔟百箭英氣日騰上時方
夏至初清芬日舒鬯藉以媚長晝聊可佐閒曠
　　蘭開日閒居
積雨連宵未肯晴小池風定水痕生奚童亦解人深意
報取蘭開滿一莖
　　鶴
花間相喚便相從老僕真成放鶴翁餉爾魚蝦應久識
每當平旦起開籠
　　黄菊有于六月中開花者
榴火初開爛似霞如何籬落見黄花紫英翠盖三秋色
霜菊先開六月華
　　幽蘭盛開至數百箭
碧梧黄鳥翠庭空中有幽蘭數十叢坐愛清芬躭静對
為君一月住城中
　　小庭蘭蕙滿
小庭蘭蕙滿帶露白紛紛暑退清風至香從静裏聞素
波寒越女修竹怨湘君自愜谷中賞忘情嶺上雲(經旬/未入)
(山/)
　　避暑三首
避暑幽人户自扄日長午睡覺初醒閒中樂事君知否
新摘蓮房插滿缾
午隂初過轉庭柯散髪披襟奈暑何識得物情予亦樂
閒看鳬鴈浴清波
經營五𤱔愛吾廬不用招呼客伴予野老胸中大有事
剪蘭澆菊數芙渠
　　夏日
濃隂髙樹蚤啼鴉唼喋逰鱗戲淺沙魚鳥頗忘城市客
蕭疎稱是野人家種蓮初長新開葉翦蕙猶看二畨花
日暮湛華亭上望紫薇暎水似晴霞
　　入山
路入龍眠石徑西松屏竹隖令人迷臨流細數新荷葉
恰聴黄鶯自在啼
　　五𤱔園長夏
園林歸卧莫嫌遲綠暗紅稀避暑時啼樹鳥知無俗響
傍人鶴亦有竒姿牆隂路轉幽蘭谷橋畔花圍錦石池
老我得分優暇日臨風搔首歎恩私
　　溪中謀具小艇
清波曲折數鮮鱗兩㟁芙蓉夾去津計日放舟溪水上
不妨天際有真人
　　長廊落成二首
逶迤路轉小池東荷引清波栁受風避客莫嫌三徑淺
竹深遥入蕙蘭叢
日長風定柳絲斜静聴蟬吟細啜茶隔㟁魚翻紅浪出
一川風落紫薇花
　　幽栖
小營别業遂幽栖避暑追凉自杖藜庭草茜紅新雨後
樹隂潤綠小池西噞喁影動看魚躍剝啄聲稀任鳥啼
老我獨閒誰可伴不須人渡落花溪
　　五畆園池種荷至秋始發
秋荷作葉滿方池恰似田田貼水時我構小軒臨水看
願開數朶照漣漪
　　出西郭視田禾
西疇來往任婆娑一徑籃輿野色多社飲相呼知嵗樂
篝車滿路識時和灌秧雨足支餘澑穫稻田空萟晩禾
自是為農家世勩此身終合老巗阿
　　盆蘭先後作花恰滿五十日
棐几湘簾暎綠筠小窗風細淨纎塵瓊枝玉蕊隨時發
飽飫蘭香恰五旬
　　種柳成隂當秋益宻三首
昔年種樹傍堤斜欲借青隂隔市譁最愛牆東看不厭
綠楊隂壓紫薇花
水畔微凉拂柳絲小池波動雨來時絺衣團扇無人識
一片閒情碧水知
嫩色鵝黄染麯塵可憐濯濯㡬枝新闗情最是吟秋柳
一種輕盈更可人
　　余所居陽和坊可比白傅履道里
履道南坊搆一㕓近居池館亦翛然葛衣紈扇容吾嬾
栁暗花濃喜地偏鶴正眠時驚鵲起魚無人處蹴波圓
㡬回斷續蟬聲裏長日真堪似小年
　　桂花始開
秋林一何曠耳目寄寥廓黄葉落樹杪桂香初破蕚幸
無剝啄聲隔簾見白鶴林動知鳥歸波喧見魚躍塵慮
一以寡鄙性躭寂莫俯觀天壤間信無逾兹樂
　　溪中小艇成二首
新從碧澗泛舟廻衣履猶沾石上苔睡起悠閒無一事
滿庭香露桂花開
山色蒼凉水碧澄芙蓉小艇喜初登奚童亦解移蘭櫂
蕩漾中流剝紫菱
　　桂花十數株中置一石臺
日暮倚修廊徘徊桂花側金英燦竒葩氤氲香霧塞貞
幹挺勁姿碧葉淨如拭天地惜秋光畀此好顔色余亦
淡蕩人清懽澹無極
　　初凉
正是初凉落葉天絺衣新卸薄裝緜三秋桂雨蘭香裏
盡日無人手一編
　　入山泛舟
嶺頭楓葉已微丹纔有芙蓉照碧灘我正扁舟溪上住
不妨薄酒耐初寒
　　題小舟
一溪含淺碧棹影入寒山磵石丹青合雲蘿紫翠殷心
同秋水淨夢與白鷗閒盡日烟波裏無人覺往還
　　詣勝山看芙蓉因憶聴翁
昔共仙翁舊隠淪名山嵗月老松筠亭基猶是當年地
折取芙蓉憶故人
　　鐙下閲鴈湖聴雪集有作即贈鴈湖
我讀唐人詩錢郎愛清婉風流起後人髙唱領詞苑渭
川竹千箇湘渚蘭九畹氷雪浄聰明氣格卑近輓一巻
花間讀悠然令人逺
　　日暮看溪上芙蓉
夕陽泛溪水晩色上芙蓉倩女臨粧鏡烟鬟倚暮松江
湖秋色好娟淨若為容為爾闗情久淹留待晩鐘
　　勺園招逰社壇
河流曲曲繞深松繡嶺雕崖一萬重八十老翁猶壯健
深秋擕我一扶笻
　　夕歸
路凍無行跡樵歸老衲從隂雲迷石磴積雪耀寒松沙
白連平瀬天青顯衆峰言旋時已暮烟際起昬鐘
　
　
　文端集巻三十五
欽定四庫全書
　文端集巻三十六
　　　　　　　　　　　　　大學士張英撰
　篤素堂詩集七
　　鄭又蘧九十夀
鄉國羣推九十翁餌芝道體日冲融康成雅擅通經譽
谷口人依尚徳風秋滿萬山楓葉紫酌宜大斗菊花叢
期頤健比凌霄鶴碩果嵬峩洛社中
　　臘梅二十樹自去年十月開至今正月題曰古香
　　　十旬紀之以詩
小庭何所有黄梅開近臘嵗月歴冬春香光迷紙閣梅
花似美人此種類老衲凡卉有芳烈此香如艾納坐卧
香色中清吟繞一榻幸遇冬日㬉寒蜂自雜遝
　　宿盱眙玻瓈泉
山椒聚竒石崖畔出名泉泗水懸孤塔淮流漲百川烟
波迷雉堞鐙火數漁船轉徙殊堪憫應􁦾
聖主憐
　　宿金山寺
千古山川麗孤峰景物幽乾坤勞砥柱日夜擁江流樹
色雲中塔春風石上樓我來叨扈
蹕鐙火滿汀洲
　　三月初二日䝉
恩賜
御書雙溪秋水軒種花處扁額恭紀
龍眠十𤱔莊烟栁聴黄鸝兩水落澗壑沿緣來丹梯逰
魚浄可數纎鱗不能迷桃花夾兩岸引之入芳隄
至尊勞問訊寳墨書雙溪更有篔簹谷波㬉浴鳬鷖中
有秋水軒芹藻出香泥
宸章若星漢懸向千峰西予昔癖種花頗為時俗詆焉
知種花處親承
御筆題
　　田間野花
村邉麥浪影交加陌上驅車日欲斜紅白枝枝偏近水
野田蔓草夕陽花
　　獨樂吟
秋水何淪漪茂樹臨清池喜無人迹到鳴鳥集髙枝間
闗㺯好音使我心自怡静日步長廊獨樂良不疑
　　建蘭作花
嶺南花葉重培栽手䕶青青㸃綠苔客嵗苦寒花事減
幽窗猶見百枝開
　　蘭開經旬未得入山
溪上經旬未泛槎溯洄何異隔蒹葭荷花久負山中約
為惜盆蘭正作花
　　泛舟
薄暮日欲落迴舟泛清流蟬噪村逾静鳥嗁林自幽心
澹一無營喧寂任所投我心如明月浮雲在下頭
　　入山觀荷花初放
予從京洛返東菑纔見田田貼水時新葉漸看翻翠盖
藕花初見出清池輕綃不染裁氷潔仙質無虧琢玉姿
晨露乍晞山雨過此中相賞更相宜
　　八月十一日山中荷尚開數十朶
碧水清池一道斜自從榴火簇新芽紅糚翠盖重陽節
常看人間耐久花
　　正月二十七日宿山中夜大雪暁起作詩
暁起推窗見玉龍梅花盡被白雲封平生謾說瓊瑶島
誰見松梢雪萬峯
梅花驚蟄已全開遶樹躭吟日㡬迴不是山中經信宿
斷無人蹋石溪來
　　作詩後廷璐入山
積素連空失磵阿寥寥山路斷樵蓑玉峰千尺瓊為樹
竟有人衝雪棧過
　　西渠先生侵晨至景麟堂復過雙溪日未亭午約
　　　行四十餘里成一律示予喜而賦之
龍馬精神海鶴儔追陪晨夕得歡逰一笻暁露平明出
萬壑烟霞頃刻収已見空山成獨往還擕餘興歩雙流
劍南人物衣冠在大耋髙蹤不可酬
　　秋日
小圃秋隂暑漸凉紫薇花發照魚梁何人領取閒中趣
團扇行吟百歩廊
　　寄廷玉(時奉/)
(命充日講/起居注官)
承恩早嵗玉京逰汝正懸弧嵗一周三十二年文陛上
從前兩世立螭頭(予以癸丑嵗充日講起居注官時廷/玉甫一齡廷瓚復繼予後今廷玉新)
(有是後凡三次矣/命前)
　　除夕賦得十韻
臘梅三十株黄雲塞戸牖愛此香色古開當岑寂後不
艶桃李姿嵗寒常相守紙閣啓南榮晴光朝暮受郊原
梅未發春色在瓦缶短枝何曲盤名卉侵坐右斗室天
壤寛清琴間尊卣嶺南橘柚黄香光圍一叟兒孫喜團
圝㫖酒為翁夀予飲雖不多清光毋相負
　　新春入山
野田黄雀啄柴籬節近青陽草色知人到小亭躭徙倚
梅花昨夜放南枝
　　葺舊館成
舊業荒蕪長綠苔經營手自剪蒿萊城頭縱覽偏宜月
屋角開窗恰見梅深院杏花圍小閣隔溪柳色入平臺
西山翠靄看朝暮山雨山烟次第來
　　三月三日宿花家莊
淮河宿霧轉塵沙上已春風苦憶家盡日荒村茅屋裏
西園辜負海棠花
　　恭和
御製賜髙旻寺僧紀隂詩原韻應制
江郭祇園一水中髙僧石隠市㕓東忽聞
藻翰垂霄漢彌望天花落半空清澈機鋒塵界淨光明
色象紫雲籠祇今佛日昭回處鹿苑千秋景物融
　　金山寺
咫尺天闗若可捫濤飛霧捲濕雲根千尋石色中流見
萬里江聲砥柱尊地濶天空涵氣象蛟蟠龍躍共朝昏
我來扈
蹕登髙閣遥望烟光接海門
　　山中積雨
連宵夜雨響溪聲霧滿山腰不放晴雲接逺村千樹合
波涵清鏡一奩平黄梅果熟泥中落碧藕花欹水面生
莫怪奚童遲送酒河深今日斷人行
　　即事
禾黍吹香落照斜課奴鋤地却還家不嫌十日山中住
為看秋蘭二畨花
　　蘭開二畨移盆入庭中
桂林香動隔隣家菊蘂攢枝已放芽白露纔過殘暑退
老翁生計理秋花
　　夜坐
閒栽花竹滌塵襟久矣鐙前廢苦吟坐擁梅花三十樹
月明猶自理清琴
　　入山看梅花
山烟初破客重來地濕莎青長綠苔驚蟄纔過三日雪
梅花猶剩五分開醉吟髙士酲初解羽化仙人夣乍回
好景莫教容易得敎兒且與發新醅
　　嵗盡閒居
溪山雪擁廢追尋撿㸃清歡發苦吟斗室梅花香作繭
容予爐火坐來深
　　除夕
山寒梅未花且復居斗室盆梅三十樹瓮盎雜書帙交
錯花枝繁櫛比花房密香光塞户牖趺坐僅容膝棐几
羅琴尊與翁稱六一翦燭照花紅煨爐避寒栗自烹綠
雪茶於此享清逸
　　恭賦
南巡頌徳詩
聖懐周八宇宵旰切維寅化洽寰區俗風行薄海民金
湯羅郡國簪紱肅臣鄰奎壁輝文囿弓旌賁隠淪髙岡
儀綵鳳廣漠集祥麟赤縣謳吟徧華封祝頌誾山川三
壤則玉帛萬方賓駿烈光前後鴻規邁等倫
帝容時穆穆
王度復旼旼首出宏功運無為大化神甘霖霑綠野淑
氣起青蘋鴈塞三驅埽龍沙萬乘巡平成瀰海澨浩瀚
軫河漘耕鑿田為壑隄防土作堙蒼黎傷轉徙
宸極憫艱辛念此桃花漲還同瓠子津帑金司庫給雲
鍤庶僚徇星鳥方司厯蒼龍正早春陽回沙㟁㬉氷泮
草痕湮
睿慮勤籌度
皇心重拊循和鸞聴肅肅綵鷁覩兟兟羽扇開雲表霓
旌駐水瀕觀瞻紛里閈驚蹕撒郊畛舉棹花光映揚舲
栁色勻源流勞審視通塞互咨詢上䇿聆
天語成模示近臣佇看新隴陌重理舊耕㽦比戸驅秧
馬臨淵捲釣綸載歌疆翼翼何患水泯泯吏治諮謀切
王言誥誡諄閭閻情可念象魏法宜遵廣沛茅檐澤遥
飛驛路塵雷塘舟再御茂苑輦重䟴江渚經千里風帆
未浹旬澄波摇豹尾清景照龍鱗慶洽扶笻叟恩施解
網人方言資採擇民隠許敷陳求駿金臺築衡材玉尺
掄冲和
天表近渙汗徳音新拜首瞻青雀歡聲達
紫宸蘇臺逢慶節虎阜值良辰岳牧偕黄耉岡陵祝大
椿嵩呼騰地起景祐自天申圖牒陳千瑞盤匜獻八珍
冠裳趨帳殿氓庶塞城闉佩徳心原摯觀光氣益振烟
波何𣺌渺蠶室盡溱溱
法駕臨吳越休聲動浙閩綏方寧憚逺問俗豈辭頻車
不驚桑陌舟常艤水濱城隂湖瀲灔溪畔石砰磷花港
初移栁孤山近剪榛逰觀心愈惕經畫額常顰選俊搴
芳杜澄懐對綠筠停橈看馴雉駐蹕聴鳴螓紫筍方垂
籜朱櫻始破脣淵懐期治洽深念冀民淳扶杖容相接
迎
鑾近不嗔彤騶環
帝子雕輦奉
慈親孝養超千古尊榮備一身語檣知鵲喜舞櫂見龍馴
留
駕誠難却旋旌義不填衢歌咸濟濟巷舞總恂恂
御藻垂天漢恩波浹地垠省方兼省吏含笑復含嚬建
業澄江繞長干紫氣氤千村花作圃萬井稼盈畇黄紙
新恩徧烏衣舊俗醇土風陳碧藕野䔩進芳蓴南國歌
㳺鳳東方喜貢珣荷錢初的的桃實已蓁蓁刈麥青如
毯烹鮮色似銀射侯穿栁徑錫宴坐花茵澤厚江同永
功髙嶽比峋賦蠲民有慶刑措獄無呻賜札榮邦彦遺
簪憫舊紳井鹽輕課額漕粟發陳因喚雨鳩為婦催耕
鳥曰鶞良材蘅芷擷芳草蕙蘭紉渥賜旌廉直流膏起
瘠貧膠庠伸士氣闗𣙜減商緡勝地皆留蹟崖碑許刻
珉民心如挾纊
帝盼在懸鶉率土歸元化敷天託至仁永無嗟在澤惟
有慶吹豳嘉祉蒸民粒和風萬國甄虞巡羣牧覲禹㑹
百祥臻獻賦紛瑶軸攀轅擁畫輪
一人操斗極品類入鴻鈞農自歌遺穗官無歎積薪光
同珠的礫治比玉斑璘未獲隨鑾御無由侍佩巾晨昏
暌子職依戀本天真頌徳心逾慕摛詞意每逡敬颺光
被盛瞻仰抱誠純
　　揚州左太守贈鶴二隻以籠置舟中載歸
䢴水東歸興邈然故人相贈縞衣仙扁舟夜泊空江水
自起提燈照鶴眠
　　夏日居五𤱔園
清池雙鶴自徘徊避客應無剝啄來綠樹隂隂簾影静
幽蘭花擁坐隅開
　　移蘭
愛此嶺南花羅我棐几側我來坐朝暮沈酣廢寢食翠
葉碧如油辛苦自培植髙枝挺百箭枝枝淨如拭幽意
淡天真無心鬭香色靜好洛川神窈窕闗睢徳空階竹
隂静深苑簾影直風定池水平静對忘語黙邈然潛心
性此意誰能測我自領幽趣長鳴鶴應識
　　松下搆一亭用東坡語白首歸來種萬松
渉世頭已白歸來學種松時值辛未嵗買山清澗東傍
水有修隄蜿蜒若長虹種松髙二尺短鬛早青蔥迄今
十七年枝葉已數重髙者二丈餘謖謖來清風特為置
一亭偃息深林中雖有虯枝古翠色迥不同微颸過枝
梢細響若笙鏞有時風乍起濤聲走碧空俯仰聞天籟
置我蓬萊宫我師陶𢎞景千載躡髙蹤
　　溪上看芙蓉
楓赬桕紫間青松石角斜飛出㡬重老我慚為溪上客
小舟烟雨看芙蓉
　　陸犀之松江作此送之(以下/補遺)
霜濃菊老正深秋憐爾南歸攬敝裘自昔買山曾有願
好慿彈鋏問西疇
　　題曹天全小像
錬氣凝神入窈㝠手擕芝草誦黄庭桃九熟鶴千齡争
似松濤萬壑青
　　玉蝶梅盛開
枝頭碧玉避寒栽早發春葩送客回京國迢遥二千里
江南猶見晩梅開
　　二月十八日宿髙橋故鄉人來言庭梅冬㬉大放
小庭春事早相催經月紅英㸃綠苔不是梅花不相待
但聞歸信即先開
　　夏日
瑩瑩波色入簾青曲曲迴廊繞一亭我正閒吟池上句
鶴如相伴亦來聴
　　嘗新
早禾初刈立秋前䆉稏香風滿一川白粲河魚新薦廟
乞歸欣得遇豐年
　
　文端集巻三十六
欽定四庫全書
　文端集巻三十七
　　　　　　　　　　　　　大學士張英撰
　篤素堂文集一
　賦
瀛臺
賜宴賞花賦(有序/)
時當清晏海宇謐寧
皇上以聴政之暇臨幸西苑俯念諸臣勞於職事特行
曠典
召集瀛臺賜之宴飲凡公卿侍從臺省之臣咸得與於
斯禮
温綸春藹
聖澤如天誠太平盛事千載一遇也(小臣/)隨惇史之末
班幸際昌期躬霑湛露不揣固陋謹拜手以誌其盛賦
曰維深嚴之紫禁當宫闕之西隅啓薇垣之右掖居金
兌之雲衢為宴閒之勝地比瑶島之仙都宫槐百尺御
栁千株山名萬嵗鎮北極而環神武水遡玉泉入太液
而泛蓬壺清流瀠洄於玉砌蒼林掩映夫金鋪北則有
瓊華之島窈蒼翠而玲瓏南則有迎薰之亭燦金碧而
穹窿蠶室峙其西蕉園列其東其臨流也則朱闌繡柱
者水雲之榭其冠山也則穿雲竦漢者瀛臺之宫九島
紆折於百步三亭宛轉而相通浦號藏舟煙波深杳臺
名垂釣淪漪旋繞雕梁落影於波心瑶殿分光於霞表
望雙闕之觚稜隔瀟湘而縹緲好鳥集於菰蒲嘉魚唼
夫蘋藻其制作之麗密也銅龍噴水而泉落雲標金鳳
銜珠而光騰樹杪礎甓書蟠螭之象藻井有垂蓮之巧
水檻則下瞰潛蛟山樓則平臨飛鳥其為橋也石鯨飛
動玉蝀逶迤遥接乎西城之陰逺通乎北渚之湄堆雲
積翠龍卧虹垂帶晩霞而璀璨射朝旭而陸離其為木
也槐陰蔥鬱松影參差琪花瑶草湘芷江蘺圓殿之古
柏干層霄而蔽日兔園之薜蘿垂倒影而臨池其為舟
也龍樓鳳舸望若丹霞月臺宏敞僊鷁繁華開綺忩而
近栁坐瓊筵而泛花疑鑑湖之鼓檝髣銀漢之乗槎又
有百果之園百鳥之室桃杏棗棃有蕃其實孔雀鸚鵡鴛
鴦鸂鶒入瑶筐者珍果盈千閉雕籠者文禽非一外則
繚垣周布羅列星廬萬家隠見於雲樹西山翠滴於庭
除内則珠簾玉檻雕櫳綺疏耀晴雲與碧澗若水晶之
映璠璵上則飛甍寶頂纓絡瓊琚似浮空而未落出髙
栁而憑虚下則流觴曲沼鳴湍石渠時潺湲於水碓泉
聲落而徐徐洵
皇宫之壯麗豈數乎瀛洲方丈之所書若乃時當避暑
新荷滿汀紅蕖吐艷翠葢髙擎千頃一色紫萼朱英朝
簾初捲望之若繁星之輝碧落夕幔未收睇之如朱霞
之在赤城獨其發潛淵而振采泛清泉而濯莖實甘㫖
而芳烈藕雪浄而氷晶製芰荷以為衣豈同乎凡卉之
徒榮所以風人采之嫓美於幽人之潔楚騷詠焉比徳
於君子之清爾其帶雨含煙飜風浥露北渚叢生南洲
密布時開時落或妍或素曉氣空濛微香暗度此固景
色之尤佳而園林之堪賦者也
皇帝躬親庶政勤勞萬幾日旰而食未明求衣值勵精
之偶暇暫宴息於宫闈是時也晴雲巻香露晞乗法駕
載鸞旂過垂楊之輦道臨沼沚之芳菲喜棠棣之交映
快花萼之羣輝乃設玉醴布華筵開水殿對芳蓮金盤
玉筯舉網烹鮮
念諸臣之在職皆鞅掌於經年舉泰交之盛事同慶賞
於花前開堯室之衢尊列周京之豆籩是時鴛鷺成行
簪裾咸集佩綬懸魚聫珠合璧露湛僊醪霞張綺席分
左右而成行舒鸞凰之彩翮花夾岸而錦障生香栁覆
堤而長廊盡碧羣虎拜而揚休承
天語之渥澤如登春臺羣心悦懌
天子乃御畫舸泛南河篙師擊檝榜人和歌龍氣遥成
五采結飛葢而凌波舟頻移於密藻櫂自轉於新荷起
沙鷗與白鷺迎錦纜而偏多乃
命羣臣咸登畫舫大官設席酒正司釀水平若鏡微波
細浪擊汰乎臨漪之亭迴舲乎平橋之上坐昆明之碧
水眺香山之疊嶂極遊觀而未已許溯洄而蕩漾舟隨
浦曲人與花深桂橈頻轉蘭槳遥尋既徧乎芙蓉之沼
逺泊乎槐栁之陰飫
君恩之無極感遭遇於臣心猗歟盛哉繼在鎬之休風
修曲江之遺事賞花垂釣嗣徽宋宗柏梁賦詩軼美漢
禩信可垂於國書亦足風兹有位天池御苑以泳以游
惠風遐暢嘉氣旁流
皇心載悦羣工咸休以示慈惠匪樂優游期上下之交
勵當勉之乎為楫而為舟雖翺翔於西掖而心實周乎
四海與九州
　　喜雨賦(有序/)
康熙十有七年季夏之月經旬不雨暑氣煩蒸火雲麗
空炎景爍物驕陽可畏恒燠有徵
帝心惕然念雨澤愆則難冀豐穰之慶陰氣鬱則恐為
災沴之由爰是發
徳音下明詔懸鞀鐸求昌言嚴恭寅畏齋祓於宫肅穆
精誠禱祠於
帝致齋之次日乙酉陰雲四合電掣雷轟雨沛於中夜
禱祀之次日戊子凉颸候至煙霏霧結雨澍於亭午於
以滌枯潤槁育物寧人皆
聖心為之感而
天心為之應也(臣/)近侍内庭備詳
宸慮職居惇史宜誌
天休猥以蕪詞忝兹盛美敢拜手稽首而作賦曰蒼蒼
無垠者有象之天天心之所屬兮則在乎璇宫之側黼
席之前葢君身所以配帝而主極所以承乾故明作而
幽贊兮若璧合而珠聯月維季夏律叶林鐘司晨者赤
帝乗權者祝融覩陽景之南至仰大火之昬中維斯時
也炎歊蒸鬱熾日藴隆上無纎雲下無微風陽坂飛煙
於火井羲輪銜耀於燭龍氣欲流金威能爍石濯寒泉
而猶温對氷壺而如炙力已倦於蒲葵衣不勝夫絺綌
萬戸千門六街九陌咸流汗之成漿或狂呼而動魄謂
今兹之溽暑實罕遘於疇昔雖迎凉之殿含露之臺珠
簾髙捲綺忩洞開其如畏景暄赫烈日昭回觸炎威之
四至鮮薰風之南來列子何以御之而冷然楚王何以
臨之而快哉是葢夏無時雨陽愆隂伏積此亢旱蒸為
煩燠胡以慰我三農長我百穀四野望之而驚心萬夫
因之而蒿目
天子曰咨在予一人雨暘有忒矜此兆民沛
王言之渙汗垂清問於絲綸爰咨卿貳民瘼悉陳輟朝
撤膳興於朕身将有事於
南郊先致潔於明禋於是端居穆清蠲慮静志上達穹
蒼捷如符契雲油油而被天雷隠隠而出地雨霏霏而
入簾風依依而生袂聴静夜之沾濡愛宫槐之含翠此
葢
睿念之方興已獲上靈之報賜致齋三日時維厥明
天子乃御輕輦聴鸞聲享
圜丘禮太清薦紫壇之圭璧奏玉琯之韶韺穆穆乎皇
皇乎覩千官之肅而咸師
一人之誠法駕載旋爰居爰處惟徳動
天翼日而雨石鷰雙飛商羊對舞雲興於西日之方午
始而度鳳城過龍樓氣靄靄而如暮聲颯颯而兼秋浩
乎如風檣陣馬之疾沛乎如江濤波影之流已而滴瀝
飄揚滂沱汪濊細珠濺於罘罳飛㸃侵乎綺綴其泛碧
落而下也若九天之瀑布髙轉於銀河其縁鴛瓦而注
也如百道之飛泉下垂於玉砌
天子坐廣厦啓彤扉歌有渰之萋萋詠興雨之祁祁任
輕霑於綺席從飄灑乎御衣
天澤無疆
宸顔有喜爰命侍臣憑髙晀視優渥遍乎九垓霑足同
於萬里豈止畿甸沐膏澤之施三輔獲田疇之美猗歟
盛哉古稱雨金雨粟雨玉雨珠曷若兹雨澄暎涵濡凉
逾瓊液甘若醍醐良苗乍起酷暑潛驅登斯民於富夀
之域又奚有貧札之虞葢由我
皇之徳馨香上聞故其動於中也膚寸而雨徧天下絪
緼若泰山之雲更何藉乎土龍之逐逐與巫史之紛紛
古人之言諒哉人主應天以實不以文
　　璿璣玉衡賦(有序/)
粤稽古聖凜欽若於昊天伊昔哲王重仰觀於懸象自
迎日推算肇起軒皇迨定歴授時首詳堯帝葢法其廣
運所以符乾徳之貞紀其遞遷所以重民事之序然九
垓八埏之數既寥廓而難稽四時五紀之行亦紛繁而
莫辨故觀天有器窺象有儀曰周髀曰宣夜曰渾天法
已傳於邃古曰三辰曰四遊曰六合製漸備於疇人爰
考虞書設璣衡以齊七政歴稽漢制鑄銅渾而象九圍
黄道分二極之中日月周於天紀銀漢貫列辰之次經
緯燦於雲衢布位以象星躔數珠璣之錯落設管而窺
辰度琢瓊玉之玲瓏惟此制器之神奇允為言天之規
矱法以久而益密繼之者漢有張衡思以巧而愈精窮
之者元推守敬我
皇上稽古正學敬天勤民睿哲性成寶鼎呈祥於炎厯
雍熙時協蓂階紀瑞於堯年綏六宇而泰階平撫五位
而文昌耀靈臺測景特専儀象之司玉歴調元逺紹重
華之日葢由
皇上心與天一智在器先恭黙足以窮神聰明尤能察
物故不獨微危精一逺繼美於虞廷敦典慎徽上嗣休
於溈水即璇衡之制今古同符敢拜手稽首而獻斯賦
賦曰維乾象之灝灝渾周徑而無端故擬之者如倚葢
而象之者如彈丸或景長而多暑或晷短而多寒其數
之無可紀極也雖𨽻首而莫殫古人以神靈之絶智創
儀器之精微爰法天而奉若實先天而不違定兩極之
南北持二儀之樞機星辰隨而耀彩日月轉而周輝齊
消息於陰陽窮天地而範圍其為器也或謂肇自宓羲
或謂原於帝嚳馬融歎其精而王蕃踵其躅經漢唐而
代新歴宋元而遥續仰以協乎天經而俯以維乎地軸
其為制也動隨日馭健應乾行運宵旦而不息配三百
六十五度之常貞乾坤肖其闔闢萬物視為枯榮陽烏
同其出沒兔魄逐其虧盈若太虚之無為常不言而化
成其經星之麗乎其上也三垣奠中央列宿羅四維紫
極昌乎帝運前星耀乎儲闈招摇東指而熙春大火西
流而凉颸南箕北斗井鉞參旂壁壘羽林之府東壁文
章之司莫不託體圓象逐候推移其緯星之周乎其外
也聚井會奎編珠聨璧或隠或見為前為却金火遇而
或逢其災嵗星在而人䝉其澤莫不視躔次為禨祥因
天行而順逆其游環之旋繞乎其側也以二道之交周
驗二陸之寒暑天地以斯為襟帶日月以斯為戸牖包
九有而亘八紘固即近而可覩其取乎璿璣也川澤之
珍輝聫象緯配景慶之光華萃蠙珠而非侈其取乎玉
衡也山岳之寶氣燭穹蒼藉管窺之遥測何積氣之難
量所以制列三重經累朝而不改法沿數代當景祚而
彌昌抑臣聞之人君徳及方外化被羣生則五氣順序
七曜咸平陽愆陰伏之不作而薄蝕暈珥之不驚然後
乾施而坤載天清而地寧必星紀之不紊斯天與器而
偕行然則璣衡之為物也可以察天心可以觀主徳可
以驗政刑之臧否可以覘運會之通塞天市應乎明堂
北辰配乎皇極涵葢法其咸周時敏傚其無息司歴者
藉之以覘天而人君因之以取則今
天子至徳冒於海隅來享通於絶域
聖治所及則如璣衡之無所不覆也勤政則辨色視朝
典學則夜分側席
聖心所涵則如璣衡之無時不運也文治揚其光天章
煥其彩則如璣衡之經緯咸備也張弛之盡善調燮之
適宜則如璣衡之與時進退也猗歟盛哉瞻渾象之輝
煌誕玉質而金相昔命官於虞帝今作賦於明光配天
宇之鴻濛同
帝徳之無疆(臣/)叨恩於珥筆敢因物而敷颺
南苑賦(有序/)
康熙十有二年癸丑孟夏之吉
天子臨幸南苑六軍雲會萬乗雷動(小臣/)初忝文翰之
班特奉
命珥筆以從目覩曠逺之神臯心懾豫遊之禁地平疇
緑野時值豐穰大輅青旂備觀鉅麗復拜
綸音命獻詩賦一介鄙儒遭逢
盛事頓忘譾陋竊効謳吟謹拜手稽首而獻賦曰維神
京之南甸有振古之名區廣衍號稱陸海蕩平繼美康
衢薰風拂於南極旭日照於東隅以曠則瞻眺雲物以
稼則地脈膏腴洵邦畿之沃壤亦天開之畫圖其北則
鳳城萬雉龍樓千仞紛掩映於丹霞聳雲表而髙峻其
南則冀野平陸金臺崔嵬以燕齊為襟帶接韓魏而宏
恢其西則太行居庸層巒疊翠逺苞秀而毓靈蟠鬱蔥
之佳氣其東則碣石天津川源奔滙萃淑景於中央鞏
北平之地勢其水則清渠環繞味比甘泉石橋横而長
鯨飛動畫舸繫而彩鷁蹁躚髙栁垂而飛絮密荷簇而
如錢嘉魚咸沐於大澤錦鱗戲而便娟其木則宫槐禁
栁浥露合煙松柏鬱秀桃李争妍繞别殿而千章色蒼
翠而參天其獸則獐鹿麏麚黄羊白兔野雉朝飛幽禽
在樹每應弦而輒中時儦俟而羣友既草淺而獸肥復
風髙而鷹驟其外則周遭百六十里跨川原而為牆長
畝繡錯於平壤花邨散布於崇岡𤓰田則千畦共秀麥
隴則比戸同穰其内則宫闕參差於緑樹亭臺虧蔽於
疎楊列東西而為宫分新舊而殊方茅茨土階之儉約
規制髣髴乎陶唐東有穹窿之髙閣金碧照耀乎初陽
祀帝則華而非侈
行殿則簡而何傷紅門峙若丹巖
輦路平於翠陌髙臺號曰晾鷹亦因故而不飾農田耕
鑿之雜處雉兔芻蕘之接迹同文王之靈囿偕斯民而
待澤漢之五柞唐之温泉制不師古崇侈極姸金鋪玉
砌冠山架淵華林園之宏鉅昆明池之蜿蜒彼皆窮夫
民力此獨任夫天然考歴代之園囿烏得與斯苑為比
肩於是月當孟夏炎帝司晨隴彌望而如繡麥垂穟而
畇畇條桑蔭於廣野微雨浥乎輕塵
天子重時巡而觀穡慶麥秋而省民乃駕蒼龍建翠旂
百靈扈蹕七萃羣飛周廬似列星之布萬騎奪雲錦
之輝斾悠悠而風動凉颯颯而生衣登髙原而縱遐矚
翠輦時駐於翠微曠逺絶夫塵囂帷天地而幕六合地
最宜於經武比岐周之鎬洛寓訓練於馳驅騁驊騮於
寥廓
天子御焉行将循蒐苗之古禮格飛走於林壑乃武事
之既纘更勵精於典學和風快其南來微凉生於
殿角雖遊豫之晏閒羅縹緗於
紫閣微(臣/)時陪周宴日聴虞琴忝鄒枚之後乗隨衛霍
之華簪幸遭逢於
盛世傚虞人之獻箴願作頌以比勲華敢擬長楊之與
上林
駕幸闕里賦(并序/)
皇帝御極二十有三載重熙累洽區宇乂安文徳覃敷
聲教暨訖乃稽古時邁肇事岱宗謁祠闕里典禮崇重
恩澤優深臣庶懽欣逺邇嘉歎夫元和盛年咸平昌世
僅奏六代之樂修再拜之文猶垂式簡編流輝今古詎
有逺御
六龍親詘
萬乗展隆儀于稽拜施殊敬于儒先
聖徳顯隆如今日者焉洵足以超軼往牒焜耀前紀也
(臣/)幸際昌時得瞻鉅典雖固陋翦劣不足以發揮鴻藻
然珥筆承明職兹紀載頌揚
休媺敢曠司存謹拜手稽首而獻賦曰於爍惟
皇繼序纂光本仁祖義昭憲考章奠玉衡于神軸握金
鏡于天閶調四氣以通正龢八風而協祥于是西踰細
栁東跨扶桑交河北徼比景南鄉靡不丹梯走傳碧海
浮航輸琛太府𨽻名職方耀幽遐以日月襲鱗介而衣
裳越萬里以入贄重九譯而來王是以化洽太和道隆
邃古納九垠之管鑰總堪輿之扃戸參天地之清寧儷
貞明之作覩文軌合而謡俗同跂喙恬而草木廡軼埃
壒而苞混茫駕羲軒而凌三五焉
天子迺髙拱垂裳中央運斗容與義林優游書藪河寶
丕宣洛符誕受典學𢎞文銘楹箴牖探珠淵之秘筌陟
玉山之髙阜徳蕩蕩以無名治熙熙而何有既則沖然
永念穆然深思曰儀象肇啓道法昭垂寖明寖熾惟君
惟師羣聖一揆六經同歸王澤下竭頌聲式微孕星鈐
于上瑞錫麟紱于昌期毓龍蹲之至徳挺鳳跱之殊姿
集大成于千古開絶學于來兹溯平鄉之懿躅景闕里
之崇規庶幾哉聞見可接羮牆在斯舉時巡之墜典秩
釋奠之隆儀爾乃乗大路控金鍐搴翠羽捎文虹屬車
按節繁吹鳴筩七翠鱗附千官景從馳道則五里十里
旌門則一重再重集于泗水之上幸于尼山之宫斯時
也清羽司音初陽應律葭管煙霏芸房露茁氣不慄以
時寒序将周而朔易撫景物之澄鮮攬風雲之明瑟旌
旗捲而廣野回春帳殿開而暮山凝色遂乃肇舉吉祀
肅奉精禋春卿贊采祠官眡牲朱火西藴元酒東陳嘉
籩廣豆豐粢潔盛振羽籥之六舞合咸英之九成薦祝
號之明信導神紘之降迎穆穆
宸容廱廱天縡殊禮展謁隆文錫賚覿靈爽之長存儼
哲人之如在感神契以潛孚體道真而昭對洋洋乎僾
僾乎與珠庭月角授受于千載之間玉節金鏗醻答於
一堂之内也禮度有嚴威儀告竣登堂入奥規周矩還
瞻聖里之屼峍憩廣庭之静便布兩楹以翼聳峙雙闕
以星懸藉杏壇之修蔭挹璧池之素漣偃息于道徳之
府遡泳于圖書之淵於是芝葢重葩龍斿曲柄貴擬一
人尊侔萬乗述素王之嘉讚發五言之
睿詠海嶽遜其髙深星雲並其輝暎斯則
聖天子藴道之淳風崇儒之殊敬也簪纓陪位衿佩圜
橋長裾霧會仙組雲彯始横經以讐問旋拊石而吹匏
誦遺言于姬孔沐雅化于唐姚禮讓之容咸近光于黎
獻豈弟之澤庶作人于譽髦斯則
聖天子風聲之四訖文治之丕昭也曲阜名區魯原舊
聚陪敦土田復除繇賦増講肄之常員沛匪頒之異數
推恩則徧及師儒錫爵則旁流支庶五經博士不遺凡
蒋之封九命上公奚啻褒成之胙斯則
聖天子崇徳之盛心興賢之宏務也於是采甸侯衛公
卿大夫期門式道執㦸荷殳文學掌故之士垂髫戴白
之徒縱觀典禮蹌濟天衢涵濡化澤屬厭道腴既雀躍
而抃舞亦鳬藻而歡愉萬人一口聲滿公車惟我
后之東巡修百王之令式答珍貺于三靈聴衢謡于百
室卻瓊檢以勿祈屏銀繩而詎飾騶從清嚴儀文簡質
吏不譏呵民無供億協時正律埒虞氏之省方納價陳
詩儷姬王之述職既陟山以裒對還翕河而問俗採晳
陽之舊歌晞榮光之新燭朝宗滙江漢之波玉帛奉塗
山之籙非漢日之搴茭乃堯年之刻玉若乃慶惠殷流
湛恩四周給租賜帛省刑釋囚虛衷清問博延廣諏如
天光之下濟如露濃之上浮始汪濊于五土旋奫淪于
九州今又茂明至道導揚正學虎炳龍章金追玉琢浴
我以詩書𢎞我以禮樂盛徳登閎大猷輝卓幎六合而
被英㽔鼓八紘而排氛濁誠振古之隆規開天之偉略
也
天子方且回輿京室倚佩軒墀道岸先陟徳契自持庀
政考業基命勅幾辨色以臨黼扆視夜而啓彤帷定仁
義中正之極稽因革損益之宜不解氷淵之念彌勤鞀
鐸之思所以泰階順軌乾筴迎禧上理隆洽茂化雍熙
治方侔于砥屬俗已進于循蜚四海夀康恬于鶉居之
代萬年鼎祚鞏于鼇極之儀
懋勤殿秋蘭賦(有序/)
輕風流火白露迎凉雲浄天髙秋空氣爽
君王宵旰燕閒愛兹澄景御圖書之秘閣發清商之雅
音乃有叢蘭獨榮秋殿芳香自發枝葉相扶植以青瓷
圍以朱檻斯亦託根之至榮者也(臣/)朝夕
經幃味彼芳潔敬成蕪賦以奉
宸懽其辭曰臣聞蘭之生也隠於空山被於幽谷其守
貞也雖無人而亦芳其徳馨也不因風而自續是以尼
父發猗蘭之歌郢客和幽蘭之曲當其植根九畹毓秀
三湘昔作騷人之佩古稱王者之香名楚臺而留賞啓
漢殿而發祥(漢武帝生/於猗蘭殿)養親續蘭陔之詠燕賔泛蘭渚
之觴莫不惜兹嘉卉欽彼幽光慨自人誇春豔莫采秋
英蔭深林而寂處偕衆草而叢生戲陰崖之翡翠侣芳
洲之杜蘅惟敷華於山澤敢結想於蓬瀛一旦躋瓊堦
登玉宇拂珠簾迎繡戸泛上苑之光風含長秋之暮雨
誠何羨乎蘭臯豈更思乎蕙圃於時秋也螢光熠熠蟬
聲嘒嘒梧葉初驚飄颻文砌碧筒漸老将殘玉井之蓮
金粟猶遲未發小山之桂爾獨披紛翠葉葳㽔紫莖花
繁露重體弱香輕娟娟自賞既嫓美乎幽人之潔亭亭
獨立復比徳於君子之清以兹髙致怡我
皇情内殿深嚴左圖右史久袪凡卉獨留瓊蕊枝垂宫
硯色侵文几何馪馥之襲人每簾動而香起
天子丙夜陳書漏沈宵永風入戸而蟲鳴月臨軒而人
静繞鐙開歴亂之花隔幔送參差之影更憐落卉藉以
雕盤置綺筵而留盼惜餘芳於未殘喜
君心之見珍荷遭遇之良難幸處乎朱門與紫闥永違
乎長坂與層巒臣将寄言於薖軸竊敢託詠於崇蘭遂
作歌曰有香草兮華且滋鄰玉樹兮與紫芝自楚澤兮
來軒墀枝挺生兮花離離感
君恩兮欣自持觀秋蘭之獨茂兮豈微草之無知
賜金園賦(并序/)
余作
賜金園記述
君恩之所由紀命名之攸始猶以雲忩磵戸隠約於長
林嘉卉芳草雜逯於幽谷者鋪敘摹畫未罄其狀嘗考
昔人云賦者古詩之流也又曰古人稱不歌而頌謂之
賦夫馬融長笛王褒洞簫古人愛一物猶比擬讚誦被
於簡牘文必極美詞必盡麗况余目營心畫朝遊夕處
風雨晦明於此綢繆欣戚悲嘯於此寄託習之也久述
之也詳愛之也深言之也長竊以平子歸田未極隠淪
之趣安仁閒居未窮林壑之觀爰因勝地勒以雅辭賦
曰伊龍眠之西隩歴巒岫之盤互亂溪流而淺涉指層
嶺而遥度經樵徑之嶔崎偃松出而當路羅奇峰以四
周簇青林而萬樹中有幽人邃館居士衡門碧梧清沼
縈帶修垣橋貼波而曲折栁覆堤而偏反髙槐鬱其菁
蔥榜雙扉以賜金之園其西軒也齋名學圃古屋素題
草縁堦而徑仄梅入戸而枝低架茅宇以文杏葺圭竇
以香泥所以鞠淵明之衆子偕老萊之逸妻倉囷攸居
井臼是宅女獲男臧雞栖豚柵庫藏名酒㕑積嘉核蔭
桂叢而窅窔期以宴而以息其南軒也長廊委蛇暎日
迎曦燠館温室風静簾垂俯海棠之香國紛嬌姹之奇
姿弄脂妍而粉膩酣春日而遲遲迺其朱欄翠幕姚魏
所家鞓紅茜紫一捻名葩長安跨等身之樹洛陽矜徑
尺之花亦莫不露濕烟霏散綺流霞瞻曲房之南隅壓
檀欒之脩竹篔簹萬箇琅玕千簇筠粉吹香紙窗分緑
月落而影徧空庭雪壓而聲鏘寒玉斗室生白來往天
光乃敷棐几列胡牀擁亂帙凝清香蒲團挂壁笻杖倚
牆攸寧攸芋以詠以觴盼逺松而延佇藉柔荑而徜徉
其東軒也則歴幽篁之宫入古梅之里蒼幹莫名糺枝
難擬或昂藏而披雲或支離而拂水或凌煙而乍垂或
拂地而騰起挺新條以敷華積古苔而繡紫倘鄧尉之
可方伊羅浮之足齒雖珊瑚碧樹之交柯亦難並乎斯
美中則有堂名香雪樓稱鶴背檻浮花氣之端戸掩香
光之内雪皚皚而千堆鳥鶴鶴而羣隊庶可以躡王喬
之髙蹤接洪崖之芳欬時則春回幽谷香動寒岑登樓
遥矚地僻花深玉田瓊圃雪苑珠林神恍忽而震蕩芳
寒烈而來侵御文貂之紫綺撫陽春之素琴何方壺之
不可復即懼斯樂之難任沿池而北桃溪横帶深紅淺
白俯臨湍瀨夏至而緑陰繁春深而紅雨霈紆石徑於
中央襯疎楊於水外迤北而北軒在焉前場後圃左岡
右池嶧桐垂蔭下植将離或倚雲而孤特或當堦而紛
披水榭西構芳塘漣漪紅蕖碧藕花葉參差鷺起而珠
露傾蟬吟而香風吹又有芙蓉的爍栁絲歴亂疎枝密
葉被於隄岸入春和而早榮當秋清而晩燦其地則羣
峰迴合襟帶田疇嶺緜亘而虚敞溪環折而深幽松屏
冠於巖岫蔀屋隠於平丘煙雲生而出沒忽恍惚其不
可求其室則南窗北牖延爽招凉碧紗外捲桃笙内張
如艇斯泊枕藉滄浪如臺斯屹雲山蒼茫裁芰荷以為
衣摘蓮實以為糧當炎曦之方馭喘黄犢於翳桑愛斯
地之蕭散微風起於曲廊卻絺衣而不御揮紈扇而不
揚實清景之可娛覺空山之夜良其周乎四軒者則有
紫藤碧篠芳槿紅蘭或髙引而垂幄或密比而成闌循
石磴而遥躋飛閣聳於北巒臨杏圃而結撰盛春暉之
綺觀其亭則也紅倚山曲江臨水芙蓉溪亭在河之涘
朱櫻冠乎崇岡喬柯暎乎清沚循花溪而南征賴以憩
乎遊趾其圃則早韭百本晩菘一畦丹茄紫薑霜薤露
葵子母餘犀水陸蹲䲭寒匏並蒂甘菊連枝莫不葳蕤
於北囿蔓衍乎東籬朝荷耡而可樂夜翦䔩而如飴其
果則紫栗千房青梅百斛柿美烏椑棃甘大谷安石珍
榴火齊赤玉西域蒲萄磊落盤屈何必移盧橘於江南
走荔支於巴蜀其泉則觱沸如珠甘芳若醴潄靈石而
常清沈丹砂而愈㫖既瀠洄於堦下復潺湲於花底貯
之為滌硯之池引之為灌蔬之水雖地狹而境偏信泉
甘而土美先生之處此也謝軒冕逺塵囂歎人生之形
役憫機事之日勞惟白雲之可怡誓栖息於臨臯曠天
地而睥睨何有乎蜾臝之與二豪爰因四序周乎四軒
抱書攜笈移琴挈尊逐花時之早晩量風日之凉温擁
萬軸於坐隅手一編而朝昬懷古人之可見接羲軒而
道存爾迺葆光味腴崇簡敦素息慮屏思納新吐故惟
萬物之齊觀常蔬水而自裕時則佳辰淑景日麗風和
或蹋徑草或倚庭柯或攀危磴或臨素波珍禽啼而未
歇錦鱗聚而遂多濯塵纓於磐石藉文茵於淺莎翹首
天地臨風浩歌落花落葉傷如之何當其春雨一犂其
耕澤澤麥覆西隴草回南陌魚戲春水生鳩鳴杏花白
先生乃服春衣振輕䇿循隴畝而勸農眺春雲而自適
迨夫秋潦澄清木落羣岫桕㺯色於寒初楓染丹於霜
後千巖爛若披錦萬壑殷如攢繡殊形異采不可殫究
先生乃命巾車挈茶鐺坐丹巖臨赤城朱霞暎乎朝旭
絳雲彌於太清較四時之景物惟秋晩之莫京其遊迹
所至也則有寒潭澂碧石馬當路飛泉媚筆皎若紈素
帶麓南村沿溪别圃脩篁隠衲子之宫茂樹表貞臣之
墓縱步屧之所如隨攀涉而成趣噫嘘嘻四時之序有
代謝九逵之軌無終全躬耕釣以自給甘笋蕨而長年
慕彭澤之避世希香山之樂天侣春花與秋月休吾生
之自然歌曰壑有澗兮山有岑白雲度兮籠輕陰竹隖
花田春似海板橋流水閉門深鳥隔樹而闗嚶魚唼藻
而浮沈魚鳥各無意聴我歸來吟遥遥千載後何人知
我心
　　雙谿芙蓉賦
惟雙谿之澄澈二水會於庭除出層巒而迢遞經石堰
而舒徐生芙蓉於夾岸涵秋露而分敷後巖桂而發采
侣丹楓而錦鋪其為色也豔而不妖麗而非侈葉鋪翠
幄柯臨清沚質抗金風神含秋水每迎凉而先榮近嚴
寒而未靡聫逺浦而搴芳毓千叢而霞起或朝淡而夕
緋或初碧而乍紫或以並蒂呈華或以獨秀為美或露
滴而初開或風飜而亂綺或倚松如静女或臨淵似君
子西蜀號為錦城石卿稱為仙史更有湘江異種厥名
三醉初則蕊含淺黄淡質凝翠暮則一抹微紅朱絲如
織越三日而茜紫朱殷不可思議或先或後種非一類
于是縱輕棹凌若耶放艇則晴霞一色迴楫則彌望萬
花舟移而叢密影動而波斜晩蜂躊躇于寒蕊遊鱗噞
喁于晴沙其在晨露初晞花光如拭夕波方起景非一
色或披衣而晨興或流連于日晷任擬似之徒工非筆
墨之所能測
　
　
　
　
　
　
　
　
　
　
　
　
　
　文端集巻三十七
欽定四庫全書
　文端集巻三十八
　　　　　　　　　　　　　大學士張英撰
　篤素堂文集二
　頌
聖學時敏頌(有序/)
(臣/)聞自古哲王既優於聖性必加以聖學葢精義微言
備於往牒常經大法具有成規是以涵養徳性則典學
宜先經緯世務則明理為要本仁祖義則古稱先所以
興大業而躋盛治也恭惟
皇上躬上聖之姿賦天亶之哲虚懷嚮學本於性生自
臨御以來修釋奠之上儀首崇學校舉經筵之鉅典靡
間春秋所謂觀乎人文以化成天下也臣英嘗稽講幃
之制兩漢以來已肇其端唐宋諸君詳舉其事漢宣帝
詔諸儒講五經同異於石渠閣光武每旦視朝罷數引
公卿郎将講論經理唐太宗聚四庫書於𢎞文殿置𢎞
文館於殿側選文學之士令更日宿直與之講論前言
往行宋太祖雖在軍旅手不釋巻嘗謂李至曰人主當
淡然無欲朕無他好但喜讀書多見古今成敗宋真宗
始置侍讀侍講之官以雙日御經筵以隻日詔儒臣講
讀宋仁宗置崇政殿説書又作邇英延義二閣以禮儒
臣明代講讀之員甚備公卿執政多由之此皆漢唐宋
明以來英君誼辟崇儒重學以興起太平焜燿前紀者
也然以方我
皇上昧爽聴政即御講幄當宵衣旰食之不遑而延見
必有常度復盛暑祁寒之不輟而精勤屢逾恒規研究
於二典之學而道接唐虞殫精於四子之書而心傳孔
孟以古史為昭鑒而觀考亭洓水之鴻編以性理為淵
源而窮太極西銘之微義不更為超前古而邁百王哉
且
温綸屢頒欲盡咨詢之益
天顔下霽不辭覆講之勞辨義則理析毫芒敷詞則聲
振金石既横經虚受當
𢎞徳之深嚴更披巻澄懷御
懋勤之清晏百家羅列窮奥義於天人八法兼精間游
心於翰墨斯其遜志勤敏真可謂博而有要精而能該
者矣臣英自慚謭劣無似猥䝉
聖恩拔置講幃俾侍從於細旃廣厦之間數年於兹矣
仰
聖學之崇髙覘
睿懷之沖挹言之難罄知之最親願殫愚忱敷揚實徳
非敢為虚詞溢美以自蹈貢諛之嫌也謹拜手稽首敬
獻
聖學時敏頌一章頌曰惟
皇天縱睿哲文明撫綏區夏覆冒函生萬物斯覩百度
惟貞仁符地載健比乾行堯羮舜牆左規右榘銘日師
湯惜陰追禹道徳之林仁義之府翺翔優飫錯綜參伍
金華列席冠珮濟蹌發謨陳典源遡陶唐探河觀洛道
契軒皇春秋二仲修舉有常日御萬幾心周九服扶桑
銜照銅龍始旭六卿畢對旋臨講幄韋編在前
宸衷肅穆孔顔妙緒鄒魯微言治平之矩入徳之門六
經啓籥諸子滙源探微月窟抉奥天根尚書肇起危微
精一益贊天工箕陳皇極奭獻旅獒旦書無逸宏綱大
法
聖人惟則大易精義既法而奇羲文畫象周孔屬辭裁
成萬類囊括二儀開物成務
聖人惟師窮理於經徵事於史兼陳法戒深參道揆義
鏡紫陽博綜洓水網羅百代尋源索委
聖學彌廣
聖志彌沖
温綸屢諭覆講宜崇諸臣敬答恐勞
聖躬
帝曰俞哉斯道何窮辨析精微昭宣義藴吐詞為經發
言成訓炳炳琅琅金聲玉振葑菲不遺芻蕘不擯寒暑
靡輟宵旰維勤内庭清晝緗帙如雲蒐羅圖史研究典
墳闗閩微義濂洛遺文講貫之餘游心藻翰虎卧龍翔
奔會神腕掩映鑪煙繽紛玉案堂哉皇哉天章糺縵洪
惟
聖學冠古爍今滄溟東岱莫並髙深天地為軌位育為
心助流鴻化昭垂雅音自愧小臣謬隨深殿日侍
宸嚴數承清宴蠡測管窺親聞灼見仰瞻
睿勤歴久靡勌惇史之職有媺則揚巍乎難名煥乎有
章歴稽前牒誰與頡頏賡颺作頌垂示無疆
　　昇平頌(并序/)
臣竊惟自昔國家席累葉之鴻休撫守成之大業承平
既久類必有非常之功以蕩滌瑕穢而鎮撫生民然後
皇威遐鬯社稷尊安有泰山四維磐石苞桑之固焉在
詩有之曰薄言震之莫不震疊在書有之曰其克詰爾
戎兵以陟禹之跡方行天下至于海表夫以成康之郅
隆猶以張皇六師為大訓載于詩書信有徵矣漢以兵
力定七國文景之業彌光尤已事之著明者哉葢國家
之有師旅征伐猶天地之有霜雪雷霆也非霜雪則萬
物煩囂之氣不肅非雷霆則四時堙鬱之氣不宣非師
旅征伐則亂臣賦子無所讋服懲創而不敢肆故霜雪
所以開陽春也雷霆所以啓晴霽也師旅征伐所以靖
祲氛致太和也天地仁愛萬物之心與聖人仁愛萬民
之心皆不得已而託之乎此者也我
國家自
世祖皇帝戡定大亂
皇上撫馭區夏以來待藩臣之恩良渥矣處之以重鎮
視之以心膂睦之以懿親極之以髙爵顯秩豢之以膏
腴腆禄乃物太甘則自蠧獸久畜則思觸富貴極而驕
悍生驕悍生而反噬起平居則怙勢席寵以荼毒
朝廷逺方之赤子乃下尺一之
詔則環視而起一方作俑諸方應之以盜弄
天子之戈於潢池舉平日
朝廷所封之疆土所屬之将士所簡閲之器械所賚予
之金錢悉藉以抗
天子之命據固阻險伏莽跳梁自非大奮我武以芟刈
而薙獮之何以昭臣子萬世之經而彰我
國家四征不庭之罰乃自始亂以來授鉞
天宗分馳
禁旅虎臣四出鷹揚奮興以漸次削平迄于今八載海
内蕩定昭明無纎芥根株之遺可謂盛矣臣竊念身依
闕廷趨承
講幄者五年
簡侍近密者又四年其逺方兵威克捷之奇戰勝攻取
之略戈甲組練之華折衝陵轢之勢(臣/)雖不得而聞且
見也若我
皇上八年來宵衣旰食之心則臣知之最深念赤子罹
於湯火急欲一旦出而登之袵席之上每復一城一邑
必
嚴諭以無擾百姓至仁也武臣進止皆恭請
廟算以行萬里之外視如眉睫之間凡一經
聖慮則險者平難者易成功奏績刻日而應至神也簡
任将帥以武勇智略為經以持重寛愛為緯疇咨而舉
推轂而行至慎也減膳撤懸力崇簡約以佐天下兵食
之需故軍興嵗久常賦不益至儉也閫外将帥時賜
手勅申誡其有能靖寇撫民者則
灑宸翰製詩篇解御服以褒異之至厚也數年來屢避
正殿朝賀一方厎定宫中必焚香親告
天
祖至敬也未明求衣昧爽聴政日昃不遑暇食夜分省
覽章奏不輟以籌畫天下至勞也捷書至必敬告
兩宫親承色笑懽聲溢于殿陛之間至孝也殱渠魁而
舍脅從逆命者誅之歸命者撫之赦過宥罪布大誥于
天下至信也天下之人但見八年之内殄滅羣寇綏靖
多方震古躒今武功若此之盛而能盡知我
皇上深宫之中神武勝算焦心勞思如此之不易易哉
今者十月克復雲南賊渠授首十一月十三日夜露布
至
皇上時御乾清宫覽奏臣等叩首稱賀
御榻前
天顔悦甚顧謂臣等曰朕今日為天下萬姓喜追思逆
亂以來官民咸被荼苦更復惻然于懷臣等謹合詞對
曰
皇上仁愛之心通于天地斯所以為萬世開太平也
聖衷之一念不忘百姓者舉類此臣又伏念古者雅頌
之作以昭徳紀功周宣王平淮北而江漢興歌唐憲宗
平蔡州而淮西有頌若以方今日之功烈不足以當百
之一當時之臣猶能撰述詩頌鋪揚國美垂布金石焜
燿史冊况我
國家數年中東戡閩粤西定隴蜀北平察罕南靖滇黔
奇功茂烈炳炳麐麐不可勝紀(臣/)職居惇史載筆左右
其敢以固陋自覆而不勉綴賡颺之末班乎謹撰頌八
章曰平閩平粤平隴平察罕平蜀平滇各指一事言之
也曰泰階平歸功
廟謨也曰武功偃樂成功重休養也統名之曰昇平為
萬世無疆慶也詩曰吉甫作頌穆如清風則(臣/)滋愧也
　　平閩
閩嶠峨峨閩海泱泱灘石劍立篁叢弩張狂童逆命爰
阻我疆勢連長鯨濁亂海邦
王師奮武載斾皇皇東由姑蔑西經豫章如霆擊枯如
髮攖鋩繫頸以組俘于明光厦門逋寇歸我帆檣一民
不殱
神武孔将
　　平粤
古稱百粤象郡羊城昔建南藩以奠東溟乃生䝟貐怙
勢憑陵不孝不弟為亂之萌
天戈所指游魂載驚既歸而命既抒而誠狼子反覆黄
鉞斯行梟巢盡覆瘴海彌清毒潭鱷埽合浦珠明五嶺
煙巒南拱
神京
　　平察哈
北嶽為鎮東海為垠部落環衛繡錯魚鱗中有察哈舊
我有民居我肘腋為我藩臣蠢兹負徳忽煽烽塵元老
秉鉞我馬駪駪師惟一戰
命不重申殱彼强寇不返隻輪魁渠函首獻于
紫宸
太宗戡伐前烈維新
　　平隴
隴西涇陽俗剽民勁亂臣反戈河北咸震我師既出逐
北乗勝頓于堅城嵗靡有定
帝曰元老往敷朕訓示之以威懷之以信矢不遺鏃兵
不折刃崇墉夜開頫首歸命投戈而謼悔罪思順秦隴
千䙫惟以歌詠
　　平蜀
古惟西蜀國號魚鳬劍閣嶙峋雲棧崎嶇一夫扼險萬
夫嘆吁况峙糗糧千里沃腴賊實藉之稽我
天誅将軍憑陵蠶叢坦途既克保寧遂入成都孤雛咸
殪腐䑕莫逋䕫門巫峽重釐版圖
皇威赫赫時聴巴歈
　　平滇
誕惟滇寇倡亂之先攘臂昆池竊踞湘川
王師萃止如雲蔽天威武撻伐聲震八埏巨兇既殄餘
燼猶然寄命孤城析骸經年元戎奮武伐鼓淵淵鐵橋
失險滇城摧堅剪彼鯨鯢膏我戈鋋亂源禍始藳街特
懸
　　泰階平
六軍振旅九服來同桃林歸馬扶桑挂弓星輝雲縵嶽
朗川融休哉鴻烈誰其始終輔弼之英貔虎之雄祇受
成命謨由
聖衷智勇天錫濬哲亶聰握機鏡要神運樞中仁慈恭
儉昭格
蒼穹鞏萬世業定此膚功
　　武功偃
我有弓矢願言櫜之我有戈矛載衅藏之膏澤萬物雲
行雨施譬彼稂莠翦伐無遺今此良苗滋溉攸宜仰承
帝祜俯恤民疲崇文惇教返于恬熙仁風愷政浹髓淪
肌
天子萬年如天無為垂衣端拱誕受崇禧
至徳𢎞仁頌(并序/)
稽古稱幅􁆟之廣曰東漸於海西被於流沙朔南暨聲
教訖於四海可謂盛矣然東南以海為域西曰流沙則
猶在今甘肅之境朔方亦未嘗明言所至之地歴三代
以至漢唐宋元明王化之所及車書之所通皆未有如
我
國家今日之無逺弗屆者也
皇上視荒逺之人無異於宇下之赤子凡跂行喙息者
皆欲令其安全生養而納之於軌物之中盡兩間之所
覆載不忍一方一人不獲其所書所謂光天之下至於
海隅蒼生共惟帝臣豈非聖人之心前後古今一轍哉
曩者喀爾喀雖數通職貢未盡臣服今者嚮慕
徳威傾心内附欲列藩臣
皇上厚加存恤給地安置賚以牲畜芻粟恩至渥矣爰
以康熙三十年孟夏之吉
車駕親自拊循羽林之士雲附景從至于邊徼之地七
旗喀爾喀君長等帥其衆十有餘萬人傾誠効命於
龍旂鸞斾之前莫不扶老挈幼稽顙流涕感恩呼籲
皇上育以至仁撫以至徳錫宴頒賞咸從優渥發
徳音下明詔量其嚮化之誠予以世守之爵其族衆皆
賜秩有差復為之申法禁布規條俾與北藩四十九族
同沾恩澤永遂生養猗歟盛哉我
皇上之徳丕冒比天地照臨并日月會合如風雲濡澤
若雨露昭明法律如三光之麗天厎定方隅如四維之
奠地恩賚禮成羣心欣悦普天率土莫不歌頌前史紀
載罕覯斯盛(臣/)忝居惇史之班敢對揚盛美祇獻頌曰
維彼逺人雖處漠北自天覆之豈有方域幹止罔克
聖心憫惻好生之仁維帝時則(一章/)
靡憚暑雨跋履山川安人是亟懷逺宜先滌其危苦賚
以生全稽顙至止歡動八埏(二章/)
何以宴之㫖酒維盈何以錫之庭實百朋龐眉皓首扶
杖來聴天膏所沛萬類咸榮(三章/)
自古仁人繼絶舉廢存其名號勿殄厥世永為北藩版
圖是𨽻帶礪之封爰及苗裔(四章/)
聖慈蕩蕩令甲煌煌維仁是育維義是綱教以親遜爾
無胥戕食我茅土率我典章(五章/)
我徳既敷我武孔揚如雲如電戈甲騰驤如虎如貔騎
官蹶張天威赫耀震肅遐荒(六章/)
自兹逺人保聚生息如溺斯拯如槁斯植耕田鑿井惟
帝之力錫爵分珪惟
帝之徳(七章/)
駕轉六龍雲生九陌甘雨載塗澤我疆埸人和致祥敷
天悦懌盛舉永光昭于簡冊(八章/)
聖徳仁明武頌(并序/)
葢聞宏胞與之量者不以中外殊觀建久逺之模者不
以煩勞易慮是故事以除暴為大憑陵邊境則必誅虐
害醜類則必誅背恩棄誓則必誅必不使遐方赤子猶
有擾其覆載之天者仁之至義之盡也功以克斷乃成
焦心勞思而不辭櫛風沐雨而不辭涉逺踰險而不辭
必不使兇頑梗化尚得留其牙蘖之害者謀之逺慮之
周也駿烈冠乎百王英武邁於前古如我
皇上今日之滅噶爾丹者是已臣謬以謭劣微材獲侍
從于細旃廣厦之間者最久竊窺
宸衷所注惟以愛養生民敉寧逺邇為至計凡在覆育
之下者皆欲以安全遂其生業有厄魯特噶爾丹者在
當日原為請
安納貢之國乃孽由自作狡詐狂迷與喀爾喀為仇喀
爾喀既歸附于我為
國藩臣而噶爾丹陵虐侵殺之不已以至䦨入烏瀾布通
之地為我師大敗㡬殱其族彼當困廹則設誓更不敢犯
皇仁宥之於前矣自以僻處塞外怙惡不悛憑恃其衆蠶
食鄰壌肆行悖逆潛入巴顔烏瀾之地奸謀叵測思以
煽惑䝉古諸部落害將滋蔓夫稂莠不翦則無以安嘉
禾蛇豕不除則無以靖疆宇大哉
王言噶爾丹若不即行勦滅邉鄙何由得寧此我
皇上爰整六師不得已而逺征之至意也分大兵為三
路以成犄角之勢籌糧餉練火器礪兵仗精鎧甲鼓勵
將士秣馬賞兵出帑金以百萬計自鉅至細無一事不在
天心籌畫之内宵衣旰食謀慮周詳此我
皇上經營于法宫之中决䇿于樽俎之上者然也
親統中路大兵以三月出塞戈㦸耀日旌旗蔽空軍威
之盛谷撼山摇向來水泉乏絶之地經
指示而泉涌向来平蕪未青之時迎
鑾輿而草茂百靈協應萬騎飽騰我
皇上减膳省餐以與六師同甘苦飭行陣明紀律謹刁
斗嚴斥堠日日淬礪而申警之拊循而賞賚之熊羆之
士無不奮勇百倍此我
皇上勤勞于帳殿之中振肅于塗次之際者然也噶爾
丹夙稱詭譎亦恃險逺度瀚海沙磧素無水草難以飛
越忽聞
至尊親臨天威所懾震駭惶懼棄其髦倪輜重鼠竄狼
奔冀延殘喘我
皇上萬全勝算料彼必潰遁而西預遣將軍領兵堵截
聖躬率兵師奮勇追逐窮冦狼狽已極而勁軍適當其
前一鼓而勦滅之殱其衆俘其子女収獲其牛馬牲畜
數十萬逆命者誅之來奔者受之一日之間而國燼矣
噶爾丹之支吾跳梁總在
睿算指頋預定之中纎毫不能越吾之範圍如摧枯拉
朽探囊而取耳此我
皇上靖冦于七旬之内成功于大漠之西者然也頑梗
去則邉方靖邉方靖則逺人安從此敷天絶疥癬之疾
率土享寧謐之福
皇上乂安中外之心慰矣時雍熙皥之化成矣蓋由我
皇上以彼蒼仁愛之心為心以乾元剛健之徳為徳不
憚一身之煩勞而惟求萬方之康乂不懷一時之安逸而
必謹百世之防維猗歟休哉(臣/)于斯舉也管窺蠡測見我
皇上丕冒之至仁審機之至明經世之神武超越從古
英君哲后
聖徳神功巍然炳然為史冊所未有也豈(臣/)寡聞渺見
所能摹冩其萬一者哉謹作頌九章以附于賡颺之末
　　一章
維
帝至仁覆幬惟均恩周九服化洽九賔誰其擾之痌瘝
在身曽經宥釋誓言載申
　　二章
維
帝至仁化被無垠狡冦鴟張如蜣抗輪自膏斧鉞以警
不臣彼投戈者咸與維新
　　三章
維
帝至仁徳配髙旻蕩蕩王路彼自罔遵立殱封豕盡滌
邉塵凡有血氣莫不尊親
　　四章
維
帝至明建威消萌雷霆之擊必待
親征中權黄幄西北連營神謀勝畧巨憝以平
　　五章
維
帝至明紀律師貞壁壘宜肅鎧仗維精宣勞慰諭以勵
羣英
天戈所指計日功成
　　六章
維
帝至明洞察彼情
六龍天降獸駭鳥驚自焚其巢宵遁西行一鼓而燼值我勁兵
　　七章
維
帝神武罙入其阻遐荒愚冦驚瞻葆羽如獸觸樊如魚
困釜奔􁂪不遑孰敢予侮
　　八章
維
帝神武赫然斯怒瀚海飛沙罔惮勞苦自秉寳刀
躬持玉斧率師迅逐計日而五
　　九章
維
帝神武萬方作覩計安黎元冒寒觸暑七旬滅賊歸歌
枤杜偉烈英風超邁千古
聖武三臨絶塞蕩寇功成頌(有序/)
皇帝承天景命臨御宇内勞
九重之宵旰謀萬姓之乂安所以撫綏而教養之者至
矣備矣蠲租之詔嵗必數下史不絶書嘉惠元元動以
數百萬計積貯之令行於豐稔徧於州邑所在有數十
年之儲凡此無非為百姓計也曩時三逆盤結為天下
之蠧将來必致荼毒生民於是
大奮威武翦除而廓清之葢
聖人之心欲使薄海内外戴髮含齒之氓咸遂安養共
樂生成同登仁夀之風永底時雍之化
深宫睿慮之所孜孜圖維自朝至於日中昃不遑暇食
者惟在乎此也然乂安中土之心甚切則不得不安邊
徼欲安邊徼則不得不除寇賊此理勢之必然者斯時
荒逺之區脱有梗我
王化伏莽跳梁之人則将來必益為邊患則必調發轉
輸以逺煩禁旅勞頓九州之民此
聖心所以惓惓焉為國家計久逺為生民謀休息為萬
世立太平必欲蕩滌此狡寇厄魯特噶爾丹者葢所以
安邊塞也威逺人也實所以乂安中土也維丙子季春
聖躬親御六飛逺度瀚海戈甲耀日旌旗蔽空風馳雲
集俯瞰賊壘如自天而下為狡寇之所不及料披靡奔
潰獸駭鳥散勁旅堵截一鼓而草薙禽獮之賊雖遁跡
荒逺而部曲盡矣牧畜空矣奄奄之息何能久存據庸
衆之識似更不煩
車駕之再臨王師之久駐乃
宸算制敵迥出尋常留将軍於塞上以困蹙震悚之
聖躬以丙子冬復臨邊塞渡河至鄂爾多斯之地經畫
布置丁丑春又
親至寧夏駐蹕於狼居胥山遣師搜勦葢
聖心以車駕逼臨其地則我之将士百倍奮勇而彼之
部曲惶駭離畔振如雷如霆之威兇渠自禠其魄沛如
雨如露之澤黨與咸貳其心所以俘其子而來獻者彼
之鄰國也遣使而輸誠納欵者彼之腹心也賊雖狡悍
斯時四顧無親入地無路以膏斧之軀為飲鴆之計惟
有自即殄戮耳安能出
聖謨成算之外哉總由我
皇上躬親指示奇正兼施恩威並用視絶域於掌上羅
獷獸於阱中故成功若斯之盛也葢非至明無以審機
而不惑非至誠無以歴久而不倦非至斷無以成功而
不疑而總歸於
聖心之至仁視邊方為一體而不忍數罹其災也登寰
宇於袵席而不忍以一事煩苦吾民也是以
三次逺臨絶域跋涉山川冒觸寒暑
親舉玉趾恒飲濁泉風雪則屏去帳殿減餐則俯同士
卒揮黄鉞以先驅擐甲胄而達旦指麾形勢則極在巘
在原之勞籌畫機宜則窮九地九天之秘焦勞煩苦不
可殫述
聖躬皆親歴之仁天下子萬民之心至矣蔑以加矣今
者逋寇悉平荒逺無不臣之國邊烽盡息諸蕃皆樂利
之年大功告成盛典斯舉以副我
皇上乂安中外之心成我
國家太和熙皥之化永永萬年至於無極(臣/)竊惟
聖武三臨絶塞殄寇寧民焜燿史冊上下千古無與比
隆謹撰頌九章以述盛烈頌曰
維丙子春
聖武丕揚組練十萬氣吞朔荒
帝親率之沙磧騰驤殱此䝟貐膏我斧戕
　　　右一章
維朐臚河逺帶荒服自
天臨之泉甘草緑立覆其巢揮戈西逐萬古不磨
聖人之躅
　　　右二章
寇方奔突西遇我軍風埽霆擊狐兔披紛飽我卒伍殄
厥醜羣
神謀指授耆定大勲
　　　右三章
維丙子冬雨雪載塗黄河曲岸
鑾輅馳驅除惡務本宜絶根株時哉勿失洋洋
聖謨
　　　右四章
河流浩浩虎旅雲屯震之以武綏之以恩風馳青塚化
洽烏孫呼韓接踵稽顙
至尊
　　　右五章
天與不取昔人所嗤張我精鋭燼彼饑疲乗機維哲扼
要乃奇
聖人之智匪衆所窺
　　　右六章
維丁丑春經武西偏狼居胥山古史所傳
天子靺鞈威暢八埏逺鄙西漢勒銘燕然
　　　右七章
都邑聚觀孽子成俘鴟張鉅寇一夕殄誅彼脅從者咸
輸爾孚
巍功駿烈振古所無
　　　右八章
玉闗萬里靡塵不清覆載之内咸震
天聲外安中乂億載功成金函玉檢永頌昇平
　　　右九章
聖徳勤民頌(有序/)
維丙子丁丑嵗以春以冬
聖躬三駕絶漠以憂勞萬民之故為久安長治計踰越
沙磧䝉犯霜霧濁泉菲食日以供御擐甲胄以終夕摩
干楯而達旦北遡黄河西踐狼居胥翦除狡寇以安邊
圉以靖區夏使永杜餽餉裹甲之萌
聖心之勤民深矣至矣不遑啟處三載于兹邇年以來
中外無疥癬之疾服教畏神者逺自日出扶桑極於流
沙莫不梯山航海奉琛載贄八宇昇平四民樂利皆
聖天子之所經營締造櫛風沐雨垂四十年而致斯盛
也承平奏矣
聖衷念此時四海之内為民患而未至厎定者則莫大
于河以言民生則淮揚千里未有奠居以言國計則漕
輓天庾為南北咽喉之地以言修築則嵗費水衡錢以
鉅萬計以言泛溢則城郭耕桑時時可慮是今日勤民
之事洵無有急于此者矣在河道諸臣或識囿一隅而
不能周知全勢或苟且一時而不能經畫久逺或拘守
已見而不能廣集羣謀或徒糜金錢而不能收集成効
我
皇上焦心勞思講求兩河者數十年考究形勢酌量髙
下揣度旱溢每廷議時恭聆
天語則羣心豁然葢諸臣見其偏而
聖心見其全諸臣謀其暫而
聖心圖其久故爝火曦照若斯之懸絶也已夘嵗春
車駕臨河上
躬親指示淮黄之勢始洞若觀火諸臣奉
睿謨以集事而安瀾可永慶矣
聖心念治安天下之大計兵革既息則莫要于察吏寧
民布徳施惠以通輿情而聯衆志
巡幸東南頒布徳音以次第舉行之留漕粟以平糶蠲
逋賦以阜民減税課以裕商廣取額以作士滌除刑獄
宥釋過愆奨勵官方存問耆老凡所以勤勞百姓者莫
不周詳委曲殊恩渥澤洋溢汪濊可謂至矣
鑾輿所莅供給之費一絲一粟不以煩百姓嚴飭從官
無有侵擾
萬乗所歴市不易肆農不輟耕近光
天顔懽聲雷動焚香而祝
萬夀者所至填塞馬首如廣野雲屯滄海潮集
皇上皆温顔慰諭之瞻雲就日真曠古之所希覩葢我
皇上以天下為家故巡省風俗皆綢繆戸牖之計也
皇上以萬民為子故嬰孺遶膝皆撫摩顧復之恩也且
祇奉
慈宫朝夕承懽孝徳超于千古率
諸皇子左右提命景福邁于百王(臣/)幸際昌時恭聞盛
美懽呼忭舞罔知所極不揣謭陋敢撰蕪詞謹獻頌十
章章八句
　　一章
賡颺
聖孝振古所稀金根玉輅日侍
慈闈萬姓稽首綵雲六飛以天下養六宇春暉
　　二章
河源星海淮號鴻流稽天浴日為萬姓憂
親舉玉趾相度咨謀安瀾胥慶禹功式侔
　　三章
東南岳牧輯瑞來同裒對
天顔肅肅雍雍仁風翔洽愷澤醇濃四方民隠達于
聖聰
　　四章
爰溥國儲軫此艱食蠲逋已徵數盈萬億阜民之生恤
商之力堯衢蕩蕩載歌
帝徳
　　五章
百郡羣吏整飭聯常簡兹良牧寵以服章
訓辭温藹錫賚煇煌時邁之典事在激揚
　　六章
龍旂所指嘉氣沖融釋辜宥過恩逮臣工桁楊盡偃犴
狴咸空無微不照上厪
宸衷
　　七章
山海保障熊羆是資訓練嫺習武不可弛爰遵江滸營
列水犀申明令甲以肅鼔鼙
　　八章
菁菁者莪育彼中陵采芹采藻集于泮林念兹微末
聖澤溥承誦讀之士霞蔚雲蒸
　　九章
天章寶翰溥及臣鄰人懷拱璧家藴奇琛龍翔紫渤鳳
翥髙旻名山福地光氣常新
　　十章
愛戴羣情如依父母如潮如海如林如藪扶杖而迎亦
有黄耉酌彼兕觥
天子萬夀
聖徳仁民天錫萬夀頌(并序/)
(臣/)嘗竊考董仲舒有言曰人君每事未嘗不求端於天
天以愛養生民為心凡所以子惠而煦育之者一付於
建極之一人恭惟我
皇上天亶至聖慈愛為心仁育義正為徳(臣/)自備員史
官以來侍
講筵直
内廷者三十有餘年於
皇上早作夜思之際宵衣旰食之頃無一時不以愛養
生民為心無一事不以講求利濟為主其養民也則田
疇樹藝不厭其詳水旱災祲務求其備其教民也則敦
本明倫必先其重人心風俗務底於淳蠲賦之多史冊
罕聞每嵗數百萬周流公溥海内無不被之徳省刑則
矜恤惻怛法古刑期無刑之義寇攘蟊賊所以害吾民
則燮伐埽除之必盡雖
命駕三驅櫛風沐雨而不以為勞水潦隄防所以衛吾
民則殫心竭慮方勵精于南而又營念于北務俾厎定
以利耕桑察吏則博求循良有一善之可以禆吾民必
顯揚之不遺以至省方求瘼疾苦必聞懷綏遐方無逺
弗屆葢
聖心無一念之不注意于斯民而天下之民涵濡沐浴
于
聖人之心亦無不鼓舞振作樂利感戴
聖人之化熙熙皥皥如萬物之鼓動于太和而不覺以
此而言徳則曰盛徳曰天徳以此而言仁則曰至仁曰
純仁夫徳既合天則天心眷佑萬夀無疆之慶(臣/)再賡
天保九如之章矣此臣悉之于數十年之久
起居必覩謦欬必聞知之既真且熟而天下之感頌
聖人者在朝聞之在野亦聞之故不禁其言之詳也獨
(臣/)年齒既老且謭陋無文不足以抒揚萬一敢竭其愚
陋而質言之謹獻頌曰食為民天古昔所陳祈穀
上帝必謹元辰茫茫禹甸耕穫畇畇一夫不耕上厪
紫宸猗歟盛哉此
聖心養民之仁(其一/)
聖有謨訓誥諭諄諄務去爾詐務返爾淳民之質矣日
用明倫肅肅章縫咸捧
温綸猗歟盛哉此
聖心教民之仁(其二/)
賦有常經宇内式遵孰是盡蠲振古莫倫動以百萬大
地皆春鴻慈浩蕩藏富于民猗歟盛哉此
聖心蠲賦之仁(其三/)
大化翔洽間有未純欲並生哉入我陶甄赦過宥愆咸
與維新好生之徳洽於蒸民猗歟盛哉此
聖心欽恤之仁(其四/)
蠢爾弗率擾我邊塵侵軼疆圉荼毒生民
親舉玉趾三駕重申殱厥渠魁化彼未馴猗歟盛哉此
聖心除暴之仁(其五/)
桑乾泛溢淮黄久堙謀民奠居莅止河濵經營胼胝不
啻
躬親南耕北穫成功如神猗歟盛哉此
聖心厎定之仁(其六/)
州邑逺吏撫民最親一善必録簡畀
彤宸或臧或否民依是甄民所與者錫以
寵綸猗歟盛哉此
聖心察吏之仁(其七/)
詩陳時邁禮重躬巡閭閻疾苦
攬轡咨詢蒸蒸黎庶濟濟臣鄰光天之下甘雨陽春猗
歟盛哉此
聖心省方之仁(其八/)
凡在宇内覆載維均窮荒絶徼痌瘝在身日月所照聲
教咸遵
深恩渥澤蟠際無垠猗歟盛哉此
聖心懷逺之仁(其九/)
維天葢髙穆穆化淳
一人體之徧育羣倫徳積于世慶備于身于萬斯年何
福不臻猗歟盛哉此
聖心合天之仁(其十/)
　
　文端集巻三十八
欽定四庫全書
　文端集巻三十九
　　　　　　　　　　　　　大學士張英撰
　篤素堂文集三
　表
　　恭進易經叅解表
伏以
至道開於河洛發羲文周孔之微言
奥㫖貫乎隂陽備彖象卦爻之精意叅稽古訓託藜火
而重編側近
光蕐食野芹而思獻俯慙謭劣彌切冰兢兹盖伏遇
皇帝陛下
道法天行不息
學同日進無疆尚書已講於
經幃大易繼陳於
黼座神凝簡册
聖心探一畫之先博極圗疇
睿照啟千齡之秘臣叨恩於禁籞祗奉
欽明竊有志於韋編欲窺象數自田何京房而後漢初
各有師傳逮濓洛康節以來宋儒始爲定論考亭本義
之學洵可奉爲宗風伊川易傳之文尤有資於治理竊
惟廣且大者易之體豈容驟測其精微竒而法者易之
辭未許遽窺其典要必在發明章句譬如探源者先索
其流務期剖晰文詞難言得意者遂忘其象爰考先賢
諸說輯爲叅解一書時逾兩期巻分六帙如渉滄海而
尋畔岸祗堪自砭其愚頑竊仰泰岱而竭塵埃詎謂有
裨於
髙厚但念閱寒厯暑分細旃廣厦之餘閒浥露研朱居
秘閣芸香之勝地雖極知其蕪陋敢不冐爲敷陳聊佐
乙夜之覽觀庶備
九重之清燕伏願
德符岐聖
治軼羲皇
履帝位而豐豫時登
養萬民而訟師不作觀損益之義化自洽於中孚察消
長之幾世自升於大有對時育物端居見天地之心知
崇禮卑撫巻盡乾坤之藴矣爲此具本謹稱
進以
聞
　　謝
御賜書籍表
康熙十六年十二月二十日(臣英/)蒙
御賜内府所藏書經大全四書集註文獻通考共十有
二函每巻首
錫以宣文之寳(臣/)謹奉表稱
謝者伏以
芝檢芸函琬琰光騰几席
龍章鳯篆珊瑚色映圖書
頒石室之藏編榮分四壁作蓬門之世寶寵勝百朋仰
浥
恩波俯窺學海恭惟
皇帝陛下
性符敦敏
德配文思
邁髙宗典學之勤
法武王拜書之敬未央日曉牙籖早侍
經幃長樂鐘疎玉燭猶輝
秘閣龍香繞硯羅金匱之鴻文蟾影臨窗映縹緗之錦
字䆒微言於曩聖
帝度冲容尋渺緒於陳編
皇儀淵穆學古有獲用師說命之言日進無疆獨悟羲
經之義(臣/)自侍觀於
禁近尤難贊頌乎
髙深悔謭陋之微軀荷
寵榮之殊眷蕐林西畔移家近傍
彤庭温室南隅入直常依
紫闥日分仙饌飫天上之竒珍時惹御香曵雲中之清
珮復蒙
恩賚
特錫鉅編一經肇啟唐虞載傳政傳心之要四子嗣興
鄒魯備希賢希聖之資洵文字之本根尤道德之淵藪
更念學不厭博當講明乎錢榖兵農事貴有徴務綜觀
乎古今上下爰
錫端臨之紀俾觀文獻之全東觀藏書人間罕覩西清
蕐本萟苑爭傳印以蝌蚪之
天章紫泥星燦䕶以龍鸞之
内錦翠帙雲封賜廬之鄴架相輝總拜
君恩之重
寳翰之榮光互映益昭(臣/)遇之竒比皇甫之載以一車
士林同羡似無忌之詔與千巻奕禩猶榮(臣/)識陋面墻
學慙窺管㓜誦典謨之訓難言四代之精㣲少習洙泗
之言莫識六經之閫奥文慙平子授簡敢賦兩京博謝
茂先入室驚㸔四庫手披
鳯紙目眩
螭文對冊府之輝煌如獲瓊瑶之貺勵樗材之愚鈍敢
辭鉛槧之功伏願
銘日常新
法天恒健
心存乎微危精一足包孔壁之全經
道漙於位育中和奚止魯論之半部考禮作樂師古而
治法冠乎百王戢矢櫜弓偃武而文德昭乎四海矣為
此具本謹稱
謝以
聞
　　㳟謝
特擢翰林院學士兼禮部侍郎(康熙十九年/五月初七日)
伏以西清要職謬分蕐蓋之光東觀崇班復晋容臺之
秩湛露洊加於弱草仁風獨拂乎樗材聞
命自天措躬無地(臣英/)誠惶誠恐稽首頓首竊念(臣/)蓽
門下士山陬豎儒㓜讀父書長承師訓猥以魯質幸際
昌時忝南國之賢書値
登踐鴻基之始(臣鄉試在/康熙二年)聽當軒之臚唱適
躬親大政之年(臣熙殿試在/康  六年)濫厠清蕐六載廻翔丹地
仰承作育一編課試
彤庭給筆札於尚方雜琬琰於東壁
君恩實重(臣/)遇尤竒驟兼柱史之榮早踐講僚之席螭
頭曉日持鳯紙而侍鸞坡豹尾春雲捧龍編而趨鶴禁
追陪
法駕奉屬車之清塵扈從離宫對直廬之皎月
天心埀照下鑒愚忱
帝諭特頒簡居近宻邱索探石渠之字丹鉛校天禄之
書
賜對無時奚啻玉堦三接近光有喜還借華林一枝陸
贄之朝夕禁庭方兹邈矣李泌之左右君側殆為過之
懼方切於春冰
恩逾深於夏屋允懷若惕報稱良難兹蓋伏遇
皇帝陛下
道重右文
功深典學
圖疇考索精心獨邁百王紀載蒐羅遜志允符千聖金
華棐几由鄒魯而上遡唐虞
黼座牙籖自勲華而更稽河洛法戒觀考亭之筆削精
詳兼洓水之編摹
聖慮彌冲時勤宣室咨詢之益微勞必録俯念經幃講
誦之臣
沛渙汗之温綸懸日星之優詔褒嘉逾量銓叙増榮如
(臣/)尤愧謭愚叨膺顯秩文非燕國詎堪侍草之名度謝
曲江豈副秩宗之望仰前賢於策府恐玷儒風㕘華選
於儀曹懷慙卿月顧一時僚采玉堂騰圭璧之輝知千
禩韋編藜閣紀簪裾之盛敢不益思芹獻勉竭葵誠許
身竊慕䕫龍致
主惟思堯舜伏願
德崇乾健
敬法日躋
仁聲溥而義問昭六服無憂梗化
文教脩而武功偃萬民偕樂時雍彌搜草澤之英益廣
弓旌之典斯臣等沭
海天之大澤常受祉於無窮託
日月之末光亦埀名於不朽矣為此具本謹稱
謝以
聞
恩賜宫紗謝表
康熙二十一年五月十四日蒙
恩賜紗二端命編脩臣杜訥賫付(臣/)廷瓚送回江南(臣/)
㳟設香案領訖望
闕九叩首謹奉表稱謝者伏以故里初歸驚沭
殊恩於天上
聖慈埀顧逺分渥澤於田間展霧縠之清華凉生蓽户
披香羅之璀璨風滿衡門叨異數而増慙撫愚𠂻而倍
愓恭惟
皇帝陛下
德配神堯
勤嫓大禹
文教彰而六經啟藴
武功偃而九服來同簡儒臣於禁中置講僚於座右臣
猥以百生之竒遇際千載之昌期握筠管而侍彤闈抱
芸編而趨紫闥備沾優渥曲賜矜容廼以銜土私情冐
干
宸聽復荷如天
聖度俯鑒微悰頒文綺於尚方鍚精鏐於内府
龍顔宣室捧忠孝之
綸音馬首東郊拜平安之
天語感深欲涕寵至彌驚自謝直廬遂遵河渚雲深日
近瞻冀北而懷思水涸沙淤望江南而莫逹朝沿柳岸
心依黼席之前夜泊魚磯夢繞金鋪之側逾四閱月始
抵鄉園適蓬蒿初返之時正綺縠遥頒之日榮生里巷
爭識
聖朝禮下之隆喜溢親知共指微臣稽古之賜冰蠶麗
質當暑彌清雪繭輕綃臨風欲舉爰選金鍼玉尺花鳥
新裁還同紫綺珍裘龍香什襲伏念自膳服叨于禁近
如臣之被寵者獨深迨頒賚及于家居似(臣/)之䝉恩者益
少欽承匪懈悚愓靡寧(臣/)又伏思
恩命由於内廷未敢繕疏稱謝遂使瞻依片念徒然自
結於衡茅感激微𠂻無由上徹於
君父輾轉宵旦難以即安敬藉同官肅陳謝悃望層霄
而虎拜猶如身侍紅雲處下里而蛩吟敢兾詞聞丹陛
伏願
聖躬純嘏
帝治龎鴻俗厚年豐民安物阜(臣/)雖暫栖藪澤光華近
戴堯天逺在江湖熈皥常依舜日(臣/)愚不勝悚惶戰慄
之至謹奉表稱
謝以
聞
恩賜羊酒食物謝表
康熈二十二年十二月二十三日蒙
恩賜(臣/)英羊二牽酒二罇鹿一雉八鮮魚鹿尾各六給
付(臣/)男翰林院編修(臣/)廷瓚(臣/)望
闕九叩首謹奉表稱謝者伏以
恩從天上蓬茅沾玉露而增榮春到江南枯蠧沭瓊膏
而起色憶昔囊書
深殿每分輝於伏臘之時詎意卧疾空山復拜
賜於嘉平之節澤愈徴其優渥感自倍于恒常恭惟
皇帝陛下
文治光華
武功赫濯
運睿慮於穆清之上措邦家於磐石之安仁浹生民薄
征徭而誦聲在野義孚藩服韜戈甲而譯使來庭近者
紀
聖略於球圖昭回千禩焕
天章於雲漢炳耀六經宏猷允駕乎昔王芳軌迥超夫
前代(臣/)英葑菲薄植荷
簡拔於昌時樗櫟微材隨歩趨於
經幄恩深十載寵溢多生仰瞻
聖學髙深獲覩
宸𠂻勤毖玉階待曙早㸔三殿鐙輝金鑰傳聲夜聽九
門漏徹層霄清切異數駢蕃翠釜銀􁂭常飽調蘭之饌
珍裘紫綺還裁疊雪之衣錦雉分自
御圍良驥頒從
内廐春風簾幙宫櫻堆赤玉之盤秋水蒹葭河鯉出珊
瑚之網每當除歳宫使早扣衡門羅列尚方珍味懽騰
穉子庖登仙獸瓮發天香厯數殊榮皆成盛事臣英未
有涓埃愚悃報
聖澤之帡幪猥以草土私情違
天顔於咫尺枌榆暫返寒暑再更聽紫陌之雞聲近移
茅舍盻觚稜之日影逺到田間雖負土之情少醻顧復
而采薪之疾益覺纒緜蓋桐以心虗未霜而落柳因質
弱望秋而衰身雖雜於漁樵念舊
恩而倍悚夢常依於
君父欲奮飛而未能乃上厪
睿懷埀注無殊曩昔近當令序流膏特畀幽遐爰開白
獸之樽用勵羔羊之素嘉魚貢於遼海瑞鹿致自關山
昔忝詞曹故有文禽之鍚近栖山澤并分野雉之珍計
頒賚於
内廷正當雪候迨郵傳於寒谷恰値春温
宸眷彌殷(臣/)衷益愧乍聞而心惕永念而涕零思(臣/)舊
侍
彤闈惟切曠瘝之懼自離
紫闥久無夙夜之勞(臣/)父得奉
龍章典禮貺嘉於泉壌(臣/)英屢承
天語德音遥下於江湖(臣/)雖糜頂踵之微茫而無能醻
生成之萬一者也伏願
景祐日升
聖功時懋俗登三古治冠百王(臣/)雖結伴山農同爲擊
壌
堯衢之侣倘得捐除宿疾再侍賡歌
舜日之班(臣/)不勝惶悚之至謹奉表稱
謝以
聞
　疏
　　請假歸葬疏
日講官起居注翰林院學士兼禮部侍郎(臣/)張英奏爲
聖恩髙厚難醻子情廹切已久冐攄微忱懇祈
賜假事竊(臣/)一介豎儒學植謭陋叨逄
皇上右文之代拔置詞曹旋擢
講幄復蒙
簡命供奉
内廷伏覩我
皇上勵精聽政之暇硏經䆒史講貫討論寒暑無間夜
分不輟(臣/)每從細旃廣厦之側仰
聖學之髙深窺
懋修之純篤恭聽
睿謨敬瞻
宸翰自古帝王遜志時敏之學未有如我
皇上今日之盛者也臣又伏思十載侍從深受
特簡之遇猥膺超擢之榮日近
光華仰承
顧問給廬内地授餐大官
殊恩異數疊至洊加從來臣子遭遇未有如(臣/)今日之
寵渥者也頻年以來日覩我
皇上宵衣旰食之勞雖有烏鳥私衷何敢仰干
天聽今幸海内蕩平
廟堂清晏亦人子可以言情之時慟念(臣/)父殁已十有
五年尚未歸一抔之土子職有虧莫大於此每一念及
中夜徬徨查京官厯俸五年例准遷葬(臣/)厯俸十有一
年遲久而不敢言者
君恩至深輾轉而不容不言者子情至廹伏乞
皇上俯鑒愚悃
賜假南歸經營窀穸俾(臣/)父得安泉壌(臣/)從此竭犬馬
之力捐頂踵之微以報我
皇上如天之恩日正長也(臣/)不勝惶悚待
命之至謹具奏
聞奉
㫖張英自簡侍講幄以來朝夕勤勞敬慎素著覽奏伊
父未葬情詞懇切准假前徃安葬事竣速回供職該部
知道
　　恭謝
天恩事
日講官起居注翰林院學士兼禮部侍郎今告假(臣/)張
英奏為恭謝
天恩事康熙二十一年九月初九日
御製昇平嘉宴詩序并詩勒石告成搨本
頒賜與宴諸臣(臣/)請假在籍蒙
恩給付(臣/)男翰林院編修(臣/)廷瓚代領賫回江南(臣/)恭
設香案望
闕叩首稱謝伏念(臣/)一介愚魯自擢侍
講幄以來受
恩隆渥十載於兹欣逄本年正月十四日
皇上俯念諸臣屢嵗勤勞鍚之燕飲倣柏梁之賡歌昭
泰運之昇平喜起一堂流輝千䙫(臣/)叨随末班屢傳
天語捧觴載筆榮幸非常今復蒙
聖恩冠以
綸音將嘉宴詩章勒諸貞石埀示不朽念曾與斯宴者
咸得沾賜(臣/)以西清舊秩特分圭璧之華南畆微踪逺
錫琬琰之重榮光燭于蓬户寳翰奉為珍藏(臣/)不勝感
激忻幸之至為此具本謹以
奏
聞
　　歳終彚進講章疏(康熈十/五年)
日講官起居注翰林院掌院學士兼禮部侍郎(臣/)張英
謹
題為講義業已彚進歳終循例題明兼陳愚悃仰希
睿鑒事竊惟君心仰法乎天心故聖帝重日新之學道
統實關乎治統故哲王敦時敏之修盖探索則義藴無
窮而討論斯精微愈出我
皇上聰明本於性成睿慮勤於典學
聖心無逸已深明義理之指歸
天語特頒欲備考史編之法戒超軼千古度越百王(臣/)
等幸侍
講筵涓涘莫効伏稽舊例年終宜將年内所講書義彚
裝
進呈(臣/)等已於康熈十四年閏五月遵
㫖先期彚進兹當歳暮理合
題明簡編具在古訓犂然伏兾
聖聰恒加省覽虛懷遜志則德益進於髙深尊聞行知
則業逾臻於光大將
聖學有無疆之益而至治嫓隆古之休矣(臣/)等無任諄
切之至
　　題請
萬壽朝賀事
禮部尚書(臣/)張英謹
題爲
萬壽朝賀關係鉅典理宜舉行謹特疏陳情仰祈
俯允以慰羣情事竊惟典禮本乎人情凡人情之不容
已者即為典禮之所宜行為臣子者道莫大於尊君誼
莫切於親上
聖人篤生為四海臣民之主遇
誕辰而稱慶合寮采以拜颺此頌祝之禮所關至鉅也
考之經傳有躋堂介壽之文稽之史冊有朝賀讌饗之
制皆因情立儀埀為成憲厯代行之而不能廢者所以
使天下知尊其君親其上遂其感戴之情伸其抃舞之
願非僅稱觴拜祝而已也我
皇上
德邁唐虞
化隆三五事
天事
親盡自古未有之愛敬治民治物溥從來未見之
恩膏
聖作物覩遐邇歡呼恭逄
萬壽之辰正當普慶之際因康熙二十七年二月内奉
㫖停止行慶賀禮欽遵在案(臣/)等職司典禮伏念
聖誕令節朝賀大典中外觀瞻逺近拜舞關係至重不
宜永停比時因奉
明綸不敢凟奏鬱結之誠歴今五載大典之曠已久臣
民之望日殷(臣/)等恭覩
皇上每於
皇太后萬壽之期必行禮慶賀乃數年以來
萬壽令節在廷諸臣以及藩王貢使不得一拜
丹墀是
皇上得以伸孝思於
皇太后之前而諸臣不能伸愚悃於
皇上之前家國一理臣子同情此在廷諸臣之所以夙
夜難安於心而斷不能已於竭誠敦請者也兹者三月
十八日恭逄
聖誕之期四海雍熙百姓樂利正普天同慶之㑹(臣/)等
不揣愚昧敢獻芻蕘伏兾我
皇上俯鑒輿情
允行舊典洽萬國之歡心伸臣子之至願天下萬世永
著尊君親上之義中外欣忭無極矣為此具本伏祈
睿鑒施行
　　懇
恩休致疏(康熙三/十七年)
禮部尚書(臣/)張英謹
奏為
聖恩髙厚難醻微(臣/)衰病曠職不容不仰凟
天聽事(臣/)草茅微賤至愚極陋蒙
皇上拔擢之恩優容之德自揆知遇古今罕儔即捐糜
頂踵更何能報稱萬一臣所以屢凟
宸聽者(臣/)自㓜體弱身有血疾中年此疾舉發尚可撑
持近因年老氣血日衰每發一次則必甚於前再發則
慮其難支且因此而怔忡眼昬遺忘日甚肢體酸痛(臣/)
所領皆要職曠誤實多自知難逭(臣/)今年六十一歳何
敢謂之甚老但(臣/)自念生平受
皇上非常之恩召入
内廷侍從逾二十載倘得以殘年乞休歸田調治夙疾
則保全
聖恩終始在(臣/)實為至榮實為至幸今以(臣/)精神恍惚
必有擔遲錯誤自取曠職之罪在(臣/)生平實為可惜人
有至情必告父母
皇上臣之父母也此實臣之至情故敢冐凟
天聽仰求
聖慈俞允休致
隆恩渥澤更屬非常(臣/)戰慄惶懼之至
　　題為
聖謨廣運事
禮部尚書(臣/)張英等謹
題為
聖謨廣運
神武誕敷逆孽就俘狡㓂殄滅黨與盡皆歸服荒逺莫
不來王永滌邊塵普天慶洽應舉行典禮以昭示中外
埀憲無疆事禮科抄出議政大臣都統公宗室蘓努等
題為
睿略永清絶塞等事奉
㫖覽卿等奏賀知道了應行事宜著詳察典例具奏該
部知道欽此欽遵於四月二十九日到部(臣/)等恭惟我
皇上仁並堯天化同舜日
至聖作覩萬國咸寧四海時雍羣生樂育惟此厄魯特
噶爾丹狡詐性成兇頑樂禍跳梁荒徼自外生成累年
以來擾亂邊境與臣服我之喀爾喀為讐遂將喀爾喀
陵虐侵殺䦨入我境内烏䦨布通之地與大兵拒戰為
我師所擊大敗斯時因
聖駕未親涖軍以致彼脫逃比噶爾丹跪於道傍於喇
嗎所與佛像之前立誓再不敢干犯
天朝皇帝之喀爾喀及邊界人民等語捧進印信文書
方免其追勦釋之而歸彼乃背負
仁恩復行狂亂悖天虐衆違蔑誓言潛入巴顔烏喇地
方奸詭叵測煽誘蒙古諸部落
皇上屢頒諭㫖曉以禍福許其投順彼仍怙惡不悛
皇上念此賊若不即行撲滅邊境人民必不獲遂其安
養於是
睿謀乾斷特申天討𣲖大兵從三路出
皇上祇告於
天
地
宗廟
社稷禡旗祭軷
親統中路大兵聲罪徂征逺踰瀚海素無水草之地直
抵黒魯倫土喇地方
躬先士卒指示調度
天威所至噶爾丹聞風喪膽棄其子女廬舍中夜潰遁
皇上洞察噶爾丹狡詐預定謀略料其必由西路逃遁
果遇西路堵截之兵盡被勦殺潰散竊思噶爾丹在邊
塞之西肆行兇惡而無忌憚者數十年
皇上籌畫萬全統率六師一鼔而覆其巢一戰而奪其
魄陣戮其妻薙獮其部曲盡収其輜重賊跳身潰遁殘
喘遊魂狼狽困蹙苟延旦夕雖生猶死厄魯特之珍滅
實在此舉矣
皇上仍頒諭㫖許其來降而此賊狡黠昬迷猶思竄匿
皇上神謨宻運留將軍於塞上駐勁旅於肅州聨指臂
之形窮狡兎之窟皆非衆人所能測度者也丹濟喇奔
敗之餘覬覦餘粮復為我師奮擊敗遁
聖駕於去年冬復親蒞邊方渡河至鄂爾多斯之地經
畫調遣恩威並用賊之黨與歸命輸誠者不絶於道皆
加豢養撫恤賊之乞憐於他部落者皆以計擒獲其使
令彼奸狡一無所施困廹倉皇至於已極今年春
聖駕復臨邊方西踰寧夏
駐蹕於狼居胥山震揚
天威分布禁旅授諸將方略盡堵截其遁匿之路必期
戮此小醜其子檻車就縳瑚瑚腦兒軰又率衆來降諦
巴奏請謝罪丹濟喇及阿喇布灘丹津汪布等皆遣人
輸誠嚮順賊氣索途窮自料擒獲誅戮决不能逃遂於
閏三月十三日服藥自殺其黨丹濟喇等収其拏挾其
骸引衆來歸厄魯特盡皆蕩平噶爾丹父子皆獻屍成
俘塞外蒙古盡稽顙歸順
神功駿烈顯爍如此洵亘古之所罕覯者也從此邊徼
永享清寧昇平極於萬世皆由我
皇上乂安中外之心至誠至仁行健之德如天而堅定
不移於終始决勝之智如神而首尾總歸於成算
聖駕三次臨邊躬擐甲胄調兵籌餉備極焦勞冐暑衝
寒久歴煩苦惟以寧民為心安邊為念而
聖躬之勞勩皆所不計是以昭格
天心感通
列祖成功若此之隆也仰惟我
皇上自御極以來愛養臣民則膏澤極其深厚勵精政
務則夙夜殫厥心思文德邁於百王武功軼於萬䙫前
者征滅反叛察哈兒平定三逆収克臺灣海外咸入版
圖從來未通中國之倭羅斯皆已納
貢喀爾喀之三君長率其衆數十萬歸附為臣今者
親征絶塞累年之賊㓂一旦埽除異域之蕃部㒺不臣
服威武奮揚萬世永頼
功德巍巍自古帝王無能比倫報至之日大小臣工逺
邇軍民無不懽忭踴躍巷舞途歌咸謂太平之業從此
益増太平矣(臣/)等詳稽載籍慶典允宜舉行應
遣官祭告
天壇
地壇
太廟
社稷
永陵
福陵
昭陵暫安奉
殿
孝陵其旗纛
天安門太嵗砲神及五嶽五鎭四凟四海厯代帝王陵
寢闕里等處俱應
遣官致祭以仰荅
天
地
祖
宗神靈之貺
皇太后前應請加
徽號
皇上前應請上
尊號以俯慰四海臣民及外藩君長籲望惓切之情頒
詔天下
皇上升御座受諸王大臣官員進
表行
慶賀禮各省督撫文武官員亦應進
慶賀表文
聖躬三次臨邊始終經畫
大功告成應
命史館編輯平定北寇方略昭示無極此皆典禮所闗
悉宜舉行以永光史冊垂憲萬世者也恭候
命下䖍辦祭品選擇吉日分
遣大臣由太常寺衙門啟奏祭文由翰林院撰擬加
上
皇太后
徽號
皇上
尊號頒
詔天下欵項
慶賀
表文由内閣擬定呈
覽頒發臣部詳察定例遵行編輯平定北㓂方畧其開
館事宜由内閣翰林院具奏嶽鎭海瀆等處
遣官致祭臣部另議具奏為此謹
題請
㫖
　　請
恩乞休事
經筵講官文華殿大學士兼禮部尚書加二級(臣/)張英
謹
奏為
聖恩髙厚已極微(臣/)衰病日増瀝陳愚悃懇求
俞允回籍調治庶免曠官事(臣/)一介䜿儒謭劣無比叨
受
皇上知遇深恩拔置翰林俾侍從
禁廷三十餘載洊厯卿班復蒙
簡與宻勿非常之恩殊異之數加以訓誨寛容矜恤周
至寵渥于(臣/)者至矣(臣/)自愧駑駘迥逾涯分即捐麋頂
踵何能報荅萬一况敢以疾病微情仰干
天聽但以(臣/)㓜時曽攖弱疾中年又有失血之症是以
年老精神愈覺衰竭雖醫藥強扶舊疾旋已旋發目昬
頭暈怔忡時作復於今年七月二十二日正在衙門辦
事忽然痰疾昬暈言語錯亂應對不眞扶掖回寓醫藥
調治四五日少覺昬瞶漸清從此氣體益弱言語多有
失次歩履艱難勉強支持便覺恍惚(臣/)竊念
綸扉重地斷非(臣/)衰憊所宜舛錯遺忘恐不能免是以
夙夜惶恐晷刻靡寕倘非(臣/)自審衰頽難以供職又焉
敢屢凟
宸聼伏乞
聖慈俯鑒數年籲懇之誠
俞允致仕回籍調治舊疴田里之間得以少延視息感
頌
聖恩終始矜全髙天厚地之澤淪髓刻膚子孫世世無
極為此具本謹奏請
㫖于本月二十一日奉
㫖卿才品優長効力已久及任機務恪慎益勵文辭充
練倚眷方殷覽奏以衰病乞休情詞懇切著以原官致
仕該部知道
　　為恭謝
天恩事
大學士兼禮部尚書加二級(臣/)張英謹
奏為恭謝
天恩事(臣/)以謭劣微才蒙
皇上髙天厚地之恩養育生成至於已極因衰疾乞休
復叨
聖慈俞允回籍
優渥之仁有加無已
内廷鍚宴特給與驛逓夫馬沾被汪濊感激涕零臣途
次觀二麥正茂物阜民安自入江南諸郡比嵗豊稔更
蒙
皇上殊恩蠲免正賦家有盖藏春來雨水沾足民生樂
業(臣/)仰頼洪慈勉自調攝以三月初三日抵里謹捧
御筆篤素堂匾額懸掲中庭又以厯年所
賜
御書及法帖陳列恭設香案率子孫叩首謝
恩(臣/)日曕
聖翰如覲
天顔雲漢昭回頓令山川改色城郭増輝草野章縫爭
窺
鴻寶閭閻父老共慶遭逢(臣/)撫念生平䝉
皇上豢養大澤三十餘年未能仰報萬一自非老病交
迫何忍躭逸偷安叩辭
闕廷逺離
君父依戀無已夢寐靡寧撫躬自慙莫知所措惟依
堯天舜日之下息賤體之衰羸偕耕田鑿井之民頌
聖恩之深厚謹繕本奏
謝(臣/)不勝惶悚感激之至謹具奏
聞奉
㫖覽卿奏謝知道了該部知道
　　為恭請
聖躬萬安事
予告大學士兼禮部尚書加二級(臣/)張英謹
奏為恭請
聖躬萬安並陳謝悃事(臣/)荷
皇上髙天厚地之恩異數殊榮優渥無已江南恭迎
聖駕得覲
天顔䝉
特賜
御筆匾額對聯
御製詩章及大幅長巻皆超神入化之筆曠古罕儔
天章燦如琬琰光彩炳如日星士林驚觀未有之奇子
孫傳為萬世之寶(臣/)敬捧𢎞璧不勝感激惶悚頃以衰
朽殘年拜辭
闕廷親聆
天語
温諭静養復
特賜
御用帽一頂袍一領套一領天香異錦内製輝煌(臣/)謹
奉以留示子孫又䝉
賜人參三斤靈藥珍品於(臣/)賤體甚宜從此仰荷
聖慈得以少延殘喘皆
天恩之所賜也(臣/)以四月二十九日抵里犬馬依戀之
忱不能自己徬徨感愧惟有涕零沿途見直𨽻山東麥
皆收穫江南廬鳳安慶之地雨澤霑足家家耕種田禾
徧野可冀有秋謹藉以仰慰
聖懷兹特具本遣家人賫付(臣/)男翰林院庶吉士(臣/)張
廷玉送通政司衙門呈
奏(臣/)不勝惓惓感激之至謹具奏
聞奉
㫖覽卿奏謝知道了該部知道
　
　
　
　
　
　
　文端集卷三十九
欽定四庫全書
　文端集巻四十
　　　　　　　　　　　　　大學士張英撰
　篤素堂文集四
　序
　　丁丑會試録序
恭惟
皇上御極以來會試天下士於京師已十有二科今嵗
在丁丑值禮闈校士之年(臣/)英猥以謭陋叨䝉
簡命俾偕(臣/)賜履(臣/)琠(臣/)雯典厥事(臣/)悚惕靡寧兢兢
以不稱任使是懼竊惟我
皇上振興文治崇奨儒術為振古所未有又際海内承
平嘉生樂育士之生其時者得以自力於學問而長養
其才識以故蒸蒸丕變人文蔚興若斯之盛也然其氣
機之相感召風聲之所漸磨又有本焉不可不知也(臣/)
荷
恩遇侍從
内廷将踰二十年朝夕在細旃廣厦之側得於見聞者
最親且切恭覩我
皇上萬幾有暇即研窮六經殫究諸史博羅百家遊心
翰墨自晨興至於夜分祁寒盛暑罔有間輟又叨侍
青宫趨承鶴禁仰窺
聖人訓誨之勤
睿學敦修之密復見
諸皇子勤敏嗜學日有課程皆以
天潢之貴而躬韋布之修誦讀相聞聲徹殿闥詩書之
氣洋溢充塞可謂極盛矣是以
上之所嚮下之所趨潛化黙孚捷於桴鼓宜乎海内文
學之士日新月盛咸蔚然奮興而彬彬乎進於大雅之
林也(臣/)承乏禮曹屢勘校十五國省試之文竊見滇黔
蜀粤號稱荒逺乃其文皆日進於醇邃與中土無異因
嘆
聖化之隆文教之敷無逺弗屆所以淪洽而感通之者
非一日之故矣頃者扃鑰棘闈焚膏繼晷閲多士三試
之文絜長比短謹拔其尤者百五十九人例同諸臣署
取中字每署字時輒撫其卷而祝之曰爾策名於朝矣
将來必務為端人良士以無負科名抑(臣/)又思古人以
言取人豈盡渺然無可依據夫言者心之聲也古者敷
奏以言又曰不知言無以知人大約心術端純者則其
言必正大而無偏駁之病識解明通者則其言必條暢
而無結塞之弊律已恭慎者則其言必謹飭而無叫呶
之習且先之經書以觀其義理繼之表策以觀其才識
閲者沈心静氣以與作者之精神相遇誰謂制科之文
不可以觀其人之梗槩哉今多士自獻之文具在其尚
勉思立身行已期無負乎其言以仰副
聖天子敦厲人才之至意俾典司試事者稍得以慊其
為
國樹人之悃誠寧不有光也夫
　　恭進易經參解序
(臣/)竊聞易之為書貫徹二儀囊括萬類微以窮陰陽之
變化顯以繫人事之吉凶幽以明鬼神之情狀探賾索
隠彰往察來讀者得其中微言大義之一二可以服之
終身而無盡况取四聖人之所發揮而朝夕涵泳其間
者乎又嘗竊觀先儒論易其大者極於扶陽而抑陰夫
天地之有陰陽猶四時之有寒暑日月之有晝夜也以
氣化言之萬物不能有長而無消人事不能有得而無
失運會不能有治而無亂舉世不能盡君子而無小人
是以卦之爻三百八十有四陽爻居其半隂爻即居其
半雖聖人安能損益於其間哉然聖人兢兢業業於陽
剛也則扶之進之於陰柔也則抑之退之此固六十四
卦中無在不存斯義而於否泰剥復夬姤諸卦之辭尤
其深切著明者也聖人不能使四時有春夏而無秋冬
而製為室廬衣裘以禦之不能使日月有晝而無夜而
製為鐙燭以繼之不能使萬物有長而無消而製為度
數以節宣之不能使人事有得而無失而示以修省戒
懼以補救之不能使運會有治而無亂而立為紀綱法
度以維持之不能使舉世盡君子而無小人而立為教
化刑罰以勸懲之易之中數者備矣此則聖人扶陽抑
陰之至意隠見於六十四卦之中所謂參贊化育裁成
天地者豈有他哉故曰天地之性人為貴必讀易而後
知聖人之尊且大也(臣/)草澤微材至愚極陋遭逢
聖天子崇儒典學之時叨隨
講幄入侍
禁中恭覩我
皇上孜孜圖治未明求衣躬理庶政退朝即御便殿講
誦經史至漏下數刻不輟祁寒盛暑率以為常(臣/)自顧
學植淺薄惟切惶悚侍從之暇伏讀周易望洋測海茫
無津涯欲纂輯訓詁一書期先通曉章句然後徐求其
精義爰奉朱子本義為標準而詮解訓釋則雜取於大
全直解諸書芟其繁冗務存簡切至於釋卦名義則程
傳最精故節取以載於本卦之首大全諸儒之説發明
經義有禆講席者並采録之閲兩期而成名之曰易經
參解條分縷析一以先正之言為矩矱絶不敢參臆説
於其問因(臣/)質性愚魯著此一編藉以自備遺忘荒陋
粗淺深知不免又念在
禁中修輯之書不敢不上塵我
皇上睿覽亦以見文明化成在上小(臣/)亦有不敢自棄
之私非云於經㫖有所闡明羽翼足以獻之
當宁也謹序
　　恭進書經衷論序
(臣/)竊惟人君之以道治天下至堯舜禹湯文武之盛而
極矣人臣之以道事其君至臯䕫伊傅旦奭之盛而
極矣迄今相去數千載當日之言論謀畫綱紀設施與
夫忠懇誠愛之心諧弼綢繆之計雖散見於六經旁流
於諸史而𢎞綱鉅節之所統會則莫備於尚書使後之
人猶得於方策之中想像唐虞三代之君臣如見其形
容若聆其罄欬不覺有時代曠逺之隔者則由其文至
古其意至厚其㫖趣至𢎞逺流連往復而可以不窮也
(臣/)自供奉
内廷之初正值我
皇上討論二典講貫三謨窮究精研無微不徹由是而
下逮商周誓誥之篇靡不再四尋繹凡昔人之所謂苦
其奥博而難通者
皇上必深求義理之歸而亦不辭夫章句誦讀之勞二
帝三王之言與夫古聖賢之所以告其君者朝夕淪浹
於
聖心至深且渥也故以言乎典學則髙宗遜志之勤以
言乎服逺則虞廷干羽之格以言乎六府三事則九功
之時敘以言乎官人亮采則九徳之日嚴
皇上以聖學之淵涵發為治功之醇茂豈僅稽古不倦
而已哉(臣/)質愚學陋寡識渺聞竊從
講筵餘暇退入直廬伏讀尚書偶有一知半見録以紀
之積久遂至成帙非敢自持臆説皆取衷于昔人之言
謹依篇章次第分為衷論四巻又因在
内廷編輯之書不敢自藏其短冒陳
九重乙夜之覽伏念我
皇上於尚書全編心源脗合精義黙符每發一議逺超
漢宋諸儒之説(臣/)忝侍
左右聞之熟矣如(臣/)謭陋膚言類培塿伏於泰岱之前
爝火耀于日月之下彌自増其悚惕云爾(臣/)謹序
　　古今釋疑序
甚矣讀書嗜古之難其人也士子幼而從事於呫嗶帖
括之學皇皇焉求合於有司之尺度其不售也則數變
其體以從時其售也則又将潦倒於簿書竭蹷於期會
求其講明古學淹貫經史豈不戛戛乎其難哉方子合
山自束髮受書以來即不為制舉業所羇馽沈酣於六
經諸史百家之書寢食沐浴其中者三十餘年於天文
歴數律吕之精奥經史之源流異同疆域之沿革郊丘
廟祀之分合文物制度之損益旁及於字學算數醫卜
方技之説靡不殫究博採昔人之衆論而條分縷析權
衡其可否審定其從違著為一書名之曰古今釋疑猗歟盛哉
方子之為此書也負敏異之材具研窮之力承累世之家學用英
妙之盛年家有藏書門多長者兄弟切劘交遊講貫且賦性
恬淡於世俗所欣羡嗜好之事方子一無所慕而獨抱簡編於長
林豐草之中嵗時伏臘風雨雞鳴孜孜矻矻無間終始其取材也
博其辨物也精其經時也久其庸心也専故能祛繁歸約去
疑得信以成一書為萟林之統會正學之津梁良非偶
然也姑孰郡守楊公好古樂善梓是書以行於世予請
假歸里門適見是書之成快古樂之修明託鴻編以不
朽敬識數語於簡端焉
　　補巖居近科程墨選序
本朝以制舉業取士三十有八年中間更用策論三載
旋復舊制豈非以四子五經之學精微宏濶足以覘士
子之器業才識苟取之不失其道遂可以為
國家得人才之用非僅詞章比偶聲律之學而已也從
來世運當太平之日朝野清宴民物恬安則其文應之
亦必有鴻龎醇厚邕和寛博之氣上以此求下以此應
不謀而合譬如春林之鳥㬉漾之魚不自知其聲音之
和而泳游之適暄融之草木不自知其枝葉之扶蘇華
實之昌茂必無有激楚噍殺之音蕭槭寒枯之色足以
奸乎其間漢之極盛則有董子賈子之文唐之極盛則
有許公燕公之詩類皆典碩敦重足以養國家長裕之
氣以藴藏涵蓄其所不盡斷非末季文人之所能及者
噫文章闗乎世運可不慎哉可不慎哉昭餘戴子楓仲
萃本朝制科之文而論定之其言曰論文以氣為主氣
勝而後及於理與法數者備而入吾選焉善乎戴子之
言夫天地之氣嘘吸之於兩間貫注之於萬類而後宣
洩之於文章詩賦當今海内蕩定䘲氛廊清天地太和
之氣絪緼融結則一時文章之士必争趨於昌明俊偉
顥博端凝以應
國家之盛如董賈燕許諸人者戴子復以是編倡之其
禆於制義豈小哉戴子少負奇氣文博而學富為海内
所推重者數十年今老矣而氣不衰故其論文者如此
　　潘木厓詩集序
英獲與蜀藻交在二十年前是時蜀藻以詩文負盛名
為諸生祭酒英甫束髮補博士弟子員蜀藻挈之壇坫
教之為詩文朝夕奉餘誨故讀蜀藻之詩最久而殊未
能測其涯涘也自少壯以來為詩不下數千首大約體
凡數變變而益上每與同人把卷太息決蜀藻之詩之
必傳今年春書來京師謂且裒輯全篇鏤之於板為喜
而不寐者累日蜀藻詩少宗少陵中年沈酣於香山少
陵雄渾蒼深體兼衆妙香山排宕瀟灑自為一家要皆
不束縛於聲律比偶之中獨抒寫其性情務為極言竭
論窮變盡妍凡所為憂樂歡戚之言千古而下猶如即
乎其人見其事而聞其聲此則杜與白㫖趣之所以同
亦即蜀藻所以宗二家之意也嘗竊謂香山之詩務於
盡人固知之而少陵亦未嘗不務於盡也少陵務於盡
而不傷其涵蓄者氣有餘也香山務於盡而不傷其髙
淡者韻有餘也子瞻山谷皆力摹少陵而其後不得不
入於香山者才人握管思以暢發其性情類不樂為初
唐諸子句鏤字琢比擬屬對之工而浩衍流暢以務盡
其才故宋元以後之詩人大約不出此二家之法少陵
香山之所以貌殊而致一者亦在此哉蜀藻天才髙卓
沐浴扵詩學者三十餘年天復嗇其遇而老之於詩遊
齊兖陟泰岱登戲馬弔梁園兩入京華又南浮江楚泛
赤壁過潯陽望匡廬山所至登臨覽觀與海内詩人相
酬答以發抒其卓犖抑鬱之氣其遇稍類少陵而性復
恬裕閒逺善於縁情寫物又於香山為近故其為詩能
兼二家之勝長篇短章皆直寫其胸臆幾於極言竭論
窮變盡妍而不傷其涵蓄髙淡者由其氣足以包舉融
貫韻足以掩映舒徐此所以得古人之深而非與貌似
形肖者比也蜀藻母夫人予姑之子也髙節博學有松
聲閣前後集行於世蜀藻少孤奉母夫人教為多今七
十餘矣白華蘭陔蜀藻其以詩養乎吾邑僻處江上蜀
藻與母夫人獨以詩文名海内四方文學之士莫不宗
之然則予於蜀藻又何庸以不遇為感哉
　　歸孝儀制義序
文章之於遇合甚無取乎躁而獲也夫躁而獲者或憑
其才思之飈發鋒鍔之犀利以取悦於一時經有識者
按之其氣必不能沈其力必不能厚其識必不能精其
格律必不能完渾其理解必不能純粹是以博學深思
之士以文章顯天下者其於遇合之際造物者若稍遲
之以待其聚精會神含英而咀華閎中而肆外卓然自
成一家之文一出而傳誦海内非文章之以遇合重而
遇合之以文章重也歸子孝儀弱冠薦於鄉與予受知
於即墨黄夫子同門生中孝儀年最少才情丰度擅一
時無雙之譽無不以聯飛髙第相許者甲辰之役以兄
雪采先生分職禮闈格於例不得入試丁未復不第春
明門外潦倒車塵馬足之間同人又無不為孝儀歎惜
扼腕而孝儀泊如也吾於此知孝儀之自待者方大而
天之所以待孝儀者有在也已酉春遇孝儀於吳門時
方謝塵囂屏交遊絶不問家人生業而擔囊負書走百
餘里坐蘭若中青鐙熒熒與佛龕相對朝暮一編肆力
揣摩舉人世所謂岑寂不堪之况而孝儀甘之予觀其
氣沈其力鋭其色藹然其光黝然及再拜啓其笥篋而
快讀其制舉之文則如長江大河之奔注而涵育也如
珠光劍氣之蒼茫而温潤也如千門萬戸之閎敞而清
廟明堂之鉅麗也才識明通而不傷於淺榘矱先正而
不失之拘力大而思深理純而法備如此弁冕南宫黼
藻文治真能自成一家之文絶非小儒曲學摭拾餖飣
之可望其項背者噫孝儀之自待與天之所以待孝儀
者固如是乎向固知之而今益信之矣大約功名之器
類以鄭重遲回而得之者其經濟識力始能任重致逺
獨文章然乎况孝儀由此而顯天下猶然英妙哉舉數
年來之為孝儀鬱鬱者而一旦為孝儀快也遂濡筆而
序之
　　日照李氏族譜序
余自康熙癸夘舉於鄉先大夫時年七十餘即以一編
示余曰此族譜稿本久未詮次予年且老前人行事予
猶能縷縷敘述子盍為編葺成書以母墜祖宗之緒予
敬受而卒業首世譜次世紀次丘隴次綸言次家傳為
若干巻每念歐陽文忠公集中載家譜一帙其言皆簡
質不事摭拾藻采斯可以傳示久逺故義例多仿之又
念先大夫以耆耋之年獨惓惓於此葢木本水源之思
行葦葛藟之愛古人敬宗收族之道誼莫大焉事莫重
焉今讀日照李氏族譜不禁重有感於衷也愚菴李先
生為當世名公卿其太翁封大夫孝陽先生敦龎閎碩
道徳文章世其家年已大耋以譜牒屬愚菴令其編次
而先生序之因知前輩敬宗收族之心本於仁孝之至
隠其不謀而相合者固如是也且臚次詳明而敘述簡
要得歐陽公家乗之義其可以垂示久逺無疑書丘墓
使子孫識所瞻依載訓詞俾後嗣無忘忠孝與余曩昔
纂輯之事適符可以見心理之同而愚菴之用意深至
也夙聞李氏有隠徳蟠根深固而枝葉蕃昌玉藴珠胎
而光氣騰上理固然矣我觀孝陽先生與愚菴先生光
明俊偉英姿磊落實能樹鴻名而緜景祜李氏之族方
大而又以親遜敦睦庇䕃其本根教誨其宗族其所發
越流衍又安可窮哉敢拜手而為之序
　　左國穎序
宫詹學士澹人先生侍直
内廬細旃廣厦之間多歴年所曩者承
命編纂春秋解義日奉
宸覽依魯史紀年為次序列經文三傳於前後則詮釋
其義意搜羅往説折衷羣言而論斷之務求得乎聖人
筆削精微褒貶謹嚴之至意宏綱大義已麐麐炳炳披
巻而可得其指歸矣復於編摹之暇採輯左傳國語中
之一字一語瓌麗警異者别為一書號曰左國穎夫古
人之為學治其大必及其細研其義不遺其物故曰不
學博依不能安詩不學雜服不能安禮又曰含英而咀
華必如斯而後為學之備也如泛滄海者既覽其風瀾
之壯濶而火齊木難珊瑚瑟瑟之珍宜並登之以為寶
也遊三湘七澤者既賞其山川之美而杜蘅蘭茝跬步
可採者亦宜郄車而載也登宗廟明堂者既觀於百禮
之盛百官之富而龍勺雞尊蒼璧黄琮之所陳宜並識
之以廣其見聞也夫子教人學詩以興觀羣怨事父事
君之大而多識於鳥獸草木之名尤所不廢况左傳國
語中單詞隻語皆古奥琢鍊其可寶不下於火齊木難
其芳澤不殊於蘭茝其班剥陸離不異於夏瑚商璉其
為滄海湘澤之蓄聚宗廟明堂之羅列何可勝數宫詹
特表而出之豈非千古之快事哉且穎之為言也正義
釋之曰刀環謂之穎禾之秀穗謂之穎枕之警動亦謂
之穎皆取其翹然傑出異於衆之義此又宫詹命名之
意也夫昔蘇文忠公言平昔讀書始而記其事蹟既而
熟其文詞又進而考其制度名象凡數過而本末兼該
精粗畢舉予於宫詹之讀書也亦云然
　　黄柏山房和詩序
龍眠黄柏山房去吾山園五里青嶂疊迴清谿縈繞一
徑盤紆左臨大壑右跨山腰奇石谽谺古藤垂蔭葢境
之最幽絶勝者也羮湖先生結屋其中引流種樹每與
予偕往自翦刈荆棘以迄於樓榭落成無時不同觴詠
於斯地葢三年矣予入都後先生又搜奇剔異得大石
壁如屏障蒼翠班剥為飛閣以臨之此則予想像而未
得目睹者也瑶園癸亥嵗即之官閩漳凡先生所目營
心畫草樹煙巒之狀瑶園亦僅得於郵報詩篇中而未
嘗見其十年拮据之勞也噫先生龎眉丹顔丰神玉立
髙卧龍眠一峰有時茹齋寫經有時飛觴朗吟輒經月
不出詩皆古調畫亦入神林壑煙雲供其驅使山川靈
氣奔走腕下豪情逸韻健筆奇懷足以陵轢景光發揮
幽奥㝢内而有神仙則羮湖其人也宇内而有蓬壺則
勝山其地也先生縱騎鶴而遊道山亦必往來斯地耳
豈逺乎哉瑶園歸而撫一石一樹摩手澤躡遺蹤結而
為涕泗發而為詩篇得七言長句三十首觸景増慨遇
物愴懷調苦而思深語悲而氣咽然其空靈敏妙宛折
纒緜足以寫其真摯之情仁孝之思則又不求工而自
工者也予讀之不禁低佪永歎欲酧酒龍眠一峰呼先
生之靈而以是為楚些之句焉每見先生家書寄漳海
輒以清白勗其子瑶園居官最㢘慎有惠政名譽翕然
則瑶園之所以不忘其親者又不止桮棬琴瑟之思也
夫
　
　
　
　
　文端集巻四十
欽定四庫全書
　文端集卷四十一
　　　　　　　　　　　　　大學士張英撰
　篤素堂文集五
　序
講筵應
制集序
臣英謬以疎賤譾薄際昌時遘景㑹以康熙六年丁未
成繆彤榜進士授翰林院庶吉士是年冬以先大夫憂
去九年庚戌服闋補原官十一年壬子秋授編修次年
春充禮闈同考官三月
上幸南苑命臣英偕同官(臣/)史鶴齡扈從於行宫進講
詔獻南苑賦嗣後每廵行必侍從或獨往或與侍讀(臣/)
孫在豐偕是時扈蹕多在南苑新宫緑槐髙栁掩暎
丹甍千幕周羅六師環列衛霍金張以及期門羽林之
士翼豹尾而處者雲蒸雷殷深嚴𢎞麗不可殫述(臣/)
以書生抱簡牘其間晨則委蛇丹陛夕則退處直廬承
顔邀睞恩遇無比時從幸晾鷹臺觀試馬紫騮赤駱躡
雲追電
天子第其駑駿以賞勸諸王公大臣則獻試馬歌一日
漏下十餘刻
上御行殿秉絳蠟作大書使人問二臣知在直廬觀書
命作良馬詩以獻或風日和羙
上率左右虎賁講武平郊歴上蘭踐甫草出則朱旗舒
徐入則鐃吹震發凌晨侵夜必召二臣講論經史殫究
義理日有程課㒺以寒暑間(臣/)自顧雖陋劣無似然每
得以聖賢載籍陳説於
君父之前視古人奉屬車清塵詔獻甘泉上林賦者竊
以為榮此則
聖天子典學之勤俾臣子有稽古之益也是年秋授日
講起居注官其後學士(臣/)熊賜履入典閣事内殿進講
專命(臣/)及在豐從事雞未鳴時從長安門歩至左翼門
祗候少頃東方漸白樓鴿羣起星稀殿角露浥階墄偕
奏事諸臣方曳組而入至乾清門候諸臣奏事畢内侍
傳入𢎞徳殿殿中左右列圗書南向設
御座北向設講官席皆用黄絁幕中設鑪焚香講官既
入則侍從咸退講官再拜北向立敷陳經義時有所諮
詢既退命賜茶於乾清宫門如是者三年由左春坊諭
徳優擢侍講學士先後同在講筵者則澤州學士(臣/)陳
廷敬崑山學士(臣/)徐元文(臣/)葉方藹接
天顔於内殿䝉顧問於黼席圗書翰墨貂綺之賜嵗數
至焉是時也海内冦賊未平
天子方宵旰殷憂四方將帥咸禀承
廟略指兵籌餉無虚晷且日御講筵與(臣/)等討論古昔
於此窺
聖度之髙深睿學之懋敏太平之所以立致也因輯
歴年所進詩若干首為講筵應制集而并叙其所遇
如此
内廷應
制集序
康熙十二年癸丑春
天子御講筵從容與學士言朕欲得文學之臣朝夕置
左右惟經史講誦是職給内廬以居之不令與外事其
慎擇醇謹通達者以聞時舉(臣/)名入對
上心識之自是再四諮詢對者無異詞迄十六年丁巳
冬有
内廷供奉之命賜邸舎於瀛臺之西辰而入終戍而退
乾清宫之西南隅曰南書房
上舊所御讀書處也命處其中飲饍給于大官執事使
中涓筆墨側理器具之屬皆取於御府珍果饍饈之撤
自
御饌者日數至焉
御乾清門聽政後則召至懋勤殿辰巳前講經書午後
讀史咨詢對揚辨論之語詳於南書房記注自丁巳冬
迄壬戌春未嘗一日少間伏念自古人臣間從殿陛一
見天子數語達於宸聽終身以為榮幸如(臣/)者侍從燕
閒趨承經席陪奉密勿前後近十載細旃廣厦之間陳
典謨談易象博綜前史上自洪荒下暨輓近握丹鉛於
香案聽鐘漏於華清霽顔温語恒如家人父子謂非遭
逢之極則恩遇之殊軌哉時或著為詩篇以紀述盛事
甫脱稿即陳於
御座之側吮毫授簡成於俄頃者多有之唐鄭亞序李
文饒制集有曰牙管既輕芝泥将熟嘗于席前親授
筆札公亦分隂可就落簡如飛(臣/)固不敢追踪賛皇而
殿陛之間一時情事則亦古今之所同也二十一年壬
戌春請假歸葬先大夫屢降
温綸渥被
恩賜俾得暫休沐於鄉里因輯四年以來詩為
内廷應制集二卷其中詞句粗疎淺劣當時多不暇㸃
竄今皆悉仍舊稿存其實也昔歐陽公既老歸淮潁之
間輯内外制而序之因念平生仕宦出處且謂瞻玉堂
如在天上(臣/)今得奉
恩築室于龍眠山中與田夫野老稱説
聖天子盛徳儒臣寵遇撫今思昔感激詠嘆更復何能
自己哉
　　小學詳説序
聖天子敦崇正學講藝明倫逺宗虞廷精一之傳大啟
鄒魯詩書之澤以至濂洛關閩諸書莫不盛行於時俾
海内翕然從風所由士務實行而尚闇修尤以小學者
為大學之門徑未有舎卑近而即至於髙逺者内則少
儀曲禮諸篇士君子立身之始而即造道之基也人當
成童之時機識未開習染未深束身於禮節日聞正
言日見正事有先入者為之主而後世俗不能移所謂
少成若天性習慣如自然以斯日進於徳而不難此小
學之為功大而為成就人才之要務也予侍從
内廷數十年仰見
聖人師古教胄子之義
庭訓之始則必以内則少儀曲禮講貫熟習故被服其
教者待人禮下謙冲而有禮恭敬而温文粹質早成盖
有由也
聖慮更欲以此嘉惠海内命童而習之於科嵗試童子
時制藝一首小學論一首膠庠之地必資此為始進羔
鴈家傳而戸頌豈不蒸蒸然盛哉其宗旨所在必縷析
而條分之然後傳誦者知所向往江隂張子輩乃標明
㫖趣著為詳説操觚家開卷了然如指諸掌俾朱子纂
輯羣書之意如日月之行天可不謂考亭以下千載功
臣乎近山陶子為同學友相與叅訂成書謂私諸家塾
不若公諸天下梓而行之是亦導流徳化之一助也近
山尊人曩時司鐸吾鄉教思廣被而性極恬淡有柴桑
之風余時官京師雖未接其丰範而心儀者久之今讀
是書知其家學淵源相承為有素也因不辭固陋而
樂為之序
　　張氏宗譜後序
英生也晩於前人之行事皆不及見趨庭之際大人輒
詔而進之為述先世功業出處文章行誼以及宦游㛰
媾子息之詳生卒某年月日𦵏某地縷縷不倦如是者
有年雖謹誌於中不敢忘然又竊自媿謭陋弇鄙每思
執筆以記其萬一而喻之於心者不能達之于言則又
慚恧退縮而自止如是者亦有年乙巳秋大人出舊譜
一帙且為述先世事縷縷不倦者如前命為記述英再
四遜謝退而自思吾先人之烈其不獲傳者多矣幸而
有可傳又以不能文欲自掩其固陋而聽其漸就湮没
也忍乎哉且為子孫者著為行實以持於當時仁人
君子之前乞其一言以誌不朽雖謭陋弇鄙容何傷况
兵燹屢經族人之土著者多罹於阨今幸生聚二十餘
年漸次蕃衍昭穆世系不可一日不明又安能竟自遜
謝以重違大人命也吾鄉諸世族皆有譜多為其先達
所編次如延陵如桂林如吳興天水及諸家譜皆遍求
縱覽知先輩之於家乘綦重矣而桂林譜為明善先生
所修尤詳簡適宜竊嚮往焉故義例多倣之譜莫先
于明世系為述世圗第一行字官爵以及生娶卒葬子
女㛰姻之事皆所當詳無可考者曰無可考婦改適
則生卒𦵏不書絶之也為述世紀第二人莫大於祖宗
莫重於墳墓而祭田祭儀附之為述丘隴第三人臣受
國恩以至榮及父母錫之綸綍所當與宗祊并重者也
為述錫命第四名公鉅卿表章先人之文如行状如墓
表如墓誌如記如傳如序不獨祖宗之行事頼之以傳
鴻文鉅篇亦當百世寳之為述贈言第五凡先大夫之
庸勛在朝逸徳在野文譽在藝林英所熟聞於耳者
即一言一事不敢斁為述列傳第六壼政之修實為
内助鍾儀郝法昔人所稱為述内傳第七共為若干巻
至貴五公之後久已無傳小張之後亦莫可考惟山前
一𣲖迄今尚存觀舊譜遷桐圗支𣲖本親今皆另為一
巻附載于後不敢忘先人収族之誼也至若扳援依附
昔人之所深耻英亦用是凛凛信則傳信疑則傳疑不
敢一毫行胸臆於其間恐貽在天之恫而為賢人君子
之所誚譲也至叙述之挂漏蒐考之缺畧自知不免謀
授剞劂則大人之志也小子敢乎哉惟期繼此三十年
則一修明潤色光大以兹編為初藁可耳旹康熙五
年嵗次丙午孟秋之吉九世孫英百拜書
　　徽言秘旨序
古昔聖賢所以為修身理性禁止邪僻變易氣質至
今猶可以得其遺意者則莫若琴矣傳曰君子無故
不撤琴瑟又曰不學操縵不能安絃其見於曲禮學記
之篇者如是其詳且重也夫撫絃動操代不乏人予竊
以為宫羽之調適節奏之清真聲音之和暢充羙不
佻不靡不躁不廹不凌節而亂不嘽緩而散此皆非可
以作而致强而能也恒視乎其人之性情焉故徳性欲
其寛平廣大清和恬裕不糾紛於嗜慾不汨没於聲利
不駁雜于喜怒不煩擾於視聽湛然清虚翛然廣逺俯
視六合遊神古初然後寄之於心手託之於徽絃有純
古淡泊之音無促節繁絃之病寫古人忠孝之思則周
公孔子可睪然而髙望也操古人髙山流水之韻則伯
牙鍾期之徒奔㑹於腕下也發古人悲憤悽惋之音則
伯竒屈大夫慨嘆徬徨於其側也揮五絃而送飛鴻得
乎心而應乎手朝煙夕霞不足以喻其變幻崩崖裂石
不足以擬其竒峻海濤松籟不足以儷其雄邁流泉曲
磵不足以比其幽窅瀟湘之雲峨嵋之雪不足以絜其
曠𣺌空潭之龍吟九臯之鶴唳不足以方其清音逸響
古人所謂泠泠七絃遍一絃清一心者是豈非徳性純
厚之所為器也而通于道乎予自弱齡即有志於據梧
之學盖歐陽子所云夙有幽憂之疾欲藉此以少自砭
治顧以塵事委頓隨學隨廢今且老矣慮嗣後指爪
拘攣雖欲從事于此而不能曲折與徽軫相赴間理舊
學一二引用以調習其心手兾異時倘可吟嘯於清泉
白石之間聊取以自娛又念古人類不能多學白樂天
止習秋思范希文惟彈履霜或亦其寄托髙逺有在于
朱絃素琴之外者吾友孫君靜紫得琴之精義於芝仙
尹君訂其所著書曰徽言秘旨予求而覽之其論指法
最嚴且悉洞精達微窮極旨趣芟俗響而存古音矱
凡調而尊正始可謂集琴學之大成盖尹君數十年心
力寢食于兹而静紫紬繹而閘發之淵淵乎羙矣備矣
且靜紫為徵君文孫道徳之所涵濡中和之所衣被其
為人也冲夷恬曠離塵逺俗官于金門而讀書味道懐古
怡情宜其得於琴者深而有以發其性情自得之樂也
噫古人所以為修已教人之具而後世罕能發明其義
專求於聲則末矣故為舉其重者而序之
　　左長玉制義序
吾土山川之秀異傑出者無逾于城之東鄉白雲浮渡
諸峯極巗泉洞壑之竒盡烟雲林木之態顧以僻逺
城郭轍跡其間者或鮮少焉左子長玉讀書于白雲
之隈慿臨大江俯瞰湖澤近攬諸巗壑置于几案之側
發為文章思深而致逺旨隽而氣醇吐納風流卓然㟁
秀盖有得於山川磅礴之氣而抒寫其胸臆故與時流
齪齪牖下者絶殊也忠毅公樹大節於海内尤精於人
倫之鑒其賞識多竒中至今朝廊藝林所稱述必曰浮
丘先生長玉為忠毅公從孫承藉家學素苦食貧獨
抱一編研錬揣摩于煙雲曠邈之際初則落落難合果
一出而豋賢書懸其所作于國門洵可以鼓單寒讀書
之氣而為後來者勸也長玉既力學意彌冲然自下夙
昔以文章寄京師請業于予早决其必售而竊幸予言
之不謬今天益厚長玉俾其為六月之息從此肆力於
古學博其識裕其氣拓其才盡發山川之靈振起先賢
之緒當不僅為制義之名世云爾也于其文稿之刻而
書數語于簡端焉
　　百石圗序
天地清竒之氣露洩于両間瑰異磊落而難于名状者
盖莫如石二華之雄峙崪峍蓮蕚仙掌秀出天半灔
澦之巉巗磅礴奔流激湍富春之壁立幽峭匡廬之飛
泉萬仞武夷之蜿蜒九曲以至飛來峯之玲瓏虎丘山
之平曠凡著盛名於天壌者㒺非石也故山戴石而㠝
岏水激石而瀠洄林木䕃石而秀潤髙之則數尋盈丈
號稱石林米顚之所拜也小之則一拳半握峰巒畢具
出入懐袖東坡之所寳而愛也無論鬱林洞庭泗濵崑
阜而其含蓄天地清竒之氣則一也可齋賈公以其胸
中清竒之氣畫而為百石標新領異變幻莫窮或正或
側或平或鋭或立或卧或以髪濡墨而為之或染花草
而為之或舒毫而直寫或經營而後出無不盡態極妍
百幅無一相類其筆力腕力直與造化相侔然後天地
以之洩其竒于両間者賈公収其竒于尺幅之中寧不
足以焜燿古今上掩前哲哉公與予交最乆性篤嗜筆
墨樂與髙人名士㳺政事之暇偶寓意寫生筆法不肯
𠞰襲前人而獨探其奥盖一事不苟者如此想見公退
食之時焚香清晝縱筆所如不過自寫其貞介直方之
㮣虚明峻潔之操竒懐逸趣奔㑹腕指掀髯一笑楮墨
淋漓而石成矣則是圗也公之性情器識見于此矣敏
妙本於性靈而寓之于石又隨筆綴以詩歌箴銘真行
間作吐納風流揚扢騷雅則是圗也公之文章見于此矣
古人云為政心間物自間公長才碩抱治民有經四境
肅如品物成遂以卓異報績故能以其暇裕㳺戲翰墨
則是圗也公之政事亦見于此矣即小可以觀大即㣲
可以知鉅故樂為公稱道而賛述之古人以石為雲根
故云泰山之雲觸石而雨徧天下以此為霖為雨霑洒
秦楚之民皆于是乎在又不獨几席之玩而已也昔東
坡亦官于黃枯木竹石至今片紙珍如拱璧况公以百
幅後先輝映傳之異時予言亦託以不朽矣
封大夫人李年伯母夀序
今上御極之二十一年嵗在壬戌春王正月海内新奏
底定炎荒絶徼㒺不臣服
朝廷方布渙汗之德音沛休養之大澤士大夫數年來
夙夜勞勩之心得以少自慰釋相樂昇平且當温律融
和萬類熙皥凡為人子者咸思以康體之爵舉福嘏
以祝其親以仰副
聖天子養耆老禮髙年之心甚盛事也學士厚菴先
生之母太夫人新被
綸封紫泥焜燿設帨佳辰適當嵗首同官于
朝者咸以為榮舉觴相賀英與厚菴曾同讀中秘書共
朝夕起居者三年聞太夫人之賢至稔且詳故敢不辭
固陋而質言之夫文學侍從之臣旅進闕廷珥筆鳴玉
以文章受知者常也至遭遇之竒鮮有如厚菴者厚菴
請告定省絶處閩嶠當祲氛鼎沸之時獨能抱孤忠抒
密畫間道上書報
天子出竒制勝殄滅寇賊以一書生緩帶戎馬間犒將
士峙芻茭練義勇指形勢俾克成厥功為
當宁所嘉歎為海内所傳頌為舉朝所具聸為文章制
科之士所藉以為羙談可謂竒矣然是時厚菴奉両大
人家居入禀庭訓出而指麾不必如温嶠之絶裾而能
成折衝之功于鄉里之間者則尢竒也且又聞之閩故
多寇
國朝定鼎以來海氛未息伏莽時聞沿及藩變鮮有寧
宇
封大夫前後捍禦其疆厚菴克全大節皆太夫人内佐
之脱簮指廪衣食其貧窶惠施其族黨何有何無黽
勉不怠以聨絡腹心指臂之勢數十年來劬勞艱瘁不
可殫述也人第知太夫人此日迎養京華疊膺
命服子孫羅侍賔客歌頌為人倫之榮而抑知烽燹海
嶠之中室家飄摇之日所以佐其夫若子者荼苦有如
是哉抑又聞之太夫人事舅姑極誠孝處姻婭妯娌以
和敬為常訓誨諸子既勤且篤母儀女徳無弗醇備夫
坤厚載物而百昌茂遂積之者厚則享之者𢎞厚菴昆
季光大未艾固其宜也昔張齊賢在中書門下母以八
齡封晉國太夫人太宗手勅褒羙懽動都下厚菴之受
知
天子不異古人太夫人之徳福後先輝映洊登期頤載
諸史冊不獨家之禎抑亦國之瑞矣
　　侍讀繆念齋同夫人七十䨇夀序
盖聞國家當全盛之日徳化旁流風教洋溢重熙累洽
賢豪蔚興類必有文學侍從之臣樂恬退而尚闇修
託跡丘樊放情林壑以著作為事功以風義為坊表以
砥行礪節為報稱之具以講徳論學為人倫之鑑俾世
人之仰慕其風者邈乎其不可即夐乎其不可攀躋故
能使躁者平競者愧頑者廉懦者立其足以助流朝廷
敦龎淳羙之化未嘗不與在廷之亮工熙載者同有
功于斯世斯民也在漸之上九曰鴻漸於逵其羽可用
為儀夫鴻飛在㝠㝠之中而羽可為儀則其裨益乎
文明之治夫豈無其效哉居今日而求斯人于海内則
吾同年繆念齋先生其人也先生於
今上御極之六年
廷對擢為第一授官翰林即請歸養前後在館職不踰
數年中間皆退居于呉門始則承両尊人歡繼則閉戸
治經學澡躬束行味道自腴所著詩古文詞沐浴涵
泳于昌黎南豐而自成一家之言屏跡䨇泉草堂時
往來靈巖震澤間絶不以顔色示當事端静直方簡
易誠慤吳人咸重之曩時有大吏入
覲首以先生讀書立品為對予聞之而喜慰己巳春
聖天子省方至吳㑹予忝扈從爾時先生朝服率両
公子迎於里門
天語賜問知為舊時侍從臣為之霽容予見先生氣體
充盛齒髮不衰更為之喜慰今先生年且七十矣身愈
退而徳愈進迹益逺而名益髙深山大澤惟恃有拱璧
夜光潛藏其間而後光芒騰達以上翼雲漢日星之彩
先生之在今日殆如是哉丁未嵗
今上首親政先生亦冠弁南宫三十餘年以來
聖天子勵精于上而成一代熙平之化先生亦潜修於
家行成名立而享福祐夀考之盛雲龍風虎之竒又豈
獨在堂陛間哉元配顧夫人孝淑恭懿閫徳咸備治家
謹肅皆有法度逮下慈惠中外無間言先生之髙夫人
實有以成之長先生一年閨門之内白首相莊福祉可
謂盛矣婿宋子義存官比部郎謀進先生與夫人介夀
之觴以予相知最深屬為文以侑之予不敏因舉數十
年來胸臆中語欲以告先生者而述其大略以當祝釐
並系之以詩曰植身如喬松蒼翠色不渝龎鴻比山嶽
福慶良有孚再登䨇泉堂庭樹正榮敷携手看雛鳯的
爍䨇明珠言過分雲亭烟霞瞰南湖老梅塞巷陌古桂
橫路衢快哉鹿門翁舉案多歡娱待我林屋山相将
問蓬壺
　　大中丞安溪李厚菴先生夀序
粤稽自昔畿甸之難治也左馮翼而右扶風地在三輔
之間其中吏道淳良為風紀之本四方之所則效况且
世家大族壌土相錯阡陌駢連屯莊雜仍强梗慿臨姦
究戢處盖地大者物之所託勢重者力之所聚于以撫
綏有方而安戢善良也豈不戞戞乎其難之開府者百
職司羣僚之長襟帶數千里外幅􁆟而内民社求其澄
叙官方肅清行伍俾武克固圉而文能奉職各安其所
以無覆餗隕越之患則最難此吏道之所以罕適於
治而為古今之所希覯者也自吾李公為政敦尚大體
力崇簡要本經學以為政術法古則以治今兹盖廉以
潔已清以涖物而于下吏絲粟毫髪之物一無所取于
官敝衣蔬食處之晏如而其馭下也一切苟且之事皆
不欲就其廉察官聨之道則必以吏治民生為事以愷
悌慈仁為本以精明亷幹為務而無取乎粉飾文譽炫
焕才名以塗飭一時之耳目是以從風者皆應之如響
其于民也務幹止善安養以興農田治水利為急務以
敦孝弟崇儉譲為盛事良善者存苦窳者去一時之
人情咸鼓舞樂生以觀其徳化之成公之識尤能通奨
善類推與好賢其于人材也皆務舉所知
聖天子朗徹萬類洞開重門而每以公之言為正擇善
令登赤縣者多公所舉人而公自視則欿然也是以謙
冲善物屢被
恩綸如黼衣章服之華
御書夙志澄清之褒榮施重疊皆公之裕于中者素而
被之者有殊榮也京都地接九河水所至多澤國平原
千里忽為淤沮
聖天子憫民困為築堤以捍禦之嵗縻費數十萬以施
惠于民公督理察視相其髙下而胥度之奔走河堤殆
如下吏勤劬况瘁卒使治蕪萊為墾闢安閭閻富田
作者嵗獲有秋以仰副我
聖天子惠元元愛百姓之至意豈不誠為鋐且鉅哉今
者嘉禾溢畆芝草生於庭闥以彰我公享大年毓景祐
之瑞兹秋為公介夀之辰賢大夫謀所以祝公夀而乞
言于予余竊謂詩之言夀者屢矣而其言曰躋公堂
而稱兕觥繼之以介夀則繋之于豳風七月篇毋乃詩
言農桑之業興則根本之計固公之所經營者皆農桑
之事亦可即公之事以夀公不亦可質言之而無所附
屬寄託益以有耀也夫
　
　
　
　
　
　
　
　
　
　
　
　
　文端集巻四十一
欽定四庫全書
　文端集巻四十二
　　　　　　　　　　　　　大學士張英撰
　篤素堂文集六
　論
　　韓愈深得春秋之旨論
夫春秋何為而作也聖人以順天道明王事而立萬世
不易之則者也聖人憫夫王道之不明禮樂政刑之失
所統而天下後世將不得與聞于先王之教故明天道
以治之以王者賞罸予奪進退之權一寄之於春秋而
聖人憂天下後世之心益廹矣憂天下後世之心廹遂
不得不力為之防深為之慮一言之褒一字之貶兢兢
焉無敢失者非得已也韓子有曰春秋謹嚴程子以為
深得春秋之旨盖以其能識聖人不得已之心矣夫春
秋繼詩而作也詩之旨主於温厚和平羙刺之間優柔
不廹類多託物以流連之詠歌而長言之即其間不無
憫時病俗之非亦且怨而不怒初未嘗指陳是非激切
而褒刺之也而春秋之主于謹嚴也其于温柔敦厚之
意何居不知詩之作也王者之政教明于上仁義涵濡
里巷之間皆有以咏歌乎聖人之澤即弼鄘而下稱變
風矣而先王之教未衰善惡猶未冺于人心故其思深
其思深故其言長若春秋之作也王者之政教不作于
上紀綱廢墜雖桓文復作號稱尊王而先王之澤已湮
善惡之幾将冺故其情廹其情廹故其義不得不著此
春秋之謹嚴所由繼于温厚和平之後春秋之教一詩
教也今觀其宏綱大義之所在或抑或揚或隠或顯或
屈或伸或予或奪無不凖之于天道本之于王事御之
以帝王之大經大法嗚呼何其慎也盖春秋一書以防
天下之肆則立説不得不謹以止天下之僣則持義不
得不嚴以一言立百世之經以一事立萬事之則将以
挽天命民彝于既冺使復與聞乎古先哲王之教也則
是於聖人之詞益切而聖人之心益苦矣夫先王之治
天下莫嚴於禮太史公曰春秋禮義之大宗也蘇子曰
春秋之所褒者禮之所與也春秋之所貶者禮之所否
也聖人之作春秋一以禮為斷先儒之論春秋一以禮
為歸盖将為持世之大防而不得不出於此也非即韓
子謹嚴之説哉韓子識春秋之義故其于佛老竭力而
排之其詞直其義正使異端不得進而與吾道争也亦
可謂能謹且嚴矣盖未有聖賢生而不為世道憂者
也未有為世道憂而不凛然于人心之防者也凛然於
人心世道之防而出於謹且嚴也豈得已哉知此則可
與讀春秋而亦可與讀韓子原道之文矣
　　王者以教化為大務論
董子之言曰王者南面而治天下莫不以教化為大務
善乎董子之言上自商周秦漢下迄三國五代唐宋以
來國家所以延促之故卒未有能易其言者也人心之
日流于偽如水之就下而不可止聖人以教化為隄防
堯舜禹之相禪以治繼治人心淳樸未漓董子所謂繼
治世者其道同也湯承夏之敝伊尹稱之曰肇修人紀
夫五典之敷久矣至湯而言肇修者救夏之衰也周承
殷之敝文武成康數聖人相繼漸摩涵濡以革殷故俗
書曰商俗靡靡餘風未殄又曰既歴三紀世變風移化
之若斯其難也秦人承戰國之敝無一日之教澤而加
剥削焉是以再世而不振西漢之澤緜于文景東漢之
治洽于明章唐之緒永于貞觀宋之祚延于真仁此數
君者類皆能興起教化以丕變一世之人心風俗使子
孫有所慿藉以為固嘗譬之天下大器也昔之人用之
數百年日剥月削久而窳敝矣後之人取其器小而補
苴之大而陶鑄之稱其力之厚薄以為所用歴年之多
寡未有仍其窳敝謂可以無慮者或曰人心之日趋於
輓近勢則然也雖聖人不能返之使淳是盖未知天道
矣夫秋氣之蕭瑟隆冬之沍寒斗杓一移萬物煦煦譬
如人立乎文景貞觀之間廻思嬴秦五代之世不猶樂
陽春之和而幾不知栗烈之苦耶是知天道無剥而不
復之理人心無徃而不返之機聖人執大權于上以天
地為鴻鈞以萬物為銅冶以喜怒賞罸為屈伸呼吸使
天下之人訛訛焉而動蒸蒸焉而化斵華而還朴去偽
而即誠風俗淳羙人心敦固耻于犯法悚于為非禮義
之化浹肌淪髓如治器者堅好完固而後可以貽之子
孫而為百世不㧞之業也且治天下之需人材人主盡
知之矣天下卓立特行之士不為世俗所移百而不得
一者也古人有言曰天下之人中材為多故治世之本
教化為尚教化行引中人而升之于君子之域教化廢
推中材而納之于小人之途故教化者推之輓之之具
也廉耻之道重而後有恬淡之士義利之辨明而後有
氣節之行躁競之習除而後有難進易退之節侈靡
之風革而後有守約潔已之操風行六宇蒸變萬類鼓
之舞之咸去故習所由風俗羙而人材出以惟上所用
故曰有教化而後有人才有人才而後國有與立善乎
董子之言為不可易也
　　中和位育論
讀中庸者勿徒謂是聖賢言理之書也夫天地至廣
萬物至繁日星河嶽之奠麗飛潜動植之蕃變神竒
而莫可測紛紜而莫可紀極天下之聰明才智而莫能
知其所以然中庸謂以一心之中和而位之育之朱子
釋之以吾之心正天地之心亦正吾之氣順天地之氣
亦順要皆渾言其理而未嘗實指其事于是髙明者将
遊其心于空虚杳𣺌之域顓固者習聞其説又視為迂
逺而不可信以為聖賢特如是言之耳間嘗觀洪範之
所謂五事以貌言視聼思而約之以肅乂哲謀聖配之
以雨暘寒燠風推之于休徵咎徵極之于庶草蕃蕪而
後知聖賢之言有其理則必有其數理精而數亦非粗
有其理則必有其事理實而事亦非虚其所以訓天下
後世者該乎至大而非誇通乎至微而非不可據也夫
貌言視聼思于一身備之肅乂哲謀聖于一心備之至
于雨暘寒燠風皆不失其序則天地位可知矣庶草蕃
蕪則萬物育可知矣聖人在上以一心運乎穆清之上
辨上下以定乾坤大施生以配覆載隂陽之愆伏寒暑
之失次水旱之不時皆得以裁成補救洩其太過而助
其不及故日月不蝕星辰不孛山陵不崩川澤不竭清
者常清寧者常寧此天地位之實事也建立法度紀綱
教養生民使老耆以夀終幼孤得長遂樽節愛養草
木鳥獸取之有時用之有道使各遂其性各蕃其生此
萬物育之實事也故稱堯舜之功者曰地平天成稱成
湯之徳者曰鳥獸魚鱉咸若上古聖人德盛化神者皆
然中庸特舉而言之耳嘗謂中庸之所謂至誠至聖必
至帝王而後能極其量中庸之所謂參天地賛化育必
至有天下而能顯其功盖君心即天心也萬物之託於
天者有形之天萬物之託于君心者無形之天人主一
念之動而萬類以為慘舒一言之發而四海以為休戚
知此則知中和位育之理至近而非逺至切而非虚也
如夫子居春秋之時躬備聖德而位育之功不得加於
上下疑參賛非儒者之事雖然聖人繼往訓開來學使
天下後世暁然于天經地義之大仁民愛物之理雖不
能位育一時之天地而其施益逺而其教無窮盖六
經者聖人參賛之事也故曰堯舜之聖功在當時仲
尼之聖功在萬世
　　格物致知論
大學一書統明新以埀訓貫本末而立言而其説始於
格物則格物之説亦誠重矣盖盈天下皆物也内而身
心意外而家國天下顯而彞倫物則之際大而天地萬
物之原隠而君子小人之情狀以及于一事一物莫不
有其當然之理與其所以然之故如此而不能真知灼
見則善惡之數未明是非之幾未决邪正之理未判危
微之機未審以之明德則幾㣲疑似不能洞達而無遺
以之新民則設施措置不能每舉而悉當又何以本末
兼貫明新一致而號為大人之學哉大學之所以托始
于格物者其學甚大而非無所統㑹也其學甚博而
不入于馳騖也其學甚精而非流于虚渺也内而身
心意若何而誠而正而修外而家國天下若何而齊而
治而平人倫物則若何而為恩義分合之端天地萬物
若何而為位育生成之故君子小人若何而為誠偽邪
正之别以及一事一物若何而為至當不易之則于此
格之使之表裏内外洞達不疑格一物而一物之知以
致格衆物而全體之知以致盖知者理之具于吾心者
也而散見于物在吾心則為知在物則為理于物物而
格之而後吾之知不入于昧不蔽于偏不流于虚而有
覺之體全矣雖然格之者何格之以吾心之知也非吾
心有知而何所恃以為格致之者何致之以在物之理
也非在物能格而何所藉以為知故知與物非有二體
格與致非有二事司馬温公以為格去外物是以物視
物而不知即吾心之知所寓也王文成主于知行合一
是以一格而遂無餘事亦與大學之旨有岐格物致知
正吾學與曲學之所以分途而辨之不容不早且慎也
彼離物索知而自矜頓悟者虚無異端之學也既不求
於物則外視物矣又安能不舉身心意與家國天下而
俱外之也哉大學之道所以統明新貫本末於一原者
格物致知之説也
　　太極圖論
太極之説始於易易曰太極生両儀両儀生四象四象
生八卦太極居両儀之先則其為生天地萬物之本無
疑也至周子濂溪始建圗立説於太極之上復益之以
無極而太極由此而動静互為其根以至生五行布四
時成男女化生萬物而太極之義備矣先儒往往謂無
極之説易所未發而周子發之或疑其説近于空虚朱
子以無形而有理之言釋之盖謂其有也而初不滯於
形迹謂其無也而更非渉于虚渺後世紛紛之議折衷
於朱子之圗觧而亦可無疑矣嘗論天地之所以生隂
陽之所以立五行之所以變化人物之所以蕃育何以
往復而不窮何以流行而不滯何以亘終古而不敝此
必有為之極者是即於穆不已之原繼善成性之本乎
故極中未嘗無健順之理而言仁義禮智信則分配乎
五行獨此一理渾然精純而萬變生焉萬化出焉故謂
之太極合而言之天地萬物共一太極一氣周流之内
天地且不能外而况于人物乎此所謂合萬殊為一本
者也分而言之一事一物各有一太極即纎細之物俄頃
之間而此理何弗周徧而不遺此所謂散一本為萬殊
者也易之所謂両儀即圗之所謂動静隂陽也易之所
謂四象八卦即圗之所謂五行人物也易言其理圗發
其藴無極一言又所以善言乎太極而使人不敢以氣
化之相嬗者遂謂之太極然則周子與易有岐旨乎而
周子所以建圗之意何居人與萬物同涵此太極而惟
人得其秀而最靈觀于天地位則天地隂陽之極自人
立之萬物育則萬物之極自人立之故一言以斷之曰
聖人定之以中正仁義而主静以立人極焉吾人性中
之一動一静即配乎圗之隂陽也吾人性中五常之徳
即配乎圗之五行也吾身之酬萬事應萬變即配乎
圗之萬物也然則動静之朱分五常之所不能名萬事
萬變之未接而凝然中處者非即配乎圗之太極乎君
子欲使吾身之太極足以配乎天地之太極而動静生
生不窮者盖有道焉不外乎周子通書之所謂誠與
圗説之所謂静而已矣太極雖兼動静而非静無以立
其體太極雖渾萬善而非誠無以㑹其原静則常正而
太極之體立矣誠則不息而太極之用周矣體立用周
則天地之極與萬物之極自人立之是則周子建圗之
意也豈徒言天理而不切于人事者哉洪範五為中数
而言皇建其有極五行五事莫不從之矣惟中能建極
殆亦先圗而啓其義者與
　　不知命無以為君子論
夫子罕言命孟子亦曰君子不謂命聖賢之意盖不欲
以氣数之有定阻人進修之意啓人趋避之心孔子又
嘗曰不知命無以為君子其義何居夫人之處世榮辱
得䘮毁譽進退之數類皆有天焉不知其為天而汲汲
以求之營心於患得患失之途此小人之僥倖無足論
者也知其為天而委心于因任置身于閒曠舉凡進德
修業奉職循分之事皆置焉不講一切聽之于杳渺不
可知之數以自謂知命而可謂之君子哉非也夫子之
意盖謂知此而後君子可為也天下之欲為君子而不
能為者榮辱亂其中得失易其慮毁譽眩其視聽安危
吉凶摇惑其素履由是沉静者轉而為競躁矣方直者
化而為突梯矣亢激卓立者變為緘黙謹愿矣以福利
為必可趋以災異為必可避苟且安營而君子于是乎
不可為矣聖人告之以知命所以静其心澹其慮一其
聰明奪其智巧而後其為之也純誠敦一可以歴萬變
而不渝其正入萬物而不易其識其進德也堅其修業
也勤其奉職也専其循分也恪獨居而坦坦處羣而穆
穆遇事而侃侃利害乘之而磊磊落落艱大投之而孜
孜勉勉中無所疑外無所懾先後左右無所瞻頋却慮
凡君子所當為之事皆得而為之則由其知命者素也
進以禮退以義孔子之所以為孔子非徒曰得之不得
曰有命云爾也士大夫之持身渉世其亦味乎斯言而
已足哉
　記
　　思過軒記
讀易樓之南搆屋三楹分南北戸别而為六其東北一
隅去門徑稍逺尤為静僻室修廣不盈丈置木几竹榻
于北牖下當窗則梅桂參差草花菁翠丈室中䆳逺
有幽人之致予每于遊覽卉木酬錯親故讀書作字之
暇輙坐卧其中捐思却慮収視反聼兾得片晷之憩息
而游心于冲夷恬澹之境也每思人生叢過積咎擾擾
紛紛相循而不已如號長風鼓巨浪驚心駭目試静而
體之揆之詩書所紀載昔人之所言行而是非得失自
見矣玉瑩潔則瑕類出潭澂澈則沙礫見天清湛則雲
翳顯夫人亦猶是當此静境與為守寂無寧思過氣
静心澄平生所為萬端在目此孔氏有内省之訓曾
子重其嚴之誡也作思過軒記
　　香雪草堂記
予生平酷嗜種樹常欲得閒壌一區梅李桃杏之屬各
布柯幹不使雜處俾其掩暎交錯盡態極妍為足縱
觀覽之樂顧以地隘力薄不能適所願學圃齋之南為
南軒去軒十餘歩為竹圃竹之外有古梅數十樹盤互
偃側為䕃方廣十丈許不雜他樹梅之致有臨清池者
有倚短墻者有䕃石者有與竹相間者有髙翥拂雲者
有低偃拂地者有礙路者有臨窗者有孤幹亭立而上
如盖者有叢生而條幹自相環抱者有苔蘚繡澁而勁
如鐡者有曲幹糺枝而竒如虯龍者有撐拄而如攫者
有偃蹇而如卧者可謂極梅之態矣花時自深冬以及
春半先後相續大約山寒氣晩至啓蟄時而盡發彌
望如雪香氣襲里許為屋三楹以臨之題曰香雪草
堂堂前為廣軒資其爽也花下置小亭便憩息也
自冬至後輙携書巻移器具寢處其中烟靄晴旭景
皆佳勝雪時月夜為尤竒絶予種樹之願雖不能盡
酬幸而有此不可謂非造物者之厚遺我也使予常得
寢處其中春玩其華夏休其䕃賞其芳妍而景其髙
潔優游徜徉詠蘇陸之詩亦已足矣尚敢多求乎哉
　　五畆園記
予所居之室在城西南隅曰篤素堂予為宗伯時
皇上御筆所賜之名也曰忠孝予為侍講學士時
上所書也堂之後有梅十餘株曰詠花軒取庾信今朝
梅樹下定有詠花人之意居室之南為五畆園有二方
池相接可二畆許臨小池搆屋三楹曰六經堂予有六
男子各習一經令子孫世守其臨大池則有亭翼然清
波漣漪環以髙栁秋水軒三字則
駕幸金陵時特
御書以賜之其池之南與此亭相對則有樓三楹曰日
渉軒有小亭曰蘭叢予園最稱僻野惟有髙栁數十
株竹數千箇其桃杏蘭桂梧桐紫薇石榴之屬則周乎
両池而分植之予山野鄙人三十餘年叨近
聖天子光華故
寳書之賜臣家獨多
皇上天縱至聖經史之學無所不該即法書一端亦超
絶前古而冠弁百王予家斗室之中琳瑯奎璧榮光四
照予幸以暮年歸老于故鄉依日月之光飽堯舜之徳
飲食寝處戴髙履厚豈不為大幸哉故記其事而謹
書之
　　芙蓉谿記
出郭四里許由谷口而西是為西龍眠両山夾谿路縁
谿而入蜿蜒深曲至媚筆泉水石益佳山始開拓四圍
如屏幛中有田數頃膏沃平衍南北二谿至此合流谿
之南有石壁橫數十丈插谿中是為埀雲沜谿邉搆埀
雲亭是入吾園之始也吾園得平壤之半不設籓籬任
樵者取徑焉徑繞埀雲沜西行蒼山古木與清流相縈
帶既而過石埠上小亭曰芙蓉谿亭亭臨澗水乃南
澗入園之始跨磵為橋過橋循山麓而行碧樹掩暎下
視平疇則南臯種秫田也藏山阿中者為南莊農人所
居畜牛一頭置畚鍤錢鎛于其中槿籬茅屋鷄犬桑柘
盖村落景也過此為楓坪為土糓祠為南玉雪岡為觀
穫亭向南有屋一區對菊圃傍有楓柏橙榴柿栗之屬
磊磊砢砢至秋而紅紫頳黃相間名曰秋姸館館之北
修竹數畆穿竹徑而往則為村之南門村為三區右則
桂叢中則來鶴亭左則居室來鶴亭手自植梅與松主
人日從賔客賦詩飲酒于其中有丁令威之思焉居室
之堂曰傳恭欲以貽子孫世世耕且讀無忘先公創業
之艱故曰傳恭南向者為千巗萬壑之樓盖烟霞嶺岫
大溪平疇歸樵耕犢皆可覽矚且山居宜樓園花隄樹
在俯視間固吟眺一勝景也庖湢臧獲之室則隠于樓
側不可得而見出村之北門行古梅中百歩大溪之傍
有磐石臨溪昔人漚苧浣衣之所構亭冐石上曰溪光
山翠亭亭之西為杉坪為茗岡稍東為木香棚為北
玉雪岡為犧舟亭亭臨深磵乃北磵入園之始從亭下
登舟而南沿清流盪輕漿春則埀栁桃花夾両岸一里
許秋則紫薇芙蓉照耀水際南指松隄隄之内則稲田
十餘畆隄之外則髙峰千百疊也舟行水中至濶水則
雙溪草堂在焉堂五楹東向髙朗軒豁洞南北窗以延
凉燠繞砌種紅白蓮夾㟁環碧栁髙梧為主人避暑之
所堂之南則曲廊數十歩雜花交䕃沙岸縈廻由曲
廊啓南戸則入佳夢軒為主人晏息之地廊之南為藥
欄為鶴棚為秋水軒結構溪畔正對漣漪紫菱灣茭渦
波光澄澈游鱗可數繫其傍者為桃花流水扁舟舟中
置竹几茶鐺當風日清佳則携琴書挾茗果登舟沿綠
溪中上下溯洄竟日不知疲一花一石皆為凝睇久之
夕陽晩風則埀釣扣舷而歌溪中接東西㟁有緑楊橋
橋畔有雲耕亭溪之東有閘口水涸則閉之水漲則啓
之跨閘為放舟亭啓閘則舟入大溪烟波浩𣺌可直達
賜金園古稱山居之勝有六曰奇峰怪石清流眺覽古
木新花吾園幸皆具是六者又有耕穫之樂舟檝之適
凉臺燠館之娛梅杏櫻桃棃棗之味雜花香草之繁
縟紫鱗白羽之飛躍豈不可以優游頤老于其中哉康
熙己卯嘉平月既屬鴻臚禹子為此圗遂並記而書
之
御筆書䨇溪恭記
西龍眠山有二溪夾一山而東其北溪則自黄柏山房
而來其南溪則自蕉園而來皆穿石磵從雲中落奔流
激湍曲折逶迤至于山之麓則二水㑹合略加疏鑿則
二水滙而聚于吾堂之下渟泓澄澈旱不涸而澇不泛
白沙燦然㳺鱗可數因種紅白蓮紫菱畜朱魚數百頭
闢其地而搆堂以臨之于水際種芙蓉數百本楓栁桃
杏紫薇之屬于隄上種松千株環溪有田即以溪水為
灌溉癸未春
聖駕閲視河工廵歴江南予時迎
駕之金陵恭求
御筆書䨇溪又書秋水軒二匾額䝉
聖慈問汝在家好種樹又書種花處一匾賜之夫窮荒
僻壤之中一丘一壑老臣衰病藉以養疴避囂如秋蟲
之抱寸壤鶴鷯之栖一枝荒陋僻野乃致勞
聖人之賜額
寳翰焜煌炳如星日将使山靈有復旦之光野人被堯
舜之澤載之史册傳為神臯奥區貽之子孫奉為金庭
福地烟霞雲物千古常新豈止老臣身被榮幸而已哉
　　桃花流水扁舟記
龍眠向來溪流湍急竒石如林溪行石隙中跳珠濺瀑
不可以舟余築䨇溪平水約里許可以舟矣因製小舟
可容數人坐蕩漾于芙蓉間紫菱觸手可摘水至清㳺
鱗可數山畔髙松翠竹緑槐埀栁之隂皆在目前㟁上
植桃花數百本每有味乎張志和之詩云桃花流水鱖
魚肥遂取以名吾舟余曩前渉歴江淮熟習于波濤之
險驚駭震恐于江路者數矣烟波浩渺風浪貼天四顧
無岸江豚諸怪隠現出没相顧無人色屢瀕于危遂立
誓不登江船今此舟無帆檣之設惟柔艪一枝両童子
盪之微風徐行往來不出一里之内琴一張書数巻酒
檔茗椀釣竿略具脱有風雨則移置菱芡灣中髙詠青
篛笠緑蓑衣斜風細雨不須歸之句枕書而睡又素喜
唐人詩曰釣罷歸來不繫船江村月落正堪眠縱然一
夜風吹去只在蘆花淺水邉此皆有道之言夫乘長風
破巨浪瞬息千里亦云快矣然此豈在蘆花淺水邊哉
余生平頗思舟之逸而又甚憚舟之險故于山中製一
舟就其逸而避其險視陶峴三舟之樂當不是過也
　　垂雲亭記
芙蓉谿之南有石壁六十餘丈上䕃翹木下俯清溪有
一徑甚仄石之下野人為小溝堰水入田是以徑之左
右皆水而徑宛轉于流水之中樵童牧竪之所往來而
余特加石甃以平治之石之上皆山花野草而余特去
其荆榛培其佳木于石上鎸垂雲沜三字于溪上作垂
雲亭以對之石色青蒼如削玉如畫家所謂斧劈皴嶔
崎磊落與老樹垂藤相間亭可小憩而入吾園者必取
徑焉李習之謂園有難兼者六事髙峰竒石幽潭曲水
古樹新花余但因故物不事疏鑿雕飾而六者咸備過
此亭便入芙蓉溪捨陸而登舟客至則舟子犧舟以待
豈不可優㳺怡老哉
　　浮山華嚴寺齋僧田記
浮山以巗岫洞壑之竒䧺跨江北僧寮皆依石結構懸
崖置屋若巢居然其中建置宏敞樓觀軒翥金碧輝
映巍然為諸巗之總持者則華嚴寺也前代勅賜藏
經以及紫綺袈裟花旛繡幢之屬甚夥寺依平麓前
帶崇岡竒峰青壁連蜷蟠鬱蒼翠插天雲氣出入不
可名状者皆屹立于寺之西北長松修竹古桂丹楓仰
視青蒼俯矚空濶諸巗石之勝䕃而不藏如海舶珍竒
輪囷陸離錯列于碧帷青幕之下至斯地者神體恬
曠心目駭愕窈靄深秀疲于應接洵寰宇之奥區佛刹
之鉅觀也予以癸亥秋至浮山始至則白霧䝉山林壑
隠見及寺門則山足和尚方率其徒刈豆中田草屨腰
鐮跣而揖客予信宿方丈中時聴戒僧聚處者數十人
朝夕不聞人聲五更鐘鳴梵誦後聚食一堂人粥一盂
虀一盤不聞匕箸聲食竟各治職事薪者薪芸者芸
穫者穫圃者圃汲者汲及晡而入定當午而始飯遇嵗
歉則止設粥糜盖山足和尚之教其徒者嚴肅精進如
是予每見釋氏之徒鮮衣美食惰其四肢羣聚而嬉遊
竊意其教不應如是今觀和尚之所持而加敬信焉則
山足之有功于其教豈不偉哉寺昔為延陵宮諭司馬
清江公輩所䕶持有田若干畆力耕以飯四方之僧至山
足益廣拓之為田若干畆春耕秋穫不愛其力以供養
十方則無可師所謂隨分自盡各安生理之鐸也山足
和尚道氣淵沉䆳于詩學戒律精苦夫澹泊勤苦之中
萬善出焉吾安能測山足所至哉重其請故樂為之記
也
　
　
　
　
　
　
　
　
　
　
　
　
　
　
　文端集卷四十二
欽定四庫全書
　文端集巻四十三
　　　　　　　　　　　　　大學士張英撰
　篤素堂文集七
　雜著
御製文集恭跋
(臣/)英竊聞文者載道之器也堯舜禹湯文武之心法道
法其最著者莫如欽明濬哲勤儉智勇肅雍敬勝後之
人得因其所傳以溯其所存而知其徳之盛者則惟頼
乎典謨誓誥風雅之文炳日星而爛雲漢也欽惟
皇帝陛下宗二帝之心傳躋三王之治理海㝢光天之
下罔不率俾景運隆祚覃固龎鴻
萬㡬聴覧之暇輙著為古今諸體文章詩什積時既久
編為若干巻(臣/)伏而讀之有言性道之文焉危㣲精一
經綸參賛皆探其源而抉其秘直以
聖心之所藴蓄者發而為文逺而洙泗近而濂洛關閩
無不同體而共貫也有言政事之文焉明作惇大百度
維熈休戚痌瘝萬物一體直以
聖政之所敷錫者發而為文其中正宏備則周官立政
之遺軌也有
兩宫祝頌家庭牋奏之文焉立敬立愛純誠篤厚合萬
國之歡以天下為養無非
聖孝之所流而不能自已者也有誡勉臣下之文焉勞
來匡直扶奬誘掖使咸入于君子之域則放勲之所以
教也有流覽景物抒寫性情之文焉則對時育物涵濡
萬類昭蘇羣品如造化之亭毒凡飛潜動植之微無不
暢遂於其際也惟如是故不事雕鏤纂組而自然麐炳
矞皇若斯之盛譬諸天地之景星慶雲滄溟岱華光華
屹峙亘古及今極天下之至文豈有能逾之者哉(臣/)侍
從左右伏覩
聖人之學博而無所不該而必以六經為根柢故
聖製諸篇窮理極髙深得易之奥典重鴻碩得書之大
渟泓藴藉得詩之厚褒貶謹嚴得春秋之法條理暢達
得禮之序又從而博綜諸史穿貫百家而指歸不外乎
是以經學為文章固宜乎文之麐炳矞皇而不可尚也
猗歟盛哉(臣/)英不揣固陋敢拜手稽首而敬識於簡末
御製夏日登景山詩䟦後
康熙十七年五月十一日
皇上以㡬務之暇偶幸景山命(臣/)英(臣/)士竒侍從
上攬轡登景山之巔周覽四郊俯視宫闕東望薊門西
眺桑乾烟樹蒼深河流浩漭近在指顧之間
天顔怡暢二臣咸得寓目焉時則禾稼被野方待優渥
之澤俄而雲起西麓雨過龍樓
聖心顧而悦之
御製詩一章有時雨將來之句詩中之所謂
君臣同樂者葢有樂乎此也(臣/)自䝉
恩入侍
禁庭
天章雲漢時得而捧讀之大約篇什之中必以四海八
荒為念蒼生赤子為心上述
祖徳躬展孝思憫農事之難難勞征人之况瘁揆諸古
昔虞帝喜起之歌武王戸牖之銘其曷加焉故雖一豫
一遊一篇一詠而心不忘乎百姓如此則凡觸乎
聖衷而發為
睿藻者皆于此可類觀矣豈獨光麗日星聲諧金石
足以超往牒而軼前軌哉七月十八日
上御迎凉之殿揮灑
宸翰書此詩以賜二臣楷法精嚴龍翔鳯峙此希世之
鴻寳二臣何敢私焉敬勒之貞石以明
聖心之所在獨重民時亦以幸二巨之榮遇千古不多
見而愧汗惶悚之不能自已也
　　寫生十則題詞
古之傳寫照者豈不重難其人哉于眉頰顧盼間並斯
人性情器識而皆傳之視繪月有光繪水有聲之為尤
難也顧愷之吳道元閻立本諸人其才皆卓犖不羣識
鍳清逺其所圗者又皆當時之名公鉅卿逸人髙士以
兩人之性情相遇于縑素丹青之外而得之于心目之
間則脱之手腕者猶其寓焉爾况筆墨乎古人以詩貌
人者如杜少陵之眉宇真天人李昌谷之骨重神寒天
廟器極力摹畫千載如生畫家亦必具此種筆力然
後能令人想像于眉頰顧盼之餘也予時在直廬日亭
午戸外傳鈴索聲周子履坦承
命來為予寫照予初識周子于此時凝神聚精經營睇
視閲三日而成
天顔顧之賞其極肖噫亦可謂盛事矣周子今日之長
康也傳神阿堵豈待頰上三毫獨是予以山澤衰陋之
姿遭遇于時獲此榮寵自顧形影有慙于裴楷多矣暇
時書其所著十則相示探微索妙備具古法因知履坦
之所學有本藝也而近乎道性靈不冺代有作者寧
獨古之傳人哉
　　紅术軒篆册題辭
古人于佳山水凡逰歴之所經耳目之所寓者輙著為
詩歌記序以紀述其事盖将使嶺雲烟樹之竒飛瀑鳴
泉之勝一展卷而可得雖晤言一室之内可以卧逰於
千里之外也余嘗謂人家古鼎傳罇法書名畫以及奇
葩異卉凡接于目者皆當寫為短句長吟以曲盡其情
状載于巻帙之中則不必其物皆為吾有而吾與主人
已各得其半矣黄山老布衣汪子快士抱五岳名山之
願而興㑹遭遇能副之登泰岱歴華衡渡瀟湘渉洞庭
躋天台窮鴈宕逰迹所至必搜輯古人題詠境取其最
勝句取其最奇者彚為一書又以其家于黄山也于
黄山獨詳汪子工篆籕每句為圗章系以小紀其篆法
蒼秀䧺古如以秦碑漢碣置于佳山水之間發揮其神
采標舉其眉目凡海内奇蹟壮觀洞天福地汪子盡収
之一卷之中而挟為已有又不止于分主人之半矣予
夙昔有向子之志頃見是編而悦之欲公諸同志嗜好山
水者家挾一編或以為登臨之指南或以為卧逰之圗
畫無之而不可也
　　勉學箴
自河洛之肇紀創文字於羲軒三墳啟其秘奧六籍滙
其淵源金聲出於孔壁韋編漏於秦燔恢恢乎道徳之
藪嶽嶽乎禮義之門百家騰躍而自喜諸史博綜而不
煩皆聖哲之菁華幸簡牘之猶存羅古今于一室間圗
史於琴罇寶寸隂如尺璧實昔人之所敦請秘書而登
閣乞鄰光而鑿垣輕千里之負笈絶三禩之窺園或負
薪而吟詠或荷鋤而討論或燃藜而不寐或移月而忘
餐士無殊于貴賤惟經明而自尊矧予質之謭陋慕古
誼之弗諼歴祁寒與炎暑乘月夕與朝暾求經義之微
密思振衣於崑崙旁蒐羅乎載籍萃衆美以逢原願含
英而咀華期執簡而芟繁探滄海之驪珠拾玉峯之瑶
琨積霧隐南山之豹洪波翻北溟之鯤敢當前而自棄
擲駒影於晨昏處文明而荒陋抱慚憾于乾坤矢讀書
以報國佩永叔之徽言
　　題仲兄湖上翁所書地輿圗後
余仲兄湖上先生隐居松湖之傍以漁為業其居為桃
村種桃樹芙蓉皆以千計其他四時之花卉亦略具亭
舍塘徑皆簡樸歴落聚妻孥長子孫於其中自不應科
舉後二十餘年不入城市飲酒讀書間撮其大要書為
小册以自觀覽地輿圗其一也年七十有二能就窗作
極細字尺幅可數千余視之如蚊蚋蠛蠓然多不能辨
久視之則朗整有法度猶憶予家居時曾書
謝表冊子眼昬多有岐筆吾兄欲為補之余不從曰我
不分四十餘嵗人作字待七十嵗人補筆也
　　姚珠樹公傳
明之季年吾桐冠盖煊奕王謝子弟以才㑺聞於一時
其中文章經濟丰采言論氣誼識量皆光明駿偉卓然
為諸君之冠者則姚珠樹公也英為珠樹公幼婿公捐
館舍時英年十有五猶及侍公左右見其儀範巍然岳
峙淵然海涵吐納宗風神采四暎英雖幼猶能識之工
舉子業㝡為華贍博大而一一根據理要伸紙疾書千
言立就古文詞無不兼擅其美詩宗少陵而命意選詞
機杼仍由已出書法朗潤髙秀入晉人之室此皆邑人
之所矜式海内之所流傅而英得於耳目之濡染者最
多也公為廉吏後幼而食貧當時公卿雅重公才望折
節締交所以資奉之者甚厚公性豪邁不覊初不治家
人生産悉推所有以供賔客觴詠之需然亦未嘗有所
匱乏也事項太夫人孝養純篤至老不衰當明末造知
天下将亂士大夫習于太平久皆諱言兵公留心當時
事與老弁知兵者遊講求防禦賊寇之䇿火器火藥省
與邑令謀而預備之崇禎甲戌流寇攻桐城以有備而
獲免乙亥賊張獻忠聚數萬衆圍桐者三次蕞爾孤城
與賊相拒数旬卒以無恙則公與守令同心守禦之有
道也公不遇於時無由為封疆謀畫而克全梓里其效
彰彰如是使設施展布其所就寜不偉哉
國朝定鼎後以明經署浙江龍游縣學博訓士有方多
所成就至今稱之教子至嚴肅既壮猶督課如少時以
故皆為名士掇巍科少與方宫詹公八人為友稱八俊
以文章道義相切劘膠膝如古人邑人至今為美談卒
年五十有一以公之才而年與位皆不稱其所積而未
享者今之子若孫承之俾昌俾熾有以也夫
　　湖上先生傅
先生清河仲子名載字子容少倜儻負氣節讀書好奇
不屑屑章句幼補博士弟子年四十輙棄去隠居於松
湖之隈先大夫授濵湖田數十畆宅一區門臨大泊可
以畜魚嵗發荷花数萬挺泊之外為長隄左右接山麓
榆栁楓桕之屬掩映隄上隄之外為大湖烟波浩𣺌帆
檣出没繞湖則羣峰矗立黛色橫亘宅之前極平衍軒
豁古樹羅列田壌繡錯目前之景皆可指而矚也宅之
後修竹喬松為先大夫手植皆近百年物鬱然深靚先
生率妻子隱于其間家纔足稻梁布衣蔬食宴如也與
五兄同居湖上三十餘年足蹟不履城市往還惟田夫
野老經年不見賔客或㛰嫁将㑹姻親前數日輙作惡
曰予豈耐衣冠而與人拱揖故但疎節濶目略見大意
而已晩年以田産付諸子而自以漁為業鮮鱗日給于
笭箵未嘗乏絶雞豚蔬果菱藕之類無筭悉素所藝畜
客至亦羅列粲然而未嘗取給于市于宅之左别構一
墅去湖岸数十歩以便網罟栁徑柴門繞土樓植桃千
樹木槿芙蓉雜卉稱是號曰桃村嘗曰吾為園只數斛
桃核足矣鑿池架橋結草亭于其中從湖網得佳魚則
畜於池以供不時之需每嵗十月後湖水稍退則紏集
隣里莊農各具舟楫結罾網以備取魚即以魚為僱值
先期大設酒饌以勞之吾嫂治具於内僮僕持壺觴先
生勸醻於茅檐之下談笑移時各盡歡而去予曾睥睨
其間亦甚樂矣嫂笑謂予曰田家生計多在春夏汝兄
生計則在秋冬似此風景盖三十餘年矣噫熙恬樂易
之風亷澹髙雅之致寧不于今日見古人哉先生性純
孝友愛慈大人早世遺手繡觀音像構一亭事之惟謹
有僧詣門募施先生笑曰彼以我為佞佛耶此吾親也
吾故事之性不能多飲而嗜酒晨起飲一甌每飯則先
啜數盃故常微曛體貌頎然而長髭微白丰神散朗無
求於人無羡於世無時不曠然天真盖居然海鷗雲鶴
之趣矣作字早嵗學鍾繇至老目力不衰嘗著輿圗博
採沿革故事彚書於圗中方寸作數百字小於蠅頭予
時年五十不能辨也居鄉以德感人人咸化之松湖數
十年無盗有縣令泊舟湖上請與先生見辭以疾不往
年七十有八與嫂同時卒予每于公卿間述先生行事
莫不低徊欣羡者久之大司農澤州陳公詩平生最愛
江南客晩嵗心憐湖上翁叔兄曾官吳門請老歸髙致
相頡頏故當時咸知吾家有湖上先生吳門先生云
　　題閣部史公手札後
吳子爾玉母孝烈姚夫人為予妻祖湘潭公女年十六
歸吳生員諱道震事親至孝夫以讀書攻苦成疾籲天
願以身代夫殁遺孤兩嵗躬紡績以養親課子明季流
宼擾桐城避亂於潛之龍灣為賊所執夫人大罵賊賊
手刃之詈罵不絶而殞閣部皖撫史公諱可法廉訪至
潛聞其事列疏旌表後史公丁艱爾玉通以尺素其復
札云云史公書不概見此則事關節孝言詞雖短而藴
畜無窮尺璧寸珠良可為子孫世寶也史公為左忠毅
公録學所得士與余鄉主考大興王公諱朂同舉童子
史公居首晋見時忠毅公呼史公令前復令登月臺端
視之謂諸生曰此子今日一介書生将來事業掀天揭
地既退同人咸稱異之笑謂史公曰看汝後日何以掀
天揭地此大興王公親為予言者忠毅公人倫之鑒至
精亦可傳也夫人在予妻家為姑在延陵則予舅氏行
云
　　先考
誥贈光禄大夫文華殿大學士加二級前
勅封文林郎内𢎞文院庶吉士拙菴府君行述
嗚呼痛哉先君竟舍不孝載等而長逝耶不孝英前此
三十年來未嘗一日違膝丁卯之秋幸舉於鄉以應南
宫試始為數千里游時值先君微疴依依不忍就道先
君怡顔勉之曰吾健可無慮也次年不第疾驅返里再
拜問先君寝膳則康健逾曩時去年冬再赴公車將束
装㣲察先君起居雖春秋漸髙然猶善飯且歩履甚健
私心欣慰拜别之日先君撫之曰勉旃此行吾邇來氣
體益强齒摇落者復生矣爾毋以老親縈念後數于家
郵得先君手諭皆細書盈幅慰勵有加及與南來人問
状咸謂先君興致如常行不扶杖與人言終日不倦故
不孝英稍得自慰詎意疾作不數日忽然奄逝竟以覊
宦京邸病不及知藥不及進没不及訣含殮不及親不
孝之罪百死莫贖矣嗚呼痛哉不孝英尚何以生為己
又念諸兄輩皆逺在里門不孝英覊宦京邸倘于先君
之嘉言懿行不復述其涯略是先君之風蹟不及聞於
朝之縉紳先生以重不孝之罪也苫塊間語無倫次兾
大人先生哀而賜之一言以垂不朽先君諱秉彞字孩
之號拙菴先世自豫章徙於桐至七世曾王父懐琴公
成進士歴官大中大夫陜西左叅政初令永康為循良
第一所至有廉能聲至今咸尸祝焉王父恂所公以文
學封中憲大夫撫州府知府贈正議大夫廣東按察使
先君兄弟有四長鍾陽公庚戌進士歴任山東布政贈
太常寺卿次欽之公次淑之公皆明經先君行三生而
頴慧絶人稍長就外傅六經子史之書靡不淹貫為文
一本經術初不煩思索伸紙立就十五補博士弟子精
攻制舉業以廩例入南雍名噪士林者三十餘年歴成
均嵗久考授别駕未仕優逰林泉者又二十餘年生平
孝友純篤自鍾陽公筮仕以來王父母皆里居先君孝
養誠順甘毳之奉定省之勤數十年無閒已夘鍾陽公
殉難山左時兵燹充路道殣相望先君走數千里外扶
三櫬及藐孤歸經紀其䘮未逾月而王母又見背矣先
是大江以北苦寇氛先君奉王母僑居白門流離轉徙
之中又值數大䘮拮据經畫以營殯殮皆備物備禮曰
吾不敢以時絀儉吾親也年六十餘猶策杖從堪輿家
徧歴山水為先王母營窀穸地後卒得佳城松楸蔥鬱
人咸以為積誠所致叔父坤菴公為大司馬捐館京師
櫬歸里門凡
諭賜祭葬諸大典皆先君左右贊㐮一遵于禮逾年而
叔父孝廉蔚菴公倐逝先君親為含飯哀號達旦友愛
之誠老而彌篤曾王父暨王父置義田數十畆以贍族
人兵寇以來田在草間先君經理之漸就懇闢以充伏
臘祠祭之用族之人貧不能婚䘮及有志不能就學者
咸賑給之祖塋傍為鄰家地先君購之植松柏以䕃丘
壠自曾王父以下徧建豐碑以垂不替每念譜牒散逸
甲辰冬發箧搜先世行状誌銘及世系圗考自始祖迄
今十二世旁及墳墓祭禮列傳外傳分為十卷臚列詳
明大旨主於敦宗睦族閲一嵗而成鳩族人而告之曰
吾家累葉以來兢兢惟耕讀是務洎大叅公登仕牒後
實能以忠貞孝友世其家子孫奉先人訓言以無自隕
越此吾作譜之志也性素儉約于聲色華麗之物絶無
所嗜好一羔裘衣三十年雖敝不忍易時以惜物力留
有餘為訓然性樂施濟遇人之急不啻身受方吾桐苦
寇嵗且大祲先君設粥糜以濟饑者全活甚衆生平多
隱徳不以告人其教子弟也惟以孝謹純慤讀書立行
為先即不孝英旅食京邸先君猶屢諭之曰祖宗積徳
累世爾惟益自勉勵以無貽前人羞老親千里拳拳惟
此而已後封一函示之曰此太上感應篇也近讀此不
忍釋手特以寄汝見此如見汝父迄今手澤猶宛然也
與人藹然以和肅然以敬未嘗有疾言遽色遇人有過
則微詞以動之鄉人孺子相對皆無侮容晩年益精性
命之學宅後搆一亭蒔花竹列圗書課子孫誦讀晨夕
居其中時或往來别業杖履蹁躚被服都雅居人比之
洛社香山之老云丁未春邑使君方隆重鄉飲賔禮公
論翕然推先君固辭不獲禮行之日環橋觀者稱為盛
舉先是曾王父王父皆以鄉賢列祀澤宫暨先君又以
碩徳晋賔筵先後濟美邑人榮之長兄克儼雖早逝侄
思耀復能成立丙午春思耀之子若嶷生子鴻奏一堂
五代繞膝含飴先君顧之輙色喜即邑之人亦健羡為
里門盛事百年來未有也幸遇
覃恩邀
封典先君益冲然自下不改寒素秋爽後猶往來山水
間時與賔朋讌㑹竟夕觴詠亹亹忘倦乃偶以疥疾十
月十九日稍覺畏寒越一日腹中利数十次遂覺元氣
耗失子孫環膝下問所囑曰吾心了無罣礙二十四日
已時氣漸㣲而逝嗚呼痛哉先君平生學道每自謂于
性命之旨深有所㑹嗟呼易簀之時神觀爽然豈非存
順殁寧之驗耶嗚呼痛哉先君生於明萬歴癸巳年正
月十二日辰時殁於
皇清康熙丁未年十月二十四日已時享夀七十有五
恭遇
覃恩封文林郎内𢎞文院庶吉士先慈吳太君文學石
蓮公女
勅贈孺人庶母姜氏呂氏子七人長克儼庠生早世娶
姚氏孝廉諱之藺公女次載庠生娶倪氏明經諱善公
女繼娶葉氏文學諱士公女次杰郡廩生娶潘氏明經
諱應室公女繼娶黃氏吳太君出次嘉娶李氏明經諱
在公公女庶母姜出次即不孝英中康熙丁未科進士
欽授内𢎞文院庶吉士娶姚氏明經諱孫森公女吳太
君出次䕫聘廣昌令劉公諱鴻都女次芳聘汝南道彭
公諱􁀙女俱庶母吕出女三人長適庠生方糓次適邑
廩生吳徳音吳太君出次適水部吳公諱道新子吳澈
庶母吕出孫五人長思耀庠生娶夏氏黃陂令夏公諱
統春女繼娶翁氏克儼出次廷璨娶方氏庠生諱儀女
次廷瑞娶倪氏廩生諱士棠女次廷珠載出次廷瓉娶
廩生吳諱徳音女英出孫女七人長適庠生吳諱道豐
子吳徳博載出次字庠生吳諱徳懐子吳驪甡次字庠
生吳諱商霖子吳熹杰出次字明經姚諱文焱子姚士
􁨝英出餘俱㓜未字曾孫二人長若嶷娶葉氏庠生諱
爾誠女次若崙聘庠生夏諱鼎女曾孫女五人長適邑
庠生左諱國材子左相次字庠生馬諱敬思子馬曇次
字庠生盛諱約禮子盛某俱思耀出餘幼未字廷瓉出
元孫鴻奏若巖出不孝英哀痛之餘追維詮述不文不
備惟求大人先生俯賜矜憐錫以華衮以為先君泉壌
之光不孝載等死且不朽
　　先妣
誥贈一品夫人吳太君行畧
先妣
誥贈一品夫人吳太君外祖石蓮公次女贈中憲大夫
徳陞公曾孫女石蓮公文誼冠一時聲振膠庠外祖母
汪太君以乙未生太君幼而温恭端淑綽有令儀十五
歸大人曾王父大叅公猶及見之每曰此宜家婦也大
人年十七王父即授以家政太君躬節儉以佐之衣縞
茹糲每自方桓少君督諸婦事織絍布縷絲枲之工緻
無有出其右者事王父母婉顔愉色内外無間祖母贈
一品夫人齊太君於諸婦中尤篤愛太君伯父宦臨清
迎養王父母逾年而歸嗣是惟太君是依一飲一膳非
親調不敢進祖母喜篝火夜坐太君聚諸孫婦諸孫女
遶祖母膝下羅列果飴諸婦次第進食祖母歡然觧頤
既寝方敢入子舎昧爽則已盥櫛立幃外矣以故祖母
晩年食微太君則不甘寝微太君則不安未嘗一日離
也祖母痛己卯之難遂得疾太君躬親藥餌目未合睫
者數閲月籲天以請疾既篤每頋太君曰愛我無如賢
婦祖母卒哀毁欲絶時僑寓白門伯父母三櫬甫至繼
以祖母之䘮百費叢脞太君黽勉有無殯斂務從覃厚
井然肅然一遵典禮時以為孝且以為才處姑姊妯娌
間尤巽順和睦伯母方夫人葉夫人姑母吳夫人何夫
人皆敬愛之閨門之内咸取則焉事外祖母篤孝時外
家居麻溪流寇卒至圍城數匝音耗莫能達太君寝食
俱廢募力士間走賊營中晝伏夜行往來荆棘二百餘
里問汪太君平安憂稍釋後寓舊京舅氏避地從之授
館餐焉既而舅氏罹患難太君營觧得釋不以流離轉
徙中渝友愛也大人嗜施濟太君佐之甚力姻黨中貧
不能振者婚䘮不能自舉者子女不能自育者太君咸
助之生平隱徳莫可殫述識觧每能料于事前己夘自
白門歸壬午寇圍桐数日而去太君曰是又将率衆至
矣遂絜家再之金陵次年寇復來攻圍異曩時孤城累
濵于危吾家獨無風鶴之驚居金陵時米珠薪桂食指
甚繁故鄉田園委在草莽太君經營拮据焦心勞思延
師友禮賔客無異平時不止八口待哺而已也時大人
以成均擢上第授别駕且就選矣或謂曰稍措置焉可
得名郡歸以謀于太君曰此時魚軒翟茀何如羊裘鹿
車耶遺榮偕隱願效古人大人遂决意歸挈子女居北
山課婢子拾薪鋤菜以供朝夕審時度勢而後入城郭
故桐邑始苦寇既苦兵既苦除兵之兵而吾家獨得安
枕頼太君之明哲也督諸兄甚嚴擇賢師良友脱簮珥
以佐束脩寓金陵時所僦屋甚隘遷徙無定居太君必
先營書室隔窗聼咿唔聲入深夜不倦則色喜時大人
往來於桐太君以教子為己任間請於大人簡題數百
為籖作大斗貯之遇文期則掣籖命題文未畢不令就
寝後遷桐居山中猶擇隣菴命叔兄讀書其中採山蔬
以給饋食勉厲益力以故播遷瑣尾中而諸兄侄未嘗
廢學太君之教肅也早年即為大人聘側室姜數年姜
即世季兄幼太君頋復之教誨之忘其非己出復為大
人置側室吳亦不禄時方居北山吳病值太君亦病强
起躬調藥以治之既卒而其子又病太君保恤勤懇未
㡬而殤太君淚盈盈殯𦵏皆從厚嗣是病漸篤自虞不
起慮大人無侍巾櫛者復聘側室吕甫浹月而太君卒
年五十有二太君幼嫺姆教傋有女徳通毛詩孝經列
女傳持家有禮法事大人誠敬婉順婢子數十人皆有
執業月朔望庀其良楛而賞懲之僮僕受命皆屏息立
堦下唯而退晩年嗜禪寂尤多觧悟蔬食十餘年五十
初度之辰飯僧數百人于鷄鳴寺手自繡大士像書諸
佛經皆極工緻固自有夙慧也不肖英生也晩太君即
世英甫九齡耳尤愚頑無知于太君之䘮曾不知慟故
太君之嘉言懿行不能記憶其萬一今從大人暨兄嫂
間所熟聞于耳者謹誌其大略如此以庶㡬于仁人君
子之一言焉
誥授中議大夫
日講官起居注詹事府少詹事兼翰林院侍講學士冡
　　　子廷瓉行略
嗚呼慟哉吾長男廷瓉遂舍我而逝耶吾衰髦昏憒之
中接訃音若信若疑嗚咽哽塞不能出聲久而一慟不
自持家人勉以余衰病相慰觧且告之曰此子官於
朝二十有四年叨列華選獲從賢士大夫遊今聞其且
死皆撫棺哀慟以弔之是烏可不叙述梗概以冀一言
之贈余既憒亂不文又不忍没其寔謹舉其在人耳目
者質言之廷瓉字卣臣號隨齋幼而朗慧先封大夫見
其童時作字每謂之曰此子學書可以成就辛亥隨余
在京邸遂入北雍乙夘雍試第一戊午舉於鄉已未成
進士
殿試二甲第二名䝉
恩選授翰林院庶吉士辛酉授翰林院編修分纂
㑹典同官咸謂克勤厥職己已遷左右中允䝉
恩選授
日講官起居注辛未壬申遷侍講侍讀左右春坊庶子
翰林院侍講學士侍讀學士兩嵗之中䝉
恩超擢者六次
聖慈汪􁏳咸以為榮每奉
勅作字作文時䝉
嘉奨遂奉
命與諸公同入
内廷校對
御書及各種法帖乙亥六月英奉
召至
暢春園賜宴賜
御筆書扇竝紅白蓮各一缾同
召者八人英與廷瓉皆與焉父子竝沐
殊恩亦千古之罕遇也逮
聖駕北征沙漠廷瓉叨從屬車之後賞賫時及後於
内廷面試諸詞臣旋
御豐澤園試豐澤園賦理學有真偽論廷瓉叨䝉
奨許十餘年來直清華飫官饌
賜觀内府名蹟無間朝夕己夘扈從
聖駕南巡
親揮玉堂二大字賜之後又
御書傳恭堂匾額以賜
天章墨寳拜賜獨多
聖慈優重皆永荷恩施於百世子孫者也分纂
三朝國史淵鑑類函皆有條理丁丑年祭告南嶽
遣廷瓉徃恪恭将事歸而塗次里門祭掃祖墓刻日遄
還盖廷瓉自十有七嵗入京師從余居三十餘年此畨
始得展祖塋一拜家中伯叔多不相識也己夘秋典山
東鄉試余誡之曰詞臣無多任事所恃以報
國家育人材者惟在典試耳汝其慎之勉之廷瓉竭心
殫慮務得真才初與各簾官約公發誓詞復與李君伯
猷又獨出對神立誓語尤痛切各簾官遂各立一誓是
役也衡鑑真才果能風清弊絶盡拔單寒山左士人無
論售與不售皆極口賛服至勒石以紀之掄文亦典重
醇雅多積學英俊之士此則海内士大夫共為許可者
也先是乙丑分校禮闈所取皆知名士此其生平自信
不少寛假亦余之家訓也庚辰遷詹事府少詹事素㣲
有風疾余自乞休歸誡以安心調攝勉報
聖恩家郵時至具道愈可如故今秋
車駕出視河工叨
命扈從已束車秣馬以從至霸州舊疾㣲發䝉
上特賜温語謂離家未逺可以遄還從村莊乘小輿而
歸
天顔温藹彼方愧謝不遑回京兩旬餘藥餌調攝漸次
平復及念六日
聖駕還宫猶詣
内廷請
安歩履神氣如常至念七日無病而逝生平頌念世戴
深恩感不容口聞易簀時執廷玉手無一語及私惟以
未報
君恩為恨嗚呼慟哉余生平不延幕客所藉以翻閲載
籍稽考舊章寒暑不輟則廷瓉左右之功居多與朋友
素慤慎謙和未嘗雌黄人物尢不敢急于進取每有遷
除則遜謝不安事父母先意承志四十餘年未嘗有一
語逆父母之意待兄弟至性友愛廷玉同居
賜第教之誨之備極周至事伯叔昆季遇姻婭皆敦厚
有禮處家極儉約絶無紈綺之習而推觧以賑貧乏則
不惜德性如此宜乎其長年而奄忽不禄殊不可觧也
娶吳氏明經式昭公女
贈宜人繼娶顧氏内閣學士兼禮部侍郎培園公女
封宜人子四長若霖嵗貢生次若霈郡廩生吳出次若
霔次若霂俱幼殤顧出孫曾紹孫女二人英哀慟之餘
所述荒陋失序伏惟採擇錫以寵光存歿不朽
　　第四子明經廷􁇑行略
余第四子廷􁇑字黼臣以康熙丙辰十二月生於京師
宣武門之東街自幼失乳體羸弱七嵗就塾以後腹有
痞疾肌膚不生顔色無潤澤疾時作時止余令其勿讀
書每從塾喚之歸疾已輙往兒每言如此倐忽作輟豈
不為人所笑故遂聴之十五嵗偶令其屬文亦不加督
責頗能成篇閲二年歸就童子試許時菴先生試題誠
之者擇善而固執之者也連下二節兒于開講下直分
四比條暢有氣局次題乞其餘不足文亦滑稽排宕可
觀時菴大竒之㧞之前茅出其卷示同郡七學諸生咸
以為佳性儉素簡質平居恒服故衣即以之見客不肯
易新衣與人言不苟為雷同必言其所見姻戚閒或以
為偏而笑之不恤也丙子應鄉試塲屋勞頓返舍遂得
疾余如其體弱艱於應試令以明經入太學丁丑嵗疾
小愈冬復作復愈戊寅春兒覺體中無大恙知父母懸
念决意來京師謂依父母前養疴可以慰晨夕入夏而
大愈余每止其勿讀書然自幼好渉獵雖不入館塾架
上書時取繙閲余偶徴引典故往往能言其所以然所
撰制義獨簡嚴無枝葉時有精深語余疑其非已作徐
察之亦無他余初不以此督之今夏學楷書余見之作
詩余不知也入秋而咳且喘每侍其母坐輒終日夜分
而後退欲呻吟必伺母出戸母至則强制言笑如常時
或欲咳則起而他適家人竊窺之父母雖知其病而不
知其若此之甚也此三年來藥餌未嘗離口至十二月
十三日而喘甚與醫者啇略用補氣重劑不覺亦不减
十六日表兄姚華曾來相見銜啼言吾病重深以憂父
母為恨餘無他語十七日復易輕劑申刻兒猶取方自
㸔云如此輕劑恐不能治病睡片刻忽醒云夢見神聖
固當佳言甫畢遂喘作而殁神觀清明至殁惟戀父母
惜哉娶姚氏内弟玉青次女子若潭年甫四齡余極知
死生者晝夜之道既殁而悲酸無益于殁者徒損于生
者然每念其言語氣識皆屹然如老成人曲體親心不
好華餙不雌黃人短長可稱克家之子故悲不能自持
痛惋之中記此梗槩盖不忍沒其㣲善亦以見余之悲
所自來也
　
　
　
　
　
　文端集巻四十三
欽定四庫全書
　文端集巻四十四
　　　　　　　　　　　　　大學士張英撰
　篤素堂文集八
　雜著
　　恒産瑣言
三代而上田以井授民二十受田六十歸田尺寸之地
皆國家所有民間不得而私之至秦以後廢井田開阡
陌百姓始得私相買賣然則三代以上雖至貴鉅富求
數百畆之田貽子及孫不可得也後世既得而買之矣
以乾坤之大塊國家之版圗聴人畫界分疆立書契評
價直而鬻之縣官雖有易姓改氏而田主自若董江都
諸人亦憤貧者無立椎之地而富者田連阡陌欲行限
民名田之法立為節制而不果行其乃祖乃父以一朝
之力而竟奄有之使後人食土之毛善守而不輕棄則
子孫百世苟不至經變亂亦斷不能為他人之所有嗚
呼深念及此其可不思所以保之哉
人家子弟從小便讀孟子每習焉而不察夫孟子以王
佐之才説齊宣梁惠議論濶大志趣髙逺然言病雖多
端用藥止一味曰有恒産者有恒心而已曰五畆之宅
百畆之田而已曰富嵗子弟多賴而已重見疊出一部
孟子實落處不過此數條而終之曰諸侯之寳三土地
又嘗讀蘇長公集其天才橫軼古今無儔匹宜若不屑
屑生計者遊金山之詩曰有田不去如江水遊焦山之
詩曰無田不去寧非貪其題王晋卿烟江疊嶂圗詩亦
曰不知人間何處有此境徑欲往買二頃田可知此老
胸中時時有此一段經畫生平欲買陽羨之田至老而
其願不償今人動言才子名士偉丈夫不事家人生産
究至謀生無策犯孟子之戒而不悔豈不深可痛惜哉
天下之物有新則必有故屋久而頽衣久而敝臧獲牛
馬服役久而老且死當其始重價以購越十年而其物
非故矣再越十年而化為烏有矣獨有田之為物雖百
年千年而常新即或農力不勤土敝産薄一經糞溉則
新矣即或荒蕪草宅一經懇闢則新矣多興陂池則枯
者可以使之潤勤薅荼蓼則瘠者可以使之肥亘古及
今無有朽蠧頽壊之慮逃亡耗缺之憂嗚呼是洵可寳
也哉
吾友陸子名遇霖字洵若浙江人今為歸徳别駕其人
通暁事務以經濟自許在京師日常與之過從一日從
容談及謀生畢竟以何者為勝陸子思之良久曰予閲
世故多矣典質貿易權子母斷無久而不弊之理始雖
乍獲厚利終必化為子虚惟田産房屋二者可持以久
逺以二者較之房舍又不如田産何以言之房産乃向
人索租錢每至嵗暮必有幹僕盛衣帽著靴諠譁呌號
以取之不償則愬于官長每至争訟雀角甚有以奮闘
窘逼而生禍殃者稍懦焉則又不可得矣至田租則不
然子孫雖為齊民極單寒懦弱其僕不過青鞵布襪手
持雨傘詣佃人之門而人不敢藐視之秋糓登塲必先
完田主之租而後分給私債取其所本有而非索其所
無與者受者皆可不勞且力田皆愿民與市㕓啇賈之
狡健者不同以此思之房產殆不如也予至今有味乎
陸子之言
嘗讀雅頌之詩而嘆古人之于先疇如此其重也楚茨
大田之詩皆公卿有田禄者周有世卿其祖若父之采
地傳諸後人故曰曾孫今觀其言曰我疆我理曰我田
既臧曰我黍我稷我倉我庾農夫愛其曾孫則曰曾孫
不怒曾孫愛其農夫則曰農夫之慶以至攘饁者之食
而嘗其旨否剥疆埸之𤓰而獻之皇祖何其民風淳樸
上下相親如此不止家給人足無分外之謀而且流風
餘韻有為善之樂後人有祖父遺産正可循隴觀稼策
蹇課耕雅頌之景如在目前而乃視為鄙事不一留意
抑獨何哉
今人家子弟鮮衣怒馬恒舞酣歌一裘之費動至數十
金一席之費動至數金不思吾鄉十餘年來糓賤竭十
餘石糓不足供一筵竭百餘石糓不足供一衣安知農
家作苦終年霑體塗足豈易得此百石况且水旱不時
一年収穫不能保諸來年聞陜西嵗饑一石價至六七
兩今以如玉如珠之物而賤價糶之以供一裘一席之
費豈不深可懼哉古人有言惟土物愛厥心臧故子弟
不可不令其目擊田家之苦開倉糶糓時當令其持籌
以壮夫之力不過擔一石四五壮夫之所擔僅得價一
兩隨手花費了不見其形迹而已倉庾空竭矣使稍有
知覺當不忍于浪擲奈何深居簡出但知飽食㬉衣絶
不念物力之可惜而泥沙委之哉
天下貨財所積則時時有水火盜賊之憂至珍異之物
尤易招尤速禍草野之人有十金之積則不能高枕而
卧獨有田産不憂水火不憂盜賊雖有强暴之人不能
竟奪尺寸雖有萬鈞之力亦不能負之而趋千頃萬頃
可以值萬金之産不勞一人守䕶即有兵燹離亂背井
去鄉事定歸來室廬畜聚一無可問獨此一塊土張姓
者仍屬張李姓者仍屬李芟夷懇闢仍為殷實之家嗚
呼舉天下之物不足較其堅固其可不思所以保之哉
予與四方之人從容閒談則必詢其地土物産之所出
以及田里之事大約田産出息最微較之啇賈不及三
四天下惟山右新安人善于貿易彼性至慳嗇能堅守
他處人斷㫁不能然亦多覆蹶之事若田産之息月計
不足嵗計有餘嵗計不足世計有餘嘗見人家子弟厭
田産之生息㣲而緩羡貿易之生息速而饒至鬻産以
從事斷未有不全軍盡没者余身試如此見人家如此
千百不爽一無論愚弱者不能行即聰明强幹者亦行
之而必敗人家子弟萬萬不可錯此著也
人思取財于人不若取財于天地余見放債収息以及
典質人之田産者三年五年得其息如其所出之數其
人則嘵嘵有詞矣不然則怨于心徳于色浸假而並没
其本間有酷貧之士得數十金可暫行于一時稍裕則
不能矣惟地徳則不然薄植之而薄収厚培之而厚報
或四季而三収或一嵗而再種中田以種稻麥旁畦餘
隴以植麻菽衣棉之類有尺寸之壌則必有錙銖之入
故曰地不愛寳此言最有味始而養其祖父既而養其
子孫無徳色無倦容無竭歡盡忠之怨有日新月盛之
美受之者無愧怍享之者無他虞雖多方以取而無罔
利之咎上可以告天地幽可以對鬼神不勞心計不受
人忌疾嗚呼天下更有物焉能與之比長絜短者哉
余既言田産之不可鬻而世之鬻産者比比而然聰明
者亦多為之其根源則必在乎債負債負之來由于用
度不經不知量入為出至舉息既多計無所出不得不
鬻累世之産故不經者債負之由也債負者鬻産之由
也鬻産者饑寒之由也欲除鬻産之根則斷自經費始
居家簡要可久之道則有陸梭山量入為出之法在其
法合計一嵗之所入除完給公家而外分為三分留一
分為歉年不収之用其二分分為十二分一月用一分
若嵗常豐収則是古人耕三餘一之法值一嵗歉則以
一嵗所留補給連嵗歉則以積年所留補給如此殆無
舉債之事若一嵗所入止給一嵗之用一遇水旱則産
不可保矣此最目前可見之理而人不之察陸梭山之
法最詳即百金之産亦行此法使必富饒而後可行則
大誤矣且其法于十二分又分三十小分余恐其太煩
故止作十二分要知古人之意全在小處節儉大處之
不足由于小處之不謹月計之不足由于每日之用過
多也若能從梭山每月三十分之更為稳實一月之中
飲食應酬宴㑹稍可節者節之以此一月之所餘另置
一封以周貧乏親戚些小之急更覺心安意適此專言
費用不經舉債而鬻産之由此外則有賭博狭斜侈靡
其為敗壊者無論矣更有因婚嫁而鬻業者絶為可哂
夫有男女則必有婚嫁只當以豐年之所積量力治装
奈何鬻累世仰事俯育之具以圗一時之華美豈既婚
嫁後遂可不食而飽不衣而温乎嗚呼亦愚之甚矣
吾既極言産之不可鬻矣雖然守之有道不可不講不
善經理付之僮僕之手任其耗蠧積日累月沃者變而
為瘠潤者化而為枯稍瘠者化而為石田田瘠而畆不
減入少而賦不輕平時僅可支持一遇水旱催科則立
稿矣是田本為飬生之物變而為累身之物且将追怨
祖父留此累物以貽子孫予見此亦不少矣然則如之
何而可哉欲無鬻産當思保産欲保産當使盡地利盡
地利之道有二一在擇莊佃一在興水利諺云良田不
如良佃此最確論主人雖有氣力心計佃惰且劣則田
日壊譬如父母雖愛嬰兒却付之悍婢之手豈能知其
疾苦乎良佃之益有三一在耕種及時一在培壅有力
一在畜洩有方古人言農最重時早犂一月有一月之
益故冬最良春次之早種一日有一日之益故晩禾必
在秋前一日至培壅則古人所云百畆之糞又云凶年
糞其田而不足詩云荼蓼朽止黍稷茂止用力如此一
畆可得兩畆之入地不加廣畆不加增佃有餘而主人
亦利矣畜水用水最有緩急先後當捄則捄當待則待
當棄則棄惟有良農老農知之劣農之病有三一在耕
稼失時一在培壅無力一在畜洩無方若遇豐稔之年
雨澤應時而降惰農劣農亦鹵莽収穫隱藏其害而不
覺一遇早乾則彼之優劣立見矣凶年主人得一石可
值兩石而受此劣佃之害悔何及哉人家僮僕管莊務
每喜劣佃而不喜良佃良佃則家必殷實有體靣不肯
諂媚人且性必梗直樸野飲食必節儉又不聴僮僕之
指使劣佃則必惰而且窮諂媚僮僕聴其指使以任其
饕餮種種情状不同此所以性喜劣佃而不喜良佃至
主人之田疇美惡彼皆不顧且又甚樂于水早則租不
能足額而可以任其髙下此積弊陋習安可不知且良
佃所居則屋宇整齊塲圃茂盛樹木蔥鬱此皆主人僮
僕力之所不能及而良佃自為之劣佃則件件反是此
擇莊佃為第一要務也禾在田中以水為命諺云肥田
不敵痩水雖有膏腴若水澤不足則亦等石田矣江南
有塘有堰古人開一畆之田則必有一畆之水以濟之
後人狃於多雨之年塘堰都不修治堰則破壊不畜水
塘則淺且漏不容水每嵗方春時必有洪雨數次任其
橫流而不収入夏亢旱束手無策仰天長嘆而已人家
僮僕管理莊事以興塘㡬石修屋㡬石為開賑時浮圗
合尖之具而已何嘗有寸土一鍤及于塘堰乎夫塘宜
深且堅固余曾過江寧南郷其田最號沃壌其塘甚小
不及半畆詢之土人知其深且陡有及二丈者故可以
溉數十畆之田而不匱吾鄉塘最多且大有數畆者有
十數畆者然淺且漏大雨後亦不滿稍旱則露底田待
此為命其何益之有哉向後修塘築堰必躬自閲視若
有雨之年塘猶不滿其為滲漏可知急加培築大抵劣
農之性惰而見識淺陋每徼倖于嵗之多雨而不為預
備僮僕既以此開入花賑又不便向主人再説一遇亢
旱田禾立槁日積月累田瘠莊敝租入日少勢必鬻變
此興水利為第一要務也若不知務此而止云保守前
業勢豈能由已哉
予置田千餘畆皆苦瘠非予好瘠田也不能多辦價值
故寧就瘠田其膏腴沃壌則大有力者為之余不能也
然細思膏腴之價數倍于瘠田遇水旱之時膏腴亦未
嘗不减若豐稔之年瘠土亦収而租倍于膏腴矣膏腴
之所以勝者鬻時可以得善價平時度日同此稻糓一
石耳無大差别且腴田不善經理不數年變而為中田
又數年變而為下田矣瘠田若善經理則下田可使之
為中田中田可使之為上田雖不能大變能髙一等故
但視後人之能保與不能保不在田之瘠與不瘠况名
莊勝業易為勢力家所垂涎子弟鬻田必先鬻善者予
家祖居田甚瘠在當時興作盡善故稱沃壌四世祖東
川公卒時囑後人葬于宅之左曰恐為勢家所奪由此
觀之當時何嘗非善地今始成瘠壌耳惟視人之經理
不經理也嘗見荒瘠之地見一二土著老農之家則田
疇開闢陂池修治禾稼茂鬱廬舎完好竹木周布居然
一佳産其仕宦家之田則荒敗不可觀而已汝儕試留
心察之
人家子弟每年春秋當自往莊細㸔平時無事亦可策
蹇一往然徒往無益也第一當知田界田界不易識也
令老農指視一次不能記而再三大約五六次便熟有
疑處便問之勿以曾經問過嫌於再問恐被人譏笑則
終身不知矣第二當察農夫用力之勤惰耕種之早晩
畜積之厚薄人畜之多寡用度之奢儉善治田以為優
劣第三當細㸔塘堰之堅窳淺深以為興作第四察山
林樹木之耗長第五訪稲糓時值之髙下期於真知確
見若聴僮僕之言深入茅簷一坐一飯一宿目不見田
疇足不履阡陌僮僕紏諸佃人環繞喧嘩或借種稻或
借食租或稱塘漏或稱屋傾以此恫喝主人主人為其
所窘去之惟恐不速問其疆界則不知問其孰勤孰惰
則不知問其林木則不知問其價值則不知及入城遇
朋友則彼揖之曰履畆歸矣此笑之曰循行阡陌回矣
主人方自謂吾從村莊来勞苦勞苦嗚呼何益之有哉
此予少年所身歴者至今悔之大約人家子弟最不當
以經理田産為俗事鄙事而避此名亦不當以為故事
而襲此名細思此等事較之持鉢求人奔走囁嚅孰得
孰失孰貴孰賤哉
人家富貴兩字暫時之榮寵耳所恃以長子孫者畢竟
是耕讀兩字子弟有二三千金之産方能城居何則二
三千金之産豐年有百餘金之入自薪炭蔬菜雞豚魚
蝦醯醢之屬親戚人情應酬宴㑹之事種種皆取辦於
錢豐年則糓賤歉年糓亦不昂僅可支吾或能不致狼
狽若千金以下之業則斷不宜城居矣何則居鄉則可
以課耕數畆其租倍入可以供八口雞豚畜之于柵蔬
菜畜之於圃魚蝦畜之於澤薪炭取之於山可以經旬
屢月不用數錢且鄉居則親戚應酬寡即偶有客至亦
不過具雞黍女子力作可以治紡績衣布衣策蹇驢不
必鮮華凡此皆城居之所不能且耕且讀延師訓子亦
甚簡静嚢無餘畜何致為盜賊所窺吾家湖上翁子弟
甚得此趣其所貽不厚其所度日皆較之城中數千金
之産者更為豐腴且山水間優㳺俯仰復有自得之樂
而無窘廹之憂人苦不深察耳果其讀書有成策名仕
宦可以城居則再入城居一二世而後宜于鄉居則再
往鄉居鄉城耕讀相為循環可久可大豈非吉祥善事
哉况且世家之産在城不過取其額租其山林湖泊之
利所遺甚多此亦勢不能兼若貧而鄉居尚有遺利可
収不止田租而已此又不可不知也
予仕宦人也止宜知仕宦之事安能知農田之事但余
與四方英俊交且久閲歴世故多五十年來見人家子
弟成敗者不少鬻田而窮保田而裕千人一轍此予所
以諄諄苦口為汝輩陳説先大人戊子年析産予得三
百五十餘畆後甲辰年再析予一百五十餘畆予戊戍
年初析㸑始管莊事是時吾里田産正當極賤之時人
問曰汝父析産有銀乎予對曰但有田耳問者索然予
時亦曰田非不佳但苦急切難售耳及丁未後予以公
車有稱貸遂賣甲辰年所析百五十畆予四十以前全
不知田之可貴故輕棄如此後以予在仕宦又不便向
人贖取至今始悟析産正妙在無銀若初年寛裕性既
習慣一二年後所分既盡悵悵然失其所恃矣田之妙
正妙在急切難售若容易售則脱手甚輕矣此予晩年
之見與少年時絶不相同者也是皆予三折肱之言其
思之毋忽
　　飯有十二合説
　　　一之稻
古稱飯之美者則有𤣥山之禾精鑿白粲昔人所重吾
鄉稻有三種有早熟者有中熟者有晩熟者早晩所熟
皆不及中熟之佳蔡邕月令章句云時在季秋謂之半
夏稲滋味清淑頤養為宜頌曰
詩稱香稻如雪流匙辨種嘗味遲熟攸宜益脾健胃百
福所基
　　　二之炊
朝鮮人善炊飯顆粒朗然而柔膩香澤倘所謂中邉皆
腴者耶又聞之静海勵先生炊米汁勿傾去留以薀醸
則氣味全火宜緩水宜減盖有道焉鹵莽滅裂是與暴
殄天物者等也頌曰
釋之溲溲蒸之浮浮炊我長腰質粹香留謹視火候丹
鼎功侔
　　　三之肴
禮曰居山不以魚鱉為禮居澤不以麋鹿為禮食地之
所産則滋味鮮而物力省近見人家宴㑹每以珍錯為
竒不知雞豚魚蝦本有至味内則所載養老人八珍皆
尋常羊豕特烹炮異耳何嘗廣搜異味哉且每食一葷
則腸胃不雜而得以盡其滋味之美山海羅列腥葷雜
進既為傷生侈費亦乖頤養之道所當深戒者也頌曰
甘毳芳鮮是為侯鯖脾寛則化腹虚則靈戒爾饕餮視
此鼎銘
　　　四之蔬
古人稱早韭晩菘山厨珍味城中鬻蔬者採摘非時復
為風日所損真味漓矣自種一畆蔬時其老穉而取之
含露負霜甘芳脆美詩人所謂有道在葵藿耶頌曰
蔓青蘆菔其甘如飴美勝梁肉晩食益奇菜根不厭百
事可為
　　　五之脩
古稱脯脩亦所以佐匕箸山雉澤鳬鹿脯魚薧昔人往
往見之篇什但取一種可以侑食毋為侈麋奇巧頌曰
飽嘗世味如彼雞肋聊資醢脯以妥家食炮炙肥甘腑
胃之賊
　　　六之葅
鹽豉寒葅古人所謂旨畜以禦冬也以清脆甘芬為貴
食既而嚼口吻爽雋為益多矣頌曰
甫里幽居爰賦杞菊紅薑紫茄青笋黃獨告我婦子儲
備宜夙
　　　七之羮
古人每飯羮左食右又曰若作和羮爾為鹽梅羮之為
用宜備五味以宣洩補益由來尚矣古人飯而以湯沃
之曰飱言取飽也老者易於哽咽於羮尤宜頌曰
新婦執饋爰作羮湯和以勺藥椒芬飶香以代祝哽祗
奉高堂
　　　八之茗
食畢而茗所以觧葷腥滌齒頰以通利腸胃也茗以温
醇為貴岕片武夷六安三種最良松蘿近刻削非可常
飲石泉佳茗最是清福頌曰
松風既鳴蟹眼將沸月圑手烹以滌滯鬱丹田紫關香
氣騰拂
　　　九之時
人所最重者食也食所最重者時也山梁雌雉子曰時
哉時哉固有珍膳當前而困於酒食者失其時也有葵
藿而欣然一飽者得其時也樊籠之鳥飼以稲梁而羽
毛鎩敝山谿之鳥五歩一飲十歩一啄而飛鳴自得者
時與不時之異也當飽而食曰非時當饑而不食曰非
時適當其可謂之時噫難為名利中人言哉頌曰
晨起腹虚載逰樊圃容與花間香生肺腑思食而食奚
羨華膴
　　　十之器
器以磁為宜但取精潔毋尚細巧瓷太佳則脆薄易於
傷損心反為其所役而無自適之趣矣予但取其中等
者頌曰
繩牀斐几浄埽無塵花磁瑩潤參伍以陳陋彼金玉縈
擾心神
　　　十一之地
吁食豈易言哉冬則温密之室焚名香然獸炭春則栁
堂花榭夏則或臨水或依竹或䕃喬木之隂或坐片石
之上秋則晴窗髙閣皆所以順四時之序又必逺塵埃
避風日簾幙當施則圍坐斗室軒窗當啟則逺見林壑
斯餐香飲翠可以助吾藜藿雞黍之趣故曰食豈易言
哉頌曰
食以養生以暢為福相彼隂陽時其凉燠以適我情以
果我腹
　　　十二之侣
獨酌太寂羣餐太囂雖然非其人則移牀逺客不如其
寂也或良友同餐或妻子共食但取三四人毋多而囂
頌曰
肅然以敬雍然以和不淫不侈不煩不苛式飲式食受
福孔多
　
　
　
　
　
　
　文端集卷四十四
欽定四庫全書
　文端集巻四十五
　　　　　　　　　　　　　大學士張英撰
　篤素堂文集九
　雜著
　　聰訓齋語
圃翁曰聖賢領要之語曰人心惟危道心惟微危者嗜
欲之心如隄之束水其潰甚易一潰則不可復収也微
者理義之心如帷之暎鐙若隱若現見之難而晦之易
也人心至靈至動不可過勞亦不可過逸惟讀書可以
養之每見堪輿家平日用磁石養鍼書卷乃養心第一
妙物閒適無事之人鎮日不觀書則起居出入身心無
所栖泊耳目無所安頓勢必心意顛倒妄想生嗔處逆
境不樂處順境亦不樂每見人栖栖皇皇覺舉動無不
礙者此必不讀書之人也古人有言掃地焚香清福已
具其有福者佐以讀書其無福者便生他想旨哉斯言
予所深賞且從來拂意之事自不讀書者見之似為我
所獨遭極其難堪不知古人拂意之事有百倍于此者
特不細心體騐耳即如東坡先生歿後遭逢高孝文字
始出名震千古而當時之憂讒畏譏困頓轉徙潮惠之
間蘇過跣足渉水居近牛欄是何如境界又如白香山
之無嗣陸放翁之忍饑皆載在書卷彼獨非千載聞人
而所遇皆如此誠一平心静觀則人間拂意之事可以
渙然氷釋若不讀書則但見我所遭甚苦而無窮怨尤
嗔忿之心燒灼不寧其苦為何如耶且富盛之事古人
亦有之炙手可熱轉眼皆空故讀書可以增長道心為
頤養第一事也記誦纂集期以争長應世則多苦若渉
覽則何至勞心疲神但當冷眼於閒中窺破古人筋節
處耳予于白陸詩皆細注其年月知彼於何年引退其
衰健之蹟皆可指斯不夢夢耳
圃翁曰聖賢仙佛皆無不樂之理彼世之終身憂戚忽
忽不樂者决然無道氣無意趣之人孔子曰樂在其中
顔子不改其樂孟子以不愧不怍為樂論語開首説説
樂中庸言無入而不自得程朱教尋孔顔樂處皆是此
意若庸人多求多欲不循理不安命多求而不得則苦
多欲而不遂則苦不循理則行多窒礙而苦不安命則
意多怨望而苦是以跼天蹐地行險徼幸如衣敝絮行
荆棘中安知有康衢坦塗之樂惟聖賢仙佛無世俗數
者之病是以常全樂體香山字樂天予竊慕之因號曰
樂圃聖賢仙佛之樂予何敢望竊欲營履道一丘一壑
倣白傅之有叟在中白鬚飄然妻孥熙熙雞犬閒閒之
樂云耳
圃翁曰予擬一聫將來懸草堂中富貴貧賤總難稱意
知足即為稱意山水花竹無恒主人得閒便是主人其
語雖俚却有至理天下佳山勝水名花美箭無限大約
富貴人役於名利貧賤人役於饑寒總無閒情及此惟
付之浩歎耳
圃翁曰唐詩如緞如錦質厚而體重文麗而絲密温醇
爾雅朝堂之所服也宋詩如紗如葛輕疎纎朗便娟適
體田野之所服也中年作詩斷當宗唐律若老年吟咏
適意闌入於宋勢所必至立意學宋將來益流而不可
返矣五律斷無勝於唐人者如王孟五言兩句便成一
幅畫今試作五字其寫難言之景盡難状之情髙妙自
然起結超逺能如唐人否蘇詩五律不多見陸詩五律
大率非其所長叅唐宋人氣味當於五律見之
圃翁曰昌黎聴頴師琴詩有云呢呢兒女語恩怨相爾
汝忽然勢軒昂猛士赴戰塲又云失勢一落千丈强歐
陽公以為琵琶詩信然予細味琴音如微風入深松寒
泉滴幽澗静永古澹其上下十三徽出入一絃至七絃
皆有次第大約由緩而急由大而細極於和平冲夷為
主安有呢呢兒女忽變為金戈鐡馬之聲常建琴詩江
上調玉琴一絃清一心汵汵七絃遍萬木沉秋隂能令
江月白又令江水深始知枯桐枝可以徽黃金真可謂
字字入妙得琴之三昧者味此則與昌黎之言迥别矣
古來士大夫學琴類不能學多操白香山止秋思一曲
范文正公止履霜一曲高人撫絃動操自有夷曠冲澹
之趣不在多也古人製琴一曲調適宫商但傳指法後
人强被以語言文字失之逺矣甚至俗譜用大學及歸
去來辭赤壁賦强配七絃一字予以一音且有以山歌
小曲溷之者其為唐突古樂甚矣宜為雅人之所深戒
也大抵琴音以古淡為宗非在悦耳心境微有不清指
下便爾荆棘清風明月之時心無機事曠然天真時鼓
一曲不躁不懶則緩急輕重合宜自然正音出於腕下
清興超於物表放翁詩曰琴到無人聴處工未深領斯
妙者自然聞古樂而欲卧未足深論也
圃翁曰古人以眠食二者為養生之要務臟腑腸胃常
令寛舒有餘地則真氣得以流行而疾病少吾鄉吳友
季善醫每赤日寒風行長安道上不倦人問之曰予從
不飽食病安得入此食忌過飽之明徵也燔炙熬煎香
甘肥膩之物最悦口而不宜於腸胃彼肥膩易於粘滯
積久則腹痛氣塞寒暑偶侵則疾作矣放翁詩云倩盻
作妖狐未慘肥甘藏毒鴆猶輕此老知攝生哉炊飯極
輭熟雞肉之類只淡煮菜羮清芬鮮潔渥之食只八分
飽後飲六安苦茗一杯若勞頓飢餓歸先飲醇醪一二
杯以開胸胃陶詩云濁醪觧劬飢盖藉之以開胃氣也
如此焉有不益人者乎且食忌多品一席之間遍食水
陸濃淡雜進自然損脾予謂或雞魚鳬㹠之類只一二
種飽食良為有益此未嘗聞之古昔而以予意揣當如
此安寢乃人生最樂古人有言不覓仙方覓睡方冬夜
以二鼓為度暑月以一更為度每笑人長夜酣飲不休
謂之消夜夫人終日勞勞夜則宴息是極有味何以消
遣為冬夏皆當以日出而起於夏尤宜天地清旭之氣
最為爽神失之甚為可惜予山居頗閒暑月日出則起
收水草清香之味蓮方斂而未開竹含露而猶滴可謂
至快日長漏永不妨午睡數刻焚香垂幙浄展桃笙睡
足而起神清氣爽真不啻天際真人况居家最宜早起
倘日髙客至僮則垢靣婢且蓬頭庭除未掃竈突猶寒
大非雅事昔何文端公居京師同年詣之日晏未起久
之方出客問曰尊夫人亦未起耶荅曰然客曰日髙如
此内外家長皆未起一家奴僕其為奸盜詐偽何所不
至耶公瞿然自此至老不宴起此太守公親為予言者
圃翁曰山色朝暮之變無如春深秋晩四月則有新緑
其淺深濃淡早晩便不同九月則有黃葉其頳黃茜紫
或暎朝陽或迴夕照或當風而吟或帶霜而殷皆可謂
佳勝之極其他則烟嵐雨岫雲峯霞嶺變幻頃刻孰謂
看山有厭倦時耶放翁詩云遊山如讀書淺深在所得
故同一登臨視其人之識觧學問以為髙下苦樂不可
得而强也予每日治装入龍眠家人相謂山色總是如
此何用日日相對此真淺之乎言看山者
圃翁曰人家僮僕最不宜多畜但有得力二三人訓諭
有方使令得宜未嘗不得兼人之用太多則彼此相諉
恩養必不能周教訓亦不能及反不得其力且此輩當
家道盛則倚勢作非招尤結怨家道替則飛揚䟦扈反
唇賣主皆勢所必至予欲令家僕皆各治生業可省逰
手逰食之弊不至于冗食為非也且僮僕甚無取乎黠
慧者吾輩居家居宦皆簡静守理不為闇昧之事至衙
門政務皆自料理不煩幹僕巧權門之應對為逺道之
輸將打㸃機密奔走勢利所用者不過趨蹡灑掃負重
徒歩之事耳焉用聰明才智為哉至于山中耕田鋤圃之
僕乃可為寳其人無奢望無機智不為主人斂怨彼縱
不遵束約不過懶惰愚蠢之小過不必加意防閑豈不
為清閒之一助哉
圃翁曰昔人論致夀之道有四曰慈曰儉曰和曰静人
能慈心于物不為一切害人之事即一言有損于人亦
不輕發推之戒殺生以惜物命慎剪伐以養天和無論
㝠報不爽即胸中一段吉祥愷悌之氣自然災沴不干
而可以長齡矣人生福享皆有分數惜福之人福嘗有
餘暴殄之人易至罄竭故老氏以儉為寳不止財用當
儉而已一切事常思儉嗇之義方有餘地儉於飲食可
以養脾胃儉於嗜慾可以聚精神儉於言語可以養氣
息非儉於交逰可以擇友寡過儉於酬錯可以養身􁅿
勞儉於夜坐可以安神舒體儉於飲酒可以清心養徳
儉於思慮可以蠲煩去擾凡事省得一分即受一分之
益大約天下事萬不得已者不過十之一二初見以為
不可已細算之亦非萬不可已如此逐漸省去但日見
事之少白香山詩云我有一言君記取世間負取苦人
多今試問勞擾煩苦之人此事亦儘可已果属萬不可
已者乎當必恍然自失矣人常和悦則心氣冲而五臟
安昔人所謂養歡喜神真定梁公每語人日間辦理公
事每晩家居必尋可喜笑之事與客縱談掀髯大笑以
發抒一日勞頓鬰結之氣此真得養生要訣何文端公
時曾有鄉人過百嵗公扣其術荅曰予鄉村人無所知
但一生只是喜歡從不知憂惱噫此豈名利中人所能
哉傳曰仁者静又曰知者動每見氣躁之人舉動輕佻
多不得夀古人謂硯以世計墨以時計筆以日計動静
之分也静之義有二一則身不過勞一則心不輕動凡
遇一切勞頓憂惶喜樂恐懼之事外則順以應之此心
凝然不動如澄潭如古井則志一動氣外間之紛擾皆
退聴矣此四者於養生之理極為切實較之服藥引導
奚啻萬倍哉若服藥則物性易偏或多燥滯引導吐納
則易至作輟必以四者為根本不可捨本而務末也道
徳經五千言其要旨不外於此銘之座右時時體察當
有禆益耳
圃翁曰人生不能無所適以寄其意予無嗜好惟酷好
㸔山種樹昔王右軍亦云吾篤嗜種果此中有至樂存
焉手種之樹開一花結一實玩之偏愛食之益甘此亦
人情也陽和里五畆園雖不廣倘所謂有水一池有竹
千竿者耶花有十二種每種得十餘本循環玩賞可以
終老城中地隘不能多植然在居室之西數武花晨月
夕不湏肩輿策蹇自朝至夜分可以酣賞飽看一花一
草自始開至零落無不窮極其趣則一株可抵十株一
畆可敵十畆山中嚮營賜金園今購芙蓉島皆以田為
本於隙地疏池種樹不廢耕耘閲耕是人生最樂古人
所云躬耕亦止是課僕督農亦不在沾體塗足也
圃翁曰山居宜小樓可以収攬羣峰衆壑之勢竹杪松
梢更有奇趣予擬于芙蓉島南向構一小樓題曰千崖
萬壑之樓大溪環抱羣峰聳峙可謂快矣築小齋三楹
曰佳夢軒夫人生如夢信矣使夕夢至此豈不以為佳
甚耶陸放翁夢至仙館得詩云長廊下瞰碧蓮沼小閣
正對青蘿峰便以為極勝之景予此中頗有之可不謂
之佳夢耶香山詩云多道人生都是夢夢中歡樂亦勝
愁人既在夢中則宜税駕咀嚼其夢而不當為夢幻泡
影之嗟予固将以此為睡鄉而不復從邯鄲道上向道
人借黃梁枕也
圃翁曰人生於珍異之物决不可好昔端恪公言士人
於一研一琴當得佳者研可適用琴能發音其他皆属
無益良然磁器最不當好甆佳者必脆薄一醆值数十
金僮僕捧持易致不謹過於矜束反致失手朋客歡讌
亦鮮樂趣此物在席賔主皆有戒心何適意之有磁取
厚而中等者不至大粗縱有傾跌亦不甚惜斯為得中
之道也名畫法書及海内有名玩器皆不可畜從來賈
禍招尤可為龜鑑購之不啻千金貨之不值一文且從
來真贋難辨變幻奇於鬼神装潢易於竊换一軸得善
價繼至者遂不旋踵以偽為真以真為偽互相訕笑止
可供噴飯昔真定梁公有畫字之好竭生平之力収之
捐館後為勢家所求索殆盡然雖與以佳者輙謂非是
疑其藏匿其子孫深受斯累此可為明鑑者也
圃翁曰天體至圓故生其中者無一不肖其體懸象之
大者莫如日月以至人之耳目手足物之毛羽樹之花
實土得雨而成丸水得雨而成泡凡天地自然而生皆
圎其方者皆人力所為盖稟天之性者無一不具天之
體萬事做到極精妙處無有不圎者聖人之徳古今之
至文法帖以至一藝一術必極圎而後登峰造極裕親
王曾暢言其旨適與予論相合偶論及科塲文想必到
圎處始佳即飲食做到精美處到口也是圎底余嘗觀
四時之旋運寒暑之循環生息之相因無非圎轉人之
一身與天時相應大約三四十以前是夏至前凡事漸
長三四十以後是夏至後凡事漸衰中間無一刻停留
中間盛衰關頭無一定時候大槩在三四十之間觀於
鬚髪可見其衰緩者其夀多其衰急者其夀寡人身不
能不衰先從上而下者多夀故古人以早脱頂為夀徴
先從下而上者多不夀故鬚髪如故而脚輭者難治凡
人家道亦然盛衰增減決無中立之理如一樹之花開
到極盛便是摇落之期多方保䕶順其自然猶恐其速
開况敢以火氣催逼之乎京師温室之花能移牡丹各
色桃於正月然花不盡其分量一開之後根榦輙萎此
造化之機不可不察也嘗觀草木之性亦隨天地為圎
轉梅以深冬為春桃李以春為春榴荷以夏為春菊桂
芙蓉以秋為春觀其節枝含苞之處渾然天地造化之
理故曰復其見天地之心乎
圃翁曰人往往於古人片紙隻字珍如拱璧其好之者
索價千金觀其落筆神彩洵可寳矣然自予觀之此特
一時筆墨之趣所寄耳若古人終身精神識見盡在其
文集中乃其嘔心劌肺而出之者如白香山蘇長公之
詩數千首陸放翁之詩八十五卷其人自少至老仕宦
之所歴遊跡之所至悲喜之情怫愉之色以至言貌謦
欬飲食起居交逰酬錯無一不寓其中較之偶爾落筆
其可寳不且萬倍哉予怪世人於古人詩文集不知愛
而寳其片紙隻字為大惑也予昔在龍眠苦於無客為
伴日則歩屧於空潭碧澗長松茂竹之側夕則掩關讀
蘇陸詩以二鼓為度燒燭焚香煮茶延兩君子於坐與
之相對如見其容貌鬚眉然詩云架頭蘇陸有遺書特
地㩗來共索居日與兩君同卧起人間何客得勝渠良
非解嘲語也
圃翁曰予嘗言享山林之樂者必具四者而後能長享
其樂實有其樂是以古今來不易覯也四者維何曰道
徳曰文章曰經濟曰福命所謂道徳者性情不乖戾不
谿刻不褊狹不暴躁不移情於紛華不生嗔於冷暖居
家則肅雝簡静足以見信於妻孥居鄉則厚重謙和足
以取重於隣里居身則恬淡寡營足以不愧於衾影無
忤於人無羡於世無争於人無憾於已然後天地容其
隱逸鬼神許其安享無心意顚倒之病無取舎轉徙之
煩此非道徳而何哉佳山勝水茂林修竹全恃我之性
情識見取之不然一見而悦數見而厭心生矣或吟咏
古人之篇章或抒寫性靈之所見一字一句便可千秋
相契無言亦成妙諦古人所謂行到水窮處坐㸔雲起
時又云登東臯以舒嘯臨清流而賦詩斷非不解筆墨
人所能領略此非文章而何哉夫茅亭草舎皆有經綸
菜隴𤓰畦具見規畫一草一木其布置亦有法度淡泊
而可免饑寒徒歩而不致委頓良辰美景而匏樽不空
嵗時伏臘而雞豚可辦分花乞竹不須多費而自有雅
人深致疏池結籬不煩華侈而皆能天然入畫此非經
濟而何哉從來愛閒之人類不得閒得閒之人類不愛
閒公卿將相時至則為之獨是山林清福為造物之所
深吝試觀宇宙間㡬人解脱書巻之中亦不多得置身
在窮達毁譽之外名利之所不能奔走世味之所不能
縛束室有萊妻而無交謫之言田有伏臘而無乞米之
苦白香山所謂事了心了此非福命而何哉四者有一
不具不足以享山林清福故舉世聰明才智之士非無
一知半見略知山林趣味而究竟不能身入其中職此
之故也
圃翁曰予於歸田之後誓不著緞不食人參夫古人至
貴猶服三澣之衣緞之為物不可洗不可染而其價六
七倍於湖州縐紬與絲紬佳者三四錢一尺比於一疋
布之價初時華麗可觀一沾灰油便色改而不可澣洗
况予性疎忽於衣服不能整齊最不愛華麗之服歸田
後惟著絨褐山繭文布湖紬期於適體養性冬則羔裘
夏則蕉葛一切珍裘細縠悉屏棄之不使外物妨吾坐
起也老年奔走應事務日服人參一二錢細思吾鄉米
價一石不過四錢今日服參價如之或倍之是一人而
兼百餘人糊口之具忍孰甚焉侈孰甚焉夫藥性原以
治病不得已而取效於旦夕用是補續血氣乃竟以為
日用尋常之物可乎哉無論物力不及即及亦不當為
予故深以為戒倘得邀恩遂初此二事斷然不渝吾言
也
圃翁曰古人美王司徒之徳曰門無雜賔此最有味大
約門下奔走之客有損無益主人以清正髙簡安静為
美於彼何利焉可以啖之以利可以動之以名可以怵
之以利害則欣動其主人主人不可動則誘其子弟誘
其僮僕外探無稽之言以熒惑其視聴内洩機密之語
以誇示其交逰甚且以偽為真将無作有以徼倖其語
之或騐則從中而取利焉或居要津之位或處權勢之
地尤當逺之益逺也又有挾術技以遊者彼皆藉一藝
以售其身漸與仕宦相親密而遂以乘機遘㑹其本念
决不在專售其技也挾術以遊者往往如此故此輩之
樸訥迂鈍者猶當慎其晉接若狡黠便佞好生事端踪
跡詭秘者以不識其人不知其姓名為善勿曰我持正
彼安能惑我我明察彼不能蔽我恐久之自墮其術中
而不能出也
圃翁曰予性不愛觀劇在京師一席之費動踰數十金
徒有應酬之勞而無酣適之趣不若以其費濟困賑急
為人我利普也予六旬之期老妻禮佛時忽念誕日例
當設梨園宴親友吾家既不為此胡不將此費製綿衣
袴百領以施道路饑寒之人乎次日為余言笑而許之
予意欲歸里時倣陸梭山居家之法以一嵗之費分為
十二股一月用一分每日於食用節省月晦之日則總
一月之所餘别作一封以應貧寒之急能多作好事一
両件其樂逾於日享大烹之奉多矣但在勉力而行之
圃翁曰移樹之法江南以驚蟄前後半月為宜大約從
土掘出之根最畏春風故須用土褁密用草包之不宜
見風甚不宜於隔宿所以吳門建業來賣花者行千里
經一月而猶活乃用金汁土密䕶其根不使露風之故
近地移植反不活者不知此理之故也其新生細白根
係生氣所托尤不當損人但知深根固蒂不知亦不宜
太深種植書謂加舊跡一指若太深則泥水傷樹皮斷
然不茂矣凡樹大約花時移則彼精脉在枝葉易活於
桂尤甚花已有蓓蕾移之多開然此最泄氣故移樹而
花盛開者多不活惟葉茂則其樹必活矣牡丹移在秋
當春宜盡去其花若少愛惜則其氣泄樹即活亦不茂
數年後多自萎樹之作花甚不易氣泄則本傷古人云
再實之木其根必傷人之於文章功名也亦然不可不
審也
圃翁曰予少年嗜六安茶中年飲武夷而甘後乃知岕
茶之妙此三種可以終老其他不必問矣岕茶如名士
武夷如髙士六安如野士皆可為嵗寒之交六安尤養
脾食飽最宜但鄙性好多飲茶終日不離甌椀為宜節
約耳
圃翁曰論語云不知命無以為君子考亭註不知命則
見利必趋見害必避而無以為君子予少奉教於姚端
恪公服膺斯語每遇疑難躊蹰之事輙依據此言稍有
把握古人言居易以俟命又言行法以俟命人生禍福
榮辱得䘮自有一定命數確不可移審此則利可趋而
有不必趋之利害宜避而有不能避之害利害之見既
除而為君子之道始出此為字甚有力既知利害有一
定則落得做好人也權勢之人豈必與之相抗以取害
到難於相從處亦要内不失已果謙和以謝之宛轉以
避之彼亦未必决能禍我此亦命數宜然又安知委曲
從彼之禍不更烈於此也使我為州縣官决不用官銀
媚上官安知用官銀之禍不甚於上官之失懽也昔者
米脂令蕭君掘李賊之祖墳賊破京師後獲蕭君置軍
中欲甘心焉挾至山西以二十人守之蕭君夜遁後復
為州守自著虎吻餘生記其事李賊殺人數十萬究不
能殺一蕭君生死有命寧不信然耶予官京師日久每
見人之數應為此官而其時本無此一缺有人焉竭力
經營幹辦停當而此人無端值之或反為此人之所不
欲且滋詬詈如此者不一而足此亦舉世之人共知之
而當局則往往迷而不悟其中之求速反遲求得反失
彼人為此人而謀此事因彼事而壊顚倒錯亂不可究
詰人能将耳目聞見之事平心體察亦可消許多妄念
也
圃翁曰人生適意之事有三曰貴曰富曰多子孫然是
三者善處之則為福不善處之則足為累至為累而求
所謂福者不可見矣何則髙位者責備之地忌嫉之門
怨尤之府利害之關憂患之窟勞苦之藪謗訕之的攻
擊之塲古之智人往往望而却歩况有榮則必有辱有
得則必有失有進則必有退有親則必有疎若但計丘
山之得而不容銖兩之失天下安有此理但已身無大
譴過而外來者平淡視之此處貴之道也佛家以貨財
為五家公共之物一曰國家二曰官吏三曰水火四曰
盗賊五曰不肖子孫夫人厚積則必經營布置生息防
守其勞不可勝言則必有親戚之請求貧窮之怨望僮
僕之奸騙大而盗賊之刼取小而穿窬之䑕竊經商之
虧折行路之失脱田禾之災傷攘奪之爭訟子弟之浪
費種種之苦貧者不知惟富厚者兼而有之人能知富
之為累則取之當廉而不必厚積以招怨視之當淡而
不必深恨以累心思我既有此財貨彼貧窮者不取我
而取誰不怨我而怨誰平心息忿庶不為外物所累儉
於居身而裕於待物薄於取利而謹於盖藏此處富之
道也至子孫之累尤多矣少小則有疾病之慮稍長則
有功名之慮浮奢不善治家之慮納交匪類之慮一離
膝下則有道路寒暑飢渴之慮以至由子而孫展轉無
窮更無底止夫年夀既高子息蕃衍焉能保其無疾病
痛楚之事賢愚不齊升沉各異聚散無恒憂樂自别但
當教之孝友教之謙譲教之立品教之讀書教之擇友
教之養身教之儉用教之作家其成敗利鈍父母不必
過為縈心聚散苦樂父母不必憂念成疾但視已無甚
刻薄後人當無倍出之患已無大偏私後人自無攘奪
之患已無甚貪婪後人自當無蕩盡之患至於天行之
數稟賦之愚有才而不遇無因而致疾延良醫慎調治
延良師謹教訓父母之責盡矣父母之心盡矣此處多
子孫之道也予每見世人處好境而鬰鬱不快動多悔
吝憂戚必皆此三者之故由不明斯理是以心褊見隘
未食其報先受其苦能静體吾言於擾擾之中存熒熒
之亮豈非熱火坑中一服清凉散苦海波中一架八寳
筏哉
圃翁曰予自四十六七以來講求安心之法凡喜怒哀
樂勞苦恐懼之事只以五官四肢應之中間有方寸之
地常時空空洞洞朗朗惺惺决不令之入所以此地常
覺寛綽潔浄予製為一城将城門𦂳閉時加防守惟恐
此數者闌入亦有時賊勢甚鋭城門稍疎彼間或闌入
即時覺察便驅之出城外而牢閉城門令此地仍寛綽
潔浄十年來漸覺闌入之時少不甚用力驅逐然城外
不免紛擾主人居其中尚無渾忘天真之樂倘得歸田
遂初見山時多見人時少空潭碧落或庶㡬矣
圃翁曰予之立訓更無多言止有四語讀書者不賤守
田者不饑積徳者不傾擇交者不敗嘗將四語律身訓
子亦不用煩言夥説矣雖至寒苦之人但能讀書為文
必使人欽敬不敢忽視其人徳性亦必温和行事决不
顚倒不在功名之得失遇合之遲速也守田之説詳於
恒産瑣言積徳之説六經語孟諸史百家無非闡發此
義不須贅説擇交之説予目擊身歴最為深切此輩毒
人如鴆之入口蛇之螫膚斷㫁不易决無解捄之説尤
四者之綱領也余言無奇止布帛菽粟可衣可食但在
體驗親切耳
　
　
　
　
　
　
　
　
　
　
　
　
　
　
　
　文端集卷四十五
欽定四庫全書
　文端集巻四十六
　　　　　　　　　　　　　大學士張英撰
　篤素堂文集十
　雜著
　　聰訓齋語
圃翁曰人生必厚重沉静而後為載福之器王謝子弟
席豐履厚田廬僕役無一不具且為人所敬禮無有輕
忽之者視寒畯之士終年授讀逺離家室唇燥吻枯僅
博束脩數金仰事俯育咸取諸此應試則徒歩而往風
雨泥淖一歩三嘆凡此情形皆汝輩所習見仕宦子弟
則乘輿驅肥即僮僕亦無徒行者豈非福耶乃與寒士
一體怨天尤人爭較錙銖得失寧非過耶古人云予之
齒者去其角與之翼者兩其足天地造物必無兩全汝
輩既享席豐履厚之福又思事事周全揆之天道豈不
誠難惟有敦厚謙謹慎言守禮不可與寒士同一感慨
欷歔放言髙論怨天尤人庶不為造物鬼神所呵責也
况父祖經營多年有田廬别業身則勞於王事不獲安
享為子孫者生而受其福乃又不思安享而妄想妄行
寧不大可惜耶思盡人子之責報父祖之恩致鄉里之
譽貽後人之澤惟有四事一曰立品二曰讀書三曰養
身四曰儉用世家子弟原是貴重更得精金羙玉之品
言思可道行思可法不驕盈不詐偽不刻薄不輕佻則
人之欽重較三公而更貴予不及見
祖父贈光禄公恂所府君每聞鄉人言其厚徳邑人仰
之如祥麟威鳯方伯公已酉登科邑人榮之贈以聫曰
張不張威願秉文文名天下盛有盛徳期可藩藩屏王
家至今桑梓以為羙談
父親贈光禄公拙菴府君予逮事三十年生平無疾言
遽色居身節儉待人寛厚為介弟未嘗以一事一言干
謁州縣生平未嘗呈送一人見鄉里煦煦以和所行隠
徳甚多從不向人索逋欠以故三世皆祀於鄉賢請主
入廟之日里人莫不欣喜道盛徳之報是亦何負於人
哉予行年六十有一生平未嘗送一人於捕㕔令其呵
譴之更勿言笞責願吾子孫終守此戒勿犯也不足則
斷不可借債有餘則斷不可放債權子母起家惟至寒
之士稍可若富貴人家為之斂怨養奸得罪招尤莫此
為甚鄉里間荷擔負販及傭工小人切不可取其便宜
此種人所争不過數文我輩視之甚輕而彼之含怨甚
重每有愚人見省得一文以為得計而不知此種人心
忿口碑所損寔大也待下我一等之人言語辭氣最為
要𦂳此事甚不費錢然彼人受之同於實惠只在精神
照料得來不可憚煩易所謂勞謙是也予深知此理然
苦於性情疎懶憚於趋承故我惟思退處山澤不要見
人庶少斯過終日懍懍耳讀書固所以取科名繼家聲
然亦使人敬重今見貧賤之士果胸中淹博筆下氤氲
則自然進退安雅言談有味即使迂腐不通方亦可以
教學授徒為人師表至舉業乃朝廷取士之具三年開
塲大比專視此為優劣人若舉業髙華秀羙則人不敢
輕視每見仕宦顯赫之家其老者或退或故而其家索然
者其後無讀書之人也其家鬱然者其後有讀書之人
也山有猛獸則藜藿為之不採家有子弟則强暴為之
改容豈止掇青紫榮宗祊而已哉予嘗有言曰讀書者
不賤不專為塲屋進退而言也父母之愛子第一望其
康寧第二兾其成名第三願其保家語曰父母惟其疾
之憂夫子以此荅武伯之問孝至哉斯言安其身以安
父母之心孝莫大焉養身之道一在謹嗜慾一在慎飲
食一在慎忿怒一在慎寒暑一在慎思索一在慎煩勞
有一於此足以致病以貽父母之憂安得不時時謹凛
也吾貽子孫不過瘠田數處耳且甚荒蕪不治水旱多
虞嵗入之數僅足以免饑寒畜妻子而已一件兒戲事
做不得一件高興事做不得生平最喜陸梭山過日治
家之法以為先得我心誠倣而行之庶㡬無鬻産蕩家
之患予有言曰守田者不饑此二語足以長世不在多
言凡人少年徳性不定每見人厭之曰慳笑之曰嗇誚
之曰儉輙靣發熱不如此最是羙名人肯以此誚之亦
最是羙事不必避諱人生豪俠周密之名至不易副事
事應之一事不應遂生嫌怨人人周之一人不周便存
形迹若平素儉嗇見諒於人省無窮物力少無窮嫌怨
不亦至便乎四者立身行已之道已有崕㟁而其關鍵
切要則又在於擇友人生二十内外漸逺於師保之嚴
未躋於成人之列此時知識大開性情未定父師之訓
不能入即妻子之言亦不聽惟朋友之言甘如醴而芳
若蘭脱有一滛朋匪友闌入其側朝夕浸灌鮮有不為
其所移者從前四事遂蕩然而莫可收拾矣此予幼年
時知之最切今親戚中倘有此等之人則踪跡常令疎
逺不必親密若朋友則直以不識其顔面不知其姓名
為善比之毒草啞泉更當逺避芸圃有詩云於今道上
揶揄鬼原是尊前嫵媚人盖痛乎其言之矣擇友何以
知其賢否亦即前四件能行者為良友不能行者為非
良友子暑中退休稍有暇晷遂舉胸中所欲言者筆之
於此語雖無文然三十餘年渉履仕途多逢險阻人情
物理知之頗熟言之較親後人勿以予言為迂而遠於
事情也
楷書如坐如立行書如行草書如奔人之形貎雖不同
然未有傾斜跛側為佳者故作楷書以端莊嚴肅為尚
然須去矜束拘廹之態而有雍容和愉之象斯晋書之
所獨擅也分行布白取乎匀浄然亦以自然為妙樂毅
論如端人雅士黃庭經如碧落仙人東方朔像賛如古
賢前哲曹娥碑有孝女婉順之容洛神賦有淑姿纎麗
之態盖各象其文以為體要有骨有肉一行之間自相
顧盼如樹木之枝葉扶疎而彼此相譲如流水之淪漪
雜見而先後相承未有偏斜傾側各不相顧絶無神彩
歩伍連絡暎帶而可稱佳書者細玩蘭亭委蛇生動千
古如新董文敏書大小疎密於尋行數墨之際最有趣
致學者當於此叅之
法昭禪師偈云同氣連枝各自榮些些言語莫傷情一
回相見一回老能得㡬時為弟兄詞意藹然足以啟人
友于之愛然予嘗謂人倫有五而兄弟相處之日最長
君臣之遇合朋友之㑹聚久速固難必也父之生子妻
之配夫其早者皆以二十嵗為率惟兄弟或一二年或
三四年相繼而生自竹馬逰戲以至鮐背鶴髪其相與
周旋多者至七八十年之久若恩意浹洽猜間不生其
樂豈有涯哉近時有周益公以太傅退休其兄乘成先
生以將作監丞退休年皆八十詩酒相娛者終其身章
泉趙昌甫兄弟亦俱隠於玉山之下蒼顔華髪相從於
泉石之間皆年近九十真人間至樂之事亦人間罕有
之事也
論語文字如化工肖物簡古渾淪而盡事情平易含藴
而不費辭于尚書毛詩之外别為一種大學中庸之文
極閎濶精㣲而包羅萬有孟子則雄奇跌宕變幻洋溢
秦漢以来無有能此四種文字者特以儒生習讀而不
察遂不知其章法字法之妙也當細心玩味之
古人讀文選而悟養生之理得力於兩句曰石藴玉而
山輝水涵珠而川媚此真是至言嘗見蘭蕙芍藥之蒂
間必有露珠一㸃若此一㸃為蟻蟲所食則花萎矣又
見筍初出當暁則必有露珠數顆在其末日出則露復
斂而歸根夕則復上田間有詩云夕㸔露顆上梢行是
也若侵暁入園笋上無露珠則不成竹遂取而食之稲
上亦有露夕現而朝斂人之元氣全在於此故文選二
語不可不時時體察得訣固不在多也
世人只因不知命不安命生出許多勞擾聖賢明明説
與曰君子居易以俟命又曰君子行法以俟命又曰修
身以俟之不知命無以為君子因知之真而後俟之安
也予歴世故頗多認此一字頗確曾與韓慕廬宿齋天
壇深夜劇談慕廬談當年鄉㑹考時鄉試則有得售之
想塲中頗著意至㑹試殿試則全無心而得㑹状㑹試
塲大風吹卷欲飛號中人皆取石堅押韓獨無意祝曰
若當中則自不吹去亦竟無恙故其㑹試殿試文皆遊
行自在無斧鑿㾗予謂慕廬足下両掇巍科當是何如
勇猛以此言告人人决不信余獨信之何以故予自諭
徳後即無意仕進不止無競進之心且時時求退不已
乃由講讀學士躋學士登亞卿正卿皆華膴清貴之官
自傍人觀之不知是何如勇猛精進以予自審則知慕
廬之非妄矣慕廬亦可以巳事推之而知予之非誑也
願與世人共知之
予生平嗜卉木遂成奇癖亦自覺可哂細思天下歌舞
聲伎古翫書畫禽鳥博奕之屬皆多費而耗物力惹氣
而多後患不可以訓子孫惟山水花木差可自娛而非
人之所争草木日有生意而妙于無知損許多愛憎煩
惱京師難於樹植艱於曠土書閣中置盆花數種滋培
收䕶頗費心力然亦可少供耳目之翫琴薦書幌牀頭
十笏之地無非落花填塞亦一佳話也
古人佩玉朝夕不離義取温潤堅栗君子無故不撤琴
瑟義取和平温厚故質性爽直者恐近髙亢益當深體
此意以自箴砭不可任其一往之性也
人生以擇友為第一事自就塾以後有室有家漸逺父
母之教初離師保之嚴此時乍得友朋投契締交其言
甘如蘭芷甚至父母兄弟妻子之言皆不聼受惟朋友
之言是信一有匪人側於間徳性未定識見未純鮮未
有不為其移者余見此屢矣至仕宦之子弟尤甚一入
其彀中迷而不悟脱有尊長誡諭反生嫌隙益滋乖張
故余家訓有云保家莫如擇友盖痛心疾首其言之也
汝輩但於至戚中觀其徳性謹厚好讀書者交友兩三
人足矣况内有兄弟互相師友亦不至岑寂且勢利言
之汝則温飽來交者豈能皆有文章道徳之切劘平居
則有酒食之費應酬之擾一遇婚䘮有無則有資給稱
貸之事甚至有争訟外侮則又有關説救援之事平昔
既與之契密臨事却之必生怨毒反唇故余以為宜慎
之於始也况且戲遊征逐耗精神而荒正業廣言談而
滋是非種種弊端不可紀極故特為痛切發揮之昔人
有戒飯不嚼便嚥路不㸔便走話不想便説事不思便
做洵為格言予益之曰友不擇便交氣不忍便動財不
審便取衣不慎便脱
學字當專一擇古人佳帖或時人墨蹟與已筆路相近
者専心學之若朝更夕改見異而遷鮮有得成者楷書
如端坐須莊嚴寛裕而神彩自然掩暎若體格不匀浄
而遽講流動失其本矣汝小字可學樂毅論前見所寫
樂志論大有進歩今當一心臨倣之每日明窗浄几筆
精墨良以白奏本紙臨四五百字亦不須太多但工夫
不可間斷紙畫烏絲格古人最重分行布白故以整齊
勻浄為要學字忌飛動草率大小不勻而妄言奇古磊
落終無進歩矣行書亦宜專心一家趙松雪佩玉垂紳
丰神清貴而其原本則出於聖教序蘭亭猶見晋人風
度不可訾議之也汝作聨字亦頗有豐秀之致今專學
松雪亦可望其有進但不可任意變遷耳
龍眠芙蓉谿吾朝夕夢寐所在也垂雲沜天然石壁上
倚青山下臨流水當為吾相度可亭之地期於對石枕
流雙谿草堂前引南北二澗為両池中一閘相通一種
蓮一種魚製扁舟容五六人朱欄翠􁂻蘭漿桂櫂從芙
蓉谿亭登舟至􁑾舟亭登岸襟帶吾廬汝歸當謀疏鑿
濶處十二丈窄處二三丈但可以行舟汝兄弟姪輪日
督工於九月杪從事渠成以報吾堂軒基址預以繩定
之以俟異日臨河有大石土人名為獾洞此地相度亭
子下臨澄潭四圍嶺岫既曠然軒豁亦窈然幽深其旁
當種梅柳以映帶之亦此時事也向來梅杏桃棃之屬
種植者亦不少矣使皆茂達儘可自娛此時澆溉修治
扶植去草為急僕人紙上之樹日增園中之樹日減汝
當為吾稽察之樹不活與不種同山中須三五日静坐
經理晨入暮歸不如其已也可與兄弟姪言之
辛已春分日予攜大郎二郎六郎出西直門過髙梁橋
沿溪水至法華寺飯于僧舎因至萬夀寺時甫移華嚴
鐘於後閣尚未懸架遂過天禧宫㸔白松盖余最心賞
古松枝幹如凝雪清響如飛濤班剥離奇扶疎詰曲枝
枝入畫葉葉有聲如對髙人逸士不敢䙝玩京師寺觀
此種為多而時代久遠則無過天禧宫者共二十餘株
皆異態殊形可謂巨觀矣是行也春寒初解野色蒼茫
然已有融潤之氣得小詩曰緑谿來古寺石堰舊河梁
冰泮波澄緑風輕栁麴黃苔痕春已半松影日初長籃
笋携諸子僧寮野䔩香
時文以多作為主則工拙自知才思自出谿逕自熟氣
體自純讀文不必多擇其精純條暢有氣局詞華者多
則百篇少則六十篇神明與之渾化始為有益若貪多
務博過眼輒忘及至作時則彼此不相渉落筆仍是故
吾所以思常窒而不靈詞常窘而不裕意常枯而不潤
記誦勞神中無所得則不熟不化之病也學者犯此弊
最多故能得力於簡則極是要訣古人言簡鍊以為揣
摩最是立言之妙勿忽而不察也
治家之道謹肅為要易經家人卦義理極完備其曰家
人嗃嗃悔厲吉婦子嘻嘻終吝嗃嗃近於煩𤨏然雖厲
而終吉嘻嘻流於縱軼則始寛而終吝余欲於居室自
書一額曰惟肅乃雍常以自警亦願吾子孫共守也
人之居家立身最不可好竒一部中庸本是極平淡却
是極神竒人能於倫常無缺起居動作治家節用待人
接物事事合於矩度無有乖張便是聖賢路上人豈不
是至竒若舉動怪異言語詭激明明坦易道理却自尋
竒覓怪守偏文過以為不墜恒境是窮竒檮杌之流烏
足以表異哉布帛菽粟千古至味朝夕不能離何獨至
於立身制行而反之也
與人相交一言一事皆須有益於人便是善人余偶以
忌辰著朝服出門巷口見一人遥呼曰今日是忌辰余
急易之雖不識其人而心感之如此等事在彼無絲毫
之損而于人為有益每謂同一禽鳥也聞鸞鳯之名則
喜聞鵂鶹之聲則惡以鸞鳯能為人福而鵂鶹能為人
禍也同一草木也毒草則遠避之參苓則共寳之以毒
草能鴆人而參茯能益人也人能處心積慮一言一動
皆思益人而痛戒損人則人望之若鸞鳳寳之如參苓
必為天地之所佑鬼神之所服而享有多福矣此理之
最易見者也
凡讀書二十嵗以前所讀之書與二十嵗以後所讀之
書迥異少年知識未開天真純固所讀者雖久不温習
偶爾提起尚可數行成誦若壯年所讀經月則忘必不
能持久故六經秦漢之文詞語古奧必須幼年讀長壮
後雖倍蓰其功終屬影響自八嵗至二十嵗中間嵗月
無多安可荒棄或讀不急之書此時時文固不可不讀
亦湏擇典雅醇正理純詞裕可歴二三十年無弊者讀
之若朝華夕落淺陋無識詭僻失體取悦一時者安可
以珠玉難換之嵗月而讀此無益之文何如誦得左國一
両篇及東西漢典貴華腴之文數篇為終身受用之寳
乎且更可異者幼齡入學之時其父師必令其讀詩書
易左傳禮記兩漢八家文及十八九作制義應科舉時
便束之髙閣全不温習此何異衣中之珠不知探取而
向塗人乞漿乎且幼年之所以讀經書本為壮年擴充
才智驅駕古人使不寒儉如畜錢待用者然乃不知尋
味其義藴而弁髦棄之豈不大相刺謬乎我願汝曹將
平昔已讀經書視之如拱璧一月之内必加温習古人之
書安可盡讀但我所已讀者决不可輕棄得尺則尺得寸
則寸毋貪多毋貪名但讀得一篇必求可以背誦然後思
通其義藴而運用之於手腕之下如此則才氣自然發
越若曾讀此書而全不能舉其詞謂之畫餅充饑能舉
其詞而不能運用謂之食物不化二者其去枵腹無異
汝輩於此極宜猛省
凡物之殊異者必有光華發越於外况文章為榮世之
業士子進身之具乎非有光彩安能動人闈中之文得
以數言槩之曰理明詞暢氣足機圎要當知棘闈之文
與窗稿房行書不同之處且南闈之文又與他省不同
處此則可以意㑹難以言傳惟平心下氣細㸔南闈墨
卷将自得之即最低下墨卷彼亦自有得手亦不可忽
此事最渺茫古稱射蝨者視蝨如車輪然後一發而貫
今能分别氣味截然不同當庶㡬矣汝曹兄弟叔姪自
來嵗正月為始每三六九日一㑹作文一篇一月可得
九篇不疎不數但不可間㫁不可草草塞責一題入手
先講求書理極透澈然後布格遣詞須語語有著落勿
作影響語勿作艱澁語勿作累贅語勿作雷同語凡文
中鮮亮出色之句謂之調調有髙卑疎密相間繁簡得
宜處謂之格此等處最宜理㑹深憫人讀時文累千累
百而不知理㑹於身心毫無禆盆夫能理㑹則數十篇
百篇已足焉用如此之多不能理㑹則讀數千篇與不
讀一字等徒使精神瞶亂臨文捉筆依舊茫然不過胸
中舊套應副安有名理精論佳詞妙句奔滙於筆端乎
所謂理㑹者讀一篇則先㸔其一篇之格再味其一股
之格出落之次第講題之發揮前後䜿義之淺深詞調
之華羙誦之極其熟味之極其精有與此等相類之題
有不相類之題如何推廣擴充如此讀一篇有一篇之
益又何必多又何能多乎每見汝曹讀時文成帙問之
不能舉其詞叩之不能言其義粗者不能况其精者乎
自誑乎誑人乎此絶不可解者汝曹試静思之亦不可
解也以後當力除此等之習讀文必期有用不然寧可
不讀古人有言讀生文不如翫熟文必以我之精神包
乎此一篇之外以我之心思入乎此一篇之中噫嘻此
豈易言哉汝曹能如此用功則筆下自然充裕無補緝
寒澁支離冗泛草率之態汝每月寄所作九首來京我
㸔一㑹兩㑹則汝曹之用心不用心務外不務外瞭然
矣作文决不可使人代寫此最是大家子弟陋習寫文
要工緻不可錯落塗抹所關於色澤不小也汝曹不能
面奉教言每日展此一次當有心㑹幼年當専攻舉業
以為立身根本詩且不必作或可偶一為之至詩餘則
斷不可作余生平未嘗為此亦不多㸔蘇辛尚有豪氣
餘則靡靡焉可近也
余久歴世塗日在紛擾榮辱勞苦憂患之中静念解脱
之法成此八章自謂於人情物理消息盈虗略得其大
意醉醒卧起作息往來不過如此而已顧以年增衰老
無由自適二十餘年來小齋僅可容膝寒則温室擁雜
花暑則垂簾對髙槐所自適於天壌間者止此耳求所
謂烟霞林壑之趣則僅託於夢想形諸篇詠皆非實境
也辛已春分前一日積雪初融霽色迴㬉為三郎廷璐
書此逺寄江鄉亦可知翁鍼砭氣質之偏流覧造物之
理有此一知半見當不至于汨没本來耳
古稱仕宦之家如再實之木其根必傷旨哉斯言可為
深鑒世家子弟其修行立名之難較寒士百倍何以故
人之當面待之者萬不能如寒士之古道小有失檢誰
肯面斥其非㣲有驕盈誰肯深規其過幼而驕慣為親
戚之所優容長而習成為朋友之所諒恕至於利交而
諂相誘以為非勢交而諛相倚而作慝者又無論矣人
之背後稱之者萬不能如寒士之直道或偶譽其才品
而慮人笑其逢迎或心賞其文章而疑人鄙其勢利甚
至吹毛索瘢指摘其過失而以為名髙批枝傷根訕笑
其前人而以為痛快至於求利不得而嫌隙易生於有
無依勢不能而怨毒相形於榮悴者又無論矣故富貴
子弟人之當靣待之也恒恕而背後責之也恒深如此
則何由知其過失而顯其名譽乎故世家子弟其謹飭
如寒士其儉素如寒士其謙冲小心如寒士其讀書勤
苦如寒士其樂聞規勸如寒士如此則自視亦已足矣
而不知人之稱之者尚不能如寒士必也謹飭倍於寒
士儉素倍於寒士謙冲小心倍於寒士讀書勤苦倍於
寒士樂聞規勸倍於寒士然後人之視之也僅得與寒
士等今人稍稍能謹飭儉素謙下勤苦人不見稱則曰
世道不古世家子弟難做此未深明於人情物理之故
者也我願汝曹常以席豐履盛為可危可慮難處難全
之地勿以為可喜可幸易安易逸之地人有非之責之
者遇之不以禮者則平心和氣思所處之時勢彼之施
於我者應該如此原非過當即我所行十分全是無一
毫非理彼尚在可恕况我豈能全是乎古人有言終身
譲路不失尺寸老氏以譲為寳左氏曰譲徳之本也處
里閈之間信世俗之言不過曰漸不可長不過曰後將
更甚是大不然人孰無天理良心是非公道揆之天道
有滿損虚益之義揆之鬼神有虧盈福謙之理自古祗
聞忍與譲足以消無窮之災悔未聞忍與譲翻以醸後
來之禍患也欲行忍譲之道先湏從小事做起余曾署
刑部事五十日見天下大訟大獄多從極小事起君子
敬小慎㣲凡事只從小處了余行年五十餘生平未嘗
多受小人之侮只有一善䇿能轉灣早耳每思天下事
受得小氣則不至於受大氣吃得小虧則不至於吃大
虧此生平得力之處凡事最不可想占便宜子曰放於
利而行多怨便宜者天下人之所共争也我一人據之
則怨萃於我矣我失便宜則衆怨消矣故終身失便宜
乃終身得便宜也汝曹席前人之資不憂饑寒居有室
廬使有臧獲養有田疇讀書有精舎良不易得其有遊
蕩非僻結交淫朋匪友以致傾家敗業路人指為笑談
親戚為之浩嘆者汝曹見之聞之不待余言也其有立
身醇謹老成儉樸擇人而友閉戸讀書名日羙而業日
成鄉里指為令器父兄期其逺大者汝曹見之聞之不
待余言也二者何去何從何得何失何芳如芝蘭何臭
如腐草何祥如麟鳳何妖如鵂鶹又豈俟余言哉汝輩
今皆年富力强飽食温衣血氣未定豈能無所嗜好古
人云凡人欲飲酒博奕一切嬉戲之事必皆覓伴侣為
之獨讀快意書對佳山水可以獨自怡悦凡聲色貨利
一切嗜慾之事好之有樂則必有苦惟讀書與對佳山
水止有樂而無苦今架有藏書離城數里有佳山水汝
曹與其狎無益之友聴無益之談赴無益之應酬曷若
珍重難得之嵗月縱讀難得之詩書快對難得之山水
乎我視汝曹所作詩文皆有才情有思致有性情非夢
夢全無所得於中者故以此諄諄告之欲令汝曹安分
省事則心神寧謐而無煩擾之害寡交擇友則應酬簡
而精神有餘不聞非僻之言不致陷於不義一味謙和
謹飭則人情服而名譽日起制藝者秀才立身之本根
本固則人不敢輕自宜專力攻之餘力及詩字亦可怡
情良時佳辰與兄弟姊夫輩一料理山荘撫問松竹以
成余志是皆於汝曹有益無損有樂無苦之事其味聰
聴之義
　　座右箴
立品　讀書　養身　擇友
　　右四綱
戒嬉戲　慎威儀　謹言語　温經書　精舉業
學楷字　謹起居　慎寒暑　節用度　謝酬應
省宴集　寡交遊
　　右十二目
子弟自十七八以至廿三四實為學業成廢之關盖自
初入學至十五六父師以童子視之稍知訓子者斷不
忍聴其廢業惟自十七八以後年漸長氣漸驕漸有朋
友漸有室家嗜慾漸開人事漸廣父母見其長成師傅
視為儕輩徳性未堅轉移最易學業未就䝉昧非難幼
年所習經書此時皆束髙閣酬應交遊侈然大雅博奕
髙㑹自詡名流轉盼廿五六嵗兒女累多生計廹蹙蹉
跎潦倒學植荒落予見人家子弟半塗而廢者多在此
五六年中棄幼學之功貽終身之累盖覆轍相踵也汝
正當此時離父母之側前言諸弊事事可慮為龍為蛇
為虎為䑕分於一念介在兩岐可不慎哉可不畏哉
讀書湏明窗浄几案頭不可多置書讀文作文皆湏凝
神静氣目光炯然出文於題之上最忌墜入雲霧中迷
失出路多讀文而不熟如將不練之兵臨時全不得用
徒疲精勞神與操空拳者無異作文以握管之人為大
将以精熟墨卷百篇為練兵以雜讀時藝為散卒以題
為堅壘若神明不爽朗是大將先墜雲霧中安能制勝
人人各有一種英華光氣但湏磨鍊始出譬如一草一
卉苟深培厚壅盡其分量其花亦有可觀而况於人乎
况於俊特之人乎天下有形之物用則易匱惟人之才
思氣力不用則日減用則日增但做出自已聲光如樹
將發花時神壮氣溢覺與平時不同則自然之機候也
讀書人獨宿是第一義試自已省察舘中獨宿時漏下
二鼓滅燭就枕待日出早起夢境清明神酣氣暢以之
讀書則有益以之作文必不潦草枯澁真所謂一日勝
兩日也
易經一書言謙道最為詳備天道虧盈而益謙地道變
盈而流謙鬼神禍盈而福謙人道惡盈而好謙又曰日
中則昃月滿則虧天地不能常盈而况於人乎况於鬼
神乎於此理不啻反覆再三極譬罕喻書曰滿招損謙
受益古昔賢聖殆無異詞堯舜大聖人而史稱之曰允
恭克譲孔子甚聖徳及門稱之曰恭儉譲况乎中人之
才能越斯義古云終身譲路不失尺寸言譲之有益無
損也世俗瞽談妄謂譲人則人欺之甚至有尊長教其
卑幼無多譲此極為亂道以世俗論富貴家子弟理不
當為人所侮稍有拂意便自謂我何如人而彼敢如是
以加我從傍人亦不知義理用一二言挑逗之遂爾氣
填胸臆奮不顧身全不思富貴者衆射之的也羣妬之
媒也諺曰一家温飽千家怨忿惟當撫躬自返我所得
於天者已多彼同生天壌或係親戚或同里閈而失意
如此我不譲彼而彼頋肯譲我乎嘗持此心深明此理
自然心平氣和即有拂意之事逆耳之言如浮雲行空
與吾無涉姚端恪公有言此乃成就我福徳相愈加恭
謹以遜謝之則橫逆之來盖亦少矣願以此為熱火世
界一帖清凉散也
譚子化書訓儉字最詳其言曰天子知儉則天下足一
人知儉則一家足且儉非止節嗇財用而已也儉於嗜
慾則徳日修體日固儉於飲食則脾胃寛儉於衣服則
肢體適儉於言語則元氣蔵而怨尤寡儉於思慮則心
神寧儉於交遊則匪類逺儉於酬酢則嵗月寛而本業
修儉於書札則後患寡儉於干請則品望尊儉於僮僕
則防閑省儉於嬉遊則學業進其中義藴甚廣大約不
外於葆嗇之道東坡千古才人以百五十錢為一塊每
日只用畫杈挑取一塊盡此錢為度决不用明日之錢
汝輩中人可無限制陸梭山訓居家之法最妙以一嵗
所入除完官糧外分為三分存一分以為水早及意外
之費其餘二分析為十二分每月用一分但許存餘不
許過界能從每日飲食雜用加意節省使一月之用常
有餘别置一處不入經費留以為親戚友朋小小周濟
緩急之用亦逺怨積徳之道可恃以長久者也居家治
生之理恒産瑣言備之矣雖不敢謂聖人復起不易吾
言其於謀生不啻左劵總之饑寒由於鬻産鬻産由於
債負債負由於不經相因之理一定不易予視之洞若
觀火仕宦之日雖極清苦畢竟略有交際子弟習見習
聞由之不察若以此作田舎度日之計則立見其仆蹶
不可不深長思者也人生儉嗇之名可受而不必避世
俗每以為耻不知此名一噪則人絶覬覦之想偶有所
用人即徳之所謂以虚名而受實益何利如之
人生髫稚不離父母入塾則有嚴師傅督課頗覺拘束
逮十六七嵗時父母漸視為成人師傅亦漸不嚴憚此時
知識初開嬉遊漸習則必視朋友為性命雖父母師保之
訓與妻孥之言皆可不聴而朋友之言則投若膠膝契
若芳蘭所與正則隨之而正所與邪則隨之而邪此必
然之理身驗之事也余鎸一圗章以示子弟曰保家莫
如擇友盖有所嘆息痛恨懲艾於其間也古人重朋友
而列之五倫謂其志同道合有善相勉有過相規有患
難相救今之朋友止可謂相識耳往來耳同官同事耳
三黨姻戚耳朋友云乎哉汝等莫若就親戚兄弟中擇
其謹厚老成可以相砥礪者多則二人少則一人斷無
目前良友遂可得十數人之理平時既簡於應酬有事
可以請教若不如已之人既易於臨深為髙又日聞鄙
猥之言汙賤之行淺劣之學不知義理不習詩書久久
與之相化不能却而逺矣此論語所以首誡之也
人生第一件事莫如安分分者我所得於天多寡之數
也古人以得天少者謂之數竒謂之不偶可以識其義
矣董子曰與之齒者去其角附之翼者兩其足嗇於此
則豐於彼理有乘除事無兼羙予閲歴頗深每從旁冷
觀未有能越此範圍者功名非難非易只在争命中之
有無嘗譬之温室養牡丹必花頭中原結蕊火焙則正
月早開然雖開而元氣索然花既不滿足根亦旋萎矣
若本來不結花即火焙無益既有花矣何如培以沃壌
灌以甘泉待其時至敷華根本既不虧而花亦肥大經
久此余所深洞於天時物理而非矯為迂濶之談也曩
時姚端恪公每為余言當細玩不知命無以為君子章
朱注最透言不知命則見利必趋見害必避而無以為
君子矣為字甚有力知命是一事為君子是一事既知
命不能違則儘有不必趋之利儘有不必避之害而為
忠為孝為廉為譲綽有餘地矣小人固不當取怨於
他至於大節目亦不可詭隨得失榮辱不必太認真是
亦知命之大端也
　
　
　
　
　
　
　
　
　
　
　
　
　文端集巻四十六
