#+TITLE: 陳迦陵文集-淸-
#+DATE: 2016-06-11 12:25:50
#+SOURCE: github.com/kanripo/KR4f0032 master 65ca6bfb                
序
吾友陳其年旣殁之三月其弟子萬自黎城來乃搜其遺
稿編次成帙時子萬方需次未補住京師甚久數過予謀
付梓或謂其年平生工儷體又詩餘獨多他非專長可無
梓予謂子萬阿兄文散體固少然瓊林之枝恐未可盡棄
也至於詩尤豪放感激當不在儷體下子萬韙予言因盡
收以去丁卯夏以書抵予曰日者先兄遺文辱君不鄙棄
其餘予得盡載以去敬付梓人儷體巳吿竣矣尚有散體
在君其一言誌首簡以吿世之不盡知先兄者予憮然太
息曰嗟乎子萬可謂不死其兄者矣其年少與陳臥子李
舒章遊其持論多祖述歷下中年始竆極變化復以專攻
徐庾駢麗之文其於古作者之旨未竟所能至而止然其
天才高逸每序一事委曲詳盡鉅細畢臻疑近於煩碎者
之所爲不知其原本史漢葢得物之情而肆之於心者也
雖片語單詞不乏麗藻大抵長卿喻蜀諫獵之遺耳烏足
爲其年病哉獨是子萬於人琴旣兦之後務傳其兄而後
巳故於其兼至之文亦不使輕雨陳根同其蕪没古所稱
死者復生而生者不愧殆子萬之謂乎其年可以不死矣
世之君子績學没世以夙昔珍惜之詩若文付諸後人而
家無賢子弟或以覆醬瓿者比比也其亦聞子萬之風而
知愧哉東武年弟李澄中頓首拜撰
序
先是蔣子京少集陳檢討儷體文行世謂其散體古文在
季弟子萬所而無其副余企慕久之今年六月子萬自安
平來保陽手一册示余余讀之而歎曰才人之文無所不
可其至此極乎夫子雲沉博絕麗敷陳藻繢而尤根柢於
法言淵明天懷冲澹發爲古詩而亦間形于詞賦所云元
元本本灑灑洋洋固未有不同條而共貫者也詩以六義
擅勝而未嘗不原於理要書以渾噩道事而未嘗或遺乎
𢋫歌易理奇奥而彖繫文言其中每多韻語左氏淹博而
排比簡練其言多屬疏通固知六經之文體製不一而竆
源溯流修詞立誠總歸一致而巳矣今其年先生之儷體
旣巳上掩徐庾遠軼王駱而其散體古文亦且方軌韓歐
蔑視王李殆春華秋實兼有其長玉質金相俱臻其勝者
乎夫古文之難言也貌秦漢而竊其離奇旣不免有生吞
活剝之誚效唐宋而流於枯淡又不免有蠅鳴蚓竅之譏
二者互相詬詈逓爲消長學者將何所適從歟先生獨能
以風人之㫖發抒性情縱筆所之紓徐百折卒不詭於正
以自成一家之言則亦近古之最勝者巳葢先生素淵源
於家學而復取資於師友故在當時若黄門太史中舍曁
次尾朝宗諸君子旣相與稱譽於前在近日則合淝長洲
大冶曁阮亭愼齋諸名公尤相與推許于後學必有本名
副其實而先生之文于是乎必傳矣夫萬籟齊鳴總原于
太虛衆音俱舉不易乎鍾律先生之文屢變而不離其宗
逓出而同底于妙亦若是而巳顧余於此獨有感焉憶昔
平遠追陪卽席分賦京華晤對握手言歡夫何執鞭之慕
同變幻於廿年挂劒之悲徒縈懷于身後安能不撫遺編
而三歎也哉幸有緯雲子萬爲之弟京小南耕爲之友庶
幾香山百卷不憂付託之無人子美多才不致荒􁍥之抱
痛則先生爲不朽耳顧先生之不朽者自在而余特低徊
今昔爲牽連書之者如此武陵胡獻徵撰
陳迦陵文集目次
　卷一
　　宋楚鴻古文詩歌序
　　王西樵十笏草堂辛甲集序
　　王阮亭詩集序
　　孫豹人詩集序
　　俞右吉詩集序
　　劉沛玄詩古文序
　　陶氷修詩集序
　　葉九來詩集序
　　許潄石詩集序
　　許九日詩集序
　　　方田伯詩序
　　　侯碩膚詩序
　　　李延公詩序
　　　石㓅子詩序
　　　張孺子詩序
　　　徐唐山詩序
　　　蔣冷生詩序
　　　水繪園修褉詩序
　　　四弟子萬詩序
　　　小三吾倡和詩序
　　　杜輟耕哭弟詩序
　　　王懌民北游草序
　卷二
　　董文友文集序
　　蔣愼齋文集序
　　朱㓜安集序
　　王西樵炊聞巵語序
　　蝶庵詞序
　　靑堂詞序
　　任植齋詞序
　　詞選序
　　周文夏稿序
　　路進士詩經稿序
　　陳石書姜子嘉制藝合刻序
　卷三
　　吳子班讀史漫衡序
　　錢礎日史論序
　　毛馳黃韻學通指序
　　皇士卧遊記序
　　金陵遊記序
　　歷陽遺音序
　　百愚禪師語錄序
　　寒松禪師指迷錄序
　　贈周櫟園先生序
　　贈邑侯李蔚宗序
　　贈徐渭文序
　　邵濳夫先生八十夀序
　　贈蔡孟昭序
　卷四
　　與張芭山先生書
　　答康小范書
　　與蔣大鴻書
　　上龔芝麓先生書
　　與宋尚木論詩書
　　與方與三敦四書
　　與侯彦窒書
　　答湯静文書
　　上棠村梁大司農書
　　上宋蓼天總憲書
　　與王阮亭先生書
　　與王阮亭先生書
　　與田梁紫書
　卷五
　　敕贈徵仕郞翰林院檢討先府君行畧
　　敕贈時太孺人先庶母行畧
　　吳湛傳
　　許肇箎傳
　　馬羽長先生傳
　　邵山人濳夫傳
　　吳姬扣扣小傳
　　中憲大夫嵩少冐公墓誌銘
　　新安戴處土曁配吳孺人合葬墓表
　卷六
　　樂章議
　　文杏齋記
　　依園遊記
　　重修芙蓉寺碑記
　　醴泉記
　　戴務㫋歲寒三友畵記
　　祭姜如須文
　　祭王西樵先生文
　　周壽王俞恭藻二子咏懷詩䟦
　　東溪修褉卷䟦
　補(附一卷末)
　　和松庵稿序
　　筠廊偶筆序
　　留都見聞錄序
序
竊聞三江雄闊勢接荆溪九龍嶒峻氣通善卷大藥得張
公之洞飛仙留玉女之潭陽羡之城巋然任公之臺無恙
美哉鍾靈於斯尚巳其中篤生陳子其年焉源本太昊之
墟支分頴川之派金張七葉貂珥盈門謝氏一家烏衣各
巷其年夙挺雋才體周大雅顧長康之三絶乃去其癡劉
子翼之獨行世高其德尤躭儷體獨冠當時原夫太極是
生兩儀由茲而來物非無耦日星則珠聯而璧合華木亦
並蒂而同枝關關鏘鏘鳴必相和儦儦俟俟聚斯爲友物
類且爾況於人文者哉是皆天壤自然之妙非强比合而
成之也昔者黃門夫子振起吳松四六之工語妙天下余
與其年皆及師事悠悠擺落僕復何言乃其年則羣推領
袖直接宗風旣吐納乎百川亦磬控乎六馬觀其整肅則
垂紳搢笏雄毅則劍㧞弩張綺麗則步障十層遙裔則平
楚千里或徘徊如堕明月或夭矯如曳晴虹或如天姬楊
袂而望所思或如秋士餐英而思所托余毎覽之唱嘆彌
日循環在手低徊在心或謂三古六經氣留淳朴先秦西
京體並高古焉用駢組聿開浮華豈知萬邦九族之語巳
見諸虺誥水濕火燥之句亦載於文言嚆矢權輿引厥端
矣至若武靈王之論騎射丞相斯之諫逐客徃覆欲引排
比頗多戰國龍門云何損格且夫其年之手弄丸有餘能
於屬詞隷事之中極其開閤不外紬靑嫓白之法自行跌
蕩政如山隂楷書而具龍跳虎卧之竒杜陵排律乃得歌
行頓挫之致蔚乎神筆詎不然歟今也華亭唳鶴聲旣邈
然楚些驚蛇歌之如昨覩此鸞龍之新作轉抗俯仰之幽
情天地何寛不覺百端交集文章未墜益信千秋在茲云
爾錢塘毛先舒譔
序
余素不􁋯駢體之文以爲文者性情之所發雕刻愈工則
性情愈漓嘗見某公贈廣陵遊子序炳曜鏗鏘美言可市
適余友有西陵之行遂戲易廣陵爲西陵并稍更其竹西
歌吹等語則全篇皆可移贈因嘆此道雷同倚附葢千手
如一律也至若七啟七命古人巳踞其勝乃復取宫室遊
獵聲色之盛以相踵襲毋論其不似古人卽似古人矣古
人巳徃亦何必復有我耶遂絶筆不爲者十年歲戊午
國家以博學宏詞徵召天下士其文尚臺閣或者以爲非
駢體不爲功輦轂之間名流雲集皆意氣自豪而余內顧
胸中索然一無足恃旁人咸咎余嚮者持論之過余亦笑
而不顧也居久之陳子其年訪余邸舍出其全集見示自
賦騷書啟以及序記銘誄皆以四六成文余偶披篇首巳
見其稜稜露爽繼諷詠纏綿窮宵逹晝言情則歌泣忽生
叙事則本末皆見至於路盡思窮忽開一境如鑿山如墜
壑如驚兕乍起鷙鳥復擊而神龍天矯於雨雹交集之中
也爲之舌撟而不能下始悟文之有駢體猶詩之有排律
也昔杜少陵爲長律其對句必伸縮變化出人意表雖俳
比千百言而與北征諸作一意單行者無毛髪異推此意
以爲文是駢體中原有眞古文辭行乎其間陳子巳先我
而擅塲惜余向者之貿貿不察也嗟乎陳子丗其家學少
負重名今始膺不世之遇然視其鬂間亦蒼蒼欲改矣若
余年甫逾强仕從此學陳子之學更復閱十年亦庶幾可
希一日之遇而已緩不及待也陳子將何以策我哉嚴江
弟毛際可撰
序
揚雄有言雕蟲篆刻壯夫不爲朱子亦曰東漢文章漸趨
對偶其氣日卑此昌黎譏其衰颯子厚以爲駢牳者也然
高文大册代有偉人而折柳寄梅不無逸致聲偶之學又
何可少也今觀家兄其年所著錦心繡口玉佩瓊琚思若
湧泉辭如注水心手之調詞意之屬一字一句皆别開生
靣使人讀之覺齒頰香而心目豁者此集出凡辭人才子
駢黃儷綠曵玉􁨠金人握靈蛇之珠家抱荆山之玉皆當
焚筆硯矣豈非絕技也哉因信文不論大小惟有一叚眞
精神透映𥿄上便是慧業皆足以發奎璧之光而傳之千
百世也嗟乎其年明德之後淸白傳家晚拜一官淹忽棄
世生平遺書正恐無人無力捃摭維艱將與秋草落花隨
風飄没幸四弟子萬令尹博陵公餘刻燭分類彚緝又出
其淸俸梓之以傳然後其人其文得以不朽詩曰凡今之
人莫如兄弟如子萬者亦可謂難矣
康熙二十七年歲在著雍執徐之仲冬上浣愚弟僖謹撰
陳迦陵儷體文集目次
　卷一(賦十/首)
　　璿璣玉衡賦
　　滕王閣賦
　　述祖德賦
　　　憺園賦
　　　銅雀瓦賦
　　　半繭園賦
　　　看奕軒賦
　　　瑞木賦
　　　白秋海棠賦
　　　白丁香花賦
　卷二(頌二/首/書十/一首)
　　平滇頌
　　醴泉頌
　　與吳駿公書
　　與芝麓先生書
　　上芝麓先生書
　　與葛瑞五書
　　與周子俶書
　　答冐辟疆先生書
　　與周櫟園書
　　與吳漢槎書
　　答毘陵友人書
　　答周壽王書
　　與陳際叔書
　卷三(啟十/五首)
　　李映碧先生八十徵詩文啟
　　徵浙江總督李鄴園先生夀言啟
　　徵淮安張鞠存年伯䨇夀詩文啟
　　徵毛太母黃太孺人八十壽言啟
　　爲丁太公徵八十壽言啟
　　徵田太翁八袠壽言啟
　　爲溧陽彭太翁太母七十䨇夀徵詩啟
　　徵沈韓倬太史母周太孺人八十詩啟
　　徵松陵潘母六十壽言啟
　　徵大銀臺柯素培先生六十壽言啟
　　儲太翁九十徵詩啟
　　任丘龎年伯七十徵詩文啟
　　徵吳老年伯母六袠詩文啟
　　徵盂太母王太夫人六十壽言啟
　　　徵李母董太宜人六十壽言啟
　　卷四(啟十/四首)
　　　刻周鹿溪先生遺集啟
　　　徵贖十三經十七史毛氏書板啟
　　　徵刻吳園次宋元詩選啟
　　　徵萬桺堂詩文啟
　　　請周翼㣲篆刻圖章啟
　徵刻今文選今文鈔啟
　　公請靈機和尚住善權啟
　　謝柯翰周恵爐扇啟
　　代友人謝送湖綿花褐選頴燈檠啟
　　謝友人賚安石榴啟
　　謝園次賚衣啟
　　謝劉王孫示西洋諸器詩啟
　　謝吳伯成明府賚酒米并炭啟
　　戲與李渭清索餅啟
　卷五(序二十/七首)
　　瀛臺賜宴詩序
　　九日黑窑厰登高詩序
　　　萬桺堂修褉倡和詩序
　　　鄧孝威詩集序
　　　冐無譽詩集序
　　　龔介眉湘笙閣詩集序
　　　董少楹詩集序
　　　周鷹垂詩集序
　　　佳山堂詩集序
　　　林玉巖詩集序
　　　錢寶汾詩集序
　　　董蒼水詩集序
　　　龎霽公詩集序
　　　婁東顧啇尹詩集序
　　　徐昭華詩集序
　　　孫赤崖瀋西草堂詩序
　　　余鴻客金陵詠古詩序
　　　藝圃詩序
　　　汪季靑詩橋序
　　　戴無忝詩序
　　　魏禹平詩序
　　　胡智修詩序
　　　方渭仁都門懐古詩序
　　　家子厚關中紀游詩序
　　　門人陳集生影樹樓詩序
　　　宫紫玄先生春雨草堂詩序
　　歸田倡和詩序
　卷六(序二十/三首)
　　周櫟園先生尺牘新鈔序
　　呉園次林蕙堂全集序
　　三芝集序
　　續臞菴集序
　　胡黃門其章先生葵錦堂集序
　　黄雲孫詩古文凾靑集序
　　方素伯集序
　　董得仲集序
　　吳天章蓮洋集序
　　陸懸圃文集序
　　　宋楚鴻文集序
　　　陸麗京文集序
　　　謝别駕景韓醉白堂集序
　　　太史五叔祖集唐序
　　　椒峯弟詩經稿序
　　　劉逸民學經章堂制藝序
　　　儲雪持文集序
　　　吳天篆賦稿序
　　　毛貞女堕樓詩序
　　　閨秀啇嗣音詩序
　　　葉井叔悼亡詩序
　　　琴怨詩序
　　茹蕙集序
　卷七(序二十/四首)
　　家皇士望遠曲序
　　亦山草堂南曲序
　　余澹心鴛鴦湖傳竒序
　　曹實庵咏物詞序
　　錢寶汾詞序
　　觀槿堂詞集序
　　黃編修庭表官詞序
　　米紫來始存詞集序
　　莊澹菴先生長安春詞序
　　徐竹逸詞序
　　　蒼梧詞序
　　　浙西六家詞序
　　　王良輔百首宫詞序
　　　葉桐初詞序
　　　金天石吳日千二子詞稿序
　　　閻牛叟貫花詞序
　　　蔣京少梧月詞序
　　　吳初明雪篷詞序
　　　楊聖期竹西詞序
　　　吳曹三子叠韻詞序
　　　今詞選序
　　　歲寒詞小序
　　胡二齋擬古樂府序
　　樂府補題序
　卷八(序十/七首)
　　夀季太翁八十序
　　崑山盛逸齋六十壽序
　　夀徐健庵先生序
　　壽閻再彭先生六十一序
　　贈閻梓勤二十初度序
　　徐母顧太夫人六十壽序
　　壽劉太母韓恭人九十序
　　葉母李太夫人六十夀序
　　賀徐立齋先生新陞總憲序
　　賀周櫟園先生南還廣陵序
　　送汪考功鍾如給假省親序
　　送汪存庵廣文出都序
　　南耕席上送潘蓴菴入都序
　　贈陸翼王序
　　　賀毛大可新納姬人序
　　　顧亓山印譜序
　　卷九(碑文/一首/記一/首/䟽二/首/誌銘/一首/䟦一/首/題後/一首)
　　　靈巖寺重建大殿碑
　　　遂安方氏健松齋記
　　　爲嘉禾闔郡士民募建羅天大醮疏
　　相國寺重建藏經閣募疏
　　王母張宜人墓誌銘
　　益都馮相國壽詩䟦
　　題余淡心所藏龔端毅公詩卷後
　卷十(祭文/九首/誄四/首/哀辭/二首/像贊/三首)
　　祭王敬哉先生文
　　祭同學董文友文
　　公祭大司空在調周公文
　　祭侯仲衡先生文
　　公祭封侍御王太翁文
　　公祭同年陳子遜文
　　　祭徐母顧太夫人文
　　　公祭梁老師母吳夫人文
　　　祭周侍御母夫人文
　　　楊俊三誄
　　　宣城文學施公誄
　　　嘉定侯掌亭先生誄
　　　尤母曹孺人誄
　　　顧夫人哀辭
　　　王母張孺人哀辭
　　　楊忠烈像贊
　　　郜方壺像贊
　　　胡牧長像贊
序
陳其年先生詩文流傳海內余所企慕久矣間從諸選家
集中得讀其雜咏數首輙歎跌蕩雄渾如盛唐人心益復
嚮往之薄宦山左十六年滕薛濟泗間不乏嗜古能文之
士偶一論詩都無不屈指其年先生者而吾友孫子豹人
鄧子孝威軰尤推服先生不置嘗許其年文字之妙直追
秦漢駢儷之工可凌鮑庾詩則軼少陵而駕沈宋元和以
下諸公不逮也余旣熟耳先生名苐未睹厥容貌與之上
下論議一探其胸中之奇以爲恨丁卯冬司鹺津門僕僕
于魚肆鹽市日與十三賈人子咄咄誶語殊不自聊頼一
日聞安平令君賢聲心異之詢知爲先生難弟子萬則大
喜過望因索其家刻詩文貽余若干卷發椷而風雨争飛
珠玉錯落益信往昔海內所以争傅先生者良有不虛再
四循諷覺斯集眞可不朽先生也昔長卿富于辭子虛賦
就得給尚書筆札以郞顯後世文士罔不歎羡其事其年
遭遇不啻過之矣世有懷瑾握瑜曾不得一逢際會而抱
影蓬窻者比比也如先生者可不謂幸哉今讀其詩想見
其爲人旣作誦讀尚友之資復增中郞虎賁之想爲報子
萬當盡搜其篋中所藏勿令他人取去盡以貽予予當付
梓而廣布之以慰夙昔饑渴可也涇陽弟任璣拜題
序
康熈己已秋余校天雄士道出安平秋原獨穰田家熈熈
然甚可觀也且稔知邑令陳子萬雅志興教化時與諸生
誦說不倦有潘懷縣之風焉心竊韙之比與子萬晤間爲
道其家世遺書而出其年先生湖海樓詩示余余乃惝怳
太息曰此陳氏所以難爲兄難爲弟也其年先生崛起西
江蜚名東觀鑽研六籍含茹於子史百家之學凡騷人所
歌吟墨卿所譔述無不抽而思之摽而引之以求得其解
不苐如韓退之所云非三代兩漢之書不敢觀巳也余不
敏辱與同官卽一言一字雅好讀之忽焉不知十年中其
書在其人往矣不禁悵然有停雲落月之感是役也雖僕
僕於趙魏中山大陸之區而肩輿傳舍中旣得讀先生詩
　不翅復見先生焉顧且得交子萬則疇昔之懷又灑然爲
　之一快夫海內之所驚艶而樂道之者皆曰檢討善屬詩
　若文其駢儷之雅變幻之奇人巧極天工錯卽庾鮑沈宋
　可作當與抗禮焉不知此猶先生之餘也假令年稱其才
　使得歌咏
廟堂以垂爲雅頌其功業何可勝道又豈但花晨月夕之下
　遊名山巨川賦物言志悲歌慷慨也哉嗚乎先生爲不朽
　矣昔謝康樂每夢惠連輙得佳句千載下習爲美談今先
　生之詩得無夢令尹君乎請以問之子萬海曲年家弟李
　應廌題
序
其年檢討陽羡貴公子自其童子卽沾濡家學習聞中朝
故事落筆賦詩才名籍甚江表與余相識在戌亥之間中
更變故家計益落非復昔時豪舉矣薄游大梁訪舊雉臯
多故人寂莫之游所至輙徙倚窮年少亦累月當花對酒
感慨悲凉一以文章自遣世所艶稱者其麗體塡辭二種
然其沈思怫鬰尤一往全注於詩近體似玉川歌行之運
筆頓挫婉轉豐縟前少陵而後眉山不足多也然詩益工
窮益甚晩歲遭逄幾酬夙志未幾捐舘無當室之孤無負
郭之産竊念造物之於斯人其奢於降才儉於取遇如此
計其所留於身後者幾何假令此卷復就零落則其年竟
爲虛生此世矣昔王右丞没無子代宗命取其遺集其弟
相國縉編得四百餘篇上之帝優詔褒美今安平作吏甚
淸苦迺能捐俸剞劂爲其兄計所以不朽者比之前人爲
尤難也集分年自辛丑編至壬戌歲止共得七百七十八
首其文與塡辭另有集
康熈二十八年冬十二月崑山同學弟徐乾學謹序
湖海樓詩目
　　　辛丑
　　　　二十九首
　　　壬寅
　　　　三十一首
　　　癸卯
　　　　三十六首
　　　甲辰
　　　　四十六首
　　　乙巳
　　　　五十二首
　　　丙午
　　　　　三十九首
　　　　丁未
　　　　　三十八首
　　　　戊申
　　　　　八十三首
　　　　己酉
　　　　　三十首
　　　　庚戌
　　　　　七十三首
　　　　辛亥
　　　　　四十五首
　　　　壬子
　　　　　三十四首
　　　　丙辰
　　　　　十二首
　　　　丁巳
　　　　　一首
　　　　戊午
　　　　　二十六首
　　　　己未
　　　　　六十八首
　　　　庚申
　　　　　七十三首
　　　　辛酉
　　　　五十九首
　　　壬戌
　　　　三首
　　　共七百七十八首
序
予固不知塡詞間嘗從先子坐隅竊聞春波詞人錢而介
先生之緒論矣詞始於唐衍於五代盛於宋沿於元而榛
蕪於明明詞佳者不數家餘悉踵草堂之習鄙俚䙝狎風
雅蕩然矣文章氣運有剥必復吾友朱子錫鬯岀而振興
斯道俞子右吉周子靑士彭子羡門沈子山子融谷摶九
李子武曾分虎共闡宗風陳子其年起陽羡與吾里旗鼓
相當海內始知詞之爲道非淺學率意所能操管者也其
年王父少保左都御史中湛先生爲東林領袖嘗令吾邑
多惠政與先祖訂交特厚以故先子與定生先生昆仲世
講不衰云憶癸未歳先子以寶坻固守全城功當超擢忤
權貴聽調赴京師而少保叔子户部主事則兼先生亦以
忤時左遷順天府知事盱衡時務握手太息共抱𣏌人憂
甲申三月則兼先生殉國難是歲先子繇涇縣令遷南工
部見馬阮執國命遂奉大母歸隱以殁時定生先生亦日
在風波震盪中幾爲阮懷寧所殺滄桑之後予始得見其
年及其三弟緯雲因盡讀其先世遺書辛酉九月予從京
師南還其年尚賦詩二章贈别迨壬戍之夏而屋梁落月
之思遽變作人琴之感矣今年春予歸自河東適家弟六
謙爲深澤令遂憇裝焉其年季弟子萬時令安平安平與
深澤接壤子萬以公事至上谷紆道訪予兄弟一相見卽
言及其年詩古文巳刻成二十四卷詞則海内尚未覩全
本方彚輯迦陵詞全集三十卷授梓單行屬矛爲之序予
旣不知詞而其年之詞世巳推重又何用予序哉予間至
京師偶與友人顧咸三共讀其年之詞合小令中調長調
計四百一十六調得詞一千六百二十九闋咸三謂宋名
家詞最盛體非一格辛蘓之雄放豪宕秦柳之嫵媚風流
判然分途各極其妙而姜白石張叔夏軰以冲澹秀潔得
詞之中正至其年先生縱橫變化無美不臻銅軍鐡板殘
月曉風兼長並擅其新警處往往爲古人所不經道是爲
詞學中絶唱予聞其言而益信其年之詞之必宜單行也
夫其年與錫鬯並負軼羣才同舉博學宏詞入爲翰林院
檢討交又最深其爲詞工力悉敵錫鬯江湖載酒集爲友
人選刻巳久今方高視詞壇著作且日新其年詞雖富而
今巳矣子萬梓成後錫鬯必竭力爲之表章又何用予序
哉特以子萬惓惓爲其兄身後名計友于之誼足以風世
不敢以不文辭向者新城王阮亭先生梓其令兄西樵東
亭兩先生遺集海內重之子萬遊先生之門而亦不忍忘
其兄是刻也又何淵源之無沗乎以子萬之孝弟與其吏
治學問行且敡歷中外致君澤民以繩其祖武豈僅僅以
詞章爲其兄不朽計者獨予以長貧餬口四方祖父遺詩
略巳問世而古文詞未能授梓以竟後人之事則見子萬
梓其年詞屬爲之序而不忍固辭者亦用以自志吾媿云
爾
康熙二十九年秋七月秀水同學弟高佑釲謹序
序
自昔風雲之什最數六朝由來騷雅之遺原非一格故輪
袍製曲文人大抵風流而玉宇闗心學士率多忠愛南國
隕江山之涕樓上笙寒東風牽離別之絲橋邉柳暗靑衣
小婢藉翻紅豆之詞彩筆名流慣著金荃之集寄歌思于
玉樹韻咽千秋傳節奏于霓裳魂銷一曲凢屬有情之語
多爲見道之言况乎萬斛流泉噴處卽成珠顆千端艶錦
着來盡是霞紋者乎迦陵陳太史先生世擅淸華頲係蘓
瓌之子門盈簪笏玠爲衛瓘之孫鍾靈氣于玉女潭邉著
義聲于孝侯祠畔英年吐鳳九苞栖食于桐花晩歳佩魚
六絶繽紛其藻彩詩則三百篇而下未是葩經十九首以
還都非作者文則叱訶徐庾靈𧖟之冰繭能繅凌轢謝顔
赤水之珊瑚可碎固巳蝨吟阿賦鬼哭蒼書矣然且擲地
鴻篇兼工鏤雪屠龍巨手亦事雕蟲則有春閨懊惱之辭
子夜相思之曲陌頭凝望悔敎夫壻封侯洛下㸔花爲問
良人得意泣秋風于揚子未寄魚書驚殘夣于遼西生憎
鶯閙又有送君南浦別客西江渺渺春帆綠遍王孫之草
匆匆曉騎靑廻酒市之旗能不握手贈言攀條増感若乃
登臨山水憑吊興亾嗟仙掌之消沉露零鄴下歎銅駝之
湮没棘滿華園西京之禾黍芄然東洛之衣冠邈矣於斯
時也不亦悲乎至于江上琵琶靑衫淚濕樓頭珠斛紅粉
塵埋僵碧玉于甃泉啼采蘋于翠竹馬嵬土澁只剩香囊
銅雀臺空不聞歌吹斯又冩牢騷于落日抒哀怨于愁雲
者矣君爲才子僕亦恨人身似隴禽出潼闗而未返夢成
莊蝶依吳樹以常飛曾叨縞紵之投乆抱人琴之痛西州
門外傷心不但羊曇北海樽前把袂更無文舉劇憐香令
爲述難兄出遺藁于縹􁂫聚廻文于斷錦一聲河滿老淚
橫流三疊陽闗仙踪竟去試訪紅牙按拍當年可有何戡
若令鐡撥調絃今日難爲賀老一言弁首萬緒塡膺
康熙二十九年庚午仲冬長至前十日涇陽任璣題於上
　谷衙齋
　　　女冠子(二首)中興樂(一首)
　　　紗窗恨(一首)浣溪沙(十六首)
　　　酒泉子(一首)天門謡(一首)
　　　添字昭君怨(二首)菩薩蠻(二十五首)
　　　卜算子(一首)采桑子(二十八首)
　　　減字木蘭花(二十首)柳􁀼烟(一首)
　　　散餘霞(一首)好事近(六首又𥙷/遺一首)
　　　漁父家風(一首)荆州亭(一首)
　　　眉峯碧(一首)琴調相思引(一首)
　　　誤佳期(一首)憶秦娥(一首)
　　　淸平樂(五首)憶少年(一首)
　　　阮郞歸(一首)畫堂春(二首)
　　　武陵春(第一體一首)鬲溪梅令(一首)
　　　海棠春(九首)桃源憶故人(四首)
　　　攤破浣溪沙(一首)山花子(一首)
　　　眼兒媚(二首)朝中措(十一首)
　　　三字令(一首)太常引(第一體一首)
　　　歸去來(一首)河凟神(二首)
　　　醉鄕春(二首)茶瓶兒(一首)
　　　極相思(二首)西江月(十一首)
　　　畱春令(一首)少年游(一首)
　　　怨三三(一首)偷聲木蘭花(六首)
　　　城頭月(二首)河傳(第一體二首)
　　　河傳(第二體一首)秋夜雨(一首)
　　　醉紅粧(一首)玉團兒(一首)
　　　探春令(三首)南柯子(三首)
　　　迎春樂(四首)憶餘杭(一首)
　　　醉花陰(五首)紅窗睡(二首)
　　　河傳(第三體一首)河傳(第四體一首)
　　　河傳(第五體一首)河傳(第六體一首)
　　　怨王孫(二首)徵招調中腔(一首)
　　　雨中花(三首)杏花天(二首)
　　　浪淘沙(六首)戀繡衾(二首)
　　　月照梨花(一首)河傳(第七體一首)
　　　河傳(第八體一首)河傳(第九體一首)
　　　摘紅英(一首)鷓鴣天(十五首)
　　金鳯鈎(一首)河傳(第十體一首)
　　河傳(第十一體一首)河傳(第十二體一首)
　　鵲橋仙(三首)㕔前柳(一首)
　　玉樓春(二首)南鄕子(七首)
　　虞美人(十六首)夜行船(一首)
　　醉落魄(二首)夜游宫(四首)
　　踏莎行(六首)虞美人(第二體一首)
　　惜分釵(一首)臨江仙(一首)
　　七娘子(一首)花間虞美人(一首)
　　小重山(一首)
　　　以上小令一百一十一調共三百九十首
　中調
　　　臨江仙(八首)七娘子(又一體一首)
　　　蝶戀花(四十首)後庭宴(一首)
　　　一剪梅(二首)釵頭鳯(二首)
　　　朝玉階(一首)唐多令(六首)
　　　攤破醜奴兒(一首)擊裙腰(一首)
　　　明月逐人來(一首)贊成功(一首)
　　　似娘兒(一首)靑杏兒(一首)
　　　定風波(六首)蘇幕遮(一首)
　　　漁家傲(七首)破陣子(二首)
　　　落燈風(一首)鳯啣杯(二首)
　　　喝火令(一首)醉春風(四首)
　　　麥秀兩岐(一首)侍香金童(一首)
　　　獻衷心(一首)芭蕉雨(三首)
　　　輥繡毬(一首)品令(一首)
　　　酷相思(一首)淡黄柳(一首)
　　　玉梅令(二首)錦纒道(二首)
　　　厭金杯(一首)垂絲釣(一首)
　　　行香子(三首)靑玉案(六首)
　　　鳯凰閣(三首)感皇恩(六首)
　　　天仙子(二首)殢人嬌(四首)
　　　佳人醉(一首)江城子(九首)
　　　小桃紅(一首)月上海棠(一首)
　　　歸田樂引(二首)西施(二首)
　　　千秋歳(五首)離亭燕(一首)
　　　于飛樂(一首)隔簾聽(一首)
　　　師師令(二首)隔浦蓮近拍(五首)
　　　傳言玉女(二首)百媚娘(二首)
　　　剔銀燈(三首)解蹀躞(二首)
　　　下水船(一首)碧牡丹(一首)
　　　風入松(四首)婆羅門引(二首)
　　　荔枝香(一首)拍䦨干(一首)
　　　祝英臺近(十首)四園竹(二首)
　　　撲蝴蝶(一首)側犯(二首)
　　　送入我門來(二首)一叢花(三首)
　　　玉女度千秋(一首)過澗歇(三首)
　　　側犯(第二體一首)紅林擒近(三首)
　　　小鎭西(一首)皂羅特髻(一首)
　　　有有令(一首)最高樓(一首)
　　　驀山溪(七首)新荷葉(四首)
　　　早梅芳近(一首)柳腰輕(一首)
　　　千秋歳引(一首)拂霓裳(一首)
　　　爪茉莉(二首)滿路花(三首)
　　　洞仙歌(十七首)黄鶴引(一首)
　　　秋夜月(一首)蕙蘭芳引(三首)
　　　簇水(三首)華胥引(一首)
　　　促拍滿路花(一首)鶴冲天(二首)
　　　歩月(一首)玉人歌(一首)
　　　八六字(一首)勸金船(一首)
　　惜紅衣(一首)石湖仙(一首)
　　魚遊春水(四首)雪獅兒(一首)
　　愁春未醒(四首)謝池春慢(一首)
　　鵲踏花翻(三首)宣淸(二首)
　　薄媚摘遍(一首)凄凉犯(二首)
　　雪獅兒(二首)轆轤金井(一首)
　　法曲獻仙音(二首)塞翁吟(一首)
　　東風齊着力(二首)絳都春(第一體一首)
　　　以上中調一百一十二調共二百九十五首
　長調
　　滿江紅(九十六首)梅子黄時雨(一首)
　　雪梅香(一首)埽花游(一首)
　　　紅情(一首)滿庭芳(三十一首)
　　　徵招(三首)水調歌頭(三十九首)
　　　鳯凰臺上憶吹簫(七首)夢揚州(一首)
　　　塞孤(二首)金浮圖(一首)
　　　八節長歡(二首)卓牌兒(二首)
　　　天香(三首)漢宫春(五首)
　　　雨中花慢(一首)燭影揺紅(二首)
　　　帝臺春(一首)暗香(三首)
　　　八聲甘州(五首)夏初臨(五首)
　　　夢芙蓉(一首)月邊嬌(一首)
　　　醉蓬萊(六首)玉簟涼(二首)
　　　黄鸝遶碧樹(一首)慶淸朝慢(一首)
　　　西子粧慢(一首)長亭怨慢(五首)
　　　瑶臺第一層(一首)黄河淸慢(一首)
　　　倦尋芳(二首)月下笛(一首)
　　　孤鸞(一首)三部樂(一首)
　　　長亭怨(一首)應天長(一首)
　　　揚州慢(一首)珍珠簾(二首)
　　　月華淸(四首)玉蝴蝶(一首)
　　　垂楊(一首)無悶(一首)
　　　閨怨無悶(一首)燕山亭(一/丨)
　　　催雪(二首)大有(一首)
　　　新鴈過粧樓(三首)丁香結(一首)
　　　瑣窗寒(五首)金菊對芙蓉(十二首)
　　　花犯(又一體一首)三姝媚(二首)
　　　萬年歡(二首)解語花(四首)
　　　渡江雲(五首)絳都春(一首)
　　　念奴嬌(一名百字令共/一百零八首)無愁可解(一首)
　　　彩雲歸(一首)春夏兩相期(二首)
　　　遶佛閣(四首)東風第一枝(六首)
　　　玉燭新(一首)琵琶仙(三首)
　　　四代好(一首)雙頭蓮(二首)
　　　龍山會(一首)五福降中天(三首)
　　　燕歸慢(二首)夜合花(二首)
　　　慶春澤(一首)換巢鸞鳯(三首)
　　　高陽臺(二首)壽樓春(二首)
　　　木蘭花慢(八首)翠樓吟(四首)
　　　曲游春(二首)映山紅慢(一首)
　　　看花廻(一首)月當㕔(一首)
　　　桂枝香(三首)玲瓏四犯(三首)
　　　大江乘(一首)霓裳中序第一(一首)
　　　憶舊游(一首)水龍吟(二十一首)
　　　慶春宫(一首)氐州第一(三首)
　　　拜星月慢(一首)花犯(又一體四首)
　　　齊天樂(十二首)晝錦堂(二首)
　　　石州慢(四首)南浦(二首)
　　　宴淸都(二首)倒犯(一首)
　　　莊椿歲(二首)瑞鶴仙(四首)
　　　瑶花(三首)春從天上來(三首)
　　　金盞子(一首)安平樂慢(一首)
　　　雨淋鈴(一首)還京樂(二首)
　　　春雲怨(一首)喜遷鶯(七首)
　　　探春慢(二首)綺羅香(九首)
　　　眉嫵(一首)花心動(一首)
　　　瀟湘逄故人慢(四首)二郞神(第一體二首)
　　　月中桂(一首)永遇樂(七首)
　　　歸朝懽(一首)霜花腴(一首)
　　　送入我門來(二首)尉遲杯(三首)
　　　合歡帶(一首)花發沁園春(一首)
　　　二郞神(第二體一首)春霽(一首)
　　　秋霽(二首)西河(三首)
　　　解連環(五首)望明河(一首)
　　　飛雪滿群山(三首)淸江裂石(一首)
　　　泛淸波摘遍(五首)望梅(一首)
　　　傾杯樂(三首)望湘人(三首)
　　　夜飛鵲(一首)望海潮(二首)
　　　擊梧桐(二首)一蕚紅(三首)
　　　薄倖(四首)惜黄花慢(一首)
　　　一寸金(二首)慢卷紬(一首)
　　　八寶粧(一首)疎影(六首)
　　　風流子(七首)大聖樂(一首)
　　　高山流水(一首)江南春(一首)
　　　霜葉飛(二首)過秦樓(一首)
　　　五綵結同心(三首)女冠子(第四體二首)
　　　小梅花(二首)蘇武慢(三首)
　　　惜餘春慢(二首)玉山枕(二首)
　　　宣淸(一首)洞庭春色(二首)
　　　沁園春(七十三首)丹鳯吟(一首)
　　　輪臺子(一首)八歸(四首)
　　　賀新郞(一百三/十五首)摸魚兒(十首)
　　　蓮陂塘(二首)夏雲峯(第二體一首)
　　　金明池(六首)綠頭鴨(一首)
　　　笛家(三首)畵屏秋色(一首)
　　　白苧(一首)春風裊娜(二首)
　　　引駕行(一首)十二時(二首)
　　　蘭陵王(三首)大酺(三首)
　　　瑞龍吟(三首)西平樂(二首)
　　　玉女揺仙佩(三首)多麗(六首)
　　　箇儂(三首)夜半樂(一首)
　　　六州歌頭(三首)小諾臯(一首)
　　　寶鼎現(二首)怨朱絃(一首)
　　　穆護沙(一首)三臺(一首)
　　　抛毬樂(一首)稍遍(四首)
　　　戚氏(一首)鶯啼序(二首)
　　　豐樂樓(一首)
　　　　以上長調一百九十三調共九百四十四首
陳迦陵文集卷一
　宜興陳維崧其年譔
嘉定陸元輔翼王　維岳緯雲
餘姚黃宗羲梨洲　宗石子萬
　如臯冐　襄辟疆　男履端
商丘侯方巗叔岱　姪　洢
　　宋楚鴻古文詩歌序
雲間宋楚鴻秋士先生長君而尚木轅文諸先生從子也
年十五浩博瑰麗古文詩歌下筆數千言一時文人學士
艶稱之今年余來雲間秋士先生舘予幸舍盡出楚鴻撰
著授予讀之余三復卒業尤驚其姿制風秀絕嘆爲不可
及也嗣是同人衣冠之會邸舍之集靡不與楚鴻偕一日
同雲徐合皓雪已舉諸君高會於子玄之宅予時心手旣
調景會適凑聲伎未奏仰而賦詩葢有好將陌上河邉粉
持贈香奩咏絮才之句爲子玄新聘茂陵用相調謔無何
楚鴻伸𥿄染翰揮洒絡驛其卒章日夜深宴罷客將歸一
聲畵角城邉雪則又運如鳳鳥之斜飛格比遊龍之初逝
洵恵連之絕伎羊孚之佳作矣楚鴻勉之士不幸涉身戎
馬厠跡離亂悲身名之未立念馳驅而無從銷歇風雲沉
挫上靈君子聞而悲之若夫景物相牽天機偶兆綢繆㶚
岸之篇悵惘河陽之作倘亦文人所不廢太上所難忘歟
然而偉長淡泊卒全身於黃初之間安仁乾没䆒靡軀於
太康之末余爲世望楚鴻甚殷不徒以其文也況楚鴻家
有門風㓜稱才子秋士尚木轅文與陳李兩君同堂接席
漁獵墳典搜揚風雅爲神宗以來著作之冠楚鴻又以年
少名家闡明宗㫖是豈新豊邸宅可語於宫殿之敞麗北
里歌舞漫擬於燕趙之横陳固巳被此聲華推爲領袖矣
至若一門羣從則有旣庭右之疇三異地齊鑣河宗子夀
連牀並響漢鷺八歲巳有子敬飛白之竒唐鷲三齡頗露
子晉吹笙之槪異日者開天祿啟石室釐房中之曲定東
閣之書蘭臺諸宋雍容顧盻於其間吾知楚鴻願爲封禪
書不作羽獵賦願爲郊廟樂不作委巷歌也余言雖狂楚
鴻必將前席而聽矣因憶向者余亦年十五李舍人過陽
羡余出昭君曲示之徘徊歎賞不去口實旣又飛書會稽
陳黃門實有潘江之目今者薄游雲間辱秋士尚木兩先
生披懷投分適舘授粲追思陳李巳不可得今因撰楚鴻
序而蟬聯及之亦以見年歲之不可追而東平之樹葢山
之泉爲可惜也若楚鴻之及鋒而用凌厲無前余樂得而
稱道焉
　　王西樵十笏草堂辛甲集序
十笏草堂辛甲集西樵王先生詩也先生先有十笏草堂
詩集後則有南徐游覽詩曁西湖竹枝詞茲俱不載所載
者自辛亥訖甲寅才四年爾維崧讀旣卒卷作而歎曰凡
詩之有編年也詎不尚哉夫人之年境不同時而遭遇亦
不一轍論世者考其年境以悉其遭遇而因以見其人之
生平則百不失一衛叔寶正始名士渡江以後輙復百端
交集謝太傅云中年傷於哀樂正頼絲竹陶冩杜少陵遷
徙白鹽赤甲間而瀼西東屯諸作益復沉鬱頓挫子瞻動
遭口語黃州儋耳詩歌筆勢冠絕平生俯仰年境正復關
人筆墨事西樵先生此辛甲四年來倐而作官禁近倐而
岀使西陲倐而掦旌宛洛倐而對簿幕府倐而橫罹吏議
幾與家人不相見倐而覆盆得白扁舟南下父母兄弟妻
子握手如平生驩故其詩歌哭無端啼笑不一非阡非陌
若斷若續中間如飛狐太行之險譎碻磝滑臺之曠衍以
及章華遺殿銅雀故臺峽猿嶺鳥所哀號遷客覊人所愁
歎叢祠廢驛古戌殘城與夫人世間一切可驚可愕可悲
可喜之事無不於此四年見之故先生之人益如衛虎謝
公而讀先生之詩亦如讀浣花坡公二集嗟乎睠言節物
豈獨先生卽以余之不肖自墜地來亦四更辛甲矣中間
自少而壯屈指疇昔感慨爲多懷歲月以悲來悵流光之
不再知不獨先生辛甲集爲然也
　　王阮亭詩集序
昔者孟子有言曰王者之迹熄而詩亡詩亡然後春秋作
孟子所謂詩亡何歟說者曰王室旣東文武道缺一時懷
文善誹之匹士類不能雍容恬雅以悟其君王葢激烈之
義多而變風變雅出焉詩之所以亡也吾以爲不然子所
謂詩亡非作詩者亡而作詩之教先亡也温柔敦厚則詩
之教也關雎葛覃鹿鳴天保諸章亡論巳平王以後其民
流而多思悲愁儉嗇而不踰乎禮身雖告哀乎豳岐景亳
之情未嘗一日離於懐也則猶未常一日離乎詩教也板
蕩之世乃重傷之矣山崩川竭雷電爗爗配天之業不祀
而明堂之位忽諸君子謂此其世可以史而不可以詩夫
董狐倚相左丘明諸賢彼其才非遽遜於雨雪之征夫草
蟲之戌婦也詠歌而悼歎之亦風人之致也惟是身經䘮
亂忍視爲越人之關弓而政教束濕難託於舂人之助相
不得巳而以編年紀事之體没其出風入雅之才而詩於
是遂亡詩之亡也國家之不幸也貞臣誼士之所不敢出
也勝國盛時彬彬乎有雅頌之遺焉五六十年以來先民
之比興盡矣㓜渺者調旣雜於啇角而亢戾者聲直中夫
鞞鐸滛哇噍殺彈之而不成聲夫靑絲白馬之禍豈侯景
任約諸人爲之乎抑王褒庾信之徒兆之矣新城王阮亭
先生性情柔淡被服典茂其爲詩歌也温而能麗嫻雅而
多則覽其義者冲融懿美如在成周極盛之時焉吾聞君
子欲覘世故先審土風故大夫作賦公子觀樂矇瞍所掌
葢其愼之今値國家改玉之日郊祀燕饗次第舉行飲食
男女各言其欲識者以爲風俗醇厚旦夕可致而一二士
女尚憂家室之未靖閔衣食之不給焉阮亭先生旣振興
詩教於上而變風變雅之音漸以不作讀是集也爲我告
採風者曰勞苦諸父老天下且太平詩其先告我矣
　　孫豹人詩集序
余少讀詩則喜秦風每當困頓無聊時輙歌駟鐵以自豪
也繼又自悲悲而至於罷酒厥後讀楚辭傷其詞義悱惻
不自振㧞又輙掩卷而嘆夫南風之不競而章華鄢郢之
鞠爲蔓草也詎必於子蘭鄭袖諸君卜之乎抑於離騷九
辨之哀颯覘之矣以故讀秦風楚辭二書知嬴氏興而芈
氏廢也且從人之難與衡人較也心知其說不敢以告人
余世家吳中吳中諸里兒苐能歌西曲尋陽諸樂府耳烏
衣靑溪之地被輕紈而謳房中曲者其聲靡靡不足聽也
卽向者綿駒王豹之徒所罵爲不値一錢矣夫聲音之際
抑揚抗墜之閒其關人性術者豈㣲渺哉故余與都人士
相見則必稱詩遇博徒賣醬屠狗販繒諸目不識五字七
字口不嫺平上去入者亦必强之使歌歌猶詩也歌焉而
其人之生平悲愉可喜飮食格鬬嬉笑怒罵不平有槪於
中一切於歌焉見之人顧可以不歌乎哉今年來廣陵與
秦人孫枝蔚歌詩枝蔚秦之焦穫人甲申李自成作亂孫
子結同里惡少年數十人殺賊天隂月黑失足堕土坑中
追者垂及屬有天幸得不死後脫身走廣陵學小賈則巳
傾廣陵諸中賈稍學中賈則又傾廣陵諸大賈孫子學中
賈之三年三置千金諸大賈日以肥肉大酒啖孫子孫子
益飮啖自若旦日出揚州北郭門而鳴箏跕屣之相隨屬
者踵相接也一日忽自悔且恨曰丈夫處世旣不能舞馬
矟取金印如斗大則當讀數十萬卷書耳何至齷齪學冨
家兒爲於是自秦隴迎其婦來而僦居於揚州之董相祠
旁閉戸日讀書間爲詩而自曼聲以歌孫子旣歌詩而家
漸落詩益工歌益甚而家乃益大落人或咎孫子孫子益
行歌不輟也曰爾曹何爲者今年孫子年四十餘髪毿毿
然白張目不闔者如綫嗜飮酒召之飮則無不飮若忘其
年之將老而身之爲客也然猶時時爲秦聲其思鄕土而
懷宗國若盲者不忘視痿人不忘起非心不欲勢不可耳
孫子詩數十卷名漑堂集漑堂者卽董相祠旁孫子僦居
處也詩不云乎誰能烹魚漑之釡鬵孫子之以是名其堂
也其猶秦人之志也夫昔人云吳音妖而浮余吳人也媿
不能詩然竊附於延州觀樂之義因書以報孫子爲漑堂
詩集序
　　俞右吉詩集序
嘉禾爲吳越之衝邑巖而偪勢所必爭甲申乙酉間天下
風塵起禾中人士流離感槪棄其諸生者甚衆余葢徃徃
聞俞先軰右吉云右吉俶儻好竒負大畧居恒意氣激揚
自許管樂然性沉毅遇王公貴人時或滑稽任誕佐以排
調當其處儕軰締生死交出肺腑相示懇懇如骨肉也誠
非偶然者今年維崧客遊禾流連五十日越日必過右吉
談右吉居東門外某氏園面大河背崇壑絕不聞道上車
馬聲暇則飲於朱公子家樓朱公子茂昉者亦維崧友也
時與酒徒數人醉後大呼脫㡌擲地一時皆以爲狂生狂
生雖維崧與諸公亦以爲吾非狂誰當狂也一日右吉出
其所爲詩令維崧歌之維崧曰是何其音之婉而且哀悱
惻而至於傷乎彼都離黍之遺耶吾爲之陳王風又曰有
是哉聲之儉嗇而質直逼促而不能以終日乎是山樞蟋
蟀之俗也其風也近於魏旣曰哀傷而卒底於和促直矣
不至於徃而不返高凉感激自相勞朂是爲車轔無衣之
餘風焉秦者大也吾知其爲秦維崧三歌詩右吉三太息
曰甚矣子之審音也向吾有感於宗周之淪䘮太平康阜
之不可以復見也吾是以近於哀也旣而悼賢人之奄逝
悲節物之不居吾是以近於直哀也不離於思也直也則
猶可圖也吾是以屢變而屢上焉今吾子諧啇應吕移隂
易陽雖天下之善樂孰有過於子乎又一日任生元祥問
崧曰今越中賢豪長者大畧可見矣醫卜雜技黄冠屠販
如陸圻蔣斐朱茂昉茂晭徐繼恩之流徃徃而是矣彼俞
子者何以稱焉余時被酒跌宕漫應曰是人者長不滿六
尺吾聞晏嬰短小乗駟馬高車天下且定世事未可知是
人也吾知其起而爲相矣
　得左氏之章法而出以變化魚龍曼衍之舞固不礙其
　升歌象管也(呉梅村先生)
　　劉沛玄詩古文序
今天下能文章善詞賦非所稱文人才士哉然而遭世訾
議與物鑿枘遘會蹈機動而獲咎興思事故實亦有三一
者標致誕逸神智曠邁接引聲勢抗立崖岸楊子㓜懟狷
之傷杜周甫峭激之累二者詞氣英俊姿制淸綺濬自才
鋒了非依傍耗歲月於藩溷棄形骸於土木一篇之工萬
事都廢三者揮斥世資惑溺上靈體撰宫殿則般輸集於
鉛槧形狀歌舞則牙涓輳於毫素莫不炫等空花幻同海
棗盛憲於以夭其年命王勃於以絕其榮華以是三者瑕
隙所搆行路見尤輕華之譏里閈不齒至於紆靑拖紫之
彦剖符分竹之人愈相駭愕每加離異吾友梁溪劉子沛
玄所謂文人才子者非耶年均終賈才踰崔蔡一門昆季
如震修疁丹敦白出蒼諸君莫不懷文抱質有漢太學五
劉之譽沛玄又温厚淳謹推誠結納與人渉物無間燥濕
是其人宜能作渭水之賦而轗􁜉不類於敬通賦零雨之
篇而幽憂不擬於正長也乃今客遊西泠者兩瀰月日與
二三布衣兄弟歌嘆辛苦鋪叙淸婉錦台諸公深相玩羡
僕雖疎傲滋愧不如嗟乎沛玄抑僕所云文人才士三者
之爲累也人亦有言窮而後工劉生劉生今雖少失意非
終窮也然則以所爲工沛玄終當任之以所爲窮僕亦何
多讓焉
　　陶氷修詩集序
雲間陶孝亷氷修江表鄒枚吾丘也淹博絕麗搜剔風雅
尤工爲歌詩與余邂逅吳越間徃返酬酢相驩若肺腑云
客遊日久諸名雋善詩者徃徃謬摭鄙人論次以行世一
日陶子酒酣顧謂僕曰古者大夫相見稱詩以見志吾子
評隲時彦核矣盍爲我言之維崧逡廵謝曰僕不敏罕所
知識其敢附於季子雖然子固余之嬰僑也庶幾一揚扢
焉夫詩六經之一也饗祖禰而和神人君子取其聲焉古
者采之井臼被之柷敔泗磬嶰竹銖黍靡差聲患其溢也
託之於情情患其格也諧之以器自漢魏以來器亡而聲
亡矣聲所以至今存者則猶頼夫小夫匹婦之情誼士端
人無忘諷誹流連遘會忠厚以生雖有隂陽不廢昆蟲之
鼓躍雖有君父不禁臣妾之思哀㴱其一􁂰吿我匪他豈
祗三事大夫責乎厠蔬屩而誦太平吾甚有冀焉矣吾與
子生於板蕩之後時命牴牾難以自靖服膺小雅飬其中
和將不得爲文武豊鎬之民歟寧以王風終也陶子日子
之立論斐然有裨鑽仰然他人之訾議者又有辭矣日詩
尚犖卓而若軰之聲正以則詩尚性靈而若軰之聲倫以
要詩尚質樸而若軰之詩麗以博繁以悲子何以弭其噏
訿毋乃謂二三子實應且憎維崧輾然粲日是所以爲二
三子也今夫八音胚胎於黃鐘四氣渾淪乎太簇豈絲竹
調夫宫徵而革木謬夫伶倫乎然而淸廟之中或列之堂
上或陳之堂下者則輕清重濁實其宜也異哉若軰之言
詩吾見其徃而不返者此聲也又安望其如抗如墜纍纍
焉貫珠陶子聞之太息曰甚矣哉陳子之審音也王者之
迹熄而詩亡而後禍患作吾將以子說詩上之輶軒入之
土風庶幾遒人采焉
　　葉九來詩集序
余兒時則巳識鹿峯葛瑞五先生憶是年實爲庚辰余之
來鹿城也以張受先禮部故是年西銘太史初殁天下文
士知與不知争集於婁余隨金沙周先生來則日與瑞五
曁吕石香柴集勲徐恵朗諸子游置酒樓船臨流作賦纓
組飛於前簫笳競於後曜靈旣匿繼以華燈城闉未開華
騶已駕當是之時忽然不自知其樂也無何邦國淪胥張
周兩先生相繼殁石香集勲恵朗亦零落畧盡余葢再過
鹿城而瑞五亦巳將老矣葉九來者集勲瑞五之高弟也
年少負盛才爲人礧砢善使氣目光閃閃若巖下電酒間
譚說聲如洪鐘余嘗於棘闈中漏下四鼓聞有呼於明遠
樓前者私語同舍生此必吾九來已而果然其礧砢善使
氣類如此鹿城三吳一都會也多鐘鳴鼎食家而葉氏爲
冠自其尊府君白泉先生者耆年碩望掩映江左一門羣
從如嵋初子吉兩君先後成進士子吉又以高第爲天子
侍從臣當是時也鹿城葉氏華耍甲天下九來居平獨搤
腕言曰大丈夫冨貴吾所自有所不可知者年夀耳吾鳴
筝跕屣旦晚而遊於鳴珂狹斜間猶不失吾游閒公子態
也以故九來於里中頗多狂名然其自喜日益甚一日者
余與得仲古晋諸賢相遇於桃葉酒家九來適至余拍九
來肩而語曰九來九來宋大夫之玉釵羅䄂天下莫不聞
矣淳于髠之羅襦薌澤臣心巳最驩矣登牆而望者三年
於茲子豈無意乎會石衛尉家歌舞有屬意葉生者陳生
故爲此言挑之九來恐諸人聞餘語亟以他語亂之日子
愼勿妄言且爲我序詩陳生歸遂述吾兩人交游本末并
及九來之生平作一序以報之雖然向者桃葉渡酒家所
言九來豈忘情哉
　　許潄石詩集序
余家陽羡距瀬陽不百里而近申酉之際江南大殺傷而
桀黠奴之變作瀬陽潘姓者彭氏家人子也旦日大置酒
會其屬曰人奴之生得無笞罵足矣天幸乃有今日則相
與揭竿起困辱其主人白晝橫刀市上乗風縱火延燒數
百餘家後省會悉發兵捕獲潘姓者磔之夷其家又數年
余過瀬陽瀬之長老泣爲余言曰使許使君爲令時得再
展一月此軰無噍類矣何至有今日許使君者諱某號潄
石楚之漢陽人丁丑進士筮仕瀬陽令撲滅邑中大猾十
數將次及潘氏子會使君去卒解後歴任數邑稍遷至廷
評官其發奸摘伏皆此類庚子余讀書東臯邂逅許先生
暇日從許先生遊先生被酒跌宕目光閃閃如巖下電醉
後拍張而舞嗚咽爲楚歌庭中栖鶻盡起星搖搖欲堕者
大於斗嗟乎許先生此豈酒人哉先生旣蚤年擢高第意
氣爽豁盛欲有所顯白又時會輻輳功績爛然自謂旦暮
可效於天下而王迹旣熄文武道衰京室不綱徃而中躓
可慨也不得已託之於雅頌見之於謡歌命㫖遙㴱譎文
主諫然其間豳岐景亳之思每飯不忘也一篇之中三致
意焉葢許先生彚所爲詩而目之爲詩意云憶余十四五
時學詩於雲間陳黄門先生於詩之情與聲十審其六七
矣今先生又告我以意我且將嘆望洋哉抑余聞之夫言
者心聲也聲成文謂之音故劉勰有言曰爲情造文要約
而冩旨爲文造情滛麗而煩濫然則維情與聲舍意則吾
將安倣許先生之教猶之先師黃門之教也余讀先生詩
大抵風雨内激匏革外宣不陌不阡非途非路序性情則
條暢之辭少而危惑之感多論渉歷則誕放之旨繁而整
練之作寡一曲未終絃摧柱折夫人則孰無情乎均處沸
鼎之中同在折苕之上誼不存於撫掌事有甚於誓肌而
飮食笑言靦焉人面神仙酒色極意荒淫此非有異乎人
之意也夫意則不能以代爲之也許先生之詩先生之意
也許先生不盡寄之於詩而寄之於酒又寄之於任誕曼
歌亦先生之意也不寧惟是卽向者在瀬陽時鷹鸇疾惡
此與古株林巷伯之意豈有異哉會先生屬余爲先生詩
序若僕又何以序先生口不能言請對以臆則猶之乎先
生之意而已
　　許九日詩集序
余未與九日交則巳讀九日詩詩皆淸剛蕭瑟辛切傀俄
余雅相嘆慕以爲其源出於小雅及讀崇禎宮詞至六宮
盡道江南好無那君王不肯行則又爲悱惻數四雖古家
父巷伯何以異此戊戌秋余過婁上吳祭酒讌余於梅村
賔客攟集座中一人簡黙而飛揚祭酒顧余言曰子亦識
其人乎此卽所謂許九日也余越席而揖因與定交去庚
子春余再過婁上思一晤許生或有謂余曰彼許生者高
陽酒徒耳且生平多博徒賣漿者流子愼勿過許生卽過
許生許生顧不在也余過許生許生果他岀少頃許生從
東來揖余而入門不容旋馬與之語慨慷豁逹絕有國士
風余聳然心異極知九日非常人也八月間秋深矣許生
陳生復相聚語於金陵兩人之來金陵非兩人志也且兩
人之來金陵俱非以詩故然兩人遇則相與言詩卽來金
陵仍言詩許生謂陳生曰今天下知兩人也則皆以詩哉
然天下誰眞知兩人者子曷爲我言之昔陳思王曰後丗
誰相知定吾文耶今者不言臣雖恨於君亦無可如何也
子曷爲我言之因示以詩且命之序陳生曰㣲子言余將
一爲論之矧重以吾子命哉夫詩莫盛於今日亦莫衰於
今日惟極盛所以爲極衰也數十年來陳黃門虎踞於前
吳祭酒鷹揚於後詩學復興天下駸駸盛言詩矣然上者
餙冠劍美車騎遨遊王侯間次者單門窮巷之子竊聲譽
博酒食沈約江淹割裂幾盡甚者銅丁花合刺刺不休焉
求其􁁃咏乎性情神繫乎治術纒綿婉篤鼓動飛濳何未
之槪見也若吾子之詩則前者未與吾子交稔之審矣是
奚所待今日言雖然陳生言之天下人聽之猶之乎以許
生序許生也以許生序許生幾何不疑其鬻美也則且爲
之奈何
　　方田伯詩序
皖桐方田伯宻之先生長君也歲巳卯余識先生於金陵
先生與處士公稱莫逆交猶記一日者處士公他出先生
過訪於金陵邸舍余兒時從屏間竊窺之猶昨日事也當
是時秣陵全盛六舘生徒皆一時名士宻之先生衣紈縠
餙騶騎鳴笳叠吹間雅甚都又以四郊多壘尤來大槍之
寇薄於樅陽者歲輙以警告以故先生益慷慨習兵事堂
下蓄怒馬桀黠奴之帶刀劍自衞者出入常數十百人俯
仰顧盻甚豪也曾幾何時而先生則巳僧服矣先生之爲
僧於長于也崧常過竹關從先生游時田伯亦在關中崧
再過竹關而先生念崧故人子必彊飯之飯皆粗糲半雜
以糠粃蔬菜尤儉惡爲貧沙門所不堪者而先生坐噉自
若飯輙盡七八器逥思金陵時時移物换忽忽如隔世者
噫可感也先生旣隱於僧田伯兄弟益作苦單衣短褐徃
來燕楚吳越間燕楚吳越間人多憐之然田伯兄弟力學
益日甚庚子秋余與田伯别三年矣一日田伯以書屬黄
子俞邰曰不腆敝帚子其爲我索陳子一言并致書陳子
索之者再陳子卒讀方子詩喟然嘆曰嗟乎方子以彼其
才使當漢武時吾丘鄒枚何足道哉方氏旣爲皖桐望族
貂蟬簪組掩映天下而田伯祖父又皆豊功偉業光照竹
帛一旦陵谷變遷方氏一門爲丗所忌諱幾類怪物宻之
先生又轉徙豫粤隱忍無窮時然其里中兒黃金横帶者
又比比然也以方氏論卽使能治田園生産如中人家田
伯之才巳不可及況又能工文章殫思慮以自表見哉居
恒歎古今人不相及今觀田伯何恨也方氏兄弟三人長
卽田伯其詩巳刻之俞邰選中今所爲序者是次位伯爲
人倜儻負大節精於天官姑布子家言生平不多爲詩故
不及序其詩三曰素伯余最愛其才别有序
　　侯碩膚詩序
侯公子碩膚僑寓湖上居無何槖中數千金立蕩盡當事
故人卒無所緩急贈遺郊勞之禮缺如公子率未嘗邑邑
不自得猶嚄唶自豪也葢意氣不少落云陳生者東吳之
鄙人也亦游錢塘素與公子善且居又相近公子暇則過
陳生游因岀其詩歌十數卷音節凉直嫓於盧劉也自言
世籍北平才性誕放家本尚主少時出入兩宫肺腑聯輦
上一門之內丹朱其轂者數十人十一補博士弟子員十
六例襲執金吾聲勢烜奕擬漢之大長公主家數年以來
宫殿煨燼世事潰决自昔淸河戚畹之宅冨平小侯之家
莫不流離戎馬輾轉販掠而僕獨以患難餘生涉甌粤過
齊魯背親懿去墳墓幽憂遷播至今尚存然則予今日之
弄文墨戲翰籍非得已也嗚呼豈眞非得巳也公子言未
竟陳生起以一巵酒爲公子夀曰公子無多言公子本末
至今日而何敢言也且是又奚待言猶憶甲申乙酉間先
君以黨人獄株連鈎鉅幾不免皖城手公子曁尊甫先生
周旋推挽爲城門校尉之計者倍至當是時公子幾殆公
子縱不言僕豈須臾忘之耶公子雖失意然尊甫先生尚
宦粤公子又壯盛顧盻英偉雖暫隱約非長貧賤也僕不
幸罹於大痛新廢蓼莪邴根矩孤露之悲盛孝章永年之
歎追思時命何以乆長流覽曩悰祗堪下涕灰釘可期榮
華遂絕公子尚以僕爲人哉思智危惑才術蕪穢發凾伸
𥿄茫然若惽聊與公子述其辛苦巳爾
　　李延公詩序
如臯李生延公經年不與賔客相見則以家難故居恒獨
好爲詩陳生再至如臯讀書巢民先生家而李生亦無家
乆依其舅氏以故兩人朝夕得相見相見則必論詩顧李
生詩益工李生旣以名家子一旦門戸僨裂姓名爲當世
所諱不肯錄之齒牙間其尊甫先生又被縶石城情理危
廹宗族毁敗至欲求爲馬醫夏畦而不可得說者謂李生
誼不可以稱詩卽爲詩萬萬不能善說者旣爲此論而陳
生亦以爲窮民無告如李生將悲其思理瞀亂一不自振
㧞而長爲無聞以殁世也乃不意其至此於是陳生仰天
擥腕而三太息曰夫天之窮李生一何甚哉顧天又安能
窮李生自皇室不綱金陵瓦解袁粲王琳之事義亦見於
天下矣生亦可不恨顧生雖蒙難旣非若隴西當日頺其
家聲而又志行矯然性情忠厚發爲詩賦皆凄然有君父
之思余悲李生之志竊幸其能自振㧞而又自傷無力徒
嘉其志行不能稍與之爲力也陳生客歲來如臯常與李
生爲兄弟交生之尊人慢庵先生又最愛余今再來而慢
庵先生已不能卽相見僅時時與生周旋生母冐夫人巢
民先生姊也其視陳生不異於猶子也陳生何以得此哉
李生旣知陳生生之父若母又甚愛陳生念生之所遭甚
苦所爲詩近又甚工而比者陳生又將别也李生勉乎哉
河淸難俟吾兩人聚散亦復不可知安得常常悲歌握手
如今日者乎伍胥啣怨而吹簫高漸離感恩而擊筑且可
而況乎歌詩乎哉歌而不工世謂李生不能歌歌而工世
又謂李生何暇歌也然則爲李生者不歌不可歌亦不可
李生李生其謂之何
　　石汀子詩序
石汀子姓竒人竒詩益竒其死亦甚竒石汀子姓昝名質
字無疑江南宣城昝村人庚辰石汀舘余家授余仲弟書
是年余十六騃稚好弄間則從里兒爲意錢白打彈棊格
五賭跳諸雜戲余雖未執贄師石汀石汀顧以師自負毎
見余戲數且罵至頭頸盡赤然余是時又巳竊爲小詩石
汀偶見之又大以爲工提余所爲詩笑歌去後五年爲甲
申余粗渉世事益日夜發憤爲詩會與石汀一再相見石
城互讀其所爲詩讀巳哭旣笑曰巳矣今世誰知我兩人
者别去又數年石汀竟死其死也以詩故死於獄悲夫石
㓅生平頗兀奡與世率齟齬性又褊陿意所不合掉頭去
喃喃罵不止終日搯擢腸胃佶曲聲牙作爲詩如徤鶻擊
物而鷙鬼搏人也如項王戰戲下喑嗚叱咤金鐵皆鳴也
淒淒然又如覊人之寒起而寡婦之夜哭也其才如象犀
珠貝丹砂翠羽瑰竒班駁絕可貴重而天顧不甚愛惜之
乃使其流離不得志以死石汀又不自愛惜訾聱譏訕無
所避忌詩歌篇什漫漶牆壁間都不自收拾人復不甚愛
惜石汀死之日曾以詩託其友某人而某者庸妄人或則
以其詩投糞溷中於是石汀竟死石汀死而詩之存者僅
僅數十首嗟乎可惜也然而石汀傳矣石汀長身痩軀結
喉面窄而微黔着短幘形如方屋己丑正月石汀子詩獄
起在獄中挾史記一編日夜讀旁若無人者羣獄囚相顧
嚇曰囚何得讀書石汀怒且詈益疾讀不止俞綬云
　　張孺子詩序
黃岡杜叟于皇詩人也年老而貧僦居雞鳴埭下生平絶
未嘗輕許人獨深知張孺子孺子名圯授揚之如臯人家
亦赤貧常依其婦家以居蓽門圭竇偃如也性喜㓗喜茗
荈家無儋石客至輙爲設茗荈間喜飮酒酣耳熱嗚嗚不
得意則瞠目而視也或踞地而歌以故里中皆以爲狂生
杜叟獨以爲非狂生維崧之三至如臯也則三與孺子游
孺子三歌詩戊戌冬陳生初至如臯冐巢民先生謂曰此
間有張孺子者可不一識其人乎維崧喜亟從之游時陳
生初至如臯時如臯諸公爭交驩陳生陳生則喜爲狹斜
陸博諸戲諸公或心非陳生孺子與陳生則心好之晨夕
不相舍也醉則與陳生歌詩己亥夏陳生再自如臯適江
南有海警陳生道梗不得歸益日與孺子歌孺子詩益感
慨横厲爲兵車鐵馬聲今集中所載七夕蟋蟀諸篇是也
庚子秋陳生年三十六下第不能歸復佯狂而游於如臯
焉陳生則愁病不復歌而孺子歌自若甚或披髪而歌於
市中一市人盡驚葢陳生三至如臯三與孺子游孺子三
歌詩焉孺子詩沉鬱頓挫飛揚感動絕似杜陵五律尤多
情至語如白頭父老悲來說舊又如覊人寒夜作萬里家
書眞摯不忍多讀絕句亦掩抑摧藏一語百思生平惟古
詩不多作云嗟乎使余非冐先生何知有孺子孺子亦何
知有余冐先生之知人能愛士可多得哉若杜叟之窮愁
老病轗􁜉道途間其情㴱於孺子冝也余三年來所與孺
子同游之人則曹文虎繡許山濤嗣隆顧仲光煒所游之
　　徐唐山詩序
始余十四五稱詩里中里中先予而稱詩者數人徐君德
蜚其一也德蜚爲詩酷好杜陵而余時則腸肥腦滿著高
屐於市上作謝鎭西鸜鵒舞意葢揚揚甚自得也後年稍
壯涉歴於世故者㴱於是始悔嚮之所爲詩而竊從徐君
游徐君亦雅善予與里中吳君傳星任君王谷朝夕爲詩
恨相知晚也驩甚唐山者徳蜚弟也讀書好大畧於書無
所不窺所爲制舉藝岀入守溪昆湖間應有司試有司屢
以第一人處之葢江之南爲應舉藝者無不知有唐山云
然唐山固獨好爲詩唐山之言曰昔予之爲詩也里中父
老輙譙讓之其見仇者則大喜曰夫詩者因能貧人賤人
者也若人而詩吾知其長貧且賤矣及遇親厚者則又痛
惜之以故吾之爲詩也非惟不令人知也并不令婦知旦
日婦從門屏窺見余之側弁而哦若有類於爲詩也則詬
厲隨焉甚且至於涕泣葢舉平生之偃蹇不第幽憂愁苦
而不免於饑寒而皆歸咎於詩之爲也日者國家罷制舉
藝不用余因得以曼聲大呌而從事於詩也今而後莫予
毒也已余聞之爲大笑不止居無何唐山出其前後所爲
詩示余余見其浸淫風雅磅礴騷賦掉鞅於漢魏三唐諸
名家余讀之歎息不置獨憶予與德蜚傳星王谷稱詩里
中時德蜚傅星與余三人者皆髯也里中人以三髯呼之
今徐吳墓皆宿草三髯者獨余在耳王谷又避跡離墨山
中輙經歲不相見余之與唐山也唐山旣乆僦居吳陵余
亦客游東臯七人載反皆以輕去其鄕故乃得時相徃來
嗟乎故鄉兄弟聚散離合之際可勝道哉因序唐山詩及
之則又悄然而悲矣
　　蔣冷生詩序
李唐葢丹陽多詩人如皇甫曾冉兄弟張籍權德輿冷朝
陽許渾俱有聲中晚間其風土樸而秀練湖經山之界徃
徃多典午時故蹟吾生平獨歎息昔人所輯丹陽集不傳
丙申冬余來游其地始獲交蔣冷生淸云冷生二十年耆
舊弱冠以舉子業掉鞅藝林諸先生翕然稱之旣壯齒不
遇婆娑鬪雞坊與諸小兒爲伍非其好也則益工爲詩其
詩自乙酉以前余不及見論其見者卷軸浩繁不下數十
種大約沉鬱蒼勁瀏脫頓挫上者子昻感遇杜甫䕫州之
作次亦王建張籍白居易一流義必有繫譎必有諫其纒
綿諷諭之旨若斷若續若滅若没於唱歎間嗟乎蔣子之
性情可謂㴱矣生平急友難重然諾常以槖饘事徃來舊
京請室間又冷生自言少時挽弓能至三石石騎駿馬逐
兎箭如饑鴟呌大澤中爲健兒第一今巳棄去乆矣語次
若有不自得者又余聞丹陽尚有眭修年思永賀公裳咸
能詩修年恨余未及數見僅道上一揖黄公則酒間談論
娓娓數四其所著載酒園詩話余所尤喜云
　　水繪園修褉詩序
水繪園修褉詩一卷共八人王阮亭士禛邵濳夫潜冐巢
民襄糓梁禾書靑若丹書毛亦史師柱許山濤嗣隆陳其
年維崧詩則有五言古七言古五言律七言律五言絕七
言絕爲體有六共詩三十有八首集旣成陳生曰嗟乎夫
人哀樂之交乗而友朋聚散之難必也不亦大可感哉余
之居東臯葢七八年於兹矣此七八年中每偕臯之數君
子以游於兹園然徃徃恨不克從王先生及余來揚州平
山紅橋之間明簾白舫欲與臯之數君子者游而又邈乎
其不可得也因竊太息以爲友朋聚會之樂如是其難卽
余比歲居東臯而冐先生者其家實不如平時始余至東
臯兹園也風月之晨烟雲之夕冐先生未嘗不至余未嘗
不從其後則歲或十數至矣又其後則四五至矣甚者或
一二至噫何其難也今幸王先生旣按部東臯而陳生從
陽羡來毛生又從婁東至邵山人雖老且善病然尚健飯
形容固未甚憊也東臯數君子雖晨風零雨飄散爲多而
山濤穀梁靑若尚竭蹶從冐先生後以觴詠於茲園也何
其樂耶然是役也邵山人實年八十五且病恐不復數相
見而王先生又旦夕將及瓜則乂爲之悄然以思酒二參
王先生作而言曰夫哀樂之交乗而友朋聚散之難必也
誠哉如子言矣使千秋萬載後知吾與汝今日之樂也使
吾與汝因前日之難而益知今日之樂也其樂又何如乎
而況於風曰之淸嘉禽鳥之歌舞與夫都人七女之嬉遊
乎陳生曰唯唯何敢忘若冐先生之茹荼集蓼而忘其憂
以樂其樂也與糓梁靑若之服勞飬志以博親一日之樂
則又大可紀者是集也葢歲乙巳之暮春三日云
　全以難字樂字相激射生出文情文凢四叚作兩層極
　唱歎之致(王阮亭)
　　四弟子萬詩序
余弟生十三歲而孤十四歲而贅婿睢陽家貧苦不能讀
書然見諸兄軰爲詩又心竊好之間歲一相見弟輙出其
詩示余時露驚句今春余從許下來視弟得閲其近作數
十首氣格㴱穩卓卓欲度驊騮前余大喜稱善弟揖余言
曰弟不幸贅居婦家離諸兄僻遠自傷年少而孤未得一
日之優游挾書以學夫學詩者則如何余曰弟亦知騎乎
余少長東南性不善騎歲暮由汴梁抵雒陽則學乗馬乗
之一日惴惴焉躡蹬以驚瞿瞿焉抱鞍而駭且恐其二日
則怦怦焉猶若有未釋於中也至三日則施施焉揚揚焉
上下虎牢成臯諸絕坂盤旋縈繞曾不知身之附於鞍手
之麗於轡也騁銅駝失足墮馬頭目盡腫於是頓怯甚視
旁之騎且行者胆顫魄悸口呿舌撟而不敢下乃與向之
未嘗騎者無以異噫是曷故哉畏難而改一蹶而僨事也
吾弟今日其盤旋絕坂之日也他日者愼毋畏難而改一
蹶而僨事哉睢陽有仲衡恭士叔岱諸先生詩中之王良
造父也余且歸矣弟其試以此問之
　　小三吾倡和詩序
小三吾亭名也亭在鶴峙上倣元次山結而小之也爲亭
爲峙皆水繪庵中之勝處也水繪庵者何如臯冐辟疆先
生之别業也戊戌十一月陳子自婁江拏舟訪先生先生
舘於小三吾而日與賦詩飮酒焉小三吾倡和所由名也
小三吾倡和最多不一集陳子來則序陳子所倡和之詩
也先生常語予曰若亦知作庵者之意乎始吾與若先人
及貴池吳縣華亭桐城歷陽嘉善歸德萊陽豫章東粤諸
君子遊風節錚錚一時有太學黨人之目無何遘世亂諸
賢零落畧盡若先人之悲宿草者亦三年於兹矣始先大
夫奉先祖大夫而游於逸園及余奉先大夫而游於此庵
也雪月之夜燈火徹夜不絕酒人歌叱之聲與絲竹相錯
雜圖方櫑器并一切細碎之物不移而具如是者幾數十
年今巳矣余心悲焉思託此庵以終老焉又以母恭人年
高未敢也吾生平於文章朋友寒藉此衣而饑藉此食焉
吾臯人士其貧而嗜學瑰瑋英傑者可游也弱弟兒子軰
粗知文筆可教也余姑息此而後終隱焉自吾子之來吾
廬也城東之負郭田以甌脫石田告矣余不問也算牢盆
者數十萬緡錢計無所出矣余不問也馬醫削漿卜算雜
技黃冠浮屠之告貸者負余門而林立矣奴之肥者瘠而
黠者愚矣余不問也日食飯不過一二器胸膈潰悶舊疾
間作余亦不問也惟是一詩一文之當余意者若可以賤
踰貴焉小加大焉貧易冨而疎當親焉一徃而㴱余亦不
知意之何從也余聞是說也纍欷而三歎夫以冐先生之
篤於文章如此冐先生之篤於友朋如此冐先生之篤於
文章篤於友朋而能捐棄一切置不問如此況以臯人士
如孺子振兮仲光仁昭子硜兼生聖木貞木文虎諸君皆
竒才卓􁍟掉鞅當世而又有無譽爰及年纔舞象而才且
賢以爲先生弟糓梁靑若以爲先生子遷于山濤延公含
銳以爲先生之中表若甥臯雖遠非吾鄕然余所極難忘
也余安能不客游於臯哉獨念當時先生與先君及貴池
吳縣華亭桐城歷陽嘉善歸德萊陽豫章東粤諸先生游
風節錚錚一時有太學黨人之目諸賢今零落畧盡先君
子之棄崧也亦巳踰三年今崧獨以故人子千里躡屩從
小三吾倡和然則撫今思昔樂徃哀來余又焉能巳於悲
也旁有吳中老教師爲冐先生二三十年舊交鬚髪毿毿
白夜㴱張燭目不闔如綫聞陳子言亦述其江淮間舊事
泣下不止坐客皆罷去
　　杜輟耕哭弟詩序
嘗讀樂府上留田行見其纒綿愷惻懇摯沉吟未嘗不臨
文浩歎莫能去懷及觀陳思王怨歌行寄興金繚寓言管
蔡又何其動人至是也甚矣友于同氣之際深矣哉自古
文人彌躭詞賦風騷一道踵事增華然而㫖不外夫飛沉
義惟關於月露藝文載之君子無取焉無他越人關弓壯
士不爲之變色日中掉臂貞夫寧以之輸懷强笑者不歡
而假寐者恒覺也然則格神祇饗天祖感頑艶察貞淫舍
倫物吾誰與歸輟耕哭弟諸詩惻愴以植旨躃摽以序哀
蒼渾㴱長徃而多復鬱伊重複抑而又揚飛鳥聽而悲鳴
牧馬聞而仰秣嗟乎爲詩若此而善矣昔者樊於期一嘆
上客傷心雍門子三彈貴人流涕他如牧犢子之於夫婦
羊角哀之於友朋寺人孟子之念君王伯竒孝巳之懷父
母今觀杜子意豈異也夫讀于皇先生父子詩者謂之詩
人可謂之情人又奚不可哉
　　王懌民北游草序
北游草一卷婁東王子懌民之所作也古者列國大夫行
役必有詩其入人國也束羔載贄而外尤必歌詩以見志
今春秋所紀韓起叔向晏嬰季札諸人是也秦漢以來古
詩失傳而班叔皮曹大家潘安仁諸人猶有北征西征諸
賦葢賦者古詩之流也今夫天下道里遼濶不知其幾何
矣士之出游者其間水陸之所經南北之所限必有舟車
䟦涉之勞霜露風霰之苦波濤棧閣之危至於一介行李
又必僦邸舍雇僕馬料費用非如輶軒上使所至有供億
之繁驛舘之盛也以故駪駪征夫勞苦倦􁚇徃徃自言其
傷者極多矧夫士之於役者不憚于里之遠犯險阻冐雨
霧重趼而至固將見用於世也而或擯斥於有司使其瑣
尾流離爲鄕里小兒所笑自非上聖流連懟激而爲不平
之鳴庸詎免乎而逹者非之以爲窮逹命也吾雖不遇矣
而徃來所見山水竒變雲霞燦麗與夫都邑城郭關梁宫
闕一切瑰竒雄偉可喜之物猶足供俯仰資慿吊焉何至
爲旅客之先咷乎而上者則又非之以爲吟頌風物留戀
光景此特山林不得志無意於世者之所爲也吾雖不遇
矣譬如象犀珠玉雖暫困塵壤而久必爲世所貴用是故
於其所至也見漕艘之絡驛黄河之犇放凢有關於國計
民生也尤必咨嗟而三歎焉至於戀所生恤同氣藹然有
陟岵陟屺之思此則仁人君子之用心也則懌民北游之
詩所爲作也懌民婁東太原里族爲太常烟客先生子周
臣端士異公之弟虹友藻儒之兄兄弟負才名皆與余善
　　和松庵稿序
嘗與友人說詩作詩有性情有境遇境遇者人所不能意
計者也性情者天之莫可限量者也人爲之也宋子之性
情深矣哉或曰宋子繫相國文康公胄子家世鼎盛自祖
父以來爵位通顯仕於朝爲名公卿者不下數十人宋子
又年少負異才結髪官禁近㝛衞期門羽林軍又常從
先皇帝射獵長楊五柞間視金安上張安世諸徹侯直弟
畜之今且通守黄州蘄黄爲古曹劉戰爭地宋子判牘暇
則脫身走萬山中强弓劣馬一日殪五巨虎歸歸而置酒
雪堂賔客在前簫笳在後酒酣樂作江水爲沸光黃間人
稱說之往往鬚眉如磔葢宋子生平境遇類如此發爲詩
宜其激揚奮厲爲顧盻以自豪顧乃審音按部不槬不窕
抑抑乎有以自下也惻惻焉恒若不自得也則何爲者也
余笑應之曰客但知境遇而不知性情夫宋子之詩宋子
之性情爲之也今夫宋子之閥閱固貴且盛矣然少受文
康公教束脩圭璧折節與賢豪長者爲雅游自顧無異諸
儒生諸儒生亦常以此多之宋子之抑抑乎自下也是宋
子不以富貴驕人也則宋子能守文康公之教也且夫睢
陽固擅都會之雄黄州尤極江山之勝乎而中原旣洊經
兵燹一時雪園諸子死兦畧盡無一人在者三楚被冦久
其受禍亦最深以余所聞劉同人梅惠連王在明曹石霞
諸前軰其人亦俱不可作矣獨一王子雲在耳又老誖不
省事宋子能無悲乎其惻惻焉不自得也悲天命而閔人
竆也宋子之志也吾故曰性情爲之也客若但言境遇則
余之境遇窮矣流離困頓瀕於危殆者數矣然而絲奮肉
飛輙不自禁猶能鋪揚盛麗形容聲色以奉卜夜之歡終
不自知其憊也夫以余之境遇猶能爲和樂之言又何惑
乎以宋子之境遇顧何工愀愴之調乎哉夫境遇之說不
足以限中材又何能以量賢智也客乃唯唯而退至宋子
前後詩則有栢鄕合肥太倉諸鉅公曁余友恭士甫草論
之詳矣余不具贅爲苐言詩有境遇有性情其異同如此
　　筠廊偶筆序
筠廊偶筆若干則分上下二卷雪苑宋子牧仲所譔著事
皆幽奇瓌麗上補輶軒册府所未備下亦可徴得失稽謡
俗焉語則遒峭整潔不名一體大約在裴松之三國志注
酈道元水經注伯仲間非餘子能彷彿也維崧性嗜典籍
卽至叢言脞史往往有所津逮見夫虞初諾皐者流非算
博士卽鬼董狐耳旣骫骳不足道閒有禆於國家大掌故
如輟耕錄金陀粹編諸書則又腕力孱弱文采不足以發
之甚矣紀載之難也嚮惟秋浦吳次尾先生觚不觚錄議
論絶有根据近則汪鈍庵戸部說鈴叙述不苟點染復自
斐然吾目中所見說部僅此二種今又得牧仲是編相鼎
足矣嗟乎古今事理何常之有秦碑漢碣紀事編年考亭
涑水之褒譏夾漈貴與之薈蕞其所大書特書不一書者
自後人眎之以爲大非偶然之故也至於珠囊旣􁰮玉册
安在庸知不偶者之非偶而偶者之大爲不偶也哉今觀
宋子是書覈萬物之源流貫三才之同異稱名邇而寄意
遠是書也而詎偶然乎嗛爲偶筆其猶宋子之謙辭也夫
　　畱都見聞錄序
余年八九歲祖父挈來金陵僦宅成賢街蓮花橋下後隨
先大人省試率三歳一至以爲常其最盛莫如巳卯壬午
兩年巳卯寓溧陽宋憲副鷗天别舘是歲遂遊樓山夫子
門夫子則寓鄒滿子閣子崧寓鷲峯寺者壬午秋也甲申
秋先大人會遘鈎黨􁧻與夫子倉皇去金陵居一年夫子
慷慨仗節死先大人亦鑿坏墐戸足不至南中者十餘年
余嘗孑身獨遊㫄皇冶城桃葉間欲問兒時巷陌往往述
不得其處所云成賢街舊宅巳轉徙數易主其他宋氏園
亭鄒氏閣子及鷲峯諸舊寓盡滅没荒煙斷靄中惝惘至
不可問蓋人世滄桑而歲月之不足供把玩也遂如此庚
申夏子班聞史事來燕眎余以夫子是編發函伸紙頓還
舊觀蓋自癸酉迄今已閱四十餘年其間盛衰興替之故
有不可勝言者展東京夢華之錄撫淸明上河之圗白首
門徒淸江故國余能無愀然以感而悄然以悲者乎因題
數語於後而歸之
　和松庵筠廊偶筆兩序先兄爲宋牧仲先生作原稿所
　軼牧仲先生自濟南郵寄時文集剞劂巳竣命工續刋
　附於一卷末矣巳巳孟夏貴池吳子班訪予南平出示
　先兄畱都見聞錄一序畱都見聞錄乃樓山父執之遺
　稿也子班急命予錄入集中追思先兄文章隨手付人
　不畱稿者豈僅此二三作哉倘海內君子與先兄有稿
　紵好者搜葺寄我補登梨棗共成完璧余竊有厚望焉
　弟宗石書于南平公署之患立堂時己巳四月十(有三/日也)
陳迦陵儷體文集卷一
　宜興陳維崧其年譔
新城王士禛阮亭　維岳緯雲
崑山徐乾學徤菴　宗石子萬
　　　　　　　　　　　　　男履端
　　　　　　　　　　　　　姪　洢
　賦
　　璿璣玉衡賦(有序/御試第十名釋褐翰林院檢討)
皇上御曆之十有八年闓澤覃敷湛恩汪濊剛柔充協配
　　　兩大之無私健順攸宜卜萬年之有祜瑤樞夜朗
　　　榮光上燭夫紫㣲珠斗宵澄瑞氣遙連夫黄道迢
　　　迢閶闔共戴堯天肅肅勾陳俱環禹甸洵昕謂樞
　　　機在手衡量在心者矣況夫御宿􁁬高帝車色正
　　　朱鳶絕徼咸歸覆幬之中金馬遐陬仍隷版圖之
　　　內烏空楚幕已知妖青之俱消鵑去巴江共稔祲
　　　氛之不作功符易簡德嫓乾坤凢茲撫世以諴民
　　　悉本敬天而答昊備搜紀牒歷有規模作訛成易
　　　載於古帝之篇流火授衣誌自豳風之什太初洛
　　　下甫創員儀順帝張衡旋新渾象周髀卽葢天之
　　　說旣虞勾股之難精術家傳宣夜之書益患參稽
　　　之多繆維兩說之無徴祇渾天之足㨿璣衡之設
　　　夐乎尚哉(臣)才非夢鳥生同捫籥之愚技止雕蟲
　　　坐遜挈壼之智矧授簡之自天益措躬之無地桃
　　　霏紅𥿄親從三殿以頒來桺染靑鏤遥向九重而
　　捧至丹墀賜坐細艸成茵銀管分題宮花似幄期
　　　門四姓森森鸊鵜之刀扈蹕千官縵縵鳳凰之綬
　　旣尚方之給札復光祿以傳餐詎意㣲才躬逄盛
　　　事揮毫月地難形月舘之淸虛掞藻天邉莫悉天
　　　垣之瑋麗較虞喜安天之論多愧前賢倣陸倕刻
　　　漏之銘殊慚曩烈其辭曰
時惟季春律中姑洗
天子方建翠葆於蘭宮肅霓旌於蕙版命羲和以司晨令
保章而戒旦瑤枝抽􁅁筴之莖玉漏滴蓮花之箭金徒則
翼衞以逶迤銅史則驂鑾而漫衍旣乃出日華之邃殿昇
測景之崇臺顧見渾儀陳於阼階爰儐宮僚駿奔走召鄒
陽延枚叟臨軒而命之曰此卽璿璣玉衡有虞氏之所以
齊七政也爾諸臣其賦之余一人將前席以聽焉小臣固
陋不揣懵昧鞠􁆨螭㘭摛詞以對夫何般總總以轇轕兮
道則或赤而或黃也鴻琳琳焉羃䍥兮環則或單而或雙
也日月旣出没於躔度兮數則或弱而或强也四游復包
絡以三辰兮儀則或陰而或陽也爾其剖異貝於鮫宫兮
採竒姿於大秦弋明月於泉客兮輸夜光於海民聚之則
璘斒而璀璨兮散之則的爍而晶熒溥溥若新荷之擎曉
露兮纍纍若淸歌之動微塵爰徵巧曆綴爲斯器上應五
行旁羅四氣貫天經於圓軸以聯黃赤之交界天脊與地
乎以釐子午之次飛輪下墊扶鰲極以常安激水生風像
蟻盤之不滯爾乃絪絪縕縕經縷縱横南北有秩東西有
程赫乎若􁜳房琲甲餙綏纓也磊落崎釡崢嶸窈冥窞者
成窊凸者成陵塊乎若畦分罫布限觚稜也縟堆綺岫繡
叠丹崕灼同霜旭駮若晴霞袤延織女橫帶匏瓜攝提置
閠娵訾驗差烜乎若金塘玉沼茁鮮葩也況復用若轉圜
形如欹案雖刓方以爲圓亦居卑而測遠陳於廷陛之側
可以手摘星辰列於彛鼎之旁足以仰捫霄漢然而蒼蒼
太始芒芒兩儀理窮象罔事渉熹微徃來贏縮或一行守
敬之所不能算晦明弦望或霍融姚信之所不能知縱靡
愆夫圭撮獨懼失乎毫釐翳璿璣之旣設藉玉衡以窺之
維彼玉兮氷雪之精維彼衡兮凖量之平質本無瑕形則
同於簫筩美何妨橢價倍重於璜珩衡貫璣中聽低昻於
南北輔居環內驗朏朒於虧盈有玉於斯睨而視之星則
玉繩帀布天則翠幙低垂直視則珠顆斑斕綴銅丸之歷
歷遥挹則銀河淸淺點檀靨之離離七曜分行錯雜撒枰
間之子五奎聚井零星嵌軫畔之徽羅以爲胸昌谷囊中
之句織之成様若蘭錦上之詩我　皇於是法古制律天
時恢八紘奠四維翔渴烏於畵棟踆玉兎於文㮰浮動如
毬璐戺頳曜靈之景輕圓比彈瓊窗横若木之枝糺卿雲
兮賡復旦游化日兮洽重熙置之靈臺與大貝球刀而並
重藏之宗廟共赤文綠字而俱垂猗歟休哉其綿億萬年
之景運而鞏八百載之丕基也哉湛露濃兮朱顔酡縆瑤
瑟兮彈雲和曲終拜手爲璿璣玉衡之歌歌曰我　皇撰
德備高㴱兮不貴異物遠技滛兮渾儀肇始寜自今兮上
天垂象聖則欽兮赫赫圓穹高難諶兮鯨鐘龍􁎛敝則瘖
兮夏鼎啇杆邈難㝷兮維形與器不可以久任兮辟王事
　　滕王閣賦
自昔沁水餘公主之園淸漳有王孫之第藍田稱廢將之
家靑門實故侯之地家居小巷人傳丞相之賔田近南山
客言太后之弟或北接銅街或南連金市況夫長樂貴㣧
東阿㓜王苑齊博望系自平陽出龍樓而婉娩開朱邸以
徜徉梁孝則廣通賔客蕭繹則雅善文章淮南則山名桂
樹楚國則臺號高堂頃之則㤗宫艸緑魏殿烟黄雖有子
晉吹笙之舘陳思挾瑟之塲上黄侯之離臺别囿竟陵王
之玉柱金觴亦復銷沉歇絕髣髴徬徨笙歌散兮風月盡
亭榭虛兮羅綺傷沈初明之才情上通天而下涕陸士衡
之意氣弔銅雀而霑裳是知世何人之不促人何世之能
長徒賦哀於景福祗寄慨於靈光而已矣原夫滕王閣者
地接衡廬天分吳楚漢灌嬰洗馬之城晉殷羡投書之渚
南昌乃三江之咽喉洪都亦五湖之門戸名籓旣竹木爲
園愛子復芙蓉爲府徐劉應教依稀江上之簾𢤱潘左陪
軒隱約樓頭之簫鼓然而千年觀閣百代江山戴嬀大去
鄫子無還哀美人兮淚盡怨公子兮衣單念繁華兮何極
悲花月兮難言沿夫明季之將衰也飛燕長安李花河北
江陵之文武道消洛下之衣冠運息千重白馬之軍萬騎
黑山之賊倚弓於鸚鵡窗前繫馬於鳯凰樓側空餘玉樹
之悲猶見金人之泣繄結綺與臨春奚茲閣之如昔無何
而　皇淸永奠玉燭初調吳明徹則投身周境庾子山則
辭跡梁朝韓擒虎折衝軍壘温子昇出入宮僚斥堠少烽
烟之警士女多淸晏之謠妙選重臣用綏江服庾征西以
重朢特鎭武昌郄太傅以名賢坐備姑孰領軍則秩擬儀
同假節則位崇左僕葢我蔡公實以御史大夫出領豫章
爲一時名節度使焉時則四境無虞一軍多暇陶侃之姿
制慨慷羊祜之標期儒雅溯疇曩而神傷顧景物而心冩
撫靈搆於前人嗣神工於來者眷斯閣以徘徊獨藴情而
瀟灑爰乃召輸般徵楩柟不煩將作之匠寜費水衡之錢
結驚鸞之窈窕窮舞鳳之㛹娟儼雕囊之宛爾恍繡闥之
依然伊左縈而右拂羗前紆而後旋爰乃朱樓綿亘綺疏
葱蒨曲房窅􁨦高臺婉轉鑿桂榭之玲瓏撰蕐簷之繾綣
勢未整而欲斜狀將翔而又變丹靑圖畵有若神仙餙之
翠羽錯以金鈿鴛鴦起於梁上玫瑰生於棟間斜通闤闠
遥接平原俗類數錢之市地疑種玉之田田竇之居縹緲
金張之宅蟬聯則見夫紅粧美女靑騘少年啇民輻輳錢
貝喧闐咿咿畵角之聲江城夜市歷歷紗窗之下秋水晴
川一騎琵琶彈來檻外萬家燈火照去闌前於是闔府參
佐之徒蟬翼翩翻丹輪的爍輕俊則庾氏肩吾雕華則劉
家孝綽飛羽觴而凌亂眄長空而横薄陪公讌於中天極
勝遊於高閣維玉管與金簫遂臨風而競作則有澄波噴
欱洪濤渺茫江名彭蠡湖曰鄱陽賈客黄龍之舳估師朱
雀之航蕩子以明珠作檝倡家以白玉爲檣西風起兮鳬
㕍飛烟波泠兮菱芡長垂畵簾於江上擊大鼓於中塘又
若南浦層巒西山崇嶺香鑪幽邃以逶迤石鏡礧砢而溟
涬洪崖虧蔽夫金梯匡廬隱現夫丹井朝暉無自匿之鮮
玄夜有長舒之景猨言巖畔之寒狖訝山間之冷華榱與
碧嶂俱懸綺戸與翠微相映爰乃肆開朱牖盡啟羅幬玉
顔旣醉銀箏未收幕府筵終臨高臺而懷古元戎畫靜列
巨艦而悲龝思夫帝子旌旗兮風流相賞江山文藻兮賔
朋俯仰金棗長埋兮銀𧖟猶朗朱門寂寞兮淥池惆悵惟
物華之如故兮悼斯人之一徃悲舞舘與歌樓兮但長天
之明爽思夫閻公棨㦸兮都督簪纓子安詞賦兮文筆縱
橫將軍愛士兮年少能文藝林勝事兮末座知名彼星移
而物換兮見水綠而山靑悵賢王之臺榭兮想詞客之生
平於斯時也悲不自勝泣將何及王長史之登山悵眺極
多衞叔寶之渡江蒼茫交集矧復覊人顦顇塞客參差何
年泣别幾處相思攀桃李兮三千里贈蘼蕪兮十二時目
斷擣衣之信魂消織錦之詞又或王粲從軍徐陵負羽官
道置餞東門出祖參軍之供帳傾城都護之刀環極浦别
蛾眉兮在二八朢龍額兮在三五更或妾家燕趙君住河
汾君憐紅粉妾念羅裙製艶曲兮未敢忘懷異香兮不忍
薫抱衾裯兮獨宿冀砧杵兮相聞正復登高朢遠覩物懷
人倚危闌而躑躅臨複閣而逡廵公乃慿檻而歌振衣而
顧授簡鄒枚使爲之賦賦曰飛觀鬱嵯峨平臺捫蔦蘿罘
罳還却月屈戌正橫波金尊應對酒玉貌恰當歌絕殊三
閣外秋雨剪輕羅又曰千秋聞此閣形勝㨿名邦檻下芙
渠並樓頭蛺蝶雙王侯不可見花月爲誰長朱闌七十二
面面落空江僕本恨人遭逢苦辛潘岳騎省之年尙餘一
歲陸厥凋零之日巳過三齡未躬逢夫讌會徒馳想夫風
雲王門養炬抽筆於茂弘之座謝家覧舉揮毫於安石之
庭(茂弘安石謂/五/叔祖實菴太史也)遂乃終起而爲之亂曰滕王閣兮江
之汜作巨鎭兮奠方軌邦之人兮康且喜風俗醇兮政事
美公之德兮在南紀長無極兮永終祀
　此題作序易作賦難作滕王閣賦易作重脩滕王閣賦
　難其年此製體勢緜宻興會標舉正復三河年少意氣
　自豪子安不得擅美於前矣(宋今礎先生評)
　子安一序文采　炳然初唐儷語巳屬徐庾下游敢云
　賦家之囊括包舉耶今讀其年大篇擅閎攬之典物抱
　淸逈之明心足使江記室慚其英𬎼鮑叅軍恧其特秀
　豈非南州之弁冕洪都之鉅麗乎(方外圻)
　壬辰秋余過章江宿石亭寺者二旬面對西山比隣滕
　閣與王子白虹時時訪其遺址惟蔓艸荒烟殘碑剰礎
　而巳求所謂畫棟珠簾無有也惟秋水長天迄今不改
　聞蔡公更新後草區禽族咸發冨宏恨不得登眺其上
　今讀其年賦飄飄有凌雲之氣其宮啇朱紫隨勢各配
　使人如見建章千門萬戸也至乃發端遒麗神似仲宣
　壯采來逢不殊徐幹縟理有餘有景純之綺巧情韻不
　匱兼袁宏之梗槪矣(弟吳錦雯)
　予少游滕王閣西山南浦迷離烟月間今屈指將二十
　年章門風景猶在夢寐常賦春感詩末句云夜游苦憶
　滕王閣白月朱欄映彩衣今讀此篇不勝滄海之感至
　其含吐膏華卷舒雲霧卓然上掩六代盧前王後何足
　以位之(弟研德)
　　述祖德賦
　　　爲安丘張𣏌園作也𣏌園高曾以來代有盛德維
　　　崧乃爲斯賦賦曰
牟山巃嵸濰水汪洋蕐子魚擲金之所趙邠卿賣餅之鄕
則有天上張星人間公子舊家漂母祠旁夙住淮王城裡
常負笈於中原遂卜居於仁里龜因食墨以相攸鶯爲遷
喬而戾止時則灣名凉水荘號高柯小沛則田廬不别新
豐則巷陌無訛陸氏之弟兄宅惟列屋杜家之少長郡夾
長河椒聊衍以愈碩瓜􁇦緜而更多葢淮南張氏之在安
丘者遼乎眇乎代不知其幾何也恒逖覽夫八垓更疏觀
乎千􁬜疇藝菽以得麻疇種松而遇枳蓽門生執㦸之郎
㦸戸有負薪之子廷堅之祀忽諸若敖之鬼餒矣雖天道
之循環實人謀之臧否惟福善與禍淫葢鑒觀之甚咫術
寧尚假於筳篿理更何煩夫卜筮閱數葉而武安勢隆隆
其將起且夫楩柟欲直故屈其枝鵰鶚將翔暫愚其色老
其㧞地之材厚厥培風之翼以武安之窮經曁東津之種
德徒誇翰墨之􁆇未食詩書之力固履運之將亨抑遭時
之尚塞惟嗇夫之終畆頼髦士之蒸蒸彼前賢之演胙需
式糓之䋲繩命以基而始固福以歛而逾增騐高門而若
劵規近事以彌徵粲粲文林煌煌寰海藝苑君宗人倫模
楷檢身則跬歩矜莊御物則丰稜耿介恂恂執玉之容抑
抑循墻之戒爾乃禮遵內則卦揲中孚笑史巫之紛若秉
忠信以威如少艾誰忺韞櫝保千金之璧禨祥不惑揮鋤
唾徑寸之珠(霖海公常有還妾之事又公生平不信禍福/常因卜宅夢一老嫗告日庇公宇下乆幸勿)
(遷我當有以相報及啟土見蛇蜿蜒以千百計公日是/疇昔之入夢者乎雖明月之珠我何愛焉卒移置中野)捐
長物於生前人安忍負返遺貲於没後信不能渝(公晚年/以槖中)
(千金裝付一族長者日吾兒㓜待其成立還之不/則若自取之耳後諸孤長長者卒不忍負還其金)此公細
行之昭昭而大端之皦皦者乎於是天牖其衷夢呈其貌
五福齊臻千祥並告庭來賈氏之彪室有桓家之豹蛇蟠
笥上知爲將貴之徵蛟吐懷中識是能文之兆詎期千載
而還復得三張之號伯兮嶽嶽季也觥觥曁夫仲子實號
三張時則族朢淹華門墻淸峻長兄旣綉虎羅胸季弟復
高蟬陪鬢客到集賢之里鶴葢成圍人過通德之坊犢車
成陣烏啼府畔遙知御史之家鷁畵船頭羣問孝亷之信
揮毫空齊魯之塲持斧下江淮之郡繄次公之積學屬時
譽之推賢才邁班揚以上身居季孟之間第五則何慚驃
騎盈川則詎愧盧前射策而名喧日下談經而聲溢天邊
況彼鯉庭仍生驥子階旣名蘭園還字𣏌髫齡讀諸父之
書壯歲撰一家之史思親則獨行深淳述祖則高文淸綺
夫乃愴孝亷之早圽悲大阮之先零僅馳情於想像終結
念於生平園中之橘刺藤稍游踪儼在楮上之龍跳虎卧
手澤如生抱蔓摘瓜腸斷道傍之瓠求魚緣木人傳樹下
之羮(孝亷公果蓏將熟必先奉母常行圃中見遺蓏在地/愀然日誰先吾母食乎遂抱蔓歸又一日獲嘉魚將)
(薦几筵庖人不知誤以入饌公覆羮瘞/之㮔樹其上土人至今名之爲魚樹焉)若夫遠泛淮揚長
驅恒代企季父之勲名訪淸卿之梗槪殘旗凍鼓天雄之
涕淚恒新古戍空營魏博之謳歌斯在榷鹺而績奏熬波
轉餉而功成賦海相逢南國之舊人盡說西臺之遺愛旣
而還轅稷下返轡渠丘愾明經之耆德溯厥考之貽謀嵇
中散琴絃餘音未杳徐景山酒器殘瀝仍留四壁竒香尚
繪宣和之博古萬竿風竹猶傳墨派於湖州一聞松雪之
名情㴱桮棬但見葡萄之樹淚滴松楸(明經公生時有葡/萄之兆故字漢萄)
(晚又號松/雪老人)能不景前微之未沬而悟來軫之方遒也哉睠
此庭柯臨風歎嗟三辰急景四節流波陶彭澤之田園荒
蕪巳甚庾子山之家世惆悵如何懼前修之莫紹苦去日
之孔多然而于氏門邉千年喬木欒公社上百尺藤蘿定
知平子之遺代皆擊轂預决伯松之後人盡鳴珂家和在
陰之鶴塾留時術之蛾染翰方終已爲鳳由作賦濡毫有
待爰因鵲起興歌歌曰安丘之山鬱然蒼兮安丘之水浩
無方兮疇爲寓公臨淮張兮山高水深並無疆兮冝爾子
孫永悅康兮
中散琴絃餘音未杳徐景山酒器殘瀝仍留四壁竒香尚
繪宣和之博古萬竿風竹猶傳墨派於湖州一聞松雪之
名情㴱桮棬但見葡萄之樹淚滴松楸(明經公生時有葡/萄之兆故字漢萄)
(晚又號松/雪老人)能不景前微之未沬而悟來軫之方遒也哉睠
此庭柯臨風歎嗟三辰急景四節流波陶彭澤之田園荒
蕪巳甚庾子山之家世惆悵如何懼前修之莫紹苦去日
之孔多然而于氏門邉千年喬木欒公社上百尺藤蘿定
知平子之遺代皆擊轂預决伯松之後人盡鳴珂家和在
陰之鶴塾留時術之蛾染翰方終已爲鳳由作賦濡毫有
待爰因鵲起興歌歌曰安丘之山鬱然蒼兮安丘之水浩
無方兮疇爲寓公臨淮張兮山高水深並無疆兮冝爾子
孫永悅康兮
　憺園賦
東海先生西淸學士砥信懷貞處仁敦義里名通德之鄕
居作華陰之市傳家而朢本駒王邁種而人呼麟子並跗
則無林不桂五竇寜賖連枝則何樹非瓊雙丁詎擬有張
氏之長公乃楊家之伯起爾乃直對銅街衺延綉陌巷控
三條衢交五劇中高定國之閭旁置當時之驛後包董相
之園前枕晏嬰之宅於是入靑瑣度綠墀撼屈戌摇罘罳
啟橫門之􁨦窱遵修㺯之逶迤巷緣折而多誤徑以遼而
轉疲忽粉垣之娟然援幽荔以障之歩􁣎將窮漸近聽鸝
之舘藥䦨乍入巳親鬭鴨之陂至則未暇數池臺之羃䍥
也而先髣髴夫樹石之離竒樹則枯杉十畆老栢千章皮
皴半裂腹豁全僵黃偏着雨丹只酣霜支離囷蠢䟦扈昻
藏蝌蚪縱橫半程邈李潮之隷蛟螭拏攫是竹王木客之
裝石則九點恒靑一拳彌秀篁借啼斑玉由血繡蘚蝕紅
羊苔纒碧獸嬴政鞭餘媧皇煉就怪同齊女之瘤醜類丈
人之僂叱來仙子堪爲韻士之供射自將軍可作高人之
漱然而旣饒老木須䕃澄潭不遇淸流空堆錦石此司州
印渚尤欣浩淼之觀莊叟濠梁酷愛淪漣之色也爾則鏡
影一奩縠紋半搦浪滑如酥波平類削茭礙槳而絲柔菱
觸舷而蔓弱凌冬而荻緯蕭蕭渉夏而荷粧灼灼半篙卵
色染四面之房櫳萬片魚鱗皴兩邊之樓閣時則繚之綺
舍嵌以精廬環池以憇夾浦而居紺榭鏤楹視花光爲疎
宻長櫩複道依草態以縈紆旣燠房之奥窔亦凉舘之虛
無雲淡而篁粉松脂盡粘帷幙月上而簾鈎牎網總落菰
蒲而或者臨河􁀧􁀧一葦何從隔水盈盈終朝徒朢爰童
烏鵲之毛頓截虹霓之狀爾乃雁齒齊排鼉梁載上鏡湖
則卧以朱欄沙檻則委之綠浪修廊善縐千廽機上之紋
短彴恒斜四角盤中之様界破碧鷗之宅常隔東西派開
紅藕之村自成三兩更橋畔以婆娑值東風之駘宕踠地
而桺線千絲拂衣而楊花一桁川觀甫歇巖趣彌遒乃攀
峭閣用眺層丘倐八窗之競闢巳萬壑之爭流春人徧野
春山滿樓春荑被隴春羽盈疇冷節鞦韆戲鼓酒旗之會
叢祠賽社巫簫蠻管之游莤袂成羣盡綿芉於嶺岫黛衫
作隊頻掩映夫松楸能不結遥情之亹亹而增逸興之悠
悠也哉夫其座列古歡家慳長物峻只書滛預惟左癖問
樗蒱之幾齒畧未經心詢奴價之若何曾誰關臆絕無他
嗜寧吹潘岳之笙并鮮閒情詎蠟阮孚之屐錦贉則卷别
朱黃銀匱則厨分甲乙在太冲之籓溷置筆札以何疲王
仲壬之書籖粘戸庭而奚擇四部五部蘚駁苔斑一瓻兩
瓻蝸黃螙碧誰羡王根之邸第翡翠千重寜誇石尉之園
亭珊瑚七尺積書巗下津逮聯翩太學碑前肩摩絡繹囊
螢多借讀之人懷餅有就鈔之客況復道類太丘人如元
禮戸罕雜賔門盈好事國僑季札彬彬縞紵之交任昉范
雲落落雲霞之氣雍容宛雒之生徒錯遝汝南之車騎麟
衫艾綬顧盻非常櫑具急奘衣冠偉麗風前綉􁏢獨孤側
㡌而來花外朱輪丞相小車而至至夫烟澄昃景霜耀新
曦乍援棣蕚或合荆枝憇怡顔之子舍經伏臘之家祠情
懭悢其不聊心躊躇而自思繄昔經營匪求厥寧園因母
搆憺以安名慶芳萱之韶麗欣寸草之敷榮奉板輿而登
降戲萊彩以將迎歲月幾何馳光逝波星姬蝕昴月姊沉
河纒翡曷極茹痛何多最怯鵑啼似應皐魚之泣尤增鶑
哢疑𢋫原壤之歌遂使春相無聞祥琴輟御橘垂園內永
無陸績之歡莪在蒿中彌厪王裒之慕怪春花之萬朶何
事殷紅訝秋月之一規居然縞素池邊躍鯉貽向誰人林
際放魔歸於何處朝朝毀瘠蒼烏翔以還來夜夜攀號白
鶴馴而不去
　　銅雀瓦賦
魏帳未懸鄴臺初築複道袤延綺窗交屬雕囊綉棟矗十
里之粧樓金埒銅溝響六官之脂盝庭栖比翼之禽戸種
相思之木馺娑前殿遜彼淸陰栢梁舊寢嗤其跼蹙無何
而墓田渺渺風雨離離泣三千之粉黛傷二八之蛾眉雖
有彈棊愛子傅粉佳兒分香妙伎賣履妖姬與夫楊林之
羅襪西陵之玉肌無不烟消灰滅矢激星移何暇問黄初
之軼事銅雀之荒基也哉春草黃復綠漳流去不還只有
千年遺瓦在曾向高臺覆玉顔
　半繭園賦
　　　繭園者崑山葉水部白泉先生之别墅也水部公
　　　没後園析而爲三仲子九來於其所受之半葺而
　　　新之名半繭園維崧暇日偕二三賔侣游焉遂援
　　　筆而爲之賦賦曰
將欲包沁水以爲園控終南而建第規天上之鼉梁倣人
間之鶴市王根則靑瑣千門樊重則雕櫳百里嗤梓澤之
非華陋蘭亭之未麗然而逖覽龍編遐稽蝣晷臺邊之金
爵能飛街上之銅駝善徙靑天歷歷虛無兎窟之毫碧澥
茫茫髣髴蜃樓之氣何如巢父巢中得偃息之鄕豈若壺
公壺内有棲遲之地則有文莊後裔崑岑大儒受㕓鹿邑
呼名鳳雛門來好事家多賜書貂蟬七葉蘭錡三吳遂乃
性僻蕭棲人耽高蹈築室城隈結廬溪隩境以窄而彌幽
地當偏而益妙阮籍則居隣酒壚稽康則室餘鍜竈牖不
餙以何松梲非雕而奚藻纔充魚鴨之租僅足鶴猿之料
羃䍥靑袍之艸粗可承䄄萋迷紅綬之桃差能妨㡌森梢
馺娑崢泓坦迤一瓢日月十笏山河參差磵岫繚繞巖阿
蒙茸芳楥斑駮晴莎當其運風斤於匠石宛若抽妙緒於
媌娥魯般則繅其鳳鑷郢人乃經彼龍梭乍粉糅而綺宻
漸襞績而星羅名曰繭園於焉歗歌夫其蘭坡鬱律蘅皐
汜濩渉彴㝷蹊臨碕選路渦濺沬以騰珠瀑懸崖而振素
積百頃之澄潭得千章之老樹驚湍則燠舘凝霜激瀬則
晴簷沸雨洞開北牖直面層岡巘將頺而未落磴欲仄以
還翔盤㘭則三危鳥道擁腫則九折羊腸栝栢則夔呿魅
睒松杉則兕踣熊僵翩其反而耀石華於粉壁日之夕矣
渲嵐彩於閒房爾廼繚曲徑以西遵徼周櫩而右轉浮黛
榭於淥波嵌靑墻於鐵蘚篁遮皂筴之橋花隱蒲桃之舘
頺陽睨交網以澄鮮朏魄映綺疏而蹇産更若橫石梁而
左渡躋複道之崇臺赤欄平而礙桺金梯滑以扶梅攀條
而千枝近手摘蕋而萬朶承釵翩更渉夫殊庭投霽目於
林坰攬稻畦之一碧挹麥隴之遙靑樵琮琤而出谷漁欵
乃以揚舲詢林端之白象靑鴦誰朝壞刹問原上之金鳬
銀雁疇氏荒陵固已悟浮生之一致能無嘅大塊之殊形
日麗烟和風光淡沲東隣秀鬋南國濃蛾新粧下蔡巧笑
陽阿人如初日思比流波亦復出瓊鋪而掩冉入金谷以
猗儺髩臨風而綠偃衫映水而紅拖乍匿叢而展謔或藉
卉以聽歌更有顑顄末賔覊孤猥士十年之書劍未成一
夕之悲歌忽起名乆列夫瑤籖遇難逄夫石髄聊行國以
相羊暫窺園而徙倚加以華陰道士少室名僧仙客則修
琴三市異人則賣藥諸陵趙代之鳴箏躧屣幽并之挾彈
呼鷹豪家借歌舞之塲紅么一曲上日炫綺羅之會綠醑
三升莫不緌袿綷䌨轊轂縱橫慕原嘗之意氣託袁灌以
生平於是俯淸川眺碧嶂䔩蘭肴斟桂釀百嬌激蓮子之
壺獨鹿舞蔗竿之杖短簫則燭下凄淸長笛則闌邊寥亮
忽若木之將淪已素娥之欲上喟粉練之斜縈攪沉思於
夜情撫長宵之烟月追曩日之軒楹墅尚未乞於羊曇宅
猶未割夫郈成洛下之機雲則弟兄並宇山陰之羲獻則
少長隨行曾四節之如馳匪昔年之盛時燕分泥於故壘
鷗通夢於隣池將毋類山間之圓魄亦毎因弦朢以盈虧
也耶主人乃拂衣而起􁶳軒而玩屬坐客使盡觴命鄙人
而爲亂觀乎止矣何須後算之全顧而樂之巳復前游之
半
　　看奕軒賦
若夫北垞靜深南滎􁡤嵼逶迤皂筴之橋􁨦窱辛夷之舘
藤梢礙帽以誰抉橘刺牽衣而莫剪廬同諸葛門前之桑
巳猗猗家類王陽墻外之棗何纂纂花名蠲忿以枝長竹
號掃愁而節短何況宅區前後街距東西東方小婦仲孺
賢妻壁帶則銀缸不異門楣則畵㦸偏齊多子之石榴對
結相思之嬌鳥雙棲楊子㓜種豆之餘缶箏互響陶淵明
采菊之暇棗栗紛携爰有桓家阿買李氏衮師或挽鬚以
問或繞膝而嬉膠東則五色之錦箋競劈醴陵則一枝之
花管分題洵可懷也於胥樂兮旣乃眺長洲之鹿苑惆悵
絶多張廷尉之雀羅感愴不少田單之功名何在無意游
齊亷頗之忼慨猶存還思用趙燕丹徃矣賣漸離爲宋子
家奴卓氏依然雜司馬於成都傭保天哀韓愈之窮鬼奪
桺州之巧矧復三湘浪駭六詔烟迷田園烽火鄕關鼓鼙
嗟巢幕而爲燕歎觸籓其類羝杜老則堂無鵝鴨於陵則
井有螬蠐於是尠焉寡歡悄然不懌爰葺斯軒聊云看奕
然而寂寂虗堂寥寥短几旣無坐隱之賔復鮮手談之器
濳闚而不見爛柯竊聽而誰聞落子幾同莊叟之寓言莫
測醉翁之㣲意嗚呼噫嘻我知其㫖世一龍而一蛇運或
流而或峙彼賭宣城之太守者公豈其人而看棋局於長
安者古寧無是耶先生不應欠伸而起亟命傳觴頺然醉
矣
　瑞木賦
　　瑞木賦者陽羡陳維崧之所作也壬寅夏四月之
　　　吉少司農周櫟園先生葬其太翁如山先生太母
　　朱太夫人於鍾山北瑣石之陽輀車旣駕虞歌將
　　　闋司農痛音容之杳邈腃廧翣以躊躇凄戀裵􁋴
　　　撫視備至見太夫人匶底異紋鬰起作竒石狀其
　　　上卉木蓊翳樛枝縈拂嘉條攢布觀者萬人咸稱
　　　靈瑞維崧乃殫思尠慮撰爲斯賦以俟采風者錄
　　　焉其詞曰
昨汝南之華胄兮叶歸昌之姬㥲歷日月而颺聲兮代羽
儀於王國懿鴻鈞之斡運兮允無頗其埏埴初綿􁇦於大
梁兮旣里仁於南服繄哲考之誕降兮緬純淑之嘉則纗
余芳之葐蒀兮竦余身以正直王姬撰吉日而釐降兮詠
蘋蘩之孔嘉舘朝築夫穠李兮頌夕獻夫椒華攬百禮其
靡愆兮紛總總其珩牙奉槃匜而克相兮流徽音於笄珈
維坤儀之温粹兮爰降康之實多皇覽錫厥祚㣧兮芬肸
蠁於幽遐孕星精而踐夢兮摭若木以委佗爾君子之端
慤兮獨懷仁而抱義餐翰墨以爲糧兮紉夜珠以爲佩夜
袒免以擗踊兮旦汍瀾以愴神朢瑣石之高崗兮蔚乎百
年之佳城背攝山而袤延兮欱淮水以崢泓墨人旣恊之
以吉兮簭氏復吿之以貞廞厥車於山椒兮虞歌鏘其凄
鳴馬遲囬而不前兮旐差池而顧慕褮衣颺而復停兮淸
酟設而未御倚墓門而悚惕兮臨竁穴以沉思撫綠鐕而
抽裂兮淚覆面而沾頥羗蛇行而鼠泣兮流觀乎廧翣之
周坻􁦂折髂而不任趾兮跽深墨焉其睨之呼天只而無
聲兮旋至於母氏之玄堂䐸竒理之鑱削兮惝怳乎竹石
之縱橫其爲狀也谸谸芊芊非雲非烟褰縐戌削屈橈璘
斒難得而殫稱焉鴻淋淋兮詭汨汨兮䦒砢乎若深崖幽
壑霜皴雷剝龍質而虎章棧齴乎若枯㯶病栝抗峯冠日
欲偃而難僵溶兮沇兮夏雲䙰褷翍雲錦而下張葳兮𬎼
兮九苞勃窣䌨綉臆而高翔爾其擢􁅰柯以㛹娟兮聳修
條之鬖髿則孝子之白華也爾其潄綠葉之澹淡兮揚素
莖於陂陁則詩人之蓼莪也爾其挺虬龍之異姿兮學松
栢之遺直則忠臣之屈軼也吾聞庶人之純孝兮澤林茂
而浮珍舒怪草秀於階闥兮瀵㵫出其神魚又聞先民之
列傳兮躬負土而爲塋屹岧嶤之五尺兮松竹蓊焉而自
生未若茲之顯瑞兮心猶豫而狐疑言握粟而出卜兮召
太人其占之占曰天錫公純嘏苾苾芬芬是剝是饗神保
是將俾爾熾而昌又曰母氏之德維其偕矣庶草蕃蕪答
嘉祉矣和氣致祥靡所違矣子孫篤之是以有慶矣亂曰
非惟篤之又汜布濩之一家之吉兆在萬方帝開左个矞
矞皇皇爰立作相之紀之綱山出器車藪游鳳凰竒水效
順朱莖呈芳百靈調和四民悅康輔佐緝熙比隆陶唐
　白秋海棠賦
　　巢民先生齋中有白秋海棠花余愛其姿制娟靜
　　　而神理柔楚乃爲茲賦賦曰
有逍遙客卿者生於莫愁之村長於忘憂之舘懊儂之聲
旣輟合歡之斚常滿放誕優游蕭條閑散藝唐棣之翩翩
種棗樹之纂纂同心則梔子爲徒蠲忿則萱花是伴一日
者過幽憂公子之廬而欵焉公子門無車騎室有琴書夙
喜野卉雜蒔芳蔬樹名貞女木號隱夫靈均爲九畹之圃
泉明有五桺之居於陵則灌園自食兒寛則帶經而鋤爰
有一種布於階砌靡曼綿芉柔明淸麗姣如好女姿首異
制施粉大白倚秋而綴客卿見而問曰此非所謂秋海棠
乎厥名斷腸思婦所變葉如其衣花如其面一云怨女淚
染所成生於墻下海棠爲名洵哀離之微物而閨襜之幽
情也公子胡若是翫之曷不徙於忘情之域移於無何有
之鄕仰天歌烏樂且未央公子膝席而起揖客而語曰客
何見之晚也且夫僕本恨人秋多悲氣秋臨水以登山人
懷䜛而畏誹扇淒馨以自攄抱幽芳而相慰才人以薄命
稱珍小物以傷心見貴矧夫白者逈出㝷常亭亭别舘泫
泫廽廊南朝妙伎西曲名倡蕙心緯繣紈質飄颺輕紅初
退暈碧相當無心約翠息意安黃顔如虢國色配何郞時
披寶蒜斜傍銀墻隔珠簾而㓜眇入明鏡以微茫秋雨則
朝朝界粉秋風則夜夜飛霜疇不悄焉魂與黯然神傷鍳
此淒淸之色憐其寂寞之粧羗乃妾住江南君家河北君
戀鉛華妾辭雕餙臨銅黛以傷神撫氷絃而沾臆騐榴裙
之淚點不是臙脂看薇帳之情人都無顔色若夫班姬失
寵陳后辭恩齊紈有恨金屋奚言着方空而嘆息掛曲瓊
而煩冤羅與綺兮嬌暮秋珠與玉兮泣黃昏化爲皓魄宛
爾芳魂至於蔡琰無家王嬙作客永訣京華長依蠻貉寄
血淚於琵琶冩哀情於笳拍紫臺則山河俱縞靑海則關
城盡白流玉筯之縱横恐白頭之棄擲倘作朢夫之石月
是形容如過妬婦之津雪爲魂魄若斯之類賦不及誇莫
不懷貞抱慤絕纇離瑕怨良人之不見願廓處以長嗟倚
㣲風而延佇恐白日之西斜豈與夫纓桃綺麗荳􁤥驕奢
桃李倡家之樹菖蒲蕩子之花松栢則年年繫馬楊桺則
夜夜藏鴉所可方其婀娜並此芬華也哉客卿曰善湘吳
旣酎朱顔半酡攀枝折條相和而歌歌曰秋旣晏兮夜巳
沉白露下兮靑楓林憺佳期兮悵難㝷玩幽姿兮思愔愔
物猶如此兮人何以任
　　白丁香花賦(有小序)
　　　余居停主人蔣元膚砌畔種有此花三春欲暮花
　　　開似雪元膚隔牆呼飮并言毎歲有紫花半樹交
　　　枝並跗掩暎殊佳今紫者萎矣屬予有騎省之悼
　　　　一聆斯語泫然不知涕泗之何從也聊爲賦之
　爾其花壓半簷香籠一樹莟小偏嬌苞纎逾嫭牆邊寂寂
　雪貍亂撲以疑無月底瓏瓏白燕㴱藏而易誤何曾肥艷
　鬬門外之梨花絕不輕狂趂陌頭之桺絮數枝暗坼三更
　之銀漏同淸萬朶爭開十丈之紅樓頓素甫䍡􁮚以酥融
　旋紛披而綺互初掩冉以臨風復竛竮而怯雨況復銅駞
　巷側丹鳳城隈春㴱緩去夏淺徐來訝雕櫳之鮮杏憐綺
　閣之無梅候尚遲夫芍藥節未届乎玫瑰此花於是呈皓
質綻瓊腮歌宛轉舞毰毸春無霜兮霜泥泥晝少月兮月
皚皚越艷聞名喚作枕邊之墜珥(江左呼婦人/耳璫爲丁香)燕姫耀首
折爲馬上之橫釵何能不翫苕華而製賦眄玉樹以停杯
也哉疇昔之年雙花可憐參差並媚攬抱交妍焂紫姑之
不見俄紫玉之成烟花謝兮紫臺難到月沈兮紫府難圓
賸一堆之粉淚濕萬縷之香綿桐是孤生莫綰同心之結
藥名獨活空思續命之縁惜仳離於綺節就惆悵於哀絃
春去兮堂堂花開兮斷腸願將花下土燒作紫鴛鴦
湖海樓詩集卷一
　宜興陳維崧其年著
崑山葉方恒學亭　維岳緯雲
合肥龔鼎孳孝升　宗石子萬
太倉吳偉業駿公　男履端
吳江計　東甫草　姪　洢
　辛丑
　　哭趙舍人而忭
不信斯人没徐思竟果然死應無此法鬼豈罷相憐意外
登床客愁中掛劍年知君埋玉樹偏愛蜀岡邉
　　其二
一慟渾無極吾生路巳迷君愁眞賦鵩我到爲歌驪(予以/送友)
(沂北上來䢴詎意/遂成永訣也傷哉)天定憎文藻魂應怕鼔鼙連朝車過處
頭爲㦸門低
　　其三
前夕銅街滑謀歡趙勝家䨇􁊕紅綬帶小立碧油車擲果
年方少吹簫月未斜只今泉路畔誰唱後庭花
　　其四
去國浮湘日從親入洛時家鄕鸚鵡賦官閥鳳凰池楚些
猶堪續燕歌祗自悲十年愁出處爾意我㴱知
　　其五
聞爾南歸後嫏嬛卷自捜勇能穿虎穴細必冩蠅頭錄史
存檮杌歌騷註蹇修牙籖今已散涕泗自然流
　　其六(全首爲洞/門先生也)
白髪高堂在天涯淚眼枯老難拚愛子前巳哭家駒(友沂/令弟)
(前巳卒/於京邸)不見庭前鯉空啼府上烏潞河風雪夜音信抵京
無
　　其七
憶昨垂楊渡春江送汝旋路過神女廟人問孝亷船出世
皈龍象思親作杜鵑南朝庾鮑盛獨行覺君賢
　其八
京輦連天末羣公待爾頻如何爲此别可惜只斯人帝憶
靑鏤管家傳白角巾一臺空二妙又報捕吳均(薗㳄/也)
　　讀史雜感
韋杜聲名尺五看過江門閲重臺端酒嘗少府都堂醖食
異羣兒别室餐此日南牙紛棨㦸當時東冶聚衣冠不堪
漂泊干戈際憔悴桓郞鬬鴨欄
　其二
耻從馬槊競勲階生世風塵事豈諧絕憶爲歡干日酒何
妨作逹八關齋白衣失路逢江鮑靑史傷心到愍懷猶記
永嘉南渡日諸公裙屐上秦淮
　　其三
駕出龍樓幸玉河閣門侍從共鳴珂詔來文學賢良難擬
闢耕田孝弟科卜筮百家堪纂習屠沽六宇恣搜羅蹇予
匡鼎慚無補十載窮經枉揣摩
　　其四
宣武門前響射堋弓刀千騎劇慿陵責言日見移文至監
稅還愁榷算增兩姓君王鐫鐵劵百年甥舅誓金縢廟堂
歳幣如長策杼柚東南恐不勝
　　其五
十二銅街報盛秋天隂伍伯呌啾啾戴淵戌主收臺下袁
粲軍人送石頭亂世文章還九命古來𦵔醢足通侯慿君
莫話丁都䕶幕府山南大慮囚
　　其六
聞道尋陽下舳艫千年形勢熟籌無人言王衍眞名士我
識桓温定老奴河伯宮開惟娶婦井公臺好只摴蒱黿鼉
頓徙蛟龍改遺恨江流八陣圖
　　其七
鄠杜山南酷暑煩佛狸從此罷臨軒鶴歸華表靑天老龍
去中原黑水渾遂使親王皆顧命爲留大姓獨承恩從官
哭擁輼輬出多恐經過漢主園
　　其八
左樞旄節爛光華制府軍容又建牙特給鼔吹踰十部橫
分蠎玉鎭千家主持朝議飛魚袋開拓輿圖獅子花衮衮
興朝多絳灌只餘流涕賈長沙
　　其九
世皇禮斗朝元殿午夜天壇栝柏隂紫府醮塲驂鶴馭玄
都觀壁砉龍吟求仙使者黃金藥奉册祠官綠玉簪縹緲
燕齊迂怪士竹宫桂畤日蕭森
　　其十
吳質翩翩白麈郞若爲投竄到窮荒關當碧海靑山界人
在玄貂紫鼲旁考掠三年聞減死飄零一夕只思鄕流官
枉把長城築多恐崩城爲𣏌梁
　　其十一
伽藍十里鳳城阿六季風流名理多南國高僧推寶誌東
宫小字擅維摩祗洹淨饌靈猿供舍利精經白馬䭾從此
公卿躭惠業擬將玉帶換漁簑
　　其十二
閱武堂開大將營關東賔客太縱橫佽飛年少能椎墓都
尉孤兒慣射生鐡鎖橫流江萬里錦袍高讌月三更千夫
盡說從軍樂老革黃昏滿一城
　　其十三
董承嬌女拜充華别殿沉沉鬬鈿車一自恩波耑戚里遂
令顔色擅官家驪山戲馬人如玉虎圈當熊臉似霞玉柙
珠襦連歳事茂陵應長並頭花
　　其十四
碧雞主簿到炎方笑指丹崖說點蒼六詔風煙纏五管百
蠻風俗雜諸羗滇池草没戈鋋斷黔國營空帶礪荒爲諭
西南身毒國雄藩今已拜眞王
　　其十五
名王乗傳下江州稅畆燒荒百不休譯字每煩中屬國徵
符偏壓大長秋觴飛白雪琵琶咽帳舞黃雲篳篥愁最是
濼陽身手徤射鵰親歷海西頭
　　其十六
頭白延年昨日歸上都風景說依稀玉河花桺春行炙鐵
嶺牛羊夜打圍有客高陽纏赤罽何人長樂典黃扉天家
角觝人知少舊曲開元聽總非
　　其十七
開門一戰㨗書收縹緲鯨鯢瀚海頭擊柱宫中呼萬歲登
壇閫外爵通侯蓮花繡幕狂排劍桃葉妖姬醉築毬莫訝
酬勲無異數梁公今已鎭南州
　　其十八
白浪靑燐戰氣高斷崖殘壁揷崩濤纔聞徐福求仙入又
報孫恩棄艦逃蒲類海荒驚徙帳之罘山逈笑横刀三山
宫闕虗無甚遮莫樓船竹箭勞
　　其十九
稅罷緡錢榷酒酤司農廟算一愁無曾聞歷代初年詔盡
賜三軍所過租滄海月明催輓運閭閻春老廹征輸太平
誰切匡時論此日監門好繪圖
　　其二十
親臣保障八公山宻旨三冬竟賜環遼左家聲原日下淮
南仙訣自雲間龍媒踣地犀船歇驃騎朝京虎節閒多少
庾樓參佐在蕭蕭明月照愁顔
　　雨發延令道中
蕭晨遵修塗揮袂謝賔餞授綏陽巳微于野雨初泫僕夫
吿況瘁覊子疲登踐弭節一躊蹰川原曠以緬牛羊被寥
廓竹木冐淸淺游鱗漾寒流矯羽警層巘歲序聿云暮懷
歸緒輾轉抗策凌逥谿驅車歷荒蘚悠悠林樾間遙墟畧
堪辨
　壬寅
　　三月三日庭中牡丹盛開同家半雪賦
道政坊中長綠苔當春猶見數枝開金鈴紫幔都無分日
炙風吹更可哀士女兩京愁戰伐鶯花三月傍樓臺曲江
舊事吞聲甚野老分明見刼灰
　　其二
絶代名花擅雒陽當時曾記艶姚黃隨風細嫋天津外帶
雨斜開汴水旁雨黑蛟龍蟠玉牒山靑麋鹿走金床百年
離黍春前恨頭白逄人說憲王(牡丹洛陽第一當時周憲/王籓府初開頗極一時之)
(勝自河决汴梁故宫失守舊/事不可問矣因對花及之)
　　見鳥爲貍奴所攫食而歎之用梅村集中松䑕韻
春日升南樓課僕芟柴棘呀然欒櫨㴱歘見蒼鶻立蠢腹
漲膨脝銳頭抱㤕惕懼人迸欲高失勢飛難疾余乃撼壁
呼聲强恃理直焉有翰墨塲容此野鳥突況又戸牖扃難
受逋逃逸一呼翮巳倦再呼追正及可憐一入手馴擾如
熟習吾家有嬌女績麻日尋尺傾筐出針線懼彼復騰擲
縶之欄楯間試以詘其力嗟爾鳥來前貴賤理則一爾我
無詐虞何由被覊縶吾家讀書樓少保所開斥本以藏琴
書匪供爾竄匿奈何白晝間公然相主客樓西纒枯㯶樓
東偃死柏雷劈翠鬛焦雨落蒼皮濕爾可長子孫爾可覔
衣食告爾爾不聞爾反此闌入架上鄴侯籖穢汚恒狼籍
畜怒我不言賈勇爾奚益崑山小石壁酷愛肌理白傳自
處士公婆娑見手跡詎忍瑩潔姿亦受黦汚厄我又昧作
家不曉什一息荒田失耘菑廢圃少種植破囷露餘糧悉
從齒牙摘爾復肆老饕呼朋徤越陌蹂躪及芻藁踐踏到
籉笠侮我詎一朝禦汝無片策我今姑小創爾後無入室
主人墨者流𣑽夾曾手葺爾亦血肉軀忍不相矜惜江湖
莾浩蕩乾坤大几席誓令天上鶱免作盤中炙努力食殘
羹强起餐遺粒所媿主人貧粗糲無萎積語竟解其縳縳
急繩阨塞解繩未及終决起墜牆壁誰何貍奴蹲踞竇伺
其急磨牙橫咀噬排爪如宻櫛利害轉盻間世事鬬疎宻
計泄遘迍邅肉躁受搏擊但知前可圖不料後有敵智短
値豫且途窮困烏獲嗚呼處斯世萬物相煎廹求生貴有
道逃死亦多術我心五嶽興懷抱塡於邑眼前細碎多亦
使心䰟栗劉項互縱橫雞蟲喧得失於茲悟至理勿效兒
女泣拄頰看二豪委懷視七國皇天速報應刑罰用㴱律
田蚡傾竇嬰范睢避蔡澤自古巳云然誰怨復誰德
　　惆悵詞二十首别雲郞
作客天涯四載餘江城燈火倍愁予一枝瓊樹天然秀映
爾淸楊照讀書
　　其二
乍見筵前意便親今生憐惜夙生因莫言自小靑衣賤也
是江淹傳裏人
　　其三
命不如人黯自傷只緣家難滯他鄕旅窗若少雲郞顧海
角寒更倍許長
　　其四
中酒將離思不禁年年桐樹碧愔愔物猶如此難爲别怊
悵無言淚滿襟
　　其五
落拓分司老更狂半生踪跡總他鄕分明記得從前事鈿
笛牙籖共一床
　　其六
弱桺輕雲盡可憐當時身畔鬬嬋娟桺條今日歸何處祗
剰寒雲似昔年
　　其七
薄命都由技藝工憐才那復古人同平原座上人如許獨
酌椒漿酹馬融(馬羽長先生最愛/雲郞時巳没矣)
　　其八
記得端陽五月中君曾薄醉倚疎櫳分明一幅瀟湘水斜
墜明霞數縷紅
　　其九
三鼔出門烏夜飛五更還家星宿稀水晶樓角幾時煖獨
坐待君歸不歸
　　其十
不歸獨坐到天明斜倚香篝嘆息輕䑕踏筝絃聲窸窣錯
疑人叩獸環聲
　　其十一
豊樂橋南白酒旗大夫廟後綠楊枝而今緣盡何須恨曾
見羊車絕妙時
　　其十二
城南定惠前朝寺寺對寒潮起暮鐘記得與君新月底氷
紋衫子捕秋蟲
　　其十三
洗鉢池頭弄玉荷荷開浪滑畵船多不知何日蘋洲岸重
聽徐郞水調歌
　　其十四
歸棹原期七夕前維摩因病暫相牽那知看過穿針會無
數傷心到眼邉
　　其十五
玉碎花殘畵閣前相依無計說相憐只今掩面㸔歌舞愁
殺天涯玳瑁筵
　　其十六
池塘秋水碧𥻘𥻘細草沿堤軟似茵寄語高樓休挾彈鴛
鴦終是一心人
　　其十七
鵲腦將殘酒再斟此生何以報知音斷紈碎墨無多語珍
重文人一片心
　　其十八
征鞍每歳愁中跨短棹今年病裏還自是離人無限淚平
添秋水到吳關(余自東臯歸每歳從陸/今秋水巳直接驥沙矣)
　　其十九
别時爾母病闌珊門戸蕭條藥餌難他日高堂强飯後臨
風覔𥿄報平安
　　其二十
瓊花觀裏無窮樹雪壓霜欺總不妨獨有一枝憔悴甚願
邀雨露到東皇
(蔣大鴻怊悵詞序曰徐生紫雲者蕭郢州尚㓜之年李/侍郞未官之歳技擅平陽家臨淮海託身事主得侍如)
(臯大夫極意憐才遂遇頴川公子分桃割袖於今四年/雖相感微詞不及於亂若乃棄前魚而不泣弊軒車而)
(彌愛眞可謂寵㴱綠鞲歡踰絳樹者矣維時秋水欲波/玄蟬將咽公子乃罷祖帳而言旋下匡牀而引别江風)
(千里詎相見期厥有怊悵之篇曲盡離憂之致僕豈無/情奚能勝此傷心觸目曾無解恨之方拊節和歌翻作)
(助愁之句一時同人/爭和是題詩多不載)
　　秋日泛水繪園洗鉢池
秋水滑如綾量之不能尺女兒語篙師何似羅裙白
　　贈蔣氏
銀燭澹瑤天金尊敞别筵如何未及發忽見渡江船船頭
載蔣生船尾戞秋烟手持綠玉杖口誦靑霞篇曩游君憶
否憶在鴛湖口枉渚採紅蓮逥谿搴碧藕碧藕雜紅蓮樓
邉映水邉歡當三五夜儂有十千錢入門各自媚出門解
相憐一别風塵中思君比流泉石頭城上月圓景何曾没
照得六朝人白盡千秋髪此地又逢君烏啼夜已分尋君
桃葉渡呼我鮑參軍俠客櫻桃帳倡家蛺蝶裙相逢成一
笑不復嘆離羣吳頭亘楚尾篙師黠如鬼大艑下長江握
手詎能幾我去上揚州瓊花落幾秋江都花月好今日使
人愁呼鷹隋苑側走馬蜀岡頭倐忽四五年幸舍長淹留
歷歷寒山寺聞寄相思字不見寄書郵空洒懷人淚君住
種山陽幾載發錢唐謁帝三天子躡屩赤城梁古來勾乗
地不減祝雞鄕如經禹王廟還飮玉妃漿廽首若耶溪姓
氏徒芬芳五千君子國不及一紅粧疑有傾城人娟然浙
水旁綺羅儻未邈髣髴遘明璫八月金颷起車輪徂地肺
招手大茅君長揖華陽子華陽遶建康龍虎鬱相望定有
金庭客來尋丹竈方攝山空靉靆高座自靑蒼翩然不可
遇直過廣陵鄕君欲到淮南我欲辭江北載汝上艅艎同
汝還鄕國我家罨畵溪久廢蓼莪詩兩親猶未葬䨇淚自
然垂待卜靑烏宅煩鐫黃絹碑人生重相見相見莫相離
　　方竹杖歌爲萊陽董樵賦
山東董樵忽見訪入門手持方竹杖我亦生平屠狗人對
此蒼然屹相向董樵董樵眞吾徒胸中豪氣無時無談兵
肯事東諸侯作騷直學屈大夫翻然南下浮東吳亦復窈
窕尋仙都廣陵城外秋風冽黃鬚半作蝟毛磔喚我同登
大酒樓此竹由來爲予說今年三月游金華丹梯紺壁凌
朱霞采芝偶入烏傷地看竹閒過衛鑠家此竹檀欒不易
得愛之拍手徒咨嗟倪家女子非恒流知有人間韓伯休
劚來恰贈一竿竹伴我名山禽同遊我聞此言揮百杯醉
餘不合成悲哀瀟湘斑竹竟誰在九疑荒塚生蒼苔況聞
官軍大戰勝今年卭杖西南來方圓枘鑿不相入爾持此
杖胡爲哉勸君携歸玉女盆前住不爾此杖驍騰作龍去
　　懊惱曲
依稀無月亦無風靜掩金鋪賦惱公憶得雙鬟人似玉後
堂曾許婿安豐
　　阮亭紀事
秋風憔悴謝芳姿痩盡瓊花第一枝總是玉人橋上月淸
光還似定情時
　　其二
金鑰銅魚見淚㾗依稀只隔一重門籠中鸚鵡無他語只
向逥廊說舊恩
　　將發䢴關舟中贈黃海孫無言
凉秋九月雜烟雨木葉蕭蕭下江渚客纜猶遲隋苑潮歸
心已到瓜洲樹孫郞追餞出城邉邀我高吟黃海篇片帆
巳掛留不得旅愁别緖紛相牽君不見芙蓉之峯三十六
黛溪紺竇飛丹瀑玉乳唯容道士餐銀房只許仙人宿孫
郞孫郞多苦辛年年書劍老風塵月明徒有還山夢白鹿
靑猿思殺人
　　登五狼同戴務旃無忝范女受賦
我今拾級登五狼彦龍安道同徜徉天風吹我落天外乾
坤一氣殊靑蒼琳宫紺殿莾欹仄丹崖翠巘紛低昻解鞍
頓轡一脫㡌掉臂直欲凌扶桑須臾藉卉臨高岡慿闌白
晝隂風凉江流注㵼靜如拭萬頃窈窕玻瓈光少焉蹙沫
廽龍堂喧豗鞺􁨪聲鏗鏘珠濤雪浪吼終古蜃樓貝闕何
琳琅男兒哀樂不可當倐爾懷古心悲傷我聞此山始嬴
政掃除六國稱秦皇揮鞭鞭石石入海五老屹立形爲僵
又聞隋煬駐帳殿戎旃江水相輝煌南朝天子歌玉樹隔
江此地磨干將塡胸興廢說不盡與客且復趣傳觴舉觴
一酌吾竟醉烟江之外吾家鄕十年漂泊不自得不如沙
鳥隨帆檣慘焉罷酒卧精舍忽覺明月窺繩床
　癸卯
　　留别
蘸水漫天一樹絲依稀記得殢人時感伊移種金溝日還
認停鞭馬上兒
　　其二
一畨歡笑一畨愁來是春㴱去是秋誰料樊川狂杜牧半
生䰟夢在揚州
　　書小徐郞扇(雲郞/侄也)
旅舍蕭條五月餘菖蒲花下獨躊躇筵前忽聽鶯喉滑此
是徐家第幾雛
　　酬别渭公
囬首金颷拂御溝與君俱作石城游鎖闈紅燭玲瓏夜驛
路靑楓窈窕秋亂後功名同濩落歸來風雨對淹留只今
爛醉登高酒重話南朝八月愁
　　過崇川訪家善百善百作長歌枉贈賦此奉酬
與君共醉城南壚狂鄒(訏/士)憨董(文/友)同歡呼澹娘(女伎/澹生)老大
頗善佽三徐女伎江東無史家園上開芍藥陳郞風調亦
不惡踏歌聯臂號酒徒十日平原大笑樂别來潦倒心可
憐詩賦何曾値一錢東臯作客五六載阿徐(謂雲/郎也)日日相
流連聞君近日亦失勢十年罷官不得志李廣偏遭醉尉
呵范睢正被穰侯忌石頭城下江水流直上蘭陵之酒樓
彈筝使酒且六博那顧世上龍頟侯君歸病向故園卧軍
山山下北風大長鬚忽報客非常小弟翩然却相過開門
喜極喜欲狂脫巾大呌驚兩旁據案酌酒頭盡没海天一
夜成靑蒼城西白生紅錦靴邀來爲我彈琵琶絃聲拉雜
似人語别來萬事吾語汝鄒董於今盡老夫史家園子竄
狐䑕澹娘踪跡更茫茫聞嫁江頭駔儈郞金郞巳入侯門
去花想還歸內教坊(金郞花想俱/徐家女伎名)世間聚散眞可傷阿兄
憔悴眠匡牀小弟明年亦四十轉盻不得誇身强兄時紿
我阿徐至强我引滿黃金觴我知此語徒虗耳翻然百感
塡中腸言罷琵琶正終曲參橫斗轉殘燈綠
　　陸放翁硯歌爲畢載積使君賦
畢公古硯硯最竒相傳南宋年間物塵黮苔斑欵識無心
太平菴字髣髴(硯背有心太平菴四字/陸放翁菴名心太平)痩如碧珪出禹陵
瑩如寶刀來突厥苦遭鑱削只簡傲便委泥沙還彊倔(此/硯)
(昔没於水罟/師以網出之)江頭風雪欺醉漁漁翁拍手來捕魚無何網
重舉不得挽起却是紅硨磲漁翁見此心躊躇流涎麯車
何計沽正遇項大夫贈爾黃金蚨公然咤付平頭奴秋風
秋雨經江國閒卧官衙論胸臆自是男兒一片心持硯贈
公惜不得我公笑向菴名指猶憶劍南陸老子當時此老
最不凡劇於駿馬脫轡衘巴烟棧雨一千里夜獵雪壓乾
紅衫文彩風流偏徤舉蕭騷老鬂奈何許蜀國絃悲憶酒
徒竹郞廟冷思倡女卽今人去幾百年硯亦飄零走道邉
銅盤去渭還流淚石闕啣悲也可憐我時末座聞公語謂
公弔古公無苦世間一物必有神古來萬事豈無主君不
見銅雀瓦年年屹立高臺下少被曹家女伎憎老愁鄴下
官軍打硯乎硯乎何太樂前遇陸游今畢卓
　　贈山隂吕黍字兼懐錢去病
杜陵與我交不薄常道吕生及錢霍吕也栖栖江表游錢
兮販販淮南幕寒冬海水吹枯桑吕生相見官舍旁主人
愛客客笑樂片言契合神飛揚十年姓氏有人借滿臆塡
胸淚傾㵼綠鞲弟子工唱歌靑娥美人善行炙世間萬事
眞可憐酒酣蹋地争喚天夀王巳夭鶴客死杜陵腰下無
一錢漢槎彩筆偏流戌奕喜紅顔竟配邉江東一半酒徒
盡而我與君非少年此中作客無一可萬騎桃花色如火
遮莫藏名賣醬家不然且擁名倡卧聞君徑欲游山東狐
裘靺鞈鳴角弓男兒那能日刺促會須一識燕昭宫韓信
城邉遇錢霍道予問訊今何若
　　贈范女受(時女受/年四十)
三月春城與君别山茶花紅啼百舌十月寒江又遇君雪
花欲下白紛紛山茶落盡不堪折楚雁天邉那忍聞流光
一似流波急況復君年又四十
　　仲冬九日崇川署中卽事
彈罷金樽酒不辭自言雙鬂竟如絲依稀記得調鷹處盻
子城東月黑時
　　其二
隋苑羅生能賣藥(羅惟/悅)鑾江王叟妙彈棋(王仲/超)與君酒綠
燈黃夜坐讀山隂調笑詩(時共讀呂/生絕句)
　　顧尚書家御香歌
獵獵朔風翻毳帳營門紫馬屹相向陳生醉抝珊瑚鞭蹀
躞閒行朱雀桁顧家甲第高於天顧家父子眞好賢開門
揖客客竟入留客不惜靑銅錢玉缸潑酒酒初壓秦筝促
柱彈銀甲綠鬟小史意致閒却愛微紅添寶鴨陳生此時
聞妙香欲言不言魂茫茫心知此香說不得得非迷迭兼
都梁主人重取蘭膏爇此香舊事還能說憶昔初賜長安
街金甌天下猶無缺至尊桂殿日齋居千首靑詞錦不如
綠章夜上龍顔喜第一勲名顧尚書嵯峨紫塞榆關道白
雁黃沙風浩浩萬馬犇騰夜有聲三關蕭瑟春無盗尚書
辛苦鎭居延絡繹黃封賜日邉非關小物君恩重爲許香
名國史傳鏤金小盒宫門出中涓一騎紅塵疾親題萬顆
小金丸猶是昭陽內人筆只今滄海看成田留得天香幾
百年攏來綺袖人誰問熏罷銀篝味不全白楊巳老尚書
墓世間萬事那如故主人語罷客亦愁留客牽衣客不住
君不見客衣零落詎堪論半漬香痕半淚痕忍看天寶年
間物我亦東吳少保孫
　　贈王仲超
江左蕭蕭老畵師酒酣䨇鬂漸成絲十年曾看巴陵景含
墨空齋冩楚辭
　　五山酒人歌贈孫楷人
靑天萬事無不有五山酒人竟無酒醒來枉負酒人名鄉
里小兒羣拍手世間何物能消愁婦人醇酒眞竒謀陳生
一月江北坐眼中不見倡家樓登徒好色愁欲死孫郞貪
飮無麯米兩人懷抱幾時開男兒同病乃如此君不見長
江之水去復來吾徒詎合常悲哀何時戲擁如花女笑看
孫郞乾百杯
　　贈陳菊裳(陳精/繪事)
藥欄鸚鵡睡銀屏斷續茶烟裊夢醒欲識南朝眞處士綠
楊門巷買丹靑
　　畢刺史招同諸子讌集韓園歌以紀事
廣陵城頭花正飛廣陵郭外春欲歸山東太守大置酒遍
召城南諸布衣旦日會從賔客飮夜闌雨打珊瑚枕春泥
滑滑幾時乾鼔聲紞紞那便寢曉來鶯燕坐東風忽報畵
梁朝日紅披衣驚起看天色急買雙槳搖晴空玉鈎斜畔
金絲桺人家半住紅橋口夾岸綃衣捲處輕隔船水調聽
來久園門斑竹粉離離正是蘭舟初到時朝霞小着櫻桃
樹春水亂拍垂楊陂廽廊複閣參差見主人揖客開芳讌
彈碁格五各縱橫賭酒題詩互游衍須臾衆賔坐滿堂梨
園法曲調宫啇靑春有恨唱淥水白晝不語凝紅粧誰家
冶游白面郞三三兩兩誇身强鞦韆旗下看春去翻身㨗
下南山岡此時歡樂不可當爲君立飮黃金觴君不見坐
中彩筆徤如虎太守風流映千古天意剛留一日晴江聲
又作三更雨
　　招林茂之先生劉公㦷比部小飮紅橋野園越日茂
　　　之先生賦詩枉贈奉酬一首
遲日和風汎綠蘋飛花落絮罥紅巾此間簾影空於水何
處琴絲細若塵水上管絃三月飮坐中裙屐六朝人獨憐
長板橋頭客白髪淮南又暮春
　　送孫無言由吳閶之海鹽訪彭十駿孫(時無言刻程/村駿孫阮亭)
(三家詞特過海/鹽索駿孫小令)
具區之峯七十二莫釐縹緲羣巑岏吳宫廢苑日蕭瑟洞
庭春水空瀰漫狂夫七載客江表舊游冷落增長嘆松陵
高士推顧況(謂顧/茂倫)獻歲寄我雲中翰銅坑老梅數百樹何
不刺艇來盤桓我時正作廣陵客吳孃蟬髩相逢難佛狸
城畔遇孫子大呌鍥臂同追歡紅橋絲桺酒帘挂見此詎
復愁眉攢無何告我渡江去布颿徑欲游鹽官問爾作裝
有底急鰣魚正美堆氷盤君言一事繫懷抱越中彭十今
秦觀紅牙小令風格妙字字可付吳姬彈我行適越苦爲
此千里那顧行蹣跚孫郞語竟杯巳乾陳生送客春將􁍥
横江估舶大笑汝白晝濁浪生波瀾韋莊牛嶠好詞句此
事何與卿饑寒舟行倘過王珣宅切莫懷古心悲酸
　　和呂黍字紅橋詩
新街原在新城裏紅粉油竿酒斾挑更過東頭轉西弄瓦
房低處種櫻桃
　　其二
關東大賈坐城闉積錢百萬高隱人郞來一擲片時盡出
門笑拂紅羅巾
　　其三
最愛吹簫斑竹好愛他生長在瀟湘同心誰打紅絨結知
是春閨新嫁娘
　　其四
馬中赤兎人中布十首紅橋絕妙辭誰把隃麋重叠和江
南愁客杜分司
　　將發如臯留别冐巢民先生
憶我過如臯太母正懸帨是爲戊戌冬層氷莾寒厲同行
一老僧衣垢鞋襪弊擔囊甫到門僕馬立街砌先生喜我
來圓方選芳脆令弟喜我來傾筐爭擁篲令子喜我來齊
肩若棠棣雜遝溢賔徒歡噱及奴隷阿雲年十五娟好立
屏際笑問客何方橫波漾淸麗先生顧我言此㑹有神契
坐我㴱翠房令我習文藝白日張華筵中夜明燈繼東臯
贍才華數子悉英銳我時一詩成和者盡佳製先生更遒
㧞刻燭布竒勢偏師出老蒼焚舟大河濟歌罷書齊紈銀
鈎細如蜹有時更怪偉泚筆絕凝滯巨壑赴修虵一徃不
可制顚狂浹月餘擺脫諸一切擊鼔彈秦筝撥盡琵琶捩
七尺老氍毺狼籍雜唾涕無何文孫生賀客走庭幣美如
荀氏龍雄若孫家猘湯餅宴未終椒盤倐踰歲新年戴生
至(務旃/也)高齋日聨袂雙開玳瑁筵並擁木蘭枻荏苒六七
年華軒命予憇吁嗟數年中舊事不堪計浮雲有返期孤
客無根柢憐我王公孫愛我早年惠北風使我寒衣我以
文􁅧長征使我饑食我以蘭桂太母具酒漿中婦製魚鱖
我家有高門乃是尚書第歲久柱傾欹風雨將不蔽先生
爲葺之庭草一以薙我父與先生秦淮舊兄弟有子葬未
能靦顔類狗彘先生爲助之墓門得以閉文史相切䃺道
德相砥礪要之以金石申之以盟誓余本王謝兒鄙性惡
拘繫作人喜聲樂獨宿語多囈先生實知余體恤無不逮
感激在心脾料理到㣲細嗟予業未精歲月忽以逝兩戰
兩不收霜蹄一朝蹶我聞長安街連雲矗扶荔金張許史
家敝裾尚堪曵逝將舍此游願言一謁帝陽春二三月淥
水正溶㵝扁舟過先生話别去燕冀是時水繪園花木極
明霽口中生石碑腹內挂車轊男兒重感恩淚落連珠綴
阿雲久侍予憐其母新斃坦率易失驩與人多睚眦念此
尚難忘上者那能替千秋鮑叔恩前修以爲勵
　　歌贈杜于皇
我昔住冶城家近石子岡魏收能弄㦸敬則解拍張江東
冠葢爭輻輳臺下山川本鬱蒼一代淸流歸太學六朝艶
曲有諸郞至尊晝坐黃金床牙籖堆滿中書堂瑤星不動
澄少海二十八宿羅文昌肥牛大肉啖崔蔡輕軒細馬䭾
班楊中官赤棒避文士布衣白恰多輝光杜陵二十游京
國靑春彩筆增顔色豈惟公等增顔色僕亦翩翩有人識
風塵􁕻洞羣傖來華林賔客安在哉社陵老大不得志頭
白只向江頭哀蜀岡桺絮正堪把逢君揚州古城下揚州
酒價不肯低眼看高樓淚如㵼君不見飛龍廐下諸小兒
轟隱夾路靑絲騎又不見東家買得近䟤䟦人奴詎受侯
家笞天生此軰眞俊物爾曹嚄唶空爾爲
　　爲阮亭題秦淮春泛圖
濟南城中王夫子文彩風流古無比錦裘大獵蜀岡頭金
尊小飮秦淮裏秦淮樓上多女兒秦淮樓下歌竹枝船窗
水閣一千處日日飽看靑琉璃憶昔秦皇初鑿此赭衣役
盡驪山子大呼口亥并斯高王氣若存無此理龍行虎步
終非常江東覇業何堂堂巴巫許洛曹劉據三分鼎足誇
孫郞紫髯一去奈何許從此江山歸典午劉石紛紛盡讀
書新亭名士只歌舞六朝君相無事無可憐最是袁司徒
鍾山隱士李後主傷心畧比陳黃奴舊事千年如覆水景
陽宫外啼烏起昨日秦淮唱㧞蒲猶有殘春後湖裏此時
忼慨王司州東方千騎坐上頭廽身竟下寶釵樓張颿直
上沙棠舟東風淥水正㶑灔酒闌懷古心悠悠牙檣錦纜
落紅雨官舫嵳峩此間住兩行小吏艶神仙争冩君侯腸
斷句須臾柁樓燭燈張中流簫鼔聲蒼凉春江花月江南
夜妙冩丹靑顧長康蔓艸零烟三兩幅春水家家生苦竹
依稀高詠羡王郞風前拄頰顔如玉紅板橋頭鶯語頻小
姑祠後雨絲新官今莫作秦淮曲身是南朝被酒人
　　和阮亭冶春絕句同茂之于皇祖望豹人澹心椒峰
我來揚州春巳暮無邉綠桺東風吹人生眼底不作逹辜
負城南雙畵旗
　　其二
與客且􁊕金屈巵錦帆天子繫人思孝亷聞一當知幾瑣
瑣興亡君怨誰
　　其三
一帶蕪城織野烟三春板渚亂寒田傷心錯到平山路不
獨江南事可憐
　　其四
笋芽芹菜越梅酸鰣魚薄切如輕紈江南櫻桃幾時熟乍
可便堆紅玉盤
　　其五
寒食家家争掃墓白楊村裏濕紅氷狂奴笑指新華表此
是人間佳射堋
　　其六
文選樓空畵壁虗行人弔古日躊躇六朝流水千春夢多
事官家好著書
　　題孫豹人小像
月黒山㴱射虎還酒酣豪氣露樽前秦關隴水三千里流
落孫郞二十年
　　贈别冐靑若
紅板橋頭折桺絲東風催唱鷓鴣詞一江春水昏如夢腸
斷淸河送别詩
　　題唐六如綠楊紅杏圖阮亭屬賦
江南二月春滿陂逥塘杠渚相參差樵風稍便落空翠漁
舍忽接生烟絲白魚衝破淥波色流鶯啼上桃花枝山水
自是天下絕何況風物争淸竒我家本住善權下十年飽
逐羣兒嬉竹枝夜唱小姑曲銅鼓曉賽周侯祠畵溪花竹
頗不惡草香酒熟還招携别來憔悴客淮海兎葵燕麥空
離離運租船上一企脚曠然雲水增傷悲今晨偶過羼提
閣知音促坐王僧彌自言愛畵入骨髓示我一軸何淋漓
關仝細皴作點染吳綾滑膩元如脂心知此是六如筆瞠
目直視徒嗟咨嗟乎六如本豪士少年獻賦黃金墀斜風
細雨長楊舘爛醉銅街要馬騎老來蹭蹬饑欲死鄕里小
兒呼畵師昌門笑挽徐昌糓拍手狂歌無不爲唐生墨妙
天下知王郞亦是神人姿高齋盥罷日相對第一丹靑絶
妙辭舊游獨惜我冷落舍南舍北啼鸕鷀風狂江水鱗甲
動徑須歸卧南山陲
　　贈糓梁
甲午之秋我三十臺城城下一逢君卿年倐忽復爾爾那
不老我髯參軍
　　其二
銀濤南海水竛竮岸上晴螺九叠靑六歲獅兒偏跳盪月
中人在玩珠亭(糓梁六歲時從大父憲/副公登粤東七星巖)
　　其三
怪底時賢枉讀書曹劉沈謝豈關渠愛君側㡌微風裏妙
悟公然獨起予
　甲辰
　　偶傚西崑體次阮亭集中韻
犀押花縈蒜金缸雪灔荷逥眸防小玉縆額漾横波鏡裏
私通笑簾前小唱歌聲能調火鳳家本住紅鵝人號風流
甚詩稱綺宻多氷絃彈阿濫檀板拍紇那(阿濫堆曲名紇/那俱平聲亦曲)
(也見劉賔/客竹枝詞)綠暗眠𧖟薄紅攢乳燕窠風情迷下蔡才調惑
東阿憶爾人如玉於時天似羅文鴦才許嫁金犢巳頻過
旖旎垂人桺纒綿訂女蘿東牀曾有主西邸豈無柯寵以
量金得嬌應買駿䭾濃驩翻歛怨小恚轉成瑳暮雨烘獅
錦新晴放雉囮炬花搖夜蜜船玉泛春犧倭隋簪雙勝繿
縿緁五紽但能工擁髻詎擬定鳴珂婉娩寧須爾分擕奈
若何懷香腸細轉惜玉手輕搓舊誓消烏鰂新愁騐綠螺
竹郞祠畔樹聖女廟旁莎刀尺遲賔雁眉稜損子蛾寥寥
吹象管軋軋理龍梭夢去渾傷酒書來正抱疴他年逢穆
䕶今世禮維摩極目江南水迢迢驛渚迤
　　傚長慶體次阮亭集中韻
鈎弋夫人後修孊弟子行三條斜博望七葉直明光愛餙
紅椒壁貪居靑􁇀房艶情㴱姽嫿雅步妙相羊小髻摹孫
夀新詞學韋莊烏絲描筆格玉尺鎭書囊綠桺愁中弱紅
蘭靜裏芳軸簾嗔小婢却扇昵諸郞屏畵蕃家馬衣薰心
字香小寧同碧玉貴合擬金堂記識柔奴面纔扶阿母床
銅街何怕問白日未渠央夏五書尤擅秋千戲最長一雙
紅蛺蝶十二紫鴛鴦犀盒安蛾綠牙筒注麝黃鶯啼宣曲
里騶哄善和坊金斗燒紅獸文簫呌紫凰春山低楚峽秋
水入巴湘漸有湔裙約俄逢蹴鞠塲鬬輸園內草採剰陌
頭桑吹笛櫻桃煗挑琴春笋凉晨鐘邀共聽夜月許相望
一破陳宫鏡重廽越女腸頗聞憐宋玉似說嫁王昌粉褪
陽臺夢丹流漢帝創巳多新訣絶猶憶舊淸揚顧我眞詩
瘦如予定酒狂中年情曲折小事記精詳剗襪竛竮髻更
衣閙掃粧指揮平樂價捉搦汝南王薄衩􁓖毫織单衫蕙
葉纕祗期梁案舉妄意蜀壚當空翠迷中閣輕紅想下裳
尺書勞計吏小令惱前廊(賈彦章妻詞云貪/做前廊忘却廽廊)徃事燈邉話
閒情雨後傷年年紅豆熟消息杳盤塘
　　秋聲
水渚風潭極望平凉颷昨夜到柴荆客來吳苑聽偏苦雨
過巴天響易成颯㳫定隨帆際落蕭疎疑向驛邉生空堂
单枕欹將遍何限傷秋宋玉情
　　隣䭚(和糓梁)
牆邉復枕邉若斷又還聯響似兼僧磬聲曾到客船半生
堪悔事五夜欲明天此際愁聽汝篝燈倍惘然
　　隣燈(和家/弟)
百感三更後誰家火尚存只知添白髪偏不照朱門燈下
爾何事雨中人斷魂詩書成棄物鑿壁總休論
　　隣船(和家/叔)
解纜纔移艇鄰船又唱歌停橈一借問何處藕花多舟子
向前指烟江晚欲波水㴱不相礙同去摘新荷
　　隣笛(和山/濤)
一曲古梁州咿咿吹不休將母是思婦或者在高樓向月
人偏老迎風夜巳秋相看有烏鵲飛遶北山頭
　　隣亭(和巢民/先生)
高閣漾疎汀烟波接窈㝠參差風簟綠羃䍥水簾靑世換
門全改人稀戸半扄所嗟芳草外更有短長亭
　　隣歌
花月極明夜雲山俱淡時此中情似水何處曲如絲亟復
移床聽旋來倚笛吹唱歌人不見小立費相思
　　隣花(和無/譽)
隔水小橋横沿溪亂圃平東風渾爛熳一樹最分明的的
安難定戎戎畵不成比隣來徃熟花發便相迎
　　隣鶯(和仲/光)
借得枝頭宿飄零别五湖有情論舊事能語累微軀風急
聲還斷牆高聽轉無鄰家居不易緘口是良圖
　　新茗
草際落微雨竹邉生晚凉此情那可說是物最難忘來共
家書到閒從野叟嘗故山歸未得細啜當還鄕
　　新荷(和延/公)
山光寺外過官桺尚垂絲及到如臯日新荷巳滿池錢輕
爭自貼葢小正堪持莫待三秋後空房使妾悲
　　新竹
瑟瑟篔簹竹隂隂過短牆巳抽千片玉漸作一庭凉此日
躭蕭散他年必老蒼甘蕉須避汝會見出彈章(沈約有修/竹彈甘蕉)
(文)
　　新桐(和遷/于)
凉颸生北牖纎月墜西林乗興且長嘯無人知我心因之
高齋夜坐彼修梧隂此境巳幽邈無勞張素琴
　　新綠(和子/硜)
四月江南道淸隂一望平慣從衣上落時向水邉生高映
滄江色低含碧草情年年梅雨後濕翠總難名
　　新漲
急響簷牙溜澄泓滿曲塘水雲空一色蒲桺亂千行溪碓
喧幽竹烟簑挿早秧捲簾凭草閣極目愛微茫
　　新暑(和文/虎)
江店蓴絲滑山橋笋菜肥流光一相問春色頓然非喬木
隂長晝澄潭網落暉北窗須早葺屈指到炎威
　　新聲(和靑/若)
簾幕晚㝠冥烟濃宿酒醒何人傳此曲昨夜未曾聽欲闋
檀槽促微訛象板停擬偷三兩調斜倚小雲屏
　　水繪園雜憶歌
憶昔作裝游東臯横江惡浪掀天高浪游少住六七載名
園日日來遊遨主人磊砢美無度伐甕不惜開醇醪其餘
賔從亦竒絶右手持酒左蟹螯鉢池一區正明瑟極浦花
竹風蕭颾隔溪嫋嫋盡垂桺夾岸灼灼多夭桃緣崖被澗
照巖谷縈烟弄雨遮城濠澄潭白魚似人立有時倔强風
雷號擲銀跳玉委風浪頃刻呀呷騰波濤亭南老樹頗偃
蹇屋後峭壁何堅牢月明蒼䑕走石竇雨黑山狖餐松毛
浯溪水道更環繞烟雲一碧相周遭秋江綠色恣點染徃
徃左右來烟􁊁習池風景說不盡追憶數者心煩勞皇天
澒洞倐破碎萬事有數誰能逃一朝大水没廬舍桃花萬
樹埋蓬蒿石山崩塌古松死龍虎失勢狐狸嘷前年伐鼔
斫楊桺今年竭澤供老饕逥溪細路通不得誰歟健者東
家豪我今稅駕復來此園林夏日何陶陶諸君河朔盛文
讌我亦負弩隨鞬􁃅悵然懷舊念所歷愁如鵰鶚求其曹
西軒一雨凉不歇極目江海凝秋毫
　　耕巖草堂歌(有小/序)
　　　出宣城西門六十里穿麻姑嶺抵紅陵橋未抵橋
　　　十數武折而東尋小徑攀緣六七里至宋家庄更
　　　衍迤百十許步爲盛塘一名剰塘塘以剰名亦卽
　　　桺桺州愚溪意循塘而入則耕巖艸堂在焉草堂
　　　爲耕巖沈先生隱居處門首水木明瑟花竹平遠
　　　紅柏被坂白枳映渠每當墟烟半歛樵歌稍斷夕
　　　陽零亂敬亭麻姑諸螺髻高下滅没一一可數洵
　　　眇眇之幽棲矣崧以甲辰秋闌過訪草堂先生念
　　　故人子遠來唏噓握手肯牽一宿燈下出姑山事
　　　錄一卷示余惝怳太息因念先生當明思宗時赴
　　　辟召至都門席不睱煖卽詣闕三論楊相奪情事
　　　事雖寢不報天下聞而壯之厥後楊相縊熊尚書
　　　戮獻賊横宗社卒以亡鳴呼當先生廷論時舉朝
　　　不言卽一二賢公卿言疇先先生言者曲突徙薪
　　　首功哉展卷旣訖先生復追述遘亂以來﨑嶇金
　　　華山中事因漏下不成寐明日紀以詩名耕巖草
　　　堂歌堂額爲淸漳黃石齋先生書書作八分體戈
　　　法巉絕如顔魯公握拳透爪狀板則圬以粉地塡
　　　以糝綠葢癸未春先處士公代製以贈先生者門
　　　堂雖無太傅形象亦復使二鍾入門便大感慟矣
耕巖先生天下無耕巖草堂巖壑殊琪花瑤草自窈窕丹
崖紺巘紛縈紆金支翠華白玉鋪矯首便欲凌新都新都
芙蓉三十六朶朶倒揷紅珊瑚先生草堂讀道書鸞歌鳳
吹鏘笙竽左蹲白鹿前蒼狐手捫文脊攀麻姑下騎琴高
雙鯉魚憶昔皇帝開石渠玄纁加璧徵大儒先生忼慨登
赤車談笑擲却終軍襦是時天下憂萑苻瓜蔓楚豫盤巴
巫十年殺人充朝餔我皇赫斯坐殿隅誰何仗劍鳴伊吾
賜卿甲第宅一區將軍楊僕轅下駒自言三載當獻俘嗚
呼將軍亦有父不見飛鳴呀呀城上烏父死不葬烏不如
安能爲君殺賊奴先生伏斧鑕頓首趨靑蒲我皇孝治高
黃虞墨縗金甲胡爲乎長安貴人嗤汝愚草莾奚爲捋虎
鬚三疏不報心躊躇幡然歸卧隆中廬側聞含元殿列坐
窫與貐九疑帝舜一朝去小臣哽咽攀龍胡又聞蒼梧王
横踞玄武湖一馬爲龍食龍子丞相併欲磔汝徒先生亡
命尾畢逋道聞代馬侵南徐會稽盾甲諸大夫時無種蠡
疇援枹仰天長歎心煩􁟾紫微巖洞何﨑嶇金庭鳥道風
雲孤一朝風起思蓴鱸芒鞋歸老陵陽郛姑山猿鶴相讙
呼晴嵐爭獻媚烟嶂羣奔趨嗚呼耕巖草堂巖壑殊耕巖
先生天下無
　　過高淳湖弔邢孟貞先生
斜川晴浪碧迢迢水白霜紅信櫓搖人對東流思舊事地
連南紀憶前朝蓴湖鹽䜴羔初下宛浦雲山朢正遙滿眼
子才吟眺處一林楓橘雁飄颻
　　天逸閣歌贈梅子長兼示季升
君家高閣十餘丈我來躑躅不得上酒酣一歌天逸閣歌
終酒罷色惆悵我聞此閣高崎崟文窗複道排隂森誰歟
健者此間卧宛陵先生梅禹金嘉隆海內文章盛五侯七
貴知名姓宛委岣嶁考據精連珠倒薤參稽正此時江左
愛繁華此日王孫重狹斜楊桺西街名士騎菖蒲北里伎
人車豈惟時譽靈光殿一門才調人爭羡羣從能爲碧玉
歌子弟工持白圑扇(謂季豹子馬/勉叔諸公也)藉甚文孫更鳳毛(謂朗/三先)
(生)蓮花新淬鸊鵜膏愍孫品地名尤重述祖詩篇調最高
罨畵溪連牧之榭我家恰住銅官下先君慕義比原嘗上
客稱詩轢顔謝明珠繡叚結相於㫒得書淫有鹿車白帢
登山齊蠟屐烏皮隱几對繙書(丁丑朗三先/生讀書予家)我時最小心
能識徃事逥環繫胸臆蠟鳳曾嬉伏挺堂塗鴉記丐元常
墨(余年十三記曾以漢宫/春曉扇索先生三絕句)伯勞燕子各翻飛明月寒江音
信稀曲中紅豆人誰在夢裏靑山路竟非玄暉倐忽騎鯨
去賤子旋悲蓼莪句衣葛空憐任昉兒廽車錯到羊曇路
二十餘年蹟巳陳偶然擊汰宛溪濵家駒喜識阮千里難
弟欣逢第五倫張燈閣下還開讌話舊傷今淚如霰醉後
還盤丈八矛興來且挿鵰翎箭秋月春花一倍愁綺疏交
網日悠悠蕭條豈獨梅家閣太息東吳萬卷樓(萬卷樓先/處士公讀)
(書/處)
　　飮方鄴齋中復作長歌一首
沈郞爲我開中厨宛溪斫鱠烹鯉魚明燈絳爉照屈戌膝
席六博兼呼盧捋我鬑鬑鬚勸我速行樂我才豈逮陳孔
璋君狂不減沈昭畧酒酣簾外明河翻沈郞岸幘爲大言
二十學書更擊劍探竒直泝黃河源只今三十猶徒步可
憐江左王文度酒渴騎來北海龍詩顚伐盡中山兎我家
南街第直拂姑山雲丹書鐵劵來策勲漢家驃騎眞將軍
將軍猿臂好身手十年轉戰灤河口功成校尉多閒暇小
隊雕戈親較射輕裘大獵黑山頭雨血風毛蔽原野歸來
甲第鳴歌鐘萬鎰之賞通侯封手摩盾鼻歌兢病步躡玉
杖凌芙蓉倐忽飄零悲大樹祁連像冡還知處虎頭有子
不尋常公然亦復攀髯去沈郞語及嗚咽愁陳生便爲塡
百憂世間萬事本難料白日欲匿啼鵂鶹不如且飮敬亭
酒别後相思復何有
　　酬贈姜桐音兼懷呂黍字
山隂呂郞俠者流偕我三月來䢴溝楊花亂撲倡家樓紅
橋放歌百不愁江南繭𥿄滑似油楷字不惜雙銀鈎題詩
擲贈安陵侯醉翻酒柈汚貂裘此時逢君坐上頭一笑且
乾紅玉甌朔風十月吹暮秋别君憶君何日休敬亭叠嶂
誰雕鏤宛溪沙鴇鳴啾啾乗興便放沙棠舟道逢一客跨
紫騮熟視詎是姜生不果然伯約來宣州喜劇吟跳聲咿
嚘貴人朱輪前八騶牽來雜坐呼酒籌人生聚散如浮漚
相見不樂何所求獨惜吕郞凾谷游干戈阻絶心煩憂
　　酬贈山隂張雛隱
西筝不隻彈東瑟貴雙鼔結髪慕交游少小愛徒侶伊予
痗夙心煩冤嚮誰語十月百卉腓零露亦以湑灌木鳴驚
禽沙洲矯修羽居者遺賤貧行子眷覊旅沉吟送别言俛
首淚如雨願子崇景光前修以相與
　　同吳若金沈洽先登城樓眺敬亭
片帆東上筏初停二子相携悵翠屏水驛蟬鳴寒磵淥郡
樓猿呌亂山靑千年南史傷陳蹟一夜西風到敬亭江謝
瑤華俱寂寞(江淹謝眺俱/爲宣城太守)霜紅露白任飄零
　　寄贈侯叔岱
蕭蕭大梁城莾莾悲風起洛陽諸女兒競說侯公子侯家
公子不可當談兵說劍聲琳琅酒後能騎赭白馬興酣作
使邯鄲倡睢陽城下日將夕箭如饑鴟呌平澤碻磝賊火
動地來兩手如飛左右射歸來猶未散鳴鐘琥珀壓酒葡
萄濃旦夕長安賜甲第不然辟榖尋赤松黃河之水流不
極世間萬事安可測男兒五十不作官那得常常好顔色
珊瑚之轡白玉巵與君作歌君莫疑侯家公子竟憔悴何
況雒陽諸女兒今歳廣陵城小弟睢陽至(謂四弟/子萬)相逢蹋
臂說侯生白月明明炤天地人言侯生狂定識侯生樂鬬
雞下鄢陵呼鷹上宛洛余卧江東二十春眼中知巳半沉
淪何時策馬繁臺去一訪當年屠狗人
　　過廣陵福緣庵瞻禮德公遺影
步屧閒經古上方岧嶤金刹映寒塘靑楓歷歷人千里白
月濛濛雁幾行千古玉鈎隋帝墓一枝斑竹贊公房寺前
正有關門水盡日潺湲到影堂
　　同諸子夜坐巢民先生宅觀劇各得四絕句
欲翻新句咏逥波搦管沉吟喚柰何淡月輕烟猶易冩最
難摹擬是淸歌
　　其二
南華天問眞竒絕接武除非肉與絲却笑康王矜老手强
將北曲傲吳兒(康對山海王渼陂九/思俱以北曲擅名)
　　其三
少日魂銷湯義仍而今老去意如氷聽歌忽憶當年事月
照中門第幾層
　　其四
人當臨别歌偏妙曲爲言愁韻轉和正是客心淒斷處漫
天絲雨不須多
　　送半雪弟之宛陵求沈耕巖先生爲先府君作傳
孟冬十月北風怒我來宛陵十日住離墨山南木葉飛我
逐驚蓬還早歸我歸宛陵未半月弟也嚴裝今又發君不
見陵陽城門啼暮鴉陵陽津頭檣似麻高鞾估客不知數
皆言直至長風沙又不見翩翩年少游梁客擁傳乗軒聲
赫奕那知謝李竟何人但愛豪華走相索入門墓田白日
昏出門橫江白浪渾頴川兄弟竟何事祗嚮先生求片言
　　宣銅爐歌爲桐城方坦庵先生賦
龍眠老人顔鬂皤街前賣字書劈窠生平愛古入骨髓翫
好不惜三婆娑一罏温潤製絶異肌色肉好神淸龢戧金
鑄耳備工料制器尚象窮琱磨窪隆豊殺中規格紅黃紺
紫蟠靁蝌我時捧視肅然敬儼若淸廟陳彛犧(音/莎)憶昔此
爐始宣廟百物充斥供搜羅宫閨澹泊厭淫巧爐煹精愼
無偏頗百金重購擬和璧旃檀作匣犀牛䭾後來市估雜
贋鼎蘓鑄甘蔡皆么魔亂眞每被魍魎賣懷寶或受蛟龍
呵我來感舊發㴱喟撫汝不異雙銅駝一罏雖小歲月古
列聖德澤相漸摩我今爲公作此歌萬事一徃何其多歌
成煩公書大字明日且換山隂鵝
　　廣陵贈陸景宣
昔年見子西陵陲吹簫挾彈相追隨吳質雅能好聲伎(錦/雯)
毛萇只解談聲詩(馳/黃)錢塘門外北風大四人蹋臂上床卧
夜半雞鳴非惡聲吾爲楚歌若且和吳毛一别八九年傳
聞落魄眞可憐陸生藥囊提在手杖頭亦少靑銅錢陳郞
連歲客江滸乞食爲傭更辛苦醇酒常汚魏信陵進錢屢
負桓宣武人生離别心自傷鸛鵝鴻雁參差翔相逢今夕
此何夕會須一飮城南岡揖君下馬指君口此口只今止
宜酒揚州酒罏高似天紅燭銅槃無不有相逢何必懷百
憂眼前故人誰白頭不見昔年蜚語日先生幾類南冠囚
幸然穢史一朝白不爾𦵔醢隨通侯陸生大笑催酒籌陳
郞更起彈箜篌男兒作事具本末鄕里齷齪難與謀黥奴
夾食亦細故安能老事平陽侯酒闌嚄唶不肯休袓衣五
木爲冶遊脫㡌擲向座上客頗識袁家彦道否
　　贈王司勲西樵
崧也偪側菰蘆中一生時命如飛蓬驚颷轉我若車葢何
由吹使登崆峒作家厭讀食貨志浪遊未諳風俗通以茲
與世日齟齬怒抶列缺鞭豊隆腰間亦有百石弓砉然耳
後生悲風可憐有虎不得射坐使四十誇雕蟲濟南二王
最卓犖僕隷劉向奴楊雄司州愛我邁夙契五載刮目憐
吳蒙到兮嗜芰晢嗜棗此事詎不關鴻濛司勲恨我未識
面却望九點徒靑空生平袁灌雁行軰野夫氣盡飛龍宫
(司勲有飛龍/宫歌絕竒)安能從君獵文囿伐盡孤兎殱貙熊今年謗
書滿一篋獄吏詎䘏甘陳功皇天無私白日照庶女一歎
囬長虹頗聞鄒陽脫犴狴復報衛虎來江東我時正作蜀
岡客大呌額手呼蒼穹運租船上家信至妻女凍餒愁無
窮寓樓庳濕北風厲手足皸瘃身罷癃待之不至四節盡
衣裘已敝羞蒙戎忽聞旌斾指隋苑狂走伏謁迎王公霜
天百語一未吐亟索官釀葡萄紅
　　長歌爲秋浦吳太母作(太母余師樓/山先生配也)
金童縆瑟素女歌後彈文􁅋前雲和媻姗勃窣紛哉羅沙
糖作酒顔半酡交枝樺燭紅嵯峨曲終太母淚如霰舊事
焱馳逐飛電憶昔開明守九閨四七之期龍再戰旄頭列
宿搖光􁁬解來帝紐傾珠囊大酒一酌天竟醉手剪鶉首
歸始皇平陵義公太崛强連營列鎭何堂堂干將之妻聶
政姊讀公之書决公死巳知城竟屬夫人還羡軍應號娘
子可憐舉事一不成帳前猛士皆吞聲瀦宫薦棘雜五毒
滿眼桐柏參天横母時生死無一可夫死在前女在左揕
胸塗腦匿草間夫死有兒兒仗我歸來複壁無事無蛟龍
失勢江河枯賣珠賣餅竟誰是天隂月黑啼兩雛一雛漸
長一雛夭雛也長成母巳老只今人世換滄桑母也白髪
臨中堂含飴畵荻更作苦授書中夜聲琅琅行年七十正
强健我媿門徒身尚賤酌酒進母母勿愁母今有兒孫仲
謀
　　爲阮亭題靑溪遺事畵册
絲楊風裏漾斜曛自在烏龍卧簟紋聞說中門將攏鎖心
情分付與雙文
　　其二
綠窗棋局一塵無小妹嬌憨博進輸不道南風全不競恚
將紅子打檀奴
　　其三
新桐初引月將斜紅板橋頭第一家門裏謝娘春睡懶不
知開到玉簪花
　　其四
東風院落不知愁小捉迷藏繡帶柔忽憶儂家崇讓宅十
年前事到心頭
　　其五
金鴨微温寶篆生芭蕉斜逼藥奩淸怪來庭戸無人到長
日惟聞動軫聲
　　其六
羅裙窸窣裊瀟湘匿笑争窺繡幔傍六幅笙囊空似水細
聞聲處斷人腸
　　其七
樺燭平康院院紅讀書聲出粉牆東莫矜先輩多才調背
立鴉鬟女侍中
　　題冐靑若小像
鳳脛燈靑寫練裙來朝馬上憶離羣披圖重看鵞溪絹十
載交情見卯君
迦陵詞全集卷一
　宜興陳維崧其年著
　同邑任源祥王谷　維岳緯雲
　萊陽宋　琬荔裳　宗石子萬
　嘉善曹爾堪顧庵　男履端
　商丘侯方岳仲衡　姪賜薛
　小令
　　竹枝
　　　粤東詞
番君廟後(竹/枝)鷓鴣飛(女/兒)素馨花落(竹/枝)蠻娘歸(女/兒)
花田三月(竹/枝)黎人多(女/兒)珠江無風(竹/枝)春自波(女/兒)
羅浮人家(竹/枝)紅蕉布(女/兒)誰裁郞衣(竹/枝)儂所作(女/兒)
㯽榔酒釀(竹/枝)鬱林春(女/兒)鬱林兒女(竹/枝)多綘唇(女/兒)
　　二十字令
　　　咏便面上梔子花爲陸漢標賦
紈扇上誰添梔子花搓酥滴粉做成他凝蟬紗夭斜(凝去/聲)
　　望江南
　　　歳暮雜憶
江南憶憶得上元時人鬪南唐金葉子街飛北宋閙蛾兒
此夜不勝思
江南憶最憶善和坊猿臂醉擎劉白墮鶯喉嬌唱小秦王
花月去堂堂
江南憶少小住長洲夜火千家紅杏幙春衫十里綠楊樓
頭白想重遊
江南憶白下最堪憐東冶璧人新訣絶南朝玉樹舊因緣
秋雨蔣山前
江南憶懊惱是西湖秋月春花錢又趙靑山綠水越連吳
往事只糢糊
江南憶更憶是蕪城蘭葉寒塘盤馬路梨花微雨築毬聲
風景逼淸明
江南憶憶殺到如今白玉堂深人一笑眞珠簾煖夜千金
十載尚關心
江南憶最好是淸歈一曲琵琶彈賀老三更絃索響柔奴
此事艶東吳
江南憶罨畫最風流白屋山腰烟內市紅闌水面雨中樓
樓上漾簾鈎
江南憶不羡五侯鯖狎客後堂春說餅厨娘小閣夜嘗羔
餔歠足平生
　　　宛城五日追次舊游漫成
重五節記得在金陵綠水没腰連夜雨錦帆啣尾半河燈
往事思騰騰
重五節記得在南徐紅板閘喧停畵鷁翠花磁濕貯黃魚
踏浪最憐渠
重五節記得在掦州歌板千群游法海酒旗一片寫高郵
茉莉打成毬
重五節記得在吳門北寺墻頭蘭葉髩桐橋船裡墨花裙
那許不銷魂
重五節記得在西湖萬馬錢塘堤上戲六橋士女鏡中趨
髣髴射潮無
重五節記得在嘉興也其朱郞(朱子蓉/茂睭)湖上飮菖蒲花㡳
醉難勝别後見何曾
重五節記得在如臯小展簟紋融似水揚枝低唱紫雲簫
囘首路迢迢
重五節記得在前門廟市花盆籠蟋蟀門攤錦袋養鵪鶉
榴火帝城春
重五節記得在家鄕麝粉細調蛾子綠虎釵新破繭兒黃
扼臂五絲長
重五節今歲在南陽墻脚蝸牛行艾葉簷牙鳩婦話榴房
絲雨濕年光
　　　商丘雜咏
商丘憶憶煞冶游人㔩葉綠鞲檠兎鶻閙花錦袋貯鵪鶉
飛鞚逐黃塵
商丘憶綺席笑顔酡脆滑韭芽黃勝靨鬆圓粔籹白於羅
扶路酒人多
商丘憶馬客似幽凉棗子集頭調犬路木蘭廟角鬪鷄塲
自許儘輕狂
商丘憶梳裹勝江淮靑􁇀車兒垂綉幔乾紅鞾子隱弓鞋
相遇宋城隈
商丘憶春景浩無涯坐上一尊桑落酒門前千畝牡丹花
踞坐撥筝琶
　　　寄東臯冐巢民先生并一二舊游
如臯憶最憶小三吾(水繪園/中亭名)隔水紅墻春冉冉拍波綠箬
雨蘇蘇隱几一愁無
如臯憶憶得暮雲天着醋紅蟶經酒脆帶糟紫蛤點羔鮮
日日醉花前
如臯憶記坐得全堂幾縷椒鷄閒說餅半甖花露靜焚香
絃索夜棖棖
如臯憶如夣復如烟滿院嫰晴歌板脆一城纎月酒旗偏
過了十多年
如臯憶猶憶看春人夾巷簾櫳空勝水後街香粉碾成塵
看煞不曾嗔
如臯憶曾記臥湘中(閣/名)萬點水花籠夜碧半巖火樹落春
紅颺起妓衣風
如臯憶憶看小桃花水繪園門通小寺春堤一道不曾斜
千樹爛晴霞
如臯憶往事倍盈盈水郭題名新悵望板橋話别舊心情
雙髩可憐生
如臯憶數子總疎狂剛中酒時思許掾(山/濤)恰傷春處念曹
王(文/虎)香茗記張郞(孺/子)
如臯憶按譜砌香詞傳語東君須婉轉此情莫遣外人知
除說與楊枝
　　瀟湘神
　　　盰眙舟中作
淮水流淮水流蠻絃銅鼓不勝愁驪山金盌無消息六月
園陵冷勝秋
　　桂殿秋
　　　淮河夜泊
波淼淼月朧朧神巫爭賽禹王宫船頭水笛吹晴碧檣尾
風燈颭夜紅
　　　偶紀
春漠漠雨疎疎綺窗偷訪薛濤居凝情低詠年時句人在
東風二月初
　　南鄕子
　　　江南雜咏
天水淪漣穿籬一隻撅頭船萬竈炊烟都不起芒履落日
撈蝦水田裡
䕫魍喧豗楓根漬酒𥿄成灰澤國不知山國苦銅鼓醉覡
夜深作蠻語(今秋水鄕盡没而山民/復十室九病故詞及之)
戸派門攤官催後保督前團毁屋得緡上州府歸去獨宿
牛車滴秋雨
鷄狗騷然朝驚北陌暮南阡印響西風猩作記如鬼老劵
排家騐鈐尾
萬艘千船今年米價減常年乍可宣房塡蟻穴愁絶不願
官家言改折
笳蓋從風旌竿十丈壓桯紅卜式相如争匿笑驚告同輩
屠沽并傭保
　　　淸明後一日吳閶道中作(南鄕子/第二體)
纔過淸明東風怯舞不勝情紅袖樓頭遥徙倚垂楊裡陣
陣𥿄鳶扶不起
捲絮搓綿雪滿山頭是𥿄錢門外桃花墻內女尋春路昨
日子規啼血處
　　楊柳枝
　　　本意
裊娜絲楊水面生波光柳態兩盈盈攪來風色昏於夣不
許春江綠不成
　　法駕導引
　　　饑烏
饑烏噪饑烏噪毛羽忒摧頺故國稔經霜雪滿他鄕錯料
稻梁肥曛黒只飛飛
　　　曹南耕表弟禮斗甚䖍詞以紀之
銅芝蓋銅芝蓋縹緲結祥烟碧奈花開忉利市紫陽宫近
夜摩天一枕小游仙
西風動西風動聞苑一愁無毛女弄琴紅捍撥井公戲博
紫樗蒱閒話鮑家姑
元始殿元始殿瑶陛一層層丹竈幾聲仙院笛碧池千盞
醮壇燈人靜露華凝
梅廬閉梅廬閉長日不曾閒綘帔黃絁晨控鶴綠章赤篆
夜扶鸞來往總仙官
　　如夣令
　　　贈友
記得西陵小弄風裏金鞭雙控今日又逢君恰値春波微
動如夣如夣白髪何戡情重
　　甘州子
　　　新霽同南耕散歩潘原白園亭主人不在題壁而
　　　　去
沁園春在畵橋西花月價賤如泥碧城高與粉墻齊擬把
數行題題未了斜日亂鶯啼
銅環半面澁蝦蟆鸚鵡睡懶呼茶臙脂新濕小窗紗柳線
漸勝鴉無人到開徧一園花
　　思帝鄕
　　　夏夜
花底螢高低穿繡扃慣照人間閒事一星星待展輕紈小
撲怯還停又向墻邊竹去冥冥
　　長相思
　　　贈别楊枝
潄金巵閣金巵不是樽前抵死辭今宵是别離　撚楊枝
間楊枝花蕚樓前踠地垂休忘初種時
　　　月夜看花作
掩柴門歩籬門夜色茫茫碧一痕微酣過别村　梨花繁
李花䌓錯道溪昏月又昏風吹銀浪渾
　　相見歡
　　　初夏行舟
睡餘獨自推篷海陵東一帶人家都住柳絲中　黃茆屋
淸江曲綠簑翁正是雨餘斜閣水車紅
　　調笑令
　　　咏古
(張家二女天人姿西風秦隴吹空祠吳興瘦沈/美風調邂逅一笑難爲待客亭惝怳嬋娟子翠)
(幰珠軿去如駛酒坐琴聲箜篌聲姊妹雙雙落/紅水)
紅水啼難止弄罷箜篌相顧起女郞祠掩西風裏綉幌明
簾徙倚蘭香姨與智瓊姊懷恨多年同此(張女郞)
(湘中蛟娣號汜人楚天冉冉紅羅巾一鈎曉月/洛橋下風光冶麗偏相親别來愁緒紛難理鄂)
(渚微波嬉上巳烟裙霧髩驚淼茫畵艫囘首人/千里)
千里湘中水江面微風翻繡被輕别玉娥歸去矣淚滴龍
堂靑綺十年重遘蛟宫娣愁絶楚天上巳(汜人)
(崔家女弟世所無彈筝自命爲茞奴重泉猶作/人間曲摧藏掩抑聲嗟吁當時舊事心猶省長)
(秋一曲紅窗影夢裏曾陪元舍人銀筝凄苦人/淸冷)
淸冷虚無境手撥銀筝心自省長秋一曲紅窗影絃裏分
明悲哽泉臺不少人間景後苑君王廵幸(茞奴)
(九華安妃游玉鄕交裙携帶招帝郞情纏雙好/發朗唱紫淸瑣掖排銀房楊羲自是神仙子不)
(比人間許長史左宫亦有王夫人紅顔調笑斟/瓊醴)
瓊醴調芳㫖天上風流聊復爾楊家自是神仙子雙笑歡
兼昔㫖一幅靑書鸞鳯𥿄爲授眞妃靈紀(安妃)
(通波亭畔風日淸㑹稽王子愁經行中流佚女/遘烟舫波光臉熊交盈盈風吹裙帶紅絲纒箜)
(篌歇拍聲聲顫西軒夜靜月又低春條爲爾歌/宛轉)
宛轉羞相見月白風淸人婉孌洛靈羅韈來波面良夜隨
郞游衍小婢箜篌歌又顫徙倚春流都徧(劉麗華)
(西堂花茵儂好持此間風月堪詠詩溢奴小兒/若氷雪紫緩綠酒饒神姿竟陵判司大懊惱夜)
(寒空館眠難好翠簮膩滑促傳觴口吃微聞喚/鸞老)
鸞老頭腦好善謔羣眞堪絶倒夜寒空館人聲悄地下爲
歡須早南隣娘子翹翹小共汎玻瓈淸醥(蔡家娘子)
(槐安貴主名瑶芳穠春游戲揺鳴璫相牽貪看/石延舞寺前暗調淳于郞蘭摧玉折一何苦靑)
(春又塟同昌主淮南裨將慣酒悲慟哭繁華黯/無語)
無語奈何許憶在寺門魂暗與布衣眞尚瑶芳主一霎日
斜歸去大槐安國飛紅雨膓斷舊游何處(瑶芳公主)
　　醉太平
　　　江口醉後作
鍾山後湖長干夜烏齊臺宋苑糢糊剰連天綠蕪　估船
運租江樓醉呼西風流落丹徒想劉家寄奴
　　　戲咏錢傚宋人獨木橋體
紅閨簸錢綠窗意錢姬人小字錢錢佩男錢女錢　花驄
鐡錢蘭橑綺錢癖同和嶠惟錢問直他幾錢
靑苔印錢朱荷貼錢空􁂫誰笑無錢更漫空筴錢　文臣
愛錢倡家數錢世間萬事由錢向天公貰錢
吹簫乞錢販脂鬻錢西風江岸攤錢負茶商進錢　西隣
醵錢東城打錢明朝去索碑錢付黃公酒錢
籛兮古錢鏐兮後錢篋中剰五銖錢是秦錢漢錢　可兒
使錢阿奴惜錢逢花休愬無錢看風吹𥿄錢
　　　題孫無言半瓢居
顔淵一瓢先生半瓢傍人笑問團瓢是吟瓢酒瓢　巢由
飮瓢先生住瓢行窩何處非瓢任肩挑壞瓢
　　昭君怨
　　　咏柳
誰把軟黃金縷裊在最臨風處低蘸綠波中太𪷟𪷟　愁
殺花花絮絮半是風風雨雨一樹倍堪憐寺門前
　　春光好
　　　桐川道中作
鴶鵴呌戍樓平漆燈明一路春田四月少人耕　惡木叢
中古驛亂山缺處孤城安得短衣看射虎過殘生
　　柳枝
　　　人日過畹仙校書家
幾陣簾風漾雪膚正春初小姑年小理淸歈怯氍毺　淺
道勝常釵勝轉紅幡軟籠中鸚鵡爲誰呼似留予
蘭熖平明一縷微弄餘輝含嬌和夢換春衣傍床幃　手
拈紅綬通眉語憑郞主郞看筝雁會翻飛便須歸
雪淨春甆隱綠光發茶香手擎江橘顫釵梁玉纎凉　放
夜傳聞今歲早銀燈好再來須盡十分狂省縈腸
　　點綘唇
　　　阻風江口
濁浪堆空曁陽城下風濤怒氷車鐡柱隱隱轟吳楚　獨
眺君山且共春申語愁如許一杯酹汝同看蛟龍舞
　　　咏枕
憶得年時紅綿粧叠紅㽔灔笙􁂫綠揜濃笑釵痕閃　說
盡山盟不料巫雲歛殘荷𦦨斜鋪楚簟多了啼紅點
　　　夜宿臨洺驛
晴髻離離太行山勢如蝌蚪稗花盈畝一寸霜皮厚　趙
魏燕韓歷歷堪囬首悲風吼臨洛驛口黃葉中原走
　　　江樓醉後與程千一
絶憶生平蹉跎祗爲淸狂耳酒酣直視奴價何如婢　斷
壁崩崕多少齊梁史掀髯喜笛聲夜起燈火瓜洲市
　　　題延令張燕孫秋詞(燕孫園/次婿)
吳苑初晴陽山大好朝來髻相逢却是山抺微雲婿一
幅詞兒滿𥿄悲哉氣冬㴱矣重添秋意秋在君詞裡
　　　舟行秋望
歷亂烟村推篷愛煞晴秋爽柴門栗橡風定誰𫾣響　野
鴨𪷟𪷟懶漫勤依槳漁蠻莾驚飛兩兩觸損玻瓈様
　　　和成容若韻
並坐燕姬琵琶膝上圓氷薄輕攏淺抺巧把覊愁豁　竟
去揺鞭點草霜􁍅渴西風惡數聲城角冷雁𪷟𪷟落
　　女冠子
　　　本事
黃絁剪就慵上鴛機刺繡鎭葳㽔水綠靑溪廟花紅白石
祠　愔愔春似夢漠漠雨如絲仙洞胡蔴熟有誰知
始靑天上小織龍綃幾兩路茫茫度海雲鬟亂還宫繡帶
長　瓊枝春䙚裊金磬夜琅琅撥盡天風曲說興亡
　　中興樂
　　　秋夜
水邊小弄靠烟廊秋宵正掩書窗忽有人聲飄來畵墻
不辨衣香水香太微茫分明有箇玉簮花㡳暗舀新凉
　　紗窗恨
　　　蝴蝶和毛文錫韻
閙紅咂翠何時了漾春心一生輕薄誰拘管粉墻陰　花
架㡳潜防紈扇畵梁前巧鬪紅襟描上鴛裙摺費泥金
陳迦陵文集卷二
　宜興陳維崧其年譔
　山陰周金然廣庵　維岳緯雲
　吳江董　誾方南　宗石子萬
　黃陂葉　封井叔　男履端
　武進周淸源雅楫　姪　洢
　　董文友文集序
嘗覽昭明太子文選及阮孝緒七畧諸書見其甄汰精英
裒次該雅未嘗不嘆漢魏以來離亂愈多而文章乃大出
也士今日蹂躝戎馬出入憂患所謂離亂者非歟而運丁
建安罕仲宣㶚岸之作時値湘東寡子山江南之製意者
文章之說抑尤難之余友董子文友少負才名卓犖有竒
氣一日被酒跌蕩與余放懷述作之事膝席言曰咄咄陳
生子桓不云乎文章經國之大業不朽之盛事顧文質異
軌正變殊塗總極陶冶未導窽部子其爲予言之陳生曰
唯唯僕不幸有犬馬疾雖然嘗聞之矣夫言者心之聲也
其心慷慨者其言必磊落而英多其心窽愛者其言必和
平而忠厚偏俠之人其言狷詄蕩之人其言靡誕逸之人
其言樂沉鬱之人其言哀要而論之性情之際㣲矣是以
先王采風輯俗用以騐士風考政治輶軒之美播於郊廟
話言之懌洽於友邦此文章之所由興也今者匹婦之致
未便經緯文人之長彌工雕縟質愿者風人之義或缺才
麗者太始之奥巳漓振興而揚厲之非得淹博閎瑋如子
者而誰董子謝不敏因出其生平所著古文詩歌數十萬
言見其賦鑠班馬詩宗曹謝記序馳騁徐庾碑銘上下潘
陸以及表啟策論令教辯說諸體靡不犁然畢偹余讀未
卒業爲之太息夫文友聲名蔚起稱譽且滿天下獨與余
雅契最厚知之最深其爲人豪邁感慨不可一世然當其
䘏交游急然諾輙復纒綿婉篤比於膠􁇀也又從其尊公
先生宦遊江湘上潯陽泛洞庭登仲宣樓尋昔人作賦處
江山雄秀士女明媚發爲撰述葢吞若雲夢者十八九曾
不芥蔕也近者歸自襄陽葢與二三兄弟闡明藝苑切磨
經術間又悼同類之蕭朱慕昔年之亷藺當筵流涕對客
悲來余益知其繫心朋友綣懷倫物者矣又何怪其鋒刄
橫溢情思愷惻感動飛沉耶客曰是又工倚聲今夫美人
香草屬於君王比興閨襜奚妨染指彼夫以香奩西崑之
體目文友者是豈知吾文友者乎離亂之人聊寓意焉君
子謂可以觀矣
　　蔣慎齋文集序
愼齋先生集若干卷凡序記書啟諸雜文若干首先生由
進士起家湖廣應山縣知縣奏最入掌禮垣出爲江西九
江僉憲旣又爲瑞州府同知尋守黔之平越府集中文在
黔所撰爲多維崧釐次竟作而歎曰美哉先生之文其謂
之夏聲乎夫夏者大也　國家以文教涵濡中外旣巳三
十餘年意必有淳龎魁壘之臣吐辭爲經出言成論戞擊
鏗鍧金舂玉應於以發揮天道經緯人事原本王教崇進
民風乃求之天下卒未數數見也誠不意當吾世而得誦
先生之文先生之文其先生之志也夫嘗見今之仕宦者
矣居官負赫赫名則僴然提鉛槧撡不律從文士爭尺寸
之譽以鳴尊奢亦常鈎棘脣吻劌鉥腸胃奮其猛鷙不難
與韓蘓諸大家相抹摋或諏以河渠鹽穀戸口阸塞天文
地利諸要術輙頭面發赤噤齘不出一語一旦太宰除吏
稍涉　僻距鄕國僅尺有咫雖魯柝聞邾則猶之遷沅湘
謫蒼梧也其視吾父老子弟猶之狙猱猨玃之不可一朝
居也賈生弔屈左徒之賦宗元與許京兆之書無不家長
沙而人桺州也其志陿故其文僿其志誹故其文懟激而
刺譏奚所當於誼夫匹士之藹惻者爲卽與寺人孟子漆
室女之屬比量而絜志乎亦甚相莚楹矣先生官給諌言
天下所不敢言言天下所不可不言所侃陳皆關家國諸
大計至於出守九江之官貴竹坦然就道不以外僚散秩
致其牢騷不以荒徼蠻方爲芥蔕朝則繪安上之圖夕則
咏石壕之吏爲憚人告哀焉有誦黄蘆苦竹於江州司馬
之前者先生叱之何以詩酒慁乃公若夫鈷鉧潭袁家渴
標新領異窮高極㴱先生曰嘻落吾事矣凢先生之志如
此故先生之文如是其可傳也始先生爲諸生與余同舍
讀書有年酒闌杯熱􁁬角槎牙俱浩然有以自命先生旣
洊歷華貴鴻筆之人爲國雲雨而余則濩落如故朝不坐
燕不與厠身傭保作爲無聊頼之言以自娯先生不鄙我
而顧哀我焉葢哀余志也若先生之志皎然不欺其文章
與唐陸贄宋眞德秀相伯仲則夫人知之矣先生文堅光
毅響絕去今人柔聲媚色嶄然有以垂後易曰修辭以立
其誠書曰敷奏以言詩曰辭之輯矣民之懌矣余於先生
之文亦云
　　朱㓜安集序
梁溪有砥行好修之士曰朱生㓜安余徃來九龍二泉間
四十年所見賢豪長者非一􁩰顧絶未知有生卽客亦無
爲余言生者客歲予方爲今詞選鄒生㢲菴投我友人詞
卷余疾讀一過見其排奡撞激有㴱瓜出目作其鱗之而
意中間時雜數行幽澁處如枯枝罥風欲墮而不得墮也
又如驚湍崩㵼怒流砰磄或爲巉巗嵁崿所束縳旁穿石
竇而不獲自遂也余時大異之顧語鄒生定爲誰作生言
此武貞友朱生所爲因歷言其爲人狷介逋峭㴱沉刻苦
刋落一切媕娿突梯諸俗習與人交落落穆穆絕不學邑
中徵逐子所爲以故人莫知生生亦不求人知生平著迷
等身凡夫山經地誌鳥篆龍文汲冡之叢殘琅函之隱怪
靡不穿穴其中而縱橫以出之先生試一見生其不以某
爲阿所好乎余聞之𢥠然則始知梁溪有朱生矣今年夏
余又來梁溪朱生過邸舍謁予與之言書卷之氣軒然露
眉目間岀其古文詩歌示予蒼茫雄渾自闢蹊徑余於是
益歎鄒生爲知人而余昨歲以詞人目生爲未足盡生也
古賢人才士之著名氏者兩㓜安一漢管寧一宋辛棄疾
管寧爲束京高士繩床皂㡌其品行甚高生之爲人庶幾
近之若其發爲歌詞豪頓感激擬之稼軒復何多讓千古
兩㓜安生一人兼之生其尚勉乎哉俗士所稱許何足以
盡人材生姑洸洋恣肆以自力千古焉其視天地百物之
情態俱於我何所增加矧區區流俗之毁譽乎哉余懼其
自傷不遇或頺蕩而無俚頼也爲歌猛虎行以壯之而又
復引滿以自豪且罰余嚮者之未嘗知生也
　　王西樵炊聞巵語序
甲辰春三月吏部王先生以蜚語下覊所越數月事大白
先生南浮江淮出其詩若干篇詞若干篇令維崧讀之詞
則所謂炊聞巵語者是也或問維崧曰甲辰三月之事王
先生可謂窮矣卽有曠逹者於此亦冝無聊侘傺不平有
動於中先生顧日坐請室與賔客爲隱語廋語俳語孟浪
語且又日爲詞詞又甚工何歟維崧曰王先生之窮王先
生之詞之所由工也客曰吾子之遭遇可謂窮矣然自揣
吾子之詞與王先生之詞孰工維崧蹙然曰維崧之詞何
敢比夫王先生卽維崧之窮何敢與王先生比大約維崧
之所謂窮者不過旦夕不得志及棄墳墓去妻子以餬口
四方耳未嘗對獄吏則頭搶地也負其薄藝以與賢豪長
者游則北里西曲之靚麗輙時時徴逐其間哀絲豪竹之
音又未嘗三日而不聞於耳也少年生在甲族中外悉彊
盛小樓前後捉迷藏及黃昏㣲雨畵簾垂諸景狀徃徃有
之今雖遲暮矣然而夢囬酒醒崇讓宅中光延坊底二十
年舊事耿耿於心庶幾不死而猶一遇也以故前者之泡
影未能盡忘過此之妄想亦未能中斷百端萬緒窅窅茫
茫如幽泉之觸危石嗚咽而不能自遂也如風絮之散漫
於天地間䈴茵糞溷之隨其所遇也葢維崧者愁矣而未
窮故維崧之詞將老而愈不能工若甲辰三月王先生之
窮則何如拘攣困苦於圜扉間前後際俱斷彼思前日之
事與後日之事俱如乞兒過朱門意所不期魂夢都絕葢
巳視此身兀然若枯木而塊然類異物矣故其所遇最窮
而爲詞愈工客曰善窮愁而後工嚮者不信乃今知之雖
然必愁矣而後工必愁且窮矣而後益工然則詞顧不易
工工詞亦不易哉
　　蝶庵詞序
蝶庵者史子雲臣讀書處也庵外爲庭三楹由庭而左逹
之爲偃室又縱之則庵在焉史子葢鉏牆隅隙地而搆之
者也庵不十笏明窗交網綺疏欄楯備中列烏皮几一竹
榻一茗椀爐薫酒槍手鈔花間曁唐宋人詩詞雜置几上
榻則笙阮筝琶間設焉以俟能者庵之外亦不十笏甃石
爲砌蒔牡丹數本史子居之栩栩然適也性不善飮又不
能輟飮飮少輙醉醉則都無省記惟喜作小詞常謂余曰
今天下詞亦極盛矣然其所爲盛正吾所謂衰也家温韋
而戸周秦抑亦金荃蘭畹之大憂也夫作者非有國風美
人離騷香草之志意以優柔而涵濡之則其入也不㣲而
其出也不厚人或者以滛䙝之音亂之以佻巧之習沿之
非俚則誣故吾之爲此也悄乎其有爲也泊乎其無營也
儼乎其若思矜乎其若謀也乆之而若釋矣如風水之相
遭焉淪漣渙􁝒而成文也如街衢婦孺之歌咢焉纏綿滌
盪而成聲也葢余之爲詞也如是焉止矣及觀吾子之詞
湫乎侐乎非阡非陌乎何其似兩山之束峭壑窘蠢阨塞
數起而莫知所自㧞乎抑衆水之赴䕫門乎漩渦湍激或
蹙之而轉輪或磯之而濺沬乎譬之子子學莊余學屈焉
譬之詩子師杜余師李焉雖然毋論當世卽千百載而言
恵施者莫余與子若也葢史子之言如此余因反覆其蝶
庵詞一卷沉吟掩抑定爲必傳又寧獨余言以爲必傳卽
子亦當自知之也抑吾兩人論交三十年矣嚮者腦滿腸
肥年盛氣得俯仰顧盻亦思有所建立乃者日月愈邁老
與賤俱顧猶不自持流浪於旗亭酒壚間厪厪挾紅牙檀
板爲北里梨園長價沉思疇昔知益不足道矣會客摭邑
中故事談次偶及一先軰鉅公客曰此公人品頗足傳恨
其生平曾作詞曲耳余與雲臣聞之皆大笑
　　靑堂詞序
甲寅春余友史子遠公疾將革呼余榻前手一編謂余曰
此予年來所爲詞余殁後子幸爲我釐訂焉毋使其無聞
於人也語嗚咽絕沉痛可悲余淚滛淫承睫下不忍應然
心則巳私諾之始余與遠公同里閈然遠公宦遊久余亦
東西南北覔衣食間歲歸率踦閭門一語耳固未嘗相知
㴱相知㴱則自壬子冬遠公魏塘歸始是時遠公新與顧
庵曹先生以塡詞相倡和余適與雲臣竹逸諸子亦爲詞
里門遠公甫抵家亟走覔余軰談詞淋漓恣肆累晝夜不
止一日酒半遠公奮髯抵几呼予言曰余詞成其命名靑
堂乎夫靑堂花之蠲忿者也余不幸生數歲而孤故居蕩
柝兄弟鮮所倚伶伶俜俜寄居旁郡縣姑家雖常舉於鄕
浮沉學舍爲生徒師非其志也戊戌之役闈中已擬元主
司以引嫌故卒抑置副車第一人居京師困不自聊爲人
畵花卉禽蟲山水竹石或作徑寸劈窠書十指䝍瘃謀捃
拾自給墨痕粉跡輙漫漶僧寮酒壁間其所爲書間一邀
先皇帝咨賞問其姓名惜侍臣黙不敢應也時或諸王帝
胄設九賔筵以召之不肯遽至至則解衣脫㡌呌譟無人
臣禮而王顧愈重之所賞賚書畵狗馬無算然卒無所遇
也間輙飲酒而悲一日大醉齧案上椀碟大小數十器幾
盡穿齦齾齒裂痕侵入顴頰間流血被面坐以此得狂名
今刮磨乆故態禁不復作矣然不平侘傺之色顧未嘗忘
也酒旗歌板吾若將終吾身焉樂天知命而不憂余其以
詞爲萱蘓焉可乎余聞而悲之常與余輕舟委浪上下龍
池善權兩山其間湫洞窈黑峰崿崱屴頺谿破壠蛇虎跡
半人慴懾不敢登遠公則短衣杖策登頓若飛讙呶狂笑
聲砰鍧崖谷間栖烏傑傑率驚起又余軰竊從北里諸倡
游初不令遠公知遠公輙拊掌排闥至罵公等非長者乃
以予爲不足與游也則相與敖弄爲小詞詞故多多又極
工居無何余苦滯下遠公數視余寢舍時買蓮芡薏苡饋
予少間又市鮭菜啖予慰勞如家人乃余瀕死不死而反
哭吾友也悲夫遠公疾僅後予一月其疾也亦患滯下又
余兩人相驩俱以詞故予於遠公没哭失聲讀其詞益重
傷予心也遠公有丈夫子二皆秀嶷能讀父書夫人子之
思其嗜也於吾親玩好諸物象犀珠玉之類極細碎不足
道猶必摩娑而􁌛置之不敢忘況詞之爲物流連唱歎其
魂魄猶應戀此乎評竟遂覔其子歸之
　　任植齋詞序
憶在庚寅辛卯間與常州鄒董游也文酒之暇河傾月落
杯闌燭暗兩君則起而爲小詞方是時天下塡詞家尚少
而兩君獨矻矻爲之放筆不休狼籍旗亭北里間其在吾
邑中相與爲倡和則植齋及余耳顧余當日妄意詞之工
者不過獲數致語足矣毋事爲㴱湛之思也乃余嚮所爲
詞今覆讀之輙頭頸發赤大悔恨不止而植齋舊所爲詞
則巳大工今集中所載十索諸詞寄衣漢宫春詞曁酒闌
題壁念奴嬌詞阮亭所謂杜紫薇後身者是也植齋秀㧞
警悟自爲兒時卽有顔子之目迨後學益練識益老才氣
益噴薄而經竒賦序箴銘書記傳贊諸體出入班馬韓蘓
間詩則沉博絕麗擬議變化沿漢魏以訖三唐宋元明以
來無論也塡詞顧矜愼不多作巳足傳吾植齋矣噫自吾
與子學爲塡詞其歲月也不爲不多矣庚寅辛卯迄於今
閱二十餘年矣此二十餘年以來人事日非江河漸下昔
之文酒高讌尚能之乎葢同郡之內百里之間平時交好
有屢歲不相見者矣文友旣亡程村旋没夜深月黑經過
舊游覔當日旗亭北里老伶工亦寂寂無一二人在者展
植齋與鄒董倡和諸詞殘煤敗楮乎猶見疇昔之練裙檀
板也蛛絲蠧跡乎恍遇徃者之酒㾗墨汁也余能無悄然
而三嘆也耶然則斯詞也以爲金荃之麗句也抑亦夢華
之别錄也巳若其詩古文全集則諸先生序之也詳故不
多贅
　　詞選序
客或見今才士所作文間類徐庾儷體輙曰此齊梁小兒
語耳擲不視是說也予大怪之又見世之作詩者輙薄詞
不爲曰爲輙致損詩格或强之頭目盡赤是說也則又大
怪夫客又何知客亦未知開府哀江南一賦僕射在河北
諸書奴僕莊騷出入左國卽前此史遷班椽諸史書未見
禮先一飯而東坡稼軒諸長調又駸駸乎如杜甫之歌行
與西京之樂府也葢天之生才不盡文章之體格亦不盡
上下古今如劉勰阮孝緒以曁馬貴與鄭夾漈諸家所臚
載文體厪部族其大畧耳至所以爲文不在此間鴻文鉅
軸固與造化相關下而讕語巵言亦以精㴱自命要之穴
幽出險以厲其思海涵地負以博其氣窮神知化以觀其
變竭才渺慮以會其通爲經爲史曰詩曰詞閉門造車諒
無異轍也今之不屑爲詞者固亡論其學爲詞者又復極
意花間學步蘭畹矜香弱爲當家以淸眞爲本色神瞽審
聲斥爲鄭衛甚或㸑弄俚詞閨襜冶習音如濕鼓色若死
灰此則謿詼隱庾恐爲詞曲之濫觴所慮社䕫左􁌧將爲
師涓所不道輾轉流失長此安窮勝國詞流卽伯温用修
元美徴仲諸家未離斯弊餘可識矣余與里中兩吳子潘
子戚焉用爲是選嗟乎鴻都價賤甲帳書亡空讀西晋之
陽秋莫問蕭梁之文武文章流極巧曆難推卽如詞之一
道而餘分閠位所在成編義例凢將闕如不作僅效􁇀園
馬非馬之談遑恤宣尼觚不觚之嘆非徒文事患在人心
然則余與兩吳子潘子僅僅選詞云爾乎選詞所以存詞
其卽所以存經存史也夫
　　周文夏稿序
余友周子文夏給假省親南還暇日挈余同游檇李會賈
人請其臨塲新藝行世文夏屬余點定集旣成且屬余序
余曰今子之文天下莫不聞又何所事余言者雖然念自
總角定交以來晦明風雨歡同骨肉又少小共里閈齒長
於余六七歲兄不棄而以弟畜余相知之㴱誠無有過於
余者余何可以無言夫文夏天性忠孝人也今文夏乗高
車駟馬而游乎里中衣錦還故鄕文章英䍡聲譽爛然擬
於嚴助司馬相如之徒此天下所知也文夏自二三年以
前生於逸樂而不離憂患長於冨貴而不殊貧賤此天下
所未知而亦族黨親㦤所未深知也顧余獨知之猶憶辛
巳年文夏尊人大司空以忤權相故被逮當是時妖異叠
見意㫖叵測文夏以司空㓜子年僅弱冠耳慷慨請從别
妻子處分後事司空公一日冤卽一日不生還耳於是冐
風濤渡長江則幾死山東河北大饑道路人相食則幾死
東平東阿間賊帥蠭起谿谷磽确白晝旌旗出没鼓角之
聲相聞文夏則乗一騾夜雜於王將軍之隊以行夜倉卒
步騎猝發人馬蹂踐騎駭而逸堕身萬馬中屬有天幸得
免而無何王將軍者悍將也不肯行則發七十騎衛以行
日將出見一騎繡旗飛鞚而至僞爲王將軍兵符欲公子
合兵符公子歸而因以刦公子也文夏則以計紿之遂脫
抵京師晝則靑衣徒歩數十里遍謁長安諸貴人白司空
公冤夜則槖饘入請室從司空公卧耳居無何司空公卒
免嗟乎可不謂難哉又數年爲乙酉江南遍地揭竿起千
里無人烟又冝興濵於太湖魚鹽惡少年數百人相聚澤
中爲羣盗一日文夏撡輕舟避地村落間道遇羣盗數百
人刦之文夏曰若軰之意云何曰吾軰誠無他欲公子留
此耳且固日望公子來也文夏曰諾則以計紿其盗長數
人盡縱其所掠婦女輜重以歸徐與羣盗曰若欲留我甚
善若固能從我乎衆皆曰諾文夏曰吾有老父在欲一歸
卽來耳衆又皆曰諾文夏遂逸去文夏去而轉徙流亡家
業資産亦畧盡又數年邑令某某者尚謂文夏世家子是
其家不貧思中之則以蜚語羅之法鈎連備至文夏家業
又去三之二文夏彌鬱鬱不自得久之謂余曰吾親老矣
不幸而又罹蜂螫吾安能長老牖下從子游乎雖然疇昔
之言則固在也遂行葢文夏爲人天性忠孝而數年以來
患難貧賤又如此文夏旣巳貴而余者家居田獵乆又横
遭世口語作客吳越間文夏念故人擕之廣桺車所以慰
勞周旋者如同姓然然則非生於逸樂而不離憂患長於
冨貴而不殊貧賤者安能殷殷於布衣昆弟之歡若此也
若夫文夏之文則天下所共知也
　　路進士詩經稿序
客問於陳子曰詩何以列於經也陳子曰先王之設詩也
將以宣美教化扶進治術倡導性情疏解鬱閡是以忠孝
之㫖温厚之思莫尚於詩也詩之爲體始於風夫風者起
於閭閻井臼之間匹夫匹婦男女勞苦之際馴之被乎謠
俗逹乎郊廟感君父而致鬼神葢其義如風然披拂肢體
流暢心志舒徐浸灌而莫知所從來故謂之風也由是而
爲雅頌無不沿於風故曰詩之體始於風也若夫詩有興
有比有賦夫人之爲詩也正言之不如其反言之莊言之
不如其寓言之緣事感物伉直懟激以言之不如觸事善
變流連擬似以言之今試瀏覽三百篇出乎賦者什之三
出乎比者什之二出乎興者什之五則又謂比賦始於興
焉亦可也客曰吾子之言詩詳矣意所爲詩必能審音按
律諧曲赴節如漢魏以來曹劉沈謝諸家而後可今之爲
詩者流治一先生家言屈首比偶湛溺帖括習章句而掇
世資豈與古之言詩有當歟子豈更有說歟陳子曰固矣
哉客之說詩也今之詩猶古之詩也今之揣摩呫嗶而爲
詩猶古之吟謡趨艶而爲詩也聞之諸先生儒者治一經
則思獲一經之用然則詩之列於學宫也非僅爲摹繪牽
綴淹麗奥慱遂足以成名也務使詞必稱意格必稱理舉
凡悲歡愉戚幽離蕩徃之境與夫鳥獸草木詭竒變譎之
狀一切澤之以正大而規之以和平天子採其聲可以定
樂君子聞其音可以觀化孰謂今之制義非延涓之能事
䕫曠之極致歟客曰然則今之世治詩者多矣能爲詩者
幾何人陳子曰夫弘正慶曆諸先正尚矣遠者更僕不勝
數近則雲間陳黄門先生詩藝衣被天下爲制舉之神臯
毛鄭之宗匠乃其教又徃徃而絕也吾里中有路枚元進
士其爲詩藝也窮研盡態尋變入神屬詞比事引啇刻徵
當其棲氣於毫芒之表歛才於抄忽之端藻不役采練不
損格雋不累道玄不堕理故其爲十五國風也貞淫奢儉
如葭灰之應律也其爲雅也抑何其禱而非夸誹而不怨
乎其爲三頌也穆乎有明堂淸廟之象焉曖乎有祖功宗
德之遺焉先是枚元爲諸生其於詩童而習之殫精而治
之及舉於鄕上計吏車猶寒暑吚唔晝夜繕冩丹鉛筆札
經營慘淡無異於爲諸生時葢又三閱歲而成進士枚元
之爲詩文庶猶古之詩乎若予也少不如人㓜而輕世每
玩情於技藝間溺慮於淸狂驅筆所之徒成雕繪及其壯
也摩娑五陵之隊馳逐三河之塲一應制科主司不言其
工卽予亦自憎其非工也者倘所謂天焉非耶客唯唯而
退時進士伯兄吏部先生方與予爲詩賦之交而進士梓
其詩藝亦屬予讐校其篇首當有序遂書與客問答者以
序之
　　陳石書姜子嘉制藝合刻序
士不幸具班張崔蔡之才屈首陋巷隱約無窮時而求以
有聞於世也實難甚者轗􁜉日久思智亦詘才慮荒謝榮
華邈然昔人云窮愁之言易工窮愁而言工吾以爲窮愁
猶未甚耳洵窮愁奚能工也以吾觀友人石書陳氏子嘉
姜氏不然石書瑰偉英博文章高曠卓犖夭矯傑然以古
作者自命爲當世所推服者二十餘年念生平一二故人
皆巳掇高第位通顯朱丹其轂輿從甚都而石書以諸生
濩落如故不得已而覊遲困頓於逆旅間然石書與予酒
酣嚄唶作蔡澤凉亢語謂冨貴吾所自有也窺其意不恨
子嘉與石書同舍十餘年生平温厚淳謹才鋒內歛天下
一切可驚可喜幽離駭愕鳥獸草木神鬼誕譎之變幻舉
無所動其中發爲文章窈然而㴱爽然而秀按部就族若
輸般之薈其指端而不敢少溢於尺幅也誠有當世所不
可及者余病矣年齒壯盛憂患紏纏鮮民之生禽喙苟活
猶不自愧悔而腆涊脂韋於當世三尺童子皆羞稱之然
則所云窮愁益甚而言亦不工莫有如陳生者冨貴則顧
盻英竗貧賤則顔色闒茸是惟逹人爲能感慨以自奮耳
行名淪沮一不如人而搦管序二子文二子其謂我何
陳迦陵儷體文集卷二
　宜興陳維崧其年譔
　長洲汪　琬鈍菴　維岳緯雲
　秀水朱彛尊竹垞　宗石子萬
　　　　　　　　　　　　　男履端
　　　　　　　　　　　　　姪　洢
　頌　書
　　平滇頌
恭惟　皇帝陛下履㤗承乾繼離出震春温秋肅德符蒼
昊以俱穹西被東漸績比黃輿而並博巍巍蕩蕩帝德難
名祗祗威威皇靈有赫卿雲似葢景團姚后之鄕甘露如
珠曉湛姬王之甕聲教訖九圍之丙典章邁百辟而前固
巳遐陬異域獻狀鴻臚絕徼殊邦編名屬國騐東風而受
隷碧砮充庭測海水以來王赤車集闕者矣獨此狡焉忘
其蕞爾㐫踰射日乆倔强於九隆六詔之間惡甚詛天漸
咆哮於㽛町哀牢之國始也兎惟營窟俄焉虎乃負嵎加
之羣籓逞犄角之圖因而三蘗鼓連雞之勢杜􁂥之衆不
過流民馬騰之軍無非乞活髦牛筰馬遘此淪胥靡莫苴
蘭遭斯荼酷此則普天率土咸切同讐負氣含靈無非共
憤三辰之所不佑九伐之所必懲然而　帝曰無庸　皇
惟不怒彎雄弧而誓將首殱蛇豕聲援倚長劍以興師先
剪蚍蜉種類蒼頭長鬛叱咤風雲戰艦戈船慿陵霄漢蠭
旗西指則殽函之千嶂都開犀甲南征則甌粤之百城齊
下一揮靑兕交廣歸誠再濯黃龍巴巫效命屬渠魁之稔
惡㝷巨憝之逋誅王敦䟦扈詎漏天殃蘇峻梟雄先嬰鬼
僇爰是梯衝亂舞以蹙危疆鼔角狂吟而追枉矢霆轟電
􁆦影翻鐵索之橋海走山飛聲振銅標之柱毋波雜種立
致土崩莊蹻何人終於獸駭遂以康熈二十年十月二十
八日恢我邊疆入其郛郭蚩尤肩髀狼籍於㴱溪宻箐之
間袁尚頭顱顚踣於邃谷殘崖之次惸惸狂穉赴此灰釘
孑孑童騃隨爲𦵔醢𤏡僮萬指歡呼於葛相祠邊蒟醬千
甖大酺於㸑王碑下山川重秀天地再淸葢逆賊吳三桂
者勝國㣲員前朝末將向者蹠穿膝暴原無勃蘓報主之
誠當時擊楫臨風寧同祖逖動王之志徒以耽情優笑蠱
慮妖滛石崇之嬖幸辱在兵間羊侃之侍人歸於幢主窮
而投我饑則附人魯國𥪡牛之惡肇始童牙魏時司馬之
心彰於行路且夫圈牢小物祗工鳴吠之長縧鏇微姿僅
備驅除之用本朝坦懷覆幬大度優客本無疑忌啟漢皇
信越之嫌并鮮雄猜召明室胡藍之釁是卽處之冗散猶
當衘感如天秩以寛閑尚足蒙羞入地何況非親非懿寵
被山河爾公爾侯􁆇侔帶礪爵冠樊酈而上名叅㓂賈之
班毛郕魯衛視彼親籓羽葆旌旄升於大國國恩巳甚天
眷原奢而乃妄矜螳臂濫干赤族之誅恣効鴟張自作湛
宗之孽假僭竊以肆其無聊作披猖以益其老悖危亡相
續糜爛爲期能無刋之九鼎凖檮杌以同奸鑒在千秋與
共吺而比慝者歟臣欣逢盛事敢矢雅音頌曰
於爍皇淸孚於函夏爟火升烟􁃚蕭奏假鳬人縵樂笙師
吹雅萬邦棣棣執籩侑斚(一/章)臘祭而膢旱祭而雩隴多馴
雉澤有騶虞誓衅爾甲誓卧爾枹曰靡有孽苞庶同奠厥
家(二/章)遏彼蠻髦竄於炎荒梗我聲教侮我􁂜章弗賔弗庭
爲蟊爲痒曰爾居維何昆池瀾滄(三/章)昆池浩浩育此鯤鯢
瀾滄漼漼舞此酼雞糜我芻茭哀我旄倪誰生厲階八年
於斯(四/章)帝赫斯怒爰奮厥武䖍劉貙豕張皇虓虎蹙蹈巴
巫騰驤荆楚百萬紏桓屯於城下(五/章)匪堅曷攻不攻而摧
匪峻曷踰弗踰而開降其脅從殱彼渠魁㸑舞渝歌山呼
子來(六/章)㨗書宵奏敬告山陵類於上帝時我嘗烝紫𦦨噓
呵隨風而升凟鬼嶽祗恍怳凌兢(七/章)乃赦天下俾大歡喜
復租賜爵刷摩垢滓甿蜡於郊商歌於市皇淸有祜於萬
年祀(八/章)
　　醴泉頌(代)
總督三省尚書白公宿應鈎陳星躔華葢弓刀褒鄂從龍
居日月之鄕甲第崔盧躍馬得風雲之氣陶太尉門地尤
高專作八州之督郭令公班資最貴親總九路之師籌邊
而玉帳摩天料武而金笳沸地於是盧龍城上獨設雄關
涿鹿州前還開策府矧㡉海實神京之臂指至宛雒尤天
下之咽喉齊宫魯殿悉凛兵符滎澤敖倉咸遵節制若恒
嶽若岱嶽若嵩嶽朱旗殷日一歸綂轄之中爲冀州爲兖
州爲豫州鐵騎嘶風羣在指麾之下公則朢重甘霖化弘
時雨躬斟大斗以膏黍苗手挽銀河而洗兵馬亷泉不竭
吏民沾濯漑之需古井無波掾佐飮汪洋之度無何而邑
多眢井㕓盡醎泉公於署旁親加相度畚􁅗甫及渟泓巳
盈先是我公曾徵吉夢陽休之將登三事夢見蓮花逹奚
武正典同州夢邀甘㴻公則天㪺聖水兆始他年神灌香
河祥呈今日甘同玉女之漿淸比康王之谷徘徊嘉歎顧
而樂之夫橘井鮑姑徒誇諺誕球欄綺幹祗葢奢靡靡有
當於休嘉究何關於盛德至夫張陸二宅井以人名瑯琊
兩山泉因釀著亦第文士之風流詎屬名賢之感召若乃
廣利貳師㧞佩刀而山泉自出耿恭疏勒正衣冠而井水
橫流忠誠動夫天地語豈誣乎志氣協於高㴱公其是矣
爰則繞以宎廊沓之銅甃鏤楹髹楯垂鏡裡之雙虹素綆
銀床舞天邊之獨鶴時乃上日落成羣僚戾止鞾刀夜壓
數碣石之雁飛閣道晨游看滹沱之木落兵欄月冷盧從
事因而賦詩壘府星高鮑叅軍於焉命酒欣茲盛事廣以
流傳某忝屬員恭爲斯頌頌曰
於爍皇淸介茲祉福上帝命之奠乃九服地不愛寶天用
降康白鱗萃囿朱英集房桓桓我公出鎭燕涿左綰淄靑
南襟穀洛我公至止文恬武熙含和飮德浥我嘉師非惟
浥之又滲漉之雨澤瀌瀌復汜濩之祁寒暑雨我公是咨
木穰金饑我公是毗水匪資車旱匪資皮我公在焉康斯
阜斯三江旣導九河旣釃北通朱戸南曁黄腄溝鮮捶􁂭
士醉而僛城無負汲百雉䯱髵瀼瀼湛露爰降於軒匪降
於軒有命自天帝則惎之神爲告焉何以餴糦冽彼汍泉
石乳遜飴天漿失鮮公拜而受以祀以禜眷彼鴻濛食兹
溟涬餙以文石縆之修綆斟之酌之井渫用慶瓴甋旣周
豐碑屹然我人作頌億萬斯年
　　與吳駿公書(代家大人)
明公人倫淵岱風雅鼓吹當今之王茂弘謝東山也僕素
承家學訪季長於扶風揖蔡公於洛下獨以未得見明公
爲恨芳華終緬裁明月以叙心玄輝自遐佇白雲而抽志
中懷藴結如何如何惟是諷詠歌詞不去口實昔年白下
洛陽嘆羡於舒章今適吳閭琵琶服膺於聖野又何異拍
洪厓之肩把浮丘之袖符其霞舉乎僕丁辰不偶遘遇孔
艱沈約帶圍自憐憔悴徐陵宗族何處飄蓬然而見銅雀
之花飛不無述作値南皮之雲散閒著篇章所朢明公相
爲賡嘆則彦升之感不擅曩時虞翻之傷永消今日矣又
近者石城諸友爲雷周二公立祠於正學先生墓側耑懇
名篇一爲碑記庶幾莫愁湖上時來堕淚之人金陵縣前
長種還䰟之艸數行仰凟筆與神俱明公義切塤箎言敦
蘭􁈙修卞壺之墓自有㴱情答秣陵之書當爲極筆又無
煩覼縷也
　　與芝麓先生書
籍甚芳華彌勞眷戀才慚枚叟虗邀梁孝之知曲豈王郎
曾入謝公之聽憶山川之綿麗當賔從之淸新抽毫於臨
春結綺之旁授簡則庾信徐陵之􁩰荀家羣少夜夜薰香
何氏諸郞朝朝傅粉奚圖下走亦遇明公依劉於石子崗
頭御李於莫愁湖上嗟乎生也不辰㓜遭離亂陸機去國
竟逢吳室之亡伍員知幾預料越兵之入對成孔雀自悔
才華賦就鴛鴦尤増離别於是撡絃泣下搦管悲來北渡
蕭綜時聞落葉南歸苻朗每見江流客自傭奴鮮擊堂前
之筑人非太子能吹天上之笙固巳箭泣長揚豈但河悲
酸棗自别以來心焉如掇朝看分野但直牽牛北朢關河
莫逢征雁恒衘觴而屑涕閒引鏡以廻腸不自知其爲愁
不自知其爲苦也僕之侘傺巧曆莫算縁其遘閔厥亦有
三僕家珥貂蟬世叨恩澤丹輪絡繹人傳王謝之門白塵
連翩世曰袁楊之裔而壯逢淪賤晚會流離鐡籠宗人翻
欲湛田單之族葛衣公子空思謁任昉之賔豈衣冠之選
自昔原開而門第之科於今永閉斯僕之自恨者一也許
子將月旦士林郭有道人倫東郭僕之祖父庶幾似之屬
漢祚之將衰乃黨人之不競部分南北盡是房周京異東
西誰爲晉鄭而天心稔亂人事多携洛陽市上未燃董卓
之臍晉陽城中尚䏷華元之目遂使合浦之珠巳盡成都
之卜何從斯僕之自恨者二也王㣲文藻毎嘆途窮謝眺
才情屢嗟運盡於茲爲烈自古巳然僕渉筆輕華持身狂
躁少工聲律不嫻内則之篇長憙詩歌夙昧歸藏之作形
容臺殿則思竭於靈光體勢虗無則巧窮於景福而日月
不居性靈坐夭蘭陵蕭繹懴彼文人楚澤靈均歌夫司命
斯僕之自恨者三也以斯三故積有百端加以崔亭伯宴
歲多憂張平子閒居不樂學元龍之豪氣難卧高樓豈敬
仲之後人慣奔他國江淹賦别衛玠言愁吁其悴矣能不
悲乎閣下虎視帝京鷹揚上國行矣雲塗勉旃天路江南
草長特郵季重之書冀北花飛朢報休璉之札
　　上芝麓先生書(辛亥)
載别旌門四更蓂莢感知慕德泣更劇於虵珠怨老嗟卑
身竟同於燕石馳惶無地哽懼自天譬之越禽戀燠終思
近日之鄕代馬衝寒恒有凌颷之氣人之情也能無歎乎
粤自南陽雉雊陳寶雞鳴日月炳乎八紘乾坤奠其四極
恩波湛濊北通弱水之邦瑞氣昭囬東被無龍之國凢夫
禀氣靡不蒙慈獨有文人善於失職餘姚書佐不無拾橡
之時丹陽布衣或類翳桑之客而崧薄劣猥荷帡幪予以
吹噓長其聲價此則蜹毛蚉翼悉藉生成枯木朽株咸歸
雕餙頌颺曷極銘鏤奚言自入中原於茲三載託貴游之
後乗厠幸舍之末行徧歷兩河頻經八郡百凡風緒彌觸
悲辛聊借叢談以資撫掌慨自蛾飛玉塞蟻潰金堤旣七
聖之路迷亦百王之道盡漢臺晉闕共廢壘以縱橫伊鼎
姜璜並頺垣而蕪没兎苑賦詩悵鄒枚之不作吹臺縱酒
盻高李以何從復奚言哉此固然矣若乃邯鄲爲游俠之
魁朝歌乃輕華之窟玫瑰作墄東京樊重之家玳帽爲梁
西洛石崇之宅或奕洛瓌之所割據或賀六渾之所攘竊
三條夜啟游騎歌鐘五劇晨開販脂削脯此皆歷代名都
累朝勝域今則空餘風月無復綺羅淇泉罕巧笑之人趙
國乏報恩之士魋肩齲齒卽曰洛陽女兒葱肆餅傖便是
叢臺年少詎堪揚扢徒滋閔嘿是以刻意矯除刮磨豪習
孤行峭厲消耗壯心抱螙簡以終年託螢編而永日玉杯
一卷珠海千凾非狷非狂如是而巳所幸學善陸沉性甘
徽纆賔從念劉禎之疾主客知原憲之貧濁酒素琴差無
患苦宵鐘夜漏聊用襄羊以此自寛毋煩相譬且夫楚腰
信美不登展氏之床秦缶雖工難悅趙王之耳何則意脗
者易爲容而情乖者難爲洽也是以越石抵掌於晏嬰之
側於期搤腕於慶卿之前魏齊亡命乃客虞卿鬷蔑不聊
爰投羊舌無他素蒙根柢之知則畧其疻痏夙荷優容之
雅則假以羽毛耳崧之藉庇廿餘年矣不幸崩摧酷遭割
罰年逾知命尚乏嗣㣧巳成張壯武之心疾時類羊南城
之淚流巳於啇丘擬置一媵非云曼倩之小妻聊比樂天
之粗婢或者李家先德尚産衮師阮氏淸門將生遙集蓬
頭歷齒妄思以買得爲名執繖擎箱謬計以醜奴作氏然
而客本畏人居尤不易必頼汝南長者寵以輜軿許下羣
公恵之談論此其萍跡或免蓬科倘有高軒入魏幸言朱
亥於市中至於絳綬游吳願述伯鸞居廡下用茲仰凟伏
冀台慈更有鄙懷綂祈尊鑒崧以盧蒲髪短燭武精亡處
處揶揄年年毷璪正使石塡武擔詎塞愁倉土運黎陽難
平恨棧瑤姬無掃塵之竹玉女寡洗頭之盆將畵葉公之
龍遂牽荀息之馬雖復井公縱博寧能索笑於仙家卽令
鍾子刺船詎便移情於海上方今成均廣闢石鼔弘鳴六
舘之側負笈者三千四庫之旁横經者十九若獲策其謭
劣竭此涓埃一觀太學之碑便脫諸生之籍未知此語果
合事冝佇朢台裁以爲進止嗟乎來日大難獨居不樂天
上之愁萬里人間之怨千年困豫且之赤鯉猶然仰沫於
洪波燒㸑下之焦桐尚爾驚䰟於妙曲辭寜叙意書不宣
心維崧頓首
　　與葛瑞五書
弟束髪藝林卽奉賢豪長者歡日從江左諸公訪西曲之
翠蛾馺娑宫外問東隣之羅韀玄武湖邉彷彿華林之游
依稀壽光之彥比來年齒壯盛世故横决欲如疇昔無復
事理何圖梅福尙存管寧無恙得與足下一晤於鹿城再
見於虎阜豈非亂離之快事知巳之美談乎别來情狀益
爲落魄覊遲北府萍梗南徐都無樓䕶之鯖空有馮讙之
鋏龍仙足下其又何言夫花栖簾幌庭謝綺羅竟陵所以
發此哀音孟嘗於焉和其悲曲僕自惟神氣淸羸精魄散
佚朞功無强近之親肺腑乏交游之勢竊見夏存古華亭
年少鋩掩金刀侯智含上谷才人泉埋玉樹弟又何人以
堪長乆縱復翩反樽爼之間含吐宫啇之末焉能與楊雄
　　與周子俶書
捧讀足下東岡文集體格高邁筆徑奥崛崔亭伯馮敬通
之亞也又誦東岡詩集麗而有則怨而不傷味此雕音玩
其妍手非陳黃門後一人耶崧不敏浮沉鄕曲拘牽文墨
又以㓜遭疾病長經戎馬無王粲依人之策而有禰衡傲
物之累寡陸機入洛之志而抱沈炯思鄕之哀用是文思
蕪落行事穢賤竊附孔門盍各之義私有撰屬聊代萱蘇
旣而思之丈夫生不遇時終不願托三寸柔管與徐孝穆
宫體江總持艷曲爭優劣也足下雄文麗製掩映江左盤
龍慷慨餉阿杜之雙釵公瑾風流顧小喬之一曲君家故
事豈與鄙人弇陋揆其嘆息者矣弟近托跡蘭陵旅舍花
飛覊樓月落貴里毛生居近蘼蕪之巷西陵卞女家隣荳
􁤥之街弟於是聽銀箏於倡舘投錦瑟於香奩未免有情
奚能不恨所以匆匆尺素未遑爲足下竭其思致少充歡
樂者以此
　　答冐辟疆先生書
桃葉渡頭莫愁湖上論心浹月把臂連宵申之風雨之盟
重以雲天之誼雖漢室公卿莫憐王粲而長安故舊猶問
何戡以至追陪庾亮之樓出入石崇之谷池臺歡讌則陸
孔連鑣歌舞游從則庾徐並轡身雖離亂快極生平一别
經年何常不嘆念江淹於天末似有羅人眷謝眺於雲中
微聞弋者旋知康吉奚俟欣榮計孝穆欲寄李那之箋旣
魚書苦短卽趙至擬命稽康之駕復雁路愁賖兩者躊蹰
寸心緯繣適因他事滯跡吳門猥荷隆情枉煩蘧使憶昔
歌驪之日亭曰勞勞睠言執手之時誓成旦旦臨岐一慟
行路爲悲崧實有心敢忘夙諾卽如今歲心結成言學虞
卿之著書纒懷閉戸媿長卿之作賦息意行游徒坐管寧
之床未設馬融之帳況當命至能不神馳祗以婁子江邊
欲訪東山之墅闔廬城內尚淹北海之樽朝旋里門夕發
䢴上斷不稍延晷刻屢積諐尤也拜嘉星晚謹登鮑叔之
金擊汰露初竚見陳樽之轄書成對客悰繫各天
　　與周櫟園書
南薰洊至屢枉瑶華旣隆加璧之施又荷捐珮之雅循環
來㫖端緒緬然乃當魚雁之來正有犬馬之疾筆札雖具
驅染未閑茲者金風薦爽畧可勝衣玉露初零差能滌硯
謹遵明教作頼古堂赤牘鈔序一篇囑彼行厨納之記室
所愧質同燕石難爲和氏之珍材豈豫章謬入鄧林之選
高山在朢盻畵㦸以相思淥水非遥撫金徽而自惜時方
秋也人曰歸與後有嗣音更希作報
　　與吳漢槎書
弟才思誕逸姿制曼落又常卧疾同於趙岐閒居甚於潘
岳用是頺放靡所撰製緬遘芳徽㴱相欽嘆夫風騷逓降
厥有淵源雅頌以還非無堂奥吳歈越艷匪擬古不爲功
漢樂唐謠惟諧聲乃爲妙今有苦寒大謬明遠之篇游仙
盡失景純之步李陵河上之作未極纏綿崔顥房中之詩
實乖輕薄雖工倩盻不嗣風人總騁宫商奚關才子僕懷
此恨積有歲年何圖今日遂見作者嗟乎漢槎上下數千
年屈宋以來徐庾而後雖鴻文麗製不絕於時而亮節驚
才罕聞於世僕旣幽懣惑溺浮沉蕪穢久歇性靈長辭篇
翰而一二海内名賢黃門蘭摧舍人玉折方檢討吹簫而
乞食吳祭酒挾瑟以陽狂縱有音容幾於星散其他姓氏
靡不蓬飄吁其悲矣心傷悴矣然而德隣不孤伊人尙在
魏交讓發藻於海隅侯武功蜚聲於江表華亭年少大有
才情西陵諸子都饒風格方今戎馬蹂躪人物散失毎遇
一賢何常不嘆況我足下素愛王充之論極憐庾信之哀
僕所以願同㴱詣共扶絕業者矣冬間别後准擬卽過松
陵而到處淹留旋歸桑梓鬬雞之社日相牽挽會獵之約
未遂心期總俟春間定成良晤臨文寄意不盡願言
　　答毘陵友人書
維崧頓首自頃世故暌携心期契濶猥承壇玷濫厠敦槃
蒙彼丹黃長茲毛羽維崧幸甚不意近者移書飛翰連名
累牘發凾伸𥿄疑懼交并㝷思形跡大相紕繆卽有事體
了無故實夫維崧山中鄙人耳吹簫屠狗少足淸狂販繒
削漿近仍落拓固已握醴陵之筆不禁悲來聞子敬之琴
何辭泣下諸君子以維崧素稱家學薄有浮名收之品類
之中賜以齒牙之末謬矣謬矣徒以析胆剖肝誓言頗重
乗車戴笠義分猶隆勉餙菲葑上承高厚絕未嘗敢自相
離異致來諄切也夫陳餘去趙不無意氣之嫌樂毅辭燕
間有風雲之朢弟於二者旣以無之卽有他焉未聞命矣
夫朋友之道異於委贄氣分之感重在班荆若以越境之
交來相誚讓投軀之後槪絶心知或以再預南皮重盟北
杏爲崧罪者則益未敢信也崧自結髪以來與賢豪長者
游十餘年矣今日以後豈無王貢之知卽今日以前大有
孫周之契不可云一經息壤便作參商再過山陽都成寒
暑於期刎頸本屬新歡聶政屠腸尤關宿好若以當年矢
天指日視若子虗則今茲拜母登堂旋爲昔者諸社兄又
何得以敦茲舊雨爲間我新交乎至於同盟之事畧去猜
疑一室之間惟圖繾綣灌夫杯酒旣可相忘藍田捐忿何
難不復不祥姓氏乆爲刀爼之人無頼行藏甘作馬牛之
應䦧牆同室受之如飴關弓其兄有如此日耳大抵風颷
斫起始於貴邑初因文友遠出遂致輈張猥積涓塵頓成
海嶽弟所以進此一言者所患不在於陽羡所繫首在於
毘陵若諸君周旋如舊何爲下邑頻煩陶侃之旗苟吾盟
金石不堅豈獨下走偏割管寧之席相提而論情理甚明
痛哭而談涕淚交集不然昨日弟兄今茲胡越一門之內
自極兵威翩其反而何嗟及矣主臣
　　答周夀王書
夀王足下昔臨淄答公子之書僕射報故人之札枚臯淹
麗叙懇欵於篇章謝眺淸華譜中誠於牋奏以及曹家二
妙蕭氏諸王李那塞北之篇丘遲江南之作上下曩徃代
有其人千餘年間若斯而已何者明月不投於瓦礫梗柟
不列於朽株過高唐而效其謳歌游睢渙而師其藻繢珠
玉以並御爲榮宮啇以同懸爲樂也足下汝南閥閲江表
聲華許玄度之淸通裴叔則之名理景顧則以李膺爲師
趙至則以嵇康爲友樂㫖潘筆固已萃爲一人轢謝凌顔
奚得離爲二美何圖中路濫及鄙人辭㫖慇懃情文剴切
夀王足下文人相輕自古有之況在今日尤可歎息憶昔
檇李共相締結刻覈文史考据經術孫龍堅白之辨晰其
源流白虎同異之解闡其堂奥興公賦體赤城之霞氣十
重子山序言玄武之明珠六寸僕方引藉若輕塵之御順
風君更謙冲若腹毳之資背羽時有口語横屬詆娸加以
淸狂目爲輕率嗟乎此敬通掉頭於渭水子㓜耳熱於南
山元叔有囊錢之悲孟博抱淸流之歎也且夫鍾鼓以饗
爰居千金乃資敝帚騏驥與駑駘同皂鴻鵠與燕雀爲羣
自古而然於今爲烈若使盛憲之年易永張衡之志不愁
酈文勝不緯繣於范陽崔亭伯不煩紆於涿郡則雍門之
畔虗傳累欷之賔谷黍之隂果有噓枯之容矣詳味來㫖
纒綿鋪叙至所㴱羡似在鄙人此足下愛我之談非古人
相知之論也僕之兄弟雖粗渉文筆未升堂奥乃者時勢
遘會搆遇坎壈郄太傅之亂離戴處士之棲寂時復咏史
租船哀其淸厲負薪鹿車悼其辛苦而足下嘯歌自適篇
藉爲歡翺翔於藝圃之中放誕於塵埃之表何其快也豈
足悲哉近聞灌夫有同産之服子猷有登床之言則僕與
足下人倫之際榮瘁殊塗然而踈宻之間悲愁一致也今
夫韓起䨇環何能並見張華兩劍豈必俱來是以天忌其
才豈止人惜其寶足下雖誼㴱如手哀篤同生而覽舉封
胡尚餘二少到漑到洽不止一人奚乃技輟成連遂至絃
摧促杜乎至於足下譔述尤屬必傳譽重靈蛇珍同和璧
而足下虞其覆瓶遽欲焚硯患其獵屐頗懷投筆此在鄙
人實所未喻夫樊重之宅必有瑰麗之觀王根之家自多
妍華之餙倘非世猶繩結人盡空桑焉能置芳澤而不陳
黜鉛華而弗御是以驪宫雖誓猶傳蕩魄之言香國雖賖
亦著驚䰟之論裝之玳瑁君無間然返之椎輅非所聞命
夀王足下宛委之洞屬有藏書酉室之山非無秘籙袁閎
土室難與久居蔣詡荒徑未遑塊處歲月不居毋徒自苦
爲也
　　與陳際叔書
際叔足下載披新製歡笑無量循環把玩不啻口實慨自
江表䘮亂文籍散脫掌故流落有同甲帳文史毁棄便類
羽陵風尚所期惟在足下今兹書叙大似休璉其餘撰述
自多傑作夫以孔璋之才不閑於詞賦士衡遒藻亦以手
重見訾固知雕蟲小技未可輕棄也足下諸賦巳必傳矣
僕才質疎放姿制誕逸頗致藍田狷忿之譏時叢平子輕
狂之誚間有侯芭嗜竒之癖時多吳質好伎之累毎當四
節之會風日閒麗親懿稠宻丹輪徐動華軒遂盈當斯時
也賔徒迭進則神思轉給簫笳互激則酬應彌妙昔大梁
侯方域常作文章必須聲伎僕不幸遂似之至於别崇臺
入曲房弛華裳跕利屣銀燈乍滅文纓巳絕臣心最歡才
能一石何論八斗且夫燥濕之理各有其宜動静之性奚
能一致若使龍泉不試之盤錯騏驥不驟之康莊則羽檄
何以擅長於枚臯書凾何以著穪於齡石今者塗路旣局
神明有限塊處怵息忽焉終日已失禆諶謀野之助幾蹈
莊叟文犧之喻而欲矯厲文采以供撫掌豈可得耶將毋
過髙唐而善謳歌臨睢渙而思藻績祗爲欺我無關實事
也會有事務未能牽綴崧白
湖海樓詩集卷二
　宜興陳維崧其年著
　頴州劉體仁公㦷　維岳緯雲
宣城施閠章愚山　宗石子萬
　新城王士祿西樵　男履端
　吳江趙　澐山子　姪　洢
　乙巳
　　黃橋客店夜遇范女受僕知女受便以今日離東臯
　　　矣爲之悵然却寄二絕句
野店荒雞咽復鳴春宵寒重夢難成如何此地思元九纔
隔梁州半日程
　　其二
二女明粧世所無雙鬟窈窕映晴湖輕帆輸爾過彭蠡飽
看春流大小姑(時女受將/遊豫章)
　　花朝待毛亦史不至
春雲千縷捲靈綃次第風光度綺寮最不分明惟燕語絶
無聊頼是花朝蕪城作客腸應斷婁水懷人信轉遙一樹
辛夷開又謝夜來微雨更瀟瀟
　　淸明
半作晴和半雨絲禁烟時節倍淒其新蒲細桺吞聲處把
酒看花憶弟時日落江城斜畵艇春隂水國掩叢祠去年
記得逢寒食曾聽餳簫此地吹
　　虎兒行(阮亭第三子/小字虎兒)
王家三子天下無大兒獅子次豹奴小兒汗血更英邁兩
手據地名於莵瓊枝璧月作姿格湘烟灃水爲肌膚啼饑
那肯索棗栗出口輙欲窮師儒漁洋山人風格殊跌宕六
庫凌三都生平作人無長物縹緗琬琰排官厨鶴柴五日
一休沐膝上徧箸三童烏虎兒最小極了了一尺繡􁦏翻
天吳誦詩似欲窺象罔擺脫俗韻存淸癯君不見李家衮
師好兒子苐解坐笑張飛胡南朝亦有小名錄阿瓜阿乞
眞駘駑何如王家小兒異三歳跳盪誇龍駒世間萬事終
區區阿翁何不爲歡娛
　　水繪園三月三日修褉(同邵濳夫王阮亭冐巢民先/生曁毛亦史許山濤冐糓梁)
(靑/若)
褉堂背城郭水木紛陂陁飛絮亦以漫落花行復多幽禽
時一鳴緘情向春華物理有銷歇賢逹將如何
　　其二
風光旣駘蕩水雲相斷續輕舸委明潭春厨映㴱竹怱憶
瀟湘波此時復應綠
　　其三
王郞逹者流襟情獨高寄文奏詎能牽丘壑或堪置夙躭
印渚游暫出洛濵戲泠泠鸞鳳音奕奕烟霞氣
　　其四
風日旣淸佳賔徒悉韶令晴光蕩蘭畦瀑水滴蘿徑愍度
過江來𥪡義一何勝王裴善淸言靡靡亦堪聽而我㗳忘
言前林響疎磬
　　其五
禁烟一以過淸和又將至四節詎復停邈然發遐思今朝
王法䕶定到寒山寺(西樵渡江計/是日抵姑蘓)
　　洗鉢池汎月歌
三月上日林塘游盋池花竹何翛翛山東俊人王主客隱
囊紗㡌踞上頭摘船載酒水嬉盛滿園碧浪一何浄映渚
差宜楚簟凉凌波劇喜吳裝靚須臾月華亭杪來窈冥潭
島瓊奩開櫂歌直汎琉璃堆招手便躡金銀臺紛紛沙月
不可辨漠然一碧如輕苔誰何梨園部掠水争瀠洄美彈
哀囀頓至致眠鷗浴鷺群驚猜此時燭龍揚其頦干枝火
樹搖山隈君不見曾稽修竹應非昨王謝淸言不復作伯
時丹粉久漫漶江左巾箱悉零落人生勝遊豈易哉眼中
之人況不惡酒酣夜闌喚柰何萬事一徃如流波男兒有
情且作逹徃事哀樂何其多春燈滅盡水烟發船頭簫管
一時歇主人携客悄無言淼淼寒流漾明月
　　贈别王主客阮亭
王君家傍錦秋湖陳生居負蘭陵郭兩人相慕不相識何
由開口爲大噱憶昔鄒陽(訐/士)曁沈約(禹/甸)恒向鄙人誦竒作
草頭一點趂騏驥烟際斗影捩鵰鶚此生遽欲執鞭弭爾
後限不躡芒屩世間怪事竟何限四十陳生餓溝壑亡頼
徃徃雜庸保天幸僅僅免俘畧王君三十何堂堂出李維
揚耀朱襮兩人相見便抵掌坐上狂歌歌自若馬矟淸談
街鼓動哀絲豪竹春燈落作官祗辦設茗荈對客何曾噉
蒜酪六年游處無事無口不能言記猶昨今秋七月凉風
盛王君吿我適京洛雲帆破浪誰不羡況復同舟載花蕚
(謂西樵/子側也)嗟余一生情苦多别人每作數日惡矧君與我比
膠􁇀此意誰能喻輕薄昔游翻悔識君非茫茫從此無歸
着
　　左寧南與桺敬亭軍中說劍圖歌
寧南嚄唶大出師軍中百戲無不爲潯陽戰艦排千里夜
闌說劍孤軍裏虎頭瞋目盤當中其意自命爲奸雄說時
帳前捲秋月說罷耳後生悲風軍中語秘聽者死寂不聞
聲夜如水左坐一將軍右坐一辯士辯士者誰老無齒魋
顔摺脅醜且鄙得非齊蒯通乃是柳麻子此翁滑稽眞有
神少年趫㨗矜絕倫靑春亡命旴𣅿市白髪埋名說事人
寧南置酒軍中暇愛翁說劍眞無價横刀詎趣提湯烹洗
足寧來踞床罵飄零大樹蔓寒烟翁也追思一惘然西風
設祭悲彭越夜雨傳神倩鄭䖍感恩戀舊纒胸臆故國無
家歸不得惡少侯王盡可憐三更燈火披圖泣
　　小秦淮曲十首(同葉桐初許山/濤冐靑若賦)
小東門外小秦淮水意蘭情事事佳燕子拖烟縈綉巷鮰
魚和雨上銅街
　　其二
十年情緖不曾消又過揚州第幾橋小倚曲闌思徃事傷
心斜日桺條條
　　其三
思鄕渾似欲眠𧖟自入新秋百不堪正是水雲寥落處斜
鋪楚簟夢江南
　　其四
廣陵城外小樓多秋水盈盈剪越羅記得昨宵樓上女更
無人處注横波
　　其五
衰柳寒蟬水一城渚禽沙鳥太縱橫今年轉覺流光駛七
月㴱秋景早成
　　其六
大婦貪居茭葉莊小姑愛住捕魚塘沿流畵舸自來去欵
乃一聲江月黃
　　其七
煬帝行宫蔓草寒建康城外水漫漫秦淮大小君休管嗚
咽干春總一般
　　其八
絕代消䰟王阮亭六年客舍爲君停昨來甓社湖頭宿雨
打離帆一夜聽
　　其九
桺叟(敬/亭)詼諧老絕倫戴生(戴/蒼)冩炤亦通神更逢白下王公
秀天寶鈿蟬剰此人
　　其十
老去心情不自持絲楊板渚一枝枝誰將碎雨零烟恨說
向風流小庾知(此首懷冐/子糓梁)
　　題王子側洗盋圖
幽人山中住自洗山中鉢松聲䀨林杪樵風響天末臨水
澹無言寒流淼空濶
　　七夕集蜀岡禪智寺碩公房送王阮亭入都
淼淼離程水自流毿毿斜日晚生愁一樽禪智銷䰟酒七
夕穿針少婦樓此夜淸談同法汰他時紅淚對牽牛蜀岡
極望無多路蔓草寒烟易白頭
　　爲汪舟次題紅橋衰桺圖(同西樵阮亭/豹人爾止賦)
垂桺絲絲漾麯塵吳船秋水碧𥻘𥻘楊州風景原難畵能
畵揚州是恨人(畵師/江姓)
　　方邵村侍御以像索題爲作長句以贈
方侯跌蕩眞人豪鸞停鵠峙空我曹高軒華貴誰不羡㦸
門行馬縈旌旄燕山老鳳老更健汗漫八極驂盧敖膝前
雛鳳太夭矯勁翮掠地摩雲濤侯也二十冠鵕䴊阿兄對
着紅錦袍其餘小弟各橫絕門地一與才名高先皇大獵
五柞舘從官繡鞚紛周遭愁鷹俊鶻注目俟勢欲頃刻離
其縧翰林侍御兩簪筆僕隷楊馬奴枚臯一朝蜚語竟失
勢長歌出塞心忉忉醫無閭北雪破碎賀蘭山脚風蕭騷
生還一夜頭半白僦居且傍蕪城壕凉秋七月浪花白烟
江舴艋吾能撡水樓相見一歎息飛湍迸㵼聲嘈嘈爲余
挑燭話吳質(漢/槎)幽泉宻箐猿哀號語侯且飮勿話舊世間
萬事如秋毫此時貌侯者誰氏那不頰上添三毛
　　贈桺敬亭
憶昔孤軍鄂渚秋武昌城北戰雲愁如今衰白誰相問獨
對西風哭故侯(指寧南/侯也)
　　其二
紅燭天涯照舞筵當時情緒巳茫然相逢頭白還相笑記
許題詩二十年
　　贈汪舟次兼懷吳埜人
旅舍愁無那濃秋把汝詩驛樓臨水處凉月掛城時更憶
東淘客吟成老淚垂乾坤二子在蕭颯莫㴱悲
　　贈郝羽吉兼爲其母夫人夀
泰州東淘有吳叟生平論交最不苟陋軒詩句苦無多常
道郝君不去口東淘孤冷不易親意者取友皆其倫今秋
竹西見汪子果道君也非常人介推母子眞難及太母明
年正五十飛書遙自敬亭來索我長歌一何急我生踪跡
何茫茫短衣漂泊楓林旁何時得其汪吳軰跽爲麻姑進
一觴
　　感秋(同杜于皇孫豹人冐巢民靑若宗定九王雨相/葉桐初許山濤華龍眉吳暉吉汪舟次左嚴叔)
(定季用魯紫漪/夏次公分賦)
西風颯颯聲哀號長江白浪如山高月明畫角忽三鼔客
子空堂生二毛時危公等苦貧賤身老若軰需弓刀夜闌
蟲語太幽咽憐汝籬下安能豪
　　贈成都費宻
三載揚州城逢人問費宻朝出問里兒暮歸問驛卒掦州
風俗誇輕肥何人能知老布衣或云成都跛道士少年縳
屋靑城裏五字能爲石鼎詩一足頗類習鑿齒或云宻也
磊塊人意氣孤岸尤難親攝衣直上公子座膝席豈避諸
侯嗔其餘十問九不應中心然疑莫能定今秋我復來蕪
城有客懷刺通平生乍見姓氏巳相賀復覩狀貎還趣迎
七月巳至六月破揚州城中秋水大爲言錦城十萬家亂
後巴童餘幾個葭萌關上大殺傷褒斜谷中多戰塲笮間
嫋嫋絕鳥雀棧外杳杳無牛羊公孫樓櫓只衰草丞相祠
堂空夕陽𧖟叢徑仄路難取秭歸徃徃啼瞿塘白帝城高
水雲白只今漂泊離鄕國木棉花發幾囬紅十度思歸歸
不得又言生平事讀書負大志開口不習二代書結髪人
言管樂器每逄知已必纒綿十日要當九見詣出門疾若
千里駒行步昻藏眞丈夫乃知識君苦未易向客所言何
不類勸君何必居揚州揚州里兒難與謀
　　鈔唐人七言律竟輙題數斷何楮尾
沈宋才高擅景龍詩成評隲費昭容流蘓七寶殊端麗閉
置車中愁殺儂
　　其二
長鳴萬馬皆瘖日獨立六宫無色時湖海高樓無長物龍
門列傳輞川詩
　　其三
神韻天然高逹夫嘉州格調也應無更憐絶代東川李七
首吟成萬顆珠(李頎七律/止七首)
　　其四
三唐作者細如毛杜老波瀾一代豪吟到安時殊細膩體
當构處更風騷
　　其五
汶上相逢殊蔚跂鄭公樗散太委佗飽吟此老七言律字
字公孫劍器歌
　　其六
大曆詩人劉長卿浄如秋水滑如鶯閒窗吟冩無人會老
向隨州過此生
　　其七
弇州善喻唐寅作蕩子中年是乞兒何似韓翃知制誥一
生玉勒與金覊
　　其八
浣花翁死詩人少商隱篇章劇老成却怪後來多傅會金
荃那抵玉溪生
　　其九
大能感慨許丁卯别有心情趙倚樓誰說晚唐無妙詣二
公才調也風流
　　其十
多年愁思太倀倀禪板新來伴夕陽欲讀净名經一卷惱
人心事是冬郞
　　贈李令君蔚宗先生
我生畏官長然又重知巳蹉跎四十强貧賤益自喜比年
更客游糊口資薄技半載一歸家幾不認井里親友驚我
還讙呼哄街市憐我久風塵敬我如客子爲余言我侯卓
犖古無比頗亦知陳生時時在侯齒嗟哉士氣衰此物久
敝屣誰於繁劇間知有貧賤士聞風三太息嬾性蹶焉起
作袋入城中明當一御李
　　賣字翁歌爲龍眠方坦庵先生賦
龍眠老子眞豪雄一生破浪乗長風行年七十正矍鑠自
號城南賣字翁雪花打門月在地破屋槎枒矗三四廣陵
城中醉尉多老翁自賣牀頭字韭花帖上骨格殊春𧖟錦
蠆光糢糊洞庭霜柑三百顆不數鳳尾還官奴攔街小兒
拍手笑老翁掉頭只長嘯此翁游戲無不爲憶昔金門大
隱時大兒扈蹕五柞舘小兒從獵黃山陲紅牆海戸竒毛
浄玉粒思秋北風勁詔賜從官盡擊鮮羽林年少知名姓
一朝赭衣出國門牛車萬里探河源破訥沙頭斷行跡康
居城外愁人魂吾聞神仙狡獪不可當此翁亦復非尋常
作吏但未作僕射流官詎止流夜郞卽今七十材力强子
孫滿前身樂康翁起彈筝余擊缶翁亟向前掩余口人生
萬事難具陳賣字且換東家酒
　　贈范羽玄(羽玄尊人長白先生/與余祖同年最善)
前朝神祖歲乙未翹材之舘招豪賢三吳碩大卿相出爾
父我祖稱齊年我生甫着少保膝醉後弄孫數膠􁇀大范
老子交有神同在元豐争得失爲嗔丞相竟投閒二老風
流恣徃還太湖烟雨一千頃便擕漁具凌潺湲君家德澤
厚而遠聞道驥兒生最晚當時我祖劇懽笑爾日長箋大
繾綣(羽玄初生時余祖以湯餅馳賀先/生答書備極濃至書至今藏予家)龍顚虎踣眞可哀
一時人物安在哉我家門戸更衰醜欒郤之後爲輿儓天
隂月黑北風厲老屋莓苔憂不細靑熒猶覩昔賢書李潮
八分鍾繇隷(余家門屏多/先生署書)壞牆渴鯨尾偏掉破壁饑鷹矯
難制至今隱隱筆墨聲澒洞轟作波濤勢嗟余蹭蹬纏風
塵疎濶故舊緣賤貧吳趨作客七百日坐悔失却通門人
(余昔讀書吳門二/載竟未一見羽玄)揚州客舍一相見話舊壚頭重歡讌東
街蝦菜賤若泥促付糟床壓缸面寶刀出匣馬齕萁男兒
讀書眞大癡酒闌懷抱忽破碎却憶兩家全盛時
　　送范簡夫入都
北風颯颯天蒼凉草木搖落梧竹黃霜紅水綠好風景憐
我客游非故鄕覊孤且喜遇范子直拓金㦸爭顚狂賢門
彦龍至吳郡(羽/元)同行況有烏衣王(升/吉)怒猊老驥夜相守脫
㡌自命爲渴羗江鱠碪濕飛白雪吳酸匙滑調紅薑歡樂
未終驪唱促子忽告我作急裝主賔惆悵色不懌放歌變
徵聲低昻男兒致身貴彊盛那解閉置愁車箱君家丞相
褒鄂軰十載端坐中書堂相門子弟悉麟鳳況爾材力森
開張入門繫馬家慶畢金貂鐵劵眞輝煌獸肥草淺且射
獵會見神駿馳康莊君不見東山太傅好兄子軍中車騎
呼謝郞此時相送但痛飮醉後直視黄河萬里之帆檣
　　贈王升吉兼寄吳中諸舊游
曁陽城下風颼飀橫江白浪高山丘布颿峭罷一何怒渚
鳮沙雁聲啾啾篙師捩柂淚如雨誰人不言客游苦三朝
船抵如臯城萬感胸中莾撑拄主人剪𥿄招我魂沽酒飮
我令我温入門膝席坐未定誰何吳語來嬋娟我耳偏因
吳語喜心知此人定鄕里衆中握手問姓名乃是吳下王
武子王也磊落稱絕倫同行范叔通門親丈夫失意遇知
巳徃徃笑傲兼酸辛嗚呼吳中别來久疇昔賢豪今在否
當時叱咤三都賦此日飄零一杯酒章生(素/文)宋子(旣庭/右之)眞
大才記同騎馬姑蘓臺兩家小弟半黃土(疇三/湘御)舊游欲說
心先哀眼中之人錢(鍊百/宫聲)與沈(韓/倬)何日高歌還痛飮疎狂
人更說汪(苕/文)尤(展/成)踪跡頻年都未審君歸儻遇諸故人爲
言陳生益苦貧梅花雪壓浪花碧我當一作吳中客
　　齊景公墓中食器歌
　　　宣城吳若金爲余言山東益都民盗開齊景公墓
　　　得一物類食器狀縣令捕盗獲之以獻學使者施
　　　愚山先生器今在先生家輙爲作歌
山東惡少慣掘冡半夜潜身穴丘壟蘚滑磚傾怪鴟嘯天
隂隧黒行人恐􁇀燈欲蝕沙土痕前和一物巍然蹲腹窪
頸銳琱琢古得非　豆兼犧樽紀甗纍然奚足取臠鼎瓠
肥亦傖父半紅半綠色班駁不罍不鬲狀傴僂嗟乎此物
誰所爲壓倒百榼還千瓻秦班漢血兒子軰敦蜼彛虎堪
肩隨摸金校尉莫浪語靑州從事來縳汝當時枉盗一坏
土此物公然入官府官府者誰宣城公關西夫子多英風
生平嗜古入骨髓愛汝非玉非金銅形模瓌佹製竒崛光
氣猶將不祥袚據案一日三摩娑心知此是古人物嗚呼
齊景公奈何作事誤生前有馬至千乗死後無人守墳墓
卽如此器尚食時精堅古緻光離離臨淄城中十萬戸皆
言陶氏製作竒人生萬事終塵士茂陵玉椀生毛羽牛山
揮涕漫悲哀至今人恨梁丘據
　　移居詩爲冐巢民先生曁靑若賦(有小/序)
　　　如臯城東集賢街者坊號銅駝里呼冠葢王龍圖
　　　策名之地鳴騶者五百餘年冐東林講道之鄕列
　　　宅者三百餘載則有西京上族世住光延東觀名
　　　卿夙居通德韋杜則去天尺五原嘗則有客三千
　　　然而時異勢殊星移物換珠扉靑瑣僅存南國之
　　　龍門斷甓零垣大有西隣之燕子先生爰是加以
　　相攸爲之考卜孔門顔子惟躭陋巷之居齊國晏
　　　嬰不樂近市之宅謂某地者境絕風塵人無稠雜
　　　雖曰井㕓湫隘僅容旋馬實則門庭蕭寂雅可遷
　　　鶯於是乍徙琴書仍栽松石堂有介推之母正喜
　　　稱觴室惟仲孺之妻還欣舉案知書小婦助勘丹
　　　鉛遶膝諸孫羣爭梨棗矧佳兒與佳婦共議脯漿
　　　惟難弟與難兄咸精文筆問平原之宅此是東頭
　　　訪給事之莊茲名北垞不讓仙靈之窟允爲仁智
　　　之居用賦五言聊資一噱
朝霽射簷隙晴光散堦除髹几静如沐生白由室虗芟草
課僮僕植杖躬荷鋤旣以秀花竹亦復烹葵蔬我聞陶泉
明昔常詠移居此理不吾欺千載遙相於南榮曝背罷凝
塵恒晏如
　其二
移居先移書鱗鱗若山積一半積經索一半積典籍叢談
脞史軰蒐採及奥僻屏當見性情排連有風格東家有朱
門愛錢若拱璧室無一寸書何異黔婁客先生㴱心人書
淫與左癖流連三十車抵突二千石
　　其三
令子皆吾弟㓜者隨親居英英珠玉器照耀隆中廬先生
教義方日命循庭除男兒貴立身豈止當讀書作人務大
節處世留有餘至哉長者言此言勝瓊琚君其守庭誥福
善理不虗明年我來游爲君賀充閭
　丙午
　　春日吳閶雜詩
二月輕帆下太湖烟波日夜客心孤可憐微雨春山裏又
過黃公舊酒壚(過葑溪追/感疇三)
　　其二
淸狂我愛王曇首騷雅人推范彦龍花落日斜無一事酒
旗歌扇鎭相從(范羽元王升/吉同舍讀書)
　　其三
尤郞狂態那能及醉倒攔街要馬騎拍板檑槌好生活靑
春白眼任支離(展成新撰黑/白衛樂府)
　　其四
宋生近作何㴱蒼譚詩說劍眞堂堂人生老友那易得且
與射獵城南岡(謂旣/庭也)
　　其五
憶别西窗十一年依稀猶記對牀眠賢甥近復能高咏穩
徤須看異日傳(懷右之時令甥吳/虞升以新詩見示)
　　其六
昨見高人顧元歎(茂/倫)說君詩比玉溪生今朝恰讀香籨作
喜汝風流劇老成(吳江徐/電發釚)
　其七
君文酷似廬陵筆吳市吹簫識者稀共貰吳娘一斗酒櫻
桃花下與沾衣(喜晤越中姜/西銘宸英)
　　其八
東吳亦有沈昭畧意氣居然似乃公自讀宣城詩一卷夜
闌被酒聲摩空(沈石均有/宣城游詩)
　　其九
春欲寒時雨正濃小樓殘燭話重重關山兄弟飄零後同
聽吳江曉寺鐘(夜與弘/人同宿)
　　其十
公子牙籖書䍡􁰯鮑娘香茗賦淸新水晶粧閣空如水那
得人間有此人(贈吳聞瑋鏘其夫人龎/惠纕紉芳工詩擅臨池)
　　其十一
劇憐小妺他鄕慣亂後年年信息疎好把嫁時衣上淚數
行彈濕大雷書(别舍妹曁妹/丈吳鳩懷)
　　其十二
夾浦橋頭浪接天三高祠外桺如烟春帆底欲投何處囬
首東風一惘然(别顧茂倫張/九臨諸子)
　　三月三日嵞山豹人約同上金山修褉隂雨不果長
　　　歌紀事
三月三日風刁刀鯨魚䟦浪聲悲號金焦極望不可渡連
檣巨筏何堅牢憶昨乞食射堂下方孫二叟還相遭官衙
蹋臂一大噱話舊滚滚如波濤五丁二酉被驅使秦碑漢
篆供􁅥搔是夜滿城作寒食鮆魚新傳吳娘糟程公愛客
入骨髓(崑/崙)意便不欲留官醪老兵欲睡愁我曹負墻耳語
罵老饕别時攔街不肯散約我上已離城壕妙高臺上一
片石可以痛飮歌離騷詎料此意那便遂惡風濁浪心煩
勞作詩一笑報二豪母令懷抱長忉忉晴雨豈妨吾作逹
誓凌閶闔揚其尻詰朝米盡餓不死直須足踏金山拗下
視人世皆秋毫
　　題嵞山丙午詩卷首二絕句
字字精工費剪裁篇篇陶冶極悲哀白家老嫗休輕誦曾
見元和藁本來(張文濳以五百金購白香山詩本見其/竄改塗乙幾不存一字葢其苦心如此)
　　其二
春雨春隂又幾朝他鄕寒食總無聊把君丙午詩三卷吟
過城南丁卯橋(時同客/南徐)
　　米元章墓下作
道逢山中樵指我米家墓靑山四五重桃花一千樹語罷
入前村杳然不相顧
　　游竹林寺
入夾路巳幽聞鐘意偏悄野塘更淡沲疎竹自繚繞我來
憇寺門春山極明了衆僧汲水廽樵夫唱歌少因思林臯
師結廬此林杪巾拂不復存泉流尚浩淼感此憺忘歸瞑
翠轉㴱窅上方歇微磬江帆亂飛鳥
　　由竹林歷招隱未及尋八公巗而返
十日客丹徒春心祗煩懣射堂不可游尋僧當行散旣覺
竹林幽益愜招提坦稍辨僧語多似雜樵歌緩春鳥響交
交澗花開纂纂林㴱逕轉紆境寂情彌欵緬思梁昭明於
焉搆宫舘怊悵溯流風雙笻爲之嬾迢迢八公巗春山忽
然斷
　　何雍南程干一招飮摩笄山下酒家同方爾止孫豹
　　　人談長益賦
摩笄山下多酒家銅錢三百還能賖溪廽一帶杏桃李日
落滿耳筝琵琶江聲日夜喧京口可飮只聞此間酒更復
相逢白髪多毿毿却抵垂絲桺玉練槌淸鱘鼻香與君一
吸吞千觴男兒意氣頗不惡何必客游非故鄕興亡今古
多如許春山一杯吾酹汝君不見黃鶴山前劉寄奴何似
摩笄山下戴公女(相傳戴顒女摩笄山上以誓終身/不嫁黄鶴山宋武微時躬耕處)
　　贈叢含英孝亷五十韻
當代推人物如君信可傳家聲雄阮曲才調壓甘泉一代
瓊枝秀三秋桂子圓維揚歌吹路淮海孝亷船下杜廽珠
勒長楸躍錦韉金張皆結納潘陸雅周旋是日人如璧於
時月正弦登樓盈士女側㡌艶神仙共記遭逢盛兼聞行
誼全威儀眞可選禮義更無愆鄕國稱徐庶家庭說閔騫
步趨何秩秩容止極翩翩性復躭文籍居惟玩簡編百城
資考訂七畧費鑽研讀史牙籖滿窮經木榻穿名高八顧
上文在六朝先似爾人江總嗟余老鄭䖍相邀分筆札爲
許共丹鉛猥以覊遷客還爲道里牽孤篷辭罨畵二月到
吳天南國愁花鳥西施罷管絃五湖紋比簟于縷柳成烟
弔古情㴱矣傷春意悄然吾生長落拓乗興卽洄沿北固
貪彈鋏東風一叩舷方干逢把臂(爾/止)鄒衍恰齊肩(訏/士)同訪
丹陽尹(崑/崙)因停白玉鞭魚龍悲估舶戌鼔惱游箯月掛城
樓外江流郡閣前衘杯思郭璞拓㦸想孫權且住爲佳耳
淹留遂久焉客程驚水驛節物換鞦韆卽次瓜洲岸紆徐
蕪苑邉凄凉隋大業飄泊杜樊川會近愁偏劇途長意倍
懸無憑通雁帛有累卜筳篿到日披閑幔移時借半氈相
看剛一笑憶别各經年門巷稀車馬村墟隔市㕓樵風晨
屑瑟麥浪晚淪漣草綠堪行散花紅好種田幽棲宜褊性
僻處謝時賢室邇談諧數形忘禮法捐風流林是竹瀟灑
社名蓮喜値懸弧節欣霑置醴筵嬌鶯啼斷續飛絮舞纏
綿子夜歌無誤陽春調可憐今宵横彩筆明歳直花甎痛
飮消紅蟻狂吟咽杜鵑三更春欲去剪燭莫高眠(時三月/晦日爲)
(含英三/十初度)
　　得阮亭漁陽道中花朝四絕句和韻却寄
前年寒食春無頼人在紅橋喚奈何記得璧郞偷擫笛鷓
鴣天破定風波
　　其二
鉢池水竹映名藍去歲逢君酒半酣小作棠梨花下語教
人那便憶江南
　其三
今年高卧闔閭城君在漁陽草未生春煖春寒人去久更
何情緒度淸明
　　其四
柳絲着水細於烟檀板銀􁁏二月天怱接王郞詩一𥿄春
光好處倍淒然
　　贈龔芝麓先生
先皇頓網羅人雄龍吟虎嘯凌長風尚書北斗班資貴亞
相西京禮數同角鷹離鞲馬脫轡我公忼慨日言事謹潔
雖蒙聖主憐激昻頗受當塗忌豫章之木何靑葱會須老
汝風霜中木彊自識周昌重戅直偏知汲黯忠無何龍􁐠
倐墜地顧命褒公鄂公侍留得忠良輔子孫手撫金牀示
以意我公目斷九疑寒況聞䘮母摧心肝情關家國容顔
換愁極君親去住難周釗夏啟今皇是朝堂趣詔尚書起
國計終煩老大臣私艱未許歸田里尚書服闋朝至尊履
聲直逹銅龍門屢趨紫禁􁊕朝命獨枹烏號憶主恩白雲
南望悲風木君王孝治傳邦族北闕晨陳人子情東門夕
賜元僚沭茂陵烟草日荒蕪張翰歸心暫入吳知公最有
思親淚併入西風灑鼎湖
　　宋荔裳招遊紅橋放歌
今夕何夕秋澄鮮宋公邀我乗樓船金簫玉管相間作蘭
炊綺饌羅長筵狂奴故態本跌蕩屠門斫彘恒流涎揚州
閉置作新婦一聞公召寧遷延出郭漸覺野景好沿流頓
益秋光妍須臾舟掠禪智寺紅芙綠篠紛㛹娟酒家零亂
着水面歷歷有似鳬鷗眠宋公此時作鯨飮其意遂欲封
酒泉大呼蹋臂對我語波瀾懷抱追當年憶昔壯遊在燕
市酒徒劍客何蹁躚一麾詎料置西域三仕復令官南天
扶風盭屋游俠窟鍾山梅里笙歌緣飽看越女天下白曾
聽泰筝聲可憐今年飄泊復到此與君浮拍非徒然我聞
此語巳不懌雷塘忽又當我前離宮别舘竟安在玉鈎板
渚成寒田衆賔淚下如潺湲我歌猛虎尊罍乾舊事豈妨
人作逹對酒懷古非豪賢我醉諸公且屯守不爾此態誰
爲傳
　　送大司馬合肥公還朝長歌述懷
九秋江水平於掌我公巨艦排空上柁樓被酒願一言歷
歷爲公叙疇曩憶昔鄙人甫束髮爾時長嘯凌一徃鷂子
盤空陡健舉獅兒墮地颯森爽那知天上剰星辰不信人
間足厮養卽云口吃善談諧況復腸肥工跳盪皇天􁕻洞
運搶攘從此詩書遂鹵莾世許輕肥讓後生天留溝壑塡
吾黨乍能牧豕學公孫差許鬬雞逐袁盎公乎念我在泥
塗崧也作人本骯髒驥老寧羞芻秣恩鷹饑不斷風雲想
斯言雖狂公定賞快若麻姑搔背痒歌闌萬馬忽然嘶醉
聽催船鼓撾響
　　張穉恭席上其㓜子出揖客聰頴異常兒書長句贈
　　　之
張侯召客華軒東玉缸秋夜眞珠紅柘枝囬鶻分十隊淸
歌妙舞何玲瓏滿堂賔客悉磊砢是日秋色還空濛曛黑
燒燭更洗盞被酒耳後生悲風投瓊格五興不竭微辭善
謔愁輸攻剖駁荆關及絹素抉摘􁂜器窮靑銅須臾令子
出揖客謝家阿末王家戎顧盻非常絕矯矯神器不與凢
兒同阿爺着膝向客言此子六歲躭雕蟲耻繡紫鳯覔梨
栗解弄白筆誇桑蓬君不見張侯罷官頗失勢頼有神物
開心胸我斟一石賀若翁更憶君家張長公
　　題蕭凌㬢爲西樵所作圖(余寄西樵詞有云才子爲/官休亦好弟應荷蓧兄携)
(杖之句西樵心善是言/屬蕭子圖之余繋以歌)
我昔寄君作此詞詞成坐客笑作劇客咎陳生口語狂此
意詎堪以語客君不見畚車田器負且休其人徃徃非恒
儔王家麈尾亦大好若得此物增風流先生兄弟一抵掌
此語公然致伉爽來朝共掛神武冠明年對拾空山橡王
孫門第原蕭梁畵來尺幅何淸蒼披圖把玩色惆悵欲與
我詞筆勢争低昻
　　西湖三舟圖歌(楊執玉太常宋荔裳觀察王西樵司/勲時復各載一舟出没六橋烟雨間)
(於其行也林鐵崖質錢作/圖以贈行宋王屬余作歌)
西湖綠凈不容涴中有數船劃流過吳天秋只客三人越
夜月無舟一個炤溪螺髻盡斤竹夾水精藍半高座聽來
撥刺白魚響看罷周遭紅葉大一航拄頰無所作(音/做)一航
跂脚只高卧一航禪榻雜歌板濃淡雲山足功課參差滅
没若相背欵乃空濛如見邏忽憶東華塵堀堁痩馬齕萁
牛夜磨詎比湖山臂堪把但說錢刀面須唾屈子江潭此
亦得司州印渚誰能那乏貲林老更顚狂一幅圖成十日
餓
　　宋荔裳曹顧菴王西樵招集劉峻度葭園分得山字
借得秋城屋數間再携吟屐看靑山樽因屢合狂名滿曲
爲將離旅髩斑何處砧能催獨夜此中坐覺少雙鬟(是夜/覔伎)
(不/得)心情頓類桓宣武滿眼烟條不忍攀
　　廣陵懷古(分咏/康山)
西風一夜生落葉秋山徧昔人山尚存此山人不見緬昔
康德涵策名領群彦蟻視諸貴游鸞吟栢梁殿劉瑾本奄
奴詎惜破其面繞指爲友生好語暱相善(指救李夢/陽一事)高情
甘脫誤大畧兼狂狷垂老遘迍邅浮家守貧賤游屐到江
淮茲山愜登踐節逝愴具腓憂來泣維霰我生慕英姿喟
焉結遙眷聞其工琵琶循聲會入變惜哉余後時不識康
修撰
　　送汪舟次游攝山同王西樵吳野人賦
汪生惘惘不自得掉頭告我尋烟巒爲言忽復發竒興攝
山山寺靑巑岏松毛蒼翠鼯倒掛楓皮皴裂蟲相攢牛頭
雞籠態﨑麗未若茲嶺饒空寒我聞此語意巳王復睹贈
什紛琅玕司勲長句頗光怪東淘野叟工吟歎臨行亦復
强予作劌腸鉥胃神爲殫茲山靈異說不盡竟陵王昔曾
盤桓淸才朱邸太妍好那識世有蕭家鸞雕鐫龍鬼塑臂
胛後人頗惜靑山瘢君行寒月歷澗壑脚踏氷雪行蹣跚
登高懷抱定竒妙媿我傍險無銀鞍酒闌吟苦色怊悵卧
聽堦雨何時殘
　　爲宗梅岑題東原讀書圖
披圖忽覯東原路乗勢疾作東原歌歌辭刺促不稱意冥
捜便欲凌坡陀宗生健者吾老友吳郞(西/崕)作畵推老手陳
子歌行頗兀奡長句亦能滿人口此時十月天氣寒百憂
欲集紛無端東原老樹亦何限枳花槲葉都應丹好書讀
無數白頭仍不遇胡爲窮年死章句東原風物故自佳但
恐君爲讀書誤溪流一帶大坦迤亟買村南捕魚具
　　廣陵秋興和王雪洲給事
風牀欹草閣单枕怯江聲正値三秋暮嘐然一雁鳴扶笻
支客路挾瑟緩鄕情獨夜蕪城裏含悽惜此生
　　其二
我讀枚生賦來觀八月濤昔人如可作雖老尚能豪醉眼
貪紅燭微軀誤寶刀忽思關塞客霜色壓征袍
　　其三
笛聲誰入破不管是秋宵颯沓新愁滿蒼凉舊事遙樽空
呼白堕家破失金貂橫竹吹應裂吾狂擬射潮
　　其四
落葉居然下空堦積巳㴱每於跂脚處微作洛生吟老鬂
經交態殘鐘騐客心鈎簾彈楚調感激不成音
　　送張若思歸姑孰
張生昔全盛家門輳丹轂飛葢擬應徐鳴鞭抵潘陸一朝
倐失勢世事愁跼蹙凉風同作客携手蕪城宿年少辭故
鄕天寒僦茅屋余也感遇均因之過從熟矧君善淸吟新
篇美堪讀昨見沈休文(方/鄴)言君歸棹速杳靄秋江帆烟中
是姑孰
　丁未
　　春雨遣興示吳中一二朋好
去歲淸明好時節寄奴城下啼百舌江頭鯉魚尺半長鱠
向金碪落紅雪前年三月游揚州桺絲濛濛低拂頭板渚
少年頗解事留客竟上倡家樓東風染就春流碧今年又
作吳門客男兒飄蕩絕可憐信美湖山復奚益臯橋朋軰
多情親傾心冩意於我眞白日飮酒夜擊鼓約我且踏胥
臺春君不見蟠螭山前風雨大湖雲如綿不肯破辛夷花
落游人稀跂脚高眠一春過
　　丁未春日范龍仙年叔相約讀書芝蘭堂長句奉贈
　　　兼呈宋旣庭李西淵金穀似王升吉錢宫聲韓元
　　　少諸子
四十男兒學干謁朝游江淮暮吳越漫將衣食累朱門詎
有文章動金闕倦游屢歲賦歸歟故人相値還唏噓勸我
莫作千里客留我共讀三冬書憶别吳閶一年久爲我糟
床壓春酒入座争迎作賦才當筵更覔彈筝手酒酣忼慨
喚奈何風光一徃如流波女墳湖北鶯猶少短簿祠南雨
正多君家竒書一千軸錦袱牙籖光歷碌願隨潘左伴靑
緗羞與金張鬪華轂嗟余短鬂日蒼浪太息憂來未可忘
鼓撾馬矟差亦得若問讀書非我長
　　吳鳩懷自松陵拏舟相訪數語别去作短歌送之(吳/余)
(妹丈/也)
君從吳江來復向吳江去津亭水驛兩三重此是愁人腸
斷處絕憐小妺慣離居嫁後經年信息疎正是他鄕寒食
近不堪望遠更躊蹰
　　柬吳廣璧
二月姑蘓柳正濃思君惆悵不相逢夜來春雨淋鈴響錯
認寒山寺裏鐘(吳時舘/楓橋)
　　吳門晤丁飛濤卽送其之毘陵
吳地逢君草色新若爲送客更傷神玉關縱入形容老錦
瑟纔彈涕淚頻水盡南天連驛路鶯啼北郭攪離人蘭陵
鎭上須囬首我在姑蘓巳暮春
　　開河(新樂府)
前年大水廬舍没今年無雨井泉竭江南江北盡開河官
司夜點開河卒朝開河暮開河河身龜坼將如何千夫畚
􁅗競邪滸淤泥堆積成陂陁三日開一尺五日開十步監
河使者河上住虎鬚錦繖一何怒岢峩大艑誰家子楓林
祭賽刲羊豕船頭打鼓催發船那得河中一杯水官艙罵
吏吏罵夫爾曹飽飯何爲乎河夫聞言淚雙墮家貧路遠
夫常餓君不見河乾田焦冬復春滂沱須頼皇天仁缺釵
淘得送沽酒官莫枉却開河人(邪滸原/本邪許)
　　短歌行
有客在堂有酒盈觴持觴不飮憂來難忘(一/解)慷慨悲歌以
望終古仲尼旅人獨自愁苦(二/解)明月滿天西風颯然嗟彼
人生疇能百年(三/解)空城蒼茫登高斷腸烈士失職誰爲故
鄕(四/解)坎坎擊鼔烏烏擊缶子如不歡豈我無酒(五/解)
　　拙政園連理山茶歌
拙政園中一株樹流鶯飛上無朝暮艶質全欺茂苑花低
枝半礙長洲路路人指點說山茶㶑灔交枝映晚霞此日
却供游子折當年曾屬相公家吳宫花草今蕭瑟畧記相
公全盛日隱隱朱門夾道開娥娥翠幌當窗出平津休沐
自承恩炙手熏天那可論買來大宅光延里占得名都獨
樂園霍家博陸專權勢石家衛尉躭聲伎燭下如山博進
錢橋頭似水鳴珂騎政事堂西奏落梅黃扉恰對綉簾開
月底騎奴長㦸衛花時丞相小車來小車長㦸春城度內
家復道工詞賦賦就新詞易斷腸銀筝鈿笛小秦王鏡前
潄玉辭三卷篋裡簪花字幾行鳷鵲機忙春織錦鴛鴦瓦
冷夜燒香三月雙棲靑綺帳三春雙宿鬱金堂雙棲雙宿
何時巳從此花枝亦連理沼內争看比目魚堦邉賭摘相
思子花枝傍更發新條玉樹聯翩勢欲高自謂春人鬬春
節誰知花落在花朝興衰從古眞如夢名花轉眼增悲痛
女伎纔將舞袖圍流官巳報征車動此地多年没縣官我
因官去暫盤桓堆來馬矢齊粧閣學得驢鳴倚畵欄遼陽
小吏前時遇曾說經過相公墓巳知人去不如花那得花
開尚如故囬首繁華又一時白楊作柱不勝悲只今惟有
王珣宅古木千年呌子規
　　春日雜感
吳關風雪共􁊕巵昨歳逢君說路𡵨北去殘年仍作客南
歸孤舘恰相思三春鶯語離亭外二月人來細雨時今夜
西窗重剪燭故人眞與話心期(初至芝/蘭堂)
　　其二
吳山絲管雜淸謳曾與羣公坐寺樓半醉偶經前日路重
來㴱感昨年游孤城寂寂花空落斜日漫漫水亂流滿眼
酒壚人不見好慿隣笛動春愁(追感葉聖野侯研德/宋疇三章湘御諸子)
　　其三
輦路迢遙綵仗開君王扈蹕有鄒枚巳聽天上鶯初囀又
報雲中騎早催桺拂六街迷玉樹花飛百尺見金臺憐予
獨宿春城暮潦倒㴱慚作賦才(時春榜/初放)
　　其四
與爾當年共隱淪若爲怊悵誤風塵一樽慣下中年淚萬
事徒傷去國春白草琵琶鄕思切渾河𤇺火客愁新李陵
臺畔應思我寒雁南歸是故人(懷吳/漢槎)
　　花朝
晚渡雨初歇故園書未來今朝花有意休傍客窗開
　　荷蘭國入貢歌
一人屈紒立且蹲血色之罽光璘璘十指褁革不得伸一
人齃鼻皮肉皴錦襻兩頭穴若囷以手藏之手不龜其餘
賤者數十人相隨市上行㕙㕙桃花鬈髮飄魚鱗寶刀切
菜兼切銀俗愛禮數能謹馴恭敬掀却頭上巾觀者雜㳫
塡城闉問事不省顔色嗔嚶嚘咿啞微鼔唇船中貢物錯
叠陳琥珀大者如車輪珊瑚一丈顔色新沉檀迦楠高等
身有時拉折摧爲薪白牛香象尤絶倫竹批雙耳不動塵
下視凡馬徒狺狺嗚呼中朝儉德薄海臣不寶珠玉惟仁
親史書康熈六年春荷蘭之國皆來賔
　　題顧茂倫濯足圖
顧生顧生爾胡有足不上白玉堦亦不踐黃金闕半酣以
後旁無人笑謂王侯脫吾襪又胡不着高屐踏倡家樓趿
珠履游公子門胡爲芒屩日䠥􁋧此中有鬼愁心魂君不
見太湖萬頃水雲白喧豗惡浪日漰湱其上嵌空多怪石
翻身失脚八千尺踏着卽是蛟龍宅顧生大笑吾何求一
生兀奡百不愁金盆盛酒汚吾足斥之濯向春波流語君
輟洗且歸去漁歌渺渺前灣暮
　　淸明虎丘竹枝詞
春雲的的綠堪染吳田漫漫靑欲流江南二月足風景好
在閶門水閣頭
　　其二
神前呵殿隷人忙繡勒珠牌七寶裝嬴得村農争走匿昨
儂曾見汝催糧
　　其三
櫻桃花落薺花開盡目靈旗閃碧苔愁殺叢祠諸聖女晴
春不放出城來(吳俗是日賽會諸社神悉/至虎丘今歳當事偶禁)
　　其四
峩峩不動綠雲鬟家住楓橋灣復灣趂取紅衫新借得明
朝更到上方山
　　贈階六叔
我生失計躭雕蟲叔也磊落眞英雄神明似服五石散意
氣競挽千鈞弓憶叔少年便通籍雕鶚得勢摩蒼穹中年
作官更作逹閩嶠出鎭生英風楓亭荔枝十八娘顆顆都
作堆盤紅擘肌飽啖意巳快竟欲拂袖歸江東噫吁巇我
家乃在滆湖之濵國山之陽叔家乃在韓王之城公路之
浦十年隔絕不得見腹中車輪莾撑拄饑寒衰謝日偪側
何處相逢說愁苦今年夏月揚州城始遇吾叔言平生夜
闌軟語話不盡十里街鼓鳴棖棖我家畵扇百餘軸乃是
仇沈文唐之妙筆發袱能令波浪驚披圖解使蛟龍出叔
也得之喜無匹近聞神物亦相失世間萬事盡如此叔乎
叔乎亦老矣何況衰宗老孫子(先處士有畵扇百餘皆係/一時墨妙樓山集中書畵)
(扇記是也甲申/先處士中馬阮禍拘守錦/衣衛客某者竊扇歸吾叔近亦散失故及之)
　　題種瓜圖
瓜塍沿老屋三兩荷鋤去各自有經營窅然不相顧
　　題曹渭公表弟半山樓
不上茲樓踰十載今朝重上更空蒼故添烏几牽人住頓
露靑山引客狂(山舊爲樓垣所掩/渭公近始坼去)舊夢鶯花消半刦隔隣
楓橘泠千章題詩莫怪頻相負明發孤篷又越鄕(時余又/將渡江)
　　偕李瑤田曹渭公弟半雪出城南訪叙􁂜上人不値
　　　因晤雲間顧鳳游并懷其同寓蔡竹濤
欲寒天氣未寒時惆悵無緣會阿師歷歷菱塘斜日下冷
泠竹院野風吹茶瓜屏當來難負書畵經營坐不辭大有
好詩人不見夕烟吟望起疎籬(渭公時咏竹濤野沼蓮開/西子面寒風潮帶伍胥愁)
(之/句)
　　與李瑤田劉維褀小飮邵生家兼聽其絃索卽次劉
　　　安劉先生韻
脆管零絲不忍聞衣香㡌影綺窗分曲中流水琴雙鎖簾
外斜陽雁幾群紅燭昨年同作客(余與生曾/同客如臯)白頭故國又
逢君心情倚醉誰能那忽憶天涯有阿雲(結句懷/九靑也)
　　再同諸子過叙􁂜上人半畆居茗坐移日并迤邐盡
　　　城南諸勝至五橋庄而返
昨渉城南歸餘興猶飛飜相約越日游莫負半畆園言出
食不得擾擾縈心魂晨興日初旭游情來叩門遂着向時
屐再踏疎籬根出郭蹊徑熟到寺器鉢存别日曾幾何祗
覺黃葉繁爽塏坐南榮豁逹敞北軒靑山似故舊再見情
彌温因眺溪上帆并數烟中村曲折憶所歷屑瑟難細論
我友挈蔬脯禪室開靑尊所愧爲地主客乃供盤飡(時瑤/田携)
(具)但酌勿復辭樵風正潺湲何當再來過溪水聞此言
　　吳門道中聞弟緯雲留燕不歸悵然寄咏
諸弟作人俱性癖淸狂阿緯更﨑嶇極知彈鋏非長策虗
擬橫鞭或壯圖骨肉艱難千里隔關河風雪一身孤白頭
細雨愁聞此況値寒篷夜入吳
　　其二
王謝堂前事巳非舊巢雛燕各翻飛睢陽贅婿形骸瘦督
亢征夫信息稀(時四弟在宋/三弟在燕)枕上河聲衝獨夜夢中歸路
怯重圍如余亦僦城南屋月黑衝泥乞食歸
　　雪夜集季滄葦先生静思堂送李瑤田先歸崇川
客行多烈風節序忽巳殘大雪塡城壕泥汚無時乾李子
作急裝忽别慘不歡四野盡皚皚長路浩漫漫憶昨與子
游問渡來江干帆檣駭欹仄惡浪摧心肝曉行共童僕夜
坐分盤餐如彼鴛與鴦曷令羽翼單主人況愛客此誼古
所難賦詩悉竒麗齊瑟還雙彈而我髪種種心短力亦殫
瞪目無一言但惜杯行闌男兒重然諾下士羞饑寒寶刀
一入手局促非所安莫嗟竒毛困終騐天地寛語㴱夜向
晨起就中庭看且復從此辭翻飛何足歎僕亦將告歸徐
當命征鞍
　　留别滄葦先生曁令弟方石仍用前韻
昔聞李元忠徒歩詣高歡一吐磊落詞羞與齷齪看又聞
太史公作書報任安其言絕沉痛豁逹開心肝恒怪鄕里
兒到處攀車闌黥奴夾馬食此客毋乃殘吾生負兀奡兼
畏行路難百憂煎肺腸墨瀋爲之乾晩節遇侍御頓令懷
抱寛欽其天廟器肅然見高寒令弟才不覊神駿脫轡鞍
振鬛萬馬瘖伯樂發長嘆我來貪知巳汲汲類有干古稱
一飯恩詎苐因盤餐明年桃花潭歡笑正未殫獨惜暫分
手覊鳥愁孤单又念行復來别淚何必彈長揖竟出城北
風雪漫漫
　　陪滄葦侍御過廣福寺觀道塲仍用前韻
八十季太公矍鑠猶據鞍城中十萬戸所恃無饑寒令子
侍御君善行未易殫一心活邦國當饑不及餐用意於不
覺此事人所歎方其出竒計有若齊田单父老用德之感
激鐫腎肝爲設八關齋糜乳供阿難寺側余僦居其時凍
雪乾侍御禮法幢携我着屐看羼提極精進人天大喜歡
媿余五濁士塵刦何迷漫十指如懸椎對佛不敢彈㧞劍
斫彘肉兼復喜鱠殘焉得斷葷血飽飯隨豊干驅愁去天
上頓令胸鬲寛晩照僧寮燈欲睡何能安雪月滿墻頭唄
聲方未闌
　　送沈馨聞歸嘉禾兼示禾中舊游仍用前韻
燈下追昔游酸風吹夜闌憶在檇李城折節延古歡相逢
必老軰脫口無疑難城南鴛鴦湖水勢百丈寛故人俞(右/吉)
與屠(闇/伯)邀我出郭看是日記大醉折脅墜馬鞍細事極不
忘展轉縈肺肝婁家包子厨(嘉興婁包/最有名)脆美載食单又有
三絃老(嘉定陸君/陽時寓禾)竟上高樓彈别來十載强撫事增長嘆
今冬客江北蕭條風雪寒一揖驚痩沈讙呶投匙餐瑣屑
詢里巷急遽焉能殫側聞甪里街舊物多凋殘君歸語所
知陳子頗平安獨是不能書穿鎚庫口干所以闕鯉魚老
淚徒瀰漫櫩前雪漸消滴瀝何時乾
　　雪霽將發滄葦先生復堅爲三日留是夜同諸子重
　　　集静思堂仍用前韻
僕夫杖馬箠趣我上馬鞍衝泥走相别苦辭歲巳闌答言
姑且留别易會面難君看雙蠟燭淚亦不肯乾囬憶數日
中勝事詎易殫舞衫歌板窟爛熳霑盤餐歌舞者伊誰陽
文與叚干悲栗爲我吹坎侯爲我彈㓜眇美人曲摧塌烈
士肝更上習家池犯此氷雪寒倚醉踏絶壁見者噤齒看
但少避債臺畧使詩逋寛人生重行樂年少欺衰殘念此
語僕夫且整當杯歡馬爲返其槽輪亦不須安舉頭便食
酒淋漓汁漫漫誓令雙黄鵠羽翮不復单僕夫黙不言倚
柱徒嗟歎
　　延令雪後過季吏部嘉樹園
浙浙雪仍滴𥻘𥻘氷未殘絶宜新月映差許素琴彈落葉
扣哀壑疎鐘答遠灘居肰城市內難得此空寒
　　其二
蝟腹松皮縮蛇條橘刺長眞成斤竹嶺詎減輞川莊傍險
嫌泥滑題詩怯手僵平生慕幽勝垂老願能償
　其三
緩步趣方愜墟烟倐以興客愁殘臘去園記昔游曾(余去/冬曾)
(一游/茲園)更莫掃林雪問誰搖夕燈空將騷屑意歸語石堂僧
(余方寓/廣福寺)
　　丁未冬月黄子珍百伯母太夫人稱八十觴是歲珍
　　　百亦復六十長歌奉贈
兄作楚江令奉母楚江居懷中洞庭橘柈裡武昌魚兄今
罷官歸夀母當寒夜婦子大擊鮮賔朋日行炙憶兄與我
初定交我時鷇語牙齒聲庭前老木多鸛雀升樹只欲攀
其巢中年跳擲㨗飛走與兄作逹無不有硬句甘遭花鳥
汚肥腸詎覺容顔醜酌酒勸兄兄勿辭有酒不飮眞大癡
吾聞祝融之峯七十二其上巖岫多幽竒赤嶽丹砂母可
膳二酉秘籙兄可披況復聖世重民牧專城莫歎爲官卑
卽今腰組解亦得猶勝陳生炊扊扅母今八十兄六十膝
下鳳雛還玉立如山紅燭十丈長靈璈仙磬喧兩旁題詩
却羡安仁宰樂事君家不可當
　　丁未除夕
有弟有弟在亳村手足皸瘃寒無褌矮屋三間絕欹側其
內書籍無一存一兒河邉赤脚走一兒二十難成婚焉得
致汝一斗酒與汝醉擊老瓦盆
　　除夕與諸公分賦同用九佳韻
今夜堂堂又將去椒盤却喜同吾儕生無百歲休感激坐
有一客能詼諧鷦鷯枝借棲不穩鸚鵡賦成悶可排丈夫
老大竟如此短衣來歲仍天涯
迦陵詞全集卷二
　宜興陳維崧其年著
　同邑周啟雋立五　維岳緯雲
　秀水曹　溶秋嶽　宗石子萬
　睢州湯　斌潛庵　男履端
　江寧紀映鍾伯紫　姪賜薛
　　浣溪沙
　　　贈王郞
十五吳兒渲額黃鵞笙炙罷口脂香依稀記是小王昌
未解褰簾通暗語巳能映柱惱廻腸箇儂年紀未須防
　　　癸丑東溪雨中修禊
春水挼藍接遠汀晩山愁黛矗銀屏綠楊城外畵船停
燕剪輕陰拖水榭鶯翻嫩雨濕蘭亭半溪燈火酒微醒
　　　春日同史雲臣遠公買舟山游小泊祝陵紀事
春水平如簟一般茶鐺棋局委潺湲好風吹去不須還
二月新晴鋤綠笋半村微雨賣靑山(人家俱伐/山鬻石)垂楊低處
隱禪關
　　　投金瀬懷古
格格沙禽拍野塘離離苦竹上空墻投金瀬在漾斜陽
擊絮人纔憐伍員(音/運)浣紗溪又産夷光英雄生死繫紅粧
　　　偶憇淸和庵卽事
壘石緣流一逕斜寺門幽似野人家西風黃葉響籬笆
紫入鸚哥名是菊(草花中有名鸚/哥菊者其色紫)紅歸鴉舅色如花僧雛
竹下自煎茶
　　　咏橘
秋染包山樹樹蒼高低斜綴綘紗􁂫西風飄過滿湖香
未免爲奴供飮噉(用橘/奴事)微聞有叟話滄桑(用橘/叟事)霜紅露白
儘徜徉
髣髴輕軀十八娘生憎柑子道家粧石榴裂齒也尋常
擘罷春纎丹液冷傳來羅帕玉肌凉昨宵酒惡倍思量
船入荆溪思豁然曾傳此語自坡仙擬將種樹遣蕭閒
今日亭臺無楚頌舊時橘柚滿吳天風流人去一千年
藻耀霜林八月中纍纍赬卵石湖東篾包箬裹滿筠籠
天上渇烏偷様好鑄成一點橘般紅蓬萊夜半巳曈曨
　　　山塘卽事
窈窕山塘半酒家浣衣歸去笑吳娃東風吹得繡裙斜
琴几砑光麋綠竹楸枰𫾣落水仙花碧紗窗影浸山茶
　　　蚌埠卽事
􁝏􁝏淮河杳似年森森蚌嶺遠攢天風來吹作鱟帆圓
奈熟叟擎千顆雨柳濃兒浴一溪烟黃瓜凉粉趂墟船
　　　雨中由楓橋至齊門
料峭春寒恰未消鵓鴣啼急水迢迢半船微雨過楓橋
薺菜綠平齊女墓梨花雪壓伍胥潮柳枝和恨一條條
　　　月夜虎丘紀所見
小立山塘玩瞑烟市樓燈火未闌珊暗中依約遇嬋娟
風裡繡裙吹浪皺雨餘紅屐印泥圓一鈎春月寺門前
　　　陸上愼移居東郊
背郭沿溪路不遥杏花村裡菜花橋故人和燕定新巢
藥裹煖分花影曬漁簑閒受柳綿飄小樓長聽雨瀟瀟
水驛家家看打魚晴簷日日喚提壺知君高臥一愁無
乍可小詞塡㓜婦不妨新論著潛夫明年花下引鵷雛
　　　逮下爲閻牛叟賦(牛叟兌閣遺徽日妻屢請納妾/予不應間置孔氏一妾三年遣)
(之猶處女焉)
頻笑王家九錫文犢車麈尾事紛紜蔡充兒語最傳聞
毎遣白公留阿素却教坡老買朝雲紅閨若箇不輸君
　　酒泉子
　　　咏畵上香櫞爲祖仁淵賦
拌蠟匀檀搓得軟羅圓皺西風抛打赭黃毬墮高樓　翠
甆紅架貯淸幽分外宜秋憑皓腕劈春絨和麝粉絡床頭
　　天門謡
　　　汲縣道中作
巳過鞦韆節看汲冡苔錢舖纈淇流咽說古今興滅　比
干廟年年啼百舌月與銅盤都缺愁恨織花落處棠梨成
血
　　添字昭君怨
　　　竹逸約過城南僧舍看梅以雨不果詞以柬之
梅壓板橋玉皺人隔寺墻香透昨朝花下約同遊散春愁
　准趂平蕪携手還傍粉帘賒酒今朝細雨太綿綿且高
眠
　　　夜泊鑾江
今夜月明江上綠染吳天新様萬家簾幙火微明佛狸城
　一點瓜洲玉糅半笏金山雪透亂帆颯颯響秋江瀉銀
瀧
　　菩薩蠻
　　　題靑谿遺事畵册同鄒程邨彭金粟王阮亭董文
　　　　友賦
流蘇小掲人初起博山烟裊屏風裡紅日映簾衣梁間玉
剪飛　廻眸驚瞥見笑倚中門扇准擬嫁文鴦燈花昨夜
雙(乍遇)
象牙局上金星吐香閨戲博紅鸚鵡深院對挑棋厭厭春
晝遲　娘輸籠玉手佯靠紗窗口細撚柳綿兒花冠報午
時(奕棋)
銀河斜墜光如雪碧虛淺浸天邊月月色太嬋娟行來剛
並肩　䦨干渾倚倦小漾裙花茜風細語難聞亭亭雙璧
人(私語)
後堂恰與中門近當時日傍飛蟬髩猶記捉迷藏水晶庭
院凉　侍兒前後邏何計將他躱匿笑顫花枝鞋尖露一
絲(迷藏)
廻廊碧甃芭蕉葉鴨罏瑞腦薫猶熱春笋抱琴彈一行金
雁寒　聲聲鬆寶串彈到昭君怨促柱鼓瀟湘風吹羅帶
長(彈琴)
秦淮水閣多斑竹平康院院燒燈讀竹響似行人檀郞廻
顧頻　恰逢紅粉面送茗來瓊扇剛是早囘頭夜深儂睡
休(讀書)
梨花􁍝􁍝飛紅雪狸奴夜撲氍毺月物也解雄雌教奴恣
意窺　潛踪殊未慣猛被蕭郞看羞走暈春潮門邊落翠
翹(潛窺)
桃笙小擁樓東玉紅㽔濃軃春鬟綠寶篆鎭垂垂珊瑚鈎
響時　花陰揺屈戍小妹潛偷覻故意綉屏中剔他銀燭
紅(秘戲)
　　　江行
東風吹綠江南道行人都說江南好紅豆兩三枝低垂聖
女祠　淥波明似眼來往人何限斜日運租船西風跂脚
眠
江流只向臺城打閱江樓上人非也對此正茫茫烟波空
斷腸　布帆揺鐡鹿碾破長江綠囘首望臺城依稀橫吹
聲
　　　和龔伯通寄于生用原韻
撩人最是眉烟皺勾人不在春弓瘦紅燭奈他何相看淚
孰多　别來渾不寐夢裡人誰至拚倚鈿筝眠嬌音落枕
邊
　　　代于生答伯通仍用前韻
舞餘叠得衫兒皺酒闌䟎得人兒痩郞口似隋何相思謊
最多　昨宵剛小寐書與砧同至砧響伴人眠寄書人那
邊
　　　春日憶西湖次陸藎思徐竹逸倡和原韻
劃波曾到西泠去掠入綠㾗難唾處疎簟雜眠鷗眞成自
在游　如今佳興歇悶過春三月剛見摘蘭芽山村又焙
茶
　　　柬雲臣訊牡丹消息
銀鈴油幕安排巧剛剛只等花期早聞說藥欄東嬌香將
暈紅　連朝天欲雨苦勒春寒住何日一枝開儂應側㡌
來
　　　雲臣招看牡丹以雨未赴小詞奉柬并柬是日賞
　　　　花諸子
堂前勸酒淸尊急闌前着雨紅粧濕多分酒醒時嬌香和
涙辭　留花花不可索性將花躱拚做薄情人懨懨睡一
春
　　　遥題廣陵吳元式棣友堂
驅車昨過田眞里千年想像荆花紫(余昨歲中州曽過/田氏三紫荆故里)今
日廣陵城惟君繼令名　休歌一斗粟羡汝東西屋准擬
到華堂來眠大被旁
　　　過雲臣宅看牡丹歸有作
滿城争放花千朶狂夫那肯家中坐纔得過西隣東家喚
又頻　徑須衝酒去那怯廉纎雨日日爲花顚何曾讓少
年
　　　吳門將歸爲姜學在題歲寒圖
瀕行不折閶門柳殷勤只勸臯橋酒笑指歲寒圖交情如
不如　領君珍重意樹乃猶如此題罷上歸船孤帆入瞑
烟
　　　爲竹逸題徐渭文畵紫牡丹
年時鬪酒紅欄下一叢奼紫眞如畵今日畵花王依稀洛
下粧　徐熙眞逸品淺暈葡萄錦挂在賞花天狂蜂兩處
喧
　　　將發吳門時庭際海棠盛開用香嚴詞韻
年年慣作他鄕客今年怕與花離别花也替儂愁春江無
盡頭　不如雙粉蝶鎭日團花側花發唱驪歌人歸花若
何
　　　爲友人題像
萬山槲葉西風起黛痕滴入衫痕裡硯匣淨無塵依稀陸
子春　他時須獻賦細馬朝天去相映柳毿毿宫娥報捲
簾
　　　燕市贈相者
虎坊橋畔逢唐舉西風酌酒爲君語齃鼻與魋肩何嘗直
一錢　浮雲卿眼見富貴非吾願酒盡撥三絃狂歌菩薩
蠻
　　　爲閻牛叟新納姬人催粧(牛叟夫人巳逝/方爲作悼亡詞)
悼亡纔寫菖蒲幅定情又索消魂曲淮估附書來紅椷和
笑開　鵲橋塡巳久儂是催粧手老去漫情多顚狂奈爾
何
雕香刻翠飛瓊像多時供在粧樓上揀箇女如花纎腰同
拜他　白家蠻柳在淺漾東風外情緒慣瞞伊欺他尚小
時
　　　贈梁陶侣(棠村夫/子小阮)
邯郸年少春衫綠鳴筝競唱棠村曲檀板鷓鴣天藂臺月
正圓　謝公猶子在才調空群軰誰愛紫羅囊書籖玳瑁
裝
　　卜算子
　　　阻閘瓜歩
風急楚天秋日落呉山暮烏桕紅梨樹樹霜船在霜中住
　極目落帆亭側聽催船鼓聞道長江日夜流何不流儂
去
　　采桑子(一名醜奴兒令一名/羅敷令一名羅敷媚)
　　　送李雲田之吳門迎侍兒掃鏡
一群蕩子揚州住簾㡳紅牙門畔金車邀笛藏鈎樂事賒
　如何短李先辭我云有吳娃生小如花日上江樓候客
楂
我言息國夫人好何不歸哉早到粧臺湘水今秋綠勝苔
　君言聊復爲歡耳謎語應猜莊語非詼神物須知是手
推(時雲田寶鐙/夫人在楚)
　　　題畵蘭小册(蘭爲横波/夫人所繪)
囬思吮粉調鉛日紫菂緗芽露蕋烟葩壓倒南唐落墨花
　杜蘭香去多時了碎錦零紗飄泊誰家䞉有眉樓小篆
斜
後堂絲管親曾醉衮徧筝琶舞煞蠻靴百幅紅蘭岀內家
　左徒弟子今誰在只有章華淪落天涯忍看靈均九畹
花(施愚山日氣馥鬱于/芝蘭態旖旋于楊柳)
　　　題潘曉庵斗酒百篇小像
畵師貌岀高人熊梧竹澄鮮庭戸蕭然道是詩顚併酒顚
　玉山百罰頺唐甚醉漢瓊筵紗㡌微偏擊唾壺歌寶劒
篇
　　　正月二十日從吳天石處獲讀緯雲弟京邸春詞
　　　　因和其韻聲情拉雜百感風生一夕遂得十首
　　　　不自知其所云也
今年明月無情甚偏向江東只照軍容不放銀花萬樹紅
　鳯城飛下征南騎一片刀弓鐡甲呼風愁殺思鄕沈侍
中
輕輕過了元宵也春雪纔融零雨還𪷟雨細如愁糝碧空
　孤燈炙罷和衣睡莫打晨鐘綉轂銀驄准擬今宵夢裡
逢
何人又唱安公子漢苑烟濃魏寢霜封犵嶺蠻鄕一萬重
　雪消巴蜀添春水誰駕艨艟陡起魚龍此夜横江有阿
童
早年䘮亂曾嘗過複壁爲傭城旦爲舂兒女宵啼賊火紅
　廻頭三十年前事牋懇天公衰髩如蓬莫遣咸陽又舉
烽
杜陵諸弟飄零甚幾陣離鴻捩影長空燕市(謂三弟/緯雲)梁園
(謂四弟/子萬)類轉蓬　後湖一雁尤酸楚竟逐晨風一去無踪
雨打天桃墜冷紅(悼弟/半雪)
添丁屈指今三歳未識而翁睡去朦朧耳畔呼耶語句工
　關河梗絶書難逹何日相逢繡褓親縫顚倒天吳短褐
中
有人來自尚書墓燕子樓中紅粉成空樹樹衰楊夜起風
　非公人盡嫌余嬾絮酒難從疎散誰容頭白羊曇路巳
窮(哭合肥/夫子)
昨冬并說西樵死送盡英雄祗剰衰翁寒日西頺貫白虹
　從兹東海無奇氣魚眼波紅鰲背霜濃瑶島瓊臺何處
峰(哭西樵/吏部)
年來怕作傷心句雙袖龍鍾左耳新聾莫把箜篌唱懊儂
　不如且作消愁計賣藥無終鬻畚山東自署人間亡是
公
今朝吾弟懸弧日四十匆匆誰薦揚雄謁者監門孰與通
　耦耕畢竟家山好山黛初濃杏靨纔烘遲汝風光一笑
同(是日爲/弟生日)
　　　吳門遇徐梥之問我新詞賦此以答
當時慣做銷魂曲南院花卿北里楊瓊争譜香詞上玉笙
　如今縱有疎狂興花月前生詩酒浮名丈八琵琶撥不
成
　　　爲汪蛟門舍人題畵册十二幀
鬱金堂後相思樹花月瓏璁庭院迷𪷟鳯脛蘭膏㶑灔紅
　雙心一氣沉香火嬌小烏龍斜壓薫籠笑爾葡萄寶幔
空
是何年少朝天客火滿東華漏歇南衙蝶夢纔歸尚戀花
　麝衾獸炭團花褥休數其他一例豪奢不是田家卽竇
家
八盤膩手香蟬委紅粉輕調畵的輕描直得春魂爲爾銷
　道書偏怪郞耽讀百幅霞綃十斛龍膏何必蓬山訪碧
桃
李皇周后年雙小玉樹宮墻金縷鞋幇膽怯潛提岀洞房
　秣陵往事千年矣如此疎狂莫管興亡便破家山也不
妨
金籠鸚鵡新來啞柳様腰身月様精神小小房櫳少四隣
　只愁繞院千竿碧戞觸疎筠斷續停匀幾陣琤琮似有
人
浪花槅子氷紋檻綠沁肌膚凉浸眉鬚還有炎威半點無
　水明樓上人梳裹旁立鴉雛秀鬋淸矑愛看荷盤瀉露
珠
蒼松陡作金虬舞似此雲山不像人間嵓畔相逢吳綵鸞
　情緣未了前塵在扇子團圞暗惜韶顔飯罷胡麻趂早
還
鷓鴣斑暈鸕鷀杓玉潤犀香酒聖詩狂濃淡屏山墨幾行
　牙籖叠架粗於筍蕃錦珠囊宋榻唐裝也抵豪門笏滿
床
紅櫻斗帳空如水烟月羅羅人到南柯一片松濤枕畔過
　雀翹蟬髩端然坐裙帶微挼纎指頻呵甚處巫雲入夢
多
簟紋綠煗玻瓈皺極望芙渠來往誰歟風幔烟橈滿太湖
　瑣兒不忿雙栖鴨波濺紅襦潮暈春酥阿姊身邊竟有
夫
搓酥滴粉瑶臺侶要使微頳戲問幽情眉黛全低恚旋成
　紅絲蠅拂拈來打何事干卿口語偏輕薄怒徐囘媚轉
生
盈盈對坐繙經史琳笈瓊函粉印脂鈐夜冷春葱下幾籖
　在旁蠟燭能知狀茗苦香甜月小風纎咏絮才高笑撒
鹽
　　減字木蘭花
　　　秋雨過紅板橋
當年此地銷魂人記銷魂事妙舞淸歈不是柔奴定態奴
　西風古道二十年來人漸老漠漠迢迢秋雨重經紅板
橋
　　　渡江宿弟斐玉家
江南江北握手相看那易得今夜重逢翠篠黃花伴燭紅
　浮杯大嚼顧我何如家弟樂車馬湖邊明日西風絶可
憐
　　　廣陵旅邸送三弟緯雲南歸
佛狸城下兄弟禪房通夜話紅土山頭兄往吳陵弟亳州
　一鞭春暮重過竹西三日住江上斜暉弟作歸人兄未
歸
　　　送四弟子萬
前年飛絮我到故園君巳去今歲靑山君又南行我未還
　吳雲郢樹淚灑臨岐無一語再唱離歌六幅蒲帆奈汝
何
　　　送五弟阿龍
阿龍最小失母隨兄偏了了四歲離鄕今日重逢斷我腸
　阮家姑母猶子情深思汝久此去相依莫以懷吾涙濕
衣(阿龍年四歲卽隨/四弟子萬居商丘)
　　　歲暮燈下作家書竟再繫數詞楮尾
天涯飄泊湖雨湘烟無定著暗數從前汝嫁黔婁二十年
　當時兩小樂衛人誇門第好零落而今累汝荆釵伴藳
砧
余年二十粗曉讀書兼射獵三十蹉跎鼓瑟吹箎奈若何
　堪憐阿堵垂老詎曾親識汝溝水東西何用男兒意氣
爲
今年離别石畔梅花開似雪駿馬馳坡又見流光換碧羅
　歸鞍暫息看汝機邊還作織秋月當頭重附租船江岸
遊
地名跛冡郭璞墓前波浪洶細剔銀缸話盡秋宵角枕凉
　橘紅橙綠九月敬亭山畔宿水鳥斜飛又逐孤篷一夜
歸
曲阿湖上重看縠紋平似掌及到䢴溝絲雨斜風水驛愁
　敗荷衰柳且買高郵紅玉酒群盗如毛月黒隣船響箭
刀
吳霜點髩客况文情都落盡檢點行裝淚滴珍珠叠滿箱
　并州曾到也擬開懷還一笑塵務相牽執手雲郞送上
船
客航風雨冷雁濕猿齊夜語欲作家書腹轉車輪一字無
　經年如此愁裏光陰能有幾預報歸期又在梅開似雪
時
　　　上巳後一日途次洧川
花紅草綠昨日濃春經阮曲碎雨零烟今日愁人過洧川
　三春去半半付郵亭和驛舘溱洧潺湲上巳無人岀采
蘭
　　　過惠山九華庵(係某氏/廢園)
石蹲奇獸兀奡玲瓏眞險秀磵束春羅窈窕空明足淡沲
　閒庭誰到祗許碧空懸冷瀑些事消魂剰有鞦韆斷板
存
　　　酷暑馬上口占
陽烏酣戰身似吳牛偏易喘緩轡徬徨我有田園萬斛凉
　桐廊茗汁此事如今那可得黃鳥多情小店風潭囀一
聲
　　　題彭爰琴小像
隋宫絲管曾醉倡家紅玉椀瘦馬蘆溝又上燕姬賣酒樓
　十年一别往事𪷟𪷟那可說畵裡逢君同把揚州月色
分
　　　題山陰何奕美小像(奕美尊人侍御/公以忠節死)
多年枯樹屈鐡抝銅陰翠沍野澗蕭林閑坐幽人抱膝吟
　傳家碧血怕聽子規啼夜月莫便還鄕覇國山川冷夕
陽
　　　佐家爲閻牛叟賦(牛叟兌閣遺徽日余世以鹽筴/起家後中落妻恒好語相慰)
魚租雁稅健婦持門心力瘁黽勉錢刀助得男兒意氣豪
　家緣中落軋軋機床拚織作國士橋邊賸有蕭蕭冷硯
田
　　　題惲南田爲潘原白所畵綘幘横秋圖
花冠粉距昻首晴秋羞噲伍惱殺詩翁得失偏呶鷄與蟲
　乾坤夜黒何日一鳴天下白角角堪驚總是秦關過客
聲
陳倉祠古當日覇王全繫汝叢挂天空䑛藥還聞伴八公
　而今老大笑爾㑹稽鷄太啞莫𬋩昏晨斯世誰爲起舞
人

迦陵詞全集卷二終
陳迦陵文集卷三
　宜興陳維崧其年譔
　章丘曹貞吉實庵　維岳緯雲
　商丘宋　犖牧仲　宗石子萬
　武陵胡獻徵存人　男履端
　宣城梅　庚耦長　姪　洢
　　吳子班讀史漫衡序
貴池吳孟堅譔讀史漫衡一卷凢若干則屬其友陳維崧
序孟堅者維崧之師樓山先生嗣君也維崧讀未竟伏而
嘆曰嗟乎余今日而益泫然於余師之旣殁也余師以狥
節死天下莫不知獨是文章之感生平知巳之㴱見子漫
衡一書而不覺其有槪於中者余今日而益泫然於余師
之旣殁也憶歲戊寅從余師游余纔年十四耳記一日者
余以制舉藝呈先生題爲葉公語孔子及太師摯適齊邦
君之妻諸全章先生喜掀髯抵几立飮盡一斗曰子異日
良史材也出其文徧贊諸坐客復以陳生文贊之鄒臣虎
先生於是陳生名一日而滿大江南北又一日者師見余
假道於虞以伐􁄹文則又益狂喜曰此弦髙之智也而乃
得之十數齡童子竒哉又一日者余作霍光論責光以不
早選保傅輔助昌邑王至廢立大事徒决於田延年無古
大臣體先生喜則益大竒之葢先生平日於書無所不窺
而尤精熟於史其教維崧也亦必令其精熟於史今先生
殁二十年矣愧余將老而無成彾彾俜俜篋中僅僅保守
樓山堂集數卷每讀集中論史諸作時而悲歌起舞旁若
無人時而作爲變徵聲泣數行下葢旣傷余之老而無成
又傷余縱旦暮不死有所篹述述亦無知巳如先生者咨
嗟擊節共相掦扢也巳茲讀吾子漫衡一書蒼而勁覈而
不阿又且始於鴻濛終於文信國立志皦然不苟何其似
余師也嗟乎余是以不得不益泫然於余師之旣殁也昔
洙泗弟子身通六藝者七十二人而築室於塲獨一端木
子屈大夫弟子知名者宋玉而外尚有景差唐勒而招魂
九辨惟章華賦之極哀何者師友之誼人之所同也文章
之感生平知巳之㴱則又極不能忘也惜也余將老矣若
夫琢磨砥礪以卒談遷彪固之業此則子之責也夫此則
子之責也夫是爲序
　　錢礎日史論序
梁谿錢子礎日作史論數萬言集成客問棟子曰固矣哉
錢子之論史也今夫留意世事術家所忌恣言成敗滋人
口實以故疎誕如公等或飮酒惽其機頴或戲弄銷其思
智神器曼放符於自然錢子奚不憚煩耶奚意念之深也
陳子笑不答客退適錢子書來屬余序余曰微錢子余固
將言之向者與客言彼乃以我爲非人也夫人各有能有
不能陳子與錢子生同世居同郡相善也又同遇世難陳
子結髪慕晉時阮籍温嶠之爲人行不問淸濁肆志而巳
父老憐之以爲淸狂當世誚之以爲朽物如客所云飮酒
戲弄時時有之不以爲病也錢子則砥礪廉隅修餙儀羽
其所言必爲學士大夫所模楷其於古今人品之邪正學
術之是非未嘗有銖兩之差秋毫之刺謬也鏡眞僞考成
敗如奕秋之於奕㤗豆之於御魏文帝之於彈棊也是故
錢子與陳子兩人之行不同然兩人相得愈歡甚錢子風
義峻激意氣狷㓗謝眺罹岸獄之悲摯虞下饑寒之患陳
子不以爲非陳子混跡傭保埋名雜作南山種豆作歌寓
不平之色東海牧豕擔書厠穢賤之行錢子亦深以爲是
非錢子不能爲史論非陳子不能爲錢子論序也葢先是
貴池吳先生太倉張先生俱有史論云吳先生意氣雄偉
倜儻非常所著樓山堂史論高文老識成一家言有極筆
之歎矣張先生并包墳索淹貫竹素家君嘗與崧言間過
婁東謁太史見其輜駢雲集落𥿄如飛應對颷流侍史腕
脫魏信陵賔客三千朱齡石書函七十絕嘆爲神人也今
錢子上下數千年翩翩足樂豈非兩先生後勁哉余因迷
兩人之行不同而志則一并及貴池太倉兩先生之論史
者以爲錢子序若夫著論風指陳子不欲言也陳子者飲
酒戲弄之人耳論史深心自有相發明者又何藉於此等
人矣相發明者何黃子漢臣張子燕孫是也
　　毛馳黄韻學通指序
錢塘先舒毛氏撰韻學通指一卷彚說古今聲韻之沿革
通關旣取柴氏紹炳沈氏謙與所譔諸韻而薈撮之先是
先舒有與紹炳論詩諸書又有與蕪湖蕭氏雲從論杜律
一書維崧瀏覽終卷見其摭拾詳核根据奥洽發凾伸紙
作而嘆曰王迹閔缺雅頌失次聲律一通曠焉莫講今者
毛氏審音按節窮神入㣲析離合於毫芒辨隂陽於抄忽
非好學㴱思心知其意何以臻此或問於維崧曰夫毛氏
鈎貫探索僕旣聞命矣抑亦一藝之末無大裨益賢於博
奕而大異壯夫足下固稱述之不置何歟維崧曰若者所
謂囿䟽屬之拘而不足與極天人之數滯徽纆之內而棄
窅渺於不察也先王繫心奢儉寄懷謡俗於是令輶軒采
風雖細民匹婦之思致亦或自效於井臼之側擊轅之歌
應風雅焉當是時民風愿樸雕朽不作抗喉曵尾鮮所繩
墨粤自六季以降曁於金元詩歌則有沈約孫愐二韻詞
曲則有周德淸韻新聲代啟韻亦因之以及宋吳才老棫
明楊用修愼稍能通古咸有綴輯韻學彬彬備巳若使擬
贈婦述祖之篇而必押家爲姑作吳􁞉越鄷之體而乃激
些成亂染指花間而預爲車遮勸進躭情南曲而仍爲關
鄭殘客無論實大雅之罪人抑亦是閨䄡之别錄也客何
昧昧焉而不之考歟客曰然則韻之所繫固若是歟維崧
曰寧苐此也夫靡顔膩理或致悼於重扃有能爲縈絃之
思者則隔垣若覯焉貞臣誼士或藴誠於帝閽有能爲撫
筝之悲者則讒疑遂渙焉甚者周髀以之騐其歲差皇極
以之生其纎數游魚牧馬感極於飛沉白鶴玄雲氣通於
上下奈何訾同蠟屐棄如秋蒂耶維崧以是溺於毛氏形
之喟歎也或曰子少而漁獵樂府採葺騷賦又嘗縱情伶
伎託術彈㩎若是於韻學一途宜習之者稔矣毛氏之說
果無魚豕歟抑子駭東門之鍾鼓而畧無送難也維崧曰
毛氏一書於撮唇抵齶之間閉口鼻音之際收聲轉换點
呷反叶無不殫其精㣲靡愆銖黍僕鑽仰不暇奚所發明
乎僕善病作詩苦於才盡作詞苦於情長吮筆嚅毫罔焉
若失聊書韻學之大指如此
　　皇士卧遊記序(代家大人)
昔尚平有志爲五嶽之遊而以爲必俟婚嫁畢然後了此
夫脫畧世緣而後問途霞表抗跡靈區吾恐五嶽之笑人
久矣吾宗皇士少好遊則從　先文莊公爲貴游長益好
遊則奉祀臨安拜官冏伯爲壯游年來志愈竒意氣愈孤
憤所遇一切轗􁜉不平之事愈多而其慕爲雅遊也顧愈
甚然邇者北風南枝動成間逖吳山越水便作暌違不得
巳而托諸卧遊則皇士之遊不屢變而彌上者乎天下大
矣其間衡嶽之烟霞沅湘之波濤石屋禹穴之蟠鬰終南
太乙之沉雄九江彭蠡孟瀦三峽之洶湧而澎湃也誠何
能一日忘於胸中哉僕老矣五十之年行巳過之追思舊
遊邈不可得卽欲近而問桃葉之燈火訪錢塘之士女而
經年戎馬曠若山河間歲幽憂都爲秦楚又况燕齊險阻
之邦滇僰遼遠之俗又何聖哉沈烱思鄕獨下通天之涙
鍾儀思土能爲軍府之撡僕與皇士同付之一夢而已
　　金陵遊記序
憶余八九歲時家鷄鳴埭下時先少保尚在猶記一日從
板輿後遍訪棲霞牛首靈谷諸勝時滇南楊龍友讀書攝
山寺衣冠舉止髣髴晋人至今思之猶歷歷若夢中事巳
卯余年十五寓白塔巷宋園壬午年十八寓鷲峯寺俱隨
處士公一時名士如宻之舒章朝宗人各踞一水榭每當
斜陽靉靆靑簾白舫絡驛縠紋明鏡間日以爲常然是時
先少保没已數年鷄鳴埭下宅巳轉徙他氏矣後余頻過
秣陵而風景頓殊人琴都異疇昔板橋鳴珂諸巷荒烟蔓
草零落不堪中年蕭槭亦欲拂紈展素一序舊游而傷於
哀樂輙嗚咽中止今觀阮亭先生諸記明窈而屑瑟靑溪
三十六曲曲曲俱在筆端嗟乎先生殆移我情矣秋日過
廣陵先生出此索余䟦掩抑摧藏泫肰書此
　　歷陽遺音序
歷陽遺音者和州戴本孝所集也和州葢古歷陽郡云書
成屬其友冝興陳維崧爲序維崧曰子之撰是書也何爲
哉戴子曰夫古之君子於其室廬墳墓俱有忠厚惻怛之
懷於其所居山川人物輿俗土風災祥氛䘲鳥獸草木皆
有流連不能巳之故而況天時變於上人事遷於下盛衰
興廢之逓作於其間有極難言者夫余歷陽人也安能忘
情於歷陽哉顧身隱矣旣巳少賤褒譏而諷諭焉非蓬蓽
者事也無已則有古人之言在某水某丘某古人所慿而
弔也某墟某里某古人所游嬉而歌歗也某事某古人所
謹而誌也吾從而薈之擇其言尤雅馴者而悉載之聞不
怒而言不傷是則余之志也夫維崧曰有是哉子之爲是
書也雖然戴子先府君敬夫先生文章氣節掉鞅宇内今
戴子晜弟又俱肥遯巖穴遂以此終老是豈僅以文章重
卽言文章亦宜如古董狐倚相諸人自成一書垂之金石
無難者今身旣不用又不克行其言徒藉昔人之遺音以
攄其慨慷悲歌之旨幽愁怫鬰無可如何之思噫􁃣戴子
之志其可悲也巳吾聞歷陽一大都會也横江當利南北
必爭葢徃徃爲齊梁北魏間用兵處又聞崇禎乙亥十二
月流賊破江北歴陽之忠臣孝子義夫烈婦膏血原野伏
尸枕籍者不下數十萬人敬夫先生曾以馬箠叩留都大
司馬門司馬發老弱士卒五百人徃無一人免者迄今門
外有五百人塚云後之覽者覩其城郭之崛然以蒼山水
之巍然以長時代之或興而或亡葢井竈旣巳夷池臺旣
巳平卽有父老巳無能言其事者有是書也將慨然而生
感矣
　　百愚禪師語錄序
禪師俗姓谷氏河南南陽桐柏縣人以洞上宗旨鉗錘學
者凢九主道塲大暢於靑龍茶毘於善慶建塔於善權善
權者吾邑溪山最勝處歷代仙靈窟宅也先是邑中蔣晦
齋先生以宰官爲釋氏護法念茲山自洊更兵燹來榛莾
之所叢生獾豕之所嘷嘯法席非得人不可於是不狥名
不懾勢特迎師主是山師至則攘幽剔穢復故拓新寺大
治繼師者卽師嗣法寒松寒松神明警秀威音肅然其詩
則吾友顧茂倫殳山夫亟稱之師没後寒松手輯其語錄
爲若干卷藏寺中寒松常爲余言師爲人淸冲簡劭是支
道林竺法㴱一流人及讀龍眠先生所爲師塔銘條分縷
析寒松之言益信旣又讀師語錄龍駒蹙踏天馬脫覉時
而說法熾然時而拈花㣲笑竊嘆自一花五葉以還靑原
南嶽提唱兼行然未有颯爽森張單提直入如禪師之􁔜
踸者也則吾於寒松之言益大信噫吾見今之執拂而踞
上座者矣其上者剽竊古德傳燈單文隻字支離撏撦嚼
蠟捕風輙揚揚然詡於人曰我臨濟嫡傳也是與王謝家
不恵子弟專以門閱上人者何異甚或牽綴權勢慿藉貴
游攫人之田廬而魚肉之猶曰我爲祖塔司糞除也五宗
嚴支派也識與不識無不從而嘔噦之聞禪師之風亦庶
幾自媿矣余涉秋行國山道中憇善權寺門松巷屈指疇
昔則禪師旣寂晦齋繼圽卽寒松亦席不暇煖他徙問其
寺則已爲豪有力者主之矣問寺中一二病僧曁當日老
道人皆鳥獸竄矣驚颷所及林無静柯俛仰之間能無慨
然於中乎因至師塔下汲澗水一盂而飮之風霜刻轢泉
香而石痩則猶能想見師之爲人
　　寒松禪師指迷錄序
西方之教其精㣲吾不得而知也其觕者大抵均物我齊
得䘮眎世間一切資生之具凡可忻可羡之屬一毫不以
動其中西方之教如是卽吾聖人之教亦何不如是其徒
之賢愚吾又不得而知也其人能薄滋味惡衣服忘身窘
形抑性克欲在彼稱之曰賢在儒者見其確苦如是亦必
稱之曰賢觀於今乃有大異乎吾所聞者吾荆溪竒秀甲
江左巖壑之巉削則張公善權爲最而善權尤以寺名始
吾游於國山烟寺之間石之色蒼然泉之味冷然松柏之
離立者落落然窺其水旱之洞悄然窈然酌茗於三生之
堂捫雷書所鑱刻處若怒犀駭兕之不受縳而思壞牆屋
以自絕也日下舂一宿於道院始去及吾再至善權而山
林晦冥鳥獸悲噑求其一二零甎敗甋於荒榛灌莾間不
可得泉聲嗚咽白晝凄凄聞鬼啼徘徊躑躅迷不得路葢
寺之墟也乆矣而所謂悄然窈然者崖顚谷踣之後伶仃
獨存恐恐乎其無隣也噫甚矣哉則誰爲之也此固嚮之
所謂人天帝釋者也此固挾才角力思攫福地而有之者
也甚矣哉則若人之爲也吾常憫夫世之强有力者欺凌
攘奪之習幾不測其所終因是思欲逃於西方寂滅之鄕
恣睢洸瀁以自適也顧其所爲反若是甚乎吾則又安歸
也夫寒松和尚懼世之誹謗佛教者以是人爲口實也不
得巳有指迷一編冀存其教於永永焉雖然從來廢興成
敗之數莫不有物焉以相之是役也庸詎非盛名之不可
久盗而天爲暴其跡於天下乎抑釋名而跖行固山靈所
不樂與居也金膏玉瀣之區爲古棲眞所窟宅則一炬也
安知非山光水色助之熖而自爲湔洗乎則是人也卽不
謂之迷也亦宜
　　贈周櫟園先生序
櫟園先生頌繫之五年天子憐其冤事大白於是先生旣
脫獄南還至掦州揚人士識與不識聞先生至無不大喜
争持牛酒賀陳生維崧適游揚亦欲一見先生私輙自計
曰維崧江表鄙人耳家貧詘於衣食奔走江淮間未獲以
文章末技奏於先生今來廣陵又多博徒賣漿者游雖欲
見先生恐未有路也獨居㴱念不能自决者累曰如臯冐
君辟疆余父執也一日自外至語維崧曰櫟園先生知陳
生亟欲一相見子無悞陳生聞是言竊自喜旦夕謁先生
則先生巳枉車騎跡陳生於市中以故左日巳晡復上謁
先生則揖陳生入置酒食陳生攝衣就坐醉則歌先生所
爲詩先生擊唾壺和之一座盡驚先生起謂維崧曰老臣
獲戾六年於茲矣六年以來關木索嬰金鐵見獄吏則頭
搶地視卒隷則涕怵息自分旦夕就湯鑊以快舞文者意
覆盆之中寧知復有今日與諸君相勞苦乎頼國家大恩
卒賜湔濯苐念頻年對簿株連瓜蔓何止千人爲老臣拷
掠垂斃者百數十人矣爲老臣斃三木下者十餘人矣有
司白臣冤道死者一人廋死二人餘皆瀕死數矣卒無有
一人誣服者他變姓名㣲服爲纍臣槖饘計又不知幾何
家焉嗟夫何以致此夙夜自思惟是結髮爲吏實未嘗有
所恨以至斯也一客起曰誠如公言葢公所至多善政吏
民戴之閩人士至作四泣圖此皆地遠不遑論論吾所及
見者公備兵揚州江南甫定告宻繁興猶憶一日者有急
裝自北來以馬箠叩營門叩巳㨿地坐諸將愕倉卒不知
所出公直前上謁急裝者熟視久徐曰彼韎韐而白晳何
爲者公嚄喈曰君貴人吾亦貴人有事當告我急裝者探
腰下岀一牘背耳語良久則㤗州桀黠奴蠆宦室者反詞
也公厲聲曰若誠反當族然安知非奸民搆姑詗之苐君
馬勞不宜復有所乗坐休之命驛騎及吾廐馬以去急裝
者喜越日偵騎至桀黠奴所言果妄事乃解其好全活人
類如此又一客曰當公治兵時而江南撫軍某者性險鷙
尤嗜殺人一日漏下二鼓公寢門闔矣諸將譁云撫軍趨
議事且言速駕車以來不及則單騎來又不及步來人聲
鼎沸一市人盡驚徃來轅門間公佯卧不起勅諸騎士前
後植棨㦸笳鼓大作列炬如白晝然後起起又徐徐行撫
軍催騎道相望至則諸將士悉堅銳彀弩相向白刅夾道
立立堂下撫軍坐堂上公至撫軍恚良久語曰吏報城外
某處有賊巢吾待公至將盡撲殺之公奈何來姗姗者公
曰以吾料之必無是撫軍怫然曰觀察能以百口保鼠軰
乎公應曰諾撫軍沮則令諸持長鈹者退公曰適倉卒未
蓐食煩公爲某置食食訖徐徐出呼騎士轅門外譙讓之
曰夥頥撫軍趨吾會食向者驚呼奚爲捽其髪徧笞之一
市人始知嚮所傳聞實謬悉散去城外亦卒無有所謂賊
是日也㣲公事幾殆客言未竟更雜述先生數十事皆倉
卒間戡定大難恩澤及人者堦下人聞之躡足語至有泣
者最後一客年七十餘狀㣲僂齒缺落且盡述公解任維
揚日揚城十萬戸砌城留遮道泣聯袂成帷天日爲之霾
旣巳就道哭聲撼天地城闉崩摧語絮絮不可竟陳生離
席伏奉巵酒先生前曰吾向在如臯冐君辟疆受先生知
最㴱談先生事最悉今又聼客所言昔李廣爲將殺降卒
乃自剄于公治獄平恕後乃克昌今先生隂德奚啻于公
疇昔之事吾固知其徃而必返也豈惟復返自此以後無
疆之慶卽以此卜之矣座客孝威鄧氏墨倩程氏曰今年
先生正五十揚人士思有以觴之卽以子言爲先生壽可
乎先生大笑爲陳生盡一觴
　　贈邑侯李蔚宗序
豐城李邑侯令冝興之三年邑大治其行也邑人士皆作
爲詩歌以送之而屬陳生維崧爲之序維崧作而言曰夫
古今人之不相及也不亦大可感哉古之人吏治與儒術
出於一而今之吏治與儒術出於二古之盛時爲天子崇
吏治餙儒術者上有賢宰相下有良有司宰相爲天子治
天下有司爲天子治一邑有司之權與宰相等成周之世
國君修鄕校之禮而士亦得執羔奠雉以旅進於長吏之
庭歲時讀法豳蜡飮酒亦必爲之鼓篋釋菜以隆其儀筐
篚庭實以厚其禮而又未也爲之嘉魚以燕衎之爲之鹿
鳴以和悅之爲之投壺哨矢禮樂射御以􁋯習之故有司
之德意洽於子弟而百姓之疾苦亦得告於長上葢士之
視有司也甚親而士之自視也亦不甚賤今之人則不然
爲有司者有簿書期會之繁劇有文網繭絲之撡切頭會
箕斂日要月課卽欲與都人士一相見勢且有所不暇且
士之自賤也又實甚其黠者舞文扞法倚府史胥徒以爲
奸其愚者則皆以逋縣官租賦赭衣匍匐於堦下耳故有
司之賢者皆不樂見士而士之自愛者并不敢一見有司
爲賢有司且不敢見況其他乎自侯來冝而侯之待士與
士之所以自待者皆一大異國家軍興倍往時冝興之苦
窳也又倍徃時顧侯則無有難焉者漸摩浸潰招徠感化
民無所苦而國賦充暇則與士之賢者講藝敦禮崇信讓
明任䘏士之獲進見於侯者俊秀之外無莠民焉湯生原
選維崧中表弟也數年最受公知陳生文鷺維崧弟也其
感侯也尤最㴱陳生者客游久矣間月一歸兩生必以侯
之仁政述之維崧且以邑人之歡忻皷舞於侯之來與悲
愁思慕於侯之去者而舉告之於維崧維崧曰國家移風
易俗之事上頼賢宰相下頼良有司先生一治吾宜而上
之待士與士之自待者俱大異焉誰謂古今人不相及也
維崧者治下之老諸生耳家貧詘於衣食授書江淮間以
餬口先生之庭至今尚未一進見而先生顧若㴱知有維
崧者則又古人所未易及也夫賢長吏之於世也旣不易
見而士之受知於當事也又不可忘先生之來也維崧旣
不克見矣其去也又何能忍而失此知巳乎崧雖將老尚
欲一修弟子禮焉侯其許我乎是爲序
　　贈徐渭文序
松之爲性也虬枝鐵鬛干霄拂雲巳耳黃山之松獨不然
縱行半里横行十里弇者若窞破者若竇奔獅怒猊絕不
與沙土附地高故也今夫水汪洋澎湃一㵼千里廹而搤
以瞿塘之峽兩崕束櫃萬派爭門或激之而成輪或触之
而迸沫龍螭雷雹詭譎萬端是豈水之性哉厥惟勢險故
其在人也詎無黃山之松瞿塘之水乎哉則吾友徐子渭
文是渭文爲名家子葢自少師文靖公以承平宰相培植
元氣汪濊煦沫故流澤遠而保世昌又渭文自高曾以來
世積勲業其尊甫二玉先生烈才峻性復磊砢負正骨詩
文墨妙䕃映藝苑渭文徜徉於隱囊麈尾間平流而進亦
當取靑紫如拾芥此卽昔人所云王家子弟劣猶當作尚
書郞耳乃一旦遘會世變卽屏去經生家言絕口不事復
少負異才不自禁制激昻跳盪闌入古作者堂詩歌騒賦
下筆數十萬言不休出其緒餘溢爲繪事輙復空蒼秀潤
識者嘆爲絕作余常酌酒勞徐子曰夫天下無事公卿之
後必爲公卿乃稱克家耳於此而厭薄世趨捐棄帖括遊
戲於書畵翰墨者則宗黨争姗笑之羣斥爲跅跎之子若
夫今日者士生斯世其地高其勢險平流而進爲庸士塊
磊自異爲竒人吾見夫鬬雞走狗浮沉里閈者矣將猶不
失爲王謝家風況夫才性瑰麗以詩文書畵自表異者乎
今年秋徐子將出游而因屬予一言以爲序西風初肅白
露滿空余旣壯其有是行而又爲徐子悲其遇也詩不云
乎我瞻四方蹙蹙靡騁子之行也將何之乎庶幾游於成
連海上之鄕乎抑恣睢滉瀁於建德之國乎雖然干將鏌
鎁光氣百倍天下自有知之者過鍾山有吾友半千龔先
生吳門有孝章金先生是二先生者皆畸人而隱於繪事
者也徐子見之其必爲我問之
　　邵濳夫先生八十夀序
今人賤老而貴少而邵先生行年且八十豈得不困哉顧
今天下之賤文士也其視老人也又甚衣冠之胄上車不
落則官著作體中何如則拜秘書乗堅刺齒肥樂甚下至
屠酤者兒屬有天幸生平不識一書飽數十椀肉羮耳若
閉戸而誦一先生家言無益不與通也今邵先生年旣八
十且又善屬文以故益大困邵先生旣久困而平居輙侘
傺言曰吾年旣八十且又善屬文若軰且如我何哉卒自
若陳生之來如臯也客有短邵先生於陳生者曰邵先生
雖工詩歌古文辭多讀書然其爲人非人情不可近子且
愼勿與游陳生則竊從邵先生游居無何客又有謂陳生
者曰邵先生善使氣好座上謾罵人是常於鍾㬌陵舟中
而面詆其宻友譚元春又常過虞山謁錢宗伯稍待乆之
卽罵閽者而去陳生從邵先生游則又竊示以詩若文邵
先生率又大稱善陳生曰夫世之不近人情者何限能罵
人者又何限顧論者獨㴱求邵先生則非以邵先生貧且
老哉邵先生年八十窮無所依僦居於如臯之城西門臯
旣僻遠而城西又臯之僻遠處邵先生居之繩樞甕牖出
無兒入又無婦也僅一里媪依其門楗以居則爲邵先生
爇火作糜耳邵先生家旣貧然實爲廷評公後不慣惡衣
食飯必擇精鑿者性又畏蒜韭諸物不喜與人共食器居
旣僻遠室中無人不能夜飮諸少年或强留之則絕裾而
去旣出戸語喃喃不休人遂以邵先生爲非人情不可近
且又善罵人羣然譁之其實邵先生衰年暮齒所遇多不
如意者人又不能諒先生而或反以溷先生可感也先生
所爲詩上下漢魏三唐沈鬱㴱渾才法兼至賦序書記諸
雜文上逼周秦次則陵轢班馬葢先生之學包括史籍根
据經術所選一書最號精緻尤復博通字學旁核籕篆其
編緝巳刻未刻書若干卷皆有裨史學詩集則冐嵩少先
生爲梓以行世云先生字濳夫通州憲綱錄中所謂明詩
人邵濳者是也先生每過陳生輙深語移日酒酣抵掌追
述生平賢豪長者游如李本寧鄒彦吉黃貞父陳仲醇諸
先生零落畧盡遠者在五六十年前江南人家園亭臺榭
之盛如無錫鄒氏錢塘葛氏亦皆數數易主甚或不可問
而金陵鳴珂巷昔日所爲狹斜游者巳化爲圈牢處矣因
相與歎息泣下巳又自言骨肉乖違房闈離異五倫之道
幾於殞滅甚者有朱翁子去婦之事忌妻悍室家道轗軻
葢陳生聞先生言愴然如劉孝標所自序也天之於先生
甚矣哉夫古今文人才士窮愁者爲多然未有窮愁如邵
先生者先生旣謬嗜陳生文而年正八十私謂陳生是不
可以無言夫陳生則又奚言吾竊悲斯世無信陵公子而
乃令邵先生亦不一過其門則先生又出侯生上矣
　　贈蔡孟昭序(孟昭時年六十)
余㓜讀龍門游俠列傳如魯朱家郭解諸人心常慕之及
覽班孟堅前漢書見樓君卿陳孟公諸公則又未嘗不慨
然太息也乃今而又有吾友蔡生蔡生名潜字孟昭初字
雲生吳人也或曰燕趙多慷慨之士韓魏多節槪之夫古
之負然諾通輕俠徃徃生長西北者居多至吳音妖而浮
諺數謾人必曰吳兒則又何以稱焉然古今吳中竒士遠
不具論以余所聞近世若張敉梁辰魚錢同愛皆以布衣
骯髒頡頑賢公卿間甚至屠沽椎埋下賤亦能感槪立志
節則又何哉然未若吾蔡生尤竒蔡生今歲正六十適居
如臯余時亦游如臯也兩人相得驩甚余起而言曰以吾
兩人客游相得驩甚又適値生六十可無一言敬爲生夀
乎蔡生曰子無遽吾將與子痛飲數十晝夜以悉余之生
平而後求子之淋漓跌岩以爲文陳子曰甚善於是蔡生
日具醇酒飮陳生陳生飮必大醉先是陳生者飮不能一
斗許也至是每日必飮飲必大醉因得盡悉蔡生生平陳
生曰吾今而乃知生葢俶儻好大節周人之急古之朱家
郭解樓君卿陳孟公一流人也以生少時白皙美容止稱
爲江東璧人一時吳間金陵諸少年被輕紈歌子夜爭交
驩生惟恐不得當斯時也樗蒱飲噉之會意氣甚都相與
盡一世豪士今其人皆安徃乎生少年多雅游他所稱名
公卿指不勝屈至引爲上客者有兩相國焉居苕中則客
朱平涵相君家入閩而楊侗孩相君者且推轂生不置也
至以纂修玉牒薦入宗人府者則有馮留仙侍御焉先後
所與游從則有冐嵩少許若魯韓芹城陳木叔李霜囘沈
元􁃳諸君子焉以及閩之郭聖樸黃若木徐興公吳之林
若撫徐元嘆王德撡諸山人與生稱莫逆交者今其人皆
不可得而見矣而武夷九鯉之幽邈嶧山㤗岱之巍峩皇
都帝闕之壯麗以至乗醉而誤入王家之浣衣局也今其
事又或憶或忘矣然而生至今尚存且稱六十翁也生顧
不幸哉約畧生六十年中凢所爲事人争嗤之以冐憲副
之擢官顯要也而舟遇韓太史於途當是時太史實困阸
則别憲副而從太史從太史居吳數年太史家復稍稍振
則又别太史而從憲副游夫樂冨貴而遺貧賤人之情也
生獨非人之情也哉生又不記疇昔之事乎隴西之事之
急也而其兄亡命至臯橋屬又病亟生獨藏之複壁中人
皆爲生危之某别駕之佯以千金卑生而生卒還其槖中
金也此二事者豈獨非人情所難抑人情更有難焉者巳
亥夏有故人以大獄繫金陵且在圍城中旦夕將不測生
匍匐刀塗血道中五入圍城十渡惡浪當其義形於色骨
騰肉飛如風檣陣雨之不可覊絏也卒脫故人以歸後故
人居里中絕口不言功葢凡爲生所爲者絕難耳問吾常
語人曰有人於此置黄金千鎰於前而心不動驅猛獸數
十於後而色不驚若而人者吾始可與之友今觀蔡生信
然生今歲正六十媿余客游無以夀生若嚴仲子之夀聶
政兼之囊并無買酒貲可以酌生者惟是述生之生平而
作爲文以夀生頗覺酒氣拂拂從十指出者是亦可以醉
生否乎生老而無子一女名含甚明恵知書以三世交歸
冐巢民先生生今且依先生以居云
陳迦陵儷體文集卷三
宜興陳維崧其年譔
吳縣尤　侗悔菴　維岳緯雲
蕭山毛竒齡大可　宗石子萬
　　　　　　　　　　　　　男履端
　　　　　　　　　　　　　姪　洢
　啟
　　李映碧先生八十徵詩文啟
縹囊緗帙榮光上燭夫瑶樞玉軸牙籖寶氣直通乎絳斗
訪域中之秘籍分遣陳農藏壁內之遺經羣推伏勝於是
中朝求舊特下蒲輪大典維新爰開芸舘然而天留碩果
道宇嶷然世重靈光風期寂若逢子慶之居北海屢詔寧
前周伯況之在東京連徵不起況届懸􁀥之日適逢杖國
之辰兕觥酌罷誠哉宇內之完人鳩杖扶來展矣家邦之
盛事恭惟映翁李老先生根蟠天上姓繫星邊枌榆則籍
着昭陽瓜􁇦則祚綿文定烟籠畵㦸岧嶤宰相之門火散
沙堤赫奕公卿之後華年鴻漸上國鸞停牽絲劇郡實外
廷司㓂之官釋屫雄邦是越紐甬東之地旋庸最績晉秩
梧扉㝷以高資升華棘寺綜其轍迹揆厥生平甫膺司李
遂施仁於犴狴之間洊歷刑垣仍種徳在桁楊之下李姓
實李官之裔庭堅世祀彌長廷平乃廷尉之司定國門閭
果大計一生之仕宦與折獄爲始終至於落落昌言稜稜
正色惟思鞅掌耻沽疆直之名祗願和衷不設籓籬之見
敢效甘陵兩部致盈廷沸糓洛之爭所祈元祐諸賢爲國
事息玄黄之戰是則無偏無黨洵爲士類之楷模不競不
絿允作淸流之眉目也抑有甚焉尤其難者今夫蒼梧一
去杳杳重華黄竹難歸蕭蕭穆滿金鳬夜出故陵則烟樹
連天石馬晨嘶廢隴則霜花滿地縱興衰可念而事已在
前卽感慨難忘而責寧在我亦可不爲越爼之謀少輟陳
根之慟而先生又丁南風不競之時偏㴱北渚愁余之慕
宫中馬鹿驚心故劍之談座上貂蟬傾耳遺簪之論卽斯
一疏足擅千秋何況炎精乍熾厥有扳龍瀝血之夫亳社
將移倍多蓐螘湛身之客孤踪滅没誰修薄祭於風前破
碣沉霾未易嘉名於身後昔人可作來者多賢宜優逮下
之經用作勸忠之典此請封議謚當年之所以殷殷而立
懦頑亷奕世亦於焉亹亹也自是以來於兹而徃邵平隱
矣圍內惟瓜陶令歸兮門前只桺八公矍鑠巖有桂以皆
黄四皓徜徉岫無芝而不紫於是沉酣六籍穿穴諸家閒
窗錄史旁搜蝌蚪之文老眼抄書細釋蟲魚之注常璩撰
華陽之志謝承輯後漢之書三桓雜記副在名山南渡叢
編藏之石室固已斐然述作聲穪蔽霄壤之間邈矣襟期
志節轢雲霞而上矣雖復名已上聞人祈一出然而老夫
耄矣自云不觧著書使者去乎對曰未能應詔凢兹雅尚
益表耆英丹靑畵矣而彌鮮琬琰鐫之而不盡茲者令嗣
木庵先生金殿燃藜玉堂視草㸐燭於鳳凰池上遷續談
書揮毫於鳷鵲觀中固成彪志更謝庭之多鳳矧荀里之
皆龍欣逢降岳思邀彩筆以𢋫揚幸値稱觴冀擘紅箋而
染冩伏願鴻都貴客虎觀名卿或文或序千篇絢綠野之
堂以雅以南百軸艶紅綾之餅則懸之市上化成一樹珊
瑚歌向風前散作九天珠玉恵而好我仁者贈言謹啟
　　徵浙江總督李鄴園先生夀言啟
葢聞鯨波起陸倍資作乂之臣鶉火焚輪彌仗廓淸之佐
夸父逐鄧林之杖忠可囬天貳師飛疏勒之泉誠能動地
從來隂雨盡藎臣拮据之秋在昔雲雷正誼士經綸之會
太常論定鐫以鐘鏞幕府功成宣之鐃吹鄴園李老先生
名叶瑤樞光分絳斗派從函谷韜鈐工玉帳之書郡入平
原人物禀金精之氣策名上第釋褐華年甫由李郡之司
便簉朢郎之署風飄綉豸蒞此臺端霜冷啼烏陟於卿貳
粤以班僚之貴膺夫簡卑之崇遂隷雄籓爰申新命勲階
屢擢服官騰儁烈之聲敭歷頻經率屬擅淸剛之譽然而
弓開似月必逢貫蝨以稱竒劍淬成花恒爲剸犀而耀彩
假若歷陽未叛末由彰陶侃之忠如其并土無危奚自表
劉琨之節藥以獨搖而倍苦路因九折而偏難乃者八州
作督之年竟遭三孽方苞之事羣陰肆狡謬效連雞諸鎭
濳謀妄營犄角王審知鴟張於海國變起須臾陳弘進豕
􁂪於蠻天釁生呼吸波將漸及蔓恐難圖徧南戒以倉皇
屬西隣以臲卼斯時也七閩關隘首說仙霞全浙門庭惟
慿太末桓桓策府率虎旅以嬰城仡仡元臣奉蠟丸而建
節扼諸境上躬在行間﨑嶇䧟陣高褰姑蔑之旗忼慨鼓
儳硬挽錢塘之弩固巳六千君子共明塡海之本懷百二
山河咸喻補天之壯志矣顧猶人各有心時方多難飈當
起處間生鳴鏑之心草欲枯時競作彎弧之狀瀫水桐溪
之界靑犢彌山甬東於越之區蒼鵞蔽日公乃宵擕别隊
銳頭􁂪鬢之夫間挈輕軍扛鼎翹關之軰爬斯癬疥烹宋
萬於車中潰厥癰疽縳陳豨於帳後倐王師之直下俄宗
子之遄征浙土全收閩疆再造七年擐甲力竭於飛牋草
檄之中五夜援枹恩㴱於伐畔侮亡之外遂使無諸城上
依然荔子之紅頓令仙鯉洲邊不改㯽榔之綠葢力支大
厦總天家之籌畫居多而手障狂瀾實閫外之勤勞最著
也所愧吳人原非越鳥公也門高元禮尚阻登龍僕兮員
綴微班猶慳執雉而乃濡毫頌德將母越境之嫌削柹鳴
情詎免隔垣之誚不知方事之殷有隣將壑向也三江浪
湧疑漂壽夢之墟五嶺烽橫幾逹專諸之巷公如暇豫疇
免阽危迢迢厚德高於廽雁之峰烈烈豐功訖彼無龍之
國凢茲覆載並囿生成何況牛女同星魯邾接柝夙有輔
車之勢原非牛馬之風則今者興言偉伐豈徒爲隣室之
歌呼腃念成勞本不僅越人之肥瘠𢋫謡詎僭揚扢非誣
猥逢降嶽之辰先效躋堂之祝伏冀鴻都學士虎觀詞宗
分題翡翠之箋爭捧珊瑚之筆庶幾人同召穆四詩賡分
陜之勲還期文駕昌黎百尺勒平淮之頌
　徵淮安張鞠存年伯雙夀詩文啟
葢聞眞府傳觴金液瓊膏之酌弇山紀石白雲黃竹之謠
瑤林舒七葉之祥花開四照銀漢炳雙星之瑞景麗重輪
鸞吟法曲鏗鏘頌禱之音鶴纈官袍照耀縑緗之色成資
雅咏用佐華筵千春颺昭代之禎符奕世紀德門之盛事
淮山張老年伯綉㦸高甍銅街貴宅姓聯翼軫瑶天著籍
之宗號擅金張靑史書名之族蓮開華井夙稱關隴名家
桂滿淮堧僑寓烟霞福地舉宗饌玉筐嬴彩􁆹之徵盡室
鳴珂笥溢綠蛇之兆迨容部公讋蠻邦而定國本事關宗
袥之間洎戸曹公却蟻賊而斥貂璫烈載旂常之上生還
接武眞成楊震之孫没亦留芳並祀欒公之社豬肥鵠痩
家家摹虀臼之碑荔碧蕉丹戸戸賽羅池之廟先生㓜卽
𡵨嶷長而淸綺揮毫早歲旣髫髫以知名釋褐中朝遂馳
驅而筮仕時則漕督之蜍光夜蝕以致楚州之鴟喙宵張
羣奸擇肉細民生萇楚之悲大猾磨牙瘠土抱黍離之痛
先生則敷宣利弊片言爰以囬天捍衛鄕關羣小因而見
晛九重動色萬姓庚生是則甫膺簪組旋爲桑梓以分憂
乍離衡茅便爲枌榆而請命矣㝷由畫省洊簉淸通復自
薇階陟升華要校士則捜竒剔異旣楩柟𣏌梓之兼收居
官則緝雅歌風亦顧陸潘楊之咸集人傳毛玠此是朢郎
羣羡山濤斯眞吏部君乃鄕邦以內人倫咸奉爲楷模梱
閾之中天性尤徴其篤摯閔予同氣體鳲鳩專一之仁敬
厥所生弘葛藟本根之誼以至請蠲議賑則里閭共藉其
干掫及夫濟乏扶菑則黨族交資爲筦庫人沐張長公之
德施不少抑緣閆太君之內助居多葢銘椒賦菊固伯輿
棨㦸之門而習禮通詩亦立本丹靑之裔華齡降阼徽柔
不讓夫禮宗吉日齊牢靜好無煩夫姆教當夫子食貧之
歲牛衣無憔悴之容曁大夫服政之年象服表山河之色
慈能逮下待澤者期功疆近之親恵以宜家頌義者籥翟
煇庖之軰噓其善氣衍此吉祥種厥仁心蒸爲戬糓羮鳬
臛雁堂前羅三代之賔蠟鳳騎羊門內備五宗之慶綠鞲
綉褓跳擲屏幃犀角龍媒嬉游奥渫頷之而已莫分羣從
之名小者誰何不辨諸郎之貌其立德也如此其食福也
又如彼屬在今春倐逢盛事　聖主闢翹材之館熙朝開
博學之科枚臯枚乗共揮毫於鳷鵲樓頭崔瑗崔駰同獻
賦於鴛鴦殿下笑語歷雲霄而上父子俱榮𢋫歌在殿陛
之間君臣交㤗而先生則謂舒祺年小幸充珥筆之臣燭
武精銷應作歸田之叟一岀一處洵哉顯晦之攸宜爲箕
爲裘展也後先之濟美更以來年欣聞雙壽太君則六旬
設帨庚申度値其初先生則九月懸弧甲子方踰其二斑
衣燦錦遥飛千里之觴仙醴流霞合祝萬年之嘏某等與
毅文年兄分擬荀陳情叨孔李丹崖春霽冝陳朱蕚之篇
綠野秋開應賦白華之句喜霄虹之並跨筆綉江毫欣海
鶴之雙飛文舒羅鳥佇聆雅唱敢告名賢謹啟
　　徵毛太母黃太孺人八十夀言啟
漢殿傳經萇乃箋詩之客趙家飬士遂爲脫頴之賔流連
碣石之官論心雪後邂逅黃金之舘握手花前言偶及夫
家門用獲詳其鄕國自言壯歳疇希荐禰之榮祗說衰宗
莫罄報劉之志粗陳梗槪畧叙生平乃知遂安毛母黄太
孺人者實某先生之生母而友人允大之大母也孺人族
著燕都朢齊江夏敦詩習禮㓜誇季女之風賦菊銘椒長
擅大家之譽弱齡就傅便號禮宗綺歲于歸卽穪家督蘋
蘩不匱擬尹姞以無慚榛栗相將較郝鍾而何讓書嫻内
則實閫裡之黃香福衍箕疇本仙家之毛女然而竹痕善
暈不逢涕淚以奚斑劍氣常横匪遇沉埋而曷紫忠臣許
國恒遭盤錯以彌伸健婦持家毎遘漂搖而益厲但使雍
容井臼未足徵其慷慨之竒徒令黽勉虀鹽猶難顯厥艱
貞之烈也孺人則命實不猶家偏多難葢司馬騎箕之歲
卽石麟堕地之年絰以免身髽而就蓐茁蘭芽於身後弱
息疇憐萎梁木於生前藐孤奚托況復運有平陂時更凉
燠撫門前之棨㦸燕去誰家檢篋裡之貂蟬鶴歸何世梁
朝才俊將爲衣葛之人楚國公卿竟有負薪之子凢茲大
厦之傾危總騐未亡之節撡偉此巾幗荷此門楣錦因受
濯而逾鮮玉以遭焚而倍㓗春風夜月開殘貞女之花碧
海靑天塡盡帝娥之石鼓絃聲之嘹嚦一曲將雛玩藥影
之葳𬎼半欄獨活燈下則紅顔暗老紅涙全枯膝前則黃
口將乾黃泉可見庶其成立畢我劬勞詎期噩夢之未終
更遇驚飈之不定子還生子更加失母之憐悲以增悲轉
觸所天之痛舒祺哀此兒尚小范匃實童子何知乃猶輾
轉含飴咿唔課讀和熊食蓼用成博士之名截髲封䱹勿
墜尚書之業以至割郈成之宅出自釵笄築巴婦之臺成
於織絍情通任䘏歌壽母者千家誼篤恩勤鞠遺雛者兩
世此誠彤管所難名抑亦靑閨之僅見矣比者浪湧三江
潮飛兩浙笳吹郭外驚蟻陣之縱橫燧暗山中駭狐鳴之
搶攘惟茲蕞爾亦致焚如火延趙禮之家箭入薛包之室
而能鎭以安閑處夫義命臨危不擾頗多逹者之言遇變
能全早著哲人之見歷稽前媛逖覽曩編雖饁耕隴畔賢
哉冀缺之妻設譔堂前籍甚伯仁之母烏能嫓此芳華均
其憔悴者乎僕也夙附通門新承把袂躋堂介夀知八袠
之旋登上國掄英况羣賢之畢集五十載菤葹之草心綠
屢摘而多傷三千年松栢之枝節以後凋而益茂佇希編
貝莫辜良友之心仗冀瑶珠徧拜仁人之賜謹啟
　　爲丁太公徴八十壽言啟
謹啟同社丁子硜兄尊大父秦朢先生系岀雙丁年高六
甲里穪通德人傳長者之名臺築懷淸邑擅素封之號祖
大夫南溟公績留靑兖君王問孝亷之船父鄕賢天錫公
誼篤白華文老摽獨行之傳代多耆奮世有聞人先生夙
譽魁梧蚤矜敦敏通方狷介許子將之在東都峻烈淸剛
周弘讓之居南國雖牛歌寗戚生不逢時然蠟鳳僧􁌎㓜
而有志早年聞道說禮且以說詩晚歲多閑學書兼能學
劍毎範躬於孝弟常型俗以睦婣王產方檢押甚嚴鄕黨
罕覯其面陳太丘門牆絕整子孫自以爲師屬銅馬之方
横奉金仙而終老觧紛排難宗族恃爲長城樂善好施鄉
國呼之祭酒陶濳之五男可樂聊自賦詩陸抗之三世多
才何妨縱酒狎樵蘇而翫世觧組緤以歸耕不事王侯且
友麋鹿袁絲之隱閭巷以鬬雞走狗爲歡劉毅之處江淮
以六博樗蒲自喜性躭音律老愛聲歌聽范　之彈箏賞
其　邁聆桓伊之吹笛憐此淸狂更極意於道林復留心
於禪悅洛陽之伽藍載道手自經營祗園之精舍彌天躬
爲締搆人言矍鑠似馬援之據鞍我見飛騰似亷頗之健
飯今年八月齒届八旬某等於子硜交比雲霞心同椒桂
射如臯之雉幸見斯人觀廣陵之濤正逢今日登堂而拜
事有頼於羣公核實以書誼難辭夫片語願歌三祝以頌
五更此啟
　　徵田太翁八袠夀言啟
河盤九曲出碣石而彌雄玉耀連城孕藍田而更貴人言
松栢不産培塿共說山川能生雲雨從來食福必歸積德
之家大抵成仙原屬修身之士華辰祝嘏羣公旣薦幣以
承筐錦晝張筵賤子且歷階而揚觶不辭固陋用效𢋫颺
茲啟某翁田太老先生者系是西河郡分京兆門風瓌麗
漢宫題柱之聲華才地通明稷下懸河之苗裔勝衣對客
器自别於常兒毁齒知名門詎書夫凡鳥桑梓寄彌牟國
内枌榆偪離石城邉晉卿六族此鮮其疇齊國諸田君眞
其後然而雛方在鷇詎便摩霄桐甫稱孫空思向日子推
狷介并無綿上原田郭㤗孤貧徒墊雨中巾角漂搖邦國
蕭瑟鄕關睘睘六尺之童落落四方之志於是長懷樂毅
只欲投燕不效賁皇惟知奔晉十四齡髫年羈貫屝屨疇
資百千里古道迢遥壺餐莫給朢滹沱而戾止瞻督亢以
如歸擇地在三輔五陵之内土厚泉甘卜居近千門萬戸
之傍物華天寶人如端木時來曹魯之間智擬居陶頗用
計然之策三年成聚裒然通德之門五世其昌煥若集賢
之里爰乃文以情生禮緣義起北堂饋食㓗洗腆以娯親
東道班荆結珩璜而贈友一門輯睦椸無常主之衣三黨
雍和巷有同功之火井飛孝鯉恒依蘐草之闈簷噪慈烏
不去荆花之舘以曁寛能逮下王褒之僮約寧苛和以與
人揚子之客嘲無怒爰煩馮煖代爲市義於薛中不類趙
宣徒願沾恩於桑下此又冽冽汍泉旣注茲而挹彼濃濃
湛露復自葉以流根者矣如斯之類懿不勝書遂來韓起
之雙環呈於膝下聿覩張華之兩劍騰在雲邊此荆巖太
史才雄虎觀爭誇宋艷以班香而某某年翁賦重鴻都羣
羡庾淸而鮑俊也茲惟季夏齒届八旬論甲子於桂陽瞠
乎後矣遇老人於絳縣公然過之所朢共譜妍辭均搖彩
筆遐不謂矣朱輪丹轂之賔何以觴之綠醥黃封之酒按
玉笙於指下六月生凉燒絳爉於槃間三更若晝丁年玉
樹跽斟延壽之杯亥字銅仙笑聽長生之曲則魚龍曼衍
繅來雪藕之絲鸞鶴􁇇紛濾就碧蓮之粉伏祈恵我曷任
跂予謹啟
　　爲溧陽彭太翁太母七十雙壽徴詩啟
吳雲入越國山綿亘於平陵魯柝聞邾瀬水瀠洄於陽羡
焙茶客去稔知彼地之高閎劚笋人來詳述此中之巨閥
則有門呼萬石人號五經虵能蟠綬偏呈集慶之符雀擬
銜環洊食發祥之報如我某翁彭太老先生者星分井絡
系出商賢修兮俊烈夙標獨行之名宣也淹長早擅通經
之目門風烜赫綉㦸連雲家學淵源彩毫滴露曾祖南陽
公升蕐紫闕罔希簪組之榮父雅存公策俊靑袍甘蹈丘
園之秀數傳積德詎願人知屢世行仁祗承家訓先生姿
禀通明才鋒瑰異髫年製對名更噪於楊梅壯歲摛文價
倍高於鸚鵡況復政施門内爻繫家人庭羅讓木紛敷而
下茁忠葵井溢亷泉觱沸而旁飛孝鯉陸智初㓜多至性
橘常墮於懷中吳隱之毁不勝䘮鶴爲鳴於庭下生事則
羶薌䐹腒婉以承歡廬居則窆繂練祥貧能中禮以茲篤
厚足覘鳳卜之昌緣彼恩勤定兆駟門之大而乃天躓其
才物屯其遇九鏖文戰兩中副車朝朝㸑下燒殘蔡氏之
桐歲歲堂前漂去高家之麥奏凌雲而莫惜撫流水以疇
憐是則楊朱失路逹人亦以此興懷李廣難封行路亦於
焉致歎繼而令嗣菉洲先生掞藻金閨蜚英玉局次公早
貴伯兄復朢重飛鳬仲儒先鳴季弟又才高繡虎一門鵲
起三雅鴻騫華貂挿髩雲霄則姑付諸郎皎兎懸空風月
則長歸老子人情不遠亦已稍酬翰墨之勲時論相同謂
宜早受絲綸之錫先生則興來撫掌終愛聞絃醉後搔頭
難忘見獵亷頗矍鑠猶作車中擊刺之形馬援飛揚尚爲
鞍上拍張之狀陶謙素性只樂幡旗劉峻本懐惟耽書卷
耆齡七十皇路三千猥以來春始賔太學桃堪染綬肯令
𥪡子成名桺用裁衣不礙老夫作逹固巳朱顔綠髪無須
鴻烈之仙方碧奈黃精詎假喬松之秘訣矣加以性尚蕭
疎不爲崖異胸惟坦率詎設畦町長日赴雞豚之會桐㡌
櫻鞋晴天趂櫻笋之筵酒旗戲鼓傾葢而何分少長三命
逾恭銜杯而莫問春秋千塲必醉婆娑里閈都忘兒是貴
人跌宕琴尊共羡翁眞健者此又葆其純一知上士之天
巳全享此期頥騐仁者之徵必壽也德配呉太夫人鴻案
相莊鹿車對挽盤匜事舅允冝夫子之家雜佩留賔聿起
佳兒之譽羣稱閫範交頌禮宗際此華辰張茲綺讌逓進
千齡之祝同開七袠之觴河將駕鵲乃金妃設帨之期嶺
正舒梅是綘縣懸弧之旦德門盛事嘉耦齊年不揣秕糠
敢先乗韋伏願廣𢋫雅唱徧恵鴻文葡萄百軸篇篇飛杜
曲之花翡翠千箱字字織扶風之錦則􁇇紛麗句遥從靑
鳥以俱來縹緲靈璈遠逐彩鸞而並至矣
　　徵沈韓倬太史母周太孺人八十詩啟
葢聞南嶽夫人玉軸履登眞之籍西池王母瓊扉敞介夀
之觴玫瑰之砧杵千㝷星應字女翡翠之窗櫺十扇月許
稱妃是知鶴來緱氏巳占瑞叶仙靈況夫龍出渥洼復見
祥開風雨紅藥秀萬年枝上靑鸞歌九子鈴中孺人系本
盤龍門施行馬施衿結帨㓜工秋菊之銘說禮敦詩長善
春椒之頌乃以汝南之閨秀歸我吳興之大賢時則笏翁
先生七葉高蟬時時臨髩三宫吟鷺日日陪軒畵省宿靑
綾之被名動公卿鳳城鳴白玉之珂風生殿陛洊膺駕部
預典兵機夏卿五屬中臺有妙選之稱首曹七兵郞吏服
當官之朢孺人則翟茀以偕佩環而相機絲軋軋洵哉女
德幽貞裙布垂垂允矣婦功儉恪旣著相夫之烈還聞鬻
子之勤三遷母訓兒是麟膠八咏門風人呼犀角庭花四
炤羣高四傑之名人玉雙淸共羡雙珠之號於是西京太
學盡重劉陶東觀名賢交推郭㤗更羡次公之早貴尤驚
子㓜之先鳴宫簾夜月明蟾映金匱之書御苑秋風快馬
扈玉河之獵堂前設帳夫人猶身自教兒閣下傳餐太史
毎歸而遺母又若倉通驍騎祖孫更先後同曹船是孝亷
兄弟更聯翩競爽謝益夀風前玉樹繡韉趨風陸子春車
上璧人錦綳羅拜孺人則含飴以弄遶膝而嬉郄夫人年
踰耆艾神明不衰宣文君坐有生徒講論自若顧一門之
遏末徧爲摩娑列四世之曾玄都能省記酡顔舞鶴巳同
天上之皇娥白髪和熊還作人間之家督茲以仲冬榮登
八袠起居八座綵箋賦襞詞頭游戲千春寳柱箏彈曲尾
於焉張融宅後鐵市銅街之路李膺門外朱輪丹轂之賔
莫不戸奏笙竽人持牛酒西河女子供來九節菖蒲東海
婦人進以三山芝草某等潘楊宻戚孔李通門葢旣爲陶
侃之賔冝進拜周瑜之母更朢譜以聲詩鐫之琬琰則筵
開天姥庶能博笑以投壺酒泛麻姑用效爲歡於織錦𢋫
兹高咏留作美談
　徵松陵潘母六十夀言啟
垂虹淼淼碧鱸紅樹之庄笠澤茫茫茶竃筆床之所由來
此地多産畸人今日潘君偏躭肥遯意者三高祠畔人稱
隠士之鄕不知十字碑前母是讓王之㣧實本慈親之教
用成我友之賢如潘母吳夫人者尤足誌焉夫人棨㦸高
門簪纓上族叙其姻婭旣椒衍人間譜厥高曾亦履聞天
上夫人㓜卽端莊生而淑愼菊花製頌晨風遵桺絮之庭
蘭葉成銘夜雨直條桑之舘若乃性觧仁親書工内則笙
龡蕐黍孝娥題黃絹之碑經授宣文伯姊設絳紗之帳固
巳德容婉嬺獨擅女宗圖象温恭無煩姆誡且也奉異本
之萱枝情踰自出撫旁根之荆樹恩甚同生此又輓近所
難能恒流爲莫逮者矣迨歸我某公先生鹿車對挽鴻案
相莊䘏其絡緯焦勞洮􁆽之餘問彼有無黽勉醪鹽之側
斯時也遺雛弱息懼傷夫子之心斷縷零鍼厥有前人之
緒而夫人乍咏齊牢遽爲代匱賣來寶鏡甫牽嬌女之烏
羊柝罷珠鈿旋奠佳兒之錦雁經營婚嫁以畢晨昏屏當
資裝何分寒暑無何而一痛離鸞長甘蓐螘入室抱磨笄
之恨倚廬衘截髢之悲次耕則年始六齡㓜子則生爲遺
腹夫人憤願捐生忠能託命存一綫於未亡之手閫內程
嬰哺藐諸以待盡之年女中荀息和熊午夜無忘爾父之
辛勤剉薦中閨仰頼羣公之訓廸誠堪返日志可囬天孱
然膝下之孤蔚爾區中之秀臣力於茲竭矣所天不旣慰
乎抑在鄙人猶餘㴱感今夫牛衣老婦艷心西舍之貂蟬
馬磨窮􁁪動色東鄰之翟茀斷機佐讀期邀稽古之榮畫
荻傳書冀食千時之報捧毛生之檄便詡文人絕温嶠之
裾還誇學者此卽堂前漂麥閣上燃藜墨穿作穴惟工温
飽之圖書積成倉僅想風雲之會古今一致愚智同揆在
末俗而皆然詎逹人其遂免夫人則絕意時名忘情好爵
教兒學易止占箕子之爻課子攻書不習楊雄之論但使
粗知成敗雖蓬葆以如飴假令畧識興亡縱饑寒其靡悔
身將隱矣願成綿上之撡勿以母爲益勵黨人之節高人
數等自古爲難然或者徒甘淡泊止厭紛華將采菽以終
年願辟纑而用老正復蕭條一室未足㴱竒隱約三時奚
容過羡無如時値驚颷運逢駭弩楚國有亡猿之事崑岡
當失火之年囬思謗書之獄初興維時賢門之禍最烈褒
方在難株恐連融儀旣遭誣瓜將蔓廙羣兒苐解琢釘之
戲盡室彌㴱累卵之憂夫人則厝火無驚餘波何懼原鴒
急難肯因弟痩爲辭幕燕漂搖寧以李僵爲恨卒之臨危
鎭定免細弱於糜爛之餘遇變安貞全家室於流離之頃
震雷􁀉􁀉未見焚身洚水湯湯何常滅頂㴱沉之畧卽偉
人猶歎弗如變化之才雖俠士奚能遠過凢諸卓犖筆不
勝書茲逢週甲之辰適在履端之候釵飛戴勝競投玉女
之壺屏囀倉庚爭煉媧皇之石其在夫人桃李不言復何
心於徃事至於次耕樵蘇不㸑詎有朢於諸賢然我同人
可無高作拜四海濳夫於堂下不羡鳴珂戞玉之交擅千
秋絕唱於行間如聞控鶴驂鸞之曲
　　徵大銀臺柯素培先生六十夀言啟
葢聞綘闕岧嶤鳥篆註桂陽之籍銀膏滴瀝鴦漿㪺菊井
之齡十洲賦裏浮瑞氣於東瀛五嶽圖中燭榮光於南戒
彭籛歲月傅說星辰惟箕子之疇多故于公之門大恭惟
素培柯老先生武水名家魏塘右族百年喬木代擢珠柯
五色甘瓜世綿丹􁇦高蟬臨鬂從來䨇㦸之門吟鷺陪軒
自昔三槐之里尊公楚蘅太老先生羽簉鴛班名標雁塔
䨇龍闕下人來杏苑以看花九鯉河邊官是榕城之司李
釋之治獄共號祥刑永叔掄文交推得士緣茲隱德遂兆
綠蛇蟠笥之徵惟厥高閎爰呈彩燕投懷之瑞先生夙譽
鳯毛長誇犀角神姿軒異同趙㫤之在衆中進止雍閒類
裴休之來座上孟公則長踰八尺顧盻非常子山則腰帶
十圍儀觀甚偉爾其韋平世胄接踵巍科崔蔡鴻篇騰聲
上國靑袍釋褐早製錦夫棗陽銀艾牽絲便飛鳬於花縣
斯時也慨三戸之無人正四郊之多事襄陽堤上猶事提
戈鄖口江邉還聞傳箭將軍下瀬黃龍靑雀之船君子習
流綉鎧珠𫀆之隊先生則蒞此凋殘會斯旁午靑芻匝地
遥運陶侃之洲紅粟如山高並甘寜之壘民無怨讟卒鮮
譁呼張遼臨於赤壁如行袵席之間王濬下於巴丘不改
樵蘓之業嘗聞元結詩紀舂陵又見羊公碑留峴首時則
經畧洪公奬此殊猷椷蠟丸而上表以暨一時督撫旌其
偉績裂雁帛以陳箋叠承三命之褒揚屢𬒳九重之賞歎
帶垂荔赤風翻子産之衣綬綻桃紅日麗晏嬰之宅特拜
黃門之職洊升靑瑣之班敡歷諸垣翺翔兩省爾乃沉沉
左掖白簡增寒諤諤夕郞丹心不湼伏蒲仗下恒牽已起
之裾補牘懷中毎斷將馳之靷加以器宇端凝風裁峻整
修篁獨挺只欲彈蕉温樹忘言惟圖傾藿夕陽亭下殊多
解綬之人宣政樓前不少免冠之軰況復蒿目時艱惕懷
民瘼比有松陵之客爲言笠澤之間屬因水澇之頻仍以
致田廬之蕩析伍胥潮至一軍悉化爲沙蟲文種濤來三
版將生夫鼃黽先生則疾呼閶闔慷慨陳情曲繪閭閻淋
漓入告誠能格主遂蠲一歲之租力可廽天獲請萬人之
命夫其一節足槪千端此則全中牟之雉未能儷此生成
除雲夢之虵不克方兹恩澤也迨積勲資累遷卿寺日親
紫闥佇踐黃扉而乃志切瞻雲情㴱愛日時則先生太母
俞太淑人巳將八袠矣於是斑衣奉母晝錦娛親冬缸夏
簟聊申烏鳥之私碧水丹山敢託烟霞之痼靈萱半畆藝
在堂前孝笋千竿森於砌下翼板輿而登降依子舍以邅
廽揚舲雪後瑁湖之萬頃堆銀著屐花前甫里之千枝綴
玉驥兒遶膝鴻案齊眉趨庭是鳳竟踰薛氏之三會食皆
龍不羡荀家之八人間盛事天上昌期乃者節届靑陽筵
開絳縣屬新歲履端之候爲先生週甲之辰在銀臺公入
侍魚軒敬謝引年之斚在內翰孝亷君軰岀扶鳩杖願持
介夀之觴某等幸列通門欣叨猶子千春蘭譜聿藉鳴鐘
饌玉之文十賚芝函式逢駕鶴驂鸞之會伏祈早恵瓊瑤
更望廣徵珠玉椒觴湛碧飛來縹碧之箋火樹舒紅唱去
小紅之曲謹啟
　　儲太翁九十徵詩啟
陽羡儲孔恢先生門地高華家聲通顯庭施棨㦸埓河北
之崔盧座滿貂蟬駕江東之顧陸甲第則彯纓戞轂淸門
朢重夫衣冠人文則削素含毫才子名標於翰墨先生㓜
卽岐嶷長而豪儁雍容鶴葢不矜紈綺之風淹雅雞林大
得風雲之氣葢萬石諸郞俱擅無雙之譽而燕山五桂此
爲第一之枝維時叅籓公旣籍甚朝班先生復翩然藝苑
韋家有子羣識玄成劉氏諸賢尤推孝綽於是映雪傳經
歌風見志記亡書之三篋搜逸史於百家西園結客屏間
汎鸚鵡之杯東觀論文席上賦柟榴之枕時論則諸生祭
酒鄕評亦大雅扶輪加以井里昇平家門豐豫吳季札延
州貴胄雅號知音周公瑾江表英姿偏能顧曲時則羊侃
侍兒錦靴踏地李波小妹薄髩彎弓舞廽風之十部歌落
月以雙鬟柝鈴周匝千條之紅燭薰天箏笛參差百丈之
碧綾委地葢雄心欲耗聊慨慷乎絲奮肉飛而壯志難灰
或嚄唶乎酒䦨燈灺無何而世歷滄桑人堅松菊舞衫歌
扇惝怳前生酒陣文塲闌珊昔夢先生則篝燈課子含飴
弄孫里名通德盡知此日之徵君江近潯陽共識彼中之
高士道風彌劭至德可師爰乃文孫長能廣期軾轍連鑣
郊祁並轡張華兩劍同日干霄韓起雙環一朝辭櫝聲傾
都會人倫俱奉爲美談名動公卿戚里尤矜爲盛事諸孫
鵠峙處姊尙未適人羣㓜鸞停此客得毋小異先生則年
踰耄耋視聽不衰齒近期頥神明自若矍鑠晴原尚臨風
而却杖摩挲畵閣或負旭以鈔書秋雨赴雞豚之社五兩
衝泥春燈占角觝之棚千觴醉月姬人入道半巳黄絁鄰
叟談禪都成白首洵號世間之人瑞眞稱地上之行仙今
茲上浣之辰正啟九旬之宴守淇澳武公之戒敬愼威儀
授濟南伏勝之經表章經籍汾陽公一門顯秩褒德侯九
袠崇班値此光榮可無揚扢伏朢當世名賢同時先逹賜
之華衮錫以瓊瑶或孝飬賦白華之頌或游仙𢋫紺雪之
詞庶幾橘中八叟並下始靑之軿芝田四皓齊鼓小紅之
曲
　　任丘龎年伯七十徵詩文啟
瀛海名區鄭州沃壤一帆鴨綠遥接蠡吾十里鵞黃斜籠
趙北疎汀曲沼霏霏菱芡之鄉雨艇烟檣歷歷魚蝦之市
天連輦下野因蒼莾而彌雄水似吳中境以崢泓而倍敞
生斯地也大有人焉安敦以吉殊多鳩杖之賔美秀而文
尤數鹿門之胄維我某翁龎老年伯北路高閎西豪朢姓
貂蟬溢巷珠屢濬於璇源棨㦸臨軒玉毎生於崑嶺先生
㓜篤天倫長敦獨行分田授宅爲兄則忍處於肥讓棗推
梨食果則願分其小加以居常不競衆推渉世之含弘性
本靡爭咸服秉心之平恕偶談一二足槪生平當塞翁失
馬之年有楚國亡猿之事波將洊及株乃相連在上官原
無投抒之嫌乃旁人盡抱拾灰之懼而先生坦然義命委
以虗舟率爾襟情期之飄瓦將余無怒詎鳴趙壹之冤謂
我何求寧訟冶長之枉斯之雅量夫豈恒情足知五世之
其昌早信此門之必大至若鮮芳饋母陸橘懷探羶毳承
親江魚手進千蟠孝笋緣簷溜以偏生百匝慈烏繞庭柯
而不去以茲貽厥致彼刑于邊孺人孝先貴裔居然冀缺
之妻王孺人子晉華宗展也梁鴻之婦一門友愛桁無不
易之衣三族雍諧室有同功之火居王彦方邑屋卽細人
亦畏其名聞韓康伯風流縱女子盡知其號況復夙躭墳
史雅愛縹緗保兩世之芸編屈惟嗜芰守百年之螙簡董
不窺園歸亡書於兵燹之後趙璧終完贖遺經於闠闠之
家秦關竟出書眞足寶彌旌貫日之誠硯可成田遂獲凌
雲之報以故一枝擢秀先標上苑之名而三樹駢柯俱擅
連城之譽也茲當降岳之期正値生申之侯昔君家三世
之高曾爲近代兩間之人瑞或則年踰八䘮或則齒過百
齡朱霞紺雪味若恒饈聞圃瓊樓視爲珂里宜先生之不
煩金竈巳知益壽之方無假銀房早悟延年之訣也伏冀
鴻都上客恵以華繒鶴市名流貽之麗句則玉虗名館便
爲元圃之臺金字題門卽降靑毛之節矣謹啟
　　徵吳老年伯母六袠詩文啟
秋生閬苑方編勝國之春秋月冷瀛洲正輯前朝之紀載
撫昔賢之徃蹟光景恒新睠獨行之留芳音徽未沫下稽
家乗上覽史宬忠臣殉節半由閫德之同心貞婦貽謀定
衍箕疇於奕世仙雛接翅知爲西母之禽桂子駢枝識是
嫦娥之樹於今爲烈自古而然吳母徐太孺人者前壬戌
進士福建廵撫諤齋公之冡婦而前癸未庶吉士介子先
生之淑配也孺人浙水名門語溪朢族家多鳳子寧誇薛
氏河東派出駒王盡說徐公城北里名崇讓牙幢綉㦸之
家坊號光延粉碓銅溝之宅而乃嬿婉明經柔嘉習禮髫
齡賦菊羣已奉爲女宗早歲銘椒本無關乎姆教爰夫待
字以曁初笄風詩咏之子于歸易彖演家人之吉一燈佐
讀用成夫子之名百兩宜家善得尊嫜之志抑有感焉所
尤難者雖溷裙笄之列思在古人縱居紈綺之儔身通大
義弔屈原於楚澤便知嬃女之賢懷聶政於韓郊卽慕姊
嫈之行曾聞書册娥乃移山詎學㝷恒􁁪偏恤緯固巳㢲
爲少女氣感風雲城是夫人情關家國者矣愧明季之不
綱致鴻都之失守文鴦匹騎雲擾都城靑犢千羣颷馳京
室時則庶常公甫簉皇途初登仕版鴻騫乍遘豨突何堪
凄凉馬角誓排閶闔以呼天縹緲龍髯矢墜虞淵而捧日
﨑嶇東下瑣尾南還㝷一旅之終摧況孤城之嗣没五溪
路阻標銅柱以何時八陣圖空返錦城而奚日願爲袁粲
竊附臧洪憤飛疏勒之泉怨塞黎陽之土雞陂夜夜翻爲
化鶴之鄕螢苑年年竟作啼鵑之路愴何如乎悲可知也
斯時也撫軍方觧組巖疆孺人適從親官舫船過荔浦忽
傳庾信之難歸帆出榕城或報王琳之不返封霽雲之斷
指聊代刀環慰徐淑以遺言勉支井臼孺人則靡笄一慟
城欲全頺截髪長號石思立化銀瀧雪浪冀追伍員之忠
魂碧澥黃泉希蹈曹娥之孝蹟誓爲鮫妾訴薄命以啼珠
擬作冤禽畢微軀於塡海寧煩再計亦又何求旣而舅姑
正色付以諸郞童稚牽裾憐其尚小遂躊蹰而飮血終慷
慨以旌心是則𣏌梁有婦未能喻此哀離湛母無夫不足
方斯悱惻者矣若乃鄕關傾覆廬舍漂搖盻堂前之舊燕
去向誰家問膝下之新雛歸於何黨僕慚李善友乏王成
并無潼乳之資絕少餦餭之計秋蘆詎絮疇衣任昉之兒
春笋非糧難飼叔敖之子而孺人則殫厥恩勤俾其成立
機邊織作春無歲以非秋帳底咿唔晝無時而非夜以至
最憐庭竹只欲成斑不忿園葵居然似錦孫鸞罷舞永無
臨鏡之期荀鴨空温長斷薫香之日皈心乹竺託命金仙
可不謂書之靑史泣甚羊碑彈入氷弦悽踰帝瑟者乎葢
孺人之稱未亡人也纔二十六歲其撫藐諸孤也歷三十
七年母以兼師怙而加恃此雙驅汗血所以並起於南天
而一樹瓊枝尤見先栽夫北闕也某等與靑壇年兄秋風
雁塔或附齊年夜月龍墀或稱同舘芸閣紬書之暇獲聆
賢母之芳風花傳珥筆之餘畧悉高門之盛事茲當臘月
小春適遘華筵六􁐏桃開蓬島星妃設帨之辰菊滿金屏
月姊穪觴之候人間節孝行看表雙闕以烏頭天上褒嘉
佇見降九重之紫綍伏冀彩毫才子恵以瓊瑤彤管文人
編之珠貝庶使赤城霞起長聞四照之花將令絳縣春生
永秀萬年之草
　　徵孟太母王太夫人六十夀言啟
葢聞蓮開華井峰頭留玉女之盆桃熟層城澥畔築瑶姬
之舘西池王母胸懸五嶽之圖南極夫人名冠十洲之籍
歷數興王之日必資褒鄂之􁆇恒聞積慶之家定藉釵笄
之助醴泉萬斛􁄒自璿源美玉千重生由瓊圃於今爲烈
自古而然茲啟孟太夫人者三韓孟聿修年兄之祖母而
川陜總督忠毅公之淑配也巍峩甲第系本烏衣淸綺門
楣支分紫塞昔者齊姜宋子家號上流顧婦潘姨人稱右
族烏石蘭樂陵著姓步陸孤吳地名閨俱不足以儷此風
華均其焜燿者矣太夫人之歸我忠毅公也實年甫十四
葢奉我　太宗皇帝之諭㫖云乍委文禽宮中助聘纔鳴
彩雁天上催粧時則忠毅公貳我秋官副茲都綂亳都將
建未離負鼎之年姬籙方興猶在釣璜之日太夫人則黽
勉庭除綢繆牖戶江頭鴨綠便爲濯錦之川峪口鴉靑卽
是採桑之陌聿勷駿業克纘鴻名洎平眞人當璧聖主膺
圖豐沛羣豪蕭相國功名第一南陽諸將鄧仲華謀畧無
雙屬九域之初平尚庶頑之未靖斯時也峩峩雪棧遠道
三千杳杳金城提封百二葭萌關内杜鵑之剰壘何多麥
積山邊陳寶之遺倉不少公孫述正慿陵於劒閣路梗褒
斜姚弋仲猶崛强於秦州烽迷汧渭公於順治初年遂膺
川陜總督之命爰乃慷慨陳師紏桓鞠旅西平囬紇烟消
徐福之船東鏟姜瓖霧散張超之市他若銅脛鐵額之􁩰
疇能兎脫於林間以及赤眉靑犢之倫大半魚游於釡底
凢忠毅公廓淸耆定之功皆太夫人左右匡勷之力屢援
抱鼓以隷戎旃罕御貂襜而親韎韐漑來黛椀只用傳餐
缷得紅褠惟思立幟城上起夫人之號軍中得娘子之稱
旣而忠毅公勩以忘身忠偏致命旗摧麾下星殞營門太
夫人則明駝千里蹀躞還鄕寡鵠一軍間關赴闕維時
世祖章皇帝嘉其盡瘁軫此成勞給内帑以營䘮命太常
而製謚恩隆存殁天低驃騎之塋詔冩丹靑日照凌烟之
畵太夫人愀愴家艱悚惶朝命由郊勞訖於錫襚慟必城
頺自卒奠以至歌虞髽而路祭通都嘆息咸推秉禮之女
宗闔境觀覘羣羡知書之姆教滎哀交盡律度靡愆至於
瞻戀鄕關徘徊丘壠盧龍極朢長懷梧檟之悲遼鶴重歸
永結松楸之慕苔纒馬鬛願留灑掃之人雨裂牛眠冀斷
樵蘓之客幸邀　兪㫖獲遂私情則又誠格尊親感孚穹
壤者矣況復儉以持家恩能逮下公甫文伯之母克懋坤
儀南宫敬叔之妻式彰閫範人傳孝友何殊石奮之庭祚
卜亨嘉詎遜于公之戸固巳宅呼崇讓非徒里字集賢於
是一門少長綬吐文蛇七葉箕裘印蟠銅虎玉河夾宅翩
翩顧陸之家畵㦸盈衢奕奕崔盧之裔伯子領諸侯之貴
坐擁朱幡仲君居御史之尊臺連烏府猗歟季子籍甚㓜
公金貂蘭錡巳膺二品之崇班帶礪山河永保萬年之世
爵可不謂胄踰薛鳳族邁荀龍者乎而太夫人猶以撥亂
固思奮武守成尤尙揆文時𢋫淸晏詎矜馬槊之勲資世
際雍熈莫倚弓刀之門胄種雖猿臂敢薄雕蟲家本龍驤
宜躭綉虎遂以三遷之母誡用成一代之詞宗此我聿修
年兄所以策雋春闈名登甲榜文孫令子武逹文通洵哉
盛世之禎符抑亦興朝之瑞應巳茲以嘉平之月適逢揆
覽之辰錦筵獻斚酒泛珊瑚綺軸徵詩書標翡翠願編珠
貝祈貺瓊琚喜見金堂列女盈階開四照之花欣逢璚笈
眞妃繞砌擁萬層之璧謹啟
　　徵李母董太宜人六十夀言啟
葢聞勾漏丹砂井誌延齡之號南陽紫菊泉留葢壽之名
恒春樹下皇娥惟拊瑟爲歡長樂花前玉女以投壺而笑
赤芝三秀人間高天姥之峯黃玉九華雲裏秘安妃之籙
正届氷桃之讌況逢綵線之辰珂里昌期㦸門盛事茲啟
李母董太宜人者觀察某某先生之淑配而太史紫瀾先
生之夀母也畵雉名閨珥貂上姓龍能就豢夙呼將相之
門杏欲成林競目神靈之後冝人㓜卽端莊長而淑愼縱
處綺紈之胄靡愆蘭􁈙之儀雅聞髫鬌之年便協珩璜之
節人推鍾郝族擅譚邢洎乎降阼更成林下之風爰曁齊
牢彌起房中之譽時則先生海岱俊民靑齊才子根盤月
窟獨標仙李之門名列天衢屢宰潘花之縣旋由茂宰洊
簉虞衡復自臺郞出膺觀察故城則地連瀛海樗杜之畆
必千鍾豐邑則界錯彭城芒碭之雲皆五色咸因循卓樹
厥官方俱以淸亷承夫宸眷㝷冬官之夕拜俄水部之晨
遷一官秉憲臺霜飛桂象之區萬里宣猷卿月炤湘灕之
岸凢我先生馳驅鞅掌之勲皆太宜人左右劻勷之助輶
軒北去則服翟茀以俱來畫舫南浮亦着縞衣而偕下翠
翹金雀敢言命婦之榮載石封䱹交勵藎臣之志颺其懿
媺洵堪君號義成溯厥芳華寧祗戸封石窌加以地是女
床盈柯皆鳳門同合浦拊掌成珠龍文蹀躞人言桓馬之
工犀角璘斒兒識賈彪之怒長邑令某某先生朢崇仙令
績巳著夫飛鳬次太史紫瀾先生文擅省元才更誇夫綉
虎蛟生字裏燃藜在白玉之堂鳯吐篇中授簡直黄金之
殿矧㓜君之鵠峙更季子以鴻騫鸞翔鵲顧一門皆倚馬
之才雁塔螭㘭五夜食和熊之報其婦職也如此其母儀
也又如此茲當花甲之籌添恰遘黃鍾之律轉華筵祝嘏
筆花隨􁅁葉以俱敷緹室書祥蘐草共葭灰而並煖凢我
金閨盡懷彤管平日覽北堂徃訓輒咨嗟滂母之賢居恒
諷東觀遺書毎太息萊妻之行何圖斯世有此徽柔詎可
吾賢不爲揚扢頌桓釐之閫德寧徒沛國諸生奉陶母爲
女宗遑後長沙人士伏朢廣輯瓊瑤速編珠貝庶幾窗窺
朱鳥摛文俱五岳之圖輸馭斑龍捧􁍟悉十洲之客謹啟
湖海樓詩集卷三
　宜興陳維崧其年著
　富平李因篤天生　維岳緯雲
錢塘高士竒澹人　宗石子萬
涇陽任　璣訒菴　男履端
　㤗州鄧漢儀孝威　姪　洢
　戊申
　　燈屏歌爲周立五太史賦
周侯屏風高十㝷枝枝絳蠟如竹林金盤陀結雙􁰕蓞玉
瑣碎叠千璆琳直裂氷腹色皎皎亂磨(去/聲)雪甲寒森森明
白却令魑魅走喧豗懼致蛟龍吟其餘華燈悉錯落襞績
絲縷疑神鍼高懸皦比潭上用仄挂斜若天邉參我時鯨
吸復大呌夜半磔磔驚栖禽衆賔懽笑不可止銀留梨椀
東西斟吾聞天子大神聖宮中自鼓雲門琴太平玉燭仗
公等詎使壯盛徒抽簪卽今民氣大和樂况値夜漏方㴱
沉雞豚春社大可賽牛馬下走焉能任角鷹盤空狐兎伏
蒲牢吼地驊騮瘖燒完蠟燭不須睡來朝日出還當心
　　新正六日雪後同諸子集幾士兄齋頭卽次兄韻
連日春寒未可任山醅纔壓且須斟梅開枝上掀新曆燕
入堂前感夙心(兄所居堂卽余/小時嬉戲地)街雪踏來狂詎減夜烏啼
處怨難禁衰年兄弟頭都白懽笑眞當惜寸隂
　　燈夕前四日諸同人宴集徐竹逸宅同限十四寒
又逄皓魄掛簷端如此風光不醉難燈火萬家杯底落樓
臺一片雪中寒西京節物人將老南詔烟花事已闌爾憶
踏歌諸士女昆明池上月誰看(竹逸時/自滇歸)
　　哭故友周文夏侍御五言古一百韻
余年十八九獧性喜跳躍出語毎排奡作人鄙文弱君時
貴公子交游重然諾長余四五齡矯矯雲中鶴邑中壇墠
盛間日必飮醵與君分兩廣慿軾看犄角偏師不相避各
自謂騰踔秋鷹側緊腦下草眞如削一爲猛虎吟詎肯受
急縳無何遘世變𤇺火照城郭倔强文士態駑鈍經生學
而我同袍人一半隱汚濁乃悔向時習大足供嗢噱遂合
文酒社盡散從衡約君時讀書室爽塏新粉堊中楹列卷
帙南榮蒔花藥花時召故人連日具杯杓啇量及醬醯狼
籍到脾臄分曹鬭詩賦促坐雜歌咢我詩常早成吟聲振
寥廓匿稿懷袖間故欲來君攫移時乃出觀抵掌一笑樂
君才更敏健爽氣淬鋒鍔諸藝無不爲一徃自磅礴或起
煎鼎䥶或坐吹笙籥或爲吳聲歌點拍無差錯或爲着色
畫濃淡具丘壑或倣顔桺帖波畫悉斟酌擔夫争道勢屋
漏古釵脚時亦爲投瓊旦從惡少博一子未成盧繞床喝
令着皇天憎跌盪末俗有矰􁀯偕隱竟未能君也釋芒屩
平輿躍二龍靑雲翔一鶚錦繖日嶒嶸赤棒何昭灼猶憶
癸已春鄙人益落魄讐家肉視我張吻誓咀嚼適君晝錦
歸切齒碎齦齶挈我亡命游俾我罕驚愕吳山越水間捽
頭免人捉一别成蒼茫眞如隔山岳嗟嗟轉蓬士流浪隨
秋籜乞食狎江淮謀生拙耕鑿水行妖蛟怒陸行蝮蛇蠚
歲一歸里門鋤田石硌硌逄君休沐歸駿馬黃金絡前庭
羅金張别舘接褒鄂更有郭舍人側足善諧謔余毎欲詣
君心口自籌度十度過君門九度成退却長貧易感慨失
路增落寞用致余節疎詎云君誼薄攬鏡鬒髪衰出門車
輪各悠悠判雲泥相見何能數甲辰客蕪城秋寺極寛綽
萍蹤復相聚堅坐聽宵柝㧞劍斫彘肩敲火製雞臛憫我
衣無綿念我稼少穫作書向長安(君爲余作/合肥公書)交誼比花蕚
蠆尾語嬋媛蠅頭字端恪北行雖未成此札恒在握節盡
返衡廬君又之京洛歲月曾幾時南來消息惡耿蘭耗詎
妄東野信偏確旅櫬泝長淮天寒水方涸廣野風刁騷巨
川雪磽确嗚呼風流盡萬事眞零落昔年讀書處園亭大
開拓淸泠奥穾廊參差氍毺幕伎堂罷簫鼓毬埸散簾箔
雨澁倉琅鎻苔蝕葳㽔鑰主人竟不歸高樓花漠漠生乗
鮑家騘死羅翟門雀家多桀黠奴一一睨其槖艱難絕㣧
嗣支撑剰閨閣生平所愛女關河恨綿邈(音/莫)隨夫滯京邸
憶耶罷梳掠吁嗟一生事細數堪約畧昔在檇李城同君
啖餺飥隕星大如箕中夜萬感作物理與君言從古有蕭
索功名類芻狗宇宙一糟粕勇退古所期急流恐難託君
看五鼎烹何如一丘貉反覆陳苦詞豁逹無愧怍君亦顧
我語知我莫子若遲我二十年乞身向主爵靑山斵茯苓
白首飯藜藿蹉跎不相待此語記猶昨由來悲九命垂老
闕一着今春放燈夕君櫬來河朔長江浪怒號雨點大於
雹老屋勢欹斜壞墻色斑駁維時値春霖街泥驟瀺灂賔
朋誰束芻故舊無沭槨而我蹣跚來祖哭露雙膊持酒向
靈床所惜無酬酢文苑䘮應徐臺班失謇諤作詩叙交情
所愧言詞朴慿棺一汍瀾㴱夜猶捫摸
　　再搬寓示一二友人
離城二十里地勢莾奔赴其名曰亳村我昔此間住少保
之所遺木石大堅固排闥靑山來遶宅春泉注五畆築室
廬一丘共墳墓旣以長子孫亦可相嫁娶中堂極敞豁後
庭新粉堊簾閣頗周匝欄楹自廽互燠舘接凉軒茶磑兼
酒庫堂前兩喬木樛枝礙衢路峭蒨老梅根皴裂怪松樹
吁嗟人事變盛衰若朝露一朝風俗異白日遍霾霧子弟
喜剽掠臧獲半嘯聚其人游閒極白手無所作(音/做)呼盧飮
食聲噂嚃若風雨又有族長者託名急租賦毁拆徧房舍
瓜牙仗屠酤誓作精衛􁊕詎屑頭目護屋瓦白日飛一一
生毛羽橫流不得安憂來鮮早暮因之毎自反致此定有
故夙昔少猜嫌祗緣讀書怒不如舍此去或用免抵捂昨
秋假褊築頗亦協野趣城中諸故人間日必相晤竹木旣
幽映巖岫何嬌嫭稍稍滌煩襟時時託幽步無何主人至
客屐不遑駐躑躅向陌頭屏當到家具倉皇揖駔儈曲折
詢翁嫗側聞西城西老屋半僵仆茅茨畧堪葺門內兼有
圃天晴好鋤瓜秋煖宜栽芋門前剰荒陂鵝鴨亦可數便
擬删冗雜時復防噦吐灑埽絕蝸涎搔爬治桂蠧庶幾離
市囂聊用展獨寤知巳來咎予此錯鐵難鑄舍旁多老兵
連雞使人怖慓悍黑矟公飄疾黃皮袴捶􁁏酒滿溝無事
夜驚呼近此篋易胠子奚作事誤邇時屋價賤錙銖詎難
措矧子盛交游緩急或可訴何來牛馬皂乃作鸞凰笯長
跽謝客言吾生死章句性拙鄙借貸肉瘦畏傭雇與使甲
吾顔毋寧保吾素獨是聞高軒紛紛欲相顧壺觴倘在門
念之益驚懼室中乏四壁何以延雙屨作詩示故人幸爲
鑒情愫我今詎移居艱難再搬寓
　　贈徐竹逸納姬絕句五首
個儂粧閣近紅椒小倚身材鬬桺條一事更須驕女伴上
頭五日卽花朝(時二月/初八)
　　其二
知書侍女雅堪矜䍡􁮚紅箋手自謄偏賞玉臺新序好知
郞才調本徐陵
　　其三
綠窗姽嫿綰雙鬟珍重人從萬里還怪底玉郞描黛影一
痕絶似點蒼山(竹逸歸/自滇南)
　　其四
小閣寒梅撚折枝朝來預卜定情期狂朋昨夜逢人說親
見玄霜搗藥時(幾士兄云竹老納姬前一日適/見其閉門製藥故詩以調之)
　　其五
静掩紅閨潄玉醪縈堦草色似靑袍小姬採得宜男種相
映堂前阿母桃(竹逸太夫/人在堂)
　　短歌酬周聖濤兼呈立五先生
多年泠屋賃不得泥濘連朝衢巷塞旦徃城北暮城南老
大牽人脚無力周子貽我一束詩張燈曛黑疾讀之惜我
遲暮憐我窮其中情緒如春絲我今萬感無不有姓名那
足汚君口嚙人芻秣供人驅我今不如轅下駒僦人門戸
與人見我今不如梁上燕我在泥塗莫嘆嗟人生知巳良
堪誇感君父子與我好醉卽㝷君同看花
　　吳五表弟晉侯自滇南扶鷲山姑丈旅櫬歸里悲喜
　　　交集長歌賦贈并謝張忍齋徐竹逸張履吉張靑
　　　弇陳淇瞻數公
燭花坌湧揺光芒叩門忽卸遠客裝乍見頗訝語音異久
坐益覺鬚眉蒼兩脚只露蒺藜刺遍體尚餘刀箭瘡倉皇
哭泣目盡腫急遽跪拜頭爲搶嗟乎此是我表弟半生契
濶成參啇爾之先人我姑丈廿年流落離家鄕浪仙垂老
客六詔太白無家居夜郞巳悲猿呌繞滇樹詎料鶴化歸
吳檣吾聞此行大不易道路梗塞多危岡雞公背滑類左
擔老君關黒如騾綱早行惡木箐霧濕夜過絕棧春泥妨
南飛一鳥不得過乃以餒肉投虎狼此地連年況格鬬連
營鼙鼓盤雲長穿州恐被老兵禁繞寨或受諸玀創何由
歸櫬自天末致此定頼神扶將答言種種說不盡痛定拭
淚難爲詳卽如前月泊楚岸大風暴雨來砰硠洞庭湖㧞
一千里淚與湖水相低昻舟師墮水檣舵折天吳劈海妖
蛟翔同舟號泣咎㐫具欲投此物袚不祥天風人命争頃
刻豈易今日升君堂言罷鄙人復長拜欽汝孝行踰㝷常
飬生送死理一致東吳何必誇黄香(吳門黃孝子亦自/雲南奉兩尊人歸)矧
汝至性尤矯激族兄骨亦歸北邙(癸未進士吳貞毓客死/滇南晉侯亦挈其骨歸)
黃泉骨肉共歡笑靑史姓字增輝光因之轉念汝臨發䟦
涉萬里誰齎糧作詩永勒數公誼并冩一幅呈徐(竹/逸)張(忍/齋)
　　贈任王谷三首(時年/五十)
烈士日亹亹君子恒兢兢古之征邁者學與時運增衛武
古聖人耄猶凛寢興蘧瑗賢大夫知非昔所稱矧茲風波
民能不懷淵氷我兄戰勝肥道義塡胸膺挺身欲有爲(去/聲)
歛氣無所慿獨善以樂天肅然古閔曾
　　其二
西遊灌嬰城北出繁臺道一結丘中廬壯遊跡如掃閉門
讀我書時亦穫我稻田家八九月滌塲風日好勤力賴彊
以有年仗蒼昊椎牛大祭賽蒸豚侑祖考餕餘燕諸父亦
復逮庶老我聞先民言仁親以爲寶
　　其三
昨一到君門溪風吹笙竿溝塍叢宻篠門巷環層湖相逢
少機械淳悶同黃虞鄙性謀野獲於此一躊蹰我家在亳
村夏屋空渠渠有田不得鋤反僦闤闠居此意君所憐知
我者誰歟壯年慕柔翰湛没成庸愚何當學沮溺耦耕以
相於
　　正月晦日同徐竹逸任靑際㓜瞻過心石上人舀溪
　　　堂看梅用七麌韻
拂曉出郭遊靑山正堪數野寺墟烟積春塘亂流聚溪風
響漁舍僧語雜粥鼓羃䍥穿竹林明滅辨茶塢同行二三
子參差歷紺宇阿師竺法㴱微義妙領取留客具茶瓜翛
然拂松麈中庭一老樹偃蹇枝柯古墻低秃幹出逕缺巨
石補坐乆齋磬㴱江梅落如雨
　　題沈啟南松竹梅圖爲曹藎臣六十夀
堂上老松狀殊怪蒼皮翠鬛形狡獪疎梅疑是和靖種瘦
竹亦是湖州派畫之者誰沈啟南冩此掛向山中庵幀首
作詩以自夀此意澹蕩誰能參先生六十健無比粉壁亦
懸此幛子自笑盤中惟苜蓿其說門下皆桃李我知先生
眞丈夫盛年詎肯甘菰蘆好將曹覇丹靑手重畵凌空天
馬圖
　　史蘧庵先生招飮賦贈
蜀岡斜抱揚州郭葛相祠堂亦此中古瓦旌旗殷北斗亂
碑杉柏拂西風江頭愛弟飄零老社日遺民祭賽同今日
一樽還把袂傷心春色雨濛濛
　　哭史懷永(名詒蘧庵先生冡子己亥/秋自豫章歸遇盗投水)
彭蠡廽帆日驚濤颯未收似聞多剽刦誰與止箜篌咄咄
傷靑史悽悽到白頭貞魂應合併間道抵長溝(長溝爲甲/申年懷永)
(母夫人曁婦/蕭氏殉節地)
　其二
宋末文丞相揚州有斷碑至今留令弟垂老失佳兒薄俗
文章賤高門道路悲此賢關不細羣盜爾何知
　　讀蘧庵太史華陽山游草
華陽秀絕古茅峰側嶺廽巒路幾重紫府銀房秋建醮丹
崕鐵繘夜登封一時鸞舞諸天駕萬壑鯨呿别殿鐘媿我
向平遲五岳多君採术日擕笻
　　次廣陵葉才人題壁韻同蘧庵太史賦
驪山風景繚垣邉畧記華淸舊笛鈿今日銷魂來馬上西
宮遺事散如烟
　　丁未秋日諸同人於廣陵北郭園亭餞别王司勲西
　　　樵歸濟南以秋露如珠秋月如珪明月白露光隂
　　　徃來與子之别思心徘徊是以别方不定别理千
　　　名三十四字爲韻人各二十句僕以越鄕未預斯
　　　席春日懷人悵焉補作用思字
司勲客揚州兩載實在兹前年八九月涉江愬相思歲杪
延令歸枉道仍追隨客夏紅橋遊新荷正參差新荷倐以
長人生多别離准擬君北轅握手當衡綏如何轉蓬士祖
餞乃後期婉娩紅芳年物各媚所私嗟我同人心奚獨悲
遠而含意不獲展追冩爲此詩
　　春日過聞湛上人寺樓
樓外卽春山山晴意更閒鳥聲沉寺磬花影扣禪關便覺
離言說誰堪共徃還晩歸忘曵杖乗月弄潺湲
　　上巳後二日雨集黄珍百賔月樓分得十五删韻二
　　首
雨裛林花故故殷劇憐晴色十分慳幸逢名醖開涓滴況
有高人愜徃還萬感竟拚雙鬂改半生難得一春閒因君
那減狂奴態忘却衝泥路險艱
　　其二
辛夷花落解褉後酒伴相牽詎肯還此地夜多頭上月連
朝雨失城南山花經沾濕態偏好觴到讙呶人自閒入脣
美味吾巳飽諸君愼莫嗤疎頑
　　新晴過徐竹逸齋時石畔枯蕙復生同莫魯巖兄幾
　　　士賦分得七虞韻
春水沿城趁綠蕪新晴物色勸提壺卽看身外愁難傍㴱
喜尊前調未孤老愛琴書消暇日狂拚車馬傲濳夫藥欄
忽報蘭芽長行賦徐卿第一雛
　　春日接吳錦雯見寄嶺西初集作詩遥訊并懷丁儀
　　　部飛濤
珠江廽雁羽翩翩二月瑶華遠道傳寄到音書剛萬里别
來瘴癘恰三年春㴱蛋戸收蕉布雨後黎人種木棉爾自
天南悲謫宦故人出塞益堪憐
　　友人招同静安姑丈看牡丹并懷天石在京師分四
　　　支韻用陸放翁牡丹詩句爲起
君家名花天下知㴱紅淺白開參差異種洛陽曁巴郡促
坐法護兼僧彌風廊絕稱漾幽幔氷簟最冝揺折枝獨憐
有客長安去細馬看花還共誰
　　史雲臣宅看牡丹席上作歌兼憶去歲松陵同看花
　　　諸子
史君一生性絶竒洞開軒檻春風吹姚黃買得百十本魏
紫數恰三千枝層層光奪粉􁰕蓞朶朶色壓紅玻璃凌晨
排闥看花入衆賔劇飮如龍螭我雖小戸怯杯杓豪氣似
欲吞千瓻酒酣更憶昨年事扁舟曾泊三高祠顧吳(謂顧/茂倫)
(吳弘人小修/聞瑋諸子)愛花走相索張徐(張九臨/徐崧之)步屧偏游嬉舍南
舍北脚不歇老顚詎惜羣兒嗤南郊高士有戚叟(戚右/朱)門
臨夾浦紛茅茨行年七十筋力徤種花盡作㴱紅肌又聞
城內沈侯宅(沈次/雪)藥欄異卉争離披主人他出看不得矯
首墻隙徒嗟咨狂游似此踰十日舞衫歌扇何淋漓今年
故園花更好長事況復多袁絲當花不飮復誰待束縛莫
受皇天欺君不見陳生老大心轉癡作人僅免人奴笞村
中有花鎖空宅乞食春城空爾爲(余村居牡/丹最盛)
　　史遠公宅看牡丹
街南池舘徧芳菲(先一日看/花雲臣宅)又過君家扣短扉二月鶯聲
人側㡌滿城桺絮客沾衣莫嫌中酒年光去却恐看花伴
侣稀(明日立五靑際/俱有廣陵之行)慿向尊前話天寶沉香亭北事全非
　　同史蘧庵曹藎臣徐竹逸吳静菴路雋公兄幾士讌
　　　集黃珍百宅同賦瓶中牡丹
簾映層樓幕掩櫺數枝濃艶態竛竮汲來春澗淸堪潄剪
得朝烟睡未醒不分嬌慵因管束便經攀折豈飄零慈恩
寺裡多風雨何似君家雙玉缾
　　和幾士兄過周文夏園亭看牡丹之作
繞柱循廊檻閣新不堪車過又殘春記爲嵇阮林中客曾
吐笙歌座上茵鶯語正圓如話舊好花將謝倍愁人何須
浪作存亡感飛燕昭陽蹟尚陳
　　同徐竹逸過叙彛上人半畆居
誰團一把茅恰與靑山對隔歲仍復來烟鬟大好在近市
趣轉賖沿溪響偏滙婦女織蝦籠人家磨茶碓樵蹤半明
滅漁􁉞互向背乆坐聞齋鐘輕隂剪園菜飯罷出寺門眺
矚鮮恒態徐侯磊砢人顧我發遥愾緬昔周孝侯英風颯
千載南山空嵯峨射虎事難再阿師復大笑此意非我逮
君看寄託多轉使神明礙何如契無生忘言証三昧感師
妙指示澹語效規誨緩歩歇溪橋春寒那能耐
　　暮春皆山庭砌菊生
芽菊當春暮偏驚物態新江城無老伴霜雪認前身違俗
生何早逄時氣不馴寄言桃李軰相傍莫相嗔
　　徐竹逸宅看紫牡丹(花最後放開僅/一枝顔色殊麗)
春歸花事散如烟笑靨纔呈繡慢前宫女辭家遲入道阿
姨被酒晩朝天也知紫府從來貴此後紅粧不算妍日暮
一枝誰與伴輸他獨立最嬋娟
　　崇川兩小兒行(盧氏兩小兒前後刲/股療母疾詩以紀之)
崇川盧家兩小兒十尺犀角光觺觺弟兄孝行無偏陂雞
鳴盥潄雜佩觽定省詎逐羣兒嬉一朝阿母病且危頭目
眩運面色黧呼天搶地出涕洟問巫不省更問醫皆言此
疾難爲治此時大兒神猖披躊蹰四顧循中闈寶刀竊見
白差差捫着卽是蛟龍螭提刀刲股屑作糜精血着劍劍
色竒(阮亭云旁染/一句甚竒)驚走二䜿濳妖魑昨年母病復不支次
兒狂走還嗟譆兄肥弟瘦均此肌療母肯讓吾兄爲引刀
刳肝跽進之是日雷電皆躨跜嗚呼劍芒在前蹈者誰危
機險節同累棊兩兒赴義獨不辭視如梨棗争相持吾聞
孝爲百行基兩兒至性眞人師我歌佶曲非色絲採風敢
告諸有司
　　短歌别驥沙諸子四首
江頭惡浪高於屋亂帆颯颯啼黃竹行客夜長歌獨漉我
生萬事都茫茫今日何日登君堂奮􁐠一笑作拍張
　　其二
金生(廓/明)静者意有餘欲别未别心躊躇馬生(叔/瞻)倔彊頗愛
渠劉生(􁧬/生)被酒無不有舉觴一飮若鯨吼何可此人不與
酒
　　其三
四十無成顔色醜三年奔走鞋襪垢靑天淚落迸林藪誰
歟歌者云羊曇(月/生)驚砂淅淅吹石楠物猶如此人何堪
　　其四
長笛長笛太悲切汝是江邉一老鐵笛師鑽孔干將截生
平知巳盛孝章(公/彩)爾爲此技眞堂堂他日思君易水旁
　　古歌留别季滄葦先生
江頭旅店一月坐蝸涎疥壁蝙蝠大街泥滑滑不肯乾夜
長攣縮誰能那急鼓拉雜恰二更老客覊孤剛一個隔縣
故人歸未歸路長力短徒戲欷
　　其二
江風吹客速如箭車輪歷碌過君縣到門恰值君入門失
喜墮車狂欲旋老顚掀却頭上笠洗脚燎衣一相見呼朋
連臂登君堂我心明明燈燭光
　　其三
昨冬堂堂歲欲徂玉鎗雪片椽燭麤春𧖟食𥿄響不歇倡
予和女歌烏烏詎知一别卽相見陶陶孟夏重歡呼鸞飄
鳳泊辭鄕國索米不成饑亦得
　　其四
主人餞客夜未終亂鴉颯㳫啼酸風腰下寶刀欲斫地行
間硬句眞盤空男兒顚踣儻不死負此一飯非英雄歌闌
酒竭唾壺缺大笑登車與君别
　　羊流店書緯雲題壁詩後
雁行憶昨先余發夜夜郵亭夢見之今日果逢題驛句墨
濃人去不多時
　　長淸經𣏌梁妻祠
齊師伐莒潰潰軍多死䘮(平/聲)戰骨莾縱横中有曰𣏌梁曠
野闐哭聲白日斷行旅可憐數萬人併作長城土萬家皆
有婦亦復同悲哀獨有賢哉女一哭長城摧我行㤗山隂
晚次長淸縣髣髴靈旗渡水來依稀瑶珮凌雲見(上/聲)殘碑
古廟亂岡西耳畔啾啾謝豹啼南北行人齊下馬㝷聲疑
是𣏌梁妻
　　平原縣作
戰國六雄蕩天紀賢豪獨數四公子拚將七尺交博徒詎
惜千金酬死士紛紛輕俠走不休一生所急惟恩讐虞卿
樓緩皆上客惟恨未從毛薛游邯鄲城南古都市袨服叢
臺争跕屣當時惟讓信陵君黃歇田文安足齒古道悠悠
事巳陳撫時弔古一沾巾桺綿吹盡征衫破那得餘絲繡
此人
　　夏日河間舟次
孤篷遠道思綿綿伏枕吟成倍悄然扁鵲廟荒帆似雪丱
兮城暮草如烟他鄕雲水愁中跡故國隂凉夢裡緣聞道
南皮還此地寒氷朱李是何年
　　芝麓夫子席上贈歌者陸生
車騎營前月似霜珠簾犀押夜堂堂兩行子弟工盤馬能
跨斑騅只陸郞
　　其二
軍鼓三軍夜色高新翻樂府壓鞾刀燕丹巳去漸離死心
折長安獨爾曹
　　其三
裙幄球塲曲調圓淸歌妙舞萬人傳卿家大陸原堪笑八
洛空擕論兩篇
　　其四
明月烏啼曲未終看塲腰鼔玉瓏璁帝城才藝誇年少腸
斷延秋老樂工
　　贈吳黙巖先生
我生偪側不稱意角鷹失勢鳴饑腸江淮連歲苦奔走跳
躍只如馬脫韁南譙夫子今健者與我相見平山堂企脚
不怒野夫野捉鼻頗愛狂奴狂君詩體格擅長句舞衫酒
壁都淋浪有時使筆如抝鐡斗大波畫森盤張龍拏豹攫
出險怪韭花蠆尾揺光芒别來忽復七八載星星鴻爪難
遺忘今年燕市作傭保三伏巳退啼秋螿謁公恰値張弧
節興極不辭吞百觴公家兄弟産同日出與麟鳳同禎祥
卽今轟隱夾衢路掖垣舘閣争輝光衆賔雜㳫牛酒賀絲
竹絡繹東西廂酒酣徑擬驂白鹿弦拓直欲追黃麞君不
見長安秋雨十日大崇文街上聲砰硠相逢不飮復誰待
況復話舊多感傷如余飽飯窮亦得坐看公等排天閶
　　長歌程周量舍人席上作
舍人連歲離五羊襆被日直金門旁暑天招我河朔飮紅
玉之椀盛㯽榔我聞百粤天下秀倚天㧞地成空蒼花田
瓊海一千頃廣南列郡真堂堂昇平遺事盛簫鼔況復士
女多明璫紅棉花月色白誰歟來者云珠娘荔枝磯上又
蕭瑟與客鼓楫凌陂塘紅肌出手巳快劈絳質廽船還飽
嘗野夫聞此意便足拄地不覺饞涎長舍人語我客且坐
更有神物纒風霜羅浮頂上怪松樹千顆萬顆争騰驤雨
中翠鬛色浮動烟裡黛甲形拏張我聞此言亟揺手冷冷
似欲乗風翔尉陀之城在何處奚由晞髪凌蒼茫詩成炎
暑已頓失耳畔忽覺啼寒螿
　　大水行
長安急溜白日昏渾河濁浪何騰掀是時雷電互激射十
日大雨如翻盆河流挾雨勢益壯嚙堤潰壑衝城根遂師
匠氏噤不語菱玉悉索徒狂奔宣武街頭十丈地險若水
櫃翻䕫門丞相火城不得過牛車日出空啍啍吾聞滹沱
之水來塞外直繞全晉縈崑崙翕河周頌有恒職世欲四
凟修屏籓胡爲喧豗恣䟦扈坐令韋曲成窪樽壞廬抉屋
虐太甚嗟此詎獨非黎元聖人巳下責躬詔一言巳沛朝
廷恩鯨魚水蜮莫浪喜會見金闕開朝暾
　　長安老屋行
七月八日秋雨大長安老屋同時破北風颯颯曉更號鐵
騎雷硠滿城過街頭老革妨熟睡屋裡嬌兒損惡卧后土
乾泥無一寸窮巷瘦妻恰千箇老夫此時客古寺目眙口
噤只無那倐忽眞令萬象失詭譎疑是百靈作(讀作/做)嗚呼
皇天苟如此何不還家失饑餓須臾門外天漸明雨聲未
歇風聲和
　　地震行(用芝麓先生/大凮行韻)
六月十七風滿天帷屏杯椀大劇顚都門簸盪猶未甚齊
魯消息紛喧闐山東大吏羽書至急裝快馬相鉤連相傳
日入星未起可憐人命薄如𥿄琅琊城外千村盡李家庄
上萬人死我昨揚鞭跨驢背一路村墟記其槪夜火常從
餅師乞晨蔬或向園官貸詎知瞬息遭風雷震霆一擊坤
維開乆嗟民力亦以竭頗怪天怒殊難廽我生未習天官
書誰從薄蝕占盈虗五行妖沴干皇極一片寒芒射帝車
是日白日爲之昏海天澒洞波濤奔㤗山坼裂井泉溢變
故難以恒情論塡谿塞阬須臾耳蒿里何從辨妻子長平
之坑四十萬積屍未必甚於此骸骨撑拄如山高隂隂鬼
伯求其曹天吳紫鳯有底急以人爲戲争雄豪我向司天
騐箕桺寒燈一夜成白首都亭訛言日數至三市居人悉
狂走或云彰義門下水拍天其勢竟欲衝甘泉或云七月
大地復將震雞狗驚竄如秋烟我時作客望眼枯家書何
日來天衢欲歸未歸不稱意􁫒翅學作饑鷹呼秋月如珪
復如玦不爲愁人洗煩熱巳分殘年飽亂離那得他鄕暫
歡悅嗟嗟我生巳後時祁寒暑雨常相隨宵旰巳知聖主
意爕理終藉群公爲誅求江左尚官府詬租胥隷打門怒
君不見吳越家飛三伏雪江淮田漲　春雨
　　王禮部阮亭席上送吳雯歸中條山
宫梧金井催高秋禮部招我爲夜游坐中年少較蒼健此
客毋乃爲并州言從中條來欲返中條去中條山色靑刺
天舊是羣仙棲遁處君今吟卷動王侯快刀健馬百不愁
誓隨鵷鷺朝紫闥詎逐猿鶴巢丹丘君說中條山我唱横
汾曲晉國河山落日黃漢家簫鼔寒波綠蔓草全縈鸛雀
樓西風自響王官谷弔古須慿酒一尊移家恰得書千束
羡君歸計巳先成我在長安嬾送迎秦關明月桑乾水匹
馬相從魏豹城
　　孫退谷先生招同王敬哉思齡兩先生曁弟緯雲夜
　　　集看劍齋卽席命作看劍歌
秋星簾前大如斗看劍齋中夜命酒先生八十杯在手酒
酣跌宕無不有須臾叱咤平頭奴跪捧三劍當堦趨衆賔
目攝不敢動列缺閃爍翔天吳其一首銳不盈咫欵云吳
季子之子其一屈曲如繞指古之魚腸毋乃是其一煆煉
非五兵玉鎗墮地啼琤琤截犀剸兕不足怪拂鐘立斷蒲
牢鳴吾聞洛陽街銅駞里中有三河輕俠子醉餘亂舞劍
花紫糢糊炤見春坊字徃徃胸多不平事先生老矣夫何
求一生自問無恩仇胡爲龍性馴不得夜夜神物懸牀頭
先生大笑一拍手劍色淋漓着胸走頭白摩娑萬卷書此
書與劍吾老友出如脫兎處静女夜闌撫劍相爾汝哀角
一聲斷行旅
　　和相國魏貞庵先生汎舟詩
　　　栢鄕魏夫子者聖世臯䕫盛朝伊傅望隆作楫偏
　　　多印渚之游才重濟川不淺濠梁之興乃因休沐
　　　之晨爰鼔臨流之棹水雲蕭瑟地是渼陂風日鮮
　　　新節同褉飮謝安則東山亭榭頗事管絃徐勉則
　　　南國賔徒止談風月無何而素霰微零凉颷乍激
　　　笳吹競作顧而樂之於是詩紀八章律成四韻揮
　　　毫以賦行間旣珠玉紛馳鼔枻而歌水上亦魚龍
　　　悲嘯不揣巴人之和敢呈郢客之斤
休沐元僚出郭行一時風物劇秋晴恒山恰許推篷出泜
水偏從對酒淸砥柱中流黃閣老徜徉别墅白鷗盟十年
太液從游慣親見西風動石鯨
　　其二
鄗南形勝連三輔燕趙盤紆好放歌撾鼓颿知廽極浦乗
槎客巳上秋河風前刀尺丹楓落月㡳邉陲白㕍多忼慨
便從參佐約只將玉帶換漁簑
　　其三
城西彭水碧如烟醉解金貂一扣船五馬山高秋歷歷千
金臺冷草芊芊瀛洲鳬藻君臣樂里社雞豚父老緣自是
太平公手製亟慿絲管答堯天
　　其四
風急寒潭落照平仙舟揺漾綠莎輕驚飛烏鵲秋千里辨
出魚龍水一泓相府蓮中聽趙瑟金莖露㡳試南烹宵闌
候吏參差火隔岸遥聞興覇聲
　　其五
淅瀝俄從舵尾催悠颺復傍渡頭廽初驚鉅鹿悲風起忽
挾滹沱快雪來訪戴廽舟王子興撒鹽飛絮謝庭才勝游
心自關民社爲兆年豐罄百杯
　　其六
蕭瑟林花罥角巾優游綠野暫閒身岀當寰宇昇平候歸
見田園故舊人軟語枌榆忘日永高談桑柘騐情親獨憐
猿鶴偏惆悵聞道宵衣眷戀頻
　其七
蘭橈一棹入蒼茫夾㟁爭窺隠綠楊丞相車茵延揖客魏
公簪笏付諸郎十年獨座威儀重一夜扁舟意味長玉靶
珠鞭歸騎晩盈門殘雪午橋莊
　　其八
布衣踪跡限林臯未獲從游侍節旄想去賔朋多藴藉望
來雲木定周遭地連畿輔形偏勝歌出臯䕫調總高意氣
不禁飛動甚朱絃遥結爲公撡
　　九日前一日同錢舍人寶汾登長椿寺妙光閣
濁醪竟逼重陽節古寺剛逢下直人萬里思鄕吾較切一
官慢世爾長貧經堂瓔珞飛花雨海國烽烟罷戰塵與汝
妙光樓騁望他年無着共天親
　　爲李武曾題灌園圖
淼淼南湖畔聞君舊隱存西風一以到黃葉響空園客子
乆于役鄰翁爲掩門披圖重囬首怊悵復何言
　　題女史馮靜容畫蘭爲歷陽趙儀吉賦
相府蓮西嫋素蘭鮑家香茗共珊珊自從抛擲長街裏冶
葉倡條一樣看(静容相/門故姬)
　　題鄴下聞琴亭和壁間周伯衡觀察韻
人傳鄴下有郵亭拊掌亭前韻可聽我到寒禽方軋軋響
來粉壁果泠泠伎帷繁奏疑銅雀朔客哀絲類洞庭郭索
此宵彈不盡亂山重叠湧秋屏
　　曉發中牟
馬前殘月在人語是中牟徃事空官渡西風入鄭州角繁
鄕夢斷霜警客心愁野店扉猶掩村醪何處求
　　滎陽
勒馬横鞭問中原古戰塲北風連夜吼白日冷滎陽絕壁
龍形陡崩崕虎氣藏欲㝷劉項壘衰草浩茫茫
　　偃師縣東三里王輔嗣墓下作
陸機昔入洛夜行次偃師我來經此地正値寒冬時蕭蕭
王弼墓窅窅晨風吹
　　鞏雒道中書所見
鞏雒饒陂陁水土互蟠結抉幽布險勢鑿孔露竒節重隒
積厜㕒怪竅囊墆㙞居民數百家伏處類巢穴村虗羃巑
岏衡宇補凹凸批亢架栭楶擣虗置櫨梲玲瓏勝鬼工妥
貼儼地設乃知般倕外别自有巧拙東南一土巘壁若昆
刀切居者累彈丸縹緲詫竒絕重樓俯鳥道甕牖瞰蟻蛭
盤旋萬螺紋雕鏤百蟲齧盡室頗淳熈聚廬復精潔噭咷
雜童穉傴僂半耆耋嬌女曉塗抹瘦妻觧補綴春秋放雞
豚早晚閉門闑我顧居者言此境堪咋舌一朝秋雨塌陵
谷遭崩缺將母愚公移或者龍火掣居者啼向我長跪對
余說前朝昔䘮亂蛾賊起作孽秦隴跳銅脛楚豫濳草竊
峨峨洛陽道千里大流血白晝舞䝟􁲵黃天恣饕餮妻孥
飽刀鋸骸骨供蠚􁆂詎料寰宇淸及見欃槍滅興亡祗轉
瞬世事纔一瞥苟活幸至今枯菀何區别我聞吳越間甲
第金張列文椒塗不足更取都梁熱此疑太暴殄翻恐致
蹉跌何如此間人任運無曲折飽飯過殘年踏盡邙山雪
　　洛陽女兒行
朝登洛陽城暮出洛陽道洛陽城中多女兒洛陽道上春
風吹陸機詞賦成名日王濬樓船得意時陸機王濬才華
盛少年游俠誇名姓金谷園開玳瑁樓銅駝巷掛珊瑚鏡
女兒袨服惜娉婷但願春酲不願醒挾彈只經宣曲觀吹
簫常坐夕陽亭六街三市連靑瑣洛下何知有江左賈充
閣內慣薰香潘岳車前争擲果永嘉名士正風流典午驕
奢百不愁頃刻南朝成六季須臾西晉巳千秋桑田滄海
難相待疇昔韶光竟誰在朝內濳悲靑葢非城中暗泣紅
顔改轘轅伊闕一畨新寂寂風光愁殺人只有北邙山下
路蘼蕪還作洛陽春
　　金墉城
西晉矜全盛雄關百二重洛陽年少客挾彈陌頭逢冶葉
銅街麗倡條繡陌穠長衢交畫省大宅出歌鐘事急橫刀
入時危躍馬衝逡廵傾大業僄忽驟羣兇太弟長沙乂諸
王河間顒天潢争踐踏國計孰彌縫驥子悲同穴龍漦實
飬雝金𧖟聲窸窣鐵鳳汁銷鎔典午中原蹙瑯琊道子封
諸傖從此渡江左暫相容運巳分南北時方化馬龍可憐
空宛雒何日靖兵𤇺我到驚殘壘天還廹暮冬華林生燕
麥綉嶺印狐踪風物前朝換烟光古寺濃惟餘陸渾在山
翠落金墉
　　白馬寺
赤伏推明帝金刀再纘承東都求好義西竺到名僧藏訝
靑牛逝經傳白馬興五都秋列刹三市夜燃燈是日皇輿
固當時國勢慿鬘雲遮大內法雨灑觚稜綺構珠幡動花
田紺塔層龍宫標寶樹鷲嶺度金繩頃刻悲川竭吁嗟慟
土崩羣雄惟郭汜華省又何曾鹿任中原走狐看帝座升
八王多格鬬五姓復頻仍事去情難歇愁來愴不勝銅駝
蹲大道銀雁呌諸陵舊跡行人問豐碑後代增凄凉秋草
外荒塚是摩騰
　　寄緯雲都門并示里中宋中諸弟
曾約慈仁寺握手告離别揮鞭不容待暮光半明滅料爾
踞長松寒風晩騷屑
　　其二
汝留杜韋曲我客陸渾山四節一以盡覊人俱未還遮莫
因聞雁益凋游子顔
　　其三
一弟在故郷(半/雪)一弟在燕市(緯/雲)兩弟在宋中(子萬/阿龍)我在洛
城裏更㴱欲成夢未審向誰是
　　洛陽除夕
五更殘臘竟歸去丈夫飄蕩仍天涯千里外人客宛雒十
年前事愁江淮(戊戌除夕/在廣陵)梅花空綻白馬寺柳葉漸放銅
駝街此間今日無劇孟安能從汝談胸懷
　巳酉
　　人日洛陽對雪
去年人日節一片五湖晴今歳逢飛雪凄凉在洛城梅花
都不見彩勝倩誰成愁逐春盤菜迢迢一夜生
　　曉發洛陽
東風入潼關積雪映鞏雒垂鞭陟修坂浩歌進叢薄囬望
北邙山昔賢不可作
　　雪後從偃師至登封度少室山崿嶺
巳酉首春月十七渡洛曉發楊林東嶙峋負黍忽㧞地湧
岀菡蓞攢蒼穹我行弭節躡絕頂歕欱灝氣蒸鴻𪷟是時
萬山正積雪砯崕鐵繘光玲瓏白踏中原莾浩浩紅摸暘
谷光熊熊恭聞嵩山壓天下五嶽異秩茲當中百王燔瘞
誌昭報列聖柴望彰尊崇我生江表若培塿何異斥鷃棲
樊籠昨年驅車走燕趙亦復羸馬經山東北恒東岱掉臂
過探竒未獲登巄嵷惟兹我更有夙契嶽靈憶昔叨帡幪
前朝熹廟歲乙丑余祖六袠孫得雄含飴摩弄感神貺嘉
名肇錫云維崧此行詎料涉山麓禮合膜拜酬神功何爲
過廟不敢入爾與童羖將無同嗚呼此亦大有故貧賤自
恨無終窮短衣蔽骭泥没踝見此轉使山靈恫依人奔走
覔衣食似爾豈得誇桑蓬揮鞭掩面凌絕險矯若鷙鳥摶
天風趂人山勢似相捕遮莫失脚愁虗空
　　宻縣見白松并謁三仙女像(松下軒轅/三女葬處)
軒轅膺寳籙功德配羲農貴主埋蘭玉仙根孕老松三株
凌絕壁萬古蛻神蹤銀鬛和烟攫霜皮帶雨封後來緱氏
鶴同日鼎湖龍秀欲叅天闕光能亂夕烽月中㝷有路雪
後辨何從撫此成三歎人生詎再逢仙棋消歷刦石廪積
崇墉北望蟲牢邑西臨女几峰風標偏謖謖戰伐任重重
誓掃鉛華盡羞矜粉黛濃桃源須問渡橘叟定擕笻我到
捫松幹移時展蕙容瓊扉晨啟閉玉珮晩琤琮日落殘崕
寺風沉斷磵鐘珠衣飄碧瓦想像夜深逢
　　自汴赴許途中作
晨發大梁城薄暮次尉氏荒逵蔓古蒿頺垣漾淸涘溝澮
浩縱横墟落半傾圯緤馬駐野田㨿鞍百憂起末流處實
難亮節人所鄙持此硜硜懷長爲客游子躊躇復何言愁
經阮公里
　　其二
行行涉洧盤升高暢遐眺春疇鳩婦鳴麥隴雉媒噭風吹
櫻桃花亂撲考叔廟吁嗟仁人言諷諫著成效大叔固狂
騃鄭莊豈純孝人生重天親誼士恤名教烝嘗閱千秋詎
曰非感召至今野田中慈烏日争噪
　　其三
旦日入許昌風景曠悠哉潩水日夜流天風東北來我思
在漢魏獨立長悲哀當塗志竄竊炎燼成寒灰天子任刼
遷公卿悉駑駘誰知華子魚乃爲勸進魁鬱鬱古䌓城空
留受禪臺
　　其四
吾思荀朗陵家世居西豪皓節不可湼正氣誰能撓是時
東漢末閹寺紛貪饕北寺忌儁烈苛細如牛毛先生秉剛
介識鑒窮纎毫安能習媕婀磬折隨爾曹我來潁水陽企
德心徒勞空郊趯毚兎曠野多蓬蒿惟餘八龍塚勢與春
雲高
　　鄢陵柬梁日緝侍御
鄢陵城下日西初千里征程晩趂墟聞說高軒歸里巷暫
㝷幽興狎樵漁春違舊雨論心切花壓層城會面疎慿訊
逃禪梁御史比來眠食定何如
　　許昌使旋却寄史省齋學憲并同事數公
隂隂水木喚鳴鳩漸近江南景物幽許下羣公如見訊柳
綿飛盡入睢州
　　看花歌贈侯仲衡
去年看花燕市傍今年看花䌓臺下世間萬事劇可憐眼
前一尊且須把君不見野田月黑多饑烏陳生亦復爲饑
驅故人十載不得見自分老大終泥塗宛丘三月風吹柳
我在帷車作新婦君言道左遥見之憐我形容巳衰醜今
夕何夕登高堂狂歌酒行不紀行丈夫困頓亦常事且復
豁逹披心腸我家㓜弟郄門楈卵翼頻年感君誼我亦鷦
栖事未成賃舂正欲從君計對花不飮將如何人生樂極
傷懷多瀼西茅屋倘容借坐君桑上我桑下
　　贈侯叔岱
人傳侯公子家住睢陽城當年意氣葢天下裲襠馬矟眞
縱横梁園好花開滿院與君今歳纔相見訝君壯志盡蕭
䬃憐我衰年轉貧賤停杯不飮有所思思昔梁園全盛時
丹軿綉轂恣戞擊豪氣䟤䟦誰能覊自從中原苦格鬭萬
事一徃酸風吹閼伯臺前十步地應劉之塜何纍纍(謂劉/干之)
(吳讓伯延仲徐霖蒼/侯長華朝宗諸前軰)念此勿復爲君道亟取金尊向君倒
君家名花天下知君家兄弟皆魁竒對君看花意便足何
暇瑣屑䌓憂爲只愁春雨灑不止惜花憶花竟誰是惡卧
飽飰悶欲死老夫騎馬恨不能布襪相隨踏泥滓
　　同郭涵叔侯叔岱弟子萬過飮徐恭士宅賦贈
先生背郭掩柴扉細雨空堂生計微開徑剛留覊客坐鈎
簾忍放好春歸路經梁宋千村盡人到窮愁萬事非晩合
倍憐投分切濁醪寧使寸心違
　　其二
憶昔侯生(謂朝/宗)在陽羡藥欄低亞對􁊕巵毎於燭盡天寒
夜細說梁園數子詩近日餘波饒綺麗當時老軰總衰遲
一尊細酌吾多感正値鄰家吹笛時
　　過仲衡西村看牡丹同恭士叔岱梁紫子萬弟賦
連年奔走疲筋骨及到梁園四月天老伴恰逢來酒後悶
懷准擬破花前便停歸計拚疎放得趂春晴且劇顚況是
孔家樓不遠銀鞍亟借莫遲延
　　其二
信宿看花我不辭逢花欲去更何之一春偪側依人日千
里間關見弟時(史雲臣云此二/語滿𥿄涕淚)映水更添闌壓叠護風却
愛幔離披試看物態分明甚坐覺朝來迸數枝
　　恭士折牡丹一枝見貽走筆寄二絕句
野夫見花狂欲死一枝折寄勞相將游蜂落絮故相惱不
是詩人底許忙
　　其二
燧人陵畔開千朶微子城南放幾枝慿誰寄語徐卿道不
分看花頭白時
　　戲柬侯四丈
聞說睢州女較書春愁纔妥上頭初今朝人卧梁王苑歌
板糟床只欠渠
　　贈侯闇公(叔岱/長公)
睢陽城中侯伯子矯若千里駒昻昻爾家積德世所羡此
客少年才莫當丈夫意氣本飛動吾儕文筆須淸蒼如余
衰賤那足數坐看俊鶻凌空翔
　　哭侯朝宗先生
雨坼倉琅攪客愁㦸門不動鎖空樓全拚蛛網塵棊局曾
倩花枝當酒籌一代高名荒塚在三春廢宅野花稠我來
長日昏昏睡隣笛誰吹起客愁
　　其二
何李中原俱失志文人似爾更飄蓬城亡䧟賊麻鞵日捕
急爲奴複壁中萬卷鯨呿還䟦浪九天鵬翼誤培風浮生
乆悟窮通理不分林花作意紅
　　其三
傀俄土木氣難馴酒後論文勢更振毎向空蒼追大雅時
於刋落見天眞鷹翻兎窟原無跡馬騁蟻封始絕塵最是
飮醇還近婦信陵末路倍憐人
　　閼伯臺下作
輕颷浄纎埃綠蕪没芒屨漸漸泉眼决交交雉媒乳我行
出郭遊散屧愜所遇遥心會鳴禽霽目契芳樹迤衍歷陂
陀陘峴莾廽互崚嶒覯層阜人云閼伯墓纓巒蕩游氛帶
壑歕宿霧嗟此高辛裔明禋啟庥祚柰何與實沉同氣相
抵捂憫此田中萁哀哉一尺布太息不能言藤花落如雨
　　鳳陽道中
極望眞空濶悲來孰與論磴扶孤嶺仄沙黨亂流奔苜蓿
生馳道櫻桃落寢園百年銀雁出呌月足啼㾗
　　滁陽山行
少讀醉翁記愛其語卓犖茲行過滁陽登頓陟磽确環滁
云皆山益信翁語確余時困於役巖竇廹崩剝攀繘懼蘚
滑捫崕恨蘿弱稍玩簾泉淸復怖惡溪濁遇險屢怵惕出
坎乍笑樂蹣跚蟻緣垤曲折螺旋殻好峰忽撲面蒼紅互
班駁失喜一大呼羣山響鐃鐲乃知古人言大勇亦可學
　　廣陵送季滄葦侍御北上
去年别公游宛雒御史府中驪唱作銅槃熒熒炤覊賤玉
漏沉沉展歌噱撑腹詩書極輪囷映肉花枝爭綽約我時
裋褐色沮䘮公也隱囊態磊落堦下蔗竿舞便中牀上梟
盧喝教着百五十韻詩離竒(公作一百五/十韻詩見贈)一十八盤路險
惡連年歲䘲匪細故近日廟謨饒大畧鋤奸直用繩縳虎
去莠恰如風掃籜巳聞反掌决癰疽還說拊髀思管樂天
子一夕開紅門我公再召登黃閣余來甫别軹㴱里公去
未離廣陵郭相逢一笑酒淋漓並坐三更絃腷膞鳴呼時
事難爬梳所恃公才善斟酌㑹興帝治駕黃姚定播皇靈
暢卭筰風刮紅旗覆江面天低白浪衝城脚野夫含意百
未申目斷雲帆縱寥廓
　曉發如臯示何龍若
一爲杜牧揚州夢十看劉郞觀裡花殘月曉烟無限感今
朝相送只侯芭
　　梁谿贈吳伯成明府
我家住傍滆湖水東距梁谿一舍耳蕭晨頻作惠山游兼
載惠山山下水自從老客嗟轉蓬大河北㟁塵蔽空綠箬
黄柑想像裡紅泉白板畵圖中歸鞭鞏雒西風冽暫葺茆
簷曝冬日側聞隣縣有神君治行吳公今第一吳公治冠
東諸侯況復文藻追曹劉春𧖟食紙響不歇十吏腕脫何
能休如今才人天下少公也讀書洞㴱窅如今愛士公卿
稀公與合肥宗伯好陳生貧賤三十年一生肝膽傾豪賢
只拚溝壑安吾分敢仗文章對世憐見亦不持子公書來
亦不索仁祖米下走余慚孔文舉高名公是李元禮謁公
一盡平生語明日揺船載泉去
　　短歌贈秦對巖
故人幾載不相見短裘掩髁塵滿面來春乞食繁吹臺昨
秋作客邯鄲縣歳云暮矣風颼颼張帆仍作東吳游旁人
拍手笑不止野夫掉頭歌不休品泉因訪陸桑苧塡詞爲
㝷秦少游得詞與泉意便足此外紛紛非所求
迦陵詞全集卷三
　宜興陳維崧其年著
　郃陽王又旦黄湄　維岳緯雲
　新城王士祿西樵　宗石子萬
　武進董以寧文友　男履端
　吳江葉舒崇元禮　姪賜薛
　　柳含烟
　　　本事
靈和柳弄晴春輕颭江南綠水東風陌上又河邊得人憐
　亂撘瓊樓絲一把故與玉郞牽惹而今香絮滚斜暉幾
時歸
　　散餘霞
　　　十六夜卽景(元夜暫晴/此宵復雨)
昨宵皓月凉於粉浸萬家蟬髩花下幾兩車兒翠盈盈偏
稳　今夜紅燈成陣被雨絲淹盡一隻銀鴨床頭鎭厭厭
春困
　　好事近(一名釣/船笛)
　　　同友人過野寺
春水碧於天還與晴山賒翠歷歷幾家烟店綴山邊水次
　鶯聲喚我過溪橋撲㡌煗香墜風弄杏花低處露前村
小寺
　　　隔院聽琵琶
拍徧小闌干何限塞鴻明滅老去怕逢節侯正落紅時節
　沙塲病卒搯檀槽隔着隣垣說似訴少年陳事有玉樓
金埒
　　　夏日史蘧庵先生招飮卽用先生喜余歸自吳閶
　　　　過訪原韻
分手柳花天雪向晴窗飄落轉眼葵肌初繡又紅欹欄角
　别來世事一番新只吾徒猶昨話到英䧺失路忽凉風
索索
　　　丙辰早春得雲間張洮侯寅冬所寄書
春水錦鱗通忽把故人墨跡一𥿄三年纔到訝紅牋無色
　當初高讌五茸城盡江東裙屐記得傀俄酒態有瓊筵
醉客
　　　食蟹憶南耕(時南耕以禮/斗齋宿道院)
溪友饋霜螯細擣蠻薑漫喫更聽糟床細注賞半窗晴碧
　游仙今夜憶曹唐正鎻旌陽宅料在醮壇深處倚石床
吹笛
　　　郯城南傾蓋亭下作
落日古郯城一望秃碑蒼黒怪底蝸黃蠆紫更蘚痕斜織
　我來懷古對西風歇馬小亭側惆悵共誰傾蓋只野花
相識
　　漁父家風
　　　贈梁溪趙叟
十年小閣自埋名不愛賣丹靑隨身并少林逋鶴人比惠
泉淸　花一樹酒三升了浮生朝來微醉拍手憑闌雨後
新晴
　　荆州亭
　　　題扇上琵琶行圖
苦竹黄蘆想像湓浦潯陽怊悵半幅小丹靑畵岀東船西
舫　白傅靑衫巳往商婦琵琶猶響無限斷腸聲只在行
間𥿄上
　　眉峯碧
　　　春夜見新月
寶馬縈簾押金斗薫珠袷一團醉玉怯春寒斜向紅裯壓
　無語抛銀甲且自偎香鴨半鈎纎月柳梢頭問誰偷把
靑天搯
　　琴調相思引(一名玉/交枝)
　　　元夕後二日夜雨卽事
綺陌將收五夜燈後堂鎻到第三層畵簷殘燭細雨恐難
勝　歌板𫾣愁飛火鳯枕凾貯夢結紅氷覺來還記踏月
六街曾
　　誤佳期
　　　偶作
枕上春酲猶害樓上東風偏大金籠鸚鵡喚人來忙岀花
陰外　不肯把簫吹那便將花戴臉波㡳事十分紅莫誤
將人怪
　　憶秦娥
　　　夢至石城盤馬覺後賦此
桃花埒依稀醉犯靑溪雪靑溪雪草頭一點玉驄明滅
驃騎桁前人欲别錦衣倉後鐘初絶鐘初絶一塲春夢曉
鶯時節
　　淸平樂
　　　長至前五日適吳門諸子有塡詞社初集之舉同
　　　　集余澹心秋雪齋是夜風雨
關山如許不醉卿何苦酒潑鵝黄嬌似乳領受高齋夜雨
　莫愁濕透􁁬鞋道傍醉倒須埋不見長洲苑裡年年落
盡宫槐
　　　友人以哭女詩見示作此以代寫哀
紅珠辭掌絮果因風颺跌碎菱花樓上響人與舞鸞同往
　昨宵粉壁金閨今宵孤冢棠梨思子臺前月落女墳湖
畔鴉啼
　　　夜飮友人别舘聽年少彈三絃限韵
夜香燒罷樺燭通宵話曲項檀槽聲不啞銀甲憑伊搯打
　只圖漫撚輕籠誰憐雙袖龍鐘少日紅筝北里年來白
髪西風
簷前雨罷一陣凄凉話城上老烏啼啞啞街鼓巳經三打
　漫勞醉墨紗籠且娛别院歌鐘怪底燭花怒裂小樓吼
起霜風
歡塲纔罷去對孤檠話欲擊唾壺聲盡啞可惜孤城浪打
　一宵柳簇花籠何時萬戸千鐘塵世風波似海狂奴談
笑生風
　　憶少年
　　　秋日登保安寺佛閣
半村紅蓼半村烏柏半村黃葉寺樓偏作勢欲斜穿山脅
　檻外霜楓眠正貼被西風陡添鱗鬛閣中僧夜語有猿
吟相接
　　阮郞歸
　　　爲靈雛題畵
吳綾一幅滑如脂江南好畵師長松幾樹碧離離斜添斑
竹枝　烟似水雨如絲梅花簾外垂更題半闋斷腸詞樊
川杜牧之
　　畵堂春
　　　春景和少游原韻
今年愁似柳條長春宵夢斷昭陽杏花着雨隔籬香瘦不
成粧　十載流連蜂蝶半生淪落湖湘殘紅幾斛撲衣裳
和淚同量
　　　小春
不寒不煖好年光依然人在江鄕春人偷嫁與冬郞便小
何妨　記得年時嶺外梅妃猶未勝粧如今花滿𥿄糊房
紅紫成行
　　武陵春(第一體)
　　　舟次虎丘
四靣吳山争窈窕濃綠罨歸舟寺外人家橋上樓春水盡
情流　主簿祠前斜日漾惹起舊時愁石上苔痕靑未休
曾做少年游
　　鬲溪梅令
　　　小寺
花前小寺背春城不知名淼淼夕陽金刹着波平風光難
畵成　阿師洗鉢趂新晴隔溪行閒鎻堦前梅蕚一枝横
僧雛學弄笙
　　海棠春
　　　閨詞和阮亭原韻
春閨金麥微微響靑鳯脛輕移銀網睡眼恰初􁪑一片紅
酥漾　隣姬眉黛遥山様怪昨日邀儂相賞遮莫繡簾前
有箇人張敞(曉粧)
惺忪春夢何時足拚晝揜銀屏六曲繡倦歇鴛針藏在沉
香褥　藕花衾壓桃花肉微睡醒低呼小玉何處弄琮琤
似戞瀟湘竹(午睡)
韓馮啄破鞦韆影瓊扇裏春酲初醒半晌卸金蟲小試蘭
湯冷　後堂憎殺靑銅鏡怕照見雲鬟未整莫道少人窺
天上堆金餅(晚浴)
紅㽔枕上啼紅雨且坐聽玫瑰雙杵纎手剔蘭煤樓外賔
鴻語　馬蹄連夜堂堂去偏無頼三更譙鼓難捉是蕭郞
不比牀頭麈(夜坐)
　　　題美女圖爲閨人稱壽
智瓊年小逢珍偶多少事燈前酒後夜合自開花揺動珠
簾口　檀奴笑覔南朝手圖倩女爲娘稱壽一笑澑横波
媚靨紅於酒
　　　閨詞再和阮亭韻
依稀聽得菱花響三竿日紅完珠網半晌注横波無數鬘
雲漾　粧成誰見靈蛇様分付與百花閒賞一座麗春樓
盡把軒屏敞
晝長嫌煞烏三足誰耐唱摩訶池曲好夢遠如天落絮平
於褥　彤墀火迸紅榴肉簮不穏一枝寒玉怯暑那成眠
走覔銀塘竹
夜堂月上無人影小鸚鵡困酣難醒正好試金盆一斛紅
泉冷　浴餘借得蟾爲鏡誰愛取冠兒重整低髻卸偏荷
茉莉圈成餅
絲絲燭泪多如雨搗盡了月中孀杵鏡聽擬來朝私卜簾
前語　坐深裙子紅都去早又是三通譙鼓談解小郞圍
權㧞釵爲麈
　　桃源憶故人
　　　人日感舊
畵簾垂處春光亂百感最難消遣記得風斜彩燕小立珍
珠院　歲華又到粘鷄宴砌下春蘭尚淺人日春人不見
日近人兒遠
　　　春日過澹生較書所居舊址
酒闌曾過平康宿風颭繡簾􁍝􁍝紅板橋連西曲微雨櫻
桃熟　而今風景傷春目不見沿溪花竹薺麥平疇揺綠
蛺蝶和烟逐
　　　秋日曬扇見故人王湛斯畵柳賦此志感
天涯乍遇宣城叟御苑聽砧時候曾寫幾行疎柳勸我靑
門酒　别來往事消沉久只有齊紈在手露葉烟條依舊
解與愁眉鬪
　　　重游惠山寄暢園懷秦對巖檢討
松湍百道喧晴雪冷瀑何年纔歇水上瘦梅如鐡眠補紅
橋缺　從軍年少巴陵客三載金笳畵㦸莫聽楚天百舌
千里同明月
　　攤破浣溪紗
　　　雨泊秦郵
十頃盂湖碧似烟四圍蒲稗水連天渚鳥群飛聲格格戲
長川　獨對烟波思往事那堪風物又殘年且貰秦郵城
下酒撥湘絃
　　　冬閨
綺疏六扇掩玻瓈花影罘罳漾衵衣學綰翻荷新様髻日
將西　有恨篝前銀鴨睡無情筝上鈿蟬啼獨對水仙花
絮語太悽迷
　　山花子
　　　送姜學在由吳門之宛陵淸明掃墓
魯國男兒是孔融如今流落號吳儂燕子柳條能釀恨舊
江東　謝眺樓邊欒布社琴高潭上石尤風送爾片帆春
上冡雨𪷟𪷟
　　眼兒媚
　　　過城南小曲感舊
靑樓斜拂小春池池上綠楊枝態奴歌管念奴絃索唱盡
新詞　重來行過章臺弄往事少人知半湖碧浪滿園斑
竹萬種凄其
　　　冬夜聽梧軒舉塡詞第二集(軒在吳伯成先生署/中同集爲澹心園次)
(脩齡山夫梁/汾雲翎靈本)
風剪蘭煤夜漸深泉響答淸音官齋此夜鱸腮斫玉梅蕋
􁀼金　茂苑酒醒剛幾日浮拍又如今十年紅豆五湖黃
葉費盡行吟
　　朝中措
　　　平山堂懷古用歐公原韻
我來弔古傍隋宫板渚雨𪷟𪷟依舊平山堂外淡烟疎柳
長空年年此地漫天榆筴著地東風大息韶華幾換游
人猶想仙翁
　　　客中雜憶
層層簾幙靜焚香縈篆裊縹緗翠鴨嬌擎磁鼎紅獅滿貯
銅釭　如今寂寞孤燈黯淡細雨淋浪料爾春纎撥火爲
儂也費思量(香)
家鄕綠雪蓊南山採摘不曾難三徑風鑪瓦銚半廊竹瀬
松湍　昨朝悔未擕將茶董同上長干却憶蘇門四友曾
經日給龍團(茶)
看花常傍隔村籬携取折枝歸沙綠膽瓶磬口矮紅棐几
烏皮　端相側正屏當疎密用盡幽思記得臨行囑汝香
綿裹好軍持(膽瓶)
燈昏酒盡不勝情倚幌聽三更惡草隣墻馬齕亂莎别舘
䖝鳴　家園此際小樓半掩纎月初生多少幽坊冷市綠
窗一片棖棖(三絃子)
疎狂子野住臺城擫笛舊知名劈裂鐡龍醉吼連環獰鳯
嬌鳴　消磨歲月千塲蠟炬一夜鵝笙今日偶然閒想因
緣巳似前生(簫笛)
畵欄雕檻盡臨河簾內水仙多記得半塘初買小船細雨
鳴簑　磁盆歸貯紅泥宻壟錦石斜迤今夜烟廊雨幔誰
人與爾婆娑(水仙)
頳苞檀蕚綴蕭齋幽韻襲人來乍可酒邊私嗅偏宜髩底
微開　而今不見踏殘小逕尋偏蒼苔側㡌臨風不語幾
般愴舊情懷(臘梅)
畵眉斜挂畵簾東愛汝語音工食器官窑漲碧藥欄小架
扶紅　人今牽絆一般惆悵兩處覊窮寄語憐香舊侣風
前早爲開籠(廊下/畵眉)
紅魚明鰷映淪漪相間倍離離卵色天裝玳瑁桃花水染
臙脂　休嗟盆沼外邊雪浪風駭濤飛輸爾翠漣拍甃有
人濠上相知(沼內/紅魚)
半生書癖墨成莊氣壓鄴籖强寒夜添香炙硯調娛閒弄
朱黃　一身作客牛腰易束鶴背難裝羡殺千年老螙鑽
穿故𥿄休糧(書卷)
　　三字令
　　　閨情
紅㽔枕卓金車兩相於酒醒後夢來初挽郞袪郞欲去且
徐徐　煩塞馬倩江魚寄他書休信宿莫躊躇錦鷄城金
雁驛是郞居
　　太常引(第一體)
　　　坐積翠閣同吳園次賦
古苔繡壑亂泉鳴嗚咽說生平耳畔恍捱筝是落葉聲耶
雨聲　畵廊潑翠茶鐺翻雪趺坐證三生碧透小銅缾斜
挿朶黃梅更淸
　　歸去來
　　　憶石亭老桂兼寄竹逸雲臣
憶醉石亭山塢倚桂藂深處下是誰家高人墓落英飄下
如雨　蒼莾中原路並不見秋香一縷月中只剰團圞樹
斟芳醑相憐取
　　河凟神
　　　題秦郵露筋詞
湖上水連天湖光捲盡寒烟玉娥一去幾千年盡日凝粧
儼然　漠漠雨絲飄碧瓦人在女郞祠下一樹紅梨開謝
明朝又是春社
　　　臨津古城隍廟下作
石竹響颼颼一行斷壠荒丘無人野渡水争流土城蔓草
􁀼愁　古廟陰森凉氣瀉楓葉映來都赭門外寒濤暗打
錯疑簫鼓村社
　　醉鄕春
　　　秦對巖携具寄暢園舉塡詞第三集
銀甲閙時偏悄綠水昏時勝曉雙粲枕百嬌壺好景世間
都少　人對燭花㣲笑袖向蘋風輕舀玉山倒臉波横酒
痕一點紅窩小
　　　咏茶花
鼎內乳花將溜瓶裡玉花先逗眞皓潔太竛竮雪暗茶園
如繡　葉與花情相鬪花與葉芬相糅將嫩蕋比幽蘭幽
蘭還遜三分痩
　　茶瓶兒
　　　咏茗
綠罨苕溪顧渚拍茶婦繡裙如雨擕香茗輕盈笑語記得
鮑娘一賦　邀陛羽煎花乳紅閨日暮玉山半醉綃幃䕶
且消酪奴佳趣
　　極相思
　　　夜飮友人所阿雲待余不至畱詞而去歸後和之
如塵如夢如絲脉脉意誰知歸來恨晩休揺屈戍慢叩罘
罳　一陣碧虛窗外雨三通鼓人去多時空畱彩句蜜花
箋淡鳯脛燈欹
　　　思夢
濕雲未歛香蟬斜倚枕屏前分明昨夜依稀往事院後廊
邊　下了紅簾擎翠鑑悄不覺笑靨微圓𪷟𪷟脉脉如塵
似影記也難全
　　好事近(補遺)
　　　坐姜家墩懷吕黍字
閒坐竹林邊綠暗暮禽啁哳跂脚科頭笑傲更主人投轄
　萬竿叢篠晝陰陰風動聲𫾣戛憶昔悲歌痛飮有疎狂
吕八
迦陵詞全集卷三終
陳迦陵文集卷四
　宜興陳維崧其年譔
　秀水徐嘉炎華隱　維岳緯雲
　丹徒李基和梅崕　宗石子萬
　莆田林麟焻玉巗　男履端
　宣城沈　泌方鄴　姪　洢
　　與張芭山先生書
崧自結髪以來謬叨奬掖猥蒙齒牙巳十四載矣嗣頃戎
馬輈張世故澒洞眷言疇曩可爲涕淚自鹿溪被難臯里
赴義秋浦效田光之竒雲間秉劉琨之節何嘗不似瑯琊
登山洗馬渡江無非觸目祗切傷心者乎春間跪捧素書
扇頭珠玉之贈并讀芭山文集剖凾發𥿄周惻靄至又聞
有國朝古文之選言之歡忭誠經國大業不朽盛事也崧
昔年石城數從次尾師游出所撰國瑋集相示絕嘆爲經
術暢茂搜葺詳雅無何而觸機蹈故此書不傳竟作裴氏
之語林有遜蕭綂之文選言之可爲感傷先生是書務使
漢魏並收根葉悉盛廟堂金石之篇則吳門姚太史崔張
恧其温麗軍國銘頌之作則淸漳黄相國馬鄭慚其閎博
並人倫領袖文章臯藪被之山川不亦焜燿萬􁬜乎若夫
平昔石交當時民望稽阮徃覆之言盧劉贈答之作便巳
斐然自當見收匠哲也詩曰采葑采菲無以下體抑芻蕘
所攄願効萬一者文章以心術爲根柢德行以藻采爲鋒
鍔穢如楊雄雖沈博絕麗之文定屬外篇㓗如陶濳則閨
房情致之賦不妨極筆竊見數年來江東英㒞如侯幾道
雲俱夏存古吕石香陸鯤庭諸子稽其忠孝宛在賢門符
其點染居然才子雖大文未就而尺錦足觀名山罕藏而
寸珠可惜錄其風雅之事登之謨誥之林又奚損耶匪徒
藝苑之鼓吹實乃闡揚之裨助矣反風幸有以見誨何日
來陽羡一領教益不然秋間從家君後當過白門圖晤也
　　答康小范書
弟維崧頓首小范足下生平忽忽懽笑幾何判𬒮之時又
成疇曩猶記扁舟祖餞浹日追隨君爲岐路之吟僕作河
梁之曲沾衿星晚承臉露初曷嘗不悼此風流訝其雲散
乎離逖以來頻羅口語西隣老女偏嫉傾城東海臭夫尤
憎香尉弟浪跡風塵掉頭鄕里仲春之望作客嘉禾孟秋
之前始歸陽羡所幸吹簫無術擊筑有徒半載羈賔五湖
同調澹心篆鴻諸子屢偕邸寓尤辱周旋每當鬭雞之會
牽犬之辰未能一日忘足下也傾接芳風慰茲良訊知我
康生鏡邊䨇笑遂爾成婚帳底偕棲宛焉得侣玉臺倡和
丹扇逢迎令我陳思彌殷嘉羡大篇遠賦逾稔隆情更玩
丹靑嘆㴱多藝初不曉足下擅此伎倆豈近作管夫人弟
子耶寓公不苦彈鋏乎弟軰忝爲地主徒令足下餐絳仙
眉黛言之赧然
　　與蔣大鴻書
大鴻足下僕違足下巳匝月矣離逖之情形於夢寐憂思
沉湎實不可任今者僕又病念不一通問左右恐魂魄散
佚長負故人將罹王稽三不可知之悲或非孔門盍各(言/志)
之義是以附尺一道繾綣焉僕聞故鄕之感人所同也有
時異域之樂甚於故鄕骨肉之誼人所懷也有時朋友之
分踰於骨肉向生流連於河曲蘓子太息於河梁誠悲夫
知巳之難遇歡愛之不可忘也僕才露性疎動與物忤神
思誕放竊爲鄕里小兒所不喜自黄門流落何幸風塵之
中得遇足下僕與足下素非孫周髫齓之知終乏孔李通
家之契同居江表邈若吳越乃自一面以來義㴱膠􁇀言
協壎箎他人竊見足下多怪少可門宇峻整僕又誕放厚
自菲薄遠於世味頗重訾議㒒與足下亦殊自恨也夫十
日不食故人以此悲吟一言相激壯士於焉刎頸非子桑
之交獨深而慶卿之情偏摯也其所以信兩人者固巳徴
於志白於心夫絲竹之饗神祗金石之會風雲烏足以方
其孚應哉僕自家居以來家門遘會屢値風飈每聽驚弦
自憎毛羽間甞栖心洛浦之笙騁意洞庭之樂秣馬若木
晞髪層城天路遙遠良無由緣何必中山畏窈眇之音雍
門撫悲凉之撡然後掉頭人世也
　　上龔芝麓先生書
維崧頓首獻書芝麓先生閣下嗣頃玉樹歌殘黃旗氣黯
西京掌故南朝文筆便巳散失都無裒次音辭所寄惟在
閣下維崧東吳之年少也才智誕放骨肉􁂌脫當塗貴游
目之輕狂嚮者粗習聲律畧解組織雕蟲末技猥爲陳黃
門方簡討李舍人諸公所品藻歲月不居二十年於兹徒
以楊子㓜之門第華轂不少王茂弘之子孫靑箱遂多上
不敢方井大春次不至失枚少儒一流將盡如是而巳且
夫軒皇愛嫫母之貌而黜落英魏文喜槌鑿之聲而棄金
石中山聞幻眇以屑涕墨子過朝歌而囬車何代無賢古
今同歎崧竊不自量有所撰述矣以爲庶女標躃長城摧
頺賤臣撫箏䜛疑渙釋聲音之際窮高極㣲從乎同同也
是以失職以來間與錢塘陸圻毛先舒華亭彭師度周積
賢嘉興計東長州宋實頴莗揚㩁雅頌撰爲一集崧雖謭
陋顧諸子皆一時之選也每與駿公吳先生言及此事未
嘗不撫掌於應徐也屢頌閣下尊拙齋集玩之不置均於
玉枕過高唐而近綿駒亦欲一傚其音聲也辭賦一道古
詩之流遠溯漢魏近迄開天尚矣然八風旣殊五音迭異
江表䡖浮貽譏吳語傖楚沉雄亦類老革夫靑靑河畔草
並非造設明月照高樓了無擬議劉越石繞指之語曹顔
遠合離之篇景宗武夫悲歌競病斛律北將製曲牛羊意
者幹之以風骨不如標之以興會也然乎否乎幸賜發覆
焉前叩行臺未見從者謹陳書左右以序鄙衷二詩塵覽
并希郢和邯鄲託曲於李竒王筠假論於沈約妄冀一言
以爲重耳維崧拜
　　與宋尚木論詩書
維崧頓首尚木先生足下前承翰教云聲律一道海內知
者不過數人嗣當作論詩一書冀相徃復以圖不朽歸期
卒卒此事未果道里淹阻會訊末由敢以芻蕘之論爲足
下悉之幸賜教焉維崧自就傅時屈首家學浮沉制藝間
一鋒頴旁溢作爲古文策論以自愉快實不知天下有詩
也年十四隨家君後僑寓大桁得以典謁見諸先生長者
而一時才喆如雲間皖桐諸君車騎軿羅聲采輻凑窺其
徃來贈答實皆有詩於時私心好之間學爲詩忽忽不能
工也又以素乏指示未遂咀嚼㓜好玉臺西崑長吉諸體
少年才思獧冶上靈惑溺旣巳染指遂成面牆㴱沉思之
不覺自失壬午舒章來陽羡酒間極論考䆒金石出入宫
徵時雖爰居驟聞鐘鼓未嘗不私相歎賞至於罷酒嗣後
流浪戎馬紏纒疾病幽憂瞀亂無所不至又常渉歷於人
情世故之間因之浸滛於性命述作之事益知詩者先民
所以致其忠厚感君父而饗鬼神也獨是心慕手追在雲
間陳李賢門昆季婁東梅村先生數公巳耳近益與萊陽
姜垓錢塘陸圻吳縣葉襄同郡龔雲起任元祥研闡體格
簡練音律㴱嘆詩家淵源良有定論五言必首河梁建安
七言必首垂拱四子以及高岑李杜五律貴宗王孟七律
善學維頎排律沈宋最擅其長絕句王李獨臻其勝要期
深造務協天然而又益之以風力極之以含藴禮不云乎温
柔敦厚而不愚則詩之爲教盡矣雖然諸體捜揚庶幾無
負七言堂奥可更㴱言夫詩一貴於境地二貴於音節音
節圓亮七律便屬長城境地縹緲七古乃爲合作昔者仲
嘿眀月一叙㴱慨長歌一道杜陵不如四子僕初守此議
竊效季路終身旣而思之終有未盡必也靜如玉潔動若
璣馳徘徊要眇便娟依遲譬之大海安瀾澄瑩皎徹明鏡
如拭千里一色繼則魚龍夭矯珊瑚絡驛鮫人怪物波委
雲屬於其際卒之江妃一笑萬象杳冥老子猶龍成連移
我矣若夫七律起伏安頓承接照應八句之中情事互宣
七字之中波瀾莫貳忽然而始不知所自卒然而止不知
所徃抑揚濃淡反覆悠長要而論之七律之佳者必其可
歌者也其不可歌者必其音節有不安也游魚出聽牧馬
仰秣又何爲哉是以僕於七律一忌抝韻恐傷氣也一忌
和韻恐傷格也一忌七言排律恐傷篇法也凢此數者格
守高曾奉爲禘祫足下聞之頗以爲然否至於擬古樂府
當日貴池吳次尾師謂予以不冝多作近則梁園侯朝宗
亦以沿習爲譏然僕以爲才情之士不妨模範用見倩盻
耳頃覽松陵吳兆騫漢槎後雜體三十首僕以爲可上晲
文通下拂君采足下曾見之否河淸可俟賞音實難僕與
足下不能不相視而歎也令弟轅文越在千里未獲面談
良用耿耿足下觀此書諒不以鄙言爲河漢耳信陽舍筏
之諭瑯琊無待之說綂祈來翰以代發蒙子建偉南子玄
燕友俱此相質主臣
　詩無兼長此言最公濟南淸逈勝婁東婁東長公古體
　特厚近體則時露傖父相不得不與濟南分割一隅矣
　況餘子乎況隆萬後諸君乎朂哉其年旣具曠識幸極
　其所届毋墮濁刦言已亟合掌自懴曰饒舌饒舌(薛諧)
(孟先生)
　其年㴱於七古篇中談此一叚最爲有得老泉以水喻
　文潘江陸海當令河伯見之而驚也(吳梅村先生)
　近年詩學人握靈蛇論其指歸頗爲不乏至如其年之
　窮源探賾要於大醇堪爲諸家所折衷則不僅以樹幟
　見也(陸麗京)
　文人相輕各師一說設端辯難互有發明嶸勰折衷之
　論李何徃復之篇原其指歸各爲同異若此窮源遡流
　上自西河下訖天寶研極精㣲可謂兼包衆美一歸大
　成矣向讀西陵陸麗京柴虎臣二書嘆爲風雅功臣得
　其年掀髯肆言之可以並垂不朽(吳弘人)
　卧子論詩謂宜盛其才情不必廢此簡格發其幻渺豈
　得蕩然律吕乃知才雖至竒不外古法譬之酒味非秫
　麴而醖釀必藉於秫麴也然近日詩家亦知遠宗盛唐
　近師何李而脂粉有餘蒼老不足徃徃得王李徐吳之
　皮毛以爲高調採西崑玉臺之剰馥以爲藻艶嗚呼塵
　􁁬固可翳目而珠玉亦難屑投酖毒必至傷生而參苓
　亦患雜用今日之患不在空疎而在浮靡也其年立論
　祟竑發言遒逸七古鉅麗而不滛諸律秀艶而能㓗陽
　羡後來領袖無以過之矣(吳錦雯)
　　與方與三敦四書
猶記丙申秋杪靑谿白石之間與兩君繾綣流連披矜浹
素譚諧讌謔靡減風人文酒圍棊俱臻勝境當斯時也足
下旣高預貴游右之亦夙參華選吳下王孫彌工排調金
陵魯子雅善滑稽開曲室以飛觴枉高軒以藉卉豈非玄
圃之嘉踪爵臺之軼事乎自謂此歡可共相保何圖一旦
零落至此右兄旣薄宦京華緬焉日下君家兄弟至横遭
口語流移塞下幾幾乎終已不相見焉僕江海蕩析音驛
隔閡旣不獲擕手河梁修蘓李之誼又朔風四起邊地人
稀北㕍南魚杳無可託每一興思僕誠自恨也常以昨秋
至石子崗晨乗一小鹿車過淮淸橋人委巷中訪昔年所
寓處魯生出揖髩髪蒼然雖房闥宛存而賔徒跡邈藥奩
猶在而撫掌人非慿覽之次泫然涕下矣數年以來旅食
東臯時與賢門恒通謦欬長文握手於去年謙六聯茵於
今歲適聞隹耗正與六兄相聚水繪時也宵中啟信喜不
自持綂候歸艎佇看春水獻歳靑陽南部烟花吾三人正
可重問耳喜極之餘忽念松陵季子比來奚似體中何如
不覺爲之悢悢脫彼有所撰冀錄以相貽也
　　與侯彦窒書
崧罪孽㴱重忽遭先府君大變神魂潰越血肉荒迷卽擬
奔訃梁園縁會䟶跌途路有局遂成閼阻五內紆結忽接
遠唁惶仄奚似四弟宗石先府君在時屢以嬴弱致失教
誨今兹孤露益復蕪廢弟崧又以家業頺破餬口四方顧
此㓜孺中心如割足下誼切葭莩情鍾親串綢繆卵翼奚
俟贅言但念此子㓜齡多病便如百藥成童䘮父畧類邴
原疇爲人兄乃令至此今以先府君靈櫬在堂馬鬛未封
闔門惶遽躊躇進退萬難爲懐遂令十四齡稚子伶仃千
里外興言及此足下諒爲心惻也
　　答湯静文書
静文足下僕不幸有幽憂之疾惟藉筆墨以自遣其在邑
中以詩文相切劘者南耕其一也故南耕有作徃徃亟以
相示僕脫稿後亦付南耕評定爲多一日南耕以不幸說
示我僕覽其口多㣲詞遂未及置評一字且力沮其剞劂
之役居數日其童子持還帖辨一篇至僕之未及置評如
故也惟作一字與南耕嘆其文筆之簡而古而止其剞劂
也益力又最後則南耕復示我以哭母文僕反覆讀之見
其蓼莪罔極之感惻愴纒綿乃大加激賞誠不意其文筆
之大進乃遂得入古大家堂奥如斯也夫高陽酒徒之好
飮也天下莫不聞也而遇名酒在前登徒子之好色也亦
其性使然也而遇柔曼在側爬搔跳躍一徃而㴱有不自
知其然而然者故僕於南耕之文亦遂徬徨淫佚而不自
禁也葢南耕前後諸文僅此一篇爲僕手評然亦評其文
耳亦不知遽付棗梨也大抵僕癖於文又如和嶠癖錢王
濟癖馬故披一佳文則豁然心開値人以是非曲直相詆
娸則懵如中惡就文論文僕於南耕如是而巳請自今以
後老表弟或不棄葑菲有所著述亦如南耕者虗懷下問
則僕亦欣然附向秀註莊之義執筆以從縱與南耕齟齬
僕决不敢引嫌匿臆掩抑高文不相激賞也噫僕老矣論
文之外惽且不辨菽麥在足下則謬以三吳名下士見推
耳實則昧昧殊甚誠有如足下所云者恣睢放恣於無何
有之鄕猶慮其自戕其生也乃謂處人骨肉而妄有所雌
黃軒輊於其間也則吾豈敢
　　上棠村梁大司農書
維崧頓首棠翁老先生大人臺下崧自束髮讀書獲從賢
豪長者游卽知當世有梁先生猶衆山之有㤗岱百川之
有溟渤私心嚮􁂰願爲執鞭非一日矣昔歳客游燕趙路
出滹沱過鄭公通德之鄕徘徊久之覽其雲木鬰蒼烟沙
綿邈扶輿蜿蜒之氣磅礴而藴積地勢閎衍其鍾爲大儒
元老也固宜時卽欲摳謁龍門一遂高山景行之慕徒以
姓名微賤文采無可觀覽不足以動高賢之吐握是以躡
屩及門忽復自廢旣又自念當世招賢之舘斥爲車廐公
卿大夫不復下士久矣有一憐才好士如老先生人之有
一才一藝無不願歸門下而崧獨以行能頺落不復自振
無由自見於長者之前輙復慨焉太息思自奮者久之然
而年踰五十筋駑力􁁄精氣潰散不能遠適數千里外兼
以家貧詘於衣食舟車屝屨之資舉無所出乃欲思以生
平所業就正有道此實難矣兩舍弟自都門來出老先生
見贈詩見示徃徃念及鄙人鄙人謭劣何以得此於先生
哉用是感激至於涕零夫以數十年仰慕如老先生今旣
困於貧賤不克遽就見矣而并不能修尺一致欵懇以自
通於左右何其自外於生成如此也是以因石弟入都之
便敬和先生枉賜舍弟詞原韻一首奉獻而又將之寸幅
以布其區區者如此崧年來有仝人詞選一書採葺頗勤
搜羅極傋因舍弟行廹未遑請正嗣當繕冩一通耑懇老
先生大序也南鴻有便幸恵德音
　　上宋蓼天總憲書
濶别十年無由伏謁昨歲石弟入都曾以㓜弟試事上凟
老先生猥荷雲天曲垂噓植雖緣時會未遂所懐而啣結
高深無刻不鐫之心版也崧近况窘詘所不待言惟是年
踰五十一子復殤神理荼酷精魄潰裂目今以􁂰崧殆無
意人間世矣伏念老先生晉陟綂均整齊綱紀彈壓百僚
之上遐邇承流無不加之畏愛矧在故人可勝額手每思
疇昔讀書尊府時謂極一時文章聲氣之盛曾幾何年而
疇三研德甫草諸君先後化爲異物漢槎又越在關外間
嘗丹過葑溪與展成旣庭追溯舊游流連昔夢雖新歡可
續而陳跡極多繞柱循廊懵騰竟日自非太上忘情奚能
遣此崧老矣年踰五十便成老翁兼之饑寒困苦怫鬱百
端不復能勝舟車䟦渉之役自分此生卒塡溝壑惟是昔
緒廽環曩情在臆翹首京華恃有老先生一人耳倘邀雲
庇獲假餘年作盛世之編氓理詠歌之賤業更或者事有
難期遇多意外室中差有赤脚之婢膝下幸添黃口之丁
然後畢願巖阿埋身澗谷所甚願也然終未敢冀也未審
先生何以策我石弟爲貧而仕勉狥微官來歲或捧檄出
都更望先生加意垂靑多方覆幬爲感欲言難罄聊布積
懷臨啟曷勝悚切
　　與王阮亭先生書
不意都門一别乃數年不得見我阮亭先生也不意數年
之間我阮亭先生旣罹北堂太夫人之變而又遭西樵先
生之慼也痛哉酷哉記西樵先生辛亥寄崧一書并附來
自傳一首當時便訝何以作如許語未幾而驂鸞信至騎
鶴人歸乃信斯文預爲之䜟嗚呼流水難期高山不再伯
牙息撡郢人輟斤興言及此眞有血俱枯無腸不斷一文
遙哭幸奏西樵先生靈几之前未審此文得似驢鳴否至
於先生白蕐誼篤棠棣情㴱茹苦􁊕悲理之必至但祥琴
一鼓虞殯將歌庶望弭哀還期卒哭區區鄙悃惟先生諒
之崧年來失一仲弟又䘮一姑母骨肉之慘畧亦同之惟
是五十之年始生一子今年秋抄挈過家園惟此一事稍
可爲知巳慰至於阮途巳盡馮鋏息彈思息交而絕游將
稿項以黃馘善卷之間有披䘮而帶索者非他人其必僕
也又數年以來大有作詞之癖烏絲而外尙計有二千餘
首何日一陳之先生也晤珍示知先生入蜀詩卓絕古今
不數䕫州子美不識肯令喜事小胥錄一帖以見寄否作
書將竟忽憶曼殊投筆泫然不能終幅
　　與王阮亭先生書
六月中徐藝初入都曾有數行奏記并附拙文三首想巳
入記室矣此字去後復接老祖臺手札欲易墓表爲行狀
因前文時或尚未逹覽俟再承台示然後敢圖續報未知
向作尚須更正與否萬祈明以見諭爲囑崧七月間同健
庵先生偶客維揚追憶與先生舊日遊踪歷歷在目雖江
山不换而人事都非感念西樵伯籲介夫善伯諸先生不
覺罷酒紅橋廽船法海情㴱一徃爲之慟哭失聲也先生
覽書至此得毋亦爲涙濕粉箋也耶漁洋入蜀諸詩眞杜
甫䕫州之作東坡海外之文也竊從健庵鄴架得窺冩本
聞先生巳有刻本便間尤希緘寄爲感崧老矣年踰五十
一子復殤自分此生巳無意人間世矣年來愁病侵尋筋
駑肉緩益復不能爲滑梯脂韋態罄折羣公項領前俯仰
世間亦復能念江南菰蘆中有陽羡書生者茫茫海內僅
有一鮑叔如王先生而復越在數千里相别十餘年先生
視僕情緒如此尚有好懷耶家四弟因家貧累重勉狥㣲
官今入都赴選曹一切惟推烏左右之感甚感甚數年頗
多相憶之作綴之末幅冀得王先生一撫掌也遠者不睱
錄錄近作二首
　　與田梁紫書
梁王園後相國寺前同游鐵塔之街偕過金明之苑屈指
計之不覺又三年矣田先生無恙耶何無一言及陳生也
今歲八月中秋舍弟子萬相見於玉峯徐氏園中坐未定
首詢先生近狀知仍下榻侯氏爲慰弟老矣一子復殤以
此益復衰落形如死灰下筆及此神傷久之以先生知我
聊復一言然又不敢竟言也鄙人生性懶惰長兄所知近
者年更老大遇復竒蹇益覺退焉自廢笛床茗椀之外都
不省坐客何語欠伸久之瞪目而巳家貧間一彈鋏小不
當意輙拂衣歸坐此與世齟齬卒乃大困先生視當世誰
復眞知陳生乃欲令陳生日俛顔鞠􁦃於諸貴人車廐哉
吾計决矣長爲天地之放民矣惟是一二知已未能忘情
此身不死終當再過雎陽與先生狂歌縱飮十晝夜一吐
胸中之竒然後歸返荆南餙巾待盡更得先生爲我作一
小傳吾事足矣搦管嬋媛楮窮墨燥慨然久之
陳迦陵儷體文集卷四
　宜興陳維崧其年譔
　海鹽彭孫遹羡門　維岳緯雲
　吉水李振裕醒齋　宗石子萬
　　　　　　　　　　　　　男履端
　　　　　　　　　　　　　姪　洢
　啟
　　刻周鹿溪先生遺集啟
金沙鹿溪周先生一代楷模三吳宗匠西京黨錮盡說范
滂東國人倫羣推郭㤗氣節則激揚李杜理學則出入程
朱士類屬以槃匜淸流奉爲領袖猥以嫉劉輿之膩馴令
祻酷東朝憎庾亮之塵終使釁開北部衣冠運盡文武道
衰茲者故集沉淪傳文凋散華林勲舊誰知袁粲之子孫
建業時賢孰修卞壺之墳墓未封馬鬣徒著龍門遺書乏
所忠之求弱㣧抱西華之痛某等或親懿有類范雲或門
徒畧如景毅歎高山之不作猶佇風標撫流水之莫彈尚
思音撡雖賣珠合浦竟媿王成而掛劍徐君敢後季札諸
先生誼㴱稽呂交儗尹班伏冀共任棗梨均輸資斧按班
設局分族成編庶幾鮑宣封事不浮沉於外戚之年谷永
彈章豈冺没於宦官之日謹啟
　　徵贖十三經十七史毛氏書板啟
(毛氏板時在洞庭席姓質庫中茲約人/出三十金贖後印書人酬以全書兩部)
字易結繩權輿蒼頡書加雕板肇始開皇母昭裔初爲鋟
鏤之言沈存中備載膠泥之說石碑鑱畫基自蔡邕監本
流傳原於馮道振古鑠今夐乎尚矣慨自經從壁後書曁
熸來鹿爭劉項灾逮魯魚虎鬬袁曹禍延蝌蚪牙籖玉軸
蕭梁遭侯景而還錦褫縹囊趙宋値宣和而後馬厩鈔書
之客購善本以何從兎園挾册之夫朢長編而不見綠文
匿曜兩儀亦遂以烟霾絳斗韜芒七政或因而霧塞則有
隱湖處士吳郡徵君生聖門言偃之鄕是漢世毛萇之後
沉酣六藉以鉛槧爲功勲穿穴三倉以文章爲苑囿鳩工
鍥棗旁溯叢殘設局鐫梨首先經史􁌛之簾閣㧁以巾箱
雞林遠播家珍汲古之一編䮾戸遙傳人奉虞山之片𥿄
然而物固不常理恒難料文園旣没詎存篋裏之凢將執
㦸云亡寧保櫝中之訓纂烏棲別屋秘書亦緣是以他之
燕過誰家竒字亦於焉而皆去愍彼墨莊辱於質庫繄君
季子實小毛公班宜僚綽有父風顔延年雅傳庭誥軫懷
舊業結念先疇七日倚牆情更悲於棼冐千金飛矢朢巳
斷於魯連疇分鮑叔之金莫返藺卿之璧僕也願呼將伯
計出乞隣敢效一言希爲三復且夫室無諸史詎號儒林
架鮮全經何名學者較來三豕旣非裨官謰謱之流量去
一鴟復殊列肆麻沙之本欲還故物端藉高賢先祈按部
以捐貲行且酬書而減直無論噓聖賢之燼誼仭千秋卽
云權子母之錢嬴撡十倍時乎勿失事也可爲嗟乎錮􁎻
㡗於程卓之家冤踰醬瓿熏陟俚以金銀之氣虐甚鬱攸
何哉羽化尚想飛騰便爾塵埋猶然光怪勿使魏安釐母
弟阻凾谷以難歸須念漢董祀賢妻跋玉門而朢贖爰申
罕譬庶博軒渠
　　徵刻吳園次宋元詩選啟(選名移/我情集)
何地無愁有天長醉英雄未老藉選句以移情歲月多閒
仗鈔詩而送日維時祝融煽虐鶉火揚輝流金鑠石如逢
十日之年朢雨瞻雲若在無龍之國爰約論文之侣同過
看奕之軒忽有微凉濯予煩暑繅來氷鼠爽氣襲於床頭
啖罷哀梨好風生於帳裡廹而視之是編斯在夫其語必
生新篇皆矜俊龍編鳥篆書得之壞冡之中禁臠侯鯖味
乃在庶羞之外么絃急拍務㝷歷代之遺聲迂叟漫郞詎
錄三唐之殘客問石家之厮飬衣火浣者三千詢趙氏之
璵璠酬名城以十五洵他選所莫收亦諸賢所未逮者也
然欲私之篋衍旣恐令其破壁而飛念將懸以國門又難
使彼不脛而走不揣鄙人質之大雅但獲稍加嗇縮便成
文苑之竒觀儻其廣致揄揚尤屬詩壇之嘉話始則計卷
以徴資後乃償書而給直勿云刈桂炊珠君乃爲此度越
恒情之論所頼鐘鳴谷應世自不乏流連古曲之人謹啟
　　徵萬桺堂詩文啟
都城海岱門之東沙河門之内有地一區益都相國馮公
顧而樂之節縮其祿米所入買以爲園名曰萬桺堂先是
元亷公希憲有堂名萬桺距都門不三十里而近當時趙
承㫖諸公奓作詩歌以詠之其遺址在今豐臺左右公慕
亷孟子之爲人又園中種桺不啻以萬計故仍以爲名爾
其迢迢紫陌衺矗厜㕒歷歷黃圖遙連厓隒物豐氣盛暎
龍樓鳳闕之光沙暖泥融分蓮勺杏園之勝扶輿蜿蜒直
衛天垣碩大蕃滋原穪陸海百昌膴膴地則居日月之旁
萬彚芄芄上乃有雲霞之氣乃復林壑澄鮮郊坰明瑟不
離闤闠澤以秀而能臞雖處京華土以敦而彌夀風喧夕
碓已無三市之笙簫烟靄晨鐘竟隔九衢之車馬紅牆三
里犬抵僧廬白板千家居然村舍川原寂歷頓成華子之
岡溪澗崢泓不減袁家之渴野芳襲襲境尚緬而先迎空
翠陰陰路非賖而仍誤如㝷栗里舍此安之若訪桃源去
人不遠公乃體崇卑之撰積德積刑濬仁知之胸樂山樂
水經綸泉石抽黄扉補衮之餘絲揮灑烟雲藉紫閣爲霖
之鉅手若夫纔窺鶴逕便得淸蒼一渡虹梁遽然空濶紅
藤百折虗堂遙峙於林端碧鮮千盤傑閣半浮於天際然
而長堤旣窈定須紺岫以縈廽曲檻將斜轉頼淸湍之潄
激假使峯非峭蒨奚以顯層樓複觀之竒如其水鮮淪漣
何能覩月榭烟廊之致爰乃蹠巨靈之掌只擬成河繫彭
祖之腰惟圖觀井黎陽有土漫勞夸父以移山燕市無臺
終想女媧之煉石纔聞覆簣須臾而頳壁騰空乍見濫觴
俄頃而素波衝岸穿渠决溜翠競粘天架壑支峯蒼俱㧞
地􁐺前㶁㶁任呼白鷺之洲窗外森森直喚靑猿之洞嵌
之臺榭歷亂於丹崖絳嶺之中被以房櫳參差於雁子鳬
雛之側何期輦下孕此仙都不信人間逢茲福地此固東
漢王根之宅靑瑣非華抑亦南陽樊重之家綠墀掩嫮者
也然而客起而言人將有請昔者永嘉太傅墅曰東山洛
下相公園名獨樂未央宫外非無蕭相之田園晝錦堂邉
不少魏公之邸第以及裴家綠野李氏平泉紅薑紫芋預
營歸老之圖白酒黃雞早辦引年之計要皆不遠枌榆未
踰桑􁅋南翁北叟徜徉里社之間西陌東阡嘯詠鄕闗之
內公則故園北海舊業東齊且又屢申予告之祈頻上乞
身之表而乃結廬越境築屋他鄕峯雖落㕍安能挾以俱
飛石縱成羊未必鞭之便走所慮關梁迢逓難浮天畔之
槎還嗟樓閣虗無徒結海中之市情寧易喻理或難期莫
窺君子之心未測通人之意不知公也捐一切而不居棄
萬緣於何有翔於寥廓寧爲燕雀之謀視若塵埃不慕爽
鳩之樂付託則園丁牧䜿無非此地之主人總管則山鳥
溪花便是吾園之家督相逢野老竟許看花但値高人何
妨載酒聊成故事敢云來者之無賢大似閒田竊恃故人
之知我於是栽之櫸桺間以楓杉永豐闌角乞來踠地之
長條㶚水橋南借得銷䰟之弱縷或自亞夫營裡折取數
枝或從子夏市中移來幾本或憐擁腫幾同宣武之十圍
或愛蕭踈大類泉明之五樹或將眠而乍起曾遮何妥齋
頭或似笑以如顰夙植王恭閣後莫不延緣坂隰䍡􁰯坡
陀倚曲水以輕狂竚廽風而甸線鵞黃乍醉巳成二月之
花蛾綠方闌便作三春之雪時則蒙蒙欲下只糝絲韁漫
漫將飛偏縈繡騎游童絡繹競投光孝之坊貴客連翩儼
入康崇之巷固巳都下共傳爲勝蹟奚止羣公皆奉以美
談然而揆厥由來推其所自僅侈游觀之美詎是本懷惟
矜眺覽之宜要非篤論彼金谷銅駝以後旣高臺曲舘之
何存卽津陽沁水諸園并細桺新蒲而不見鴛鴦濼泠滿
湖飄墜粉之紅螞蟻墳空獨夜咽殘花之紫終成昔夢徒
記前游空存前代之亭臺未審何年之羅綺逹人致嘆曠
士增欷公則午橋莊裏育嬰兼以放生奉誠園中仁民因
而愛物史譏染指何心鼎内之黿易象朶頥詎忍籃中之
蛤從此雀辭楊舘定解懷恩便令燕别張巢還思報德至
於生慿廪竹亦荷矜全源出空桑咸資顧復夙依蜾臝熈
熈多含哺之民小字於莵粲粲有圜橋之彦(公所育嬰有/爲弟子員者)
此皆功德之難刋祗患揄揚之莫罄伏冀同人共賡雅唱
或詩或賦千章謝眺之吟爲序爲銘滿架徐陵之筆庶使
楊林渡口長謠君奭之甘棠將期桺宿星中共指公孫之
大樹
　　請周翼微篆刻圖章啟
月晴紫陌只照靑衫秋老渾河漸添黃葉荆軻一去市中
饒感槪之人樂毅無歸臺畔足飄搖之客爰有汝南才子
婁水名流摛文則翡翠盈箱織句則蒲桃竟幅固已江東
僑肸推以君宗河北温邢呼爲祭酒爰觀石鼔偶客金臺
劉公幹之逸氣籍甚鄴中王輔嗣之淸談斐然都下五侯
接席都爲樓䕶傳鯖千里知名競以陳蕃下榻昨與同人
爲言剰技周瑜顧曲之暇間渉說文伯仁飮酒之餘兼摹
繆篆爛銅破玉頻鑱蝌蚪之形漢印秦章屢畫蛟螭之狀
然此㣲長原無足述如斯小道亦又何之僕笑而言君何
不逹今夫華章麗句或偏知巳之難迎鉅製鴻裁恒慮賞
音之莫遘若夫見蔡中郞之鳥篆則傳觀盡訝其精覩戴
安道之雞碑則好事羣驚其妙葢形而下者易爲知形而
上者難爲喻也然則聊爲游戲何妨暫揮郢客之斤姑與
周旋何須不刻宋人之葉嗟乎絶技可傳多能有屬祗論
一藝願諸君無失此人若問其他恐當世竟無其亞譬訪
君平卜筮亟趂其百錢罷肆之前如求王宰丹靑幸需之
十日一山而後謹啟
　　徵刻今文選今文鈔啟
粤稽結繩邈矣代有篇章斷竹斐然人多述作洎於伏勝
陳農之輩沿及王儉任昉諸人藝文之錄價重連城舘庫
之林名班七畧然而間有亡書悉多善本書滛左癖好古
者奚翅連珠宋艷班香臨文者寧惟編貝逸詩缺史行是
丈人汲冡秦碑禮先一飯此旣無藉於表章我亦何煩夫
鈔撮若乃勝衣所見毎遇上流總角之交恒逢才子左家
籓溷借鉛槧爲畋漁王氏巾箱以文章作衣食斷自本朝
而上溯乎就傅以還曾通音驛名作居多間奉鞭弭高文
不少遂燃脂而暝冩爰弄墨以晨書不幸中更兵燹洊歷
亂離帳中之秘與銀雁以俱飛篋衍所藏共珠囊而不見
他若庾開府生平所作五存五亡杜荆州疇昔之碑一山
一谷凢諸遁甲以及秘辛老兵旣裂以補袍里媪亦藉之
覆醬􁍥通惡棧爛然四部之珠英敗紙烟煤宛爾五車之
玉屑集逢作賊視沈約而彌慘詩供撏撦較義山而逾酷
能無歎息良用酸感是以購彼雞林探其象罔都爲一集
派以兩家斆秦漢六朝者入蕭齋文選之中倣韓桺歐蘓
者歸茅氏文鈔之部庶幾兩美要可單行所朢高賢共成
勝事至夫徃昔篇章古今墳索上者作聖世之笙簧下者
代閒居之博奕若有性喜刺譏語工怨誹宋玉旣口多微
詞孫盛復直書時事者鄙人恇怯不登楊惲之歌君子温
柔母爲趙壹之賦有一於此勿付典籖苟有他樂敢求記
室謹啟
　　公請靈機和尚住善權啟
伏以花啣鹿女結精藍於千香十地之間燈繞鵝黃架寶
筏於雙樹三車之外蒼崕紺巘總是禪林碧乳銀膏無非
定海恭惟某和尚名在金凾派分珠㲲波提東度得智水
之一珠祗夜南翻拾雪山之片玉惟茲陽羡之區舊有國
山之寺山林􁨦窱何殊香積之龕巗嶂幽㴱卽是王城之
里雷書似蚪旣爲三李相拏雲攫霧之鄕栢偃如龍亦屬
百老人沐雨櫛風之地自象教之凌微致魔烽之䟦扈紫
衣賜號乃益鴟張白馬傳宗翻營兎窟歎南風之不競來
東隣之責言於是花宮控鶴爰聚諸傖義殿翔鶤都歸一
炬三千尊者盡爲原上之龍蛇五百沙門俱作崑岡之玉
石袈娑煨燼瓶鉢蕭條三生堂上便成糜爛之邦碧蘚庵
中卽是省冤之谷痛咸陽之三月山鳥啼紅傷建章之千
門林烟罷綠行人於焉躑躅過客以之徘徊然而祖墖猶
存祗林斯在凢此迅雷烈火之後尤頼補天返日之才金
白鍊而愈剛錦三繅而益麗伏願早泛慈航重開寶地擊
塗毒鼔於狐狸虎豹之窟風月如新建精進幢於篷蒿藜
藿之塲山川重秀矣
　　謝柯翰周恵爐扇啟
裁來皎月詠自班姬滃得香雲製緣丁緩痩骨截湘妃之
竹蟬雀分行同心煎荀令之香鷓鴣成片睡茱茰之複帳
有鴨皆紅舞翡翠之晴窗無鸞非彩擎俱掌上藏並奩中
然而九華乍御金獸先啼四和纔烘畫羅遙妬維四時之
代謝故兩美之難兼並荷蘭閨之澤恨不同時俱邀柘舘
之榮愁難相見今某雙承雅貺兩藉殊頒握彼兎華之下
驟識春遒擁於麝火之傍旋知秋盡無冬無夏咸銘喻量
之施倐燠倐寒彌切撫時之感
　　代友人謝送湖綿花褐選頴燈檠啟
七襄駞褐桃花映水以爭鮮萬縷紅綿桺絮因風而乍起
産於塞外叢編載毞毲之名浴自盆中脞史記芮温之號
至於日之夕矣在旁惟一二燭奴客且休乎侍側只十雙
毛頴孫康則映階少雪祗圖續命蚖膏江淹則入夢無花
長冀乞靈鼠尾俱珍藝苑並艷書帷今某東海釣魚詎有
輕肥之朢西華衣葛敢興安燠之思㕙毫秃盡班生投矣
而未遑鳳脛燒􁍥山鬼吹之而亦得何來高誼逮及覊人
緰㠿捧至艶欲凌霞紕絮貽來柔如叠雪曵之沃若布何
羡於賨人繅處卷然紅定煩夫女手別有㴱情託諸長物
年年鑿壁贈伊懸火之銅釭日日鈔書貽爾臨池之玳管
管城子脫冠以至一架珊瑚不夜侯秉燭而來兩行􁰕蓞
　　謝友人賚安石榴啟
壓􁐺窋吒産自塗林隔膜臙脂呼爲丹若張騫槎到新移
海外之枝李靖編成夙號天漿之汁旣可施之作枕賦就
張紘還堪染以爲裙詩裁武后縣焉似瘤旣標劉杙之名
重可論斤亦著離斯之國某愁同平子渴類相如幸沾珍
果之頒獲寶上林之味刻來筵上纍纍不夜之珠藏向奩
中歷歷記歌之豆偏譏栗罅殻冗靑毛欲鬬離支綃籠紅
肉詎止伽藍作記白馬寺之甜實直牛須知伯起曾言安
德妃之榴房多子飮君雅意貺我成言
　　謝圍次賚衣啟
鴛鴦作匹扶風織錦之家蛺蝶爲羅叢臺袨服之客今某
裘類蘓秦服來久敝衣同到漑着處恒穿猥以班荆於焉
贈縞仙園獨繭擣須新市靑砧鄴舘雙絲濯用成都粉水
訝獸罏之不煖憎鶴氅之猶寒遂使季路緼袍忽現藍花
之色將見原思露肘俄成綟葉之形姬人裂帛競詢何處
紅𧖟嬌女挽鬚預索此中紫鳳
　　謝劉王孫示西洋諸器詩啟
靑宫愛子曾傳如意之銘朱邸親王夙擅屏風之作十層
胡粉解染妍詞百􁘣蠻箋工書艷曲錦襵與蟬鬟並亂金
筒共麝月同飄某㴱媿陳琳幸逢劉向賚來蝌蚪疑焚辟
惡之香躍岀娵隅似被若亡之縠光同不夜體比宜春假
令司馬爲郞還通卭𤏡若使仲容追婢定是鮮卑(靑宫一/作綠池)
(十層一/作滿籠)
　直是老庾之作子山不及(周夀王評)
　　謝吳伯成明府賚酒米并炭啟
條風未播誰貽范叔之綈珂雪將零只滅梁鴻之竈畫從
馬援豈足療饑噀自欒巴何由取醉食惟一溢年年貸向
監河量減三升夜夜酤從蜀肆乃者辱憐臣朔之饑猥念
寛饒之醒舂成精鑿與綠蟻以偕來刈自瑯琊並玉蛆而
俱至除􁁬紅稻聚來作城郭之形壓榨金漿釀就得雲霞
之氣況頒擣炭用代燃薪貯之寶鴨鳥無事於避風刻作
紅獅鶴奚爲而訝雪
　　戲與李渭淸索餅啟
叚家食品先譜牢丸荀氏饌經尤推薄夜溲成䬯餥易汚
靈寶之衣蒸作餢􁟔慣賣安丘之市齊民要術競傳不托
之名南楚新聞亦擅紅綾之號在六季則呼之爲䬳至兩
川則名以爲䭔詎須束晳纔賦安乾寜假虞悰惟誇米粣
僕樂託掘門棲遲藿食家原吳地夙躭鰕菜之風游到梁
園偶習餦餭之味酒壚傝䢆偕鈴卒以加餐葱肆氋氃共
騎奴而屬饜自客都亭長懷宛雒人非雁䳱何來澤畔之
糧行類侏儒并乏囊中之粟猶憶前宵曾蒙設食膏環一
捻玲瓏映字以俱明粔籹千堆柔弱因風而欲起徧驕座
客還詫家僮頗餘朢蜀之思仍作發棠之請想何年歸去
細說於荒橋野店之傍來日過從大嚼於淡月輕烟之候
不煩脾臄以慁公爲但有寛焦可遲賔至毋嫌惡客縱懷
矣而何妨倘屬戲言卽畫之而亦可
湖海樓詩集卷四
　宜興陳維崧其年著
　平湖陸隴其稼書　維岳緯雲
　新城王士禛阮亭　宗石子萬
　崑山徐乾學徤菴　男履端
　德州謝重輝方山　姪　洢
　庚戌
　　寄緯雲四絕句
前年一騎出盧龍正値征衫怯暮冬不及慈仁成執手累
君惆悵立孤松
　　其二
毷􁹄心情那自聊昨秋又上白門橋靑衫一領輸春雪雪
總消時恨不銷
　　其三
四載京華音信稀我爲杜宇勸君歸如何江左催歸鳥轉
向漳河兩㟁飛(時余將/之鄴下)
　其四
南雁匆匆欲發時寄君一語淚如絲蘭陵董相埋黃土亟
報憐才相國知(悼文友也文友/最爲栢鄕所知)
　　經歸德城外追悼侯仲衡先生并寄恭士叔岱
梁園去年花正開江南客子看花來故人留客醉花下春
衫細馬相追陪梁苑重經剛一載故人今日復何在不恨
名花今又開但恨人生不相待君家令弟亦白頭城南徐
五正窮愁早知今日西州慟㴱悔當年花下游
　　題聽客圖爲廣陵蘓與蒼母夫人賦
北風作作雞格格風定鄰燈射簾隙口哺孤兒二十年喜
今兒長能來客客來母喜母復愁人生立德須朋儔不知
兒業視兒友有兒莫與庸人游窓前濳心將客聽聽不聽
聲聽情性但令一語益孤兒白日黃泉並嚴敬家貧路遠
客易饑語兒留客入作糜
　　郟縣經三蘓臺(在城西北/峨嵋山下)
小峨嵋麓春草長遥天亂石爭礌硠平沙没腰呌布糓野
水掠面揺篔簹誰何桓碑立而怒龜趺剝裂莓苔蒼停鞭
恍覩子瞻字乃知學士茲歸藏老泉衣冠亦瘞是欒城坏
土相低昻嗚呼先生古人傑元氣噴薄生文章西風應爲
薦蘋藻落日何意來牛羊我知先生必大笑揮斥八極排
天閶常州汝州游戲耳靑山埋骨原秕糠元豐尚且妬翰
墨何況千載經滄桑爾曹浪怨章子厚君不見怪鴟惡木
啼祠堂
　　登阮籍嘯臺(跨尉氏/東城上)
桺花撲尉氏殘雪光皚皚歇馬城東門登臨此高臺憶昔
典午世俛仰增悲哀先生鸞鳳音逌然凌氛埃我生千載
餘此地傷遲來阮曲不可見蓬池安在哉吟罷咏懷詩暝
色歸靑苔
　　春晩行洧川道中
春愁赴棐林桃花紅瓦屋洧水一以流垂楊自然綠行行
投前坡人家映㴱竹
　　郟縣使院枕上作
巳殘街鼔未天明櫻笋年光攪客情最是枕邉聽不得郟
城微月一聲鶯
　　經葉縣古城
舊葉何時廢依稀認女牆風飄征柝細苔没古城荒楚塞
驚迢逓吳天入渺茫停車一惆悵不見忱諸梁
　　昆陽城放歌(今葉縣古/昆陽城)
西京恩澤專椒房徹侯同日封五王太阿倒柄卯刀折帝
紘解紐炎精亡赤伏之符在四七舂陵事業眞堂堂王郞
盆子盡草竊大槍銅馬徒披猖嚴尤何人孺子耳敢奮螳
臂排天閶是日勒兵一百萬公然大戰􁑃水旁窮竒饕餮
豺虎狼驅使百怪如驅羊長人無覇莫敢當髬髵蚺䗊烟
熖張誰知天意原有屬白水䜟緯非㝷常轟雷掣電忽然
怒抉砂走石如排牆漢軍乗勝一逐北百萬崩塌聲砰硠
力追惡獸出宇宙重挈八極歸珠囊嗟乎我生千載後經
過此地心慨慷茫茫春草如人長聽我歌歌昆陽
　　南陽懷古八首
中原形勝古巖疆天與名籓控大荒金册牙幢雄宛葉珠
旗鐵甲走襄陽時來將相丹靑在運去關河殿閣荒極目
雲臺總蕭瑟茂陵何獨怨劉郞(過白/水)
　　其二
炎精重燼祚將移拜表軍前再岀師憶昔躬耕饒大畧到
今丞相剰空祠三分計就風雲合八陣營高草木知兩地
蒸嘗眞不忝錦城廟柏更離披(登卧/龍岡)
　　其三
天馬飄颻貢渥洼漢臣持節渡龍沙遂頒博望封名將不
數蕭曹擅世家萬里開邉親鑿空三秋奉使竟乗槎蒼茫
采邑誰相問古驛叢祠蔓野花(經博/望驛)
　　其四
古廟巍峩石獸蹲胎簪桐栢矗龍門濤衝古㟁莓苔坼派
劃長江竹箭渾四凟躬桓纒虎節百王薪楗薦犧尊從來
淮水穪河胃廷算㴱知費討論(桐柏淮/凟廟)
　　其五
湼水淒淒㵲水淸啇於三戸路縱横愁因戰壘千端集春
到沙塲幾日晴田父鋤平樊噲塚東風吹老覇王城我來
最有關心事何必經秋恨始生(舞/陽)
　　其六
堵陽景物不勝愁戌角征笳警敗郵老卒負牆談戰伐亂
岡慿碣記田疇(道上桓碑林立大都新墾荒田記實/則一望皆草茅白葦絕無所謂田也)五更
殘月啼鶯換一片荒城趙水流徃事昔人曾設險風前重
倚郡西樓(𥙿州城/上作)
　　其七
碧雞覇府重人豪金馬都堂擁節旄萬里丹崕慿筦鑰三
年綵筆雜弓刀苴蘭質子㯽榔酒𤏡㸑降王赤罽袍一自
渡瀘人不返冠軍城結怨雲高(追感彭禹峯先生/先生曾叅籓滇海)
　　其八
依人自惜鬂毛班兩歲浮沉宛雒間豈待蓴鱸懷故土倍
因櫻笋戀鄕關黃塵遠道雙鴻斷白月孤城匹馬還新野
舊傳庾信地哀時同有淚潺湲
　　宛城署中咏庭前石榴(署係南汝/道舊宅)
作客看花少空庭得石榴繁花明一樹濃葉暝層樓雨過
丹跗濕春歸頳蕚浮亞簷枝􁗃鞢映柱朶嬌羞徃事侯門
在竒花絕域求根初栽繡戺影乍落金溝窈窕當三伏軒
窗擬十洲裙多那忍妬院悄任銷愁護日低油幔迎風蹙
綺幬淸隂偏澹蕩暈臉最輕柔焂忽成荒院殷勤憶舊游
空房難結子齲齒怕經秋鎖澁鋪苔蘚臺欹呌栗留摘纎
誰攏髩起早記梳頭我亦飄蓬士閑經淯水流浹旬勞慰
藉計日動離憂(時將去/懸瓠)家在新羅國來從博望侯故鄕千
萬里開謝任悠悠
　　見署後牆外榴花兼憶亳陽舊宅倒用前韻一首
誰家紅一院相對意悠悠衫似分中婦門知定細侯漫看
先索笑未折巳忘憂蔓弱慿鶯織柯叢任蝶流迢迢當路
口故故出牆頭擬摘前還却頻窺去復留眼明應破夜臉
曼易逢秋遇爾添新感令人憶昔游我家街影静背水櫓
聲柔堂後峯千笏欄西月滿幬此花開最艶入夏不曾愁
窋䆛垂隣壁扶疎䕃隔洲子多宜繡戸果熟溢金溝舊宅
多時換名葩何處求賃舂前路拙乞食壯顔羞客夢歡重
見家緣恨轉浮此生辭畵屋屬咏寄彤樓不及梁間燕朝
朝啄海榴
　　宛城咏古
朝出宛城西古墓何纍纍太息塚中人云有百里奚荒塗
叢貛狢古壙嘷狐狸淯水流其前空宅亦在茲於戲秦大
夫志行何經竒暑勞廢葢乗功烈張西陲當其貧困日濩
落成纎微束縳壯士心浮沉屠儈兒英謀算馬齒賤業貪
羊皮汚鄙若無用㴱沉將有爲三復扊扅歌曠野天風悲
　　其二
生世事不諧乃値離亂秋結髪讀詩書歲月忽已遒岀門
狥衣食淟涊增我羞腐䑕或見嚇鴻雁思其儔憶昔東漢
季時事徒紛紏閹人曁外戚此軰難與謀鬱鬱張平子端
居詠四愁
　　其三
驅車沘河隂緤馬昆水陽荒塗一直視曠野惟白楊胔骼
罥樹根淫潦汙縱横舊鬼不復悲新鬼或自傷驚沙一以
吼白日薶晶光我時問耕夫皆云古戰塲人民糜爛盡姓
氏登旂常顧此勿復言憂來浩無方如何用人命藉以成
侯王卓犖嚴夫子垂釣臨滄浪
　　其四
峩峩南陽城鬰鬱樊重宅赤瓀作庭甃靑珉作堦石驅使
及神鬼關通半賔客嗚呼母后家勢熖頗薫炙榮華有代
謝時世逓催廹至今繚垣邉隱隱土花碧
　　其五
穰侯太后弟權大主亦震性惡諸侯客徃徃恣排擯無何
王稽車隂載范睢進危言悟昭王抵巇復乗釁倐忽封應
侯功名一朝振詎知齃鼻人傍更睨其印
　　其六
東海有郯城乃生徐僕射北齊庾蘭成家本在新野前年
游山東道經郯城下今年客宛城義陽距一舍六朝綺麗
人萬古松楸夜文筆空飛騰水雲極悲咤
　　汝寧雜感
莾莾平輿對水開年年汝水抱城隈已拚客到中原老更
値秋從絕嶂來沙接郡樓寒拂檻風傳戌鼓暮啣杯秦川
公子飄蓬甚廢宅重經祗自哀(郡有王/粲宅)
　　其二
繚垣槲葉亂熒熒鎖院隂沉薜荔靑爲怯㴱愁消短燭獨
携横笛上空亭關山澒洞么絃斷身世蒼茫急拍停忽憶
寢丘蘓處士白頭江海恨飄零(蘓崑生固始/人精於南曲)
　　其三
鉤罷風簾夜氣淸樓頭北斗掛簷楹一年弟妺鄕書斷雙
眼乾坤物態更名士汝南多舊蹟將軍新息剰空營可憐
砧杵依微裏巳有征鴻度　城
　　其四
魏祖南征沔漢來翠華饗士此高臺水如懸瓠誇天府詩
鬪江蕭擅覇才落日孤城幢葢動西風千騎鼓笳催飛揚
意氣今誰在漫溯寒流首重囬(府城內有方丈竹堂爲後/魏高祖幸懸瓠享從官處)
　　其五
神堯天子奠金甌奕葉屏藩職貢修詎料長淮貙虎逞翻
貽共主廟廊憂精兵十道屯洄曲大雪三更壓蔡州盛事
恰須誇述作韓碑柳雅並千秋
　　其六
溮河流水正潺潺絕險長誇冥阨關地入楚天雄九塞路
圍申戌斷千山蕭蕭朔吹城猶在漠漠寒空鳥自還猶是
舍人吟眺處風流揺落許誰攀(懷大復/先生)
　其七
寶慶年間剋戰期那顔孟珙大興師亡羊不信牢堪補拒
虎還嗟厦莫支遂奪柴潭摧伏弩竟麾金栅𥪡降旗誰云
汝水聲嗚咽說到西湖更可悲(咏幽蘭/軒故事)
　　其八
落日蕭蕭袁愍孫客心悽斷不堪論最憐祖德留三楚曾
捧君綸下九閽浮弋山高棠䕃在仙居縣僻履聲存百年
父老桐鄕意累爾祠前瀝酒尊(余大父少保公起家光山/令惠政載汝寜名宦志中)
　　汝南咏古
烈士狥名義嗜若酣杯酒人生天地間志節視所取漢季
盛黨魁汝南實其藪陳蕃與范滂矯矯立朝右此皆國老
成練逹固不苟云何兩年少亦與爭不朽臨固勇旣沉彈
冀力復厚郭亮甫成童袁著年十九
　　其二
末流尚崖異薄俗善抵捂寥寥千載間我思黃叔度時事
至桓靈羣閹竊國歩甘陵恣品目郡國炫厨顧失之生疻
痏得之長毛羽虗聲煽賢豪餘波駭行路獨有千頃陂不
受黨人悞牛醫大自佳仕亦無所忤
　　其三
平輿有二龍少者尤㴱遒鄕里藉品覈月旦成陽秋功曹
雖小吏儁氣軼不收一寸烈士腸詎爲賢豪柔曾來頴川
郡好作長者游一府盡交驩不詣陳太丘私以語他人憂
其道難周末俗工傅會妄引相綢繆視茲磊塊人躡足徒
增羞黠哉曹孟德自負奸雄流一語當意去掉頭笑不休
　　其四
結交亦何益客游登古臺臺高空復存但見蒿與萊昔人
雞黍處弔古有餘哀元伯不可作巨卿安在哉歎息汝河
水悲風千里來
　　其五
汝南袁本初家世爲三公姿貌旣瓌異賔客能關通東京
昔䘮亂董卓汙神宫一言不合意岀門如飄風懸節奔冀
州紏合諸驍雄逢紀善謀畫審配尤公忠陳琳老文士視
曹猶蠛蠓快意於檄書罵之及若翁至今千載下浩氣凌
長空云何遘末造躁率難成功官渡紹旣蹙夀春術亦窮
家聲一旦隳愛子誰見容烈烈袁弘甫先在蓬蒿中
　　秋杪送史蘭㓜歸江南
澹澹秋雲薄湛湛楓樹疎蕭晨八九月送子賦歸歟凉颷
翼輕軒總轡遵郊墟詰朝發雍丘日没宿已吾翩翩南行
子彯纓纚華裾矧君擅家慶天倫樂有餘悠颺雜萊綵婉
娩隨潘輿(時侍太夫/人南歸)計程皓魄圓定買京江艫田園足慰
藉文史良敷腴獨惜同枝鳥倦翮不克俱原野羃層隂霜
雪謡載塗君其愼眠餐保此千金軀覊人送歸客懭悢起
躊躇
　　感舊絕句
　　　吳孝亷問卿
山寺荒園認刦灰當年高士此中來羅浮雪蕚三千顆一
樹花供酒一杯
　孝廉諱洪𥙿余姑丈也祖逹可父正志皆萬曆間名公
　卿孝廉甫成童卽登乙卯賢書貂蟬棨㦸甲於吾邑家
　蓄法書名畵下及酒槍茗椀陸離班駁無非唐宋時物
　城中别墅曰雲起樓極亭臺池沼之勝面水架一小軒
　藏元人黃子乆冨春圖於內鄒臣虎先生顔曰冨春軒
　郭外園林名南嶽山房遶園悉種梅花約有千餘樹毎
　花時孝廉輙携榼至廵繞花下一樹必浮一大白醉卽
　陶然卧花下孝廉無子死之日捨南嶽山房爲楓隱寺
　　　盧進士㓜哲
碎裂紅旗褁箭瘡具區血戰事堂堂常山兄弟聲名在重
說盧家第六郞
　進士諱象觀大司馬九台公弟也行六舉壬午南畿解
　元明年成進士自念家世忠孝不欲苟活卒死之進士
　眇小丈夫且生平多狹斜游余猶憶其在歌伎璧生家
　酒酣跳𨁝時也顧一臨大節遂能自引决如此男子哉
　　　尹主簿南屏
釀酒澆花一老翁左車缺盡耳微聾年時記得經過熟翁
住橋西我水東
　主簿諱京吾鄕碩德也生平悃愊有古獨行君子風與
　祖父交凢三世矣年踰耄耋矍鑠善飲酒家居鉏隙地
　數弓種秫之外輙雜蒔花藥花時必折柬招余歲時伏
　臘輙以笋䜴粔籹曁醬噐雜小物相餉必誠必信硜如
　也被酒語及先君則浪浪涕下不可止年九十餘卒水
東余村居地名
　　　徐太守映薇
風流太守識宫啇城北迎賔燭萬行今日歌姬都入道聽
歌人况客他鄉
　太守諱𢡟曙崇禎辛未進士官至江西吉安府知府性
　曉音律喜賔客家居蓄女伎一部姿首明麗正末湘月
　旦泥凝香花想色藝尤爲動人數邀余焚香顧曲歌絲
　鬂影輙縈人心臆間無何太守旣亡歌姬亦散聞湘月
　巳黃帔入道矣
　　　吳秀才傅星
鬚如蝟磔面微蒼客死靑州事可傷今日城南誰老軰黄
安仁(安仁令/黃錫朋)對萬臨漳(臨漳令/萬廷仕)
　秀才諱帝賚文筆兀奡意氣甚豪生平以詩酒自命客
　死山左邑人惜之黃萬其一時同軰也
　　　蔣公子瞻武
吾邑臨池誰絕妙蔣公解作孹窠書郞君大有家雞好屋
漏釵痕也不如
　公子諱㣧􁧬磐初先生次子也先生善書法公子能繼
　之一時有二王之目少以高才爲博士弟子員氣韻蕭
　遠文筆雋異所居城南擅水竹之勝日與余軰賦詩飮
　酒於其中無何以憂卒
　　　周侍御文夏
一樹棠梨落復開花時不見主人來昨朝訪妓園西過親
見園丁掃綠苔
侍御諱季琬尚書在調公季子舉順治壬辰進士選庶
　吉士出爲御史廵按湖廣歸築園亭樓臺花木甲於吾
　邑不三月而成成未數月侍御卽游宦燕臺數載不歸
　卒於京邸侍御少與余同學以文社相流連登第後頗
　有急流勇退之志惜乎其不逮也
　　　吳秀才又鄴
風情毷􁹄偏無頼筆墨蕭閒也不羣憶得秋城鴉萬點墊
巾常與立斜曛
　秀才諱湛吾邑中高材生也申酉間以詩酒自廢淡沲
　歷落酷似晉人與余交最善卒後一女嫁爲余猶子婦
　　　許秀才肇箎
博進負多逃地下詞塲名重葢江南今宵客舘沉沉雨遶
柱微吟憶許三
　秀才諱塤友行三才情淸綺惜稿多散佚不存猶記其
　春閨蝶戀花詞有云喚到侍兒何處使鞦韆架下㝷梅
　子其風調可槪見矣秀才負才不偶棄諸生不事去逐
　閭左惡少年游樗蒱六博負進數百萬竟以此死
　　　周進士潁侯
斷紈零墨總離披董巨荆關作本師至竟嵇康東市日琴
聲日影不勝悲
　進士諱世臣生平筆墨淡遠方袍道服不異苦行僧最
　精粉繪矜愼不妄作自娛而巳後以蜚語株連論死
　　　謝孝廉彚先
半畆牛宫繞菜田鋤畦汲水亦徒然芒鞵一緉千金直不
踏城中二十年
　孝廉諱遴登崇禎癸酉賢書亂後躬耕鄉隴足不至城
　市者二十餘年遂卒
　　　吳逋客淸聞
傳聞陽羡吳文學老作天南􁇝町侯今日頭㘅書不得點
蒼遺骨倩誰收
　逋客諱其靁故邑弟子員也國亂後棄家走滇黔所傳
　聞異詞後卒
　　尹布衣叔文
屠狗吹簫賣餅傖獨將然諾重生平裁詩點罷山陽鬼遮
莫羣公裂眼爭
　布衣名質鬻畚削漿目不識丁而肝膽輪囷有古俠士
　風曾襆被從予入燕及余將游汴布衣别我三千里徒
　步歸歸未一歲卒
　　　蔣道士凾九
澄潭道士蔣凾九丹房彩翠光􁇇紛呼我便爲許斧子邀
人夜禮上元君
　道士少曾爲諸生精服食之術庚寅歲余患瘵幾死道
　士授余以煉氣法遂愈其人翛然塵外亦一竒士也
　　　僧寄寄
多時粥䜴斷經厨曾作朱門老灌夫一事繫人忘不得八
句鼔棹破盂湖
寄寄俗姓蔣字仲質名爾文新安人也少時挾萬金謁
　選都門爲平康狹斜游不數歲斥廢畧盡慚憤不願歸
客余家者垂三十年乆之爲僧於吾邑之西庵歳辛丑
　年八十有二矣是時余讀書廣陵寄寄衝寒過訪曰余
　年八十三當死此來欲與君作别耳歸一載果死
　　述懷寄季滄葦侍御卽次其見贈百五十一原韻
别君燕薊游急雨鳴琮琤斗酒作離别片言結豪英挑燈
唱昔昔脫㡌歌行行脚底黃河流頭上白日明晨炊土銼
仄晚渡繩橋横古道大厜㕒長驅增駭驚監奴馬撾怒寳
􁏢流蘓縈獵徒一相遇􁫟箭饑鴟鳴關河苦格鬭畿輔疲
徭征以茲惨不歡頓令人命輕都門住半載珠桂愁縱橫
秋霖嚇寺塌夜漏喧牆傾渾河一夜决勢欲無幽并揚鬐
水怪惡吹沫鯷魚獰老客百憂煎何異遭笞榜仰天燕筑
裂碎地胡琴鏗欑眉嘔羊酪染指辭黿羮遊興入中原意
蕋抽芽萌三更醉馬厩五更出北平皓月吐金槃倒着易
水生太行百斛黛日與車輪迎鄗南盛古蹟泜水動悲情
是時秋屑瑟此地多兵爭殘城積磑磨廢墓號狸猩漸過
臨洺關趙郡勞盱衡鄴園埋破碎爵瓦飛䞴趟空於土花
繡想見曼臉頳叢臺趾欹斜漳河腹膨脝前行淇縣近舊
邸雕鏤精璐堦墜曲瓊球軒罥珠絣撫景益咨嗟怛若遊
孤塋祗喜客衣单母憂健兒偵廽思我鄕園穫稻欣西成
孤客方薄游疇能測虗盈惟因覔饘粥詎日趨公卿倐忽
渡黃河迅溜吹竽笙汴梁次第出城堞參差呈依人入官
𪠘俛首棲簷楹眯目灰飛揚聒耳砂輷鎗蓬蒿螫牆脚蝙
蝠窺燈檠主人劇見知譽我以國楨量身製裋褐借書堆
老棚時時霑盤飱稍稍出嚘嚶悲起突危鶻憂來掉長鯨
遂將勾異錄一一詢老兵兵言昔全盛作樂殊轟轟春游
州橋閙夜市繁臺峥一從水囓堤不見人飛觥至今闤闠
上隱隱波濤聲眢井戰血斑的礫如紅櫻空留歌舞窟啼
殺枝頭鶯撥置勿復言且自投吾瓊北風夜來厲大雪鋪
瑶瑛明當發洛陽篝火炊紅粳鞏訾足崕谷谽谺難爲名
南登轘轅滑西眺潼關晶天險逼武牢直視雙目瞠居民
半陶復不顧陵谷更土囊截櫨梲窟室嬉孩嬰架空怖累
棊鑿孔愁五丁風景信幽譎臨風自歌𢋫歇馬東漢寺弔
古成周京煌煌銅駞陌植立惟椐檉蛙黽産行潦豺犬嘷
㴱坑父老爲我說明季當崇禎兩河煽蛾賊穢濁不得淸
倉庾受爬搔籓溷被淘澄焚燒延殿閣酷虐踰秦嬴諒難
完骨肉奚暇恤缾籝聞言毒中腸趣駕摩前旌迢迢陸渾
樹渺渺伊陽程紆囬經郟縣水色渟滄瀛却望小峨嵋秀
㧞蓮花擎摸碑認幽翳懷古搜榛荆昔賢埋玉地百草不
敢榮長杉森劍珮流水鏘環珩安從擷菹藻誰爲刑毛騂
(郟有三/蘓墓)重復渡清河千里罕鋤耕枯柟裂蛇腹窪谿睒虎
睛憐此境崛竒幾囬笑絕纓我聞古南陽碩大而魁閎襄
樊溢邸閣宛雒出嫈嫇閒坊抵鄠杜竒園多奉誠崽子慣
宵啼妖姬善春酲千門䌨綺繡九廟陳琮璜豪家設裙幄
狎客煎旗槍如何千餘年此地惟連營刳剔及鈿瑟摧燒
到蓀蘅高門圯墄室畵棟黟橺栟在淵無魚鱉在山無橘
橙斯世乏覇才敦槃誇會盟手揩金鏡浄再使瑶樞貞念
此有餘悲逝將凌八紘快隨劍首吷擺落儒冠繃高談狀
嶽嶽長嘯聲喤喤何當鑚故𥿄直欲磨新硎入楚友石乞
過晉揖飴甥何難學牧豕亦可鬻飬牲攝目三語掾掉頭
五鼎烹此意雖詼諧仍然困蕪菁朝朝溷輿隷夜夜惜媌
娙空留俠烈腸不敢辱父兄愧無􁊴趨態足以供使令吁
嗟生不諧焉能免譏評濳鱗遘宻網俊翮觸修紭昨又過
汝南獉狉逐麑麖今財返梁苑短髪垂䰃鬤昔爲鵠與鴻
今成蠛與䖟身名難苟立門戸何由掁廣陵憶送公霜月
愁覊惸船頭氷大上白棓河夫抨夜闌經甓社路恰百里
贏美醖煖我顔金鎞刮我盲汲古譯鳥篆說詩箋鹿苹爲
我致苦言愼勿饕侯鯖子聲若金石可以叶韶韺行年四
十餘何事依朱薨家山善權洞仙藥紛靈藑勉旃桑榆收
莫使虧粢盛侯門無幸舍天涯多戰輣躡屩蠻霧濕濯船
颶風䬝再拜勒公言識公氣誼宏聞規不知警我豈人奴
剠比來君相賢協氣滋農甿師師丹霄鳳矯矯垂天鵬求
材畧瘢垢器使隨甔􁂭公正作諫官言事關宗枋百頃太
液池水殿㶁渟泓早朝侍黄屋旭日懸朱鉦我公上封事
大義吰鐘鍠豈無夾城仗視猶蟲豸蠓九重霽顔聽傍囀
龍樓鶊君門鼓雲和大絃鳴庚庚從茲百僚上凛若氷車
砰余留梁宋間但解啖飴餳老女只獨宿鬻盡釵頭珵寜
無新嫁娘袨服飄珠瓔相逢匿牀下恐便遭其􁠬自顧毛
羽枯難上黃金城且卧朔客罏碎擘邉關筝可憐吳下儂
老喚賣餅傖錯追燕代騎乆别湖鄕鶄功名誤絳灌塗轍
妨韓彭不熟爾雅注幾昧蟹與蟛生平仙佛志乾死儒門
棖頗思游六庫畏守下里黌鉛刀仗礲錯鈍質須磨瑩焉
能老釣竿日數江邉蜻貧賤百事難扛鼎力不勍還當仰
煦沬勿復嗤迂儜發言愧詹詹幸公諒硜硜
　　重過鄭州驛再和壁間芳芸女子韻
廢驛蠨蛸結網低亭欄依舊事全迷重看墨較前番淡乍
到苔經二月萋䬃䬃風簾疑霧髩膠膠星角促霜蹄如何
不定微波意猶得長流洛浦西
　　覃懷署中作
車響猶從耳畔聞巳除席㡌浣塵氛啇量便擬攤吟卷屏
當還須展簟紋竹院夜啼汾水雁𥿄窗晴濕太行雲悲秋
倦客俱無頼差喜幽軒半畆分
　　屋後望太行山歌
懷州十月天氣凉朔風憀慄吹邉牆巳拚窮命犯霜露所
喜僻地饒松篁假舘正背一池水繞榻恰圍千歩廊藥欄
棐几頗幽靚禽音谷韻殊鏗鏘倚天㧞地一峯出排靑滴
黛難爲詳雜糅苔翠作毛髪團鍊仙靈爲槖囊鈎簾觸眼
詫竒譎竟逼衡蕐凌嵩邙囬思我昔走燕趙路與山色相
低昻曾從眞定望肩背今到河內窮毫芒猗嗟此山障全
晉綿亘西北開雄疆二陵風雨古今恨三關鼓角風砂颺
鴉兒軍護李亞子憶昔格鬭鏖朱梁伶人前奏百年曲從
官會飮三垂岡雄豪雲散忽千載尚留岝客誇金湯太原
城闕空壯麗澤潞兵馬誰精强可知人事總銷歇何若巖
壑縈景光掉頭便脫五濁世洗脚竟齎三日糧或言此山
不可上怪物惡木聲礌硠百盤陡峻類左擔千里囚僒如
騾綱呀然失笑客言誤人間何處無太行風波舉目盡瀧
吏瘴厲多時逢竹王君言峭崿阻登頓詎若朝市難隄防
生平跳盪虎食肉倐忽摧頺烏啄瘡言罷山靈更呈媚變
幻金碧森開張老夫失喜復大呌石銚正沸秋茶香
　　懷州歲暮感懷
黛色慿欄指顧收太行斜壓郡西頭城連沁水喧河北雪
積雲中冷澤州落落可憐邉塞客栖栖還作稻梁謀何當
快馬嘶風去老作三關萬里游
　　其二
千年華葢在人間從古仙靈此駐顔玉瀣金漿成濟瀆丹
梯紺壁照壺關欄前全晉秋明滅巖頂諸天夜徃還搔首
漫嗟人世事烟蘿咫尺未能攀(懷濟源/王屋山)
　　其三
急裝夜發北風饕立馬層崕鞚轡牢月上沙洲帆似豆氷
縈棧閣路如毛木蘭寨北愁狐立藥櫃溝南獵犬號消息
此間曾百戰天寒誰爲貰村醪
　　其四
酒盡燈殘戌角哀鈎簾繞柱只徘徊枕欺獨客眠難着衣
廹長途綻復開故國愁聞魚大上(今歲江/南大水)中原喜見雁重
來(九靑/再至)慿誰驅使排幽興寧郭詩人李杜才(李杜才武陟/人崇禎間詩)
(人時讀/其詩)
　　覃懷雜詩
朝辭浿梁隂暮宿藥櫃右烟投麥隴消霜積蒲塘厚稍稍
逗晨曦㣲微集村叟啇量到晴雨軟欵話儕偶足知唐魏
間儉嗇誠不苟我行適見之停鞭亦何久漁栅響水聲飛
花落枋口
　　其二
掛席渡黃河濁浪聲喧豗軒騰失滎澤掀簸轟奔雷魚龍
一以吼日色如死灰置身澒洞間徒令志士哀我生藴風
義自命爲雄魁四十百無成乞食繁吹臺敝車類雞栖撥
幔令之開長嘯大河北昔人安在哉
　　其三
端淸鄭世子汲古捜琳瑯讓國駕州來博聞追獻王非無
千乗尊唾棄在路旁獨把一卷書仰面看屋梁鈒鏤繪春
牘穿穴銘嘉量放厥瑰麗詞作爲宗社光我來購遺集拂
拭生古香雲霞一焜耀珠玉争弆藏亦有梁王園白露濡
金牀
　　其四
昔與鄒(祗/謨)董(以/寧)軰散髪弄鳴琴髣髴同嵇阮流連在竹林
綢繆擬靈匹惠好踰同衾白日忽西頺浮雲爲我隂董旣
䘮家寶鄒亦殞國琛不堪河內郡惻愴痛知音(時新聞/程村計)
　　其五
軹關在何許百里盤靑蒼長謡有所思獨立慨以慷我思
古聶政鼔刀於此旁一身許嚴仲抉眼屠肺腸暴尸韓市
上聲動諸侯王分裂詎不悲然諾那可忘足知烈士心皦
皦淩秋霜俠哉郭翁伯後先居此鄕作人雖隂賊意氣眞
堂堂
　　其六
月在秋山上人在秋城裡月高人漸淸四面砧聲起聲亦
不在少聲亦不在多一觸秋宵心令人喚奈何沉吟㝷此
聲斷續何時巳半上太行山半落汾河水
　　其七
驚颷一夜發烈烈吹三關白日冷狐裘層氷䧟刀環我意
適不樂前登太行山谿壑自崩廹屈盤何險艱道逢游獵
徒鳴􁫟驟孱顔百里盡鳥獸流血車輪殷我有酒一壺與
君叙燕閒飮酣話平昔淚落誰能删却上宛子城悲哉汾
晉間
　　歲抄過吳門訪沈韓倬范龍仙値其越游未歸悵然
　　　賦寄
爲有懷人意扁舟繫水涯如何臨頓里落盡馬塍花儉歲
歸應早殘冬日易斜所思終不見數盡後棲鴉
迦陵詞全集卷四
　宜興陳維崧其年著
　同邑史可程蘧庵　維岳緯雲
　滿洲成　德容若　宗石子萬
　武進鄒祗謨程村　男履端
　錢塘吳任臣志伊　姪賜薛
　　西江月
　　　咏史
姊嫁猘兒孫䇿妹歸顧曲周瑜雀臺高處瞰三吳羡爾淸
歌妙舞　一望江東人物孝亷枉逞雄圖朱桓前捋大王
鬚文有才高子布
　　　過投金瀬懷古
有女江頭擊絮何人道上吹箎我來弔古悵空祠曠望幾
重雲水　覆楚争誇伍相沼吳又說西施淮陰往事亦如
斯成敗皆由女子
　　　題六合孫公樹捧書圖(公樹伯觀先生孫先/生官舍人賜書最多)
李白開元供奉當年恩禮偏隆賜書稠叠岀深宫玉軸牙
籖鄭重　絶妙文孫才調翩翩王謝門風捧來亂帙悉當
胸月落華淸如夢
　　　過馮唐故里
酒罷燕歌竟歇途窮趙瑟難求滹沱水抱太行流行過鄗
南關口　疋馬霜天古磧三河玉勒長楸翩翩過客半鳴
騶笑爾馮公白首
　　　夜宿何雍南齋中
一榻奇書繚紹三間老屋欹斜天寒沽酒撥琵琶消盡丹
徒客夜　南浦零簫剰管西風社鼓神鴉他年夢亦識君
家家在寄奴山下
　　　庭栢約予與杜茶村同詣且訂燒猪以待臨行復
　　　　以一語堅之曰來朝風雨如何茶村笑曰除是
　　　　天降紅雪吾軰便不赴阿師此會也翌日果大
　　　　風雨茶村作詞戲柬因依韻答之
莫道從無絳雪眼前花雨通紅枉勞燒肉梵王宫食指朝
來不動　云把芒鞋滑滑擬聽腰鼓鼕鼕如何也嬾趂齋
鐘君笑曰吾從衆(是日茶村/亦未赴)
　　　雨
故國金戈鐡馬衰年退筆殘書心情渾似欲棲烏偏惹連
天絲雨　風掣紅旗縱獵雨昏銀燭呼盧此聲記得不曾
無那便凄凉如許
　　　喜見獅兒
猛獸産於絶域驍騰來自安西一呼百物盡披靡何論猘
奴鷂子　我顧灰頺若此兒應跳盪如斯神仙將相詎難
爲萬事取之以氣
昔日游梁枚叔兒生此地名臯滑稽敖弄解詼嘲曼倩同
時絶倒　我意殊爲不爾詩書莫悞兒曹憑他上樹日千
遭長大耘瓜撲棗
兒巳徤如黃犢翁何此日纔來怒濤雪浪吼長淮兵火連
天四載　細聽吳音小却戲投粔籹旋廻怪孃奩畔有于
䰄笑問客家何在
牽狗高辛集上呼鷹垤澤門邊願兒無若宋人然莊嶽之
間不遠　六歲定歸家塾有甥與汝齊年西風亟趂下江
船蝦菜東吳正賤
　　畱春令
　　　感舊
燈前喝雉樓頭繫馬山腰射虎曾放顚狂百千塲要數徧
何從數　一霎渾河風葉舞捲舊游何處誰滴他鄉萬般
心是隔箇窗兒雨
　　少年游
　　　感舊和柳屯田
奉誠園內小斜橋曾記近花朝簸錢庭院築毬天氣春草
綠裙腰　而今不道心情換飄泊墮江臯眼㡳人疎心頭
事滿斜凭木蘭橈
　　怨三三
　　　秋懷
離離秋水正拖藍滑又如簮擬峭烟帆南崦南浮笠澤把
黃柑　夏時曾種風柟與鄰叟追凉笑談今日得霜酣樹
猶如此人則何堪
　　偷聲木蘭花
　　　懷戴无忝客成都
前年建業秋將暮今歳𧖟叢春又去别後思君望盡南天
不見雲　竹郞祠畔紅棉好濯錦江頭紅鯉少湘雨巴烟
不寄成都十様箋
　　　雨中同吳天篆過飮徐竹逸齋頭次天篆韻
熟梅時候蘇蘇雨遥望君家疑隔浦我墊巾來小坐歐公
畵舫齋　觥船何用頻催酒鷹爪鳯團須淪取說鬼談經
風味依稀退院僧
　　　題范女受小像(昔年女受在舟中隔舫/有悞認爲余者故及之)
君挑獨夜江船火隔舫有人呼似我仔細披圖骨瘦􁐠淸
我不如　孤松峭壁疑無路嘯向此中尋藥去可許狂生
化作猿猱逐隊行
　　　題關東席端伯小像
畵師要寫蕭疎意先畵綠楊絲踠地斑竹䦨干傍倚高人
興邈然　五侯七貴枌榆盛家本遼陽争借問總不關渠
只愛荷香撲異書
　　　題南水上人詩卷尾
六朝僧話三生事雨後人歸花下寺我最憐渠不數琴聰
與蜜殊(東坡呼惠聰爲琴/聰仲殊爲蜜殊)借師禪板爲歌板唱到江東
春又晚晴絮茫茫縱使無愁也斷腸
　　　咏錢
靑蚨鑄就開元宇相看似有團圞意欲簸還慵惱煞輕狂
小沈充　擲來好卦全無准買來好事多無分榆筴由他
偏逐東風不着家
　　城頭月
　　　秋月感懷
西風吹得氷輪淡桂影平於簟深巷疎砧嚴城哀柝做岀
秋聲慘　月中一片朱旗閃粉堞靑霜染萬里關河百年
身世倚幌聽更點
　　　月下
氷輪偏向城頭挂河漢寥寥夜一片關山千秋楚漢萬帳
更齊打　何如移向東湖舍照荳棚瓜架草響溪橋水明
山店兒女追凉話
　　河傳(第一體)
　　　五色鶯粟
曉鶯無頼也把啼痕花間沾灑幾絲絨線東風分派暗將
濃淡配　繡匀白白紅紅態黃和黛野圃層層界朝來小
摘簾外趂他微雨賣
　　　煨芋
黃茅新蓋土銼温黁霜簷低矮撩人幾陣芋香無頼送來
籬落外　凝脂沃雪融仙瀣餘甘在塞上酥堪賽黃梁未
熟休待飽迎朝旭曬
　　河傳(第二體)
　　　豆莢
隴上曉鶯低唱豆莢初嬌小姬一色綠裙腰迢迢羃野橋
　悲歌楊惲家居久三杯後慣種南山荳荳花棚下月毶
毶溪南閒尋漁叟談
　　秋夜雨
　　　本意
小樓細裊愁絲綠和烟扶上庭竹飛來簷瓦響都瀉作奔
渾秋瀑　雨肥越顯孤燈瘦展夜衾欲睡難熟别院絃柱
促正滚入淋鈴哀曲
　　醉紅粧
　　　立春前一夕寄暢園小飮時有柳姬翩何在座同
　　　　園次賦
殘年屈指不盈旬晚峰愁翠黛顰玉杯餞臘漾紅鱗風動
處酒微皴　柳條偷報隔宵春歌宛轉態横陳來早春休
園內討鴛帳底有春人
　　玉團兒
　　　初冬寫懷
西風吹老淸秋節迸寒空蕭蕭老鐡幾片疎砧數行落雁
一城楓葉　斜陽雨後明還滅映千年殘碑斷碣太息何
爲有杯休放逢花須折
　　探春令
　　　庚戌元夜
去年客裡度元宵人正懨懨病撚偃師廨後黃梅嗅想洛
下春燈盛　今年凖擬酬春興奈陰晴難定擁香篝仍剔
殘燈半盞似去年心性
　　　咏窗外杏花(係叔祖殿/元公舊宅)
崇仁宅靠善和坊舊雕闌都壞問玉樓人醉今何處只一
樹花還在　紅香籠㡌歸鞭快更何人能戴到如今和了
滿城微雨頻上街頭賣
　　　試燈夜對雪
六街料理做元宵奈雪兒偏下小鸚哥隔着鞦韆架將六
出花輕罵　滿城何處尋羅帕掩重門睡罷想年時多少
畵橋深巷一片紅燈掛
　　南柯子
　　　蝶庵花下送蘇生仲補游京師(生善/奕)
帶醉翻楸局佯憨惱綺筵笑他柯爛不知年輸爾纔拈紅
子便通仙　挾瑟龍池上鳴鞭鳯闕前妙齡絶藝有人憐
可憶江南分手落花天
　　　席上贈讓侯時客有語及蔣大鴻者因并憶之
菊瘦人廻櫂橙香客砑筝相逢曾在鳯凰城記爾飛揚䟦
扈舊時名(謂讓/侯)萍梗成遺叟嶒嶸任老兵停杯忽憶杜
陵生今夜一鈎新月若爲情
　　　午睡
磁枕揺新竹藤床蔭痩桐人間亦有廣寒宫半畝荷亭幾
陣藕絲風　簟滑凉於水幬虛翠若空花陰得失閙鷄蟲
覺後掀髯一笑夕陽紅
　　迎春樂
　　　本意
車兒似水裙兒複斜綰着黃金犢趂嫩晴半醉誰拘束穿
徧了閒坊曲　髩嚲綉幡簮百福早暗裡品紅裁綠方勝
颭銀蛾春巳在釵頭簇
訶梨領子蝤蠐項都倚在斜橋望指春竿百尺隨風漾早
一對春人上　隊隊勾􁁬籠綵仗狂煞了六街鞋䩫盡道
打春歸銀蠟底家家唱
韭黃溲就牢丸巧紅酥滑銀匙攪正內家恰鬪櫻桃小争
覔取金盤咬　從此春城春未了有無數春花春鳥撲蝶
與聽鶯且次第將春討(立春日啖春餅謂之咬春立/春後出游爲討春牢丸餅名)
春衣圍定春來路花似海香成霧囑今年春到春休去拚
一世和他住　囑罷東皇心暗許向髩影盈盈低語來歲
杜鵑聲誰聽恁催春暮
　　憶餘杭
　　　東臯客舍待毛亦史不至
一樹梅花千頃碧耐盡春寒眠不得閒愁如雨雨如愁點
點在心頭　飄零心事誰知道又是天涯寒食到春江盡
處是婁江目斷水雲鄕
　　醉花陰
　　　重陽和潄玉韻
滿院黃花趖白晝絲雨篩銅獸今夜是重陽不捲珍珠陣
陣西風透　一從秋怨關心後淚黦輕羅袖生怕小樓寒
慢去登高坐到罏烟痩
　　　至吳門喜晤澹心園次展成旣庭石葉諸君感舊
　　　　有作
昔年相見臯橋下總是淸狂者惜别㤗娘家淚黦胭脂氷
了鮫綃帕　如今漁火楓橋夜照沈腰堪把黃葉似情人
也愛飄零不肯歸來也
　　　初秋劉篤甫以詞招飮次韻奉酬
簟紋柳浪相零亂淺立烟廊畔徙倚早凉天鬪茗捶琴短
幘由他岸　南華手注纔踰半聽得提壺喚一醉莫思鄕
只恐江東蓴鱠招張翰
　　　夏日小有堂中看丘近夫朱致一葉九來諸子投
　　　　壺
滿院松風鳴瓦銚碧淨苔堦好喬木翳新蟬水檻閒凭又
貼荷錢小　人間萬事何時了無計除煩惱激矢躍蓮花
出手成驍暫博天公笑(稗史云玉女投壺/毎中天公爲一笑)
　　　撲螢
齊紈似粉誰新砑愛把潭香惹金屋夜無人熠燿初流笑
覔輕羅打　迎凉不是閒貪耍指定花陰罵千古好雷塘
總是伊家做出興亾話
　　紅窗睡
　　　冬夜
花影枝枝墻上界晴月把小紅樓曬三更巷口西風大惹
猧兒寒吠　輕薄楊花心性改知何處酒旗戯鼓輕狂難
耐薫籠銀鴨却懨懨長在
　　　咏櫻桃花
一樹垂垂揺繡幌光映得小樓都絳無風誰觸花枝響墮
繁紅兩兩　細雨似聞鶯細講香堦下美人休折讓花全
放待他成顆鬪白家唇様
　　河傳(第三體)
　　　新茗
榖雨嬌女微遵綠崦輕擕翠筥拍茶初櫻笋厨一縷夜濤
煎雪乳　酒惡愁將繡衾涴龍團破頓覺春酲妥藉庭莎
啜茗柯羅羅北窗幽興多
　　河傳(第四體)
　　　黃薔薇
櫻桃巳謝牡丹開罷薔薇滿榭夕陽漫漫一架低亞檀痕
汚粉帕　黃鸝一色枝頭罵朦朧怕誰迸金丸打畵廊東
繡花叢芳䋐施朱近也慵
　　河傳(第五體)
　　　紫蛺蝶花
低軃墻陰微暈簾罅露濯烟梳滿園奼紫趂晴鋪縈紆傍
裙裾　玉娥撲徧花間路誰飛去紈扇今番誤有時粉翅
凝花鬚輕扶問伊如不如
　　河傳(第六體)
　　　虞美人花
楚歌四面戰旗一片歲歲江東此花漬透還是垓下重瞳
舊啼紅　劉郞原廟空千古咸陽樹銀雁飛何處英雄兒
女誰憐總付東流野花愁
　　怨王孫
　　　詠觀音柳(一名花柳争春弱穗/垂絲花作淺綘色)
小卉淸綺籠窗拂水柳宿垣中河陽縣裡春絮枉自夭邪
不成花　烟姿露葉依然裊腰逾小添得花枝好莫抛隋
苑好向水月金缾聽潮音
　　　立春戲柬園次時夜有柳校書在寓
柳色如此住爲佳耳未到飄綿巳經蘸水隔巷趙女彈筝
没心情(巷有趙姬亦/園兄所歡)博山熏彀沉香火衫兒嚲微覺東
風大麝衾夢醒驚問還是寒宵是春朝
　　徵招調中腔
　　　氷雪兼旬試燈前一夕始有春意
是誰錯料春光黠費幾許東皇周折昨始繡完半絲兒覺
㬉紅上雙頰　雛暄嫰煦增妍悅似乍嫁新娘生怯小糝
樹邊一些春巳漸滑小禽舌
　　雨中花
　　　雨中看桃花
絲絲香雨催儂去依依人柳畱儂住住也無聊去還有恨
去住渾無據　今歲桃花千百樹去年人面應非故萬點
臙脂一行淸涙總是消魂處
　　　雨窗咏梅和南畊作
連日春工寒勒住繡不滿枝頭嬌嫮一點胭脂半廊香雪
開在無人處　漫倚畵簷垂玉筯我含淚細爲花訴四海
靑衫六宫紅粉幾陣風和雨
　　　咏薰籠
一架紅篝凉似水相偎靠玲瓏莫比斑竹無塵疎篁偏痩
小鴨中間睡　縱向彤奩多轉徙也只在簾前被㡳繡幔
縈時錦鞋閣處往事難提起
　　杏花天
　　　咏滇茶
穠春冶葉朱門裡弄東風紅粧初試殘鶯天氣香綿墜怊
悵最宜著此　見多少江南桃李斜陽外翩翩自喜異鄕
花卉傷心死目斷昆明萬里
　　　題震修杏花小照
虎頭食肉通侯相君本是詞塲飛將紛紛餘子眞厮養自
署五湖之長　慈恩寺春從蝶釀紅綾讌餅如月様杏園
指日鞭絲漾閙煞賣花㴱巷
　　浪淘沙
　　　專諸巷看糓梁買鼓槌
綠水滑如油漲滿銅溝柳花伴我作閒游靑􁇀鼓槌紅架
子别様風流　買了且歸休單絞岑牟世間定有此人不
須向金閶亭下路打散春愁
　　　趙問波處士坐臥一小樓十年不入城市邑宰高
　　　　其誼以脫粟餽之詞以紀事同園次賦
酒盡恰天寒鹿柴(音/砦)恒關漫勞麯米想雲安盡日療飢惟
黛色多謝靑山　花縣忽分餐猿鶴齊歡溪南村老杖藜
觀怪汝炊烟飄一縷瑞雪同看
　　　夏雨寫懷
纔惱聽啼鵑又奏林蟬靑蚨誰爲買流年舊日榆錢都使
盡且換荷錢　陰雨太綿綿淚一般般霞紅驚射粉籬邊
誰道晚霞偏釀雨明日依然
　　　題園次收綸濯足圖
灔澦幾千堆濺雪轟雷巨鰲映日挾山來舞鬛揚鬐争䟦
浪晝夜喧豗　濯足碧溪隈一笑沿洄龍窩蛟窟莫相猜
我有珊瑚竿不用不是無才
　　　和容若韻
鳯脛罨殘燈抺麗中庭臨岐摘阮要人聽不信一行金雁
小有許多聲　今夜怯凉更茶沸笙瓶夢中夢好怕他醒
依舊刺桐花㡳去無限心情
　　　雪中舟次語溪
枯柳挂疎汀夜火星星昨宵西水驛邊停猶記津樓綃幔
底誰喚銀瓶　寒氣逼空舲客夢初醒亂帆又過語兒亭
我與六花同一例隨路飄零
　　戀繡衾
　　　春暮
瞢騰春夢弄夾衣壓䦨干凭損玉肌小玉向紗窗報坼紅
墻園笋乍肥　馬蹄得得穿花外正鄰家蕩子早歸歎櫻
桃都謝了怪伊行没箇信兒
昏昏綠水乳燕飛蹙香紅堆滿地衣梳洗罷登樓望見長
天一碧四圍　行人更在天之外問地名甚處武威想郞
處枝頭鳥并無杜宇勸歸
　　月照梨花
　　　送緯雲弟渡江之廣陵
鐡瓮隱隱怒濤滚滚簸宋掀梁淘吳洗晉誰泛水調淸謳
是隣舟　望中一抺斜陽恨可憐消盡六代金粉老夫還
記舊揚州紅袖悠悠滿江樓
　　河傳(第七體)
　　　楊花
藏鴉時候當初綰住永豐坊口絲絲踠地蘸春波雨後和
烟籠翠牗　如今滿院喧晴雪香綿積滚盡東風力茜袂
遮翠幰斜楊花一生不着家
　　河傳(第八體)
　　　玫瑰
疎籬半掩輕風斜颭濃香幾點藥闌邊纔綻盈盈紫艶粉
娥匀睡臉　頻呼小玉私搴取提籠去小摘盈階雨撲幽
芬沿蘚痕􁇇紛刺兠金縷裙
　　河傳(第九體)
　　　榆錢
蕩漾誰傍輕如蝶翅小於錢様抛家離井若爲憐淒然江
東落絮天　年年苦𬒳東君鑄啼鵑訴賤賣韶光去漲晴
湖剪春蕪糢糊漫空下五銖
　　摘紅英
　　　咏落花
眞珠絡倉琅鑰如塵似夢連天落香車暝朱䦨凭畱他不
住喚他不應　花前約春前諾玉娥含淚思量著粘犀釘
鋪鴛徑憎他蕩子憐他薄命

　迦陵詞全集卷四終
陳迦陵文集卷五
　宜興陳維崧其年譔
武進吳本立菽原　維岳緯雲
　長洲范必英伏庵　宗石子萬
　休寧汪　楫舟次　男履端
　桐城方中德田伯　姪　洢
　　敕贈徵仕郞翰林院檢討先府君行畧
嗚呼哀哉先府君之棄不孝孤九年於茲矣九年之中形
貌黧黑精魄潰佚哀號皇遽謀欲釐次先府君生平大節
用丐當世立言大君子以圖不朽不幸神理瞀惑甫一追
憶而語塞且氣絶者又數數也壬寅仲冬旣謹奉先府君
與先妣湯孺人合葬於亳村之新阡乃殯宫巳閉而窆石
未鑱念先府君恒以文筆過屬不孝孤今不孝孤粗有文
筆而俾先府君後先遺行淪没不傳不孝孤卽靦焉若禽
獸哉異日者何以見府君於地下謹收淚吮筆用述先府
君大畧以俟采擇府君諱貞慧字定生自宋大儒止齋公
居永嘉由永嘉徙義興生倉四公倉四公生四子五傳生
衛輝丞弘甫公由湖南徙亳村又五傳生耕隱公遠　畊
隠公以名德重一時文待詔徴明常作樂耕圖贈之并繫
以詩有舊說子眞矜谷口今輸元亮傲柴桑之句畊隱生
思堂公邦爲桐廬丞思堂生古愚公憲章古愚生懐古公
一經自古愚以下皆以少保貴贈如其官懷古生少保公
少保公四子長貞貽邑文學有才名夭卒次貞𥙿天啟甲
子舉人張夫人出王安人出者二貞逹以父任官北京戸
部陜西司主事降順天附知事甲申三月十九之難罵賊
死今甲申紀事錄中云順天府知事陳貞逹死之是也季
卽府君府君生而頴異英挻異常兒少保公曁伯兄文學
公極憐愛之始文學公盛有才名恒受知於督學使者熊
公廷弼屢試輙第一弱冠覃精理學所纂錄大全性理蘓
長公文腴紀錄彚編諸書數十萬言旁及脞談叢史稗官
雜爼并譔當壚度世桃花詩謎諸傳竒復不下數十萬言
文名赫赫冠一時屢試不第竟邑邑以瘵疾死少保公哭
之慟廻顧而見府君蘭芽玉茁瑜珥在旁則又破涕爲笼
曰此寧馨者何必減阿兄耶則又益憐愛之年十七補博
士弟子貟無何以高材生食餼於庠癸亥娶予母湯孺人
㝷侍少保公入都甲子以少宰攝冡宰篆因會推忤逆璫
意與楊左諸公同削籍府君遂侍少保公家居乙丑少保
公稱六十觴維崧生因名之曰崧思宗皇帝卽位湔洗忤
璫諸大臣擢少保公南京都察院都御史㝷遷北京都察
院左都御史無何因他事忤權臣意復削籍府君復侍少
保公家居當少保公之官南都御史也府君鄕試巳中式
矣曁塡榜主司者以嫌故抑置副車第二人府君生而性
至孝當其兩侍少保公家居也并所以事母者事諸父諸
兄者恂恂如也惟謹季父署丞公無邑屋居府君嘆曰豈
有貴爲介弟而邑中無數畆之官者乎卽推所居屋居之
伯兄没巳數十年語次必涕泣次第鋟其所著書以行又
倜儻任節槪喜賔客好士日者常遇一客也以扇障日而
行於市中視扇欵識則勒卣先生也府君曰余知有周生
久矣趨而揖卽與定交又一日金閶道中遇一僂而蹩者
府君曰此僂而蹩者必南昌鄧左之履中也而鄧先生亦
言髯之絕倫超羣得非陽羡陳公子乎兩人皆大笑納交
去葢其喜賔客好士類如此府君旣性至孝事父母曁諸
父諸兄者惟謹乃癸酉罹生母王安人變乙亥五月罹少
保公變七月罹嫡母張夫人變府君擗踴哭搏膺大號口
咯咯嘔血幾不欲生當是時少保公甫没文學公又蚤逝
孝亷公以嫡故修䦧牆之釁於主事公怨家螫之勢岌岌
懼不免府君曰事急矣則走而控之諸老先生前其所以
捍衛兩兄者無問其疇肥而疇瘠也亦無問其孰燃而孰
泣也救主事公尤先救孝亷公居無何而兩兄之事解怨
家亦咋齒無如何矣怨家者里中要人某也先是少保公
以累朝老臣一旦里閈少年以新進掩出少保公上屬天
子方貴幸之而少保公者固自若也要人恚則以他事削
少保公籍至是益修其隙於身後云然方要人之貴幸也
或倨見里中之諸父老顧獨時時嚴憚先府君常以好語
召府君曰公子如出吾門者吾能尊顯之客語府君府君
卒不徃府君旣服闋家亦日益落然益折節嗜讀書揣摩
天下事一時江表諸先生俱以諸生負大畧髣髴東京厨
顧府君旴衡時勢上下數千百年與諸先生者㴱相結也
戊寅而留都防亂公揭之事起防亂公揭者葢爲懷寧阮
大鋮發也懷寧魏閹乾兒思宗皇帝鐫之九鼎比於魑魅
魍魎然猶横踞南都以酣歌聲妓奔走四方無識之士輦
金十萬至闕下朝中多隂爲羽翼者勢且叵測貴池吳先
生次尾時讀書予家與府君扼腕此事會無錫顧子方先
生來三人者雅相善也意又相合吳先生隨於燈下草一
揭顧先生首倡府君次之葢揭中雖遍列當世淸流然主
之者實止秋浦梁溪陽羡三君揭未布或泄之懷寧懷寧
媿且恨恨乃次骨無何而竄跡荆溪要人幕中要人卽前
所云怨家者某也二憾徃矣酒闌歌歇襟解纓絕醉二參
懷寧輙絮語陳貞慧何人何狀必欲殺某何怨閉門泣目
盡腫是役也雖僅僅太學舉幡乎然義聲一呼枉正立决
使天下復知春秋之義不䧟於亂賊之誅府君此舉實爲
首功云明年爲巳卯府君射策陪京寓溧陽宋憲副園中
當是時金沙周鹿溪先生方以議禮家居宛陵沈畊巖先
生以諸生辟召首掊擊楊相奪情歸卧敬亭不起秋浦吳
先生則主持淸議於南中一時名德如岂山張爾公吳門
錢吉士龍眠方宻之歸德侯朝宗如皐冐辟疆嘉善魏子
一諸先生無不雲集石城府君顧盻其間自大司馬范公
司業周公以下皆虗左引重之每當車騎闐集冠葢絡驛
命酒徴歌輙呼懷寧樂部仰天耳熱復與諸先生㦸手罵
懷寧不止灌夫之禍始於膝席矣甞與諸賢會飲冶城諸
賢争相標榜逓有品目或目先府君曰是客纏綿温原而
識議矯然不阿古人可作其三國魯子敬乎府君美鬚髯
軀幹瘦削音響如洪鐘神明挺動奕奕䕃數十百人亦朗
朗如萬間屋故陳黃門卧子贈詩有曰此客乗靑翰飄然
若有神而李內史舒章亦曰君身雖短精神長必逢國士
多慨慷葢府君神鋒淵著而風采煥發屢爲上流所嘆賞
也始少保公居官不留一錢作人無長物府君復倜儻好
施與不治家人産業然賙人之急恒若鷙鳥之發旣巳存
亡死生矣解紛排難尤不願使人知人亦以是爭德之壬
午春余母湯孺人病殁府君哭之慟秋復應省試復不第
府君慨然太息曰士不幸生今日邊腹交訌楚䂊皆糜爛
樅陽濡須間壁壘相望吾􁩰卒未知死所尚挾三寸柔翰
與噲等伍乎屬朝中正人黄石齋道周范質公景文成寶
慈勇相繼皆竄逐府君屢變服走送江上日涕泣里中要
人且再起事殆未可知屬自天幸要人起卒敗然天下大
事巳去勢且爲之奈何至甲申而遂有三月十九之難主
事公小臣死之府君則益日涕泣方圖與雲間金沙諸先
生共襄祖逖劉琨之舉而懷寧驟用事矣是歲也弘光帝
立府君則走之南中蒲伏闕下爲少保公請䘏上書書畧
曰當魏忠賢播虐之時臣父守道守法削籍者一而削籍
尤在諸臣之先當周延儒柄政之時延儒則臣父之同邑
也臣父守道守法削籍者再臣父自下吏神祖㧞置西臺
神祖知臣父㴱矣臣父所至盡職勤勤以人才爲念所條
奏皆天下國家大計言人所不敢言是臣父之不敢負神
祖也臣父不愛官爵性命爲魏忠賢所首惡而先帝起之
田間總憲南北先帝知臣父㴱矣臣父卓然特立不爲詭
隨斤斤惟國憲是守是臣父之不敢負先帝也臣父剛腸
疾惡直道難容雖屢受知於聖明亦屢見黜於羣小語云
人情窮則呼天疾痛則呼父母君猶天也猶父母也臣之
情窮矣疾痛於心十年於茲矣君父之前而不自訴其情
终無可訴者矣臣父殁後僚友桑梓誰念國之黄髪臣兄
弟㷀㷀在疚形影相弔父有忠節不能剖心自明無面目
立於人世今臣兄順天府知事陳貞逹以小臣殉難不敢
偷生臣之餘喘不敢以臣兄之死混瀆天聽者以臣父忠
節未著臣兄死亦未瞑目也照得先臣都察院左都御史
鄒元標吏部尚書趙南星俱被魏忠賢之禍贈謚祭葬久
荷全典臣父忠節與元標南星等伏乞皇上念先朝舊臣
照例優䘏給與應得贈謚不惟臣父啣環地下而臣烏鳥
之情可無永嘆於松楸之下矣書上制曰可陳某准予祭
三壇造墳安葬贈少保䕃一子入監讀書府君旣以䘏典
久居南中而阮懷寧者方貴用事夙又恨府君次骨蓋先
是巳捕鹿溪先生繫之請室矣先生者亦以防亂揭故爲
懐寧所切齒者也府君日則席藁銀臺門而夜則槖饘從
先生請室中或且爲府君危之府君奮髯抵几曰男兒死
則死耳何畏耶卒詣獄自若九月十四日日下舂卒有白
靴校尉數人者至邸中縳府君至鎭撫出一紙𥿄尾有秋
浦呉先生名吳先生先一日亡去而劉僑者故思宗皇帝
時舊錦衣也夜漏三下鼓以一小赫􁊫與鎭撫馮大畧謂
東林後人無故殺之以起大獄紀綱門逹之事可鑒也馮
獲書意動而司馬練公國事亦爲府君星馳詣貴陽而相國
王公鐸亦以書致鎭撫獄稍稍解獄解後府君躡屩歸里
門口鬱鬱不樂又一年鹿溪先生卒賜死獄中北兵下江
南江南亦亡嗚呼小人之於人國也甚矣哉乙酉之後府
君念家門世受國恩非平流寒畯者比又念一時同類散
佚畧盡捐軀絕脰半登鬼錄於是鑿坏不出坐卧村中一
小樓足跡不入城市者二十年惟以嫁女之役一至松陵
境上會葬友人一至蘭陵道中與金道隐堡萬允康曰吉
耿玄度章光鄒欿伯延琦諸公悲歌痛飮三晝夜耳樓之
上􁌛十三經廿一史各一部餘則襍列樓山堂集雅實堂
制藝壯悔堂文集陳黃門遺詩吳梅村樂府朝夕吟誦聲
振林木寒暑不輟以爲常暇則曵杖而游於田間拾遺秉
滯穗以歸或數日不得飮食則且餔糜也歲時伏臘張少
保公像於堂上立維崧兄弟軰於堦下而語之曰若知祖
父之所從來乎讀書明大義幸無忘若祖父爲也言罷淚
浪浪下丙申侯仲衡方岳至自雎陽姚瑞初宗昌至自吳
門沈高逸夀辰至自宛陵府君喜則與爲十日飮無何爲
五日醉後令維崧諸弟誦屈大夫卜居滿座爲楚歌府君
聞而悲之越數日病病遂不起嗚呼痛哉府君生平著譔
有皇明語林山陽錄雪岑集交游錄秋園雜佩唐宋八大
家文選府君生於萬暦甲辰十二月初九卒於順治丙申
五月十九享年五十有三配湯孺人御史大夫湯公京兆
女後於康熙二十年長子維崧恭遇　覃恩贈處士公徴
仕郞翰林院檢討母湯氏贈太孺人又於康熈二十三年
季子宗石恭遇　覃恩再贈處士公文林郞安平縣知縣
母湯氏再贈太孺人子男五人長維崧邑庠生以博學弘
詞應召　御試一等第十名　欽授翰林院檢討娶僉憲
儲公昌祚孫女次維嵋邑庠生娶禮部郞中周公鑣女次
維岳太學生考授州判娶女學吳公濯時侄女湯太孺人
出次宗石太學生安平縣知縣娶河南歸德府啇丘縣戸
部尚書侯公恂孫女貢士侯公方域女次維崗娶商丘縣
夔州府知府宋公名世孫女庶母時太孺人出女二長適
冨民縣知縣吳公正心子庠生璟早殁次適御史吳公煥
子全昌孫男六人長履端娶庠生吳公湛女次履和娶蕭
氏維嵋出履端出繼維崧嗣次洢宗石出次溶次　維崗
出次　維岳岀皆㓜未聘孫女十四人長字庠生范公
　長子　維崧出次字柘城縣戊子舉人新河縣知縣
王公培長子太學生鍊一宗石出次字吕英維嵋出次字
啇丘縣侯公方巖孫象蒙廪生侯公明子次字新安戴公
明信子乾鐸宗石出次許字癸丑進士濬縣知縣蔣公扶
暉第三子　維岳出餘俱未許字不孝孤維崧泣血謹
述
　　敕贈時太孺人先庶母行畧
歲戊戌四弟宗石自啇丘聞生母訃奔喪以歸并以是冬
十一月葬母於里中之新阡行有日矣宗石泣且言曰石
兄弟五人不幸處士公見背魂魄潰裂今石與弟崗復罹
生母大痛又因處士公殁後入贅異鄕故母之殁也衾絞
含歛不獲一視茲者馬鬛將封并不得一言以爲母不朽
其若爲人子者何兄其爲石紀之用乞當世之大君子立
言能文章者崧竊自惟自壬午失恃丙申失怙荒迷閔㐫
文筆頺廢矧兩親未葬墓門片石卽欲差次生平大畧以
請賢人長者銘尚含毫飮泗而有所待也今又何以誌庶
母乎雖然母之梗槪有不可揜者因泚筆而爲紀大約母
之德也不自見其德惟善體處士公之德及吾母湯孺人
之德以爲德者也吾母湯孺人性仁厚簡重寡言笑事舅
姑孝相處士公順敎子姓愛而嚴御中外和而有禮一時
大家閫範咸嘖嘖稱吾母第一中年因家事繁劇又見庶
母柔順謹飾其治家有法度遂力請處士公以母佐之其
佐吾母也一禀吾母教一切糝酏􁉅髓麻枲刺繡諸細碎
能代吾母勩并不令吾母知母之不自見其德惟體孺人
之德以爲德也如是迨壬午吾母孺人殁後藐孤三人妹
二人獨崧稍長已有婦餘俱㷀㷀未有成立母視諸子女
長者延師傅㓜者調飮食推燥濕唯謹不異吾母孺人在
時處士公喜癸未弟宗石生始處士公喜賔客癸未以後
處士公旣誓墓不出絕不與戸外通家亦日益落或至不
足以供饘粥然其喜賔客如故遠方賔客至亳陽而艤楫
於水西橋下者率皆爲處士公來也吾家雖甚貧乎而母
必黽勉有無求所以得處士公歡者萬狀客或卒歲不去
或一客而居吾家者幾至二三十年母始終無厭斁惟謹
不異吾母孺人在時處士公益大喜其體處士公之德以
爲德而終不自見其德也又如是壬辰弟維崗生越五年
丙申不幸先處士公逝嗚呼痛哉家門荼酷至此已極踰
年而母亦亡維崧兩親大故而終天罔極之恨有殁身不
可解者猶頼母在以撫吾㓜弟母亡而弟贅異鄕并携㓜
弟而依其婦家以居嗚呼謂之何哉母亡二十七年以子
宗石於康熙二十三年恭遇　覃恩贈太孺人母姓時氏
生於萬曆庚申年六月廿四日卒於順治戊戌年六月初
八日享年三十九歲子二人長宗石太學生安平縣知縣
娶河南歸德府啇丘縣戸部尚書侯公諱恂孫女貢士侯
公諱方域女次維崗娶商丘縣䕫州府知府宋公諱名揚
孫女孫男三宗石出者一維崗出者二孫女八宗石出者
七維崗出者一長孫女字新河縣知縣王公諱培長子太
學生鍊一次字侯公諱方巖孫象蒙廪生侯公諱明子三
字戴公諱明信子乾鐸宗石出餘俱未聘未字石將求當
世之能文章者爲母不朽維崧謹銓次其遺事於左維崧
謹迷
　　吳湛傳
吳湛字濟明一字又鄴嘗問之則曰余擬更名子泌故字
又鄴云又嘗自謂匣吟子陽羡人也居梅村吳氏爲邑中
巨族屢以甲乙科顯而湛則自祖父來業農如故有兄四
人皆農家者流也獨湛㓜卽頴慧非常兒崇禎庚午年十
八應邑侯校竒之㧞置第一是年遂補博士弟子員當是
時湛所結撰鏃鏃能新脫卸於詞塲間幽雋綿邈一空覊
􁁌湛顧以文章自豪乎其爲人簡黙多至性哀樂過人與
人交把袂作曲室中語一語百致笑吃吃不絕或及古今
節烈梗槪幽憂駭愕之事未嘗不起起而作狂奴拍張熊
也葢余年十五六而爲賢豪長者遊巳四五年矣肥腸滿
腦輙大罵里中兒戒閽者勿與通顧於吳生私心雅好之
恐不能當也吳生此時則授生徒於內弟家因得時時脫
身從之游吳生年二十餘負盛名維崧者年僅十五六耳
見則稱吳先生吳生則否不以年齒驕余也是年巳卯湛
應試南都誤制副車中居無何丁其家艱湛旣失所天又
念家居食貧乆鬱鬱不自樂則從其族子禮部主事呉貞
啟游於粤東時貞啟以南宫第一人爲東粤文宗聲施烜
赫所評隲爲天下最獨湛之力居多粤東多佳山水一時
名士如黎孝亷遂球陳公子喬生梁孝亷祐逹羅孝亷大
賔毋不與湛締莫逆交暇則狎游虗㸑間摘其風土人物
幽麗可嬉者錄爲粤遊日記語絕類劉義慶世說云癸未
自粤歸嗣遘申酉之變上書臺使者棄其諸生而與里中
任元祥吳帝賚諸人隠於詩酒間又前自粤歸則斥其槖
中修脯金購二十一史庋之閣晨夕鈎纂暇則過諸子擊
鉢刻燭分曹賦詩角拇陣以下苦醉則烏烏歌耳吳生旣
簡黙有至性哀樂過人又家居食貧久鬰鬱不自樂又以
中酉之變上書臺使者棄其諸生而隱於詩酒間則一切
不得爲崖異而洸洋以全其天族有貴人弟嚚且鷔嘗立
吳生於堂下衆辱之吳生卒不動笑自若能爲詩自喻適
志而巳不復言開元大暦也間飮酒量不踰一釂喜交游
然自吾䣊一二人外希識其面葢生於世泊如耳似無所
留意者燕坐一室時見其讀王陽明龍溪兩先生書或與
談乾竺家言則津津不置又好言丹鉛黃白之術嬰兒姹
女飛昇㧞宅之狀語多連蟬不可暁然卒以死也死之時
歲庚寅年三十八子女各一妻任氏友人元祥姊也陳子
曰余作吳湛傳乃使人慨歎深憶丁亥秋與余夜宿吳氏
雲起樓西舍漏三下兩人籍草㨿梧坐吳生起自循其髪
曰余年幾何髪巳種種矣􁣑而卧則又蹴余曰人生幾何
朝聞能幾聆其言心怦怦動也嗟乎余負生也
　　許肇箎傳
許肇箎字塤友冝興人也父某舉乙卯鄕薦第二許生名
家子此其家不貧弱冠以才學知名當丗顧許生爲人任
誕自熹間脫身從狹斜少年鳴箏跕利屣爲格五拍張諸
戯然愛姿制雅好標檢其自熹日益甚當是時江左無事
士之負門第工文章者莫不車騎出入甚都許生顧盻自
若以爲紆靑拖紫陪侍豹尾作甘泉賦直旦晩事也申酉
而南北之變起許生恚則棄其諸生而𦍕狂以自汙葢許
生年巳三十餘其家亦稍稍落矣於是益鈎貫經史搜蕞
苑部上自日星芒角下及錢漕茶筴兵屯鹽馬以及纎緯
術數細碎諸書無不縱覽醉則爲詩而自曼聲以歌之所
作冬靑諸七言古體情事旣悲音節復壯歌罷泣數行下
人或謂許生酒狂許生曰肇箎醒而狂何必酒也居無何
念隱約無窮時則日與蘭陵董以寜同邑陳維崧而流浪
於吳越間一日以寧置酒召客命梨園小隊爲拓枝舞許
生則爲金丸紫宫諸曲以挑之且徧讚諸客其任誕自憙
類如此城東某氏子者博徒也陽慕許生才而交許生許
生時過飮飮且博旣而大呼曰仕宦何必執金吾但願得
爲袁彦道足矣遂益沉湎十晝夜負博進以數萬緡計許
生家落矣且縱博形神嬴瘵遂病病且死死之日太夫人
春秋髙年八十餘哭失聲擲許生所弄樗蒲博簺諸物於
堂下諸博徒聞許生死有流涕者
維崧曰肇箎少時爲詩宋竟陵一再與陳董徃復後乃大
悔詩亦益進惜死矣人或咎肇箎以縱博死嗟乎使肇箎
而不棄其諸生亦何至以縱博死也且死寧盡由於博也
悲夫
　　馬羽長先生傳
前朝正德初年南京雲南道監察御史馬繼祖以忤璫劉
瑾致仕直聲震天下先生其五丗孫也名鳯毛羽長其字
世爲揚州之如臯人生而疎髯修幹秀眉目癯然骨見衣
表神明奕奕隱百十許人善議論音響如洪鐘自五世祖
御史公以骨鯁爲賢公卿而高祖孝亷公紳祖進士公洛
復相繼以顯德馬一族幾幾乎甲天下德馬者始御史公
同朝三馬時有德馬駿馬惡馬之謡德馬則公也先生爲
兒時則巳嶄然見頭角矣稍長補博士弟子員才氣蠭涌
頃刻數千言試督學使者輙高等顧性不喜經生家言一
切周秦兩漢六朝唐宋諸書靡所不蒐習撡筆而爲詩賦
古文辭則益工於是邑中前􁩰若冐伯麐張成倩殷承麗
冐處冲諸君皆言馬生才矣諸君旣才先生而先生亦殊
以才自負一日者與余實甫王穆如兩孝亷登焦山絕頂
酒酣耳熱江流有聲曼聲長歌山中栖鶻悉驚起噫何壯
也方自謂名公卿子孫年齒壯盛熟識古今盛衰成敗本
末旦夕致身顯盛以光大前人遺業無難者無何而屢試
不第先生所爲文世或徃徃不解卽世所稱爲佳文先生
又不解也應小試試又輙蹶先生試旣屢蹶而中表徂徠
李公忠節許公姊丈嵩少冐公皆先後成進士稱一時三
吏部他同軰亦多有貴顯者而先生卒不遇間甞扼腕大
言曰大丈夫讀書慕義以名公卿子孫熟識古今盛衰成
敗本末何必起而爲吏乎生不爲將相得以布衣然諾爲
里閈所恃是亦足矣當其義形於色是非邪正侃侃鑿鑿
公言於長吏之前絕不屑爲囁嚅態長吏每毎心折之至
三吏部則尤引重之隱若一敵國云七世祖馬定馬俊墳
塋逼江岸一二里將爲波濤所嚙先生私心憂之赤日中
日䠥􁋧行數十里卒捐巳所受上腴田若干畆改葬之葬
甫畢江水暴至族人無不嘖嘖稱先生先見者邑中張氏
子者細人也詭託於椒房之族勢張甚適大璫楊內監駐
廣陵張則濳以書招之家且供帳甚盛先生憤疾馳三百
里徑抵璫内室長揖不拜力言張某實非皇親族其在邑
中甚横公若徃虎而翼矣公且愼毋徃大璫悟遂已第六
弟璽爲惡少年所螫械而致之楊内監之庭先生益憤甚
奮身請代辭氣激烈楊監曰是頎而晢者得非辨假皇親
者馬生耶事得釋子婿某以某事有所株連禍叵測捕者且
至婦家先生曰子行矣公孫杵臼魯朱家復何人哉不濟
則請以死繼之婿後遇赦卒免婦父許文學六十無子先
生爲置一副室生子無何文學死其子伶伶俜俜徃來溝
塍間先生卒卵翼之凢先生所爲讀書慕義識古今盛衰
成敗本末是非邪正侃侃鑿鑿爲里閈所恃類如此先生
兄元方翁弟季宣翁姊則吾巢民先生母太夫人皆六七
十歲餘甚友愛猶子數人獨世喬工文章爲諸生與余善
先生磊落喜賔客四方名士如吳門金申之監官陳則梁
俱穪莫逆交他若丹靑繪畵方外技藝諸人絡驛而歸之
者不絕也性喜㓗蕭然一室􁌛數百卷書日吟哦其中審
歌曲解聲伎歌兒舞女一曲入微手按其分寸酒䦨月落
猶流連其音拍而不自已性不喜飲酒口不識井水味常
歲蓄天泉數百瓿以供飮事浩浩落落望之神仙中人也
先生暮年尤喜乗驢城外十五里有一别業曰新庄四面
花竹楚楚日則焚香啜茗於其中泊如也前庄有中表許
子斤五六里許有堂弟馬文舉暇日乗驢携茗具徃還其
間率竟日忘返先生嘗有句曰小橋相望可呼驢風致葢
猶可想見云年六十有六卒卒之前一日而先生語其子
世芭世芬猶子世喬曰吾生平讀數十萬卷書今死矣他
無所爱者其以杜子美詩六本李義山詩二本而殉我焉
從之
陳維崧曰始吾見先生於冐巢民先生家心固瞿然異之
矣先生没巳三年毎欲爲文以傳之未敢忘也維崧常自
惜其文不輕以許人或不得巳間賣文以餬口文成輙削
藁今維崧於先生非有積素累舊之歡也其於陳生又非
常豫屬之以文也一事之感人者深遂令人躊躇思慕而
欲傳之後世然則天下之令人感慕者其事又在多乎哉
顧余文非果足以傳先生者又何言哉又何言哉
　　邵山人濳夫傳
林山人古度邵山人濳年皆八十餘皆六十年前詩人余
皆見之先朝神宗御宇五十餘載六服休暢𬒳潤澤而大
豐美南中爲陪京重地人士僑寓者尤多李本寧曹能始
徐子卿諸先生先後官於南能詩歌喜賔客争招致天下
士士之通輕俠負才氣者争歸之如潘景升王百糓梅子
馬王太古陸無從桺陳父冐伯麐諸君旦日樗蒱跕屣之
會積錢隱人自諸王孫細侯都尉以下擁篲迎道左争結
驩諸君惟恐不得當諸君夜則袨服而宿北里鳴珂巷中
今所傳南中倡樓社諸君是也兩山人年少時則已竊從
諸君游矣林山人之言曰徃者東南倭宼之亂戚大將軍
繼光擁重兵開府海上一日置酒城樓大會客酒半大將
軍慷慨大言曰今者一孝亷將之燕一將軍將之秦諸先
生有能爲文以送之者文成當出千金及他物爲先生夀
坐客逡廵莫敢應先府君初文先生年甚少適在末座援
筆立成數萬言大將軍讀之且讀且拜立獻黃金二十鎰
白金二百鎰貂䄡褕十名馬二他瑇瑁火齊珊瑚明珠悉
稱是當是時城頭白月如晝一軍驩呼余毎聞其言輙太
息而邵山人亦常雜述先朝盛事徃徃至泣下山人名濳
字濳夫揚之通州人也邵於州爲著姓先世有官廷評者
山人生卽聰敏異常兒顧授以經生家言則恚甚不肯讀
或授詩賦古文辭則大喜晝夜疾讀不輟間操筆爲之則
大工山人雖名家子孫然家實貧性又不善治生産婦里
中小家子也庸奴其夫日求去婦旣去山人貧益甚僅僅
拾橡剉薦以自給性卞急與人語稍牴牾輙謾罵食物多
禁忌間會食食器中有非山人所素食者輟叱去不顧也
里中兒争匿笑之里兒旣多訾謷山人山人亦不樂居里
中則跳而客游居南中爲李本寧先生上客之梁溪則鄒
彦吉先生客之來吳中而與王百糓穉登談詩一晝夜也
居無何山人念客游久鬱鬱不得志間一歸通州而屬有
世變里門且蕩析久則轉徙於臯之委巷中而是時山人
亦巳老矣山人旣無婦老又無子僅覔一里媪給餔食室
中止􁌛數十卷書門無牡戸無扊扅或瞰之則繩縳其樞
耳生平纍數十金貸諸胃脯洒削家息子母錢以糊口或
紿之卒不償一錢者縣令常饋以金一夕爲小偷胠篋去
立盡山人悵且恨與客語輙詬罵不絕云山人於周秦兩
漢六朝書無所不習尤善者文選詩則工五言古詩精籀
篆善李潮八分書最攻字學㸃畫不少斘著書數十萬言
多爲人取去殘失過半巳刻者州乗資失儷志邵山人詩
集詩則冐觀察爲鋟之粤中觀察與范壐卿於山人里中
最相知㴱也山人病且死而給其醫藥者觀察之子巢民
先生死之日經紀其後事則長孺黃先生之力居多先是
山人患滯下踰一歲矣一日語陳生曰嗟乎足下僕巳矣
顧千秋萬歲後誰知有邵山人者余悲其意心許爲立傳
而未以告也乃今而山人竟死矣山人死而林山人尚與
其子居溧水之乳山尚健飯
陳維崧曰山人八十時維崧適居東臯爲文以壽山人多
序其生平軼事傳故不載或曰山人性卞急善罵維崧居
東臯七八載山人毎過維崧輙温語竟日山人早過而維
崧尚卧未起也則坐待日暆耳然則謂山人善罵人豈信
然哉生見國家太平之盛以一布衣爲諸侯上客者垂六
十年老而㷀獨以死悲夫
　　吳姬扣扣小傳
㓜時讀纎書所載小靑傳及松陵葉氏午夢堂集慨然愀
歎廢寢食者久之以彼其人淸姿玉映固謝鮑之亞也乃
俱鬱鬰以死蘭摧玉折無廼甚乎旣復自思夫其生世不
諧託身失所則亦巳矣若乃婉孌華屋之下追隨靑鎖之
間玉樹瓊枝芳華相照人生得此可謂厚幸乃輕塵墜雨
天卒不免焉如吳姬者抑又可悲也姬姓吳氏小字扣扣
名湄蘭字湘逸眞州人久家如臯冐巢民先生侍兒也今
年中秋後二日綺歲正十九先生將爲餙孔翠傅阿錫備
小星嘉禮焉而先期一月姬遂病病一月遂死先生哭之
慟頃與余同載廣陵舟中秋水霜天凄其無色寒鴉沙㕍
與先生傷逝之聲相歷亂予亦言愁欲愁苦不成寐先生
撫枕爲余言曰僕自董姬小宛没後爲影梅庵憶語千二
百言哭之不惟奉倩神傷抑亦醴陵才盡自謂衰年永銷
情累何圖今日復罹兹戚顧亡者誠一時之秀也而又以
筆墨侍余不忍不一言以紀之言之又傷余心也子其爲
我傳之余曰余居先生家數年雅聞姬淸麗能文然未悉
其詳請言始末先生曰姬八歳從父受書習戈法英惠異
常兒舉止娟好肌理如朝霞眉嫵間作淺黛色宛君見而
憐之私謂余曰是兒可念君他日香奩中物也然姬性頗
厭鉛華十歲卽守木又戒茹素隨余母太恭人誦佛及金
剛經晨夕不輟巳知其再來人矣而余自宛君新没香罏
茗椀拂拭無人殘月曉風徬徨四顧暇時偶憶宛君前言
内人復慫惥不置十三四卽留姫隨予讀書授以詩詞輙
能諷習時於屏側作雛鶯聲尤愛讀全部文選杜詩常授
以少陵北征古詩僅三遍卽覆卷成誦琅琅不遺一字余
因戲語之曰子所能解者詩賦小致語耳若經史大篇亦
能句讀者當爲子輸一䨇條脫姫踴躍從命余卽隨手取
架上史書一帙乃晋史石苞傳姬隨口句讀不錯一字疏
解意義應對如流卽掣余條脫而去余時驚其宿悟豈知
苞傳後有季倫一傳綠珠墜樓遂爲今日䜟也傷哉又余
年來好與諸文士作曲室中語藥欄湘夾唱和斐然姬向
晚卽索諸藁去間有評隲輙當又余去冬今夏僦居廣陵
姬間日以烏絲欄格于字作簪花體訊余平安姿制明秀
點畵遒媚同人竊見者無不妬余余綺疏舊藝蘭數百本
姬一日寄余書曰見蘭之受露感人之離思余持箋在手
訝其清麗歸相詰問卿那便得如許巧製姬對以此特江
文通語紅蘭受露稍除一字君自不覺耳其英敏大率類
是余曰有是哉夫芳姿翾風不􁋯史傳唐山衞鑠詎解文
章姫乃兼之何其殊也先生曰不寧惟是顧姬之品格更
有大異人者余數年以來家中出入悉由姬手姬不私製
一鈿蟬不私易一纎縞常一日撿朱提數兩卑以歸余葢
余歲乆遺忘寘姬篋中者塵埋蛛褁封識如初余笑謂姫
卿曠逹人何以作宋老生學䆒氣姫正色謂余君何相待
之薄也夫人有託而私有所染指焉非夫也君謂女子中
無丈夫乎余媿謝乆之其知大體立節槪何如者余數年
憂患姬外引大義曲相支拒內懐遠慮廻腸車輪又余頻
嬰拂意情頗卞急飮食服御匪姬不歡間有濡緩輙相譙
讓而姬婉轉奉侍㨗如盤珠一家之中上而余母余內人
曁子弟甥諸媳相爲憐愛無不加膝姬不以此自矜下而
中外諸男女視姬有加禮焉姬益以自下其性情才識不
異宛君也而今又死矣傷哉憶春間携姬看桃花於水繪
堤前姬向余索詩君生平言語妙天下何獨於小女子惜
一言耶余乃作四小詩贈之姬生平未嘗向余索詩兹若
有亟亟然者可異也又姬近日撮唐小絕句如玉顔不及
寒鴉色之類令畵工圖之皆閨房憔悴語不知何故一日
爲余種白秋海棠內人勸其多植數枝姬忽太息曰前人
種花後人看花余今日知又爲何人計耶正復何須作此
暇時余問以子素學佛今何以都不誦經姬日誦經須出
家人可爲今予旣以身事君子矣奈何言罷似悄然不悅
者余益信姬定爲再來人無疑也今果舍我去矣先生言
竟哽咽摧藏余亦泫然不知所出江風大作蓬月忽低援
筆爲吳姬小傳
　　中憲大夫嵩少冐公墓誌銘(代)
甲午冬某月某日如臯中憲大夫嵩少胃公卒於家其子
襄以訃聞於某某旋爲位哭越歲乙未襄復渡江千里涕
泣拜且言曰先大夫之棄藐孤一載矣惟茲遺命將以某
年月日葬先大夫於祖塋之昭墓門片石冀所以不朽先
人者惟在先生也願先生賜之誌而繫以銘襄幸甚先大
夫亦幸甚某老矣生平與公子游甚驩又辱公知最久雖
不文其何敢辭按狀公姓冐氏諱起宗字宗起號嵩少廣
陵如臯人始祖致中元末爲兩淮鹽運司丞至如臯東陳
鎭土風饒沃顧而樂之遂與隱士郭通甫家焉張士誠雅
慕公因亂挾公入吳封妥督丞相佯以疾辭久之遁歸聚
書一樓终身不仕二世仲彰善岐黄家言三世永宗積學
善屬文益發祖書讀之亦終身不仕學者私謚濳德先生
四世釗處士五世太學瑺以子鸞貴誥封奉直大夫鸞弘
治癸丑進士官至福建布政司右叅議而成化乙未進士
廵撫寧夏都察院左副都御史政實公之弟云六世鳯肥
鄕主簿七世誾益府引禮八世承祥光祿監事夫婦皆年
九十餘九世士㧞松潘衛經歷十世夢齡字汝九號玄同
以明經起家屢遷至雲南寧州守所至有能聲後誥封奉
直大夫晉四品階卽公父也母宗宜人卭州守雲衢宗公
女是生公公生而豐頥偉幹虎項舉止英爽記誦異常兒
寧州公心竒是兒欲以嚴見憚者懾之而寧州之兄海澄
别駕公也者無子視寧州之子爲子則又絕憐愛之矣萬
曆庚子公年十一歲巳工屬文工且敏寧州公每飮馬丈
某所日課公四書題一卽於席閒覔敗赫蹏書去夏月公
或於浴室中聞之浴罷立脫藁馬丈者公內父也酒間讀
公文立起舞而寧州老友殷承麗張成倩曁羣從伯麐諸
先生遍讀公文又無不各立起舞云十七補博士弟子員
才名鵲起大江南北間先後受知於督學使者熊公芝岡
駱公浸曾遂以高材生餼於庠而知縣新郪洛望熊公者
尤竒公文常一歲㧞公數十冠軍他臺使郡守觀風季試
公又輙第一然居恒輙擥腕自言曰人生握三寸弱毫當
於百萬軍中取大將軍頭彼見小敵勇而沾沾自憙何爲
耶葢淺之乎其爲丈夫者以故公文益工學益殖丁未取
馬恭人癸丑至乙卯從宦會昌戊午舉應天鄕薦舉主爲
來閣學某鄭文恪方水公而以雲間司李爲公本房者興
國劉公碧山也㨗騎至宗太宜人輾然一笑曰吾兒與吾
父何先後竒合耶葢太宜人父卭州公實以前戊午登賢
書閲六十年公又以戊午雋云公旣以文章􁊅鄕薦取盛
名而生平負至性性尤至孝自應試計偕外無一日不侍
寧州公宗太宜人己未寧州公患滯下庚申復病寜州性
又甚卞病輙罵醫者勿與通最難事公宛轉事之輙勿藥
視别駕如寧州公視朱孺人如宗太宜人葢先是公爲諸
生時别駕寧州俱謁選人北上公年雖弱冠七十五齡大
父飬生送死公則固已代之矣歲辛酉而重慶奢酋之變
作重慶者䕫門之要害處也時寧州方由會昌補蜀之酆
都重慶距酆都順流且五百里而近涪州長夀兩長吏又
缺賊兵旦夕抵城下屬且爲之奈何公方從宦署中事急
寧州則誓獨身餧賊而命公奉母挈妻子以行公固不忍
行也又不得不奉母行𧖟叢殺人如麻錦官城百里無鳥
雀公槖中無一倓錢荆江惡浪如雪﨑嶇數閲月始逹楚
會城楚會城熊撫軍假以兵符始得歸熊撫軍者常觀察
廣陵試時㧞公文第一者也公旣奉母歸而念蜀道遠於
靑天倉卒不易得圍城信於是歲暮矣伶仃風雪凍走鑾
江僦逆旅半間卒歲葢此中多楚蜀長年估船最易得百
丈消息也無何而重慶之圍解寧州公量移滇南㝷解組
歸而寧州之兄别駕公亦由海澄致政歸矣别駕寧州旣
先後歸而公又以名孝亷兩試春官不第弟兄父子方家
居謀所以奉兩老人歡恐不能得當也則爲園一區顔曰
逸園蒔花竹築亭榭以居兩老人兩老人善酒諸賔客率
亦多善食酒圍中惟置酒具鴟夷纍纍自牀頭直至門外
花朝月夕公率婦子㓗􁉅髓市藥果以從徃徃參横月没
猶屏息伺兩老人叱酒聲别駕公㝷以毒瘡發將不治公
侍疾不異視父母疾病時别駕公疾革呼公而語曰𥪡子
吾惡夫世之無子而欲立人之子以爲子者今爾之視吾
不異於視爾父而吾之憐愛爾或更踰爾父他日者爾以
一人奉吾兩人蒸嘗吾何患爲若敖之鬼乎千金之産悉
以與兒外此不分一錢也然别駕公没公卒力贊於寧州
公爲擇䟽屬一人嗣之一而再再而三四後復命其㓜子
裔繪别駕公夫婦二像張堂中歲時伏臘奉祀不絶又常
以子銓奉别駕嗣銓旋夭折云别駕没而寧州曁宗太宜
人婁歲稱六十觴公次第贄海內賢公卿能文章者爲文
以獻寧州公驩甚太宜人亦極驩甚當是時公年將四十
矣兩尊人年俱六十餘思欲得一第以爲父母榮也念三
上春官而報罷者又三矣乃發憤入都與同年生汪無際
者楗關寓所作文百首毎首輙經汪點定葢春鮮閣稿中
諸作是也稿成復經成忠烈艾東鄕兩公評以行世與百
可亭諸稿俱膾炙一時遂以是年登進士第出施張兩閣
學暨豫章謝侍讀門是歲戊辰葢明思宗登極元年也釋
褐選行人公特疏請覃恩於是寧州公晉封奉直大夫母
封宜人元旦公率其婦若子奉所錫雲錦之誥於堂上寧
州服垂鷴而帶鈒花宜人披霞而冠翟羽里閶婣黨無不
侈爲盛事同榜之緣公請而獲封其父母妻子者且一日
至四百人尤爲新及第諸公異數云公爲行人三差一差
護温陵楊相國還里二差册封魯籓三差以䘏典使浙皆
便道還里門公官行人三年而依依膝下者且過半當庚
午之奉使還也而北兵之薄都下者且累月矣四方勤王
師雲集皆逡廵不敢至城下城內人莫得城外人消息公
獨穿萬馬長營入朝朝中始知外臺事朝房中諸公争額
手稱慶而吳門文湛持太史尤敬異公壬申應考選授南
京吏部考功司主事癸酉轉郞中皆迎養寧州公於留都
暇則以板輿舁寧州公與內父馬公曁金陵一二故人探
梅於靈谷半山諸勝甲戌而分廵兖西整飾曹濮山東按
察司僉事之命下始公之考選也法當得御史卽不御史
亦不當考功南京繼公之爲吏部郞也故事正郎得計吏
公正郎復不得計吏其兩失之也則一以同鄕貴人故一
以失冡宰驩故公旣失冡宰驩由考功郎官兖西則遂將
之兖西然是歲寧州公實七十矣公先期丐文爲壽如乙
丑稱六十觴時乃瀕行復遲遲行也而寧州公者素性卞
也且以嚴見憚公卽以衣冠見不命坐不敢坐有所告幾
囁嚅而後言故命出無敢阻是行也寧州公叱之行則行
行而流賊之破汜水薄歸德虞城者勢且窺黃河公乃同
曹人劉澤淸拒河公拒河而風聞賊之躪中都者且及淮
揚公憂甚則屢遣急足問太公太公報健飯乙亥九月十
七公忽於寧陽境上聞寧州公訃痛毀奔䘮踴哭幾不欲
生公時奔䘮以南而曹之一軍白衣冠相送哭聲震天地
不下數萬人一軍如茶越明年丙子太宜人復陡中痰疾
仆遂不起公益搏膺大號曰昨年䘮父今年䘮母而皆不
獲將湯藥滌厠牏於床下也某其非人哉哭不止繼以血
初公之再出防河也寝食黄流遂及一載風沙漲塞兩目
皆痻卽寧州長逝時不及一相永訣然同時之爲兖東東
兖者安坐而獲高官公雖經兩臺特疏薦官如故於是臺
省如葛介龕范大來交章以邊才薦同鄕徐蓼莪憲副又
以公功力言於朝然功卒未叙也服闋補粤東高肇道高
肇多珠玉象犀翠羽香藥諸物公釃酒珠江而設誓曰吾
他日檢粤中裝而以粤之一物歸者有如此江甫蒞粤特
掲發賕賄者一制府㨿揭紏叅者二公直聲震天下人亦
故争惎之半載調衡永又半載調襄陽而襄陽新爲闖獻
屠破勢更危於官曹濮時當是時也歳爲崇禎辛巳全楚
震動邑屋無人烟左良玉鴟張於襄樊張獻忠蟻聚於綿
竹降賊數十萬復出没肘腋間撫軍監司守令無一人可
語緩急者襄陽危在呼吸城中共事惟朱推官某一人公
屹然不爲動曰男兒旣委贄事君東西南北惟君所使吾
今誓與此城與存亡耳且吾一生不善作官效巳大覩矣
葢公少年時南昌萬儀部某爲公推干支語也而鄭方水
先生亦常語公吾鄕萬君推子命如是子勉之願毋負此
語矣公居襄陽踰年降大股賊恵登相王光恩等八萬餘
人而公子襄方以文名重天下一時卿相争折節與之交
公子念父以勞臣而踐危疆也戒家人不令公知而隂泣
血上書諸貴人諸貴人頗心動同鄕之孫黃門顔吏部成
御史又翕然咸訟公冤公乃得移寶慶而乞骸骨以歸歸
未兩月襄陽復破或曰天也公自兖西迄請告五調未晋
一階癸未大計反以粤東發賄事鐫卓異監司四級人言
公一生不善作官果然甲申復補漕儲而南北之變起公
於是不復仕矣葢是時江淮盗賊且蠭起臯邑城外則竃
戸而城内則中營白晝殺人縣門火日夜不絕公度無可
如何則率家屬而依鹽官之陳梁以居陳梁者公子死友
也梁當未與公子交時則巳從公游矣事稍定乃復從鹽
官返如臯公歸如臯見城郭里巷室廬田畆都非舊日遂
邑邑不自得若有所不釋於中者搆小齋爲舫手一編日
坐卧其中且旁通乾竺家言暇則植寜州公墓上梧檟與
馬恭人弄孫爲娛終不復通世事甲午冬遂以疾卒於家
公生平素彊飯至是病公子襄衣不解帶目不交睫者百
十晝夜血涙俱竭延醫侍藥百計不廖疾革惟大書一𥿄
付孫禾書曰汝父天生孝子汝所宜學書畢語不及亂神
明湛然乃逝逝之日里巷爲罷市父老子弟識與不識無
不哭之慟曰天何以奪吾冐公然余聞公十年以來恒於
一室中竊竊自語葢爲祝宗之祈者非一日云公賦性耿
介毅然不可干以私居官數十年苞苴無敢入竿牘卒不
一至有司有司亦絕嚴重之事關桑梓利害則侃侃言不
阿解紛排難尤不樂使人知其後人卒知之輙相率叩頭
階下以去公與人交率多婉摯終身如一日喜施與樂賑
䘏葢邑之生藉以舉火而死藉以葬者又指不勝屈也下
至人奴臧獲咸得其驩心卒之日家中五六歲小兒俱啼
失聲曰是誰復以餅餌㗖我耶其爲人所恃類如此先後
著述有得全堂文集若干卷得全堂詩集若干卷七游草
若干卷律陶集杜經質史拈共若干卷又纂輯暗合曩編
若干卷鄭文恪序又古今將相兼資志若干卷又與張成
倩羅及申註太上感應編又註解金剛諸經又著釋藏寤
言凡所著及所纂輯書不下數十萬言公生平師友諸生
時與何非鳴謙顧巖叟某馮五玉明玠劉吉侯某爲縞紵
交登第後與文相國震孟陳司成仁錫姚宫詹希孟傅閣
學冠王宗伯鐸蔣閣學德璟何相國吾騶馮鄴仙元颺留
仙元颺倪文正元璐爲莫逆交公生於萬暦庚寅某月某
日卒於順治甲午某月某日年六十有五配馬氏誥封恭
人子三長卽襄以明經授推官娶蘓氏同邑廣西左布政
愚曾孫女貢士民牧子文華殿中書舍人文韓女馬恭人
出次褒邑庠生娶㤗州丁丑進士宫繼蘭孫女癸未進士
宫偉鏐女次裔聘某俱側室劉氏出女一適封吏部主事
李公伯龍孫文學之材子鼎邑庠生馬恭人出孫男二人
長禾書邑増生娶戊辰進士姚思孝孫女次丹書郡廪生
娶某俱襄出孫女一人褒出曾孫三人曾孫女二人俱禾
書出余誌公墓而泫然不知涕之何從也葢自公没而江
南北之遺老幾幾乎盡矣旣以悲公又悲余之老而尚在
也乃爲銘曰
廣陵僻姓冐爲最著前有大叅後惟憲副跳盪淮海人虎
文龍官不稱德祿不酬功誌公生平公眞不朽所未盡殫
甲申乙酉申酉之際余所難言風號大陸海立乾坤柔順
且貞幽芳以勁祈死祝宗公得其正太湖浩淼愁鬼所宫
余年八十媿未從公寧州幽宅公藏其側寒從父衣饑從
母食文孫令子公足以傳伐此豊碑於萬斯年
　　新安戴處士曁配吳孺人合葬墓表
余十年前徃來梁宋間與徐恭士侯叔岱徐邇黃宋牧仲
諸君游諸君皆磊砢負志節能讀書葢邑中所稱賢士大
夫也外則又有戴企之孚尹兄弟企之名望孚尹名信新
安人僑寓宋中早年事儒業繼苦貧不能讀書而隱於闤
闠間企之爲人沉毅篤至悃愊有信行中年屬有張籍之
疾不良於視家事一切藉孚尹筦鑰之孚尹則南游濠亳
北走汳雒纎悉刻苦逐什一之利以資俯仰奉其兄若嚴
君然秩秩如也余交戴氏兄弟而二人亦樂交余年來余
宦游都下不至睢陽六七年矣睢陽諸子則時時以尺一
相聞一日戴氏兄弟介余從弟長慶以父處士公曁母吳
孺人墓門之碣請夫余旣雅知戴士兄弟綽有古賢士大
夫風而新安戴氏有遷居於義興者固弟長慶婦家也孚
尹則又與四弟宗石締宻姻稱夙好余雖不文其何敢辭
按狀處士公諱可贊字育卿徽州人也戴氏爲新安望族
累世以耕讀傳家頗充𥙿類多能文章以科名顯者至處
士則稍稍落矣晜弟八人處士其季則奮然露頭角讀書持
門戸代諸兄作家督家顧隆隆起處士公雖善持心計乎顧
倜儻好節俠不屑爲拘拘滑梯態與人交坦懷介性不侵
爲然諾人以公長者或負之卒亦不與校也以故里閈中
輙嘖嘖處士公不幸遘末疾捐舘舍年僅僅二十有六里
閈中則又咨嗟歎息曰爲善無不報天其俾有令子乎然
是時處士公二子望六齡信四齡孱焉兩藐孤則里閈又
適適然憂之配吳孺人者亦邑中大族子也時年亦僅二
十有六顧忼慨明大義處士殁搏膺慟哭曰未亡人所以
不相從地下者以此兩􁀾􁀾者在􁀾􁀾一日未離懷抱則
吾一日未可死也遂仰天泣下以立孤爲巳責顧堂上兩
老人尚無恙孺人則上事舅姑下育兩㓜稚日黾勉捋荼
茹堇間及舅姑相繼歾䘮祭之禮無不備也處諸姑妯娌
之間尤以婣睦稱如是者幾三十年兩兒雖不獲巳輟誦
讀撡竒嬴要不敢墜先世淸白之緒迄能漸次有成立矣
孺人始輾然爲一笑曰今而後老婦庶可見亡者於地下
乎適積勞成疾却醫者勿進遂殁時孺人葢年五十有二
云兩戴兄弟痛所生之早逝哀母氏之劬勞歲時膢臘輙
哀號蹢躅而不能去也乃以某年某月合􁩦處士公曁孺
人於某鄕之阡嗟乎人亦有言水本水源觀處士夫婦之
所以貽後人者其食報不可謂不厚矣雖厄於年克昌其
嗣視世之姝姝煖煖積金以遺子孫者其相去爲何如也
若企之兄弟之立身制行善必稱先雖今世士大夫能不
媿者有幾人哉殘碑齾碣水冽松蒼後之徘徊其下者其
亦想見其遺風餘韻也夫噫是殆未有艾
陳迦陵儷體文集卷五
　宜興陳維崧其年譔
　遂安方象瑛渭仁　維岳緯雲
　華亭王頊齡瑁湖　宗石子萬
　　　　　　　　　　　　　男履端
　　　　　　　　　　　　　姪　洢
　序
　　瀛臺賜宴詩序
粤以歲次重光支逢作鄂
皇帝方居淸暑之崇臺御招凉之邃舘用頒大酺式讌羣
工若夫路入東華橋通西苑莎偏泥泥秋未露以何晞樹
只騷騷夜不風而自響霏微殘月銀弓猶掛於高城錯落
疎星珠斗尚斜於遠岫坐平沙之似毯肅俟傳呼藉嫰卉
以如羅遙慿宣喚少焉赤烏毬躍魚鑰爭鳴丹鳳書啣龍
樓早闢雞人喔喔飛繡鞚以遄催虎賁駪駪翼珠珂而並
入紅門􁨦窱水面巳維靑雀之艭紫掖逶遲桺絲先隱黃
龍之舳俄傳汎艇盡許登舟斯時也太液波紅一奩靺鞨
上林烟碧滿坐玻瓈黃頭擁畫檝以平搖長鬛撥蘭橈而
競發千衫艾葉映水蓼以彌鮮萬綬桃花雜風荷而倍嫮
鵁鶄唼呷四圍皆王母靈禽竹栢微茫一片悉姮娥寶樹
中流遙矚靑爲好畤之田極浦凝眸黃是昭陽之瓦誰知
帝室皇居之畔別自成村未審南唐北宋之間疇工此畫
行到瓊樓玉宇天上晴多除將鳳䑵龍艑世間秋少爰乃
停彩笮弭牙檣陟坡陀沿峭蒨屢遵輦路距帳殿以非遙
幾折繚垣隔幔城而不遠山呼以拜魚貫而前時則瞳矓
綺旭赭袍隨繡繖交輝赩赫彤霞　御榻屹花磚相向忽
覩紛綸之狀陳於殿廡之間夫其叠繒成峰吹紈散霧千
端霜雪割完碧海之綃百篚雲霞販盡平陵之綵鶴頭綾
織自尚衣局内毬路錦漂從裂帛湖旁䨇心檀暈　三殿
齎來五福鈿窠　九重飛下􁫧瓏單複擬綺毳以逾温綷
䌨縱橫笑豐貂之未煖雖使量來玉尺莫罄恩長縱令負
用銅仙難勝貺重何期晝永月墮懷中詎信秋初春還袖
底擎來水涘鴛鴦解妬以增啼捧向林臯孔雀生慚而輟
舞無何而雁翅筵排魚鱗幄比沙明水淨飄颺張紕幕三
千天逈堤平重叠列華裀十二紅蘭壓架恰炤文廊紫蕚
成叢偏搖黼帳銀罍告濯翠釡云調然而羊臑雉醢未便
稱珍鴨粣雞纎何由示美卽或弋來紫鵠落雋永於雲端
獵得黃麞致羶薌於海外羮湘錦帶餅褁紅綾牢丸旣弱
似飛綿薄夜亦柔如積素抑猶未足以誇禁臠之腴而奪
侯鯖之麗也繄爾臣僚夙饜江湖之味惟茲卿尹半居魚
稻之鄕儻遂庖虛魴鯉曷用爲歡若其爼乏鱨鯊安能取
飫䱷師芳餌乍垂綸於百子池頭饔宰雕盤旋斫鱠於九
成宫外假之雷雨銀鬐颯爽以能飛劑以鹽梅錦鬛軒騰
而欲動於是頻頒瑤斚滿瀝金觥百壺急送風前之喝盞
參差三雅橫飛樹底之行盃絡繹酒痕縹碧都粘學士之
袍釀色鵝黃齊上參軍之袂漏沉虬箭㝷日影之將斜風
捲鴛班倐珮聲之早散重申　天語倍荷　皇慈堯堦忭
舞氷藕堆空文囿趨蹌碧蓮委地盈襟菱芡橫抛興慶之
緋珠一握葡萄亂灑平陽之銀豆䭾裝寶馬共鴛綺以􁇇
紛擕出銅龍滿鳳城爲歡笑九衢迎問何來方朔之桃萬
戸傳觀不數河陽之菓臣綴微班猥叨異數才慚鮑俊菖
蒲賡燕鎬之詩文遜班香芍藥奏橫汾之曲
　　九日黑窑厰登高詩序
若夫赤車聘士京都開碣石之宫黃屋招賢輦轂闢翹材
之舘高冠長劍結靷而至者三千廣厦細㫋抵掌而談者
十九昭王臺畔夙稱買駿之鄕元禮門前新有登龍之客
時則太史趙鐵源先生天水名家營丘朢姓金閨掞藻玉
尺量才西園旣文舉開尊東郭復當時置驛則有敦牂紀
歲金虎司晨商颷激於蕭林灝景凝其素節渾河一色雲
中之䨇闕常紅落葉三闗塞上之千峯忽紫霜㬢縞晝耀
橘柚之金穰月魄澄宵綴茱茰之綵纈斯時也稷下游譚
之士弭節高秋梁園詞賦之賔彯纓上國文成騷辨莫平
楚客之心景値蓴鱸易入吳人之夢非無魯酒寧便銷愁
不有燕歌何能遣興先生乃練茲時日載蔌蘭肴召我賔
朋爲斟桂醑然而九衢車馬誰爲汎菊之名區三市塵囂
不穪題糕之韵事匪㝷僻地曷暢雅游於是長楊直去竟
得空臺下杜斜臨還逢古榭水雲曠淼樹颯颯以吟風沙
嶼淸蒼葦蕭蕭而捲雪爰乃幽人藉卉上客攀條乍敷袵
以論心或慿欄而送目人逢高會幾忘異地之闗河天放
新晴不送滿城之風雨飛觥鬬斚賢主旣逌爾而成吟拂
素題箋嘉賔亦斐然而嗣咏詩分各體人限二章嗟乎桓
南郡賦詩橫槊參佐風流劉彭城戲馬高臺賔徒慷慨於
今不再自古空傳黃花挿髩徒添落㡌之狂白雁横空祗
切悲秋之感年年漉酒惟存陶令之巾歲歲㝷花慣作駱
丞之序僕也恭聆逸响知紀勝之重逢遙隔名筵悵從游
之有待爲平原而買綉千秋公子之絲過燕市以登高一
卷大夫之賦
　　萬桺堂修禊倡和詩序
葢聞歲紀上除詩咏秉蘭於洧涘春惟元巳史標躤桺於
華林都下盛洛濵之戲千里安期山陰流曲水之觴興公
逸少顔特進騁華文於劉宋花在毫端王寧朔騰逸藻於
蕭齊春生楮裏三月三日水面麗人一咏一觴林邉名士
亦云在昔以迄於今則有韋曲名莊平泉別業黃扉上相
欣逢戒浴之辰綠野元公喜届祈𧖟之序鶯遷郛外高閣
仍開蝶舞花間小車隨到裙屐簇謝庭之子弟輜軿溢馬
帳之生徒時則上陽宫外積靄初晴宣曲觀前遊氛乍歛
天裝卵色皴成䨇闕之紅岫抹雲藍滴作萬家之翠綿羽
旣蹁躚乎綺陌新荑亦溶漾夫銅溝鞭絲㡌影爭窺白傅
之池臺松韻泉鳴競和東山之絲竹蘭肴載蔌桂釀斯篘
我師爰呼四座而言此樂實駕千春以上生民之始厥有
豪雄自我而前非無賢逹間復流連節物撫弄景光然而
星移物換竊或因身世以停歌樂徃哀來䆒且睠闗河而
罷酒縱復放懷淸曠陶情詎遂以忘情寄意洸洋齊物亦
何能遺物曷若鄭子産之池內長有生魚周茂叔之窗前
雅多靑草流行坎止悟大造之無心今是昨非笑前賢之
多事詩成七律人各二章庶幾南樓淸興老子何減於諸
君依稀東魯高風狂士偕游乎童冠云爾
　　鄧孝威詩集序
臺君土室漢世目之逸民劉氏綵毫梁室官爲庶子遐稽
曩史兩見孝威詎意同時又逢我友序閥閱則鄧仲華簪
組之族門戸淸通譜邑里則吳夫差花月之都山川綺麗
籍雖茂苑産實吳陵諸侯傳寓公之名才子擅客兒之字
馬卿慕藺便號相如傅爕懷賢爰更㓜起爾其才情遒艷
文藻英新釋寶誌識徐陵於早歲呼以麒麟陸修靜知張
融於綺年遺之鷺羽東京公子許以經過西鄂王孫嘉其
延攬於是臨風授簡入夜揮毫等白壁之一雙似朱霞之
十丈鏗鏘金石能驚趙鞅之魂煜爍烟雲可致賈妻之笑
書之彤管縚以牙籖僕也激賞高文徘徊麗緒陸平原之
詩賦道路居多庾開府之生平亂離不少若夫魏主虛帳
韓王故臺昆陽虎鬬之城涿鹿龍爭之地才人失職㓜卽
辭家烈士依人長而去國三秋作客徒悲峽裏之黃牛五
夜思鄕難忘關前之白雁況復燕昭臺畔猶有遺宮嬴政
山頭非無疑塜靑桐綠竹盡諸王帶礪之鄕玉雁金鳬亦
列祖衣冠之地而乃墮名籓之愛子損長陵之一坏此也
十七世之金甌彼也千百王之玉體莫不竄之狐兎荐以
荆榛見草中之馬耳能不悲號攀天上之龍胡可無痛哭
於是觸目蒼凉緣情悽厲或臨文而永慕乍榒管以微謠
絕非愉懌之音惟以悲哀爲主縱使縣名聞喜豈便爲懽
卽令草是忘憂焉能不嘆嗟乎蘭因芳殞膏以明煎自古
文人皆嬰此患覊雌啁哳豈有意於謳吟怨鳥蕭騷聊自
言其辛苦屬以風高銅柱同使者以乗槎月冷珠江共客
星而泛棹聽蠻方之秦吉食炎徼之㯽榔過嶺一編乃孝
威之近集也
以性愛文章才長詞賦琉璃硯匣皆宋風謝月之篇翡翠
筆床悉陸海潘江之作南朝才子詩曰鴛鴦北地文人體
如蛺蝶擅江花而不落飄何粉以恒香況復閉門等於譙
周漂麥同之高鳳冬釭旣燼不廢吚唔夏簟方淸彌勤繕
冩近董相下帷之地無意窺園居大夫射雉之鄕何心索
笑言其腹笥奚讓邉韶論彼書滛豈惟劉峻於是雷塘烟
月爭入篇章甓社鶯花都歸楮墨櫻桃帳底巳多贈婦之
言孔雀屏前頗著懷人之什固巳餘姚書記錄此新篇因
而長樂名王訝其少作裒夫片羽何止一臠僕也哀類蕪
城愁㴱枯樹讀王子安之序我妬其年坐衛叔寶之旁自
憎其穢敢云玄晏用慰淸河
　　龔介眉湘笙閣詩集序
原夫錦斷梭龍驚心奚極絃哀柱雁蕩魄何言文人生戎
馬之中詞客遘亂離之會靈和前殿小侯射楊桺之旗華
林後園公主試桃花之馬過雀臺而獻吊亦有名流入馬
邑而生悲非無上將風月供其悵朢江山助其悲懷余友
介眉龔子四姓良家五陵妙族朱門鬬鴨識桓氏之家郞
金市乗羊訝衛家之年少弱齡十五愛此吹笙上客三千
驚其抽簟家近長干之縣夙解看花人居蘭陵之街偏能
賣酒無何而葛榮入北塵暗三臺侯景投南烽馳十郡齊
亡之日誰知袁粲之子孫吳没之年尚有陸機之兄弟雕
弧乍熄遂射策於春宫羗笛未終便計偕於易水馬援辭
隴香犢如龍庾信入關油車似霧貂蟬盈座盡北魏之儀
　　冐無譽詩集序
如臯冐子無譽者族朢通明門風淸邵江東王謝葉葉金
貂河北崔盧人人玉樹都憲公之挺㧞淸剛少叅公之通
明英整及乎大父玄同先生一麾出守獨高保障之名府
君嵩少先生三命登朝備極藩維之重有鄙人之父執實
公子之難兄六舘生徒推爲模楷兩京厨顧歸以人宗當
國難之頻膺遂家居而用老䨇龍著膝是兒莫不言超兩
少隨局此客羣知其異無譽生而强記㓜便能銘出遊市
上日日乗羊入戲庭前時時臘鳳黃金作埒偏過許史之
家白玉爲錢屢到金張之宅纔離襁褓卽事淸談甫着衣
冠遂工艷曲然而人不淸狂家惟忠孝大有父兄之訓絕
無紈綺之風揮毫座側衆訝其竒食果園中獨懷其小加
同簫皷當筵遇西宫之協律衣薰胡粉還迎塞上之姬鈿
藴宫香或贈幽州之客固巳譽馳滕趙名重幽并況復性
愛琵琶尤工絃索紫檀作撥句句離鴻金粟爲床聲聲別
鶴雞鳴埭上人傳子野之歌庾家墓邉伎識王郞之曲才
情第一風調無䨇嗟乎碧草粘天盡是思鄕之客黃塵匝
地誰非去國之人袁大捨之粧臺風飄蟬鬂馮小憐之畫
閣月照燕釵賦號蕪城文成枯樹欣逢才子快覩名篇自
媿陳人難忘新曲當年宋玉應有雄風此日王筠空吟雌
霓云爾
　撮子山義山之長而能自標興會不襲鉛華四六家在
　今日當推其年爲第一(吳梅村先生)
　　董少楹詩集序
嵯峨金竈人間無煉骨之方嗚咽銀箏天上有銷魂之曲
南都石黛恒畫愁蛾北里胭脂彌承泫臉張衡處機宻而
不樂劉楨限掖垣以長愁地老天荒猿猜鶴怨於是華堂
失火燕雀俱焚滄海無波蛟龍立盡梁世之金樓半燼陳
家之玉樹何歸故國王孫淚洒腰間之玦辭鄕公主心傷
屏上之詩建業風流一朝零落江陵文武千載凄凉八王
旣自賊於中五帥復不歸於外嵇康被議撫愛女以託人
范曄臨刑顧名倡而隕泣食子都無下意傷哉蕭賁之談
下官不解著書逹矣上黃之語時則城名白紵獨數董公
系本烏衣尤推德仲申包胥倚牆七日毛修之亡命三年
蚤歲聲華便如潘陸壯齡遭際畧類庾徐令子少楹居然
俊物羡北朝之甲第父是崔㥄問南國之門風兒穪孫策
楊梅作對傳是童年鸚鵡成篇由於半刻銅盤會食炊金
饌玉之家丸髻行歌換羽移商之伎巷頭梔子皆是同心
園內蘐花無非蠲忿石尉之珊瑚碎後衆譽豪奢王郞之
團扇擎來人憐放誕畫眉京兆比此非竒使酒將軍擬斯
應遜尤工文筆酷擅才情東海三何時有緣情之作西宫
二應不無累德之言體格輕華情文悱惻頭陀寺裏爭看
才子之碑景福殿前競冩名流之賦雲霞十丈如游樊重
之門金粉千重似入王根之宅僕本恨人生丁亂世覩夷
光之貎憎類無鹽讀君山之書歡踰猗頓舊有淸河之癖
甘作狂夫新爲記書之評慚非傑作不辭玄晏願附靑箱
　　周鷹垂詩集序
燕筑爲傭流悲曷極吳簫作乞屑涕何從姬人當大去之
時公子正不歸之日朢將軍之樹風月俱哀嚮帝女之桑
闗河交愴將花比面但掩啼痕似鳥能歌誰開笑靨則有
家居小市夙稱丞相之賔飮若漏巵舊是諸王之友北齊
才調獨數崔㥄東晉門風共推王述便令擲地聲巳應夫
銅丸假使凌雲譽更騰乎文陛固巳房中侍婢難辭團扇
之投肆上游童輙擬明珠之贈而乃世丁不偶數値多竒
痛徹靑衣蒼茫北路冤㴱白帢䟦䟤東籓此則輟曲奚疑
彼亦摧絃不顧乃若汝南朢族偏擅才情江左名流只鍾
羅綺六齡應客巳早辨夫楊梅七歲爲兒遂預知夫苦李
闌邉鬬鴨原冠諸童字裏雕龍還兼衆體對於殿上言叔
父之非痴索彼座中覺此客之小異交成樗杜半是金張
文出齊梁無非江鮑況復靑春公子白麈王孫總角入關
綵舞仙郞之省勝衣適洛橘懷公主之園四姓知名上銀
街而走馬六朝遭亂過綺陌以吹笙好學楊愔居列銅盤
之食小年衛玠出乗油碧之車有客能文何人不羡珊瑚
作架詩比徐陵鸚鵡成杯序來庾信箜篌製引家傳曹植
之辭芍藥名篇戸說王筠之作莫不玩同趙璧握類隋珠
姹女數錢只給碑文之價卓家賣酒欲消才子之愁白玉
當窗黃金押角訝冬缸之不煖憐夏簟之非寒絕似五車
差如七畧於是路出靑溪人慚玄晏懷人悵朢孫周橫槊
之鄕弔古流連張孔梳頭之閣盻臺中之衰桺消盡黃鵝
彈軫上之枯桐飛歸白鵲
　　佳山堂詩集序
命鳸分官以後肇始篇章斷鰲立極而還權輿述作姚廷
吁咈半臯䕫渾噩之音姬代升歌多旦奭舂容之製揲蓍
繫彖理本元公緝雅稱詩義緣上相莫不仰規天漢俯察
華蟲舒慘協乎隂陽淸濁調乎律吕麟麟炳炳矞矞皇皇
文字之興由來尚矣且夫言以旌心文原載道若使情弗
篤乎君王志不存乎民物色工朱紫徒成藻繢之容韵合
宮商未便克諧之奏縱復博綜正變雜撰高㴱審音者例
之自鄶無譏觀禮者歎爲旣灌而徃葢自昔興文要於餋
氣從來立德方許著書辭須能逹此言鬯自宣尼思貴無
邪其說原於魯頌必膏㴱而光沃斯理沛而詞昌徃說雖
多斯言不易我夫子益都相國馮公光嶽分靈穆明一德
樞機宻勿龍馬佐其苞符參贊經綸日月資其糺縵孕灝
博兩間之氣有而不尸滙汪洋百谷之墟積而彌讓亳都
負爼躬調五味之鹽梅元子徂東手補千章之衮綉番番
格人之貌泱泱大國之風於是暉映三才發皇萬有龍文
扛鼎噌吰鞺􁨪之聲鴻筆摩空拏攫連蜷之狀周情孔思
杼軸吟謠夏鼎商盤雕鑱籕篆卿雲之麗碧落卷舒本出
無心大海之生紫瀾浩蕩仍歸何有若乃九霄退食三殿
書思蒿目時難䀌懷國是歎宻雲之不雨朢切虹霓愾浲
水之懷山憂㴱昏墊碧雞乍梗嗟戌卒之仳離金馬旋開
感征夫之況瘁年年下瀬樓船則楊僕遲歸歲歲横江澤
國則盧循尚在以至星飛紫孛屢聞宵旰之朝甚而地坼
黃輿偏警殷憂之聖戀殷魏闕思謝政以奚從念結蒼生
欲引年而未可謂予不信爰作歌以告哀問我何求用賦
詩而見志藎臣納牗語必纒緜元老匡時言皆忠愛絶少
慿虗之論原非漫興之言然而秋盈綠野時致門生春到
黃扉恒招屬吏或飛觴而命酒毎授簡以摛文偏師一奮
砰鍧喧八月之濤險韻重拈撇捩激萬鈞之弩行間光怪
盤硬筆以横飛楮上騰掀蘸渴毫而突起客嘲賔戲亦莊
亦諧西竺南華半仙半佛此則語多寄託仍爲有謂而然
義屬興觀詎是無因而作陶融元氣終難越其範圍籠葢
羣倫鮮或窺其涯涘也崧以菲材獲承隆盻道旁苦李過
蒙匠石之知㸑下焦桐謬荷鍾期之聽雕慙宰我鑄愧顔
囬猥於鑽仰之餘得與校讐之役於是部厥紛繁釐其前
後同西園之子弟啇訂魯魚偕東閣之生徒整齊亥豕懸
之通國副在名山極知卑不頌尊愚難知聖敢矜莛叩思
擬議夫淵㴱遑恣管窺冀穪揚夫高厚祗以一堂請益數
載從游畧綴輯夫俚言敬敷陳乎末簡竊比卜商握管弁
毛詩之首粗同安國濡毫序書傳之前云爾
　　林玉巖詩集序
若乃星入女牛疆開甌粤梅還作漈仙人種菜之園鯑欲
成山龍女昇天之島碧蒲滿縣洞壑崢泓紅荔垂街人文
光麗則有門風簡劭才地瑰竒驍騰彩筆人居延夀村中
的爍丹輪家傍朢壺樓畔韶齡釋褐夙簉金閨綺歲登朝
旋簪銀筆蔚然名位洵稱九牧高甍籍甚聲華詎數四門
博士無何而烽搖犀浦浪激蛟宫王審知旣豕突於南荒
陳寶應復鯨呿於炎海無諸城上萬帳蠻雲歐冶池邉一
軍毒霧家分兩地信斷三年王仲宣之邑井一半凋殘庾
子山之關河大都蕭瑟吟成莊舄愁極鐘儀姑染翰以告
哀或援毫而冩恨旣而降王就縳蜃市長消叛帥遭擒鱟
㠶大去文人返國重㝷甘蔗之洲才子還鄕再訪桄榔之
樹而乃君謨舊宅一片斜陽漁仲空園無邉蔓草披葛謁
九仙之廟斷鏃猶紅攀蘿緣䨇闕之峰沉戈半紫縱復相
逢蜑戸一問蚶田而巷陌徒存山河頓異上幔亭而躑躅
老籛難認曾玄撫榕䕃以躊躇阿囝空呼郞罷越禽向暖
不知栖何樹之枝海燕歸巢未審上誰家之壘獨流連而
自惜長顑頷以疇依假茲側理以睠宗邦藉彼隃糜而瞻
故國一山一壑盡平生射獵之塲某水某丘咸覊貫遊從
之地吟謠不少篇籍遂多況復京華仕宦厥有羊何臺閣
翺翔頗多潘陸一門標令王家則渾濬聯鑣羣從風華阮
氏亦藉咸並轡何常不吟盡林巒賞窮烟月叠縹囊於珊
架縚翠帙以珠繩也乎且夫玉巖山者固閩疆之巨嶂而
烏石之靈源也金膏玉乳瀑皆觸石以斜飛石屋珠扉樹
盡摩空而怒㧞洵塵寰之初地信欲界之仙都爰將二酉
之山勒作一家之集携之嶺上赤烏廽繞以羣來藏向船
中錦鯉盤旋而不去
　　錢寶汾詩集序
八音迭奏始自后䕫六律相宣盛由師曠竹生嶰谷能驚
庶女之䰟桐出龍門慣下貞夫之涕情緣義起聲以心生
朱邸成仙還說吹笙之麗藍田作苦猶誇挾瑟之歡吾友
寶汾弱冠乗羊成童蠟鳳茫茫多感始知衛玠之非虗濯
濯爲姿羌有王恭之足擬人如白玉我識子春體是芳蘭
衆推景滌屬以家風綺麗族朢淸華紅燭晨燃武安則太
后之弟朱門夜啟驃騎則第五之兄旣武子能知叔父之
痴亦安道常言家弟之樂乃若翩翩下杜只住銅街奕奕
長楸但㝷金彈沽十千之美酒寶靨當爐問三五之名倡
香衫夾轂秦宫小婦夜抱氍毺霍氏諸奴春馳桃李賔催
博進銀作樗蒲騎召教坊玉爲捍撥集裏載紫宫之曲堦
前來綠幘之人況復開府哀時常嗟枯樹參軍遭亂毎賦
蕪城白腹黃牛金卯有民間之䜟靑絲白馬夀陽來市上
之謠悲不自堪泣將何及陸機祖父無非吳國之臣袁粲
子孫竟作齊朝之客於是譔河內之新聲製宫中之別體
思非一致緒有千端猗彼纍臣情不忘夫南撡悲哉故將
思欲用夫趙人
　　董蒼水詩集序
葢聞鳳凰旣奏不假響於焦桐鸊鵜甫銛詎借靈於鈍劍
辭宫班妾何心長樂新粧去國戴嬀息意淇泉巧笑東隣
有婿徒沾淑女之襟北客言歸祗墜流人之涕然而床號
珊瑚曾爲女弟釵名琥珀舊是諸姬看隔河之新婦不禁
神搖逢出閣之佳人復爲心喜況復描成石黛獨冠南都
傳罷臙脂巳空北里團團枕畔懸壓角之紺珠瑟瑟幕邉
鎭連心之紫玉東吳有女死化鴛鴦北魏多兒生呼蝴蝶
固已三千紅粉讓此纎腰豈徒二八靑蛾訝其素手有友
董君人間才子衛玠綺羅之歲便擅淸談黄香髫齓之年
早騰英譽顔家羣從此是延之盧氏諸郞君眞思道加以
家風棨㦸門地簪纓世世作官人人有集袁楊七葉無非
綠桺垂門陸孔兩家盡是紅椒塗壁何駙馬東朝名士粉
浣朝衣荀令君西府詞宗香留坐縟猗歟姿制宛矣才情
甲夜觀書獨慿蒲萄之席丁年結客齊開芍藥之欄邉鸞
袁虎䟦扈行間謝草江花飛揚字裡共羡玉杯之裔有茲
金粉之篇憶昨西風同予南内揮毫自命盡看花斫桂之
人被酒相呼悉㧞地倚天之句喟諸賢之被放喜我友之
先鞭雅命元龍序其雌霓嗟乎技乏吹竽寧是逢時之客
賦成破鏡終慚下第之人孟郊之有國難歸羅隱之無腸
不斷須知姊爲皇后稍紓趙女之愁所幸兄作將軍差壯
衛娘之色敢傾腹笥用報行厨
　　龎霽公詩集序
碣城高峙北控幽州濡水長流南包趙郡古宅則仍名扁
鵲藥果紛敷荒臺則還說虞丘關河﨑麗則有燕地高閎
鹿門華胄邢邵之才偏綺燦世籍任丘龎公之性本風疎
代生高士爾乃連犿辭條轟豗筆陣璆琳滿篋目空謑髁
之叢談油素成帷氣短竒侅之雜爼公車對策名巳噪夫
長安椽燭修書文復登乎作者加以厭拘鄕曲耻伏丘園
曾游晉魏端木爲結駟連騎之徒少客并汾蘓季實慿軾
撙衘之士爾乃河衝兩戒日出中條廣武則秃髪烏孤之
地處處雲多姑臧爲沮渠蒙遜之鄕年年春少通侯甲第
月明盤馬之塘美女丁年花放野狐之落臨風吊古曲是
烏烏釃酒登高噫成雉雉況又故人遠別飄零爲胊䏰之
蠻好友長離貧薄類鶉觚之戌(霽公集中有懷劉長馭/秀才詩秀才時䧟賊)囬
思此客邈若山河數舉其詞颯如風雨向子期作賦大抵
懷人庾新野勒銘無非思舊僕也邑豈魯邾徒嗟異地交
如王貢所幸同朝猥邀敬禮爲定文毎許桓譚爲知巳何
來爝火謬依列缺之光詎有鉛刀妄逐刺蜚之隊屬良朋
之諈諉援弱翰以揄揚不揣秕穅爲之弁冕須信策名河
北夏爲大國之聲敢言延譽江南渹乃吳人之語
　　婁東顧商尹詩集序
夜郎蒼莾有地皆黔參井鈎連無天不漏千村玀犵銅脛
出没之鄕百種蠻獠鐵額縱橫之地野花似血畧不成粧
小鳥如啼何常是曲覊客因茲而懭悢離賔遘此以廽翔
詎意吾賢乃殊所料黃皮縳袴請爲陶侃之䕶軍絳帕纒
腰願作劉琨之從吏夕陽亭下叱馭而行上東門邉橫刀
以去毅然揮手都無離别之顔率爾論心大有慷慨之致
亦曰健哉吁嗟壯矣葢其思致雕華才情淸綺野王門內
夙多螭豹之才婁子城中大得虬龍之氣千篇芍藥直空
北部之胭脂百幅葡桃竟洗南朝之金粉何況身偕計吏
譽巳鴻騫策射春官名偏鵲起花箋乍擘高文已播於寰
中麝墨纔乾麗製競傳於都下但論文筆足壓温邢若數
聲華可羞袁伏洵所謂江東獨步河內無䨇者矣適當天
畔之遐征大出篋中之竒作送君萬里序子一言嗟乎事
大可爲時猶多難陣雲忽起正英賢報主之秋邉馬成羣
尤志士立功之會榴花染綬願君著績於本州桺葉彎弓
期爾垂名於異國勉㫋大業早建銅標行矣故人遄揮羽
扇此日參軍出牧長憶君於鸚鵡洲前他時飮至策勲重
揖我於鳳凰闕下
　　徐昭華詩集序
瀬中夫子偕游細桺之倉毛頴先生並轡長楸之舘銅溝
淸泚嘯咏方遒綺陌輕隂談諧甫暢相與數朋游於故國
抑且論人物於當年顧謂毛君卿家於越學楊雄之竒字
定有侯芭傳正則之離騷寧無唐勒君笑而言居吾語汝
頻年濩落比歲幽憂人屑瑟而在蘆壇蕭條而無杏藍輿
寂寞半諱言陶令之門生綘帳飄零疇自引馬融之弟子
爰有一人猗歟獨立詎圖徐淑知有毛公隔紗屏而請受
經文濡彩筆而願爲都講擬之賢媛不愧竇妻鮑妹之間
其在詞流何慚宋艷班香之軰余也側聆高論竊慕驚才
神惝怳以靡寧心然疑而未果倘其善謔姑好大言如謂
非誣求觀麗製若乃椒花新句探自枕中香茗淸文出之
袖裏散葡萄之帙約有千篇解玳瑁之裝都爲一卷於是
微吟永晝密咏逾時晨爐燼麝渾忘綺旭之將斜宵箭沉
虬頓覺素靈之欲上藉之索粲何煩再投玉女之驍假以
蠲愁詎須更射大夫之雉解頥不少撫掌絕多時則僕也
玩荳䓻窗前之集諸什咸工覽茱茰帳底之篇古詩尤妙
葢自殷淳作集徧輯裙笄常璩成編間傳閨闥戴嬀莊姜
而後世擅風詩諸姑伯姊之儔代沿製作循環纎手豈僅
習乎琵琶掩抑丹脣寧苐耽夫笙管珊瑚架北爭繙五色
之花箋翡翠窗南競織千行之錦字莫不文縹黃絹曲譜
烏絲倣陳后不平之句破粉成痕傚班姬善恨之詞結眉
表色然或新粧甫竟粗曉之無巧笑餘閒畧諧競病答曹
洪之箋啟未免倩人嫁韓偓之香奩將無贋作歌喉乍囀
便號綿駒舞袖纔廽遽誇飛燕紅初暈頰得艷雪以逾融
翠欲成螺擬春山而無别正須點綴還藉游揚亦有夙敏
才情素耽文史嬴舘吹簫之暇卽弄新聲楊家挾瑟之餘
偏摹舊曲然而祗工近體但辨唐音託興則贈遠懷人而
外曾未經心擬古則龍標供奉而還都無涉筆不知前者
乃有陰鏗猥類時賢妄嗤庾信仲卿孔雀從未入其籓籬
都尉鴛鴦何自窺其堂奥絮因風而正弱花裛露以偏慵
緣斯兩者之談槪彼諸家之失此則綺歲揮毫非關姆教
髫齡握槧綽有門風小鬟桂子揄薄袂以求題短幅桃花
障輕綃而乞試母原道藴發凾而私訝其精父則徐陵伸
𥿄而彌嗟其妙固巳才高擊鉢何難譽起連城況復別裁
律絕極擅淸新上溯齊梁尤多風骨綠楊幔捲魂消贈嫂
之篇新月蛾長色艷催粧之句坐久則梅開髩上眠遲而
衣寄邉頭索來畫燭體學丁娘倚罷朱欄情同劉媛温邢
掩嫮定空北部之胭脂鮑謝慚工直壓南朝之金粉吳都
士女從前枉說綺羅越國山川自此不生花草傳向梳粧
記内共許無䨇選歸才調集中還推第一僕也天涯薄宦
惜潘鬂之徒凋故國難歸悵江花之早謝酒無紅藥聊慿
彤管以消愁花少靑棠漫託緗籨而釋忿願爲逸少長學
書於茂漪詎意毛萇反授經於伏氏羡誠有是妬亦冝然
爰綴俚言用題新咏問其桑梓千春西子之鄕詢彼絲蘿
四傑駱丞之婿
　　孫赤崕瀋西草堂詩序
若夫覊人關隴思吳會以難歸質子邯鄲朢長安而不見
栩陽離别貴客唏噓易水悲歌壯夫嚄唶故人尚在貫高
則乗箯輿而前愛妾猶存項藉則撫烏騅而嘆羊腸九折
總是飄零鳥道千盤極其蕭瑟更若峽猿善呌代馬工嘶
鶴歸華表之年雁斷衡陽之日金鐶䨇繫將子能來寶玦
單貽自君之出秋風門外非無思子之臺落日山前不乏
朢夫之石凢此無情未常不恨何況才人失職志士離家
蕭綜旣大去其鄕符朗亦生離其國此則齊朝天子未必
無愁息國夫人定然不笑者也友人孫暘者江東儁士討
逆名家哦書於言游巷內自爾文人斫屧於虞仲祠邉無
慚逸者㝷偕計吏爰辟孝亷詎期買駿之榮卽罹掇蜂之
懼崑岡熖發焚此璆琳滄海波飛殃其蛟蜃西園夜市竟
連趙壹之囊北里晨粧妄議共姜之室羣憐原憲之貧疇
白冶長之枉傷哉亭伯獨竄遼東哀矣㓜安長驅塞北時
則赫連臺畔明明遷客之鄕疏勒城頭窅窅流官之路雪
經春而尚白草入夏以先黃於是吳明徹舊爲名將對此
傷心毛修之新作降人逢而下涕魯般雖巧飛木雁以何
年班椽其衰盻玉關而無路矧復海窮見海山盡多山茫
茫蒿里他鄕送襄老之屍(謂劉逸/民諸子)瑟瑟河梁絕域把少卿
之袂(謂吳/漢槎)哀纒歷刦愴極窮塵然而眞人桑梓大有銅街
王者枌榆尤多鐵市李花一樹知爲唐室之晉陽雞犬千
羣識是漢家之豐沛金張車騎漸染輕華褒鄂弓刀夙矜
節俠時則漢東平禮賢下士蕭竟陵染翰馳箋翩翩鶴葢
朱邸初開隱隱鸞吹綠池競啟是則今皇之叔父實爲盛
世之親籓從游開風月之尊應教命山林之駕又以金雞
屢下珠雀頻來換此赭衣還其白㡌孺人相對卽是梁鴻
愛子能隨居然王覇琴鳴井上酒泛牆頭蝸涎半壁儼然
隱士之廬雁戸千家宛矣高人之宅庾子山之著作酸感
雖多謝康樂之詩篇恬愉不少屬在京師時逢搖落朱䳒
校尉携逐客以俱來玄莵將軍挈征人而暫返用爲斯序
聊贈以言嗟乎地老天荒時移物換僕將行矣願長吹伍
相之簫公欲歸乎幸再聽漸離之筑
　　余鴻客金陵詠古詩序
原夫珠囊入漢嬴秦鑿淮水之年玉璽歸袁孫策拜丹陽
之守六朝宫闕盡屬臺城四姓衣冠半居板渚若夫西曲
之子弟處處貂蟬南渡之君臣篇篇金粉衛洗馬永嘉名
士實始過江王始興江表重臣用先開府緣夫討逆將軍
以後溯厥鍾山隱士之前臨春結綺以及後主之澄心讀
曲烏啼爰曁南唐之小令是曰妖浮之極致允爲艷冶之
大凢況夫靑絲白馬地界夀陽虎踞龍盤鎭連姑孰江通
荆益南兖州旣戌接滑臺星是女牛小長干復山廽幕府
四百八十寺冶號梅根三萬六千塲桁名竹格然而南風
不競難以稱雄北帥有人自然飛渡王敦祖約時憂䟦扈
之强籓國寶佃夫恒患荒滛之貴近周公瑾之不作吕子
明之巳亡殿上則金蓮步步非無今昔之悲江頭則鐵鎖
年年不乏廢興之恨此則城稱舊內定許銷䰟客到新亭
惟工流涕於是路出烏衣惟多枯樹橋經紅板止賸荒臺
明山紹之山園雷次宗之學舍竟陵王讀書之邸貞陽侯
躍馬之塲潘妃酤酒閱武堂前孔嬪飛牋朢仙閣後無不
睠此飄風鞠爲茂草百年社稷徐僕射所以悲哀滿目關
山劉賔客因而悼嘆何常不愁攀玉樹泣上銅街拊鈿瑟
以舒情託銀箏而叙恨者乎君也人如張耳偶贅外黃父
是肩吾聿生小庾屬在亂離之後矧當謠諑之辰用吟眺
以攄愁乃躊蹰而弔古李廣對軍中之簿今何時乎江淹
上獄中之書君其是矣
　　藝圃詩序
葢聞夏鐫九鼎原非旦夕所成漢起千門初豈咄嗟能辦
蜂釀花而作蜜定費經營狐集腋以成裘恒資襞績宋人
之鏤楮葉請以三年魯客之造木鳶期之數載借非蛟蜃
奚緣噓俄頃之樓除是仙靈或解熟逡廵之酒三都待鍊
藁乍削以還焚兩賦當研毫縱含而毎腐何來巧製敏屬
神輸乃有華文贍同夙搆爐熏未熄千章盈芍藥之花鉢
響還留百軸溢蒲桃之樹在作者尚矜其極筆至旁觀益
侈爲美談麗矣名篇猗歟盛事時則迢迢金谷直控雞陂
隱隱銅街衺通鶴市零朱賸粉是前代之空園卧碣橫碑
得昔賢之故第袁太尉亭池閴若喬木斯存文潞公閥閱
巋然平泉尚在朱門換主空餘故老之流傳靑瑣騎箕彌
切佳郞之顧慕舊說萊陽仲子㓜便能文爭誇天水次公
賢而好客則有畫省朢郎雄州名守偶作牆東之客濳爲
垞北之游攀條藉卉嘉賔因適興以忘歸散帙攤書賢主
遂濡毫而請賦斯時也紅鵝舘裏宿雨催晴碧鴨闌邉嫰
凉滌暑水明天淡旣駊騀以宜人簟滑甌香復蕭疎而穪
意爰披雪蠒用染霜鋒沉思而風雨忽來狂呌而蛟螭沓
舞五言十二半微雲踈雨之吟七律八章多劍㧞弩張之
態葢其感慨在心故爾宫啇應手問庾子山之第宅能不
興哀過稽叔夜之園林可無流涕千㝷玳瑁一架珊瑚織
成寶罽偏熏石葉之香叠得花牋更飬成都之粉飛揚䟦
扈筆不能休頓挫激昻文無加點曹子桓城南會獵正獸
肥草淺之時管公明席上淸談是耳熱杯闌之後無何而
日隱西嵫星翻北渚小胥腕脫屢促更衣上客神來堅祈
刻燭於是盡敞席珍縱陳櫝韞恢竒淑詭如觀伯翳之經
炫燿焜熿疑入波斯之肆爰有蔡邕籕篆曹覇丹靑銅肌
蛀綠獰如西極之辟邪玉暈皴紅艷若南荒之鸚鵡携來
筰杖竹無淚以恒班結就焦團㯶未癭而先紫六宫脂盝
隱隱啼粧七尺唾壺芒芒冤氣寧苐􁇀園小吏床頭之蝴
蝶仍來非徒管氏夫人硯裏之鴛鴦不去凢諸長物悉付
短歌慿老興以淋漓橫秃衿而跳盪噌吰鞺􁨪渴羌食酒
之聲獧銳嫖姚猛士斫營之狀慿欄以眺乍蟾魄之東升
擲筆而狂驟蟲吟之四起會且歸矣行當俟後之人于胥
樂兮詩亦如前之數僕也匿影殘冬棲踪他縣一緘索序
難㝷避債之臺五夜成篇聊附折梅之驛攬早謝之江花
徒增予拙䕃同行之潘果彌覺卿妍㴱媿續貂奚堪引鳳
　藝圃者姜如農先生仲子學在所居也其先爲文文肅
　公淸瑤嶼又先爲袁憲副某堂水木淸幽洲島閑曠最
　爲吳中勝處學在讀書其中旁列古􁂜鼎及茶鎗酒董
　諸小物一日吾友吳園次過其齋頭頃刻爲賦詩四十
　首學在梓而傳之并屬予爲序云(附記)
　　汪季靑詩稿序
波喧江浙綠遶千家山界常湖靑連兩縣則有藍溪仙客
舊籍桐川黃海文豪新家顧渚尤眈詩賦雅事交游以余
近百里之間爲我命三秋之駕褰裳譙國只訪嵇康擔簦
陳留惟㝷阮瑀然而雲時出岫鳥善離巢年年馮煖常聞
以彈鋏依人歲歲鄒陽不免以曳裾作客成都肆上未見
嚴遵洛陽城中絕無蘓季率爾題門以去適然擁檝而還
猶復眷佇爲勞纏綿莫解瑤緘鄭重慿紅鯉以浮來錦字
分明倩綠鱗而送至齊紈乍叠披襟而謖謖多風秦鏡初
圓開篋而團團似月一搖綵扇便使身輕毎鑑華銅頓憎
形穢(向有詩扇/明鏡之寄)倐初心之莫遂溝水東西俄舊雨之長垂
浮雲南北空縻好爵文園則引疾偏多徒點華班騎省則
閒居不少忽接山中之信獲披霞上之編按節狂歌臨風
卒讀夫其才調彌遒襟情更暢劉孝威林檎之啟字字英
竒張子布柟榴之章言言綺宻五色膠東之𥿄錄此淸文
千番巴蜀之箋書其麗句播之輦下足當騷雅之稱弆以
帳中不忝風流之目僕也一官落拓恨與年增三載覊栖
才因興減藻思銷歇旣輸君十倍之才宦況聊蕭甘讓爾
五湖之長乃猶膏唇拭舌序王裴輞水之詩䑛墨含毫弁
皮陸松陵之集多恐靑猿獻誚將母白鶴騰譏君縱忘言
僕猶知愧或者久要有在請待來年昔夢難忘遙申一語
竟獲右軍誓墓平子歸田紅簾白舫徃來苕霅之間酒幔
茶檣滅没鳬鷖之隊與君倡和定自成聲偕我流連差堪
作逹謂余不信姑留息壤之盟於我何求敢訂莵裘之約
　　戴無忝詩序
歷陽戴無忝者鸝砭名家雞碑妙裔文章淸麗靑霞紺雪
之辭體製遙㴱白鳳蒼龍之筆魏郞弄㦸之歲酷嗜風騷
黃童對日之年雅躭典籍南牙門地預簉英流西府人才
夙參華選加以地當軍馬俗尚戎旃山川崒嵂盡齊梁戰
鬬之塲人物英多本淮泗風雲之氣七齡結納交塞外之
文鴦千里馳驅識中朝之擒虎黃皮作袴自許老兵絳袙
當胸偏呼健者無何八王相噬五帥不歸漢祀忽諸禍延
梁冀晉宗不祀釁兆張方年年代馬嘶風夜夜吳鈎蔽月
滄江淼淼誰家精衛之䰟白晝漫漫何處杜鵑之哭虎牢
城上盡䕶諸軍熊耳山前爭提一旅時則王頍綺歲巳作
流人李爕韶年翻成孤子賣珠乞活擊筑爲傭時鬻畚於
草中毎弄丸於市上烏生八九子非無帶血之雛猿呌兩
三聲大有斷腸之母何來女子猶識韓康除是友人或憐
豫讓爰乃永棄鄕關長辭婚宦廬江孔雀只愛單飛都尉
鴛鴦恒憎生別絲牽不斷半天荒地老之悲珠落難言總
去國離家之淚刀頭明月還照形容山上蘼蕪私悲手爪
若夫李膺乃景毅之師趙至與嵇康爲友江淹賦別能銷
世上之䰟沈約懷人慣識夢中之路水名九曲卽是愁江
閣號千重皆成怨嶺瘴來似墨難聽蠻女之歌水盡連天
不看巴童之舞當年送別猶有白衣此日相逢可無紅豆
於是悲哀不少惆悵絕多蠖伏聯篇則河北膠東之𥿄龍
蟠累牘則宋風謝月之文所謂辟惡時薰不蝕羽陵之蠧
龍威私守直通北朢之槎也僕本衛玠之多愁近更屈平
之被放摯虞淪薄巳罷觴歌束晳艱辛久踈文筆屬擊汰
以將離遂吮毫而撰序吟成越弄依稀莊舄之哀曲奏楚
音髣髴鐘儀之調歸逢康樂行念陳琳
　　魏禹平詩序
滿城桺色笛聲巳入陽關二月花朝天氣漸逢寒食屬文
通之賦别令敬禮以定文且盡餘杯爲譚徃事竊述兩家
之舊德聊充四座之新聞昔在前朝正丁末季奄人竊柄
普天馳節甫之門元子委裘薄海拜聖嬈之座時則余祖
少保公諤諤東朝君家忠節公稜稜左掖膺滂何罪同飛
告宻之章喬固奚辜俱置同文之獄碧血長埋於牢戸丹
書㴱刻其姓名不其然乎彼一時也旣而下宫難息孤出
絝中北海冤消人還壁裏則有余父贈檢討公風度鴻騫
君叔庶常公儀觀鵠舉江㴱故國相逢石子岡頭花落空
宫並坐瓦官閣下而乃社猶竄鼠城尚慿狐華林半部多
是佃夫之伎人建業三更齊唱總持之艷曲於是筵畔徵
歌風前命酒張髯奮擲葢寛饒醒後原狂㦸手轟豗襧正
平怒而工罵宵人籍籍指爲鈎黨之子孫異類紛紛奉以
東林之衣鉢僕猶憶此君豈忘諸無何而鵑啼西雒昔夢
宵迷鵝岀東周舊家晨散空留先澤鄙人則遠遜孔璋綽
有門風賢從則羣推交讓都緣世講欣聯袁灌之交頗怪
時流謬作曹劉之目間燕吳之異路偶出處之分途然而
故人知我寧來割席之言賤子懷人長記班荆之日是則
魏里之與荆溪交非一日而寒門之於貴族誼並千秋乃
者吾賢尤爲傑出詞壇獨覇跌宕於練裙紈扇之塲文陣
穪雄激昻於鐵撥銀箏之隊從來才子必生孝笋之鄕自
古文人半産忠泉之里僕非阿好謝砌原開樹樹之花世
所同知王門定韞家家之玉僕也久從吳會披異采之􁇇
紛近在幽燕捧名篇之絡繹詎意㶚橋草碧遽理歸裝何
圖韋曲花紅難牽別袂遂題數語爰集百端君其姑去送
子在綠波南浦之前僕亦遄歸俟我於黃葉西風之後
　　胡智修詩序
南朝金粉夙標綺麗之名北地燕支雅擅雕華之譽則有
沙堤妙胄畫省朢郞裁碧艾以成衫纈紅桃而製綬人撡
玳管聯翩江鮑之才代典黃扉赫奕韋平之拜新居燕市
舊籍越城易水旣荆高慷慨之塲耶溪尤種蠡悲歌之地
談諧興劇攬帝京烟月之竒顧盻風生得覇國江山之氣
於是温邢才調㓜卽登朝王謝門風少而筮仕騎省薰香
之暇便事含毫倉曹傅粉之餘還思弄墨郎君官貴盈床
堆翡翠之箋公子才高繞架挿珊瑚之筆淸辭不少麗句
偏多僕也十載淸狂兩年覊宦白團扇上曾披桺惲之詩
金水橋頭乍識李邕之面屬同官爲傳語命賤子以定文
不揣揄揚用承諈諉敢曰文如皇甫累君酬買字之縑庶
云病類相如爲我取忘憂之酒
　　方渭仁都門懷古詩序
若夫五陵南去地入中原三輔西來河衝北戒軍都蒼莾
金遼則處處斜陽碣石沉雄燕趙則年年蔓草一城木葉
霜未染以先紅萬里邉牆月旣沉而愈白井上之燈忽紫
蒯徹難逢市中之筑空豪慶卿安在於是金笳夜噭和以
曼聲鐵騎晨嘶雜之長嘯揮毫颯沓山廽故國之篇潑墨
淋漓火入荒陵之句人則嶔崎而歷落俗原慷慨以悲歌
金飈蕭屑偏帶啇聲秦缶高凉最含西氣嗟乎上客端憂
正奉倩傷神之後故人工病亦安仁悼婦之餘古今大矣
何須代徃昔以興愁賢逹紛如奚事向關河而寄慨君如
不樂請高吟蟋蟀之章僕尚能狂願緩進鸕鷀之杓
　　家子厚關中紀游詩序
潼關六扇擎出蓮花棧道千盤矗成箭括咸陽原冷百王
之賸壘連雲盩屋城空千古之殘碑蝕土星分井鬼陋吳
越之輕華地踞雍凉笑燕齊之迂怪千家板屋人多以擊
缶相娛一曲車轔俗盡以彈箏爲業自戰國張儀而後競
誇天府之雄至嬴家成蟜而還都說關中之勝吳季札觀
風而夏之審厥聲乎賈長沙弔古而過焉論其世耳然而
地雖莾濶成敗偏多氣實高蒼興亡不少軹道乃降王之
祖驪山爲竊國之魁邯鄲南走旣從來惻愴之鄕㶚滻東
流亦自古嶔崎之地閒愁疊疊紛於太華之旒歷刦綿綿
多似櫟陽之韭千年綉嶺堕珥遺鈿一派温泉殘脂棄粉
雨淋蜀道偏愁阿犖之來月照鎬池獨惜祖龍之去遂使
長陵寶盌恒隨鸚䳇以宵啼徒令小市金箱毎共獾狐而
晝舞我之懷矣愼母爲汧渭之行人卿欲愁乎何事作邠
岐之游子然而吾家南阮饒有才情昨歲西行偏多慷慨
三輔則宫中行樂之窟羅綺衯裶二陵則覇朝酣鬬之塲
旛幢撞擊姚萇殿上一種斜陽赫連城前幾畨蔓草銅琵
劈裂消磨異代之悲鐵撥沉雄淘洗前朝之恨字如柈大
揮毫而漫興猶顚墨似鴉粗擲筆而老狂欲旋嗟乎美人
鐘鼓阿房則昔事都非劍客弓刀嶢關則其人安在黃沙
浩浩空圍漢主離宫碧海茫茫長挂秦時明月是用倚䭾
鞍而製恨和鈴柝以言哀隴禽解唱定翻成突厥之鹽秦
女如花須採入西京之記
　　門人陳集生影樹樓詩序
梁谿陳生㓜遇艱難生遭孤露成童失怙已罷蓼莪覊貫
思親便悲風木邴根矩傷心之語酸感旁人中山王聞樂
之辭哀纒行路況復門單戸泠外鮮朞功祚落宗衰內無
蕚跗裝蘆作絮依稀閔子之愁刻木爲人髣髴丁蘭之恨
出有燃箕之歎入逄鑠釡之傷悽惻何窮纒綿曷巳然而
陳情令伯尚有白頭賃廡梁鴻猶無靑案於是湛情述作
肆志纂搜文通好學漂麥寧妨翁子讀書負薪不輟大有
蘭臺之聚絕多梓澤之游時則銅樓淸夜厠跡應徐金市
熙春方驅潘夏櫻桃初熟便騰詩句之淸新荳䓻方垂夙
訝才思之警寤用鳩一集不亞千篇僕媿不文無能爲力
以余一日之長謬邀九品之評嗟乎同是孔璋之後裔豈
乏家風矧稱正則之門徒寧無流派莫以覊孤而廢箸勿
因隟弱以摧毫須知詞賦自有知音若說風騷原多定價
殷芸吮墨遘貧賤以奚嗟陸厥懷鉛沮讒疑而何恤羊叔
子不如銅雀伎雖有是言小家女嫁得汝南王詎無其日
老余江總朂爾侯芭
　　宫紫玄先生春雨草堂詩序
葢聞嚴霜霣葉寄跡何由滄海橫流容身無所志士抱覊
孤之戚貞臣興轉徙之嗟然而莊名白石猶有故侯家近
藍田非無舊將卯金劍去張平子以此歸田典午星移王
逸少於焉誓墓競說愚公之谷相傳處士之廬僕以客遊
時焉浪跡偶過海陵之郭獲登春雨之堂其堂也歷落嵯
峨嶒泓蕭瑟接天睥睨依稀潘岳之面城撲地閭閻髣髴
晏嬰之近市蘭橑夾峙望若鴛鴦複道中廽形如􁈶蝀文
廊碁布綺館星羅珠簾共鶴露齊垂綉障與雁風同捲況
復關通南海雲水一區地號西湖烟波萬頃鵁鶄鳬鵠眞
同鏡裏之裝蒲稗菰蔣不異空中之市王司州流連印渚
欣賞絕多謝太傳嘯傲剡溪襟情不少爰乃被以紫莖繚
之紅藥王家仲寶府種芙蓉陸君恵曉門栽楊桺文禽翔
於綠水翠羽拂於朱軒固已石留貞女之形寧徒果得隱
夫之號時則風吹鍜竈人是稽康月泠匡牀主稱向詡披
鹿裘而泮渙載鶴氅以婆娑手中塵尾皆過江支許之談
案上牛腰悉入洛機雲之作隱囊紗㡌宛矣風流屐齒巾
箱翩其姿致若夫故都玉樹感不忘心舊事金盤悲難去
口聽關河之篳篥旣足嬰情見鄕國之旌旗奚堪拭涕心
如饑雀墮此空倉骨似飛龍落來藥店三年石闕豈無懊
惱之歌五夜彈棋大是不平之局時則慿檻悲歌登樓慷
慨王敦閣内惟多缺盡之壺陶侃齋頭祗有運來之甓於
是東都好事南國名流並贈詩章咸投卷牘宋凮謝雪龍
虎跳於行間何粉荀香珠玉生於字裏珍踰趙璧光嫓隋
珠崧樗櫟庸材菰蘆下士當年龍廐差有姓名舊日射棚
頗多儔侣訪羅含之宅幸覯斯堂啣山簡之杯乃爲茲序
所喜虬鸞在後悉高山流水之音㴱慚糠粃當前媿白雪
陽阿之曲言歸二酉兼慰䨇丁
　　歸田倡和詩序
貝丘畢載積先生靑社名家烏衣巨閥系傳姬籙宗倍亢
於毛郕姓著齊封族更華於高國若乃綠碑突兀秦丞相
所以登封朱邸崔巍王文考於焉作賦三千技擊水朝百
國之王十二諸侯地扼中原之吭靑州國勢首重淄川天
上星精尤推畢宿江東顧陸隴右崔韋聯茵則綉􁏢齊褰
列宅則㦸門對啟大兄康樂晨遊朱雀之門小弟淸河暮
宿蒼龍之闥竇長君意氣名冠東京桓元子風流姻連北
闕然而井湧忠泉庭生孝笋于公子弟衆盡識其高門石
氏家風無不稱爲長者陸機舊德祗事詩書顔峻淸規不
談權要洎乎大司農白陽先生出珥貂蟬入升鼎鉉班資
並茂蕭相國之元功品地逾崇宋尚書之素望於是瑞協
金環祥呈珠樹東國華宗知次公之早貴南朝妙族識仲
孺之先榮司農公三子先生其第二也先生㓜卽明通長
而岐嶷麒麟爲目果天上之佳兒鸚鵡成篇信人間之才
子無何甫號勝衣便逢多難纔離毁齒洊歷百憂當我先
生拜衮之年卽令府君騎箕之歲斯時也伯起預亡少孤
尚㓜先生隻身䘏緯中夜茹荼弱必致哀貧能備禮西園
賜鏹置守塜之千家北府爲塋給鐃歌之十部傾都以送
相此歌虞遶墓而觀憐其嘔血至夫武安見螫博陸相傾
安釐母弟懼兵革之飄離田單宗人痛鄕廬之轉播先生
閱歷故未易覼縷述也旣而策名闕下受爵朝端綰組高
梁卓異推於朝議牽絲絳縣淸白洽夫輿情㝷以新恩遷
之今秩原夫崇川之城郭也者雄關夙抱旣歲久而甎傾
天塹新開又時移而潮囓先生飾此干掫勞其版築星言
而岀參佐陪庾亮之牀露坐以臨城角奏劉琨之笛千㝷
雉堞寧勞下瀬戈船百里金甌詎事征南戰艦軍則巳名
君子城應祗號呂公又崇川之土地也者民鮮竒嬴田多
斥鹵六月誌大雨雹百里書無黍禾甚而家亡戸絕鬼類
夏畦抑且岸坼沙坍人同魚鱉公洒血上書單車入告叩
閽有路願除已去之丁竊祿何情冀緩難供之餉兩年恵
政人思以賈姓名兒一郡仁聲衆共曰杜公吾母詎民命
之不猶値君門之甚阻謗生一篋誰明良吏之冤釁起二
桃孰辨遠臣之枉先生乃失馬不驚掇蜂無懼珠生字裏
淮南招隱之篇霞蔚行間平子歸田之賦傳之官閣播此
通衢凢茲食息之倫疇忘生成之感或鄴都耆宿素蒙鮑
叔之知或吳國英年久動蔡邕之嘆或金閨貴客手題慕
德之碑或石戸逸民口誦啣恩之作或金張許史之姓庇
宇車前或東西南北之人擔簦閣下甚至談風論月休上
人之才情綉虎描鸞曹大家之述作人爲四咏緒有百端
某以菲才辱公隆遇珠枯蒼海久無照乗之期玉碎崑岡
永斷償城之望幸高軒之不棄乃下士之俱收爰於茲集
之成重命鄙人爲序裘稱狐腋慚茲麻枲爲緣琴號龍唇
媿以柷圉作倡敢誇流水用景高山
湖海樓詩集卷五
　宜興陳維崧其年著
　無錫嚴繩孫蓀友　維岳緯雲
　澤州　廷敬說巗　宗石子萬
　合肥李天馥湘北　男履端
　華亭王頊齡瑁湖　姪　洢
　辛亥
　　首春于吉人招同潘子逖孟升過飮飮罷卽出城汎
　　　舟游梵川歸復於鶴和堂觀吳兒演劇作詩紀事
覊客忻嘉招熙春撰游屨入門無人聲茶花落成雨主人
静者流物外領幽素三間臨水軒一卷南華註久知金壇
釀碧色滑如乳況君高嚴性屏當到羮瓠我甫離家園心
情正錯互今日坐君筵始信懐鄕誤一飽固是佳皇天詎
非數
　　其二
酒半潘生至一座争轟豗主人顧君言頗怪遲遲來君言
乍入城步屧多沿洄家家賽春社處處傾春醅遇酒輙復
留坐失相追陪獨君容貎莊未覺形神頺我今慚小戸君
醒胡爲哉不見辛夷花架前亦已開(孟升/後至)
　　其三
君家足别業其一曰梵川結廬在曠邈此景争流傳離離
隴畔苗窅窅波中天花撲一陂水窗低千頃烟聞言果幽
㝷出郭相緣延遂囊松下琴小摘湖頭船格格水禽飛竟
逗籬門前
　　其四
到門畧彴斷徙倚空園立不聞人語聲但見溪流急呯僮
指仄徑此險或可襲水雲無定主但躡春烟入稍聽竹響
繁遥辨人踪及遂由所㝷路歩歩學蟲蟄出坎淑景呈開
軒霽光浥争投林檻坐互笑􁁬鞋濕乃知向來事得力在
幽澀(園橋巳斷不得/過從别徑始逹)
　　其五
我愛白石堤歷歷春磵邉譬如美人黛渟泓還藐䏈又如
瀟湘波微風吹可憐林樾互向背水木交澄鮮其旁翼精
廬縹緲冠輕烟漁莊曁蟹舍綴若蜂房懸柳碧婦曬網花
紅人種田登臨亦以暢記憶奚能全獨有隔水樓盈盈當
我前臨流不能渡空香何灑然
　　其六
鈎簾弄潺湲歘見波中石高寒見情性皺痩露風格于子
向我言石亦有疇昔唐時戴叔倫千載號詞伯生時仙靈
氣塚傍蕐陽宅此其墓前表歲久蒼苔積主人夙好竒移
歸樹池隙聊申峴山感匪止袖中癖言罷各沉吟世事總
陳迹潭下有漁翁聞言笑啞啞纜船白石根穩臥春流碧
(梵川池中有一石云/係詩人戴叔倫墓表)
　　其七
曛黒入城闉市火生靑烟君家正夜賽雜坐鳴春絃吳兒
更雅靚裙屐争喧闐我生硬腰脚半醉呼王前獨是歌絲
來便令心志偏聞言不待召䦨入升華筵倒屣盡老蒼袨
服多少年當其夜氣肅益覺歌塲圓月曉出門别銅槃半
明滅
　　大梁署中春暮寄懷宋蓼天學士
憶昔讀書學士家書軒恰傍長洲斜綠帆細掠包山雨白
㡌閒看鄧尉花此日吳天詞賦盛計(甫/草)侯(研/德)諸子知名姓
獵騎偏將桺絮縈妓堂更得花枝映我時高咏在江東挾
瑟鳴筝事事工皂筴橋頭春寂寂枇杷樹下雨濛濛人生
萬事無不有疇昔韶光今在否陳生落魄計生窮上谷墳
前誰漬酒羡君視草直明光何論三十侍中郞宫簾捧出
靑綾被法酒擎來白玉堂西山爽撲朝元殿我到燕臺一
相見感君意氣眞傀俄憐我行藏轉衰賤廿載傳經祗自
悲大梁門外草離離卽今雨卧侯嬴舘絕憶春游短簿祠
　　鄴下寄懷紀伯紫
别君長安城送我長安路風添易水波雨積黎陽樹别後
思緜緜分携定幾年爵臺高處望泯泯水和烟君逢故鄕
人訊我平安否我差眠食佳但感别離久負手起躊蹰寄
君尺素書憶經束髪後便擬結相於展我客中書悉我書
中意男兒失路時所恃只知巳隻羽到蕭關春寒道路艱
君知行役苦早促雁鴻還投筆一沉吟泬㵳淸吹歇此時
林慮山正滴中宵月
　　鄴臺懷古
姊歸啼歇野花殷惆悵春還我未還四月輕隂連鄴下千
秋陳蹟滿人間繚垣鏁澁防鄕夢隔寺鐘來攪客閒絕憶
故園梅雨後􁜳魚初賤竹新斑
　　其二
當塗家世大長秋漢室河山指顧收覇府三臺誇割㨿名
籓八斗擅風流盡陶趙魏成鴛瓦别倩姮娥直綺樓鏤枕
空貽羅襪冷漳河冉冉不勝愁(右曹/魏)
　　其三
鄴中故事傳聞舊紫陌宫前紫陌橋風起伎衣飄殿幄月
明軍鼓切雲霄逺移洛下銅駞恨長嘯中原石虎驕十九
年間迷翠輦琨華春草路蕭蕭(石虎都鄴十九年琨/華其宫名/右石趙)
　　其四
丞相高歡渤海王數傳龍子盡披猖誰誇建業生蓮步自
有貧兒賣酒坊(高緯於宻室作堂側作貧兒/村躬爲市令令貴/妃賣酒)仁夀千門包第
宅韓陵片石礱文章小憐粧洗原難竟不許齊師䧟晉陽
(右高/齊)
　　其五
鄂國勲名載汗靑艱難百戰陣雲㴱松楸死尚羞奸檜桑
梓魂知戀蕩隂一代金陀標信史(忠武孫珂著金陀/粹編五十八卷)五更
鐡馬砉悲吟侍中(稽紹濺血處/地名浣衣里)遺廟相隣並宰木桓碑炤
古今(右過湯隂/忠武故里)
　　其六
神麕山前落炤横臨洺驛走㵚陽城誰爲燕趙悲歌士猶
憶邯鄲俠少名璧碎庭前留意氣車廽巷內見生平羗村
月黒無行跡古墓人傳藺上卿(磁州羗村有/藺相如墓)
　　其七
阿兄昔作臨漳宰飛葢西園繼昔賢銅爵硯傍春判牘鸕
鷀陂上夜廽船五湖歸隱頭今白昨夜思君月正圓小弟
鄴城長側㡌西陵歌舞事如烟(懐舊臨漳令萬大/士大士余表兄也)
　　其八
林慮(音/閭)山勢削諸峯公主關前路幾重定有樵崕通鳥道
虗拚芒屩印狐踪晴連恒嶽金燈現雪斷壺關鐵嶺封㴱
媿變名輸夏馥何年來作冶家傭(擬游林/慮未果)
　　將去洛陽燈下感賦
露幌風簾思不禁廵檐背手重沉吟一城漢苑隋宫地幾
夜零砧斷杵心菊到將離分客瘦天因臨别釀秋隂偃師
明發應囬首洛水嵩雲㴱更㴱
　　一日射五虎歌爲宋牧仲使君賦
黃州城外日色凉白茅苦竹啼高岡江山亂後饒怪物腥
風霍霍來妖倀使君椎案裂眦怒對客不暇作急裝從奴
十騎紅韎韐魋肩突鬂鬚眉張一虎咆哮壞古冡一虎戴
頭立而恐復有兩虎左右嘯塌谷崩崖浩呼洶最後一虎
毛色斑勢壓百獸逃獅蠻嚼齦掉尾一奮擲直撼坤軸揺
天關使君射虎如削草意思安閒洞㴱窅須臾矢作霹靂
聲一一從空碎其腦其時江水聲礌硠金盤割肉盛車箱
解鞍命酒讌僚佐醉摩赤壁呼周郞歸來雪堂日未午父
老作歌誦明府前有昌黎後竹圃(牧仲齋名/古竹圃)君不見潮州
鱷魚黃州虎
　　宋徽宗畵鷹歌爲宋景炎吏部賦
吏部簷前日杲杲粉壁風廊媚晴昊中藏墨繪萬軸强惟
有角鷹圖絕好東京艮嶽全蕭瑟此圖還是徽宗筆斷墨
零紈風格蒼畵圖颯爽森開張錦池傍識太師印臣京細
楷注兩行御押稜稜如蠆尾依稀天下一人字墨崩半落
不落雲𥿄濕將傾未傾水嗚呼丹靑有道鷹有神此物趫
㨗眞絕倫只知絲管宣和殿誰信烟沙五國城䌓臺當日
秋鮮新臂鷹子弟紅領巾綠韝雪鏇光如銀下視狐兎皆
輕塵無情汴水堪悲咤一岀宫門涙珠㵼數傳可惜趙王
孫不畵竒鷹畫凢馬主人語客夜未徂且復陸博爲歡娛
人生哀樂亦常事不飮嘆息何爲乎況今聖德奠八樞南
服甌越西巴巫諸公衮衮多廟謨百姓歡樂賜大酺請君
篋此勿復掛重冩騶虞麟趾圖
　　抄冬九日雪後月出同叔岱夜宿季嵩齋頭漫賦
相携乗興叩柴門准擬從君命酒樽月色況能添雪色東
村近喜接西村數篇脫手歌偏劇半夜無風星轉繁騎馬
衝泥吾巳怯擁爐終欲待朝暾
　　懷弟半雪同叔岱梁紫賦
具區淼淼水雲鄕上帶靑門舊草堂千片疎􁉞隂蟹舍兩
溪飛雪點糟床焙茶僧到籠猶濕販橘船廽笛亦香此景
總輸家弟樂中原獨立意茫茫
　　風雪中柬西村侯六丈
千村檜栝助隂霾萬壑刁騷動地來實怕殘年遭屋漏可
堪故國正梅開蕭蕭老客謀生拙莾莾中原對酒哀絕憶
西村侯處士雪中曾否臂鷹囬
　　見官哥因憶仲衡先生泫然賦此(官哥仲/衡㓜子)
侯嬴俶儻好權竒然諾交游天下知爲我衰宗謀絡秀從
君别墅選花枝遲來終愜挑琴願再到翻愆磨鏡期今日
書郞能出拜朔凮吹淚不成絲
　　雨雪不止和杜陵後苦寒行二首示叔岱梁紫
荒村凛冽人跡絕昨雪嵯峨伴今雪(積雪不消諺有/雪等伴之說)千條
簷溜只榰門化作虬枝𫾣不折羣鴉欺我屋昏黑公然噪
呼口流血老夫髯張更眦裂
　　其二
樓北隂森多宰木挾以寒風號我屋三年忍凍皮肉僵多
謝故人半當軸我生時命一何酷客冬騎馬衝流澌河㴱
氷滑心自知
　　冬抄十六日九靑風雪入啇丘賦詩懷之
雞鳴白月盱眙縣馬滑黃河武陟城(俱客/冬事)偕汝風濤剛隔
歲累卿氷雪又單行伯桃作客衣裝薄狐偃從亡骨肉輕
此意淒然吟不穩粉箋濕透涙盈盈
　　恭士擕具同李白公過八關齋看顔魯公八角碑并
　　　訪雪笠上人薄暮始返賦韻紀事用杜陵韻
蕭晨出郭門心境兩淸絕隂崕頺素波陽坡削寒鐵霜皮
苔蘚積石腹松柟裂迢迢寺中磬隱隱林端雪巾拂蕩塵
氛茶瓜了禪悅耽空萬慮消忘機寸心折捶琴掩松關下
界景明滅平生荷篠心白首抱慚熱
　　其二
魯公學道人遭遇殊險惡高名撑板蕩大節挺盤錯至今
所書碑㴱心爲鏟削圍蹙勢鬱盤銛纎墨崩落觀其嚴緊
極詎屑學孱弱鑱刻囚蛟螭雕鎪僒蒼漠氣吞丞相碑惡
彼辱東嶽我來捫孤亭元氣恣森薄會榻萬本强携歸嵌
寥廓庶令忠孝蹟古香噴寂寞
　　其三
阿師吳中人昨渡長淮岸洗盋㝷孤烟鳴榔泝晨漢鉏園
梁宋間藥闌葺巳半井洗春泉淸梵雜隣鳩喚毎當粥鼓
暇時冩林巒漫琴几對徜徉丹靑自蕭散我顧阿師語此
地曾離亂出寺望殘城愀愴發㴱嘆
　　其四
同行得我友(恭/士)攀蘿袂沾濕道逢奔競流嗤爾作底急掉
頭笑不應欣此幽人集傾釀發芳香烹蔬愛酸澀賢甥(白/公)
長笛手李謩所不及感激吹一聲恍惚天龍泣
　　其五
高蹈徐徵君(邇/黃)屏跡厭塵土今晨約偕行登頓暢懷古延
緣乆不來妙香消一縷屐響候寺門日影睨庭柱歎息謂
徵君人事隨零雨管榻固自佳點瑟亦堪取纍纍千載人
陳蹟等倉庾不如爲讌游我儕實有數
　　十峯草堂歌爲梁谿錢礎日賦
錫山九峯峯色幽芙蓉九朶枝相樛渟膏蓄黛千巖瞑潑
翠流丹萬壑秋春申磵抱梁谿曲茶經水逓標名目亭値
高人淸閟樓(元倪/雲林)園開勝跡愚公谷(明鄒/愚谷)鴻山文藻(華鴻/山察)
二泉詩(邵二/泉寶)高(忠/憲)顧(端/文)東林有舊祠山川靈異洩不盡晩
出一峯峯更竒此峯借問復誰是依稀記說彭籛子當年
江表尚昇平我友翩翩起盛名才調數峯湘瑟怨家風千
弩錦衣城同郡時尤推數子董相(文/友)鄒陽(訏/士)吾共爾會飮
頻經公主園築球竟出將軍里任逹佯狂世所憎靑鞵皂
㡌興堪慿壯不如人甘落薄身將隱矣怕飛騰銅仙涙濕
咸陽樹人生禍福寧非數南國旋聞告宻興北司巳報刋
章捕此時事急鼔嚨胡此日交游孰借軀牘背微文尊獄
吏堦前惡草夾黥奴洞筋擢髓㝷常事掉頭只欲行吾意
笑談何惜提湯烹慷慨猶能仰天視司敗亭平自不冤謗
書三篋任飛飜覆盆卒白諸生枉破械終銜聖主恩歸日
蒼凉吟飯顆鬻畚削漿無不可漢廷盡避次公狂齊女休
嫌郤克跛三吳徵稅急軍儲栗里羗村少晏如芒屩遠㝷
華不注短衣直上毉無閭三年奔走泥没膝親舊音書那
可必濁酒難澆董相陵寒灰不轉鄒陽律(時文友訏/士相繼没)蕭然
猿鶴怨山阿余亦飄蓬客兩河北使竟傳游子訊西風催
作草堂歌停歌一問平生友草堂松菊今存否君不見耦
耕偕隱事堪求白髪滄江好唱酬莫使山靈長獻誚一峯
飛去九峯愁
　　牧仲招飮卽席漫成絕句
家傍寒山寺外橋隨耶千里學吹簫坐中大有他鄕客何
必思鄕瘦舞腰
　　其二
萬首詩凝粉壁光東牆吟罷復西牆就中最賞汪員外七
字長城格老蒼(壁間有余友/汪苕文詩)
　　歳暮客居自述倣渭南體柬知我數公
此生自㫁只由天僦屋睢陽也偶然悶喜牆頭賖秫過慵
貪床脚撥書眠定辜舊隱梅花約判結他鄕栢酒緣總苦
差强窮塞主隂山雪窖十多年(謂陸子玄吳/漢槎諸子)
　　其二
三間老屋朔風啼土坑灰堆掩蒺藜嬾極詩瓢慿壓叠貧
來醬瓿累提携晴央阿叚晨編栅雨走奴星暮乞醯自笑
一生矜濶逹今年屏當到雞栖
　　其三
三寸毛錐百不成白頭壁立笑浮名姬愁臘盡催辭竈鄰
怪囊慳勸入城着眼乾坤偏偪側撑腸文籍漫膨脝誰憐
吳郡眞男子溷作中原賣餅傖
　　其四
貸粟監河擬上書封題纔濕又躊蹰叩門早信言辭拙被
褐㴱知禮法疎豈有斯人工造請從來吾道在樵漁羣兒
錯料貧原憲决計來年把短鋤
　　其五
朝出南村夕北莊經旬十遍坐君堂雞來上黨盈門沸蟻
熟中山一夜狂土銼細蒸園菜美銅瓶㴱注蠟梅香都無
一事争相挽猶勝城中過節忙(紀與叔岱季嵩/二丈月來踪跡)
　　其六
叉手張頥復捋鬚飛掦感激詎全無三旬不火子桑扈五
十稱詩高逹夫頼有數公將食噐(謂叔岱季嵩/敷文諸君)不然一老
困泥途綿綿又下經冬雪啼殺荒村白項烏
　　其七
三年糊口東京道故里良朋共徃還鞏雒歸來成獨徃平
臺别去重相關官厨臘酒知仍綠客舍顚毛定許斑可惜
離羣艱會面北風簷溜響潺湲(􁑖柬汴/署諸子)
　　其八
緘書千里寄情親數載相依作比鄰莊舄病猶思返越孟
明囚豈忘歸秦雪㴱老馬難知道寒重荒雞易失晨多恐
旅懷新歳劇討春實怕異鄕春(懷路廣心史蘧菴周立/五徐竹逸里中諸先軰)
　　其九
朝來雨霰復侵㝷乾雀簷前空好音歳月老閒橫槊手關
河寒透倚樓心氷封古硯愁無那雪壓疎籬冷不禁弟妹
飄零書信隔何時窮鳥再投林
　　其十
兩徐(恭士/邇黄)三宋(牧仲/昆季)今詞伯異地同心興不孤一自荒郊
躭寂寞多時高閣罷歡娛新詩篋底吟安否積雪堦前掃
竟無聞道春光連草寺肯携幽屐伴潜夫
　壬子
　　元日雨雪柬侯六丈
今年元日倍愁儂跂脚茅齋事事慵急雪稀聞喧社鼓廽
颷時一送鄰鐘霏微漸覺孤村濕緬邈徐看短壑封剰欲
過君傾百盞街泥何計好扶笻
　　二日雪不止
新年雪壓客年雪昨日風吹今日風豗聲只欲發人屋駭
勢苦遭颺滿空田夫龜手拾馬矢鄰媪蝟縮眠牛宫安得
普天免凍餒白頭蹇拙甘途窮
　　三日晴
天明風定飛雪乾老夫晨梳凭曲闌千村曙色忽已動一
年幽興來相干啟軒便擬曬藥褁策杖竟欲㝷林巒鄰翁
告我泥没髁且復却坐愁蹣跚
　　立春前一日同叔岱過飮恭士齋頭時雪笠梅溪二
　　　上人在座
連朝隂曀客愁增今日新晴興可乗開甕剛留殘臘酒衝
泥恰到過江僧由來梁苑多飛雪何必春宵始放燈醉極
已聽街鼔動銀幡綵勝思騰騰
　　恭士牧仲約我元夕入城前一日恭士復遣騎至届
　　　期雪作竟不成行悵然屬咏
梁孝王園火樹生故人飛鞚遠相迎愁心擬破傳柑夜好
會偏來急雪聲匝市定憐横吹斷壓簷空訝亂瓊明賞燈
最愛衣沾濕只怯銀鞍傍險行
　　十九日雪中撥悶寄雪笠梅溪二上人
薄雪刁騷打𥿄稜閒窗涴墨意難勝此時開士同孤鶴長
日禪房伴凍蠅野店更賖何處酒春城定負隔宵燈詩成
天冷誰爲我投與開元寺裏僧
　　次日同恭士飮牧仲景炎介子堂中復成抝體一首
牆東城北只數武着屐謀歡寧厭忙乆客顚毛侵雪白高
齋酒面潑鵝黃巳將歌扇惱禪叟定遣幽花愁漫郞隣雞
遮莫更三唱要看紅日升扶桑
　　首春留宿恭士齋頭幾及十日别後長歌奉懷用昌
　　　黎寒食日出遊韻并柬荃伯牧仲景炎介子諸君
連年中寒腰脚病今歳入春寒愈甚辛盤苦受惡風刮彩
勝剛來殘雪映絕憐元夜火城匝最憶朱門歌板競十日
竟宿徐卿家並床只理洛生詠此時月舘開窈窕此夜春
樓對端正顚狂偏鬭鶻舞囬歡讌那愁雞唱更閑慿短屐
聊當家貧託長鑱以爲命夜談直擬倒星河晨出毎逢斜
斗柄覔酒南街串不休得句西堂走相慶晚歸毎增小婦
志陽狂頗減里兒敬昨宵放燈景益竒數客開尊興尤夐
屏岀陽阿惱藥王琖㵼新豊中酒聖灼灼花隨綘樹添嘈
嘈曲與哀絲併共誚迂閒非世情實怕沉酣滅天性今早
春城一騎出瞥見寒花數枝橫舊雨纔歡酒暈融殘氷巳
怯霜蹄迸我愁好會隔芳筵便知貧女辭粧鏡更執鞭弭
僕尚能重主敦槃子爲政抽毫渺渺腸詰曲伸𥿄蒼蒼勢
嚴勁何日還傾一斛珠相從再拍六么令
　　徐家小兒行爲恭士賦
徐家小兒㨗於狖大聲噌吰駭雷吼殷床撼壁撞華鐘軟
語猶疑若謑詬還有大兒工讀書英英膚色玉不如只將
恭謹鬬筆墨肯效跳𨁝嬉堦除人生生男要識字阿買何
當中驅使更羡李家小衮師頗聞似舅何無忌丈人似此
百不愁日飮美酒烹肥牛莫慿夜月繙靑史且放春燈照
白頭
　　子萬弟三十走筆相示
失怙我年三十二弟剛十四泣相扶此時誰䘏任東里邇
日人知孟少孤壯歳靑春須愛惜客中紅燭倍歡娛年年
聞盡高齋雁肯信今宵對飮無
　　咏雪用昌黎韻
飄瞥疎還宻迷濛去復來入春寒尚凛未曉曙先催綴箔
珠堪並穿軒絮或猜輕颺花六出重叠雪千堆月出慿相
照風輕任却廽驟驚翔屋杪旋遣糝庭隈瑟瑟天樞斷琤
琤月斧摧一軍銀鎧甲三戸玉樓臺素倩班姬織綃從鮫
女裁行天疑毳羽舖地徧莓苔那許金盆掬惟容縞衭挼
辭難窮詭譎狀益訝瓌瑰急下團成片徐篩薄類埃捕空
翻冉冉辨色總皚皚瑶瑟彈天女瓊扉舞善財玻黎塡􁖳
􁢕優鉢積崔嵬鐵柱殷㴱洑氷車砉暮雷噫成大塊氣膠
盡㘭堂杯萬馬霜蹄動雙龍粉鬛開連畦誰緯經無蒂孰
栽培數點零還續兼旬下始纔仙人持作飯隣女認爲梅
羃䍥東西惑包羅鉅細該曹衣眞掘閱謝咏只徘徊倐忽
成三島須臾匝九垓冷堪隨漢節酷更劇秦灰幡巳遲花
信爐方熱芋魁蒙頭銀海眩企脚玉山頺壓背兒童閙張
頥語笑豗揑獅脂築玉燃蠟火成胎刻畫形偏肖雕鎪理
莫推汝狂惟跳𨁝吾老只悲哀楚豫三年旱淮揚闔郡灾
所憂關粟麥誰免訴缾罍詩獻當塗子時需爕理才雨工
愁䠥􁋧旱魃怕毰毸祝史休紛若農官尚敬哉我生寒到
骨欲語路無媒襞績辭空費艱難志未恢詩成慚劌腎聊
以鬬嬰孩
　　留滯城中幾及旬月叔岱見訪不値作詩見示次韻
　　　一首
眼看花發怕花飛毎遇看花便不歸縱使銅街泥滑滑不
妨紅桕𦦨微微情多作客懷偏左老至傷春願縱違暫出
愁予關竹院終來共汝襞荷衣
　　何烈婦
　　　烈婦夏邑楊定遠妻也定遠亡烈婦自縊以殉時
　　　甫出嫁一載友人彭士報來徵詩遂賦一章
靑絲紅綠絲是妾手所治持以事君子爲妾充光儀春雲
鮮采采嫁夫剛一載夫死不復生妾身更誰待引絲濳入
房畢命君子旁雙旌映門戸白日無晶光吹玉笙擊銅鼓
楚覡歌越僮舞君不見夏邑城中何氏女
　　仲春九日牧仲堂中大合樂走筆作歌次昌黎贈崔
　　　立之評事韻
文康事業繩莊敏累葉高槐淼不盡公子靑春侍紫皇高
門白晝闐丹軫晴天㸑弄廣塲閙皓月筝琶么拍緊銅槃
客食嗿若𧖟鐵市樓居幻成蜃時余惡臥類蟲蟄忍凍苦
吟雜螻蚓君言何􁁄子且起今者不樂古所哂盡紏十隊
醵笙簫醵抵六宮鬬邢尹麯部方衝恨壘堅花奴又破愁
城窘此時壁帶晃簾戸此夜地衣羃欄楯翩翩俠客脫裲
襠衮衮狂夫聯韅靷謿詼寧顧鄧艾吃跳踉誰甘孫武臏
就中賤子最飛揚頗怪年來只悲閔憶違越嶠與吳漘不
聽高吟併漫引空遣蠻歌佐飣餖那取嬌歈侑櫻笋何期
仙籟發人寰恰似天風嘯虗牝舞衣軋軋䌨阿錫歌管嘈
嘈折簵箘此樂轟轟天下無縱死悠悠會當忍朅來萬事
悉秋毫不然千歲同朝菌歌闋西傾走月兎筵散南飛指
霜隼本師拍板尚喧豗弟子腰肢豈粗蠢嗟余只欲瀝心
血作詩便擬鉥肝腎餘子休嗔我軰狂後期未必他年凖
實怕檀槽拂曙收㴱愁銀燭因風殞老夫明日出城郭囬
首華堂隔畦畛盤空句硬何足竒雅會聊圖垂不冺
　　初晴徃孔樓卽次叔岱韻
今年寂寂卧春隂早喜籬門霽色侵却爲愁多貪會面須
防别遽暫論心梅添北垞抽新蕚禽坐南榮弄好音莫問
城中年少事村居端藉兩人㴱
　　過高都護水榭
將軍亭榭亦佳哉出郭爭携步屧來春水半城昏似夢野
花二月短如苔園荒怕有朱欄坼日落愁無畵漿開還是
永和修褉處風流不見使人哀(水榭向係侯/氏斯干堂)
　　訪一無上人不值小坐妙香樓下(上人亳州人/薛君采後裔)
禪師結茅處聞在宋城闉高祖薛君采新詩湯上人我來
不相遘微意與誰陳日暮坐苔石所思慚隱淪
　　贈沙隨成質次
沙隨城裡初爲客便到君家坐夜䦨明月照人蓬髩醜春
風吹汝草堂寒一尊剪韭花將放三徑扶笻雪巳乾此日
論交休恨晚天涯及爾共盤餐
　　胡叔度招飮東郊别墅時江梅初放花下賦此
寺前春水太分明郭外江梅無數生只爲相邀乗野興況
緣作客愛新晴幾枝炤眼愁先破半朶捎籬粧欲成觸迕
鄕愁信無頼不須吹笛助沾纓
　　徐岐雝史蘭㓜自汴署南旋聞余在此間顧我於寺
　　　寓流連惜薄暮出城時正値上巳也
春潭面面綠如烟毎爲微吟立寺前正愛風光當上巳却
逢伴侣趂歸鞭留沾禪榻茶瓜供到及江城糓雨天惆悵
同來不同去夕陽相送只凄然(客春余同/二子來汴)
　　綵雲常戲九靑爲小錢兒遂成二絕
買斷春光杏子紅河間纎手數偏工可憐榆筴縋牆遍輸
與風流小沈充(錢之小者/名沈郞錢)
　　其二
簸來春晝綠窗便入手應知似月圓匿笑也須防口吃莫
將人喚作錢錢(錢錢古/美人名)
　　淸明將發沙隨謝成居左趙村看花之約兼别其令
　　　弟質次
趙村村裡桃争放邀我來看借馬騎不爲空囊辭地主也
貪高閣賞花枝一年撥火人將别三月銷魂鬂有絲料得
君家好兄弟毎逢寒食定相思
　　圓通閣寺門卽目
殘城延古寺細㟁夾春塘寂寂落暝翠幽幽聞野香花㴱
垂釣客竹罨浣衣娘趺坐少言說吾師齋磬凉
　　次日過飮虞服齋復偕梁紫季嵩坐後園桃樹下
惜春怕逼楝花期併日㝷春也不遲却坐畵簷窺淑景旋
慿别圃選䌓枝牆低子便隣翁摘葉弱花從隔院垂安得
盡栽千百本風光彷彿亂盤螭(吳下蟠螭山/桃花最盛)
　　同邇黃梁紫過仲衡先生園中感賦并示叔岱
柳綿千片白如銀記許高人共結隣再到短牆門屢閉一
思前度跡俱陳辛夷放日園丁老鴨鵊啼來菜甲新爲語
同游花下侶花時莫厭酒沾脣
　　劉篤甫更字藜問題其册子(篤甫于之先生令/嗣于之名伯愚)
爾何不學東平生殺人市上洩不平又何不學晉劉毅一
擲百萬丈夫氣復何不學淮南王丹成雞犬亦得將胡爲
只學劉子政穿穴史籍以爲命兎園册被老生齧鴻都文
與經師競男兒墮地骨骼竒學書不售穪大癡下床動足
有萬古安用刺促毛錐爲君不見閣上燃藜非俊物道旁
荷􁅗眞可兒
　　三月二十七日過川如園中看牡丹
今年啼鴂太匆匆落絮游絲颺滿空忽見名園開國色拚
慿短髩鬬春叢百年淚濕圍城日(是日爲壬午賊/破宋城之日)三月花
吹捲幔風細馬单衫成徃事可憐仍對半欄紅(憶仲衡/先生也)
　　次日過友人園看牡丹時叔岱以鬬雞他出
餳簫聲斷桺綿催載酒東園側㡌來春欲暮時隂最重花
無人處放還纔半頺粉臉紅潮濕亂蹙明羅玉剪裁却怪
鬬雞坊底客畫闌長鎖一枝開
　　侯六丈宅看牡丹五首
藥闌重到已無聊昨日穠花今漸彫五載飄零逢酒住萬
般惆悵爲春饒粧啼細雨如相訴臉暈微波故見招不待
將離開始别一鞭囬首怨迢迢(時芍藥將放余以/歸亟不及俟矣)
　　其二
東風曾到善和坊弱桺輕籠晝錦堂春去紅英偏有分夢
來紫艶未曾忘玉釵狼籍簾雙軸綺幔高低燭萬行今日
㦸門誰是主野花零蔓上空牆(余家浩然堂前/當時牡丹最盛)
　　其三
薛氏堂前連夜雨吳江縣裡滿欄花當時彩筆全無敵何
處紅樓不是家一片濃烟籠芍藥五更㴱巷響琵琶㤗娘
嫁後玲瓏老頭白中原鎭自嗟(丙申春同吳門諸子看花/於薛偉楚含綠堂丁未春)
(同松陵諸子看花於吳聞瑋/宅兩處賦詩俱爲阮亭所賞)
　　其四
風光四月浴𧖟絲拂檻初開第一枝爲憶曲江全盛日剛
逢天寶太平時珊瑚石尉𫾣千尺車隊楊家鬪五姨千載
沉香遺調在凄凉法曲許誰知
　　其五
洛陽花譜散如烟異種鄢陵也可憐邇日看花惟有恨幾
朝被酒不成眠都無海燕巢金屋一任啼烏噪野田何似
江南好風景家家步障漾晴天
丙辰
　　余不作詩巳三年許矣丙辰秋日秬園先生同小阮
　　　大年令嗣天存過訪且示我明月詩筒一帙不覺
　　　見獵心喜因泚筆和荔裳先生韻亦得十有二首
　　　辭㫖拉雜半屬讕語先生苐用覆瓿愼勿出以示
　　　人也
秋霖兼腹疾偃仰此西軒門外屐初響簷端鵲亂言顛狂
抛藥褁浩蕩撥吟䰟所媿蓬蒿巷還慿破蘚痕
　　其二
僕病巳踰月吾廬祗半間婢因伐荻去僮適荷鋤還一衲
經秋破䨇扉映竹關莫嫌供給少相餉有溪山
　　其三
怕說君家事令人作逹妨一門蘓武節半世管寧床雲水
荒前夢關河落晚凉更聲眞歷歷似爲兩人長
　　其四
聞說幽居好爲園特地淸柳梢浜曲折荷葉浦縱横蒼靄
隂晴互空濛山水爭何當衡宇並軟語話躬耕
　　其五
新詩殊兀奡百變任雕鑱蝴蝶爲莊叟筝琶雜阮咸酒盤
頭判没石闕口休啣物色兼生態芭蕉漸啟凾
　　其六
詩律三年廢長瘖學凍烏倚聲差喜作老興未全孤辛柳
門庭别温韋格調殊煩君鐵綽板一爲洗蓁蕪
　　其七
水榭論心切秋城話舊宜儻過燒澗笋兼爲剪園葵老悔
求名早貧增見事遲傷心吾共汝流恨竟同時
　　其八
詩筒連月影掩抑怕微吟屈指追朋好同心抵向禽捫時
同故劍撿罷半亡簪鴻爪誰相待成連或可㝷
　　其九
侯計皆吾友論交學士家毎携雙㪷酒同看半塘花識曲
琴心愜藏鈎燭影譁黃公壚在眼濁酒可還賖
　　其十
埋玉何愁早傳經幸有人門終還棨㦸筆巳撼星辰絕學
薪傳火華年日在寅古來推大雅期爾定扶輪
　　其十一
驥子眞天馬竒毛掩鷫鸘揮毫偏渾脫琢句必精良薄俗
輕彈鋏吾徒老削漿好携雛鳳嘯纎月壓歸航
　　其十二
罨畵微波動遊踪勸爾淹到增狂態劇别更旅愁添陸叟
眞高士王君古孝廉脫歸承見訊鴻冥不須占
　丁巳
　　馬殿聞筵上食河㹠作長句示湖中吳志伊諸子
東風吹雨磨作絲靑鳩飛上緗梅枝野夫懶惰何所作食
指不動如懸槌朱門設食併召我蹣跚肯俟細馬騎江南
二月榖紋滑雛鶯纔喚笋出籬鵝肪雞蹠色映盌野鮮海
蠢膏流匙鯸駘出水倍雋永汁滓點滴成玻璃吳娘作膾
攘皓腕霍若跨馬黃鮮卑頳盤高堆春雪乳霜刀亂刴輕
紅肌老饕據几便啖嚼上客輟食頻嗟咨俱言鮭肝藥人
物脫復下咽難爲治我時放箸大嗢噱所見毋乃誠偏陂
諸君浙産舊濵海鱟帆蛋雨恒迷離雪山一片吼蛟沫紫
颶萬斛腥龍漦紅蚶綠蠣頓頓食魚叉苧網家家持胡爲
睹此便瑟縮却當屬饜翻然疑豈逄王郞懼水厄或誤爾
雅箋蟛蜞君不見鳴鍾列鼎具五毒藿食亦復誰期頥侯
鯖染指詎俊物禁臠垂涎非可兒羊羮熊蹯召大釁何地
不愁人命危我生堕地負骨格㴱爪出目鱗之而孱軀要
與麒麟鬭蟲豸瑣屑何能爲幡然進七不相勸腹腴獨饗
慚吾私
迦陵詞全集卷五
　宜興陳維崧其年著
　栢鄕魏　勷亮采　維岳緯雲
　德州謝重輝方山　宗石子萬
　平湖陸　葇義山　男履端
　如臯冐丹書靑若　姪賜薛
　　鷓鴣天
　　　贈吳中狎客
白㡌紅靴態可憐短簫橫笛興翩翩曾教錦瑟房中曲慣
請朱門㶚上田　人似月夜如年何須彩筆賦甘泉朝來
爉淚堆紅雨猶擁廬兒醉意錢
　　　秋日撥悶作
一派凉秋似鏡湖西風蕭瑟雁啣蘆樓頭竹暗晴難妥枕
㡳橙香酒易酥　傷老大笑髯癯霜紅露白轉躊躇鰒魚
苦笋攔街賤不見鉗奴并態奴
　　　咏宋子京賜內人
路出繁臺遇玉顔柳花如夢撲雕鞍倚他才子吟紅杏博
得君王賜綠鬟　鶯嚦嚦鳥關關粉娥笑語繡帷間郞君
㸐燭脩唐史㡳事邀靈李義山(子京詞內彩鳯靈犀一聯/皆用義山成語故戲及之)
　　　七夕後一夕路次淮陰作
袁浦西風響亂灘楚州纎月臥微瀾今宵新惹雙星怨此
地原嗟一飯難　車歷碌軸斑蘭故園囘首好溪山赤車
應詔渾閒事嬴得征塵涴旅顔
　　　謝史蘧庵先生惠新茗
竹院風爐夢正長絹封箬裏十分香龍團搗罷雲生臼蟹
眼煎成雨沸窗　拚冷淡儘奔忙不如閒事好商量人間
别有眞南董新註茶經四五章
　　　苦雨和蘧庵先生
簷澑淙淙徹夜聞曉山没却髻螺痕風掀竹尾𫾣詩夢雨
凝花鬚濕茗魂　抛短杖閣淸樽蒙頭敗絮睡昏昏誰傾
銅狄千年淚瀉入瞿塘兩峽門(此首用/少游韻)
入夏端然似渉秋粉雲陰重不曾收那知四月之間雨做
就中年以後愁　兒女恨覇王籌𪷟𪷟都付兩溪流碧天
何日紅霞襯暈徧江南小畵樓
曾控吟鞭驛舘遥紅氊馬上夢初消雪登麥積秦筝苦雨
歇叢臺趙女嬌　泥滑滑髩蕭蕭故園仍傍斬蛟橋老夫
輸却龍孫徤挾雨齊抽十萬梢
閬苑仙人杖過眉陡然春去也成悲新愁洛下銅駝曉舊
事堯年老鶴知　閒握槊悶彈棋漫天絲雨且題詩寄來
數闋淋鈴曲我在街南中酒時(以上俱用/稼軒韻)
　　　寓興用稼軒韻同蘧庵先生作
斫屧吹簫吳市間恨無大藥駐紅顔詩情浩蕩風前絮身
計微茫海外山　躭放浪恣蕭閒烟波境界十分寛新銜
麯部兼茶部舊署園官并橘官
曾倚瑶臺喝月行嗔他鸞鶴不相迎當時酒態公然好今
日詩狂太痩生　千百輩儘容卿問誰堪與耦而耕灌夫
巳去袁絲死淪落人間少弟兄
罌粟闌邊巳放芽枝頭梅子着些些勤過小圃招晴蝶閒
倚疎林數暝鴉　無箇事㡌簷斜風光消得晩還家陡然
却憶前生事看徧蓬萊碧奈花
　　　元夕前二日聞南耕原白諸子雪中有龍池之游
　　　　作此調之
㶁㶁街泥未肯晴群公高興愛山行一行翠榜欹烟滑幾
隊紅氊映雪明　眞寂歷劇凄淸寺橋猶欠一聲鶯歸來
更値街燈落兩地風光醉不成
　　　贈莊山人七十
雨後晴鬟翠可捫風前畵縠綠成痕桃花開徧防漁父蝴
蝶飛來認耳孫　書滿架酒盈尊舉家耕讀任乾坤也知
丸藥今晨懶偶愛聽鶯過别村
　　　贈李匪莪
篋裡還存寶劔篇舍旁巳買瀼西田蓼莪久廢中年後鴻
雁難尋絶塞邊　撲㡌雪隔籬烟綠楊絲隱釣魚船難封
休恨君家廣仙李由來結大年
　　金鳯鈎
　　　香夜同展成飮御之齋頭感舊
東風裡綘桃樹驀記起年時見汝紅芳正好濃香乍飽俊
眼相看如許　如今花放長洲路只是我朱顔非故舊情
如夢閑愁似海悶搯花鬚細數
　　河傳(第十體)
　　　新笋
新笋初引烟梢墜粉花䦨蒸菌斑痕隱隱舞透銀墻翠畛
小園春巳盡　釡中一斛瀟湘碧霜刀劈糝芼河㹠白畱
幾圍籠磵扉他時成龍破壁飛
　　河傳(第十一體)
　　　櫻桃
丹顆倭墮雨蕭蕭昨夜前村板橋筠籃兩岸賣櫻桃嬌嬈
玉纎曾亂招　搓絮替將金彈打流鶯罵􁀼慣流丹液粧
閣東颺晩風朦朧翠樓都染紅
　　河傳(第十二體)
　　　靑梅
認否如豆春歸不久亞檻靑垂映簷綠透纎筍小摘輕搓
奈他翠滑何　粉娥貪結纍纍子纔拈起觸着酸心事將
梅仁妾意兩様試郞懷定誰憐
　　鵲橋仙
　　　咏竹逸齋頭紫牡丹
歐家碧好彭門紅好總讓伊行淸綺畵欄纔放數枝花映
百丈銀墻都紫　相公袍帶頭㕔印綬凡艶那堪相比試
將花色細形容烟凝得暮山如此(花名紫袍金印王勃滕/王閣序烟光凝而暮山)
(紫)
　　　七夕同蘧庵先生曁諸公飮楨百堂中漫賦
天邊枕簟人間瓜果此夜嫩凉分取次公原是醒而狂誰
耐乞七襄殘縷　穿針樓下凭肩殿角何限喁喁私語只
因烏鵲事荒唐誤盡了許多兒女
　　　蒙城舟中讀雲臣蝶庵詞
滿河傖楚盈船蒜酪鬱鬱吾其誰語江東詞客盛如雲别
去伴長淮鹽估　紅蓮半綻碧鱸正得醉任無情今古讀
完半卷蝶庵詞吹鐡笛洒然而去
　　㕔前柳
　　　本意
晚粧前有一樹黃金縷倍嬋娟秦樓上蠻腰様只思眠纔
欲抱便如烟　謝綉幙輕縈姿愈俊勝長街抛擲堪憐莫
倚輕狂甚便成綿飄陌上舞河邊
　　玉樓春
　　　生日邀陸景宣崔不雕飮廣陵酒家醉後題壁
天涯作客傷心極廣陵花月無消息百錢且上酒家樓終
當埋我陶家側　此兒自是難衣食相逢幸是曾相識左
呼陸厥右崔駰四十今年余竟得
　　　春夜同雲臣遠公天石諸子讌集原白池亭次雲
　　　　臣原韻
絆人最愛金蟲軟障燭更憑羅袖展酒船風動蹙紅鱗歌
板烟籠啼紫燕　城頭側聽三更轉玉漏漸深還道淺明
朝重掲綉簾斜花底氍毺應未捲
　　南鄕子
　　　咏春蘭
三月玉街寒錦雨絲絲不肯乾飄得賣花聲到了春蘭一
種淸芬勝麝檀　對此憶家山手折紅苕不忍看還記那
年寒食夜幽歡人在花香鬢影間
　　　邢州道上作
秋色冷并刀一派酸風捲怒濤並馬三河年少客粗豪皂
櫟林中醉射雕　殘酒憶荆高燕趙悲歌事未消憶昨車
聲寒易水今朝慷慨還過豫讓橋
　　　夏日午睡
新竹罨中庭荷蓋初齊水面亭屋小如㡓無客到常扃棐
几藤牀矮𥿄屏　蜨夢翅冥冥行向槐安國內經正拜南
柯眞太守還醒一片松濤沸枕楞
　　　螢
露井坐三更無數幽輝印水精忽地流將深竹去身輕却
把深閨綉幔縈　惆悵記前生繡瓦曾經弄月明閒話江
都隋焬帝含情扇軃輕羅撲不成
　　　咏吕仙堂葡萄
誰放白毫光萬串晶毬綴講堂髣髴諸天瓔珞會颻颺珠
母輕盈出海洋　碧椀瀉瓊漿何必金莖肺始凉寄語蠻
姬休浪哂須嘗似否卿家十八娘
　　　和放公春暮感舊原韻
老去杜樊川怕學啼紅小蜀鵑花謝花開關底事風前捲
了簑衣上釣船　囘想也徒然往事如塵又似烟偏是阿
師忘不了情牽滿院鶯聲賣酒天
　　　搗衣
悄倚繚垣陰驀聽誰家響暮砧不是此聲聽不得關心自
惜離愁萬種深　夜夢别秋衾趂了西風返故林滿巷砧
聲都一様沉吟黃葉村扉那處尋
　　虞美人
　　　渡江
白蘋花盡凋寒玉舴艋揺空淥秋潮恰比簟紋平趂此日
斜風細剪江行　最憐黄歇墳頭土多少今和古年來生
怕說興亡笑指楚天新雁兩三行
　　　咏鏡
香奩凉鑑蟠金獸背壓蛟螭鈕玉人偏妬小菱花慣是團
圓兩字不如他　翠鸞莫道心如鐡春笋曾提挈紅塵涴
處奈他何我亦受人憐惜爲人磨
　　　靈璧縣虞姬墓下作
八千子弟來江左單剰喑嗚我誰歟歌者楚聲高還是吾
家舊日典連厫　美人駿馬英䧺槩一死千秋在荒祠莫
恨枕寒田賤妾孤墳長在大王前
　　　無聊
無聊笑撚花枝說處處鵑啼血好花須映好樓臺休傍秦
關蜀棧戰塲開　倚樓極目添愁緒更對東風語好風休
簸戰旗紅早送鰣魚如雪過江東
　　　端午閨詞
綠窗輕剖鵝黄繭更把紅絨剪製成一對小於莵傍嵌纍
絲㔩葉碎眞珠　盈盈暗繫綃裙下但願無驚怕莫嫌此
物遜鴛鴦會懴虎兒明歳岀蘭房
朱砂撚入銀壺酒此意郞知否與郞染就好心腸休戀菖
蒲北里别家香　粉和氷麝金盤內雨過荷珠碎一生多
子是紅榴更愛萱花小字號忘憂
靈符颭上香雲膩綉虎釵頭睡守宫􁇧蝪粉蟾蜍還剩玄
綃半捻裏蜘蛛　燈前笑把檀郞蹴誰道諸般毒東家蝴
蝶過西家多恐薄情心性劣於他
年年競渡喧歌唱雪屋崩銀浪如今不見木蘭橈門掩一
庭微雨讀離騷　風前皓腕纒紅縷往事依稀數多時忘
却辟兵符今歲重新提起暗嗟吁
　　　吳門遇嘉禾沈馨聞追感延令舊游賦贈
與君且醉楓橋酒往事思量否夜烏筵上盡情啼曾看兩
行紅粉黛鬟低　建封去後秋娘老燕子摟空了阿誰畱
得最長條重倚東風再鬭沈郞腰
　　　題徐渭文畵花卉翎毛便面(扇畵虞美人/花并蛺蝶)
簾櫳水浸剛初夏夏淺勝春也數枝白白與紅紅飄到一
雙蛺蝶粉𪷟𪷟　愁看劉項興亡史且讀南華子􁇀園栩
栩過墻來笑爾閒花還傍月明開
　　　賦得一枝紅牡丹
綠窗濃晝逢初夏滿院花都謝昨宵絲管醉沉香重放一
枝欄角鬪紅粧　曲廊軟幔嬌難畵提起開元話楊妃帶
笑綻紅鮮不數阿姨粉面夜朝天
　　　秦園小憇
綠莎㕔折風廊去是我曾眠處萬條柳線罨簾櫳無限狂
奴春夢在其中　花間郭槖駞來了也較年時老海棠枝
上坐流鶯認否劉郞前度問他聲
　　　吳門春暮重見楊枝
千絲萬縷隋堤柳往事思量否楊花飛雪暮春時又向鱄
諸巷口見楊枝　酒旗漾在臯橋下醉殺休論價半襟鵑
血染東風可似尚書筵畔舞衣紅(追感合/肥先生)
　　　夏日登舟遇雨小泊北郊却寄南耕天篆二子
銀濤作陣溪花舞雙槳如何去半欹綠箬舀潭香分取水
禽飛處一絲凉　秃衿翠茗煎花乳可少畱儂處湖山大
似有鄕情故遣石尤遲我不成行
　　　泊舟垂虹橋不及過晤舍妹同緯雲弟悵然賦此
碧鱸紅稻江村市淼淼重經此夜深水調起隣船記得不
曾聽巳十多年　北風漸釀篷窗雪心事和誰說匆匆忘
發大雷書望裡汀花沙鳥暗南湖
　　　過靑駝寺感舊寄示冐子靑若(昔年雲郞隨予北/上于此地遇靑若)
魯山更比吳山翠路入靑駝寺亂峰怪石甃圍墻墻裡人
家一半棗花香　當初有箇卿家燕與汝天涯見曉風殘
月憶從前不道因循過了十餘年
　　夜行船
　　　月下汎舟水繪園同冐巢民先生賦
蘭橈輕點春流碧蘸垂楊絲絲無力百頃簟紋一泓香黛
人在短篷吹笛　更愛月華墻上白影娥池水禽飛拍醉
吸玉鱗狂呼霜兎可認騎鯨仙客
　　醉落魄
　　　春夜微雪
春閨日暮輕寒巳著櫻桃樹博山小篆飄香縷斜掩靑樓
一陣銷魂雨　夜深珂雪偏難住金尊小泛蘭陵醑酒紅
漸入香肌去嬾剔金荷細對菱花語
　　　咏鷹
寒山幾堵風低削碎中原路秋空一碧無今古醉袒貂裘
略記尋呼處　男兒身手和誰賭老來猛氣還軒舉人間
多少閒狐兎月黑沙黃此際偏思汝
　　夜游宫
　　　秋懷
耿耿秋情欲動早噴入霜橋笛孔快倚西風作三弄短狐
悲瘦猿愁啼破冡　碧落銀盤凍照不了秦關楚隴無數
蛩吟古磚縫料今宵靠屏風無好夢
秋氣橫排萬馬盡屯在長城墻下毎到三更素商瀉濕龍
樓暈鴛機迷爵瓦　誰復隣卿者酒醒後槌床悲詫使氣
筵前舞甘蔗我思兮古之人桓子野
箭與饑鴟競快側秋腦角鷹愁態駿馬妖姬秣燕代笑吳
兒困雕蟲矜細欬　齷齪誰能耐總一笑浮雲睚眦獨去
爲傭學無賴圯橋邊有猿公期我在
一派明雲薦爽秋不住碧空中響如此江山徒莾蒼伯符
耶寄奴耶嗟巳往　十載羞厮養辜負煞長頭大顙思與
騎奴游上黨趂秋晴蹠蓮花西嶽掌
　　踏莎行
　　　次舟河橋
别酒纔醒離程乍遠蘭橈斜閣烟中飯霜華昨夜濕銀篝
夜深記有人低喚　腸斷難禁魂銷何限隣舟商婦筝聲
換一分明月照河橋橋頭船裡愁千萬
　　　咏帳鈎
玉色無痕粉光欲砑一生管住春風罅紗㡡凝望碧如烟
憐伊蕩漾何曾挂　顫處輕盈控來低亞流蘇絡在銀毬
下月明風細漸琮琤依稀似說春宵話
　　　冬夜不寐
舊恨如絲新寒似水兩般都着人心裡五更刁斗汴梁城
一天風雪成臯壘　古寺鐘生隣墻月死枕頭欹遍如何
是半生孤憤酒難澆挑燈且讀韓非子
　　　西村隣叟餉予梅子豆莢玫瑰薔薇滿器賦此謝
　　　　之
北郭澆花南山種豆筠籃入市紛如繡半肩愛惹蝶蜂爭
一生怕聽蛟龍鬪　問訊鄰翁寄聲溪友向時風景依稀
否前村渡巳綠多時野橋梅定黃如舊
　　　夏夜感舊
月挂樓梢風吹沼面水天閒話人微倦些些只許枕頭知
星星生怕流螢見　街鼓三更淚痕一串如今舊事思量
徧他生須讀淨名經小樓巳署囘心院
　　　南畊花徑成
雜卉葳㽔群葩葱峭紅英紫蕚紛相照藤蘿深巷碧如天
薔薇低架平於㡌　韻事堪矜癡情可笑隔隣蜂蝶都知
道今年僮爲乞花忙明春客定提壺閙
　　虞美人(第二體)
　　　春夜舟行
紅泉碧杜殊淸麗白舫紗窗閉春江人在鏡中行船樓鳯
脛一枝横夢難成　漁蠻踏浪尋村酒爛醉歌銅斗蝦籠
灣口賽黃牛三更珠露濕船頭似淸秋(蝦籠陽/羡水名)
　　惜分釵
　　　偶作
擊劔罷追風射當時旁若無人者過横塘喚名倡痛飲狂
歌說覇論王堂堂　花枝謝人兒嫁無端夢醒西樓下袖
郞當淚淋浪一種心情滿院斜陽倀倀
　　臨江仙(一名庭/院深深)
　　　賦得睡起宛然成獨笑數聲漁笛在滄浪爲園次
　　　　題帳額畵幅
西塞山前無六月半間草閣臨流晚來都聚打魚舟笛聲
四起劃碎一江秋　正値南柯初罷郡槐陰螘戰剛休兼
天波浪打閒鷗寄聲三老今夜轉船頭
　　七娘子
　　　春閨
紅檠斜照人無語圓氷對漾春無緒陌上鶯啼梁間燕乳
夢中怕到銷魂處　小樓春色畱難住斜橋春水流將去
三月時光一年節序水晶簾外亷纎雨
　　花間虞美人
　　　爲廣陵何茹庵題像(像在荷潭竹嶼間/旁有兩姬人侍)
角弓硬箭黄金弝須上凌烟畵不然脫㡌五湖天藕絲篁
粉伴茶烟亦前緣　雄心畢竟輕餘子知我佳人耳雙挼
裙帶繞花行凉軒水檻十分淸說平生
　　小重山
　　　泊舟松陵城外未及一晤舍妹賦此寫懷
颿如陣馬驟晴空一條銀練吼走虬龍囘頭烟樹失吳宫
靈巖寺㙮影尚蘢蓯　槲葉滿湖紅檣燈和估笛點空𪷟
夕陽船巳過垂虹無由泊心事一杯中
迦陵詞全集卷五終
陳迦陵文集卷六
　宜興陳維崧其年譔
雎州田蘭芳梁紫　維岳緯雲
晋江黃虞稷俞邰　宗石子萬
柘城王　培益仲　男履端
商丘劉　榛山蔚　姪　洢
　　樂章議
從來治定制禮功成作樂樂也者所以美盛德之形容而
颺祖功宗德於勿替也自古帝王德之盛者莫如舜功之
大者莫如武當時播諸聲容𬒳之絃筦盡善盡美有所謂
箾韶大武者夐乎尚矣乃咸英韶濩而降世紀殷遙歌詩
合樂其辭俱莫可考在三代則可考者無如詩其間用之
　　郊廟宜歌頌用之燕享宜歌雅葢今學士大夫所誦習淸
　　廟臣工諸什鹿鳴魚麗諸章是也至於一代之興必有一
　　王之樂自漢以還稽諸郊祀之志採夫禮樂之書以曁歌
　　工樂正之所掌亦旣犁然備矣我
　　國家膺圖御籙高朗昭融始之
太祖
太宗之肇造繼之
世祖之開基加之我
皇上之纘緒文謨武烈丕顯丕承玆又六宇蕩平萬邦式廓
　　所宜登歌薦豆奏假升歆而郊廟燕享仍用舊章詎所以
　　紀休嘉彰懿美耶則酌古凖今審音協律誠爲今日之上
　　務巳常試綂歷代樂章而揚扢之一則古辭之繆也古辭
維何漢房中安世諸樂府是其世遠其辭奥其篇什殘佚
而失次其音節聱牙而詰屈後世讀之甚且以餘聲爲正
字以缺簡爲完文音曲互淆宫軒迭混夫古之爲樂致其
懽愛導其堙鬰要皆以元音雅韻鏗鏘鼓舞於節族之間
而何取乎艱㴱鈎棘爲也則古辭之不當襲也一則俗詩
之失也夫唐之十二和宋之十二安其辭類多崇雅黜浮
去六季滛靡者遠甚明初洪武命儒臣宋濓撰定樂章葢
炎精開運樂奏中和諸曲猶駸駸乎有盛世遺音焉沿至
嘉靖流弊巳極其曲則塡金元㸑弄之名其辭幾類史巫
紛若之習故府所載迎神望燎諸闋至今猶令人嘔穢焉
夫民間報賽猶屏繁雜之聲何況煌煌鉅典赫赫明神而
乃以俚歌野諺䙝之神其毋我吐乎則俗詩之不足沿也
　且夫五帝不同禮三王不同樂頗怪後人專相撫倣如鹿
　鳴也而魏以於赫當之騶虞也以巍巍當之文王也以洋
　洋當之夫摹之而極肖猶非昔者精意所存況摹之未必
　肖乎則以撫倣爲樂者其失一雄主英辟好大喜功多陳
　祥瑞毎言符命諸如太乙天馬漢𥘉遂巳不免他若赤雁
　之篇麗而非典得寶諸曲華而近諛後之稱斯樂也其謂
　之何夫雅訟諸章於鋪張揚厲之中終不忘震動恪其之
　意於笙簧酒醴之日而不癈咨嗟儆戒之情顧乃革讙竹
　濫毎事矯䖍其何以答神庥承天脊也則以浮夸爲樂者
　　其失又一今日之樂鑒此數端澤於大雅本之敬
天法
祖以悟其原極之憂盛危明以防其漸下焉者美必歸之
　主上上焉者善必讓之
天
親不吳不敖以依以永太和之象不又在
　皇淸宇宙間乎若夫笙匏管籥之不一其音龍簨象􁎛之不
　　一其制矇瞍者責也鞞鐸巾拂之或殊其用七鞌萬舞之
　　或異其儀則又縵樂者職也修而舉之是有均人之倫淸
　　與太常之綴兆在謹議
　　文杏齋記
文杏齋者家大人讀書之室先大父少保公所搆也齋在
堂之後在樓之左廣可斗許圖書之外容膝而巳故雖樓
而以齋名焉齋對兩文杏因扁之曰文杏齋之下壘石爲
池蒔以藥果白山藥一株綠萼一丹桂一花石之隙植以
蕉桐被以枸𣏌秋冬之際紅葩朱實徃徃不乏也齋之上
則大人讀書其間一日大人呼崧而命之曰爾小子亦知
斯齋之所自乎自爾祖少保之搆此齋也三十年矣自爾
祖之棄世而爾父之險阻艱難以處此也又廿餘年矣念
平昔踪跡所之燕趙吳越之間名山勝境歷歴在吾目焉
然自甲申乙酉以來余不復岀矣念疇曩交游如貴池呉
次尾金沙周仲馭宣城沈眉生梅朗三雪苑侯朝宗吳門
錢吉士雲間李舒章曾盤桓磅礴於此齋者今其人或在
或亡又不可復見矣齋之中吾留名山記一焉庶幾不復出
者可以當卧遊也齋之中置綱目一焉庶幾思其人而不
見見古人如見吾友也吾齋之中又雜置雅實堂制藝樓
山集壯悔堂稿陳黃門詩婁東吳太史樂府焉皆吾友也
吾又雅善是也餘則薰爐一杖一蒲團一茗具二聊以忘
世焉吾寓吾志也小子誌之崧退而不敢忘夫時代遷移
人物非古卽如一書畵末技耳而書此齋者吳門范長倩
學使董文敏張山人爲之圖焉今其風流姿制猶有存焉
者乎况乎先世節孝之栽培先大父淸白之堂搆以及余
大人二十年憂患之行藏其可感有百倍於此者然則崧
又何以繼此志乎而豈徒效桓宣武之故態婆娑文杏之
下留連枯樹而不能巳也
　　依園游記
岀揚州北郭門百餘武爲依園依園者韓家園也斜帶紅
橋俯映淥水人家園林以百十數依園尤勝屢爲諸名士
讌遊地甲辰春暮畢刺史載積先生觴客於斯園行有日
矣雨不止平明天色新霽春光如黛晴絲罥人急買小舟
由小東門至北郭一路皆碧溪紅樹水閣臨流明簾夾岸
衣香人影掩映生綃畫穀間不數武舟次依園先生則巳
從亭子上呼客矣園不十畆臺榭六七處先生與諸客分
踞一勝雀爐茗椀楸枰絲竹任客各選一藝以自樂少焉
衆賔雜至少長咸集梨園弟子演劇音聲圓脆曲調濟楚
林鶯爲之罷啼文魚於焉出聽矣是日也風日鮮新池臺
幽靚主賔脫去苛禮毎度一曲坐上絕無人聲園門外靑
簾白舫徃來如織凌晨而出薄暮而還可謂勝遊也越一
日復雨先生笑曰昨日之游意其有天焉否耶雖然歲月
遷流一徃而逝念良朋之難遘而勝事之不可常也子可
無一言以紀之并屬崇川陳菊裳鵠爲之圖圖成各係以
詩同集者閩中林那子先生古度楚黄杜于皇濬秣陵龔
半千賢新安孫無言黙山隂吕黍字師濓山左劉孔集大
成曲智仲動吳門錢德遠夢麟眞州王仲超昆崇川陳菊
裳鵠李瑶田遴張麓逑翥徐舂先禧秦郵李次吉乃網舍
弟天路騫暨崧共十有七人
　　重修芙蓉寺碑記(代别駕/熊公作)
環荆溪城南者銅官山踦銅官南麓爲芙蓉寺寺肇自唐
太毓禪師師叅江西馬祖得道結茅此山同時襄陽龎居
士道藴與師爲方外交嘗三到寺中後人因以名亭卽今
名來來三到者是厥後代有建置固蔚然江南一鉅刹云
銅官陂陀起伏與故鄣睦州巖壑相鈎連　國朝鼎革初
年奸民徃徃倚寺爲萑苻薮盤踞窟宅僧人各鳥獸散去
問所謂古芙蓉寺僅滅没於荒烟暮靄間無從識舊時規
制矣僧去而寺中田畆遂不可問賦稅日絀邑人患之順
治十三年荆溪紳士始公請禾中高僧自閑入寺自閑先
令首座雪丆率數衆行抵川埠則路茀不受趾籝糧宿火
覔居民爲鄕導始得逹至則灌莾叢生蓬蒿艾藋如林立
飛鼯野獾讙噪悲吟訝此跫然者何來也旣入寺􁮉若弇
甑幽翳論惑絕不類人間世雪么晝則腰鎌皸瘃刈惡草
暇支敗竈糜橡栗作食夜則偃仰一破樓中戸以外横一
棹楔距之距未闔恍惚悲風吼林薄哀湍㶁㶁繞寺鳴徐
聽之葢山魈作聲或羣虎怒嘨耳如是四閟月始克迎自
公入院監院事者仍屬雪公一人無何雪公應四明雲峯
請不數年自公又示寂於是寺之漸有起色者乃復稍稍
落監院以繼席乏人則倉皇四請請或不肯應或應矣以
爲此磽然犖然者何至與百獸争此土也甚者旦夕行且
接淅行然後快最後仍渡江懇雪公雪公念始事之勞不
獲辭至則舉廢弛輸賦課斥囊鉢且畧盡葢雪公未至時
先巳遣僧徒十人事播種今則慚可銍穫矣經營又數年
而寺之傾圯者剝落者田之蕪穢不治與僧徒散而之四
方者至是盡復其舊且視昔有加焉嗟乎不綦難哉歲戊
申雪公自崇明歸搆禪堂五楹伽藍祖師左右殿各五楹
明年余署篆荆溪舍弟高州守明軒來視余爲塑金剛像
四橋一名曰熊公橋以倣龎公亭繼余與太守紀公先後
勘荒至芙蓉余則爲寺田規荒熟撥圗甲而紀公則發願
倡興大殿又實與余共之殿斷手甲寅季冬不三年成嘗
爲總計之雪公順治十三年入寺康熙四年繼席前後開
荒共二百八十餘畆增置山塲千畆有嬴創造寺屋四十
間修葺破壞八十餘間裝塑佛像若干軀置買什物若干
器倡之者太守紀公佐之者五邑共事諸君曁宜邑諸善
信而補苴缺畧不佞兄弟亦微有力焉一日者雪公邀余
入山循橋而折入寺門徘徊來來三到兩亭間掇龎公榛
食之慿高眺遠善卷離墨諸峯繚靑縈黛歷歷能識其處
雪公笑謂予曰居士亦知之乎今日之琳宫紺宇矢棘翬
飛皆昔之敗井頺垣荒瓴斷甋也今日之瓔珞莊嚴旙幢
妙好齋魚粥鼓花雨潮音皆昔之篆綠蝸黃愁燐慘霧也
悟成敗之廻環悵萬緣之幻泡後有來者其孰知前人之
勤且勩乎因追溯徃事夜分太息不遑寐嗚呼凢爲之而
勿冀其成成之而勿患其紆且久則必有物焉以相之矣
天下寧獨一事爲然哉余嘉雪公之確苦淬勵卒能拓復
舊刹而又懼遺跡之或湮也是爲記
　　醴泉記(代)
余自某年某月建節天雄厥地潟鹵井泉多不可食徃徃
待汲於郛外頗苦之適署北隅有隙地蒙叢灌翳隆窪磽
确彌朢不可以刜夏閠四月間余偶至其地披荆刈棘命
隷人腰鎌而鉏掘地甫踰咫水㶁㶁然佩環鳴衆曰泉也
掬而漱之甘僉大異之遂甃以爲井築亭於其上而復建
龍王廟若干楹修祀事焉昭神澤也先是在京邸時夢至
一署窒皇堂廡庖　欄楯隱隱與今署舍相類夢中復有
吿我者曰此中有井味殊惡吾爲公改疏於北乃可食至
是始悉騐噫異哉功旣成與諸椽屬酌水於玆亭而樂之
諸椽屬旅進言曰美哉泉乎昔歐陽文忠得紫㣲泉因名
豊樂又范文正有恵政溪側忽湧醴泉茲泉也其爲公出
乎公先世白樂天尚書築堤錢塘至今呼爲白公堤然則
兹泉也其爲白公泉也歟余曰是不然傳曰人君行政和
平則豊泉瀌今國家以水德王我皇上復涵濡萬彚滋液
百物民和俗阜協氣應之然則泉之出也神之賜實君之
賜也夫頌揚主德而不敢以自私臣之職也退而記之使
後之飮斯泉者有所考
　　戴務旃歲寒三友畫記
歷陽戴子務旃爲人磊砢有正骨工詩尤長於畵畫則吳
祭酒梅村楊太守仲延尤極稱之余常見其大小十百幅
着色皴染峥泓蕭瑟出入董北苑僧巨然間允爲畵家逸
品兹歲寒三友圖一幀則爲冐子清若作圖畵巨石一峰
不枝而壑不蔓削然特起沙土受綠其旁松一梅一竹一
松則龍跛虎攫爲畢宏韋偃所未曾畵竹則渭濵千畆淇
奥數竿烟枝風篠文與可湖州一派近在河村而翩然天
矯於支離叟此君之間者梅也圖止此他並無長物或曰
戴子之爲是畵也何與意其有感而然與或曰戴子爲是
畫戴子因冐子而有是畵也然則冐子又豈其無所感而
然與吾見夫天下之言情者矣人之言曰人亦惟是大者
重者之可以用吾情耳他無所用吾情也爲此言者是殆
與於不情之甚者也吾未見夫忠如屈原孝如曾參信如
尾生遇昆蟲草木之變而不言其傷感匹夫匹婦精誠而
不致其悱惻也故夫不言其傷不致其悱惻者其人忠必
不如屈原孝必不如曾參信必不如尾生也冐子感焉因
見天下之舉不可與言情而有一可與言情者焉而圖之
畵之未也又屬陳子記之又未也又將屬天下之人而歌
之咏之冐子旣圖之畫之記之歌之咏之而人之深情者
勸矣冐子圗之畫之記之歌之咏之而人之雖不及情者
能不終始而一其情哉況夫賢人君子之相與數十年如
一日者又何如哉又何如哉
　昔人云有小題目無小文字此篇也行文大叚從曾南
　豊墨池記來其綿邈㴱長一唱三歎則又廬陵得意筆
　也(自注)
　　祭姜如須文
於乎先生而何以死先生而何以死則落拓如維崧且辱
知已之感如先生者何可以信先生之死而遽有言也先
生而死則落拓如維崧且辱知巳之感如先生者何可以
先生之死而遂無言也維崧則髪未燥時從諸先生長者
爲雅游一時如黃淸漳張婁東吳秋浦陳雲間諸先生謬
承奬㧞厠我上流其愛我者死矣其不愛我者未嘗死也
其愛我不深者未嘗死卽死矣未嘗最可悲也死而可悲
然或相隨數十年卽近者亦數年未有國士之知存殁之
誼一面頓盡如先生也憶自庚寅吳縣葉文學襄寄僕以
紅藥堂詩稿其序言乃先生所作僕心好之卽致一凾於
先生索先生爲湖海樓詩序先生未報札卽序未脫稿也
然先生則已從友人所每集必娓娓談陳生詩嗣後不相
聞者又年餘去冬過吳門一謁先生先生坐未定則手僕
詩一册吟詠不絕口且曰陳黃門後一人也先生則出近
作如贈吳駿公太史和雲間秋日感懷詩十首調圓骨雋
節短神長僕私心竊幸得當先生也無何别去居數日自
雲間歸再謁先生先生則已爲僕序揚扢雅頌考㨿淵旨
神不没詞藻不没思擬於沈約之論謝靈運也後數日聞
先生病然松陵吳兆騫言先生雖病必娓娓陳生詩又數
日聞先生死僕來吳門則先生者果死矣然聞葉君言先
生未殁時必娓娓陳生詩且日望陳生來也嗚呼先生而
果死耶先生而死不於數年之前不於數年之後而於今
日耶抑諸先生長者如黃淸漳張婁東吳秋浦陳雲間諸
君零落畧盡矣而不留先生一人以爲靈光之巋然耶若
然何先生知崧最晚愛崧最深而湖海樓一集出必䄂之
以出歸必袖之以歸耶郢人絕斤子期斷絃生平巳矣握
手何言維時聞訃之日老父未識先生之面涕下汍瀾㓜
弟一聆先生之耗悲來於邑然則崧顧未暇爲天下慟先
生爲千古慟先生而國士之知存殁之誼先生又何以死
也雖然天下有先生千古有先生先生固未嘗死也
　　祭王西樵先生文
昔吾友沈子禹甸自新城歸也余曾相遇於闔閭之城扁
舟握手示我以二王先生集余反覆洛誦見其海涵地負
籠葢百家者輙口呿舌撟而歎爲河嶽之精英自是以後
余傾倒夫兩先生者幾以爲縹緲之三山吾終不得而見
也而沉思若遇又髣髴乎成連海上之先生旣阮亭司李
維揚予適舘夫東臯冐氏其幸邀盻睞殊不愧古昔之贈
縞與班荆遂因阮亭而得見西樵也平山隋苑之間在今
日追思則以爲水天之閒話而在當時傳播則以爲花月
之新聞噫友朋知巳之間其遇合固自有數矣以予之謭
劣而獨蒙剪拂於兩先生者予誠不自知其何心葢自庚
子以來余之從游於兩先生者日久其間盛衰枯菀之故
予不能無慨於中也言之猶哽咽而難平猶記西樵先生
兩至廣陵一則典汴試而錦旋一則遭讒言而去國人情
物態亦大約可見而先生蕭然物表固巳齊得䘮爲一致
而冺喜愠於無形蟻視王侯蟬蛻軒冕葢常躡金焦踞京
峴中流而長嘯也魚龍悲駭黿鼉出没而江流颯颯其有
聲及其泛洞庭下錢塘筆床茶竈容裔於煙波杳靄間也
葢人視先生則以爲浮家之少伯而先生自命亦何異乎
汎宅之元眞嘻噫疇昔之事百端交集而其極不能忘者
尤在乎風亭月觀之下徃徃酒能一石而月可三更史家
别宅韓氏小園水木淸幽竹梧淡沲此則先生之寓園也
余猶記夫風㣲㣲其捲幔而月娟娟其在楹斯時予毎偕
豹人伯籲介夫善伯孝威定九諸子過先生爲狎讌苐見
夫一室之間蔬笋在旁香粉在側風流嬾静幾不知夫景
之欲昃而河之漸傾一夕者予薄游延令失意而歸過先
生之寓廬而假宿焉日巳曛黑先生與予聯床擁絮挑燈
聽雨其中宵而太息者語多掩抑而難明無何别去先生
贈予一詩中有句曰來當日巳暮去當天未明途窮兼歳
晏躊躇難爲情余毎誦此淚盈盈濕𥿄上也今先生不可
作而余悲益何以自勝辛亥暮春予游鄴下時先生再起
補官吏部飛書寄我流連故隱惻愴舊游者終堅我以滄
洲之約而要我以猿鶴之盟詎意纔踰一載遽接齊臺之
訃予則且疑且信而不免夫涕泗之沾纓嗚呼先生之詩
如疎竹受露幽蘭始花葢紆徐澹緩實先生之自許然也
而一徃邁傑之氣又毎毎如驚湍怒浪之砰鍧先生之人
如寒崖古僧㴱山道士葢落落穆穆不可一世人也而交
許以心義形於色纏綿篤摯之態又如夫戈鋋矟槊之縱
橫吾游於世久受賢人君子之知者不爲不多求愛我如
先生指不多屈也奈何先生復舍我去而我亦旣將老而
無成先生未殁前一載寄我以齊臺山人傳意若以自誌
其墓者彭殤壽夭之際先生固野馬塵埃處之矣區區電
光與石火何足以介逹士之神明嗚呼炊聞一帙上浮一
編南華耶九辯耶先生固合莊屈爲一人也則一日者誰
謂先生遂死我固知其乗灝氣而遄征矧先生之死以哭
母太夫人死也死於孝也將頡頏曾閔之􁩰而升爲箕尾
之精然則如此者亦又何悲而我儕兄弟感先生之知慕
先生之義臨風一慟五內崩裂終難託言太上之忘情
　　周壽王俞恭藻二子咏懷詩䟦
陳生客禾五十日久之不自樂思歸先是杜陵生及沈生
者已散去數日矣俞子招周子同一小樓而處二子者相
善也且又善病居三日各爲偶懷詩十六首一日陳生過
二子别二子者出詩以示陳生葢陳生亦善病念客游久
一旦與數子者别念時遇錯互前歡未可知欲作一詩念
非數子莫能當也然而心悲氣結終不獲一語情理如此
誠何足以言詩哉夫人之懷一也或含愁幽歎寓之於吟
諷之間或沉憂塞黙放之於天地之外其善懷亦一也三
子者悼年命之不常怨閨中之邃遠善病同聚散離合之
感亦無不同偶懷之作陳生雖無詩然陳生之懷二子者
則旣詠之矣不見夫東家之樓有善歌者乎絃摧柱促音
節漫漶而不能自理此非天下之傷心人乎吾慮夫二子
者之難爲懷也
陳迦陵儷體文集卷六
　宜興陳維崧其年譔
　長洲宋實頴旣庭　維岳緯雲
　江都吳　綺園次　宗石子萬
　　　　　　　　　　　　　男履端
　　　　　　　　　　　　　姪　洢
　序
　　周櫟園先生尺牘新鈔序
粤稽書名六庫類有千端苑稱七畧義非一族纂華林之
丹槧文體彌新綜玄圃之綈緗才鋒逾整謠歌騷賦攄壯
采於篇章頌表箴銘運英裁於述作傷徃則㫖㴱於哀誄
切今則議蔚於論策以曁九章七啟靡非才子之流洎乎
賔戲客難大有風人之致語其變態巧曆不能窺測其繁
思哲匠莫能算今之尺牘葢其一也彼夫體製可得言焉
若乃屨及齊郊柝聞邾邑荀罃不返先軫難歸旣轍亂以
旗靡復主憂而臣辱楚昭多難悲三戸之纍臣許穆無援
痛阿丘之弱女臨關歎息願登子反之牀叩壘躊躇冀射
魯連之矢事當呼吸磨盾以書變在須臾縋城而下亦有
疏勒流官燉煌降將蕭綜北去憐廟社以何依符朗南奔
朢鄕園而不見朱䳒路遠䰟消蠻海之旌旗白馬營空腸
斷瘴江之鉦皷訣美人與愛子贈明鏡與金鐶子卿足下
疇昔可知伯之君侯生平已矣若乃賤臣遘謗庶女蒙冤
江淹乃善恨之人馮衍亦多愁之客三年獲譴永無造請
之期盡室遭俘長罷歡娛之日母兮天只臣不如人思刺
血以陳情念上書而訟枉又有宻親暫隔懿友長離感時
物以流思對景光而結想尹班契濶可無知巳之言樂衛
暌違寧之相思之句叙苦辛於一介寄輾轉於數行宛矣
瓊函居然蘭訊更有紅粉樓頭靑牛帳裏君居塞北妾住
江南攀桃李以悲來顧綺羅而泣下吹簫公主囀雅怨於
朱唇織錦姬人論私情於纎手凢斯之類皆藉於書時則
北路名流南朝文士阮元瑜之書記久巳流傳蕭大圜之
尺牘益爲膾炙爰乃襞此赫蹏命茲側理膠東河北並馳
五色之箋大令中郎互競連珠之格爾其爲體也或磊落
以見才或嵯峨以植旨或首尾以温麗或締搆之縝宻或
文辭簡要情片語而巳該或思理淹通氣百凾而彌厲或
臨池詳愼細蟠楮裡之蠅或握管飛騰横跳天門之虎鏗
鏘可聽塗山之玉帛萬重藻繢堪觀赤城之雲霞十丈入
劉家之世說卽是蘭苕登蕭氏之高齋無非琬琰輓近以
還此風不嗣原其流弊厥有三端顧陸華宗潘楊妙族金
貂翠珥朢若神仙坐褥隱囊便爲卿相寒暄筆札都由吕
覽之門生故舊書箋盡出桓温之幕客且也貴僚雍雅惟
傳論性之篇華札翩反爭諱言情之牘其有擬繁欽應璩
之書效邢邵崔㥄之札者呵爲小子目以外篇其所爲難
一也且夫燕凾越鎛各有便安秋奕僚丸悉由熟習鮫紈
自麗不懽北轍之夫狐毳雖温難悅南轅之客今者單門
寒畯縫掖素流祗工制舉之書但慕集賢之院卽使才同
孝穆文類子山無益身名徒資嗢噱加之遭逢踽踽罕西
園北府之遊徒侣寥寥乏華屋淥池之彦事蹟不足以供
鋪叙爵里不足以寄選擇其所爲難二也古者飛書馳檄
盡簉戎旃記室軍諮雅多才俊兩軍相遇必以辭令爲長
一使相將尤以語言爲尚今則三臺大帥九姓名王行人
無僑札之才儐介缺向嬰之軰紇庫干自署不識姓名曹
景宗作歌難諧兢病一時風會殆何如乎下至閨襜又可
知矣其所爲難三也然而星移代換何世無賢璧坐璣馳
孰云非寶此新都夫子旣顔麗製以淸裁櫟下先生復選
鴻文於頼古矣嗟夫曩遊不再自古爲悲後聚難期於今
所歎匪勞音驛莫慰幽憂不事箋繪奚通繾綣遂乃領諸
家之秀采薰以名香錄百氏之芳華裝之異錦寄來黃犬
半􁇀書竹簡之古文損罷文鱗悉篋衍巾箱之脞錄副諸
記室掌以典籖
　　吳園次林蕙堂全集序
山名唐貢峯接道塲水號洮湖波通上若吳雲入越家家
以茶笋爲生魯柝聞邾處處繞烟波成市惟彼常湖兩郡
夙稱唇齒之邦曾聞召杜名賢出作吳興之守其人也畫
省望郞金閨貴客鵲爐螭舫推詩酒之總持舞扇歌裙擅
湖山之宗主時則秦川公子爭願依劉西鄂文人咸思御
李白蘋洲上依稀通德高門碧浪湖頭髣髴華隂上市銅
蠡夜滴尚簇麟衫鐵鳳晨關便翻鶴葢三明七穆槖鏤管
以俱來兩到䨇丁捧敦槃而狎至獨有鄙人況居旁邑調
絃待奏情含流水之中滅刺難前客在亂山之外(梅村贈/吳興詩)
(有客比亂/山多之句)惟衆客實嗤其拙乃先生正賞其愚旣而陶濳
解組仍住潯陽梅福抽簪偶來吳市乃於失職之辰猥有
下交之雅殷勤訪戴流連杵臼之間忼慷推袁䟦扈風雲
之氣時則鄙人方嬰痼疾屬江花之就落甫遘鐘期當潘
鬂之將凋方逢鮑叔嗟乎文舉何人子卿足下干戈載道
偏乗單舸以遄來閥閱交衢獨造寒門而徑去君非有爲
僕豈無心自此游從彌淹歲月東吳麋鹿美人羅綺之塲
南内鷓鴣覇主繁華之窟以及寒梅縞夜瘐菊叢秋藏鈎
賭酒之塲刻燭分題之會觴餘舞蔗紅燭薰天奕罷橫刀
赭羅颯地先生莫不踔踸此間賤子亦復激昻其末一日
者水國斜陽坐客半更衣而起高臺古樹羣公皆載酒而
從君顧挽余吾其語汝昔者結繩而降代有篇章雨粟以
還人多撰述自俗學之師心致前型之偭矩原其流失厥
有二端紇庫干運筆成錐斛律金署名類屋宿儒老子高
談內則歸藏末學小生粗識孝經論語上車不落便尊唐
宋而薄周秦體中何如輙譽開元而卑大曆是則胸無故
實笥鮮縹緗裸民誚霧縠爲太華矉女憎西施之巧笑此
其爲弊一也或則僅解蟲鎸差工獺祭悔讀南華之卷不
精爾雅之篇倣蘭成碑版之作祗堪借面弔䘮傚醴陵離
別之言僅可送人作郡不知六詩三筆毎毎以古鬱稱竒
四庫五車徃徃以沉雄入妙徒組紃笙簧之是侈將風雲
月露其奚爲是則刻雲端之木雁未必能飛琢箭上之金
徒何曾解舞成都粉水弱錦濯而寧鮮河北花箋鈍筆描
而失麗益成撏撦劣得揣摩此其爲弊二也以茲二弊足
槩百家今吾詎有是乎惟子知其免矣且夫韓起䨇環俱
蟠龍雀干將兩劍並截蛟犀粤沿古以迄今羗無竒而不
耦是故珊瑚筆格互說庾徐翡翠書床交推温李晋家潘
陸梁代陰何南朝則江鮑齊名北府亦温邢競爽歌樓麗
句元白同聲酒舍香詞周秦繼響昔人所載何代無賢當
斯世而有吾兩人也寧集成而無子一言乎僕愧其情懼
違所請屢趣未應旣負諾以逾年擬作難工復含毫而彌
日屬當諷諭之再三爰誌揄揚之萬一爲魏公藏拙數行
敢云金玉之投惟惠子知余異日亦望瓊瑤之報
　　三芝集序
廣陵吳園次先生天上謫仙人間傲吏一麾出守爲風月
之主人獨徃名亭作烟霞之總管斫􁣎於滄浪亭北賃廡
於臨頓橋西衡門則羅雀䨇扉都無雜客珊管則雕龍百
幅悉付佳郞於是家擅鳳毛人誇犀角劉氏則孝綽孝儀
之外益以孝威王門則僧䖍僧辨之餘加之僧孺人矜五
竇較燕山已獲其三俗艷䨇丁笑鄴下尚輸其一允矣德
門之盛事洵哉藝苑之美談爾其黛管霏花彩毫爛錦夙
鍾慧業生天原與貝葉爲緣産兆竒徵堕地皆以芝蘭作
字當年崔珏名是鴛鴦此日魏收體高蝴蝶固已靑牛帳
裡聯篇芍藥之花寧徒朱鳥窗前滿篋葡萄之樹若乃囊
訴錢空床嗟金盡張平子歸田以後陶淵明解組而來償
井公之博進負滿十千貸營室之聘錢逋踰百萬入室有
詬租之吏當軒聞戞釡之聲時則閒坐鯉庭狂呼驥子𥿄
還對劈携兒登避債之臺韵可分􁡂掉臂入忘憂之舘千
杯競勸扶一老之頺唐百韻爭飛沸兩親之譁笑行間織
錦大有萊衣懷裏探珠無非陸橘更或鶯廹人啼花催酒
熟一帆乍返三徑纔晴杜門却軌跌宕於孺人愛子之間
席地幕天徜徉於麗日和風之候藏鈎甫罷爇紅蠟以攤
書度曲將終倚綠篝而隷事抽五花之寶簟長㓜爭梨掣
十樣之蠻箋弟兄奪棗老子顧之而極樂若翁見此以逾
歡又若總角迎賔勝衣揖客東都有道雲霞意氣之交南
國人倫玉帛衣裳之會逢孟嘉於末座識楊修於早年莫
不珠玉爲心蛟螭在手玉簫始奏巳綉完機女之房銅鉢
方𢋫便畫滿旗亭之壁香詞麗製約近千篇玉軸牙籖都
爲一集命小胥而繕冩託副墨以流傳嗟乎我辰安在笑
口難開生世不諧憂心曷極棋上有不平之局酒邉多惱
懊之歌寄語尊公何勞永歎弄紅珠於掌上舍斯無取樂
之方玩翠羽於堂前卽此是消愁之物
　　續臞菴集序
震澤湖邉舊饒陂澤垂虹亭畔尤足林塘筆床茶竈陸天
隨汎宅之鄕雨篛烟簑范少伯浮家之地爰有高人於焉
小築聯就吟詩之社宛爾漫郞行逢選佛之塲居然乞士
才踰王粲詎屑依人貧甚茅容偏能養母奉慈闈而出世
擇隙地以逃虗衡門蕭寂不打慈鴉修竹檀欒惟生孝笋
葢松之今日所居卽宋王君份臞菴故址也昔君以吳地
華宗楚天清尹咏桃花流水之句解組遄歸卜浮天釣雪
之區投簪終老烟汀月嶼秀極人間竹屋花潭甲於天下
於是雲山綿邈大可淸談風月輕妍時逢勝友水明樓榭
毎留鬬奕之賔桺暗簾櫳慣隱啣杯之客或揮毫而作賦
長把袂以臨風此一時也何其樂乎旣而鹿走吳中鵑啼
洛下兩宫大去五帥無歸民間池舘凄同趙宋之江山園
內琴尊寂若臨安之歌舞凢此寒烟落照之縱橫非無綉
戸綺窗之髣髴烏栖月下巳換樓臺燕到春餘半迷門巷
過客有看花之恨行人多折桺之悲然而昔夢猶存其人
如在竹林巳盡還傳阮籍之廬香草無多尚說屈原之宅
恨古人之不見知來者之爲誰能無思舊之銘用當懷賢
之作僕與松之交非一日居雖異縣難忘者城北徐公生
幸同名差別者小冠子夏五湖在朢碧鱸紅豆之莊百歲
非遙白髪黃雞之曲君如不逹前歡巳屬乎爽鳩僕尚能
來異日寧虞其題鳳
　　胡黄門其章先生葵錦堂集序
古者靑瑣尚格人之訓箕範哲謀黃扉弘國老之規臯謨
温塞納約自牖義本坤乾辰告遠猶風傳比興誼關宻勿
㫖必繫於君王慮切風愆言必歸於忠愛並揚華於紫極
胥騰譽於黃中婁東胡其章先生姿制淸剛風裁英整早
年挾策名動公卿壯歲彈冠任膺民社温侍讀淹長都雅
物望所歸薛司隷博洽嫺華藝林所服屬有明之末葉乃
思廟之當陽東朝之水火方平北寺之玄黃未息中常張
讓大有責言外戚何苗絕無成算況復三臺柱石悉夷甫
之風流列鎭旌麾盡㴱源之方畧南風不競楚幕多烏雪
壓賀蘭傅介子之功名蕭瑟天低汧隴呂婆樓之才調縱
横旣海水之羣飛亦崑岡之失火時則先生晋秩中朝冠
班左掖潘安仁晋家騎省珥挿華貂沈初明梁殿侍中衣
薰寶麝硜硜以對棣棣而談於是署有梨花望觚稜而封
駁垣多薇樹對鹵簿以敷颺絶多沈約之彈文詎乏鮑宣
之封事森森白筆無不批根赫赫靑蒲因而折角洎乎離
亂已賦遂初沿及滄桑彌耽招隱王右軍晚年肥遯誓墓
尤堅謝康樂暮歲棲遲游山甚劇於是漁畋藝苑鼔吹詞
壇傚終軍竒木之篇倣充國金城之奏莫不書成雜爼經
號歸藏纚纚千言洋洋百卷然而庾開府之集五存五亡
杜征西之碑一山一谷間多流軼或有遺亡今茲所存如
斯而巳崧以春中獲游珂里三吳草長訪張􁛹之名園二
月花飛過王珣之别業猥荷先生命爲茲序彦升撰王公
之集珍爲國華伯喈愛論衡之書私爲帳秘㴱慚糠粃何
當瓊瑤
　　黃雲孫詩古文凾靑集序
原夫書契以後文質相沿結繩而降丹槧互盛莫不濬發
芳馨符爲述作陶鎔性始寄之篇章探其命意並祖六經
稽此流風遂名四部是則藝林奉爲藻繢文府禀爲楷模
矣吾友雲孫玄圃名流玉杯才子吳文學之別體早著江
南王司徒之燕歌廣傳河北衣薰丹棗魏馬驚香面傳凝
脂春車贈菓兼以性愛風騷情躭撰製張融之姿制獨絕
人間徐陵之頴惠夙來天上辛壬新製遍屬華繒甲乙曩
凾偏親翠匣種葡萄之樹玩此淸文贈石榴之花矜其麗
句固已洛陽𥿄貴冩此名文河間錢數買其秘本何圖海
嶽遽爾翻飛屬有蛟龍因之沉頓玄武湖中明珠焚六寸
之灰甘泉宫裏珊瑚碎一叢之樹泣白衣於前殿公主傷
心覔紅粉於高樓王孫下涕則有娼家蕩婦輕衫乍單靑
樓㓜女纎蛾徐落陸平原之入洛聲調俱悲王長史之登
山音情益絕焉能銀箏堕雁不冩愁懷瑤柱辭蟬罷彈別
怨斯又子山别集半在北周之朝仲宣佳賦大抵南荆之
作矣於是綺席贈酬錦衾唱咏簡棲頭陀之碑玄晏三都
之序盧劉還徃託靑鳥以傳言蕭沈纒綿開朱邸而著論
風雲不斷吟咀遂多消此三餘都爲一卷時有北里鳴鞭
之客西京挾彈之夫金張許霍之家王謝顧陸之族朱甍
初耀歌殘鸚鵡之杯華廊始敷舞侑鳳凰之曲靡不良宵
三五斗酒十千若夫􁏩螉邉上疏勒城中過薛下之高臺
問鄴中之故舘李陵答別誼重鴛鴦繁欽定情恩㴱瑇瑁
規其思致宛矣風人嗟乎妾家淄右君返河陽銅街麗人
擲簾前之梔子珠扉才女投盒底之丁香徐淑多情扇柔
嘉於匹婦陸雲有作表孊嫚於新婚銀筐以紅桂爲鈎瓊
窗以翠椒爲室不乏緣情之什豈無累德之篇自非太上
之流忘情之軰庶幾茱茰作曲代彼胡香芍藥爲篇蠲茲
靈藥者乎顧謂維崧爾宜爲序維時三江花落五嶺鶯飛
陌上鬟飄傷心獨嘆帳中靨冷入夢私憐然而人丁覊旅
運値參差聊爲繁縟之詞靡益牢愁之致知不足以序香
奩選玉臺也
　　方素伯集序
粤自結繩而降漸啟文明書契以還代傳謨誥孤桐浮磬
律旣審於后䕫黃竹白雲韵復釐於穆滿卯金當璧並熾
才華典午膺圖彌躭風藻大同天監益去兩京之遺元和
景龍猶仍六季之習凡茲鉛槧悉稔吟謠不預斯流何名
才子譬之枇杷盧橘無非上苑所充霧縠氷紈皆是後宫
所御高陽殿内小侯之玳瑁千重金谷園中都尉之珊瑚
十丈作昭明之學士尚有高齋入記室之詩評巳多上品
東南孔雀句裡皆金西北浮雲行間盡玉𤾂桐方素伯者
金龜壓鈕代有要人黃雀投鐶世留隂德陸士衡之祖父
累躋台司劉孝綽之高曾夙登鼎鉉若乃少卽淸通㓜而
𡵨嶷徐孝穆綺才第一睛訝其靑王威明妙譽無䨇胞傳
其紫童年揖客解對楊梅睱日揮毫能題芍藥命不猶人
生逢多難揚家德祖庾氏子山一則丁炎祚之將傾一則
値蕭家之旣殄關東蛾賊白馬如風河北鵶兒靑袍似草
辰傾岳圯宋微子有麥秀之歌國破家亡周大夫有黍離
之歎時則尊府君宻之先生義激兵欄忠騰甲庫攀車痛
哭誼切王琨撫狄沾衿情均索靖無何晋宗馬渡不用王
導之言齊埭雞鳴惟任褚淵之軰先生旣間關宵遁素伯
亦襁褓南奔亡命蠻邦避仇嶺表猿啼灕水夜夜廽腸雁
阻衡陽朝朝掩涕魏安釐之母弟質邯鄲而不歸庾肩吾
之愛子望江東而難返地名海角人是客兒時則素伯雖
質亞生知而年猶未學迨乎王琳失路事去南梁鄧艾縋
兵運移西蜀廬江何㣧遂返鄕園吳興沈炯言旋京國年
當毁齒雅肴饌乎百家時甫勝衣巳笙簧乎六籍齊諧諾
臯之志無不流連馬蹄秋水之篇咸歸披覽珠生合浦便
多結綠之名劍出豐城還擅干將之號張正見冠世才情
五言尤善左太冲軼羣筆札三賦尤工何殊翡翠之牀不
異硨磲之椀然而情㴱君父齋種白楊身歷興衰曲多紅
豆蕭大圜書牘頗聞辛惋居多劉越石詩章惟以悲凉爲
主況復文武道衰衣冠數盡徐陵旣老誰說華宗李廣不
封疇憐故將十齡公子賣袖裡之紅珠七世王孫露腰間
之寶玦借來秘本悉皆市上之書鑿得微光不過隣家之
火於是反袂以歌臨文而歎陳思王之上表臣獨何人陶
泉明之自祭將爲異物吳歌魯酒詎足忘憂漢艷楚騷差
堪破涕僕與諸方交惟兩世誦謝家之妙製尤喜阿連逢
何氏之佳兒絶憐第五用爲茲序聊申膠􁇀之歡畧寄斯
懷豈待鱗鴻之請
　　董得仲集序
聞之入王君夫之厨者魚腊非珍睹杜弘治之容者閭陬
非美張帝子之樂而眩師罔敢逞其竒彈寡女之絲而曼
延靡所矜其巧雲間董得仲者顧陸名家阮稽逸侶遙遙
華胄史旣名狐燁燁詞宗毛還稱鳳生値太平之日地當
吳會之衝勝友如雲淸言何綺花飛南陌誰家宋玉之釵
鶯囀西城何處陳遵之轄於是體如楊桺目以佳人手執
松枝推爲都講倡家寶瑟時過皂莢之園戚里銀筝獨卧
芙蓉之府班騅小市容彼荒滛鸚鵡長廊恣其歡讌俄焉
人哭秦庭鬼謀曹社𣏌侯不復鄅子無歸羌廓處以長愁
荃閒居兮不樂玉顔巳變何心華屋之遊金竈難傳息意
神仙之術狥烟霞而不返結泉石以終身葢李都尉之途
窮箭盡事業可知亦向子期之人去罏存生平巳矣旣而
劍合無期河淸難俟仰嗟時命遂溷跡於秦關俯恤田園
聊勉餐夫周粟劉越石化爲繞指悲不自勝曹子桓身作
轉篷泣將何及爰乃燃脂暝冩雜擬百家弄墨晨書廣搜
七畧薔薇承葢髣髴萬年公主之詞桂樹扶輪依稀西鄂
王孫之作彚爲别集藏彼名山屬於建業之城闉獲誦膠
東之著述吟謠靡巳披賞極多嗟乎俗忌孤芳世疵文雅
經傳蒙吏庾子嵩譏爲了不異人賦鍊左思陸士衡誚以
此間傖父才高司馬遇楊意以何年博甚子雲遘桓譚而
奚日行矣董君勉旃自愛不遇知音之軰且食蛤蜊倘逢
識曲之人定呼龍鳳
　　吳天章蓮洋集序
今使酒酣以徃設爲鄒陽宋玉之大言金盡之時繆作徐
福欒巴之謾語遂巳室有園㕓家餘井碓牛衣馬磨僅足
相容雁稅魚租粗能自給碧畦半畆便爲庾信之園素壠
一區卽是潘尼之舘頳縈弱蔓花是恒春紺裊柔柯藥名
半夏繞逕植繁欽之蕙隔籬栽馮衍之薑閒居徐邈尚有
酒鐺暇日隂鏗非無荈銚則鑿坯而遁雖顑頷其何傷帶
索而歌但寂寥其奚悔而乃東都公子歲歲依人西鄂詞
流年年失職果蓏蠃蛤都無俯仰之資廬舍陂池總乏栖
遲之所寂寂梁家之竈蕭蕭卓氏之壚擬獻賦而未能縱
著書其何益井公善博索笑奚來韓子能文送窮不去於
是轉徙燕齊﨑嶇梁趙鬚如蝟磔只欲橫鞭弩作鴟張偏
思縳袴所過碻磝古戌祋祤空壕赫連臺北盡從來螘鬬
之塲秃髪城南半昔日狐鳴之地鵑花似血營前之篳篥
何多斑竹如啼帳後之琵琶不少窮魚茹怨凍雀銜悲紫
臺無暫返之賔白社有難歸之客然而才性英竒辭鐸卓
犖盾邉磨墨彌工變徵之聲驛裏題詩大有陽春之調車
前騶卒偕飮酒以何妨塞下荒傖共彈筝而亦可千篇揮
纚同天馬之摩空萬象淋漓類巴船之出峽揚雄謇吃雅
擅攡經梁肅重膇尤精製賦此蓮洋吳子相傳七發之篇
而笠澤陳生爲作三都之序也嗟乎兩戒河山二陵風雨
上黨實九州之脊河中爲四塞之雄鴉兒峪口美人與駿
馬安歸鸛雀樓前廢寢共荒陵奚在行山日紫憶百戰之
旌旂汾水波紅想三秋之簫鼔空㝷斷碣祗剔殘碑所歎
　陸懸圃文集序
將使江蕭染翰弁龍門紀事之文潘左撡觚序鹿洞談經
之作則筵前授簡請以屬之他人座上揮毫願以俟夫君
子何則燕凾粤鎛逓有耑家北轍南轅要難並詣一疎一
宻旣意滿而靡宣或質或文復情暌而罕儷然而諸家立
說趣本同歸百氏修辭理惟一致倘毫枯而腕劣則散行
徒增闒冗之譏苟骨騰而肉飛則儷體詎乏經竒之譽原
非涇渭詎類元黃先生姓陸氏名廷掄字懸圃揚之興化
人也淮海逸民天山遯客周爕之結廬岡畔髫鬌知亷王
丹之載酒田間鄕閭致敬尤耽墳籍雅嗜綈緗高文通庭
中雒誦雖漂麥以奚傷朱翁子道上謳吟縱負薪而自若
博聞强記說經傳嶽嶽之名起例發凢談史得觥觥之號
然而夙嬰板蕩蚤會仳離炎精乍燼普天興銅馬之妖姬
籙將遷岀地兆蒼鵝之釁先生則土室繩床何知蛇鬬楮
冠葛屨不驗狐祥推其芒角甘埋照以終年息彼機橦擬
逹生而用老旣而興朝當璧誼辟承乾六千來伯越之人
八百有歸周之國而君也敢離隱豹竊比伏鸞江流涪萬
錦因屢濯而逾鮮火􁰮崑岡玉以遭焚而倍㓗不改衡茅
之業依然山澤之游於是縱橫六藝樂踰南面之榮貫串
諸家氣歷萬夫而上兎園半册篆竹素以蟫紅馬磨三間
翳蓬蒿而蠆紫左太冲作賦筆札堆籓溷之間張壯武屬
文史籍載車箱之內郝隆書在腹經曬後以偏多楊子經
成瓿縱覆焉而不盡芸籖壓架知爲曹氏之倉玉軸連雲
識是杜家之庫爾其枯杉怪石貌以醜而能竒痩竹蒼藤
勢以危而得秀么絃急拍峽中無不呌之猿落木荒江樹
上有長飛之鵲兩山束處不忘拏攫之心獨澗停時尚作
潺湲之想鷹雖就鏇以思飛虎至攀牢而必怒郭翁伯形
容眇小居然閭里之雄嵇叔夜狀貎傀俄信是仙靈之器
更有粘天盪日洋洋辨道之篇裂石崩沙傑傑哀時之論
發皇萬態風雷踸踔於行間籠罩千秋衮鉞砰鍧於字裏
龍馬抉三才之奥綠水浮來龜蛇蟠八陣之圖丹弧射下
手柔弓燥據鞍爲勅勒之歌腦滿腸肥斫陣作普黎之曲
幟張垓下楚漢之卒皆驚劍出室中晉鄭之頭畢白洵哉
墨海之洪濤展矣文峯之鉅嶽矣慨斯世之高文有寜都
之魏叔猥因品隲之次沿及鄙人獨於駢偶之家謬推蕪
製君也書滛亦爲痂嗜昔者吳陵握手殊感豫州知我之
言茲焉燕市郵書頻叨敬禮定文之託成言巳久食之慮
涉於肥宿諾難逋頭也懼來其責因其諈諉用以揄揚敢
曰韓非之附老子傳還私幸其同亦云江神之見秦皇貌
則自嫌其寢云爾
　　宋楚鴻文集序
五茸﨑麗代産文人九辨纏綿世生才子客來南國相傳
金粉之篇居本東隣大有玉釵之句何況肩吾父子逓擅
雕華孝綽弟兄俱稱麗則論家風於河北此是崔盧叙門
地於江東斯眞顧陸者哉我友楚鴻當年舞象葡萄滿篋
譽便起夫通都芍藥盈箱名早傳於綺歲偏工綺宻寧患
才多妙解瀾翻惟愁𥿄盡固巳安仁縣裏千枝皆桃李之
花衛尉園中七尺悉珊瑚之樹洎乎運値家屯時丁世梗
紅顔公子彌㴱彈鋏之嗟綵筆文人祗切碎琴之感劍以
不平而慣繡竹因有恨而恒斑是則崔駰罕樂頗多憔悴
之言馮衍眇歡不乏愴愀之致情區哀樂境異平陂覽吾
友之生平增逹人之歎息矣僕與高門久叨宻契記託紀
羣之雅實惟壬癸之交爰以薄游言過上郡吳王射雉之
苑詼笑彌旬陸機唳鶴之城游從浹月尊公愛客開綠野
以盤旋賢從憐才飛錦箋而贈答楚鴻十歲脫㡌而爲促
搦之歌漢鷺七齡揮毫而作擘窠之字曾幾何時此歡不
再王安期洛濵之戲大類前生嵇叔夜竹林之游眞同昨
日花飛鈿笛巳無擪笛之人草没雕闌并少慿闌之客思
君千里別子十年更披燕市之新編益觸吳天之昔夢旣
百端之交集且一語以相寛須知書成吕覽定懸市上之
金誰云璞獻荆王長韞櫝中之玉
　　陸麗京文集序
緬夫結繩以降推輅以還五色相宣八音代叶是以關雎
洋洋師摯以之愉耳姬文郁郁宣尼於焉美心固知典謨
爻彖之篇雅頌國風之作鮮不儷茲堂閾均此川涂巳毎
嘆時賢動相猜二謂夫懷來貞亮之軰藴情愿慤之徒便
宜俠烈鳴高玄風獨上何圖騁此菁英躭夫微末耶嗟乎
是殆溺蕢桴之音而毁咸莖爲不足陳悅齲齒之容而詆
巧笑爲不足錄也吾友陸子麗京神簡擬安豐姿制似無
奕家世忠孝才辨瞻給徒以會風人之末流悼靈途之綿
邈煩紆緯繣瞀亂潰惑卽其著爲漏巵有所述作大非折
楊皇荂之音焉意葢閔時疾俗澤於温潤之義思諷諭以
自靖故思或不自得有所假托以明志也且夫讀書慕儀
有年矣其志㓗其物芳而身尚厠於井白醫卜雜伎爲世
穢賤士生斯世奚畧無所短長也竊惟曩昔建安才子太
康名士其人或陳留之華胄或秦川之貴游而夙嬰愴怳
終見摧阻傾輈糜爛灰飣斯酷不獲巳而寄之文章然其
纏綿懇欵之意可以觀矣夫過類凱風遇如塘上激情怨
誹君子猶將白之矧乃事在宗國禍鍾君父大夫悲其黍
離狡童傷夫麥秀當塗愍其不競永嘉刺其反而而顧矯
情澹泊靡所言說則是冤同殄㓕而視若關弓屬繫同生
而恝如揮手斯固行巳類於飛沉志無關於忠厚矣僕瀏
覽陸子諸製言雖有寓論必有脊枇杷盧橘辭匪渉於浮
夸百一疾邪氣無傷於婞直此與誼夫寜大離異小儒不
察呵爲蠟屐良足怪耳僕年齒壯盛智術蕪落有越石繞
指之譏抱顔遠貧賤之嘆麗京弘我以鴻藻開我以駿烈
我思古人此意良厚間者覊旅㦧怛百卉俱腓四節悲凉
適與事會撰序至此沽臉彌襟又何遽以文舉之知劉備
玄晏之序左思用加標榜巧爲緣借也
　　謝別駕景韓醉白堂集序
淸湘景韓謝公里近爐峰家隣湓浦音辭淸㧞才長紅藥
之篇閥閱通華族本烏衣之巷豫章實𣏌􁅋楩柟之地洪
都皆鐘鳴鼎食之家戸有分苻奕奕籓房之參佐門多釋
褐翩翩京室之公卿然而樹合㯽榔仍爲桑􁅋派分灕水
卽是淵源康樂後人亦擅客兒之號張衡愁士頗工桂樹
之思旣占籍於尉陀臺前乃策名於伏波柱上無何而漢
委珠囊秦亡金鏡李花河北知楊氏之將衰玉樹江東稔
陳朝之不競公乃委身上國托命本朝䟦踄投秦衆說由
余之志間關奔晋人稱椒舉之才未歲鎸龜旣專蠡邑戌
春剖虎仍佐蘭陵則有枹鼔稀鳴賊曹罷警綵衣廵徼只
逐金丸白石圜扉但生綠草銅匭有亭平之嘆棘林多明
恕之謠吕䖍贈刀之日屢染數章于公決獄之餘更成一
卷時則徐陵去國沈烱思鄕戴嬀嬰大去之愁許女抱不
歸之恨聽曲中之紅豆此是鄕關盻天上之金輿誰爲家
國驚魂曷極捐脰奚言矧乃一裂荷裳生平頓盡再焚芰
製疇昔俱哀綣風月以悲來溯琴樽而涕下丘遲書內非
無愛妾之堪思石崇引中大有名園之可念中山聞樂之
對悽愴可知洗馬渡江之年歡娛已矣況復門風樂托夙
傳謝萬之狂禮法淸踈世目稽康之嬾性難牽夫案牘興
屢溺於篇章張敞居官不乏畫眉之日陶濳出宰絶多飮
酒之期弗籍吟謠奚由陶放匪工措撰寧畔牢愁於是芍
藥名篇櫻桃作曲甘泉宫裏長六寸之明珠芳樂園中開
十重之靑瑣人如徐勉偏工風月之談才比張華詎短英
雄之氣須知傳世自遇君山若欲定文豈煩敬禮猗歟銀
筆孌彼金樓
　　太史五叔祖集唐序
葢聞潘安仁之文筆始述家風陸士衡之詞賦先陳世德
是知源由控鶴不無華胄之言裔出濯龍亦有高門之語
況吾陳氏世有傳人咸自胡公分爲朢族粤建康之不競
屬趙宋之遷都始自汴梁居於陽羡忠泉出井衆云君子
之鄕孝笋生庭共識仁人之宅遙遙甲第羣簉皇華奕奕
輜軿俱叨湯沐金魚緋袋班銀靑光祿之階赤棒華騶極
牧伯諸侯之禮直龍樓而陪輦國士自許無䨇領鳳沼以
燃藜驃騎常推第五叔祖太史公岐嶷性成英騫天縱金
鐶羊祐㓜號象賢團扇王珉長稱難弟仲華拜衮之歲雄
視上京蘭成射策之年高驅皇路三張接跡聯白鶴於雲
中二陸齊鑣起朱霞於天半螭頭嶻嶪呼爲秘書豹尾驂
驔目之行省徐孝穆之宫體流誦東朝王僧䖍之書法播
傳北闕紛綸之譽有類五經敏妙之稱奚殊三絶顧以風
規簡令不樂貂蟬姿情淸邵尤耽麋鹿雖牽絲於公府尤
結想於山林無何而京師不守㴱恫皇輿江左偏安勉膺
時命周伯仁過江名士時多流涕之談温太眞開府英流
大有馳驅之志華林苑後屢警危微永福宫中時陳表餌
然而大厦非一木之支崑岡有俱焚之懼黃旗氣黯庾信
辭南靑葢悲來王褒入北時則關西後進隆之夫子之名
遼左親王寵以不臣之遇然而顧榮失意祗羡蓴鱸沈炯
多愁惟思鄕土遂拂衣而請退爰解職以歸耕卜宅金山
結隣鐵甕宋文帝賦詩之所嘯傲忘年劉穆之射馬之堂
優游用老居惟皂㡌管幼安綽有高名坐滿白衣陶泉明
夙矜亮節葢甲申變後久薄冠纓而丁卯橋頭尤工吟咏
今正二日適届六旬時則東吳問字之人西蜀好竒之士
竹林耆舊歌菊水以延齡蓮社賔朋畫桃源而獻夀彚爲
一卷不啻百城公乃集開元天寶之詩冩故老遺臣之感
鸞廽鵲顧沉雄澹鬱之章雁落猿驚慷慨嶒嶸之調譬之
鯖名樓䕶固巳出自五侯方於裘號田文亦巳成由千腋
崧也人惟落拓差有門風性極淸狂不􁋯世法王公膝下
人毎言此子之超謝傅庭前尊不以常兒相畜雖張充之
臂鷹牽犬餘習未忘而王籍之飮酒彈棋勝情不減命書
末簡以質羣公
　　椒峯弟詩經稿序
慨自平陵燕泠西京無丹轂之賔長樂鸞囬東邸乏銀函
之彦臺城風月旣息意於箜篌河内臙脂久忘情於桃杏
張衡不樂馮衍長愁恨絳鶴之淸陰訝銅蠡之岑閴於是
烏衣少弟重擅金樓白麈諸郞新裁玉樹過王根之宅玫
瑰之樹千重訪樊重之家玳瑁之簾萬軸春城晼晩能吹
秦史之簫夜舘㴱沉醉啖石崇之棗曲騰三閣宜催張孔
之新粧才染六朝雅扇徐庾之别體優游妙咏婉孌工閑
花下夾車不問金堂公主城頭挾彈誰交安息將軍復以
㓜小明詩生平射策屈王𪷟謝眺之麗製作荀卿李克之
專家字字驚鴻行行夢鳥織扶風之錦半作鴛鴦翻江夏
之杯都爲鸚鵡若隨曹植之馬客譽其香如歸衛玠之車
人言其玉璚蟾齧鎖風心共意蕋爭舒銀虎牽絲露葉與
筆花競秀固巳携之適洛應令高鷺陪軒袖以入關當使
吟蟬承髩巳僕也金花不落合住高樓油犢難歸偏知小
市抱倡蹊之花襵惟事湔裙拂野闥之明箱但思檠履幸
衰宗不墜阿連豈是常兒欣賢從有人諸江足自生活臨
文繪曲搦管叙心云爾
　　劉逸民學經草堂制藝序
吾友逸民劉子金刀妙裔銀管詞人鈎子政之雄竒胄源
東漢擅孝威之英麗家本南朝春日揮毫襞河北膠東之
𥿄秋風結客會兎園鄴下之賔衣驚魏馬之香被擁鄂君
之繡加以酷好詞章曩篇特妙難忘遇合今體尢工葡萄
滿篋如看公主之花芍藥連篇似傍將軍之樹行間吐鳳
數來河間之錢車上乗羊傾盡頴川之市薛道衡人日之
作見此移心盧思道塞上之篇聞而障袂凢茲懿友悉有
序言乃於梨棗之餘謬辱糠秕之導嗟乎驚鸞舞鵠春明
河北之人別鶴離鴻草碧江南之客當我吳市吹簫之日
正子燕臺買駿之辰問善恨於文通僕眞其選求定文於
敬禮世有其人庶幾交附靑松敢日序成元晏
　　儲雪持文集序
僕與雪持儲子謝范素交潘楊宻戚洛濵之戲君旣獨步
此間竹林之游僕亦雅預其末日者春寒正沍微霰載零
共爲曲室之談聊作西窗之話用說生平以資諧謔語其
枯菀殆有數端敘彼平陂殊非一致始者君方覊貫僕甫
勝衣衛郞昔日濳游樂氏之門庭逸少當年徧謁郄家之
羣從君則楊修食果之歲巳舉茂才黃琬對日之年便呼
博士光延大宅正蓄歌鐘金谷名園方盈盛鬋屬有陽阿
之妙伎能爲上蔡之新聲紫簫紅笛譜出龜茲淥酒銀燈
舞成囬紇碧綾夜委偏留休沭之賔絳蠟晨燃不報當關
之客雕軒匝地綺榭參天君時出則乗羊入而蠟鳳於胥
樂也復何求哉繼而地坼蒼鵝人驅銅馬猥以綺羅之日
及乎離亂之辰此則君之一變也於是鐵籠宗人雲昏晝
伏白衣公子箐宻宵行修蛾曼睩憐綺袖之難歸金瑣瓊
鋪痛高臺之易主綠腰歌罷再聽何年紅綬啣來相逢奚
日君則幽憂不少怊悵絕多吹箎吳市佯狂見伍員之才
撾鼔漁陽漫罵亦襧衡之氣屬百六之將終遂㤗階之漸
轉纔離兕虎便隷雕蟲乍脫烏鳶羣修獻雉四國續盤敦
之事三吳有盟會之言長襜短袂溢此門廬列駟華綏交
於衢路此則君之又一變也無何而君之難弟長能廣期
鍔淬芙蓉躍張華之兩劍價侔結綠獻韓起之䨇環儀廙
亢丁機雲耀陸或銀螭壓紐宰燕趙之名城或紫艾懸腰
牧并汾之劇邑油幢絕麗綉繖何都而處姊歎未適人老
驥悲猶伏櫪三旬滅竈五月披裘長顑頷其何之行嚄唶
而自悼此則君之又一變也嗟夫傅鶉觚之才調俛首何
堪庾蘭成之詞賦傷心曷巳負井公之博進壯不如人逋
營室之聘錢憂維用老將欲排閶謁帝馭氣求仙而皇娥
無將子之娛嬃女有詈予之懼是以錄成緗帙盡孫卿臏
後之書􁌛以綈凾悉虞相愁時之作爰以俟夫來者亦焉
用此文爲僕也目翫高文巳㴱愾慕心惟昔夢彌切徬徨
乃於匠石之前不揣糠秕之導譬之涓人奏曲祗憐並鼔
之簧紅女繅盆倍惜同功之繭云爾
　　吳天篆賦稿序
四始以降代嬗歌謠六義而還家沿雅頌后䕫堂下擅搏
拊者三千孔子壇前撡縵絃者十九列國大夫灑灑登高
之作宗邦公子洋洋博物之稱楚疆善怨屈原則景差唐
勒之師梁苑工文喬如亦枚乗鄒陽之亞無不權輿比興
祖襧風騷班固以爲古詩之流楊雄亦曰詩人之賦不歌
而頌曾聞玄晏之談體物爲長畧見士衡之論今夫茫茫
大塊燥濕攸分渺渺圜區羿仁爰別繩編檮杌難詳九域
之神姦蓍揲歸藏莫晰八紘之情狀禹州饒厲鼎不鑄而
胡消晋渚多妖犀未燃而奚燭桃姬姣麗誰能自畫其容
儀玉女幽閒猶冀代傳其響像興酣采烈卽京都亦聽其
雕鑱骨俊才雄雖江海還歸其歕欱初咀華而繣態終離
器以存神元始而來亶其然矣況復翟泉鵝出興替何多
陳寶雞鳴盛衰迭見日輪恒昃嗤夸父以徒奔坤軸常搖
笑共工之慣觸媧簧乍弄巳看渤澥之枯堯鶴纔飛又見
咸陽之燼時則貞夫握瑾腹轉車輪誼士沐蘭口衘石闕
欲緘恨而不能縱含辭其未可臧文仲書藏讔謎頗多壹
鬱之思郭舍人語雜俳諧大有洸洋之志從來文士幾同
女子之善懷自昔悲歌大類溺人之必笑吾鄕門朢舊數
州來近日文豪尤推天篆爾乃詞源綺互筆陣葩流捜古
本之九丘識亡書之三篋蕭思話流連翰墨世曰無䨇曹
不興遊戲丹靑人稱第一更厭雕華尤耽玄簡宵參絳斗
晨誦黃庭九華爍煜餉黃玉於安妃三秀阿儺饋赤芝於
許斧靑牛關上時遇老𣆀朱鳥窗中或逄方朔陶貞白隱
居之暇間渉篇章郭弘農遊仙之餘偏精詞賦文同束晳
學類仇香伯喈曠逸偶咏靑衣商隱瑰竒曾吟錦瑟於是
借讀盈門求觀接踵人過市上競詢吕覧之編客到枕間
便索王充之秘鈔來小史祗言手腕之疲錄自毛公還笑
中書之秃則有譙國王孫(謂曹子/南耕)爲謀剞劂荆南好事代
庀棗梨入錢恐後如酬字數之縑解槖爭先似醵博塲之
箭頓令汲郡又出新書若在蕭齋定登上選洵可裝之玳
瑁眞堪架以珊瑚更有一言竊爲三嘆昔者王褒論樂宫
人遍頌吹簫司馬言愁皇后下爲取酒吟成枯樹庾信旣
彯盩綬於關中賦得玄猿徐幹亦珥豐貂於鄴下並緣麗
製獲簉華班而我吳子盡室燃糠終朝曬麥薦揚無路盻
楊意以何年貧賤堪傷俟桓譚而奚日此則榮枯莫必季
主所以咨嗟顯晦難期唐舉於焉歎息者也倘千秋而逢
濟北定閔勞薪如四海而有中郞須憐㸑竹
　　毛貞女堕樓詩序(貞女祥符令毛會侯女許字方渭/仁子奕昭奕昭死貞女堕樓以殉)
(遇救獲甦詳西/河大可序中)
三辰霿塞爰徵不貳之心九曜烟霾方表靡他之節海波
􁕻洞乃有冤禽雨雪漂搖翻生恨竹臣出身而事主委贄
將誠女離家而適人靡笄見志紅顔赴義雄於一劍之師
縞袂趍風凛若萬夫之特然或盈門以後展也于歸見廟
而還全乎爲婦牛衣對泣已幾閱夫春秋鴻案相莊復洊
更夫寒暑甚者室中爛熳粗有諸雛膝下團圞差多群稚
庾氏則苟娘在抱陶家則通子離懷畫眉窗裏身極分明
織錦梭邉情歸繫屬中人以上疇無硜爾之撡賢智之流
詎少皭然之志未有秦樓跨鳳卽逢綿惙之辰楚國委禽
便遘彌留之會困冉耕之瘵疾珊枕空陳患荀偃之癉疽
玉釵虗挂䨇星尚隔能無鞅朢之私百歲方賖終鮮綢繆
之雅恒情不免孌彼何知而貞女則厠牏褻器手也摩挲
袒服中單躬焉挼撋不辭淟涊寧羞衛婦之三言備歷艱
辛毎爲𣏌梁而一慟聞而歎息見者嗟咨遂踐孤鸞俄成
寡鵠但使畢生髽髻亦足酬素志於賢雄假令没世蒿簪
便足副所期於靈匹且夫飄飄乃奔月之人空空實下天
之狀璇臺十仭寧嫺控鶴之方綺閣千層詎曉驂鸞之術
而乃奮身以擲自投玉女之扉瞑目而呼甘觸媧皇之石
驚鴻大去翻同緣撞之嬉堕馬長辭幾類鞦韆之戲悲踰
裂脰酷擬屠腸此則宋王臺畔畧可儷其堅貞董相車前
適足形其芳㓗斯時也筋骸瘲瘛絕意偷生口鼻喎唆無
心乞活何意趙宫白璧偏經睨柱以還全奚圖秦國連環
縱値揮椎而不碎天哀志氣遂逢續命之膠人䕶孤芳早
給返䰟之藥翩其尚在宛爾猶存於是刻彼苕華鎸之琬
琰詢貞姬之邑里居隣淛水曹娥問淑媛之門楣人是華
池毛女
　　閨秀商嗣音詩序(友人徐仲/山夫人)
從來福命大抵相妨自昔身名何常俱㤗有我友之高才
際興朝之盛典嚴終接軌揮毫於鳷鵲觀前枚馬聯鑣授
簡於鳳凰闕下辭章温麗至九重亦悉其名體製雕華卽
兩省盡傳其賦會遭逢之未偶遽行李之將歸西風落葉
別子三秋北渚微波送君千里爰於酒半自說生平并倚
風前爲言鄕里乃知高柔室內正有賢妻荀粲房中非無
令婦示我玉臺之咏玩其錦瑟之章葢嗣音啇夫人者卽
君之德配而前太傅商公之季女也爾其族朢通華門楣
淸綺扶風宅第惠班則才擅大家金卯家庭令嫺則名高
三妹冬缸夜煗援彩筆以吟椒春陌晨鮮展蠻箋而咏絮
固勝洛陽道上只解採桑非徒蜀郡壚頭惟能賣酒洎乎
降阼以曁同牢張子高畫眉之暇卽事觀書楊子㓜鼔瑟
之餘便思染翰加以姊如道藴標名德於區中女是左芬
扇風華於膝下一門才媛商雲衣獨矜秀善之稱兩姓賢
甥祁湘君早得淸新之譽堦前鄭婢並習風詩座上濟尼
尤長辭令篇章間作燃脂而玳瑁千函倡和時聞拂素而
琉璃萬軸傅粉薰香之什字字庾徐玉釵羅袖之中人人
江鮑況復翟泉鵝出關河之愀愴何多陳寶雞鳴身世之
感傷不少夜月歸寜則太傅之池臺安在秋風憶舊測尚
書之棨㦸都非渉綠野之空園入烏衣之短巷殘山賸水
頓成今曩之觀伯姊諸姑畧說興亡之事借斑管以描愁
託銀筝而訴恨此則韓娥蕩魄聲因激楚而彌工衛女消
䰟詩以悲哀而入妙也因語故人君眞竒福假令淇泉無
巧笑之人魯國有宿瘤之女孝標膴仕偏逢轗􁜉之妻馮
衍封侯長守噭咷之婦中懷已盡人世奚堪此則對風月
以增欷抑且遘綺羅而成痗卽使室非交謫家有同心然
或妾住河陽君官淄右盛年紅粉響砧杵於天邉異國靑
衫聽琵琶於亭下悲哉南國之佳人逖矣東方之夫婿年
年計吏頻緘徐淑之書歲歲空閨長寄竇滔之字難同弄
玉䨇吹鳳竹以成仙翻羡王章共卧牛衣而灑泣在彼何
辜在君何幸行矣長征何必預人家國歸歟此日猶能樂
爾妻孥種山實英雄兒女之鄕耶溪尤粉黛烟霞之窟左
携嬌女姑消憤懣於詩歌右擁孺人且澣牢愁於文史遠
峰眉際何須看馬上之西山閬苑人間底事戀雲中之北
闕還鄕甚樂去國何傷君日有諸斯言良是藉卿弁語縱
倚馬以奚辭貽我細君遂揚鞭而竟去
　　葉井叔悼亡詩序
寒風寥泬楊雄但觧客嘲晏歲嶒嶸孫楚新除婦服祥琴
乍鼔暗驚四節之如馳莊缶載𢋫倍覺寸心之若結方圖
寛譬姑酌金罍正擬消搖聊彈玉局何意楚狂猥遺越調
春𧖟死後重牽繚繞之絲蠟燭燒餘再灑潺湲之淚疇云
痛定祗益悲來葢自俗異狉獉人非太上空林有鳥尚傳
並命之禽絕壑多枝猶說同生之木何況弱齡井臼洊歷
流離早日虀鹽曾經迍賤黔婁之梱内荼苦居多冀缺之
田間艱辛未免而乃迢迢彩石靑天無不恨之時寂寂瓊
鈎白月鮮長圓之夜楄柎何物空悲女手之拳然筐筥奚
情猶記桑條之沃若緬虗無之遺挂愁髣髴於餘熏此則
何須海上伯牙亦遂以移情不待雍門孟嘗亦於焉承睫
也嗟乎樊湖烟水故國依然少室雲山舊游如昨朢楚天
之似黛轉憶膏鬟盻湘水以如羅還憐巾帶假非鰥侣誰
知此曲之悲況屬恨人詎識有生之樂晋荀粲撫斯編而
惆悵惄矣傷神魏吳起聆是集以軒渠裦如充耳
　　琴怨詩序(琴怨詩者吳陵黃子天濤/悼其亡姬陸小雲之作也)
若乃香薰江夏黃郎雅號多才粉琢淸河陸女尤工巧笑
妾家射瀆相隣漂母祠邉郞住吳陵不遠玉人橋下一自
參媒氐妁遠移稱意之花遂令鳳舞鸞歌競唱定情之曲
迎來桃葉空北部之臙脂嫁得文鴦壓南朝之金粉奚勞
隔巷更看新人詎必提筐還逢故婦固已極綺羅之勝事
寧徒艷花月之新聞然而菱鑑難圓桂輪易仄樓中嬴女
只想吹簫殿上羿妻偏思竊藥花何年而不落鳥何事而
恒啼甚至南陽菊水不見延齡西域名香焉能續命蟲有
可憐之號草多獨活之名以致黃泉白月佳人留鍥臂之
盟碧海靑天方士乏返䰟之術唾殷紺袂猶期鼔瑟於他
生淚滴鮫盤還訂畫眉於再世天乎巳酷人也奚辜傷如
之何吁其甚矣時則窗下簸錢時聞剰響鏡中縆額恍見
殘痕生憎翠竹難掃愁蛾不分緋桃偏描笑靨綠珠一去
彌增衛尉之悲碧玉無歸長抱汝南之恨況秋風夜雨之
經心更斷墨零紈之觸眼韭花一寸依稀幄裏之香桺絮
數行散漫奩間之粉此則逹人齊物太上忘情魯酒可以
合歡靈犀於焉蠲忿終無以弭彼幽憂療其疾疢者矣嗟
乎井公縱博本非行樂之方玉女投壺孰是爲歡之具􁁬
芒蒼昊索笑何年浩浩黃輿埋愁無地凍合銀河將天上
之消䰟更甚賣來金盌彼夜臺之含怨何多葢自天荒地
老而來曁夫歷刦窮塵以後傾城傾國代有其人爲恨爲
悲古多斯事僕也生亦情長老而才盡酒闌燭䟦偶披傷
逝之吟月落河斜閒展悼亡之作屬綴蕪詞用弁綺語白
楊齋畔千秋長恨之歌黃葉村前三尺小蠻之墓
　　茹蕙集序
吾宗無垢者曹則大家左爲嬌女描鸞刺鳳空北部之臙
脂綉虎雕蟲壓南朝之粉黛十三織素宛爾無䨇二八稱
詩居然第一馺娑舘內寧誇巧笑之名道政坊前不尚新
粧之號若夫品地淸華門風綺麗紅牙作筆則劉氏之三
娘白玉爲堂乃盧家之少婦霍驃騎卯金鉅族張尚書典
午名流天邉列宅處處銅街春日乗車人人玉埓屈大夫
之騷賦常說姊嬃衛莊姜之比興時稱戴嬀於是弱卽知
書生而習禮東隣美女爭傳咏絮之篇西邸佳人競倣簪
花之格琉璃硯匣旣繡閣之庾徐瑇瑁筆床亦香閨之潘
陸加以性情道素靡事鉛華儀度幽貞壹遵禮法靑牛帳
捲絕無累德之篇朱鳥窗開時錄緣情之作當春而感楊
桺之綿入秋而怨芙蓉之粉冬缸靉靆映雪彌勤夏簟氤
氲囊螢不輟凢彼燃脂如是而已其他弄墨畧無聞焉然
而命實不猶人兮鮮淑蘼蕪道左愧手爪之難如磐石塘
前識錢刀之可用靑年織錦悲竇氏之機殘玄夜薰香悵
秦嘉之鏡遠鑿隣火以腸廽攬嫁衣而淚落則又衛洗馬
所以言愁江醴陵於焉賦恨者矣嗟乎羲和沉湎剪鶉首
以何辭玉女飄姚懷鴆媒而終老離家公子命巳儷夫纎
腰失路才人恨終齊於齲齒古人之怨千年地下之愁萬
里沉之碧海纍纍鮫妾之珠鎸以靑天歷歷媧皇之石
湖海樓詩集卷六
　宜興陳維崧其年著
　長洲宋實頴旣亭　維岳緯雲
　丹徒張玉書素存　宗名子萬
　秀水彭孫遹羡門　男履端
　山陽李　鎧公凱　姪　洢
　戊午
　　張爾成先生招同白仲調家緯雲弟燈下賞菊次日
　　　作長句奉謝兼柬令嗣子淑孝廉
長安九月西風饕蘆溝木葉羣蕭騷楗關頓苦客懷惡過
市頗厭人聲嚻無何眉端溢黃色少頃戸外喧松濤打門
忽送赫蹏至快若背癢逢爬搔野人一生負花癖先生百
詎肯受束縳㓗極乃或叢譏讒倔强竟下考功第嘯傲便
脫朝堂衫姑胥﨑麗美無度使君跌宕誰能監屋頭洞庭
雪暠暠籬角鄧尉花摻摻血色羅裙閣阮咸邏逤作柄黃
金嵌雄蠭雌蜨夜啁哳雛鶯乳燕晨呢喃千杯巳見笑眼
纈七字忽破歌喉緘先生興發不暇嬾突若快馬追麏麙
花妖月祟乞摹畵烟魂雨魄愁雕鑱今年翹材大闢舘斧
鑿澗壑求楠杉班張崔蔡滿車載翻令此老淹空巖先生
仲冬正六十蓴羮竹酺調酸醎高吟鳳毛迭賡唱爛醉蠻
素爭扶攙我今乆滯薊城北作詩遠附江東函遥憐勝侣
色先悵更憶故國涎尤饞緗梅小受玉手摘碧鱸恰待霜
碪􁪉願沽雙㪷雪淶酒亟挂半幅烟江帆
　　王敬哉先生招飮兼枉贈詩卽次原韻二首
澒洞啇颷動早凉西山爽氣入華堂吳羮細糝鱸腮滑官
焙輕分鳯餅香花外幾人知徃事菊前何日不重陽年年
海鶴精神健料理牙籖曬錦緗
　　其二
忽聞入破唱伊凉囬憶曾經到後堂新竹放梢牆巳過古
苔成蔓屐尤香飛騰敢附燕山隊嬾漫終歸楚水陽不爲
􁊕杯情興劇羡公挿架總靑緗
　　王大司馬胥庭先生招飮怡園同陸翼王鄧孝威毛
　　　大可田髴淵朱錫鬯李武曾周次修分賦
九州饒園圃奥府首京洛秦晉太莾蒼吳越極秀弱恭惟
帝王都地􁁙大包絡鴻濛相蕩潏溟涬恣旁魄隂陽爲洪
壚元氣佐鼔槖風紫吼漁陽天靑洗魏博煌煌宛平公森
爽鬱盤礴兩世躋六卿一門近五柞前年拜樞宻隻手運
韜畧巳聞翦羆貙亟欲徙鮫鰐慿軾禮单寒卷帳麾褒鄂
老謀陣魚鳥餘興及猿鶴觀其措置間一一非苟作烟霞
歸部曲沙石就鑱鑿入門草色净壓架竹光薄捫蘿歷厜
㕒剝蘚穿确硌偃樹仰尻脽缺崖豁齦齶有木盡離披無
峯不拏攫數折逈踰恒千盤倐非昨遂從羣山巓了了見
簾箔紺壁裊廽廊華飈蕩㴱幕櫩前極疎放軒後最開拓
曲室􁌛琴尊周廬匝鈴索朱堂􁂪崔巍頳舘倍的灼揖客
萃袿裾張筵展諧謔維時九月暮菊瘦弄餘蕚雜㳫方圓
陳飛騰羽觴錯雪椀映駝羮銀匙滑羊酪粔籹紅旋酥旗
槍翠初瀹主人語坐客小築意有託吾父太保公遐齡夀
平格當其壯健時愛踏登山屩朝眠潭柘寺晚飯來靑閣
頻歲休杖屨不欲煩腰脚山游悵莫遂似負平生諾所以
營丘園於焉代巖壑兒孫互灌花鄰叟共行藥娛親聊復
爾詎屑鬭粉堊語罷客離立四座色寂寞仁親公所敦曾
閔古誰怍洛陽諸苑囿一徃掃秋籜想彼締造初竟欲吞
寥廓豪只通賔客鄙或縱聲樂何如此怡園淳意發渾噩
酒酣俯絶澗光景益駭愕其下百丈寛其上十仭削莫輕
燃犀照怕現魚龍惡更顧坐客語此月泉源涸儻逢春夏
交谷簾灑瓔珞銀床樹杪懸素練窓中落豈惟垂綸釣直
可移船泊嘉陵詎不如斜川或相若衆賔聞言喜我亦起
雀躍遂復踐坡陁旋爲渡畧彴丹樓忽天半華榱耀城郭
翻身使之高飛步躡鳥鵲慿欄絕呌跳脫㡌縱狂噱皇州
但一氣彩翠走廣漠霜黃三殿瓦㬢赤千門鑰曈曨飛廉
鐘翁赩觚稜爵西山稍雰霾未肯便綽約餘皆色熊呈競
炫腰身各吾生遭泥塗百事受拘縳茲游實快意譬望屠
門嚼獨恨日下舂預愁街沸柝矄黑騎馬去秋燈睡難着
何時風中琴再就林間酌翻羡作園官爲公把鉏钁
　　曹玉淵有緑水送春帆之句賦贈二絕
十幅蠻箋色勝銀東阿才思又淸新如何綠水春帆好只
鬪詩名不載人
　　其二
撲來陌上紅千斛夢去溪頭翠一函不分曹郞太相惱見
人騎馬說春帆
　　李屺瞻以素繭索詩走筆爲作長句
李侯一生擅竒作洮雲隴水争新鮮險勢直可懾百怪猛
氣竟欲空三邉我生萬事總粗醜腕內有鬼愁雕鑱近來
筆力苦竒鈍復有塵坌來縈牽打門誰送𥿄一束幅幅滑
若春籬烟我詩旣劣字更拙春虵秋蚓紛紏纒圬牆疥壁
尚不可矧敢汚汝松花牋長安臘盡后土凍皮肉皸瘃形
拘攣故鄕梅樹漸着蕋日夜想像無由還聞君卧疴我亦
爾正少秀句供流傳數朝料有六花墮玉龍嬾惰風爲鞭
豪情苦受寒餓减俗胃恰須氷雪湔此時得句定相訪看
我雪後詩狂顚
　　送黃俞邰南歸(時聞太/夫人訃)
萬事復何道君今如此歸行藏無一是忠孝愴俱違乆識
浮名誤翻悲讀古非前途多北雪切莫灑麻衣
　　羅太公新祀鄕賢詩以紀事(侍御振􁂜/先生王父)
言從石頭城偶經石頭寺其旁祠一區其境更幽邃修壑
鬱盤陀流泉映淸泚入門便肅穆起我嚴憚意四顧劇淸
蒼萬象絕纎媚父老爲我言歷歷有次第吾鄕羅太公積
德極醇摯作人愛謹㓗挽俗厭澆僞生平大節夥靦縷未
遑記昨過螺南巷居人話遺事一夕太公歸月明人薄醉
路逢誰何人捐軀狥詬誶太公亟援手腐骼復生胾烱然
急難心豁逹露造次以此槪其餘良足發㴱喟我聞古祀
典原不繫名位令甲闡幽光袛爲風末季邇來浸濫觴爼
豆亦希冀烝嘗鬼詎饗貪冐天所忌必如我太公悅服到
童穉九州修里社惟此曰無愧再傳挺侍御凛凛廊廟噐
河流泝其源葛藟念所庇我爲一再拜桓碑兀贔屭殘照
入祠堂悠然滴空翠
　　夀益都相國馮易齋先生七十
朝囬銀燭散紅牆上相懸弧晝錦堂夀極平臨輝大樹沙
堤直築傍長楊九霄衮舄心偏赤五夜鹽梅鬂巳蒼聞道
薦賢頻補牘毎承天語夜琅琅
　　其二
益都舊是靑齊地東望蓬萊水勢渾一縷靑纔生大海五
更紅巳射朝暾從來嶽凟關元老坐使䕫龍翊至尊好待
普天銷戰鼓留侯辟糓莫輕論
　　其三
郭外毿毿萬桺强新成相國午橋莊谽谺峭壁凌飛動颯
沓盤渦逼混茫分得堂餐時餉鶴繙來閣帖更添香參霄
戰壑材何限砌下孫枝盡棟梁
　　其四
曾從閣下吐車茵自愧中宵叩角人位極公孤心轉細誼
緣疎賤感尤眞只憐客善題鸚鵡始信朝須飬鳳麟此日
一尊剛介夀長安煖律巳囬春
　　送宋牧仲員外出榷贑關
毘盧閣前西日昏高梁橋下寒河渾北風吼雪雪大作半
捲不捲紅旗翻此時别我向何處得母奉使通樓煩自從
羽書暗江介黑雲濁浪砰江豚須臾七閩鏟逆節俄頃百
粤收强籓賧錢賨布蔽江下鱟帆洋舶連檣奔慿誰算緡
佐國計仗汝監稅充泉源此行甚壯極忼慨只我惜别頻
煩冤身雖吳人過宋久十年僦屋梁王園君家本號丞相
後才大目短曹劉垣角鷹會獵雪爪競快馬斫陣霜蹄掀
姚黃大者推金盆邀我說餅城東村擣虀抑鮓檀方法砑
筝摘阮精討論北里小部白翎雀西苑老軰康崑崙十雙
綘爉欺朝暾茸衫熨得檀槽温在旁劉毅能知狀(謂山/蔚)是
夜徐摛也斷䰟(謂恭/士)人生歡樂會有極一鞭又出垤澤門
君上天邉跨黃鵠我歸田畔騎烏犍我家箬嶺藝茶竹其
俗瓦市陶瓶甗釣魚射鴨擬終老山翁溪友時枉存今年
一事大難料强策跛鱉追駵騵長安俗薄屢推罵僅獲君
軰來寒暄誰令君復别我去此後那肯相爲言男兒百事
不掛臆只愛舊雨交攀援玲瓏久散龜年老隔年事巳成
開元我今縱有送君曲曲調不覺攙巴猿章江花月亦大
好素馨價或低山礬對花酌酒儻相憶早覔魚素隨潺湲
　　上大司宼蓼翁宋老夫子五言古詩一百二十韻
兩儀代絪緼圓穹逓廽斡山川積德刑嶽凟配英傑堂堂
宋夫子落落超門閥家有伏生經床留魏公笏烱然一寸
腸忠孝互盤鬱儀觀擅峻整丰度挺矹硉弱冠踸藝林聲
名走吳越許與必老蒼提攀總僑肸摛詞極㴱穩臨文最
縝宻擺落鞶帨言力存正始骨羣兒競雕縟鉛槧日搰搰
公方用㴱意頗若有不屑釋屩踐玉堂翔步登金闕屢擢
領淸華歷官參宻勿升朝三十載矢與膏脂絕天子稔淸
貧羣公愛謹㓗講易闡羲文經邦弘稷契鳥臺肅綱紀禮
闈芟軋茁生平憂國疏一一霄漢揭薄海病瘡痍羣方苦
苞蘖有劄盛一囊剔燭細繙閱平明趨殿陛只欲陳顚末
毎聆天語褒要俾臣衷竭龍飛我
世祖謳歌徧溟渤
今皇仁孝思詔許官僚述羣臣􁊕命退握管競惕怵祗緣
功德高翩慮言辭拙公拜再薰沭覃精務揃截單詞歸鄭
重軼事總詳晰慘淡繪天心縱横穿月窟九重頻嗟咨五
夜親甲乙乃於衆作中獨用一人筆須臾園陵上蒼然屹
碑碣蚴蟉翠螭盤靉靆卿雲霱此皆關掌故件繫在史帙
上者銀管編次亦石匱繘惟餘家庭事他人或未悉而我
屬㴱知忍使就湮没前明遘末造國步日以蹶忼慨先中
丞艱難擁旄鉞是日哭登陴於焉怒衝髪隂風助悲號陣
馬羣嗚咽大呼誰强起屢鼓難成列倉皇裂甲裳感奮握
符節透爪并穿齦屠腸復灑血遂令營丘城愁雲慘膠結
嗚呼稠濁世忠義誰剖别宫寺煽玄黃朝堂沸檮杌可憐
騎箕後輾轉橫誣衊冷落張睢陽凄凉叚秀實公年十七
八憤氣塡寥濶誓捐七尺軀生挽高堂訣間關抵輦下矒
昧眎白日弱肉付灰釘如飴甘刺剟觀其訟父書字字吐
酸切至今涙點殷晶熒蹟難湼誰將袚不祥此幅卽桃茢
縱令巖壑錮還召風雷掣當時交動色異類亦吐舌旁觀
諸老成私許瑚璉質君親詎異理家國原合轍從來至性
人足補綱常缺今始劵斯言益信百不失三荆盡凌雲小
季尤儁逸頻年上計偕比歲纒疢疾形骸漸黑痩氣息僅
綿惙公聞搶地呼小草悔一出奈何同生人坐見飜飛瞥
無何接惡耗沉痛欲引决豈期骨肉親歡愛從此畢家書
旦以至潞河夕以發㠶檣恨滯淫川路限超忽翻身上鞍
馬决計棄舟枻僮僕不克追妻孥詎遑挈其月正炎􁹐長
途更䠥􁋧扶桑焦渴烏暘谷鑠層鐵早行歷三舍晩飯破
數驛入門呼子敬當暑悲風飃心摧玉樹埋䰟斷金刀折
卽此敦友于可以覘貽厥公家好男子嶢嶢若氷雪排空
鬛開張千里期一抺我公鄙躁進式訓勉謙吉隱囊玉麈
柄渠是他家物何心慕貂蟬蓄志安蓬蓽我生畏貴人延
之語良逹㝷常紈袴態此事須洗刷所以諸賢郞持盈鮮
驕溢定識高門閭㡳事煩蓍揲嗟予一　鷃於世若蠓蠛
何年鷹離韝終日蟻營垤賦性旣䟱庸作人復坦率才因
貧賤退老受饑寒聒一身類人奴萬事同苟活豈無雲霄
軰頗欲相煦沬譬如隴山禽憫彼樊笯紲相憐過則巳一
徃興巳輟公雖愼交游然亦多入室何緣華嶽胸乃不忘
一撮今年下明詔內外交薦㧞我公夙昔心因之遂觸撥
竟將微賤名直向聖人說予生巳遲暮近狀倍蹉跌飛掦
五色毫半爲窮愁奪雖蒙君相知未必泥塗脫要使羽毛
豊翻令顔面熱循分祗慚惶顧名眞忝竊㴱愁報稱難豫
恐篇章劣蘆溝十月寒渾河北風冽睛天灰眯人雨後泥
没膝借馬怯崩騰徒行畏疲苶還鄕偏有夢入世本無術
新正春意動桺眼明於鶻終歸阮公村且釣袁家渴緗梅
行受摘黃獨會堪掘籬門通窈窕草閣慿疎豁遣興苐㝷
僧浪游惟到浙乍可任悠悠長將謝矻矻惟懷知巳恩耿
耿不磨滅鍾期金可鑄趙勝絲當綴臨風一放歌西山莾
突兀
　　冬夜同王惟夏毛大可允大方雪岷飮毛會侯寓廬
　　　分得衣字
頗愛祥符宰蕭疎只掩扉過君風雪夜挽我薜蘿衣半醉
吟難愜(是夜席上擬/咏鹿脯未就)重來興莫違紞如街鼔動跨馬且須
歸
　　夀大司農梁蒼巖先生
春生臘底色昭融雙㦸懸弧屬上公憶昨尚書持虎節去
頒天語靖鮫宫千官祖帳桄榔黑百粤廽颿荔子紅手定
蠻荒勲不細親勞玉陛饗彤弓
　　其二
狼烟蜑霧未全收辛苦中原百二州萬竈熊貔喧壁壘一
軍蟣蝨上兠鍪時艱眞倚防邉將歲絀頻紆仰屋籌誰訴
閭閻貧到骨司農今是冨民侯
　　其三
白日黃河百戰塲昔年使節下睢陽寒門有弟嗟秦贅(四/弟)
(子萬爲侯朝宗/偦時僑寓啇丘)高誼煩公問楚狂一讀幾廽增感激千山
萬水劃蒼茫鬂毛衰颯馮唐老今日方瞻數仭牆
　　其四
霞漿㶑灔汎璚巵争唱棠村自度詞多恐人間無此曲從
教月㡳任人吹銀筝九叠翻宫本紅燭三更冩色絲歌罷
靑陽屏後轉露桃催放莫嫌遲
　　張晴峯水部索雷琴詩漫賦長句
白項老鴉啼上樹街南北風幾時住黃塵十丈眯殺人三
日不得洗袍袴張侯貽我玉版箋要我秃筆吟么絃龍香
蛇跗百不見出語那得淸而圓黃金之臺作平地十到長
安九敗意桓山道士說興亡焦尾何知爾許事來朝手撥
壓塼茶擬倩雪甀烹葵花請君暫鼔玉練瑣使我耳畔聞
􁅥沙綉靴女伎莫輕學此曲不是筝琵琶
　　李梅崖先生招飮賦贈
九衢騁軒葢烟塵塞空颺先生澹泊人悠悠鮮所向姿制
擅淸羸襟期託蕭曠攤書雀啅簷丸藥鳩啼桁革帶似不
勝空香自來餉嗒焉一室間散緩類恂讓及握三寸毫屹
若萬夫將九派夜濤轟兩崕春溜漲淋漓到𥿄筆光怪滿
屏幛擘窠最謹嚴八分不流浪我吟西山詩舌撟駴絕唱
淸能漱萬籟秀欲鬬叠嶂所居一畆園林壑愜微尚自非
折柬招亦欲抱琴訪入門大笑劇脫㡌互跌宕呼僮飣畦
蔬留客杓家釀熊白削凝匙蟻綠滴鳴盎飮罷一廵櫩興
來兼植杖山行徧嶜崟川觀窮滉瀁追思曩所經十事九
不忘惟餘一高樓怯寒未曾上至今胸臆間隱隱作惆悵
來年煖律動預想雜花放准擬倚欄看春山定多狀
　　冬夜小飮益都夫子齋頭嗣君躬曁以册子索書賦
　　　贈一首
燕京臘月北風吼緗梅着蕋細如豆花羔壓酒潑鵝黃未
坼泥封暗香透章丘長鬚走急逓抱甕前爲相公夀是時
至尊幸南苑閣門晝静稀文奏遥呼弟子到後堂徧洗􁂭
罍㵼芳酎子魚通印霜可斫茶餅頭綱綠堪鬭四筵飮比
落埭船半夜舞作廽風袖諸生出口笙筑諧二難列坐氷
玉糅季也更鋪雪色繭泥我杯乾吟一首對君决眥瓜觜
健愧我倚牆骨骼瘦多年老鐵苦塵霾徃徃横遭蝸篆繡
君不見公侯之子復其舊男兒詎肯倚門胄他年看爾上
雲霄韋平世相君家又
　　除夕前二日同儲廣期過慈雲寺訪傳靑主先生
北征鬱鬱傍京輦南望迢迢限鄕壟坐乏梅粧意不聊節
當椒酒心彌冗忽憶太原老道士破寺呻吟履决踵相携
莫怯北風狂竟訪那愁劣馬覂背郭無人輿騎罕沿河極
目氷雪壅巉巉削比鵠卵圓紛紛飄作鶴毛氄枯杉幹秃
偃槎枒小屋籬傾藏闒茸寒麏驀澗𥪡尾竄野䑕穴牆戴
頭竦弄袖晴絲漸妍㬉拂面烟光逓慫慂側㡌眺覽歷歷
峯揚鞭調笑纍纍冡纔經夕月殿壖平巳見慈雲刹竿聳
入門二客慰且勞冐絮一翁坐而悚苦言疾病關鬲冷只
訴衰羸腰脚尰拚將痩骨伴山麋詎有淸吟鬭秋蛬盛世
偏修聘士儀老夫濫被徵車寵兒扶孫曵還仗誰此事商
山眞作俑我聞翁也彊盛時畫地談天氣蠭湧詩篇兀奡
壓并汾義烈峥嶸葢關隴卽今誰恨驥伏櫪疇昔争看𧖟
出蛹葡萄噀香賽馬湩請翁飮此勿浪恐黃扉爕理盡大
賢上有至尊坐垂拱蒲輪會見送翁歸三關一路春花擁
　　題恵元龍曁尊公先生令弟小像(元龍北上其尊公/賢弟送之出門畵)
(工爲作/此圖)
去歲君别家阿翁送出門有弟立翁旁頎然秀而温瀕行
牽翁衣欲言聲轉吞願翁莫倚閭怕翁雙眼昏赤脚一獠
奴生長田家村驟聞徃帝鄕不覺行步奔吳中有畵師觧
抹絳與礬爲君繪此圖託君隨身犍京華三千里便可時
翻掀今年君别家秋風敗牆垣阿翁不復見空有斯圖存
長安夜對床軟語接吟蠜披圖㵼老涙驟雨忽傾盆我細
觀此圖慘淡筆墨痕一翁園綺徒二子今淵騫翁戴古冠
巾子美瑶瑛琨傴僂顧慕間可使薄夫敦空香發絹素兩
手不敢捫語君且勿悲人事難重論請君篋此圖庶用詔
後昆
　巳未
　　巳未元日同孫豹人毛大可朱錫鬯吳天章喬石林
　　　陳氷壑飮曹峨嵋寓齋限賦靑咸二韻
共作長安客毋爲元日醒多君抛萬事爲我倒雙瓶異國
簪偏盍歡塲屐毎停屠蘓吾戀汝城柝不須聽
　　其二
酒闌歌忽起高興砉風帆此曲慿誰授斯人果不凢但須
消夜爉切莫羡朝衫惜少􁅰纎手呼來撥阮咸(坐上大/可度曲)
　　送同年李子德終飬還秦中
金啇肅初秋凉颷蕩游氛荒塗趯毚兎曠野􁇔驚䴢之子
離京邑駕言邁西秦傾都耀冠葢祖餞瀰通津矧我同門
友歡愛尤所敦念當翻飛日懭悢懷其羣黃葉落長安飄
颻辭本根天風一汝送仍墮㶚滻濵人生戀鄕土疇不思
仁親欵欵臨岐言惻惻難重陳
　　其二
皛皛明星祠森森巨靈掌峩峩玉井蓮花開百餘丈關河
旣雄㧞人物更俶儻李君起西陲才氣固無兩生當千載
餘氣冠萬夫上蒸爲礧砢辭精緊不流宕咸陽一布衣光
價庇吾黨終期老巖阿誰甘受塵坱敝帚大難料時或干
金饗興朝歘求賢軺車徧林莾
　　其三
君家病老母獨子無餘丁兒出母目盲兒歸母眼明君從
發秦州以曁官上京時將孺子泣激爲烈士爭百試百不
憐崩廹開其誠詭詞託告宻屏語疑論兵濳身百僚底喘
息伏殿廷小臣實懵昧濟則君之靈須臾閶闔開　詔遂
烏鳥情祥颷一披拂天日爲光晶
　　其四
我朝體羣臣樹業甚宏逹吾
皇敦人倫寰宇徧煦沬君親詎二理忠孝原合轍君歸温
凊暇時事定所切秦關逼巴棧頻歲高戰骨至今洮隴間
土花尚凝血君其臥西州調護諸豪傑聶政僅鼓刀許身
因母决男兒管樂儔寧惟效明哲努力崇前修虗聲仗君
雪
　　送葉慕廬歸黃州
西風滿長安落葉那堪數隔牆靑梧桐又復滴新雨秋雨
不肯絕秋懷難自持楚客昨有信告我還山期猿聲夾㟁
聞樹影和烟没君上洞庭船定望中秋月曾爲緱氏宰只
聽嵩陽鐘一官成汗漫萬事還踈慵京華聚散渾無㨿愁
君又上黃州去赤壁山前古戰塲從來烏鵲南飛處我亦
江湖慣隱淪朝衫偶着毎嫌身聊將拄笏微吟意送爾張
帆捩柁人
　　學士項眉山先生有子甫十四齡姿性秀發即席能
　　　射覆屈坐上客歌以贈之
武林學士麟州客談經說史螭頭㘭文宗昌黎起八代筆
扛贔屭纒珠鞘門牆奔走籍湜軰瘦餓不唾賀與郊膝前
瓊樹總拏攫一一欲向靑雲捎驥子十四更軒豁勢若鵰
鶻追鳴􁫟長安獻歲晴色動御河解泮層氷膠先生緩帶
甫下直入夜爲我開春庖霏霏斫鱠急雪亂溜溜壓蔗真
珠抛江艖忽送鄕味至天目綠筍供煎炮堆盤飣案更何
有塘棲橘柚新解包此時飮酣沸笑噱且使射覆停譁呶
四筵隷事燭將滅兩陣鬭智鋒初交窶藪争看舍人窘吽
牙或受東方嘲英英驥子獨敏㨗猛氣欲刷東西崤獸肥
草淺一出手何物足以當弓弰繞床喝雉必先着應弦洞
脇慿誰教古來不乏擅夙惠譬彼鷇語争啾啁楊修小時
縱了了所嗟噐量猶斗筲只有君家七歲槖詮釋大道淸
羣淆看君才氣正匹敵如豹在藪淵有蛟他年致身位卿
相竒計何必誇居巢我生輪蠢類苦匏老大葢頭無把茅
縱能說項有何益書傭祗辦撮與鈔君不見鳳雛一身偹
五彩下士纂組真蠨蛸
　　春夜讌集敬和益都夫子原韻
嵯峨黃閣動星辰尺五城南詎比倫夜色九衢燈乍落風
光二月桺將新勾芒近報施春令鄂渚遥看洗戰塵(是夜/適聞)
(岳州/奏㨗)何幸枯荄逢煖律一宵生意也津津
　　其二
平生頗慕古人風今夜師門數子同漫說馬還空冀北不
因鱸始憶江東關山入破邉簫競梅杏將花朔雪融潦倒
敢希遭際事願撡鉛槧只從公
　　寓舍逼近市㕓晨夕聞貨賣者譁囂聲援筆漫述
都城浩烟海醜好鮮不納縱能聚光怪頗亦容穢雜城隅
僦老屋柱礎半欹壓督隷亟糞除課僕事畚鍤籬腰刈葶
藶墻脚砌蠣蛤拂拭黃紬衾摒擋赤藤夾聊用妥琴書差
堪展巾箑獨苦廹闤闠跬步礙履靸瓦溝矢沾汚灰洞蹇
蹙踏垣􁃠屐響厲牖缺市囂匝呌賣尤可憎未曉便呀呷
千聲閙猩狒百喙一鵝鴨或如隣翁鼾震撼到屏榻或如
猛士閧洶湧作盟㰱或如婦勃谿㦸手詈里甲或如􁁪嚘
嚶中夜絮匱乏亦有淸而圓婉轉效鵯鵊隔葉語啁啁穿
花啼恰恰前衢吟未了後衖行相答風便更分明宵闌倍
嗚邑嗟予躭静閴遭此劇噂㳫爬搔那可耐徑起破門闔
大呼譙市兒若軰太稠遝鬻不過籹粔販不過鶉鴿籠內
䑕搬薑擔頭羊熟胛汝求極猥細汝材最冗闒費汝涕與
唾聒我夏與臘汝物又呰窳詭餙只一霎喎唆眩翁媪誕
謾誤親狎安能張耳輪坐受嗇夫喋市兒羣致語公量大
𥚹狹不見長安城紅塵眯白帢班張溢輦下坤軸俱摧拉
哆口論滔滔掀唇風颯颯鬻文倚市呌賣賦作標挿逢人
不囁嚅於世誰欵洽聽罷謝市兒失笑口難合碎琴洵險
着衒玉寧良法䦱戸悄無言陳編耿殘蠟
　　岳州大㨗
上於二月二日宣　諭臣民是日大雪敬和　三相國原
　　韻二首
二月二日急雪飛崇文門外萬人圍争看北闕騰丹詔快
覩南天洗鐵衣上苑臘前春巳動一軍飮至戌方歸壺漿
父老休翹首指日滇南識　主威
　　其二
洞庭湖煖鷓鴣飛報道平蠻大合圍共藉九霄三相國助
成千載一戎衣金鞭送喜穿花到玉殿承恩帶雪歸何幸
草茅逢盛事願從彩筆播　天威
　　兩􁐠行贈邵子湘
我􁐠冗似緣坡竹汝􁐠捲若蝟毛磔兩􁐠意外一握手熟
視無端笑啞啞家鄕流浪不見面見面乃在長安陌感激
聊爲肝胆言讙豗互詡文章伯憶昔蘭陵數鄒(訏/士)董(文/友)賤
子結交眞莫逆可憐爲人好心事拉我談詩妙風格花天
同領百罰杯月地共枕千人石鵝管三更毎換吹鵾絃半
撚偏低擘一尺紅衫不自惜直向柈中褁魚炙故將惡語
惱蠻腰要使春顋暈微赤邇來踪跡頓錯落當日歡娛太
狼籍晚歲交君才更健出手壓倒羣兒百詞塲虎跳或龍
掀筆陣銀鈎兼鐵畫長安雪片大如蓆我今悞作長安客
底事靑門淡蕩人也挽馬撾隨老革君家水上幾間閣君
家烟際一區宅畦蔬差足媚盤飱園果粗能餖盤槅噫􁃣
噓得歸且種東村麥
　　上閣學李容齋先生
李花第一仙人樹藜火無雙學士衘北闕三更歸院燭東
華十里早朝衫紅樓乳燕調笙譜碧海凉蟾躍鏡函臺閣
文章精組織京都詞賦極雕鑱龍文扛鼎才難敵鵬翅摩
空氣不凢掌上夜珠新炤乗風前汗血早驚颿談經入室
皆江鮑把臂傳杯半籍咸識曲更能分雅鄭調羮還許别
酸醎摻撾畵鼓張詩料捉搦蠻鞾佐酒監金屈戌揺犀作
押錦檀槽撥玉爲嵌高情颯沓排空陣軼興喧豗下水㠶
賤子生平眞濩落先生品望最巉嵓乆淹馬磨悉誰破一
到龍門恨巳芟節過上元春藹藹花飛五出雪摻摻柳絲
眠後將成絮桃靨含時漸啟緘更到玉堂爲介夀鳳城煗
翠漲晴巖
　　送毛亦史游山左
夜來玉戲太漫漫早起開門雪又乾子作急裝何所向我
慿軟語一相寛卽防儉歲低顔面且對窮交罄肺肝滿目
流亡憂不細乾坤去住總艱難
　　其二
渾河二月巳開氷捩柂張帆獨未能上國鶯花空汗漫殊
方虵豕尚慿陵聽來街鼓愁千叠望去家山路幾層記否
東臯聯榻夜滿園絲竹半湖燈
　　送錢塘翁武原同知黃州
御桺宫鶯媚遠天金簫玉管醉離筵靑春佐郡名方起彩
筆題詩句可傳兩岸野花弦子國五更新月楚人船黃州
爾去應懷古鐵㦸消沉又幾年
　　春又雪次梅耦長韻
早起看山失翠微鳳城一夜作瑶畿空明極望通瓊苑颯
呇時聞響竹扉歡比故交頻聚合愁和鄕夢共飜飛還期
稍待泥乾日與爾春游漾夾衣
　　雪後贈張爾成先生
千門梅蕋晴春動一夜瓊葩玉戲佳天上張星原列宿人
間樞府本崇階淸河第宅雕鞍盛韋曲門庭畵㦸排八月
銀河供汗漫千秋金鏡待磨揩華文入直蓮爲炬峻秩分
籓玉作牌綉􁏢一探銅雀瓦珠珂仍響濯龍街班齊簪笏
千官肅調叶笙簧二氣諧玉立朝端推領袖風生閭右懾
椎埋還因吏散呼香茗毎喜朋來選菜鮭白月半廊浮白
墮靑春三徑踏靑鞋公緣桑梓情偏愜我困泥塗句類俳
門下況承栖小季花時只擬過高齋欣逢揆覽星文燦喜
值懸弧鳥韻喈是日赤麟方獻賦(是日初八令嗣/子俶方入禮闈)公家玉
燕早投懷蟠桃正熟瑶池島紅杏旋開御水涯寄語善題
鸚鵡客來宵重醉鳳凰釵
　　題石隖山房圖爲王咸中賦
誰携一幅石隖畵邀我閒吟石隖詩石隖溪山我舊識徃
徃夢中時遇之漁村樵舍雨漠漠藥苗橘刺烟差差稻畦
積叠鍊師帔芋畆錯置仙人棊憶我從師受經義總角訓
詁研書辭(謂錢吉/士先生)師家正嵌堯峯罅連山駭若奔濤馳抛
書飽飯腰脚健手捫蘿葛爲遨嬉山下石湖更淸泚東風
吹皺黄玻瓈時揺茶艇亂花艇小動菱絲牽釣絲别來光
景巳隔代昔游兎脫疇能追聞君斥買數弓地架屋恰在
山之陲日煗渚禽啼啄木風輕粉蜨飛入籬鄰人百軰雜
鼯鼬鑿山鏟嶂窮宵㬢(居人俱以/伐石爲業)雕鑱窈窕作瘢痏刳剔
彩翠成瑕疵靑山笑君顔面黧君亦調笑靑山癡送向高
墳作羊虎枉却正骨蟠龍螭山靈苦君惡嘲弄令汝無故
來京師京師雪後泥一尺遭我爲訴懷鄕悲摩挲更開綠
板匣出畵視我添嗟咨柳綿漸墮鮆魚覺杏纇欲破流鶯
知家山大好合歸去看畵詎必眞療饑只愁山神要君惱
亂雲封谷歸難期歸須拜石謝不敏前言戲耳誠當治春
山憐汝廻薄怒重揄秀鬋描修眉娟然流盻一相顧與汝
永好無乖離
　　東家藹公
將相神仙兩不成枉抛心力可憐生美人老盡燕丹死誰
與荆軻賦定情
　　題路湘舞詞
玉河新月小於眉正照文窗獨坐時那得蠻鞾紅鶻嘴隔
簾偷拍斷腸詞
　　其二
草橋杏葉着花初客舘墻隂宿酒餘正是一春愁病裏小
詩慿寄路僑如
　　題桃菊畵幅
霜前痩菊傲東籬道服黃絁也自宜却爲陶家太枯淡譍
門還立小桃枝
　　秋凉飮酒詩和益都夫子韻
凉飈颯然來簾幙便飄灑雜花朝暮粧小帙晉唐楷吾徒
嗜曠逹詎怕誚狂騃且𢋫酒德頌暫輟進學解葡萄釀固
佳只惜雙缾矮歌長字欹傾八分倩阿買正逢興會豪那
遽腰脚　剸蛟没溪潭截虎劈巖嶰人生幾兩屐萬累直
須擺杯闌更拇戰洶湧隣墻駭依稀斫陣還甲光耀純鍇
　　宋旣庭孝廉余三十年老友也客歲夏秋間與余先
　　　後被召入都又同下榻廣平夫子寓廬幾一載矣
　　　秋日南歸賦五言古詩二十八韻送之
君夙嗜恬退而余尤嬾惰牽率到長安疲苶誰能那直沽
君落帆督亢余卸䭾後先入國門天遣對床卧宵燈耿旅
䰟秋閣了吟課時於五夜䦨或在百人座分曹擲㡌呼聯
袂攝衣坐歡笑無不爲樂事任人作燕山寒氣早十月雪
花大皚皚氷塞川芒芒塵掘堁期門爭道馳鈴卒突街過
溝遭傖父推巷遇游兵邏南人太恇怯北客誚秀懦毎於
代馬上愁甚吳船簸況又俱短視兼之腰脚輭脫不愼橜
衘行當受顚蹉蛩蛩與距虗相喚復相佐歲月如流波四
節歘焉挫寒消杏靨融煖逗桃腮破奏賦太和門君倡余
則和君文特﨑麗珠玉生咳唾如何反見遺遣歸理耘播
家鄕鄧尉峰眉黛連茶磨太湖秋簟平綠凈不容涴樵歸
簑半村漁散舟千個風窗鱠碧鱸烟寺炊紅稬嗟余乃滯
留金門守窮餓浮榮何足多得歸爲君賀
　　阮亭先生有謝愚山侍讀贈綠雪茶詩翼日余亦贈
　　　先生岕茗壹器侑以此作并索先生再和
先生下儤直兀若棲窮巗朝來肯一吟骨力韓杜兼頻年
固詩壘堅卧任鼔儳綠雪果何狀竟破詩翁緘鴉山固足
珍岕荈應最忺棋盤曁廟後淄澠别酸醎家園四月中此
物緣崕嵌閨人適褁致箬籠黃蠟箝送君秋雨餘谷泉正
垂簾霜甆快催㵼颯颯騎凮帆只取香色嫩底要龍鳳匳
但倩指爪柔捧之出紅襜高人無偏頗揀擇諒所砭請援
綠雪例再吟烏角鹽
　　送茶次日阮翁語我又得一事乃遲遲不遽出昨始
　　　示我仍叠來韻
温平君子性閬伉烈士態此茗兼有之味可匹淸瀣先生
一代豪詩力壓馬戴斫陣槊縱横出山雲靉靆饋茶冀得
詩持以詫流軰詎止側弁哦還思畧沾漑日者君語余新
句昨宵裁遥知定吟圓百顆落珠琲連連遣長鬚穪娖日
幾隊瑶華卒未貽兀兀守茶焙譬如傾城人含情惜蛾黛
遲遲春困餘始肯露腰背清晨陡然示快若破積塊狂斟
翠琖乾起舞珊鞭碎君詩險更工余才老方退發棠愼勿
嗤茗餉行將再
　　舍弟還啇丘慿寄徐孝廉恭士
一别流光五載移昔游歷歷費㝷思曾逢夜雨邀僧聽毎
爲春燈借馬騎誰遣故人成薄宦聊慿小弟寄新詩縣南
黃葉堆行滿何日幽㝷果夙期
　　其二
侯生(謂朝/宗)去後才人少雅健沉雄汝最能縱使蠅頭難點
勘應呼驥子畧抄謄漫郎逋客吟都徧斷墨零紈訪未曾
若道鴉靑書𥿄貴剡谿還有數枝藤
　　寄侯六丈叔岱并懷田梁紫
苦憶啇丘侯六丈縱然疎放亦天眞三年割宅諳余嬾竟
日衘杯任世嗔黃葉村前追撲朔紅薑花下捉鵪鶉寶刀
澁盡苔㾗紫垂老憐君氣竟馴
　　其二
金門覊絆意茫然月黑狂歌白晝眠近日六鰲翻厚地多
時一雁喜晴天碧鱸肥日牽鄕思黃菊開時少俸錢京兆
田郞殊好在相思片語仗君傳
　　送邑侯張荆山之任
吾邑介宣歙邉幅實狹窘墟烟雜旊甀津筏編茶笋叠嶂
黨靑天秀色鬱嶾嶙廽環罨畵溪百摺結蛇蚓南山坐上
頭下見紅泉引誰將孔翠奩鑑此雲髩鬒田甿胼手足儒
雅鉥肝腎人蒙官長憐俗並雎於蠢開門放鵞鴨初旭照
畦畛含哺數十年寒暑免灾疢自從軍興後民氣大駮踳
樹樹啼猩鼯村村沸蛙黽昨年解戰船拽絕千牛靷前年
送軍糧十室九室盡今年旱暴尫赤地足悲閔兩氿亦焦
枯厄運到蛟蜃里正亂咬人捽頭類秋隼明知骨髓乾苦
說租庸緊谽谺善卷洞破碎仙人囷南箕不簸揚虗名只
堪哂我公今召杜聞言定紆軫激爲危苦辭敢告神明尹
　　送邵子湘之登州并寄譚舟石太守
我生大言好誌怪耻逐衆口爭嘔啞壯遊恨不東到海蜷
縮偪塞徒搔􁅥此州相傳大譎詭洪濤百斛蟠龍鰕澄鮮
忽嵌小黒豆此是眞臘新羅艖日主祠堆紅破碎之罘山
矗靑毿㲚混茫一氣雷雨晦夜半已擲金蝦蟆我坐一官
去不得頭童尾禿翅觰沙誰何男兒極豪横徑縛短絝挽
馬撾我聞祖洲冨仙藥芝菌徃徃霑麏麚君行倘値海市
出定現幢葢交紛拏爲余一語問徐福别來巳久應還家
五百童女果安在可猶顔色嬌如花詩成自覺棘口吻恐
以妄誕遭喧呶登州太守我好友鰒魚對噉開官衙把詩
狂呌定絶倒颯颯驚亂城樓鴉
　　移居詩爲田綸霞郞中賦卽次原韻
班斑蘭蘭薄笨車西曹老子新搬家忽逢柴車塞衢術萬
牛蹙踏喧驚麚城門旦開詄蕩蕩怪底偪側踰彭衙竹爐
瓦銚響戞觸亂書破硯堆欹斜葛洪移居絶類此那有水
部官梅花若將此景入圖畵只少鮑姑雙髻鴉先生大笑
復何恨我狂尚慣漁陽撾但愁秋雨井又塌補天之手煩
女媧
　　重九前一日喜汪蛟門至集曹峩嵋齋同曹升六田
　　　子綸喬石林汪舟次限六月韻
秋簷滴瀝不肯歇街泥㶁㶁雙髁没重隂那許洗袍絝積
雨偏令涴鞾韈堆盤不見大官羊苦被人譏飽糠麧捫壁
惟看畫上鷹持燈只照墻邉蠍故人誰爲送消息昏黒昨
巳抵城闕便須趣駕車前騶何用通名鈴下卒同官南曹
老解事夙叱厨娘辦肴核㧞得吳姬髩底釵抑鮓蒸㹠殊
搰搰京都連月地大震妖靑蒼茫纒彗孛百僚巳說斷媐
遊三市還聞嚴請謁吾徒不過文字飮來日幸免酎金罰
酒三行後氣益振雞再號時興尤發談詩說劍莾喧豗惡
弄狂謿儼排訐男兒貴賤太超忽徃徃送人把節鉞北風
一夜吼新晴獨樹空潭嵌龍窟亟須借馬去登高莫負西
山靑滑笏
　　九日同升六子綸蛟門石林舟次峩嵋渭淸次耕黒
　　　龍潭登高再叠前韻
白楊風狂啼不歇鐵色古潭龍出没百年又逢黄菊琖一
笑苐少鴉頭韈男兒饑飽自有命鵞鴨徒然競糟麧已拚
作客慣聞猿却爲得官惟見蠍今晨斷霞頳斑駮稍喜下
繚黃金闕西山晴髻費梳褁小者纔作巨桃核臺前古冡
太瑣碎一半巳被狐狸搰只須蹋地弄廽波何必憂天占
怪孛九逵冠葢工請謁獨把㴱杯領百罰李潘二子最後
來眼中之人總英發須臾枯木老鴉呌噂呇有若相告訐
似言瞑色漸蒼茫所嘆流光轉飄忽生前但得花兼酒身
後還慿衮與鉞天風天風吾語汝愼勿簸動蛟龍窟歸來
又報米缾空醉倚高樓閒拄笏
　　益都夫子九日招登善果寺閣余以先徃黑龍潭不
　　　克從游三叠前韻
紞紞街鼔打剛歇北斗闌干曉星没誰歟剝啄拉登高徒
跣下床脚不韈牽來櫪馬驚老瘦餘響猶聞齕枯麧便從
潭底掣乖龍詎怕崖巓棲毒蠍幸不當樽綠醑空只愁挿
髩黃花闕比來生趣最錯莫是日狂遊更倉卒歸知我師
讌寺樓滿繡花糕飣盤核遥聞側聽極痒痒路黑泥㴱徒
搰搰此寺由來盛香火晝夜祈年并禳孛紺寮直與一氣
通琳殿或受羣靈謁巳誤當前落㡌狂難辭向後添杯罰
篇終陡覺悲歌發綠章誓擬排閶訐一生百事毎蹉跌九
日千齡只倐忽安得解組把鉏犂健勝登壇秉旄鉞靑州
自是沃衍地籠水況號烟霞窟他年綠野倘從公願乞墻
東地十笏
　　次日益都夫子垂示善果寺登高之作遥和一首
秋霖淙淙大作惡其勢欲平寺中閣新晴頓復洗昏霾冷
翠西山竟如昨一官便是牛馬走萬事眞輸種瓜叟巳無
硬句押題糕況値淸齋禁食酒鈎纂編排詎我長屠沽卜
筮眞吾友今年地揺月建酉屋瓦時時作牛吼五行之志
天官書此事將母未曾有幸聞修省廟堂上庶免漂流土
木偶隂伏陽愆理或然風狂雨横灾寧久只須精意格龍
蛇何必縻文磔雞狗吾師示我詩一首憶昨凭闌賦重九
强將蚓竅學鸞吟腕弱毫枯難運帚蟹胥雀鮓尙堪把刻
日重游寺牆下三秋晴日卽重陽莫待紛紛籬菊謝
　　九月十五夜月食紀事
月中妖蟇騁雄怪開口齖齖慣噆嘬攫拏直犯爛銀盤么
麽敢涴琉璃界氷輪藥臼吐復吞桂闕蟾宫癬成疥此時
下土蟣蝨臣亦逐羣官下堦拜廟門萬鼔怒霆轟堂口千
燈亂星挂須臾完完碧海東依然滓穢少纎芥爾蟇枉自
挿齒牙終古金甌幾曾壞饑腸陡作石鼎煎歸路横遭游
徼搤但能嚄唶嚇寒餓何不飛騰守關隘百事都令此軰
妨一吟便覺生平快五更歸卧曲盝床叢菊半畦霜月曬
不眠唧唧鬭寒螿逹曙狂歌吾未􁁄
　　九月十七夜同王仲昭毛大可吳志伊汪舟次潘次
　　　耕胡朏明飮馮冐聞躬曁西齋翌日益都夫子用
　　　拙韻作詩見示仍叠前韻
銅槽氷蟻瀏不歇渴羗拍浮頭髪没井中底用投車轄席
上巳先脫巾韈汪生老饕殊可怪似欲流涎到麩麧潘生
酒半便放顚謔語螫人作蛇蝎吳生匿笑只温克吃吃口
中生石闕王胡拇戰興更豪顧謂諸君皆勁卒賢主二難
尢愛客悉索釵璫備盤核毛生拍手仰天唱自詫不減鶯
喉滑人生窮逹關年命徃徃術家談計孛只須白墮霑老
兵那有靑蚨媚典謁銀荷的爍蠟炬短翠斚縱横蝟籌罰
此時我師方偃息四座喧呶莫輕發若言狂熊誰爲傳張
口鴟彛能告訐極知聚散最飄忽且壘糟丘擁旄鉞頃刻
夜静天雞鳴呌徹虞淵燭龍窟翠華行且詣郊壇抖擻吾
將具袍笏
　　題孫愷似孝亷梅沜詞
萬里歸來奪錦袍常將邉曲譜檀槽此聲漫遣燕姬唱留
向沙塲醉舞刀
　　其二
輥徧香絃唱徧詞紛紛搓粉滴臙脂時人縱賦柟榴枕難
示孫郞帳下兒
　　柬同年李渭淸兼申吃餅之約
滿空黃葉喧秋井颯颯敲窗疑䗱蜢憶昨重九去登高山
東李生最精猛作勢横牽惡馬騎愛看霜林電光騁間者
濶焉久不見令我慿闌想形影一日李生來打門握手上
階幘不整爲言昨宵吾䘮我甲夜沉迷直至丙顚擠猶如
墜崕谷昏黑得毋塡坑穽此後重生極偶然當時不死良
天幸對君狂笑君須省身世從來類萍梗千古疾如羊熟
胛一官贅比肩垂癭只應拚作半生狂愼莫徒爲百憂耿
靑州麪抵齊紈靚翠甑炊成雪肌泠再買京城早韭芽要
趂秋燈來說餅
　　題許實夫說篆册子兼送其歸東臯并呈巢民先生
　　　曁無譽爰及糓梁靑若裔承山濤諸游好
獲君說篆文喜躍偃復仰秋蛇雜春蚓蟠結晴苔上此道
首斯邕製緣倉頡創中間崔蔡軰一一丈人行後來騁鐫
鑱波磔只流宕􁎡扁法不傳茫然失所向鵠頭歷錄垂豕
腹膨脝脹點畫譌濃纎區分惑邉傍北邙前歲登此地昔
人葬恒多秦漢章飛出王侯壙或篆偏將軍或窴大丞相
蛟螭斷鈕鼻缺齾不成樣爬沙把之歸綠若鏟叠嶂許侯
妙此技精緊更跌蕩當其㴱湛思十事九遺忘及乎興會
酣颯然始一放舞刀如舞槊遣筆如遣將撇捩鷹脫鞲喧
轟鯨䟦浪長安秋雨歇繆篆肯予餉爛銅蝕不完破玉瘦
逾旺此時籬菊吐正擬沽淶釀如何忽告歸念茲色惆悵
東臯我昔游不死須仍訪碧脆椒雞羮黃鮮蟶蛤醬桃膏
紅溜匙花露滑凝盎楊枝别來久不審作何狀那能花月
邉再試玲瓏唱君歸見故人歷歷問無恙宵長秋夢多蟋
蟀閙衣桁
　　送汪存庵廣文岀都
西風颯沓黃茅店獨樹野田遭歳歉此時老友趂急裝淅
瀝霜花肌骨砭憶昔交君在鄕井當時握槊争壇坫毛骨
英英萬馬驚容華灼灼群姬艶酒社分吟陌上花獵徒並
載車中獫倘穪袁伏果何甘若論曹劉眞不忝狐白之裘
紅罽韂紛紛萬態若曹僭斯世何人少八騶官今所職仍
鉛槧居無華堂出無傔矍相圃中苜蓿占膰肉空勞掾史
頒俸錢肯向生徒歛君不見易州釀勝葡萄釅灤河鯽鬪
鱸腮噞肥羊硬餅且㗖之一笑須如塡坑塹廣文雖冷勿
復愁耿耿爲君倚長劔
　　錢編修所藏司馬相如古碧玉小印歌(與古碧玉/箭决同藏)
錢侯示我一片玉嫰於菭色拳於茭復持㡳物酷摹畫邉
兒碧眼泓然䫜(音/㘭)櫝之沉檀屑以麝紫綾錦袱纒螭蛟開
緘雜彩恣潰溢觸手一座停譁呶抺眵秋簷細審視古翠
駮落蝸涎交乃是相如小私印秀若黛滴溪塘㘭昔人阿
黑并買得字義佶屈呼聱聱莫嗤犬子絶相類歘忽變化
騰犀犛不鐫小字鑱名姓烏龍怕受當壚嘲我思玉大不
易得出土應藉三重茅當時卓家盛資送王孫嫁女人聲
虓家僮八百捧奩具此玉或亦充褁包雪膚耽與琴心昵
便着犢鼻寜相抛成都才子最魚雅遠山新寡眞娥媌猩
紅小印鈐牘尾長門脫藁紛傳鈔其旁一玉紺綠色衆客
復起爲啾啁詳詢始識古箭决百戰曾刷幽并郊不知出
自何代冡土花古血濃黏膠想其弦響未成響獸趭豨突
山獾跑然疑二物大刺謬鳥䑕詎可同其巢不知主人蓄
㴱意淘洗酸腐須鞭鞘長卿文具太秀懦故借猛氣相煎
炮客聞此論意陡釋說眞說贋還哇咬風流相賞固有在
嗟爾所見誠斗筲君不見茂陵金椀亦破壞咸陽璽角無
堅墝其餘斯邕古碑篆一半横被羣兒𫾣何如此印足把
弄千年愛惜誰爲教錢侯狂呌忽起舞籬菊正放霜天苞
亟收二物弆入匣不爾惡風怪雨防有天龍捎
　　讀惠徵士元龍同宋徵士叔邃徐檢討電發潘檢討
　　　次耕侯秀才大年靈祐宫會飮之作和韻冩懷一
　　　首
霜郊細馬挈蠻榼公等於此興不凢更提健筆撲險怪猛
虎背痒摩枯杉昨余覊絆未曾去琳宫遥望靑紅嵌安得
幻爲老蝙蝠􁫒身直上浮圖攕嗟余垂老乃新嫁窘束不
得褰屏簾六宫女伴半嬌横誰其脫贈茱茰衫獨餘數子
癖痂嗜許擘新蠏圍晴檐那知百事只我誤更覔四美知
誰兼荆溪溪舞浪花白五湖雄長余何謙茶檣酒舍任跌
宕博徒歌叟寧憎嫌千塲㪷酒雪風月十面腰鼓筝琶咸
閒邀傖楚劇盤馬醉泥夭妍低剝柑顚狂判作半生過茗
艼敢辭千日淹不圖皇天有㴱意要我宦海嘗酸醎宵編
靑史苦堆垜早朝丹禁愁森嚴易州老春攔液局禁賖毎
毎標紅籖斜街菊本太瘦細欲摘風枝無二三旁人咍我
出苦語此意先生胡不廉不記頻年訴迍賤夜闌兒女篝
燈談一官底事轉惆悵却於朝市夸林嵒我時大笑顧座
客世路佶屈踰左擔烏玄鵠白有本性煎茗何必加薑鹽
一冬臂痛近差減觥船灔灔還能拈來朝續飮亟報我不
爾曾遣長鬚覘丹房石鼎倘聯句狂道士語吾爲添
　　益都夫子復用前韻戲作宫怨詩見簡再和一首
六更打罷瑤籖歇鴛鴦瓦上參旗没西宫閙掃競晨粧隨
例金床傅絝韈憶昔蛾眉未陪輦妾本貧家鮑糠麧綉陌
懷春只畏龎銅缾汲井惟愁蝎夜半天寒倚竹邉平明飛
上黃金闕乍憐着籍在天家猶勝他人厮飬卒天家誰料
劇凄淸計託微瑕思自核未窺皓魄十分圓巳報玉京三
度孛殿角東頭拜新月玲瓏簾挂珊瑚骨風颺鳳吹度平
陽盛鬋修蛾難伏謁何時月下奉宸游斜抱琵琶訴淪罰
囬首牽蘿茅屋㡳此時萬片寒香發寄語江村姊妺知紅
顔歲月眞飄忽生女愼勿嫁侯王生男愼勿把旄鉞從古
金門奉帚人悲同飮馬長城窟妾身自會冩宫愁買賦寧
勞金十笏
　　桃花流水圖歌爲喬編修石林賦
誰翻十斛臙脂水直㵼半幅氷綃中斑斑碎點蜀錦纈灼
灼亂捲江霞烘初疑玉奴霑卯酒臉潮倒暈瓊酥融復訝
誰舞鐵如意一夜迸裂珊瑚宫描摹想像總難肖良久纔
辨花光紅三村兩村低着水千枝萬枝高映空不知揺櫓
者誰子一船盡没緗桃叢兩頭酒椀雜吟卷隔港魚蠻招
釣僮踈䟱麂眼織作篷四圍雲水相玲瓏小桃一笑太無
頼幾瓣暗逗篷窗中此時靴紋浪未起一簾晴鏡磨靑銅
家家開門放鵝鴨村女茜裙兒竹弓人無呰窳俗醇悶地
不舄鹵時和豐世間那便得此境或者眞與仙源通橋邉
早有鱖魚賣且酌白墮調橙葱酒酣倘欲别村去亟趂船
尾桃花風
　　秋日貢鷹使者入關接吾友漢槎書兼乞藥物廣平
　　　夫子旣以枸𣏌地黃二種緘寄余則附寄烏絲詞
　　　稿一部仍繫四絕句兼呈衛玉叔
靑海竒鷹雪不如貢來都下北風初自憐亦似離鄕客特
爲流人寄𥿄書
　　其二
緘題藥褁出寘顔湮透紅籖涙點斑更仗當歸作廋語金
雞竿下盻君還
　　其三
寄去烏絲十幅多到時飛雪滿蓬婆邉墻詎少如花女好
譜新詞馬上歌
　　其四
殷勤并語長流叔雪窖頻年況鐵衣月㡳琵琶千帳起聽
他彈罷定思歸
　　宣城施愚山先生家園有梅數株橫斜閣外今歲四
　　　五月中梅忽吐二枝適孫茆兩鼎甲㨗音至無何
　　　復綻二蕚則先生侍讀之命又與高檢討同日下
　　　四花前後正與四公第宅相望也同人作詩紀之
　　　余亦殿以五古一章
施園數本梅嵌在水閣背其下麯塵波濛濛鴨頭翠粉苞
纔暗坼香巳沸城內花小不勝簪便擬敬亭髻今年四五
月灌木鳴蜩嘒桃無　􁮚粧杏少臙脂纇梅精陡放顚瓊
粟綻緗蒂一花値一家歷歷開以四無何四先生前後吉
語至底用卜莛篿居然握符契宣城一畵手乃是都官裔
作圖遠寄將字脚春𧖟細余適忝詞垣同官出相示披圖
笑咥咥戅直吐腸胄我聞羅浮姿耿介絕自貴劍俠與飛
仙礧砢不邪媚云何老成人學此兒子氣譬如啇山皓爲
人家國計羣公定自佳奚預爾花事徒然浪猜疑良乆悟
㴱意施公骨堅凝峩峩天廟器高茆澹泊人灑脫擺俗膩
孫君雅未識亦不恃門地相看氷雪容共領鹽梅味以茲
燦天葩聊爲兆靈異詎隨槐桺軰森森附權勢不同桃李
花灼灼鬬韶麗花神聆我語一笑廽薄恚敬謝縞衣人前
言吾漫戲
　　冬日陪益都夫子善果寺看雪
林邉未涴小梅粉盆內全稀金菊芽天公憐我太索寞幻
作玉戲飄瓊葩瑽瑽漸擬擊銅鉢淅淅暗欲堆銀沙陡然
湔䘠俗腸胃裂眼大呌狂槎枒城隅古寺莾空濶怪藤雜
木紛交加離披遭壓態抑塞偃蹇就縳軀鬖髿此雖蛣屈
未成勢玉龍巳覺能盤拏挿天黛閣更颯爽周圍欄楯靑
紅紗皇州一望一千里空明浩淼誰攔遮西山乗霧失數
堵荆關粉本誰塗鴉其餘瑶林并晶闕一一紏結蟠春蛇
黃扉爕理我夫子夙躭禪喜精楞伽遠公撥火出薯蕷香
積掃雪煎脂麻土酥甘滑楮雞美肥脆還能鳴頰牙薄羅
輕溲作寒具鈐以猩印鮮如霞此時朱門正行酒錦幃四
面籠琵琶花羔縷切落紅雪那顧後世謿淫奢何如我曹
淡生活不斟綠蟻惟斟茶須臾解衣趂浴鼔所喜背痒便
搔爬風狂臘雪定爲瑞來年饑窘寧無涯卓錐哂我語狂
悖一笑絕倒相輪斜
　　送宋徵士叔邃歸平陵
我有茅堂滆湖口與翁里巷遥相連荆溪月悄更鼓順徃
徃直落平陵邉水關關外氿一幅滑膩賽却鴉靑箋綠帆
一峭九十里轉眼便抵翁門前篙師放溜險堪怕船婦作
歌淸可憐一舟舞雪明乍滅萬簑響玉輕而圓瓦塲荻市
早語沸葦花槲葉秋粧鮮我覊京國甫二載家鄕怪事還
喧傳五六月間旱已甚火龍赤帝司其權西溪一夜陡龜
坼海濵石燕空熬煎憶昔前朝兩氿涸依稀記是庚辰年
徃來水底路交織沙鳥饑啄擔夫肩白頭曝背撫遺事歷
歷話作三條絃當時樵夫拾螺蛤毎於缺甃㝷釵鈿千春
井竃塌不盡一巷磑碓形都全浪淘蝕杵綠年叚潮劈空
牆紅幾甎龍逃犀竄竟何處不逢其狀逢漦涎蓬萊揚塵
凢幾度嗟余竟再看桑田觀河詎必憂面皺乍可出手摩
金仙人生遇合定有數過眼豪貴同雲烟江南是月梅漸
放翁歸一笑應狂顚伯兄獻歳正五十亟釀臘酒開長筵
吾鄕山水翁所愛得閒定復相周旋只愁頓失兩溪翠昔
時走舸今乗箯人生萬事莾難料古今陵谷能推遷山行
倘見墨離髻戲寄一語翁須鐫墨離莫笑西氿竭氿亦笑
汝寧牢堅安知來歲春水發藻荇不反棲其巓
　　冬夜同諸子小集慕華平舍人齋頭分韻二首
今晨休沐暇騎馬出㝷君幽興忽焉愜空香時一聞氷匙
凝兎耳髹几映鵝羣莫信天街柝宵長未便分
　　其二
內史才偏大吾生路轉迷一官增老瘦萬事仗提携側聽
風將起瀕行月又低夜烏驚列炬磔磔不成栖
　　題畵爲尤悔庵賦
家在江南楊柳村笑君只憶水哉軒野夫也住荆溪上時
有春流漫小園
　　其二
家在江南楊桺村此時風物最消䰟老梅未放香生樹野
鴨羣飛響過門
　　仲冬望夜同諸子侍飮益都夫子堂中翌日夫子作
　　　歌枉示敬和一首
嘈嘈點滴氷蟻凉渴羗排雲騰綠章今宵願抵千日長誓
與歡伯無參啇印懸何必大如斗塵世松喬亦稀有但祈
美醖不離口不見糟肉更耐乆我生本乏廊廟才十年射
獵周侯臺臂鷹上馬去不囬翻身大笑雕弓開一朝罝網
羅英哲微軀也被朝衫緤道旁那羡征西碣頭上不慣幽
州雪從來棋局似長安熱刼旁敲孰肯寛蕉園藁本墨汁
乾千年靑史徒叢殘我師造化在其手從卯揮毫直到酉
百家描畵終覆瓿詎敢與師爭不朽雄雞三號夜漸央獸
爐蠟炬光昌昌玉鈎隔座誰所藏一醉萬態都遺忘
　　送緯雲三弟同王鶴升邑令暫徃山右度歲來春卽
　　　下榻澄江署中
吾弟好大言居恒嚮余話只思汾晉游毎恨乾坤隘余則
顧而語身今受人械安能刷羽毛僄疾縱所届今晨走别
我作裝太狡獪知從賢主人眞歷飛狐界余笑有是夫弟
乃償夙債譬如過屠門果得恣啖嘬又如擲梟盧隨手只
一喝此地壓三邉從來控兩戒太行石厲角王谷崕噤齘
雲中上黨間是處足遺砦當日三垂岡重關一夫搤鴉兒
破陣還置酒說成敗至今戰士血和蘚凝成蠆天隂月黑
時此卽騁幽怪風前古蹟多可以發㴱喟據鞍颯揮毫霍
若并刀快三晉出紅粧戍削雜袿䯰能爲塞上歌慣作男
兒拜對客攪筝琶嘈雜金元派差可寄謿詼還慿豁悲噫
行行指􁆄亭一造哦松廨(四弟子萬時/爲黎城丞)阿萬出相迎烹雌
飯秕稗應爲說老兄宦興居然􁁄明年二月間片帆逗江
介暫看故園花小脫征衣曬嬌女髪初齊小婦眉如畫嗟
余滯金門沉憂幾時瘥揺筆送還鄕狂踰痒搔疥
　　京邸歲暮送其白弟暫返梁園卽赴南昌郡幕三首
爾到睢陽郭多應四節除難霑分歳酒差勝寄家書久客
妻孥痩長貧兄弟踈愁悰翻倒極白髪漫盈梳
　　其二
侯丈詩篇穩(叔/岱)徐君格律蒼(恭/士)可還騎馬去只爲鬪雞忙
草草傳柑夜勞勞執㦸郞相逢應見訊慿爾話行藏
　　其三
皖口還西上廬峰紫翠偏江聲連故國驛路入新年鐵樹
旌陽宅紅霞賈客船子安吟眺處彩筆至今傳
　　益都夫子次君冐聞將膺國子學正之命長歌奉贈
　　　次汪舍人韻
岐陽石鼓器怪偉蹟留太學世則無我未手挱兼目擊空
盤硬句追韓蘓羡君臯比擁此地十萬胄子橋門趨鼓也
膨脝屹廡下守閽安用銅駝乎鳳毛犀角相門種才調豈
止堪師儒沙堤代築韋平拜今人料與前賢俱只愁攬鏡
白如瓠褒衣不穪君形模入春花發上丁日定有彘肉膰
吾徒
迦陵詞全集卷六
　宜興陳維崧其年著
　同邑徐喈鳯竹逸　維岳緯雲
　海鹽彭孫遹羡門　宗石子萬
　日照李應廌愚庵　男履端
　嘉定孫致彌愷似　姪賜薛
　中調
　　臨江仙
　　　偶作
憶在冶城公膝下圍棋年少知名石頭兒女本輕盈象牀
春縱博珠袷夜彈筝　倐忽過江門第換中原飛渡群傖
吳霜點髩不勝情案頭無鬼論肘後淨名經
　　　酬贈崇川陶月嶠
四十男兒方墜地家聲列㦸風流翩翩挾彈少年游兄居
長樂尉主尙富平侯　詎料蹉跎空老大逢君楚尾吳頭
酒闌話向北風愁無家徐僕射有淚白江州
　　　詠竹夫人
孤竹君原稱苦節晚遺弱息江村夜凉薦寢暫承恩斑畱
江上點冷浸月中魂　靑女秋來休見妬此身自有根源
化爲橫笛響䕫門但憑關塞曲吹裂小龍孫
十載蕭蕭湘岸住梢烟惹雨參差如今枕畔露華滋身居
淸暑殿夢到竹郞祠　琢就細腰氷幾尺宵來御輦頻辭
一生疎直許誰知霜砧來别院紈扇憶同時
　　　春日過訪友人村居値其往郡題詞壁間而去(友/人)
(城居爲/余比隣)
早起隔墻花弄影忽然空舘相思隣家巳換燕空飛許多
惆悵事訴與落紅知　百里烟航遥訪戴柴門鎻向春磯
沉吟暗詠壁間詩徑開山以麓村在水之湄(二語友人/門前自署)
　　　武塘贈錢巖燭
黃竹篙兒如雁呌西風直放江船櫓聲揺破鶴湖烟園林
排木次甲第矗花前　公子才華尤絶勝翩翩氣壓幽燕
新詞脫手萬人傳暗香姜白石殘月柳屯田
　　　贈柯翰周
玉樹三柯偏競秀枝枝黛色嶙峋一枝纔茁便凌雲車從
新市出衣用異香薫　此日相逢猶未晩當年眞恨離羣
狂歌莫問水犀軍好將腸斷句寫徧石橊裙
　　　寒柳
自别西風憔悴甚凍雲流水平橋并無黃葉伴飄颻亂鴉
三四點愁坐話無憀　雪壓西村茅舍重怕他榾柮同燒
好畱蠻様到春宵三眠明歲事重鬭小樓腰
　　七娘子(又一體)
　　　汲女
柴門之外淸江曉兩三枝映竹夭桃小鬬茗偏忙澆花趂
早銅瓶翠綆深深抱　汲餘閒數雙棲鳥坐晴磯紅上梨
渦悄窣地許防有人低笑浣衣娘又盈盈到
　　蝶戀花
　　　紀艶十首
劉氏三娘雙姊妹生小繁華家住鷄鳴埭梵字闌干花影
碎籹樓恰與春波對　兩小後堂曾博簺阿母簾前此日
教重㑹傳語翾風空至再蟬釵只靠秋千背(避人)
簾外桐花閒弄影不便相辭悄語傳聲請猶自眉峯烟不
定避人奩內添宫餅　說道今宵天色冷且自畱停莫憾
猧兒醒珠斗斕斑斜又整人間第一消魂景(促坐)
犀蒜銀釘紅玉槅小小簾櫳不與金堂接鬭草又慵彈阮
怯邀郞今夜抛金葉　百子枝花香粉浥郞是椿家好把
豪犀厭(音/葉)小負紅潮生兩頰紿郞博進惟榆筴(鬪葉)
凉夜金街天似洗打叠銀篝薫透吳綾被作劇消愁何計
是髩絲扶定相思子　對漾紅繩低復起明月光中亂捲
瀟湘水匿笑佳人聲不止檀奴小絆花陰裡(跳索)
梔子簾前斟鵲腦隔著屏山愛聽銀􁐼好唱盡紅鹽人不
曉依稀記是蕭郞稿　偷得新聲三兩調悄學春鶯唇綻
櫻桃小銀蒜輕揺郞到了和羞吹滅蘭缸早(聽歌)
亞字䦨干花一朶每到花朝春夢偏難妥女伴相携爭婀
娜迷藏小捉籹樓左　髩棗微鬆蟬翼嚲怕有人窺輕合
黃金鎻戲罷偎人苔砌坐日移交網花陰簸(迷藏)
拂曉相逢花弄口如此天寒何事淸晨走小院綠熊鋪褥
厚玉梅花下交三九　招入綉屏閒寫久斜送橫波郞莫
衣单否袖裡任郞沾寶獸雕龍手壓描鸞手(圍爐)
一帶紅墻剛六幅忽聽簫聲欲斷還將續知是東隣吹鳯
竹邀來教弄相思曲　風起落花紅􁍝􁍝香唾猩絨小印
琅玕束故說玉人吹未熟明朝重到黃金屋(教簫)
年少雙文能勸酒笑折花枝今夜爲郞壽紅燭厭厭籠翠
鈕飮深忘却春宵久　若下烏程春釀厚却笑佳人腰似
三眠柳明日綠紗窗外走手揺屈戍籹成否(中酒)
滿院姊歸啼惻惻隔著中門悵望游絲織訊至方知娘小
極潛來小掲蜻蜓翼　怕響金梯行不得半晌徘徊纔到
菱花側立久微聞輕歎息春陰簾外天如墨(潛來)
　　　春閨同周文夏賦
芳草萋萋人脉脉綠遍東西不空南和北滿院春晴無氣
力海棠花下捱時刻　惆悵去年逢玉勒酒市紅橋此際
曾相識往事不堪重憶得餳簫陣陣催寒食
　　　春閨和漱玉詞
曉起春酥呵又凍風捲西樓似怯紅欄動欲倚自憐無與
共和愁况是纎腰重　花影看看移半縫呆覷庭陰蹴損
鞋尖鳯莫怪難憑惟好夢鵲聲也把愁人弄
　　　魏里錢爾斐先生向有四月蝶戀花戲字韻詞病
　　　　中偶次其韻并索蘧庵珍百竹逸雲臣和
四月荆南山更翠山下人家都被嵐光膩南郭鶯聲纔滿
市東隣榆筴還縋地　問訊茶園開也未糓雨過頭記起
旗槍事自是茗柯饒實理酪奴水厄休相戲
四月荆南堪買醉雪片鰣魚觸網連湖起色鬭新鵝松粉
細櫻紅笋綠玫瑰紫　更有蓴羔纔下豉一琖醺醺醉倒
新沙嘴射虎屠龍非我事天晴且趁游蜂戲
四月荆南山雨至淅淅濛濛碧窨雙溪尾水檻科頭閒徙
倚笛聲吹得波紋碎　小院日長惟好睡睡足揮毫自笑
無新意滿幅詛神兼罵鬼先生慣以文爲戲
四月荆南春去矣點點花飛别我彈紅淚所幸東街連古
寺木香鶯粟還堆砌　汲水澆花心暗喜小啜龍團管甚
人間世更上危巢探鵲子老來愛與群兒戲
四月荆南多賽㑹隔浦叢祠日日村巫醉午後楝花風乍
起打門社首分鵝胾一飽欣然無箇事走趁楊花飄蕩
東村裡腰鼓盲詞隨處是分棚又看棃園戲
四月荆南桑柘美泥就𧖟房雪淨無塵滓紅帖糊門多禁
忌家家阿婦勞纎指　笑語小姑應夜起好事今冬早把
衣裳備推却繅車佯不理小姑爲惱前言戲
四月荆南天着水濃淡溪山染做修蛾翠拂曉家童呼入
市半籠携得含桃至一幅斜陽紅到寺新筍排槍數徧
那能記浴佛人歸深逕裡鄰閨兒女燈前戲
四月荆南風景異乍雨還晴晴雨都無次欲認前村渾不
似茫茫萬頃黃雲膩　一巷柴門誰夜閉打麥聲中隱隱
猧兒吠酒辣餅香眞足喜竈前摶黍添丁戲
　　　五月詞仍用前韻
五月荆南梅雨至好貯天泉競滌空齋器豕腹龍頭堆滿
砌庭前新改瓶􁁏肆　濺沫傾珠差足喜亟喚樵靑活火
須先熾道是茶聲還不是依稀松鬛挐風戲
五月荆南饒好味筍脯茶油都上蛟橋市細切黃瓜凉欲
嚏厨香正熟長腰米　飽飯風前貪美睡剥啄誰歟佳客
催人起庫裡葛衣新歳質迎賔且學披裘戲
五月荆南花未巳各色戎葵濃淡揺軒砌聞道街南花更
麗殷勤乞取三升子　待得明年栽滿地簇繡舖茵便作
花城矣此是貧家眞富貴人間富貴還如戲
五月荆南新漲至一片茭蘆總把川光翳閣外溪風來也
未陰陰先作鏗鍧勢　水郭漣漪逾十里買件簑衣走入
漁翁隊日落笛聲篷背起封侯不換垂綸戲
五月荆南蒸濕翠墻脚苔生礎潤垣衣膩院靜日長沉水
費瞢騰兀坐思陳事　憶看京江江萬里爛若銀盤倒挿
金山寺雪片崩濤飛彩幟妙高臺下龍舟戲
五月荆南佳節至角黍堆盤嫰綠窗前醉綘縷絲絲斜纏
臂釵符顫罷簾痕碎　五毒羅囊裙帶繫始信人生騎虎
非難事折得海橊紅染袂蒲根鏤作葫蘆戲
五月荆南多酒㑹蜜蟹糟蟶新自江船寄杏酪攪酥偏沁
肺桃膏紅透氷甆內　萬事蒼茫休問矣餔啜吾生此舉
强人意閒看雨絲蛛網綴分明空裡穿珠戲
五月荆南秧早蒔黃𥿄飛來温語從天至見說東南民力
敝秋租減半明年事　比屋歡騰還雪涕只恐來年還似
常年例我語村農休過計官家自古言無戲
　　　六月詞再用前韵
六月荆南村貼水蒲葦成樷屋傍漁庄尾溘溘野風波靣
起湖梢直灌橋門裡　白髪老翁無個事掩罷柴扉選塊
陰凉地招手老妻牽稚子團團聽話隋唐戲
六月荆南天似醉雨嫰如無恰又吹來細嬴得遥山都欲
睡糢糊失却靑螺髻　簷澑漸删刪不已忽見中庭一縷
晴虹起那禁群兒爭笑指碧翁也着斑斕戲
六月荆南蒸暑氣過了梅天市上無兼味白小黃魚稀少
至老饕鎭日涎垂地　紅糯新炊淘莧滓蜆醬葵羔也自
饒風致鼓腹陶然吾足矣瓜棚之下閒游戲
六月荆南閒也未一月停忙暫緩官糧比聞道開徵今日
始新絲賣了來城市　不信何花名茉莉却與儂家白荳
花相類笑煞長橋橋上子市兒慣取村兒戲
六月荆南多水市鞋様凉船柳樹根頭艤茭白菱紅排氿
尾漁翁又糶鷄頭米　一望風荷兼雨芰纔見錢錢又早
田田矣剥罷蓮蓬何處使挼來做箇人兒戲(小兒剥蓮蓬/以線縳之反)
(裘振袂儼然老/翁名蓮蓬人皃)
六月荆南蟬早沸做暝連陰夏巳賒秋意莫謂晚凉饒爽
致田禾最怕床頭被(六月諺云床上葢/了被田中無了米)長日經營無好
計枕上詩成記又無頭尾且拾厨中靑鴨子糊他一盞螢
燈戲
六月荆南人早起倚閣看雲雲氣朝朝異夭矯軒騰兼蔚
跂火雲燒却銅峯翠　蜃國那須誇海市換狗更衣反覆
須臾耳若問世間還勝此天公聊學人情戲
六月荆南門屢閉壁上烏巾挂着多時矣客到蕉窗時一
啟不迎不送貪徒跣　問我新編今有幾叩首主臣夜火
燒殘矣消夏袛餘詞一𥿄君休哂我篇篇戲
　　　夏日睡起卽事
幾日戎葵堦下長烟膩吳天難得心情爽風裊茶烟斜翠
幌燕雛爭把香泥搶　窗小綠陰偏簸蕩夢覺循墻暗地
閒來往誰打樓前銅砌響熟梅自落中門上
　　　本意
記在綉裙親見汝深院潛行驀又花間遇綴綠粘紅無定
處濛濛撲徧東園路　艶粉退來還幾度天若多情休遣
春光暮拆了鞦韆飛却絮成團滚過墻頭去
　　　咏水仙花
小小哥窑凉似雪挿一瓶烟不辨花和葉碧暈檀痕姿態
别東風悄把瓊酥捻　灔㶑空濛天水接千頃烟波羅襪
行來怯昨夜洞庭初上月含情獨對姮娥說
　　　淸明同諸子集原白齋中
柳線黃時雛燕乳爲㨂芹泥掠盡亷纎雨今日風光剛百
五新晴鬪煞新粧嫵　須聽尊前喧畵鼓照眼花枝負了
卿何苦不信試看風起處亂紅砌滿春歸路
　　後庭宴
　　　春日同仲震過譙巖先生齋看牡丹(齋名/壺天)
天寶名花蓬萊新築君家最有仙家福洛陽千里錦年光
攝來都向壺中縮　盈盈複磴廻廊裊裊嬌絲脆竹綠窗
低唱換了華淸曲歷亂夜燈紅被簾風小蹴
　　一剪梅
　　　吳門客舍初度作
風打孤鴻浪打鷗四十揚州五十蘇州半生習氣破除休
少日倡樓老去僧樓　故壘蕭蕭蘆荻秋說甚曹劉只羡
孫劉鱄諸巷內且淹畱烽火邊愁風雪覊愁
　　　七夕由虞城渡河至單縣
客裡流光迅逝波五日纔過七夕將過殊鄕令節巧蹉跎
星渡銀河人渡黃河　劇憐良夜不如他天上情多地上
離多經閨兩地蹙愁蛾大婦停梭小婦停梭
　　釵頭鳯
　　　艶情
薔薇罅鞦韆架中門闔鎻聲纔罷銀墻側銅扉直記來約
畧行來疑惑黒黒黒　幽窗下紅燈射夜闌綠水昏如畵
花紋槅玲瓏極剪刀尚響冠兒未摘嚇嚇嚇
　　　和蘧庵先生詞用原韻
琢月手談天口胸中雲夢吞須九寧游戲非文字問他作
者幾人曾㑹未未未　情絲鏤啼珠澑斷腸怕學屯田柳
羞溱洧翻淸徵笛吹江閣帆騎峽水似似似
　　朝玉階
　　　冬日過惠山下一梅亭
曲徑斜橋澗影迤空山亭子好趂閒過小軒颭水似殘荷
石欄經雨澁遍靑莎　短墻叢竹受風多一聲漁磬杳濕
烟簑黃梅着色鬭新鵝折來堪作供佛頭螺
　　唐多令
　　　春愁
蟬髩隔花陰香肌壓翠衾風前一笑擲千金記得那時明
月底剛半線露丹襟　銀鑰杳沉沉朱樓阻信音流鶯啼
破綠窗深淸淚未彈紅淚滴流不了到如今
　　　廣陵上已
板渚柳枝横津樓酒斾輕舊繁華猶記蕪城正是穠春逢
上已多少事麗人行　年少愛風情紅粧識姓名杜紫微
此地曾經今日鬂絲眞老大和燕子語平生
　　　夜飮紀事
無夢覔封矦隨緣做浪游儘顚狂錦瑟紅篝聽得關山剛
入破重惹起半生愁　心事付沙鷗閒身伴杜秋問乾坤
何地埋憂月到五更還未落人倚在水明樓
　　　重九後食蟹半醉作
無菊底須愁桂花香正幽與諸君且築糟丘不記昨宵重
九節風雨裡怕登樓　半醉睨吳鈎吾生行且休任古來
割據孫劉龍額岸頭渾不羡偏只愛內黃侯(蟹名內/黄侯)
　　　擁被
早漏減銀虬新寒警畵樓漾罘罳紅日驚眸幄裡餘温猶
可戀纔欲起又還休　花好懶擡頭簾垂怕上鈎惱簷前
閙雀喧鳩䕶惜衾窩畱夢在莫捲去半床愁
　　　春暮半塘小泊
水榭枕官河朱欄倚粉娥記早春欄畔曾過關着綠紗窗
一扇吹鈿笛是伊麽　無語注横波裙花信手搓悵年光
一往蹉跎賣了杏花挑了菜春縱好巳無多
　　攤破醜奴兒
　　　紀艶
隔簾挼碎相思苣斜著烏雲漾著紅巾嬝嬝亭亭一叚春
是耶難道是昨宵人　㦸門闔却葳𬎼鎻花氣氤氲月色
􁇇紛墻角猧兒吠夜分非耶誰道是昨宵人
　　繫裙腰
　　　咏裙
滿園草色綠迢迢都吹上小裙腰棲鸞宿蝶風流甚暗暈
紅潮輕颺處穪垂髫　有時沉在簾兒底依稀微露輕綃
隔花繡帶無風轉淺立春宵想應拂徧落梅嬌
　　明月逐人來
　　　惠山山麓謁睢陽祠
壞廊徑仄哀湍響激松杉外層層夜色悲歌南八箭着浮
圖甓鐡像賀蘭苔澁　斟得一杯黛瀋幾甌茗汁依稀見
雲旗下食恰逢泓底龍嘯潭風急又認戍樓聞笛
　　贊成功
　　　憶梁園客夏避暑開元寺南湖草堂與徐恭士宋
　　　　牧仲家亦人别駕子萬四舍弟僧雪笠日夕談
　　　　讌别來遂及一載詞以誌憶
好風凉夜新月疎桐一年前事尚濛濛記曾避暑梁孝園
中野塘水碧古寺墻紅　溪友詞客雨笛霜篷弄人衫子
釣絲風别來一載憔悴江東南湖魚鳥定也憐儂
　　似娘兒
　　　舟過婁門卽事
渡口綠簑斜繞子城碧浪周遮誰知我是玄眞子賣餳天
氣憑橈心事蕩槳生涯　水面小窗紗響棖棖誰摘琵琶
東風似夢囬頭望絶無人影粉墻之內一樹桃花
迦陵詞全集卷六終
䟦
先伯兄中年始學爲詩餘晩年尤好之不厭至于贈送應
酬往往以詞爲之或一月作幾十首或一韻疊十餘闋解
衣盤薄變化錯落幾于昔人所謂嘻笑怒罵皆成文者故
多至千餘古今人爲詞之多未有過焉者也伯兄存日有
烏絲詞一刻身後京少有天藜閣迦陵詞刻猶非全本蓋
至今子萬弟所刻而後洋洋乎大觀矣揚子雲穪雕蟲小
技壯夫不爲塡詞尤其小者不過聊同棄日差賢博奕耳
疇昔之日嘗戲語阿兄云兄詞如此之多不難爲梨棗耶
兄笑而頷之假令伯兄至今存恐亦未必盡付鋟板四弟
勇往賈銳有進無退以下吏窮官作此舉不量其力幸而
成是然而憊矣詩曰豈無他人不如我同父言及益慨然
增棠棣之重也伯兄後死有弟三人乃獨四弟仔之梓成
寄索䟦因書以美四弟旦誌維岳之愧而已巳已冬杪弟
維岳謹䟦
䟦
迦陵陳先生詞集三十卷余師子萬先生刋竟小子璠受
讀之喟然曰從來文章爲性命朋友骨肉之遇葢有天焉
作者固難述者正不易也昔摩詰殁弟縉上詩五百餘篇
輞川得不朽尙友者覽其高義未嘗不慷慨欷歔以爲有
弟如斯夫復何憾先生與余師皆　少保公孫　處士公
子家聲舊矣先生生而頴異少爲黄門舍人樓山吉士諸
前軰所賞識嗣與梅村合肥西樵阮亭豹人宇台文友程
邨諸先生相唱和無不嘆爲驚才絕艶不意先生晩拜一
官遽殁史舘余師收其遺帙如儷體詩文咸捐俸彚刻而
詩餘最富葢千餘闋云靈思杳忽蘸墨欲飛隨筆所之天
機鏜鎝勃發凡可歌可泣者胥寓于詞洵飄飄然空前而
絕後矣夫紅杏花影一經品題便成佳話倘鐵板聲歇卽
蘇髯風流亦難如面也作述之際豈非天哉嗚呼先生往
矣灝氣長存子山無零落之憂者伊維余師之力能不令
人低徊于死生兄弟之間也乎細雨夢囘小樓昨夜迦陵
有知應必賦棠棣于九京矣博陵後學吳璠奐若謹䟦
䟦
先伯兄詩古文予于丙寅丁卯兩年節俸金次第付梓惟
詞最富因力不逮至已已春又鳩工鏤板簿書之假反復
校讐不禁喟然曰伯兄之詞富矣伯兄之遇窮矣伯兄少
年見家門烜赫刻意讀書以爲謝郎捉鼻麈尾時揮不無
聲華裙屐之好多爲旖旎語未幾鼎革　先大人裹足窮
鄕誓墓不出家日以促至丙申　先大人棄世家益落且
有視予兄弟以爲釡中魚几上肉者各散而之四方或孤
蓬夜雨轗軻歷落或風廊月榭酒槍茶董或逆旅饑驅或
河梁賦别或千里懷人或一堂燕樂或鬚髯奮張酒旗歌
板詼諧狂嘯細泣幽吟無不寓之于詞甚至俚語巷談一
經鎔化居然典雅眞有意到筆隨春風物化之妙計四百
一十六調共詞一千六百二十九闋分編三十卷自唐宋
元明未有如吾伯兄之富且工也嗚呼南宋李泳兄弟花
蕚詞集後世稱之余少孤失學碌碌無可表見輙爲涕淚
今讀伯兄之詞能不愴予之蕪落而重有愧于前人也哉
康熈二十八年歲次己已季冬朔八日弟宗石謹䟦于安
平官署之彊善堂
陳迦陵儷體文集卷七
　宜興陳維崧其年譔
　無錫秦松齡留仙　維岳緯雲
　太倉黃與堅忍菴　宗石子萬
　　　　　　　　　　　　　男履端
　　　　　　　　　　　　　姪　洢
　序
　　家皇士朢遠曲序(和陸麗京計甫草韻幀首/有十三女子繪朢遠圖)
嘗觀蕩子從軍明鏡有刀環之賦吳姬織素飛龍生藥店
之悲郞食鯉魚之尾授色恩情妾燒玳瑁之簪傷懷訣絕
廬江小吏愁孔雀之東南鄴下名王恨浮雲之西北莫不
手褰寶帳速朢人來坐擁金屏恐令春去則有四姓良家
三河妙族㓜住石城之下長貯金屋之中趙家姑妹本姓
爲樊楊氏諸姨賜名爲虢檀黃染靨人傳巧笑之方石黛
添蛾家有莫愁之曲金蓮擬步誰讓潘妃白雪如人何殊
甘后芙蓉承輔豈煩傅粉之粧蘭麝沾膚奚假薰香之術
蝤蠐粉項偏宜白燕䨇釵楊桺纎腰解映綠貍重席兄居
恊律原識佳人姊在昭陽新稱皇后誠可謂天上無䨇宫
中第一者也然而棄妾鳳城之南思子狼河之北歲歲征
遼空爲天子年年服散徒作姬人妾齡十五已爲離別之
時郞路三千大有相思之曲看銅街之走馬息意櫻桃聽
珠閣之吹簫忘情荳䓻人傳虎帳新移光祿塞邉客曰牙
旗舊駐臙脂山下粧臺疑惑繡戸徘徊寄摩敦之紫襖心
傷周室之宇文贈妃子以金環目斷齊朝之斛律王孫質
趙何日言歸公子留秦無時云返其人也如此其遠也如
彼於是盤龍綰髻獨上高臺墜馬明粧廣開寶埭靑天碧
海竟無桂樹之期白晝黃昏又下藁砧之淚餘香不斷自
洗溽衣剰粉猶存私留窮袴三春永巷豈有恨於君王萬
里長城復何心於歌舞庶幾化石猶㝷道上之夫莫便升
天竟竊月中之藥爰命江南㓜女河內嬌娥繪以丹靑圖
之紈素紫綃不定竚瓊觀以卷衣羅帶將移睨碧虗而垂
手漢武帝之徬徨帳後是也非耶衛宣姜之髣髴君前天
乎帝矣所以西陵松栢不無歎息之人禾水鴛鴦嗣擬綢
繆之作也吾家閥閱亦有新聲此日封胡遂塡别體敢曰
難兄惟法䕶著此靑箱或云愛弟有淸河屬之玄晏嗟乎
蛺蝶成灰别歡五載珊瑚製枕待子三年處姊尚未適人
小姑何嫌獨處須知新婦難配參軍豈有才人乃歸厮養
抱衾裯於星下誰適爲容浣粉黛於窗前各言其志云爾
　香奩上官二序不能獨勝曲終奏雅出乎忠孝使人讀
　之慨然(吳梅村先生)
作賦之家意在言外不得唱歎餘情卽屬俯仰靡麗其
年留心今古嘗有獨立之時情㴱而文此序徵之矣(伊)
(璜評)
　　亦山草堂南曲序(仲弟半雪作亦山/草堂其堂名也)
今夫銅雀臺南惟餘松栢瓊花觀北不見鴛鴦王孫丁亡
國之辰公子正離家之日姚弋仲之悲哀何極疇昔可知
毛修之之淪落奚窮生平巳矣何況陸機盛齒大去東吳
蕭綜麗才長歸北魏賦金蓮之步寧暇言愁歌玉樹之花
焉能不恨於是銅街年少爭寄意於才情金埒文人半陶
懷於風調擲茱茰而送客自許淸狂攀石榴而贈人相傳
輕薄羡韓家之椽頗愛熏香問霍氏之奴偏能買酒靡不
薔薇作曲體號連環梔子爲篇歌稱碎錦長誇綉虎豈無
玉枕之年小字盤龍大有金釵之夜洵足以送愁天上行
樂人間矣偶逢養炬亦擅新聲竊喜封胡能爲南撡黃金
作軸觧過樓前紫玉爲鈴私隨車子南齊范瞱琵琶或日
無䨇江表桓伊長笛命爲第一固已城東巧笑曲與人同
河北蛾眉歌將面等嗟乎叔寶情人畏聽金陵之樂牧之
蕩子愁過明月之橋銀雁飄零誰爲供奉翠蟬嗚咽總是
燕支黃羊野馬已知皆河北之人皓齒紅牙何物是江南
之曲況乎關河風月頗足傷心臺榭綺羅都爲觸目徐之
才之帳底淚濕羅巾李啇隱之奩前心灰絳爉五更白馬
偏向人鳴一夜棲烏又憎人別粉濃袖口想像同心花近
釵頭依稀連理僕本斷腸之軰怯見金荃余尤失志之人
愁親錦瑟歸之予仲序以短章
　　余澹心鴛鴦湖傳竒序
原夫玉樹歌殘心傷後主霓裳曲冷䰟斷明皇紅顔沉戎
馬之中皓齒遭亂離之會怨夫人於花蕋三千歌舞空歸
贈妃子以金鐶十二管絃安在才人結帶應有恨於當年
公主梳頭復何心於今日帳爲玄蛤夜夜多愁席號綠熊
年年是淚加以幼住靑樓長家朱雀趙家姊妹皆擅傾城
秦國弟兄俱推巧笑西曲以紅珠代夜南方多白玉爲人
翡翠簾開時招紫燕眞珠船上慣戲文鴛曲瓊以繡線爲
𬎼綵笮用文椒作檝爐添寶獸偏燒荀令之香瑟隱銀蟬
解作韓娥之曲於是油車雜沓寶馬駢闐明鏡爭開對照
芙蓉之面紫毺並坐爭歌楊桺之腰十五霍家難倚將軍
之勢三千楚舘不知夫婿之名本期雲雨長行常依巫嶺
豈料烽烟不斷頓隔蓬山釵除却月巳爲馬上之人袖散
囬風便作軍前之客懷中玉笛誰忘舊日之寧王枕底丹
鞋暗泣前朝之李后遇龜年於劍外無非故人紅豆之悲
逢白傅於江州大有知巳靑衫之感西宫秦曲猶㝷故伎
於平康北寺鳴筝尚作新聲於長樂蛾眉失路原同庾信
之哀螓首離家大似江淹之賦固知蠲愁有術難蠲弱女
之愁斷恨有方莫斷降王之恨然而星或謫乎瑤臺珠自
還夫合浦乗龍覔婿卽値征人得意之年躍馬封侯亦自
少婦爲歡之日五銖羅袂依然畫閣之旁百子步搖宛矣
玉釵之側人憐嬌鳥重入金籠客訝名花還歸寶砌誠太
平之盛事亦離亂之良緣則有江東才子河内名家譜以
箜篌度之宫徵何戡在座知是舊人杜牧登筵驚其故態
紅粧薄命祗寓其飄零花月之傷錦瑟芳詞亦冩其潦倒
風塵之色旣巳鍾情於蘓州刺史因之屬序於陽羡書生
僕也粉染玄英亦有蘼蕪之約香煎蘭葉殊愆荳蔲之期
心如蠟淚徹夜長流情擬𧖟絲終朝不竭贈陳王之枕已
悞今生窺賈午之牆還思再世痛踰死別何煩方士之少
君哀甚和親莫怨畫圖之延夀庶幾墳名紫玉永依㓜女
之䰟酒伴靑娥尚感步兵之哭冀君彤管冩我香奩
　　曹實庵咏物詞序
霜凋魏帳月中之剰瓦何多水咽秦關地上之殘城不少
天若有情天寧不老石如無恨石豈能言銅駝觳觫恒逢
秋至以偏啼銀雁􁳄沙慣遇天隂而必出山當雨後易結
修眉竹到江邉都斑細眼溯夫皇始以來代有不平之事
千年關塞來徃精靈萬古河山慿陵鬼物縱復人稱恨甚
事奈愁何江淹工愀愴之辭鮑照擅蒼凉之賦正恐世閱
世以成川年復年而作谷捧黎陽之土堙此何窮積函谷
之泥封來不盡然而劍鋒盡缺總爲旁觀壺口新殘只因
細故靑史則幾畨劉項誠然於我何堪黃河則滿地袁曹
遑曰干卿奚事或蝦蟇陵上暮年紅袖所閒談或鸛雀樓
邉故老白頭之夜話或武擔過客曾看石鏡於成都或盩
厔居民偶得銅盤於渭水苟非目擊卽屬親聞事皆磊砢
以魁竒興自顚狂而感激槌床絕呌蛟螭夭矯於胸中踞
案横書蝌蚪盤旋於腕下誰能鬱鬱長束縛於七言四韻
之間對此茫茫姑放浪於減字偷聲之下吟成十首事足
千秋趙明誠金石之錄遜此華文郭弘農山海之篇慚斯
麗製嗚呼烟霾天水囂宮旣蔓草千堆浪打章門灌廟亦
殘陽一片悲哉季札劍影徒靑逝矣劉郞奩痕尚紫銀槎
泛斗難追博朢之勲名彩筆凌雲空羡馬卿之詞賦何況
長平繡鏃恨血全紅大食氷甆愁雲半黑織成魚素粘海
氣以猶醒掣得龍髯鼓天風而倍怒豈非譆譆出出諾臯
之所未收怪怪竒竒齊諧之所不載者哉僕毎怪夫時人
詞則呵爲小道倘非傑作疇雪斯言以彼流連小物之懷
無非淘洗前朝之恨人言燕市實悲歌慷慨之塲我識曹
君是文采風流之裔狂歌䬃沓聊慿鳳𥿄以塡來老興淋
漓亟命鸞笙爲譜去
　　錢寶汾詞序
五陵烟月最說長安三輔笙簫尤推鄠杜縣名盩厔樓前
多織錦之妻殿是馺娑闕下有橫鞭之客於是貂蟬年少
金粉仙郞衛叔寶之體不勝綺羅王夷甫之手詎離珠玉
時則桺衣染綠荔帶垂靑鳴筝而過公主之園挾瑟而上
將軍之第臺前放仗見南苑之參差閣下傳餐望西山之
葱鬱李嶠爲秋雁之吟王維有紅豆之作冩之玳瑁知才
子之多情譜以箜篌騐佳人之巧笑然而蛾眉善怨時懷
故里之鶯花蟬髩工啼恒憶微時之娣姒雲中射雁偏愴
晨風苑後釣魚常悲流水絕憶嵇康之鍜慣思張翰之鱸
是則桺郞中小令麗句雖多牛給事新聲愁端不少者矣
僕類楚狂偶來燕市一聲河滿憐司馬之靑衫三叠陽關
羡尚書之紅杏不揣題詞之贈矧當判袂之時逐秋風而
竟去余是愁人朢明月以相思君眞健者
　　觀槿堂詞集序
將使三辰不黷二氣無訛鳴條破塊不聞淳悶之年木穰
金饑罕紀睢于之世蕢桴土鼔膢臘而咏豳詩折爼烝殽
頫聘而𢋫雅頌固巳五常之性共澤和平寧惟四始之遺
獨歸敦厚卽或越客闗弓塞翁失馬釁僅比於蚍蜉忿祗
緣夫睚眦非無染指之嫌未免掇灰之懼假以佽我言求
蠲疾之蝱迨其謂之姑酌忘憂之酒無如鬼旣善謀天而
多醉石能言於晉國鶴解語夫堯年蒼鵝出地剪鶉首而
何堪靑犢彌天攀龍胡而莫逮此則霧擁張超之市有識
咸悲濤飛徐福之船含靈共閔雖復弦高賤賈微虒小臣
汪錡不過孱童􁇀室止於弱女亦或銜酸茹苦坐歗行謠
縱使石傾武擔厪壘愁城假令土捧黎陽難塡恨谷況復
日下貂蟬天邉蘭錡地名祋祤衺連繡嶺之堤縣是偃師
直對金墉之樹徹侯外戚旣平時爾汝之交長樂甘泉亦
疇昔經過之地他若五陵大俠三輔諸豪東京趙李之家
西漢金張之族南渠北澗盡丐澤於銀潢東璧西隣競分
光於碧落槖筆鳴珂之地卽是枌榆炊金饌玉之賔咸聯
肺附旣巳哂南朝之江鮑抑將邁北地之温邢而乃䜟起
狐祥妖徵蛾賊㝷三川之失守洊五帥之難歸田單闔族
載鐵籠而宵奔庾氷孑身橫荻船而濳渡悲歌慷慨之士
感激何窮烏頭馬角之言沉吟奚極且夫霍博陸旣驃騎
之兄班定遠實蘭臺之弟一則兵欄武庫奠鰲足於人間
一則芝檢銀函作龍頭於天上兩環耀日䨇劍凌雲而今
則瞻望兄兮九原人去所思伯也八陣圖空江流不轉烟
霾葛相之營日瘦無光天壓祁連之冡風車雲馬時聞褒
鄂之弓刀牧笛樵歌不見滕公之寢室遂使舊時牙將半
隨老嫗以吹箎毎令賢弟黃冠私雜羣傖而絮酒於焉曰
怨怨何如乎以此言悲悲可知矣於是歌則不能泣仍不
可念欲著金陀之史姑俟諸地老而天荒無如塡蘭畹之
詞猶藉以娛年而送日爰乃借雷輥電砉之聲冩劍㧞弩
張之氣或跌蕩於舞女䨇鬟之隊揮毫而竹肉奮飛或􁶳
弔夫將軍百戰之塲入破而關河劈裂蒲牢乍吼九邉之
馬俱瘖干鏌一揮萬將之頭畢白幽可匹夫莊騷細不遺
夫蟲豸臧文仲書詞詰屈讔語居多鐘儀父音節蒼凉土
風不少觀其見事生風倚聲横筆鎖蛟螭於腕下鱗甲之
而落蝌蚪於行間風雷發作百靈穿鑿擬郜鼎而逾斑萬
怪槎牙較商盤而更駁旁人不識謂多郭公之缺文神瞽
何知云是子雲之竒字嗟乎秦時毛女漢室銅仙聲作龍
吟淚如鉛水紅綃滿眼巳憐殘拍之無多鈿笛三聲竊喜
舊人之尚在水天閒話先生毎提燕筑而來花月新聞賤
子亦挾吳簫而至岑牟單絞僕尚能捉搦從公腰鼓筝琶
客幸勿俳優畜我
　　黃編修庭表宫詞序
武擔山下卽爲望妃之樓祋祤城邉便是冝君之縣祖中
湔上灌壘居多鄴下枋頭叢祠不少雲昏張掖沮渠蒙遜
之都草冷蘭州秃髪烏孤之地覇臺突兀繡瓦猶存聖井
疎蕪銀床斯在然而多成徃蹟半屬前塵是皆然矣無庸
俟來者以申哀何代無之詎必向前賢而獻吊至夫千門
萬戸專稱漢主離宫暮雨朝雲祗目荆王別舘臙脂縱麗
無非北地之花孔雀雖妍不過南方之鳥而乃濫相撏撦
恣用編排越艷爲吳娥而製恨總渉虗無嬴姬假趙娣以
言情差無事實徒充漫錄僅助叢談難云作賦之才未見
著書之益則有運逢典午身本吳人官在黃初生於漢季
曾作彼都人士大有流傳親爲勝國衣冠能無記憶加之
珠囊紐散尚賸遺民玉璽凾沉還餘故老蜀人楊得意夙
直漢庭毉者夏無且精知秦事西風江上有人善濕靑衫
南國花前此客解歌紅豆舊時阿監暮年恰値湖湘昔日
宫娥寒夜偏談天寶閙蛾撲蝶輦下新聞消九咬春官家
瑣事何況東京坊陌未乏成書南部笙簫相沿故典三聲
玉樹偶譜自摒擋線篋之餘一卷金縷半捜於狼籍牙郞
之手溝邉暗立記來烟月干門牆外濳行偷得琵琶一叚
天如有恨月豈常圓海若多愁石應早爛薊子訓撫銅仙
而嘆息亶其然乎魏東阿睹玉枕以悲哀良有以也猗歟
江夏最擅才情孌彼宫詞尤推綺麗以我同官之雅矧爾
齊年遂於校史之餘屬之撰序從來雅頌義仍取乎春秋
自昔編摩事未妨夫吟弄范蔚宗后妃傳竟綴此數章班
孟堅外戚篇成附茲一卷以彼意匠淸新詞條雅暢屈原
忠愛聊寄興於虙妃玉女之間陶令淸高姑託言夫翠簟
鴛幬之事豈比中唐王建競新聲於大曆年間寧同花蕋
夫人結妍唱於摩訶池上嗟乎人孰無情古皆有此野狐
落千春金椀齊化鴛鴦內人斜萬載羅裙都成蝴蝶
　　米紫來始存詞集序
臺餘此地最善悲歌船憶君家能裝書畫研山齋內米顚
旣一字阿章嘉陵圖中元暉復小名虎子紛披粉墨本自
門風蕭灑才情實緣家學葢在昔而巳然顧於今而益信
則有花封仙縣畫省望郞筆陣摩空文瀾倒峽蛇能蟠笥
傳家則代産逹人蛟欲生毫墮地而羣呼才子旋登上第
歷尹名邦弱齡釋褐桃憎紅綬之光早歲牽絲草妬靑袍
之色爾其賦軼鄒枚文兼崔蔡濯龍賜第二曲則坊在天
邉夢鳥摛箋千賦則價高日下馳聲河北温子昇遘此生
慚流譽江東王文度聞而竊嘆酷嗜臨摹尤精皴染蕭思
話書評第一虎跳龍拏曹不興畫苑無䨇鳥啼花笑鵠綾
捧去揮殘萬軸之菖蒲麝粉調來榻出滿園之蛺蝶分斯
一藝儘足飛騰借彼餘波尚然綺麗更躭協律旁及倚聲
斜行紅蠆託興於銀筝檀板之間衮拍金蟬寄傲於酒肆
倡樓之內三千錦瑟旣擅柔情丈八銅琶兼饒逸氣嚴霜
砭骨非無望古之篇皓月煎腸不少臨風之作若夫三秋
捧檄道出鄱陽千里之官途經易水黃皮縳袴斜壓赫連
之刀赤兎揮鞭直突慕容之壘飄零繡瓦問分香吉利其
何歸牢落黃金弔擊筑漸離之安在以至天低彭蠡濤沫
濺銀地坼碻磝土花暈紫匡廬山下釃樽酒以橫江繻葛
城頭會官僚而岀獵亦復嚄唶而歌慿陵而語一聲蠻鼔
黃雲脫壞而羣飛幾叠邉笳白雁徊徨而竟下長篇間作
小令居多井華汲處盡唱屯田員外之詞桺絮開時都吟
長慶才人之製然而畧有遺亡曾無愛惜墨痕半濕不知
汚誰氏之裙字蹟纔乾未省上何人之帕抄來北里半被
塵埋錄向東家還虞簡脫堆作叢編好事者爲之搜蕞棄
爲長物知音者代以流傳今之始存其大槪也記與高門
久諧夙好同是楊袁之苗裔僕不如人俱爲顧陸之子孫
君能念我溯百年之喬木譜牒猶新憶三世之芳蘭游從
如昨敝廬硯北還標北海之署書舊業樊南尚寶南宫之
尺牘(余大父少保公與君大父太僕公爲同年最契寒家/聯扁多太僕署書其先世徃來尺牘迄今猶在四弟)
(子萬/篋中)幸重逢於燕市獲相和以楚歌雖太僕亭臺巳無夜
火勺園泉石久歇春機(米家燈當時最擅名太僕曾以/端綺贈先大父上織勺園竒石)而
稜稜犀角知來者之多賢縵縵龍文識曩修之克紹祗慚
賤子有愧前人屬題一卷之新詞并話兩家之舊事君眞
詞癖巳獨步於花間蘭畹之中僕亦酒狂願相從於減字
偷聲之下
　　莊澹菴先生長安春詞序
遲遲春日靑陽總四序之先藹藹長安紫葢會五都之極
宫開閶闔夙擅神臯節届勾􁁬還饒淑氣惟天時地利之
交榮故短什長謠之競叶王勃著春思之賦歲在咸亨二
年徐陵成春興之篇時則洛陽三月則有柄指東皇晷窮
北陸頻捲蝦鬚之帳爲放冬歸漫圍龜甲之屏須令臘去
裁紅暈碧春已到於幡邉滴粉槎酥花漸盈於勝裏織錦
坊南之路鳳子先知吹簫巷北之街蛾兒早覺浮浮新霽
訝殘雪之旋融曖曖㣲薰笑輕氷之乍釋檻前晝煗巳春
鳥之能歌鏡裏年芳更春人之似織加以從來燕子只舞
昭陽自昔蘼蕪偏叢長信彼春日固穠華之候況長安尤
佳冶之鄕九華殿上鳥必䨇棲百子池頭花非一色參差
裙幄糊赬壤以纓崖晻靄毬堂嵌華榱而耀谷翩其綿羽
行行逢叔寶之車鷕彼圓吭處處遇安仁之彈小侯玳轂
外戚珠軿妖童挾瑟於觀津蕩婦數錢於新市何必爲歡
百計方邀息嬀之片言詎須行樂千端始博賈妻之一笑
無煩蘐草便巳忘憂靡假靈犀居然蠲忿豈比夫崔駰不
樂吳質工愁蓬門鮮長樂之花樵徑乏駢柯之樹田園寥
落難㝷鬬鴨之欄姓氏單寒疇隷飛龍之籍名不挂於春
官世共嗤爲秋士者乎於是蘭臺貴客芸閣華卿鶴禁多
閑灑南朝之金粉鸞坡偶暇譜北地之臙脂朣朧甲柝姿
肖物以屢遷駘宕芊綿體緣情而善變二十四畨之花信
無勞花蕋新聲一百廿闋之春詞自有春坊麗製播之後
代謾誇崔珏鴛鴦詢彼前身仍是莊周蝴蝶
　　徐竹逸詞序
行逸徐先生犀角名家駒王貴裔弱齡淹博能探岣嶁之
碑綺歲通華卽辨琅琊之稻徐孝穆文成百軸龍􁅧魚油
顔延之詩擅五言鏤金錯彩少食貧而種學北郭騷譽滿
人間壯委贄以從王東方朔名高殿上一官繫組則武侯
流馬之鄕萬里牽絲亦新息跕鳶之地句町衺連白國五
溪開莊蹻雄闗楪榆旁綰牂牁九睒奉唐蒙一詔蠻花樹
樹紅棉燒㸑女之釵犵鳥村村鸚䳇勸僰僮之酒先生則
叱馭開邉褰帷聽事程經洱海馳驅於冉駹卭笮之間路
出昆明鞅掌於樓櫓戈船之下賨幪火毳都成月露之形
渝舞狼歌齊叶風雲之調固已碧雞主簿玩此淸文白馬
氐羗訝其麗製竹王古廟繚牆砌夜月之吟花面諸黎縑
帕繡春燈之句然而一上點蒼頓㴱鄕思屢聽杜宇彌減
宦情小人有母難忘考叔之言行路多岐偏下楊朱之泣
誓拂衣而終老遂散髪以言旋於是宅枕銅官潭臨玉女
陶淵明之門外垂桺五株盧照隣之堦前病梨一樹蓬蒿
幾尺儼然三徑元卿雜果千頭何異小園庾信隱夫答遝
園有隙而皆紅平仲君遷隣無扉而不綠先生旣散誕琴
書之側復優游巖岫之旁客到開軒朋來刻燭花前挈榼
半南山賣藥之翁樹下提壺多北海修琴之叟纔開芍藥
邀側㡌以來觀甫釣鱒魴命觧衣而對食雞豚芋栗極歲
時暇豫之懽燈火桑麻盡里社團圞之樂若乃鄧尉梅花
錢塘桂子三春日煖聽南國之鷓鴣八月秋晴看西山之
麋鹿筆床茶竈依山崦以爲家梵磬漁筒睠烟波而結友
浮家泛宅醒噩夢於滄浪醉月迷花叙前游於杯酒莫不
詞冩金荃句同錦瑟三千粉黛掩周桺之香柔丈八琵琶
駕辛蘓之感激詎若牛家給事行間描楊桺之花寜徒張
氏郞中字裏冩鞦韆之影愧僕不才託君末契屐量花雨
時陪鈴索之遊詩畫旗亭毎預筝琶之讌嗟乎西鄂文人
從來失路餘姚書記大抵無家君也坐愁行歗恒傷亷吏
之難爲僕兮望遠登高常恨古人之不見張一軍於酒裙
歌扇之上誰得臣狂問六代於殘陽暮靄之餘詎干卿事
聊題儷句用譜新聲
　　蒼梧詞序
若使人間罷長恨之歌天上少銷䰟之曲井公多暇惟解
投壺彭老無愁未嘗觀井則秦缶不彈燕歌遂歇石何言
於晉國鶴無語於堯年無如海水長乾蓬池易淺趙厠有
不平之客吳關多可惜之人此則大夫思告其哀匹士願
歌其事言之不足悲矣如何且夫鴆豈善於爲媒魚寧可
以作媵子虗亡是詎常眞有其人暮雨朝雲要亦絕無之
事然而宋玉以寄其形容相如以成其比興固知情難摭
實事比鏤塵託讔謎以言愁借謿詼以冩志凢茲抹月批
風之作悉類詛神罵鬼之章逹者喻之空花愚夫求之楮
葉今有豢龍華胄綉虎雄才名巳動於春官身甫偕夫計
吏而楚國亡猿塞翁失馬叩丹霄而無路攀紫闥以誰階
泣不成聲逝將安適時則四海誰容三年不笑西遊盩厔
聽雞渡函谷之關東返轘轅立馬朢咸陽之坂北風拉沓
高臺颯其無人南内荒凉夜烏咽而相語此皆扶荔遺基
長楊廢舘金戈夜響則羣雄蹴踏之鄕鐵壘晨摩則悍帥
奮揚之地漢高皇大風置酒起舞悲來唐玄宗夜雨聞鈴
沾襟淚下旣美人駿馬之安在亦故宫陳跡之極多於是
萬感風生千端蝟集蘸杯槃而狂噭墨欲成龍濡頭髪以
作書字皆成蚪毎於鐘鳴燈灺之餘恒作劍㧞弩張之勢
狂時漫冩定屬神來醒後詳觀不知誰作又或挂玉筵前
絕纓會上一䨇紅綬見隔巷之新人半夜靑衫遇下江之
故伎夢華小錄彷彿前生花月新聞依稀故事亦復曲付
何戡調翻穆䕶安公子閒歌一曲小秦王高唱三章金柔
玉輀靑娥閒譜其聲情斗轉參橫白髪暗傳其點拍信陵
君醇酒婦人而外他何知乎盧思道白擲劇飮之風君其
是矣僕也老而失學雅好塡詞壯不如人僅專顧曲慨自
鄒(訏/士)董(文/友)旣亡之後淚滿蟬鈿況復曹(顧/菴)王(西/樵)久別以來
心灰兎管見吾友之一編動鄙人之三歎啼成紺碧不讓
江潭紅豆之思泣化瓊瑰何殊風雨蒼梧之恨永傳樂府
長播詞林
　　浙西六家詞序
錦衣倉北六朝之山色千堆票騎桁南萬古之江流一幅
獅兒去後大有新亭燕子飛時還存空巷則有彩毫公子
粉署郞官績漢上之題襟效機中之織錦衙香熏罷只願
箋愁椽燭燒餘惟圖製恨玉玲瓏小閣滴粉槎酥紅菡蓞
山莊啼花怨鳥更値公叔華宗相君貴胄常棲蓮幕別署
竹垞杜紫微掌書記之日艷體偏多韓君平知制誥之年
宫詞不少醉臥鳳凰橋上曾翻十院琵琶狂遊雞鹿塞邉
慣聽一軍篳篥書之粉壁譜在羅裙況復柘湖旣咸籍同
居秋錦亦機雲不别共說隴西才地有謫皆仙俱誇家令
門風無腰不痩金㦸則臨風對拓感激沉雄玉笙則帶月
交吹淋漓頓挫僰僮破悶訴萬里之飄零燕女㝷歡序十
年之淪落溺人必笑姑流浪於酒旗戲鼔之間亡子思歸
長嚄唶於殘月曉風之下疇能恵我定遘知音假曰華予
寧無好事於是拈來犀管匣用琉璃劈得蠻箋裝成玳瑁
地則錢塘槜李家山只兩郡之間詞如白石梅溪風格軼
羣賢而上釐爲一卷約有六家從此井華汲處都吟桺永
之章自今紈帕貽來半織元稹之曲屬有陳琳寄言龔遂
僕也紅牙顧誤雅自託於伶官綉幔塡詞長見呵於禪客
銅官玉女邑居不百里而遙小令長謠卷帙實千篇有羡
倘僅專言浙右諸公固是無䨇如其旁及江東作者何妨
有七聊資諧􁨱幸恕淸狂
　　王良輔百首宮詞序
三千窈窕競進丁年二八媌娙俱陪甲帳巫山西眺荆臺
饒行雨之人漳水東流魏殿盛分香之客九天春曉傳妙
曲於才人三閣花明艷新粧於學士宫名長樂人號小憐
爾乃年年竊藥只恨蟾孤夜夜吹簫惟愁鳳杳瓊樓玉宇
稔高處以偏寒氷井銅鋪較外邉而倍冷莫不結眉表色
破粉成痕衛莊姜多太息之言陳皇后有不平之曲且夫
丹闈晝寂並若雲霄紫禁晨嚴非同閭巷問樹名於温室
詎必全知記曲叠於霓裳將母小誤縱復含情渲染極意
賡揚侈仙家之亭舘總渉描摩誇海上之樓臺終無事實
然而白頭宫女能說開元隔水啇舩善談江左或緣自佩
蘭之誦述或得諸樊嬺所流傳西京雜事譜在瑟琶南部
新書弆之篋衍則有主文譎諫者綴以吟謠騐徃察來者
形之比興語皆寄託夙工宋玉之微詞事屬虗無不繫劉
楨之平視貞夫抱慤無非自擬其騷愁誼士懷芳寧至或
傷於怨誹於今爲烈自古而然三韓王元輔先生七葉金
貂一門繡㦸蒲桃滿幅空北地之胭脂翡翠聯箱洗南都
之金粉人居洛浦慣解吹笙家在扶風原精織錦此千篇
嗣出將懸市上之華文而一卷先傳早播宫中之雅製也
緬昔陜州司馬仲初標綺麗之稱孟蜀夫人花蕋擅淸新
之譽以曁李珣之小妹亦留百首之宫詞何意吾賢獲符
徃喆後有人焉聆斯曲也悠揚嘽緩疑聞百囀之鶯啼感
慨沉雄似聽千年之鶴語
　　葉桐初詞序
門邉蕙葉葉盡生花車裏璧人人皆有集則有齒踰終賈
文邁班張黃童旣門第無䨇謝客復詩名第一而乃丁年
孤露丙舍凋殘少依舅宅魏舒實寗氏之甥長贅婦家樂
廣以衛郞爲婿雞籠山下新移坦腹之床鴛水湖頭舊築
渭陽之舘緯蕭託業少賤奚堪采梠爲生長貧不免然且
桐號孤生還思向日藥名獨活只欲搖風千篇繡虎揮完
河北之箋五夜雕龍擘盡膠東之𥿄月明湓浦非無釃酒
之篇花落臺城亦有隔江之曲風中弄笛吟九派之銀鼉
山半調笙舞一天之彩鳳固巳聲華籍甚才調斐然者矣
憶僕年時逢君客裏鮑昭城在臨河則面面朱欄蕭綂樓
存夾巷則家家瓊樹加以陶士行政之官北上王茂弘適
盡室南來(余昔與桐初作客廣陵正値/合肥龔夫子以大司馬還朝)千官祖餞舸舳彌
津百里追陪衣冠滿座與君此日頗多嬉笑之言顧我何
人亦有激昻之作别幾何時歡眞不再詎意風寒易水重
遘荆軻何圖草蔓燕臺忽逢樂毅遂班荆而叙舊爰敷袵
以論心示我以詞命爲之序嗟乎曾聞長者呵蘭畹爲外
篇大有時賢叱花間爲小技十年艷製坐收輕薄之名一
卷新詞橫受俳優之目人譏周勃僅解吹簫世笑襧衡惟
工撾鼔噬臍莫及捫舌難追乃猶戅不更絃老偏見獵恣
情標榜何能增才子之名竭力賡揚祗恐益小人之過然
而結習寧忘鄙懷有在遇成連於海上情終以此而移見
美麗於中山口遂不能無道云爾
　　金天石吳日千二子詞稿序
嘗考夫聲音之道自有淵源詞賦之宗逓爲汎濫白鳩黃
督曲調以短斷爲工子夜莫愁節奏以敏諧稱聖是知齊
梁之樂府卽唐宋之倚聲也自名花傾國供奉擅俊逸之
才金縷提鞋後主秉綺羅之質教坊簾幙試艷曲於淸狂
平樂樓臺弄新聲於輕薄詞有千家業歸二李斯則綺袖
之耑門紅牙之哲匠矣若易安之婉孌淸新屯田之温柔
倩媚雖爲風雅之罪人實則閨房之作者由斯以降我無
譏焉嗟夫北怨馬嵬空留羅襪南悲鳳闕不見秦樓聲聲
玉樹終傷南國之䰟步步金蓮長下東昏之淚相逢家令
猶有内人閑說玄宗豈無宫女三千小妾思唱李花二八
妖童誰餐桃子哀傷奚極悱惻何言況復紫塞琵琶盡是
帝城之蕩婦黃沙觱篥都爲朱邸之名姬笙上金蛾半翻
囬紇弦前火鳳別譜龜茲於是抱捍撥而私彈撫箜篌而
暗撡岐王宅裏豈知北地之歌胡后宫中不類南朝之曲
時則有家居盩厔㓜冨才情縣近金陵長憐歌舞自誇善
曲不事金吾慣倚能仙思調玉女遂廼巧製珊瑚之扇初
成琥珀之床流蘓以綵縷爲絲壓角以明珠作押被之小
令度以名倡五侯馳才子之名七貴虗上賔之席吹簫夜
出挾瑟晨歸洵可以矜天上之弄臣廢人間之宫體矣爰
命狂夫起而爲序缷輕紅之衫子親展銀筝擲雜綵之帩
頭坐移寶柱須知天涯落魄無非傅粉之人地角流連總
屬熏香之客爾
　　閻牛叟貫花詞序
　　　牛叟向有悼亡之戚曾爲賦兌閣遺徽詞十首今
　　　新納小姬同人贈句顔以貫花仍爲製叙
昔言新婦宜配參軍共說傾城足當名士唐家白傅園留
楊桺纎腰宋室坡公坐擁雲藍小袖咸哀窈窕並縱淸狂
雖老去而恒然在詩人爲尤甚適遘渦河之遠使郵來淮
上之新聞云有蛾眉歸於牛叟時則南朝親懿北府朋游
爭裁却扇之詞競製催粧之曲文成綺宻述才子之鍾情
㫖託淸新叙狂奴之故態縱易言生稊而未可㴱嘲況詩
美夭桃而能無遙妬獨是七載恒鰥終年獨宿盆纔罷鼔
尚餘愀愴之思簫巳重吹忽作柔靡之想何來曼倩頻娶
小妻豈有安仁頓忘大婦常情爲之揣度俗士加以然疑
不知思纒故劍所貴明其本懷誼篤遺簪尤在全其初志
若使一乖伉儷之歡長隔房帷之愛則是斷謝公之絲竹
觸景蒼凉遣陶令之琴樽暮年蕭瑟牙籖粉軸疇事校讐
茗椀笛床誰爲總管徒增逝者之悲轉掩前人之德何況
含弘雅量昔已𢋫樛木於生前誰云婉孌深恩不願接桃
根於没後此泥雖粘絮原非太上之忘情而蚌必生珠堪
作詞塲之嘉話也斯語未終先生曰善貫花輯罷敢重祈
元晏之篇兌閣吟餘愼莫厭發棠之請
　　蔣京少梧月詞序
銅官﨑麗將軍射虎之鄕玉女崢泓才子雕龍之藪城邉
水榭蹟擅樊川郭外釣臺名標任昉雖溝塍蕪没難詢坡
老之田而隴樹蒼茫尚誌方囬之墓一城菱舫吹來水調
歌頭十里茶山行去祝英臺近鵝笙象板戸習倚聲苔網
花牋家精協律居斯地也大有人焉僕也十年作賦愧遜
陳琳三徑論交欣逢蔣詡其人也九侯第宅四姓衣冠家
風通顯東京蕭育之家門第淸華北魏崔㥄之宅夫其㓜
敏才情早躭經史行間芍藥盈箱潘岳之花字裏葡萄滿
篋丘遲之錦王恭逸態濯楊桺於月中謝眺淸文爛芙蓉
於日下文兼各體傅鶉觚博奥之宗詩備諸家劉越石淸
剛之選而乃名同小宋妙解音聲系出竹山尤工樂府於
是温家助教紅蠟塡詞薛氏侍郞銀箏製曲阿灰善怨不
乏畫簾微雨之吟花蕋工愁相傳馬上鵑聲之作櫻桃隔
葉時遇順郞簫鼓逢塲還迎車子年年麗製涴北里之羅
裙夜夜香詞灑東隣之粉壁葢摸魚戀蝶卽是黃華赤㕍
之遺音而六醜三臺依然白紵紅鹽之換調審其格律直
追屈宋風騷揆厥源流詎雜金元㸑舞且也黃香純孝屢
歲從親庾信多才頻年去國大江西上長空之樓櫓何多
烏鵲南飛獨夜之關山不少琵琶亭下三更逢啇婦之船
章貢門前千里斷降王之信霜纒繡㦸依稀陶侃之空營
雨洗珠鈿髣髴灌嬰之賸瓦遙攀九疊羡匡續之成仙極
眺䨇孤笑彭郎之未嫁躊蹰巳甚懭悢何言無何而湓浦
廽颿仍過灃浦潯陽捩柁復上衡陽銀瀧珠沫庾元規開
府之鄕白月靑天甘興覇橫戈之地檣飛湖口一片神鴉
席挂湘中數聲山鷓楚天染黛只想成烟巫嶺啣丹還思
行雨細腰宫内問羅綺以何年墮淚碑前悵繁華之不見
黃蘆苦竹偏傷覊客之心碧杜紅蘭例入騷人之咏時則
竹枝乍唱巳付船娘囉嗊纔歌便塡瑟部援毫以賦題名
赤帝之宫擁檝而吟託興黃陵之廟況復飄飄短鋏再陟
金臺落落單衫重闚石鼔野鷹臺逈恒邀朔客以呼盧墮
馬粧妍聊過燕姬而貰酒嗟乎霜零碣石樹何葉以非黃
日匿漁陽山無峯而不紫霓裳拍散人間無擫笛之賔穆
䕶歌殘天上少吹笙之侣乃李謩江上尚剰遺宮而賀老
筵前還留舊本遂移啇而刻羽約有千篇爰滴粉以搓酥
釐爲一卷綿駒善唱要爲自訴其生平阿鵲成歌祗以代
　　吳初明雪篷詞序
靑天恨滿天邉無不死之仙碧海愁多海上少長圓之月
儻若梅根冶畔宫闕常新竹格桁邉市㕓如故北府之精
兵未散南朝之狎客不來則彼都士女卽逢枯樹以奚悲
僑寓衣冠便遇新蒲而不恨瑤壇可以剷掃愁之竹番舶
不必誇蠲忿之犀無如蕭蕭落葉只打空城滚滚長江偏
圍故國隔巷値跨坊之馬大有新官夾江停下水之船非
無故伎比來何濶只歌玉樹之花生世不諧乃住金陵之
縣此則衛叔寶渡江之歳定爾傷神周伯仁藉卉之時斷
然流涕者矣然而誼夫繾綣縱復情鍾逹士消搖還能理
遣但使室廬畧定井竈粗安馮敬通之跌宕尚對孺人東
方朔之詼諧恒携少婦蘭成膝下長抱茍娘陶令門中惟
娛通子則睠西洲之斷港於我何求訪南內之遺基干卿
甚事或者臺城花草最耐興亡建業河山惟知歌舞亦可
推黍離爲膜外置麥秀以旁觀東陵瓜熟雖顑頷以何妨
下潠田成縱栖遲而亦得而乃飄飄社燕慣欲依人瑟瑟
神鴉惟思餞客一辭牛渚頻爲西塞之遊再上蟂磯毎有
南荒之役楚天似墨仍然腸斷之邦湘草如羅依舊魂銷
之地意者巴陵衘怨更甚鍾陵沔水無情還同江水也乎
於是臺城吊古譜以銀箏漢口懷鄕冩之檀板别業結李
皇城畔小令南唐片帆叠庾亮樓頭淸言西晉雪雰雰以
漸下蓬颯颯以驚飛觀乎止矣斯眞吳札之後人和者誰
歟只仗杜陵之野老(謂茶村/先生也)
　　楊聖期竹西詞序
伯起門風競說通明第一盈川才地羣推蕐妙無䨇楊梅
對客代産文人黃雀投環世傳隂德則有罽袍公子斑管
王孫雕龍髫鬌之年綉虎綺紈之歲乃者生偏遇亂㓜便
依人南池驛畔舊隣太白之樓蘭陵縣前新築渭陽之舘
雲橫魯甸瞻望兄兮誰來月冷吳關思悲翁而不見他鄕
疇恤幾成王粲離家故國難歸畧比楊朱失路備辭人之
辛苦極才士之牢愁然而性本淸狂人尤放誕樓頭扇底
頗多託興之篇花下尊前大有言情之製於是北里胭脂
人人繕寫南朝金粉字字流傳菖蒲艷曲爭譜自銀箏檀
板之間芍藥新聲徧織於舞帕歌裙之上詎云小道亦曰
多能昔者余鄕猗歟我友書裝玳瑁鄒陽則集號麗農筆
架珊瑚董相則詞名蓉渡誰家花月不歌李嶠之章何處
池臺不唱元微之曲自二子之云亡遂百端之交集何意
荒州重借驚才於異地遂令賤子復聆妙響於餘生喜不
自勝起而相和今夜月明薊北不逢臺上之黃金他時花
落江南幸唱筵前之紅豆
　　吳曹三子叠韻詞序
布㡌彈箏燕市有歲寒之集貂䘮換酒吳天來叠韻之吟
訝兩地之同心喜一緘之遠到鼠鬚描罷數行紅豆新聲
魚腹藏來半幅金荃麗句頓令笑口亟趂花開須付歌喉
還隨蝶拍夫其飛揚䟦扈頓挫淋漓旁行側出韻數見以
彌鮮鑿孔縋幽押雖重而詎複石崇王愷競賽珊瑚虢國
秦姨爭誇金翠宜僚累十二而丸不堕實寓於虗庖丁更
十九而刄若新技歸於道寸人豆馬不足稱竒楮葉棘猴
何能鬬巧沉吟不置賞玩實多乃於開卷之餘歘覩見懷
之作僕也三年委贄莫逢休沐之期千里懷鄕長負耦耕
之約年年濠上只想觀魚日日街頭偏逢騎馬幸故人之
見憶雖遠道以相憐煩謝吳均并詢曹植感卿愛我願毋
忘息壤之盟惟爾知予須一寄當歸之藥
　　今詞選序
原夫鐘鳴谷應截嶰竹以雄雌暈滿灰飛縆桑絃於子母
算窮升龠氣可感乎八風律凖陰陽根實生夫萬事八公
詠桂韻同小海之簫四皓歌芝聲類始靑之曲此則識在
參寥理由象罔橋陵杳矣挾伶倫以俱仙蒼梧邈焉睠后
䕫而不見宗邦乏播鼗之叟列國無觀樂之賔自古爲難
於今不再至若齊王殿內吹竽者三千孔子壇前鳴絃者
十九秦太史之書東瑟趙將軍之請西缶以及謳稱王豹
化被河西洎乎歌數綿駒風行齊右莫不性由習染俗以
人移此之音調大畧可覩矣葢詩自皇娥而下詞沿趙宋
而前歷代相仍變本加厲其間因革可得而言七絕平韵
卽名爲小秦王七絕仄韻遂命爲雞呌子瑞鷓鴣便是七
言近體生查子不過五古遺聲以至三字九字在樂府巳
引其端及夫桺枝竹枝彼唐人夙􁋯其體考其祖襧俱爲
騷雅之華胄咀其雋永絕非典謨之剰馥也夫體製靡乖
故性情不異絃分燥濕關乎風土之剛柔薪是焦勞無怪
聲音之辛苦譬之詩體高岑韓杜巳分竒正之兩家至若
詞塲辛陸周秦詎必疾徐之一致要其不窕而不　仍是
有倫而有脊終難左袒畧可參觀僕本恨人詞非小道遂
撮名章於一卷用存雅調於千年諸家旣異曲同工總製
亦造車合轍聊存微尚詎偭前型嗟夫生才實難審音不
易形不畫於麟閣徒作葉公之龍姓未挂於鳳洲將成荀
息之馬聊日中而秉籊將道上以吹箎豈曰公眞醉矣是
醒而狂庶幾國有人焉倡予和女
　　歲寒詞小序
斗室恒關䨇扉久墐餳香豆輭正當祀竈之辰釀熟雞肥
恰値消寒之會三年執㦸急景匆匆五夜讎書浮踪落落
悵門丞之欲去餞以籸盆冀如願之能來迎之蕡燭端居
不樂僵卧常愁乃有綉虎才人乗羊猶子䨇拈玳管倚小
令以分吟並劈苔牋向長宵而覩冩傳諸好事目以詞豪
播在通都資爲談助屬鄙人之技癢更我友之神來和有
數家鋟成一集嗟乎上陽宫外雪大如鴉宣曲觀前風饕
似弩山頭凍雀覆鶴毳以難温砌下寒蟲藉貂䄖而詎煖
何來數子只欲雕氷頗怪羣賢偏工鏤雪定屬無聊之事
心知不急之人弆之篋衍且充壓歲之錢覆彼瓶盆姑貯
辭年之酒
　　胡二齋擬古樂府序
文章政事人少兼科循吏儒林史無同傳栽花仙縣非關
筆底之花製錦名邦詎繫懷中之錦葢以手批粉墨旣虞
椽吏之紛煩腰綰銀黃復患簿書之稠叠諾成鳳尾寧容
旁渉乎吟謠綬吐桃花奚暇他營夫鉛槧由來不異自昔
而然乃有起而爲吏邑鮮游民出以圖君案無留牘展也
號循良之宰綽乎稱慈惠之師而復原隰行春之暇不廢
咿唔都亭聽訟之餘彌勤繕冩整齊嵬瑣髣髴華陽士女
之編攟拾散亡依稀汝頴名賢之部釀陶作液䔩謝成𦵔
彼坐兎園而挾册自愧迂疎卽飛鳬舄以岀疆徒慚武健
豈若龔黃合轍庾鮑齊驅旣擅文藻之翩翩復極風規之
落落者乎且所云古樂府者別歌行趨艷之名𡵨晉魏齊
梁之體企喻讀曲是不同聲子夜歡聞羗無定製夫使聱
牙拗顙調必妃豨襲謬沿譌字多帝虎則作文仲羊裘之
讔語聽者咍臺學莊姬龍尾之庾詞聞而嗢噱幡綽祗效
顰之技郭郎爲借面之粧何如別裁僞體直舉天懷緯昔
事以今情傳新聲於古意絶無依傍畧少撫摹此高人老
鐵於焉矜能事於元朝而相國茶陵所以負大名於明代
也籍甚吾賢不圖爲樂掣丹鯨於碧海此是古人騎黃鶴
於靑天誰爲作者
　　樂府補題序
樂府補題倡和作者爲玉笥王沂孫聖與蘋洲周宻公謹
天柱王易簡理得友竹馮應瑞祥父瑤翠唐藝孫英發紫
雲吕同老和甫篔房李彭老啇隱宛委練恕可行之菊山
唐珏玉濳月洲趙汝鈉眞卿五松李居仁師吕玉田張炎
叔夏山村仇遠仁近共十三人又無名氏二人題爲宛委
山房賦龍涎香浮翠山房賦白蓮紫雲山房賦蓴餘閒書
院賦蟬天柱山房賦蟹調則爲天香爲水龍吟爲摸魚子
齊天樂桂枝香凢五共詞三十七首爲一卷嗟乎此皆趙
宋遺民作也粤自雲迷五國橋䜟啼鵑潮歇三江營荒夾
馬壽皇大去巳無南內之笙簫賈相難歸不見西湖之燈
火三聲石鼔汪水雲之關塞含愁一卷金陀王昭儀之琵
琶冩怨臯亭雨黒旗搖犀弩之城葛嶺烟靑箭滿錦衣之
巷則有臨平故老天水王孫無聊而別署漫郞有謂而竟
成逋客飄零孰恤自放於酒旗歌扇之間惆悵疇依相逢
於僧寺倡樓之際盤中燭灺間有狂言帳底香焦時而讕
語援微詞而通志倚小令以成聲此則飛卿麗句不過開
元宫女之閒談至於崇祚新編大都才老夢華之軼事也
乃瓿間覆醬偶賸殘縑而市上懸金從無雕本葢赤文綠
字幾經嬴政之灰餘而玉軸牙籖久患江陵之道盡盈篇
亥豕旣粉黦而鉛昏滿幅烏焉亦𥿄渝而墨敝韭花巳蝕
蠆尾長鬈徒存鼎上之一臠僅現雲中之寸爪於是竹垞
朱子搜於里媪之筐梧月蔣生鋟以國門之板頓成完好
足任流傳譬之折釵岀後再鎸龍鳳之形破鏡歸時重鑄
蛟螭之狀雖或楮上闕文間同夏五行中脫簡畧類呼豨
古錢掘得銅蚨則輪廓槎牙斷碣捫來石獸則觚稜闕齾
然而牆邉擫笛猶能彷彿其聲海上刺船尚可低徊是曲
周公瑾聞茲妍唱定屬賞心桓子野聆此淸歌要爲撫掌
云爾
湖海樓詩集卷七
　宜興陳維崧其年著
　秀水朱彛尊竹垞　維岳緯雲
　吉水李振𥙿醒齋　宗石子萬
　崑山徐秉義果亭　男履端
　江都宗元鼎定九　姪　洢
　庚申
　　送王仲昭舍人赴蘭陵郡守幕
舍人結髪起吳越麗藻詎數王僧曇邇來文格倍遒緊蒲
牢哮吼鳬鐘韽布衣客歲來獻賦螭㘭偕我趨䟃𧽼訝君
健筆獨扛鼎㦷若楚漢鏖章邯賦成殿上顔色動凌轢晁
董君誠堪華銜縱列紫薇署竒字尚閟縹緗函嗟余駑鈍
翻見用忝竊禁近心彌慚我師相國(益都/夫子)量淵海細流小
水俱包涵沙堤朝罷火城散便呼數子爲淸談石鼎聯句
杯灔灔藍田别業花毿毿正期促膝守硯北何意掉臂還
江南江南此時梅靨破横枝眠處溪拖藍或當風日弄妍
煗酒船衘尾揺晴潭村村水栅午抑鮮箇箇烟鉏春種蚶
長安軟紅君眼見對此那不圖抽簪得歸暫卧山水窟竹
兠笋屐聊顚憨縣南況有予季在(椒/峯)萬籖壓架慿幽探君
行自可致不惡只餘臣朔憂心惔金門索米苦饑餓百態
總非儒者諳臨岐别曲纔一放天風劈裂聲如甝因君轉
憶小兒女春燈故國方傳柑
　　早春同嚴蓀友倪闇公范秋濤汪舟次喬石林潘次
　　　耕過李木庵前軰齋燈下看盆梅卽次原韻四首
故園當此日晴雪果佳哉竟作三年别空辜萬樹開今朝
何意見遠道那能來方法慿傳語明年我定栽
　　其二
花巳全經眼愁仍欲泥誰齋䟱疑畫舫屋小類軍持夢入
前村路吟殘半夜詩春燈偏作意不定冩䌓枝
　　其三
愛作花前語驚成客裡身儻非今夜聚眞是異鄕人擪笛
消殘臘藏鈎賭老春窗西誰磔格恐巳是淸晨(客有於窗/外作畫眉)
(聲/者)
　　其四
步屧從茲熟經過禮數删甕邉誰主客花底卽家山歷歷
羲皇上悠悠濠濮間莫愁街鼔發携取暗香還
　　三月朔日朝罷入直史舘見御河新水詩以賦之
禁苑泥融軟勝茵今朝霽色一番新黃滋野菜低抽甲綠
漫春塘漸起鱗𥿄上較量都昔夢(時方纂/修明史)花時惆悵盡官
身浴鳬飛絮行將滿好趂淸江理釣緡
　　淸明游萬桺堂
早聽鈎輈在桺條似聞門外客相邀春來總被微官悞老
至眞須濁酒澆十里燕泥晴上冡一城餳擔晚吹簫焙茶
挑笋家園夢不見隣翁隔水招
　　春抄同諸子飮刺梅園古松下
晨興思岀游茫然惑所向或云刺梅園景物頗蕭曠入門
苔色浄到眼雜花放杯來互沉吟興劇迭歌唱兩年縳朝
衫小心事卿相同袍四五人各各色惆悵春山未得歸遇
酒且跌宕君看落紅堆下有昔人葬及今不作逹後此欱
誰望老松無頼極横若攫挐狀我時倚酒豪竟上騎其項
龍鱗陡相嗔鼔作天風浪
　　春暮雜憶八首和彭羡門韻
愛向閒中度歳華鋤梅删竹作生涯如今門鎖空村裏落
盡東風苦楝花
　　其二
渚鳥汀花各自愁淸江一别兩經秋東皇枉費無邉綠搓
得溪痕似鴨頭
　　其三
最惹思量糓雨時輕隂薄靄總相冝綠窗小袖煎新岕除
却荆南更數誰
　　其四
菜花橋在月城西十里鵝黃一剪齊吟到將成何處冩短
牆春店恰新泥
　　其五
􁜳魚燕笋入淸和風捲街南戲鼓多一霎看塲排楚漢千
年陳蹟蘚成窩
　　其六
善權怪石一叢叢紅賽桃花綠勝桐作㡳洞門遭劈裂夜
來雷火在其中
　　其七
玉樹亭亭寺角頭堆綃叠雪影悠悠花時僧訝人歸晩毎
到斜陽便倚樓
　　其八
靑史紛紛事可憐古今賢逹總成烟草堂舊靠銅峰下箋
就山經是幾年
　　題畫蘭
三尺氷綃冩楚辭烟條露蕚幾千枝滿山蕙草多於箭記
在家鄕糓雨時
　　寒食友人齋頭梅始花
昨夜楝花風大起一枝梅蕚尚鮮新好扶寒食懵騰醉細
認疎籬澹宕人别乆巳拚辜夙約開遲猶得泥殘春孤踪
合與高齋近老逐羣芳怕見嗔
　　寄黃黎洲先生求爲先人誌墓
甲乙之際盗竊柄國事稠濁由諸閹刋章告宻滿天下刦
火烈烈崑岡炎忠端骨鯁寘牢戸少保强項遭髠鉗三朝
要典是何語爾曹病熱徒狂譫膺滂之後愛名節翁與吾
父均酸醎忠泉出井巳淸冽孝笋㧞地偏修纎東都壇墠
立名字西園邸閣紛袿襜懷寧乳贙老逾怒矯尾直拂鐘
山巗我師秋浦魁壘士便樹頥頦張鬚􁐠一呼袒裼暴猛
獸筆陣霍若霜鋒銛甬東陽羡迭相和摩旌掉鞅交無嫌
四十年來市朝換曜靈急景奔驚颿崇文門外黨碑倒沙
石磨治菭紋嵌平生先子膠􁇀友半作黃葉經秋芟晨星
落落只翁在開元軼事餘誰諳先朝鈎黨有本末氷玉硌
礐秋陽暹今人徃徃咎過激母乃醜正叢譏譚嗚呼吾父
没巳久墓門鬱鬱愁松杉累翁一片道旁碣請放硬筆爲
雕鑱
　　夀冐巢民先生七十
先生庚子届五袠我適來捧金屈巵婁東作序字椀大砑
繚綾上蟠蛟螭十年庚戌再祝嘏合肥夫子爲之詞花前
秃筆掃屏幛酒㾗墨瀋交淋漓今春庚申又七十佳郞睹
着班斕嬉先生臨觴忽不御無限徃事纒心脾風流文采
竟誰是二老一去還無期何人話得老夫事只有陽羡粗
能爲嗟予壯歲病狂易花顚詩癖誠難毉東臯一住竟十
載僮僕怪詫妻孥嗤當時情事最碎瑣大半巳逐烟雲澌
别來霑醉一棖觸十亡七八勞追維君園記是號水繪水
色淺鬭佳人眉毎逢風日弄妍煖便載香茗揺漣漪綠窗
小榻褚歐帖翠几錯列啇周彛酒憐雪後熟偏早客怕花
前來小遲此間萬事絕稱意卽論餔歠還相冝鮮香花露
漬粔籹肥滑蘘荷煎蛤蜊當筵忽憶平生時老顚㦸手張
兩頥曾經倚醉忤丞相幾徧束身歸有司揺手眞愁京貫
怒撩鬚都爲膺滂危至今名姓有人說不信請騐東京碑
君家樂部更姚冶滿堂箏板花參差倚闌十面腰鼔䦨白
雨點罷春霆隨喚來淘洗半生恨聽去打散前朝悲此時
竹肉最㓜眇向後烏兎頻推移沙經搏手歘然散電遇瞥
眼誰能追我今遭際本意外一身甘受朝衫覊空餘東臯
諸巷陌歷歷秋燈時夢之隔歲先生寄一𥿄行楷瘦硬縈
蛛絲上言子巳得官爵别久脫復將余思下言臯俗子眼
見老夫況復年來衰田園斥盡歌舞罷賔客謝絕亭臺欹
我知先生固逹者一語亦復因風馳雖然百事不如昔鉢
池尚浸靑玻瓈入春三月池水漲小桃亂放紅臙脂挿花
獻斚者誰子此是紅閨雙畵師(先生有兩姬/人善丹靑)
　　送錢編修越江暫假還松江
戎葵昌歜好天氣街南榨酒聲淙淙此時錢君興抖擻築
壘要受糟丘降絕嫌蓮子盞細瑣酷愛鴟彛腹胮肛毎當
下直便走詣酒徒滿座人語哤如泥張目百不省間出囈
語相撞舂晨何顔色頓索寞喀喀不飮欹凭窗且言病􁚇
巳得請來日便趂東吳艭茲言堪訝定予戲君力本足摧
崆谾何哉二䜿得君侮或者酒渴思烟江君言此事大不
爾家有垂白形敦龎自從入官子别母如形辭影孑不雙
我今一舸泝流去官河放溜船鼓逢子魚通印賽豬鴨香
橘撲鼻欺蘭茳江鄕甘膬幸不乏秋至況復堪耘䎫我聆
斯言起㴱敬至性尤足覘爲邦男兒作事貴果决全藉胆
力相扶扛獨愁同官漸星散且覔酒庫賖開缸君雖止飲
强盡此腥盤獨惜無羊羫
　　書少司宼馮再來先生册子三首
友有徐竹逸縣南葺别業鴨欄頗明浄茶臼殊妥帖相隔
不一巷杖屨毎相接一日秋雨餘殘陽射城堞乾鵲噪不
休開門見長鬛乍獲滇游紀歡笑巳在靨牂牁荒若夢開
卷恍親涉蠻花與犵鳥謰謱在譜牒自後昆明池大有黑
灰刦弆書巾箱中莫令寒具浥(五年前在竹逸齋中/曾讀先生滇游紀)
　　其二
小儒罕睹記握筆徒蹣跚猥蒙曠代典擢職居史官勝國
煨燼後舘庫多叢殘編排固不易鈔撮亦大難公篹叛賊
傳體核氣力完䕫魖遭刻畫檮杌愁雕剜明季紊其綱連
營矗盤盤遂令蹻跖軰晝夜餔人肝公文著殷鑒犀銳誰
能干安得請他作盡爲陳金鑾(先生有李自成/張獻忠二傳)
　　其三
生平困馬磨薄業託雞距矻矻把一編忽忽昧寒暑毎遭
塵累牽突若胸撞杵所以與世間一徃輙齟齬公立百僚
上豁逹更軒舉憐才根至性鉅細靡不茹恒思掃公門祗
爲毒熱阻祝融秉烈火燔灼麥與黍園官菜把枯稀疎到
萵苣同官有錢子(謂庸/亭)喚我就公語稍待微凉生瓦溝響
新雨
　　送周翼微入蜀
缾中易酒蜜様甜溝邉桺花墮滿檐都城久住竟何好此
豈有物相膠黏鮆魚薺菜不得吃肥羊硬餅增人嫌蜷連
枉突壯夫鬂蝟磔虗負參軍􁐠今君踆踆走别我欲上劍
閣行左擔我聞此路最險仄水饒虺蝮林貙甝國門旣出
歸亦得奚事更作軍裝嚴捋鬚顧我笑脫幘守雌屈蠖誠
何堪下牀動足卽萬里詎着舞韈鴉頭纎況今兩川報殺
賊巳闢郡縣通滇黔渝歌賧錢大歡暢氐王莋長遭俘殱
男兒去作鷙鳥發龜筴祗許庸奴占愛君不學兒女態慿
君且挂巴江帆三秋定過靑衣渡一曲還歌烏角鹽
　　送史省齋觀察兖東
昔君校士赴梁宋廽風羽葆霏毿㲚我適饑驅在君幕黃
皮作袴腰鞭撾當時賔從滿君後君也於我禮有加感君
恕我最脫畧荷君信我無陂邪猶記殘年阻榮澤橫飛雪
片粗於鴉人馬同時負氷立氷亦漸釋聲沙沙屬邀天幸
乃得渡擬岀一語膠其牙徐呼煗酒迭相賀我亦自起撡
筝琶歌闌愀然翻迸淚蹙若猛士聞邉笳兩丸日月大難
料一徃梭擲踰奔虵别君倐忽一十載余忝舘職官京華
君亦需次傍輦轂一握笑語宵燈譁詞垣冷署世所唾君
獨見嗜如瘡痂東風潜到馺娑舘意欲漸放長安花風光
正好君又别夕陽亭下誰攔遮人生作官要濟物不爾受
祿何爲邪慚予娖娖溷鉛槧魯魚亥豕徒紛拏孔陵蒼檜
抝積鐵穹碑宰木高䶥齖我生結髪未一到東瞻闕里長
咨嗟夢中髣髴從君事飛鞚轘轅凉月斜
　　送子萬弟還黎城署
小弟朝來别我行正逢京國逼淸明一鞭晩宿臨洺驛三
月人歸上黨城遠道夢隨春水濶微官裝抵桺花輕阿兄
索米尤堪哂可及哦松格調淸
　　送家北山别駕之任南陽
岀餞意彌傷藉卉談差快宛葉記昔游月黑隂風大馬頭
光武井草際赤眉砦博望驛荒唐冠軍城破壞炎精昔中
燼帝紐珠囊解誰何踞漸臺只攫鰒魚嘬此間文叔起一
戰驅百怪四七䜟豪雄其人半無頼皇天有平陂厚地迭
成敗云何猛士去空自賸關搤從來戰血多徃徃繡成蠆
今君宦此地吟興將母􁁄惟當愼噢咻切勿苦凋瘵城南
卧龍岡老栢大無外堂堂諸葛公古宅迄今在君當過其
祠整肅冠巾拜鄧州出彭五(彭孝廉/始搏)文彩縱横灑使筆疾
如風舞槊何能逮君如見此人莫令信伍噲我職忝編排
矻矻安能耐君官在牧飬勉矣行自愛商於鬱嵯峨白水
喧澎湃揮手盡片言相期各征邁
　　送古燈上人還嘉禾
禪師行脚來潭柘兩見緋桃潑眼紅亟打腰包返山寺爲
防園笋要成叢
　　書南來僧册子
斑斑小雨漸成泥滿樹丁香幾簇齊恰値朝囬無一事閒
書梵夾綠窗西
　　其二
九龍山下水泉香乞食何緣入帝鄕豆綠櫻紅時節好勸
師南去學休糧
　　送勞書升前軰觀察貴竹
東吳惠生(元/龍)樹志節評隲朝士精而嚴說侯顧獨感次骨
語未離吻巾爲霑生言昔者歲在卯江東文戰侯所監此
邦文體近最劣如蜍如志何奄奄侯來長劍快入手闒冗
誓擬加鉏芟區分美疢百不爽秋水鍳澈新陽暹當時讀
生㴱穩作欲量字數酬其縑不知誰何巧排笮疑有鬼物
相訶䜛感恩詎問得與䘮侯對我友寜懷慚我生恨未識
侯面昨者剝啄㝷精藍入門老樹百圍古天風吼動松針
尖見侯意氣便䟱豁恕我禮法無拘牽今年王師大拓地
巳闢梁益平滇黔侯時適合選人格擁傳直落天西南今
人値選預恇怯日費雞卜煩龜占之官道里稍遼遠屢顧
妻子愁詹詹況聞貴筑罕晴旭四無所覩惟頑嵐咿嚘旄
牛口呀呷蹙踏莋馬軀髿鬖旁人乍聽色潜動侯也寂若
神逾恬東西南北總王事蠻天瘴海臣能堪丈夫下地志
萬里盤錯正見干將銛王尊叱馭前事在驅之勿復愁朱
炎惠生袖岀竹膜𥿄邀我作詩同一凾送侯惜别話未巳
飛鞚歘作風中帆
　　送蔣芳蕚觀察八閩
丈夫作事貴颯爽乗興要駕黿鼉梁江河不彀一杯水須
跨碧海凌蒼茫綿延八閩海包絡夜色徃徃連珠洋勢雄
氣盛百怪出砰􁥾天地聲雷硠頻年孫恩弄船艦圖逞螳
臂翻鱗堂天戈一揮紫颶息鱷魚遠徙鯨鯢僵輕軍縶得
百濮長下瀬縳取滇池王先生觀察適此日油幢繡葆紛
飄颺開城月下饗將士伐鼔水上椎牛羊㨗書早獻未央
殿佇見勲業垂旂常嗟予金門苦索米一官搰搰愁鉛黃
海天竒秀不挂眼敢望晞髪升扶桑飽聞離支入夏熟千
樹萬樹朱砂囊何由便趂鱟㠶去蛟宫蜃市同翺翔臨風
快擘三百顆一洗腐儒藜莧腸
　　送惠元龍南歸
一城吹角聲嗚咽不肯住雜以雨霏霏颯呇空庭樹心知
又及秋身世關百慮況我同袍友作裝抑何遽正復攪離
憂如夢魘難寤我生藜莧腸鮮腆匪所慕三載溷長安蹙
蹙鳥在笯平明開九門噏呷盛紈袴期門羽林兒肥者白
如瓠靑絲絡馬頭揮鞭有餘怒搤人狹巷間偪仄不使度
問爾何官職視爾瘦行步良乆得官名㦸手揶揄去爾曹
在世上窮薄天所賦歸來色死灰悽哽仗誰訴隔墻吾子
在高論豁蒙霿頼此破覊愁宵燈翳復吐君身雖短小志
畧絕魁梧蟲魚辨毫芒亥豕正迷誤居恒陋儒師尠見狥
箋注役使千古人毋乃類傭雇獨抒雅健思抝作攫拏句
邇又憤時艱觸口肝胆露撫摹韓杜體飛動論世務激爲
危苦詞刺彼閭閻蠧臨軒倘採風此足備掌故吾生百不
遂萬事莾廽互惟堪手一編與子共晨暮何期南歸雁歘
忽不我顧憂來捉鼻吟狂極大聲呼空蒼祖氏園都城最
佳處鞾紋翠乍挼荷錢綠新鑄羣公昨置餞邀我未遑赴
實因病兼旬疲曵到腰胯冩意成此篇謰謱叙情愫詩成
雨淙淙秋簷復如注
　　送梅耦長還宛陵
宛陵都官不在世幾疑千古無風騷後來才子亦軰有梅
氏例出詩中豪瞿硎先生(耦長尊公/朗三先生)我父執聯篇脫㵼如
奔濤歲之丁丑我乎舘二老翰墨供盤敖我家東樓極幽
靚千竿冷翠攅􁈝簩晴窗髹几蠻繭滑竹風沸與歌聲鏖
客堂春杪䑕姑放千朶萬朶爭低高渴羗立盡百壺酒膳
宰更臠猪羊臑我時最小記此景至今畧說心煩忉風光
一去四十載昔賢文彩埋黃蒿石闌半壞䑕枯死看花人
亦誰堅牢羡君㓜便露頭角肩吾有信乗有臯邇來蒼硬
更無匹抵突屈宋凌雄褒我曾一訪天逸閣君喜酌我松
花醪籠燈添酒木葉響冷屋話舊翻嘈嘈男兒墮地若風
絮簾櫳籓溷慿相遭兩年燕市忽合併白髪怕對紅粧搔
都城百事君所見刮氊龜背愁無毛園官送菜苦酸澁三
日博得一冷淘我今骨相耐貧薄空倉饑雀拚嗸嗸君才
猛銳必自掣爪觜肯受黃金絛麻姑敬亭好岡阜起伏一
帶連脽尻君歸山下掃綠雪愼勿雜用脂麻熬得間出溪
弄秋水蜻蛉絕小身能撡還鄕之樂樂無限此外萬種皆
秋毫西風獵獵吹枯壕齕萁惡馬嘶空槽梅君飮半出城
去腰下笑看龍雀刀
　　送侯大年還疁
庭中老槐樹樹葉頗纂纂秋風一何多欲脫詎能嬾五更
獨客枕萬事到來滿所藉二三子過存極悃欵如何烟際
檣裝盡還鄕伴從茲剝啄聲後定吳音罕
　　其二
昨歲火龍怒焦盡江淮田今年水怪横轟豗㵼長川嗟哉
此邦人頻歲愁顚連五行迭相厄互復司其權君歸認井
寵或在洲渚邉䦱門看葦花移牀上釣船
　其三
君家尹綠樓簾檻儼圖畵縱横幾畆桂窟宅此樓下霜前
黃一城月底香十舍不知遭滂沱仍否花低亞花亦何足
道所急在米價男兒苦饑餓去住總悲吒
　　送田綸霞督學江南
昨秋九月菊蕋放羣公招我來登高風流京兆騎馬至滿
貯蠻榼堆花餻黑龍潭上架小閣夜夜龍吼安能牢白楊
離披不曉事晩更助以聲颾颾我軰渴筆冩長句兀奡欲
與天凮鏖君詩跌宕倍㴱警陵轢韓杜驅雄褒是日轟轟
大笑樂颯如猛吹翻旌旄龍亦爲之徙其窟雁亦爲之求
其曹景光歘忽搏手散昔游滅没寧重遭虞衡郎官久於
事日對掾史談錢刀今年護軍大破賊强籓逆節平其壕
破除兵氣仗不律此事只有君能撡江東生徒素魚雅橋
門鵠立環靑袍底須要作八州督帳前勇士揷虎毛吾鄕
秀民古傳說通經務擬窮纎毫邇來詩書遂墻壁惟有百
慮相煎熬頗聞亟藉膚寸渥未可純用耰耙薅此是廬陵
夙所辦鄙言娓娓徒喧呶西凮牛渚鱗甲動巨艑眞壓秋
江濤關河六代晴歷歷眼前儘足供君豪祗愁京國客將
老獨向乾坤首重搔重陽再上龍潭望人在江東擘蠏𧑃
　　送彭古晉之尉氏并懷盧文子
五茸城外花草香我曾會獵來其鄕彭生盧生正年少其
餘悉在崔蔡行毎逢高讌騁雄俊角鷹刷翅森開張揮毫
一掃一千𥿄鸞蹲獅跛蛟螭僵吳淞女兒斫鱠手細切玉
雪調葱薑當筵見此色愀愴是何上客殊非常别經三載
輙一見見則必在鍾山陽南朝車騎色光麗北府賔從姿
軒昻江邉秋月一片白徃徃酹酒呼周郞此後聚散大難
料男兒虎䑕焉能量愁予顔面日衰醜君亦頗覺鬚眉蒼
崇文街上莾相遇柴車十丈沙塵颺我時竊祿更寒餓爾
縱困􁁄誰扶將長安客子習媕娿穪娖跕屣登高堂君獨
彊直喜自遂然實洞豁無他腸貴游妄意君善詈預勅典
謁爲㴱藏出門倀倀竟何詣蒲桃釀熟何由嘗灤河八月
秋氣動君忽跨馬作急裝告予將適尉氏縣乗興一上三
亭岡此間阮公舊鄕里山川蒼莾風雷硠君今休作廣武
歎若軰恐復嗔君狂并煩作書報盧子昔游歷歷眞難忘
　　贈周舍人履坦兼送其南歸
曾鯨去遠老蓮老後來畫者袛皮相國朝好手誰第一吳
下周生最跌踼風神淡沲體蔚跂筆筆遒緊不流宕同時
若遇曹不興把臂定應折軰行其他紛紛趂姿媚詎中爲
君作厮飬前年布衣竟召見徒步直入含元仗　聖人正
坐乾淸門御榻銅輿屹相向紫殿㴱沉景物閒黃綾滑膩
神情旺　詔冩三班學士容兼圖百戰功臣像此時䑛墨
玉墀下欲落不落色惆悵良乆躊躇筆興顚颯然健鶻空
中放　九重微笑眞宰愁元氣淋漓滿屏幛餘者翎毛雜
花卉也復烘染窮形狀湘竹眞令倚廟斜角鷹會遣翻韝
上昨朝並轡早朝罷手提束絹遽來訪憐我􁃓崎歷落人
亟圖一幅把予餉嗟余形貌實闒冗毎被時流惡謿謗或
謔諸毛繞涿居或嗤修竹緣坡長李家衮師走踆踆亦思
捉搦張飛樣何期妙筆一縱横共訝微軀竟倜儻矧君設
色有天趣規檢經營勞意匠藤几桐窗最静便笛牀茗椀
何精當吾生志氣本疎豁冨貴區區非所望毎虞鈍筆苦
描畵爾曹用意太孟浪何如置我丘壑間俾我談諧忽焉
暢江東秋水綠新釀君去延緣弄菰蔣來年我亦摘船歸
此語硜硜詎君誑
　　題梅淵公畵松爲愚山先生賦
施侯沃我以綠雪不數壑源鷹爪竒啜餘示我一幅畫長
松十丈紛離披牙鬚蚴蟉猛兕跳鱗鬛蹙踏蒼龍馳抹眵
詢問誰所作乃克肖此形支離答言栢梘一詩老兩手慣
放枯松枝五日十日畵一本波濤舂激鼪鼯悲昨蒙擕畵
脫相贈令我乆看忘饑疲子之作詩興頗旺亦如此翁作
畫時請爲抝筆冩長句配此秃榦蒼茫姿嗟乎吾家松樹
老無比三年偃蹇空園底何時秉耒去鉏理矮茅簷下拾
松子不爾㩳身入畫裡
　　老栢行爲房愼庵比部賦
房公墓前幾株栢硬者虬鬚瘦虎脊攫拏横作百千丈卷
曲短纔三兩尺蒙叢色使白日暗倔强勢與蒼旻廹將母
太離披或者狂戲劇我聞房公家乃近好畤之旁長安之
陌地多秦漢冡不數侯王宅隴頭翁仲缺破碎水上銅盤
莾傾坼何況草木之夀非金石樗里墳東合抱樹徃徃夜
遭雷火劈上林園中千品果一半付與行人摘獨有此栢
靑峩峩千年萬年攢劍㦸洞腹寧憂蛇蝮盤枯根不受狐
狸嚇乃知扶輿磅礴有本性一任終南太乙雪霜積吁嗟
乎房公墓前幾株栢
　　題吳門曹生小像
腹尺皤然似瓠壺詼諧任俠走江湖朱門食客休相笑容
得如卿幾軰無
　　秋曉柬李渭淸
樹抄露殘月因之啟戸看炤來君定瘦望去夜初寒駞褐
他鄕薄豨苓儉歲難生涯那易遂俛首愧微官
　　八月三十日
　賜藕恭紀
霽旭升黃屋風潭敞碧城
君王臨水殿曉色冷蓬瀛鳳舸遵遥瀬龍堂擢秀莖低搴
波碎濺小摘蔓斜縈堆去銀灣滿擕來玉臂輕早凉侵素
柰內熱笑朱櫻爽便寒鋩削鮮宜雪椀擎　廽鑾纔北渚
懷果徧西淸是日歡尤劇移時感倍盈多年遭汨没一
荷生成詎料淤泥質終承採掇滎孤芳長襲襲晚節信硜
硜夙世蓮臺種他年華頂行　皇都霑杏酪澤國想蓴羮
折罷絲還在抛殘菂又生歌魚欣藻宻向日效葵傾節値
今秋閠宵憐晦日晴恩光渾不夜萬里總瑶京
　　閠中秋
㶑灔金波影新纔到枕邉閏還逢此夜圓不待明年兩度
氷輪皎三更皓彩鮮授衣期暫緩隣杵莫頻傳
　　其二
客歲中秋事囬頭感尚新倉皇連萬戸揺蕩竟連旬杳杳
霓裳曲淒淒逆旅身淸光偏有意閏月倍還人
　　咏盆挂次益都夫子韻
未看愁先破將開蕋尚含一枝來薊北萬樹憶荆南黃雪
漫天下靑鞋映水探三年稀見汝細酌不成酣
　　夀王阮亭先生(先生以甲戌閠八月生至今/歲始值再閠巳四十七年矣)
焉逄掩茂歲秋仲月維閠新城賀充閭千齡此發軔於莵
墮地辰趯若月中㕙秋氣倍淸剛詞塲獲雄儁我常推蓂
莢閏月亦以牣只有雨中秋故老頗云僅今茲月重光恰
踐江潮信四十有七年雙丸去何迅馮生異貞脆物性别
堅韌惟有巖畔松不類園中蕣我持菊花酒爲酌王子晉
十見閠中秋蒼蒼仍在鬂
　　咏翰林院中古蹟次尤悔庵韻
黃帕低籠雪藕寒　九重分賜徧長安(時以賜/藕入院)滌來院吏
㝷氷井踏處牆隂觸石欄瑟瑟銅瓶苔影薄涓涓碧甃葉
聲乾玉堂舊事知何限欲溯風流想像難(右咏/劉井)
　　其二
瀛洲誰料尚能來藥院荷潭面面開聞說前朝柯學士種
將雙樹傍空臺蒼皮繡甲參天質嘯雨呼風不世才爲撫
茶陵遺墨在索鈴掣罷首重囬(右咏/柯亭)
　　題虞山友人種菊圖(程孟/陽甥)
前朝詞客松圓老粉墨凋零實可嗟頼有賢甥能似舅半
間茅屋一園花
　　其二
畵師不見黃公望煗翠晴嵐尚挿天何日結隣同種菊溪
鋤對把破山前
　　九日黑龍潭登高同用九字
霜酣嫰蕋斑潦減古潭黝年年選此地相將作重九今年
閏中秋節候頗雜糅雖喜得月頻却悞登高久茲辰倍澄
鮮霽旭散原阜潑眼秋景佳招㝷況我友十夫舁食器稇
載類束韭滿籃野菊黃紅紫亦多有我時飛鞚到怕落羣
賢後逸興莾滔滔雄談劇紏紏吾生腕有鬼戈法昧運肘
粗比花猪肥畧似春虵醜脫復不持螯虗生此兩手亟擘
數十枚快意罕所負此時羣轟豗一醉拚屯守只予慚戸
小飮半跳而走捫摸徧崎嶔經過閱林藪客秋所坐地依
舊苔紋厚悲臺更巃嵸壞壁尚抖擻獨有昨年人屈指少
誰某而我明年來吾徒仍健否人生貴作逹萬象總芻狗
唯餘狂孟嘉千載致不朽潭邉鐵色樹劈裂勢逾陡蟻攢
空洞腹兔缺谽谺口傾醪笑勸之此亦可以酒
　　題宋牧仲員外雙江倡和集卽次其集中原韻
君昔射虎蘄黃州虎腥亂濺靑貂裘年來不作卞莊子慣
從吾曹爲雅游長安十子最籍籍格調妥帖推啇丘雙江
一編歘駴幻竒而不詭蒼然幽孟韓相値亦退舍萬牛觳
觫廽其輈乃識使筆若使弩猛氣一撇誰能留朝士昨聞
槎使到競詢蒟醬和安榴那知蕭然百無賸只有吟卷追
曹劉鬱孤臺下連水驛高檣如薺烟中浮淸吟半入黎母
唱一半散作珠娘謳日予楗關擁獨樹夀藤怪蔓纒蒼蚪
配君此編兩踈豁樹根仰讀嗟風流秋晴連日劇無頼野
籬菊蕋行將抽何能與汝出城去倒騎烏㹀西山頭
　　恭和掌院葉訒庵先生題翰林院壁(次東坡淸/虗堂韻)
力學當如錐畫沙大呼屈宋直作衙邇來手腕苦孱鈍抹
眵兼苦遭昏花一官正復淡生活此外大有金張家抛書
退院遽曛黑仰面細數投林鴉男兒讀書讀經始羲爻竒
與毛詩葩其餘蟲魚并亥豕亦須蒐獮爲搔爬頗怪詞林
有成說吾曹故事惟香茶(先朝一前輩云吾詞/林故事惟香茗耳)斯言弇鄙
誓一雪質駑幸頼相鞭撾且愁古人去我久望而佇立空
煩嗟不見暮年袁伯業志氣煥發凌朝霞
　　雪後陪益都夫子游祝園敬和原韻四首
誰割龍潭景添成物外栖籬沿仄徑入橋受雜花迷赭舘
慿空削蒼杉挾雨啼雛松偏作勢巳欲與天齊
　　其二
前月期吾友朝囬信馬過行藏看旅鬂身世撫庭柯小别
牽雲壑重游認薜蘿謝公淸咏愜容我續狂歌
　　其三
一夜長安雪眞拚酒百壺冥懷歸寂歷放眼入虗無員嶠
行將近羣眞或可呼他年鯨背上潦倒不須扶
　　其四
欲去仍餘戀陂塘此最幽官閑躭地僻身老悔名浮隔磵
林霏結斜陽竹影稠歸途渾積雪曛黑莫㴱愁
　　祝園看雪長句和韻
九霄遥夜玉鯨奔千門極望蒼皮凍銀刀斫陣只鏦錚霜
鶻摩崖太飛動浮浮乍訝没軒砌皎皎俄看平屋棟瓊裝
苑內幾銅仙粉築宫前雙鐵鳳磨成餈餌兆豐登雕作璆
琳充職貢天公有興莾揮霍風伯無聊劇搏弄醉矣直拚
爛似泥樂哉所得何如仲黃昏踏雪抝珊鞭鐵驪縱滑吾
能控
　　益都夫子招游王大司馬怡園敬和原韻四首
頼有平泉好能諧吏隱心到門添野興傍市得幽㝷日漏
楓柟鬛霜纒薜荔隂喜無塵雜事風裡自鳴琴
　　其二
細篠戎戎長幽篁淰淰寒客中稀見汝幾日到長安礧砢
存高節颼飀起素湍笋根來歲迸定學蟄龍蟠(怡園/饒竹)
　　其三
憶赴尚書酌霜天酒似澠訏謨關廟社汎愛及賔朋園果
經秋熟山泉向晚澄高臺重上處徙倚記吾曾(前歲司馬/招飮曾游)
(是/園)
　　其四
晩出沙堤上山游謝傅耽振衣凌絕壑把炬認層嵐暝色
千門結霜容萬木酣夜歸欹獨枕端不夢江南(是日夫子/下直最晚)
　　送趙天羽郞中出榷楊州鈔關
雪後千門皓不收送君乗傳下邗溝風帆一片迷瓜步城
角三更到蔣州捩柁漫聽囉嗊曲算緡眞繫度支愁遥知
趙嘏籌時意不爲吟詩只倚樓
　　其二
纔說江都意倍親平生此地最知津鮑昭舊作蕪城賦杜
牧曾爲載酒人鴉點雷塘秋瑟瑟笛吹板渚水𥻘𥻘三年
京國栖遲客官閣梅開又一春
　　酬贈戴二无忝并送其南歸兼寄務旃次原韻
風讙掣冷燭氷厚裂破硯平明挽馬撾送子出京甸吾子
一世豪昻藏路人羡狂餘態儻䓪醉後興繾綣憶昔起孤
童奮身壓時彦毎拊邯鄲筝恒舞洛陽劍出亡晉重耳忍
訽越勾踐平生觸十死性命賸一線年來賣毉卜誓不弄
刀箭有屋八九間有史十百卷有兒能販脂有婦工織絹
山色露墻匡湖光洗門扇奚復入長安車脚恐不賤長安
牛馬矢累並宜春苑居間輭媚多子又性苦卞此行定底
急投謁秘書院答言鼎革初先子狥一戰塡海海巳焦逐
日日苦晏幸逢修史詔設局栘中監先蹟乆沉霾倘獲厠
文獻樹爲臣子鵠奉作千秋鑑嗚咽絕辛酸語罷涙交濺
太息謝故人忠邪久自見況値不諱朝子且還鄕縣總裁
又大賢庶以慰凄戀不聞有元世亦立文山傳我非遷固
儔并乏金張援只有一寸心烱烱可以鍳歸行晤汝兄緼
火莝床薦定憶燕山隅此時雪成片饑朔正衝寒早直麒
麟殿
　　題文衡山雪景送少司宼高念東先生還緇川
誰鋪硬𥿄寫急雪雪與水墨交瓏瓏六花初放未全猛漠
漠灑灑浮長空俄焉風勢拗而怒鞺􁨪珠玉紛撞舂大寒
膠雪雪成塊顚崖踣谷聲䃔䃧先朝待詔妙擩染價壓董
巨高關仝先生平生癖此畫與畵幷客長安中長安九衢
盛熏灼赤車丹轂追霜風肩摩臘㡳汗成雨縱有積雪愁
消融憶昨朱門鬭豪富强請出畫闚其縱冰姿怕遭寒具
汚傲性詎雜當壚傭發狂神畫興頗旺飛去願作僧繇龍
先生笑爾妄區别我意囂寂將毋同出山自可歸亦得卷
汝聊復還山東還時玉花果飄瞥眞雪巳沒般陽峰心知
此雪亦戯耳小作狡獪隨天公江東狂奴喙三尺揮手耻
爲離别容他年􁁬屩到歷下鄭公祠畔行追從好開丹竈
一相待雪裏莫遣巗扉封
　　竹䑕
　　　賛寧笋譜曰竹根大䑕名竹豚亦名稚子杜詩笋
　　　根稚子是也玉篇曰䶉浙江遂安有之毛子允大
　　　出以佐酒遂成此詩
遂安近歙州郭外水雲白千竿叢􁈝簩萬個攢劍㦸筀竹
曁箖箊凥脽壓肘腋其根有竹豚趯趯善跳擲杜陵詩句
豪稚子見卷册是又一名䶉稗史所攟摭能飛旣讓鼺多
技還輸鼫土人慣捕之腊以飣盤　愛其風調勝别是一
標格肥本類羊臑淸又兼箰液我友有毛子邀我夜浮拍
北酒最甘香方物佐行炙我常憎䑕軰發槖聲嘖嘖形軀
絶寢陋情性又狼籍所以於世間只合充肴核邊人飯貔
貍獠子咀蜜喞凢斯最么暦盡殺亦誰惜爾獨厭塵坌爾
獨耽閒適林下號畸人篁中作逋客饑餐䈛笴膏渴飮由
衙瀝在巳足逍遥與物奚嫌隙如何太常齊亦被張湯磔
乃知饕餮繁頓令蟲豸窄生雖伴竹郞死竟溷鵝跖不如
竄倉庾日啖一斛麥不如穴窶藪離彼鵷雛嚇搬薑任驛
騷拖腸免煎廹求生生轉蹙遠患患偏劇毛子起大笑與
子永今夕且復吃蛤蜊感慨有何益
　　春朝漫興和尤悔庵同年韻
東風忽漫入今年静撫流光一惘然曉逐鳴珂霑御氣(是/日)
(早朝/侍班)暮歸篝火檢殘編土牛陌上驚相問釵燕閨中遠未
傳苦憶畵溪溪畔事討春無日不狂顚
　　除夕燭下讀阮亭牧仲諸公冬夜聯句卽事戲和其
　　　韻
平生雜傭保托業在畚鍤形容鮮光麗學問遜淹洽一賦
奏殿廷　九重給袍帢掾幾三語類官任百僚壓匪緣帖
括進或作優俳狎訑訑面謿詼洶洶背盟㰱懦夫畏顚蹶
一步一䕫峽眼縱辨魯魚喙敢議禘祫空戴殿頭衘不署
𥿄尾押當歸浪得名縮地苦無法繁憂甫就芟冗長復成
􁥸鄕曲小廉隅婦孺粗檢柙宵來客臘盡符換新桃挿無
錢過残年有夢落淸霅(余家荆溪/與霅溪近)且打細腰鼓狂歌綠頭
鴨(綠頭鴨詞/中長調名)拍手唱烏烏轉喉吟恰恰人生鬭年命遇酒
直須呷行將抽手板徑卧草鞋夾睡鄕遊無何要路忘某
甲水陸謝舟車寒暄付裘箑底事溺辭章詎若算鹽筴五
更風裂燭四壁䑕撼篋巳拚蛇蚓體蟠滿菖蒲劄感激在
心脾飛動伸臂胛明當典春衣飮伴未云乏
迦陵詞全集卷七
　宜興陳維崧其年著
　合肥龔士禛伯通　維岳緯雲
安丘曹貞吉實庵　宗石子萬
無錫嚴繩孫蓀友　男履端
　宣城沈　埏公厚　姪賜薛
　　靑杏兒
　　　本意
六尺小簾漪交網外杏子纍纍流光暗換無人覺纔看綠
綻俄驚茜透忽訝黄垂　囘首憶芳菲記二月花正開時
匀圓擬把筠籃摘怪他墻上誰家颺過紅畵竿兒
　　定風波
　　　懷潁川劉公㦷記與茂之公㦷小飮紅橋幾一年
　　　　矣故有此作
昨歳行歌古竹西廣陵三月柳綿飛誰更扶笻郊外走林
叟開元遺事說依稀　時序颷流驚又換春半風光雖似
舊游非綠到江南淸潁尾春水潺湲好爲寄相思
　　　贈牧仲歌兒阿陸
蝴蝶成團榆筴飛輕狂恰稱五銖衣若問年華剛幾許數
數晚峯十二正愁時　莫道梁園非故土且住得人怜處
不須歸閒控郞君堂後馬偷跨陸郞從古愛斑騅(斑騅陸/郞係樂)
(府中語)
　　　又贈歌兒阿增
持㡳尊前贈阿增濃纎一幅繚紅綾上寫蠅頭無數字須
　　　齊世家爲閻牛叟賦(牛叟兌閣遺徽日妻名仙窈/字少姜女兄弟五人㓜者適)
(予從兄自名其讀書處日兌閣/妻丁姓予恒呼之爲濟陽君)
華閥由來數濟陽國風從古說齊姜輕喚紅閨名更好仙
窈盈盈林下是閨房　記得詩人佳號否牛叟果然織女
配牛郞門內雙丁尤異事姊妹劉家還有第三娘
　　蘇幕遮
　　　詠梔子花
玉羅鬆檀暈嫮朶朶同心開在簾垂處茉莉閩蘭猶未乳
早綻瓊葩借與人消暑　不禁風時怯雨浴罷鬟偏摘向
欄邊去翠帳陰陰宵未午月黒花明凝得房櫳曙
　　漁家傲
　　　宣城道上
古木叢祠山逕細野花斑竹粘天際蕭瑟崢泓誰可擬墟
烟起家家水驛門斜閉　三秋揺落悲游子一鞭自裊西
風裡歇馬溪橋人乍倚樵夫指麻姑大好朝來髻(宣城有/麻姑山)
　　　聞西樵方爲京口三山之游却寄
晴日南徐風景異蒲帆飽趂春濤駛一片江山千古事同
兒戲伯符志業何曾遂　月下租船人咏史使君大有凌
雲氣滿目茫茫愁對此横笛裡妙高臺上吹新水
　　　三月十八雨中同杜茶村韓爾鉉黃稚曾過飮錢
　　　　礎日十峰草堂同用范希文原韻
說鬼談天矜博異自循短髪無生意醉舞仙仙鸜鵒起深
徑裡怕窺狂態門須閉　何用扊扅嗟百里吾生自有驅
愁計却笑天公煩惱地渾如寐朝朝只洒花閒淚
　　　新秋卽事和雲臣韻
蜩響纔將餘火送砧聲又廹秋情動天上雙丸誰播弄閑
愁重人間白髪憑伊種一枕瑶妃斟綠甕驂鸞翳鶴群
眞哄覺後匡床無與共眞成夢亂雲封却華陽洞
晨喚靑童沿砌掃待他一葉占秋早浣取幽墀如鏡好秋
巳到碧天萬斛銀潢倒　莫使秋光容易老等閑黃了天
涯草靜聽跳珠荷葉閙臨流釣忘機不怕群鷗惱
　　　羊流店懷古(叔子/故里)
太傅千秋存故里我來削面西風起欲問遺踪何處是傍
人指亂碑没入寒蕪裡　今日江山仍戰壘野花閱盡前
朝史儒將雍容能有幾休相戲何如銅雀臺前伎
　　　齊河縣
旬日崎嶇行左擔征車确犖投山店魯酒何如愁思釅心
情減白頭彩筆渾相賺　竟有估帆三四點楓根也繫斜
陽纜新月初黃偏灔灔鋪竹簟笛聲快作伊州犯
　　破陣子
　　　江上作
千頃晴漪皺綠四圍晚髻粘紅蛋戸鱟帆來海外犀液龍
漦貯月中寒潮打故宮　雁呌酸然欲雨鼉吟砉若成風
劉毅宅邊堆蔓草郭璞墳前擁斷篷秋江愁殺儂
　　　擬過竹逸齋前探梅輙因雨阻詞以柬之
昨夜雛寒側側今晨小雨濛濛屢擬尋花過澗北屢約聽
鶯到水東心情無那慵　麗景偏憐易謝冶游最惜難逢
四百八十南朝寺二十四番花信風鵑啼催落紅
　　落燈風
　　　冬閨
五更一陣寒偏凖冷熖挑來纔半寸無語撥香灰天應要
糝銅街粉怪底霜風緊　簾外烏龍眠不穏城河小結氷
猶嫰江梅入舊年掀破床頭殘曆本歲盡愁難盡
　　鳯銜盃
　　　偶感
弱柳絲絲街前漾正初學小蠻腰様有隔水紅墻翠樓倒
映墻頭上聽樓內三絃響　恰重經人巳往㡌簷斜倚風
凝想只似夢如烟柳花撲地漫天放尋不出伊門巷
　　　觀音山游暮歸卽景
香紅㬉翠風吹散依舊在心頭嵌滿恰殘夢懵騰墻圍靑
粉誰家舘正隔水飄歌板　柳絲樓梨花苑雨濛濛畵船
歸晚剰薺菜連天檀心嬌煞無人𬋩黃了春城一半
　　喝火令
　　　偶憶
架上紅鸚鵡簾邊玉辟邪兠娘懶上卓金車鬌􁮴一窩濃
綠未成鴉　嬈我春吹笛邀人夜鬪茶如今庭院隔天涯
記得沿街一樹粉梨花記得花陰微露幾扇綠窗紗
　　醉春風
　　　艶情
月暗蘭缸㝠風細花陰冷紫茸帳底拍蕭娘醒醒醒良夜
難逢幽歡可惜休教酪酊　活火初烹茗寶篆猶生鼎紅
𬎼枕畔語檀郞等等等城上人行籠中鳥喚如何便肯
　　　上巳陰雨憶乙巳暮春與王阮亭主客修褉洗鉢
　　　　池上時慨然成咏
風約飛紅趁雨涴香泥印春歸筭隔幾多時近近近挑菜
人稀湔裙節過賣餳聲緊　巳少尋春分好把閒愁論那
年却記共王郞韻韻韻絲管精詳賓朋妥貼心情安頓
　　　春日飮遠公海棠花下和竹逸作
榨就眞珠味瀉向玻瓈內勸花花只苦推辭醉醉醉靨淺
潮生杯濃暈重惱郞多事　滿院春深閉六幅簾垂地抱
花花又苦推辭睡睡睡嬌極難勝困酣難醒笑郞無謂
　　　春暮
紅老鶯偏趁綠暗窗難認等閒颺起楝花風悶悶悶粧閣
凭殷舞衫叠黦玉釵𫾣璺　不放東皇閠權取榆錢贐送
春暫去幾時歸問問問明歳新年水邊郭外候伊來信
　　麥秀兩岐
　　　爲周貞女題詞
旣許驅金犢便合歌黄鵠斷腸花貞女木碧海孤鸞宿嫁
箱提上秋墳鬻蘼蕪難綠　何必諧花燭長願鐫氷玉夢
中魂看未熟想像髽而哭夸娥有意扶坤軸愧他臣僕
　　侍香金童
　　　題閨秀畵扇用湘瑟詞韻
蕃馬平沙六扇屏風摺映的的腮渦紅暈頰擘阮砑筝都
未愜只把檀槽粉偎酥貼　偶臨花蕋様閒將螺管捻襯
幾筆烟條露葉料爾前身枝上蜨乍舀齊紈燕窺鶯踏
　　獻衷心
　　　商丘城外二十里曰水墅舖此地白蓮花最盛綿
　　　　亘數十畝予友侯叔岱家焉常坐我花際詞以
　　　　懷之
記故人家在水墅之東荷十里白濛濛想兔園殘雪尚綴
藕塘中偏作態將膩粉換香紅　花隱約月朦朧此身疑
在廣寒宫筭最難忘得雨幔烟篷今何夕人悵望水連空
　　芭蕉雨
　　　咏秋雨
似夢如塵淅淅乍無還乍有何時歇夜永三更將絶正値
曲巷砧鳴頺墻蛩咽　陣陣羅衾凉徹愁共小屏摺逢白
雁北來和人說說道漢寢唐陵今夜雨灑丹楓盡流紅血
　　　春雨
輕煖輕寒時節東風將柳絮搓香雪暗惹翠蛾千結絶似
細雨紅橋情人乍别　綠窗花影半摺待折未曾折儘草
上輕狂雙黄蝶亂撲着雨和烟攪得今歲韶光不成三月
　　　驟雨
日午綘雲烘墨渴烏偏掉尾威胡赫一霎溪風凉激誰取
十萬氷絃輥來霹靂　急雨琤琮裂帛萬瓦戰金鐡轟餘
怒猶思壞墻壁此際白苧凉衫獨上快閣臨風鬚如蝟磔
　　輥繡毬
　　　紀游
淡蕩刺梅園被紫蜨成團勾去雜花眠砌雛鶯梳院赤欄
銀井想經昨夜一塲新雨　門外天寒如許小樓上有人
知否斷無消息可勝惆悵兩層門內惟聞絃響棖棖不住
　　品令
　　　夏夜
夜色凉千頃擕笛簟依金井轆轤淸冷一天松籟半規晶
餅慢瀉流光漸映素甆綠茗　微茫杳冥水廊外風荷整
䦨干碎拍舊游何處瑶京路永簸滿空庭簾影樹影髩影
　　酷相思
　　　冬日行彰德衛輝諸處馬上作
趙北燕南多驛路見一帶霜紅樹又天外亂山靑可數叢
臺也知何處雀臺也知何處　一鞭裊裊臨官渡雁呌酸
如雨儘古往今來誇割據漳水也東流去淇水也東流去
　　淡黄柳
　　　道院中見黄木香詞以咏之
蜂黄褪了争上枝頭簇嫰蕋成叢蒙澗竹覆徧書窗小屋
揉入紅槽碎珠續壓醅熟　蕭疎亂秋菊引柔蔓暗香觸
月昏黄料爾傷幽獨折上鍊師通明冠子雅稱厭禳粧束
　　玉梅令
　　　南耕所葺書舍顔曰梅廬昨始移得古梅一株遽
　　　　以誇我走筆戲柬
舊營梅舍不見些梅也今朝眞見梅精嫁看蘚鋪鐡鬛并
石繡銅柯黛色成圍濤聲暗瀉　癖處疑顚狂來相詫說
此樂甚於僕射撚横枝微嗅何必待花開香巳在枕稜窗
罅
　　　同雲臣諸子過放庵禪院看梅時積雨新霽
禪房甚綺有粉英嬌倚連宵雨幾枝臨水恰小停響屐簷
隙巳微紅紗窗日影頓添半指　茶鎗酒竈都饒名理只
軒外怕東風起囑成團香雪休去舞春城須片片墮金尊
裡
　　錦纏道
　　　將發玉峰寄緯雲弟村居
老去江東拚向漁樵寄傲問何爲衝炎席㡌年年作苦雜
傭保赤日紅塵怕相嘲程曉　想西溪草堂雨杉烟篠傍
苔陰置筆床茶竈晚凉濯足欹湖恰估船笛響風定菱絲
裊
　　　冬日溪行
紅葉攢天烘得柴門如醉板橋南昬鴉成隊遥村界得寒
林碎一派疎􁉞更繞遥村背　夕炤炫紅黄半陂明晦且
停船荻花以內被沙禽喚起西風激千層銀沬亂把晴磯
碓
　　厭金杯
　　　戲咏螢燈
小似香囊空於湘水映疎螢紗痕逾翠墨花幾幅面面小
徐熙凉夜戲茉莉梢頭輕綴　頻吹難滅不剔長鮮耿耿
處無情有思樓昏月黒嫌煞燭籠明氷簟底窺見一星星
事
　　垂絲釣
　　　戲咏貓
房櫳瀟灑狸奴嬉戲簷下睡熟蝶裙兒縐綃􁜖梅巳謝撒
粉英一把將伊惹　正風光艶冶尋春逐隊小樓竄響鴛
瓦花嬌柳奼向畵廊眠藉低撼輕紅架鸚鵡怕喚玉郞悄
打
　　行香子
　　　爲李武曾題扇上美人同弟緯雲賦
烟様羅裯月様銀鈎人立處風景全幽誰將紈扇細寫風
流有一分水一分墨一分愁　天街似水迢迢凉夜十年
前事上心頭雙飄裙帶曾伴新秋在那家庭那家院那家
樓
　　　同岵雲上人魯望弟過徐氏園亭
礨石支泉架壑招烟小橋外老屋斜川潔何忍唾靜欲成
眠恰半欄花數陂竹一湖蓮　距村背郭嶒泓蕭瑟似蝸
廬又似漁船無冬無夏非陌非阡儘晝呼盧朝說劍夜鳴
絃
　　　廻舟卽事
紅樹槎枒綠水周遮盪舟廻水驛烟斜一樽似夢萬事如
麻歎吾衰也行不得住爲佳　極天烽火依然此地小樓
前人戴黄花船頭側聽不是悲笳是前溪口新月底撥琵
琶
　　靑玉案
　　　咏糟蟶
春醒未析三更後橙片切蒓絲糅食品厨娘偏解鬪滑應
凝盌鬆難勝齒幾瓣嫣紅透　金刀小向霜天剖越襯出
春纎消瘦捧處紅糟先欲澑小姬無語老饕狂呌把與梅
同嗅
　　　咏油車螯
擊鮮海錯金盤瀉絶穪是春寒夜輕點吳酸魂巳化和酥
爲滷帶脂成釀二月花前榨　生平斫鱠兼行炙枉行遍
屠門蟹舍風味似伊休論價差宜下酒雅堪鬪茗携向江
南詫
　　　咏醉白蝦
半籠春水溶如鏡早傾向金盤淨一片空明嬌掩映霜鬐
半呷雪肌半挺似帶春酲病　尋常蝦菜空相競誰解得
高陽心性細憶風姿心自省十分酒氣三分生氣羞與侯
鯖並
　　　移寓積翠閣用藝香詞韻
梯空架就羊腸路領俊鶻穿烟去牕豁正當山破處天風
澒洞吹完今古只剰龍窩住　松毛純碧騰猩䑕下嵌寒
潭瘦蛟舞老樹得風都作語半床泉氣一簾山霧晴晝家
家雨
　　　夏日懷燕市葡萄
風窗氷椀誰消暑記百顆堆盤處掬罷盈盈嬌欲語輕明
晶透芳鮮圓綻小摘西山雨　長安萬事俱塵土惟有高
情難忘汝暗想風姿奚似許爽疑燕筑醇如刁酒滑類華
淸乳
　　　雁字
未乾墨蹟遥天外閒付與斜陽曬狂掃八分臨阿買頳紅
霞尾蔚藍天色好幅烏絲界　年年未了銜蘆債入塞幾
時還出塞盤作擘窠鬈作蠆憑誰偷倣十三行帖寫上銀
筝背
　　鳯凰閣
　　　元夕後一日同雲臣放庵過安樂禪院
枉東風費力陌頭飄掠無燈何處好吹落獨有一枝梅蕋
春意先覺且歩過寺橋溪閣　一聲幽磬香氣暗縈林薄
寺門小立盻寥廓流水外遠山尖積雪埋却甚日覩翠螺
如削
　　　汴京夜雨
被西風送到東京更鼓又添隔巷數聲杵暗想半生淪落
廿載覊旅總不比今番凄楚　朦朧枕畔不斷吳娘鳴櫓
醒來有甚好心緒人瘦也怪黄花瘦也如許滴不了秋簷
夜雨
　　　虎丘喜遇侯記原大年
記摘船吟雨倚樓題柳樊川水榭暫携手一自消魂賦别
幾度囘首沈家令帶圍較瘦　㡌簷微側斟酌橋邊閒走
故人忽遇半塘口知尹綠小軒前叢桂開久却底事還眠
虎阜(尹綠秬園/中軒名)

迦陵詞全集卷七終
陳迦陵儷體文集卷八
　宜興陳維崧其年譔
　寶應喬　萊石林　維岳緯雲
　吳江潘　耒次耕　宗石子萬
　　　　　　　　　　　　　男履端
　　　　　　　　　　　　　姪　洢
　序
　　夀季太翁八十序
維揚上郡延令名區扶風則鐵市三條雒陽則銅街七里
星躔鶉火代産文人兆叶鳳繇世鐘右族巷逢驄馬皆知
鮑宣之家戸有佩刀盡識王祥之宅因翁季太老先生瑞
應乾符祥徵坤軸望齊孟叔著季氏之勲勞名高僑肸推
行父之正直關西則四世公卿實由太尉瑯琊則六朝閥
閱咸藉始興爰自起家乃先作宰循良孔奮界是姑臧恵
愛王尊地名安定㝷洊敡夫中臺用專膺夫吏部毛玠當
塗名士乃稱是科山濤典午淸流始充其選先生則九品
有章六曹無玷貂蟬映日惟掄東觀之英棨㦸生風詎較
西園之市繼値興朝之改玉早欽哲士之掛冠陋漢季以
聲名交扇旣爲黨論所莫加嗤晉末以門第相高復爲時
賢所不忌瞻烏握粟巳覘逹者之先幾鑿坏閤門聊誌高
人之早見然而天祐善人世推陰德陸家之子弟仕北尤
多庾氏之功名辭南益顯兩馮並起巳聞繼踵爲官二杜
齊名寧苐夾河作郡時則給諫冠月先生就傳知名有文
在手服官稱職義形於言循循三事之中諤諤百僚之上
當堦屈軼在聖主卒白其忠遶砌芝蘭至慈父益稱其孝
侍御滄葦先生早升華秩歷簉崇階府裏烏啼騐班資之
早貴殿前鵠舉訝才望之尤竒惟躭典籍豸冠亦暇卽囊
螢酷嗜圖書蘭臺亦坐而漂麥性素淡於簪纓時適賜其
休沭葢勤於王事帝極憐仲孺有兄而志在承歡朝特予
太公以子況乃穆王八駿悉是家駒孔氏四科無非國寶
銅盤晝食則屋列東西金沓宵燃則巷分南北雕龍蠟鳳
髫齓皆對食之兒犀靸珠鞭少長盡朝天之客濯龍門畔
此爲道政之坊鬬鴨欄邉卽是浣衣之里又復王氏則金
貂盈座卑者位過郎官楊家則棣蕚同居㓜者年踰七十
謝東山之女咏絮無䨇王武子之甥過江第一馬援之誡
兄子夙有門風王況之事世叔備遵家教姻連戚里歩陸
孤輦下名姬婚締强宗紇豆陵天邉貴姓至於一聲捉搦
全部朝那鸞吟鳳舞皆羊侃之侍兒鵲顧猿廽悉李波之
小妹柝鈴周匝複道多迷筝板參差曲聲無誤亦有負城
作宅導水爲園栝栢千章芙渠百畆重岡叠嶂袤延酸棗
之臺邃壑幽蹊下矗棠梨之舘葢巳隱夫冬綠豈徒平仲
春紅於是候近靑陽節逢玄陸桃結三千之實酒傾八十
之觴乃有四姓金張三江潘陸天上驂鸞之軰人間控鶴
之羣以及宎廊曲厦舍傍撲棗之隣錦韉雕軒車下翳桑
之客楊子雲口多謇吃但解著書管公明膽未堅剛先求
食酒無不鞠􁦃㦸門承筐綺席彷彿咽三危之露依稀開
四照之花僕也何人幸逢斯會渡江而謁卓茂巳識盛朝
褒德之侯擁篲而拜伏生更竢他日傳經之歲
　　崑山盛逸齋六十夀序
葢聞白蓮碧薤三千鴻朗之凾絳闕瓊霄八百應眞之位
夜摩天上小紅開稱意之花修羅宫中重碧醖延齡之酒
由來才子籍總屬於靑城自古高人年盡班於絳縣豈獨
范家一老夙號長生寧徒謝氏諸郞早呼益夀玉峯盛逸
齋先生者吾友中書君珍示先生之介弟也響答壎箎枝
駢蕚跗䨇丁兩到名高四姓之中七穆三明學在一門之
內荆山剖玉價並連城合浦生珠光俱不夜瓊瑤映日寧
誇宣子之環龍雀凌雲詎數茂先之劍無何而中書君簉
羽中朝蜚聲天室岑之敬雅工詞筆籍甚南陽顔之推博
極文書翩然北闕爰乃讀士衡之製作爭問士龍傳孝穆
之科名羣思孝克然而梗柟𣏌梓雖才地之皆同橘柚樝
梨實遭逢之各異葢先生㓜擅淸嬴長多疢疾沉酣鉛槧
朱君固不愧五經憔悴豨苓李子則偏嘗百藥攬隱侯之
腰帶息意紛華循騎省之顚毛何心仕進柯亭有笛敢邀
子野之知㸑下餘琴難入中郞之聽滕曇恭之惟敦行誼
抗跡顔曾杜京産之不樂時榮希踪臺尚優焉游焉如是
而巳若乃纒綿至性庭集慈烏惻愴人倫園生孝笋番番
黃髪頻繙內則之篇濟濟靑袍羣奉少儀之訓讀君陳之
章友于兄弟誦周南之什宜爾子孫萬石君之門風刋爲
庭誥陳太丘之家法肅若朝儀雖以伯子爲難兄猶仗次
公爲家督至其澤必旁流慈能逮下善人在難皆言緩急
堪資窮子知歸不以有無爲解劉寛雅量何妨侍女之汚
衣杜老高情一任隣家之撲棗傾身障簏嗤祖約之何愚
握算持籌哂王戎之已陋固已寄襟情於霞外大可暢嘯
咏於風前於是棐几長廊油窗砥室藥欄曲折半齋何妥
之楊苔坂鬖髿滿徑陶潜之菊棕鞵桐㡌摩挲於露濃烟
淡之秋茗椀爐熏掩映於山曉水明之候室內都無長物
門前寧有雜賔先生則抱膝微吟榰頥獨笑鵝兒榨綠閒
庭㵼下若之醅魚子畨紅長日榻太淸之帖漏痕釵脚缺
齾行間鹿脯羊裙盤拏腕下況復癖愛丹靑尤精皴染㴱
黃淺絳掩北宋之專家暈墨烘檀盡南唐之能事雲偏滃
几揮毫而螺髻争呈蝶欲窺人擲筆而粉鬚猶濕解衣盤
礴依稀絃外之琴蘸髪淋漓髣髴詩中之畫凢諸妙詣種
自淨因攬厥多能工由禪喜葢先生自玉弩斜芒之後久
持鹿女之經亦珠囊匿曜而來便禮龍華之懴翟泉鵝出
早悟空花洛下鵑啼長皈正果楊枝作供詎談鍾岏之䱉
菰米爲餐莫剪庾郎之韭漉囊浄饌瓶中惟薝葡之花禪
板潮音枝上只伽陵之鳥此又緇白所以心傾人天爲之
眉舞者也時則風標日上第五還齊驃騎之名栖託彌佳
安道常言家弟之樂荀家會食少長皆龍薛氏行觴弟兄
俱鳳兒扶藤杖悉屬班香宋艷之才孫舁籃輿都爲竹馬
羊車之秀淸門盛事仁里休徵慶花甲之初週騐椿齡之
伊始僕與玉臣舊聯蘭契雲璈隊裏謬充蓬島之賔晝錦
堂中冀獻麥丘之祝屬有華軒之授簡爰慿綺席以抽毫
殽烝折爼敢辭乗韋之先庭實加籩願附煇庖之末
　　夀徐健庵先生序
節踰亞歲日居狼駿之山律轉初陽星紀牽牛之次五紋
弱線晷逢南至以加長一寸飛灰候廹東皇而早煖則有
西豪貴胄南路華卿大夫當服政之年君子正懸弧之日
時則彯袿飛組之軰騶騎雍容懷文抱質之夫儀容爾雅
攝衣上座非無北海之窮交揚觶升階大有東都之右姓
莫不鋪張官閥揚厲家門敷華振藻爭誇言論之魁雄散
綵搖珠備極文章之光麗千篇噴涌沫欲成河百軸喧闐
門還類市僕也列於蒸房折爼之旁効夫鞠􁦃帣韝之事
顧諸君善禱競誇有脊而有倫詎賤子不文未克以南而
以雅今夫人呼麟種派出駒王科名烜赫弟兄依日月之
光旋姓通明少長挾風雲之氣一門獨貴五世其昌要爲
六合所習聞亦屬八紘之共見寧須辭費盛稱海若之汪
洋曷用文繁㴱讚崧高之峻極狀雲霞之色縱繢畫以靡
工學鐘鼔之音卽噌吰而未省用有一言請陳四座憶賤
子禇冠彈鋏之秋適先生苴杖倚廬之歲斯時也臯魚奉
諱泣不成聲和嶠居憂毁將滅性㝷而九重錫賵來天上
之哀榮俄焉七日歌虞盡人間之怛愴亦可稍酬湩乳之
恩聊慰焄蒿之慕乃猶心摧窆石力瘁菆宫量踰僕射竟
辭桮杓之霑齋學太常長斷房帷之入以致三荆田氏樛
成連理之枝遂令大被姜肱繅自同功之繭檀欒孝笋觱
沸忠泉歷稽内行之修足騐天休之集且夫叢殘古本匪
同毳罽之華斷爛長箋詎比象犀之貴何來釋褐復事編
摩豈有彈冠仍需呫嗶況又東朝僚屬秩本淸通西邸班
資理宜貴倨温子昇不過馬坊之賤客叚干木居然駔儈
之細流欲藉子將月旦邈若雲霄倘求文舉揄揚曠猶秦
越掃門莫恤懷刺徒羞而先生則縑帙連雲牙籖耀日劉
秋孫南陽博士雅志通經黃文疆江夏儒宗勤思積學年
經月緯沉湎在蟲魚細碎之中輯桺編蒲整齊於亥豕淆
訛之日文鋒墮突颯若升峻阪以截熊羆筆陣轟豗霍如
泅絶澗而殱蛟鰐何論杜癖詎數劉淫乃若掘門寒畯寵
以聲華委巷經師丐之譚論班荆贈紵鹿車駢問字之人
倒庋傾箱馬帳溢橫經之客銅溝淸泚衎我嘉賔黛舘扶
疎綏予良士鄭莊置驛游龍而駟鐵爭馳齡石飛牋流水
則百凾並發甚而言信於心屨及窒皇之外義形於色交
㴱杵臼之間吹箎客到肯緣急難以爲嫌織屩人來遑假
有無而自解其嗜書也如彼其得士也又如此固宜其風
規朗暢氣凌袁灌之浮沉義烈區明目短原嘗之輕俠也
抑聞借臆攄情則啼笑猶虞其或假代人頌德則情文終
患其多虗何似脫驂越石直陳晏子之㴱情寧如賃廡梁
鴻自冩伯通之厚誼僕兮凢鳥走也窮魚夙無結納之資
素乏風颷之望黥奴詘辱人皆姗以爲愚路鬼揶揄世競
嗤之曰鈍雀來楊舘謬托雕梁燕赴張巢叨依廣厦是卽
升天入地奚能殫厥形容繪影鏤空不足窮其纎悉也遂
逢大衍之辰爰效華封之祝丹丘不遠獻斯言請居乗韋
之先碧海非遙舉是觴願祝岡陵之始
　　夀閻再彭先生六十一序
雕蟲末技壯夫之所羞稱刻鵠㣲長高人之所不錄而崧
猥以一室居貧十年少賤豪門戬糓輙􁶳翰墨爲兕觥貴
客添籌聊餙文辭爲羔雁紫絲步障半綴蕪篇靑瑣華軒
恒懸鄙作然而意所不期情難自展平流祝嘏專尚鋪張
薄俗祈年惟工頌禱語夫世德人人皆七葉䨇貂述彼家
風戸戸悉一門千石樓臺起處無非阿閣之三休甲第成
時多是長廊之中宿金虀玉鱠薦自蓬池氷兎霜蟾來從
桂殿靑琴擅舞矜十五之纎腰絳樹能彈訝一䨇之纎手
曾無故實但渉形容況復齒近期頥雅多猜忌年踰不惑
便學拘牽或當搦管以成文毎慮轉喉而觸諱中山聞樂
之對奚可施之歌舞之筵次公仰屋之談何堪妄豫賔徒
之末乃有生申吉日翻爲騎省之悼亡揆覽靈辰猥作子
山之思舊顧鄙人而授簡命下走以摛詞是則欽承曠逹
雖渺慮以奚辭便縱淸狂遂放言而不顧者矣淮安閻再
彭先生者吾友百詩徵士之府君也譜其州里則地入并
汾詢厥門楣則望齊狐趙椒偏善衍着籍關東喬亦能遷
徙居淮右家近劉安城下代有神仙宅連韓信橋頭人多
節槪先生則㓜嗜縹緗長躭鉛槧侯子瑜居貧篤學暮卽
㸐柴高文通處困攻文晝而漂麥子雲之頗精筆札極似
相如君山之最冨典墳何知猗頓加以室有同心人能偕
隱章臺走馬之暇張敞則間事畵眉南山種豆之餘楊惲
則還聽鼓瑟葢先生德配實惟丁太孺人云孺人以濟陽
人地競羡簪纓敬禮門風兼長文藻周南穠矣傳懿範於
珩璜韓姞爛其播徽音於筐筥委禽以後交推桓氏之少
君弋雁而還人說梁家之德曜若夫眉旣能齊齒尤相若
弧懸尚右剛聞􁅁莢之纔週帨設從西復在茱茰之上浣
是以庭闈洗斚龎公則毎展一年子姓承筐鮑母亦時逢
九月曾寒暑之幾何乃家門之非昔盧家之金椀猶在人
間嬴女之瓊簫竟歸天上先生則齒届六旬孺人已没將
三載斯時也庭萱不再籬菊猶存甫逢絳縣之期正踐丹
丘之祝嗣君曰今無可待願大人姑謀一日之歡先生日
事以如生詎阿奴竟忘疇昔之事必也重循徃例還待來
年疇能贈我須爲破末季之拘攣假以貽余母或蹈時流
之剽襲庶其並提存殁不令閫德之終湮極序平生竊冀
老懷之暫慰乎於是祥琴乍鼔引滿何傷莊缶纔歌舉桮
亦得此所以數高門之上客舊有三千問居士之頭衘新
標六一也斯一事也有諸美焉慨自庶姬驕蠱匹婦愚蒙
名不絓於儒林性寧諳夫古籍以致馮敬通之僮奴頭無
釵澤鄭康成之婢獲人在泥中甚而慣訴殺牛惟欣射雉
莫習蘋蘩之節誰修翟茀之儀此則雖饗同牢而曠如秦
越縱居一室而渺若山河何由戀德人巳去而腸廽孰令
懷賢跡雖遙而腹痛今覽所天之顧慕益知淑儷之幽貞
敬頌孺人斯美一也且夫新婦有言士兼百行古人所朂
人重五倫若使谷風召怨室家抱王郞天壤之悲皦日渝
盟妻孥興生世不諧之恨倘非守正宋弘何以結信於君
若令虧恩吳起必至見疑於友今也遺簪不棄足徵至性
之純故劍偏求用騐天親之篤卽小可以知大觀徃可以
察來敬頌先生斯美二也更有難焉凢爲子者堦前萊彩
惟傾延夀之觴園內潘輿徒藉長生之枕斟酈縣菊泉之
水自許承歡采葛洪丹井之砂相矜愛日未有善體親心
曲全高尚常聞古語延年則惟畏貴人以況前賢曾晳則
還生孝子共傳我友眞得卿狂敬頌嗣君斯美三也於是
侈陳三善賤子旣撡觚揚觶而前競祝千春衆賔爰拾級
歷階而上惜哉廡下巳無昔年舉案之人幸矣樽中尚存
昨日登高之酒
　　贈閻􁅋勤二十初度序(友人百詩長君牛叟先生/孫吾叔階六黃門孫偦也)
劉伶臺濶時出酒雄韓信城孤代生劍俠漢淮南著書之
地賔客豪魁枚少儒作賦之鄕才華斐亹則有并汾右姓
狐趙名宗少蜚雛鳳之聲長被伏鸞之目人傳衛玠何減
佳人羣說黃香無慚才子一堂彪固擅門地於髫年兩世
譚遷邁家風於綺歲爾其骨性淸剛襟期朗暢絢斕文章
之囿赩若雲霞琮琤翰墨之塲颯如風雨臨文䧟陣目攝
魋肩突鬢之夫掣筆摩霄氣吞摘句雕章之客書亡三篋
補自胸中賦駕兩京成於座上況復分其餘技足了十人
量厥長才寧惟一石蘸筆作擘窠之字虎跳龍拏調鉛繪
没骨之圖鶯歌蝶舞髹几則雕鑱金百油窗而箋釋蟲魚
墻邉擫笛何妨脫畧之名樹下搖琴大得淸狂之譽謿詼
敖弄半由漫興以淋漓感激轟豗聊見徐波之綺麗較童
烏之夙恵此更堪多倘犬子以同時君應不讓觥觥吾友
嶽嶽而翁猥於京國朋遊偶說家門子姓熟知婚媾并悉
干支懸弧値陶令春游之日小字斜川坦腹則南容兄子
爲妻婦家大阮言之笑噱聽者顚狂詎期羣紀之交更屬
潘楊之戚爰申讕語用展私親我所聞之古人敬以陳之
執事士先器識誠哉長者之言人薄輕華允矣先民之論
輪囷山木經百折而夀始千年澎湃江濤過䨇崖而勢恒
一束相期大雅置身千古而前所貴英賢折節萬夫之後
并仗左汾爲傅右晋(梓勤又字左汾弟訓/字右晋亦異/才也太原府城左汾右晋見唐書)
脊鴒努力會看接翅於雲霄棣蕚交柯佇見聯鑣於殿閣
寄聲吾子勉㫋來日之居諸試問君家住者何人之里巷
　　徐母顧太夫人六十夀序
葢聞桃開千歲知爲王母之花桂實三秋識是姮娥之樹
風名少女星號夫人瑤扉璇嶺冝春建延夀之宫丹竈瓊
田不夜築長生之舘女几山上鸞吟天姥之鄕珠母洋中
龍出鮑姑之井然而靑天易老碧海多濤夸娥猶助以移
山媧帝難辭夫煉石河頭娶婦逋十萬之緡錢華頂投壺
負一䨇之博箭須知天上還遜人間彼夫九州冨貴之家
奚啻三島神仙之窟則有四姓貴游五陵甲族戸班魯衛
姻締譚邢葭莩盡棨戟之宗華跗悉貂蟬之彦箕疇五福
華祝三多而或者人發其祥天靳其寵東方曼倩之婦未
見成仙南宫敬叔之妻不聞多福霍驃騎齊名博陸稽家
乗者祗稱異母之兒班定遠接踵蘭臺修漢書者猶頼大
家之女至若蘓誇軾轍宋羡郊祁此皆䨇蕚交輝未必三
柯競爽燕山五竇詎曾並擢巍科洛下三張寧說咸登上
第設云有是定疑史册之多夸藉曰其然翻笑文人之善
謔何圖今日身親見之如我徐世母顧太夫人者太夫人
德懋珩璜職優組紃幽蘭紉佩㓜巳奉爲女師香茗裁篇
長不煩夫姆教爰以鹿邑之名閨歸我駒王之貴胄恪遵
內則洲旣泳夫雎鳩克相外庭弋又加於鳬雁有無黽勉
鴻妻宛宛以如賔㫖蓄辛勤陶母殷殷而召客遂以德門
之瑞蔚爲盛世之華剪虬龍之片甲徑欲成雲分鸑鷟之
一毛便思映日三珠玉樹盡拂靑霄滿穴丹雛齊騫碧漢
彤墀策對羣推杏苑之無䨇紫禁臚傳共羡瓊花之有二
龍樓接武不異庭趨鳳沼羣棲有如家塾矧乃乗龍快婿
復首攀南國之花至於綉虎諸孫又人擅西園之賦太夫
人受斯茀祿釐爾罄冝和風襲襲翼此軨軒旭日曨曨耀
其褕翟謝道藴解圍逾妙㕁夫人神明不衰褒綸稠叠踰
於架上之書榮誥駢闐積若床頭之笏而乃安不忘勤貴
而彌儉舂颷婉娩愛提陌上之筐秋景澄鮮貪響林間之
杵兼之恵必逮人禮恒自下愔愔澣濯聿修女士之儀抑
抑笄珈用著閭門之範撲杜陵之棗傍許隣家翳趙國之
桑時無餓者律應熙舂時逢介夀六宫喧笑九天爭侈爲
美談百禮紛綸千載猶欣其盛事脂田粉碓賜出椒房庭
實嘏辭充於柘舘紇豆陵京都貴女饋來芍醬千瓻侯莫
陳輦轂名姬捧到鶴綾萬匹長櫩短巷繁燎熏天北壁南
榮華鐘殷地時則曉澗呈靑春巖獻黛枝頭綿羽飛來戴
勝之禽砌畔新荑長就忘憂之草蘓臺百尺無非織女之
臺崑玉千岡半是安妃之玉崧以不才歡承斯會島間石
燕迎淑氣以爭飛㸑下焦桐遘賞音而欲奏今日三明七
穆須知稱觥洗斚而來詰朝十叟八公行見控鶴驂鸞而
至
　　夀劉太母韓恭人九十序
葢聞鳳凰六管聲必應夫雌雄龍雀䨇環形定鎸夫子母
丹靑所載齊姜與戴嬀同編典册所書季芉與孟嬴並錄
至若賜來黃玉識是仙姬望去赤城知爲天姥洗頭盆上
却寒之帳千重搗藥臼傍辟惡之香四兩皇娥汎瑟春風
響穆滿之謠玉女投壺夜月啟井公之粲緋羅天上首册
眞妃白玉堂前尤尊夀母則有西王少女身居昴畢之間
南嶽夫人位列恒華之右如吾劉太母韓恭人者恭人海
陵上族江表名家水汲鮑姑之井世享大年杏栽董奉之
林人多陰德㓜卽敦詩長而習禮詢余伯姊共遵陌上之
桑問我諸姑自織盤中之素窗名朱鳥祗議脯漿帳號靑
牛恒勤組紃加以蘭英姓氏藉甚行間香茗才情翩然林
下掃眉才子續成班固之書不櫛書生載入殷淳之集無
何人頌春椒時當穠李遙遙華胄妙揀高門奕奕韓侯親
求快婿韓康弱女才雅稱夫描鸞劉向佳兒人無慚於奠
雁繄誰比玉實繫卯金是時忠孕先生弱冠鋤經頻年種
學不矜細咳私肴核乎藝林頗好大言獨畋漁夫文圃張
安世則博窮七篋朱齡石則才湧百凾然而長貧高鳳非
無憔悴之言少賤王章大有幽憂之疾易衣而岀居頼賢
妻椎髻而前出成徤婦寒機軋軋相聞董相之園隣火熒
熒共鑿匡衡之壁先生旣身綰銀黃恭人亦躬膺翟茀㝷
階籓轄洊歷叅知高車駟馬人誇蜀郡之夫象笏金貂帝
念鮑宣之婦徃昔有言婦隨夫貴人情不免氣以居移曠
觀夫東京紆紫之倫逖稽夫西邸拖朱之客晨轅萬騎胥
盡室以南征暮􁏢千車悉舉宗而北指騶軒挈婦第舍相
望魚服隨夫輪蹄不斷恭人獨以家有舅姑隣無彊近一
官就道輙辭夫子以家居數載闔門恒相高堂而里食巵
匜􁓳䚢手自屏當緘管枲麻親爲撡作況復庭有亷泉堦
生慈竹一門以內毎聞自教其兒三尺之童未常笑見其
齒又復下陳能充小星善逮家人歸妺色以次而能升樛
木葛覃恩雖微而必及泊乎地隕珠囊天傾金鏡叅知則
忠以騎箕恭人則貞能矢日生而不愧何殊荀息之君臣
隱矣焉文大類介推之母子時則令子孝亷愚公先生者
王家誓墓永日思親袁氏鑿坏彌年將母吟成梁父漢丞
相雅好栽桑家本潯陽晉徵君差堪挿桺恭人復念累葉
簪纓傳家墳索雖機雲兄弟何必同行然王謝子孫無妨
一出爰乃和熊教子截髢留賈閉門而躬授生徒畫荻而
口傳章句於是僧彌爲弟繼薦賢書太傅諸兒羣稱國器
鳴鐘而食階前之玉樹駢枝結駟以游市上則璧人並轡
凢諸子姓矯若龍駒維彼曾玄劣猶虎豹廼今歲孟冬之
月正恭人大耋之辰郄夫人行年九十神明不衰齊田文
有客三千衣冠畢會橘中十叟並擊雲璈竹裏䨇妃齊翻
寶瑟麻姑獻夀採來新息之珠日姊稱觴織就扶風之錦
唱天上無愁之曲嬃女意錢賦人間行樂之篇羿妻蹴鞠
夫人城上夜巳三更少女風前人將百歲則有刈琅琊之
稻酒釀玻瓈餐度索之桃筵張玳瑁爰抽毫而作賦佇拜
母以登堂
　　葉母李太夫人六十夀序
葢聞玉衡散彩天邉競說李星鳬舄昇仙世上偏誇葉縣
西河女子名巳注於銀臺南嶽夫人位自班乎絳闕蘐庭
日麗時開長樂之花柘舘風輕毎種恒春之樹何必廖家
井上始獲㝷砂詎須酈縣泉邉纔能采菊同邑葉母李太
夫人者都憲晴原公之孫而編修集虗公之女也蛇蟠笥
裏代䜟貴游鳳吐懷中世徵才子千枝繡㦸文通武逹之
門二等金釭學士尚書之第夫人甫離毁齒早譽徽柔乍
卽勝衣旋稱淑愼名齊鍾郝鏘雅韻於珩璜族壓譚邢扇
芳風於筐筥乃以隴西之淑女嬪彼南陽之象賢時則奉
常香城公九列升華奕奕韋平之朢國學崙生君六經論
秀翩翩應阮之儔夫人爰自齊牢洎乎降祚太常齋日㓗
爾庶羞夫子貧時遺其雜佩迢迢中外爭欲奉爲禮宗濟
濟姬姜俱願師其閫範茲者時逢設帨禮屬加籩星連婺
女之津海湧麻姑之宅幸通門能知大槪爲夀母畧綴俚
詞鋪揚疇昔資皇娥拊瑟之歡詮次艱難博天姥投壺之
笑今夫穠矣王姬多陳譜牒爛其韓姞毎託篇章而或者
運渉優游時非窞坎劉綱伉儷僅容盡室求仙鮑靚夫妻
祗許闔門學道吹簫樓上竹無淚以奚斑擊缶田間鵑未
啼而曷紫假使不遭板蕩將忠臣無建節之年譬諸弗遇
憂危雖孝子鮮揚名之日而夫人則結褵未久遽罹烽烟
合卺無何倐經兵燹蒼鵝兆釁偏增蕩柝之悲靑犢呈妖
彌切仳離之嘆免田單之老弱實藉沉幾全智果之宗支
允需明哲茹荼不少集蓼何多然而以此言悲猶云未酷
慨自漦亭之下瓊樹恒埋眢井之旁金刀屢折王長史僅
登强仕已嬰玉碎於前羊南城才過立年復蹈蘭摧於後
葢崙生君一中副車屢迷岐路乍沉酣而齊物終顑頷以
傷生夫人則髽以當門孱焉持戸劑量旱澇躬收安邑之
租嗇縮錢刀先辦耏門之稅入室則柝鈴周匝疑過石慶
之閭居家而婢獲精勤咸守王褒之約懷淸築罷曩時之
閥閱依然石窌封來舊日之門楣宛若僉云有禮衆曰惟
賢然或伯鸞内助苐勸賃舂濬沖夫人徒工算碓才優封
殖惟爭齊妾之桑術擅嬴餘但問西家之棗雖復豐荒鮮
匱從容井臼之間俯仰兼資黽勉有無之際足稱中智之
才未預上流之目夫人則器局恢弘機神練逹處世値亨
屯之會知廢知興置身在剝復之交不奢不儉固類負覊
之婦聲徹諸侯還同冀缺之妻名聞列國若乃引經傳義
里中倚若長城割宅分田門内尊爲家督袒分左右持平
總類夫片言屋列東西斷决悉歸其一諾能持大體不詢
臧谷之亡羊最薄時榮遑計塞翁之失馬一門羣從官方
悉禀夫阮姑阿大中郞家訓俱由於丘嫂以至稽康阮籍
舉邀品藻於山妻因而荀粲范汪咸俟重輕於劉母料其
才識縱鬚眉應遜爲不如測彼神明在巾幗尤傳爲僅事
加以夙嗜丹鉛尤躭丘索書籖翡翠翫銀鴨之宵移硯匣
琉璃聽銅蠡之晝滴成都粉𥿄䨇丸荳䓻之香河北花箋
百軸葡萄之錦共羡茂漪書格早擅簪花相誇道藴詩名
偏饒咏絮然而毎至臨文閒多削藁續班昭之別史無心
留以示人斆令􁋯之雜文何意出而問世恒嗤閨閣價懸
吕覽之書不艷釵䈂名挂蕭樓之選流傳奚益顧未亡何
以文爲讎勘寧疲庶兒軰知我意耳爰乃德容彌晬遐福
逾遒會逢周甲之辰適遘敦牂之歲賈家彪怒揄晝錦以
帣鞲王氏龍超戲班衣而鞠􁦃魚軒阮氏佳兒遠過於許
竒翟茀大家哲嗣更賢於曹糓羲牀對設半鸞坡鶴禁之
詞臣温鏡䨥懸多鳳窟麟洲之上客年均絳縣地是丹丘
矧此華筵偏當淑候千春行樂八公跨紫府之鸞七日爲
人百福颺紅幡之燕夫人則廽環徃刦繡佛靑鴦感慨前
塵飯僧白雀從此雍州無量之寺定現䨥花嗣今石頭彌
勒之碑還來四鶴僕也昔與崙生情㴱謝范今偕廷玉交
在紀羣居叨孟母之隣門接延鄕之里遂含毫而製序爰
洒墨以摛詞昔日士行宅畔曾分剉薦之餐他時公瑾堂
前長效承筐之祝
　　賀徐立齋先生新陞總憲序(代相國宋/夫子作)
葢聞蘭臺始建標峻秩於三司栢寺初開躋巍班於九列
聲望踞南牀以上位本司空勲階在東漢而前權侔丞相
晉室更稱臺主詎沿宫正之名宋時仍曰中丞苐易大夫
之號絳騶赤棒禮極尊崇白簡靑囊資兼華貴然而地以
人宜名緣實副必也道隆尼父始足當方朔之褒如其人
比趙堯方可代周昌之位從來文囿定産騶虞自昔唐階
偏生屈軼玉峯立齋徐公物望三君家風七穆弱齡縝栗
夙高照乗之稱綺歲淸剛獨禀干將之氣松纔挺幹便巳
摩霄葵始成叢先能向日卓爾伏鸞之目斐然綉虎之儔
況復桺遐官位夢實先呈羊祜功名人爲預告畢萬之家
必大厥有明徵田文之戸偏高寧無定數昔人可作姓久
署夫華堂(崑山百餘年前有某公者某科狀元也常夢人/告之日繼君起者其人陸姓某公因作懷陸堂)
(以誌之公及/第時榜姓陸)來者多賢神蚤貽之金筴(有孝亷某者夢神/以一策相授由乙)
(未之史以及戊戌之孫由/孫以及公此戊戌前事也)爰以華年掇茲大物風和紫禁
受
先皇特逹之知日麗彤雲際薄海雍熈之會公則儀觀偉
甚廷臣莫不傾心神彩凝然朝貴於焉屬目
聖人當璧雅重儒流才子垂紳欣逢盛世槖筆侍螭㘭之
次懷鉛居豹尾之中而或天閑騕裏躡景難攀臣馬驂驔
追風毎後空荷　九重之顧問誰酬片刻之諮詢按轡以
思停鞭而待諭茲太僕妙選龍媒俾彼詞臣不離鸞仗參
差鹵簿逢　天笑之爲新掩映乗輿識
聖顔之有喜更以萬幾鮮暇詎事田禽然而三蘗猶苞敢
忘蒐獮六飛大獵會學士以旁觀萬乗遙臨許宫坊爲縱
視時則絳旓綉繖勢欲彌空隼䍐蠭旗光還蔽日圍當合
處猶虞駭獸之軼羣陣欲圓時尚怵竒毛之觸網闞如鴟
呌雖文僚亦爲興覇之聲矯若鷹飛至從官盡效張遼之
狀而公則據鞍不動立馬如常臣惟屹若夫豈搏熊搤兕
之徒　帝曰念哉是眞履虎執獶之士援此一端該夫百
行至若行已端方居官詳愼壎箎鼎盛恒聆持滿之言棣
蕚聯翩私厪席豐之懼處事則當仁赴義軒軒轢千古之
前宅衷則集木臨淵惴惴屈萬夫之下雅躭鉛槧酷嗜縹
緗傅鶉觚之篋裏饒有異書楊子雲之室中率多竒字不
貪是寶所貪者聊蒼洞歷之恢竒平恕爲懷難恕者亥豕
烏焉之蹖駮典墳之冨踰彼劉歆鈔撮之勤加於荀朂要
夫至性尤可深言爾其彩袖仁親白華將母嬰情共氣寗
氏則家有孤甥篤念天倫汜毓則兒無常父孝子之䐹腒
􁉅髓飬志無方鮮民之祥練虞􁆠臨䘮中禮倚廬卒歲夜
號而毎學猿啼不內三年晝入而恒遭犬吠以至一諾寧
諼寸長必錄蓽門圭竇之子奬以聲華飛袿跕屣之倫丐
其膏馥誰能無過王輔嗣頗高不怒之風人各有心江應
元殊得稀言之益揚其雅量固蠡測以難勝挹彼冲襟冀
管窺而莫罄此所以孚於
先帝留之保我子孫簡在
今皇藉爾率其僚屬也先是公以內閣學士禮部侍郎奉
監修明史之　詔及拜是官仍兼厥職於是舘中夀曄院
內班張以余鳴鳥之㴱交令綴雕蟲之巵語嗟乎與公兄
弟靑松締髫齓之交似我遭逢白首託班聯之誼譬諸草
木何敢差池如彼瑟琴正資調劑起而爲吏詎忘將伯之
呼岀以圖君只作卭須之賦幸故人之得路欣在位之多
賢日者　㢲命初頒臺端霜肅　新綸甫渙柱後風生雖
宫闈宻勿沉沉造膝之嘉謨而道路流傳嘖嘖伏蒲之讜
論敷陳五疏全扛百斛龍文蹇諤連晨早露一斑豹采屬
承諈諉用效賡颺此日烏啼府上巳膺申錫之榮他時鱣
集堂前佇應三台之瑞
　　賀周櫟園先生南還廣陵序
葢聞庶女撫膺赤帝見飛霜之異賤臣隕涕白虹來貫日
之竒理無渺而不通物無微而不格矧夫名應球璜位班
嶽凟而乃拾灰惑志於尼父掇蜂悼心於伯竒忠泉遘湧
溢之悲孝笋罹折摧之懼此則玉馬以殷仁而出地金縢
因姬旦以籲天者矣櫟園周先生者德挺黃中性鄰殆庶
袁司徒之家世名重兩京楊太尉之丰裁望隆三事加以
石奮家風史傳醇謹于公門戸人頌平反蚤膺華秩軍中
呼公瑾爲郞夙懋隂功邑內以賈彪爲父自栽花而植栢
預簉崇班由馴雉以乗驄洊登華省屬興朝之當璧正江
左之麤安謂廣陵者北控淮徐衢連闤闠南通吳會戸溢
笙竽顧自劉濞披猖之後盡苦灰釘抑本高駢狂惑之餘
俱嬰糜爛俗變魚鹽之舊市無紈袴之家不藉撫綏奚由
安戢先生始以兵使者至則投匭不聞探丸罕警茱茰灣
上時裝陶侃之船楊桺堤邉還麾顧榮之扇三年保障十
邑謳歌兼之大德日生至仁不殺保全世族不隳郤克之
宗擁䕶善人獲免欒鍼之族環來黃雀識爲啣恩珠出丹
虵知因報德固巳關名䢴水居然朱邑之桐鄕山號蜀岡
宛爾羊侯之峴首矣無何移節八閩分符百粤連天瘴癘
直暗銅標極地戈鋋偏侵石鼔犀舩不返猶推徐福爲仙
兕甲無􁛫尚說田橫有島先生則灑涕以談登陴而誓温
太眞臨流釃酒祗傳忼慨居多傅修期馳檄飛書惟以悲
哀爲主終焉賊退屹爾城完天子乃嘉厥元功膺斯重寄
賜之蟬翼掌此烏臺爰乃賈生痛哭願繫尉陀徐樂直言
只憂閩越葢始焉以梁代之忠臣蚤虞侯景終焉以晋朝
之烈士見忌王彌雖㴱當宁之思巳觸要人之怒然而囚
服還閩猶能殺賊赭衣出獄尚請嬰城藍田箭盡奮徒手
以射人河橋路窮趣免胄而却敵此則射烏樓上最可驚
䰟螺女江邉堪爲動魄者也奈何忠豈勝讒功難止謗師
師有位誰憐趙葢之冤穆穆羣公孰訟甘陳之枉旣間關
而對簿復匍匐以就臺斯時也三千下客盡願相從七十
老翁爭思自剄舉幡太學甘拷掠以如飴負鑕門徒棄妻
孥而不恤俄焉覆盆漸白見睍終消當南箕織罪之時狂
沙蔽野及北寺論功之日澍雨彌空路人猶以爲冤天子
遂爲之動金鷄初唱竟出王尊丹鼎將成益思李牧攀龍
髯而莫逮憐馬角以初生先生遇赦實順治十八年正月
初七日也凉秋八月南下廣陵於是郊迎郭伋皆爲騎馬
之兒人識叔敖知是斬蛇之客竹西士女競獻壺漿官閣
賔朋咸摛詞賦某以不才適逢斯會昔年優渥曾陪明月
之樓今日衰遲巳作秋風之扇當先生蒙謗之日正賤子
履險之辰王成漸老媿賣卜以何能寗武終愚恨槖饘之
無力淥池不遠望王儉以知歸絳帳非遙念馬融而思報
聊鳴欣慶并序恩私
　　送汪考功鍾如給假省親序
蕭蕭兮風也燕地從來餞別之區靑靑者桺邪陽關大抵
送行之曲越禽戀燠代馬懷寒潞河橋下單舸聯翩督亢
城邉輕裝絡繹爰有望郞亦遵前路其人也犀角名家鶴
㕔才子門庭蕭寂素無諧際之心神彩端凝最得淸蒼之
氣在盛朝旣頗急此賢至吾黨益難爲斯別斜陽祖道瀕
行而挽子之袪長笛歌驪半起而攬君之袂賔徒眷戀願
紆已授之綏親懿追攀冀緩方遒之軫而先生則揮手離
亭顧同官而致語橫襟曠野向我友以鳴懷疇昔之辰小
人有母葢以故鄕婺歙僑籍蘄黃此地實當三巴百粤之
衝向年屬有豨突鴟張之事時則苴蘭賊騎漸斥武昌洱
海戈船直浮夏口烽火照劉郞之洑鼔聲聞樊姥之山陶
士行作鎭之地棧閣千盤庾元規長嘯之樓波濤萬斛倘
若藏身鄕隴誰爲君側以馳驅如其戮力京都疇過親闈
而定省兩端莫决終傷時事之多艱二者交縈尤念皇塗
之未靖時則金牛堆畔灑淚登舟黃鵠磯前束裝別母遂
攝官而承乏爰投袂以從王寧糜好爵正天家有事之秋
匪慕淸班媿世上偷安之軰白雲北望恒切關心錦鯉南
來彌其承臉何意别離以後屢動軍愁覊宦而來頻叨鄕
訊故園鄣郡偏遭鐵額之燒焚舊業新安洊値銅脛之俘
掠紅知賊火熖烘黃帝之丹罏白是刀鋒冷逼烏聊之雪
瀑醜松怪栢會此漂搖雲海天都遭茲板蕩杜陵邑井倍
牽遊子之腸庾信江關易入征夫之夢至若仳離甫定卽
届金妃設帨之辰烽燧纔消便逢寶婺稱觴之日高堂七
十長路三千及瓜未迨私心何敢以告人休沐方賖臣職
未遑乎將母懷中陸橘長結想於天邉屋後姜魚獨含情
於日下茲者一官俄焉六載幸蠻荒之帖伏南徼粗安喜
江介之承平北堂無恙況夫吕公灘畔大有蓴鱸吳口村
中非無稻麥三江鱖美正上武昌之魚一縣笋香不少黃
州之竹芸瓜負米捨此樂以何求扇枕驅蚊失今時而莫
待縱復邅廽仕版湛溺時名朝登勲府之階夕畫選郞之
諾將恐家公致誚說生平畏見貴人父老興嘲謂此君大
耐官爵吾行巳决幸故人鍳余烏哺之私此別無多但來
年俟我鳳池之上於是南浦霜紅擘琵琶而捉柱西山日
紫傾鑿落以行杯繞朝贈策羣公旣立馬以歌詩疏廣還
鄕賤子亦班荆而作序
　　送汪存庵廣文岀都序
宫開碣石正才人委贄之秋閣敞平津尤志士乗時之日
飯牛牧豕爭思奮跡於風雲附鳳攀龍咸願策名於日月
於是銅街珂里之胄盡簉雲衢繩樞甕牖之賔半登天府
鴻都鶴葢無非爲子求官桺市花宫大抵送人作郡綠蛇
蟠肘上焉旣符竹之縱橫銀艾垂腰其次亦騶徒之絡繹
光延宅畔爵弁熏天道政坊邉丹緌溢地於斯時也乃有
人焉一官落落求爲噲伍以何從十載栖栖欲在王前而
不得陳編斷簡仍淹伏勝之一經博帶褒衣空負鄭䖍之
三絕叢殘緺綬未階半刺之榮憔悴靑衫只壓百僚之底
堆盤苜蓿挿架縹緗在旁人或訕其迂卽自顧猶嫌其冷
然而性拙于時韻難適俗壯而筮仕終不離乎膠庠少豈
如人雅習聞夫爼豆畧比抱關之祿自溷師儒還同執籥
之夫相安冗散疇縻好爵姑策勲於翰墨之塲詎鄙卑官
聊肄業於辭章之圃此羣公岀餞共摛祖道之章而賤子
臨岐亦製贈行之序也僕語末闌君行母遽憶訂尹班之
契頗聯袁灌之交綠窗紅燭値肥腸滿腦之秋白酒黃雞
當鬚奮髯張之候先生旣㧞斾以摩旌賤子亦脫冠而免
胄擲杯以起誰云曲逆之長貧蹋臂而遨自信買臣之必
貴由今溯昔曾幾何時談天客去撫鄒衍以悲來繁露書
成睠江都而涕下山丘華屋里巷宵迷鬻畚吹簫朋游星
散何期萬事之都非竊幸兩人之斯在蜀鵑再到百年悵
惘以安歸遼鶴仍還四顧寂寥而誰與陸平原之意氣向
子期之平生能無惻愴窮塵摩挱昔夢也乎時則班馬齊
　　南耕席上送潘蓴菴入都序
月届仲春時維下浣桃將作綬草漸成茵會霽景之方妍
適故人之欲別萋萋綿羽送花縣以長征宛宛新荑竚梅
廬而小集飛文散藻客盡江蕭搖筆摛華人皆庾鮑吹簫
撥阮塡紅杏之新詞射覆藏鈎騁碧雞之雄辯觥船絡繹
曉露纔晞燭樹駢羅參旗乍散華堂投轄尚淋漓按拍而
歌上客更衣已慷慨登車而去僕也河上枯魚枝頭窮鳥
無緣奮袂言隨祖逖之鞭有意揮毫聊代繞朝之策嗟乎
人非麋鹿志在麒麟事尚可爲君猶未老㤗階巳正卽才
人杖策之秋皇路將平乃志士立名之日行矣良朋勉㫋
上國金臺在望知斯行定得風雲玉佩可要只此去難忘
花月不辭蛙黽用吿驪駒
　　贈陸翼王序(翼王自/號菊隱)
粤以龍蛇之年遂應魚羊之䜟普天瓦解列鎭茅靡嬴芊
盡作俘囚欒郤悉班氓隷庾開府著傷心之賦五福無徵
馮曲陽製自叙之文三靈獲譴斯時也齊國忠臣猶稱王
蠋楚邦義士尚說包胥落落戈舩雨暗吳江之棹蕭蕭戰
艦烟迷歇浦之帆惟我疁城獨推上谷釃酒而談登陴以
誓袁本初子弟俱願相從庾元規賔從皆能自效三日哭
於都城六軍盟於別舘當年夏馥曾聞姻婭之親此日黃
瓊亦有門徒之誼共爲犄角相與藩維然而烏頭未白河
水難淸空埋地下之愁不救天公之醉痛龎涓之箭盡兩
曜無光悲項籍之途窮三川流血一門爭死七尺無歸藐
爾諸孤行焉將及時翼王陸氏自稱擊筑之傭謬作賣珠
之客重關半夜私出田文複壁三年㴱藏張儉間闗亡命
猶授孝經涕泣避仇毎傳論語齊朝文士半知袁粲之孫
晋室諸卿漸錄趙衰之後將謂少孤不死庶幾亡者復生
詎意遺珠又成破鏡王規玉折時事可知徐悱蘭摧天心
巳矣翼王悼初心之巳負悲宿諾之無成悢矣沾膺澘焉
承睫於是鑿坏而遯玩志山泉帶索而遊肆情風月臺孝
威棲逸息意區中阮孝緒逍遙游思域外風規彌劭玄雅
絕多遂復採錄遺文捜揚絕學參六經之同異辨百代之
源流樂此寧疲睠言終老嗟乎照隣失意居惟病梨蕭綜
去國歌成落葉弔棠梨而無舘臨酸棗而非臺湘水三閭
假餐英而適志潯陽五桺聊采秀以攄懷仙人餌以長生
㓗士因之玩物自名菊隱誌遇也
　　賀毛大可新納姬人序(姬性好佛因字/曼殊予所命也)
曾聞初日只出東南又說高樓惟居西北是以中山好女
能移趙主之心燕市美人堪佐慶卿之酒過邯鄲之里乃
有鳴筝經淇水之濵纔逢巧笑詎須荆國始留神女之峰
何必炎荒方誌綠珠之井然而燕痩環肥要緣風土越禽
代馬互有便安悲哉北地之高寒邈矣中原之蒼莾人雖
善睞秋非水以何波女縱工顰春無岫而奚黛纎腰秀靨
相逢識是吳娥偉幹豐頥不問知爲燕産畧如翁伯史標
短悍之稱粗比薛公人奉魁然之號毎覩賈妃之黑輙思
衛女之頎加之俗慣呰窳性多伉急尾箕分野婦人皆果
敢相高燕趙雄風女子亦悲歌成習不諳撡作闔門惟飮
噉爲工寧解柔嘉㦸手以勃谿是尚塡書甫判濳積猜嫌
繆篆纔將妄思崖異於今爲烈自昔而然乃有一人洵焉
獨立張姓則天邉譜牒未是小家吳地則江表門楣原非
傖楚乆隨賔雁偶寄籍於燕山差類傾葵長近光於日下
疎籬織處靑門種樹之翁纎籠携來縞袂賣花之媪姬則
生而明綺㓜早輕華鳴蟬薄鬂齡宛宛以初笄墮馬斜鬟
歲盈盈而待字陌頭脫㡌競看羅敷國內求婚咸貪隂麗
不意老狂獲逢窈窕楊還生稊縱調笑以奚妨眉若療饑
卽蕭條而亦可且夫梯榮慕利人本同情附熱爭炎物之
恒態倘使豢窮猩豹被極羅紈南金北毳旣充牣於箱奩
燠舘凉軒復衺延乎衢術則子南之在鄭國人目爲夫城
北之有徐公衆矜其美以觀我友展也不然原思筮仕仍
然環堵之家季路居官不離緼袍之色我躬不閱總捧檄
以何懽來日大難較處囊而倍困此卽燕齊智士悉效斧
柯晋楚謀臣盡輸籌畫樓緩簸游談於後蒯通掉口辨於
前未足勸其登車反以資其却幣況乎桓家郡主性極矜
嚴吳國夫人理多貴倨王茂弘將膺九錫時多悠繆之譚
劉孝標永憾三同屬有紛紜之論儻陽臺之别娶定怨連
波如犬子之他圖應悲卓氏或致責言之西至或傳輕舸
之南浮凢茲風鶴之來正在求鳳之日而乃情堅一諾面
許三生絶無猶豫之心早斷狐疑之志固巳識高絡秀俠
甚女嫈者矣於是雜弄簡編閒親文史畫眉樓畔卽是書
林傅粉房中便成家塾學新聲於絃上詢難字於枕間硬
黃𥿄滑竊書夫子之衘縹碧釵輕戲作門生之贄正恐香
山蠻桺恧此淸新還應司馬淸娛慚斯獧巧僕於阮婦之
新婚曾學劉楨之平視屏前乍見遽訝天人燭下濳窺巳
驚絕世比値同官之被酒屢爲愛妾以徵名諈諉彌殷遷
延未許以姬夙悟淨因新躭禪喜遂旁稽夫梵夾爰肇錫
以曼殊今日畫廊鸚鵡巳學呼小玉之名他時綉褓於莵
還再贈阿侯之號
　　顧亓山印譜序
葢聞六書初啟始變蟲魚八法相生未離蝌蚪史游急就
實開篆籕之金科許愼說文爰定册書之玉尺莫不音由
轉注體繫凢將載在蜼彛勒之　豆此則岐揚獵碣岣嶁
殘碑藏之汲冡之中秘在羽陵之内於今爲烈自古而然
若夫韭花薤葉用識姓名螭紐龍文尤尊符璽冠軍驃騎
史著明稱買得醜奴家鎸私印旣以珍同荆璧非徒玩比
隋珠上自李斯下沿吾衍陸龜蒙小名一錄代有雕鏤趙
明誠金石一書人誇楷隷長箋具在古法攸存然而秦碑
漢篆恒殉荒陵玉血銅斑半歸寶庫婆娑蒼錄僅留黑闥
之名捫摸丹靑難辨紅陽之姓等玉帳以飄零共金盤而
嗚咽龍章盡蝕虎氣終埋悼古學之失傳慨新文之日謬
吾友顧君夙工斯體筆將飛而欲落秋蜹盤釵字欲整而
猶斜彩鸞舞鏡點畫作鍾繇之隷愛此空蒼波磔均韋誕
之書訝其遒勁嗚呼亥豕相承墨豬共誚苟成絕藝定足
空羣塡之翡翠長爲鳳閣之竒觀染以胭脂永誌虎頭之
傑作
湖海樓詩集卷八
　宜興陳維崧其年著
　景州張　衡晴峯　維岳緯雲
　新城王士禛阮亭　宗石子萬
　崑山徐乾學徤菴　男履端
　錢塘毛　騤馳黃　姪　洢
　辛酉
　　元旦早朝
捲盡宫鴉翠輦過千官虎拜溢鸞坡未央日上黃初映太
液風來綠始波歳紀重光連作鄂(辛爲重光/酉爲作鄂)天開越嶲繞
牂牁(時王師巳渡/滇南鐵索橋)詞臣願進平南頌競托隃縻盾鼻磨
　　人日李公凱招飮同用人字
獻歳韶光漸及旬喜逄令節又稱人灤河抑鮓疑通丙蠻
榼堆盤穩受辛薄宦直拚千日醉前遊終憶五湖濵參差
火樹來宵發與爾狂歌趁好春
　　春夜朱錫鬯陸義山兩君招飮饌甚甘腆一飽之後
　　　快然成詩得二十四韻
女几辛敬之才高多觸誤一語最可悲平生飽有數毎逄
李(欽/叔)與元(𥙿/之)輙爲盛張具得食便津津識量誠卑汚將母
餔歠流詎免老饕賦我生本貧薄然不耐蔬素南人僑北
地食性兩相忤硬餅累齦齶官羊招噦嘔時時冀塡倉頓
頓怕蒸瓠朝來食指動心莫省其故果得我友信奔躓不
遑屨入門脫㡌狂由竇大聲呼萊雞抹作纎濃賽甕頭乳
軒切關東鵝嫩極不勝箸椒䜴糝蜌蠯橙薑醢雉兎尤精
花豬肉純用瓊花露(酒/名)載非僕射单(韋弘源僕射有/燒尾晏食单)法定
吳娘作其時會食聲䬃㳫驟春雨香風溢鄰家饞涎墮童
孺人生刺齒肥此外那足顧快意在噉嚼是亦算遭遇歸
來只跳躍喜若狙賦芋詩成疥短牆缺齾不成句字蹟學
驚蛇矯急誰能捕
　元𥙿之溪南辛詩老傳曰元光初余與李欽叔在孟津
　敬之自女几來爲之留數日其行也欽叔爲設饌敬之
　放箸嘆曰平生飽食有數毎見吾二弟必得美食明日
　道路中又當與老饑相抗去矣
　　送陸子啟之彭城
東風二月不肯閒烘桃染杏成朱顔出門騎馬走送客雜
英滿路紅斑斑問君此别竟安適答云要上雲龍山我聞
彭城古西楚地勢莾濶推雄關歌風亭老花嵬璅戯馬臺
古禽綿蠻千年陳蹟蝕不了怪雲恨蘚空瞵斒男兒作事
貴雄快毛骨詎受駑駘攀何須萬釘束腰帶到老尚點東
華班儒官苦守一囊粟握􁗍柔翰令人孱君今結束事大
濟曠望且破詩腸慳撫今只莫漫追昔昔人一去何由還
祗應儻䓪日作逹喚愁之草行須删吕梁洪上弄長笛燕
子樓下㝷䨇鬟寶刀臨岐脫相贈我亦瑟縮循其環陸郞
竟跨班騅去使我神游徐沛間
　　石燕行爲零陵太守王良輔賦
君不見零陵燕雨時能飛晴時住翠尾涎涎雨倍新絳崖
灼灼晴如故從來微物亦通靈名艶山經併水經巴蜀漫
傳朐䏰縣會稽空說鮚埼亭故人籍甚王文度羡爾䨇鳬
此間去斑竹斜揺鈷鉧潭楊花亂撲瀟湘渡相思遠道儻
難裁石燕還慿寄數枚一過春社芹泥煖便望零陵書信
來
　　上巳修褉萬桺堂和益都夫子原韻
野圃秋㝷甫昨年從遊更値入春偏空潭水色纔新織出
谷鶯聲巳暗傳槐里衣冠殊藴藉蘭亭天氣倍鮮妍獨憐
騎省多愁日不分垂楊又作烟
　其二
褉日江東與客偕沙明水碧淨風霾如今寒食期都錯誰
道長安住亦佳三月年光消潑火一春心事惜分釵新詩
强和終難穩郢曲連翩未許儕
　　春日沙河城外恭送
仁孝
孝昭兩皇后梓宫紀哀二首
鳳翣逶迤翼曉風菆塗迢逓日曈曨䨇移金盌宫初閉並
襲珠襦隧暗通天上春經三月暮人間淚作百花紅
君王自鼔離鸞引哀策臣僚總未工
　　其二
極望山陵紫翠開
至尊親祖鳳城隈凉蟾玉鏡圓仍缺綵燕瑶筐去不囬長
信花飛飄急雨昭陽車過響輕雷微臣私厪黃門感併入
簫笳此夜哀
　　連日同諸子小飮蔣元膚白丁香下感賦
丁字簾邉丁子香(丁香一名/丁子花)花開時節倍倀倀團圞晝掛
三更月羃䍥春飄半院霜照處偏宜紅蠟燭看時雅稱白
衣裳如何打得同心結只與安仁助悼亡
　　余邸舍有老槐數本夏日同程山尊葉桐初姚仲濳
　　　徐郿伯諸子小飮其下賦得老樹空庭得限兄字
　　　心字兩韻
儤値原多暇欣來好弟兄眼邉春竟去意外酒同傾京雒
饒花草高低總發生獨憐庭畔樹揺落倍含情
　　其二
舊種柴扉樹縱横千畆隂渉秋紅最早當暑碧何㴱僑寓
仍荒圃浮榮詎夙心天風飄蕩汝觸戞動微吟
　　次日偕諸子看花豐臺山尊不至詩以惱之
喝雉呼盧態不馴翩翩劇孟日相親饒他芍藥紅如許難
滯春㠶集裡人(春㠶山/尊集名)
　　其二
酒闌緒語星星在約我偕眠錦瑟傍莫似看花也辜負杜
陵老興十分狂(時與山尊更有/他約故戲及之)
　　豐臺看花歌
南人爲園種花蕋北花只在野田裏園裏栽花愛惜多花
時其奈狂風何田裏栽花不如草偏到開時花倍好燕市
風光糓雨餘豐臺芍藥弄晴初絕憐紫艶紅香隊不在高
樓小院居疇醉曲欄供掩映誰添軟幔助扶疎空村細雨
行人摘破廟斜陽野叟鋤今年偶向花間走狼藉嬌香一
囬首人世遭逢亦復然沉吟且進杯中酒更憶睢陽看牡
丹鞓紅歐碧望中寛我憐靑帝千堆錦人作神農百草看
(中州種牡丹止/取丹皮入藥)刈去宋淸簾底賣捆歸扁鵲市中攤將花
持比南中菜菜亦南中有人愛君不見四月東吳賞菜花
千圍綉幄爛朝霞此間芍藥如泥賤苦蕒瓜蔞共一車
　　贈泗州戚緩耳(緩耳名玾一字莞/爾著有笑門詩集)
畸人黃九烟稱許未常苟介性最崚嶒豪氣極抖擻道逢
磬折軰揮棄等唾溲當其脫畧時酣呌無不有生平愛熱
飮冷呷便噦嘔奈何吳下俗偏提不幕首(偏提酒注也吳/中酒注多無葢)
(九烟見之輙/恚罵不止)裂眼訽童奴大聲砉雷吼坐成一世狂橫失
幾坊酒酒間一值余意獨與余厚爲余說賢豪落落只誰
某第一泗戚生才氣壓儕偶余也聞是言藏子中心久連
年客梁宋十編厹猶走􁋺猶古蹟多崖門赭而􁇠孤城漫
一窪老樹僵千畆何年五色瓦雜用覆醬瓿番然秃翁仲
石老亦粗醜銅駝脫轡韁支祈掣械杻竟令淮泗間水怪
滿林藪臨風一摩挱涙學蠙珠瀏頻思一詣君愁悰仗君
剖野鴨響葦花難認門前桺含情卒未申咫尺限川阜兩
年大左計蹙若魚在笱靦顔號官人袍絝總泥垢殘冬接
家信室有病死婦所愧未忘情安能擊莊缶朝來乾鵲噪
剝啄到門牖頎然歘見君急起握君手思君亦巳多今始
不相負更喜把君詩卯讀直到酉鬱律騁蛟螭颯㳫蟠蝌
蚪一語戲問君萬事本芻狗恒聞盜跖言童穉迄老夀屈
指一月中幾朝開笑口今君曰莞爾於義定奚取詎多笑
疾耶或者陸雲後君益大咍臺冠纓絕八九獨憐黃公墓
宰木拱如斗香醪徧長安美者葡萄醙沽以酹黃公頗復
賞此否風母吹酒寒仍恐忤此叟
　　雨窗書允大册子用東坡渼陂魚韻
茫茫眩眼添雜花耿耿舂胸倚長劍跳瓦䃔䃧雨脚豗籠
窗翻撲電旗閃風爐沸覺蟹眼碎水簟挼經鴨頭染一官
自恨蟻盤磨萬事莫矜犀出塹縱使挿貂踏省門詎如驅
豖還山店賦邁班楊讓爾工交方袁灌愁余僭君嗔詩句
負何久我笑墨花貽尚欠(允大曾許貽余/古墨故戲及之)豈期得雨肺氣
蘓何異聽鸝俗腸砭欣揺不律一吟寫所愧雕章遜華贍
厨中竹䶉還有無小晴甚想蔔萄釅
　　贈何御庵(尊人何武莪司馬/爲先少保公同年)
夜來急溜灑金鐡墮突屋瓦軍聲饕顚風莾雨倐飄忽矧
挾灌木相嗁譹病夫楗戸百無事抱硯起滌林塘㘭前者
剡谿一幅𥿄翁擕要我揮唫毫比緣溽暑體劣劣赫蹏壓
叠叢蠨蛸今晨快雨歘疎豁放筆直下崩江濤憶從先世
附譜籍兩家臺省聮旌旄神宗委裘四十載蘖芽稂莠煩
鋤薅東朝主鬯久不定闕廷萬喙徒喧呶有何狂誖一男
子白棓敢向倉琅操黃門嶽嶽呌閶闔呵護麟鳳驅蝗蜪
馮成龎保爾何物直攫梁竇供捜牢膺滂共事互激烈凛
凛氣與秋旻高兩臣直聲震天下蕉園汗簡畱孤標尊門
一事更枉酷太公白晝仇相遭南山於莵射不死磨牙吮
血溪風臊孤童奮自槖中出轉瞬弱翮衝烟霄免冠肉袒
請之帝父仇不報非賢豪刋章置獄駢頭列臡斮不異豬
羊臑人生君父二大事問誰憾不遺纎毫只茲忠孝兩無
負國宬家乘争揚褒翟泉鵝出銅犢橫喬木一半摧爲蒿
翁纔脫襁僑外縣迄今六十心煩忉與子握手在碣石酒
酣說舊聲嘈嘈翁言吾亦欲歸耳連朝摒擋還山包吾鄕
罨畵好烟水笋香可掘瓨可陶胡用踆踆老爲客白髪强
對斜陽搔語翁安坐勿惆悵爲翁再進松花醪翁家郞君
美無度彩筆一掣驚吾曹他年策名上丘隴丹禽挾子歸
其巢君不見司馬豊碑縣門外虹梁嶻嶪盤靈鼇百年蒼
蘚會拂拭頼爾傳家有鳳毛
　　徒歩行
柴車啍啍紅牆下澒洞塵灰没人髁官人儤直入東華門
外停車換騎馬輿夫一月直四緡爾曹索錢横聒人倘更
養馬益無力數借怕溷東西隣我生骨相原徒歩高軒轟
隱非吾素相携況復有同官指點遥汀散鷗騖道逢誰何
聯轡來十夫奪隘聲喧豗從奴楸轡倍光麗遥望㦸手相
咍臺我行弛緩避不得立向道旁土銼側人生邂逅亦偶
然細故何至露顔色西山沭雨更鮮妍寄謝馬上諸豪賢
區區幸不妨君轍愼勿嗔折珊瑚鞭
　　聽月樓爲毛司百賦
無風庭樹亦蕭騷帶月栖烏見羽毛幽砌乍經啼絡緯空
軒誰更摘檀槽三更粉壁寒堆雪一派氷輪怒捲濤夜静
星稀諸籟歇碧天依舊小樓高
　　海鹽女
海鹽徐氏女許嫁印家兒印家阿翁晝下帷誰何發屋抉
扊扅提刀躍入白差差公然竈下橫其尸兒旁驚怖發狂
癡喎唆瘲瘈牛羊齝媪令閭嫗來致辭巳無㛰理休然疑
女今决絕勿復遲他家新婦須好爲阿女仰天言一一淚
作珠子垂女是徐氏女當年許嫁印家兒印家門戸碎亟
須健婦相爲持登車不返顧入戸搰搰操帚箕翁家楄柎
何纍纍叠若醬瓿鹽醪瓻一兒卧蓐如死灰舊鬼乞食新
鬼饑妾身只十指手築馬鬛爲封之上堂奠􁉸􁊰病夫還
復待哺糜茹荼雖苦甘若飴鄰娃切莫代妾悲但知同牢
誼遑恤幃房私妾年巳過而立歲至今自爲畫蛾眉
　　寄上栢鄕魏貞庵夫子
戊申躡屫走碣石公也正坐中書堂沙堤纔下火城散趣
呼門士譚文章是年都城水大至九門一望俱混茫憶公
召飮恰七夕渾河放溜聲礌硠狂颷捲雨舞軒砌樹梢瓜
蔓森開張我公揮麈坐自若穿穴理窟雄辭塲賦詩句必
懾韓杜闡性論足排荀楊顧謂小子汝可語許汝負笈循
我牆手書徃復慰且誨赫蹏毎月盛一囊隆冬别公適梁
宋給我厞屨資我糧人生歲月算不得破空烏兎何奔忙
霍如莊叟快說劍奮迅僄疾誰能當公歸東山又十載晞
髪蹔駐恒山陽嗟予垂老倐遭際獻賦獲綴鵷鸞行宣武
門邉賃老屋與公舊邸還相望秋經向所命酒處葡萄壓
架榴坼房佳節矧逢仍七夕昔遊瓜果眞難忘只今皇靈
讋炎荒南通卭筰收冉駹伏波巳下苴蘭城官軍新得滇
池王我公龍馬精神强行年六十髪正蒼千金渠口好花
竹鄗南詎得常相羊洛中司馬行再相會見綸綍來天閶
　　停帆詩爲廣陵潘楚吟賦
楚吟一生湘沔客我亦年年愛行役淅瀝迎潮慣濯船奔
渾放溜時揚席此時帆影最􁇇紛半掠汀烟半浦雲屑瑟
細鋪鴉萬點冥𪷟低織雁干羣南船北艦何時了米估茶
啇競言好倐忽銀濤雪浪來旁人亟勸收帆早黃牛白狗
萬重灘恠雨盲風頃刻間周瑜莫逞乗風便王濬方知下
水灘江邉老翁殊可慕茅齋似舫沿江住孏散多年不岀
門賣魚或到前村去碧蘆紅樹一畨新水驛秋容處處勻
世間多少風波苦輸爾停帆淡蕩人
　　送少司宼馮再來先生暫假葬母
靑蛉碧雞啼可憐甲光透日臙脂鮮白頭老濞忽作賊毒
霧直塞東西川緬蟲犵鳥太嵬璅髦牛莋馬紛鈎連臨海
馮公忠孝士一官正觸烏蠻烟艱貞濡忍得歸闕雀立不
轉神狂癲囬首滇雲一萬里九隆六詔何聯蜷此時妻孥
尚䧟賊憶昔訣别誰遷延倉皇詎暇顧細弱漂泊何處租
蹄犍公更號呼殿墀下先時母没悲重泉殊方絕徼歸不
得土花繡血凝荒阡至今魂呌瀾滄側嗚呼臣罪眞通天
從來刦運有徃復昆明灰黒曾幾年亂臣賊子莫浪喜會
縳汝軰供炮煎　王師頃刻掃秋籜鏟削梁益恢左綿姜
維膽自㳫中破董卓臍又東京燃公家闔門固無恙與鳶
跕水偕飛旋我公聞信作急請　詔下爲許迎歸船爾時
昭丘秋雨歇洞庭嫋嫋凉蟾圓一棺遠自蠻中落八口遥
向濤頭穿死生會合渾一哭能不化作啼紅鵑公家赤城
好巖壑溝兆恰枕山之肩如防合葬公事了越巫上食鳴
神絃還思全家墮虎穽馬鬛豈料今能完茫茫痛定轉嗚
咽㶁㶁泪盡翻潺湲願公節哀嚮公語忠孝固仗天週全
矧公屢代擅節毋貤封絡繹恩駢闐傳芭縆瑟舞祠下干
載父老爲加籩玉霄天姥多列仙公歸勿受仙靈牽太平
爕理頼公等早晩擁篲沙堤前
　　早秋病後承渭淸以詩枉訊依韻奉酬
空簷一夜淙淙雨牆脚戎葵巳發生放朶恰逢新病後看
花最動故園情斯人只合長丘壑何口眞能變姓名莫笑
比來渾嬾慢鈔方曬藥費經營(來詩結句有髯公心/事本無營故戲答之)
　　咏徐蝶園詩枕
蝶翁愛聲律不數東陽沈搰搰䑕搬薑營營鳩食葚有時
興未屬引被覆面寢冥搜窮端倪玄感絕兆朕家有賢孟
光巧心製佳枕質匪邯郸磁紉用隴西錦空洞勝囊槖膨
脝狀囷廩爲君充詩瓢助君潑墨瀋我爲一軒渠作計何
不審未聞伯倫婦反導先生飮君入槐安國宜問槐安禁
睡鄕百萬家比屋消揺甚柰何役腎腸曉夜事雕鋟蝶翁
推枕笑厚意我亦稔栩栩上花枝秋光正淰淰
　　送高念祖還嘉禾
經時伏枕入秋慵信到翻教惜别重兩載覊愁牽薊北一
㠶歸興杳吳淞傳家事業靑緗貴愛日庭闈淥酒濃西水
驛邊昏似夢自憐何日始君從
　　其二
檇李先生萬態删只餘鄴架尚相關西鄰小别書同去南
浦微波客早還喜劇隔牆過濁酒狂來進艇翫晴山極知
倦圃秋燈下疾讀頻鈔又不閒(苐二首并東秋岳先生先/生贈念祖詩有云貧許壁)
(魚依老髩怨㴱征馬入通都且云念祖/在家時頻借書資我也故是章專及之)
　　瀛臺賜宴恭紀
西苑新晴曉色開凉颷瑟瑟鳳城隈千官秋汎芙蓉舸七
月春生琥珀杯碧甃紅牆臨鏡出金簫玉笛拂雲催天家
殿閣淸如水不信眞從此地來
　　其二
黛幙參差紺榭通君王親幸日華宫四圍劍珮山光內一
簇貂蟬水色中雪瀑釀來粘綠箬錦鱗斫處映丹楓筵前
忽訝秋花滿林際朝衫葉葉紅
　　其三
􁇇紛彩幣滿朝班賜出龍紋霄漢間乍撫霜紈冰滑笏遥
擎霞綺月彎環絲從濯錦江頭曬衣向穿針節後頒爲聽
九門鴛杵急宫袍分給侍臣還
　　其四
盡日天香染紫微鳳凰闕下拜恩暉才慚入雒年非少人
到游仙遇總稀縹蒂携將菱芡重雕鞍壓得芰荷歸天南
又報鐃歌競早晚彤弓勞鐵衣
　　送王正子之粤東三水幕
王郞棲棲不得志三年三人長安中前年别我襄陽去女
兒不見如花紅悲歌燕市偏嗚咽昨年又作溪河别安陸
城頭水拍天東湖村畔花成雪貧賤依人百不聊君今又
欲向高要蠻天抺厲香應滿海國檳榔瘴巳消猩紅屐子
珊瑚扇番禺風景人爭羡蝶爲葛令鮑姑裙花是劉張宫
女面君家尚有白頭人何鐵疎狂亦近鄰何時送爾還鄕
去菰米蓴絲養老親
　　贈别方二位伯兼寄令弟素伯
開門風滿天落木群颼飀贈君當馬箠破空秣幽州男兒
狀昻藏詎熟媚與柔安能學穪娖老事東諸侯况君腹尺
豐藜莧懼不周未聞君夫軰日爲臠快牛徒然短意氣那
便充乾餱昨君向我言近於丈八溝結茅三四把絕似蜻
蛉舟無窗不面花有月皆入樓長江舞吾砌老竹過人頭
蓄書苦不多難字細校讐村醪覺微甜亦似松花篘阿弟
稻花齋所隔只一丘有時駕老㹀同去看西疇喧呶里老
賽鴉軋田奴謳此樂亦滔滔底須彈蒯緱歸心飛鳥上一
徃何能留憐余雖執㦸亦君沮溺儔一官直自誤七貴難
與謀聞君工算經不數前何休煩君勾股術量我萬斛愁
未知屈宋後頗見有此不君精爛銅章猛力窮雕鎪我新
署怪魁大受羣兒咻君須撫繆篆爲我蟠螭蚪此事愼勿
忘亟以瓊瑰投忽復憶令弟關河莾修修遥知齋前稻此
時花正抽
　　送龍眠鄧田功之任唐山(田功最/工集杜)
樅陽皖口相縈抱江山英俊生文藻曩時長者半父行最
說文忠骨格好吕蒙城下連鳬茨昔人一去那能追晚交
鄧子更儻䓪才氣颯㳫盤龍螭筆鋒冷淬芙蓉鍔一編集
杜尤竒作揃截雄篇腕下飛安排硬句空中落當其興到
非徒然北人使馬南人船昻藏頓挫丹靑引感激淋漓諸
將篇渾河黃葉中原走爾去分符印如斗好種河陽縣裡
花莫逢飯顆山邉叟方二(位伯/也)文忠之子孫揮鞭一笑同
出門栢人縣小官多暇定與聯吟秋樹根
　　贈高侍讀澹人以宜壺二器并係以詩
宜壺作者推龔春同時高手時大彬碧山銀槎濮謙竹世
間一藝俱通神彬也沉鬱并老健沙麄質古肌理勻有如
香盦乍脫蘚其土刻畫蜼鳬蹲又如北宋沒骨畵幅幅硬
作麻皮皴百餘年來迭兵燹萬寶告竭珠犀貧皇天刦運
有波及此物亦復遭荆榛淸狂錄事偶弆得一具尙直三
千緍後來佳者或間出巉削怪巧徒紛綸臈茶褐色好規
製軟媚詎入山齋珍我家舊住國山下穀雨巳過芽茶新
一壺滿貯碧色岕摩挲便覺勝飮醇邇來都下鮮好事椀
嵌瑪瑙車渠銀時壺市縱有人賣徃徃贋物非其眞高家
供奉最淡宕羊腔詎屑膏吾脣毎年官焙打急逓第一分
賜書堂臣頭綱八餅那足道葵花玉􁧸寜等倫定煩雅器
瀹精茗忍使茅屋埋佳人家山此種不難致卓犖只怕車
轔轔未經處仲口巳缺豈亦龍性愁難馴昨搜敗簏賸一
器亟走長鬛踰城闉是其姿首僅中駟敢冀拂拭克綦巾
家書巳發定續致會見荔子衝埃塵
　　送家黃門非園假歸四明爲太翁越蜉先生穪九十
　　　觴
金陵縣前江水白與君曾作金陵客官舍箋同榻硬黃衙
齋釀共傾重碧當時交態淡逾眞爲說高堂有老親陸績
毎藏懷裏橘季鷹長憶筯頭蓴一官漫署牛馬走相逢又
在燕山口與君同舘更相親眼中冠葢君吾友男兒報國
雖文章要須奮筆排天閶羡君今巳作臺諫如何暫欲還
江鄕君言一事我所急來歳太公方九十白髪將無倚里
閭黃埃遮莫貪京邑家園風物百無嫌海蠢溪毛色色兼
蠣房紅迸臙脂彀笋籜黄抽玳瑁尖熙熙亭在晴江上遯
窩日日扶藤杖谷口霞成爛錦堆海門月作鎔銀狀君言
未竟我咍臺送爾吳船旦晩開百年長愛登高節九日先
斟益夀杯(太翁以九日/後一日夀)
　　秋日送范秋濤暫假歸里
御河新水記聯吟俱爲蓴鱸繫此心萬事直輸君果決三
年翻怪我侵㝷即歸耦巳慚沮溺縱老游須繼向禽儻許
盤門眞買宅結茅同揀太湖隂
　　其二
秋帆的的映層波纔說將歸妬若何九日定沽前路釀一
官難抵舊時簑葦花橘樹江頭市月曉風淸水面歌如我
何人希此樂但思濯足傍渾河
　　辛酉重陽後一日陪益都夫子游長椿寺兼送毛行
　　　九閩游卽和夫子原韻
褉日從游萬桺堂序成欲擬右軍王好秋又過茱茰節野
興還㝷薝蔔鄕望入關山晴倍逈閒餐茗粥話偏長濁醪
粗飯身强健爲補登高到上方
　　其二
枘鑿休嗟世莫容且將吟屐寄狂踪干年海嶠飛仙鯉萬
樹離支走赤龍大有斑衣消歳月(時行九省其/尊人入閩)底須彩筆
怨遭逢他年脫穎君家事烏石灘邉暫採蓉
　　九月十九同賁黃理田公爕登慈仁寺內毘盧閣分
　　　賦登高二韻
今朝也是重陽節傑閣岧嶤試一登萬井夕陽明絕漠九
邊秋草冷諸陵乾坤疎放蕭蕭立欄檻欹危細細凭只有
花糕使人惱客中節物莾相仍
　　其二
四圍鈴鐸響刁騷一綫穿雲締搆牢且以登樓當戲馬何
妨啜茗代持螯天連趙魏晴俱出松歷金元臘更高目斷
昆明池畔將何時歸􁹑壓鞾刀(時望平南/之信最急)
　　送趙武昔郞中榷關楊州
辭人例沿襲耳食類拾瀋疇能裊孤吹獨有李秋錦(謂武/曾)
君嘗廷薦之謂彼鑠任沈李遇雖落落君義實凛凛自茲
欣締交願言一敷袵都城百難遂此意君亦審鬱鬱同心
言何由就君諗躊躇重躊蹰流光最苒荏
　　其二
長安十萬戸何巷無淸砧愁人一細聽始知寒氣㴱聞君
淮南去一奏淮南吟微吟不成曲祗攪將離心夫君實望
郞江邉多橘林吟詩柁樓底吹笛關門隂獨惜金門子三
年長滯淫將飛慚翮弱悵望安能任
　　其三
明月廣陵橋斜陽玉鈎路苔牆蘚栅邉悉我舊遊處自從
宦游來夢去亦屢屢今君颺華緌照耀臨江渚瀕行申片
言披豁叙情愫湖州狂太守(謂園/次)窮老江鄕住君其釀斗
酒亟趁官梅樹梅前時醉之是善爲竒句
　　贈董侍講黙庵
京華冠葢多交織日如騖必逢賢豪人始可話情愫平原
董先生英爽炤衢路文籍雅縱横容觀極魁梧毎于单寒
子加以國士遇朔風何飄蕭同在一街住落葉滿四隣是
我齋前樹昨隨黃葉飛閒過下帷處先生正翛然匡歌著
䌓露
　　其二
我家兩猶子鬻畚洮湖濵不知有何故來踏京都塵端也
態曲謹娖娖還踆踆枋也劇淸狂頗患不得馴都不諳世
故難令遊大人先生一見之愛彼言笑眞授餐更適舘師
也骨肉均覊孤免凍餓礲錯藉陶甄感激詎能忘千載猶
若新
　　其三
滇黔尙用兵至尊日拊髀遂令講幄臣出坐虎圍裡先生
妙裁量揆奮同一理盡收㡣額侯大㧞鳶肩子歸來正懸
弧闔門歌燕喜前堂列鐘鏞後戸擁鞭箠千羣韎韐紅一
片旌旗紫他年數李郭悉公門下士談笑立功勲致士自
隗始(先生時/典武闈)
　　挽東明袁歐少并慰杜少同年
北地東明縣才人數二袁䨇龍俱䟦扈獨鶚早騰翻伯起
聲名大元方德業尊如何弱一個愁思總煩冤
　　其二
細讀賢兄傳臨風百感縈艱難扶弟妷瑣屑料瓶罌只覺
靑袍誤偏慳白髪生鴒原遺恨極覊絆爲浮榮
　　屢過東海先生家不得見吳丈修齡詩以柬之
最愛玉峯禪老子力追艶體鬭西崑(修齡精禪學又/善擬無題詩)朱門
縱視如蓬戸入幕長愁似隔村索飯呌號孫太横鈔書歷
碌眼嘗昏此間赤棒喧豗甚隱几偏知處士尊
　　喜漢槎入關和健庵先生原韻
當時彩筆撼江關數子聲名天地間詎料文章遭貝錦偏
教氷雪鍊朱顔廿年苦語三更盡萬里流人一夕還不信
蛾眉眞見贖感恩我亦涙潺湲(頌一時代贖/諸先生也)
　　黃秋水新㛰索詩輙題長句贈之
北風㯓臘决土囊醬瓻酒瓿羣雷硠野翁瑟縮色如土㗖
齰嗽嚄神枯僵隔街黃郞歘見過鞾刀縳袴姿昻藏自言
結縭昨宵是要我贈句翻淸啇心知此亦大左計我爲俛
首還忖量班香詎落皸瘃手宋艶豈生寒餓腸新詩鈎棘
不斌媚安足充汝牽烏羊況詩此際有底急雪片正欲雰
雰颺鴛衾尚煖玉巵熱曷不挏酒添葱薑香奩韓偓句好
在縱好那關賢孟光答言我生癖嗜好愛詩奚啻同姬姜
一從杜韓不在世識君筆陣森開張儻然交臂一以失别
後山嶽勞相望感君雅意惜不得人道婚禮爲之綱只余
詩格苦孱弱請君歸頌關雎章
　　贈江寧家轉庵太守
粲粲元道州迢迢唐以還惻惻舂陵詩千載誰敢删後人
視蒼赤驅束同榛菅未常無孑遺是詎與我關江東郡十
四處處嗟凋孱市駔豪舞文府史大作奸江寜踞會城建
瓴在鍾山牧伯得其人庶幾可廉頑公實慈恵師伯仲龔
黃間孤梅疎且硬雪瀑峥而潺知公㪺元氣挹注編闠闤
近有陸與裴(謂嘉定溧/陽兩君也)英名耀人寰公況二千石益復誰
躋攀朝廷最循良綸綍了不慳直道公勿憂輿歌溢朝班
　　長歌送喬石林同年典試粤西
軟裘快馬我不愛荆娥越艶我不憐車前八騶作底物世
上七貴命在天只餘一事我最癖山水毎怕人先鞭域中
竒秀首西粤九疑六管相鈎連當時補天石破碎一半竟
墮灕江邉紺者纎纎翡翠羽赩者歷歷胭脂錢􁇠者纍纍
醜婦癭黃者矗矗新鵝拳訾家洲淺極窈窕袁家渴古紛
嬋娟鯫生兩脚夙有鬼靑鞋布襪無因緣譬如腹貯虀百
甕見客說食空流涎同官爽朗得喬子才性㸌若晨霞鮮
來年校士始安去殘臘先買零陵船此中山神待之乆桺
宗元去垂千年文豪賦魁不在世賸有好景誰雕鐫地靈
人傑一朝合得不有象于星躔猺人跽捧破虎褥獞婦起
劈生彘肩江山雄俊落君手路縱遼遠寜遷延虞舜祠西
花滿川蕭韶石畔水鳴絃歸時莫買鬱林布到日定有蒼
梧篇
　　萬桺堂眺雪和韻
自笑朝來老眼昏只疑乗月踏前村原來是雪都粘袖總
不成花也斷魂萬木轟豗濤竟合諸峯滅没髻猶存顚狂
苦挽行人問可有靑帘漾寺門
　　其二
路入瑶京近玉河況逢歸將競鐃歌天留草木廽春易地
不樓臺受雪多漫漫只思裝鳳闕紛紛還欲洗琱戈昇平
恰値豐年瑞歸種茶坡與稻坡(時初聞平/滇㨗音)
　　除夕鈔戰國策戲作長句
晨窗未白風呌號吹折屋角㯶櫚梢意似欲捲歲華去非
止刮我三重茅此時長安馬上子怒蹄蹙踏花鬃摇不知
從奴手何物但見赤罽濃褁包窶人餽歲亦不廢勻酥製
餅溲棗餻豈惟微贄出臼磨(微贄出臼磨/東坡詩語也)亦用雉兎供煎
炮紛紛衢巷競相織語聲亂與風聲鏖吾廬閴若獨無事
眼看凍雀蹲堂㘭忽然勃谿滿門限煤逋米劵紛嘈嘈官
今作人有階職何爲瑟縮慳錢刀鞠躬緩頰謝不敏我實
貧薄天所撡今年縱去有來歲爾軰愼勿輕譏謿須臾漸
散戸庭逈萬事撥置干牛毛故人曾惠官庫𥿄價壓澄心
兼薛濤𥿄膚瑩奪女兒滑硯眼碧作秋鷹䫜比來頗喜戰
國策滌硯劈𥿄爲謄鈔鮑彪高誘注瑣碎蘓秦陳軫談紛
呶此皆掘門捲摳士細如蟲豸如蠐螬及乎伸眉一論列
礌硠擺劃翻螭蛟人生激昻在志氣老莊淡泊寜吾曹吾
思當日著書者想亦感念生平遭杰然放筆一横冩軒若
猛箭離弓弰我書自覺字粗醜𥿄上蛇蚓徒蟠交只愁兩
手洴䌟洸作苦還頼松花醪塗完十幅巳曛黒籸盆萬戸
如山高桃符爆竹莫相惱明日明年吾早朝
　壬戌
　　和益都馮夫子褉日游萬桺堂原韻
靑沙白石林塘幽短衫細馬行相求況逢三月正三日乍
可一年來一遊羃䍥花鬚粉欲濕參差桺眼靑還留磯邉
鷗鳥故拍拍曷不飛去凌滄洲
　　其二
褉節頻過汎羽觴幾年光景去堂堂鄕思最怕慿高閣吟
興偏期託野塘但使有花逢杜曲儘拚無夢到濠梁新添
二雨佳何限染得春流似碧湘
　　長歌奉送翼王陸先生南歸
班固六畧覆醬瓿荀朂四部克薪槱烟雲過眼日漸滅干
年秦火靑幽幽先生矻矻嗜書籍窮餓偪側百不憂日作
蠅頭字千百兩腕苦脫神逾遒京師雕板苦難致麻沙價
亦同天球侯門鈔本間常有緘縢只倩縹囊收安知此物
擅光怪不遭豪奪并巧偷先生京華四年住零丁(失物招/帖也)
苐爲書爬搜傾筐倒􁌛尚不給闌入恒被僮奴咻自言羣
書浩烟海詎有心力攻畋蒐聊作件繫編總目兼撮義例
窮根由秪貪油素不歸去如魚粘餌鷹戀鞲家書昨日抵
死勸老翁六十眞何求自翁離家歳荒歉索租吏詬柴門
頭鈔書錄史有底急遮莫一念妻孥不幡然翁始動歸興
捆書同上烏㹀牛跨牛觳􁁥徧走别明朝便可踰蘆溝我
語先生歸去休世間萬事俱浮漚古來書癖等錢癖玩物
䘮志前賢羞吁􁃣乎夙昔心胸荆聶儔老來經籍還吚嚘
翁歸試上侯芭塚杜宇靑山不斷愁(追憶侯子武功武/功先生高弟也)
䟦
伯兄生而頴異五六歳卽能吟吟卽成句　先大父曁
先大人鍾愛之甫齠齔爲延貴池吳次尾吳門錢吉士兩
先生教之兩先生交口贊　先大人游金陵同時則有周
仲馭方宻之張芭山沈眉生顧子方冐辟疆梅朗三諸先
生予外舅侯公朝宗先大人讀書吳門則有文相國湛持
侯銀臺廣成徐宫詹九一陳黃門大樽張太史天如李舒
章楊維斗黃梨洲諸先生周旋贈答時伯兄髪始覆眉咸
隨侍側聆諸先生議論益刻意爲詩爲諸先生所賞識
先大人爲之刻湖海樓少作湖海樓稿今俱不存丙申五
月遘　先大人之變兄弟饑驅餬口四方如臯諸君子爲
伯兄重刻湖海樓稿其板在中表曹渭公處又刻射雉集
於維揚屬予師王宫詹阮亭先生手定今二十餘年其存
否亦不得問數年後伯兄詩益進又悔從前之刻有未當
也取射雉集重加删訂次第編年斷自辛丑訖於壬子癸
丑至丁巳則肆力於塡詞戊午就徵　京師官　禁近詩
益蒼辣奔放至壬戌捐舘搜其遺集皆伯兄手錄成帙多
鉅公名家所丹鉛者石盡刻之分爲八卷以備當代　大
君子論定焉嗟乎吾兄驚才絶艶晩歲始拜一官而又不
祿心切慟之石以其文學宦蹟白之　當事於康熙二十
七年三月念有七日同　先大父　先大人崇祀鄕賢一
堂四代(先曾祖孝潔先/生祀於前明)几筵爼豆世世享之九原有知兄
亦可以鑒予懷矣戊辰小春四弟宗石謹䟦于彊善堂
䟦
大兄詩凡三變少而師事雲間陳大樽先生爲詩高渾鮮
麗岀入于陳杜沈宋高岑王孟叅以温李含英咀華風味
不墜所謂湖海樓少作湖海樓稿者是也旣而客遊覊旅
跌蕩頓挫浸淫於六季三唐才情流溢而詩一變所謂射
雉集者是也晩而與當代大家諸先生上下議論縱横奔
放多學少陵昌黎東坡放翁而詩又一變大兄臨終時自
云吾詩在唐宋元明之間不拘一格其詩學之成歟今集
自辛丑迄壬戌詩是也四弟旣刻其古文全集矣復取而
授之梓得若干卷視京少天藜閣所選爲備湖海樓少作
湖海樓稿巳刻者今不載丁卯冬十二月弟維岳謹䟦
迦陵詞全集卷八
　宜興陳維崧其年著
　山陽丘象隨季貞　維岳緯雲
秀水朱彛尊竹垞　宗石子萬
長洲宋實頴旣亭　男履端
　同邑曹亮武南耕　姪賜薛
　　感皇恩
　　　晚凉雜憶
記得鎭淮門風􁨁競舉都歇荷潭最深處綠簑烏榜鴈翅
玲瓏無數嫰凉三萬頃誰先取　茱茰灣冷山光寺古玉
斚頻傾水天暮酒紅上面笑拊氷肌銷暑三年渾一夢揚
州路
記趂過江船遠帆疑豆北固喧豗怒濤吼江山如此消得
幾塲詩酒舉杯遥酹取黄公覆　水雲轇葛陽陰雜糅奇
石成獅破空走竹林僧老坐我秋林閒晝半枝卭竹杖如
人痩
記在百泉山盤渦漩洑雜佩叢鈴暗相觸磵花如雪了了
遥明山屋蘇門蒸彩翠添銀瀑　誰家園子沿流嵌麓晚
飯家家㸐湘竹流連河朔此地從無三伏中原生爽籟天
新沐
記在玉河橋天街無頼被酒狂歌禁門外蒲桃晶透選取
招凉珠賽冷螢流殿瓦氷初賣　倦聽太夜蟬聲一派想
像宸游甚時再飄紅墜粉鳯䑵經秋都壞燕丹門下客皆
安在
記在魯蒙陰霜楓濃淡叠巘層崖幻蒼紺秋生海市紅日
一輪孤䧟晩凉催卸䭾投關店　雲迷石匱烟零玉檢翠
羽金支半明暗秦松西笑華掌碧蓮初染齊州靑八九纔
如點
記在湧金門冷雲成畵落月高樓水明夜佯狂脫㡌行到
宋諸陵下碧羊纒石蘚眠官野　一湖蓮葉半城樵舍西
子嫣然晚粧罷隔江雪浪隱隱天風檣馬狂思横萬弩迎
潮射
　　天仙子
　　　贈寒松和尚同雲臣賦(和尚曾駐錫善/權今掩關北郭)
玉洞銀樓垂碧乳夜夜老猿吟冷樹山僧興到愛溪山飛
錫住浮杯渡結箇茆庵山下路　塵界茫茫無定據雪裡
飛鴻風裡絮山僧興盡别溪山一笑去誰囘顧明月滿山
無覔處
　　　書周我成先生旅歎賦後(先生少年時曾赴馬貴/陽之讌酒酣罵座竟以)
(此賈門/戸禍)
輦上列侯開夜讌年少揮鞭犇赤電酒酣奪得紫檀槽褰
綉幔人驚散裂却當筵丞相面　門戸凋殘風物換白髪
漸離誰作伴荒江破屋譜牢愁游俠傳無家歎月底栖烏
聲歷亂
　　殢人嬌
　　　早過友人齋頭書所見
庭院淸淸漾起捲簾風大簾底露粉郎閒坐消停半晌又
氍毺横臥無甚事吹得小池萍破　曲本慵翻歌塲懶作
綠莎上戲將錢簸慣尋人事却嗔人眞箇喚不應走弄菊
花殘朶
　　　閒况
屋對晴山黛影離離争泫山梅瘦遞香窗眼細煎綠雪注
乳花盈椀隱几坐箋竟黃庭下卷　飼鶴斜橋聽鶯空舘
更相邀兩三狂狷看雲選石趂閒身尚健此外事付與天
公總管
　　　竹逸齋頭紫牡丹一本濃艶異常開日竹逸每約
　　　　同人流連竟夕今歲花時竹逸越游未返不獲
　　　　一至花下詞以寫懷
記得君家踠地垂楊低軃更紫艶臨風千朶每逄花發綠
窗邊有我與兩三禪侣詞人閒坐　今歲吳天君浮越舸
壓烟江一帆斜簸家園春景說依然婀娜無人處一樹濃
香深鎻
　　　晚浴
幾陣蟬嘶趖了一枝花影簾底下井華氷冷綃裳乍解更
紅酥寒凝似素藕浸勾碧湖千頃　浴罷凭闌晚粧慵整
且消受凉花綠茗盈盈皓月漸低窺金井又畵就深院夜
香風景
　　佳人醉
　　　梁谿道中積雨乍霽
一夜春篷淅瀝聲亂樵歌浦笛正吳娘櫓撥參差水面夜
景如墨鷄喚津橋夢醒恰何來新霽穿檣隙　推窗起坐
九點龍峯遥蒼煖翠迎着空舲滴吟情劇吮毫微笑一片
晴村歷歷
　　江城子
　　　戲寫姬人領巾
石頭城下小蕭娘眼波長鬂雲光少小隨耶飄泊到睢陽
恰遇游梁病司馬剛一笑結鴛鴦　曉寒呵手點梅粧雪
輕颺怕開箱只是新年郞又渡春江且把木瓜還漬粉欹
枕待到秋凉
　　　題鄒九揖像
昔年同學半吳中飮千鐘筆如風釵舘毬門脫㡌夜過從
看到江南紅豆熟分散了各西東　年來汝客晉陽宫草
粘空没孤鴻落照壺關匹馬弔英雄一笑畵師眞鶻突偏
畵汝做衰翁
　　　石橊
茜裙提出錦箱中向花叢鬬嬌容裙影花光都到十分濃
記得夜凉低壓髩偏愛把綠雲籠　如今朱實畵簷東亂
薫風綴晴空極望纍纍高下綻房櫳欲摘又憐多子甚相
對笑瓠犀紅
　　　秋懷
啇颷䬃㳫響高天砉雕弦散空烟蕩樾揺林一夜透吳關
恰値角鷹西極到側腦視色蒼然　野夫江閣撥書眠笛
聲圓倚闌干那管草閒狐兎劇喧闐且攏撅頭船一隻蒲
葦裡釣秋鯿
　　　鮑讓侯載酒汎舟同于皇仲震商原佩紉家弟魯
　　　　望小泊城南諸寺紀所見
西風脫葉響高天酒如泉發狂顚驀遇嬌紅澹粉佛堂邊
恰似濕雲欹一朶扶不定竹欄前　老夫側㡌興翩然晚
粧鮮屧痕圓何事匆匆又上菊花船市火風簾十萬戸人
不見水成烟
　　　春雨新晴過吳城西禪寺登摩利支天閣同澹心
　　　　園次雲臣南水賦
連宵怯雨思難裁鵲聲催曙光開且逐晴絲蕩漾繞城隈
我比晴絲還更懶風送我轉徘徊　千尋佛閣倚崔巍眺
胥臺漫生哀閣外遥山幅幅叠春苔争學諸天螺髻様靑
萬朶逼窗來
　　　郊游卽事
心情早起太聊蕭出晴郊渉蘭臯雲水茫茫不認路條條
只㨂暗香深處去還趂着賣餳簫　春流碧到第三橋野
梅嬌綻籬腰何處絲楊和了酒旗飄遥望前村偏隔水亟
喚箇小船揺
　　　秋日同雪笠家弟子萬過恭士南郊書舍
開元寺外水雲寛竹檀欒岸巑岏晴翠飛來濕透幾曾乾
碧碧黃黃都滴向籬落外遠林攤　茅堂恰對此中安荻
花灘菊花䦨長晝擕僧同註馬蹄篇忽見荒城蒼鐡色百
戰後箭成瘢
　　　沙隨感舊
思量往事極分明小徐卿昵雲英蕭寺幽窗檀板勸銀甖
兩小一雙描不盡紅燭下態盈盈　西風捲去隔年情寺
鐘鳴記前生落葉中原恰又䟎離程淡月曉風昏似夢和
淚也出層城
　　小桃紅
　　　如臯冐天季自署信天翁向予索詞因有此贈每
　　　　何中俱暗用禽言及鳥名
得過還須過(得過且/過禽言)力作(音/做)如何作(力作/禽言)說甚餅焦(婆餅/焦禽)
(言)管他泥滑(泥滑滑/禽言)且圖着火(摘笆着/火禽言)任隴山秦吉了(鳥/名)
聰明好瞢騰些個　姑惡(姑惡/禽言)誰能那急急歸(急急歸/禽言)休
錯(音/挫)提罷葫蘆(提葫蘆/禽言)世閒那有鳯凰如我(鳯凰不如/我禽言)歎
連朝行不得哥哥(行不得哥/哥禽言)信天翁(鳥/名)且坐
　　月上海棠
　　　游顧龍山(山在金沙城外相傳/明太祖曾駐蹕此山)
一拳小結靑蓮瓣有離離金刹鋪烟阪聞說當年翠華廵
朱旗暗卷殘碑在揺落空捫苔蘚　京江北固千秋顯傍
南朝易惹傷春眼何似埋名却依然丹崖蒼巘春花落鶯
囀空山齋舘
　　歸田樂引
　　　題王石谷晴郊散牧圖
散牧凉秋月或樹根痒而摩者或飮寒湫窟渡者人立者
蹄者鳴者喜則相濡怒相齕　矜秋露毛骨卬首森然如
陵闕綠崖被坂虧蔽滿林樾駞一塞馬七豕牛羊百三十
牧笛一聲日西没(第十五句/多二字)
　　　題春郊禊飮圖
粉墨眞瀟灑綠楊天樓臺金碧陣陣湔裙社枰也茗椀也
竹也絲也掩映花叢柳綿下　風簾烟際挂墻裡鶯啼鞦
韆架抱琴童子穿過春山罅詠者立飮者奕者謳者一幅
龍眠西園畵
　　西施
　　　廣陵某宅歌姬有旦色演西施者色藝雙絶比再
　　　　過其主人已逝此姬亦適人矣悵惋久之爲賦
　　　　此闋
偶然小駐卓金車聽曲傍簾紗司空筵上十隊拍紅牙就
裡雙鬟不肯施鉛粉一縷髩堆鴉　三年重到蕪城路空
流落可憐花銀墻綠柳愁煞那人家他日江船倘遇啼衫
客休輕撥琵琶
　　　玉峯公讌席上贈施校書
半街絲柳帶烟拖深巷入官河畵船銀爉趙李夜經過聞
說蟲娘新自茸城到喚取奏淸歌　䦨花簌簌聞歌落重
趁拍小婆娑地衣翠滑扶不穏鸞靴嫌煞流鶯偏在東風
底學唱定風波
　　千秋歳
　　　壽栢鄕魏相國
黒頭台鼎畵㦸牙門整文筆徤風裁正芙容丞相府屈軼
中書令論事業從來魏自同於丙　北斗斜珠柄南苑陳
金鏡司馬相臣民慶明堂朝玉帛太廟編鐘磬魚水樂千
秋不數貞觀盛
沙堤隱隱直接丹霄近臣稷契君堯舜天畱黄閣老月炤
頭㕔印還說道秋期今日懸弧凖　簾外凉颷緊堦下新
桐引仙醖熟宫𫀆俊地居卿貳上骨帶神仙分齊獻祝恒
山蒼翠堆千寸
　　　咏𥿄鳶
翩翩自喜跌宕靑天裡麥鐡杖鳶肩子盤空筝夜呌削草
鷹秋起輕俊也一塲搬弄眞兒戲　三十年前事觸着難
忘記楊花港桃花寺隣童誰更在老眼頻經此重拈看原
來依舊情如𥿄
摩空决起此事偶然耳材最小風偏利輕狂應有恨浩蕩
憑誰致須記取靑春牢把長繩繫　巳自飛騰遂也筭雲
霄器莫浪語休私喜送來天上便望向城頭悸眞險着老
夫只合街頭睡
　　　滄州戴浴扶以人日懸弧作詞以贈
新鷹决眥巳作摩空勢筆陣快詞鋒銳温邢何足道燕許
彩翼文禽一生睡煗漣漪葡萄春漲初齊度朱欄穿綠浪
做弄葳𬎼畵樓低處金塘好漾盡紅衣　孔雀樓頭錦鷄
闕上讓他毛羽芳菲惹黄鴦和乳鴨妬爾雙栖生憎杜宇
東風裡只向人啼
　　隔簾聽
　　　聽舊家歌伎隔墻度曲
十載畵樓烟月凝想歸何處黄絁新作瑶妃侣悵碧海茫
茫瓊樓淸苦無一語掩紗窗低籠雁柱將情訴　粧樓一
所紅粉墻圍住歌聲偏透紅墻去想他墻內新愁萬縷伊
知否隔墻一般悽楚
　　師師令
　　　席上同雲臣咏雛姬
匀紅剔翠擲星眸斜賣春嬌尙未忒玲瓏却巳㑹三分無
頼笑匿花樷衫影在怨風吹羅帶　銀筝砑緊鷄鳴快做
殢人情態玉船頻到只推辭道酒病昨宵曾害挼碎紅梅
庭下灑罵粉郞心壞
　　　汴京訪李師師故巷
宣和天子愛微行坊市有人潛隱小屏紅低唱道香橙纎
指夜半無人鶯語脆正綠窗風細　如今往事消沉矣悵
暮雲千里含情試問舊倡樓奈門巷條條相似頭白居人
隨意指道斜陽邊是
　　隔浦蓮近拍
　　　飮小三吾亭前古梅下
全朝穠春天氣袨服爲佳耳人在梅根冶暗香疎影迢遞
琖內紅生杯中綠汎小吸宜城蟻消魂死　那人蛾綠料
應玉貌如此難憑春驛折寄一枝千里横笛誰吹東風起
生怕玉鱗飛著春水
　　　夏日村居
空村如澣靜悄不用鄰翁掃水栅􁉞聲響沙映水逾瀟照
傍岸松半老閑來靠漫理晴江釣釣絲裊　凉颸暗襲得
風叢竹都笑帆投極浦兀兀櫓聲將杳興倦收綸起荷蓧
恰好窺人一點月小
　　　暮秋江上偶歩萬佛林卽黄介子先生舊宅
西風吹響古木亂葉埋僧屋畧彴鋪蒼蘚攀樹癭穿崖腹
江郭圍楓槲登山麓遥望銀濤矗駴心目　王珣池舘沙
鷗浦鴨争浴一聲齋磬彷彿雨淋鈴曲踏徧繚垣尋斷鏃
茶熟老僧帶暝歸獨
　　　夏日寓吳門花溪草堂與西𬈑夾水而居賦示西
　　　　𬈑
玲瓏雲水幾處借我閒消暑掠檻沙鷗過潭香觸碎成雨
千頃風荷舉紅粧嫮緗菂中心苦最憐汝　披襟脫㡌新
凉隨意搴取松風細響綠雪暗翻花乳林際濛濛皓月吐
四鼓隔波尙有人語
　　　賞荷同南耕緯雲賦
空明雲水浩淼渚瀬叢幽篠綠淨誰能唾瓊奩啟簾漪悄
啁哳騰翠鳥菱潭窈紅藕花開了數枝裊　蓮娃極浦羅
裙争盪淸曉盈盈翠榜烟舸競將紅閙摘得荷房縹菂小
月皎兀波柔櫓聲杳
　　傳言玉女
　　　雨中舟次吳閶不及過晤園次同緯雲子萬寄懷
記得尋君纔過匆匆燈市伯通橋下挽征衫且憇垂柳幾
樹臨别倚欄斜指再來看汝定鵝黄矣　柳巳鵝黄撅頭
船恰又至滿船絲雨捲春簔困睡微茫驛樓料想水城將
閉知他花下巳應微醉
　　　舟經懷遠訪凌道一
半載繁臺憶殺别來秋水今朝重見喜碧猶如此無數笭
箵零亂烟橋夜市估船夾岸鄕愁千里　聞道君家在街
頭黄葉裡情親小話喚篙師暫艤峥泓淡沲隱隱江樓笛
起關山一望何其明綺
　　百媚娘
　　　春日憶洛下舊游
草把裙兒腰比花與臉兒潮似恰聽枝頭鶯語滑眉逗一
絲新喜聞說酒旗歌板地多少嬉游子　憶在洛橋晴市
又向洧川烟涘一斛柳綿飄不定撲着車如流水無數鞦
韆墻角裡天半紅繩起
　　　送畮仙校書落籍次友人韻
日午鶯猶貪夢風定花誰揺弄聞說長條新有主縱與纏
綿何用雖不干卿愁却種嬾把春鈎送　夾路香塵將動
一曲紅綃權奉從此眞成千里隔只有月明相共戲語小
樓燕赤鳯掌舞休嫌重(暗用飛燕故事校/書微豐故戲之)
　　剔銀燈
　　　佛手柑不至詞以寄慨
記得常年此際風送閩天柑子珠舶帆輕花洋浪細香徧
吳頭楚尾武夷仙使向縹渺鯉湖傳至　詎料巖關笳吹
竟隔千山萬水天竺烟深潮音月落今日不知何世匆匆
彈指都不道江山如此
　　　春景
陣陣蘭情水意隊隊描朱刷翠小巷蘼蕪斜街皂筴都被
雨酥烟膩東風多致簸弄做賣餳天氣　莫負年光韶媚
早辦漁樵家計故國繁華前生詩酒身似潯陽江伎且拚
沉醉做蝴蝶向花間睡
　　　燈節前一日雨中雲臣招同楨百大士雪持集飮
　　　　蝶庵卽事
記得昇平佳麗此夜是上元天氣圓月打頭暗塵隨馬陣
陣梅邊水際茜裙珠髻喧笑處香街聲沸　今歲冷淸淸
地未晚禁城先閉一盞燈昏千家門掩釀就春寒恁細雨
絲飄砌展幾叠小屏圖醉
　　解蹀躞
　　　夜行滎陽道中
峽劈成臯古郡人雜猿猱過斷崖怒走蒼龍立而臥此乃
廣武山乎噫嚱古戰塲哉悲來無那　卸鞍坐烟竹吹來
入破一林纎月墮雁聲不歇砧聲又攙和歷歷五點三更
馬前漸逼滎陽城頭燈火
　　　秋雨夜宿田舍
淼淼孤村斷壠只浪花翻舞疎檠自綠茅簷伴人住休問
紅糯黄粱總搴菰米茭絲濕烟難煮　夜將曙白項鴉啼
棠樹樹西近官路叢叢古廟老巫擊銅鼓敢倖今歲西成
祗祈暫歇床頭淙淙秋雨
　　下水船
　　　暮次丹陽宿周丹申齋中同湯谷賔夜話
風吼庱亭樹曛黒難投逆旅徑詣君家呼酒喃喃爾汝此
間路一派濤轟沙莾幾陣烟凄風苦　凭欄顧覇氣荒終
古笑問寄奴何處若爲吾歌吾爲若拍張舞天將曙起掃
車箱氷花争火僕夫寒語
　　碧牡丹
　　　本意(牡丹鮮碧者向在鄢/陵曾見之追賦是詞)
隔葉尋難着勝玉樹欺紅藥縹色衣裳睡熟沉香亭角一
朶雲鬟被雨梳風掠趂花容軃烟蕚　柳陰薄色向苔錢
落波痕皺眉痕弱鸚鵡籠中也整綠衣偷學一别名花悵
碧雲天各倩靑鸞到湘閣
　　風入松
　　　上已後二日洗鉢池汎舟卽事同亦史山濤賦
蜻蛉小泊斷橋東人在櫓聲中水面殘霞飛不定春波靜
暝翠玲瓏夾岸緗桃斑竹半船淡月微風　紗窗盡摘簟
紋融心事暗惺忪小拂絲楊人語細春衫碧恰似新桐可
惜小浯溪上明朝更與誰同
　　　苦暑戲與客語
炎炎火鏡正燒空避暑苦無從客言安得匡廬瀑還移取
華井秦松玉女盆邊吸露水仙祠畔餐風　答言計總未
爲工不若在軍中平驅十萬横磨劍濤聲怒硬箭强弓惡
浪千堆蹙黒戰旗一片揺紅
　　　納凉
當年結夏映層潭脫㡌缷輕衫柳絲斜颺陰篷捲釣檻外
碧色微添橋背嫰凉瑟瑟村頭老樹毿毿　水天閒話對
誰談城市我何堪采菱放鴨江鄕伴無人問老子溪南浮
世飛鴻雪爪故山亂葉茅庵
　　　寒鴉
欹斜嬾漫徧燕關僵冷甚袁安誰將水墨濛濛畵做邊城
一抹荒寒小日曾藏柳葉前身慣上釵鬟　無端誤點早
朝班髣髴認龍顔六宮怕有人争妬帶昭陽日影飛還惆
悵舊遊何處孤村流水之間

迦陵詞全集卷八終
陳迦陵儷體文集卷九
　宜興陳維崧其年譔
　上海葉映榴蒼巖　維岳緯雲
　宛平米漢雯紫來　宗石子萬
　　　　　　　　　　　　　男履端
　　　　　　　　　　　　　姪　洢
　碑文　記　疏　誌銘　䟦　題後
　　靈巖寺重建大殿碑
葢聞須彌蘭若卽號靑鴛洛下伽藍原稱白馬永興推宅
恒鐫淨果於許詢宜夀聞鐘長託勝因於荀朂絳雲成葢
人間開舍利之城綠玉爲階海上現辟支之佛何必蓮河
葱嶺給孤始解捐金豈惟鷲苑猴江大士方能捨室吳郡
靈巖山者具區勝壤硯石名山離宫標越絕之書張樂奓
吳都之賦烟濤歕礴朱長文錄入圖經川瀆紛綸孫承佑
形爲塔記若其旁綴由姑斜垂靑嶁峯連鄧尉纓綺岫以
攅霄徑轉車箱冠朱峯而礙日四百八十蒼蒼薝蔔之林
三萬六千淼淼芰荷之所縈晴結瞑太湖伴佛髻以偕靑
蘸水繚烟兩崦共天花而並翠一聲谷響疑賡講院之鐘
三闋漁歌似亂梵窗之唄筠籠笋箬風送茶舲蕙畆松寮
雨沾梅屐展矣塵寰之淨域洵哉欲界之仙都爾其沃壤
眠芊平疇奥衍秋淸獨眺閶門之萬瓦争流春霽遙看茂
苑之孤城入畫金椎匝路毬門牙仗之家鐵埒盈衢里儈
市魁之窟況復名都故址覇業遺基兎葵燕麥盡昔王酣
讌之塲綠水丹山半過客悲歌之地前塵一去舘娃無響
􁣎之廊舊蹟猶存宫監乏采香之港綺羅奚代惻愴偏多
簫鼔何年流連曷極魚山一曲翻成迦葉之居豨巷三條
難問要離之塚亦曰悴哉吁其怖矣假使城上高臺不游
糜鹿古來樂事長屬爽鳩梧宫無一夜之愁浣女有千年
之笑闔閭無恙山中之劍氣還騰伍相重來市上之簫聲
未歇則秦關錦砌常依繡嶺宫前蜀地花磚永保摩訶池
上汾河月白年年明鸛雀之樓淮水波紅夜夜浴鴛鴦之
殿無如珠囊慣解金鏡能虧蕭條棧閣偏增琞帝之悲屑
瑟關河彌切憤王之恨潮鳴文種空喧賽鼔於傳芭谷應
公孫祗唱迎神於醉覡銀床屈曲徒盛玉女之漿石鏡晶
熒終類武擔之石此則天親菩薩樂施懴悔之方香積如
來願仗皈依之力也於是七重闌楯代植祗林五色琉璃
時修蓮界燈燃多寶醒歷刼之沉迷經演三車救衆生之
熱惱架瓊梯於震旦搆紺榭以由旬寺所由來爰云舊矣
然而迢迢貧里亦有平陂寂寂化城非無隆替河傾酸棗
波漂鹿女之經𦦨縱咸陽灰燼鴿王之座岧嶤寶樹攀少
室以恒彫沓靄慈航渡恒河而毎涸鬼謀人社濫及花宫
星貰天錢償之奈苑不有所廢其何以興此千秋金刹毎
苔纏蘚泐於前朝而六代琳宫仍矢棘翬飛於今日者也
然其始也廬峯乍闢豈能銀殿飛來漢觀初成未必玉梁
自下鵲毛徒秃詎便成橋蜃氣空噓焉能結市不藉鴦摩
之願寧還龍樹之觀時則沙門僧鑑者妙湧言泉廣揮智
刅旣貫花而卓錫復挿草以唱緣金容再煥艱同夸父之
移山香界還新勇比秦王之鞭石菴羅之樹又見華開必
鉢之林重聞鳥囀信屬金仙之呵䕶尤資檀信之捐施凢
諸居士誰非喜捨之蘭陀維我宰官本是再來之摩詰於
是伐彼靑珉鏤之紫篆珊瑚七尺春𧖟織無量之碑鸚䳇
䨇栖古蠆綉頭陀之碣
　　遂安方氏健松齋記
昔者關稱楊葉冶字梅根高臺留酸棗之名別舘得棠梨
之號將軍營裏樹或千㝷故侯陵邉瓜皆五色紅薑繞砌
知爲馮衍之家素奈盈墀識是潘尼之宅莫不載在珠林
錄於玉海過其傍者攀條而興沃若之思生其後者摘葉
而切猗儺之感境由地顯物以人傳然而海易成田陵偏
作谷淮王一去竟無仙桂之叢湘女重來并少班篁之點
陶濳故里菊巳全稀董奉空林杏還不見豈非霜凋楚畹
則芝蘭隨蕭艾同枯風悴鄧林則𣏌􁅋與楩柟交盡者乎
遂安方氏有健松齋焉吾友方渭仁尊公先生之別業也
縣名新定衺連天子障前山曰武疆遙亘客星巖畔林臯
明瑟代産高人水木峥泓生多隱士先生則韋平世胄夙
厭紛華王謝門風惟躭簡寂雖類晏嬰之近市而託興丘
園卽同潘岳之背城而結情薖軸屢引風前之嘯時披霞
上之襟用搆小園爰名勺圃夫其凉房燠舘映以長川粉
壁靑垣繚之華薄溯潺湲而架壑渡畧彴以沿堤籬編麂
眼野花碧碧以黃黃浪織靴紋水蓼疎疎而宻宻左抵蕉
隣之舍旁翼桑園右通竹士之軒斜紆琴閣丹曦染幌羣
峰獻翠以争來素魄縈牕叠嶂排靑而不去此結廬之勝
槪而築室之大凢也若夫兒寛隴畔只欲荷鉏陶侃齋頭
雅能運甓臺孝威之暇日采藥何妨潘安仁之平生栽花
不免效丈人而抱甕命稚子以巾車﨑嶇種樹長愧槖駞
窈窕㝷源還憐阿叚此又逸民之勲業而幽士之經綸也
無何而祠內狐鳴郭門蛇鬬女子抱采蝱之歎大夫嬰離
黍之悲盗滿平林宼瀰新市蚍蜉競起媳婦傳八百之稱
鵝鸛長飛君子有六千之號盧循萬舸直下嚴灘張角諸
軍分馳桐嶺烽搖列郡盡成麋竺之家霧捲千村大類張
超之市趙威豪時丁䘮亂毎被俘囚朱文季運値流離恒
遭畧奪斯時也鶴到歸時已無城郭燕將巢處更少門庭
周顒早韭半供莊蹻之樵蘓張翰秋蓴都作王彌之芻牧
雖歷歷月中之桂而斧亦相㝷縱茫茫天上之榆而波還
濫及藥難獨活果只寄生然而頻經板蕩猶存碩果之遺
洊歷漂搖不改後彫之舊五株屹若狀類秦官獨樹巋然
形同魯殿杜拾遺之堂下畧比人長王給事之門邉何知
鱗老固己靑針乍茁賦客歎其峨峨紫蘚初縈騷人歌其
鬰鬰者矣葢松之來也實於新安許氏之園而樹之植也
粤惟順治甲午之歲時先生之没巳幾閱春秋而令嗣之
悲乃倍踰疇曩云於是風高暗撫嶷如虎豹之姿霜降間
哦歘作蛟螭之勢枝枝抝鐵落滿徑之淸隂日日吹竽拂
半􁐺之天籟王右軍作字􁆦若鸞拏桓元子掀髯怒成蝟
磔蒼皮裂處軒皇媧后之身翠鬛張餘韋偃畢宏之畫脂
千齡而孕珀根萬載以蟠苓髣髴張良廟後永晝亭亭依
稀弘景院中嚴颷謖謖嗟乎恒河剝蝕百卉俱腓塵刼蒼
茫羣芳並歇而乃過王家之舊宅尚有庭槐問劉尹之當
年非無故樹火燒斷節恒換鵑紅月挂枯枝定開華白爰
修牆屋頓還童冠之前游聊固垣墉用誌高曾之手澤并
成記叙用識歲年登斯堂也或婆娑而賦松耶後有人焉
應俛仰而思健者
　　爲嘉禾闔郡士民募建羅天大醮疏
伏以金庭有路還航弱水之人紫府無緣難渡遼城之客
陳蔚藍之座百子幡搖開笙鶴之壇九微燈朗竊見乙酉
年閠六月金戈北斷綿纜南浮歲號龍蛇旗翻烏雀槜李
尤屬戰争之地江南皆爲戎馬之塲鴛鴦湖上長集戈船
烟雨樓中橫羅鋒鏑崑岡失火璆琳與燕石俱焚滄海無
波魚鱉與蛟龍同盡符堅百萬乞命將軍項籍八千傷懷
子弟登床子反空爲流涕之談飛矢魯連徒有傷心之作
於是綺寮烟飛鎖窗塵暗連雲畫楝弓鳴屈戌之鈴匝地
朱甍灰亘罘罳之網田橫之客自殺者五百人白起之兵
受坑者四十萬戸戸擲臙脂之井皓首同歸家家斷翡翠
之奩紅顔自落則有南齊公主願生生不入帝王家北魏
王孫誓世世無爲有情物泉途携手誰悲城下之𣏌梁地
下埋魂莫辨行間之襄老胡香四兩難招不返之魂塞笛
三聲袛恨無歸之骨臺名思子訣再世之金環石氏望夫
贈今生之寶鏡感均頑艷哀極天人凢茲兵火之倫豈有
冤親之别三春花長宛矣韶華九陌鶯飛居然風土粧鳴
蟬於小妾重歡江表之太平餙墜馬於嬌鬟不記關東之
離亂傷哉若軰抱恨黃壚獨有斯人啣冤白晝王琳殞首
不逢畢命之辰郭璞麋軀難遇臨刑之日不意九年三閠
又見䨇飛六月之霜忍令萬姓千人終是獨宿九京之下
因是廣延名羽静結珠幢法雨長霏洒金鈿於龍女仙花
永吐靄絳鬘於靈妃用設八關之齋以濟三塗之苦伏冀
共成良會弘啟他津揚州瓊觀白玉爲花祗樹名園黃金
布地則卞壺之墓可無悼嘆於臺城袁粲之門不使悲愁
於白下矣謹疏
　　相國寺重建藏經閣募疏
葢聞銀凾東啟演八會於雷音珠㲲南翻闡五車於月窟
竺蘭私記紛披四炤之花秦景遙傳縹緲三危之露金繩
玉檢䜿雪山羅漢之幢赤字綠文建鷲嶺菩提之座曇花
夜湧色艷浮檀貝葉晨開香浮薝　是以貝多羅樹不乏
燈王熈連禪河無非龍藏須提乞䴵則璚宫之絳節鸞廽
迦葉拈花則寶樹之華鐘鯨吼肇自經䭾白馬巳標窣堵
以傳宗總令運兆蒼鵝猶向恒沙而䜟刦國名舍衛卽是
王城園號祗洹便通貧里況復名都金刹香雲薰斗極之
三上郡精藍華鬘絡房星之四英杯遠汎鵬翼垂天飛錫
遙臨桂華拂日者哉汴梁相國寺者卽北齊之建國而前
朝之崇法也直控銅街斜紆鐵市繁臺綺陌路入禪林蔡
河金溝波廽定水頳舘迢遙以承露球軒􁨦窱以相風凌
雲槪日亂艮嶽之烟霞挂轊彯纓溢樊樓之士女擬諸天
水此爲麥積之龕較以攝山詎數牛頭之寺固已靈臺翔
翥下瞰寰區紺塔騫騰上昭雲漢何圖乆之不戒於火遂
使給園鴟吻同石燕以昇天浄土虹梁並銅烏而没地􁃣
其悴矣能無憾歟無何而　皇淸受籙六宇恬熈維地紐
於珠囊奠天樞於金篋時則翔鵾義殿重開舞鶴之　馴
象禪樓再啟濯龍之里規模畧備巳具莊嚴捄築粗完都
爲懽喜惟是篹東京夣華之編稽西洛伽藍之記寺之昔
日舊有藏經蹀以金題􁌛之傑閣乃今斯製猶未復焉撫
軍大中丞郞公應華葢之台星履文昌之正位兩河受秩
百度允釐有廢皆興無弛不舉弘告邦人欲還其舊適會
方伯徐公輦法苑於南天轉佛輪於中土巳於江寧先請
藏經全部霞縚溢帙琅軸盈箱凢茲善信共相讚歎於是
闔境宰官此邦檀越伏念層臺九仞原非一木之功美錦
千純又豈寸絲之助嗟乎歷億萬刦兵戈以後益皈我佛
之慈受二十載涵育之恩咸頼人王之力可無提唱以示
因緣所頼涓埃積爲完滿伏願共覆爲山之簣同施不捨
之檀庶幾樓觀耀日南通洛口之倉畚鍤成雲北運黎陽
之土寶笈共瑤圖而復旦珠林與玉燭以長春謹疏
　　王母張宜人墓誌銘
冝人姓張氏山東濟南府鄒平縣人曾祖仁軒公諱一元
前廵撫河南都御史祖華東公諱延登前都察院左都御
史謚忠定父扣之公諱萬鍾前江南鎭江府推官母李孺
人生母景碩人譜其氏牒則張姓連天叙厥門楣則齊姜
右族三條貴里銅街鐵市之衢七葉高軒蘭錡金貂之第
冝人㓜卽端莊生而敏淑言爲典誥象應畫圖財踰毁齒
遂工秋菊之銘甫届勝衣便渉春𧖟之舘誨誡無煩於師
氏幽閒有合於風人數歲許字新城翰林侍讀王阮亭先
生葢先生伯兄吏部亦娶於張卽宜人從姊也門內機雲
仍呼僚偦梱中娣姒原屬同生用爲秦晉之美談允作朱
陳之勝事然而時會前明運丁末造扣之公一官覊絆百
口飄蓬田單之値亂離全宗人以鐵籠杜林之免細弱載
妻子於鹿車宜人轉徙江淮﨑嶇京峴猥以髫齓之辰洊
抱蓼莪之痛爰乃弱不勝䘮哀能備禮銳司徒之弱息流
涕何窮許穆公之夫人衘悲何巳屬興朝定鼎之日爲闔
門出坎之秋馬角歸鄕時惟丙戌雀屏諏吉歲紀庚寅葢
是年宜人實生甫十四云兩姓高門百年嘉會絲羅旣託
東諸侯之閥閱巋然喬木斯存内夫人之纓裾秩若孌彼
諸姬爛其韓姞高曾在上撡箕帚以前舅姑在旁鳴珮環
而相婆娑鶴髪方伯公之笑口常瑳婉娩鸞雛兩尊人之
歡頥欲解睠言顧之樂可知已乃其聲高宋子德懋邢姨
溯夫廟見之初曁彼入官而後始終一致榮悴齊觀攬厥
生平洵資揚扢當侍讀文禽初委之時正鳳翮將翔之日
宜人則鬻釵佐讀剪髲供餐短布垂垂影亂靑袍之色寒
機軋軋韻諧洛誦之聲勉成夫子之名用纘前人之緒及
夫一行釋褐盡室之官鞠衣耀日駕文駟以北來畫鷁呼
風汎淥波而南下而宜人受寵不驚處膏彌潔山河被服
何心翟茀之榮風雨綢繆不改裙笄之素掺掺筐筥用芼
蘋蘩肅肅袿褵爰將榛栗施衿設帨承顔在視聽之先宿
肉異粻養志居口腹之外衣經再澣誰熏省內之香室倚
一燈不傅署中之粉賜來纎縞祗獻高堂製得釵璫爲遺
太母婉容愉色得諸姑伯姊之歡布恵流慈逮籥翟煇庖
之賤至若侍讀公者東都有道西邸名賢閣鈴未掣騶已
哄夫當關巷柝將闌賔尚窮於投轄而宜人則黽勉有無
屏當鮭菜鵝肪雞蹠旣朐末之咸宜綠醑紅秔亦咄嗟而
立辦以至一䨇條脫時供計吏之租車幾緉絇絲恒代良
人爲贈縞傾奩佽助歡踰京兆之畫眉梯几喧豗快比如
臯之射雉其淑愼也如此其任䘏也又如此固冝其祥鍾
五福邑以延鄕瑞叶三休封之石窌也維崧間嘗逖稽枯
菀歷有明徵悉數平陂非無左騐古來憔悴之姬姜多是
文人之伉儷是故高才失職季女斯饑伯鸞德配舉鴻案
以增悲仲孺賢妻卧牛衣而隕涕年年饁畆傷哉冀缺之
貧日日移山惜矣夸娥之拙亦有齊牢嘉耦合卺華年領
千騎於上頭列首行之命婦而或者浮雲南北溝水東西
悲纒盤裏空貽伯玉之詩泣上樓頭長寄連波之錦甚至
燕去瑤筐蘭凋錦砌弄床頭之綉褓只有緹縈騎堂下之
羊車何來遏末縱使媧皇煉石詎易塡愁卽令玉女投壺
焉能博笑獨有宜人殊斯遭遇意者茫茫蒼昊適當醉博
之年夢夢黄輿亦在滄桑之候乎不知一歸才子未必全
亨但號上流安能常㤗自壬子仲秋遘姑孫太宜人之變
宜人毁不欲生擗而祈死作婉孌之臯魚髽而泣血效悲
歌之嫈姊烈以屠腸時則侍讀公方典試西川先是宜人
又再捐愛子傷心曷極茹苦何多盻刀環於萬里目斷金
牛埋蓮蕙以連枝神傷靑雀沉疴遂篤疢疾寧支名香四
兩人間無換骨之方菊水一杯天上少延齡之術乃以康
熈十五年九月初十日卒於新城之里第春秋四十嗚呼
哀哉千秋灑涕長依思子之臺九日登高立化望夫之石
侍讀公以十六年某月某日葬宜人於某鄕某原花磚改
秩雖未分榮寵於紅匳韭葉題旌猶克表幽貞於彩筆銘
曰
齊魯名家瑯琊著姓猗歟宜人塞淵以敬樛木流徽螽斯
衍慶頻摧弱息一慟慈姑海乾蛟蜃月蝕蟾蜍筐留玉燕
墳歸寶鳬樹薆西靡風號北陸千尺喬松幾枝斑竹花簟
留痕琴歌輟曲旣􁋯姆教亦擅女宗瑤姬舘寂嬴女樓空
嗚呼令範隧此幽宫
　　益都馮相國夀詩䟦
粤以著雍敦牂之歲月在元􁅤日躔北陸益都馮夫子以
三台之上佐躋七􁐏之遐齡時則縹纓飛組之士羣集國
門懷蛟夢鳥之賔咸依闕下莫不藉鉛槧以攄忱託箋繒
而冩志霞蒸綺爛筆欲摩天玉戞金舂聲俱擲地其門下
士陳玉璂彚而獻之弆以一凾區爲四頁作者凢若干人
計詩若干首縚並朱繩裝俱玉軸琉璃滿篋還薰荳䓻之
香菡蓞盈箱仍襲葡蔔之錦傳之輦下播在藝林亦曰盛
哉猗歟偉矣在昔槐㕔重相鶴禁元僚西京則爵埒蕭曹
北宋則名齊韓冨當其齒届期頥年踰艾耋兩宫祝哽賜
几杖以入朝五等稱觥班臣鄰而陪位淸文燦爛樂奏三
終麗製鏗鏘音調六佾九如頌嘏無非殿上之金張五福
陳疇大抵天家之岐薛至於援据嘉祥鋪張官閥彭籛斟
雉未必皆眞玉女投驍何常盡實頌揚典故不過六朝綺
麗之詞役使虗無要皆五利浮夸之術登西洛王侯之第
便言碧奈成林過東都將相之家遂說靑毛降節差無事
蹟畧助談諧雖昔說之所曾聞亦逹人之所不尚今我公
之初度也芝蘭異氣盡欲揚芬笙磬殊音咸思發響三明
七穆旣歌風緝雅而來一介單門亦躡屩擔簦而至甚者
齊秦烈士汾晉畸人夙標耿介不隨魏勃爲掃門素秉幽
貞并乏襧衡之滅刺亦復踴躍歸仁激昻慕義欣逢降嶽
操敝帚而思前幸値懸弧踵高甍而恐後孤竹二君亦頌
大年於釣渭啇芝四叟還歌眉夀於封留溯龍編鳥篆而
後固曠百世以難儔曁崦嵫𪷟汜之鄕亦渺八紘而厪見
若乃辭有旨歸文多倫脊堦前獻賦感萬間庇士之殷懷
筵上歌詩述三握求賢之盛意挽其在位願黃扉紫禁以
長歡請必無歸縱碧水丹山而奚慕𢋫颺莫罄并及於丈
人屋上之烏愛戴何窮兼咏夫劉尹當時之樹不學靑牛
關上僅侈䛕詞非如朱鳥窗前徒誇摭說崧以菲材獲承
盛事鐘鳴谷應知感召所從來草偃風行識吟謠之有自
恭題數語敢爲衆作之前驅敬附一言願托羣公之末簡
然而游晝錦之堂琳瑯觸目赴耆英之社卷軸連雲長箋
短幅收之此帙而還􁏮妙染高文槪以斯編而未偹人思
借錄如披河間之碑客盡傳觀似玩秦庭之璧倘緘篋底
蠧魚食此而長生設在船中蛟龍守之而不去
　　題余淡心所藏龔端毅公詩卷後
此端毅公乙已長安所贈廣霞先生詩册也公也百僚模
楷四海君宗猥於皂㡌之儔彌結靑松之契縱天長海濶
而魚訊恒通値肉奮絲飛而鸞吟間作文無加點筆不能
休毎當三爵之油油便覺萬言之纚纚發狂言而驚座盡
訝神來押硬句以盤空何愁腕脫此則當時驛裏未獲擬
其雕華文舉筵前無以方斯敏妙者也僕在京華亦霑歡
讌西堂剪燭頗多知巳之言北渚揚舲大有消魂之賦情
㴱積刦感歷窮塵曾昔夢之幾何竟哲人之不作流連烟
月惻愴關河何意先生眎予斯卷嗟乎賈逵碑上字字生
金庾信集中篇篇是玉敬告典籖幸加藏弆勿使蛛縈蠧
蝕負荆軻一片之心就令𥿄敝墨渝存鮑叔千秋之誼
迦陵詞全集卷九
　宜興陳維崧其年著
　黄岡杜　濬于皇　維岳緯雲
　蕭山毛奇齡大可　宗石子萬
　興化吳元萊北海　男履端
　慈谿姜宸英西溟　姪賜薛
　　婆羅門引
　　　題露筋祠
露筋祠下寒􁨁淼淼去何之停橈一問靈旗怊悵千年古
廟陳蹟幾人悲只風前燕子雨後棠梨　俯仰歔欷憑弔
處更憐誰惟有淮陰漂母一様蛾眉估船争泊問何人拂
蘚一題詩依稀見玉佩珠衣
　　　香櫞
晚風千顆纍纍纔與畵簷平綻來剛趂秋晴怪底匀圓如
許靑女手搓成乍廻廊小摘冷韻旋生　氷甆翠罌壓叠
在小紅檠弄影夕陽黄處檀暈偏明空香如雨最宜人昨
夜恰微酲何須數西崦霜橙
　　荔枝香
　　　早春校香嚴詞竟寄孫無言於揚州
雨後春梅初浣開篋衍試取紅杏尙書小令閑編纂幾番
拍徧新詞絶調千秋罕翻惹簌簌輕塵畵梁滿　書寫竟
正江上楚山晚鴨綠𥻘𥻘笑倩雙魚寄遠到及廣陵明月
橋頭夜簫煖早付竹西歌管
　　拍䦨干
　　　過蝶庵書事
沉吟檻外分明有箇人兒在隔着軟簾聞細欬轉過屏間
做就生疎態夜來曾否春酲害底事無言只撚箜篌帶
曉寒佯脫紅綿耐檢出香詞細覔檀奴解嗔人暗把風情
賣嚼爛花箋碎向粉墻抛灑
　　祝英臺近
　　　咏橘
水濛濛烟嫋嫋紅遍江南樹小陸懷中數顆偏憐汝笑他
梅子心酸蓮兒心苦都讓爾甘芳如許　增悽楚記得解
橘春纎指冷偎人處一别吳娘往事渾無據自從那日傳
柑幾番元夜總則是淚珠如雨
　　　元夕後一日同雪持京少飮雲臣齋頭
軟簾垂孤舘悄燈燼穗還嚲纔過元宵便有嫰陰做幸値
俊侣嬉春狂朋選夜摒擋得心情較妥　斟紅糯醉後多
恐塵寰無計容畱我小海傳聞種露桃千題與君擫笛宮
墻掃花洞府剪幾闋霓裳偷和
　　　善權寺相傳爲祝英臺舊宅寺後一臺云其讀書
　　　　處也壁間舊有谷令君一詞春日與雲臣遠公
　　　　披蘚讀之共和其韻
傍東風尋舊事愁臉界紅筯任是年深也有繫人處可憐
黄土苔封綠羅裙壞只一縷春魂抛與　爲他慮還慮化
蝶歸來應同鶴能語嬴得無聊呆把斷垣覷那堪古寺鶯
啼亂山花落惆悵煞臺空人去
　　　舟夜聞簫
水烟昏塘月午欵乃亂更鼓䬃㳫空檣浪急打楓樹恰逄
覊客停船誰家樓上忽飄墮簫聲一縷　淚如雨對此萬
里淸光舊家在何處人世何聲更似此凄苦依稀記宿江
州蘆汀蓼渚有十萬夜猿齊語
　　　題季柔木小影兼誌别懷
紅韎韐紫羅囊小縳黄皮袴快馬徤兒裝急憑君作更聞
歷落崎􁃓交游然諾依稀是君家之布　歲行暮可憐雪
浪烟帆來朝趂人渡呵手𫾣氷爲君一題句他年展軸哦
詩懷人顧影好頻寄江東魚素
　　　糊窗(臬署/作)
砑光箋白地錦糊就幾楞雪玉淨珠融不怕沍寒冽虧他
貯旭娛冬畱香伴夜惹月練和烟縈纈　寸心折那得蜂
咂鶯穿漏箇針尖缺歸夢徜徉免被瑣窗截翻思故國茅
簷殘缸擁背聽敗𥿄戰乾風葉
　　　春游偶憇靜山禪院
隔溪村臨水店行處誤偏好趂寺尋鐘鐘響冷於瀑粉梅
纔綻些兒被誰烘坼筭晴色朝來逾峭　亂帆杳一半消
入烟中空潭劇幽窅小憇經房無言只微笑此時正定吟
魂浦禽多事又踏折一枝烟篠
　　　維摩天女恰同叅爲閻牛叟賦(牛叟兌閣遺徽日/妻屢勸予叅訪耆)
(宿究向上一着而以鈍根/未果近慚龎媪遠負萊妻)
水精簾翡翠鎻不許俗塵涴繡罷鴦摩窗畔茜絨唾分明
簷蔔林香楞伽寺靜只多了阿奴旁坐　歸去可好趂水
月潮音早上雪山座怪煞蕭郞彈指景光錯請伊試看人
間閒花浪朶總一霎笛聲吹破
　　　送陸雲士之任郟縣
雁頭筝龍尾撥曾記殢儂處轉眼畵旗嫋嫋引君去遥知
小陸風流來春縣裡種紫艶紅香無數　郟縣路淼淼晚
渡秋山我昔作行旅一髪中原風起濁河怒君經洛水平
橋陸渾小店定和我蘚墻題句
　　　𣏌梁妻祠下作(在齊河縣/長城舖)
畵旗飄靈幄捲彩翠剝如雨玉貌明粧隱隱怨蛾聚可憐
枳殻花開凝丹點絳盡千載啼斑偷注　黯凝佇滿壁水
墨全昏猶把斷膓譜繡帔尼師指點向廊柱怪他哭後長
城崩餘粉堞忒畵得周遭如許(壁上畵𣏌梁遺事/一帶長城歷歷)
　　四園竹
　　　題西陵陸藎思繞屋梅花圖像
西陵高士小隱叚橋東十年酒聖半世詩顚千古文䧺銅
將軍麯道士楮先生者三君踪跡時同　屋如蜂屋頭無
數冷香籬門都浸其中鎭日和烟和雨點點欹斜片片朦
朧杯在手長側㡌林間一笛風
　　　龔節孫臥疾東郊秋日過訪用片玉詞韻
山光水態濃淡上烟扉菊揺暗壁蛩語壞廊人臥蕭幃停
碧簫歇翠斚檀奴嬾况小窗風月應知　漫凄其牀頭尙
有龍泉從君且訂交期戲作藥名艶體閒檢方書寫上香
辭臨欲去日影矬茶烟颺漸稀
　　撲蝴蝶
　　　詠蝶
一生踪跡總在花深處幾番消受小院紅樓午粘來珠幌
如癡落上繡裙成雨有人記曾暗結同心苣　如今重到
依稀不認他門戸滿園野菜領游蜂三五惹殘流水難憑
舞徧微風莫主賺人一天花絮
　　側犯
　　　奚蘇嶺先生書來訊我近况詞以奉柬
罷官不樂畵簾暮卷空江雨無緒憶罨畵溪頭有人住堦
前灌莾合屋後虬梅古傳語問彊飯還能著書否　使君
足下别後難行路嗟帶甲滿乾坤只有儒生誤昨巳廢書
行將學賈市上屠牛山中射虎
　　　百花洲訪南水上人
閒尋茂苑摘船碾徧琉璃滑明滅望半畝精廬隱林樾空
香䊀茗粥野翠連巾拂幽絶想夜夜經臺浸秋月　吳官
似夢往事和誰說舊時節記盈盈水面蓮歌徹幾陣西風
繁華吹歇滿江紅蓼一園黄蝶
　　送入我門來
　　　同龔仲震小飮高汝敬紅梅花下(高係忠憲公孫/所居卽忠憲祠)
松漱微波山鋪暝翠軟風吹得帆斜柴門將掩歩屧詣君
家靈均祠畔多香草總變做孤山樹樹花　小縷紅糟鷄
跖選花陰碧磴弄酒拈茶况有良朋憑醉作生涯明朝揺
櫓入城去約仍過山窗聽暮鴉
　　　寄書
香茗才情簪花模様斜舒蜜色牋兒霜毫纔吮早巳淚如
絲楚天樓上湘娥倚奈湘雨湘烟十二時　說與天涯游
子近日懨懨春病生怕難支爲趂雙魚無物寄相思眞珠
滴向紅綃滿怕綃滑珠圓難寄伊
　　一叢花
　　　咏白丁香同遠公天石和原白韻
一枝低亞晚粧臺吸露沁蘭胎李花柳絮都難似染梨雲
一色新裁白粉墻邊水明樓上動竊玉情懷　纍纍銀粟
費安排争趂月中開曾經打就心頭結相看處􁁙􁁙疑猜
記得重門和他小摘此事十年來
　　　楊梅
江城初泊洞庭船顆顆販匀圓朱櫻素奈都相遜家鄕在
消夏灣前兩崦蒙茸半湖羃䍥籠重一帆偏　買來恰趂
晩凉天氷井小亭軒粧餘浴罷春纎濕粉裙上幾點紅鮮
莫是明朝有人低問羞暈轉嫣然
　　　閠三月三日竹逸齋頭看紫牡丹記前月修禊虞
　　　　山故前半闋及之
琴川前月記幽探艇子漾柔藍冶游恰値人修禊風光在
碧嶂紅潭街上餳簫山邊薺菜春色上春衫　今朝魂紫
放晴簷麗景十分添一年最好惟三月誰頻見兩度重三
花好逄王春濃遇閏樂事艶江南
　　玉女度千秋(新譜曲上四句傳言玉女/下四句千秋歲後叚同)
　　　壽吳母任孺人
八十稱觴齊仰裙笄尊宿如雲子姓捧鈿車歷碌春暉縈
寸草巨室森喬木思往事靑陵臺上歌黄鵠　歌罷燈寒
母績還催兒讀兒已成名孫又饒蘭玉眞妃來洞府天姥
斟􁘜醁願百歳湔裙常趂晴波綠(母以上已/日設帨)
　　過澗歇
　　　曁陽秋城晚眺
壞堞頺關暮烟積悄乎無人祗聞江聲千尺混茫極恍見
水仙海妾採月金鰲脊吾長嘯泉底恐驚織綃客　春申
遺壘在古戍吹笳亂洲伐荻碎把䦨干拍沙草無情不𬋩
興亾朝朝暮暮西風只送巴船笛
　　　顯德寺前看楓葉
嵐翠濃於草鞋夾繞坡細流潨潨暗通苕霅谷聲遝下落
亂泉聲裡愀悄如相答此間景純得關仝巨然法　寺松
三百本雨澑蒼皮霜彫黛甲秃幹争欹壓笑語同遊黄葉
鳴簷丹楓裹寺如何不荷埋身􁅗
　　　自蜀山至李墅一帶居民皆背山距河以陶爲業
　　　　沙鳥淸曠墟落邈然紀之以詞
夾岸斜橋界山側衺延陌阡人家柴門俱仄翠螺織奇者
獅蹲象跛欲起還愁踣崖門破總被老苔壽藤蝕　居民
燃楚竹散誕陶漁巖棲澗食帶雨閒摶埴陶侃甓前畢卓
甕頭窑烟四起陣雲一朶壓城黒
　　側犯(第二體)
　　　眞娘墓和扶荔詞韻
碧䦨干外小墳一點衰桃黦凄咽剰綵袂飛灰化蝴蝶靈
旗飄復偃社火明還滅芳骨約西子吳天訴潭月　三生
事五更風陣陣餳簫歇耳邊怯怕枝頭又到啼紅鴂昨夜
聽歌石塲如雪夜臺猶缷玉簪偷節
　　紅林擒近
　　　咏佛手柑
芳樹來甌越名同吳下柑風調軼橙橘芳華擅閨襜玉人
夜凉酒醒怪底薫透紅衫此際寶鴨休添香氣十分霑
月底偏濯濯枕畔故摻摻佳人笑說雪山花瓣曾拈自塵
情未斷佛猶如此合掌長思伴玉纎
　　　人日雪中作
千斛玉塵暗萬家氷舘開海素障窗槅赩霜凍粧臺扶將
銀人上勝染取白燕揺釵獻歲七日剛纔偏砌就瑶街
阻絶挑菜侣愁極踏靑鞋何時出郭春晴好散春懷待傳
柑過了賣餳節近湔裙准傍溪水涯
　　　大鴻有西河之慼作此代唁(大鴻次子無逸/没於嶺南幕中)
黄蛤沉香浦綠犀惶恐灘山郡荔枝葉驛樓鷓鴣斑鬱孤
臺高一去瓊島水濶難還金齒細屐花間茜血灑紅蠻
黎女雙袖淚梅嶠百重關㯽榔椰子枉勞贈自珠官悵花
田草滿海天月出小籠失却金尾鷴
　　小鎭西
　　　臬署夜坐聽前庭演劇似是邯鄲廵河一齣追憶
　　　　東臯舊事感賦此詞
小颺夜笛風碎珠十斛歌絲裊檻花輕簌此何曲翠陰陰
尋去如塵想處疑烟一庭幽瀑滿塲哀玉　逗紗麯漸循
聲細認是邯鄲曲年時景暗中潛觸瘦蛾蹙悵零簫剰管
耳邊又續筭來人世偏有黄粱難熟
　　皂羅特髻
　　　憇慶雲庵方丈後小軒
山風幾斛吹萬笏晴螺寺前堆積陰陰竹院與塵寰都隔
斜川外幾姓漁蠻携綠篛醉臥菱湖栅雨添濕翠怕晚來
偏劇　小啜僧寮茗粥助玉川茶癖禪榻後三間茅閣恰
面對九龍峯脊推窗驚呌怪龍鱗都裂
　　有有令
　　　咏畵眉鳥
風柔日媚一盞小金籠繡簾深處墜紅苣同心結緊綰在
東風裡最愁他點徑蜻蜓銜泥燕子往來容易　嬌影閑
臨淥水倩小玉摘相思子好把猧兒打去休攪春宵睡隔
花悄喚名字遠山卓氏錯認做畵眉郞至
　　最高樓
　　　登原白齋中露臺
䦨干外淼淼暮雲平叠叠亂峯生六街燈火烟中没萬家
簾幙雪中晴好樓居吟不就畵難成　弄一㑹桓伊天際
笛蠟一㑹稽康林下屐憐故國笑浮名興酣便擬驂鸞去
酒狂乍可御風行俯塵寰靑一點月三更
　　驀山溪
　　　感舊
碧雲薄暮畵角誰家奏深院火熒熒好風輕翠幃微縐氷
輪徐上無語掩屏山金鈎瘦鮫綃透人在銀燈後　年時
小苑良夜曾携手低掃淡黃蛾漫垂垂玉人紅袖如今人
去門巷也依然紅橋口香街右一帶靑靑柳
　　　天穿節次葛魯卿韻(宋以正月廿三爲天穿節/相傅女媧氏以是日補天)
曉寒側側繡戸凉如水燈市火初收不十日春喧北里都
城士女結隊踏天穿珠絡鼓畵樓旗漾在東風裡　江南
詞客生長烟花地可惜是穠春最難忘夢華遺事倚闌怊
悵暗裏憶當年新雨後板橋西那處人家醉
　　　東溪雨中修禊
蝸廬蟻國不醉公何補脫㡌放狂歌自古說英雄無主携
朋命酒船泊畵溪東挑薺菜焙新茶飽看浪花舞　小村
背郭蘸綠楊千縷春事漸飄零總付與數聲柔櫓今朝天
氣何必定鮮新三月雨一湖風翻様蘭亭譜
　　　惠山泉亭看月
亂崖呇嶂肯放籃輿倦嗚咽夜泉吟石欄邊泠雲鋪滿携
將一卷陸羽鬬茶經煎雪乳碾龍團幘向松風岸　碧天
呌雁街鼓三更斷矯首盻氷輪心巳共轆轤争轉今宵桂
影休墮織綃宮人更悄夜無聲恐惹魚龍怨
　　　禊日感舊(悼遠/公也)
去年上巳正値春陰候千古艶蘭亭况歲是重逄癸丑濛
濛烟艇小泊畵溪東林花溜溪花皺雨濕春衫袖　今年
上巳滿眼花如繡又到去年春只少箇人兒携手雖然無
雨難道是晴天淋漓久非關酒依舊春衫透
　　　虎丘送春夜同顧伊人天石畱宿山中次伊人韻
風濤掀舞鞺􁨪何曾住曛黒斷人行便箬㡌㯶鞋難去堂
堂春盡含淚唱淋鈴鶯花數長亭路註定今宵雨　夜方
踰午投宿支公宇禪榻不成眠聽墻外曉鐘將度飄紅墜
粉何限寺門情挑燈句凭䦨語各有關心處
　　　南磵山房作
朱扉碧檻壘石支墻罅曾記鎻東風誰輕到小簾櫳下如
今世換松鬛枉拏雲人去久小樓空園裡梅俱嫁　支頥
太息此意誰知者眼底足悲歡休騁望秦臺漢瓦梅風醒
夢何必訴興衰閒酌酒細捶琴自把高懷寫
　　新荷葉
　　　采蓮
水郭開奩釀成一片湖光翠蓋亭亭扶他幾隊紅粧誰家
女伴采蓮歌競下横塘吹來笑語竟川霧鬢風裳　日暮
歸來畵船猶剰餘香此際氷輪天邊又送新凉覔蓮得藕
心兒苦隱隱商量今宵蓮子劈來生怕空房
　　　本意
綠纈成帷江妃纎手初紉叠徧錢錢較花饒有淸芬蓮舟
出浦水雲寛碧到無痕嬌擎翠蓋彩鴛穏䕶腰身　風起
靑蘋纔低旋舉􁇇紛戲灑泉珠側盤瀉玉傾銀摘時須早
怕秋來最不宜人後湖衰柳同他一様消魂
　　　新霽郊外紀游
日麗風柔水邊天氣鮮新閒坐斜橋數完幾折溪痕酒旗
戲鼓怯餘寒未滿前村小紅乍乳鶯聲一巷纔匀　節過
收燈風光尚未踰旬粉糝疎籬誰家香玉𥻘𥻘雛晴嫰霽
似垂髫好女盈盈江南烟景殢人尤在初春
　　　踰天長郭門里許修堤被渚高榆蔭街隔水一亭
　　　　日放生池芰荷沙鳥頗極幽映歇馬徘徊賦詞
　　　　寄興
席㡌炎途長征事與心違歇馬溪橋拍波水鳥斜飛林臯
幽邈凉如雨亂點人衣曲潭脩坂新荷短芰成圍　白板
雙扉茶烟輕颺漁磯小店雛鶯江南景未全非被他重喚
楊州夢往事依稀蜀岡凝黛迢迢送我難歸(天長爲初發/揚州第一程)
　　早梅芳近
　　　咏玉蝶梅
整偏佳斜更好風格那能到粉牋欲賦除是多才李淸照
亭亭情意厚嫋嫋腰肢小正入春陰重白處粧樓曉　夢
無憑愁不了從古江南道天寒日暮此意惟花堪共表文
犀慵再掠金鴨羞輕抱撚梅花今年驛使杳
　　柳腰輕
　　　贈妓和柳屯田韻
白家蠻柳絲絲軟織不盡鶯和燕釀雪輕陰塡詞狎讌况
遇曲中高選泥金襻蘸雨逾鮮墨花襦無風猶顫　誰耐
鈿筝衮遍小立在紅橋窄板文鴦薄倖靑娥憔悴鵲信沉
吟都變偏今夜不肯畱儂聽門前暮鴉啼斷(未數語調/薗次兄也)
　　千秋歲引
　　　壽蘧庵先生七十
松作龍形棗如瓜大游戲神通復何礙當初揺鞭過韋杜
而今泛宅來吳㑹鳯凰池麒麟閣抽身快　且喜墨離山
潑黛且喜元宵燈尙賽萬事難消風月債茶鐺沸來同字
煑酒旗挑處和愁賣四時花三弄笛身長在
　　拂霓裳
　　　冬夜觀劇
釀寒天六街皓月盪成烟腰鼓閙騰騰雨點打來圓銀燈
籠暮靄鐡撥迸秋泉映嬋娟想後堂笑語總群仙　敎坊
絶藝一隊懷智龜年君不醉風光辜負十分妍醉餘偏惹
恨歸去不成眠忽凄然悵桐花一樹翠簾前
　　爪茉莉
　　　月夜渡楊子江
淼淼江天聽中流笛響推􁨁看一川淒爽六朝遺蹟問風
景幾曾無恙只隔岸建業城邊有商女深夜唱　一輪團
月與船頭正相向越顯出萬層銀浪十年作客筭將來祗
悲愴且渡江溷跡騎奴厮養學販畚兼鬻醬
　　　茉莉
暑院追凉憶炎荒軼事蠻娘圃瓊天粉地任他開落極望
與籬花相似更帶暝紉雪成團沿坊呌喧夜市　贑州船
下到吳天伴羅綺相寵愛夜堂空翠而今離散判分携幾
千里料幽花也怨月明如水海天冷那易睡
　　滿路花
　　　荷珠
紅綃水面粧碧玉波間柄低迷扶翠蓋西風勁玉人揺櫓
隔浦蓮歌競花面交相映戲取春纎掬他潭水芳冷　灑
來錯落盡向錢錢迸鮫珠圓又碎難持贈低鬟凝想總似
檀郞性蕩漾何時定惆悵廻船碧天早挂明鏡
　　　贈梵公(師住雲門工書畵/時以選詩來荆溪)
荷錢貼野塘竹粉粘晴砌師從何處到雲門寺零箋爛本
點筆聊軒輊試將小語戲高岑王孟關卿定復何事　平
山堂下鴻爪依稀記北邙王與宋曾同醉(謂西樵荔/裳兩先生)重逄
瓶拂頓下山陽淚更欲游何地他時念我巨然小幅須寄
　　　咏禹門寺前一帶頺崖峭石
嵌空撑戸牗鑿翠支堂奥淙淙巖澑響喧銀瀑磽确谽谺
鐡色粘靑嶠䂖笋攢丹竈積雪層氷玲瓏原隰俱縞　或
爲怪鶻或作千年豹或似秋江岸晴龜曝林靑日黒山畔
歸樵少野火連天燒虎腥如雨瘦石此時更峭

迦陵詞全集卷九終
陳迦陵儷體文集卷十
　宜興陳維崧其年譔
　諸城李澄中渭淸　維岳緯雲
慈谿姜宸英西𬈑　宗石子萬
　　　　　　　　　　　　　男履端
　　　　　　　　　　　　　姪　洢
　祭文　誄　哀辭　贊
　　祭王敬哉先生文
嗚呼哀哉地坼幽燕峰頺恒霍珠斗􁁬寒蒼穹氣薄咸陽
之樹西靡箕尾之星夜落百身莫贖悼神理之茫然萬驥
難追歎儀型之閴若臨朝罷講　九重聆訃而嗟咨設位
盈衢百辟聞甍而震愕葢賢良道䘮固率土之所同悲而
師弟情㴱猶微忱之所獨覺聲因激楚而不成管以哀傷
而難握緬太夫子之遭逢歷古今而烜爍恩榮則位極人
臣名位則朝尊舊學一門宗伯後先登八座之班兩世巍
階父子饗同朝之樂入直則秩宗司馬共聽待漏之鐘問
寢而亞相仙郞羣獻引年之爵箕裘則笏巳盈牀壎箎則
花皆並蕚此雖備福命之崇隆猶未殫史書之揚㩁乃其
學術醇㴱文辭卓犖汪汪千頃之波矯矯半天之鶴論事
而頡頏韓歐晰理而折衷濓洛詩歌則陶情冩臆笑三唐
兩宋之非工篹錄則摘奥捜竒哂夾漈貴與之未搏綜衆
說之異同凖百家之詳畧寅淸議禮定郊壇袷禘之焜煌
翰苑陳書兼雅頌典謨之渾噩載於金匱之編副在石渠
之閣固猶未足罄其心傳抑豈遽以窮其教鐸葢躬行心
得之際旣言有物而行有恒至家庭屋漏之間尤仰不愧
而俯不怍冲襟而霽月光風粹質則金精玉璞雖履功名
之盛貴以彌温卽當耆耋之齡老而逾恪愧賤子之菲葑
荷名賢之繩削代侍韋平之凾丈乆藉薰陶俯窺洙泗之
宫牆深蒙袚濯廿年之口澤猶新兩世之師門如昨數疇
昔之游從景高山之岝㠋保傅而能全韋布之交乆要而
不負平居之諾挂徐君墓劍曾還大阮之金報劉峻遺書
記返潮州之槖不忘良友之成言足慰故人之宻託此皆
親炙於覩記之頃竊嘆爲至性之肫肫抑卽徧觀於載籍
之林亦鮮此高風之嶽嶽惟仁者夀自應優游不死之庭
得聖之和奚須别訪長生之藥方共祝夫岡陵遽上征於
寥廓何梁木之傾摧詎昊天之渺邈霜凄凄而入幃霧隂
隂而襲幙鵑啼而雪縞千峯猿嘯而風悲萬壑彼人之哭
公者爲師臣帝佐而悲纏而某之哭公者因世道人心而
嘆作有蔬載搴有酤載酌聊一慟以陳辭冀神靈之來格
　　祭同學董文友文
嗚呼我友去年今夜櫟園司農酌余官舍秋霖㶁㶁街鼓
礌硠子先在焉傫然以尫廣陵宗生(梅/岑)新安汪子(舟/次)與我
與君四人而巳君時憊甚覔几而慿食一溢米酒不半升
余心怦焉口與心計念欲沮君俾無入試君悲久躓誓奮
文塲余言中茹囁嚅自傷戰罷而歸江颿若箭東舫西船
曠焉不面凉秋報罷匿影蓬根日薄虞淵子訃在門嗚呼
天耶痛纒心髓重趼狂奔哭君百里嗚呼我友交君廿年
詞壇跳盪文讌流連得草而呼聞音而喜生我者親相知
惟子子之文章蛟龍蜼螭劌怵胃腸放爲瑋詞抶電鞭霆
山移壑飛岣嶁岐陽鎸之剔之子之績學愽聞疆誦纎窮
蜹翼細穿針孔夾漈後先貴與伯仲射覆發𪷟應弦而中
子之行誼忠信楷模砥行㓗身皭然不汚鼓鞲元氣笙簧
典謨英英哲人煌煌大儒其或少時婞直自遂意所齟齬
唾猶泥滓壯而折節刮磨淬礪人或不知畏其鋒銳君少
爲文詭麗萬方中年聞道筆陣堂堂刋落鉛華一歸老蒼
而彼小儒沸猶蜩螗疇昔之言憶其八九君曾語我人生
何有誰爲後死託之不朽誰知君碣遽落吾手一語更悲
曾顧余云昔賢名集廸功舍人(徐昌糓有迪功集/何仲黙有舍人集)最可懼
者百年奄忽呼之茂才以當官閥何知今日果䜟斯言方
于羅隱萬古同冤而我識君飄飄雲氣百軸龍文扛之入
地燈闌淚盡濺雨驚砂百靈惶惑萬感槎枒庭空無人明
河欲斜我之哭君醒耶夢耶倘余未死息壤在彼傳君遺
文誨君㓜子苟或不然臣力竭矣柱絕絃摧報君僅此
　　公祭大司空在調周公文
嗚呼大斗辭垣喬峰隕嶽鞭抶霆霓隨刋河洛兩儀旣奠
七政運行元氣滲漉鴻冶陶鈞乃眷南服篤生甫申爲帝
者師維周之楨國山之墅宋凟之里俗愿以慤水淸且駛
于門慿焉鄭鄕具邇世育格人宗傳令子晋寧牽絲實惟
李官犴生綠草郊無赤丸洊擢樞曹常侍作奸署篆屹如
連城乃完出督漕渠星飛茭牧酇侯轉餉韓滉運粟㝷晋
浙籓豪疆側目霜警銀臺雲驤太僕維彼黃泇自古咨之
濤壖相牙誰與厮之皇曰司空汝其治之河决犍菑臣實
尸之毳而畚鍤余薪余竹柔而善嚙余疏余築黃腄之下
濁泥數斛開泇合黃儲我㫖蓄番番黃髪實惟總河幡幡
韓城居徒幾何厥功旣彰厥身旣退位高心下中明外晦
樂我昆姓勤我灌漑離墨陂陁滆湖面背元二之際遵養
從容管床閴若范車相從眉夀苕顔偓佺赤松王槐鄭笏
薛鳳荀龍伯踐曹郞仲官司理叔氏鴻騫諸孫鵠起季君
直指望壓臺端入親鳳詔出握龍淵豸冠嶻嶪綉斧斕斒
埋輪以徃捧檄而還公語季君幸吾健飯叱馭可師綵衣
母慁楚幕多烏汝寧或翫芈氏諸豪可縳而按季君拜命
旬彼湖湘公顧而嬉安坐徜徉謝家羣少王氏諸郞賔客
盈門丈人樂康公之罄冝榮於邦族公之名位尊於岳瀆
天不慗遺遽頺梁木鄰有罷舂巷無輙哭自公之没地無
山川玉女掩嫮銅官失鮮自公之没朝無更老褒德奚封
蒲輪孰召生爲保傅紫艾金魚玄圭底績丹劵分符没爲
神明靈旗颯爽乗彼囬風以窮蒼莾立德立功君子所居
競此寸隂朂其隙駒公之勲名在狼居胥明留如帶人免
其魚古之五福惟期頥最令名夀考兼之不易公登大耋
逹人孰嫓爲劉公健爲魏公驥人亦有言箕裘實難高門
華胄或淪单寒公之哲嗣文犀琅玕公著亢吕忠彦興韓
備斯三者云何不樂談笑丹丘翺翔度索大鳥朝楊崇碑
鐫郭百身莫贖九原可作維余小子辱公提撕夙與季君
壎箎相依同人絮酒命爲蕪詞湛醑申椒靈其鑒之
　　祭侯仲衡先生文
丙申春暮余客西興翁訪吾翁扁舟是乗畫溪櫓搖銅峯
屐登二老風流觚飛爵騰吾翁見背是年夏月孤子流離
狂奔吳越遇翁武丘別翁倉猝漬血交頥衘哀次骨嗟嗟
余弟(謂家四/弟子萬)十四稱孤作贅睢陽单衣路隅上鮮郄公疇
憐淳于卵翼維翁立其戸樞自古而然俗疵文雅或與翁
言彼陳生者癡王伯輿狂桓子野愼勿與通䁥生者寡弟
歸告兄嫉彼啁啾兄笑而言彼其何尤翁定知人人言勿
憂所恨於中關河阻修余到中原實維巳酉滎澤波飛成
臯雪走遂踦翁閭與翁握手跌蕩詞塲激揚文藪宋中四
月名花盛開大者如柈霞蒸絳堆翁曰觀乎幸子能來繞
燧人陵經閼伯臺老軰誰歟徐公健在躡電追風君家叔
岱吹竹彈絲呼盧博簺食酒衫汚抝花㡌戴聯旬浹夕喧
豗譟呼余戲謂翁人言有諸狂耶癡耶夫我何居翁曰非
癡狂應不誣余舞蔗竿脫身而跳翁果知予仰天大笑桂
醑重斟梨園再召花竹幽軒筝琶絕調余倚酒悲告翁倦
游擬欲從翁卜其菟裘翁顧徐公叔岱是謀茂陵小婦爲
予訪求嗟嗟聚散何常之有欲别翁歸悲難出口餞我城
東爲余折桺顧語陳生定能來否余揖翁言翁乎莫愁人
愛賢豪鷹貪臂鞲白月在天酸風射眸余所遲來罰余酒
籌泗水如油淮帆若箭別翁半載夢中常見昨者南徐浪
花雪濺睢州使君(吳公/冉渠)召余文讌酒中語我翁竟仙遊余
驟而疑詎有此不嗣後弟書來自商丘發凾伸紙涕泗橫
流翁之盛德淵騫曾史翁之精明博聞强記天佑善人豈
宜有是反覆徬徨終無信理所可差慰家有璆琅鳳毛犀
角巨闕干將司成棨㦸令子文章翁無憾矣乗雲帝鄕我
所聞翁没之前夜飮類公榮聲如興覇歌板未收金釭猶
㵼揮手人間奄然而化蟻觀八極驂鸞太淸翁齊物化我
憶交情高山不作流水無聲嗚呼巳矣盡此生平
　　公祭封侍御王太翁文
地摧華岳星坼尾箕三辰晻靄七曜差池珠悲象罔鳳泣
長離人如可作天不愸遺嗚呼我翁邦族是毗國尚典型
家推羽儀斟酌謨誥蔚爲經師維翁之父實稱人豪踸踔
藝籍芟除蓬蒿屈此三槐以尹三刀別駕乾州沛其雨膏
晩而家居人地益高大耋之年樂天遊遨四休先生里閭
所褒公事乾州益昌厥辭天馬行空脫其轡覉侍大父行
不爲兒嬉殖學褆躬名翔天逵作吏雲間琴鶴是擕性烈
才儁貴人嫉之歸奉庭幃㓗其佩觽維侍御公翁之家駒
教之蛾術手口卒瘏移孝作忠循牆而趨爲時直臣位上
大夫歷簉華班垂金懸珠翁顧而喜其樂只且勉爾匪躬
朂爾馳驅琉球小邦國之附庸銀濤若山戈船如龍明珠
珊瑚絡繹以供　帝曰臣某汝其徃封乗萬斛船鼔天吳
風發其棹謳鏗茲華鐘臣受而歸告之嚴親翁曰欽哉汝
母逡廵率土普天誰非王臣無廢君命以殆汝身侍御再
拜海波鱗鱗將命而歸山川一新珠袍豸冠寵此勞人
聖朝孝治尤重引年百爾臣僚以曁備員盡推所生用報
勞賢方期翁夀黃髪華顚享此期頥逸以林泉何天不弔
逝也溘焉東平靡樹葢山咽泉嗚呼哀哉涕泗縱横野無
耆舊國鮮老成矧於某等忝厠簪纓於侍御公尤篤嚶鳴
聞翁之訃忉怛靡寧有殽匪嘉有酒匪淸臨風一慟用告
平生
　　公祭同年陳子遜文
嗚呼哀哉伯牙逝而賞音亡惠施去而微言絕惟友道之
在人實五倫之居一故大易繫斷金之辭風人𢋫伐木之
什存旣喻馥郁於椒蘭没復況纏綿於膠􁇀左桃羊角交
情倍切於死生蘓武李陵友誼更㴱於離別然覩陳根而
輟哭猶獲引逹人齊物之談遘宿草而弭悲尚得援太上
忘情之說未有游好方新歡娛永畢甫給相如之札便丁
賦鵩之辰纔彈貢禹之冠卽會泣麟之日是則罄安仁之
誄筆何能叙此酸辛殫庾信之銘言未足形茲悽惻矣慨
資格之困人緬賢豪而同歎鸞何事而受笯桐何爲而遭
㸑問天無買賦之金閱世少翹材之舘鬼憎赴洛之陸機
客笑離家之王粲惟我　皇之盛德邁漢武與周宣旣崇
儒而重道聿籲俊以招賢頓八紘而羅屈宋設四科以召
淵騫翡翠簾垂殿上冩沉香之句瑠璃匣啟宮中分織錦
之箋縹緲龍樓詞賦則午門　御覽焜煌鳳燭姓名則乙
夜親塡時則紫禁啼鶯紅牆語燕草纈靑袍桺飄金線雲
移雉尾詩成而兩省傳觀日映螭頭賦奏而　九重稱善
千百國實異響以畢臻五十人乃同時而召見　詔修天
祿之書日賜大官之膳繄君才之卓犖最要眇以宜修綺
歲騰蛟於甬上弱齡綉虎於明州船是孝亷才調則争誇
彩筆縣成仙令勤勞則具在黃流慶瑤瑛之見採慚瓦礫
之俱收吾儕何幸獲偕君子並轡銅街聯鑣金市正擬花
磚同繙芸史何連茹之彚征遽一枝之先萎依稀昔夕髣
髴同車火城正盛銀箭還賖星輝輝而半吐河耿耿以將
斜曉風吹夫南內殘月曖夫東華趨朝待漏下直還家音
徽未沫笑語猶譁人今徃矣非耶是耶嗟夫蝶化蒙莊鵑
迷蜀棧皓月難圓綵霞終散三千里吳關越岫驛路偏長
十二日金馬石渠流光甚短槐宫之蟻陣空酣椒殿之鶴
書恨晩我聞天上亦有嬋娟葛洪貴客許邁仙班莫倚蛾
眉輕爲語言須馴龍性善與周旋保令名於璚笈享遐祉
於珠田祗我同人哀悰難剖園内之茱茰徧挿已少斯人
堦前之芍藥徒翻長思我友返䨇流而合葬未審何年緣
一慟以脫驂定知誰某冀暫駐夫靈旗庶來歆夫絮酒
　　祭徐母顧太夫人文
嗚呼哀哉天姥峯傾皇媧石徙少女風微夫人城圯鵑有
血而都紅竹無斑而不紫春凋翠水之桃夜落丹丘之李
盆翻玉女千㝷之箭筈何存井竭鮑姑百丈之轆轤長巳
五嶽則羣眞失位馳弔夸娥三湘則衆水驚流騰悲嬃姊
於是荀龍摽躃薛鳳摧傷淚浮碧落哭撼瑤閶白馬溢延
秋之里素車塡通德之坊日邉則翟茀魚軒髽而致祭天
上則朱牆碧翣賻以行䘮七日歌虞文士鏗鏘之製千秋
誄德元公焜燿之章然而頌美終賖揚徽易賸賦嬴芊者
僅許其門第之華誇尹姞者祗數其遭逢之盛雖復穹碑
槩日高蟠贔􁹈之文縱令健筆凌雲麗燦蛟龍之詠難形
寸草之心莫罄慈萱之行惟太母之令善在代匱而彌彰
伊早齡之處約覘𥙿後之方將若乃時甫遭屯家方多難
鳳旣摧頺雛猶爛熳歲無春而匪秋時有宵而曷旦鬼謀
孟母之隣人笑梁家之案時則受經膝下課史床前何妨
雌伏不受䕫憐豈有神方隨羿妃而入月非無微志效􁇀
室以憂天是以金方處礦珠已濳淵荻旣書殘化作行行
之玉樹薦經剉盡變成院院之金蓮訝天心之竟爾稔人
事之宜然抑太母之艱貞在履亨而不忒緬盛德之持衡
詎殊榮之偶獲至乃錢皆萬選蕚必連枝陋競爽之郊祁
參三駕兩哂齊驅之軾轍邁耦爲竒再續元燈掇名省之
巍科羣推快婿三喧臚唱奪曲江之上第定屬佳兒斯時
也看銅樓之對舞宫袍卽逹者將母色喜見繡陌之交縈
彩仗縱高人未免情移而太夫人則談笑無驚神明自若
薰成蓮座皈晩唄以生香織得花機逐春梭而不落貴能
思儉䱹雖旨而常封安不忘勞錦自温而毎却一坐盡貞
觀將相屏間識彼豪英半堂皆濓洛生徒帳後資其酬酢
勿以吾爲致念房杜何人誰言善不可爲冨歐冝學是則
白麟遜瑞赤雁非禎旣嘉祥之洊集將純嘏其駢臻何圖
日在禺中遽返瑤池之駕陽生嶰谷遄爲元圃之征閭里
鮮舂人之相街衢多夜哭之聲嗟乎禮備榮哀名標圖畫
知神理之彌新寧有生之怛化然而某等纒悲奚極雀未
酬恩虵難報德洛陽金盡恒分夀母之釵璫范叔袍寒屢
費太君之刀尺感實切於生平遇難忘夫疇昔今年春少
霜枯滿路之花昨歲寒多雪縞千山之色藉椒醑之淸芬
佇靈旗於髣髴
　　公祭梁老師母吳夫人文
嗚呼哀哉竹殞湘江蓮凋華井簫愴嬴樓笙悽緱嶺麝粉
千堆兎華萬頃天上春沉人間夜冷維予夫子名在旂常
家傳鴻案國賁龍章同牢尹姞佐饋姬姜絃調燥濕琯叶
隂陽萬樹梅開六街燈罷我儕小子羣游輦下並辱提携
俱蒙奬借問字花朝執經雪夜彩毫掞賦錦瑟塡詞公與
生徒朝斯夕斯値公屢日端居不怡微聞德耀沉疴中之
我黨私憂時還竊擬天相夫人勿藥定喜何圖惡耗遽入
於耳未遇金膏難逢石髓夫人閥閱實冠三河一門畫㦸
七葉瑤珂眉分恒嶽錦濯滹沱香奩咏絮綺歲牽蘿鳴雁
相呼彩鸞旋嫁歸我尚書茜袍珠帕四姓門楣二姚姻婭
法酒杯傾宫香扇惹尚書昔載暫卧棠村潭園雨歇蕉屋
烟渾看花北郭命酒西園夫人克相嬿婉琴尊海國珠洋
渦漩雪吼帝敕尚書樓船疾走手豢蛟龍口銜星斗夫人
在家摒擋箕帚桄榔葉黑荔子枝鮮鐃歌返斾花鳥歸船
亞相還朝夫人從焉象服翟衣犀翹爵鈿滿院銅琶一簾
樺燭下直餘閒闔門休沭粉黦鸕鷀硯斑鸜鵒竹脆絲淸
茗香釀熟桓妻偕老鮑女䨇仙花名並蒂鶴必千年何期
玉白便上瑤天鸞難膠續桂以香煎嗚呼夫人蘭摧玉毁
嗟昔文人亦多如是延夀靈光賦成早世豪氣三千弱齡
廿四名閨韶齒雖與同傷然而遭遇獨擅幃房夫人八座
命婦頭行榮封一品綵舞諸郞長信宫中月華門左面藥
口脂釵梁翠朶賜出彤樓捧歸靑瑣似此殊恩仙游亦可
況徵蘭夢早茁苗哥犀錢綉褓蠟鳳銀鵝芳華不沫金石
誰磨名分月姊位列星娥所未忘悲師門誼在坤範空存
母儀不再蕙幄消紅松門掩黛敬芼芳蓀公陳哀誄
　　祭周侍御母夫人文
嗚呼哀哉褮衣夜廞畫翣朝懸白楊噭號丹旐蹁躚嗚呼
太母家連顧陸韓姞高門邢姨望族嗚呼太母姓著江淮
三條鐵市九劇銅街嗚呼太母㓜傳貞淑頌就春椒銘成
秋菊嗚呼太母長習周南玉筐迎燕金籠助𧖟贄委文禽
繇呈丹鳳疇昔之辰嘉徵入夢吉夢維何爰牗其衷祥颷
靉靆瑞旭朣朧黃金鑄印赭繖盤龍歸妺云占相我司空
維大司空朝之碩輔帝曰師臣人尊尚父在殷伊陟在周
山甫太母佐之牙衍璜璃峩峩長松松實有枝燁燁祥麟
麟實有兒枝旣蚴蟉兒還軒翥玄成家學增光漢署范有
純仁吕稱公著維我司空聿生侍御黃金之舘白玉之堂
慶雲霏霏湛露瀼瀼天子命之爾司文章太母尸饔和熊
以嘗燕趙之都瀟湘之滸一戴豸冠兩持繡斧天子命之
爾維殿虎太母曰咨上帝臨女疇不有尊惟太母尊副笄
六珈和鸞在軒疇不有飬惟太母飬饌玉炊金分大官餉
疇不有伉惟太母伉衮衣耆耋翟茀以相疇不有嗣惟太
母嗣手握大斗斟酌元氣潘輿正麗萊彩方妍我儀夀母
克享大年何期玉女遽下雲軿霜摧緱嶺日没芝田嗚呼
哀哉某等諸人曩偕侍御梓澤南皮流連笑語交同班范
誼甚雷陳翳維大母截髪留賔曾幾何時感難去臆奚當
茲日遽罹斯戚䨇流反葬百兩廽旌少女離位夫人去城
巷惟罷市鄰爲不相而我諸人倍㴱愀愴蕙肴載爼椒醑
盈尊雲旗少留聆此鄙言
　　楊俊三誄
維癸巳年七月某日余友楊文學俊三焯卒嗚呼哀哉玉
樹徂春金刀掩夜淑問猶宣惠心永謝嗚呼哀哉君才調
英竒篇章卓絕言泉流吻思風扇臆剖玄晰奥纎若蟬翼
舖文雕采縟似龍梭南朝人士眷爾淸新東第衣冠嗟其
綿麗加以德性幽婉標舉簡令神鋒内歛道器外張雋不
累理淡不却物故能静表温純動形潤栗弱年綉虎雅擅
綺才髫齡蠟鳳頓饒妍慮雄辨驚其父客高名厠於時賢
譽重南金價侔東箭洎乎運丁百六世遭陽九令先府君
維斗先生忠搆身危義積家祻石城哀卞白下悲袁君時
竄跡倉皇遘會孤露程嬰轉徒私匿其兒李爕饑寒但依
其姊吳門乞食合浦賣珠晨繁絃以引悽昏促管以會泣
令伯陳情之作極此纏綿右軍誓墓之文彌爲悲惋無何
軍書少弭戎馬暫寜親串稍通音問間嗣會丹輪於城郭
時有唱酬修輕苔於几闥不無贈答時則金聲逾振玉色
罕渝朱齡石百函並發劉穆之五官互用巧心所濬酌而
不竭恵匠所琢剔而益麗樵蘓不㸑終焉而已將謂務疎
道親身阻意㤗保幽貞於物表栖軒冕於塵區永爲藜藿
之夫甘作丘園之秀而人惡其㓗天墜其芳猥以虎豹之
姿竟際龍蛇之歲情㴱撤瑟慟擬登床春秋二十有三襧
衡臨没之年尚虗其一終軍奄逝之紀祗過其三夫人乃
松陵吳茲受先生淑女而吾友弘人聞夏漢槎賢妹也劉
氏祭夫手調薑橘徐姬答外情綢鏡釵嗚呼哀哉爰爲誄
曰
兩儀肇始皇降分區乾坤盤礴氣數昭蘓靈鍾牛斗寶産
勾吳頑艷靡均淸濁鮮符猗歟是人洵邦之彦秀外恵中
曰温且善學圃增泓文峯日倩宅心簡栖措躬澄練旣稱
第一亦曰無䨇藻嫓陸海麗甚潘江文明映物經緯華邦
淸瑟聿拊洪鐘旣摐命之不猶國家多難袁有愍孫顧惟
元嘆申志悲凉遣言哀斷雜作豫厠浮沉稽鍜時衰齒盛
道蹇業隆雕鎪羣象染綴化工明詩習禮誦雅歌風魏雀
辭金漢盤泣銅豈其王頍不如沈勁奈何伊人不永其命
大火流輝玉衡移柄巷軫絕絃衢凝分鏡南皮曩侶北府
名儔今悲雨散昔溯風流九京可作萬􁬜難求靑松郭外
紅粉樓頭
　　宣城文學施公誄
惟康熈十有八年春王正月四日文學砥園施公卒於宣
城里第春秋七十有八嗚呼哀哉大道淪胥微言放失十
室之邑衆喙爭鳴一閧之市百家競作俗儒奉夸毘爲指
歸曲士緣辭章爲傅會轉相剽竊祗益波靡推厥所由本
之先撥要其教不基之門內則葛藟之誼靡敦學不本之
躬行乃鳴鳩之仁未渥也施公生經文煨燼之餘當人心
䧟溺之日而能汜濩醇風彌縫絕業襮之以藝彪之以文
源始門閭逹於鄕塾慥慥乎抑亦光輝篤實之君子矣天
不憗遺哲人其逝時則公之猶子愚山先生受官輦下僦
舍都亭悵噩夢之宵徵痛訃音之旦至遂搏膺而相告用
抆血以爲言葢分雖叔父而誼篤所生服止朞年而情隆
自岀馬伏波之誡兄子造就居多第五倫之鞠弟妷恩勤
不少聆愚山先生所序述則公之崖畧可知矣崧也景至
德之難名緬遺徽之未沬揄揚莫罄敢搖筆而成郭㤗之
碑洄溯靡從爰綴文而製展禽之謚誄曰
厥初生民萬彚芸芸權輿邃古原始皇墳剛柔攸判仁羿
爰分孔學惟𥅆軻乃闢荀嬴蟠典籍羣言牴牾漢工箋疏
宋精訓詁異派同臻殊塗畢赴宰我堪雕顔囬可鑄猗歟
濓洛發源泗洙道求實踐爻繫中孚而彼末流相沿詭趨
盱江龍溪淪玄襲虗薪盡思傳文衰欲起姑山莪莪句溪
瀰瀰疇紹前賢曰中明子主敬存誠致知窮理二子競爽
述明砥園棠華並韡箎唱交宣思探象罔悟絕言詮家推
曾史人企淵騫嗚呼述明不幸早世僝彼藐孤疇依疇字
疇爲含哺實維叔氏茹我以荼沐兒以淚遺雛漸長奮翮
天衢爲國名臣爲時大儒臯比㤗岱觀察鄱湖服官講學
與古爲徒公喜而言是兒可教資父事君克忠克孝石奮
家規延之廷誥詩咏素絲爾惟則傚姪官於外公偃林泉
敬宗睦族立塾置田欒公建社原氏名阡朝曦夕魄幌雨
籬烟趙禮推肥薛包讓産毎逢家諱恒䖍祀典肴核維藇
豆籩有踐老則兒啼祭焉必泫隣有死䘮賻之禭之族乏
窶乏衣之食之有窮者鰥若敖餒而丐錢營婚資其帨褵
劉君伯陽公之老友敗屋陳編苔纒蝸繡殁於公殯袝之
營右三尺殘碑大鐫誰某敦仁處義履信懷貞遇人急難
赴義如争其或負公胠篋攘籯搖首置之流觀太淸敬亭
翠抺琴溪雪濺卯歲輕帆與公一見漉酒邀賔剪燈張讌
語必纒綿詩皆雅健謂公淳樸定享期頥何圖奄謝遽至
於斯公之猶子適宦京師去官度尚恨不同時賭墅棋收
竹林觴罷歎鳳嗟麟傾河坼華我觀今古總悠悠者衆庶
馮生庸愚怛化而我識公學定神全彭殤一致生死齊觀
中明祠內蕉碧楓丹繼志纘緒復稱二難我獨銜悲百身
難贖國鮮典型邦無耆宿顔愴淵明潘哀汧督敬撰蕪辭
冀颺芳躅嗚呼哀哉
　　嘉定侯掌亭先生誄
某年某月某日嘉定掌亭侯先生卒嗚呼哀哉慨自陳寶
雞鳴翟泉鵝出君子則將成猿鶴賢人則遂値龍蛇練川
百里旣三戸以無成上谷一門旋五宗之同盡褒融并日
舉畢命於灰釘盱眕同時並捐生於斧鑕雖吕錡射月事
原無補於存亡而夸父移山誼則總關於家國亦曰瘁哉
於乎怖矣先生則佹也猶存慬而獲免晋家趙武幾同置
袴之危楚國伍胥頻蹈覆漿之難亡命則秦關趙厠之內
踪跡偏多謀生則販脂織薄之餘生涯絕少將軍臺上序
舊事以悲來國士橋邉逢故人而泣下門前客到盡傳元
節之難歸海上人來或曰邠卿之尚在靡能有定亦有何
言旣而雨不終朝雪還見晛値新朝之當璧毎示含弘遇
聖主之承乾慣存寛厚名除北寺終全李杜之家門運啟
南朝免錮袁劉之子弟弱齡去國壯歲還鄕荒蕪綠野之
莊憔悴黃冠之約乃以藐爾之王頍竟作裒然之周黨燕
仍巢於梁上三月樓臺鶴乍返於人間千年城郭時則赤
縣昇平黃圖豐暇庶邦卿士非無三明七穆之儔列國知
交屬有贈策班荆之事西園則徐劉應阮南國則顧陸朱
張蒞冠裳之會子産有辭㝷玉帛之盟荀罃是主舟船成
市車騎如流先生則夙號耆英羣推祭酒文章華貴激昻
四座之間冠劍雍容籠葢萬夫之上騁其逸氣譜私史於
金陀奮厥雄詞薈高文於玉册聲齊琬琰言郁椒蘭然而
酒不忘憂花難蠲忿漸離擊筑初非行樂之資子野彈筝
詎是爲歡之用念累世原子孝臣忠之裔自有生平況此
身自家亡國破而還何心人世彼交稱袁灌不過志士之
無聊卽兒命融修或在才人爲有託高臺曲沼半屬前塵
醇酒婦人無非末路誠恐海不難乾石偏易爛誰云善謔
陵跖無開口之期何可無年籛叟乏繫腰之術於是羽服
朝元瑤篸禮醮花㴱春晩叩碧磬以琅琅月悄秋淸吹紫
簫而寂寂瑤姬圃內惟栽益夀之花玉女窗間祗種掃塵
之竹謂此間之甚樂嗟來日其大難何圖金竈難成玉棺
早下八公一去倚桂畔以徬徨十叟不來望橘中而惆悵
樵人看博驚舟壑以濳移仙子逢棋訝鴻泥之歘滅遂使
靑松鬱鬱長遮樗里之墳白日悠悠不照滕公之室怨何
如乎悲可知矣毎覽寰區私相歎詫極文人之九命慨遺
恨以三端亦有侵類田蚡小踰臧紇形容闒冗哀駘寧足
喻其竒狀貌氋氃江神或自嫌其陋君則姿神瓌麗儀態
傀俄長身玉立灼如天半之朱霞勁翮凌秋矯若雲中之
白鵠彼兮何幸偏工不死之方此也何冤未識長生之訣
斯其未喻一也又有學昧蹲鴟人譏疥駱王家敬則但曉
拍張高貴鄕公不知反語此皆高軒綉㦸秀齒龎眉君則
對成孔雀㓜巳覇於詞塲賦就柟榴壯益雄其筆陣三長
互擅直登班范之堂五采相宣竟奪庾徐之壘而乃王𪷟
不祿謝朏無年何來天上頻葬神仙豈料冡中只埋賢逹
斯其未喻二也抑有惑焉尤其甚者淸河獄吏乃聞安世
之於湯江表叛宗詎意沈充之有勁大抵狂騃之胄間出
佳兒私疑囬遹之家毎邀庸福君則三世忠淸一門義烈
闔戸受屠腸之酷瓜蔓朞功舉宗罹破卵之傷株連細弱
乃復鬼不憐才天寧悔禍風吹琪樹不留若木之一枝火
烈崑岡詎賸荆山之片玉斯其未喻三也嗟乎向子期之
鄰家笛聲斯在嵇叔夜之桺下鍜跡猶存千春毅魄長依
杜氏階前三尺桓碑永勒羅池廟後爰爲斯誄以告余哀
辭曰
余方覊貫文籍是捜或示一編辭條最遒作者誰歟疁城
六侯英裁綺合壯采葩流余本淸狂㓜而逋峭腦滿腸肥
翩然城鷂手把是編獨身而跳扣角狂謳擊壺大呌日中
則昃月滿而虧惜彼文中蘭凋蕙萎黃巾載亂靑葢旋飛
雲俱幾道白骨同歸㷀㷀智含又弱一個秬園掌亭相逢
飯顆並泣牛衣䨇悲馬磨琴已罷彈箎還寡和掌亭才健
颯若犀蛟與余握手壬癸之交僧廬酒舫月墅烟郊風荷
百頃露竹千梢我讀我書葑溪之涘同舍三人維侯與計
計子其龍視人若蟻所不吾如唾猶泥滓謿詼坌涌口語
瀾翻而君屹若更復凝然朗如列屋嶷如斷山當時介我
狂狷之間鄧尉山頭白公堤上蘋葉初齊苕華大放君弄
輕航時搖細浪畵縠半奩綠簑一桁晚而聞道老筆紛披
絳園作記石鼎聯詩文鎸碑版句勒盤􁙐風雷陵厲鱗爪
之而所極難忘小人失母馬鬛雖封雞碑曷有君恵大文
卑之不朽巳矣何言悲哉竟負自君没後萍梗飛翻一悲
甫草再慟秬園追維疇曩流想生存雨零宿草雪壅陳根
君之哲嗣家駒國寶祖德是遵先疇是保葺君年譜編君
文稿命余排次屬余蒐討余才巳盡君誼難酬空銘郭㤗
徒誄黔婁山陽舊雨河渚前游昔陪歡讌今斷風流嗚呼
哀哉
　　尤母曹孺人誄(代宋夫子)
維康熙十有七年九月十九日尤母曹孺人卒於家春秋
五十有八嗚呼此吾友悔庵先生之淑儷而孝亷珍文學
瑞之賢母也孝亷邸中聞訃旣素鞞星奔麻衣遄返悔庵
方以金門待詔玉几求賢築舘都亭授餐闕下屢申請急
之祈未騐還鄕之夢援琴以哭悽踰巴峽之猿鼓缶而吟
愁甚衡陽之雁時則燕齊魁壘之士彯華組者三千鄒魯
文學之賔捧珠盤者十九聆斯楚曲咸致神傷況我良朋
尤爲心痗昔者三年未返還吟零雨之篇六日不詹尚謡
采綠之什樓前送客界粉成痕陌上懷人結眉表色何況
瓊田大去碧海無歸廖家眢井想竊藥以何年酈縣寒泉
擬煎香而無術暫游京雒便爲鶴返之期小别鄕園遽應
牛眠之䜟(悔菴臨行時問乩/仙有牛眠之語)良云巳甚亦又何言此則染
湘江之竹未能喻此酸辛彈蜀國之絃不足宣其悱惻者
矣夫蕙叢早殞元微之所以悲來遺挂猶存潘安仁於焉
涕下此皆伉儷之恒情何況裙笄之令範可無揚扢用表
幽貞嗟乎金閶城下遙連齊女之門石鏡山邉卽是武擔
之路誄桓釐之行争傳沛國諸生稱陶母之賢競說長沙
人士爰爲斯製以志予哀其辭曰
余與悔菴門夾葑溪花紅戸向桺綠簷齊俱邀戲馬並載
聽鸝橋分鷁誤巷肖鶯迷時過君家約爲文社雪霽窗融
風狂燭灺倦或呼觴豪偏索炙隔帷食器毎鏘中夜乃知
吾友室有鴻妻寧憂釡櫟詎誚糠肥貰來村醸乞得鄰醯
㧞釵詎惜剉薦誰疲紞紞皷聲漏踰三下君爲余言婦眞
健者敏旣踰班惠偏鑠謝手擷蘋蘩躬親桑柘施衿結帨
習禮敦詩猗歟季女孌彼諸姬柔嘉維則淑愼其儀聲高
璜瑀譽溢盤匜愉色婉容承顔堂上婦職攸勤女紅無曠
鞠􁦃而前鳴環以相私朂靑雲頻褰絳帳君言未竟余喜
而呼何期淑女儷我鴻儒間訊他人斯寧有諸人言不爽
君語非誣吳質長愁禰衡善罵我友高才文塲雄覇猨臂
難封蛾眉不嫁對酒讙呶臨風悲吒晚紆尺組人喜君嗔
噲寧堪伍龍實難馴孺人笑勸一語聊陳不聞毛義捧檄
娛親君顧孺人欣然道左月照城樓天低箭垜白草煎霜
紅旗掣火爲窮塞主亦無不可北平數載綦縞言歡其或
尼君鎸其一官孺人含笑家木吳關非無樵笠亦有漁竿
椎髻歸田芸瓜劚笋梅福䨇仙龎公偕隱酒賣相如瑟彈
楊惲絃索宫詞琵琶院本君舞斑衣孺人六珈君悲窆繂
亦絰而麻助君沭槨從君挽車江通孝鯉樹止慈鴉先是
贈公爲君柝宅舍後一區水雲俱白詎用高甍底須列㦸
俾請於翁於斯偃息君聞是語起舞而旋能如是乎與汝
偕焉編籬竹次抱甕花間層廊映水小艇㝷烟徃復循環
盈虗依倚于門不大古無斯理未在其身必於其子果以
卯秋佳兒鵲起非惟鵲起亦有鴻騫㧞茅連茹爰應今年
羣公薦士天子徵賢翹材千百君實裒然竹徑松門臨行
搔首將我重來能無恙否孺人欵語分張詎久白月明明
爲君治酒西風落葉忽滿長安何來惡耗竟堕君前發函
凄哽伸𥿄汍瀾身留北闕淚寄南天來歲新春凌雲賦噪
洊受重封仍膺叠誥而我所悲禮宗是悼杳杳黃壚飛飛
　丹旐嗚呼哀哉
　　顧夫人哀辭
維康熈某年某月某日合肥龔太夫人顧氏卒於京邸嗚
呼哀哉夫人城圯天地爲之無光少女風悲星宿於焉失
色七襄機斷五嶽圖懸哀纒寶婺荀奉倩所以神傷念軫
瑤妃王武子因而泣下某舊簉登龍新聞別鶴素縑一匹
非稱誦德之賔繐帳三重或有步虗之佩乃爲辭曰
哀伊人之信淑䀌時命之不猶悼茀衣之奄逝駕玉軑以
周流朝晞髪於層城夕捐玦於中洲發浩倡分揚笙竽練
時日兮睠靈修若乃㓜習椒蘭長親桑柘三條望族家居
鐵鳳街前四姓良家名著濯龍門下旣守禮以稱詩亦歌
風而肄雅孫莘之子裙飄琥珀之盂左氏之兒纓拂珊瑚
之架至若性多幽静質本柔嘉草稱蠲忿玉號辟邪四德
秉姬姜之教三從推尹吉之家恒銘秋菊鮮翫春花鏘璜
琚而應節掞藻繢以披華宛彼諸姑以及伯姊爭傳道藴
之芬芳競愛蘭英之淸綺訝織錦之能工羡揮毫之絕美
賦成香茗聲傳長樂之宫畫出天仙名滿扶風之市爰有
東都才子西邸名卿三春迨吉百兩初迎斯時也彈琴司
馬巳非憔悴之年贈婦士龍卽是風雲之日陸子春之姿
制人士無䨇王右丞之詩歌門風第一於是高柔愛婦王
渾賢妻並住馺娑之側同居樗杜之西月騰窗而皎皎草
映砌以萋萋紅綬多情啣來夜合金丸有意彈去覊雌張
敞退朝之餘黛眉親畫潘岳入直之暇纎手同携況復地
望高華班資赫奕袁司徒東朝世德領袖人倫張尚書西
雒名流交通賔客實内助以相成乃相夫之必力招賢舘
內勞五夜之機絲食客堂前散兩宫之脂澤女中班固修
十卷之漢書閨裏馮讙免萬家之薛責爰乃副珈婉娩揄
翟輝煌銅蠡咽而未歇銀箭耿而猶長晝掩金屏聽王裴
之諮議夜㸐絳蠟䟦潘陸之文章誦威儀於柏府流姓氏
於椒房至或鮑宣言事偶觸龍鱗竇武上章暫辭鳳闕又
或唐蒙奉使遠到牂牁馬卿馳驛遙投巴𤏡間斗帳之香
寒亦蕙罏之薰歇思䨇笑而巳遐含獨悲而難洩生平離
別如此而巳其他形影靡不同焉洵玉臺之可紀而錦瑟
之堪傳奈何璇閣摧紅瓊閨悴綠㦸門麗日纔彈獬豸之
冠瑤席凝塵遽罷鳳凰之曲日漫漫而多愁風蕭蕭而猶
哭痛翡翠之千箱怨臙脂之十斛嗟乎夫人夫子方榮藁
砧初貴珠袍冠長信之班鈿車驟武安之第榮陽郡主擅
南國之風華尉遲夫人推北朝之聲勢金椀印其餘芳鈿
盒鎸其私誓嗟乎夫人諸姨窈窕羣從神仙族連㶚滻宅
列藍田小弟盤桃花之馬長兄餙桺葉之韉極繁華於斯
世冝安享於百年胡爲乎壁存遺掛琴留斷絃悵金𧖟之
永錮傷璧月之難全䰟斷悼亡之作音凄永逝之篇聽廽
風之繞壑流悲曲以結泉嗟乎泉途巳宫鏡臺長隔紺唾
黦而猶華玉魚凉而終熱凄凉思子之臺寂寞望夫之石
黃腸給大內之錢彤管紀昭陽之筆嗚呼哀哉溘浮雲而
上征馭瀣氣以扶輪叩帝閽而􁍚辭冀昭質之獲申驂宓
妃於天衢偕洛靈於雲津襲充堂之葐蒀羌日暮而愁人
倚玉女之窗扉盻金母之蜺旌眷層思以顧慕聊述哀於
斯文
　　王母張孺人哀辭
孺人姓張氏家世由大同徙長安遂爲長安人余友給事
中王黃湄先生繼室也扶風城下夙傳織錦之鄕京兆街
中本是畫眉之里父興官都司隂符半帙玉帳傳來遁甲
一函霜弧射下因君城守粤西桺州故孺人從焉天吳紫
鳳蹁躚於明鏡湖邉玳轂鈿車娖搦在羅池廟後鬱林紺
石慣染脩蛾象郡黄柑恒薰纎手旣而盡室西旋途經鄢
郢扁舟南下路次沱潜時則給事君居官安陸出宰江陵
會逢別鶴之辰續有委禽之事盈門嘉耦迨泮華年若乃
天上張星應甘泉之圖畫樓頭嬴女親㶚㟁之𧖟桑仰事
則堊廬髽髻毁以居䘮俯育而靧雪丸熊勤能鞠子鳲鳩
廣恵樛木流慈洵稱巨閥之禮宗僉謂高門之令婦不幸
蕣華早謝蟾彩難圓瑤姬鮮益夀之方玉女乏長生之術
遂使波衝東渭長流嗚咽之聲月挂西秦永罷團圞之夢
衘酸曷極流歎何窮給事中徬徨故劍惻愴亡簪人誇彩
筆彌工傷逝之篇官是黃門慣作悼亡之賦緣余同病屬
以序哀僕也曾經此恨甫當除服之時何以爲情況届營
齋之日香餘幄裏倍知奉倩之愁粉賸奩間偏悉子荆之
痛吟纒楚些響託秦筝詎曰臨風以慟祗關長史多愁亦
云載筆而書莫罄桓釐至行云爾辭曰
鄙人逋峭瑟居尠歡惟偕給事馥郁椒蘭激昻藝圃汎濫
文瀾笙必交吹琴無隻彈勝業坊前樂遊原左毎値春來
穠花勝火雨裛千枝晴開萬朶紫菂璘斒瓊葩璀瑳隨君
花下以敖以嬉君獨攀條悄焉不怡爲言亡婦雅好惟斯
靚服凝粧擷而翫之房闥􁇇紛簾櫳葱蒨及其亡也百花
枯徧君語未終淚承於面時一稚子循於衣畔蘭芽玉茁
氷膚雪肌君言亡者僅育此兒徒存末婢尚留衮師如何
奄忽能不漣洏宛宛恭人愔愔令德巾簟飄颺音容髣髴
屢易週星頻更朏魄腹痛之悲宛同新没四載中間嗟余
越鄕毎摛蕪製爲人悼亡虞歌竟篋挽唱聯箱間一臨文
心疑不祥詎意斯悲我躬洊及猶有餘波助君霑臆隴水
蒼茫秦山突兀勒此哀辭眎茲鑱刻
　　楊忠烈像賛(代大父少保公/時崧年方十歲)
江河緯地日月經天誰其參之曰維聖賢　有明御宇兩
楊嫓哲前爲忠愍後爲忠烈嗚呼忠烈秉國之綱英風毅
骨千載芬芳越稽　光宗庚申之季鼎湖升天實公是恃
越稽　熹廟踐祚之秋撤簾卽位實公是謀協律小侯延
年女弟誰在掖房曰李選侍西園校尉北府侍中誰掌貂
璫曰魏進忠故劍雖嗴遺簪莫惜移宫一疏列宗動魄五
侯輦下七貴長安二十四罪宵人膽寒嗚呼忠烈忠搆身
禍鍜鍊熊王㴱文楊左棘亭鎖鑰北寺鋃璫誰收李固孰
訟王章衣冠之禍劇於嬈聖六月霜飛白虹貫井嗚呼忠
烈涿鹿之濵蕭蕭策蹇維予三人應山桐城留丹化碧余
獨何人鬚髯如雪聖人褒䘏炳烺乾坤老臣拜頌聊闡忠
䰟
　　郜方壺像贊
彼何人斯吾不能知棄詞華若糠秕視簪組如塗泥神朗
朗兮赤玉顔燁燁其紫芝弱齡任俠旣遊遨乎五陵之市
三輔之陲壯年吏隱復嘯傲乎丹山之麓碧水之湄鑑湖
縹緲雁蕩離竒以觴以咏亦琴亦詩漸遂初乎丘畆爰觧
組以栖遲慨秋臯之墜葉欣春隴之芳荑斯人也殆和於
展禽介於伯夷玩世則東方曼倩齊物則鴟夷子皮者乎
吾終不得而知
　　胡牧長像贊
我友宗懔偕余遊遨爲言胡君文龍人豪淸華奕奕玄辯
洮洮衣薰荳􁭌墨染葡萄明珠木難干將孟勞我聞鹿鳴
得食相號又聞哀鴻獨求其曹況我與君誼如􁇀膠對君
𥿄上飮君醇醪傳神阿堵添頰三毛竹西有社廣陵有濤
射雉他年莫忘如臯書以贈君代余䖍刀
䟦
宗石嘗讀汪鈍菴先生說鈴一則載陳處士維崧排偶之
文芊綿凄惻幾於凌徐扳庾予致書王十一曰唐以前某
所不知葢自開寶以後七百餘年無此等作矣宗石十三
歲而先君子見背流離奔走僦居梁園婦家困苦失學僅
僅黽勉句讀孝經論語之書輙能上口而巳閒歲一晤伯
兄卒卒請業莫得其崖畧兄生平所爲文尤擅塲儷體然
不能多也巳未歲恭遇　特詔舉愽學鴻儒召試　禁廷
璿璣玉衡一賦
天子嘉嘆擢官檢討時論嘖羡以爲文章信有神也不幸
壬戌之夏奄逝京任宗石從黎城來而兄巳不及見矣嗚
呼痛哉聞兄病篤時曾屢詢東海先生計余抵京之日葢
欲一訣盡付生平著作爲之校梓以卒其願也嗟乎余雖
不及見兄而兄之意可想見矣癸亥宗石承乏安邑匆匆
簿書未遑謀及至丙寅春迎三兄至署簿書抽暇相與裒
輯釐正凢兩閱月計文一百六十餘篇兄儷體之文盡於
此矣字句勾校悉遵原本遂捐俸購工付之剞劂閱四月
而始竣宗石又嘗聞三兄云兄屬纊前二日念雖遇
覃恩而　綸音未錫心爲怦怦宗石於乙丑秋遣价赴內
府循例請給矣宗石雖不及見兄而兄之所欲爲而未爲
者石皆代兄爲之矣嗚呼兄亦可以無憾於九原矣丁卯
孟夏弟宗石謹䟦於患立堂
䟦
嗚呼此吾先大兄迦陵儷體之文也先兄以壬戌年五月
日卒於檢討之任予時適在京師視兄疾易簀之前二日
執余手而泣曰吾生平所爲詩詞古文吾死後弟爲吾潤
色删定之余涕泗滂沱不能答余詩文遠不逮大兄而命
之以潤色删定之語何敢當兄又曰吾四六文不多固吾
擅塲之體恨未盡耳嗚呼其可悲也兄殁之二年同邑蔣
京少爲遴選鏤板吳門一時風馳𥿄踊然詩詞只鋟十之
三四四六文尚遺失三十許篇且字多訛謬脫落丙寅春
余過子萬四弟安平署齋共校訂大兄四六文一月所遺
三十許篇旣盡入之集字亦悉改正所爲潤色删定者終
不敢篇數寧存無遺適葉蒼巖觀察相約寄稿刻之任中
未果明年余在都下萬弟信來云葉觀察之雅意固在捐
俸鏤板弟當力任之矣余爲之悲且喜而䟦之嗚呼九京
寥邈絳螭在霄月白風淸掀髯碧落吾兄亦可無吟秋水
長天之句矣丁卯孟春弟維岳䟦於京師東城寓中
迦陵詞全集卷十
　宜興陳維崧其年著
　平湖陸　楙匏湖　維岳緯雲
　海寧沈　珩昭子　宗石子萬
　華亭彭開祜椒嵓　男履端
　鄧州彭始奮中郞　姪賜薛
　　洞仙歌
　　　咏慈仁寺古松壽紀伯紫
摩空翠鬛萬古知難老色作靑銅雪霜飽似杜甫驚人馬
卿慢世二子者可以狀君兀奡　託根燕市側游戲支離
一笑風塵此鴻爪任絲管喧闐貂蟬赫奕更七姓鞭絲醉
裊只西風吼處作濤聲對鳯闕龍墀吾存吾傲
　　　過汜水縣虎牢關作
積鐵蒼然關勢臨崖僂嶄絶東京好門戸挽藤蘿月黒誰
恐行人落葉捲聲似牢中哮虎　無情惟洛水日夜東流
不爲愁人帶愁去寂寞北邙山苦對西風排一派唐陵漢
墓任弔古傷今巳無人只霜打棠梨暗啼紅雨
　　　偶過岵雲上人蘭若見其庭下紅梅盛開漫咏
傷春病酒日三竿貪睡睡起閒行巷南寺老僧烹活火碾
罷龍團七椀後門外爛柯誰記　驀看花朶上頩臉微烘
似帶三分午前醉索笑漫沉吟莫是東隣茜釵上火珠初
施只認做空門本無愁又誰信枝枝盡彈紅淚
　　　善權洞
天風忽下劈破靑紅繭夸父愚公費裁翦看千螺倒矗萬
笏斜垂舖碧蘚一屋閑雲自鍵　玲瓏光上下一串銀房
偏借虛空絫層甗洞底洞還生下有泉鳴聲聲亂雲中鷄
犬只石怕春寒悄無人却走入墻陰化成雷篆(善權寺內/有雷書火)
(篆)
　　　澹心園次梁汾問波靈本偶集寄暢園聽小奚度
　　　　曲坐有話水榭姬人近事者因并及
嫰晴天氣坐水明樓畔三疊泉聲訴幽怨霎然間山半冷
翠飛來君莫去且掉銀船消遣　玉鱗微動處紅綬雙􁇹
隱隱歌絲逗簾幔半闋小秦王入破方纔珠千顆撒來成
串又誰話當年杜秋娘覺雁柱添愁聲聲都換
　　　西瓜
嫰瓤凉瓠正紅氷凝結紺唾霞膏鬬芳潔傍銀床牽動百
尺寒泉縹色映恍助玉壺寒徹　夜深呼碧玉同倚䦨干
月色荷香兩淸絶笑問破瓜無此夜瓊漿須憐取寸心長
熱見手攬金刀細沉吟悄不覺紅潮早堆肌雪
　　　乞巧同蘧庵先生賦
碧雲耿耿見銀河低瀉人在針樓曝衣罷告天孫臣本屠
釣江東疎拙甚願以蛛絲巧借　天孫含笑答見事卿遲
大抵聰明讓聾啞試看古今來劉項孫曹都畱做殘編閒
話只賜汝狂騃倍常年好爛醉高歌花天月夜
　　　從楞伽上方㙮後覔徑下坡過前村觀劇
晴峰亂矗似叢叢春笋貼向吳天翠無盡映澄湖幾幅純
綠柔藍紛織處烟際漁榔隱隱　斷崖横㙮後捫葛攀蘿
私路縈紆細如蚓村鼓正喧闐賽火成圍雛伶唱消魂院
本訝驀地風飄綠楊絲乍小露墻頭一群紅粉
　　　題採芝圖爲顧卓侯賦
蒼皮黛鬛滴金膏丹澑下結千齡赤芝秀有先生杖挂長
柄葫蘆籃子內百本木華紅繡　㗳然雲水興瓢笠隨身
煉术餐霞老巖竇戲劚茯苓歸封寄軒轅雷文篆形如鳥
獸笑多事商顔四先生同溺過儒冠一般皓首
　　　途次曹縣
河流浩淼去粘天無岸白草黃沙古曹縣問居人誰是僖
負覊妻誰惜我十載蓬科未轉　一鞭官渡口颯颯西風
落炤昏鴉太零亂歎息舊繁華往事還非眢井畔兎葵開
徧訪昔日東平故侯家悵綉㦸牙幢一時都換(前朝東平/侯劉澤淸)
(故曹/人)
　　　上已後五日游吳門觀音山
紅船綠浪雁翅排將徧早有香車俟春岸內家粧誰要小
鳯簾垂和弱柳鬭取腰身纎軟　麝裙飄碧磴艶粉群群
盡倚晴巒譜幽怨脉脉祝空王擲眼兒郞願歲歲幡前長
見又語悄風微怕鶯知早杏臉潮生碎挼花瓣
　　　龍理矦納姬秦淮詞以贈之
銀床滑簟碧陰陰秋水昨夜簪頭喜蛛縋筭靑溪紅板艶
粉濃蛾娘尤小第一南朝殊麗　江潮輕打槳船近樅陽
恰恰喬公舊鄕里匿笑語檀奴斗帳櫻桃祝蜥蝪早添懷
裡也不枉人間喚乗龍看紫貝霞綃海天無二
　　　題喬石林舍人桃源圖小炤
漫郞單舸壓半溪寒玉流向秦人洞邊宿漸前村竹外一
兩三枝斜羃䍥流水板橋茅屋　忽然奇絶處極望花枝
盡亞東風騁肌肉萬樹滴臙脂下映平坡都不許蘼蕪成
綠也莫問花紅種田人只鷄犬桑麻逈離塵俗
　　　證前生爲閻牛叟賦(牛叟兌閣遺徽日予生于閩/故生平癖嗜尤在楓亭荔枝)
(妻屢辦裝助予入閩啖/荔以遠道逡廵未果也)
海山奇處綴晶丸千顆老客炎鄕儘還可恍瑶京仙子絳
縠中單西風起一笑廻身欲墮　前因圖再訪爲殢雙栖
欲上烟檣未曾果彈指綉屏空碧落離鸞先巳在翠蓬山
左拚不見今生荔支香怕見了添思玉人梳裹
　　　催粧詞爲宋念功賦(念功彭/氏婿)
中朝樞府矗紅墻翠瓦年少郞君况淹雅看今宵井絡不
見天彭剛一笑巳向人間下嫁　銅輿聲漸近百盞晶籠
映得天街不曾夜尙有好心情欄角沉吟故意看西山嬌
冶也不是蕭疎愛看山要選箇遥峯小眉邊畵
　　　夏夜憺園隔水聞笛
燈靑鳯脛正參差齊點屈戍玲瓏帶愁掩恰濛濛天水浸
赤䦨橋人不寐夢到空園偏魘　笛聲何處響乍有還無
似在荷深那邊檻隔水倍淸蒼竹脆絃輕更潭子鴨頭新
染纔摹得風前不多聲又攛入伊州小秦王犯
　　　戊申上元陰雨示楨百雲臣靑際
春陰春雨把碧天偷換嬴得情思凍雲孏料高樓小市火
樹銀花都不見有也無人尋玩　狂朋應似我手撚玉梅
低歎心頭舊愁滿早瞢騰孤睡笑逐鈿車人影亂拾得遺
釵一半更燈灺鷄鳴夢囘來空斜壓衾窩孜孜細看(十三/句多)
(二/字)
　　黃鶴引
　　　咏半繭園雙鶴
橊紅乍吐下有胎仙暗來去翛然映水梳翎琴心對舞珠
衣雪舉凝想水天深處蓬山洞府曾記得淸凉無暑　一
自謫塵凡幾徧傷覊旅幸逢水冽泉香此身有主鶯啼燕
乳啄破綺窗花午人間愁苦輕别了吹笙儔侣
　　秋夜月
　　　蛟橋望月
月兒圓也趂金風舒皓彩碧空斜挂浸着兩溪玉浪一城
霜瓦水樓上招紅袖許多妖冶閒話都笑蟾孤兎寡　橋
頭月下記當年周子隱曾將虎射千古靈旗颯颯英姿堪
畵到而今嗟滿目漁村蟹舍濤聲偏只共更聲打
　　蕙蘭芳引
　　　咏木瓜花
綠水人家有一樹垂垂紅雪痩影亞雕䦨啼盡春禽百舌
玉娥睡醒問何處麝蘭偷泄恰侍兒報道枝上名花纔結
　記得良人曾經漬粉去秋時節歎雖有好香不比此香
淸絶那知花朶一般芳冽愛淸芬莫對傍人輕說(古詩云/良人爲)
(漬木/瓜粉)
　　　咏蘭
溪店寺橋映一帶銅峯蛾簇有黛葉離披露蕚烟條齊矗
參差鹿柴(音/砦)日給與幽芬千斛似佳人絶代零落今依草
木　數朶微含一枝乍秀淡淡如菊笑穠李夭桃祗解尋
常粧束無言一笑嫣然空谷想采時無數裙腰都綠
　　　洗鉢池中有贈
客裡無憀瞥見處繡簾斜軸恰暮雨瀟瀟低唱傷心人曲
相逢却扇板橋西數枝春竹正籠中鸚鵡呌醒一窩紅玉
　携上吳裝一聲欵乃碧天如沭愛香藕花輕偏打向船
窗簌簌嬌歌妙舞明眸曼睩記昨宵水色半城都綠
　　簇水
　　　春雪
有影無聲小樓一夜堆瓊稷撒鹽縈絮舞遍天涯六出最
愛輕鬆纎軟雅穪紅閨客遮不住空靑簾翼　春陰積怪
此際曉寒何重圍紅獸偎窗隙樓前莫管一任騰騰瑟瑟
且㵸鮑家香茗雪水傾來白紅日照消入一池深碧
　　　見古寺放生馬而歎之
囘憶當年霜蹄刷盡幽并夜草頭一點猛氣削駑駘凡馬
羸病誰歟牧養覉靮從寛假摩背癢秋陰墻罅　血淚灑
歎日暮群烏啄肉伏棧櫪成悲咤西風夜響重叙起沙塲
話俛首沉吟烙印驀聽僧鐘打餘生也託象王臺下
　　　舟過梁溪不及泊舟遥望龍峯有作
百幅晴漪漁舟箇箇能輕妙幾村紅樹將郭外人家縈抱
歷歷葦花明處是水仙之廟正蘸上一縷殘照　隔水嶠
喜幾日金風弄霽做晚翠十分峭蒲帆似鳥翅競向秋空
矯姑待伍塘游倦重與停吟櫂茶鐺沸錯認山園瀑
　　華胥引
　　　咏走馬燈
烟中鎧仗影裡弓刀往來似織一片空明夾紗水墨描蜹
翼笑問何代兵爭更何朝方國滚徧街樓有人喧笑簾隙
　些子光陰恰一般星馳颷激寸人豆馬依然旙幢戛擊
料想灰飛燭燼戰塲方息頃刻收燈紅毬悶靠墻壁
　　促拍滿路花
　　　秋日同南耕衣白魯望弟偶憇城南放生池
崢泓寂歷甚沓靄有無間城南多古寺得秋閒風廊石瀬
竹篠更檀欒游鱗翻碧浪雪鬛銀鬐此中大可投竿　仗
西風寄語南山窈窕好烟鬟如何偏不厭老僧看南山覆
我君自喜塵寰倘肯經過宻秀黛三升日應給與君餐
　　鶴冲天
　　　題鄒生巽含小像(像坐萬山梅花中/一童子煑茶於側)
寒崖綠染石竇低於甔極目總蕭林堆蒼艶更梅花作海
綻香雪飄千點幽人巾自墊趺坐苔陰杳靄水明山店
瑶翻碧灔磵底泉澄湛童子潑茶光連幽簟翠花甆注茗
花沸乳珠成紺風情何澹澹乍展吳綾廻味畧如橄欖
　　　題錢葆馚蒓䰻小像次原韻
吾鄕畵渚有個英雄處長想射蛟人空吟句如君饒逸氣
偏不屑塵埃住沿溪尋釣侣􁉞曬江村一色壓銀欺苧
君年未暮詎逐鴟􁆎去宵半躍頳盤滄波煑踞船頭弄笛
快劈作䦨江雨凉颷添幾許響入鮫宫吹亂織綃機緒
　　歩月
　　　本意
小市門東板橋巷北暗中瞥見芳姿明眸膩臉夜靜漾簾
衣碧柳映幾層衫子紅蕖露一輛鞋兒斜靠著江梅一樹
剛到半開時　銅駞街又敞奈珠屏似水此恨誰知弄春
纎香橙代解廻秋水羅帕親携歸去也一鈎春月水仙祠
　　玉人歌
　　　楊枝今歳二十爲于齊紈上作小詞
當日事記陌上靑絲垂垂踠地拖烟蘸雨巳解藏鴉未眞
珠簾額香毬墜做盡輕狂意影濛濛紅日三竿白花十里
　水驛飄零子謝靑眼相看綰人征騎露葉如啼直得消
魂死如今漸長黄金穗不在長街裡羡畵樓有主舞腰同
倚
　　八六子
　　　楓隱寺感舊
弄絲楊重過廢舘閒池頓起思量正髣髴𥿄鳶舊處依稀
竹馬兒時廵簷繞墻　當年無限風光月照千山裙幄鶯
啼一院糟牀漸舞榭成墳歌臺作寺松雛巳老梅妻都嫁
祗剰亂澗閒騰鼯鼬矮坡斜下牛羊太蒼茫疎林一坏夕
陽
　　勸金船
　　　茶花
綠紗窗底幽姿噴軃白花盈寸玉娥小剪明羅暈遞顧渚
佳信檀心暗蹙悄向膽瓶安頓最喜粧樓小撚偏解春困
　茶娘家與春山近雨過香成陣不知名處花尤俊好傍
人蟬髩懊惱滇茶長把紅芳相混誰似伊行素雅並没脂
粉
　　惜紅衣
　　　苦熱兼懷村居水木之勝
悶欲憑虛狂思㧞宅人間何窄朶朶奇雲殷紅盪深黒溪
西故隱三萬頃湖天一色猶憶菱角蓮鬚滿塘西舍北
蕭蕭陂澤舊日漁船橋邊甚人摘年來閙市永隔水雲國
安得陽烏歛絳早喚夜蟾堆碧更試攀華頂剪取古堯時
雪
　　石湖仙
　　　想放庵上人紅豆詞卷
春愁天様將紅豆詞吟愁歸天上紅板橋西帘颺(最關情/處板橋)
(西楊柳岸靑帘颺/紅豆詞中佳句也)綠窗有人争唱吟紅呌紫儘舞絮沾泥
無恙梅放把一樽簷際相賞　南朝許多烟景被啼鶯梳
乾柳浪千古興亡只抵斜陽片晌且趂疎狂朝眠碧嶂暮
𫾣烏榜閒騁望一生着屐幾兩
　　魚遊春水
　　　春陰閨思
盡日香閨悄纔縆額東風料峭可惜紅芳如此匆匆過了
做瞑遥天渾似墨籹陰野水愁難曉獨對菱花横波淼淼
　惆悵更誰知道漫消受綠篝烟裊何日剪破層陰依然
春好料得藁砧愁遠泊也無燈火來相照怪底今宵黃昏
偏早
　　　秋日過金魚池
韋曲光頺澹有半畝金塘㶑灔一般紅鯉襯着綠波揺颭
色分鳯闕丹初滴光映銀墻紅欲淡芳餌輕投縠紋微蘸
　尙隔金溝紫纜難望見宮娥阿監輸他百子池中天香
親染廢舘何來簫鼓到空潭只被菰蒲糝獨對西風幾番
傷感
　　　萬紅友書來云適金沙周東㑹曁叙彛上人在舍
　　　　可過郭外同看水色余以他事未赴作此柬之
君家春磯嘴一點炊烟蘆荻裡渚花飛處綠到河邊樓子
細雨賣魚聲掠村斜日焙茗人歸市㗳爾捶琴兀然隱几
　報道今朝閒未好向晴川弄芳芷况來高士羊裘名僧
麈尾那知有約長辜負自分無緣供驅使茫茫此愁畧如
溪水
　　　咏金魚
飛紅盈盈起跌下銅溝深半指一湖茜乳染就鯉魚猩尾
淺貯空明翡翠瓶小唼瀺灂桃花水蹙錦裁斑將霞漾綺
　粧閣臨流徙倚笑語紛紛垂楊涘來往破藻穿蘋披蘭
拂芷似分醉靨素鱗上悞唾紅絨銀塘裡微風差差綠波
瀰瀰
　　雪獅兒
　　　新正五日雨窗柬雲臣用程正伯韻
蘭啼未醒梅粧易困愁褰簾幙曾記年時春向玉釵頭落
淺斟低謔正斜凭香肩瘦削紅篝煖任他小院猧兒吠惡
　今歲雨梳風掠更寒膠鈿盒塵封筝索欲壞上元勝裡
春人早覺脂慵粉弱此意倩東皇憐着箋懇託須把層陰
浣却
　　愁春未醒
　　　春曉
鶯窺燕壘蝶上犀釘綃帳縈香雪夜珠和淚尙熒熒梳洗
誰忺懶扶殘夢倚圍屏依稀記得宵來微雨曾撼金鈴
綠水全昏紅閨半掩春困難醒風弄處釭花半朶小似晨
星理夢窗前生憎鸚鵡隔簾聽畵樓深巷賣花聲到纔響
還停
　　　元夕後三日飮曹藎臣宅適遇微雪用倚聲集中
　　　　韻
落燈風定舞絮天成聽沙沙雜雜簷聲滴亂酒床聲聞說
南山小隊輕裘競射生(是日聞諸公/有南嶽之游)吾儕無事且扶老懶
共博春酲　起望尊前林臯頓皓軒檻將盈恰蕭然四垂
陰重六出花輕多少征人琵琶風雪醉龍庭問他何似疎
狂老子詩酒埋名
　　　竹逸招同雲臣南耕雨中看梅余舟中旣作離亭
　　　　燕一詞紀事歸見雲臣南耕竹逸詞復次韻一
　　　　首
蝶魂欲栩鶯哢猶含尙是淺春候未容紅紫十分酣却喜
君家玉娥笑倚兩三三判擕側㡌徑乗短屐來過街南
滿院橫斜一池淸淺正壓雕簷儘消受一生花癖半世吟
饞祗惜溪干畵橈斜閣面烟嵐花知欲别暗彈粉淚故泥
征衫(時予將/往梁溪)
　　　墻外丁香花盛開感賦
攀來尙隔望處偏淸筭開到此花䦨珊春巳在長亭滴粉
搓酥小紅墻角倍分明年年此際籠歸馬上遞徧春城
昨歳看花有人秃袖擘阮捱筝悵新來梁閒燕去往事星
星只有隣花依依不作路旁情夜深難睡􁇇紛花影篩滿
空庭
(此先兄壬戌年四月十三日作也先兄卽于五月初七/日捐舘讀筭開到此花闌珊春巳在長亭十二字竟成)
(詞䜟宗石于已已年捐俸授梓校閱之餘不禁聲淚俱/下此闋巳後廣陵散不復彈矣嗚呼痛哉四弟宗石謹)
(誌于彊/善堂)

迦陵詞全集卷十終
迦陵詞全集卷十一
　宜興陳維崧其年著
　涇陽李念慈屺瞻　維岳緯雲
　黄岡王澤弘昊廬　宗石子萬
　建安鄭　重山公　男履端
　鄧州彭始摶直上　姪賜薛
　　謝池春慢
　　　乙卯三月三日作
烘桃染杏春到惹思量處弱蕙試新荑嫰蝶翻綿羽林際
鶯纔滿梁畔燕將乳颺歌旗喧戲鼓三三兩兩挑薺誰家
女　鴨頭搓足匀徧了城南浦半引前溪影碧上垂楊縷
半取烟汀色綠蘸盈樽醑斟一斗思千古蘭亭洛水淼淼
波流去
　　鵲踏花翻
　　　春夜聽客彈琵琶作隋唐平話
雨滴梅梢雪消蕙葉入春難得今宵暇倩他銀甲淒淸鐡
撥縱横聲聲迸碎鴛鴦瓦依稀長樂夜烏啼分明湓浦隣
船話　腕下多少孤城戰馬一時都作哀湍瀉今日黒闥
營空尉遲杯冷落葉浮淸㶚百年靑史不勝愁兩行銀燭
空如畵
　　　花朝行玉峯道中用蝶庵詞韻
柔浪如酥遥峯欲笑檣烏陣陣迎人話說道今日花朝此
去包山歌臺砌滿苔錢罅玉簫金管勸東風嫣紅艶紫須
遲缷　頻訝往事酒邊燈下銅扉記隔鞦韆榭每到丁字
簾前群芳生日昵語何曾罷如今好箇奈何天一船花月
春江夜
　　　徤兒吹笛
十上燉煌三過代郡翩翩繡袷黃金勒曾在僕射營門塞
女如花偷譜李暮銀雁笛長城夜月一輪孤沙塲戰馬千
群黒　今日鬢點霜花誰識故國何年歸始得幾徧閒尋
舊曲纔當入破又犯龜茲急郃陽城外遇鄕人一聲紅豆
春衫濕
　　宣淸
　　　春夜聞雁
春夜紅𬎼枕怪賔鴻月底哀鳴如昨惹靑衫淚甚時乾引
紅閨睡何曾著記得當初楚天烟水碧湘樓閣攙玉軫和
金徽自分西風冷落　一霎年光又逄春社萬里鄕心作
憶淼淼蕭關茫茫沙漠故園歸歟行樂花柳江南儘讓他
鶯啼燕掠
　　　或以鵝炙啖我飽而塡詞
亦食糠覈耳只屠門大嚼差强人意笑當年哇說於陵問
何人嗜同劉毅東郭長貧左車漸脫仰天直視秋社日恰
分將紅掌鵝羣淨美　據案􁅥搔臨餐跳躍餔歠眞佳計
似海客刳龍壯夫斫彘飄飄凌雲之氣放箸盤空借君家
籠中閒戲
　　薄媚摘徧
　　　偶感
舊家門閒院落有箇人兒在最竛竮偏䰀鬌濃蛾秀鬋無
頼輕紅架底靑粉墻邊一樹睡香開玉鴉乂打來斜戴
晚風大低颺茜花裙帶小做懨懨態疑有恨不勝嬌和烟
早簇上眉黛一丸凉玉挂向簾鈎逋髪未全撩記得瀕行
送人欄外
　　凄凉犯
　　　哭雲間友人金蓬山和錢　魰韻
秦淮水閣微茫景廻船使酒如昨笛床茗椀烟帆雨幔麝
盟粉約江濤噴薄短咏長吟間作戲呼余長鬛者燭下恣
謿謔　重過酒壚縱歌譜猶存翠凋珠鑠玉京伴侣似人
問也愁離索促返蓬山果然去驂鸞跨鶴砑香箋漫寫沉
吟怎睡着
　　　寒柝
一星星火紅猶在更闌空舘纔覺甚地勾栅那條京瓦喑
嗚腷膞墻根市角風遞到一城郭索終不然啼蛄弔月或
是夜絲絡　此際無衣子冷巷閒坊睡何曾着𫾣時和夢
似徐抛零星珠雹陡觸霜威愁殺是此身寒薄砉崩騰柝
聲四起山月落(前半闋/多二字)
　　雪獅兒
　　　本意
雕霜揑粉作西域萬里狻猊攫拏爪距側腦平蕪猛氣驍
騰何怒奔犀駭虎更何論田間狡兎似鮑老裝成假面筵
前决賭　道上兒童戲汝筭氷澌雪盡愁伊無據恰遇獅
王微笑擲花而語明駝洛下費幾許銅山纔鑄今何處一
様荒烟細雨
　　　戌午秋西域獻黄獅子至一時待詔集闕下者不
　　　　下百人皆作詩歌揄揚盛事崧亦塡詞一首
大勾臚唱問幾日林邑船來九賔列爼異獸來庭不羡雕
題碧砮軒然爪距色灑上銅盤仙露綵仗內閙裝蠻帶形
模似否　却笑偏陬蕞土記孫郞舊日小名同汝蠢爾黄
奴詎識眞龍有主銅縧難掣軹道上降王嬰組堯堦舞赭
幄曈曨日午(原本第二句無/問幾日三字)
　　轆轤金井
　　　咏閨人汲水浣花
落燈風定粉墻東梅英一點紅小景物融和愛春光恁好
鸚哥哢巧喚簾內浣花須早况有階前東風露井一泓淸
曉　行來碎珠自舀倚銀床百尺輕漾素綆却訝琅然觸
銅瓶聲悄多年玉導看依舊鳯蟠龍擾手撫遺釵裙扶花
影歸房微笑
　　法曲獻仙音
　　　寄嚴覽民錢寶汾顧華峯三舍人
蜀肆先生漢家夫子新謁帝承明殿最喜金閨璧人聯轡
吳郡顧榮揮扇更驚聞三珠樹錢起湘靈怨人傳徧　思
往日江東婉娈紅燭下挾瑟鳴筝公讌詎料鳯凰池三子
者一時妙選十里朱簾争看煞黒頭王椽只凌雲一賦楊
意何時方薦
　　　咏鐡馬同雲臣賦
赤兎無成烏騅不逝屈作小樓簷馬碎珮琮琤叢鈴戛􁫖
依稀客窗閒話更鳥雀時相觸霜欺兼雨打　幾悲咤想
多年戰塲猛氣矜蹴踏萬馬一時都啞流落到而今踠霜
蹄寄人籬下潦倒餘生儘閒身蛛絲同挂又西風喚起仍
舊酸嘶中夜
　　塞翁吟
　　　秋日過竹枝庵訪靈機上人不遇與寒松上人茗
　　　　談
出郭秋光好黄葉颯呇霜空篠徑織䂖泉通漱碎玉淙淙
三生堂後名僧至乘興杖笠過從擬問取寺門松可仍舊
如龍　橋東誰延佇虎溪三笑逢舊識廬山遠公說曉起
秋山有信趣昨夜出岫閒雲仍返山中姑畱軟語飽看禪
窗痩槲枯楓
　　東風齊着力
　　　花朝
春困初濃春愁難妥又是花朝蝦鬚半軸蛾綠不曾描記
得去年玉勒相逄在絲雨長橋鞦韆社綉旗不定畵鼓頻
𫾣　流水淥迢迢人不見粧成知爲誰嬌穠春病酒雙臉
印紅潮欲借鴛機論恨囘文字帶淚斜挑腸斷也百花生
日只是無聊
　　　田家
綠水灣頭靑山叠處有箇人家藤梢橘刺秃幹矗槎枒爛
熳田庄風味籬穿笋砌吐鮮花誰相餉隔墻濁酒過雨新
茶　溪口路三义門半掩小橋流水栖鴉芋區鷄柵零亂
向風斜處處村簫社鼓叢祠畔絲管咿啞君休去鮆魚大
上園韭纔芽
　　絳都春(第一體)
　　　咏蛺蝶
誰家佛助想一縷裙花做成紅雨靑草如烟淥水如羅被
陣陣東風吹向晴空舞又傍平蕪來去桃花門巷菜花天
氣輕狂無數　嬌嫭畱他不住更砌畔濛濛墻頭栩栩飄
零蕩漾一春夢裡曾如許料伊也爲多情悞只愁撲蝶園
中癡憨兒女
　長調
　　滿江紅
　　　悵悵詞
咄汝靑衫奚不去白楊荒漠歎是處病蘭不笑瘦琴空削
鄴酒紅來心久死越娘紫去懷長惡猛耳酣追憶玉箋河
驚流落　東簫屐西紈芍北金谷南銅雀只詞流騷艶供
伊談􁨱百不憐人游獵賦一生悞我靈光作向要離塚上
以呼余余日諾
日夕此間以眼淚洗胭脂面誰復惜松螺脚短不堪君薦
幾帙罵人鸚鵡著半床詛世芙蓉譔笑嶔㟢俠骨縛靑衫
奚其便　曷不向靑河戰曷不向靑樓宴問何爲潦倒蚩
藜筆硯老大怕逄裘馬軰顚狂合入烟花院誓從今傅粉
上鬚睂簪歌釧
腰綵唇朱渾籹就腐儒花靨堪噴飯騷腸賦骨也來帖括
兒軰不關詩酒事乃公偶墮文章刼看他年百隊罽如霞
䕫州獵　緗千卷澆玄蝶螺千縛漂丹􁗻也扶風歌彈陳
畱花鑷梔子街前捎粉盗鳯凰橋下薫香俠更偏軍夜繞
甑山城師常㨗
一畝書齋白楊樹今畨滿矣想十載墨池滋味不過如此
芍藥風流可賜緋丁香年少宜衣紫問奚爲蹀躞鷫鸘橋
無聊子　簫欲哭紅氷璽琴欲笑玄霜蘃歎騷茵墨寶命
儕歌婢硯締半車蘭葉鬼詩斟一斛茶花髓也紅顔絶代
可憐人因誰死
白柳黄羊宛繪出傷心片幅酸切處短霜供㸑古烟供讀
觴弄於君何必怒飄浮似我原堪哭聽黃陵磯畔夜深船
淒凉曲　棃園內絲憎肉田園內花欺栗更枲麻謗錦薋
葹䜛菊百隊錢刀争作横一身風雅單爲僕倚酒悲亂擊
紫珊瑚鳴如筑
　　　咏雪
雪灑彤墀看帝里風光不惡恰喜是銀裝絳灌瓊雕衛霍
粉椽班中年尚少玉兒宮裡腰初約更太平天子坐當中
簾垂著　御溝畔争寒雀寶鼎外山呼却喜臣心似雪朕
之良藥瑟瑟六花籠翠幄泠泠萬點𫾣金鑰問鵷行誰擅
郢中才從頭索(宮闈)
連日微陰梅花外數聲姑惡憔悴是淨持小女兒家姓霍
春夢晝寒偏易醒髩絲指冷應難約思沉沉獨自抱銀筝
人猜著　釵梁燕鞋幇雀簪處顫移來却看糝平鴛瓦鋪
明紅藥沾濕怕汚郞白馬玲瓏不辨奴靑鑰問何時乾鵲
噪香奩從天索
萬里茫茫穹廬畔風狂雪惡歎當日漢家蘇武功高衛霍
迢遞南天鴻雁信凄凉北海羝羊約縱饑來朔雪亦堪吞
無衣著　傳書犬啣環雀忠孝事難忘却看詩誇同澤史
譏嘗藥夢到龍樓飄瑞雪六宮夜宴黃金鑰正醒時蘆笛
起邊愁風蕭索(塞外)
六出花飛側耳聽金鈴犬惡正臊六撒鹽飛絮瀰漫揮霍
縆罷額黃簾四捲籹成蛾綠鈎雙約任樓頭倚遍玉闌干
難安著　歌竹子彈翎雀舊時曲都抛却悔姮娥淸冷多
因偷藥燒盡深閨紅獸炭闔殘别院文鱗鑰只雪沙浙瀝
打空堦秋千索(樓中)
四世三公袁高士人身不惡也不羡東朝田寶西京金霍
大雪不知秦與漢平生詎習從衡約笑本初公路亦家駒
争殘著　穿花蝶啣梅雀土銼冷高軒却縱蒲輪束帛誤
人之藥煖足那須東閣被安心自守空山鑰任門前白盡
漢江山休相索(袁宅)
大獵城南此年少王家鎭惡何况是姿容比玠從奴勝霍
帶雪能騎千里馬殺人不受三章約正射鵰時候暮雲平
弓弦著　能逐兎能探雀揮杯飮休辭却向諸君笑語此
非鴆藥旦日醉從屠狗博昨宵怒奪城門鑰看踠騮玉色
雪中馳難追索(馬上)
舉舉師師正春病心情小惡蚤則是雪飛寶篆寒生錦霍
無力渾如儂様性難憑恰似郞邊約倚銀篝小語罵輕狂
偏偎著　縈簾蒜騰釵雀斜復整行還却好搗殘玉杵和
他面藥睡眼初瞤驚六出曲中小響倉琅鑰又平康狎客
喚銀瓶褰簾索(曲中)
大雪江天笑萬里北風作惡􁨣只向屠門大嚼磨刀霍霍
季布田中亡命客盧家堂後消魂約正雪深兀坐酒樓中
思量著　車中婦山頭雀恨不了愁難却總無如一醉勝
他行藥小婦且擎紅玉椀金吾漫鎻春城鑰拍糟床極愛
酒家郞頻呼索(酒家)
　　　陳郞以扇索書爲賦一闋(父名陳九曲/中老教師)
鐡笛鈿筝還記得白頭陳九曾消受妓堂絲管毬塲花酒
籍福無雙丞相客善才第一琵琶手歎今朝寒食草靑靑
人何有　弱息在佳兒又玉山皎瓊枝秀喜門風不墜家
聲依舊生子何須李亞子少年當學王曇首對君家兩世
濕靑衫吾衰醜
　　　江村夏咏
百頃風潭鎭日展風漪八尺向此處未妨飮噉且須琴奕
籬笋細醃紅縷豉吳鹽小下銀絲鯽待體中脫復有佳時
哦周易　北垞外寒雲白西崦畔蒼烟積更水鳬將子縱
横飛拍老子難抛白玉麈少年喜拓黃金㦸總風情輸與
牧牛兒斜陽笛
野水濛濛掩映處烟扉三兩羡門外黃雲䆉稏麥塲如掌
叱叱村頭驅犢返瀰瀰江口义魚往喜田園四月不曾閑
人勞攘　嫰晴後桑陰敞老屋下田歌漾更芋區新灌鵝
群初放婆餅焦啼秧馬活社公雨過繅車響笑吳儂原住
五湖邊曾呼長
畧彴東頭有蟹舍斜連荻市追凉處田夫說餅風情靡靡
餺飥澑匙薑韭滑餦餭膠口椒橙美更傳聞櫻笋賤如泥
今年裡　义手舞揎拳起缸面酒長腰米想大官厨味不
過如此老我田園河射角笑他宦仕車生耳滆湖風剛趂
此時來欣然喜
碧浪初圓凭水閣脫巾獨立誰作伴數竿籬竹一甌茗汁
似有聲來茶磑轉斷無人處村春急正日長撥悶枕書眠
斜川集　槿花上珠堪吸荳花底凉堪裛看瀰茫一派雨
簑烟笠摶黍鳥啼勤又嬾鰣魚風起吹還澁恰衝泥隣叟
墊巾來芒鞋濕
雨欲成時聽村北村南鵯鵊行樂處崖門藤束溪腰樹夾
水剪越羅吳縠様山臨范緩倪迂法任科頭箕踞受松風
新凉霎　何必學呼名鴨且自荷隨身􁅗儘一丘一壑此
生寧乏雲起怒排臨陣馬㵎鳴冷試搊筝甲更歸來滴滴
玉蛆聲糟床壓
丁字畦邊見一帶陰陰夏木扶疎甚釣絲斜漾菱絲大熟
鶯煖鮰魚新上市草香𧖟子齊登簇喜炊烟一縷裊江邊
燃湘竹　茭鷄唱溪流足姑惡呌山光綠聽樵歌正斷漁
歌又續泥滑婦愁微雨饁村深兒趂朝凉讀更柳塘吹起
㹀牛風波如縠
罨畵銅官都繚繞吾廬左右論生計蹲鴟一頃菰蒲百畝
矮屋村扉多蘸水澄潭釣艇斜依柳恰月明漁網截江來
歌銅斗　烟漸歛籠鴉舅雨又作鳴鳩婦正湖風側㡌林
花墮酒戲就攤錢淮估語悶思斫鱠吳娘手待明朝重榨
甕頭虀呼溪友
澤國人家門以外水田渺渺無過是明潭淺瀬烟蒲風篠
雪浪江帆喧晝夜鷄頭菱角知多少泊數行笭箵忒玲瓏
漁蠻遶　新暑退蘆塘窅殘月映溪堂皎且榜他碧石沽
來淸醥一雨平湖凉思滿數聲林笛離情悄正水雲空濶
晚冥冥沙鷗矯
天水空濛蘆花內茆菴一箇長夏裡溪干乘興短􁨁掀簸
十里烟波鷗世界半盂茗汁僧功課更寺門竹翠劇憐人
如何唾　洗鉢罷苔陰坐捶琴歇花關臥愛栗畱聲脆枇
把葉大便住隨師聽浴鼓再來何日開烟柁約搓橙剖橘
好時光還重過(時過浣/花禪師)
三伏炎􁹐吳牛喘老顚欲裂詎便少池荷半畝山松百尺
赤日紅塵那可耐哀梨并剪無從覔且臨風快讀劍南詩
傾一石　堂堂處裝何急咄咄處人都逼筭功名馬矟關
山梁益綠髩雙螯寒夜擘白頭猛虎霜天射漸卷終不覺
海風生氷車砉
　　　歳暮渡江用宋荔裳觀察曹顧庵太史王西樵考
　　　　功倡和原韻
六幅蒲帆掠江下玻璃綠漲中流處舉杯遥賀焦先無恙
一片鄉愁殘壘下五更僧語空舲上喜網來白小不論錢
漁蠻餉　看蟹舍沙頭漾聽銅斗船頭唱喝岷江有水速
成醇釀估客使船都似馬吳兒踏浪何須杖剪燭花醉眼
看魚龍離奇狀
　　　舟次潤城謁程崑崙别駕
此地孫劉想萬馬川騰谷漲公到日雄關鐵鎻東流無恙
上黨地爲天下脊使君文在先秦上更縱橫羽檄氣偏豪
籌兵餉　天上月波心漾隔江笛樓頭唱歎江山如此可
消官釀側㡌高張臨水宴掀髯勇䇿登山杖踞寒崖拂蘚
剔殘碑猿猱狀
　　　懷阮亭
隋帝宮門楊柳岸春濃花漲曾宻報杜家書記平安無恙
相賞每多松石意此情原在錢刀上記紅橋風月六年游
皆君餉　瓜菓讌離旌漾禪智寺驪歌唱任吳霜髩裡漸
爲君釀謾說休文圍帶減吾年四十還須杖夜闌時夢汝
㡌簷斜論詩狀
　　　聞阮亭罷官之信并寄西樵
鼎鼎朱門滿眼是膨脝腹漲誰得似心情半嬾風情微恙
阿堵考君材最下孔方阻爾書難上筭人間只有芰荷裳
堪相餉　華不注樵風漾轅固里𧖟娘唱使漸離和曲杜
康佐釀才子爲官休亦好弟應荷篠兄携杖記相人原說
使君非癡肥狀
　　　乙已除夕立春
爆竹一聲吾廬外千門烟漲喜今夜新春殘臘田園無恙
南國舊游稀眼底西京遺事來心上記黏鷄彩燕廿年前
攔街餉　滄桑換都抛漾頭顱老休歌唱且左燒紅燭右
傾家釀鬱壘欹斜頭上㡌神荼脫落腰間杖笑人憐桃偶
偶憐人同斯狀
父念兒耶珠淚迸溪流同漲屈指筭四時作客三秋抱恙
山左未尋周櫟下廣陵且覔王貽上乍橊花時節載愁還
堪誰餉　弱女嫁羅衣漾諸弟隔覊鴻唱又匆匆去買高
郵雪釀寒夜纔歸陽羡棹燈前擬試金焦杖向泉臺泣數
一年間飄零狀
　　　將爲鄧尉看梅之行先寄吳中諸子
二陸三張曾轟飮劍池春漲吾語女千年花草至今無恙
柳絮微風胥渡口梨花細雨臯橋上自别來僕病負諸君
蓴鱸餉　倀倀甚游絲漾􁁬􁁬極雛鶯唱漸欲寒欲煖暗
將梅釀我意巾車還躍馬君其挈榼兼扶杖待月明飽玩
萬山巓横斜狀
　　　贈朱亦巖先生(先生/楚人)
湘入瀟波極望處楚天碧漲來領袖五湖詞賦齊盟無恙
蕭帝宅荒葭菼外昭君村在秭歸上羡風騷兩地仗斯人
從天餉　珠玉走龍蛇漾白雪和幽蘭唱看江花狼籍班
香醖釀他日定爲公子繡此時敬撰先生杖謝君侯未面
巳憐余疎狂狀
　　　何明瑞先生筵上作(辛巳歲先生在陽羡令/幕中㧞予童子第一)
陽羡書生記年少劇於健馬公一顧風鬃霧鬛盡居其下
兩院黃驄佳子弟三條紅燭喬聲價恰思量巳是廿年前
淒涼話　鐡笛呌南徐夜玉山倒西窗下且摴蒲六博彈
筝行炙被酒我思張子布臨江不見甘興覇只春潮濺雪
白人頭堪悲咤
　　　題尤悔庵小影次韻
快馬徤兒記當日先生自許誰信道驊驑一蹶長鳴憶主
凄切新詞楊柳月悲涼雜劇梧桐雨(悔庵工樂府梧桐/雨元白仁甫所撰)更
北平囘首暮雲低呼鷹處(悔庵司/李北平)朝共市難容與山共
水聊延佇且岑牟單絞搔頭箕踞千石硬弓千日酒三條
樺燭三撾鼓正男兒失路述生平踦閭語(踦閭而語/見公羊)
天語琳瑯曾比汝殿前之柳今老矣漫云才子居然聲叟
三弄笛吹桓子野雙丸髻挽王曇首儘數來作逹昔人多
如君否　脚有鬼還叉手舌尚在終開口肯車中閉置學
他新婦麯道士爲盤內舞銅將軍侑花前酒對董龍半醉
語喃喃何鷄狗(董龍爾是何/狗見南北史)鷄
　　　過邯鄲道上呂仙祠示曼殊(曼殊工演/邯鄲夢劇)
絲竹揚州曾聽汝臨川數種明月夜黃粱一曲綠醅千甕
枕裡功名鷄鹿塞刀頭富貴麒麟塚只機房唱罷酒都寒
梁塵動　久巳判緣難共經幾度愁相送幸燕南趙北金
鞭雙控萬事關河人欲老一生花月情偏重筭兩人今日
到邯鄲寧非夢
　　　自封丘北岸渡河至汴梁
􁝏􁝏河聲捩柁處怒濤千尺絶壁下魚龍悲嘯水波欲立
一派灰飛官渡火五更霜灑中原血問成臯京索事如何
都陳蹟　蟲牢外風蕭瑟廩延畔沙堆積試中流騁望百
憂橫集混混且拚流日夜芒芒不辨天南北但望中似見
有人烟陳橋驛(封丘古蟲牢/延津古廪延)
迦陵詞全集卷十一終
迦陵詞全集卷十二
　宜興陳維崧其年著
華亭董　俞樗亭　維岳緯雲
遂安方象瑛渭仁　宗石子萬
　如臯許嗣隆山濤　男履端
　武進弟玉璂椒峯　姪賜薛
　　滿江紅
　　　汴京懷古十首
壞堞崩沙人說道古夷門也我到日一番憑弔淚同鉛瀉
流水空祠牛弄笛斜陽廢館風吹瓦買道旁濁酒酹先生
班荆話　攝衣坐神閒暇北向剄魂悲咤行年七十矣翁
何求者四十斤椎眞可用三千食客都堪罵使非公萬騎
壓邯鄲城幾下(夷門)
鉛筑無成不信道英雄竟死猶有客棄家破産東求力士
太息巳看秦帝矣悲歌只念韓亡耳道旁觀誰道祖龍耶
妄男子　狙擊處悲風起大索罷浮雲逝歎事雖不就波
騰海沸嬴政關河空宿草劉郞宮寢成荒壘只千年還響
子房椎奸䧺悸(博浪/城)
汜水敖倉是楚漢提戈邊界想昔日名姬駿馬英雄梗槩
滎澤波痕寒叠雪成臯山色愁凝黛歎從來䜿子易成名
今安在　爼上肉何無頼鴻門斗眞難耐筭野花斷鏃幾
更年代秦鹿詎爲劉季死楚猴甘受周苛賣笑紛紛靑史
論都訛因成敗(廣武/山)
太息韶華想繁吹憑空千尺其中貯邯鄲歌舞燕齊技擊
宫女也行神峽雨詞人會賦名園雪羡天家愛弟本輕華
通賓客　梁獄具宮車出漢詔下高臺坼歎山川依舊綺
羅非昔世事幾番飛鐡鳯人生轉眼悲銅狄着輕衫半醉
落霜雕弓絃砉(吹臺)
野渡盤渦中牟界濤翻浪走勒馬看殘山剰水一番囘首
斜日亂碑森怪蝟危岡怒石蹲奇獸笑中原從古戰塲多
陰風吼　炎劉鼎嗟淪覆袁曹軰工争鬬看金戈塞馬喧
豗馳驟浪打前朝黃葉盡霜封斷壁靑苔厚又幾行雁影
落沙洲多於豆(官渡)
宋室宣和看艮嶽堆瓊砌璐也費過幾番錘鑿兩朝丹堊
花石綱催朱太尉寶津樓俯京東路晉銅駝洛下笑人忙
曾廻顧　花千朶雕䦨䕶峯萬狀長廊互使神搬鬼運無
朝無暮一自燕山亭去早故宮有夢何由作歎此間風物
劇催人成南渡(艮嶽)
曲水金塘流不盡汴京遺事記當日昆明水戰都亭百戲
相國寺前燈似晝南薫門外天如水恰政和天子趙官家
多才藝　火仗轉星毬墜水幄捲雲房蔽正扇分雉羽橋
排雁齒此夜只憐明月好當時那曉金人至記居民拂曉
撥菰蒲尋珠翠(金明/池)
北宋樊樓縹緲見彤窗繡柱有多少州橋夜市汴河遊女
一綂京華饒節物兩班文武排簫鼓又墮釵鬬起落花風
飄紅雨　西務裡猩唇煑南瓦內鸞笙語數新粧炫服師
師舉舉風月不須愁變換江山到處堪歌舞恰西湖甲第
又連天申王府(樊樓)
古玉津園斜陽照滿陂蘆荻渾不見銅街鐡市層樓列㦸
陰慘慘兮門自鎻冷淸淸地船誰摘繚垣邊覔個不愁人
如何得　白玉沓黄金槅園芳樂樓靑漆任凄風苦雨籠
窗動壁春去鳥啼樊重里月明花落王根宅壞廊斜石獸
趂行人行人嚇(玉津/園)
汴水分藩憶帝子金牀玉册人都羡憲王才調孝王儔匹
椒殿丁年喧鼓吹桂宫甲帳繙圖籍唱誠齋樂府夜深時
筝琶急　蔡河漲蘭橈織鴈池汎龍舟疾記牡丹時節排
當宿直一夜黄河瓠子决滿城紅袖梨花濕痛波飄菰米
入宮墻沉雲黒
　　　寫近况酬寄曹顧庵學士卽用學士來韵
黃雀銀魚羡愁後攔街塞術屬饜耳神仙難學底須煉术
萬事絆人園客繭百年戲我狙公栗倚秋城下瞰暮濤紅
煎斜日　風乍滿喧杉􁇀霜漸老催機匹看雁排人字􁫧
瓏幾筆詩怕殺靑刋復毁髩憎鑷白芟逾宻只酒悲苦憶
婦姑城呼鷹出
　　　月之初六余將有廣陵之行前一夕行囊襆被俱
　　　　被偷兒負去戲作二詞示里中諸子仍用前韻
酒盡天寒彈短鋏半生無術擬還向廣陵賣藥荷苓挑术
秋雨好擕卭竹杖荒原莫管周人栗束殘書准趁半江晴
期來日　蝙蝠暗空如漆絡緯呌難成匹正籬揺書帶庭
欹木筆計畫總嗟吾軰拙安排儘讓天公宻笑靑氈一夜
羽毛生飛而出
盗語主人驪駒唱畱行無術堪歎息井叢熠燿臼荒松术
冥阸關高驢齕薦王官谷險猿偷栗筭一年作客縱歸來
無多日　何不販山中􁇀何不織機頭匹只年年懷刺幾
時投筆胠篋愁看君笥儉緘　喜遜隣家宻請先生晨起
檢空箱如何出
　　　贈史遠公五十卽用學士原韻
畵苑詞塲數儕軰君才横出論戈法韭花蠆尾盡推遒宻
九殿争傳鸚鵡賦(戊戌㑹試遠公/巳擬第一人)重瞳親奬龍蛇筆(遠公/署書)
(爲/天/語所奬)更岐王含笑看揮完綾千匹　熬不熟仙家漆粘
不住天邊日歎籬還采菊里仍呼栗醉斫月中一片桂閒
收雨後三峯术儘淸狂舍此問成仙無他術
　　　賀曹掌公秋㨗仍用前韻
老盡詩人吳與越惟君傑出人都羡家風華貴文瀾綺宻
三世金蓮學士燭一門銀管湘東筆看來春駿馬蹴長楸
千千匹　僕老矣身空漆卿徤者懷吞日記酒行以往玉
温而栗(記與掌公吳/趨高㑹時)學圃條豐君掇杏硯田殖落余鋤术
擬蔗竿變技學曹公穿楊術
　　　贈大西洋人魯君仍用前韻
怪怪奇奇咄咄甚譆譆出出經過處暹羅瘴惡荷蘭烟宻
鶴語定知何代事麟經不省何人筆駕崩濤九萬里而來
黿鼉匹　海外海光如􁇀國外國天無日話僬僥龍伯魂
揺股栗善奕慣藏仙叟橘能醫却笑神農术更誦完一卷
咒人經驚奇術
　　　贈吳白涵仍用前韻(白涵工詩善琴/吾邑中高士)
轟隱家門捉鼻免問君何術適志耳和烟種樹帶雲舂术
杜老堂前隣撲棗陶公酒後兒呼栗更風潭夾宅月當門
消閒日　詩酒外誰膠漆猿鶴佀吾儔匹任客誇裘馬人
矜才筆書到成時松竟老徑當僻處蘿偏宻叩苔扉半晌
不逄人琴聲出
　　　憶舊游寄金沙王弓銘張杜若徐岐雝史兼三諸
　　　　子仍用學士來韻
曾記中原與數子揮鞭競出同憑弔園空石尉城荒李宻
(洛下金墉城/李宻城也)夜臥戍樓風咽鼓晨題敗驛霜膠筆更月中
帶雪上轘轅奇無匹　戰塲內碑塡􁇀叢祠外燈揺日憶
並鞍舞蔗分籌賭栗往事鏟來如削草新愁製就同煎术
筭倩他白日繫長繩嗟無術
　　　丹陽賀天山寄詞二闋屬和其韻
枯樹衰楊三歎息物猶如此白眼看塵埃野馬子虛亾是
四壁豈無窮可送九天只有愁難寄放狂歌金鐡一時鳴
吾衰矣　拜特進官承㫖僮列鼎奴衣紫更屏間窈窕堦
前阿唯若有人兮寧足慕彼何爲者殊堪恥曾幾囘䇿馬
樂游原荒煙耳
速壘糟丘卿莫惜壚邊酒價能幾日秦關月小漢宮花謝
萬里秋從西極到千年淚向南樓灑婦人裝胡粉且搔頭
無人者　風刮燭窗多罅雨淋壁簾須下溷南隣北戸詩
塲歌社白晝蘧蘧身化蝶靑天夢夢程生馬約練湖鴉舅
十分紅余來也(日內將至/丹陽故云)
　　　舟次丹陽感懷二首仍用天山韻
水面絃生郭索響誰能遣此問白傅潯陽江上可曾如是
天外雨隨帆共落洲邊雁與船同寄人奴之笞罵此生無
應足矣　河蟹賤肥而㫖秋山暮紅兼紫但酒酣以後呼
牛亦唯鑄鐡竟成千古錯讀書翻受群兒恥笑道旁石馬
亦何爲風吹耳
且食蛤蜊管婢價何如奴價君不見棠梨一樹昨開今謝
形狀何勞麟閣畵淚痕不上牛山灑願他年靑史好爲之
傳來者　月射隙霜尋罅騎􁨁背眠檣下笑長貧陳孺肉
難分社張祐宅荒碑竄䑕呂蒙城濶帆如馬問半生何物
誤人歟殘編也
　　　過京口復用前韻
剰壘殘崖有多少英䧺經此也則爲風吹浪打䟎成如是
北顧髻鬟晴欲笑南朝君相生同寄歎齊梁一片好江山
都非矣　茶沸乳簾泉㫖楓繡癭酡顔紫倘鶴猿招我欣
然日唯䕫縱憐蚿何所益信偏伍噲徒增恥踞􁨁艙吹火
騁䧺談臧三耳
瓜歩船來亟爲問淮南米價念欲索陶胡奴米何如詣謝
肝膽儘從鄰媪露毫毛拚向沙塲灑歎臣精今日巳銷兦
誰容者　栗半熟經霜罅豚對舞浮波下聽寺鐘隱隱隔
江蓮社快意且騎隋苑鶴失時休使瞿塘馬怪一軍銀鎧
海門來潮頭也
　　　渡江後車上作
磨鏡來耶怪范叔一寒至此古所謂弔䘮借面將母同是
十載江河淮泗客一身南北東西寄問車中閉置婦人乎
眞窮矣　村釀薄寒加㫖斜日淡風添紫有輿騶拉飮從
而唯唯謁彼金張吾巳過厄於陳蔡誰之恥任兒童拍手
笑勞人車生耳
亦復何傷終不掩文章光價曾抵突不知屈宋何論沈謝
一曲楚聲愁筑破半生情淚如鉛灑儘腹中容得百千人
如卿者　好覔個西村罅竟須在南山下結斬蛟射虎疎
狂之社夢裡悲歡槐國蟻世間得䘮隣翁馬語前騶叱馭
且從容余歸也
　　　看牡丹感舊
芍藥啼烟倚晴晝枝枝欲顫恰又是送春天氣夾衣庭院
香逕露濃圍綉幄輭簾風細低歌扇將去年情事倚闌干
思量徧　花與月曾畱戀朝共夕閒游衍在睢陽古郡商
丘舊縣記得濃香籠兩袖醉餘馬上携歸便下小樓紅袖
那人迎人微倦
　　　壽武林徐世臣賢配邵孺人六十
曾在西泠徐穉下陳蕃之榻記當日湖山濃淡賔徒雜㳫
夜雨對眠靈隱寺春帆競掠雷峯㙮幾何時雲水竟飄然
擕瓢衲　室有婦機聲匝塾有子書聲答喜鴻妻操作龍
駒蹙踏設帨九天喧管籥穪觴七郡傾壺榼正中秋月照
浙江潮銀光合
　　　余澹心吳薗次周子俶顧梁汾秦對巖諸公共飮
　　　　集生家適余在山中未與此雅游也薗次作詞
　　　　見示余亦次韻
醉㡌欹斜訝何處玳筵畱客却誇我鱸魚桑落席門置食
滿眼紅墻愁裡過千塲錦瑟閒中憶只君家數過酒杯寛
眞難得　也不羡鵾絃擘又何用鸞鎞摘但茶香雙好居
然雅集笑我凍栖梅一樹輸他醉把螯千隻問酒謀之婦
尙能乎期來夕
　　　將發梁溪酒後與吳薗次
臣醒而狂問何處再尋荆聶但相見金樽休放玉簫須擪
舊事漫誇冠蓋里新愁合付昆明刼幸名園一月共聯床
歌聲接　老鳯呌才何㨗雛鳯語吟都愜奈匆匆欲唱渭
城三叠歸去道塲山下路也應瘦了丹楓葉只郵亭醉尉
夜偏多休輕獵
　　　薗次拏舟相訪與子訂布衣昆弟之歡而去賦此
　　　　紀事
雨覆雲翻論交道令人冷齒告家廟甲爲乙友從今日始
官笑一麾君竟罷病驚百日余剛起問乾坤弟畜灌夫誰
惟卿耳　嗟墨突殊堪恥憐范釜還私喜且樵蘇不㸑淸
談而巳開口㑹能求相印吾生詎向溝中死終不然鬻畚
華山陰尋吾子
　　　同雲臣和天玉元夜泊舟溪口感舊之作
峭冷尖寒也筭做一番元夕還記憶淸歌妙舞梅魂雪魄
向日微聞年少事狂夫曾到岐王宅把玉簫吹起落梅風
成今昔　水驛底孤眠客月榭口寒波積正沉吟何限釵
痕綦跡早信今宵鮫帕濕悔教那夜屏風隔載一船離恨
壓西溪溪流碧
　　　郝元公署中食餅忽有茂陵之憶賦詞誌感
落拓無家歎三匝曾栖汝潁記那日綠窗閒與姬人說餅
溲粉宛同春絮薄映空絶似杭羅淨笑鸚哥偏愛啄香秔
吳兒性　纔半載歸鄕井拚兩地悲萍梗筭不因𤇺火幾
成薄倖聞說衮師年尙㓜戞羔解向厨娘競只今宵入手
恰輸他團圓影
　　　秋日幾士兄姬人生子詞以志喜
人種追來喜阮曲又生遥集(兄生子姬人係/得之姑母家)是月裡風飄
桂子夜來親拾旦日驚看佳氣滿經年怪底吟聲澁(兄素/勤詞)
(翰年來竟/不作詩)果息機結得蚌胎成珠光濕　嫂巳慶螽斯緝
孫漸解勝衣揖笑阿兄此事得母非急小弟今冬方五十
飄零一綫河之北待來春挈取小獅兒還鄕邑
　　　再疊前韻酬幾士兄
阿大中郎論家世人人有集吾老矣沅湘香草童蒙聊拾
破屋霜紅蘿薜暗空齋雨黒倉琅澁歎靑衫原不爲琵琶
年年濕　誰耐把殘編緝久嬾向侯門揖筭曹劉沈謝非
今所急一片月懸關塞上五更笛落闌干北正匣中刀作
老龍吟聲於邑
　　　三用囘韻與幾士兄言懷并示珍百雲臣竹逸諸
　　　　同志
蹶盡霜蹄休再問龍城馬邑計决矣我寧作我北山之北
焉用文之身旣隱未常聞仕如斯急見長沮桀溺耦而耕
趨而揖　蔴與苧連宵緝松共桂和雲濕任園官蕒苦霜
畦莧澁米號長腰春碓煑子名蒼耳揮鋤拾問挂來牛角
是何書淵明集
　　　四用囘韻爲幾士兄納姬人賀
桃葉桃根把雙漿親迎隣邑記住在香街直下畵橋斜北
扶下銅輿鴉髩妥貯來綃檻鶯啼急暈桃痕注靨道勝常
羞郞揖　繡架嚲鴛鍼緝紅浪皺鸞衾濕學夫人舉止漫
嫌生蕋春嬾一床和月捧親嬌半搦從天拾怪新詞艶粉
恰盈箱閒情集
　　　懷龔仲震臥疾梁谿
貰菊賒螯記其醉梁谿客夜風不定軟簾輕漾一燈高下
白髪放顚長忍餓朱門慳酒偏遭罵曉鷄號猶欲挽銀河
桮中瀉　書散誕蕭思話聲嚄喈甘興覇每厠身鐺杓袒
而行炙老興郞當烏啄肉秋懷浩蕩鷹離架怪新來痺疾
偃霜簷酸風射
　　　余有懷仲震詞南耕昔在南昌亦與仲震同作老
　　　　客遂次余韻亦成一首斐然見示仍叠前韻用
　　　　柬南耕并令仲震他日讀之一軒渠也
五老匡廬挂冷瀑長晴不夜秋瑟瑟兩賢相見琵琶亭下
閱盡江山眞欲舞筭來人物誰堪罵倚滕王傑閣瞰章門
銀濤瀉　覊旅恨鄕關話拉龔勝呼曹覇儘雄心耗與冷
杯殘炙一朶菊花人伏枕半庭荳葉秋除架只幾年踪跡
最難忘同游射
　　　擁爐(記與雲臣南耕分賦冬詞有圍爐一題今者/梄遲省幕縱有紅爐獨擁而巳何言圍也賦)
(此以誌/予慨)
炙盡烏金銷不了髩絲微雪依稀聽一城巷杵半樓簷鐵
撥盡寒灰人語悄䟦完官燭鷄聲咽笑西廊鸚鵡也愁寒
頻頻說　小窗底屏風折微酣處爐薫爇但得人圍繞心
情頓别記得常年喧笑語笛床茶臼叅差列只侯門獸炭
枉堆盤增寒冽
　　　風雪行丹陽道中
秃樹僵杉趂玉舞離披作勢經多少斷橋仄磵破樓枯寺
氊笠裹風嗟觱發笋輿兀雪愁顚躓謝郵亭湯社點紅薑
招行騎　鑿不破琉璃水凍不了魚龍市笑吳兒長鬛有
船難使凍雀迎人籬角噪村翁傲我墻根睡撒晶鹽迷却
呂蒙城心如醉
　　　玉峯沈天羽先生詞塲耆宿也選有草堂四集行
　　　　世不幸早逝乏㣧歳月不居距今巳四十餘年
　　　　矣賢配鈕夫人今年舉七十觴有從甥鈕君南
　　　　六代爲乞言詞以寄慨
偶爾相關小樓上畵闌凭徧記當日東吳瘦沈才名堪羡
艶句和愁淋舞帕香詞蘸酒塗歌扇只金荃身後竟無人
爲收管　綰不得垂楊線禁不住飛花片剰孀閨寡鵠雨
淒風怨轉眼桑田朝市改打頭茅屋裙笄健遶雕梁誰替
話呢喃鄰巢燕
　　　贈家小阮次山(余所賃城中居卽先殿元故宅也/階前紅杏一株最繁盛次山殿元)
(後人/故云)
群從凋零悵家世空餘雙㦸筭惟汝過都歷塊龍文虎脊
我别西溪剛十載數椽聊賃街東宅有壓欄先世一枝紅
君堪摘　林下酒床頭易吾與汝交相惜笑我今衰矣子
應努力王謝門風終自在紛紛程李錢寧直向渭陽詩裡
說鄒陽悲疇昔(次山係故友/鄒程村宅相)
　　　訪葉九來園居不遇愛其花木明綺池舘崢泓小
　　　　憇移時流連不去因憶九來向與余邑某氏歌
　　　　姬有目成之約曾爲作花信詩今某家歌舞久
　　　　散此姬亦入道多年矣詞以示葉用稼軒韵
易識君家不須向長街夾轂(古樂府夾/轂問君家)閒相過主人不在
滿園空綠蝴蝶輕狂金井畔櫻桃開落銀屏曲隴山鸚不
省客來游春眠熟　淪落恨飛紅浴繁華夢郵亭宿記筵
開太守一群香玉今日鍊師新入道當時才子曾貽墨雨
濛濛燕子上空梁將泥蹴
　　　贈婁東周逸園兼懷毛亦史
舞袖成圍正衮徧筝琶阮笛有一客衆中索我謼聲甚急
坐上兩行紅粉笑亭邊一夜靑衫濕歎雄文老將本幽燕
纔相識　風裂燭喧豗黒星絡角晶熒白倘明朝分手後
期難的第令男兒存意氣休論世事多離别博徒中歸及
見毛公言相憶
　　　春光甚冶徤庵挈我魚墩精舍小憇同潘次耕弟
　　　　緯雲賦
半里春田漸踏到蘼蕪叢裡疎籬外紅橋畵板臥於烟木
柳線飄時寒食近梨雲凍處東風起把滿欄紫艶嗅移時
忻然喜　頴士僕康成婢營小築饒名理(精舍乃健老/紀綱所搆)有
玉山彩翠光浮髹几鬬草心情忙似蝶築毬士女多於蟻
筭春來何限斷腸天無踰此
　　　贈溧陽王叅戎(王名嘉善餘姚人新/建後裔有儒將風)
小隊城南來踏徧平陵春色迤邐望秣陵鐘阜鬱蒼何極
一片南朝簫鼓地千年北府侯王宅到如今草綠錦衣倉
成今昔　帳下縳黄皮褶座上拓黄金㦸論男兒須學萬
人之敵家世故侯看射虎江山儒將聞吹笛笑軍中緩帶
慣繙書當陽癖
　　　同恭士叔岱牧仲飮介子西湄草堂次公㦷壁間
　　　　韻
水榭淸幽宿雨罷奔渾齊漲憑眺處孤城剰壘礟痕無恙
波靜細延簾閣底草香亂撲紗窗上碧陰陰一陣嫰凉來
沙禽餉　􁨁六扇烟中漾簫一縷潭邊唱况主人還有吳
羔法釀但醉且尋茶叟竈欲歸徑借溪翁杖想此時纎月
挂西湄難於狀
　　　秋日登單父城外春秋閣
單父城東堆徧了萬層秋色憑闌望齊疆魯甸一泓晴碧
此去漸通霄漢路吾生只少翺翔翼繚櫩斜百尺俯中原
空蒼極　銅鼓賽松杉直陰雨吼精靈急看蘚衣泥馬曉
行無迹日落漫添覊旅恨時危專藉匡扶力讀春秋武帳
燭花紅髯如㦸
　　　秋日經信陵君祠
席㡌聊蕭偶經過信陵祠下正滿目荒臺敗葉東京客舍
九月驚風將落㡌半廊細雨時飄瓦桕初紅偏向壞墻邊
離披打　今古事堪悲詫身世恨從牽惹倘君而尙在定
憐余也我詎不如毛薛軰君寧甘與原嘗亞歎侯嬴老淚
苦無多如鉛瀉
　　　梁溪顧梁汾舍人過訪賦此以贈兼題其小像
二十年前曾見汝寶釵樓下春二月銅街十里杏衫籠馬
行處偏遭嬌鳥喚看時誰讓珠簾挂只沈腰今也不宜秋
驚堪把　且給箇金門假好長就旗亭價記爐烟扇影朝
衣曾惹芍藥纔塡妃子曲琵琶又聽商船話笑落花和淚
一般多淋羅帕
　　　故友周文夏侍御没巳及十年矣㓜女在閣尙未
　　　　字人少司馬山左孫怍庭先生興懷宿草特爲
　　　　令子議烟荆溪人士高其誼争作詩歌以咏之
　　　　鄙人太息亦塡此詞
江左周瑜年少日雄姿歷落記十載霜飛獬豸風生臺閣
宦蹟遽如春夢短人情劇似秋雲薄舊平泉早付綠苔生
都非昨　問鮑子今難作憐弱女憑誰託頼同官偏念曩
時花蕚高誼漫言齊偶大華堂定讓韓居樂翟公門一曲
鼓求凰驚羅雀
　　　萬脩承五十用呂居仁韻
北郭先生門恰對峯廻澗曲且小隱漁莊蟹舍長廊矮屋
雨過拍茶香作雪日高煨芋酥於玉向紅塵不到處逍遥
襟衫綠　林灔灔烘楓菊濤瑟瑟鏘梧竹問貂蟬簑笠誰
榮誰辱豆架瓜棚三徑在黃鷄白酒千塲足便水田今歳
不曾收來年熟
　　　秋杪同南耕魯望弟過東郊外殿元叔祖廢園感
　　　　賦
醉袖籠鞭正杏苑一枝新奪歸臥處溪山窈窕亭臺層叠
松籟梧烟縈客夢溪茶澗笋醒人渇羡昇平江左玉堂仙
風光别　繁華事行人說凄凉債今生結又蝸黃蘚綠斷
碑殘碣細雨零星漁榜火亂鴉颯呇僧龕月記小樓一片
伎衣紅年時節
　　　琴奕雙淸爲閻牛叟(牛叟兌閣遺徽日妻善奕花/下與諸女劇必招予予笑謝)
(于琴不由師授以/意成譜巧合自然)
綠齒摴蒱憨狂煞他家兒女笑此是牧豬奴戲何心共賭
懶凭繡床描蛺蝶愛拈紅子争龍虎恰偏逄郞手劣于儂
降幡舉　奩乍歛墻陰午香半灺燈花吐逗琴心忽入海
天寒處時世幾多筝笛耳蛾眉也解英雄苦砉崩騰只把
漢宮秋臨風鼓
　　　壽海寧家始升六十
風景淸佳天氣是梅前菊後弧懸處高軒列㦸軟簾堆綉
龍笛鵝笙喧午夜衙香宮錦圍晴晝笑吾宗今日又重逄
圖南叟　揺鐵鳯蟠金獸相府畔沙堤右筭家門華貴於
公何有坊曲漫勞誇韋杜文章要使羅星宿看佳兒新醖
桂香濃爲春酎
　　　送葉桐初還東阿卽次其與曹雪樵倡和原韻
若且歌乎急配以哀絲豪竹念來夜故人一去月明人獨
風吼軍都山忽紫雨收督亢天全綠笑好官幾箇讀書來
休耽讀　吟復寫螭蟠幅富與貴蛇添足但逄花便挿有
泉須掬建業雲山通地肺姑蘇烟水連天目筭糓城雖好
不如歸眠鄕曲
　　　壽寶坻杜相國
恒岳生申恰黍谷陽囘時候沙堤上弧懸相府光騰寶甃
萬國河山平似掌九天花鳥紛如繡正黄扉暫闔衮衣閒
娛淸晝　房與杜齊台斗李與杜豪詩酒筭文章勲業公
俱不朽八餅茶分龍鳯碾萬釘帶壓蛟螭鈕看無邊紅燭
下朝來爲公壽
　　　聞往歳帝城烟火之盛甲于天下今年元夜作客
　　　　都門適逄新禁凄然獨坐詞以遣懷
夜火春宵說此地上元尤勝烟熖裡烘桃炙柳飄梅灺杏
繡羽花冠筒內放緗苞翠蔓竿梢映紫葡萄十丈滿池蓮
絲絲凝　瑪瑙寺鞦韆競琉璃厰筝琶盛更鈿車麝帕嬉
遊不定今夜鳯城偏寂寂一燈微耿人初病只角殘吹到
第三聲何心聽

迦陵詞全集卷十二終
迦陵詞全集卷十三
　宜興陳維崧其年著
崑山龔　賢半千　維岳緯雲
錢塘汪　霦東川　宗石子萬
莆田林麟昌玉巖　男履端
安平吳　璠奐若　姪賜薛
　　梅子黃時雨
　　　本意
天水空濛只將暝織愁催雨添恙乍過了東風楊花一桁
彈指還驚仲夏蕭蕭簷瓦跳珠響葡萄漲鳩婦喚晴鳬母
眠浪　惆悵他鄕誰傍筭爐薫藥裹聊自屏當料故國樓
頭茶烟新颺豆綠缸中梅水滿何時小啜龍團餉苔衣長
膩得苧衫難爽
　　雪梅香
　　　和竹逸再遊石亭看落梅原韻同雲臣賦
梅將謝臨風招手喚重游恰瀰瀰照浪愁情嬾比眠鷗低
撲村庄紈扇巧亂飄溪閣粉茵稠糅綿弄雪送淸芬與夢
俱幽　再來增悵望滿逕瓊姿零落誰收拾取殘英注來
花乳磁甌縱使暗香埋隴畔勝於飛絮舞街頭休囘首幾
枝含淚正倚山樓
　　埽花游
　　　早秋同雲臣詣竹枝庵訪寒松上人時上人將往
　　　　龍眠用片玉詞韻畱贈兼志别懷
問秋何在在郭外陂塘磵邊林楚野香幾縷向衫痕暗撲
㡌絲亂舞暑退凉生一派嫰陰閣雨繞村去遥見支公微
笑迎處　相别彈指許又竹翠沾厨荷風凝路茗鐺笋爼
悵來朝愁聽江船擣素任是空王也稔離情凄苦漫延竚
怕催歸花宫浴鼓
　　紅情
　　　咏半吐紅梅
一枝凝曉似絳蕋浮釭錦鱗拍沼搓透猩䋐賣弄憨嗔許
誰抝莫是羅浮人困珊枕上小鬟新覺正睡暈初圓偷倚
綉奩照　料峭年猶少更酒入潮生春來靨笑嬌香趂早
休賺夭桃見時惱幾顆朱櫻綻口甚日茜花壓㡌倩紅淚
將綃裹灑他開了
　　滿庭芳
　　　紀夢
黃入東風綠來南內夢中春水竛竮箇儂香粉髣髴也曾
經還是簸錢堂上當年事有影無形高樓外珠圓鶯脆隔
院已聞聲　衷情渾欲訴新愁點點舊恨星星奈一塲春
夢不甚分明此際銀燈耿耿羅衾濕紅淚如氷難分手滿
街細雨愁煞夢囘程
　　　談長益携具招游八公巖
水寺拖烟山樓嵌雨日長經院無人茶香竹翠也筭是前
因獸窟山前精舍參差處欲斷還匀依稀似鳬雛鴈子零
亂不成群　逡廵思昔日戴顒故隱往蹟沉淪漸櫻桃熟
後梅又生仁憔悴髩絲禪榻十年事更與誰論空歸去數
聲暝磬行過米顚墳
　　　過遼后梳粧樓
細馬輕衫西風南苑偶然人過金溝道旁指點遼后舊粧
樓想像廻心宮院鈿筝歇含淚梳頭靑史上武靈皇后一
様擅風流　堪愁成往蹟繚垣敗甃滿目殘秋便脂田粉
磑零落誰收莫問完顔耶律興亡恨總是荒丘紅墻外誰
抛金彈年小富平矦
　　　題顧梁汾舍人扈　駕詩後
萬乘旌旗千官羽獵翠華絶塞重經珠鞭玉靶日黒虎風
腥羡爾金閨年少陪游幸鳯輦龍庭霜天曉柘黃袍出一
騎按秋鷹　至尊親講武火城漸杳交網猶扄更北平城
外嶺斷雲横飛鞚傳宣七校黃羊酒前隊教停琵琶歇碧
天氊帳一曲海東靑
　　　過虎牢
汜水東來榮陽西去傷心斜日哀湍横鞭顧盻又過虎牢
關歎息提兵血戰西風響一片刀環英雄淚亂山楓葉不
待曉霜丹　追攀當日事炎精末造遺恨靈桓又許昌遷
駕不肯囘鑾今古興亡轉換誰相問剩水殘山憑高望漢
陵魏殿一様土花斑
　　　距汝州四十里山有温泉相傳爲唐武后幸洛時
　　　　浴處
武媚東廵金輪春幸洛川自古神州風光溢目綵仗簇星
毬聞道香山山下湯泉沸玉灔瓊流傳駐蹕石橊裙濕激
水奉宸游　六郞宣詔入蓮花一朶相映嬌柔趂晚凉閒
話水殿雲幬千載朱顔難待傷心似太液池頭淒然也驪
山浴舘一様野花稠
　　　咏臘梅和京少韻
仙淚流銅蜂脾釀蜜聖檀初傅新粧氷簷雪甃帶暝亂斜
陽自是羅浮别種依稀賸金粟餘香王孫彈枝頭萬顆偏
惹畵簾長　繞廊應錯認宛如梅子熟後輕颺想宫人入
道絁帔都黄一叚冷魂幽緒扶疎態誰與擎將春來也紅
紅白白讓爾冠羣芳
　　　玉簪花
築粉偏温鏤脂却煗一枝顫影難休凉軒滑簟常傍晚粧
樓幾度枕邊輕墜聽不出釵響悠悠尋覔取依然未璺(扶/奮)
(切凡器破而/未離者日璺)重上玉人頭　開時剛淺夏曉來笑折人意
先秋正睡餘夢遠翠幌空幽每被髩絲籠住香風動蜂蝶
先偷玲瓏極鄰姬誤認卸取節秦謳
　　　暮秋梁溪南郊看菊紀游
雨坼池蓮霜彫巖桂愁餞臨去秋光城南漫興歩屧趂林
塘歎息人家兵後莓苔徧廢井頺墻溪橋畔柴門半掩籬
落未全荒　烟庄經幾處嬌紅淡粉壓疉成行恨花繁境
窄姿態難詳最後一園差勝軒櫺外亂石疎廊西風勁催
將菊痩餘力裊衰楊
　　　丁巳元夕後三日謁别駕林天友於長洲官署賦
　　　　贈
淼淼長洲離離茂苑無邊草色連空兩番借治歡笑滿吳
宮一自暌離絳帳相思切早理烟􁨁平波遠誰吹五兩幾
陣落燈風　忡忡憐别後鸞飄鳯泊竹嬾絲慵擬酒酣訴
與忼慨從公憶昨探梅摘蕙銅官下曾傍游笻經年矣春
來鄧尉香雪又濛濛
　　　今春梅候余適買棹吳門乃因循覊絆不及爲鄧
　　　　尉之遊正深悵惋及過里門而枝頭香雪已零
　　　　落畧盡矣㑹放公以梅下見懷詞并雲臣和章
　　　　相示漫次原韻
二月新晴東風作陣吳天梅訊頻催伍塘飛棹恰過浪花
堆聞說疎香冷粉銅坑畔萬樹齊開眞辜負闔閭城下容
易放船囘　沿洄歸罨畵閒𢋫綺韻觸緒增哀想一枝痩
玉曾綴經臺我是湖州杜牧成陰候側㡌纔來明年事相
期花下莫放淺深杯
　　　咏西府海棠
滿院紅綃半樓絳雪幾叢艶冶成圍倚欄無力嫰柳鬭腰
肢粉壁銀墻淡雅明粧坐人是瓊枝東風動花光映肉桃
暈入氷肌　胭脂剛蘸雨一番梳裹别様芳菲似六宮晝
煖睡重楊妃嬴得三郞一笑花前閙急管繁絲豪華甚千
堆蜀錦那用杜陵詩
　　　五日玉峯競渡用梅村詞韻
菖􁐴芳筵葵橊綺節一雨凉透重湖綉旗畵鼓蘭槳劃菰
蒲多少唐陵漢寢千年恨遠近楸梧休憑弔玉山將倒翠
袖可相扶　狂夫狂更劇花顚酒惱脫㡌喧呼喚湘纍與
汝美醖同沽收拾金簫玉管崑峯好晚髻新梳家鄕憶層
層水榭紅縷漾釵符
　　　贈表兄萬大士(舊臨/漳令)
少日情親兩家中表羊車競戲階前雕䖝薄技里塾又隨
肩彈指渭陽凋謝烏衣巷蔓草平田誰能料童時伴侶相
對兩華顚　中年抛艾綬柴門罨畵三徑蕭然憶相州鄴
下宦蹟流傳購得銅臺繡瓦歸吟寫夜雨朝烟殘生事酒
鎗棋局此外總由天
　　　咏宣德窑靑花脂粉箱爲萊陽姜學在賦
龍德殿邊月華門內萬枝鳯爉熒煌六官半夜齊起試新
粧詔賜口脂面藥花枝裊笑謝君王燒甆翠調鉛貯粉描
畵兩鴛鴦　當初温室樹宫中事秘世上難詳但銅溝漲
膩流出宫墻今日天家故物門攤賣冷市閒坊摩娑怯內
人紅袖慟哭話昭陽
　　　蜀山謁東坡書院
水拍晴橋山衘春店飛花落絮悠颺打魚放鴨四月好年
光此地林巒絕勝家家足碧澗幽篁斜坡上碎瓻敗甓零
亂補圍墻　鳴榔思往事峨嵋仙客曾駐吾鄕惹溪山千
載姓氏猶香今日紫姑聖女喧村賽畵鼓明粧殘碑在獨
憐野草漸没古祠堂(山上俗有所謂娘娘廟是日香火最/盛居民犇走如鶩而書院滅没荒烟)
(淡靄間無有過而/問者詞以志慨)
　　　吾邑茶具俱出蜀山暮春泊舟山下漫賦此詞
白甀生涯紅泥作活亂烟細裊孤村春山脚下流水浴柴
門紫笋碧鱸時候溪橋上市販争喧推􁨁望高吟杜句旭
日散鷄豚　田園淳樸處牽車鬻畚壘石支垣看鴟彛撲
滿磊磊丘樊而我偏憐茗器温而栗濕翠難捫掀髯笑盈
崖綠雪茶事正堪論
　　　汴梁客舍同馮蓼庵夜坐蓼庵出梁溪閨秀永愁
　　　　人詩稿示余凄然賦此
馮衍長愁陳思不樂相逄同客東京烏啼落葉惆悵可憐
生無忌舘今何處河聲怒攙着砧聲秋宵永幾楞粉月晒
得綠窗晴　鶯鶯聞尙在詩人老去一倍含情且開箱騐
取錦字縱横料爾銀鈎未寫檀牋上珠淚先盈休腸斷靑
衫紅粉一様是飄零
　　　丙辰元夕
戰馬千群戍旗一片江東月又剛圓凝粧艶粉何異太平
年樓上氷簾絳蠟參差弄鳯管鵾絃樓兒下金蛾玉繭風
景倍嫣然　碧天何限事一生能得幾度燈前况春城不
禁拾翠尋鈿忍負衫紅釵紫生生博圖畵凌烟歸來晚闌
珊夜火人立小門邊
　　　林天友别駕招飮同雲臣賦贈
荔浦樓臺榕城甲第相門群羡賢甥詩篇宦蹟雙鬪早梅
淸幾度桃花浪煖賢勞最轉餉神京纔歸也楚天在望又
聽夜猿鳴　山城父老說孝侯一去蛟虎縱横憶使君前
事千載齊名昨夜張筵召我行春暇綠酒紅笙剛過雨新
鶯語滑喚起月盈盈
　　　花朝後一日林天友邀同雲臣爲南嶽之遊詞以
　　　　紀事
翠榜欹烟紅船委浪水簾低捲晴暉曉山欲笑迎我在春
磯歇馬誰家園子游絲靜嬾上人衣憑欄望樓臺易主金
粉未全非　霏微小雨過花籠寺閣瀑濺僧扉正使君愛
士野客㤀機斜日仍揺畵艇紗窗掩玉椀頻揮城頭望半
溪燈火争認醉翁歸
　　　淸明前一日同雲臣溪干觀劇
近水人家弄晴天氣淸明恰是來朝曉鶯無頼喚我驛邊
橋多少歸寧溪女花枝颭香粉輕飄疎籬畔蘭芽杏蕋開
到十分嬌　垂髫剛十五新聲解唱淥水紅么憶少年同
學半挿華貂我向江村潦倒新年恨比舊還饒鞦韆社東
風攪碎戲鼓賽神簫
　　　亳村舊宅之東有屋一區名開遠堂堂頗弘敞乃
　　　　先農部伯父别業也堂久已不存門內且賃爲
　　　　酒肆矣賦此志感
宅列光延門齊通德君恩曾賜山莊勝衣膝下粉署半含
香白晢華貂挿髩東頭屋綠野名堂依稀記畵簷鴟吻燒
作紫鴛鴦　滄桑今已換葦花楓葉一片蒼茫剰㦸門未
拆酒斾新颺土銼誰人競唱邊州調白草黄麞繚垣外西
風吹到憔悴舊家郞
　　　壽王敬哉先生用棠村詞韻
菊尙拖黄梅將凝粉安排晴日開筵錦笙畵鼓譜出鷓鴣
天兩世尙書門第朝囘後繡轂紛然華堂上昇平保傳矍
鑠地行仙　名園飛霰後銀燈火樹雪月光聯要粧成瑶
圃映上紅箋海畔群眞介壽驂鸞渡弱水三千駞封賜汪
汪綠蟻猶裛鳯樓烟
　　　壽大司農梁蒼巖先生
黃閣勲名黒頭卿相瑶池第一神仙蕉林書屋烟景勝平
泉珠島花洋萬里牙檣送南海歸船還朝後錦袍茜袖長
侍紫宸前　華筵群獻斚昇平法曲象管鵾絃有尙書紅
杏麗句親塡歳歲鳯城今夜陽囘處暖在春先緗梅綻風
光正好次第到鞦韆
　　　山陰沈躬範婦陳夫人好讀書年二十三夭卒卒
　　　　之日囑以平日所誦書籍殉冡中一時皆作詩
　　　　以哀之余亦爲賦此闋
人偶言愁僕原多恨說來也替神傷越溪有女十五嫁王
昌人在水晶簾底簪花格日倣于行纔梳裹濕蟬未歛便
自理鉛黃　梅粧容易謝皇墳汲冢雪魄同藏抱夜臺吟
誦月冷楓香何必玉魚金盌遺編在還累蕭郞羅裙壞草
生書帶不化紫鴛鴦
　　　送顧尼備南歸爲太夫人壽
梅子生仁柳綿着木翠陰淰淰遮墻新裁綵袖愛趁日初
長立馬都亭送客鞭絲颭㡌影低颺凝情處暮雲堆碧妬
爾作輕裝　霞觴歸捧候黛添艾葉紅入橊房有江鱸籬
笋足膳高堂路次毘陵水驛應相見陽羡山光憑君說倚
闌游子脉脉只思鄕
　　　吳門管烈婦夫亡殉節詞以紀事
鏡掩離鸞絃摧别鶴千秋彤史畱芬機中錦字長恨與誰
論一自磨笄人杳成灰後蝶化羅裙人間事依然花月空
舘總無春　夫君憐彩筆土埋玉筯雨打黃昏痛梨花一
樹同散朝雲贏得巫簫社鼓胥江畔歲歲迎神憑誰畵啼
斑滿竹别様管夫人
　　　送吳初明南還秣陵
颯杏寒鴉聊蕭凍葉西風壓雪將低蘆溝南下立馬惜分
携此去鷄籠山舘江梅瘦恰與簷齊都門事墻頭過酒爛
醉孏重提　當時臨發日王郎作畵送别靑谿看無多幾
筆不數迂倪勿論風流二老相關甚正有鄰奚長鬚到歡
迎隔浦仍是杜家稽(初明北發時王安節圖畵相送畵上/作兩人臨風揮手一童子荷擔將行)
(一童子牽擔立爲摒擋琴劍諸器具戀戀殊/甚故篇中及之阿叚阿稽杜甫家童奴名也)
　　　中元節途次蒙陰追悼亡女
庾氏苟娘左家嬌女慰情誰道非男銘椒頌菊畧渉也粗
諳每歲因爺作客恒歸伴阿母香奩天涯信燈花蟢子頻
向紫姑占　江淹何限恨半生婚嫁怨極愁添只今朝五
岳敢詡幽探惆悵中元令節家山事梵唄莊嚴蒙陰畔兩
行紅淚寄不到江南
　　　題徐武貽小像(武貽文貞後人椒峯􁂥仲母舅舊/許爲之題像今翁巳没始追補成)
(之)
碧篠千竿紅蘭一架松濤韻雜笙竽科頭箕踞旁置小風
爐囘首文貞舊業凄凉絶綠野荒蕪牢之好家傳宅相名
已動京都　躊躇當日事記曾撫掌爲我披圖擬閒題數
語貌爾淸癯詎料山丘華屋重來處此諾還逋徐君墓未
成挂劍聊報秣陵書
　　徵招
　　　送宋性存歸吳門
一燈分做還鄕夢君今果然歸矣殘月曉風天暫挽君雙
袂柳條今賸幾待折贈沉吟無計君到江南定逄梅放也
應相寄　來夜白溝河鷄聲店料爾早寒人起誰念鳯城
邊有倚闌心事暮雲千萬里畱我作天涯游子我亦有茅
屋三間六朝斜照裡
　　　爲王瑁湖編修悼亡
柿葉翻時人病起凄然悼亡新賦畵篋儘伊捜奈蕙樷先
去元和才子恨拚細砑鳯牋零譜不分西山風前還鬭舊
年眉嫵　故國水雲多曾側㡌其聽半船疎雨粉腕斫鱸
香更翠蓴凝筯如今秋夜笛只遞入客窗偏苦縋蛛絲丁
字簾西記有人行處
　　　爲尤悔庵悼亡
蕙叢去後微之怨當時韋娘年小别後鏡鸞分悵天涯人
老小屏歸路悄怕重疊吳山淸曉此夜遥憐水哉軒畔月
明多少　侍史慢薫衣金門啟愁聽穿花漏早剔燭鼓氷
弦又犯些商調彩毫憑起草錯認畵遠山眉稿不信是白
玉爲堂頓玉臺人杳
迦陵詞全集卷十三終
迦陵詞全集卷十四
　宜興陳維崧其年著
　㤗州鄧漢儀孝威　維岳緯雲
　合肥李天馥湘北　宗石子萬
　商丘宋　犖牧仲　男履端
　錢塘毛　騤馳黄　姪賜薛
　　水調歌頭
　　　被酒與客語
老子半生事忼慨喜交游過江王謝子弟塡巷哄華騶曾
記獸肥草淺正値風毛雨血大獵北岡頭日暮不歸去霜
色冷吳鈎　今老大嗟落拓轉沉浮疇昔博徒酒侶一半
塟荒丘閉置車中新婦羞縮嚴家餓隷說著亦堪愁我爲
若起舞若定解此不
　　　題余氏女子繡西施浣紗圖爲阮亭賦
婀娜針神女春晝繡西家聞道若耶溪上淥水漾明沙爲
憶吳宮情事驀地養娘來至羞臉暈朝霞忙向屏山畔背
過髩邊鴉一春愁三月雨滿欄花西施未嫁當初情緒
記些些靠着綉床又想拈着鴛針又放幽思渺無涯一幅
鮫綃也錯認越溪紗
　　　宋荔裳曹顧庵王西樵招集劉峻度葭園卽席限
　　　　韻
鈿犢朱扉外寶鴨畵堂中重逄把酒飛蓋倍覺旅愁空人
有庾徐潘陸坐有樓臺絲竹那減晉人風愼莫賦悵悵亟
爲拉紅紅　吾醉矣拓金㦸倚長弓不改狂奴故態耳語
有羣公官是金閨貴客身是畵溪愁客客自不相同起覔
鐵綽板高唱大江東
　　　送宋荔裳觀察入都并寄蓼天司業同顧庵西樵
　　　　賦
酒冷天寒日人去客愁中數行鈿蟬柱雁祖餞出城東衣
上靑天明月馬上黃河飛雪雁背染霜紅如此作裝急磊
砢想桓公　千斤椎七寶轡百石弓從奴賔客所過棧馬
嚙殘通定過淮陰祠下更到望諸墓上懷古颯悲風若見
蘇司業言我髩成翁
　　　畱别阿雲
眞作如此别直是可憐蟲鴛裯麝薫正煖别思已匆匆昨
夜金尊檀板今夜曉風殘月踪跡大飄􁨁莫以衫痕碧偷
揾臉波紅　分手處秋雨底雁聲中廻軀攬持重抱宵箭
悵將終安得當歸藥缺更使大刀環折萍梗共西東絮語
未及巳帆勢破晴空
　　　舍南庭前牡丹將放詞以催之
峭冷侵金鴨乍煖熨銅龍東皇好景何限相别苦匆匆二
十四番花信一百五朝寒食幾陣酒旗風豆吐𧖟婆綠花
綻䑕姑紅　畵欄西綺窗北錦城中姚黃何事羞澁媚臉
未全融速辦慈恩車騎并倩華淸鈿笛邀取謫仙翁早放
木芍藥慢舞玉瓏璁
　　　咏美人鞦韆
昨夜湔裙罷今日意錢囘粉墻正亞朱戸其外有銅街百
丈同心綵索一寸雙文畵板風颭繡旗開低約腰間素小
摘髩邊牌　翩然上掠綠草拂蒼苔粉帬欲起未起弄影
惜身材忽趂臨風囘鶻快作點波新燕糝落一庭梅向晚
半輪玉隱隱照遺釵
　　　夜飮季端木齋中歸忽爾飛雪塡詞奉柬并懷尊
　　　　甫孚公
昨夜醉君酒歸路雪飛花淋衣那更裂燭袖秃不禁遮粧
徧瓊樓萬瓦凝透綃官千幕凍殺冷蝦蟆𥿄破苦拉雜柱
朽怕槎枒　吾笑我寒至此獨何耶愁時恨不倩汝爲我
喚筝琶忽憶哦松尊甫(時孚公作/錢塘丞)今夜斷橋晴雪吟興定
然佳客睡幾曾着城上咽悲笳
　　　雪夜再贈季希韓
海上玉龍舞糝作滿空花城中十萬朱戸瓊粉亂周遮愁
對一天飛雪不見昨宵明月桂影蝕金蟆短髩颯秋葉僵
指矗枯枒　當日事須細憶詎忘耶記築毬塲擫笛却手
復爲琶縱不神仙將相但遇江山風月流落亦爲佳豈意
有今日側㡌數哀笳
　　　立秋前一日述懷柬許豈凡
將相寧有種䜿子半成名蚍蜉切莫撼樹聽我短歌行薄
俗人奴笞罵末路婦人醇酒一笑萬緣輕夫子知我者試
與說生平　斫豪豬炙走兎掣長鯨群儒齷齪可笑我自
習縱横明發西風削草且約博徒㑹獵小趂一秋晴鬚作
蝟毛磔箭作餓鴟鳴
　　　題友人詞并示方鄴大匡
脫㡌卽擫笛輟洗便彈筝千金教得樂部坐此得狂名每
歎英雄作事萬象雪中鴻爪一過巳忘情倐忽謝歌舞寂
寞掩柴荆　新詞句眞磊落太縱横我作致師樂伯摩壘
更靡旌爽若并州快剪又若短兵狹巷殺賊不聞聲舉以
示二子大笑絶冠纓
　　　送惲南田之錢塘并柬毛稚黄
躡屩上靈隱吹笛下吳淞送君恰値新爽􁅰月印船􁨁猶
憶冷泉亭上百道跳珠噴雪飛瀑挂杉松一别十八載吾
老漸成翁　故人去携筆墨寫空濛不知老已將至揮灑
醉偏工爲訊鹽橋毛子果否别來無恙底事斷詩筒人世
作逹耳長邑鬱焉窮
　　　贈西陵周勿庵(勿庵精日者家言任俠滑稽/多金丸綠幘之游背微僂)
拍手唱銅斗蹋地舞廻波世間窮逹有命擾擾若之何收
罷百錢簾下雨後一街人少客有獵纓過僕病坐磨蝎君
醜類鷄窠　如箕舌皤其腹口懸河眼中只愛綠幘誰解
愛靑娥頗怪丈人痀僂却恐舍人尻謈戲語莫相呵絶倒
黄幡綽撫掌敬新磨
　　　題遠公畵洞山圖送天石北上
何以贈行卷而作洞山圖旁人拍手大笑畵者復誰歟此
去燕姬馬湩况足金莖仙瀣茗椀酷非須卿復携來否長
柄有葫蘆　掀髯語畵此者定非迂敗盡朱門酒肉只此
味淸腴縱挾綾文三百日給龍團鳯餅曾似故園無十丈
紅塵裡一幅冷秋菰
　　　送原白北上
莫作戀豆馬直學脫韝鷹送君秣魏刷趙萬里愜飛騰頗
怪今人離别出戸定然復入刺刺實堪憎似爾最颯爽物
態直憑陵　公子去臣宜從病未能行也勉旃努力勿復
憚炎蒸爲我慈仁閣下寄訊支離老叟短髪定鬅鬠待我
上元候同看鳯城燈
　　　畱别澹心卽用來韻
離别亦常事惆悵愼毋然歸舟一路弄笛吹裂水中天猶
記吳趨坊後再到惠山松畔兩地酒如泉不久聚花下小
别向風前　白翎雀鷄呌子想夫憐岐王空宅舊日法曲
散如烟君有龍文百軸近作小詞一卷千載定流傳早覔
賀懷智亟付李延年
　　　橄欖
造物有本性此味最高嚴淸芬却帶酸澁品格壓黄柑多
少橘官輭美無數荔奴甘滑側目看新參諫議爾之職羶
毳我何堪　析煩熱開結嗇滌塵凡頗聞人語輸與崖蜜
十分甜長揖水晶人退不詣內黄侯謝徑自返漳南獨醒
頗相憶揺落在江潭(蝦名水晶人/蟹名內黄矦)
　　　萊陽姜如農先生前朝以建言予杖遣戍宣州㑹
　　　　遘甲申之變不克往戍所僦居吳門者幾三十
　　　　年癸丑夏先生疾革遺命家人日必葬我敬亭
　　　　之麓其子勉仲學在從之聞者悲其志重其節
　　　　私諡之日貞毅先生維崧塡詞以代迎神送神
　　　　之曲焉
東海黄門老疾革話悲酸呼兒吾骨累汝霜翦一燈寒休
返田横島上何用要離冡側莫恤道途艱憶奉重華命遣
往敬亭山　三十載憐弱水幾囘乾鐵衣生旣未着鬼亦
戍其間此地層崖呇嶂正接蔣陵鐘阜紫翠湧千盤若有
人兮在竦劍守重關
　　　早秋託興
秋色一天雪林壑映新暘皎如三尺新水出匣漾干將亟
敞杉窗竹院要使金風玉露灑濯我軒廊颯爽上眉宇皎
潔到衣裳　小樓上望極浦太微茫估船夜笛江上併作
十分凉安得中原豁處飽看出櫳蒼狗大獵一千塲浙罷
刀頭米射殺鹿邊麞
　　　平遠堂雨中卽事林天友使君席上同曹顧庵丁
　　　　葯園胡存人吳香爲園次六益余澹心尤悔庵
　　　　宋旣庭錢宮聲顧云美伊人天石趙旦兮毛行
　　　　九分賦共用烟字
千古鶯花窟四月雨晴天䦨干一望平遠濃淡石湖烟催
取茶鎗酒幔喚得筝師篴伎來做餞春筵且起舞囘鶻休
去聽啼鵑　觴未半風乍起雨鏗然嵯峩古㙮將壓抉屋
勢斜穿萬斛鈴音鐸語四壁鯨呿鰲擲劈裂幾條絃脫㡌
呌奇絶此景倩誰傳
　　　讀董舜民蒼梧詞題後
老屋數間耳世事不關渠堆墻牛腰囷蠢巨束筍般麤中
有奇文兀奡每夜必騰光怪鰲擲與鯨呿力壓古聲叟氣
懾萬獠奴　珠零亂玉夭嬌翠糢糊我行以手捫摸作此
定誰歟旣似苔紋瓦篆又似碑殘鼓齾字裡吼於莵乃是
蘭陵董詞集日蒼梧
　　　畵樓詩爲西陵吳子璵賦
有客向余說昨又到湖頭湖中翠奩未歛湖畔水明樓萬
本澄心堂𥿄千頁大觀樓帖百幅李營丘盤礴此樓上縹
緲紫綈裘　風弄麝波漾縠浩悠悠湧金門外新月聽足
采菱謳分付危欄飛檻莫遣于祠岳墓烟景觸簾鈎貯酒
兼貯茗不貯古今愁
　　　渡長蕩湖望三茅峯
我住太湖口四面匝烟鬟周廻縈靑繚黛中托白銀盤且
縱龍宮一葦耕破瓊田萬畝笑傲水雲寛􁨁背唱銅斗沙
尾辨金壇　雪浪吼大魚出矗如山茅家兄弟笑我前路
足風湍君自驂鸞翳鶴我自騎鯨跨鯉各自不相關揮手
謝之去吹笛弄潺湲
　　　睢陽寓舘感舊題壁
惆悵復惆悵直視草茫茫風揺葵子藚葉螻蟈上空墻滿
目西州門內轉眼黄公壚畔前事惹思量揺膝并負手遶
柱更循廊　天欲黒燈半綠月微黄中年哀樂何况人又
在他鄕飄去嬌絲脆板畱下殘香剩茗狼籍小紗窗撥置
不足道念此斷人腸
　　　送侯叔岱之彭城
酒罷忽不樂結束挽强弓彭城此去蒼莾水蓼滿陂紅戲
馬臺邊騁望下有河流似弩混混盡魚龍吾意欲起舞屈
指幾英雄　斜陽恨關山影一杯中袁曹劉項付與烟草
没孤鴻莫管千秋閑事休悞一生作逹笳吹競西風盻盻
去巳久明月小樓空
　　　夏五大雨浹月南畝半成澤國而梁溪人尙有畵
　　　　舫游湖者詞以寄慨
翠釡一朝裂銅狄盡流鉛江南五月天漏煉石補仍穿驟
若淫龍噴沫狂比長鯨䟦浪廬舍没長川菱蔓繞床下釣
艇繫門前　今何日民巳困况無年家家秧馬閒坐墟井
斷炊烟何處玉簫金管猶唱雨絲風片烟水泊游船此曲
縱嬌好聽者似啼猿
　　　憶商丘宋介子西湄草堂
雪苑女墻外水色綠於苔郭南潭子尤勝淼淼浸樓臺長
記昇平舊事彌望風亭雨榭盪槳百壺來誰向亂前說說
罷使人哀　西湄好憶客夏寄高齋南烹爲余細糝棐几
淨纎埃君笑熱由卿至僕笑羔應還我戲語類優俳揺櫓
没烟去背指野棠開(徐陵奉使至魏魏人宴之是日甚熱/魏收嘲陵日今日之熱當由徐常侍)
(來/齊沈文季與魏崔祖思在高帝前戯争羡膾爲吳食/祖思日炰龞膾鯉似非勾吳之詩文季日千里蓴羔豈關)
(魯衛帝笑日蓴/羔固應還沈)
　　　新秋寄驥沙徐仲宣
秋色潔於雪澄湛到簾鈎憑軒憶爾更劇君亦念余不記
客泉亭草寺閒弄吟􁨁釣笛相與狎沙鷗一笑别君去四
節忽如流　大江邊殘照裡仲宣樓烟波蝦菜料爾生計
儘優游此地孤城絶島長被蛟涎兎汁錬足一天秋横竹
吹阿濫呌醒古今愁
　　　溪泛
誰送半城綠恰是兩溪風茫茫銀濤雪浪天水有無中每
到簟紋平處不覺水香肥極一色玉玲瓏最惱閒鷗鷺偏
解占空𪷟　駕一葦凌萬頃浩無窮今宵圓月定好寄語
織綃宮脫㡌五湖風景捲幔半生心事杳靄縱吟􁨁一笛
中流發乃是綠簑翁
　　　題毛㑹侯戴笠垂竿小像
水色綠如鴨又似乍磨銅鞾紋細浪忽起颯颯夾溪風數
里江村茆屋一帶蘆汀蟹舍下徧釣魚筒雲作蔚藍纈襯
以晚霞紅　燃楚竹炊香糯五湖東新來溪友堪訝乃是
大毛公嬴得罛師拍手汝有金貂玉佩詎是綠簑翁笑起
唱銅斗餘響落蛟宫
　　　汾西矦仲輅示我九日紀夢詞二闋依韵奉和
月落邊墻黒幾扇鴈門開蒼然西極風雨都向二陵來聞
說胭脂小伎能唱横汾舊曲家傍古輪臺我欲與之語紅
粉最憐才　飮醇酒近婦女莫疑猜世間餘子何限兩手
底須推安得飛狐峪口偕汝吹簫擊筑一日笑千廻綠酒
不曉事有悶未能排
一笑老松下握手亦前緣昨宵黄花節候妬汝小游仙推
道巫雲入夢誰料玳筵眞箇事巳徧流傳我在銀笙底偷
譜鷓鴣天　追代馬挾趙瑟是何年兵家女有殊色可許
阮公眠詎少朱門絲管那抵靑樓簾檻如鏡復如烟天上
兎華滿只照别家圓
　　　毛㑹矦席上限咏鹿脯詩詞以代之同王惟夏方
　　　　雪眠毛大可允大諸君賦
那曉魯公帖有手且飛觴觴行更催劈脯此樂甚堂堂笑
寄鹿皮翁語乃有神仙上界欲以汝爲糧玉饌莫深恨底
事不潛藏　呼畢卓牽阮籍態頺唐百年所得有限不若
醒而狂熱酪何須痛飮明日北風大作結束上平岡箭作
餓鴟呌袒裼獵黄麞
　　　元夕前董樗亭至都下樗亭昨歲射陂遇盗身被
　　　　重創患不克來今則來也詞以志喜卽用樗亭
　　　　見贈原韻
月黒淮南縣䣃䭾正關門門前聲息洶洶勢若雨傾盆斫
臂霜刀攢蝟燎瓦狐燈掣電駭絶洞心䰟詎復有活理遑
暇顧琴尊　重握手驚往事剪燈論追思胥江酒伴只我
與君存三客弱來一箇(謂葆/馚)公又幾爲異物軟語剪難分
抹眵細相認老眼日來昏
　　　酬别沈鳯于卽用來韻
君住馬溪上我住滆湖中平生酒顚花惱此事那輸公自
逐鵷班鷺隊囘憶練帬檀板甚日恰重逄也料秋江畔開
到粉芙容　人世事枝向背絮西東靑山見人分袂替作
别時容縱使錦袍入直詎抵綠簑聽雨釣艇漾晴空他日
訪君處烟水定畱儂
　　　庚申五日
又是女兒節何處貰香醪艾裝碧虎閃爍與汝復相遭囘
憶家鄕此際不少癡兒騃女綵鷁綉旗揺蹙起一川雪崩
落半空濤　渚宮遠澧水濶恐難招古來陳事何限細數
總今朝楚國湘纍自苦齊國薛君自樂一笑等鴻毛我自
飮我酒卿自讀卿騷
　　　紀恨爲魏里張太君賦
越國燕鶯地春日綺羅年張星本連天上朱戸隱㛹娟誰
料羅窗綉閣吹到零風冷霧飄散亦前綠舊日畵眉事追
紀那能全　織錦曲緘情淚寄誰邊漳河獨火小店徹夜
雨綿綿請看古來靑史何限傷心紅粉唱煞隔江船且盡
一杯酒莫撥四條絃
　　　初夏吳門舟次董樗亭錢葆馚畱飮顧梁汾適至
　　　　卽席分賦
往事細如雨新水滑於羅十年纔一㑹面不飮欲如何雪
抑松江銀鮓黄鑄洞庭盧橘酌以小紅螺僕素不勝酒醉
態亦傀俄　相樂也復相泣起婆娑眼中之人老矣春後
落花多休管誰家龍鳯不若狗兒吹笛伴取膽娘歌小别
數日耳榴月復經過(酒間樗亭偶語董龍事葆馚云君家/有龍猶寒宗有鳯也一座大笑元㣲)
(之詩云狗兒/吹笛膽娘歌)
　　　趙北口作
忽復出門去萬事總由天難忘只有烟水永不罷相憐此
地燕南趙北盡日黄塵白草那抵舊溪山詎料故鄕景陡
落荀輿前　鄚州鎭大沽口水雲寛空明浩淼碧篠紅蓼
滿汀灣也有魚羔蓮米安得笛床茶臼水閣兩三間臥聽
吳娘櫓帶暝唱歌還
　　鳯凰臺上憶吹簫
　　　閠六月七日爲牛女作懊惱詞
翠鵲橋虛珠匏路杳懊儂情思無憀奈粉河一望靈匹難
招寄語天邊織室雙鴛杵纎指休抛停梭怨金徒箭永靑
女粧遥　迢迢常時此夜正微褰麝㡠小駕龍軺記衣香
髩影髣髴今宵屈指經年離别依然又淚滴紅綃差喜是
凉秋不遠准備魂消
　　　和潄玉詞
蘸水垂楊漫天絲柳千條萬緒樓頭正圓氷淸淺斜靠簾
鈎擬把玉容重整纔匀面怊悵還休懨懨甚今春三月忒
似深秋　堪羞韶華縱好奈舊情巳換往事難畱只梁閒
玉剪勸我登樓簾押朦朧未捲靑山外不忍凝眸無過是
瀟瀟春雨點點離愁
　　　廣陵送孫介夫之石城
紅板橋頭方山柵口中流冷撥吳裝正螢飛氷簟蟬咽銀
牀經過郗僧施宅靑溪曲曲似廻腸雲水外千年陳蹟一
片新凉　堂堂過江人物記疇昔獅兒亦號孫郞奈殘山
剰壘極浦斜陽持底寄愁天上君須問舊日平康還則怕
菖蒲花老燕子樓荒
　　　湯陰城外十里絲楊夾堤互引額以柳廊名極冷
　　　　雋詞以紀之
淇水潺湲爵臺馺遝中原潑火年光漸湯陰城下陳蹟荒
凉一帶絲楊蘸馬晴漪皺宛轉長廊縈人處輕陰輕暝窨
就鵝黄　思量添些蟬韻便一襟秋思那讓吾鄉記離離
水驛小小蟲娘白苧新裁春雪凭肩處柳外貪凉中年也
情隨飛絮一様微茫
　　　秣陵懷古
紅板橋南錦衣倉北金陵從古皇州記離宮墻外年少潛
遊忽聽九重仙樂東風細聲度龍樓依稀認寧王玉笛賀
老箜篌　悠悠南朝風景看幾遍桃紅白了人頭筭劉郞
易老嬴女難畱三十六官何在斜陽外隱隱離愁傷心極
後湖菱蔓一片漁舟
　　　本意
貴主亭臺眞妃環珮月中鳯吹悠悠占人間天上兩處風
流一自彩鸞齊跨雙携手玉宇瓊樓咸陽樹宮娥悵望仙
馭難畱　囘眸人民都換望渭水秦川頓惹閒愁歎重關
二百廢苑成秋千載鮑魚孫子沙丘路大藥難求逌然嘯
靑天碧海夜夜淸謳
　　　題宋楚鴻倚樓詞卷
百萬呼盧十千買醉世間何䇿驅愁惹銅仙多事鉛淚長
流一片唐陵漢寢遺基在舞罷歌休何况是敗荷衰柳總
不宜秋　凝眸金荃一卷問宋玉家鄕陸瑁湖頭悵頻年
踪跡只客皇州欲覔燕昭舊事高臺畔野水悠悠無聊甚
閒吟閒寫滿幅銀鈎
　　夢揚州
　　　蘧庵先生久客維揚詞以寄懷
蜀岡頭記狂夫舊日曾遊薄倖樊川贏得一夢靑樓紅橋
上藕絲菱蔓當時費盡凝眸平陳業烟花記可憐逝水悠
悠　老矣先生何求也雨檝烟帆北謁諸矦鶴髪開元老
淚銅仙争流紅衣落盡西風起怕隋堤最不宜秋隱隱見
一江燈火人隔揚州
　　塞孤
　　　早春寄周伯衡先生并訊倪子闇公(先生從征楚/幕近客梁溪)
問湘天滴黛何時歇會記周郞英發坐擁油幢臨大别軍
笳奏鄕心截舳艫湓浦如麻鎧甲庾樓成雪嚴颷破磧古
樹都裂　孤􁨁暫入吳老髩終懷闕第二泉聲嗚咽瀑走
銀虬三四叠衝動防身劍篋料此際共兒寛看水上粉英
結定吟殘亂山白月
　　　宣武城外書所見
北風如箭吼城門啟不斷香車流水側卷綃簾拖燕尾巫
鼓唱蠻簫賽烏孫别紫臺人黄鵠寡靑溪妹粉襟兒畔多
少紅淚　誰唱勑勒歌訴盡消魂事繡鏃殘骸攢蝟樹腹
崖根潛老魅招蜀魄呼湘鬼鵑巳呌洛陽城鶴未返遼西
市總春閨夢中夫婿
　　金浮圖
　　　夜宿翁村時方刈稻苦雨不絶詞紀田家語
爲君訴今年東作滿目西疇盡成北渚雨翻盆勢欲浮村
去香稻波飄都做沉湘角黍咽淚頻呼兒女甕頭剰粒爲
客殷勤煑　話難住茅簷點滴短檠靑熒牀上無乾處雨
聲乍續啼聲斷又被啼聲剪了半村雨揺手亟謝田翁一
曲淋鈴不抵卿言苦
迦陵詞全集卷十四終
迦陵詞全集卷十五
　宜興陳維崧其年著
　江都宗元鼎定九　維岳緯雲
新城王士禛阮亭　宗石子萬
崑山徐乾學徤庵　男履端
宣城梅　庚耦長　姪賜薛
　　八節長歡
　　　乙巳元日
淑景驚催畵梁日影蚤漾粧臺瞳曨金母帳㶑灔玉人杯
宜春帖子簪花格漸閨中珠網争開多少屏揺翠栢勝颭
紅梅　長安車騎朝正靑絲轡火城影裏初囘宮闕暖祥
雲嬉遊罷誰憐江左鄒枚休怊悵喜吳娘巳醡春醅屈指
又試燈挑菜且拾遺釵
　　　元日後二日積雨新晴偕大鴻雲臣散歩城南望
　　　　銅官一帶翠色眷戀久之不克游南嶽而返
竟欲成村似曾着雨第五橋邊盈盈臨水寺脉脉弄晴天
溪痕入畵年光惹醉繞城荻市茶船最好雛春乍霽㡌側
襟偏　群峯一笑嫣然高低影數行秀鬋堪憐揚袂倚風
前凝薄恚迎人却又遷延惱何事未斜陽客子將還終有
日㯶鞋筍屐細續前緣
　　卓牌兒
　　　夏日咏閨人鬭葉子
遥窺兩重門群掩映凝烟碧幌卍宇槅底憑肩語笑氷紋
廊後軃鬟沉想風流小南唐金葉子描鸞小様斑几滑笏
玲瓏蠟箋纎脆輕盈打來偏響　七紅四賞更花戳京城
新創蘭閨似掌儼楚漢情狀嬴得簾西紅鸚鵡也隔屏山
注望私講笑粉裝劉項
　　　聯吟爲閻牛叟賦(牛叟兌閣遺徽日余塡詞成妻/恒爲解頥偶製杏花天三闋妻)
(索書素帕出/入懷袖中)
誰塡杏花天却滿幅春愁無頼鳯𥿄正叠狸毫乍弄籠鸚
報道娘來簾外新詞訝輕狂一半是狂奴故態幾徧繞柱
循廊一囘暗想胡猜蹙他蛾黛　頩容旋解畢竟是淸新
堪愛烏絲小楷要麝墨親灑今日營齋營葬訖石竹羅裙
早壞裙帶字斜行還在
　　天香
　　　中元感舊
夾路旛竿盈城梵唄分明元夜燈市露濕巫簫秋生賽鼓
頭上月輪𥘉霽金波㶑灔還瀉做萬家紅淚天與玉容争
淡烟飄粉裙偏麗　許多流鶯聲細似啼猿楚峽嘹唳只
有小墳新塚誰修薄祭空伴唐陵漢寢都一様凄凉野田
裡黃土鴉鳴白楊風起
　　　咏桂
靈隱門前番禺城裡秋花一種淸絶碧海泠泠金風陣陣
壓下數堆黃雪山齋湖舫說不盡幽芬淸冽金粟一番開
謝氷輪幾囘圓缺　曾經託根瑶闕幾曾羡人間風月相
伴蟾孤兎冷羿妃偷折自與廣寒輕别記不起霓裳舊時
闋帶恨纔開和愁細結
　　　龍涎香
萬斛蛟漦千堆蜃沬沉沉碧海今夜湘蛾倚殿貴主還宫
新擣都梁無價金盆煎處趂月裡桂華初謝濃染鮫人茜
淚小襯馮彛氷帕　天風彩鸞斜跨杜蘭香水邊閒話幾
徧龍堂游戲蓬萊乾也多少望陵愁夢空剩得分香雀臺
瓦散與人間鬬他檀麝
　　漢宫春
　　　送郝元公先生之任宛陵(先生梁溪廣文視篆/吾邑令陞寧國府授)
秋色佳哉剪綠帆半幅與鴈同飛船頭新暘似雪津樹霏
微後堂絲竹記頻年屢解談圍眞豪邁傳經劉向肯言心
事終違　此去雲山萬叠近天門牛渚采石蟂磯今朝臨
風釃酒往事都非江聲千尺推􁨁望吟遍斜暉偏相羡敬
亭山色朝朝得上君衣
　　　送子萬弟入都次梁棠村先生送舍弟南歸原韻
此際東吳正黃菊離披紫螯郭索作裝底急使我傷於哀
樂西堂夜話筭曾經幾番晦朔又來朝河橋判袂匆匆弟
酬兄酢　昔日揚烏項槖須臾吾巳老鳯飄鸞泊烏衣門
巷變做荳花籬落半生牧豕問何年離蔬釋屩喜予季來
春花煖休恨一官祿薄
　　　附梁棠村先生原倡
　雪霽燕關有吳客將歸越吟蕭索池塘草色夢入君家
康樂偶然杖䇿逐寒烟壯遊河朔向市中狗屠擊筑相
看壚頭酬酢　千里春風垂槖嘆秦川公子梁園棲泊
長門價賤誰識臨卭揺落仲宣憔顇賦登樓仗憑春屩
　且作逹狂歌對酒莫問人情雲薄
　　　附史蘧庵和韵
　楓冷江寒嘆雪浪奔鯨霜簷啅鵲蒲帆北渡士雅英風
　如昨睥睨淮泗轢靑齊醉吟河嶽宕日弄鞭捎未肯輸
　人掀髯天廓　何須酒錢名槖只干霄綵筆鄒枚氣索
　風嘶騠駃笑指黃金臺閣長揚賦奏駭公卿聞鐘長樂
　天半倚司空耳語識取芙蓉藏鍔
　　　附徐竹逸和韵
　最愛元方是名士風流胸羅丘索交同皮陸對擲詩筒
　相樂更欣難弟氣如虹嘲楊戲朔廿載梁園愁旅食今
　幸家園酬酢　休恨歸來空槖但連床夜話强於飄泊
　塤箎迭奏碧玉盤中珠落酒酣慷慨舞吳鈎笑抛殘屩
　且暫息敝廬風雨郭外先疇原薄
　　　附緯雲弟和韵
　二十年來嘆景物故園依然蕭索凭欄把手聊復行歌
　相樂無何烏榜喚將離孟冬月朔畵溪邊紛鋪黃葉冷
　鴈寒雲酬酢　休悵敝裘虛槖一枝如可借鷦鷯暫泊
　松㕔花署也勝靑氊拓落得閒載酒印床開漫携雙屩
　待他日重尋舊隱桂樹共披幽薄
　　　附子萬弟和韵(丁巳十月四日弟自亳村復返商/丘將入都謁選與余話别作此)
　鷁首浦帆看兩岸蕭蕭千林索索半生懷抱大抵哀多
　於樂塤箎纔和早又是兄南弟朔嘆萍踪歸來何日再
　到故園酬酢　莫問此番行槖且狂歌起舞不妨飄泊
　白屋公卿休哂謝家中落富貴浮雲且還我靑山􁁬屩
　衘杯笑紛紛項領何限眼中輕薄
　　　贈梁蒼巖先生次先生贈子萬舍弟原韻
綠鬂勲名響上相鞾刀風生鈴索籌邊多暇細馬潛游平
樂神仙富貴總兼之笑他飢朔擘詞頭錦牋十様朝朝翠
酬紅酢　前歳粤裝陸槖正花洋珠海樓船停泊蠻天紅
豆争向句中飛落(先生粤東集/詩詞最工)獨憐愁客老泥塗蹉跎􁁬
屩幸當世有公知我莫管五陵輕薄
　　　立春後一日雨雪從友人齋頭醉歸紀事
婉娩熙春有比隣藥玉計日安排昨朝新做綵勝綠剪紅
裁幾絲酥雨釀濃陰膩透銅街今朝又騰騰微雪輕盈撲
上人釵　便擬放顚衝酒要粉揺歌袖玉濺吟䰄最喜銀
裝世界白佔樓臺春泥没屐怪枯笻難穏􁁬鞋高樓上雛
鶯笑我劉伶醉倒須埋
　　　春夜聽盲女彈琵琶詞
滿院梅風攪一鈎纎月糝上簾鬚檀槽有人慢撚盤瀉珍
珠鼕鼕畵鼓似開元妙手花奴奇哉技飛揚感激勝於讀
史遷書　太息東籬實甫有無窮磈壘墨染烟驅一聲通
仙鐡笛碧海雲孤靑衫濕透問伊憐旁有人無還相調輕
雲蔽月今宵渺渺愁余
　　雨中花慢
　　　雨中過蘧庵先生宅看紅梅
白傅堂前裴相庭中一株濃艶垂垂恰拖將輕雨軃盡腰
肢絨索猩脣唾後淚珠鵑舌凝時似懨懨宿酒慣趂朝粧
來暈春肌　嫣然一笑悄無人處倚欄心事誰知亟倩茜
衫籠着絳袖盛之帶雪三分粉綻愁陰一朶紅欹還須囑
付小樓鈿笛莫漫頻吹
　　燭影揺紅
　　　丁未元夜
第一良宵雨絲攪得愁心碎六街鋪遍是春陰火樹無人
賽年少俊遊不再剩懨懨夜情私耐孏提簫局慵整衾窩
有些寒在　憶昔歡娛墮釵小拾春城背自從圓月打頭
來照見狂奴態直到收燈挑菜歎如今事隨年退藕花裙
子紅􁇀車兒抛人十載
　　　丁巳上元夜泊河橋
露驛烟庒一般簫鼓千門沸銀毬綵幔四圍紅漾徧斜橋
裡曼衍魚龍百戲閙蛾兒游童成隊非無粉帕亦有檀釵
暗中潛墜　囘首春城上元風景依稀記今宵一棹纜烟
汀懶打看燈謎且引村醪自醉枕漁簑和愁早睡迢迢往
緒歷歷前情付之流水
　　帝臺春
　　　五月南徐懷周翼微在都門卽用其江上畱别原
　　　　韻
紅瘦成碧鰣魚堆網白悵殺年光囘首春前旗亭餞客公
路浦君爲遠别呂蒙城我無相識記曹家園上看花疎狂
那夕(余别翼㣲於江/上曹頌嘉園)高齒屐黄金㦸行不得愁何益歎
命不如人雄姿俊佀此日一齊抛擲試詠洛生誰解作擬
邀麯部何從索悶坐憶周郞聽江聲千尺
　　暗香
　　　柬竹逸訊蔭綠軒前梅花消息
曉寒正側悵今春天氣連朝如墨郭外小橋幾樹紅香受
寒勒况是風前水畔有多少明粧傾國也伴着細雨輕烟
零亂翠簾隙　悽寂正小極似十五玉娥舞困無力僧樓
伎席記得常年暗香積誰料悞他花信偏則惹粉腮輕濕
問甚日含笑覷素英狼籍
　　　梔子花下有感
夜窗全黒被一株梔子凝來通白拂水着烟輕裊風枝送
香雪三十年前往事曾記在康崇坊宅見小玉羅袂亭亭
含笑趂凉摘　今夕重露滴總一任好花滿院狼籍暗廵
花側不見裙痕并鞋迹提起同心兩字人正隔銀墻千尺
花在手誰戴也碎挼花擲
　　　吳靜安姑丈臨風閣上賞梅
玉堂人物况堦前瓊樹一枝先發近手花欹小倚晴樓汎
香雪料理茶鐺棋局更乍破蛟氷芳冽恰糝入片片繁英
和取索郞啜　幽絕恁時節又脆管嬌絲隔垣低掲紅緘
半坼脉脉相看倍親切若待盈枝爛熳怕悞了人生作逹
薄醉也壓㡌是一堆粉月
　　八聲甘州
　　　月夜守風江店
對淸光一碧倚江城獨立怨飄蓬最惱人懷抱危檣匝地
殘堞當空遙想故園粧閣擁袖側金蟲歎息藁砧去烟水
濛濛　一派銀濤雪浪瀉靑銅鏡底白鴈聲中料嫦娥淸
冷此際與人同且消停三更茅店任隔垣紫馬夜嘶風消
魂也江愁衛玠月想王恭
　　　南耕齋中食鰣魚作
汝魚乎汝旣弄潮來何如趂潮歸却波濤堆裡橙虀香處
自許輕肥千古斷磯黃鵠不了是和非貪聽漁翁笛悞觸
危機　謝汝崎嶇萬里把浪花舞破來慰晨饑問途經西
塞果否颭旌旗幸團圞故園兄弟况小窗雨後漾晴暉浮
生樂無如斫鱠安用呼豨
　　　寄宛陵沈方鄴兼懷梅耦長
記西風握手秣陵隈苦語勸君歸歎尉佗城下小姑山口
風景全非(方鄴久客/西江東粤)何事年年作客牢落寸心違且與王
章婦對泣牛衣　謝爾吾言竟用果幡然歸葺雲壑烟扉
更梅郞健在酬和未應稀只彾㣔畵溪野老况今年烽火
鴈難飛關情甚敬亭栗罅石臼魚肥
　　　客有言西江近事者感而賦此
說西江近事最消魂啼斷竹林猿歎灌嬰城下章江門外
玉碎珠殘争擁紅粧北去何日遂生還寂寞詞人句南浦
西山　誰向長生宮殿對君王試鼓别鵠離鸞怕未終此
曲先已慘天顔只小姑端然未去伴彭郞烟水月明間終
古是銀濤雪浪霧髩風鬟
　　　丙辰夏月蘧庵先生游廣陵諸同人以先生昨歲
　　　　七袠補作詩畵奉贈初秋歸里持以示予遂於
　　　　卷尾亦題一章
恰秋江嫋嫋碧於烟先生峭帆歸有錦贉麝㡠芙容養𥿄
荳蔲緘題更愛寫生妙手烘染自蛾睂花月揚州路猶未
全非　曾唱千秋歲引向春燈挂處滿汎玻瓈羡銅仙鶴
髪今古似公稀偶重經玉人橋上惹群眞争譜鷓鴣詞閒
披賞蓴絲正熟菰米剛肥
　　夏初臨
　　　本意
麥浪挼晴槐陰撋雨小樓無限思量九十韶華誰憐歸去
堂堂屏山敞盡瀟湘漸凌波玉剪飛忙此時天氣今年情
緒大抵倀倀　天涯覊旅煞甚凄凉慣推中酒怕說思鄕
江東故苑正逄櫻笋時光何日吳裝傍柳綿小泊斜陽倚
蟲娘一春愁病說與端詳
　　　本意(癸丑三月十九日/用明楊孟載韵)
中酒心情拆綿時節瞢騰剛送春歸一畝池塘綠陰濃觸
簾衣柳花攪亂晴暉更畵梁玉剪交飛販茶船重挑笋人
忙山市成圍　驀然却想三十年前銅駝恨積金谷人稀
劃殘竹粉舊愁寫嚮闌西惆悵移時鎭無聊搯損薔薇許
誰知細柳新蒲都付鵑啼
　　　杜鵑花同雲臣賦
昨夜枝頭問誰啼血灑來併入花叢縱使春歸也須偷注
殷紅爲伊細數行踪記鄕關棧閣千重曾隨花蕊葭萌驛
前一路飄蓬　淡烟粉水斜月綿州華陽士女蜀國絲桐
便爲花鳥魂猶戀此安窮欲拜低頭最憐他姓氏相同莫
愁濃溪山此間不異新豐(杜鵑爲川中花而吾/邑亦有蜀山故云)
　　　雨泊洴練
柳盡籠橋􁉞多界浦片帆閃碎波光鷃浪堆中笛聲散入
微茫落花時候鳴榔笑洴來雪練何長沙禽野鴨啼晴喚
陰飛觸船窗　颯焉颶作倐爾溪昏盤渦瀄汨紫鳯騰驤
濤奔萬馬依稀屋瓦昆陽且泊輕航貰香醪暫澣愁腸漸
昏黃烟潭水樓盡點銀釭
　　　立夏日雨中作
乍過花時纔逄笋候碧窗春去無蹤似别情人河橋愁盻
征􁨁打梅摘豆俱慵正漫天絲雨濛濛夢廻酒醒廵簷倚
闌離緒重重　一塲惆悵半榻瞢騰暫携溪老閒訊漁翁
落花天氣從君脫㡌江東綠滿長空笑幾番漢苑秦宮暗
簾櫳玫瑰成陰漸逗薰風
　　夢芙蓉
　　　寒月
倍覺姮娥寡奈金波早凍素光空瀉此時帝里六舘并三
瓦擁爐圍粉帕疇憐夜景如畵讓碧空中只一丸獨自冷
向鳳樓挂　除是賀蘭山下老將營門看得分明也淸輝
縱好此外誰知者長宵更鼓打兎華莫也生怕且待新春
點紅燈萬盞照着閙娥要
　　月邊嬌
　　　巳未長安元夕
元夜年時記水榭狂游驛橋閒趂梅梢月上樓簷燈挂媚
蝶閙蛾成陣春泥鬆軟鏤十里鳯城鞋印小門殘火見多
少澹粧輕粉　如今獨客京華料還怪我歸期難准金錢
浪擲紫姑羞卜長自盻人書信晚寒偏嫰悄地向氷蟾低
問淸輝何苦照一宵潘髩
　　醉蓬萊
　　　積雪爲橋和雲臣作
借連宵積雪戲作銀橋横眠街路却也玲瓏現雕䦨綉柱
駕此何爲從來官道有瞿塘灔澦笑倒春城往來車馬紛
紜士女　追想當年秦皇漢帝鞭䂖爲梁霓旌西去萬里
黿鼉歎紅顔難駐老子神通偶然游戲學塡河鵲羽今夜
橋成看余矯首共安期語
　　　感遇二首
向斜陽紅處長歌砍地忽然悲嘯纔爛樵柯又塵生瑶島
一片江山千村蘆荻剩幾人屠釣擬抱氷絃夜深彈向黃
陵古廟　且約酒徒閒過伎舘擲㡌狂呼繞床大呌坐上
何人識袁家彦道歷歷神州茫茫澥宇問誰爲劉表感慨
登臨月明烏鵲南枝絕少
把數行靑史讀向床頭仰天孤嘯可惜桃花又落來瓊島
誰是誰非磻溪嚴瀬千古同垂釣准放狂顚行歌亂冢醉
眠叢廟　曠野蒼茫曉山重叠紅日將生海天鷄呌殘夢
驚囘悵華胥古道一片旌旗三更鼓角怕吹來江表且向
壚邊問他春甕酒存多少
　　　碧山莊看杜鵑秦以新太翁畱飮花下有懷對巖
　　　　檢討
折一枝笑問也把鵑呼爾何愁苦綠暗園林點深紅千樹
但到花間休論身外有酒何妨住况是今朝絃管鶯啼池
亭燕乳　停杯忽憶故人千里鄂渚牙幢武昌樓櫓萬一
思鄕寫斷腸佳句那得憑闌將花做鳥向楚天低處黃鶴
樓前殷勤爲我呌他歸去
　　　虎丘月夜見有貴官呵止游人者戲塡此詞
正歌塲匝地舞榭臨風碧天如晝官自何來拖麟衫艾綬
從事喧豗郞君貴倨禁遊童趨走千載吳山一塲秋興月
僝花僽　黃鶴飛仙玉淸謫吏偶趂風光閒來林藪見此
塵容展軒渠笑口七貴貂蟬五湖烟水問誰堪長久且掣
靑萍化爲鐡笛作狂龍吼
　　　戊午人日爲曹曹溪廣文壽
喜新年七日蕙雪微融梅風纔轉百福釵旛做蓬萊家宴
碧奈花前絳桃樹底簇舞衫歌扇節候粘鷄門風繡虎六
街傳徧　囘憶生平當時講舍滬瀆雲遮泖湖天遠一笑
抽簪趂閒身猶健蘭茁堦墀鯉趨庭砌縱封侯誰換勝裡
春人玉缸遥指向先生勸
　　玉簟凉
　　　夏景
杉驛烟鄕正屏掩楚峯簟滑吳江得風篁欲笑就食鳥相
忘鱸魚美似北固四十九入手先香晚飯罷覔閒僧話暑
老樹賒凉　吳裝白蓮着粉紅藕放花野鴨暗觸船窗風
燈零亂極漸暝色微茫波上巳逗素月問賣酒甚處陽昌
吾醉矣擬夜游瓊島雲廂
　　　巳未長安七夕
太液荷香悵良夜今秋仍臥他鄕輸他天上景又塡鵲成
梁一從上苑入直金魚珮誰放疎狂瓜果讌奈庾樓高處
風露偏凉　秋光舊家節物往日心情嬴得無限思量一
鈎眉様月記曾照幽窗粉雲此夜千里盻不到小院疎廊
銀漢底料有人和淚凝粧
　　黃鸝遶碧樹
　　　冬夜觀劇感舊
燠舘風簾軟紅槽榨酒冬宵温煦筝琶狎讌是延秋雜㸑
華淸全部一聲入破乍催醒庭花無數驀提起年少疎狂
踪跡許多情緒　記得江南燕乳杏花村綠楊纔絮恁時
節慣量珠買笑醵錦酬舞落拓半生好夢風和雨都吹去
可憐白髪重經酒旗戲鼓
　　慶淸朝慢
　　　憺園卽景(園係玉峯徐健/庵太史新築)
正復淡沲居然蕭遠此中位置殊難主人畧施烟墨巳就
林巒幾尺紅泥墻子被風吹亂月同彎花深處玲瓏金粉
一半纔乾　碧一隊黃一隊皴染得亭榭在水雲間朱欄
綠莎㕔好映帶潺湲盡日唼波花鴨參差睡破簟紋閒登
樓望斜陽士女又滿春山
　　西子粧慢
　　　四月朔日同吳天篆過通眞觀王鍊師道院看牡
　　　　丹卽用天篆昨歳雨中看花韻
紫府玲瓏丹房窈窕長就枝頭嬌嫮看花人逐蝶蜂忙隔
花試尋遊侣醮壇側去露幾朶檀痕淺注羡盈盈比人間
金谷更饒幽趣　花如語低撼金鈴小向暮春訴紅顔最
怕落花風乞鍊師爲花重鑄師還念取劉郞髩巳經如許
待來春玄都觀又成前度
　　長亭怨慢
　　　春雨
小樓外絲絲縷縷也似樓頭箇儂情緒攪幙縈簾惹人愁
恨甚時住夜香籠袖粧纔罷天還暮擬細炙鵝笙笙亦爲
春寒鳳嘴偏努　小屏風幾叠瞥見重重南浦因思江上
筭今夜有人覊旅縱有日賒到春晴晴不得腮邊紅雨怎
能勾梨花門掩雙雙笑語
　　　春晴和京少囘用前韻
正帶夢流鶯碎語似訴簾間巳收宿雨此日墻頭花枝定
是招行旅風光何處總在斜橋極浦看纔過收燈却又是
林邊春笋將努　倚簾曾暗許錦鱗來太遲暮連朝春困
渾欲倩東風扶住便從此炙杏烘桃怕難熨兩眉愁緒凭
闌久斜陽紅歛漸沉霞縷
　　　送曹二隱還郡
記昨日西風吹汝送到荆南斜橋極浦船泊家門水窗開
在晚凉處與君兄弟連夜作銷魂語語罷起而歌一曲小
秦王爲囘鶻舞　歎人生易散記囑分携休遽如何人說
竟私買小舟歸去吟不盡故國秋光聽不得天涯戰鼓怕
來夕郡樓高望閒愁無數
　　　夏日吳門道中寄內
記睡醒紗巾輕墮又促移床樹陰中臥院悄人稀舉頭閒
數碧星顆井華浴簟漸月映中門鎖喚綠茗盈盈恰一縷
紅生廊火　幾朶是纔開茉莉小傍苧衫斜軃抽書賭背
總排定夜分幽課弄不了茭粉菱絲寫難盡偷聲入破惹
萬種思量凭仄烟橈風舸(此闋與春雨各調詞句不同因/原本繫長亭怨慢姑仍之)
　　　途次潤州水澁舟膠柬何雍南
自買得霜􁨁風舸准辦乘潮秋衾夢妥詎信連朝水窗還
泊蒜山左愁多於水水却似眞珠顆縱使似眞珠儘也有
啼珠添上些箇　故人江閣望城外層層烟鎻千帆載恨
誰料是此間有我知甚日丁卯橋西隨江鳥片時飛過枉
費盡千撾柁鼓一行檣火

迦陵詞全集卷十五終
迦陵詞全集卷十六
　宜興陳維崧其年著
　溧陽史　䕫胄司　維岳緯雲
　長洲尤　侗悔庵　宗石子萬
　江都吳　綺薗次　男履端
　桐城弟堂謀大匡　姪賜薛
　　瑶臺第一層
　　　秦園月夜聽泉聲用藝香詞韻
月影水痕都化碧如游不夜城恰驚飛澗陡然劈峽濺沫
難平陰森鱗鬛還似玉龍怒吼崚嶒眞幽絕添幾聲鐵笛
一點茅亭　憑陵狂歌一曲夜深難得此空靑姮娥未睡
馮彛欲舞宫殿俱晴乘風吾欲去但神仙何必東瀛洗銀
觥笑醉看瀑布認作霜藤
　　黃河淸慢
　　　淸江浦渡黃河
蒼莾河聲衝古驛黃沙濁浪同色斜日誰來問渡江南狂
客醉倚柁樓吹笛初入破魚龍悲咽古今多少英豪最堪
笑南奔袁術　幾時瓠子功成歎薪楗空勞宣房難塞長
嘯憂時自把寶刀閑拍且任短􁨁掀舞不須怨中原蕭瑟
城名下相極望處暮烟殘荻
　　倦尋芳
　　　早春偶過農部伯父廢園感賦
敗屋東頭偶然行散十分情重滿地苔錢雨榭烟廊都空
蘸水燕雛晴故掠蔭街絲柳風偏弄傷情處是舊家年少
登山一慟　記當日孝標姊妹僧綽兒郞嬉遊曾共多少
春衫斜著金鞭閒控一自攀髯人去早江南鶯燕成何用
􁨣此生繡戸珠簾付之一夢
　　　竹逸堂紫牡丹一樹戊申年曾一見之纔一二朶
　　　　耳今年花放竹逸復邀同人過賞而濃香紫艶
　　　　已滿畵䦨矣感而賦之
畵堂左側綉檻東偏朶朶輕俊歐碧姚黃總是讓他風韻
紫府家鄕原不遠紅樓伴侣休相混記當時恰一枝初顫
便曾厮認　詎料是六年一别今日人歸倍添春暈滿院
濃香砌就閒愁成陣雨後喜看嬌態足朝來怕見殘粧褪
這情懷沉醉醒時細將花問
　　月下笛
　　　本意
今夕何年滿天皓魄一輪圓碧露橋水驛誰向風前噴笛
趂關山河漢夜凉故將鳯竹悽倦客正寒潭峭岸離鄉年
少凭江船側　當初曾記趂寒食棃花醉平陽宅念奴璚
管碎把畵梁塵劈到如今漂流路岐西風落葉無相識月
生煙生怕鐵龍歸海何處覔
　　孤鸞
　　　賦得石亭梅花落如雪
昨來時節記花倚晴䦨牽衣話别生怕重逄未必有花堪
折如今小樓仍上果隔林盡情飄瞥亂捲一天晴絮映水
半明滅　正春陰暗把碧空黦似愁覩粉娥臨去凄咽誰
唱陽關曲仗數聲啼鴂日斜游踪欲散倩春衫蘸些香雪
圖得盈盈歸晩有惜花人說
　　三部樂
　　　題王瑁湖新詩卷首次田髴淵韻
滿幅淸新好譜上香絃恨無纎手珊瑚七尺石尉筵前儘
有憶天上幾度花開悔玉淸輕别鳯儕鸞偶短拍長謡迸
碎鮫盤珠走　御河連宵秋雨換十畝殘荷一灣疎柳潛
來擫笛宫墻月明感舊墨蹟離奇似斗半倒薤半成急就
餘興淋漓拚涴徧舞巾歌袖
　　長亭怨
　　　送徐郿伯還西泠倚玉田詞韻同桐初京少蕺山
　　　　次山賦(此闋與十五卷內吳門寄內詞句同後/半闋多一字原本繫長亭怨故仍之)
有墻外紫丁香樹簸影鈎簾牽畱數數可記年時鳯城燈
市夜遊否黄金臺古招手喚燕昭共語霎地秋來便去也
匆匆如許　雖去暫盟鷗狎鷺奈肝膽酒邊還露烹羔酌
苦歸及見江潮堆絮看萬陣犀弩張時正百丈銀瀧喧處
意氣儘昻藏肯只鳴榔漁浦
　　應天長
　　　紅友約余軰重游石亭以陰雨辭之不允復偕雲
　　　　臣竹逸放庵上人飮高士吳具茨墓下落梅盈
　　　　把游情甚適詞以紀之
寺橋閣雨山舘弄陰重游向時陂澤聯袂行歌依舊名僧
與詞客花妨㡌泥印屐便濕了春衫奚惜疎圃外映水一
枝舊曾相識　對景且疎狂莫負紅缾㶑灧傾春碧不見
樽前無數飢鴉作寒食庾家墓王氏宅(具茨就宅/爲墓故云)糝一片
落英堆積怕來歲載酒城南又是陳蹟
　　揚州慢
　　　送蘧庵先生之廣陵并示宗定九孫無言汪蛟門
　　　　舟次諸子
十里珠簾半城畵艇百年花月維揚有君家丞相梅嶺舊
祠堂每年到淸明賽社傾城士女愁弄絲簧只無情堤柳
舞腰還鬬宫粧　扁舟上冢聽隣船重話興亡奈石馬嘶
風銀𧖟弔月往蹟全荒我亦當年薄倖曾吹過一㡌紅香
問桃花認否風前前度劉郞
　　珍珠簾
　　　咏雪珠
瑶妃争取明珠揀誤觸金盤傾瀉萬顆玉匀圓向小墀抛
打淅浙泠泠𫾣不了似閬苑梨花都謝寒乍迸零釵碎珮
跳偏鴛瓦　漸覺暗入瓊肌做紅酥細粟不禁春夜鄰女
慣嬌憨戲掬來盈把萬斛鮫啼盛不定只逗入玉娥簾下
輕灑怕一色難尋粉裙綃􁜖
　　　題宋牧仲楓香詞次曹實庵韻
當時紅杏尙書句宋玉今朝風賦螢火柳綿詞鬬陽阿激
楚(牧仲咏螢咏絮/二詞尤爲絕調)五色蠻箋螺子墨渲染彀微雲疎雨凄
苦滿歌坊粉璧舞巾紈素一曲减字偷聲聽小屏風後
玉簫潛度低囀隔林鶯碎一庭花露鵾鷄又􁆦關山調似
萬馬憑秋而怒相訴我中年以後氷弦怕鼓
　　月華淸
　　　讀芙蓉齋集有懷宗子梅岑并憶廣陵舊游
漠漠閒愁濛濛往事勝似柳絲盈把記解春衣曾宿揚州
城下粉墻畔謝女紅衫菱塘上蕭郞白馬月夜正游船争
取綠紗窗挂　如今光景難尋似晴絲偏脆水烟終化碧
浪朱欄愁殺隔江如畵將半帙南國香詞做一夕西窗閒
話吟寫被淚痕占滿銀箋桃帕
　　　十三夜舟泊望亭對月有作
寂歷烟汀微茫水驛尙隔吳山半舍懶慢長年何不使船
如馬搗香虀紅糯微斟靠錦樹綠帆初缷吟寫聽吳娘水
調舊愁重惹　惆悵歡娛難借似漂泊江天客舟閒話氷
彩無情偏向愁邊亂瀉想連天楓葉蘆花問何處蟬鈿羅
帕今夜料王珣宅畔風光如畵
　　　爲蔣元膚催粧
犀盒偷春鵝笙沸夜曲欄花睡初醒荀鴨微紅不許晚寒
猶賸看門外絳燭雙籠正樓上麝巾低凭紅定筭全然不
似舊時三徑　寄語酒徒蔣濟總北釀淸芬休教酩酊漸
覺帝城王漏隔花催瞑怪何處北阮疎狂約來朝西山尋
勝誰應只推言且待雪殘氷淨(時京少約日內游/西由故戲及之)
　　　病榻閒情爲閻牛叟賦(牛叟兌閣遺徽曰妻一生/鮮惰客雖疾疢亦淡粧讀)
(史予調之提學未至女秀才矻矻何爲每憇耳/天閣日課童奴茀濯余以丈夫當掃除天下爲)
(言妻笑日請/從一室始)
畵尺吟瓢笛床茗椀屏當娟楚如昨記得前秋滿院西風
斜削綻三朶五朶疎花映一層兩層簾閣墻角課獠奴㯶
帚桐陰閒縳　慣剪殘燈讀史惹淸狂夫婿聊蕭相謔今
古千卿底事祗須燒却便塵世小住爲佳奈心情年來偏
惡黃鶴竟騎他奔入月中偷藥
　　玉蝴蝶
　　　山游席上書所見
十載髩絲禪板東風又起吹到閒情誰遣枇把花下驀遇
卿卿綠水曉滿眶嬌瀉垂楊軟一捻身輕鬬傾城金丸綠
幘分外盈盈　囘程蘭舟同上如規月白似簟波平羞暈
微紅半腮香玉臉潮生燕聲鬆解調閩語鶯喉脆宛弄秦
筝酒微酲小樓今夜春夢難成
　　垂楊
　　　上已萬柳堂雨中卽事用竹山詞韻
花間微雨響蘇蘇幾點乍聽還小徑冷泥香鳯城佳節游
踪悄記曾騎馬横門道有夾路紅深翠窈甚前番社鼓餳
簫到今來偏少　拚把春光濕了枉靑粉墻西酒旗斜裊
撲蝶湔裠夢華遺事何人曉落紅旋被東風掃掃不去間
愁縹緲縱然晴也奈濃春漸老
　　無悶
　　　益都馮相國夫子飮我以太和春賦此奉謝
履道坊西獨樂園中朝散沙堤似水擁絳帳生徒靑州從
事喚取鸕鷀杓到付侍立淸淸小童洗咬春說餅滿船藥
玉幾甌氷蟻　風味倩誰擬似梅瘦春湖茶香官焙儘濡
甲郫筒遜伊淸綺麯部休嘲戸小也浮白卷波如渇驥看
瀉向粉盎霜甆一色白泱泱地
　　閨怨無悶
　　　春日見城上遊女甚盛戲作此詞
綺陌眠芊上日妖冶彌望玉樓金埒正挑菜年光湔裙時
節陣陣內家車子漾綃幃吹亂千堆雪無人處悄把春纎
小掲都無分别　絡繹碾香塵鋪玉席總向子城斜處女
墻彎裡惹人憐惜此際春心愁絕愁九十春光如過隙那
堪輕暝輕寒朝來想作寒食
　　　醉後排悶作
長此安窮定復不急世事紛紛虎䑕笑狐盡帶鈴荷偏成
柱終日屋粱仰面便著書萬卷誰憐汝休自喜當日馬中
赤兎人中㠯布　無補莫相疑徒自苦今日一錢不值李
蔡下中曾何足數且作槃中快舞更單絞岑牟禰生鼓戲
問君得哀梨定當蒸食與否(叶/府)
　　燕山亭
　　　和韻送魏禹平同京少蕺山次山賦
爲送人行馬上遠山也把晴蛾淡掃惜别情悰中酒心期
自已殊難分曉一路相隨總輸與道旁春草來早怕夢裡
花多意中人少　計日迤邐吳關和燕子楊花一群齊到
翠􁨁推處白舫揺時兩岸露桃紅小半幅蒲帆渾疑是掠
波沙鳥尤好京口驛鮆魚上了
　　催雪
　　　秋日過城南顯親寺
潭北新秋城南古寺亂壑喧豗激瀬愛虎落三間漁蠻一
帶林際紺殿銀墻綉經幡風定天花灑時來樵語遥粘僧
磬暗添幽籟　門外愁如海有野蔓荒榛叢祠破冡閃石
竹羅裙多年色壊砌就蒼凉景色到路黒燈靑啼百怪只
靜侶掩住禪關日看國山螺黛
　　大有
　　　春閨和片玉詞
亞字墻邊楝花風大小樓中簾捲人痩滿園林叅差綠草
誰鬬屏山水鳥背人數也何曾愛單嫌偶惱恨柳色空濛
和烟鎻畵欄口　燈前懴花底咒小鴨戀紅衾淸淸坐守
好夢瞢騰愁到醒時依舊自謝了丁香後受無限蜂僝蝶
僽十年事疑想如無閒思恰有
　　新鴈過粧樓
　　　虎丘感舊
紺殿雕軒干人石夜深曾記同遊一天皓月和烟罨住長
洲誰奏定風波一曲玉簪輕缷節秦謳蘸霜毫題名偏向
靑粉墻頭　重來莓苔蝕遍更風吹雨打往事都休廻廊
坼盡數行難覔銀鈎池邊重窺絕壑只老樹斜眠壓酒樓
廻船好趂笛聲未緊歸伴沙鷗
　　　再咏糊窗
幾扇疎櫺玲瓏處檀箋粉繭糊成夜來微雪掩映更覺晶
瑩做就貯愁凾夢地生疎踏月抝花情恁遮藏偏被嚴颷
送到殘更　生平虀鹽井臼記欣然同聽敗𥿄齊鳴今番
燠舘無奈一倍凄淸無聊拈毫弄墨倩小字斜行春蚓縈
閒題詠把雪窗涴徧何用通明
　　　圍爐(金陵臬/署作)
昨夢偷歸䦨干外雪花吹滿簾衣門庭蕭寂綠窗景未全
非榾柮乍紅苶半熟山妻繞膝小牢之(謂蘭/甥)劇喧闐競詢
狂客江畔歸期　檻前小梅映水被誰彈香粉淺着横枝
佛燈儺鼓想應歲序旋移景陽鐘聲暗動又官燭更深欲
滅時蘧然醒笑紅爐縱好却不成圍
　　丁香結
　　　咏竹菇(竹菇竹間蕈也小如錢色如臙脂雨後叢/生離離可愛惟陽羡山中有之他處所無)
碎錦成斑餘霞弄點小圃臙脂隱隱正叢篁揺粉桃花靨
偷把烟梢扶襯竹郞門第好姑年小卯酒添暈瀟湘二女
去遠積下啼紅盈寸　淹潤被雨後鶯啼喚出滿林芳嫰
櫻笋年光餳簫節候做他輕俊小巷筠籃提入帶笑争相
認似開元錢様一縷嬌痕巧印
　　瑣窗寒
　　　昔年樓上
此地當年蕭娘粧閣綠窗幽靚傷春情思正日煖人微病
撚花枝悄近羅衣睂峯送語烟難定掩屏風六幅看他縆
額安黄端正　那更人别後冷落舊粧樓温家玉鏡無端
又上銀蒜零星還剩只從前簫局桃笙看來不似今朝景
便化爲玉剪重來還認紅香徑
　　　初春和雲臣韻
雪灑紅窗雨𫾣碧瓦曉寒偏緊鶯簧生澁不似舊時淹潤
記前春城南水邊內家車子綃成陣只新年節候連陰做
暝悞他花信　點盡安仁髩拚滿幅春詞秦灰同燼縱然
墨淡還有啼紅堪認况如今苔花小箋誓成烏鰂猶隱隱
最難忘梅月朦朧不耐施脂粉
　　　乙卯元夕柬雲臣竹逸竹虛
今歲元宵禁晴架雨裝陰做靄嫦娥何處盻斷一天氷彩
徧春城街泥未消蕙花梅蕚徒瀟灑筭六街寂靜火蛾罷
閙紫姑停賽　窗外閒愁大笑冷淡光陰歲華虛賣愔愔
坊曲殘雪懨懨還在記當初小市夜橋月明笑語春如海
歎如今只有東風乍小吹燈帶
　　　本意閨情
蠻字墻兒氷紋槅子謝娘三徑烏龍怕睡吠煞翠梧桐影
蔚藍天一派鴈程年年躭悞蕭關信又棲鴉閙過誰家玉
笛呌西樓瞑　愁聽啇颷勁便黒了一燈喚人誰譍銀鴨
嬌憨還泥薫籠偎並卸蜜簪劃月䦨干峭寒陡覺秋夜丙
伴黄花且熨紅綿冬釭應倍冷
　　　雪(金陵/作)
瑟瑟泠泠漫天攪地洒窗淋戸旅情難妥理煞也無頭緒
拚和他瓊瑶亂抛風前都學棃花舞筭侯門戚里酡酥獸
炭幾家笑語　知否此間路是金粉關河最消魂處幾多
舊事總被六花飄去想外邊白徧長干依然玉做南朝樹
惹江船商婦琵琶水上訴愁苦
　　金菊對芙蓉
　　　禹州使院作
雍氏亭空大騩山老一鞭裊盡斜暉正荒城苔繡古驛花
欹行人說是王孫第悵金牀玉几都非廵簷背手誰人憐
我情緒如絲　此意枕簟應知共殘釭靑穗伴我題詩歎
星移物換種種淒其不如且向東門外好悲歌聶政墳西
明當竟去頻斟濁酒細拂横碑(禹州城東門外/三里有聶政墓)
　　　姜學在自宛陵掃墓歸停舟過訪卽送其返吳門
語響潭烟櫓鳴溪翠他鄕上冢人歸恰停橈枉叩竹下雙
扉相逄暗惹平生恨西州路事與心違羊曇巳老數行情
淚彈上君衣(追感尊公如/農先生也)此去帆影霏霏正茂苑蓮紅
笠澤魚肥歎吳中今歲刈穫全稀賃舂薄俗防人面梁木
萎門戸凋微憐君歸去乳魚軒下悵煞斜暉
　　　送楊亭玉學博之任江浦和梁棠村先生韻
棠邑名城秣陵劇縣鱣堂坐對晴秋正人家夾岸雲物當
樓扶風絳帳生徒盛環講舍錦瑟紅篝圖書四部才華六
代冠冕南州　罨畵暫爾淹畱恰曲唱樽前纜繫沙頭盻
離亭霜葉黄重丹稠之官一水携家便喜烟江乍穩陽侯
别來錦字好尋雙鯉頻泝中流
　　　訪單縣琴臺(邑爲宓子賤巫馬期/舊治臺有二賢祠)
古樹雲平荒臺湍激兩賢留下祠堂見蛛絲網院馬莧圍
墻承塵畵壁昏於夢千年事陳蹟蒼凉江南游子無聊側
㡌有恨循廊　迤邐漸下牛羊響落木西風颯㳫層岡悵
琴聲未杳蘋藻誰將擬尋北地韓陵石呼來語相伴他鄉
那堪斷碣摩挲巳徧一笑斜陽
　　　九日牧仲招同山蔚振衣樓登高塡詞惜别卽次
　　　　來韻奉酬
楚客有言悲哉氣也君家原不宜秋况帆停江上人倚樓
頭菊英亦管人離别賽柳綿打塊成毬那堪筵畔輕𫾣檀
板緩節秦謳　歎昔幕府風流羡落㡌中原戲馬高丘更
一時參佐千載英游吾衰詎有風雲想筭不如巖岫淸幽
從茲歸去筆床茶竈到處淹留
　　　又次前韻酬别山蔚
鬱鬱中原蕭蕭老髩不如歸弄晴秋記數間茅屋罨畵東
頭每當月吐長溪口水明夜雪鏡氷毬幾村風葉半灣烟
渚牧唱樵謳　好趂淰淰寒流去窈窕崎嶇歷壑經丘只
離情還戀梁苑朋游他鄉老軰如君少新詩句兀奡空幽
一樽尙煖片帆聊䣃暫爲君留
　　　舟行遇大風仍用前韻
雪浪鼉吟布帆鴟呌西風削碎晴秋看綠平楚尾翠入吳
頭盤渦急洑孤光䧟鑄一點暘谷金毬柁樓長嘯汜人侑
舞海若供謳　十載萍梗飄流只賃廡臯橋賣餅安丘喜
今朝尻馬彷彿天游水雲混混粘無極眞欲犯碧落空幽
只憐今夜瓊官高處淸冷難留
　　　舟中有示仍用前韻
泛泛淸娛迢迢樊素相隨單舸高秋學水雲一色浮渲梳
頭包山此去千峯橘高低綴耀日霜毬三更水面吳娘櫓
響一片淸謳　聊復映月乘流休袖倚滄江囘望商丘認
烟􁨁雨篛故國淸游簟紋雙穩鵁鶄睡君莫管夜色幽幽
祗愁商婦隔船低唱玉樹鸝留
　　　過侯敷文村居留贈仍用前韻
紫艶牽裾紅香撲㡌手編花鳥陽秋有佳兒膝下少婦樓
頭紅欄粉壁吳船様明欞外蜂蝶成毬有時月上前墟送
到牧笛樵謳一任金犢如流笑昔日金張一半荒丘且
􁁬鞋野服散誕優游栽花曬藥攤書外無剝啄人境雙幽
但逄酒熟恰當花放我到還留
　　　舟次漸近江南仍用前韻
或抱琴書或擕粉鏡平分畵舫淸秋過女兒浦口新婦磯
頭秋光澄湛明於雪映水上茜帳銀毬𫾣針稚子臨風把
釣學唱吳謳　依舊滚滚江流還半下吳門半繞巴丘只
江東麋鹿幾度來游遲歸沙鳥應相笑他鄕景有甚淸幽
黄花開過紫螯賣過誰把君留
　　　南歸前一日侯氏堂中觀演西廂記七年前余初
　　　　至梁園仲衡爲我張筵合樂卽此地也撫今追
　　　　昔不禁人琴之感詞以寄懷兼呈叔岱仍用前
　　　　韻
繡轂鈿車酒旗戲鼓月明初浸延秋喚教坊全部雜㸑高
頭一聲南內消魂曲風乍定燈裊紅毬幾層簾幙一群鶯
燕妙舞嬌謳　可惜四節如流背畵檻低吟華屋山丘悵
朱門舊宅紅粉前游光陰負我堂堂去空遺下庭砌淸幽
䦨千醉拍鴻飛雪瓜往事難留
　　　惠山夜飮坐有姬人同園次仍用蝶庵詞韻(姬姓/趙嚴)
(州/人)
人比花嬌姓堪絲繡問名云杜家秋且餅煎寒具鱠切槎
頭相逄滿酌梨花凍歡塲閙打馬抛毬忘憂舘後水眀樓
上妙囀輕謳　酒罷暗訴飄流說家本嚴灘門枕丹丘奈
兵來鴈蕩𤇺接龍游琵琶彈入思歸調助空山落葉聲幽
江山如許吳雄難覔舊日婆留
　　花犯(又一體)
　　　咏浩然堂後池上白山茶用周美成梅花韻
對西風亭亭一樹箇儂好風味和烟和月也無人憐惜不
勝淸麗水晶簾額深深倚天寒私自喜似小玉夜長無伴
上床鋪粉被　珠窗一層障疎花似無還似有共人憔悴
愁殺是靑霜輕墜記一種紅顔窈窕曾開在三春臺榭裏
只薄命年年流落秋天凉著水

迦陵詞全集卷十六終
迦陵詞全集卷十七
　宜興陳維崧其年著
　和州戴本孝務旃　維岳緯雲
　涇陽任　璣訒庵　宗石子萬
　宛平米漢雯紫來　男履端
　崑山葉澤森蕃久　姪賜薛
　　三姝媚
　　　寄遠用梅溪詞韻
柳線吹碧瓦記纔傾别酒泪同鉛灑低拍蕭娘等吳楓紅
了再來簾下詎料而今折挫煞游梁司馬辜負伊家蟢上
瓊簪麝湮綃􁜖　况是關河旅夜數長短更聲甚時方罷
斜壓紅裯曾化爲蝴蝶此歡無價恰又平明好夢與釭花
都謝擬倩錦箋論恨懨懨難寫
　　　紀半塘所見同緯雲弟次山姪用湘瑟詞韻
重來偏寂寂筭疎䦨輕塵粉纎曾拭兩兩雛鬟記茜衫小
露水邊門側弄影凝粧誰耐理綉床刀尺閒盻山塘細犢
金輿往來得得　再向橋陰繫席只半艇烟昏千簷雨滴
此際蘭閨定雙擁金鳬換吹鈿笛眼底吳娃枉自詡嬌紅
膩白其奈又經過處斷無消息
　　萬年懽
　　　贈宋子猶先生七十次朱致一原韻
碧海靑天歎横江下瀬樓櫓非昨貝闕龍堂彈指綃宫乾
却槍臥綠沉休拓任半世鳯飄鸞泊閒排纂世史長編朱
黄細界疆索　菰蘆景畧誰知向窗前諷唄肆上丸藥老
興淋漓一笑人間輕薄身亦北山猿鶴只一語臨風相託
囑渭水好把綸竿藏舟且付春壑
　　　壽毛卓人
猿鶴相聞說先生今歲正滿花甲又值秋晴門外金風颯
颯鶴背朝元薄醉笑人世滄桑一霎游仙倦暫溷紅塵何
妨傭保相雜　當初竹林贈答記分携阮屐争荷伶􁅗詎
料栖烏别後繞枝三匝誰識開元舊事只除是碧簫紅蠟
君須醉莫負黄花糟床琥珀新壓
　　解語花
　　　咏美人捧茶和王元美韻
蕃馬屏風雛鶯庭院竹下茶聲細粧樓小倚䦨干外汲取
春流淺試乳花銀蕋烟裊上綠鬟千縷溜横波鑪火初紅
儘帶嬌憨意　捧處輕揺蟬髻問阿誰年少消受纎指珠
鮮玉脆語笑處故惹檀郎驚起沉香亭婢只領畧凝酥佳
麗怎如伊生小江南偏解旗槍味
　　　咏美人捧觴和王元美韻
楚天卵色吳地鶯聲惹得愁千斛春衣慢贖且泥他粉白
斟來蟻綠蓮鈎小蹙行過了銀屏六曲軃烟鬟縹色杯輕
帳裡圍頺玉　笑顫流蘇影簇怪佯酲不醒罸依金谷玉
郞低囑沉醉也休作難人題目芳心暗逐羡杯底鴛鴦同
宿趂花酣雙抱紅篝圖取春眠足
　　　吳靜安姑丈堂中閩蘭盛開約同人過賞時有二
　　　　校書在座
玉堂窈窕珍簟虛無細壓眞珠榨蘿陰石罅隨風皺一帶
廻廊曲榭暗中香瀉列翠盎輕扶紅架羡高情楚畹湘潭
助幽人消夏　萬朶珠承雪亞更花邊淺立人比姑射髩
蟬低缷微嗅處不數海天氷麝裛來盈把總罨住竹房茶
舍倩繁絃併鼓猗蘭將晩凉亂惹
　　　鳴高弟昔年曾與一年少爲狎游昨偶遇市上而
　　　　此年少巳不復相識歸而悵然因記昔年都下
　　　　緯雲弟曾宿一北里某家明日拉余曁魯望跡
　　　　之而此伎驚問誰何亦漫不相記憶與此事絶
　　　　相類因作此詞用調鳴高他日緯雲見此定復
　　　　一軒渠也
柳花似夢鶯語初圓人遇章臺下舊愁縈惹記曾與宛轉
風軒水榭金丸抛灑佯不認隔年司馬恨無情惆悵歸來
擬碎揉花打　因記杜陵元夜有春衣醉宿肌沾氷麝重
來繫馬誰提起昨夜月中私話揚州夢假煩寄語嬉游小
謝任盈盈露井倡桃向粉箋休寫
　　渡江雲
　　　江南憶同雲臣和蘧庵先生韻
江豚翻碧浪憑高極望折㦸半沉沙鷄籠山下路記得鳯
城數十萬人家貂蟬掩映鐘山翠叠鼓鳴笳更參差靑溪
紅板從古說繁華　堪嗟齊臺梁苑殘月微風剩頺墻敗
瓦祗蒼凉半林楓槲四壁龍蛇幾番夜向寒潮泊空城下
浪打蒹葭靑衫濕隔船同訴天涯
　　　揚州感舊追悼西樵荔裳伯籲介夫諸先生并懷
　　　　阮亭豹人穆倩定九舟次無言諸公
揚州何限好無情江水送去渺天涯風流推宋玉更有烏
衣門第舊瑯琊珠簾壁月賓徒盛多少繁華記當年水樓
烟郭滿地采蓮娃　傷嗟一城畵鼓兩岸紅燈共萬家鴛
瓦都付與風彫菰米浪打蘋花牧之巳老靑樓換重經過
㡌側簷斜風定處隔江隱隱琵琶
　　　送葉道子之任臨淸守府
一鞭飛錦繖鳯城南去紅杏着花初建牙男子事千騎東
方送爾上頭居碧油幢捲碾輕車小獵平蕪風流甚茸茸
綠草淺映綉蝥弧　愁予庾郞善賦江令工文任憑陵今
古總輸與軍中陶侃江上周瑜何時玉靶元戎隊劈黄獐
爛醉酡酥毛錐子問伊直一錢無
　　　送蔣京少下第游楚次儲廣期原韻
向長安市上仰天長嘯悔殺彩爲毫月明無頼極又炤征
南萬將赤霜袍掉頭仍向瀟湘去去採離騷筭襄樊幾般
往事一半屬孫曹　舟摇天低滴黛竹瘦凝斑任崖傾峽
倒恨茫茫一軍鐵甲九派銀濤潯陽夜火黄州雪應爲我
徙倚無聊吾衰矣漫勞送上雲霄
　　　欲雪
碧翁將試手趂春未到要放一城花關河都凍紫風慘雲
昏冷色走龍沙籠窗撥火料寒威來早還加簾櫳外未曾
飄瞥吟興已無涯　山家當年此日枯柳疎鴉小柴門入
畵恰又是梅邊渡暝鴈底航斜玉塵休擬亷纎舞念有人
新在京華凝盻處預愁綠蟻難賒
　　絳都春
　　　乙巳元夜
春宵三五正碧雲合處氷輪斜挂暗省年光漫數韶華偏
沾惹平生舊事都忘也難忘是鳯城鴛瓦無燈無火有花
有月偶然吟寫　此夜追歡買笑有天街似水暗塵隨馬
詎料而今幾陣東風譙樓下吹去了香車羅帕春衣缷思
量如乍且尋故老開元月明閒話
　　念奴嬌
　　　雲間陳徵君有題余家遠閣一闋秋日登樓不勝
　　　　蔓草零烟之感因倚聲和之
得憐堂後有丹樓飛起當年爭羡陽夏門庭能咏絮那更
溪山䓤蒨帶雨房櫳和烟簾幙零亂東湖面碧闌干裡有
人斜映瓊扇　可惜人去匆匆而今樓下秋水帆如箭老
我三吳好男子綠鬢忽然衰賤蔓草霜濃叢祠露悄白晝
鼪鼯現舍南舍北亂飛王謝家燕
　　　附錄眉公先生原詞
　　　　陳定生建遠閣以娛　宫保公寄此題之
　白頭宫保學東坡老子盤桓陽羡登閣携兒同眺遠點
　點峯巒䓤蒨玉女烟横銅官雲霽濃淡開生面誰拈畵
　筆剕溪圖在紈扇　歎息周處英雄斬蛟射虎背劔腰
　弓箭俠氣干霄人不見變作椎埋下賤雨驟風僝狂霾
　休歇畢竟靑天現䦨干倚遍雕梁閒話雙燕
　　　與任靑際飮
乾坤颯颯且沽將楓葉細評今昔笑問幽州今夜雪可似
鸘裘寒色市上吹簫橋頭賣醬淚灑吳楓赤蘇貂空黒謝
郞今巳破賊　不如冶葉倡條靑樓白社磨滅人年月瀝
盡并刀悲壯血看有何人憐惜白草關河黄沙唐宋只對
孤鴻說醉澆三國周郞沉岸千尺
　　　題顧螺舟小影
如此佳人是王家養炬謝家遏末三世貂蟬連北闕年少
東華釋褐傳粉宫前薫香殿側顧盻眞英發臨春結綺舊
游似有瓜葛　而今零落堪憐文園多病嬴得相如渇滿
目關河愁恨極衰草濃烟塗抹醉矣堪呵灰兮可溺田也
供人奪􁁬􁁬哀樂四條絃子空撥
　　　緯雲弟三十作此詞因和其韻同半雪賦
醉拍䦨干歎去者苦多光陰倐忽知我平生悲憤事惟有
當頭明月准擬騎鯨不然射虎一吐胸中鬱吳鈎負汝好
將衫袖頻拂　追想紅燭呼盧靑樓賭酒往事推華閥小
季巳穪三十歲何况暮年黄歇斜閣秦筝横攤越絕燒盡
爐中柮憑高遠望江流一綫如髪
　　　送子萬弟携五弟之睢陽并令二弟三弟四弟同
　　　　和他日一展齊紈便成聚首也
悲哉秋也况登山臨水黯然欲别千里長江流夜月萬里
長城空濶白板船開靑楓樹老極目徒悲切君歸梁苑漢
家何限陵闕　疇昔讓棗推梨謝家兄弟才氣人争說一
夜西風吹蒼莾吹散封胡遏末兄作楚囚弟成秦贅枕上
鵑啼血阿龍超甚教他長誦明發(阿龍五弟小名時/同四弟在睢陽)
　　　附和韻　維嵋
　故園兄弟正秋冬之際殊難爲别幾陣西風吹鴈冷日
　暮雲連天濶此去平臺夢囘水榭相憶情空切離筵宴
　罷舉頭霜月初缺　最憐早歲親亡零丁孤苦堪與何
　人說潦倒一編予漸老悵望同枝天末客舍如家家鄉
　如客淚也都成血囑渠自愛榜師無奈催發
　　　　　　　　　　　　　　　　　　　維岳
　溪臨罨畵奈聚首幾時又成離别迢遞他鄕千里路縱
　有音書遼濶白鴈黄花纔過重九對景增凄切叅差雲
　樹望中誰是伊闕　最是弟北兄南匆匆判袂辛苦如
　何說笑指阿龍年最小此是吾家謝末誨育成人莫耽
　嬉戲不負駒名血乾坤蒼莾愼旃車掲風發
　　　　　　　　　　　　　　　　　　　宗石
　蓼莪罷咏歎兄南弟北頓成離别一夜西風驅斷鴈月
冷後湖空濶千里睢陽三更梁苑夢裡思鄕切悲來欲
語口中無限啣闕　幸喜故國重來對床風雨細把離
情說毁卵破巢多少恨嬴得孤身天末倐忽春深無端
秋盡看盡楓成血扁舟江上可憐明又將發
　　　龍眠公坐上看諸客大合樂記丁酉中秋曾於合
　　　　肥公靑谿宅見此今又將十年矣援筆塡詞呈
　　　　龍眠公并示樓岡太史邵村侍御與三孝亷
醉來䦨入正司空筵上一羣腰鼓老子婆娑牀上坐矍鑠
聽歌似虎一片西風千堆畵燭月好靑輝苦囘頭往事青
溪舊夢重作　謝公笑問兒郞此間何處畧記隋堤路老
矣亷頗猶徤飯莫負紅么翠羽人在當塲曲逄入破白髪
休予侮新磨幡綽世惟公等堪語
　　　次夜韓樓燈火甚盛仍聽諸君絃管復塡一闋
紅燭如山請四筵滿座聽儂撾鼓此日天涯謀作逹事更
難于縛虎僕本恨人公皆徤卒不醉卿何苦金元院本月
明今夜重作　總是狎客南朝佳人北里占斷蕪城路好
景也知容易散一别沉鱗覊羽狂受人憎醉供人罵老任
雛姬侮揚州燈火明朝人定傳語
　　　乙巳中秋用東坡韻寄廣陵諸舊游
月明如此問江山今古幾多陳迹誰把桂輪今夜裡碾破
楚天新碧玉臼無聲銀河有影一片淸虛國醉餘莫笑舊
游吾尙歷歷　記得杜牧司勲江湖落拓曾作揚州客愛
殺打頭天上月管甚中秋七夕一别凄然吾生可惜塌盡
鵾鵬翼夜云深矣依稀樓外吹笛
　　　酬歸德侯仲衡
天陰歲暮正情如中酒人初賦别忽接繁臺書一𥿄飛下
梁園白雪悼遠傷離撫今追昔字字皆辛切狂歌數闋唾
壺之口都缺　每欲窄袖輕衫碻磝道上小犯寒風冽耳
後弓弦聲霹靂一片風毛雨血雅願終違壯遊未果世事
多枝節中宵輾轉布衾今夜難熱
　　　尤展成招飮草堂同丁飛濤彭雲客宋旣庭御之
　　　　卽席分賦同用飛濤韻
别來何久喜今朝坐上五君二仲(時坐客/共七人)齊作鎭西鸜鵒
舞舞罷持杯高咏蹴踏齊梁憑陵晉魏白眼看唐宋髀雖
生肉公然意氣豪縱　最是月落參横主人留客不放歸
鞭控能得幾塲花下醉况是吳宮如夢錦瑟憐誰靑萍負
我快作臨風弄唾壺缺盡狂歌亂擊春甕
　　　咏玫瑰花
陡驚春去筭風光此際又逄櫻笋拂曉謝娘簾閣畔忽逗
賣花聲韻籃底氤氲擔頭狼籍紫艶濃香噴佳人競撚看
來和露尤俊　最愛别様心情天然梳掠偏厭紅英襯揉
得花魂魂盡碎另作一番安頓焙入衾窩薫歸裙縫細細
調紅粉玉郞不覺錯疑戴向雲鬂
　　　八月初七夜對月呈李湘北太史
帝城今夜正萬家齊看一鈎新月炤過龍樓和鳯苑來照
盈顚華髪冷露初零淸輝未滿玉宇都淸切六街香霧也
知絲管難歇　最是太液詞臣金閨才子對景偏軒豁退
直玉鞭摇闕下鴛瓦一時堆雪白可騎鯨廣能射虎醉擊
珊瑚折料應相念有人孤舘愁絶
　　　初八夜對月飮紀伯紫處士寓
揮杯一笑恰舉頭又見昨宵明月如此淸光兼老伴遺恨
眞無毫髪蓮子輕抛蘋婆細劈慢取橙虀切風前倚幌滿
城曉角初歇　可惜萬事蹉跎半生偪側難得胸懷豁誰
把銀河堦下瀉快作西山積雪感極關河愁深砧杵一寸
心俱折爲渾脫舞乃公直是奇絶
　　　初九夜對月飮吳黙巖太史寓齋
中宵狂呌憶曹公有語明明如月更記謫仙當日句明鏡
三千白髪入洛年非游燕才盡幸舍歌辛切空墻老驥歕
霜猛氣難歇　詎料宣武門前長椿寺側竟見秋堂豁更
借一尊桑落酒光汎素甆飄雪一片鄕心三更鴈呌拚把
風颯颯難歇　今夜客餞靑門馬嘶珠絡好遣離愁豁高
處憑䦨飛火樹光映鳯城如雪暫領河湟旋朝京闕丹檻
看重折木皮嶺上鴈書休使稀絶
　　　十二夜對月戲柬劉公　吏部時吏部新納姬
今宵閒想問誰家畵閣一雙人月細把朝衫薫荳􁤥徐綰
八盤玄髪人有琴心家居頴尾風調偏親切紅窗爾汝夜
䦨一倍難歇　爲語十二樓中金風初厲莫任瓊扉豁遥
憶掃眉驅使處茉莉萬枝香雪天與貂蟬地多金粉笑㨂
名花折獨憐銀漢有人擣藥愁絕(時公/舊/姬方臥疾)
　　　十三夜大宗伯王敬哉先生招飮是夜無月
先生語我正一生消受帝城烟月紅燭短時横笛噭夜雨
開元白髪霜咽遺弓風悽內苑畵角聲酸切(先生時述/世祖遺事)銅
盤承露淚如鉛水不歇　曾記樗杜笙簫長楊刀箭從獵
霜林豁父子一時連上相印紐銀螭臥雪别墅初成淮淝
巳㨗屐齒何曾折談深酒冷鼕鼕街鼓將絕
　　　十四夜對月同王阮亭員外
三更以後碧天剛碾上一輪圓月嬌友故園應學毋宛轉
畵眉梳髪古巷蛩吟小窗鴈語觸景成悲切南飛烏鵲繞
枝何處棲歇　我欲吹裂玉簫拓殘金㦸小把愁腸豁生
不神仙兼將相負此秋光堆雪燈下吳鈎腰間寶玦拉雜
都摧折明當竟去終南聞道奇絕
　　　十五夜宋蓼天太史招飮以雨不克赴少頃月出
　　　　同緯雲魯望兩弟曁曼殊小飮寺寓
吾生萬事沉思遍都似今宵之月只到圓時期便左揉得
愁成亂髪此夜西園故人東閣遲我情偏切衝泥無計車
輪腹轉難歇　少頃皓魄東升海天一碧世界都軒豁燕
市且須謀一醉難得銅街潑雪絲竹顚狂弟兄歌叱碎抝
金鞭折知他何處笛聲縷縷淒絕
　　　十六夜對月呈孫北海先生
浩歌被酒喜舉頭仍見昨宵圓月遥憶高齋歌猛虎劍氣
綠人毛髪老子龍頭細書蠆尾玉試昆吾切隗囂舊物上
花千載難歇　更有粉壁波濤牙籖蝌蚪攤几供披豁吟
徤左車能决肉日榻黄州快雪餘子紛綸是翁矍鑠有角
眞堪折南樓高興依稀淸嘯將絕
　　　看山如讀畵讀畵似看山爲周櫟園先生賦用曹
　　　　顧庵韻
靑天粉本是五丁所鑿自然圖畵我識天公矜愼極吮筆
幾曾輕下晴際添螺昏時使墨茜向朝霞借烟絲雨髮直
教染岱烘華　我欲地縮千山袖携五岳點綴閒亭榭一
幅横披供眺望便可於中耕稼非畵非山是看是讀饒舌
都教罷一身冷翠此間三伏無夏(看山如/讀畵)
平生癖愛是荆關老手最紛披處狂呌墨花都發響認作
畵師奇句比以漢書掛來牛角讀入前村去千廻不厭直
疑聲振毫素　囘想老子籃輿好天筍屐曾到層山路今
日明窗懸幅幅一様晴鬟堪數峽角將崩雲根欲活丘壑
胸中具更憐着色崖邊碎點紅樹(讀畵似/看山)
　　　鉅鹿道中作
䧺關上郡看城根削鐵土花埋鏃十月悲風如箭呌此地
曾稱鉅鹿白浪轟豗黄沙蒼莾霜蝕田夫屋車中新婦任
嘲髀裡生肉　太息張耳陳餘當年刎頸末路相傾覆長
笑何須論舊事泜水依然㣲綠欲倩燕姬低彈趙瑟一醉
生平足井陘日暮亂鴉啼入枯木
　　　鄴中懷古
滏陽南去望鄴城一帶逼人愁思記得群雄争割據徤者
曹家吉利公子綵毫佳人繡瓦快意當如是漳河嗚咽至
今猶染紅淚　猶憶秋夏讀書春冬射獵泥水譙南地轉
眼寒烟縈戰壘耿耿還留覇氣賀六渾來韓擒虎去苑樹
都如薺論人成敗世間何限餘子
　　　題季端木小影
丹靑一幅是西湖好手戴蒼之筆年少者誰眞秀絕不讓
王家摩詰綉虎淸才食牛奇氣刷羽霜空失科頭箕踞襟
情一往蕭瑟　寄語莫賭羅囊人身似爾頭地終須出安
得畵師乘快墨并寫驊騮十匹歷塊過都莝燕秣越此事
爲君必若翁大笑看君長繞吟膝
　　　紅橋園亭讌集限韻(時有魚較/書在座)
霜紅露白借城南佳處一餐秋菊更值群公聯袂到夾巷
雕鞍綉軸一抺紅霞三分明月此景揚州獨揮杯自笑吾
生長是碌碌　且喜絕代娥媌玄機娣姒風致偏妍淑惱
亂雲鬟多刺史何况閒愁似僕小逗琴心輕翻簾額一任
顚毛秃倚䦨吟眺雲鱗墳起如屋
　　　讀顧庵先生新詞兼酬贈什卽次原韻
老顚欲裂看盤空硬句蒼然十幅誰拍袁綯鐵綽板洗淨
琵琶塲屋擊物無聲殺人如草筆掃㕙毫秃較量詞品稼
軒白石山谷　記得戲馬長楊割鮮下杜天笑温堪掬玉
靶角弓雲外響捎動離宫花木銀海烏飛銅池鯨舞月照
孤臣獨江潭遺老一聲寒噴霜竹
　　　送朱近修還海昌并懷丁飛濤之白下宋旣庭返
　　　　吳門仍用顧庵韻
住爲佳耳問先生何事急裝趨肅曾在竹西園子裡狼籍
釵徵釧逐别酒紅擎離帆綠飽人上蘭舟宿君行烟裡吳
山螺髻新沭　可惜世事匆匆陡然方寸起岡巒陵麓誰
倩石尤吹鷁轉并轉丁儀宋玉無數狂奴一群蕩子屯守
倡家屋此情莫遂悄然熟視楓菊
　　　被酒呈荔裳顧庵西樵三公并示豹人孝威梅岑
　　　　舟次方鄴希韓女受散木諸子仍用原韻
僕何爲者是東吳愁客最能擊筑記得阿奴年少日曾直
高人品目甚矣吾衰時乎不再二語那堪讀朱門列㦸此
中何限粱肉　幸遇衮衮群公憐而召我共看東籬菊我
意亦思歸去耳聊葺溪干破屋行乞歌塲爲傭屠肆也覔
三餐粥安能谿刻矯亷長效孤竹
　　　紅橋倡和集成索李研齋序孫介夫記作詞奉柬
　　　　并呈冐巢民先生仍用顧庵韻
䕫門蜀棧是史家粉本先生所獨更有孫樵雄且徤暗裡
漢書能覆二老縱横兩篇記序並逐中原鹿古文奇字他
人恐不能讀　直可抵突曾王激昻韓柳揖歐陽永叔我
與浯溪曾有約采入文抄篇幅細寫千行高吟百遍音響
崩崖屋遇當佳處澆之苦茗芳菊
　　　贈阿秀并呈西樵
晚風廻處忽簾開影露髩烟微綠驀地見人猶掩歛裙與
䦨干争曲縈損紅巾撥殘錦瑟頓惹愁千斛客來休入請
看門外金犢　漸覺琖內鱗皴篝邊鴨瘦觥事卿須錄生
世諧逄王吏部繡佛還工惜玉愛爾嬌憨嗔人拘管挼碎
釵兒菊晩擕素手碧天雨過初沐
　　　曹顧庵王四樵鄧孝威沈方鄴汪舟次季希韓李
　　　　雲田兄散木皆有送予歸陽羡詞作此留别
此諸公者乃狂歌未巳離歌又促僕本恨人臣巳老怕聽
將歸絲竹捩柂秋空發船月夜濁浪堆銀屋我行去作荆
南山下樵牧　被酒膝席相呼人生長聚那得同麋鹿歡
伯却輪愁鬼厚只是與人追逐天若有情地如埋恨此會
何難續他時念我杜陵男子蕭育
　　　送沈方鄴還宣城兼懷唐耕隖施愚山梅子長同
　　　　西樵用孝威韻
歸兮何暮歎風塵經歲迷陽却曲憶我同君爲狎讌夜夜
彈絲吹竹弟畜余􁐠人呼沈瘦側㡌談公榖(方鄴美須/􁐠業春秋)人
身似此安能仰面看屋　故里才子都官舍人唐老英妙
兼耆宿更有肩吾能愛我客舍綈袍情篤歸見三君雪深
一尺定理尋詩躅尺書好寄江船不乏千斛
　　　延令季滄葦席上送周子俶計偕京師
長途廹歲正黄河飛雪馬都没腹袴縛黄皮雄舞矟那顧
從奴蝟縮斫彘屠門射雕塞上生啖黄獐肉看君意氣眞
成勇過賁育　况是歷落盤龍風流公瑾海內標名目此
去長安聲價重定壓庾徐潘陸愧我牢騷借人杯炙送汝
登華軸慈恩題罷歸鞭春晝須速
　　　廣陵客夜却憶吳門同吳梅村先生曁葉訒庵盛
　　　　珍示王維夏崔不雕李西淵范龍仙王升吉飮
　　　　錢宫聲宅時有新凰頼鳯二校書在座
月之十八記諸公共飮錢郞書屋祭酒能爲解散髻下語
千人都伏東觀名卿南朝才子争舉觴相屬莫愁更鼓任
他燒短紅燭　何意尊合杯䦨一雙么鳯齊注横波目假
使客中皆此夜詎羡八州之督上客如風佳人似雨薄命
余同鞠鞠兮惜汝一生長被人蹴
　　　季滄葦宅夜看歌姬演劇卽席成詞并示張天任
　　　　因亓五丹九儀戴弘度季孚公希韓咸季李三
　　　　友朱石鐘諸子
吾生詎料也曾經親聽諸姨法曲非月非烟非霧雨非肉
非絲非竹不易描摹最難忘記耿耿縈心目依稀梁畔暗
塵飛墮千斛　昨者我渡江來正沙深月冷浪花堆簇飢
蜃饞蛟渾不怕我有聽歌奇福拍到殘時人將散處樂往
傷幽獨重逄難必岸巾且吸船玉
　　　重過廣陵同王西樵孫介夫夜話卽宿西樵寓中
登車一歎歎羊裘巳破朔風如鏃枉道那辭三百里爲與
瑯琊情熟却遇興公鏗然屐響也過東頭屋三人相對寒
燈淡暈生綠　少頃客去余留王公呼我大被從君宿睡
說三冬岐路事起坐何煩頻蹴綿定奇温居殊不易握粟
憑誰卜車中霜滿夜寒私語童僕
　　　寄董玉虬侍御秦中
黒窑秋夜記臨風痛飮黯然言别我去汴城君繡嶺一様
前朝陵闕麥積山高木皮嶺滑度隴何須怯漢家節使天
邊鐃吹不絕　且自擲㡌狂呼繞床大呌盧采輸誰喝莫
聽渭橋嗚咽木殘了秦時明月鑿空(音/孔)張騫縋兵鄧艾此
事眞人物驪山山下料應紅樹如血
　　　汝南七夕病中排悶
誰家砧杵䟎中原秋夜碧來如此何况今宵逄七夕天上
鵲橋成矣人說黄姑貰錢營室捱盡愁滋味可憐阿堵神
仙亦被驅使　我笑此語荒唐古今稗史誰是誰非是翻
怪頻年瓜果閙溷我婦人女子僕病未能吾衰詎憊晒腹
爲佳耳汝南城下月明何限殘壘
　　　半雪弟四十詞以贈之卽次其自壽原韻
推梨讓棗記弟兄㓜小講堂嬉戲暇則讀書兼擊劍不識
世間程李捫蝨雄談屠龍絕技豁逹饒奇計旁人嘖嘖陳
家郞差足矣　詎料轗􁜉半生蹉跎萬事不穪男兒志從
古多才人失路蕩子酒徒而巳白髪無根靑衫有鬼兀坐
愁城裡還勝飮否飮時盞與重洗
　　　鄴城感懷寄緯雲弟都下
漳河南下被浪花打散鄴宫遺事總是英䧺兒女恨釀就
千年覇氣馮淑妃來慕容廆去誰問他曹魏銅臺綉瓦至
今換作殘壘　白頭來到中原吳鈎醉舞不耐濤聲沸春
鴈成行都北往(謂緯雲/子萬)只剩離鴻一對一滯吳關(謂半/雪)一
留趙郡(自謂/也)夜冷那能睡䦨干拍遍凄然長念阿緯
迦陵詞全集卷十七終
迦陵詞全集卷十八
　宜興陳維崧其年著
武進周淸源雅楫　維岳緯雲
錢塘高士奇澹人　宗石子萬
華亭王鴻緒儼齋　男履端
崑山葉　渟淵發　姪賜薛
　　念奴嬌
　　　宋景炎席上贈柘城李蓼墅
中年以後早傷于哀樂頓成頭白適過章華爲劇飮倐遇
中原詞伯劍氣縱横酒腸跳盪老筆蒼無敵霜寒月苦爲
君細吐胸臆　今夜玳轂斑斕紅絃郭索撾鼓催行炙難
得他鄕歡笑極况有吳兒似雪君欲歸邪住爲佳耳底事
揺鞭急囘聽筵上歌珠一串堪拾
　　　用前韻酬柘城李子金
雪飛千里歩睢陽市上忽逄李白笑顧羣公摩腹語空洞
容卿什伯嚼蕊吹花馬矟名理豪蕩眞難敵轟豗拉雜酒
酣披瀝衷臆　聽說湓浦鮫人鞋山龍女嗜古如牛炙曾
挾奇文過灌口浪打片颿堆雪豪奪何傷書滛不悔那畏
波濤急擲書柂底百靈任爾争拾
　　　用前韻酬鹿邑張子武
昇仙臺上說當年風景縈靑繚白曠望層湖窗撲水鴈子
鳬雛千伯物換星移海枯石爛刼手棋逄敵至今廢館野
花叢草沾臆　久矣仙不如頑哀多于樂且把鵝笙炙漢
武秦皇今縱在也飽炎風朔雪飮酒千塲讀書萬卷此外
非吾急醉人須恕懷中幘墮難拾(老子鹿邑人/邑有昇仙臺)
　　　用前韻酬柘城王叔平
丈人安坐看三更簾外明星初白壯不如人今已老臣是
江東亭伯萬事都非一年將盡才命交相敵悲歌何益且
須美酒澆臆　幸遇梁宋諸公焚香梯几曲室紅爐炙千
載鄒枚今尙在暫緩顚毛成雪衮衮祥鸞栖栖窮鳥來日
翻飛急長鑱短柄空山橡栗能拾
　　　睢州田子益唐斨林孫嘯史徐次微袁信庵褚宸
　　　　宣吳子純侯長六諸子邸中沽酒飮我别來數
　　　　日荒村風雪有懷昨游用前韻寄之
三間老屋糝六花千里籬門都白伏枕窮村鐺折脚誰是
巨卿元伯憶昨諸公惠而好我酒把奇寒敵自君之去離
思萬種塡臆　當日說劍談天吹簫刻燭轂踝憑君炙幾
日分擕人總老况值打頭風雪才退貧居心灰老至只有
朋情急來春睢渙汀蘭期爾同拾
　　　梁紫有和予百字令詞因用前韻酬之送其暫返
　　　　錦池兼促卽來梁苑
朝來急霰似千層浴鐡一軍都白何事嚴裝偏早發鞭指
荒臺閼伯萬籟悲號六花狂舞歸騎疑衝敵離杯當盡人
生有限肝臆　感爾學富侯鯖才同禁臠偏嗜秦人炙也
擬寒天牽老伴消過殘冬臘雪上冢龎公移居杜老别遽
來須急㹀車沙穩好將家具收拾
　　　送錢礎日歸錫山同雲臣和曹顧庵韻
憐吾與汝只年將五十尙然棲逸槊上功名難辦取且自
弄他文筆借面弔䘮送人作郡歲歲饑驅出傍人大笑嵇
康身嬾多蝨　囘憶舊日酒徒凋零畧盡愁殺松楸宻恰
似枝頭花欲謝祗剩十分之一歸聽鶯聲好携芒屩野服
須遮膝九龍山下仙糧何限芝术
　　　冬夜聽梧軒題王右丞初冬欲雪圖(塡詞社/第三題)
炎天看此便陰陰也覺滿林飛雪何况今宵風正吼絕塞
膠弓都折氷裂龍堂凌鋪貝闕萬里關河結長空黯澹乾
坤景色眞别　安得盡敞瓊樓早催滕六一夜看親切玉
戲定知應不遠料也無過來月水墨纔皴同雲暗釀人意
先淸絕只愁僵臥怕他近恁時節
　　　留别錢礎日卽用其見贈原韻
昔年作客記美人劍士逄塲都有燭淚堆槃簾舞雪薇帳
輕紅垂斗劇孟家邊莫愁村外恰對銅街口爲歡并日底
須寒食重九　今日騎省飄零蘭成憔悴辜負筝琶手拍
徧闌干人事換嬴得一塲搔首歸去雙溪重尋三徑麋鹿
眞吾友愁來易醉愼毋多與之酒
　　　春日讀京少梧月新詞寄題一闋并呈尊甫愼齋
　　　　給諫
斜風細雨筭心情一往柔如春水梧月新詞剛入手脫㡌
忽然狂喜鸚鵡雕籠蟂磯古廟字字俱精綺(時讀京少咏/鸚鵡過孫夫)
(人廟/二詞)高才妙作定摩秦柳墻壘　寄語尊甫先生陳生别
後憔悴吾衰矣舊日酒徒零落盡相隔雲泥朝市僰㸑孤
城夜郞遠宦歸况今何似傳柑家讌道余問訊如此
　　　和于皇梅花片茶詞卽次原韻
梅精近日嫁茶星(于皇自署茶/村又曰茶星)合併相呼也得拾取粉英
煎雪乳光映翠磁都白便趂春陰亟修水遞消遣天如墨
故山茗事正應近恁時節　常笑龍鳯高名旗槍傖父不
穪瓊瑶液只借隴頭千百本隱隱吹歸横笛點染天香芟
除俗艶小泛眞珠色花情水味融成一片無迹
　　　葵花
東君罷繡剩猩絨一束亂抛墻角迸出戎葵娛永晝遶徧
閒庭綽約蝶凝檀心蜂粘紫靨爛比朱霞駮翠簾如水襯
他榴火燃灼　别有小小錢般離離錦様曾向川江濯(謂/蜀)
(錦葵/也)誰道房櫳春去久依舊紅芳似昨苦被陰濃遮他紅
日愁殺傾陽藿金烏早醒海天鷄正咿喔
　　　戲題終葵畵(鍾馗一/名終葵)
誰將醉墨潑長箋寫作十分奇詭齃鼻魋肩形狀寢風刮
髩毛攢蝟空驛啼杉頺崖嘯葛目欲營天地三閭呵壁荒
唐情態如是　休只破宅蹣􁚂荒江狼犺幽窅尋魑魅鼎
鼎試看朝市上何限揶揄之子臥者爲尸坐而成冢擇肉
須來此笑渠笨伯翻愁鬼以公戲
　　　讀屈翁山詩有作(屈名大均番禺人初爲廬山僧/後徧歷九塞登華山挾秦女以)
(歸)
靈均苗裔羡十年學道匡廬山下忽聽簾泉豗冷瀑豪氣
軼於生馬亟跳三邊横穿九塞開口談王覇軍中毬獵醉
從諸將游射　提罷匕首入秦不禁忍俊縹緲思登華白
帝祠邊三尺雪正值玉姜(毛女/名)思嫁笑把嶽蓮亂抛博箭
調弄如花者歸而偕隱白羊瑶島同跨
　　　夏日看荷花作
後湖長蕩見烟鬟霧髩紅粧無數葉暗荷深三萬頃一片
嫩凉成雨映水逾鮮倚風欲笑月又明南浦隔江試采有
人一様心苦　曾在大士臺前文人舌本幻出花如許一
自汚泥淪謫久悵望瑶池懸圃漢苑飄香吳宮墮粉幾遍
閒簫鼓何時華頂與君携手歸去
　　　月夜看桂花
淒淸庭院乍金颷壓下一天黄雪恰值爛銀盤又上冷浸
水晶宫闕陣陣天香蕭蕭夜色花影扶疎絕誰家墻外洞
簫不住嗚咽　記得玉兎金蟆團圞百畞碧落分枝葉自
遇吳剛修桂斧浪被人間攀折萬里空明一尊㶑灔肯負
當頭月姮娥莫笑老顚狂興如鶻
　　　甲寅九日追感京洛舊游悵然成咏
無枝烏鵲記前年此日翻飛京闕曾預群公茰酒讌玉佩
珠袍齊列白月千門靑天萬帳笳蓋眞軒豁彭城南郡坐
中多少人物　今夜故國荒原長江怒浪悲嘯魚龍發生
怕西風吹破㡌我有髩絲新雪何處登高無人送酒俗煞
重陽節縱然高望戰旗一片明滅
　　　臨津懷古
笛聲緊處向霜空削下一天秋氣我買蜻蛉剛六尺紅樹
之中斜繫聞說當年從來此處劇號繁華市如今只有古
祠閒映流水　歷數漢苑唐陵滄桑轉瞬大抵皆如此繡
嶺金墉都換了何况彈丸黒子賽鼓前村巫歌極浦斷礎
刲羊豕滿陂紅葉老鴉銜上晴壘
　　　西氿舟行遇颶風同南畊賦
天吳作劇鼓洪濤澒洞雷轟雪沸怒鬛淫漦掀宇宙頃刻
半湖純晦白浪懸崖黒雲壓櫓人命同於螘太湖倒扳喧
豗那許龍睡　我見天水犇騰帆檣飛動騎上霜􁨁背醉
作擘窠書斷岸字蹟淋漓怪偉亂石將崩孤城欲没老樹
森奇鬼一群野鴨帶啼觸響叢葦
　　　途經溧水是宋周美成作令地慨焉賦此
詞推北宋有周郞香弱集名片玉未向大晟塡樂府此地
先留芳躅隔浦蓮嬌滿庭芳麗唱盡相思曲(隔浦蓮滿庭/芳詞俱美成)
(在溧水/署中作)小亭姑射當初何限花竹(美成令溧水時署中/搆一亭名曰姑射)
彈指六百餘年詞人重過此閒愁掁觸一自汴京時世換
絕調幾人能續冷店騎驢野航聽鴈客睡何曾熟蔣山在
望可憐依舊凝綠
　　　炙硯
當年雪夜記貪歌嗜洒衝泥拖屐三十六簧寒不起醉把
紅鵝笙炙脫㡌顚狂解衣盤礴碎裂黄皮褶詩書何用任
他堆老墻壁　今日冷淡生涯忍寒呵凍苦伴端溪石熾
盡朱門紅獸炭翻惹蟾蜍淚滴銅雀臺荒中書君秃况是
磨人墨直須焚却吾今老惰無匹(用君苗/㷊硯事)
　　　送韓聞西之吳門
虎丘鶴澗問狂奴綦跡綠苔偏熟前月中秋停片舸特地
來聽絲竹爛醉高歌墊巾側㡌飽看晶輪沭平生疎放幾
曾甘受覊束　今日帳後髯參車中新婦舉止何羞縮咫
尺靑溪難寄興何况雲山斷續君過横塘船窗凝望定見
寒崖綠爲余傳語比來離恨千斛
　　　將發金陵前一夕大雪挑燈不寐悶塡此詞擬歸
　　　　示蘧庵楨伯雲臣竹逸諸先生曁大士表兄南
　　　　畊表弟
瓊窩粉窖儘六花一夜天公兒戲罏火微紅官燭冷那不
寸心如碎北渚田荒西疇租少枉說豐年瑞停杯大笑伯
符志業難遂　遥憶故苑風光釣徒詞客多少顚狂意好
箇雙溪眞畵本小閣於中位置萬玉編簑千銀綴網漸理
探梅事曲阿道上定憐風雪歸騎
　　　春日玉峯葉九來招飮半繭園時梅花正開酒間
　　　　話舊有感(九來向與吾邑某氏歌姬有目成/之約今此姬已屬他人故及之)
賣餳天氣恰春光嬌到九分時節城下小園圍綠水無數
畵廊周折蝶趐憨紅蜂鬚簸煖滿院繁英纈君如不醉花
時枉詡豪傑　記否二十年前襄王筵上衆裡香曾竊金
縷衫邊桃葉淚多少細憐輕閱柳絮簾櫳花枝年紀事去
和誰說凭闌一夢㡌簷糝徧時雪
　　　范龍仙齋頭喜遇婁東許九日賦贈
六千三萬筭老顚此後終當樂死十載詩名成底用何限
東西衛尉一語驚魂杜陵曾說主將奴才子問他奴價而
今果否如婢　君已髩點吳鹽憐余種種亦復肩隨矣浮
世幾塲開口笑盗跖也知如是(盗跖有云開口而/笑者月不幾日)燕子年
光蟲娘庭院且住爲佳耳楊花如夢滿城日暮飛起
　　　祖園與玉峯徐孚若話舊廻用前韻
立談數語似項王帳後楚歌齊起又似隣船商婦泣一夜
琵琶聒耳紅粉辭鄉靑袍失路從古原如是子規頻喚明
朝春又歸矣　拚取僧院聽鐘歌樓持鉢老作吹箎婢萬
事灰頺吾不恨只負柔奴車子滿幅花箋半床珊管怕殺
藍田尉單衾空舘鴨爐紅瘦香死
　　　讀孚若長歌卽席奉贈仍用孚若原韻
霆轟電掣筭君才眞似怒濤千斛百感淋漓風驟起劈裂
滿堂樺燭公醒而狂人憎欲殺抵鵲何須玉春衫老淚鮫
珠瓣瓣堪掬　不記三十年前灌夫使氣嚄唶驚隣屋彈
指蓬萊今又淺短髪可能長綠詩酒前緣鶯花小刼世事
彈棋局關山笛破欲吹吹不成曲
　　　徐孚若招同諸子過飮余以怯酒先歸賦此言謝
華堂鯨吸看羣公轟飮投瓊博簺髣髴昆陽軍馬沸屋瓦
一時都壞畵鼓千撾銀甖百罰促數籌如蠆人間堪唾紛
紛會擲天外　我巳閤走窮賔關通逋客逸出糟丘界愁
極逄歡偏易感莫笑邇來胡憊遥憶杯前此時月下滿座
傀俄態朝來早過一簾酒氣還在
　　　丁巳仲秋廣陵寓中病􁫈不獲爲紅橋平山之游
　　　　悵然有作奉柬觀察金長眞先生并示豹人穆
　　　　倩孝威定九鶴問仙裳蛟門叔定女受仔園龍
　　　　眉爰琴扶晨無言諸君
最無聊頼又西風吹到隋皇宫闕明月橋邊烟景換依舊
玉簫凄咽綠水全昏黄花早瘦在事憑誰說江山如畵恰
逄愁臥時節　安得桓石䖍來爲驅􁫈鬼放我眉梢結更
把杜陵奇險句高咏子璋熱血僕病何妨人言可憎(去/聲)笑
汝揶揄物曼聲狂嘯碧雲片片都裂(呼桓石䖍來可以斷/瘧又昔人評老杜子)
(璋髑髏皿糢糊手提擲還/崔大夫二語亦可已瘧)
　　　丁已中秋玉峯徐季重葉九來招飮三友園同集
　　　　爲宋旣庭劉震修潘次畊徐立齋閣學顧恪如
　　　　宋南金卽席分賦
揷天峭壁被風吹月浪洗來逾綠嵌壑蒼崖鱗鬛動萬隊
熊蹲獅伏碧海靑天年年今夜長見金波浴姮娥耐冷一
輪細碾圓玉　况復地有名園人逄上客消盡愁千斛瘦
石小橋苔逕悄掩映疎花秀竹更上山巓龍川墓上爲我
澆醽醁醉歸夜靜滿身零亂金粟(山上有宋/劉過墓)
　　　題劉震修小像卽次原韻
平生謾罵笑紛紛眼底汝曹何物醉後擘窠盤硬句涴徧
倡樓粉壁柳絮縈鞭花枝低㡌狂煞何曾歇側身􁫒趐角
鷹颯爽毛骨　誰料同學少年半封侯去剩我漁舠隻擊
碎唾壺顚欲死往事明明如月君賦離鸞僕歌老驥一様
關情切中秋近矣人間萬頃晴雪
　　　賦得朝雲墳在落花中爲黄天濤悼亡姬陸羽嬉
　　　　作(南陽鄧孝威有絕句云休啟疎簾還遠望朝/雲墳在落花中天濤有一扇扇上并圖此景)
南陽詞客慣多愁善感最能吟寫近爲黄郞題恨句凄咽
如聞夜話說道江鄕每年寒食細雨啼山鷓落紅萬斛朝
雲墳在其下　更被水墨輕描丹靑澹抹倍把愁腸惹短
短墓門花似血點入倪迂小畵蝴蝶成團蘼蕪滿路閙殺
前村社倚樓人在爲他淚黦銀帕
　　　壽蘧庵先生七十(乙卯元夕/後九日)
元宵過了喜華筵重炤銀花火樹南極老人星獻瑞恰接
春燈三五族壓温邢才雄管樂伯仲齊伊吕昇平盛事堯
年老鶴能語　今日髩髪蕭蕭關山歷歷也長安何處三
見蓬萊淸淺甚一笑人間今古鐵笛仙翁錦袍學士暫溷
漁樵侣隔江長嘯月明何限更鼓
　　　送吳豈衍歸宣城兼寄沈方鄴梅耦長(豈衍工詩/善篆刻季)
(野先生/嗣君也)
淋漓頓挫借杜陵長句幻成波磔兀奡蒼凉盤痩硬鬰若
烟颿浪舶巉削虛無琱鐫形狀萬壑蒼皮坼李潮吾衍古
惟二子堪匹　歎息世態媕娿人情淟涊奇字誰曾識只
有敬亭山色好鎭日相看亦得歸臥烟霞閒逄梅沈定問
余踪跡豪情冶興爲言都不如昔
　　　小盎春蘭盛開與水仙相掩映瓶梅暗香復爾淸
　　　　冽雨窗無事婆娑其間詞以咏之
蘭滋梅粉被宵來厭浥嫣然新沭曉色幽幽凉逼硯冷翠
遥連苔竹更喜仙葩纔離水國也把幽芬撲嬌痕媚靨一
時雨後開足　浪說天上瓊花月中桂子多少閒榮辱只
有疎枝和野卉領彀一生閑福散髪林端支頥澗側日取
南華錄素甆凝雪小廊又報茶熟
　　　緯雲弟八載京華昨始旋里尙憇西村未遑握手
　　　　先寄此詞
湖帆浦笛是吾家遠閣䦨干間物下嵌老梅鋪鐵蘚點綴
池塘峭壁八載難歸百端横集往事成鴻雪長安輦上知
他若箇豪傑　喜汝徑辦歸裝買揚州小婦趂春潮發夜
火羗村宵夢穩笑問燭因誰滅我在街南何時相對訴盈
顚華髪更闌吟罷明明此意如月
　　　憶半雪懷緯雲南鄉子詞有云燕關三度梅花不
　　　　共看之句今梅花開候緯雲南返而半雪之墓
　　　　已宿草矣詞以志痛仍用前韻井示猶子履端
嗟乎余仲歎詩顚酒渇化爲異物記把一樽長憶弟白晝
吟聲撼壁每到梅開便啼鵑血紅了千林雪金臺可怪是
他覊絆英傑　今日罨畵溪橋天涯人到也梅花重發只
是題詩人去久字蹟也應磨滅故國茱茰殘年棣蕚恨事
多於髪水明樓上牎楞界上纎月
　　　將之梁園舟中有感和大兄前韻　宗石
　并州漸近想草堂無恙初冬景物罨畵溪雲曾飽玩怕
　玩烏衣巷壁兩月家鄉十年客路多少風和雪故園若
　軰誰爲捫虱之傑　可惜擊楫中流英雄人去蕭瑟西
　風發我倚帆檣無箇事夜看疎星明滅滄海何心桑田
　增感此理眞如髪行藏隨遇試看天上明月
　　　南耕堂前綠蕚梅花下作用東坡赤壁詞韻
空庭何有笑幽花以外都無長物一樹綠毛么鳯挂零亂
明窗粉壁斜倚䦨干微抛酒盞笑玩林間雪春寒猶沍凍
禽驚起傑傑　可惜花似當年看花人漸老悲歌空發料
得前村花更好和了水雲明滅欲折繁英倩他壓㡌絕稱
蕭蕭髪角聲吹落堦前堆滿晴月
　　　春日同緯雲南畊徧歷南嶽諸園林仍用赤壁詞
　　　　韻
春山勸我只今朝須盡此杯中物莫把閒愁千萬斛題濕
酒家墻壁石畔泉流林間風起颭數枝香雪一樽酹取千
秋射虎人傑　况值北鴈初歸巖花隨飮興共參差發何
限向來哀樂事一笑浮漚生滅日落帆輕花欹㡌重暝翠
侵毛髪瀕行戀戀空山定好明月
　　　玉峯闞若韓盛珍示王成博丘近夫諸子公讌余
　　　　軰於南芝堂席上同靑際竹逸緯雲紀事用赤
　　　　壁詞韻
玉峯高讌看簪裾滿座一時人物况值杯中山色好吸取
晴崖翠壁金馬新知銅龍舊識只我頭成雪烏絲題徧群
公漫許詞傑　坐有舉舉師師褰簾纔一笑嬌歌先發若
使主人知此意應遣蘭堂燭滅住固爲佳居殊不易種種
余之髪明朝歸去綠簑長釣溪月
　　　由亳州至歸德途經木蘭故里有祠在焉
苔垣蘚逕見靈旗玉貌娟然幽處傳是木蘭遺廟在多少
神絃賽鼓繡袷蛾眉紅粧猿臂颯爽眞軒舉雌䧺撲朔世
間何限兒女　今日滿目關山極天士馬殺氣連營苦安
得月明飛錦繖壓倒蕭娘呂姥娘子軍空女郎祠圯俛仰
悲今古空墻壊壁畵衣剝落如雨
　　　贈雪笠上人(上人係石城僧/時寓居睢陽)
小長千里記巖花嶺鳥六朝僧窟一自秣陵凋敝後難穩
故山瓶拂蹙踏天龍抨彈獅象人境俱雙奪衲衣手綻曾
經幾載飛雪　可借梁孝園荒侯嬴舘廢往蹟多磨滅誰
耐枯禪耽澹漠隱隱眉間俠骨古寺城根破籬湖靣餓伴
殘碑碣秋行至矣茅堂相對疎豁
　　　周弇山携具八關齋同亦人恭士子萬弟諸君快
　　　　飮風雨颯至炎􁹐盡解詞以紀事
狂颷挾雨恰氷車鐵騎一時砰擊倒㧞南湖高十丈無數
巨魚人立飽噉哀梨横驅陣馬徙倚淸凉國臨風一笑蝟
毛鬚捲如磔　記否烟雨樓頭舊游星散多少南和北二
十餘年吾竟老嬴得暮雲堆碧只有周郞仍然年少同作
天涯客無多酌我爲君起弄長笛
　　　開元寺納凉聽客話闖賊破城舊事
夜凉水寺有白頭閒話傍蝸牛屋說起黄巾初入洛正值
中原百六萬馬俱瘖孤城欲没殺氣騰原陸鬼謀人社啾
啾市上歌哭　語久嗚咽難勝向戍樓借取四條絃續不
見女墻純鐵色恨血至今猶綠落日黄河老鴉白項啄盡
賢豪肉休論往事碧天今夜新沭
　　　游京口竹林寺
長江之上看枝峯蔓壑盡饒覇氣獅子寄奴生長處一片
雄山莾水怪石崩雲亂岡淋雨下有黿鼉睡層層都挾飛
而食肉之勢　只有鐵甕城南群山嬴秀畵出吳天翠絕
似小喬初嫁與顧曲周郎佳婿竹院盤陀松寮峭蒨最愛
林臯寺徘徊難去夕陽烟磬沉未
　　　毘陵道中有懷四弟五弟卽用四弟感舊原韻
麥仁店後記斜陽分手柔腸欲絕從此南飛餘一鴈肅肅
長征不歇絮盡蘆汀拍殘楓岸風景增悲切昨過江上赭
圻一片成血　今日貰酒蘭陵銅官列岫向水窗明滅惡
浪怒濤經過了纔見故園秋月短髩聊蕭左車摇動狗竇
嘲余豁夜長獨睡布衾僵臥難熱
　　　附感舊原韻　宗石
　式微王謝嘆飄蓬感慨悲歌欲絕記得承歡聯鴈序嘯
　咏何時暫歇故國江山梁園風景夢裏增悽切登高悵
　望孤兒淚盡成血　恨少十萬黄金供吾楎灑意氣何
　曾滅成敗總同蕉鹿夢好似春花秋月徤筆元方(謂大/兄)
　饑驅阿季相對愁難豁遥思遠閣有人閒把香爇(遠閣/先少)
(保公讀書處也/今三兄居焉)
　　　秋夜携姬人稚子借宿椒峯東園追憶與白生讓
　　　　木叔氏虞掌讀書此間已十七年矣今二子巳
　　　　亡而余重復經此不勝今昔之感詞以愴舊
枯荷敗柳恰書郞再過畵樓全圯十七年前蕉鹿夢斜倚
風廊重記白傅高人竹林賢阮詼笑饒名理飛觴覔句琅
玕刻盡空翠　今日擊筑筵空絕纓會散人去多年矣我
作驢鳴黄葉下沉痛忽焉盡致繡褓童烏雲藍小妾匿笑
屏風地癡兒騃女那能了乃公事
迦陵詞全集卷十八終
迦陵詞全集卷十九
　宜興陳維崧其年著
和州戴迻孝無忝　維岳緯雲
丹徒李基和梅崖　宗石子萬
華亭錢鼎瑞寶汾　男履端
海寧弟奕禧六謙　姪賜薛
　　百字令
　　　顧梁汾雨泊蛟橋塡詞見寄得軟繡迷香二語狂
　　　　喜跳踉失脚墮水書來語我以故不覺捧腹詞
　　　　以調之亦用朱希眞韻
空江采石記錦袍醉墮昔年李白今日蛟橋傳故態千載
重來此客擬探驪珠海天此夜休遣龍綃隔翻身直下驚
濤跳起成雪　我作持履無方君休一去曉夢迷蝴蝶乾
後蓬萊眢井似可有人間花月㬉翠蒸衫閙紅壓㡌狂殺
何年歇玉京桃放待余折則同折
　　　游楞伽山上方寺是日微雨
石湖一幅似春羅鋪在楞伽山下上有叢祠熒賽火照徧
盤門萬瓦白馬三郞靑溪小妹繡幔揺春夜憑闌遥望水
雲蒼莾難畵　來往招颭花枝蘸些微雨倍覺添妖冶髩
縷柳絲都一様總受東風飄洒亂石陂陀群峯峭蒨滿逕
沾蘭麝半湖純黒伍胥潮又來也
　　　贈陳嘉玉
萬家水市被垂楊映得酒旗都綠細雨淋浪春欲暝愁煞
蒲帆六幅烟裡停橈花間命屐小叩幽人屋素甆凝雪果
然人淡如菊　君自生長錢塘移家喜看罨畵紋鋪榖說
在東風鶯舌裡聽慣烏絲一曲詞客生平男兒意氣何必
曾相熟掀髯長嘯爲君盡此􁘜醁
　　　雨窗懷松之南水
絲絲點點聽簷前不住隔紗窗滴一片濃雲遮遠岫那辨
銅官離墨寶鼎香焦畵廊花瘦阮又無心摘茶烟颺起細
煎花乳翻白　幾日梅子應黄先將些雨送箇愁消息我
在家鄕愁欲死何况異鄕覊客篛㡌停舟衲衣持鉢買酒
還無直知他何處水邊拖盡吟屐
　　　雪灘釣叟爲松陵顧茂倫賦
翁家何在在三高祠下景尤奇絕一派漁莊連蟹舍百里
水雲明滅最怕閑鷗生憎野鴨占了凉波濶釣竿斜漾珊
瑚樹上輕拂　昨夜東合江天糅綿舞絮冷把龍宫掣惱
殺渭濵垂白叟悞了蘋風柳月菰米家鄕淸虛世界萬事
何須說夜寒吹火推篷起掃殘雪
　　　送徐松之還松陵兼訊弘人九臨聞瑋電發諸子
(松之亦/名崧)
生平慕藺笑人間竟有兩相如者解唱春城寒食句却是
此韓翃也廿以年前記曾與汝爛醉臯橋下我髯君黒路
旁紅粉輕罵　今日髯巳成絲黔還似昔重㑹剕南榭篋
裡雲山詩卷在只被雨淋風打擫笛旗亭聽鐘禪院總是
凄凉話垂虹橋畔飄零多少同社
　　　淮陰閻再彭以破環詞索和爲綴此章
淮王城下有扶疎叢桂香分蟾窟携得團圞天上影琢就
鏡奩中物立本淸高香閨對綰紅苣同心結紫金跳脫讓
他光鑒毫髪　詎料鳯去鸞孤瓊枝一樹忽被罡風裂柳
絮簾櫳無限好堆作安仁髩雪畵篋閒搜宵來失却一串
玲瓏月半規破鏡筭仍飛上瑶闕
　　　客有善絲竹者以箋索詞漫爲賦此
旗亭舊事記曾經見汝寶釵樓側瓊樹兩行誰最少第一
屏間白晢翠滑鸞鞾紅香桃綬絕藝千金直襄王筵上纒
頭衆裡争擲　今日白髪何戡靑衫司馬仍會秋娘宅能
得幾廻渾脫舞淸淺蓬萊非昔紅荳村莊菊花天氣淪落
無人識棖棖邏逤不堪聽汝重摘
　　　聞鴈
金風凛凛將冷鴈糝下半天煩惱拚逐征南諸將帥飛透
黄榆白草萬里邊愁一行兵氣辛苦憑誰道遏雲裂石數
聲横度林表　我且緩把一樽木明樓畔側聽心如擣響
帶秋砧偏覺慘更犯幾般曲調南浦烟深後湖陰重月挂
關門小不如北去蘇卿雪窖將老
　　　長安元夕和家山農倡和原韻
尋常隔歲預商量賞玩來年元夕燕未銜將泥便軟糝徧
蓮鈎綦跡滿院燒紅九衢漾碧萬斛幽輝濕東風幾陣暗
吹此事成昔　今夜㶑灔深杯玲瓏低唱難把愁兵敵悞
了玉梅花底約只做鳯城覇客歸路三千春宵十五誰遞
他消息舊家何處月華人面同白
　　　贈吳門周履坦(時以丹靑/供奉內庭)
盤龍後代擅虎頭絕藝風流淹雅一旦聲名動人主不數
當年曹覇架上奇鷹宫前稚蝶一一遭烘寫布衣親見鳯
樓一片鴛瓦　可有褒鄂弓刀金張袍綬要上凌烟畵月
給俸錢愁不飽只夢闔閭城下滿眼京華錦衣玉貌總是
悠悠者靑熒燈火飄零共作情話
　　　己未長安中秋(時值京都地震/是夜微雲掩月)
西風帝苑正停杯争盻一輪圓月坐久凉蟾猶未吐靄靄
暮雲偏結低軃氷綃深藏桂殿不放姮娥出也應愁見有
人千里華髪　今夜地軸頻翻坤輿陡撼怕被饞蛟掣那
有銀墻和碧井留待金波堆雪三市霆轟九衢電駭屋瓦
昆陽裂問誰無恙天邊惟賸瑶闕
　　　送周求卓之任榮陽
榮陽京索是當年劉項舊争雄處蠆紫蝸紅纏碎碣畧辨
幾行秦楚汜水重關敖倉賸壘蒼莾空今古西風夕照老
鴉啼上枯樹　君到試問當初鄭䖍故宅三絕猶存否嬴
得兒童和笑說文采周郞獨歩故國情親新凉節物送爾
驅車去休輕百里此間鞏雒門戸
　　　送鈕書城之任項城
碧鱸錦稻記君家舊傍垂虹亭子疎影暗香姜白石一旦
起而爲吏綬染紅桃符分銅虎差足云豪耳欣然捧檄當
年毛義如是　極望地入鮦陽邑名南頓樹短纔如薺去
約官僚閒射獵應認前朝戰壘古驛熊啼荒村虎呌日落
城墻紫虛聲處士此言專仗君洗
　　　咏陸雲士萬年氷扇墜
長安六月玉河橋柳下凉氷争賣銅椀擎來高十丈只是
炎􁹐難耐忽見風前水晶墜子人意先瀟洒颼飀滿院似
聞何處淸籟　傳道太華蓮西堯年古雪結此玲瓏塊磨
却千塲間歲月冷看人間成敗桂窟蟾精松根虎珀凛冽
還堪賽更誰偷嵌幾叢藻荇横黛
　　　棠村夫子席上咏米家燈
東風作陣颺晶籠百盞玲瓏低亞淺倚紗屏和笑指此是
前朝㧬畵有蝶皆飛無花不笑翻覺丹靑假何須周昉搓
酥滴粉描寫　聞說上國樓臺東京士女最重元宵夜兩
載傳柑渾寂寞辜負月明鴛瓦詎意今年尙書座上人在
春燈下昇平遺事廊邊鸚鵡能話
　　　庚申長安閠中秋
姮娥天上恰晚粧添罷更臨瑶闕四十七年纔又見閠了
中秋佳節(中秋自甲戌閠/後今歲始再閏)再瀉金波重懸晶餅分外鋪晴
雪廣寒宮殿依然翠鎻齊掣　可惜耿耿孤光蕭蕭夜景
縱好成虛設嬴得氷輪圓兩度多炤一番華髪萬里鄉愁
五更寒信幽恨憑誰說停杯南望山中叢桂應發
　　　贈程令彰(令彰新正五日/爲四十初度)
東風纔動正蓂開五葉花飛六出雪正晴時天倍好越顯
帝城春色門挂桃符釵揺綵勝節又隣人日風光如此拚
他爛醉須直　愛爾句闢𧖟叢詩驚鬼膽餘子何當嚇四
十功名年未晩且溷朱門杯炙二陸才華(謂難兄/綉章)兩程家
學底處無人識街燈漸閙爲君摒擋筝笛
　　　題徐晉遺表弟所畵牡丹圖并以誌悼(時正是/花大放)
璧人年少記臨風側㡌姿尤淸絕曾在沉香亭畔醉偷譜
淸平三闋更取名花圖成粉本惹殺狂蜂蝶盈盈着𥿄誤
人幾度攀折　今日畵可羞花花偏入畵一様無分别可
惜空山埋玉樹此恨只和花說縱有丹靑也應塵土拌了
嬌紅色花前一嘆胭脂亂撲成雪
　　無愁可解
　　　題楨伯詩詞卷尾用粘影詞韻
記少日從君使徤筆如風蛟螭盤攫更短衣破㡌横穿欲
度絕漠蹴鞠彈筝豪士約撫掌轟轟笑樂似阿黒一軰人
裂眦奮袂神色甚惡　詎料淪落關河將冶習狂名一朝
除却笑古今靑史細碎渾如蜹脚讓餘子纍纍若若只佳
句淸抵空山夜泉剪燈讀睡難着
　　彩雲歸
　　　簸錢
買花歸倚綉簾前問侍兒剰否金錢邀隔垣女伴消閒晝
還趂取苔石幽鮮輕輕簸靑蛈不定怕撩人髩蟬競負閨
中劉毅喝雉喧闐　琅然滚歸墻罅與柳綿一様匀圓惱
他隣女嬌小嬴處慣倚輕儇喚重來頻呼不應走弄墻畔
鞦韆無聊甚閒擲五銖暗卜歸船
　　春夏兩相期
　　　王家營客店排悶
古黄河噌吰鞺􁨪千片葦花颯颯何事衝炎愛把軟紅塵
踏舞衫歌扇總生疎馬客餅傖空拉雜彈罷哀筝傾來濁
酒自相酬答　何門珠履堪趿且燕秦齊趙騎牛荷􁅗自
笑平生不慣縱横押闔悶來車轉腹中輪狂時劍動親身
匣莫管今宵茅店荒凉鷄聲嗚邑
　　　初夏同友人東郊外訪吳繩圃園居
有羅羅水烟千頃夜來初浣籬徑紫艶紅芳屋角墻頭相
映草香小巷入都迷竹暗層扉敲誰應淺漾風簾愛他草
閣居然舴艋　幽棲不似塵境只閒驅菊蠧小除松癭濕
翠難名到此萬緣眞冷牙籖亂挿道書香板橋對掩僧廬
靚惆悵曾分半榻鶯聲一杯花影
　　遶佛閣
　　　初冬同友人小憇中隱禪院用片玉詞韻
早霞昨歛行散郭外盡歷溪舘塘窅蒲短細沿磬響來褰
戒壇幔境幽竹滿閒𥪡拂子小叩慧遠妙諦微婉更沾茗
粥塵巾忽焉岸　坐久漸忘却花影移楞還幾線更愛晴
堦砌成明鏡面歎急景浮生虛負漏箭悶懷誰見似殘菊
無聊倚簷零亂再來期甚時纔展
　　　寒夜登惠山草庵貫華閣
亂峯堆髻夕景木末殘雪崖際一派空翠瓢堂語悄山牎
落松子小樓欲墜斜嵌巖壑蹲若奇鬼暝色晴霽髩絲禪
板渾忘在塵世　開士暮歸晩鉢向石橋深磵洗坐客松
寮鐘鳴黄葉寺喜今夜關河一碧千里感傷身世看六代
靑山月華如水是千秋倚䦨人淚
　　　由劍池循石磴上至平遠堂側覔徑復折而下至
　　　　小武當有奇石縱横林立佇眺久之
嶺欹棧仄循壁俯瞰潭子深黒風起濤湧此身幾被包山
老龍得古苔繡蝕騰擲直上霜磴如拭高處奇絕曠望鄧
尉支硎翠螺滴　暫息塔鈴側又蹈虛空臨不測蘚滑境
危盤盤深曷極見老樹槎牙三兩離立雨淋風裂似猱狖
鬚髯作爛銅色忽頺唐化爲奇石
　　　爲李武曾題長齋繡佛圖小像
冷牋雪砑纎膩滑笏恰穪烘寫偷翫閒把有人認是年時
痩司馬俊游都雅㡌影蘸粉衫縷沾麝蠻雨啼鷓畧記小
驛奢香醉題帕　舊事一彈指可惜花開多易謝此後髩
絲吳霜將暗惹且料理心情消向蓮社茜竿低亞捧一軸
迦文綃帶輕洒傍風前竛竮斜挂
　　東風第一枝
　　　咏綠蕚梅和吕聖求韻
粉界檀腮烟籠膩頸玉奴素質輕約風前乍坼紅鬚月下
低含綠蕚一枝水上也不管鶯啼燕掠最憐他不甚分明
飛破瀟湘白鶴　隔蟬翼層層都薄打稷雪冷冷又落有
情故亞樓頭無聊自開屋角日高慵起慢揺動綠紗簾箔
看苔錢色上花枝碧透何郞官閣
　　　試燈夕同雲臣京少賦
萬戸燒紅千門照茜春燈零亂如許蓮釵綵燕還揺蘭街
火蛾纔吐常時此際只做弄滿樓絲雨喜打頭新歲氷輪
將到十分圓處　影對着翠奩私語袖搯着玉纎暗數今
宵且叠衫痕後日定飄裠縷經年盻望容易近鳯城三五
囑孟婆霧髩風鬟莫把夜情吹去(是晚/大風)
　　　丁已元日大雪是日迎春
雪壓新年風飄殘臘瓊樓粉落如雨桃符素鎧離披神荼
瑶簪濟楚天公好事總餽徧山城粔籹小闌邊飄瞥紆廻
點綴辛盤椒爼　泥黦透紅箋致語寒勒住鈿車游女土
牛紺軛犁霜粘鷄花冠縈絮盈街彩仗畵一片慵情嬾緒
白茫茫凍合乾坤不辨春來何處
　　　月杪自吳門歸追和南耕毘陵元夕之作
上水船遲落燈風快歸家黯淡如許打門有客讙呼衝泥
向人驕語香詞滿幅總故苑狂朋俊侣說郡城前夜閒行
多少珠歌翠舞　乍髣髴花間畵鼓再想像梅邊游女毫
端似落星橋卷中疑謳金縷舊時情事悵光景抛人何遽
但聽他提起元宵便有費思量處
　　　咏玉蘭花
細雨搏酥好風搓粉枝枝斜壓䦨檻墻邊無限玲瓏樓頭
許多掩冉瓊姿簷外總不受蜂侵蝶犯自生成别様心情
誰耐風光穠艶　隔着水盈盈飄颭籠着霧亭亭雅淡似
憎杏把紅薫微嫌桃將絳染空濛皎潔來相伴空房小膽
罨玉樓一片花光逼得盤龍鏡暗
　　　踏靑和蘧庵先生原韻
簷溜纔停街泥乍涴花梢日影揺午陌頭霽景增妍水邊
烟光添嫵茜衫笑檢憶春在謝橋深處正沿堤呌燕吟鶯
吹滿一天風絮　籬杏糝如塵髩縷溪柳罨帶烟朱戸畵
完江左亭臺釀成花朝節序爲歡併日况漸逼韶光百五
約鈿車來日重遊又聽小樓宵雨
　　玉燭新
　　　咏燭
五更寒作陣正繡幕重重一枝斜隱當時曾在春宵底炤
足美人春困雲沉雨重謝倦眼看承逾俊珊枕畔翠袖輕
遮怕他隔簾風緊　如今長伴空牀風也弄孤燈閃成靑
暈蘭心剪瘦誰聽得掉却玉釵聲韻金荷漸燼結徧釭花
無凖問紅爉今夜和愁燒殘幾寸
　　琵琶仙
　　　閶門夜泊用白石詞韻
暝色官橋消盡了帶雨綠帆千葉驛口夜火微紅璚簫正
凄絕記醉惹銅街喚馬更閒凭畵樓聽鴂無數前情許多
往事檣燕能說　只細數花草吳宫除夢裡依稀舊時節
欲買韶光暫駐待來春翠莢縱尙有鴟夷一舸怕難禁伍
潮堆雪悔殺麝帕鴛衾那年輕别
　　　泥蓮庵夜宿同子萬弟與寺僧閒話(庵外白/蓮數畝)
倦客心情况遇着秋院擣衣時節惆悵側㡌垂鞭凝情佇
寥泬三間寺水窗斜閉一聲磬林香暗結且啜茶瓜休論
塵世此景淸絕　詢開士杖錫何來奈師亦江東舊狂客
惹起南朝零恨與疎鐘嗚咽有多少西窗閒話對禪床剪
燭低說漸漸風弄蓮衣滿湖吹雪
　　　題汴京大相國寺(寺相傳魏信陵故宅/唐尉遲敬德監造)
近婦飮醇悵失路英雄暮年無忌轉盻魏寢全荒朱門換
蕭寺賺人是宣和舊譜惹恨有夢華遺事傳說東京當初
燈火遥映南內　休閒話折㦸沉沙只此地曾經浪淘洗
剩得蠆痕䖝篆蝕尉遲碑字正罷酒憑䦨時候遇西風落
葉盈砌多少落拓心情飄零身世
　　四代好
　　　泛艇春溪作
碧透雙溪尾蒲桃浪慣被煗風吹碎琉璃正滑簟紋小展
一川空翠春衣􁨁艙慢倚十載事從頭都記筭飄零曾渡
汶水漳水沁水泜水　汶水長繞孤城漳水又抱銅臺廢
址可憐沁水還灌太原殘壘三關怒濤夜起過泜水重嗟
餘耳總不如春水江南柔藍千里
　　雙頭蓮
　　　留别集生
孺子長貧記少日江東隨余游射重來客舍但細數此地
舊游都謝總被捲地西風把燭花吹灺成獨夜只有君家
榻縣爲余仍下　憶昨食酒而悲學王郞斫地倚風悲咤
歌塲舞榭祗添了一夕雨窗閒話多少剩水殘山付丹靑
曹覇笑客至泥㧞金釵粧臺輕罵
　　　夏日過叔岱水墅鋪同諸子觀荷用放翁詞韻
老樹空村借風幔斜張儘堪栖寄飮如渇驥碧筒勸領畧
野香荷氣詎料蒼莾中原有粘天雲水依稀似蓴脆鱸肥
風光故園還記　携手散歩林塘羡無愁鷗鳥向茭蘆睡
江南游子誰憐我水上倚䦨心事擬倩繫日長繩奈斜陽
貪逝風颭處十萬紅衣乍眠旋起
　　龍山㑹
　　　暮秋蘧庵先生自吳中歸詞以訊之
颯呇梧宫葉舞徧西風又送人歸也稻粱吳地儉天外鴈
揀盡寒汀空下誰識故將軍只亭尉偏工醉罵王和覇銅
仙月中如鉛淚瀉　剡曲興盡王猷嬾心情最聊蕭難畵
買烟航雨艇歸計穩入手碧鱸紅鮓我倚墊巾樓見君蒲
帆恰缷隔水榭一尺釣絲堪對把

迦陵詞全集卷十九終
迦陵詞全集卷二十
　宜興陳維崧其年著
睢州田蘭芳梁紫　維岳緯雲
秀水徐嘉炎勝方　宗石子萬
武陵胡獻徴存人　男履端
東明袁　佑杜少　姪賜薜
　　五福降中天
　　　甲寅元旦
五更爆竹千門響轟醒陽烏春睡早湧彤輪競開朱戸恰
對南山晴翠桃符荔粉喜街影暄妍簾痕韶麗多少輕烟
嫰靄做就好天氣　磨徹菱花雙蒂綉奩争早貼宣春字
畵粉旛兒銀泥勝子帶笑上人頭髻年光巳在墻外花鬚
橋邊蘭蕋拜罷勝常臉潮紅似醉
　　　丙辰元旦和蘧庵先生韻
翩何靑帝姍姗也將近江南幾驛婪尾深杯換頭小令冶
習那能銷得任他仙釋筭換了年光也應沾臆慵倚闌干
側㡌不忍弄烟色　差喜漸無人識楞嚴纔註罷門庭寂
三徑苔鋪一籬梅綻相與從無疎宻鶴窺草閣雀啅柴門
宜春休帖愛煞溪痕斜橋成小立
　　　糓日和蘧庵先生仍用元旦韻
春田躑躅開將徧紅透水橋烟驛隔歲辛盤昨宵金勝又
聽靑鳩得得沍寒都釋正墻喔花冠隴翻嬌臆且把農經
一卷映午餘晴色　春意窗楞先識雨工行雨罷茅簷寂
茜入梅園翠歸蘭圃裙幄料應鋪宻歡生祈糓兆叶占年
比閭安帖閒看蜻蜓釣竿絲上立
　　燕歸慢
　　　虎丘遇劉元玉因憶東臯舊事賦感
前事濛濛對天邊皓魄塲上晴空僧窗秋夜話霜磴故人
逄蘇臺原是綺羅叢被牧笛吹來幾陣風揚州舊花月也
應與此間同　歌舘閉舞衣散玲瓏老野狐窮歲月巳非
光景在筭常到夢魂中蓮塘墜粉泣香紅總綴就閒愁點
客􁨁杳靄棹歌響又何處度疎鐘
　　　松陵道上追感計甫草趙山子兩孝亷用湘瑟詞
　　　　韻
醉欲騎􁨁憶當年吾汝意氣凌虹交情千里外心事一杯
中情人墓上雨濛濛又水調吹波夜起風吳江落楓葉只
餘我舊鵝籠　洛水戲山陽笛淮陰釣未央鐘徐劉應阮
俱凋謝筭此恨古今同倦游踪跡類臨卭且度曲吹簫倚
小紅(姜白石詩有小紅/度曲我吹簫之句)來朝過鶯脰好撥棹破晴空
　　夜合花
　　　爲丁子硜催粧
人柳腰眠聖檀額注犢車催下屏風勝常道罷腮邊春暈
微紅呼燕燕喚蟲蟲桂堂西小著輕容問伊姓氏父名鄭
季母號樊通　鶯聲夜半玲瓏多少帳前細咳爾汝歡儂
今宵夜冷勸郞文籍休攻蘭缸細鴨罏濃卸花簪早傍薫
籠羡他大婦偏憐敬禮代掩珠櫳
　　　廿二夜原白堂中觀劇卽事(劇演/精忠)
靑􁇀門邊碧油坊底一庭霜月初濃隣家夜賽春燈社火
攢空僛越覡舞巴童颭靈旗不滿㣲風正無聊頼聽歌簾
罅衝酒䦨東　神絃一曲纔終更有梨園雜㸑院本絲桐
岳家遺恨夜堂一片刀弓悲曼衍嘯魚龍惹當塲淚灑鵑
紅須行樂耳何知底事且釂金鐘
　　慶春澤
　　　春陰
已近花朝未過春社小樓盡目沉吟暝色連朝江南倦客
難禁門前綠水昏如夢粉雲遮失却遥岑謝橋邊凍了梅
魂結了春陰　年時恰是鶯花候正黄歸柳靨紅入桃心
舞扇歌衫參差十里園林東風吹得韶光換詎料人眞箇
如今問何時日上花梢細哢鳴禽
　　換巢鸞鳯
　　　咏燭
暝色初臨正金荷灼灼鳯脛沉沉燒殘終有淚剪斷豈無
心饞脂注得十分深光翻金粟影動瓊林春檠上看帶笑
花開似錦　瘦沈躊躇甚曾記華堂半滅情難禁金鑰傳
時玉堂㸐處對對紅酥翠沁蓮燈緩導上元遊蘭膏濃挽
平康飮如今絳蠟照人長是孤寢
　　　春感
月煖絲柔正花枝　􁰯鳥語鈎輈斜橋雲似粉合澗水如
油臨風却憶少年游閒踪跡徧旗亭酒樓如今也只淺淡
眉痕相鬬　知否人感舊滿砌蘼蕪糝綠窗淸晝記得年
時暗曾經處深巷紅欄弱柳飄盡楊花雨偏肥摘來梅子
春先瘦悵風光更消人幾徧囘首
　　　雨中憶蔭綠軒前梅花正開詞以代訊
倦理紅裯有如塵似夢萬斛閒愁濛𪷟沾綉幌浼浼漲銅
溝㡌簷小側撚花枝倩鶯語替簷前雨鳩春山影恰幾日
都如中酒　低首東風後記得君家一樹偏嬌秀每趂年
光慣將香雪亂惹倚樓人手開處斜憐綠波明折來雅穪
瓊肌痩雨窗問訊只今曾否依舊
　　高陽臺
　　　題余氏女子綉高唐神女圖爲阮亭賦
巫峽妖姬章臺才子賦成合斷人腸綉閣停針含情想像
高唐渚宫舊跡今何在不分明水殿雲房軃蟬鬟憶著行
雲恰費商量　蘅臯暮雨凄凉只楚天一碧與夢俱長霧
縠霓旌幾時重得侍君王小唾紅絨思好事却剪刀聲出
廻廊更添些紅杜靑蘋做出瀟湘
　　　繡佛
榻盡翎毛刺完花卉生僧滿坐春愁一事縈懷纔忘又到
心頭濟尼索繡鬘陀像猛思量此諾須酬砑繚綾香要先
熏様要親鈎　配匀五色長生縷記鴦摩夙業迦葉前游
䌥線飛針盈盈分外纎柔狂夫悄問儂何願暈春酥忍笑
凝眸且添他旛蓋飄颺水月空幽
　　壽樓春
　　　爲白琅季節母吳孺人賦
裁綃衣霓裳配羿妃淸冷嬃女蒼凉夜夜長歌寡鵠短歌
愁凰摧短髩爲秋霜染啼痕眠芊幽篁歎海碧天靑蟾孤
兎老六十載共姜　築柘舘連芸窗更授經帳底畫荻簾
旁機聲中攙洛誦書聲琳琅剪玉樹成佳郎羡季心詞壇
擅塲俠哉女公孫萱花栢舟千古香
　　　春日追昔游
尋春來劉郎惹一生惆悵千種思量尙記風前秀靨月中
凝粧斑竹店梅根坊颭水花晴絲悠颺恰宛宛調鸚盈盈
喚馬手語粉巾香　斜日下東方狂將十年前事吹入微
茫嬴得箜篌昔昔琵琶棖棖花壓㡌啼霑裳怕重逄年時
韶光又酒斾斜挑誰家小門靑粉墻
　　木蘭花慢
　　　歌筵感舊
誰家揺歩障明月夜賞花天正壁帶紅稠簾衣綠縐夾路
釵鈿從前也曾聽處漸如塵似夢記難全遮莫延秋門裡
不然道政坊邊　銅仙有淚瀉如鉛攬鏡惱華顚詎飄零
江海重歸故國再上珠筵龜年莫停歌拍怕舉頭皓魄不
長圓正月新蒲細柳滿塲横竹么絃
　　　壽虞山張以韜四十(應王石/谷之請)
虞山山拂水風倒捲吼簾泉想紅豆村庄絳雲樓閣翰墨
流傳風流後來誰繼有天都逋客漢張騫水檻料欹垞北
晴軒正靣湖前　王維今日畵中禪說爾最豪賢羡坊號
光和里名通德臺日超然行年只今四十巳手摩銅狄歎
桑田俠骨毬塲酒舍閒身茶竈漁船
　　　壽吳母黄夫人五十(夫人余友/園次賢配)
紅雲飛一朶鸞鶴下叩眞妃是江夏無雙吳公第一兩好
門楣相逄瑶臺擘脯說蓬萊淸淺事依稀興慶池頭命婦
鹿門山下賢妻　恰依然椎髻牛衣四十九年非趂苕霅
霜紅洞庭水碧茶崦漁扉囬頭莫論舊事記滿湖燈火醉
翁歸坐上麻姑天姥膝前謝􁊞王微
　　　汴梁城內有李師師巷經過感賦
是東京舊蹟愁漠漠雨絲絲悵趙宋䌓華樊樓語笑總被
風吹凄其剩勾欄在照綠窗曾挂月如規今日頺垣廢井
當年舞榭歌基　師師雪貌玉爲肌玩月賞花時惹君王
夜幸香橙暗擘膩笋潛携誰知小屏風從有周郞低唱斷
腸詞一代春嬌寂寞半城夜火參差
　　　夜坐偶感
正三更打徧小簾外雪花飛有魏博監奴天雄內宅袴褶
黄皮僛僛醵錢㑹食爇兩行紅燭霧成圍銀甲崩騰碎摘
暫勾蝶出花間　䦨干柳絮滚香綿吹向綉簾邊奈綠窗
倚徧罏薫閴若茗椀依然吟鞭知他甚處料狂僧小史與
流連鬪葉定迷深巷衝歌准上游船
　　　戊午中秋同旣庭賦(昨歲中秋與旣庭/同在玉峯三友園)
舉觴浮皓魄何故向客中圓只斫月吳剛登樓王粲一様
難眠長安金波萬頃儘六宮三市浸其間天上桂輪晶餅
人間玉臂雲鬟　年前曾在馬鞍山半醉恰憑欄對丹崖
翠瀑狂歌曼嘯漏盡纔還誰憐萍踪無定又天街携手共
君看今夜鳯城雙闕素娥分外嬋娟
　　翠樓吟
　　　席上贈伎時伎三日後卽落樂籍
銀甲捱􁐼珠絛絡鼓淸歌屈柘如縷人到離筵裡儘眉黛
愁將碧聚縱横玉筯似綠柳縈烟紅蘭着露欹鴈枉一塲
春夢没些情緒　他日縱過侯門只光延坊畔櫻桃一樹
奈銅輿催上更糝遍一街絲雨横波重注看斜側㡌簷銷
魂無語紅爉底新官舊主一般胡覷
　　　惠山雲起樓作
萬斛空靑一天冷翠和晴飛上簾押老松三百本山雨響
偏張鱗甲崖傾峯呇有客註茶經僧編梵夾泉嗚邑恰逄
深磵樵吟相荅　晩值蟾影初昇似姮娥粧鏡夜深離匣
碧雲千萬頃被一點玉纎偷搯月明三匝謝鶴許携瓢猿
呼荷􁅗爲盟㰱他年傍此竹弓射鴨
　　　三月十五日虎丘卽景
桃花水絳卵色天靑早烟着人如醉風光日夜換換不了
吳宫羅綺千年覇氣只鶯囀山房鴉啼水寺當年事斷崖
老樹依稀能記　冶麗簇隊成團有釵蟲落磴裙梅飄砌
劍池苔蘚黒越顯得明粧絕世佛前私誓怕亂水東流夕
陽西逝憑䦨望五湖晴爽碧空無際
　　　小院
小院蟲蟲斜橋燕燕倀倀觸起閒事當初粧閣影亂織在
𪷟濛秋水餅金曾費只趂月藏鈎隔花傳謎依稀記遞香
窗眼浸嬌杯底　顦顇此日重來剩榆莢漫天苔錢鋪地
心情何處寫擬寫上繚綾帕子砑來鬆膩怕未便緘愁還
難盛淚斜行字沉吟劃滿竹肌空翠
　　曲游春
　　　花朝
穠春無限好正雲剪春羅水鋪明鏡滿目紅芳記淡烟斜
日江南時景紅板橋西路有萬縷綠楊拖徑更憐次第風
光巧鬭吳娘花勝　囘首夭桃露井憶檀板銀罌那時偎
並人在花朝有嬋娟姿格玲瓏情性自後堂分袂長則是
如醒似病可惜憔悴蘭成凄凉家令
　　　上已修承招同諸子修褉
昨夜風吹雨恰晴光早繡正好修褉弄碧垂楊倚斜橋招
手邀人水戲洛浦風光麗况滿座安期千里一樽故國心
情三月麗人天氣　小苑露桃開未正紅蕚猶含枝上輕
綴幾度花前趂閒身正健祗須沉醉莫管金鞭墜酩酊也
斜陽歸騎尙遇無數羅裙盈盈挑薺
　　映山紅慢
　　　竹菇用湘瑟詞咏石榴韻
三月厨娘乍榨就桃花茜醋恰園後籬邊幾叢新長臙脂
三五湘娥竹下啼猩雨灑鵑痕映空山暮筭風味世上侯
鯖禁臠應妬　山舘下極望嫣然早巳向幽窗催句正此
際太常齋日小摘珊瑚一樹浣餘還怕芳香損倩筠籃把
紅鮮䕶傍䦨干住誤飛下衘花燕羽
　　看花廻
　　　南嶽寺大悲閣上看玉蘭花用淸眞詞韻
春山淡冶如笑風光鮮潔梵閣斜盤碧磴恰千點瓊葩瓏
瓏纔結花明玉淨小鬬山窗鶯語滑憐少室珠樹輕分天
花無着姿淸絕　想只有山間白月還記省鬘陀根節誰
伴深林淸苦只幽澗蘭心亂崖石髪孤情絕照古寺誰曾
經浪折半簷花千嶂瀑看煞難分别
　　月當㕔
　　　虎丘中秋柬蘧庵先生用梅溪詞韻(先生時/寓臯橋)
碧海此夜氷輪滿龍堂老鐵吹裂波心斜倚廣寒一望兎
窟淸深照徹吳王宮殿徧臨街簾子漾綃金更多少伎船
燈火水寺謳吟　茶鐺正穩臯橋畔好風光摘船試約閒
尋月底半塘譁笑百沸潮音檀板競從石塲鬬桂花都上
㡌簷簪如覔我聽歌處在斟酌橋陰
　　桂枝香
　　　甲寅中秋
霜簷如洗有碧落氷輪今夜飛墜月海霓裳殘拍凄凉猶
記素娥休向吳宫照有多年雕䦨錦砌金波萬頃細看來
是倚欄人淚　筭世上雲鬟玉臂和老去英雄一般憔悴
落葉啼螿只是夜長難睡銀壺擬泝孤光倒奈沉沉悶懷
先醉水明樓畔西風江上有賔鴻唳
　　　石亭探桂和竹逸韻
晴秋摘黛肯閉置車中學婦人態南郭先生約我畵溪擊
汰石亭老桂槎枒甚續前游何妨今再霜􁨁汎酒僧廬鬬
茗談禪說怪(時有談鬼/伯娶婦事)漸石壁斜翻暮靄照亂槲叢篁
蘚痕纒蠆忽放狂顚老子生平無頼四風歛却英雄手只
頻年持螯劈蟹城陰歸晩􁇇紛金粟㡌簷齊戴
　　　蟹
蔞蒿淺渚有郭索爬沙攪亂村杵溪籪霜紅織滿夕陽鴉
渡漁人拂暁提筐喚小門邊陡驚覊旅羔材誰筭子魚通
印河魨雪乳　記昨歲秋窗鳴雨見小揷黄花濕蟬拖處
笑說螯肥雙陸桂堂曾賭玉纎簾底須親擘况西風釀寒
如許沉吟此事何時還又暗聽街鼓
　　玲瓏四犯
　　　月下聞笛
三五良宵看雲月澄鮮幽輝盈抱覊旅無眠愁思幾番縈
繞滿園春水空濛映翠竹枝枝斜裊恰嘹喨誰家入破遥
想小樓空悄　因思天寶梨園隊有金鴈鈿蟬絕妙更偷
把寧王玉笛吹徹誰知道一自華淸人散繚垣外閒花野
草歎此生頭白天涯再聽伊凉别調
　　　人日前一日雪中用梅溪詞韻
勝裡春人和天上瓊葩今夜雙剪糝粉飄綿舞困乍颺仍
捲低處纔滿銀塘旋又上鳯樓堆徧問曉來還積多少定
没小窗雙扇　柳花尙早梨花未訝濛濛恁時相見拚將
冷淡疎狂性行盡天涯遠祗怕火樹漸紅燈市上翠愁珠
怨料六花情重留些元夜印弓痕淺
　　　苦雨同雲臣用梅溪詞韻
屈注銀潢問天畔河流還剩多少風雨争馳鐡騎金戈齊
到只有幾叠屏風上畵着吳天晴曉歎年光銷沉何處都
付汀烟水草　今年紈扇凄凉甚未西風早辭懷抱簷端
漫訝紅輪吐却是榴花照無數詞客城南久冷落酒壚歡
笑怪天公也學銅仙流淚向宫門道
　　大江乘
　　　聞鴈
金風凛凛將冷鴈糝下半天煩惱􁨣逐征南諸將帥飛透
黄榆白草萬里邊愁一行兵氣辛苦憑誰道遏雲裂石數
聲横度林表　我目緩把一樽水明樓畔側聽心如擣響
帶秋砧偏覺慘更犯幾般曲調南浦烟深後湖陰重月挂
關門小不如北去怕蘇卿雪窖將老
　　霓裳中序第一
　　　咏水仙花次尹梅津咏茉莉韻
珠櫳寒粉靨愄罷銀篝紅獸熱恰值靑霜騷屑有一種瑶
芳白花翠葉海天皓月羡玉娥生長綃闕斜春渚竟川含
綠一笑嫣然絶　妙絶頓成離別長則伴兒家粧篋有時
墜落簾茀看盡人間多少蜂蝶五銖寒到骨悵千里洞庭
飛雪傷情也舊家何處悄對素梅說
　　憶舊游
　　　寄嘉禾俞右吉朱子葆子蓉
松陵東去路記水程烟驛幾多般鴛鴦湖裏泊重城燈火
一派潺湲船樓玉人行酒碧浪瀉紅顔更羃䍥丹鱗綿濛
黛甲上下哀湍　十年成間别想怪侣狂朋一様啼斑縱
玉淸歸去怕滿天風露猶憶人間只是南湖柳色憔悴不
堪攀長望語兒亭故人爲我且加餐

迦陵詞全集卷二十終
迦陵詞全集卷二十一
　宜興陳維崧其年著
　秀水高佑釲念祖　維岳緯雲
　石門勞之辨書升　宗石子萬
　太倉王　掞顓庵　男履端
　南海梁佩蘭藥亭　姪賜薛
　　水龍吟
　　　江行望秣陵作
輕舟夜剪秋江西風鱗甲生江面瓦官閣下方山亭外驚
濤雪片一帶蔣州千尋鐵鎻等閒燒斷只波間皓月流光
欲下舊曾照金陵縣　何處廻颿撾鼓更玉笛數聲哀怨
囘思舊事永嘉南渡流人何限如此江山幾人憐惜斜陽
斷岸正江南烟水𪷟𪷟飛盡楚天新鴈
　　　已酉元夕洛陽署寓對雪
一番宛雒元宵紅燈閃得人心碎孤身一箇悶懷萬種故
鄕千里舊恨凄然春陰攙亂漫天攪地想當初此夜風前
酒後有多少輕狂意　記起閒遊舊事小門邊那家殊麗
星橋將歛香車乍碾相逄橋背近日飄零半生流落料伊
知未伴銅駝撲着街頭殘雪冷淸淸睡
　　　春夜聽隣閨擊鼓
玉羅窗亞紅墻飄來腰鼓黄昏閙騰騰紞紞慢如琢玉驟
如懸瀑紅􁇀槌兒銀塗架子簾東斜靠落燈風幾陣催人
揎袂琅然響釵應掉　漸覺點聲稀處小樓前雨聲隨到
擊損鼉皮𫾣崧犀釘將愁都攪滿耳筝琶花奴何在記他
天寶倩隣娃暫歇摻撾待我作漁陽操
　　　咏杜鵑花
小樓日日輕陰花枝映得紗窗曙恰推窗看玉欄干外紅
香無數櫻筍時光鞦韆院落襯他嬌嫮只一枝怯雨泫然
却想故鄕也知何處　自别西川萬里擬消受江南歌舞
詎料年年每當開日便成春暮甚日重逄錦城絲管華陽
士女待化爲蜀魄枝頭喚道不如歸去
　　　咏繡毬花
洞天雲海沉沉瓊扉小闢銀毬墜亂抛下界細粘枝上輕
颺斜綴刀剪無聲裁縫滅跡粉搓雪膩笑墻頭柳絮成團
打塊學嬌様終難似　誰把一規圓月破工夫玲瓏劃碎
玉欄干外映來一色亭亭常在絕代璚姿明粧自好胭脂
都退被佳人折下紅尖戲蹴向鞦韆背
　　　城上看桃花
花光撲上春城曈曨直把人衣染家家百舌年年三月桃
花滿店誰釀梨雲更攙柳浪倍添伊艶筭那家映水開偏
好胭脂一院門長掩　城下綠蕪如毯不禁風酒旗輕颭
也應明日再來尋處落紅萬點囑付花鈴忍令一片頓隨
春減恰墻頭幾朶含情送客暗頺嬌臉
　　　送春和雲臣韻
春光不像曾來如何又說春將去一尊别酒兩行情淚淒
然無語恰似明妃紅顔遠嫁玉關難駐歎今年𤇺火連天
戰鼓都攔截春歸路　偏是魂銷此際怕天涯少人憐處
臨岐低囑縱然去也休忘尺素忍見愁紅將飛更怯乍颺
旋住想溪橋來夜飄零有恨與何人訴
　　　巷口見磨鏡者
琅然者是何聲因風飄入深閨裡蝶蜂引處賣花聲亂倍
添嬌脆驀地誰家獸環小響輕揺梔子見一雙小玉盤龍
暗捧和羞映中門裡　出匣一輪新木要秋宵凉蟾鬬美
紅綿揩罷撲將紫粉洗他空翠此際菱花宛如月様佳人
心喜只晩粧攏鬢無端忽憶嫁時情事
　　　秋日過飮蝶庵紀坐上人語
萬家砧杵秋城重來何處尋門巷三年一别孤身作客蠻
江烟浪綠幘榕城金尊荔浦慣陪牙將自連天𤇺火舞衫
換了亟爲買歸吳榜　屈指當年儔侣舊梨園蜂惆蝶悵
或伴侯王或成駔儈或淪厮養縱剩柔條也應不似㶚橋
模様趂啼烏乍歇霜天漸曉撥筝琶唱
　　　秋城看西溪戰艦水閱
豁然老眼新晴戍樓下俯秋江遠嚴關金鼓西風彩幟盈
川鵝鸛狎水黄頭凌風畵鷁銀濤怒捲笑喧闐錯認龍舟
蓮舸惹士女傾城看　瀟碧㣲涵鏡面有周侯廟臨溪岸
亂離重遇英雄何在登城長歎昔日波平今朝浪駭魚龍
蒸變漸日斜人靜盈盈蘋蓼弄陂塘晩
　　秋感
夜來幾陣西風匆匆偷換人間世凄凉不爲秦宫漢殿被
伊吹碎祗恨人生些些往事也成流水想桃花露井桐英
永巷靑驄馬曾經繫　光景如新宛記記相逄瑶臺殊麗
微烟淡月囘廊複舘許多情事今日重游野花亂蝶迷𪷟
而已願天公還我那年一帶玉樓銀砌
　　　送梁溪明府吳伯成先生新任閩中臬憲
無諸城已銷𤇺鷓鴣雙引熊幡舞鮫宮浪偃鯉湖波靜歡
騰榕浦荔子揺丹石華漲綠海雲佳處仗九龍仙令二泉
茂宰洗兵馬爲霖雨　只我離情萬縷逐盈城攀轅士女
摩空瘦鶻倚墻病驥飄零誰訴落落襧衡茫茫劉表此身
無主送千秋鮑叔紅旗掣電向閩天去
　　　壽尤悔庵六十用辛稼軒壽韓南澗原韻
曾經天語憐才如今老却凌雲手開元鶴髪茂陵鉛淚海
天非舊長樂笙簫連昌花竹可堪囘首筭軟裘快馬呼鷹
緤犬當時事還能否　摘盡瑶臺星斗水哉軒夜明如晝
離騷一曲淸平三調小盤珠走漢殿唐宫能消幾度花陰
杯酒閙筝琶腰鼓紅櫻紫筍上先生壽
　　　壽朱致一五十再用前韻
花前日飮亾何何須暫住捱􁐼手蓮凋華頂桑栽蓬島月
明如舊歷歷神州茫茫知巳幾塲搔首問王家阿黒桓家
靈寶今尙有其人否　金印由他如斗且逍遥藥欄紅晝
莫愁蠖伏只須龍臥任呼牛走撥觸雄心半床冷劒千杯
熱酒喚堯年老鶴秦時毛女捧巵來壽
　　　壽黄珍百七十仍用前韻
楚天解組歸來顚狂肯放杯辭手黄鷄一曲千塲保社百
年親舊起舞婆娑好風吹㡌野花簪首試酒酣重問渚宮
烟景仍髣髴從前否　君說崖欹峽斗亂猿啼絕無昏晝
岳陽樓閣洞庭波浪銀飛雪走一笑浮生杜陵花鳥信陵
醇酒向彭籛驕語爾曹還總讓才人壽
　　　上觀察金長眞先生
當時懸瓠城頭經過巳切登龍願一星忽到三吳重地藉
公司憲建業旌幢廣陵笳鼓歡聲騰徧更庾樓鄭驛錦袍
銀燭高會盡東南彦　伏謁敢辭疎賤况盈盈鄂君舟便
(時同徤庵/學士渡江)亂帆吼雨西風䟦浪珠飛雪濺聞說平山歐陽
舊蹟畵堂重建願從公之後䦨干醉拍眺秋江遠
　　　乙卯暮春雲臣齋頭看牡丹
一年一度花前舊年笑語鶯猶記今年倍好纔開便遇養
花天氣料理銀罌排當檀板綠窗如木喚游絲舞絮遮圍
繡幙休輕放閒愁至　多少倚䦨心事悵神州斜陽戰壘
沉香亭畔慈恩寺後蘼蕪滿地只有江南一枝如故紅酥
粉膩任英雄老了花還賺我且逄花醉
　　　送蔣愼齋憲副視學江右
一川紅藕花開樓船西上潯陽去江涵翠榜風吹絳帳玲
瓏無暑鹿洞儒生江州僚佐歡迎湓浦料匡廬九叠凝粧
染黛向鷁首競縈舞　漫說關山金鼓奏笳簫中流容與
滕王閣在琵琶亭好𬗟焉懷古亂日才多兵間士賤靑衫
失路仗先生獨挂一輪氷鏡作斯文主
　　　安慶龍二爲舍人光能知夙生事自言蓋凌波池
　　　　中老龍也魂夢往來時常髣髴又言生平每當
　　　　凄風碎雨則奮躍欲狂一遇晴霽則吻燥神枯
　　　　怏怏不樂睦州方進士某爲作傳傳最詳凌波
　　　　池在西京終南山下
三生石上精靈依稀認得重來路終南山下凌波池畔紅
泉綠樹水國前緣綃宫閒話冷風酸雨記耕烟䟦浪揚鬐
濺沫夜碧落朝懸圃　一自甘泉獻賦謫紅塵此間殊誤
鐵笛滄洲驪珠樓舘幾囘驚寤太液鯨紅玉河蜃黒舊游
何處正霜天萬斛西風隱隱有銀濤怒
　　　白蓮
水明樓下相看凉荷一色瓏鬆地赤欄低壓綠裳輕蘸月
明千里小苑梨花重門柳絮筭來相似傍前汀白鷺幾番
飛下尋不見迷花底　無數弄珠人戲小酥娘水天閒倚
明粧束素非關只愛把穠華洗爲怕秋來滿湖紅粉惹人
憔悴拚年年玉貌江潭夜悄凝(去/聲)如鉛淚
　　　春游卽目賦得侍兒堪感路旁人
花間一輛雕輪繡緯裊盡東風細龍旛壓角翠釵㔩葉流
蘇百琲暗想其中宫黄蕃錦不過端麗縱玉環豐豔金堂
嬌貴瑶池侣休凝睇　忽見花枝徙倚是誰家穿簾燕子
忍當春冷抛他幔後坐他車尾彩筆飄蓬靑衣淪賤古來
如此料歸時淺導銀燈轉那箇屏風底
　　慶春宫
　　　秋曉
杳杳秋紅濛濛夜碧戍樓乍歇疎更宿鳥啁啾遠鷄咿喔
野烟繚繞初生水明燭暗聽天外南來鴈聲夢廻酒醒人
倚高樓月在前楹　初暘澄澹堪驚纔漾庭柯旋映簾旌
楓桕山林蓴鱸水郭家家軒檻新晴五湖堪長總莫𬋩天
涯戰争數村横笛一片西風十載浮名
　　氐州第一
　　　秋日懷東臯諸子用周美成韻
千片芰荷零亂簾捲西風人倚樓小横竹泠泠峭風歷歷
一碧遠天縹緲非淡非濃颭水國村村斜照中酒心情欲
寒天氣暗催人老　三十六鱗江上少奈無限舊愁繚繞
沙鳥將雛江鳬傍母秋水柴門抱正搓橙時候也題糕近
龍山歡笑寫盡吳牋盻晴空翠屏都曉
　　　詰䑕戲同雲臣作
秋夜燈靑窸窣作響先生㧞劍而怒䑕軰來前復何敢爾
爾罪誠難悉數蛇蝮猶堪耐不耐汝曹傴僂每到更深觸
翻杯瀝動揺屏柱　書籍縱横遭點汚撏撦到五車六庫
穴內乘車蜜中漬矢變幻難憑據飲河歸休浪喜高堂下
獄詞先具速付歐刀便豳風也思熏汝
　　　䑕對
帶月啼梁乘夜發屋戴頭人立而語顧謂主人憎予太甚
芥蔕寧因細故窶藪無長物幸託㘬堂沮洳昔在倉中李
斯丞相記曾相慕　今日深文何太苦笑作事乃公殊誤
俠不屠龍仙難控鶴僅磔張湯䑕安能久居鬱鬰化靑蝠
凌空飛去古洞長松有鼪鼯是吾伴侶
　　拜星月慢
　　　余不到玉峯三十餘年矣乙卯淸明與植齋竹逸
　　　　重游是間賦詞感舊
花朶擎來柳絲飄到一陣卓金車子百五韶光襯賣餳天
氣半山上多少蒼松翠檟掩映舞裙歌袂紺岫頳崖有從
風羅綺　捫頺巒劃損苔成字忽暗省三十年前事幾徧
側㡌思量記不全頭尾怪夭桃仍舊紅如此劉郞髩不禁
星星矣問今夜細雨棠梨肯替人愁未
　　花犯(又一體)
　　　咏鄢陵蠟梅花并寄梁日緝侍御
一枝枝未曾經謝黄時早如子霜簾捲處較金縷衣痕多
些香味面面聖檀風外綴蕚蹙微籠紫似昨夜侯門燭滅
銅盤堆蠟淚　傳聞鄢陵戰塲多問花何偏傍荒城廢壘
拈花嗅形容遍幾番不似多分安陵年少客半醉後金丸
抛葉裡想天上故人鄉夢惺惺長記此
　　　咏竹逸宅內薔薇
弄晴天紅薔十丈盈盈媚初夏閙花小架恰倒影廻塘綠
水如畵柔條亂舞銀墻罅胭脂千斛瀉籠綉槅低枝近手
偏將鴛袂惹　老松拏雲吼濤聲繁英争蔓引松身都化
似天半作勢處燭龍將下看灼灼猩肌萬點照十二樓前
渾不夜還則慮晚來風雨紅顔偏早嫁
　　　同雲臣曁南水上人過竹逸齋看芍藥
看君家峥泓蕭瑟門庭寂如水雜花鋪綴任紫艶紅英圍
繞籬次年年歩屧隨蜂至許多花下事筭只有風前鈴索
知人吟賞意　今年東吳到詩僧相逄何况又落花天氣
禪板靜相將鬬賦才淸綺誰知道百花謝後還領畧粉香
新月底凝望久爲伊凭煖䦨干紅梵字
　　　西山晴雪
徧崎崟玲瓏晃耀瑶篸挿千點六花飄颭照綺旭温黁光
彩逾㶑遥憐獨騎迷山店禪扉又早掩再好問何村賖酒
吟情遮莫減　誰工畵圖論人間除非倩妙手迂倪寛范
潭柘寺雀兒寺粉裝銀蘸群峯只東偏消早依舊吐一枝
靑􁰕蓞憑欄望吾狂甚矣笛聲吹阿濫(阿濫堆曲名倪迀/范寛俱書中高手)
　　齊天樂(一名臺城路又/名如此江山)
　　　暮春風雨
小樓昨夜東風到吹落滿園空翠時有茶烟絶無人影好
箇他鄕天氣凄凉欲死見燕剪平蕪柳拖春水暗省從前
如塵似夢最難記　當年曲院寒食餳香花更煖許多情
事金斗猶温玉釵還響已送愁人到此也思寬慰奈把酒
聽歌幾番不是暮雨瀟瀟記吳娘曲子
　　　驥沙旅店紀夢
坐來冷店思量遍昨夢太無頭緒燈影靑熒被痕紅皺說
也惹人悽楚廻腸千縷總些箇情懷舊時言語枕畔匆匆
三更人到消魂處　那人還未憔悴松兒猶合數帕兒親
與燕子愔愔柳花拍拍多分池臺易主黯然無語憶鏡裡
朱顔簾前白紵一片空江響數聲疎雨
　　　重游水繪園有感
園丁不認曾游客嗔人繞廊尋翫紅板橋傾綠楊樓閉譜
出荒寒一叚看棋柯爛筭往事星星酒旗歌舘深悔重來
不來也省髩毛換　風前又成浩歎說此間蘿屋有人覊
絆恨極賣珠緣慳搗藥嬴得啼鵑頻喚扁舟故國只皓月
魂歸淸江目斷今古刼灰付日斜人散(吳門吳蕋仙曾客/此園歸死梁溪故)
(後叚/及之)
　　　端午陰雨和雲臣用片玉詞韻
紅榴淚黦蘇蘇雨正因此時重五怨結湘纍悲纒騷客天
也爲人酸楚孤城蝦虎(吾邑名/蝦虎城)颺幾陣茶烟一絲鬂縷觸
緒沉吟蒲樽嬾賞小墀午　江南江北行徧每逄看競渡
傷今弔古俛仰隨人飄蓬返里蠧盡彩箋新句流年空度
記麝粉釵符舊關心處鎭日空濛戍樓將動鼓
　　　梅廬花下送潘原白之薊門友人之彭城
笛聲樓上飄來細又了一年梅事有客花前作裝縛袴遥
羡五陵佳氣昭王養士築百尺金臺憑空飛起今日游燕
問誰買駿有如此　彭城有人並舸歎蕭條徐沛沙淘浪
洗長短亭邊淺深杯送一様故人千里淸明上已筭總是
來朝住爲佳耳欲浣離愁倩半江春水
　　　早春壽魏塘柯素培先生
東風一夜漫天綠搓匀柳湖烟水幾樹横斜萬株香雪絶
穪小樓人倚梅花天氣正院貼宜春釵揺燕子纔過新年
六街已閙夜蛾未　一輪卿月將滿㦸門群獻壽絲竹淸
脆綠蟻難乾碧桃旋放此曲飛瓊能記萱闈日麗况膝下
綵毫承恩天際簫鼓聲中泥金齊送喜
　　　立春日柬高謖園(時謖園/新納姬)
御溝流水依然凍東風已窺窗眼韭摘新烟餅堆弱絮縱
有咬春誰薦沉思故苑正萬點横斜半篙淸淺玉臂今宵
料他雙勝也慵剪　長安多少覊客除非高渤海此恨差
免喚馬簾間閙蛾橋上夜景有人拘管俊游㶚滻趂微雪
金門早鶯珠舘待去朝天翠衾新賸嬾
　　　蟬
高柯一碧無情極誰遞晩來秋信鴈塞琵琶鳯城砧杵髣
髴一般音韻悠揚不盡待隔水聽來數聲偏俊譜入哀絲
螳螂捕處倍凄緊　玉盤金掌雖好餐霞還吸露此事難
凖㡌挿豐貂機鳴素縠幾度愁他相溷悄然低問可仍記
當初衛娘低髩仙蛻寧遥料丹霄有分
　　　題松萱圖爲姜西溟母夫人壽
憑誰細砑吳綾滑貞松皴來蒼窅鬛可挐雲濤偏沸雨只
伴疎梅衣縞霜零雪嫋兒著得書成龍鱗暗老十載飄蓬
枝頭飛去翠禽小　鄉關悄然囘首小橋新月下茅屋偏
好肱被輕分江魚遠致長祝歲寒相保淸愁未了再添筆
紅萱欄邊斜裊擬答春暉此心慚寸草
　　　遼后粧樓
洗粧樓下傷情路西風又吹人到一綹山鬟半梳苔髪想
像新興閙掃塔鈴聲悄說不盡當年花明月曉人在天邊
軸簾遥閃茜釵小　如今頓成往事囘心深院裡也長秋
草上苑雲房官家水殿慣是蕭娘易老紅顔懊惱與建業
蕭家一般殘照惹甚閒愁且歸斟翠醥
　　　綠水亭觀荷
分明一幅江南景恰是鳯城深處野翠羅羅嫩晴歷歷撲
到空香萬縷早村人語是柳下溝塍籬邊兒女稻葉菱絲
隔紗長作打窗雨　蓮房箭靫簇簇西洲都葢滿睡鴨新
乳碧甃廻廊黄泥小竈幾斛冷泉親煑倚䦨凝佇記罨畵
東頭舊尋詩路招箇烟檣飄儂溪畔去
　　　楓橋夜泊用湘瑟詞楓溪原韻
楓橋漁火星星處鐘聲客航仍度微昏簾幙乍暝帆檣夾
岸多於津樹船娘吳語爲蘸水拖烟脆來如許不管人愁
棹歌杳靄掠波去　如眉月稜半吐想當年曾鬭舘娃嬌
嫵夜市聽鶯春衣撲蝶夢到將圓頻誤鳴珂舊路問冶葉
倡條可能如故撩亂心情化茶烟一縷
　　晝錦堂
　　　述懷和蘧庵先生韻
我所思兮旁無人者長嘯離墨之陽時復讀書萬卷縱博
千塲悲來直携横槊舞興來還取素琴張誰相識只有當
年郭翁伯郅君章　石梁瀑布下神仙窟中饒鴈鶩餘糧
我願結廬註易梯几焚香身騎白鶴朝蓬苑手斟丹液煉
飛光沉吟久此意茫然未遂斜日徒黄
　　　淸明後一日同緯雲重上玉峯積陰乍霽春女甚
　　　　盛詞以紀游
昨日濃陰今朝新霽戲鼓歌扇相宜一路花揺綺幰草暗
金覊空園鞦韆猶未拆小樓香粉巳全施春山畔遶澗縈
巖頓添無數釵笄　離離城上寺墻外店和烟着水參差
翻借通明簾子映出纎肌堤邊絲柳飄成夢橋頭新月鑒
於眉無情緒獨對裙邊蝴蝶細語移時
　　石州慢
　　　憶舊用高季廸韻
醉拍雕䦨思憶從前淚珠頻灑東陳倦沈多愁多病瘦軀
堪把水市津樓奈他綉被濃香舊時閑事偏縈惹顚倒覔
烏絲檢霜毫細寫　妖冶此夜蟲蟲曾囑監奴葳𬎼慢下
且趂湘簟銀燈邀人白打摘盡銅籖小婢故惱人行任他
嘶斷門前馬懊惱後堂前又年光換也
　　夏閨
竹院臨池蕉軒翳日蕭然烟幌送春留病賒秋做惱懶梳
蟬様懨懨永晝誰令幽夢驚廻偏嫌多事茶爐響侍女秉
齊紈隔紗㡡低蕩　來往一湖水氣滿院蘭風撲歸裙上
悄覺凉釵委枕簟紋鋪浪起來慵綉將泉戲瀉團荷憐他
葉嫰纔如掌珠滑不成圓却添人閒想
　　　題家别駕亦人孝感册并感舊游次蘧庵先生韻
昨客睢陽古寺開元水木妍雅我方避暑兄過挈榼一樽
同把詎知别後使君風木銜悽書來雙袖鮫珠惹擬補白
華詩倩廣微烘寫　難畵纒綿至性恨抵啼猿感深封鮓
太息鯉湖鴈杳遼城鶴化飯僧香積啁啾百鳥悲鳴靈旗
惝怳凥爲馬盛事徧流傳得之余季也(子萬四弟自宋/來宜𫐠之甚詳)
　　　冬日舟過亳村舊居有感
黄葉村中綠水灣頭帆影零亂小橋夾浦依稀認有舊時
庭院小樓還在記得人在樓中而今凝望如天遠烟裡歇
吳舲似迷巢林燕　凄戀閒𫾣畵榜遥指紅墻百端思徧
可惜滿園槲葉半河菱蔓負暄鄰叟兩兩私語茅簷料他
也爲王孫歎摇櫓過前汀驚水禽飛散
　　南浦
　　　泊舟江口
吳檣晩眺看隔江螺髻碧離離龍虎銷沉無據往事不勝
悲憶昔曹公飮馬對江流横槊賦新詩羡三吳人物伯符
公瑾年少更雄姿　今古茫茫天塹捲神鴉日暮舞空祠
多少南朝事業斷岸矗殘碑月白估船銅斗唱西風雲水
正瀰瀰歎多愁洗馬銷魂偏在渡江時
　　　秋景
戍樓孤眺莾秋雲一片畵難成烟驛蕭蕭易響錯認是風
聲却被泬寥商氣刮一天疎葉舞空城歎釣臺水榭千年
剩址菱蔓繞湖生　極望溪山明瑟向楓汀茶崦眼偏明
聞道樓船下瀬十萬水犀横寄語魚龍休夜嘯海門月上
定潮平對碧梧紅蓼暮烟殘照不勝情
　　宴淸都
　　　咏楊妃山茶(花在古香/庵樓下)
幾朶僧房吐東風裡胭脂淺淡偷注空王齋院艶陽天氣
紅香盈樹隣娃漫鬬輕盈儘玉茗明粧縞素總輸伊睡足
春酥臉潮分外嬌嫮　憑䦨小字輕呼花如解恨暗垂紅
筯依稀記得寧王玉笛花奴羯鼓古佛堂西弄影悵舊日
花容何處又夜來細雨霖鈴黯然無語
　　　曝日
雪後同雲盡遥村外早霞一縷紅暈柴扉纔啟晨曦初赫
凍消霜畛結茆恰傍陽坡喜黄土泥墻簇緊有三兩溪友
山翁窄籬矮屋隣近　閒邀趂燠迎暄藜羔乍糝濁酒新
醖沙融澗煖情親話軟無愁無悶路旁多少行客笑馬首
氷花膠髩總不如負旭南榮風光較穩
　　倒犯
　　　秋日雲臣齋頭同大士展故友蔣曕武遺墨感賦
觸眼見官奴數行韭花遺蹟零紈碎墨秋光映碧天如拭
爐熏茗椀幽卉疎花晴窗側盥手騐裝潢梯几看波磔惋
斯人頓成昔　深悔舊時賞慣鵝羣何曾知䕶惜記半醉
寫徧舞鬟帕江樓壁渴驥勢掀騰極幾何時隣家吹夜笛
總香粉猶存不受蝸涎蝕應遭蛛網織
　　莊椿歲
　　　賀新城王太翁七十(阮亭先/生尊人)
王喬家世神仙華顔那藉丹砂駐飄然鶴髪翛然鳩杖臨
風揮塵恰值新晴筭來秋到十分濃處看歷城雲物㟙湖
烟水偏瀟灑眞容與　况有僧彌法䕶映庭堦琪花珠樹
七葉貂蟬一門鸞鳯兩行鵷鷺最感深知綵絲欲綉黄金
堪鑄羡爐香親染紫泥遥捧作斑斕舞
　　　壽高陽李相國
千年仙李蟠根一枝種在沙堤右金波穆穆卿雲縵縵小
春時候綠髩調羔黒頭補衮人間台斗正宫門絡繹駝封
赭帕頻飛送神仙酎　更值梅前菊後喜堯天風光鋪繡
君臣一德䕫龍共事太平今又銅柱烟消玉關雪霽河山
明秀願萬年曆上一年一度介先生壽
　　瑞鶴仙
　　　上元和康伯可韻
昔遊思後苑記天上月圓人間月半六街笑聲滿看火蛾
金繭春城飛遍琳宫瓊觀隨處掛鰲山燈爛最銷魂深巷
殘更小顫門邊雙釧　休羡無多勝景有限芳辰不堪追
玩紅篝熏煖和衣臥誰低喚怪流光一去鈿車羅帕吹煞
東風不轉只玉梅梢上氷輪依然相見
　　　鄒程邨母夫人壽
千金今夜直羡阿母白髪珠袍一色穪觴蓬䦘側有南路
豪家東朝貴客華騶列㦸向尊前箜篌醉擘倩何人笑問
君家家本難忘易識　猶憶曾陪董相閒過鄒陽讀書騎
射賢哉湛母截髢親爲置食看懷淸臺畔夫人城上無論
功名赫奕只膝前有子談天生兒亦得
　　　咏百舌鳥同雲臣賦
綠楊庭院悄正交網篩春綺窗弄曉紅𬎼枕斜抱驀枝頭
睍睆信風吹到如簧慢奏遞耳畔那人知道把舊愁向五
更頭說箇綿蠻不了　裊裊咽時逾響溜處偏圓百般輕
巧詎知衰髩貪散誕學莊老入春來猛被花枝招恨又被
禽聲喚惱待來朝索性連他和花都抝
　　　慈仁寺松
爾頭童齒豁又短如翁伯小踰臧紇年高尙存活換一畨
兵馬一畨宮闕雷轟電掣早煆就秦銅漢鐵任噎歐萬怪
揶揄閃爍百靈恫喝　奇崛種於奚代長自何朝忘他始
末空餘獵碣畧記汝生年月只新來廟市喧豗蹙踏䦨入
市塲豪猾趁天風鱗鬛狂拏舞塲囘鶻
迦陵詞全集卷二十一終
客舍對秋風强舉金尊又是夕陽西下
　　　竹逸邀同雲臣賞欄前粉芍藥用炊聞詞韻
無瑕虢國有恨明妃一朶千金價盈盈笑靨倩厨中櫻笋
娛他新夏牡丹剛謝了檀板銀罌纔暇又階前婢學夫人
一様嬌姿瑩夜(芍藥爲/牡丹婢)參差粉面齊呈愛雪軃珠欹幽
輝凝射露華微綴垂縞袂淺向玉欄低亞折來謔贈覺洧
水風光堪借記芳名似喚將離斗頓沉吟花下(芍藥一/名將離)
　　　閩蘭
關心往事纈眼閒窗臥浪紋湘簟幾番親記有幽花開足
露條烟臉紫莖頳甲宜相傍疎簾低檻愛風情帶篠斜欹
花乳和茶細點　一朝閩嶠烽馳任荔浦雲横鯉湖月慘
誰憐翠袖空谷裡也作炎荒竄貶而今夏也長想像幽姿
冷艶思隂陰鼓入氷絃指下餘香猶泛
　　春從天上來
　　　壬子元夕
梁宋飄零臥酇邑殘橋下縣荒亭聞道今夜海碧天靑人
世幾度曾經想半生踪跡歡娛短愁緒星星攪離腸更翻
堦急雨只是霖鈴　囘思春橋夜市對盞盞星毬扇扇銀
屏喚馬前情窺簾舊事此際有影無形筭除非夢裡重相
見巫女湘靈夢還醒五更竹響半榻燈熒
　　　錢塘徐野君王丹麓來游陽羡余以浪跡梁溪闕
　　　　焉未晤詞以寫懷
烟月杭州記徐卓當年詩酒風流水市露井桂槳蓮舟老
鐵吹裂龍湫奈十年一夢斷橋上落葉颼颼恨年來只無
情皓月猶挂湖頭　王郎清歌絶妙邀白髪詞人同下長
洲瑟瑟丹楓濛濛白鴈秣陵總不宜秋歎龍峯歸後人去
遠烟纜難留漫登樓數枝殘菊還替人愁
　　　壽玉峯徐太母同靑際賦
林澗逶迤正翠陌纔晴綠水微波昨夜月裡群玉山頭無
數鳯舞鸞歌恰霓裳入破天風緊音節柔和簇華筵更禽
囀迦陵花雨鬘陀　階前宫袍作隊都不是尋常獸錦龍
梭百歲紅萱三枝瓊樹天邊樂事誰過向蓬萊西笑碧海
事别後如何問姮娥蟠桃開處依舊紅麽
　　金盞子
　　　咏燈
一盞紅缸灔玉膏鴛綃皺處偏凝春夜照梳頭蓮籌杳凄
淸牙蒜犀釘便教煎盡銀荷奈芳心耿耿𫾣翠竹悄喚綠
翹簷前蘭燈將暝　喚遍無人譍且獨自纎手靠粧臺挑
鳯脛宛轉處重思省當時風細人靜曾偎璧帶流蘇剔銀
虹潛等紅裯冷空對並蒂燈花怎生相穪
　　安平樂慢
　　　晴郊紀勝
春水如油吳船似屋較他亭舘還多燕翻油幕鳥啄銀鈴
分棚占斷晴坡花面梅粧看㡌縈竹粉袂掠蘭莎蜂蝶媚
春羅成團打塊婆娑　正春壓歌塲花擡酒價半天戲鼓
嵯峨曼衍魚龍徧念奴悄試一聲歌急拍將闌氍毺畔瞑
翠㣲波春游晩半城夜火盈盈細馬雙䭾
　　雨淋鈴
　　　秋過城南蔣氏園亭追憶瞻武并悼吳傅星又鄴
　　　　許塤友諸子
斜陽城闕晚秋行散偶爾游歇故人曾有池舘風簾零亂
鏡湖超越花朶柳絲如畵映秋水林樾更三五知已流連
河没參横浩歌發　笛聲隱隱霜空濶廿年餘往事星明
滅如今園裡只有荒井畔蟪蛄悲咽滿目山陽催得盈顚
種種華髪最惱是綠水橋邊尙挂當初月
　　還京樂
　　　送叙彛上人北游
綠楊外瓢笠蕭蕭喚渡春江尾想此情猶戀齋厨櫻笋山
園桃李向津樓斜倚隔花鞭影囘頭指隱隱見四百八十
南朝烟寺　問師何意將三春錦片年光擲與江東野外
沙際况逄連歲關河滿斜陽荒亭衰壘怕他年又紅鯉無
書金鴻少使欲倩神僧咒爲君禁住流水
　　　萬紅友養疴僧舍暇日戲取南北曲牌名爲香匳
　　　　詩三十首用塡此闋寄䟦卷尾
碧苔𥿄更用成都粉水桃浪砑鬬松綾纎膩韭花字格閒
吟閒寫恰翠承朱亞澄心𥿄鎭銅臺瓦孝穆管争願化作
珊瑚爲架　想僧廬暇竹籬邊行散間招仁甫酸齋(白仁/甫貫)
(酸齋金元院/本中高手也)水際月下其取趂拍牌名與三唐較量聲價
似􁇇紛簇蕃錦成紈侯鯖製鮓歷亂紅么點江村蠻豆盈
把(紅友自署卍/豆村山人)
　春雲怨
　　　泛舟過顯德寺逄友人同坐僧寮茶話
春山六幅和山前春水朝來齊綠指點前村古寺隔水經
幡烟際矗竟買蜻蜓斜穿彴畧摇皺溪梢一痕玉隱隱鐘
聲迢迢僧語風亞半墻竹　遥靑媚寺添幽獨意中人恰
到吟情倍足小院松濤又將熟笑向空王十載塵襟一時
盡沭斜日歸庄落紅成陣依舊閒愁萬斛
　　喜遷鶯
　　　咏滇茶
胭脂繡纈正千里江南曉鶯時節絳質酣春紅香寵午惟
許茜裙親折小印枕痕零亂淺暈酒潮明滅春園裡較琪
花玉茗嬌姿更别　情切想故國萬里日南渺渺音塵絕
灰冷昆明塵生洱海此恨擬和誰說空對異鄕烟景驀記
舊家根節春去也想蠻花犵鳥淚都成血
　　　雪後立春用梅溪詞體
絮飄綿糅正六花罷舞晴光初繡凍解蛾融雨收鴛潤煖
被笑聲烘就儘紅情綠意倩釵上綵幡輕逗春信淺似纔
靑燕尾欲黄鶯脰　俛首空感舊暗省年時有箇人淸秀
帕裹柑兒衫籠松子淺立粘鷄屏後别來情事改懨懨也
渾如殢酒剰倦影與野塘小寺早梅争瘦
　　　淸明前一日陪史耳翁飮雪持齋頭
晴簾乍浣被燕蹴紅英遞香窗眼漸漸溪橋迢迢楊柳一
半黄輕綠淺風弄鞦韆不定日煖蘼蕪何限春醪熟囑東
陽愁緒暫時分遣　早晩南陌上綉幰雕輪依約何時斷
千載魚燈五矦蠟燭嬴得三春夢短從古禁烟時候祗博
鳥啼花怨無聊頼把粉箋細寫傍人休管
　　　排悶和雲臣韻
憑高指顧歎野水増波故陵無樹萬叠金笳千尋鐵鎻依
舊大江東去休管周郞安在便覔桓温何處長嘯罷怕永
嘉草草不成南渡　遲暮縱有日採藥蓬萊恐被神仙誤
姚女難歸羿妻不返歲歲亂紅迷路悶把唾壺輕擊愁對
寶刀低訴空城下聽寒潮徹夜魚龍聲怒
　　　華漢章招飮聽蘇崑生度曲
風簾霜院有一派晴秋暗縈窗練酒辣侵唇菊香撲鼻黄
雀紫𧑃初薦正值客心悽處那禁夜烏啼斷絳爉底恰白
頭賀老江潭重見　離怨言不盡水市燈昏試取檀槽按
宛雒家鄕武昌樓櫓往事暮雲分散(蘇中州人又常/客左寧南暮)愁似
長空颺絮淚比眞珠脫線君休唱惹靑衫濕了再無人管
　　　石濓和尙自粤東來梁園爲余畵小像作天女散
　　　　花圖詞以謝之
月明珠舘有帝釋鬘陀身雲散滿鮫國旌幢鱟帆笳吹萬
叠雪傾銀濺裝罷紅棉粤嶠看足蒼楓梁苑饒能事儘微
皴澹抺黄深絳淺　篋衍有一卷細膩凝脂三尺松陵絹
少不如人師須爲我畵出鬂絲禪板旁侍湘娥窈窕下立
天魔蹇産人間苦悵碧桃花謝洞天歸晚
　　　立冬
西風忒峭把似錦濃秋霎時都掃林影添黄潭痕減翠易
損他鄉懷抱甕頭索郞未熟坌口獵徒還少燕市畔漸消
寒九九排當畵稿　那曉人世事月令歲華慣是田家好
摘菜淹𦵔燃糠煨芋夜火村村打稻惆悵年來殘夜催着
朝衫偏早憑誰說向茅簷曝背溪南詩老
　　探春慢
　　　連朝大雪計桐初尙未逹東阿也詞以憶之索京
　　　　少蕺山和
四野瓏鬆一城飄瞥滕六作黄麞舞低閣憑䦨遥天䇿騎
人在最微茫處曾對君家說且看了春燈方去那知一夜
離情六花頓釀如許　雪没中原無路料尙隔東阿幾程
烟樹冷驛揺鞭亂山卸䭾酒向何村貰取逼瞑投山店衾
似鐵一燈無語夢入江南小庭梅蕚初乳
　　　新正四日東華門道上同徐電發並轡作
氷泮金塘雪消碧瓦巳將春霽閒作畵鼓𫾣時繡旗颺處
輦道晴絲嬌惰遼后粧樓在記樓上朝天梳裹如今白玉
欄杆無數燕泥輕墮　詞客吟情無那怕路近天家鞭影
微軃一抺斜陽幾朝禁苑墻下槖駞閒臥縱到花開日問
曾否連昌上鎻多少新愁恰被宫鶯啼破
　　綺羅香
　　　淸明感舊
綠水樓臺靑春院落又是韶華百五餳粥榆錢過了匆匆
時序怕今年玉剪來時是去年鈿車停處最難憑輕煖輕
寒天涯覊客甚情緒　少年此日嬉游有窺簾綺態當壚
俊侣一自飄流冷落夭桃門戸西樓外幾陣鶯花北邙上
一堆羊虎向斜陽斷碣殘碑多少横官路
　　　初夏連夜於許茹庸仲修席上看諸郞演牡丹亭
　　　　有作
許椽多情淸和佳節連夕嬌歌妙舞料得眉峯碧到愁時
都聚記昨宵銀瑟初停又此夜紅牙再補看一群燈下諸
郎依稀盡解此情苦　獨有江東詞客爲家山路遠倍增
凄楚囘首朱門畧記蟲娘庭戸好院本全部笙簫没心情
半生覊旅比年時携手聽歌多了黄昏雨
　　　咏海棠
褪盡梅粧飄殘杏靨春事今年恁快滿樹紅綃已把小樓
遮礙三分醉午酒嬌痕一味嬾晝眠慵態記箇儂萬里家
鄉西川遠隔蠻江外　惜花燒盡銀燭花亦相看熟懨懨
長在着水啼烟鎭向餘寒忍耐纔深巷帶雨斜開又前街
提籠争賣惹人是幾陣春愁撚一枝誰戴
　　　咏落梅
滿院濛濛半園寂寂萬隊銀鸞齊跨壓㡌籠鞭無數檻邊
廊下驚夜靜粉淚難乾趂陰重氷魂易化更憐伊潄雨梳
風樓東頺玉粧初卸　有人剪燭偷炤腸斷紅香侣憶他
嬌奼拾取盈盈和麝題封綃帕記當日冷淡交情付他年
水天閒話空遺下瘦幹斜枝向横窗暗寫
　　　咏櫻桃
小摘匀圓低擎嬌俊萬顆輕紅同瀉綠葉陰濃正值江東
初夏茜裙濕裹處如無珀盌滑盛時欲化正小樓樊素偷
含丹唇比似誰眞假　熟時江岸野舘曾壓他低㡌籠他
細馬此際重拈試與端詳嬌奼休還問紫禁金盤最難忘
紅窗綃帕入手更和淚相看鎭胭脂盈把
　　　春日咏蘭
離墨山前善權洞口一逕紅蘭堪藉露眼如啼掩冉溪庄
水榭趂雨摘螺黛靑分帶烟采蝶裙碧化妬歸樵滿擔淸
芬日斜纎手剛盈把　紫莖暗數漫剪還取春泥壘粉紅
墻罅午困粧餘慣是向人沾惹被玉軫彈上銀蟬向犀奩
和些氷麝待閒裡焙入龍團小窗供夜話
　　　咏薔薇
樓外金墉巷頭銀井隱約非花非霧一片胭脂祗許鶯梭
穿度怯攀折綠刺潛防賣窈窕紅情暗與隔綃窗背着鞦
韆朦朧最是竊香路　小拈螺子鈿盒將露華傅體殢他
鴛侣一架薔蘼重取殘春塡補看裊裊風裡腰肢是盈盈
夜來情緒誰悄把綉譜親描惹墻花漫妬
　　　龔節孫錄余所選今詞賦此奉柬
浪打新亭霜飛故國誰許詞塲稱覇紅豆金荃漫向夜深
謄寫半閒鈔酒舘銀墻半偷傳粧樓羅帕到如今粗比牛
腰叢殘卷軸蝸涎挂　太息韋莊牛嶠問如何偏遇極天
兵馬珍重君家重覔蠻牋細砑看殘秋滿篋香詞是老夫
半生愁話囑宵䦨好䕶烏絲莫使缸花灺
　　　題宋旣庭小照(圖作長/松竟幅)
昔夢都非舊游頻換秋夜一燈吾汝彩筆憑陵壓盡曹滕
邾莒曾見說猨臂難封又聞道蛾眉工妬任紛紛項領兒
郞薫香剃面畵衣袴　誰將東絹一匹皴銅身鐵鬛翠交
蒼互子落濤鳴下有幽人箕踞看幾簇露葉烟條經幾塲
落花飄絮鎭朝昏吟雨啼風慣爲渾脫舞
　眉嫵
　　　壬子除夕
又殘更冉冉往事星星短髩被霜染夢入屏山路黄昏近
金荷一盞慵點濃陰微糝任小樓和雨輕掩筭今夜笑語
香街沸有春勝雙颭　思念愁多類魘記簾窺秀黛柱映
嬌臉詎意分飛後相思苦淚滴桃笙紅淡長江天塹况萬
重敗驛荒店料此際有人只爲我翠蛾歛
　　花心動
　　　二月八日微晴同雲臣過北郭外訪寒松上人不
　　　　遇紀事
薄靄新暘翠禽啼綃窗乍催人醒弄袖風微印屐泥乾村
舘酒旗低映相携緩歩廻塘上尋春寺聊添吟興畵溪尾
葡萄初漲遥川綠竟　叩罷禪扉誰應剩花底經幡烟中
齋磬竹院因循水郭遲囘忍負雨餘妍景春衫且把橋欄
倚閒數徧碧紗官艇前溪裡一行社歸人影
　　瀟湘逄故人慢
　　　題余氏女子綉柳毅傳書圖爲阮亭賦
龍綃一幄有靈芸針線刺鳯描鸞秋水漾波瀾正洞庭歸
客憔悴思還牧羊龍女恰相逄雨鬂風鬟看多少沙明水
碧一天愁緒漫漫　却又早來橘浦見兒家綃宫璇闕生
寒貴主下雲端更箱開靑玉珀映紅盤海天良夜論恩情
可似人間綉到此料應長歎眉峯斜蹙湘山
　　　送王亦世歸漢陽兼寄懷人
西風湘楚正湘竹如啼湘禽如舞湘岸飛湘雨更淥水微
波靑山可數幾幅烟帆採不盡白蘋紅杜想此際仙令歸
艫一派江山今古　女娥祠巴子國看歷歷晴川萋萋芳
樹風外催津鼓恰人在洞庭秋盈橘浦官舫瑶琴總彈破
沙淸月苦倩楚塞白鴈同歸并寄阿戎此語
　　夏夜對月用王和甫韻同蘧庵先生賦
氷輪將滿看光生兎臼冷透龍窩水烟漾春羅看今夜都
浸一片金波流螢的的趂月明低坐庭柯倚江閣一聲横
笛扁舟驚醒漁簑　閒囘首追往事歎年華盡從離亂經
過短髩漫婆娑怕明日秋池又颭枯荷江南風景休辜負
且放狂歌還尋取東京故老晩凉閒話宣和
　　　九日前一日竹逸約同雲臣雪持諸子石亭探桂
今秋吟艇隨沙鷗浦鴨仍泊前灣桂香漱潺湲訪樵徑乘
醉小叩禪關藥欄菌閣好排當竹翠苔斑喜今日山靈貺
我秋晴竟不曾慳　晩粧好銅峯髻且廻舟停橈細認烟
鬟泝落葉哀湍喜碧鱸薦爼紫蟹堆盤狂歌脫㡌凭舷呌
奇絕溪山殘年約撈蝦牧豕終須置我其間
　　二郞神(第一體)
　　　春寒感懷
餖飣天氣况是天涯覊旅怊悵類浮萍飄泊久傷情處黯
然無語且檢紅綿燈下看瞥見了深閨針縷想當日執手
叮嚀預料春寒如許　凝佇沉吟欲著幾畨推去任春衣
紅藤箱底閣甘領受疎風嬾雨擬向春江傳此意奈江上
雙魚無據恨點點楊花叠叠靑山遮人歸路
　　　玉蘭花餅
東風寂靜幾樹珠明雪映低亞玉羅窗篩碎小鞦韆影陰
晴難定粉様衣裳休黦了怕惹起香閨春病向花下盈盈
小摘付與當壚說餅　嬌靚薄抵蟬紗圓踰月鏡想厨娘
指螺紅一縷牢丸上纎痕猶凝粉殘莫悵佳人命相賞有
金尊綠茗也省到鵑啼萬片飛瓊抛街塡井(牢丸/餅名)
　月中桂
　　　咏丹桂
月姊粧成向銀河淺灣自瀉脂盝紅芳㶑灔早西風篩上
幾堆金粟緋衣梳裹好乍卸却厭禳粧束偏罩秋籬外望
來絕似鴈背夕陽幅　纍纍絳綃微蹙愛瓏璁細纈相問
黄玉枝頭桂父想夜來微醉臉霞初足仙翁顔渥赭帶笑
睨孀娥幽獨縹緲天香滿銀蜍擣來丹臼熟
　　永遇樂
　　　京口渡江用辛稼軒韻
如此江山幾人還記舊争雄處北府軍兵南徐壁壘浪捲
前朝去驚帆蘸水崩濤颭雪不爲愁人少住歎永嘉流人
無數神傷只有衛虎　臨風太息髯奴獅子年少功名指
顧北拒曹丕南連劉備覇業開東路而今何在一江燈火
隱隱揚州更鼓吾老矣不知京口酒堪飮否
　　　東溪雨中脩禊
錦纜籠沙紅欄委浪一碧無際催瞑鳩啼拖凉荇滑隔浦
春寒細湔裙令節偏將絲雨添滿一川空翠便教他㝠濛
滴瀝正應恁時脩禊　年年此日酒痕花淚零亂俊遊衫
袂水上麗人山陰脩竹往事都休記莫停檀板且偎紅袖
此會後賢應繼歸來也明朝花下問他晴未
　　　題惠山松石
虎踞龍僵獅蹲象偃人立而僂鐵幹盤拏銅根倔强勢欲
排天去老苔秋縛怒濤夜吼捲盡蒼茫今古鎭支離千圍
古翠祗容冷雲堆絮　誰眠其下却驚石丈横礙松根蟠
處鳥雀呼風兒童𫾣火碧滙千鐘乳銅駝頭角石鯨鱗甲
噲等何堪信伍看月下頺然二老幻成翁嫗
　　　送園次歸吳興和澹心韻
古渡西風亂山落照明日將雨手內金樽橋頭畵艇漸到
消魂處踏臂狂歌掉頭長嘯萬事總隨花絮歎英雄古今
無主夜來酒邊曾訴　路出横塘船經夾浦莫問師師舉
舉且減柔情還憑老手只種金城樹學士山邊醉翁亭在
多少名賢來去喜到日一湖碧浪全家團聚
　　　馬殿聞太史招飮兼以軒中遣懐詞見示卽用來
　　　　韻奉柬
碧浸籬門靑粘屋角風葉鳴路山後池塘水邊簾閣色染
瀟湘雨鴨䦨鹿柴(音/砦)棕鞵桐㡌閒數花鬚㣲歩日長時據
梧捉麈淸談大有支許　金門賜澣玉堂延客過賞蕭齋
烟樹綠筍朱櫻金虀雪鱠臨别重牽住少焉瞑結且隨漁
唱揺艇悠然而去還相訂頻將香茗共消晨暮
　　　徤庵立齋兩太史歩過半繭園九來有詞紀事余
　　　　亦次韻
映竹爲園借花藏屋壘石成路綠水䦨干黄梅庭院翠滴
衫邊雨蓬萊人物峨眉兄弟小覔池亭幽歩問誰將荆關
粉本蕭齋畵得如許　徘徊徙倚墊巾脫㡌隨意臨流選
樹啜茗桐陰攤書蘚磴聊伴沙鷗住斑斑雨點陰陰麥浪
分付棕鞵歸去柴扉掩風燈颭夜水鐘𫾣暮
　　　丁巳夏日壽吳靜安太史
此日佳哉衆賔樂甚爲鎭西舞䦘苑凉生玉堂碧浸瀟灑
原無暑詞臣賜澣郞君掇桂㓜者還如衛虎筭從來袁楊
王謝卿家古今誰伍　百年纔半萬般休論暫狎滄洲鷗
鷺荷漸成裳篁將着粉月又窺銀浦楸枰茗椀笛床書幌
棐几間摹歐褚年年到紫蘭開候滿斟綠醑
　　歸朝懽
　　　壽馬殿聞太史五十
幾載日華東畔住吟盡上林盧橘樹暫因休沭臥家園舍
傍别築鶯花圃曉峰晴可數竛竮小髻添嬌嫮羡風光鮆
魚吹雪紫燕畵梁乳　水榭潭香生一縷閒課雛童煎日
鑄定甆翠滑最憐渠南華且了朝來註掃花蓬島侣群驂
鸞鶴堦前舞願年年朱顔綠髪雙向鏡中駐
　　霜花腴
　　　蟹
鴈行陣陣帶夜來西風觸響簾鈎偏值新晴且謀小飮霜
螯最是宜秋晩軒更幽點吳羔玉腕纎柔笑人間萬事鴻
毛知他何物是監州　爾雅讀來須熟莫移封彭越作內
黄侯淺傅紅糟低斟白墮春醪灔灔光浮菊花部頭被絃
聲郭索輕偷待微酣半捲風簾催人同倚樓
　　送入我門來
　　　釀酒(金陵臬/署作)
悶倚牙屏慵拈兎管家鄕瑣事縈懷遥想霜簷覊緒最難
裁村村燈火收紅糯便小瓮鵝黄次第排糟床壓夜悄眞
珠碎滴響亂蕭齋　今日懵騰早睡料得釀王事業不到
吾儕夢渡溪橋短䇿破蒼苔經過藥玉盈缸熟併一路梅
芬撲鼻來筭東風將軟酒旗漸漾映水沿街
　　　丙辰除夕雪用草堂原韻柬里中數子
爆竹驅儺縛船送鬼飢腸鳴鬬春雷榾柮爐紅荆布漫相
偎一年陳事騰騰去被玉兎金蟆曉夜催山城內多少釵
幡翠剪樓幔紅開　况是六花披拂阻隔狂朋俊侶吟笑
誰偕愁譜淋鈴絃促柱全摧情悰悽比商船婦又畧似飄
零曹善才幸東皇解送梅魂雪魄入我門來
　　尉遲杯
　　　别况
春江上見鸂鶒濛濛飛碧浪草間珠露猶垂岸左紅蘭纔
長東風斜日小玉門前纜烏榜正離人好夢初醒雙擁紅
篝凝想　因念十載漂零長則在水驛烟程來往手把金
尊和淚說枉說是畵眉張敞如今便花開花謝祗憑得紅
襟梁上講送郞行獨凭小樓櫓聲水面摇響
　　　遥和雲臣秋夜觀演雜劇之作
飄紅穗正夜靜蠟影昏如醉想曾秋院聞筝也向春城拾
翠如今惘惘樓外雨和愁小門閉向空王禮淨名經懴却
脂香粉膩　聞說今夜誰家有年少羣羣舞衫花似咫尺
銀墻天様遠情緒嬾懵騰思睡正夢着鬰金堂後那年夜
横波珍重意又風吹隔巷嬌歌夢游驚醒難記
　　　許月度新自金陵歸以靑溪集示我感賦
靑溪路記舊日年少嬉遊處覆舟山畔人家麾扇渡頭士
女水花風片有十萬珠簾夾烟浦泊畵船柳下樓前衣香
暗落如雨　聞說近日臺城剩黄蝶𪷟濛和夢飛舞綠水
靑山渾似畵只添了幾行秋戌三更後盈盈皓月見無數
精靈含淚語想胭脂井底嬌魂至今怕說擒虎
　　合歡帶
　　　爲吳陵宫掌雷賦催粧詞
羡緋羅燭吐銀墻燈影背響鳴璫夾路如花還似霧㦸門
前歩歩荀香劇憐春夜花融錦瑟月亞金堂况畵眉夫婿
淸河小弟杜曲諸郞　紗籠徐引繡幙斜張藍橋擣就玄
霜瓊島仙花偏並蒂珠簾畔一朶笙囊朝來更喜五銖裙
細百子釵長問傍人宜穪何如生憎喚作宫粧
　　花發沁園春
　　　月夜布席綠蕚梅花下同友人小飮
借月爲花將花做月濛𪷟一樹皴玉銀椀篩春瓊簫煖夜
值得珍珠幾斛氷肌睡足更掩映生綃六幅念月姊徹夜
孤寒梅妃自小幽獨　花影風揺􁍝􁍝任春城夜闌畵鼓
頻續金爐燼處珠斗斜時月與梅花微綠淸輝滿目􁨣吹
滅枝枝銀燭夜深沉我醉休扶和月和花同宿
　　二郞神(第二體)
　　　咏梅子
一株梅子正纍纍粉紅墻後問葉底枝頭爲誰酸楚却又
爲誰消瘦太息春歸誰來問記不起鶯花如綉向杳杳簾
櫳陰陰院落伴人長晝　纎手幾畨小摘巳醒殘酒更撚
向粧臺玉娥低說曾見依稀如豆翠已漫空黄偏做雨又
到傷心時候筭顆顆冷香鬆脆想爾料難勝口
迦陵詞全集卷二十二終
怎奈易醒不如歸擁羅衾懨懨睡過一年寒食
　　秋霽
　　　本意
歩屧欹斜向黄葉村邊閒眺晴綠水映漁莊霜明菜圃陣
陣寒鴉落木遠空乍沭好峯數點脩螺矗更窅窅極浦淡
沲帆影織千幅　憶昨素舸汎汎長淮水凉燈昏和鴈同
宿夢家鄕西風菰米炊烟晩斫鱸腮玉夢醒葦花聲􁍝簌
詎意此際故園潑眼秋光一杯雪蟻幾枝風菊
　　　送江辰六之任益陽
綠染熊湘正翼軫之旁一點星小鹿走晴巖鷓啼斑竹細
雨黄陵古廟江山未老又逄仙令栽花到官閣外鄂渚昭
丘彌望總殘照　去去定遇新月巴船夜䦨櫓聲觸醒沙
鳥徧江鄕白蘋紅杜客愁應並楚天杳此地西風知倍早
君更爲我試問陶侃當年空灘戰艦尙餘多少
　　西河
　　　春日偶過亳村故居
前村裡落梅陣陣風起舊家池舘暫經過玉欄漫倚粉英
也爲主人來雨中和淚梳洗　畵簷損月榭圯蘼蕪蛺蝶
盈砌頺垣敗井劇關心那能遣此賺人連夜卸烟帆半篙
埋怨春水　一天絲雨灑不止總難尋舊日鄰里祗有點
波燕子上雕梁絮語墨花簾底似話王家當年事
　　　中秋前二日紅友有愛女之戚詞以慰之
西風下幾聲冷鴈如話凉雲叠叠暈輕羅凄淸難畵左家
嬌女本盈盈紅珠掌上無價　記學母將眉畵金瓠蘭支
其亞簪花蠆尾字偏工黛痕瀟灑有時鶯上綠窗啼風蘭
烟柳偷寫　月娥小别閬苑夜最難忘氷舘瓊榭耿耿彩
鸞思跨趂秋宵海上氷輪高挂叢桂香飄人歸也
　　　西氿落暉
傷心事碧雲黄葉天氣漫登粉堞望溪山戍樓悶倚茫茫
不覺百端來瞑烟暗結津市　銀濤吼紅日墜老楓烘得
如醉無情肯逐水東流只貪西逝臨風太息語陽烏長繩
縱有難繫　估檣競矗野岸底說胭脂落照相似明日大
風定起且移船泊入前汀蘆葦臥看新蟾􁇹沙尾(諺云日/落胭脂)
(紅無雨/定多風)
　　解連環
　　　感遇和雲臣
槌床抵几看九州蕉鹿千秋槐蟻總若輩炙手熏天歎不
殺袁劉依然寒士臣醒而狂笑不值一錢程李問舊年朱
戸幾徧重經都剩衰壘　何如沾沾自喜只竹弓射鴨芒
屨驅豕玉顔石髓難留拚老去琅琊終爲情死拍手狂歌
正天畔暮山秋紫近重陽螯肥釀熟醉爲佳耳
　　　暮秋看窗前杏花
碧秋澄澈把江南染徧是他黄葉忽一朶半朶春紅也淺
暈明粧薄融酥頰簸雨籠晴笑依舊茜裙微摺只夜凉難
禁露重誰忺蛩語凄咽　囘思好春時節正桃將露綬蘭
漸成纈樓上人醉花天有畵鼓銀􁁏寶馬翠埒事去慈恩
枉立盡西風閒說伴空濛驛橋一㡌葦花戰雪
　　　奕用片玉詞韻
滆湖棲託面荷塘杳靄柳陰綿邈有一帶海素籠窗恰臨
水倍明比烟尤薄晝困心慵便絃上懶調郭索且呼朋坐
隱留客手談聊代行藥　花陰半庭閴若漸局中争刼枰
上侵角靜覺一派蟬聲將殘燠餘炎耳畔銷却爛了樵柯
怕又謝蓬萊桃蕚悄無人萬松沸處微聞子落
　　　再咏奕用雲臣原韻
荷香淸燠更松風滿院簷鈴戞觸有數客淸晝圜棋儼地
割袁曹疆分楚蜀布筭凝思漸髹几光連幽竹笑都無下
意歛子收奩只倚空局　須臾山飛海覆惹旁觀争看枰
際紛逐料得橘叟功成怕枕畔黄粱定巳炊熟何似安眠
且輟戲閒消三伏任人猜奕家劣手阿奴碌碌
　　　送孫愷似孝亷南歸愷似陪使朝鮮曾輯採風一
　　　　編載彼國士女詩詞畧備故後半闋專及之和
　　　　李武曾韻
渭城朝雨怕聲䌓拍促凄如結楚誰砌滿黄葉中原恰暗
捲歸人渡滹沱去萬里槎程曾透過龍荒小部憶下句驪
國慕華樓下醉呼鷹處　采風一編竣否記斜行小字驚
鴻跳虎中間一幅苔牋是貴主婷婷摩訶避暑不信蠻姬
也解唱謝庭花絮儻書成釐正闕文休刪夏五(采風集中/有朝鮮婷)
(婷公/主詩)
　望明河
　　　丁巳七夕玉峯作(明日/並秋)
氷輪尙缺巳耿耿流輝盈堦鋪雪潭子空香較蓮子淸芬
兩般誰冽荒唐稗史話認做是鵲橋佳節惹無數樓上穿
針兒女凭闌低說　風前老顚欲裂問靑海幾處玉臺銀
闕明日西風怕點上許多無情華髪碧簫吹來破又躍入
龍堂變精鐵喚他起須伴狂奴醉舞冷光潛掣
　　飛雪滿羣山
　　　本意次宋張榘韻
纔訝悠颺俄驚飄瞥明駝皓鶴齊還銀房壓叠瓊濤澔涆
失却天半烟鬟玉參差成頃都釀做吳江暮寒無聊又聽
誰家畵角吹入小屏山　記得潼關前歲發一行騎阻萬
里程慳雲霾楚棧風饕漢壘紅氊在混茫間又故鄕雪滿
描難就倪迂范寬來朝定霽一簑准擬江上看
　　　白門署舘對雪
紅板橋南錦衣倉口糅綿舞絮漫漫瓊沙浙瀝吳鹽飄瞥
偏將屈戍敲彈此中歌玉樹想千載瓊花未殘獨憐對酒
無緣蠟屐寂寞强憑欄　記起景陽宮舊事玉兒縞素憔
悴辭鑾詩顚不禁酒狂陡發茫茫哀樂無端鍾陵消紫翠
捲毳幙渾如白檀來朝徑去漁簔披了江上看
　　雪霽
萬瓦銀皴千門粉窖六街簾幙疎疎斷橋紅板小帘黄布
一齊映入氷壺幽人無箇事閒屏當吟軒釣車桓家寒具
王郞水厄活火沸風爐　女墻上霞籠積素藐姑仙子春
透肌膚明粧酒暈檀腮茜捻江天此景難圖詩顚兼酒惱
聽滴瀝鄰家玉蛆誰堪共飮街南且拉諸狗屠
　　淸江裂石
　　　人日送大鴻由平陵宛陵之皖桐
彩燕粘鷄鬬酒天輕軟到釵鈿准擬暗塵元夜覔羅帕月
底燈前訝舴艋來迎何太早綠帆拖雨貪看水成烟殷勤
問姑溪瀬水那似滆湖妍　二月向龍眠樅陽城下可還
有士女鞦韆西望是潯陽琵琶亭下見說道邊愁巳入新
年對東風倚江樓倘遇鯉魚紅尾寄我碧桃箋
　　泛淸波摘遍
　　　咏沼內紅魚
吳娘水閣幾曲金塘時聽紅魚跳波響翳然花竹日高舟
尾浮菰蔣粧臺上傷春天氣中酒心情斜溜明矑還細相
照水釵傾投餌鬟偏幾遍惆悵　朝霞漾寄到啼椷染血
帶得落花鋪絳愛爾絶代紅粧水雲高曠渾無恙嬌鳥籠
底去來美人影中生長莫管畵溪笠澤粘天風浪
　　　萬大士表兄招賞白蓮賦此
軒如烟艇盎作晴湖一朶白荷簾外舉梳風颭水記在普
陀巖下路辭鸚鵡悞落塵寰空添枝節受盡人間千斛暑
翠幙低張氷井斜凭憐爾嬌嫮　如相訴墜粉曲塘有恨
囘首花宫無語嬴得素質亭亭瘦影踽踽還凝佇柳外又
仄銀蟾葉間猶跳(平/聲)宿雨應惹弄珠人到乘夜搴取
　　　芡
江妃水戲龍女夜游遺下鮫盤波面貯匀圓鬆軟顆顆枝
頭綻新雨誰家女粉裙一色銀浦三更船泝空明烟外語
爲愛鮮妍争向微茫遵岸尋取　搴宿莾苞作蝟毛暗磔
實愛鷄頭初乳剖罷萬斛晶丸零亂川滸添嬌嫮那數雲
子彫菰偏宜玉纎幽爼祗怕如珠秋露採時休誤
　　　立秋日憺園㙮影軒作
稍聞茶響似有蟬鳴便作冷香空翠想無聊無頼淥水廊
邊自來往凭䦨望半房蓮子幾筯蓴絲誰信巳將秋細釀
怪底樓前今夜明雲分外凄爽　暗惆悵蛩語乍親枕凾
砧韻漸生門巷怕是愁人此時易添覊况滆湖上差有月
嶼風潭非無釣船菱榜何不五湖歸去傲然呼長
　　　采菱爲閻牛叟賦(牛叟兌閣遺徽自序日妻種菱/湖西常携諸女扁舟採摘當夕)
(陽下春翠袖紅粧與淸流碧藻相映宛/在畫圖寅秋尙期踐此約而竟不逮矣)
花窺鏡盒蔓匝鞾紋十里西風公路浦憑將舴艋小織烟
潭葦花舞低搴取凉欺鴨脚嫰壓鷄頭肯似碧房蓮薏苦
淺泊前汀并買秋鱸吹火同煑　斜陽渡晩來誰迎水橋
暝色隔村人語詎意前游微茫竟隨客歲鴈程去瑟瑟板
渚輕波濛濛篷船疎雨一自采菱歌斷謝娘何處
　　望梅
　　　春城望𥿄鳶
夾衣初颺漸梅鬚墜粉桃腮堆絳鴨頭波倒浸春雲風日
美一天𥿄鳶都放隊隊兒童競喧笑綠楊門巷正偷將殘
線趂取新晴恣情游賞　將扶乍低旋漾把溪烟攪碎晴
空撲響漫掠他靑粉墻西惹翠袂遥凭紅閨凝望急景難
淹又天半夜燈初上見火蛾旋繞飛下雪梨十丈(風筝每/夜必絙)
(燈火并於其上/高放梨花雪炮)
　　傾盃樂
　　　善權寺火(甲寅九月/十九日事)
玉竇瓊扉琳宫紺宇層崖染茜嵌峭壁三生堂後梳粧臺
左李唐遺殿黒摧秃柏蒼皮偃雨淋浪蘚崩剝壞梁雷篆
昨春野寺記着靑鞋踏徧　陸渾火燒殘赤縣焚玉石餘
灰延鹿苑歎一夜猿狖悲號千年龍鬼糜爛化斷井頺垣
一片剩落落長松誰伴想月夜古洞裡仙靈浩歎
　　　正月十三夜預卜元宵月
絲雨如酥小窗似夢睡猧難穩試燈夜鳯　慵點香閨潛
向姮娥預懇元宵可有氷輪分奈瓊瑶舞縈幌拂簾逾緊
安黄剔翠都到眉峯砌恨　隣院女盈盈來問說靑鳥廣
寒原有信要春城一色鋪銀夜市萬家堆粉正雪後玲瓏
燈映又陌上軟鬆鴛潤當此際纔湧上團圞玉鏡
　　　品茶
雨後新晴林端小閣疎簾窣地正註罷南華下卷幾般綠
雪嶽僧新寄澗邊杓取鳴泉試借幽廊支瓦銚細商茶事
松風入聽瑟瑟珠跳(平/聲)雪沸　綠髩女嬌拖燕尾捧玉濕
鈞州磁盞翠羡幽韻未瀉先傳餘芬罷啜還殢漸証入茗
柯至理終不負酪奴風致七椀後玉川子頺然竟醉
　　望湘人
　　　秋日過凖提庵訪石公上人時上人初自都門歸
　　　　携有緯雲弟家訊
見石蹲若獸樹老於猿誰家廢圃荒舘改作僧寮恰臨野
渡花竹蓊然平遠萬里烟塵經年𤇺火家書常斷正兵間
透一僧歸來作上林秋鴈　把向晴簷細展怪一椷侵蠧
八行纏蘚書到汝爲人笑靨啼痕參半歎世上只有西風
嬾不送征人囘轉更惱是故國茱茰眼底仍然開滿
　　　寓樓微雪咏隔垣所見
訝銅街轉處銀井灣頭盈盈霧髻烟髩又被斜風捲來㣲
霰越與明粧相襯絮裊裙拖雪沾粧閣行來將近想憐他
輕軟纎鬆故把凌波偷印　誰念隣家樓上有他鄕狂客
䦨干凭損枉目斷瑶堦難遞飛瓊音信料孤舘只晚寒成
陣况是歸期無准偏戲弄墻外花梢揺落一庭新粉
　　　贈南水上人(上人住吳/門百花洲)
自鞦韆拆了杜宇啼殘粉箋怕寫新句驀遇維摩來游罨
畵姿致訝如張緒雨裛㯶鞋烟欹箬笠隔花吳語喜韶齡
更擅才情解唱碧雲日暮　借問師家何處在百花洲畔
近胥江渡此地我曾游千載最消魂路昔日無限錦帆柔
櫓只剰綠波南浦想月中趺坐香臺尙有精靈來去
　　夜飛鵲
　　　代妓贈别(爲金沙史/耳翁作)
官橋幾絲柳綰住蘭舟含淚暗上津樓枇杷門掩東風暮
曾拚睡煗鴛裯流鶯替人傳恨向風前絮語百種難休玉
簮恩重卸將來嬾節離謳　旣道有人拘管何事到旗亭
慣惹閒愁記否連宵踪跡雨天中酒月地梳頭落花城內
馬蹄紅蹴滿銅溝只瑣窗歸去莫教輕漏客舘風流
　　望海潮
　　　題馬貴陽畵册
極北龍歸江東馬渡君臣建業偏安天上無愁宮中有慶
聲聲玉樹金蓮點綴太平年更尙書艶曲丞相蠻牋月夕
花朝那知王濬下樓船　華淸月照䦨干悵多時粉本流
落人間可惜當初丹靑妙手如何不畵凌烟風景極淒然
寫一行衰柳幾處哀蟬展卷沉吟昏鴉蔓草故宮前
　　　胥門城樓卽伍相國祠春日同雲臣展謁有作
鼉呿鯨吼龍騰犀踏胥江萬叠驚濤沿水敗墻臨風壞驛
千秋尙祀人豪英爽未全凋正綠昏畵幔紅黦霞旓太息
承塵我來還爲拂蠨蛸　城樓徑矗層霄悵蘇臺碧蘚相
望岧嶤西子笑時包胥哭後覇吳入郢徒勞颯㳫響弓刀
筭稽山越榭今也蓬嵩社鼓神絃依稀疑和市中簫
　　擊梧桐
　　　酒䦨感賦
被酒陽狂當歌慨慷幾遍雄心骯髒蘆中人竈下養市南
屠狗城東賣醬更邀昔日知交白擲劇飮掀髯抵掌擊碎
唾壺拍碎胡琴舊事流波一往　想像衣香沉吟手粉十
載後堂情狀燈灺後夢囘時曾否玉人無恙醉後猛然思
省人生何必定多情且潦倒短衣射虎學藍田李廣
　　　夏日同友人過竹逸齋頭小飮賦此紀事
毒熱鎔金火雲焦釡喘月吳牛無那剝啄聲誰拉我過君
高舘科頭而臥只愁避暑何方除是剪却亂峰千朶更上
危樓快劈么絃彈得氷天都破　小飮深談耳酣氣熱不
顧旁人而唾筭今古幾賢愚詎有斯人長餓歸去先生爛
醉任他拍手群兒罵且踏着一街新月把小詞閒做
　　一蕚紅
　　　寒食記事
玉津園記箇儂門巷淥水漾罘罳社燕低飛餳簫輕弄東
風隋柳如絲正客裏禁烟天氣趂流鶯啼處立多時蒜押
雙揺藥欄九轉瞥見師師　十五破瓜年紀恰梳頭纔了
縆額偏遲紅玉勾人碧虛留客篆烟半裊金猊魂斷是瓊
閨有縫迸他修竹兩三枝料爾一春寒側長倚腰肢
　　　癸丑除夕
響銅籖許多年舊事和恨壓眉尖記得當初後堂弟妹團
圞圍定紅簾飮盡了屠蘇千盞撾畵皷憨笑賭黄柑十里
春城金娥暗撲火鳯交啣　自後也逄除夕歎此生長是
弟北兄南第宅俱非顚毛都換每因令節生嫌只萬點官
橋夜火風吹零亂映疎簷羡殺隣家歲酒隔巷春衫
　　　納凉梅廬(梅廬南/耕齋名)
屐初停見亂杉深巷門境巳空幽一派風廊幾層釣檻微
茫人在滄洲軒子外蒼皮怒裂更紅魚碧鴨漾銅溝屋小
如㡓齋虛似舫萬籟颼飀　到便捶琴啜茗向水邊企脚
林下科頭卿論殊隹吾衰巳甚世間一笑浮漚且盡日談
空說鬼荳花棚上月如鈎再噴數聲風笛催動新秋
　　薄倖
　　　賦得水晶簾下看梳頭
㦸門春煖紅日漾圓氷淸淺筭一帶茱茰牕網便是箇儂
粧院素領巾半幅烟綃行來剛被微風捲更點點斜紅溶
溶泓黛嬌面欲匀還嬾　恰十載傷心事憶釵響衣光何
限只玉纎撩髩春葱縆額一畨囘想腸應斷風流放誕記
千金艶質粧成愛映春流看别來香閣峭冷尖寒應滿
　　　過閶門感懷用湘瑟詞韻
春波甸線把船檻和愁倚徧記舊日膽娘門巷只在畵橋
南轉靠他家一樹枇杷流鶯日日啼歌扇向燕子樓邊鵝
兒酒內生受花憐柳眷　到今日思量處空爇盡沉香火
慢被東風幾陣晴絲一夜吹將往事連天遠鮫珠休濺便
玉京仙圃也應風景年年換閒愁莫惹城下紅桃正綻
　　　舟次惠山再叠前韻
綠楊金線記此地經過百徧曾驀遇水仙祠後月裡游船
初轉凭幾楞膩粉闌干水晶簾子桃花扇正一色衫紅兩
行蛾綠何處鶯儔蝶眷　聽檀板孜孜拍似唱到小秦王
慢恰水烟一派衝開笑語鼓兒撾了人兒遠年光濤濺也
思量再覯重來無奈心情換尋春須早莫待百花齊綻
　　　山下與顧景行話舊三叠前韻
風筝脫線向水驛山程繞徧笑十載求仙任俠只有金丹
難轉又那知舊侣重逄凄凉似閱秋風扇論紅燭前情靑
衫少日曾訂厚盟深眷　且與作開元話聲漸緊四條絃
慢筭年來爾我行藏畧似交情直比春山遠酒槽珠濺向
當壚小語香醪可許新詞換惹他一笑榴齒臨風微綻
　　惜黄花慢
　　　晴郊訪菊
郭外烟林趂板橋夾浦迤邐秋尋溪翁隴口半畦嫰蕋園
丁屋角數畝濃陰離披開坼鋪如錦縱藻曜偏覺蕭森選
野岑倚風藉草隔澗捶琴　濁醪無伴孤斟漸林霏小結
巖翠將沉家居罨畵厨方膾玉人懷彭澤籬恰揺金西風
何事頻吹㡌便短髪菊也須簮攪客心前村碎杵零砧
　　一寸金
　　　夜泊金沙城外有懐潘子南村兼示于吉人虞我
　　　　武潘子逖諸子
櫻筍江鄕小艇𪷟𪷟枕烟郭正楝花風緊遠村寂寂桃花
浪决斜塘漠漠客睡何曾着櫓聲歇閒愁頓作空潭上水
笛風燈添取城頭戍樓角　暗省當年溪南詩老曾經對
床酌更惲齋一夕紅亭絃管梵川十里綠楊池閣風景何
常換歎滿目酒壚非昨如今只雨打船窗徹夜長索索
　　　距亳村不數里有古刹日敬先庵庵側有一高丘
　　　　或穴其下乃得古冡隧澗幽凉明器怪詭似是
　　　　古侯王墓詞以紀事
古寺高丘雨溜松毛土花澁有破空石􁤴呀然如竇懸崖
鐵繘窈然而黒壞棧盤雲仄鳥窺處龍湫深極誰人作校
尉摸金千載畵衣化烟色　隱隱便房迢迢夜壑風吼魚
燈逼問珠襦玉匣幾年耕破金釵銀椀誰人拾得牧子頻
吹笛惹漢武秦皇沾臆歎多時欒大城荒徐福歸何日
　　慢卷紬
　　　賦得秦女卷衣
長城西去嶢關一望萬古消魂地悵漢苑秦宫隴樹洮雲
棧連梁益閣通燕魏繡嶺渾河㶚陵紅樹鳥䑕山如髻有
六郡良家四姓小侯盡隷都尉　金鴻嘹唳蕭閨忽憶寒
衣事刀尺擬裁量怕帶圍難記砧響秋宵逾霽搗瘦銀蟾
𫾣殘木葉叠在紅箱裡倘寄到軍前騐取嬴樓翠綃封淚
　　八寶粧
　　　咏荷錢
欲綻紅衣將擎翠蓋先放錢錢葉大巳自成盤休訴窄百
琲還能盛裹木邊樓上誰家嬌困懵騰五銖閒向欄干簸
不料幽潭深處偶然輕墮　幸值緩歩江妃將綃攬取靑
蚨猶未曾破又怕被土花偷涴傍綠水鋪來停妥笑筴様
苔般誰做祗如鵝眼些兒箇只未解遮藏彩鴛莫便一雙
臥
迦陵詞全集卷二十三終
緣伊冷恐辜負樓東瘦玉忍餘寒夢到深山細問一春幽
獨
　　　咏瓶中蠟梅
簾紅瓷翠襯蜜犀花朶色凝髹几入道梅妃新換黄絁賽
他林下風致分得壽陽粧額上漸啄破小鵝兒嘴愛生成
金屋故園長憶飄零娣姒　側正端相都好儘經營位置
費盡纎指生怕冷香昜瀉侍兒頻汲銅溝淸泚十分春意
三分漏猜不出蠟丸中字囑檀奴守口如瓶莫把鸞緘漫
啟
　　　咏虞山毛氏汲古閣兼贈斧季
絳雲燼後有隱湖小閣突兀晴晝錦褙團窠箋剔泥金珊
瑚石尉休鬭墨花蝕處香偏冽官焙　何須荳􁤥記開雕
北宋南唐漢碣秦碑同壽　寒具愼教輕觸牙籖除付與
荑玉纎手灔灔油窗的的春檠靜對瓶花句讀縹􁂫便是
劉伶􁅗縱萬戸千鍾何有任誇他帝子臨春此閣更饒妍
秀
　　　獨坐祖園聞顧庵葯園亦在吳門未及一晤詞以
　　　　寄懷
軒如畵舸載笛床茗椀終朝閒臥鬬酒生涯挑筍年光恰
值濃春剛過菖蒲牋好慵吟寫說不盡心情難妥似綠窗
一種嬌憨懶對盤龍梳裹　聞說淛中老軰丁儀共曹植
也客江左小甕鵝黄小袖雲藍笑口思量同破空園寂寂
誰傳信且悶倚赤䦨橋坐正水邊颺起微風滿院繡毬花
墮
　　　暮春新霽
流鶯無頼將一天霽景啼碎窗外雨後帘靑橋上衫紅盈
盈定有人在趂晴蛺蝶漫空舞立不穩泥金裙帶水如塵
玉剪輕飛莫點葡萄痕壞　幾日心情小極爲粘花中酒
暗鎻眉黛黦了謌紈閣了鈿車誰愛鬬茶挑菜㡌簷故傍
鞦韆側恰今日風光如海便春晴人意誰忺巳報楝花風
大
　　黄梅
霜天殘臘綻緗梅滿樹半開微合嬾鬬春園小白長紅只
愛新興蜜蠟鬱金堂外糢糊見貪耍學厭禳粧法惹綠窗
鎭日昏黄錯認薫香睡鴨　曾有箇人雲鬒摘盈盈半朶
和笑低挿戲罵花枝何物檀奴也上香蟬斜壓如今人去
花何用索性把花枝齊搯攪斜陽别様心情且喚澆愁蠻
榼
　　風流子
　　　除夕幾士大兄以新曆　炬餉我賦此奉酬因懷
　　　　亡弟半雪并寄三弟緯雲於都下四弟子萬於
　　　　宋中
白頭兄弟在將進酒且賦小秦王歎世上鷄蟲笑人寂寂
天邊蜍兎去我堂堂誰相寄一編書是鳯千炬爉成凰檢
處從頭時乎巳暮燒時見䟦夜也何長　可憐惟一鴈東
風催散去永不成行廻想去冬今夜人正顚狂筭年去年
來楓根少曆春陰春雨燐火無光知爾天涯二季一様沾
裳
　　　感舊
幾摺枕屏斜凝眸看蕃馬簇平沙筭故國樓臺許多風物
當年歌管何限韶華曾記得和烟羅幌展映水粉墻遮乍
雨乍晴賣餳天氣半癡半黠鬭酒生涯　也知别來事渾
嬌嬾難勝蟬翼輕紗多管逄春不語對月長嗟只若草粘
天聲聲杜宇畵簾垂地陣陣楊花嬴得無聊小樓數盡栖
鴉
　　　南徐春暮程崑崙别駕招飮南郊外園亭同方爾
　　　　止孫豹人談長益鄒程邨何雍南程千一賦
來時寒食近且近耳詎料竟殘春正僕本多愁何妨作逹
官如不醉遮莫傷神見此際酒旗斜喚客榆葉弱縈人燕
子風前是何言語柳條烟裏别様腰身　名園行樂處追
歡笑何限寶馬香輪况遇風流刺史瀟灑遺民奈東望蔣
州春潮拍拍北來瓜渚暮雨紛紛還怕當歌對酒忽又沾
巾
　　　錫山慶雲庵感舊(時永如上/人新逝)
衆山排峭壁西風吼亂葉打茆庵記竹外時逄拈花迦葉
水邊曾值洗鉢瞿曇依稀是鳥啼幽澗北僧送石橋南萬
壑松颷王裴名理半床蘿月支許淸談　重經春來地人
誰在祗見霜信初酣染就千圍楓槲一路杉柟歎電光石
火佛猶如此山丘華屋人則何堪隱隱前林暝翠暗結精
藍
　　　月夜感憶
氷蟾飛皓彩今宵月勝似昨宵圓有一片角聲淒淸枕畔
三秋桂子零亂樽前人生事千齡渾似夢百計且求仙鳯
舞鸞歌别來幾日瓊樓玉宇歸去何年　流霞須傾盡金
荷裡鯨飮併吸嬋娟遥憶庾樓今夜多少英賢想月明千
里戰袍不夜西風萬馬殺氣臨邊我控雲中黄鵠一笑茫
然
　　　泊舟譙郡贈新安汪公言
桃花潭上水深千尺不抵似汪倫正留客西園紅燈翠幙
送余南浦淡月微雲依稀記賞花𫾣畵鼓糺酒喚羅裙贈
到葳𬎼休教鎻恨貽來螺墨莫便磨人(時公言有靑/瑣名墨之贈)南
譙繁華地重經過一片野渡斜曛剩下紅橋舊巷黄葉前
村想千年李樹仙游巳邈三分吉利覇業俱陳(老子曹瞞/俱亳邑人)
且自佯狂作逹何事消魂
　　　董樗亭來始見錢蒓䰻寄我新詞而蒓䰻之墓巳
　　　　有宿草矣愴懷我友漬淚成詞卽用蒓䰻來韻
　　　　并求竹垞朱十亦一繼作
故人新化鶴今宵月含淚盻瑶京念别我西園朱㬢翕赩
送君南浦雪浪掀騰誰曾料人間瓊樹折天上玉樓成湘
瑟纔彈便驚絶調粉箋剛到遽隔前生　新詞沉吟徧斜
行字銀鈎蠆尾縱横留向愁中細閱醉後閒評悵一帶新
蒲碧凄杜甫千門御柳綠怨韓翃不待隣家笛起早悔浮
名
　　大聖樂
　　　甲寅淸明
糝雪梅嬌弄烟杏煗嫰楊初絲正賣餳聲近簾櫳店舍恰
逄百五風颭斜旗綠波畵橋門暗鎻聽墻裡誰家笑語微
知他定是鞦韆纔下慵換春衣　芳郊也擬讌賞奈舊日
心情半巳非只一園蝴蝶滿地燕子亂撲晴暉墓左麒麟
枝頭杜宇不飮芳樽更待誰梨花底照明粧淡粉上塜人
歸
　　高山流水
　　　卽席别吳門諸子偕園次返梁溪并呈伯成先生
西風落拓闔閭城有留儂白帢紅筝細雨落簷花吳王宫
外鷄鳴屏當好嫰橘鮮橙甌如雪眞珠藥玉齊傾三兩狂
夫趂筝琶未歇促拍調俱成　閒評相逄作逹耳人世事
落絮浮萍楓橋下幾船夜火一派寒更奈酒醒人又䟎離
程早潮平報道山泉待我凉夢先縈儘殘年漁簑茶竈寄
浮生
　　江南春
　　　本意和倪雲林原韻
風光三月連攖笋美人躊躇白日靜小屏空翠颭東風不
見其餘見衫影無端料峭春閨冷忽憶靑驄别鄕井長將
妾淚黦紅巾願作征夫車畔塵　人歸遲春去急雨絲滿
院流光濕錦書道遠嗟奚及坐守吳山一春碧何日功成
還馬邑雙倚枇杷花樹立夕陽飛絮化爲萍攬之不得徒
營營
　　霜葉飛
　　　夜雨感舊柬史雲臣
西風鴈壓凉雲破䟎成暝色如許屏風幾叠擁瀟湘正晩
山碧聚擬偷按淒凉宫譜小樓寒峭移筝柱奈偏到此時
添幾陣瀟瀟浙浙長夜難住　對此倍悵無憀銀燈細炙
猶自顧影私語一從西北倦游歸只髩催霜縷總夢到咸
陽原去也應紅盡驪山樹筭前情都付與一片靑砧三通
畵鼓
　　　黄芽菜
輕鬆纎軟評春雪此言殊耐尋玩昔人句子巧形相又入
春趺贊細擬議兩般俱善不如单咏霜蔬便每未到春盤
早頳甲嬌擎雋永那數禁臠　此際風雪豪家點酥抑鮓
花壓羔兒紅淺寒酸腹內賸蔬畦那有羊來踐只千里湖
蓴路遠鄕愁菜把權消遣對稀疎憑小摘忽憶情親躊躇
未免(山谷詩云庾郞畦菜二十七太常齋日三百餘上丁/分膰一飽飯藏神夢訢羊蹴蔬小摘爲情親杜詩也)
　　過秦樓
　　　松陵城外經疎香閣故址感賦(閣係才媛葉/瓊章讀書處)
鳥啄雙環蝶粘交網此是阿誰門第墊巾繞柱背手循廊
直恁冷淸淸地想爲草没空園總到春歸也無人至只櫻
桃一樹有時和雨暗垂紅淚　料昔日人在小樓窗兒簾
子定比今番不似望殘屋角立盡街心何處玉釵聲膩惟
有門前遠山還學當年眉峯空翠憶香詞尙在吟向東風
斜倚
　　五綵結同心
　　　過惠山蔣氏酒樓感舊(余昨年與雲/郎曾宿此樓)
惠山山下誰氏高樓記曾借我酣眠夜半喧山雨龍峯頂
飛挂百幅簾泉當時尙有玲瓏在憑䦨唱落葉哀蟬可惜
是聲聲紅豆憶來大半難全　如今重經樓下只水聲幽
咽髣髴鳴絃彈指匆匆舊時燕子換做萬里啼鵑當壚莫
喚樓前客應怪我淚裛紅綿惆悵煞一天明月滿汀漁火
商船
　　　乙卯冬杪與園次飮惠山蔣氏酒樓翠袖紅絃談
　　　　諧甚劇酒半忽遇廣陵高生至記與山陰友人
　　　　紅橋狎讌時匆匆巳十三年矣故人萬里昔夢
　　　　千端不勝白髪玲瓏之感詞以寄慨
簾風暗裊檻雪新晴小樓月又剛圓有杜秋娘在微酣候
催弄脆竹零絃曲中驀聽羊車到褰幃入一座喧闐驚疑
甚似曾相識别來一十三年　重新移燈添酒筭夜長難
睡且話從前記得當初揚州薄倖有人同做樊川玲瓏去
後詩人老湖湘客飄泊誰憐憑誰報渡瀘諸葛君家燕子
依然
　　　賀馮躬曁納姬
隔街争唱相府蓮開覆額香蟬初裹紅􁇀車兒穩綉簾動
壓角紅珠駊騀只愁阮婦剛纔嫁飄吳語綠窗邊過怕難
免粉防脂邏安頓最宜詳妥　連景書樓長鎻料也應推
說楝花風大千騎今年事雙雙去笑上丹軿翠舸郞君佳
話人傳徧怪底事端然瞞我倘相逄春宵筵上百罰深杯
方可
　　女冠子(第四體)
　　　詠美人坐禪和彭羡門原韻
蕭蕭禪榻百和㫋檀薫透花冠啼罷烏龍睡熟紫竹淸幽
黄帔瘦小袒緋羅袖雙叠湘裙紅吐花邊一綹最憐他趺
坐桃笙一派秋江綠皺　靈山參破風幡後奈十年前事
終向心頭有佳人不偶記惜玉情懷竊香時候迦文消夙
垢正值鐘聲報午苔陰移晝問籠中白雪衣娘一卷名經
完否
　　　癸丑元夕用宋蔣竹山韻
上元晴也盈盈霽景堪畵夾城况有瓊苞千斛翠瀫雙奩
冷輝交射一輪圓玉掛越顯人間天上十分良夜想誰家
年少此際正逐暗塵嬉耍　六街春謎慵猜打歎浮生故
國難把前歡借蠟珠紅灺總濕透昔日傳柑雙帕春羅愁
細砑也料寫他不盡十年前話約東風選夢惹人重到舊
樊樓下
　　小梅花
　　　感事括古語傚賀東山體
君莫喜羊叔子何如銅雀臺前伎拍檀槽横寶刀屠門大
嚼亦足以自豪人生有情淚沾臆雖壽松喬竟何益捋黄
鬚眺五湖如此江山應出孫伯符　傷心史可憐子卿復
何爲爾大江東一帆風來往行人閒坐說玄宗連昌宫中
滿宮竹白項老烏啼上屋穆提婆蕭摩訶且自吾爲楚舞
若楚歌
咸陽樹驪山路可憐當日作事悞殷仲文王衛軍國家此
軰要是可惜人憶君淸淚如鉛水奴見大家心亦死令壺
齟收中吾聊且酒酣耳熱歌嗚嗚　莫櫟釡行學估羞與
噲等伍金屈巵楊叛兒阿奴今日不減向子期生子當如
李亞子奴價今年大勝婢轂朱丹作高官未若小樓吹徹
玉笙寒
　　蘇武慢
　　　汴城晚眺
暮色傷心重關極目􁝏􁝏黄河之水侯嬴舘老朱亥塋高
直得英雄心死城頭戍火馬上征笳何苦愁人如是最堪
憐千里蒯緱牢落方當盛齒　細數他趙宋繁華宣和節
物此事幾多年矣宜春燈燭延福笙簫多少六街三市有
恨秋槐無情社燕換過幾番人世只空留廣武滎陽一片
驚濤剩壘
　　　送孫郞賈汝寧(無言/令嗣)
胃脯擊鐘馬醫連騎間者吾聞之矣神仙無路將相難爲
只有鬻財可耳解人吾子健者孫郎遂作急裝而起看翩
然袨服鳴鞭矯若奔泉渇驥　又何須西賈巴巫南游滇
𤏡動足下床萬里天中上郡汝水雄關儘可持籌列肆鮑
革千箱貂褕百襲傲殺毛錐之子只倡樓莫擁如花速辦
腰纒歸計
　　　梁溪舟中對雪
淼淼蕭林迢迢凍浦颯呇亂帆成陣忽飛駃雪暗灑吳裝
極目空明相混孤墩殘角小寺疎鐘今夜吟情難穩望前
村水店溪橋風裡靑旗斜趁　也思量一盞禪燈半衾煖
玉長守南山故隱詎期屢歲每到年時諳足旅愁覊恨綉
陌神儺紅箋致語一載又還將盡小樓前幾樹横枝想已
漸堆香粉
　　惜餘春慢
　　　梁園春同侯仲衡叔岱徐恭士田梁紫弟子萬看
　　　　牡丹作
節過湔裙人稀抛堶又是一番初夏春歸下浣客到中原
隴首濃陰誰畵多少濛濛柳綿和了春陰涴人簾下正曉
來忽聽園丁報道牡丹開也　相携去閼伯臺前孝王園
後小試玉驄寶馬梅風幾陣鶯語多般引出紫嬌紅姹歌
板欄邊競開宻幄圍花娛他淸夜撚一枝忽憶沉香且作
開元閒話
　　　立夏前一日竹逸招同雲臣脩承紅友天石惠文
　　　　補仲雲濤放庵二上人賞紫牡丹用宋魯逸仲
　　　　原韻
飛絮年光脫綿時節綠徧裙腰芳草雒陽貴籍紫府眞妃
臉暈露華春曉記得年前種時一朶嬌柔問年猶小自畵
堂養就芳姿漸長閒愁不少　驀聽得杜宇催歸濃春將
謝先自替花煩惱排當檀板料理金樽花徑夜來頻掃追
想開元舊游玉笛寧王琵琶賀老只日斜客散滿欄姹紫
剩游蜂遶
　　玉山枕
　　　咏白鸚鵡
小院淸麗蜻蜓翼空如水楊花門戸梨花院落風漾金籠
蹁躚不止雪衣簷畔誦迦文恰生小怕施朱翠有玉奴夢
醒無憀撚瓊枝向月中調戲　尉佗臺上當年事心兒內
重提起抛家離并好風良夜腸斷三年魂消萬里從來薄
命玉容人也只是飄零如此倩銀鴻問訊珠娘素馨花想
此時開矣(白鸚鵡來自/嶺南故云)
　　　秋夜較讐亡友史遠公靑堂詞卷竟凄然綴此
山舘烟舍記汗漫同杯斚飛騰峭壁攀援絕澗亂水奔渾
暮雲狼藉夜深健句怒盤空看筆底崖崩濤瀉更興酣蟻
視羣兒擲琵琶踞酒壚而罵　如今往事隨飄瓦經幾陣
寒潮打燈昏拍促更䦨絃急月魄難圓蓮衣易謝淚和鉛
水汎鵑紅都點上殘縑剩帕落梧聲似伴吟魂隔西窗作
秋宵閒話
　　宣淸
　　　玉河氷
結定銀灣凍合銅溝裝成玉玲瓏砦到月明轉覺嵯峨便
風吹何曾澎湃廻思客夏翠椀凉甆千家賭賣只今朝堆
滿逕文園縱渇誰愛　見宣武門邊四河沿上有氷床一
帶更紫罽猩絨穩墊嬌鋪滑笏瑶京若比風檣尤快是誰
家茜裙斜載逗香肌氷前偷賽還將四絃猛彈破空潭問
吟龍安在(長安臘月玉河氷結時水面多設氷床往來絡/繹以供行客其㨗如飛較之坐騎乘車遠勝多)
(矣)
　　洞庭春色
　　　甲辰除夕懷西樵司勲阮亭主客
歸去來兮鬭鷄走狗閭巷沉浮歎臣之壯也如人何事身
將隱矣于世焉求四十男兒悲老大笑那便車前少八騶
塡胸事看人奴笞罵一半封侯　囘首風塵萍梗怪年來
長傍迷樓記廣陵風景靑山綠水瑯琊兄弟長史司州名
士終朝能妄語更頭没杯中笑不休紅燭夜對故園椒酒
想爾風流
　　　蟬
􁨦窱北窗峥泓西磵企脚披襟正修梧翳日數聲嘒嘒幽
篁戛水一派愔愔喚醒半牀蕉鹿夢更月榭凉天思不禁
流光駛怕潛催落葉暗換疎砧　終朝餐風吸露筭往事
惆悵難尋記徹侯冠上親陪貂尾佳人筝畔曾砉鸞吟詎
料半枝棲不穩枉訴盡凄凉此夜心須蟬蛻問茫茫塵世
誰愛情音
　　沁園春
　　　桐川楊竹如刺史招飮劇演黨人碑卽席有作(竹/如)
(係忠烈公冡孫黨人/碑宋元祐紹聖事)
屈指愍孫惟我與君今日相逄歎家世膺滂破巢剩壘丹
靑褒鄂硬箭强弓(忠烈公遺像存余家/三十年矣今始奉還)磊磈誰澆飛揚不
禁願學當年曹景宗銀燈底恰淸歌宛轉妙伎玲瓏　燭
花墳起如龍又聞樂中山淚滿胸任刺史筵前嬌絲脆竹
黨人碑上怪雨盲風我已㝠鴻人方談虎愁殺長安老石
工歌且止思兩家舊事此曲難終
　　　廣陵客邸送緯雲弟之歸德
客裡送行蕭統樓頭且盡一杯正節近淸明柳絲漸長時
逄上已燕子將來兄往淮陰弟游河北兩地翻飛立馬催
斜陽外見各天鴻鴈顧影徘徊　市樓轟飮如雷笑我軰
豈常貧賤哉奈花號將離爾心欲碎地名蕪苑我賦偏哀
此去睢陽也知懷古有日經過古吹臺還應問有兎園上
客狗肆奇才
　　　山東劉孔集招飮廣陵酒家係故郭石公宅
魯國劉生笑賣寶鞭擕上糟丘更一時意氣徐陵袁紹六
朝才調綠幘紅鞲如此人生奈何不樂况值離鴻呌暮秋
憑䦨望見風廊水榭丹􁇀雕鎪　當年此地風流記畵㦸
門開溝水頭羡羊侃侍兒彎弓貼地李波小妹走馬當樓
蔓草斜陽空園絲雨争說汾陽郭細侯還長嘯只眼中花
月誰似揚州
　　　冐天季五十書贈
慷慨悲歌旁若無人進君一觴更四絃入破聲哀以思三
更被酒臣醒而狂末路崎嶇舊游零落哀樂縱横不可當
生平事曾短衣匹馬錦瑟紅墻　歲華一去堂堂又半百
蹉跎黯自傷歎醉必沾襟是兒可念飛而食肉此志難忘
人道買臣今年富貴路鬼揶揄笑一塲重酌酒看玉山筵
上今夜頺唐
　　　泊舟惠山看六朝松并艮嶽石
昔歲我來乘白羊車著紫䑕裘愛支離者叟霜皮黛甲玲
瓏者丈鴈蕩龍湫王謝家兒宣和遺老爾正愁時我亦愁
曾經過看累朝興廢百代王侯　别來歲月如流歎赴壑
修蛇掣不休又風吹雨澑幾塲兒戲藤纏蘚蝕一様蜉蝣
石豈能言樹猶如此何怪書生竟白頭重來到吹一聲鉄
笛呌破孤秋
　　　爲泗州謝震生廣文題影兼送其之任山陽
我愛先生其冷者官其熱者腸羡康樂宣城君之家世蠙
珠浮磬此是家郷人道馬曹我知魚樂苜蓿堆盤也不妨
吳綾上問傳神阿堵何物長康　纔成半闋凄凉忽念爾
將離黯自傷記淡月微風曾經批抺好花新茗相與平章
此去淮陰古多惡少我欲來游醉幾塲君求我在韓侯臺
下漂母祠旁
　　　贈别芝鹿先生卽用其題烏絲詞韻
四十諸生落拓長安公乎念之正㦸門開日呼余驚坐燭
花滅處目我于思古說感恩不如知巳巵酒爲公安足辭
吾醉矣纔一聲河滿淚滴珠徽　昨來夜雨霏霏歎如此
狂颷世所稀恰山崩石裂其窮已甚獅騰象踏此景尤奇
我賦將歸公言小住歸路銀濤百丈飛氍毺煖趂銅街似
水𢋫和無題
雖則毋歸對酒當歌終難激揚似孔家文舉㓜原了了衛
家叔寶晚更茫茫五劇金鞭六街寶馬誰數吾家老子昂
公眞誤歎臣今已老髪短心長　御溝偶過毬塲笑塗轍
都爲若軰妨更內家髻様巧如馬墜小侯舞勢快作鸞翔
酒則數行食而三歎斷盡西風烈士腸登城望有千群篳
篥萬點牛羊
歸去來兮竟别公歸輕帆早張看秋方欲雨詩争人瘦天
其未老身與名藏禪榻吹簫妓堂說劍也筭男兒意氣塲
眞愁絕却心憂似月髩秃成霜　新詞塡罷蒼凉更暫緩
臨岐入醉鄕况僕本恨人能無刺骨公眞長者未免霑裳
此去荆溪舊名罨畵擬繞蕭齋種白楊從今後莫逄人許
我宋艶班香
　　　經邯鄲縣叢臺懐古
匹馬短衣竟上叢臺慨當以慷看誰家戰壘寒鴉落照何
年古戍亂草平岡十月疎砧一城冷鴈不許愁人不望鄉
徘徊久只登高弔古無限蒼茫　當年趙武靈王正樹裡
河流掛濁漳更佳人跕屣粧臺對起王孫袨服舞袖相當
而我來游幾番歷徧不見邯郸挾瑟倡何須問便才人厮
養總付斜陽
　　　夜宿衛輝府使院(院係故/藩舊府)
白月明明靑火熒熒憂來無方有敗磚碎甓當年碧瓦殘
煤冷燭昔日紅墻銅㳫椒圖綺錢交網贏得行人歎一塲
轆轤畔憑鳯簫吹透幾陣新凉　無端一夢荒唐夢應教
鄒枚綴末行似朦朧簾外宫娥阿監依稀殿上玉几金牀
忽聽鷄鳴旋催馬首淇水東流劃太行囘頭望見驛樓飄
渺苑樹微茫
　　　送謝雲章之大名
結束翩翩北去天䧺黄衫紫韁有萬層銕騎軍懸重鎭五
更鈿鴈巷列名倡魏滑分河關山獨夜感慨黎陽舊日倉
横戈地怕驚沙䬃㳫亂水砰硠　昨朝並轡囘翔恰路出
夷門認大梁記分題古驛憑燕弔魏同𫾣石火嘯雨啼霜
君又翻飛余其寥落試聽悲笳咽女墻前游在莫孤擎濁
酒重宿平陽(衛輝使院係舊藩邸余與謝君曾/各有詞今去天雄必重經此故云)
　　　咏雪獅
此物何來猛氣咆哮砍頭䧟胸見吞刀吐火一般舑舕鏤
氷築玉百種玲瓏萬事東流一身西極隻手曾批上圏熊
眞無敵筭凉州假面難與争功　滄州城外呼風又戚畹
獅兒臥草中怪霜纏鐵獸汝偏夭矯汁鎔獰鳯爾獨從容
頃刻天晴須臾雪霽嬴得群兒拍手同啞然笑歎原來刻
鵠詎是眞龍
　　　大梁署寓對雪有感
凍角無聲大旗自翻長河怒號正雪作花時玉鱗狼籍茶
當乳處珠眼蕭騷烏鵲枝寒羝羊窖冷一片愁成八月濤
當年事記昆陽城下群盗如毛　中原百戰人豪經幾度
風吹并浪淘嘆河名官渡袁曹安在地連南頓馮鄧徒勞
四節飄零兩河蕭瑟且捋黄鬚命濁醪吾巳醉尋市中朱
亥共鼓屠刀
　　　客陳州使院花朝作
歸歟歸歟我亦在陳胡不歸分正伏羲陵畔榖紋六幅宛
丘城外柳線千絲萬種温黁百般飣餖窨得愁心早上眉
渾無計只沈腰漸減潘鬢都非　江南值此年時記巷口
花驄分外嘶更舞衫歌扇餳簫陣陣倡條冶葉裙幄離離
抛了濃春陪人遠宦俊侣相嘲甚意兒眞無頼拚化爲飛
絮繞盡天涯
　　　三月三日尉氏道中作
登尉繚臺上三垂岡(卽王稽候/范雎處)傷如之何憶談兵說劍才
情磊落投秦去魏意氣嵯峨我到中原重尋舊蹟牧笛吹
風起夜波誰相問縱殘碑尙在一半銷磨　短衣此日經
過歎褉日難逄晉永和正水邊柳眼斜窺芳岸風前燕尾
亂剪晴莎異國韶光中年意味寫上烏絲感慨多休憑弔
喜湔裙挑菜士女娑拖
　　　十月晦日懷慶署中望太行山積雪
雪滿太行碧㶑瑶翻紛然㳫來正黄河欲吼六花籍籍靑
山乍老一夜皚皚素女凌空眩師潑水十萬瓊樓面面開
深林外更狐踪半滅獸窟全埋　萬鍾寧我加哉且濡髪
狂歌乾百杯看獵徒并代霜鷹雪犬神仙王屋璐殿瑶堦
聶政祠荒袁尼宅破世上誰人識此懷樽猶熱儘天公顚
倒造化安排
　　　經朱仙鎭
古鎭朱仙躍馬經過令人暗驚看黄塵撲面閭閻櫛比淸
波極目舟楫充盈南控陳橋西通尉丘彷彿當年古汴京
停鞭問怕沙衝地坼浪囓堤平　誰何繡栱雕甍有廟貌
巍峩市口横是鄂王故事丹靑未老趙家遺恨金鐵争鳴
三月餳簫一天社鼓走賽仍多舊日傖摳衣拜欲題詩未
許淚滿長纓
　　　叔岱先生雅有鵪鶉之癖友人田梁紫作書止之
　　　　戲括書語爲詞
客語先生唶汝鵪鶉才乎不才縱遇敵争能差强燕雀爲
人穿鼻終是駑駘盡日啁啾一身眇小只合充庖佐酒杯
因何事却煩人把握費爾安排　王褒僮約新裁更每日
奔馳一百囘要新魁就浴甫令東去故䧺覔粒旋遣西來
樊籠盈庭屠沽入座恐累先生盛德哉驅之便筭豢龍非
計好鶴爲災
　　　又戲代叔岱先生答
先生得書再瀝餘杯敬謝客言嘆古往今來幾塲蟻鬬山
林朝市到處蝸涎卿論自佳僕狂殊甚枉費相如諌獵篇
吾衰也只短衣射虎便擬終焉　此雖鷙愧鷹鸇看猛氣
雄心非偶然正霜天袖手試觀其怒中原賭命肯受人憐
藉爾驍騰消予磊塊長日浮沉里閈間公休矣姑從吾所
好以待來年
　　　湯皆山以瑞梅告者屢矣始則有枯梅復生之奇
　　　　繼則有重臺叠蕚之異茲則深秋復吐葩焉詞
　　　　以紀之
一種江梅偏向君家出奇無窮看千年復活喬柯蚴蟉重
臺並蹙冷蕋空濛人曰奇哉梅云未也要爲先生奪化工
休驚詫請諸君安坐洗眼秋風　須臾露濯梧桐忽逗出
羅浮别様紅正朦朧一夜銀河影裡希疎數點玉笛聲中
只恐東籬有人斜睨菊秀梅嬌妬入宫當筵上倩泉明和
靖勸取和同
　　　題徐渭文鍾山梅花圖同雲臣南耕京少賦
十萬瓊枝矯若銀虬翩如玉鯨正困不勝烟香浮南內嬌
偏怯雨影落西淸夾岸亭臺接天歌板十四樓中樂太平
誰争賞有珠璫貴戚玉佩公卿　如今潮打孤城只商女
船頭月自明歎一夜啼烏落花有恨五陵石馬流水無聲
尋去疑無看來似夢一幅生綃淚寫成携此卷伴水天閒
話江海餘生
　　　南畊新葺梅廬閉關學仙詞以紀之
半畝之宫點綴纔經林巒邈綿見雪窗粉壁皎如越紵凉
軒燠舘碎若吳箋須種些蕉再栽些竹拍甃文鱗戲翠漣
安排巧有蒲團棕帚茶臼觥船　勇過賁育其然羡大志
君眞竟學仙向丹爐晨諷黄庭一卷玄開夜誦紫誥三篇
五利虛無文成怪誕藥誤多人昔所傳優游好况新來小
築極似斜川
迦陵詞全集卷二十四終
膏以明煎吾聞其語綿上龍蛇哭子推眞休矣向燈王稽
首埋炤奚疑
　　　同遠公和友人贈答之作
五十之年細數生平人間可哀看白首相知晨星寥落朱
門先逹覆雨喧豗只此貧交陶然永夕蹴鞠彈棋更舉杯
交驩甚記看花並出踏月偕囘　千金散盡還來筭細故
寧容芥蔕哉况白雪連箱讀之氣盡紅牙一曲聞者心灰
亟續曩游競投新闋從此蕭朱忍見猜眞嘉話使詞塲數
子笑口齊開
　　　題西溪釣者小像
彼君子兮自序生平西溪釣徒有柴門臨水一群鵝鴨松
關負郭四壁圖書註易逍遥彈琴廓落屈指知非十載餘
(時釣者年/六十有九)焚香坐俯衣暉傑閣飽瞰晴湖　多時興在乘
桴且一葦蒼茫縱所如看筆床茶竈沿流容與漁莊蟹舍
夾浦縈紆乍叩閒舷或延新月秋水長天碧似蘆掀髯笑
笑人方夢鹿我正觀魚
　　　秦對巖太史餉酒饌至詞以謝之
雨挾泉飛風助杉吟調調刁刁正梅剛破臘檀匀臉靨山
争釀雪粉剪翎毛氷坼龍鱗樹窪蛇膓蒼莾空山捲怒濤
吾衰也恰閑思說餅狂欲餔糟　故人相念何勞遣銀鹿
持箋訊老饕更厨娘斫鱠幾絲薑橘索郞瀉玉滿甕蒲桃
鷄跖雙持腹腴偏勸浮拍中山也自豪吾醉也向床頭舞
劍席上歌騷
　　　爲高汝敬尊公季遠題像并贈汝敬(季遠忠憲/公季子)
彼君子兮朗若玉山爛若朝霞歎三閭香草忠臣有後七
賢修竹處士無家畵癖書淫酒鐺茶董滿院桐陰一㡌斜
眞瀟灑負薪而歌者優孟誰邪　賢郎品更稱佳只落日
祠堂守暮鴉向山頭荷挿追隨猿鶴泉邊鍵戸箋釋蟲蝦
北郭騷貧東方朔餓一片空庭扁豆花軒渠也任韋平父
子兩代宣麻
　　　留别伯成先生和澹心韻
憶數年間爲汗漫游輕去其鄕正城樓入夜無邊草白關
河放溜極目沙黄廣武山雄碻磝路隘何必愁人始斷腸
風吹盡是三河俠少六郡名王　牛衣仍臥王章笑病馬
依然戀戰塲恰何來同調金荃一卷重逄高會紅燭千行
風刮琵琶霜枯篳篥又惹歸帆帶雨張頻囘首是難忘官
閣酒綠茶香
　　　聽梧軒夜集仍叠前韻
烏鵲驚飛繞樹無枝誰爲故鄕歎十年失路愁雲淰白三
秋伏枕病葉删黄欲哭不能欲歌不可冷盡吳鈎一寸腸
繁華夢夢華淸全部岐薛諸王　從頭細與平章筭紅燭
今番第幾塲正檀槽滚徧嬌鶯碎語碧空界破歸鴈分行
此夜筵前明朝河上擊唾壺兼作拍張梧軒好待來春重
到劈𥿄添香
　　　病中雲臣餽我藥貲賦此志謝
有嘯於梁其來如風公然叩門是二䜿揶揄穴人焦府五
窮跳盪絆我朝昏䑕鬬庭前蟻喧床下敗壁徒懸犢鼻褌
黔婁婦空典釵訪卜翦𥿄招魂　無錢藥裹休論至今日
方知扁鵲尊歎殘杯冷炙誰遺野老淁風碎雨孰念王孫
只有貧交偏承厚誼管鮑分金古道存前期在待稍蘇肺
氣同問眞源
　　　余臥病澄江不能應試主者頗難之竹逸爲經營
　　　　良苦乃始得請歸來作此自嘲并以伸謝
羅隱江東老署秀才不幸似之怪自負上流偏搜兎册曾
稱男子却溷牛醫壯不如人老之將至那更空墻病馬嘶
歸去耳儘嚇人腐䑕笑我醯鷄　紛紛路鬼相疑疑小敵
當塲胡怯爲謝主臣不敏怯誠有是明公垂諒病亦非欺
顔子屢空伯牛有疾合受先生譴責詞眞窮矣幸江城恰
遇鮑叔於斯
　　　余旣沉疴瀕死而遠公亦一病累月乃其病中獨
　　　　持齋甚堅詞以訊之
瀕死三秋僵臥十旬巳而已而歎參苓暴貴婦難竊藥鷄
豚差賤妃可呼豨黄雀披綿紫螯堆珀更朶先生病後頥
屬饜耳任人呼其鄙我舉其肥　相憐同病奚疑只松下
君偏折露葵但瓠稱折項欣焉命七魚名石首誓不沾匙
我軰衰贏全憑膾脯待得生天是幾時言非戲請相隨果
腹莫漫攢眉
　　　遠公臥疾長齋余旣與雲臣作詞寛譬乃接來章
　　　　有承歡有歉頥養空文自罰十年藜藿之語因
　　　　復作此廣之并邀雲臣共作
三復君詞九轉之腸凄如峽猿痛百年菽水半虛滫髓九
原松檟難逮鷄豚莫打慈鴉惟鋤孝笋綉佛長齋跽墓門
眞嗚咽念小人有母綿定奇温　羡君獨行偏敦只慰藉
吾徒尙有言記於陵亷士生鵝可食曾參孝子膾炙常飱
禮謹其踰親憂其疾滅性寧酬罔極恩還相勸願終辭藿
食亟進熊膰
　　　咏菜花
極目離離徧地𪷟𪷟官橋野塘正杏腮低亞添他旖旎柳
絲淺怫益爾輕颺綉韈纔挑羅裙可擇小摘情親也不妨
風流甚映粉紅墻底一片鵝黄　曾經舞榭歌塲却付與
空園鎻夕陽縱非花非草也來蝶閙和烟和雨慣引蜂忙
每到年時此花嬌處觀裡夭桃已斷腸沉吟久怕落紅如
海流入春江
　　　郝元公先生生日同杜于皇蘇崑生黄稚曾家集
　　　　生署中觀劇詞以紀事
兩地人師十載問奇相依講堂正郝隆長者居官磊落陳
琳下士閱世淸狂昨到梁溪重披絳帳恰遇生申燕喜觴
華筵上看雕輪徐動玉佩成行　圜橋觀者如墻有末座
酬知一寸腸歎烏衣誰認王家舊巷靑衫難換陸氏荒庄
畵鼓頻撾銀筝細撥簾外梨花一夜霜東風曉被此情如
酒膩住歸航
　　　甲寅立夏日同萬紅友吳天石過雲臣齋頭賞牡
　　　　丹有作
每到春餘便過君家來衝綺筵正楝花風裡金鈴細響湖
山石畔綉幔低褰綠葉扶紅瓊酥襯紫三種傾城各自妍
疎狂客更詩催奕聖酒引僧顚(時蘇仲補放/庵上人在座)沉香不記
何年筭天寶風流事邈然記錦袍學士新聲倚曲淡容虢
國薄醉朝天事去休提愁來須謝眼底明粧盡可憐春歸
矣仗花間蜂蝶邀取春還
　　　爲雪持題像卽次原韻(像作大雪中數/燕姬筝琶夾侍)
屈指生平衣葛知寒食梅苦酸倩氷綃數尺圖成行樂梨
園一曲譜出邯郸富貴何常男兒自有除却昇天作底難
掀髯處怪六花一夜白盡江山　長空舞絮漫漫縱漢苑
吳宮夢裡看喚燕支小婦霓裳夜讌廻波别隊毳幙春寒
滿院紅肌一簾香雪老放英雄此內閒吾狂甚嚮畵中笑
乞最後雙鬟
　　　題竹逸小像(像在萬竿/翠竹中)
誰伴先生茗椀罏薰書籖筆床記慈恩釋褐名喧三殿定
昆乘傳檄論諸羗萬里辭官一身入畵抽却朝簮換芰裳
琴樽外更陰陰空翠箇箇篔簹　竹郞閒與評量論梁棟
何須羡豫章任截爲拄杖躡他嵩華劈成横笛吹出伊凉
根作龍拏節如劍㧞誰許斑痕上苦篁聞言喜竹得風而
笑滿院笙簧
　　　曬書
憶昔吾家有萬卷樓城西亳村自江陵道盡牙籖半失咸
陽熖熄玉軸猶存借去一瓻亡來三篋墨化妖螭赴海門
無多剩似亂餘故舊賣後田園　叢編暇日還捫與藥裹
零星曝滿軒任半生穿穴碎同蠧蝕有時發作陡若龍掀
貧極須捻(杜詩盡捻書籍/賣來問爾東家)老來怕讀閒對秋陽自較翻吾
休矣亟束書高閣且曬吾褌
　　　題徐二玉小像
貌君者誰尺幅經營天機渺漫縱偶然位置偏能高脫無
多筆墨只取幽閒緩帶溪橋微吟山寺目送飛鴻自往還
蕭疎極任人情物態了不相關　多君逋峭難攀只日向
衡門賦考槃况霜紅露白秋冬之際杉黄桕赤山水之間
竹杖逍遥芒鞋散誕古樹槎枒挂籜冠從君去好或窮巖
岫或弄潺湲
　　　懐程崑崙(山西武鄕人舊判鎭江陞任安/慶同知今爲耀州守有文名)
疇昔從公上松寥山觀北府兵正魚龍蒸黒魂魂海氣水
雲淰白滚滚江聲采石乘潮皖桐移鎭異代龔黄比大名
蘆溝驛恰飛書寄我感念平生(庚戌夏漳河署中/接崑崙都門札)一麾
出守孤城又重向咸陽道上行歎地名祋祤(耀州漢/祋祤地)黄沙
颯呇天空盩厔紅樹縱横落照窮邊壯年薄宦手板將迎
歲月更驪山頂望并汾秋色一片鄕情
　　　懷畢載稷(山東淄川人/舊通州守)
憶與公游在癸卯冬余方數奇恰軍山萬叠奔濤駭浪後
堂十夜急管繁絲頗怪推袁非由說項意外深慚國士知
顚狂甚曾雪天腰鼓上屋梁騎　入春又賦將離悵别緒
茫茫不自持正魂銷去國燕泥剛墜神傷餞客柳帶將垂
記得微波送君淮浦倚棹偏於漂母祠臣老矣念王孫一
飯欲報何時
　　　甲寅十月余客梁谿初五夜剛半忽有聲從空來
　　　　窅然長鳴乍揚復沉或曰此鬼聲也明日鄕人
　　　　遠近續至則夜中盡然旣知城中數十萬戸無
　　　　一家不然嘻亦太異矣詞以紀之
葉黒楓靑𥿄窗碎鳴其聲翏然似髑髏血繡千般訴月芻
靈蘚澁百種啼烟鴞嘯輈張猿吟淒異崩剝前和樹腹穿
親曾聽在他鄉獨夜老屋東偏　詰朝遠近喧傳徧簷霤
啾啾却復前豈長平坑卒盡憑越覡東陽夜怪群會吳天
滿縣彭生一城伯有鬼董捜神仔細編然疑久怕難探龜
筴且問筳篿
　　　呈伯成先生和仲震原韻
耕二頃田栽八百桑何時始諧只强弓硬弩消磨歲月素
筝濁酒開拓胸懷白晝梄栖靑袍鬱鬰世上何人管樂才
狂歌發正半天松響大海瀾廻　多公酷愛輿臺笑昨日
于思今復來且東籬載酒看殘黄菊西園把袂踏破蒼苔
萬事糺紛一身偪側舍此吾將安適哉吾休矣任齒同馬
長耳似龍乖
　　　薛國符方伯招飮留宿園亭
秋色玲瓏夜火參差飛櫩複廊更丹楓黄菊綴他簾幙紅
欄黛閣映在池塘岳牧崇班溪山傲骨小築烟霞仿豫章
環堂後走匡廬雪瀑彭蠡銀瀧(公初從/江右歸)酒酣萬感茫茫
說番舶曾經犯瘴鄕(時話昔年粤/東圍城事)正全家百口鵑啼珠島
孤城大海兕吼花洋亂後名成兵餘興孄又見蓬瀛好種
桑揮杯勸任接天𤇺火穩臥滄浪
　　　秋夜聽梁谿陳四丈彈琵琶
瑟瑟陰陰嗟哉此聲胡爲乎來似靈鼉夜吼狂崩斷岸角
鷹秋起怒决荒臺忽漫沉吟陡焉掩抑細抵游絲綴落梅
氷絃內惹一宵涕淚萬種悲哀　十年前記追陪乍握手
霜燈暗自猜歎朱門酒肉誰容卿傲梨園子弟總妬君才
牢落關河聊蕭身世迸入空亭小忽雷顚狂甚罵人閒食
客大半駑駘
　　　贈别龔佩紉
南郭元生門巷蕭疎庭除寂寥恰一灣蓼岸遠檣列薺數
間竹屋夜雨鳴濤曾記當年浪游京國燕趙悲歌也自豪
歸來後喜依然三徑仲蔚蓬蒿　乾坤群盗如毛歎萍梗
吾生信所遭且風燈擘阮和之檀板烟帆醉菊侑以霜螯
十日聯床一尊下榻白飯靑芻累素交明將發怕空江叠
浪萬籟悲號
　　　留别韓聞四
昔客京華花月無愁文章有神記歌終慣竊念奴笛曲酣
來曾吐丞相車茵俠骨嵯峨壯心騰上肯受藍田醉尉嗔
休覊絆笑本非殘客詎是窮貧　百年幾度佳辰且乞取
溪山自在身想後園鶯哢新簧尙澁小橋梅事瘦玉將皴
戀棧何爲脫韝亦可歸趂風光弄早春難忘處只隔窗燈
火兩月情親
　　　題袁孝子重其負母看花圖
吉貝沿街枳殻叢䦨葵榴映墻筭三牲五鼎貧家時缺千
紅萬紫夏日方長衣着斑斕躬爲痀僂負得萱闈出北堂
藍輿少笑相君之背輭勝匡牀　笋籬藥塢徜徉惹白髪
逄歡意轉傷記早年歌鵠花誰上髩中宵刺鳯草盡縈腸
人說兒賢天教孃健描畵還憑顧長康披圖羡較看花上
苑事定誰强
　　　贈徐竹虛(竹逸令弟/家有我園)
彼君子兮菉竹靑靑而中若虛是何家第五名齊驃騎蜀
中揚子賦似相如疇昔賢兄滇雲遠䆠常羡優游下澤車
今偕隱成往來二老西澗東畬　我園景物蕭疎有雪檻
烟廊木竹居筭磕頭促膝一群梅鶴望衡對宇幾箇樵漁
與我周旋小園日渉近手花枝壓架書他家事笑平泉綠
野久作寒墟
　　　舟過楓橋見鄰舫女郞倚舷攬鏡同弟緯雲賦
節是花朝地是姑蘇天又新晴見參差畵鷁紅欄粉幔嬌
嬈飛燕翠袖銀筝衆裡一人悄焉自惜出匣圓氷響一聲
玲瓏甚爲綠窗浸水覷得分明　酒潮㶑灔初生便周昉
丹靑寫不成正畵眉橋畔簸錢年紀茨菰灣後撩髩心情
百幅鵝黄半篙鶯脰碧浪東吳處處平誰藏取又一輪春
水纎笋斜擎
　　　贈雲間何伯輝(工治/目疾)
有地行仙作大藥王我今見之自兩儀失曜光翻銀海百
靈奮怒訣付金鎞日月爲璫陰陽作冶争禮光明藏導師
分明甚見月中蟾兎世上醯鷄　古今幾箇英奇戲邀取
先生妙手醫是周時老軰盲餘左史秦庭烈士矐後漸離
半黍空靑幾莖仙瀣發覆開矇在此時吾還乞爲看花霧
眼并仗君治
　　　初夏同徐季重張邑翼朱致一葉九來家躬乙汎
　　　　舟郭外追晤葛龍仙於攸聞上人精藍兼送龍
　　　　仙之西村别業
半艇晴雲兩岸疎花渚禽喚風正坦迤江郭繞籬竹樹零
星烟寺映水簾櫳棐几明窗禪床茶磨天許閒人片刻同
僧厨綠是豆香乍摘笋嫰纔烘　何須避世墻東有無數
前游似夢中記當年漫興流連花鳥平生豪氣傲睨雲龍
能幾何時一寒至此對坐相看鶴髪翁桃源路倘漁郎尋
到莫遣雲封
　　　漑堂先生客南昌幕府屈首經師巳踰兩載甫歸
　　　　廣陵詞以訊之
以磊落人而注蟲魚猶然譏之况鬚如蝟磔縮居幕下興
同驥渇屈作經師車厩三間兎園半册求我童蒙稏角兒
眞奇事似販茶商婦出塞文姬　墨磨盾鼻能爲乃夏楚
終朝手自持更灌嬰城下三年𤇺火彭郞山後一片旌旗
月黒燈靑樽空夢破想見書堂兀坐時歸來髩惹小蠻忙
問雪到如斯
　　　題汪舍人蛟門少壯三好圖(圖作群姬挾筝琶度/曲擁書萬卷數鴟􁆎)
(貯酒其旁圖上題詞甚多豹人則欲開閣禁釀/于皇則欲焚硯燒書二說紛然余故作此詞)
酒庫經堂正競筝琶客聲沸然是秦川遺叟整襟而入杜
陵野老裂眼而前或導荒滛或規放誕莊語詼辭盡可傳
喧豗甚似輸攻墨守訟芋争田　不聞博奕猶賢但適興
焉能便舍旃况漑堂集內頗言聲伎茶村暇日詎廢丹鉛
卿論誠佳吾從所好亟喚蠻娘閗管絃牙籖畔漸玉簫風
起吹動觥船
　　　酬贈黄交三卽次原韻并示尊公仙裳賢昆月舫
三四年來老惰亡聊淮耽小詞任世皆嗤僕爲無益事人
方目我是有情痴花月前生水天别舘似夢年光暗裡飛
菖蒲𥿄把心情淡寫偷寄崔徽　君才十倍陳思恕愁病
覊窮屬和遲况豪吟老庾聲情磊落狂歌法䕶才調恢奇
我渡京江重游隋苑惆悵閒行杜牧之當年事記萬家水
榭紅袖齊垂
　　　戲咏閨人踼鞬子者
嬌因騰騰深院淸淸百無一爲向花冠尾畔剪他翠羽養
娘篋底檢出朱提裹用綃輕製同毬轉簸盡墻陰一線兒
盈盈態訝妙踰蹴鞠巧甚彈棊　鞋幇只一些些况滑膩
纎鬆不自持爲頻誇獧㨗立依金井慣矜波俏礙怕花枝
忽憶春郊囘頭昨日扶上䦨干剔髩絲垂楊外有兒郞此
伎眞惹人思
　　　𥿄貴戲作
老至常閒惟籍鈔詞以永居諸買衍波萬叠燃脂暝寫薛
濤一篋映雪晨塗甲乙周秦摒擋辛柳卷比牛腰一様粗
掀髯笑任字嘲類疥墨哂同豬　今年𥿄價如珠問洛下
當年有是夫縱畫他灰熖還疑帝虎刻他竹粉莫辨之無
巳矣途窮幡然事濟昨種芭焦十萬株成陰後取花間全
集作擘窠書
　　　題徐禎起六十斑斕圖
老友者誰城北徐公舞衣斑斕有豆區一畝藤花半架晴
山萬叠碧浪千灣隱不求名憂寧用老竹戸蓬門盡日關
家庭樂喜龎眉矍鑠皓首團圞　相從樵父漁蠻只戲鼓
謌樓恣往還笑鼎鼎朱門幾人親在番番黄髪誰便身閑
何似貧家蕭然戲綵六十兒從膝下頑佯蹉跌惹八旬堂
上筦爾開顔
　　　贈宋御之
君果然耶五十之年而僕如之記王珣宅畔呼鷹盤馬伍
胥塘上賭槊圍棋一水靑山滿船紅燭綰定垂楊萬縷絲
蘭亭會正客逄雨後人到春時　如今舊事難追被海水
天風澒洞吹將曹劉沈謝捲同粉絮或縈簾幙或墜汚泥
南國風流東都耆舊幾箇樽前某在斯吾與汝似春歸蝶
舞花盡鶯啼
　　　送友入山採茶
十里溪山竹粉纓巒蘭風藻川有蒙茸蘿葛蔽虧㬢月坦
迤澗壑向背林泉夕渡遄歸晨漁緩出谷唱潭吟韻邈綿
居此者是秦時毛女漢代琴仙　人家四月開園送君去
剛逄糓雨天恰晴村綠崦數間僧竃淸江翠箬一帶商船
拍處盈盈焙餘冉冉歸臥廻廊瘦石邊松濤沸正龍團乍
碾蟹眼初煎
　　　梁溪西郭外有芹野草堂吾宗沂州公别業也公
　　　　子某豪情斯在冶習未忘乃以李氏之平泉用
　　　　作井公之博進千金一擲園屬他人迄今巳三
　　　　易主矣公四世孫集生暇日扁舟經過此地臨
　　　　風感舊惆悵絕多作詩紀事同人俱有和章余
　　　　亦塡詞一首
過西定橋有芹野園峥泓坦迤記花䦨藥嶼島何澹澹烟
汀雨瀬水太羅羅樂去爽鳩愴深銅狄牧笛吹風夜起波
憑高望悵舊家光景邈若山河　小樓一棹經過奈三度
亭臺易主何縱王孫無恙東風認否主人重到燕子知麽
笑說當年摴蒱一擲絶似名姬換馬䭾君休恨較臨春結
綺博進誰多
　　　泊舟胥江大風雨
胥母門邊暴雨奔渾盤渦撞舂見後潮文種銀袍鞺􁨪前
山鄧尉黛髻迷濛我豈茶商得非估舶詎少家園半畝宫
因何事唱江樓囉嗊愁水愁風　須臾窈窕冲融又浪靜
波恬漾遠空正滛龍歇舞天連島外渇烏乍躍日在禺中
了了層靑迢迢一碧依舊殘汀野廟紅吾長笑笑向來作
劇多事天公
　　　由丹陽至京口舟中放歌
月黒庱亭風吼練湖雪山皚皚正楚天欲壓檣多於薺吳
波乍染岸碧如苔對此倉茫居然遼落記否江東出覇才
斜陽恨惹行人憑弔商女悲哀　丹徒客昨帆開問劉寄
奴今安在哉奈六朝剩壘沙淘浪洗千尋斷鎻雨蝕烟埋
下瀬艨艟横江士馬重見連雲列戍排吾衰矣且沽京口
酒上妙高臺
　　　從盱眙山頂望泗州城
立而望之松耶栢耶其盱眙乎見半空樓閣林巒掩映從
風城郭沙澗縈紆却顧泗州窪然在下呀者成丘水一盂
中央者界幾條冷瀑一綫明珠　洪濤日夜歸墟有鐵鎻
浮橋控舳艫看奔渾檣馬神功混淼轟豗賽鼓天籟讙嘑
十廟弓刀百年帶礪落日平田噪野烏堪憑弔悵歌風亭
長泗上雄圖
　　　月夜渡江
粉月一規雪浪千條何其皓然正稀微吳語佛狸城下參
差楚火胡豆洲邊忽聽江樓誰吹横笛今夜魚龍詎穩眠
推􁨁望見秣陵似夢瓜歩成烟　揚州更鼓遥傳記小杜
曾遊是昔年奈邇來情事髩絲禪榻當初况味綠斚紅絃
萬古精靈六朝關塞都在蟂磯牛渚前吾長嘯把一杯在
手好箇江天
　　　秋日登姑蘇玄妙觀彌羅閣
肅肅多陰蕭蕭以風危乎高哉見飛甍複榭虹蜺轇轕梅
梁藻井龍鬼毰毸燈燭晶熒鐸鈴戛觸虎篆雷音百幅裁
鏘劍佩是南陵朱鳥北極黄能　玲瓏月殿雲階况珠斗
斕斒絶點埃正井公夜戲犀枰象博麻姑盡降繡帔瑶釵
叱日呼烟囚蛟鎻魅五利文成未易才銀鸞背笑蟾蜍窟
裡金粟争開
　　　爲錢塘女史雪儀作并戲示雪持
髩影疎蕪吟卷叢殘諷淨名經忽誰家偷遞香詞一篋人
間那得璧月雙星頓惹詩顚重温昔夢綺語瀾翻懴未能
吳山下想歌飄檀板酒點銀瓶　龍堂已泮春氷說小妹
天人嫁許曾(雪儀妹巳許字/龍舍人二爲)只捧心處姊鶯啼南國掃眉
才子蝶怨西陵綠蕚爲媒紅絲作聘竚盻飛瓊入畵屏東
皇約要兩般艶雪玉戲前櫺(時雪持有待闕鴛鴦/之意故爲兩雪之語)
　　　咏硯爲李若士賦(若士時/將入楚)
誰向螭潭刳紫雲肝鐫白玉脂便曹王臺上嗤他銅雀徐
陵序裡輸却琉璃痩比龍精嬌踰鵒眼蒸出韓文與杜詩
窪而黒是媧皇煉賸嬴政鞭遺　醉磨盾鼻能爲還笑倩
防身鳯咮隨但每看劍動神先跳盪時聞笛起興更淋漓
此去衡陽祝融峯上要寫懸崖百丈碑顚狂甚叱靑猿代
捧蘸墨親題
　　　題崇川范亷夫松下小像(友人女/受長公)
松下誰耶玉貌臨風于䰄于䰄正濤翻翠鬛支離抝鐵霜
凋黛甲剝裂侵苔韋偃皴成畢宏畵就戰壑干霄未易才
因何故却㗳焉若䘮萬慮成灰　琅山紫颶喧豗還記得
君家往事來有四海賔朋極天甲第滿堂絲管夾水樓臺
如此兒郞居然漂泊范叔寒今至此哉長安道且欷歔話
舊懷抱誰開
　　　題王山長小像
巳卯之秋余甫成童流觀簡編見諸省賢書楚材最妙於
中杰作數子尤傳舊雨石霞金昆亦世先後同吟枤杜篇
昭丘上只思君不見君在誰邊　相逄各已華顚筭燕市
論交亦偶然嘆破硯枯琴此間孤冷豪絲脆管别屋夭妍
三尺生綃一泓氷雪貌爾蕭疎老鄭䖍掀髯笑笑人間何
限圖畵凌烟
　　　咏慈仁古松送陸藎思歸錢塘
種自何年金邪元邪穆乎高蒼恰崩濤亂瀉熊啼兕吼枯
根直裂虎跛龍僵客有將歸我來樹下萬斛藤蘿漏夕陽
摩挲歇笑樹猶如此時代蒼茫　靑春正好還鄉只唱罷
陽關易斷腸記前月揮鞭將游梁苑今朝分袂竟返錢塘
世事何堪人生難料柿葉翻時又悼亡歸休恨有一湖晴
淥西子新粧
迦陵詞全集卷二十五終
迦陵詞全集卷二十六
　宜興陳維崧其年著
　　　　　　　　　　　　　　　　維岳緯雲
　　　　　　　　　　　　　　　　宗石子萬
　　　　　　　　　　　　　　　　男履端
　　　　　　　　　　　　　　　　姪賜薛
　　丹鳯吟
　　　送别友人和雲臣韻
細數頻年游處舞榭鶯梳歌筵燕掠墊巾側㡌雙倚東風
院落簟紋新染水烟小定更憶溪邊畵橈斜閣似夢如塵
情緒事去凝思花影還簸墻角　今夜陽關怕唱玉樽㶑
灔持旋却若到無諸國有連天嘶馬匝樹飛鵲輕紅荔子
籠徧戈船綃幕我在江南殘照裡只行踪樂託武夷囘首
倘依然念着
　　輪臺子
　　　采菱
别浦蓮歌乍歇又棹入菱潭深窅西風亂水瀰瀰斜日遠
帆了了小娃蘭槳齊開鬬雲英一色裙波裊纔低珠腕又
弱蔓柔莖將人繞　何愁角刺藤兠把千頃水烟暗舀羡
淸芬較菰米荷房一般幽悄語折芰隣船再來須早怕明
日寒塘剩白蘋紅蓼櫓聲幽驚飛渚鳥笑盈盈併摘花歸
可許粧臺照
　　八歸
　　　二月十一夜風月甚佳過水繪園聽諸郎絃管燈
　　　　下因遣家信凄然不成一字賦此以寄閨人
彈得絃淸飄來笛脆曲室諸郎歌管他鄉風月佳無比只
是中年以後心情頓嬾遥憶故園粧閣上鎭玉臂雲鬟凄
斷傷心處何事尊前聽一聲河滿　却是絳河欲没珠繩
乍轉畵角譙樓哀怨舊事如塵新愁似夢可惜一塲分散
奈天涯滋味瞞不過南歸魚鴈吮霜毫纔提還倦莫慮春
寒羅襟紅淚煖
　　　秋夜婦病吳門遂不成行賦此寫懷
藥烟裊罷爐灰畫盡城上戍火半滅昨年記入西風侯曾
也瘦人如菊秋衾勝鐵差喜而今身較健奈婦病吟聲酸
切惹一派繞砌啼螿怨苦替人說　准擬楓林蟹舍霜蓬
霧篛去弄烟波寥泬秋當濃處月將圓夜擁櫂沉吟旋輟
筭不如春裡雨雨風風過時節偏逄着五湖霽景萬斛晴
光洞庭秋噴雪
　　　春夜偶成
城陰水際閒尋往事光景零亂難寫畵眉橋北沿墻去曾
有迷藏伴侣簸錢亭榭生小誰忺鉛共粉說不盡衣裳淡
雅碧檻外蠻柳絲絲甸線恍如畵　今日延秋坊畔令狐
宅裡依舊好花開也杏梁燕子玉籠鸚鵡尙說十年前話
水晶箱子在遮莫還存聖檀帕東風起櫻桃細落糝上當
初鞦韆紅粉架
　　　杜家廟距濟南四十五里有旅館頗幽靚砌下玉
　　　　簪一樷尤楚楚可念徙倚久之詞以寫懷
鞭絲小弄征塵輕浥雲水一片寥廓凉橋卸䭾聊停憇遥
送明湖趵突爽氣森薄小閣矮窗新粉壁更繞砌疎枝幽
蕚背立處暗省花名瑣事頓縈着　惆悵臨行那夜低鬟
偏髻惜别心情如昨側門廻盻倚䦨人在扶定腰身纎弱
嘆萍踪一霎峽雨湘烟楚天各思量煞瓊釵滑膩枕畔朦
朧三更和笑落
　　賀新郞
　　　雲郞合卺爲賦此詞
小酌酴醿釀喜今朝釵光簟影燈前滉漾隔着屏風喧笑
語報道雀翹初上又悄把檀奴偷相撲朔雌雄渾不辨但
臨風私取春弓量送爾去掲鴛帳　六年孤舘相依傍最
難忘紅𬎼枕畔淚花輕颺了爾一生花燭事宛轉婦隨夫
唱弩力做藁砧模様只我羅衾渾似鐵擁桃笙難得紗窗
亮休爲我再惆悵
　　　賀阮亭三十
牛馬江東走陪滿座鄒枚上客爲君穪壽七葉貂蟬連鳯
闕坐擁銀筝翠袖又兄弟才雄八斗三十王郞年正少恰
黄金鑄印雙懸肘此意氣古無有　淡黄十里隋堤柳更
多少竹西歌吹樊川詩酒滿目關山原不惡只是繁華非
舊筭惟有文章不朽􁍝􁍝珠簾人不捲看使君燈火春城
口依稀羡歐陽守
　　　瓜歩與姜子翥
佛狸祠下别看此處江花如練江烟似織憶昔結交堅戴
笠江左周郎英發正爛醉金釵之側宋玉(右/之)計倪(甫/草)俱大
俠更頴川年少風流客仰天嘯冠纓絶　十年往事同陳
蹟恰傳聞洛陽金盡櫟陽獄急一旦二桃疑盡釋廣柳車
中人出又買得如花小妾送客驚心千萬里但銷魂此際
眞愁絶吾自有蒯通舌
　　　甲辰廣陵中秋小飮孫豹人漑堂歸歌示阮亭
把酒狂歌起正天上琉璃萬頃月華如水下有長江流不
盡多少殘山剩壘誰說道英雄竟死一聽秦筝人已醉恨
月明恰照吾衰矣城樓點打不止　當年此夜吳趨裡有
無數紅牙金縷明眸皓齒笑作鎭西鸜鵒舞眼底何知程
李詎今日一寒至此明月無情蟬髩去且五湖歸伴魚竿
耳知我者阮亭子
　　　月夜看梅花
皓魄光微淥喜東風瓊枝璧月淸輝　􁰯顧影娉婷無一
語吳女纎腰初束斜倚在珠䦨曲曲看到夜深風露冷浸
簷前一片圞圓玉吾醉矣共花宿　愁腸被酒還相觸且
狂歌莫言興盡再斟醽醁忽憶開元當日事中有梅妃蛾
綠何必羡玉奴新浴可惜樓東三十樹雨霖鈴都做連昌
竹花應歎睡難足
　　　乙已端午寄友用劉潛夫韻
醉凭䦨干吐倚淸狂横陳氷簟後堂無暑聞說吳兒工作
劇弔屈龍舟似虎我欲唱公乎無渡纍自沉湘卿底急枉
教人撾碎廻颿鼓楚江畔葦花舞　陡然磈磊多如許喚
靈均前來共語酹君椒醑呵壁荒唐何必問死累人間角
黍尙不及伍胥濤怒忽發狂言驚滿座料諸公知我心中
苦酒醒後重懷古
　　　爲冐君苗催粧
遲日嬌鶯囀簸輕風半欄芍藥參差人面珠絡流蘇犀壓
角十里龍綃微捲料好夢一春曾選節近菖蒲喧笑語借
五絲先做同心纒畵梁上乳雙燕　笙歌沸處蓮籌轉剪
銀燈紅酥檀暈暗窺韓椽小弟陸家工贈婦春蚓花箋蟠
徧何况是丹靑能擅百種烟巒俱易畵遠山眉第一須葱
蒨看小試君苗硯
　　　作家書竟題范龍仙書齋壁上蘆鴈圖
漏悄裁書罷繞廊行偶然瞥見壁間古畵一派蘆花江岸
上白鴈𪷟濛欲下有立且飛而鳴者萬里重關歸夢杳拍
寒汀絮盡傷心話捱不了凄凉夜　城頭戍鼓剛三打正
四壁人聲都靜月華如瀉再向丹靑移燭認水墨陰陰入
化恍嘹嚦枕稜牕罅曾在孤舟逄此景便畵圖相對心猶
怕君莫向高齋掛
　　　丁未五日程崑崙别駕招同談長益何雍南石崖
　　　　程千一金山看競渡
一鼓魚龍急看滔滔妙高臺下乾坤嘘吸彷彿雲旗和翠
蓋貝闕鱗堂齊葺料此際百靈都集十萬黄頭皆突鬢挽
湘纍今夜誰先及有人在江潭泣　吳兒柂尾飄紅褶但
廻颿水雲颭處翻身徑入不鬬黄金惟鬪㨗江水駭時欲
立惹商婦銀筝聲澁一霎悲歡纔過眼漸日斜桂檝紛收
拾山如睡黛還濕
　　　賀程崑崙生日并送其之任皖城(五月十/四日)
榴子紅如綉正綺席吳鹽下豉金盤雪藕七載南徐揮羽
扇肘後黄金似斗北固外晴江夜走留取臂間長命縷筭
節過五日剛踰九重爲我先生壽　遷官况在懸弧後看
他日郡庭一望匡廬湓口今古量才惟一石公也文章不
朽詎更歎一麾出守還擬樅陽城下過獻新詞再進當筵
酒公倘許狂生否
　　　秋夜呈芝麓先生
擲㡌悲歌發正倚幌孤秋獨晀鳯城雙闕一片玉河橋下
水宛轉玲瓏如雪其上有秦時明月我在京華淪落久恨
吳鹽只點愁人髪家何在在天末　憑高對景心俱折關
情處燕昭樂毅一時人物白鴈横天如箭呌呌盡古今豪
傑都只被江山磨滅明到無終山下去拓弓弦渇飮黄麞
血長楊賦竟何益
俊鶻無聲攫羡一代詞塲老手舍公安託歌到陽關剛再
叠月裡斜飛兎脚簾以外秋星作作我得公詞行且讀任
侏儒飽飯嘲臣朔大笑絶冠纓索　中朝司馬麒麟閣籌
邊暇南樓愛挽書生酬酢半世顚狂誰念我多少五陵輕
薄我有淚只爲公落後夜月明知更好問陸郞舞態應如
昨肯爲奏軍中樂
　　　送邵蘭雪歸吳門仍用前韻
易水嚴裝發休囘首故人别酒帝城高闕九曲黄河迎馬
首淼淼龍宮堆雪流不盡天涯白月君去故侯瓜可種向
西風莫短衝冠髪人世事總毫末　長洲鹿走蘇臺折歎
年少當歌不醉此非俊物試到吳東門下問可有吹簫人
傑有亦被怒潮磨滅來夜天街無酒伴怕離鴻呌得楓成
血亦歸耳住何益
　　　題沙介臣詞并柬周翼微郁東堂二子仍用前韻
徤筆森拏攫自古道才人無命英雄有託黄歇墳前軍鼓
動萬弩攢平陣脚從此後哀鴻競作索米長安非失䇿看
掀髯意氣雄河朔荆高軰未蕭索　鶯花麗句傳三閣更
旅舍同時二妙和歌相酢硬箭軟裘推勁敵爽氣毫端噴
薄乍出手雙雕都落我去諸公應憶我記風前紅燭燒如
昨息壤在速行樂
　　　秋夜飮錢宫聲寓中示譚舟石周子俶李西淵章
　　　　素文仍用前韻
故態狂奴發君莫學車中新婦口中石闕同是天涯流落
者休使滿頭霜雪且斜抱琵琶彎月聽到鈿蟬悽厲處更
突如鐵騎纎如髪秋聲起在林末　三更銀甲都彈折不
須問千年宫殿幾畨人物記得舘娃人似玉喚作平康之
傑曾遇在蘭膏將滅萬事古來誰最苦只靑衫淚與榴裙
血鷄未喔酒須益(時偶及吳門王姬/姬時巳落籍矣)
　　　秋日行西苑仍用前韻
太液秋鯨攫紅蓼底龍舟鳯䑵沿流依託記得横汾雄漢
武月夜波心殿脚又玉管金簫間作十二雲房都巳閉只
將軍縧犬誇平朔何處覔鞦韆索　行人斜過梳粧閣入
耳有菱歌鴈陣泠泠酬酢自惜書生難得見天上桂叢蘭
薄單一派秋荷零落且拉車前騶卒飮對西風莫歎今非
昨依稀奏還宫樂(是日聖駕從/南苑還宫)
　　　秋夜對月示弟緯雲仍用前韻
戍鼓城樓發問客裡氷輪炤我幾畨圓闕一片銀河天外
落光映千門如雲總則是漢宫明月試上麒麟枯冡望問
誰人紅粉誰黄髪風乍吼靑蘋末　應侯有脇憑他折但
歌罷仰天裂眼識卿何物窮矣男兒方失路複壁誰藏英
傑拚潦倒身名灰滅細聽秋林都颯颯只沙塲斷鏃陰燐
血良太苦竟何益
　　　題郁東堂詞仍用前韻
龍爪槐張攫馳突處宛騮蹴鐵死生堪託我把金荃詞一
卷字字寫成釵脚是吾友東堂之作讀罷悲風生肘腋羡
君才不減王寧朔相憐也總蕭索　茂陵一病成擔閣歎
客裡無多暇日我歌君酢醉擘銀筝彈一曲彈到秋雲都
薄只是訴兩人淪落泣下羞爲兒女態問吾生舌在還如
昨休作苦且行樂
　　　席上呈芝麓先生
打鼓船將發看水面怒濤似屋巨魚如闕一路推􁨁吹笛
去無數葦花揺雪忘不了朱門皓月萬里沙昏聞鴈呌料
孤眠白盡離人髪囘首望謝家末(時緯雲尙/留都下)西風衰柳
還堪折喜筵上紅牙銀燭他無長物話到英雄方失志老
鶻飛來傑傑又一半疎星明滅歸去焚書應學劍愛風毛
雨遍千山血益智粽竟何益
　　　將之中州留别芝麓先生
匹馬衝寒發看滿目殘山剩水轘轅伊闕我到關河驚歲
暮却值梁園飛雪不須怨汴京烟月歌罷添衣仍命酒只
今宵離恨多於髪男兒事有本末　珊瑚十丈憑𫾣折歎
世上非公知我幾成怪物此外半生誰鮑子負此眞非豪
傑最感是留髠燭滅後夜相思銅雀下想漳河水染啼痕
血今不醉後何益
獸炭簾衣攫華筵散此身飮罷茫茫安託我有小秦王一
曲吹到城頭墻脚今日事何人所作漫對西風增感慨且
臂鷹躍馬游河朔功名志總蕭索　横刀難上凌烟閣吾
且與老兵徤卒悲歌酬酢曾記睢陽添賊火萬弩圍城肉
薄𤇺一點陸渾山落轉眼平臺風物好喜笙歌宛雒人猶
昨不思蜀此間樂
　　　贈程穆倩(時年/六十)
痛飮蕪城夜喜春秋甫當六十詞塲雄覇䟤䟦短歌歌自
壽㓜作蟲言變化是慢戲滑稽之亞(穆倩自壽作木蘭花/慢四首中皆爲䖝言)
蟲逹封侯何必問喚蟲蟲小語飄檀麝君擊缶吾行炙
四筵安坐争相詫筭絶藝韭花蠆尾古來無價牽率老夫
兒子五索笑挽鬚燈下論此樂勝於僕射有酒且沽澆磊
塊任無錢也向壚頭貰休辭醉先生詐
　　　徐竹逸招同幾士兄閣上看梅
一樹都如雪君不見尊前有客歌聲辛切醉倚花魂花欲
語花似笑人愁絶我一語亦爲花說人旣多愁人巳瘦問
花何瘦亦隨人折相看處酒休竭　臨風細取花重閱羡
物外孤高簡傲花中豪傑恒怪世人輕比並浪道檀腮粉
頰渾不稱此花風骨我欲擬之銀作鎧趂月明浴盡三軍
鐵神還似史遷潔
　　　爲徐晉遺催粧(時十二月初/八夜大雪)
雙綰同心結喜今夜新人二九殘年臘八幾隊紗籠徐引
導光漾黄金跳脫何况是玉人如月小捉養娘簾底問問
徐公城北人争說燈下看果英發　天公更自風流絕響
瓊籖且煩靑友細飄珂雪爲騐謝娘才調好故把吳鹽輕
撒不須慮銅輿街滑我識李謩吹笛手但今宵鳯竹休頻
擪枕凾上印紅頰
　　　都門洗象詞同緯雲弟賦
百戲魚龍聚晝陰陰雲房氷洞帝城無暑日晡波心張水
幄列坐徹侯公主其外有傾城士女少頃蠻奴乘象至整
鞭梢踏入金塘去喧豗甚爾何怒　鼻殷捲盡西山雨看
水靣濤飛海立銀傾雪注猶記昆明傳象戰莋馬𤏡僮䟦
扈今巳慶太平寰宇浴罷含元宣立仗望赭𫀆一朶紅雲
吐率百獸御階舞
　　　見南苑阱熊而歎之同吳天石賦
南苑花如綉見一帶長楊虎圈咆哮百獸此物傫然餘猛
氣攀檻時時欲吼像銕騎金戈馳驟可惜當熊人去杳鎻
宮槐冷落黄金甃誰侍奉金門帚　爛羊都尉通侯狗但
驍雄偏嗟失勢所遭不偶猶記深山騰踔日獅子猘兒爲
友追險怪曾踰宇宙此日草間狐兎盡束身歸五柞同猿
狖蹯巳落宰夫手
　　　季滄葦侍御廣陵納姬爲賦花燭詞
螺子眉峯滴遥想像文窗冉冉穨鬟的的誰遣朝天靑雀
舫小泊烟江水驛夾岸有鈿車畵㦸日至尙遲添一線恰
宵長更照團圓月(時仲冬十五夜/爲長至前十日)月影底人兒出　仙郞
况是文章伯人都羡金閨華彦玉淸仙籍盡道臺霜行峽
雨先把鵕䴊冠摘纔卸到紅巾羃䍥今夜當關須記取對
府中烏與隣鷄說休相攪恣憐惜
　　　汝州月夜被酒感懷董二
今夜淸輝苦眞醉矣人生有幾關山如許極目海天渾一
碧囘首家鄉何處總則是年年覊旅脫㡌凭䦨何限恨倚
風前細把寒更數誰更打嚴城鼓　無端忽憶疎狂侣曾
記得烏衣巷口别來如雨明月也知千里共炤盡秦樓楚
戍應漸到故人黄土只恐白楊和月冷比人間更有銷魂
處汝河木白如乳
　　　登龍池絶頂憑虛閣同雲臣遠公賦
極目眞空濶倚巉巗層巒競瘦老松都活澒洞荒寒非世
境昏曉陰陽盪割更古木冷烟轇轕虎跡龍湫經過了一
枝笻幾被罡風奪纔到得亂峯末　峯巓小閣危堪掇嵌
崎嶔呀然如竇拳然如鉢只怕石欄憑不穩敗葉欲隨秋
脫况恰對崖門初豁我愛湖光能入望約他年再與攀蘿
葛看夜半陽烏渇
　　　蘧庵先生五日有魚酒之餉醉後塡詞
蒲酒濃如乳更爲我東𬈑斫鱠大魚就脯携酒石榴花下
醉還選腹腴親煑耳熱也休提今古只有寒潮圍故國歎
龍舟寂寞無尋處風乍起瘦蛟舞　何須遠望悲荆楚暗
想像廣陵舊事淚多於雨火照佛貍城下水丞相孤軍難
渡記時節也隣重五兒女誰知英雄恨辟兵符戲向釵頭
賭葵影綠小窗午
　　　竹逸屢苦足疾詞以訊之
足亦爲頭責問先生經年何事蹣􁚂引疾有足徑須行萬
里須踏龍堆馬邑更須伴錦靴紅屐却怪兀如習鑿齒恐
美人躄者交相厄中有鬼苦無力　客爲代語君姑黙看
人世太行劍閣縱横几席凥馬神輿吾自有底事度阡越
陌足雖憊猶全吾膝言罷先生徐捫足且支笻虛室初生
白剛一笑宿疴失
　　　食李戲作
咄汝前來此問爾祖人人都道猶龍李耳一自瑶星淪謫
後恰值楊花盡矣又幻出李唐家世縱劣猶能交貴介伴
浮瓜游戲西園邸楊家果詎君比　如今慣代桃僵死客
經過其冠不正視同苦李一入公門身更辱鑽核羞他名
士但說着王戎冷齒只有井邊堪避世與蠐螬飲啄稱知
已還愁遇於陵子
　　　贈善奕者蘇生
入市乘羊暇乍歸向百花庭院春衣暗卸小與手談殘紅
徑秋水滿眶微瀉日影碎劇棋難罷争賭宣城眞太守問
何人中正如卿者秋善奕爾其亞　局中有刼憑君打莫
沉吟樵夫柯爛瑶池花謝聞道外邊風漸競一子甚時纔
下休閒煞春前陣馬天帝井公方對博又從來似奕長安
也都付與楸枰話
　　　贈蘇崑生(蘇固始人南曲爲當今第一曾與說書/叟柳敬亭同客左寧南幕下梅村先生)
(爲賦楚/兩生行)
吳苑春如繡笑野老花顚酒惱百無不有淪落半生知巳
少除却吹簫屠狗筭此外誰歟吾友忽聽一聲河滿子也
非關雨濕靑衫透是鵑血凝羅袖　武昌萬叠戈船吼記
當日征帆一片亂遮樊口隱隱柁樓歌吹響月下六軍搔
首正烏鵲南飛時候今日華淸風景換剩凄凉鶴髪開元
叟我亦是中年後
　　　弓冶弟萬里省親三年旋里於其歸也悲喜交集
　　　　詞以贈之并懷衛玉叔曁漢槎吳子用贈蘇崑
　　　　生原韻
休把平原繡繡則綉吾家難弟古今稀有萬里尋親踰鴨
綠險甚黄牛白狗一路上䕫蚿作友辛苦瘦兒携弱肉向
海天盡處孤踪透三年內無乾袖　平沙列幕悲風吼獵
火照依稀認是雲中生口馬上廻身争擁抱此刻傍人白
首辨不出窮邊節候猶記離鄉年尙少牧羝羊北海雙雙
叟長夜哭陰山後
　　　惠山遇冐爰及榖梁酒間感事并示楊枝
細雨靑山麓野塘邊故人忽缷布帆一幅失喜推􁨁還笑
劇難得他鄕骨肉問那處酒旗斜矗我有新年離鴻恨艤
烟航且與澆􁘜醁知來日何方宿　樽前况有人如玉再
休提千塲錦瑟萬堆紅燭淪落舊人誰尙在只剩何戡情
熟船倚在黄蘆苦竹落照重逄詢伴侣也未將言應螺先
蹙長洲水年年綠
　　　中秋伏枕承蘧翁先生有月餅果物之惠病起賦
　　　　謝
今夜淸輝漾想月殿菱花出匣一輪初上萬戸千門連碧
海處處鈎簾倚幌只少我一人凝望多謝東鄰遺粔籹恰
分明掬取團圓様開籠看神差旺　紛然隹果還相貺揩
病眼荔奴黄皺哀梨碧漲忽憶添丁千里外阻隔丹崖綠
嶂恨此物無緣分餉若使姮娥知我意也璇閨掩却垂綃
帳應爲我色惆悵
　　　暮秋臥病澄江客舍承劉震修沛元秦其天賀天
　　　　士椒峯弟諸君枉顧因感亡友鄒程村董文友
　　　　漫感一首并示梅園主人韓爾鉉
一病驚秋暮黯澹煞五更靑鬢萬山紅樹煎藥眞長高誼
在結駟連鑣相顧僕憊矣諸君無苦縱憊此心猶烱烱試
扶吾一上秋城去沙鴈落細如雨　韓園舊日曾歌舞有
多少縷金裠子酒和墨汚那數三千珠履客高會春申極
浦當日事何人記取黔董(文友/面黒)頎鄒(程村/長身)今不見只十圍
梅似靑銅古花尙好人非故
　　　冬夜不寐寫懷用稼軒同父倡和韻
已矣何須說笑樂安彦昇兒子寒天衣葛百結千絲穿已
破磨盡炎風臘雪看種種是余之髪半世琵琶知者少枉
教人斜抱胸前月羞再挾王門瑟　黄皮袴褶軍裝别出
蕭關邊笳夜起黄雲四合直向李陵臺畔望多少如霜戰
骨隴頭水助人愁絶此意儘豪那易遂學龍吟屈煞床頭
鐵風正吼燭花裂
　　　積雨乍晴竹逸買舟拉雲臣曁余郭外春游訪萬
　　　　子紅友不遇因過石亭探古梅并坐古香庵小
　　　　憇
喚箇船兒去傍城河柳絲蘸碧漸拖官渡閒訪故人人巳
出門鎻小橋烟浦空佇立悵然誰與人說前村梅更好月
朧明綠蕚栖毛女趂波煗響春櫓　僧樓小憇評今古喜
檻外亂山絶澗暗香無數寒食一杯須作逹莫惹春愁萬
縷看滿眼𥿄錢飛處除却吾曹二三子只此情堪共花枝
語花不應灑紅雨
　　　次日紅友復折柬招游石亭陰雨又作詞以謝之
　　　　仍用前韻
并日邀遊去正郭外風絲颭袖水烟籠渡兩月春霖愁似
海漲了綠波南浦剛一霎晴溪容與茶崦竹籬帆影過粉
墻頭暗立誰家女沙鳥嬾觸柔櫓　難忘最是亭梅古記
昨到凭䦨抛盞落英閒數帶暝遥峯嬌欲睡香在衫痕髩
縷春漸到最銷魂處來日縱無知已約也重游擬續花間
語無奈是亷纎雨
　　　伯成先生席上贈韓脩齡(韓關中人聖秋舍人小/阮流浪東吳善說平話)
月上梨花午恰重逄江潭舊識喁喁爾汝絳燭兩行渾不
夜添上三通畵鼓說不盡殘唐西楚話到英雄兒女恨綠
牙屏驚醒紅鸚鵡雕籠內泪如雨一般懷抱君尤苦家
本在扶風盩厔五陵佳處漢闕唐陵囘首望渭水無情東
去剩短䗶聲聲訴與繡嶺宮前花似血正秦川公子迷歸
路重酌酒盡君語
(宗石校刋先伯兄詞集將竣忽于敗篋中檢得賀新郎/一闋乃作家書後題范龍仙書齋壁上蘆鴈圖詞急讀)
(之與刋本題同調同韻同起落同中多異亦先兄自書/者王西樵先生所評隲因并錄楮尾剪燭裁書罷繞廊)
(行偶然瞥見壁間小畵一派離鴻千萬點掩映漁村蟹/舍有飛且鳴而悲者囘首蕭開驚瘦影/商量說盡思)
(鄉話捱不了凄凉夜/春城又聽嚴更打鎭無言潸然/紅雨淚如鉛瀉嘹嚦數聲來𥿄上如在蘆花之下我亦)
(是潯陽司馬曾記蓬窗逄落鴈便/畵圖此景看還怕君莫向高齋掛)

迦陵詞全集卷二十六終
迦陵詞全集卷二十七
　宜興陳維崧其年著
　　　　　　　　　　　　　　　維岳緯雲
　　　　　　　　　　　　　　　宗石子萬
　　　　　　　　　　　　　　　男履端
　　　　　　　　　　　　　　　姪賜薛
　　賀新郞
　　　茶村寺寓逄庭栢上人有贈(上人善吳歈爲蘇/叟高弟兼工撾鼓)
急雨銅街没喜瞥遇一僧不俗有愁都豁半世不曾持梵
唄只唱曉風殘月讓衮衮群兒成佛音節柔和兼妙好鬘
陀花簌簌翻林樾遺恨事無毫髪　鼕鼕畵鼓春雷發似
臨潁十三娘舞劍光奔突嬴得闍黎争匿笑詎是靈山衣
鉢長嘯也岑牟難脫萬事誰眞誰筭假拍紅牙那便閒生
活持此意問迦葉
　　　春夜聽鼓師撾鼓
月黒燈摇霧看鼓史岑牟單絞當筵箕踞苦竹哀絲争欲
閙靜聽八音之主讓老革憑陵今古紞地一聲千籟響掣
紅旗突陣將軍怒荷珠迸碎如雨　有聲詎比無聲苦又
垂手畵槌小歇凝情無語忍俊不禁停又滚隱隱春雷慢
吐十三叚花攢錦聚(十畨鼓共/有十三叚)打到五更心巳碎正凝愁
似夢無尋處方趂拍猛然住
　　　自嘲用贈蘇崑生韻同杜于皇賦(有小序)
　　　　于皇曰朋軰中惟僕與其年最拙他不具論一
　　　　日旅舍風雨中與其年杯酒閒談余因及首席
　　　　决不可坐要點戲是一苦事余常坐壽筵首席
　　　　見新戲有壽春圖名甚吉利亟點之不知其斬
　　　　殺到底終坐不安其年云亦常坐壽筵首席見
　　　　新戲有壽榮華以爲吉利亟點之不知其哭泣
　　　　到底滿堂不樂相與抵几大笑何兩拙兩地兩
　　　　筵兩劇不謀而同也故和此詞余因是亦有此
　　　　作
高舘燈如綉屈指筭攝衣登座放顚時有慣罵孟嘗門下
客無過鳴鷄盗狗吾寧與灌夫爲友曾被兩行官伎哂玳
筵前一片喧聲透香醪潑汚紅袖　歡塲百戲魚龍吼却
何來敗人意興開人笑口自顧無聊惟直視奪得鸞箆搔
首叱若軰何堪祗候事後極知余謬悞恰流傳更有黄岡
叟疎狂態誰甘後
　　　新安陳仲獻(名/䇿)客蜀總戎幕府常贖一俘婦詢之
　　　　蓋仕族女也仲獻閉置别舘召其夫還之聞者
　　　　艶其事争爲歌詠適宣城沈子公厚書來徴詞
　　　　因賦是篇
天畔𧖟叢路記當日錦城絲管華陽士女一自愁雲霾蜀
棧飛下桓家宣武有多少花鈿血汚十萬蛾眉齊上馬過
當年花蕊題詩處葭萌驛鵑啼苦　春宵高讌元戎府明
月下玉容黯淡有人低訴妾本成都良家子歎息鸞分釵
股客亦爲淚零如雨擲却黄金歸破鏡問德言還認菱花
否(叶/府)吾事畢㧞身去
　　　余與于皇作自嘲詞竟于皇復謂余曰忽憶一事
　　　　大資嗢􁨱昔甲申闖賊之變迎降者大司馬某
　　　　亦與焉其人後官兩浙開讌西湖召梨園侑酒
　　　　卽命演闖賦破都城故事數齣後闖賊入城一
　　　　人執手板蒲伏道旁自唱臣兵部尙書某迎接
　　　　聖駕蓋某卽坐上某也某悵然不懌良久曰嘻
　　　　亦太甚矣某何至是遂罷酒去余與于皇撫掌
　　　　之次同賦是詞仍用原韻
嶺對離宫綉聽鼙鼓漁陽遺恨乾坤罕有記得黄巾初入
洛朝士馬都如狗還自許師臣賔友誰把侍中貂細挿錦
河山忍被軍聲透八風舞郞當袖　梨園白髪潛悲吼誰
信道千秋南董繫諸伶口馬上彎弧争欲射客有道旁泥
首捧降表夕陽亭候今日堂堂紅燭裡正當年肉袒牽羊
叟頭暗觸屏風後
　　　中秋前五日看早桂
灝氣收殘暑恰金颷夜來染就小山幽樹叢桂離離香滿
徑正值秋棠開處掩映也倍添嬌嫵紅燭三條圍鎻院記
姮娥不肯相憐取平生恨那堪數　思量舊事多如雨憶
前生婆娑曾在淸虛之府淪謪紅塵三十載却羡廣寒淸
苦忘不了花陰玉兎月到中秋光定滿折花枝吾欲驂鸞
去再快作霓裳舞
　　　縴夫詞
戰艦排江口正天邊眞王拜印蛟螭蟠鈕徴發櫂船郞十
萬列郡風馳雨驟歎閭左騷然鷄狗里正前團催後保盡
纍纍鎻繫空倉後捽頭去敢揺手　稻花恰趂霜天秀有
丁男臨岐訣絕草間病婦此去三江牽百丈雪浪排檣夜
吼背耐得土牛鞭否好倚後園楓樹下向叢祠亟倩巫澆
酒神祐我歸田畝
　　　秋日竹逸約同雲臣紅友渭文石亭看桂
萬斛凉雲瀉買蜻蛉烟潭容裔晴秋瀟灑黄葉村中行不
遠隱隱前山精舍人巳被暗香縈惹纔見巖梅齊着粉染
西風叢桂旋開也流光駛似奔馬　捨舟緩服尋蘭若正
霜簷纍纍金粟參差低亞竹色泉光幽映極携得一樽堪
把問此樂何如僕射忽見高塋延野燒似赤龍蹙踏山都
赭矯首看莾驚詫
　　　重游菊圃紀事
烏桕全紅也過溪橋重游昨日竹籬茅舍笑語生香來漸
近衫影參差入畵見一隊明粧淡雅要撚黄花親比痩小
䦨干不許簾兒挂人與菊並堪把　霜天短髩驚衰謝恰
何緣人間尙有鈿車羅帕萬事西風吹散了黄葉漫天而
下偏只向看花人打若使淵明今日在料先生也被閒情
惹狂奴態甘遭罵
　　　題思嗜軒爲姜勉中賦用題靑瑶嶼原韻(軒前棗/樹數株)
(爲貞毅公手植/故以思嗜名軒)
羊棗經霜罅記當年狂歌曾點甘同嗜鮓老幹虬柯三四
本冷翠幽光團射曾脫㡌行吟其下一自人纒風木恨剩
榰楹仄磴欹危怕蘿葛翳鼪鼯挂　三年淚爲思親灑葺
亭軒峥泓明瑟重開圖畵粉壁疎窗仍靘好拭盡塵埃野
馬果熟也莫從人打不是瀼西饒靳惜是前人口澤斯存
者歌纂纂蔭堪藉
　　　題郎官山雪霽圖送家伯騶還八閩
閩嶠盤天際悵連年幔亭昔夢枕邊頻製榻得郞官山半
幅目斷層崖雪霽飛不透鷓鴣聲裡今日眞成歸計穩漲
蠻天一片南還騎桄榔麵家山味　前灘喚囝鄕音細傍
榕陰晶丸萬顆依然斜綴綠蠣房邊紅齒屐喧笑應門童
稚誰暇訴飄零情事少頃武夷君有信也頭童面皺驂鸞
至驚此别幾年歲
　　　繆園與榖梁話舊
鵑舌啼春冷記并州十年飄泊蝶僥蜂倖花露微蒸纔抑
鮓小閣圍香說餅閙多少簾痕㡌影燭底新翻楊枝曲字
斜行寫上春衣領只此事君應省　江南四月殘紅靜又
逄君斜陽一水盈盈舴艋暫借芳園聊話舊坐皺綠蕪三
徑筭聚散來朝難定鴻爪那能長留住笑繫腰彭祖徒窺
井一彈指三生頃
　　　竹逸齋中紫牡丹枯而復生爲塡此詞
日煖鶯聲細喜亭亭依然玉琢吳宮小字暫别紅塵剛一
載還傍畵樓珠砌却又鬭新興鬟髻多少桃腮和杏臉筭
舊人遠勝新人麗論族望雒陽魏　看花漫憶當年事記
人名一般顔色幾般才藝自被子規催去急零落嬌香滿
地拚舞榭爲伊長閉若使紫臺眞再返笑鴻都枉用驂鸞
計花凝笑又含睇
　　　舟泊楓橋同吳廣璧小飮金葦昭齋中歸過寒山
　　　　寺因憶昔年阮亭王先生入吳夜巳曛黒風雨
　　　　雜遝阮亭攝衣着屐列炬登岸徑上寺門題詩
　　　　二絕而去一時以爲狂今别去六七年矣悵然
　　　　賦此并懷阮亭
纜繫烟汀尾見一派江村橋下斜陽水市西舫東船那可
語且過幽齋謀醉恰海蠢園甘盈七歸路欹潭如棧狹映
頺墻倒出驚奇鬼人道是寒山寺　寺門話向同行子記
王郞昔年黒夜衝泥經此掾吏兩行争匿笑笑看官今何
事乞火照破扉題字今日滿廊蝸篆綠捫壁間蝌蚪無存
矣誰會我懷人意
　　　題孫赤崖小像用曹顧庵學士韻(圖中三/孫遶側)
入洛人如璧記當年才名争數江東孫䇿况值賢兄新奪
幟(謂扶桑/殿元也)細馬春游禁陌看兩兩油幢綉㦸倐忽浮雲生
宫殿十九年罰作長流客纔出塞髩先白　京華握手鳴
珂宅劇悲歌蛾眉勸酒酡酥行炙今日閶門重見面更盡
杯中琥珀總莫問鴻泥雪迹一笑披圖三珠樹羡兒皆字
猘奴呼釋(猘兒釋奴皆/前人小名)萬戸樂君休易
　　　贈徐月士次友人韻
萬事都成昨剩胸中不平鬰起峯巒确犖我有匣中三尺
水澁盡寒鋩冷鍔夜夜聽秋城鼓角靑眼誰人吾竟老喜
逄君交道眞堪託忘不了燈前約　封侯自有嫖姚霍且
高歌蹲蹲舞我烏烏和若十載樊川狂客夢嬴得揚州一
覺漸衮徧四條絃索綠醑黄花拚盡興管來年綵筆驚河
朔休只憶江南樂
　　　友人蔣子馭鹿落拓都門遨遊王邸綠池應教穪
　　　　曠代之遭逄淸夜陪游極一時之際㑹旣而淮
　　　　南仙去子晉丹成悲翠輦之潛移悵金牀之不
　　　　見新愁入夢昔事銷魂憔悴南還傷心實甚適
　　　　儲子雪持相遇吳閶歸言茲事爲賦是詞
朱邸分靑社記當日竟陵文藻彭城風雅盛世天家敦玉
牒花蕚交輝其亞正內殿霓裳舞罷龍子一從歸大漠悵
陳王不懌苔生榭呼賔從銷閒暇　鄒陽流落江潭夜剔
秋燈故人重見在楓橋舍憔悴白頭論往事多少鸞箋鳯
帕說不盡銅輿佳話今日金風吹兎苑任西宮花放還花
謝􁨣夢到王門下
　　　飮華啇原齋頭追憶錢吉士先生先生啇原婦翁
　　　　余曾執經門下
三十年前事記童年章華曾作屈平高弟家本寶華山下
住門映石湖荷芰有一帶疎軒曲砌憶得危崖騰健鶻咽
秋燈夜半歌山鬼風乍刮髩成蝟　凄凉閱盡人間世看
多少經堂書庫柝爲馬肆舊日生徒今亦老相對賢門佳
婿更似舅魁然無忌(是日并晤/啇原令嗣)且盡君家黄菊酒論人生
一醉爲佳耳西州慟成何濟
　　　途次遇華子瞻憶二十年前子瞻與秦對巖太史
　　　　齊名均齒游處畧同對巖官禁近居林下巳十
　　　　餘年今復從軍湘楚行色甚壯而子瞻淪落如
　　　　故詞以寄慨
少日敦槃約記同游梁溪二妙華年相若繡袷紅衫雙掩
映宛似連枝花蕚船並艤綠楊城郭一客日邊紅杏放染
爐香日講龍樓幄又十載歸田樂　彈冠近日之荆鄂壓
秋江水犀下瀬雄姿馬矟帳下廬兒三十萬伐鼓開船黄
鶴旗獵獵北風夜作一客纎絺纔掩骭到霜天敗楮那堪
着姑一笑視寥廓
　　　虎丘劍池作
山腹蒼皮罅劈巉巖一窪深黒險於人鮓仄嵌斜攢龜脊
滑林氣水聲交射有屈曲龍蟠其下上搆危梁凌絕巘窈
而深鑿孔行人怕吸冷瀑半空掛　壊廊欹磴哀湍瀉望
參差雕櫺黛閣晶熒入畵故國江山還在眼添了西風戰
馬又殿上夜鐘將打雨蝕殘碑名姓在醉摩崖汝是知音
者(石壁土有黄姬/水唐寅題名)相對坐草堪藉
　　　五人之墓再用前韻
古碣穿雲罅記當年黄門詔獄群賢就鮓激起金閶十萬
戸白棓霜戈激射風雨驟冷光高下慷慨吳兒偏嗜義便
提烹談笑何曾怕抉吾目胥門挂　銅仙有淚如鉛瀉悵
千秋唐陵漢隧荒寒難畵此處豐碑長屹立苔繡墳前羊
馬敢輕易霆轟電打多少道傍卿與相對屠沽不媿誰人
者野香發暗狼藉
　　　同園次過半塘飮戴季黙家三用前韻
揺櫓蒼波罅食指動洞庭筍胾潯陽魚鮓掠過半塘橋不
遠雪練銀濤噴射村漸逗屋邊籬下一路横江吹鐵笛調
崩騰恐惹魚龍怕好都取水窗挂　到來便把金荷瀉劇
淸幽竹梧相厭尊罍如畵老子放顚須盡興管甚南來兵
馬(時駐防/兵初到)酒已罄何妨再打門外八騶堪泣飮問乾坤誰
勝公滎者玉山倒醉相藉
　　　姜貞毅先生敬亭山房卽文文肅公淸瑶嶼也文
　　　　肅與先大父同年而余尤辱貞毅公知愛今兩
　　　　賢先後淪逝而余老客吳閶適勉中學在開尊
　　　　酌我不禁人琴之感爰賦此詞四用前韻
閣迸巑岏罅潄松醪紅薑點豉綠荷包鮓醉憶尊公賢給
事百感濤傾弩射記惜别月明橋下(余與貞毅公/握别廣陵)倐忽山
丘華屋恨帶女蘿山鬼招魂怕延陵劍何由挂　乳魚軒
畔微波瀉繚墻邊亭臺金粉李將軍畵更憶平泉花木好
丞相曾施行馬今日也雨淋霜打我有兩層思舊淚總一
聲隣笛吹來者莎徑軟仰天藉
　　　飮范龍仙齋頭感舊并示王升吉五用前韻
屐印蒼苔罅恰經過故人爲我摘蔬蒸鮓酒後燭花争怒
裂颯颯霜颷酸射笑李蔡爲人中下身似江潭流落伎但
開元舊事重提怕銀筝在梁塵挂　牙籖列屋香芸灑尙
依然爐薰椀茗法書名畵八載離情何處寫嬴得琮琤簷
馬被一夜西風亂打草没吳宫人去久筭堂前燕子無存
者羅襟酒任沾藉
　　　蔡九霞招飮同雲間沈友聖賦六用前韻(九霞尊/人忠襄)
(公殉闖/賊之難)
石腹空而罅鬬巑岏斜欹壓笋龍孫幾鮓屋後松杉都作
勢黛色濤聲噴射且與客提壺其下忼慨攝衣升上坐夜
蒼茫說劍空堂怕衣露肘詩瓢挂　忠襄碧血高原灑誓
三光騎箕裹革丹靑圖畵抵几奮髯談往事恨殺乾坤銅
馬將如此金甌碎打且向蔡經家爛醉只今宵背癢誰搔
者天可幕地爲藉
　　　讀漢書李陵傳七用前韻
壺口𫾣成罅向床頭一編佐苦勝於鷄鮓痛惜河梁李都
尉飛將家聲善射今至此子卿足下陵旣辜恩漢負義睨
刀環再辱男兒怕高高月長城挂　身降名恥憑誰灑笑
紛紛人奴衛霍凌烟描畵循髪更衣聞緒語起聽悲鳴櫪
馬正萬帳嚴更齊打讀未終篇浮大白劇堪憐箭盡蘭山
者頺然醉花陰藉
　　　吳門喜晤丁飛濤賦贈八用前韻
生入榆關罅記曾嘗錦州銀䑕遼河鮮鮓雪窖羝羊天萬
里鴈足帛書誰射長夢汝李陵臺下頭白如今歸故國見
人民城郭心驚怕携瓢笠無牽挂　斷橋十里荷香灑恰
晴湖亂餘西子蛾眉重畵一笑風前齊得䘮世事塞翁之
馬稽首謝獅王捧打落拓蘇臺知巳少只靑山尙似當時
者杯正綠掌堪藉
　　　月夜泊舟平望九用前韻
撥刺疎􁉞罅正江鄕虀黄斫鱠萍香抑鮓風弄檣燈千萬
點點點隨波漂射光直透水晶宫下寥亮空潭飄水調客
船孤燭冷聽來怕月又向前村挂　噌吰鞺鞳銀濤灑恰
隣舟亂旗雜火軍裝如畵下瀬戈船身手健使得帆如使
馬惡浪裡攤錢白打歸矣吾家陽羡里學當年射虎南山
者任鄕里苦無藉
　　　鴛湖烟雨樓感舊十用前韻
水宿楓根罅儘沽來鵝黄老釀銀絲鮮鮓記得筝堂和伎
舘盡是儀同僕射園都在水邊林下不閉春城因夜讌望
滿湖燈火金吾怕十萬盞紅毬挂　重游陂澤偏瀟灑剩
空潭半樓烟雨玲瓏如畵人世䌓華原易了快比風檣陣
馬消幾度城頭鐘打惟有鴛鴦湖畔月是曾經照過傾城
者波織簟船堪藉
　　　過武塘贈魏子存先生十一用前韻
厰倚龍松鏬記從公紅槽壓酒玉盤堆鮓醉數一行天上
鴈玉靶翻身仰射笑萬騎其材悉下我遽别公游宛雒虎
牢關徑仄攀躋怕歩歩學猿猱挂　湘潭鄂渚微雲灑人
争羡文章宗主江山圖畵歎我還鄕悲伏櫪老作空墻病
馬骨骼瘦憑誰鞭打乘興扁舟來話舊雨迷離自笑棲棲
者風雅事惟公藉
　　　魏塘舟中讀錢爾斐先生菊農詞稿十二用前韻
筆補媧天罅笑詞塲止貪濃腆誰餐龍鮓只有菊濃詞一
卷竹翠梧光團射向楮墨濛濛欲下爽勝哀梨淸橄欖更
險如雪棧宵行怕快瀑布炎窗挂　墊巾埜服神飄灑句
淸圓諸般易及一淸難畵把向鴛鴦湖上讀澗水奔渾似
馬雪又向􁨁窗亂打好琢琉璃爲硯匣架霜毫床用珊瑚
者還倩取錦綾藉
　　　謁梅花和尙墓十三用前韻(係元高士/吳仲圭)
古碣穿雲罅奠幽墳聊供蒲笋奚煩脯鮓揺曵疎花三四
本雪魄氷魂光射墓正嵌横斜之下隧道蘚皆純鐵色捫
斷螭齾獸碑紋怕薜荔黒墻陰挂　蕭蕭小院空香灑指
高原一坏雲水此中有畵一自趙家陵闕燬極目西風石
馬總分付浙江潮打只有巋然斯冢在落梅風捲散樵蘇
者英滿地衫堪藉
　　　甲寅除夕十四用前韻
舊曆修窗罅嘆貧居支離囷蠢醯鷄瓮鮓苦憶常年逄此
夜譁笑􁡂藏覆射賭瓜子黄柑樓下今日飄零諸弟妹夢
蒼凉亭榭潛行怕最怕是蠨蛸挂　六街人靜梅風灑望
層城明簾夜火依然入畵准擬東風來歲好屏當春衫細
馬看士女鞦韆笑打萬事總如池水皺便風吹何事關卿
者椒酒醉枕相藉
　　　乙卯元日十五用前韻
梅瘦侵墻罅趂閒窗椒觴汎蟻辛盤盛鮓抖擻門丞秦叔
寶貝帶璘斒光射笑公等寄人簷下鏡聽竈前占吉語願
今年𤇺火無驚怕雙彩燕釵梁挂　軒墀未掃先宜灑待
春來桃鬚杏臉雨梳烟畵五十過頭吾竟老說甚高車駟
馬任街鼓群兒戲打天意蕭蕭偏釀雪小樓前已有紛披
者拂簾幌縈茵藉
　　　登南嶽寺大悲閣
峭閣騰危鶻映新晴亂崖呇嶂龍湫獸窟竹粉松脂空翠
極狼藉山厨僧鉢分一半綠人毛髪倒灌寺門香雪海又
巖梅萬樹參差發微笑處忘言說　鼪鼯悲嘯春禽聒更
林間泉鳴谷響慘悽神骨今不來游春漸老辜負浮生作
逹且放眼人間寥濶閣背一拳看愈好蘚痕皴嵌就玲瓏
月依稀是袁家渇
　　　送西蜀余生生赴洞庭梅社之約
積雨晴光霎偃南榮蕭然斗室爐熏梵夾門外綠潭風亂
響何處櫓聲颯颯又驚起陂塘睡鴨此地蜀風殊不惡(蜀/風)
(陽羡地以/東坡得名)况翁家原住巴東峽姑小住歌相答　翁言光
福村中㙮十年來與周旋久民風頗治每到春時向晴昊
千樹繁花亂挿玉浪捲直衝苕霅茶竈筍輿屏當未鶴猿
盟夙訂三章法亟歸荷伯倫􁅗
　　　讌玉峯徐健庵太史宅歌舞烟火甚盛
月照梨花午讌華堂西京趙李東都燕許玉珮珠袍聯翩
至綠酒春缸正乳不須恨英雄無主穆䕶沙纔衮徧了九
天開飛下瑶臺女又解作霓裳舞　偃師百戲堂堂去看
塲圓交竿放出火蛾無數髣髴蜃樓海門市西極狻猊偏
怒更炮打襄陽門戸頃刻鴉啼金井曉撅頭船且睡波深
處􁨁背上響春雨
　　　不晤黄子艾庵十餘年矣昨南畊自郡至艾庵以
　　　　溪南詞一卷寄予循覽之次追感舊游兼懷鄒
　　　　董愴焉塡詞卽用溪南詞中韻
强飯還能否說年來家同鷗泛門央鶴守細註農家新月
令樂事吾生儘有茅簷下烏烏擊缶罨畵戴溪都不惡好
風光只落閒人手君漫士余聱叟　陡然百感三杯後憶
同時許多嵇阮盡成卯酉何限西風堆馬鬛破碣藤纒雨
溜數宰木蒼蒼如斗一作驢鳴人皆笑繞筵前謾罵撩衣
走衮衮是登塲偶
　　　毛卓人示我滿江紅詞數首中多養生家言作此
　　　　戲柬仍用贈黄艾庵韻
容我狂言否君幾見紅顔翠髪一生長守萬戸我求還不
得大志訝君偏有竟欲聽飛瓊鼓缶欒大城頭閒騁望問
何人弱水曾携手空絕倒繫腰叟　生天靈運吾甘後且
陶陶三杯卯酒醺然到酉幾度罡風天際捲閬苑露桃紅
溜枉費了厭禳星斗我自人間能倔强碧霄宫嬾逐仙班
走任相笑道傍偶
　　　奉答蘧庵先生仍次原韻
炊熟黄粱否笑乾坤蜉蝣非夭彭籛非壽世上英雄本無
主感激何常不有曾要把趙平原繡禍首從來倉頡字更
怪他煉石媧皇手偏欲向虛空鏤　神仙將相俱難就悵
生平舞衫歌扇藥爐茶臼巳矣無成三弄鐵長倚秋江夜
吼知我者荆溪浮叟戞醒半窗蕉鹿夢謝風篁汝是驅愁
帚休再打唾壺口
　　　奉贈蘧庵先生仍次前韻
識得詞仙否起從前歐蘇辛陸爲先生壽不是花顚和酒
惱豪氣軒然獨有要老筆萬花齊綉擲碎琵琶令破面好
香詞汚汝諸伶手笑餘子徒雕鏤　秦宮漢苑描難就矗
中原怒濤似箭斷崖如臼我有銅人千行淚撲地獅兒騰
吼聲撼落橘中棋叟鶴髪鷄皮人莫笑憶華年曾奉西宮
帚家本住金臺口
　　　初夏城南觀劇并看小兒作偃師幻人諸雜戲
一夜紅都痩恰淸和街南百戲分棚錯繡争占晴坡施幔
幄似水畵簾痕皺鶯語剪綠蕪濃晝老大逄塲聊逐隊也
婆娑錦瑟鈿車後向酒媪且賖酒　曲終雜㸑喧豗奏有
侲童交竿緣橦巧將身漏據地帖腰連瑣袴踼堶弄丸都
有銀海眩銅峯欲覆萬事總然兒戲耳棗梨争也筭蛟龍
鬪姑一笑華陰叟
　　　乙卯端午
往事思量否記年時天中佳節沉吟搔首此日傷心人漸
老誰耐離騷繫肘喜繞砌葵榴初繡笑看五絲纏艾虎問
汝曹猛氣憑陵久何故縛女兒手　楚天一片驚濤吼沸
中流錦袍雪艦笳鳴鼓奏錯認蘭橈争弔屈惹起魚龍僝
僽都不見椒漿桂酒罨畵從來無競渡也幸無下瀬戈船
走漁夕醉唱銅斗
　　　蘧庵先生令孫女出閤詞以志賀卽次先生原韻
鈿盒同心鏤恰盈盈風吹蟬髩花籠螓首太史門䦨新築
舘喜氣塵寰稀有况纔届女兒節後(時端午/後一日)山上有山齊
太華丈人峯長調追辛柳好騰徧香奩口　崔盧河北眞
嘉耦拊鵷雛玉堂花燭璇房箕帚暫了人間婚嫁事東海
依然碧皺把五嶽􁁬鞋製就却上玉淸鐫氏籍挈一雙鸞
鳯成仙友松與栢訂長久
　　　寄興呈蘧庵先生用溪南詞韻
一事然乎否憶宵來朦朧枕上南柯出守碎語幽禽催夢
醒花影半楞還有喜牀下濁醪盈缶一卷烏絲饒寄託怪
時人只道塡詞手說詩者固哉叟　虎頭骨相吾甘後更
何煩君平季主推辰筭酉但得千秋傳好句鶯嘴啄花紅
溜也抵得腰懸金斗此意可憐還可笑笑何年碧海驂鸞
走仙路杳緣難偶
　　　與毛子公阮交三十餘年矣往時偶過蘭陵每每
　　　　于焉下榻自文友亡後經過郡城輙作西州之
　　　　慟坐與故人亦復闕焉不面搦管塡詞用呈公
　　　　阮仍用溪南詞韻
往事思量否記當時伯仁一醉諸公屯守粉壁練裙沾灑
徧墨汁酒痕都有曾醉請秦王擊缶三十餘年如電抺畵
風光少箇丹靑手能幾日頺然叟　風生百感三杯後憶
從君杯傾三雅書窺二酉今日低吟思舊賦嗚咽山泉决
溜歎鵑血啼完幾斗不是郡樓吾嬾上怕重經董相帷前
走忘不得西園偶

迦陵詞全集卷二十七終
迦陵詞全集卷二十八
　宜興陳維崧其年著
　　　　　　　　　　　　　　　　維岳緯雲
　　　　　　　　　　　　　　　宗石子萬
　　　　　　　　　　　　　　　男履端
　　　　　　　　　　　　　　　　姪賜薛
　　賀新凉
　　　汴京中秋月下感懷兼憶三弟緯雲表弟南畊曁
　　　　　一二金陵省試親友
萬斛金波瀉遍人間雲鬟玉臂淸輝狼籍歷歷扶疎丹桂
影一碧乾坤欲化人正在汴梁客舍可惜宋家陵闕改爛
銀盤依舊當空挂可還似東京夜　關河隔絶愁軍馬憶
家山六朝隹麗許多王謝月到故鄕應倍好無限風亭水
榭料此際金樽對把已矣飄零何足道鼓天風鸞背終須
跨暫且學姮娥寡
　　　作客東京寂寥誰侣西風落葉閒詣旗亭乃延秋
　　　　全部於此徴歌中有一人云曾相識訪之知吳
　　　　下陸郞也明日顧余邸舍談諧繾綣余落拓無
　　　　聊感生厚意爰贈此詞
酒向旗亭貰驀然間歌絲一縷飄來墻罅却是吳中諸小
部隊隊檀槽羅帕群合樂南薰門下中有一人尤相熟是
襄王筵上曾逢者一句句鄕關話　更䦨軟語終難罷歎
此間梁臺宋苑斷垣頺瓦我到東京眞失計卿亦何爲然
也得母類明妃遠嫁此語殊悲非相戲碎花枝莫漫將人
打英雄淚浩盈把
　　　登上方寺鐵㙮(㙮建于宋仁宗慶曆四年/前朝壬午河决曾没于水)
欄楯浮空去劃玲瓏榴皮石髪靑紅無數看盡宣和風景
好又看宫娥北渡有多少梨花夜雨西望銅駝荆榛裡筭
千秋老軰惟吾汝晉宋事總塵土　鴻濛一氣憑㪺取躡
丹梯千盤百級上通玄圃根挿中原維地軸其下黄河一
縷曾經過怒濤煎煑無限西風神州恨倩相輪做盡興亡
譜鈴鐸響自相語
　　　閠五月五日金沙道中次劉後村韻
浪濶驪珠吐傍城河依然游冶水嬉消暑前月葵榴還炤
眼又見龍舟鬭虎何不唱公乎無渡兩遍蘭橈招不得笑
吳兒枉費閑簫鼓大魚吼撇波舞　騷人詞客應相許歎
窮途纍如憐我分予桂醑不信握瑜懷瑾者猶羡人間角
黍看萬斛天風正怒此地良常連海舘料神仙也念忠魂
苦喚江水捲今古
　　　顔魯公八關齋碑
萬刼何曾壊裂蒼皮筋纏血裹蘚痕攢蠆刓角缺文銅綠
滲郜鼎犠尊兒軰風雨急百靈趨拜多事四螭還掣虎覆
巉巖翻恨孤亭在何不放騰光怪　先生當日原兵解想
揮毫握拳透瓜筆鋒英快門枕睢陽荒戰壘斷鏃愁燐似
海呼南八聲情忼慨千古雙忠遺跡並剔殘碑洗盡纎濃
態鷹側腦􁫒天外
　　　九日後一日爲吕含章姬人催粧
憶昨登高去上平臺茫茫千里碧雲紅樹忽見香塵風外
動㡌影衣痕無數人正在銅街偷娶我揀簾櫳深處閙袖
郞當醉學廻波舞還競打細腰鼓　題糕罷作催粧句羡
新官顚狂調笑酒龍詩虎俠少兩河誰不識獨跨馬中赤
兔馬上者人中之布屈指明年隨大婦捧掌珠雙向花前
賭蘭與菊秀終古
　　　感事
太息人間世記南譙秋窗夜話客談新異傳說當湖扶風
馬烜奕上卿門第歎仰藥一朝身死紅粉成灰高樓燼笑
當年枉費閒金翠剩滿院斜陽碎　扁舟疾下金蕉寺又
傳聞人天帝釋跏趺西逝多少神仙蓬島葬惹得銅仙流
淚昨又說井陘奇事醉倚江船成一笑總輸他稏角東村
子牛背上笛聲起
　　　輓驥沙朱南池先生(先生諱士鯤明末以明經謁/選得粤西柳州府武宣縣南)
(荒僻遠/國初尚未入版圖先生忠於所事歷/官至吏科給事中子湸任北流知縣壬辰/王)
(師入粤先生偕子湸曁闔門三十口俱殉節於/北流之黎村後數年其子溶徒歩七千里覔先)
(生埋骨所卒不得遂慟哭歸余敬爲/詞奉誄并寄其令嗣孝亷􁂧文學溶)
淚濕蒼梧樹是千年騷人謫宦舊銷魂路中殪國殤三十
口颯呇靈旗似雨光剡剡雲中顧慕鈷鉧潭西羅神廟笑
迎神枉費昌黎句須讓爾歆椒醑　招魂哭入南荒去痛
孤兒芒鞋曾踏萬山愁霧峭壑懸崖藤羃䍥日落啁啾翠
羽尋不徧鷓鴣啼處誰認當年騎箕客有猩猩夜共獠奴
語蕉與荔繡祠宇
　　　南耕齒疾養疴南岳山房初夏同雪持南水放庵
　　　　過訪詞以贈之(是日有五虎踞/坐楓隱寺門)
臥疾禪房裡問君年纔過四十胡爲如此人笑君同師伯
齴君只狂呼自喜狗竇豁儘容卿未猶剩左車能决肉更
何妨擁鼻哦經史石可漱礪吾齒　靑鞋且踏南山寺更
同行詩僧詞客善談名理噉罷山厨櫻笋飯佛閣晴空漫
倚一飽後破除萬事誰坐寺門閒說虎萬山松一霎腥風
起亟揺手眞來矣
　　　送蔣京少隨尊公學憲之任豫章
雙槳揺晴淥泝長江濤陽西上浪堆銀屋卿月乘秋映湓
浦高㑹諸生白鹿羡公子翩翩綵服君去鯉庭浮畵舫更
何人和我迦陵曲誰共剪西窗燭　秋容一望眞如沭照
江山廣寒新様一輪圓玉此地王郞題賦後依舊落霞孤
鶩文采事筭君堪續莫道衡陽廻鴈少倚西風念我成衰
獨須頻寄好詞讀
　　　連朝霽色殊佳桂叢復放而寂寂空齋秋尋無䇿
　　　　兼之溪蟹大上手中不名一錢俱恨事也詞以
　　　　自嘲并柬雲臣竹逸
六曲銀屏矮晃書籖碧空乍沭晴光無頼料得空山叢桂
畔潑徧朝烟暮靄貪結伴鳴榔欵乃篋少靑蚨愁雇直筭
今年逋了秋尋債還自笑爾胡憊　老饕僵臥誰能耐汨
饞涎湖干大上肥香筐蟹擣就橙虀賖得否溪友得錢方
賣笑吟興因君都敗佳節來朝重九是戰西風破㡌今還
在只愁被秋陰礙
　　　丙辰九日
廢堞經秋壊削巉巖下臨絶澗奔渾澎湃俛仰浮生身世
感滿眼黄榆紫塞笑一碧關河無頼多事劉郎題餻客便
彭城戲馬皆安在賢豪蹟總稊稗　横刀舞矟平生快却
胡爲丹陽男子邇來殊憊細把茱茰簪破㡌何限樓船下
瀬歷歷在䦨干之外粗飯濁醪吾事畢傍東籬且了黄花
債今古恨漫興嘅
　　　中秋前一夕坐月虎丘
月上空山早喜今夜關河一碧游氛都掃二十年前曾醉
此(余自丙申中秋看月虎/丘今巳二十一年矣)坐客錦衣玉貌事巳作開元天
寶獨對孤光成太息嘆秋娘巳嫁何戡老且細把金樽倒
　颯然聲犯龜茲調是征南牙門營將筝琶競攪嬴得姮
娥臨桂殿揄袂娟然一笑訝舊曲人間絶少滄海月明渾
是淚料來宵晶餅看逾皎重枕藉澗邊草
　　　丙辰中秋看月虎丘同雲臣雪持賦
風月佳無比看石上氷輪㶑灔長空新洗金虎寒芒猶未
散耿耿吳宫劍氣越顯得翠奩如水賒取元宵今夜做颭
春燈嵌徧秋山裡千萬盞夜珠綴　懸崖叠巘笙簫沸曲
纔終山腰樓閣嬌歌又起簇坐廣塲紛笑語何處香飄桂
子問此樂浮生能幾似欲天明天轉碧透星星宿火吳姬
肆凉兎魄忍西墜
　　　十六夜歩月惠山泉亭
短簿祠前月又隨我春申澗畔度林穿樾誰道孤光今夜
減依舊峥泓映徹人尙在廣寒宫闕只恐靑天偏有意散
霜華點盡愁人髪搔首望素娥窟　孤亭坐久狂歌發亂
山前中宵驚起林端棲鶻憶昨吳宫絲管閙月舘風簾盡
掲今只有泉流明滅喧寂乘除原似此筭嬌歌妙舞終須
歇悟此意是賢逹
　　　和竹逸江村遇伎之作
寒食江村約正水上紛紛士女采蘭調謔中有一人曾相
識記在那家簾閣驚㑹面愁他非確細取玉容花下認果
天涯斷雨翻重握花欲謝人猶昨　風前小進休仍却從
古是蛾眉燕頷此身奚託我有紅綃無窮淚彈與多情灼
灼悔則悔當初輕諾十載雲英還未嫁訴傷心撥盡琵琶
索且少駐對春酌
　　　贈何生鐵(鐵小字阿黒鎭江人流/寓㤗州精詩畵工篆刻)
鐵汝前來者曷不學雀刀龍笛騰空而化底事六州都鑄
錯辜負陰陽爐冶氣上燭斗牛分野小字又聞呼阿黒詎
王家處仲卿其亞休放誕八笞罵　蕭疎粉墨營丘畵更
雕鑱漸臺威斗鄴宫銅瓦不值一錢疇惜汝醉倚江樓獨
夜月照到寄奴山下故國十年歸不得舊田園總被寒潮
打思鄕淚浩盈把
　　　春日拂水山莊感舊
峭壁哀湍瀉枕春山此間原是裴家綠野金粉樓臺還羃
䍥已被苔侵綉瓦蒼䑕竄鄴侯籖架今日西州何限感踏
花枝翻惹流鶯罵誰認是羊曇也　西園疇昔高聲價劇
相憐香閨博士彩毫題帕人說尙書身後好紅粉夜臺同
嫁省多少望陵閒話公定還能賞此否裊東風蠻柳腰身
亞烟萬縷正堪把
　　　送姜西𬈑入都
去矣休囘顧儘疎狂長安市上飛揚䟦扈誰道天涯知巳
少半世人中吕布仗彩筆憑陵今古伏櫪悲歌平生恨肯
車中閉置加窮絝君莫信文章誤　楊花細糝京江渡恰
盈盈租船吹笛柁樓撾鼓屈指帝城秋更好寄語氷輪玉
兎爲我照望諸君墓相約當年荆高軰喚明駝倒載琵琶
女葡萄酒色如乳
　　　岳州大㨗
上以二月一日宣凱門外是日正值大雪
紫陌春如綺正巴陵征南昨夜㨗書飛至閶闔門開排彩
仗夾道笙歌鼎沸都不用魚龍百戲頃刻鳯樓抛鈿屑筭
今朝玉做人間世洗兵馬豐年瑞　臨軒彌覺天顔喜喜
春城九衢花滿千官珠綴更向銀刀都裡望小襯粉侯殊
麗想入蔡軍容如是讌罷不須宣翠燭水晶毬萬盞天邊
墜長似晝晃歸騎
　　　送四弟子萬之任黎城(中秋後/一夕)
月尙圓如許只江郞魂消欲别黯然難賦矯首玉河橋上
立爲我斯須還住看歷歷霜毫白兎假使羿妃知此意敞
璇閨應也愁蛾聚何苦炤征鞍去　此行莫道微官誤筭
人間幾多彩筆難紆尺組上黨舊爲天下脊共說雄籓澤
潞趂年少黄皮縛袴若到三垂岡上過倚西風立馬爲傳
語李亞子竟何處
　　　題曹實庵珂雪詞
滿酌凉州醖愛佳詞一編珂雪雄深蒼穏萬馬齊瘖蒲牢
吼百斛蛟螭囷蠢筭蝶拍鶯簧休混多少詞塲談文藻向
豪蘇膩柳尋藍本吾大笑比蛙黽　爇殘樺燭剛餘寸歎
從來虞卿坎坷韓非孤憶耳熱杯䦨無限感目送塞鴻歸
盡又眼底群公衮衮作逹放顚無不可勸臨淄且傳當筵
粉城柝沸夜烏緊
　　　贈成容若
丹鳯城南路看紛紛崔盧門第鄒枚詩賦獨炙鵝笙潛趂
拍花下酒邊閒譜巳吟到最消魂處不值一錢張三影儘
旁人拍手揶揄汝何至作温韋語　總然不信塡詞誤憶
平生幾枝紅豆江東春暮昨夜知音纔握手笛裡飄零曾
訴長太息鍾期難遇斜插侍中貂更好箭􁫟鳴從獵囘中
去堂堂甚爲君舞
　　　送三韓李若士省親之楚(若士尊公時/爲湖廣提督)
秋到離亭暮羡風前珊鞭玉靶翩然竟去借問此行何所
向笑指巴烟郢樹是烏鵲慣南飛處路入南荒休騁望有
陶公戰艦空灘雨釃熱酒浪花舞　嚴君坐擁貔貅旅壓
江流一軍下瀬目無黄祖昨夜月明親饗士要奏新塡樂
府都不用陳琳阮瑀手掣紅旗翻破陣看郞君下筆驚鸚
鵡猨臂種氣如虎
　　　賀李丹壑京闈秋㨗(閣學容齋/先生令嗣)
年少眞英發是當年茶陵相器鄴侯仙骨噴沫驕嘶矜寵
甚所向全無空闊喜歷塊過都一抹商隱曾誇衮師好學
叅軍祗解翻蒼鶻誰似爾最軒豁　詎關家世高門閥羡
便便藝林經笥嶒嶸突兀昨夜月娥臨桂殿笑倚氷輪蟾
窟正付與天香時節來歳杏園花倍好捲東風十里珠簾
揭争看汝綉袍纈
　　　用辛稼軒陳同甫倡和原韻送王正子之襄陽明
　　　　春歸廣陵并囑其一示何生龍若(何名/鐡)
立馬和君說到襄陽爲予先問隆中諸葛往日英雄潮打
盡怪煞怒濤崩雪今古恨總多于髪再問大堤諸女伴白
銅鞮可有閒風月誰彈向楚天瑟　纔逄燕市還分别悵
生平無多知已幾番離合此去武昌魚不少莫惜顔筋柳
骨要頻看鄭䖍三絶一幅新詞凄凉犯囑來春并示何生
鐵霜夜吼劍花裂
　　　題大司農五苗圖(梁蒼巖先生夢人貽宋繡一幅/長松千尺下茁五苗是歲先生)
(第五郞生因名苗哥戊午秋先生/招飮邸舍苗哥出揖屬爲此詞)
靧面桃花雪羡昌昌搓酥滴粉珠裝翠刷昨夜分明天上
冷玉兎初肥時節早謫向姮娥宫闕騎上紫皇獰小鳯笑
群兒項領尋常物粗了了甚賢逹　曾經入夢繚綾滑是
宣和寫生墨綉虬松都活今日荷衣能出拜果應蘭芽其
茁筭此事通都艶說摩頂苗哥須記取奮扶揺絛鏇行當
掣家自有魏公笏
　　　贈高內翰澹人
家傍紅墻裡羡薇郞桃花綬帶翩何淸綺白玉闌干黄金
鑰别殿秋晴似水頻宣召綵毫才子塵世那知天上景但
微聞奏賦天顔喜眉子硯澄心𥿄　鄙人瑣瑣吳蒙耳悵
生平潛踪屠釣埋名井里一領綠簑三弄笛伎倆如斯而
巳只合向江南閒睡深感雲宵憑問訊筭人生幾度逄知
巳燕市上浩歌起
　　　酬贈王山長卽次來韻
城與銀河接正新秋千門碧瓦萬重晴雪薄宦京華愁不
了聊唱新詞數闋還卸取玉簪偷節曲犯梁州偏入破劈
關河幾陣風騷屑英雄恨甚時歇　襄樊軍鼓鳴金鐵問
當年周郞戰壘沙沉㦸折一自幽蘭零落後只剩湘潭愁
客笑乞米頻勞書帖稍待酒香籬菊放儘生平細共先生
說恐又惹唾壺缺
　　　送彭直上下第還鄧州兼柬賢兄中郞
且作平生話儘當筵拍張脫㡌吹簫舞蔗身是隴西猿臂
種家世由來善射遭幾度藍田尉罵遲汝三年封侯事笑
誰令健筆兼騷雅彼李蔡人中下　臨岐老淚如鉛瀉趂
杯䦨幡然竟去輕弓快馬到日賢兄憑寄語撩亂柳綿飛
也有别緒與之成把博望野花紅染血訴行藏風裡休悲
咤恐又震昆陽瓦
　　　送家廣陵下第南歸海寧兼以誌慰
槐影揺淸夏送君行紅亭綠酒輕衫細馬家世沙堤兼綉
㦸誰不舊知名者况彩筆憑陵騷雅月殿桂華新掇取准
金臺買駿重論價又遲爾三年也　眞珠莫惜離筵瀉儘
人間群兒自貴底須悲詫昨見垂楊詞幾闋訴盡雨昏烟
嫁空歎息娉婷入畵自古柳爲天上宿踠長條定遣籠鴛
瓦會相見龍墀下(廣陵有楊柳枝/詞感遇絶佳)
　　　送西𬈑南歸和容若韻(時西𬈑/丁內難)
三載徐園住記纏綿春衫雪屐幾曾離阻又作昭王臺畔
客日日旗亭畫句最難得他鄉歡聚眼底獨憐君落拓又
何堪鵑鳥啼紅去都不信竟如許　干絲漫理無頭緒問
愁悰原非只爲渭城朝雨如此人還如此别說甚凌雲遭
遇笑多少癡兒騃女本擬三冬長剪燭悵今畨舊約成辜
負和殘菊隔籬語
　　　雙魚問爲閻牛叟賦(牛叟兌閣遺徽日甲申予客/金陵妻獨携子女避地吳越)
(常手書促予歸爲輕薄子啟/椷竊視歎箴勉得性情之正)
軍馬臺城裡記當年君留建業妾家吳市江左英雄今誰
在太息周郞巳矣空還賸斜陽燕壘一派大江流日夜捲
銀濤舞上靑山髻煩爲我遞雙鯉　寄書殷浩輕獧子却
翻言旁無知者臣開臣閉筆格簪花挑來覷不是一緘紅
淚也不賦竹竿魚尾昧旦鷄鳴相莊甚笑白頭吟與盤中
字兒女態裙釵氣
　　　送吳瑹符歸武林
君去還來否倚西風頻搔短髩且攀衰柳詞句沉雄兼感
激似爾驚才希有論筆勢蒼然最陡可惜男兒分袂易徧
長安尋煞無紅袖誰爲我勸君酒　芒鞋憶昨三邊走正
嚴寒連營毳帳幾重刁斗從古陰山花最少只有土花鋪
綉更只有六花狂吼今日秋容偏㶑灔小湖頭西子粧纔
就歸去也恰重九
　　　爲馮躬曁催粧(躬曁益都夫子三世兄是日夫子/方有御書之賜白馬珊鞭書中句)
(也)
河畔秋還未羡人間鵲橋先駕紅絲雙繫隔巷新人車乍
到四角銀鈴鳯子巳漸近槐㕔門第相府沙堤行更穩簇
晶毬滿路玲瓏綴烟月下香塵沸　火城纔散朝囘騎恰
元僚赭袍捧出宸章新賜麝墨淋漓題尙濕千古君臣魚
水越顯得門䦨有喜白馬珊鞭留佳兆看他年接武鵷鸞
隊　天語在應須記
　　　夏日爲代菊巖催粧(菊巖滿洲人/乙卯孝亷)
乳燕飛晴晝鳯城邊靈符剛換女兒節後報道侯門方合
卺預釀菖蒲花酒待醉也玉釵纔溜更喜石榴開幾簇小
䦨前要與猩裙鬬一般様胭脂透　檀奴才在温邢右羡
催粧昨宵燭下塡詞立就耳畔依稀聞郞字似說東籬比
秀惹一笑玉人囘首且俟秋來黄菊院捲簾人同倚西風
口問果是誰淸痩
　　　寄贈吳興沈鳯于(時正/五十)
笑謂東陽子論男兒泥塗休恨雲霄勿喜自昔奇才多淪
落溷跡屠羊牧豕筭奴價竟何如婢細數平生袁灌少只
掉頭優孟吾知巳問五十行年是　碧菰城下烟波美且
徜徉一帆苕霅西風十里地是烏程饒名酒莫管人間萬
事姑引滿頺然而醉難得中秋逄兩度碧　圓長浸空明
裡湖面月又東起
　　　諸城李渭淸贈我以龍鬚數莖同曹舍人實庵陸
　　　　編修義山沈大令融谷賦余篋中舊有虎鬚故
　　　　篇中及之
猛性何曾改記當年玄黄血戰怒濤澎湃一自海風吹陣
破神物居然頺憊冷笑煞紛紛䖝豸失勢人豪多類此有
項王刎死田横敗也一様歸𦵔醢　虎鬚舊慣裝腰帶是
銅峰獵徒脫贈爲防百怪長恨此生誰配爾瑜亮相遭寧
再忍竟使淮陰伍噲今日兩雄都入手便山魈水蜮逄何
害况自有吾髯在
　　　戊申余客都門時風塵淪落而合肥夫子遇我獨
　　　　厚塡詞枉贈有君袍未錦我髩先霜之句一别
　　　　以來余承乏詞垣而夫子之墓已有宿草久矣
　　　　春夜偶讀香嚴此詞往復纒綿淚痕印𥿄因和
　　　　集中秋水軒倡和原韻以誌余感昔夫子塡此
　　　　韻最多集中常叠至數十首今者塡詞用此亦
　　　　招魂必效楚聲之意也并寫一𥿄以示伯通
事已流波卷憶春帆酒中饒恨將詞排遣塡到消魂千古
曲燭淚一時齊泫紅漬透吳箋蜀繭知巳相憐袍未錦論
深情碧海量還淺丁香結甚時展　買臣自分難通顯又
誰知此生眞見禁林春扁俛仰鍾期成隔世便化雲中鷄
犬也刻骨銜恩未免今日錦袍雖換了記前言腹痛將他
典買素𥿄向公剪
　　　立秋夜雨感懷和尤悔庵原韻
驀又亷纎矣想天邊也應長恨泪如鉛水墻脚野花無頼
極細筭今朝開幾攀摘罷定然流涕擬到橋頭尋日者問
半生骨肉何如此行人少天新雨　颼䫿况是秋盈耳憶
家園黔婁有婦宛然鄕里颯颯西風吹去了留贈黄金鈿
子難怪我桐枯心死冷雨茜裙都染血忍相拚送入秋墳
裡憑恨曲喚他起
　　　七夕感懷再用前韻
鵲又塡橋矣滿長安千門砧杵四圍雲水長記常年茅屋
下佳節團圞能幾有和病雲鬟揮涕縱病倘然人尙在也
未應我淚多如此彈不盡半襟雨　如今賸有孱軀耳便
思量故鄕瓜果也成千里誰借針樓絲一縷穿我啼紅珠
子奈又說春𧖟竟死囑付月鈎休㶑灔幸憐人正坐羅窗
裡風乍吼粉雲起
　　　中元感懷仍次前韻
節届中元矣九門邊冷雲新畵明羅叠木朝罷千官紛笑
語知我凝情有幾悄背着紅墻流涕慘不成行西苑柳奈
秋來是物猶如此能禁得幾塲雨　總調薑橘徒然耳想
珊珊魂來也怯路三千里亟倩蘭陀張淨饌抛作貝多羅
子早勘破人間生死覺路蓮燈飄萬盞儘胭脂傾向銀塘
裡化一片彩霞起
　　　中秋感懷再和前韻
皓魄飛來矣鳯城邊打頭驚看一規凉水今夜市樓歡笑
滿盡道此生經幾只有箇人兒雪涕便是月華圓不缺到
良宵端正長如此翻令我泪如雨　酸歌詎到姮娥耳轉
嬋娟漾人簾外一晴千里醉奪吳剛脩月斧腊盡金蟆兔
子更斫得桂枝齊死若使氷輪能解恨照雲鬟但入重泉
裡何必要又東起
　　　九日感懷再用前韻
又值題糕矣滿長安繡旗斜颭車如流水記得杜陵重九
句笑口此生開幾也不似今畨揮涕誰去登高誰落㡌筭
秋光枉了濃如此轉不若多風雨　諸君未識吾悲耳儘
豪狂功誇漢武智誇樗里到得傷于哀樂後幾陣隣家笛
子心不許英雄不死歲歲黄花淸瘦極有和花比瘦人簾
裡膓斷也怕提起
　　　十月朔病中感懷仍用前韻(是日京城士女競燒/㝠帛子門外謂之送)
(寒/衣)
伏枕經旬矣掩晴窗誰爲穪藥誰爲量水又報鳯城頒正
朔隹節來年有幾便有也徒增悲涕壁角風吹殘曆本細
於塵蛛網徧縈此新和舊恨如雨　梵鐘故遞愁人耳是
隣家寄寒衣去北邙蒿里疇昔春衫誇様好描盡花兒鳯
子纔直得紅𧖟一死今日縱然隨例送怕燕粧難稱伊心
裡燒罷也綵灰起
　　　臘月初六日是余生日卽亡婦忌辰也詞以志痛
　　　　仍用前韻
嫁與黔婁矣憶糟糠揾他不住兩眸淸水爲我懸弧繙梵
夾下到瑶籖第幾直絮得鸚哥流涕今日蓮幢余轉拜願
相憐再世休如此花蔌蔌墮成雨　安排果繫干支耳記
當年代占鷄卜徧央隣里更喚街南盲婦到彈動香蛇絃
子推測盡五行生死磨蝎早知眞見祟便長貧忍客京華
裡朝飛雉寒難起
　　　辛酉除夕恭遇　兩宫䘗號覃恩臣妻亦沾一命
　　　　感懷紀事仍用前韻
一歳將闌矣悵年華挽他不住滔滔似水五十餘畨婪尾
酒愁類今番有幾爉燭也替人流涕痴絶客冬逄是節盻
征軺尙冀人來此渾不道竟成雨　栖遲只爲君恩耳寧
不念茶香笋滑銅官故里今日五花沾一命波及臣之妻
子敢尙訴臣饑欲死倘比黄花人尙在製翟衣寄到深閨
裡雖病也定然起
迦陵詞全集卷二十九
　宜興陳維崧其年著
　　　　　　　　　　　　　　　維岳緯雲
　　　　　　　　　　　　　　　宗石子萬
　　　　　　　　　　　　　　　男履端
　　　　　　　　　　　　　　　姪賜薛
　　摸魚兒
　　　家善百自崇川來小飮冐巢民先生堂中聞白生
　　　　璧雙亦在河下喜甚數使趣之須臾白生抱琵
　　　　琶至撥絃按拍宛轉作陳隋數弄頓爾至致余
　　　　也悲從中來併不自知其何以故也别後寒燈
　　　　孤舘雨聲蕭槭漫賦此詞時漏巳下四鼓矣
是誰家本師絶藝檀槽搯得如許半彎邏逤無情物惹我
傷今弔古君何苦君不見靑衫已是人遲暮江東烟樹縱
不聽琵琶也應難覔珠淚曾乾處　凄然也恰似秋宵掩
泣燈前一對兒女忽然凉瓦颯然飛千歲老狐人語渾無
據君不見澄心結綺皆塵土兩家後主爲一兩三聲也曾
聽得撇却家山去
　　　淸明感舊
正輕陰做來寒食落花飛絮時候踏靑隊隊嬉遊侣只我
傷心偏有休囘首新添得一堆黄土垂楊後風吹雨溜記
月榭鳴筝露橋吹笛說着也眉皺　十年事此意買絲難
綉愁容酒罷微逗從今縱到岐王宅一任舞衣輕鬭君知
否兩三日春衫爲汝重重透啼多人瘦定來歲今朝𥿄錢
挂處顆顆長紅豆
　　　春雨哭遠公
怪連宵暗風吹雨傷心事竟如許啼衫不恨分飛早只恨
論心何暮溪畔路昨歲裡善權艇繫垂楊樹洞門把炬正
古寺蒼凉亂山䓤翠長嘯落松䑕　沉思極不是薤歌聲
誤從來易散難聚衰年故國逄知巳天也把人輕妬情最
苦記前日文園一卷多情句病中親付怕碎墨零紈塵昏
蠧損和淚夜深撫(遠公臨没前數日以靑/堂詞一卷囑予收藏)
　　　早春雪後柬雲臣
雪初乾銀僵玉偃氷牙猶挂簷霤㶁㶁春泥連巷陌間者
濶焉何久君知否聞說道還京節鎭喧刁斗鼉吟兕吼正
萬斛餘皇千群組練將壓大江口　吾老矣那顧濤飛山
走長自尋花問柳春光滿眼原非惡况值小梅紅逗簫管
奏只可惜檀槽金縷人非舊催成皓首待三市月華六街
燈放同飮夜橋酒
　　　哭王生(王生常數夕作詞數百首詭云/舊作其敏黠如此故篇中及之)
記年來百無俚頼聊將小令閒做同巷有人才最敏艶句
頗能𢋫和花影簸寫小字斜行各色蠻箋大携來詫我任
膩柳豪蘇一宵立辦詭說蠧餘課　誰能料彈指一坏長
臥傷心腹痛車過歷歷前游還在眼鄰笛吹來入破劉白
墮筭浮世生前對語惟君可愼毋計左不信看城南王郞
新冡夜雨綠苔涴
　　　澄江客舍水亭前有野鶴二日飮啄行潦中余傷
　　　　其凌霄之質而辱在泥塗詞以唁之
倚西風徘徊騁望細流淰淰如許月榭水軒臨斷岸落木
亂鴉無數誰延佇有兩兩幽禽莎逕頻來去柳陰深處看
滿陂蘆葦一川葭菼何計可留汝　思前事處士亭栽梅
樹岳陽樓枕湘楚玉京碧海閒風景何限吹笙伴侣時巳
暮剩滿眼鷄群噲等爲公伍相憐不語笑古往今來事多
如此且聽夜窗雨
　　　早春接山陽陸宻庵先生札兼惠我月湄詞賦此
　　　　奉酬
悵連宵暗風吹雨春寒歇在簾罅忽聞鸚鵡籠中說誰送
香詞來也披咏乍似脫線眞珠亂向窗櫳灑篇篇無價便
周柳纎柔辛蘇感激材盡出君下　爲君說我有鵝笙麝
帕能將風月吟寫旗亭他日從君讌准擬避君三舍君莫
訝縱牛嶠顧夐今日誰憐者花間曲罷又孟蜀宫前摩訶
池畔春草綠盈把
　　　􁃇
憶家鄉此時節物四圍槲葉攢錦沿湖小弄蒓絲滑巳覺
水香微滲論食品應不數鷄酥羊酪候門瀋流涎那禁伴
玉膾鱸腮雪花鹽豉微雨小橋飮　長安道惆悵愁潘瘦
沈誰忺淶酒初窨粘匙凝盌知何限絶憶吳娘烹餁渾未
審笑洛下季鷹歸也還由恁思他則甚拚一夜西風五湖
船上倦覔綠簑枕
　　　宋牧仲謝方山曹實庵正子四先生招同人雅集
　　　　次日正子和沈融谷詞見贈郎依原韻奉酬
記宵來老顚欲裂要騎碧海獰鳯銅荷燭淚熒熒滴占滿
衫兒嫌重繚桂棟記留住金鞭不放狂奴控公榮伯仲任
銀井堆霜晶屏漏月藥玉半船凍　吾生事須付酒經茶
董不然帶眼移孔杯䦨忽憶家鄕好萬點暗香浮動亭楚
頌更一片笋園茗岕連唐貢晴螺翠湧且浣却京塵欹將
氷枕低選客窗夢(東坡買田陽羡欲於此間種橘搆/一亭名日楚頌唐貢吾邑山名)
　　　咏窩絲糖(糖出大內遺製今西山一老中/監尙能爲之後恐遂失傳矣)
裊春燈赤瑛盤內絲絲縷縷難理平生說餅題糕興慣與
群兒争嗜銅駞市曾趁徧賣餳小擔簫聲底何曾見此總
輸與筵前輕鬆纎軟弱雪不勝齒　摩挱罷髣髴夢華小
記依稀南內遺製當初赭帕低籠處分賜龍孫鳯子今何
似似宋嫂魚羔又似楊妃荔天家往事也不信宫娥曉寒
呵手搓得恁般細
　　蓮陂塘
　　　題徐電發楓江漁父圖
問何人生綃滑笏皴來寂歷如許孤􁨁幾扇西風底滴盡
五湖疎雨垂弱縷儘水蔓江葓信意牽他住寄聲魴鱮總
來固欣然去還可喜知我者鷗鷺　行藏事不是如今纔
悟浮名休再相誤人間多少金貂客輸却綠簔漁父誰喚
渡早萬木酣霜紅到消魂處湛湛楓樹又遥襯蘆花揺晴
織暝閙了半汀絮
　　　題龔節孫彷橘圖(節孫蘭陵人卜居陽羡慕東/坡之爲人故爲斯圖以明志)
有蘭陵寧馨年少風前玉樹姚冶縛茆樹柵東溪畔正傍
樊川水榭誰圖畵畵秋後霜柑百顆高低亞寒香噀射擬
楚頌名亭追踪坡老此意儘瀟灑　人間世總是蝸牛傳
舍休矜文采儒雅海田幾徧栽桑後萬事虛舟飄瓦蜀山
下有蘇子祠堂老木曾連把如今盡也便結得亭成他年
志遂後日誰憐者(余邑蜀山下東坡書院丙古木數株/皆幾百年物今剪伐殆盡偶感及之)
　　夏雲峯(第二體)
　　　夏雨
楚簟生波湘簾著水夏淺勝春時候豆棚底心情小惡棟
花外年光空逗記三春㡌影衣香漫細數疎狂未居人後
奈六幅蒲帆歸吳雖徤却又愁如中酒　况是梅天絲雨
僽儘挼藍野水點來都縐一生事秧車催去四月景𧖟房
撋就倚小樓看盡吳田只漠漠陰陰不堪囘首且白練裙
綠苔錢閒寫小詞懷古
　　金明池
　　　憶亳村草堂柬徐南高
陣陣樵風層層花浪中是康崇舊宅有不斷湖光杳靄遥
山翠陰霽皆滴老梅花玉偃銀僵更門外無數浦帆林笛
記衝酒橋南尋詩巷北細雨㡌簷都側一自飄流辭鄕
國剩露井閒苔和愁堆碧空廊鎻桐花半畝壞屋走松枝
千尺頼故人縛帚鉏園早爲我添修藥欄鷄柵料來歲花
開前村社散頻夢春城覊客
　　　茉莉
海外氷肌嶺南雪塊銷盡人間溽暑曾種在越王臺下記
着水和露初吐徧花田千頃玲瓏惹多少年小珠娘凝覷
奈賈舶無情茶船多事載下江州湓浦　姊妹飄流離鄕
土悵異域炎天黯然誰與燕姬戴斜拖辮髪朔客嗅爛斟
駝乳望夜凉白月横空想故國簾櫳舊家兒女只鸚鵡籠
中鄕關情重相對商量愁苦
　　　臬署寒夜展鵑紅女史梅花畵扇感賦
歷歷殘更沉沉深院坐冷官齋樺燭簷雨滴人聲漸悄又
廊外茶響將熟想外邊片片瓊英都解向紅板橋南堆簇
悵何計尋香無聊展畵小檢齊紈零幅　遥憶粉娥調脂
盝恰和泪匀鉛忍寒皴綠簮花格紅欹翠弱没骨繪神全
韻足料霜毫寫欲成時襯纎月如銀斜支臂玉且吟弄空
花摩挲秋扇也筭探梅林麓
　　　蘧庵先生歸自吳門聞携有秋岳先生新詞作此
　　　　奉柬
夾岸輕陰滿塘細雨惹得亂帆堆綠片石上千塲簫鼓高
臺後幾番麋鹿記臯橋近㤗娘家恰梔子將開枇杷初熟
只白髪江潭東京遺老傷心南朝艶曲　近日征南軍馬
盛料不比當年家家絲竹水驛閉龍舟誰競烟舫歇蓮歌
莫續想連天淼淼長洲儘野鳥頻啼沙鷗輕浴且載得金
荃携將蘭畹歸當忘憂小錄
　　　丙辰秋日書事
落落門攤寥寥間架報道新添賦額小市對蝸廬馬磨綺
陌傍朱扉畵㦸總和他絮鐵錢醪一例載少府泉刀稅籍
有銅山兎脫金穴蠅營祗筭黔婁陋室　痩巷空壕風蕭
瑟儘堂燕幕烏遯迯無術人競說天家榷酤誰解學仙翁
點石便天邊月府淸虛怕未穩瓊樓難安桂魄見敬業坊
前奉誠園外多少題門賣宅
　　　咏鴈來紅
苔繡蒼琅蔓縈屈戍閒鎻街南空宅見一片霜條露蕚伴
臥礎冷絳如織想斜陽鴈背微丹斜壓下灑向枝頭堆積
似顦顇秋娘寂寥班女倦軃畵欄無力　颯颯賔鴻南鴈
日正天水濛濛關河歷歷凄凉渡靑溪柵口惆悵宿黄陵
廟側徧江南一夜西風便也學春鵑啼痕紅裛恨漢苑無
花唐陵少樹只染晴莎烟色
　　綠頭鴨
　　　淸和
翠陰陰頓染徧小園前後果然夏淺勝春一聲鶯穿窗透
幙滿街絮撲㡌縈巾挑笋偏宜脫綿乍可風光尤喜恰初
旬淸和景水烟畵就榖雨搓匀　漫因循溪山好在何妨
荷篠垂綸笑無端一塲春夢問幾度百歲閑身趂冉冉柔
靑緩綠吟興劇鮮新烘朶玫瑰剪枝芍藥摘梅煑酒且娛
賔屈指筭盈盈桑婦漸作茶人
　　笛家
　　　屢擬過紅友郊庄探梅連雨不止詞以柬之
五里鶯聲半村花氣南郊迤邐歸樵遥指君家近屋頭濕
翠窗眼疎香濺裙水漲落燈風緊准擬携琴也思側㡌與
細箋離恨渡斜橋背山郭一片酒旗作陣　隱隱詎知連
日烟迷楚岫柳髩全低雪壓吳天蘭心乍困嬴得倚徧雕
䦨日晩吹徹玉簫凉嫰况添西樓夜窗疎雨滴碎人方寸
便有日訪溪梅多𬋩落英鋪粉
　　　九日長安遣興
秋士心情女兒節物懨懨愁坐綠樽雖滿何心勸帝京此
夜鏤棗成斑煎酥凝獸題糕才健麝帕紛貽綉旗細裊點
綴侯門讌正新晴恣游賞天氣不寒不煖　閒筭去年九
日有人樓上笑摘黄花斜倚西風任他簾捲今日懶覔登
高伴侣愁望秋槐宫殿幾度逡廵一畨追悔且倚䦨干徧
怕萬一鳯城邊瞥遇南飛沙鴈
　　　己未九日蛟門招同諸子游黒龍潭次實庵韻
滿目新晴無邊野興休論萬事且須載酒題糕去靈湫鏡
黒仄磴泥靑有人言是老龍蟠處一様重陽兩年覊宦往
事零如雨被游人問昨歲破㡌猶然存否　重晤竹西詞
客剛來京國亟拉吾徒洗琖持螯翩然豪舉只憶深院小
黄花朶空顫釵梁髩縷獨夜茫茫他鄕惻惻飮罷迷歸路
風急也白楊邊颯颯定和誰語
　　畵屏秋色
　　　西城秋眺懷緯雲弟久滯都門未歸用夢窗詞韻
放眼孤城側落照前一派傷心秋色叠浪喧豗怒濤澎湃
西水關窄聽黄葉村中乍揚砧響旋復抑釀晚烟如此碧
更節近茱茰天連𤇺火不許離人此夜不成思憶　前夕
蓮銅暗滴夢重逄帝里艶飾錦筝銀瑟弟酬兄唱燭紅琖
白睡醒後含愁寄書盻斷無去翼念久客誰舊識囑付暮
雲知今宵消盡也得人在暮雲以北
　　白苧
　　　早秋飮蘧庵先生宅隔墻聞絃索聲
淡銀河映缸面紅鱗微白蕉軒梧徑雅穪秋晴寂歷更蒙
茸幽花雜卉徧狼籍快意儘樽前休苦問戰旗消息日没
杯䦨再向空堦布席有萬斛西風把小墀都拭　疑惑幾
層薜荔一帶繚垣何來遞響高下玲龍之極久知是隔院
檀槽低摘淒淒四座似蘆花楓葉濤陽夜舶惹得今宵無
數吟蛩墻下於邑併入哀絲倍作凉颷激
　　春風裊娜
　　　甲寅元夜
記舊時元夜月挂紅樓釵影亂笑聲柔火蛾兒簇着凝粧
艶粉輕盈妖冶打塊成毬的的春嬌溶溶夜景夾路銀花
爛不收一曲紫綃催薄醉六街絳蠟試淸謳　誰料一天
氷彩化爲絲雨隨風去灑徧皇州縈蝶翅囦鶯喉誰家抛
盞何處藏􁡂微雪猶零怕沾鞋印碧雲未合莫上簾鈎風
光非舊歎傳柑佳會今年換做萬里邊愁
　　　正月十二日同陸翼王宋旣庭吳志伊慶百徐大
　　　　文葉九來道子李秋森游白㙮栴檀諸寺
被東風入戸喚作春游新霽動峭寒收望崢泓太液龍堂
鳯䑵參差上苑碧甃銅溝元夜風光天家亭舘樹巳將花
人少愁㡌影帶晴薫御陌鞭絲和煖糝皇州　經過栴檀
綉利蓮幢芝蓋行人說翠輦常留金犢穩雪蛾柔一車鶯
燕十里驊騮舊族崔盧花翎茜袖新粧秦虢秀鬋明眸獨
憐高處有㙮鈴碎語當年此地遼后粧樓
　　引駕行
　　　柬旣庭
全吳舘內破楚門邊十年事記冶遊作使與卿並倚吳閶
淸狂簾前璧月橋頭畵縠鈿轅畔游閒公子紅燭銀筝醉
玉温香平康况曾經邂逅枇杷巷口掃眉娘想那日妖嬈
喚馬藥欄微雨碧城凉難忘　無端一别腰身瘦盡東陽
奈曉風殘月夢囘酒醒往事微茫堂堂問江東士女塗轍
誰令我軰妨料章華才子也應點兩髩吳霜
　　十二時
　　　偶憶
綿濛二月如酥雨做出銷魂天氣更獨客冷淸淸地拚則
向紅篝倚燈灺香焦天寒酒醒往事難提起想那日元夜
迷藏禊日鞦韆人在綠楊絲裡　更當初㦸門嬉戲一部
烟花軼記簾畔分釵屏間惜曲無限懨懨意便海棠月上
夜深誰放花睡　奈幾年飄零覊旅巳隔千山萬水昨歲
銅街記曾一見隱隱卓金車子恰柳花如夢又早香輪過
矣
　　　觀獵
儘生平骨偏騰上那識世間劉表嗟落魄古長安道市上
荆高又少見說城南群公會獵撫掌轟然笑有十隊細馬
輕裘硬箭强弓圍簇盤鵰綉襖　往觀乎且爲豪耳莫以
粗材相誚斛律諸人敖曹若軰馬上詩偏玅倐􁫟鳴餓鴟
拂林迅落飛鳥　坐平岡燎狐炙彘燕女如花廻抱熱洛
河斟婆羅門舞渾不似彈邊調只李陵安在碑前野烏群
噪
　　蘭陵王
　　　春恨
香腮托人與梨花俱弱東風外斜壓香衾蹙損瀟湘遠山
角鏡鸞空掩却愁覷玉肌減削又不是中酒傷春盡日沉
吟倚粧閣　唾花裙上落奈紫棧纔温紅綿正薄水晶簾
額輕寒絡更陣陣春雨懨懨殘日小樓欲睡那便着且自
潄春酌　飄泊舊時約只柳綿花絮年年如昨綠徧平蕪
天又各念馬嘶門外聽來常錯淸明寒食無限恨燕子覺
　　　秋况
倚簾閣爽氣直通寥廓凉瓦上澹澹初暘影似干將淬秋
鍔搗衣聲亂作響入愁人院落西風峭陡把素砧攙入霜
天白翎雀　曲終睡還着夢匹馬長城迤邐沙漠渾河路
黒探兵錯見都尉毳帳賢王獵火敵樓颯颯起鵰鶚下短
草如削　驚覺倍蕭索漸暮色蘢葱水烟噴薄夜蟾早逗
東墻角炤滿地靑桂半街紅藥可憐月底又送到深巷柝
　　　咏閨人簸錢
粉墻側風遞綠窗信息琅然響莫是靑錢簸入苔痕竟無
跡輕圓留不得小玉春纎低拾喧笑處競理輸嬴朱汗龍
綃背人拭　春慵倚窗槅漸搓柳沉思搯花追憶人生幾
度逄寒食怕連朝風雨滿城烟絮韶華浪逐榆錢擲一文
便難直　小立悶還積筭幾篋靑蚨半貫赤仄卜多字蹟
都侵蝕且潛買歡笑强驅愁寂團圓嘉䜟把五銖看似歷
歷
　　大酺
　　　七夕坐客大合樂漫賦
歷歷銀颷簾外落又是一畨節序今宵停寶杼正南部烟
花西風牛女端正窺簾輕狂換盞多少良儔俊侣有白髪
何戡靑春張緒流商刻羽漸露濕瓜筵月穿針孔紗㡡無
暑　醉揺梔子樹是􁚞金堂後西偏路誰知道三生杜牧
前度劉郞重來還到聽歌處鈿盒一朝分記不起長生私
語筭此際情偏苦離多會少豈獨天邊河鼓客且歌完金
縷
　　　溪行野店小飮卽事
正野塘邊春帆底水膩吳綾一束看看寒食到小梅英粧
褪暗彫香玉杏蕋撩晴鶯雛拂曉幾對鵁鶄争浴板橋西
客店颺酒旗作陣帶烟斜撲有秀靨映門嬌波窺戸當壚
情熟　篙師休浪促夾衣解貰飮何須贖君不見一生惆
悵半世因循吳霜偷換修蛾綠况聽關山夜流多少從軍
笛曲拚美醖傾千斛轉船解纜社燕風簾相觸泥香輕墮
􁍝􁍝
　　　題毘陵海烈婦祠用片玉詞韻(烈婦徐州人流落/毘陵艶色爲漕卒)
(所窺廹之/不屈而死)
悵廟竿紅垣衣碧門外銀濤雪屋群妃蓬島讌御天風來
往釵鈴戞觸寂寂小姑愔愔聖女苦鳥啼歸修竹古苔壞
墻滿任脫韁石馬畵廊眠熟歎螺髻煤殘蝶裙灰燼夜長
人獨　靈旗歸太速神絃歇醉覡扶華轂可惜是亂水彭
城舊家小沛望鄉徒極登臨目入不言兮出學唱箇秋墳
鬼曲怨靑塜留江國斑斑恨血土花墳起紅菽水腥打滅
翠燭
迦陵詞全集卷二十九終
迦陵詞全集卷三十
　宜興陳維崧其年著
　　　　　　　　　　　　　　　　維岳緯雲
　　　　　　　　　　　　　　　　宗石子萬
　　　　　　　　　　　　　　　　男履端
　　　　　　　　　　　　　　　　姪賜薛
　　瑞龍吟
　　　送董舜民之廬山用周美成春景原韻
西江路多少湓浦波濤鞋山烟樹相傳白傅當年月明送
客靑衫濕處　船須竚記得南康一郡大江門尸此中萬
疊匡廬夜深毛女綠崖笑語　君到試窺峭壑縈紅繚碧
獅蹲豹舞第一爲訊棲賢可能如故捫蘿剔蘚好劃紀遊
句只休望楚江赤壁吳天瓜歩怕事隨潮去望時又惹高
人愁緒短髪搔千縷君且坐峯頭拈花成雨晩來拍手白
雲堆絮
　　　春夜見壁間三絃子是雲郞舊物感而塡詞
春燈灺拚取歌板蛛縈舞衫塵灑屏間乍見檀槽與秋風
扇一般斜挂　簾兒罅幾度漫將音理氷絃都啞可憐萬
斛春愁十年舊事懨懨倦寫　記得蛇皮絃子當時粧就
許多聲價曲項微垂流蘇同心結打也曾萬里伴我關山
夜有客向潼關店後昆陽城下一曲琵琶者月黒楓靑輕
攏細砑此景堪圖畵今日愴人琴淚如鉛瀉一聲聲是雨
窗閒話
　　　夏景
天將曙黯淡殘月窺窗朝霞映樹起來喚婢移床貪他井
畔早凉無數　悵誰與俄頃碧雲低捲火輪高吐海天萬
里炎蒸渇龍夭矯陽烏旋舞　恰喜水邊桐際風簾澒洞
曠然無暑長晝且將馬蹄秋水閒註松風小沸親柝旗槍
煑還消受竹肌墜粉荷珠跳雨漸漸斜陽暮亂蟬嘶到最
消魂處茉莉枝頭乳浴罷碧䦨干簫聲一縷無人只有冷
螢來去
　　西平樂
　　　王谷臥疾村居拏舟過訊同南畊賦
篠里東偏俞山北舍中有隱者茅堂鄰圃鈔書隔溪賒秫
一村風雨歸庄歎壁向霜天陡立骨爲殘秋太痩多時曬
藥西軒終朝行散南崗我買烟舠過話柴門下深巷劇空
蒼　只須剪燭無煩烹韭欲與君言竟上君床君不見石
鯨䟦浪鉄馬呼風今日一片關山五更刁斗何處乾坤少
戰塲且擁孺人相携稚子讀易歌騷把酒彈琴强飯爲佳
愼毋憔悴江鄕
　　　春夜寫懷
象管慵拈鵝笙懶炙春困斜倚圍屏往事難追舊愁易惹
更添夜雨淋鈴記一騎衫痕似血半夜簟紋如水鳯凰橋
上吹簫蝦蟇陵下呼鷹幾處鞦韆綠水風弄影篩碎碧潭
星　秋娘一去酒徒何處萬水千山有影無形縱有日重
遊洛下再過秦川鶴髪相逄話舊覔徧樓臺祗剩寒鴉與
亂螢十載浮名半生故國且剩閒身野寺山家布韈靑鞋
花前到處飄零
　　玉女摇仙佩
　　　客大梁月夜感賦
客愁無那何日歸程眞向江淮起柁惱殺天邊一輪明月
掛在玉津園左照着悽凉我又鴈飛墻角馬嘶城垜枕稜
畔如氷似鐵仰視中庭數點星顆便有夢還家生怕更樓
已曾合鎻　擘阮薫香都惰祗剩􁇇紛簾影對人低簸暗
數從前宣和風景多少花驄鳯舸此夜誰端坐匿笑處顫
立幾行釵朶想又是天街似水梅花糝地內家一陣香車
過遥映着樊樓燈火
　　　登姑蘇玄妙觀彌羅閣
仙壇巃嵸複舘飛簷架在蓮鬚藕孔刻畫仙靈雕鎪龍鬼
百怪躨跜梁栱目眩神悽恐更閃電金泥綃窗月湧到烏
雀更無聲處恍惚瓊樓寒氣微中童女守丹爐碧奈花前
玉笙閒弄　前度劉郎情重笑拍䦨干何限塵埃蠛蠓銀
漢茫茫絳霄寂寂訴與舊遊鸞鳯淚灑鮫盤凍吳宮事只
恨當初蠡種空留下湖山幾點蘇臺一帶年年花草昏如
夢東風外綠波微動
　　　咏水仙花和蘧庵先生原韻
海國春深洞天日晩飄下幾枝仙蕋望去疑無看來入畵
朶朶風前擁髻欲取餘花比奈緋桃綠柳大都難似髣髴
是楚天如夢湘水如苔月明千里有三兩鮫人群弄明珠
凌波游戲　今夜空廊單枕酒冷香焦忽墮花前閒淚憶
得年辰那家庭院細雨簾垂丁字人與花同倚說不盡此
夜一欄空翠誰信道畵樓天遠綠窗人去看花長恁懨懨
地料花也舊情還記
　　多麗
　　　題余氏女子綉陳思洛神圖爲阮亭賦
問多情今古誰堪雄長也無如曹家天子西陵臺上虛帳
更傳聞東阿子建少年情緒駘蕩水上明珠波間翠羽洛
神一賦神飛魂愴只一事家王薄行難對中郞將恐他日
黄鬚兒子亦起非望　又剪出輕雲態度綉成流雪情狀
歎香閨一雙纎手比似文心誰瑜亮便使當年袁家新婦
自臨明鏡圖嬌様也還怕傳神阿堵宛轉須相讓凝眸處
婀娜華容千秋無恙
　　　爲李雲田周少君寶鐙題坐月浣花圖(平韻/體)
煖紅篝月輪斜挂粧樓恰雅穪香閨心性下堦小試蓮鈎
好風篩窗紗影碎凉露浸簟縠紋流裙帶微飄玉奴私語
人生易值此宵不何况是楚天巫峽(李漢/陽人)嫦娥别種淸幽
羡此夜月光人面端正温柔　漸滿砌竛竮紅藥如啼欲
睡疑羞倩輕綃秋棠宜盥央小玉夜合將收更與傳言月
波堪舀莫問銀床玉井頭想像處花前人月永夜費凝眸
還只怕畵圖難肖搦管增愁
　　　劉公　吏部每爲余言蘇門百泉之勝冬日行汲
　　　　縣道中遥望峯巒幽異未及登眺感賦一闋并
　　　　以寄劉
記劉子語我蘇門山好更百泉澄泓蕭瑟雷輥千尺銀瀑
亂松崖經聲夜落古猶溪樵風晨噭壽栢癭藤危梯惡棧
山無不樹樹無不鳥徑谽谺數間虎落時響幽人銚翛然
也指間絃歇山前月曉一自渡桑乾河水馬頭恒向西
笑擬十月寒衣手綻來作山村荷蓧太息塵踪難攀仙境
重來猿鶴應相誚祗望見蒙茸羃䍥一派靑難了囘頭聽
似有人兮山半長嘯
　　　氷
玉壺中井花徹底都凝訝漣漪風吹難皺潺湲一夜無聲
太玲瓏鱗堂貝闕偏确犖玉甃銀屏烈士心邊佳人肌上
一種晶瑩彷彿曾還應似飛仙劍俠灰冷萬緣僧都只被
奇寒苦凍鍜鍊纔成　記前冬蘆溝南下歸舟却阻河凌
四絃彈頗黎劈裂萬梃擊琴筑琮琤玉駭蛟愁珠飛兕吼
蓬窗千里夢魂淸囘頭笑京華炙手歲歲火雲蒸還虧煞
沿街六月喚買凉氷
　　　淸明兼上已(丁/已)
筭風光依稀纔過傳柑又取次韶光媚眼今朝三月逄三
映一行水邊粉屧立幾簇橋上紅衫皂莢園中丁香樹下
春人影落百花潭又何處東風作陣吹綻碧桃緘從古是
淸明上已兩好難兼　恰經過幽坊小市衣㾗髩縷亷纎
翠蛾招流觴巷北黄鶯喚潑火城南艶粉墻頭紅香㡌底
花枝婉娩礙晴簷争留住餳簫戲鼓准擬待新蟾歸來晚
梨花院宇情緒懨懨
　　　初夏同雪持南水放庵游南嶽小憇楓隱寺
弄微風城南賣酒旗偏且屏當笛床棋局停橈第五橋邊
嶺濛濛如將着雨波細細尙未成烟妙欲生香空能釀翠
人家四月焙茶天迤邐處松脂石骨碧暗寺門前僧寮好
窗中籬笋厨下山泉　試低徊亭臺金粉曾經烘染多年
畵廊欹半龕佛火雕欄換一抹寒田誰向行人頻提往事
小樓鶯語最輕圓支頥久危岡亂木暝色漸蒼然徐歸去
群峯殢我晩髻尤妍
　　箇儂(卽六醜楊升/庵易今名)
　　　孫坦夫招飮女史澹容家分賦
轉瓣蓮巷左見梵字粉紅墻角恰直箇儂曉粧匀面藥花
冠喔喔正蟬窗象格西風輕颭有碧桐花落褻紈秀鬋工
調謔人是雙文藝精六博種種玉纎花弱喜宿酲微析春
心猶惡　酒狂如昨但人生行樂此際秋娘最憐輕薄樽
前况有韓嫣碧雲天偷擫鸞簫低學更主是多才孫綽平
康巷膝席分曹滿座雄談馬矟囑金吾莫收更鑰别來時
斜倚朱䦨口偶然思着
　　　丙午元夕雨
聽今宵疎雨也算做一年元夕舊事流波一往如何覔香
街馬跡記常年燈市鞭絲㡌影有許多相識闌珊燈火梅
精立雅淡衣裳輕盈姿格人月同時一色便旁人也道此
是秦虢　萍踪頓隔怕舊時李益昔日君平無人憐惜簷
前點點滴滴似替人流涙學人悽惻拚此去花朝寒食都
只向雨雨風風趖盡春光九十紅篝擁夜寒側側擬此情
并春柑傳與何由寄得
　　　秋日將往吳門先寄園次澹心展成旣庭諸子
倚晴䦨極目見檻外吳山如積罷酒登艫尾烟􁨁浪舶舞
破空碧問舘娃何處亂鴉啼換了水鄕江國渚蓮低掩紅
衣泣似倚寒塘暗傷斜日將愁惹他行客悵千年覇氣彌
望陳蹟　故人寂寂住盤門小宅臨頓荒園蕭然裙屐來
朝候我簷隙准秋燈夜綠對床同剔奈烟郭猶遮數驛且
趂着萬頃洞庭縹緲挂西風席船娘唱水面争出共江關
一片參差櫓更䦨聽得
　　夜半樂
　　　春夜觀小伶演葛衣劇(任西華/故事也)
當時江左才調樂安任昉風麗推無偶記驃騎陪軒秘書
把袖靑宫好士朱門結客更聞出入宮輦翺翔苑囿奈玉
樹人世偏難久諸郞憔悴至此西華東里南容北叟漫細
數平生宻親懿友葛帔誰嗟練裙疇惜可憐野鮮動輪門
稀漬酒想此事將母古今有　閱此不覺滿瀉瓊舟狂斟
玉斗我論絕交君信否倘然疑君再聽當筵紅豆筭蘭簿
何必籌身後淸歌且喜簾垂綉
　　六州歌頭
　　　䢴溝懐古
江東愁客隋苑暗經行鶯語滑游絲細夾衣輕正淸明追
憶當年此際樓臺外鞦韆畔棠梨樹垂楊渚玉簫聲　一
自風烟滿目傷心煞水綠山靑看江都雖好舊跡已飄零
憔悴蘭成意難平念寄奴去黄奴老今古事可憐生囘頭
望隔江是石頭城草縱横樓船南下日君王醉未曾醒
宫車出晩鴉鳴使人驚惟有一江春水依稀似舊日盈盈
想參軍鮑昭欲賦不勝情此恨曾經
　　　竹逸齋頭閱馮再來所著滇攷賦此懷古
披圖長嘯發響劃巖巒日南路眞萬里扼雄關是苴蘭憶
昔繁華日輦賨布輸蒟醬𤏡僮麗賧錢重雜花丹　靡莫
牂牁有幻師㸑弄善舞能彈更五溪六詔縈繞點蒼山鳥
道孱顔峭難攀歎今古事多割據瀘水黒甚時乾㽛町國
哀牢郡笑征鞍不曾閑莊蹻開邊後蒙氏廢叚家殘　離
宫壊金輿杳没諸蠻髣髴三郎去淋鈴也何日囘鑾祗昆
明刼火映戰血成斑羅袖紅殷
　　　春霽寄興
連朝陰雨愁煞嫰寒餘今晨起驚霽色晃堦除上人裾盥
罷抽書讀哦騷易繙莊老纔散帙旋掩卷撚吟鬚　試聽
春禽碎語低頭想有箇僧廬翠畦恰半畝旁用竹䦨扶樹
影蕭疎着花初又前村外斜橋畔烟羃䍥徑紆徐挑酒斾
揺歌扇喚提壺小花奴正接天裙幄沿綠水匝平蕪　念
此樂眞忘死擲吾書叔子固云佳耳較雀臺諸伎何如一
生幾兩屐彼歌者誰歟且往觀乎
　　小諾臯
　　　夏雨
宻灑修梧輕𫾣疎竹一雨碧天如此正日長亭院無憀覊
人徙倚滿目烟潭草閣多少紅蘭白芷更明珠瀉向荷錢
容裔極浦沉沉前汀瀰瀰又小樓玉簫和雨吹入愁人心
裡無限事思量起　此際凭䦨幾囘推枕總是故園千里
忘不了氷簟生寒玉釵着水風景而今依舊無奈髩絲不
似􁨣流落楚尾吳頭而巳今夜樓中明朝􁨁底便瀟湘宋
玉悲秋未必此情堪比天欲暮雨不止
　　寶鼎現
　　　甲辰元夕後一日次康伯可韻(是歲元/夜月食)
星橋未瑣火樹仍放風光淸綺渾不散游童白馬雜㳫笙
簫闐寶砌香奩畔又夜情思整笑看蘭缸結蘃漸耿耿金
波萬頃一派天街似水　昨夜辜負無眠意枉費盡描朱
刷翠問天上素娥因甚杳若秦樓嬴女吹倚桂樹盻廣寒
車騎無質霧迷三里元宵夜一鈎殘月仄在碧雲堆裡
幸值今宵重輪現㤗階重履只鄒枚漸老何日宸游陪侍
趂良夜向春城醉醉語如花伎歎光景好處難圓月也與
人無二
　　　題定武蘭亭初榻和蘧庵先生原韻
筆精墨妙風雅相尙當年爾爾論戈磔争誇典午人擅韭
花兼蠆尾誰第一是右軍逸少庾翼家鷄莫比(庾翼書云/皃軰賤家)
(鷄愛野雉皆學逸少/書須吾下當比之)有妙帖鵝群裹鮓神蹟尤矜修禊
一自賺入梧宫閉伴寶衣長殉幽翳還幸得榻來定武石
本離離騰古翠視淳化與光和兒輩色鬬鷄彛象簋供歷
代君臣淸賞流徧深宫禁邸　人世滄桑閱幾度刼灰馬
矢歎龍僵虎踣波及魯魚亥豕揩老眼向殘縑裡滴透銅
仙淚痛多少玉盌珠箱鬼賣長陵夜市
　　怨朱絃
　　　寄菑川畢載積使君
憶水嬉天氣鮮新蘭葉離離燕子紛紛賣餳時候韶光妖
冶撩人樂游原上平康曲裡舞衫歌扇如雲更廣陵水色
半是堆藍半是拖銀樓上珠軒九曲船上湘簾四面一様
無塵還爭羡綠楊低處刺史留賔　正吳娘細鱠紅鱗玉
簫作使綉簟横陳小史菱花妖童荷葉宜笑宜嗔嬌歌一
曲美酒千廵忽見夕陽零亂且隨著裊裊金鞭隱隱香輪
早辦兩行燈火留待參差歸騎同入城闉奈此日依稀記
省事巳前春
　　穆䕶沙
　　　題苕中沈鳯于孝亷被園偕隱圖
吮黛調鉛素偃霜毫渲染如許是東陽才子蘋洲詞客壓
倒秦觀賀鑄携嬝嬝吹簫樓上侣小葺個短籬疎圃藥砌
畔紫葳𬎼放花架外玉鬖髿吐嫰紫嬌黄長紅小白烟條
露葉倩誰梳怡曉粧纔罷手香輕摘人在綠窗語　惆悵
襟懷誰訴鎭相看卓家眉嫵正春衫對挽蠻牋低墮情知
粉郞新句怕笛伎筝人歌易誤須紅豆今番親譜小立有
簾前桂子授意把碧簫潛取摒擋偷聲商量減字月波浸
徹畵屏虛向前溪更滌氷甌宵　煎顧渚
　　三臺
　　　春景用万俟雅言淸明原韻
又紅閨掛殘斜月香塵鏤完㣲雨整飛蟬一望碧虛前見
皎鏡溶溶南浦風光汎漸蘸垂楊縷三春景如花似霧鞦
韆社淡日濃烟蹴鞠隊緐筝急鼓料鳯城鈿車寶轂不住
紛紛來去喚桂子小玉報花香日煖與隔墻隣女　踏靑
須結伴東郊路看多少綉簾珠戸喜今日滿院晴絲怕明
朝一庭落絮更杜宇喚取春老榆錢壓將春暮憶去年元
夜玩燈時曾立在火䦨珊處轉盻又星橋燃蠟炬閙蛾兒
紅樓紫府休沾惹竊玉閒愁且安排尋香公務
　　抛毬樂
　　　咏美人蹴鞠
聞道凝粧多暇蟬髩嬌嫭匀面纔了絙額初竟纎纎眉嫵
蘸畵縠翠羽低飛壘香閣紅襟新乳正好作劇尋歡小叠
魚箋遍約嬉春女向煖日紅樓商量細數氤氲粉澤喧闐
笑語筭白打鞦韆和格五總然無意緒且水晶簾畔斜穿
鞠域相邀同去　此際綽約輕盈嬌花百朶瓊枝一樹寶
釵鬆羅襪小争漾絳綃窮袴玉醉花欹吹亂紅巾幾縷一
泓香雪臨風慢舞髣髴似滚瓊閨絮更香毬將墜最憐小
玉多能傍襯凌波微歩漸蹴罷春憨扶髩影嬌喘渾無語
小換輕容滿身紅雨
　　稍遍
　　　咏彈筝
何處放嬌砑羅裙上一寸銷魂地倚桃笙恰恰罷梳頭正
是懨懨天氣上靑樓輕攏髩棗乍捱纎笋萬種情如水正
撘定鮫綃粧完義甲十二鈿蟬櫛比對玉荷淸影顫瓊枝
又小語流鶯上柳絲慢撚斜搊鬟軃衫偏那人情味　似
秋夜楚天急雨彈入空舲裡鼓神絃含啇嚼徵盡伶俐拍
碎棠梨唱殘紅豆一雙玉剪低還起印粉痕圓凝愁聲重
碧到眉峯無際怪窗前􁍝􁍝落紅輕墜見十五檀奴綠窗
西要竊聽曲中私意不覺閣住銀􁐼婉轉籌身世種玉前
緣簸錢舊事脉脉縈牽不巳家鄉秦隴幾時歸此曲可憐
猶在耳
　　　酒後柬丁飛濤卽次其贈施愚山韻
大呌高歌脫㡌驩呼頭没酒杯裡記昨年馬角未曾生幾
喚公爲無是君不見莊周􁇀園傲吏洸洋玩弄人間世又
不見信陵暮年失路醇酒婦人而已爲汝㧞劍上崦嵫令
虎豹君門勿然疑古人有云雖不得肉亦且快意　君言
在遼西大魚如阜海無際饑咽冬靑子雪窖人聊復爾土
炕夜偏長燭花坌湧琵琶帳外連天起更萬里鄕心三更
鴈呌那不愁腸如醉我勸君莫負賞花時幸歸矣長噓復
奚爲筭人生亦欲豪耳今宵飮博逹旦酒三行以後汝爲
我舞吾爲若語手作拍張言志黄鬚笑捋凭紅肌論英雄
如此足矣
　　　讀彭禹峯先生詩文全集竟䟦詞卷尾兼示令子
　　　　中郞直上兩君
自古穰城從來宛葉嶄絶誇形勢有千年諸葛臥龍岡蕭
蕭英魂覇氣其西引武關啇於六百昔人以戰爲兒戲其
南控襄樊析酈房竹常産畸人烈士公也生值亂離時好
說劍談兵射且騎鬚作蝟張箭如䲭呌言天下事　噫此
世何爲巖疆好以公充餌僰㸑牂牁地鬼燐生鼓聲死猶
記靖州城連營賊火楚歌帳外凄然起公左挈人頭右提
酒瓮大嚼轅門殘胔奈縛他烏獲矐漸離則女子傭奴盡
勝之論通侯羊頭羊胃吾讀公也全集有刀聲戞觸人聲
嘈囋舞聲綷䌨更雜筑聲淒異忽然牛飮酒池聲又鬼聲
啾然林際
　　　曾庭聞至
有客蒼然萬里而來精悍眉端做訴蹉跎少壯迅流波筭
狂奴半生磊砢炙轂踝高談直驚帝座周旋與我寧爲我
嗟廿載河湟全家關隴虞兮其若之何况赫連城下虎腥
多更無定河頭毒龍窩夜少氊房馬腹中間鼾咍竟臥
邀羌女秦娥豪豬皮染茜紅鞋脫㡌侮群帥醉來遑恤其
他奈少婦窮邊三年淺土壊羅裙被楓根裹遂不覺神傷
悄焉淚濕浮生漸識因果乃豪氣狂踪盡摧挫向法鼓齋
魚修梵課更誰知刼風吹墮今年作事大謬又捩蘆溝柁
道上路鬼揶揄近日前軰何其計左東風下第渡滹沱笑
洛陽黒貂裘破
　　戚氏
　　　東程邨文友
想當年黄公壚畔興翩翩盤馬雕龍春風門巷盛貂蟬有
鄒陽董相一時賞譽重琅玕畧記旗亭遊處都相似爾我
周旋自許上流人穪名士終朝蹋臂縈牽更兒呼德祖弟
畜灌夫意氣無前　憶唱綠幘金丸風流放誕並坐響鵾
絃髣髴是巷名金線幕號紅蓮囘中下杜油璧雕鞍曾經
墜粉遺鈿狂奴減未癡人死未詬厲語亦相憐　分携成
舊雨酒闌追省一往淒然同學少年雖徤奈酒徒散盡不
堪言道政坊頭延秋門外憶了千千萬論窺簾映柱人何
限都分付碎雨零烟念故人一様艱難總蕭瑟江南庾子
山寫瑶琴怨我彈未了又怕君彈
　　鶯啼序
　　　春日游平山堂卽事
三月雷塘口多少游絲浴鷺正㶑灔文縠初平金溝種滿
芳樹屏幕津樓斜蘸水鞦韆春院閒吹絮喜夾衣初試艇
子一雙摇去　陣陣鬂絲層層簾影齊問平山渡隔船紗
裊裊亭亭影落淥波深處照菱花水面明粧唱竹枝風前
詩句又東園芍藥纔紅金鈴争䕶　蘭橈小攏看遶徑裙
花漾塵微歩漸鋪遍氍毺玉笋飛觥春纎拂素紅子低𫾣
靑梅小摘欄干却立頻囘顧驀地見玉釣斜下路傷今弔
古黯然偷注横波此處是隋皇墓　幾番怊悵流水東風
往事渾無據且趂江流正滑好放蜻蛉慢揺紈扇重歌金
縷暝翠將沉船頭欲轉茱茰灣子紅橋下妬游童寶馬將
人覷可憐此際歸來兩岸榆錢一天絲雨
　　　蘭陵邵子湘有畵像五幀一展書一課耕一垂竿
　　　　一游嶽一蕉團索予題詞余因賦是篇
一圖執卷堂前後蕉黄竹翠環墻隙激水鏘鳴㶁㶁聲循
簷際中有一人攤卷讀不知所讀何經史想讀當佳處時
復奮袂抵几　其一江村滌塲納稼髣髴柴桑里敞村扉
箕踞松根揮斥田奴彊以映斜陽老㹀驅來漾新蟾雛鳬
驚起芍陂樗杜足平生千塲磑碓一圖泛艇濕徧船頭
綠篛是洞庭烟水軟幔障疎櫺斜裊茶烟細縈溪尾釣得
鰲來曬將網去撥棹入江鄕漁市其一圖竹杖還㯶履層
巒叠嶂秋深槲葉參天夜靜松花滿地　廢箸沉吟輟耕
太息往事都非矣何苦上書北闕侘傺無成種豆南山蕪
荒不治龍争七澤虎鬭千山釣名釣國終非計便終南㨗
徑徒爲爾亟圖翠蔓靑藤峭厂枯團放吾鼾睡
　　豐樂樓
　　　辛酉元夜
上元許多往事摺蠻牋倦寫對皎皎一片氷輪背人鉛淚
偷瀉記年少心情百種抛來都付傳柑夜月將圓狂到收
燈那宵剛罷　要識狂奴踪跡除是問寶釵羅帕喜人月
一色相看盈盈堆滿簾罅粉墻西火蛾低旋軟幔左飛蟬
頻缷也曾招花朶般人倚風輕罵　誰差詞客去作官人
舊情仍亂惹况今歲鳯城中烟柳外添了萬盞晶籠水邊
斜挂獅蠻假面叅軍雜㸑綉帷飄得天街滿更夾路香謎
憑人打鸞鞾獸襖幾群牙帳毬門彈壓紫陌坊瓦　昇平
士女京國樓臺荷九重放假囑閶闔鷄人漫唱月總西沉
人忍空辜舞塲歌榭緩扶薄醉御溝斜轉前門小立偏妬
煞綴犀釘鈿粟繚垣下往來月裡摩挲多被春䜟絮伊情
話(燕京風俗元夜婦女競往前/門摸釘爲戲相傳䜟宜男也)
迦陵詞全集卷三十終
