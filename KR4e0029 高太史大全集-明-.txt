#+TITLE: 高太史大全集-明-
#+DATE: 2018-05-12 10:19:57
#+SOURCE: github.com/kanripo/KR4e0029 master a79d4d02                
　髙太史大全集叙
　故嘉議大夫戸部侍郎前翰林國史院
　編脩官授　諸王經青丘先生髙啓文
　集二十四卷舊一千若干篇今二千若
　干篇儒士徐庸字用理之所廣也用理
　既以類廣先生文集乃以示昌昌謹爲
　序之曰夫将以所學明先王之道救當
　世之弊則必著于言焉庻㡬見者之用
　聞者之有攷也六經更聖人之手其言
　粹然一出于正要之所以存鍳戒者亦
　多聖人既沒縱横捭闔之說興大道㡬
　微漢廣游學之路董生賈誼始各以其
　學自見著書數千萬言沉雄簡奥其明
　先王之道陳當世之務畧備矣唐韓愈
　起力變八代之衰習故其言惟醕而杜
　甫李白又各以其學自見明王道具時
　政謂之詩史宋歐陽脩博學力行本論
　之言有益於治至朱元晦則根據六經
　之㫖攘斥百氏之非巋然爲世儒宗其
　大要使人審王伯之畧致義利之辨而
　已今諸家之言具存考之可知用之猶
　尚可行也盖三代而下漢唐宋之所以
　聳徳著業而繼焉以稱治者有頼於是
　焉先生生元丙子少禀神慧長讀六經
　諸家之言融而通之㑹而成之又取而
　力行之其發之於言則浩乎如大川之
　决防也鏘乎如洞庭之張樂也儵乎如
　幽壑之舞蛟也致之於用則如射者之
　於的凖乎其無疑也然值國步之既促
　不苟於用隱於青丘豋髙望逺撫時懐
　古其言多激烈慨慷若将於世無足爲
　者及我
太祖髙皇帝定鼎建業肆
　詔徴賢先生起與元史之脩録善醜惡
　儒者之功庶㡬彰施史成授諸王經進
　户部侍郎尊顯極至先生感之力頌先
　王之道以匡濟世務言多雄偉竒古足
　以聳張徳業禆益治化時甚頼之未乆
即辭去去後亦蹇連以死嗚呼殆天所
以厄斯文也嘗竊論焉天道惡滿取之
　不可以全然詘其身則必信其聲是以
　董賈貶逐而名長甫白窮放而詩傳韓
　愈歐陽脩朱元晦雖號通顯而未免罷
　斥然其言至於今誦習而師承者不衰
　正柳宗元所云生而不遇死則垂聲者
　衆也先生死始三十有九使少優㳺而
　待之則得将止於是乎言将止於是乎
　行将止於是乎嗚呼天實爲之謂之何
　哉用理師學於先生之言得之既深遂
　勤圖傳之亦使聞者考之而可知見者
　用之而可行以明其言之果有頼於世
　也嗚呼厚矣
　景泰元年庚午冬十二月望日
賜進士出身呉劉昌序
　缶鳴集序
　人生而形具矣形具而聲發矣因其聲
　而名之則有言矣因其言而名之則有
　文矣故文者言之精也而詩又文之精
　者以其取聲之韻合言之文而爲之也
　豈易也哉近之於身逺之於物大之爲
　天地變之爲鬼神與凢古今治政民俗
　之不同史氏之不及具載者取而詠歌
　之載賡之不費辭說而極乎形容之妙
　比興之微若是者豈非風雅之遺意哉
　宜君子有以取之呉郡髙君季迪少有
　俊才始余得其詩於金華見之未嘗不
　愛及来　京師同在史局又得其所謂
　缶鳴集者閲之累目不倦合古今體數
　百首其事雖微可以攷得失備史氏之
　所懲勸其辭則余之所欲摹擬而莫之
　工者鏗鏘振發而曲折窅如也果何自
　而得之方呉郡未入板籍不幸爲潜竊
　者據之擅其利者十年矣士於是時熟
　不苟升斗之禄以自活􁃿釡間季迪日
　與之處曽不凂焉顧乃率其儔類倡和
　乎山之厓水之澨取世俗之所不好者
　而好之含毫伸牘鳴聲咿咿及其得意
　又自以爲天下之樂舉不足以易其樂
　焉此其所得爲如何哉吾聞鍾聲鏗而
　立號石聲磬而立辨絲聲哀而立㢘竹
　聲濫而立㑹鼙鼓之聲灌而立動若缶
　鳴之聲果何音也其西音乎南音乎抑
　太古之遺音乎不然則天下将治正始
　之音将作而此其兆乎何爲一旦而及
　吾耳也得乎天者不求知於人求知於
　人者不得乎天季迪不求知於余而余
　知之者啇聲之歌不必出於巳也而曽
　子歌之焱氏之頌不必費辭也而後世
　稱之則季迪之樂亦余樂也嗟夫憧憧
　徃来朋從尔思孰䏻爲余發其吟風之
　趣乎季迪由是求之其於道也㡬㡬矣
　洪武二年秋七月長山病叟胡翰序
　缶鳴集序
　髙季迪詩十二卷凡爲樂府五七言近
　古體九百三十七首余爲叙而評之曰
　季迪之詩雋逸而清麗如秋空飛隼盤
　旋百折招之不肯下又如碧水夫渠不
　假雕飾翛然塵外有君子之風焉以余
　之所言而余之所不言從可知已然則
　季迪之詩集不可傳也歟季迪中呉人
　余嘗論呉中之詩唐有陸魯望宋有范
　至能魯望之詩寄興幽逺而其音響則
　駸駸巳迫於晚唐至䏻之詩措辭温縟
　然其格調特宋焉而已耳在勝國時余
　適呉則陳子平詩其爲言率實而流麗
　揆之陸范吾不知其孰先孰後也呉之
　詩在元惟子平而知者盖鮮今吾於是
　復得季迪之詩焉季迪年方壮志氣偉
　然其所自見殆不止於詩而其於詩則
　已能自成家與唐宋以来作者又不知
　孰先孰後也嗟乎詩之道微矣世之有
　志於斯者莫不鞠明䆒曛疲心思於簡
　牘間而後爲言乃或有可傳其不可傳
　者固不可勝數是不可不謂之難也以
　詩之難能如此而季迪乃以此自成家
　追古之作者以爲並豈非其才之過人
　也歟序而傳之世必有因其詩而知其
　才者矣季迪名啓季迪字也頃承　詔
　與余同脩元史㝷入　内府教胄子授
　翰林國史編脩云
　洪武庚戌三月翰林侍講制金華王禕
　序
　缶鳴集序
　言之精者謂之文詩又文之最精者何
　以知其然耶二氣爲之槖籥而鼓之以
　風霆然後天之聲出焉衆竅爲之呼吸
　而盪之以江河然後地之聲出焉受形
　於兩間而靈於物者爲人然氣至混然
　天成發宣鴻欝然後人之聲出焉凢人
　有聲斯有言有言斯有文文至於詩包
　括品彚陶冶化工根乎性情之真達於
　音響之妙宫商間作金石並鳴由是而
　聲之用極矣世皆知以詩而觀詩或未
　知以文而觀詩因謂詩特文章之末技
　庸詎知聲成文謂之音而詩之中文已
　具焉韓退之之言曰李杜文章在光𦦨
　萬丈長斯言也其善論詩者已然非天
　機悟入識見超詣亦何足以語此哉渤
　海髙君季迪踈爽雋邁警敏絶人無書
　不讀而尤邃於群史與余友二十年余
　知季迪之能言也久然未甞不以其詩
　而得之也始季迪之爲詩不務同流俗
　直欲趋漢魏以還及唐諸家作者之林
　毎一篇出見者傳誦名隱隱起諸公間
　及游四方不懈益勤刮磨潄滌日新月
　異薦紳諸老咸自以爲不及季迪之於
　詩誠精矣然其意則自謂古風人一辭
　不如是也三百篇之傳豈皆出於一人
　之手或著其一二皆可以遺之後来尚
　奚以多爲哉吾非欲成一家言亦性焉
　而嗜之之䔍殆與人之耽恱世好者同
　一肆志留情而其樂盖未䏻以此而易
　彼也聞者以爲然當其一室燕坐圖書
　左右離列拂拭塵埃几案間㝠黙覯思
　神與趣融景與心㑹魚龍出沒巨海中
　殆難以測度或花間月下引觴獨酌酒
　酣氣豪放竒作楚調已而吟思俊發湧
　若源泉捷如風雨頃刻數百言落筆弗
　能休故季迪之詩縁情随事因物賦形
　横縱百出開合變化而不拘拘乎一體
　之長其體製雅醇則冠冕委蛇佩玉而
　長𥚑也其思致清逺則秋空素鶴廽翔
　欲下而輕雲霽月之連姢也至其文采
　縟䴡如春花翹英蜀錦新濯其才氣俊
　逸如泰華秋隼之孤騫昆侖八駿追風
　躡電而馳也季迪之於詩可謂䏻盡其
　心焉尔季迪之詩甚多有吹䑓集缶鳴
　集鳯䑓集凡爲書㡬二千首皆當世之
　儒先君子序其端今年冬予訪之呉淞
　江上季迪出其詩示予盖取舊所集諸
　詩益加刪改彚粹爲一緫題曰缶鳴集
　自古樂府歌行而下至五七言諸體得
　詩三百餘篇皆其精選富矣哉亦可謂
　不易矣然是編也特以今年庚戌冬而
　止後有作當别自爲集季迪不以余不
　肖属余序之庸敢叙諸編端以俟季迪
　家姑蘇甞應召脩元史教西學弟子貟
　入翰林爲編脩擢戸部侍郎　賜㱕郷
　里云
　洪武三年十二月既望史官呉郡謝徽
　序
原序
天下無事時士有豪邁奇崛之才而無所用往往放於山
林草澤之間與田夫野老沉酣歌呼以自快其意莫有聞
於世也逮天下有事則相與奮臂而起勇者騁其力智者
効其謀辯者行其說莫不有以濟事業而成功名蓋非向
之田夫野老所能羈留而狎玩者亦各因其時焉爾今天
下崩離征伐四出可謂有事之時也其決策於帷幄之中
揚武於軍旅之間奉命於疆場之外者皆上之所需而有
待乎智勇能辯之士也使山林草澤或有其人孰不願出
於其間以應上之所需而用已之所能有肯槁項老死於
布褐藜藿者哉余生是時實無其才雖欲自奮譬如人無
堅車良馬而欲適千里之塗不亦難歟故竊伏於婁江之
濱以自安其陋時登髙邱望江水之東馳百里而注之海
波濤之所洶􁱎煙雲之所杳靄與夫草木之盛衰魚鳥之
翔泳凡可以感心而動目者一發於詩蓋所以遣憂憤於
兩忘置得喪於一笑者初不計其工不工也積而成帙因
名曰婁江吟稿若在衡門茅屋之下酒熟豕肥從田夫野
老相飲而醉拊缶而歌之亦足以適其適矣因序其篇端
以見余之自放於江湖者爲無所能非有能而不用也(婁)
(江吟藁自序)
古人之於詩不專意而爲之也國風之作發於性情之不
能已豈以爲務哉後世始有名家者一事於此而不他疲
殫心神捜刮萬象以求工於言語之間有所得意則歌吟
蹈舞舉世之可樂者不足以易之深嗜篤好雖以之取禍
身罹困逐而不忍廢謂之惑非歟余不幸而少有是好含
毫伸牘吟聲咿咿不絶於口吻或視爲廢事而喪志然獨
念才疎力薄旣進不能有爲於當時退不能服勤於畎畞
與其嗜世之末利汲汲者争騖於形勢之途顧獨事此豈
不亦少愈哉遂爲之不置且時雖多事而以無用得安於
閒故日與幽人逸士唱和於山巔水涯以遂其所好雖其
工未敢與昔之名家者比然自得之樂雖善辯者未能知
其有異否也故累歲以來所著頗多近客東江之渚因間
始出而彚次之自戊戌至丁未得七百三十二篇題之曰
缶鳴集自此而後著者則别爲之集焉藏之巾笥時出而
自讀之凡歲月之更遷山川之歷涉親友暌合之期時事
變故之蹟十載之間可喜可悲者皆在而可考固不忍棄
而弗録也若其取義之或乖造辭之未善則有待於大方
之教焉(缶鳴集自序)
呉爲古名都其山水人物之勝見於劉白皮陸諸公之所
賦者衆矣余爲郡人暇日捜奇訪異於荒墟䆳谷之中雖
行躅殆徧而紀詠之作則多所闕焉及歸自京師屏居松
江之渚書籍散落賔客不至閉門黙坐之餘無以自遣偶
得郡志閱之觀其所載山川臺榭園池祠墓之處余向嘗
得於煙雲草莽之間爲之躊躇而瞻眺者皆歷歷在目因
其地想其人求其盛衰廢興之故不能無感焉遂采其著
者各賦詩詠之辭語蕪陋不足傳於此邦然而登髙望逺
之情懷賢弔古之意與夫撫事覽物之作喜慕哀悼俯仰
千載有或足以存勸戒而考得失猶愈於飽食終日而無
所用心者也況幸得爲聖朝退吏居江湖之上時取一篇
與漁父鼓枻長歌以樂上賜之深豈不快哉因不忍棄去
萃次成帙名姑蘇雜詠合古今諸體凡一百二十三篇云
洪武四年十二月日前史官髙啓序
髙太史大全集卷之一
　　　　　　　　　　　呉郡髙啓季迪著
　　　　　　　　　　　南州徐庸用理編
　　古樂府
　　　上之囬
聖主重行幸六蚪法乾旋北巡初避暑東祠已祈季
群官從淸塵粲若星䴡天前揚豹尾竿左靡魚湏旃
瀚海通漢月蕭関絶胡煙碩奉千齡樂皇躬長泰然
　　　君子有所思行
騁望京輔地金城千里餘峩峩松栢陵靄靄桑柘墟
明堂表靑陽飛觀切紫虗况有戚里第髙樓夾清渠
愛妾舞羅縠嬖奴鳴珮琚東園賜秘噐上林乗副車
玄運有恒旋盛時無乆㞐勿嗤城南巷寂寞楊雄廬
　　　李夫人歌
延年罷歌少翁望蘭芬凄凄銷複帳臨殁最難忘欷
􁔿不相嚮陳杯觴列燈火是耶非幄中坐新宫漏殘
星欲堕
　　　古别離
它人豈不别所别諒有由嗟君今何營輕薄好逺逰
遥遥京洛車汎汎江漢舟君身非賈胡所至自輙留
徽音己冥邈思懐尚綢繆露滋紅蘭春霜變緑桂秋
此時望歸來含情上髙樓川途本無限君去焉得休
碩令中斷阻化彼山與丘
　　　燕歌行
淸啇變節朱火違嚴霜塗庭卉木腓邊城早寒未授
衣念君遐征不䏻歸涼風時來動中闈蠨蛸在戸熠
燿飛賤妾宵興歎無依簮珥不施减容輝欲寫憂思
撫瑶徽君今不在聽者稀啓明未出燈巳微愛而不
見徒歔欷
　　　呉趨行
僕本呉郷士請歌呉趨行呉中寔豪都勝䴡古所名
五湖洶巨澤八門洞髙城飛觀𬒳山起游艦沸川横
土物既䌓雄民風亦和平泰伯徳譲在言游文學成
長沙啓伯基異夣表休禛舊閥凢幾家奕代産才英
遭時各建事狥義或騰聲財賦甲南州詞華並西京
兹邦信多羙粗舉難備稱碩君聽此曲此曲匪誇盈
　　　南山有鳥
南山有鳥北山羅两地一失驚風波哀鳴獨宿心靡
他竟抱幽恨歸山阿不及山上松纏綿同女蘿君歸
来聽妾歌相思感君情意多贈君明珠涙滂沱死生
茫茫終柰何
　　　玉波冷雙蓮
金風暮剪雙頭蕋啼臉辭秋嫣血紫宫女三千罷笑
喧錦雲障冷鴛鴦死滿江煙玉流古香㝷魂吊影愁
茫茫呉天墜露衰紅濕一夜波涼小龍泣
　　　蕋秀葯華
春香上羅𥜗暗引蘭橈渡蝶散掩紅房王孫歸巳暮
斜條拂蛾髩采擷同芳杜脉脉雨煙濃江皋斷腸路
　　　呉鈎行
呉鈎若霜雪呉人重遊俠罇前含笑㸔上有仇家血
　　　短歌行
置酒髙䑓樂極哀来人生處世能幾何哉日西月東
百齡易終可嗟仲尼不見周公皷絲拊石以永今日
歡以別虧憂因㑹釋燕鴻載鳴蘭無故榮子如不樂
白髪其盈執子之手以酌我酒式咏短謌爰祝長壽
　　　白馬篇
白馬金鏤鞍流光皎如練龍沙積雪裏一去誰當見
昨日羽林児獨拜建章殿天子親賜與騎向交河戰
􁀣驅不辭家恐獲逗遛譴萬里倐若飛神速虜難變
前收日逐屯右斷康㞐援事定入関来箙中有餘箭
　　　宛轉行
宛轉復宛轉宛轉日幾廽君腸鹿盧斷我腸車輪摧
　　　長門怨
憎寵一時心塵生舊屋金苔滋銷履迹花逺度鑾音
暮雀重門逈秋螢别殿隂君明猶不察妬極是情深
　　　班健伃
微誠雖可守妙舞却難工已别増成舎𥘉来長信宫
扇歸秋篋裏燭㓕夜帷中莫忌争新寵曽辭玉輦同
　　　閶闔篇
天門迎旭開紫霞八表洞逹春無涯閣道縈迴度鸞
車羽旗揚彩鍾皷撾後宫三千人秀色掩盡世上花
宸遊時過廣成家瑶觴再壽盛露華一仁興萬福加
何湏慕神仙辛勤錬丹砂小臣微詞欲拜獻帝徳自
大非爲誇
　　　塞下曲
日落五原塞蕭條亭堠空漢家討狂虜籍役滿山東
去年出飛狐今年出雲中得地不足耕殺人以爲功
豋髙望衰草感歎意何窮
　　　折楊桞歌詞二首
髙枝拂翠幰低枝垂綺筵春風千萬樹此樹妾門前
江頭横吹悲北客休南去聞道武昌門愁人無别樹
　　　空侯引
濁流赴海東若傾津卒刺船朝不行公乎提壷徑欲
渡大聲呼公公不顧飢鯨饞蛟肆啖吞竟以深淵作
髙墳貪生悪死誰不有公獨不然果狂叟二十五絃
彈且歌公今渡河将柰何公今渡河将柰何
　　　将進酒
君不見陳孟公一生愛酒稱豪雄君不見楊子雲三
世執㦸徒工文得失如今两何有勸君相逢且相壽
試㸔六印盡垂腰何似一巵長在手莫惜黄金醉靑
春幾人不飲身亦貧酒中有趣世不識但好富貴亡
其真便湏吐車茵莫畏丞相嗔桃花滿溪口笑殺醒
遊人絲䋲玉缸釀初熟揺蕩春光若波緑前無御史
可盡歡倒著錦𫀆舞鸜鵒愛妾已去曲池平此時欲
飲焉能傾地下應無酒罏處何苦寂寞孤平生一杯
一曲我歌君續明月自来不湏秉燭五岳既逺三山
亦空欲求神仙在杯酒中
　　　雨雪二首
雨雪暗桑乾深愁沒馬鞍臨関将月認霰磧作沙看
不阻胡児獵聊供漢使飱春風消不得三月戍𫀆寒
雨雪暗龍沙愁隂入漢家恨迷靑冡草驚見黒山花
夜積氊廬重朝随羽斾斜空思鳷鵲觀栁色變年華
　　　羅敷行
陌上三月時柔桑多緑枝携筐行采葉日暮畏蚕飢
君来駐車馬相逢在桑下謾說同心言不是知音者
君貴多輝光妾賤無紅粧自信田間婦難從天上郎
長安畫樓宇無限如花女使君當早歸莫共羅敷語
　　　當罏曲
光豔動春朝粧成暎洛橋錢多自觧數筝澁未䏻調
花如秦苑好酒比蜀都饒深謝諸年少来沽不待要
　　　遊俠篇
遊俠向何處蕩蕩長安城城中暮塵起殺人無主名
所殺豈私仇激烈爲不平新削安陵刀光奪衆目明
不畏赤棒吏里閭自横行灌夫託爲友袁盎事以兄
負氣不負勢傾身復傾情笑顧年少軰瑣瑣真可輕
　　　関山月
月出遼海東朔雲捲胡風纔升榆塞逺復照桞城空
影滿雕弧外光沉金柝中思家舉頭望今夜一軍同
　　　鞠歌行
玉藴彩劒閟鋒牛鐸之音混黄鍾俾神竒作妄庸揚
微察陋世罕逢物有合執必從如魚得水雲與龍夷
吾囚伊尹農二主舉之享萬鍾嗟古人孰繼踪女子
猶爲恱已容
　　　古詞
妾刀不斷機郎行當早歸還将機中錦作郎身上衣
　　　王明君
都門塵拂春風面臨別㸔花淚如霰君王惆悵惜蛾
眉不似前時畫中見白髪呼韓感漢恩寕胡謾號閼
支尊氊裘肉食夲異俗不如但嫁巫山村黄沙白雪
無城闕手冷鵾弦夜彈歇相随萬里到穹廬只有長
門舊時月妾語還憑歸使傳妾身沒虜不湏憐碩君
莫殺毛延壽留畫商岩夣裏賢
　　　烏夜啼
啼烏驚多棲未乆半起踈桐上髙栁燈下佳人顰淺
眉機中少婦停纎手月入空閨夜欲深数聲猶似聽
君琴
　　　行路難三首
君不見盤中鯉暫失風濤登爼几君不見枝上蜩纔
出糞壌凌雲霄推移變化詎可測勿謂明日同今朝
出乗髙車入大馬半是當年徒歩者范叔曽逃客溺
餘衞靑亦在人笞下悠悠行路莫相欺爲雌爲雄未
可知
危莫若編乕湏險莫若觸鯨牙行路之難復過此前
有瞿塘後褒斜杯酒朝驩矛刄夕加恩仇反覆間楚
漢生一家鈎弋死雲陽鴟夷棄江沙所以賢逹人髙
飛不下避网罝行路難堪歎嗟
雕林玉案刺繡茵宜城酒多光照滿坐㽞北方之上
客謌侑南國之佳人盛時徂流若川水榮貴長存竟
誰是魏帝髙臺碧瓦空梁王故苑黄塵起世人傾奪
首未迴可怜不飲冡纍纍
　　　劉生
結客諸陵下平生好排難鵜瑩白楊刀鵲驚黄柘彈
投瓊逺邸夜擊筑髙樓旦念無可報恩空推車壁歎
　　　怨歌行
妾始充下陳嬌客常自持上宮三千妓一一妬蛾眉
絃急有斷聲鏡暗無妍姿遂令開時花遽作落後枝
昨夕歌吹歡今夕蛩語悲從来班倢伃不勝趙昭儀
　　　雉子班
雉子班雊朝陽低飛蓬蒿隱文章五歩一啄于彼山
梁爭雄决闘憤氣張好勇守介性之良安能受馴畜
歛翼自摧傷
　　　蒿里
素驂駕廣桞蕭蕭出城闉玄廬儼象設猶恐死有神
古原閉愁冤荒草不得春一作泉下客長違室中親
昔興毎待旦今卧焉知晨歛衣巳成灰含具仍作塵
家門諒不逺欲歸竟何因平生所愛物娱玩由它人
哀哉此里中同逝壮老均聖賢亦豈免聞道庶可珎
　　　薊門行
行行光禄塞望望單于䑓天寒水草盡萬里孤軍来
中國多荒土窮邊何用開
　　　巫山髙
巴山西上巫峽深竒峰十二江之隂陽雲髙䑓不可
㝷但見丹楓碧樹攢幽林昔聞瑶姬在其下月爲環
玦風爲襟空山乆獨㞐偶感㐮王心楚宫閉秋夣彷
彿来同衾神仙㑹遇當有道豈效世俗成荒淫千秋
遺賦應多恨暮雨蕭蕭猨自吟
　　　上留田
有弟兄不見憐上留田行泣念彼先人上留田弟寒
衣不蔽身上留田兄富出乗華軒上留田死而棺槨
不全上留田它人爲塟古原上留田我行見此孤墳
上留田白楊一何翻翻上留田人生孰無弟昆上留
田爾獨大義不敦上留田隣人之歌悲不可聞上留
田
　　　董逃行
史侯稱臣董侯立山東義師烽火急羌児夾輦奉西
遷百姓驅随棄村邑蓽圭苑中髙作營千里不復聞
鷄鳴舊宫焚燒無片瓦黄金盡出諸陵下長安城頭
日欲晡董逃歌殘歌布乎
　　　碧玉謌
碧玉小家女𥘉無珠翠粧感郎相顧重朽質自生光
　　　堂上歌行
堂上歌歌南山主人爲歡仰客顔翠帷夜卷出兩鬟
移尊更飲花樹間花樹間有明月客不醉歌不歇
　　　隴頭水
人間何處無流水偏到隴頭愁入耳夜雜羌歌明月
中秋驚漢夣空山裏隴坂﨑嶇九迥折聲随到處長
嗚咽欲照愁顔畏水渾前軍曽洗金創血囬頭千里
是長安征人淚枯流不乾
　　　少年行二首
官侍長揚拜夕郎况憑内寵在椒房賜金十萬身無
用乞作胡姬一日粧
下直平明出禁門笑提慱局伴王孫寳刀不敢捋輸
却明日沙塲欲報恩
　　　芳樹
葳㽔映華闥窈窕臨清沼風姿巧弄春露氣微含曉
垂條拂過騎翳葉留歸鳥忽憶共攀人徘徊行獨遶
　　　放歌行
泰山玉檢書成功芝房正奏甘泉宫漢家五葉號全
盛有似白日𥘉當中雄鷄天上啼清曙春滿咸陽萬
家樹諸矦客子盡西来只道明時苦難遇褐衣不脫
見至尊立談一刻皆承恩賡詩已上栢梁殿獻賦還
過金馬門大道易登平若砥始信靑雲纔尺咫共喜
嚴徐得寵榮未容絳灌生讒毁丹詔仍聞訪草莱皇
心務欲攬群材嗟君猶在新豊邸日暮空謌歸去来
　　　空城雀
空城雀何局促城頭飛城下宿百匝得一枝千啄逢
一粟衆雛随啾啁所欲各易足不湏羡彼珍羽禽翩
翩髙集珠樹林一朝身䧟虞羅裏囬首空城不如尔
　　　相逢行
沽酒渭橋邊平陵俠少年相逢各有贈寳劍與金鞍
　　　妾薄命
寂寞復寂寞秋風吹羅幕玉階有微霜桂樹花已落
昔爲卷衣女承歡在瑤閣棄魚感淚多當熊慙力弱
寕知色易老難求黄金藥宫深去天逺憂思将何託
君恩非不深妾命自輕薄微軀願有報和氣死沙漠
　　　神仙曲
上清眞人古仙子保神鍊魄從無始眉上霜毫如髪
長幾見金烏日中死東遊不肎居蓬莱滄海頃刻飛
黄埃金輿玉座儼何處欝藍天上彌羅䑓碧桃落盡
花無數一笑虗空卷煙霧鳥篆玄文世莫窺茂陵還
掩蓬斜露
　　　結客少年塲行
結客湏結遊俠児借身報仇心不疑千金買得利匙
首摩挲誓許酬相知白馬縵胡纓行行人盡止朝遊
洛北門暮醉秦東市感君在一言不惜爲君死朱家
曽脫季将軍田光終酬燕太子君不見魏其盛時客
滿門自言一一俱衘恩魏其既罷誰復見飬士堂中
塵網遍始知結客難徒言意氣傾南山食君之禄有
弗報何况區區杯酒間結客不必皆薦紳緩急叩門
誰可親屠沽往往有竒士慎勿相輕閭里人
　　　長相思
長相思思何長愁如天絲逺悠揚揺風曵日不可量
不能絆去足唯觧結離腸関山碧雲㸔欲暮空幃坐
掩荃蘭香長相思思何長
　　　君馬黄
君馬黄我馬玄君馬金匼匝我馬錦連乾两馬喜遇
皆嘶鳴何異主人相見情長安大道可竝轡莫誇得
意爭先行揺鞭共踏落花去燕姬酒罏在何處
　　　團扇郎
團扇團且潔人言似明月明月豈得如長圎不曽闕
　　　楊白花
楊白花太輕薄不向宫中飛却度江南落羙人踏踏
連臂歌山長水闊柰尔何柰尔何春欲晚何不飛去
仍飛返洛陽樹多啼鴉愁殺人楊白花
　　　門有車馬客行
門有車馬客乃是故郷士昔別各壮顔今見不相似
上堂叙情親拜跪出妻子對案未能食歴歴問桒梓
當時同遊人十有八九死松栢長新墳荆棘生故址
歡言方未終悲感還復始因思興謝端嘆息不能止
　　　估客調
上客荆州商小婦楊州娼金多随處樂不是不思郷
　　　擢歌行
溶漾漢潭淸搴荷趂浪平船輕知體弱簮滑見鬟傾
落日懸江思浮雲結浦情去從千葉隱歸愛一花迎
呉歈井子夜誰似棹歌聲
　　　鷄鳴歌
北斗城頭北斗低萬家夣破一聲鷄馬蹄踏踏車轆
轆闕下連趍市中逐雄鷄安得噤尔聲利名少息世
上爭漫漫夜長人不驚
　　　華山畿
華山畿牛車止不同生可同死棺開棺開與郎去来
　　　長安有狹斜行
長安有狹斜狹斜僅容騎路逢兩俠童迴鞭問君第
君第渭橋西易覔難復迷長子侍温室次子籍金閨
少子備宿衞光耀與兄齊三子毎来返雜沓擁輪蹄
大婦彈鵾鷄中婦舞前溪小婦勸杯酒能唱白銅鞮
丈人莫遽起庭樹未烏棲
　　　雙桐生空井
雙生碧玉樹並覆黄金井根通夕潤深葉帶朝光冷
應有感秋人時来鑑愁影
　　　征婦怨
良人不碩封侯印乕符逺發當畨陣幾夜春閨悪夣
多竟得将軍軍覆信身沒猶存舊戰衣東家火伴爲
收歸妾生不識邊庭路㝷骨何由到武威𥿄幡剪得
招魂去只向當時送行䖏
　　　㐮陽樂
門前黄栁鴉雛宿羅幌低垂婢擎燭懸璫結珮略粧
成日莫相邀漢江曲水静花寒月小明舟中樓上闘
歌聲腸斷年年大堤路南商行過北商行
　　　飲酒樂
七絃五絃角奏一觴兩觴羽行且樂眼中人聚莫憂
頭上天傾
　　　鳯䑓曲
飛帬織霧秋㾗薄星漢低宫花漠漠瓊䑓夜寒閉嬴
女鵞管參差隔煙語瑶京舊佀招逺遊人間帳冷鴛
鴦愁海影無塵月如夣仙骨不欺鸞背重衰蘭泣露
空秦苑樷玉聲微彩霞逺
　　　羙女篇
羙女婉淸揚白晳纎且長豔色照上國不殊古姬姜
巧笑發令姿芳詞吐柔腸耀首有何物黄金作釵梁
珥懸磥砢珠禕帶霍納香新服製羅紈光輝䴡靑陽
止𬒮綉蛺蝶下帬織鴛鴦姗姗歩春風乍見驚欲翔
雖有楚大夫善賦焉䏻詳豈徒騁妍媚况乃持貞良
家㞐闢髙門宛在城中央過者共傾慕日晏停上襄
借問誰氏子無非金與張蹇脩豈不勤通辝重珪璋
中懐非所託鴈幣徒相将永宵歎遅囬起倚東西廂
君子苟未得年徂諒何傷
　　　将軍行
将軍結髪從鞍馬新領前軍號横野面謾不數屠狗
児負勇曽擒射雕者狼星掃天芒角斜大旗獵獵吹
風沙黄金傾盡飬部曲匈奴未㓕何爲家前日賢王
五千騎直入朝那殺邊吏天子𥘉聞怒赫然出師誓
奪河南地五營材官元自多詔書未湏微七科巳御
明堂推畫轂還開武庫授彫戈㶚陵原頭軍暁發北
出雲中與髙闕單于一夜六騾逃大漠無人唯漢月
塞下從兹𤇺火稀朝臣共賀震皇威人生寜似功成
樂白日長安皷吹歸
　　　長安道
長樂鍾聲動平津樹色開中郎長㦸衞丞相小車来
新城賜将第更築候神䑓誰念公車客空懐作賦才
　　　洛陽陌
九陌㸔春光紅塵起相接白玉車中郎緑珠樓上妾
栁迷臨水影花映當鑪頰日暮過銅駝相逢盡豪俠
　　　悲歌
征途險巇人乏馬飢貧少不如富老羙遊不如惡歸
浮雲随風零亂四野仰天悲歌泣數行下
　　　邯鄲郭公歌
郭公舞郭公舞天子無愁亦無苦醉後君臣一笑㸔
鄴宮長夜􁱪􁱪皷郭公郭公爾莫舞不觧平城圍竟
作長安虜髙山摧爲一抔土
　　　車遥遥
鵾鷄啼霜海城白征夫趣裝牛上軛天生兩轂轉長
途那得令君不爲客出門巳逺第一程耳中鳴鐸漸
無聲房戸寜嗟寂寞守山川唯念苦辛行欲車不行
碩車覆還愁損我車中王安得身如芳草多相随千
里車前緑
　　　楚妃歎
章華䑓前楚江水月色堕煙烏欲起六宫不敢觧羅
衣獵火照山君未歸
　　　神絃曲
秋燈畫壁熏煙埃石馬汗流神下来花衫娑娑絃切
切旋風吹幡愁百結雌狐學拜戴髑髏鬼箭䠶創血
洒秋老鴉飛散巫嫗泣苦篁嘯雨溪幽幽
　　　白紵詞二首
白紵出自呉女工著来色與素體同舞時偏向江渚
宫長䄂拂起微有風觴催管促四座中攬𥚑徘徊慘
曲終玉堦夜寒零露濃
出後閤臨前楹舞衣皎皎㓗且輕飄如白雲向空行
逥腰流目君已傾華燈吐𦦨欺月明喧譁不聞遺珮
聲茱茰實紅蘭葉紫千秋􁁅樂長如此妾身得向君
前死
　　　呵那瓌
牛羊草漫野大帳天山下十萬控弦児聞箛齊上馬
　　　江南意
妾本南國姝父母愛如珠貌豈慙明鏡身纔称短𥜗
學成采蓮唱曉出横塘上舟小復身輕随風兩摇蕩
歸時曲㟁傍恰見貴遊郎輟歌欲轉棹花淺不堪藏
将嗔却成哂相問那能隱雖怜郎意深終嫌妾家近
囬首各盈盈南湖月又生煙波三十里都是斷腸情
　　　銅雀妓
鄴宫已罷幸歌舞尚如期誰知㸔月夜却是望陵時
薌澤銷羅薦松風吹繐帷妾身未得死寕當憂色衰
　　　猛虎行
隂風吹林烏鵲悲猛虎欲出人先知目光燑燑當路
坐将軍一見􁀥矢堕幾家揷棘髙作門未到日沒收
猪豚猛虎雖猛猶可喜横行只在深山裏
　　　湘中絃
凉風嫋嫋月𥻘𥻘行色蘭香秋水濵一夜猿聲流淚
盡黄陵祠下泊舟人
　　　獨不見
白日沉大荒北風下天霜羅幃猶苦冷何况戍遼陽
别時秦槐靑今復胡草黄紅淚常自滋非因效啼粧
鴛機促夜響龍鏡掩晨光相思獨不見時久愈難忘
　　　豔曲二首
日莫淇水上折花行見歡鴛鴦蘇合彈騕􁑾鏤衢鞍
當時贈芍藥今日歎蘼蕪少年不相顧唯愛執金吾
　　　羽林郎
十五能挽弓入衞蒲萄宫武皇深假借父有沒邊功
秃衿綉羅短馬逸双䘖斷纔出閗鷄坊還過射熊舘
笑擲朱提銀娼樓爛醉春歸時衝市過辟易九衢人
横行自無避司隷休相忌明日浚稽山爲君遮虜騎
　　　燕燕于飛
燕燕何處飛相見江南路薲香細雨春桞色芳煙暮
纔從箔外歸復向舟前度莫入未央宫身輕有人妬
　　　浮遊花
宛宛庭中花狂風忽吹去無涯上入逍遥之雲天下
沒慘淡之泥沙開落夲同何足歎升沉偶異自堪嗟
　　　野田行
白楊樹下誰家墳火燒野草碑無文路傍尚卧雙石
馬行人指是故将軍當時發卒開隂宅千里送塟城
東陌子孫今去野人来髙處牧羊低種麥平生意氣
安在哉棘樷暮雨棠梨開百年富貴何足恃雍門之
琴良可哀
　　　邯鄲才人嫁爲厮飬卒婦
妾能擫趙瑟舊得君王眷更衣直夜房侍酒登春殿
出宮非故顔里婦猶相羡樷臺罷徃夣破屋流螢見
末路多若斯紛紛貴成賤
　　　壮士行
無險非髙山無勇非壮士半夜殺風来劍寒燈欲死
　　　秋風引
嗟爾秋風胡爲來哉奏商律兮瑟䫻而悲哀叩喬柯
而隕葉掃廣路以淸埃入班姬之永巷過㐮王之髙
䑓瑶琴自鳴羅幃齊開馬蕭蕭而嘶起鴻噭噭以翔
迴使崩雲駭浪振蕩於白日兮忽欲去而徘徊客有
懷郷失職而對此者恨盈襟而難裁但欲變天地之
摇落不知感節序之摧頺秋風生歸去来
　　　涼州詞二首
蓬婆城下凈無花慘慘黄雲漠漠沙卷葉誰将畨曲
奏白頭都護亦思家
關外垂楊早換秋行人落日斾悠悠隴山髙處愁西
望只有黄河入海流
　　　虞羙人曲
明月帳中泣悲風營外歌彷徨夜驚起何事楚人多
逥燈擁緑髻向劍蹙靑蛾效命自無恨君王其柰何
　　　築城詞
去年築城卒霜壓城下骨今年築城人汗􁮺城下塵
大家舉杵莫住手城髙不用官軍守
　　　永嘉行
帝衣濺血忠臣死五部𥘉興屠各子宣陽門外暁吹
笳持㦸誰爲衞宫士滿城草緑胡馬嘶内家散作軍
中妻六璽相随渡河去月明歸夣遂成迷萬里中原
非典午至今人說王夷甫
　　　神女宛轉歌二
駐君舟相見盡綢繆已遣大姬傾鑿落復令小婢進
箜篌歌宛轉宛轉意何長碩爲灰與火同泛玉爐香
觧妾珮相貽慰離異愁逐朝霞天際生懽随秋水江
頭逝歌宛轉宛轉情相續碩爲弦與軫共奏瑶琴曲
　　　東門行
出東門暮歸来入室四壁空突中無煙甑生埃弱妻
蓬頭稚子瘦使我心下忽有哀安能學東方生空抱
國士才身長七尺齒編貝索米不得取笑咍鷄鳴東
門早欲開仗劍當逺去不乗駟馬不復迴妻前挽衣
言君可棄妾柰此哌􁀾孩君莫憂無粮田中巳生䅘
君莫憂無裳機中布成尚可裁不湏苦慕冨貴冨貴
多有害菑賤妾與君生同居死即共作山下灰吾欲
行爲徘徊仰視蒼天重咄哉
髙太史大全集卷之二
　　　　　　　　　　呉郡髙啓季迪著
　　　　　　　　　　南州徐庸用理編
　　樂府
　　　秦筝曲
嬌絃細語發砑羅臂動玉釧鳴相和関雲隴月愁思
多愁思多聽此曲停蜀琴罷燕筑
　　　從軍行
関中悪少年占募去防邉匈奴入寇塞将軍下自天
楊旌三道出列格五營連龍城望兵氣馬邑斷人煙
星攅𤇺夜舉月偃陣朝圎渇飲䟽勒水飢飱属國氊
名勇單于憚功多天子憐寜令竇車騎獨擅勒燕然
　　　大梁行
大梁四面平如砥西去咸陽一千里魏王此地昔爲
都宫闕中天碧雲起車聲　夜未休帶甲十萬名
蒼頭撞鍾列鼎宴上客奉金走幣連諸侯信陵真是
賢公子富貴不驕天下士已訪侯嬴到里門復迎朱
亥經屠市傾身折節世莫同緩急竟頼斯人功邯鄲
秦軍一推破七國震動聞英風古城重過爲搔首幾
度秋風落楊桞沼上應無鴻鴈來苑中只有狐狸走
立馬塵沙日欲昏悲歌感慨向夷門豪華多少同銷
歇獨有髙名今尚存
　　　東飛伯勞歌
前飛蜻蜓後飛蝶桃葉楊枝毎相接誰家季女弄春
妍披煙暎日窓戸前金雀雙釵翠羽扇纈屏黼帳文
羅薦嬌羞年幾十五多将呈復隱柰愁何流暉倐沒
百花暝空持可憐誰作並
　　　春江花月夜
皓月金波滿竒花玉樹新浮輝與流艶倂弄一江春
還持誰可比結綺閣中人
　　　踏歌行
香塵和露踏成泥花下風寒鬂脚低夜静髙樓有人
聴起頭一句唱教齊
　　　子夜四時歌
白白復朱朱芳條罥綉𥜗摘来随女伴賽闘不曽輸
紅粧何草草晚出南湖道不忍便囬舟荷花似郎好
堂上織流黄堂前㸔月光羞見天孫度低頭入洞房
空幃擁爐坐夜冷微紅㓕郎意似殘灰無因得重熱
　　　迎送神曲
薦芳兮奠醑斵氷爲梁兮葺荷以爲宇神不来兮孰
與䖏空山愀兮暮多雨渺吾望兮瀟湘雲㝠㝠兮水
茫茫有羙人兮在堂盍歸来兮故郷
導赤鯉兮從玄鼉冷風囬兮水驚波儼靈旗兮来下
巫撫節兮安歌安歌兮未急倐逥輈兮山之側南有
淵兮北有湫神不留兮我心憂願歲来弓惠我秋
　　　有所思
有所思今安在煙霞迢迢隔南海昔年遺我翡翠裘
篋中久閉銷光彩宛如神仙在瀛洲乗濤欲至風引
舟同心之人乃離阻嗟我處此将何求
惻惻抱深隱靡靡踰崇丘凛凛歲欲徂役役車未休
不辝車未休但傷歳莫留窮隂蔽九野徒旅同時憂
豺虎當路啼猿猴出林遊我飢雪作糧我寒又無裘
徒思陽春日誰返羲和輈天時自有常淚下還復收
　　　擊筑吟贈張賛軍
擊筑上君堂君心不可忘哀聲流易水憤氣激咸陽
不向諸侯座寜来刺客塲今朝特前奏爲我一停觴
　　　苦哉逺征人
悠悠荷戈子謫發事逺征逺征無窮期千里萬里程
瞻斗知郷逺覧物悞歲更霜露鑠飢膚弊鎧蟣虱生
况兹三邊膚驕黠未易平聞笳已心摧赴刅仍骨驚
軍興有嚴誅賤命顧自輕區區在行間敢望竹帛名
柰何久不還主将功未成誰怜城南室思婦感鵲聲
　　　愛妾換馬曲
出帷掩紅𬒮離廐結青絲我取躡雲足君憐羞月姿
惟當樹功業詎必戀恩私囬首各巳逺春山将暮時
　　　羙人磨鏡詞
匣中舊鏡龍蟠背昏盡如同月逢晦㝷得街頭負局
翁粉鉛和汞拭青銅湏臾瑩徹無纎翳試整朝来暗
梳䯻光明還在只如新悔向塵埃久相棄明日照儂
自畫眉不湏問郎宜不宜
　　　朝鮮兒歌
朝鮮児髪緑𥘉剪齊雙眉芳筵夜出對歌舞木綿裘
軟銅鐶垂輕身回旋細㗋轉荡月揺花醉中見夷語
何湏問譯人深情知訴離郷怨曲終拳足拜客前烏
啼井樹蠟燈然共訝玄菟隔雲海兒今到此是何縁
主人爲言曽逺使萬里好風三日至鹿走荒宫亂寇
過鷄鳴廢舘行人次四月王城麥熟稀児行道路兩
啼飢黄金擲買傾装得白飲分飡趂舶歸我憶東藩
内臣日納女椒房𬒳禕翟教坊此曲亦應傳特奉宸
遊樂朝夕中國年耒亂未鋤頓令貢使入朝無儲皇
尚說㞐靈武丞相方謀卜許都金水河邊幾株桞依
舊春風無恙否小臣撫事憶昇平尊前淚瀉多於酒
　　　野老行
桒扈𥘉鳴麥花落大家小家蚕滿箔村中無吏夜捉
人老身醉歸行失脚自從明府一下車短衣糲飯即
有餘姓名免籍弓弩手新婦辟纑児讀書縣門前頭
桞飛絮春風又随官馬去鷄鳴相送拜道邊碩公受
取一大錢
　　　秋江曲送顧使君
秋江月滿秋潮大江上行人待潮過別離休說渡江
難半日順風船穩坐楚江茫茫葭菼平使君来時䧺
雉鳴子弟從軍隔江去幾家猶住夕陽城水田雖荒
飯常足芡米夜㫪二十斛誰道䌓華不及前戸無征
稅官無獄渡江渡江君莫留江北樂似江南秋
　　　湖州歌送陳太守
草茫茫水汨汨上田蕪下田沒中田有麥牛尾稀種
成未足輸官物矦来桒下揺玉珂聽儂試唱湖州歌
湖州歌悄終闋幾家愁苦荒村月
　　　鑿渠謡
鑿渠深一十㝷鑿渠廣八十丈鑿渠未苦莫嗟吁黄
河曽開千丈餘君不見賈尚書
　　　荆門壮士歌
水洶洶氷差差荆門葉黄杪秋時上有騰攫之猿猱
下有饞嚼之蛟螭悲哉此路難孰敢徑渡之三撫髀
壮士起劍風騷勞笑上指仰天長歌不見星哀鴻夕
呌雲冥冥
　　　城虎詞
候潮門開啼早鴉　忽入居人家毋児畏竄鷄犬
伏棑籬突戸誰能遮獰風動樹𥘉哮吼驚起東營捉
生手怒㧞長戈試一㫪目光落地倀魂走南山藜藿
深冥冥白日横行誰敢攖胡爲離窟来城市牙瓜雖
全不能恃君不見壮士遭急縳失路窮時亦如此
　　　寒夜吟
月下凍㾗生緑井隔簾霜片飛無影樹枝風息轉迎
寒愁人如烏棲未安夜短夜長應獨覺熒熒殘燭嗚
嗚角
　　　戍婦詞
妾在當奉姑郎行當報君男女各有役死生從此分
　　　覊旅行
馬頭北風吹地白手冷時驚堕鞭荣隻堠欲来雙堠
過客程不盡関山多狐狸縱横古城壊旗折官亭無
酒賣土風處處殊故園郷音只聞僮僕言天涯歲晚
無相識嚢金巳空歸不得瞑投人家自炊黍土屋青
燈鴈啼雨此時暫解覊旅憂夣與家人夜深語人生
出門即苦辛何况長爲萬里身逺遊緫得功名好不
如貧賤郷中老
　　　少長干曲
郎採菱葉尖妾采荷葉圓石城愁日暮各自撥歸船
　　　春江行
春江南北疑無㟁緑草緑波連不斷一女紅粧出浣
紗恰如鏡裏見桃花裌衣猶冷過寒食雲度春隂半
江黒浦口風多潮正深輕舟摇蕩似人心鷓鴣暮啼
歸路逺飛絮茫茫楚王苑
　　　寄衣曲二首
郎寒甚妾寒持衣向燈泣不是手縫遟綿多針線澁
賜𫀆非不暖妾製称郎身寄去龍堆逺端愁到巳春
　　　廢宅行
鳴珂坊裏将軍弟列㦸齊收朱戸閉里媪逢人說舊
時有廬𬒳奪廣園池今年沒入官爲主散盡堂中義
宅児厨煙久斷無粱肉群䑕飢来入隣屋官封未與
别人㞐日日閑苔雨添緑曲閣深沉接後房畫屏生
色暗無光㝷常不敢偷窺處守卒時来拾墜璫春風
多少竒花樹又有豪家移得去
　　　青樓怨
浴金熏爐鏤玉奩蘭香今夜爲君添烏棲黄昏烏起
曙纔見道来還道去
　　　聞角吟
驚起黄榆塞下鴻一聲鳴軋戍樓空此時吹動関山
意十萬征人歸夣中玉帳㝷弓夜𥘉起月白不知霜
似水餘聲散作滿天愁風吹不入單于壘
　　　刺促行
刺促復刺促天髙白日速黄鵠長苦飢烏鳶飛食肉
促刺復促刺長途多荆棘但見今人行不見古人跡
　　　牧牛詞
尔牛角彎環我牛尾秃速共拈短笛與長鞭南隴東
岡去相逐日斜草逺牛行遅牛勞牛飢唯我知牛上
唱歌牛下坐夜歸還向牛邊卧長年牧牛百不憂但
恐輸租賣我牛
　　　捕魚詞
後網𥘉沉前網起夫婦生来業淘水忽驚網重力難
牽打得長魚滿船喜不教持賣去南津且向江頭祭
水神願得年年神作主無事全家卧煙雨不論城中
魚貴賤換得酒歸儂不怨
　　　飬蠶詞
東家西家罷来徃晴日深窓風雨響二眠蚕起食葉
多陌頭桑樹空枝柯新婦守箔女執筐頭髮不梳一
月忙三姑祭後今年好滿簇如雲蠒成早簷前繰車
急作絲又是夏稅相催時
　　　射鴨詞
射鴨去清江曙射鴨返囬塘晚秋菱葉爛煙雨晴鴨
羣未下媒先鳴草翳低遮竹弓彀水冷田空鴨多瘦
行舟莫来使鴨驚得食忘猜正相闘觜唼唼毛䙕䙕
潜機一發那得知
　　　伐木詞
竹檐挑多兩肩赤礪斧時㝷澗邊石老夫氣力秋漸
衰易斫喜有枯林枝白雲無人暗空谷逺聲丁丁如
啄木暮歸待伴不獨行前途虎多荆棘生長年不曽
到城府聞此山中路尤阻
　　　打麦詞
雉雛髙飛夏風暖行割黄雲随手斷踈莖短若牛尾
垂去冬無雪不相宜塲頭負歸日色白穗落連枷聲
拍拍呼児打曬當及晴雨来怕有飛蛾生卧驅鳥爵
非愛惜明年好收從尔食
　　　采茶詞
雷過溪山碧雲暖幽樷半吐鎗旗短銀釵女児相應
歌筐中摘得誰最多歸来清香猶在手髙品先将呈
太守竹爐新焙未得嘗籠盛販與湖南商山家不解
種禾黍衣食年年在春雨
　　　賣花詞
緑盆小樹枝枝好花比人家别開早陌頭擔得春風
行羙人出簾聞呌聲移去莫愁花不活賣與還傳種
花訣餘香滿路日暮歸猶有蜂蝶相隨飛買花朱門
幾迴改不如檐上花長在
　　　洞房曲
洞房香吐合昏花月轉勾䦨啼乳鴉今宵有酒留君
醉不信娼家勝妾家
　　　待月詞
漏板𫾣愁夜驚冷露井桃花濕無影海風吹星銷碧
煙羿妃粧遅鏡未懸素鸞不来桂香死雲外紫篁呼
夣起瓊樓欲開天半紅徘徊望拜娥池東蘭閨未返
燈寒後恰似前宵待郎久
　　　惜花歎
惜花不是愛花嬌頼得花開伴寂寥樹樹長懸鈴索
護樷樷頻引鹿盧澆幾囬欲折花枝嗅心恐花傷復
停手毎来花下每題詩不到花前不持酒準擬㸔花
直盡春春今未盡巳愁人纔留片蕚依前砌全落千
英過別隣懊惱園中妬花女畫旛不禁狂風雨流水
殘香一夜空黄鸝魂斷無言語縦有星星在蘚衣拾
来巳覺損光輝只應獨背東窓卧夣裏相随髙下飛
　　　照鏡詞
君家青銅鏡價重比黄金空持照人面不持照人心
　　　田家行
草茫茫水汨汨上田蕪下田沒中田有禾穗不長狼
藉只供鳬鴈粮雨中摘歸半生濕新婦㫪炊児夜泣
　　　憶逺曲
楊子津頭風色起郎㠶一開三百里江橋水栅多酒
罏女児觧歌山鷓鴣武昌西上巴陵道聞郎處處經
過好櫻桃熟時郎不歸客中誰爲縫春衣陌頭空問
琵琶卜欲歸不歸在郎足郎心重利輕風波在家日
少行路多妾今能使烏頭白不能使郎休作客
　　　金井怨
照水羞見影汲水嫌手冷閑立梧桐隂烏啼秋夜永
　　　送客曲
送客車在門勸客杯在手明日長安花今夜宜城酒
碩客飲此勿復辝我無黄金爲客壽人生無處無弟
兄郷里刺促誰知名賣書買得百金劍有身湏向関
山行馬四蹄車两轂行人欲發休躑躅嘐嘐鷄鳴赤
日旭
　　　里巫行
里人有病不飯藥神君一来疫鬼却走迎老巫夜降
神白羊赤鯉縦横陳男女殷勤案前拜家貧無肴神
勿怪老巫擊皷舞且謌𥿄錢索索隂風多巫言汝壽
當止此神念汝䖍賒汝死送神上馬巫出門家人登
屋啼招魂
　　　主客行
主人楚歌客楚舞落日黄雲㕍聲苦笑拂腰間寳劍
光羙人滿堂色如土大児北海人中竒小兒能讀曹
娥碑相逢且莫歎貧賤但碩有酒無别離君不見平
原墓上生秋草國士無窮道傍老
　　　春夜詞
杏煙濕鬂秋千下銀䗶光寒曲屏畫數漏間過每睡
時月明微見堕遊絲欲歸自踏娉婷影風動玉釵花
亦冷屋貯嬌愁鎻幔紗青絲嘶騎醉誰家管弦不動
空䑓榭夣與烏衣語中夜
　　　新絃曲
舊絃解新弦張氷絲牽愁六尺長寛急頻從指邊聴
金鴈參差移不定新絃響髙調勿促不如舊弦弹巳
熟憐新厭舊妾恨深爲君試奏白頭吟他日愁如舊
絃棄泣向羅裙帶頭繫
　　　竹枝歌六首
蜀山消雪蜀江深郎来妾去闘歌吟峽中自古多情
地楚王神女在山隂
魚復浦上石纍纍恰似儂心無轉迴船歸莫道上灘
悪自牽百丈取郎来
江水出峽過夔州長流直到海東頭郎行若有思家
日應教江水復西流
躑躅花紅鵯鵊飛黄牛廟下見郎稀大艑攤錢賣塩
去短釵簮葉負薪歸
妾愛㸔花下渚宫郎思沽酒醉臨卭春衣朱織機中
錦只是長絲那得縫
楓林樹樹有猨啼若箇聴来不慘凄今夜郎舟宿何
䖏巴東不在定巴西
　　　轉應詞二首
雙燕雙燕去歲今年相見往来東舎西家㗸得泥中
落花花落人在暮寒池閣
踈雨踈雨緑滿靡蕪洲渚江南相憶故人逺水遥山
暮春春暮春暮風急畫船難渡
　　　五雜組二首
五雜組駝背韉徃復還渡口船不獲巳非少年
五雜組錦綉旗徃復還更戍児不獲巳遭亂離
　　　五噫歌(弔梁伯鸞墓)
顧瞻亭皋兮噫丘墳有蒿兮噫鬻㫪亦勞兮噫危邦
可逃兮噫先生何兮噫
　　　疊韻呉宮詞
筵前憐嬋姢醉媚睡翠𬒳精兵驚升城棄避愧墜淚
　　　鶴媒歌
鶴媒獨歩荒陂水仰望雲間飛不起逺㸔過鳥下南
汀皷翼相迎似相喜共爲羽族生水郷暫從飲啄無
猜防草盾俄開中潜弩弋師讙咲媒矜舞嗟爾髙㓗
非凢禽胡爲狥食移此心受人馴養忘逺舉好䧟同
類機腸深嗚呼世間幾人號君子得利相傾亦如此
　　　牛宫詞
豕豢于苙鷄棲于塒嗟爾烏犍何所止斯歲聿云暮
雨霜以風乃築環堵以爲尔宮既用爾力宜恤爾寒
庇處宻固我心孔安
　　　照田蠶詞
東村西村作除夕髙炬千竿照田赤老人笑祝小兒
歌願得宜蚕又宜麥明星影亂棲烏驚火光辟寒春
巳生夜深然罷歸白屋共說豊年真可卜
　　琴操
　　　風樹操(予自傷早失恃怙而作)
朝風之飄飄兮維樹之摇揺兮吾思親之翹翹兮夕
風之烈烈兮維樹之掲掲兮吾思親之惙惙兮樹之
有風猶可息兮吾之無親終不可復得兮
　　　之荆操(余思泰伯之徳而作)
粤我有土岐山之下孰是營之維我考祖今我于邁
自岐徂荆豈不懷歸念我弟兄民勿我思我斯安只
國巳有后先君季子
　　　登丘操(登青丘有懷而作)
驅車兮與馬蹇君行兮胡爲乎在中野登彼兮崇丘
下茫兮兮九州思君子兮不得與駕以遊山有出雲
兮木亦有柯我将歸兮憂之如何
　　　望歸操(哀周復子死於虎而作)
児旦而岀于山之麓兮児夕不歸在乕之腹兮我徃
無所榛蒙籠𬒳谷兮嗟爾耽耽弗食我豕犢兮穴亦
有子胡寜使我獨兮
　　辭
　　　望虞山辭
虞山峩峩兮出雲油油胡歛其施兮弗雨九州下有
蛟龍兮海波横流誰使子来兮從伯氏以游朝于濟
兮望岐周國有祀兮有何求唐虞逝兮道阻脩慚徳
輿兮干戈日休我思夫人兮心焉孔憂
　　　放鶴辭(登支遁放鶴亭而作)
放鶴去當髙飛啄莫爭鷄䳱食遊莫近虞羅機雲山
海嶠堪来往明月千秌待爾歸
　　　吊伍子胥辭
覧勾呉之故墟兮灌莾欝其籠獲舘娃廢而爲沼兮
巋伍胥之遺宫奚千祀而勿毁兮繄若人之死忠昔
窮逋而渡江兮奮孤跡於覊旅既入郢而雪耻兮又
棲越而攘侮使彼呉之強大兮非夫子而孰爲何夫
差之自喜兮遽忽戒而荒娭陳昌言之悃欵兮寔不
忍視國之阽危衆以子爲叵信兮肆讒辭之詆欺夫
豈不能全身逺適以自庇兮顧先王之舊徳卒待隕
而何言兮恨終不能窹君之嬖惑載䲭夷兮浮游魂
惸惸兮在中流江神念子兮哀憤皷洪濤於髙秋嗟
君子之出輔兮孰不碩爲伊皋使言從而志行兮致
雍熈之陶陶何齟齬而多患兮惟重華之不可以屢
遭鄂侯諍而就醢兮龍逢諌而見屠盖自古而有之
兮匪夫子獨罹乎此辜身雖殁而義安兮又舍是将
焉索彼循黙而苟容兮寜獲免乎泚額想子猶念夫
故都兮或乗雲而来歸顧荆棘之多露兮應攬涕而
歔欷余亦何爲而感慨兮懼直道之墜也聊陳詞而
表烈兮亦邦人之志也
　　三言
　　　梧桐園
桐花香桐葉冷生宫園覆宫井雨滳夜風驚秋鳯不
来君王愁
　　三四言
　　　王伯敬歌
舟初維琴始薦驛亭邊夜相見謌宛轉情綢繆解環
珮彈箜篌謌易闌情難歇江波寒堕明月緑壷再傾
芳音欲違譬彼林烏逢晨各飛羅衣沾霜城鳥忽起
明日相思孤棹千里
髙太史大全集卷之三
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言古詩
　　　擬古十二首
　　　其一
繤繤墻下李芃芃陂中麦浩浩望逺塗悠悠思行客
客行歲巳盈紆欝傷我情始知失群鴻不若求友鸎
豋山知天高臨流識川阻不遣懐同心那知别離苦
别離不可久寂寞不可守自傷紅顔子相思成皓首
朝日如不晚行人㑹當返
　　　其二
嵯峨雲間樓俯視層城隂綺戸相洞開清飈拂羅襟
上有離㞐婦哀歌撫弦琴不知中怨誰掩仰一何深
𥘉爲郢中唱再奏邯鄲吟不惜努力歌寫作絶代音
風吹落君耳萬里知愁心曲盡思寂寥青天日西沉
安得化彩鳯飛去巫山岑
　　　其三
出郭見丘墓纍纍滿山阿四海能幾人逝者何其多
封樹日蕭條狐狸走蓬科英靈無人弔牧児暮来歌
浮華一卋中倐若飛鳥過生時不肯飲死沒将如何
　　　其四
離離白雲翔悠悠清川逝天地如傳郵閱人以爲世
良時難再得游樂咸陽中咸陽名都㑹衣冠集王公
南山對魏闕嘉樹何籠葱九衢十二城逶迤逈相通
衞霍開上第車馬争春風娛意勿自惜當至百年終
　　　其五
東井不可飲威弧孰能張虗名竟何用千古同悲傷
與君𥘉結歡金石比中膓恩情忽乖分相望阻川梁
閨門尚難越况彼道路長不如雲中鴈逥飛自随陽
　　　其六
促織何嘖嘖空庭寒露白蘭蕙辝故芳髙梧銷華澤
閨中覧物變感歎當此夕引領望逺人天河西南隔
舟行詎離水鈄運恒依石君雖有棄捐妾心誓無易
　　　其七
置酒北堂上歡言宴佳賔佳賔復爲誰相過盡朱輪
中庖炙肥牛登爼悉異珍左右燕趙姝羅綺驕上春
清謳雜哀吹響激迴髙旻主勸客復酬中抱各以伸
盛年昜傾謝爲樂碩及辰請㸔舊同遊半作泉下人
無爲苦刺促長憂賤與貧
　　　其八
羙人一相見遺我白玉環上有雙雕龍遊戲在雲間
持此感深意佩結無時閒玉以比貞㓗環以明不絶
雲龍永相從誰能使離别
　　　其九
秋至衆芳歇芙蓉獨鮮妍朱華照緑水日暮凉風前
采折難逺贈相㸔自嬋姢孤艶豈足賞後凋良可憐
　　　其十
明星爛東方北斗亦已旋獨宿悲夜徂空床藉蘭荃
鷄鳴整環珮思奉君子筵君子行未歸新粧爲誰妍
意踈覺去遥只尺越與燕含情乏􁂍管何以寫中悁
君如綆上瓶妾若井底泉不垂汲引惠澄瑩徒終年
　　　其十一
人生一漚水所欲乃無涯志意若未畢容華忽然衰
天地有終壞誰能待其期聊爲一日歡勿作千載悲
神仙俱好飲得醉復何疑
　　　其十二
黄鳥鳴春陽流芳滿西園攀條日已暮悵惋不能言
禦寒必重裘渉道湏雙轅離居非君子何以解憂煩
煩憂日已積佳期日已失思君如蓬莱可望不可即
區區儻見察憔悴甘自畢
　　寓感二十首
　　　其一
天旋海水運日月馳奔輝不知此徃來伊誰斡其機
諒由任元氣推遷不能違人生䖏宇内行止無定依
唯當乗大化逍遥随所歸
　　　其二
鷄鳴一警旦陽烏已東升群動紛自起各欲赴其生
飢蠖土中出棲禽林外驚蒼蝇一何微翾薨亦飛鳴
人生信多故安得免營營
　　　其三
盛衰迭乗運天道果誰親自古爭中原白骨遍荆榛
乾坤動殺機流禍及蒸民生聚亦已艱一朝忽胥論
陽和既代序嚴霜變肅晨大運有自然彼蒼非不仁
咄咄堪嘆嗟滄𬈑亦沙塵
　　　其四
羙女生貧家光艶人未識逺聘入楚宫揚蛾欲傾國
朝遊瓊䑓上夕侍金輿側奉歡擬千齡秋風失顔色
䘖恩歸永巷貞意徒寂黙髙髙天上星堕作水底石
人事盡如斯推移歎何極
　　　其五
樷蘭生路隅馥馥有竒香路隅多行人采掇成摧傷
深林雖幽獨秋至靄餘芳托根在得所君子踏其常
　　　其六
蚩蚩此群氓幾人出其儔誰云抱智慮乃足資勞憂
晨秣思逺聘宵披務窮捜懐古復慨今百念紛相投
膠擾得䘮間若與方寸仇安知廣成子冥卧昆侖丘
無營亦無想八表獨神遊
　　　其七
大道本夷直末路生險巇盃酒出肺肝湏臾起相疑
田蚡排竇英趙髙誣李斯傾擠不少假權寵實菑基
鑿井當得泉種桑㑹成絲禍福皆自致天道信難欺
出亡無所舍千載使人悲
　　　其八
志士狥功業貪夫詫輕肥亦有逃群子矯矯與時違
彼此更共笑不知誰是非逹人體自然出處兩忘機
浮雲遊天表舒卷有餘輝
　　　其九
攬轡登大行遥望洛北州崤凾正西峙黃河復東流
百城無遺堵雲煙莾相繆朝作冠盖塲莫爲狐兎丘
昔人争此地干戈迭相讎當其得意時連陌擁鳴騶
百年奄忽盡魂魄空來游曷見采芝叟冥栖無所求
　　　其十
桃李初不語鳯凰豈長喧末俗矜辯議窮口禍之源
所以國武子殺身由盡言妙哉無爲謂黙黙道斯存
　　　其十一
人言異草木不若松栢壽欲於百年間辛苦啚不朽
形質天所卑名姓吾自取形名兩未立誰我竟何有
不能知吾先奚暇恤我後遺臭與流芳冥然付杯酒
　　　其十二
䄈褐乗蓽輅狐裘駕文車西門與北宫窮逹一何殊
彼逹矜巳智此窮愧身愚東郭發至言兩惑各以祛
厚薄有定命巧拙果誰歟歸卧掩蓬室道存何所吁
　　　其十三
駑馬放田野志本在豊草偶遇執䇿人驅上千里道
顧非乗黄姿豈足辱君早負重力不任哀鳴望穹吴
柰何相逢者猶羡覊絡好
　　　其十四
頺陽在川上玄蟬夕鳴悲嫋嫋風起波翻翻葉辞枝
矌望天宇内沉寥此何時朱火巳盈謝清商届其期
覧鏡忽自嗟緑鬂生素絲萬物有榮悴造化豈吾私
　　　其十五
躑躅逺遊子驅車上髙山髙山多隴坂悲哉路何難
其顛摩蒼穹欲上不可攀日暮牛力疲前征未能閑
雙輪忽中摧一堕深谷間引領望黄鵠失路何當還
　　　其十六
蜀琴有竒紋本是枯桐枝一彈舞鵉鶴再彈下靈祗
曽持薦皇帝雲中奏咸池棄置久不調流塵𬒳朱絲
終焉含妙響未始有成虧
　　　其十七
逹人貴全生外物等秋草顧此七尺軀即爲萬金寳
昧者營所嗜棄捐不待老豈無室中資它人是来保
何如鉺金液長令鬂顔好
　　　其十八
千秋取丞相一語悟君裏長孺多讜言白頭擯㞐東
人命有通塞主聽無違從失如魚去波得若雲遇龍
㑹合感冥相佳期諒難逢卞生朱聞道無事涕沾胸
　　　其十九
南山多浮雲北山有髙樹因風暫来依風囬復飛去
兄弟滿四海幾人此相遇握手交百歡分襟滋千慮
踪跡不可當無爲嗟去住
　　　其二十
鴻鵠横四海鷦鷯戀蓬榛長松凌風煙小草亦自春
各稟造化育逍遥適其真無将赫赫者下比棲棲人
　　詠隱逸十六首
　　　向長
子平謝累辟雅志在隱居家貧或有饋取足反其餘
讀易深自悟謂賤貴不如敕言嫁娶畢家事無関余
同好有禽生肆意相與娱茫茫五岳去孰得回其車
　　　周黨
世祖𥘉厭武開觀在東都使者遍岩藪旌帛召賢儒
伯况亦暫起綃頭詣尚書引見伏自陳始碩不敢渝
周興有耻食尭禪或羞汙士固有本志聖主焉能拘
范生乃見毁咄爾何其愚
　　　王覊
儒仲有清節始一應微命造化抗髙辞不肯臣萬乗
歸来自耕野蓬藋掩門逕翩翩故人子相過容服盛
一念児曹羞客去卧如病頼有賢婦言不失𥘉守正
嘉遯遂終身清輝兩相暎
　　　梁鴻
伯鸞古賢人乃在杵􁀋間夫婦共守志逃名入深山
凄凉五噫歌東出過帝関齊魯復荆呉長徃遂不還
爲傭豈無勞顧已少外患終葬烈士旁髙風邈誰攀
　　　法真
髙卿関西儒好學賤榮禄閉門不交世弟子相誦讀
太守者何人欲以吏見錄誓在南山南胡肯勞案牘
連徴終不就皦皦離垢俗郭子有頌詞玄徳久愈暴
　　　韓康
伯休始賣藥志将晦當時如何不二名乃爲女子知
玄纁強見聘使至焉得辭凌晨自先發不駕安車馳
亭長逺迎候未識徴君誰脩道奪其牛觧與不復疑
中途遂長遁踪跡竟莫追乃知超雲驥塵轡何由覊
　　　陳留老父
漢衰黨獄起朝柄在刑餘皇皇外黄令去官返郷閭
班草逢故人涕泣語路隅邦危徳無援忠良恐遭誅
有叟過其傍值杖爲踟蹰賸之歎且言何悲二大夫
鸞鳯不隱羽安能免罝罦欲問不肯顧飄然邁長途
賢哉此老翁嗟嗟乃誰歟
　　　龐公
南陽有龍鳯乗時各飛翻鴻鵠獨深棲不肯㞐籠樊
皤皤隴上耕逺辱刺史軒豈不念子孫遺安乃名言
采藥不復返亭亭空鹿門
　　　王績
無功始亦仕季代遘亂屯投劾乃徑歸不作嬰網鱗
結廬河渚北喜與瘖士隣相逢雖多言不若無語真
種黍養鳬雁逍遥度秋春乗牛過酒家留連或經旬
嗜飲豈沉湎醉郷可逃身北門與樂署暫屈誠此因
賢哉焦史妻相饋不厭勤酣歌自遺世稽阮其能倫
　　　朱桃椎
祭酒絶俗者曵索復𬒳裘自匿林莾間不入城都遊
織屩易米茗於人又何求偲偲髙長史延見禮甚脩
瞪視雖不言黙教意巳周欲使如曹參無事治一州
忽去返山谷避寢安可留
　　　武攸緒
孽后移寳鼎同姓咸析珪獨去謝親寵龍門事冝棲
澹泊如素嘗衣褐復茹藜賜噐不肯御床頭委塵泥
族人豈不華回首已粉虀苟榮禍必集逹識乃弗迷
蟬蛻衆濁中名與嵩髙齊
　　　盧鴻
顥然守泰一髙卧在幽壌開元始求治賢哲勞夣想
詔書起岩扄宸意勤挹仰入亰遽還山孰得縻以軮
天子遂其髙營室致安養爵禄不可加貪士應泚顙
　　　秦系
公緒避時亂不駕戎府車南安大松間卜築聊可㞐
穴石爲巨硯坐衍老氏書刺史致羊酒歲時造其廬
不拒亦不謝偃息毎自如懷道誠可稱工詩乃其餘
　　　陸亀蒙
魯望好任散心與太古期俗夫晨叩門不肯一見之
下田與江通終歳恒苦飢茠刺不告勞常師禹胼胝
酒酣發長歌猶有憤亂悲寜不念枯槁行哉豈期時
　　　漢濵老父
漢濵有老翁𥘉不語郷里天子雲梦遊盻望臨汚水
居人悉縱觀翁獨耕不巳郎官下道問荅言野人耳
借問世立君豈将使爲理柰何從遊俠勞人奉諸巳
尚忍令人觀吾實爲子耻怱如驚鴻騫孰能躡其軌
名姓且莫知超哉隱君子
　　　張志和
超超玄真子游浪煙水中敝舟以爲家来徃無定踪
自言䖏大虗四海長相從奴婢两夫婦耕織粗可供
天子不得見丹青繪其容漁歌復識聞山水邈其重
　　　漢濵老父
漢濵有老翁𥘉不語郷里天子雲梦遊盻望臨汚水
居人悉縱觀翁獨耕不巳郎官下道問荅言野人耳
借問世立君豈将使爲理柰何從遊俠勞人奉諸巳
尚忍令人觀吾實爲子耻怱如驚鴻騫孰能躡其軌
名姓且莫知超哉隱君子
　　　張志和
超超玄真子游浪煙水中敝舟以爲家来徃無定踪
自言䖏大虗四海長相從奴婢两夫婦耕織粗可供
天子不得見丹青繪其容漁歌復識聞山水邈其重
　　呉越紀遊十五首
　　　始發南門晚行道中
嵗暮寒亦行征人有常期辝我家郷樂適彼道路危
酒䦨別賔親驅車出郊岐我馬力未痡巳越山與陂
囬頭望髙城落日雲樹滋遭亂既少安謀生復多飢
途逢徃来人孰不爲此馳逺遊亦吾志去矣何勞悲
　　　渡浙江宿西興民家
掛㠶無天風到㟁日已夕捨舟理輕裝欲問古鎮驛
渢渢灘聲逥莾莾山氣積僕夫夜畏虎告我勿逺適
望林投人家炊黍旋𫾣石寒眠多虗警我體若畏席
誰云别家遥数日已在客今宵始驚歎東西大江隔
　　　早過蕭山歴白鶴柯亭諸郵
客起何失早村荒絶鷄鳴况時江雨晦不得見啓明
凌兢度髙関山空縣無城隔林聞人呼巳有先我行
側身避徑滑聚足防厓傾衣寒復多風􁝘􁝘逺水聲
千峰霧中過不識状與名嵐開見前郵始覺歴數程
越禽啼楓篁冷日傍午晴煙生沙墟寂葉落澗寺清
豋臨亦可恱但恨時非平
　　　次錢清謁劉寵廟
亭亭樹問祠落日小江口停舟拜孤像開幔蒼䑕走
憶公治邦時徳感山谷叟臨行謝其饋清風在兹久
我方東征急不得奠杯酒惆悵出烟扉殘村夜聞狗
　　　登蓬萊閣望雲門秦望諸山
旅思曠然釋置身蒼林杪群山爲誰來歴歴散清曉
竒姿脫霧雨奮首争欲矯氣通海煙長色帶州郭小
曲疑藏啼猿横恐截歸鳥流暉互蕩激下有湖壑繞
佳處未遍經一覧心頗了秦皇遺跡泯晉士流風杳
碩探金匱篇振𬒮翔塵表
　　　聞長鎗兵至出越城夜投龕山
列藩遏戎亂駐鉞實此州如何殺大将王師自相讎
我來亂始定城郭氣尚愁又聞有隣兵倉卒豈敢留
促還出西門天寒絶行輈古戍暗雨雪旌旗暮悠悠
野屋閉不守澤田棄誰収㞐人且奔逃游子安得休
逶迤蒼山去泱漭玄雲浮人乕争夜行風榛嘯岩幽
我徒戒相親一失未易求飢拾谷口栗寒燒澗中槱
神迷路多迂再宿逹海陬雖嘗豋頓勞幸免迫辱憂
聖尼畏於匡嗟我敢有尤但慙去越早不遂名山遊
　　　夜抵江上候船至曉始行
夜辝西陵舘霜谷猿呌歇津卒未具舟天險不可越
漁商雜候渡寒立沙上月蒼煙隱遥汀益覺潮漲濶
開橈散驚鳬海色曙𥘉發曨曨前山来稍稍後嶺沒
中流聞皷角隔㟁見城闕客路得竒觀臨風悶俱豁
　　　豋鳯凰山㝷故宫遺跡
兹山勢将飛宫殿壓其上江潮正東来朝夕似奔響
當時結構意欲敵汴都壮我来百年後紫氣愁不王
烏啼壁門空落葉滿隂障風悲度遺樂樹古羅嚴仗
行人悼降王故老怨奸相蒼天何悠悠未得問興䘮
世運今復衰凄􁡾一囬望
　　　宿湯氏江樓夜
舟師夜驚呼隔浦亂燈集潮聲若萬騎怒奪海門入
𥘉來聽猶逺忽過顧無及震摇髙山動噴􁮺明月濕
霜風助翻江蛟龍苦難蟄應知隂陽氣来徃此呼吸
登樓覺神壮憑險方逈立何處望靈旗煙中去波急
　　　過奉口戦塲
路迴荒山開如出古塞門驚沙四邊起寒日慘𣣔昏
上有飢鳶聲下有枯蓬根白骨横馬前貴賤寜復論
不知将軍誰此地昔戰奔我欲問路人前行盡空村
登髙望廢壘鬼結愁雲屯當時十萬師覆沒能幾存
應有獨老翁来此哭子孫年来未休兵強弱事併吞
功名竟誰成殺人遍乾坤愧無拯亂術佇立空傷魂
　　　泊徳清縣前望金鰲玉塵二峰
歸逺行不緩頗失眺山水獨怜兹峰秀欲去舟且檥
層巒迴長溪日落蒼霧起寒城動遥炊晚渡罷孤市
豈唯地景幽况乃民俗羙牛羊散樹下曖曖舊墟里
田腴収穫富縣静爭訟止畏途遇樂境我意方一喜
嘯歌逐漁翁暫宿浦煙裏篠踈風翛翛月偃波瀰瀰
旅顔在塵中逢人固多耻安得託此君長年息行李
　　　舟次敢山阻風累日登近㟁荒岡僧舍
髙岸鳴枯桒湖隂北風厲寒濤洶我前幾日不得濟
孤舟恐漂蕩石根暮牢繫憂來厭閑卧近寺聊獨詣
雀飢殘林空人倦危磴細年荒無㞐僧樹死石門閉
神傷却欲返微霰洒征𬒮窮冬已崢嶸故國尚迢逓
仰㸔浮雲馳東路阻歸計長歎復何言吾生信多滯
　　　過硤石
硤石頗竒壮長河出連山絶壁兩㟁開行舟過其間
髙處誰觧登隂藤裊難攀旁垂雨㾗古仰露天光慳
不知真宰意随地設險艱一夫據蜀閣二世憑秦関
頼此非要區爭奪得少閑徘徊佇望久日暮飛雲還
　　　謁雙廟
維昔天寳末君王寵奸虜䧺邊委強兵遺患同飬乕
叛聞遽西幸骨肉棄榛莾河北二十州義士誰禦侮
兩公起誓衆慟哭告玄祖横身遏其衝江淮保安土
孤城無全堞百戰霜月苦力窮援不来囓齒罵益怒
殘兵日飢疲秋風仆旗皷男児不生降一死寇今古
故郷有遺廟俗祭巫屢舞丹青網塵中爽氣猶可覩
嗟今属䘮亂戎馬正旁午臨危肯捐軀如公未多數
獨立爲悲傷斜陽下寒楚
　　　登海昌城樓望海
百川浩皆東元氣流不息混茫自太古於此見容德
積隂漲玄濤萬里失空色鴻鵠去不窮魚龍變莫測
朝登兹樓望動盪豁胸臆始知滄𬈑大外絡九州域
日出水底宫煙生島中國寛疑浸天爛怒欲吹地昃
常時烈風興海若不受職長堤此宵潰頻勞負薪塞
况今艱危際民若在墊溺有地不可㞐澒洞風塵黒
安得擊水遊圖南附鵬翼
　　　停君白玉巵
停君白玉巵聽我前致辭家本呉門市英風暮要離
少年貧無行郷里不相推喜過毛公舍懶下董子帷
偶從㟁頭侯跨鞍赴邊陲欲邀深入勲終然計無竒
歸來冠側注始學窺書詩稍通鄒魯生盡謝燕趙兒
焉知事益謬空言竟難施布衣走路傍但爲衆所嗤
廷中忌賈誼門下誣張儀二子豈不辯未能免讒疑
嗚呼今之人孰解容不覊我将棄浮名垂釣東海湄
長笑調魯連髙歌酌安期素心儻有合豈要餘子知
　　　讀史
周衰禮樂廢大道成榛管嬴秦任商君王制欲盡刪
厚賦山澤空亟戰原野殷頽波自兹靡千秋去無還
誰云重華駕邈矣難仰攀於焉誦其書如造揖譲班
安得鳯凰鳥飛下浮雲間
　　　雜詩
朝臨髙堂上俯仰崇岡下春暉何悠悠清川自東寫
陽和發卉物時澤均播􁮺如何及芳辰蕭條俱空野
碩言釋拘局登髙聘吾馬曠途不見人憂心何由寫
興謝固其常吾将尤誰者
　　　池上鴈
野性不受畜逍遥戀江渚冥飛昔未髙偶爲戈者取
幸来君園中華沼得遊䖏雖蒙惠飬意飽飼貸庖煑
終焉懐慙驚不復少容與耿耿宵光遅摵摵寒響聚
風露秋樷隂孤宿歛殘羽豈無鳬與䳱相顧非舊侣
朔漠饒燕雲夣澤多楚雨遐郷萬里外哀鳴毎延佇
猶懐主恩深未忍輕逺舉儻令寄邊音申報聊自許
　　　題緑綺軒
幽抱時欲寫帷中有鳴弦一彈落一葉庭樹坐蕭然
寂寂山水夜迢迢河漢天憶聽烏啼起南軒秋未眠
　　　荅張山人憲
聽君辛苦詞感我艱難情百年自有爲安用文章名
鷄鳴海光動車馬塵滿城相逢無新舊言合意自傾
奉觴置君前長歌發哀聲時乎苟未得飲此全其生
　　　澄景閣夜宴
王孫喜留宴開閣望明河是夕月微暈􁡾風池上多
棲禽翻暗樷駭魚動圓波清景厭絲竹雅咏荅髙歌
尊酌碩勿間良宵易蹉跎預憂别在旦車馬層城阿
　　　贈馬冠軍
一騎東方来相逢新豊市自言讀父書出身良家子
名在佽飛籍蘭纓懸鹿盧曽爲魏其客不作平陽奴
欲行渡狼河直擒射鵰将壮志忽蹉跎秋風卧孤障
觧裝出我筑歌作變徴聲壚頭落日在歌罷酒再行
相君本鳶肩豈是沉淪者我亦方薄遊低頭向人下
有志事竟成古人不欺余留将一白羽待射魯連書
　　　送劉明府
賤士寡諧世放㞐江海邊朋儔漸乖睽憔悴不自妍
顧影鮮懽趣悪離倍當年它人亦以悲况復如子賢
荒途風霜交嵗晏増慨然亂雀噪樷棘驚鴻逝長天
斗酒豈足陳薄意聊以宣出處道既殊不得長周旋
誰謂非遐方浮雲阻山川何以慰渇飢令名期可傳
　　　暮歸
朝出鷄始啼暮歸烏欲棲我身本無役胡爲亦東西
徒歩二十年風埃面空黧入門聞隣杵秋氣凛以凄
美蓉墜古沼絡緯鳴中閨有無了不問歌吟夜燈低
富貴固有日我志焉能迷笑向細君道勿爲翁子妻
　　春日懷十友詩
　　　余司馬尭臣
列㦸衛嚴関應無休沐暇群英罷追遊餘香掩空榭
飛花北郭晚華月南園夜清景不能同蹉跎恐年謝
　　　張校理羽
端㞐飬恬素獨詠聖人篇夕景臨池酌春寒掩閣眠
芳藥初翻雨新篠稍披煙累日虧幽訪慙余塵務牽
　　　楊署令基
詞苑擅髙歩早歲許追随屢枉瑶華句長依瓊樹姿
齋㞐積冲抱園賞過芳時暫闕今朝㑹勞人耿耿思
　　　王隱君行
共此一里㞐誰令阻良覿惆悵歩芳園山櫻還獨摘
風含駐花意雨散流池跡尊酒不来同兹晨端可惜
　　　吕道士敏
同謂在塵境獨能依道門園齋坐永日庭緑靄𥘉繁
觀妙夙有契悟靜自無煩晨榮思頻往聆君超世言
　　　宋軍咨克
㸔花西澗寺憶子昔同行蘭入華觴氣波汎緑琴聲
兹歡随節逝離恨坐相嬰安得重聮騎射雉出東城
　　　徐記室賁
晨興理櫛罷禽聲恱清旭雨餘嘉樹新色暎春塘緑
閱景感幽悰歩隂思徃躅携手此逍遥湏君慰心曲
　　　陳孝㢘則
徂春易爲感復此棲孤寂鶯啼逺林雨悵望郷園隔
客舍換衣晨僧齋聽鍾夕知君思正紛雜英共如積
　　　僧道衍
楞伽曽徃問縁澗冐嵐深殘雪寒山暮幽扉閉竹林
欲寄棲禪跡尚違捐俗心别後空遥念迢迢雙樹隂
　　　王徴士􁂜
逺客歎留滯對雨卧空房江上歸舟阻蘼蕪春自芳
微痾偶見侵勝賞坐成妨斯章亦何取持擬釋離腸
高太史大全集卷之四
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言古體
　　　感舊詶宋軍咨見寄
我酒且緩傾聽君放歌行君歌意何苦慷慨陳平生
少爲闘鷄兒鮮裘奮春明走馬出飛彈撇捩誇身輕
氣服諸俠徒不倚父與兄落花錦坊南羙人理粧迎
緑雲晚不度樓上鳴瑶筝酒酣迸五木脫㡌呼輸嬴
及壮家巳破狂遊耻無成太白犯紫微三辰晦光精
金鏡偶淪照干戈起紛争中原未失鹿東海方横鯨
遂㝷鬼谷師從之學言兵石室得隂符龍乕隨權衡
業成事燕将逺戍三関營岩谷雨雪霏哀獸常夜鳴
撫劍起流涕軍中未知名竒勲竟難圗迴臨石頭城
石頭何壮哉山盤大江横黄旗想王氣玉樹聞歌聲
晚登臨滄觀惻愴懷古情覧時識禍機不因憶蓴羔
飄然別戎府震澤還東征歸来訪鄊閭亂餘掩蓬荆
舊宅人已改荒池泉尚清痩妻倚寒機正嘆伊威盈
從兹謝行役閑園事躬畊懶求薦辟書傲然揖公卿
衰蕙弔蟋蟀柔桒喚鸝鶊閉門節屢變壮魄空潜驚
昔同徒歩人十年擁麾旌鴻毛獨未順蹭蹬違霄程
知音竟爲誰四海嗟惸惸齊竽不觧奏楚璞何由呈
顧余雖腐儒當年亦崢嶸小将說諸侯捧槃定從盟
大欲干萬乗獻䇿登蓬瀛洪瀾阻川途浮雲蔽天京
終焉困澤畔日暮吟蘺蘅賤貧此時㞐復與喪亂并
何殊九月中嚴霜折枯莖頗聞君子心道窮貴益貞
已志未獲施安用軒裳榮今晨喜逢君有壷對前楹
風日初澹沲櫻桃作䌓英適意不一醉屑屑徒悲縈
逹人若相遇大笑絶冠纓
　　　蕭錬師鷹窠絶頂丹房
人間不可住混濁同腐腥一落三十年塵夣無由醒
稍聞方士說恍惚通仙靈羡門與偓佺相期餌芝苓
自顧真病鶴秋風堕踈翎碧海不得渡煙霧愁冥冥
師從天姥来身佩豁落經不邀五利寵深棲錬神形
東觀鷹窠峰中天挿孤青其下吐浴日其髙罣飛星
昔有學道侣井􁀋遺岩扄愛兹絶俗地遂爾留軒􁿐
太鼎生紫煙丹成衞天丁金骨坐可蛻騎龍駕風霆
積水浮方壷東望類點萍紫䑓白王榜中有眞人庭
飛遊碩從師徃讀新宫銘
　　　随月圗
空齊無短檠愁度新凉夜青天素娥出餘輝獨堪借
逹曙碩徘徊莫逐秋河下
　　　映雪圖
簷雪不能掃留映寒牎白書字細如蝇坐㸔還歴歴
華燈照歌帳誰似南隣客
　　　顧榮廟
　　　　晉侍中顧彦先祠廢縣令周君復之賦此
軍司呉國秀機神夙超朗弱冠遊洛師巳蒙南金賞
﨑嶇諸王幕沉湎務遵飬中罹廣陵艱計服匪誠枉
風雲一揮扇義旅臻同響事成耻言勳飄然理歸鞅
晉社始東遷群賢悉收奨道謁真感㑹矯翼丹霄上
徳聞一代稱跡泯千齡徃時屯乏良佐英謨益堪想
墳祠托荒郊蕭然並榛莾蕘童侵雨隧滛巫闖塵幌
大夫過停轅式瞻爲含愴衣冠復故貌筵几陳新享
寡劣沗郷人因歌表遐仰
　　　秋懷十首
少時志氣壮不識秋氣悲呼儔射鳴鴈深騖東山陂
中年漸多懷惻惻當此時登髙望原陸不見車馬馳
思我平生􁁅高墳欝纍纍卋人非羡門誰能久華滋
惟有盈觴酒可以持自怡
　　　又
明月出逺林流輝鍳牀幃促促草下䖝催我索故衣
起嘆秋夜長欲取鳴琴揮掩抑不成㺯中心復乖違
有懷難自宣勿謂知音稀
　　　又
搴荷荷已老采蘭蘭亦摧無由翫芳物暢望江之隈
木落山更空猿聲有餘哀所思去我逺佳期邈悠哉
𬒳垢尚可澣沬漆猶難開我愁亦可念當秋欝難裁
棄置勿嘆息多愁損顔衰
　　　又
志士憂歲晚覊人感秋早騷騷髩絲垂索索枯葉槁
誰言衆芳歇時菊正鮮好日暮飡其英聊開我懷抱
貧賤難久居欲去恐違道時命恐未通徜徉以終老
　　　又
秋風夜颼颼秋色日瀟洒觀人亦心驚况乃居愁者
塊䖏厭空宇命駕聊適野征鴻莫相呼牛羊亦同下
我居乆離群憂襟向誰寫
　　　又
凉風動幽幔髙堂夜空虗明燈無與語聊讀古人書
古人亦何人使我不得如棄卷輙還卧終宵自欷􁔿
　　　又
鳴䖝入我戸落葉覆我井何無四方志戀此一室靜
問途欲晨征畏踐霜露冷濁醪幸方熟夕飲燭可炳
勿憂去日多但碩来日永不知苦驅馳孰若長酩酊
　　　又
弱齡弄篇翰出門結群賢俛仰幾何時巳有好新年
歡晤雖常逢憂患亦屢牽世故馳人老髮髩能久玄
沉思復何爲省我既徃愆問道行已飲中途曷歸旋
　　　又
朝遊荒岡陲莫行空潭側我非楚大夫何有憔悴色
良辰思逺騁周道廣且直我馬力不前回駕仰偃息
踟蹰阻脩竹日夕睇西北苟安非予志所懼時未識
　　　又
弭棹望江涘日落青楓林驚波駛且廣蕩漾浮雲隂
靡靡皐蘭衰嗈嗈渚鴻吟顧此凛節謝憂来忽傷心
宋子悲已多潘生歎彌深自古有此愁誰云獨吾今
　　　澹室爲呉君賦
素士脫紈綺澹然怡道心窮廬車馬絶寒鳥下庭隂
酒外寡真趣琴中多古音閉門三日卧風雪滿城深
　　　空明道人詩
我聞赤城東仙嶠名委羽煙霞閑深洞絶壁飛玉䑕
空明中有天日月照瓊宇昔人錬丹成自駕黄鶴舉
陳翁夙慕道棲此求真侣玄文夜長披靈藥朝每茹
石室人不来閑眠青蘿雨于今定非死飛遊去何許
海上幾秋風誰傳令威語
　　　九日無酒歩至西汀閑眺
髙天無游氛秋氣自激肅離居時節變霜降未授服
蕭條野田間晨歩聊逺矚悠悠寒川駛靡靡晴巒矗
菊叢有清香木葉無故緑親朋去我逺登髙且連躅
孤懐誰知音惆悵臨水曲名酒不可㝷歸来掩茅屋
　　　題倪雲林所畫義興山水圗
嘗啜陽羡茗不遊陽羡山銅官結秀色都在畫圖間
樊川醉遊䖏水榭依沙樹雲入縣城来溪流太湖去
我愛露林生髙歌無俗情石庭梅欲發須放酒船行
　　　錢孝子廬墓錢呉越忠孝王之後也
颯颯黄竹嶺蕭蕭白楊村行人亦悲哀何况父毋恩
不忍返華屋結廬傍孤墳啼猿應哭聲日暮空山昏
無隣與誰語獨宿傷精神仰聞松栢吟俛見狐兔奔
淚洒墓前草當春死芳根至性有如斯不愧忠孝門
　　　送獨山人歸呉興兼簡菁山靜者
南浦無碧草征鴻晨稍飛何當杪秋節臨水送將歸
既来不能淹君心應好違惻惻𬒮始判遥遥㠶已微
天髙桂樹落人在山中稀還㝷同𫀆者更製薜蘿衣
　　　㓜文約余與止仲同宿士明鶴瓢山房爲試
　　　茶之㑹余既入郭而㓜文已歸山中士明亦
　　　徃海上止仲復以事不赴士明姪元脩留余
　　　夜話因賦是詩以書耿耿
道人出未歸髙士来復去試茗失幽期寒齋成獨住
氷生洗藥池風動懸瓢樹頼有何臧賢玄談到天曙
　　　晚憇靈鷲院池上
微雨過祗樹寺齋凉已多臨流一就盥揺動滿池荷
風後扇力輕煙中爐氣和慙非許元度吟卧毎来過
　　　贈談鬼谷數瞽師金松隱
我聞鬼谷子乃是古仙真避世青谿中不汚戰國塵
著書十三章當年授儀秦二子不善用竟皆殺其身
瞽師得異傳相去逾千春不爲從衡說談數妙入神
徃年客南都蓬門集朱輪下簾論玄理驚動金陵人
歸来隱虞山繞廬樹松筠誰言目無覩内照靈光新
緬思大化根生此下土民起㓕千萬途孰能究其因
或愚騁結駟或賢𬒳懸鶉命也可柰何天道誰踈親
世事眯守常毋使徒紛綸
　　　贈惠山醫僧東山
九峰聚錫麓一水回梁溪之子脩事業長年此幽棲
曲彈白雪妙詩吟碧雲低况有醫龍方丹成重刀圭
採藥夜歸院蘿月照澗西扁舟欲相訪愁作武陵迷
　　　媯蜼太史自海上入郭因得追游以叙舊好
　　　今日風雨偶闕晤言樓居早寒懷人猶甚想
　　　孤寓僧林同此岑􁓒也賦是以寄瞻戀之意
良人曠清晤窮年秉離憂倐来自海壖諧我心所求
不殊雲中鴈和鳴得其儔宴閣既連席行塘復同舟
坐聆金玉篇鄙拙何以酬風雨戒兹旦居然阻從遊
祗園念孤寓微瘵苦未􁐶落葉驚早寒誰當慰淹留
朋来不我舘願已良有由徒兹睇停雲夕倚城南樓
在逺分難親居近彌使愁信彼詩中言一日如三秋
　　　送徐七山人徃蜀山書舍
結客抱狂志傾身通俠交東将觀渤澥西欲踰凾崤
奔蹄脫驚轡堕翮連飛鑣酒具載車出兵法篝燈鈔
從軍顛奮立學儒耻譏嘲寜期憂事集頓使芳年抛
塵衣暁城陌雪㡌寒江郊客堂感蟋蟀婦室悲蠨蛸
自咲失水鮒空慚得雲蛟獲君乃瑚璉顧我猶斗筲
髙懷矯衰薄雅音變哇咬談詩辨六義讀易窮諸爻
情親豈殊意氣合真同胞因依像輪輻暢和諧塤匏
妓席夜留宴僧扉晝携𫾣循花縦歩屧暎桞持鳴鞘
塘行月灔灔林卧風梢梢要渺送謳唱瀾翻雜詼啁
七滑炊野飯盤香薦山肴遭時雖齟齬䖏俗不混淆
曩游旣相挈兹離竟誰教浮湖理去榜祖道移中庖
遐方未罷戍近日猶𬒳抄鹿驚互奔併乕闘仍咆哮
荒墟少砧杵逺壘多笳鐃問徃何土里荅云此巖嶅
人安地有阻歲稔田無墝牛羊可放牧鵝鴨供燖炮
湍長磯磑激石古窪撙拗樵斤聽伐木獵火㸔除茒
雨紅爛秋實露紫舒夏苞溪晴鴈拍拍村曙鷄膠膠
書聲隱篁竹櫂響穿蒲茭聊将耦沮溺誰敢儕夷巢
末事誠瑣瑣大言匪嘐嘐世險路生穽名浮浪吹泡
耰鉏擬共把干戚行俱包社餔飲烹狗臈祀歌迎猫
慎勿厭寂寞長當謝紛嘵
　　　㑹宿城西客樓送王太吏
君来歡不足君去憂何遽共聽楓橋鍾留連恐将曙
蛩鳴故苑草鳥起髙城樹明日獨登樓歸㠶渺何䖏
　　　題林居圗兼簡盧公武
竹梧翳苔石知是幽人居林間鳥鳴後亭空賔散餘
聞有盧鴻愛長年留著書
　　　出郊抵東屯五首
故郷一區田自我先人遺頼此容我懶不畊坐待炊
霜露𬒳寒野属當歛穫時言来徴薄入稅駕宿東陂
今年雖未豊亦足療我飢萬鍾知難稱保此復何辭
　　　又
喌喌鷄登塲秋稼稍狼藉踈榆䕃門巷景暗煙火夕
田家雖作苦於卋寡憂戚况當收穫景斗酒復可適
所以沮溺徒躬畊不辭劇
　　　又
我本東皋氓偶来徃州城兹来卧農舎頓愜田野情
如魚反故淵悠然樂其生臨去謝主媪重来自藜羔
我非催租吏叩門勿相驚
　　　又
朝服久巳觧儼然山澤臞欲狎林野人相歡混賢愚
朝来此水濵髙歌歩踟蹰忽逢一田父舎畊拜路隅
疑我是長官恠我體貌殊我巳忘所有彼我未忘歟
不能使爭席心愧禦冦徒
　　　又
坐久體不適卷書出柴関臨流偶西望正見秦餘山
野净寒木踈川長瞑禽還此中忽有得怡然散襟顔
遂同樵牧歸歌笑落日間
　　　鳴山書舎圗爲黄君伯淵賦
伯鸞鬻舂地井􁀋有遺跡之子學幽樓託踪在林石
清風竹林暁片月蘿逕夕遥想一齋空圗書滿床積
　　　詠三良
殉塟古所禁秦國固戎風穆公臨棄朝要此三臣從
三臣百夫良不與親䁥同一旦使俱斃無人國将空
捐生豈不難忠義感素衷長恐先朝露無由奉君終
遺命凛在耳焉能惜微躬但懼孠主孤誰當共成功
髙墳荆棘間玄雲閑幽宫壮魄同此歸冥冥路可通
國人痛莫贖洒淚呼彼穹傷㢤黄鳥詩流哀竟無窮
　　　詠荆軻
刼盟非義舉曹沬已可羞燕丹一何愚區區祖遺謀
千金飬荆卿誓将報強讎奉圖使入関心知絶回輈
賔客盡白衣相送易水頭酒酣涕難落筑聲和悲謳
猛氣激蒼旻長虹爲西流行行造秦庭陛㦸衞甚周
臨機失始啚利鋒竟虗投豪主一按劒社稷倐已丘
先王禮樂生破齊震諸侯苟能得此賢伯業猶可修
胡爲任輕易自趣亡㓕憂徒令後世人歎惋餘千㶬
　　　魏使君見示吕忠肅公舊贈詩因賦
公昔隱江夏岩棲避兵革逺挹戴叔鸞清風洒泉石
有時歌梁甫慷慨人未識左丞中朝彦仗節任方伯
北還駐嚴程造廬問籌䇿知非山澤儒期是廊庙客
磯石繫官舫猿呌月初夕秉燭題贈詩蒲圻掩孤驛
欣欣得賢喜耿耿憂國戚短章寄深情相投重珪璧
邇來復幾年淪落已陳迹公起佐興運身名正輝赫
待誦肅丹闈專城森畫㦸緬懐舊知巳永嘆泉壌隔
難縣延陵劍空聽山陽笛遺篇篋中藏毎誦如再覿
真能重友道未昜薄俗易一言不忍忘况乃膺寵錫
小大固可知令人義肝激
　　　題秋林髙士啚
二仲有玄賞相携在中林遐景延逈歩微言諧素襟
天秋谷響哀日瞑川光隂風駛多委葉山空少歸禽
威遲臨長岡迢逓指逺岑諒非覊離客詎用愁登臨
　　　春草軒雨中懷王太史
西軒罷琴坐凉思欺白苧颯颯樹聲䌓秋風滿池雨
蓮衰少暗馥禽静多幽語對此闕良儔當􁁅反傷緒
　　　始遷西齋
乍縣南樓榻始布西齋筵西齋非吾廬幽净亦可怜
風牗竹裊裊露庭菊鮮鮮啚史左右陳永日坐一氊
婉娈數童子哦誦當我前爲爾竟寂寂低囘欲窮年
讀書将何爲乃與始志愆進無適時材退乏負郭田
我生非瓠瓜謀食有道焉苟得随群趋顧此不稍賢
飲餘鮮衣卧毋嘲腹便便
　　　次徐山人與倪雲林贈荅詩韻
昔遊紫藤塢空山鶴鳴秋相望隱人居興闌竟回舟
邇来獲晤賞玄談劇風流毎欲開南軒招我共偃休
天寒鴻鴈鳴芰荷落長洲豈無一釣舡訪子溪水頭
終慚文墨牽只尺成阻脩聽雨掩閣卧觀泉上岩遊
朝覧贈荅篇詞藻跨兩優我本丘壑人猿鶴肯見留
擬結歲宴期壷觴展綢繆况聆西澗濵禪宫閟清幽
夜看太湖月遲我同登樓
　　　因病不飲
我昔所無求但愁酒盃空引滿先四座醉豪壓春風
年来病稍侵積憂復相攻舉觴不能吞若有物梗胸
嵗宴風雨多擁爐坐牎中酒徒散去盡歡呼與誰同
三盃即頽然憔顔映燈紅後老當柰何即今已如翁
斯味禹所悪攝生笑無功從此便可止賦詩繼陶公
　　　三鳥
三鳥生異林相逢偶同飛各矜好毛羽吟弄朝陽輝
驚風動地至群飛各乖違一翔入雲天一落䧟虞機
一止野田間蓬蒿欝相依啄啄有餘粟歲宴諒不飢
猶懼雪霜侵啁啾獨鳴悲我行見此鳥相對發歎􁔿
當知皇天仁偏恤爾陋微視䧟宜省畏瞻髙勿貪希
田間適本性舍此欲何歸
　　　題陳生畫
前村夕陽明後嶺秋嵐積葉落露山村潮来沒江石
遥遥射鴈子慘慘聽猿客何事下征㠶西陵渡頭驛
　　　青丘道中
霖雨江暴溢奔流絶津涯茫茫野田白何由見春華
居人久已亡流苹滿其家昔我過此土極目桑與麻
故道不可㝷舟行但兼葭嵗凶豈宜客四顧空長嗟
　　　送李用和提舉
髯君孤直士與卋頗異儔不交金張家而獨與我遊
我居在君里衡門閉深幽十年誦詩書進取拙自謀
名藩多英豪光彩溢道周朝逢将軍車暮避刺史騶
皆云意氣盛官高富春秋良辰競爲樂廣席羅珍羞
君獨日暮歸貧乃與我侔雪畦寒𬞞茁氷盎春蛆浮
髙堂可燃燭談味相𢋫酬中間阻清歡離别良有田
我㝷江干宅君赴海上州老馬從瘦童人皆識賢侯
今年見歸旌一笑忘積憂那知逺方賈復此待撫柔
鷄鳴城東門不得送去舟颶風常晝驚洪濤極天流
雖能征重貨可失咨嘉猷君子且在傍碩言毋久留
　　　贈銅䑓李壮士
我祖昔都鄴神武爲世雄至今銅䑓下子弟習其風
問君家何方紫陌遥相通雖云此相遇情與郷里同
君有力振乕勇氣聞山東匹馬輕俠遊刀環綴纓紅
正當兵塵起思立方寸功不從董徤兒欲縳蕭老公
凌厲越宋土逶迤出齊中時人不相顧棄之若秋蓬
我豈白面郎少年亦困窮起爲壮士歌迅商薄髙穹
初飲五斗盡再飲一石空與君豈樂祻西方見妖紅
莫謂着鞭晚艱難殊未終
　　　題春江送別啚送王使君
歌徹小秦王愁深第幾觴飛花蕩春影江水不勝長
日暮東夙急離㠶且緩張
　　　蘭室爲袁首郎賦
湘皐春水深澧浦秋風早如何庭户間芳㽔獨妍好
不有君子心憔悴同芳草
　　　我悲
我愁何從來秋至忽見之欲言竟難名泯然聊自知
汲汲豈畏長棲棲詎嗟卑既非貧士嘆寕是遷客悲
謂在念歸曰故郷未曽離謂當送別處親愛元無暌
初将比蔓草夕露不可萎又将比煙霧秋風未䏻披
藹然心目間来速去苦遲借問有此愁于今幾何時
昔宅西澗濵尚若山水竒兹還東園中重歎草木衰
閑居誰我顧惟有愁相随卋人多自歡遊宴方未疲
而我獨懐此徘徊自何爲
　　　賦得法華雨送惠上人歸江上
慈雲起靈山虗空寳花雨遥從天女手零亂飄春曙
香滋凈沼蓮影拂祗園樹髙僧結習銷衣上留不住
唯随一葦風飛渡江南去
　　　秋風
秋風屋外来落葉紛我傍不出門幾日我樹如此黄
但覺成懶性焉知逝頺光朝飡止一盂夕卧惟一床
仲尼欲行道轍迹環四方而我何爲者不與世相忘
　　　秋雨
秋雨亂我竹堂上中夜驚昏昏起復卧筞筞止且鳴
未分醉梦状寜辨竹雨聲初欣自張樂終懼如聞兵
既覺兩皆非古檠耿自明悟彼事亦然胡爲勞我生
　　　題曺氏春江雲舍
遥波靄微雲禽寒少相語君家在空闊欲徃迷洲渚
紛紛樹離霧稍稍花消雨日暮坐相思江東渺何許
　　　燕客次蔡參軍韻
林旦未昇旭岩深稍祛霏夙興逹仙曙在公遑告腓
良儔信可懷彌月矌容微偶兹觧華轡沽酒酬芳巵
鈴騶儼衞齋妓樂出房帷放吏命决漏留賔教闔扉
談笑竹下塵賭墅花間棋歡磬展宿好言長蠲積思
佳辰子所惜髙誼子攸希時難賸暌阻能此嗟爲誰
碩各保大和長年樂施施飛佩倘可接東方候安期
　　　退思齋爲蔡參軍賦
鷄鳴起趨府事至紛善惑應兹苟弗推在理寜免􁅘
歸来坐深念恒恐有慚徳缺政何以禆厚責何以塞
豈徒省厥躬庶用匡爾國昔聞獨樂叟中夜忘寢息
碩君守勿渝明明此遺則
　　　遊師子林次倪雲林韵
吟䇿頻入院道人知我閑㝷幽到深䖏鳥語竹班班
林下不逢客城中俄見山床敷有餘地鍾動莫催還
　　　尹明府所藏徐熈嘉𬞞啚
少賤習圃事種𬞞毎盈疇深根閟玄冬老葉凌素秋
採擷風露餘山庖足嘉羞故園經亂後蔓草日已稠
野水流畦間䖝聲暮啁啾披啚似見之惻愴起我愁
食肉豈無人斯世誰與謀君多恤民意毋忽歲饉憂
　　　来鴻軒
髙鴻本冥飛不堕虞羅裏朝度雲中関夕遊瀟湘水
驚風吹行斷儔侣忽萬里哀鳴将何依荒澤難獨止
集君華池側梁稲豊自羙響度風翛翛影沉波瀰瀰
充庖知不忍善惠念終始碩君儀天朝脩翰共騫起
　　　蘿徑
幽溪入蘿蔦幾曲到岩扉夏鳥■啼䖏隂隂花墜稀
知當煙瞑後從此荷樵歸
　　　茶軒
摘芳試新泉手滌林下噐一榻鬂絲傍輕煙散遥吹
不用醒吟䰟幽人自無睡
　　　讀書
卋物寡所嗜雅情竹素間憑按理殘帙樂此終日閑
爰觀自周衰盛治不可還淫辨相誇傾大道成榛菅
巧詐足眩卋苟得不願患嬴秦任商君王制欲盡刪
厚賦山澤空亟戰原野殘流風自斯􁌀誅求困孤孱
是非千萬途欲辨亦已艱頼兹聖冊存足啓昏與頑
誰云古哲駕邈矣難仰攀於焉誦其言如造揖譲班
寄語向俗子幸勿叩我関何暇從爾談方對孔與顔
　　　過立公房
空院閉深竹幽花有孤妍春深鳥語寂風磬時冷然
非兹絶塵地何以寄高禪
　　　與諸公飲緑茗園
金塘環勝墅緹騎㑹芳時雀乳依桐葉魚翻罥芰絲
詩流洛下咏歌豔郢中詞一念交歡厚觴至詎能辭
　　　孤鶴篇
凉風吹廣澤日暮多浮埃中有失侶鶴孤鳴逈且哀
脩翮既摧殘一飛四徘徊矯首望靈嶠雲露何遼哉
渚田有遺粟欲下群鴻猜豈不懐苦飢懼彼羅網災
翩翩浮丘伯朝從東海来相呼與之歸謂是仙驥材
䕃之長林下濯之清澗隈圎吭發高唳華月中宵開
誓從臨玄景永戲崑丘䑓
　　　雜詩
結髪好逺遊出門覧山川誰云帝関逺有路不在天
我車大且遅日暮牛領穿忽逢悲歌士論心涕潸然
今日不得志明日非少年
　　　白水冐我田
白水冐我田風雨無休時午鳩屋上鳴貧家起何■
溝壑知不免順受胡可辭有酒我自斟有粟妻自炊
且盡今日歡勿顧明日非商歌出金石愧無聖人師
　　　送韓司馬
淮隂将家子讀書負竒氣十年役一箠身從李都尉
此行把旌麾無愧國士知邊風吹白草正是馬驕時
鳴笳引前部落日城西路上客贈呉鈎征人唱都護
近役非臨洮君行莫辭勞欲問封侯日秋来太白髙
　　　醉贈王郷
持身無可許閭里任浮沉不奉諸矦檄曽辭公子金
斗酒豈辭醉感君知我深誰無旦暮急相周惟李心
　　　送賈二文學
窮年自多感况復送良儔落日河上別慷慨發秦謳
風塵阻関山撫劍不得遊碩逐髙飛翼相與出九州
嗟彼行路子棲棲何所求
　　　送海昌守李使君迁海虞
兩爲海上州州民定何如彼遮使君馬此迎使君車
但令人買牛不足客饋魚我知使君賢讀律又讀書
　　　端居懐兩王孝㢘
寡劣時所棄獨卧無與親蕭然閉齋閣左右啚史陳
風雨摧衆芳令人怨徂春豈無尊中酒坐念兩故人
日從賢豪遊雜遝車馬塵焉知離居客積抱難自伸
　　　送芭上人東歸
浮雲與飛鳥相聚安可常偶来雲岩寺幾日共徜徉
我去師亦歸澗房欲荒􁡾池卧孤塔影庭棲雙桂香
重過應未期悵然山水長
　　　大水
吾郷水爲國自惜称漏天今年尤苦霖冐此上下田
老農愁相告無有二十年東江入門流比屋如敗船
夜卧床屢移晨炊釡常懸凉風吹蒲稗群鵞鳴我前
茫茫失川途出行竟囬邅斯民欲昏墊天意豈不憐
隂陽致乖沴孰能究其然歲飢尚勿憂黽勉當食鮮
　　　送黄主簿之歸安
我歌栁惲詩送子南汀發山城逢社雨緑樹啼鶯歇
留連孤艇遲怊悵雙壷竭髙士尚爲簿休慚府中謁
無事坐閑㕔彈琴看明月
　　　送王推官赴譙陽
久治亂所伏國家失其防初如決洪流拱手徧四方
頻年勞訏謨欲𥙷千百瘡子爲亰師客忌憤何慨慷
濯冠捧書凾平明献朝堂上言固大業下言振頽綱
且爲有萬死聖明察臣狂臣言倘獲施立能致時康
宸居豈遥逺只尺天中央鷄鳴列仙仗九門洞開張
謂宜即召見拜起隨班行上殿笏畫地論奏盡敷詳
如何竟報聞不得瞻清光一官非所碩欲令赴蠻荒
徘徊出都門風雨温曉装行行過呉洲木葉秋始黄
逢予觧鞍飲激烈椎酒牀平生憂時心辛苦不自忘
頗聞到官所此去路尚長紅日出霧遲孤城海茫茫
遺民佀猿鹿山谷多驚藏䌓英艶躑躅瑣實推㯽榔
瘴癘况時作投老恐子傷何不且少留共騖豪華郷
子笑不我顧翩然决南翔明朝指鯨波高㠶若雲揚
去矣各異國有意徒相望
髙太史大全集卷之五
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言古詩
　　　呉王郊䑓
周網昔墮頓禮樂由諸侯呉子乏代徳居然祀圜丘
燔燎升紫壇青紘暎玄裘靈明豈来歆幣王空旅羞
國南見遺壝蕭條委山陬雲和罷九奏草樹鳴颼飂
從来䟦扈徒幾人效其尤魯郊失禮始聖筆書春秋
　　　長洲苑
中國久無伯闔閭思騁功講蒐開别苑訓武出離宫
宰嚭應叅乗巫臣寔御戎鼗鳴深谷應罝掩廣塲空
逺曵捎雲斾髙彎射月弓三驅儀已畢七伐歩還同
甲騎從輿後蛾眉侍幄中煮胎湏紫豹胹掌得玄熊
樂事方難極英圗忽易窮城迷歌黍客地属采蕘童
輦道崩秋雨旗門失晚風犬亡㕙肆狡人去雉争雄
草樹迎蕭索湖山罷欝䓗猶疑見獵火寒燒夜深紅
　　　甪里村
髙皇夲壮士提劍定四方晚爲兒女情悲歌起彷徨
愛子欲建儲寵姬方侍側顧驚四老人謂巳成羽翼
大臣豈不諌孰能斡天機彼翁何爲者足見人心歸
始潜避秦君終出安漢嗣卋羅焉能覊舒卷聊自肆
我来甪里村如入商顔山紫芝日己老黄鵠何時還
斯人神仙徒千載形不㓕猶想蒼岩中白頭卧松雪
　　　死亭灣
貧賤衆所棄豈惟愚婦人珪組何重輕能令變交親
翁子昔未逢妻去耻負薪五十非晚貴不能待終晨
一旦謁帝閽還家繡衣新邸吏驚赤綬邦人候朱輪
無顔見故夫自殺此水濵誰知孟徳耀元在爾東隣
　　　毛公壇
欲觀漢壇符東上縹緲峰葛花墜寒露夕飲清心胸
月出太湖水鶴鳴空磵松真境久寂寥蒼苔閟靈蹤
嘗聞緑毛叟變化猶神龍世人豈得見偶許樵夫逢
攀隂力易疲探玄志難從歸出白雲外空聞仙觀鍾
　　　稚児塔
黄土但埋骨豈能埋性靈昔聞宿草間曽吐蓮花青
身卧長夜䑓口誦西方經㝷跡殊窅窅聞聲每冷冷
寒燈照空塔時有山僧聽應使隣冡魂沉迷盡皆醒
　　　三賢堂
吾邦古名藩出守皆時賢有唐三使君風流最能傳
韋公既前蹈劉白乃後連政成属時康民瘵各巳痊
良辰極游㑹消揺若神仙畫㦸衛髙館彩舟漾平川
晨移間齋檜夕賞華池蓮逸韻邁群流豈将文墨牽
至今郡中人猶想布治年時事屢変易遺詞委榛煙
湖山少清氣草木空餘妍嗟我生苦遲無由厠賔筵
殷勤展夙慕載詠西樓篇
　　　干将墓
干将善鑄劍劍成終殺身呉伯亦遂亡神物豈不神
始知服諸侯威武不及仁徒勞冶金鐡精光動星辰
莫邪應同埋荒草千古春青蛇冡間出猶欲恐耕人
　　　呉桓王墓
朝出南郭門髙墳欝蒼蒼借問葬者誰乃是長沙王
黄腸豈不錮盗發取所藏金環出世間封樹無暉光
緬想衰炎際當塗逞奸強英雄失所㩀虎視誰敢當
王初奮穉孤英風凛飛霜談笑定江東賢豪歘来翔
少假湏臾年足見伯道昌胡爲困仇奴輕獵不自防
天意豈佑魏遽使斯人亡因觀感往事喟焉令人傷
　　　虎丘决清逺道士詩韵
神仙不可覊乗螭躡雲漢豈将避嬴劉荒山事窮竄
何年東觀海一至此峯翫悠悠清詩傳窅窅遺跡漫
我来繼登臨長嘯幘初岸既秋煙蘿踈欲雨風竹亂
夜深空潭黒月吐石壁半龍驚汲僧来鳥喜遊客散
閣掩林下夕鍾鳴岩中旦勝賞誰能窮今古付篇翰
飛騰子何之汨沒余可歎安得契真期超然豁靈賛
　　　天平山
入山旭光迎出山月明送千里松杉風吹醒塵上夣
兹山凢幾到題字遍岩洞陽崖樹冬榮隂谷泉下凍
怪石立誰扶靈草生豈種白雲蓊然来諸峰欲浮動
髙鶻有危棲幽禽無俗哢凌蘇知履滑披嵐覺裘重
嘗登最上顛逺見湖影空漁樵度溪孤鳥雀歸村衆
還㝷老僧居隔竹聽清誦慰我躋攀勞爲設茶筍供
幾年歴憂歡造物若椰弄迷途逺山林遲暮堪自訟
難追謝公遊空發阮生慟身今觧組紱明時愧無用
閑持九節笻㝷訪事狂縱石屋秋可眠山猿許分共
　　　讀書所爲錫山朱隱君子敬賦
髙士寡所嗜雅情竹素間北牎夏隂敷散帙欣燕閑
流觀古始来治忽儼未刪重華去巳逺鳴鳯何時還
微言雖能㝷徃躅那可攀當感既拊懷遇得亦觧顔
詠歌南風前至樂孰與班方爾對聖賢俗子毋扣関
　　　丁山人清越軒
夏雨濯高緑氤氲冐兹軒微􁡾洒林表沉色泛溪源
羡子耽獨賞慙予嬰衆喧披襟一蕭散憶在郭西園
　　　西齋池上芙蓉
池荷已衰颯孤艶仍獨在滄洲逺夣違風露妍姿改
窈窕徒自媚寂寞還誰待此地托根偏非無羙人採
　　　贈張主簿
離離平阜禾纂纂横林棗客行愛樂土秋晚華亭道
停燭春紡遲鳴榜潭魚早借問何能然年来縣官好
　　　客有不樂者
客有不樂者黙坐空堂幽明燈照孤影對酒不能酬
風雨怱夜至單衣颯驚秋葉隕巳慽慽䖝鳴尚悠悠
於當属有念苦碩君聲収讀書仰千古命駕志九州
孰云吾多智有已不觧謀冥飛既難攀苟得亦可羞
守道固寂寞寂寞諒誰尤
　　　送張文學之雋李
囬川帶緑樹窈窕有鳴禽江郭去非逺傷離空滿襟
林中古殿靜池上髙齋隂應想彈琴士杏花春雨深
　　　贈群上人
湖雨洗秋碧西南見諸峰中有楞伽僧逈閟超卋踪
髙風摇飛泉落日帶逺松欲徃已知䖏煙蘿鳴飯鍾
　　　送李别駕赴越
常別豈不感此别尤可嗟一别一去逺魂㫁秋無涯
我何恨別君君猶別其家霜露滿故園不待菊有花
越禽啼楓林路盡秋日斜到郡且足樂聞有山水嘉
　　　龍門
龍門何峥嶸此地表竒蹟山分两崖青天豁一罅白
知非禹功鑿想是鬼手劈長爲風雨関開闔自朝久
深合未吐雲對峙不崩石日光寒易傾苔色隂更積
只疑過此内便與人境隔始窺已幽深漸入尤險窄
暗中把危藤蜿蜒欲驚魄僧留㸔古刻𫾣火照絕壁
晚聞松竹號洶若波浪激不知神魚飛到此誰點額
我嘗謁真龍天門謬通籍何必更區區求爲李膺客
　　　太湖
長溪如白虹分走荆霅派具區納群流襟帶三郡界
太虗混鴻濛元氣流沆瀣初疑𬈑渤寛稍覺雲夣隘
茫茫鴈飛遲䬃䬃㠶度快雨来鼉報鳴風起鷗驚邁
神龍作淵都豈復數鱗介珠光照水府不受白日晒
朝㸔砲車雲雲浪動澎湃聲吹地将浮勢擊山欲壊
黄頭雖輕生捩拖不敢懈有時湛明鏡峰吐青幾塊
煙中樹若莎波上舟如芥漁􁂗沙岸炊客来水祠拜
震澤思禹功夫椒記呉敗白魚逢夏出黄柑待秋賣
我性好游觀夙負雲水債欲㝷鴟夷舸不顧渉險戒
人生亦何爲世故自拘械萬事風飄花百年露垂䪥
何當叩林屋秉炬訪僊怪試探不死方爲人起痾瘵
　　　天池
靈峰可度難昔聞枕中書天池在其巔毎出青芙蕖
湛如玉女盆雲影含夕虗人靜時飲鹿水寒不生魚
我来属始春石壁煙霞舒灎灔月出後冷冷雪銷餘
再汎知神清一酌欣慮除何當逐流花遂造僊人居
　　　劍池
干将欲飛出岩石裂蒼礦中間得深泉探測費脩綆
一穴海通源雙崖樹交影山中多居僧終歲不飲井
殺氣凛猶在棲禽夜頻警月来照潭空雲起嘘壁冷
蒼龍已何去遺我清絶境聽轉轆轤聲時来試幽茗
　　　練瀆
呉越水爲國行師利舟戰夫差開此河艅艎試親練
十萬凌潮兒材比佽飛徤皷棹激風濤揚舲逐雷電
當時意氣盛謂已無勾踐鷗避去沙洲龍愁閉淵殿
恃強非伯啚倐忽市朝變䑓上失嬌姿泉間掩慚面
至今西山月恨浸秋一片猶有網魚人時時得沉箭
干将欲飛出岩石裂蒼礦中間得深泉探測費脩綆
一穴海通源雙崖樹交影山中多居僧終歲不飲井
殺氣凛猶在棲禽夜頻警月来照潭空雲起嘘壁冷
蒼龍已何去遺我清絶境聽轉轆轤聲時来試幽茗
　　　練瀆
呉越水爲國行師利舟戰夫差開此河艅艎試親練
十萬凌潮兒材比佽飛徤皷棹激風濤揚舲逐雷電
當時意氣盛謂已無勾踐鷗避去沙洲龍愁閉淵殿
恃強非伯啚倐忽市朝變䑓上失嬌姿泉間掩慚面
至今西山月恨浸秋一片猶有網魚人時時得沉箭
　　　明月灣
木葉秋乍脫霜鴻夜猶飛扁舟弄明月逺度青山磯
明月䖏䖏有此䖏月偏好天闊星漢低波寒芰荷老
舟去月始出舟迴月将沉莫照種種髪但照耿耿心
把酒酹水僊容我宿湖裏醉後失清煇西岩暁猿起
　　　越来溪
溪上山不改溪邊䑓已傾越兵来䖏路流水尚哀聲
昨日荷花生今朝菱葉死亡國不知誰空令怨溪水
　　　採蓮涇
青房戢多子採得儂心喜今夜水風􁡾君王宿船裏
行處緑雲迷歌聲一道齊回頭調越女何似若耶溪
　　　顧辟疆園
江左風流逺園中池舘平賔客久寂寞狐兎自縱横
秋草猶故緑春花非昔榮市朝亦屢改高䑓䏻不傾
　　　松江亭
泊舟登危亭江風堕輕幘空明入逺眺天水如不隔
日落震澤浦潮来松陵驛綿綿洲溆平莾莾葭菼積
凭欄不敢唾下有龍窟宅㠶歸雲外秋鳥下烟中夕
欲炊菰米飯待月出海白喚起弄珠君閑吟第三笛
　　　南峰寺
樵歸衆山昏天峯尚餘景欲投石門宿更度西南嶺
逺聞雲間鍾蘿逕入寺永懸燈照靜室一禮支公影
鳥鳴澗壑空泉響窓戸冷對此問山僧何如沃州境
　　　楞伽寺
夕陽西下嶂返照東湖水来㝷古寺游楓葉秋幾里
叩門山猿驚維馬林鳥起鍾聲出煙去半落漁舟裏
楞伽義未曉塵累方自耻欲打塔銘碑從僧乞山𥿄
　　　慧聚寺
鳴鍾警迷方枯僧兀跌床石姿生寒稜松子落古香
殿鎻山雨氣樓迎海暾光遥望蒼蒼城愁是車馬埸
　　　寒泉
逺絡樷峰間平流盤石上月照欲成潭風吹不生浪
聲兼寒葉下色映秋苔漲野客照羸顔曽来倚笻杖
　　　乗鯉橋
橋上西遊人橋下東流水遊人如水流朝暮何時已
誰知有飛仙赤脚踏神鯉波驚風蕭蕭渡海秋萬里
左招騎龍君右携乗鸞子咲飡紫雲英同詠珠宫裏
歸来舊城郭千載一日雨下㸔橋上人還随鷄鳴起
去者巳如灰来者猶似螘不觧飬谷神紛紛自生死
　　　支遁菴
閒登待月嶺逺扣棲雲関石室閉千載髙僧猶未還
殘鐙黄葉下古座青苔間不見跏跌影鶴鳴空此山
　　　闘鴨篇
春波漾群鳬戲闘毎堪翫宛轉迴翠吭䙰䙕振文翰
聲兼江雨喧影逐浦雲亂唼喋隊初交紛披勢将散
持敵忽同沉呼儔更相喚時陳水檻側或聚湖亭畔
長鳴若賈勇逺奮如追竄荷葉觸俱翻菱絲罥齊斷
魚駭沒中流鷗驚起前㟁心踰隴雉驕氣壓塲鷄悍
海客朝自驅溪娃晚猶㸔稍欲礙行舟渾忘避流彈
苦爭應爲食幸勝非因筭微鳥昧仝軀臨川獨成嘆
　　　言公井
寥寥武城宰遺井虞山隂千載汲未竭九仭功應深
蓻囿自可灌道源誰復㝷絃歌聽巳歇瓶綆㸔還沉
無爲渫弗食惻惻起嘆音一瓢樂未改庶幾回也心
　　　吊幽獨君
君本何代人姓名復爲誰何年棄人間長眠此山陲
荆榛欝蒙蘢孤墳上無碑游䰟久未化哽咽還能詩
人殁乃歸㓕憂樂豈復知君何獨煩冤猶有親愛思
一死衆所同已矣焉足悲陳辭爲相吊此理君當推
　　　靈岩寺響屧郎
君王厭絲竹鳴屧時清耳獨歩六宫春香塵不曽起
那知未旋踵麋鹿遊遺址響沉明月中跡泯荒苔裏
此夕意誰過空廊有僧履
　　　陪臨川公遊天池三十韻
群山瞰笠澤勝覧兼曠奥曩遊務窮蒐甲乙誌曽到
兹峰最靈竒獨失有遺懊我公仙署居休沐偶得告
林壑軫逺情招携逝同造出郭縱鞍輿入谷屏牙纛
時當寒冬晨嵐霧恣披冐幽幽霜泉微卷卷風葉燥
㝷溪見人煙問嶺知佛號意行恐迷互逺托樵子導
居僧作蠻音揖杖喜迎勞客来豈先知定有山鬼報
始至已愜心塵念爲除掃壁穹冠玄雲池古貯清潦
長松挂其顛羙竹䕃其隩浮暉蕩空明萬影鏡中倒
磷􁴐江頭石突起類爭暴緬懷融結初天巧亦多耗
探深識後返升險戒前懆逺梅苦相邀飛雪糁衣㡌
谷猨晚應飢澗鳥寒不噪欲歸更留憇禅榻近茶竈
詩歌樷桂篇琴奏猗蘭操我起前壽公樂哉此髙蹈
及春幸重来芹藻應可芼何湏效公羊登峴發嗟悼
卋事舟陸行有力孰比奡冨貴不可徴盍亦從所好
斯理苟未冝山水觧相傲微言倘或然勿爲俗士道
　　　夜飲余左司宅得細字
春㑹非有期春愁本無際焉知君子堂此夕相與詣
燈銷月窺欄角警霜委砌舞影怜鶴長吟聲笑蠅細
隣鷄易催旦共歡休復寐喪亂得幽歡疇云匪良計
　　　劉凝之騎牛啚
夫子初亦仕絃歌頴之湄園廬忽在念觧綬言歸期
方春養孤犢既耕亦以騎春風草茫茫出遊徧山陂
田家有羙酒輙醉不復疑當昔天聖間實號休明時
豈無理人術終愳塵鞅縻嗟今属䘮亂懷䇿競欲施
清芬逺莫挹載誦廬山詩
　　　贈児醫呉氏昆季
洗菊夜潭月􁧐苓秋塢雲偶因念殤者来此市人群
問術或禽戲觀書皆鳥文誰知仙籍裏元有两呉君
　　　亰口張氏世壽堂
天與下民壽各有百歲期行年不能滿人自傷折之
鷄鳴晨関開衆車起交馳茫茫欲海中神位那能知
醲鮮薦長壽妖妍貯深帷白日未及終紅英忽先萎
春風北邙原青草塜纍纍借問其下人得老還與誰
翁家鶴溪陽先朝業書詩一門四葉来俱聞享期頥
世壽何獨能世徳尤不虧翁今眉生毫益以道自怡
浮雲等飛煙昏且從變移不嚥華池漿寜飡古栢脂
澄觀息内想心閑自難衰一床坐松隂風巾夕披披
垂魚立侍側亦有白髪兒嗟我生甚晚况復值亂離
故老不復親猶及翁在兹碩言拜堂下聽說承平時
　　剡原九曲
　　　其一
欲知溪流長百轉来越嶠舟行安能極嵐路入斜照
清景不足娯昔人豈辭詔石硯久難磨空林閉遺廟
　　　其二
殿中初未仕高節振衰謝讀書在兹丘蕭然竹間舍
王来有深言留宿山水夜誰云南陽翁獨枉将軍駕
　　　其三
山折水暫旋山開水仍徃東陂匯初成秋色瀰然廣
碧蘿芲茸茸月映石壁上何時試沿洄一理煙中舫
　　　其四
宻篠覆碕岸石穴􁈭而深居人負薪歸駐聽風水音
囬㸔蓮花峰靄靄生夕隂不有僧鍾来髙路誰能㝷
　　　其五
石洞篝火入石室敷床居白雲開層巔上有丹霞書
神仙不逺人但使粗穢除何必瀛洲外茫茫問飈車
　　　其六
危梁渡清瀬逶迤入前渚大鳴樹䝉籠煙景暗墟聚
雨中耕叟歌月下歸人語欲㝷仙尉踪凄凉一茅宇
　　　其七
清暉汎悠悠東與班溪合菱葉間荷花風来秋颯颯
久行愁寂寞忽有人煙襍我欲發棹謳漁郎肯相答
　　　其八
俗駕不可到有地㠗中小逥逥别澗通宛宛連崗繞
人家林谷暗不見旭光曉東作起炊藜惟應候啼鳥
　　　其九
入江水稍决霜降未可渉頗聞徃来人出門即舟楫
前飛驚鷺逺不飲垂猱倢何䖏問興公風吹赤棠葉
　　　詠殘燈
凝寒結重暈逼曙零孤朶膏空逐漏水㷔在同爐火
戀影未成眠更就餘光坐
　　　驅􁳌
我生東海壖氣濕素善支方景忽遘痁未旬愧消羸
俄頃水火爭寒氷繼炎曦楚纊甫謝挾齊紈遽㝷持
戰如恐墜䧟况若當遭炊向夕勢漸消臨風與清池
既去謂遂息明午復如期俯仰天地寛無地竄眇軀
思我到貧病由是生䔪􁞎豈伊水帝子遺威肆相欺
㑹當濯滯昬靈藥雜進施里閭習巫風磔䑕勸禳驅
韓子盖有託惟能辨其詩
　　　春日言懐二首
朝臨髙䑓上俯視崇岡下春暉何悠悠清川自東瀉
陽和發卉物時澤均播洒如何及芳辰蕭條但空野
碩言釋拘局登車騁吾馬曠途不見人憂心何由寫
興謝固其常吾将尤誰者
芳樹何靡靡鳴禽亦喈喈時物豈不好人事誠多乖
憂来卧閑房語笑孰與偕天道諒不昧薄碩終能諧
惟當守貞靜有酒陶中懐
　　　題晚節堂
人生百年壽六十未爲晚胡爲鑿玄扄結亭此山阪
周圍松櫟髙可翫不可挽日暮春雨晴黄鳥啼睍睆
東家鶴髮翁方置萬金産貽謀非不佳竟爲識者莞
君能超物理生死若徃返一笑歩松隂靑山在吾眼
　　　與客携樂遊寳積山遂泛石湖
雲山擁春郭煙花漲晴川㸔花入山中諸峰恣攀縁
客吹玉管笙合以金柱絃清隂度碧嶂松風助冷然
宛若鸞鳯吟要眇入紫煙行人盡矯首響遏雲中仙
下山興未闌相携更登船虹收嶺外雨鳥沒湖中天
嵐翠破夕陽樓閣影倒懸酒傾緑脂膩鱠斫瓊絲鮮
獨恨無紅粧清波寫嬋姢微風吹㠶緩欲使歸途延
衆賔起歡呼船返水漫舷囬櫓掠寺過楊桞山門前
此地有離宫羙人艶當年羅裙罷春舞草色餘芊綿
况我昔此遊冠盖十里連重来復誰在新知滿中筵
人事既若斯今古俱可怜能遊即稱逹何湏問愚賢
我欲呌馮夷捧月出海邉醉後不歸去相照船中眠
　　　謝陳卿惠冠
佳木産異域質理宻且堅斲爲野夫冠峩然着我顛
故人逺貽贈皎若瓊瑰鮮覧鏡見雅宜鄙姿忽成妍
持報乏金玉殷勤在斯篇
　　　獨歩登西丘
幽卧意不適出門聊獨行惻惻田野中斜徑多不平
逶迤登逺丘迢逓望髙城風交二麥動煙逈孤花明
偶逢植杖翁疑是古耦耕欲問恐相誚歸来帳中情
　　　茅氏髙節樓
海上有髙樓朱甍煥晨光清風自逺至吹動羅衣裳
樓中單棲人憂思起彷徨良匹巳久殁自誓不再行
欲取哀琴彈仰見孤鴻翔孤鴻去何極撫景空歎息
感傷嬋姢容思作憔悴色憔悴非一時黄泉以爲期
含情不能道聊詠兩髦詩
　　　閑理篋中得諸友詩存殁感懷悵然成詠
得理亂帙中乃得故友篇顔色見遺翰瓊華尚清妍
憶昨遊名都結交此群賢日枉貽贈詞情文藹相宣
俛仰未十周飄零若雲煙生者應白首死者俱黄泉
屈指俱别離覉愁獨江邊舊懐誰能識洒涕東風前
　　　栁絮
輕盈易飄泊思逐春雲亂巳拂武昌門還縈㶚陵岸
沙頭雀啄随水面魚吹散官樹暁茫茫哀歌腸欲㫁
　　　徐博士愛日堂
曜靈趣頽運忽去不待人壮者亦恐衰况乃頭白親
心長景苦短何由盡歡忻當朝慮遂夕在夜俄驚晨
無䋲繫飛烏使之少逡巡置酒上髙堂爲樂且及辰
此日誠可惜此意良難伸安得延年術爲親保長春
　　　畣衍師見贈
衍師本儒生眉骨甚踈峭軒然出人群快若擊霜鷂
早嘗垂長紳挾冊誦周邵欲陳興壞端徃應乞言詔
乾綱㑹中頽四海起攘剽仰頭望天扄氛祲匿羲矅
藩邦日㝷兵纁玉罷朝頫木顛豈䋲維長徃遂淪耀
披緇別家人欲挽首屢掉超哉休逺從髙躅碩追紹
初来北城刹駐錫問宗要相逢共宵哦篝火樹間照
篇成出叩鉢鋒疾驚楚僄我或勸之冠不荅但長笑
留連忽中離名山赴佳召頗知此行樂夙志酬歷眺
呉峰載襆登楚水投文弔江秋雨鳴瀬海曙霞發嶠
靈竒務窮蒐不憚躡遐徼東歸始安禪幽谷斬蓬藋
坐敷雲中衾薜屋一澗繚前年逐戎旃野出事田獠
是時隂飈作山黒捲狂燒不畏猛乕過車宿傍楓廟
聞師隔煙嶺無寐聽猿呌晨興雪滿壑衣濕寒未燎
空林斷樵踪兀兀見来轎相邀至巖扉杉竹穿􁰈窱
深房煑山藥乾葉𦦨風銚頓釋行旅顔瓢緑欣飲釂
促還不能淹喧寂歎殊調邇来竟何成三十匪年少
恨無関弧力結束從嫖姚閒坊借書披危坐似持釣
行憂金見奪謁恐冠遭溺逢人戒談時澁縮刀在鞘
軍􁃜五月急市閑無錢糶壮士漸欲磨妻孥困纏繞
堂筵賔履踈暑夕行慴􁁅而来贈長句有譽無鄙誚
組章眩芬旉金奏聆要眇據梧起豪誦心疢渾可療
囬顧平生吟真咽蚯蚓竅上天宰玄化亂治方叵料
性命如窮鱗倘獲脫􁊥􁣶卜㞐計已决不待龜灼燋
過湖就稲蟹靜䖏容不肖安能效群女倚市閗妍妙
泳風或鳴橈耕月還荷蓧師當重見㝷東皐一舒嘯
　　　謝周架閣移送菊花
抄秋始授衣我歸視南園荒逕久廢鉏舊菊今不蕃
節臨乏采翫何以慰憂煩東隣幸分致離離擢深根
幽馥辭別圃佳色羅前軒愧無樹灌勞獲此英翹䌓
日出寒意祛孤蝶来飛翻我亦愛其芳繞樷咏微言
安得與君子飲泛同一樽霜露惧遄殞歲宴空籬藩
　　　早過南湖
湖黒月未出兼葭露凄凄榜人識浦溆不畏荒煙迷
殘夣詎可續舟搖櫓聲齊開蓬見天邊斗柄挿水低
津遥未見樹村近纔聞鷄自嗟逺遊人中宵走東西
不如沙頭鴈宛頸猶安棲
　　　送蕭隱君自句曲經呉歸維楊
適從江東来復作江北去来去逐江雲蕭蕭舊巾㞜
身帶煙蘿雨初下大茅鋒孤㠶拂楚樹遥聽廣陵鍾
去家忽来歸怜君似黄鶴日暮渺相思淮南桂花落
髙太史大全集卷之六
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言古詩
　　　賦得貞娘墓送蟾上人之虎丘
色相終壊㓕佳人能久妍斷碑山寺裏小冡竹林邊
蘭葉春風帶苔花暮雨鈿情留呉苑客夣逐楚䑓仙
髙僧方宴坐身在散花天
　　　友竹軒
卋人務結託車馬紛交馳言笑雖強歡衷懷詎相知
中林有君子淡然夙與期虗心兩無阻榮悴焉可移
朝㝷披煙逕暮對褰風帷非君此爲偶誰共歲宴時
　　　遷婁江寓舘
寓形百年内行止固無端我生甫三九東西宜未闌
去年宅山陲今年徙江干野性崇險陋經營唯苟完
閒窓俯平疇幽扉臨逺湍豈忘大厦㞐弗称非所安
披榛始来兹霜露凄以寒誰云逺相愛弟子相與歡
室中有名酒歲暮聊盤桓
　　　雪夜懷周著作
燈照竹林雪寢齋寒更空窓間成獨坐遥想故人同
不有孤吟興寜度此宵中
　　　登西城門
登城望神州風塵暗淮楚江山帶睥睨烽火接樓櫓
并吞何時休百骨易寸土向来禾黍地雨露長榛莾
不見征戰塲那知邊人苦馬驚西風笳鳥散落日皷
嗚嗚城下水流恨自今古
　　　期家兄宿東湖民家不至
東湖欲上月寒鳥巳棲煙何處相期宿柴門汀樹邊
未嘗新漉酒猶望逺来船誰信姜肱𬒳今宵還獨眠
　　　送陶兵曺之越
髙齋掩林雪獨卧玄景暮夫君定何聞此日勞我顧
清言一歡然孰云昧平素方期締深約幽抱終以布
胡爲遽嚴装明發首東路手持三公撽新辟當逺赴
薄禄豈足覊知君爲親故况兹句踐邦山水夙所慕
湖月夕棹来谷逈寒鍾度留滯自成悲無因共遊騖
　　　豊城余君夣彩堂
楚客身未歸悠悠念庭闈濤江雖云廣莫阻魂夜飛
秋隂天無星猿呌楓樹稀家山倐巳到不失舊路微
宛然在髙堂獻笑試舞衣焉知空舘曙鍾動殘燈輝
難追夣中歡益發覺後唏誰能傳爾翼逺去成相依
　　　過束氏廢園
人間樂事變池上髙䑓傾歌堂杏梁壊射圃菜畦成
不見妓釵影詎聞賔履聲来斯欲攄抱念昔反傷情
　　　送倪雅
交游結深歡離别生逺念聊持毛子檄暫脫劉生劍
南風桞下亭杯動江色灔山遥馬望驛日落蟬鳴店
此去漸成名驅馳君勿厭
　　　同徐山人賁過妙蓮佛舍訪王主簿
逸人如髙僧傲吏同隱尉閑房對清夏共挹池荷氣
煙帷栖鴿馴風鐸驚禽畏明日雨還来山櫻當熟未
　　　題帶經漂麦二圖
朝鋤東臯上暮鋤西陂側釋耒讀遺經欣然此休息
因觀舜稷事耕稼寕辭力
田中刈麦罷把卷忘其疲風雨怱云至千穗漂無遺
於書苟有得歲宴何憂飢
　　　秋日山中
山澤含霧雨偶来若㞐夷我無逺遊志何與親愛離
暑退初可喜秋来轉堪悲壮顔豈草木憔悴同此時
中心與百憂日暮如有期悄悄出空宇悠悠適荒陂
阨窮勿復歎天欲昌吾詩
　　　宿幻住棲雲堂
窓白鳥聲曉殘鍾度溪水此時幽夣廽獨在空山裏
松岩留佛燈葉地響僧履余心方正寂無使群動起
　　　送賈鳯進士
新逢洛陽客握手共遊盤如何異郷土乃得此交歡
相逢既不易相違亦良難驅馬夕云返北風野多寒
登高望山川浮雲杳漫漫群獸相號呼哀音摧心肝
遊子念髙堂歲晚身得安人生如蓬萍飄流無定端
重合諒有日長歌聊自寛
　　　寄王七孝㢘乞猫
䑕類固甚䌓家有偏狡獪厥質亦陋微明聚工造怪
舞庭欲呈妖憑社期免敗饞同善飯頗暴比横行噲
倉偷自詫肥穴竄寜辝隘唯思淮南舉不悟河東戒
嗟余守窮僻有屋如弊𪠘公然肆相欺逺告来別界
嘐嘐鳴槖頻窣窣縁幙快伺暗忌燈然聞腥喜飡餲
空牀印凝塵髙壁隤堕塊核遺槃果亡汁覆甖虀壊
轟霆駭怒闘急雨疑流嘬書殘費𥙷粧䄄涴煩烘曬
入厠客驚吁守舍奴憂誡豈無老烏圓昔壮今何憊
不修司捕職垂頭象瘖瞶難求許邁符莫具張湯械
㝷蹊漫設機薫隧徒吹韛遂令不眠人中夜長抑噫
君家産衘蟬許贈不以賣碩得縱驅擒凈若刈菅蒯
盡殺豈匪仁去害容少懈髙枕幸無苦君恵當再拜
　　　送客至海上得誠字
卧廐因田子抱関老侯生豈無一時辱終有千載名
子亦屈身者薄禄非所榮結驩誰云淺一杯吐衷誠
艱難我何託所託在友朋平生不傷離此離骨爲驚
白日川上没歌作變徴聲明朝欲觀海浩蕩逐東征
　　　冬至夜㘴懷周記室
夜聞驚鴻来一室寒且靜明朝日長至夜漏方最永
凄凄霜塗堦皎皎氷入井故人昔同宿杯酒笑相領
年運方重周歡事怱盡屏別離孰無有爾獨限殊境
逹曙恨難裁殘燈兀孤影
　　　賦永上人𥿄帳
剡藤裁素幬坐使諸塵隔冬室自生温寒窓屢驚白
不随直省𬒳長覆棲禪簀思曽雪夜時宿伴山中客
　　　初開北窓晚酌時寓江上外舅周隱君宅
春暄罷凄風朝始開北牗青山入吾座不異延故友
自掃榻上塵琴册列左右悠然坐其間傲兀醉杯酒
况當江花落微雨斜日後逮見㠶度川髙聞鳥鳴桞
孰云非吾廬居止亦可久人生䖏一席累榭復何有
幽懷悟澹泊末事辭紛揉更擬長夏眠風期結陶叟
　　　夏日與高㢘遊無量佛院還憇王隱君池上
久卧困炎燠煩抱思一浣霽雨留暫􁡾言出欣子伴
悠悠去景得梢梢来迹㫁已㝷名僧廬復謁高士舘
蒲荷共南風池上新葉滿歩隂覺衣輕汲冷嫌綆短
幸無塵中役樂此林下欵鳴蜩嘒斜陽歸駕猶可緩
　　　曉起春望
今朝有春意原野晴始緑踈花未破煙新禽稍鳴旭
物情各欣榮客意胡刺促㞐閒厭寂寞從士愁覊束
兩事不可齊人生苦難足安得長放歌花開酒醅熟
幽懷悟澹泊末事辭紛揉更擬長夏眠風期結陶叟
　　　夏日與高㢘遊無量佛院還憇王隱君池上
久卧困炎燠煩抱思一浣霽雨留暫􁡾言出欣子伴
悠悠去景得梢梢来迹㫁已㝷名僧廬復謁高士舘
蒲荷共南風池上新葉滿歩隂覺衣輕汲冷嫌綆短
幸無塵中役樂此林下欵鳴蜩嘒斜陽歸駕猶可緩
　　　曉起春望
今朝有春意原野晴始緑踈花未破煙新禽稍鳴旭
物情各欣榮客意胡刺促㞐閒厭寂寞從士愁覊束
兩事不可齊人生苦難足安得長放歌花開酒醅熟
　　　陳氏秋容軒
西郊莾迢逓川樹凝煙景兩過落紅蕖斜陽半江冷
蟬鳴山欲暗鴈去天逾永孤客對蕭條應知鏡中影
　　　瞻木軒
　　　　道士李玄脩所居庭有凌霄花依樹而生
　　　　近樹伐而凌霄獨存因以名室求予賦詩
凌霄託髙樹引蔓日已長纏綿共春榮幽花藹敷芳
髙樹忽見伐無依向風霜亭亭還自持柔姿喜能強
君子貴獨立倚附非端良覧物成感歎爲君賦新章
　　　雨中遣興
積雨坐無悶端由便寂寞好鳥不頻啼閑花自遲落
行園毎度徑望岫時登閣只此可終期何當有樽酌
　　　題方厓師聽秋軒
西澗獨趺䖏􁡾飈度虗閣秋從夜深来流音滿林壑
𥘉鳴忽澎湃稍定還蕭索月下暗禽翻窓間危葉落
上人習靜定談籟笑南郭喧寂兩無聞星河在寥廓
　　　與内兄周思齊思義同過僧浩西齋夜酌
雨過月在花踈鍾閉禪舍幽僧與逸人對酌明燈下
園樹稍辭春池蛙正鳴夜嘉㑹莫蹉跎流年易傾謝
　　　萱草
不見堂上親空樹堂下草夏来風雨䌓離披數樷老
日暮欲忘憂搴芳轉傷抱
　　　月林清影
踈林逗明月散亂成清影流藻舞波寒驚蚪翔壑冷
雲来稍欲翳風動紛難整圎魄忽西傾愁㸔堕空境
　　　春草堂
靡靡堂廡草託根近華楹膏露既灌芳惠風亦揚馨
匪蒙陽和力孰使微物榮中天駛景流靑節坐易盈
但憂徳澤違豈惜憔悴并願言相蔓結遮彼春逝程
寸心雖難報㧞去還當生
　　　次韻内弟周思敬秋夜同飲白蓮寺池上
月出露已白荷花香滿池髙僧愛清夜留客坐題詩
竹動鳥驚夣草􁡾蟲語悲閑齋一瓢酒應不負幽期
　　　聞鍾
迢迢煙際發隱隱岩中應初来覺寺遥乍歇㸔山暝
惆悵未眠人空齋幾逥聽
　　　詠雨酬張進士羽見寄
珠碎復絲輕飈逥乍拂楹望中来暁峽愁裏度秋城
莎濕蛩應冷荷響鷺還驚聽絃知瑟潤卧簟覺幃清
一覧停雲句離抱轉難平
　　　徐隱君陋㞐
脩途息徃駕環堵老所依蕭條窮巷中故人亦来稀
交交風雨侵翳翳蓬藋圍局促不苟厭暫出復来歸
名都列飛甍煥燿朝日輝爽塏豈不慕終憂蹈危機
心舒體自適道在碩無違兹焉樂飲水囬賢良可希
　　　西園暁霽
積雨淹夏半始晴園景饒髙林上初日逺水泛逥飈
餘情萱際蝶新響樹間蜩詎必勞觴詠煩憂坐已銷
　　　題畫鷹得嘯字
高風動古壁竦立見蒼鷂軒然欲飛揚嗟此粉墨妙
秋筋束老骨天寒勢逾矯腦枯草中兎氣盡櫪上驃
徤鶻雖百餘凡材豈同調乾坤正肅殺怒氣號萬竅
大野開平蕪悲䑓落殘照荒城有妖狐夜作猛乕嘯
爲君試一擊壮士慙勇剽安能保拳肉側翅随年少
　　　哭王隅
車行一輪摧鳥奮一翼傷人生失輔友誰當共提将
相逢豈無人不獲如子良朝遊群彦林夕棄萬鬼郷
春風吹南原百草萋以長呼君不歸魂割我欲斷腸
豈不悟生㓕情至諒難忘
　　　池上晚
春晚思悠悠閣前池水流新蒲風葉響如對野塘秋
野塘前歲路已隔歸舟度鳥下獨囬頭青山杳然暮
　　　醉歸夜醒聞雨
覺耒聞雨聲燈輝耿殘夜窓間有危葉暗助瀟瀟下
不記醉歸時寢齋如客舎
　　　夏夜起行
夜熱不能寐起歩中庭前舉頭望髙旻離離衆星躔
欲推理亂象天道幽且玄長歌来􁡾飈驚烏北林顛
此時層城閉悄悄萬室眠誰復相與娯淡月孤光懸
　　　師子林池上觀魚
穿蒲尾獨掉唼薲口群仰波平沒見㾗池靜跳聞響
漁罛已免捕僧盂毎分養落日意無驚識我臨流賞
　　　和張羽懐呉興舊遊之作效其體
城貫緑川長朱閣暎飛梁鶯嬌山唱度蓮豔水嬉張
花童搦翠管桑婦挈銀筐若溪酒脂碧顔渚茗旗香
擇勝事未厭驚亂意俄傷囬㸔舊遊地秋草變凄凉
　　　送沈徴士鉉歸海上
我友張國士短若婁君卿家無一金産所結皆豪英
去年東方来向我道爾名相逢真甚都座客爲之傾
髙標華月出雄辯流雲崩時方尚權謀䖏士皆振纓
諸侯致幣聘公子将軍迎爾獨念滄洲扁舟問歸程
翩翩冥飛鴻影過海上城儻見魯連子殷勤煩寄聲
　　　重午書事
采蒲臨緑波團扇送􁡾過越客爭標渡荆巫弭節歌
家醑憐浮玉宫衣憶賜羅今年兵氣悪朱符佩更多
　　　東白軒
昔宿東峰顛長夜何曼曼起㸔玄景晦氷雪積未泮
翻翻驚濤瀾􁈭􁈭失星漢悲風吹木石澎湃而凌亂
太陽淪朱光隂火吐未煥山精與罔象乗暗出遊翫
前岩挂猴猱後嶺起鴉鸛一時互號呌哀厲客腸斷
芒芒禹九州下視莫䏻判如身堕幽都渉水濟無畔
金烏在地底其出疑可喚雄鷄栖髙樹凍噤不振翰
君家有層軒不異泰山觀扶桑拂簷楹指尺海東㟁
酒醒四皷發暘谷已昇半紛紛物象出稍稍􁡾暄換
如盲得復明毫末皆可㸔山中舊所聞寂黙應屏竄
何當此借榻夙興不待盥共賔羲和車一觀天下旦
　　　賦得姑蘇䑓送賈文學麒
城上聞啼鴉臺前見遊鹿悠悠畫簾影薄暮澄潭曲
雲随歌舞散日與興亡促羙人不歸来湖水春更緑
思君別後登應盡天涯目
　　　聞晚鶯時在圍城中
昨歳聞孤囀緑隂山院行今朝寢齋雨重聽獨含情
西澗多喬木何爲亦到城
　　西齋池上三詠
　　　葵花
豔發朱光裏樷依緑䕃邊夕同山蕣落午並海榴燃
幽馥流珍簟鮮輝照藻筵群芳已謝賞孤植轉成怜
　　　荷葉
楚服新裁得呉筩舊製成圎應問荇菜宻欲翳蓮莖
聲中亂雨至隂下一魚行桂棹還思折江南日暮情
　　　桐樹
睛粉朝英墜􁡾瓊夏葉舒鳥啼髙樹早蟾轉薄䟽虗
朱弦未薦曲􁂍管屢題詩坐恐銷華澤商吹起前除
　　　遊城西得艶字
軍旗表山栅商皷喚津店稲黄雲有香楓赤火無熖
賞懷誓飯償眺目擬窮占思畋已檠弨欲賦更横槧
煙開象極泮波溢類洪墊壊宫茨𬒳垣棄壘葑漫塹
晨唳鵾鴻多秋腥魲蟹贍吼鯨報僧粥卧獸衛官窆
揖道訛語談暎籬陋粧覘池開沐女盆石㧞闘夫劒
竿危閙鈴響紗古幕燈艶時艱遊總稀歲稔酤饒釅
探囊出竒蒐抨弩脫浮念一覧一興嗟再到再忘厭
吟将嘯猨𢋫歸用棲鶻驗壑虗哀商叩嶺豁初魄閃
窅窅聽鳴鍾翩翩戒還韂興清逼林凄醉纈眩湖灔
顧標山巳違入郭塵復染幽景慮遂逋拙詞紀姑僣
　　　卞将軍墓
胡馬飲洛川皇輿寓江左宰輔失良圗國門屢與禍
悪木不可植猛獸終難馴冠軍歴陽来白日飛黄塵
兵叩西陵関火焚大桁口乕旅方敗奔六宫竟誰守
卞公仗戎鉞勇氣超常倫立朝素正色臨難仍捐身
落日百戰餘褁創領殘卒父子誓除兇一朝共淪殁
當年尚浮虚風俗變縉紳誰知効節者不在清談人
石頭義旗来天狼夜流血冊贈極哀榮千秋表忠烈
六朝卿相冡無數青山根至今行人過但拜将軍墳
馬鬛封未平龍泉氣猶發惆悵望松楸一杯奠寒月
　　　緑水園宴集
平㞐寡良㑹艱哉况兹時幸逢金閨英中筵接光儀
名園過脩禊景麗春陽熈緑芷榮曲沼朱華敷廣墀
情宣寄髙文憂襟爲之披觴来不敢訴慮此朋歡虧
何以淹返斾頽光碩遲遲
　　　荅宋南宫見寄時寓江上
棲寓豈髙遁偶家南渚濱雖欣逺物累終悲寡交親
拏舟近入郭言欲訪故人叩門子不在思懷竟難伸
歸来掩蓬廬幽卧属始春風暄栁意動雪霽禽聲新
孤遊盻芳物尊酌孰與陳念昔文翰塲弱蹤繼清塵
鳴絃東閣夜飛盖西園晨兹歡與年徂憔悴兩未振
朝家枉瓊藻慰我佇慕勤深情寄妍詞不殊握中珍
㞐屯在守志養素豈辭貧裁章以少荅此道碩無淪
　　　夣梅室
寢齋掩殘雪幽慢燈微皎不知南澗濵魂與春縈繞
初迷月入樹忽斷風驚篠餘馥悵難㝷空山鶴鳴暁
　　　送程校理遊江上
風亭裊離管草緑江水暮送此南浦人孤㠶雨中渡
别傷足自緩前驛花滿路春樷戀山鸎晚絮迷汀鷺
我今獨愁㞐芳月誰與度佇立望遥波相思積煙霧
　　　僧齋聞雨
寂寂初罷語悠悠未成眠髙齋有春雨夜半落燈前
已傷花委樹復念水盈田老衲獨無聽䋲床方坐禪
　　　送劉使君
去年送使君路逺巳海湄今年送使君路逺復過之
路逺豈足言人逺自可悲夕宴鮮共懽晝出乏並馳
君懷孰可語予過疇能規此行部竹符東方撫惸􁁪
王事正靡盬奚暇及爾私但令中弗遷庶以慰所思
　　　送周将軍請老歸耕
鞍馬息戎役筋力喜尚全買牛西岡垂聊復治廢田
零雨何濛濛决流亦㳙㳙良苗及時新人情一欣然
甘此耕耘勞忘彼富貴妍心同老農夫閔閔望有年
家廩儻得高尚碩輸資邉
　　　夜登南樓觀月
迢迢海上樓月出常先見吐嶺乍分規臨波已澄練
蒼茫城闕閉歴落星河轉毋違中夜歡皓景應難戀
　　　西臺慟哭詩
　　　　越人謝翺嘗爲宋丞相文山公之客公死
　　　　之十二年登釣臺祭公以哭自爲文識其
　　　　哀曰西臺慟哭記東陽張兼持示求詩僕
　　　　感其誼遂賦一首
峩峩子陵臺其下大江奔何人此登髙慟哭白日昏
哀哉宋遺臣舊客丞相門丞相既死節有身耻空存
比望萬里天再拜奠酒尊隂雲暮飛来恍如載忠魂
所哭豈窮途中抱千古冤上悲宗周隕下念國士恩
凄凉當世事感慨平生言空山誰知哀惟有猴與猨
豈不畏衆驚聲發不忍吞人言天有耳此哭寜不聞
碩囚長風還吹此血淚㾗徃堕燕山隅一灑宿草根
田横去巳逺兹道不復論作歌悼往事庶使薄俗敦
　　　見耕者
兹晨有佳興挈杖行逺墟春犁稍巳出土脉向暖舒
嚶嚶鳥囀谷瀏瀏泉鳴渠歲功自兹始爲農亦良劬
而我惰四體偃息在弊廬飢匱固當爾無爲歎踟蹰
　　　雨中書湖上漁家壁
漁舍煙不起瀟瀟雨初瞑孤客與群鷗寒依葦間聽
山昏望易失波動愁難定歸思滿蒼茫空憐去㠶逈
　　　同杜二進士晚登潘氏樓
靄靄川樹暝夕陽忽然收林間一鍾来隴上聚耒休
維搒漁石邊㝷我棲寓儔本期散憂懷携手登此樓
那知見逺色蒼茫轉成愁幸兹有尊酌雖晚爲君留
　　　送家兄西遷
昔別歸有期此別去何極西遷属事變咎責非巳得
家貧無行資空槖辭故國怱怱逐徒旅宛宛謝親識
牽攀不能留慟哭野水側離鴻爲迴翔浮雲暮愁色
别時雖云苦未若別後憶碩行勿憂家飬親自我職
殊方氣候異炎霧秋未息委命毋怨尤長年強飱食
　　　至蓮村
昔愛兹里幽誓将搆蓬廬孰云堕世網重到十載餘
䘮亂喜獨完煙火靄舊墟柴門在深巷落日榆桞踈
隣翁念契闊携筐饋雙魚苦問客何事顔色與昔殊
焉知渉艱難多戚長少娯貧賤非所耻中情在閒㞐
碩翁勿相誚終當遂吾初
　　　雨中登白蓮閣望故園
亭亭髙閣上渺渺清川曲日暮靄覉愁蘺蘅雨中緑
聞鐘僧已返荷笠人猶牧歸棹獨難㝷江南望雲木
　　　㝷照公
逺㝷林下僧不識林下路隔雲孤磬響因到繙經處
相對竟忘言夕陽在祗樹
　　　江上過丁校書宅留飲
迂櫂入浦汭言㝷故人扉鷄鳴村樹烟寒旭景尚微
子起罷理髮相延闢中闈雅詞既云宣濁醑亦以揮
幸兹竟日歡一浣積慮非尚慙有覊牽暫㑹復逺違
臨流送我還逥飈夕吹衣亂来人情改髙誼似子希
儻不終憚煩卜隣遂相依
　　　遊靈岩賦得越来溪
越女遊未去越兵嗟已来靑山舊溪上無復見樓䑓
過客空惆悵荷花秌自開
　　　立春前一日喜雪
一冬纔見瑞三白詎湏頻未嫌遲送臈唯憐預占春
積砌猶殘凍粧苑已芳辰留更明朝落梅花欲闘新
　　　移家江上別城東故㞐
人情戀故郷誰樂逺爲客我行豈得已實爲䘮亂迫
悽悽顧丘隴悄悄別親戚不去畏憂虞欲去念離隔
雖有妻子從我恨終不釋出門未忍發惆悵至日夕
　　　雨中客僧舎
客夣方暫適竹間風雨驚起登林端閣迢逓望層城
景寒川樹踈野晦原煙平不邀釋子語何以緩覉情
　　　見花憶亡女書
中女我所憐六歲自抱持懐中㸔哺果膝上教誦詩
晨起學姊粧鏡䑓強臨窺稍知愛羅綺家貧未能爲
嗟我久失意雨雪走路岐暮歸見歡迎憂懐毎成怡
如何属疾朝復值事變時聞驚遽沉殞藥餌不得施
倉黄具薄棺哭送向逺陂茫茫已難㝷惻惻猶苦悲
却思去年春花開舊園池牽我樹下行令我折好枝
今年花復開客㞐還江湄家全爾獨殁㸔花淚空垂
一觴不自慰夕幔風凄其
　　　東坡路上阻水
不覺去村逺瀟瀟桞間歩江雨夜来多春流稍侵路
褰裳自可渉不待漁舟渡
　　　獨酌
白日下逺川寒風振髙柯蕭條掩関卧暮雀忽已過
我有覉旅愁欝如抱沉痾起坐呼清尊獨飲還獨歌
一斟觧物累再酌逥天和數觴竟復醺翻恨愁無多
所以古逹士但飲不顧他回頭向婦笑戚戚終如何
　　　同杜徴士寅過南渚赴朱七文招
五月燕鶵飛絲成桑葉稀相逢捴覊旅白苧未縫衣
扁舟喜同載晚度滄洲外樹失潮氣昏沙喧雨聲大
将迷路却通窈窕復蒙蘢果熟皆梅子禽啼盡郭公
兵戈苦未息莫歎猶爲客此去醉誰家江邊主人宅
　　　始聞夏蟬
翾翾纔得蛻咽咽未成喧翳葉誰能見南風緑繞軒
乍驚變節物還念別郊園何待當秋聽方令覊思繁
　　　贈􁧐苓者
山田不生苗零雨空溉之歲宴窮谷中何以療我飢
青青萬長松兎絲絡其枝不知何樹下乃有千年脂
朝行西澗濵暮行東岡垂荷鍤偶逺樵言㝷亦良疲
鑿彼土石間得此瓊瑤姿香因清飈發色藉玄泉滋
嘗讀炎帝編徴功實多竒天和滌煩滯靈味扶殘衰
詎必勞悲歌去采商顔芝歸来拾荆薪炊之作晨糜
八珍豈不羙素飡懼有嗤服斯待輕舉徃與山人期
　　　我昔
我昔在家日有樂不自知及兹出門遊始復思徃時
貧賤爲客難寢食不獲宜異郷寡儔侶僮僕相擁持
天性本至慵強使賦再馳發言恐有忤蹈足慮近危
人生貴安逸壮遊亦奚爲何當謝斯役歸守東岡陂
　　　将往海上舟行值雨投僧舍
沙響聞雨来中途生旅愁遥㝷晚林磬暫駐寒塘舟
窓下一僧老竹間諸鳥幽誰言阻逺去翻使得佳遊
　　　暫歸鳴珂里舊宅
故廬在東里久出喜偶旋景物亂後非行觀一悽然
荒榛塞園逕流塵蔽堂筵念兹經營初勤苦唯我先
蕪壊棄弗守顧已誠有愆雖懷首丘碩未絶遊方縁
是主乃如客暫来靡留連日暮復還去哀抱将何宣
　　　江上晚晴
江虹斷雨脚返景明墟里宿鳥亂歸村幽人獨臨水
漁舟隔浦飯煙火廬中起閒吟望逺岑緩歩㝷芳芷
此夕遇新晴憂懷偶然喜
　　　與王隱君宿寕貞道舘
松下禮貞罷鶴鳴暮壇空偶来古仙㞐欣與靜者同
玄言不知還遂宿琳舘中蒸菌沃芳露焚蘭度徴風
山瓢瀉未盡月出秋林東語化衆妙歸探元萬縁窮
不與至道俱何以超妄蒙碩從希夷遊稽首青牛翁
　　　送珪上人
曽来㸔江雨同倚香䑓上師今西去遥還上香䑓望
淮山暮鐘起楚水春㠶漾来去本随縁分携莫惆悵
　　　冐雨暮歸過白沙湖
天寒滿湖雨獨棹東歸急遥望水邊村蕭條暮煙濕
家人應候我深暎柴扄立
　　　送袁憲史由湖廣調福建
只謂逺遊苦寜知逺遊樂君今萬里歸顔色殊不悪
自言楚㠶開初別鳳凰䑓采石月下過匡廬天際来
試沽彭澤酒憔悴陶家桞最愛小姑妍臨行復回首
逺逐綉衣遊閒登黄鶴樓千峰漢陽晚一鴈洞庭秋
西上荆門渚銀釵見巴女歌斷竹枝詞江陵夜風雨
㸔盡幾多山今朝始得還秋風吹驛騎又欲度閩関
閩関聞更好瘴霧晨早收椰子羙如漿蘭花多似草
嗟余戀故郷不肯渉津梁把酒㸔君去相思空斷腸
　　　泛南溪二首
山折水暫旋山開水仍往東陂匯初成秋色瀰然廣
碧蘿花茸茸月暎石壁上此夕試㳂洄一理煙中舫
　　　又
清暉汎悠悠東與前溪合菱葉間荷花風来秋颯颯
久行愁寂境忽有人煙雜我欲發棹謳漁師肯相荅
　　　宴顧史君東亭隔簾觀竹下舞妓
羙人竹下舞醉㸔隔簾櫳彷彿瑶䑓子遊戲緑雲中
玉鈎正蕩月羅䄂忽驚風莫逐青鸞去尊前樂未終
嗟余戀故郷不肯渉津梁把酒㸔君去相思空斷腸
　　　泛南溪二首
山折水暫旋山開水仍往東陂匯初成秋色瀰然廣
碧蘿花茸茸月暎石壁上此夕試㳂洄一理煙中舫
　　　又
清暉汎悠悠東與前溪合菱葉間荷花風来秋颯颯
久行愁寂境忽有人煙雜我欲發棹謳漁師肯相荅
　　　宴顧史君東亭隔簾觀竹下舞妓
羙人竹下舞醉㸔隔簾櫳彷彿瑶䑓子遊戲緑雲中
玉鈎正蕩月羅䄂忽驚風莫逐青鸞去尊前樂未終
　　　夣遊仙
夣騎蒼麒麟手持白玉鞭長風八萬里夜入通明天
正逢絳闕開謁帝陪群仙飄颻紫霞珮杳靄青霓㫋
命與衛叔卿共讀金蕋篇玄文不可識謫歸一千年
驚窹忽長歎虗空但雲煙
　　　獨遊白蓮寺池上㸔雨
輕衣忽變冷池雨来清夏圓文細細生宻響翛翛下
荷披魚躍起樹靜禽鳴罷賞澹自忘還非因與僧話
　　　贈薛相士(至正辛丑嘉禾薛月鑑過予求詩/因贈)
我少喜功名輕事勇且狂顧影毎自竒磊落七尺長
要将二三䇿爲君致時康公卿可俯拾豈數尚書郎
回頭幾何年突兀漸老蒼始啚竟無成艱險嗟備嘗
歸来省昨非我耕婦自桑擊木野田間髙歌誦虞唐
薛生逺拏舟訪我南渚旁自言觧相人視子難久藏
腦後骨已隆眉間氣初黄我起前謝生弛弓懶復張
請㸔近時人躍馬富貴塲非才冐權寵湏臾竟披猖
鼎食復鼎烹主父世共傷安㞐保常分爲計豈不良
碩生毋多言妄念吾已忘
髙太史大全集卷之七
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言古詩
　　　暁卧丁校書軒
窓月澹欲失曨曨逼𥘉曙屋外鳥聲多應知有嘉樹
殘香掩幽寝未事澄紛慮頗似宿東岩僧齋竹深處
　　　水上盥手
盥手愛春水水香手應緑沄沄細浪起杳杳驚魚伏
恪悵坐沙邊流花去難掬
　　　贈漫客
畸人誠逹生聱叟亦曠士漫客乃其徒放意在雲水
有山即漫遊有竹仍漫止漫吟不求工漫飲不湏羙
與物無留情所適皆漫尔人生本漫寄何事紛戚喜
與子作漫交逍遥論兹理
　　　晝睡甚適覺而有作
閒㞐况懶拙盡日無營爲掩室聊自眠一榻委四肢
向暄思益昏南窓滿晴㬢吾神誰䏻縶八表從所之
殷憂常苦縈兹焉忽如遺有身不自省此外安得知
覺来隣鷄鳴巳過亭午時如遊鈞天還至樂不可追
我意在有適寜顧朽木嗤猶勝夸毗子塵中争走馳
　　　秋日端㞐
秋意日蕭索郊園霜露餘出遊無山水聊復守吾廬
巷轍久已斷山瓢仍屢虗非甘寂寞者誰樂此閒㞐
　　　夣鍾離兩兄
淮水去不極淮山與偕馳鍾離兩僊客路逺歸何期
孰云歸無期此夕乃見之握手說辛苦杯觴復同持
湏臾忽驚別我夣方自知雖夣亦足喜况乃歸来時
　　　雨中留徐七賁
江寒宿雨在落葉滿村濕留君繫君艇莫犯風潮急
試問欲歸城誰家借簔笠
　　　㸔刈禾
農工亦云勞此日始告成徃穫安可後相催及秋晴
父子俱在田札札鐮有聲黄雲漸收盡曠望空郊平
日入負擔歸謳歌道中行烏雀亦群喜下啄飛且鳴
今年幸稍豊私廩各已盈如何有貧婦拾穗猶􁏁􁏁
　　　晚歩遊禇家竹亭
落日猶半野閒来潭上遊非因戀幽賞聊欲散煩憂
澄波魚噞夕荒竹鳥吟秋不是愚溪上胡爲吾久留
　　　召脩元史将赴
　　　亰師別內
承
詔趣嚴駕晨當赴　亰師佳徴豈不榮獨念與子辭
子自歸我家貧賤久共之閨門靄情懽寵徳不以姿
天寒室仍罄何忍逺去兹
王明待細文不睱顧我私忩忩愧子勤爲我烹伏雌
携㓜送我泣問我旋軫時行路亦已遥浮雲蔽川坻
宴安聖所戒胡爲守蓬茨我志願禆
國有遂幸在斯加飡待後晤勿作悄悄思
　　　早發土橋
空山逺無驛􁃽旅聊可宿懷征侯鳴鷄燃帶續我燭
僕夫昨行苦爛熳睡正熟呼之愧怱怱推車出茅屋
髙岩尚懸斗深谷未升旭欲亟去返遲怪石暗屢觸
思當在家樂日晏始舒足胡爲此行邁霜露勞局促
王事靡敢辭非關狥微禄
　　　車過八岡
上岡如登天下岡如决川勞哉挽車夫呀喘當我前
兩轅闘欲摧土石厲且堅我行閔其憊時下息彼肩
雖非古羊腸實惧覆與顛如何道路子卓来競連連
白日已傾仄我行尚逥邅安得駕逸足平野超飛煙
　　　寓天界寺雨中登西閣
片雲出鍾山隂滿江東暁幽入閣上寒風雨啼鸎少
紅塵禁陌净緑樹層城繞不爲怨春徂離懷自憂悄
　　　送陳四秀才還呉
君是故郷人同作它郷住同来不同返惆悵臨分䖏
手把長干花囬望長洲樹恐起憶家心愁題送君句
　　　送聮書記東歸
旅寓古寺間得與名僧㞐時因簡牘睱共諦楞伽書
倚閣山暄後歩廊月生𥘉屢聞貞詮妙一使覉悰舒
兹晨别同𫀆言旋舊精廬飛雲自無滯愧我焉能如
東浦秋正遥西齋夜應虗傷離固知妄相送聊踟蹰
　　　送禮部傅侍郎赴浙西按察
聖主想賢哲夫君歘来東姓名簡
睿聴召對明廷中彷彿似其先夣寐相感通秉綸坐
西掖曵履遊南宫復輟要近㞐往試澄清功紏郡握
使節炎天凛霜風顧余謬珥筆言咲獲屢同無端此
分𬒮離抱何忡忡
　　　對園桞
依依客園桞來時未堪折今㸔夏條長上有新蟬烟
芳序惜推遷佳人念離別秋風莫遽起旅思方騷屑
　　　僕至得二女消息
我僕持尺書来自我故郷讀書意未了呼僕問彼詳
云我兩小女別來稍已長大女手撡􁎾窓前學縫裳
小女啼啞啞走索瓜果嘗喜爺有使歸迎門各踉蹌
我坐聽此言欲慰意反傷稍近尚爾思更逺何能忘
　　　菊隣
菊夲君子花幽姿可相親清秋發孤艶似避東風塵
采采霜露餘䌓英正鮮新車馬不過賞相㸔但幽人
幽人苦愛菊自是柴桑倫閑園誰與語樷栽四爲隣
入徑朝摘逺循籬暮觀頻一壷每對酌折花挿盈巾
殊勝豦俗里歌呼醉遭嗔
　　　出城東見古松流水坐憇久之
空潭寒無藻瑩净涵青天長松百餘株扶踈繞潭邊
我行值幽境坐賞忘歸旋清風似相娯西来忽漻然
水動松亦鳴紛披復淪漣群鷗盡驚矯疑是龍吟淵
微瀾蕩餘暉流響散逺煙静聽意巳消何湏撫徽絃
安得卜此㞐一謝塵中縁朝来潭上坐暮向松間眠
　　　夜坐天界西軒
明月出東閣照我坐前軒諸生夜已定寂寞與誰言
煙慢螢微度風條蟬罷喧清景雖堪恱終嗟悲故園
　　　亰師嘗呉粳
新粇粲如玉逺漕来中呉𥘉嘗愛精鑿想出官田租
我本東臯民少年習耕鉏霜天萬穗熟恣啄從飢烏
日暮刈穫歸妻孥共歡呼茅屋夜㫪急風雨江村孤
晨炊滿家香薦以出網鱸如今幸蒙
恩遨遊在　南都門前半區田別来想已蕪長年盗
寸廩𥙷報一事無投匕忽歎息飽食慙農夫
　　　爲因師題松梢飛瀑啚
松風散飛瀑夜作濤聲急棲鶻起空山如驚鬼神入
定僧寂無聽任洒袈裟濕
　　　送周四孝㢘後酒醒夜聞鴈聲
別時酒忽醒客去唯空舍風雪鴈聲来寒生石城夜
遥憶渡江船正泊楓林下
　　　畣內寄
落月入曉閨相思不湏啼我非秋胡子君豈蘇秦妻
風從故郷来吹詩逹亰縣讀之見君心寜徒見君面
㧞草不易絶割水終難開行雲㑹有時飛下巫陽䑓
莫信長安道花枝滿樓好白馬繫春風離愁坐将老
　　　貞氏女
　　　　余在史舘日淡次有言姚文公承㫖翰林
　　　　時嘗飲玉堂有侍妓閩語者詢之乃貞文
　　　　忠公裔孫也父爲筦庫負縣官錢鬻之以
　　　　償遂流于娼家公愍之白于執政落其籍
　　　　以嫁院吏黃逮逮後至顯官同舘之士聞
　　　　之多賦詩者余亦爲作一首
妾恨非緹縈上書動天子自鬻償縣官幸得脫父死
誰知故相家失身㞐狹斜遂令園中栢翻作道傍花
當筵唱金縷朔客驚閩語相問忽相怜開籠放鸚鵡
棄置舞衣裳新理嫁時装良人身作吏不是販茶商
花釵暎羅扇𥘉與郎相見貴賤古難常妾心那敢怨
願郎去作官莫掌官錢榖生子但生男家門免多辱
　　　送李架閣赴山西行省
日暮踰大河北望古晉疆萬里饒風沙地接戎與羌
翩翩并州児躍馬能挽強古来事争奪百戦在此塲
聖皇剗群雄撫劒定八荒睠兹形勝都建侯樹藩方
披榛開幙府賔從皆才良所期偃甲兵民物自此康
山河罷阻險沃野多耕桒君行願努力逺別庸何傷
　　　送王哲判官之上黨
群林萃亰師有若奔海川盍簮向華舘唯君最韶季
忽行佐名邦輟理金匱編朝辭
紫閣下暮宿黄河壖馬上㸔太行日落萬里煙峩峩
天井關髙城欝相連遺氓得少安時清罷戈鋋亟行
勿憚逺
聖意煩承宣
　　　登句容僧伽塔望茅山
髙登大士塔遥望仙人峰兹峰夫何如玉削三芙蓉
雲深句曲樹日落華陽鍾長君昔飛昇駕挾雙白龍
至今學道處洞府留靈蹤丹泉夜吐光瑶草春含茸
仙應笑我愚塵世苟自容胡不錬爾形歸来䕃長松
望仙指尺間不隔雲海重真訣儻肯授執鞭願相從
　　　贈楊榮陽
嘉陵羙山水亦復富文彦楊君産其邦材㧞性髙狷
布衣走名都早入藝林選客屈稷下談王邀鄴中宴
出門得名聲不假親舊援匣劍未久埋嚢錐已先見
吐詞實瑰竒讀者心欲顫刀鳴闘夫勇花妥笑女倩
如觀廣塲中百戰張曼衍平生眼無人遇我獨相善
陌頭毎並出兩騎無後先喜從兔園遊慙受狗盗薦
君歌我固服我賦君亦羡堕筵吟㡌烏踏席舞裙茜
醉中共笑語往往雜諧諺有時出城西山水恣攀踐
岩眠曙猿驚澗飲夏鶯囀呉宫妓去榭蕭寺僧開殿
龍門剥隂苔髙什記題徧歡遊正相酣世事忽驚變
朋儔半生死一徃如激電我棹返江潯君車赴淮甸
旋聞逐流人㞐濠又移汴一身去何賫空槖唯破硯
危塗晚行疲欲進足如胃狼来樹杪避蝎走燈下見
渡河自撑篙水急船㫁牽及至秋已深舊褐風裂片
難㝷髙陽飲空弔鄢陵戰
聖恩忽如憐收㧞佐山縣卑曺敢云辭執版謁府掾
官庖盡炊藜民賦半輸絹低飛蓬蒿間不異雉帶箭
有親寓亰師年老闕供饌欲奉朝夕歡去職胡敢擅
晨上宰相書得歸遂㣲碩上堂具珍鮭呼婦賣釵釧
我時別君久問訊愧無使空題憶君詩細字書滿卷
今春𬒳
詔起前史預編撰始来長干門楊桞正飛燕逢君風
塵餘不改舊顔面握手話苦辛悲喜雜慶唁客中雖
無錢自寫賖酒劵邀来卧東閣月出𥘉鎻院君言渉
艱難壮志今已倦囬頭悟前非更名慕􁑞瑗(君近改/名去非)
我聞棠谿金不畏經百錬胡爲暫失路遽欲老貧賤
吾皇奮神武四海始安奠棧通諭夷文驛走徴士傳
時巡抗霓旌肆覲冠星弁功成萬瑞集禮欲議封禪
君才適時需正若當暑扇手持照國珠胸出𥙷衮線
便應上金鑾立對𬒳
天眷嗟余沗載筆䑕璞難自衒幸兹際昌辰魏闕寧
不戀但憂誤蒙
恩不稱終冐譴秋風楚潮滿歸舸㠶欲轉君若念故
友殷勤一相餞
　　　寺中早秋
秋風入寺早孤客驚離索斜日數蟲懸槐花雨餘落
砧聲起廢苑簟色凄髙閣獨怜明鏡中玄鬂猶如昨
　　　天界翫月
　　　　洪武二年八月十三日元史成中書表進
　　　　詔賜纂脩之士一十八人銀幣且引對
　　　　奨諭擢授庶職老病者則　賜歸于郷閲
　　　　二日中秋諸君以史事甫成而佳節適至
　　　　又樂
　　　上賜之優渥而惜同局之将違也乃即所寓
　　　　天界佛寺之中庭置酒爲翫月之賞分韵
　　　　賦詩以紀其事啓得衢字云
聖主念前鍳述作徴名儒群来髙舘間厠跡愧我愚
孰謂此責輕毫端有褒誅書成進　丹陞名對共拜
趍去留雖不同雨露均沾濡已淹三時勞可廢一夕
娛况逢端正月當空照眉湏流光滿金界境與人間
殊廣庭布長筵嘉肴薦芳腴豈唯多士集亦有名僧
俱興酣貴形忘諧笑不復拘觴行豈辭勤仰看轉斗
樞明晨即分𬒮此樂誠湏臾人生四海間相見皆友
于不知誰使令流蕩無根株忽然此相遇旋復成天
隅碩各崇令名逍遥歩亨衢明年重見月相憶當長
吁
　　　寄題鄞縣青山寺鍾秀樓
東湖秀可攬造化夙所聚聞有釋子㞐雲中搆層宇
刹出辨逺岺㠶逥識脩渚鳥外月上海虹邊樹含雨
碩言此登晀去作逃禪侶西崦暮鍾時憑䦨共僧語
　　　暁出趍朝
正冠出門早杳杳鍾𥘉歇嘶騎踏嚴霜驚鴉起殘月
逶迤度九陌窈窕瞻雙闕長卿本踈慢深愧陪朝謁
　　　送顧式歸呉
顧君野王孫與我生共縣故郷未曽識却在他郷見
留連忽東還長揖䄂詩卷自言呉中好稲熟湖蟹賤
欲卧煙雨舟醉讀三髙傳余方謬通籍講帷近清殿
故園豈不懐
君恩正深戀逺欲謝郷人殷勤附君便
　　　御溝觀鵞
白雪泛金塘群翻動曙光危樓翹獨趾亂唼引脩吭
池中鵠可並廷內鷺難行自憐觀詠者江湖興未忘
　　　夣姊
我家白頭姊逺在婁水曲昨夜夣見之千里地誰縮
不知别已久尚作别時哭覺来旅齋空風雪洒窓竹
田家有弟妹終歲喜相逐我非　王事縻胡忍離骨
肉城東先人廬尚有書可讀何當乞身還親爲姊煑
粥
　　　荅定水寺芭公
日晏𥘉出院閒齋一蕭然忽枉名僧書始知在清泉
憶昔雲岩㞐共締林中縁夏隂繞澗吟秋霽開閣眠
睽合苦難常別来嵗頻遷趣同貴道在跡異慙名牽
明月出東海想照空山禪無因荷衣襆往禮髙峯前
　　　詶謝翰林留別
　　　　啓與同郡謝君徽同徴又同官翰林洪武
　　　　三年七月廿八日
　　上御闕樓召對擢啔戸部侍郎謝吏部郎中俱
　　　　以踰冐辭即蒙
　　　　俞允賜内帑白金放還于卿
江左称謝家奕葉多名人君今復秀發瓊枝邁風塵
顧余忝郷里才華敢論羙　丹詔偶見徴雲蘿歘同
起謁
帝入九關咫尺瞻
天顔從兹謬通籍接武諸公間朝侍　青坊讀夜陪
玉堂宿講罷分　御羔吟成刻官燭出入在
兩宫與君無不同自慙夲鷗鷺亦得随鵷鴻朝朝禁
門下聴鷄共騎馬上國多故人情親似君寡並
命超列卿　寵極翻憂驚我叨掌國計君佐持銓衡
偕辭向
明主叩　天聽
天語勑賚内帑金東還特相許拜賜出
皇都人言似兩䟽月明照宫錦同棹入中呉呉中故
郷道雨歇秋光好青山度水迎喜我歸來早落日下
長洲分携忽觧舟如何到家喜却有别君愁別君去
還邇只隔呉江水離思與秋長蘆花三十里来往片
㠶通相期作釣翁髙歌雖鄙野猶可賛
王風
　　　過白鶴溪
昨發白鷺洲今過白鶴溪溪流幾囬轉只在晉陵西
月出女猶浣雲深猨自啼茅峰雖咫尺無計躡丹梯
　　　至呉松江
江浄涵素空髙㠶漾天風澄波三百里歸興與無窮
心期弄雲月迢逓辭
金闕晚色海霞銷秋芳渚蓮歇久别釣魚磯今朝始
拂衣忘機舊鷗鳥相見莫驚飛
　　　始歸園田二首
辭秩還故里永言遂遐心豈欲事髙蹇㞐崇自難任
清晨問田廬荒蹊尚能㝷秋䖝語左右翳翳桒麻深
别來幾何時舊竹已成林父老喜我歸携榼來共斟
問知
天子聖歡然散顔襟相期畢租稅歲暮同謳吟
白露蕪草木荒園掩窮秋歸來一芟理始覺吾廬幽
髙桞䕃巷踈清川暎門流落日望禾黍離離滿西疇
乍歸意自欣荣杖頻覧遊名宦誠足貴猥承惧愆尤
早退非引年
皇恩未能酬相逢勿称隱不是東陵侯
　　　睡覺
爐熏靄宿潤秋滿牀屏裏曙色透窓来幽人眠未起
風驚露樹怯日出煙禽喜却憶侯東華朝衣寒似水
　　　與王徴士訪李錬師遂同過師林㝷因公
玄舘啓真境紺園閟清香兹晨兩地遊乍出囂煩郷
鳥鳴桂花落澗戸秋風􁡾開士演金偈羽人薦瑶觴
亦有詞苑英清芬吐華章愧我自徴起束帶忝周行
山林久在念那期復来翔睽合固知妄去來亦何當
誰言道各異妙契宜相忘
　　　雨夜宿東齋
砌冷一蛩急窓空諸葉稀蕭條風雨夜幽卧掩牀幃
隣杵聴巳歇齋燈㸔向微勿憂歲暮計聊食故山薇
　　　效樂天
誰言我久賤明時已叨禄誰言我苦貧空倉尚餘粟
辭　闕是引退還郷豈遷逐舊宅一架書荒園數樷
菊俗縁任妻子家事煩僮僕性懶宜早閑何湏暮年
促猶著朝士冠新裁野人服杯深午醉重𬒳暖朝眠
熟旁人笑寂寞寂寞吾所欲終老亦何求但惧無此
福功名如羙味染指已云足何待厭飽餘腸胃生疢
毒請㸔留侯退逺勝主父族我師老子言知足故不
辱
　　　新春飲王七孝㢘家
江雨靄江郭寒姿變春華鳥欣已交音梅惨尚吐花
此時髙堂上晨起獨感嗟歲換固有常時清樂無涯
蕭蕭風吹巾竹外度逺沙相過偶一醉今夕怜酒家
　　　詠軒
肅肅布華榻冷冷罷朱絃臨楹一流睇幽事忽滿前
池草方依微庭柯正葱芊偶尔發孤詠聊兹寫中悁
景融理自得詎辨􁈂與妍猶慙至妙意寂寞非言宣
　　　施君眠雲堂(君字可堂眠雲其號也)
古弁一髙士白雲與之儔性懶復好眠招雲宿林丘
下雲作簟席上雲作衾裯雲去稍舒膝雲来正蒙頭
平生無心梦雨雲两悠悠自言眠雲樂世無一可侔
浩然身欲飄若乗無倪舟朝至乎帝郷夕返乎仙洲
寧知日月旋但覺乾坤浮天鷄呌不醒窅窅空岩幽
我觀山川氣出入不可求或逐鸞鶴翔或從蛟龍遊
或爲風伯驅狼藉不得收或遭雨師怒奔走無能休
小生膚寸間大覆遍九州變化實多状欲筭苦費籌
柰何一室中尔獨觧使留我行塵務區碩出久未由
舉足常防危開眼即見愁不如閉户眠往㝷孔與周
愧無山中縁雲肎相從不帷當去從爾一梦三千秋
　　　卧東舘簡諸友生
抱疾卧東城文墨成久荒翔鴻乍流響時菊忽殞芳
䌓隂盡不舒何如殊積傷良儔秉髙誼寡昧豈見忘
車馬限泥潦無由接華觴平居歡固難况乃時非康
何以度兹運相朂蹈其常
　　　荅張院長雨中見懐
林園寝扉掩閑坐道心生山藥翻寒色塘漪含暁清
乍違枉芳札逺憶愧深情此日知同寂梧牎聽雨聲
　　　春日言懷
暮歸東市門道路聞悲啼駐馬一借問荅云征人妻
征人新戰殁飲恨沉黄泥有児在哺下飢来食無糜
誓将割慈愛棄去從東西我㸔巢中燕雛長随毋飛
皇天仁萬物兼照理弗違此獨何竒偶不能與之齊
躊躇去復顧使我心肝摧
　　　施澤阻風
客行阻風濤捨舟歩江側荒村經戰餘草木盡愁色
夜投土屋中月出林半黒燃薪燎我衣炊黍作我食
夜長関塞寒歸夣何由得遥想倚閭親中宵淚横臆
　　　送張隱君歸耕西山
山中久無人秋風桂枝衰朝逢還山客言趂白雲期
人出君乃遁嗟哉此何時東岡有良田負耒當自治
四體雖云勞嵗晏可免飢而来未能返驅車竟何之
　　　過硤石
青山夾長溪溪上有魚市土門閉落日野氣白於水
乕行車迹外鳥起鍾聲裏呉語問居人到州還幾里
　　　懐徐七
哀鴻巳鳴渚落葉𥘉覆陌故園當授衣却思逺行客
客行日巳逺我思日已積東南望歸棹鳥去煙波夕
憂来不成言滿抱空戚戚豈無一尊酒黄花爲誰摘
　　　四栢
堂前四小栢羅立二尺長始栽附南墀逺移自東岡
春夏衆草芳翳沒成久荒低枝網䖝懸暗葉螻蟻藏
不沾夕露氣毎隔朝陽光我病廢芰理覧之屡彷徨
玄冬戒嚴候迅風激飛霜蕪穢忽自除欝然露蒼蒼
恍若群梟散鵷鶵得翺翔乃知受命正雖弱自可強
循步賞勁色撫攀挹微香幸得依我居勿令縱牛羊
他年培養成凌雲孰能量後凋誠足貴早厄庸何傷
髙太史大全集卷之八
　　　　　　　　　　　呉郡髙啓季迪著
　　　　　　　　　　　南州徐庸用理編
　　七言古體
　　　唐昭宗賜錢武肅王鐡劵歌
妖兒𥘉下含元殿天子仍居少陽院諸藩從此擁連
城朝貢皆停事攻戰岐王巳去梁王来長安宫闕生
蒿萊天目山前異人出金戈雙舉風煙開羅平悪鳥
啼𥘉起屖弩三千射潮水歸来父老拜旌旗釃酒搥
牛宴郷里擊裘駿馬驕春風錦𫀆玉帶真英雄詔書
特賜誓終始黄金鏤字旌殊功虎符龍節彤弓矢後
嗣猶令赦三死盡言恩寵冠當時天府丹書未踰此
摩挲舊物四百年古色滿面凝蒼烟天祐宰相署名
在㝷文再讀心茫然古来保族湏忠節愛此幾人還
覆㓕王家勲業至今傳不在區區一方鐡人生富貴
知幾時泰山作礪徒相期行人曽過表忠觀風雨斷
蘚埋殘碑
　　　太白三章
太白𥘉升北斗落行人早起車鳴鐸豈碩身離父母
邦山川路逺非不悪貧賤未知生處樂
太白正髙北斗低行人出関雞亂啼他郷無人是知
已欲歸未歸東復西弊裘愧見家中妻
太白猶懸北斗沒行人衣上霜拂拂下馬飲酒歌苦
聲新豊主人莫相忽人奴亦有封侯骨
　　　江上㸔花
兩年亰師不見花青衫白馬驅塵沙今年江邊偶無
事狂醉欄熳㝷春華遊蜂飛蝶日妍暖紅紫正發紛
交加穿蹊每入隣媪圃叩門或到山僧家漸老都無
少年樂底用蕭皷随行車攀條繞樹對吟詠不忍歸
去至日斜花應得我相慰賞似咲欲舞争矜誇我如
無花亦寂寞閉戸有酒誰䏻賖夜来茅屋卧聞雨曉
起走㸔成咨嗟飄英堕蕚不可綴餘艶只佀銷殘霞
明知春色不久住豈料便去難留遮野鶯啼罷一回
首恨與芳草盈天涯
　　　中秋翫月張校理宅得南字
八月望夜天如藍海色卷霧山收嵐玉盤元沉龍窟
底忽起萬丈誰能探𥘉來空中光尚濕孀娥寒鬂風
䰐鬖人言一年此最好金精水氣秋相涵小星盡去
大星在芒角欲吐敢與參天将洗眼照下土啖食肯
縱妖蟇貪穿深窺暗不遺隙罔两忌影逃岩嵌前年
客中憶見之家人怨別方喃喃荒山不知佳節至垂
首凭案㝷書蟫但怪流輝入敗戸油燈失燄留孤龕
起行隂林不用炬剥啄獨叩峰西庵虬蛇亂踏心膽
悸怪影走石皆楓楠即呼道人共載酒放舟直下夫
容潭翻翻驚鶻落樹杪吹笛正和烏飛南今年在舎
反寂寞暗室困卧如僵蚕乾愁無端負良夜月固不
言我則慙人無賢愚競翫賞况我清景性所耽忽憶
諸君隔河水持𬒳就宿聆髙談爲呼老婢掃庭宇一
席盤飣梨與柑江城重閉萬家寂樓皷近聽纔撾三
空堦凄其覺露泫虗牗窈窕疑煙含婆娑欲留月伴
影素鸞西下煩停驂明宵復出已難似動別經歲嗟
何堪尊前此月又此客世所難遇心應諳關山幾處
未觧兵擊析不寐愁丁男南隣歌舞北隣哭月雖同
照異苦甘何人爲我揮天戈乾坤多難俱平戡行者
得還㞐者樂淸光所及恩皆覃懸知此願未易遂憂
来舉盞從沉酣湏臾衆散暁䖝急古桂吹落自毿毿
　　　送王太守遷雲間
男屠猪羊女釃酒共禱神祠留太守太守今年遷大
州除書巳下誰能留兩州相去無百里失君應愁得
君喜安得如君數十人一時盡福東南民
　　　謝陳山人贈其故弟長司所畫山水
大髯䄂中有廬霍嵐氣噴人寒色薄出贈生綃一幅
圗云是小髯之所作我嘗㳺君伯仲間仲今已沒空
見山畫中無限䃲礴意使我坐見愁滿顔重厓複澗
迷樵路煙蘿冥冥晝如暮溪閣風生醉客眠野橋月
出歸僧度櫪林蒙宻楓林髙深處似有猩鼯號滿空
雲凍動秋思飛泉落日何蕭騷揮毫若此難再得白
鶴何時返郷國良工自古多苦心留賞人間頼遺墨
南宫北苑皆已仙此啚與之當並傳坐嗟存殁意難
報作歌愧匪瓊瑶篇
　　　書夣贈徐髙士
真人髙居紫霞房靈津夜灌通桃康其神不彫駐景
光名籍早入丹臺藏道成驂蚪面虚皇凌攝梵炁遨
穹蒼下視群生堕迷方倐忽起㓕更喜傷我嘗夣遊
至其傍廣庭净發衆妙香仙媛神官儼成行坐考雲
笈披琳琅稽首歸依大毉王願憫濁世同淪亡龍根
珍脯不可嘗但覺凢火燒飢腸身心俱病孰爲攘王
言授我何敢忘空山無人覺在牀海月未落天蒼茫
佐卿化鶴来吾郷朱冠縞衣傾而長篋中活人何所
将苓參术芎枳桂薑學仙曽聞道非常幸賜大藥和
隂陽擔參飛𥚑上翺翔人間徧施甘露漿掃除熱惱
俱清􁡾疾苦不生壽無量
　　　劉松年畫
樵青刺篙勝揺槳船頭分流水聲響青山渺渺波漾
漾白鷗飛過時一兩載書百卷酒十壷日斜出遊女
児湖隣舟買得巨口鱸醉拍銅斗歌嗚嗚此樂除却
江南無
　　　題武昌魏槃所藏畫
楚山逺吐叅差碧虗閣開臨繫船石沙樹凋時鄂渚
秋江鷗沒處湘潭夕閣中幽人坐讀書書聲入水驚
龍魚欲吹短笛相㝷去黄鶴磯頭好待予
　　　送葉卿東遊
聞君辭家今幾年布衣綫斷芒屨穿江湖夣迴燈火
夜聽雨毎憶山中田兵戈忽斷故郷路雖有兩足歸
無縁上書碩雪父兄耻畫地聚未籌山川㞐然無成
困􁃽旅白日但㸔孤雲眠時人不容禰生傲坐客豈
信毛公賢黄金已盡酒徒散壮士反爲児女憐飢吟
倚壁氣未餒有事病鶻棲荒烟却欲南遊探禹穴僕
夫整駕鷄鳴前波濤翻江畏飢鰐霧雨連海愁飛鳶
相逢誰肯問憔悴山水自爲窮人妍乾坤無家去何
止飄泊不異逥風船區區願君自愛惜今古遇合無
非天亂離貧賤何足歎王孫亦在道路邊我今豈少
四方志讀書坐破牀頭氊恩讎兩無欲誰報送子空
歌寳劒篇
　　　題韓長司所藏山水圗
參卿昔在西安幙騎馬㸔山時出郭終南泰華勢最
髙横作秋雲掃寥廓秦川漢苑萬里開酒醒望逺登
荒䑓日斜渭上歸人渡岳暗関中飛雨来此處竒觀
絶天下何事歸来猶㸔畫畫中小景佀江南黄葉漁
村見烟含莫戀江南真故郷蓴鱸炊熟酒船香羙人
不是滄洲客去去宜登白玉堂
　　　煑石山房爲金華山人賦
山人不飯粳稲香笑指白石爲餱粳金華之石猶可
食元是舊牧𥘉平羊荆榛拾歸夜深煮自言久服能
輕舉但令随處有雲根不問青天旱無雨我生無力
耕西疇硯田欲枯抱飢憂便當從君學此術絶勝乞
米監河侯
　　　九日與客登乕丘至夕放舟過太平山
昨日風雨今日晴天意令人作重九登髙未用憶龍
山弔古竟湏㝷乕阜秋清人稀葉滿寺屐齒無聲石
苔厚我来但欲問前王不知伯氣銷沉久下穿山骨
葬弓劍銀海夜寒空不朽樓臺荆棘今幾變英雄誰
似青山壽十年自歎在塵土鷄鳴起逐途人走兹逰
喜出世網外相携况是同心友盤梯共上峰頂塔欲
觀東海攀北斗中原不見鴻鴈来浮雲萬里空囬首
鍾聲催送晚出寺棲鴉已滿祠前栁秋風吹林客醉
時夕陽下嶺僧歸後山留好月續清景乗興夜過漁
村口放船不覺露沾衣㓕燭始㸔星在罶金陵酒熟
来謫仙赤壁歌殘泣􁁪婦人生此樂信難得夣幻功
名有時有它年何必問誰徤但令不負持螯手詩成
底用刻山石爲寄龍門說空叟明朝来借白雲泉凈
洗從前千刼垢
　　　夜發錢清
錢清渡頭船夜開黄茅苦竹聞猿哀客官釃酒水神
廟風雨滿江潮正来蒸飯炊魚坐蓬底不覺舟行兩
山裏棹歌早過越王城東方未白啼鴉起
　　　草書歌贈張宣
昔聞汝祖東呉精醉傳草聖醒而驚汝今能飲不滿
杓逸氣欲與相峥嶸髙堂把筆若把槊長綃一拂悲
風生隂垂大澤雷雨過響破巨峽波濤傾颺颺遊絲
罥晴晝落落髙斗囬寒更飲猿連臂深澗絶飢鶻捩
翅荒烟横自言靜裏觀萬物故能變化窮其情嗟余
少本好劍舞學書晚方從父兄終焉懶惰不得就塵
滿硯田長廢耕覧時撫事每有感胸次矹硉何由平
空齋徃徃出怪語吟聲相應飢腸鳴篇成請君爲我
寫墨瀋洒壁從奔崩是時黄雲閉歲暮返照忽出寒
江明手随意到不留阻正似突騎隂山行令嚴不聞
戈甲響一夜下盡名王城安得師行亦如此頃刻坐
見乾坤清喧呼作䛴聊贈汝愈使流淚沾衣纓
　　　獨遊雲岩寄周砥
城西諸山非不竒我遊獨與兹山宜紅櫻春開山後
寺白水夏滿山前陂幽居况與山不逺鍾皷每到空
齋帷兩餘烟中落日下曵杖往讀頭陀碑兩崕蒼蒼
石色古枇杷樹髙隂滿池殿燈欲昏上群䑕塔鈴巳
靜蹲孤鴟與来即遊興盡返迎送豈要山僧知困窮
䘮亂豈無感正頼此境忘吾悲嗟君何爲乃自苦破
韉短䇿塵中馳挂㠶䏻来亦未晚浦口三日南風吹
　　　練圻老人農隱
我生不願六國印但願耕種二頃田田中讀書慕尭
舜留待四海昇平年却愁爲農亦良苦近歲征役相
煩煎飬蚕唯堪了官稅賣犢未足輸丁錢虬鬚縣吏
叩門戸隣犬夜吠頻驚眠雨中投泥東鑿塹氷上渡
水西防邊幾家逃亡閉白屋荒村古木空寒煙君獨
胡爲有此樂無乃地邇秦溪仙門前流水野橋斷不
過車馬唯過船秧風初凉近芒種戴勝曉鳴桒樹顛
短衣行隴自課作児子饁後妻耘前白頭雖復勞四
體若比我軰寜非賢旅遊三十不稱意年登未具粥
與饘便投筆硯把耒耜從子共賦豳風篇
　　　嘗蒲桃酒歌
西域幾年歸使隔漢宮遺種秋蕭瑟誰将馬乳壓瑶
漿逺餉江南渇吟客赤霞流髄濃無聲𥘉疑豹血淋
銀甖呉都不數黄柑醸隋殿虗傳玉薤名聞道輪䑓
千里雪獵騎弓弦凍皆折試唱羌歌勸一觴氈房夜
半天逥熱絶味今朝喜得嘗猶含風露萬珠香牀頭
如能有五斗不将輕慱凉州守
　　　送高二文學遊錢塘君梁人與余異譜
我家夲出渤海王子孫散落来南方只今遥承㡬世
後坐棄戰陳談文章嗟君渡江此相遇知有逺族猶
㞐梁嘗聞四海盡兄弟况我同姓䏻相忘十年近舎
道南宅歲時拜父登高堂君年雖少志則壮不肯與
世相低昂讀書閉閣人罕識明月夜照聲琅琅欲将
古道共推挽豈顧薄俗譏迂狂君来不欲是王式我
行或止非臧倉亂離正頼相慰藉何事逺别遊錢塘
錢塘舊國我所到江山自存人已亡鴈鶩長雲暮陂
澹牛羊落照秋陵荒䌓華銷盡莾蒼出君行見此䏻
無傷西風吹塵扇難障不如歸卧湏時康一飢小事
何足道故國尚有霜英黄
　　　贈李外史
仙人飄飄若雲風来去倐忽誰䏻窮豈唯上界足官
府往往亦在塵埃中我欲㝷真向五岳亂後舊路迷
榛蓬天鷄未鳴夜谷暗海鶴已去秋壇空丹厓碧澗
瑶草歇洞府一閟無由通陌頭驚逢李道士自說柱
史爲吾翁傍人相傳觧起死䄂裏有丹如日紅我聞
安期古荣士親見楚漢爭雌雄終然濁卋不肯住渡
海徑去先飛鴻玄洲東望纔只尺彩霞幻結金銀宫
何當共赴食棗約三花醉折春濛濛逥㸔城郭煙霧
杳大笑下士真沙蟲
　　　聽教坊舊妓郭芳卿弟子陳氏歌(時至正已/亥歲作)
文皇在御昇平日上苑宸遊駕頻出仗中樂部五千
人能唱新聲誰第一燕國佳人號順時姿容䛴舞緫
能竒中宫奉㫖時宣唤立馬門前催畫眉建章宫裏
長生殿芍藥𥘉開敕張宴龍笙罷奏鳯絃停共聽嬌
㗋一鸎囀遏雲妙響發朱唇不譲開元許永新綉陛
花驚飄艶雪丈梁風動委芳塵翰林才子山東李毎
進新詞䝉上喜當筵按罷謝天恩捧賜纏頭蜀都綺
晚出銀䑓酒未消侯家主第強相邀寳釵珠䄂尊前
賞占斷春風夜復朝回頭樂事浮雲改瘞玉埋香今
幾載世間遺譜竟誰傳弟子猶憐一人在曾記霓裳
學得成朝元隊裏藝𥘉呈九天聲落千人聽丹鳯樓
前月正明狹斜貴客逥車馬不信芳名在師下風塵
一旦禁城荒誰是花前聴歌者從此飄零出教坊逺
辭京國客殊方閉門春盡無人問白髮青裙不理粧
相逢爲把雙蛾蹙水調梁州歌續續江南年少未曽
閒元是當時供奉曲朝使今年海上歸䌓華休說亂
来非梨園散盡宫槐落天子愁多内宴稀始知歡樂
生憂患恨殺韓休老無諌傷心不見昔人歌汾水秋
風有飛鴈此日西園把一巵感時懷舊盡成悲含情
欲爲秋娘賦愧我才非杜牧之
　　　牀屏山水圖歌
畫師知余愛青山久堕塵網無由還故将列岫冩屏
障使我卧起於其間從此長如宿清境抌上分明見
峰嶺爐烟暁入帳中飛擁𬒳驚和白雲冷丹崖碧樹
層層開江雨逺遂孤㠶来就中樓閣是何處彷彿神
女巫陽䑓楚山脩竹瀟湘水似有清猿忽啼起江南
千里夣遊歸半床落月髙堂裏
　　　方隱君山園
呉興城南山水勝竹樹參差萬家暎幽深誰似隱君
園車馬不来鷄犬静兩溪逥通桞巷曲一峯立對柴
門正東西别墅怜更好孤棹往来随晚興緫令種菜
不種桃新製長鑱木爲柄家僮頗觧候天時隣叟還
䏻論地性交交林路翳復開活活野泉流不定清晨
聞鳥欣獨往濃緑潑晴畦色凈老葉垂根孤蚓號殘
英綴梗群蜂競乍縈新蔓喜籬長欲迸晚芽嫌土硬
此時採擷自足飽肯爲食肝煩縣令古来名園悉可
數金谷辟彊誇獨盛鑿石圎開弄月池買花深作行
春徑愛妾宵陪乗燭宴狎朋畫接流觴詠長年歡樂
豈知極逥首芳菲属它姓只今誰觧問遺蹤斷甓摧
垣無一剰乃知厚業要徳守那得衰榮但言命君能
勤儉遺子孫應有佳名書郡乗
　　　觀顧蕃所藏宋賜進士絲鞭歌
臚傳殿下呼名字進士新充探花使內人綰結綵鞭
成恩與宫𫀆一時賜不用頻将桞下揮馬蹄得意自
如飛影裊夕陽何䖏去曲江園裏宴𥘉歸天街直拂
花枝過擇婿髙樓彩毬堕令人把玩憶當時零落春
風幾縷絲
　　　憶昨行寄呉中諸故人
憶昨結交豪俠客意氣相傾無促戚十年離亂如不
知日費黄金出遊劇狐裘蒙茸欺北風霹靂應手鳴
雕弓桓王墓下沙草内彷彿地似遼東城馬行雪中
四蹄熱流影欲追飛隼㓕歸来笑學曹景宗生擊黄
獐飲其血臯橋泰娘雙翠娥喚来尊前爲我歌白日
欲沒柰愁何逥潭水緑春始波此中夜遊樂更多月
出東山白雲裏照見船中笛聲起驚鷗飛過片片輕
有似梅花落江水天峯㝡高明日登手接飛鳥攀危
藤龍門路黒不可上松風吹㓕岩中燈衆客欲歸我
不能更度前嶺縁崚嶒逺携茗噐下相候喜有白首
楞伽僧舘娃離宫已爲寺香逕無人欲愁思醉題髙
壁墨如鴉一半欹斜不成字夫差城南天下稀狂遊
累日忘却歸座中争起勸我酒但道飲此無相違自
從飄零各江海故舊如今幾人在荒烟落日野烏啼
寂寞靑山顔亦改湏知少年樂事偏當飲豈得言無
錢我今自筭湏未老豪徤已覺難如前去日已去不
可止来日方来猶可喜古来逹士有名言只說人生
行樂耳
　　　明皇秉燭夜遊圗
華蕚樓頭日初堕紫衣催上宫門鎻大家今夕燕西
園髙爇銀盤百枝火海棠欲睡不得成紅粧照見殊
分明滿庭紫𦦨作春霧不知有月空中行新譜霓裳
試初按内使頻呼燒燭換知更宫女報銅籖歌舞休
催夜方半共言醉飲終此宵明日且免群臣朝只憂
風露漸欲冷妃子衣薄愁成嬌琵琶羯皷相追續白
日君心歡不足此時何暇化光明去照逃亡小家屋
姑蘇臺上長夜歌江都宫裏飛螢多一般行樂未知
極烽火忽至将如何可憐蜀道歸来客南內凄凉頭
盡白孤燈不照返䰟人梧桐夜雨秋蕭瑟
　　　黒河秋雨引賦趙王孫家琵琶蓋其名也
胡天夜裂天垂泣雲壓鷹低翻翅濕髯王醉影抱寒
驚氊殿嘈嘈箭鳴急紅冰淚落衰燈下倒卷河流入
絃瀉瘦駝卧磧歇鈴車朴朔隂沙鬼行野漢魂私語
鬂風凄都護營荒咽凍鼙蘭山水葉連愁起散入塞
門三萬里夣斷金蟾隔烟小青冡埋聲秋不暁
　　　期張校理王著作徐記室遊乕阜
前身似是雲水僧餘習愛覔名山登㝡怜乕阜在平
地一丘勢敵千崚嶒缺厓深深翳宻葉欹石兀兀纏
危藤昔年無事恣幽賞拄杖叩門来屢曽風廊聴竹
移廣簟雪屋煨芋明髙燈禪堂素壁醉題滿老衲喜
客無嗔憎别来三載困塵土散落略盡同遊朋谷猿
清呌烟霧隔宵夣欲往天瞢瞢幽懷欝抱不得寫一
月雨聲眠枕肱相親尚有北郭友材盡齊楚慙曺滕
張君名駒禀神駿王子快鶻生鋒稜並淹客舘校遺
籍雲路萬里違騫騰徐卿亦是瑚璉噐逺役又欲行
擔簦明朝山鵲定鳴霽跬歩可遊何不能一林一澗
幽景在遥想與鵲無虧増朱櫻緑筍雖已過正愛夏
木隂層層欲營此行况甚易婦有藏酒魚新􁊥出城
不必借車馬已辨布韈青行滕吾儕雖窮自有樂相
聚豈比蟲􁋽􁋽亂離撥棄且勿道願賦妙語留傳謄
　　　廣陵孫孝子愛日堂
昔自中原兵甲動志士憂時久心痛千村殺戮鷄狗
無骨肉誰家保相共楊州受禍聞㝡深徒恃堅城鐵
爲甕城中義丁一百萬坐委溝谿不成用至今草長
髑髏臺月黒精靈尚哀慟君時負親獨竄匿何異網
魚逢脫縦逺道秋風舊槖空長江暮雨孤㠶重朅来
吾郷今十年孝友争傳似張仲雖嗟故里未能歸却
喜新堂還可奉盡歡唯啜小人羔致飬寕湏大官俸
只愁老景苦駸駸羲馭西馳疾飛鞚晝㸔花影碩遲
移晚聽角聲驚早弄長䋲未觧繫飛烏毎計餘年憂
且恐嗟余少已失庭闈宰木亂来無地種欲娯朝夕
難再得誰惜流光去如夣自慙不及君慶多洒淚蓼
義空廢誦寸心獝願時早平重爲河清作歌頌萬國
同㸔化日長生能飬親死能送
　　　贈胡校書奎
我𥘉遇子東海濵苧衫蓆㡌凌風塵登城觀濤共歎
息見者不識何如人歸時憶近㸔燈節孤舟夜過黄
岡雪書来書徃道加飱幾日相逢五年別再㑹之計
何悠哉我未及去君能来秋風吹淺大湖水乗興上
得呉王臺呉王臺前白楊桞西施去後呉娃醜四海
同爲此地人百壷獨買誰家酒更㝷豪客作夜遊簸
弄明月琵琶洲有愁爲君亦蕩滌何况我軰元無愁
醉中狂談君可恕且共周旋莫歸去秋光已算逼重
陽好爲黄花三日住
　　　温陵節婦行
　　　　泉州陳氏婦夫泛海溺死守志
妾家温陵近南浦嫁得良人業爲賈良人長年愛逺
遊不敢新粧暎門户販寳遥聞去百蠻朝朝海上望
青山不仁無那蛟龍横漂沒孤舟不得還君非渡河
老狂父波濤如山何不顧㝷屍便欲赴窮淵膝下嬌
兒誰與哺十載空閨守寸心滄𬈑水淺恨情深碩身
不化山頭石化作孤飛精衛禽
　　　荅余左司沈别駕元夕㑹飲城南之作時在
　　　圍中
青帝行春氣𥘉播雲沍餘隂苦難破江頭碧草生未
長戰馬寒嘶齕殘莝炊烟冷落雨中濕隣屋時聞有
啼餓我愁欝欝但欲眠案上詩書慵自課却思去歲
属無虞元夕共歡人幾箇高堂細聴落梅歌手擘黄
柑香噴座客酬主勸緫忘暁㸔盡䌓燈逐星堕秪今
照市但群烽樂事凄凉誰復作故人念我有二子省
內郎官府中佐别離兩月不相逢身佩弓刀從戍邏
欲㝷舊賞慰勞役笑拂尊前且安坐老兵析簡走相
呼謂我閉門無乃懦黄昏逺就向城南敢惜春衫凍
泥涴軍中有㑹異㝷常牛災麄肥酒巵大胡奴帳下
出琵琶復拊銀筝與相知燭殘未聽荒鷄號絃斷忽
驚哀鴈過湏臾顔熱起呌噱不記亂離仍轗軻更聲
析析繞旗門劍匣榰頭容醉卧歸来又辱寄新詩錦
水湔膓珠落唾豪吟自欲繼燕歌悲調豈将同楚些
覧之幾度感深情曲髙和難非懶惰我生無力本何
用衣食自来供馬磨雖蒙郷曲假虚名正似南箕不
堪簸君才於世俱可珍周賈東遊抱竒貨艱危壯氣
喜彌激利噐未施寜忍挫頗聞原野多殺傷風雪呻
吟苦無那吾儕斯樂豈易得應愧皇天恩獨荷明年
此夕㑹昇平把酒相邀更相賀
　　　江上晚過隣塢㸔花因憶南園舊遊
去年㸔花在城郭今年㸔花在村落花開依舊自芳
菲客思居然成寂寞亂後城南花已空廢園門鎻鳥
聲中翻怜此地春風在暎水穿籬發幾樷年時遊伴
俱何處祗有閒蜂随繞樹欲慰春愁無酒家殘香細
雨空歸去
　　　兵後逢張孝㢘醇
前年逺别君父子遭亂相傳皆巳死今朝南陌忽逢
君爲識人中語音似君言從親渡海濤欲避兵禍辭
官曺間関僅得返郷里脫命羅罔真秋毫問我胡爲
亦憔悴十月孤城䧟圍內囏難兩地得俱全政荷皇
天憐我軰相㸔握手非偶然痛飲豈得愁無錢城中
故舊散欲盡君来使我忘憂悁還思當年事未改車
馬紅塵浩如海等間列第化秦灰試問主人誰復在
請君㸔此應感吁世間富貴皆空虗客遊且莫更彈
鋏讀書歸卧先人廬
　　　夜飲丁二侃宅聴琵琶
江月未出明星懸主人飲客夜不眠坐呼伶児撥四
弦龍頭髙撚玉軫圓轉関未奏雙索先勞嘈咽切斷
復連澁如清澗溜凍泉細若緑樹吟秋蟬忽然䌓急
何轟闐風沙滿把撒四筵鴈行驚起飛不聮浮雲落
葉俱綿綿一聲抹斷萬里烟夣入紫塞愁胡天問渠
怨恨有幾千口不能說指爲傳令人悵望思往年梁
園楚榭長周旋帷中曲宴羅綺鮮夜遣飛騎迎嬋姢
低鬟出拜綘燭前文絲香縚搭左肩曲項紫鳯抱半
偏楓香一調妙入玄好手正可羞紅蓮座間豪客皆
詞仙舉杯邀我賦短篇贈之醉寫蜀錦牋可當十萬
纒頭錢如今逺客江海邊欲聞絲音久無縁故人已
散陵谷遷生死流落俱堪憐今宵聴此真偶然顧影
憔悴非昔妍長河欲曙落逺川暫當歡娯反憂煎向
隅無言涕淚漣此身如在潯陽船
　　　暁睡
野夫性慵朝不出弊簀蕭然掩間室村深無客早𫾣
門睡覺長過半簷日林聲寂寂鳥鳴少窓影交交樹
横宻此時欹枕意方恬一任牀風亂書帙昔年霜街
踏官皷欲與群児走爭疾如今只戀布衾温悟從前
計應多失厨中黍熟呼未起妻子嗔嘲竟誰恤天能
容老此江邊無事長眠吾碩畢
　　　東池看芙蓉
江天揺落逢秋抄滿目殘荷與苦蓼東家喜有木芙
容幾樹䌓開依緑沼穠豔低将流水暎寒香逺逐逥
風裊半愁霜露倚兼葭老去徐娘猶窈窕天公似厭
秋冷淡故發芳樷媚清暁莫嗟不及見陽春車馬塵
埃相汙少呉王宫廢斷行客湘女祠空掩啼鳥何如
此地獨来㝷靜對嬋姢散憂悄蘭舟雖無羙人採日
暮孤吟自行繞明朝重到恐消䰟零落紅雲波渺渺
　　　謝廬山宋隱君寄惠所製墨
瓦篝自掃烟埃濕風雨空山杵聲急香爐峰前五粒
松焼成片玉玄香濃寄我團團未磨缺有如蝕盡天
邊月陶泓日暖水滿池雲氣忽起秋淋漓茅屋光寒
客心懼上有蛟龍欲飛去便思寫檄驚天驕夜磨楯
鼻氷不銷又思作賦獻天子曉出洛陽價増𥿄我今
年少才不多兩事未能如墨何但學顛狂如醉旭頭
髪可濡秋未秃
　　　羙人撲蝶啚
花枝揚揚蝶宛宛風多力薄飛難逺羙人一見空傷
情舞衣春来綉不成乍過簾前㝷不見却入深叢避
鸎燕一雙撲得和花落金粉香㾗滿羅扇笑㸔莫向
園中歸東家西家休亂飛
　　　次韻周誼秀才對月見寄
空林鶴鳴草堂靜桂影亭亭月𥘉正憐君獨卧對中
秋尊酒無人起相命夜深詩成遣寄我自訴窮愁兼
疾病嗟余比君愁更多舊感新憂来毎併前年㸔月
緑茗園賔客當筵一時盛自吹横笛倚清歌痛飲不
知瓶屡罄去年圍中在北郭何異孤豚落深穽登樓
強欲攬清輝刀斗連營不堪聽今年旅寓向江渚暫
喜東南亂𥘉定間来未厭户張羅貧去唯愁室懸磬
牧兒耕叟共来徃那得衣冠觧相敬久㞐村野坐自
鄙銷盡豪懷與狂興風塵無復舊時顔愧見相逢問
名姓朋友凋零江海空弟兄離隔関山逈良宵佳月
雖可賞羸影窓間竟誰並迢迢河轉漏𥘉長摵摵葉
鳴風稍勁此時倚壁自孤吟只有蛩聲與相應𥘉疑
此月定非月應是人間照愁鏡還思人愁月豈知何
苦多憂損情性一生能幾見此月盛年若去尤難更
明宵圎景未便虧落盡夫容江色凈君能強起從我
歡共入空明恣遊泳直期枕藉向舟中不𬋩遥天垂
斗柄
髙太史大全集卷之九
　　　　　　　　　　　呉郡髙啓季迪著
　　　　　　　　　　　南州徐庸用理編
　　七言古體
　　　姑蘇臺
金椎夜築西山土催作髙臺貯歌舞文身澤國搆王
基却笑仙人獨何苦銅鋪玉檻成䌓華幻出峰頭一
片霞望䖏直窮三百里役時應廢幾千家蟠空曲路
迷仙仗攀盡瑤梯纔到上外繞雕龍宛轉欄中施綉
鳯葳㽔帳熏爐長爇欝金香共道千齡樂未央茂苑
月来秋佩冷洞庭雨過夏綃凉當窓衆妓如仙女揚
𬒮迎風欲輕舉人從天上見經過鳥向雲間驚笑語
日暮横塘花盡開捲簾臺上望王来宴舟𥘉自觀魚
返獵騎還從射鹿逥從登不用持鈹隊自列紅妝侍
髙㑹香傳羅帕進黄柑縷切鸞刀供玉鱠燭光逺落
太湖波驚起魚龍出沒多城上鳥啼河漢轉此時誰
問夜如何管絃嘈嘈聒人耳不聞兵来渡溪水欲携
西子走登舟醉倚畫欄嬌不起暝目無因到甬東可
憐一炬綺羅空獻楣竟堕讐人計賜劍應孤諌士忠
客来試問遺宫路物色荒凉緫非故攐衣始信不虗
言滿地荆榛見零露當年爭奪苦勞機却把江山付
落暉聞說越王臺殿上如今亦有鷓鴣飛
　　　𥘉入京寓天界西閣對辛夷花懷徐七記室
去年寺裏開辛夷君来憶我曽題詩今年我来君已
去思君還對花開時欲㝷花下君行迹日暮空庭古
苔碧殷勤把酒問花枝㸔過春風幾行客
　　　題髙彦敬雲山啚
尚書生長■臺下慣識風沙草漫野何由得見山水
郷烟嶺雲林逺能寫平時四海作宦遊髙興㝡愛江
南秋霅溪清暁剡溪晚閑觧狂轡㝷扁舟此中謝屐
曽經䖏半是啼鴉棲宿樹断橋旗下問農歸逺寺鍾
邊訪僧去風流一沒歲未遥坐覧遺迹成前朝何當
遍覔畫中景■聖恩已許從漁樵
　　　百花洲
呉王在時百花開畫船載樂洲邊来呉王去後百花
落歌吹無聞洲寂寞花開花落年年春前後㸔花應
幾人但見枝枝映流水不知片片堕行塵年来風雨
荒臺畔日暮黄鸝腸欲断豈唯世少㸔花人縦来此
地無花㸔
　　　畣余新鄭
前年呉門初解兵君別故國當西行有司臨門暮驅
發道路風雨啼猿嬰倉黄不敢送出郭執手暫立懷
憂驚我時雖幸脫鋒鏑亂後生事無堪營移家江上
託地主閒園借得親鉏耕春朝起沐日照屋野卉雜
發鳴鸝鶊思君萬里不可見對此涕淚如盆傾有壷
當軒忍自酌有句在卷邀誰評走投北郭問消息一
客爲我言分明君初随例詣　闕下有
㫖謫徙鍾離城賫無嚢金從無僕棄家獨去何惸惸
長淮粘来趣前渡牙眼怖客浮鼍鯨到州鞠躬謁太
守脫去官籍儕編氓城荒無屋寓来客旋乞廢地誅
逢荆異郷何人恤同患喜有楊子兼徐卿日髙破竈
烟未起閉户不絶哦詩聲去年
聖恩念逐客特賜牧拭加朝纓　勅君赴汴聽銓擢
路算舊驛猶千程沙河無雨夏雲熱茅葦夾㟁多蛟
蝱舟中感癘得下泄刃攪腸腹聞咿嚶荒途無藥相
救療伏枕兩旬幾殞生終藉神明佑吉士疾勢漸脫
身強輕一官署作新鄭簿捧檄巳去詢田更我雖歴
歴聽客語虗實未察憂難平𥘉春
天子下明詔欲繤前史羅儒英非才亦辱使者召辭
謝不得来　南京日斜出局訪君舍草蒲陋巷春泥
晴入門小女識父友延拜學訴艱難情且云父意念
家逺新遣兩卒来相迎湏臾出君寄我札上有秀句
如瑰瓊自陳前事頗一一與客舊說無虧盈讀終呼
卒問彼土卒言幾年經戰爭河山蕭條縣雖小民少
奸詐多淳誠春秋古稱鄶子國溱洧水活魴魚頳雌
兎咻咻草間走雄雉角角桒顛鳴谷深稀逢種田者
時有射户棲山棚霜天赤棗收幾斛剥食可當江南
粇官来撫民務無事鞭挂壁上無敲搒寒􁰽吏散獨
坐嘯逺對嵩少當簷楹聞之離抱頓舒豁如吸清露
醒朝酲便因卒還寄君語此邑小鮮聊試烹幸逢
昌朝勿自棄碩更努力脩嘉名吾　皇親手擁髙篲
洒掃六合氛塵清海中夷筐巳入貢隴外户版𥘉来
呈大開明堂議禮樂學士濟濟登蓬瀛大廟冬烝薦
朱瑟千畆春藉垂青紘用材不肯略踈賤銖寸盡上
天官衡况君磊落抱竒噐不異一鶚秋空横豈容久
屈簿領下天道始塞終當亨文章期君歸黼黻借問
報政何時成
　　　送林謨秀才東歸謁松江守
江城秋隂朝不睴落葉古巷人来稀林生何求乃過
我敗屐躡雨投閑扉自言少習澤宫射思侣衆士登
王畿風塵失路因漂轉我豈無志時其違欲充材官
挽強弩關塞莫觧窮城圍将從隱者服短褐霜露難
采荒山薇長年旅舎破氊冷坐厭蟋蟀愁伊威諸侯
得意盡輕客顧影竟傍何門依南津昨夜砧杵動風
来燭前驚攬衣家人倚戸望應久宿㫪未辦悲慙歸
今朝江㠶偶東轉碩借子語爲光輝嗟予亦坐窮作
􁁑讀書不出遭罵譏士無賢否貧者鄙此言信矣誰
云非嚢乏黄金可揮贈有詩豈救君腸飢雲間使君
夲儒者貴顯尚肯矜寒微倘開深池飬病鵠翼成待
㸔摩天飛
　　　玄武門觀乕圈
目光燑燑卧深圈羽林獵士𥘉擒獻腥風一嘯猶辟
人况在空山道中見莫憶横行藜藿間且随玄豹守
天關垂頭食肉嗟何𥙷漢家将軍乃真乕
　　　羙人摘阮圗歌
圎槽象月脩寒玉暗貯宫商滿空腹羙人和恨抱秋
風偷寫琴中舞鸞曲傾鬟低黛幾娉婷夣約湘娥倚
竹聽滴盡氷盤老蛟泪阿咸帳底醉𥘉醒梧桐落翠
萎蘭紫仙澗流雲含王子甲屏難障夜深寒恐踏驚
鴻忽飛起不識人間出塞聲瑶臺别有㫁腸情調終
人去哀絃歇桂樹鳥啼滿山月■滿山月一作墜斜月
　　　香水溪
粉㾗凝水春溶溶暖香流出銅溝宫月明曽照羙人
浴影與荷花相間紅玉飢羞露誰能見只有鴛鴦窺
半面絳綃圍掩怯新凉歸卧芙蓉池上殿空洗鉛妝
不洗妖坐傾人國幾良宵驪山更有湯泉在千古愁
䰟一種銷
　　　贈丘老師
長春之孫自仙骨䄂有蟠桃食遺核平生不學燒汞
方唾視黄金等何物滿城誰識舊庚桒白髮人中似
鶴長時上高樓惟獨醉榴皮書破壁塵香
　　　送許先生歸越
天子下詔徴賢良多士競逐風雲翔先生亦随使者
起闕下再拜陳封章自稱前朝老進士白髮已短材
非長群龍在廷翊昌運疲蹇豈足追騰􁑼乞還山林
飬餘齒歌頌
聖徳傳無疆近臣上　殿爲陳請　天語特許歸其
郷是時海國風雨􁡾道士庄下𥘉栽秧故山農事不
可緩歸興倐與高㠶揚從容進退遂所願
帝恩甚大誰䏻量嗟余相逢恨苦晚忽去未免私心
傷明朝相憶望於越江水東逝何洋洋
　　　蔡經宅
昆侖主者王方平身騎黄麟朝紫京舉手長辭漢公
卿得道不碩世上名往来隱玄與朱明洞中各有白
玉城絳衣游空擁幢旌三山五嶽自按行冷風吹動
天樂鳴璚簫琅璈和鸞笙羽衛蹙踏山海崩龍車鶴
馭紛相迎嘯呼神官走吏兵螭魅魍魎號且驚暫来
經家駐雲程人馬不見但有聲虎頭鞶嚢佩蒼精神
光赫然照軒楹授以至言可長生凡骨已作蟬蛻輕
麻姑来㑹㝷仙盟芳姿娉婷似飛璚言從昔年宴蓬
瀛又見弱水三淺清瓜可爬背念始萌仙意已識遭
笞榜餘杭阿姥酒罷傾攝景忽去烟雲横家人悲望
空惸惸桒田囬首幾變更神僊在卋每自呈凡夫不
識等瞽肓丹元有田不觧畊但愛狗苟還蝇營榮華
未滿咎責盈忽化腐鬼歸荒塋金丹可學道可成木
鑚石盤貴精誠誰能自㧞水火坑飛游往来瑶樹英
千載或有歸来情
　　　獨遊山中憶周記室砥
借居水北隣雲岩醒遊醉卧月滿三空山孤愁似放
逐踐蛇衝乕窮幽探縁梯上窺萬仞壁垂綆下汲千
丈潭幽蘿翳壑變朝晦恠卉發澗留春酣青山識我
豈生客曽與周子来聮驂是時秋高鶴聲厲霜降兩
崦纔收柑飯餘洗足上堂坐手揮談塵風毶毶如今
故人亦逺去㠶葉暮落呉江南斷崖蒼蘚漫舊刻往
夣追想情何堪巴僧不厭客屢至篝燈夜禪同一龕
風囬忽洒石門雨日出盡消溪布嵐乃知山水有深
趣天意獨許窮人諳我今豈是慕髙隱非才濫進能
無慙業縁種種去畧盡惟有佳句猶相躭便求安心
向佛祖不待婚嫁女與男
　　　送證上人住持道塲
訢公昔年住寳坊龍象蹴踏騰毫芒袈裟曽侍玉座
傍萬衆闤聽講仁王弟子如雲来四方朝鍾暮皷鳴
髙堂西歸葱嶺今幾霜鉢傳曇師道彌昌樷林主教
遇聖皇紫衣朝　闕随班行上人繼吐三葉芳衲間
長繫摩尼蒼人間萬念俱已忘獨好遊戲談文章我
来京師寄禪房每邀看月開脩廊手横蝇拂坐䋲床
竹間風吹煑茗香侍僮觸屏睡欲僵高殿宿鳥驚琅
璫詩成金磬韵尚揚清才未必慙支湯有時夜剪園
韭嘗燈懸西齋雨浪浪人生聚散不可常翩然東遊
主道塲道塲仍在雲水郷碧瀾堂前去路長江湖寒
編蛟蜃藏楓桕正赤橙柑黄烟銷日出聞漁楖洲渚
宛轉山低昂蕭然瓶錫随經嚢留宿肯戀林中桒兵
餘慕嗟𣑽宇荒勝景未逐樓䑓亡寺門無人閉夕陽
芋栗收作山中粮好說千偈恢禪綱麾斥佛祖誰敢
當我方無用縻太倉叨逐劍珮趍　明光醉謌欲覔
玄真狂懷
恩未得㝷歸航明朝舉首空相望雲飛笠澤天茫茫
　　　贈墨翁沈蒙泉
南朝墨法稱奚家相國謬費盈連車堆金欲沽世已
少至今好事成咨嗟潘生後出亦竒絶峨嵋僊子嘗
相誇紫殿曽供寫飛出玉堂每用書官麻人間留藏
敢輕試傳玩正比雲龍茶沈翁逺得二子妙珙璧自
羙誰能瑕徂徕老節燒欲盡萬杵夜搗玄霜華錦囊
贈我忽在几光恠迸屋驚早鴉一餅團團未磨缺似
月食盡逢妖蟇此物宜歸大手筆濡染竹帛垂無涯
上當紀頌聖功徳下可論載臣忠邪我今才薄况病
退破硯久棄塵生窪一朝得此復可用慚註魚豕箋
䖝蝦摩挲忽動揮洒興聊吟險句追島叉髙堂淋漓
爲君掃醉汙舊賜宫𫀆花
　　　聖姑廟
湖心湧出黿頭山白波翠島非人寰清虗冝作水仙
府鱗堂荷屋居其間淵都群靈孰爲主烟鬂翛然一
神女柔姿誰敢狎相親咲叱鼉龍起雷雨玉骨蟬輕
蛻幾秋世縁已斷靜無愁采蘭毎約湘濵㑹拾翠時
陪漢上游水禽翔鳴衛芝盖長在蒼茫杳冥外鮫人
獻綃裁作衣螺女供珠綴爲佩花落閒祠謝古春蕙
幃瑶席掩香塵空山夜夜星河逺芳渚年年蘅杜新
霞舒霧捲凝光彩咲語無聞復誰待冷風幾度引舟
逥宛似蓬莱隔烟海猿呌楓林魚躍波桂旗翻翠暮
寒多女巫佇望飛帬度獨奏空矦引曼歌椒觴奠罷
沉玄壁鳥沒遥天湛空碧遺情不結楚䑓雲世人何
豦㝷踪跡
　　　送王孝㢘至亰省其父待制後歸金華
君来金陵自金華逺道犖硧驅行車空山北風正多
雪歲晚何事穿泥沙君言省覲敢辭苦况是日下非
天涯問安巳畢起稱壽白門酒香還可賖明燈客窓
共夜語便覺春意逥寒槎予亦叨
㤙在亰國早踏街皷門𥘉撾日斜歸来就空𪠘索寞
不異投林鴉家人千里望未至虗聽簷鵲鳴喳喳羡
君父子此相見頓起歡笑忘咨嗟異郷逢人即可樂
况尔骨肉誰能加汝翁文章擅當世片語落𥿄爭傳
誇身登昌朝列侍從日曵珮玉趍南衙捧凾當　殿
暁進史秉燭鎖院宵書麻觀君才氣已略似青海異
種多騮騧絲綸便可令世掌胡爲趣別東還家阿婆
在堂待調膳計日敢使歸期差往来兩地慰親念如
君孝意誠堪嘉勞勞亭下冬日短江氷未觧魚難义
送君揖手忽已逺鳥巾獵獵風中斜重闈歸拜想無
恙故園正見開梅花
　　　淮南張架閣家舊有樓在儀鑾江上經兵燹
　　　　已廢與予㑹呉中乞追賦之
秋風嘗歌逺遊篇樓中舉手招飛仙山奔海瀉盡供
覧逸思每出孤鴻前雕欄一别應非昨幾度淮南桂
花落酒酣却作望郷人那得東歸似黄鶴風景如今
緫厭㸔客愁何䖏更凭欄欲問日邊知逺近浮雲囬
首蔽長安
　　　石崇墓
蚪湏欲怒珊瑚折歩障圍春錦雲熱真珠換妾勝驚
鴻笑踏香塵如踏空酒闌金谷鶯花醉家逐樓前舞
裙墜財多買得東市愁羅綺散盡餘荒丘猶憐白首
同歸者坐伴遊魂楓樹下
　　　題朱元暉雲山圖
海岳老仙非畫工自有丘壑藏胸中大児揮酒亦莫
比妙趣政足傳家風敷文閣下書圍凈夣入空山覺
衣冷起招綵筆寫幽踪一片飛来楚雲影彷彿三湘
與九嶷翠峰猶抹二娥眉水生江上鴻歸後樹暗沙
頭春去時蒼蒼逺渡連平麓烟火参差幾家屋林深
谷靜斷行人惟有禽聲啄枯木偶向髙齋玩此圗断
縑猶費千金沽自縁絶筆人間少如此雲山何處無
　　　穆陵行
　　　　永穆陵宋理宗陵也在㑹稽元至元𥘉西
　　　　僧楊發輦真住請發宋諸陵許之既取其
　　　　殉寳復以理宗頂骨爲飲噐後藉入官以
　　　　賜帝師　天兵克元　詔求得之命有司
　　　　歸塟焉
樓船載國沉海水金槌晝入三泉裏空中玉馬不聞
嘶日落寢園秋色起魚燈夜㓕隧戸開弓劍已出宫
幽臺髠胡暗識寳氣盡六陵松栢悲風来玉顱深注
駝酥酒誤比戎王月支首百年帝魄泣穹廬醉骨飲
冤愁不朽幸逢中國　真龍飛一凾雨露江南歸
環珮重遊故山月冬靑樹死遺民非(世傳有士嘗竊/諸帝骨埋屏䖏)
(樹冬青/爲識)千秋誰觧錮南山世運興亡䨱掌間起輦谷
前馬蹄散白草無人澆夌飯
　　　題朱氏梅雪軒
石城山居梅萬塢冐雪曽来扣僧戸爛然如見㑹群
妃白鳯繽紛下瑶圃數片輕吹着髩華乍㸔是雪又
疑花迷魂亂眼春如海那辨南枝映竹斜獨披鶴􁑵
穿林去棟壓寒梢應幾樹聽響方知夜洒時聞香始
識䌓開處囬首春風憶舊遊夣㝷歸路隔羅浮年来
驢背無詩思醉踏塵埃空自愁聞道君家溪上下玉
蘂瓊英巧相亞履跡誰来東郭朝笛聲不起南樓夜
翠羽驚啼莫怨猜破寒冝共一尊開雪晴花發湏相
記我亦扁舟乗興来
　　　和衍上人觀梅
藍輿偶出青山郭寒梅𥘉晴凍雲薄梅花一路幾千
株半發園林半村落夜窓轉曙鷄欲驚寒谷囬春蝶
應覺浩蕩才迷醉客魂嬋姢更伴幽人樂我来如蝶
東西飛不敢題詩慙筆閣歸来落月照書屋重覔餘
馨夣難托髙僧巳澄法眼觀也愛一枝供寂寞便拖
藜杖𫾣竹扉遮莫人嗔賔客惡風雨休嗟巳亂飄世
間何物長如昨
　　　天閑青騘赤驃二馬歌
漢家諸将開經濟列宿儲精降人世天遣同成一代
功亦有房星化騏驥青騘剪鬉高作花赤驃灑汗微
成霞人間何處得竒種恍惚西至踰流沙年来百戰
從　天子曽逐烏騅到江死不慙飽食玉山禾　天
廐時清少鞭使周王八駿去不来唐帝六馬應凢材
何如二龍緫超絶蹴踏四海荆榛開圉官雙鞚頻迴
顧萬里長楸恐驚􁕀嘶䖏秋生閶闔風浴時曉動昆
明霧一疋前牽一疋騎馳道毎出随　龍旗態閒歩
穩識上意不敢摇頓黄金覊昨㸔　巡狩還都邑鐃
吹聲催移仗急羽林萬騎從如雲追逐飛塵豈能及
嗟哉此馬不異人乗時際遇盖有神請㸔垂耳塩車
者那得昂藏八尺身
　　　題李徳新中宗射鹿圗
赭𫀆玉帶虬髯怒人如真龍馬如乕英風猶似天可
汗肎信昏孱困韋武上林草緑聞􁈡􁈡飛鞚壁歴捎
長楸畫旗圍合晚猶獵後庭雙陸誰行籌追遊不記
房陵辱五王謫来勢猶獨空誇大羽發無虗不射妖
狐射生鹿畫圗令人生感嗟天寳回首飄胡沙神孫
早觧習祖藝不遣䘖出宫中花
　　　題趙希逺萬松金闕啚
長松掀髯若群龍下繞宫闕雲千重鳯凰山頭望前
殿翠濤正涌金芙蓉海門日出潮𥘉上白鶴飛来近
仙掌百官候綴紫宸班露滴朝衣氣森爽漢宫楊桞
唐宫花容易零落空䌓華何如可献至尊壽茯苓羙
似安期瓜鑾輿因戀湖山好樓閣清隂勝蓬島不知
風雨汴陵前膚卒新樵幾株倒當日榻前𥘉進圖黄
金趣賜聞傳呼何年流落在人世父老猶㸔思舊都
客行近過呉山下落葉空林惟敗瓦豈無畫史似前
人秋色凄凉不堪寫
　　　芥舟詩
佑客海上誇乗風大艑逺戞龍魚宫㠶如乗雲落天
外不假羽翼行虗空驚濤拍山撼難動安卧毎到扶
桑紅囬頭却笑垂釣子斷溝老葑留孤蓬烏知逹人
觧物表坐視大塊舟航同風輪晝夜不停轉元氣下
載浮鴻濛泰山亦與一塵等何以巨細論雌雄君今
齋居何苦小自比置芥拗堂中将身便欲入無間險
語乍出驚愚蒙我聞懸珠納萬衆此事尚覺勞神功
萬千毫髮盡非有幻相欲別誰能窮君行莫鼓萬里
柁天游閉戸随西東何湏更待積水厚區區往問南
華翁
　　　題周遜學天香深䖏卷
仙芬染骨濃無跡秋入畫堂簾不隔夣㝷老蟾烟霧
迷碎落金蟲夜愁寂素娥舊㘽無兩樷萬古散吹秋
滿空熏羅不爇象籠火人倚畫欄淸影中蕙蘭暗泣
幽馨歇只有瑶芳占涼月
　　　同謝國史遊鐘山逢鐡冠先生
日日城中望鐘山孤塔縹緲峰孱顔山靈嘲我不一
到但命俗駕趍塵闤
聖恩今朝許休沭得與謝客同躋攀出郭未至景已
好松風一派連淸灣空林無人遇釋子知有曲徑通
禪関舉頭見寺去尚逺鍾磬響落浮雲間登髙不知
已幾里但恠力盡愁辛艱衆山雜遝緫在下如擁劍
珮趍朝班時當嚴冬雪始霽古木寒瘦泉流慳梁僧
遺墓卧殘碣宋帝廢墠埋深菅六朝陳蹟不可問但
見石老莓苔頑豪華歇盡形勝在刼火幾度燒空殷
鐡冠先生有道者往往人見騎黄斑相迎爲指幽絶
處瀹茗留坐聽潺湲莫嫌痴客暮未返日堕江水鴉
飛還欲營一遊豈易得長来不比山僧閑
　　　洞庭山
朝登西巖望太湖青天在水飛雲孤洞庭縹緲兩峰
出正似碧海浮方壷嘗聞此山古靈壌蛇乕絶跡歡
樵夫濤聲半夜恐䰟夣石氣五月寒肌膚居人彷彿
武陵客戸種橘柚收爲租髙風欲起沙鳥避明月未
出霜猿呼中有林屋仙所都銀房石室開金鋪羅浮
峨嵋互通逹別有路往非人途天后毎降龍垂胡神
鉦忽響驚棲鼯自懸日月照洞内古木隂蔽空朝脯
風吹白芝晚易老雲帶紫泉秋不枯靈威丈人亦僊
徒深入探得凾中符玄衣使者不暇惜欲使出極蒼
生蘇後来好事多繼往石壁篆刻猶堪摹千年玉䑕
化蝙蝠下撲炬火如飛烏玄関拒閉誰復到似恠衣
上腥塵汙勿言神仙事恍惚靈蹟具在良非誣我生
擾擾胡爲乎坐見白髮生頭顱久欲㝷真未䏻去局
束世故縁妻孥何當臨湖借漁艇拍浪徑渡先雙鳬
獨攀幽險不用扶身佩五岳真形圗夜登天壇掃落
葉自取薪水供丹爐此身碩作仙家奴不知僊人肎
許無狂語醉發應盧胡
　　　喜家人至　亰
家人逺来如我歸骨肉已是故鄉非妻羸女病想行
苦塵土覆面風吹衣装車日暮觧牛軛呼燭買酒𫾣
隣扉客懐乍見不得語一室相對情依依憶昨𥘉蒙
使者徴逺別田舍来　京畿小臣微賤等蟣蝨
召對上　殿瞻
天威詔從太史校金匱毎旦珥筆趍􁂍闈春遊禁苑
侍　鶴駕冬祀泰畤随　龍旂有時青坊坐陪講宫
壷滿賜霑　恩輝草茅𬒳寵巳踰分不才寜免誚與
譏海鳥那知享鍾皷野馬終惧遭籠鞿江湖浩蕩故
山逺歸夣毎逐鴻南飛常時出院就空舘僮僕愁對
語者稀知君在舍亦岑寂歲莫雨雪吟蛜蝛今宵得
見信可樂如獲羙饌飽我飢但憂兄娣尚逺隔言笑
未了仍􁔿欷何當乞還棄手版重理呉榜㝷漁磯門
前親種一頃稲婢供井􁀋妻鳴機秋来租稅送縣畢
秫酒可醉鷄豚肥誰言此碩未易遂
聖澤甚沛寜終違
　　　題茅叟夏山過雨啚
前山冥冥雲欲開後山隱隱猶聞雷江南六月風雨
過樹暗不見巫陽臺奔湍衝斷石橋路下瀉谷口相
喧豗隂開林壑鬼神去氣濕古洞蛟龍回人家出門
㸔新霽泥封墜果多楊梅漁樵欲歸謂巳瞑返照石
壁蟬鳴哀山中此景誰觧寫茅翁素有丹青才新圖
一片似海岳髙堂未展涼先来嗟余久逐揮汗客蓆
㡌障日趍黄埃問翁幾欲東遊去如此畫圖安在哉
　　　象
海山巨獸堪乗戰畨使前年逺来献寳纓纒絡錦䄡
垂拜舞如人向金殿仙仗時巡出鳯城車輿頻駕不
曽驚有牙莫畏焚軀禍天子深仁愛尔生
　　　太湖石
沒人来石山根淵投身下試飢蛟涎馮夷不觧護潜
寳幾片捧出如青蓮寒姿本是湖水骨波濤漱擊應
千年初疑鬼恠離洞府珊瑚鉄網相鈎連嵌空突兀
多異態雲吐夏浦芝生田龍鱗含雨晚猶潤豹質隱
霧朝常鮮清音叩罷磬韻逺微靨洗出珠窩圓坐移
各岫置庭砌日照彷彿生紫烟三峯削成泰華掌一
穴透入仇池天醉中時到倚蒼蘚秋風冷逼吟詩肩
洛陽園墅汴宫苑當時駢列誇竒妍黄羅封盖素氈
褁萬里貢餉勞車船奢游事歇家園廢盡仆荆棘荒
池邊人生嗜此亦可笑有身豈得如石堅百年零落
竟誰空空品甲乙煩題鐫又嗟此石何獻巧自召鑿
取虧天全不如頑礦世所棄滿山長作牛羊眠
　　　北江觀猿
黒衣公子何嫋娜飛桂枯梢不愁堕幾逥呼下白雲
間抛賜曽嘗内園果家郷何䖏是巴西囬首烟蘿望
欲迷料得孤舟江上客月明少聽一聲啼
　　　㑹客成均汲玉兎泉煑茗諸君聮句不就因
　　　戲呈宋學士
白兎如嫌桂宫冷走入杏花壇下井嫦娥無伴毎相
㝷水底亭亭落孤影曽搗秋風玉􁀋霜至今泉味帶
天香玉堂仙翁欲飲客鹿盧夜半響空廊齋燈明㓕
茶煙裏醉䰟忽醒松風起只愁詩就失弥明殘雪滿
庭寒似水
　　　謝友人惠兠羅𬒳歌
蠻工細擘氷蠶蠒織得長衾謝縫剪蒙茸桞絮不愁
吹鋪壓髙床夜香軟朔風入関凋白榆塞寒此物時
當湏明燈熾炭夕宴罷薦寢冝共紅氍毹海客揚㠶
遊萬里得自崑崙國中市歸来遺我見逺情重似鴛
鴦合􁁅綺詩人鶴骨欺霜稜曽直禁署眠靑綾自從
身退得閑卧只愛擁𥿄同山僧今朝得此何竒絶展
覆不憂児踏裂便思淸夣伴梅花静掩寒窓聽風雪
越羅蜀錦安可常洞房羙女謾熏香誰知一幅春雲
煖即是温柔堪老郷
　　　偃松行
龍門西岡魏公祠祠前有松多古枝長身蜿蜒横數
畆巨石作枕相撑搘春泥半封朽死骨凍蘚盡裂皴
生皮無心昻聳上霄漢偃仰獨向荒山垂蟄雷破岳
撼不動千載一夣醒何遲政如卧龍未起日深意有
待風雲期太湖月出照夜魄天峯雪積埋寒姿濤聲
時吼若鼾息野老驚起山僧疑左伸右屈多異態天
自出巧非人爲畫師安能把筆寫樵子豈敢操斤窺
杜陵枯柟巳憔悴蜀相老柏非瑰竒何如此樹恠且
壽呵衛定想煩靈祗不知巳閱幾人代㳺客過盡今
存誰明堂屢興不見取得全正愛同支離我嘗来觀
忍遽反醉坐其上髙吟詩葛陂笻竹亦騰化神物終
去可久覊何當一叱使飛起載我萬里游天池他年
還訪舊城郭正是白鶴歸来時
　　　白馬澗
白馬何不居天閑乃在古寺長松間竒姿不受世覊
絡逺自竺國䭾經還澗邊飲罷寒雲起恍惚化龍跳
入水空山夜雨不聞嘶埋沒蹄㾗紫苔裏髙僧一去
今幾年世上神駿還誰憐莫令老逐風塵子憔悴哀
鳴涂路邊
　　　贈治冠梁生乞作高子羔舊様
野人散髪秋半稀小冠冝着称短衣清時無能耻■
恩澤朝簮乍脫歸田扉進賢峩峩在頭上此物湏當
付卿相閉門方欲誦詩書煩君爲製依吾様
　　　賦得烏衣巷送趙丞
差差舞羽多光彩郷國𥘉辭度雲海江南門巷有題
名識得當年故巢在春風三月滿■京華肎入㝷常
百姓家随鶯已度龍池桞引蝶還穿■鳯苑花緑蕪
芳草長千渚樓閣𥘉晴社前雨江邊今日有離宫留
人㸔上墻頭語
　　　宿蔡村夜起
四更鷄呌七星爛獨起開門候天旦月掛愁邊人影
低風驚夣裏烏群散孤舟婺婦寒自泣破屋老農貧
屡歎早飡欲發未遑安客路飄零正多難
　　　客舍雨中聽江卿吹簫
客中久不聞絲竹此夕逢君吹紫玉断猨哀鴈緫驚
啼我亦無端淚相續數聲嫋嫋復嗚嗚散入寒雲細
欲無愁望洞庭空落木夣遊秦苑緫荒蕪曲中尺訢
君心苦不道人聽更悽楚関山燈下歎覉臣江浦舟
中泣婺婦憶昨閶門費酒貲玉人邀坐弄參差彩霞
深院花開䖏明月高樓鶴去時如今忽在他郷外風
雨寒窓兩憔悴恨無百斛金陵春同上鳯凰臺上醉
始知嶰谷枯篁枝中有人間無限悲願君䄂歸挂高
壁莫更相逢容易吹
　　　午日有懐彦正㓜文
去年歸郷過重午桞雨莎風滿南浦白蓮閣上與君
吟遥憶徐君隔淮楚今年風雨又端陽却在秦淮憶
故郷徐君巳歸若相見應言前事一凄凉客愁欲斷
翻長咲人事推遷古難料明年未省又何之一盃且
聽江南調
髙太史大全集卷之十
　　　　　　　　　　　呉郡髙啓季迪著
　　　　　　　　　　　南州徐庸用理編
　　　題董元戰沙龍
人間滴罷天瓢水歸護玄珠卧沙裏空潭白日不聞
雷雲霧俄隨轉身起誰言北苑筆意精頭角破屋將
飛騰細㸔圖畫何湏恐曽謁真龍逰太清
　　　松隱爲愛叔能賦
江邊桞樹溪邉花晉䖏士宅秦人家秋風忽来春雨
過坐㸔衰落俱堪嗟山中相依歲年乆羡君獨結蒼
髯叟短褐長鑱不觧畊茯苓作食花爲酒我今身似
浮雲閒正合著在長林間明朝倘許同棲泊便擬飛
隨白鶴還
　　　蕭山尹明府呉越兩山亭
憶昔㸔山吳越逰酒酣鼓棹江中流左招舞鳯来百
里右顧卧龍横半州峥嶸兩勢不相下氛翳净掃當
高秋文身烏喙昔分䖏有國本是名諸矦區區仁暴
固無異朝吞暮併山應羞不知千載竟誰主伯氣倐
與飛煙收邇来此地有兵甲風景頗似當年愁黄雲
蔽天道路逺我欲再㝷應莫由聞君作亭壓此境坐
獲衆勝非窮搜江長不隔飛鳥渡峯多欲障斜陽留
廢興自古属造化登臨未湏生百憂但當矯首望東
海一杯咲舉邀浮丘
　　　虎丘行次朱賞靜見寄韻
我謀我隱西郭西讀書坐覺長身低出門到寺纔数
里野水沙竹生秋輝恨無酒舫漾落日百錢行自懸
青藜時危未卜乆安宅幸遇勝地湏扳躋山中况逢
暑雨過枇杷樹髙隂滿池興来即逰興盡返迎送豈
要山僧知兩崖石根下挿水緑藤倒拂風生漪空堂
朝鼔起龍蟄髙塔夜鈴驚鶻棲人生在世本爲客随
意且留何必歸丘陵莫嘆今日異城郭更恐佗年非
蒼茫萬事孰可問孤鳥已沒空煙霏念君不逰何所
爲作字寄我如張芝真娘有靈應大笑把酒豈不延
題詩秋風今朝動江浦掛席正是當年期與君一吊
興廢迹荒䑓古樹聞烏啼
　　　題羙人對鏡圖
暁院鹿盧鳴露井玉人夢斷梨雲冷起開粧閤笑窺
奩月裏分明見娥影自對猶憐况主家春風一面斷
膓花何由鑄入青銅内不使秋霜老鬂華
　　　贈賣墨陶叟
龍井老人稱墨仙有家近在荆溪邊鐡臼秋鳴竹屋
雨瓦溝春掃桐窓煙玄王初成敢輕用萬里豹囊曾
入貢日長小殿試烏絲光迸驪珠欲浮動世間潘李
今已無黄金滿篋争来沽詞臣供寫上林賦畫史藉
作瀛洲啚文物年来頗凋弊喪亂誰言少知貴便湏
從子乞雙螺醉草􁚠書磨楯鼻
　　　鳯臺三益啚
　　　　元集賢院待制馮海粟公自號瀛洲客嘗
　　　　𬒳斥逰金陵鳯風臺作詩吊李謫仙好事
　　　　者爲作鳯凰臺逰啚近有詩示求題賦此
　　　　塞之
謫仙昔作供奉臣詩語不合妃子嗔鑾坡無地容侍
直錦𫀆来醉金陵春金陵䑓髙鳯凰去西望長安竟
何䖏江聲空打石城潮山色猶横歴陽樹騎鯨一去
五百秋花草滿逕埋春愁瀛洲老客緑玉杖咲領賔
客還来逰才氣風流頗同調曽入金門待明詔當年
流落不自悲却問前人欲相弔可憐二子遭清時放
逐江海空題詩頼有髙名足難朽何用粉墨他年垂
夕陽欄檻登臨後誰復来逰酹盃酒屐痕寂寞隱蒼
苔棲烏啼滿臺前桞
　　　送張貟外從軍越上
鵾鷄啼霜海城白誰掃行車出南陌刀頭裝得碩酬
恩知是狂逰廣州客擊筑悲歌斗酒前又從飛將去
臨邊幕中草檄風生筆馬上吟詩月在韉秋聲萬里
隨征鴈南北長江竟誰限明朝若上越王臺應有中
原陸沉嘆
　　　詠雪禁體次徐文學韻
邊城雪埋深沒簳風旋餘花吹酒盌㡬人研虜渡氷
河直指弯弓不能滿我方髙枕聽蕭瑟却喜今年瘴
全浣寒添桞院覺春遲明透竹窓驚夜短未成豪飲
圍翠䄂且辨清吟呵象管鋪庭擁路掃難開三日不
消知待伴翻疑塞北雲正冷可信江南地先暖愁封
小窟僵蟄䖝驚折危柯殞巢卵林中樵絶暮無煙野
外獵来晨有疃趙女依俙舞態斜郢人寂寞歌聲斷
此時自嘆少清歡月下閑門誰觧欵山隂老客雖苦
病放曠猶能類中散長鬚踏雪送詩筒白戰令嚴烏
敢緩開簾尚恨不同賞醉㸔㡌欹仍禓袒祗期明日
有晴暾逺訪梅花湏勿懶
　　　送曹生歸新安山中
黄山西来九華連岩洞翕忽通雲煙白鵝嶺下煉丹
處瑶草獨秀今千年三十六峯在青天仰面歴數舉
馬鞭髙林雜樹多未識風雨一過俱䓗芊山深何物
尤可憐秋禽幽鳴巧如絃路逥澗阻似無地中有蒔
藥千家田雲間鷄犬隔流水居人彷彿皆神仙我欲
窮逰乆無縁羡君忽去㝷歸船猿聲兩㟁溪㡬曲白
沙明月相洄㳂到時西峰草堂前應有携酒来華顛
山人不喜說朝市但話乆別情依然塵埃舊褐便可
脫濯費十斛山中泉爲予净掃石上葉早晚有意来
髙眠
　　題陳節婦(節婦姓孫郡入陳巳乆之妻也巳乆/客死節婦守志其孫彦遜求題賦此)
嬌児嘯語羅幃暮銀燭摇光夜香度狂風忽起海東
頭吹斷蘭州去時路去時豈惜千金軀煙濤竟沒珊
瑚樹精衛冤深水更深身小天髙向誰訴寂寞塵奩
掩鏡光可憐不復照晨粧堦前莫剪青青草生死終
身不下堂堂中素幔空時祭頼有孤児拜虚位白日
哀思眼不乾夜枕還流夢中淚妾本孤桐斷作琴一
絃只作一絃音逢人不奏鳯凰曲别鶴離鸞夜夜心
　　　晚歩西郊見鴐鵝群飛
平煙漠漠天蒼蒼牛羊不牧野草黄鴐鵝東来髙作
行晴空忽墮数點霜紫塞碧海遥相望下視鳧鴨愁
陂塘書生見此心欲狂便思呼鶻上馬馳鷫鸘之裘
自倒披箭聲脫絃鳴餓鴟逺翮正落雙參差仰空拍
手誇絶竒豪氣服殺并州児也勝閉門坐詠詩
　　　次韻楊孟載早春見寄
雪後西園韭𥘉剪流澌晚動春塘淺閉門有客抱深
愁乆不題詩硯生蘚風塵健児誇得意獨坐寂寥誰
所遣應縁少學與時違不習弓刀誦文典城中勿貴
市門静好事猶能具盃臠琴堂朝夕共清歡舉白頻
浮不容免鈴騶巳逰賔客醉深夜垣扉罷扄楗一燈
留照對床談沸鼎松聲烹緑荈五更上馬子先去擁
𬒳獨眠窓日睨起聞啼鳥忽興發欲徃江邊雲隔巘
人家舊燕盡巢林草滿長洲絶逰輦春耕咫尺阻歸
計野水自流閑澮畎吾郷繁華天下稀花桞村村隨
歩轉乆聞離亂今始見煙火髙低變烽燹登臨吹笛
散群羌此事空嗟千古鮮朝来風雨况凄黯雨濕城
頭旗不展隣里衝泥俻役夫縣官不召怜疲喘安居
且復俟時寧出豈無能非退卷范庄紅杏㡬株在好
待開時同折撚對花憂患不湏言剰喚一盃供脚軟
　　　鹿
日暖􁈡􁈡草際鳴飬馴未省見人驚雲山別却㗸芝
侣来向朱䦨花下行舊毛雪白新葺緑曾在宜春苑
中畜㡬人逐走向中原輸典吾皇稱疾足
　　　倒掛
緑衣小鳯啼愁罷瘦影翻懸桂枝下芙蓉帳裏篆消
時鮮歛餘香散中夜鍾皷迢迢鎻禁門宵衣未得奉
明恩五更香冷羅浮月想憶梅花應斷䰟
　　　思夫山
江上曽㸔望夫石湖中望見憶夫山夫君好采山中
藥獨得長生竟不還不似蕭郎與秦女乗鸞同去彩
雲間
　　　題陶生兼寄周記室
馬頭交語臨長陌我手持杯君揖䇿官槐風起咽秋
蟬日暮偏傷逺行客故鄊故人離别多過江相見問
如何軍中莫咲書生怯還有䏻當曵落河
　　　菜薖爲余唐卿賦
柱桐里中君始歸菜花滿園黄蜂飛桔橰倚樹長不
用江南雨多山土肥方畦獨遶㸔新緑晚食何湏尚
思肉翠縷登盤春薤香金釵出盎冬𦵔熱我家亦在
蓴菰鄊秋風便應歸共嘗潮州司馬成何事囬首空
愁足萬羊
　　　詠苑中秦吉了
不獨䏻言異凢鳥最愛佳名呼吉了雕籠㢤度學鷄
鳴驚起煙花六宫暁　駕来别院未知迎先聽遥呼
萬歳聲碩把春風一杯酒從今莫聽上林鶯
　　　苦寒書江上主人壁間
慘節欲盡郊原空北風五日吹沙蓬客子東遊骨肉
逺主人頼有江邊翁青燈白酒同傾㵼醉擁布衾茅
屋下中宵不敢愁苦寒猶有窮年逺行者
　　　聴南康陳恊律弹楚歌
我聞楚客弹楚聲𥘉絃一揮邊馬驚嗚咽哀音動寒
月正如歌發漢軍營營中一曲還漸理想見彷徨帳
中起美人掩泣壮士悲寳劍無先黯秋水凄凉　弄
悄欲終應憐歸騎阻江東盖世英雄竟如此遺調空
留感人耳四座相逢今夜聴霜風忽来庭樹零無言
有愁俱酒醒
　　　送張進士㑹試
國家文治今百年多士商賚皆知天南宫坐試二三
䇿能使海内無遺賢院門晨開官燭爛白𫀆鵠立人
三千上談禮樂祖姬孔下議制度輕讐玄臨軒曽㸔
宰相賀雲瑞盡見當臚傳㸔花或騎大僕馬錫宴每
給司農錢登朝出牧知㡬軰冠偑劍舄紛相聮邇来
國運属中圯争慕死節羞生全潯陽老守鬚汙赤山
東大将䰟沉淵迺知儒術王政本至此尚頼扶傾顛
諸生區區抱遺籍草菜竄亡亦可憐南方上公境獨
治鹿鳴更欲興賔筵入傷叉手萬言就衆目一葉驚
先穿嚴装又隨計吏發亰城逺瞻北斗連秋風吹雲
別酒冷枯楊淺水閶門邊君行勿亟我有語落日正
在車衡縣竊聞天子正側席此去爲拜彤庭前揮毫
休奏醴泉頌給札莫賦凌雲篇但當開口論世事號
令次第冝何先坐令王綱復大正乾樞共仰天中旋
我今有志未能徃矯首萬里雲茫然
　　　明月舟秦郵吕彦行題所寓室曰明月舟盖
　　　取甓社湖中有明月之句也
明月非月舟非舟問君乗之何所逰風多浪髙徧處
處日莫欲渡令人愁此鄊偶佀淮南住醉客每来歌
白苧夜深天黒梦神光㡬箇驚烏落髙樹君才照國
不照車何用尚隱江湖居嗟予未識青藜杖碩借舟
中卧讀書
　　　亰師苦寒
北風忽發浮雲昏積隂慘慘愁乾坤龍蛇蟄泥獸入
穴怪石凍裂生皴痕臨滄觀下飛雪滿横江渡口驚
濤奔空山萬木盡立死未覺陽氣囬深根茅􁑴老父
坐無褐舉首但望開朝暾苦寒如此豈宜客嗟我嵗
晚飄覊䰟㝷常在舎信可樂床頭每有松醪存山中
炭賤地爐暖児女環坐忘卑尊鳥飛亦斷况来友十
日不敢開衡門朅来　亰師毎晨出強逐車馬朝
天閽歸時顔色黯如土破屋暝作飢鳶蹲陌頭酒價
雖苦貴一斗三百誰能論急呼取醉徑髙卧布𬒳絮
薄終難温却思健児戍西北千里積雪連崑崙河氷
踏碎馬蹄熱夜斫堅壘收羌渾書生只觧弄口頰無
力可報
朝廷恩不如早上乞身䟽一簔歸釣江南村
　　　曉出城東門聞櫓聲
城門朝開路臨水人語煙中近魚市誰摇飛擄入蒼
茫帶夢驚鳬柳邊起過䖏寒波動拍沙逺聞嘔軋復
咿啞征夫車轉山頭阪工女機鳴竹外家我身本是
江湖客偶堕黄塵暁行役此聲空憶舊曽聽舟中酒
醒東方白
　　　始歸江上夜聞呉生歌因憶前嵗別時
前年月夜聞君唱秋滿蘆花此江上一聲離思水茫
然雲逐孤㠶共摇颺驚魚噴浪棲鶻飛木葉散落風
吹衣蓮歌盡歇松陵浦漁笛還沉笠澤磯停杯數到
臨終拍露下無聲斜漢白滿船相送盡悽然况我當
爲逺行客觧紱今年別　𬗋宸歸舟江上又逢君一
尊重聽當年曲相對渾疑夢裏聞東方欲曙餘聲絶
悲喜盈襟竟誰說碩長把酒聽君歌從此天涯少離
別
　　　夏珪風雪歸庄啚
江雲粘波晚糢糊青山忽失如亡逋乹坤瑩净氷作
壷春意散入千林枯野橋古渡行人無清響瑟索鳴
殘蘆江天萬里一老夫短簔如蝟舟如鳬魚寒入泥
不上窊歸来逺識漁村孤柴門夜叩聞犬呼逕竹壓
折誰相扶山妻自炊稚子沽不羡炙肉圍紅爐嗟予
客逰嵗屢徂詩囊随驢走髯奴長安何䖏覔酒徒飛
花撲頭㡌不烏旅舎無夢還江湖慙對風雪歸庄啚
　　　南州野人爲呉邑曽令賦
南州沃壌非泥塗清泉流渠嵗不枯若人抱来蘄水
上始志自比躬耕徒幸逢
尭舜可在野起綰墨綬来東呉一鞭不驅雨後犢兩
舄巳化空中鳬郭西春朝布谷語柔桒緑雲連太湖
下車殷勤告父老勸耕爲汝犂先扶我本野人偶叨
祿向汝未忍施鞭蒲五風十雨和氣應勿遣寸土生
蒿蕪太平村落鷄犬靜社飲自足歡妻孥但當相率
了官務莫勞縣吏来催租民言此令善教我斗酒相
夀歌嗚嗚共問野人竟誰是堂中鳴琴賢大夫
　　　欲訪李孝廉至婁江遇風而囬
船頭暁日浮江面東望青山是婁縣㝷君此去愛潮
平出浦那知風色變煙雲翕忽波浪湧咫尺漁村巳
難見髙樹巢傾􁈠鶻愁深潭窟陟鼍龍戦舟師捩柂
若無力㠶勢如蓬㡬飄轉中㳅不進卻歸来握手何
由遂𥘉願人生㑹合應有時天意茫茫吾敢怨
　　　夜泛湖至東舎
漁邨港頭𥘉月上鵝鴨不收菰荻響隔湖煙寺逺鍾
来居人盡歸吾獨往寒風蕭蕭寒浪生舟中欠載酒
壷行東家未宿如相待黄葉青燈機杼鳴
　　　約諸君逰范園㸔杏花
去年春色近清明萬匝煙花夾暁城西苑相逢車馬
問何人不是踏春行今年人迷去年道風雨不来花
自掃僧寺庭空半𬗋苔侯家宅廢皆青草縱然無主
一株存憔悴塵沙不可論野外日斜啼鳥散消愁無
處却消魂魏公園林芳塢下聞有柔枝正堪把休言
亂後少花㸔得到花前人亦寡明日㝷君君莫違共
隨逰蝶弄晴暉閉門夣斷江南晚忍見迢迢春自歸
　　　鷗捕魚
秋江水冷無人渡群鷗忍飢愁日暮白頭来徃似漁
翁心思捕魚江水中眼明見魚深出水復恐魚驚隱
蘆葦湏臾㗸得上平沙鱗鬣半吞猶見尾江魚食盡
身不肥平生求飽苦多饑却猜人少忘機者海上相
逢不飛下
　　　泉南兩義士歌
泉南兩士陳與孫少小相約為弟昆合踈成戚契誼
重異木纏結如同根升堂握手出肺腑交拜二毋開
罍樽具舟期賈海外域欲度夷𤏡窮昆侖滄溟東望
浸天爛颶風怒攪波濤渾天呉恍惚出怖客掀舞鮫
鰐飛鵬鯤孫言陳宗惟子在逺渉巨險吾冝奔汝親
頭白倚門切慎勿輕去違晨昏相譲不得乃更徃挂
席遥指扶桒暾望山行覔島中國卉服通譯侏㒧言
㝷煙莫投薜荔屋趂墟晝集桄榔村踰年還家喜得
寳木難火齊并瑶琨探囊用取兩不較屑屑彼我誰
復論急難相援誓終始嵗時燕慶烹羔豚義風乆已
動殊俗椎結相見知欽尊我聞同氣有争利閱墻往
往墮家門又㸔結交許嵗晚盟盤未撤渝情恩管鮑
居貧乃共濟餘耳得勢終相吞若茲二子古亦少簡
牘可使他年存竹歌爲繼王子傳薄俗視此應堪敦
　　　節婦吟
城頭黒雲如破屋車走争門折千軸姚家新婦亦東
逃舅姑驚惶児女嘷自知數口難俱免欲渡前溪舟
尚逺嘱夫棄妾當奉親獨赴清流不愛身此日誰䏻
問南史如婦曽書㡬人死
　　　立秋前三日過周南飲雷雨大作醉後走筆
　　　書壁間
周郎乃是同郷友亂後相逢驚老醜日斜邀我話舊
㳺爲喚金陵白門酒一盃乍觧覊旅顔兩盃漸沃粘
吟口三盃不覺巳陶然此身竟到無何有青天俄忽
震霹靂白浪翻江怒蛟吼急雨争鳴池上荷狂風巳
折門前桞醉中相對正坐忘七箸何湏驚落手家人
喧呼水入户顛倒屋茅隨地走床床避漏且莫歎旱
氣方除賀田叟蓐收預到三日前浄掃炎氛去如帚
黄昏泥潦歸未得呼燭相留卧東牖夜深酒醒起獨
行雲散城頭見星斗乃知天變只湏臾人在艱難豈
云乆
　　　送張倅之雲間
鱸鄊亭前楓葉稀讀書堆下征鴈飛孤城迢逓秋色
裏作官自好休思歸扁舟晚待潮東去琴鶴由来是
家具別意方留江上盃離心巳掛雲間樹如此風流
一使君文章政事更何云絶憐退食兼榮飬不向
　望白雲
　　　送王孝㢘逰　京歸錢塘
江南草長胡蝶飛玉缸碧酒流春輝相逢上客同買
醉白馬新自燕山歸燕山歸来不堪說易水寒風薊
門雪朝邸空隨使者車帝閽不受書生謁笳聲香眇
歌苦辛短衣笑拂京華塵不留東閣觀竒士還覔西
湖别故人此行莫嘆知音寡曾到黄金舊臺下荒
遺址今已平更有何人致賢者
　　　愛竹軒爲陳維寅賦
匡山老客何清真自繞園屋栽蒼筠年来無肉雖苦
瘦家有萬玉誰言貧一竿護惜不忍剪何以持釣横
江鱗僮来掃葉自可喜客至踏笋長遭嗔軥輈啼罷
結逺夢碧雲忽堕湘南春涼隂脩脩潤琴硯落翠冉
冉沾衣巾詩成時向節下寫醉墨點破煙痕新風来
清嘯與相荅若聽金奏怡我神知無顔色媚児女自
古相愛惟幽人洛陽陌上花易過歌鍾競賞勞車輪
何如此君最耐乆歲晚結托同情親亂聲朝送簾外
雨踈影夜拂牎前塵我嘗種此欲免俗亂後伐盡惟
荆榛故園咫尺未能去移家幸得爲子隣徃来倘許
如二仲𫾣門借㸔母嫌頻
　　　望月臺
臺前夜半鳥啼時起望明月弹商絲月来照見臺上
影松桂滿山風露吟
　　　釣雪灘
江流欲凘魚不起一簔猶釣寒蘆裏漁村茫茫煙火
微雪滿晚蓬人獨歸
　　　幻住精舎㝷梅
郭西雪後㝷僧院短竹穿沙水如練梅花有待我来
催十日春寒未開遍忽思前日渡江水夜觧征㠶宿
山縣偶逢一樹在官𪠘爲寫新詩氷滿硯關山梦别
今五年縞𬒮誰家月中見自慚喪亂尚飄泊涙眼如
㸔故人面黄昏酒醒逐寒影繞樹千囬意無倦南枝
北枝亂如雪未許東風吹一片名園桃李盡荆榛空
谷獨開君莫怨重来省視兩何如惆悵歸時有餘戀
　　　北郭秋夜喜徐卿逺来兼南遊
東海徐君我同里日共周旋接冠履斯人自是真可
人不見心憂見之喜豈容逺别間山岳兩嵗僅收書
一𥿄頗聞微禄不自飬霧雨南方疫時起誰䏻忽送
千里来應有飛鴻渡江水虫聲今夜空舘􁡾秉燭相
看疑梦裏瓊枝何以失舊色客路風塵亦勞矣我今
不觧出門行病眼流眵内生髀與奪得喪未足較惟
有一貧聊復爾暫来即去何使然撫琴東西覔知巳
當時結交豈不多下車相揖今無㡬碩君窮逹存此
心勿使千年笑餘耳
　　　次韵荅朱冠君逰城西之作
前年城西作冶逰桞條拂盖花迷舟笑看明月問狂
客我舉太白君當浮去年城西復偶住酒伴家家邀
即去東隣寺裏花正開半醉半醒逰㡬度今年有花
愁獨尋閉門三日卧春隂將軍小隊逰何處日暮空
聽車馬音臯橋㤗娘殊窈窕爲我喚来歌水調客愁
草草不易除卋事茫茫本難料玉壷一雙狄露傾唯
此可以忘吾情醉歸共䠶草中石笑劈弓絃霹靂鳴
　　　題朱澤民荆南舊業啚
睢陽醉磨一斗墨梦落荆南冩秋色大隂垂雨尚淋
漓哀壑囬風更蕭瑟楓林思入煙霧清湖水愁翻浪
波白溪上𥘉逢野老航山中逺見先生宅􁊽田半頃
連芋區茅屋三間倚蘿薛僧来㸔竹乗小輿客去㝷
芩借髙屐任公臺下石可坐周侯廟前路曾識虎迹
時留暮苔𬗋蛟氣或化秋雲黒城郭當年別已乆風
塵此日歸不得落日書齋半壁明啚畫卧對空相憶
　　　贈歩鍊師禱雨
白頭道士騎一鶴手把青蓮下寥廓人間又見海田
枯十丈黄塵沒城郭昔年服事茅長君能役鬼神呼
風雲下爲群生掃旱沴雨工驅起如羊群隂雷填填
天欲怒靈飈吹旗𬗋壇暮書入重關虎豹開壁況古
井蛟龍護湏臾甘㴻何滂沱十日不雨應無禾祠官
空爲大雩舞覡女羞作迎神歌明朝師歸定何許雲
裏懸珠火如黍更煩夜起把天瓢翻作東南洗兵雨
　　　月攴王頭飲噐歌
磧中萬騎驕嘶雪頭掛金鞍敵𥘉㓕歸来􁈍作太白
抔胡酒寒凝色如血故國無塋歸梦迷朽骨飲恨空
如泥琵琶聲中鬼語襍酥燈照夜風凄凄崑崙倒㵼
黄河入𫀆汚淋漓疑泪濕部落誰酧國士恩尊前一
夜無聲泣烏縣降王猶疾首起奉單于千萬夀
　　　海石爲張紀室賦
大星堕水聲若吼祖龍夜叱神羊走誰将五色𥙷天
餘屹障狂瀾歲時乆空憐山頭精衞鳥身堕風波㗸
不了媧皇去後㡬桑田鰲背靈峰一拳小
　　　張中丞廟
延秋門上烏啼霜羯奴暁登天子床江頭老臣淚暗
滴萬乗西去關山長公卿相率作降虜草間拜泣如
群羊當時不識顔平原豈復知有張睢陽孤城落日
百戰後痩馬食尾人褁瘡男児竟爲忠義死碧血滿
地嗟誰藏賀蘭不斬上方劍英雄有恨何時忘千年
海上見祠廟古苔􁇁木秋風荒摩挲畫壁塵網裏勇
氣燁燁虬鬚張巫歌大招客酹酒忠魂或能来故郷
髙太史大全集卷之十一
　　　　　　　　　　　呉郡髙啓季迪著
　　　　　　　　　　　南州徐庸用理編
　　長短句體
　　　青丘子歌
　　　　江上有青丘予徙家其南因自號青丘子
　　　　閒居無事終日苦吟間作青丘子歌言其
　　　　意以觧詩之嘲
青丘子臞而清本是五雲閣下之仙卿何年降謫在
世間向人不道姓與名躡屩厭逺逰荷鋤懶躬耕有
劍任羞澁有書任縱横不肯折腰爲五斗米不肯掉
舌下七十城但好覔詩句自吟自酬賡田間曵杖復
帶索傍人不識笑且輕謂是魯迂儒楚狂生青丘子
聞之不分意吟聲出吻不絶咿咿鳴朝吟忘其飢暮
吟散不平當其苦吟時兀兀如𬒳酲頭髮不暇櫛家
事不及營児啼不知怜客至不果迎不憂囬也空不
慕猗氏盈不慙𬒳寛褐不羡垂華纓不問龍虎苦戰
闘不𬋩烏兎忙奔傾向水際獨坐林中獨行斵元氣
搜元精造化萬物難隱情㝠茫八極遊心兵坐令無
象作有聲微如破懸蝨壮若屠長鯨清同及沆瀣險
比排峥嶸靄靄晴雲披軋軋凍草萌髙攀天根探月
窟犀照牛渚萬怪呈妙意俄同鬼神㑹佳景毎與江
山爭星虹助光氣煙露滋華英聽音諧韶樂咀味得
大羮卋間無物爲我娯自出金石相轟鏗江邊茅屋
風雨晴閉門睡足詩𥘉成叩壷自髙歌不顧俗耳驚
欲呼君山老父携諸仙所弄之長笛和我此歌吹月
明但愁歘忽波浪起鳥獸駭呌山摇崩天帝聞之怒
下遣白鶴迎不容在卋作狡獪復結飛珮還瑶京
　　　登陽山絶頂
我登此山㒹不知此山高但覺群山總在下坐撫其
頂同兒曺又見太湖動我前􁁦湧三十萬頃煙波濤
長風吹人度層嶂不用仙翁赤城杖峰逥秋礙海鶻
飛日出夜聽天鷄唱中有一泉長不枯乃是蜿蜒神
物之所都老藤隂森洞府黒樹上不敢留棲烏常年
禱雨車来此投金符靈旗風轉白日晦馬鬣一滴霑
三呉岩峦蒼蒼境多異樵子㝷常不曾至探幽歴險
未得歸忽聽鍾来澗西寺此時望青冥脫略塵卋情
白雲冉冉足下起如欲載我昇天行古来名賢捴何
有只有此山長不朽欲呼明月海上来照把長生一
瓢酒浮丘醉枕肱洪崖笑口開秋風吹落浩歌聲地
上行人盡囬首
　　　張節婦詞
　　　　靈夀張明府嫡毋早寡守志
誰言妾有夫中路棄妾身先殂誰言妾無子側室生
兒與夫似兒讀書妾辟纑空房夜夜聞啼烏兒䏻成
名妾不嫁良人瞑目黄泉下
　　　與客飲西園花下
一壷酒正滿一樹花仍新傾壷對花樹日暮西園春
不愛枝上花愛此花下人相逢莫學花無頼明日分
飛随路塵
　　　呉中逢王才随朝京使赴燕南歸
江南草長蝴蝶飛白馬新自燕山歸燕山歸不堪說
易水寒風薊門雪朝邸空随使者車禁閽不受書生
謁一杯勸君歌莫哀歸時應過黄金臺不見荒基秋
来土花𬗋伯啚已歇昭王死千載無人延國士
　　　白雲泉
白雲不爲雨散在清泉流泉氣復成雲山中同一秋
岩前石竇幽寒䖏雲自長浮泉自注潜龍未起出深
泓渴鳥時来下髙樹雲應無心飛上天泉亦不肯隨
奔川老僧愛此不復下山去卧雲飲泉終歲年
　　　戎王追彘啚
前騎脫兎奔後騎驚鴻急火焼秋草獵塲空一彘窮
追勢難及大小當户左右賢單于勇銳閼攴妍雕戈
白羽謾争發衆中得雋知誰先君不見天榮将眞天
子馳一馬殪四豕
　　　茅山陳道士卧雲所
不逐雲渡海寧随雲出山但邀雲共宿日夕三峰間
絪緼枕席潤晻靄房攏間聽松閣前風滿耳吹盡白
雲應睡起
　　　贈醉樵
川釣巳遭獵野耕終改啚不如山中樵醉卧誰得呼
采山不采松松花可爲酒酒熟誰共斟木客爲我友
木客已去空石牀舉杯向月邀呉剛借汝快斧斫大
桂要令四海增清光林風吹髮寒擁耳獨枕空尊碧
岩裏此時忘却負薪歸猛虎一聲驚不起卋間萬事
如浮煙㸔棊何必逢神仙青松化石鶴未返酒醒又
是三千年
　　　雷雨護嬰啚爲包山徐庭蘭賦
兒衣寒毋衣濕風雨蒼黄歸意急雷忽鳴兒勿驚抱
兒與兒同死生樹聲吹廽水聲注田家尚遥無避䖏
㸔啚誰念亂離人白日青天棄兒去
　　　南園
君不見平樂舘古城何䖏寒雲滿君不見奉誠園荒
臺無蹤秋草繁白日沉山水歸海寒暑頻催陵谷改
皇天大運有推移富貴於人豈長在請㸔當年廣陵
王雙旌六纛何輝光幸逢中國乆多故一家割據誇
雄強園中歡㳺恐遅暮羙人䏻歌客䏻賦車馬春風
日日来楊花吹滿城南路疊石爲山引泉爲池辟疆
舊園何足竒經營三十年欲令子孫永保之不知囬
首今㡬時繁華掃地無復遺門掩愁鴟嘯風雨種菜
老翁来作主空餘怪石卧池邊欲問興亡不䏻語春
巳去人不来一樹兩樹桃花開射堂踘圃俱青苔何
湏雍門琴但令對此便可哀人生不飲胡爲㢤人生
不飲胡爲㢤
　　　醉贈宋卿
勸君歸来休莫作澹蕩逰黄雲巳蔽燕國晚白露正
滿梁園秋千石酒萬户侯請君論此誰當優呉門日
出花滿樓小婦喚客不觧羞君留緑綺琴我脫𬗋綺
裘今朝春好能飲否東風吹散江南愁
　　　滿隱君月樓歌
樓髙髙月皓皓容月多得月早朝看西堕江夕見東
生島我歌烏飛向穹昊樓中之人湏醉倒人長閑月
長好月中藥成人不老
　　　滄浪亭
滄浪平無風波之驚滄浪廣有風月之賞呉興長史
舊遷謫買得此水自號滄浪客乗釣在北渚榜船臨
西洲白鷗不来徃遣興誰同逰發清歌弄清景醉入
荷花夢魂冷天念儒臣去國冤故與無塵水雲境斯
人去巳逺我来空復情滄浪水雖在不似昔年清躊
躇獨過亭前路踈葦寒煙沙鳥鳴
　　　約諸君㸔范園杏花不果後偶獨逰而杏巳
　　　盡落惟桃數樹盛開感而有賦因寄諸君
乆欲與君徃那期成獨来參差二月暮過却杏花開
杏花雖好今無在只有桃花悮相待杏白桃紅何淺
深春還不負看花心㸔花心君更劇莫爲不来空歎
息卋間萬事盡如花着意相㝷應不得
　　　石射堋
石射堋張石城石皷響或發石騎勢欲行彷彿古戦
埸上有愁雲生餓鴟嘯寒風􁇴若箭鏑鳴何人作此
留山中鳥獸欲過膽盡驚疑是神禹治水時来教鬼
隔舎與相和雙淚迸落青燈前李供奉杜拾遺當時
流落俱堪悲嚴公欲殺力士怒白首江海長憂飢二
子髙才且如此君今爲我将何爲
　　　走狗塘
春堤長春草淺此地呉王曾走犬獵塲四面圍畫旗
紅炬照輦還宫遲割鮮夕宴誰共食臺上西子非樊
姬春苑年来草仍緑韓盧巳去多麋鹿君不見漢皇
縱狗殊有功逐兎直到烏江東
　　　贈金華隱者
我聞名山洞府三十六一一靈踪紀真籙金華秀出
向東南逺勝陽明與勾曲樓臺縹緲開煙霞天帝賜
與神仙家靈源有路不可入但見㡬片流出雲中花
子房之師赤松子三千年前亦居此飛行恍惚誰觧
㝷謾說至今猶不死松花酒熟何䖏逰瑶草自緑春
岩幽群羊卧地散如石老鹿耕田馴似牛聞有隱君
子乃是學仙者自從入山中不曾到山下卋人莫知
其姓名以山呼之不敢輕樵夫忽見苦未識只疑便
是黄𥘉平嗟我胡爲在塵網逺望髙峰若天壌茯苓
夜煑倘許飱銕杖来𫾣石門響
　　　春𥘉来
春𥘉来桞條欲舒花未開曉日窓前鳥聲喜似報春
来喚人起東風吹暖入煙痕綠遍江南㡬千里去年
春去憶愁人倐忽今年又見春但欲逢春醉盃酒不
𬋩相思成白首
　　　題大黄癡天池石辟圗
黄大癡滑稽玩卋人不知疑似阿母傍再謫偷桃兒
平生好飲復好畫醉後洒墨秋淋漓嘗爲弟子李少
翁貌得華山絶頂之天池乃知別有縮地術坐移勝
景来書帷身騎黄鵠去来逺縞素飄落流塵緇頴川
公子欣得之手持示我請賦詩我聞此中可度難玉
枕秘記傳自青牛師池生碧蓮花千葉光陸離服食
可騰化逰空駕雲螭奈何靈跡乆閟藏荒竹滿野啼
猩狸㝷真羽客不肯一相顧却借釋子營茅茨我昔
来逰早春時雪殘衆壑銷寒姿磴滑不敢騎馬上青
鞋自䇿桃笻枝上有煙蘿披拂之翠壁下有沙石蕩
漾之清漪晴天倒影落明鏡正似玉女暁沐髙鬟垂
飲猿忽下藤裊裊浴鶴乍立風澌澌匡廬有地我未
到未省與此誰當竒掃石坐其洭㳂洄引流巵醉来
自照影俯咲知爲誰落梅撲香滿接籬暮出東澗鍾
鳴遲歸来城郭中復受塵土欺十年勝賞難再得恍
若清夢一斷無由追朝来觀此啚惻愴使我悲當時
同逰已少在我今未老形先疲人生擾擾嗟何爲不
逹但爲髙人嗤漢南巳老司馬樹峴首已仆羊公碑
惟應學道悟真訣不與陵谷同遷移仙岩洞府孰最
好東有地腑西峨嵋髙崖銕鎻不可攀援以逕上仰
望白雲樓觀空峩巍此山易上何乃遺便與猿鶴秋
相期欲借太乙舟夜卧浩蕩随風吹洞簫呼起千古
月照我白髪涼絲絲傾玉醪薦瑶芝招君来逰慎勿
辭無爲漫對圗畫日夕遥相思
　　　書夢中
夢行塞下沙無水無蒹葭牧羊人歸霜草短平地鴈
羣棲不暖騎馬茫茫入逺煙一行衝起上秋天我夢
驚囬鴈飛去角聲吹斷江城曙
　　　登金陵雨花臺望大江
大江来從萬山中山勢盡與江流東鍾山如龍獨西
上欲破巨浪乗長風江山相雄不相譲形勝争誇天
下壮秦皇空此瘞黄金佳氣葱葱至今王我懐欝塞
何由開酒酣走上城南臺坐覺蒼茫萬古意逺自荒
烟落日之中来石頭城下濤聲怒武騎千群誰敢渡
黄旗入洛竟何祥銕鎻横江未爲固前三國後六朝
草生宫闕何蕭蕭英雄来時務割㩀㡬度戰血流寒
潮我生幸逢
聖人起南國禍亂𥘉平事休息從今四海永爲家不
用長江限南北
　　　媯蜼子歌爲友王常宗作盖其號也
媯蜼子乃是軒轅之裔虞鰥之孫混沌既死一萬秊
獨抱大撲存竊伏在草野㝠心䆒皇墳蚤逢三光五
岳之氣乍分裂天狼下地䑛血流渾渾鹿走秦中原
蛇闘鄭國門爼豆棄草莾干戈歘崩奔媯蜼子便欲
東逰渡弱水沐髮滄海朝陽盆又欲西行沂河漢踰
崑崙山横川阻兩地俱不可以徃兮歸来掩户卧旦
昏蒔黍一區注醪一樽妻給井臼児收鷄豚不詩曲
以媚俗不偃蹇而凌尊作爲古文詞言髙氣醇温手
提數寸管欲發義理根上探孔孟心下弔屈賈魂其
質耀金石其芳吐蘭蓀叩虚答有響斵險成無痕陸
珎雜水怪變状弗可論㡬年兀兀不肯出坐待真主
應運九五開乾坤鶴書自天来幽隱𥘉見㧞使者逺
造廬鷄鳴起膏轄興纂金匱編尚書爲給劄奸䰟泣
幽塜下恐遭誅殺書成一代進𬗋宸鸞旗羽衛夾陛
陳閤門導謁稱小臣麻衣不脫拜　聖人捧凾近前
殿龍顔喜囬春勑賚内帑之金輿綺叚其文織作銀
麒麟蒙　恩乞還家以奉白髮親戴古弁垂長紳自
號山澤之臞民媯蜼子幸際明良時無爲寂黙坐老
東海湄青丘有客鈍且痴與汝欲結同襟期左皷清
瑟右吹鳴箎作歌共祝
天子夀五風十雨萬國赤子同熈熈
　　　贈劉生歌(生善鍛爲李鍊師製三隅鐡剉藥/刀求歌贈之)
君不見歐冶子金鑄魚腸照呉市君不見徐大夫藥
淬匙首驚凾秦竒鋒當年非不利氣奪秋雲愁白帝
怕圗恃此竟無成良冶徒爲殺人器何如劉生獨煉
昆吾鋼大爐夜鍊騰虹光神鍼妙刃兩如水提出二
竪皆奔藏利噐之功有如此特爲醫仙起人死嚢中
長得伴刀圭海上何湏剸犀兕我看十年太白西方
明銅山㝷鑿兵縱横幸逢　聖人生干戈戢四海清
碩生但制此器勿制兵民無疫癘樂太平
　　　春日客園無花偶感
荒園多青草而無一樹花東風吹春来只向何人家
南池舊日花滿煙羙人夜弹蜀國絃亂枝迷眼歸不
得醉帶月露花隂眠無花雖足歎無酒更可悲如今
但得一壼滿何用紛紛紅𬗋爲
　　　白下送錢判官岳
白門有垂楊復有春酒香此地逢君誰乃是錢少陽
相逢既沽白門酒相送還攀白門桞不向公車更上
書却趍官署𥘉垂綬日落淮水頭送君去悠悠梁王
苑裏花飛盡明日相思過汴州
　　　贈錢文則琴呈良夫
古樂乆不聞古噐亦殘缺唯有朱絃琴韻與爭琶逈
殊別此夜聽君弹四座寂不喧古人有遺恨似向絃
中言𥘉調乍冲融再弄忽悽惋秋猿春鳥相間啼夢
繞瀟湘碧雲逺怒濤勢出峽闘石轟奔雷漫流入凔
海悠然去無囬銅瓶一堕井汲引不可上離車軋軋
曉出關欲行未行苦惆悵夜深庭樹風雨驚忧疑鬼
神入蒲城湏㬰響静月照席玉壷凍破氷峥嶸我心
正如水萬籟不到耳無端聽此聲雙泪迸落百感生
起請且莫弹胡笳文姬思家意咨嗟請莫弹履霜孝
子在野愁彷徨願君拂拭登髙堂先弹南風後文王
羙㢤大雅聲洋洋使我坐聽憂俱忘
　　　雪齋爲述上人賦
君不見韓刺史疲馬度關愁欲死君不見党将軍羙
人擁帳飲正醺憔悴豪華兩何有卋人徒勞競奔走
雪深三尺坐寒龕誰似西齋衲衣叟開門一笑定起
遲虚空大地皆春熈松梢一片忽堕響夜静山空人
不知此地應怜無熱惱尋梅莫若尋詩好便穿蠟屐
踏瓊瑶曉經從埋不湏掃
　　　燕覆巢
雙燕生五雛怡怡向髙屋雛飢毋出風雨来新作深
巢竟傾覆主人念雛不觧飛移之別壘待毋歸雛雖
得壘燕勿喜相逢主人亦偶爾明年作巢當更好湏
信安居最難保
　　　五禽言和張水部
濕滑滑啼空山行人愁道路難髙天浮雲自多雨人
不知還空怨汝
提胡蘆趣沽酒杏花村中媪家有君如不飲過却春
此鳥枝頭應笑人
郭公郭公天寒水空朝飛暮棲蒹葦中蒹葦中啼不
息千載魂應怨亡國
婆餅焦婆去餉孫田壟遥隴頭小麥穗巳摇但碩好
收食自饒爾莫憂婆餅焦
脫却破袴脫却破袴溪深無船湏渉渡亦思脫舊復
換新春機巳空愁殺人
　　　清冷閣
臨清池敞華閣明月入綺䟽微風沾羅幙白波連逺
洲竹冷夫容愁客聽秋聲起魚驚星影流氷絃弹罷
鵾鷄曲天河堕水涼霄促試問西園閣上逰何如南
浦舟中宿
　　　約王孝廉㸔梅
君莫憶東閣吟我莫憶西湖見兩地年来信不通塵
埃正滿春風面不知山中三日雪掩扄脩竹斜倚愁
娉婷讀書屋空滿梁月梦斷冷落留餘馨相㝷定有
迎船鶴煙霧籠寒縞衣薄一尊好共煖花魂明日關
山笛中落
　　　題滕用衡所藏山水啚
滕君興在煙霞間逺逰十年今始還畫圖示我有層
障竟似何䖏之名山君言我𥘉適東越酒船横渡鏡
湖月醉咏謫仙天姥吟海光欲曙清猿歇瑶草春已
生便入金華行道逢牧羊児疑是黄𥘉平從此西逰
楚江水大㠶如雲掛空裏柁樓釃酒喚長風一日看
山一千里不聞東林鍾但見香爐峰波迷洞庭闊樹
隔瀟湘重白沙翠壁經過好就中㡬度曽幽討麻姑
壇上掃落花尭女祠前薦芳藻晚客湖南逢鴈囬登
臨長上定王臺天從朱鳥峰頭轉江自黄牛峽外来
蒐竒歴險今應惓黙坐舊逰空数遍時向明窓看此
啚好山一一皆重見我聞君言自嘆嗟身如䖏女愁
離家閉門讀書無半車髀肉漸生空髩華牀前塵土
蔽雙屐何不踏之踐苔石幸逢盛卋道路平五岳㝷
真皆可適便當徃抱緑綺弹松風行盡萬壑千岩中
仙書探得金匱空歸来誇君重相逢握手一笑呉門
東
　　　烏夜村
荒村烏夜棲忽繞月明啼生得東家女身爲萬乗妻
至今種髙樹不遣烏飛去居人凢㡬家愛聽啼啞啞
啼啞啞勿驚怪婦開門向烏拜
　　　余未有嗣海雪道人以張仙畫像見贈盖蘇
　　　老泉嘗禱而得二子者予感其意因賦詩以
　　　謝
我年巳及壮吉夢未兆熊雖有三女児豈足慰乃公
每聞隣家子夜雨誦經史起坐秋燈前顧影長嗟不
䏻止道人念我書無傳畫圗卷贈成都仙云昔蘇夫
子建之玉局禱甚䖍乃生五色兩鳯　和鳴上下遂
與夫子相聮翩勸我勤禮之當有明珠出深淵我感
道人意捧觴拜其前君不見東家翁力耕積多田平
生辛苦立門户兩兒棄擲如浮煙惡兒亦何湏願得
一子賢上以承吾宗下以與我玄仙乎有驗㸔明年
請君更賦懸弧篇
髙太史大全集卷之十二
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言律詩
　　　草堂夜集
山家具鷄黍夜與故人期暫喜逢歡㑹都忘在亂離
火寒移生宻燭盡得詩遲莫聽髙城角明朝别又悲
　　　過胡博士郊㞐胡善筮
頭白蘭陵客幽居共一村老来吟力退貧去告身存
夕吹鳴梨葉秋泉注稻根時因来問筮獨叩樹間門
　　　送茅矦
欲知難别意孤棹去還停候吏分遥邇離人雜醉醒
城臨秋水渡樹帶夕陽亭後夜㸔吟燭憐君宿郡㕔
　　　孤鴈
衡陽𥘉失伴歸路逺飛單度隴将書怯排空作陣難
呼群雲外急弔影月中殘不共鳬鷖宿蒹葭夜夜寒
　　　曉歩園池
髮随秋葉落心共暁雲舒稍改新題句渾忘舊讀書
林爭移樹鳥池響食萍魚無限悠然意涼天獨歩餘
　　　次韵過建平縣
縣雖三户小地僻罷兵防茶市逢山客楓祠祭石郎
雲埋鳴澗斧沙膠度溪航應愛青山好經過駐旅装
　　　鵲軒
　　　　金華朱少府生時有鵲集扵庭後樹每歳
　　　　生日輙一来其母将死鵲悲鳴乆之而去
　　　　因以名軒識其思母之意云
神鵲暁鳴枝飛来自有期門前懸矢日堂上捧樽時
詎信填河事寧歌繞樹詩只怜君望斷風木助餘悲
　　　寄杜二進士
花開寄别離花落正相思交誼多年見郷愁近日知
我方淹上國君豈老明時試問江干閣同登復共誰
　　　雨蓬
楚雨滿汀洲瀟瀟洒客舟梦驚孤枕夜愁掩一蓬秋
葦葉寒相戦灘聲暗共流此時湘浦上同聽只沙鷗
　　　聽秋軒
西澗秋聲起涼風助振號数禽翻樹裏萬葉下亭皐
𥘉訝来山雨還疑捲浪濤老僧方入定終夜任蕭騷
　　　杏花飛燕啚
雙飛如闘捷終日㡬西東尾拂花梢露身翻桞絮風
入簾時趂蝶歸壘每㗸䖝何䖏長相見佳人院落中
　　　扇
皎皎復團團何人剪素紈驅螢臨几席撲蝶近䦨干
似月驚朝見生風變夏寒時移當日棄莫怨網乗鸞
　　　新荷
如盖復如鈿𥘉生雨後天葉低浮水上莖弱裊風前
乍覆逰魚戯難藏宿鷺眠佳人休便折留䕃採蓮船
　　　鷺
雪羽獨脩脩閑情戀逺洲聲沉煙浦晚影度月灘秋
避棹驚時起窺魚立未休蒹葭同夜宿應只許沙鷗
　　　馬
名駒産渥洼牽出萬人誇逸足輕千里髙鬃散五花
城南逰𬗋陌塞上踏黄沙不受蠻奴䇿驕嘶向日斜
　　　梧桐
井邉雙玉樹髙結自生涼影散秋雲薄聲喧夜雨長
踈英飄碧簟亂葉響銀牀緑綺誰能斵持将奏鳯凰
　　　圍棊
偶與消閑客圍棋向竹林聲𫾣驚鶴梦局罷轉桐隂
對坐忘言乆相攻運意深此間元有樂何用橘中㝷
　　　池上晚酌
夕陽𥘉兩過團扇送涼過竹裏方歸鳥沙邊尚浴鵝
脱巾懸峭壁流斚逐囬波六逸當年樂何如此䖏多
　　　簟
蠻藤巧織成乍展覺凉生紋蹙寒波細光摇夜月明
坐令葵扇棄眠稱石床平湏信南軒下炎天梦亦清
　　　射桞
風煖畫旗張将軍集射塲馬嬌嫌轡急人勇喜弓強
但見青條折那知白羽翔三軍歡笑䖏巧中勝穿楊
　　　流螢
熠燿復青熒流光不自停暗飛如避月逺堕欲随星
穿樹臨幽檻縁莎集小庭莫将羅扇撲囊取照遺經
符劵前軍重衣冠上客才地圖連異壌星次出中台
暮雨車投峽秋風扇却埃省中梧樹在鳴鳯㑹重来
　　　湓浦琵琶圖
秋夜相逢處閨愁襍宦情四絃風共拂兩棹月同明
司馬青衫濕佳人白髮生至今湓浦上楓葉尚哀聲
　　　金人馬圖
名王愛遊獵初試射鵰弓白草秋原曠黄沙晚塞空
琵琶應漢女騕褭是胡騘歸醉葡萄緑穹廬在月中
　　　夜訪■蟾■釋子因宿西澗聽琴
清夜獨幽㝷岩扉落葉深許携陶令酒来聴頴師琴
人醉月沉閣烏啼風滿林應留西澗水千載寫餘音
　　　錢塘送馬使君之呉中
樟亭離席散遥發畫幡車飛雉新阡麥啼鸎故苑花
望山登郡閣行水到田家莫道凝香句前人獨可誇
　　　與劉将軍杜文學晚登西城
木落悲南國城髙見北辰飄零猶有客經濟豈無人
鳥過風生翼龍歸雨在鱗相期俱努力天地正烽塵
　　　和周山人見寄寒夜客懐之作
亂世難爲客流年易作翁百憂㝷歲暮孤夢怯山空
門掩雲峰裏燈明雪竹中無因乗夜訪相慰一尊同
　　　哭臨川公
身用巳時危衰殘况病欺竟成黄犬歎莫遂白鷗期
東閤啚書散西園草露垂無因奠江上應負十年知
　　　一窓秋影
脩竹與踈桐秋隂接桂叢並生金井側同映綺䟽中
隱匿纔籠霧交横忽颭風不湏懐故館月落併成空
　　　皇太子逰東苑池上呈青坊諸公
銅輦出紆徐春宫晝講餘㦸煩郎将衛簡授大夫書
草長園鳴鹿冰開沼躍魚從逰伴啇皓沗竊愧何如
　　　題溪山小隱
何䖏溪山隱衡門對野橋晚風携鶴子春雨種魚苗
小徑斜通竹踈籬曲護蕉人生閑自足不問楚詞招
　　　城西客舎送周著作砥
客中寒食後惆悵送君違花隱歸城斾風吹渡水衣
夜窓炊黍散春苑闘茶稀誰念西齋雨相思獨掩扉
　　　兵後出郭
俯仰興亡異青山落照中民歸隣樹在兵去壘煙空
城角猶悲奏江㠶始逺通昔年荆棘露又滿闔閭宫
　　　謝■賜衣
臚呼遥捧賜拜服望蓬萊香帶爐煙下光迎扇月開
竒紋天女織新様内工裁𬒳澤徒深厚慙無奪錦才
　　　西清對雨
楚臺雲起逺漢苑雨来微曉濕宫城斾寒沾陛楯衣
溝中隨葉堕爐畔帶煙飛坐詠西清暇
君王召對稀
　　　夜宿　太廟齋宫
烏散廟堧空清香肅閟宫太常齋禁宻
列祖享儀崇井叩銅瓶月墀鳴玉珮風聴鍾候
車駕庭燎巳燑燑
　　　送秦主客遷侍儀使
蕃客来曾識衣冠上國風承
恩趍北闕罷直出南宫導
駕爐烟裏催班漏點中時清多奏頌還向閤門通
　　　春日退直呈禁署諸公
待詔直東華歸休毎日斜職連詞客苑俸入酒胡家
簷網長縈絮庭磚欲過花知君未出院應草侍中麻
　　　送張司勲赴寳慶同知
乍出司勲幙還乗別駕車按圗猶漢地輸布盡蠻家
山熱蛇懸樹江晴鶴浴沙郡楼囬首處北斗近京華
　　　寓天界寺
雨過帝城頭香凝佛界幽果園春乳雀花殿午鳴鳩
萬履随鍾集千燈入鏡流禪㞐容旅跡不覺久淹留
　　　送前進士夏尚之歸宜春
凄凉庾開府老去復如何故國歸鴻少
新朝振鷺多菊荒應自歎夌秀竟誰歌相送堪愁思
蕭蕭楚水波
　　　早出鍾山門未開立候久之
關吏收魚鑰趍朝阻向晨忘鳴鷄睡熟倦立馬嘶頻
柝静霜飛堞鍾来月堕津可憐同候者多是未閑人
　　　雪夜宿翰林院呈危宋二院長
偶伴王摩詰寒宵宿禁林院鈴風外静宫漏雪中沉
絳蠟銷吟燭青綾擁賜衾明朝陪賀瑞銀闕曉光深
　　　自天界寺移寓鍾山里
移寓鍾山里開軒見翠㣲寺僧違乍逺隣父識猶稀
愛讀明開牗防偷固設扉誰言新舎好畢竟未如歸
　　　夜逢故郡賀冬至使胡普二博士同宿
㑹宿本無期忻逢兩舊知問年驚别乆候曉畏朝遲
寒澁高城漏陽逥上苑枝明朝使事畢歸騎又天涯
　　　至夕夜坐客舘
乆客漸忘家今宵忽感嗟旅踪猶泊梗陽氣又吹葭
巷屋門封雪郷關路遶沙閨中想逢節也觧憶亰華
　　　送鮑翰林遷官陜右
鑾坡𥘉罷直西去惜離群載筆唐供奉褰惟漢史君
濁流河驛雨髙樹岳祠雲公暇應懐古登臨賦夕曛
　　　送曽主簿之平樂
路出桂江東鄉音想未通蛇飛山苦霧鵬運海多風
木魅長欺客花蠻少學農縣􁰽何䖏在揶葉晚隂中
　　　桓蕳公廟
荒林慘淡中石馬欲嘶風功在山留碣威存廟挂弓
飢鴉迎祭客走䑕駭巫童千載宣城道人憐内史忠
　　　送前國　王助教歸臨川
去國獨依依覊臣淚濕衣夢中燕月冷望裏楚山微
卋變人驚老身全詔許歸舟前楓葉落應到故園扉
　　　送潘廵檢之閩中
京師到閩海秋色㡬程餘莎柵山兵守榕林島户居
曉衙鷄應皷晚邏騎随車清卋元無盗将軍好讀書
　　　送思上人
名林雖盡廢南去只随縁野飯晨留鉢城鍾夜到船
虎馴應畏法鳥喚不驚禪它日期相見髙峰舊塔前
　　　宴王特軍第
流水通侯第行雲傍妓臺雨催牙仗散風引羽觴来
曲學移聲按詩随得韻裁莫令逰宴歇次第過花開
　　　送朱從事之呉興
釋褐方從宦青山故郡隣草深湖帶雨花暗驛藏春
鼓聚祈蚕女舟逢射鴨人幙中應待乆徒此惜離辰
　　　和友人過采石
山暝斷磯頭猿聲兩岸愁桞間娼女酒月下估人舟
擒虎嗟横渡騎鯨憶醉逰停橈正懐古風急葦花秋
　　　謔桞
何恨苦長顰纎姿嫵媚春慣愁行路客羞比舞筵人
亂葉斜斜雨狂花衮衮塵殘蟬来噪日應落漢潭濵
　　　無題
顧影出中堂長眉學内粧本爲戚里婦不是狹斜娼
扇撲園中蝶筝弹陌上桒相逢不敢笑只恐斷君腸
　　　亰師寓𪠘三首
誰言舊隱非静里且相依緑樹城通苑青山寺對扉
官閒休直早客乆夢還稀是物春来典唯存舊賜衣
　　　又
㡬夜頻聴雨經春不見花蘼蕪青渚燕楊桞白門鴉
拙宦危機逺工吟癖性加間坊車馬少不似住亰華
　　　又
寂寞過芳時幽懐只自知抽無投相刺篋有寄僧詩
䑕跡塵凝帳蛙聲雨到池踈慵堪置散不敢怨名卑
　　　送舒徴士考禮畢歸四明
寄語關門吏休輕尚布衣叔孫聊應召周黨竟辭歸
赤日京城逺蒼煙海樹微送君還自歎老却故山薇
　　　陪客登陶丘
相逢俱失意此地偶同逰獨樹邀人去斜陽爲客留
依村煙景夕近水竹聲秋謾有歸歟歎何山是故丘
　　　王公子宅五月菊
秋英忽夏發宛在阿戎家細認驚𥘉見髙吟喜共誇
不依寒竹雨欲映午榴霞我㫖甘遲暮尊前有此花
　　　送周復秀才賦行李中一物得紈扇
不畫乗鸞女應怜素質新霜機驚落早風麈譲揮頻
席上曾歌怨窓間或掩嚬何如爲君子逺路障埃塵
　　　送流人
漢條應偶觸蠻俗未䏻諳海近風多颶山昏瘴似嵐
行衝哀甸虎食畏蠱家蚕郷國何年返縣知老日南
　　　贈張省郎
漢署早爲郎長逰鳯沼傍鷄知壷水候馬識火城光
每載趍曹筆時熏直省香邉書無一羽冠盖得翺翔
　　　送瀚公住靈岩
離宫逰路絶名寺道塲開我昔題詩去師今說法来
茱茰垂澗户􁶁蓞發池䑓興壊俱空幻登臨不用哀
　　　送宿衞将出守鄧州
中郎身領仗宿衛在承明舊射雙鵰落新乘五馬行
紅雲遥魏闕白水近穣城好勸諸年少春来賣劒耕
　　　甘露寺
勝地江山壮名林歲月遥刹藏京口樹鍾送海門潮
月黒龍光發天清蜃氣銷何當㝷狠石間坐話前朝
　　　送張羽後夜坐西齋
閒齋聴鍾坐憂緒悵多端鳴鴈雨中急離人江上寒
秋燈下木葉夜艇隔風湍別後情蕭索方知舊㑹歡
　　　徐山人別墅
茶香孤墅發竹色四隣分掃地侵蟲字開窓散鳥群
樹凉池過雨苔潤石生雲我出無車馬偏宜訪隱君
　　　客舘秋懐
獨卧愁空舘墻隂野豆開暑将潮氣歛秋與竹聲来
身賤多違志時清少棄材慙非張仲蔚門户有蒿菜
　　　秋夜宿周記室草堂送王才
相別還相戀秋宵暫對牀人情貧後見客况醉中忘
池桞踈含吹江雲薄護霜離舟待明發愁思劇茫茫
　　江上雨
㝠㝠衆樹昏浩浩一江渾急有逥風韵輕無入霧痕
鳥啼樷竹嶺人卧落花村門巷春泥滑誰耒共酒尊
　　　送賈二進士歸省
年少擅詞華曽㸔手■叉晨装歸路雨春酒别筵花
馬帶雲過嶺人同燕到家罷官趍覲好不是謫長沙
　　　贈演師
石橋尋禮罷歸住白雲層法悟經慵讀年衰塔倦登
青苔生砌錫黄葉翳龕燈我欲相依老前身恐是僧
　　　送錢氏兩甥度嶺
吏送投荒去應歸下瀬營一家十口散萬里兩身行
洞獠欺商市山魈喚客名江邊南望泣不盡渭陽情
　　　送客歸閩省覲
秋城聞暮砧歸思忽盈襟客久依人遍親衰念子深
青山分嶺路紅荔到郷林菽水還堪樂何湏季子金
　　　圎明佛舍訪吕山人
憐君不出院結夏與僧同隂竹行廊逺香花㤿殿空
飯分齋鉢裏書寄藏凾中茶宴歸来晚西林一磬風
　　　荅宋人廉夜飲王氏池亭見懐
遥聞池上酌涼夜失炎兵酒碧傾當竹衣香坐近蓮
㳂波人弄月翻樹鳥鳴烟座上誰相憶唯應是惠連
　　　賦得蟬送別
踈槐細桞中凉占一枝風蛻出形猶弱驚飛響未終
雨来林舘静日下驛門空離管尊前發悽凉調正同
　　　何隱君小墅
移家營别墅一逕竹扉開泉滿䟽渠放花多借地栽
壁間田噐挂窓裏浦帆来自戀幽居樂誰言是棄材
　　　贈張明府
聞道弹琴䖏門前桞帶沙海珎通估市湖稅减漁家
暮港迷荷葉秋田間豆花亂来無此地君政亦堪誇
　　　送唐博士肅移家醉李
楊桞發𥘉齊春隂廢苑西故人乗醉别新鳥傍愁啼
舟重全家去詩多一路題杏花開北郭誰復共招携
　　　贈妓
樂籍小名收矦家舊主謳笑能撩客喜醉肯逐人留
蝶識薰香氣鶯慙度曲㗋更怜諳酒令少日住揚州
　　　送顧倅之錢塘
之官即勝逰送別漫多愁草色荒宫燕槐隂逺驛騶
湖通朝汲井潮動夜眠樓早向臨平過荷花巳欲秋
　　　荅髙廉同飲後見寄
竹林清暑宴客散獨歸時愁記歡餘別醒慙醉後詩
蝉催斜景急鳥度廣川遅何事聞鍾䖏勞君尚逺思
　　　沈徴士鉉野亭
清時猶在野獨卧見髙情移艇聞煙唱鈎簾㸔雨耕
江晴雙鸛下樹晚一牛鳴囬首徒相憶柴車不入城
　　　題毉師王隱君墓表後
孤舟別楚水客鬂巳蒼蒼竟賦招䰟些虚傳續命方
悲風栢隴小積雨藥園荒生㓕雖能悟㸔碑亦感傷
　　　贈朱山人
老来嫌衆■依澗獨開房積雨苔生桁廽風葉滿床
學僧持浄律避客録竒方若問塵中事無聞不是忘
　　　溪上
秋色共溪長逰人笑語凉萍開天倒影蓮堕水流香
魚罶和星漉禽罝帶雨張從今摇桂棹不必問瀟湘
　　　次韵楊儀曹雨中
雨中池閣暁清簟薦文漪隂恐晴期逺寒疑暑候遲
荷髙擎欲折桞重舞難欹應阻陪髙詠開簾㸔散絲
　　　寄錢塘諸故人
年少客名都狂逰毎共呼荷深筝在舫竹静矢鳴壼
明月潮千里殘陽雨半湖故人䏻念否歡意近来無
　　　送烏程馮明府
青山若下南一騎入晴嵐縣治琴聲古泉香酒味甘
竹欄春護鴨葦箔夏分蚕大小馮君後傳家爾㝡堪
　　　喜了上人見過
㡬時西澗别忽喜過家園澹泊林間供虚空世外言
豆花零晚架瓜蔓絡秋垣莫厭頻相顧衡門乆息喧
　　　病目
閉目洗黄蓮深窓坐兀然未忘聴鳥興暫絶㸔花縁
問女知簷日嗔奴畏竃煙願因無見䖏得證定心禪
　　　病目不飲
患目未全明毉教謝麵生暫從彭澤止恐學左丘盲
壁下蘭尊掩林間藥臼鳴坐聽連日雨何物慰閒情
　　　賦得蟹送人之官
吐沫亂珠流無腸豈識愁香宜橙實晚肥過稻花秋
出断来深浦随燈聚逺洲郡齋初退食可怕有監州
　　　江上早發
蒼蒼汀霧起何䖏望高城游子曉初發㞐人寒未耕
犬鳴林月落魚躍浦風生已有先行者烟中聞棹聲
　　　客舍喜姪庸至
客裏逢人喜相過况阿宜逺遊驚歳晚多難惜門衰
帆落江橋近鐘来野店遲一杯燈下語渾似在家時
　　　哭周記室
萬里一覊臣悲歌楚水春澷期重㑹面竟作永傷神
主祭唯孤姪收詩有故人獨揮聞笛淚斜日下西隣
　　　過永定廢寺
亂後僧何去門閒落葉時畫昏秋蠧老齋斷午禽飢
罷說傳心法猶㸔賜額碑不知興壊理来此豈無悲
　　　楓橋送丁鳯
紅葉寺前橋停君晚去橈醉應忘世難歸不計程遥
山隱初沉日風催欲上潮離䰟来此䖏還似㶚陵銷
　　　盗發漢侍中許或墓
古冡竟誰穿虗傳錮㝡堅玉魚宵巳出石獸暁猶眠
長夜俄㸔月幽臺不掩泉湏知摸金者亦到漢陵前
　　　過海昌贈李侯
閒􁰽晝下簾秋色滿踈髯久戍殘兵老多貧長吏㢘
隂風潮動郭晴日地生塩三老相逢說年来户䞉添
　　　送易從事祖飲南渚
踈楊映老荷別處最秋多送客年年路愁人日日波
霞明添醉色風急斷離歌莫爲官程促靑山易㸔過
　　　題張靜㞐畫
楚客寫荆岑秋雲隔浦隂人家連橘塢水廟暎楓林
亂後清遊歇愁邉逺色深相㸔休向晚怕有峽猿吟
　　　夜懐王校書
燈暗獨吟餘踈桐月滿除蟲寒初入户䑕餓欲侵書
河漢三更望江湖兩地居相思無去夣今夜恨何如
　　　荅陳則見寄
何由慰逺思獨詠寄来詩行路方難日清秋欲盡時
江多驚鴈火樹少宿烏枝早晚如相見應憐有鬂絲
　　　煑藥
葉燥井泉淸山窓藥在鐺燈前㸔火候枕上聽潮聲
　　吟方就香来病巳輕何時采芝术養得羽翰成
　　　牧
自誇黄犢徤登壠共揮鞭篴㺯将斜日簔披欲斷烟
歸鴉流水外踈樹舊庄前應笑侯門客騎驢走歳年
　　　送石明府之崑山
茂苑行春罷携琴又向東潮聲數里外山色半城中
㠶帶桃花雨衣翻桞葉風島夷聞善政爲有舶船通
　　　過城西廢塢
亂前遊㝡熟亂後問都迷園散栽花戸林荒采菊蹊
廢泉流圃淺斜日下城低唯有烟中鳥迎人似舊啼
　　　送范架閣赴嘉禾兼簡李史君
陸相祠前路孤舟欲上時空江難晚別荒郡易秋悲
月送潮生早雲随鴈去遲幙中知有子太守只題詩
　　　喜吕山人見過江舘
非君憐夙契誰肯顧柴門日短清江路風高大樹村
交呈新著稿同發舊藏尊莫便㝷歸棹心懐未盡論
　　　贈隣友
同居一塢中只隔水西東林近書燈露溪迴酒舫通
放鳬長合隊移竹毎分樷只恐君徴起難期作兩翁
　　　雨中就陳卿飲酒醉歸聞丁二卧病客樓酌
　　　慰之
我醉聽歌後君愁卧病中山雲秋郭暗江雨夜樓空
短燭知頻剪清樽恨不同題詩非檄手那得愈頭風
　　　送醫士宋君之江上
詩瓢與藥囊此去即行裝跡隱名猶在交親意未忘
剔芸繙舊㠸嘗草識新方春水孤舟起還来問竹房
　　　屏㞐
飲水依道者心清無衆喧幽花落半樹踈起過荒園
㸔山易云夕㝷澗偶窮源欲喻靜中趣㞐然忘我言
　　　送董湖州
五馬貴專城初勞問俗行舟車輕客稅皷角靜邊聲
曉市烟中集春畬雪後耕苕山與苕水應比使君淸
　　　效唐人贈邉将
翩翩越騎将負勇岀山西䠶虜誇猿臂封侯賭馬蹄
候烽河外暗伏幟草中低欲雪憑陵耻湏禽左谷蠡
　　　送董湖州
五馬貴專城花兼赤綬明政條民乍識賦籍吏初呈
山籠輸茶至溪船摘芰行非将茗霅水誰比使君清
　　　晚次西陵舘
匹馬倦嘶風蕭蕭逐轉蓬地經兵亂後歲盡客愁中
晚渡随潮急寒山舊驛空可憐今夜月相照宿江東
　　　送顧別駕之邉郡
故人雖盡别相去獨君賖縁路雲千垢臨邉樹一家
渡江船載馬到舘燭驚鴉莫歎孤城廢春来尚有花
　　　送曽恬歸靈隱
遊方應未久桞色變新年在路逢春雪還山訪冷泉
鍾催投寺錫燈照泊江船法意休多問無言即是禅
　　　江上寄王校書行
寥落舊歡違江邊獨掩扉隣家聞暮笛客舍試春衣
宿鳥歸山亂行人渡水稀相思比花絮斜日繞城飛
　　　送越将罷鎮
楚客佩呉鴻臨邊最有功讀書圍壁裏賭酒射堂中
斾出莎城雨笳吹桞浦風越人相感意應與暮潮東
　　　送王稹赴大都(至正庚子作)
王郎歌莫哀且酌姑蘇臺獨客自傷別諸矦誰愛才
関河千里去宫闕五門開未肻輕齊虜新從下土来
　　　送孫主簿之徳清孫善琴
山水匝秋成君行思巳清道逢迎吏拜田雜戍人畊
地逺知邊信家貧稱縣名應携一琴去相和長官鳴
　　　留別李矦
梅發津亭壮春随使節逥線多游子服酒滿故人杯
鍾送横江雨車盤出峽雷平生感知巳臨別更徘徊
　　　寄熹公
禪㞐紫閣隂欲去問安心野㟁随流曲山門隱樹深
千燈燃雨塔一磬岀風林想見跏跌䖏雲多不可㝷
　　　送王才歸錢塘
南歸猶落魄北上巳嗟跎草草官亭酒勞勞客路歌
親知今日少山水故郷多匙首空留在酬恩竟若何
　　　送長洲周丞陞呉縣令
青山隔苑橋改邑去非遥官食新添俸民傳舊布條
稻花迎午放荷葉待秋凋寂寞長洲路空聞五袴謡
　　　冬至夜喜逢徐七
君来同客舘把酒夜相㸔動是經年别能辭盡夕歡
雪明窓促曙陽復座銷寒世路今如此懸知後㑹難
　　　送史丞之海門史淮東
黄茅連霧雨此地久荒凉日出嵎夷迩江通渤澥長
改官非謫宦到邑是還郷海上遥聞說歸人巳褁粮
　　　夜雨
砌冷一蛩急空虗諸葉稀蕭條風雨夜幽卧掩床幃
隣杵聽初歇齋燈㸔尚微忽憂歲暮事聊食故山薇
　　　師山周君客濠上思歸未得因話舊隱圖求
　　　予賦詩
幾年留客舎千里念家山得向圗中見猶勝夣裏還
菊畦經雨廢薜屋帶雲関楚奏無窮意相忘頼此間
　　　微恙江舘夜作
寒燈坐江舘愁逼歲䦨珊苦恨應催老微痾似忌閑
鷄前星列屋鴈外月臨灣明日将求藥身猶懶入関
　　　逢李止氷道人
吹簫月滿舟何䖏昔頻遊后土瓊花觀仙人黄鶴樓
別来應未老道在復何求相見俄還去江城楓葉秋
　　　冬至夜雨感懐
節序関何事徒令百感生升沉當世事存殁故人情
寒在微陽氣風踈緩漏聲他年說今夜聽雨宿南城
　　　過戴居士宅
江邉戴顒宅地好惬幽㝷髙樹藏卑屋新篁𥙷舊林
鳥成留客語雲作護花隂不負滄洲約重来論夙心
　　　歸鴉
啞啞噪夕輝争宿不争飛未逐冥鴻去長先野鶴歸
荒村流水逺古戍淡烟微借問寒林樹何枝最可依
　　　晚坐南齋寫懐二首
鴈過南齋暮魂消黙坐中賤貧長作客愁病欲成翁
窓洒侵燈雨庭翻走葉風山妻猶觧事未遣酒樽空
　　　又
嵗景㸔垂暮覊踪嘆屡遷有身能去俗無術但論天
菊老江城酒床寒客舍氊愁中還一笑児女滿燈前
　　　廿四日雨中夜坐
不興貧後歎毎動醉中吟渉難知天意居閑長道心
鴈聲随雨到髩色與年侵獨想平生事蕭然坐夜深
　　　又
身退惟宜靜謀踈且任真樓空三日雨書亂一床塵
丘隴多良友江湖獨放臣莫嗟年景暮轉眼是新春
　　　書曹谷才世訓詩後爲其子季常作
緑野髙人第清門舊相家篇章存月露翰墨走龍蛇
作戒言惟切詒謀歳巳賖過庭雖有訓得與共傳誇
　　　題畫爲僧賦
行負具多書青山别舊廬亂㝷安土避貧借破庵居
吟苦非愁裏禪癯似病餘思歸休㸔畫来去盡空虗
　　　題華氏瑞檜圖
誰指牛眠䖏江山地最靈氣鍾孤檜碧祥表五芝青
影動春雲亂香敷暁露零知君家種惪曽讀墓前銘
　　　樵
山中朝佩斧逺路入烟蘿伐木驚禽起穿雲畏虎過
石根供倦憇谷口應髙歌莫㸔仙人奕歸来恐爛柯
　　　夜投西寺
江月上秋衣來𫾣逺寺扉棲禽驚客至睡僕訝僧歸
鍾度行廊逺燈留浴院微非無招旅舘禅寂碩相依
　　　賦得銅人贈醫士
舊鑄明堂像新圗太史書體成金治内穴試石砭餘
摩狄年空老求仙事亦虗君懐濟人意爲此竟何如
　　　夏景園廬
門掩一齋空幽懐獨坐中本同趋府客偶似灌園翁
魚闖萍溪雨蟬嘶桞巷風未湏論夙志聊復去樊籠
　　　寄題崇明學宫天水面軒
夜氣虗明際齋宫息衆喧詠餘風度瑟坐乆月當軒
雲盡無留意池淸有活源心知此時意欲論竟何言
　　　送柔上人得船字
樷林初結夏東去又飄然罷說天台講行參雪竇禪
殘經松下几逺磬月中船不用空悲别師今絶妄縁
　　　中秋琵琶洲宴集得紅字
香霧夕濛濛孤髙桂樹東影踈林際月涼近水邉風
重露流杯緑繁星亂燭紅明年江海上高㑹與誰同
　　　悼女
保養常多闕艱難愧我貧悽悽臨殁語的的在生親
遺佩寒江月殘燈夜室塵中郎他日藁留付與何人
　　　亂後經婁江舊舘
此地昔相依重来事已非新年芳草遍舊里熟人稀
逺燕皆巢樹閑花自落磯遺踪竟難覔愁歩夕陽歸
　　　悼故顧宜人
避亂應千里悲■復㡬年塵埃初嫁鏡雨雪未㱕船
有子随行旐無人與葬錢束■何處吊衰草暮江邊
　　　過劉山人園
欲問幽棲處花蹊逐澗逥夕烟羅幙卷春雨藥房開
野鶴知琴意山蜂給酒材城中少間客誰觧引車来
　　　次韻楊禮曹移疾之作
養疾深扉掩還應謝𥙿交鳥多風和語葵晚雨緘苞
印向閑􁰽鎻鍾聞近寺𫾣相思愁莫遏高樹古城拗
　　　送周履道入郭
離群方感愴况復與君違花隱歸城斾風吹渡水衣
湏知喧寂異莫訝徃来稀今夜空齋雨誰憐獨掩扉
　　　雨齋獨坐寫寄友
動與世相方端居學坐忘雨来池上樹烟起竹間房
屋鳥非晴弄䦨花是晚芳㝷山期已阻遥望柰蒼蒼
　　　次韻酬西園公
林驚縁樹䑕池響食萍魚月户雙砧落風亭一簟舒
體便清夏徤髮映早秋踈本自無愁事何煩酒破除
　　　聞鄰家琵琶有感
清唱合琵琶當年碧玉家弄殘催酒急抱重向燈斜
乆别愁江樹重聽隔院花淚多思舊事不是客天涯
　　　書王生扇
素質粉藤光蒲葵詎可方當懐驚抱月洒面怯沾霜
宜助驅蝇用羞随走馬狂過時甘自棄不怨井梧黄
　　　送胡銓遊㑹稽
山水獨行徧苕溪仍剡溪衣逢新火减舟渡雜芲迷
黄絹㝷碑讀紅裙賭墅携蘭亭舊基在觴咏付新題
　　　送陳少府赴嘉定
雨歇桑隂路爭迎紺􁐟車湖多田水滿城小井烟踈
夜户猶聞犬春濤欲上魚期君布新政去卜海濵居
　　　報恩寺逢蔣主簿就送還如臯
貪語酒寒頻新年見故人别時煙寺晚㱕路雪江春
造次燈前面蒼茫舶上身明朝楚荅發莫歎縣厨貧
　　　贈姚東曹
爐氣拂春衣分曹直省闈相門旄節重郎舍簡書稀
夜直聽鍾度晨朝䇿馬飛共憐王掾少粉署有光輝
　　　鍾山雲霽圗
山勢識龍蟠香臺擁翠巒草堂猿嘯晚蕙帳鶴驚寒
雲擁梁僧塔苔封宋帝壇昔年遊歴䖏今向畫中㸔
　　　立秋日
碧天收夏色節氣變清啇暑自今宵伏風從此日凉
金莖初有露玉氣未成霜暠日并凄雨潜催草木黄
髙太史大全集卷之十三
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言律詩
　　　送呉縣令遷松陵
山縣彈琴罷江城露冕初夏霖湖更濶朝日市長虗
桞下催耕皷桒間問俗車秋風莫思去客舘有鱸魚
　　　寄沈校理
風雨清明後春寒未裌衣閉門聽鳥盡入寺㸔花稀
獨酌愁難去相思夣欲飛艱難冝數見何事却長違
　　　贈吕醫
藥院閉閑朝烟生積劵燒求眞遊岳遍訪病出城遥
收榖寜煩僕㝷苓或遇樵世方多內熱一七倘能消
　　　次韵陳留公見貽湖上行屯之作
湖隂巡壘罷緩服上仙舟景好㸔冝晚詩淸賦爲秋
葉應随鳥散山欲趂波流亦有東遊興空憐未得酬
　　　雨後飲西園偶然亭
晚酌櫻桃下歡来不奈春那知醉後客猶是亂中人
雨霽飄還細花寒破未匀江臯舊遊䖏囬首莫沾巾
　　　隣家桃花
春色東家出相窺似有心曲垣遮自短別院閉還深
影動疑人折香摇妬蝶㝷好風時觧意吹片拂羅襟
　　　和王校理夜坐
池瞑花如霧蒼蒼月照開梁空雙燕睡薕暗一螢来
兵散誰家笛人違此夜杯如何對清景愁思却相催
　　　荅陳校書客懐
同患君尤甚時難覺意真愁邉長夜酒夣裏少年春
遊逺荒家業交踈困露塵一杯歌短調誰聽不沾巾
　　　酬余左司
門巷接垂楊同隣忘異郷児親欣見熟僕立厭言長
讀借風床簡炊分雨碓粱亂来成久别能不爲情傷
　　　宿道王蘭若
借榻到僧扉雖安未是歸瞑禽愁雪意夜蓧助風威
燭盡思燃帶衾寒起覆衣不知孤棹去明夕更何依
　　　與詩客七人㑹飮余司馬園亭(居皆在/北郭)
情與酒兼和園亭駐晚珂家同榆社近人比竹林多
短景催長宴醒吟雜醉歌亂離歡昜失無厭數相過
　　　登西澗小閣
層檻搆雲牢清寒灑客袍石稜添澗險閣勢借峰髙
風竹驚棲鳥霜藤縋飲猱欲題因境勝不敢易揮毫
　　　江上荅徐卿見贈
煙樹近松陵扁舟晚獨乗江黄連渚霧野白滿田氷
往事愁人問虗名畏客稱無才任蕭散敢望鶴書徴
　　　除夕客中與家兄守歲
雨雪逺村中猿鳴旅舘空守爐銷夜漏停燭待春風
有恨䏻催老無文觧送窮却憐今夕酒還與弟兄同
　　　南溪晚歸
流水出雲根遥通古寺門山深僧少俗人靜市如村
馬渡知長淺魚行見不渾多情溪上月歸路照黄昏
　　　丁孝廉惠冠巾
知試山人服冠巾逺寄重佳名因子夏舊製學林宗
褁映秋吟鬂欹宜晚醉容朝簮今已觧期上華陽峯
　　　西園間興二首
㸔到竹過隣園林獨卧身鳥聲間似野人意倦知春
殘雨驚池樹斜陽照隙塵如何堂上客不及燕来頻
　　　又
當路闕追攀端㞐自掩関聽鍾知近寺㸔畫億登山
暁櫛風林下宵吟雨閣間天應憐我懶獨與少年閑
　　　送謝恭
凉風起江海萬樹盡秋聲揺落豈堪別躊躇空復情
㠶過京口渡砧響石頭城爲客歸宜早高堂白髮生
　　　歩至東臯
斜日半川明幽人毎獨行愁懐逢暮慘詩意入秋清
鳥啄枯楊碎蟲懸落葉輕如何得歸後猶似客中情
　　　郊墅雜賦十六首
江水舎西東隣家是釣翁路㾗深草沒井脉暗潮通
籬隔𬞞邉雨門開竹下風不因時賣畚何事入城中
　　　其二
此郷堪避地亂後户翻增俗羙嫌欺客年豐愛施僧
帶星耕䖏軛照雪紡時燈且作求田計元龍豈我䏻
　　　其三
幽事何誰誇孤吟對晚沙浣衣江動月繫艇岸垂花
行蟻如知路歸鳬自識家一尊茅屋底随意荅春華
　　　其四
春泥桒下路孤荣自扶行身賤知農事心閑見物情
魚鳴風欲起牛飯月初生漸喜無人識何煩易姓名
　　　其五
移家到渚濵沙鳥便相親地僻偏容懶村荒却稱貧
犬随春饁女鷄喚曉畊人碩得無愁事閒眠老此身
　　　其六
紛紛謝人役寂寂戀吾㞐細雨春雩後斜陽社飲餘
㟁花飛趣蝶池葉堕驚魚好了公家事休令吏到廬
　　　其七
路迂橋斷䖏門靜犢眠時孤墅藏群桞諸田灌一陂
僮閑春作少婦懶午炊遲誰道花源好還令太守知
　　　其八
虗閣近鳴湍應宜把一竿雨傷春夌爛風折晚蒲乾
抱甕臨江汲携書入寺㸔自慙何獨幸世難此偷安
　　　其九
亂渚交交白平蕪漫漫青賣薪沙店逺祈榖水祠靈
宻雨侵簔重微風過網腥江邉多酒伴春去不曾醒
　　　其十
入夜潮侵户經秋雨壞垣里人淳少訟田父醉多言
稻蟹燈前聚莎䖝機下喧自應耽野趣不是忘郷園
　　　其十一
欲沽嗟市逺煙火隔江波客到寒齋少人歸晚渡多
汙書燈燼落驚枕櫓聲過豈敢愁荒寂時危免負戈
　　　其十二
野色逈蒼蒼門門葉滿塘僧來雙屐雨漁卧一船霜
静裏脩香傳閑中録酒方平生當世意到此坐成忘
　　　其十三
紅樹南江近青山北郭遥江清目渺渺林冷髪蕭蕭
食鱠知晨釣聴歌識暮樵㝷常送歸客不過水西樓
　　　其十四
何䖏可徘徊林間共水隈夜歸家犬識春睡野禽催
有地唯栽藥無村不見梅興來慙獨飲時喚老農陪
　　　其十五
狂多愛出遊日日問江頭小草皆春意遥山自晚愁
酒中時有得物外復何求不詠騷人調蘼兼任滿洲
　　　其十六
㞐似臨卭宅耕非鄠杜田巳償輸稅米未覔賣文錢
把卷怜長日看花愧少年翛然閉門處楊桞拮槹邉
　　　采香逕
晨粧出采芳零露濕紅裳種徙山中品熏傳海外方
抱筐歸蕙逕焚鼎薦蘭堂未足娯君寢西施體自香
　　　響屧廊
廊虗應屧鳴響細識腰輕誰道呉強國唯銷舉足傾
苔間㓕古跡月下歇餘聲此夕人空聽山僧曵履行
　　臨頓里
　　　其一
聞說橋東地髙人舊隱居飬生應有道覔舉絶無書
愛救粘絲蝶嗔驚出水魚時㝷戴顒宅自駕短轅車
　　　其二
應愛山齋好秋風不捲茅鑿渠侵螘穴移樹帯禽巢
人世真浮梗吾生豈繫匏不逢皮從事誰結歲寒交
　　　其三
載酒携山榼安琴製石牀鳬眠皆傍毋蜂去自從王
榖雨收茶早梅天晒藥忙不扶靈壽杖筋力老䏻強
　　　其四
自少圗名意誰言世不知僧求開寺記客送買山資
細雨魚生子斜陽燕哺兒平生無事迫心苦為㝷詩
　　　其五
斬伐慿樵斧經綸在釣車薄雲還露月小雨不妨花
酒債應多䖏詩名自一家虗煩時主召懶脫故衣麻
　　　其六
長物元無有何勞犬護扉借㸔高士傳學製道人衣
窓破容螢入船空載鶴歸定縁幽事繞不是䆠情微
　　　其七
澹泊心情在蕭踈髩影殘引泉規作沼留笋待成竿
自洗沾泥屐誰收掛壁冠毛公新有約月夜禮天壇
　　　其八
沐罷便輕幘消揺詠晚天清風蘇病鶴驟雨集鳴蟬
舊史堆緗素新經録洞玄誰知城郭裏別自有林泉
　　　其九
汨汨泉通圃蕭蕭桞映門折花摇樹影踏藕損蓮根
飢鴨呼歸艦新蚕試浴盆屋前高石在知是欝林孫
　　　其十
茶租催未得菊餌服還䏻行古時人笑文工造化憎
貧留漁艇載老謝一書徴誰識先生樂攸然卧枕肱
　　　春申君廟
封呉開巨壌相楚服強隣名重三公子謀踈一婦人
畫幃留古像珠履絶遺塵簫皷時迎祭還憐舊邑民
　　　呉女墳
魚燈照艶魄夜冷珠衣薄白玉土中埋紅蘭霜後落
不乗臺上鳯空舞橋邉鶴韓重未歸来泉宫秋寂寞
　　　真娘墓
金釵塟小墳楊桞寺前村已斷芲間信空歸月下䰟
山鶯留曲韻草露帶啼㾗車馬逢寒食還来酹酒樽
　　　鱸郷亭
獨上鱸鄊亭秋風南浦生載送黄花句遥思張歩兵
天空白水逺日堕赤楓明我亦東歸客一壷宜醉傾
　　　尭峯院
尭帝何年到名猶在此峰岩留千尺井寺廢兩時鍾
僧出因㝷菌人來爲㸔松白雲深洞裏聞有聽經龍
　　　慧聚寺次張祐韵
烟歛城初出朝来野欲吞危樵縁磴角倦衲憇松根
刹表藏林寺鍾聞隔海村畫龍飛去久空掩殿堂門
　　　石屋
雙崖立幽関一洞開深宇青嶂近爲隣白雲閑作主
不受杜陵風可避河朔暑華棟幾囬新渠渠獨千古
　　　贈竹里子
弭楫望迷林閑爲淇澳吟君家不可見但聽煙中禽
日落逋雲逺雨餘江水深非同抱清節歳晏後誰㝷
　　　送金判官之吳江
送客常苦愁送君愁最劇江爲江上縣近我郷中宅
霜晴橘熟秋水冷楓飄夕難逐去㠶東京華坐微役
　　　漁
泛泛蒼波裏全家寄一船曽来屈澤畔或到杏壇邉
簑帶春江雨榔鳴晚浦烟得魚㝷水店換酒不論錢
　　　樵
慣識山中路﨑嶇毎獨㝷穿雲衝過乕伐樹起棲禽
斧礪溪邉石衣懸谷口林逢仙休㸔奕甲子易駸駸
　　　耕
江臯聞布谷荷耜出柴門春暖烏犍快朝晴緑樹繁
深耕行别隴侍饁望前村自得龐公計遺安與子孫
　　　牧
一笛去茫茫平郊緑草長但知牛背穩應笑馬蹄忙
度隴衝朝雨歸村帶夕陽相逢休挾䇿囬首恐忘羊
　　　夜起觀月
一春夜多雨今宵初月明窓間幽夣覺起憶故園行
露下花微委烟中鳥忽鳴誰同賞清景惆悵倚前楹
　　　贈劉醫師
君有抱朴意髙齋長宴如壷中仙姥酒按上神農書
蒸术曉烟裏斸苓春雨餘起疾多傳妙慚予才自踈
　　　舟中早行
隆隆津皷動江火留餘閃人家未起耕近水寒扉掩
船開鳬鴨散樹吐烟霏歛東郭去方遥青山見孤點
　　　春日懐諸親舊
楊桞燕差差隣家㨎火時春寒添客思夜雨减芲枝
涉世悠悠夣懐人的的思出遊無舊侣空舘獨題詩
　　　江上見逃民家
清時無虐政何事竟抛家隣叟收飢犬途人折好花
林空烟不起門掩日将斜四海今安在歸来早種麻
　　　曉晴東臯歩眺
江明片雨收樹暗一村幽籬落踈麻長田畦曲水流
禽聲初變夏麥氣欲成秋閒歩㸔時物今朝散旅憂
　　　賦得㦸門送陳博士
聖廟􁄂王宫重関盛衛同儒官趋内外武仗列西東
乍啓鳴鍾始将扄徹爼終莫言墻九仞還有此能通
　　　櫻桃
宻緑暎圓紅枝頭的的同熟迎梅實雨落值栁花風
羙女名偏稱流鶯啄未空憶曽春薦後捧賜出深宫
　　　金進士葵軒
幽園夏雨歇葵緑乍翻風獨向群芳後閒依萱草樷
敷榮午簟側流馥夜窓中應有傾陽意将軍心正同
　　　次傀雲林韵
雲林巳白頭猶有晋風流愛寫滄洲趣閑来玄舘遊
茶烟秋淡淡竹雨暮脩脩欲向南池水長流清翰舟
　　　登南樓㸔雨有懐
清暁㸔江雨獨登江上樓人烟與草樹蕭瑟滿城秋
砧響寒稍急鴻聲哀更流故人隔楚塞西望忽成愁
　　　晚霞獨酌南樓
倦客豈遷客故郷非異郷鱸肥􁃇菜紫鴈到桞條黄
湖濶已秋雨樓髙猶夕陽登臨何必賦把酒據胡床
　　　畊
春郊起東作来耜出柴荆桞下烏犍健桑間布谷鳴
家人供逺餉刺史勸深耕已卜豊年候朝来好雨晴
　　　追挽㳟孝先生二首
關洛遺風在河汾舊業傳書攻藏簡後易䆒出啚先
暁禁辞持橐寒㕔戀坐氊臨危誰復似身與勅俱全
北闕書空上東川教自陳可當哀亂日後䘮老成人
堂静懸魚絶墳荒下馬頻傳家欣有子執筆際昌辰
　　　漁
浮生何處好只在水雲郷榔起鳴秋月綸收向夕陽
箬篷幽夣熟銅斗醉謌長不是烟波樂那䏻與世忘
　　　題宋迪晚烟歸舎啚
落日下嵐嶺行人逢已稀隔烟望田舍映水掩荆扉
鳥亂夕林暗草多秋逕微家人應候我賣畚郭中歸
　　　贈東菴道者
雙樹夾成户一溪流繞家掃林留送笋汲水帯浮花
經勸里人讀藥從仙客賖巳無喧寂念黙坐對鳴鴉
　　五言排律
　　　月夜遊太湖
欲㝷林屋隱還過洞庭遊逺水𥘉涵夜長天盡作秋
湖如青草濶月似白蓮浮萬壑風傳笛三更斗挂舟
葉應随鳥散山欲趂波流浩蕩吾何適鴟夷不可求
　　　詠夏氷
寒收凝凍井晚薦納涼宫抱㓗存天貭銷炎奪化工
氣蒸金盌潤色暎玉盤空弱藻含猶在纎塵隔未通
非山寜可倚是水復當融照夜何湏月驚秋詎待風
製屏應不穩作珮定難攻客貌清誰並仙肌瑩自同
宜涵筠簟素愁逼桂爐紅碩觧行人渇分貽道路中
　　　題黄鶴仙人畫
何䖏畫相同湘南與峽東江来落日外山出抄秋中
緑桂騷人宅青蓮釋子宫鍾鳴樵谷暗船散市橋空
風樹驚猿落烟蕪去鳥通平生遊楚興對此轉無窮
　　　賦得履送衍上人
穏稱遊方脚新編楚岸蒲滑欺峰頂石危怯卋間途
輕曵愁妨蟻髙飛笑化鳬上堂聲毎衆度嶺影還孤
著䖏朝行道抛時夜結趺空山欲相訪落葉去踪無
　　　聞蛙
何䖏多啼蛤荒園暑潦天股跳泥活活形蔽草芊芊
野逺呼相應窪深樂自專斜陽漁罩外細雨客燈前
莫問官私地聊占水旱年晴思蒲葉渚凉憶稻花田
髙士聽空愛遷人食未便洒灰誰觧去安我夜窓眠
　　　聖壽節早朝
天啓
聖圗昌流虹叶夣祥飛龍起江左戰馬放山陽御桞
垂閶闔仙桃熟建章逺人陳貢篚近侍浥爐香金鏡
千秋録瑶池萬歳觴小臣欲拜手　尭日正舒長
　　　洪武二年十月丼露降後庭栢樹
　　上出示侍從臣啓獲預觀嘉瑞因賦詩頌之
和氣融爲液中宵墜碧天光漙髙栢上瑞發內庭前
見日朝還泫經風晚盡堅芳穠蜂蜜滑的礫蚌珠圓
厚澤歌難喻沉痾飮易痊碩言同
聖徳濡沃遍周埏
　　　冬至　車駕南郊
駕動百靈訶齋宫午夜過禮行因日至樂奏合雲和
配　祖崇周典祈年陋漢歌璧陳孤月滿燎發衆星
羅秩秩威儀盛穣穣福祉多慶成應預喜四海沐■
恩波
　　　禁中雪
君王元尚儉臺殿忽瓊瑶環素凝宮沼飛花綴苑條
坊鷄驚曙早仗馬喜寒驕金扇開時㸔丹墀掃後朝
台司呈賀表樂部奉仙謡湏信陽光近都先别處消
　　　封建
　　　親王　賜百官宴
漢運初興日周藩並建年辨方分社土當陛列宫縣
上相傳金冊中官闢綺筵誓期山作礪
恩瀉酒如川仙李千枝茂天潢幾派連百僚咸醉喜
拜舞赤墀前
　　　送安南使者杜舜卿還國應■制
　　　安南初入貢朝廷遣翰林學士張以寧賫
　　　　詔冊其主爲王及境而薨其世子遣舜卿
　　　　来告哀且請命及還　命朝臣賦詩送之
南粤知王化来庭喜最先地書通漢日貢紀入周年
號冊纔臨境容衣忽掩泉使蒙
天語唁嗣許國封傳暁　開晴飛鳯炎溪晚堕鳶徃
来時物異存殁
聖恩全　詔去開蠻霧㠶歸望海天但脩忠順節丗
業自綿延
　　　送髙䴡賀正旦使張子温還國
丹鳯雲中闕玄莬海外城新陽初獻歲逺使盡朝京
卉服充王貢珠旒仰
聖明花飛辭上國日出指歸程車餞都亭暁㠶開島
嶼晴莫辭頻入賀寳暦萬年盈
　　　送鮑脩撰出官關中
辭朝西入陜車發動征塵小夌行時熟啼鸎别處頻
關前周故尹㶚上漢遺民直院青綾舊臨川赤組新
山蓮樂遊苑樹繞富平津君去方年少還能論過秦
　　　送恩公還江心寺
上人㞐寳地勝處似金山樓閣開天界波濤隔世寰
鍾聞孤嶼外刹出亂雲間螺女晨修饌龍君夜叩關
遊方来暫㑹辭■闕去難攀舊業菱生沼離城桞暎
灣衣霑爐氣出船載磬聲還施貝来江估持經地島
蠻諸縁除未早半偈悟猶艱安得如康樂登臨此共
閒
　　　喜楊榮陽赴■召至京過宿寓舘
忽作天涯㑹渾銷歲暮哀髙城三皷動虗舘一尊開
隣馬嘶空櫪江鴻過廢臺飲餘寒色退談絶雨聲来
渉患功名倦忘歸故舊猜　闕前新應詔湏譲子雲
才
　　　長洲苑
中國久無伯闔閭思騁功講蒐開别苑訓武出離宫
宰嚭應參乗巫臣寔御戎鼗鳴深谷應罝掩廣塲空
逺曵捎雲斾髙弯射月弓三驅儀巳畢七伐歩還同
甲騎從輿後蛾眉侍幄中煑胎湏紫豹胹掌得玄熊
樂事方難極英圗忽易窮城迷歌黍客地属采蕘童
輦道崩秋雨旗門失晚風大亡㕙肆狡人去雉争雄
草樹迎蕭索湖山罷欝䓗猶疑見獵火寒燒夜深紅
　　　翫花池
桃枝兼杏枝春色繞宫池正愛紅繁處還憐緑净時
芲香泛幽沚媚影照清漪垂條㸔妓折堕蕚見魚吹
盃涵明月瀉舟逐彩霞移水流花落盡君王醉不知
　　　送髙麗貢使還國
鳯闕層霄上莬城積水東
大君方啓運絶域盡朝宗錫命分青土趍班列紫宫
船歸瞻日出㠶掛候西風雨露何沾渥華夷巳混同
聖心非恱貢惟念逺人忠
　　　韓蘄王
宋室中興日将軍武畧優功宜超賈鄧名止並張劉
白馬空南渡黄龍竟北㳺擔擒諸部種還報兩宫讐
朝使頒金冊邉人織錦裘躍戈衝野陣横棹截江流
殘虜亡魂走中原指掌收未終藩閫寄巳感廟堂謀
坐散㷱羆士丼臣犬豕酋和戎詞易屈復漢志難酬
闕聳呉山暁陵荒鞏樹秋㢘頗歸未老郭令罷誰留
折檻言徒切藏弓勢可憂俄㸔星隕壘永使陸沉州
感慨思前代凄凉吊古丘劍芲埋乕氣碑蘚剥螭頭
石騎嘶風雨山僧護檟楸皷旗何寂寂簡冊謾悠悠
父老悲猶在英雄事巳休棲鴉嶺前墓聞說更堪愁
　　　石井泉
清源生石脉冷逼煑茶亭凈暎銀床色明開玉鑑形
分秋歸客鼎汲月貯僧瓶樹影沉泓碧苔文漬璧清
熱中嘗可滌醉後嗽堪醒品第宜居首誰羞舊水經
　　　焚香
艾蒳山中品都夷海外芬龍洲傳舊採燕室試初焚
奩印灰縈字爐呈玉鏤文乍飄猶掩冉将斷更氤氲
薄散春江霧輕飛暁峽雲銷遲憑宿火度逺託㣲薰
著物元無跡㳺空忽有紋天絲垂裊裊池浪動沄沄
異馥来千和祥霏却衆葷嵐光風卷碎花氣日蒸醺
燈灺宵同歇茶烟午共紛褰帷嫌放早引七記添勒
梧影吟成見鳩聲夣覺聞方傳媚寢法靈著辟邪勲
小閣清秋雨低簾薄晚曛情慙韓掾染恩記魏王分
宴客留鵷侶招仙降鶴群曽携朝罷䄂尚浥舞時裙
囊稱縫羅佩篝宜覆錦熏畫堂空搗桂素壁漫塗芸
本欲㕘童子何湏學令君忘言深坐䖏端此謝塵氛
　　　詠夣
的的縁愁得濛濛與醉和輕随雲浩蕩暗越嶺嵯峨
夜店嗟偏短春閨想最多関山歸識路江渚去凌波
梁落中宵月樓横欲曙河隔簾休警鵲近燭任飛蛾
遊逺寜煩載穿深豈畏訶寒驚瑶作障暖戀錦成窩
蝴蝶誰家信鴛鴦别浦歌靜嫌風動竹閙怯雨鳴荷
寂歷窓扄𥿄低遲帳捲羅知情唯枕共送恨忽鍾過
縞𬒮香猶在朱絃字不磨記来還彷彿㝷去巳蹉跎
宿燼芬餘麝殘粧暈淺螺憂歡情緫幻離合事皆訛
池上吟芳草庭前覔舊柯既因思是種復念睡爲魔
易断俄如此難憑竟若何陽臺莫重問千古咲巫娥
　　荅胡博士留别二十韻
世緒名臣後聲華俊士前棘塲曽中的芹水舊鳴絃
逺道秋風褐空齋夜雨氊倦游驚齒暮多難喜身全
孤客愁王粲諸生老鄭玄未應心戚戚還是腹便便
杜曲無歸業成都有卜錢我方辭
闕下君尚隱江邉久話燈催剪頻過榻觧懸擇隣欣
得地結友愧忘年牧逕依門轉漁梁近渡連舊盟㝷
白鳥餘俸買烏犍流水空塘樹踈林破屋烟詎憂窮
作􁁑但欲醉成仙政爾交歡宻俄然别恨牽湖山入
苑路鷄天載家船離索方堪嘆分携益可憐殊郷難
託主薄俗易輕賢寒浦通潮䖏春城罷雪天梅花未
宜折持送只詩篇
　　　戲嬰啚
芍藥風欄側梧桐露井傍嬌嬰爭晚戯少婦閗春粧
共詫珠生蚌還憐王産岡半披文錦緥斜佩紫羅囊
額髪葳蕤短胸胞細膩光庭前王氏子陌上衞家郎
弱草身眠軟芳英手弄香随人貪作劇避伴學迷藏
莫撲花蝴蝶冝爲蠟鳯凰塗添雲毋粉浴試水沉湯
麟送徐卿宅蘭生謝傳堂愛均㸔緫好年並比誰長
驥種雖難匹鵷雛已作行欣君得此畫真是夣熊祥
髙太史大全集卷之十四
　　　　　　　　　　　呉郡髙啓季迪著
　　　　　　　　　　　南州徐庸用理編
　　聮句
　　　舞劒聮句
　　　　與㑹稽張憲夜飲觀銅臺李壮士舞劒而
　　　　作
晚陌息鳴鑣(憲)秋成起嚴析登堂欣有㑹(啓)顧座歎
無樂豪賔奉觴夀(憲)壮士掉箾作韵生飈拂鐔(啓)文
綴星輝鍔拭土色纔動(憲)暎火光轉爍寒㵼走澗泉
(啓)明懸溜簷澤徒誇刀塋膏(憲)謾詫七淬藥腥疑人
血乹(啓)威攝鬼踪鑠雄聞荘子說(憲)醉想王郎斫聮
翩倐鴻騫(啓)奮迅仍雀躍来如龍出淵(憲)去若蛇赴
壑􁀣驚雷破山(啓)怒訝風捲漠𥘉馳㠶縱張(憲)忽注
弩弛彍隂陽變開闔(啓)潮汝隨進却髙歩赴節同(憲)
竒形分状各斜逥象翼蔽(啓)曲踊肖拏攫歘驚西方
帝(憲)凛怖東海若屋翻影紛綸(啓)地殷勢揮霍亂思
突騎奔(憲)低見飢隼掠旁分萬夫斷(啓)前拉千搶拓
出堪刼齊壇(憲)立可當蜀閣澤聞蛇嫗啼(啓)路遇猿
翁搏斬闗豁然判(憲)撃柱鏗尔著陸疑濤涌床(啓)宵
駭虹闖幕警棲已翻翻(憲)墜槁俄索索顛旭曾悟書
(啓)侠軻記争博目花匪酒湎(憲)膚粟似裘薄忠義氣
盡張(啓)奸邪膽俱落不從玉玦計(憲)欲定銅臺約未
數大娘強(啓)終勝䖏女弱季路䄂手欽(憲)斐旻汗顔
怍􁀣視誰敢當(啓)不成我慙學勇夫怒生癭(憲)恐僕
戰成瘧功收刺虎竒(啓)志感聞鷄惡暫停月徘徊(憲)
既罷天寂寞崆峒詎必倚(啓)氛祲行可廓馘妖正思
今(憲)斷佞猶慕昨㑹合固有期(啓)死生良欲託寧憂
武庫灾(憲)但俟㓙門鑿慷慨勿悲歌(啓)淋漓且酣酌
(憲)
　　　劍池聮句
　　　　與張憲金起王偶同賦
飛梁上當空(憲)直壁下挿水兩樹交古隂(啓)孤亭倒
清泚𥘉至意巳愜(憲)再陟神亦靡氣消囦龍藏(起)骨
杇山鬼死蒼崖出仙詩(隅)金藏閟僧史伯圖渺何在
(憲)世事倐如此佳遊信難遭(啓)壮志良未已凭欄瞰
神州(起)樹羽訝軍壘未覩煙塵清(隅)且躭林壑羙臨
風揮一觥(憲)憇石脫雙履鸎啄朱果殘(啓)蜂抱黄英
委琴咽斜陽蟬(憲)棋戰欲雨蟻溽暑避松箑(啓)輕涼
透藤椅瞑目思黒甜(憲)潜心翫玄旨籟響破虚寂(啓)
香飄聞旖旎飯鍾隔煙来(憲)樵笛呼月起整轡戒僕
夫(啓)揖鞭謝釋子龎聲吠喧呵(起)騎影歸迤邐餘戀
尚眷然(隅)重来那復爾明發抗塵容何由繼芳趾
　　　病栢聮句
　　　　與青城杜寅郯郡徐賁逰白蓮寺見病栢
　　　　而作
抱質雖輪囷託根何坎坷(寅)死色見已深生意存猶
頗(啓)老枿焦半身餘葉秃偏鬌(賁)恩謝漢陵春灾非
陸渾大(寅)柯傾痺待扶節漏瘡思褁(啓)下窽封蚍蜉
上穴綴蜾臝(賁)風欺聲告哀雨冐汗憎顆(寅)蟄空虺
喜容攀脆猿愁堕(啓)将斵豈中梁欲刳詎宜舸(賁)盖
疩缺青葱梢枯辭猗儺(寅)乏子供爐焚無隂庇牀坐
(啓)蠧盡啄鳥飢巢傾躓鶵跛(賁)臞形慘若尫突腹腫
如果(寅)藤纏偶假粧蘚剥毎慙祼(啓)主惜覬匠顧樵
窺避僧邏(賁)土瘠力易衰岩危蟄難妥(寅)殺懼苦霜
仍毉期丼露可(啓)成噐未為福不材反逃禍(賁)依林
尚攴撑亞石猶磊砢(寅)閱歲失貞姿承陽愧纎朶(啓)
操辜孔語稱名負杜吟播(賁)敢要秦樹封孰效禹梅
鎻(寅)蟠深漫欲跜架重寧堪荷(啓)氣同生固均數異
測誠叵(賁)膏乾燃不明屑墜掃還夥(寅)客怜弔賦悲
噤皆啞重翳晦復明(啓)餘點歇還􁮺雖恱灌園人(憲)
應愁渡江者侍王笑楚賦(啓)及我慙周雅避思泰山
顛(憲)戰憶昆陽下雄夫匕易失(啓)吝士盖難假既霑
想大田(憲)廣庇思巨厦桔橰向晚停(啓)紈扇未秋捨
亂號官私蛙(憲)莫辨来去馬卧驚浪喧耳(啓)歸恐泥
沒踝勿憂卷茅屋(憲)且喜憇蘭若民期歲有登(啓)國
荷天錫嘏沛澤宜載歌(憲)新篇試姑寫(啓)
　　　虎丘聮句
　　　　與潯陽張羽太原王行郯郡徐賁遊虎阜
　　　　用壁間顔魯公韵作
山逰期屡阻風雨過今春(羽)偶遂林泉賞仍同里閈
親(行)樹重迷卓午花盡謝芳辰(啓)事往非前代僧逢
是故人(賁)金精■虎氣寳藏衛龍神(羽)妖魄怜埋王
仙詩㸔勒　登厨有供村逺寺無隣(啓)池古寒
泉定林　新(賁)井名猶記羽樓姓尚題陳(羽)歩
■方循■逥橈已待津(行)縁雖喧寂異妄本去来均
(啓)摩壁追髙韵應慙繼後塵
　　　蓮房聮句
　　　　與金華宋璲張孟兼作
露冷鏡湖秋(璲)波􁡾練塘暁盤翻緑雲稠(兼)錦破朱
霞少新苞顆微綻(啓)餘葩莖尚嫋瘦蠒綴寒𧖟(璲)尖
喙啄青鳥下惟玉龍眠(兼)中有瓊絲裊擎重柄欲折
(啓)含深睛尚窅(璲)孤懸類覆盃(兼)雙立疑擢表(啓)𥘉
成欣雨滋(兼)漸老怯風掉(啓)多子同根榮(啓)獨婦專
房悄(璲)粧卸失娉婷(啓)歌来逢窈窕(璲)剖心效諫忠
(兼)並頭呈瑞兆(啓)馬蹄宻竅剜(璲)魚目微光皎(啓)珠
珥落槃多(啓)瑶􁈓貯囊小(璲)空實外莫辨甘苦中自
了剥殘星滿地采盡香餘沼(啓)雕筵飣戢戢玉蟲攅
擾擾送㸔出小艇薦喜對清醥(兼)新嘗勝江芡逺覔
迷水􁒨褰芳想夏𥘉(啓)感物傷秋杪聊茲發呉詠(啓)
一覧煙水渺(璲)
　　六言律詩
　　　夫差女瓊姬墓
夢别芙蓉殿頭堕釵零落誰收土昏青鏡忘暁月冷
珠𥜗恨秋麋鹿昔来廢苑牛羊今上荒丘香魂若怨
亡國莫與西施共逰
　　　甫里即事(四首)
長橋短橋楊桞前浦後浦荷花人看旗出酒市鷗送
船歸釣家風波欲起不起煙日将斜未斜絶勝苕中
剡曲金虀玉鱠堪誇
　　　江村樂四首
荷浦張弓射鴨栁塘持燭义魚天随子宅同里陶朱
公祠近㞐
一犬行随餉榼群蛾飛繞繰車江邉女去摘芡城裏
人来賣茶
罾掛漁郎舍外船維酒媪橋邉烟波五湖朝渡風雨
孤村晝眠
日斜深塢牛卧潮落平沙蟹行秋社未開緑醖夜炊
初碓紅粇
　　　讀道旁舊家碣
　　　　上題曰宋黄澹翁先生之墓
古路斜陽廢城斷碑荒草殘瑩莫嗔童竪樵牧不識
先生姓名

　　　楊氏山荘
斜陽流水㡬里啼鳥空林一家客去詩題柿葉僧来
供煑藤花
　　　陶秘書廣陵送别啚
暮雨潮生瓜歩春山樹繞蕪城惆悵離舟欲發江南
煙寺鍾聲
　　七言近體
　　　大駕親祀方丘選射齋宫奉次
　　御製韵
奠壁方壇暁祝釐豹竿風動從靈祇獻符多士謌昌
運扈蹕諸蕃覩盛儀郊䠶貫侯𥘉復古汾祠獲鼎来
云竒山川效静年多榖神荅
皇心定有期
　　　奉迎
　　　車駕享　太廟還宫
鳴蹕聲中暁仗逥錦装馴象踏紅埃半空雲影㸔旗
動滿道天香識
駕来漢酎祭餘清廟閉舜衣垂䖏紫宫開禮成海内
人皆慶獻頌應慙自乏才
　　　晚登南岡望都邑宫闕(二首)
落日登髙望
帝㡬龍蟠山下見　龍飛雲霄雙闕開黄道煙樹三
宫接翠微沙苑馬閒秋獵罷　天街車闘晚朝歸明
朝欲獻昇平頌還逐仙班入瑣闈
秦金不厭氣佳㢤𬗋盖黄旗此日開殘雪巳銷鳷鵲
觀浮雲不隱鳯凰臺山如洛下層層出江自巴中渺
渺来六代衣冠捴塵土幸逢
昌運莫興哀
　　　奉天殿進元史
詔預編摩辱
主知布衣亦得拜龍墀書成一代存殷鍳朝列千官
備漢儀漏盡秋城催仗早燭明春殿卷簾遲時清機
務應多暇閣下從容幸一披
　　　九日陪諸閣老食　賜糕次謝授經韵
叨陪講席按詞曹暁禁霜花點素𫀆院貯啚書西掖
静雲連宫殿北山髙故園莫憶黄花酒　内府𥘉嘗
赤棗糕最愛鳯毛今復見便令池上一揮毫
　　　送沈左司從汪叅政分省陜西汪由御史中
　　　承出
重臣分陜去臺端賔從威儀盡漢官四塞河山歸版
籍百年父老見衣冠凾關月落聴鷄度華岳雲開立
馬㸔知爾西行定囬首如今江左是長安
　　　呉僧日章講師赴
　　　召脩蔣山普度佛事既罷東歸送别(二首)
萬人擁座聴潮音寳刹曾迂
玉駕臨佛法暁敷三藏秘
帝恩春及九原深鍾山坐䖏花頻雨練浦歸時樹欲
隂擬問楞伽嗟已别楚江飛錫暮沉沉
故郷未觧識清容却在金陵
闕下逢中禁曽分齋鉢飯上方時叩講筵鍾一㠶細
雨迢迢浦半塔斜陽靄靄峰相送師歸忽多感飛雲
亦戀舊依松
　　　清明呈舘中諸公
新煙著桞禁垣斜杏酪分香俗共誇白下有山皆繞
郭清明無客不思家卞矦墓上迷芳草盧女門前暎
落花喜得故人同待　詔擬沽春酒醉　亰華
　　　金陵喜逢董卿併送還武昌
兵後忩忩記别離兩年音問不相知武昌樓下𥘉来
日幙府門前忽見時上國花開同醉少大江潮落獨
歸遲莫嗟握手還分手此㑹從前豈有期
　　　送易左司分省廣西
朝廷特念逺民深畫省分官出桂林油幕乍開依漢
節卉衣時到貢蠻金四時花發山多暖半日嵐開市
尚隂虞帝祠前黄竹裏相思莫聴鷓鴣吟
　　　送王檢校錡赴北平
十年同舎客亰華㸔遍龍河寺裏花纔進史書朝
日下便紆官綬去天涯平蕪逺塞秋驅騎衰桞遺宫
晚噪鴉莫道窮邉成乆别待君歸草王堂麻
　　　亰師秋興次謝太史韵
栁外秋風起　御河亰華客子意如何伎同北郭知
應濫俸比東方愧已多梁寺鍾来殘月落漢宫砧斷
早鴻過不材幸得同趍
闕㡬度珊珊候暁珂
　　　送祠江瀆使者
源發岷峨萬里通凾香迢遞問齋宫神馳白馬靈光
近祝奉玄牲禮秩崇驛下換舩潮湧日廟前沉璧水
逥風重煩使者徼多福南國無疪黍稌豐
　　　送葉判官赴髙唐時使安南還
銅柱崖前使節過貢隨歸騎入亰多一官暫遣陪成
瑨片語曾煩下趙陀暁拜賜衣辭　絳闕秋催征棹
渡黄河政餘好賦登臨咏聞說州人㝡善歌
　　　衍師見訪鍾山里第
風雨孤舟寄一僧逺煩相覔到金陵青衫愧逐塵中
馬白拂㸔麾座上蝇事去南朝猶有恨夣歸北郭巳
無憑文章何用虚叨禄只合從師問上乗
　　　寄題安慶城樓
層構𥘉成百戰終憑髙應喜楚氛空山随粉堞連雲
起江引清淮與海通逺客㠶檣秋水外殘兵皷角夕
陽中時清莫問英雄事囬首長煙㓕去鴻
　　　送鄭都司赴大将軍行營
上公承■詔出蓬萊立馬風煙萬里開賜履已分無
棣逺舞戈還見有苗来牙前部曲多收績幙下賔僚
更倚才後夜軍門知子到郎星應是近三台
　　　送朱謝二博士進賀冬至表赴亰師聽
　　　宣諭畢還呉
驛騎雙馳捧緑章都門逢舊喜洋洋小儒方幸瞻
天近逺使𥘉来賀日長仗下丹墀晴雪盡朝囬𬗋陌
暁塵香承
宣歸去難留駐乞報平安到故郷
　　　送丕上人還四明育王寺
觧夏還㝷舊寺棲滿船黄葉過長溪袈裟影入秋山
逺舎利光懸夜塔低鵝識講時常繞聴猿知定後不
驚啼却慚擾擾塵中客覺路如今去尚迷
　　　送呉生赴汴省其父指揮
都亭槐雨净朝埃彩服逢秋試剪裁定逺未歸雙節
在孝㢘𥘉去一船開城依梁苑煙中閉河繞隋堤樹
裏来家慶拜餘㝷舊跡夕陽騎馬過繁臺
　　　客舎夜坐
樓角聲殘鎻禁城燈花半落夜寒生啼鴉井上驚風
散殘雪窓前助月明清世莫嗟人寂寞中年漸怯歲
峥嶸酒盃詩卷吾家物客裏相親倍有情
　　　送鄭山人聴　宣諭後歸東陽
閤門傳　詔山人拜清暁蓬萊望彩霞布褐朝
天纔赴闕蒲㠶帶雨又還家沈侯詠罷樓沉月婺女
粧殘廟掩花無限
朝廷仁恤意殷勤歸向老農誇
　　　春来
客愁擬向春来减春到愁翻倍舊時走馬已無年少
樂聴鶯空有故園思日光皛皛濃熏草風刀颺颺緩
堕絲辟歴溝南酒家路共誰来往問花枝
　　　送賈文學以郡薦赴禮部試畢歸呉
疋馬都門候暁開呉公新薦賈生来郡中方待傳經
業闕下先稱射䇿才寒食杏花江店雨春衣栁絮驛
程埃慚予東掖叨陪講難把長干送别盃
　　　休沐日期衍公遊北山不果獨卧齋中
休沐欣逢一日閑擬邀禪客共登山兩笻未許㝷蘿
逕孤枕應湏掩竹關歴歴逺峰塵土外蕭蕭深屋草
莱間安眠却勝清逰樂覺㸔斜陽燕子還
　　　送内兄周誼還江上
憶奉　綸音趣赴朝曾煩逺送過楓橋雲山方恨成
睽阻雪夜俄来伴寂寥呉苑踈鍾沉晚樹楚江歸鴈
逐寒潮情親海内如君少敢惜離魂爲一銷
　　　夜聞呉女誦經
雲窓月帳散花多閑讀金經夜若何嬌舌乍彈鶯學
語芳心已定井銷波尼師曾教青蓮偈女伴徒爲白
苧歌聽䖏若迷空色相應湏愁殺病維摩
　　　送趙史君致仕歸别業
乆仕江湖白髮長今年得許乞身章吏收封印朝辭
郡人賀懸車晚在郷家篋已添新著藁官衫未歇舊
熏香南風别墅𥘉歸䖏應坐肩輿㸔種秧
　　　逰南峰寺有攴遁放鶴亭
毎向人間望碧峰石門今得問幽踪路縁風磴冷冷
䇿寺隔煙蘿杳杳鐘窓下鳥来多墜菓亭前鶴去只
髙松一龕碩借依香火莫道詩人非戴顒
　　　送隣僧淡雲歸笠澤
徃来海上獨離群雅稱身名是澹雲經院葉深秋講
散香臺鳥下午齋分坐間山偈曽同說别後隣鍾不
共聞笠澤到時㝷舊業菱池漠漠雨紛紛
　　　次韵楊署令雨中卧􁀣
雙桐分䕃暁池清乍喜新晴覺病輕蛛曵林風吹欲
斷鷺經沙雨洗偏明吟多梢怯臨窓寫卧久渾忘出
市行不道春歸踰一月起聞歌鳥尚疑鶯
　　　送吕秀才入道
學禮茅君便入山黄冠𥘉著稱清顔杏園不羡龍頭
貴蓬島應思鶴背閑窓下棄檠辭婦去壇前受籙拜
師還白雲知勝青雲好揮手從今謝世間
　　　送胡簿之陽朔
㡬年桂𬋩去人稀白髪憐君獨逺違過海定㝷逥估
舶出亰纔脫舊儒衣祠羞荔子傳巫語縣閉榕隂放
吏歸亦欲居夷嗟未得謾㸔鴻鵠向南飛
　　　謁甫里祠
衣冠寂寞半塵絲想見江湖獨卧時遁跡虚煩明主
詔感懐猶賦散人詩釣魚船去雲迷浦闘鴨闌空草
滿池芳藻一杯誰爲奠皷聲只到水神祠
　　　送恩禪師弟子勤歸開元寺(寺有二石佛/自海上浮至)
山衲經寒𥙷雜繒白雲髙寺遍㝷登法身已見浮来
佛宗㫖曾傳化去僧歸過江城誰施飯定依舊院自
懸燈明朝應恨千峰阻欲問楞伽巳不䏻
　　　送何記室逰湖州
暮雨關城獨去遲少年心事劒相知故人當路輕貧
賤倦客逢秋惡别離踈桞一旗江上酒亂山孤棹道
中詩水嬉散後湖亭廢此去煩君弔牧之
　　　江上寄丁校理昆季
望裏煙生是子家草堂應近脊令沙江汀毎恨無舟
渡野墅空憐有酒賖半雨暮成風外雪孤梅春動臈
中花相思尚隔前村逺獨倚柴門数去鴉
　　　送顧軍咨歸梁溪
新栁休攀短短條離愁似雪未䏻銷春逥廢苑還芳
草人渡空江正落潮徳曜宅前今獨去平津門下舊
相招重来莫在花開後擬聴狂歌醉㡬朝
　　　白蓮寺次韵杜進士喜予見過話舊之作
不辭鳴棹逺相㝷欲向江齋伴旅吟百事未成年巳
長㡬時纔别夏将深萱留倦蝶連池緑樹帶殘鸎滿
寺隂恐𬒳老僧嫌滯礙舊逰休說更傷心
　　　期徐七逰雲岩
憶與青山別㡬時雲松應恨鶴歸遲少知學道貧非
病閑愛談禪偈是詩女浣曉江煙淼淼人行暮苑麦
離離明朝風雨還同徃恐負髙僧石上期
　　　賦得寒山寺送别
楓橋西望碧山微寺對寒江獨掩扉船裏鍾催行客
起塔中燈照逺僧歸漁村寂寂孤煙近官路蕭蕭衆
葉稀湏記姑蘇城外泊烏啼時節送君違
　　　聞朱将軍戰殁
江浦戈船赤幟稀孤軍落日䧟重圍鏡中蛇堕占應
驗牙上梟鳴事巳非殘卒自随新将去老親空見舊
奴歸聞鷄此夜誰同舞西望秋雲淚洒衣
　　　送何明府之秦郵(何淮東人巳/三爲縣令)
馬前風葉助離聲楚驛都荒不計程一令尚淹三縣
事㡬家曾見十年兵夕陽逺樹煙生戍秋雨殘荷水
繞城父老不湏重嘆息君来應有故郷情
　　　過野寺次韵徐㢘使琰舊題
使節城東按部逥曽将從吏到香臺秋林數騎蕭蕭
去晚澤孤鴻噭噭来蘿雨濕衣溪路轉栢風吹燭殿
門開當年物色雖留與題壁慙無子羙才
　　　送榮陽公行邉
風卷雙旌雪覆韉逺騎白馬出行邉兵馳空壁三千
幟客宴髙堂十萬錢屏裏舊圗魚腹陣燈前新註豹
韜篇功成他日論諸将只有荀卿最少年
　　　登涵空閣
衮衮波濤漠漠天曲䦨髙棟此山顛置身直在浮雲
上縱目長過去鳥前數杵秋聲荒苑樹一㠶暝色太
湖船老僧不識興亡恨只向逰人說往年
　　　婁江寓舎喜王七隅見過却送還郭
送君只過孝㢘橋不似君来訪我遥路未同歸鴻杳
杳門方孤掩竹蕭蕭逺愁忽與鐘聲至殘醉微兼燭
燼銷莫道扁舟難重過寒江日日有逥潮
　　　送葉卿還隴西公幙兼蕳周軍咨
落日關城動皷笳逺逰怜汝尚無涯壮身謾託三公
府歸夢難㝷萬里家投驛暮山燈照葉待潮秋渡棹
粘沙軍中記室如相問只說愁吟對菊花
　　　范文正公祠
開閤陳書對御筵共言天子得時賢才陪上相趍廷
内遽撫豪羌出塞邉松栢自依先隴廟稻禾猶滿義
庄田古来直道難終合何必深嗟慶暦年
　　　丁令威宅
令威作仙上天去舊宅留在青山阿千年宅廢但遺
井何處更聞華表歌南陌黄塵足去客東流碧海絶
逥波鶴歸重覧應惆悵地上丘墳今又多
　　　辭户部後東還出都門有作
詔貳民曺出■禁林陳辭因得觧朝簮巨材自信元
難稱
聖澤誰言尚未深逺水紅花秋艇去長河宫桞曉鍾
沉還郷何事行猶緩爲有區區戀　闕心
　　　寄余左司
何處吹愁角一聲大江東岸吕䝉營天隨流水茫茫
去月共長庚耿耿明虜意有圗秋暫息客魂無定夜
還驚欲陪釃酒樓船坐借問風潮早晚平
　　　聞家兄謫壽州
别来未省去何投書到方知謫夀州覧俗自堪傷逺
客聴音誰觧釋覊憂長淮波浪應愁渡故國江山只
梦逰未有萬囬飛徃術魂消空望楚雲秋
　　　呉城感舊
城苑秋風蔓草深豪華都向此銷沉趙陀空有稱尊
計劉表𥘉無弭亂心半夜危楼俄縱火十年髙塢漫
藏金廢興一梦誰䏻問囬首青山落日隂
　　　喜㓜文北歸
風塵萬里損光輝舊面相逢却訝非在路定留經䖏
詠還家猶着去時衣乆留逺土虫蛇襍忽觧髙羅鴈
鵠飛尚念梁園三二客與君同去不同歸
　　　寄錢塘方貟外
㝷常此别事難同不意音書得再通君病尚留多難
後我吟方向亂愁中殘煙廢郭山猶在落日空城歲
欲窮借問西湖舊梅樹如今還剰㡬多樷
　　　秋日江舘詠懐
十年世事漸多更自嘆而今豈復生未有佳兒書謾
讀旣無俗客酒頻傾煙生逺塢聞鷄唱潮落平沙見
蟹行秋後思歸凢㡬度夕陽江上望髙城
　　　送宋君南康葬親
長揮客淚楚雲東故國江山一戰中遺柩十年嗟未
掩歸舟千里喜纔通逺途敢避風濤惡舊隴應知草
樹空料得南岡廬宿處夜深猿鳥泣西風
　　　送王孝㢘逰亰囬錢塘
客遊南北再逢春㡬驛煙花一騎塵觀國舊逢朝
闕使還家今作渡江人雪迎酒氣消應早桞逐歌聲
發更新此日腰間垂赤組不湏猶愧故郷親
　　　感懐次蔡叅軍韵
撃筑無人識漸離客依孤舘獨凄其著書未觧成新
語把酒聊因覔舊知燕塞風多寒水急梁園雪早凍
雲癡年来只念江東去下馬碑隂看色絲
　　　得亡友周記室在繋所詩次韵
擬出置羅再卜鄰死生俄判兩吟身百年豈料逢今
日四海何由見此人呉地有園花已盡楚山無塚草
空新一篇幽憤時時讀風雨寒燈夜獨親
　　　荅吕山人見寄
一罷僧房看竹期行吟何䖏復相隨煙波逺渚難㝷
路風雨幽窓忽送詩故舊誰非嗟别者郷園同是憶
歸時莫愁孤舘春寥落且向江干避亂離
　　　送殷孝章赴咸陽教諭
獨抱遺經出董幃秋風送騎入關遅用儒幸際千年
㑹造士欣爲一縣師鴻鴈雲低秦壘角牛羊草沒漢
陵碑䆠逰兼得觀形勝莫向尊前嘆别離
　　　送僧􁍒載赴天界
水郭春寒壓桞絲扁舟遥送道林支日邉金界曾逰
地雪後滄江欲渡時座近香爐朝聴法窓傳鉢韵夜
談詩龍河舊日棲禪侣想拂雲床正待師
　　　寄永寧丁期府兼蕳先生永寧属洛陽丁近
　　　布平盗浚渠之功逹君前進士寓其邑
政成百里自材優莫厭青𫀆映白頭盗散山棚城少
閉渠通田澮水多流陸渾荘上鷄鳴午緱嶺祠前鶴
去秋沽酒更湏煩縣令洛中時伴玉川逰
　　　江上晚眺圗
一髮青山斷鴈邉渚宫樓閣暮雲連煙波彷彿江南
意風桞依稀峽外天釣艇歸時風動葦僧鍾起䖏日
沉煙觀圗忽起滄洲想身堕黄塵又㡬年
　　　江上春日遣懐
江上逢春巳兩囬客中峕序苦相催蛛營户網䖝𥘉
出雀借薝巢燕未来年少即閑真信拙詩成雖好可
言才如今欲向南隣叟旋乞垂楊繞舎栽
　　　别江上故居
家具𥘉移借釣船臨行魚鳥亦悽然城南徙舎惟三
里渚北閑居已二年花墅囬看春水外草堂留掩夕
陽邉多慚父老相留意来去聊隨大化遷
髙太史大全集卷之十五
　　　　　　　　　　呉郡髙啓季迪著
　　　　　　　　　　南州徐庸用理編
　七言律詩
　　　送人出鎮
家出山西負勇名擁旌方見去專城風生暁帳旌旗
動月落寒譙皷角清麟閣封侯初受任鴈門擒虜舊
功成如今四海無征戰雅咏投壷樂太平
　　送周省郎之海虞判官
黄茅連野邑城荒佐邑初煩舊省郎鴈起海風吹暮
角鷄鳴関月照晨粧讀書臺下逢人少濡墨廳中憶
尉狂君到官曹無事日一尊爲我酹斜陽
　　　次張子宜園居二首
見山岡下行蒙蘢亂後池塘野水通身影步随花影
日髩絲吹傍釣絲風已知處世愁無益更覺全生醉
有功誰道閑官貧去甚春来未典舊焦桐
　　　又
早囬髙步謝　天衢應戀閑園景趣殊飬鶴堦除長
得伴種魚池沼不輸租官曹自古皆詩客家世當年
本釣徒苦欲相㝷阻泥潦滿林烟雨聴啼鳴
　　　遷城南新居
辛苦中年未有廬東西長寄一嚢書未能避俗還依
俗堪信移居更索居葉滿鄰園烟羃羃竹連僧舍雨
踈踈何湏許伯長安第此屋翛然已有餘
　　　贈醫師王立方
醫得河間第五傳㝷師曾上海門船龍方試後應多
驗鶴骨癯来已欲仙渡澗斸苓朝帶雪隔林蒸术午
生烟詩人亦有相如渇碩乞丹砂舊井泉
　　　呉縣庠訓導徐君善醫常起人疾求詩贈之
觧榻髙齋晝日遲坐談周孔雜軒岐仙人方在應藏
枕博士經横毎下帷池上採芹風起䖏階前晒藥雨
收時病痊不使人栽杏只要新題滿卷詩
　　　挽瞿隱君
壮志蹉跎爲亂離蒼天不肯見清時樓前鶴去飛雲
逺墓上人来宿草衰親老還揮思子淚弟愁長咏哭
兄詩兩年頻送交遊死不似夫君㝡可悲
　　　次韵灵隱復見心長老見寄兼簡泐禪師
髙堂鍾皷毒龍驚曽布袈裟海上城廬岳禪師傳法
印道園學士許詩名幾超　北闕瞻天近獨坐南屏
對月明書到喜聞雙徑老雨華新散滿■瑶亰
　　　稚齋爲陳山人賦
華屋雖存忍獨居愁瞻松栢倚踟蹰夕陽下馬髙人
墓夜雨烏啼孝子廬地掩衣冠魂去後家留圖籍手
編餘元方應有無窮意陌上何年重駕車
　　　追次唐人韵
任俠平生慕灌夫毎思鳴劍起伊吾歌調錦瑟初移
柱笑擲金盤已作盧買妾競誇燕地女求官不事党
家奴㶚陵獵騎歸衝雪笑殺詩人撚凍鬚
　　　喜聞王帥下蜀
蜀國兵銷太白彽将軍新拜漢征西浮橋已毁通江
鷁進皷初鳴突水犀不假五丁開道逺俄看萬甲積
山齊從今險阻無人恃夷貢南来盡五溪
　　　逢倪徴士
数千里外久相違十八灘頭偶獨歸自說病来辭幙
府只因愁絶念庭闈呉歌重把還郷酒蠻布猶穿過
嶺衣話盡三年逰歴事滿庭風雨送斜暉
　　　贈林泉民張夣辰次張貞居史韵
雨船幾度載彺客詩卷平生随老翁林下自成麋鹿
友世間相去馬牛風暁窓炊熟露葵紫秋寺寫殘霜
葉紅他日誰脩耆舊傳著君應在隱淪中
　　　倚樓二首
　舘樓前見鴈行桂花初白桞枝黄凭欄有客迎秋
思捲箔誰家出晚粧未放離魂㝷楚雨已㸔歸髩點
呉霜自憐對酒還惆悵不及分司御史狂
　　　又
漠漠踈烟丹樹開火經城苑减樓臺雨初過䖏千山
出人正愁時一鴈来秋色自随砧杵動夕陽又𬒳皷
鍾催詩成未盡登臨意獨向蒼茫首重回
　　　闔閭墓
水銀爲海接黄泉一穴曾勞萬卒穿謾說深機防盗
賊難令朽骨化神仙空山乕去秋風後廢榭烏啼夜
月邉地下應知無敵國何湏深葬劍三千
　　　西塢
空山啄木聲𫾣鏗花落水流縦復横松風吹壁鶴翎
堕梅雨過溪魚子生尚有人家機杼逺更無塵土衣
裳輕斜陽已沒月未出樵子歸時吾獨行
　　　過海雲院贈及長老
衲擁寒雲老一丘遊方無夣轉悠悠茶香吹過前林
晚菜葉流来别澗秋舊拂講餘懸壁上殘經定後落
牀頭𬗋藤塢裏歸逢雪煨芋曽煩慰客愁
　　　送錢塘守
繁華莫歎異昇平到郡初煩露冕行幙下吏書催署
字湖中妓舫歇歌聲潮来兩渡皆侵㟁日落諸山半
入城休沐南屏煩一到松間㝷我舊題名
　　　張山人見訪留宿草堂
夕陽欲沒靜沙墟喜子䏻来慰索居生事蕭條慚客
裏交情契闊歎兵餘買魚急喚臨江艇炊黍深開暎
竹厨屈指故人䏻幾在莫辭同醉卧田廬
　　　陪臨川公遊天池
騎馬㝷幽度嶺遲老僧不識使君誰門開紅葉林間
寺泉浸靑山石上池殘果已收猿食少枯松欲折鶴
巢危壁間不用題名字無限蒼苔沒舊碑
　　　客舍歲暮
空江寒雨送凄凉離舍無多即異郷井旧尚勤慙徳
矅音書未至憶平陽心輕别歲憑年少夣喜還家及
夜長自笑病来詞賦拙懶從抆叟客遊梁
　　　江上晚眺懐王著作
渡頭西望足離情晚水寒山雪後清鷗立斷氷流漸
逺鴉随殘照去還明漁人笛過風生浦估客㠶廽樹
隔城范蠡祠前春意動思君欲放酒船行
　　　荅徐七記室病中作
空齋孤枕積書間清瘦怜君変舊顔累少亦憂今日
亂病多應頼此身閑朝辭隣友看花去晚候家僮買
藥還知是苦吟猶未廢水邉深樹掩柴関
　　　遊雲岩值雨
深殿幽廊暎竹開鳥聲忽斷雨聲催蘚生偏上題詩
壁花落還臨說法臺林下聞鍾諸客散磵邉汲水一
僧来晚晴更好㸔山色西閣憑闌獨未迴
　　　送張徴君南遊
故人多去不堪留况復看君更逺遊流落正逢揺落
景亂離還值别離愁夕陽亭上匆匆酒寒雨江邉渺
渺舟此後衡門應獨掩詩篇寂寞有誰酬
　　　宿張氏江舘
極浦荒雲一棹行逺投江舘駐宵程客中得酒衘悲
喜亂後逢人說死生木葉未空寒鳥聚海潮𣣔上曙
鷄鳴政憐此地無驚擾歸夣如何又入城
　　　再遊南峯
放鶴亭前落葉重吟身獨上夕陽峯逺村近浦分諸
樹後嶺前山應一鍾髙閣倚殘歸鳥過空林行盡老
僧逢支公駿馬嗟何處石上莓苔沒舊踪
　　　送李使君鎮海昌(州有雙廟)
海風千里捲雙旌按轡初聞属部清人雜島夷爭午
隨潮随山雨入秋城鳴狐不近睢陽廟突騎猶屯廣
利營肯掃帳中容我醉夜深燃燭卧談兵
　　　賦得惠山泉送客遊越
雲液流甘漱石牙潤通錫麓樹増華汲来暁冷和山
雨飮處春香帶澗花合契老僧煩毎護脩經幽客記
曽誇送行一斛還堪贈往試雲門日注茶
　　　寄題張著作菁山隱居
霞映青山似赤城歸棲聞已謝時名半湖殘雨收虹
影幾樹斜陽帯鳥聲竹下逢僧投杖揖蘿間候客抱
琴行平生應笑王夷甫末路方言少宦情
　　　送胡孝㢘布東遊
春色偏傷楚客心日斜芳草鷓鴣吟山遮故國千重
影雲度長江一片隂少婦自挑燈下錦諸侯誰贈槖
中金送行只恨華觴淺不似同袍别意深
　　　夜雨不寐
雨窓燭盡漏迢迢秋滿床幃酒易消蟋蟀催寒輸絡
緯梧桐閙雨勝芭蕉漸知老去非前日豈信愁来是
此宵莫聴曉鍾聊穩睡久居閑退罷趋　朝
　　　煑雪齋爲貢文學賦禁言茶
自掃瓊瑶試曉烹石爐松火兩同清旋渦尚作飛花
舞沸響還疑洒竹鳴不信秦山經歲積俄驚蜀浪向
春生一甌細啜真天味却笑中泠妄得名
　　　香晚軒
不畏風霜向晚欺獨開衆卉已凋時地荒老圃苔三
徑節過重陽雨一籬秋色蒼茫人醉少寒香落漠蝶
先知山翁獨念同哀晚坐對幽軒毎賦詩
　　　次韵倪雲林見寄
老来詩陣尚堂堂過宿曽留譲大床病驥可堪迷逺
道孤松只合在髙岡蕭蕭塵鬂驚寒色渺渺雲山歛
夕光莫道欲歸無好處便㝷勾漏與華陽
　　　再用韵
草滿當年食客堂一身投老寄僧床秋風吟怨哀蘭
浦暮雨行愁苦竹岡任廣豈䏻諧薄俗養和且爲駐
頽光酒錢十萬今誰送獨嗅黄花對夕陽
　　　荅韓長司同韵見贈并東滕用衡
昔年載槖侍　明堂毎見論邉近　御床入幕乍叅
飛騎将還家新卜卧龍岡秦山暮隔関雲逺呉樹秋
涵海日光共語東西宦遊事里中今喜有南陽
　　　荅張文伯用韵見贈
早年說法已升堂夜雨長連聴雨床珥筆便堪趋禁
省振衣何必上重岡半簾藥氣踈烟退滿屋書聲落
月光愧我飄零荒舊學酒徒相逐醉高陽
　　　喜逢賀叔庸送還錢塘
暫来還去獨翩翩賀監清狂巳欲遷三日小樓延解
榻㡬人還浦送回船鴈呼舊侣投雲外梅試初花在
雪前歸去西湖桞邉宅定娯鶴髪慶新年
　　　子祖授生
他日愚賢未可知眼前聊復慰衰遲人間豚犬應誰
子天上麒麟豈我兒夣兆先占神媪送啼聲還得使
君竒樂天從此休長嘆巳有人傳柏圓詩
　　　喜張太常謁告歸途見訪雨中留宿話舊
長嗟逺別望京城忽喜相逢駐驛程問舍求田慙我
鄙還家上冡羡君榮寒􁰽聮句圍爐坐晚陌趋朝並
轡行舊事重談真若夣江湖夜雨一明燈
　　　御溝
春含禁桞緑相和縈貫天津若絳河派出宫墻流葉
斷源通靈沼躍魚多曲迂月下龍舟轉清照雲間雉
扇過行客何湏問深淺長流不盡似
恩波
　　　雲岩訪蟾公值雨留宿次周記室壁間韵
日暮松間兩屐過懶殘不出近如何鍾聞下界歸人
少燈照空林落葉多别後有思還是妄定中無想不
成魔山靈盡意相留客暗雨斜風滿薛蘿
　　　送伊兵曹赴邉
少年耻着惠文冠幙下時時把劍㸔官燭禾銷鷄送
曉軍笳忽動馬嘶寒関連雲樹征途逈塞接霜蕪戰
地寛見說長平門下客竒材唯有一任安
　　　呉下聞梁賔客子天爵復送還㑹稽
識君亰國暫相從别去堪憐此再逢共把一盃官市
酒初聞半夜客船鍾呉洲鴈落潮㾗淺越嶠猿啼樹
影重曽作尊翁舊僚属臨分離恨倍人濃
　　　次韵俞士平見寄
一棹滄浪兩髩絲豫章老客苦相思作歌㡬日空招
隱載酒何人爲問竒呉苑舊遊山色在楚江歸夣月
明知莫言别後音塵絶長倚東樓憶紫芝
　　　登天界寺鍾樓望亰邑
朝罷登樓賞晚晴三山二水緫分明人間地湧黄金
界天上雲開白玉城宫樹逺連江樹色寺鍾微荅禁
鐘聲憑高空此觀形勝深愧無才賦
帝亰
　　　十二月十九日雪中
舟絶寒江凍不潮縈沙拂桞影翛翛纔從漁浦磯邉
積還向樵村竹外飄撲馬憶從年少樂點𫀆曽逐侍
臣朝如今獨坐吟詩句茅屋茶烟冷未消
　　　過僧舍訪吕敏
幾𣣔相㝷與碩違今朝始得過禪扉磬聲穿竹山房
逺屐齒粘苔石徑㣲幽鳥毎同馴鴿下高人閑與老
僧依談詩說偈俱堪喜坐覺茶香上薛衣
　　　新篁
南池雨後見新篁裊裊烟梢漸出墻風度亂翻交籜
響露垂㣲挹粉㾗香簾前嫩色初含暝琴畔踈隂已
送凉野飯休燒林下笋留添碧玉嫩竿長
　　　初夏江村
輕衣軟履歩江沙樹暗前村定㡬家水滿乳鳬翻藕
葉風踈飛燕拂桐花渡頭正見横漁艇林外時聞響
緯車最是黄梅時節近雨餘歸路有鳴蛙
　　　江村
南囿薰風吹葛衣汀花未露㟁花稀水神廟下莎侵
路江叟門前桞映磯犢卧已知耕耒歇鷗驚長見釣
船歸天随宅畔吾曽住留得閑罾掛夕暉
　　　田園書事
西園春去緑隂成已覺南窓枕簟清簾捲斜陽歸燕
入池生芳草亂蛙鳴葉過榖雨花猶在衣近梅天潤
易生獨坐正知閑晝永吟餘消盡篆烟輕
　　　梅雨
江南烟雨苦冥濛梅實黄時正滿空洒竹暗連湘女
廟随雲逺渡楚王宫窓寒頓使抛紈扇衣濕頻催換
火籠㡬度欲晴還復暝簾前不放夕陽紅
　　　送衍師還相川
江樹湖波繞相川南風巾錫去翩翩村中乞米晨留
鉢城外聞鍾夜泊船昔向名林曽說法今歸舊院定
安禪道心深悟俱浮幻不柰詩名滿世傳
　　　萱草
幽華獨殿衆芳紅臨砌亭亭發㡬樷亂葉離披經宿
雨纎莖窈窕擢薰風佳人作佩頻朝採倦蝶㝷香㡬
䖏通㝡愛㸔来憂盡觧不湏更醸酒多功
　　　雨過舟中㸔山
風雨山前暗荔蘿滿蓬凉思入滄波沙鳴正厭秋聲
急峰出還怜景趣多溪上雲收開逺樹田中水滿發
新禾舟人不用催歸速卧㸔青峦次第過
　　　齊雲樓
境臨烟樹萬家迷勢壓樓䑓衆寺低斗柄正垂髙棟
北山形都聚曲欄西半空曽落佳人唱千載猶傳醉
守題刦火重經化平地野烏飛上女垣啼
　　　靈岩寺
閑上香臺望下方漁村樵塢盡蒼蒼傾城人逺苔生
逕歸寺僧稀葉滿廊雲散池邉留塔影雨来閣外失
湖光廢興皆幻何湏問獨自吟詩送夕陽
　　　孤園寺
欲問南朝常侍宅已爲西域化人宫山僧㱕帶漁舟
雨湖鳥来聞粥皷風橘柚垂簷秋殿暗波濤驚座夜
堂空給孤長者誰曾見應在烟雲杳靄中
　　　開元寺石鉢
寶石當年琢帝青浮波不異木杯輕傳靈巳歴乾陀
國乞食曽来舍衞城漁父得時初洗獻法王在日毎
擎行寺僧見客休頻出恐有藏龍此內驚
　　　垂虹橋
行人脚底響波濤驅石神鞭是孰操影落蛟龍朝窟
暗形垂蝶蝀暮天髙烟中去憶鴟夷逺月下吟誇長
史豪㡬度憑欄賞秋色鱸魚新買繫歸舠
　　　問潮州遷客消息
瀧吏相迎渡惡灘到時應是㡬旬間猿啼嶺下梅花
白鰐去祠前荔子班名姓未看兵籍落音書忽附估
船還莫言久作炎荒客㑹逐陽和返故山
　　　秋日江居寫懐七首
毎看摇落即成悲况在漂零與别離爲客偶當鱸羙
䖏思兄正值鴈来時天邉瞑爲秋隂早江上寒因歲
閠遲莫把丰姿比楊桞愁多蕭颯恐先衰
　　　又
葭菼連秋渺渺長㱕舟猶歎滯江郷客衣欲冷隣機
急農事初成野飯香千里斷雲随鴈䳱半村殘照送
牛羊有愁不觧登髙賦空使頻囬宋玉膓
　　　又
舌在休誇術未窮且将蹤跡託漁翁芙蓉澤國㳽漫
雨禾黍田禾掩冉風身計未成先業廢心懐欲說舊
交空楚雲呉樹無窮恨都在蕭條隱几中
　　　又
風塵零落舊衣冠獨客江邉自少歡門巷有人催稅
到隣家無䖏借書㸔野蟲催響天将夕籬豆垂花雨
稍寒終卧此郷應不憾只憂飄泊尚難安
　　　又
桒苧翁家次近居人烟沙竹自成墟移門欲就山當
榻𥙷屋唯防雨濕書貧爲湖田長半沒拙因世事本
多踈當時亦有求名意自喜年来漸巳除
　　　又
䘮亂将家幸得全客中長耻受人憐妻䏻守道同王
覇婢不知詩異鄭玄借得種𬞞傍舍地分来灌菊别
池泉却欣逺跡無相問一棹秋風笠澤邉
　　　又
秋塘門掩竹穿沙爲客隣酤未易賖閑裏壮年慙白
日愁中佳節負黄花漁村靄靄縁江暗農逕蕭蕭入
圃斜薄俗相輕吾敢怨魯人猶自笑東家
　　　漫成二首
柴門藥浦小江邉早得閑居是偶然兩岸晚風黄鳥
樹一陂春水白鷗天悠悠往事空書卷碌碌浮生只
釣船猶記■京華為客日㡬囬聽雨憶歸田
　　　又
已分棲遲不自疑江邉林下儘幽期病惟好懶寕須
藥心未忘機偶對棊閑舘雨聲花落夜深塘草色燕
飛時春来頗喜囊中富添得新成㡬首詩
　　　喜徐山人與浩師見過
逺煩支許問棲遲正是山家橘熟時爲吏得閑非是
隱學禪有觧只能詩潮聲驚客江三里秋色留人菊
一枝莫恠相逢意偏喜碧雲紅樹久相思
　　　端陽寫懷
去歲端陽直禁闈新題帖子進􁂍扉太官供饌分蒲
醑中使傳宣賜葛衣黄繖囬廊朝旭淡玉爐當殿午
薰微今朝寂寞江邉卧閑㸔遊船競渡歸
　　　寄倪隱君元鎮
名落人間四十年緑簔細雨自江天寒池蕉雪詩人
畫午榻茶烟病叟禪四面荒山高閣外兩株踈桞舊
庄前相思不及鷗飛去空恨風波滯酒船
　　　與杜進士寅登白蓮閣對雨
逺愁高樹共離離風送潮聲上浦遲海客市中烟起
䖏江僧閣外雨来時船㱕杳靄唯聞㯭店隱蒼茫不
見旗囬首南朝今㡬寺可堪重詠牧之詩
　　　喜宋山人見過
携琴逺趂渡江船煩覔幽踪浦樹邉别久忽㸔梅又
發話長應譲鴈失眠一冬多暖天無雪半夜初寒月
有烟囬首舊遊君莫念歸来好共種呉田
　　　與姪常遊東庵
水樹圍庵緑㡬層隂中𫾣戸晝登登十年重到猶爲
客半日纔閑且訪僧舊履塵生趺後席亂幡風颭供
餘燈髙齋對作忘言坐此事堪怜汝亦䏻
　　　謝周四秀才送酒
不忍醒愁只欲眠㡬日花發自江邊欲沽百錢未易
得忽送一壷真可憐梳頭好鳥語窓下洗盞流水到
門前今朝得醉巳無恨不使春光空一年
　　　上巳有懷
春寒渾未减征衣愁對佳辰坐掩扉江上琴書留滯
久水邉車馬抜除稀間園細雨梅花落廢苑平蕪燕
子飛欲覔凉亭㑹中友幾人遷謫未䏻㱕
　　　徐記室賁北㱕見訪南渚復送還城
初辭楚澤到呉村訪舊嗟君古道存欲治忩忩㱕後
計難留欵欵坐中論雪遟似譲梅先白月早如愁樹
已昏此别終非前别逺孤舟江上莫銷魂
　　　𬒳■召将京師留别親友
長送遊人作逺行今朝還自别郷城北山恐起移文
誚東觀慙叨論議名路去㡬程天欲近春来十日水
初生只愁使者頻催發不盡江頭話别情
　　　過故将第
甲第如雲紫陌東當年得意負邉功羙人笑客登樓
上假子将兵衞閣中深計謾誇三窟固遊魂難返九
原空門前車馬今誰到零落槐芲向晚風
　　　雨中寄劉沈二别駕
漠漠春寒水繞城誰家可作㸔芲行一杯不得三人
共二月都䏻㡬日晴夣逐鶯聲風外斷愁兼草色雨
中生畫船載妓南湖上不似年時放浪情
　　　丁校書見招晚酌
正坐覊愁不自聊逺煩舟檝暮相邀江懸落日猶三
尺風折垂楊定㡬條流水入芲村杳杳幽人對酒屋
翛翛此郷不得君同客應是春来更寂寥
　　　杜二年四十鬚已多白戲作是詩
覧鏡憐君感歎深年来頷下忽霜侵未衰自計方強
仕早白應縁只苦吟雖失家中嬌婢喜還招座上逺
朋欽到頭此物湏當見好染虗消買藥金
　　　愛姬祠
錦雲陣陣落紅衣波冷雙蓮慘夕暉故國草侵金輦
跡荒祠塵掩畫羅幃共哀艶質軍前殁誰見香魂月
下歸惆悵無人来酹酒緑楊惟有暮鴉飛
　　　雲山樓閣圖爲朱守愚賦
白雲窈窕楚天隂半露樓臺岀逺林簾幙捲時秋雨
歇皷鍾鳴䖏夕陽沉鶴從遼海天邉下猿隔巴山樹
裏吟爲問仙家在何䖏欲穿謝屐一登臨
　　　夏夜
銀河欲轉漏聲稀坐詠閑齋夜掩扉鵲影頻翻窓竹
起螢光毎拂逕莎飛風生漸抖齋紈扇露下猶沾楚
葛衣自據胡床相待月爲憐池上夜凉㣲
　　　池亭晝卧
曲䦨虗幔映滄浪長日冝眠梦蝶床波影細摇侵簟
影荷香逺逓襍爐香不知道路方愁暑只愛池亭可
納凉何豦鳴蟬驚睡起高槐隂外未斜陽
　　　姑蘇懐古
麋鹿来過客過稀消沉伯業在斜暉逰㠶自向湖邉
落鳴􁮑誰聞月下歸烏喙計成楣柵至娥眉舞罷綺
羅非如今始悟牽衣諌荆棘遺宫淚滿衣
　　　宿山寺
蓮宫借榻喜凉生疑到天台近赤城風度回廊秋欲
動河窺髙閣曙初明泉聲正與松聲合僧夣頻同鶴
夣驚最喜此宵無熱惱莫教月落又鍾鳴
　　　泛舟西湖觀荷
雨晴南浦錦雲稠晚待湖平蕩漿遊狂客興多惟載
酒小娃歌逺不驚鷗半湖月色偏宜夜十里荷香巳
欲秋爲愛前沙好凉景滿身風露未回舟
　　　馬璘畫
燕睡簾前夜未深羅衣應怯嫩寒侵風傳漏板還堪
數月混梨花不易㝷翠舘紅樓猶裊裊華燈綉闥正
沉沉畫中一片春宵景寫出閨人悵望心
　　　暁凉
驕陽未出暁凉生滿櫛春風細髪輕荷上露華翻曲
沼樹頭河影落髙城自舒清簟臨牎坐又聽踈鍾隔
寺鳴却喜閑身無事役不湏早逐市人行
　　　蘆花簾
菼茸織出緯蕭機未許蝦鬚獨衒竒寒雪照庭晴不
捲白雲當戸晝長垂恍疑桞絮風穿早不管梨芲月
到遲自是楚江秋一片移来不使白鷗知
　　　雨中
二月水長折磯頭茅屋恐随江夜流雨聲鳴瀬稍欲
歇雲氣出峽未能收鸕鷀鸂鶒晚争喜楊桞杏花春
自愁㡬日隣家斷来往出門應恨無扁舟
　　　王徴士東里草堂
久客因爲東里人年来移竹有僧隣時名頗患縁詩
得野性惟知向酒新林下煙生門掩夕園中雪罷鳥
鳴春相期歲晚爲同社隔屋謌呼定不嗔
　　　客舎寒食次周著作見寄韵
寒食江頭客未還獨臨流水見愁顔故園芳草斜陽
外空舘踈華細雨間亂世求田雖自笑少年當路竟
誰攀主人莫折門前桞多病無書倦入関
　　　新春次余左司韵
雪晴稍稍見芲枝書閣朝眠日影移酒到好懷傾輙
盡詩逢高韵和應遲今朝閑豈㝷春得前夜愁因送
客知走馬南園芳草緑憑君莫問少年時
　　　次韵楊禮曹秋日見贈
殘雨翛翛映彩虹怜君獨詠楚臺風逺江㠶影秋蕪
外故苑砧聲晚樹中壮歲漸如辞幙燕閑身猶作蠧
書䖝雅音自古無能好莫向人誇瑟最工
　　　次韵西園公咏梅二首
如何天與出塵姿不得芳名入楚辞春後春前曽獨
探江南江北毎相思微雲淡月迷千樹流水空山見
一枝擬折贈君供寂寞東風無那欲殘時
　　　又
雪中無伴只孤芳倚竹元非翠䄂粧馬上忽逢臨水
驛鶴邉忽見向山房春愁寂寞天應老夜色朦朧月
亦香此地一尊聊自戀楊州囬首已凄凉
　　　過呉淞江風雨不可渡晚覔漁舟抵松陵官
　　　舘
風雨方知客路難飛鴻相逐渡江湍港收漁市舟歸
晚門掩官􁰽燭對寒此地昔年曽逺宿何人今夕共
清歡枕邉不爲江聲急夣寐憂時未得安
　　　次韵酬張院長見貽太湖中秋翫月之作
洞簫聞處似黄州月色惟過一半秋兎闕何年丹桂
種龍宫今夜白蓮浮露沾席上縦横醉天落舟前浩
蕩遊若上洞庭㸔玉鏡兩山應是勝三洲
　　　暫宿行营舟中
兼葭霜露冷侵船落鴈驚烏捴未眠戌卒獨明髙柵
火居人同宿廢村烟醉中逺夣欺長夜亂裏窮愁折
壮年莫問身閑何到此久思提劍學防邉
　　　又
角聲未起大星低夜靜寒营獨馬嘶樹葉蕭蕭霜後
堞河流汨汨露中堤一軍睡枕誰能穩数里㱕舟自
欲迷起望此時憂更切邉烽不隔逺峰西
　　　首春感懐
初春風日自妍華客意登臨只感嗟陌上驚塵随去
馬城邉遺桞斷棲鴉亂来未覔無兵地愁在空思有
酒家咫尺苑西誰觧問早梅還發去年花
　　　次韵楊禮曹雨中卧疾二首
堦前曝藥雨来收寒似人情戀故裘壮歳間関元属
命荒城蕭索不因秋憶君我最相怜病問客誰䏻獨
免愁清坐自䏻消欝結古方休向篋中求
　　　又
門前問疾㡬人車曲巷深深樹影斜毎愛積書縁有
子不愁聽雨爲無芲亂来官俸猶支粟睡起僧書忽
寄茶何事一春頻謁告只應来辨酒中蛇
　　　次韵王孝㢘過澄照寺
汝向山中住十日題詩幾度見經過彈琴只向寺前
石放棹毎遊湖上波空林雨過乕跡大古屋雲生龍
氣多山僧好客未容去落日更聽樵牧歌
　　　次韵王七仙興
不從道士覔鵞群薰沐清朝謁老君龍氣雙騰含景
劍蠧魚三食内篇文山中石髄青如鉄海上琪芲白
似雲知子從来有仙骨吹笙擬共接飛裙
　　　岳王墓
大樹無枝向北風千年遺恨泣英雄班師詔已来三
殿䠶虜書猶說兩宫毎憶上方誰請劍空嗟高廟自
藏弓棲鴉嶺上今回首不見諸陵白露中
　　　早春寄王行
江水江芲只自春不知容易觧愁人山川寂寞衣冠
淚今古銷沉簡冊塵草草逢人空識面匆匆為客莫
容身十年憂患誰相慰頼得君家是近隣
　　　次韵僧懷徳見貽
風雨兼愁過盡春愧煩問訊社中人床頭毡與青山
舊門外車随白日新說法空林三竺士誦詩淸夜五
臺賔相思雖覺鍾聲近猶隔城東十丈塵
　　　寄海昌李使君
海上波濤夜不驚使君雖老尚䏻兵荒烟白鹵家家
竈落日黄岡䖏䖏營人雜島夷争小市潮随山雨入
孤城明朝硤石山頭路我欲停車聽頌聲
　　　次韵金文學送第往海上
小陸賢如大陸賢亂離爲客最堪憐横金海上知虗
席打皷津頭㸔發船菱氣曉晴田雉闘蘹香春暖野
鵞眠明朝夣斷生芳草風雨孤舟過練川
　　　過海昌贈使君李兼鎮禦
海上觀書逐使車将軍雙廟有遺墟巳㸔田父迎苗
鬼未遣溪人射鶚魚日出塩生沙地白潮来波動縣
城虗故人相識登樓意不是懷歸畏簡書
　　　送黄僧毋入道
江夏千年有故家至今喬木哺慈鴉里聞賢子初名
憲世說仙姑舊姓麻壽酒淋漓傾堕露舞衣零亂拂
飛霞不湏三釡称榮食自有金盤棗似瓜
　　　荅薊丘聶才子
聞道詩狂復酒狂少年鞍馬闘輕粧百金巳醉名姬
舘一劒還登侠士堂鳥起夜啼呉苑月鴈来秋帯■
門霜亂餘零落無人識　相逢向路傍
　　　㢘上人水竹居
水西分土一袈裟柱杖　竹滿家掃石安禪無落
葉過溪送客有浮槎龍吟夜應潮生海鳥過寒驚月
在沙林下本采參玉板不湏更煑趙州茶
　　　梅花九首
瓊姿只合在瑶臺誰向江南䖏䖏栽雪滿山中高士
卧月明林下羙人来寒依踈影蕭蕭竹春掩殘香漠
漠苔自去何郎無好東風愁寂㡬囬開
　　　又
縞𬒮相逢半是仙平生水竹有深縁将踈尚宻微經
雨似暗還明逺在烟薄暝山家松樹下嫩寒江店杏
花前秦人若觧當時種不引漁郎入洞天
　　　又
翠羽驚飛别樹頭冷香狼籍倩誰收騎驢客醉風吹
㡌放鶴人歸雪滿舟淡月微雲皆似夣空山流水獨
成愁㡬㸔孤影低徊䖏只道花神夜出遊
　　　又
淡淡霜華濕粉㾗誰施綃帳護香温詩随十里㝷春
路愁在三更掛月村飛去只憂雲作伴銷来肯信玉
爲䰟一尊欲放羅浮客落葉空山正掩門
　　　又
雲露爲屏雪作宫塵埃無路可能通春風未動枝先
覺夜月初来樹欲空翠䄂佳人依竹下白衣宰相住
山中寂寥此地君休怨囬首名園盡棘樷
　　　又
夣斷楊州閤掩塵幽期猶自属詩人立殘孤影長過
夜看到餘芳不是春雲暖空山栽玉徧月寒深浦泣
珠頻掀篷圖裏當時見錯愛横斜却未真
　　　又
獨開無那只依依肯爲愁多减玉輝簾外鍾来初月
上燈前角断忽霜飛行人水驛春全早啼鳥山墻晚
半稀愧我素衣今已化相逢逺自洛陽歸
　　　又
㝡愛寒多㝡得陽仙遊長在白雲郷春愁落寞天應
老夜色朦朧月亦香楚客不吟江路寂呉王巳醉苑
臺荒枝頭誰見花驚處嫋嫋微風蔌蔌霜
　　　又
斷魂只有月明知無限春愁在一枝不共人言唯獨
笑忽疑君到正相思歌殘别院燒燈夜粧罷深宫覧
鏡時舊夣已随流水逺山窓聊復伴題詩
　　　歸呉至楓橋(舊有塔今廢)
遥㸔城角尚疑非不見青山舊塔微官秩加身應謬
得郷音到耳是真歸夕陽寺掩啼烏在秋水橋空乳
鴨飛寄語里閭休復羡錦衣今已作荷衣
　　　送徐山人還蜀山兼寄張靜居
我因觧紱逺辭　亰君爲脩琴暫入城偶爾相逢春
酒熟飄然忽去暮烟生山頭學嘨猶聞響世上留詩
不寫名西磵煩詢張靜者年来註易㡬爻成
　　　丫髻峰
雙綰雲鬟作髻髽小姑當日嫁誰家雲滋細草頭梳
髪風動竒芳鬂挿花鸞鏡夜憑松掛月鳯釵春待■
生芽行人莫起陽臺念雲兩無情路更賖
　　　石牛
一拳怪石老山巔頭角峥嶸㡬百年毛長紫苔春夜
雨身藏青草夕陽天中宵望月何曽喘盡日看雲自
在眠惱殺牧童呼不起數聲長笛思悠然
　　　飲陳山人園次䏻翁韻
桃花梨花已狼籍躑躅花開如火炎時過上巳和而
暢人比杜陵清且㢘園中雨流水遶砌林下鳥鳴風
滿簾把酒亦知君意好醉多謬語莫相嫌
　　　寄題内弟周思敬野人居
野人何處是幽棲聞在天随舊宅西半屋圖書春落
蠧一村花桞晝鳴鷄分泉自給烹茶水待雨惟耕種
藥畦日暮扁舟欲相訪恐驚鷗鳥過前溪
　　　吊伍子胥
地老天荒伯業空曽於青史見遺功鞭屍楚莫生前
孝抉目呉門死後忠魂壓怒濤翻白浪劍埋冤血起
腥風我来無限傷心事盡在越山烟雨中
　　　吊七姬冡
疊玉連珠棄草根仙遊應逐馬嵬魂孤墳掩夜香初
冷㡬帳留春𬒳尚温佳麗緫傷身薄命艱危未負主
多恩爭妍無復呈歌舞寂寂蒼苔鎻院門
　　　郡治上梁
郡治新還舊觀雄文梁高舉跨晴空南山久養干雲
噐東海初生貫日虹欲與龍庭宣化逺還開燕寝賦
詩工大材今作黄堂用民庶都㱕廣庇中
　　　萬木堂爲毘陵卞公禮賦
林隱高堂萬木青森然玉立勢亭亭春風送暖芲連
砌秋雨生涼葉滿庭坐愛繁隂簾半捲卧聽靈籟戸
深扄斧斤未許来樵採要養長材献　大廷
　　　咏梅次衍師韻
水郭山村路半交春
委漢女遊㱕玉
梢梢人間何
壓枝何處斷
色蝶遲那識雪中
素裳此地一尊聊自慰
　　　又
海天寒征玉人衣宻雨踈烟晚漸披春後春前曽獨
㸔江南江北毎相思猿啼古驛征㠶宿馬立荒郊酒
帘垂擬折一枝供寂寞東風無那欲殘時
　　　又
招得淸魂句自工長州春到雪波融未逢人寄千山
外忽訝君来一夜中縦隱荒榛猶的皪若穿深竹更
玲瓏酒空客去愁多處蔌蔌繁霜嫋嫋風
　　　又
莫學新粧入漢宫春風多處易枝空遥㝷尚憶僧房
裏忽見偏怜客路中淡月微雲應萬樹荒山流水只
孤樷夣回一笑僊人逺碧海靑天沒斷鴻
　　　鶴瓢二首
産自靈苗勝羽胎何湏去作鳯匏来壷公本觧飛騰
術丁令寕爲獲落材直上青天身恐繫倒傾碧海眼
初開生成自是神仙噐肎逐纍纍向草莱
　　　又
逺随仙客下青城痩骨肥来見盡驚藜杖夜懸翻露
影竹樽春瀉飲泉聲園中幾歲形容變海上何時羽
翼成醉聽樹頭風歴歴還疑秋傍九皐鳴
　　　次楊禮曹雨中飬痾
午晴書閣暫令開又聽鳴鳩竹外催身到逺山屏乍
展手持明月扇初裁緑芳消砌風前蕙朱果封泥雨
後梅曲巷掩関人寂寂今朝問疾有誰来
髙太史大全集卷之十六
　　　　　　　　　　　呉郡髙啓季迪著
　　　　　　　　　　　南州徐庸用理編
　　五言絶句
　　　觀軍装十詠
　　　胄
黄金胄乕頭乍免走豪酋還有從容䖏綸巾按壘遊
　　　鎧
絲丳鏤文銀髙城日照鱗擐来曽攪陣一鏃不傷身
　　　纛
髮亂野牛驚神專大将營師行當禡祭壇下戮畨生
　　　刀
大食購千金妖精泣太隂燈前開匣㸔無限許君心
　　　弓
燕角號良材樓煩擘未開秋風懸臂出何處一鶬来
　　　箭
流星逐飛羽鏃利䏻穿札三發定邉歸箙中休滿挿
　　　麾
彩帛曵長虹悠悠卷塞風三軍齊䧟陣應在一揮中
　　　矛
畫幹似蛇長誰論半段鎗日斜親闘罷髙宴卓沙塲
　　　𫀆
雕錦剪芲團三邉緫認㸔㝷常不肎著風雪念兵寒
　　　馬
羅帕覆春風連鞍賜有功蹄髙騎得称身出萬軍中
　　師子林十二詠
　　　獅子峯
風生百獸低欲吼空山夜疑是天目岩飛来此山下
　　　含暉峯
演漾弄清暉江山秋歛霏我吟康樂句日暮澹忘歸
　　　吐月峯
四更棲鳥驚山白初上月起開東閣㸔正在雲峯缺
　　　立雪堂
堂前參未退立到雪深時一夜山中冷無人秪自知
　　　卧雲室
夕卧白雲合朝起白雲開惟有心長在不随雲去来
　　　問梅閣
問春何處来春来在何許月堕花不言幽禽自相語
　　　指栢軒
清隂護燕几中有忘言客人来問不應笑指庭前栢
　　　玉鑑池
一鏡寒光定微風吹不波更除荷芰影放取月明多
　　　氷壷井
圎甃夏生氷光涵數星冷窓有定中僧休牽轆轤綆
　　　脩竹谷
翠雨落經床林鳩午鳴後笋出恐人来編籬遮谷口
　　　小飛虹
初㸔卧波影應恐雨崇朝過澗㝷師去端如度石橋
　　　大石屋
渾沌復輪囷全無斧鑿紋門臨五湖氷坐納四山雲
　　題雜畫十二首
　　　其一
空山萬株木靄靄秋多晦屋在白雲中人歸白雲外
　　　其二
欲㝷江寺僧渡口孤㠶發落日浦風生不畏春潮濶
　　　其三
樷蒲亂石間水急魚難罩欲去尚殘陽㸔山一停棹
　　　其四
風急楚江波佳人罷采荷離舟孤宿處淚少夜猿多
　　　其五
孤桞影娑娑路入秋溪暮誰家繫榜来應待歸人渡
　　　其六
驢影夕陽催空山不見梅愁腸如客路一日幾縈迴
　　　其七
夕陽數峯逺靄靄江南思烟外有鍾聲山僧獨歸寺
　　　其八
橋邉緑水斜春樹隔雲霞隱䖏誰云淺千峯只一家
　　　其九
日出溪霧黄風逥不成雨何䖏趂墟人侏􁃞並沙語
　　　其十
逺岫浹烟光斜陽在釣航衆漁歸巳盡獨自過寒塘
　　　其十一
桞葉散空塘菊芲明廢苑日暮問垞南舟行何近逺
　　　其十二
山禽欲定棲竹風苦難靜殘雪堕驚梢翛翛一窓冷
　　和楊禮曹刺客三詠
　　　錐
䄂藏出屠市一揮報公子誰言上将雄不異孤豚死
　　　七首
購自徐夫人欲揕秦皇帝銅柱火光飛竒鋒非不利
　　　筑
王醉不知音亭前殺聲起勿輕無目人能爲有心鬼
　　得家兄在逺消息四首
　　　其一
家将逺人信復報逺人知世亂書難得開緘勝見時
　　　其二
㡬日㸔囬鴈今朝尺素開應知在天未亦望弟書来
　　　其三
歲晚各離家怜兄去路賖書来約歸近同㸔故園花
　　　其四
江上有㱕舟傳兄在石頭安知雖暫喜念逺更成愁
　　爲外舅周隱君題雜畫五首
　　　其一
斜陽榜釣船秋色滿江天彷彿吾家近沙村落鳫邉
　　　其二
白鶴忽飛還松杉靄然暝明月出溪橋照見支筑影
　　　其三
風雨過蒼嶠秋色渺江海白鷗期不来沙上人相待
　　　其四
落葉帶囬吹荒筠冐幽石池上鳥鳴時閑齋掩秋夕
　　　其五
山深嵐氣寒髙齋掩窓坐林間踏葉聲知有樵人過
　　　效隂常侍
滿江烟水緑㡬里到巴州音書不堪寄一寄一沉浮
　　　歎墻下草
青青墻下草經霜未枯槁雖是見春遲還免逢秋早
　　　草堂梵僧
禮塔老畨僧唐言已漸能夜無還國夣石室坐懸燈
　　　新月
纎纎掛桞西斜影低窺閣黄昏難久㸔初生是将落
　　　㝷胡隱君
渡水復渡水㸔花還㸔芲春風江上路不覺到君家
　　　西寺晚㱕
逺寺别僧㱕随鍾出烟嶺犬吠竹林間斜陽見人影
　　　淵源堂夜飲
懸燈照清夜葉落堂下雨客醉巳無言秋蛩自相語
　　　和陳左司夜泊桐江
月出釣臺樹長灘秋更喧渾如宿巫峽唯少一聲猿
　　　過師子林
雨餘鳥語􁡾斜陽竹深見頻来非㸔花借讀高僧傳
　　　薔薇露盥手
蠻估海㠶逥銀甖玉永開盥餘香滿手恰似折芲来
　　　西陂
芳草水東西春風路欲迷歸時不覺晚山與夕陽低
　　　園中梨花唯開一枝
䦨外見春遲朝来雪一枝不知初發處誤到巳殘時
　　　江上酒家
門戸暎垂楊春槽酒聲瀉㡬度望髙帘㱕㠶雨中下
　　　過舊送别䖏
前時送畫船西港桞株邉别處愁猶在鴛鴦不肯眠
　　　懷陳寅山人時㞐西山昭明寺
聞㸔西澗月秋閣與僧開正是相思夜鍾聲君處来
　　　略上人房竹
幽篠半梢横山空颭月明上人禪㝎久不帕有秋聲
　　　聞鴈
江寒月黒夜定宿兼葭裏呌呌過燈前却是誰驚起
　　　晚坐水竹
潭島去何深斜陽樹半隂偶来臨水坐非有羡魚心
　　　聞謝㳟夜詠詩
我非李太白君是謝楊兒夜半江樓雨髙眠聞詠詩
　　題馬逺畫二首
　　　酴醿
池冷晝䦨幽夫容伴晚愁金盤承露重彷彿漢宫秋
　　　黄葵
春晚獨餘芳風囬帶酒香羙人偏愛看因似御衣裳
　　　余客雲陳山人居西山相望因有懐寄一首
深竹晝鳴鳩微􁡾滿寺秋老僧雖不在風雨自相留
　　　睡足
風雨落梅村鳩啼正掩門今朝無事役睡足亦君恩
　　　題雲林小景
歸人渡水少空林掩烟舍獨立望秋山鍾鳴夕陽下
　　　題芭蕉
樷蕉倚孤石緑映閑庭宇客意不驚秋蕭蕭任鳴雨
　　　春溪獨釣啚
春水鱖魚肥垂綸坐斷磯羊裘人易識好着舊簑衣
　　　池亭
虗檻枕池波閑凭㸔浴鵝秋荷知㡬葉添得雨聲多
　　　聞鍾
日暮逺鍾鳴山窓宿鳥驚楓橋孤泊䖏曽聽到船聲
　　　桂花
風露浥清香清隂别院凉誰䏻呼白鳯花下舞霓裳
　　　鴈
初到别胡沙樓頭度影斜江南秋月好随意宿蒹葭
　　　紅葉
霜染滿林紅蕭踈夕照中曽供寫秋怨流出未央宫
　　　秋雨
瑟瑟復蕭蕭燈前滴此宵秋聲自難聽况復近芭蕉
　　　月夜飲酒
月照緑樽深清歌挂影隂嫦娥留伴我莫向畫樓沉
　　　遊山
自着林間履来聽石上琴老僧留客久西嶺日将沉
　　　聞笛
横吹發哀聲江樓月正明伊州不堪聽都是故園情
　　　秋聲
砧韵雜鳴蛩梧邉雨帶風千聲秋作意都入夜牎空
　　　秋夜宿僧院
竹動鵲頻驚秋河閣外横談禪貪坐久莫遣曙鷄鳴
　　　登樓望乕丘
秋霽倚層樓孤峰是乕丘香臺紅樹裏佳處記曽遊
　　　謝吏部齋竹
秋思與秋聲閑齋助夕清幽人夣囬䖏烟鳥月中鳴
　　　寕真道舘夜觀苑隱君畫
看山如見君君家在山下仙舘憶君時明燈對啚畫
　　　竹林髙士啚
竹深斜日在獨鶴見扉開誰顧閑㞐者惟應二仲来
　　　咏水邉桃花
一片欲随流殘粧照影愁誰来唱桃葉風雨送離舟
　　　芭蕉羙人啚
琴罷咏春朝餘醒吸露銷詩成無落葉聊爲寫芭蕉
　　　王主簿小園
夏藥風苗長秋瓜雨蔓新誰言趋府客却似灌園人
　　　晚㝷吕山人
小艇載琴行松花落晚晴君家最可認隔樹有書聲
　　　黄氏延緑軒
葱葱溪樹暗靡靡江蕪濕雨過曉開簾一時放春入
　　　喜從兄逺㱕
聞汝歸舟到相迎只恐遲方當見時喜還憶别時悲
　　　送人遊湘中
離恨挂㠶墻随君逺入湘飛花蕩春影江水不勝長
　　　訪丁校書不至
獨坐無與語岀門聊訪君空囬轉惆悵芳草日将曛
　　　荅陳山人
賣軬君當返脩琴君巳㱕無爲嫌寂寞世事意多違
　　　杏園
春紅雨後繁孤墅啼鶯曉聞道曲江園遊人近耒少
　　　瓜圃
傷爪莫傷蔓傷蔓子生稀留待驚霜露盈筐採得歸
　　　菊蹊
獨行林下路望望南山暮無酒掇英嘗寒香巳零露
　　　梅塢
春暗雲如雪難招落漠魂空林酒醒處月堕客𫾣門
　　　題許瀾伯畫
望秋倚髙閣隔江望層巘不見度僧㱕烟聲暮鍾逺
　　　除夕客中憶女
别家非願久囬首巳徂年今夜寒齋雪何人聽折絃
　　　歲暮
巳嗟求道晚復省濟時難碌碌成何事天涯又歲䦨
　　　題携琴訪友啚
孤騎復孤琴披嵐入澗隂逺㝷君莫訝城市少知音
　　　鴛鴦
兩兩蓮池上看如在錦機應知越女妒不敢近船飛
　　　題張校理盡
寒色初凝野秋聲忽在林遥山不䏻見秖爲晚烟深
　　　題方壷小畫
夕陽數峯逺藹藹江南思烟外有鍾聲山僧獨㱕寺
　　　題扇土竹枝
寒梢雖數葉髙節傲霜風寕肻随團扇秋来怨篋中
　　　題李迪畫犬
護児偏吠客花下卧晴莎莫出東原獵春来光乳多
　　　天平山五丈石
勢危撑月直影瘦倚雲平彷彿峰頭井蓮花一半生
　　　别吕隱君
孤舟晚溪口欲去重囬首不忍别青山况此山中友
　　　林下
樹凉山意秋雲澹川光夕林下不逢人山芳共誰摘
　　　不寐懐徐記室
齋寒掩孤燭城逺沉雙杵憶尔忽長吟驚散床頭䑕
　　　雪中自雲岩晚㱕西材客舎二首
乍與諸僧别還依一叟隣柴門閉風雪誰候暮㱕人
　　　又
隔浦烟墟逺侵沙雪樹稀行人縁底事不及鳥先㱕
　　　立春前十日寄㑹稽周軍咨
的的玩芳樹依依懐逺人千山雖隔郡十日共逢春
　　　桞燕啚
桞上衘䖝立春風似有情和枝吹裊裊方覺爾身輕
　　　隔䈴聞歌
葉逐散聲飛湘雲隔妓衣誰䏻偷卷㸔認是小樷非
　　　訪張司馬不值書園亭壁
亭午鶴鳴雨果園芲已稀偶来因忘去非待主人歸
　　　壷中挿緋碧桃芲既而碧桃先落
白嫰倚紅嬌朝看訝獨飄應縁霞氣暖烘得雪先銷
　　　優人李州僑乞米二首
曽称富貴客粉墨尊前面憔悴立窮途渾非舊時見
　　　又
戲塲皷笛靜人無太平樂爾莫怨飢寒梨園亦零落
　　　綵索
臂頭長命縷百結更雙蟠怕有㾗生肉教依王釧寛
　　　釵符
靈篆貯紗囊薰風緑鬂傍從今能鎮膽不怯睡空房
　　　燒筍
幽人嗜燒筍出土不容長林下孤烟起風吹似竹香
　　　江寺雨中訪杜二
㡬日纜歸舟同君野寺遊舊懐言未盡不是雨相留
　　　寒夜與家人坐語憶客中時
茶屋夜燈青竹庭寒雪白不對室中人依然去年客
　　　題楞伽山寺壁
惆悵空山裏寒梅應自開雲中何處覔湏待雪晴来
　　　贈僧本空
了性本来空遊方不復東月明秋澗靜趺坐一山中
　　　聞霰
初訝驚沙過復疑踈葉落寒霰夜聞時窓空人寂寞
　　　江上漫成
春色到江濵江芲樹樹新行吟憔悴客誰道亦逢春
　　　雨中過玉遮山二首
松頭急風回飛雨不到面何處豁清愁千山一人見
　　　又
㝷鍾入蒼苑一澗復一崦落葉去方深山扉雨中掩
　　　畫芲
語倦立還欹芲垂裊裊枝羙人粧閣静斜日下簾時
　　　種瓜
緜緜花蔓縈颯颯風烟􁮺秋来子正多不似黄臺下
　　　摘瓠
輪囷卧霜露秋暁摘初㱕自笑詩人骨何由似爾肥
　　　懐蜀山人
靄靄衆山瞑秋禽鳴澗竹知君髙咏餘聽鍾掩窓宿
　　　諸君㑹宿鶴瓢山房題畫賦詩予将赴
　　　名不得預明日補題其上
偶趍蘭省名不預竹林歡山水圖中景明朝走路㸔
　　　山中夜行
登隴日已沉出谷月初上夜行畏乕聞無柰車聲響
　　　赴　京道中逢郷友
我去君却㱕相逢立途次欲寄故郷言先詢上亰事
　　　渺禪師室中晚坐
緑隂欲滿寺禽鳴春雨餘聊因簡牘睱窓下閱僧書
　　　白葵芲
素彩發庭隂凉滋玉露深誰憐白衣者亦有向陽心
　　　馬氏東軒
陽和受㝡多爽氣㸔隂少晞髪此窓前鷄鳴海天曉
　　　得家書
未讀書中語憂懐巳覺寛燈前㸔封篋題字有平安
　　　期陳則不至聞宿清隱蘭著
幽禽雨中響門掩春塘緑思君暮不来應伴山僧宿
　　　碧筩飲
緑觴卷髙葉醉吸清香度酒瀉正何如風傾曉盤露
　　　暁發山驛
風殘杏花曉馬上聞啼鳥茅店未開門山多住人少
　　　焚香
斜霏動逺吹暗馥留㣲火心事共成灰窓間一翁坐
　　　榴花
日炙態常醺香生若自焚夜来端午宴淡却羙人裙
　　　階前苔
莫掃雨餘緑任滿閑堦路留藉落来芲春泥免相汚
　　　僧舎訪吕隱君爲學上人題墨竹
山房竹雨過簷影靄春雲得與幽人㑹何殊見此君
　　　題孫卿家小畫二首
髙頻冐層嵐踈林逗殘照何處覔孫登雲間聽長嘯
　　　又
前林逺杵歇别院踈鍾起行人與㞐人同在秋雲裏
　　　題榮悴竹啚
嫰葉與殘枝相依暮雨時莫将榮悴㸔節在不曽移
　　　樷竹啚贈內弟周思敬就題
窈窕復蒙蘢千山萬竹中幽人夜驚起秋爾共秋風
　　　題張来儀畫贈張伯醇
風起澗聲亂景寒雲氣深山人㱕卧晚詩意滿秋林
　　　次韵及禪師懐王水曹二首
千峯一寺逺雲滿跏趺䖏無客伴孤禪懸燈照深樹
　　　又
鍾動雲壑冷鶴㱕人不㱕應思躡金䇿同向海天飛
　　　夜聞雨
窓燭照殘夜聞蛩更聞雨秋舘緫多愁猶勝在覊旅
　　　大癡小畫
溪水雖多曲舟行不憚賖山山秋樹赤猶復似桃花
　　　呉仲圭枯木竹石
叢篠倚喬柯秋隂雨尚多風霜莫揺落留䕃石邉莎
　　　題倪雲林畫贈因師
含暉峯下路樹石盡垂藤欲認莓苔迹相㝷行道僧
　　　題徐山人畫贈內弟周思㳟
複澗兼重嶺雲嵐處處生君家還可認爲有讀書聲
　　　訪因師而師適詣余兩不相值
我去㝷幽院師来訪小園休言不相見相見本無言
　　　題畫贈別
扁舟暮㱕去别路江南樹愁指楚山遥明朝望君處
　　　龍門飛来峯
風吹峨嵋雲東依此山住我来不敢登只恐還飛去
　　　待渡
渡子未逥舟立傍沙頭樹天寒雪欲来莫滯人㱕去
　　　西澗訪衍上人
日暮冐餘雪望烟西澗隂不因師住逺何事到山深
　　　蔡村田家
田中耒聲歇烟火西林起獨立候㱕人柴門夕陽裏
　　　夣中作
悠悠衆擾去寂寂孤吟歇雨過滿窓涼髙林上明月
　　　要離墓
弱夫殺壮士誰敢嬰餘怒今日古城邉畊人肆侵墓
　　　顧野王墓
南朝舊碑倒墓近樵蘇道應與讀書堆離離緫秋草
　　五塢山五首
　　　飛泉塢
山空響更逺雨過流還急餘沫洒逥風一林紅樹濕
　　　脩竹塢
色映溪沉沉秋雲生夕隂無限楚山意鶴鳴風滿林
　　　丹霞塢
遥聞丹霞塢中有飡霞者絳彩發朝朝還同赤城下
　　　白雲塢
雲開見山家雲合失山路聞語知有人欲㝷已迷誤
　　　芳桂塢
欲攀淮南樹人去山寂寞嫋嫋涼風生踈芲月中落
　　　卓筆峰
雲来初似墨鴈過還成字千載只書空山靈恨何事
　　　硯池
山骨誰鑿破一泓自深黝醉後欲濡毫蜿蜿見蝌蚪
　　　千人石
池上無陀石千人列坐曽如今趺夜月唯有一山僧
　　　中秋
此夕月華流應分一半秋誰䏻㝷庾亮吹笛上南樓
　　　九日
携壺還采菊惆悵獨登高憶在詞林日華筵食賜餻
　　　題畫贈許瀾伯
冷冷風中絃渺渺雲間鴻秋懐不可寫日暮靑山空
　　　病酒
日髙頭未節困卧對山芲暫謝髙陽侣窓間獨飲茶
　　　題湘南雨意啚
南禽暮啼起門掩湘祠裏脉脉半江隂春雲與春水
髙太史大全集卷之十七
　　　　　　　　　　　呉郡髙啓季迪著
　　　　　　　　　　　南州徐庸用理編
　　七言絶句
　　　馬周見太宗圗
封事朝聞夕拜官新豐無復客衣寒書生未有鳶肩
相只說君臣際㑹難
　　　聞舊教坊人歌
渭城歌罷獨悽然不及新聲世共憐今日𡵨王賔客
盡江南誰識李亀年
　　　山中别寕公歸西塢
一上香臺㸔落暉沙村孤樹晚依依老僧不出靑山
寺只有鍾聲送客㱕
　　　秋桞
欲挽長條巳不堪都門無復舊毿毿此時愁殺桓司
馬暮雨秋風滿漢南
　　　送賈麟歸江上
别淚紛紛逐斷猿貧交無贈只多言離愁正似蘼蕪
草一路随君到故園
　　　秋夜同周著作宿婁浦
小廨寒依竹浦雲酒䦨相對說離群一聲新鴈誰先
聽今夜江南我共君
　　　方匡師畫
畫啚忽見白雲峰茶屋香臺樹㡬重身若在師行道
䖏晚来唯訝不聞鍾
　　　送陳秀才㱕沙上看墓
滿衣血泪與塵埃亂後還郷亦可哀風雨梨芲寒食
過㡬家墳上子孫来
　　　送吕卿
逺汀斜日思悠悠花拂離觴栁拂舟江北江南芳草
遍送君併得送春愁
　　　荅陳校理㝷芲已落之作
君来春去不相期空有新愁繞舊枝緫得花㸔䏻幾
日㝡難留惜是芳時
　　　與諸君飲呉别駕園
春来㡬度醉無涯不似今朝向汝家四海弟兄俱在
座好風吹出棣棠芲
　　　舟中聞歌
水柵孤燈照客舟江南誰觧唱丼州㝷常醉賞尊前
曲何似今朝聽得愁
　　　題雨竹
巫峽雲連湘水低行人路滑畏深泥不見朝陽鳴鳯
至春隂日日鷓鴣啼
　　　挽楊隱君
　　　隱又招䰟故老千今有幾存他日我来應下
拜寒山流水竹間墳
　　　春思
愁兼楊桞一絲絲客舎江南暮雨時自入春来才思
减杏花開過不題詩
　　　入郭過南湖望報恩浮屠
雨過春波桞浪香布㠶㱕緩怕斜陽漁人爲指江城
近一塔船頭看漸長
　　　廢宅芍藥
昔年花發要人催今日無人花自開猶有園丁憐國
色時容閑客借看来
　　　登江閣逺懐徐記室與杜進士同賦
憑闌兩客怨斜曛此日同吟只欠君江閣雖髙猶不
見㡬重山水㡬重雲
　　　夏夜宿西園酒醒聞雨二首
飛蟲繞燭夣逥遲荷葉齊鳴雨一池不爲素紈猶在
手定疑秋夜乍寒時
　　　又
人睡蕭蕭院落空未秋愁巳怯梧桐夜長猶幸西軒
雨一半聽時在醉中
　　　靈岩琴臺
羙人玉琴何處遊遺譜寫入風泉秋落葉無人登舊
榭滿山明月烏啼夜
　　　聞笛
横吹纔聽淚已流寒燈照雨宿江頭憑君莫作関山
曲亂世人人易得愁
　　　慰周著作悼亡
笑披紗扇憶當年只有卿卿㝡得憐今日料應花不
住夜燃相伴室中禪
　　　山寺冐雨還西廓
栗葉翻翻滿寺秋出門風雨未全收自慙騎馬非閒
客可是山僧不觧留
　　　蘇李泣别圖
丁零海上節毛稀幾望南鴻近塞飛江盡白頭相别
淚少卿留虜子卿㱕
　　　江上偶見
阿姬不畏晚寒多緑舫紅衣栁下過滿浦秋荷已零
落如何猶唱采蓮歌
　　　過保聖寺
隔江寒霧隱樓䑓逺逐鍾聲放艇来亂後不知僧已
去幾堆紅葉寺門開
　　　王七招飮余遊紫藤塢值雪失期
孤舟山水雪晴時㸔到梅花一萬枝東崦題詩西崦
醉等閑忘却故人期
　　　江上送客
春風江上蕩舟過垂桞垂楊拂浪波惆悵今年頻送
客長條欲折巳無多
　　　期諸友㸔范園杏芲風雨不果
欲㝷春去怕春休又值春隂不得遊寂寞西園風雨
裏杏花比客更多愁
　　　宫女啚
女奴扶醉踏蒼苔明月西園侍宴迴小大隔花空吠
影夜深宫禁有誰来
　　　逢張架閣
花落江南酒市春逢君㱕騎帶京塵一杯相属成知
已何必平生是故人
　　　山中春暁聽鳥聲
子規啼罷百舌鳴東窓卧聽無數聲山空人静響更
切月落杏芲天未明
　　　與親舊飲散出抵城西客舎賦寄
呉王廢苑草青青一騎今朝發野亭誰道别君行路
逺去時人醉到時醒
　　　過山家
流水聲中響緯車板橋春暗樹無花風前何處香来
近隔崦人家午焙茶
　　　雲山樓閣啚
碧樹香䑓錦繡連畫師應見亂離前如今風景那堪
寫廢寺空山鎻暮烟
　　　始自西山移寓江渚夜聞雨有作
客身移宿浦雲東孤舘殘燈與舊同夜静空江無落
葉雨聲驚不似山中
　　　晚過浦
春水何長春日短沙鴨交眠緑莎暖晚過橋西不見
人野梅零落江梅斷
　　　歎庭樹
偶移弱質傍庭臯風露離離巳便髙翻笑園中栽樹
者十年猶未長蓬蒿
　　　雨中春望(時在圍中)
郡樓髙望見江頭油壁行春事已休落盡棠梨寒食
雨只應啼鳥不知愁
　　　夜齋見螢火
拂竹縁莎復點苔夜窓無月見飛来舊書亂後都抛
却懶就微光更展開
　　　湖上見月憶家兄
望月思兄意轉迷孤㠶應宿楚雲西夜深愁向湖邉
立爲有寒鴻相並棲
　　　逢呉秀才復送㱕江上
江上停舟問客踪亂前相别亂餘逢暫時握手還分
手暮雨南陵水寺鍾
　　　送劉将軍
朔風吹沙復吹雪笑觧呉鈎初欲別酒酣擊筑和悲
歌将軍出関車騎多
　　十宫詞
　　　吳宫
芙蓉水殿􁮑廊東白苧秋来不耐風教得君王長夜
醉月明歌舞在舟中
　　　楚宫
雨去雲来十二峯渚宫樓閣暮重重細腰無限空相
妬不覺瑶姬夣裏逢
　　　秦宫
宫閉驪山靜管絃翠華巡狩去經年掖庭無用恩難
報願上蓬莱采藥船
　　　漢宫
酒醒金屋曙河流碩賜銅盤一滴秋他日君王作仙
去瑶池猶幸得同遊
　　　魏宫
翡翠明珠入貢頻承恩長占鄴宮春至尊莫信陳王
賦那得人間有洛神
　　　晉宫
盡日南風永巷開羊車去後玉堦苔誰知天上無人
地亦有城南小史来
　　　齊宫
帖地黄金襯襪羅苑中市罷合笙歌有人觧誦西亰
賦添得樓臺火後多
　　　陏宫
五斛青螺一日銷迷樓深貯萬妖嬈衆中誰觧留車
駕風浪如山莫渡遼
　　　唐宫
玉笛聲殘禁漏長雲屏月帳醉焚香五王宴罷皆㱕
院大𬒳空閑一夜凉
　　　次韵春日謾興四首奉酬外舅逹翁
老去風情似樂天恨無張態抹朱絃一春酒病稀遊
賞啼鳥鶯花共悵然
　　　又
水邉䈴幙逺籠花遊女時時出浣紗記得横塘沽酒
處畫船明月載琵琶
　　　又
雨多池舘草毿毿酒色寒銷舊舞衫燕子似憐芲落
地殷勤長帶軟泥㗸
　　　又
菖蒲葉老芷花新地暖鴛鴦護水紋不上髙樓無逺
恨江南春盡草如雲
　　　回文
風簾一燭對殘花薄霧寒籠翠䄂紗空院别愁驚破
夣東䦨井樹夜啼鴉
　　　春日懐江上
一川流水半村花舊屋南隣是釣家長記㱕蓬載春
醉雲籠殘照雨鳴沙
　　　又
新蒲正緑乳鳬鳴水沒魚梁宿雨晴看近清明沉種
日野人何事不㱕耕
　　　醉仙啚
酒滿長生癭木瓢花開仙舘宴春宵飛瓊何事堅辭
飲應恐清都誤早朝
　　　觀奕啚
錯向山中立看棋家人日暮待薪炊如何一局成千
載應是仙翁下子遲
　　　江村即事
野岸江村雨熟梅水平風軟燕飛回小舟送餉荷包
飰逺斾招沾竹醖醅
　　　偶睡
竹間門掩似僧居白荳花開片雨餘一榻茶烟成偶
睡覺来猶把讀殘書
　　　舟歸江上過斜塘
漫漫村塘水沒沙清明初過巳無花春寒欲雨㱕心
急嬾住扁舟問酒家
　　　西齋庭前海棠
寂寥銀燭與金盤睡足簾前怯暁寒不是詩人賞幽
興雨中深院有誰看
　　　次張仲和春日漫興
蘇小墳前桞似烟秋千人静夕陽天獨騎欵段㝷詩
去嬾逐㸔花衆少年
　　　與內弟周思敬晚過鴈蕩僧舎
同過溪橋日欲晡逺林殘葉似栖烏照公院裏堪留
宿已有梅花有酒無
　　　白傳湓浦啚
相逢淪落緫天涯舟泊湓江近荻花逐客青衫自多
淚傷心不用怨琵琶
　　　陶榖驛亭啚
酒䦨使騎趣㱕時羞殺江南一曲詞借問驛亭相見
者風流何似党家児
　　　客夜聞女病(時在錢塘)
歲盡㱕期尚杳然不知汝病復誰憐隔隣児女燈前
笑客舍愁中正獨眠
　　　秋江晚渡圗
鷓鴣飛盡一洲蘋㠶帶秋雲度逺津底事愁看畫中
景昨朝曽送渡江人
　　　夜中有感二首
少壮無歡似老時身窮寜坐苦吟詩卧思三十年来
事一半間関在亂離
　　　又
倦僕厨中睡巳安以燈呼起冐霜寒酒醒無限悲歌
意不覔書看覔劍㸔
　　　徐記室謫鍾離㱕後同登東丘亭
同上髙亭一賦詩喜逢君是謫㱕時不然此日登臨
處應望天涯有逺思
　　　将赴金陵始出閶門夜泊二首
烏啼霜月夜寥寥囬首離城尚未遥正是思家起頭
夜逺鍾孤棹宿楓橋
　　　又
烟月籠沙客未眠歌聲燈火酒家前如何纔出閶門
外巳似秦淮夜泊船
　　　舟次丹陽驛
沽酒来㝷水驛門隣船燈火語黄昏今朝始覺離郷
逺身在丹陽郭外村
　　　正月十六日夜至　京師觀燈
天街爭唱落梅欹■絳闕珠燈萬樹羅莫笑遊人来
軷晚春風還似昨宵多
　　　夜聞雨聲憶故園花
帝城春雨送春殘兩夜愁聽客枕寒莫入郷園使花
落一枝留待我㱕㸔
　　　早至　闕下候朝
月明立傍御溝橋半啓宫門未放朝騶吏忽傳丞相
至火城如晝曉寒銷
　　　春日寄張祠部
烏衣巷口燕来時楊桞風多颭酒旗逺客金陵遊伴
少㸔花慙比去年遲
　　　左掖作
小殿珠簾散栁絲■東宫初退講筵時不材未敢修
封事把筆■題應教詩
　　　雨中登天界西閣
青山樓閣楚江東身在蒼茫晚色中故國自遥難望
見不関春樹雨𬈑濛
　　　呉中親舊逺寄新酒
雙壷逺寄碧香新酒内情多易醉人上國豈無千日
醸獨憐此是故鄉春
　　　又
爲念春来客思悲欲教一醉對花枝那知飲量新来
减不似江亭㸔妓時
　　　宿圓明寺早起
客起燈前夣尚迷滿樓殘月曉峯西應知野寺非山
店只聽鍾聲不聽鷄
　　　送郭省郎東㱕
金陵児女踏春陽金陵客子正思郷一盃况復送春
去目斷飛花江水長
　　　又
桃葉渡頭聞唱歌孤㠶欲發柰愁何君㱕是我来時
路山水無多離思多
　　　四月朔日休沐雨中
送春風雨苦潺潺得告今朝免綴班卧聽鳩啼花落
盡此身如在故園間
　　　送哲明府之新淦
花落春衫試剪裁石頭城下楚㠶開憑誰爲報清江
吏夌雉鳴時縣令来
　　　逆旅逢郷人
客中皆念客中身唯汝相逢意更親不向登前聽呉
語何由知是故郷人
　　　寄丁二侃
江頭斜日草初薰目斷㱕鴻隔楚雲舊宅因君相近
住毎思家處獨思君
　　　題虞文靖公書所賦鶴巢詩後
玉堂罷直鬂如絲華盖岡頭戴笠時丁令去来滄海
變人間零落鶴巢詩
　　　戴叔鸞入夏江山啚
㱕隱初辞薦辟章西風黄葉滿車箱青牛只識山中
路不是無心向洛陽
　　　客中憶二女
毎憶門前兩候㱕客中長夜夣魂飛料應此際猶依
毋燈下看縫寄我衣
　　　晚晴逺眺
楚天無物不堪詩登眺唯愁動逺思秋樹江山人别
後夕陽樓閣雨晴時
　　　寄徐記室(徐久客京師予至已東還)
惆悵江東日暮雲我来君去苦離群不知此日君思
我還似當時我憶君
　　　寄家書(時客越城)
底事郷書累自脩路長唯恐有沉浮還憂得到家添
憶不敢多言客裏愁
　　　聞人唱呉歌
楚人不觧聽呉歌我獨燈前感慨多記得通波亭下
路畫船㱕去雨鳴荷
　　　雨中過山
春雲晻靄澗奔渾風雨行人過一村不似家山深竹
裏乳鳩啼午未開門
　　讀史
　　　晏嬰
一裘身着久經年禄米分炊㡬户烟盡說大夫能養
士却於尼叟惜封田
　　　啇鞅
徒誇闒戰衛華軒渭水何䏻洗衆冤想到出亡無舎
日應思不用趙良言
　　　儀秦
二子全操七國權朝談從合暮衡連天如早爲生民
計各與城南二頃田
　　　藺相如
危計難成五歩間置君乕口幸全還世人莫笑三閭
懦不勸懐王㑹武関
　　　平原君
朝歌長夜舘娃春緫爲妖姬戮諌臣何事邯鄲貴公
子能因躄者殺佳人
　　　范雎
紛紛傾奪苦多謀得勢還懐失勢憂丞相不湏嗔蔡
澤此時當問老穣侯
　　　范増
不識興王自有真尊前示玦謾勞神當時誰道翁多
智不及王家老婦人
　　　張子房
不握兵權只坐籌苦辭萬户乞封留縱令不早㝷仙
去天子終無賜醢謀
　　　賈誼
㓙吉何由鵬鳥知才髙暫謫未湏悲秋風不洒梁園
淚宣室寕無再見時
　　　董仲舒
■奏文章直殿廬茂陵還復訪遺書寂寥猶抱春秋
傳誰問江都老仲舒
　　　李廣
猿臂将軍本自賢㶚陵醉尉竟難全不聞當日王孫
貴重到淮隂賞少年
　　　田千秋
功名何必任才謀遇合逢時便可收髙寝郎官頭巳
白一言悟主即封矦
　　　王章
外家勢重直言稀京兆書陳蹈禍機合浦老妻湏莫
怨絶勝卧病死牛衣
　　　楊雄
執㦸三朝老從臣從来無意據通津如何晚把玄經
筆却爲新都著劇秦
　　　馬援
浪泊㱕時憶少遊炎蒸終復困壷頭漢庭豈少英年
将衰老南征苦自求
　　　袁安
洛下人家懶去干閉門僵卧雪漫漫立朝不附薰天
勢應爲平生耐得寒
　　　荀彧
晚惜􁂍弓勢已難空期魏武作齊桓猶縁死沮奸雄
意竊鼎遷延到五官
　　　二喬觀兵書啚
共憑花几倚新粧王女隂符讀㡬行銅雀那能鎻春
色觧将竒䇿教周郎
　　　期袁卿見過因出失值寄詩謝之
非関逺出負幽期自是江邉枉掉遲誰道空逥君恨
切未應如我到家時
　　　宿蟾公房
一禽不鳴深樹烟明月下照髙僧禪獨開西閣咏清
夜秋河欲堕山蒼然
　　　陌上見梅
陌頭一樹帶風沙零落寒香日欲斜車馬紛紛誰睱
㸔當年只合種山家
　　　東㱕至楓橋
故人當日送登畿此地停舟醉落暉慙愧臨河舊攀
栁尚留青眼看人㱕
　　　江行
家家漁網暎逥橋春水初生沒樹腰客路江南烟雨
裏緑蕪芳草恨迢迢
　　　戯和徐七見寄卧聞隣槽酒聲之作
春瀉粦槽入夜聞逺疑泉響隔松雲題詩爲問醒眠
客㡬滴還䏻醉得君
　　　見燕至
初来如報社前春好宿茅簷伴客身莫入江南舊庭
院杏花風雨緫無人
　　　背面羙人啚
欲呼囬首不知名背立東風㡬許情莫道盡師元不
見傾城雖見畫難成
　　　對梨花
素香寂寞野亭空不似秋千院落中卧對一枝愁病
酒清明今日雨兼風
　　　和楊余諸君在謫中憶徃年西園聽歌
花落名園罷醉遊故人無復舊風流呉郷莫歎無謌
聽若使聞謌意更愁
　　　重過南寺㝷悟公不值
我是鈞天夣覺人憶来松下似前身老僧何去袈裟
在落葉斜陽滿室塵
　　　過流通院二首
僧懶開門見客遲空林流水日斜時欲留詩句知曾
過我後来㸔竟是誰
　　　又
橘柚林中薜荔垣幽㝷㡬度入秋園雖然老衲無聞
見猶勝相逢俗客言
　　　風雨早朝
漏屋鷄鳴起濕烟蹇驢難借強朝
天却思春水江南岸閒聽蓬聲卧釣船
　　　孔明
莫恨流星堕渭濵出師未捷巳沾巾天應留取生司
馬㱕作他年取魏人
　　　張昭
長史難忘昔受遺塞門投老苦憂時孝㢘猶有當年
意不遣真從介子推
　　　王猛
軍門𬒳褐異隆中抱䇿㱕秦竟事戎猶喜遺言真有
識不教留馬向江東
　　　謝安
談笑新亭鼎不移坐籌強虜在枰棋平生事業從客
得莫道無心屐折遲
　　　韓子
自古南荒竄逐過佞臣元少直臣多官来瀧吏休相
誚天要潮人識孟軻
　　　題宋徽廟畫眉百合啚
百合無殘六合塵汴宫啼鳥怨無人不知風雪龍沙
地還有啚中此様春
　　　題湘君洛神二啚
祠前脩竹楚山青風珮時来過洞庭月夜莫弹瑶瑟
怨夫君不見有誰聽
　　　又
晚歩方洲拾翠㱕不愁風浪濕仙衣彩雲一减無㝷
處應逐陳王去馬飛
　　　雨中暁卧
井桁烏啼破曙烟輕寒薄𬒳落花天閒人晴日猶無
事風雨今朝正合眠
　　　又
香斷牀幃冷未開雨窓寥落滿櫺苔休輕一枕江邉
睡抛却腰金喚得来
　　　久雨
水長已到折磯頭江天雨来殊未休鸕鷀鸂䳵暁争
喜楊桞杏花春自愁
　　　閠三月
不湏愁寫送春詩芲比常年落最遲添得一分春色
在天應憐我惜芳時
　　　晚立西浦渡
鬂絲微映釣絲輕水葉驚風細浪生誰見晚凉人立
處數株楊桞一蟬鳴
　　　題孟浩然騎驢吟雪啚
西風驢上倚吟䰟只到龎公舊隱村何事䏻詩杜陵
老也頻騎叩富兒門
　　　江上雨中
江漲随漚欲到門濕雲依樹易黄昏幽居常日無来
客何况瀟瀟雨滿村
　　　客舘夜見亮師畫上有余吕二山人詩
上人啚畫故人詩相見燈前夜雨時無限雲山與烟
樹緫含秋色是相思
　　　海上逢王常宗雨夜同宿陳氏西軒
故人散盡獨君存風雨相逢海上村尊酒飲䦨言不
盡更留餘燭照黄昏
　　　過北荘訪友
淺水平沙凍鴨眠秋聲和過石橋邉㝷君兼得㝷詩
興野樹江雲欲雪天
　　　題畫
落日青山影在沙鏡湖波凈過荷芲雲間樹底參差
屋借問誰家是賀家
　　　得故人書知未入■亰因寄
曽約春深到鳯臺君今不到只書来滿緘離恨床頭
放一度相思一展開
　　　題王翰林所藏畫蘭
春到懐王舊渚宫沙棠舟去水烟空孤叢不有幽香
發應沒江邉百草中
　　　不見花
㸔花無計作閒身塵土餘杭暗度春不見花開莫惆
悵花飛還得免愁人
　　　錦㠶涇
水繞荒城桞半枯錦㠶去後故宫蕪窮奢畢竟輸■
交長保秋風一幅蒲
　　　楓橋
畫橋三百暎江城詩裏楓橋獨有名㡬度經過憶張
繼烏啼月落又鍾聲
　　　烏鵲橋
烏鵲何飛月自明恨通銀漢水盈盈夜来橋上呉娃
過只道天邉織女行
　　　兩妓
李姢張態雨嬌姿傳得香名在白詩當日罇前澷歌
舞使君家自有楊枝
　　　短簿祠
下馬空林問廟扉衣冠寂寞掩塵幃不能復使桓公
怒莫恠年来祭客稀
　　　聞王翰林使蕃
碎葉城邉積雪明彈筝峽水逺人行巳聞賛普知臣
順不似前朝作舅甥
髙太史大全集卷之十八
　　　　　　　　　　　呉郡髙啓季迪著
　　　　　　　　　　　南州徐庸用理編
　　七言絶句
　　　京師同宿左掖朱嘗約至江上見訪
風雪　亰華憶舊逢候朝同聽鳯樓鐘還鄉何事翻
離阻春樹春雲隔九峯
　　　又
曽期訪舊到江沙惆悵參差過落花大樹村中休重
問野人求食已移家
　　　宣和所題畫
御翰親題賞畫工棘枝野鳥怨秋風那知囬首宣和
殿物色凄􁡾與畫同
　　　題張太常金華白玉山房啚
石氣春生化白雲滿林瓊草卧羊群太常他日㱕来
日身老應同萬石君
　　　次韵遜庵春日謾興
春事匆匆過海棠只愁春去欲顛狂雜英滿地憑誰
拾合作熏爐百和香
　　　送徐山浩師還郭二首
欲共㱕舟懶入城再三難判别時情聊題詩卷投君
袖相伴秋江此日行
　　　又
客巾僧衲影翩翩同逐秋風上别船賴得江㠶無樹
隱相望直到暮城邉
　　　和遜菴効香奩躰
揚州夣斷十三年底事猶存未了縁不見擁鬟簾下
立斷腸騎馬過門前
　　　又
曽㸔梳頭傍玉臺後堂春曉翠屏開重㝷未省雙文
去只道羞郎不出来
　　　東丘蘭若見枇杷
落葉空林忽有香踈花吹雪過東墻居僧記取南風
後留箇金丸待我嘗
　　　夜雨
不是覉人是木膓怕愁不敢憶思郷醉来獨㓕青燈
卧風雨從教滴夜長
　　　題畫
滿壑春隂滿澗苔茶烟起䖏薜帷開山童頻報𫾣門
客緫爲催詩索畫来
　　　紅梅
春暈氷綃倚竹低羅浮却似武陵溪詩人從此来相
覔雪滿空山不復迷
　　　瓶梅
竹外相逢見素芲手携數朶喜還家雨窓今夜無明
月暫托寒燈照影斜
　　　池亭對竹
秋隂弄色護池亭群玉山横翡翠屏鳴鶴迎風時一
唳先生髙枕夣𥘉醒
　　　題三香啚
羅浮洛浦與瀟湘三處離魂一本香夣斷月明秋渺
渺縞衣何似翠裙長
　　　西山幻住期看梅花雨雪不果
詩人本似道人閑偶負幽期不岀山只有梨花舊時
夣夜随明月到林間
　　　又
梅花宜向雪中㸔屐滑翻愁雪未乾惆悵山房深竹
裏一樽誰與破春寒
　　　又
翠竹休啼怨不来滿林風雪滿身苔此花不是繁華
種只合空山獨自開
　　　題桂花羙人
桂花庭院月紛紛按罷霓裳酒半醺折得一枝携滿
袖羅衣今夜不湏熏
　　　雪中喜劉户曺見過
滿城春雪禁花開愁對寒窓欠酒杯喜子逺䏻来慰
我扁舟不肯過門囬
　　　春暮西園
緑池芳草滿晴波春色都從雨裏過知是人家花落
盡菜畦今日蝶来多
　　　雨中閑卧
床隱屏風竹几斜卧㸔新燕到貧家閑居心上渾無
事聽雨唯憂損杏花
　　　又
青毡素榻小窓空慙愧安眠感歎窮多少人愁泥滑
滑曉衝風雨客途中
　　　晚陪張水部過西橋隔城望見諸山
晚上西橋送客行隔城遥見衆山晴望山還恐山相
笑坐守書幃不出城
　　　送李丞之㱕安
苕花微雨落秋汀一路青山棹㡬亭預喜哦詩無俗
吏兩松相對縣丞㕔
　　　春日憶江上
桞下春潮沒舊磯草堂猶在掩荆扉如今㱕夣休爲
蝶化作輕鷗度水飛
　　　金進士宿江舘阻雨連夕
落花風急野無舟喜爲茅齋㡬日留却愧江邊春酒
薄不能慰子客中愁
　　　又
莫辭同宿掩書幃兵後蕭條故舊稀預恐明朝風雨
歇滿江春水送君㱕
　　　江舘夜雨
㝷常夜雨睡㝠㝠底事今宵只自醒一枕蕭騷孤獨
暗此聲元在客中聽
　　　田舍夜㫪
新婦㫪粮獨睡遲夜寒茅屋雨来時燈前毎嘱児休
哭明日行人要早炊
　　　畫犬
獨児初長尾茸茸行響金鈴細草中莫向瑶堦吠人
影羊車半夜出深宫
　　　登白蓮閣貽㓜文
思君曽此望西州誰信㱕来得共遊只是當時舊山
水如何重㸔不勝愁
　　　讀周記室荆南集
生别猶疑不再逢楚天雲樹隔重重愁来讀盡荆南
藁風雨空齋掩暮鍾
　　　贈真上人
花下携琴見此僧自言開法在金陵十年江海遊應
遍老去空山對一燈
　　　寄沈矦乞猫
許贈猫奴白雪毛花隂猶卧日初高将軍内閣元無
用自有床頭却䑕刀
　　　青城先生戴笠啚
暫脫朝冠白髪輕南村群犬莫相驚行吟不覺逢山
雨但聽瀟瀟葉上聲
　　　夣㱕
何事頻頻夣裏㱕只縁未慣客天涯覺来不見家人
面恰似前朝始别時
　　　又
忽夣還家上楚船来時舊路只依然家人不識関山
逺有夣何因到我邉
　　　蜀山書舍啚
山月蒼蒼照烟樹碧浪湖頭放船去隔林夜半見孤
燈知是幽人讀書處
　　　寒夜逢徐七
松下柴門宻雪封故人驚喜夜相逢明朝㱕棹還當
别莫聽楓橋寺裏鍾
　　　題文靖公墨蹟後
清朝文雅孰称雄我已生年後此公今日亂離江海
上獨㸔遺墨涕秋風
　　　乕丘
望月登樓海氣昏劍池無底鎮雲根老僧只恐山移
去日落先教鎻寺門
　　　逢故人子
道傍忽見爲躊躇流落飢寒䘮亂餘久客無人觧相
念傷心思廣絶交書
　　　題道上人墨梅
笛裏寒梢蕋自開㡬年風雨不生苔山窓夜半禅初
定應喜無香觸鼻来
　　　衍師以懐幼文詩見寄因次其韵
題詩爲我謝湯休莫作人間逺客愁爲報㱕期湏記
取松陵江上鱠鱸秋
　　　題遜菴墨菊
獨留鐡面傲霜遲秋蝶来㝷莫自疑湏信陶翁醉㱕
後西風塵土滿東籬
　　　丁孝簾約中秋泛舟予過婁東竟留飮孫卿
　　　池上
擬向江潭夜放舟却成騎馬習池遊但逢有酒皆堪
醉月色初無兩様秋
　　　春日次北郭故人寄韵
風多舟小滯㱕人飛絮茫茫暗晚津酒滿壚頭花滿
店今年不見洛陽春
　　　讀半山絶句有感因效其作
寺裏園中緫倦行閑眠㸔得燕巢成豈無酒伴同騎
馬落日風吹花滿城
　　　立春試筆
九十日春今日始春盤春勝巧同新從今日日㝷春
去似我閒人有㡬人
　　　薔薇花
黄葉林中綘蕋開窮隂不道艶陽回空房雨裏㸔如
笑應喜今朝有客来
　　　元夕聞城中放燈寄諸友
江邉殘雪閉寒扉坐戀梅花未觧衣却憶今宵滿城
月㸔燈人醉踏歌㱕
　　　次金二彦正韻
孤榜逍遥欲入城桞風莎雨暗江程煩君别後殷勤
記莫更逢人道我名
　　　得袁卿書知赴湖廣
聞君去歳客昇州近得書来却倍愁自說去程今又
逺望郷應上武昌樓
　　　過保聖寺贈隆上人
湯公寺子陸公隣𣏌菊畦巟夜雨頻莫訝相過偏不
厭白頭禪客是詩人
　　　讀徐七北郭集
一卷忻㸔故友詩詩留人去喜還悲西窓夜雨燈前
儥不似連床對咏時
　　　題理髪羙人啚
桐風朝動内園枝吹亂花前髮幾絲石後理梳羞未
出怕人猜是倦粧時
　　　林下晚歩
荒徑空林落葉聲㝷常唯有野人行如何授簡梁園
客詩句時来此處成
　　　託流人寄書家兄
不遇流徒謫戍邉家書那得去人傳今朝信發何時
到路隔鴒原有㡬千
　　　和婁秀才㸔梅
聞将瘦影伴吟身水際黄昏竹外春莫訝此翁偏賞
戀愛梅自古属幽人
　　　行樂
冠觸花梢露濕衣暁因行樂到南圻日髙霧散春江
曲緑滿平田雙雉飛
　　　寒食逢杜賢良飲
楊桞無烟江水長隣家風雨杏餳香逢君共把金陵
酒忘却今朝在異郷
　　　晚過清溪(史言陏人/張䴡華於此)
王謝池䑓兩㟁空水禽爭哢夕陽中䴡華妖血流難
盡化作荷花别様紅
　　　黄荃子毋兎
陽坡日暖眼迷離芳草春眠對兩児誰道嫦娥曽作
伴廣寒孤宿已多時
　　　呉别駕宅聞老妓陳氏歌
白髪相邀出後㕔莫辭爲唱雨霖鈴如今人盡怜年
少誰肯同来特地聴
　　　出郭舟行避雨樹下
一片春雲雨滿川漁簑欲借苦無縁多情水廟門前
桞遮我孤舟半日眠
　　　過湖舟中望寺
出浦平波忽逺開隔湖烟樹有樓䑓㱕舟未得㝷僧
去空聽鍾聲寺裏来
　　　江上晚㱕
渺渺雙鳬落晚沙一江秋色艶明霞逢人不用停舟
問大樹村中即我家
　　　題瀑布泉
千山雲頂一泉飛仰面時驚雨濕衣彷彿香爐峰下
看滿溪紅葉訪僧㱕
　　　羙人啚
秋千庭院閉青春背立誰曽見得真莫道不言思憶
事欲言還說與何人
　　　春暮
春寒楼上下簾齊鵜鶆徧臨客耳啼淡月殘燈天欲
曉故園㱕路夣中迷
　　　深院
風細桐花落井欄池荷新長大如盤閉門無客摇鈴
索半篋閑書讀易殘
　　　春睡啚
粧殘嬌睡帯餘醒鸚鵡當窓不敢驚誰信上陽宫內
女一春愁絶夣難成
　　　題芭蕉士女
秋宫睡起試生羅閑向芭蕉石畔過怪底早凉欺匣
扇夜来葉上雨聲多
　　　題董卿啚
花落呉王故苑西客亭風雨聽鶯啼今年又負行春
約畫裏㸔山不忍題
　　　題趙魏公馬啚
校尉當年執䇿迎千金逺購貳師城一㱕天廐嗟空
老立仗元来用不鳴
　　　題妓像
不見秋娘今㡬年楚雲湘雨思悠然月明樓外天如
水猶憶梁州第二篇
　　　和王畊雲與愚庵倡和詩
灌花移石不辭勤苔潤流泉雨後新一塢緑楊鷄犬
靜老来欣作太平人
　　　又
欲望城西禮白雲數峰蒼翠晚𥻘𥻘誰知邂逅東㱕
客亦是香山社裏人
　　　夣余唐卿
路隔城臯萬里関何由得見故人還燈前夣裏匆匆
見猿呌楓林月在山
　　　離江舘一月有感
憶得離家一月期天邉明月半圎時遥知此夜閨中
望比着他宵分外悲
　　　過湖南舟中卧作
野客分携水店前浪平舟穩稱酣眠午鷄啼䖏前村
近過盡平湖㡬曲天
　　　踈竹三禽啚
棘枝踈瘦竹枝低三鳥寒多毎並棲月落山空秋夣
斷不知誰箇最先啼
　　　見花憶故園
春色先從天上来花枝盡發鳯凰臺不知别後郷園
樹寂寞書窓開未開
　　　贈杜進士児端二首
骨琢清氷目剪波生児若此豈湏多杜郎還作真男
子愧我無才爲作歌
　　　又
不貪梨栗自相親識是君家舊友人更待十年應長
大功名當見太平春
　　　城南謾興二首
春冷園林未到鶯初晴稍稍綻山櫻懶夫不負東風
意也起㝷芳入寺行
　　　又
錢墅韓園處處池盡多芳草少花枝眼㸔新第皆蕪
沒何况将軍出許時
　　　送張雲門畫竹
臨池書罷換鵝文餘墨猶堪寫此君一段湘娥廟前
意淋漓秋雨共秋雲
　　　題松雪翁臨祐陵草䖝
宣和遺墨畫難工唯有王孫筆意同莫問呉宫與梁
苑一般草露覆秋䖝
　　　巨然小景
隔溪山閣映秋開坐久鍾聲度水来遥指石橋村樹
秒一僧歸䖏是中苔
　　　中秋無月無酒
桂樹香寒掩畫樓江雲黯淡蔽中秋道人莫喚姮娥
出照見空樽却轉愁
　　　苑翁畫雙竹
不學篔簹滿谷栽兩竿斜拂楚烟開應縁苑叟吹横
玉喚得雙飛碧鳯来
　　　卧病夜聞隣兒讀書
月淡梧桐雨後天伊吾聲在北窓前誰知隣舘無兒
客病裏聽来轉不眠
　　　題紅拂妓
花枝不鎻後堂春夜半長安旅邸貧棄去老奴從此
客可怜小妓亦知人
　　　栁塘飛燕
身輕不柰晚多風春盡逥塘落絮空楊桞隂迷三十
里畫樓何處捲簾櫳
　　　滚塵馬圗
千里㱕来苜蓿春五花和汗衮香塵青絲暫觧從天
性多謝黄門老圉人
　　　仙山樓觀圗
霧閣宵閒脉望飛月明露重濕珠衣仙人莫入芙蓉
舘花暗迷人不得㱕
　　　春隂
風雨将殘雪又来春隂二月未䏻開紅花白蕋都妨
却只有青青一院苔
　　　送僧震赴亰省師
孤雲飛傍五雲遥　亰國㝷師興去饒明日春寒江
上路雪花應雜雨花飄
　　　題徐熈三䖝圗
雉蝶雄蜂各治心逐香窺艶競相㝷南園雨過紅芳
歇輸與鳴蜩占緑隂
　　　題荔枝練帯
雨後蠻枝錦果肥華清貢罷驛塵稀山禽自繞枝頭
啄疑是宫中舊雪衣
　　　題陸掾
風送書聲出晚林始知隱士在雲深抱琴入谷那辭
逺欲覔幽人一賞音
　　　題許瀾伯三䖝圗
宻脾未滿報衙頻蠧化初成傅粉新誰道爭芲群隊
裏長吟還有獨清人
　　　閶門舟中逢白范
十載長嗟故舊分半㱕黄土半青雲扁舟此日楓橋
畔一褐秋風忽見君
　　　田家慶壽圗
花滿苑堂映綵衣開門暁放鶴雛飛隣翁壽畢共扶
醉恰似春来社飲㱕
　　　題山水
一塢茶烟隱翠㣲漁樵来慣客来稀溪頭樹暗飛花
盡初聽人家響杍機
　　　十二月十七日夜偶成
一床詩思繞梅花月墮西窓欲起鴉可是年来無逺
志夣魂中夜不離家
　　　聞諸遊城北女冠院㸔杏花
聞踏春晴覔彩霞鳯笙吹向女仙家劉郎醉後殷勤
㸔不是玄都觀裏花
　　　雨後偶讀王待制詩
客窓踈竹雨凄凄把卷燈前讀舊題此日殷勤如㑹
面不知君在夜郎西
　　　池上納凉
畫欄斜度水螢光荷葉荷花各有香團扇不摇風露
下秋應先借一宵涼
　　　客舎春暮
酒醒閒寫送春詩細雨殘花尚一■莫向天涯望芳
草客愁多似去年時
　　　閏三月有感
非関騎馬踏塵埃病眼昏昏自懶開江上酒徒應共
笑經春不作㸔花来
　　　又
緑樹殘鶯偶一鳴聽来方觧憶山行今年不是逢餘
閏巳過春光半日程
　　　祭邜九日
酒熟如何菊未開小園荒徑獨徘徊不随賔客登髙
去只恐愁因望逺来
　　　題畫送人㱕覲
相望益逺益傷神落葉浮雲暗度津底事過江柔櫓
急故郷知有倚門人
　　　樓上
古寺閑窓映竹開雨聲初斷鳥聲来春風似念無花
㸔逺送飛紅到硯臺
　　　醉後贈張架閣㱕自　亰㱕
　山雪洒乕皮韉萬里歸来動隔年莫説中原
事相逢且共酒家眠
　　　管夫人墨竹
晨開粧鏡有青鸞寫得當年舞影㸔零落彩雲何處
夣鷗波亭上正春寒
　　　荅王仲㢘
我遊山寺山䏻迴君卧圍廬不肯来惆悵欵冬花樹
下一樽今日共誰開
　　　四皓圗
髙山深谷事悠哉何事猶思太子来擬向秋風歌一
曲紫芝黄鵠緫堪哀
　　　題湘君圗
悵望南巡竟不還淚和湘雨暮班班湏知竹死愁方
盡莫恨秦人便赭山
　　　倪元鎮墨竹
倪君好畫復躭詩瘦骨秋来似竹枝前夜夣囬如得
見𥿄窓斜影月低時
　　　王架閣家畫馬
草草髯奴紺緑衣王家好馬詫新肥觧鞍閑立斜陽
裏應是城南賭射㱕
　　　巳亥初度(時年三十四)
風雨空齋誦蓼莪今年初度客中過人生七十㝷常
壽未過還憐一半多
　　　過北塘道中四首
未得㸔春愁不禁此日聊復試幽㝷行人入村花宛
宛吠大隔水樹深深
　　　又
春水滿田如一湖入田放艇㸔鵞雛女郎祠下野花
雜老子門前沙樹孤
　　　又
若欲㸔春春色稀亂後何處有芳菲晚鶯啼歇野寂
寂雙樹家邉人獨㱕
　　　又
渺渺一逕兩陂間楊桞初發水潺湲驚魚忽散人影
近啼鳥時来春意閒
　　　夜雨江舘寫懐二首
愁觧㝷人不得辭小窓踈竹雨来時江湖今夜全家
客猶勝飄零兩處思
　　　又
漠漠春寒水繞村有愁無酒不開門青燈盡角黄昏
雨客共梅花併斷魂
　　　讀韋蘇州詩
掃閣焚香晝卷帷緑槐踈雨夏初時客幽何物䏻消
遣一帙蘇州刺史詩
　　　送丁孝㢘之錢塘就簡張著作方貟外
江邉同客亂離餘逺别那堪近歲除若見故人詢旅
况知君觧說不煩書
　　　金徴士玟雨中見過留宿一首
夜窓同聴雨中猿風物凄凉異故園舊事堪愁今懶
說相㸔不是觧忘言
　　　東皐林下
荒逕空林落葉平㝷常唯有野人行如何授簡梁園
客詩句時来此䖏成
　　　遊幻住精舎
寒扉斜向竹間推此日重来是幾迴行遍空林僧不
見慰人憐有一株梅
　　　效香奩二首
青瑣初空别恨長綉茸留得唾㾗香簾前月出無人
拜只有秋千影過墻
　　　又
開過東窓百葉桃琵琶塵滿縷金槽欲呼小字𫾣粧
閣誰出相迎放剪刀
　　　江上逢舊妓李氏見過四首
玉筝紅燭艶春羅慣向高堂聴汝歌今夕相逢爲重
唱孤舟江冷月明多
　　　又
多謝停舟共一巵石州謌罷各低眉南園舊日同聴
客零落如今剰有誰
　　　又
誰識䏻哥舊散聲愁中聴處尚分明玲瓏酒罷休催
去月落江潮尚未平
　　　又
平常歌舞不䏻間多在青春甲第間借問年来還到
否朱門風雨㡬家関
　　　九月八日對菊
預向籬邉把一杯黄花多意已能開不憂風雨明朝
阻懶逐時人闘折来
　　　舟行晚過張林
望山㡬欲去㝷幽此日雖来不暇遊一棹黄昏過山
下踈燈絡緯滿林秋
　　　送葉山人
歲晚麻衣冐雪寒高歌欲去醉長安山瓢行負知何
有半是詩丸半藥丸
　　　冬盡無雪連日大風寒
枯桒鳴曉北風乾舊暦闌珊欲罷㸔㡬日凍眠猶望
雪野人憂麦敢憂寒
　　　慰徐參軍䘮子
天上麒麟去莫覊千年亭上夕風悲勸君不用情鍾
甚即是當年未有時
　　　㸔梅漫成三首
江草初生江水流便覺春色惱人愁雪晴家家叩門
去不見梅花應不休
　　又
江邉寺裏一梅樹㡬度勞人相候開無情今日未肯
發有興明朝還㸔来
　　又
野人不省愛梅好棄在荒籬荆棘邉細雨東風欲零
落我来相見一澘然
　　　夜至陽城田家
東津渡頭初月輝南陵寺裏逺鍾㣲主人入夜門未
掩蒲響滿塘鵞鴨㱕
　　　陳宫
春風叁閣綉参差狎客爭陳璧月詞㡬度醉濃嬌不
起景陽楼上曉鍾時
　　　贈醫師徐亨甫
録得龍君舊献方杏花春雨閉山房病家㡬度来相
覔㭑下遥聞煑术香
　　　杏園圖爲沈日新先生題
絳雪紛紛滿翠條扣門都是病家邀如今不用施方
藥聞得芲香疾自消
　　　慰人悼亡
朱字箜篌委網塵月明不見理絲人鏡䑓窓下櫻桃
樹應是當時折剰春
