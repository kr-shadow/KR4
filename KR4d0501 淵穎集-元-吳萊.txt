#+TITLE: 淵穎集-元-吳萊
#+DATE: 2016-06-11 12:25:13
#+SOURCE: github.com/kanripo/KR4d0501 master 942dc50f                
　　　　淵頴吳先生文集序
　　　　太上有立徳其次有立功其次有立言三者不同苟有焉
　　　　皆足以立乎天地之間而無愧於為人矣自丗之言者陋文
　　　　章之習而髙徳行之士伸一人於千萬人之上其意将以懲
　　　　夫末流之敝云爾非所以顯道神徳行也古之聖人徳脩於
　　　　身矣而又欲天下皆如吾身之脩也豈惟天下皆如吾身之
　　　　脩哉而又欲後丗皆如吾身之脩也天下盡乎人矣吾身可
　　　　以及之後丗非止乎今也吾身烏得而及之是則吾徳之所
　　　　𬒳而吾功之所樹者亦斬矣然聖人必欲使天下後丗皆有
　　　　以及焉則立言其可少哉六經聖人之文也所以為天地立
　　　　心為生民立命為萬丗開太平者非細故矣由是以降苟非
　　　　申韓之刑名管商之功利儀秦之捭闔孫呉之隂謀楊朱墨
　　　　翟老莊釋氏之淫辭邪說則凡是非不詭於聖人者其於人
心丗教豈盡無所禆益哉翰甞讀賈諠董仲舒之文而恨當
丗不能盡用及觀揚雄之太玄法言又歎時人少有知者以
為豪傑之不遇大率如斯故不待論其言之傳否而深為有
國者惜之南北混一以來　朝廷太平之治垂及百年仁恩
福澤結在人心而紀綱法度􁋚不能無弛先生當延祐天暦
之間甞慨然有志當丗之務矣其擬諭日本書蓋其十八時
所作也人謂其有終軍王褒之風其論守令鹽筴楮幣事逮
今十有餘年執政者釐而正之徃徃多如其說先生析辭指
事援筆頃刻數百言馳騁上下要不失乎正雖處山林未甞
忘情天下使其在官守言責之列推眀古者所以立極成化
之道為吾君吾相言之當不止是也而先生命不與時偶器
不求人售素又羸弱多疾未中歲而蚤卒今之著于篇者殆
猶未盡其緼也初浦江有宋儒者曰方韶父先生師法為學
宻院都事前進士青田劉基序
浦陽仙華諸峰蒼翠萬仞其嶄絶峻㧞之形瑰詭䧺特之状
金華北山不能過也故其氣之清㳤靈秀蜿蟺磅薄而鍾為
名世文儒者固宜有之若存雅先生方公翰林待制栁公則
其人也最後深􁑄先生吴君立夫出焉立夫氣禀尤異負絶
倫之才自其少時讀書日記數千百言下茟為文如雲興水
湧二先生深所畏愛者也故方公以孫女妻之而且盡傳其
學焉凡天文地理井田兵術禮樂刑政隂陽律暦下至氏族
方技釋老異端之書靡不窮考含其英咀其華扵經史之學
益研精䆒其指歸故彂為議論文章滔滔汨汨一瀉千里如
長川大山之宗夫海嶽也如千兵萬馬㗸枚疾馳而不聞其
聲也嗚呼壮㢤他人恒苦其淺陋立夫獨患其宏博者也庸
詎非仙華神秀之所鍾而能若是耶惜其蚤世莫淂少見于
時僅嘗一用春秋薦不弟遂隠居講學從逰甚衆凡經指授
悉有可觀扵是大肆其力扵學問文章而卓乎不可及矣嗟
夫彼其僥倖一官乗時射利而無片言隻字可傳于世者其
視吾立夫䧺文偉論馳騁于司馬子長劉向揚䧺之間者是
果孰為失得㢤必有能辨之者今門人髙苐宋君景濂不忘
其師子雲之侯芭昌黎之李漢也收拾遺文若干卷徴予序
引夫文豈待序而傳者㢤然玉韞石輝珠蔵川媚異時僊華
山下有光燭天者必遺文所在也尚何患其不傳㢤承事郎
太常博士致仕東陽胡助謹序
淵頴呉先生集序
人之所以成名者三曰道徳文章技藝皆不可以無師道徳
以為之根榦文章技藝以為之葩華枝葉生而知之者間世
或出人不能皆也苟無師焉如矢之無弓如汲之無綆如醫
之無方如車之無御如越人之燕而無為之導矢無弓雖見
而不能造汲無綆雖欲而不能得醫無方雖知病而不能療
車無御雖有馬而不能同越人之燕而無為之導則不阻扵
江河必迷扵岐路雖抗其心神羸其筋骨終不能以徑達故
噐備矣必諧之以律呂然後可以成聲音物有矣必将之以
禮樂然後可以致鬼神兵足矣必律之以曲制然後可以平
邦國是故摶土為尊而畫之與犧象不異而不可以盛酒未
嘗由乎鈞陶也削木為弓而􁇀之與彤玈不異而不可以穿
革未嘗由乎􁃴括也人之欲成名而無師焉亦是之類矣予
甞悲今之為文章者皆不如古及見宋君景濂而心服之甞
為敘其文集以命後進又每慨歎輿圗之廣生養休息非一
二世何太平遺老􁂗盡漠乎無有繼者而天獨私扵宋君也
及今年宋君以其師呉先生之遺文若干卷示予予一讀而
駭再讀而敬三讀而不知神與之接融融瀁瀁不知其旨之
樂之詠之歎之也扵是乎乃知宋君之所以過人者有自来
也昔者孟子謂離婁之明公輸子之巧不以䂓矩不能成方
圎師曠之聦不以六律不能正五音堯舜之道不以仁政不
能平治天下唐栁子謂今之世不聞有師予雖與呉先生同
為浙東人而各里其里無事不相来往不及見吴先生今得
偶宋君扵覉旅且囙宋君而得見呉先生之文乃知浙河之
東以文章鳴扵世者無時而乏故竊自慶而為之序且陳其
不可無師之說庶有禆扵後来者㢤文林郎江浙䓁䖏行樞
者所宗知名之士如侍講黄公待制柳公皆出其門晚得先
生尤竒其才而以斯文望焉先生貌寢陋言語若不出諸口
而敏悟過人得於天性少甞從族父㓜敏家竊取書觀之族
父知而叩之靡不成誦博聞强記與之㳺者皆自以爲不及
㑹有司舉進士遂以春秋中郷試北至燕東浮于海好爲瓌
竒雄偉之觀見人固守章句意頗陋之然則先生之所負抱
者爲何如哉惜其學不見於用而丗之知者鮮也門人宋濂
懼其泯而不傳廼彚次其詩文爲集若干卷俾翰爲之序烏
乎翰昔受教於先生竊觀先生之所以用其心者期以立乎
天地之間無愧於爲人焉耳烏暇較一丗之短長哉故論而
序之信是集之不可不傳也先生諱萊字立夫至正十有二
年秋八月二十六日門人金華胡翰謹序
淵穎呉先生集目録
　苐一卷
　　大㳺賦　觀日賦
　　羅浮鳯賦　歎疾賦
　　起病鶴賦　狙賦
　　定命賦　尚志賦
　　索居賦　貧女賦
　苐二卷
　　觀星君像圗　讀列子雜題
　　送鄭獻可并寄周公甫　觀宋季崖山事蹟
　　早秋寄宋景濂　泰山髙寄陳彦正
　　胡仲申至　觀景拄杖歌
　　觀鄒嶧山刻石墨本　讀謝玄卿遇仙記
　　送鄭氏叔姪北㳺　應仲章寄書至
　　題富春關将軍廟　題張麗華侍女汲井圗
　　題寳津騎士校馬射圗　題姚文公草書杜詩
　　問五臓　題清莭䖏士卷
　　白髪辭　黒海青歌
　　觀林霆致日經　大食缾
　　時儺　大人自嶺南囬
　　望黄眀逺墓　宜𪷟子觧渇水歌
　　六祖蔵髪甕子圗歌　聽李仲宏說石門貪泉
　　北方巫者降神歌　花蘂石茟架歌
　　題醉搏乕圖　題巴船出峡圗
　　觀眀皇羯鼔錄　觀古鏡記
　　夘山石螺子歌　觀龔氏所脩古棋經
　　劉無雙歌　倭人摺疊畫扇歌
　　題劉琨鷄鳴舞劒圗　讀書
　　飲酒　黄布幬歌
　　夜觀古樂府憶黄眀逺　觀沈玢續仙傳
　　𬗋絲盛露嚢歌　題蓮葉舟及海槎二圗
　　憶方子清　椀珠伎
　　宋度宗書慶夀宮扇　觀吴中雜詩及愽古圗
　　憶吴伯雍摘阮寄歌
　苐三卷
　　蜂分　客夜聞琵琶弹白翎鵲
　　陳彦理以石經見寄　見園丁縛花
　　題𬗋芝圗　題張莭婦卷
　　題東坡載酒堂　貞女引
　　得大人書賦寄宣彦昭　次栁博士五洩紀㳺韻
　　效方子清儂言　題承氏家蔵古錢
　　送宣彦昭北㳺　白鼻騧
　　宋景濂㳺五洩　題潘莭婦卷
　　送鄭浚常北㳺　喻東泉學道止酒
　　次栁博士寄友詩韵　觀禹柏圗
　　寄吴正傳　觀掖垣日記
　　送樓彦珎并寄宣鄭二生賦𥙷怛洛迦山圗
　　送俞觀光赴調亰師　送宋景濂樓彦珎歸里
　　登卧龍山望海亭　脉望
　　詠小児髙馬圗　浦陽十景
　　雨晴　盜彂亞父塚
　　劉龍子歌　劉仲卿上昇歌
　聽客話呂安撫夏貴雜事
　　衞将軍歌　五洩可築室賦此属陳彦正
　　題宋綬㬌徳鹵簿圗　雙林觀傅大士頂相
　　題護法寺壁枯木　㳺金華山三洞
　　謁抱朴子墓　秦皇繫纜石
　　叅寥泉　謁王右軍遺像
　　陽眀洞　次胡仲申雲門紀行韻
　　花園老卒歌　讀趙江漢舊事
　　讀穆天子傳　題畫墨梅
　　題林塘秋晚圗
　苐四卷
　　宮人戲嬰圗　粤山白鵲
　　聴揚元度說宣和内宴　寄喻國輔張宜之
　　閱李鐵槍本末　讀漢武内傳
　　題温日觀蒲萄　懐戴子夀寄翁君授
　　眀月泉　吉祥寺
　　病齒　王滹南太山石室
　　閱先賢圖及漢雜碑　寄陳生
　　題鄭北山雪竹賦　西域種羊皮書褥歌
　　觀管子内業　題漢一字石經
　　和陶淵眀咏貧士　望會稽山
　　次定海候濤山　泊道隆觀
　　次韵姚思淂　泛海書所見
　　初海食　望馬秦桃花諸山
　　觀張循王戦䖏　人問海上事以詩荅之
　　讀叅同契　傳子建夢淂句為續此詩
　　聞虞紹宗為文學掾　杜䳌行
　　題韓蘄王湖上騎驢圖　萝巖南老人
　　山中人　尋釋子若空不遇
　　畫馬行　效梁簡文宫体
　　桺博士訪宿山中　送俞子琦赴鄱陽
　　柳博士示欎金三脊茅蓍草三物
　　江南曲　鞦韆行
　　讀諸子　荔枝行寄王善父
　　明月行　寄張子長
　　書都城舊事　姑蘇臺歌寄方飬心
　　遣兒諤就學　觀梁四公記
　　書忠忠蕳公家傳　瓊花引
　　哭妙觀上人　婁約法師玻瓈瓶歌
　　昭華琯歌　古侠客行
　　觀昭陵六駿圗　東呉行
　　女殺乕行　揚子江頭遇仙行
　　送典史楊文仲　烈婦行
　　月出東林窓上疑梅花影　秋日雜詩和黄明逺
　　栁林罷獵　都城寒食
　　從丞相花園入慶夀寺　漷州
　　滄州　次韵傳適道乕陂閘舟中
　　思仙詞　乗月渡荆門閘
　　新開河口望東嶽　皂角林觀劉錡戰䖏
　　風雨渡楊子江　送方飬心歸餘姚
　　聞胡汲仲先生没　寄栁博士
　　寄吴正傳　一咲
　　范蠡宅　烏震古錢
　聽客話熊野山徐市廟　題青山白雲圖
　　題李西臺詩
　苐五卷
　　論倭　形釋
　　改元論　改元論下
　　秦誓論上　秦誓論下
　　孔子不貶季札論　與黄眀逺論日夜食書
　苐六卷
　　与黄眀逺論左氏二事　与傅嘉父論杞
　　讀戰國筞　讀韓非子
　　讀公孫龍子　讀孔子集語
　　書張良傳　哀喬生辭
　　哀張生辭　哀趙季良辭
　　李仲舉岑尚周哀誄　哀史生辭
　　哀趙子有辭　朱氏新注隂符經後序
　苐七卷
　　与黄眀逺論樂府雜說　三墳辨
　　伯夷辨　樂正子徴鼎辨
　　甬東山水古蹟記　周正如傳攷序
　　古職方錄序　古職方錄後序
　　関子眀易傳後序　妄箴
　　躁箴　敖箴
　　惰箴　塩官箴
　　庸田箴　韶石銘
　　秦坑銘　春秋臺銘
　　磻溪銘　試劒石銘
　　蚩尤賛　盜跖賛
　　季子觀周樂頌　漢武帝射蛟頌
　　百里奚讃　接輿賛
　　古碣石辭　許先生哀頌
　　張定傳
　苐八卷
　　釋迦方域志後序　春秋繁露後題
　　胡氏管見栁宗元封建論後題
　　大樂玄機賦論後題　續琴操哀江南
　　大蜡樂歌辭　黄隱君哀頌
　　觀生堂銘　樓玉汝墓碣
　苐九卷
　　古琴操　三彭傳
　　潘生傳　韓䝉傳
　　傳氏夏小正注後序　南海山水人物古蹟記
　苐十卷
　　讀唐太宗帝􁐊　詰玉靈辭
　　竄宜楙辭　葛天氏牛尾八闋樂歌
　　馬仲珎誄　春秋胡傳補說序
　　吴氏戦國筞正誤序　石陵倪氏雜著序
　苐十一卷
　　石塘胡氏文抄後序　范氏筳篿卜法序
　　唐律删要序　儉觧
　　春秋傳授譜序　春秋世變圗序
　　春秋舉傳論序　孟子弟子列傳序
　　宋鐃歌騎吹曲序
苐十二卷
　桒海遺録序　古詩攷錄後序
　陳氏大衍易數後序　泰階六符經後序
　　王氏􁐊圍要訣後序　天隱子注後序
　急就章觧後序　樂府類編後序
　春秋釋例後題　春秋繤例辨疑後題
　春秋折衷後題　春秋權衡意林後題
　春秋通旨後題
附錄一卷
　淵穎先生碑　謚議
淵頴呉先生集目録
　　右　先公遺槀以卷而計者賦一詩三文則八総為
　　一十有二而目録附錄别又各為卷先公平生銳意
　　立言雖疾病纏緜而未嘗一日廢其業故其蕳編日
　　盈而月繁先公之殁至是盖二十六年矣中更兵燹
　　之變士諤恒負之以竄山谷間然幸靈物撝訶單牘
　　片削皆無霣墜今干戈稍定士諤與弟士謐年皆半
　　百䈥力日衰恐一旦即死愳或致泯没輙謀思有以
　　刻諸梓先公之門人唯金華胡翰仲申宋濂景濂從
　　㳺為最乆仲申逺寓太末莫克致之適景濂抱疢家
　　居因槖其槀以屬焉景濂遂摘其有關學術論議之
　　大者以所作先後為序備勒如上餘未刻者其多不
　　啻三之二物力單微而不能俱也復繕謄之以蔵于
　　家嗚呼先公之文可謂至矣語其深厚則海涵而地
　　負語其變化則風霆行而蛟龍升語其雅且古也則
　　商敦在庭而竹書出冡四方之士類能言之有非末
　　學之所能盡賛唯刋騭次苐不可不知也囙僣陳諸
　　萹首以諗夫後之人焉男前婺州路金華縣儒學教
　　諭士諤再拜謹識
　　　　　　　　　　　　　金華後學宋璲謄冩
淵頴吴先生集卷之一　門人金華宋濂編
　　大㳺賦(并序)
毗陵道士盛允升東㳺㑹稽予聞其風神頴異𬒳服蕭爽盖
将自是而汗漫六合者也張君子長約同送之賦用是作遂
題曰大㳺
夫何一髙士兮獨曠視乎八區朝吾車之夙駕兮夕予至扵
清都仰天路之迢遞兮挾陵陽而與俱遡剛風而頫倒景兮
浮沆瀣而噏青霞蜚㢘起而前導兮􁀎靊霳使後驅素蜺夭
矯而為纓茀子神鳯離褷以掲旟恍大㳺之所㦄兮撫四海
其無家唶塵濁之不可以止息兮吾将抵乎崐崘之遺墟嗟
東轅之我蹞兮探宛委之嵌穴帝禹告予以所蔵兮彂濤江
之漲雪登桐柏之嶄巖兮瞰赤城之嶱􁬃飊蓬嶠而我欲徑
到兮恐蜃樓之明滅歘南轉而弭莭兮過灊霍之層峰放盛
唐之匯怒兮梁魚鼈而踊蛟龍掎巫峡之臺觀兮莽峨嵋之
雲松泝丹丘予㝎不死兮躋羽國以從容曶浩歌而西邁兮
適金天之沃野遵黄河而趿石室兮王母𬒳髪以嘯䖏尋泰
一與九嵕兮貫華隂之幽岨招韓衆而許度世兮固肉人之
弗遑遽覩廼北折而亟去兮出鴈門之嚴寒恒嶽緜亘乎不
絶兮縋碣石扵㳽漫捜赤舄扵遺榛兮簸樓船乎狂瀾候鷄
鳴而直上日觀兮吾特痛夫僊學之艱難伊天地之晦冥兮
倐陵谷之遷徙邅女媧之陮阜兮頋嵩少之􁗮起經陽都之
酒家兮嚌王屋之石髄披河上之靈筌兮擿􁇀園之奥指惟
小别而千齡兮復一瞬以萬里劃狐鳥之丘垤兮洞蟪蛄之
年紀心委蛇而自神兮形曠蕩其離滓信吹萬之不同兮恒
抱一以終始胡乆居乎寰内兮欲絶出扵大荒扳建木而與
爲􁃋降兮絙鐵鏁扵無傍瞻帝車之中運兮闖閶闔以上征
屈軒轅之踡伏兮耿招揺之燿鋩引弧井之壘落兮炫奎璧
之圗章繙龍漢之寳暦兮徹欝繿之神郷幸寘身扵一氣兮
卒齊夀扵三光宜凡夫之穢濁兮又孰契夫大道而翶翔自
放懐扵天外兮眇累塊扵千億惕世途之嶮巇兮戹蠭螘之
營役豈耽名而嗜利兮或酣酒而溺色諒金石之銷泐兮竟
丘壟之堆積唉吉雲之鉅藪兮緤歩景而我服歎甘露之靈
罋兮和水玉以為食彼筞精之有書兮吾尚懼夫骨籙之弗
得将蘂珠之不逺兮盡蝌蚪而莫識懿周流而至此兮聿笑
傲以言旋樂自然之日月兮攬無鞅之風煙壓洞庭之浩渺
兮屣林屋之聮緜龍威蚴蟉而跱踞兮寳鎮晃　而瑛鮮廼
霄峥之欲枿兮覺鼎竈之猶燃爥大還而蟾蛻兮擊小有以
鶴翩躬虗無而不宅兮味澹泊以為淵䓁古今扵一軌兮混
生死其同鄽儼坐在而立蜕兮藴執𬒮与拍肩真山澤之一
臞兮夫豈論乎三墨暨九仙固道術之所致兮曷曲謏而䆒
旃馳箋語而往訣兮却永存扵上玄
　　海東洲磐陀石上觀日賦
粤東㳺乎海􁆪兮得偉觀扵陽阿登盤陀之疊石兮路㟪􁥕
以巍峩天雞號而夜半兮暾欲出扵重波恍玄幕之沉黒兮
惚火輪之蕩摩緬羲和之有御兮扶木㷸其将花渺湯谷之
不可以里兮届髙春其㡬何嗟世寰之安在兮尚昧㝠而未
旦睹帝車之邪迤兮耿星宿扵霄漢漸島屿之奣鮮兮益淼
茫而㳽澷恐闤闠之猶尓夢寐兮類蟄蟲之惽亂胡乾極之
牽掣兮儼機軸之翕張固隂泉之龡烱兮煥􁋛燧之奮颺煒
踆烏之㸌煟燦爛兮渇喙解羽藐以迭碭戫爥龍之燬焫颯
昱兮熾頟煽目　其方􁑂縣燔鏡之熒灼炭熺兮鮫人泉客
劀濯有光振赬鼓之焱熽炫煇兮北落壁壘　嶙前行指綵
虹之抱戴珥璚兮璀錯爣　􁁴綢遹皇想朱鳥之次舎軌度
兮豁逹藺轢　閜燿鋩乗寒澇潮水之傎倒推盪兮散曉赮
霞氣之轇轕彩章廼蜚騰扵寥霩兮竟瞑眩扵混茫繄髙抗
乎氛曀兮僅啓眀之獨爍歘逺麾之黂爝兮遽群動之盡躩
川后潜精而窟蔵兮海童覷曜以犇愕鮫鼉揚鬐撥鬛以悠
漾兮鴻鶴刷毛挟翅而陵薄莽琅琊之躋臺兮㴐鯨山而晝
其􁝘也閴羅浮之瞷井兮滉蜃穴而夜其爚也迅夸娥之杖
䇿兮懼追逐而莫之跳逴也怒魯陽之揮戈兮恠盤礡之弗
吾䂓彠也惟圭臬之可測兮奈隙駒之焉託恒鞠眀而䆒曛
兮遂壮凋而老鑠昔聖賢之有法兮寔盖渾之同天矧錬石
而凝質兮復㫁鼇而鎮淵将渤澥之鑿竁兮淪谷底而迭燃
抑崐崘之　峙兮繞巖腹而互旋豈文身黒齒之俯迩所出
兮貫祼壌以相連或崦嵫濛汜之逺壓所没兮罄汃國之窮
壖歎嚴冰與嬲雪兮曠古莽之鮮覺常眠惕重蒸与疊爇兮
焮炎丘之毒瘴霾烟諒衆人之懵陿兮特蜂螘之撲縁偉小
児之辯智兮雖睿哲而勿宣彼凡俗之多故兮遇曙朝而即
􁓨誠旦晝之梏亡兮嚮晦昬而暫定紛仕學之攘争兮集農
商之鬪迸淫末作以相資兮侈利心之百穽儻桑榆之不復
滅沒兮盡奪時而力政願欝儀之恒若溟涬兮庶保躬而固
命噐曉籌而催闢兮警宵柝而告静信舉筴而豫知兮幸聞
鍾而深省何觀瞻之不足兮重徙倚以盤桓光巳通扵一躍
兮影奚候扵三竿逯層溟之畢露兮屹東霍之巖峦念列仙
之獨往兮扼羡門扵波瀾劃孤嘯而陟降兮撤蒙蔀以忻歡
頋秦越之邈不相及兮又焉論夫逺近扵長安
　　羅浮鳯賦(并序)
羅浮鳯者海南小禽也家君自嶺嶠囬挈之北上予嘉其身
負文采㧞去幽阻而欲自售其羽儀也是知士之抱道徳懐
文章無微不聞無逺不達豈肯乆滯扵天涯海角之墟而遂
已乎雖然予愧多矣乃為賦曰
惟海邦之異産挺羽族之光華育火徳而有燿控離垣以為
家迆赤土之重漲眇丹丘之僻遐頋性命之淺薄特般桓扵
烟霞原夫自南自北載蜚戴止蜚不妄集捿必倒跱青飾衣
衿紺流爪觜信鳳薮之多竒類龜臺之所使吮夕秀扵𬗋芝
嚼寒香扵瓊蘤雖斥鷃之同羣固鸞皇之䓁羙扵是本山川
之迢逓羡體氣之自然胡虞衡之弗及隔瘴癘以能全戒羅
氏而弋舉命鳥夷以籠遷望上林而奉進䟦神嶽以増妍念
安期之蓄養受抱朴之矜憐守一枝扵嶺木得數粒扵嵓泉
曶獸圈之可近任虵􁆪之長捐尚蓬蒿之改觀何鼎爼之容
羶當其𬗟南國之蒸爍泝古龍之沉隘冝禀賦之尔殊渺狼
昏>之昬昧祼黒質而無繒甕鱗軀以弗靧柰屋居之何有望
魚鼈而犇沛胡鷦　之種族獨黼黻以藻繪矧鞦莎而臆蘭
匪距金與羽芬獻麗容而自媒炫靈表而冈害将尤物之移
人豈凢禽之一槩若乃考黔嬴之所毓鍾品彚而降祥負英
姱而可貴閟草莽而愈彰心恒馳扵北闕跡曷屏扵東崗薦
董賈之術業熾淵雲之辭章偉畎谷之文翟諒備采而有光
逖炎洲之孔鷸或聚冠以見戕幸全生而特遇肯䖏逺以囬
翔儻遲延扵歳月恐滅没扵殊荒然則偶時景之和暢䟦閶
闔以凝竚稽師曠之𥙷經驗冶長之辨語感軒閣之㘅圗副
舜庭之率舞聲格磔而應弦勢盤旋而列簴祠爰居而眩惑
奏鶡雀以咲侮卵條支而必致毛拂菻而曷舉彼尋常之猥
陋雖籬落其若阻相盛徳之休眀謂萬里而来覩是故士當
貴而自重世何嫌扵䖏卑罄山谷之巢穴奓朝廷之羽儀仰
天地之廣大㧞聖賢扵窮覉極英材之衒鬻忍道徳之擲遺
惻朔風以吹壄慘寒雪以刮肌屹碧梧而弗實挺篁竹以無
枝鼓乗傳之壮志藴弃繻之妙姿柰負貳之乆梏窘侏儒之
長飢庶飛搏扵鵬路終飲啄扵龍池尚兹鳥之吐數遂厯言
而詠斯
　　歎疾賦
伊天地之常運兮何我生之遘屯罹終歲之竒蹇兮斵一元
之㳤醇莽門徑其委草兮凄户牗以疑塵寘冠衣而不理兮
念動履之艱辛揆世寰之有植兮本胎氣之禀育粤襁抱而
多戹兮謂乳湩之不足胡肌髄之朘削兮僅側身而于陸矧
食飲之稀薄兮略餔麋扵鼎餗頋廬伍之同䖏兮雜悲歡与
慘哭唶寒暑之中人兮逞菑淫而瘅毒諒膠轕之無已兮竟
沉痼而反覆尚何藥之起予兮幸我神之来復惟聖人之所
慎兮儼前訓之蓍龜信軀命之寔切兮曷戦兢而自持柰衰
風之竊彂兮挟沴血以侵欺漸黄槁而痿蹶兮致漦泗以殿
屎髙山　其傷陽兮痛壊木之無枝廣澤淤而積隂兮懼窮
魚之弗移儻湔腸而浣胃兮特湯齊之我遺庶扶形而矯摩
兮固臾扁之可期當田野之蕭索兮曶雪霜之交摯彼蠢翹
之有知兮廼坯蟄而日閟龍何潜而弗蜚兮蠖何屈而弗肆
相昆蚑之各以其時兮豈長臝之多懟晝犇躩而亟思兮夜
睅鰥以忘寐人痾攻螫而戕賊兮世恙灌熏而顛躓煽狐狸
之老姧兮舞鬼蜮之遺智恐病危之或然兮臨淵谷而増惴
紛遂古之𨳩物兮實鉅靈之毓龢精日月之照爥兮竅風雷
之噓呀寘頭顱而上峙兮象山嶽之巍峩縣肺臓以中居兮
通脉絡若江河盖全軀而至貴兮冝攝􁱓以享遐肯莭宣之
乖逆兮恣榮衞之慝訛搏羽苞而覔燧兮殆憢焫之見加揚
凌桮以攪沸兮雖金石其謂何彼衆人之豐碩兮胡衰我而
黴瘠舉世競扵塗隧兮獨床祍以栖息矧一旦之即安兮置
事功而弗獲恐後日之併無此身兮虚名實而冈績緬嵩少
之有隱兮曰烟霞之膏肓指龜筴之可簭兮懐椒醑而降祥
彭祖傴僂而下窺兮尚援藤乎若驚接輿跰􁗎以自鑒兮窘
霖雨而肆狂漢史病而留滯兮感封禅之從行唐傑憊而悲
憤兮賦棠梨以惋傷頋真材之豈不爾遇兮恍景燿之弗彰
笯鸞翎而使飛兮􁞥驥足以待􁑂况我躬之蹭蹬兮愈遲暮
以潜蔵惜脩名之未立兮笑髩髮之先霜抗龍文之鼎鼐兮
擿􁈇首之鞶嚢吾尚擬夫列仙之可學兮佩丹訣而不敢忘
　　起病鶴賦(并序)
予少多病嘗作病鶴賦以自况盖言呐然如不出口身退然
如不勝衣後雖稍自振扵時亦不克也然其槀巳不存矣嗚
呼予病乆且痼其尚可以未起乎起之在我而巳扵是復作
起病鶴賦并以示知我者
伊元造之播物有九臯之靈禽禀幽心扵藻質𣪚縞翅与玄
衿掎嵩丘之石室瞰蓬島之清潯眇八紘扵一舉曠千里之
遥臨然而山多歳隂野積氷雪老松無柯百草肅殺圎吭塞
喑弱胫摧折赤精眵昬纎趾蹩􁋧胡志向之殊卑尚光儀之
迥㓗匿平林而羃迷壓臣壑之谺裂是以前詹怳敞後顧襂
褷投蹤灌木憇影沙坻静非馴擾動若􁁌覊俳佪蕭索躑躅
險巇奈世氛之混濁憶天路之孤危望鴻鶬而不及慜燕雀
之陵欺俯争枝扵斥鷃逺絶軌扵長離頋雲海之日隔窘稲
粱之恒飢幸樊籠之匪觸豈繒繳之来施亦何恙之不巳廼
厯年而留兹至若髙歩自怡嘯呼同侣拉颯思奮踉蹡起舞
風生則虗曠露隕則凄楚拊青田之故巢睨華表之遺柱夷
采薇扵嵓谷憲含糗扵環堵駟蹇剥而罕逢鴻激亢以多忤
唏胎化之尚然睠帝郷而延竚抗衆彚而不群懼終身之畸
旅扵是韜養既乆栖跱載寜土木内蓄火金外形梳理碎玉
劀除殘腥羡門許其彳亍玄俗惜其竛竮擿武丁之寓篆彂
緱嶺之蔵經服仙人之上乗擁太古之遐齡故能一洗塵滓
直遡寥廓仰拂𬗋宮廽翔金閣過夷羊扵南維窺壁壘扵北
落濯長河之奔流凌倒景之照爚導素蜺之飄掦攖鶉鳥以
距攫躔建木之絶標嚌神芝之竒藥然後希一真而永固超
無極而磅礴曰復予之本𥘉竟誰辨其所至之垠鄂惟天地
之一指忽古今之紛更人何窮而不逹物何悴而不榮将人
物之多變豈禽鳥之異情苟相時而能動雖䖏困而必亨是
故邦治身出身顯道行奉周廬扵旦夕視萬乗若友生負文
章之綺麗馳論議之崇谹一賜則眀珠白璧再竉則三事九
卿方觧兹之舊縶庶息我之前黥可無心扵禄位終不日而
蜚鳴大舜来鳯扵樂奏宣尼致麟扵文成聊援毫而興起又
孰不仰徳而聞聲
　　狙賦
我觀世間何異厥狙狙公執技役我庭除投瓜齕果豢飬飽
腴牽繩拽鏁奮躑嘯呼側身舑舕恐􁑔足跗　項矐矆變幻
首顱動囙頥指静類橜株怳惚錯愕滿堂盧胡粤自童㓜𬒳
彩弄雛長跳短躩嬉戲有餘忽然壮强精幹猛軀急操襲取
智慮畢輸亦復病苦顦顇困臞徉顛詐死靈藥在壷豈或老
衰涕泗垢洿曲顒傴臏鳩杖給扶相彼仕逹綽有時譽巧張
郷評䧺􁨅宦衢文馳觚櫝武執㦸殳横施爪距憤磔牙鬚髙
門縣薄伺候趑趄豪戚勢卿語話囁嚅白􁈇獻議銅龍握樞
摸稜唐手霹靂漠苻升堂踞坐呵喝擁驅弃律舞法鞭梏刻
刳神姧出沒拉彘扼貙頑貪奊戾盗鹿攘羭貴与利期貨貝
其儲寵則驕至䟦躓同塗膠目塞耳禠冠裂𥚑行遭僇辱泣
赴刑辜載觀冨盛擅尓里閭經營家室粉飾體膚連檣白粲
負郭黄淤沼池魚鼈塒檻鴨豬業可必得事在必啚姱奢服
履湎液杯杅窮聲絲竹極色麗姝弗農崇廥匪賈積帑自晨
及暮鴻弋兔罦分房割奥誶帚徳耡齒霜㘖齾舌電　嘘侵
貧併弱欺懵侮愚春花秋葉更菀逓枯先咲後號去車就􁠂
胡然比附竟作暌孤餒㢤氣力孰不丘墟當其為人尚有以
娱殘骸㫁胔螻螘鳶烏或者為鬼抑又可歔鱗肌角鬛魑魅
䕫魖一時之頃幸不汝拘衆人盡然殆不我誣周公之衣勉
强曳婁呉王之矢巧捷速殂身何置䋄手且捋荼疇云智譎
有是勤劬假靈木客通怪山都雖則多幻盍忘爾𥘉呼嘑兹
世莽矣一區視其有作意在覬覦悲驩交禪福禍並趍小苛
可略山嶽弗殊治安何玩兵亂卒瘏暴秦殄楚劲越戕吴三
國鼎立材勇與俱龍􁈇鳥蛇陽陣隂謀五胡雲擾羌羯相屠
弓弩甲旗北騎南艫椎􁀎㪣批却􁏛骨軱攻戰圍噤形勢亢
虚塞關在前慎不可踰衺孽在後淪胥以鋪時風哀樂史筆
賞誅醫國無術鑄人曷模天開地闢四海蘧廬人消物盡萬
世斯臾惟狙抜己盤踞自如昔非刻狗今豈乗狐我思丗故
何計有無緝之成賦用戒薄夫
　　定命賦
昔岐周之懿哲兮垂末躅扵勾吴延州来之閎博兮秉世徳
以作摹予既禀此羙質兮叅兩間而與俱日礲礪以頡頏兮
違陋巷而適通都膺文華之𬒳體兮結儁逸以先驅翩黄鵠
之千里兮烱驪龍之吐珠掎山丘其峻峭兮汨河海之盤盓
竒材未得以自致兮恐薄俗之淪胥叱玄夫為予枚卜兮徴
吉繇以弗渝曰心逺而跡滯兮何時命之獨拘怊怊其曠懐
兮惕惕以深省收群囂扵一黙兮守不動扵真静䂓豪舉扵
鴻冥兮混牧芻乎鹿町胡魁梧之數竒兮彼樸鈍則猶天幸
遵大路豈不可兮莽荆棘使吾騁亦欲逃扵空虗兮走赤日
将焉避影聿軒騫以有行兮仍轗軻甘所屏離當世之紛紜
兮合自然扵溟涬羗造化之無象兮妙機關之翕張叢生植
之各異兮肖智愚以何常役中心之閧雜兮煽六鑿之披猖
朝奔騰靡所止兮夕偃息怳若有亡洒屏翳之淋漓兮吹招
揺之耿光曶而出扵神竒兮儵又臭腐不得當邈自古之若
兹兮哀吾生之不㳤畸汝形而益臞兮怪汝志之弥䠞言謇
澀以少味兮歩跰􁗎無所投足奮骹䶗而衆㘖兮割肯綮以
㫄觸惟先儒之談王兮固卓立以忤俗環車轍而至老兮陳
詭詩以遭逐問蘭陵悲芳草兮登邹嶧感喬木慊素衷之陻
戹兮緜千祀其芬馥彼瞢闇之弗思兮行狭邪如平陸託黄
老而險盭兮攻春秋以阿曲亂鳬鶴之短長兮衝涇渭之清
濁不率循扵中正兮毎僥倖以致夫顛覆豈昔吾之自奮兮
今獨有此沉憂託松柏之幽䕃兮招鹿麋而與儔俯環堵之
湫隘兮猶采椽之彫鎪駕柴車之朴素兮亦炫燿其華輈䓁
羮藜乎粱肉兮齊衣敝扵貂裘窮匪通其不鄙兮賤無貴以
何羞嗤予音之寡和兮譽汝噐之無不周斯視聽之既狹兮曽
不遇曠与婁麒麟出而野死兮鳴鸞鳯之啾啾幸定分之有
在兮肯他岐之往謀何艶陽之駘蕩兮破寒谷之颼飀諒勾
萌之畢逹兮雖壅閼其無由不吾用則亦巳兮况斗絶扵荒
陬終越秣以燕刷兮夫何足以自疑
　　尚志賦
惟太區之寥霩兮紛庶物之馮生藐予身之中䖏兮欎予志
而不得逞竊獨嗜此古學兮指前哲以作程味詩書之醇粹
兮獵道徳之精英悼世俗之馳騖兮吾何有乎我行将歲月
之不我与兮兀淹留而無所成沉憂以氣索兮却立而質䪥
攻蹩􁋧而狹歩兮守耵聹謂真聵䁇瞭目以霧披兮焱竒肱
而風厲堕㤗華以施簮兮縮長河約之帶翔矞皇之晻藹兮
叱麒麟使承盖神若唏而犇騰兮劒黿鼉乎濤瀬招屏翳予
擗帷兮斬蚩尤以褰斾折建木以指麾兮唉曜靈之西邁将
欲往彼鴻濛兮授予筴乎霄漢亦或悲此骯髒兮彂商歌扵
達旦溘世氛之溷濁兮嘘天籟乎崖􁏛薄髙丘以闖逺海兮
恒敞怳而不頋返何儃佪以難進兮曰　而則然顔子黙
而樂道兮曽不滿夫一簞原生澹其居貧兮尚蓬蒿之没垣
彼豈不談王術兮甘窮櫩之藐艱秉中心之皦日兮輕外物
若浮雲諒當時之謂憊兮猶千載稱其賢阽吾生之沉抑兮
将有繼乎古先炳予室之虚白兮纚予文扵太玄莽歙歘与
時化兮希噌泓而道存棄騏驥而蹀躞兮登蹇􁖨乎前軒淫
桑濮之嘈雜兮九韶嗼焉無聞固泰豆之不世出兮又何見
夫榮猨彼何人哀時命兮每嗟卑而嘆屈曷不尚予之志兮
仰孟氏之遺則繄老農之力田兮且多種而鮮穫矧竒士之
環轍兮雖凍餒其奚䘏増螢爝以日晶兮積埃壒而山嶷向
汙泥求夜光兮經刼火見垂棘惟傳險之版築兮扳南箕以
興國亦有漁厥磻溪兮擢赤鯉以予翼挺尔躬之豪崛兮肯
受人之覉勒惇鄒魯之雅言兮建燕趙之姱莭糅瓊靡而我
餐兮羅翡翠以為服秉剞劂而剸裁兮鏘和鵉以㳺息撫鴻
荒其若今兮觀六合為予窄齊窮達扵一塗兮与聖賢而同
域翩丹穴之蜚鳯兮粲九苞之翕赩将乗之以覲舜文兮孰
知予情之至極
　　索居賦
粤吾生之寡好兮恒孤陋以索居歩中庭以自念兮心抑欝
而不舒阽予身之兀䖏兮撫萬化之殊塗豈寰區之汝陿兮
杳不知其所趍惟世氛之溷濁兮尚蓬藋之蔵匿将奮迅而
激昻兮又邅廽以沉黙去衆人之佻巧兮膺泰樸以堅飭紛
荆棘之柅行兮謂卭崃其繩直肩重任之迢遥兮固邪軤之
不力儻泛駕之有求兮䇿罷駑且焉止息廵簷隙而詠歌兮
撼户􁁧以悲惻何𥘉日之成言兮乃棄予而不我即彼昔㳺
之為豪舉兮曽同䖏乎險囏羌結交以鼓勇兮肯覊圉之遑
安抗沙塵而志得兮巍弁冕之星攅既文虉之炳燿兮嗤薜
蘿以為寒仰睇逺而弗及兮莽浮雲之㳽澷俯聽幽而若来
兮哀風激夫溪湍汨寥　其無景兮甘崛強以此蟠徒離群
以蕭颯兮庶神氣之我完折松枝而拂石兮又植之以青蘭
宜道義之擩嚌兮肯肥癯之異觀董生之談王兮且有稱扵
不遇賈誼之眀治兮謫長沙而徑去将屠販之汙下兮恐紛
紛而改度逮曲學之肆行兮使吾儒之愆素古固有此渾肴
兮矧予今之馳騖寕窮達之措懐兮曰羙人之遲暮循自然
之天運兮芳草藹其彂榮倚㠝岏之絶壁兮臨萬仭之潭泓
欵淺渚以澹泞兮樂儵魚之不驚構危巢其惴慄兮恍若聞
乎鼯鼪非山林之忘反兮柰世務之所嬰手不得以竪指兮
目又何能以逃晴因㯉𣪚之乏用兮託考槃之遺聲永言抱
此幽獨兮庸詎釋夫我怦
　　貪女賦(并序)
予春秋二十有二嘗偃蹇不得志囙讀史記感甘茂貧女分
輝隣燭之語故作是賦以廣之
伊太鈞之坱圠兮敷動植扵八紘兹女蹇其居貧兮乃困苦
而不得生惟室家之蕭索兮属多難之来并空展轉其窹寐
兮魂惕惕如有驚頋儋石之不儲兮支墻屋之欹傾印䑕跡
扵床塵兮网蛛絲扵門楹胡藍縷而不完兮又機杼之無聲
凛寒風之中人兮感促織之宵鳴拂敗奩之殘蠧兮舊鏡黯
以羞眀銅釵折其半股兮亂鬟髩之縦横拈竹筐之素縷兮
箴欲澀而不行亦何心扵組紃兮况鴛鴦之能成挾故絮以
假寐兮耿寒熖扵孤檠誰哀吾之窈窕兮幸自保其堅貞嗟
父母之鞠我兮羙裳衣而蔵匿矧櫛風而沐雨兮身乃罹扵
荆棘忍須臾扵溝壑兮豈敢休乎蠶織欲一眩其盛年兮縦
粉黛而無色羌鑚穴與踰垣兮謂善淫之為惑庶容徳之可
全兮雖凍餒其奚䘏彼隣姬之纎巧兮日靚粧以登樓綴木
難之充耳兮揷翡翠之搔頭騁兹心之􁙰冶兮學趙舞與齊
謳佩堦蘭以求媚兮祇怨曠之懐憂信怙寵以取樂兮盡夙
夜扵衾禂飛瓊觴以嬌醉兮秉銀燭而懽逰恨兀兀以獨䖏
兮欲從汝以為謀細娱聿其可翫兮重桑濮之貽羞寫予心
扵溝水兮恐年華之遲暮甘蓬葆而不恥兮豈蛾眉之見妬
且絶世而特立兮逮傾城而弗窹廼蕉萃之或弃兮縦效顰
而罔頋紛来彼之柔桑兮䡖擲金扵行路苟力操乎井臼兮
微隱徳吾誰慕繄二南之彂政兮由夫婦之所椎化尚及扵
草木兮獨不撫乎􁉑嫠利遺秉与滯穗兮豈年登而啼飢儻
卒歲之無褐兮何功裘之足為慨兹道之愈逺兮指古人以
自期聊援瑟而一鼓兮遂聲之以為詩詩曰有羙一人兮東
鄰子耀金珠兮列紈綺弄姿飾髩兮匪桃伊李朝為春風兮
暮則流水曰妍曰醜兮云誰之使見肘決踵兮我樂乎此樂
吾之樂兮勿傷吾貧寵之一失兮金屋生塵固榮艶之匪望
兮又何必怨夫陽春　淵穎吴先生集卷之一
淵頴吴先生集卷之二　門人金華宋濂編
　　觀孫太古周天二十八宿星君像圗
大圜杳何極鼇柱屹不傾日月光㝡耀衆星莽縦横周天二
十八錯粲各有名荒㢤審厥象晃　奪目睛東垣青龍崛西
圉白乕獰翾飛鳥隼状偃伏龜蛇精𬗋宮自然拱銀漢無復
聲五行所經緯甘石知性情上界足官府神人居穆清韡曄
逞幻怪顤顟振鏗轟跳踉鬼脚捷舑舕獸面頳裳衣互躶襲
角鬛紛披鬇豈其太白變嬉戲類孲孾或者熒惑動威怒流
欃槍照臨多芒角躔次在縮贏揣摩過人料綵繪匪世程伊
誰駕一氣得以導九坑想像陵倒景觀㳺撫澮城虗空何宮
宇蒼莽孰莭旌毋寕秉筆際溘此埃風征凡夫本狹見四頋
惟寰瀛夜义冰澨呀羅刹炎徼瞠鮫女賣綃出狗夫㗸筯争
祗疑列宿質却混殊方氓山神對我博刻石華山陘海神靳
我畫浪捲滄海鯨天神詎可識萬古欺聾盲星占丗有軄畫
史吾奚評
　　病起讀列子冲虚至徳真經雜題八首
太虚無停運萬化緫一區機鈴妙出入氣質夐然殊春鳥春
花艷秋蟲秋草枯榮華豈我有變滅僅須臾彭殤何夀夭堯
跖孰賢愚生年甘肉食死骨委鳶烏吾知形骸在坐此力命
拘扢扢焉得已悲㢤天地爐
世間豈有極海外猶齊州日月更出没江河却同流本娥追
即死章亥步曷周蠓蚋生不乆鯤鵬背吾㳺神瀵湧滋穴巨
鼇戴蓬丘想像或可到徘徊獨懐憂南方祝髪祼北國鞨巾
裘逍遥特爾分智者善自謀
黄帝居大庭華胥甞黙存穆王望西極肆意㳺崐崘虗空乃
不閡夢覺絶無垠感變互起滅精神遽飛騫魯儒乆迷錯周
役恒囈昬蕉鹿真未辯爥龍妄相燉古莾多睡眠阜落但歩
犇幻化自来往至人寧汝論
世人有至巧何者能自然作衺出技藝行險弄機權孔周神
劒光偃師舞倡妍泰豆計木塗甘蠅觀蝨懸氣鈞但一􁐊物
化匪吾鎸洪纎各以正動植悉根天公輸制雲梯墨翟獻飛
鳶微矣執䂓矩彼夫惡得賢
神巫善相人壷子如濕灰扁鵲巧發藥季梁病弗治一形苟
脫落純氣固委虵随火出石壁泳珠没淫隈彼或蜩翼得此
猶漚鳥疑中心既怵殆外物盡坑谿幹殻即木葉皮膚類嬰
孩逺矣列姑射吾為榮啓期
古人合神物螭魅􁀒将迎蟲蛾亦麇至鷹鵰即旗旌分廬通
異類禽獸觧音聲牧正得乕心狙公識狙情羲農状牛蛇聖
徳泊無名㢘来挟犀象暴行恣狺争淳澆日以𣪚物我兩相
驚後世自魚肉傷兹横目氓
大道無崛曲多岐竟忘羊窮通偶然值倚伏焉可防枯梧元
若險白犢詎非祥棄車儒著盗墜䑕俠攻倡情慾心不滅䆠
㛰迭相攘君臣道未息服食􁓨犇亡日暄疑狐貉芹枲勝肉
梁宜㢤爰旌日喀(喀)死路傍
此日忽過隙居人恒鮮歡毫毛􁀒為我體莭欲求完大盜竊
名爵小㢘捨豆簞熊魚徒兩得利義肻兼安馬醫自不辱燕
技毋庸干時勢苟未至事功良獨難蕭條白麻履慘澹青蘚
冠長嘯荅鳴鶴北風江水寒
　　送鄭獻可南歸莆田寄周公甫
自昔道術本一原後来雜沓乃異轅粤從西漢始立傅獨守
章句稱􁑖門唐人䟽義不改舊宋代理學交相敦吾知衆儒
此間出遂指濂洛為䧺藩當時莆田有先達信爾夾漈好弟
昆彂揮聖賢本根殖評駁遷固枝葉繁典禮會通尚可志儀
章噐數疇能言居然韋編塞篋笥旋用束帛徴丘園恵施五
車却陿隘方翔千櫝徒飛騫公車奏上欠大用屋壁蔵在傅
諸孫世家相承㡬譜系宗庿所重真璵璠馬圗隂陽太極秘
麟史衮斧天王尊文苑儒林各突奥父風祖徳猶光燉一朝
便簉列宿次何事夐隔勾陳垣歲晚東㳺幸我接江城極論
餘空樽海上山川恍可到閩中耆舊嗟無存考亭過從即闕
里麗澤講習或艾軒至正須求汝墨斵大和定許吾箎塤微
飊翾翻剔橘蠧積霰呌嘯招梅魂别懐未盡苦竹雨歸路亟
趂扶桑暾周君故人我同病名郡重席特爾温尺劍母令𬗋
氣隱寸膠曷救黄流渾子魚舟通牡蠣浦丹荔樹暗桄榔村
摛箋送客復有憶卓矣人物撑乾坤
　　新得南海志觀宋季崖山事蹟
故國今安在新營忽此山藩王收未燼義将扞邊關典禮存
周法威儀復漢班開衙旗幟動結寨舳艫環莭制通江邏槍
牌集洞蠻瀧濤多擊磢嶺嶠半榛菅置陣移官港惟宮泊女
灣狗流疑尾掃龍殞莫髯攀奠殯須求繼驅馳獨任艱搶攘
殘戍屋殺僇罄居闤玳瑁洲仍隔珊瑚島併跧乹餐烓竈减
鹵飲轆轤慳道㫁無前援民哀有老鰥颶掀雲赤暈鯨闘雹
朱殷大業從舟盡元戎棄仗閑炎丘朝服襲貝闕御弓彎􁂎
僕随冠冕嬌孾泣劒鐶駃騠衝柵象精衞避籠鷴敗氣徒延
湍英飊欲起孱一沈知有决再縛懼何顔去矣曽青盖行㢤
彼翠鬟城危嗟唄閙井辱痛脂斑出督空懸令廽軍却算鍰
蜀瀘家失奥襄漢國忘􁁧月照丹心苦風楊白骨頑䛕儒輕
戰勇穢史進降姧世逺神終在天髙淚或澘綺羅歸北府疆
理混南寰毒浪悲潺内烟氛蒼莽間一時磨石䖏萬里凱歌
還
　　早秋偶然作寄宋景濂
我病三月乆問言此何時山林日揺落草木欲變衰忽来臨
青鏡何故摘白髭千里復萬里逺㢤鴻雁期
去年憶吾父覉客在廣州今年憶吾父官属大長秋漢宮戒
服御周典進膳羞惜兹不得去目㫁五城樓
西風吹梧桐一葉兩葉積故書翻有塵䧺劍掛在壁時非合
窮困事到即輝赫除却雙鹿行門前少人跡
故人三兩人江北乆覉旅尋香古徑風歩屧脩廊雨􁃇鱸㝡
有味稲蟹紛難数我欲往從之蠻潮正掀舞
悠悠秋夜長夢覺秋月霽有材寕及人無學敢求蛻揮来河
水絃削作泰山礪吁嗟祁孔賔得失毫髪際
士欲知自重今人猶古人馬卿志封禪揚子述羙新當時文
字間萬丗寵辱伸董京不可作愁絶麟乎麟
北山有古寺脩竹炎天涼蛟龍踞兩澗鸛鶴鳴層岡心臺月
照白鼻觀烟通香可思未可到詠此招隱章
陳生愛神仙百日常病十手攀琪樹枝口誦蕊珠笈山衣縦
横披石廪傴僂入何如一尊酒自觧憂思集
自来閑作詩瘦島與窮郊瘦将闕粱肉窮或潜榛茅水流苔
間石花亞竹外梢聖愚緫灰滅何苦彂咲嘲
往者東入海飄然任所如大風戕波浪飛雪洒舳艫壮志昔
尚少狂㳺今併無誓登盤陀石重望扶桑墟
　　泰山髙寄陳彦正
泰山一何髙髙㢤極青天世人欲上不可上層巗峭壁徒攀
縁望中絶頂路巳斷石穴上出鐵鎖下絙㦄趢相鈎連誰歟
愛竒者歩歩喜若癲一心不頋死隻手捩長烟毛群驚逥少
乕豹羽族跕堕多烏鳶浩氣剛風搏結虗空作世界蜚龍捷
鬼鑿開混沌巢神仙道逢四五叟含咲使来前黄冠皓髪傲
凡榻野菜素粥鋪盤筵自非爾願力何計此留連當知仰扣
曖昧雲霄有頂䖏淂不俯懾嶃巗箐棧無窮淵嗟兹大凢夫
行尸走肉真腥羶叚䂮思家㝡可惜李紳戀俗終難鎸舉頭
告神人苦乏風馬与電鞭藤蘿束縛即縋下但見松柏櫹槮
数萬仞石􁁓突屼横戈鋋古来秦漢東封不到此惟問梁父
併肅然日觀嵯峨恍在下蓬莱浩渺空樓船彼云鯨可射此
謂狗能牽安期羡門一往不復返文成五利受寵驟貴祈長
年仙人自有真至道何由傳逖焉龍漢延康紀去授金璫玉
珮萹
　　胡仲申至
自予與子别三載不㡬見白雲日髙飛恍若覿子面我病乆
不出衡門寄函夐子来尚予思嶺路踏蒼蒨當軒坐甫定咲
語起我倦新文十餘萹茟墨擅百錬口傳彂秦壁竹簡鑿晋
竁考論無差爽風雅有正變丗􁏵弄俗學雅曲極熒衒群羊
雖冒乕草恱豺則戰誰其制横潰或者􁏺瞑眩牛毛獨不多
麟角時一現朝廷方太平炎海忽馳箭人材需更急巗谷遽
乗傳終然務涵蓄可以待推薦問子古丈夫何人乆貧賤首
峩逺逰冠雙眼爛如電西上石頭城大江流一線䄂中羽獵
賦雲氣擁宮殿燕山去子咫萬里障冰霰壮㢤子此志我喜
手脚旋撫劒爲子歌張燈趣予宴俄其送子歸贈子端溪硯
行行恐自今宛轉異郷縣天霜𬒳四野老馬困蒿菣聖人猶
待時中道匪狂狷蠧魚不負子籖架三萬卷我豈犇競從東
勞復西鷰
　　觀陳彦正觀景拄梜歌
山人拄杖手自携滿杖刻畫類土圭春秋星辰本不錯彼啓
我閉疇能齊日出扶桑照濛汜南北廣輪定㡬里老羲奉駕
何太速三足神烏爲之使旦朝舉杖向天移插表測景少叅
羌騏驥過隙不踰晷蟾蜍吐波同報時世間惜把天機洩杖
底強稱量日月蛟螭變去甲鱗生霹靂搜来光彩滅自従宣
夜無法傳紛然周髀與渾天嵩髙窺候尚一律二極隱見仍
分躔日南交愛通海陸海中諸星却未瞩雁門寰蔚絶龍沙
鐡勒湏臾羊胛熟天髙地逺渺緲紘章亥竪亥脚力争出入
安穹足議論絰營鮮洛空璣衡我朝華戎早一統山梯海航
萬國共火嵪尾閭侵暑熱骨橋魑魅壓氷凍古今陽城一岳
臺三十六度増减来郭公新製十五表天下日影無纎埃吾
知渾天爲中國東南海際殊傾側周髀夲囙勾股淂崐崘當
中標四極茫茫堪輿一氣浮邹衍九州復九州蚍蜉蟻子託
大樹大樹所託終難求嗟㢤周渾說未定拄杖在手与日􁓨一行
暦術久成書康莭算學知何如
　　觀秦丞相斯邹嶧山刻石墨夲碑
邹嶧之山在何䖏始皇立石改名號史籀古文相斯變蛟龍
盤崛獨精到自都咸陽制六合曰救黔首烹強暴盭深擅更
秦新法繁縟盡剗周未造掃除井田設斗角盪滅封建癈圭
瑁收兵鑄鐻銷㐫噐斥塞築城斮梟驁當時大開阿房殿萬
世永戴黄屋纛胡亥矜慢不改轍趙髙指麾豈謂孝四極巡
㳺何功徳群臣刻頌直羿奡金乕淪亡竟不守白蛇劒死徒
驚譟荀卿著書本性惡弟子承學愈言耄古今聖賢使閣束
五三載藉遭煨爆越人鳥駭汝苦兵蘄卒狐呼汝召盜宜㢤
東市得具刑矧痛吾儒有名教太平真君一拽倒枯篁野莾
火􁂗燥篆家法妙尚鈎勒棗木字肥略顔貌陽冰石經欲􁈸
乳楚金(䖝)匾猶躇蹈文章䛕佞合鎸削茟墨瓌絶強則傚小
齋客至無寒具眀窓浄几急洒掃後代續刋縦膚淺先秦遺
跡信堂奥鵝鼻峰頭不可上魑魅晝泣駭熊豹會尋碣石探
之罘乗興去浮滄海櫂
　　觀齊謝玄卿五洩山遇仙記寄題五洩山寺
曩聞一竒士深入五洩行五洩何䖏所長溪遶崇岡微風生
天籟急瀑洒石梁金磬夐欲響縞衣爛廽光綺妓開朱閣靈
仙坐玉堂傴僂即進謁裵􁋴遽鳴璫幸汝得大藥扵兹赴玄
郷玄郷且留宴穢臓勿彂狂髙座瓊煇施碧幃琳華張芝英
雜桂腦螭髄間鳯漿太容揮四弦王母彈八琅羽旗素蜺騫
黼轂螣蛇􁑂眼珠便爽朗肌骨遂馨香日星恍在下海嶽極
緲茫嗟予頗探勝古路但縦横青童邈不見寳刹屹相望山
峰挿烟霧潭級跳氷霜螻螘小窟穴蜉蝣亂飛揚終然雲錦
笈照以乕鞶嚢千年或頃刻萬里忽扶桑謝卿自獨往矯首
盍囬翔咲採金眀草浮顔安可常
　　送鄭彦貞仲舒叔姪北㳺亰師
鄭君系本自義門門首植表孝義敦祖孫九世類一日聚族
千指通晨昏酒食巵匜口共飫衣裳椸架身同温家宜富饒
積粟布里或饑窶資饔飱大宗小宗寖以邈東眷西眷疇尋
源復除曷下省府令延譽靡間郷閭言禮俗興衰頋不重風
聲勸慕猶兹存䄂中懐文扣所部行矣望闕期軒騫燕然何
許水陸隔越驛踰月舟車犇邹嶧邳山岱嶽竦蜀江邦瀆河
流渾榆關崇墉峙乕駮碣石漲海澆蛟黿北州塵沙遽萬里
天邑氣象䧺㣲垣昇平多年正黼扆郡國麇至駢肩跟五柞
長楊劍㦸接控弦突騎旌旗翻鴻鴈飛鳴羽未肅魚龍變化
光相燉世塗人事豈可測儒術政理須攀援嗟予昔者忝俊
造翹足到今勞萝魂乗時一去欲迅奮枹病日劇徒丘園阮
郎竹林夕並秀韋氏花樹春仍繁榮親顯已在此舉惜不往
餞空罍樽
　　嚴陵應仲章自杭寄書至賦此荅之
故舊何懸絶閑居欲反招幽并風雪緊楚越水雲遥短褐緇
塵破長鐔寳氣銷門垣成隱逸茟櫝到畊樵逆旅呼燈夕脩
闈徹棘朝嚢書題薈蕞彂論獻蒭蕘舌熖真熏灼胸兵劇鍜
糓乗軒南國鶴觧鏇朔庭鵰斡運天垂斗蜚騰海作潮荃蘭
騷地變橘柚貢年凋色采黄朱黻音聲徴角韶潜身甘蟄蠖
賦命類茗鷯筮仕龜無兆攻經教有條秦灰完竹帛漢粕味
簞瓢畫品翎毛貴鷄塲瓜距驕文章通政理道義勝官僚歲
月嗟悠乆湖江耐寂寥花濃携酒榼栁霽賣餳簫制乕揺金
錫驅黿駕赭橋流連光景賞播蕩别離謡世咲烏非鵲吾憐
狗續貂呼號三跀璞忼慨五陵鑣落落山中桂叢叢澗底苗
依然百将略付与霍嫖姚
　　富春新創關将軍廟成吴子中携卷索題
吴生病起有怪聞萝中識淂髯将軍香火乞靈自此掲廟門
釃酒㯶櫚雲我曽乆讀名将傳𬗋金熖眼頳玉面漢鼎􁍳離
强分割楚鋒剽狡輕攻戰天荒地老路不通魂升魄降骴秋
蓬神仙負劒乃兵觧巫覡傳芭真鬼䧺壮夫夲合荆州死嚴
祀何㢤富春里只今江左四祠無狄公髯乎髯乎獨不恨見
孫江東
　　題錢舜舉張麗華侍女汲井圗
景陽宮中景陽井手出銀盤牽素綆鉛華不御面生光寳帳
垂綃花妬影臨春結綺屹層空壁月瓊枝狎客同鴛鴦戯水
池塘雨蛱蝶尋香殿閣風日髙歡宴驕若訴床脚表章昬不
窹吴兒白𫀆戰鼔死洛土青盖降船渡井泥無波井欄缺半
點胭脂汙緋雪蕙心蘭質吹作塵目㫁寒江鎻江鐵
　　題李伯時寳津騎士校馬射圗
東都天子幸寳津左右突騎多近臣少年㩀鞍即齊足青栁
絳綃不遺鏃前手引弰如附枝後手放箭箭不知羽林劒客
塵霧瀰蘭䈥蕙腕雹聲馳先朝射技兵恨弱舊柵毬門馬驚
躍軍書到夏風噴河使莭通遼雪跑幕南宮試士親見来茟
下俊逸真龍媒澄心一𥿄依俙在畫家六法猶神彩誰歟醇
駟誰牛車收盡騏驥筞蹇驢男児虗用懸門弧嗚呼壮㢤彼
武夫
　　題姚文公草書杜少陵詩手軸崔仲徳所蔵
彭蠡東流白泱泱匡廬五老青開張我公宴坐展詩史燈下
搦管草數行目瞭手熟快掣電茟銛紙擣眀含霜鸞鳳盤廽
恣舞躍蛟龍崛強髙騰􁑂當知所貴務道徳况復不朽傳文
章中州故家胄子出累代耆夀真儒光搢挺端紳尚色正操
瓢染櫝仍謀長藉令鍾王可退譲勢與董賈同翶翔大兵昔
者潰漢鄂南士何䖏潜茅篁北風𬒳髪亟死水眀月􁨅馬勞
追亡程朱學術此萌蘖姚許論次極審詳立舘過庭竟兩得
蒐經摭傳疇殫量聖朝混一闢海嶽勲武雜還銘旂常麟閣
鐫詞照百世鷄林定價驚殊方紺宇琳宮鼎負力豐碑鉅碣
戈垂鋩英華熛彂永不滅翰墨㳺戲聊徜徉崔君妙年幸侍
坐安陸遺槀曽取将半披丹繪乆舒卷滿幅縈綰苦襲蔵吾
觀河汾數来往敢愧藉湜或汙僵脩杗短桷未收拾巳矣我
公今棟梁
　　問五臓
我問昔生我繫胎果何神上顱下負趾五臓交錯陳胎經巳
不足乳湩復不匀黔䨓不我職粉飾强為人自宜多菑害無
以保命真元氣日啙敗客邪作艱屯彼何瓠而肥言貌勇若
震此何黴而瘠肢骨弱不伸嗟夫賦命間豈不汝由因我誠
不汝慊贏嗇胡不均五精𬒳我惱訴我蒼蒼旻恍然欲我荅
天道汝當遵粤自汝有生躔次逆星辰矧從汝生後戕賊逯
汝身心兮夲中居與汝相主賔汝何不秪敬狂役類風輪坎
離漸違行龍乕起戰嗔一元竟不守𣪚入萬微塵惟脾制水
糓四體承華津肴胾噤汝口酒漿絶沾唇司禄不上計畀汝
藜藿貧飢賜常九回苦吻添荆榛何天不汝錫服用無箱囷
抑汝弗事天寝食失鼎茵天夲不病汝汝實使病臻汝仍不
耐病虗躁復善顰内虧但外飬衆藥聚毒芬金石草木蟲亂
投劇斧􁔥五精恒不寧乖沴積相熏寒増熱或壮頃刻異氷
薪當知汝五臓獨不與汝親何庸汝反詰闘我似越秦吁㢤
一臓損五臓遽不醇齒牙漸凋䘌膚肉還削皴汝徒軄汝軄
軀殻有君臣天曽盡賦汝造化匪不仁我聞五精言鑿鑿緫
有倫曰人夲之天辟若泥在鈞一時巧相值萬物混無垠聖
愚且同臝毛介與角鱗我惟有心肝是號横目民心肝既属
我榮衞盍絪緼徧㦄慘濕滑備嘗酸醎辛虐汝重役汝汝淂
我緇磷蚯蚓尚無臓静夜觧唱呻蝴蝶亦復然翾飛媚陽春
彼寜心肝具物性各有循鏐納或土化死生僅昬晨自今我
即安無往不寵珎忍令百歲後銷變爲烟燐曲肱便莞簟就
口取膮臐五精速歸臓大宅雧靈氛張毅喜犇赱熱中果如
焚單豹好容顔饑乕特汝隣二者乃天道我将何所云作詩
示同黨聊以博咲忻
　　題永嘉唐氏清莭䖏士卷
永嘉古郡控海隈東望萬里連蓬莱龍湫噴天作雪下雁蕩
㧞地穿雲開自宜逸人此遁跡表以清莭無留埃吾知出䖏
本一軌肯使物我長相猜昔人可仕㝡觧隱圭竇不掃蔵崔
嵬醉閬騎馿或市過吟逋放鶴終船廽今人可隱獨願仕駑
馬並駕駈喧豗蘭臺文章与世変梓澤賓客随塵来就中好
髙欲逺引否則希進将難媒路途九折足險惡巗壑千疊多
風雷直從黄流屹砥柱净洗黒月收炲煤道義榮華果異趣
夷齊跖蹻徒驚鎚扵焉冥心混標鹿况復曠眼窮紘垓春秋
栽花色擁砌伏臘醸黍香浮杯何山樵蘇採茷蒨某水釣泳
航湾洄平居苟求食飲遂至樂奚問容顔摧伊予頗讀隱逸
傳恨不徑躡烟霞堆素行傳家即政令虗名掩實湏根荄晴
窓撫卷盡達者秃茟落紙誰詩材人生大莭要礌又慎勿枉
築懐清臺
　　白髮辭寄荅陳時父
昔予頭燥髮未茁今我頭枯髮先折童心尚在顔貌改滿鬢
蒼華點霜雪朝来抱鏡看未真鏡裏相逢類兩人東都貧孟
嘆孤劒西邱老康悲故茵烏髭每怕不淂素素􁆽何庸問衰
暮楓林葉底変風烟藥草莖邊虗雨露自非神仙劉阮儔世
間容有㡬春秋情知􁇓鶴長朱頂淂見鴛鴦㑹白頭
　　黒海青歌
越山山有黒海青長拳快眼徤羽翎三年籠飬未得飽萬里
驍俊猶飛星黄蘆老葦日摧折白鷺文鶬看磔裂腥沾石磧
吹逺風髄擊寒岡𣪚輕雪伊人脫手夲凡禽歲晩連絛到上
林鉗奴素賤多侯骨騎士虗豪即侠心晋宮邱廢身𣣔死燕
國雲銷草如砥嗟非鵉鳯髙杳冥望盡狐狸衆披靡當時奉
使探逺巢兩徼馳兵聞勇鏖南土誰知此鷙猛北州驟見争
驚號天鵞薄天垂尓翼海青雖黒打可得太平八極無不通
函谷何問關西東
　　小至日觀三山林霆致日經作
昔在江左國閩人有林霆白衣召上殿口誦致日經卦爻遽
可驗聲樂洞吾冥爕調乆不軄民物将何寕前朝百䘮亂四
鄙長羶腥辟王真贅旒兵釁劇建瓴耆龜強占决福極矧兆
形一元不汝體萬蟄安能醒自今彂孔璧兹欲論漢廷春秋
紀菑害河洛㩲奥靈日星夲照燿川嶽恒流停犇騰狗吠野
播盪鯨翻溟扵丗或間有匪天誰所令天功巧旋斡聖造務
徳刑勾萌草荄甲氄􁸔鳥羽翎和風足氣運化景多年齡私
疑彼磬錯否者此鍾莛徴冬即花綻羽夏囙雪零隂陽特揮
霍律吕暫聽熒毋庸緹室琯便叶茅堦蓂嗟予偶撫卷黙坐
但空㕔亞歲肇曆數祥雲滿郊坰羲和不可作蠧蕳猶餘青
董生尚爾溺霆也吾鎸銘
　　大食缾
西南有大食國自波斯傳兹人㝡觧寳厥土善陶埏素缾一
二尺金碧燦相鮮晶熒龍宫獻錯落鬼斧鎸粟紋起點綴花
穟蟠蜿蜒定州譲巧薄卭邑闘清堅脫指滑欲堕凝瞳冷将
穿逖㢤賈胡力直致鮫鰐淵常嗟古噐物頗爲世所捐襆衫
易冠衮盤盎改豆籩礼圗日以變戎索豈其然在時苟適用
重譯悉来前大寰幸混一四海際幅貟縣度縛繩絙娑夷航
革船鑿空彂使莭随俗混民編漢玉堆櫝笥蕃羅塞鞍韉城
池信不隔服食柰渠遷輪囷即上㩀鼎釜疇能肩挿葩奪豔
冶盛酪添馨羶當筵特見異博識無庸詮蔵之或論價裹此
猶吾氈珊瑚尚可擊磧路徒飛烟彼還彼互市我且我桮圈
角貒獨不出記取征西年
　時儺
古人重儺疫時俗事繪禳歲陽欲改律輿鬼䆮耀鋩厲神乃
恣肆魃􁉃併猖狂侲徸幸成列巫覡陳禁方􁈇頭眩金目玄
製炳赤裳桃弧敺菑沴豆礫斃癉剛八靈悉震慴六合髙褰
張清寕信不害動静維吾常丗塗頗險盭人魅更跳梁狐䑕
戴介幘䕫魖竊香嚢煎熬到膏髄擊剥成疕瘍乗風作國蠧
抵隙為民殃自從九鼎没誰使百怪蔵瘃寒服禠帛饑窶食
閉糧蘆花敝汝体橡栗饞吾腸地膚竟捲去天孽俱凋傷神
荼欲呀啖蟠木蔓不長䝉倛強顔貌枯竹無耿光聖言謂近
戲五祀徒驚惶惜㢤六典癈述此時儺章
　　歳𥘉喜大人囬自嶺南遂携児諤北行送之
乍喜吾親返還携稚子行風沙千里道雨露九重城舊㠶江
潮逺新装嶺瘴清長秋官属盛去可接簮纓
此去知何䖏飄然惜爾年塵飛馳馬埒雪擁讀書氈日觀躋
攀外雲臺獻納邊文園寕乆病要奏上林萹
　　溪行望故友黄眀逺槐塘新墓
往代衣冠日已賖故山棺槨此為家經荃義闢中州魯樂調
辭譏下里巴涕淚無從餘宿草文章可惜䓁風花嗟兹便𣣔
酬鷄絮目駐前溪有落霞
　　嶺南宜濛子觧渇水歌
廣州園官進渇水天風夏熟宜𪷟子百花醖作甘露漿南國
烹成赤龍髄棕櫚亭髙内撤餐梧桐井壓滄江乾柏觀金莖
擎未濕藍橋玉臼擣空寒小甖封出香覆錦古鼎貢餘聲撼
䆮酒客心情辟酒兵茶僧手叚侵茶品阿瞞口酸那淂梅茂
陵肺消誰賜桮液奪胡酥有氣味波凝海椹無塵埃向来暑
殿評湯物沉木𬗋蘇聞弟一
　　嶺南六祖禪師菩提樹下蔵髪甕子圗歌
蕲州黄梅峙佛塲新州獦獠識水香菩提樹間好宴坐五色
頭髮騰毫光金刀剔落受法戒瓦甕瘞藏傳不壊捩廽萬夫
矗梁棟陶冶千聖掀爐鞴南海標来刹十圍北宗望㫁六銖
衣塵鏡本空空即夲風幡非動動還非山僧礼拜山鬼護一
花五葉開如故寳縷青懸雪嶺烟神珠紺結丹丘露世人長
物合剃除謝公枉矣施髭鬚唐年畫筆石未泐大鑒壇經誰
讀淂
　　夜聽李仲宏說廣州石門貪泉
大粤控南海茫然天地陬石門屹有限巗瀑蓄為湫何㢤清
㓗名坐与貪濁侔使軺一杯飲蠻賄即繭抽金珠混寳蛤孔
翠爛相繆烏文暎呿陀噐物窮雕鎪㓟鬐蛟龍悚織毳乕豹
愁島屿刮欲竭民夷起争仇聖王不忘逺姧暴合汝郵靈若
尚嗇貨惡風無時休嚵波半桮杓渇沫萬㦸矛氣機乃日変
棓克非人謀私疑勢至極實尓釁所由妖巫挾左道峒䝤称
豪酋支祁妄觧鏁蝘蜓怒翻舟人鮓或併命吏商豈良籌逝
将尋泉源纎滓忽不㽞復思漱泉瀨麄穢悉以􁏺洗除崐崘
窟䟽瀹渤澥流一塵了不動六合嚴如秋嗟吾此身小幸獨
為國憂従兹斥聚歛矧彼畜羊牛馬援空薏苡王陽但衣裘
百世不易操嗚呼我賢侯
　　北方巫者降神歌
天深洞房月􁇀黒巫女擊鼔唱歌彂髙梁鐵鐙懸半空塞向
墐户䟽不通酒肉滂沱静几席筝琶朋掯凄霜風暗中鏗然
那敢觸塞外祅神喚来速隴坻水草肥馬群門巷光輝燿狼
纛舉家側耳聴語言出無入有凌崐崘妖狐聲音共呌嘯徤
鶻影勢同飛翻甌脫故王大獵䖏燕支癈磧黄沙樹休屠收
像接秦宮于闐請騧開漢路古今世事一渺茫楚禨越女㡬
災祥是邪非邪降靈塲麒麟𬒳髮跨地荒
　　天台山花蕊石茟架歌
天台髙山屹蒼空山神染石填青紅良工琢之手運風閣我
綵茟虗玲瓏勾芒香動上膏彂蓬莱髄流花作骨一雙粉蝶
迷宿魂五色斑龍蛻幽窟古硯南披黯淡灘摩挲鴝眼映豬
肝低窺墨池渤澥碧仰倚書鎮嵩峰寒滿案層巒何䖏所宛
陵老兎論功緒錦繡心膓吐有雲莓苔面貌凝為雨翰林學
士花生茟亰洛新来花様出浮花浪蕊一掃間嘆息揚䧺白
我玄
　　題南平王鍾傳酌搏乕圗
南平酒行山險巇日暮猛乕相抱持㒒夫辟易不敢近雙手
現出十狻猊口乾大喊眼光爍腰無寸鐵起徒搏沙飛石走
風爪牙草折林摧雪齦齶人強獸勇盡力争形格勢禁過用
兵英䧺變化動霹靂冨貴偪拶收欃槍老羆當路叱貉子指
揮六州稱刺史摩挲乕鬚淮甸闘啖嚼虎膽閩城靡少年本是
貧少年狂卒成功䓁醉癲盜應有道幸竊柄王竟不死還横
鋋一時豪特誰與畫千古畫圗専足戒投弓弃箭浪紛紛馬
上愧殺裴将軍
　　題袁子仁所蔵巴船出峡圗
巴山一帶髙崔嵬巴江萬里從天来前夫疾挽後夫摧黄牛
白狗遽船開曉風東囬水西上淫澦堆頭伏如象盤旋鳥道
怕張帆汨沒龍淵驚掉槳世人性命重濤波吴鹽蜀麻得利
多怪石急流湏勇退貪夫險魄謾悲歌神禹釃江江更惡五
丁鑿路空巗崿舟船可坐尚髮危棧閣能行終淚落嗟兹舉
目無不然直愁平地即山川至喜亭邉聊酹酒長年三老好
攤錢
　　觀唐眀皇羯鼓錄後賦歌
上皇天寳全盛年花奴抱鼓踏御莚頭如青山屹不動手似
白雨㪣圎棬大聲嘈嘈忽放肆都曇答臘矧敢前小聲籠籠
復嘌殺耶婆色雞最可憐風吹宮墻欲罷笛月照邏逤徒揮
絃纎蘿不起見秋爽萬杏争彂催春妍雅琴清商却尓叱蕃
部坐伎還相宣招来燕薊有臣盜打破河渭無人烟古先聖
人本淡薄堂上堂下俱宿縣音和氣順遽感召鳥獸率舞殊
蹁蹮後世辟王寖靡靡朝歌北里因師延迷魂淫思苦宛轉
鍾磬𣪚亂終沉淵吁嗟西亰正宸極騁望兩海際幅貟金甌
一缺遂不𥙷寳鼎大震㡬扵遷心貪音技日蝕甚坐剷藩限
空茫然一時戎夷共祍席滿耳鼓樂皆戈鋋宋公守正好宰
相魯山花甆聞獻􁸕百年治亂緫由天羯鼓遺聲傅不傳
　　觀陏王度古鏡記後題
王家有古鏡軒氏昔鑄成太一来護冶玄冥與儲精日月鍾
璀璨龜蛇助威獰萬靈吐真水全體洞泰清綵奩出未半冰
片弄光晶寳匣收不動玉鱗聞呴聲有身尚變化無翼欲飛
行恍然百世後流落汾隂城髙士觀即賞胡僧識還驚金鈆
拭膏澤絳碧穿屋楹墻垣照可徹臓腑爥能縈涕泣念鸚鵡
悲酸逢豹生一朝忽屏跡六幕黯不眀狐狸遞隱現魑魅莽
縦横皮膚峻刮削骨髄窮𫾣榜雷風儻有作厲虐敢紛更嗟
吾幸居山猿鹿與我争嗟吾願渡海鮫鰐恐並迎楊氏雀環
在張公龍劒并囙兹訪洞穴淂不振冠纓
　　葉天師松陽夘山石螺子歌
松陽夘山屹嵯峨滿山靈蜯攅蜂窠化生形摸但土石融結
渾沌空江河天髙地老忽古色海漲桑淪千載黒蝸児舎窄
雨含漿螺女泉枯風隕翼岷峨刼灰本島湄上黨亂殻寕流
澌依俙巗妖弄伎倆想像洞乳堆蛟螭元造出生還入死百
萬臝蟲那淂似神仙道術徒銷觧螻螘烏鳶盡殘骴嗚呼靈
蜯定終天葉師法筵尚㡬傳問何不種丹丘不死草人世食
之無死槁
　　觀淮隂龔翠巗所脩古棋經
淮隂老人古棋經廣陵大幕青油㕔一江對壘静晝日三楚
結陣鏗流星東南賓客少馳檄白黒紋楸即強敵坐隱縈廽
建旌斾手談劈䃗蔵矛㦸世間風雨長百變身佩安危知㡬
戰崐河割破半藩籬漲海掃空全局面樂矣軍中有此娱攻
城掠野類兵書宫殿寝園終草莽冕旒章服到鮫魚君不見
驪山婦姑三十六破屋數間昬不燭夜来教淂王積薪滿眼
長安胡馬塵
　　觀唐薛調劉無雙傳戯作劉無雙歌
劉家無雙妙春華雙眉楊栁臉蓮花父母衣裳惜不嫁黄銀
蹙繡鴛鴦紗涇原軍動霜刅起㶚滻塵揚奔騎止宮闕廽兵
掃荆棘掖庭數罪輸桃李富平押衙老有心句曲道士藥如
金氈車開幕望陵樹綵茟襞牋聽苑禽一時刎頸空来送中
路贖骸還掩慟收魂召魄秦地愁詭姓蔵身楚郷夢古今侠
者天下聞當風瀝血即功勲手摽長劍重死許薄命佳人涙
零雨
　　東夷倭人小摺曡畫扇子歌
東夷小扇来東溟粉箋摺疊類鳯翎微飈出入揮不停素繪
巧艷含光熒銀泥蚌淚移杳冥綿屏罨畫𣪚紅青皓月半割
蟾蜍靈𬗋雲暗惹鮫魚腥徐市子孫附飛舲奝然家世雜𣑽
經文身戴弁舊儀形對馬絶景兩浮萍殊方異物湏陳廷富
賈巨舶窺天星祝融噓火時所丁島濵賣箑送清泠白龍浸
皮暑欲醒玉階涵水夜撲螢蓬莱僊人降輜軿扶桑繭絲結
綵綎祖洲芝草釀緑醽穹龜巨黿動遭刑海神惜寳轟雷霆
鄙夫卧病臨虗扃蒲葵百柄稱使令冰漿蔗液但滿缾石榻
𬒳髪氣自寕新羅一念終飄零塗脩雉尾吾何銘
　　題晉劉琨鷄鳴舞劒圗
我行洛陽大道邊一雙蒼鵝飛上天惜㢤春水御溝去化作
胡児飲馬泉前山鷄鳴夜𣣔半古劒随身舞凌亂白光􁈇躍
騰雪霜神氣龍蟠貫星漢望中沙漠衣正寒舉手傎倒髪衝
冠鹿盧蹻動即千里蘭子戲成徒七盤人生豈無志事往僅
有淚疲兵獨困守劇虜翻強鷙孔融才踈不足多袁紹衆盛
空黄河代公土地仍同患叚國風塵謾助戈世間壮士但老
死凍鐵沉理何䖏使千秋萬歲青金虬恨不鑄淂劉并州
　　讀書
我病乆不出滿床攤我書困仍枕書卧醒即味道腴上下千
百載纍然猶貫珠夏啇既相囙秦漢漸不如辭華日已勝理
義㡬精麄但要務真實何心成蠧魚古人有精力常𣣔開廣
塗聖文尚埃滅鉛槧寕復餘誰歟志氣銳或者事功趍數行
史家帋随作黄土墟吾誠不及此矯首歎以􁓭撥書寘床上
所愧為世儒
　　飲酒
昔我不觧飲病来持一觥一觥亦巳醉二竪敢相攖忽然秋
毫大况乃泰華輕豈其隂陽足妄使龍乕争氷蠶氷為山火
䑕火烘城一元本同氣萬物却異情機關有大運禀受通群
氓轉移苟不定顛倒尚何營百年定㡬時愁賦空餘聲跰􁗎
起自鑒面目吁可驚試攀松樹枝復攬芝草莖但當盡此酒
不在學長生
　　黄布幬歌
呉中女児工治莎織成黄布䡖綺羅裁為黄幬四角起覆我
病體清涼多平生受用白木椀人叅草席團花錦長吟或似
閑攻戰大隱全勝好官品上天下地我中央崐崘海水瀉四
傍南通炎丘日色熾北委寒壑凝冰霜彼㦲寒凍此炎燬穿
透皮膚蒸骨髄招徕獨鶴風有聲掃退群蚊月如水流金爍
石况可逃磨牙吮血尚呶呶心煩欲待竹奴熨背痒詎淂麻
姑㧓我曽無術䕃天下天如穹廬盖四野困来一覺少行人
夢過十洲猶走馬君不見黄布幬昨日夏去今日秋珎重少
陵詩語在㣲軀此外更何求
　　夜觀古樂府詞憶故友黄眀逺眀逺曾作樂府考録漢
　　魏晉宋以来樂歌古詞
憶昔黄君羙如玉老屋青燈雨間宿起翻案上竒佹詞前後
千年樂家曲予方弱冠學謳歌去問詩騷法若何偉兹欲繼
三百五佗盡蝦蟹此蛟鼉就中齊代及秦楚巾拂鞞鐸争傳
譜清商雅部粲然文騎吹簫鐃䧺者武心力涵泳到手力抄
撮来口力有白醭目力無纎埃時時弄筆便著句花木禽魚
古今趣北岸垂綸楊栁枝東鄰著屐櫻桃樹自此相逢二十
春一朝門巷閴生塵淺殯蓬虆凍螘嘬荒廬寂寞妖狐嚬人
世夲無金石夀蕳編零落安能乆藝文著錄數百家一二僅
存誰不朽一二不朽終峥嶸歳逺寖恐山淵平嗟君尚愛古
樂府夜半松風知此聲
　　觀唐沈玢續仙傳
手展仙書向此朝起予俗病對芭樵室間半夜雲璈動嵓縫
千年雪髄消閑說茅龍騎太白賸聞木鶴降仁嬌秦車漢輦
窮天下望断蓬莱併寂寥
　　華山仙子𬗋絲盛露嚢歌
華山西望屹蒼空甘露曉降栢葉中紅繡絲嚢挹在手赤松
鶴馭翩長風太平天子千秋莭花萼樓前百􁏪撤黳珀含光
映凍酒𬗋霜結液涵甜雪問嚢經緯何所成桑洲蠶繭五色
眀問嚢嘘吸何所似柏觀銅掌抗髙莖誰歟獻螢弄煇㸌或
者貢雲合溟漠神仙可學僅沾濡壽禄無期還咲樂古来服
食乃若兹一掃穢濁餘肝脾啖蛤踞龜何䖏覔伐毛洗髄到
今疑秋月泓泓露泚泚華山玉漿起人死彼㢤醉胡彼渇羗
朱顔緑髪安淂常
　　諸暨張敬仲家有太一真人蓮葉舟及海上人槎二畫
　　軸胡允文題予亦效作二首寄之
華山青蓮揺上清白玉巨藕浸碧泓太一真人来降精黄鬚
紺葉浮滄瀛手披素書悄無聲坐喝眀月逆雲行蓬莱駕羽
飊風輕宛渠乗螺島雪縈芰荷裳衣挾仙瓊魚鱉媵御神媧
迎大㳺小㳺按層城君棊臣棊鎮威獰九宫五福莽縦横祠
官脩爼靈爽呈閟殿留鏁光嶽争欃槍遁芒天路平蛟龍捧
跌溘上征夘金校讎欎萬嶸藜杖吹焌奪目睛扶桑暘谷曉
曜頳龜臺石室暮飛霙東公西毋擁廻旌望中滅沒曶若驚
海祗稽首西南傾曷不從之學長生
瑯琊臺上望海門西厭澒洞尋河源神濤八月吐復吞靈槎
萬里擁蛟黿風號雨蝕硬輪囷苔葑枝莭蟲蟻根海人愛竒
踏飛掀瓊纓玉弁秋􁇇繙乾糒熟脯歲饔飱黄龍叱作蝘蜓
犇天呉㧞首懼却蹲前竀倒景放光燉髙攀鐵鎻拓藩垣彼
牽者牛孰烏犍彼織有女孰嬋媛箕斗龜鼈蕩若噴雷公霹
靂慘無魂老石支機類瑶琨客星犯漢極怪惛周伯蓬芮㦄
刼存剛飊浩氣蕩尓痕上帝馮怒罪厥閽叱下直瞰扶桑􁧝
蜀荘大笑手欲捫及早來歸到崐崘
　　憶寄方子清時子清乆㽞呉中
一别嗟何䖏相思撫舊蹊月眀施瀨圵雲起蠡巗西䟦渉舟
車動過從笈篋携隣光囙借燭道味肻吹虀好學螢分照論
交䧹擇栖丘園心薜荔海國氣鯨鯢卷帙籖翻蠧謳吟硯彂
黳經筌叅老易樂府錄鐃鼙治法推周稼淳風仰漢綈談玄
知野馬考字守家雞土域標鞮象天圗辨煇䥴遺文多廢墜
妙契極端倪獨樹盤桓乆平蕪眺望低霜林紅玳瑁霧雨碧
玻瓈屏跡依狐兎銷愁對鷺鷖塵書投𣑽夾羙餉挈童觿槲
葉時遮峒藤梢或罥谿龍居瞡雪瀑乕路躡霞梯出入恒聮
𬒮追随㡬杖藜竹山香嶺嶠花島繡湖隄尚義開黌始延儒
振席齊生徒脩棗䀯祭品授𦵔臡錦石看還數蒼松倚却題
吾伊朝屢集渾灝夜同稽自謂菖為歜人疑榖似稊中悁真
抑欝外物緫筌蹄歲序空流邁濤波益慘悽故𫀆寒擘繭䧺
劒滑膏鵜緑暎牽帆水紅黏曳屧泥娃宫釵鈿拾甫里茟床
齎鶴市歌喉引鱸郷鱠手攙吴趍誇粉黛越産購珠犀富業
連橙圃菑霖潰稲畦占歸仍浩渺結客重酸嘶彼此身如寄
叅商夣欲迷蓬飛甘掃軌桂落得通閨侠眼收丹電仙襟化
素霓貧期金埒騁賤許玉階躋病矣長憂痼閑㢤敢恨睽㨵
除須尓鑷磨刮更予箆本欲睎王貢兹猶慕阮嵆猖狂䟽奏
櫝輭弱謝畊犂習静求神悟超群畏俗擠清琴桒有鯉鉅弩
蹠非鼷教駕傳㘅轡觀隅識橑枅耡芝黧受謫抱璞跀聞蹄
性命縁窮鬼功名属嬖奚悠悠鸞与鳯泯泯鹿将麑白谷今
安駟青霄古執珪毋寕枉隱逸􁅪苦䓁黔黎
　　椀珠伎
椀珠聞自宮掖来長竿寳椀手中廽日光正髙竿影直風力
旋空珠勢側當時想像鼻生葱宛轉向額栽芙蓉筯頭交筯
忽神駭矛葉舞矛憂技窮昔人囙戲存戒懼後人忘戒但戲
豫漢朝索撞險還愁晉世桮柈危不窹徘徘徊徊奪目睛欹
欹傾傾獻玉瓔滑涎噐從龍堂出煇􁝘命与鬼骨争君不見
王家大娘材藝絶勤政樓前戴竿折市人讙咲便喧城驚動
金吾白挺聲
　　宋度宗御書福王慶夀宮扇
漢家諸侯奉大統㑹稽故䘏王封重歳周甲子夀筵𨳩賔客
滿堂宮扇来掖庭嬪御侍圗史聖茟逡廵鸞鳯似清風外撲
龍阜花眀月中涵鏡湖水南國為家日巳微禮官考禮是邪
非前殿君臣朝玉笏後宮父子曳珠衣火徳盛時尚有扇金
商振䖏無兵戰兵頭老鐵化降雲扇底生綃沾淚霰自從一
葬息婦原恨身不見孝崇園越州司户眉勝雪舊篋凄􁧈那
忍說
　　方景賢宋景濂夜坐觀吴中雜詩遂及宣和博古圗為
　　賦此
壮歲何心老一􁏵東㳺飽食有江鱸詩宗鶴膝蜂腰體禮象
龍頭豕腹圗三士操琴知爾逹八公遺藥忍吾臞吴中勝䖏
多朋故話盡寒宵燎葉爐
　　寒夜憶呉伯雍摘阮寄歌
錢唐呉肅善四絃始平太守舊曲傳晉人風流百世後鏗我
手指抱膝前邹嶧孤桐斵羙玉神螭㧞首蟾嵌腹檿桑繭韌
氷色絲孔翠翎敷錦香褥一摘再摘秋風微三摘四摘秋月
嶺頭輝五摘徘徊南國泣楚女歎湘妃六摘揄揚古調韶咸
象　聽来稀七摘八摘復九摘乾旋坤囬群龍百怪盡屏跡
髙如海門潮水飛劈㦄逺似天河瀉出大荒零數滴驟如昆
陽戰闘犀象乕豹股栗亂投橶緩似句曲燕飲雲璈洞簧宛
轉降瑶席恍兮清角惚流徴騶虞伐檀鏘以起悽兮􁊫鐘憀
韻泉折楊黄花空嗑然信㢤阮咸出入琴琶造此法豈用蓬
莱海上艤棹萬里求成連妙得伶倫律吕玄中玄粤從東都
官大予洛陽焚燒到鐘簴杜䕫柴玉各有主宋識擊節餘歌
舞西朝荀勗親校来杜䕫舊律多不諧阮咸却趍太樂論新
律樂莭髙厲民風哀當時謂咸神觧勗暗觧土中玉尺短一
米古来成均雅樂竟沉沉幸爾故塚阮琴傳到今嗚呼今樂
與古樂辟雍老儒悲絶學桑濮巴渝日巳繁翕純皦繹俱緜
邈南風乆不生鳯皇乆不鳴歛君四絃我耳清天下耳根無
正聲
淵頴吴先生集卷之二
淵穎吴先生集卷之三　門人金華宋濂編
　　蜂分
白日照我牗群蜂亂飛颺胡然立國邑意各擅侯王細腰峙
窟宅脩股負糇糧搜尋百花叢吮飲靈露漿長䧺據要劇孫
子孕蕃昌班茅寕建社娖隊欲殊疆秦年賤親戚強壮遽分
張唐朝富丁口寛狭或徙郷嗟兹大寰内壹是争䦧塲物生
豈不㣲翾優廼其常龍伯數千丈巨軀果何蔵鵠人僅三尺
么麽具冠裳肖翹本殊異􁱓命可比方中心苦見役外患復
難防當時一割裂在䖏㡬披猖桮圈寘酖毒突奥彂刀槍龍
號聲殷雷乕闘齒嚙霜紛紜彼楚漢彷彿此燕􁧈螻螘尚有
知槐檀互相攘蜾臝祝它蟲㗸浞穴枯桑天機乆巳洩世網
孰為綱委形混衆萬觀物詎能詳歲寒野草死寒菊弄餘芳
群蜂我尔恤矯首慨以慷
　　客夜聞琵琶彈白翎鵲
白翎鵲東海来十里五里何摧穨一飛飛上青霄際再飛飛
堕黄沙堆少年臂名鷹齊出跨駿馬放鷹一馳躍與鵲相上
下身佩木弓射必命中中疊雙蹀血芟毛天欲雪摩雲壓草
地多風衝突三邊有意氣指揮八極無英䧺白翎鵲西海去
千里萬里何軒翥一飛飛上賀蘭山再飛飛過鐵門關少年
領強兵乗勝即轉戦㦸頭吹火光旗幟舞秋練手持生鐵刀
空城鳥雀盡死鏖麋鹿瘡痍無䖏避角貒躑躅向人號收拾
廣輪奠郡邑肅清星嶽静波濤白翎鵲東海西海都驅霩太
常召見日月山治定禮行功成樂作大雅清商乆寂寥鵾鷄
邏逤多弦索上林花開早浮艶榆塞葉落終廽薄一聲髙一
聲低一聲懾懦百乕豹一聲束縛千鯨鯢白頭漢士聞先拍
青眼胡児聽却啼君不見康崐崘羅黒黒開元絶藝傾一國
若還睹我白翎辭二十四絃彈不淂
　　陳彦理昨以漢石經見遺令承寄詩索石鼓文荅以此
　　作
横山先生多古玩太學石經分我半魏公世蔵資州本金石
録中還𣪚亂當時愛竒巧收拾茟畫昭囬暎雲漢流傳到我
乃不逺虬甲鳳毛真可惋自從淂此未有報歧右石鼓天下
觀昔則𫾣火今㫁臼駱駝載歸石盡爛倉沮以後即史籕先
代遺寳列圭瓉中郎變篆生八分二者不敵何足筭先生嗜
書出法帖青桐堊壁手脫掔漆書科斗不通俗蛇蚓蟠結強
塗竄先生博學抱聖經焚膏繼晷目躭翫韋編鐵擿只紙傅
鄒魯精髄合淹貫國子門開塵没城蓬莱閣廢草堆岸春秋
徒聞壁可假道徳詎信鵝能換古今所重在周典周史面目
極　聖心不死不在石日月行天旦復旦吾家故紙本不
惜驪頷有珠吾欲鍜向来見辱亦云然焦尾之餘争免㸑先
生安坐幸勿躁歲晚相逢咲拍案屏除許事不湏說好與吾
儒峙楨幹
　　小園見園丁縛花
我嗟衆草木髙出陵雲端叢生或满地品彚可不完山園我
栽蒔作此小屈蟠龍頭何其蠢鳯翼乃若干胡然賛化育任
意騁雕剜勾萌欲㫄達莭目終液樠縈廽挟烟彩刻剥獻雨
瘢立身既不直生理寝凋殘春陽彼一時花彂黄白丹歌謳
雜舞吹酒炙飫桮柈歲晚忽焉至北風吹汝寒皮膚早蝎蝕
骨髄愳枯乾聖人治天下萬國無不讙視民本如傷動植緫
相安刑名威雪雹劒㦸血波瀾廟堂苟失筞閭里轉窮殫彼
㢤彼園子此况􁏵尔冠人生但心勦若䖏淂體胖我方即移
汝前有蒼蘚壇世非郭槖駞何以垂鑒觀
　　題錢君輔𬗋芝圖
我聞錢子古丈夫早歲喪親伏墓廬血淚迸空百草枯神芝
挺彂黄土壚一莖三秀燁以敷圎釘寳盖屹相扶醴泉灌注
含膏腴𬗋雲覆護連根㧣山靈地媪侈厥苻鳥啁獸躅助號
呼削杖苴絰麻布𥜗毀容惡服絶復蘇孝悌有王貫斗樞卉
木榮華孝之餘里閭耇長起嘆吁痛心疾首矧可摹夫孰非
親堂上居日嚴秖敬本一軀夫孰非子膝下娱風樹悲撓弗
待予愛生戚死自古初徳鉏誶帚俗易趋刳分宦奥類向隅
較計絲粟遽異儲𬒳薪委壑餧鳶烏酣酒嗜炙酗桮杅衰雖
在身孝巳渝天薦厥祉天亦誣信㢤純孝與世殊史茟值此
合特書素冠所刺今不無朱草有神錫尔孤琅玕玉樹豈淂
知岱衡恒華五嶽都玄黄赤白擁趾髗列仙山澤或療臞瑞
不為孝徒區區天寒歲晚霜霰踈慎終追逺在我儒匪丹伊
青繪此圗後有過者尚式車
　　題天台山張莭婦卷
古人重首教夫婦係民彛自從𥘉御輪禮有親結縭百年主
家室中饋務倡随溘先苟不待從一幸無虧世途日趍下貞
莭誰肯持扵焉見菅蒯早歲哭繐帷荼毒守几席惡笄毁容
儀旦夕執酳奠春秋動悲思病姑坐堂上躬飬我巵匜稚孩
倚床側慈訓我書詩奉老當以終撫孤敢如遺白頭誓不爽
黄圡詎有知我生何惻惻我死廼吾期惜㢤歡娱際捐我少
艾時鸞鏡塵巳蝕錦衾淚還緇史管獨不煒春裳忍為私囙
之念三季似此實女師谷風或棄背行露且陵欺詠歌可勸
諷開卷益嗟咨從来桑濮地不癈柏舟辭
　　題彭雲溪南安軍新建東坡載酒堂
南粤故墟篁竹郷東坡舊逰海渺茫蠻山蜑水環為疆生黎
熟獠共翺翔良辰勝日㗸桮觴踐虵茹蠱盤腥薌前列荔丹
與蕉黄峨嵋英氣壓四方自来金馬與玉堂豪邁絶俗觚櫝
将䧺跨九州若毫芒唾視一世孰雁行顔駟蹇剥白首郎趙
壹坎壈抱剛膓天欲勞爾使望洋一身去國不淂蔵山川烟
霧與耿光詩名道價極焜煌有羙一人婉清揚俛仰陳跡闢
新堂歲時桂酒酳椒漿飊輪羽盖頋蒸嘗和丘鳳鳥翼方􁑂
汪野龍魚負鞶嚢嗚呼使君漢循良嗚呼使君唐辭章髙山
景行屹相望一時短矣千載長超然𬒳髪下大荒
　　貞女引記予所聞扵蘭溪錢彦眀者
北方有逹者官守託閩壖一咲侍盥􁆽千金淂婵姢晨歌雲
母幌夜舞荔枝筵春桃獨不艷秋栁遽無年扵焉榛笄毁遂
以檟櫬遷音容詎可睹涕泣空餘漣墓埏但未殉床第更誰
妍越鸞悲掩鏡齊雉痛鳴弦人子當盡道妾生敢移天手澤
尚不忍家風豈其愆吾何惜吾軀汝懼辱爾先郡庭給過所
江驛逓歸船郵兵即前防纜卒𣸪後牽時時数釵珥䖏䖏閱
槖氈心堅務玉白鼻截愧瓦全指波著重誓抗莭脫饑涎世
故日巳下民彛孰能然狭邪情比絮桑濮歩安蓮閼氏弄琵
琶青塚俗曷鎸昭儀出感業椒壁孽多羶况兹大丈夫自許
古聖賢百行偶一敗反經欲稱權疇知生死間便見粲與淵
吁嗟此貞女儻或繼史編
　　得大人書喜聞秋未自𣪚不刺復囬大都賦寄宣彦髙
一紙江南到屋扉髙秋漠北奉宮闈金㣲駐蹕踰唐塞鐵勒
鳴弰接漢畿緜蕞行朝囙贄玉蹛林望祭類㳺衣眀年草賦
呈親去想像汾隂扈從歸
　　次韻栁博士五洩山紀逰
首路東崗㡬屈蟠青天束峡望来慳林多鹿豕山爲國瀑有
蛟龍海共寰客子杖蔾依樹石神仙樓閣幻茅菅吾知此䖏
宜招隱詎减淮南大小山
日曉行呼野鶴群山溪五級洗巗氛虹霓射壁從空現霹靂
捜潭到地聞桑苧茶鐺遺凍雪偓佺藥杵落晴雲飄然早已
同仙術老我曽探嶽瀆文
一點剛風削玉蓉仙山肺腑閟重重眼穿上界成官府舌捲
西江淂祖宗鷲嶺雞峰渾未到龍湫雁蕩豈多逢年来卧病
吾環堵負却詩家九莭笻
古越名山㝡阻脩遥空縛下𬗋金虬孫生隱在聞長嘯屈子
騷成賦逺逰魚鳥從容還自得龍蛇混雜不同流自今便欲
鎸嵓石俗駕能来尚掩羞
　　方景賢囬聞吴中水澇甚戲效方子清儂言
客来自吴土示我吴儂言吴儂歲苦水謂是太湖翻太湖四
萬頃三江下流洩䟽瀹乆無人􁒆汙與海絶東風一鼓盪暴
雪如頽城屋扉蚌蛤上畦畎魚龍争嘉種不得入種亦悉爛
死民事何所成食天俱在水富豪僅蔵蓄官府更急糧貧窶
徒囏餒妻子易徙郷𣪚行向淮壖随䖏拾稆粟雖然逺郷土
恐可完骨肉東吴本冨盛數歲偶凋殘世非欲繭絲官曷任
乕冠國家自充實財賦有淵薮給復當我及安寕到雞狗何
人講平凖何人議河渠荒政固有典水利復有書龍蛇方未
敺鴻雁尚在澤縦令可還定何計免溝壑何時水幸退我得
刈稻禾水退泥盡出草屫更撈蝦我思告朝廷来歲不可待
母庸水争地便放江達海客今聽我言我欲觧儂憂所争但
一水民氣庶今􁏺自從唐季来吴越無兵棫至于宋南徙淮
蜀此都會大田連阡陌居苐擬侯王錦衣照車騎玉食溢酒
漿居然甲東南遂以侈濟侈掊克自此多凋瘵亦以起天寜
不汝恤有此水潦淫要令沃土瘠民得生善心豈惟生善心
且用戒掊克采詩觀民風願踵太史軄
　　題毗陵承氏家蔵古錢
我觀泉志頗識錢古今錢品不一傳㦄山鑄金史靡紀泉府
軄幣開其前五銖半兩日以變揄莢鵝眼争相縁重輕子母
信有制周郭肉好俱完全吾知聖人利丗用要在百貨得懋
遷農夫紅女寘不易尺布斗粟儲為淵嗟㢤後王弊自此竟
使匹庶握利權剪皮鑿鍱偽莫禁執籖障簏慳稱賢國儲何
當調度足民食矧是虀塩先潜交鬼神欲著論臭衒富貴仍
開鄽冶卒銅工各皷鞴偏爐盗鑄多煙烻一朝變通别改幣
餘盡沉朽徒埋船承君好古此收拾寳玩有若編埒然大貝
南金特嗇厚元圭博壁同瑛鮮漢官受一㓗簠簋晋士掛百
酣桮棬白水真人咲有䜟上清童子猜非僊古錢勿用幸乆
聚古貨難賣空精甄時能撫摩却穢夢坐与饕濁收饞涎世
間萬楮褁可盡床脚一甕踏欲癲試看營室鏁星䖏何似揚
州騎鶴年
　　送宣彦昭北赴亰師
去年春風来我巳送子兄今年春風来我復送子行大江多
波浪雨雪塞路程老河貫梁椘汴泗割濁清梁山匯為濼荷
藕欲抽莖漳流直達海葭菼莽縦横飲饌去郷異市逢寒食
餳㳺從到䖏闊騎聽上林鶯帝都示四方賔客聚百城白獸
耀㦸瞂紅鸞擁旗旌乍見湏璧馬再談遽公卿終然鳯鵷集
恥作鰕蟹并况子昔我學自期可俊英平時撫硯匣盡夜對
燈檠古今更成敗舉舌即深評北南㡬水陸肆意勿遐征子
兄特精幹胸次有甲兵𬒳服抗侠窟躋攀接侯鯖咲披鷹鶻
論絛鏇手所擎錯金琵琶槽絃索發竒聲二難苟若此何地
不鏗轟貢生彈冠待王粲倒屣迎上書合自衒趣召使衆驚
尚期施展間歸作閭巷榮嗟吾乆抱疢望子但目瞠囙之念
吾児遲子謁國黌吾児早失學所至類孩嬰幸令淂好友庶
免謚愚氓前園川海棠𬗋蔓亂垂瓔起揮雙玉壷暢此孤劒
情當知子願欲本不慕肥輕行㢤自此逺谷口吾躬耕
　　白鼻騧
白鼻騧白鼻騧當軒逈立噴風沙名驥留良定北土蹇􁖨索
價猶東家青松縛栁曉安皁紅錦裁韀春暎草攴遁心機愛
神駿伏波骨力輕衰老去年禁馬無馬騎天下括馬數馬皮
浮湛郷閭萬里足咲傲品秩千金覊幸㢤漢武重脩政往矣
劉聦真覆鏡立防戦備要馬稀蔵冨民寰須馬盛向来河隴
色為群目極川原亂若雲庶人徒行未足恤出間醇駟何由
淂
　　宋景濂鄭仲舒同㳺龍湫五洩予病不能往爲賦此
知爾能携一短笻寺前突屼㝎何峰九天管籥来飛鶴三島
樓臺守蟄龍閑欲嘯歌先目往病嫌登陟轉身慵西源山石
東源水豈但渠家有赤松
　　諸暨北郭潘莭婦卷後題
天地昔立極聖人本有防辟之制洪水瀦蓄以爲常不然遽
汜溢随䖏恣披猖終将大莭撓寝我彛倫傷南州彼何人北
郭淂新孀盛年䘮所天臨鏡毀舊粧春秋奉饋祀暇乃治蠶
桑豈惟育稚㓜抑且禮尊嫜尊嫜日巳老稚幼儼成行託孤
生當盡從一死則臧乗時或棄背促嫁更衣裳疇悲膏沭容
畢命松栢崗世人如輕塵風至即飄揚我身類完玉火烈愈
燿光自来菅蒯姿曽不異姬姜母寜窈窕化孝敬著一郷一
郷尚謂狭千載頋不長吾其撫野草可但感嚴霜起撡膝間
瑟彈作雙鳳凰鳳凰不再下寒月照屋梁
　　送鄭浚常北㳺亰師(浚常浦江人其家自冲素/䖏士綺/至今九丗同居人以一家三代称焉)
治世日少事朝廷正求賢信㢤男児志觀此萬里天一行夲
不易當路即翩翩親朋送糗糒傔從戒舟船自裁適時服年
貌逞餘妍起吟侠㳺傳賔客務相先功名抗雲表氣槩貫斗
躔心馳上谷塞望極黄河壖向来全燕地碣石逺相連只今
帝王都閶闔􁃽在前嵯峨廣寒殿嶱􁬃神嶽巔金陂水流雪
翠嶼花滿烟楊栁十二街人家競鞦韆騏驥八尺龍官曺燿
鞍韉熒煌許霍勢燦爛春甞權傾身漸風動炙手遽電烻奏
書善衒鬻希寵巧攀縁匪文說禮律伊武學兵鋋牛毛豈不
多麟角獨爾專屠狗或隱市探驪盍沉淵世方重孝義瓜􁇦
况綿延家規既建立門榜復旌蠲族居且百口僮指亦及千
跡兹乃政令得不貴貂蟬吾知魯􁏵生文物但炳然美㢤萬
石君惇檏㝡可傳湏令便繻棄勿直待硯穿歸乗使者傅踏
却别時莚嗟予日以倦一夕三四遷病餘兩足弱無異䕫憐
蚿治田徒欲䟽服賈特肇牽里閭不過此磨滅疇能鎸
　　喻東泉學道止酒自書止酒詩座右戲寄
何故欲止酒自吟止酒詞酒何負扵人杯杓遽不持我雖不
觧飲見飲輙喜之何疑酒亂性屏去無醇醨乃言執道要危
坐息犇馳行思駕羽輪久矣夢肉芝鳯鸞守爐鼎龍乕擅崛
竒狂酲不我毒痛飲非吾師終然彼先酒昔者祀狄儀咲揮
金叵羅倒著白接籬常人溺妄境世慮動棼絲争如醉酩酊
淂㠯混希夷神仙矧多幻狡獪無不為遨逰市舎長調謔酒
家姬唱歌便爛熳冠珮任傾欹吾知麻姑過觧與陽都期惕
㢤學仙侣身若槁木枝云胡千瓢量政類㫁乳児歡伯却恨
訴麴生亦嗟咨丹室尚恍惚醉郷終弃遺萬一君上天酒星
恐君疑抑且若淂封酒泉併湏移竹溪清風䖏栗里落照時
二子豈不飲千秋長若斯
　　栁博士寄詩張如心朱仲山方夀父盖憫郷扮之凋瘁
　　而嘆友道之寂寥也借韻和呈
憶昔獻賦蓬萊宫蓬萊聖人日月容雖随賢材集北闕竟與
隱逸歸東䝉朝耕暮耘但力穡羮藿飯菽空尸饔俗方同流
見踽踽國有㦄騁聞渢渢遨逰自知喜侠行學業何得親儒
宗多年僅守薜荔雨昨夜䆮感梧桐風私嗟泮芹幸可采况
𣸪郷梓宜吾恭齗然秪覺洙泗異巋尓孰謂靈光同略去皮
毛馬埒貴賈餘角距雞塲雄似公講眀特造理愧我篆刻真
雕蟲前脩近曽數粤謝大耋逺或傳淮龔典胄終推道徳富
銘功更許辭章豐惟其草玄志準易肻以乞巧比送窮孫康
雪檠敢我癈雷煥星劍湏相從當令耆英詎㡬在獨不教載
繄吾逢千里黄河屹砥柱一聲霹靂鞭群龍
　　韓吉父座上觀漢陽大别山禹柏圗
大别名山如伏鼇大别古柏如立猱舊聞夏后手所植直軋
南國無蓬蒿洪水曽當洚洞極聖躬乃此胼胝勞乗舟荆衡
地可盡作貢雲夢天争髙一時栽榯託所㦄千載摩撫繄其
遭本根盤拏屹肩屭枝葉挺㧞森旌旄礙日吟風聳楚阻欺
霜傲雪鏖秦饕夜行夏首影弄月曉艤鄂澨聲吹濤信㢤冥
靈欲䓁夀材比杶榦終稱豪屏除椔翳􁈇豹泣鎮斷䕫䰣蛟
龍迯匠石徘徊却䘮斧篙工睥睨寜維舠吾知嘉木辨爾雅
但惜芳草遺離騷平生環轍苦未到幸此畫筆何從撡豈非
神眀護正直使在方漢䧺城壕樓桑出墻尚乆特臣櫟蔽社
猶堅牢惟兹所重有聖徳坐見餘物真秋毫自来劉李冨宮
室命下荆蜀刮土毛一榮一枯驗世道勿翦勿伐臨江臯穆
滿蒼范黄竹詠重華慘澹蒼梧號逖然萬古萬萬古西望嘆
息同霑𫀆
　　寄吴正傳
日晚天寒攬敝裘西南目盡瀫江流養生有論空成嬾招隱
無騷却好㳺䧹鵠吟風燈照机蛟龍躍雪劒鳴韝平生自笑
飛騰暮幸矣心猶與道謀
　　觀莆田劉公掖垣日記後題
炎正昔中潰王者遂南服四眀有史氏三世秉國軸人君㤙
稠曡祖父勢熏熇傾家㡬攀附快意即誅戮幸兹遭大變何
苦圗起復雖然承天寵淂不覆公餗諌官奏䟽上胄子伏闕
哭所當終衰絰弗許覲黄屋時惟我劉公草制方儤宿掖垣
備日記宸聴煩再瀆相門恒出相耕釣亦可卜國事非家事
孝忠同一躅北風吹天地滄海翻岳瀆浩也議不戰長江境
彌䠞彼嵩乃弦張名閫将鹿逐夾攻既通使恢算豈遺鏃指
麾及燕晋洗蕩到瀍榖兵威偶小振相業竟難續宴安爾江
沱顓擅我姑孰人材遽如此王氣合終籙從来論國是獨不
懼國覆盖棺乆自定荆棘忽蔽目望㫁八公山功髙九州督
囬首百年間逺㢤遷固錄
　　樓彦珎北㳺亰師予病不及往餞歳脫有懐并寄彦昭
　　浚常
日晚北風起少年方逺㳺徘徊上谷塞眺望黄河流峥嶸十
月冰朔色壓九州熒煌大眀殿御道接龍樓時廵向灣水臘
雪擁薊丘前驅鸞鳳旗後乗貂鼠裘尚食豐宴飫教坊樂箜篌
百官𣪚城邑駝馬盡歸休自今帝王都想爾觀覽周却疑書
傳間不謂秦漢優何家非許史無客不抆邹投輪即雨集揮
𬒮遽雲浮東航扶桑隂西笮崐崘陬變化指傾異芻蕘立言
收文物彼洛禊土音吾越謳私将竊禄志勇赴随陽謀随陽
即澤䧹竊禄豈梁鶖羙玉獻劍璏精金鏤帣韝出門亟装束
行路肻滯留布韋謾老耋郷里惟田疇功名幸一遇螻螘尚
公侯學問敢强飾黍稷待耡耰當令竹帛上直與先逹侔母
使螢爝光肅然寸草秋嗟予乆抱疢餞酒弗及蒭念尓忽萬
里征萝或見求宣生頗俊逸鄭子復綢􁁴趾髙有捷歩胸正
無昬眸早看拜家慶共許動宸旒傳車定不礙關鑰便若抽
杏花開如錦楊栁滿陌頭去時小児女来詫真驊騮
　　偶閱昌國志賦得𥙷怛洛迦山圖
甬東東際控東荒蓬莱北界跨石梁天風吹来黒水國海雨
灑過青龍洋寳陀山髙此孤絶善財洞近争巉裂黄金沙土
結香雲白玉樹花飄瘴雪扶桑島上接鯷人棋子灣頭望馬
秦安期先生脫赤舄羲和女子扶朱輪晨鷄鳴聲日觀立老
蜃樓臺潮候急釋迦方域舶船通娑竭世家宮殿濕君不見
海人稽首扣海磯鮫鼉不動護仙衣𬗋竹旃檀何䖏所毗陵
頻伽獨飛舞
　　送俞觀光學正赴調亰師
崑崘東南禹九州山髙海闊峙以流齊秦相襲一分丘梁魏
何有真浮漚天邑當中控四陬先生去矣不可留二十起家
今白頭獨騎麒麟誦春秋我無糧食無車舟出門咲看䨇吴
鈎神氣化作青金虬大江有路通淮洲汴河急下蛟黿愁呂
梁犇谼壓黄樓故墟荒草項與劉澤蛇臺馬一戰收東連鉅
野荷花稠泰山鳬澤倚魯邹北泝衡漳冰凌浮滹沱碣石帶白
溝田光荆軻尚夷猶擲鼃屠狗何煩求天門蕩蕩開長楸日
暮道逺吾驊騮誰歟遇者多公侯眼中勞苦問所由南土有
客非常儔百年文獻尚汝優公車奏櫝幸早投孔姬禮樂正
傍搜齊椘辨智虗前籌祖朝肉藿豈異謀庾信詩賦俱雕鎪
朔風吹塵織卉裘炕床煤炭手足柔韭虀豆粥却滿甌真珠
滴槽酒或篘伐狐燖兔進庶羞妖歌慢舞陳箜􁧔老當益壮
在此㳺選曺已似執劵酬皂鵰一飛即掣韝先生去矣聽我
謳悠然獨酌更馬周長安索米母庸憂
　　送宋景濂樓彦珎二生歸里
我生本孤陋偶到越江頭如何彼二子直泝越江流子来我
欲去子去我仍留留子子不住送子使人愁我且與子酒西
風吹子裘問子何所學将通魯春秋聖心乆不白聖髄空㫄
搜聖經但至正賢傳相戈矛晉臣忠如預漢士䜟有休彂揮
一王法褒絀五䓁侯經筌未可弃墨守或為讎我今豈謂能
子幸與經謀嗟㢤我何學半世成倦㳺焚膏政自苦奏櫝不
見收我迂世所誚我病我難􁏺子何不即逺說我東家丘我
寜不及子請子更歸求母徒挺岧嶤亦莫變浮漚山鷄伏鵠
㲉我尚與此侔勗㢤敢不力前路無停騶
　　同陳櫪夀登卧龍山望海亭却觀賈相故宅或云越大
　　夫種墓在山上
昨日新雨巳行登卧龍岡征衣忽我薄絶頂極寒涼鑑湖水
自涸蓬島屹相望神鴉弄落景海蜃連扶桑前朝尚未逺列
甸或稱疆王孫只草緑相府空蓮香髙眀豈有瞰土木竟爲
殃興衰一以變貴富何能常山靈司覇轍古隧閟兵防毋寕
甲楯棲卒使良弓蔵哀㢤大夫種直不脫劍鋩荒雲但墓穴
鳥喙却悲傷功成偶不退苦膽不思嘗炙手既可熱重奎果
何光史文幸眀白忠死斯不亡蕭然北風樹爲攪鐵石腸
　　脉望
天地常育物爾何爲蠧魚魚形不在澤蠧我萬卷書扵兹亥
豕間偶值神仙字咀穿以百餘變化何容易多應直如髮亦
或圜中䂓天星必降氣仰望固不移惟人萬物靈耳目鼻口
具曽不如彼蟲政由不學故童年便有習白矣尚難精人書
兩無渉物我毎相爭誰其希聖賢竟自雜奴虜聖人不汝藥
使作聾與瞽太虗但一理元造豈停機竹蜩囙雨蛻橘蠧淂
風飛神仙非凡人物化乃罔測何㢤我瀛蓬獨不揷羽翼張
郎不觧事强欲學神仙醉生且不悟夢死更茫然起看蠧魚
瓶眀月秋滿机汝母聽我歌笑倒抱朴子
　　同吴心傳詠龔巖叟小児髙馬圗
北平爰臂乆不侯伏波矍鑠空持矛并州小児十歲許雙足
捷走真驊騮金鞍玉勒絲轡絡肉鬣風􁍅雪齗齶郊衢一躍
自矜驕血氣未完先躪躒漢皇神武駕英䧺西極飛來八尺龍
城東闘雞尓尚可磧外鳴劍吾無功𥘉陽却照長楸道白髮
奚官泣枯草悠悠翠盖與鸞旗老矣驊騮那得知
　　浦陽十景
　　　仙華巖雪
手倚晨扃一渺漫山神擁出玉㠝岏光侵道者柌星室跡破
樵家斵藥壇石笋撑空穿宿暝天機織素掛餘寒俄然喚醒
西南夢怕作松州徼外看
　　　白石湫雲
獨上南山最上頭朝隮一點便成湫巖腰動石風𥘉起海眼
輸泉雨欲流􁇧蝪含珠光照夜靊霳捲鐵黒沈秋眀當去抉
騎龍叟直到扶桒第㡬洲
　　　龍峰孤塔
老眼前頭尺五天真龍角上正攀縁䂓橅白馬䭾經過想像
玄鰻護塔眠𣑽唄将囬知磬絶神珠欲隕見燈懸何妨宴坐
𥘉禪界蠛蠓紛飛即大千
　　　寳掌冷泉
乍撥山亭木葉堆老僧千歲喝巗開天從白石雲根出地帶
青泥雪髄来竹影自深斜暎月魚腥不到半凝苔世間夢渇
知多少可待金莖露一杯
　　　月泉春誦
古木樷中息世諠老生力學掩溪門危絃未絶人湏聽蠧蕳
多忘我欲温白兎流光分石色蒼龍擁沫驗沙痕從今更浚
源頭水莫待投膠與救渾
　　　潮溪夜漁
昨夜寒潮與此通荒溪尚趂百川東行依桕樹林頭月釣拂
蘆花嶼畔風挿竹侵沙魚扈短篝燈暎草蟹碕空太公逺矣
吾将隱赤鯉何書在腹中
　　　南江夕照
偶出官橋倚落曛詩家觸景謾紛紛彈琴在峡驚聞瀑罨畫
為溪喜得雲竹篠晚深樵弛擔莎根秋短牧歸群道㫄更有
枌榆社欲脫簔衣藉酒醺
　　　東嶺秋隂
㡬點晴雲著樹梢寒山蒼莽類城壕鷄豚日落聲相接􁇓鶴
風涼勢自高小徑殘榛分嶺脊平疇浄緑帶溪毛朝来雨足
多秋意井上無人事桔橰
　　　深􁑄江源
半遶山根但一窪真源鑿破杳無涯清澄灌或於陵圃窈窕
尋猶博望槎積雨衝隄蝸自國㣲煙羃渚鷺専沙欲行復坐
皆雲水只属騷人與釣家
　　　昭陵仙跡
一掌嵯峨是玉京連峰欲向鼎湖傾髙張黼座龍随下静擁
珠軿虎獨行白雪松扉䨇立影清風藥井倒吹聲長歌爲問
西王母却把荷花與送迎
　　雨晴
乆雨雨不絶長嗟春暮時棃花一片雪楊桞但青枝日出𣪚
我步間雲結幽姿山嵐撲小牗澗水激中坻對景且歡樂逢
年湏􁇆飢蕭條併日食嘆息東門麋捄菑幸亟捄移粟将疇
移吏商自有計錢虜渠何私物情正懔懔淫潦乃見欺空甔
本汝舊美麥尚今兹我生頗好古當務獨不知母寜坐復起
得誦詩與書古人不我待去矣安能追我不識古人陳言果
爲誰撥書既自笑撫席更深思逖逖千載後此心誰我期
　　盜發亞父塜
楚王昔尊楚亞父楚人今發亞父墓南山鑿石下懸棺寳氣
燭天知劍䖏當年奉劍重朣光左右膝走諸侯王劍鋒掃秦
柄奪漢梁楚闢作馳兵塲起撞玉斗唉豎子戰肉烏鳶骨螻
蟻烏江得死不得葬憤膽冤腸終不死東陵老盗曽膾肝丞
相摸金仍置官大儒揮椎小儒唱竒寳拔窆蛟龍寒君不見
秦皇一死驪山改亞父猶能數千載我今豈識亞父誰鳬雁
秋風𣪚銀海
　　劉龍子歌
劉龍子龍子出山龍母死一雙赤鯉媵来多玄黿獨戰翻天
河山頭種楓髙不淂楓葉落波秋正黒潜㳺蟹斷島無人飽
啖蝦鬚汊作國巢湖龜眼看欲紅卭都魚頭闢為宫絶磴懸
梁但一勺雲綃霧縠餘長風劉龍子龍子為龍猶念母桮江
沼海歸何所硯中墨水吾乞汝昨夜虵醫送飛雨
　　劉仲卿上昇歌
金華山金華山有古洞天遥問射聲何校尉憶從脩煉淂神
仙神仙之人夲英傑老弱移家家洞穴乗軿曉結芝草雲擊
莭秋飛鶴翎雪溪間白石齒齒嶺畔赤松無枝呼􁂬不逢玉
女牧羊乃見小児嗟洞髙兮高若崖嗟洞深兮深若并中心
一念能滅情夾脊双關遽朝頂七月十五神仙来天樂自響
石廪開風伯吹塵萬萬里月光幻出瓊瑶臺玄霜寳露瀉一
杯麒麟鳯皇兩徘徊上夀等天地下夀直到耇與台翩然𬒳
髮㳺蓬莱
　　簷下曝背聽客話吕安撫夏貴雜事
老翁曝日坐頭髮亂如絲㦄言前朝事恍似震業時東南立
國久天子重西陲長江一户限鉅敵千熊羆吕家好兄弟身
擁㐮漢危圍深救不至望絶但孤師戈兵空鶴厀部伍尚魚
麗居民併習戰結束類鮮卑砲車燒樓櫓斤斧遽已施榷塲
謾互市軍壘竟登陴夏貴夲小校戎行早驅馳當街苦醉酒
袒跣受鞭笞雙瞳夜照路面刺闘鋒旗積功到大閫綾誥疊
若坻沭熏乃淂見感激有涕洟英䧺頗用術血死矧敢辞上
流忽以潰淮椘屹不枝終同祖約走恨比劉琨雌蕪湖十三
萬鉦鼓且棄之人力不至此百年知者誰
　　衞将軍歌聞有得漢衞青玉印者賦之
昔聞衛將軍起自衞子夫姊為皇后弟為奴親提漢兵北擊
胡旌旗劍㦸羅熊貙指麾六郡良家子輸給三邉幕府租血
流余吾㫁斥候魂駭老上燒穹廬天子召見錫印符鐃歌騎
吹凱入都椎牛釃酒啓鞠室饗士論功懸箭箶平陽故侯丈
二殳寡主忸怩膝走趋兩児佩綬光耀軀外虓内煽絶代無
荆玉寸方温且腴古文􁁴篆姓名俱螭尾壓紐巧盤拏楯鼻
磨墨急檄書史傳數𥿄丘山如王侯螻蟻但須臾土花苔葉
空糢糊何人手曾秉鈞樞何人身巳返隷孥昔貧今富鼠作
乕昔富今貧鵠化鳬感時撫舊嘆以吁淮隂鍾室彭越𦵔良
弓獈狗諺不誣衞青玉印千載餘珎重漢皇宏逺摹
　　五洩東源有地度可十數畞後負山前則石河如帶幽
　　夐深窈盖隱居學道者可築室偶賦一詩属陳彦正
越中五洩古名山東源峻嶺空雲間老石崚嶒欲見骨天河
瀉破莓苔灣蛟龍縮身似􁇧蝪魑魅出沒司神姦雷公一聲
忽下擊鳥跡不到猶重關青華仙真舊治所碧落侍從豋清
班穴疑綵狻㩀一柱户想銅獸㗸雙鐶鳳馭鸞鞭白羽瓘芝
樓菌閣朱莖殷梯梁未絶或可值洞府寖逺多愁顔嚮曽褰
衣淂掲渉别擬鑿徑通茅菅寛弘頗占十数畞夐静粗覺非
人寰澗流帶綰玉繚繞巒翠髻擁花斕斒截㫁塵埃與世隔
構成棟宇寕吾慳陳君尋常有道力况此跬歩臨幽潺虗室
光眀白不動寳爐温養丹将還丈夫出䖏我巳定馳字早寄
孤飛鷴休拘崑崙併漲海遇有勝䖏同躋攀
　　樓光逺家觀宋綏景徳鹵簿圗
東朝盛文物四海極豐富粉飾郊祀間馳驅漢唐舊奉常夙
有掌鹵簿列前後車軨麾飛黄㦸盾服錯繡啓胠龍乕動扈
衞鴛鷺簉嵯峨屹丘岳灼爚羅星宿陳兵吉利隊擇馬騊駼
廐嚴須呵人神喜欲􁰼百獸祖宗所繼承宇宙徧包覆上公
敬執籩天子親獻酎靈光旍旗林縟典禮樂囿威儀一以慗
瑣碎無不䆒時惟正垂拱國幸息戰闘玉䇿恐人聞帛書疑
鬼授紛紜務欺阿制作窮刻鏤老幼咸駿犇穹示揔歆臭中
誠廼根夲外貌特膚腠封寕重䃭繩饗或貴型餾居安昧危
機致治啓亂竇文華終耗財武弱益招㓂雖然喧一朝孰淂
燕末胄五輅忽巳没三亰杳難救惜其𥘉討論盍不返朴陋
臨風披此圗歎息我臣綬
　　雙林寺觀傅大士頂相舍利及耕具故物
古稠大山趍古原古寺突兀倚山根小溪前流未及渡白塔
岋起髙蹲蹲傅公故宅奉香火厦屋萬間周四垣梁朝到今
數百載兠率說法天中尊世曾出世役妻子家或漁扈随犂
犍道冠儒履忽一變胡膜𣑽唄争駿犇蕭衍老公坐玉殿捨
身建刹開祇園花幡亂飛欲滿席拍板歌唱聞槌門雲光靈
異竟何有仉䁈怪神寕復言藕絲袈裟上所賜竒錦照耀扶
桑暾龍宮四萬八千卷寳蔵一轉百鬼掀貝多遺文白㲲像
經律論䟽洪其源黄羅繡褥褁頂骨舎利五色摩尼燉一牛
眠雲巳化石雙鶴覆雨仍軒鶱刼風吹地日漸壊樓閣樹林
無半存青檮並聳碧宇上落葉𣪚到人家村浮屠仁祠始自
漢文罽華盖何翻翻梁時佞佛特太甚宗祀断血徒饔飱父
兄子弟且學佛絶滅恩愛生讎冤臺城矗天或死守虜騎乗
釁真㳺魂幸灾樂禍却圜視入室操戈攻嚙吞蠟鵞厭埋冡
難逺烏幔囚辱兵氛昬人天小果豈不有宇宙缺　疇能藩
一朝佛出救不淂滄海攪作黄河渾傅公家居自天属時復
耕耨不憚煩朝廷聦眀頋不及塔廟湧出如雲屯長干空迎
佛爪髮滿國欲飽民膏腱群僧無功併仰食我佛獨不憂黎
元惜㢤後王永不窹前後䘮亂同一轅後民皈嚮復未巳拱
手禮跪駢肩跟呪口波瀾豈祝蟒禪心寂黙猶拘猿終然百
欺㡬一遇世俗瑣瑣吾何論
　　題方景賢護法寺壁枯木竹石
山從崐崘西北来北經黄河積石到碣石南亘青城峨嵋萬
里壓南嶽天台南嶽山頭夜見日天台絶頂下視東海如一
杯仙奕壇開纎篁掃雨嫋嫋碧神丹䁀冷老檜㧞出號風叱
雷􁂗中一片頑皮凍骨老石塊勢若千百歳後突兀偃蹇角
起相磓山人前身夲在南嶽祝融峰下住踏上天台石橋看
瀑布東峰月上學寫影山精野魅哀號涕泣愛惜枯樹白道猷
拄杖拄開蛇口起不淂蛟子龍孫盤旋紏結塞滿行路硯泓
一滴淡墨水漲作玄雲黒雨歸無䖏槎槎牙牙䝉䝉茸茸蜻
蜓翼薄但如縠螳蜋臂硬欲張弓盤根錯節蝕倒千尋樗櫟
麤枝大葉蔽殺三尺蒿蓬崑崘山前囬龍頋祖有此勝絶景
覩史天上天光照著下土境界缺缺齾齾不辨西東東海老
仙咲上面桑田海水海水桑田翻翻覆覆眼曽親見秦皇漢
武脩宮廣室盡寫巴蜀材大如梁柱小似薪槱何嘗識遍帝
令混沌七日死天下盲聾見草恱見豺戰未問神龍有力時
飛入長安城中載宮殿
　　金華山㳺雙龍冰壷二洞欲往朝真洞晚不可到
金華三十六洞天髙崖臣壑多風烟老石斗甕寒鳴泉蠻花
鐵樹森戈鋋鳥獸絶跡鬼魅􁔍清􁃧􁨦窱巢神仙虗泓囓趾
蟇頥然怪鑿霩落闢屋櫋􁧈飊倒鞴噏欲穿凍乳冰髄傴􁂗
船熒光爥冥竹炬㸐積蘚躂屩跣却䟒危棟結宇深扃鍵曲
房宻閤極邃延囷倉歛穧列町㽭椸架韣捲冠裳懸鐘欒鼓
簴屹不遷􁂍霞寳盖爛瑛鮮蜚幢舞莭恍後前乖龍夭矯角
鬛全穹龜絡蛇白以玄狻頭象脚伏㺦猭蟾蜍蝕月囚重潫
霙霜霰雪凝真鉛靈溪流潺截中邊秘穴漆黒跼背肩神閽
峻拒亟我旋暗井瞰腹抱豁圎仰竅㫁繘瞩或顛妖蛟産(叚/夘)
滑吐涎冰簾洒空萬琲聮馮夷海國瀦爲淵窺覘欲下手足
拳悔懼咋舌恐有愆谽其奥室别據巔蔦蘿藤蔓亂紏纏蝙
蝠翅股掛復翾蜥蝪弄雹窟宅􁑖𣑽質蕃飾垂蹁蹮寳纓珠
珞窮雕鎸精英象物淂氣先上踞下伏総一甄齾磴陟絶愁
攀縁嗟予學道苦未堅起搴昌陽望延年乾堪坤輿自方寰
禀生受有吾拘攣羽毛鱗分正或偏飛潜動植過百千宮居
竈食類螘蝝酸醎淡澁朽臭羶掲鑑照面益削朘運劍剖腹
猛滌湔貪嬴嗇厚務死權息黥𥙷劓吁誰賢我疑神仙住渺
緜黄庭欝璘内景烻芙蓉城闕麒麟軿蓬莱樓閣魚龍鞭服
閭賣瓜俗骨痊道華啖棗彭仇捐白河炤耀踏斗躔滄海攪
碎觀桑田盍獨閟此使世癲我卜我筮還筳篿喝開二洞薄
八埏翩然直駕鶴與鳶
　　景陽宫登𥘉陽䑓謁抱朴子墓
人生擾(擾)間頗覺天地窄我憶抱朴子髙臺睨空碧𥘉陽出
山上照破萬古石丹光動鼎鐺霧氣浮冠舄遺書上下卷道
妙或黄白老衰及病瘦􁅪苦為形役豈伊鳯鸞姿終以狐兎
宅尸觧本無形肉飛寕復跡鄭君曽有傳勾漏恍所㦄䧏子
倘可問稚川特未隔幽林来魍魎缺井守蜥蝪神仙果何人
海兵長戯劇世傳老聃死吾謂方朔謫虚墳誰所為怪樹獨
悲激滿前湖與山秋色落几席因兹些尓魂目送雲邊翮
　　大佛寺問秦皇繫纜石
手撫一片石昔為滄海滣始皇或繫䌫萬里浩無津世間本
妖妄何䖏有仙真蓬莱不可到弱水空飊輪徐生忽以去方
士先避秦童男繼童女五榖雜貨珎島嶼止不返蛟龍化其
民非惟長年藥永隔戰馬塵人君却未悟望匕轉東廵山鬼
覺将死海魚祠作神侯生奉圗籙譏諌極所陳驪山閟鳬䧹
金槨竟沈淪惜兹鑒不逺遺跡留千春經營大屋覆刻斵青
蓮身漢唐㡬英主覆轍猶尓遵我恐石有語神仙多誤人
　　湖北岸小寺問参寥泉
古寺湖水上寺門但菰蒲一泉湛如玉巖骨旱不枯粤從叅
寥鑿淂與盖壤俱東坡或茗宴西嶺猶松竽人誰問詩侣世
頗笑酪奴瓦甃縦然在木瓢知巳無汲古宜汲深塵心非轆
轤别禪勝别味俗舌空醍醐老僧乆不識香灺冷宿盂卓㦲
郡太守遺像擁肩鬚閑来試我酌霧雨變須臾尚持金芙蓉
便踏赤鯶魚
　　戒珠寺後登蕺山謁王右軍遺像
小立天地窄前登萬山阻越王采蕺䖏秋緑空榛莽古祠復
何人遺像寄𣑽宇栁老題扇橋荷香弄鵞浦典午當衰亂神
州渺淮楚經略欲馳兵保障期按堵姦温多大志誕浩却浪
許護軍曽叅綜牋䟽極心膂廟謀不可勝野戰徒争武内外
未恊和英䧺豈豪舉泗口聊進屯譙城遽犇沮事勢日趨異
朝廷孰撑拄去官寧忤違誓墓獨酸苦父子但法書功勲緫
塵土青緗毎收拾綵筆餘圗譜草隷俱入妙雲龍競掀舞崔
蔡須抗行羊殷特奴虜一鷖或有識野鶩紛難數平生破布
被謾以指畫肚起扣故墨池長鯤戰風雨
　　射的山龍瑞宮問陽眀洞天洞盖是禹穴
意行得古洞忽到陽眀天人傳是禹穴愧我匪史遷上摩青
㝠出湧作美蓉巔下開巨石窟欝以藤蘿纏自昔乗四載扵
兹理百川岳瀆通脉絡蛟螭𬒳拘攣真長或可待宛委空風
烟衣冠竟一窆簡札猶遺編世間後百世龍鬼巧相挻安能
洗滌盡却見鴻荒前惜㢤不可及恐此復偶然黄庭或秘景
絳府尚靈仙精英倚怪木狡獪戯神泉無論鳳文舄肻降狐
鳥莚長嘯望天末白雲年復年
　　次韻胡仲申雲門紀行
會稽多名山乗興我欲去忽携一日糧便踏青蘿路前峰如
鴻鶱後嶺類鵠舉吾知杖藜間肻負鞋韈句有湖但一曲天
影餘秋宇有涇曽載樵石齒亂蠭午紺花吹澹香琪樹動幽
慕何㢤廓落洞得不精靈聚長吟空人我曠視渺今古候神
軒轅乆蔵蕳宛委暮老簷雲倚龍丹甃雪凝乳詩亭了如𥘉
茟塜将化土閑挑苔窟泉静爇栢爐霧荒涼相劒客錯寞賣
扇姥紛其塵跡改恍爾烟霏護起追千載懷髙縱太遐歩私
嗟勾踐世保國深且阻膽薪苦或嘗犀練勇如赴復疑始皇
時刻頌岑絶䖏鮑臭尚求僊蛇妖徒泣嫗沉埋九寳鼎笑傲
兩芒屨交予支道林侣我許玄度興亡鳥呼風富貴鬼嘯雨
穢墟幸有遭盤谷誰争所行從篔簹徑坐泊菡蓞浦白鶴杳
未攀𬗋騮驕可伍捜竒本自玆濟勝吾巳屢秦崦或西枝郢
江猶北渚鏡虗忘往来輪轉繫成住平生㡬心期終夜真夢
語桂榛方招隱芝蕋不藥痼身尤出䖏難地以窮通悟一目
湏見羅四鍭竟如樹推材宜郷里選德固庠序脩名實之賓
慎動静有主人思佛可佞我謂儒非腐山岳何屹然事功急
先務執輿且周流沮溺却問渡信兹我孔孟直不老鄒魯逺
㳺吾爾俱滄海極東泝
　　韓蘄王花園老卒歌
蘄王手種紅錦花十載不掛鐵錏鍜花園老卒守花樹睡着
花磚聞曙鴉白頭白盡身無事古塞沙塵戰餘騎多士如雲
足健児一竒在腹終憔悴青銅萬緡滿地光寳函矯節賜夷
王宮粧粉豔去酣酒海貨珠賝歸壓檣王家舎児驚吐舌御
府珊瑚碎飛雪口猶乳臭却帳前矍鑠一翁嗟棄捐君不見
天下英䧺本奴虜左鼻成龍右鼻虎頸血淋漓思釁鼓史傳
沉埋誰比数花落花開㡬風雨
　　觀姚文公集記趙江漢舊事
江左一丸國北兵臨鄂城鄂城小不敵圍塹泣孤􁉑趙公本
儒士皓首困欃槍老身念未死勢肯舉䧏旌坐随清野民虜
入驃騎營凄其盡忠義憤使釁鼓鉦長揖上堂階五弦偶鏗
鍧黄鬚何鮮卑指下尚正聲中原真有人大将世豪英幕府
喜致汝軍師豈徒驚終然類脫兎夜即葬脩鯨兩目嗔欲裂
汨羅我同貞和門遽出令邏卒復縦横扶持返舊路慰勞賜
冠纓古今多分潰光嶽極戰争干戈自有責黼􁇥合祼亰演
疇庶不憚經瀆孰重輕從知道在巳詎用死易生汴土乆不
守金源遂交撑紛(紛)戎馬間務以儒術鳴遺經益南徙義理
却後瞠繁章僅北徃禮樂要抗衡平陽賣瓜叟立教繪國􁨝
詩書得箋䟽江漢卑律程當時乃世運何士非我楨楚材仍
與晋漢學特逃嬴蔵劍或徴氣鼔筐湏播精熒煌一工事卓
犖千載成陸機但辨語庾信空哀情我且用我法吁嗟我仁
卿
病動牽掎蜚揚恨不鳥兩翅跐蹈恨不百足豸浮湛里閈曷
時巳頋瞻形骸吁可鄙我披我書我欲禠思爲穆滿執鞭弭
泰山滄海歩我跬歲月邁矣我搏髀㳺侠者非仙者是流蕩
忘返獨不耻長笻化龍机化麂芝草琅玕森茷靃我来丹臺
述仙史泛觀八極從此始滿天白月無塵滓
　　題畫墨梅
北風吹倒人古木化爲鐵一花天下春萬里江南雪
　　題趙大年林塘秋晚圖
老景青黄茟厎收晴鳬冷鴈共汀洲王孫畵學空花竹不到
銅駝陌上秋
淵穎呉先生集卷之三

淵穎吴先生集卷之四　門人金華宋濂編
　　古屏上宮人戯嬰圗
我愛古宮掖岧嶤凌碧空羙人拂旦起殘月愁簾櫳小鬟捧
香立飄作烟霧𪷟弄嬰偶一咲舞鶴遽來同新花正炫晝側
手碎繁紅亦有雙蛱蝶踉蹡撲深叢豈其聖賢書行墨曾未
通儼然𫀆笏具意氣早稱䧺云胡歉汝内但取華厥躬塵凝
孔鸞扇綉蹙鸚鵡籠紛紜争旗鼔出入雜冠童凡諸戲玩物
色色各論功太平忽巳久天地廽春風能群禮序鴈絶妬詩
歌螽常嗟汝齒壮得不苦乃公却令十六院弗及少從戎心
知一以痼鼻息徒長虹世故多變易家居果癡聾惜㦲歳月
老千里吹蒿蓬為撫腰下玦烏啼洛城東
　　粤山白鵲陳彦理同賦
粤山白鵲何毿毿今所驟見古所談滿地蓬蒿出復沒凡禽
豈或同鳩䳺如何天然有此潔直以日浴無餘黔金精煉成
向月窟縞夜飛過凌霜潭靈湏駕河恍若一静欲繞樹驚能
三玉臼藍橋質巳蛻霓裳水殿神猶酣休徴不使畢弋得異
羽未許樊籠諳􁱓耿終随䖏士傳音和盍趂弥陀龕鴻䧹寒
門但郷北鷓鴣祼壌空思南晋人禽經此或載蕭氏瑞志吾
将叅情知太古至徳世謂巢可俯􁈸可探投詩與君且一笑
幸勿緇涅令渠慙
　　夜聽楊元度說宣和内㝠雜事
北風吹庭柯秋士慘不恱頗懐炎徳衰一旦幅貟裂當思付
卑重但孕驕淫􁆂中宮日沈湎内伎增舞列聖人自鳴筝丞
相齊按莭竒花入綱運法酒從流歠畫圗恍有見帷薄知甚
藝辭寕廽波奏賦豈好色設君心既巳蕩國歩驚欲蹶妖狐
空獻顰倖䑕不塞穴坐令汴河冰變作燕塞雪玉鉉乃一震
金甌可無缺由来治亂間一是興亾轍豐侯早著戒褒姒竟
為厲乹坤獨不大甕盎相起滅扵兹聞十愆得不仰前哲
　　寄喻國輔張宜之
手挾殘編只蠧塵山林著我最閑身槁梧可㩀暝湏熟華黍
雖亡𥙷欲真危坐但看燈作暈逺㳺還覺劍生鱗相思正是
多風雨滄海無涯可問津
　　檢故庋得故洪貴叔所書李鐵槍本末寄洪徳噐
天地昔未一朔南遂分疆中原乆䘮亂白刃皎如霜李全本
崛強手挟但鐵槍山東數十城叱作古戰場茫然即㫁指設
誓如刳羊一朝與旌節正面将假王云何引盗賊遽尓升堂
隍豈其弱能立當彼驕則亡日落山海暗群龍血玄黄陳安
偶從晋侯景徒旤梁扵人欲使詐在國湏謀長大福豈無妄
佳兵終不祥誰令送死䖏竟以抱甲僵漢盤忽巳折周鼎那
能常吁兹撫舊墨我涕徒為滂俛仰千古意悲風嘯枯桑
　　讀漢武内傳寄戴仲㳺
我問學仙子神仙何所求翩然王毋使特降五城樓白雲起
復㓕丹掖戒涼秋黄麟雜赤乕旌幟欎蚴蟉上元三角髻聞
命亦来㳺玉女列左右容眸眄如流神光乃上爥衆樂彂空
謳益易尚可化奢淫直難抽從知扶廣受或用柏梁收五嶽
形巳秘靈飛籙仍幽毋将刳尓命但欲返諸柔一洗狐鳥爼
長辭蟪蛄丘向時恍有見方士殊悠悠平準暴海内彂兵困
遐陬琪花栖倒景瑤草隔玄洲終成泄道要寖使增愆尤鄙
夫忽自咲穨俗奚其媮機關出鬼蜮利欲生螟蟊崐崘一萬
里得去那能㽞為尓遣此什塵簮早湏投
　　同喻國輔題人温日觀蒲萄
佛者本西域蒲萄亦来西柰何此善畫無或渠所携我曾考
其故𥘉與漢使偕上林乃有館葱嶺何湏梯天時自不同地
氣忽以迷結子且磊磊懸藤更髙低先㡬日巳露薄徳不及
稽終令白㲲像逺從雙狻猊從兹故國木伴尓禅家栖幽心
恍有得爛墨研為泥宜㢤一揮灑遽若無町畦依稀可少辨
變作天投蜺萬古空朔色南山竟朝躋畫工尚逸品㳺戯徒
筌蹄豈伊吾無人何往非耄倪豈伊吾無物桃李緫成蹊此
皆外所産敢與中州齊為尔撫此卷長歌欲驚嘶
　　歳晚懐戴子夀就寄翁君授
東南大海吹長波亂山㡬曡堆嵯峨我所思兮欲如何戴子
謂我不我過四眀學官列象犠書則稽古詩猗那六經聖髄
工漸摩倉頡字林考隷科青燈掛壁豈有他黄虀苦澁餘醎
鹺平湖沆瀣足芰荷目力可及彂詠歌慈溪先生雙鬢皤小
出乃為礼所羅曲䑓淹中却不頗擩嚌道真得者多先生昔
曾舉漢科我亦同徃超江河仰窺天門光可劘豁然叱落千
丈坡就中乖龍卧為梭掀雲噴雹輸蛟鼉吕梁懸水無盤渦
况肻遽數蟹與蠃彼㢤貧女凝秋蛾地窄袖短空傞傞郄鐘
毁釡不必和靈談鬼嘯衆所呵北行何有塵沒靴南歸詎可
夢駱駞一朝竟撤碼碯珂獨立吾今衣薜蘿芝湌竹飲皆沉
痾十載未復仍委蛇先生一再来揮戈坐将挾箸嘗其膰大
松偃蹇徒髙歌小草樂育尚菁莪清廟梁柱可堊磨萬世學
術從丘軻文風自振祛煩苛士論况辨仡與番分正句讀嗟
吾訛丘園嵗暮猶婆娑明當沭髮陽之阿從公共飽天山禾
更不去理墻頭莎
　　浦陽舊有眀月泉乆而不應今乃䟽道其源似頗與弦
　　望晦朔之間相為消長者遂作是詩
大區何渾淪元氣乃潜洩忽然為山水無往不融結遥天偶
一照􁉤地空餘冽盈将光共生涸與魄同滅玄機自消長至
理誰圓缺彂揮雖有在窺測尚未决枯查曾㡬棲斷洑遽中
裂半倚嵐翠雲微通海潮雪昔人来推求扵此淂表蕝虗亭
奚其敞静甃獨不囓歳年竟悠逺沙石漸填咽寕加䟽瀹功
肯使見聞䙝恍疑合圗經環坐到稚耊倘非蟹投碕㡬類鮒
䖏轍纎纎浮晶彩湛湛浸寥泬舊觀方尓還真源可吾􁃎争
言彼月行豈為兹泉設蕭丘胡長寒漢井或再熱逝尋白兎
公直探神龍穴狂歌水仙詞擊碎如意鐵
　　吉祥寺
一昔逢寒食行吟採物華風生𫾣檻竹雨濕堕船花曲塢青
龍樹長灘白鷺沙囬看江上水直去到吾家
　　病齒
我生本多病一瘦恒踽踽試問玉隴君何為忍吾苦自其初
齔時排次巳不伍毎聞編貝如方朔僅虗語信㦲骨之餘所
託車與輔舌神乃中居猶賴汝疆圉有身竟攻殘元氣徒啙
窳母庸蠧斯蝕尚謂剛可吐尋常薄滋味勢不勞吞咀麄殽
及硬餅錯列空七爼豈伊類門樞不動固先腐軟糜幸能湌
梨栗稀復睹我思天地間民物揔胞與尓自本属吾安能遽
秦楚齟齬或更生華池仍彂乳當樅真我師為說養生主今
年吾壮強三十逾六五更後三十年零落何足數起呼白驢
公堇酒且酌取誰欤劉師服髙詠聊戯侮
　　王滹南太山石室
我将呼巨鰲滄海欲掀播扵兹玉鼎淪遽使金甌破兵氛塞
中原卦氣恊大過誰封凾谷關便掃太微座長矛左右盤劲
矢五十箇歌鳳㡬能来􁨅騾吾得莝當其一手麾豈止千夫
和力須坼老拳事且居竒貨真儒雖有材用武竟無佐青雲
飛遐心白羽洒寳唾撫時乃紛綸結客仍轗軻人生足窮通
世故更弔賀熒然凍霧中仰見眀星大宜哉泰階平返汝雲
壑卧専門尚吾醇致幣徒尓蓌既爲梁鴻逃復戹龔勝餓從
知大耄嗟肯以淫威挫抆淚且泣歧聞風猶起懦滹河自波
濤石室今堀堁寥寥紓我哀苦語不成些
　　樓光逺出示先賢圗像及漢季石本雜碑
世人不好古我獨思古先居然圖像間得見古聖賢逺之或
千載近亦數百年精神果何在面貌猶爾妍凡民一其生覆
幬乃同天紛紜日就滅委棄随烏鳶矧兹丹青筆巧類造化
甄惟心却不死匪繪尚能􁑖豈伊祝畏壘仍似畫凌烟衣冠
從代改爼豆與周旋前人後所哀後者復爲前展轉哀未盡
蒼茫但長川我今己後古古碣空餘鎸水石乆欲泐蛟虯起
相纏當風遽堕淚詎减峴山巔庶以名徳在終爲日星懸
　　寄陳生
落日未落山􁡏􁡏我所思兮抗嶄巖豈其徒行固不可亦有
健馬可着銜胡然獨䖏不我即坐以魯史攻詀諵更疑弄茟
彂古帖先漢癈碣求鎸劖扵兹孰不我傾倒但或嗜好殊酸
醎結交似子乃有得肯使繫属非斿縿今年一出本浪戦滿
地挿棘疇能監􁂬盧大劍區冶鑄靈鬼夜泣蛟龍函早是鉊
銛不我辨彎弧􁅊用窺熒攙縦尓竒文聚怪鷸政如絶力鞭
神羬邯鄲道上尚故歩我要我襋空餘㩥母寕容刀與墨水
柱使衆口相爲䜛秋風吹江晚正急薄暮徑去懸蒲帆自期
共作制勝䇿酷類田父收盧㺥杏花一色直不逺繡線巧蹙
行春衫黄精苗枯不足惜白木敢負吾長鑱嗟㢤鹵莽又滅
裂但有荑稗無人芟待教将投乃壷哨猶恐未陳即鼓儳參
乎賜也必貫一曰啖曰陸俱通凡尋常可力自不力不畏天
顯兼民嵓子来不来我亦别深褭深䖏多松檆臨萹草草遽
報我愁思滿臆何庸緘
　　寄相仲積求觀鄭北山雪竹賦并畫卷
古人不可作雪竹有竒思鄭公詠騷詞或者攻繪事向來拈
筆間才士巧相值誰從嵗寒窺便得瑚璉噐東國正擾攘靖
康更元二上天忽同雲大地惟朔吹玄隂知巳凝積羽忍不
墜狂曾鵝炙求困及蟻漿饋離眀乃煌煌劲莭特一致秦關
收甲兵蜀閫擁旗幟毎疑一寸心長挺千畞翠學行尚吾時
窮達䓁墨戯相君本弥甥年耄常拭眥自應守遺文重襲在
篋笥滿山蒼竹林凡木緫顦顇因之寄君詩為洒懐古淚
　　西域種羊皮書褥歌寄李仲羽
波斯谷中神夜語波斯牧羊供雜虜當道剚刀羊可食土城
留種羊胚骨四圍築垣聞杵聲羊子還從脛骨生青草叢抽
臍未斷馬蹄踣鐡繞垣行羊子跳踉却在草鼠王如拳不同
老飫肉筵開塞饌肥裁皮祳作書林寳南州侠客遇西人昔
得手褥今無倫君不見冰蚕之錦欲盈尺康洽年来貧不貧
　　同方子清觀𬋩子内業
之人東隣居為彂架上齒吁嗟管夷吾遺我以内業古書本
少見古道終不跲遺文久灰燼瑣語特枝葉為儒每更端務
學多渉獵逺馳盍求心近眩将失睫紛綸諸子間變亂聖王
法百家各為主一理寕足攝彼㦲所施教何得不我恊士郷
自冝然伯政吾甚捷當其觧而囚豈謂射中脇利源魚鹽開
兵武劍㦸接私疑聃荘言或混孔孟牒鬼神通幽奥詩禮借
光曄操存􁱓情常食飲精氣浹扵焉覈天人不獨滕齒頰楊
朱說力命列子亦巳雜管氏役權謀聖門詎容躐茫茫大江
流可望不可楫朝来有微雲却倚青岌嶪
　　陳彦理有漢一字石經云是王魏公家故物予得其六
　　紙盖石文剥落者太半紙尾猶存蔡邕馬日磾字
先聖去巳久世傳惟六籍後儒各専門穿鑿多變易蔡邕在
季漢章句攻指擿八分自為書刋定乃勒石太學諸老生講
論頗充斥逺方競来觀摹倣無不獲東亰忽䘮亂盜賊恣跳
躑古碑四十六兵火空餘迹熹平㦄正始洛土重求索衛侯
師邯鄲三體精茟畫煌然立其西學者常嘖嘖史書竟差舛
一字㡬不覿北都如遷鼎西國類蔵璧䂡柱或淪亡随宫猶
作磶扵兹特隷科早巳䓁瓦礫寕知一字遺不與中郎隔唐
人試書學小學彂光賾魏公蓄紙本六𥿄忍捐釋糢糊千莓
苔紏結萬􁇧蜴聖文空往燼聖髄尚餘瀝粤從秦以来儒術
經五厄到今厄者㡬日月愈輝赫甚㢤石為經争似經在壁
此石不獨存吾心竟誰惕
　　和陶淵眀詠貧士
長吟望天地宛轉無所依豈不有達者窮櫩少光輝此心未
能信何力求奮飛生雖百夫特死共一貉歸行尋靈芝草不
救歳晚飢去矣甔石竭焉知溝壑悲
大道忽巳䘮翻然念羲軒今我去之久十年躬灌園存者耿
日月餘如飄風烟身名易汨沒文字勤磨研磨研何所事先
覺有遺言楊朱談力命列子亦稱賢
山日凄以夕起弹緑綺琴清㢤積雪曲自昔無知音世間紛
且擾貧與憊相尋春江變作酒野鳥令人斟敝衣時所棄華
駟衆争欽不有丈夫氣徒為行路心
上天無停曜日月會降婁山林少過轍二鳥鳴相酬亦有五
采鳯飛来為岐周姬公世不作白屋多懐憂逢時倘一用華
士非吾儔函谷空逐客傅巖乃旁求
人生自沉静豈得非意干宜㢤揚執㦸三丗不徙官窮冬無
完褐盡日止一餐美芹終不獻晨曝尚餘寒手種老松樹蒼
然霜雪顔政尓有佳思清風吾掩關
舉世尚馳騖飄如風中蓬上書爭眩鬻言語自稱工誰歟持
清莭乃見楚兩龔黄塵随手掃白月與心同有榮方覺辱無
屈豈求通誓追遼海鶴挿翅以相從
少小負竒志常思觀九州垂成捨冠冕去結巢許儔朝餐秋
柏實夕漱醴泉流長貧士之常獨往非我憂求馬但得骨尚
䏻千金酬日望芳草長毋煩怨靈脩
　　望會稽山
自我行至越囙之成越吟會稽乃巨鎮䧺拔天東南東南誰
𨳩闢大禹世所欽外夷鳥嶼接支子祧廟臨磬鞀或聲諌欙
橇惟力任收功黄能化畫道應龍深衣冠千年窆玉帛萬國
沉荒烟􁑖車骨落日望狩心盛徳蔑以過遺祠尚兹歆渤澥
歛餘漲蒼梧分逺隂前迎蓮花渚後擁竹箭林猶廽剡曲棹
肯鼓玉門琴秦皇舊時輦散亂何可尋欲去不忍去追逰更耒今
　　次定海候濤山
悲歌忽無柰天海何渺茫放舟桃花渡囬首不可量南條山
㫁脉北界水畫疆居然清泠淵枕彼黄芽岡朝滲日星黒夜
凄金碧光蹲乕巖掎伏闘雞石乖張磨礱越湛盧盪汨吴餘
皇幽波視若畒巨壑深扶桒招徕或外域貿易業兹郷嗢咿
燕國語傎倒龍文裳方物抽所寳水犀警非常驅鰌作旗幟
駕鱉為橋梁似予萬里眼徒倚千尺檣稍疑􁱓命輕終覺意
氣强寄言漆國叟此去真望洋便携學仙子被髮窮大荒
　　登岸泊道隆觀觀有金人闖海時斫桂刀跡因聽客話
　　蓬莱山𬗋霞洞
我舟半夜彂舉目流㴞滔倐然風萬里誰謂水一篙幽島不
可辨亂嶕出如鰲侵晨始登岸身静心實勞小徑連沮洳玄
扃閟蓬蒿彈塗争走穴傑歩擁朱􁠥怪花絡璀璨隂木森蕭
騷東都昔奔潰南海紛戰艘簷楹偶潜伏部伍爭遁逃将施
攻城火尚見斫柱刀黄屋祛暁祲翠華濕秋濤運徃龍蛻久
人来鶴飛髙曲戀迷丹鼎清沼燭髩毛毋煩踞龜殻自此辞
盧敖
起行海東洲重險忽巳渡由来産神竒政為孤絶故幽芳岝
㟯搜脩蟄髙嶅赴荒烟凄暗潮旭日照晴樹似聞蓬莱山去
此特跬歩蟠根迄中立彂乳森外護𬗋氛蒸作霞玄浪激為
霧古穴通若輿靈文讀不句赤玉舄者誰黄金闕何䖏常疑
方士說未省仙子遇芝草空漢廷鯨魚壓秦路彼猶莫能得
今我獨何㩀馮夷開水宮禦㓂控風馭從渠指虗無此計恐
遲暮
　　次韻姚思得
日予北渡黄河淵春秋大法孰敢奸讀書未成復學劒徑去
有若脫兎然少年結束多紈綺酒酣擊筑忘宮徴浩歌揮淚
望諸墳千載玉龍吟不死中州小立交㳺絶夢落蓬莱天海
闊乖螭倚石氣猶雲老蚌凌波光亦月逢人浪說文字塲久
矣相馬悲驪黄薛劦紉衣白谷裏蒹葭拂棹滄洲旁荒塵滿
眼誰知已子獨来看䏻蹝倚試裁五色絺繪紋機杼無聲㡬
寒女涼風鵰鶚髙復髙力掃培塿增岧嶤仙槎一往劃河漢
肯踏人間金背鼇
　　夕泛海東尋梅岑山觀音大士洞遂登盤陀石望日出
　　䖏及東霍山囬過翁浦問徐偃王舊城
山月出天末水風生晚寒扁舟劃然往萬項相渺漫星河白
揺撼島嶼青屈盤逺應壷嶠接深巳雲萝吞蟠木繫予䌫扶
桒纓我冠寸心役兩目少試鯨魚竿
起尋千歩沙穹石塞行路怒濤所摐擊徒以頑險故卓㢤梅
子真与世良不遇上書空雪衣燒藥廼烟樹玄螭時側行縞
鶴一廽頋從之招羨門滄海晝多霧
茫茫瀛海間海岸此孤絶飛泉亂垂纓險峒森削鐡天香固
遥聞梵相俄一瞥魚龍互圍繞仙鬼驚變滅舟航来旅㳺鐘
磬聚禪恱咲撚小白花秋潮落如雪
長嘯山石裂我今在東溟㳺目出重徼搴衣竆絶陉竒氛抱
珥赤逺影摩空青想像暘谷水俳佪爥龍形晨昬相經絡稚
耋不得寕豈若柯斧爛看棊了千齡
遥觀杳無極宛與東霍隣悲夫童男女去作魚鼈民紵嶼尚
餘聚蓬山寕尓神古棹苔駐跡仙枰竹祛塵短褐徒為拂飛
槎邈難親好携支機石去躍織女津
咲揮百川流東赴無􁅊壑青天分極邉白浪屹為郭卉裳或
時来椎髻亦不惡投珠鮫人泣淬劒龍子愕海宮眩鱗纕商
舶豐貝錯盍不呼臣鵬囙風泝寥廓
老篙廽我舟沙􁒇晚烟起蒼茫魚塩塲寂㦄鼓吹里人民悲
舊主嵗月祀遺趾終損玉几研不捄朱弓矢東西八駿馬今
古萬螻螘此事如或然須湔㑹稽水
我行半天下始到東海隅水落嶕石出中飛兩鵜鶘情知瓌
竒産勢與險阻俱在夷豈必陋雖聖猶乗桴吭風丹穴鳯尾
雨青丘狐幸随任公子不愧七尺軀
　　𥘉海食
乍秋冒重險增我愁恨端故人喜我来為我具杯盤盤中何
所有海族紛攅攅盲風吹衣慘蜑雨洒席寒春魚白如刀小
棹凌碧湍淡菜類山結巨钁就石剜水毋或潮捲蝤蛑乃泥
蟠蛟鼉惜不得况間龜與黿其餘亦瑣碎充此一日歡洗濯
烟瘴氣磨礱沙淤瘢非歟嗜土炭否則殊醎酸珎湏壓㹠臠
異且輕馬肝䙝味分罩網腥涎雜瓢簞柰何齊魯邦徒設邾
莒餐對之輒棄置誰謂吾腹寛川澤禮當爾勿云行路難
　　望馬秦桃花諸山問安期生隠䖏
此去何可極中心忽傷悲亂山挿滄海千疊壮且竒信㦲神
仙宅而養雲霧姿錭鎪鬼斧觖刮濯龍湫移坎窞森立劍槎
牙割靈旗微涵赤岸水暗産瓊田芝老生今安在方士不我
欺經過燕齊靡出沒椘漢危挾山作書鎮分海為硯池殘花
錦石爛淡墨珠巗披東溟地涵蓄北極天斡維玉舄投巳逺
桑田變難期誓追凌波歩行折拂日枝羽丘杳如萝玄圃深
更疑豈無抱朴子去我廼若遺空餘煉藥鼎尚有樵人知
　　次髙橋觀張循王戰䖏
日落見烟火江流秋漸清髙橋足舟楫小浦連茭菁尚聞父
老語前此盗縦横悲心北嶽狩洒淚南海征疲民挈衣避義
士嚼血爭呌囂無人境墮突七十城磨楯掃急檄擊銅持短
兵病廵魚麗陣窮㳙伏弩營水犀怒且武風鶴遥傳聲彂揮
鐃鼓曲申畫帶礪盟文石班不紊黄金鼎重撑漢儀整以暇
唐室尤光晶搜箭巳林薙泊㠶仍陸行舊廟凋細栁新田滿
香秔豺狼久息闘罔兩空餘驚竒㢤第一戰永激萬古情
　　還舎後人来問海上事詩以荅之
去家纔五旬恍若度一歲豈不道路艱周流東海㵝故人喜
我返来問海何如所經何城邑相去㡬里餘我言始戒塗尚
在越西鄙随波到勾章滿目但積水人云古翁洲遥隔水中
央一夜三百里猛風吹倒檣𥘉從蛟門入極是險與惡白浪
髙扵山神龍曶以躍似雪復非雪倚檣欲上看舟子禁不可
使入舟中蟠尋常重􁱓命今特類児戯信㢤昌黎言有海無
天地掀掀終達岸塩鹵間黄蘆人烟寄鳥嶼官府猶村墟水
族紛異嗜魚蟹及螊􁥦我寕不忍餐捄爾相吐沬荒塵栖予
髮旭日照我身似聞六國港東壓扶桒津或稱列仙居去此
亦不逺蟠木秋更花蓬莱闢真館我非不願往此險何可當
天吴布牙瓜出沒黒水洋扵竒豈易得似足直一死方去徒
自驚既歸亦云喜珎重故人言勿以險為竒兹行巳僥倖慎
勿疾平夷雖然此異郷固是難久客聖出風且恬時清海如
席我猶愛其然恨不少淹留尓毋為我懼遭此千丈虬試看
塵世間甚彼大瀛海衣裳日沉溺篙艣相奔潰奔潰孰能救
沉溺将柰何口呿舌不下聊為故人歌
　　夜讀魏伯陽叅同契
大道如大鎛人誰撞寸莛竒音一以振俗耳焉能聆伯陽崛
且異真契垂光熒文詞信博贍緯候兼通靈收功水火鼎泄
秘龍乕經元象既自育化機那得停金砂漸合質玉液𥘉流
形鴻𪷟鑿臣竅太一臨玄扃易繫夲覆謬関睢仍丁寕孔子
或尸假文王猶夢齡庶聖雖不語神仙豈徒冥下愚䓁蠕動
塵骨多羶腥彼殊不我即異學遂蝗螟夜寐恍一接晝思轉
拘囹八石搜燥烈胡麻擷芳馨漢祀窮五畤秦㳺俯滄溟非
麟尚絆足類鳯甘笯翎似此期不死哀㢤㡬時醒鄙夫亦素
隱妙語思黄庭勿為兩髙苐傎倒迷日星俳佪化鶴柱想像
屠牛硎伏苓儻可煮咲倚長松青
　　去歳留杭徳興傅子建夢得句云黿鼉滄海賦龍馬赤
　　文書間以語予及其郷人董与㡬山空歳晚恍然有懐
　　為續此詩却寄董
觸目懐招隱興歌託遂初俗塵多汨沒天籟㡬吹噓晚景翻
濛汜秋潮洩尾閭祥雲旗鳯鳥瘴雨弩鯨魚洒淚鮫人室漂
魂建木墟黿鼉滄海賦龍馬赤文書上谷空豪舉西河久索
居蠻琛遺翡翠魯價掩璠璵逺矣鳴􁫟箭悠㢤薄笨車影摇
青薜荔光璨白芙蕖自昔攻佔畢于今載耒耡弹冠身有待
鑄硯志非虗蘇子從横術韓生内外儲乾坤瞻魏闕日月夢
周廬炫燿螭雕珮蹁蹮隼建旟裂衣騰朔漠膠棹入黄淤趙
女絃鴻鵠奚児駕駏驉詞林應聘汝侠窟肯愁予結騎幽并
窄掄交楚越踈竒功生鼎鼐猛氣死蘧除藥物金鵞採兵鈐
赤鯉漁中條分雍豫四序出堪輿小榻琴心展長纓劒瞻舒
按圗稽獬豸􁏪酒咲鶢鶋野屐偏求蠟山巾尚著綀貧猶思
禄仕老不癈畊畬卓踔才終用猖狂習未除文章同一黙歳
月或三餘筞竹登玄圃然藜問石渠㝎須追樂毅端為謝曺
蜍
　　得杭州書聞虞紹宗新為文學掾歸建安
起紓千里懐雲物轉寥邈想像閩橋間虞生寔超卓自云後
雍公光彩動南朔昔曾郎孝㢘今乃掾文學私悲窘時命念
欲從先覺詞章竟韜晦意氣終堅確栽培信梁柱剪截徒楹
桷凖繩縦不頗斤斧虗加斲大将比伊周小或希管樂母然
櫟社散亦勿牛山濯猶思浪奔走豈料俱屯剥搜林㧞鳯毛
掠野㓟麟角舂撞航大河犖崅屐喬嶽麻衣半塵土綵筆紛
電雹駿馬恒苦飢蛾眉復謡諑心迷燕士金淚盡椘臣璞彼
賢猶簞瓢雖聖且獵較長疑返舊隠稍見䝉新渥泰壇禮尊
彞清廟歌籥箾行乗徳輝下遽忍雞鶩啄貧居予薜蘿友道
尓蘭葯青燈供􁁴悠白屋許敦朴才踈世不用達者譏数数
有暇姑治田相看在帷幄
　　杜䳌行
南山北山啼杜䳌杜䳌花彂山欲然千枝萬朶惜未得中有
一抺巴陵烟休說銅梁并玉壘揺蕩春光餘淚水五丁鑿路
少人行石鏡生塵妖骨死東風青鳥来何䖏中宫移植銷魂
樹不如歸去便歸家誰其友者楊州花
　　題韓蘄王湖上騎驢圗
秋風泗水沉周鼎淚濕吴天荆棘冷黄河北岸旌莭囬信誓
如城打不開㳂邉撤備無人守蟣蝨塵埃生甲胄散盡千兵
只童騎餐来斗飯空壼酒西湖楊栁烟波寒照見從前刀劍
瘢宮中孰與論頗牧塞上寕知無范韓事去英䧺甘老死此
手猶能為公起勸人莫問故将軍身是清涼一居士
　　夢巗南老人
文章餘耿光耆舊日僵卧晝思見其人夜夢如識路恍惚疑
尚存蒼茫杳難㩀青山真隱淪縞髮老韋素脩名可千年狭
世空旦暮何㢤白玉理肻有黄金鑄從知蕭散姿巳是神仙
具閶闔摩日月蓬莱拂雲霧玄鶴来頡頏赤虬下馳騖車輿
清泠風粮食沆瀣露憐予此流落愛我終㳺豫云胡縈苦心
曷不縦遐歩巖香返梅魂嶺物輸桂蠧鏗其弄琴書儼若陪
杖屨凄涼枳棘叢寂㦄芭樵樹我淚無䖏傾荒江自東注
　　山中人
白日出復沒胡獨勞我生所務在卒歳朝夕強營營當春治
農噐土脉亦癉盈薄言藝黍稷庶以觀其成涼風一披拂塲
圃如坵亰凍户猶畞首康衢或歌聲扵兹尚不給野有菜色
䇇毋寕拾橡栗起視床頭缾
貧賤素所有豈辞􁅪與勤清晨腰我斧往伐西山薪髙巖屹
巨壑蛇乕氣逼人衣裳既不完出入在荆榛日日一接淅釜
甑恒生塵白石㡬時爛青烟空滿隣家徒四立壁冬令方行
春亦有偓佺子脩然為世珎
歳晚䈥力倦長歌守窮廬塵函散縹帙且復少囁嚅文章信
小技世故交相驅撥書置床上我豈為蠧魚自從童習之白
首愈紛如卓彼先聖人欲開後世愚文繡豈不佳輿臺同一
軀但當樂道義肻恤吾身癯
去經十數里霜露凄枯田簑笠既桂壁桔槹亦倚垣相從盡
隣曲言咲仍喧喧惟此老瓦盆酒漿稍羅前奈何不觧飲而
喜鯨吸川有如善泅人觀者乃在船寸心久巳醉雙眼方醒
然世俗正馳騖悲㢤東西阡
　　仙華巖麓尋釋子若空不遇
仙華山髙髙岌峩峭壁攅峰飛欲堕之人辟世此結廬林末
蕭然見烟火来穿綫路一何危擁出蓮宮兹亦夥青蘚生堦
本不芟白雲著户元無鏁麋􁂬能㳺侣豈非鷦鷯易足巢應
可泉經臣石沼分聲花亞脩篁簷映朶屈伏心機入幽險安
排位置歸平妥私隣海鶴相頡頏竟類春𧖟自纒褁鄙夫多
病每栖遲奔走十年增坎坷徒思一枕學吐納甚似同川譏
袒躶𬗋芝舊曲歌尚憤黄獨長鑱種仍惰功名欲達擬烹鮮
道路雖遥寕駟跛晚彩凝霞谷倚筠朝光出日潮移柁信㢤
神仙最踈曠悲矣習俗真叢脞當今大隱招巳久或者玄居
到還頗云胡虗室却栖塵矧肻縱談能炙輠紏結蛇蛟翠走
根熒煌火齊香懸果假饒人境不相關題破芭蕉知有我
　　畫馬行
􁧈秋八月霜皓皓白鴈驚飛散蓬葆川原蓄牧萬馬来揚鬛
攅蹄齕枯草漁陽突騎自有真奚官翦拭傾城闉素絲結轡
羙無價繡罽披韉驕向人當塗奮擲森崛壮一旦紛騰入天
仗父老東城接闘雞胡児内苑随調象煌煌亰洛鳴和鈴犇
走萬里如流星䈥力追風烏鵲厲精神噴霧蛟龍冥往年踴
躍将一􁨅寂寞而今空見畫黄金鑄式猶峥嶸多少地上骐
驎行
　　秋夜效梁蕳文宫體
無柰涼夜永起登樓上頭鵲翻金殿宿螢近玉階流梧桐老
兼恨芙蓉新蕊愁婕妤團扇上那得不驚秋
曾是昔年寵如今誰與同秋獵長楊苑夜幸猗蘭宮瓊杯香
泫露翠䄂薄禁風将心與眀月流入君帷中
　　栁博士自太常出提舉江西儒學来訪宿山中
一掃空山􁂬豕蹤車如流水馬如龍黄麾法仗知宸輦青史
勲名問景鐘宣室受釐端有召曲臺傳禮尚為容少年作賦
将投獻東北孤雲是岱宗
尚有歐曾舊典刑森然人物照青㝠身從北闕攀燕桂夢壓
西江食楚萍萬里毳𫀆春值雪千年龍劍夜占星此身恨不
輕簦笈的的根源在一經
　　送俞子琦赴鄱陽却寄董與㡬髙駿良李仲羽
昔予泊亰都逆旅無所館栁侯教國子子實同里閈洎君中
外􁇢辛苦託螢案聊希邯鄲歩共洒臨淄汗北風吹老榆青
莢落零亂流来金水河一派春波渙上林始罷獵萬姓方縦
觀畫車挟緹騎衝突何可算故人我董生曾是秋闈冠相携
髙李徒往往妙辞翰當塲許英俊與國峙楨榦雍容講都俞
㓗浄稽象彖心懐有道徴跡逐交㳺散豈非泛駕材中路乃
覊絆去矣江上居蒹葭渺無岸幸君捧省檄而此莅侯頖尚
應念爾祖文采殊煥爛儒科既襃然閣職仍宣賛直将逺猶
告慎勿細娱翫焉能尊瓦缶反不用圭瓉卓彼九臯鶴長鳴
知夜半毰毸吾羽毛踴躍在雲漢
　　桞慱士出示太原欎金江陵三脊茅汝寕蓍草
桞侯徃亰國十載却歸沐自言守奉常朝夕近黄屋乾包暨
坤涵上下俱渗漉從知敬神人豈止蕃草木欎鬯本晉産始
祼巳芬馥菁茅楚所貢既奠酒以縮靈蓍上蔡来五十備一
束九疇乃稽疑𥘉筮曽不瀆恭惟當宁聖永錫中國福廟堂
有垂紳邉境無折鏃禮経官並舉宗祀物㫮足陟降儼如在
馨香薦惟肅夏后列包匭周家用圭玉方脩四時祭㝎取柔
日卜八佾陳羽籥鸞刀割騂犢郊丘逓云講柴望随可復幸
兹敦孝理乆則變風俗似渠不世見焜燿驚我目旑那特不
墜綿蕞何煩録太平此其符有暇彂汝櫝
　　江南曲寄周公甫
東風吹人千萬里青蘋花彂前湖水江南女子木蘭舟却採
蘋花泛流水水流花彂春光好失時不採花應老年少吴儂
歌懊惱白晳容顔半枯槁倐然来矣雙彩鳬化作汝舄穿雲
衢汝珮復觧江妃珠龍宮蛟室本不隔相期更有瀟湘客
　　鞦韆行寄趙季良時趙留京邑
亰城寒食来沽酒城北城南暎楊栁人家歡咲踏鞦韆杏板
絲繩相對懸宮錦翻衣真富貴俗軀走肉盡神仙俳徊宛轉
當風立春晚多風吹汝急鞦韆巳墜蹴踘空華鏕翠鞁擁青
騘軒轅臺前日月近無終國裏山川同逺方覊旅紛馳逐燕
趙佳人羙如玉燕歌趙舞歡未足去年芳草今年緑
　　讀諸子
嗟嗟父后師下及周公政豈待戦無為戎衣天下定(鬻子)
何年守蔵吏黙黙與道居玄牝儻不死青牛空著書(老子)
大道終自然王家始多難益人不在賢卜鼎年巳半(文子)
不仁為人害仁反愁我身毋為小尭舜有愧猖狂民(亢倉子)
不忘中帶鈎觧縛堂阜下徒知領一郷劍㦸試狗馬(管子)
徒聞䖏士議未有救時功為賢倘不尚淪沒草莱中(慎子)
同異既莫辯堅白何由分徒将臧三耳驚倒平原君(公孫龍/子)
真夢夲非夢萬事蕉下􁂬力命毎相持御風身乃足(列子)
其書雖瓌瑋其言乃叅差自齒百家學仲尼何可欺(荘子)
用兵捷如神四國莫予侮宮中斬愛姬取勝在柏舉(孫子)
勒兵既有令䖏戰豈無權事功不見世徒說尉秦年(尉繚子)
儒服說兵機愛兵如愛子能勸魏侯徳終随楚王死(吴子)
人仁國無功人勇國無法名實兩俱存何從操賞罰(尹文子)
莭用禮益奢非攻戰愈多尭舜病博施其如兼愛何(墨子)
隂陽或為菑天地豈無􁉤身殺道不行竹刑果何有(鄧析子)
稷下三祭酒蘭陵陳詭詩剛道人􁱓惡坑儒将自兹(荀子)
小夫太多端秦法日巳變咄㢤文武都在徳不在戰(商子)
覊臣用宻筞身死不得保意将取邯郸宗國巳如掃(韓非子)
子思言仁義不愧素王孫王風委戦國賴有壁書存(孔叢子)
淮南招九流好道不䏻一空讀方士書寕知左官律(淮南子)
法言準論語三世不徙官草玄固自好羙新良獨難(揚子)
三光正分裂世士有不遇雖通百家言尚著六合賦(劉子)
續書不到秦元經猶數魏徒操虞氏琴孰識河汾意(文中子)
瑣微論之妙欷歔哀之深五代干戈際千年邹魯心(聱隅子)
　　荔枝行寄王善父
炎雲六月光陸離人在閩南餐荔枝荔支日餐三百顆紅緑
亞林欺衆果絳羅繫樹蠟封􁯛尚食擎盤獻青瑣涪州歳貢
與此同意欲移根耒漢宮天生尤物不用世沾洒蜑雨吹蠻
風蠻風蜑雨振林藪西域蒲萄秋壓酒勸君莫近楊太真傳
說驪山塵汙人
　　眀月行寄傅嘉父
上天有眀月来自滄海東蠻潮夜捲馮夷宮海門一線驚欲
射江面樓臺聳千尺冰岸雪崖屹不動水犀組練皆勍敵越
人善泅技巳癢明月光中吾得賞飛来白鶴晉清角跳出長
魚漢踈網北風吹起蘆花秋咲撫錢王鐵箭頭襆衣枕斧此
何䖏烏鵲無枝空繞樹
　　寄張子長
世豈無推挽人誰有典刑稍懐南國彦恒愧北山靈萬里麻
衣敝千年竹簡青羲文先索象魯頌或歌駉𣏌􁅋儒林挺魚
龍侠窟鯹塵埃完結緑粉黛飾娉婷脫略蘇張穽漸摩管樂
硎道途餘雪屫巗穴但雲扃本擬陳三筞吁嗟守一經跡卑
淪燕雀跡逺及猱㹶種菊行荒援看松俯絶陘仙棋閑度日
旅劒懶占星故里青桐巷雙溪白鷺汀交㳺多握手歲月此
忘形志氣需来哲才華壓妙齡秦坑收末燼漢粕浸竒馨正
噐陳籩豆􁑖門識鼎鉶犇騰鞭用駿袒禓割分腥卓立撑喬
嶽孤流混濁泾鵲飛持或布鯨吼扣非莛别𬒮逢秋怯隣燈
入夜熒沉沉猶在野憲憲欲揚廷舜殿瞻儀鳯尭階數暦蓂
螭拗文錦褥獸闥𬗋金釘列徼環霄漢㳺車彂震霆紬書官
命史吹律樂求伶迅奮君須􁓨栖遲我未寕簷風欹警枕井
雨泣羸缾古陌垂楊栁空山老伏苓只今馳尺楮何所問南
溟
　　二月六日雨書都城舊事
燕南趙北吹黄塵九天宮闕生𬗋雲十二門開衢路直畫輪
騘馬多行客歲寒殿外栁纔青金水河邉冰尚白雞人傳漏
放暁朝文石分斑押百僚南陽近親最舞蹈亰兆耆舊争歌
謡教坊供奉飾玉女鐘能鐘聲鼔能鼓錦来西蜀𬒳玄駝肉
出太官飱猛乕𥘉日扶桑稍照人内筵錫燕杏花春沭犢騂
牲泰畤祀鸞旗翠盖驪山巡東風萬里飄寒雨我昔所聞今
不睹怏然呼酒擊酒壼茂陵徐生曾上書
　　姑蘇臺歌寄方養心
姑蘇䑓南閶闔開姑蘇䑓北鴻鴈来春花秋月㡬時好歩􁣎
尋香去如掃冤胥憤血空海潮老濞妖粧又烟草少年為客
誰我令千里汝猶談一經黄龍挟舟夜有兩白乕司劍天無
星山中昌蒲十二莭未肻落盡青頭髮姑蘇䑓上愁殺人身
在勾吴望勾越
　　遣児諤初􁂗學
起攀青桂枝髙蹈素所仰嘗言天下事㦄㦄指諸掌滄海杳
無波泰堦真有象􁅪勤餘十年盍不愧吾黨童髫尚予曾稚
齒巳在襁儒術云世傳聖功要䝉養豐芭務詒謀宋苗寕揠
長逺㳺且今非多學肻汝強薜蘿衣相結沙石劒可磢扵心
苟深造舉世獨不賞薫風昨夜至韶樂鏘遺響邈然懐古人
我豈久榛莽
　　觀梁四公記
竒士自古有我聞梁四公来從何䖏所遂到大江東舉朝無
留難當扆亦動容胸襟狹海嶽舌頰翻雷風彂揮衆女國充
拓扶桑宫巨鶩産駿逸靈貂披䝉茸非歟沉淵鼎或者射日
弓至人倘可遇天地那能窮孔姬著禮法嬴漢流横縦淫辭
一以詖幻術紛如蠭齊人頗志怪晉室餘談空豈其覊狂猘
猶謂得象龍洞冥乆不作神異将無同咄㢤衆耳目千載多
肓聾
　　書宗蕳忠公家傳及部曲記
勢極崇必圯天方獵元元兵甲暴草野大河為塞垣猗歟我
宗公往作汴北門蕃戎斜曳㦸盗賊望風犇老羆尚當道力
攫氣欲吞四頋萬騎集中嚴一旗尊吴越僻且遐梁宋仍垕
完逝廽龍頭幰身属豹尾鞬周鼎沒未獲魯戈揮轉昏居巢
有死憤駱谷無留屯一二遺部曲東南却軒騫猶撑半天下
少捄千丈渾雞鳴夜舞劒邈矣逖與琨扵兹讀公傳義士古
所敦
　　瓊花引重寄方養心
揚州瓊花天下無揚州眀月照江都青鸞縞鳯何翅翅神仙
司花不委地瑤宫玉色空彩侍十里珠簾揾春淚東風半夜
吹城郭梁宋山川一盤礴冰懸雪積不改柯二十四橋餘水
波揚州瓊花人不睹揚州眀月来無所世上繁華我不知揚
州芍藥猶傳譜
　　哭妙觀上人
試續髙僧傳之人又寂寥降婁星野近印度雪山遥頗憶連
床夜相逢𥙷衲朝名詮披梵庋妙趣挹詩瓢鹿苑千年振龍
宫一念超舐斷看上界收涕隠南條玉麈懸青壁金環攪素
潮松花香雨熟栢子縷烟消入觀占流注持齋洗血縈慧刀
中寳劒禅樂裏雲韶日月蓮珠轉塵埃㲲像飄交叅秦嶺屐
夢壓楚江橈筞竹曾幽石煎茶或堕樵病從天海窄愁向歲
寒凋古澗猶泉水荒園但藥苗黔婁衾不足靈運笠空挑土
浄随心淂池灰付刼燒断磚開士塔飛瀑應真橋巳矣成長
往悲㢤擬大招向来吟息䖏秋氣日蕭蕭
　　婁約禅師玻瓈瓶子歌秋晚寄一公
玻瓈瓶子西國来顔色紺碧量容桮老婁禅師澡身䖏秋水
浸空菱葉開大身無邊小無碍天地山河䓁塵壒收藏霹靂
歸沈寥束縛蛟龍作澎湃浮屠善幻夲犂靬同泰佞佛多衣
冠壼公樓宇猶魂夢媚児綱運絶胝瘢北山杉槽定湢室梁
皇肉眼徒屈膝松花玉露洗還香栢子金烟熏欲漆靈璨閣
前逢一師手親傳玩到今疑尚箴膏肓起廢疾稽首乞師楊
栁枝
　　昭華琯歌
咸陽宮昭華琯白玉琢成三尺短羙人南國遥輦来齊謳趙
瑟巧盤廽洞房更衣待月上音伎逐色穿雲開天光揺地勢
動山林㝠海水湧犇騰萬騎壓城破錯愕雙矛鏖敵悚臨洮
舉杵送役夫碣石挾弩射鯨魚泗亭夜行老嫗泣蕲澤秋戍妖
狐呼一吹吹向樂中變再吹吹作寰内戰天教漢祖見還驚
可惜秦皇驚不見豈伊伶倫嶰谷法鳯鳴莭莭足足乆無聲
豈伊後庭伴侣戒亡國璧月瓊枝樂不淂自時厥後日淫荒
立部坐部陳絲簧花奴羯鼓打漁陽禄山舞馬登舞床昭華
吹秦不吹唐嗚呼昭華落何郷宋沇尚及萬寳常何如聴風
聼水奏伊涼悔不去問龜兹王
　　古侠客行
長安天闕制九州河北列鎮類諸侯私劍縦横常滿路錦𫀆
結束耀珠韝初月三更動千里紅線女郎勝男子金合書名
斗柄髙繡幃𬒳髪心神死使臣單騎急叩城唇齒兩河休用
兵帳前盗賊在隣道陴外旌旗無硬營浩歌置酒紅線去夜
义飛天渺何䖏昔日驕鸎暁雨花今朝脫兎秋風樹當筵一
笑却生塵累賜千金豈頋身磨勒踏垣熬犬伏水精縋海蟄
龍嗔世上出沒㡬紅線纎夫細児徒股戰不盡英䧺草澤間
教人恨殺虬鬚傳
　　觀唐昭陵六駿石像圖
汾陽帝子天下雄起乗六駿即六龍掃除關河玉腕雪芟刈
隴坂花鬛風長安渭水𨳩前殿梟摧獍殄聞酣戰芻料登槽
徹鼓鉦陣瘢著體傳弓箭人馬驍矜一代豪治功底定聖躬
勞羽林旌旗暁色静沙苑監牧秋雲髙磊磈拳毛􁧜犇騰特
勒驃武周金剛驚走趠熒煌颯雲𬗋錯愕什伐赤建徳世充愁
辟易最好青騅骨相殊魁竒更淂白蹄烏千官盡堋山溝域
萬騎齊瘖石像圗九堫寝園壓幽阻太子率更題賛語形容
迅奮銀甲闘汗雨沾濡鐡衣舉周王八駿但周流王毋樂讌
崐崘丘漢家九駿空逸軌神駒逺産余吾水壮㢤六駿古今
稀金粟堆南又一時後代子孫曾不鑒詩人膓㫁望雲騅
　　東吳行
我懷天地𨳩闢初乾動坤静焉能踰女媧斷鼇立四極鰲足
峙峙交相扶窮山絶谷緫一水千里萬里澆歸墟就中積隂
不得洩日劘月盪淫為瀦似聞東呉薄海際天欲少卑蛟龍
居驚飈捲浪類鶻沒漲霧磢石疑鯨呿大田黍稲一以盡寧
獨岸葦兼汀蘆規撫西方失塔廟想像北里移笙竽甚哉善
崩不可築哀爾民物空號呼碣石苞淪豈或有淇園下楗渾
如無人言白圭過夏禹歲晚多涷猶徴夫爰居避風亦巳乆
精衞銜木徒區區又聞杭睦二州境前者淫潦忍見屠秖憐
吾嫗視龜眼孰使汝頭真戴魚洪範五行竟不􁅳春秋灾異
何其愚從來妖徳不相勝幸為㤗階陳六符
　　女殺虎行
山深日落猛虎行長風振木威鬇鬡父樵未歸女在室心巳
與虎同死生揚睛掉尾腥满地狹路殘榛苦遭噬豈非一氣
通呼吸徒以柔軀扼強鷙君不見馮婦來下車衆中無人尚
負嵎又不見裴將軍出鳴鏑一時鞍馬俱辟易丈夫英雄却
不武臨事趑趄汗流雨關東賢女不足數孝女千年傳殺虎
　　揚子江頭遇仙行
晴沙獵獵吹林莽日晚南犇命如縷延秋門上鳥更啼揚子
江頭暗風雨就中五馬一馬龍獨㩀滄海超河宗塵侵犀筯
不復飫鬼瞰寳玦難為容蓬萊仙人按城堡蕭國芎藭何足
道氏族無慿指素波刀圭不用挼靈草萬里蒼茫豈所聞須
臾變㓕但荒雲東南王氣今溟漠夢入三山見樓閣
　　送揚文仲典史歸餘姚
楊君東去山巃嵸白髮三年餘種種我耒相送出江郊飛絮
撲舟烟霧重回思始見色可挹豈恨屢徃門能踵美蓉映幕
雲氣生苜蓿分盤日光動信知邑舎頗清淨疇謂民㕓極單
覂芳春有景僅桑麻儉歲無秋徒秸緫徴科得考寧敢問案
櫝持平終不擁間因武具治糓鍜恒啓刑書甦梏拲惟其巺
入混瑕垢直以優㳺傲榮寵素鷴乆蓄衣共㓗痩馬多騎骨
尤聳香凝圖畫居自閑味絶葷羶食非冗且将厚本植根莖
何况推仁完毨􁯪嗟哉丗事更變化眼識兒郎盡珪珙臯比
擁座早私淑筆墨專場乃真勇劒馳梁宋或撡鐔弦擊邳郯
行繳鸗交㳺巳定肯論心學習相符須貫統曩曽大海泝空
闊聊擬翁洲覔鉊澒蠟屐穿林草木愁蒲帆壓島鯨鼉悚毎
令故友役吟夢猶笑青年伏畊隴道途窅窅身更逺勲業悠
悠志仍鞏送君便欲東過越龍井泉頭看晴湧山杯一釂復
愴然古曲何能効羅嗊
　　烈婦行
落日沉海雲壓城官軍多載婦女行大弓勁箭自山下顔色
如灰愁上馬我生不慣生馬駒存者吾子亡吾夫毋寧完身
吐玉雪忍使餒肉當熊貙青楓嶺頭望回浦血指畫巖心獨
苦老螭扣地救未及芳草迷天淚零雨卓哉一死可百年此
事巳過永㤗前黄沙野塞多降骨忠義傳中収不得
　　月出東林客䆫上疑梅花影
朔風何䖏寒梅發江水悠悠路超忽逢花不語疑見人對影
非真却因月縱使無花意自同誰知有影色俱空回頭不見
東林樹猶勝羅浮是夢中
　　秋日雜詩六首和黄明逺
京露幾時白朔風吹鴈寒㳺俠豈不樂山林巳摧殘晶熒龍
尾劒錯落虎皮冠寄謝五陵子焉知行路難
明月出東山流光射䆫牖美人曼聲歌翠䄂拂南斗别離终
不常歡樂詎能乆咲折青桂枝凉風吹我手
黄塵滿天地滄海悲鶻沒從耒學仙人不在豪俠窟豹舄旣
飄颻蜺旌何翕忽因之把酒杯坐嘯青山月
西風披白蘋楚客自枯槁扳龍思上天勲業苦不早遐心隨
落鴻短髮等衰草亦有夫容花嫣然為誰好
寂厯林下扉莓苔日應積少年非隱淪南陌事行役書劒稍
猖狂衣冠多烜赫何用擊樹枝空山歌白石
代有逺㳺子出門獨徘徊自託羽林籍誰傾鸚鵡杯塵生走
焉将草上呼鷹䑓極目渺滄海聊紓千里懷
　　次韻呉正傳觀栁林罷獵
又見天星動羽林東風罷獵総駸駸麒麟剪罽雕鞍宻翡翠
翻裙彩仗深三月宜春多别館百年正始自遺音相如縦有
千金賦未必君王肯幸臨
　　次韻呉正傳都城寒食
悠然獨酌舞春衫手障黄塵客未諳鐡騎引駝沙草北雕弧
驚鴈塞雲南太平天子回中望斉國先生稷下談猶有七香
車㡬兩暁耒風雨定誰驂
　　從丞相花園入慶夀寺
我耒燕山㳺俠場九衢飛沙白日黄大車髙馬紛騰驤賔客
追逐如風狂丞相花園雕玉房杏枅枌橑相低昻雪崖氷谷
寒不僵土脉癉盈芒樹長美人素手行瓊觴清歌艶舞調絲
簧鸎金蝶粉醉有香燕丹遺俗今則常倚城孤塔屹寳坊天
仙夕降飄鳴鐺青旗絳莭狻猊床凌冬翠栢列兩行下引碧
竇跨虹梁誰歟造者完顔王衰年上壽靣生光第一齋僧無
諌章九州四海遂不康寒煙蔓草吁可傷蕭然極目捎平岡
燕南趙北天茫茫快騎黄鵠歸故郷
　　漷州
四月一日尚緜衣知是故郷花片飛白頭慈毋倚門乆目断
天南無鴈歸
数株楊栁弄輕烟舟泊漷州河水邊牛羊散野春草短敕勒
老公方醉眠
　　滄州
荒亭貫酒壮心違目極東州霧雨微百里齊封滄海接千年
禹跡濁河非暗塵掉馬呈金轡衰草看羊着錦衣猶記上元
鳴皷夜滿舡燈火越歌歸
　　次韻傳適道虎陂閘舟中
少年觧唱邯鄲曲惟有垂楊夾堤緑夜來誰弄焦尾琴彈作
東風雉登木乕陂閘裏水生烟荆門山頭星照舡争似楊州
春十里一雙鸞信待君傳
　　方養心欲㳺㤗山用前韻作思仙詞復和之
浩歌起作㳺仙曲黄鶴無期瑶草緑神人結屋㤗山顛手拂
浮雲扳建木一笑齊州九點烟天風吹断蓬莱舡還上髙丘
看逺海有書莫遣麻姑傳
　　夕乘月渡荆門閘
𥘉更渡荆門觸眼舟楫亂堤吏時一呼舉篙類魚貫野雞悄
無聲行子空扼腕緑樹烟靄沉清波月光爛分涼短衣披習
靜單幘岸畸愁本難祛美景聊此翫荒荒東原平泯泯魯濟
断歲儉菅蒯繁時康萑苻散秋槎别星河暁夢窺日觀懸知
平生竒㦄覧天下半長衢紅塵腥古調白石粲徒聚幾州鐵
肯餐三斗炭人生空自憐歲序忽巳換出門更呼車春淺氷
未泮
　　新開河口同方飬心望東嶽
羣山突兀耒崑崙緜亘萬里如兒孫云何㤗山壓東魯峭立
獨作羣山尊髙摩蒼穹幾千仭倒入巨海相吐吞風雲欲納
制水旱日月隠見開晨昏嘗思一舉小天下俯視人丗争諠
諠鄒嶧如錐掎逺翠黄河若帶澆餘渾自從無懐講封禪金
繩石䃭半不存文園草文亦巳死漢帝需礼終難論朝馳蒲
輪木石老夜弭玉節虬龍翻丗今極治四海謐事有未舉羣
目奔伊予逺㳺困畸旅復此翹望愁攀援偏憐靈芝太古色
不到上界勾陳垣浮雲微茫數尺樹落日慘澹三家村寧知
東廵頌功徳但祝南靣安黎元之人素謝域中戀誰遣巫陽
招尓魂平生空持赤玉舄此去恐負青霞言苦吟夢入太白
雪長嘯衣帶扶桑􁧝居然飄零断地脉乆矣惝怳談天根我
還呼酒酹蒼蘚咲挾服閭驂羡門醉中同駕六鰲去何用回
首悲乾坤
　　皂角林觀劉錡戰䖏
東都何慘澹南土劇䔥騷徃徃隳戰闘扵焉出英髦為君竟
如寄立國巳不髙家供敵人賂歲奉使客艘乾坤忽掀簸城
郭皆動揺狡兔手可攫長蛇心更饕精熒金鎻甲翕赩橘紅
𫀆厲矛終抉腕投鞭遽填壕云何大兵壓尚謂和好牢白波
横天險清野捲地毛将營皂林斫軍艦采石鏖大星遽崩殞
滄海爭遁逃向非斯人在乆矣凄煙蒿龍虎空野􁓨狐狸遂
寒嘷信史猶未著竒功果誰褒因之懐舊跡一吊楚江臯
　　風雨渡揚子江
大江西耒自巴蜀直下萬里澆呉椘我從揚子指蒜山舊讀
水經今始睹平生壮志此最竒一葉輕舟傲煙雨怒風皷浪
屹扵城滄海輸潮開水府凄迷灔滪恍如見漭滉扶桑杳何
所須臾草樹皆動摇稍稍黿鼉欲掀舞黒雲鯨漲頗心掉明
月貝宫終色侮吟倚金山有暮鐘望窮采石無朝艣誰歟𫾣
齒呪能神或有傴身言莫吐向来天塹如有限日夜軍書費
傳羽三楚畸民類魚鱉兩淮大将猶熊乕錦帆十里徒映空
鐵鎻千㝷竟然炬桑麻夾岸収戰塵蘆葦成林出漁户寧知
造物揔兒戯且攬長川入樽爼悲哉險阻惟白波徃矣英雄
幾黄土獨思萬載䟽鑿功吾欲持觴酹神禹
　　送方飬心歸餘姚
切切復切切行子慘不恱嗟此四方志出門彌激烈孤蹤眇
泗沂逺眼窮恒碣急吹半天耒曽氷千尺裂髙車少停輪健
馬空嚼雪雄劒彈無聲敝衣不得結魯鄒誰學經斉趙幾竒
節商歌敲樹枝漢禮表茅蕝向時曽買舟一徃脫覊紲汴流
入汪洋廬阜陵嵽嵲棄家洗塵埃求道希老耋微煙錦囊鮮
宿露瑶草茁故國尚遺雉前王多覆轍夷門迷戰區艮嶽守
狐孽輕鞍小駟殘勁矢天狼折肯動箕子歌虚貽晋人吷從
耒識時務徃徃在俊傑神仙真繆悠民物正騷屑兹㳺固云
佳所學終不竭縞髮寧恕人寒燈遽明滅歸㝷赤城幽坐視
滄海洩遥空飛胥濤􁉤地坼禹穴竆冬息山樊長夏仍擉鱉
那能事輕舉但可容踈拙一笑同越吟母煩用燕說為君看
白雲還記此時别
　　至杭聞胡汲仲先生沒去秋奉柩塟建昌
我舟東至杭直下追落鶻悲風吹白蘋胡子聞巳卒時秋載
柩去素紼照揚粤卜兹建昌城無地可泣骨上天果何心耆
舊半巳沒英豪氣俱凋盖壌名獨兀斯文西漢耒大旨六朝
歇其間雖振之與丗毎摩窣紛拏曲學阿磔裂淫辭淈獰飈
劒蒯緱幻彩衣繍􁦏聖經䵝日晶賢傳䫜烟㶿終無萌蘖生
就此断菑蹷嘻公追古先曠視眇窮髮陳言去如遺至理昭
若掲逺唳翀泬　孤撑植摧杌舜韶資搏拊般斧頼剞劂以
兹白谷遺而有金鑾謁調琴空緇帷掞賦止鎩瞂征塵恒碣
𪷟教雨淮海浡守儒終勦剛從仕類熛彂漉塩數泥銼飛檄
沼島筏幸焉櫛民垢殊莫禆主闕平時負韋素晚節老佔畢
佳友将米醪野僧獻衣襪耵聹耳鶴泉眼昏>目鯨月生為列
仙臞立謝豪俠窟似予本踈庸為士非詭崛持衡乃藻鑑泛
駕略銜橜同門溢江漢共道耀參伐將令異蚖肆肯使増獸
狘于今我多慚固巳遭一刖悁結餘舊氊軒騫豈黔突將耒
杳微茫逝者真咄咄宜㢤貞耀謚稱彼甘棠笏公徃知我誰
翻然採螊􁥦怊悵西北雲從以泛溟渤
　　寄栁博士
試續儒林傳南州定幾人清標騰鳯翼素手截鯨鱗卓犖𥘉
觀國軒騰早致身燕秦争騁侠鄒魯共稱醇旅劒渾如淬家
氈在一振扵焉徴有道自此教成均學術諸生識才名六館
親土床然燭夜茸帳結餐晨上下笙鏞間縦横爼豆陳岐原
周鼓老闕里魏碑真白日需前席青雲仰後塵山林稽猛駮
文字到祥麟豈獨呻佔畢猶應逐縉紳討論抽秘典扈從得
良臣絶漠幽洲暗滄波碣石隣鸞旗飛旖旎革輅壓輪囷御
苑材官集離宮突騎巡赤狐翻逺譯黄鼠割時珎法酒蒲萄
熟天花芍藥春遡風沙鶻健衝雪野駞馴北海誰求隠東都
或對賔三關寕設險八極揔歸仁悵望懐今古賡歌邁䓁倫
短衣曽見寵長鋏每忘貧共往仍聮駟同吟更接茵玉山森
巨石金水濯芳津夲擬追枚乗終然愧郤詵􁂬鳴来巳再鵬
擊去何囙色挺淮王桂香生楚客蘋聖朝𥘉薦士江漢有垂
綸
　　寄吴正傳
自昔携手燕南門長風洒雪衣不温向来所見夢一覺今縦
欲語舌復吞日斜忼慨與子别班馬跳躍東西奔色摩中州
翠嶽聳波濯列壌黄河渾指麾齊秦擊快鶻凌厲楚漢抽枯
黿彼雖失矣幸得此英氣挟酒猶飛騫常憶仲春大羽獵九
衢絃直歸乗轅綵女紛行引樂伎材官夾道羅弓鞬湏臾紛
騰一萬騎足所未及塵爲昬中使計功促莚秩崑崙玄圃惟目
存威鳳文章倐能集祥麟郊藪将不諠信知天邑自壮麗誰
使㳺士争扳援悲㢤小草有逺志随即大挫栖丘樊恢竒俊
偉莫子若便可上拂勾陳垣来乗東楚又一載此地聞舊稱
䧺藩居民雜作他郡劇治道小試平生言秋行荒壖翠稲實
夜艤巨濼眀珠燉定應矯首謂予懶青桂無花能返魂幽屐
穿林鸞鵠唳大瓢挹海魚龍掀達湏出仕窮且隱肯以一腐
終乾坤
　　一咲
一咲長竿折徒憐大海魚文章猶醤瓿塵土只鹽車白日燕
臺劒清風禹穴書上林誰獻賦愁絶馬相如
　　范蠡宅
淡淡寒雲􁇓影邉荒山故宅忽千年大夫巳賜平吴劍西子
還随去越船白石撑空留㒺象青松落井化蜿蜒徒憐此地
無章甫只觧區區學計然
　　烏震古錢
烏震何年自鑄錢偏爐彂冶光燭天方圜肉好本不變百萬
戍卒横戈鋋鎮州城南塵霧起雖有忠臣無孝子殘膚毁鼻
遣還軍老毋孱妻傾淚水一時富貴千載兇摹爲騎将空英
䧺天子真傳内蔵竭小臣别賜銅山銅似此頗期邦國活却
囙貨利􁑖生殺但能擲地作金聲九府終存太公法
　　聴客話熊野山徐市廟
大瀛海岸古紀州山石萬仞挿海流徐市求仙乃得死𬗋芝
老盡令人愁􁂗中滿載童男女南面稱王自民伍蒼劔凌天
化曉雲鐡舡赴壑沉秋雨琅琊臺上望欲空日出未出扶桑
紅魂漂三神入夢幻淚洒萬鬼争英䧺真人獨見阜郷舄奉
使遥傳鎬池壁桃源草樹同一香紵嶼蛟龍𣪚無迹古往今
来亦可憐世間何䖏有神仙文成五利猶騰說不惜秦年惜
漢年
　　題米元暉青山白雲圗
一簇空𪷟杳靄間嵓花穴枼闘斕斑若為看盡雲生㓕還我
青然萬古山
　　題李西䑓真蹟
去矣昭陵瘞帖空西䑓茟力到江東知渠尚賴毛錐子氣壓
長槍大劍中
淵穎吳先生集卷之四
淵穎呉先生集卷之五　門人金華宋濂編
　　論倭
臣愚不佞揆今之世提封萬里東西止日所出入南北皆􁅊
于海邉徼無烽燧之警士卒無矢鏃之費外夷重譯郷風効
順梯山航海莫不来獻方物漢唐之盛所未有也然以倭奴
海東蕞爾之區獨違朝化三十餘年奉使無禮恃險弄兵當
翦其鯨鯢以為誅首可也而迄今未即誅意者其有說乎臣
切即前事觀之海東之地為國無慮百數北起拘耶韓南至
耶馬臺而止旁又有夷洲紵嶼人莫非倭種度皆與㑹稽臨
海相望大者户數萬小者僅一二百里無城郭以自固無米
粟以為資徒居山林捕海錯以為活漢魏之際巳通中國其
人弱而易制慕容嵬曽掠其男女數千捕魚以給軍食其後
種類繁殖稍知用兵唐攻百濟百濟借其兵敗扵白江口乃
逡廵歛甲而退今之倭奴非昔之倭奴也昔雖至弱猶敢拒
中國之兵况今之恃險且十此者乎鄊自慶元航海而来艨
艟數十戈矛劍㦸莫不畢具銛鋒淬鍔天下無利鐡出其重
貨公然貿易即不滿所欲燔􁃚城郭抄掠居民海道之兵猝
無以應追至大洋且戰且郤戕風鼔濤􁁦湧前後失扵指顧
相去不啻數十百里遂無柰何䘮士氣虧國體莫大扵此然
取其地不能以益國掠其人不可以強兵徒以中國之大而
使見侮扵小夷則四方何所觀仰㦲唐太宗擒頡利而靺鞨
来朝太宗曰靺鞨逺来突厥既服也今倭奴不及扵突厥逺
甚若其内屬如靺鞨者又多臣恐其有効尤扵後也以臣度
之倭奴之國去髙麗躭羅不逺今戍髙麗躭羅者當不下數
百萬戍慶元海道者當亦不下數百萬比嵗水教以作士卒
之氣大艦數百薄海上下然迄未能以兵服之者地絶大海
險故之以間徃征之三軍之士感激嗚咽誓不再見父母妻
子颶風連晝夜大魚䟦扈驚觸篙柂勁弩不暇發囓舌相視
不幸而有覆艦之虞衣衿結聮溺死枕藉幸而一存㧞刀斫
舷手指可掬雖親戚不相救援生死尚未能保何暇較勝負
㢤昔者隋人統五十二萬人伐髙麗髙麗終拒守不下所恃
者鴨緑一小江耳今倭奴之強固不如髙麗而大海之險甚
扵鴨緑水者奚啻幾十倍其人率多輕悍其兵又多銛利性
習扵水若鳬鴈然又能以攻擊爲事而吾海道之兵擐甲而
重戍無日不東面望洋而嘆使其恃強不服雖盡得而勦之
摧朽拉腐也而彼乃肆然未嘗一懼非恃險也何敢若是吳
嘗浮海伐夷洲矣獲其人三千而兵不助強隋嘗浮海伐留
仇矣㧞其城數十而國不加益何也人非同我嗜欲弗能生
也地非接我疆土弗能有也爲今之計果出兵以擊小小之
倭奴猶無益也古之聖王務脩其徳不敢勤兵扵逺當其不
服則有告命之詞而巳今又往往遣使臣奉朝旨飛舶浮海
以與外夷互市是有利扵逺物也逺人何能格㢤魏文帝謂
辛毗曰昨張掖獻徑寸大珠今欲求之曷若辛毗對曰聖王
惟徳之務四夷畢獻方物求而得之不足貴也今不若罷我
互市從彼貿易中國免徼利之名外夷知効順之實計莫便
扵此彼倭奴者心嗜利甚我苟不以利徼之雖不煩兵猶服
也何以知其然也漢建安中鮮卑軻比能稍㓂遼東三郡其
後来朝則詰之曰我雖夷狄亦人也禽獸猶知擇美水草以
居况我人乎㦲前者守臣數徼我以利使吾不得畜牧吾故
叛去今反其法吾故来又况倭奴之人稍知文字豈反不及
軻比能耶而獨不知効順者此臣所以日夜扼腕切齒為朝
廷惜也臣年長矣毎思傅介子班超之所為慨然嘆息使二
子不自奮扵絶域未免為田里之匹夫功或不成扵漢朝至
老死亦無聞扵後世臣自揆不能如二子之智而欲有二子
之功罪不容扵死幸而朝廷假臣一命奉其告辭得徃喻之
亦一竒也議者必曰郷曽數遣使猶不得要領近自對馬絶
景䓁島渡大海徑趍太宰府髙麗耽羅沮撓百出留使臣不
使遽見中夜守護排垣破户喧呶器號兵燧交舉後雖僅得
其使介来廷終至渝平而不服意者一泛使之遣未足以服
之乎自臣觀之今則髙麗躭羅巳服所未服者倭奴而已然
亦不勝其懼矣故今遣使不可與郷遣使並論也臣必謂其
王曰海東之地曽不能當中國一大州其兵衆之多寡可料
而知也以今中國之盛不即加誅扵海東者天子之徳不忍
煩兵扵逺非有愛扵海東也郷者王之衆航海而来驚我海
道之兵且戰且郤王之輜重䘮失者太半而我曽不損一毫
三軍之士忿然含怒甚唯寐忘之當慶元海道者莫不𬒳堅
甲蹠勁弩帶利劍飛艦蔽海而東超足距躍輕風濤萬里之
險决死生以問罪扵王兼之髙麗躭羅之衆其識海道習水
性與王國同是王數面受敵也然迄今未即加兵者意王猶
有人心欲以禮義服之又不忍煩兵以苦王以故遣使臣来
今朝廷攻王之土地非如伐夜郎略朝鮮可以置城守也雖
得之越海弗能有也寳珠金帛積如丘山不恃外夷之貢獻
也殊方異物来獻于廷又不假王之重貨也罷我之互市從
王之貿易是吾土地之所産王反得而用之也然王之名物
不譯扵舌人也乆邉隙一𨳩市易且有禁非王之利也旦夕
大兵且来王必悔之王若聴使臣是得効順之美名而免受
敵之實患也此臣喻之之說也
　　形釋
客有問曰生故􁑴㳺也頗有聞扵今之世乎泰階既平滄海
不波仁漸八荒徳𬒳邇遐東陬渺蟠木西紀泝流沙麒麟鳳
凰襂褷翕赩徴瑞乎山谷神芝朱草勾萌甲坼納祥于水涯
上又招賢良選廉茂訪遺逸舉孝弟開承明廣内之廷設金
馬石渠之署髙者登公卿大夫次猶𥙷文學掌故逺方鄙人
詹望歌詠以需進用之日者乆矣又豈有卑汚連蹇局縮齷
齪不少遇乎生嘗竊志於是少始知學長又益加義理析秋
毫辭章掞春華亦既絶江河畧青徐東掎齊魯之郊北睨燕
趙之都英豪間出俊造交驅指南文苑擩嚌道腴盖將追蹤
乎三五而方駕乎羲蘧然且名不躋仕版身不離樵蘇口不
攻辨智足不利走趍誠不能與世之豐衍博碩輕便侈汰者
比數乃若此之拘也是何昔者元造肖形之過乎予則應曰
唯唯否否若客所謂知其一未知其二者也乾清坤濁交錯
思屈原宋玉王揚司馬支離輪囷綺繢艶冶言文辭者則或
蜀而或楚詩書禮樂雕龍炙輠公平正大浮淫奓詡言道術
者則或齊而或魯喑嗚則雷震指顧則雲聚立談則谷風發
條遄怒則秋雨流潦頎然而長厖然而厚博然其肩背哆然
其顴輔出材扵山野升俊乎天府竆足憫黎民逹足事聖主
猶欲發乎汪罔之封守敺乎昭如之海濵軺車尚有所不能
載三馬尚有所不能勝若是乎恢梧倜儻苞容庨􁢼有異扵
恒人者乃足爲國家之用稱天下之珎則予之不足也知已
甚矣今夫予志氣不剛筋力不強容貌不通扵世俗衣冠不
合扵康荘空洞坋塞而無統繆悠迂誣而不得當䖏闤闠則
心勦形瘵望山林則獸駭鳥(行/鳥)忼慨而長嘯跰􁗎以自鍳且
謂夫元造肖形之過也則客將閔宋人之苗而揠之使長乎
不然世固有是者矣竦肩而千技攘臂而百變拏棹則凌氷
霜膏車則犯雪霰盖已前鼓金張之虗譽後攀許史之宻援
王貢弹冠而肯慶蕭朱結綬以互薦是固先聲之所及無論
乎么麽眇小血肉之軀而上不許之見也客乃逌然笑惕然
謝曰古之人不云乎形之厖也類有徳聲之宏也類有能然
卒以是致敗而不復振予不敢復相天下士矣是故鯨鯢蕩
而失水雖螻螘之細㣲或為之制麋鹿介而離山雖文豹之
拳捷或肆其噬晏嬰短而臨菑安趙武呐而故絳理沈尹瘠
而屈折白公孟嘗眇而招徠多士斯豈非其人乎姑欲激生
而使進扵此也生今上希道徳中効儒墨巧匠之手無曲木
而惟其器之用聖人之門無棄人而惟其材之得不究其學
之是非乃徒汝形之為惑是且輕詩人之忠厚掩說士之噤
吟捨茈葫桔梗扵戦國之澤而不収榛楛棫樸扵成周之林
也不亦左乎
　　改元論上
先王之始得天下也必明一代之好尚以新斯民之耳目聞
改正朔矣未嘗聞改元也然則啇訓稱元祀春秋書元年者
何以㦲曰是直史官紀述之常體耳將以志人君之在位乆
近者也非王者以是爲重事也後之說春秋者乃欲以改元
爲重春秋之𥘉周平王立四十有九年而魯隱公又改稱元
年藉令重在改元何不襲稱王者之年傫數而明詔扵人㦲
抑魯以周公之裔且僣改之也苟或僣改必冝誅絶扵夫子
之筆削又反從而書之獨非撥亂反正之道乎盖自古未嘗
有改元爲是說者特出扵戦國秦漢之間周之既衰秦與列
國争稱王其𥘉即位時猶以諸矦之爵行國中國人皆稱之
曰公及後以王自稱史官欲少異之明其稱王之始故曰某
王改元是豈班班然播吿扵其國者㦲徒以書之載籍而巳
耳何則秦恵文王孝公之子也立十三年矣十四年乃稱王
而秦史改元魏恵王武侯之子也立三十六年矣三十七年
乃稱王而汲冡竹書亦改元又十六年而後恵王卒非改元
也明秦魏之始稱王也此殆爲史官者自志其國之事猶春
秋之扵魯史也求其說而弗得又大惑焉且謂西伯在啇紂
世亦嘗稱王亦嘗改元其兆特因戦國之秦魏秦魏豈果以
改元爲王者之重事㦲說者恒曰爲國君者即位之明年必
告廟以臨群臣然後改元然以之言告廟則可臨群臣則可
以之言改元則未可國君嗣位定扵𥘉䘮先君之終即嗣君
之始若曰縁終始之義一年不二君特臣子之情不忍遽死
君父故居䘮自稱曰子國内民人之心繫之乆矣將爲史官
者以先君之薨年不得便爲嗣君之始年始待其明年告廟
之際乃次第以書之如太甲祗見厥祖而元祀之文著扵商
訓也以事繫日以日繫月以月繫時以時繫年書之以年則
又繫扵一國之君是皆有不得不然者也故曰直史官紀述
之常體耳然則何以變一為元杜預曰人君即位欲其體元
而居正故不言一年一月此說善也而後之說春秋者自異
焉亦不合扵春秋矣
　　改元論下
為春秋者曰惟王者然後改元東周之遷王政不行諸侯亦
皆改元近而宋魯逺而晉椘下及邾莒滕薛雜小國莫不皆
然魯或以是而改暦晋或以是而改正朔秦或以是而創閏
月此又似是而實非者也太史公三代本紀有三代世表徴
尚書尚書無年故年不可載乃以世紀之十二諸侯世家有
十二諸侯年表六國年表共和以下徴春秋左氏内外傳秦
始皇以上徵戦國䇿皆有年故既以世紀之又以年實之然
或已失其世系失其年代失其名爵矣且先王之世有小史
外史以掌邦國四方之志諸侯無私史也晉之乗椘之檮杌
魯之春秋至東周而後有是故十二諸矦之年始可得譜然
不可得譜者亦多矣燕至恵矦而始有君秦至穆公而始有
名椘至若敖而始有年滕薛騶雖文武之褒大封小不足齒
他大國當西周之盛亦徒紀之以世而巳近者詳逺者畧也
非必曰以周之衰而諸矦各自改元推春秋之義此尚得為
大一統乎盖古之王者無改元惟用舊歲季冬頒来歲十二
月朔扵諸矦諸矦受而蔵之祖廟至則以特羊吿廟請而行
之東周既不頒暦故魯亦作私暦猶私史也若諸矦固自有
日御矣秦以僻陋之國邊在戎夷扵是始有史官始創閏月
則猶魯暦也然三王之正不同而獨夏數得天啇周革命且
改正朔以示不相沿襲廵狩承享兵農田獵猶自夏焉故周
官有正月有正歲正月夏正正歲周正三正之通于民俗尚
矣汲冡竹書雖用夏正以紀晉事抑何嘗有改元之說㢤若
曰東周諸矦皆改元則此晉事上起殤叔殤叔晉穆侯少子
成師也别封曲沃是時文矦昭矦猶在殤叔比晉一大夫耳
無縁改元特武公卒併宗國不數文矦直推殤叔以繼穆矦
徒志其始封與卒年也太史公漢興以来諸矦世表髙祖功
臣矦年表類扵毎國書某王元年某矦元年方天下大定奉
漢法度行漢年號固也又况孝武新建元而輙自改元可乎
淮南鴻烈亦稱淮南元年許慎註云淮南王安始封之年也
特為史官者欲著每國之名爵年代世系故一以是書之非
改元也􁕪之扵漢者如此則可見東周諸矦之必不然矣
　　秦誓論上
秦穆公因𣏌子之謀以伐鄭鄭人知之既還而晉人又敗之
于殽内愧蹇叔外為諸矦所笑咨嗴痛惜發言自誓且以咎
其聽言之失而巳欲戦之心固自若也修而車賦儆而師徒
逞其憤怒求以報復非不欲詢老成棄新進也言猶未已而
兵遽出扵晉郊然則夫子何以獨列之書乎將不取其悔過
乎曰夫人誰無過過而能悔然後能改改過君子之心也以
君子之心行王者之事將巳亂非生亂將寡怨非積怨穆公
有一扵此乎今徒信其區區自誓之言不察其無道用兵之
罪雖說春秋者亦不敢少責扵秦反以深責扵晉是不知秦
猶晉也且曰晉人三敗秦師秦之見報人之常情也未至如
晉之甚晉人又輙報之則過矣故春秋常情待晉㐮王事待
秦穆文之四年穆公雖見伐而不報然後可以實其悔過之
言是又非也夫以秦之所謂悔過云者吾知其心矣必也追
念既往之敗引咎歸已作為言語以自觧扵國人使國人不
徒忘其死傷暴骨之戚且又作其迅奮欲戰之憤封殽地之
死骨啓隴西之覇圖盖巳盡在扵自誓之一日是則因敗為
勝轉禍為福而闘士自倍者也若夫文之四年穆公非不欲
報伐也兵出累年民勞國敝又復有事西戎闢國十二固少
愒耳未始一飯不在晉也六年之夏穆公卒矣不然晉不先
動而秦輙加兵非結怨亂之甚者乎雖以康靈桓景繼體之
君出事巳隔世讎猶未釋自僖三十三年殽之戰迄宣十五
年輔氏之戰凡幾戰矣三四十年之間和好未嘗恊兵釁未
嘗觧不顧義理之是非而專以干戈為報復夷狄之道也春
秋且以是而狄之矣穆公為有以基之者也烏在其能悔過
乎雖然自其言而論君子不以人廢言此夫子所以獨列之
書也自其事而􁕪二帝三王以来世變至此極矣是未可以
王事待之者也齊宣王伐燕而敗慚見孟子而陳賈乃教之
以文過由是較之則穆公之所以為賢者豈不逺矣
　　秦誓論下
方周之東遷平王之命盖與成康太平之世無以異扵是哀
痛慘惻之心亡矣周道不幾於衰乎雖然聖人猶有望扵魯
魯周公之胄秉禮之國也魯不足望則天下之勢不併扵秦
而不止是故帝王之末簡而秦魯之誓書附之予嘗論其不
然當春秋之時秦幾覇矣始無與扵王室之盛衰自殽之戰
大敗扵晉兵戈日尋無有寜歲東諸矦不復與盟會又且南
合扵椘晉椘争衡秦何有焉晉人曰齊秦椘狄方強今三強
服矣敵楚而巳椘人曰捨齊秦他國請相見也是秦不晉椘
若也且秦之興始扵孝公之用啇鞅成扵恵王之取巴蜀地
形便兵力壯蠶食六國倂吞二周戰國之秦也非春秋之秦
也此其去吾聖人之卒也亦乆矣雖吾聖人之荅子張以百
世可知必曰其所因者在乎禮其所損益者在乎制度文為
小過不及之間耳非若後世䜟緯術數之學也烏知周之必
併扵秦㢤聖人不作諸子雜說並起左丘明國語載史伯之
言亦曰夫椘重黎之後也黎為髙辛氏火正昭顯天地以生
柔嘉姜嬴荆芈實與諸姬代相干也姜伯夷之後嬴伯益之
後也伯夷能礼扵神以佐尭伯益能儀扵物以佐舜其後皆
不失祠而未有興者周衰將起矣又曰武王之子不在應韓
必在扵晉且使鄭桓公勿偪焉而别寄帑扵虢檜然亦何以
異嚮所云㢤夫西周之末王政舛錯史伯知其必亂則當矣
齊固大國也雖晉文矦帥師以救周難猶次國耳椘亦蠻夷
蕞尓子男之邑秦仲方入仕于周尚未得𡵨豐地未列扵諸
矦豈特與諸姬代干也㢤必周之東遷齊始覇晉亦相繼而
覇秦則桀驁扵西椘則暴横扵南而鄭也適居四方之會交
南北之衝彼四國者恒困之矣丘明將與魯悼公同時且推
其所見而言皆傅㑹無誠實猶戰國之世見秦之強遂謂聖
人叙書之際巳覩其势之若此而特以感傷之微意寓焉非
行事之深切著明者也然則書何以列費誓秦誓曰伯禽𥘉
封適有淮夷之㓂以修内備以扞外侮井井然各有條法盖
聖人善之者也非有望扵魯也若夫秦誓則吾前論及之亦
詩之取魯頌啇頌也如是而巳矣
　　孔子不貶季札論
春秋呉子使札來聘呉蠻夷之國也君稱爵大夫稱名而不
氏因其始通禮盖未同扵中國也是特椘椒秦術一例而書
耳說者曰春秋責賢者備呉子使札春秋不稱其公子是貶
也然則曷為貶札賢者也本其辭國以生亂故聖人特託其
來聘而貶之也是不然夫呉子夀夢有子四人長曰諸樊次
曰餘祭次曰夷昧季則札也父知其賢兄弟亦知其賢嘗欲
立以為嗣矣又且約以次傳而致國矣然終不肻有其國豈
不曰立嫡者以長傳國者以賢苟不顧人道之大倫以成其
父兄之志誠不若守匹夫之介節而得其退耕于野之安也
何則長㓜之序不可紊君臣之分不可奸將巳亂也非生亂
也今則諸樊兄弟巳死夷昧之子僚乃立吾將奉嗣君之命
而歴聘乎上國豈料魚劍之變驟起扵肘腋之間㢤聖人固
不得以是而豫貶之也闔廬之謀王僚之弑且知季札必不
受成國扵賊手僅以先君傳授之次第藉口扵國人雖常人
之情猶得之矣况聖人乎說者則曰太伯犇呉而不返季歴
嗣位而不辭武王繼統而受命亦不以配天之業譲伯邑􁕪
也是又不然夫太伯之去因古公之欲立其弟季歴嗣位非
不辭也端委治呉而不返豈可殞周家已成之業㢤若伯邑
􁕪則且爲御扵啇見殺扵文王之世矣使太伯返則季歴不
肯承西伯之任伯邑􁕪在則武王亦不肻任天下之責太伯
之德雖在扵譲季歴之賢武王之聖非皆出扵不譲也父子
世常法也兄弟及則法之始變也陽甲盤庚之間殷以是亂
者九世豈獨季子之辭國乃生亂㦲說者則曰叔齊之徳不
越伯夷孤竹舎長而立㓜私意也諸樊兄弟無及季札之賢
者父兄眷眷焉欲立札公心也是又不然夫伯夷以父命爲
尊叔齊以天倫爲重彼此交致其譲而各盡其心以故聖人
賢之然季札又何以知其爲公心㢤諸樊兄弟欲承父兄之
志使有其國盍不扵吾魯隱桓之際觀之乎恵公欲以桓爲
嫡禮之所不得爲也恵公縦其邪心而爲之隱公又探其邪
志而成之秪以自禍而巳夀夢其恵公也諸樊兄弟其隱公
也吾見其邪尚何公心之足云㦲且謂季札生亂扵辭國殊
不知使有其國亂益甚矣說者則曰春秋多變例聖筆有特
書􁉥椘無大夫而屈完書族王朝下士以人通而子突書字
諸矦公子以名著而季友書子母弟之無列者不登其姓名
而叔肹書氏皆以賢而特書也若仲尼亦賢季札必依此例
而特書矣是又不然夫齊桓召陵之師椘人未有必盟之意
也而屈完請服王人救衛之役王室㣲矣而又使子弟主兵
故子突不得有功季子來歸則我公請之扵齊而欲以靖魯
國之亂叔肹之卒則又或以公弟之貴而世遂為卿聖人之
特書者特因四子以主義豈得与季札例言之㢤然則春秋
之㫖主扵呉之来聘不主扵季札之譲國季子之来聘可見
也譲國不可見也呉之始通禮未同於中國呉子之使札是
猶椘子之使椒秦伯之使術也聖人一以是書之至若椘之
自州而國自國之有君有大夫而後漸同扵中國後日椘子
之使薳罷君以爵大夫以名氏椘殆盛矣聖人果賢之乎否
也今則春秋書之曰札而不稱公子者呉之始通猶未至扵
椘之􁃯盛故也又况呉子之使聘者一國之事季札之譲國
者一家之事春秋魯史也主扵呉之聘我者耳若季札之辭
國生亂非惟聖人不䏻扵是貶之雖聖人欲扵是而稱其譲
國之賢亦所不能也要之為此說者公羊則曰賢季子糓梁
則曰善使季子夫季子固賢者也春秋亦不以其賢而不名
也公羊所謂許夷狄者不一而足是也若以呉子之使札為
善札賢而名所以成尊扵上椘椒秦術名而非賢也又將何
以成其君乎是盖呉之始通而後有聘賢札貶札聖人不暇
論也今又反因二傳之說強附他義且貶為非賢者何㦲失
聖人之本旨矣
　　與黄明逺第一書論日夜食
頃見舉糓梁春秋違失有日夜食之辨及觀劉氏權衡亦謂
春秋據見而録不應書日夜食何休難之得矣鄭康成強為
文過耳予嘗􁕪之日月之贏縮有常度則日月之薄蝕者候
之亦且有常聖人之作春秋所以宣明暦數而示諸人者固
不䏻必日之不夜食也荘之十有八年三月日食上不著日
辰下不稱晦朔是則糓梁求所以觧經足以知日之有夜食
鄭君知所以驗日之有夜食以故寕分糓梁之過而不辭古
者天子有日官諸矦有日御世脩其業以攻其術孔子為春
秋之故亦脩殷之故暦夫暦春秋之所重也後之儒者或造
家術或用黄帝以来諸暦必先推􁕪日食以驗春秋何則日
之行也有中道月之行也有南北九行當其晦朔之交或食
淺或食深或頻月迭食或曠嵗不食是皆後世善筭者所能
及也何休難曰春秋書日食不言月食日者因其無形也故
闕其疑何縁以夜食書乎予嘗推鄭君之說知日之必有夜
食言乎前月之晦日入久矣言乎次月之朔日出而已虧傷
盖天之晝夜以日之出入為分人之晝夜以天之昏明為節
此傳所謂因王者之朝日而後見日之有虧傷也今而曰一
日一夜合為一日日始岀而虧傷未完是朔食也如或不見
其虧傷則可謂夜食耳夫自周天三百六十五度有畸者而
論之天平運而舒日月則内轉而縮日一日一夜一周天而
在天為不及一度若月巳不及十三度有畸以日之速用月
之遲退以及之一月之間積二十九日九百四十分日之四
百九十九日月一㑹是則二十九日少半日也天運之參差
不齊日食之在晝在夜不可以一定論也必以日之始出則
為晝食日之旣沒夜行地下則將不得為夜食乎徐邈曰日
夜食衆星無光盖衆星託日以為光者也世之登泰山者夜
半觀海出日人世之闇闇猶故也於此而或食謂之食朔可
矣晝食未可也又安得不曰夜食乎予嘗逺徴前代魏永安
二年十月已酉日食地下虧從西南角起近據宋世淳熈十
二年九月望太史言月食在夜新暦楊忠輔言月食在晝慶
元四年九月朔太史言日食在晝草澤陳大猷言日食且在
夜月猶有晝食又况糓梁巳有日夜食之傳乎夫暦本春秋
之所重者也今而曰孔子從周何嘗􁕪殷暦設􁕪之矣今論
語家語禮記中庸皆不見也雖然論語所載詩書禮樂皆嘗
討論獨無一語及春秋將謂春秋非孔子作可乎㐮之二十
有八年書春無冰哀之十有二年書冬十有二月螽不冝有
螽而有螽可以有冰而無氷是二者仲尼或指以為司暦之
過魯暦差矣則殷暦庸有不􁕪者乎今而又曰杜元凱嘗用
劉歆三統暦著春秋長暦亦不曽因推長暦言日夜食雖然
元凱長暦晦朔參差甲乙舛錯委曲從傳反謂經必有誤是
雖未始明言日食之在夜吾以天運􁕪之則必知日之有夜
食不敢謂聖經之必無也抑長暦併􁕪古今十暦乃知三統
最踈固不肯因而用之以著長暦長暦大㮣劉洪乾象暦耳
乾象斗分細故不可通扵古殷暦斗分粗故不可通扵今姜
岌有是言也庸詎知春秋不用殷暦乎今而又曰自尭以来
因日之出納為晝夜若日出而已虧傷便是晝食不必言夜
是故旦則験日𥘉昏則験星此說善矣然聖人之作春秋所
以宣明暦數而示諸人者將不復以日月薄蝕之故而後定
也不然則固不能必日之不夜食也嗚呼天文暦數之學不
易言矣聖人之占天也有可以度數求者有不可以度數求
者而其理固自行乎其間又豈得以吾耳目之所及者而遽
定也㢤然今曰日夜食經本無明文惟見扵糓梁子糓梁子
魯學也至漢鄭君信之晋范寗又信之今之世學者主胡氏
胡氏亦信之予固不敢以不信也然則吾明逺之所舉云者
傳之不信而惟何休劉敞之緒論是徴故又敢始終辨之
淵頴呉先生集卷之五
淵頴呉先生集卷之六　門人金華宋濂編
　　與黄明逺第二書論左氏二
承示舉傳論左氏誠有可舉者丗言春秋者必先㝎五霸之
功罪五覇之間齊桓特盛雖曰諸侯實行天子之事僖之二
年狄人滅衞衞文徙都椘丘齊也遂帥諸矦之師以城之春
秋不序也止若魯自城然其義盖有不與齊侯之􁑖封者今
而曰使諸侯而城之将如城邢書齊宋曹之師或如城縁陵
書諸侯椘丘之書則否豈非覇者命魯獨任其責乎左氏乃
以魯㑹之後而不序左氏非也自今考之左氏誠非也然欲
謂為魯之自城則尤非矣方狄之伐邢三師有聶北之救邢
亦自是遷于夷儀然後三師因其所以救之者往城之𣏌夏
餘也而即東夷又為徐莒所脅齊也且為東略之謀夏既有
會于鹹次年之春乃往城其所遷之縁陵此二役也邢杞之
遷猶得其國家以往雖使救而城之未見其為􁑖封故齊與
諸侯可書也若夫榮澤之敗漕邑之䖏衞也國破君死遺男
女流散遷轉莫之底止扵是而救之扵是而城之豈非所謂
專封者歟故齊與諸侯不可書也今而又曰椘丘在衞小榖
在齊均之以魯自城書也盖荘之二十有二年城小榖左氏
則謂魯之城也為𬋩仲然魯亦未嘗有自城它國之邑者杜
預注小榖管仲私邑今在濟北榖城榖城别是齊之榖邑魯
與齊襄曽㑹其地而蕭叔􁂗朝之䖏不曰小榖小榖本魯邑
也曲阜西北有故小榖城孫眀復魯(人/也)考此當矣未可引以
證楚丘也且城楚丘之上年齊宋魯鄭曹邾為㑹于朾将此
六國城之也又况亡國之餘豈魯一人所䏻獨任其責者㢤
戍鄭虎牢非魯之獨戍也歸粟于蔡非魯之獨歸也皆覇者
與諸俟為之也僖之三年齊侯宋公江人黄人陽榖之㑹齊
之覇者㡬三十年左氏則指陽榖為伐楚之謀近丗儒者亦
多從之何則楚之僣號稱王馮陵中夏齊之所當憂者門庭
之宼也其欲聲罪而致討者計巳乆矣兵不正勝師出不正
乆不有以周詢扵始則何以善䖏其成功㢤今而曰齊及八
國侵蔡蔡潰遂伐楚盖齊之伐楚因侵蔡而遂為之又不用
江人黄人之師也陽榖之㑹果何所謀乎是不然齊桓莭制
之兵也兵有聚而為正亦有散而為竒先之以文告之詞而
耀兵扵陳者齊及八國也示之以犄角之勢而按兵扵境者
江人黄人也樂毅将伐齊則先約韓魏以分其與國之援諸
葛孔明将擊魏則申好江東以定其鼎足之勢盖楚今為江
陵江黄今在汝蔡光黄之境自江陵及扵其國者不啻千里
然楚之與國也熟諳楚事而樂告扵齊此一㑹也齊之所以
敢致力扵楚者獨不以江黄之謀乎及召陵受盟齊師老矣
陳轅陶塗實誤軍道使䧟沛澤之中討之誠是也江黄二國
全師守境未魯出戰故又使魯主之而後用之扵陳不然陳
豈有獲罪扵江黄者哉今而又曰左氏叙蔡人之嫁蔡姬故
侵蔡豈先以伐楚謀乎以是知陽糓之必不然矣雖然蔡姬
未絶蔡人嫁之若曰齊以侵蔡之陋不足以令諸俟而欲以
伐楚召之此近譎矣孔子又謂之正者何也意者蔡自莘之
敗獻武見執既而楚人復之為楚屬國諸姬之䧟扵蠻夷者
自蔡而始齊也因是而侵蔡特以蔡姬而召釁欲使楚人之
不覺一蔡之潰乃移其事扵楚則夫齊及八國之威巳動扵
鄢郢之都矣陽榖之㑹其與江黄謀此者至熟也雖晋之覇
亦猶是也楚之寖強非東方崛起之呉未有䏻制其死命者
始會于鍾離又㑹于戚又㑹于柤又㑹于向屡㑹之矣然未
嘗與之合戰扵楚楚之嵗有呉師實晋使　也豈非晋之所
以用呉者亦得扵齊桓之約江黄者乎抑此二事又齊桓覇
業之特盛者也椘丘封衛也陽糓伐椘也春秋之大節目也
此而不辨則無貴乎知經矣它如邾儀父非字也當與邾子
克别是一人近世黎氏亦有是說然莊王之弟王子克實字
子儀又一證也如單伯魯大夫左氏謂周大夫則深致其辨
然魯邑有單父單伯是魯命卿周有單子則姓苑言成王少
子臻封于單或周别有單邑歟未可定也餘卷帙尚多又當
有待扵面而後盡焉
　　與傅嘉父書論𣏌
春秋列國惟𣏌最難􁕪足下確主左氏謂𣏌本侯爵或與足
下辨者又謂𣏌爵為伯謂之伯者公羊氏之說也公羊釋經
桓二年来朝之𣏌侯為紀十二年曲池之盟而𣏌矦亦為紀
其後止見𣏌伯耳用此故也是不然𣏌之本爵公也當武王
克啇未及下車存舜之後扵陳則胡公滿也存夏之後扵杞
則東樓公也存啇之後則微子之在宋也地方百里爵號公
皆使服其服行其禮奏其樂稱先王客而朝以俻三恪故傳
曰王者之後稱公是則𣏌本公爵也周之盛時諸侯之封爵
甚嚴也微子微仲雖用啇之舊稱至二世而為宋公胡公滿
之後則有相公孝公而𣏌自東樓公西樓公十世至成公皆
稱公無異稱也是則𣏌之本爵公也而又謂之為侯為伯者
諸侯之封爵變亂周道之缺也自𣏌之入春秋桓之二年稱
矦荘之二十七年稱伯僖之二十三年稱子文之十二年又
稱伯㐮之二十九年又稱子昭之六年又稱伯自是終春秋
稱伯凡六變春秋之書他國未有如此者後之儒者釋之不
曰𣏌用夷禮春秋貶焉則曰其國削弱而自降也不曰時王
所黜則曰覇主擅為之進退也由此觀之則𣏌之為公爵也
明矣安得主左氏曰侯爵主公羊氏曰伯爵乎然予猶竊有
疑焉春秋之法中國而夷禮則夷之夷而中國則中國之𣏌
宋王者之後也桑林之樂公侯合伯子男之禮猶班班然僅
見扵宋𣏌無有矣信乎其用夷也然春秋狄秦者有之狄鄭
者有之狄晉者有之夫以其行夷狄之道也特以號舉而未
嘗一黜其爵爵者先王之所建也今不能用先王之禮而用
夷禮狄之可也聖人又豈以意升降諸侯之爵乎若以𣏌之
用夷則巳貶稱子矣而又稱侯稱伯且曰雜用夷禮則降一
等純用夷禮則降二等將以其偪近淮夷也春秋之𥘉𣏌即
淳于之𣏌也而非雍丘之杞也嘗以来朝不敬而致討矣曷
不扵此時貶而獨貶其卒乎此一疑也春秋之世非先王之
世也諸侯恣行淫亂不軌衆陵寡大侵小信乎封疆之􁍳離
也𣏌之自降則吾不知也且當時之削弱不特一𣏌也又何
杞之屢降乎然春秋之末諸侯之賦嘗重矣子産請之扵晉
則曰鄭伯男也而使從公侯之賦懼弗堪也争之不巳卒以
减賦夫鄭固自降矣春秋未嘗以男爵書之若𣏌以其力之
不足禮之不講僻陋在夷不能自列徒以削弱而貶號爲侯
貶號爲伯貶號爲子是戰國之衛也而謂𣏌若是乎又况先
王之封爵𣏌之世守也曷爲無故貶爵以自辱其先祖苟又
自降不巳則將爲周室不成子乎此二疑也成周之盛王室
固能絀陟諸侯矣其東遷也王失其政諸侯亦扵是乎不廷
盖非特一杞之爲也使時王而能貶其爵削其地誠足以振
衰周而起之矣春秋不必作也不然悖亂如鄭衛桀驁如呉
椘天王不䏻一有所懲而獨絀𣏌柰何以夫王者之後扵周
爲客而以夷狄視之耶州不若國國不若氏氏不若人人不
名名名不若字字不若爵爵不過子使𣏌而可絀是果何罪
以至此乎吾未聞時王之威令足行也徒藉區區之禮以感
動諸矦至扵魯桓簒弑之賊猶且錫命以寵之雖死不廢其
賞濫矣其刑則未也又安在其能絀𣏌乎此三疑也時而春
秋王道缺矣諸矦力政而後有覇冝乎其取先王之典而紛
更之也然五等之封爵則未之或變也春秋之始年大國雖
有欲覇之心而小邑未易以從覇𣏌之為𣏌是時一與莒盟
未嘗自列扵諸矦之會齊桓之盛且不足以致𣏌又百餘年
而始同盟于蟲牢若之何而擅為之進退乎鄭大夫卒晉人
將治其室鄭人不許豈不曰以大夫之在鄭而晉得以制之
是邉鄙鄭也不可為國大夫且不可專癈置扵鄰國又况同
為天子之藩臣乎若覇主之擅進退者誠以甲兵之強弱幣
玉之厚薄也而偕其䓁秩則扵載書之際以莒子則先薛伯
以曹伯則次許男或有之矣而未始敢變其爵也且𣏌之来
盟也晉人方帥諸侯以城之固將尊顯之不暇安得賤而絀
之乎此四疑也此四說者必有所是亦必有所非其曰𣏌本
夷禮而春秋貶之未盡其義也則又曰其國削弱而自降也
又未盡其義也則又曰時王所絀而覇主擅為之進退也是
則𣏌本何爵乎公爵也夫既公爵矣春秋曷為若是而書之
也夫子之作春秋必関扵天下之大故而後書盖文武之褒
大封而𣏌為首東遷以来彼且扶傷救死之不恤為天王者
固冝發憤于上而振我周家之法度乃徒覇主僅假其大義
以專封弱國以聳動天下且禹之功及民也逺人之見河洛
者猶思之况其子孫乎鄫不足道也而𣏌為稍大夫子盖嘗
惻然有感扵心而特予之以王爵之不正者且以志其日就
衰㓕之漸是心也興滅國繼絶世之心也故曰𣏌之本爵公
也𣏌之公爵吾扵西周見之𣏌之為侯為伯驟升驟降吾則
扵春秋見之見之扵西周者正也見之扵春秋者夫子特示
其變扵天下及變之旣極又以子稱之當其卒也淮夷嘗病
𣏌矣縁陵有城而齊以不覇當其来盟也東夏嘗不寜矣淳
于有城而晉亦以不覇有霸非美事也無覇非細故也扵是
王道之不絶者如綫人皆曰𣏌先聖人之後也今弱矣而春
秋屢變其爵將使天下之諸侯少懼焉則周室猶幸也夫豈
上絀夏下存周而果如公羊氏之說乎否耶足下既主左氏
而學又孰昔漢董仲舒與胡母子都同業故春秋之教大行
此不無望扵足下也亦惟有以析衷焉
　　讀戰國䇿
春秋戰國之際齊先覇晉次之惟南方之椘㝡大與二覇相
出入秦則眇然一變扵西戎終之吞二周併六國類非昔之
所謂彊者乃今西望而悉輸之秦豈果地形之便兵力之武
而致然乎吾嘗求其故矣春秋之時齊晉及椘既彊地廣則
主驕兵勝則民疲民疲主驕自顧無䏻敵巳者亦不能以敵
人然後秦以戎狄辟陋之國决起而驟勝之又况山東之主
年未踰弱冠材不逮中人一旦孽后貴弟位重權髙纎夫細
兒專兵握政欲以是當孝公啇鞅則非秦之敵也游談捭闔
託秦名以自决盟約戰攻挟秦势以爲觧不然上無以僅存
其國下無以私售其說曽不旋踵皆以爲秦築帝宫比郡縣
之民未始有一窹者惟夫山谷險惡羔藿飯豆之人言之也
切慮之也詳且有以深中齊椘三晉之病燕人者曰秦之欲
并天下而王之也不與古同事之如子之事父猶將亡之也
行雖如伯夷猶將亡之也行雖如桀紂猶將亡之也雖善事
之無益也不可以爲存適足以自令亟亡也然則山東非能
合而相堅如一者必皆亡矣韓人者曰山東相合之主者不
卑名之國者可長存王而不能自恃不惡卑名以事彊者長
乆萬世之善計事彊不可則不如合弱胡與越人言語不相
知志意不相通同舟而凌波至其相救助如一也秦之兵至
柰何合弱又不䏻相救助如一此所以為山東苦也其言云
爾太史公乃遺而不録世亦莫知其為誰之謀齊椘三晉之
人類曰我國大否則曰秦與我厚一國受攻五國不救韓㝡
近㝡先亡燕頗逺乃後亡齊椘三晉之人不監秦之所以亡
山東者而競趍其所以亡豈果地形之便兵力之武而致然
乎或曰當周之𥘉本在岐梁沮漆之間啇之中世特置西鄙
荒僻之地而不之有故太王王季文王自其百里之國而興
焉秦猶周也及武王克啇天下歸周分紂之故都而立三監
太公望䖏齊周公旦䖏魯召公奭䖏燕武王又自營洛邑居
之而濟之以徳秦則反是郡縣一置而子弟為匹夫仁義不
施而刑僇為常行是秦雖能得周之所以興而獨不能得周
之所以不亡山東既平六國為一陳勝劉項之徒大呼而起
函關百二之險章邯百萬之衆終不得首尾相救又何秦之
強弱尔殊也由是觀之山東散則秦勝山東合則秦滅死君
之㣧亡將之家猶䏻使天下不為秦有况山東之完國乎夫
天下之地方千里者九秦獨有其一此正孟子所謂鄒敵椘
者秦又戎也公羊春秋不云乎秦伯卒而不名狄道也孝公
啇鞅未遇之𥘉天下亦以夷狄擯秦擯之是矣而又事之何
哉秦交之不絶與國之不恤縦横㳺說之不禁非秦能亡之
也自亡之也是故曹操為國賊而呉蜀之不通宇文為䲭梟
而陳齊之相擊亦終扵必亡而後已豈獨戰國乎哉
　　讀韓非子
予讀韓非子書盖法家也至顯學篇乃言八儒三墨皆足以
蠧國而害政必欲盡去乎是而後䏻治墨不足言也儒者之
學通古今徹上下有國者無不頼之而非獨不以為然是又
荀卿子弟子也一何迂誣怪盭若此耶豈以荀卿子之學猶
習於戰國之俗而不純扵堯舜周孔之道或有以召之故耶
昔者孔子嘗謂子夏曰女爲君子儒母為小人儒荀卿子則
曰大儒天子三公小儒諸侯大夫士猶嚮君子小人之辨然
又非也夫儒者本學士之稱也茍儒矣雖其居一國大夫之
軄而其為天下平治之噐舉在我惟治有廣狭則其徳之所
及者有逺邇今也大儒之効必以歸之周公小儒之為害若
子思孟軻且譏之或言王或言覇或言強國務使世主擇焉
以為政則又時變其道以曲從之道可變乎是徒苟冒而窳
惰繆學而飾說既病乎人且厲已也仁義必堯舜征伐必湯
武子思孟軻之道將不粲然明白為後王法乎奈何欲法後
王而反譏之也當周之衰也孔子自其先代廢壊之餘修衣
冠正禮樂明文章而以之教七十子也未始曰吾儒者也猶
曰是有君子有小人所謂君子小人一義利之間耳又豈有
大儒小儒云云者耶然以戰國之世去聖日逺而諸子之說
紛起私意揣摩強辨相勝荀卿子號為儒者而未純扵聖人
及其弟子又自叛去夫然故人視儒者之學輕而非也亦䧟
扵刑名法術之末且曰八儒三墨皆足以蠧國而害政至欲
絀儒生去經籍自以其刑名法術之學而施之扵天下此其
罪誠不在李斯後矣荀卿子豈或有以召之故耶雖然先王
之世先王之道無非儒也所以為儒之名者未見扵天下也
粤無鏄魯無削秦無廬胡無弓車非無也秦魯胡粤之人類
能之而不有其名也夫既儒者之名立而後百家異說歲聒
日闘嘵嘵然矣其昧扵私溺扵一偏之見浸淫蔓衍而不知
返其誣者且謂吾道為無益必欲煨燼㓕裂以盡之而自快
其所欲為扵是周公孔子之法耗矣故秦人之言曰詩書不
如律令仁義不如刑罰詩書仁義蕩焉無餘卒至扵危急敗
亡而曽不少窹也嗚呼荀卿子亦不為無過也㢤
　　讀公孫龍子
世所傳公孫龍子六篇龍盖趙人當平原君時曽與孔子髙
論臧三耳至其著堅白同異欲推之天下國家使君臣上下
狥名責實而後能治者可謂詳矣自太史公劉向班固之徒
率稱其出古之禮官及夫譥者為之然後有敝顔師古曰譥
者訐也公孫龍豈所謂訐者㦲然獨不明立一定之說而但
虗設無窮之辭亦徒為紛更變亂而已何其細也孔子嘗有
言曰觚不觚觚㢤觚㢤言觚而失其形制則將有不得為觚
者又况治天下國家而不得其所以為治者乎此固吾聖人
之所慎也春秋戰國之際士大夫咸昧扵義理之中而專以
利害爲說文姦言飾譎行日馳騖扵他岐沈溺扵外物而卒
至背畔扵大道之統紀敝敝焉名不綂實老子亦曰名者實
之賔也公孫龍盖有審扵是而言之或過是以頗滯扵析辭
而反闇扵大體察焉而無用辨焉而不急鄧析之兩可恵施
之多方皆是物也不然則吾聖人且以名正言順爲先矣名
位不同節文異數聖人嘗以義權其輕重禮正其進退是皆
天造地設亘古亘今浃扵人心著扵耳目溢扵禮官之篇籍
必曰道之所貴者中中之所貴者權天下之事雖未甞出扵
一定當其權合其中則固聖賢用心之所極無俟乎辨士假
物而取喻者也今則彼爲堅而此爲白此爲同而彼爲異吾
徒見其紛更變亂而巳矣何𥙷扵天下國家之治㢤雖然世
之本公孫龍之說而欲求其爲狥名責實者少矣自今之言
吏治者觀之恒多文而少實官具成式吏抱成案標注時日
指陳辭𣢾非深刻也非巧詆也非輕縦也非失出也則巳𥙷
苴其訛闕鉤擿其姦伏類無有毫髮遺者然而經制之不定
而虗文之相蒙風俗之不一而私心之相勝是雖有百公孫
龍之喙且未足以䖏之者也然惟漢之宣帝自丞相以下必
欲其徇名責實為治諸生必守家法文吏必課牋奏至扵文
學政事法理之具一切必務其職者似矣然以聖人之治天
下國家凡事惟執其大綱而不察其細略其小疵而不受其
欺惜乎是時無以聖人大公之道告之而徒用其漢家雜伯
之術王成或以是而得賞楊惲蓋寛饒䓁或以是而遭誅此
將何以致是也與其名是而實非則又何貴乎徇名責實之
治㢤嗚呼白黑之紛糅賢不肖之混殽後世之治為不及乎
宣帝逺矣此予所以猶有取扵公孫龍之說也言治道者可
為永嘅也㢤
　　讀孔子集語
自孔子殁學者言人人殊當戰國之時遂有孟氏之學荀卿
之學世子宻子賤漆雕開公孫尼子之學盖惟孟氏之學本
扵曽子子思而獨得其宗至扵荀卿則知一返孟氏而復以
人性之善者為惡豈不逺吾聖人之道㢤然而周人世碩又
謂人性有善有惡而恒在乎所養且作養書一篇宻子賤漆
雕𨳩公孫尼子之徒寔出扵吾聖人之門一倡群和而告子
勝復持與孟軻為辨雖以漢世大儒董仲舒劉向揚䧺徒能
反覆乎善與不善之間而終無以究吾聖人之實然者聖人
之道則已乆為天下裂矣孔子在時東郭子嘗問扵子貢頗
疑聖人之門為雜子貢則曰夫子之設科也以待天下之學
者櫽括之間多曲木砥礪之旁多頑鈍是以雜也然則聖人
之門有以徳行進有以政事顯有以言語行有以文學著門
弟子各以其性之所近學之所就而往教扵其國聖人在時
固不至如東郭子之論其雜也然而聖人殁而微言絶異端
起而大義乖吾扵是而後知東郭子之論盖出扵聖人既殁
之後而深慮夫戰國諸子之自相矛楯也自相矛楯非聖人
教之若是其雜也學者自雜之也嗚呼一曲而邪說百家而
横議曽不悟其厚誣聖人而欲求暢其一巳之私納之扵聖
人之域鑿空而無所繫著傅會而徒爲蔓衍聖人之道豈其
若是聖人之遺言佚語則巳參差四出而不可致詰是故名
家苛嬈而煩碎言聖人必先扵正名法家深礉而慘刻言聖
人可以殺而不殺漁父盗跖肆爲譏訕䜟圗卦緯過扵妖譎
將其心自耻其文辭之淫妄義理之膚淺吾不託之聖人則
不足以信天下後世天下後世又未必不以此而或疑聖人
之門為雜也老聃言道徳世之清净寡欲無為者多託之老
聃蘇秦張儀言縦横世之㳺說熒蠱世主者多託之蘇秦張
儀此其偽亦何所不有冝學者反以是惑也然而聖人之言
記諸論語垂在六經是其一體一用妙道精義之發昭然若
掲日月而行諸天也又豈戰國諸子所得而易雜者㢤雖然
孔子家語𥘉出魏王肅家觀其言具與大小戴禮相出入而
王肅嘗持以難鄭玄世之儒者猶或疑之而不盡信盖慎之
也况今永嘉薜據所次孔子集語或本扵戰國諸子或載扵
西漢老儒雖若聖人之遺言佚語頼此而僅存吾恐天下後
世學者之滋惑也書以識之苟或謂吾如劉子玄之疑古者
吾知慎焉而巳矣
　　書張良傳
或謂子曰留侯之先相韓者五世而韓滅故留侯欲為韓報
仇咸陽復建韓國之社稷既項羽殺韓公子成則又歸漢為
漢畫䇿以圗楚及漢王與酈食其謀撓椘權欲復立六國後
韓將再封而留侯乃借前箸以籌其不可為漢計則善獨不
為韓地乎又當秦之𥘉亡姍笑三代盪滅古法焚棄先王之
典籍漢興盍反是道留侯才智明逹素書兵法僅託之圯上
老父豈無以三代帝王之道而一言之歟此皆其可憾者也
予曰不然方秦之亂天下豪傑並起非大家豪姓即其宗室
父兄日夜囓古扼腕攻一城下一邑以務立其故主求以勝
秦秦既滅而楚覇宰制天下立十八王又殺故韓王而改立
他王韓失職矣豈不欲輔韓之故公子㦲留侯之力誠有所
不及者故仇椘而臣漢非實委心扵漢王也又欲為韓而報
椘耳撓椘權立六國三晉有生氣而韓亦必有再封之望然
當椘漢之未决又立六國以衆其敵使天下㳺士各歸事其
主漢無與成功漢之勝負未可知又况項羽􁑖制之餘山東
河北九江昌邑猶有故王有不可以紛更而變易之者使韓
復得而存鄭昌之死非楚意也韓其能乆存乎田儋魏豹張
耳陳餘之流皆不足以復存故國故寧寢酈生之謀而就漢
之天下天下既定太原馬邑固巳屬韓㐮王之孽孫矣韓之
再封又未必非留侯力也若夫椘漢用兵之後髙祖自謂以
馬上得天下而陸賈叔孫通皆故秦之儒生要之皆辨士非
真儒留侯既以兵法决勝而素書又明黄老黄老之學簡而
靖且與漢𥘉除苛觧嬈之法同一意何有扵儒術也孝文時
雖以賈誼之通逹國體精練時務絳侯灌嬰且沮為洛陽少
年喜功生事孝宣亦謂俗儒好是古非今使人眩扵名實不
知所守何足委任當世果有儒者亦將以是而受譏焉又未
可責之留侯者也嗚呼漢承百王之弊而終不得以上繼三
代帝王之隆者實一時之將相大臣使然是又何獨留侯也
哉
　　亡友喬生哀辭
自予少居山中恒踽踽四顧無一與交者言語趍蹌動輒見
笑以為木訥人也人亦未嘗樂與予交東陽喬生光庭素善
予光庭世醫也􁱓耿介欲以文墨自奮拔予毎推户造之從
容文史間且引琴以自娱當得趣墟市若無行人神思悠邈
括宮納羽驚飊入弦聲在指外嘗為予製山居騎氣引䓁曲
騎氣者盖曰以是騎天地之正氣云爾人或謂生此與俗鮮
好盍巳之君則曰此吾癖也今年夏予北歸自燕而君以乆
病不得見病日劇自度必死比死猶耿耿不亂自世道降中
人以下一溺扵異教而巳苟能充其力扵緇黄而顧不能盡
其心扵棺槨亦獨何㦲賢者卓然有見扵古将曰吾有先聖
人之法在母崇異必務扵正否則衺辭誕說之是徴亦何所
不有以至羌胡不憂其死惟恐不焚之俗得移扵中國盖舉
世莫之悟也而生獨有可稱者焉予世之覉民也進将不能
有所用扵世退又無所藉以自治其身交友扵是乎益鮮遂
為之辭以哀之是歲至治元年也辭曰
嗟乎我觀我人均是庶物或厚而豊或佻而窒垢氛作私乖
盭為疾嚚智鑿心嬈憂戕質欺賢遻聖神見鬼出足蛇肆威
翼乕增慄恒視力之可為至泯身而弗恤生其已知之矣莽
兮以生慌焉以死錯寞之與居汗漫之為使馳睒眒以絶塵
抗哤亂而離滓通衢窮巷黄耉殤子百年同歸天地曾不若
一指也而予又何激乎或者持爾故藝騖爾竒音摝艦沆瀁
笮梯嶔崟人跡罕到島獸哀吟豈成連伯牙之爾待私有感
扵人琴嗟乎生自此逺矣形潰𣪚而不收魂委蛇以何反是
將椉大區之寥廓而與造化者㳺衍柰之何而獨使我心惋
也悲夫
　　亡友張生哀辭
曩予童稚間予友張生始以贅来女氏重以親戚故甚狎每
歲時一會必出所著詩宛有二妙四靈風致倡予和汝且累
數十不自止至扵言談舉動尤缺然不能與世俛仰而獨好
從博者㳺袒跣馮陵㡬欲起晉宋時豪桀而與之交者乃曰
韓文公世稱大儒張籍且譏其挾博簺規人財公但荅為善
戯不謔文武弛張之道李翺集載古㯉蒲經一卷梟盧關塹
尚可䨱也是将何代無賢㢤至治初予自燕南還而生乃遭
女氏有鬰攸之孽焚其妻子蕩其室廬筐篋殆盡生朝夕哭
拾遺骨混一函葬之女氏本朱書玄磗識其墓曰幸歳遇寒
食沾杯酒盂飯不餒巳自言生時具子午夘酉衝也多成敗
兹既敗乎我則天必更成我乎未及十年而今竟以戚戚死
豈古所謂秀而不實者乎生諱鑫字季長扵是年三十有六
續娶卒無子又行事不少概見徒念其身死無後以悲㑹既
窆予日以事不及哭有宿草焉故爲之辭使􁂗其墓而讀之
亦予之至情也辭曰
惟大塊子禀我以精復黔雷兮造我以形藐予生兮中䖏攖
世變兮弗遑日寧伊表表兮愈偉行者辟易兮坐者竦跪眸
子兮摛光蒔髮毛兮揷牙齒何衣冠兮弗帶又旨味兮弗嘗
既藜羮兮不我足葛屨之繚戾兮吾以履霜豈予窮兮可達
恍昔壮兮今老歲月歘兮如奔山丘零落兮不自保嗟妻孥
兮託聚指貨貝兮浮漚雖兹身兮亦贅矧外物兮将焉求諒
眇眇兮跳丸曶隆隆兮倚杵大海波兮塵飛三山踣兮六鼇
起舞何人寰兮無覺曰氣化兮則然道能存兮常黙名可朽
兮不以年朝顔冶子桃其華暮骴殘兮烏鳶之食古今兮同
流天地兮罔極嗚呼悲㢤兮白雲拗林木沈沈兮野猨嗷嘈
逖夫人兮不可見奈逝者之如斯兮滔滔
　　亡友趙生哀辭
趙生季良家故宗姓也予少與之交者若干年自言妙推算
星黁所直星宿甚有力又自竒其容貌壮偉言語秀㧞且喟
曰某生以布衣􁧑㦄州縣某生以刀茟起佐䑓憲某生以文
學升進館閣士無志則巳有志事竟成吾北行决矣及行予
呼酒與生别又作序文一通以壮其志曰盖古之豪士多閎
偉塊桀自異扵常人然固未易遇也遭世急扵用人然後遇
耳任少卿田仁漢名士嚮在扶風西界小邑時自以無豪易
髙及来長安求為衞将軍舎人貧不䏻給絳衣玉具劒或為
家監騎奴所屈辱當天子擇材衛将軍家富児賈豎妄庸僥
倖如木偶𬒳文繡外羙矣中則枵然無一有卒無以易此兩
人者乆困者必益伸暫晦者必終顯且丗之囏飢羸苦窮戹
無所控吿古何嘗無是人㢤今生日論天下士之賢否時命
之窮達口不告宗黨足不别僚友北行慨然如必有所遇者
然本其平日所碩欲欲以措諸事業且落落難合及朝上書
夕則召見一息肩弛檐間則華衣駟馬或随之矣夫又何愧
扵古人㦲此殆生之所自信者乆矣雖予亦㡬生之必有遇
也自生去二年人從燕趙間来言生英銳之氣窮窶之色日
闘扵胸中猶澹然不為之動終以是而客死豈世所謂豪桀
有志之士人方譏其為狂為妄天又若是憗之者耶曾祖某
某官祖某某官父某洪州司法叅軍生喜讀書庶㡬復振其
家及是乃以䘮歸三子傫然也有足使予悲哀慘怛扵心者
又從而為之辭辭曰
嗚呼趙生才非不足用而命也數竒學非不能博而力又不
得自進扵時柰之何㦲吹律本以徴聵操頡萹以卑瞽斯竒
材與劒客日切齒扼腕而不可悉數紛衆人之異嗜莽時俗
之披猖争繁華扵趙李競翕豔乎金張郊坰羅車騎第宅溢
酒漿此生之所欲見扵帝郷也或者窮欄下俚槁項黄馘生
未嘗賭城郭死不殊扵土礫上猿猱兮下蛙黽僅耕鑿之是
力烏能窺出日乎泰華之頂固巳快雨零扵䆫隙矣不然使
彼生者孤妻髽弱子經有以抱終天之戚戚爲何如也耶
　　李仲舉岑尚周哀誄辤
𥘉溧陽李士良仲舉餘姚岑士貴尚周盖延祐間予同薦于
郷至杭見尚周舟中年二十餘羙風儀善言論㓗士也及来
燕邸乃與仲舉相見其年不後尚周貌加尫言若不出諸口
雅士也李本故家仲舉㓜病母愛之甚及上禮部欲行乃閉
諸户使不得出泣目盡腫且曰我家左江右湖魚稲豐給子
故多病又忍以風霜冰雪錮吾子雖不仕進無損吾事宗黨
親戚力勉使去猶屢遣介致佳米善藥不絶于道仲舉歸将
之官餘姚竟以丁毋艱毀死岑自設科以来兄弟數人鄞黄
彦實授之以學彦實故儒家子材髙而學邃嘗夜夢坐岑廳
上氍毹四設尚周年最少前拜跪乃脫身所𬒳緑衣之覺而
尚周至拜跪如夢彦實驚問尚周對曰士貴幸不墜先生所
教彦實遂浩然不樂自撰悲誦一萹縦酒自恣卒不起尚周
既任官黄巖大姓李肩輿甬道入尚周誰之曰是家隷鹽亭
恒執持州縣短長後頗㢘得其私煎盗販過賕鬻獄䓁罪丹
書之李憾復以鹽法隂中尚周家㑹尚周出廵郷部遽以食
遇毒死嗚呼自始至終未及十年哭吾友二人盖幼而學壮
或不及行或既行又且死不及究其所學予方幸此二人者
能有所卓立乃沒沒焉若是枯茟硯費燈燭劬蕳編欲少覬
榮寵扵當世爲何如也夫誄者哀死而累行者也我之哀矣
又豈能自巳扵辭也㢤辭曰
惟理之賦人禀其全惟氣之運人遭其偏誰謂我人不関扵
天孩提之聲雖胡越之不間夀殀之數柰彭殤有不得而齊
焉昔也昭佩清㓗鋪張華繡将似窮而實逹聿致汝扵顯覯
今也收歛精彩沈埋槁壌抑似通而實塞終睽我之素奨嗚
呼使多汝之材㳤汝之貌膺銀艾而大耀仰黄鯢而難老吾
何敢爲此二人者慼不然使汝貌不揚汝材不良毋馳心扵
魏闕僅屏跡扵東岡吾恐太㝠之間亦不得而汝嗇也秦淮
之水赤城之山豈復有如昔之往還者乎赤城之山秦淮之
水亦既忘其所以爲生死者矣尚何言㢤嗚呼
　　餘杭史生哀辭
諸暨方鈞子清每言餘杭史生之賢生名坦字履仲自童亂
時􁱓敏而氣温遇書即善誦知義理及長學為文則又中充
而外若不足必欲求其至焉然生今其死矣生本世家子當
其先自敬思弘肇父子間三世有汗馬之勞用異姓䟽王爵
至近世猶前後絡繹為王公者數人及故家喬木一壞扵朔
風澒洞之餘故生自為撑植門户計不淂不力當其與子清
友也居常矝以自持不妄言笑䖏衆侃侃有淂則相告有過
則相規信乎其有益者也然生今其死矣盖予索居者乆嘗
欲􁂗今求其人薄紛華嗜道義與之友則庶㡬乎古之絶學
可復也若彼生者未死尚可得耶夫天之生物也不常是旣
滋而息之矣遽反而𣪚焉故雖僅見其勾萌甲坼而不䆒其
實此固子清言之未巳而悲輒随之者也予囙子清之所友
又淂其所未友者可不悲乎乃從而著其辭
茫茫兮堪輿静者誰噏兮動則或噓神媧立極兮老鼇㫁趺
黄土肖靈兮壌蟲與俱清濁雜揉兮孰賢孰愚出生入死兮
孰斡其樞嗟史生兮羙且都三十未有兮二十餘汝目光烱
兮汝頷欲鬚汝衣汝冠兮張拱而趍古之世禄兮令則無汝
守伊何兮家有其書王綱之正兮聖髄則腴擩嚌渾灝兮彂
揚芬敷中則巳殖兮外不我誣苗而不秀兮汝非童烏天門
開兮雲龍躣躣朝陽之爥兮鳳翽于梧文則記笏兮武或記
殳學當其用兮不汝少湏用違其學兮謂鼎拄車前歌後哭
兮淪胥以鋪世之人兮我其睽孤黎丘所呼兮我亦忘吾狂
泉既㰱兮徧走而驅彼荑不稷兮匪歜曷𦵔夸毗是利兮嵬
瑣相扶擿珠毀璧兮孰我瑕瑜嗟史生兮皦不汙世之恱兮
我則吁雖曼爾脅子不易我臞一朝之短兮古人與徒超然
以往兮溟涬之𥘉尭桀是非兮孰毁孰譽天荒地裂兮莽為
丘墟烏鳶螻螘兮孰淂而踰北風吹人兮積霰冪塗誰欤户
者兮我索其居汝友所悲兮我聞其粗我摛我辤兮曷奠其
芻華盖之山兮列仙有儒望之不見兮從以乕貙嗚呼惜㢤
兮獨踟蹰
　　亡友趙生哀辭
予友趙生良佐字子有宋安康郡王六世孫予少子有六歳
嘗兄事之子有喜讀書善行草及鼔琴畫竹石為人不類其
貌與人交必盡其情當酒酣或登山逺望慨然将有四海之
志焉他人不識也子有未病弟良傅病已革遂為文以祭癘
曰吾父老吾弟病若不救是遺老父憂幸避我乎祭巳軆㾕
痒欲病既病而弟死後五日子有亦死且属其父歛我鶴􁐻
衣髽角跣足道書一卷殉扵是年二十有八矣尚未娶此皆
其可哀者也為之辭曰
伊索居之侘傺兮出郭路乎何之飄風曶其折木兮挾澗水
以增悲自童丱之相淂兮謂吾子之瓌竒短衣䄡其掩骭兮
耿長劒之叅差諒先民之是若兮曽流俗之不汝知何舉世
之無似兮復降年之若兹嗚呼哀㢤兮行道爲之悽惻淚雨
下以霑纓兮面死灰而失色矧載形之如贅兮将反真而爲
息疑有日之来歸兮邈窮天而可得紛後生之軰出兮務華
藻而脩飾嗤沭㺅之文繡兮負小児之岐嶷争從俗以售名
兮遂違古而非則何縦彼之不恚兮反奪君之甚力信造物
之不仁兮汝父淂以爲仇夭汝弟其亦巳兮又使汝之不瘳
唶夫人之有生兮惟賢智之是求何賢智之不憗兮不愚魯
之能侔烱天星之易曙兮肅野莽之将秋殆自古之皆死兮
䓁遺骸扵山丘恐尔化之有怛兮忍吾私而不哭逢陌上之
花開兮見城南之草緑知異物之終歸兮恨千􁏪之不足庸
救汝扵匍匐兮復吞聲而躑躅扵是歌而弔之曰未始有物
何委蛇兮爾生爾死逢百罹兮脩短随化天何私兮彭鏗殤
子世所疑兮羽衣髽跣黠且癡兮决癰潰􁒞仙可期兮睠言
往昔我心之哀兮臨文嗟悼孰喻汝懐兮
　　新安朱氏新注黄帝隂符經後序
予聞隴西李筌嘗得黄帝隂符經讀之數千徧竟不能略通
後遇驪山姥始章句觧釋盖甚怪矣自言神農氏衰蚩尤暴
橫黄帝三年百戦而未及有功天命玄女教以兵機賜以九
天六甲兵信之符皆出自天機合乎神智者筌又别著太白
隂經閫外春秋以輔行其說強兵勝敵豈必務貫扵此經而
後能然耶廣漢鄭山古曾語蜀黄承真蜀宫大火甲申乙酉
則殺人無數我授汝秘術庶㡬少減扵殺伐幸汝詣朝堂陳
之陳而不受汝當死泄天秘也巳而蜀王不聼而承真死孫
光憲竊窺其書題曰黄帝隂符然與今経本寔不同不知此
又何書也若乃筌務用兵而山古又欲務禁兵此果何耶夫
老聃夲道家之祖而其書多寓扵術自其一心之静天旋地
轉陽噓隂噏而世故之萬變者縦横錯竪恫疑禁格􁀒出扵
其彀而莫能逃乎是也是故世之言兵者考諸道術流扵䜟
記洞乎飛伏孤虚察夫龍乕鳥蛇此殆孫呉韓白韜略機謀
之所尚者然非儒者之正論也新安朱安國當光尭南渡之
際每咎當世用兵講武之失故注是経雖然天下之時勢日
殊而兵難隃度苟取古人之糟粕而強謂我知兵是即趙括
之不知變也自太祖始得天下太宗即懲五代藩鎮䟦扈之
亂急扵偃武而脩文降及數世搢紳逢掖之士寖恥言兵兵
日弱矣遂至故都淪䘮三鎮墮沒君臣捋相跳犇潰散夷夏
盜賊蟠踞紏結卒使王業偏安扵山海﨑嶇之間不復自振
此誠有可憾者然而撫摩疲民收合遺燼猶足以守此三百
餘年之命脉而不遽至扵泯滅者豈在兵耶是故承桑氏以
文事而衰有扈氏以武功而敗文武二途要皆可以亾國踣
家而天下時勢之所在不以兵強而存不以兵寡而亾者抑
可睹矣凡吾儒者之言兵夲以仁義言兵而深不欲以孫吴
韓白韜略機㩁而言兵孟子請罷秦椘之兵則曰去利而懐
仁羲荀卿論兵扵趙孝成王前則亦曰魏氏之技擊秦人之
武力桓文之莭制咸不敵湯武之仁義是盖仁義云者實當
世用兵講武之夲也雖使黄帝玄女誠有所謂隂符則上萹
演道中萹演法下萹演術千變萬化出無入有要之亦不能
有外乎此者又况李筌鄭山古道家狡獪之流耶惜乎安國
儒者自有正論何獨用是而後為言兵者耶
淵穎吴先生集卷之六

淵穎呉先生集卷之七　門人金華宋濂編
　　與黄明逺苐三書論樂府雜說
昨出古詩􁕪録自漢魏以下迄于陳隋上下千有餘年正聲
微茫雅韻廢絶未有慨然致力于古學者但所言樂家所採
者為樂府不為樂家所採者為古詩遂合樂府古詩為一通
以定作詩之法不無疑焉竊意古者樂府之說樂家未必􁑖
取其辭特以其聲為主聲之徐者為本疾者為觧觧者何樂
之將徹聲必疾猶今所謂闋也漢書云樂家有制氏以雅樂
世世在大樂官苐能識其鐘鼓鏗鏘而巳不能言其義此則
豈無其辭乎辭者特聲之寓耳故雖不究其義獨存其聲也
漢𥘉因秦雅人以制樂韶為文始武為五行房中有夀人夀
人後易名安世其辭十有九章乃出扵唐山夫人之手文始
五行有聲無辭後世又皆變名易服以示不相沿襲其聲實
不全殊也及武帝定郊祀立樂府舉司馬相如等數十人作
爲詩賦又採秦椘燕代之謳使李延年稍恊律吕以合八音
之調如以辭而巳矣何待恊㢤必其聲與樂家牴牾者多然
孝恵二年夏侯寛巳爲樂府令則樂府之立又未必始扵武
帝也豈武帝之世特爲新聲不用舊樂耶自漢世古辭號爲
樂府沈約樂志王僧䖍技録則具載其辭後世巳不能悉得
其聲矣漢魏以降大樂官一皆賤隷爲之魏三祖所作及夫
歌章古調率在江左雖若淫哇綺靡猶或從容閒雅有士君
子之風陏文聽之以爲華夏正聲當時所有者六十四曲及
鞞鐸巾拂䓁四舞皆存唐長安中工技漸缺其能合于管絃
去呉音浸逺議者謂冝取之呉人使之傳習𨳩元以後北方
歌工僅能歌其一曲耳時俗所知多西􁧈龜兹樂倘其辭之
淪缺未必止存一曲豈其聲之散漫巳乆不可復知耶柰何
後世擬古之作曽不能倚其聲以造辭而徒欲以其辭勝齊
梁之際一切見之新辭無復古意至扵唐世又以古體為今
體宫中樂河滿子特五言而四句耳豈果論其聲耶他若朱
鷺雉子斑䓁曲古者以為標題下則皆述别亊今返形容二
禽之美以為辭果論其聲則巳不及乎漢世児童巷陌之相
和者矣尚何以樂府為㦲傳有之興扵詩立扵禮成扵樂盖
詩之與樂固為二事詩以其辭言者也樂府以其聲言者也
今則欲毀樂府而盡為古詩以謂既不能歌徒與古詩均耳
殆不可令樂府從此而遂廢也又聞學琴者言琴操多出乎
椘漢或有聲無辭其意輙髙逺可喜而有辭者反不逮是則
樂家未必􁑖取其辭而特以其聲為主者又明矣嘻今之言
樂府者得無類越人之歌而椘人之說乎昔者鄂君子晳之
泛舟新波之中也榜枻越人歌之曰濫兮抃草濫予昌柢澤
予昌州州􁤔州焉乎秦胥胥縵予乎昭澶秦喻慘惿随河湖
鄂君子晳曰吾不知越歌子試為我椘說之乃召越譯而椘
說之曰今夕何夕兮搴中洲流今日何日兮得與王子同舟
蒙羞𬒳好兮不訾詬耻心㡬頑而不絶兮知得王子山有木
兮木有枝心說君兮君不知其聲則越其辭則椘椘越之相
去也不逺猶不能辨又况自今距古千有餘年而欲究其孰
非孰是不亦難乎昔唐史臣呉兢有樂府觧題近世莆田鄭
樵又為樂府正聲遺聲然性愛竒卒無所去取兢則列叙古
樂而復引呉均軰新曲均豈可與漢魏比倫㢤若樵又以天
時人事鳥獸草木各附其類無時世先後而欲以當聖人所
刪之逸詩是亦無異乎文中子之續詩也今欲一定作詩之
法且以􁕪古自名古樂府之名不可以不存存之則其辭是
也擬之則其聲非也不然吾碩以李杜為法太白有樂府又
必摹擬古人巳成之辭要之或其聲之有似者少陵則不聞
有樂府矣幸悉以教我母多譲焉
　　三墳辨
三墳書近出偽書也世或傳大抵言伏羲本山墳而作連山
神農本氣墳而作歸蔵黄帝本形墳而作坤乹無卦爻有卦
象文鄙而義陋與周官太卜所掌三易異焉三易者一曰連
山二曰歸蔵三曰周易周易古矣天地定位山澤通氣雷風
相薄水火不相射此先天之易伏羲之所畫者也文王修之
伏羲豈以連山為易又首艮乎夫連山盖列山也列山本神
農之舊國首艮又有重山之象連山非屬之神農而誰乎歸
蔵本黄帝之别號𥘉坤𥘉乹𥘉離𥘉坎𥘉兊𥘉艮𥘉震𥘉巽
乃歸蔵之初經歸蔵非他易也坤乹是巳又何析而為一乎
唐藝文志連山十卷唐始出今亡歸蔵三卷晋薛貞注今或
雜見他書頗類焦贛易林非古易也世之說曰易占以變故
其數但用九六而尚老連山歸蔵占以不變故其數但用七
或用八而尚少乹一兊二离三震四巺五坎六艮七坤八是
先天之易也連山七而首艮歸蔵八而𥘉坤亦不過踵吾伏
羲之舊及推其所用之䇿連山三十有六歸蔵四十有五易
則四十有九又若不相為用者而今三墳書獨不聞焉方孔
子未刪書之先周官外史掌三皇五帝之書椘左史倚相又
能讀三墳五典矣太史公所謂搢紳先生難言之者也孔安
國尚書序始以伏羲神農黄帝之書謂之三墳墳者大也言
大道也苟言大道孔子不刪孔子刪之此其文誠不雅馴矣
東漢以来說者所指三皇之號又不一劉恕乃謂古無三皇
五帝而周官特出扵漢儒之手耳此其書果何頼乎嗚呼三
墳自三墳三易自三易亦無縁合而為一也外有紀姓者叙
上古帝王之世㐮陽羅泌頗加采用以著路史泌乃據丹壺
名山記吕梁碑及輶軒使者方言却疑三墳書膚淺不可徴
亦但差錯其世次改易其名號而已紀者何非括提合雒連
通叙命之類乎姓者何非三姓六姓四姓二十一姓之類乎
大率與路史合也泌又雜引春秋河洛圖緯及山海經䓁書
亦巳博矣然亦何異三墳之膚淺乎莆田鄭樵且謂東漢諸
儒尚喜䜟三墳書雖近出庸不猶愈扵䜟乎乃引柴霖之傳
而上寘諸古易經之列以為非後世所可及終亦不能掩其
偽也嗚呼孔子殁天下言人人殊荀卿子激焉至言性出扵
聖人之偽卒併詩書六藝之正者一卑秦火而雜燒之又豈
不以其僞之勝乎古人嘗有言曰食肉不食馬肝未為不知
味是則稽古而不究鴻荒摽鹿之世亦未為不知學也㦲
　　伯夷辨
予讀吕氏春秋伯夷自北海而歸周至歧陽文王巳卒武王
即位使召公奭盟微子使周公旦盟膠鬲由是伯夷去之以
自㓗隱焉而餓死豈其然乎當紂之世天下紛亂伯夷之欲
為聖人氓者乆矣聞善養老而往就飬歧梁之間固不在文
王將卒之秋也且武王𥘉政又豈果有勝殷殺紂之心㢤膠
鬲紂賢臣也嘗與之約戰矣雖天甚雨猶不欲失期徃救其
死况先使周公要之以加冨就官之盟乎將巳有簒弑一定
之謀必䧟賢臣扵死地乎不然膠鬲非賢者乎又微子遭時
之變猶念念不忘宗國雖不得已而去未肯自通於周以為
已他日利世為長侯守殷祭祀召公亦何以有是盟乎武王
克殷復立武庚不幸三監之流言共為王室之不靖成王周
公然後起而殺之也不然則請後七廟世守天子之禮樂豈
有待扵東夏之别封乎夫如是㣲子膠鬲二盟皆非也二盟
既非則伯夷嘗至周而就養矣孟子曰天下之大老歸之文
王盖未卒也藉令武王繼之紂而改行將先天下率諸侯修
朝事未嘗欲推亂而易暴也殺牲埋書而煩褻鬼神行貨要
利而離間天子左右伯夷當聞其風不入其境豈暇到歧陽
而後去㦲去之以自潔隱焉而餓死扣馬諫伐之後也然則
雖受文王之養亦且必受武王之養矣太史公迷扵文王受
命改元作伯夷列傳有曰父死不葬爰及干戈此又以爲不
見文王而遽去胥失之矣
　　樂正子徴鼎辨
齊伐魯魯平齊索岑鼎魯以其贋往齊人曰贋也盍使樂正
子徴之使樂正子樂正子曰必以岑鼎往魯君曰吾愛吾鼎
樂正子曰臣亦愛臣之信予謂樂正子未知信者也夫信者
本一夫之私行而欲以應天下之變天下之變萬不同且使
其拘一曲執小諒者以應之鮮不自賊者矣盖此有所謂權
焉權者何義是也行苟合義雖言不徴不害爲信義一不合
徒務徑情以直行是則尾生之抱柱也今夫齊魯相攻擊危
急旦暮耳一鼎豈敵一國家㢤然而宗廟之重器不敢輕以
與人也彼方以不義徼吾信吾則以贋奪真亦兩相當者何
必若是憗憗然㢤設或求鼎不已又求割地與求斬大將首
與求太子爲質而後退師於是使樂正子徴之且一一徇之
乎抑違之也夫不能裁度事理以適扵義而欲徒以執一行
之是則用吾拘滯膠固之見而徴夫無所稽􁕪之噐且不可
又况欲以聖人體道之大權而維持天下之變故失之跬歩
則憂在千里之外矣故曰大人者言不必信行不必果惟義
所在此孟子之言也彼樂正子非孟子之徒歟其相魯也孟
子喜而不寐人問之則曰善人也信人也嗚呼是亦信之小
者耳今也不信一國之信而惟信樂正子之信則樂正子見
重扵齊魯也乆夫旣自信其信而君又愛鼎不若以實告齊
曰鼎固贋也然是鼎吾先君之分噐將以是奉犠牲供祭祀
而周公太公實与享之不然則二公之盟不云乎後丗子孫
母相害也吾先大夫展禽嘗以是言却君師矣夫吾國不能
下人以禮而至用其世守之噐君亦不能以禮服人而欲奪
人之所有皆君之所惡者也為此計者内不失鼎而我之信
義加於鄰國彼必恱服而去之信之大者也夫又何取乎一
夫之私行為㢤然樂正子儒者其為人也好善且善改過惟
他書載徴鼎一事不類故深辨之否則戦國傾危險詐之士
踵相接也孰謂樂正子者非賢㢤
　　甬東山水古蹟記
昌國古㑹稽海東洲也東控三韓日本北抵登莱海泗南到
今慶元城三百五里泰定元年夏六月自慶元桃葉渡覔舟
而東海際山童無草木或小僅如筯輙刈以䰞鹽東偪海有
招寳山或云他䖏見山有異氣疑下有寳或云東夷以海貨
来互市必泊此山山故有砲臺曽就臺蹠弩射夷人矢洞船
猶入地尺又别作大筒曵鐡鏁江水夷舟猝不得入前至浹
口恠石嵌險離立南曰金雞北曰虎蹲又前則為蛟門峽束
浪激或大如五石斗甕躍入空中却堕下碎為雰雨或逺如
雪山氷岸挟風力作聲勢崩擁舟蕩蕩與上下一僧云此特
其小小者耳秋風一作海水又壯排空觸岸杳不辨舟楫所
在獨帆檣上指潮東上風西来水相闘舟不能尺咫一撞嶕
石且靡觧不可支持又前則為三山大洋山多磁石舟板釘
鐵或近山則膠制不動昌國境也昌國中多大山四面皆海
人家頗居篁竹蘆葦間或散在沙墺非舟不相往来田種少
類入海中捕魚蝤蛑蛇母弹塗傑歩腥涎䙝味逆人鼻口嵗
或仰榖他郡東從舟山過赤屿轉入外洋望岸峉山山出白
艾地多蛇東到梅岑山梅子真煉藥䖏山梵書所謂補怛洛
迦山也唐言小白花山自山東行西折為觀音洞洞瞰海外
巉中裂大石壁紫黑旁罅而兩岐亂石如㫁圭積伏蟠結怒
潮摐擊晝夜作魚龍嘯吼聲又西則為善財洞峭石囓足泉
流滲滴懸纓不斷前入海數百歩有嶕土人云曽有老僧秉
燭行洞穴且半里山石合一竅有光大如盤盂側首睨之寛
弘潔白非水非土逺不辨涯際凡自山北轉得盤陀石山麤
恠益髙壘石如垤東望窅窅想像髙麗日本界如在雲霧蒼
莽中日𥘉出大如米簁海盡赤跳踊出天末六合奣然鮮明
及日光照海薄雲掩蔽空水弄影恍類鋪僧伽黎衣或現或
滅南望桃花馬秦諸山嵌空刻露䇄立巨浸如世疊太湖靈
壁不著寸土尺樹天然可愛東南望東霍山山多大樹徐市
盖駐舟此土人云自東霍轉而北行盡昌國北界有蓬莱山
衆山四圍峙立旋繞小屿屹如千尺樓臺而中䖏又有紫霞
洞与山為鄰中畔通明方如大車之輿潮水一退人可入或
云人不可到隱隱有神仙題墨漫不䏻辨又有沙山細沙所
積海日照之有芒手攫則霏屑下漸成窪穴潮過又補終不
少損旁有石龍蒼白角爪鱗鬛具蜿蜒跨空亘三十里舟徑
其下西轉别為洋山中多大魚又北則為朐山岱山石蘭山
魚鹽者所聚又自北而南則為徐偃王戦洋世言偃王既敗
不之彭城而之越棄玉几硯㑹稽之水又南則為黄公墓黄
公赤刀厭虎厭不行為虎所食者也夫昌國本禹貢島夷後
乃屬越曰甬句東越王句踐欲使故呉王夫差居之然不至
也海中三山安期羡門之属或避秦亂至此方士特未始深
入或云三山在水底或云山近則風引舟去盖妄說也東晉
人士毎愛㑹稽山水故稱入㑹稽者爲入東抱朴子亦云古
仙者之藥登名山爲上海中大島嶼如㑹稽之東翁洲者次
之今昌國也是年秋八月自昌國囬姑䟽山海竒絶䖏明晉
人之不妄時一展翫宗少文卧逰不是過矣
　　周正如傳􁕪序
予每觀左氏春秋王周正月釋者曰言周以别夏殷也及㝷
公羊糓梁二傳又雜引諸經䜟緯孔子𥘉無明說後之儒者
頗用黄帝以来七暦求春秋時暦卒不盡合杜征南長暦反
謂經必有誤經未嘗有誤也是豈夏正周正之果異㦲盖曰
王者受命受之扵天不受之扵人故徙居䖏易服色殊徽號
變犠牲異噐械而改正朔其一也此固然也董仲舒曰道之
大原出扵天天不變道亦不變堯舜禹本一揆也何獨至扵
湯武而遽革之㢤世之說者嘗謂當周之丗春秋必用周正
春秋尊王之書也隱公元年之正月是即平王四十九年之
正月也然而前徵乎啇則元祀為十二月而月不改後據乎
秦則元年為冬十月而時不易春王正月似乎冬十有一月
也而聖人易之以證其行夏之言程子所謂正月非春假天
時以立義也自程子之意則曰夏正寅春也周正子非春也
是改正者必改月也故曰假天時而巳自今說者之說則改
正者又不改月不獨假天時也雖王月亦假矣當又自異扵
程子也至其所自為說且謂夏數得天百王所同商周革命
特示不相沿􁐂廵守承享兵農田獵猶自夏焉果是則聖人
又何必以是為顔淵告哉或者又謂古之改正者必改月啇
周之正月非春也伊訓元祀太甲三祀下不紀時㤗誓一月
召誥二月上亦不係時將以時自天時月自王月故也然而
秦漢之際毎年之首必以冬書十月之上顔帥古漢書注且
以為孝武時改太𥘉暦後乃追正前代正月為冬十月者抑
難信矣至若孔安國之於書鄭康成之於詩禮且言古之改
正改月者年首必係之以正正月必係之於春天𨳩扵子地
闢於丑人生於寅三代盖迭建之皆可以為正則皆可以為
春矣豈不以子丑二月陽氣萌動雖謂之為春也亦可矣魏
景𥘉時楊偉造新暦請復用啇正且以是年十二月為孟春
次年三月為孟夏本鄭說也然則奉若天道敬授民時又不
常有一月二月之參差哉今之說書者蔡氏父子亦謂如孔
鄭之說則四時改易尤為無藝三代之改正者必不改月啇
周之革命者特不過用其子丑之月以為歲首耳周官正嵗
周正建子歲首也正月夏正建寅月數也春秋之正雖用周
正而月數不改毎年之首截前兩月以属之上年之尾誠若
是則隱公之元年魯史必書之曰冬十有一月而聖人自削
之也蔡氏父子以之言書則或可從以之言春秋則猶未可
從也或者又謂三代之世三正之通于民俗尚矣魯用周正
吾扵春秋魯史見之曲沃用夏正吾扵汲冡竹書見之是故
左氏雜採諸國之史以為傳或用夏正或用周正互有不同
昭公之三十三年十月晉人㑹諸侯之大夫于狄泉定公之
元年正月又曰㑹于狄泉是重出也魯太史辨火出之候亦
曰扵夏為三月扵啇為四月扵周為五月又一證也雖然王
者之大政必叶時月而正曰是豈容以一代之間而三正之
並用者哉世之說者或曰易有之帝出乎震自伏羲神農之
世盖異建矣次而數之尭建子舜建丑夏建寅而甘誓且載
其急棄三正之文者本此也然自顓頊以来始以民事命官
而歳月自當以人為紀先王為是推筴迎日治暦明時民之
析因夷隩鳥獸之孳革毨􁯪無一不得其居之冝與其氣之
順者尭舜禹三聖輒因之而不敢變也意者秦漢之際鄒衍
張蒼五徳相生相勝之緒論歟或又曰天地人三統子丑寅
三正古無有聖人所不道三代之改正特改人君即位之𥘉
年為元而巳雖然此謂改元非改正也而改元者又非春秋
之重事也將是數說吾亦孰信而孰從之哉番陽董生始出
夏時考正二卷云此巴川陽恪先生作也恪之先君從涪陵
㬊淵而淵又授業于朱子盖嘗舉朱子之言曰三王之正不
同周用天正豳風之詩又皆以人為紀是則改正者改歲首
也未嘗改月數也上卷專論春秋下卷雜論他經及傳一切
附著已說最為明了考正之作寔朱子意也然而朱子四書
集註詩集傳自用周正周月臨江張洽朱門髙第春秋集注
且謂周正建子即以為春聖人雖欲行夏之時而春秋因史
作經方尊周而一天下不可遽改之也朱子之意豈果􁕪正
之意㢤予盖歸而質之黄君景昌君則曰左氏魯人也使其
不與孔子同時亦當近在孔子後左氏信矣若夫豳風之詩
周公所作是固追𫐠公劉居豳之事當夏世用夏正者也未
可以說春秋乃作周正如傳考二卷以辨考正之不然今兩
書具在予故并識異說者以復扵董生為何如
　　古職方録序
郷予嘗治春秋左氏傳及太史公書稍觀黄帝以来王者都
邑及春秋諸國交争時分地山川城邑較之禹貢巳多乖盭
不可徴自孔子作春秋魯君子左丘明為之傳丘明魯人也
尤識周魯典故荘僖以前特言齊鄭㐮昭之後特舉晋椘餘
大國頗及宋衛陳蔡若燕秦又以絶逺無赴告甚略太史公
采世本戰國䇿作三代本紀十二諸侯世家其云舜稷契臯
陶伯夷栢翳之裔詳矣垂益䕫龍則曰其後不知所封又曰
滕薛騶小不足齒周武王時侯邑尚千餘江黄胡沈之属不
可勝計故弗采著然則周制害巳諸侯悉去其籍雖曰頒爵
與禄孟子猶不能詳况他人乎方尭遭洪水使禹平治州分
為九及舜攝位冀分為三青分為二至禹而後合尭之舊班
固云黄帝方制萬里畫野分州得百里之國萬區然以禹貢
九州計之五服相距方五千里僅得黄帝之半說者且疑九
州之外黄帝亦嘗畫野分州舜之十有二州亦猶此也然周
禮自王畿而次之别有九服服别五百里方而計者則為萬
里漢地理志亦云漢之境土東西九千三百二里南北一萬
三千三百六十八里其所紀山川大抵與禹貢不異何其里
數若是之縣絶哉或曰尚書據虚空窵路方直而取之漢志
乃因著地人跡屈曲而量之或曰禹之聲教所及地盡四海
其疆理所治制止五服若夫荒服之外則又有區畫者存非
若周漢且盡其地之所及者而疆理之也何以言之王制四
海之内截長𥙷短方三千里是天子壌地之實也故周禮雖
稱九服周官止曰六服群辟又曰六年五服一朝是則侯衛
以降聖人雖制之服而不必其来若職方氏掌天下之圗辨
其邦國都鄙必兼夷衛之𥘉封人民氏族王田分噐至詳至
悉未有一言及附庸者宋仲幾嘗言滕薛郳為宋役而薛宰
竟不從焉况附庸者朝從於衛夕入扵鄭西通扵秦南屈扵
椘盖有之矣當世曷嘗以此為疆界之􁍳離者哉然又有一
說焉夫冀禹之所都冀之比境自雲中九原二千五百里且
至于沙漠不毛之地周之東遷洛陽為土中曹去王城八百
里猶在甸服鄭在河南宻縣百七十里巳為男服盖曹順流
極便而鄭則成臯虎牢之險夫豈五服之制非若畫棋局然
以定逺邇也是故幽州邇扵碣石而共工流蒼梧逺扵衡山
而虞舜狩若謂周之斥大土疆又皆不出扵蒼梧竭石之外
不然夏后塗山之會執玊帛者萬國至周僅千八百國母乃
夏后之盛猶愈扵成周之盛乎將此萬國者特舉成數而言
非實至萬也然鄊所言黄帝方制萬里而得百里之國萬區
者夫苟一國而方百里矣至扵萬區則不止方制萬里以謂
方制萬里則萬區之國毎國以𨳩方之法計是亦不過毎國
四里而已何有百里㢤且國猶邑也鄭取十邑河南即􁄹檜
䓁小國椘敗四邑郊郢即隨絞䓁小國方里而井井四為邑
故小曰邑大曰都萬區猶萬邑也舉不及百里之數者凡以
一邑四里也齊魯之𥘉封也孟子亦稱儉扵百里儉者不足
也不足扵百里也戰國時乃方百里者五必曰當在所損以
復扵先王之舊若明堂位言魯七百里出扵成王之特賜是
徒漢儒習見戰國之魯非成周之魯也漢儒所以言此者由
周禮公地方五百里之說誤之也然周之西都僅四百里東
得洛陽六百里乃合千里三公公爵也采地將不方五百里
乎苟方五百里則天子亦無地以自容魯一侯爵耳藉令成
王未賜亦當得四百里以一州千里計僅封侯國二而有餘
三而不足將以何地而給千八百國之君乎是豈魯之侯爵
百里而止非七百里也周禮又討論扵漢儒之手故以其封
國之誤者攙入之遂変而為斥大土疆廣為封建之說殊不
知禹服猶周服也黄帝之萬國舜之十有二州亦猶周服也
若謂盡其地之所及而疆畫之者恐不可以論周止可以論
漢漢之盛時東置玄菟樂浪北度隂山西盡西域南窮交廣
儋耳且有非古九州之域者故予毎謂封國當從王制
百里之國不加多也州域當從禹貢五服之地不加廣也如
是而巳耳昔者晋陳夀嘗撰古國志五十篇世逺書無可徴
於是本禹貢采周職方用叙前古帝王公侯名氏都邑之不
同者餘及四夷種類亦繁夥矣合之以秦漢以来郡縣且志
其成敗興滅之端知者詳之否則或闕使後之博古君子覧
觀焉
　　後序
自古者帝王公侯都邑名氏興滅之故紛乎夥矣予少時嘗
䟽其一二曰古職方録且序之然猶有可疑者盖孔子之序
書也自唐虞始荀卿曰五帝以前無傳人其文野及孔安國
書序又言古有三墳五典八索九丘徴椘左史倚相吾誰信
哉信聖人而巳矣夏后氏承唐虞之盛塗山之㑹執玉帛者
萬國殷湯革命存者三千武王克殷大封同姓餘盖一千八
百是果何以驗其然耶又曰湯資三千諸侯以絀夏武王資
八百諸侯以伐殷何不思之甚也湯始征自葛十一征而無
敵扵天下及有事於桀雖亳衆尚憚扵征役且諭之以弔伐
之不得巳又况其他文王三分天下有其二猶率殷之叛國
以事紂武王豈得因六州之衆以往脅扵君㢤及大㑹盟津
陳牧野率用西人不曰西土有衆必曰我西土君子下及庸
蜀八小國耳他無見也要之是說又因王制周禮之異妄言
之耳王制公侯田方百里伯七十里子男五十里禮大司徒
公侯之田則以一男當之推而極扵五百里之廣及緫天子
寰内與八州所建之國無地可容鄭康成云自周公攝政致
太平斥大九州増加諸國之地故禮與王制不合王制又殷
制也春秋變周之文從啇之質合伯子男為一公侯伯三䓁
而巳至周乃更立五䓁然禹貢所設男爵小邦已在侯服之
内寔有出扵殷人之先者春秋亦未嘗不書五䓁之爵也孔
穎逹云馬融依周禮包咸依王制各有所據難以質其是非
雖然王制豈殷制㢤坊記曰制國不過千乗左氏傳曰列國
一同或攤算或紐算自實其所載九州千八百國之數比之
王制地又加倍者說禮家𥿄上文耳近丗說者知禮與王制
不可合言自夏啇以来分土無過三等班爵則必立五等至
周而封疆少異而實不異公五百里其所食者二百五十里
侯四百里其所食者百三十里有畸伯三百里其所食者一
百里子二百里其所食者五十里男一百里其所食者二十
五里自其所食者求合王制獨侯爵之百里子爵之五十里
公則贏而男則不足者半又謂終周之世此爵往往設而不
封公爵一宋是巳男爵二許宿是巳虞􁄹則三公之公也驪
戎男則夷狄之長也雖然陳舜之後𣏌禹之後周之𥘉封當
與宋並爵為公胡公東樓公猶班班然見扵史陳之為侯𣏌
之爲伯後世之自降也任宿須句顓臾風姓濟水上小國微
乎微者也與盟于宋来訃於魯亦得託扵春秋餘豈無類宿
者爵之以男乎天子三公之田視公侯雖虞􁄹以外諸侯入
仕王朝既曰公矣未有不受公爵者驪戎固夷狄也推其地
必在西周畿内豈自夏而變夷者耶且姬姓也曲禮曰其在
東夷北狄西戎南蠻雖大曰子無稱男者然又曰職方之制
邦國千里封公則四封男則伯特建國之率也予扵是始有
悟焉王制九州千七百七十三國亦緫數也意若曰州方千
里建國若干九州之内則以之建若干國也不然天子之寰
内公卿大夫與王之子弟咸食采其中所餘之地亦㡬何哉
春秋之𥘉王政廢壊侯度放紛非西周比也公侯列國猶可
見者一百一十七國求其大者纔十一二附庸小邑夷狄雜
種悉充其數齊負東海椘據方城之南晋䧺其北而秦又崛
起扵西獨未至流沙之極大􁕉自號曰覇朝聘盟會侵伐之
所及者比之千八百國之數十八分之一也何大相遼絶如
此耶然則九州所建未必實有千八百國或封或未封封則
實有是國未封則虗是國以待可封之人如宣王之封申伯
封則曰申國未封則猶曰謝邑或即以其虗國為諸國之加
地如宋鄭之間有六邑不属諸侯則自掌扵天子之吏是故
公爵自百里而加至五百里男爵自五十里而加至百里非
盡然也特以是而為建國之率不得過也鄭康成不察於此
乃謂周實有十八百國毎國實有五百里至一百里之地非
斥大九州之界則亦不能容是若干國也此其失也盖惟子
朱子嘗謂孟子班爵禄之言巳與周禮王制不合而王制又
自與周禮不合近世說者乃曰馬融之本周禮者自其軍賦
而言之也包咸之依王制者自其田賦而言之也制田制軍
縦横準算必使周禮王制之不合者而必合扵一也然以孟
子當赧王之際周禮巳不復存王制之作本出扵漢之博士
而周官又出扵劉歆雖朱子亦固不能無疑矣闕之可也予
故特附其臆說扵是録之後併以俟夫知者而就正焉
　　關子明易傳後序
予始讀文中子中說頗載關朗子明事後得天水趙蕤所注
關子易傳十有一篇大槩易上下繫之義䟽耳首𫐠其出䖏
本末次分卜百年數别為一篇似皆出之王氏或曰王氏中
說本於阮逸關氏易傳肇扵戴師愈師愈江東老儒也觀其
傳統言消息盈虗爻象䇿數之類獨與張彛相問荅彛嘗薦
之魏孝文而王氏之賛易世傳關氏學也是又豈盡假託而
後成書歟夫易之道大矣世之言易者往往不求其道之一
卒使其學鑿焉而各不同是故談理致者多溺扵空虚守象
數者或流扵䜟緯此豈聖人之意哉盖天地之初未始有物
也聖人特因其自然之理故推而為七八九六之數非苟畫
焉將以著其未畫之妙而巳後之儒者苟造其理而過為其
畫之求太玄準易者也洞極則又擬玄者也玄之數起扵三
而洞極之數亦起扵三生以配天育以配地資以配人猶易
所謂三極之道也故凡三體九變三九二十有七始扵萌而
實訖于幾正且通焉今其書世見之者亦少中說所載殆未
嘗及此然而王氏毎尊其學之所自且欲自當逹者以為聖
人復出王道復行而洙泗禮樂之教復明扵斯世毋乃徒託
扵此而侈言之歟至於􁕪之以典禮稽之以龜筞即人事以
申天命懸暦數以示將来關氏之學盖深於易者也雖然昔
者子張嘗欲知来聖人怛言其既往者以告之是故三代常
因其禮之大體而或損益其制非謂王者有是禮也必過其
所卜之數夏以金王得數之生啇以水王周以木王得數之
成聖人不敢知也為其說者尊周漢廢介􁊉且以明真主正
統之所歸後世䜟緯之流耳楚靈欲併天下旣不得卜則投
龜而詬天孫皓亦命尚廣卜焉且曰庚子之歲青盖入洛彼
二君者曽不悟其已之不脩而徒欲惟天之決　故天命吉
㐫命歴年必以其類應亦可見其㮣耳元魏以下争奪擾攘
乃若灼然親睹其事無有少差忒者張彛之殺亂端見矣曽
不告之以辟禍者何也其數也耶銓削選格排沮武人不可
謂之數也果其理有以召之故耶雖然法自此立命由此出
聖人人而合天者也關氏毎拳拳扵天人相與之際今之言
天者類曰是莫之為而為者終至扵廢人事而不之􁅳嗚呼
關氏之學殆孤矣吾故欲削其不合者而著其舍者且書此
以質夫人焉
　　妄箴
我相我心圜中竅外一身之主百骸之㑹孰心弗真乃以妄
害孰心弗正不與妄對倐而氣盈忽以質䪥衝為機張湧作
皷鞴貧将急當粱肉觕糲賤欲速貴姬姜菅蒯窮思何益巧
筭何頼本根不守萌蘖徒汰擫目出光螢爝猶沬塞耳有聲
暴若雷礚一真尚迷衆妄弗退卒與妄居毋俾正敗我曰不
然職用自劾朂言敬茲永佩妄戒
　　躁箴
昔我先哲有理無欲後民多欲理返不足當其躁起熾彼炎
熇不燥則蔵積為酖毒豈心爾恬念在奔逐豈貌爾夷䧟若
谿谷狐狸器呼鰌鱔跳曲匪飈薄天匪浪豗陸何能爾動動
則相觸豈不或静拯爾迷復内省邪幾童牛之牿外惇正行
羸豕弗躅繄沈與冥不自表襮雖躁勿躁敢不歛束昭然陽
明窒爾隂濁惟是躁心我吿匪瀆
　　敖箴
人可敖乎敖不可長孰使子敖敖其焉往惟昔孔孟豈不或
然敖其所可乃人之愆既辭以疾又皷予瑟留亦不止几隠
予几哀今之人𣣔一以敖詆欺窮陋矜說華好狂歟黠歟自
謂過人過猶不及迄喪其身毋謂人言無足去取吉人之辭
不在頰輔毋謂人行無足是非守之以正動與俗違人寜敖
予予必自省彼何人斯敖焉是逞
　　惰箴
惟我之惰我何以生我生之微曷敢荒寕莫健匪天晝夜不
息繫之星辰厥有贏縮人之一身從㓜及老疢疾憂患惕焉
以保人寜㡬何𨳩口笑言曽不儆戒日趨宴安周公作書是
曰無逸求其艱難務在稼穡糞墻朽木嘗責宰我聖人尚云
夫豈我可念慮之萌惰或弭之事為之著惰或㢮之我告子
惰惰乃不改習與性成後慎毋悔
　　鹽官箴
廓惟東南瀛海之府乹靈輸波坤奥孕鹵燉之炎上瀉以潤
下五味之長百殽之主豈伊廣斥禹服有貢物因天産利許
民共豈伊乕形周官有職禮存國容醎佐王食時惟管生乃
始榷之圖覇何急奪民所資秦益其侈漢承其醨将衆是濟
豈吾之私舟車交載水陸間道牢盆斯給漕􁃀斯考口稽饔
人家具竈媪苛砕已甚惕焉不保卓㢤漢昭亦或罷榷云何
可徴議在文學法如張弓利若䑛刃刃銛則傷弓滿則窘貧
以近寳寳不可即冨以歛怨怨何䏻克吁今之人汔可小息
敢告所司敬之毋慝
　　庸田箴
惟林其生亦夥斯植凡厥庶民我藝􁐄稷祗命農父飭是滔
人井田之畫溝洫以均均以其流畫以其絡仁施暵乾利化
磽埆在山者激過顙斯搏寕順其行勿私汝鑿胡水之洚微
禹其魚胡水之汚陸海以腴曰漳曰泾克釃汝渠曰史曰白
史不絶書胡可㓕裂胡可鹵莽田畯之功水庸與􁉤厥有墻
屋汝謂撤之厥有田􁅮汝謂割之慎毋輕民民乃邦本生養必
遂務在蔍蓘慎毋去食食乃民天儲蓄必贏否則瘠捐自利
利民豈止川瀆非汝之苛我民之足我民不足其何䏻榖丗
無　父誰踵其躅
　　韶石銘
逖矣上古帝在有虞時廵于南曰至蒼梧有巉者石岌彼海
隅我奏我韶耆定爾區或搏或拊或戞或擊從之則純成也
以繹明㢤惟人幽㢤惟神我祖我考我臣我隣来汝之舞我
功之叙勸汝之歌我政之和前瞻無前後顧無後出三代上
居百王首孰強非嬴式訛人心孰淫非鄭卒聵古音岭岭斯
深潏潏斯廣魚龍不波鳳鳥焉往有巉者石雙闕之峨誰使
洞庭不張咸池丘曰盡善札云蔑加非帝之思我銘謂何
　　秦坑銘
惟嬴之虐自任不儒彼㢤坑者曰焚我書書日以壊嬴日以
跌竹帛煙起干戈流血邈矣上古無書可徴所徴者何刻木
結繩神羲繼天肇造書契智如倉頡文字轉熾啓我混沌闓
陽闔隂天愁鬼哭䘮厥人心孰墳而三孰典而五素王不作
萬丗一瞽微言如綫横議溢廛鈎鈲析亂不撲益烻出王入
覇儒墨相駮徒两業之何有禮學豈曰不焚動相詆譏收合
遺燼顛倒是非汝塗汝塞拘汝奔赱還我古𥘉匪愚黔首有
書無人與無書同激銘嬴氏我将適從
　　春秋臺銘
惟汶之東古稱中都其西匯如鉅野所瀦扵昭魯侯言出于
狩曽不登厥聖聖應在藪彼芻者子乃獲斯醜繄聖是惻愚
者以赱嗟嗟宗周岌岌嶪嶪禮墜樂壊兵戈日接齊強而據
晋悍而讋頑夷相陵弱邑􁂗壓惟理與欲夫既析之惟亂與
賊不其戚而其褒伊何卑以絺繢其貶伊何齊斧弗貸彼瞽
左生史編是徴惟髙及赤口說相承一之弗恊式用沸騰夸
矛譽盾執皷以興屹與者臺繄聖是䖏豈圓蹄肉角復出榛
莽徘徊預瞻逖矣中土嗚呼吾銘永鎮鄒魯
　　磻溪銘
有瀏斯溪惟石之磻誰歟漁者伯夷之孫自彼東海曰徂周
原我志非魚我人之完天錫有周君臣相懽爰底于牧爰取
厥殘我咨我謀皇旅嘽嘽既定周鼎却開齊藩方韜汝光如
龍之蜿我獵我人非畋之盤既顯諸用如鷹斯䎒發揚蹈厲
亦揔其干惟古之道孰測其端勿謂伊人漁釣是奸我懐于
今不古是觀已雖不能民之艱難有磻斯石惟溪之湍我勒
我銘昭示不刋
　　試劍石銘(有序)
呉故呉墟也自閶門東出十里許有白虎之丘王闔閭試劍
石在焉悼靈物之不可見銘斯作
惟崚之鑠惟銛之斮山靈奉鐔白虎司鍔神威剿剛殺氣纏
錯攻堅瑕破發邇逺畧汾洮乘軺郊郢弛柝風斯輕剽志用
驕虐睋然兕駭歘爾龍躍我思古人吁不可作
　　蚩尤讃
元氣肇開鴻荒斯闢凡兹庶民詎有兵革人禽攫齟草木
菑翳奚靈不鑿既躶罔衛蚩尤者出始搆禍端雍狐是資
涿鹿相殘掀鑪挾鞴鎔精瀉液舍我耝耰行彼劍㦸惟聖
制物與天同符君子慎術小人改圗豈伊樹兵爰使絶輿
匪嶄頭角終殞肩髀覇王迭起仁義無稱揣摩捭闔㧞擊
橫行夫何攻戰尚汝禱禡九嬰乘城窫窳在野善師不陳
時靡有争曽不是戢曷維其寜天生五材莫偃匪武我賛
蚩尤敢達祈父
　盗跖讃
我觀古人我讃惟跖彼何人斯去順効􁃸盗本有道殺人
以矜横行魯國按劍東陵榛奥是栖閒巇是鑿投骨起齗
見金思攫世不予善居恒有循分均我義後出吾仁􁂋汝
刀㦸機汝罟擭汝曰不然俾晝作夜我盗何盗取非我有
不盗之盗人不汝咎聖人不作大盗日争所恃者力相擒
以兵上行下效僥倖邪侈因之而攘愍不畏死人豈齊豹
地非萑苻誰生禍首卒化盗區跖斯可讃為善者惕於
乎哀㢤尚謹罔極
　　延州来季子觀周樂頌
我之懐矣惟我季札来從勾呉歷聘上國王綱墮壊侯度傾
側日㝷干戈不徳以力大音橢窳二氣苛慝禮樂不興繄誰
之則我奉我幣我車北東懿彼諸姬曰至魯邦魯侯賔之自
郊徂宫魯俟享之式命瞽宗首以二南繼以國風載雅載頌
商魯攸同申以象箾文徳之容亦有大武允奏武功淵乎蕩
乎泱泱渢渢或秉以籥或綴以崇上際湯禹虞舜之隆曰濩
曰夏韶箾以終嗚呼四代一日備舉參聲知政閎覧博古或
登或降踧踖傴僂夫何自鄶乃不及魯公卑私彊寖棄厥緒
或僣以佾或雍或旅襄磬武鼗方叔之皷踰河蹈海散亂無
所先王之盛究彼始基器之尚存去道逺而仲尼有云周公
其衰豈獨郯子學在四夷邈矣千載詩亾樂缺設而不御矇
瞍失列日趍淫哇恒用鴂呐宣榭既焚本實先撥我之懐矣
心焉孔怛作此頌章昭示来哲
　　漢武帝南廵射蛟頌
惟漢六丗大展廵狩扵南服自㝷陽浮江而出親射蛟江中
獲之猗歟壮㢤盖夫荆楊之域水土墊隘淫􁆂虵行風雨怒
作掀艫蕩繂睒瞪􁑔愕莫之敢攖上乃御黄間挾剛挂朱韘
闓體而騰􁤅白羽應弦以砰䃗霜批鱗頰霧　鬐鬛肉淵髓
硤披角劙耳扵是海童闢路川后清宫神靈恪䖍耋老懽抃
信帝王之英略天下之竒觀巳人莫不曰齊臣驂擊吕梁雷
轟楚士劒揮江水血變彼一材官直制其死命烏足以動萬
乗也㢤夫豈區宇寕謐四夷犇竄掩沙漠之貪鷙刜篁竹之
炎欝強無有不弱堅無有不瑕拒之者如撓沸劘之者如拉
朽将信威乎鞮譯又何獨快意扵鱗介嗚呼材之尚氣之劲
邇之悅逺之懾雲鳥之散沒魚鱉之顓顓殆有不必勞弓而
挫鏑者臣乗臣朔臣助臣夀王躬睹盛羙獨闕歌頌千載之
下黙黙不文予故特跡史氏之舊作是頌頌曰
大漢之興兮丗繼其烈言廵東南兮略彼揚越一江撗匯兮
陂障險隘有蛟崛起兮中路洶絶驚拏齚攫兮渤潏作􁆂上
之頩怒兮彂我獷厲起施猛彀兮鬐角盡　九嶷曉出兮矯立
嶻􁫙舳艫暮拔兮波濤疊雪上神且武兮䠨仰桓撥功負不
丗兮威振有截舟車所通兮職貢用戾龍沙不揚兮瘴海枯
竭上飛無所逃兮下走無所脫嗚呼漢之廣大兮古未之制
　　百里奚讃
我思古人惟百里子自其知學亦聿既仕出干宋㳺弗克離
祉移事周頽復柅我軌我吿我蹇我從于虞蹇謂不可我遄
其驅鄍門不啓虢道是輸孰云我智我諌我愚豈伊一身終
顯西土我肥我牛庸竢五羖相業弘闢覇圖超距國中行㳺
童叟笑舞勿曰我耄耄無壮時勿曰我賤賤者貴基勾萌甲
坼穉好之姿干霄合抱貴有宜施嗟㢤時命萬丗一阨矧兹
白徒曽罔黄馘太公屠釣何晚弗獲繄我人斯老死誰惕
　　接輿讃
古有狂者曰惟接輿辟丗不仕祼身以趨放言嵬行神則内
居鳥驚獸駭雖聖弗徒聖人于行荆楚是届捄時斯亟從政
者殆矧麟未躨何鳳之翽曷違我真迄受丗害繄聖所可彼
猶不然曰父曰母曰人曰天執心既一抱道弗權視兹犬彘
獨不天淵夫何山谷卒遁名姓蕪菁是食駟鎰枉聘聿和其
光克性爾性髙飈不群隐徳之鏡我友者扈曽弗服裳豈無
汚濁譏我踽涼既馳且騖滿國若狂古狂不作俾也可忘
　　古碣石辭
古碣石者本禹貢冀州之域盖今東南海運自海而北逹漳
河實出乎此予喜其上符唐虞之舊制也勒之以辭
惟聖建國寔曰冀都北極之運萬邦作孚宫廷烿赫峙彼中
居士女和㑹溢廛塞郛江檣白粲淮耜黄淤聿官有漕竟海
其艫偉㢤碣石枕我海隅表此水道長為委輸上蟠乹奥下
結坤區割流豯養披秀醫閭日月播盪星辰盤􁸖恠神罔象
鼉鰐龍魚颿扶䌫守翼奮鱗驅悉輦國用来通帝家自國有
貢或河而渠或砥斯鑿或絶或踰繭絲紈帛金寳象珠搜毫
竭縷滿稇壓車矧兹米粟誠係蔵儲得一圭撮懸萬命軀漢
乖轉輓唐戹征需扵穆我后仰承唐虞按之圖籍實以徳符
普天率土瞻戴罔渝偉㢤碣石厥状屹如若柱斯植若甬斯
塗𬈑漲如席濁漳以趨削巉勒辭永代是模
　　白雲先生許君哀頌辭
古之學者必有師丗之說者嘗曰經師易遇人師難淂嗚呼
經師豈易得㢤自嬴秦焚滅經籍之餘漢以来老師宿儒失
其本經不惟口以傳授則或新出扵風雨壊屋之所蔵是以
惟傳經久而不差者為最難至扵人之所以為人示之以徳
義道之以言語則之以動作威儀是将使人觀感興起而易
至扵不自覺者無非教也雖然捨經則又何以為人師哉然
以古今経訓學術之變迭興而師道之所自来者寖逺盖惟
伊洛諸老先生寔始倡為道綂而後知有所謂義理之學已
而考亭繼之古今經訓學術之變至此而遂定必也誠明兩
盡知行並進可以深造夫三代聖賢之閫域不然則經有傳
之益乆而愈差者矣是故古之學者常淂其師傳每因經以
明道後之學者既失其師傳苟非明道則固不䏻以知經經
既明矣吾則又知人之所以為人之道不外乎此也嗚呼經
師豈易淂㦲惟我許君昔從蘭溪金君履祥學金君本扵王
文憲公柏何文定公基而王何二公則又本扵黄文肅公幹
盖此實朱學也然君天資深厚學力純至手抄口誦志行彌
篤而且樂與人為善家故貧常僦屋以居逹人大官踵門候
謁交剡論薦而曽不為之少動山東兩河江淮閩海之間賔
客弟子擔簦負笈執經請業又必為之搜擿明白斟酌飽滿
而後去𥘉未嘗見其有惰容是以終日危坐學徒環列無憮
無敖無嬉笑無訾謷昬瞀者革心浮躁者易貌而日就扵漸
摩變化之歸嗚呼考其師友淵源之所自来君信可謂淂夫
師道之重矣此盖丗之所共見而無間言者也君諱謙字益
之丗為婺之金華人家居教授凡若干年年六十八以沒予適
以事不及哭而君平日遇予極厚扵是特䟽哀頌一萹以洩
予情此予所以深痛夫人師之難遇而經師之尤不昜淂也
嗚呼悲夫頌曰
夫天下之生也衆矣其生如酔而未醒其死若夢而弗蛻何
經籍之可聞豈聖賢之䏻對倐焉蠛蠓之起㓕曶爾蠅蚋之
攅嘬将一歸扵凘盡卒無怪其厖昧惟古之大儒君子涵養
省察戰兢惕厲道不遠人則天理民彛之所存經以載道則
王綱聖髓之攸頼冝身名之並立獨不與年夀而俱壊嗚呼
許君博學無方篤志不懈上追洙泗之本原前泝伊洛之宗
派昭日星之訓則理全而無疵闢荆棘之途則辭逹而罔礙矧
肅容而正襟恒睟面而盎背學徒麇来賔客滿座咸曰吾見
其人矣吾聞其語矣是其車轍之同門户之正者彂之扵難
疑荅問之頃形之扵動作威儀之際實足使人心悟而神會
吾固知其人物之標表經學之沾漑誠亦可以閎其中而肆
其外矣己而天不愸遺曽不使之多有夀考而奄然長逝庭
巷兮虗閴書䇿兮塵壒會稽先賢失予砥柱襄陽耆舊奪我
蓍蔡宋屈糓之瓠剖而無竅則渡者日溺鄭昭文之琴彈而
無聲則聼者斯聵此盖我許君之所以警新學鎮末俗者遼
乎邈矣自不可求之扵一時而欲罄之扵千載者也嗚呼青
山如屏流水如帶惜哉遺烈閟此幽隧死而不朽烱然若盡
死而可作則巳莽兮黄土白雲之蕪穢矣柰之何㢤其亦有
可悲也夫其亦有可慨也夫
　　張定傳
張定者諸暨人𥘉以武學優等賜苐從軍建康犘清流潜江
令端平間史嵩之制置荆湖孟珙帥軍夾攻蔡州奉香朝謁
八陵定以受給錢糧從守鄧州時河南始通豪桀義士歲食
官廩者僅萬人及兩淮進兵改湖北制置司計議官出江陵
措置邊防團結水寨權守峽州將羸卒萬餘對壘生擒囬紇
頭目夷梓公奪馬五十四騎俘數千人遂以功換閤門宣賛
舎人知泰州累䟽論清野利害不報去職復江東緫𬋩建康
駐劄兼沿江制置司計議官召守融州廣西經略司言左右
江有警融㩀其衝欲調外軍定曰本土自有峒丁欵丁耳目
便捷器械鋭利若䏻團紏調用皆精兵也可以應敵外軍懸
入不諳水土惡弱不熟谿洞險阻無適扵用坐受罷弊乃大
置酒教塲亭上鳴皷一呼萬甲蟻集經略司聞而大驚遂劾
罷定呉潜當國起知通州改守徳安府𨳩慶間賈似道𨳩都
督府定往謁曰徳安地小不足展布四體勢須假吾一命圖
得要領歸報幕下㑹北兵十萬越閩嶺而東别屯黄陂陽䑓
定亟言徳安城壁單阤合盡徙居民保漢陽都綂制劉炎遽
引所部禦之陽䑓矢下如雨兵猝不淂進似道命移徳安治
呉王磯頭定曰兵法先彂者制人後彂者制扵人今幕府無
先彂之兵而徳安移治彼進我退異日將無地投足遂單騎
詣轉運使趙葵禀議曰夫南人貴舟北人貴騎今聞北兵更
用舟師鄂漢兵單弱不敵宜亟團捕魚湖舡虗張旗幟部令
不測使出沒炫燿江北洲渚間則大江徑渡之謀可少戢也
不然一旦渡江復以鐡騎蹂我鄂漢必危葵怒曰長江天塹
北兵豈易渡㢤君郡守知不離徳安一歩言及鄂漢何脅也
定曰徳安小郡鄂漢荆閫要害今則北兵破沙洋泊陽羅洑
掠取漁舡斵改鞦幇旦莫斧斤不絶整兵練衆意在渡江萬
一舉鞭徑渡東南閧動吾豈䏻獨受誤國罪哉葵怒愈厲曰
漁舟如葉江濤渺然我轉運使也毋欺我定力争不巳曰事勢
至此謀議不信嘻吾死矣已而北兵渡滸潢洲葵遂殺定定
死鄂漢大抵䧟沒如定言
為說者曰予嘗到諸暨過定所居䖏得墓隧間故碑刪為傳
方史孟之夾攻蔡州蔡下故所失地歸我子女玉帛悉輦而
趨北朝廷持其議曰今幸淂一空城是徒有受地之名而又
無兵無糧以實其地終亦不守史與孟皆報罷北兵復起扵
是趙葵許戡䓁出軍河南大兵迎敵我軍随潰遂割唐鄧海
泗以請和當是時定守鄧州竟無與成功者巳而襄樊破鄂漢
有警磨些善闡之兵又擣貴象奪辰沅抵長沙取滸潢北渡
與鄂漢兵合丞相賈懼𨳩督進戰遣使乞觧而定復為之用
且欲彷彿乎荆軻秦武陽之遺風非其道矣自是北兵南下
由郢之沙洋攻陽羅洑直渡江至鄂南門丞相賈綂兵扼蕪
湖孫虎臣前鋒對陣夏貴挾戰舡二千五百横亘江中丞相
賈将後軍殿乱射北舡執縛邏騎且挑戰北兵集将樹砲擊
其中堅雷皷大振呼曰宋人敗矣丞相賈即倉皇失措舳艫
簸蕩乍分乍合北兵麾小旗率輕銳横擊深入殺溺蔽江圗
籍印符悉巳遺失軍資器仗狼藉不可勝計丞相賈東走楊
州孫夏並降當是時定言悉驗然定死巳乆矣或曰葵與賈
不恊故置定死地或曰定使間到北𣣔翻漢陽城誘覆其衆
失期一日故棄城出奔葵殺之也或曰賈至鄂許納歲幣而
北兵退復有隂謀懼泄故欲殺定託之葵也嗚呼當滄海横
流之際人材國勢一至扵此豈不重可哀憐也㢤
淵穎呉先生集卷之七
淵頴呉先生集卷第八　門人金華宋濂編
　　釋迦方域志後序
終南山僧道宣嘗著釋迦方域志二卷言西域諸國佛經行
乞食營建塔廟䖏與其風土物産甚悉文又足以發之唐藝
文志載其目予始從學佛者㳺頗䆒其所為志者盖漢之𥘉
世烏孫大月氏本在敦煌祈連間匈奴冒頓攻大月氏大月
氏西赱破塞王奪居其地而塞王南君罽賔塞種分散自䟽
勒以西休循捐毒之属皆故塞種顔師古曰塞今釋種也塞
釋聲相近大月氏既居故塞王地烏孫昆莫又擊破之而大
月氏西徙大夏故烏孫民有塞種大月氏種休循捐毒國絶
小依葱嶺而居民俗衣服又多類烏孫張騫云在大夏時賈
人往市身毒得卭竹杖蜀布身毒居大夏東南有蜀物度去
蜀不逺上乃令自蜀發間使四道並出指求身毒率為西南
夷所閉不得通李竒曰身毒一名天䔍即今浮屠胡也按此
身毒塞種之捐毒也捐毒治衍敦谷西北至大宛九百二十
里西至大夏千有六百一十里故大夏賈人云在其東南虚
稱里數至扵數千欲以誇漢使為逺實一國也漢西域傳止
載捐毒而張騫傳乃引身毒特疑之也要之烏孫所治赤谷
本塞王故國東去長安八千九可里而近漢擊匈奴収休屠
王祭天金人金人盖今佛氏遺像休屠王漢張掖郡地將近
故塞國也而身毒及東漢又稱天竺摩騰竺法蘭之徒始持
白㲲之像及所譯四十二章到洛楚王英乃首盛齋戒之祀
范曄曰佛道神化興自身毒二漢方志莫有稱者然則身毒
本葱嶺間小國後漸大或為他國所併仍冒舊國之號葱嶺
以西乃為塞種葱嶺以東多是雜胡亦不待辨而可知者也
及唐之盛天竺有五方制萬里號為大國東天竺乃與雪山
吐蕃分界北天竺直接突厥塞王所君罽賔陏唐之間别曰
漕或曰短吒且在西天竺之列東南海外扶南林邑又南天
竺之隣境也今方域志殊不詳始本塞種獨稱中印度印度
天竺之𣑽言猶捐毒也至謂其道則巳幾徧天地之所覆載
與夫貫古今而不可終窮者吁恠矣㢤先王之世道徳同風
俗一文為制度悉巳定竒言嵬行淫巧異技之人卒不自容
扵執法之吏去古日逺民不見聖甚則立枯抱石以為行髠
首祼身以為飾或曰是方外之士也至扵傷教害義亂大倫
而猶不少顧始基之矣及漢而後天竺浮屠之教熾然乗之
逹賢君子反受其法又文以老荘列子之㫖且曰史蘇嘗紀
其異矣仲尼亦嘗許其聖矣何不可者吁西極之多幻也世
之政教陵夷民惟異物之是遷宋何承天善天文星暦而胡
僧所論冬至日晷與天竺占異周白蘇秪婆善胡琵琶一均
之中間有七聲則又得之西域於是西􁧈龜玆之樂陳扵立
部婆羅門九執之暦厠扵大衍矣甚者周孔與釋迦並稱亦
毋慮乎書革旁行而與韋編鐵擿之經混為一録也雖然天
地之一氣旣眹而萬形有變化容者羽者毛者鱗者介者根
茇者浮生者而恒出入扵一機區巳别矣安在其精靈之起
㓕因報之相尋㢤夫何造化之功用隂陽之屈伸又與吾儒
惑也傳曰五帝以前無傳人又曰六合之外聖人存而不議
今浮屠氏乃索言之始扵無所始也窮扵無所窮也殆有出
扵心志耳目之所不能及者吁恠矣㢤自漢宣元以後西域
服從扵是土地山川王侯户數道里逺近翔實可􁕪陏唐之
世裴矩賈躭則又皆圗而志之若夫道宣之作本為其徒設
也吾頗見其與前史有異故特為紀地理者述其槩焉
　　春秋繁露後題
昔予自京師還過樂陵問董仲舒所居䖏無有云遺廟在河
壖廢者三十年或云荏平有别廟廟有元祐間碑未知荏平
何以得祠也時會新御史上章議揚䧺不當列祀孔子廟廷
林宗起者閩人顧謂予是未能刺舉當世乃剽竊先儒緒餘
欲絀死揚䧺耶然漢儒獨仲舒未列從𣏌不冝後碓竟未有
言者仲舒所著書玉杯繁露清明竹林之属多說春秋事得
失公羊之義䟽也今具存又総名繁露而章苐或標玉杯竹
林且雜取所對制䇿語是豈對制䇿時徴諸所著之書歟或
後人附㑹之欤傳稱朝廷毎有大議使使者及廷尉張湯就
其家問今猶載湯問郊祀一事若夫求雨止雨推隂陽所以
錯行者類淫巠瞽史所為非純儒之道矣盖春秋一經書雩
書大雩書大水鼓用牲于社于門是皆實事非欲使後之說
者因是以推灾異之變而且流扵術數之學也漢之諸儒乃
相承言之豈或求諸聖人之過歟京房之扵易劉向之扵洪
範五行亦猶此也吁仲舒有以發之矣然而推明孔氏罷絀
百家使學者有所統一卓然漢承秦滅學之後歷千載不可
泯滅又何待乎從祀與否耶
　　胡氏𬋩見唐栁宗元封建論後題
予嘗觀栁宗元封建論言封建之法更古聖王堯舜禹湯文
武莫能去之是非不能去也勢不可也故封建非聖人意也
勢也胡氏讀史𬋩見則曰封建之法聖人所以順天理承人
心而爲公天下之大端大本也宗元說非是予盖因是而求
之則天下古今之變日趋扵無竆又不可以一㮣論矣夫自
夏后氏之衰有扈之戰洛汭之畋啇丘之徙斟尋斟灌之依
禹祀之不絶者如綫昆吾之強自衛遷許又彰彰然自號於
世曰覇此一變也而啇周亦以是而得天下及周之東諸侯
削弱世室擅權魯有三桓晉有六卿鄭有七穆孫寗在衛崔
髙在齊滔滔者天下皆是雞澤一會溴梁一盟君如贅旒於
上而大夫自相歃血於下此又一變也而三晉田和亦以是
而得國孔子曰天下有道禮樂征伐自天子出天下無道禮
樂征伐自諸侯出自諸侯出十世希不失矣自大夫出五世
希不失矣陪臣執國命三世希不失矣此盖通論天下之勢
也夫何戰國之世兵力日用㳺說肆行申韓以法術啇李以
耕戰蘇張犀首以合從連衡各以其能分適諸侯之國始皇
雖大索逐客卒就其吞併六國之謀者又客之功也此天下
之一變也而卒歸扵士及天下既一始皇自以爲前世莫能
及遂舉封建而廢之郡縣自置殺豪傑銷鋒鏑堕名城欲盡
屏天下之兵而不用又且貪鷙亡厭科讁日發民不堪命陳
勝呉廣攘臂一呼執農噐以爲兵而民之從亂十室而七項
羽以亡楚故將之子劉季以泗上亭長分割天下立十八王
又五歲而盡属漢此又天下之一變也而卒歸扵庻人於乎
聖王不作世道愈下天下之變則亦不知其所終者矣是豈
宗元之所謂勢者非耶抑又􁕪之尭舜禹湯逺矣及周而始
詳啇紂之亂天下之歸周者三分之二武王既以是而勝啇
啇之頑民雖遷于洛猶且弗率則又告之以啇之自絶於天
與周之受有天命勞来安集無所不用其心然猶不能巳夫
啇奄四國之禍也當是時周幸不至扵犇潰動揺者豈無其
故㢤盖周都豐鎬而文王之徳化南𬒳扵汝墳漢廣之域自
洛以東冀青兖三州昔本属紂且大封同姓與異姓功臣以
鎮之魯周公之國也齊太公之國也表在東海淮夷徐莒之
属有所畏焉而不敢動燕召公之國也成王滅唐而唐又以
之封唐叔介在北邉北戎追貊之類有所懼焉而不敢越成
王在豐周公又自居洛以統之啇奄既滅康叔以之國扵衛
微子以之國扵宋雖曰治之以徳亦以示天下形勢也始皇
始一天下據關中廢封建勿王子弟及二世而關東盗起郡
縣吏或降或死無一肯堅守者漢興鑑秦之弊當項羽專制
之餘燕趙梁椘太原淮南多王異姓故終髙帝之世用兵不
息韓王信上所親幸盧綰又故人也使當匈奴卒亡入匈奴
呉苪乃以長沙卑濕之國使當南越則以國小僅存耳故又
大封同姓荆以王賈椘以王交代以王喜齊以王肥呉以王
濞然非制也是以卒有呉楚七國之亂何則漢天子止有關
中巴蜀䓁十五郡而諸侯王連城列邑𬒳于三邊固不可與
成周並論矣記曰禮時為大順次之三代封國後世郡縣時
也因時制冝以便其民順也是又豈宗元之所謂勢者非耶
於乎自予前說而觀之則天下古今之變至秦而勢為巳極
自予後說而觀之則天下古今之變至漢而勢有不同𬋩見
之說守儒之常論也然而又曰欲行封建先自井田始夫封
建井田二者盖同出扵堯舜禹湯文武之盛時上之則分土
列爵以建國下之則分田畫野以居民井田小封建也封建
大井田也秦漢以来井田廢矣則是封建之法雖欲不廢而
為郡縣也尚可得㦲
　　張氏大樂玄機賦論後題
鄊予北逰京師聞太常所用樂本大晟之遺法也自東都不
守大樂氏奉其樂噐北趍燕都燕都䘮亂又徙汴蔡汴蔡䧟
沒而東平嚴侯獨得其故樂部人　國初有㫖徴樂東平太
常徐公遂典樂向日月山奏觀乞增宫縣登歌文武二舞令
舊工教習以備大祀故今樂户子孫猶世籍河汴間僅能隷
其鐘鼓鏗鏘不復能究其義矣予因􁕪求前代議樂自和現
以下更六七鉅公而議論莫之有定前日之宿縣者本謂樂
和曽未幾時倐巳改鑄或云樂失之清或云樂過扵濁樂工
冶卒且深猒其爐鞴皷鑄之勞則或自取其樂之恊時加銅
齊以濟之當軒臨試雖以老師宿儒終不能必悟其銅齊之
輕重而徒論其銅律之清濁也迨夫崇寜之世魏漢津乃以
蜀一黥卒爲造大晟樂府遂頒其樂書扵天下盖謂古之制
樂者惟黄帝夏禹得樂之正何則聖主之禀賦上與天地隂
陽爲一體聲則爲律身則爲度故夫黄帝夏禹之制樂實自
其身而得之臣今請以聖主中指三節三寸定黄鐘之律中
指之徑圍又即據而定爲度量權衡樂以是制則臣将見其
合天地之正備隂陽之和而得夫金石清濁之冝矣當是時
惟丞相蔡京最神其說先鑄帝鼐八鼎復造金石鐘簴雕幾
刻鏤盖極後世之選巳然以崇寧之指尺既長而樂律遂髙
雖漢津亦自知之嘗私謂其弟子任宗尭曰樂律髙北方玄
鼎水又溢出律髙則聲過哀而國亂水溢出則國有變而境
土䘮沒是不乆矣嗚呼漢津所制豈復有加扵和現以下諸
人所論之樂㦲然且至今沿襲相承未聞有所改作樂殊不
可以草創苟且而遽定也雖然崇寜之樂亦可變矣盖古之
論樂者一曰古雅樂二曰俗部樂三曰胡部樂古雅樂更春
亂而廢漢世惟采荆楚燕代之謳稍恊律吕以合八音之調
不復古矣晋宋六代以降南朝之樂多用呉音北國之樂僅
襲夷虜及隋平江左魏三祖清啇䓁樂存者什四世謂為華
夏正聲盖俗樂也至是沛國公鄭譯復因龜兹人白蘇祇婆
善胡琵琶而翻七調遂以制樂故今樂家猶有大石小石大
食般渉等調大石等國本在西域而般渉即是般瞻華言羽
聲陏人且以是為太簇羽矣由是觀之漢世徒以俗樂定雅
樂陏氏以来則復悉以胡樂定雅樂唐至玄宗胡部坐俗部
立樂工肄樂坐技不通然後發為立技立技不精然後使教
雅樂天下後世卒不復知有古雅樂之正聲矣自唐歴宋大
抵皆然是猶未能究夫樂律之元而僅拳拳扵黍尺指尺之
同異及乎大晟樂府之立吾殆未知其尚有胡俗之雜耶抑
果雅樂之正也夫以雅樂平淡而聲緩胡俗繁碎而聲急今
大晟之樂律太髙樂聲急矣當大晟樂書之行教坊色長張
俁曽製大樂玄機賦論七音六十律八十四調本不脫乎龜
兹白蘇祗婆之舊正行四十大曲常行小令四部絃𬋩猶或
尚循乎大唐五代黎園法曲之遺此非胡俗之雜行者乎冝
雅樂之未易遽復也然吾就俁之所學嘗謂樂工肄樂先湏
通逹強記巧妙斡旋復窮十載曉夜之思而務諳前人格範
之正固不可以草茅無識而輕議樂又况漢津蜀一黥卒稍
窺范景仁司馬君實之議論而且得與夫黄帝夏禹配食於
樂成之廟尚可至今㳂襲而不變耶於乎誠以世之通音曉
律者或少也夫何天下四方之所尚胡俗伎樂率多輕儇剽
殺嘷呶縦肆前緩後驟不中音莭它則倡優雜劇類且青紅
塗抹子女雜擾導淫教媟不得禁止然以胡俗之樂音節不
中則聲氣淺浮而日趋扵薄倡優之伎禁止不行則風俗流
蕩而不知所返此雖小節所繫甚大漢諺有云宫中好髙髻
城中髙一尺宫中好長袖城中全匹帛意者朝廷合議先正
雅樂然後天下四方悉更胡俗二部之不正者悉歸於正而
後止殆不可視是為千古之絶學也然古者律暦二事更相
為用太史郭公一嘗定暦誠曠世所未有予謂冝依古法緹
室葭灰随月候氣天地之中氣既應則鐘律之中聲當無有
不應者要在乆而後験樂殊不可以草創苟且而遽定也嗚
呼崇寜之樂亦可變矣吾又安得夫伶倫榮援之徒而與之
共論樂㢤
　　續琹操哀江南
宋季有以善鼓琴見上者出入宫掖間汪姓忘其名臨安不
守太后嬪御北汪從之宿留葪門數年而文丞相𬒳執在獄
汪上謁且勉丞相必以忠孝白天下予將歸死江南及歸舊
宫人㑹者十八人釃酒城隅與之别援琹鼔再行淚雨下悲
不自勝後竟不知所在嘻汪盖死矣客有感之者為續琴操
曰哀江南凡四章
　　　我赴薊門四之一
我赴薊門我心何苦我本南人我行北土眎彼翼􁇆客星光
光自陪輦轂乆沙戎行靡歲不戰何兵不潰偷生有慼就死
無罪莽莽黄沙依依翠華我皇何在忍恤我家
　　　瞻彼江漢四之二
瞻彼江漢截淮及楚起兵海隈亡命無所枕戈待且憤不顧
身我眎王室誰非國人噫嘻昊天使汝縲絏姦黨心寒徤兒
膽裂黄河萬里氷雪峨峨尔死得死我生謂何
　　　我操南音四之三
我操南音爰　我酒風摧我裳氷裂我手薄送于野曷云同
歸自貽伊阻不得奮飛持此盈觴化爲别淚昔也姬姜今焉
憔悴山髙水逺無相見時各保玉體將死爲期
　　　興言自古四之四
興言自古使我速老麋鹿是㳺姑蘇荒草起秣我馬裴囬舊
郷江山不改風景忘亡誰觸塵埃不見日月梨園雲散羽林
鳥沒吞聲躑躅悲風四来尔非遺民何獨不哀
右續琴操哀江南者四章章四觧或傳粤人謝翺作讀其辭
甚悲因其辭以推其心則其所悲又有甚扵此辭者謂非翺
作不可也當宋季年大兵壓境兩官且以琴酒自娛故老言
度宗在宫中甞以壼觴自隨盡日不醉權臣弄國江上之師
不暇一戰反以捷聞盖必有以壅塞其耳目蠱惑其心志而
然歟否則慄慄危懼之不䘏而又何樂扵酒藉令長江天塹
北軍不䏻飛渡安能坐守東南數郡爲一龜兹國㢤梁蕭繹
時江陵戒嚴百官戒服聽講老子中既輟講諜者言魏軍不
出四境帖然又復開講一日以至力屈就擒身困縵幕雖抜
刀斫桉不得悔嘻宋季然矣夫人者乃能以善鼓琹見上吾
意其不爲邹忌必爲雍門周縦不能一悟主聽使之少有更
張亦能使之立若破國亡邑至聞疾風飛鳥之聲窮竆焉固
無樂巳及大事巳去獨其心怏怏犇走萬里若不釋然者嘻
亦晚矣天寳盛時歌者李龜年恩遇無比禄山亂龜年流落
江南每歌數闋四座莫不嘆息泣下又况天地黯然山河頓
異使夫人者尚在庸不有以泣龜年者泣之乎予謂琹操多
出扵憂愁竆苦之人而有所守者翺之扵辭適契焉故録之
若曰南風不競則自古見之矣尚何言㢤尚何言㢤
　　伊耆氏大蜡樂歌辭
大蜡之禮廢矣記禮暏伊耆氏始為蜡蜡也者索也嵗十二
月合聚萬物索饗之也又曰天子大蜡八八蜡以記四方四
方年不順成八蜡不通順成之方其蜡乃通以移民也盖夫
天地之大德曰生發之而為庻人庻物陽舒而隂歛雲行而
雨施功加於嵗則報之以歲亊之成勞著扵民則饗之以國
典之正伊耆氏果何氏也將始之教民以田者也三禮義宗
曰伊耆氏神農之别號後之蜡者先嗇祀神農司嗇祀后稷
則固非伊耆氏之蜡也烈山氏之子柱本為稷而周人更用
棄禮且有若是者明堂位載魯有伊耆氏之樂而周官籥章
掌豳籥者鄭玄又析豳風七月一詩以配之或祈田祖或樂
田畯或息老物籥豈伊耆氏之葦籥者乎自秦始置臘漢魏
之間二禮並行魏髙堂隆曰古之王者各用其五行之運盛
者爲蜡終者爲臘及陏開皇乃停十月之蜡而但行十二月
之臘唐貞觀𥘉因之前以寅蜡百神夘祭社宫辰然後臘宗
廟近世則蜡臘又特通行扵一日矣夫以夏正十月周正爲
十二月由周夏之正所建不同卒致蜡臘之禮相襲無别吕
不韋月令孟冬之月勞民休息臘先祖五祀鄭玄注曰此周
之蜡也然而蜡之爲蜡未甞及先祖五祀豈秦制巳混之乎
扵乎大蜡之禮廢矣記禮者尚存其祝曰土反其宅水歸其
壑昆蟲母作草木歸其澤樂則無可􁕪者欲𥙷是無益也雖
然載芟良耜聖人之經巳吾猶後世之復古者𥙷焉庸不有
土皷葦籥寂寥之末音者乎遂從而録其辭
於穆泰鴻俶降嘉糓神莫帝隗肖靈之鞠經營標野改薦腥
熟沐哉恤兹億載䝉福　先嗇一
皇監下民云胡其穡篤生厥􁀾克用封殖恊風鳴條壚土癉
發嘉承天常式保爾極　司嗇二
倬彼田畯人遭阻艱茅蒲襏襫銚鎒以完率育稚耋告成萬
寳越睊乃粒我王之造　農三
我田甫田我行畷郵翳桑之饁童莠何秋逖惟風后井畫九
丘盍不古䖏允兹民逑　郵表畷四
大㢤者川䟽冩中野稲人瀦波菑暵以雨膏潤畢逮畚鍤具
舉豐年穣穣永得我所　坊五
先王授民兆濬兹洫宿荄旉与胼胝是力從横川􁅯經緯國
都自西徂東慎不可踰　水庸六
自古在昔虔共粢盛有函斯活田穉乃榮晝穴何竊獖牙弗
獰莫贙匪武用迪厥成　猫虎七
玄冥盛隂十月霜雪草枯木凋坏户咸閉祛除妖盭􁛜㓕蠱
􁆂暑生寒死不瑕有害　昆蟲八
　　田居子黄隱君哀頌辭
始予弱冠時從黄隱君㳺隱君諱景昌字明逺世為婺之浦
江人自㓜敦樸而開悟及長益通五經諸子詩賦百家之言
巖南公嘗一再携予詣隱君質春秋隱君則曰墨守是非𥘉
不可以草草矣巳而予授其孫廸學且盡發其春秋公糓舉
傳論及三代用正日夜食之辨每言春秋一書自公糓氏口
說相傳至漢然後著之竹帛是故經有脫編有錯簡學者上
畏聖經下避賢傳訛舛誣漏不敢較也辨用正曰三代正朔
改正者必改月數而春秋左氏為㝡明大史推日食則曰當
夏四月是謂孟夏而經且書日食為六月梓慎占星孛則又
曰火之出也在夏為三月在啇為四月在周為五月而經且
書宋衛陳鄭之灾為五月它如晉卜偃因童謡而験晉人之
㓕虢又極有以見夫夏周數月之不同矣蔡氏傳書乃曰三
代之建正不同月數不改凡朝覲㑹同廵狩承享之亊必以
所建之正至扵數月皆起扵寅嗚呼蔡氏之為是說豈欲以
嬴秦視三代耶秦史所書冬十月以為歲首後九月以為閏
月月建一差閏法不合後九非戌而十月亦非亥矣然而秦
人自以端月為正史以十月書於元年之首者大𥘉暦行漢
世追改之也孰謂三代類是(而/伊)訓必以十有二月而首嵗者
乎辨日夜食曰天之七政日月五星皆動物也而日月且有
薄蝕之變春秋據見而録故言日有食之不言所食盖慎之
也糓梁言王者朝日日出而有虧傷即是夜食是以經不書
日日辰晦朔言日夜食不可以日定也雖然王者朝日則巳
見為晝食非夜食矣聖人豈能據所不見而即書之經耶或
曰春秋之經無日夜食暦家之算天度必知有日夜食是傳
者因經以著暦數也予謂經書日食三十有六後世善暦者
推之或有甲乙或無晦朔不聞言有日夜食學聖人之學豈
不反為巫史家所笑乎或曰世之登泰山者夜半見海出日
當是而食將夜食乎抑晝食乎予謂古人之占天者當晝則
測日景當𥘉昏則驗中星自帝堯之分命羲和者此其職矣
又何敢以瑣聞雜說而輕議聖經者乎自予當時觀其辨日
夜食凛凛不可屈後得巴川陽恪春秋􁕪正一卷言三代悉
用夏時不改月數出入絰史無慮數百千言隱君且明其不
然乃作周正如傳􁕪章分條析文極多此㝡其善持論者嘗
又考古今諸家所賦詩上起漢魏下迄于六代陳陏而止唐
以来古體之作一變今體不盡録也間則致書巖南公有古
今體樂府之辨曰夫古詩三百篇之外後人所為準者惟漢
魏為古體之宗而唐沈宋則始為今體之倡然樂府辭乃具
古今體何者漢魏以還言樂府者本是古體及唐李太白宫
中行樂辭梨園之伎悉絃歌之特是今體律詩王摩詰渭城
歌世以小秦王調歌之又謂之陽關詞復是今體絶句它如
古挽歌辭左氏傳所載歌虞殯者雖不可􁕪漢魏之間所歌
薤露蒿里則猶古也自唐至今之為挽歌者必以今體五七
言四韻為之何耶又如古樂府題胡無人釣竿等篇唐徐彦
伯沈雲卿方以五言今體為之河滿子一曲司空文明又以
五言二韻為之盡今日之所謂律詩絶句者也此果何耶唐
人詩集每有標題古詩律詩古樂府歌引吟行者杜少陵集
中獨無樂府舊嘗累讀而深疑之盖夫古人之詩一章一句
動合律吕𬒳之金石筦絃播之羽旄干戚與夫唱嘆於工師
瞽矇之口皆是詩也何有詩與樂府之别㢤或者不悟且曰
此為四言此為五言此為七言此為古詩此為歌行此為琹
操嗚呼陋矣此皆後世擬古者之一失也昔者曹孟徳召李
堅為鞞舞辭欲以聞西園鼓吹之舊堅以亂離乆廢不悉古
曲子建乃不泥古曲之名遂别搆之何後世之言古曲者就
題立意若宋齊梁諸人之所為者耶宋齊梁諸人之所為猶
若是則今體之拘拘者吾可得而盡録耶欲觀古今體樂府
之變(考/吾)之所自録者㮣可見矣隱君晚自號田居子因作田
居古調辭九章一章曰耕田二章曰抱甕三章曰濯澗四章
曰暴日五章曰候樵六章曰倚囱七章曰聮蓑八章曰醸酒
九章曰開徑毎一客至霑醉恒擊莭髙歌超然自得然頗自
謂東都名士大夫不欲以文士得名及老猶親自刪𫐠不巳
且曰吾耄矣恐一旦即死無以藉手見古人吾又豈得與夫
文士齒㢤於乎揚䧺法言書鄭子真李仲元王充論衡書谷
子雲呉君髙子真名動京師子雲身為五侯之客仲元非不
有隱徳君髙非不有文翰而終以不顯奈之何㢤此殆當世
逢遇之不同𥘉不可以士論賢否定也隱君巳矣予故悉䟽
其文且作哀頌一篇就以祭之使後人之讀是者知吾之所
以哀隱君與夫隱君之所以自哀者矣於乎悲夫頌曰
於乎自古皆有死今之死者巳乎可哀方来如秋濤之未息
既往類老樹之先摧當其壯年卓落呻吟佔畢聖賢合席迨
其晚莭偃蹇浮湛里閈漁釣争隈生而無爵沒而無謚直隱
居行義而止耳心之所存道之所統則或前有千古後有萬
世内有中國外有九垓予嘗觀其著書成篋揮筆成甕將以
竆經而致用猶恐一旦先拘馬填溝壑無以自見扵世眼光
流月古音轉雷倐焉榮華兹固不䏻必料其播之簡牘刻之
琬琰忽爾變滅抑亦不得必禁其聚為燐火委諸塵埃於乎
就君平日之所自論者不待後世而悉験雖使投塚兮赴弼
冶銅兮鑄島孰知其學孰慕其材幸而属纊幸而盖棺幸而
得塴則終身之願已哀又何猜有肴在爼有酒在盃歴上下
四方曽不可以復作盍歸乎来
　　觀生堂銘
義烏樓君國禎善醫自闢堂扁曰觀生請予銘
夫天地之大徳曰生而我觀其生雖以聖人對時而育物者
率不逃乎肖象與形聲誠推其本則民不夭札物無疵癘特
在乎風雨之調寒暑之平遂充其技則炎冷迭變燥濕殊施
廼欲寄命乎蝱蟲之甲翅草樹之根莖上追苗父僦貸季之
神賾下逮桑君秦越人之智精毎䏻洞見乎心肝膽肺之系
絡實有以雜䑒乎鍼砭湯熨之重輕我求我醫何異操兵視
一身百骸之㑹如國之有政察山林海陸之産則辛醎苦滑
猶干楯矛㦸或冝野戰或類防城然則兵本所以活國醫本
所以活民而特繫扵我用之能否彼不度地而浪戰不診脉
而試藥者亦徒使夫天人之交戾龍􁈇之妄争是固未足以
以究夫觀生之易而盡彼衛生之經猗歟樓君㓜通難素長
識運氣遂以醫鳴居藥在􁌛蓄書塞楹吾然後知夫周秦邯
鄲之所貴者悉踵扵户而無遁其情矣
　　義烏樓君玉汝墓碣銘并序
義烏樓君玉汝旣卒予􁂗其家求書子光亨出學童識字一
編請予序曰凡盈天地之兩間者莫非物也史皇倉頡始制
文字而正名百物天下之物舉之而無窮故古今字書之學
亦與之變而無窮形聲事意轉注假借音同字異音異字同
雖自一起而成文極其變或至扵什伯倍蓰而不止兩漢之
世悉隷小學學童習之罔有遺者晉魏以降士不師古而俗
書僞學之日勝造字偏傍點畫亂讀字䡖淺重濁盭小學學
童識字日少渉事日踈造理日窒馮私臆决傎倒錯遻或以
目前近事幾不名六畜幾不辨菽麥况天下之物可舉者若
是之無窮哉嗚呼弊也乆矣盖今玉汝頗以暇日輯古今字
書尤注意音義聲韻訓詁同異題曰學童識字是雖未足以
盡繼古小學然皆精緻可傳予盖序是語巳復還其書光亨
泣且請曰書幸序巳墓上之碣獨未有表者敢重賜以銘按
君樓氏諱有成字玉汝世為婺之義烏人曽祖昺祖琰父建
中咸業儒君自宋季早以善詞賦有聲會江南内附而君遂
老家居教授江淮提舉司聞君名􁂗檄君無為路儒學學録
君竟以不覬聞逹卒家寔至順元年冬十一月十八日享年
七十八配童氏子男四人長曰則仁次曰扵義次曰彌老㓜
則光亨也孫男十三人曰慧曰用曰性曰韶曰祐曰武曰行
曰善曰與曰玓曰瓅曰珍曰璉曽孫男六人致寕致康致愷
致中致和致悌光亨䓁即以卒月三十日葬君于智者郷梅
口山之原自墓去家不越百舉武而近予觀宋季以来東南
學者多承故家文獻之遺彬彬間出而義烏何茂恭喻叔竒
兄弟最爲翹楚曾未百年文墨寂寥簡編零落可以使人長
嘆而扵邑者光亨毎言君輯古今字書年巳衰耄然猶日夜
發聖經賢傳諸子雜書而誦之随得随抄遂成卷帙嗚呼其
老且勤也若是豈冝使之泯沒無聞㢤是可銘巳銘曰有嚴
斯栽有瀐斯瀦誰歟窆者曰老一儒妥爾魂魄仞爾室廬爾
嘗爾烝子孫靡不承
淵頴呉先生集卷之八
淵頴呉先生集卷之九　人金華宋濂編
　　古琴操九引曲欹辭
始予少嘗學琴學之數日曽不䏻布指爪而辨徴角甚矣哉
琹道之逺也盖予毎思古人之去我者乆不可復見徒欲想
其遺聲遺韵而庶㡬或得其心術之所存情緒之所託終以
不克而後止是以常咏其辞樂家諸書又或不載或有載者
多非其舊且至有聲而無辞甚矣哉琴道之逺也古者琴有
五曲十二操九引五曲者鹿鳴伐檀騶虞鵲巢白駒本詩也
漢魏以降惟鹿鳴一調僅存十二操者将㱕旑蘭龜山越裳
拘幽岐山履霜雉朝飛别鵠殘形水仙襄陵古辞或存或亡
而存者類出彼丗之傅㑹漢蔡中郎及唐韓吏部曽作十操
水仙襄陵且以其繫於樂工琴師不復採用故今特因琴操
九引復𥙷其曲辞是數曲者頗本於婦人女子仇讎覊旅幽
憂抑欝之懐君子猶得以少返扵古是則所謂琹道之逺者
誠有異扵閭閻下俚折揚黄華聴之則􁁳然而大笑者矣夫
何逺哉遂從而具錄其辞
　烈女引椘樊姬作
詹巫山兮崔嵬又江水兮委夷草木兮芬芳鳥獸兮號悲孟
冬十月兮森然樹羽野火霓揚兮袒裼暴虎君王躭樂兮妾
心獨苦妾心獨苦兮無使罪子嗟嗟兮國之無人莽莽兮雲
夢有洲甘酒兮厲生淫獸兮􁧻来君王躭樂兮樂滂沛妾䖏
深宫兮焉知外嗟鹿與女兮自古戎之君王亟歸兮匪妾之
私
　伯姬引魯紀伯姬作
北風兮喈喈雨雪兮漉瀌我心兮殷憂東海泱泱兮大邦為
仇平原何有兮廣澤有樹鴻鴈哀鳴兮麋鹿騰騖兵車轔轔
兮在彼行路疆事弗靖兮委儀章而謀去我生而存兮曰䠞
我國我死不瞑兮愳不血食父母既沒兮歸又不得周公有
鬼兮曷􁆪予福我泛兮柏舟蕩蕩兮中河時嵗不與兮可柰
何遭此鞠訩兮柰若何
　貞女引魯􁇀室女作
春木兮含英野花兮幽香我何所嘆兮我何所憶主少國􁑔
兮使我悲惻嗟彼女子兮婉婉令姿盛年不出兮老将逮之
嗟彼女子兮無非無儀肉食者謀兮汝何憂為我蓺我葵兮
我藩我圃過客馬逸兮莫之或禦藩㧞葵踐兮飢哺無所廟
堂失筞兮婦女為虜悠悠蒼天兮天道悪盈知我謂我兮秉
心獨貞陽和㡬時兮霰雪其零懐貞見疑兮曷其可懲
　思歸引齊衞女作
麥秀嶄兮禾黍油油越有鳴雉兮粥粥道周朝陽烜然兮雲
霧塞天中道徘徊兮喪我好逑紅顔摧頽兮欲飛復止縞衣
入吊兮既悲且毁禮有未荅兮不敢狥死先王之懐兮敢辱
王子父母鞠我兮胡然棄之宫庭嚴邃兮廼閟於斯身微莭
大兮涅不可緇創巨痛仍兮隕命為期我思古人兮我敢失
正天命早寡兮匪汝予聘我歸之思兮渺哉河梁誰謂衞逺
兮歸我其航
　霹靂引椘商梁子作
歩出郭門兮一何蕭蕭念彼古澤兮興言来㳺山長水濶兮
曠無儔侣天地晦㝠兮霹靂儆予玄雲兮沍凝急雨兮滂沱
氷雹兮交加蛟螭兮湧波捷捷業業兮天何我駴軯軨騞虩
兮道不可以咫危顛疾蹷兮物無不靡側身慎行兮庶無罪
悔神龍之歸兮肅然川坻雷公上天兮挾輈以馳昔何　嘘
兮今何怒為巫咸去我兮誰其得知
　走馬引秦樗里牧子作
白楊刀兮宛魯矛枕戈待旦兮思報父仇父仇既報兮義不
共戴亡命不出兮遁我扵隘山髙無人兮上無日星夜聞有
馬兮繞屋嘶聲天不祐我兮愳追我兵横屍都市兮國有常
刑我(徊/以)徨兮莫履我彂沂澤㳽澷兮道路超曶我啼斯漆兮
我軀斯厲所䖏何危兮命㡬一髮追兵既逺兮孰知其然馬
跡在地兮莫辨東西父不可見兮我志獲伸我死得死兮嗚
呼終天
　箜篌引漢霍里子髙妻麗玉作
浩浩兮洪河有叟一人兮攜壺赴波我急爾止兮無檝迎汝
爾竟汝渡兮爾何所苦龍伯兮馮陵鮫魚兮叅差戕風奔騰
兮霧雨渺㳽磨牙吮血兮制汝殭屍尓死扵渡兮柰何乎我
我亟從汝兮我死其可毁容悪服兮志不可囬理魂隕骨兮
委命黄泥碣石嶄巖兮望不可測精衞䘖石兮曷海之塞曷
海之塞兮恨與之平和我如此兮不如無生
　琴引秦屠門子作
山嵯峨兮我車之将水泱􁝏兮莫之或梁丗而溷濁兮黒白
不明干戈日尋兮武夫顔行天寒而燠子厥有瓜瓞士賤以
拘兮不敢容恱黔首之愚兮爾乃自愚謂儒可僇兮儒則何
辜長纓兮縵胡瞋目兮語難堯舜逺而兮旦不復旦豺虎咬
人兮㓗身去亂商雒有山兮曄紫芝嗟彼美人兮跋子望之
何世之不偶兮曰安其危而利其菑天道至此兮我命之衰
　龍丘引楚龍丘子作
春花兮亂開秋葉兮滿堦時不再来兮我憂用老乆行懐思
兮我歸無所鳥則有翼兮魚則有鬐灊霍有岳兮江漢斯波
徘徊不進兮戹彼路岐僕夫告病兮飢馬囓其我夢之歸兮
吾郷我里門闕依稀兮墟墓則迩魂神惝怳兮一夕九徙父
母何在兮敢及妻子天隂歲莫兮北風之寒曰我無衣兮坐
不䏻湌我拊我膺兮摧我肺肝閔天嗴嗟兮喟其増歎
　　三彭傳
昔在天地未判之初混混沌沌玄玄黄黄載清載濁實隂實
陽水火交運曰星乃光爰有神人厥名曰突寔生其間吞吸
元精孕胚巨霛上顱下趾肩髀成形口味鼻羶目色耳聲一
機既闢萬化則行次有三子受氏惟彭孟琚仲質季矯是名
相其居䖏託彼衆甿私其喜樂潜覷黙争吉凶紏纏􁧻福搶
攘無有唇齒讒言其興無有刀橶積不相能人類用殄鬼恠
為朋天下雜擾而欲以聽直於明庭於是黄帝乃召天老而
問曰朕治天下嘗以為天下巳治矣三光齊明萬物順軌教流
民人徳洽逺迩昆蟲喙息草木靃靡華夏蛮貃率我綱紀彼
獨童狡嚚昬頑鈍椎鄙機心曰滋嗜慾鋒起是何人情之大
不美也彼三子者何以敢于亂始欤天老對曰臣不識也帝
盍即是而詰焉孟琚率爾而前曰自臣之生茫無識知秉心
多慾觸事即思揣靡傎倒神去鬼来佪翔無象捩轉九垓莫
髙匪山墮若阜　莫浚匪淵規我沼池貪贏務嗇乗間抵巇
巧窮毫髮枚數根荄他人富利視若己私叢為怨府襲作􁧻
媒墨㦿注睛舑舕流漦已苟可得靡有匕遺仲質慼乎其容
以次進曰自臣有行獨我勞苦頩然變色赫尓齎怒狭中淺
量捁臓鞣腑言槍暴彂氣鞴交鼓霆砰電毄燀􁝘蠭午草搖
風動淫毒齊弩恌浮嚄唶嗀唾喑噁誚譏是非傎錯横竪孰
蛙睅眸孰螳攘股妄恃我強一與時忤千金解仇睚􁣴為虜
世不我容胡寕可數季矯後至奮而称曰嗟乎異哉伯仲之
言臣殆不敢以黙巳自臣之北肆其殺殘按膝危踞瞋目語
難犀渠鶴䣛蛇矛筡􁝀嚼肌洩憤鍥骨求瘢力可㧖乕雄狡
弗完射則命中飛走欲殫一言相加六親無驩兵在其頸髮
上衝冠精神熛彂魂魄遁奔積骸為丘流血成丹戰聲未衂
敵膽巳寒志在我勝疇測吾端扵是黄帝窅若有聞黯然不
怡起顧天老復極其辞巳而彼三子者逡廵拱立錯愕失次
同辞而進曰惟帝清問下民鰥寡無益臣雖不言帝之視聽
可盡蔽欤盖臣聞之人生一世本自化樞孰不百年我謂斯
須倐其童㓜馴至老枯何頭不秃何體不臞貴榮賤辱利害
争驅死䘮病瘦悲嘆囚拏開口笑言能得㡬娱縦情恣欲豈
我過踰方其賦形我有軀幹曰忲美目清揚雄髯佼大肩背
豐厚手足䡖快語音如簧容止若畫市童興嗟隣　竊睐是
皆自然罔有過害至若疲癃連蹇痀瘻盲聵歩趍如縶顔面
弗靧視臣之全生而抱形者百不逢一孰可倚頼飢羸危窘
菲惡困殆褐裘不充藜藿弗嘬視臣之順適而愜體者千不
遭一復何怨悔古人嘗有言曰天生時而地生財人則用之
山丘之髙川澤之卑肖翹蠉蠕華實葉枝時至氣来各有所
宜是以人為萬物之霛而寔用夫萬物豈我之私然則世之
所有天之所樂但知􁱓情何有規彠名車駿乗鞍韉轡絡芳
醪美饌鼎飪羃杓竒聲異伎絃筝粉澤任口醲鮮随身煜爚
此殆臣兄弟之所喜聞而時俗之所謂憂謔者也嗟乎人不
可以無權權髙則廓權降則韄人不可以無勢勢盛則爍勢
傾則縛惟泉濫觴而必達惟火(燎原而必灼順臣者/得志而相矝閼臣者)逆天而
自蠚是故思之不得而至怒怒之不巳而成僇臣猶恐其未
足以竭平生之志騁一己之欲徒大期俛仰而向盡此所以
終歲犇跳而藺轢者欤雖然彼兇而暴世之下愚罹法受戮
殘辱狗猪當其生存恣意所如此通而睿聖人之徒黄馘槁
項飢餓體膚及其没身併盡丘墟是盖天下之雜擾者或脩
或短或黔或晢或夀或殀或遭病患或遇􁧻讁各有天命弗
勞人力恒自困於昬睡反謂臣之讒賊而彼衆人方欲以是
而聴直於帝庭也孰為直欤於是黄帝乃召天老而告曰自
朕之治天下帝榆無道侵欲諸侯蚩尤暴起兵亂冀州太一
奉符天一獻謀一戰而勝涿鹿是都橧巢營窟風雨漂揺果
蓏蚌蛤臭穢腥臊民人告病我是用憂制彼藥餌務為民逑
彼三子者呌嚻雜遝兵之不可藥之不及雖欲本其致亂之
故用以變之毋乃天下終未䏻盡治欤天老對曰臣聞上古
開物之時天髙地下風氣漸張醴泉瀵注地膚馨香上飛下
行身有光芒歲久念食嘉穟穰穰民有争心変生　穅争之
不巳殊厥井疆天人既離善惡乃彰彼三子者始得以自肆
其姦而莫之或攘然臣甞稔其言矣琚也多思宜於長頋而
却慮質也多怒宜於憤世而嫉邪矯也多殺宜於徑情而直
行是誠有害於聖人大公至正之道者臣則請帝杜其宴安
之毒敜其蹷痿之機浣其腐腸之食齾其伐􁱓之媒則彼三
子者之致亂猶可及止巳何謂天下之未䏻盡治欤於是黄
帝乃即齋宫累月不親政事經年不迩聲色怳兮惚兮而或
與方㝢謵朋等問道具茨合苻釡山且又神㳺於華胥氏之
國天下大治由是三彭不振遂至於亡
為說者曰予聞祝融之子厥有大彭寔居彭城是為彭姓至
周有彭人别居庸蜀微盧之間非其後也盖今三彭氏本在
於黄帝之世則又異矣雖然大彭之後有彭祖曽以雉羮享
帝帝錫之夀考至八百嵗而彼三子者乃幸人之有過出讒
于帝以求享而人用是􁧻患殀札者相繼此則又與彭祖者
果異歟悲夫
　　潘生傳
潘生者富陽人丗業農㓜䘮父獨与两弟奉毋居間出与人
執塓甓治筐筥又為善工大徳間江南大饑人民道墐者相
望自度無所得食曰吾終無以給母則母子俱死等死盍若
用吾強壮少延母旦夕活乎即以母属两弟自傭囬鶻人乃
告母曰児當傭錢塘數月得錢米活家且自活母勿憂既囬
鶻人得轉賣遼東遼東大家軍户遣代戍虎北口㑹上有詔
江淮子女流徙者衆禁人母得轉掠饑民使悉還郷土遂從
遼東給過所道遇一女子鴉鬟尾行問之則曰淮産也昨因
饑父母棄我轉徙數家今主家使我歸君南人儻挟我得同
歸乎扵是日即操瓢道乞夜泊茅葦中雖顛沛流落親䵒日
乆曽無一語少及亂渡淮曰我家通州今近矣君盍送我到
㽵乎及女子上堂見父母攬涕泣起相抱持詰門外同来者
何人即引生更衣具酒炙樂飲酒半執醆跪曰吾女幸完骨
肉韙見郷里免罹霜露盗賊君力也今吾女猶䖏子君誼聲
暴淮椘間且君去家久母不知在亡嵗丁荐饑郷閈必離析
廬舎必墟莽雖有兄弟亦恐不能自存活吾家尚薄有園田
給􁉸粥吾女實君箕帚妾也君必無歸生則毅然謝曰吾何
敢以若女為利哉吾雖賤不讀書且義不敢取况吾母固衰
耄度尚可活萬一母死两弟儻或有一存今遂不歸是吾遽
死吾母也吾又何忍即安此土乎遂告歸母死者盖三載两
弟亦死生追制服復食其故技扵郷以終
為說者曰凡人自立天地間夫妻子母天属也人子亊親候
顔色具甘膬鞠躬盡力雖生死不暫違去今生自棄其身饑
莩中規奉其母母幸粗延數日命猶念母終身(可/不)謂孝乎丗
衰民散　雜男女或強暴侵陵或謡諑善淫鮮能自合扵禮
法者今生偶以塗路相遇皦皦不汚卒辝其㛰可不謂義乎
嗚呼世之不及此者衆矣一恒人乃凛然類古獨行君子尚
可謂世為無人邪然生終以老死沒視彼妄夸姦佼反以義
侠特聞嗚呼此又何為者耶
　　韓蒙傳
韓蒙者永豐人家本江東大姓善賈至蒙益蓄善田踰數萬
畒計􁱓樹惇常低首下氣類懦夫女子未甞敢出纎芥語鉗
制人視歲貧窶鶉餒給鹽米炭死或給棺蒙郷里時蒙舉火
者或數十家蒙毎售田田必過直與錢且追舊劵自算曰某
售某田彼欲速我貨今我入榖田實上腴我欲久有我業又
乗人之時詘恣贏扵巳母乃為過貪巳乎復召與錢蒙既老
謀卜山以葬郷人有山㝡吉即獻山蒙不可蒙諸子遽割園
田與山多寡埒蒙又不可曰我死歸我骨免烏鳶免蝼蟻山
泉樹木悉爲我有且彼豈或不能自爲竁頋藏我乎復估山
所直與錢郷人不肻受召与飲強授錢乃巳自是郷里童耋
見蒙出必讙曰吾長者凡在東阡西隧田芃然茂園菀然蕃
池孳鉅魚山養嘉木蒙曾不待防護程督利日歸蒙然蒙頗
以財自衞無有妬蒙而思欲撓奪之者故蒙卒以富饒終其
身嗚呼丗所謂大富家者豈盡蒙比耶自其乗時射利血牙
腊毒不至扵谿壑属厭不肯巳終不免自䧟其身爲刑僇之
民自蒙䖏之誠不肯頃刻安寝食彼方亟肆其術肥家而瘠
郷恫疑噤喝持郷社輕重揺脣鼓筆挾州縣短長徒以争強
競得扵一時不䘏其後或一世二丗三丗子孫既巳凋䘮廬
舎既巳摧落田園易主丘木斬伐罔有遺蘖至使郷里衆人
追數其既往之愆尤曰天定者勝人視蒙獨不可愧耶嗚呼
吾每觀數十年来丗衰俗下田力頓耗泉脉寖竭歲無美禾
山恒蒿然池多眢衊不得孳鯤鮞是豈天時人事相為上下
本其人一以貪殘剽磔之行自戾扵天不有天菑必有人殃
而天特有以黙勝之耶然而天下多故閭里益騷糠籺不充
口裳褐不掩脰悲憤姦悍而欲競洩其毒以逞莫之底止是
果丗無富民長者耶嗚呼幸使吾郷里知有蒙也可以勸
為說者曰予聞穎川白晋言如是晋甞宦㳺其郷至蒙家蒙
具水陸鱻薨時新𬞞蓏醯醬䓗㳿烹瀹調齊執酒漿獻酳拜
跪恒中禮一彂言必及扵善毋躗遇它過客盡然此殆富而
好禮者乎晋北産惇樸不妄人也故蒙之行事實可傳
　　㑹稽傅氏夏小正注後序
夏小正本古書殘缺近㑹稽傅崧卿頗就大戴禮校讎刋注
刻在㑹稽學宫盖昔孔子甞曰我欲觀夏道是故之𣏌𣏌不
足徴也吾得夏時焉說者則謂夏時夏小正也聖人當春秋
之丗每告顔淵以王者百丗通行之道首曰行夏之時殆取
其歲時之正政事之善也此豈果謂夏小正之一書㦲周公
之時訓吕不韋之月令類若一本扵夏小正而又加詳漢魏
以降甞建讀時令之官凡以夏禹周公(之典/丗宜)守之而不敢有
逸故也後丗儒者乃欲舉時訓月令而盡黜之且曰天時之
運行有常而王政之設施者無常起居號(一/令)慶賞刑威惟其
所值而即行之誠不可以非時而暫廢苟不即行而蹔廢則
天下多滯事矣予試論之天之與人一理與氣而巳盖惟理
常為主而氣之所運一屈一伸一開一闔暑焉而土山焦爍
寒焉而川澤凝沍天下肖翹蠉蠕根茇浮生之物無不熏蒸
融液周流交灌而舉不得逃焉理固在是也聖人之所以為
人每全其理之所賦而又順其氣以行之不敢少逆囙時制
法按月布政春夏陽舒而賞慶行秋冬隂慘而刑威作是皆
悉本乎天之一屈一伸一開一闔而固非我有作為扵其間
萬一有逆乎此而天道遽為之變一言之彂与某休恊一事
之動与某咎應春秋洪範家類能言之而後儒或譏其泥者
此猶嚮謂時訓月令之可盡黜者也嗚呼夏禹周公之典不
㡬扵遽逸矣乎夫夏后氏之政典嘗曰(先時者殺無/赦不及時者)殺無赦然所
謂先時不及時者豈有它哉春飬狐子秋食耆先每事不敢
有違其時者是謂經制盛夏非行師之期而出師窮冬非肆
眚之日而肆赦則是一時之所值有不容不舉其事者是謂
權術自天道而觀雷霆霜雪一切各以時至者則理之常不
以其時至者則氣或有以激之而理則非常聖人之典亦道
其常者而巳矣今而曰天時之運行有常而王政之設施者
無常起居號令慶賞刑威惟其所值而即行之誠不可以非
時而暫廢是徒苟用乎一時之權術而終不得乎王者之經
制且夏禹周公之丗因時制法按月布政天下亦何甞多滯
事㢤爲此說者始不究乎天人之一致而務欲裂而二之者
也然而古者聖人之道每與天地之化相爲流通泊然而神
明内居窅然而氣化外変是故冬而振雷夏而造氷宜若或
違扵天而天固不䏻違之此不可以一槩論也自惟聖人知
其理之若是而必道其常以垂丗立教陽氣一通則鑚燧出
火隂氣一歛則築室藏氷觀其所以弥綸匡賛節宣調変扵
天地隂陽之間者豈爲無所用其心哉達賢君子治其一身
且順天地四時之変調其居䖏莭其飲食禁其嗜欲適其志
意一國之政辟之治身則又大矣傳不云乎周歲多燠秦年
多寒是特昧乎夏禹周公之典或流扵舒縦遲緩或䧟扵嚴
酷刻深而不自覺焉者也由此觀之孔子甞有取扵夏時者
天時與王政相叅王政得則天道自應後丗儒者乃欲舉時
訓月令而盡黜之則先聖人不謂其嵗時之不正不謂其政
今之善哉嗚呼此亦不得其說矣
　　南海山水人物古蹟記
南海盖禹貢揚州之南境春秋戦國時地本百越至秦始通
而尉佗王者五丗漢元鼎中南越平立南海等郡属交州治
蒼梧建安中徙治南海吴孫權𥘉割交州立廣州而南海郡
属廣晋因之宋以後江左州郡析置不一至唐即以南海郡
立廣州永徽後嶺南五管悉隷廣府咸通中復分嶺南為東
西道廣為東道唐末迄五代南漢劉氏據之及宋𥘉而後平
今廣州上路領縣七番禺秦縣南海増城漢縣新㑹清逺陏
縣東莞唐縣香山宋縣廣大府也山水人物古蹟之灼然可
紀者夥矣粗載其大略于萹
畨禺山在畨禺東近城两山相属髙丈餘山海經黄帝生禺
號禺號生禺京䖏南海一曰二禺山或云黄帝二庶子善音
律南採崑崙竹制黄鍾宫遂隠此山
五仙觀山在子城内椘髙固時有五仙人人持榖穂一莖六
出乗羊衣羊具五方色遺穂州人羊化石仙人騰空去
南海廣利王廟在畨禺南廟有唐韓文公碑玉簡玉硯象鞭
精緻鄭絪出鎮時林靄守髙州獻銅鼓面濶五尺臍隱起海
魚蝦蟆周匝今藏廟中宋真宗賜南海玉帶蕃國刻金書表
龍牙火浣布並存
浮丘山在南海西本羅山朱眀之門户浮在水中篙痕宛然今
去海四里有葛洪珊瑚井洪煉丹海神獻珊瑚
中宿峡一曰峡山在清逺東山對峙江中秦趙胡曾鈞得金
鯉可重百斤貢之秦王有釣鯉臺東有尉佗萬人城南有標
幡嶺唐大暦間哥舒晃叛廣州討晃夢神人謂曰見幡即囬
及晃平囬師山頂有掛幡
白雲山在畨禺東山髙無泉有龍化為九童子泉遽涌時有
五色小蛇蜿蜒下為大小水簾洞秦安期生隱䖏始皇嘗遣人
訪安期生或云子城東有安期生蒲磵溪磵中産菖蒲一寸
九莭食之仙
任囂墓山在西城内囂秦二世時南海尉病召龍川令趙佗
使行尉事嚻死秦亂佗竟自王
越王䑓在大城北尉佗築西有越王朝漢䑓嵗時望漢拜兩
䑓踞山巔屹然山有達磨泉達磨自天竺航海至指其地曰
地有黄金萬餘兩貪者力鑿得泉達磨曰是可銖兩計哉令
海水鹵鹹泉最冽
越王趙佗墓山在南海南自鷄籠岡北至天井連岡接嶺佗
葬輀車四出棺塴無定䖏吴黄武中交州從事吴瑜訪佗墓
莫能得獨得王嬰齊墓珠𥜗玉匣玉蠒金印三十六銅劒三
爛若龍文悉璃玉押金飾後瑜携劒經贛上飛上江水
南越王弟建徳故宅在西城内吴虞翻移交州時有園池唐
六祖慧䏻剃髮受戒寺有壇壇有菩提樹房相國融譯楞嚴
經有筆授軒大硯融自刻大唐神龍改元七月七日天竺僧
般刺蜜諦自廣譯經出此硯堅潤可愛藏殿内有屈眴布西
天衣繡内相大如兩指
越井崗在南海南一曰趙佗井一曰鮑姑井鮑姑葛稚川妻
甞行灸南海善灸贅疣唐崔煒遇姑得越井岡艾南漢劉龔
號玉龍泉禁民不得汲
石門在南海北山夹江對峙如門漢樓舡将軍揚僕討南越
先将精卒䧟㝷峡破石門東有貪泉晋昊隱之刺廣州酌泉
賦詩䖏隠之北歸家人攜沈香一斤覺投香江中
漢徴士董正墓山在畨禺東正州人清白不群晋隆和中太
守袁彦伯求其後旌之
馬鞍山在畨禺北秦時望氣者言南海有王氣彂卒千人鑿
山状如馬鞍漢伏波将軍馬援甞駐兵山岡毎風雨晦㝠聽
之若有軍聲殷然
盧循故城在畨禺南城南小洲状如方壼盖循故居䖏仐盧
亭夷人男女椎䯻俗採魚蠣藤竹又有龍户一曰蜑户舊傳
循字元龍此恐循遺種五月一日禁水蜑户不設網罟
石鼓山在東莞南山有石如鼓鼓鳴丗亂兵起盧循東㓂隱
隠有聲
金牛潭在増城南本増江水潭有金牛晋羅公釣得金繂牛
從繂出見人復没㫁其繂得一尺義熈中周霛甫勇掣得三
尺唐韓文公宿増江口有詩示姪湘
甘溪在南海東晋廣州刺史陸自西北百餘里築堤瀦水給
城南漢劉氏闢甘泉苑汎杯池南有陸公亭故基夹溪種刺
桐木綿花開殷艶如畫
愽大山在畨禺東山有盧循母檀氏墓東南有盧堠循浮海
與吳隠之戰立烽堠䖏山下溪有神鼎唐劉道錫刺廣州遣
人係鼎耳出鼎耳㫁鼎没執郷者耳盡痛
馮盎墓山在新㑹北盎丗爲南越首領祖父寳守髙涼聘譙
國夫人洗氏寳死洗懐集百越斬歐陽紇陳紿洗鼓吹麾幢
至盎三丗武徳中盎将南越衆附唐
赤石岡在畨禺西南山色赤如火然唐有扶南人請以黄金
萬鎰市山彂寳藏刺史韋明曰南州鎮山也弗許
景泰山在番禺東北山巍然聳㧞下爲越溪唐景泰禅師卓
錫䖏古有七仙人守山後彂得石履二古鏡一紹興間風雨
山裂又得唐天寳時銅鐘並藏寺中
黄雲山在新㑹北唐一行禪師来㳺此山黄雲自山出如金
輝映衣䄂遂卓菴山巔弟子至者餘五百人
寳荘嚴舎利塔在西城内梁大同間曇俗法師奉武帝命求
釋迦舎利創千佛塔唐髙宗時廣州都督李重建王勃記有
古井九繞塔内有古䁀藏劍一鏡一銛瑩下彂得佛牙舎利
似是梁代故物
金芝巖在清逺北唐天寳間望氣者言南海東南内有霛山
彂金草遣使得金芝二十四莖錚然作金鉄聲
黄巢磯在清逺南黄巢宼廣州殺李佋覆舟䖏
西樵岩在南海西南岩有石室石珠飛瀑如瀉下為玉女淘
沙灘漉梨泉龍泓九真洞嵗時恒禱龍龍泓占風雨雲氣南
漢時有烏利仙迹
鎮象塔在東莞西南漢禹餘宫使邵廷㻆造廷㻆劉氏愛将
甞告劉鋹曰漢承唐亂幸天下有故干戈弗及漢寖驕今諸
國悉珎寳奉中國漢不可後否則宜歛兵自守已而宋師至
廷㻆将舟師出洸口鋹疑廷㻆必叛殺廷㻆禹餘宫漢離宫
九曜石在西城内城有湖長百餘丈水凝緑列石嵌竒突兀
類太湖霛壁者九南漢劉氏集方士煉丹䖏
蘇文忠公古舎利塔在東莞西資福寺羅漢閣状若覆盂文
理類巴焦五色備具盖古佛䐉骨也比丘祖堂夜夢赤蛇吐
珠白壁上旦果得舎利建塔公自作銘以實之
東坡泉在西城内天慶觀蘇文忠公𥘉鑿得一石状如龜泉
涌出號亀泉清冽亜達磨泉淳祐間經略使方大琮浚泉護
以㝎林廢寺鐵井欄大琮有鐵井欄銘
仙女灣在香山南海中宋益王昰南遷泊仙女湾丞相陳宜
中欲奉昰犇占城颶作昰殂塟香山宜中遁殿帥蘇劉義追
宜中不及夜有火燒仙女湾舟艣㡬盡
崖山在新㑹南山有兩崖對峙海潮出入宋紹興間甞置成
衛王昺南遷結營崖山海中海水鹹級道㫁天狗堕海聲隆
隆如雷丞相陸秀夫朝服抱衞王沈海文武嬪御從死者萬
數
大奚山在東莞南大海中一曰碙州山有三十六嶼山民業
魚塩不農宋紹興間招其少壮置水軍嘯聚遂墟其地今有
數百家徙来種藷芋射麋鹿時載所有至城易醯米去
爲說者曰東陽李生自海上囬爲言南越事山川風土悉有
可考者夫南越本一州地自秦漢以来始通尉佗之自王劉
龑之􁑖制亦甞自同中州崛強數代至扵天下盡一而後䏻
有定豈不以其山海之險逺故哉當今廣爲大府自江嶺而
上經大庾關隘之髙峻自閩徼而入過潮陽嵐路之稀逺自
䍧牱而下則又将歴灕江湟水瀧石之嵓崿黄茅青草炎瘴
襲人毒蛇猛􁈇山谷盤踞是故丗之仕者恒未嘗碩至至則
常數期日而或不足以償其苟且塞責之心然而晴天勝景
山霾開而海氣伏珎禽嚶鳴異草叢生花有素馨朱槿果有
荔支龍眼㯽榔蒟醤之属芬香艶冶鮮甜爽脆魚鷄蜆菜堆
積扵市酒支數年苟䏻順其風氣時其調適宜若無間扵中
州至扵控制山䝤壓服海外大蛮夷嵗時蕃舶金珠犀象香
藥雜産之富充溢耳目抽賦帑藏盖不下鉅萬計又必頼夫
涕泣還金之吏而後有以愧夫䡖生好貨之俗厥任至重故
常劇扵他郡而必欲其稱聀是又豈得以其險逺之故毒瘴
乗之而或略扵民事者㢤然則世之仕者勿以其險逺可忘
必圖其政山海之氓勿以其險逺自恃必奉其法度此則天
予堂陛之間即為廣府誠不可以不慎也雖然自秦漢通路
以還南越幅貟數千里莫不自歸扵經理撫綏之中至唐而
後列為五府廣府寔大山深峒惡民頑俗獷草揺風動常必
徳懷而威懾之然後自巳間者一時山峒顓顓無所覺知之
氓弄兵潢池假息湯釡至使父兄子弟脩城栅繕壕塹晝夜
鉦皷凛焉若鉅敵之壓境訛言相驚繼之朝廷以是而厲法
令儆盜賊修馬政禁兵器是雖一指疥瘍之微而徧身猶或
為之不寕者盖乆而後克有定此豈可以輕視南越一區之
地而不深戒其山海之險遠者哉嗚呼今之所紀者山川故
在人物則悉巳往而不可復追矣遂囙及其風土政事之槩
者著于末簡苟有觀者曾可謂為晋宋少文之卧㳺云尓哉
予故得以具論之

淵穎呉先生集卷之九

淵穎吳先生集卷之十　門人金華宋濂編
　　讀唐太宗帝範
初唐太宗帝範一卷十有二萹太宗甞手撰以教太子五代
䘮亂書有錄而遂闕暨今上征雲南𤏡夷始出以獻而舊十
有二萹復完予聞古今欲治之主不丗出甞必立為治天下
之法使其後嗣子孫有以丗守之而不敢失墜不幸而一旦
昬庸懦弱之君或繼其後亦得有所扶持馮藉不至於甚亂
而僅存此雖三代聖人制基垂統立經陳紀而務欲㝎為法
度典章者然亦不過數傳則巳自弃其先祖之訓䠞國敗家
接踵而有夏之太康商之帝甲武乙周之幽厲宜若無異扵
漢唐之季丗然猶幸賴其法度典章之炳然播扵宗廟布在
有司賢聖之君復有赫然而振起者有此具也自是以来漢
承秦亂而髙祖立漢家之法唐受陏亂而太宗設唐室之制
嗚呼漢法逺矣蓋惟唐制傳之未乆而天下多事夷狄侵凌
藩鎮䟦扈盜賊相挺而起莫之能救此其故何哉當陏氏大
壊太宗始銳然盡舉天下扵盜手即議立國法粉飾朝章誠
欲創其基業於前而特垂其綂緒於後使後嗣子孫得以繼
續而行且将有恃於此而不害扵無所守者是故職官之任
㝎以常貟師徒之備設以府衛用以授田則口分丗業之法
均度以歛財役民則田租身庸户調之制不紊自古者聖賢
之道不作而一切覇強苟簡之術用太宗乃能慨然庶㡬乎
先王仁義之意而務成貞觀二十餘年治平之功自漢以来
可謂古今欲治不丗出之主矣然而太宗毎知太子之仁孝
慈懦恐不足以任國而僅述古昔聖賢之遺訓帝王之常法
強而敎之謂爲帝範及至太子即位曾不㡬時内則惑於嬖
后外則斥逐賢相則夫天下國家紛紜変故之迭至曽不可
以思患而預防者卒至扵易妵(改號殺僇宗姓/而後巳然/猶)幸其有所扶持
馮藉且不至於盡亂而僅存者頼有法也惜乎當時太宗立
法之際身教則從言教則訟每求其所以致然者自其法度
典章之中或不能自免其瑕釁間隙之可議書有之曰丕顯
哉文王謨丕承哉武王烈佑啓我後人咸以正罔缺太宗之
為治無乃文謨武烈一夲於正又能無缺者豈或猶有可憾
者耶何則太宗親㝎㝢内盖因陏氏髙麗喪師之後而得之
自其即位北㓕突厥薛延陀西制髙昌徙其種人編置㳂邉
州郡而蕩然無有蕃漢内外之防及其晚年又且東征髙麗
瀕死而弗巳是雖髙宗之慈懦猶襲其故深異乎漢孝元之
議罷珠崖者降及數丗而眀皇繼之君臣宴安邉隙數動至
竭天下之兵委之西北付以藩臣中國空虗大盜承之而遽
起由是天下多故藩鎮槃錯奚契丹深入河北吐蕃囬鶻連
䧟秦隴震驚都邑師徒撓敗土境日䠞而唐室之號令所及
曽不出淮浙巴廣數十郡地而遂巳聀官之任師徒之備授
田之法歛財役民之制大抵悉改於其舊此豈非當丗邉境
用兵之或過遂致蔓延於中國而不少熄㦲然以唐之子孫
昬庸懦弱或危或微不絶若綫是雖太宗之法守之有未盡
替得以扶持馮藉不至於甚亂而僅存誠求其所以致是亦
由太宗平日貪勝好名之過瑕釁間隙實有以先開其源而
漸熾其禍是則太宗前者包括四海指麾群夷適足以為當
今屈己和親敗軍郤境之効不可救巳夫然故唐之一代天
下之致治莫如太宗天下之致亂亦或自於太宗而後丗議
者不之覺也嗚呼予觀太宗之志嘗欲法三代欲行周禮遂
絀封徳彛之說而専用魏徴之仁義貞觀之治夫豈近丗所
可遽及使其當時立法之際而其身之所行者一本於正無
復可議則雖三代聖人創基垂統立經陳紀之道何異於是
然而太宗終以不能企及者是亦貪勝好名之一過也詎不
信夫
　　詰玉霛辞
予少甞有四方志旣長而益病且惜其志之或不我遂也於
是假爾泰龜用以卜其出䖏行藏之决者而玉霛無所徵雖
然古之龜書則久而不傳於丗矣作詰玉霛辞
予昔日之有事兮曽端䇿乎元龜䖍掲我以吉繇兮曰逺行
之不疑(志/囙)循而弗立兮年偃蹇以失時祗自奮而復蹶兮豈
玉霛之獨吾欺惟玉霛之神聖兮諒天道之秉為練時日之
臧否兮佩國家之安危何嘉林之飬夀兮撫芳苓以敖嬉遽
清江之授莭兮竟豫且之見覊将霛繹其果獵兮爰眡髙乎
卜師矧梁米及夫稊黄兮幸鑚焌而無遺真古今之至寳兮
章之不鼓汝譽兮抑智慮之不(渇/汝)精信乎不内而務外兮故
卒與俗而咸謚為氓自玉霛之有言兮庸一泯於至默雖吹
菙而我瀆兮恐告猶而弗食孰方功而義弓兮孰體色而墨
坼楚霛投詬而終不汝卑兮關朗豫占而任徳兹一息之尚
存兮幸五官之識職諒用舍之無与於己兮庶藏脩之是力
柰自治之不勇兮敢罔稼而欲穡毋謂龜筞之不能以知事
兮極神霛之不可測
　　竄宜楙辞
予自一二年来病旣久而日以嗜睡睡又多夢或謂予古有
善睡者其神名曰宜楙盍竄之乎予毎恠夫病之亟矣惟睡
為䏻少息夫病也然而晝之所思夜夢見之紛拏膠擾不遑
少止是則甚非學道者之所宜有也作竄宜楙辞
伊我生之多病兮廼獨䖏而向隅爰有托扵假寐兮僅身心
之舒愉幸丗紛之刋落兮寄吾夢之宴如䓁百年為一指兮
謂八極其蘧庐昔宰予之在聖門兮曽譏斥其不可雕杇何
儆戒之遽忌兮恐宴安之或踰豈宜楙之毎為我祟兮竟淫
(荒/昬)其迯誅予誠與汝而並丗兮敢自䧟扵非夫惟枯瘠之若
兹兮卒戦兢而自勵凛形骸之欽肅兮召魂魄之迷潰竦志
矛而汝擊兮充氣楯以為衞抗槁梧之不復瞑兮麾狂藥而
弗嚌㧞妄華之根撥兮敜邪壘之譏誡尸蟲穢雜而不黨兮
(病/竪)纒綿而何瘵歘天地之一清兮赫聖賢之吾對湛霛扄之
寂然兮藴妙賾之無外精思慮其若一兮致事為之弗閡信
兹魔之釁逐以不返兮吾益見其通明而罔害嗟早歳之我
痼兮柰平居之鮮懽固精神之耗蝕兮漸榮衞之疲殘迄旦
為之見梏兮徒夜寝之䏻胖曷卑我以窅嗼兮思濟身之艱
難當日用之不遑少息兮紛俗変之相干頋嗒然而欲一隠
其几兮懼純素之弗完文儒或弛其名譽兮劍士􁃯喪其怒
瞋尚喧豗拏攫之盡去兮寕呻吟啽囈而増昬信默默而時
化兮直緜緜而道存吾何負而我逺兮雖自訟其奚殫彼隂
陽之交㑹兮特感変之所起宜正噩之有占兮實祲輝之相
倚緬古莽之睡矇兮復阜落之跳䚦豈幻化之往来兮孰夢
覺之非是歘吹爇乎死灰兮恍撓淆於止(水/雖)形接而謂夫皮
膚兮竟神通扵骨髄何今魚而昔烏兮且我蝶而彼蟻方雲
霧之倐爲飛㓕兮又雷霆之鳴燬貧何患而或盈倉庾兮賤
何辱而遽躋朱𬗋信苦楽之相乗兮罔動静之可弭謂静㝎
之可以自勝兮卒勦勞而弗巳誠道真之不至兮故徒与丗
妄而同軌目我病而益病兮匪宜楙其誰尤肆操存而不舎
兮收視聽而与謀儼聦眀之不我壅蔽兮愈泮奐而優游要
虗懵之盡黜兮俾菑孽之日瘳惟真人之無夢兮在一默而
何求縦我夢之或可少徴兮吾又何(得/乎)黄帝与孔丘盻晴牎
而咲傲兮彂蠹簡以歌謳願宜楙之一竄以不復兮用稽首
于玄都
　　葛天氏牛尾八闋楽歌辞
古者葛天氏之丗丗道治矣而人民康乂楽是用作始教人
操牛尾投足而歌之是亦天地之間自然之至音也然而楽
辞不傳後有愽古閎覧者惜古樂之日閟不顯託而𥙷其辞
凡八章
載民一
於赫顥穹降厥生民生民如何群物與淪俗無上下親孰父
子爾騃爾狉孰綱孰紀泊乎無名澹乎無聲天地無作聖人
化成我民自化帝不汝淂是曰載民我民之則
玄鳥二
玄鳥來矣我民其興氣以陽彂質以隂凝玄鳥㱕矣我民曰
息静安其􁱓動職是聀爾居爾巢禽獸蟲蛇爾食爾火蚌蛤
果蓏我利我養相時制宜匪政匪敎尚安所施
遂草木三
邈矣上古元氣肇萌彼浮斯茇庶草彚生孰闢我區孰豐尓
茁樏山砅川􁋭皮採實火無爁炎水無浩洋狡蟲斯伏鷙鳥
弗翔允哉楽兹草木蕃廡嗟吾何思維聖之琽
舊五榖四
孟春正月我出于田矧我勞勩愳我瘠捐揉木耒之剡鐡耜
之天雨澮之時風耔之維糜維芭維稲維粱弗尓穢莠亦弗
菑蝗五榖告熟民人率育育焉熟焉自古有年
敬天常五
太元伊始風氣日開天有常道生養死埋犬雞巷中麻麥畒
首貨財旣来什器孔有卧則呿呿食則吁吁飢則求食飽則
棄餘於乎不顯孰不念聴日監在兹柰何不敬
建帝功六
昔在秦皇君臣道生君有五期輔有三名上昭天光鳥獸文
章下恊地符龜馬圖書一人在位萬邦順軌無幽弗爥無險
弗砥黎獻共臣蚑蠕畢從匪帝之功伊誰之功
依地徳七
我望兩海中有崐崘天霛𬒳跡乾曜合元孰来蜚龍孰度七
囿人禽並擾庶品蕃毓乾以易知坤以簡能甲暦既正機矩迭
乗帝予何言天地之徳我民之依俾民弗忒
緫萬物之極
自有聖人我革鴻荒何毛何血曷弁弗裳維聖人富維聖人
夀聖人之厚萬物之阜熈熈乎和皥皡乎大道有自然徳無
疆界爰命樂師投足握氂欽兹念哉天下攸歸
右葛天氏八闋樂歌辞凡八章盖予甞讀吕氏春秋頗載葛
天氏之樂名而不聞其樂辞予故夲其樂名特𥙷其缺樂則
古矣樂辞今也古今之樂殆不可以遽同者也然今之天下
猶古之天下是雖邈乎逺在數千百載之下何獨不如葛天
氏之丗乎古之說者毎称上古之丗代暦紀者尚矣自皇䧺
以来伯牛受禪迄于葛天氏十有餘傳歴年之久近都邑之
建徙要皆不能以必得其實者况其樂哉然以古之王者道
合乎上徳依乎下恬澹而神明内顯恭默而政敎四達煦焉
而春彂凛焉而秋肅隂陽之氣畜積而舒布民物之俗優㳺
而康樂由是天地自然之音出之於口而成歌天地自然之
莭動之於手足而成舞舞必三人歌必八闋操之必以牛尾
播之必及於帝功民事吾知其莭八音行八風屈伸綴兆俯
仰叅錯而具有其容矣吾又知其沐浴膏澤歌詠勤苦聲文
音律安徐和緩而務合乎法矣皇䧺之琴女媧之笙朱㐮之
瑟伊耆之籥前後相耀彼此相襲是盖近而英咸韶濩逺而
巾拂鞞鐸之所自出者也近古以降大樂官失聀古樂日廢
然而五音七音六律六十律四清聲八十四正調之法度猶
有頼乎西域龜兹之所傳唐末五代之亂又從而殘缺不備
訛謬失莭至使蜀一黥卒而欲立一代之樂府鎔金鏤石崇
牙列簴足以極衆工之選雖若名儒鉅子學不聞古樂無其
師竟無有一舉口議其可否而請以更張者於是古之所以
吟咏其􁱓情動盪其血脉消融其查滓者無復可見而淫藝
邪僻驕慢輕剽之風日競月増靦不之恤子女􁍉擾舉聲號
噐杯盤狼籍頓足跳踊則巳雜出扵郷邦聚㑹賔客讌飯之
間矣鳴呼古今之樂其信不可以遽同者耶此予重有取乎
葛天氏之樂名而特𥙷其樂辞者也後有聞者得而歌之且
将惕然有感扵古樂之不作矣又何愧乎樂辞之今也哉然
以黄帝以下六代之樂与夫成周之九夏唐元結皮日休乃
得而盡𥙷其缺鼚乎鼔之軒乎舞之或者當百王之末造而
猶可以得返太古之遺聲乎嗚呼逺矣予是以特録其辞而
又論之尚庶㡬乎大樂官之採擇
　　嚴陵馬君仲珎父誄辞
維元統二年月日嚴陵馬君仲珎父卒家凡歴六朞始克葬
于新亭里先人墓側我二三子追慜其遺行之不昭於時乃
作兹誄用相其哀詳曰
於歎馬君厥妵維嬴是曰造父別封趙城趙之既王奢也善
兵爰邑焉服開國秩卿丗降炎劉北州籍名援介戚里融振
儒聲逖焉鉅唐重績治經孰揚天朝燧握莭旌信兹苗㣧何
代弗榮播尓宗譜百丗一程故汴之遷視杭作京靖念尓祖
筞科騰英􁧑歴州縣執持憲刑鴻蹌鳯翥五㓗氷清徑躋法
從領䄂明廷端紳搢挺實棟國傾維言維行流風盛行曰孫
曰子夥有簮纓丗祿日逺家氊相承如何君子異我編氓維
君自㓜鍾厥豐偉長而好學耽翫書史昭兹六經卓有根柢
老􁏵後先捜擿章指孰王非綱孰聖弗髄彂揮義殊談論蠭
起恣觀百家􁂮獵衆技􁏵墨交橶徳刑迭燬鴻荒迄今王覇
臧否薄海内外華戎遐迩孰詩孰賦鏗合宮徴或玄或竺彪
别邪詖我常謂多君謂道咫泓涵浸潤岋　峢崺君不自能
蔚為秀士立辞摛藻聞者風靡自君旣壮聿有時譽矧學之
谹弗㩀要路緬尓祖徳敢懵我故熾尓學業肻堕我素名埸
大開百郡充賦匪閩伊楚矜􁑔犇騖彼晳此黧揮霍吞吐聚
焉風雨散若雲霧孰玉弗雕孰金弗鑄匠般何人文梓弗遇
唶哉數竒得此遲暮誰非退鷁誓不脫兎我擔我簦爰告我
渡我吏其􁏵律我章句彼賢非賢孰妬弗嫮菰城甫里雪浪
煙樹人皆􁏵顯我獨􁏵誤君何不㳤復奪君遽豈無文學尚
寐無寤千載一朝卑彼丘墓伊昔大化乃形尓身既具四體
孰儲尓神何言何默既咲旣顰何冠何履𬒳服褼褼孰贏尓
學使尓有聞孰嗇尓仕忍不少延維其生之夭閼弗完豈如
無生窅漢自然我問元宰孰司其權紛綸変易渺是天淵愚
蒙者夀智勇則顛卑汚者寵藻麗弗宣顏駟蹇剥至老乃遷
劉晝擯斥厥有詆言言念君子過彼二賢嗟嗟奄迫命不可
攀盖予覊丱曽奉顏色爰受君詩僅識繩墨君不鄙夷忘我
年徳我心尓諧略我儀飾我来自東我病殊極君苦我留撫
兹祍席陳薦酒肴翻倒琴筞一年一集歌咏忘食云何遽離
久不我即我邸于西遇君逼側大江作潮我溝我洫鸒鳩搶
地我覆我翼曽是兹秋嘉莭是逼柰以賞心強欲登陟滿天
隂雨𬒳簑著屐故交何有獨不遑息剨然長嘯嵓谷罔覿慘
悽中人展轉病極君生窮窶君死豪特新亭之里痛此窀穸
我今誄兹玄石弗泐嗚呼珎父是用哀惻
　　春秋胡傳𥙷說序
春秋之學自近丗夲河南(程氏/程氏)曾有春秋傳序而傳未完武
夷胡公安國盖又特出扵程門之後而私㳤艾之故今胡傳
多与程說相為出入吾固知胡氏之傳春秋夲程氏學也然
而隠桓之際訓釋頗詳襄昭以降遺漏甚衆又况光堯南渡
而胡氏以經筵進講至於王業偏安父讎未報則猶或未免
乎矯枉而過正也宗人正傳間者甞讀胡傳乃因傳說之未
備從而𥙷之此仍有益扵學者曩余甞論春秋之大凡欲以
彂明胡傳之一二而正傳先之故敢私序其說扵正傳所論
次之後曰夫春秋者魯史爾自魯史而為春秋則春秋乃史
外傳心之要典而特為聖人命徳討罪之書矣然自唐虞以
来典禮教化有人心感彂之妙爵賞刑罰有政事勸懲之嚴
伯夷之降典播刑臯陶之明刑弼教何莫而非此道也惜乎
春秋之丗文武周公之舊典禮經曽不復赫然振起扵天下
而天下公侯五䓁之國亦(莫/能)考禮正刑一徳以尊事天子惟
吾聖人盖有聦明睿知之徳而無其位扵是獨持其命徳討
罪之筆而欲以定天下之邪正也吾賞焉而賞非私與邪也
吾罰焉而罰非私怒此其陽舒隂慘舉直錯枉之間先後有
倫衆體有要是謂經制持循凖的不容少紊人情之䡖重不
同丗故之治亂亦異是謂權義洊移前却必得其宜要之堯
舜文武之治未墜於地而吾聖人所以務盡其祖述憲章之
道者至矣實聖人時中之大法也夫然故春秋聖人之法書
丗之學者猶議法之吏惟其知聖人之道揆而宅心忠恕然
後可以通聖人之法守而立說坦夷雖然學者徒以其一曲
支離淺中狭量之資求之未易以及此也或曰春秋新王聖
人囙之粉飾太平而多褒至治之丗曽無奸暴之俗而惟以
徳化者也或曰春秋衰丗聖人且以為舉國不可勝誅而多
貶始亂之俗雖以微小之罪而必舉其法者也是故舒之而
遂縦者陵遲廢弛無法而益亂操之而愈亟者煩苛刻戾淂
不至於秦人恃法而寖濫乎嗚呼二或之論誠非所以識吾
聖人時中體道之大權者矣又将何以窮經而致用哉自王
安石以丞相說經春秋乃廢詆不用丗之學者往往多自為
說至於意有穿鑿巧為傅㑹分裂聖人大體乖異先儒成說
漫有精義至當之論一說之外不知其復有一說也盖惟程
氏為能通乎制事之權衡揆道之模範又無完書丗之盛行
胡傳而巳胡傳夲乎程氏之學程氏之學又信乎聖人時中
之大法也然而猶有所未備者焉今也正傳乃從而𥙷之誠
是也正傳其真議法之吏哉雖然前王之律昭然甚明後王
之令紛然雜出宏綱大指既無其統微辞碎義盖浩乎多若
叅商矛循之不相合者吾益懼焉卒以待吾正傳而後定也
昔季氏使陽膚為士師問於曽子曽子曰上失其道民散久
矣如得其情則哀矜而勿喜善哉言乎學者又當自是而求
之此其必有合於春秋者矣
　　呉氏戰國筞正誤序
戰國筞十有一卷凡言周秦六國宋衞中山之事古有髙誘
註㝡為䟽畧近丗縉雲鮑彪乃復分拆章數竄易字文悉令
可讀而不致有噤口敝舌之虞雖然古意䆮巳失矣要之古
今之字義曽不一同南北之方言或随以異而彪欲以後丗
窮郷曲學而盡通之吾知其必至於穿鑿粉飾而強其所不
可通則反不若誘之䟽略也宗人正傳嗜古書甞以國筞之
多誤暇日則取太史公史記及戦國諸子所自著書前後比
較既又考夫近丗劉攽錢藻姚宏䓁本叅伍錯求然後有以
見其語言之殊異傳寫之缺訛而是正之盖頗貴乎誘之近
古而深惜乎彪之妄作也於是丗之讀國筞者文從字順不
失其真戦國君臣從横㳺說之事併可得而極論矣盖夫古
者先王之丗道徳同敎化行而風俗一士之有賢材學業者
脩之扵身著扵其國或以徳舉或以言􁧑要皆可以考名覈
實而趍事赴功無或敢為熒惑変亂而懵乎是非黒白之混
淆也然而聖人當夫天下極治之丗毎有慮焉盖曰朕堲䜛
說殄行震驚朕師豈不以丗之䜛人傷絶善人之事震駭衆
人之聴邪僻自此焉而進用矯偽自此焉而假託出入起居
彂號施令将無所往而不盭扵道苟謂丗為極治而慮不及
此吾恐其漸為始亂之基矣是故聖人深以䜛邪之說有未
易化而且有以教之必使其遷善改過而後承之庸之否則
威之夫然後士之有徳有言者各稱其任而天下之欲趍事
赴功者亦皆實有所稽而無慊矣自戦國以来先王之治日
以逺甚聖人之教若罔聞知士之紛騰馳驟扵天下者曽無
常有之善心而惟磨厲其舌肆為䜛說莫之能恤析言則離
扵理破律則壊於法亂名則喪其實改作則反其常此固先聖
王之所必誅而不以聴者而戰國之世乃安然而行之孱君
弱将纎児佞妾刼之以敗降殺戮之苦誘之以聲色狗馬之
好情知非是巧為文飾勢欲離合強相傾䧟卒使上丗元徳
顯功之胄日就淪亡而後已嗚呼䜛邪之說有可畏哉盖昔
孔子曽用於魯未㡬而即有少正卯之誅徒謂其言行之僞
而不由於誠學順之非而不由於是雖吾孟子亦甚惡夫䖏
士之横議異端之並起詖淫邪遁不可勝窮惜乎孔孟之道
久矣不明扵丗戰國之士不復知有義理之當然而惟以利
害相勝故今㫁斷然悉以為古之䜛說可堲者也然今誘也
注之彪也釋之吾正傳乃從而是正其誤又豈不以國筞之
言為不可廢欤雖然正傳學孔孟之學者也自先王道徳敎
化之治夲諸人心播於簡冊充衍洋溢逺而未斬是故春秋
之丗鄭之賢大夫且能善扵辞令應對諸侯鮮有敗事聖門
言語之學達如子貢亦或一出扵魯而彼齊晋呉越䓁國為
之有変至扵排難觧紛成疆取覇而後定焉前乎此矣於是
而後公孫衍張儀陳軫樓緩蘇秦秦第代厲之流揣摩捭闔
權謀術數浩乎若江海之浸恍乎若鬼神之不可端倪雖其
䜛邪之說罔知義理而傎倒錯繆之一時口頬之移人固有
非後丗膚見謏聞者之所可遽及嗚呼先聖王道徳敎化之
澤一旦而遂至於此言之可為扵邑矣然自其文辞言語而
觀之惟椘漢戰争之丗尚為近焉已不能盡及它則曹魏鼎
足而割㩀李唐叅布而分藩交兵之際奉使往来權術相傾
議臣蠭起曽無異扵戰國椘漢紛紜之時者竟未甞有一言
語之􁑔動一文辞之譎勝雖以當世史臣極力摹儗而為之
亦且羞濕畏懦衰耗促數無復有昔時辨士說客之遺風矣
是故世之讀國筞者卓然自為先秦之古書不可廢也必也
本之以心術之公約之以義理之正謹之以辞令之彂戰國
其文而非欲戦國其學也此則正傳之志也又在乎丗之學
者善讀焉而巳矣
　　石陵先生倪氏雜著序
自東都文獻之餘天下士大夫之學日趍扵南或推皇帝王
覇之略或談道徳􁱓命之理彬彬然一時人材學術之盛不
可勝紀盖東菜吕公夲其伊洛義理之學且精於史永康陳
公同父方與之上下頡頏其議論而獨貴於事功夫以國家
兵戈離析之久王業偏安人心不固紀綱廢壊風俗蕩焉而失
防意将自有酌古凖今知時識務之士雄豪智勇闓爽穎茂
而出扵其間或者猶慮其古方新病之不能以救亟也當此
之時同父甞陳征討大計石陵倪先生朴實先後同父草書
萬言欲以兵戰自效不下同父然同父因其才力氣岸之豪
中䧟扵罪釁至老纔得髙第終以不得馳騁扵中原而遂至
淪沒先生方自以其學勝亦且不能扵郷里至以罪癈徒筠
陽故雖有志焉而終以寒窶而老死盖予毎觀先生之書則
為之沈吟痛惜而不能自巳先生甞夲其兵戦之所自出備
知天下山川險要户口虚實著為輿地㑹元四十卷又推古
今華夷内外境土徼塞之逺近繪以為圖張之屋壁而預定
其計筞逆料其戰守者不一而足是将碩出為當丗有用之
學而不欲僅為􁏵者陳腐無實之空言當時之士惟同父為
䏻知之先生亦惟寄示同父而不遑以他及者也然使先生
之志且與同父獲用扵丗天下之兵蜂集蟻聚勝負雖未可
知必也人心國論之既㝎于一力守東南以為保障専意西
北以謀進討江淮襄漢日以寕謐秦鳯陜虢之間遺民襁負
義士壷簞尚不為無𥙷於萬一者是則後丗所以深有取乎
樂毅之常生而重恨曹蜍之淹淹待盡也夫自南北兮裂士
之學者方守扵一隅而禹跡之所𬒳者率不䏻以徧歴黄河
之源出於崐崘黑水之流播扵南海而近丗地理之家茫無
據依逺相億度盖今海内混一重譯萬里黄河自星宿海彂
源歷九渡河而後北㑹於臨洮積石之西黑水復流其西界
而徑趋扵滇越之外境若可以燭照而數計者譬如談天文
者毎以洛陽居天地之中然而南至比景北踰鉄勒斗極出
沒髙下之度殊不可以常度凖又豈得徒溺乎羲和渾天之
器而獨不少究乎周髀勾股之法哉是故先王輿地㑹元之
書兹既不能以復見至扵華夷内外境土徼塞之圖則猶未
免乎叅差矛盾而未盡善者此殆古今祖述編類之一疵也
雖然先生之學誠可謂博而有用者矣甞吕公云亡先生貽
書同父謂宜力學以紹吕公後而同父咈然不恱是其一時
人材學術之盛卒不肯俯首以随人下而欲自表表扵丗自
今觀之前軰老成凋䘮俱盡新學小生鹵莽不學是以一切
堕於黄茅白葦而欲以爲同竊其殘膏剰馥而不敢有異至
其立言箝口結舌而無所彂明臨事則亦玩時愒日偷懦憚
事而不足以赴其鼔舞作興之機者此皆見棄於先生者也
藉令先生之學夲之以伊洛之義理而又無貴乎永康之事
功則其所就且将不止扵此雖然今之學者尚可及耶吾固
未易以王道覇術之並行而遽少之也初武夷謝翶臯羽甞
因先生之書選為一編今始得其全帙號曰雜著者觀之又
甞過其所居則山洞湮塞棟宇傾蕩蕘児牧竪悲歌蹴踘猶
䏻示其故墟而亦不能詳也况其所著之書耶嗚呼士無當
丗之功業而徒務扵有言不至于此不極也是又古今文士
著録藝文者之一歎也悲夫
淵頴呉先生集卷之十
淵頴呉先生集卷之十一　門人金華宋濂編
　　石塘先生胡氏文抄後序
郷予甞見永康先生胡公錢唐寓舍毎嘆古今道術之異及
今覧其所論著則尤得其父兄淵源師友講習是非取舎之
或不同者盖自近世周邵二程始推聖賢理數之學以淑諸
人然而學者秘之則謂其學之所出者逺有端緒不言師承
而今說者乃稱濂溪之所授受寔本於夀崕佛者之徒先生
至為論辨以著明之曽不容喙是殆當丗士君子之所深感
者也夫以周程理學之盛而邵之數學且不䏻能以並傳於
是朱子乃以東都文獻之餘一傳於閩之延平而又兼講於
椘之嶽麓誠可謂集濂洛諸儒之大成矣當是時也二陸復
自奮於撫之金溪欲踵孟子曽不以循序漸進為階梯而特
以一超頓悟為究竟今則至謂朱為支離陸為簡易必使其
直見人心之妙而義理自明然後為學自謂為陸實即禅也
故曰丗之學者知禪不知學知學不知禪是豈深溺乎異端
外學之故而遂誣其祖乃舉堯舜以来七聖相授洙泗以降
四子所傳道而悉謂之禪耶惜乎予年甚少僅得一再見焉
而不得親扣其詳也雖然春秋戰國之丗聖人不作䖏士横
議天下之雜治方術者不為不多是故老與易並稱儒与墨
並譽丗之學者或欲援􁏵而入扵彼推彼而附扵􁏵卒無益
也然亦用是而日雜矣流及後丗秦謂方士􁏵漢謂治黄老
者􁏵晋王弼遂用老氏之說以注易唐韓愈至謂孔墨之道
同道不同則不足以為孔墨然而佛者徒以西方之傑戎暴入
中國言語之不達𬒳服之不合趍向之不正而今乃欲一混
而大同之不㡬於蕩然而無辨矣哉必也天下人心之義理
無古今無彼我無華夷無内外雖欲一混而大同之亦可也
此其道術之所在苟或不契於古之聖賢則其所以召夫後
丗之嘵辨讙咋者不䏻遽巳先生曽不此憚而直以此道為
已任又著明之予殆不可得而妄測者也夫自江左始平上
即遣使重選南士之賢者士之一時幸脫兵燹擾攘城郭墟
莽之後當天下大㝎懐才抱藝不肯一出而少試焉是亦終
於㓗身亂倫而已矣先生盖自宋季為渝酒人因得陪四川
大幕府末議號稱南中八士及宋内附或以先生妵名薦遂
召見意謂先生且大用復出而教授廣陵凡歷數任僅尓没
没於州縣之下僚不至甚顯然觀其所至教士也必曰嚴恭
寅畏其敎民也必曰孝弟忠信此其道術之正仕䖏之合文
章之懿政事之著誠有大勝扵今人而且不後扵古人是豈
苟然之故而遂已者㢤當予𥘉見先生時先生甞語予面膚
黑而多䵟唇齶掀而不閉䵟則無澤不閉将失氣無澤而又
失氣匪夀徴也爾曷不閉汝氣而後瞑且爾獨不見尓家甕
之盛酒者乎夜甕或不覆則酒旦失味而不中飲汝之失氣
亦猶是也予固疑先生或得乎攝生養氣之道者及予自燕
南還予又與鄱陽董仲可㑹稽方九思福唐髙驥生建安虞
光祖及金谿傅斯正五六人者再見先生先生則且指語予
曰丗之觀人者自夫出䖏進退用舍得喪之際有㝎論矣尓
等得無頗有怨尤者乎傅之曽祖父夲學於陸亦喜談陸者
自近年科舉行朱學盛矣而陸學殆絶丗之學者玩常襲故
㝷行擿墨益見其為學術之弊意者其幸彂金谿之故櫝而
少濯其心耶曽不數年而先生竟以衣冠沐浴端坐嗒然而
遽化予方無以終事則徒識其遺言撫其墜藁而且繼之以
涕泣不能自巳嗚呼臨長川而後嘆逝者尚可得耶尚可得
耶
　　范氏莛篿卜法序
莛篿卜法者夲椘越間小術也自椘屈原始稱有莛篿之卜
越相范蠡頗有其書然今特類後丗術者所託要之亦必古
有此法矣當卜時自其所向得草木枝𥘉不計多寡左右手
一縦一横揲之以三而數用其仂然後一時之吉凶從違休
咎福旤立可見者達賢君子或棄之而不道或時有可采是
豈所謂椘人鬼而越人禨者乎盖昔越相范蠡曽与大夫文
種事濮上計然計然世所號文子者也而蠡種實為楚人而
往仕越悉通天地隂陽之紀察日月星宿之㑹明鬼神幽顯
之理達龜筮鈐决之奥治國臨政謀敵用武莫不如其所碩
欲越以覇强何蠡種之能有以盡乎其術也予甞考之大抵
本出扵太一六壬玄女遁甲風鳥雲氣之道越王勾踐宦呉
呉将赦越蠡占則曰王聞喜時日加戊時加卯功曹為螣蛇
青龍在勝先是謂時尅其日用又助之事不利而有傷巳而
子胥諌不果赦及越王勾踐歸國越既沼呉而蠡去種占則
曰王勿追蠡蠡去時隂画六陽画三後入天一前翳神光是
謂玄武天空無有止者言則死視則狂巳而蠡去匆復追呉
越春秋具載其事而史記特推蠡種之術乃出扵計然然自
越王勾踐之還臨明堂悉練時日又類後丗五行堪輿叢辰
䓁家脫有不合則指為事犯玉門𥘉未審所謂玉門者果何
術也吴越春秋盖輯扵東漢趙曄或時漢季頗以天文䜟緯
九宫八卦占候之書為内學而曄自以其說勦入之欤不然
史記之言隂陽多忌諱而太詳者蠡種毋乃酷似之欤是故
丗之學為天目計神孤單閉杜奄迫關格制客主别勝負之
術者毎託扵蠡而行之莛篿之卜特其細也然則陽至而隂
隂至而陽陽莭剛強而力疾隂莭安徐而重固又且㳺觀乎
天地四時贏縮進退以爲常是豈但古之善用兵者爲然哉
雖一恒人之欲卜其動作云爲亦不過此而巳夫然故微而思
慮之所形著而言行之所廢至以天地之霛変鬼神之幽賾
而吉凶悔吝之来若有應焉誠有不容揜其偽者雖微端龜
正筞旋式布棊人心之皎然常足以先知而預㝎矣又况達
賢君子出入起居浩乎与天同運彂號施令窅乎与神俱化
然且不能不假是以示諸人也莛篿之細時有可采豈謂其
果足以盡乎天人之道者哉雖然越王勾踐之隂謀譎術苟
他無所徴纎毫瑣末類出於隂陽時日之占而後用事吾猶
恐其未必致霸必也五榖蓄金銀實府庫滿兵甲利然後用
是以㝎王心之疑動越民之所欲報讎而威敵者則庶㡬焉
是故今一恒人之所卜雖以民俗間小事亦必天地之氣應
与人事相叅乃可以見其成功不然則龜爲枯骨蓍爲朽幹
猶不必泥况莛篿之細者哉予具録之又足以通知古之多
異術矣
　　唐律刪要序
予甞讀唐律每患其繁賾難省故頗刪其要且務觀乎古今
立法之淺深用刑之䡖重又從而序論之曰夫古者先王之
治人也以徳而輔之以刑後丗之治人也徳則不足而惟刑
辟之是用春秋傳所謂三代之衰然後制刑者也自戰國之
丗魏李悝始造法經商君受之以相秦及漢悉踵秦故歴代
相因至唐則又承陏開皇之律是盖唐律夲陏漢律夲秦其
實一出扵戦國李悝盜賊囚捕之緒餘而巳不復二帝三王
忠厚哀怛刑期無刑之夲意矣然以秦之為秦焚滅先代之
典籍坑僇􁏵生猜鷙強暴嚴戾刻深而詔天下學法令而師
吏惟陏則亦庶㡬近之而任法者也盖當秦之時孔子没而
異端起䖏士横議而說客妄售其所自為術是非矛盾紛盭
相勝然秦方遺仁㤙尚首功而􁏵者又不入冝其一意任法
用吏以為治若夫陏氏之初江左齊梁貴淫靡代北周齊習
蕃夷天下幸歸扵一而風俗未淳朝廷議政之臣類皆俗吏
米䀋之徒苛刻煩碎未甚有紀故陏且悪其連萹風雲滿箧月
露華而不實者而猶未甞識夫儒者之真亦宜其一意任法
用吏以為治孟子盖曰言非禮義謂之自暴吾身不能居仁
由義謂之自棄秦則不知儒而不用非自暴欤陏則不知真
􁏵而不淂用非自棄欤是殆秦之任法雖暴扵陏而陏之任
律則猶襲秦之故智而或過焉者也夫以秦陏惟吏之是師
法之是徇目謂其法律之宻督責之峻可以肆其鉗制束縛
之術扵朝廷之上故甞以一人狙詐猜忌之心而盡疑天下
至於衡石程書衞士傳餐而日有不給及觀其所以為効秦
則始皇東廵西狩而郡縣之供調不聞不足(陏則/文帝)黎陽洛口
倉庾豐盈而其後猶足以聚數百萬之盗賊而不盡誠可謂
極其盛者雖然関東之􁧻至有土崩瓦解之勢而一切諉為
䑕竊狗偷之盗而不欲聞曽不旋踵而二代之亡若出一轍
是何徳化之不足而刑辟之是用者遂致然㦲然而漢以寛
仁攟秦法唐以仁義變陏律盖欲一返乎秦陏之所為是故
漸仁摩義淪肌浃髄必也􁏵者為能究之誠有不在乎俗吏
持簿書急期㑹務筐篋者之所䏻測識此其創立國法粉飾
朝章雖若有媿扵二帝三王忠厚哀怛刑期無刑之夲意至
於後世杜張之深刻来侯之羅織戕勦民命傷蹶國脉無所
不至然猶幸其夲根莭目之正者尚足以維持調護乎天下
之故而不極扵亂於是馬鄭諸儒曽以文律而章句之長孫
無忌䓁十九人亦巳因律文而作䟽義或從或革或損或益
且酌其中要非苟然而遂巳者故漢嘗引經以㫁獄而深得
夫法律之夲唐則每以書判㧞萃取士則猶使之知有法律
之實而不為空言此殆􁏵者用丗之功天下致治之効将萬
一乎先王明刑弼教之餘而固非秦陏任法用吏之世可遽
及也嗚呼古今立法之淺深用刑之䡖重悉巳具見乎此􁏵
者何甞不知吏而吏則不可不通􁏵尚徳化者何嘗不任刑
辟任刑辟則不可不務乎徳化者也是盖漢唐之所以得秦
陏之所以失誠可為後丗之龜鑑矣
　　儉解
史有言周髙祖儉者髙祖常服布𫀆寝布被詔天下庶民以
上惟聽衣綢綿絲布圎綾紗絹綃葛布九種餘悉禁之予謂
髙祖未甞知儉未甞知禁者也夫古之長民者欲齊其民扵
是國有異服之禁必使其衣服之不貳而從容有常然而齊
王之衣紫鄒君之長纓舉國皆從而效之且至去衣紫㫁長
纓而後止髙祖之意固是也乃以人主之至尊至貴布𫀆布
𬒳自同於庶民而矯誣扵當丗乎然自元魏周齊之際兵戈
日尋民物虚耗髙祖且欲以一儉率先天下使凡奢侈過度
者皆有厲禁則國家之經費民庶之藏蓄可以日趋扵富盛
而無有不足可謂善矣誠求其如王者之政是猶未得其本
之說也夫以天下九州之廣生齒之衆今之世去古逺甚然
而國家經費之務常若不給民庶藏蓄之資亦或蕩然無所
贏餘上固不容不以儉化其民而民亦當以儉而自化雖然
未也當國𥘉時始得河北即議宣課銀綃之數河南猶未下
及下河南而江淮呉椘實為財賦貢輸之淵藪猶未能隷度
支命将出師運芻餽粟宜若晝変馳駈民人困戹不能供億
然亦未聞上下以是而不足天下一統六十餘載經費藏蓄
兩無其實又何獨異乎國𥘉之時哉夫漢自文景富庶之餘
孝武承之而益以侈大東征西伐則有費修郊祀求神仙則
有費興土木造宫室則有費廵㳺般樂則有費卒使言利用
事之臣疲民蠧國海内空虚及其末年始欲務農重榖以救
之亦幸而有此爾當今之世一遵祖宗之成法邉境無矢鏃之
警宫庭無丹臒之飾歲時常祀亦未始欲講封禪而虗務般
㳺也然而山林藪澤土力之所産茶塩酒醋民業之所資一
皆日増月羡絲分縷析而悉輸扵上西域之羊馬雲南之氈
罽青齊之絲纊江淮之粳稻又皆畢入扵天府而無所闕夫
何大家亡資中户破産小民嗸嗸曽無衣食之所國家上下
終未得如文景之富庶豈或猶有類夫孝武之空虗者乎當
是之時上欲常服布𫀆寝布𬒳以一儉而化之且未能化又
從而務明上下服色之禁自以為髙祖之良法善意復行於
天下孰禁之㦲譚大夫之詩曰西人之子粲粲衣服舟人之
子熊罷是裘是故奢侈不法毎形扵上杼柚其空日困於下
人主不是之思乃欲自苦其身而往敦天下之俗且曰吾以
一儉率先天下是墨子之道也墨子之道是豈聖人君子之
所得為哉吾故謂髙祖未嘗知儉未嘗知禁者是猶未得其
夲之說也丗之議者每究其夲盖曰國家經費之務必在扵
抑横政而莭用民庶藏蓄之資必在於修農事而重榖君民
上下貴賤一體貧冨相因感之而民不徒扵從化制之而民
不徒於知禁者盍亦反其夲矣昔者齊宣王出獵於社山父
老十三人勞王王曰父老苦矣謂左右賜父老田不租賜父
老無徭役閭丘生獨不拜宣王恠之閭丘生曰臣聞大王来
㳺来勞大王碩得所欲扵大王今大王賜臣田不租是倉廪
空虗賜臣無徭役是官府無使非臣所敢望也臣碩大王選
良富家子有修行者以為吏平其法度春秋冬夏振之以時
無煩擾百姓則臣可以少得所欲焉嗚呼自髙祖之良法善
意復行扵天下又必實之以閭丘生之一言則天下郡縣之
間選㢘絀貪平法薄賦且将以是為抑横政修農事之本焉
是謂知夲是即孟子所謂無仁政不䏻平治天下者也是即
吾所謂王者之政也作儉觧以通之
　　春秋傳授譜序
春秋之道夲於一離為三家之傳又析而為數十百家之學
學日夥傳日鑿道益散天下後世豈或不有全經乎亦在其
人而巳矣自孔子沒七十子言人人殊公榖自謂本之子夏
最先出左氏又謂古學冝立諸老生從史文傳口說逓相授
受彼此若矛盾然自是學一變主公羊者何休主榖梁者范
寗主左氏服雯杜元凱或抒已意或愽采众家盖累數十萬
言自是學再変公穀微左氏乃孤行不絶說者曽不求决於
傳遂􁑖意於訓詁江左則元凱河洛則雯自是學三変間有
一二欲考三家之短長列朱墨之同異力破前代專門之學
以(求/復)於先聖人義理之極致咸曰唐啖趙氏自是學四變嗚
呼言春秋者至於四変可以少定矣予甞觀漢𥘉傳公羊者
先顯自胡母子都而下得二十四人次傳榖梁自申培公而
下得十五人左氏本於國師劉歆未立博士故傳之尚少而
東漢為盛東漢以降學者兮散師說離析非徒捨經而任傳
甚則背傳而從訓詁嘵嘵讙咋靡然趍下夫學本非不同夲
非不一而末異乃若是此其欲抱十二公之遺經悲千古之
絶學彂明三家之傳而去取之者誰歟然予悉得而譜是者
四變之極也四變之極必有能反其𥘉者唐啖趙氏盖甞有
是志矣繼之者又誰欤古之人不云乎東海西海有聖人出
焉此心同此理同也南海北海有聖人出焉此心同此理同
也自其此心此理而諗之古之人有與予同者乎不同者乎
同者然乎不同者然乎此其沒丗而無聞者多矣顯焉者譜
扵此也盖昔唐韋表微曽著九經師授之譜且以譏學者之
無師嗚呼人師難逢經師易遇然今經師猶有不可得而遽
見者矣則吾是譜之作又豈徒在表微之後乎
　　春秋丗變圖序
古之言春秋者自漢至今亡慮數十百家大道之行天下為
公一以理㫁之而巳猶未足究當世盛衰離合之変而權之
者也雖然孔子嘗論之矣天下有道禮樂征伐自天子出天
下無道然後諸侯大夫得以專而用焉逆理愈甚則其失之
世數愈速此非通論天下之勢也春秋之勢也然而欲論春
秋之理者不外此矣公羊子盖深有得扵理勢之相湏且曰
所見異辞所聞異辞所傳聞異辞而漢之學者特昧昧焉乃
設孔子髙曽祖父之三世以制所見所聞所傳聞之治亂春
秋非孔子家牒也特以是究當世盛衰離合之變而權之者
也盖昔陳恒之弑君孔子請討之左氏記其言曰陳恒弑其
君民之不與者半以魯之衆加齊之半可克也程子非之盖
謂孔子之志必将正名其罪上告天子下告方伯乃幸與國
以討之至扵所以勝齊者孔子之餘亊耳豈計魯人之衆寡
哉夫以理言魯為齊弱久矣孔子非不知魯之未必勝也務
眀君臣之大義以討天下弑逆之大惡因是足以正之周其
復興乎若以勢言周室衰矣晋覇微矣魯又弱國也陳氏世
掌齊政民私其徳必䖏人倫之大変天理之所不容於是舉
吾全魯以繼之則齊之罪人斯得矣是故弑君之賊法所必
討者正也專國之姦勢亦有所未易討者然必有以權之者
矣人孰不曰事求可功求成是取必於智謀之末也聖人不
如是也嗚呼自王政之不綱而後有覇自覇圗之無統而後
無霸人情事変雖未甞出於一㝎惟理則無有不定此古之
學春秋者所以率論理而不論勢也自今觀之天下之勢在
是春秋之理則亦随其勢之所在者而見之春秋之𥘉丗去
西周未逺王室猶欲自用焉下及中丗齊晋二覇相繼而起
則覇主從而託之耳至其末年王不王覇不覇夷狄弄兵大
夫專政是戰國之萌也而世変亦於是乎極公羊子所見異
辞所聞異辞所傳聞異辞盖深有得於理勢之相湏者此也
漢之學者且曰隱桓逺矣孔子則立乎定哀之間耳逺者亂
近者治聖人所以成一王之法也此豈求其說不得而強為
此論者哉又幸因其有是而後世得以惟其當丗盛衰離合
之変與夫聖人之權者先􁏵盖曰有隱桓荘閔僖之春秋有
文宣成之春秋有襄昭定哀之春秋此三者豈非公羊子之
遺說哉然則予之所以圖是者非私見也非鑿說也公羊子
意也孔子意也
　　春秋舉傳論序
黄子讀春秋者四十年老而不􁑴甞著春秋舉傳論一編屏
除專門􁆱剔傳䟽使之一歸扵是然後止盖昔者聖人之作
春秋也筆則筆削則削咸㫁之於聖心髙第如㳺夏且不能
以一辞賛焉公羊榖梁乃謂得之子夏文多瑣碎語又齟齬
要之二氏皆未成書特相授受扵一時講師之口說者謂孔
子當㝎哀丗多微婉其辞復秘不以教人故諸弟子言人人
殊異然自孔子後一廢於戰國嬴秦之亂漢𥘉學者區區收
𥙷意其焚殘亡脫之餘不藏之屋壁必載之簡冊非徒出口
入耳而巳又况春秋之文數萬獨以口相授受庸詎和不有
訛謬者乎濟南伏生治尚書上使掌故眺錯往受之僅一女
子述其老耄之語丗謂生齊語齊語多艱澁故今書文亦難
属讀然古人之作書者非齊人也柰何若是是則公羊齊學
榖梁魯學非二氏誤也學二氏者誤也且孔子又何甞當定
哀世多微辞哉苟曰微辞以辟􁧻春秋不必作矣况㝎哀又
孔子所見之世也自所聞所傳聞之世一切褒之貶之且及
其父祖當丗而輒微之吾恐非聖人意也聖人豈避嫌者㦲
不然亂臣賊子僅誅其既死簒弑奪攘無懼扵當世是又豈
吾聖人之意哉必也春秋之作未始秘不以敎人西狩之二
年孔子卒矣論語禮記諸弟子之問荅殆無一言以及之得
其義者盖寡矣然而左氏約經以作傳下訖魯悼知伯之誅
在春秋後孔子卒巳久或曰左氏魯人也或曰左氏椘左史
倚相後也若其說晋王接則謂别是一書意者當西漢末与
公榖二家羊立愽士故又雜立凡例廣采它說以附於經是
豈左氏舊哉今黄子舉之皆是也昔者晋劉兆嘗以春秋一
經而三家殊塗乃取周官調人之義作春秋調人七萬餘言
夫調人之聀掌司萬民之讎而諧和之為春秋者亦欲令三
家勿讎将天下之理不恊于克一而後世之議且容其潜藏
隠伏于胸中也何以調人為哉故唐啖助趙匡近世劉敞於
傳有所去取咸自作書而今黄子又嗣為之可謂聞風而興
起者矣非必曰此有所短彼有所長去其所短則見其所長
者固可取也不然盡去三家之傳而獨抱聖人之經且自以
為必得聖人之心者吾又不信也此則黄子之意也
　　孟子弟子列傳序
太史公孟子列傳首孟軻繼鄒衍奭淳于髠慎到荀卿墨翟
尸佼長蘆子曰皆在孔子後荀卿可言也彼數子者不同道
柰何同傳将以孟子寘諸戦國辨士之流乎是又非不知孟
子者也一則曰述唐虞三代之徳二則曰述仲尼之意彼數
子者亦有一於此乎當戦國之時士多以㳺說縦横攻戰刑
法之說行而時君猶欲好􁏵自飾呉起戰士也乃以􁏵服見
魏武侯武侯之子恵王與齊宣王皆卑辞厚幣以聘孟子然
徒切扵事功卒以迂緩不合人且謂其好辯而巳􁏵墨並稱
百家雜說渾殽之矣豈太史公狃見而溺聞若是乎方其叙
孔子世家進之與十二諸侯同列周夲紀十二諸侯世家則
又皆書曰孔丘卒尊之也至矣及所載多左氏國語雜事欲
以明聖人多能聖人豈果以多能称哉又作七十弟子列傳
則徒分裂論語問荅以實之餘徴家語弟子解他悉無所徵
是亦孟子列傳類也東漢趙𡵨始注孟子其序曰孟子㓜𬒳
慈母三遷之教史不載今猶見故列女傳且言孟子将去齊
母老擁楹而嘆有憂色母乃引詩易詔之似与充虞路問時
意同𡵨又曰有外書四萹文不能弘深今猶略見劉向說苑
所謂人知糞其田而不知糞其心者疑即􁱓善辨中語若他
事之逸者雖太史公不能具知况後世乎盖戰國以儒自名
者八家而四家最顯子㳺氏子夏氏荀氏孟氏孟子學出於
曽子子思荀卿猶從而譏之曰世俗之溝愚瞀儒嚾嚾然略
法先王案往舊造說而不知其統我則異焉治則法後王而
巳矣至於子㳺子夏亦曰是儒之賤者所重必仲尼子弓子
弓未審何人韓子曰仲尼弟子有馯臂子弓漢􁏵林傳商瞿
授易仲尼瞿傳魯槁疵子庸子庸傳江東馯臂子弓子弓與
仲尼不同時又行事無大卓卓不足以配孔子邢昺論語䟽
引王弼說逸民朱張字子弓然弼說又不見有他據也要之
孔子甞稱冉雍可使南面且在徳行之科雍字仲弓盖與子
弓同是一人如季路又稱子路然也將荀卿之學實出於子
弓之門人故尊其師之所自出與聖人同列亦巳浸淫扵異
端矣於是孟子之沒者久所謂溝愚瞀儒正指萬章公孫丑
之徒也荀卿在戰國號稱大􁏵猶同門異户者如此又况鄒
衍奭淳于髠墨翟以下諸子違離恠誕者甚矣何可與同傳
哉荀卿既死李斯用事孟子之徒黨盡矣悲夫予故夲太史
公孟子列傳刪去諸子且益以髙第弟子萬章公孫丑之徒
凡十有九人云
　　宋鐃歌騎吹曲序
自宋之南遷說者常欲復中原地盖謂大江之南東至滄海
西兼巴蜀而北以淮河為外屏然而禹跡所及但自蜀江而
下文王之化亦且止行江漢汝墳之域不及江南春秋列國
無慮百數江南惟呉越椘三國椘之始封畢路藍縷以啓山
林吳越亦㫁髮文身披草莱以立國大江以南半為山海險
阻無人之地此天地之氣化所以極衰於古而併盛於今也
嗚呼丗之迂者果不諳國勢達時務哉春秋之世呉最強越
乗其弊而蹙吴越王勾踐乃䏻無事於覇而自安於蛮夷及
王無疆方聽戦國㳺士之說而欲覇椘遂擊越而赱之東盡
吳故地北接齊韓魏之邉西壓巫黔中固大國也曽不旋踵
又一折而盡輸於秦子女玉帛犀兕材木終不足以抗秦人
天府陸海之饒矣當漢氏盛時江西一境人民户口不滿六
萬唐之中丗江淮遂為財賦之淵歲奉朝廷而度支經費猶
不能給自今觀之魚塩米粟漕運牧飬灌漑之利過於古乎
抑不及也謀不審力不蓄兵不練財不阜欲以空言復中原
地不亦難乎盖昔景徳澶淵之変上方以北兵深入兩河震
動而不以歲幣講和為虞是固欲捐銀絹數十萬匹兩而弃
之苟安而巳宣和亰城受圍未暇一戰巳請和而納幣紹興
再造不思其􁧻之已成復踵而行之馴至完顔氏之大壊可
以監矣開慶鄂渚之虞且欲遵其覆轍卒以不及踐言而致
㓕宋之􁧻自祖宗之世兵弱而不修扵内財匱而復割扵外
此其實巳久敝矣當完顔氏大壊人孰不曰時可為機可乗
大河東北彼巳委而去之關輔以西随以䧟沒山東十數郡
奄為盜有宋之設施號令㡬若可行於青齊然彼以既衰就
盡之國猶能遣使来督歲幣遣兵直窺江淮且不得以必勝
之也况欲以是當西北方王之氣哉當東都盛時每以天下
貢賦之全而憂不足三司條例青苗保甲害民蠧國曽不之
恤紹興以後國愈䠞財愈匱山林原隰陂澤之所出一切毫
計而縷數之至不足自給東南民物之凋弊者極矣買公田
造關子亦猶三司條例之遺也雖然亦何𥙷㦲此盖自守不
能難與言戰宋亦不復知有中原地矣故老云理宗在宫中
甞𬒳酒上芙蓉閣見淮上有黑祲十有餘年不散南偪江凄然
淚下巳而彗星竟天灾異若此徒論春秋戰國時事以鼔其
說何世之迃也是豈國勢之不諳時務之不達者歟非耶武
夷謝翺臯羽故廬陵文公客也於是夲其造基立極親征遣
将東討西伐作為鐃歌騎吹䓁曲文句炫煌音韻雄壮如使
人親在短簫皷吹間斯亦足以盡孤臣孽子之心巳嗚呼尚何
言㢤𥘉漢曲二十二萹魏晋又更造新曲十二萹但頌國家
功徳不言别事大樂氏失聀唐栁宗元﨑嶇龍城山谷之間
亦擬魏晋未及肄樂府今翺又擬夫宗元者也鐃歌自日出
至上之囬凡十二萹騎吹曲自親征至邸吏謁故主凡十篇云
淵穎先生集卷之十一
淵穎呉先生集卷之十二　門人金華宋濂編
　　桒海遺録序
頃予嘗從郷先生學見福唐劉汝鈞貽書括蒼吳思齊子善
論文丞相宋瑞事云自江西𥘉起時﨑嶇山谷購募義徒畊
甿洞丁造轅門請甲仗不啻數萬而尹玉實為驍将大衣冠
指麾衆皆詣闕感泣求效死巳而當國二揆交沮用兵帥無
宣諭卒無犒賞盤桓月餘僅令守姑蘇一路張彦提重兵居
毗陵且有叛志尹玉竟以絶太湖吊槗首尾不救而溺死未
㡬獨松告急朝廷四詔政府六書趣弃聊攝援根本一日一
夜倉皇就道及至行都而獨松随以破䧟復令駐兵餘杭守
獨松朝議不一衆心離散㑹有尹京之命餘慶遽奪其印不
予漢輔遁徳剛遁北軍入城與權又絶江遁乃即日拜樞使
又拜右揆𥙷与權䖏且令往軍前講解毅然請行及𬒳囚以
北中道奔迸收集亡散無兵無粮天下大勢去矣帝覇交馳
正偽更作是不一妵當世之爲大臣元老者視易妵如閱傳
郵况當滄海橫流之際而彼乃以異妵未深得朝廷事權欲
隻手障之至死不屈微箕二子且有愧色於宗國矣其書大
略如此予後又獲見淮隂龔開所作文宋瑞陸秀夫二傳盖
益詳焉方唐末五代之季藩鎮䟦扈武臣驕矜君臣父子之
義不明而土地甲兵之強類無不欲黄屋左纛自爲者先宋
知其然一旦踐大位即罷諸莭度兵符遽用􁏵臣以爲治終
不足以盡復乎石晋所割之境土迨乎宣和衰乱北兵南下
急若建瓴曽不得乗一障設一候而遂至奔亡不守後宋再
造東南區區山海之間内政不修外猶恃夫江淮以爲固乆
之南北夾攻而汴蔡之藩籬自撤其蔽荆㐮受圍鄂渚有警
巴蜀侵䧟廣西之烽燧亦不絶此其國勢垂盡受兵䖏多殆
如囊中探丸圍中逐鹿無𣸪有潜藏隠伏地矣所可幸者天
下學士大夫二三百年祖宗培飬作成之澤薰蒸者久忠臣
義子或死莭或死事盖無媿焉卒之宋瑞秀夫前後死國精
忠激烈誠有在於天地而不在於古今者嗚呼呉晋陳陏之
変豈復有一人若是哉龔開者字聖予少甞與秀夫同居廣
陵幕府及世巳改多往来故亰家益貧故人賔客候問日至
立則沮洳坐無几席一子名浚每俯伏榻上就其背按紙作
唐馬圖風騣霧鬛豪骭蘭筋備盡諸態一持出人輒以數十
金易得之藉是故不飢然竟無所求於人而死志莭既峻儀
觀甚偉文章議論愈髙古至爲此二傳大率類司馬遷班固
所爲陳夀以下不及也此其人殆亦無負扵秀夫者哉予故
私列二傳以彂其端詢之故老徴之雜記題曰棄海遺錄且
以待太史氏之采擇
　　古詩考錄後序
予甞從黄子學詩黄子集漢魏以来古詩凡數十百萹詩之
作尚矣盖古今之言詩者異焉古之言詩主扵聲今之言詩
主於辞辞者聲之寓也昔者孔子自衞反魯乃與魯太師言
樂樂既正矣而後雅頌各得其所史遷則曰古詩三百餘萹
聖人特取其三百而𬒳之弦歌所謂洋洋盈耳者不獨主扵
聲也或因其㫁章取義而欲以導其言語之所彂或夲其直
指全體而務以約其􁱓情之無邪是又不以其辞哉制氏世
世在大樂官盖頗識其鐘鼓之鏗鏘而不能言其義鹿鳴騶
虞伐檀文王四調猶得為漢雅樂之所肄且混扵趙燕椘代
之謳者無㡬自其辞言古今義理之極致一也自其聲言則
樂師矇􁡳之任未必䏻勝夫齊魯韓毛四家之訓詁者也雖
然古之安樂怨怒哀思之音盖将因其辞之所寓者而盡見
之故當時之聞韶者則從容和緩觀武者則彂揚蹈厲是獨
非以其聲辞之俱備然哉自漢魏以来誠不可以朢古三百
萹至於上下千有餘載作者間出如以其聲則沈休文之樂
志王僧䖍之技録自能辨之苟以其辞則今無越乎黄子之
所集者吾猶恐古之言詩不專主扵聲而今之言詩亦不專
主於辞也何則古之言詩本無㝎聲亦無㝎韻聲取其諧韻
取其恊平固未始甞為平仄固未始甞為仄清固未始不叶
為濁濁固未始不叶為清自近世王元長沈休文之徒始著
四聲㝎八病無復古人深意新安呉棫材者乃用是而𥙷音𥙷
韵先􁏵亦甞取是而叶詩叶離騷盖古今之字文不同南北
之語言或異而音韵随之是雖不待於叶而自能叶焉者也
故當觀其辞然則古之言詩者辞而言樂者則聲也采詩之
官不置樂府之署不設吾無以聲為也若夫今之言詩既曰
古近二體古體吾不敢知而近體乃謂之為律者何也又安
得不求夫聲辞之俱備而後為至哉考乎古者考此足矣試
以是而復之黄子序于末編
　　陳氏大衍易數後序
凡天下之物必有理而後有象有象而後有數數始於一有
一而後有二一者竒二者耦而後有隂陽老少之変七八九
六之筞筞三變而成爻爻六變而成位此聖人所以觀変而
立卦考象數而建卜筮者也易曰大衍之數五十其用四十
有九自其大衍之五十者緫之則又合於太極之一是皆天
地自然之運又豈待乎人力之強為者㦲何則一定者理也
雖其體甚實所􁀲無形未始有定者事也雖其跡本虚因應
乃有理在是數亦不外乎是欲求其極則天地之開闢人物
之消盡且可以數莖之蓍參兩而盡决之者吾聖人固未肯
䡖爲之說也是何丗之喋喋者然㢤自秦㓕六經易以卜筮
故存漢􁏵林傳孔子六傳至菑川田何易道大興魏郡太守
亰房則又受學外黄焦延夀不与何同漢初河内女子始獻
易說卦盖与老子同藏於風雨屋牆之間京房之說互相出
入故世之稽吉凶刺休咎者徴焉是果吾聖人之遺意哉它
則進退以㡬而爲一卦之主者爲丗對待以丗而爲其主之
相者爲應世之所位而隂陽之所肆者爲飛肇乎所配而隂
陽終不脫其本者爲伏起乎丗應周乎内外終終始始而後
動爻互體五行納甲之変無不具者人自以爲能探河洛圖
書之賾家自以爲能彂周孔爻象之藴餘則或入於淫瞽方
技之流与易大相逺矣先正盖有見焉必以名理論易而或
不以象數論易雖然是又可得而盡廢者哉括蒼陳生甞出
大衍易數一卷間爲予占考其法則曰聖人之立卦者八故
天下之物苟囿扵數者亦不過八吾則夲其所值之數輒以
八乗除之或以身之所䖏定其坐作動静之殊或以字之所
畫測其向背俯仰之異八而巳矣自八而六十有四自六十
有四而四千九十有六用此道也嗚呼生之於易勤矣要之
特亰房之法耳生則又曰是固本之希夷氏者也豈彼生者
希夷氏之遺裔欤先天四圖吾聖人之學也生盍歸而務求
其要欤一中造化心上經綸盡在是矣
　　秦階六符經後序
泰階六符經者本黄帝有熊氏丗不傳當漢建元之間東方
朔始陳其說欲以觀天表之変定上心之侈者應劭仲逺又
䟽其文頗類甘石諸人所為託之者也盖古昔聖人之論隂
陽五行者尚矣幽賛乎神道彂揮乎天理是豈無其故乎特
未甞膠扵多忌之學欲肆其一定之說也苟曰乾坤開闔莫
非一造化亭毒之妙某言必有某徴某事必有某應喜樂好
悪出扵人之情饑華泄雹興於天之治天人兩間似皆有以
潜囬其機宻運其軸而無難者是亦管窺蠡測而巳矣自劉
向言皇極之建不建亰房又推易卦直日用事董仲舒睦孟
之徒又分春秋二百四十二年灾異之驗或身遽以死或國
随以䠞迄不少救然而天文月令䜟緯術數百家雜起不曰
龜龍河洛洞幽靈之府必曰鈐决㝠奥覈􁧻福之源蠭談而
角辯啓穴而鑿牖秖足以長姦偽而甚不足以祛邪惑者大率
漢世世主以是論政儒生以是論學何其泥也子不語恠力
亂神又曰性與天道不可淂而聞也庸詎有若是云云者乎
當東方朔陳是說時上始為微行行暴肆侈越制亡度舉盩
厔鄠杜陸海之饒廣上林苑東征西伐軍旅數起黎民失業
父子相食斯其為人痾也酷矣天人一理也吾知修吾事以
畏天可也日蝕地震冬雷夏霜蒙氣還風旱乾水溢天之為
也人何與焉天豈若世之小大夫然哉惉然喜頩然怒人人
而欲應之以吉凶妖孽之决也一日之頃雖千技百変而為
之亦不足矣要之天為天人為人母相瀆也至其所以兼統
而一貫之者昭昭冥冥理無変氣有変也然上𥘉即位天表
巳多変關東大饑風赤如血齊椘二十九山同日崩考之人
事則猶未有可感者変何自作哉将人子未甞有過父母乃
先作色以待其有過固不可也使朝廷多欲之心一窒文景
富庶之政未改是且委之天運之適然者欤抑亦君徳之勝
為足以銷天變之迭至者歟不然未可知也而今乃欲以膚
學謏聞者盡之則非矣揚子雲曰通天地人曰儒通天地而
不通人曰伎嗚呼伎而止者此非黄帝書也甘石諸人所為託
之者也雖然觀是者又可無畏乎哉
　　王氏範圍要訣後序
天文星暦五行之說尚矣黄帝風后漢河上公有三命一家
藝文志不著録也梁陶弘景始述三命抄略唐僧一行桒道
茂劉孝恭咸精其術韓退之言李虚中善用人年月日時知
人命貴賤夀夭者是巳貞元𥘉李弼乾又推十一星行暦後
傳終南山人鮑該曹士蒍世係之星暦所謂十一星者日月
五星四餘是也然而天體至圎二十八宿與之為經日月五
星皆動物也且相循環運轉乎三百六十五度有畸之内與
之為緯尚書堯典考四仲中星各以時異秦漢以來諸儒又
推十二次度數十二國兮野及所入州郡躔次乃若有一定
不可易之䖏是何天運之常旋地維之不動者又若是參差
不齊也哉晋天文志天東南有十二國星其星有変各以其
國将天之所覆至廣華夏之所占特東南牛女二宿之下欤
此十二國星又与前十二國之分野異矣意者牛女二宿當
十二次則爲玄枵星紀之交當十二國則爲齊呉濵海之地
天運之常旋者夲不常居地維之不動者固有㝎属也雖然
北極居天之中常在人北北斗實爲帝車運乎中央亦䖏人
北盖甞北至幽州碣石之野斗極且當人上北過居庸西渡
滦水北斗巳南迤而下人且背之而馳矣由是觀之華夏之
所占者豈直東南十二國星哉未可以一槩論也日君象也
行則有常月五星臣象也行則無常盖日之常行也則有中
道暦家所謂黄道是巳月五星既無常行乍南乍北或嬴或
縮且或不出於周天二十八宿黄道之度而雜犯乎河漢内
外諸星此又豈可以區區算數少測之哉它則紫氣以祥彗
孛以妖羅㬋計都以蝕神首尾古未嘗与七政並列春秋之
書星孛或入北斗或在大辰夲是妖星爲異老子之出函谷
紫氣臨關亦是氛祲雜占王朴五代欽天暦又謂蝕神首尾
僅行於民間小暦而巳今其說一本之都利聿斯經都利盖
都頼也西域康居城當都頼水上則今所謂聿斯經者婆羅
門術也李弼乾實婆羅門伎士而曹士蔿又作民間小暦者
此其爲術固異於甘石之舊矣夫以天地隂陽之合散而庶
人庶物莫之䏻遺氣賦之形理賦之􁱓􁱓之體本粹然至善
者也氣之運譬之草木春而榮秋而槁倐而凝聚忽而凘盡
亦其宜者苟不推之以一理之同而徒役之以多衍之異不
亦末乎嚴陵王生乃以範圍要訣一卷示予其法皆原於易
又有過於三命十一星之外者列之以千百十零附之以氣
名體性尤與潜虗擬玄者合也此其㝡近扵理者欤将其人
之創爲是法者亦且有得於河洛圖書之奥者欤故予又特
采別說以序之
　　司馬子微天隠子注後序
司馬子微天隠乎注一卷八萹天隱子亡其妵族邑里或曰
子微託之者也夫黄老之說始自黄帝老子太史公老子列
傳則称其以自隠無名為務至其道乃曰無為自化清净自
正無它異也當漢𥘉黄老盛行至武帝又好神仙文成五利
之徒迃誣恠譎之士神光巨跡千変百幻雖嘗一致槁山之
祠欲追黄帝之遺風者獨不及老子神仙方技豈又與道家
戾歟東漢以来丗之􁏵者方以天文卦候為内學而為天子
公卿之所賔禮甚則自䧟於鬼道尤慈啓之葛玄紹之玄之
後則有鄭君鄭君之後則有葛洪葛洪之後則有陶弘景洪
與弘景本􁏵者當天下多故欲自縦扵方外逸民之間一傳
而王逺知再傳而潘師正三傳而呉筠司馬子微考其學今
天隱子之所述巳盡之矣予觀天隠子冲澹而閑曠虚靚而
寡欲黄老之遺論耳然而龍􁈇鉛汞抽添吐納之事未之及
也豈或秘而不言欤夫以老子之脩道飬夀雖太史公猶不
盡信又况後世之迃誣恠譎者可必得而悉徴之欤自今道
家而言彼謂􁱓宗􁏵者則曰此心也必主於覺彼謂命宗􁏵
者則曰此氣也必保其純一天人達􁱓命囙其血肉口鼻之
粗而得與造化𬈑涬同入於無盡盡之妙此古之人所以長
生而不死者豈或別有其術欤不然天隠子之學亦止於是
而巳欤或曰孔子甞師老子吾聖人盖尸假者也特以語恠
而不言故曰述而不作敏而好古竊比於我老彭老則老聃
彭則彭祖也雖然老子東周一柱下史耳幽王時有伯陽父
顯王時有史儋夲是二人且不與老子同時老子固夀矣太
史公欲合伯陽父史儋爲一人且爲老子則亦疑弗能㝎也
彭祖本大彭氏國陸終氏苐三子當堯時始封又國語曰大
彭豕韋則商㓕之注謂在武丁時自尭至武丁中興上下且
七八百年亦無縁大彭之國自興至㓕止當彭祖一世世之
言彭祖夀者吾又可得而必信之欤盖孔子所言老彭自是
商之賢大夫不謂老聃彭祖也老子甞問禮矣彭祖者竟何
爲耶豈或果有飬生之說耶嗚呼吾聖人未甞言養生然亦
未甞不飬生禮者所以莭其動容周旋樂者所以彂於詠歌
舞蹈禮樂不可斯湏去身無非養也固未甞以養生言也天
地隂陽闔闢屈伸之変亦何所不有夫又何謂乎尸假矣哉
嗚呼天隠子逺矣吾将東往海上廣桒而問焉庶㡬果有所
遇而必得之者耶
　　歐陽氏急􁂗章解後序
歐陽子急􁂗章一卷盖㩀元豐九域志作也自唐失其御天
下分爲十數至宋而復合然猶不足以復唐世之土宇曽未
㡬何南北乕争光岳氣裂兵戈日尋生靈涂击灰於是我朝興
焉一麾而克有中原再舉而底㝎江左然當大軍百戰之後
閭里蕭條荆榛滿目户口凋瘵流轉異郷雖以昔日大藩列
府控制局面今則徒類附庸雄城壮縣顯著版籍今則不聞
建置甚者至以東南財賦之嬴而往濟西北之不足頋獨何
哉嘗聞古稱秦雍為天府齊地負海亦號東秦唐丗頗稱楊
一盖二而東西秦寖為不及宋承唐季亂離之緒内緫二十
三路外制兩國遼淂燕雲三關之險夏制靈武河西之饒太
河東圵陜西五路之民歲窘於兵不暇自救一旦而南遷呉
㑹荆襄兩淮又為邉面而應敵重以山東張林李全之変淮
甸空虚蜀夲㝡險平世金珠錦繡之美衣𬒳中國金房假道
徒示夾攻黎嶲竒兵竟成斡腹由是兵燹相仍創殘不振則
亦非復唐舊矣然惟呉㑹近畿之境自唐五代以来呉越世
奉正朔保境息民盖至宋移蹕江閩嶺海之所犇輳及其既
亡又未嘗苦操尺寸之兵而拒敵故今人物之所聚土地之
所産猶足以為天下㝡雖若一城百里之縣至或升為散州
上秩以治之國家經費度支資給陸輦海運動至百萬豈民
力之果𥙿哉此猶富家萬金之産田連阡陌粟盈倉廥要亦
取之有窮用之有竭𥘉不可以富強恃而不惟安養之是務
也嗚呼豈惟東南一隅雖㠯西北休養生息之餘亦不可以
不深加其意矣是故當今之務欲富國者必在於養民欲養
民者又必在扵重郡縣之選嚴守今之職苟重其選将任之
以久而可成功苟嚴其職将權有所歸而易集事今之世每
以三歲為守令滿秩曽未足以一新郡縣之耳目而巳去又
况用人不得􁑖辟臨事不得専議錢糧悉拘扵官而不得専
用軍卒弗出扵民而不得与聞盖古之治郡者自辟令丞唐
世之大藩亦多自辟幕府僚属是故守主一郡之事或司金
榖或按刑獄各有分職守不煩而政自治雖令之主一邑丞
則賛治而但掌農田水利主簿惟掌簿書尉則惟督盜賊令
亦不勞獨議其政之當否而已今自一命而上皆出扵吏部
遇一事公堂完署甲是乙否吏或因而為姦勾稽文墨𥙷苴
罅漏塗摖歲月填塞辭欵而益不能以盡民之情状至於唐
世之賦上供送使留州自有㝎額兵則郡有都試而惟守之
所調遣宋之盛時歲有常貢官府所在用度贏餘過客往来
禀賜豐厚故士皆樂扵其職而疾於赴功兵雖不及扵唐義
勇民丁團結什伍衣装弓弩坐作擊刺各保郷里敵至即彂
而郡縣固自兼領者也今則官以錢糧為重不容盜臣常俸
至不能自給或多贓吏兵則自近戍逺既為客軍尺籍伍符
各有統帥但知坐食郡縣之租稅然巳不復繫守令事矣夫
辟官涖政理財治軍郡縣之四權也而今皆不淂以専之是
故上下之體統雖若相維而令不一法令雖若可守而議不
一為守令者既不得其職将欲議其法外之意必且玩常習
故辟嫌碍例而皆不足以有為又况三時耕稼一時講武不
復古法之便易而兵農益分遇歲一儉郡縣之租稅悉不及
額軍無見食東郍西挟倉廥空虗而郡縣無復贏蓄以待用
或者水旱洊至閭里蕭然農民菜色而郡縣且不能以賑救
而坐致流亡是以言涖事而事權不在於郡縣言與利而利
權不在於郡縣言治兵而兵權不出於郡縣尚何以復論其
富國𥙿民之道哉嘗求其故自我國家起自北土絲理中原
中原豪傑擅動甲兵保有郷里因而降附使據其境土如古
諸侯大開幕府辟置官属錢糧獄訟一皆􁑖制扵已而不復
有關乎上巳而山東猘子地富兵強跳踉負固卒貽征誅殱
㓕而後天下郡縣一命之官悉歸於吏部錢粮獄訟類皆關
白奏讞而不敢少自専焉由是郡縣守令之職始䡖而不得
自重矣必也辟官涖政理財治軍四者之權一歸於郡縣則
守令必稱其職國可富民可𥙿而兵農各得其業矣此予所
謂重郡縣之選嚴守令之職者盖視唐宋之故典為然實當
今之急務也於是夲歐陽子之所集為䟽其古今郡縣之沿
革與夫政令之設施不同者以序之雖然此固非歐陽子之
意也予亦過論矣哉
　　樂府類編後序
𥘉太原郭茂倩次古今樂府但取標題無時世先後紛亂􁬱
雜摹擬盗襲層見間出厭人視聽今故就茂倩所次辨其時
代且選其所可學者使各成家又從而論之曰古之言樂者
必夲扵詩詩者樂之辞而播於聲者也太史采之太師肄之
世道之盛衰時政之治亂盖必於詩之正変者得之詩殆難
言矣乎自秦変古詩樂失官至漢而始欲脩之燕代荆椘稍
恊律吕街衢巷陌交相唱和當丗學者司馬相如之徒徒以
西蜀雕蟲篆刻之辞而欲立漢家一代之樂府傳及魏晋流
風䆮盛而其所謂樂者亦止於是嗚呼今之去漢則又逺矣
故今或觀樂府之詩者一切指為古辭雖其浮淫鄙倍不敢
芟夷殘訛缺漏不能附益頋獨何哉誠以古辞重也魏晋以
降盖惟唐人頗以詩自名家而樂府至雜用古今體當其𥘉
年江左齊梁宫闈粉黛之尚存及其中世代北蕃夷風沙戰
伐之或作是則古之所謂亂丗之怨怒亡國之哀思者而唐
人之辞為盡有之欲求其如漢魏之古辞者少矣雖然漢承
百王之敝治不及古唐之於漢則又不及扵漢者逺甚是故
秦虢列苐國忠秉政妖淫蠱惑養成禍亂而天下之俗日趋
於弊蕃戎搆難隴右䧟沒侵陵侮辱䠞我場疆而天下之勢
卒以歲䖏於邉擐甲執兵無有休息唐之盛時雖若未見其
䘮敗亂亡之戚及其既衰而遂不能救然則唐丗之治固有
以致之而唐人之辞亦於是乎有以兆之者矣嗚呼世道之
盛衰時政之治亂盖必於詩之正變者得之豈不然哉然而
上自朝廷下至閭閻委巷苟觀其詩者則又必因其言辞之
所指聲音之所彂而悉悟其心術之所形氣數之所至予聞
唐有宋沆者開元宰相璟之曽孫每太常樂工奏伎即能揣
其樂聲之休咎遇有工善篳篥者且曰彼将神逰墟墓伎雖
善至尊不宜近巳而果然衆工大驚夫以春秋之丗鄭之七
子嘗賦古詩而趙孟欲以觀其志之所向然今宋沉乃能以
其善樂之故察人死生貴賤不遺毫髮何其神哉嗚呼詩本
所以為樂也詩殆難言矣乎今之學者深沉之思不講而講
為麁踈鹵莽之語中和之莭不諧而益為寂寥簡短之音此
其心術之所形氣數之所至不惟趙孟知之是皆見誚於宋
沉者也予故論之使後之讀是編而欲學是詩者可不慎哉
　　春秋釋例後題
春秋左氏漢𥘉夲無傳者劉子駿始建明之欲立學官諸儒
莫應然傳之者亦巳衆多賈景伯服子慎並為訓解及晋而
杜元凱又作經傳集解三十卷釋例四十卷且歴詆劉賈之
違獨不言服氏豈或不見服氏書乎亦不應不見也世族譜
夲之劉向世夲地志夲之泰始郡國圖長暦夲之劉洪乾象
暦世多言其天文星暦為長然說經多依違以就傳似不得
為左氏忠臣者南北分裂館陶趙世業家有服氏春秋是晉
永嘉舊冩華隂徐生往讀之遂撰春秋義章以教學者是永
嘉時猶未尚杜氏青州刾史杜坦及其弟驥丗傳其業故齊
地亦多習之坦元凱之玄孫也姚文安秦道静𥘉亦學服氏
後更兼講杜說劉蘭張吾貴之徒則又隠括兩家同異義例
無窮嗚呼漢𥘉習經者専門而今河洛習傳者宗服子慎江
左尚杜元凱矣晋劉兆始取公榖及左氏說作春秋調人而
今蘭吾貴又㑹服杜之說矣聖人之道不自是而愈散哉自
唐孔穎達春秋正義一用杜氏非徒劉賈之說不存服義亦
不盡見固不若兩存之以見服杜之為孰愈也今釋例具在
有劉蕡序蕡太和中對賢良筞譏切人主斥罵䆠者文極激
學一夲春秋與漢董生天人三筞相為上下蕡亦自擬董生
且曰昔董仲舒為漢武帝言之未盡者今臣復為陛下言之
壮哉蕡乎至為此序獨不類唐文之衰至此極矣
　　春秋纂例辨疑後題
自唐世言文者一變而王楊盧駱再變而燕許三變而韓栁
雖其文振八代之弊及見當世經生攻訓詁治義䟽則深敬
之太常殷侑新注公羊退之欲爲之序幸得掛名經端以蘄
不朽及寄詩盧仝又言其抱遺經束三傳然仝所著春秋摘
微一卷間見一二亦未甚爲學者䡖重惟子厚荅元饒州書
恒願掃於陸先生之門執弟子禮㑹先生病子厚出邵州竟
不克卒業先生盖河東陸淳元冲也與子厚同郡且云先生
師天水啖助及趙匡知聖人之旨兼用二帝三王法至先生
大備春秋集注纂例辨疑微指䓁書苞羅旁魄轇轕上下一
出於正於是乎春秋有啖趙陸氏之學住予北㳺亰師始從
國子學見陸氏纂例十卷是金泰和間禮部尚書趙秉文手
夲太原板行後又得陸氏辨疑七卷微指二卷而集注久闕
自唐世學者說經一夲孔氏正義及宋之盛說者或不用正
義六經各有新注争爲一己自見之論而欲求勝扵先儒巳
成之說宋子亰傳唐書猶不滿扵啖助者豈啖助實有以開
之故欤雖然啖趙陸氏未可毁也後之學者自肆扵藩籬閫
域之外口傳耳剽而不難於議經者必引啖趙陸氏以自解
是或未之思也夫
　　春秋折衷後題
自西漢學者專門之習勝老儒經生世守訓詁不敢少変繼
而舊說日以磨㓕新傳之後出者獨傳於今春秋一經始立
公羊氏學又立穀梁氏學東漢左氏學又盛行古傳後出者
日勝後􁏵注古傳而世亦取後出者為宗公羊氏有胡母生
嚴彭祖顏安樂而後何休獨有名榖梁氏有江公尹更始而
後范寗獨有名左氏前有劉子駿賈逵服虔後有杜預故預
亦獨有名嗚呼豈預必能為左氏忠臣哉休固陳蕃客也自
謂妙得公羊本意故今有公羊墨守十四卷榖梁廢疾三卷
左氏膏肓十卷北海鄭康成獨反之學者多篤信康成今猶
見寗所集榖梁解又服雯自有左氏釋痾一卷不見也雖然
公榖左氏三家之說後出者皆傳扵今殊不知胡母生江公
劉子駿諸人復云何也藉令諸人所說不廢至今並傳孰能
有以大公至正之道一正之哉不然猶治亂絲益棼之也訛
日以訛舛日以舛不以聖人之經觀經而徴諸傳不以賢者
之傳解傳而又徴諸何氏范氏杜氏獨何歟幸今三家之說
尚未泯則唐陳岳之折衷此也庶有得乎盖昔漢儒甞以春
秋㫁獄予謂非徒經法可以㫁獄而獄法亦可以㫁經何者
兩造之辞具備則偏聴之惑無自而至矣揚子雲曰衆言淆
亂折諸聖讀春秋者曾不明漢晋諸儒之遺論又何貴乎學
者之知經也哉
　　春秋權衡意休後題
劉子作春秋權衡自言書成世無有能讀者至意林猶未脫
藁多遺闕盖昔左氏言孔子作經從諸國赴告故又愽採他
事以附經今劉子乃據閔因叙謂聖人悉徴百二十國寳書
傳者從之将當時諸國所赴告者各有書也抑此豈即墨子
所稱百二十國春秋乎東遷以来晋有乗椘有檮杌魯有春
秋秦世家文公以後始有史以紀事王道衰諸侯力政二百
四十二年之間凡經傳之可見者一百一十七國晋地理志
且引夏商時國二斟豕韋過戈之属非周舊也齊桓晋文之
盛朝聘盟㑹侵伐敗亡者無慮數十而附庸小邑蠻夷雜種
又豈悉有書可徴乎史稱魯君資孔子之周因老聃觀書周
室且歴聘七十國又云與魯君子左丘眀觀史記自隱公訖
于獲麟要之春秋固魯史也因麟出而虚其應故取而修之
非夲書獲麟者所書周室事亦鮮無觀周史孔子丗家孔子
甞往来齊宋衞陳蔡之郊晋故霸國也聞趙簡子殺竇犫鳴
犢至河而弗渡椘亦欲以書社七百里地封之子西靳不可
又輒反扵魯将所聘者又未必有七十國也然亦何暇悉徵
其書乎墨子戰國人妄稱有百二十國春秋耳非聖人之遺
言也何則杞宋王者後爵称公皆大國也宋頗存王禮而杞
乃以辟陋而用夷孔子曰文獻不足故也足則吾䏻徴之矣
唯古之官名得之剡子它無見也雖然聖人作春秋但囙魯
事以寓王事隠桓之𥘉王政不行而魯與齊鄭宋䘙交齊桓
肇伯而魯事齊晋文繼伯而魯又事晋襄昭以降伯統将絶
而魯又事吴椘故經之所載類不出此數國事然則春秋固
魯史也魯史所不載聖人誠不得而筆削之又何待悉徴百
二十國之書乎嗚呼閔因之說是亦無徴而弗信者矣
　春秋通旨後題
自宋季徳安之潰有趙先生者北至燕燕趙之間學徒從者
殆百人嘗乎出一二經傳及春秋胡氏傳故今胡氏之說特
盛行胡氏正傳三十卷傳外又有緫貫條例證據史傳之文
二百餘章子寜集之名曰春秋通旨輔傳而行當胡氏傳春
秋時光堯南渡父讎未報國歩日䠞将相大臣去戰主和寖
忘東京宫闕西亰陵寝而不有者是故特假春秋之說進之
經筵且見内夏外夷若是之嚴主辱臣死若是之酷冀一悟
主聽則長淮不至於自畫江左不可以偏安此固非後丗學
春秋之通論也然而胡氏傳文大槩夲諸程氏程氏門人李
參所集程說頗相出入胡氏盖多取之欲觀正傳又必先求
之通旨故曰史文如畫筆經文如化工若一以例觀則化工
與畫筆何異惟其随事而変化則史外傳心之要典聖人時
中之大權也世之讀春秋者自䏻知之同不可以昔者歆向
之學而異論矣趙先生者諱復字仁甫國𥘉南伐攻徳安潰
之仁甫遭擄遇姚文獻公軍中文獻與言信竒士仁甫方以
國破家殘不欲北且蘄死㑹夜月出即迯乃亟𬒳鞍躍馬號
積尸間見其解髮脫屨仰天呼泣盖欲求至水裔而未溺也
文獻曉以徒死無益乃還然後盡出程朱性理䓁書及諸經
傳故今文獻與許文正公遂為當代􁏵宗仁甫為有以彂之
也先正有云世之去聖日逺故學者惟傳經最難仁甫當天
下擾攘之際乃䏻盡彂先􁏵傳䟽而傳之不亦難乎上在濳
邸嘗召見曰我欲取宋卿可導之乎對曰宋父母國也未有
引他人之兵以伐父母者故仁甫雖在燕久常有江漢之思
誠若是則吾仁甫亦無愧乎胡傳之學矣
淵穎呉先生集卷之十二
　淵穎吳先生集札記
　卷第一
(五葉後/十三行)憢􁃚(憢疑燒○七葉後/之誤/十二行)縣薄(薄當○八葉前/作簿/十二行)呼嘑(呼當○十/作嗚/葉)
(後二/行)噌泓(泓疑吰○十一葉/之誤/後六行)儵魚(儵當○八/作鯈/行)逃晴(晴當/作睛)
　卷第二
(二葉前/八行)石璧(璧當○三葉前/作壁/五行)突奥(突疑穾○六葉後/之誤/十一行)載藉(藉當○七/作籍/葉)
(前一/行)匾(當○後九/作/行)邦瀆(邦疑刋○八葉後/之誤/十二行)壁月(壁疑璧○九葉後/之誤/三行)
　　操瓢(瓢當○十二葉/作觚/前六行)孔璧(璧當○十三葉/作壁/前一行)繪禳(繪當○十五葉/作禬/前四行)上膏
(上當○五/作土/行)龍(疑斑○十七葉/之誤/後十行)綿屏(綿疑錦○十八葉前/之誤/十二行)沉理
(理當○二十葉後/作埋/十三行)扶桑􁧝(􁧝當/作暾)
　卷第三
(一葉前/九行)突奥(突疑突○十一/之誤/行)㘅浞(浞當○二葉前/作泥/二行)令承(令疑今○六/之誤/行)
　　歧右(歧當○十二/作岐/行)壁可假(壁當○八葉後/作璧/九行)白接籬(籬當○九葉前/作䍦/十二行)
　當令(令當○十三/作今/行)教載(教當○十葉後/作數/九行)灣水(灣疑灤○十三葉/之誤/前三行)白
　矣(矣疑首○十五葉/之誤/前十行)詩與書(當作書○二十三葉/與詩/前十一行)鼓筐(筐疑篋/之誤)
　工事(工疑王/之誤)
卷第四
(二葉前/四行)暝須熟(暝疑暝○五葉後/之誤/九行)柱使(柱當○八葉後/作枉/十一行)漆國(國當○/作園)
(九葉前/十行)迄中立(迄疑屹○十葉後/之誤/六行)遺趾(趾疑址○十三葉/之誤/後三行)閩橋(橋疑/嶠之)
(誤○十四葉/後六行)芭樵(樵當○十五葉/作蕉/前七行)桂壁(桂當○後二/作挂/行)臣石(臣當○十/作巨/九)
(葉後十/三行)分斑(斑疑班○二十葉後/之誤/十二行)肓聾(肓當○二十二葉/作盲/後十行)熬犬(熬疑/獒之)
(誤○二十五葉/後六行)馬捋(捋當○二十六葉/作埓/前四行)枌撩(撩當○後四/作橑/行)貫酒(貫當/作貫)
(○二十七葉/後八行)扶桑􁧝(􁧝當○三十一葉/作暾/後三行)鎬池壁(壁當/作璧)
卷第五
(四葉後/六行)十鈞(十當○十一/作千/行)廓廟(廓當○八葉後/作廊/一行)干殽(干當○十三葉/作于/前十一)
(行)九行(九疑凡/之誤)
　卷第六
(二葉後/一行)轅陶塗(陶當○五/作濤/行)諸俟(俟當○十三/作侯/行)使◍也(使下疑○四/是之字/葉)
(後十/三行)名名(當作○六葉前/若名/九行)析衷(析當○十葉後/作折/四行)密子賤(密當○十八/作宓/葉前)
(四/行)令則無(令當○後十/作今/一行)鶴􁐻(􁐻當/作氅)
　卷第七
(三葉前/十二行)析而爲一(一當○十葉前/作二/八行)授業(授疑受○十一葉/之誤/前十行)境上(上當/作土)
(○十二葉/前二行)竭石(竭當○十六葉前/作碣/十二行)怛言(怛當○十七葉/作但/前四行)管蒯(管當○/作菅)
(十八葉/後一行)滔人(滔當○九/作稻/行)◍父(父上疑○二十一葉/是召字/前七行)魯俟(俟當○二/作侯/十)
(二葉前/八行)䠨仰(䠨當○二十四葉/作瞻/後九行)礙(當○十/作罔/行)䴢來(䴢疑麇/之誤)
　卷第八
(六葉後/六七行)春亂(春當○七葉前/作秦/十行)黎園(黎當○八葉前/作棃/十二行)久沙(沙當○九葉/作涉/前七)
(行)戒服(戒當○十三葉後/作戎/十三行)拘馬(拘當○十四葉/作狗/前一行)古音(古疑舌/之誤)
　卷第九
(一葉前/九行)旖蘭(旑當○二葉前/作猗/十三行)麥秀嶄兮(嶄當○後十/作漸/行)騞虩(􁀉疑/○/之誤)
(五葉前/十三行)顏面弗(當○八葉前/作靧/八行)時蒙(時當○十葉前/作待/六行)狐平(孤當/作孤)
　　耆先(先當○後二/作老/行)始不究乎(始疑殆○十一葉/之誤/前二行)政今(今當○後十/作令/一行)
　　鈞得金鯉(鈞當○十二葉/作釣/後一行)玉蠒(蠒當○十五葉/作璽/前三行)嘗置成(成當○十/作戍/六)
(葉前/十行)宋少文(宋疑宗/之誤)
　卷第十
(一葉前/八行)制基(制當○三葉前/作創/十三行)梁米(梁當○四葉前/作粱/一行)不渴(渴疑竭○六/之誤/葉)
(前十/行)維糜(糜當○七葉後/作穈/十行)查滓(查疑渣○十二/之誤/行)讌飯(飯當○十三/作飮/行)鳴
　　呼(鳴當○九葉後/作嗚/二三行)慘悽(慘當○十葉前/作慘/八行)吾賞焉(吾上當重○十一葉/正也二字/前五行)
　　矛循(循當/作楯)○(十二葉/後十行)成疆(疆當○十二/作彊/行)秦第(第當/作弟)
　卷第十一
(一葉前/九行)且不能能(衍一○三葉後/能字/四行)匆復追(匆當○四葉前/作勿/三行)所廢(廢/當)
(作○十葉後/發/七行)高第(第當/作弟)
卷第十二
(八葉前/一行)鉛(當○九葉前/作汞/八行)太河(太當○十葉後/作大/八行)言與利(與當○十/作興/行)
　絲理(絲當○十二葉/作經/前一行)埸疆(當作○十五葉/疆埸/後七行)剡子(剡當○十六葉/作郯/前二行)甞
　乎出(乎疑手/之誤)
附錄
(一葉後/八九行)至終第(第疑篇/之誤)
　　是書初印用明嘉靖祝鑾覆元刻本戊辰重版蕭山朱
　　翼盦先生出其家藏宋璲寫刻本借印璲字仲珩文憲
　　仲子此集寫于元至元間卽祝氏覆刻之祖本也祝刻
　　文字毎有臆改如三墨改爲三􁍭黃能改爲黃熊不一
　　而足取對此本方見眞面書貴舊刻有誠然者仲珩工
　　篆隸手寫此集字多古體迥異坊刻其間字畫差池誤
　　在手民落葉几塵所不能免因成此記取便讀者罣漏
　　之誚不敢辭也己巳夏日閩縣林志烜
附録一卷
　　淵頴先生碑
浦陽江之上有大儒曰淵穎先生吴公以精深玄懿之學彂
沉䧺竒絶之文闔隂闢陽出神入鬼縦橫變化其妙難名生
雖弗克顯融以伸其志既沒而言立浩浩穰穰其書滿家信
一代之偉人足以播芳猷扵弗朽者也先生諱莱字立夫姓
呉氏其先􁔸陵人一遷于番再遷于睦三遷婺浦江之新田
唐乾寜𥘉有諱公飬者又遷縣西之吴溪實徳政郷尊仁里
也髙祖諱聞贈中奉大夫福逮道宣慰使護軍追封渤海郡
公妣盛氏追封渤海郡夫人曽祖諱蕃累贈資善大夫太常
禮儀院使上護軍追封渤海郡公妣沈氏追封渤海郡夫人
祖諱(伯/紹)累贈翰林學士承旨榮禄大夫柱國追封渤國公妣
金氏追封渤國夫人父諱直方集賢大學士榮禄大夫致仕
妣盛氏初盛夫人懐娠始七月翰林公忽夢西域神人飛空
而来直止夫人之寢心異之越翼日先生遂生囙名曰来夫
人頗知書年四歳授以孝經論語春秋糓梁傳随口成誦七
歲善屬文有奴僕命騷之言嵓南先生方公鳯見而竒之曰
此邦家材也取南山有臺詩中語更今名族父幼敏家素多
書先生時出與群童敖私挟一編以歸盡夜讀竟又復往易
或以聞于幼敏迫而觀之乃班固漢史也幼敏指谷永杜鄴
傳謂曰尓竊觀吾書能記是當不尔責先生琅然誦之至終
苐一字不遺幼敏以為偶熟此卷三易他編其誦皆如初乃
盡出所蔵書卑之讀巖南益異之許以孫女妻焉且授易書
詩三經義暨秦漢而下諸文章大家先生一覧即悉其指趣
巖南退謂人曰眀睿如吴某雖汝南應世叔政不足多也自
是以来先生博極羣書至扵制度沿革隂陽律暦兵謀術數
山經地志字學族譜之属尤無所不通矣時朝廷将有事于
東夷即自奮曰此小醜耳何必上勤王師使某持尺書諭之
足矣囙撰䟽論其事㑹病不果上延祐間貢舉法行有司以
先生名上豫章熊公朋来巴西鄧公文原及吾郡胡公長孺
主去留士此三數公輩行老成學術淹貫自非博古該今眀
體適用咸懼不得在兹選而先生與焉扵是東經齊魯梁楚
之郊北拞燕每遇中原竒絶䖏輒瞪然長視平岡灌莽一望
千里昔人歌舞戰争之地壹皆前迎後却畢在塵沙霜露中
遂與當塗李翼餘姚方九思臨川傅斯正貰酒髙歌天寒風
急毛髪上竪自謂綽有司馬子長遺風尋以論議不合扵禮
官退歸田里出㳺海東洲㦄蛟門峡過小白華山豋盤陀石
著觀日賦以見志還寓同縣陳士貞家士貞之居與龍湫五
洩鄰榛篁蒙羃似不類人世先生日歗咏其中暢然自得或
至暮忘返㳺覽之暇不廢纂述重取春秋傳五十餘家各随
言而逆其意一以理折衷之譬猶法家奏讞傳逮爰書既得
其情而曲直真偽無所隠至若繁露釋例纂例辨疑微旨折
衷權衡意林通旨之類皆有論著復謂孟子乃亞聖之大才
司馬遷不當使與鄒衍奭淳于髠慎到荀卿墨翟尸佼長盧
同傳囙刪去諸子益以萬章公孫丑之徒作孟子弟子列傳
古今樂府不同郭茂倩不當但取標題無時世先後就其所
次辨其時代使各成家名樂府類編古之賦學􁑖尚音必使
宫啇相宣徴羽迭變自宋玉而下唯司馬相如揚䧺栁宗元
能調協之囙集四家所箸名椘漢正聲其他著述若此者衆
不能殫舉也四方學士慕其聲光多負笈從之㳺先生遇之
恒若撫子姓羞服有不給者周之監察御史許君克學行部
浙東以茂才薦署饒州路長薌書院山長未行而疾作衺風
挾沴血交襲顏面壅黒兩脛罷孱不可越户限重紀至元六
年先生年四十四棲遲衽席愈不自振忽夢作重汪踦賛覺
謂人曰汪踦殤者也予自嬰疾以来何藥不嘗而勢革若此
今歲殆不起邪夏四月九日竟卒于家遺命治喪不用浮屠
法諸生胡邦翰鄭銘䓁来相治後事二子士諤士謐以至正
元年十一月二十四日奉柩窆郷之盉塢去家南五里而近
及門之士以其經義玄深而文辤貞敏也私謚曰淵穎先生
郡太守縣大夫復各祠之扵學官云先生自少有大志専思
澤物不欲以文士名毎慕張宣公為人推眀義利雖一毫不
苟取表裏一致與人㳺驩然有㤙愈久愈固身雖羸弱若不
勝衣雙瞳碧色爛爛如巖下電見者改容鑒裁精絶人以古
詩文試之先生察其辤氣即知其為某代某人所作當其賦
咏捷如雨風一日扵故人家見几上堆剡紙數十畨戯為長
歌頃刻而盡屬對嚴巧文采縟麗觀者驚以為神謂非人所
能及所著書有尚書標說六卷春秋世變圗二卷春秋傳授
譜一卷古職方錄八卷孟子弟子列傳二卷楚漢正聲二卷
樂府類編若干卷唐律刪要若干卷文槀六十卷别如詩傳
科條春秋經說胡氏傳攷誤未完夫自文氣日卑士無真識
往往倚人之論以為低昂其推古之作者則曰䧺渾贍富唯
有漠之文為然淳質雅奥亦唯有漢之文為然今之從事藝
文者如之何可及也嗚呼豈其然㦲苟以先生諸作寘之司
馬遷相如劉向王褒之間吾知其未必有愧也苐以數與時
違弗沾一命以至扵死不大顯白于世所幸䧺萹鉅冊彪炳
烜著有如日星尚當蔵諸名山以俟後世之知掦子雲者銘
曰
大火焞焞司于南辰重眀宣昭神之伸也有赫􁧦靈郁紛輪
囷敷為至文降于人也斧藻交横黼黻斯皇變化凌厲動無
方也雲流猋行品彚咸亨於燁其光寂無聲也胡積之腴不
顯其施返于混茫朱鳥之區也騎箕之精上為列星彂天之
符合地坤也石室之蔵雄文吐􁁬鬼神呵衞禁不祥也泰華
嶙峋長河奫沄永世有耀與之俱存也門人前史官金華宋
濓撰
　　謚議
傳曰物生而後有象象而後有滋滋而後有數數成而文見
矣是則文者固囿乎天地之中而實能衛翼乎天地品裁六
度叶和三靈敷陳五彛開道四德何莫非文之所為而所謂
文者非他道而已矣故聖人載之則為經學聖人者必法經
以為文譬之於木經其區幹者歟文其柯條者歟安可以𡵨
而二之也自史氏失職以訓故列之儒林以辭章書之文苑
雖欲昭後之世而失之古義盖逺矣有如長薌書院山長呉
公先生風裁峻明才猷允茂潄六藝之芳潤為一代之文英
纂述之勤汗簡日積於詩書則科分脉絡而標其凡於春秋
則脫略三傳而彂其藴於諸子則研覈真偽而極其言於三
史則析分義例而嚴其断藻繢所及無物不華汪如長江峻
如喬嶽激如雷電和如春陽其妙用通于造化其變通莫拘
若應龍之不可覊觀其所志真欲等秦漢而上之凡流俗剽
竊無根之學孱弱不振之章皆不足闖其藩垣而逐其軌轍
者也嗚呼盛哉門生學子僉曰經義玄深非淵而何文辭貞
敏非頴而何於是私謚曰淵頴先生云門人金華宋濓等謹
議
附録一卷
呉淵穎集十二㢧濓溪宋學士編錄
古人扵師弟之誼甚䔍於此可見然
淵穎之學誠不媿乎一日之長而春
秋猶其長也及門高弟有濓溪烏
傷二公皆肖集行世余日思一覩爲
而無資置之中惟悒悒不知何時得
遂斯志也近以虞山太史教天下讀書
風尚漸以復古放濓溪吴孛懐麓歸
震川文集世頗宗之今年太史己殁
主持文教者盖難乎其人惟誦其遺
言而流傳其教而巳矣追溯淵源淵
穎之集不可不反𣸪誦之也時
康熈甲長嵗夏六月卄三日葉石君重
装于成軒并跋
