#+TITLE: 山谷內集詩注-宋-黃庭堅
#+DATE: 2016-06-11 12:24:41
#+SOURCE: github.com/kanripo/KR4d0085 master fcc630d9                
欽定四庫全書　　　　　集部三
　山谷集詩注　　　　　　别集類二(宋/)
　　提要
　　　　(臣/)等謹案山谷詩内集注二十巻外集注十
　　　　七巻别集注二巻宋任淵史容史季温所注
　　　　黄庭堅詩也任淵所注者内集史容所注者
　　　　外集其别集注則容之孫季温所補内集一
　　　　稱正集其又稱前集者葢内集編次成書在
　　　　外集前故注家相承謂為前集外集詩起嘉
　　　　祐六年辛丑庭堅時年十七而内集起元豐
　　　　元年戊午庭堅時年三十四故外集諸詩轉
　　　　在内集之前黄㽦所編庭堅年譜云山谷以
　　　　史事待罪陳留偶自編退聴堂詩初無意盡
　　　　去少作胡直孺少汲建炎初帥洪并類山谷
　　　　詩文為豫章集命汝陽朱敦儒山房李彤編
　　　　集而洪炎玉甫専其事遂以退聴為斷史容
　　　　外集注序亦云山谷自言欲倣莊周分其詩
　　　　文為内外篇意固有在非欲去此取彼也譜
　　　　又云洪氏舊編以古風二篇為首今任淵注
　　　　本亦云東坡報山谷書推重此二詩故置諸
　　　　編首是淵所注内集即洪炎編次之本史季
　　　　温外集注跋云細考出處嵗月别行詮次不
　　　　復以舊集古律詩為拘再攷李彤外集跋云
　　　　彤聞山谷自巴陵取道通城入黄龍山為清
　　　　禪詩遍閲南昌集自有去取仍改定舊句彤
　　　　後得本用以是正其言非予詩者五十餘篇
　　　　彤亦嘗見于他人集中輒已除去又云前集
　　　　内木之彬彬諸篇皆山谷晚年刪去其去取
　　　　據此而已然季温跋稱其大父為増注考訂
　　　　在嘉定戊辰後又近十年則上距庭堅之殁
　　　　已百有十年而外集原本巻次至是始經史
　　　　容更定則所謂外集者併非庭堅自刪之本
　　　　矣然則是三集者皆賴注本以傳耳趙與峕
　　　　賔退録嘗論淵注送舅氏野夫之宣城詩不
　　　　得春網薦琴高出典然注本之善不在字句
　　　　之細瑣在于攷核出處時事淵注内集容注
　　　　外集其大綱皆系于目録每條之下使讀者
　　　　攷其嵗月知其遭際因以推求作詩之本㫖
　　　　此斷非數百年後以意編年者所能為外集
　　　　有嘉平元年晉陵錢文子序而内集鄱陽許
　　　　尹序世傳抄本皆佚之惟劉壎水雲村泯稿
　　　　載其大略目録亦多殘缺此本獨有尹序全
　　　　文且三集目録犂然皆具可與注相表裏尤
　　　　足尚也淵字子淵蜀之新津人紹興元年乙
　　　　丑以文藝類試有司第一仕至潼川憲其稱
　　　　天社者新津山名也容字公儀號薌室居士
　　　　青衣人仕至太中大夫其孫季温字子威舉
　　　　進士寶祐中官秘書少監淵又嘗撰山谷精
　　　　　華録詩賦銘贊六巻雜文二巻自序謂節其
　　　　　要而注之然原本已佚今所傳者出明人偽
　　　　　託獨此注則昔人所謂獨為其難者與史氏
　　　　　二注本藝林寶傳無異辭焉乾隆四十九年
　　　　　十月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
黄陳詩注原序
六經所以載道而之後世而詩者止乎禮義道之所在
也周詩三百五篇有其義而亡其辭者六篇而已大而
天地日星之變小而蟲烏草木之化嚴而君臣父子别
而夫婦男女順而兄弟羣而朋友喜不至瀆怨不至亂
諫不至訐怒不至絶此詩之大畧也古者登歌清廟㑹
盟諸候季子之所觀鄭人之所賦與夫士大夫交接之
際未有舍此而能逹者孔子曰為此詩者其知道乎又
曰不學詩無以言蓋詩之用於世如此周衰官失學廢
大雅不作久矣由漢以来詩道浸微陵夷至於晉宋齊
梁之間哇淫甚矣曹劉沈謝之詩非不工也如刻繒染
縠可施之貴介公子而不可用之黎庶陶淵明韋蘇州
之詩寂寞枯槁如叢蘭幽桂可宜於山林而不可置於
朝廷之上李太白王摩詰之詩如亂雲敷空寒月照水
雖千變萬化而及物之功亦少孟郊賈島之詩酸寒儉
陋如蝦蠏蜆蛤一啖便了雖咀嚼終日而不能飽人惟
杜少陵之詩出入古今衣被天下譪然有忠義之氣後
之作者未有加焉宋興二百年文章之盛追還三代而
以詩名世者豫章黄庭堅魯直其後學黄而不至者逅
山陳師道無巳二公之詩皆本於老杜而不為者也其
用事深密雜以儒佛虞初稗官之説雋永鴻寳之書牢
籠漁獵取諸左右後生晩學此秘未覩者徃徃苦其難
知三江任君子淵博極羣書尚友古人暇日遂以二家
詩為之注解且為原本立意始末以曉學者非若世之
箋訓但能標題出處而巳也既成以授僕欲以言冠其
首予嘗患二家詩興其髙逺讀之有不可曉者得君之
解玩味累日如夢而寤如醉而醒如痿人之獲起也豈
不快哉雖然論畫者可以形似而捧心者難言聞絃者
可以数知而至音者難説天下之理渉於形名度数者
可傳也其出於形名度数之表者不可得而傳也昔后
山答秦少章云僕之詩豫章之詩也然僕所聞於豫章
願言其詳豫章不以語僕僕亦不能為足下道也嗚呼
后山之言殆謂是耶今子淵既以所得於二公者筆之
於書矣若乃精微要妙如古所謂味外者雖使黄陳復
生不能以相授子淵尚得而言乎學者宜自得之可也
子淵名淵嘗以文藝類試有司為四川第一蓋今日之
國士天下士也鄱陽許尹序
　
　
　
　
　
　
　
　
　
　
　黄陳詩注
欽定四庫全書
　山谷内集詩注原注(年譜/附)
　　近世所編豫章集詩凡七百餘篇大抵山谷入館
　　後所作山谷嘗倣莊子分其詩文為内外篇此葢
　　内篇也晚年精妙之極具於此矣然詮次不倫離
　　合失當今以事繫年校其篇目各如本第其不可
　　考者即從舊次或以類相從詩各有注離為二十
　　巻云
第一巻
　元豐元年戊午(是嵗山谷/在北京)
　　古詩二首上蘇子瞻(東坡守徐州山谷教授北京/初通書并以此二詩寄意東)
　　(坡亦有報書及和章山谷書云今日竊食于魏㑹/閣下開幕府在彭門又云作古風詩二章賦諸從)
　　(者即此詩是也以東坡集攷之葢元豐元年魏即/北京彭門即徐州建炎中山谷之甥洪炎玉父編)
　　(其舅文集斷自退聽堂始退聽以前葢不復取獨/取古風二篇冠詩之首且云以見魯直受知于蘇)
　　(公有所自也今從之退聽堂在汴京酺池寺南山/谷作館職時寓筆硯于此其贈俞清老詩跋曰書)
　　(于酺池寺南退聽堂下然/此堂名其後隨所在揭之)
　　醇道得蛤蜊復索舜泉舜泉已酌盡官醖不敢不
　　敢送(舜泉當是河北酒名外集有和王世弼求舜/泉詩首句云寒虀簿飯留佳客蠧簡殘篇作)
　　(近隣張淵方回家本置此詩于北京教授時與詩/意正合自此詩至未入館前洪玉父皆不編入今)
　　(豫章前集有之然亦不過數篇/爾方回大父名塤山谷妹壻也)
　元豐三年庚申(是嵗山谷在京師葢罷北京教官後/赴吏部得改官知吉州太和縣其秋)
　(自汴京歸江南和舊有寄李公擇詩序云元豐庚申/嵗庭堅得邑太  外集有曉放汴州詩云秋聲滿山)
　(河未云又持三十/日去作江南夢)
　　次韻王穉川客舎二首(彭山黄氏有山谷手冩此/詩題云王谹穉川元豐初)
　　(調官京師云云當是山谷北京解官後至京師所/作後篇欵乃歌有長安城中花片飛葢春晚時也)
　　欵乃歌二章戯王穉川
　　詠史呈徐仲車(張方回家本置此篇于太和詩中/  仲車家于楚州當是山谷赴太)
　　(和時舟行/經途所作)
　　宿舊彭澤懐陶令(彭澤城在江州亦經途所作以/張方回家本編次  山谷過南)
　　(康軍祭劉凝之文云元豐三年庚申十二月辛酉/其宿彭澤葢亦同時到官或在明年之春夏歟)
　　題山谷石牛洞(舊本有寄李公澤詩序云庭堅得/邑太和舅氏李公擇提㸃淮南西)
　　(道刑獄自同安來相見于皖口風雨中留十日此/詩葢自時所作同安皖城皆𨽻舒州石牛洞在舒)
　　(之三祖山山谷寺魯直嘗游/而樂之因自號山谷道人)
　　題灊峯閣(灊山亦在舒州詩有梅/蘂之語葢冬末所作)
　　次韻公擇舅(李常字/公擇)
　元豐四年辛酉至六年癸亥(山谷在太和凡三年至/元豐癸亥移監徳州徳)
　(平鎮十山谷有大孤山詩刻云是嵗/癸亥  有二月余自太和移徳平)
　　贛上食蓮有感(贛上即䖍州䖍與吉鄰郡江西/外臺所在山谷或以白事至此)
　　秋思寄子由(是時蘇黄門謫監筠州鹽酒稅筠吉/皆在江西山谷嘗有與黄門書云得)
　　(邑極南幸執事在旁郡又云有髙安行李/必問動静髙安即筠州黄門名轍字子由)
　　贈别李次翁(以張方回/家本編次)
　　演雅(本句云江南野水碧於天中有白鷗閒似我/嘗是在太和所作山房李彤季敵云此篇山)
　　(谷晚年刪去彤葢/山谷伯舅之子)
　　戱和答禽語(附前/篇)
　　贈鄭交(山谷在荆州為興上人書此詩跋云癸亥/嵗余解官太和過武寜聞清上人當來延)
　　(恩因謁鄭子通問消息題詩子通之壁草堂鄭交/處士隠處也云云余家所蔵舊本如此老禪謂延)
　　(恩長老法安安死于元豐八年/山谷為之銘此詩葢六年所作)
　元豐七年甲子(是嵗山谷監徳州徳平鎮嘗有發願/文葢七年三月過泗州僧伽㙮所作)
　(到官當在/夏秋也)
　　平陰張澄居士隠處三詩(張方回家本題云王郎/求此詩王郎即世弼其)
　　(詳具後篇此詩山/谷晩年亦刪去)
　　留王郎(山谷在德平有與徳州太守書云客宦不/能以家來官舎蕭然如寄而此詩有河外)
　　(吹沙塵江南水無津之句又云我隨簡書/來顧影將一身葢言身在河北家在江南)
　　送王郎(豫章集原次/前篇今從之)
　　次韻劉景文登鄴王臺見思五首(詩有平原秋𣗳/色沙麓暮鐘聲)
　　(之句平原即德州又云繫匏兩相憶極目十餘城/葢鄴王臺在相州相與徳皆河北郡相去數驛)
　　次韻呉宣義三徑懐友(以張方回/家本編次)
　　送劉季展從軍鴈門二首
　　題宛陵張待舉曲肱亭(從豫章/集舊次)
第二巻
　元豐八年乙丑(春夏山谷在徳平按實録是嵗三月/哲廟即位四月丁丑以秘書省校書)
　(郎召到京師時/當六七月間)
　　寄裴仲謨(山谷在徳平與徳州太守書云某官局/勉以不瘝幸親老在都下善眠食兄弟)
　　(無他而此詩有我家輦轂下薪桂炊白玉在官與/影俱衣綻髪曲局天機行日月春事勤草木之句)
　　(在徳平過春/平乙丑年爾)
　　寄黄㡬復(舊本于題下注云乙丑年徳平鎮/作其詳具元祐二年和篇下注)
　　神宗皇帝挽詞三首(據實録是嵗三月戊戌神宗/升遐此詩及王文㳟挽詩皆)
　　(因崩薨嵗月為次後多倣此/自此以下詩皆入館後所作)
　　王文㳟公挽詞二首(王珪字禹玊相神宗哲宗按/實録元豐八年五月庚戌薨)
　　(諡文/㳟)
　　謝送碾壑源揀芽(詩有橋山事嚴庀百局謂營奉/神宗山陵又云右丞似是李元)
　　(禮謂李清臣邦直據實録淸臣以元豐六年/八月拜右丞至元祐元年閏二月方遷左丞)
　　以小龍團及半挺贈無咎并詩用前韻為戯(從舊/次晁)
　　(補之字/無咎)
　　和答外舅孫莘老(舊本云莘老病起作詩寄同舎/  莘老名覺實録本傳云元豐)
　　(八年哲廟即位自秘書少監除右諫議大夫故詩/中有少監巖壑姿及寄聲舊僚屬尚憐費諫紙之)
　　(語而首句則云西風挽/不來當是秋初所作)
　　次韻定國聞子由卧病績溪(蘇黄門欒城集有復/病詩云病作日短至)
　　(病消秋風初黄門時為歙/州績溪令王定國名鞏)
　　次韻子由績溪病起被召寄王定國(蘇黄門頴濱/遺老傳云移)
　　(知歙績溪始至而奉神宗遺制居半年除秘書省/校書郎明年至京師除右司諫此詩今嵗秋冬間)
　　(所/作)
　　次韻李之純少監恵硯(詩有我亦洗湔與清流當/是初入館時之純名周)
　　送舅氏野夫之宣城二首(李莘字野夫據實録元/豐八年十二月屯田郎)
　　(中李莘知宣州然此詩未必是時所/作姑以除官之嵗月為次餘多倣此)
　元祐元年丙寅(是嵗山谷在館中據實録十月丙戌/除神宗實録院檢討官集賢校理)
　　送范徳孺知慶州(徳孺名純粹據實録元豐八年/八月直龍圖閣京東運使范純)
　　(粹知慶州此詩云春風旌旗擁萬夫當是今年春/初方作此詩爾  趙子湜家有山谷與晁堯民帖)
　　(云范五詩至今未成比來㡬月四/十日不曽道一句范五即徳孺)
　　題黄州墨蹟後
　　題王仲弓兄弟巽亭(右二篇並/從舊次)
　　寄尉氏倉官王仲弓(附前/篇)
第三巻
　　有恵江南帳中香者戱答六言二首
　　子瞻繼和復答二首
　　有聞帳中香以為熬蝎者戯用前韻二首(右六詩/答東坡)
　　(篇中有喜公新赴朝叅之句是嵗東坡自登/州至京師為禮部郎中而迎燕潤花皆春事)
　　謝公擇分賜茶三首(外集有以潞公所恵揀芽送/公擇詩即此韻而詩有國老)
　　(元年密賜來及拚冼一春湯餅睡亦知/清夜有蚊雷之句當是元年春末所作)
　　便糴王丞送碧香酒用子瞻韻戲贈鄭彦能(以類/相從)
　　(附前篇子瞻詩葢守密/州時所作今追用其韻)
　　送鄭彦能宣徳知福昌縣(附前/篇)
　　顯聖寺庭枸把(從舊/次)
　　次韻子瞻贈王定國(東坡詩所謂謫仙竄夜郎子/羙耕東屯即此韻以東坡集)
　　(考之是嵗/春晚所作)
　　次韻張詢齋中晩春(從舊/次)
　　次韻答晁無咨見贈(用前/篇韻)
　　次韻答張文潜恵寄(文潜名来據實録是嵗十二/月試太學録張耒為秘書省)
　　(正字此詩葢夏初方到太學供減所作故/詩有忽復燕哺兒及學省得佳士之句)
　　同錢志仲飯籍田錢孺文官舎(從舊/次)
　　次韻曽子開舎人遊籍田載荷花歸(附前篇子/開名肇)
　　送劉士彦赴福建轉運判官(據實録元祐元年六/月朝請郎劉士彦為)
　　(福建路轉運判官/此篇後亦刪去)
　　次韻韓川奉祠西太乙宫四首
　　次韻王荆公題西太乙宫壁二首(東坡集亦有此/詩以東坡集考)
　　(之當在/是年秋)
　　有懐半山老人再次韻二首(用前/韻)
　　和答錢穆父詠猩猩毛筆
　　戱詠猩猩毛筆二首(右二篇欒城集有和章今略/依倣以為次  山谷此詩舊)
　　(題云前篇奉錢穆父後篇奉子瞻是時二公皆作/中書舎人又有一跋具詩注中東坡是嵗九月方)
　　(遷翰林/學士)
第四巻
　　奉和文潜贈无咎篇末多見及以既見君子云胡
　　不喜為韻(據實録元祐二年四月乙巳徐州布衣/陳師道充徐州州學教授觀此詩陳師)
　　(道之篇以為逸民葢猶未得官也而詩又有/紅榴罅多子之句宜以為元年秋所作也)
　　次韻答邢惇夫(據實録元祐元年正月起居舎人/邢恕權發遣隨州惇夫恕之子也)
　　(侍親以行此詩有夢不到漢東之句漢東/即隨州又云雨作枕簟秋葢元年秋也)
　　和邢惇夫秋懐十首(詩有陳師道/篇如前說)
　　謝公定和二范秋懐五首邀予同作(詩有黄令謂/黄㡬復也㡬)
　　(復丁夘嵗方至吏部改官見二年詩此詩葢/元年所作明矣詩亦有陳師道篇如前說)
　　送謝公定作竟陵主簿(附前/篇)
　　奉答謝公静與榮子邕論狄元規孫少述詩長韻
　　(公静名愔公定名悰/皆師厚之子附前篇)
　　贈送張叔和(原在送謝/公定詩後)
　　送顧子敦赴河東三首(子敦名臨據實録元祐元/年七月秘書少監顧臨為)
　　(河東轉運使此詩有攬轡都城風露秋/行臺無妾䕶衣篝之句葢秋晚所作)
第五巻
　　司馬文正公挽詞四首(是嵗九月丙辰温公薨而/葬以明年二月欒城集亦)
　　(有此詩當是/今冬所作)
　　次韻子瞻武昌西山
　　子瞻詩句妙一世乃云效庭堅體葢退之戲效孟
　　郊樊宗師之比以文滑稽耳恐後生不解故次韻
　　道之(東坡集送楊盂容詩即/此韻次武昌西山之後)
　　栁閎展如子瞻甥也其才徳甚美有意于學故以
　　桃李不言下自成蹊八字作詩贈之(附前/篇)
　　戱詠蠟梅二首(京師初不以蠟梅為貴其得名自/山谷始今寄此篇于元年之冬)
　　蠟梅(附前篇蜀中舊本題下注云和王都尉當以/為正詩有埋玉之句謂王詵晉卿尚蜀國公)
　　(主時主/已下世)
　　從張仲謀乞蠟梅(附前/篇)
　　賈天錫恵寳薰乞詩予以兵衛森畫㦸燕寢凝清
　　香十字作詩報之(附前篇山谷有此詩跋云余甚/寳此香未嘗與人城西張仲謀)
　　(為我作寒計恵送騏驥院通/薪二百因以杳二十餅報之)
　　次韻張仲謀過酺池寺齋(附前篇詩有夜/談霜月冷之句)
第六巻
　元祐二年丁夘(是嵗山谷在史局據實録正/月辛未山谷為著作佐郎)
　　常父恵示丁夘雪十四韻謹同韻賦之(詩云春皇/賦上瑞是)
　　(嵗春/所作)
　　詠雪奉呈廣平公(附前篇詩有連/空春雪之句)
　　次韻宋𢡟宗僦居甘泉坊雪後書懐(附前/篇)
　　和答子瞻和子由常父憶館中故事(以東坡欒城/集為次又此)
　　(詩云桃李/春畫永)
　　雙井茶送子瞻
　　和答子瞻
　　子瞻以子夏丘明見戲聊復戲答
　　省中烹茶懐子瞻用前韻(右四篇當是今嵗春送/新茶所作詩有翰林貽)
　　(我東南句謂東坡先生據實録元年九月丁夘東/坡遷翰林學士東坡集有次韻黄魯直赤日詩即)
　　(此韻而元年十月山谷遷實録院檢討官今/嵗又為著作故有願載軒轅訖鼎湖之句)
　　以雙井茶送孔常父
　　常父答詩有煎㸃徑須煩緑珠之句復次韻戲答
　　戲呈孔毅父(右三篇皆用前韻第三篇有校書著/作頻詔除之句葢山谷今嵗正月除)
　　(著作/佐郎)
　　謝黄從善司業寄恵山泉(亦用前韻山/谷晚年刪去)
　　次韻奉酬劉景文河上見寄(原在酴醿詩前詩/有煮春茗之句)
　　見諸人唱和酴醿詩輒次韻戲詠(欒城集中有次/孔文仲仲舎人)
　　(酴醿即此韻此後有和曽子開扈從詩見/外集以欒城詩考之葢四月一二日也)
　　次韻秦覯過陳無已書院觀鄙句之作(無巳來京/師寓居陳)
　　(州門見於所作秋懐詩書院當作/此地而此詩有牆陰老春□之句)
　　陳留市隠(附前篇此詩葢/陳無已先作)
　　晁張和答秦覯五言予亦次韻(次前篇過陳無/巳書院之後)
　　劉晦叔許洮河緑石硯(因後篇/附見)
　　以團茶洮州緑石硯贈無咎文潜(次和答秦覯篇/按實録元祐元)
　　(年十二月試太學録張耒試太學正晁補之並為/祕書省正字而此詩有道山延閣之句葢今嵗所)
　　(作/)
　　謝王仲至恵洮州礪石黄玉印材(因洮硯/附見)
　　次韻文潜同遊王舎人園(次前篇文潜詩有/濃緑張夏帷之誥)
　　卧陶軒(附前篇詩云/城南晁正字)
　　次韻寄晁以道(附前/篇)
　　次以道韻寄范子夷子黙(附前/篇)
　　僧景宗相訪寄法王航禪師(從舊/次)
　　子韻子瞻送顧子敦河北都運二首(以東坡詩為/次據實録元)
　　(祐二年四月癸巳給事中/顧臨為河北路都轉運使)
　　慈孝寺餞子敦席上奉同孔經父八韻(附前/篇)
　次韻張昌言給事喜雨(以東坡欒城詩為次欒城/詩云已收蠶麥無多日葢)
　　(四月間昌/言名問)
第七巻
　　送李徳素歸舒城(因後篇/附見)
　　詠李伯時摹韓幹三馬次子由韻簡伯時兼寄李
　　徳素(東坡集有此詩在喜/雨後伯時名公麟)
　　次韻子曕和子由觀韓幹馬因論伯時畫天馬
　　次韻答王眘中(從舊/本)
　　子瞻去嵗春侍立邇英子由秋冬間相繼入侍作
　　詩各述所懐予亦次韻四首(東坡有此詩/在韓幹馬俊)
　　再次韻四首
　　次韻子曕題郭熙畫秋山(以東坡詩為次東坡詩/所謂玉堂畫掩春日閒)
　　(即此韻在入/侍邇英詩後)
　　題郭熙山水扇
　　題恵崇畫扇
　　題鄭防畫夾五首
　　戲題小雀捕飛蟲畫扇
　　題畫孔雀
　　睡鴨
　　小鴨
　　題劉將軍鴈二首
　　題劉將軍鵝
　　題晁以道雪鴈圖(右十詩並/附前篇)
　　次韻子瞻題无咎所得與可竹二首粥字韻戲嘲
　　无咎人字韻詠竹(東坡集此詩在/郭熙秋山後)
　　次韻文潜休沐不出二首(從舊/次)
　　奉同子瞻韻寄定國(東坡玉堂獨坐懐王定國/詩即此韻在題无咎竹後)
　　次韻王定國楊州見寄
　　往嵗過廣陵值早春嘗作詩云春風十里珠簾捲
　　髣髴三生杜牧之紅藥梢頭初繭栗揚州風物鬢
　　成絲今春有自淮南來者道揚州事戲以前韻寄
　　　王定國二首(右二詩/附前篇)
　　次韻錢穆父贈松扇
　　戲和文潜謝穆父松扇(東坡和張耒松扇/詩在懐王定國後)
　　謝鄭閎中恵髙麗畫扇二首(附前/篇)
第八巻
　　次韻王炳之恵玉版紙(附前/篇)
　　謝王炳之恵石香鼎(附前/篇)
　　次韻栁通叟寄王文通(通舊/次)
　　送張天覺得登字(東坡此詩在松扇後據實録元/豐二年七月開封府推官張商)
　　(英提㸃河東路刑/獄商英字天覺)
　　次韻徐文將至國門見寄二首(詩有槐催舉子著/黄花之句葢是嵗)
　　(秋/試)
　　博士王揚休碾密雲龍同事十三人飲之戲作
　　答黄冕仲索煎雙井并簡揚休
　　再答冕仲
　　戲答陳元輿
　　再答元輿
　　次韻冕仲考進士試巻(右六篇皆武成宫試/闈所作詩中自了然)
　　王聖美三子補中廣文生(附前/篇)
　　次韻游景叔聞洮河㨗報寄諸將四首(據實録元/祐二年八)
　　(月禽西畨首領杲莊/青宜結檻送闕下)
　　和游景叔月報三㨗(與前詩/同時作)
　　次韻崔伯易席上所賦因以贈行二首(據實録元/祐二年十)
　　(月將作少監崔公度知頴州又按本傳公/度字伯易髙郵軍人此詩十月後所作)
　　同子瞻和趙伯充團練(從舊/次)
　　戲答趙伯充勸莫學書及為席子澤解嘲(附前/篇)
　　謝景叔恵冬笋雍酥水梨三物
　　再答景叔(右二篇並以/時序為次)
　　次韻㡬復和答所寄(山谷舊跋此詩云丁夘嵗㡬/復至吏部改官和予乙丑在)
　　(徳平所寄詩也詩有夜寒同對/短檠燈之句當是冬時所作)
　　寄上叔父夷仲三首(夷仲名亷元祐初為都大提/舉成都府路𣙜茶兼陜西路)
　　(買馬張方回家本前一篇題云寄上叔父夷仲後/二篇題云叔父夷仲入奏近寄此詩用前韻今以)
　　(蜀中題名考之亷奉使在元祐元年八月而三年/正月除右司郎中則入奏葢在二年之冬也此詩)
　　(第一篇因後/詩同見于此)
第九巻
　元祐三年戊辰(是嵗山谷在史局其春東坡知貢/舉山谷與李公麟等皆為其屬)
　　考試局與孫元忠博士竹間對牕夜聞元忠誦書
　　聲調悲壯戲作竹枝歌三章和之
　　觀伯時畫馬(東坡集有和篇/題云試院中作)
　　題伯時畫揩痒虎
　　題伯時畫觀魚僧
　　題伯時畫頓塵馬
　　題伯時畫嚴子陵釣灘
　　題伯時畫松下淵明(右皆試院中作舊本畫觀魚/僧題云子瞻畫枯木伯時作)
　　(清江游魚有老僧映樹身觀魚而禪筆法甚妙予/為名曰𤣥洗畏影圖并題數語而頓塵馬有亦思)
　　(歸家洗袍袴之句為試院所作無/疑揩痒虎子陵灘葢從其舊次)
　　出禮部試院王才元恵梅花三種皆妙絶戲答三
　　首(山谷有此詩跋/甚詳具詩注中)
　　王立之承奉詩報梅花已落盡次韻戲答(立之名/直方即)
　　(才元之子/今附前篇)
　　乞姚花二首(附前/篇)
　　效王仲至少監詠姚花用其韻四首(附前/篇)
　　寄杜家父二首(從舊/次)
　　王才元舎人許牡丹求詩
　　謝王舎人剪送狀元紅(右二篇/從舊次)
　　戲答陳季常寄黄州山中連理松枝二首(山谷有/太平與)
　　(國寺谷室院題名云故人陳季常林下士也寓棊/簟于此蘇子瞻范子功數來從之元祐三年六月)
　　(丁亥書然此詩未必是/時所作姑以物色附見)
　　次韻子曕送李廌(李廌字方叔是嵗下第而歸東/坡此詩在次韻黄魯直畫馬後)
　　次韻宋懋宗三月十四日到西池都人盛觀翰林
　　公出遨(翰林公謂東坡東坡有和宋肇遊/西池即此韻在送李方叔詩後)
　　韓獻肅公挽詞三首(韓絳字子華事神宗再為宰/相據實録元祐三年三月薨)
　　(諡獻肅東坡有韓康公挽詞/在遊西池後康公即獻肅)
　　次韻子瞻以紅帶寄王宣義(東坡有慶源宣義王/丈求紅帶詩即此韻)
　　(在康公挽詞後此後冇送/髙士敦鈐轄詩見外集)
　　聽宋宗儒摘阮歌(從舊/次)
　　自門下後省歸卧酺池寺觀盧鴻草堂圖(欒城集/有此圖)
　　(詩當同時所作據欒城/集次于韓康公挽詞後)
　　題子瞻寺壁作小山枯木二首(寺壁即酺池/寺附前篇)
　　題子瞻枯木(附前/篇)
　　和子瞻戲書伯時畫好頭赤(東坡集此詩/在紅帶詩後)
　　詠伯時畫太初所獲大宛虎脊天馬圖
　　詠伯時畫馮奉世所獲大宛象龍圖
　　題竹石牧牛(右三詩附前詩而天馬圖有嵗/在執徐同之句葢戊辰嵗也)
　　題伯時天育驃騎圖二首(附前/篇)
　　姨母李夫人墨竹二首(附前/篇)
第十巻
　　次韻答曹子方雜言(曹輔字子方東坡有送曹輔/赴閩漕詩在好頭赤詩後據)
　　(實録元祐三年九月太僕寺丞曹輔權發遣福建/路轉運判官山谷此詩葢輔未出使以前所作今)
　　(寄于/此)
　　次韻子瞻和王子立風雨敗書屋有感(東坡此詩/在送曹輔)
　　(後/)
　　嘲小徳(東坡有和/章次前篇)
　　戲答張秘監饋羊(詩有留與兒童駕小車/之句今附小徳詩後)
　　戲答王定國題門兩絶句(東坡嘲小徳詩徳有和/王定國㑹飲清虛堂詩)
　　(時定國歸/自揚州)
　　清人怨戲效徐庾慢體三首(畧從舊次元在/嘲小徳之後)
　　呈外舅孫莘老二首(詩意喜莘老得歸據實録元/祐三年九月御史中丞孫覺)
　　(提舉醴泉觀本傳云以疾堅請外提舉舒/州仙靈觀此詩九月以後所作今寄于此)
　　以天壇靈壽杖送莘老(從舊/次)
　　戲答俞清老道人寒夜三首(趙彦清家有山谷跋/此詩其末云東坡屢)
　　(哦此詩以為妙也元祐四年歸自門下省書於酺/池寺南退聽堂上此跋四年所書而詩則三年冬)
　　(所作葢四年之冬/東坡在杭州也)
　　秘書省冬夜宿直寄懐李徳素(附前/篇)
　　嵗寒知松柏(此詩效進士體元有兩篇知字韻一/篇見外集東坡所和乃知字韻在嘲)
　　(小徳/詩後)
　　東坡讀未見書
　　被褐懐珠玉
　　欵塞來享(右三篇未必同時所作然皆效進士體/以教兒侄今附見東坡雜記云元祐三)
　　(年十二月二十八日上御延和殿奏范鎮新樂時/西夏方遣使欵延州塞故進士作延和殿奏新樂)
　　(賦欵塞來/享詩云)
　　憶邢惇夫(山谷跋惇夫集有國馬不及奉輿斃于/皁櫪之語葢元祐三年十一月庚戊也)
　　(此詩宜附/見于此)
　　次韻秦少章晁適道贈答詩(詩有陰風雪塞廬之/句當是此年冬所作)
　　(葢明年冬少章從/東坡在杭州矣)
　　次韻答秦少章乞酒(附前篇詩有水餅嚼/冰蔬之句亦冬時作)
第十一巻
　元祐四年已巳至八年癸酉夏(四年至六年夏皆在/史局據實録元祐六)
　(年三月癸亥進神宗實録為起居舎人以中書舎人/韓川有言詔行秘書省著作佐郎是嵗六月特封母)
　(夀康縣太君為安康郡太君乞以轉官思回授也山/谷在京師多與東坡唱和四年夏東坡出知杭州遂)
　(無詩伴而山谷嘗苦眩冒多在史局又多侍母夫人/醫藥至六年六月遂丁家艱故此數年之間作詩絶)
　(少頤軒詩及送秦少章從東坡于杭州范蜀公挽章/皆四年詩之可攷者其他諸詩多不可攷又于前巻)
　(無可傳著姑寄寓于此以俟異時或遇其真也盡山/谷有與王長原詩跋云相見于京師匆匆不得  平)
　(生朋友之意長原告行㑹小人年來頭眩不能苦思/因以廢詩輙以舊詩十許贈長原又有書老杜詩跋)
　(去老夫今年四十三不復能作詩他文亦懶下筆欲/學詩觀老杜足矣又與俞清老曹茍龍書皆云某自)
　(云年月月已不作詩山谷生于乙酉至元祐四年巳/巳四月有五矣陳無已作山谷母李夫人墓銘曰元)
　(祐六年卒于東都又以山谷與洪駒父書考之云六/月十八日郡太棄背諸孤而洪玊父作退聽堂集序)
　(云辛未嵗試禮部寓舅氏僦舎後一年魯直丁母夫/人憂辛未即元祐六年其云後一年誤矣山谷䕶喪)
　(抵家以明年正月/八日具書帖中)
　　頤軒詩六首(張方回家本有此詩序云元/祐四年正月癸酉黄某序)
　　寺齋睡起二首(後詩云桃李無言一再風葢春時/作又有人言九十八為律之句是)
　　(時東坡為臺諫所攻求出補/外而山谷亦不容於時故云)
　　記夢(附前/篇)
　　同元明過洪福寺戲題(略從舊次原在/寺齋睡起詩後)
　　戲答晁深道乞消梅二首
　　以梅餽晁深道戲贈二首(右四篇以/時序為次)
　　次韻孫子實題少章寄寂齋(因後有送少章詩附/見於此此篇後亦刪)
　　(去/)
　　次韻孫子實寄少游
　　戲書秦少游壁
　　贈秦少儀
　　送少章從翰林蘇公餘杭(右四詩畧從舊次據實/録東坡出知杭州在四)
　　(年而行以五月陳無已至南京見東坡從登後/樓詩云五月池無水又送行詩云一雨五月涼)
　　題凈因壁二首
　　六月十七日晝寢(右三篇亦以/時序為次)
　　北牕(從舊/次)
　　趙子充示竹夫人詩葢涼寢竹器憇臂休膝似非
　　夫人之職予為名曰青奴並以小詩取之二首(附/前)
　　(篇/)
　　范蜀公挽詞二首(東坡作蜀公墓誌銘云元祐三/年閏十二月薨葬以四年八月)
　　(此詩葢四年/夏秋間所作)
　　宗室公壽挽詞二首
　　出城送客過故人東平侯趙景珍墓
　　黄頴州挽詞三首
　　樂壽縣君挽詞二首(右八篇/附前詩)
　　叔父給事挽詞十首(據實録元祐七年五月丙申/給事中黄亷卒是時山谷持)
　　(母喪僅一年而葬以明年九月父山谷有與洪駒/父書云比經祥練又間給事叔  之卒又山谷與)
　　(宇文伯修書云九月之末方畢叔父給/事葬事又云欲乞一宫觀時已免喪矣)
　紹聖元年甲戊(四月改元據實録元祐八年七月吕/大防言神宗正史欲差前實録院檢)
　(討官黄庭堅祕書省正字秦觀充編修官從之山谷/以疾辭乞宫觀至甲戌嵗授宣鄂兩郡皆未赴繼除)
　(宫祠據實録紹聖元年六月丁亥新知鄂州黄庭堅/許管勾亳州明道宫於開封府界居住就近報國史)
　(院取㑹文事山谷遂寓家于太平州之蕪湖與其兄/元明俱來陳留止東寺之净土院舟行時與東坡相)
　(遇於江上與黄門相遇於貴池城山谷跋東坡磨衲/賛云紹聖元年五月甲子新宣  叚守黄某書山谷)
　(與梁大夫書云伯氏越州司理相送至府畿伯氏即/元明  山谷有東坡真賛云紹聖之元吾見東坡於)
　(彭蠡之上其貎不爾其後山谷在荆/州黄門與書云貴池相别於今八年)
　　寂住閣
　　深明閣(右二篇陳留凈土院作元注云/陳留宿一􁏟堂因書為寂住閣)
第十二巻
　紹聖二年乙亥(是嵗山谷謫黔州先是紹聖元年章/惇為相蔡卞修國史七月山谷與范)
　(龍學祖禹趙尚書彦若於開封府界居住就近應報/文字卞至史院以前史官直書王安石事欲中傷以)
　(詆誣神考之罪簽出千餘條以為皆無證據紹聖二/年正月范公安置永州趙公澧州山谷黔州事且范)
　(公家傳據實録紹聖元年十二月甲午黄庭堅謫涪/州别駕黔州安置而范公家傳乃云二年正月葢據)
　(受命時日也山谷既被命與其兄元明出尉氏許昌/由漢沔趨江陵上䕫峽三月辛亥至下牢闗四月二)
　(十三日到黔州寓開元寺寺有摩圍閣山谷與張叔/和書云下處在南寺摩圍閣又有怡偲堂當是山谷)
　(以知命同處為名按揚明叔草書/跋尾云黔中怡偲堂丁丑二月晦)
　　竹枝詞二首
　　夢李白誦竹枝詞三疊(並黔南道中作前詩有跋/語且云四月甲申葢十九)
　　(日/也)
　　和答元明黔明贈别(山谷書萍鄉㕔壁曰元明送/余安置於摩圍之下淹留數)
　　(月不忍别而此詩有急雪/驚風之語當是冬時所作)
　紹興三年丙子(是嵗山谷在黔南初山谷既未能以/家來二年之秋其弟知命自蕪湖登)
　(舟擕一妾李慶一子㭒小字韓十及山谷之子相小/名四徳小字四十并其所生母俱來知命中道生一)
　(女又與其從兄嗣直㑹於䕫州是嵗五月六日扺黔/南  山谷書云知命居士得三月二十八日書知慶)
　(兒以兔娠入䕫州巳回客吹俱無恙嗣直又適得相/㑹何慰如之嗣直名叔向給事之子山谷五月書云)
　(初五日宿太浩初六日可來趁疊石早/飯又云今日甚思汝輩同剥粽子也)
　　題驢瘦嶺馬舖(知命/)
　　行次巫山宋懋宗遣騎送折花厨醖(知命/)
　　次韻懋宗送别二首(知命/)
　　戲答劉文學(知命/)
　　外姪李光祖往見尚垂髫今觀寄嗣直小詩已可
　　受因次韻(知命/)
　　上南陵坡(知命/)
　　題小猿呌驛(知命/)
　　馬上口號呈建始李令(知命施建/始屬  州)
　　次浮塘驛見張施州小詩次其韻(知命/)
　　將次施州先寄張十九使君三首(知命/)
　　和張仲謀送别二首(知命/)
　　次韻答清江主簿趙彦成(知命成清江即施州治/所彦  名肯堂嘉州人)
　　宋懋宗寄䕫州五十詩三首(知命來右二十詩皆/知命  黔州時所作)
　　(知命名叔達山谷之弟數詩附見集中殊有家法/當由山谷潤色因以成其弟之名今不復刪去)
　　當蘇若蘭迴文錦詩圖(原雜置知/命詩中)
　紹聖四年丁丑(是嵗山谷在黔南其春知命往見嗣/直于涪州生一子是為小牛秋冬間)
　(還黔具山谷與/知命嗣直書)
　　次韻楊明叔四首
　　再次韻(楊皓字明叔眉之丹稜人官於黔南時在/山谷遷謫後此詩葢黔中所作故有我巳)
　　(魑魅禦之句黔中詩/絶少姑附於今嵗)
　　謫居黔南十首(右謫樂天詩原題云謫居黔南今/附于此葢明年又遷于戎州云)
　元符元年戊寅(六月改元張是嵗春初山谷在黔南/以避外兄  向之嫌遷戎州據實録)
　(紹聖四年三月知宗正丞張向提舉夔州路常平十/二月壬寅詔涪州别駕黔州安置黄庭堅移戎州安)
　(置以避使者親嫌故也山谷三月間離黔六月初扺/戎州寓居南寺作槁木寮死灰菴其後僦居城南)
　(山谷有與楊明叔大字跋尾云紹聖五年二月哉生/明涪翁將遷于𤏡道治州開元寺江曲之間𤏡道即)
　(戎州戎今為叙葢是嵗六月方改元故猶稱五年又/有與王觀復書云沂流在道㡬三月又有瀘州木龍)
　(巖題名云紹聖五年五月/晦改知到戎州在六月初)
　　贈黔南賈使君(山谷初到黔南曹譜伯逹張兟茂/宗為守貳待之頗厚今賈使君葢)
　　(與曹伯達為代者未知此詩何時所作姑附于離/黔之嵗  山谷與張叔和書云某至黔州將一月)
　　(矣曹守張倅相待如骨月又與楊明叔書/云守倅皆京洛人好事尚文不易得也)
　元符二年已夘(是嵗山谷在戎州九月知命如成都/至明年二月還戎州具山谷與知命)
　(書及答句卨宗書又與範長老書云/知命顛倒饜足二月七日乃到戎州)
　　次韻雨絲雲鶴二首(蜀中舊本此詩序云代史夫/人和石信道  信道名諒時)
　　(作瀘州江安令史夫人蓋山谷外兄張祺子履之/妻張祺介卿之嫂録莱賛所謂維女博士史君炎)
　　(玉者也此詩蓋在戎州所作當是夫人與其子俱/來乞子履墓銘時也雨絲雲鶴皆春景物宜見於)
　　(今年春具山谷有答蘇大通書曰頃見外兄張子/履家嫂  道才徳之美又曰昨史嫂過𤏡道云云)
　　(卯山谷作子履墓銘曰葬以元符已/  之四月又曰女夫人博學能文)
　　從斌老乞苦笋(當是今嵗夏初所作元年夏初猶/未至戎也此篇原在戎州詩中但)
　　(詮次不倫爾山谷有苦筍賦云𤏡/道苦筍冠冕兩川𤏡道即戎州)
　　次韻黄斌老所畫横竹
　　次韻謝斌老送墨竹十二韻
　　用前韻謝子舟為予作風雨竹
　　再用前韻詠子舟所作竹
　　戲詠子舟畫兩竹兩鸜鵒
第十三巻
　　次韻答黄斌老病起獨遊東園二首
　　又和二首
　　又答斌老病愈遣悶二首
　　次韻黄斌老晩遊池亭二首(右與黄斌老唱和詩/並因苦筍篇附見當)
　　(是同時所作池亭詩有黄菊拒霜殊未秋之/句必今嵗所作明年秋晩山谷葢在青神矣)
　　戱答史應之三首(應之名鑄眉人瀘戎間山谷有/應之真賛曰江安石不足江陽)
　　(酒有餘江安屬瀘/州漢江陽縣地也)
　　題也足軒(軒在簡州為師範道人作山谷有與範/帖云知命欲往成都看藥市又云别作)
　　(一篇竹軒頌似可觀已付密師去可種竹于六祖/印用之是嵗範公自簡州受成都六祖之請云)
　　(範在簡州時山谷有種竹頌云往在江南住竹/山道人兩嵗三來訪云云故今云别作一篇)
　　寄題榮州祖元大師此君軒(山谷有此詩跋云元/符二年閏月初吉書)
　　(贈榮州琴師祖元韻是嵗閏九/月又有一篇亦此  見於外集)
　　答李任道謝分豆粥(詩有豆粥能驅晩瘴寒/之句似是冬時所作)
　元符三年庚辰(是嵗山谷在戎州正月徽考即位五/月復宣徳郎監鄂州在城鹽税山谷)
　(既得放還以江漲未能下峽七月自戎舟行省其姑/于青神十月改奉議郎簽書寧國軍節度判官十一)
　(月自青神復還戎十二月發戎州過江安為石信道/挽留遂作嵗於此  山谷之姑張祉介卿之母介卿)
　(時為眉州青神尉以七月二十一日解舟八月十一/日抵青神具興張介卿書今中岩多有八九月間題)
　(字又有十一月二十日與嘉州至樂山王子厚書云/到家悲苦滿懐蓋知命歸江南死於荆州當是初聞)
　(其計時也嵗石諒信道本眉人家于江津女嫁山谷/之子相是  十二月成親其詳具建中靖國元年注)
　(并具與杜/拙翁書)
　　贈知命弟離戎州
　　姪柜隨知命舟行(是嵗知命自戎歸江南山谷與/範長老帖云知命留此兩月三)
　　(月十三日觧舟去故其詩有燕子日長宜/讀書之句知命竟死荆南見山谷祭文)
　　次韻奉答文少激推官紀贈二首(因後篇附見少/激名抗臨卭人)
　　(時為戎州幕官予嘗見/其家山谷諸詩真迹)
　　次韻文少激祈雨有感(此詩真本云伏承少激恵/示夏日祈雨有感之詩末)
　　(句云爱民天子似仁/宗時徽考初即位)
　　次韻李任道晩飲鎻江亭(詩有西來雪浪如炰烹/之句當是夏中所作)
　　再次韻兼簡屨中南玊三首(次前/篇)
　　次韻任道食荔支有感三首(山谷有戎州鎻水磨/崖留題云元符三年)
　　(五月戊寅太守劉廣之率賔寮來賞鎻江荔支此/詩當同時所作詩有六年怊悵之句葢自紹聖二)
　　(年乙亥入蜀至元符三年庚辰凡六見荔支親山/谷與姪樸書云初到戎彭道微作守甚有親  之)
　　(意道微既去劉溢/崇儀作守云云)
　　廖致平送緑荔支為戎州第一王公權送荔支緑
　　酒亦為戎州第一(附前/篇)
　　謝楊履道送銀茄四首(以時序/為次)
　　送石長卿太學秋補(詩有漢文新覽天下圖謂徽/考初立山谷有試張通筆帖)
　　(云戎州城南僦舎中/眉山石長卿觀書)
　　次韻少激甘露降太守居桃葉上(當是秋時所作/詩語皆及徽考)
　　(新/政)
　　借景亭(八月在青神尉㕔作尉即張祉介卿也祉/父誾雅州人娶山谷之姑卒官太常卿見)
　　(于山谷所作/張子履墓誌)
　　戲贈家安國(從舊/次)
　　次韻楊君全送酒
　　次韻君全送春花
　　謝楊景山送酒器(君全名琳景山名嵒皆青神人/山谷有中巖題字云元符三年)
　　(九月已巳王元直擕酒帥楊君全景山酌張子謙/介卿黄魯直于慈姥之東堂此詩葢是時所作故)
　　(有秋入園林花老眼之句綵以及酒當/是重陽所送春花言其象春時之花爾)
　　史彦昇送春花(附楊君全送花後詩有/千林搖落照秋空之句)
　　題石恪畫嘗醋翁(舊次在借景亭/後似是青神作)
　　謝應之(即史應之也應之往嵗見山谷於谷嘗有/詩戲之此篇當是應之自眉來青神再見)
　　(山谷叙述往事故有去年席上蛟龍語未委先生/記得無之句  山谷在青神有無眉山程信孺帖)
　　(云應之在館時接從容賔主/相樂也是嵗來自眉山可知)
第十四巻
　　走筆謝王朴居士拄杖(王朴字子厚隠居嘉州至/樂山此詩當是自青神回)
　　(舟經途所作詩有六/年流落放歸時之語)
　　戲答王居士送文石(次前/篇)
　　次韻楊明叔見餞十首(序云予䝉㤙東歸明叔作/十詩見餞據實録元符三)
　　(年十一月癸亥朔黄庭堅知舒州州此/詩有老作同安守之句同安即舒)
　　次韻石七三六言七首(詩云老境五十六翁又云/欲行水繞山圍葢元符三)
　　(年將出蜀所作石七/三當是石信道家兒)
　建中靖國元年辛巳(是嵗正月解舟江安三月至峽/州改知舒州四月至荆南泊家)
　(沙市又召以為吏部員外郎病癰初愈辭免恩命乞/知太平州留荆待命遂南踰冬焉  山谷有瀘州中)
　(壩葛氏竹林留題云江南黄某自𤏡道恩恩放還元/符元年十二月道出江安江安宰石諒信道以親親)
　(見留作嵗建中靖國元年正月/丙寅置酒中壩葛氏之竹林)
　　萬州太守髙仲本宿約遊岑公洞而夜雨連明戱
　　作二首
　　萬州下巖二首
　　又戲題下巖(山谷有萬州西山磨崖題名載髙仲/本置酒葢建中靖國元年二月辛酉)
　　戲題巫山縣用杜子美韻(詩有江陵換裌衣之句/江陵即荆南山谷度自)
　　(巫山至此時/已初夏矣)
　　和王觀復洪駒父謁陳無已長句(王蕃字觀復沂/公之裔官閬中)
　　(時多以書尺至戎州從山谷問學至是自京師改/官復入蜀㑹山谷于荆州時山谷病癱初愈陳無)
　　(已元符三年冬為祕書省正字故此詩有集賢學/士見一角之語  答觀復簡云卧病二十餘日㡬)
　　(死者數矣忽奉手誨/歡喜如從天上落也)
　　以古銅壺送王觀復(附前/篇)
　　病起荆江亭即事十首(詩有大聖天子初元年及/西風吹涙古藤州之句乂)
　　(是嵗七月東坡卒於常州而此/詩猶未及之當是秋初所作)
　　鄒松滋寄苦竹泉橙麴蓮子湯三首(松滋𨽻荆南/詩有新牧千)
　　(百秋蓮/菂之句)
　　次韻答黄與迪
　　次前韻謝與迪惠所作竹五幅(右二篇/從舊次)
第十五巻
　　戲簡朱公武劉邦直田子平五首(朱劉田皆荆南/人詩有葵莧秋)
　　(之/語)
　　次韻益修四弟(詩有霜晩菊/未花之句)
　　以峽州酒遺益修復繼前韻(附前/篇)
　　謝益修四弟送石屏(附前/篇)
　　戲答王觀復酴醿菊二篇
　　戲答王子予送凌風菊二首(右四篇以時序為次/子予名雩王獻可補)
　　(之之次子也/時僑寓荆州)
　　謝王子予送橄欖(附前/篇)
　　以椰子小冠送子予(附前/篇)
　　呈楊康國
　　又戲呈康國(二詩皆言/黄柑未熟)
　　次韻馬荆州(詩有朱糝菊英/同送秋之句)
　　和中玉使君晩秋開天寧節道場(徽考以十月十/日降誕為天寧)
　　(節開啓葢/九月十日)
　　入窮巷謁李材叟翹叟兼簡田子平三首(詩有紫/冠黄細)
　　(綑絲窠/之句)
　　次韻答馬中玉三首(詩有菊花過後/早梅前之句)
　　次韻中玉早梅二首
　　次韻中玉水仙花二首
　　王充道送水仙花五十枝欣然㑹心為之作詠
　　呉君送水仙花并二大本
　　劉邦直送早梅水仙花四首(右十詩多從舊次惟/王充道送水仙花一)
　　(首附/見)
　　謝檀敦信送柑子(附前/篇)
　　贈李輔聖(原在劉邦/直詩後)
　　和髙仲本喜相見(從舊次詩有雪滿/荆州喜再逢之句)
　　戲詠煖足缾二首(以詩序/為次)
　　戲呈聞善二兄(詩有草上堦除/雪衮風之句)
　　次韻聞善(謝有張羅門/帶雪之句)
　　謝答聞善二兄九絶句
　　戲呈聞善(右十詩/附前篇)
　　題子瞻畫竹石(舊題云題全天粹所收云云全璧/字天粹山谷在荆州時有與天粹)
　　(帖又有字說云全璧長林人長林/屬荆門軍此詩當附於荆州詩中)
　　戲贈米元章二首(米芾字元章為發運司屬官在/江淮間建中靖國之秋東坡北)
　　(還嘗有手帖與之此詩似亦當時所作葢/詩有滄江書畫船之句今附于荆州詩中)
第十六巻
　崇寧元年壬午(是嵗春初在荆南既而經岳嶽路歸/洪州分寧遂往袁州萍薌省其兄元)
　(明還至江州與其家相㑹六月赴太平州九日而罷/管勾洪州玉隆觀九月至鄂州寓居踰年  正月與)
　(蘇子由書云某三兩日即拏舟下巴陵出陸至雙井/六日爾  山谷與洪龜父書曰四十及新婦在荆南)
　(巳遣十六節推弟往取船來㑹江州矣七山谷與徐/師川書曰老舅六月九日領太平事十  日奉朝㫖)
　(送送吏部即日解船至江口九崇寜二年山谷有南樓/詩寄方公悅題云某以去嵗  月至鄂登南樓歎其)
　(制作之/美云云)
　　次韻答髙子勉十首(髙荷字子勉荆州人而此詩/有春從細草回之句當是春)
　　(初所/作)
　　贈髙子勉四首(附前/篇)
　　再用前韻贈子勉四首(附前篇詩有鳥語花中/管絃之句春稍動矣)
　　荆南簽判向和卿困予六言見韻次韻奉酬四首
　　(附前/篇)
　　蟻蝶圖(從舊/次)
　　謝胡藏之送栗鼠尾畫維摩二首(從舊/次)
　　次韻向和卿行松滋縣與鄒天錫夜語南極亭二
　　首(詩有提壺及思歸樂之句當在二/月間以上詩皆未離荆南所作)
　　戲答荆州王充道烹茶四首(往分寧時經/日長之句)
　　雨中登岳陽樓望君山二首(往分寜時經/途岳州所作)
　　自巴陵畧平江臨湘入通城無日不雨至黄龍奉
　　謁清禪師繼而晚晴邂逅禪客戴道純欵語作長
　　句呈道純(巴陵平江臨湘皆屬岳州通城屬鄂州/黄龍山在洪州武寧李彤季敵書豫章)
　　(集後云先生自巴陵取道通城入黄龍山為/清禪師遍閱南昌集自有去取即此時也)
　　題徐氏書院(徐禧徳占洪州人此/詩歸洪州時所作)
　　贈石敏若(從舊/次)
　　題胡逸老致虛庵
　　題蓮花寺(右兩篇原任/逍遥觀後)
　　衝雨向萬載道中得逍遥觀遂託宿戲題(此詩往/萍鄉時)
　　(所作萬載亦屬袁州山谷有跋陳日休所收舊字/云崇寜元年三月已夘自分寜來宿萬載之廣惠)
　　(道揚攷長歴己/夘葢二十四日)
　　題竹尊者軒(從舊次當是/廣恵道場)
　　送密老住五峯(從舊次山谷有為密公作草書跋/尾云元年三月壬午旅寓宜春之)
　　(開元飯崇勝密公之堂即此僧也/壬午葢二十七日宜春屬袁州)
　　新喻道中寄元明用觴字韻(元明作萍鄉宰山谷/來省覲書萍鄉㕔璧)
　　(記曰來以崇寧四年四月乙酉而去以是月之巳/亥已酉葢四月朔至已亥凡十五日此詩葢别後)
　　(所作新喻屬臨江/軍去萍鄉未逺)
第十七巻
　　拜劉凝之畫像(劉凝之家於南康此詩當是還自/萍鄉往江州經途所作或云赴太)
　　(和時/所作)
　　追和東坡壺中九華(據此詩序五月二十日繫/舟湖口所作湖口屬江州)
　　罷姑熟寄元明用觴字韻(六月十七日罷姑蘇解/船至江口㑹洪駒父奉)
　　(其大母來又為之留七日閏六月十一日分手將/家到荆南謀居  山谷與徐師州書云衝東風至)
　　(羗湖矣駒父大母李氏山谷之從母也山谷又有/太平州後園石室聽楊殊彈琴題名云與郭公甫)
　　(高太忠同酌桂漿實季夏之/丁未葢六月二十三日也)
　　次韻子瞻和李太白潯陽紫極宫感秋詩韻追懐
　　太白子瞻(潯江今江州山谷罷太平後徘徊於江/州此詩江州所作有蟹肥社酷熟之句)
　　(葢八月也而蜀中雙井後集有此詩跋云/崇寧元年八月乙夘乙夘葢初三日也)
　　瓊芝軒
　　龜壳軒
　　秋聲軒(右三篇皆/紫極宫作)
　　戱效禪月作逺公詠(逺公道場即今江州盧山東/林寺是嵗八月庚申山谷冇)
　　(東林題名此詩當是同/時所作庚申葢初八日)
　　跋子瞻和陶詩(原在紫極宫/詩前今附見)
　　題李亮功戴嵩牛圖(從舊/次)
　　追和東坡題李亮功歸來圖(當是與前/篇同時作)
　　次韻徐仲車喜董元達訪之作南郭篇四韻
　　次韻仲車為董元達置酒四韻
　　次韻仲車因婁行父見寄之什(右三篇原在紫極/觀詩後詩有萬里)
　　(逺歸來煩公問健否/之句葢晩年所作)
　　武昌松風閣(山谷九月至鄂此詩經途所作時張/文潜再謫黄州猶未至也故詩有張)
　　(侯何時到眼前之句黄與武昌隔江相望云尺牘/中有跋與李徳叟書云崇寜元年九月甲申繫舟)
　　(樊口/題)
　　次韻文潜
　　和文潜舟中所題(右二詩並次前篇時文潜已到/黄山谷自鄂往見之前詩有風)
　　(雪牖户當塞向之/句葢冬深所作)
　　題君子泉(泉在黄州/次前篇)
　　宿黄州觀音院鐘樓上(原在次韻文潜後詩有潘/何之語今遷於此為後詩)
　　(張/本)
　　謝何十三送蟹(從舊次何十三當是何頡之斯舉/或其弟兄頡之葢黄州人事具曽)
　　(造端伯/詩選)
　　又借答送蟹韻并戲小何
　　代二螯解嘲
　　又借前韻見意(右三詩見於修/水集今附見)
　　次韻文潜立春日三絶句
　　再次前韻(攷長歴是嵗十二月二十一日立明年/春時山谷已歸鄂故詩有巳發黄州首)
　　(更回/之句)
第十八巻
　崇寧二年癸未(是嵗山谷在鄂州既而謫宜州十二/月十九日發鄂渚至岳陽作嵗初山)
　(谷在荆州作承天院塔記轉運判官謀舉承執政趙/挺之風㫖摘其間數語以為幸灾謗國遂除名編隸)
　(宜州過過湖以明年二月/見於  洞庭青草湖詩)
　　夢中和觴字韻(序云崇寧二年正月/已丑已丑葢初九日)
　　次韻呉可權題餘干縣白雲亭(從舊/次)
　　次韻廖明略同呉明府白雲亭宴集(次前/篇)
　　病來十日不舉酒二首(詩有迴施青春與後/生之句春時所作)
　　題小景扇(從舊/次)
　　鄂州南樓書事四首(詩有我亦耒追六月凉之語/山谷在鄂州作夏惟此年爾)
　　南樓畫閣觀方公悅二小詩戲次韻(附前/篇)
　　庭堅以去嵗九月至鄂登南樓歎其制作之美成
　　長句久欲寄逺因循至今書呈公悅(附前/篇)
　　養鬬雞
　　顔徒貧樂齋二首(右三詩並/從舊次)
　　和凉軒二首(以時序為次詩/有西風之語)
　　題黙軒和遵老(原在凉/軒前)
　　次韻文安國紀夢
　　寄賀方回(右二篇原在/畫閣詩後)
　　文安國挽詞二首(因前篇紀/夢附見)
　　鄂州節推陳榮緒恵示沿檄崇陽道中六詩老懶
　　不能追韻輒自取韻奉和(詩有中秋/山行之篇)
　　陳榮緒恵示之字韻推奬過實非所敢當輒次髙
　　韻三首(附前/篇)
第十九巻
　　徳孺五丈和之字詩韻難而愈工輒復和呈可發
　　一笑(附前篇范徳孺名純粹據實録崇寜元年十/月管勾南京鴻慶宫范純粹鄂州居住二年)
　　(正月又責常州/別駕鄂州安置)
　　次韻徳孺新居病起
　　次韻徳孺感興二首
　　次韻徳孺恵貺秋字之句(並從/舊次)
　　求范子黙染鴉青紙二首(從舊次子黙/葢徳孺之子)
　　謝榮緒惠貺鮮鯽
　　謝榮緒割麞見貽二首
　　吳執中有兩鵝為余烹之戲贈(右四詩並/從舊次)
　　秋冬之間鄂渚絶市無蟹今日偶得數枚吐沬相
　　濡乃可憫笑戲成小詩三首(以題中時/序為次)
　　寗子與追和予岳陽樓詩復次韻二首
　　和寗子與白鹿寺(從舊/次)
　　謝人恵貓頭荀(從舊次詩有鸚鵡洲前人未知葢/未離鄂州也鞭筍當謂冬時作)
　　短韻奉乞蠟梅(從舊/次)
　　以酒渴愛江清作五小詩寄廖明略學士兼簡初
　　和父主簿(詩有將發/沔鄂之句)
　　四休居士詩三首(從舊次葢在/鄂州所作)
　　十二月十九日夜中發鄂渚曉泊漢陽親舊㩦酒
　　追送聊為短句(此以後詩赴宜州貶所時所作山/谷有與人帖云某治行已有緒既)
　　(嫁女别無一事移舟漢陽留/數日待親識之在旁近爾)
　　次韻陳榮緒同倚鐘樓晩望别後明日見寄之作
　　(詩中有青草枯松之句皆岳州事葢/榮緒送山谷至岳時尚未過湖也)
　崇寧三年甲申(是嵗二月過洞庭經潭衡永桂等州/五六月間至宜州貶所其家寓於永)
　(州處山谷有跋李資深書巻云崇寧三年十一月余/謫  宜州半嵗矣官司謂余不當居闗城中乃以是)
　(月甲戌抱被入宿于城南樓山谷與/長沙崇寜平老帖云骨肉寓永州)
　　過洞庭青草湖(詩有乙丑越洞庭丙寅渡青草之/句攷長歴二月二十一日乙丑之)
　　(十二日/丙寅)
　　過土山寨(張舜民南行録湖中有土山/廵檢司去黄陵廟十五里)
　　晚泊長沙示秦處度范元實用寄明略和父韻五
　　首(長沙即潭州/在洞庭之南)
　　次韻元實病目(從舊/次)
　　勝業寺悅亭(從舊次南行録勝業寺在南岳廟東/屬潭州衡山縣有栁子厚般舟和尚)
　　(第二/碑)
　　離福巖(從舊次按南行録勝巖在南岳依巖架空/為之葢思公道場有三生塔亦屬衡山縣)
　　花光仲仁出秦蘇詩巻思二國士不可復見開巻
　　絶歎因花光為我作梅數枝及畫煙外逺山追少
　　游韻記巻末(從舊次花光寺在/衡州經途所作)
　　題花光畫
　　題花光畫山水
　　所住堂
　　戲詠髙節亭邊山礬花二首(右五篇並/次前詩)
第二十巻
　　贈恵洪(從舊次詩有眼/横湘水暮之句)
　　戲詠零陵李宗古居士家馴鷓鴣二首(零陵即永/州經途所)
　　(作/)
　　李宗古出示謝李道人苕帚杖從蔣彦回乞葬地
　　二頌作二詩奉呈(從舊/次)
　　書磨崖碑後
　　浯溪圖
　　太平寺慈氏閣
　　題淡山巖二首
　　明逺庵
　　玉芝園
　　游愚溪(右八詩皆永州三月間作詩中可見愚/溪詩序云三月辛丑葢二十八日也)
　　代書寄翠巖新禪師(從舊次雖有早梅開/之句不可作時節㑹)
　　戲答歐陽誠發奉議謝余送茶歌(從舊/次)
　　到桂州(從舊/次)
　　答許覺之恵桂花椰子茶盂二首(因後篇/附見)
　　以椰子茶瓶寄徳孺二首(原在到桂/州詩後)
　　寄黄龍清老三首(詩有中秋月之/句秋時所作)
　崇寧四年乙酉(是嵗山谷在宜州/九月三十日卒)
　　宜陽别元明用觴字韻(是嵗山谷年六十一有為/元明書草庵歌圖跋尾曰)
　　(時山谷年六十一元明自宜歸湖南時而/此詩有千林風雨鶯求友之句葢春時作)
　　和范信中寓居崇寧遇雨二首(信中名寥山谷東/有跋范寥所收)
　　(坡詩云實崇寧四年之五月山谷老人謫居宜州二/年矣山谷又有宜州遊山記葢四年六月辛巳)
　　(而信中掛名其間此/詩亦四年夏所作歟)
　　乞鍾乳於曽公衮(從舊次公衮公紆曽布子宣之/子時編置永州三年矣豫章後)
　　(集有與公衮書云鍾乳何時再成又云嶺南秋署/殊未解此詩葢秋時所作或遂絶筆于此篇歟)
　
　山谷内集詩注原目
欽定四庫全書
　山谷内集詩注巻一　　　　宋　黄庭堅　撰
　　　　　　　　　　　　　　　任　淵　注
　　古詩二首上蘇子瞻(前篇梅以屬東坡後篇松以/屬東坡茯苓以屬門下士之)
　　(賢者􁃿絲以自況東坡報山谷書云古風二首託/物引類得古詩人之風其推重如此故置諸篇首)
　　(云/)
江梅有佳實託根桃李埸(文選古詩云冉冉孤生竹結/根太山阿此句傚其體老杜)
(有江梅詩又有詩云欲發照江梅呉淑事類梅賦云亦/果中之佳實文選趙景真與嵇茂齊書曰北土之性難)
(以託根場謂埸圃寒山子詩昨晩何悠悠埸中可憐許/上為桃李逕下作蘭蓀渚此句並摘其字山谷詩律妙)
(一世用意高逺未易窺測然置字下語皆有所從來孫莘/老云老杜詩無兩字無來歴劉夢得論詩亦言無來歴)
(字前輩未嘗用山谷屢拈此語盖亦以自表見也第恨/淺聞未能盡知其源委姑隨所見箋于其下庶幾因指)
(以識月象外之意/學者當自得之)桃李終不言朝露借恩光(漢書李廣/傳贊曰桃)
(李不言下自成蹊此借用言江梅為桃李所忌文選樂/府曰入門各自媚誰肯相為言此用其意白樂天有木)
(詩曰風烟借顔色雨露助華滋文選江淹上書曰大王/惠以恩光顧以顔色此用其字下皆傚此詩意謂東坡)
(見嫉于當世獨/為人主所知耳)孤芳忌皎潔氷雪空自香(退之詩異質/忌處羣孤芳)
(難寄林文選顔延年祭屈原文云物忌堅芳人諱明潔/鮑明逺詩艷陽桃李節皎潔不成妍樂府蘇子卿梅花)
(落曰只言花是/雪不悟有香來)古來和鼎實此物升廟廊(老杜詩古來/才大難為用)
(文選潘安仁詩王生和鼎實書曰若作和羮爾惟鹽梅/文選古詩曰此物何足貴但感别經時慎子曰廊廟之)
(材盖非一/木之枝)嵗月坐成晚烟雨青巳黄(文選古詩曰思君/令人老嵗月忽巳)
(晚玉臺新詠鮑照雜詩曰烟雨交將夕從此遂分形周/處風土記云夏至前雨名黄梅雨初學記曰梅熟而雨)
(曰梅雨江東/呼為黄梅雨)得升桃李盤以逺初見嘗(韓退之李花詩/氷盤夏薦碧實)
(脆韓詩外傳田饒曰黄鵠無五徳君猶/貴之以其所從來者逺矣東坡葢蜀人)終然不可口擲
置官道傍(選詩終然謝夭伐老杜病橘詩紛然不適口/豈止存其皮莊子曰柤棃橘柚皆可于口李)
(賀詩擲置黄金解龍馬官道傍用王説王戎不/趣道傍苦李意詩意謂東坡棄置于外郡也)但使本
根在棄捐果何傷(君子之于世視其所立何如不在遇/不遇也左傳曰葛藟猶能庇其本根)
(文選古詩曰棄捐勿復道努力/加餐飯左傳曰一抶女庸何傷)
青松出澗壑十里聞風聲(文選左太沖詠史詩鬰鬰澗/底松離離山上苗顔延年詩)
(松風遵路急宋玉髙唐賦曰不見其底虚聞松聲詩意/謂東坡以大材而沈下僚其葢世之名則不可掩也)
上有百尺絲下有千嵗苓(淮南子説山訓曰千嵗之松/下有茯苓上有兔絲注云茯)
(苓千嵗松脂也兔絲生其上而無根一名女蘿又按頍/弃詩蔦與女蘿施于松柏注云女蘿兔絲松蘿也正義)
(則曰陸璣疏云今兔絲蔓連草上生非松蘿松蘿自蔓/松上生事或當然陶隠居注本草兔絲條亦云舊言下)
(有茯苓上有兔絲今未必爾讀/山谷此句當不以詞害意也)自性得乆要為人制頽
齡(此句指茯苓本草木部茯苓條陶隠居注曰為藥無/朽蛀嘗得昔人所埋計二十年而色理無異明其真)
(全不朽矣而本經言久服安魂養神不飢延年圎覺經/曰圎覺自性非性性有魯論曰乆要不忘平生之言陶)
(淵明詩菊/為制頽齡)小草有逺志相依在平生(此句以下並指/兔絲按兔絲在)
(本草草部世説桓温問謝安逺志又名小草何以一物/而有二名郝隆曰處則為逺志出則為小草此特借用)
(以指兔絲言其不依附凡木所志逺/矣左傳曰輔車相依平生見前注)醫和不並世深根
且固蔕人言可醫國可用太早計(本草兔絲條掌禹錫/注引抱朴子云兔絲)
(之草下有伏兔之根無此兔則絲不生然實不屬也此/詩借用而本經言兔絲乆服明月輕身延年詩意謂依)
(附賢者足以自樂至其不為當世所知則亦自重難進/而未嘗汲汲也晉語平公有疾秦伯使醫和視之文子)
(曰醫及國家乎對曰上醫醫國其次醫人固醫官也老/子曰是謂深根固蔕長生乆視之道史記孔子弟子傳)
(曰孔子皆後之不並世/莊子曰且汝亦太早計)小大材則殊氣味固相似(左傳/曰今)
(譬于草木寡君在君君之臭味也明皇雜錄/髙力士詠薺詩曰夷夏雖有殊氣味終不改)
　　醇道得蛤蜊復索舜泉舜泉巳酌盡官醖不堪不
　　敢送
青州從事難再得牆底數樽猶未眠商畧督郵風味惡
不堪持到蛤蜊前(世説桓公有主簿善别酒有酒輒令/先嘗好者謂青州從事惡者謂平原)
(督郵注云青州有齊郡平原有鬲縣從事謂到齊下督/郵謂到鬲上住也漢書李夫人傳曰佳人難再得張籍)
(詩酒盡卧空瓶開元傳信記曰麴生風味不可忘也此/反而用之世説孫綽許詢共在白亭樓共商畧先往名)
(達/)
　　次韻王穉川客舍二首(彭山黄氏有山谷手書此/詩云王谹穉川元豐初調)
　　(官京師寓家鼎州親年九十餘矣嘗閲貴人家歌/舞醉歸書其旅邸壁間云鴈外無書為客乆蛩邊)
　　(有夢到家多畫堂玉佩縈雲響不及桃/源欸乃歌余訪穉川于邸中而和之)
五更歸夢常苦短一寸客愁無奈多(孟郊詩一夕九起/嗟夢短不到家文)
(選短歌行曰來日苦短去日苦長庾信愁賦曰且將一/寸心能容萬斛愁五更字從黄氏本而別本或作五湖)
慈母毎占烏鵲喜家人應賦扊扅歌(黄氏本作慈母不/嗔烏鵲喜閨人應)
(賦扊扅歌元注曰百里奚仕秦其妻歌曰百里奚五羊/皮憶别時烹伏雌炊扊扅今日富貴忘我為○西京雜)
(記陸生曰乾鵲噪而行人/至老杜詩浪傳烏鵲喜)
身如病鶴翅翎短心似亂絲頭緒多(王介甫折翼鶴詩/云毎憐今日長垂)
(翅却悔當時誤剪翎退之南山有高樹行曰路逺翅翎/短不能持汝歸樂府華山畿曰腹中如亂絲老杜詩玉)
(壘題詩心緒亂太白/詩繰絲憶君頭緒多)此曲朱門歌不得湖南湖北竹枝
歌(老杜詩為公歌此曲歐陽公詩朱/門歌舞争新態竹枝歌見後注)
　　欸乃歌二章戲王穉川(欸音襖乃音藹○黄氏有/山谷手寫舊本題云予復)
　　(代稚川之妻林夫人寄稚川時稚/川在都下有所顧盼留連未歸也)
花上盈盈人不歸棗下纂纂實巳垂(黄氏本前章曰花/上盈盈人不歸棗)
(下纂纂實巳垂尋師訪道魚千里葢世功名黍一炊○/初學記歌門載劉敬叔異苑曰臨川聶包死數年忽詣)
(南豐相沈道襲歌笑每歌輒作花上盈盈正聞行當歸/不聞死復生文選潘岳笙賦歌曰棗下纂纂朱實離離)
(宛其落矣化為枯枝人生不能行樂死何以虚諡為李/善注引古咄唶歌曰棗下何攢攢榮華各有時棗欲初)
(赤時人從四邊來棗適今日賜誰能仰視之什邡張氏/有山谷手書此詩與今本正同唯一二字稍異實巳垂)
(作實已稀又有跋云宋時有鬼女至人家歌花上盈盈/曲聲悲怨不可聽潘岳間居賦中歌曰棗下纂纂云云)
(所援引小有牴牾盖隨/所記憶畧舉大概耳)臘雪在時聽馬嘶(張氏本作/聽嘶馬)長
安城中花片飛(老杜詩一片花飛減却/春長安盖借言汴京)
從師學道魚千里葢世功名黍一炊(黄氏本後章曰卧/氷泣竹慰母飢天)
(呉紫鳯補兒衣臘雪在時聽嘶馬長安城中花片飛四/句葢舊所作後方改定今附見于此庶知前輩有日新)
(之功也○後漢李固傳步行尋師不逺千里晉書夏侯/湛傳曰古之人厥乃千里尋師漢書項羽歌曰力㧞山)
(兮氣盖世莊子曰功盖天下而似不自已張氏本有山/谷跋云魚千里葢陶朱公養魚法凡魚逺行則肥池中)
(養魚慮其瘦故于池中聚石作九島魚繞之日行千里/黍炊即淳于棼夢富貴百年于蟻穴中破夢起坐舍中)
(炊黄粱猶未􁆐也山谷之説如此予按齊民要術載陶/朱公養魚經曰以六畝地為池池中有九洲六谷求鯉)
(魚内池中云云又按呉越春秋范蠡曰㑹稽之山有魚/池水中有三江四瀆之流九溪六谷之廣山谷本引用)
(此説特以意加損爾然詩意則謂千里訪道如魚之回/旋往復徒自苦耳不若歸而求之有餘師劉向新序邱)
(吾子曰吾有三失少好學問周遍天下還後吾親亡一/失也山谷葢用此意又按異聞集道者吕翁經邯鄲道)
(上邸舍中有少年盧生自嘆其貧困言訖思寐時主人/方炊黄粱為饌翁乃探懷中枕以授生枕兩端有竅生)
(夢中自竅入其家見其身富貴五十年老病而卒欠伸/而悟顧吕翁在傍主人炊黄粱尚未熟山谷所引蟻穴)
(夢自是一事亦見異聞集當是記憶不審耳詩/意則謂功名正復盖世豈若菽水奉親之樂耶)日日倚
門人不見看盡林烏反哺兒(戰國䇿齊王孫賈之母謂/賈曰汝朝出而晚來則吾)
(倚門而望暮出而不還則吾倚閭而望錢起詩曲終人/不見文選束晳補亡陔詩曰嗷嗷林烏受哺于子李善)
(注云純黒而反哺者烏也老杜/詩舟鷁排風影林烏反哺聲)
　　詠史呈徐仲車(元注曰仲車以聵棄官○哲宗實/録曰徐積楚州人治平四年擢進)
　　(士第事母孝篤鄉閭化之/積字仲車山谷同年生也)
諸葛見益州釋耒答三顧(蜀志諸葛亮傳亮躬耕壠畝/先主詣亮三往乃見上疏後)
(主曰先帝不以臣卑鄙猥自枉屈三顧臣于草廬之中/先主傳曰建安十九年復領益州牧文選沈休文安陸)
(王碑曰農夫釋耒按鹽鐵論曰/儒者釋耒耜而學不驗之語)川流恨未平武功原上
路(諸葛亮傳建興十二年據武功五丈原與司馬宣王/對于渭南其年八月卒老杜武侯廟詩曰功盖三分)
(國名成八陣圗江流石不轉遺恨/失吞呉此借用以不得滅魏為恨)杜㣲對諸葛輿致但
求去傾心倚經綸坐上漫書疏(蜀志杜㣲傳㣲字國輔/先主定蜀㣲嘗稱聾閉)
(門不出丞相亮領益州牧選迎皆妙簡舊徳以㣲為主/簿固辭舉以致之亮以㣲不聞人語坐上與書㣲自乞)
(老病求歸亮又與書答曰君但以徳輔時耳不責君軍/事拜為諫議大夫以從其志仲車病聾故以此事戲之)
白鷗𣺌蒹葭霜鶻在指呼借問諸葛公如何迎主簿(何/遜)
(詩可憐雙白鷗朝夕水上游老杜詩白鷗沒浩蕩萬里/誰能馴蒹葭字見詩又杜詩莫作翻雲鶻聞呼向禽急)
(按通典選舉門陳依粱制/諸州迎主簿得未壯而仕)
　　宿舊彭澤懷陶令(彭澤今屬江州故城在縣東四/十里昭明太子作淵明傳謂親)
　　(朋曰聊欲絃歌以為三徑之資可乎執事者以為/彭澤令嵗終㑹郡遣督郵至縣淵明即日解印綬)
　　(去職南史隠逸傳曰陶潛字/淵明或云字深明名元亮)
潛魚願深渺淵明無由逃彭澤當此時沈冥一世豪(莊/子)
(曰鳥獸不厭髙魚鼈不厭深夫全其形生之人藏其身/也不厭深𣺌而巳矣正月詩曰魚在于沼亦匪克樂潛)
(雖伏矣亦孔之炤箋云池魚之所樂而非能樂其潛伏/于淵又不足以逃甚炤炤易見以喻時賢者在朝廷道)
(不行無所樂退而窮處又無所施也揚子曰/蜀莊沈冥宋子京詩云虚負詩中一世豪)司馬寒如
灰禮樂卯金刀(東晉司馬氏末年禮樂征伐自劉裕出/范文正公作狄梁公碑云武暴如火李)
(寒如灰漢書王莽傳曰/夫劉之為字卯金刀也)嵗晚以字行更始號元亮凄其
望諸葛骯髒猶漢相(老杜詩凄其望吕葛蜀志建安二/十五年傳聞漢帝見害先主發䘮)
(制服二十六年四月即皇帝位改元章武以諸葛亮為/丞相後漢趙壹傳曰伊優北堂上骯髒倚門邊注云骯)
(髒高亢婞/直之貌也)時無益州牧指揮用諸將(益州牧見前注老/杜詩指揮若定失)
(蕭/曹)平生本朝心嵗月閲江浪(南史陶潛傳曰自以曽祖/晉世宰輔恥復屈身後代)
(自宋武帝王業漸隆不復肯仕所著文章皆題其年月/義熈以前明書晉氏年號自永初以來唯云甲子而已)
(漢書蕭望之雅意本朝文選孔文舉/論盛孝章書曰嵗月不居時節如流)空餘詩語工落筆
九天上(謂非世間語也太白詩欬唾落九天隨風生珠/玉此句頗采其意孫子曰善攻者動于九天之)
(上/)向來非無人此友獨可尚(孟子曰頌其詩讀其書不/知其人可乎是以論其世)
(也是尚/友也)屬予剛制酒無用酌杯盎(書曰矧汝/剛制于酒)欲招千載
魂斯文或宜當(楚辭宋玉有招魂賦王介甫詩曰狂言/豈宜當按韓退之詩吁嗟苦駑緩但懼)
(失宜/當)
　　題山谷石牛洞(石牛洞在舒州三祖山皇祐中王/荆公通守舒州嘗題詩云水泠泠)
　　(而北出山靡靡以旁圍欲窮源而不/得竟悵望以空歸故山谷亦擬作)
司命無心播物祖師有記傳衣(灊山在舒州懷寜縣北/有九天司命真君祠山)
(谷寺在縣西有三祖僧璨大師塔漢書賈誼賦曰大鈞/播物坱北無垠傳燈録達磨傳以袈裟授慧可曰内傳)
(法印以契證心外付袈裟以定宗㫖汝今受此衣用以/表明其化無礙至吾滅後二百年衣止不傳法周沙界)
白雲横而不度高鳥倦而猶飛(退之詩雲横秦嶺家何/在老杜詩野留行地日)
(江入度山雲漢書韓信傳曰高鳥書良/弓藏淵明歸去來詞曰鳥倦飛而知還)
　　題灊峰閣(閣在舒州/提刑司)
徐老海棠巢上(元注云徐佺樂道隠于藥肆中家有海/棠數株結巢其上時與客巢飲其間)
王翁主簿峯菴(元注云王道人參禪四方歸結屋于/主簿峯上嘗有毛人至其間問道)梅
蘤破顔氷雪綠叢不見黄甘(樂天詩一放狂歌一破顔/東坡和李公擇梅花詩云)
(何人慰流落嘉蘤天為種又懷公擇詩云我有同舍郎/官居在灊岳遺我三寸柑照坐光卓犖時公擇作淮西)
(憲使治所/在舒州)
　　次韻公擇舅
昨夢黄粱半􁆐立談白璧一雙驚鹿要須野草鳴鷗本
願秋江(黄粱見前注史記虞卿傳曰説趙孝成王一見/賜黄金百鎰白璧一雙唐人王建六言詩曰再)
(見封侯萬戸立談賜璧一雙嵇/康絶交書曰禽鹿志在豐草)
　　贛上食蓮有感
蓮實大如指分甘念母慈(爾雅荷芙渠其華菡萏其實/蓮其根藕其中菂菂中薏注)
(曰蓮謂房也菂蓮中子也南山有臺詩疏引陸璣草木/疏云枸樹似白楊有子著樹端大如指此借用其字詩)
(意謂拇指也唐本草亦曰丹砂其次大者如拇指晉書/王羲之傳曰牽諸子抱弱孫有一味之甘割而分之以)
(娱目/前)共房頭􁣙􁣙更深兄弟思(王子年拾遺記曰西王/母見穆天子進素蓮一)
(房百子詩曰其/角􁣙􁣙此借用)實中有幺荷拳如小兒手令我憶衆雛
迎門索棃棗(幺荷謂小葉太白詩曰初拳幾枝蕨圖經/本草曰菰根嵗乆者中心生白臺如小兒)
(臂謂之菰手此句頗采其意禰正平鸚鵡賦曰憫衆雛/之無知淵明歸去來辭曰稚子候門又責子詩曰通子)
(垂九齡但覓棃與栗公詩有蕨芽已作小兒拳之句張/閤見之云此忍人也時閤為河内推官與通判葛繁皆)
(蔬食誦經故有此語王直方云今此亦/云幺荷拳如小兒手兩用皆有妙處)蓮心正自苦食
苦何能甘甘餐恐腊毒素食則懷慚(爾雅菂中薏注曰/中心苦陸璣草木)
(疏曰里語云苦如薏是也晉書謝安傳曰正自不能/爾耳又國語曰厚味實腊毒伐檀詩曰不素食兮)蓮
生淤泥中不與泥同調(維摩經曰譬如髙原陸地不生/蓮花卑濕淤泥乃生此花選詩)
(曰異代/可同調)食蓮誰不甘知味良獨少(中庸曰人莫不飲食/也鮮能知味也晉書)
(桓伊歌曰為/臣良獨難)吾家雙井塘十里秋風香安得同袍子歸
製芙蓉裳(雙井在洪州分寜縣詩曰豈曰無衣與子同/袍此借用王介甫和俞秀老詩亦曰解我葱)
(珩脱孟勞暮年甘與子同袍離騷/曰製芰荷以為衣集芙蓉以為裳)
　　秋思寄子由
黄落山川知晚秋小蟲催女獻功裘(禮記月令曰草木/黄落春秋考異郵)
(曰立秋促織鳴宋均注曰趣織蟋蟀也立秋女功急故/趣之周禮司裘季秋獻功裘注云人功㣲麤謂狐青麛)
(裘之/屬)老松閲世卧雲壑挽著滄江無萬牛(老杜詩雲壑/布衣鮐背死)
(又古相行大厦如傾要/梁棟萬牛回首邱山重)
　　贈别李次翁
利欲薰心隨人翕張國好駿馬盡為王良(韓退之送高/閑序曰利欲)
(鬪進有得有䘮易艮之九三曰艮其限列其夤厲薰心/老子曰將欲張之必固翕之盡為王良言流俗之隨逐)
(世好不能特/立獨行也)不有徳人俗無津梁(莊子苑風曰願聞徳/人張湛注列子曰體)
(道窮宗為世津梁江文通詩曰道䘮涉千載津梁誰能/了世説庾亮嘗入佛寺見卧佛曰此子疲于津梁于時)
(以為/名言)徳人天遊秋月寒江(莊子曰天之穿之日夜無降/人則顧塞其竇胞有重䦘心)
(有天遊室無空虚則婦姑勃磎心無天逰則六/鑿相攘寒山子詩曰吾心似秋月碧潭清皎潔)映徹萬
物玲瓏八窗(言心之虚明如此韻書曰玲瓏明貌禮記/明堂位疏引孝經援神契曰明堂八窗四)
(達/)于愛欲泥如蓮生塘處水超然出泥而香孔竅穿穴
明氷其相維乃根華其本含光(圎覺經曰愛欲為因愛/命為果維摩經曰示有)
(妻妾婇女而常樂逺離五欲淤泥超日經曰如蓮華不/著水心清浄超于彼詩曰金玉其相注云相質也竅穴)
(氷相皆謂藕文選崔子玉座右/銘曰在湼貴不淄曖曖内含光)大雅次翁用心不忘日
問月學旅人念鄉能如斯蓮汔可小康(漢書河間獻王/贊曰夫惟大雅)
(卓爾不羣孟子曰必有事焉而勿正心勿忘勿助長也/旅人念鄉言不忘也如鍾儀莊舄之𩔖是巳詩曰汔可)
(小康此借用言/僅可以居安耳)在俗行李密密堂堂(左傳行李之往來/供其乏困唐有密)
(密堂堂之謡此借用傳燈録坦然問慧安國師曰如何/是自已意師曰當觀密作用又誌公頌曰丈夫運用堂)
(堂逍遥自/在無妨)觀物慈哀涖民愛莊(魯論曰臨之以莊則敬/又云不莊以涖之則民)
(不/敬)成功萬年付之面牆草衣石質與世低昂(欲成逺大/事業當如)
(少林之面壁自求巳事也雖草衣木食鐵石其心然未/嘗違世亦與之俯仰聊同其波耳唐黄檗禪師傳心法)
(要曰勤苦修行草衣木食又權徳輿有草衣禪師宴坐/記漢書司馬遷書曰故且從俗浮沈與時俯仰楚辭曰)
(服偃蹇/以低昂)
　　演雅
桑蠶作繭自纒裹蛛蝥結網工遮邏(樂天詩燭蛾誰救/䕶蠶繭自纒縈吕)
(氏春秋湯祝綱曰蛛蝥作網令人學之符子曰公子重/耳逰大澤之中見蜘蛛布網曵蠅執豸而食之顧舅犯)
(曰此蟲也徳薄矣/而猶役其智云云)燕無居舍經始忙蝶為風光勾引破
(詩云經始勿亟老杜詩傳語風光共流轉又落花詩/云影遭碧水潛勾引樂天桞詩勾引春風無限情)老
鶬銜石宿水飲穉蜂趨衙供蜜課(司馬相如上林賦曰/雙鶬下注云鶬鴣也)
(梅聖俞詩不比西池老頽鶬樹萱録曰嘗見數鳥銜山/間碎石登于樹杪俄復入水又銜石登樹者數四處士)
(楊存素曰是鸛伏卵多入水其體冷濕還取礜石耳按/博物志云鸛水鳥也伏卵時卵冷則不沸取礜石用繞)
(卵以助燥氣陶隠居注本草礜石條亦引此説又按陳藏/器本草云鸛巢中以泥為池含水滿池中養魚及蛇以)
(哺其子山谷以為老鶬未喻埤雅曰蜂有兩衙/應潮唐書食貨志曰主户内有課口者為課戸)鵲傳吉
語安得閒雞催晨興不敢卧(陸賈新語曰乾鵲噪而行/人至漢書陳湯傳曰不出)
(五日當有吉語聞炙/轂子云雞一名司晨)氣陵千里蠅附驥枉過一生蟻
旋磨(後漢書曰蒼蠅之飛不過十步若附驥尾日馳千/里晉書天文志周髀家云譬之于蟻行磨石之上)
(磨左旋而蟻右去磨疾而蟻/遲故不得不隨磨而左迴焉)蝨聞湯沸尚血食雀喜宫
成自相賀(淮南子曰湯沐具而蟣蝨/相弔大厦成而燕雀相賀)晴天振羽樂蜉蝣
空穴祝兒成蜾蠃(詩曰蜉蝣之羽衣裳楚楚注蜉蝣渠/畧也朝生夕死七月詩曰六月莎雞)
(振羽法言曰螟蛉之子殪而逢果羸祝之曰類我類我/久則肖之矣注謂螟蛉蟲也果羸蒲盧也桑蟲子始生)
(而蒲盧取之于木空中七/日祝而化之以變為已子)蛣蜣轉丸賤蘇合飛蛾赴燭
甘死禍(莊子齊物論注曰蛣蜣之智在于轉丸而笑蛣/蜣者乃以蘇合為貴按爾雅蛣蜣蜣蜋也南史)
(傅亮傳直宿禁中覩夜蛾/赴燭作感物賦以寄意)井邊蠧李螬苦肥枝頭飲露
蟬常餓(孟子曰井上有李螬食實者過半矣徐廣車/服雜志曰侍臣加貂蟬取其清高飲露不食)天
螻伏隙録人語射工含沙須影過(本草螻蛄一名蟪蛄/一名天螻陶隠居注)
(曰此物頗協神鬼昔人獄中得其力者今人夜忽見出/多打殺之言為鬼所使也博物志曰江南谿水中有射)
(工蟲長一二寸口中有弩形氣射人影不治則/殺人春秋莊公十八年有􁉃疏謂含沙射人影)訓狐啄
屋真行怪蠨蛸報喜太多可(退之射訓狐曰有鳥夜飛/名訓狐矝凶挾狡誇自呼)
(時乗陰黒止我屋聲勢慷慨非常麤禮記中庸曰素隠/行怪行音下孟反東山詩注曰蠨蛸長䗁也疏云河内)
(人謂之喜母此蟲來著人衣當有親客至有/喜也嵇康絶交書曰足下旁通多可而少怪)鸕鷀密伺
魚鰕便白鷺不禁塵土涴(湼盤經曰如人有怨逐伺其/便詩義疏曰鷺水鳥也好而)
(潔白謂之白鷺退之詩願書巖上石勿/使塵泥涴老杜詩冷橤疎枝恐不禁)絡緯何嘗省機
織布榖未應勤種播(炙轂子曰莎雞古今注一名促織/一名絡緯謂其鳴如紡績織緯也)
(杜詩布榖處處催春種按爾雅鳲鳩/鴶鵴注曰今布榖也書曰㮨降播種)五技鼯䑕笑鳩拙
百足馬蚿憐鼈跛(荀子曰鼯䑕五技而窮歐公詩衆鳥/笑鳴鳩爾拙固無匹不能取巧婦以)
(共營家室博物志曰百足一名馬蚿莊子曰蚿憐蛇楚/詞曰駟跛鼈而上山吾固知其不能升荀子曰豈若跛)
(鼈之與六/驥足哉)老蚌胎中珠是賊醯雞甕裏天幾大(三輔決/録孔融)
(見韋元將與其父書曰不意雙珠出于老蚌淮南子曰/明月之琳蚌之病而我之利莊子田子方篇曰孔子見)
(老𣆀告顔回曰吾之于道也其猶醯雞與㣲夫子之𤼵/吾覆也吾不知天地之大全也注云醯雞者甕中之蠛)
(蠓比吾全于老聃猶甕中之與天/地矣談苑劉師道詩醯雞舞甕天)螳蜋當轍恃長臂熠
燿宵行矜火照(莊子曰猶螳蜋之怒臂以當車軼則必/不勝任矣音義曰軼音轍詩曰熠燿宵)
(行注云熠燐/也螢火也)提壺猶能勸沽酒黄口只知貪飯顆(提壺/鳥名)
(梅聖俞四禽言曰提壺蘆沽美酒風為賓樹為友山花/撩亂目前開勸爾今朝千萬夀家語孔子見羅雀者所)
(得皆黄口小雀曰大雀善驚而難得小雀貪/食而易得摭言李白詩飯顆山頭逢杜甫)伯勞饒舌
世不問鸚鵡纔言便闗鏁(七月詩曰七月鳴鵙注云鵙/伯勞也劇談録白居易玉橤)
(花詩曰不緣啼鳥春饒舌青瑣仙郎何得知曲禮曰鸚/鵡能言不離飛鳥劉夢徳和樂天鸚鵡詩曰誰遣聰明)
(好顔色争須/安置入深籠)春蛙夏蜩更嘈雜土蚓壁蟫何碎瑣(七月/詩曰)
(五月鳴蜩注云蜩螗也嘈雜疑作嘈囋文選東京賦云黄/奏嚴鼓之嘈囋音才達反孟子曰夫蚓上食槁壤下飲)
(泉酉陽雜俎曰張周封言壁上白𤓰子化為白魚/韻書曰蟫音淫衣白魚也韓孟聨句竹影金瑣碎)江南
野水碧于天中有白鷗閒似我(冦萊公詩野水無人渡/盧仝詩水泛碧天色老)
(杜詩飄零何所/似天地一沙鷗)
　　戲和答禽語
南村北村雨一犂新婦餉姑翁哺兒田中啼鳥自四時
催人脱袴著新衣著新替舊亦不惡去年租重無袴著
(東坡樂府曰歸去歸去江上一犂春雨東坡在黄州作/五禽言自注曰土人謂布榖為脱却布袴晉書列女傳)
(謝安曰王郎逸少子不惡汝何恨也前漢/食貨志曰租挈重注曰收田租之約令也)
　　贈鄭交(山谷有招清公詩跋云草堂鄭交處士隠/處小塘芙蕖盛開使雞伏鴛鴦卵與人馴)
　　(狎不驚畏我禪師恩長老法安師懷道遯世清公/少時蓋依之數年今觀跋意即此詩但題不同爾)
　　(鄭交字子通見于/山谷書尺及題跋)
高居大士是龍象草堂丈人非熊羆(大士謂靈源叟惟/清清盖晦堂之法)
(嗣山谷與歐陽元老帖云清師歸所受業院武寜之高/居想甚得所也武寜屬洪州蓮經曰文殊師利語彌勒)
(及諸大士如我惟忖今佛世尊欲説大法傳燈録達磨/傳曰波羅提法中龍象按智度論云龍象言其力大龍)
(水行中力大象陸行中力大故今以負大法者者比之/龍象史記齊世家曰吕尚年老以漁釣干周西伯西伯)
(將獵卜之曰所獲非龍非彲非虎非羆所獲霸王之輔/果遇于渭水之陽載與俱歸立為師按六韜以非虎為)
(非/熊)不逢壞衲乞香飯惟見白頭垂釣絲(上句謂清公未/至延恩下句指)
(鄭交四分律云一切上色衣不得畜當壞作迦沙色智/度論云五比邱曰佛當著何等衣佛言應著衲衣金剛)
(經曰爾時世食時著衣持鉢入舍衛大城乞食維摩經/曰化菩薩以滿鉢香飯與維摩詰老杜詩江邊  老病)
(雖無力強擬/晴天理釣絲)鴛鴦終日愛水鏡菡萏晩風彫舞衣(襄陽/記曰)
(司馬徳操為水鏡晉書樂廣傳衛瓘曰此人之水/鏡也趙嘏詩曰紅衣落盡渚蓮愁書曰𦙍之舞衣)開徑
老禪來煮茗還尋密竹逕中歸(江淹擬陶淵明詩云開/徑望三益老杜寄贊上)
(人詩云柴荆具茶茗逕路通林邱謝/靈運詩連巖覺路塞宻竹使逕迷)
　　平陰張澄居士隠處三首
　　　仁亭
無心經世網有道藏邱山(選詩曰世/網嬰我身)養生息天黥藝木
印嵗寒(莊子大宗師篇意而子曰庸詎知造物之不息/黥而補我劓管子曰十年之計樹之以木印謂)
(驗其信然必相符合也論語/語嵗寒然後知松柏之後凋)徳人牆九仞強學窺一斑
(莊子曰徳人者居無思行無慮不藏是非善惡論語夫/子之牆數仞書為山九仞禮記儒行曰夙夜強學以待)
(問晉書王羲之傳客曰此/郎管中窺豹時見一斑)張侯大雅質結髮闖儒闗(大/雅)
(見前注李廣傳曰臣結髮而與匈奴戰董仲舒傳曰太/學賢士之闗闖音丑甚反韻書注云馬出門貌退之詩)
(云闖然入其戸/三稱天之言)竒贏或諧偶老大嘗艱難(漢書食貨志/曰操其竒贏)
(日游都市霍去病傳曰常留落不耦左傳曰險阻艱難/備嘗之矣詩意謂張君少年進取如射利者往往逢時)
(遇合既老知世故之多/艱遂絶意于仕進也)築亭上雲雨日月轉朱欄(文選/頭陁)
(寺碑曰層軒延袤上出雲霓西都賦/曰軼雲雨于太半虹霓迴帶于棼楣)牀敷聽萬籟我家
頗寛閒(寳積經偈云亦不為求天玉女及諸衣食牀敷/事又云牀敷綵女資生具張拙頌云凡聖含靈)
(共我家退之書曰/耕于寛閒之野)牧牛有坦途亡羊自多端(傳燈録大/安禪師曰)
(安在溈山三十年只看一頭水牿牛若落路入草便牽出/若犯人苗稼即鞭撻調伏既乆可憐生受人言語如今)
(變作箇露地白牛常在面前終日露迴迴地趕亦不去/也退之詩近來自説尋坦途猶上青雲跨騄駬列子曰)
(楊子之鄰人亡羊既率其黨又請楊子之豎追之楊子/曰嘻亡一羊何追者之衆鄰人曰多歧既反問獲羊乎)
(曰亡之矣曰奚亡之曰歧路之中又有歧焉吾不知所/之故亡之也心都子曰大道以多歧亡羊學者以多方)
(䘮生楚詞曰多端膠交莊子問臧何事則挾策/讀書問榖何事則博塞以遊其為亡羊則一也)市聲鏖
午枕常以此心觀(世故紛紜能亂人意以此心觀之當/不戰而勝也漢書霍去病傳曰合短)
(兵鏖蘭臯下注云世俗謂盡/死殺人為鏖糟音意曹反)
　　　復庵
舂糧出求仁行李彌宇宙乆客𣺌愁人馬飢僕夫瘦(莊/子)
(曰適百里者宿舂糧魯論曰求仁而得仁行李/見前注詩曰我馬瘏矣我僕痡矣云何吁矣)歸來一
邱中萬事不改舊(漢書叙傳班嗣曰漁釣于一壑則萬/物不奸其志栖遲于一邱則天下不)
(易其樂傳燈録曰不改舊時人只改舊時行履/處此詩大抵與後巻贈桞展如第八首同意)禾黍鋤
其驕牛羊鞭在後(甫田詩曰無田甫田維莠驕驕莊子/曰養生者如牧羊視其後者而鞭之)
隠几天籟寒六鑿忽通透(莊子齊物論曰南郭子綦隠/几而坐曰汝聞人籟而未聞)
(地籟汝聞地籟而未聞天籟夫又外物篇胞有重䦘心/有天游室謂虚空則婦姑勃磎心無天游則六鑿相攘)
(司馬彪云謂/六情攘奪)
　　　亨泉
水徳通萬物𤼵源㑹時亨伏坎非心願成川且意行(易/䝉)
(卦曰山下出泉䝉子曰䝉亨以亨行時中也坎卦曰有/孚唯心亨行有尚彖曰唯心亨乃以剛中也東坡易傳)
(云所遇有難易然而未嘗不志于通是水之心也物之/窒我者有盡而是心無巳則終必勝之故水之所以至)
(柔而能勝物者惟不以力争而以心通也不以力争故/柔外以心通故剛中劉禹錫詩腰斧上高山意行無舊)
(路此/借用)栖遲林邱下欲濯無塵纓(栖遲見前注老杜詩石/門斜日到林邱孟子曰)
(滄浪之水清兮可以濯我纓文選北山移文曰今見解/蘭縛塵纓沈休文新安江水詩曰紛吾隔泥滓豈假濯)
(衣巾願以潺湲/水沾君衣上塵)杖藜逢載酒一瓢酌餘清(莊子曰原憲/杖藜而出漢)
(書揚雄傳曰時有好載酒肴從遊從遊學逸士傳許由/隠箕山以手捧水飲之人遺一瓢得以操飲選詩宻林)
(含餘/清)
　　留王郎(王純亮字世弼山谷之/妹壻見于黄氏世譜)
河外吹沙塵江南水無津(言南北相望之逺文選謝靈/運詩河洲多沙塵風悲黄雲)
(起書曰若涉大/水其無津涯)骨肉常萬里寄聲何由頻(角弓詩序曰/骨肉相怨漢)
(書趙廣漢傳曰界/上亭長寄聲謝我)我隨簡書來顧影將一身(詩曰畏此/簡書曹子)
(建責躬表曰形影相弔五情愧赧資治通鑑晉李密言/吾獨立于世顧影無儔退之詩念汝將一身西來曽幾)
(年何晏行步/顧影見魏志)留我左右手奉承白頭親(晉書邵續傳續/諫成都王頴討)
(長沙王又曰兄/弟如左右手)小邦王事畧蟲鳥聲無人(小邦謂徳平/鎮詩曰王事)
(靡鹽謝靈運詩虚館絶諍訟空庭/來鳥雀退之琴操曰四無人聲)王甥解鞍馬夜語雞
喚晨(爾雅曰姊妹/之夫為甥)母慈家人肥女惠男垂紳(禮記禮運/曰父子篤)
(兄弟睦夫婦和家之肥也王介甫作鄞女墓誌曰吾女/生惠異甚按惠與慧同禮記玉藻曰童子之節也緇布)
(衣錦緣錦紳/又曰紳垂)有田為酒事豚酒及秋春(酒事謂麴糵事/見下茗事注禮)
(記王制曰庶人春薦韭/秋薦黍韭以卵黍以豚)生涯得如此舊學更光新(莊子/曰吾)
(生也有涯易大畜剛健/篤實輝光日新其徳)索去何草草小留慰艱勤(老杜/詩問)
(君適萬里取/别何草草)百年才一炊六籍經幾秦(百年一炊用邯/鄲夢事見前注)
(文選東都賦曰盖六籍所不能談李善注引封禪書曰/六經載籍之傳王介甫䖍州學記曰周道㣲不幸而有)
(秦燒詩書殺學士然是心非獨秦也當孔子之既有欲/毁鄉校者矣介甫又有桃源行曰天下紛紛經幾秦)
要知胷中有不與迹同陳(莊子曰機心存于胷中又天/運篇老子曰六經先王之陳)
(迹也豈其/所以迹哉)郢人懷妙質聊欲運吾斤(莊子曰莊子過惠/子之墓謂從者曰)
(郢人堊漫其鼻端若蠅翼使匠石斵之匠石運斤成風/聽而斵之盡堊而鼻不傷郢人立不失容宋元君聞之)
(召匠石曰嘗試為我為之匠石曰臣則嘗能斵之雖/然臣之質死乆矣自夫子之死也吾無以為質矣)
　　送王郎
酌君以蒲城桑落之酒(庾信詩云蒲城桑落酒灞岸菊/花秋按續古今注曰索郎酒桑)
(落時美故因以為名齊民要術載釀桑落酒法亦/以九月或云桑落河名非也杜詩坐開桑落酒)泛君
以湘纍秋菊之英(漢書揚雄作反騷曰欽弔楚之湘纍/注謂屈原赴湘死故曰湘纍楚詞曰)
(夕餐秋菊/之落英)贈君以黟川㸃漆之墨(黟音伊漢舊縣今屬/歙州墨譜云江南黟)
(歙之地有李廷珪墨尤佳廷珪本易水人唐末渡江居/歙造墨有名蕭子良答王僧䖍書云仲將之墨一㸃如)
(漆/)送君以陽闗墮淚之聲(王維詩勸君更盡一杯酒西/出陽闗無故人李商隠詩㫁)
(腸聲裏唱陽闗淚/碑見晉書羊祜傳)酒澆胸次之壘塊(世説王遜問王忱/阮籍何如司馬相)
(如忱曰阮籍胷中壘塊故須以酒澆之言同相/如唯有酒異莊子曰喜怒哀樂不入于胷次)菊制短
世之頽齡(淵明詩菊為制頽齡班固/幽通賦道修長而世短)墨以傳萬古文章
之印歌以寫一家兄弟之情(印如釋氏所謂傳佛心/印詩曰以寫我憂王仲)
(宣詩冀寫/憂思情)江山千里俱頭白骨肉十年終眼青(山谷此/對極有)
(妙處前輩多使之老杜詩别來頭併白相對眼終青東/坡云讀書頭欲白相對眼終青又曰身更萬事巳頭白)
(相對百年終眼青又曰看鏡白頭知我老平生青眼為/君明又曰故人相見尚青眼新貴如今多白頭又曰江)
(山萬里將頭白骨肉十年終眼青其用/青眼對白頭非一而工拙各有異耳)連牀夜語雞戒
曉書囊無底談未了(文選趙景真答嵇茂齊書曰雞鳴/戒旦則飄爾晨征顔師古注急就)
(章曰有底曰囊無底曰槖世説衛玠與謝/鯤達旦㣲言太白詩語笑未了風吹㫁)有功翰墨乃
如此何恨逺别音書少(選詩粲粲/翰墨場)炊砂作糜終不飽(楞/嚴)
(經曰若不㫁媱修禪定者如蒸砂石欲成其飯經百千/刼祗名熱砂何以故此非飯本砂石成故世説曰賔客)
(詣陳太邱使元方季方炊二人聽客議論忘/著箄皆成糜佛書又云譬如説食終不能飽)鏤氷文章
費工巧(鹽鐵論曰内無其質而外學其文若畫/脂鏤氷費日損工考工記曰工有巧)要須心
地收汗馬孔孟行世日杲杲(謂道義戰勝胷中開明乃/曉然見聖賢用心處史記)
(晉世家文公曰矢石之難汗馬之勞此復受次賞孟子/曰子夏子張子㳺以有若似聖人欲以所事孔子事之)
(曽子曰不可江漢以濯之秋陽以暴之皜皜乎不可尚/已注曰秋陽周之秋夏之五月六月盛陽也皜皜甚白)
(也皜音杲詩曰其雨其雨杲果出日山谷答王雩書曰/想以道義敵紛華之兵戰勝久矣古人云并敵一向千)
(里殺將要須心地收汗/馬之功讀書乃有味)有弟有弟力持家婦能養姑供
珍鮭(老杜同谷歌云有弟有弟在逺方古樂府云健婦/持門戸南史庾杲之傳任昉戲曰誰謂庾郎貧食)
(鮭常有二十七種鮭音户/佳反切韻曰魚名出呉志)兒大詩禮女絲麻公但讀書
煮春茶(禮記曰治/其麻絲)
　　次韻劉景文登鄴王臺見思五首(劉季孫字景文/其父平死于趙)
　　(元昊之難鄴中記魏/武于銅雀園立三臺)
黄濁歸大壑漣漪遶重城(郭璞注爾雅曰河所受渠多/衆水溷淆宜其濁黄漢書谷)
(永傳黄濁四塞此借用其字列子曰勃海之東不知幾/億萬里有大壑焉不惟無底之谷名曰歸墟八紘九野)
(之水莫不注之詩/曰河水清且漣漪)西風一横笛金氣與高明(杜牧之詩/深秋簾幕)
(千家雨落日樓䑓一笛風漢書五行志曰金氣病則木/沴之老杜詩大火運金氣荆揚不知秋劉禹錫秋螢引)
(曰夜光寂寥金氣静文選嘯賦李善注引淮南子曰甯/戚擊牛角而疾商歌商金聲清故以為曲王逸注楚辭)
(九辯曰秋天髙/朗氣清明也)歸鴉度晚景落鴈帶邊聲(老杜詩輕鳥/度層陰又詩)
(邊秋一鴈聲文選李/陵書曰邊聲四起)平生知音處别離空復情(知音見/後篇注)
(老杜詩逺送從此别青山空/復情謝朓詩嬋娟空復情)
舊時劉子政憔悴鄴王城把筆已頭白見書猶眼明(漢/書)
(劉向字子政用以比景文寰宇記故鄴城在/相州鄴縣東魏武帝受封于此呼為北都)平原秋樹
色沙麓暮鐘聲(用老杜寄李白詩渭北春天樹江東日/暮雲句律平原今徳州山谷是時監徳)
(州徳平鎮寰宇記沙麓在魏州元城縣東即漢書/元后傳王翁儒徙居之地今為北京與相州相接)歸鴈
南飛盡無因寄此情(管子曰桓公曰鴻鴈春北而秋南/不失其時楚辭曰鴈雝雝而南飛)
(漢書蘇武傳天子射上林中得鴈足有繫/帛書老杜詩相憶無南鴈何時有報章)
繫匏兩相憶極目十餘城(繫匏見魯論文選古詩云上/有長相憶楚辭曰目極千里)
(兮傷春心按徳與相俱在河北漢/書吾邱夀王傳曰連十餘城之守)積潦干斗極山河皆
夜明(劉禹錫詩積潦搜山趾司馬相如子虚賦曰上干/青雲杜牧詩觚稜拂斗極左傳曰恒星不見夜明)
(也/)白璧按劍起(漢書鄒陽傳曰明月之珠夜光之璧以/暗投人于道衆莫不按劍相盼者何則)
(無因而/至前也)朱絃流水聲(記曰朱絃疏越一唱而三嘆有遺/音者矣吕氏春秋伯牙鼓琴意在)
(山鍾子期曰巍巍乎意在水子期曰湯/湯乎鍾期死白牙遂絶絃以世無知音)乖逢四時爾木
石了無情(達人之于窮通猶木石之于寒暑初無喜愠/也莊子曰古之得道者窮亦樂通亦樂所樂)
(非窮通也道得于此則窮通為寒暑風雨之序矣樂天/李夫人詩曰人非木石皆有情名士傳曰阮籍了無愧)
(色/)
茗花浮曽坑(陸羽茶經云沬餑者湯之華也華之薄者/曰沫厚者為餑輕細者曰花東坡和曽仲)
(錫詩云君家新致雪坑/茶自注云近得曽坑茶)酒泛酌宜城(周禮酒正泛齊注/曰泛者成而滓浮)
(泛泛然如宜城醪矣疏云宜城説以為地名故曹植酒/賦曰宜城醴醪蒼梧縹清劉杲以為酒名未知孰是)
路尋西九曲(此篇以末句考之盖追記汴京州西舊游/而此句述其經行之地按宋次道東京記)
(閶闔門門外福昌坊有九曲/子巷山谷所指或當謂此)人似漢三明(後漢段熲傳/熲字紀明與)
(皇甫威明張然明並知名顯達京師稱/為涼州三明贊曰山西多猛三明儷蹤)千户非無相(後/漢)
(班超詣相者相者曰燕頷虎頭飛而肉食萬里侯/相後封定逺侯景文將家子故用三明及此事)五言
空有聲(退之石鼎聨句序曰校/書郎侯喜新有能詩聲)何時郭池晩照影寫間
情(蜀中舊本雙井前集絶句中有景文見招㑹宿州西/郭園詩文選王仲宣詩曰日暮遊西園冀寫憂思情)
(曲池揚素波列樹敷丹榮陶/淵明有間情賦此借用其字)
公詩如美玉未嫁已傾城(漢書李夫人傳李延年歌曰/北方有佳人絶世而獨立一)
(顧傾人城再/顧傾人國)嫁作蕩子婦寒機泣到明(言其中年之詩/多哀傷也選詩)
(曰昔為倡家婦今為蕩子婦北夢瑣言徐月英送人詩/云枕前淚與堦前雨隔箇間窗滴到明唐人呉融作寒)
(機曉猶織/賦此引用)綠琴蛛網徧絃絶不成聲(傅休奕琴賦序曰/蔡邕有綠綺琴天)
(下名器也玊臺新詠徐悱贈内詩曰網蟲生錦薦禮/記檀弓子夏既除䘮而見予之琴彈子而不成聲)想
見鴟夷子江湖萬里情(言未逢知已也杜牧之詩西子/下姑蘇一舸逐鴟夷史記載范)
(蠡佐越王既霸乃乗扁/舟浮江湖自號鴟夷子)
　　次韻呉宣義三徑懷友
佳眠未知曉屋角聞晴哢(王羲之帖云向宅上静佳眠/都不知足下來門太平廣記)
(鄭交謁友人于陳蔡路逢一冡有竹兩杆鄭為詩曰冡/上兩杆竹風吹常裊裊冡中人賡之曰下有百年人長)
(眠不知曉又古詩春眠不覺曉處處聞啼鳥/老杜詩紅稠屋角花退之詩鳥哢正交加)萬事頗忘
懷猶牽故人夢(老杜夢李詩曰故人入我夢明我/我常相憶又詩春渚日落夢相牽)采蘭
秋蓬深汲井短綆凍(香草蔽于蓬艾冽井窮于短綆言/薦引之難也老杜詩君不見才士)
(汲引難恐懼棄捐忍羈旅又詩露/井凍銀牀莊子綆短不可以汲深)起看冥飛鴻乃見天
宇空(法言曰鴻飛冥冥弋人何/慕焉選詩曰昭昭天宇濶)甚念故人寒誰省機與
綜(史記范睢傳須賈曰范叔一寒如此哉又云/云以𫀆戀戀有故人之意韻書曰綜機縷也)在者天
一方日月老賔送(文選蘇子卿詩曰良友逺離别各在/天一方書堯典曰寅賓出日寅餞納)
(日注云賔導/也餞送也)往者不可言古柏守翁仲(水經注曰鄗南/千秋亭壇廟之)
(東枕道有兩石翁仲南北相對又按魏志明帝景初/元年鑄銅人二號曰翁仲此引用言冡間石人也)
　　送劉季展從軍鴈門二首(鴈門今/代州)
劉郎才力耐百戰蒼鷹下韝秋未晩(東觀漢記曰趙勤/字孟卿太守桓虞)
(署為督郵于是貪令自責還印綬去/虞嘆曰善吏如使良鷹下韝命中)千里荷戈防犬羊
十年讀書厭藜莧(詩曰荷戈與祋文選劉越石表曰敢/肆犬羊南史沈攸之曰早知窮達有)
(命恨不十年讀書退/之詩腸肚集藜莧)試尋北産汗血駒莫殺南飛寄書
鴈(兩句皆用鴈門事左傳曰冀之北士馬之所生史記汗/蘇秦傳説秦惠王曰北有代馬老杜詩驊騮作駒已)
(血後漢書王符傳有以貨得鴈門太守者皇甫規問漢/卿前在郡食鴈美乎老杜詩汝休枉殺南飛鴻史記)
(使謂單于曰天子射上/林中得鴈足有繫帛書)人生有祿親白頭可能一日無
甘饌(禮記内則曰由命士以上父子皆異宫昧爽而朝/慈以㫖甘謂有親而不可無甘㫖之奉也禮記云)
(七十非囱不飽一日無/甘饌之句非取此意耶)
石趺谷中玉子瘦金剛窟前藥草肥(寰宇記仙人山在/代州五雲縣東南)
(石巖上有人坐跡山腹石上有手跡山下石上有雙脚/跡皆西向立張天覺清涼傳曰夢逰五臺山金剛窟按)
(寰宇記五臺山在代州五臺縣東北内經以為清涼山/東坡送天覺河東提刑詩曰西登太行嶺北望清涼山)
(餘光入巖石神草出茅菅能令墜指兒虬鬚茁氷顔又/有詩曰慿君説與埋輪使速寄長松作解嘲皆謂此草)
(也/)仙家耕耘成白璧道人煮掘起風痱絳囊璀璨思盈
斗竹畚香甘要百圍(搜神記曰陽雍伯嘗設義漿以給/行旅一日有人飲訖懷中取石子)
(一斗與之曰此可生美玉遂得白璧一/雙痱音肥韻書曰風病也百圍謂百束)到官莫道無來
使日日北風鴻鴈歸(老杜詩門問平安無使來/禮記仲秋之月鴻鴈來)
　　題宛陵張待舉曲肱亭
仲蔚蓬蒿宅宣城詩句中(三輔決録注曰張仲蔚平陵/人所居蓬蒿没人淵明詩曰)
(仲蔚愛窮居遶宅生蓬蒿齊書謝朓為宣城郡守善詩/文選贈答詩中多有朓宣城所作宛陵即今宣州故用)
(此/事)人賢忘巷陋(論語子曰飯疏食飲水曲肱而枕之樂/亦在其中矣亭名盖取之山谷此句使)
(顔子在陋巷一簞食一瓢飲不改其樂夫/子曰賢哉回也事葢用此以盡曲肱之意)境勝失途窮
(晉書阮籍傳率意獨駕不由徑路車迹所窮輒慟/哭而反顔延之五君詠曰途窮能無慟此借用)寒葅
書萬巻零亂剛直胸(言胷中所有惟蔬飯與書相雜新/序楚惠王食寒葅而得蛭因吞之)
偃蹇勲業外嘯歌山水重(後漢蔡邕傳董卓曰我力能/族人蔡邕遂偃蹇者不旋踵)
(矣晉書謝鯤曰猶不廢我嘯/歌嘯歌字出毛詩其嘯也歌)晨雞催不起擁被聽松風
(姚嗣宗詩崆峒山叟笑不語静聽松/風春晝眠南史陶𢎞景特愛松風)
　
　
　
　
　
　
　
　
　
　
　
　
　山谷内集詩注巻一
欽定四庫全書
　山谷内集詩注巻二　　　宋　黄庭堅　撰
　　　　　　　　　　　　　　任　淵　注
　　寄裴仲謨
交游二十年義等親骨肉(禮記曰交游稱其信也退之/詩譬如親骨肉寧免相可否)
(按吕氏春秋曰父母之于子也此之/謂骨肉之親老杜詩義均骨肉地)風雨漂我巢公亦
未有屋(䲭鴞詩子室翹翹風雨所漂摇箋云/巢之翹翹而危其以所杖條條弱也)寄聲來問
安足音到空谷(漢書趙廣漢傳曰寄聲謝我禮記文王/世子問内豎之御者曰今日安否何如)
(莊子曰逃虚空者聞人足音/跫然而喜詩曰在彼空谷)我家輦轂下薪桂炊白玉
(司馬遷曰侍罪輦轂下戰國䇿蘇秦曰使臣食/玉炊桂張志和曰樵青□薪蘭蘇□竹裏煎茶)在官與
影俱衣綻髪曲局(曹子建上責躬詩哀曰形影相弔綻/音犬莧切衣縫解也采緑詩曰予髪)
(曲/局)天機行日月春事勤草木(文選潘安仁詩曰曜靈速/天機四節代逐浙注云曜)
(靈曰也故莊子曰天其運乎地其處乎日月其爭于所/乎孰主張是孰維綱是孰居無事而推行是意者有機)
(緘而不得巳耶意者其運轉而不/能自止耶老杜詩溪邊春事幽)念公駕行李野飯中
道宿(説文云□馬行頓遲左傳曰亦不使一介行李告/于寡君注云行李行人也又曰行李之往來供其)
(乏/困)驚沙巻旍旗烏尾城角謖(一作烏尾訛蜮角文選王/子淵四子講徳論曰甲士)
(寢而旍旗仆又魏都賦曰旍旗□莖按旍輿旍同後漢/靈帝紀注云恒帝之初京都童謡曰城上烏尾畢逋儀)
(禮士虞□曰祝入口殺注云□/起也音□老杜詩城頭烏尾訛)騷騷家治具夫子且歸
沐(言治□之勿□也禮記檀弓曰□騷□則□注謂太/疾漢書灌夫傳曰魏其夫妻治具注謂辨具酒食萬)
(石君傳曰□五/曰洗木歸□□)作書寄後乘為我遣臣僕(孟子曰後車/數千乘書曰)
(我罔為/臣僕)起居太夫人并問相與睦(元注云相睦兒女名/○老杜詩起居八座)
(太夫人按後漢書岑彭傳曰大長稱以朔望問太夫人/起居漢書文帝紀注云列侯妻稱夫人列侯死子復為)
(列侯乃得稱太夫人相字□然小字小□/睦行第三十三後嫁舒城李□□文伯)
　　寄黄幾復(元注云乙丑/年徳平鎮作)
我居北海君南海寄鴈傳書謝不能(山谷嘗有跋云幾/復在廣州四㑹子)
(在徳州□平鎮皆海濵也按輿地廣記四㑹□屬廣州/熈寧六年割隷端州此詩元豐末所作猶云廣州□欲)
(表見南海之意爾山谷古詩亦云四會有黄今左傳曰/君處北海寡人處南海惟此風馬牛不相及也劉禹錫)
(詩謫在三湘最逺州邊鴻不到水南流按楚辭招鬼巫/陽曰謝不能王逸注頗失其義若漢書項籍傳陳嬰謝)
(不能則此詩/所用之意)桃李春風一杯酒江湖夜雨十年燈(兩句/皆記)
(憶往時游居之樂今既十年矣晉書張翰/傳曰使我有身後名不如即時一杯酒)持家但有四
立壁治病不鄿三折肱(漢書司馬相如傳曰家徒四壁/立左傳齊髙疆日三折肱知為)
(良醫此□用言其□諫/世故不待困而後知也)想得讀書頭已白隔溪猿哭瘴
溪藤(東坡詩讀書頭欲白相對眼終青老杜詩殊方日/□𤣥猿哭故國霜前白鴈來四㑹在廣東故云瘴)
(溪/)
　　神宗皇帝挽詞三首
文思昭日月神武用雷霆(堯典曰欽明文思/易曰神武而不殺)制作深垂
統憂勤減夢齡(禮記曰周公制禮作樂孟子曰君子創/業垂統為可繼也禮記文王世子篇武)
(王曰夢帝與我九齡文王曰我百爾九/十吾與爾三馬注云文王以憂勤損毒)孫謀問二聖末
命對三靈(詩曰詒厥孫謀以燕翼子二聖謂宣仁太后/哲宗皇啼无結中興頌曰二聖重歡書顧命)
(日導揚木命文選班固典引日答三靈之□/社李善注三靈謂天地人出春秋元命苞)今代誰班
馬能書漢簡青(班馬謂遷固樂天行韓愈制曰立詞□/□有班馬之風後漢呉祐傳注曰殺青)
(者以火炙簡令汗取其青易書/後不蠧謂之殺青亦謂之汗簡)
釣築收賢輔天人與聖能(釣築謂起王介甫于金陵如/得吕望傅説杜收華清宫詩)
(臼□築乗時用易曰人詘鬼謀百姓與能釣築用太公/釣□傅説築傅巖事葢言帝用人如商高宗周文王也)
輝光唐六典度越漢中興百世神宗廟千秋永裕陵(元/豐)
(三年初改官制至五年頒行上句謂官制一新有光于/唐之六典下句言政事法度過于漢宜帝中興也大典)
(唐明皇時所撰李林甫等所注葢一代官制也書酋載/明皇敕曰法以周令作為唐典取諸簡昜所貴易後漢)
(書宣帝贊曰功光袓宗業垂後嗣可謂中興侔徳商宗/周宣矣揚雄傳贊曰則必度起諸子矣永裕神宗陵名)
帝鄉無馬跡空望白雲乘(左傳曰周穆王周行天下將/必有車轍馬跡莊子曰千嵗)
(厭世去而上僊乘/彼白雪至于帝郷)
昔在基皇極師臣論九疇(師臣亦謂王介甫以武王訪/箕子比之也洪範曰皇建其)
(有極又曰天乃/鍚禹洪範九疇)丘陵忽為谷天地不蔵舟(上句言丘山/之頽人將安)
(仰下句言大化推移有形者所不得遯然聖人末嘗□/其存也詩曰髙岸為谷深谷為陵莊子曰蔵舟于壑蔵)
(山于澤謂之固矣然而夜□有力者負子而走昧者不/知也蔵小大有宜猶有所遯若夫蔵天下于天下而不)
(得所遯是恒物之大□也故聖人/將遊于物之所不得遯而皆存)河洛功無憾幽燕䇿
末收(神廟元豐二年四月命宋用臣導洛通汴以代河/渠謂之清汴漕輓遂無畱滯嘗有敢復幽燕之謀)
(既開端緒而未收功也張舜民小説云神廟于崇政殿/後説二十四庫以儲金帛諸路分將置都作院河北設)
(五都倉講好高麗然功未施而上/賔是天未欲幽薊之民歸中國乎)嗣皇朝萬國任姒正
興周(嗣皇謂哲宗初立任姒謂宣仁太后垂簾聴政思/齊詩曰思齊太任文王之母思媚周姜京室之婦)
(太如嗣徽音/則百斯男)
　　王文㳟公挽詞二首(王珪字□玉/實録有傳)
先皇慿玉几末命寄元勲(謂神廟顧託書顧命曰皇后/慿玉几導揚末命後漢書陳)
(俊傳注賜□壐書曰將軍元勳大著元豐八年春神廟/寢疾二月珪于御榻前請建東宫三月甲午立哲宗為)
(皇太子戊戌珪宣遺制皇/太子郎皇帝位事具實録)賔日行黄道攀髯上白雲(上/句)
(謂䇿立哲宗下句謂未㡬而公亦薨也克典曰□賔出/日注云賔道也晋天文志曰黄道日之所行王介甫作)
(□□公晚詩云□扶曰轂上天衢漢郊祀志曰黄帝鑄/鼎于荆山下既成有龍垂胡髯下迎黄帝黄帝上騎羣)
(臣後宫後上龍七十餘人小臣不/得上乃思持龍髯白雲見前注)四時成歳律五色補
天文(上句書蔵用下句言補衮莊子曰四時殊氣天不/私故歳成五官殊職君不私故國治此備用列子)
(曰女媧鍊五色/石以補其闕)不謂堂堂去今為馬鬛墳(堂堂見魯論/薛能詩靑春)
(背我堂堂去禮記檀弓曰從若斧者/焉馬鬛封之謂也注云封築土為壟)
宥密深黄閣光輝極上台(昊天有成命詩曰夙夜基命/宥宻注云宥寛宻寧也行寛)
(仁安靜之政然前華多作機宻用之沈約宋書曰朱門/洞啟當陽之正色三公與天子禮秩相亞故黄閣以示)
(謙晋書天文志西近/文昌三星曰上台)蔵舟移夜壑華屋落泉臺(舟見/注曹)
(子建詩生存華屋處零落歸山丘劉禹錫酬樂天詩曰/華屋坐來能幾日夜臺歸去便千秋李臺祐哭韋給事)
(詩仁兄與思舊/想爾泣泉臺)雨紼誰為挽寒笳故作哀(儀禮曰弔于/𦵏者必執引)
(若從柩及□皆執□注云廟中曰紼在塗曰引庾中丞/昭君詞曰朔障裂□笳韓退之詩逾染下坂笳鼔咽老)
(杜吹笛詩故/作發聲微)傷心具瞻地無復衮衣來(節南山詩赫赫/師尹民其爾瞻)
(九□詩曰是以有衮衣兮無以我/公歸兮注云謂成王所□來衮衣)
　　謝送碾壑源揀芽
矞雲從龍小蒼璧元豐至今人未識(西京雜記曰雲外/赤内青謂之矞雲)
(雲二色曰矞亦瑞雲也矞音以律反易曰雲從龍按張/舜民小説云熙寧末神廟有㫖下建州製宻雲龍其品)
(又高于/小圑)壑源包貢第一春緗奩碾香供玉食(第一春謂/元豐元年)
(建州茶以北苑壑源為上沙溪為下/書曰厥色橘柚錫貢洪範惟碎玉食)睿思殿東金井欄
甘露薦椀天開顔(睿思葢神宗便殿有垂拱殿後太白/詩絡緯秋啼金井欄按載延之西征)
(記曰太極殿上有金井欄金博山鹿廬蛟龍負山于井/上陸羽顧睂山記載王智深宋録曰□□王子尚訪曇)
(濟道人于八公山道人授茶茗子尚味之曰此甘露也/何言茶茗曰老杜詩天顔有喜近臣知選詩開顔披心)
(胷/)橋山事嚴庀百局補袞諸公省中宿(史記黄帝𦵏橋/山注曰橋山在)
(上郡此句謂作神宗裕陵也孟子注曰事嚴喪事急左/傳曰官它其司補袞見前注老杜詩諸公衮衮登臺省)
(魏都賦曰禁臺/省中連闥對廊)中人傳賜夜未央雨露恩光照宫燭(庭/燎)
(詩曰夜如何其夜未央蓼蕭箋曰露者天所以潤萬物/喻王者恩澤不為逺則不及也老杜詩氣得神仙逈恩)
(承雨露低退之詩宫燭驪山醒按/周禮官正日宫中廟中則執燭)右丞似是李元禮好
事風流有涇渭(右丞謂李浦臣後漢書黨錮傳序學中/語曰天下模楷李元禮元禮名膺事具)
(本傳畱書王微之傳曰似是馬曹老杜詩偶坐似是商/山翁好事見孟子及漢書掦雄傳風流謂得前賢之流)
(風遣俗故前漢書趙充爾傳贊曰風聲氣俗自古而然/今之歌謡慷慨風流猶存耳嵇康琴賦亦曰體制風流)
(莫不相襲而李善注引淮南子及仲長統昌言似非佳/語善又注沈休文所作謝靈運傳論曰在下祖習如風)
(之散如水之流盡此兩字或美或惡隨所用之意何如/耳任彦昇詩伊人有涇非余揚濁清按谷風風谷注曰)
(涇渭相入/而清濁異)肯憐天禄校書郎親敕家庭遣分似(漢書揚/雄傳校)
(書天䘵閣上敕□武敕也退/之詩曰冩吾此詩持送似)春風飽識大官羊不慣鷹
儒湯餅腸(春風謂茶團史職官志大官令屬光䘵寺掌/膳羞割烹之事老杜詩百年麤糲腐儒餐又)
(云老樹飽經霜漢紀高/祖曰腐儒幾敗乃公事)搜攪十年燈火讀令我胷中書
傳香(盧仝茶歌曰三椀搜枯腸惟有文字五千巻退之/詩曰炎風曰搜攪南史沈攸之傳曰早知窮達有)
(命恨不十年讀書退之詩燈火稍可親簡編可巻舒北/史崔㥄傳鄭伯猷歎曰芻中貯千巻書使人那得不畏)
(服史記趙奢傳曰括/徒能讀其父書傳)巳戒應門老馬走客來問字莫載
酒(莊子曰杖藜而應門晉李宻陳情表曰内無應門五/尺之童文選司馬遷書曰太史公牛馬走李善浊曰)
(走猶僕也言為太史公掌牛馬之僕漢書揚雄傳劉□/嘗從雄學作竒字又曰時有好事者載酒肴從㳺斈業)
　　以小團龍及半挺贈无咎并詩用前韻為戲(談苑/曰建)
　　(州茶氏氏别令取其/乳作片或别曰□挺)
我持𤣥圭與蒼璧以暗投人渠不識(書日禹錫𤣥圭周/禮日以蒼壁禮天)
(柳子原新茶詩圓方麗竒色圭壁無□瑕暗投見鄒陽/傳具前注渠猶胥人言供蕪梁陳以來語庾信時有無)
(事教渠更相失之句老杜/憶弟詩亦云吟詩正□渠)城南窮巷有佳人不索賔郎
常晏食(佳人謂无咎山谷後詩有云城南晁正字南史/劉穆之少貧好往妻兄江氏家乞食食卑求賓)
(郎江氏戯之曰賔郎消食君乃常飢何忽須此穆之為/丹陽令乃令厨人以金拌貯賓郎一斛以進妻兄弟戰)
(國䇿顔斶曰/晚食以當肉)赤銅茗椀雨班班銀栗翎光解破顔(韓孟/聨句)
(曰茗椀纎纖捧歐陽公詩輕寒漠漠侵駝褐小雨斑斑/作燕泥銀栗謂苕花老杜詩將軍且莫破愁顔樂天詩)
(一放狂歌/一破顔)上有龍文下碁局探囊贈君諾已宿(碁局謂/團茶下)
(隠隠有此文葢篾痕也莊子曰肱篋探/橐此借用其字魯論曰子路無宿諾)此物已是元豐
春先皇聖功調玉燭(易䝉卦曰䝉以養正聖功也爾雅/曰四時和謂之玉燭注云道光照)
晁子胷中開典禮平生自期莘與渭(易繫辭曰觀其㑹/通以行其典禮此)
(借用言典章文物開陳于胸次也孟子日伊尹耕于有/莘之野史記齊世家西伯遇太公于渭之陽老杜詩自)
(比稷/與輿)故用澆君磊隗胸莫令鬢毛雪相似(澆胷見前注/老杜詩更憶)
(鬢毛斑退之詩兩鬢白趨埃塵割鬢/禹錫詩今宵帝城月一望雪相似)曲几團蒲聽煮湯
煎成車聲繞羊腸(柳子厚有斬曲几文王介甫詩獨坐/隠團蒲文選魏武苦寒行曰羊膓阪)
(詰曲車輪為之摧注引吕氏春秋九山曰太行羊腸其/山盤紆如羊腸在太原晋陽北樂天詩夢尋來路繞羊)
(腸王立之詩話曰東放見山谷此句云黄九恁地怎得/不窮故晁无咎復和云車聲岀鼎統九盤如此佳句誰)
(能/識)鷄蘇胡麻留渴羗不應亂我官焙香(本草水蘇一名/鷄蘇胡麻一名)
(巨勝東坡云即今油麻也俗人煮茶多以此二物雜之/拾遺記曰晉有𦍑人姚馥但言渇于酒羣軰呼為渇冕)
肥如瓠壺鼻雷吼幸君飲此勿飲酒(蜀志張裔傳雍聞/假鬼教曰張府君)
(如瓠壺外雖澤而内實麤退之石鼎聨句序曰/道士倚牆鼻息如雷鳴元稹詩鼻息吼春雷)
　　和答外舅孫莘老
西風挽不來殘暑推不去(晉書鄧攸傳吳人歌曰紞如/打五鼓鷄鳴夭欲睹鄧侯挽)
(不留謝令/推不去)出門厭鞾㡌税駕喜巾履(史記李斯曰吾未/知所税駕方言曰)
(倉車曰税老松詩松下丈人巾履閒偶坐似是/商山翁柳子厚詩室空無侍者巾履喜掛壁)道山鄰
日月清樾深牖户(道山見前注鄰日月謂在天上字林/曰樾樹陰也淮南子曰盥汗交流喘)
(息薄喉當此之時休樾下則脱然而喜矣注云楚人樹/上大本上如車葢狀為樾言多䕃也詩曰綢繆牖戸)
同舎多望郎間官無窘歩(漢書直不疑傳誤持同舎郎/金去□□作康郎中誌曰鴛)
(行望郎錦川星使離□日何桀紂之披褐兮夫唯捷經/以窘步注云窘急也劉禹錫詩悠悠關塞内來往無間)
(步此反/而用之)少監巖壑姿宿昔廊廟具(晉書謝緄傳曰或問/論者以君方庾亮何)
(如答曰端委廟堂使百僚凖則緄不如亮一丘一壑自/謂過之謝靈運詩巖壑㝢耳目阮嗣宗詩宿昔同衣裳)
(老杜詩當今廊廟/具創夏豈云缺)行趨補衮職黼黻我王度(補衮見後/注謂作諫)
(議黼黻葢衮衣之/章王度亦見後注)歸休飲熱客觴豆愆調護(莊子許由/曰歸休乎)
(君子無所用天下為此借用以言休假啓顔録程季明/有嘲熱客詩曰今代癡隠子觸熱到人家禮記曰七十)
(觴酒豆肉漢書張良傳曰煩/公幸卒調䕶太子此亦借用)浩然養靈根勿藥有神助
(孟子臼我善養吾浩然之氣太𤣥經日蔵心于淵□厥/靈恨易曰无妄之疾勿藥有喜老杜詩詩應有神助)
寄聲舊僚屬訓詁及七箸(如古詩上有加餐食之意漢/書趙廣漢傳曰界上亭長寄)
(聲謝我蜀志先主傳/曰先主方食失匕箸)尚憐費諫紙玉唾灑新句(樂天詩/月慙諫)
(紙二百張嵗愧俸錢/三十萬玉唾見前注)北焙碾𤣥璧谷簾煮甘露(北焙即/建溪高)
(品文選劉越石詩握中有𤣥璧乃自荆山璆張又新煎/茶水記云陸羽以廬山康王谷水第一陳舜俞廬山記)
(曰康王谷有水簾飛泉/被巖而下甘露見前注)何時臨書几剝芡談至暮(韓信/傳大)
(王乃肯臨臣退之詩水果剝菱芡東觀漢記曰尹敏輿/班彪相厚每相與談常晏暮不食晝即至冥夜徹旦世)
(説孫安國往殷中軍許共論/往反精苦賔主遂至暮忘食)
　　次韻定國聞子由卧病績溪
炎洲冬無氷十月雷虺虺(東方朔十洲記曰炎洲在南/海中此借用績溪𨽻歙州葢)
(江南之地左傳襄公二十八年春無氷梓慎曰今兹宋/鄭其饑乎終風詩曰虺虺其雷注曰暴若震雷之聲虺)
(虺/然)及春瘧癘行用人祭非鬼(老杜詩瘧癘三秋孰可忍/按周禮疾醫曰四時皆有)
(癘疾注謂氣不和之疾用人葢楚俗如此左傳所謂宋/公使邾文公用􁑘子于次睢之社注謂殺人而用祭也)
(魯論曰非其鬼/而祭之諂也)巫師司民命藥石不入市(退之遣瘧鬼/詩詛師毒口)
(牙古作霹靂飛符師弄刀筆丹墨交横揮史記扁鵲傳/曰其在骨髓雖司命無奈之何此借用周禮曰髻墾薛)
(暴不/入市)溪弩潛發機土風甚不美(博物志曰江南山谿水/中有射工蟲長一二寸)
(口中有弩形氣射人影不治則殺人傳曰千鈞之弩不/為鼷鼠而發機左傳鍾儀樂操土風荀子曰人情甚不)
(美/)蘇子卧江南感歎中夜起聞道病在牀食魚不知㫖
(陸士衡詩中夜起歎息老杜詩中夜起坐萬感集又詩/身欲奮飛病在牀按李令伯表曰劉夙嬰疾病常在牀)
(蓐劉子曰人之將疾者必不甘魚肉之/味學記曰雖有嘉肴弗食不知其㫖也)寒暑戰胷中士
窮有如此(老杜詩寒熱百日相交戰韓非子喻老篇子/夏曰兩者戰于胷中未知勝負故臞此借用)
(禮記儒行曰其/特立有如此者)此公天機深爵禄心已死(莊子曰嗜欲/深者天機淺)
(此反而用之列子曰黄帝與容成子/居空桐之上同齋三月心死形廢)養生遺形骸觀妙
得骨髄(莊子曰外其形骸文選何敬祖詩曰奚用遺形/骸忘筌在得魚老子曰常無欲以觀其妙傳燈)
(録逹磨傳謂門人道育/得吾骨慧可得吾髓)后皇蒔嘉橘中嵗多成枳(士不/變于)
(熙豐者鮮矣楚辭橘頌曰后皇嘉樹橘徠服兮受命不/遷生南國兮注言橘受命于江南不可移徙種于北地)
(則化而為枳也考工記曰橘踰淮而北為枳/東京賦曰蓂莢為難蒔也故曠世而不覿)佳人何時
來為天啟玉齒(楚辭曰聞佳人兮召予神異經日玉女/投壺天為之笑則電故老杜詩曰毎䝉)
(天一笑長使物皆春郭璞游仙/詩曰靈妃顧我笑粲然啟玉齒)湔祓瘴霧姿朝趨去天
咫(戰國策汗明說春申君曰今僕居鄙俗之日乆矣君/獨無湔祓僕也退之詩纔開還落瘴霧中左傳曰天)
(威不違顔咫尺唐書/城南韋杜去天尺五)諸公轉洪鈞國器方薦砥(老杜謂/八荒開)
(壽域一氣轉洪鈞漢書王褒頌曰賢者國家之器用也/所任賢則趨舍省而功施普器用利則用力少而就效)
(衆故工人之用鈍器也勞筋苦骨終日矻矻及至巧冶/鑄干將之樸清水淬其鋒越砥歛其鍔水斷蛟龍陸剸)
(犀革忽若/􁬚汜畫塗)矢詩寫予心莊語不加綺(詩云矢詩不多維/以遂歌文選張茂)
(先詩寫心出中誠莊子曰以天下謂沈濁不可與莊語/佛氏口之四業有所謂妄言綺語退之城南聫句亦云)
(綺語洗/晴雪)
　　次韻子由績溪病起被召寄王定國(蘇子由樂城/集中有答王)
　　(定國問疾詩云五年竄南/荒頑質不伏病即此韻也)
種萱盈九畹蘇子憂國病(嵇叔夜養生論曰合歡蠲忿/萱草忘憂離騷曰予既滋蘭)
(之九畹注云十二畆為畹此句言種萱雖不多足以解/蘇子之憂葢所憂在天下也文選江淹擬潘岳詩曰消)
(憂非萱草永/懐寜夢寐)炎蒸卧百戰山立有餘勁(老杜詩吾曰抱/疾病家貧卧炎)
(蒸又詩瘧癘三秋孰可忍寒熱百日相交戰孫子曰百/戰百勝非善之善者也禮記玉藻曰山立時行選詩曰)
(石梁有/餘勁)斯人廊廟器不合從逺屏(蜀志許靖傳評日蔣/濟以為大較廊廟器)
(也禮記曰屛之逺方毆陽公/表曰亂國之䜛已䝉于逺屏)江湖搖歸心毛鬢侵老境
(左傳曰三國敗諸侯之師乃摇心矣又史記蘇秦傳曰/心摇摇然如縣旌而無所終薄禮記曰六十耆指使疏)
(引賀埸云耆至也至老之境也/杜詩人生五馬貴莫受二毛侵)艱難喜歸來如晴月生
嶺(春秋閣公元年書季子來歸公羊傳云其曰來歸何/喜之也初晴之月人所喜見淵明詩素月出東嶺禮)
(記日月/生于西)仍懐阻歸舟風水蛟鰐横(選詩天際識歸舟老/杜詩云蛟横出清泚)
(又詩蛟蠄/深作横)補衮諫官能用儒吾道盛(詩曰衮職有闕維/仲山甫補之唐垂)
(拱二年置補衮二員掌供奉諷揀揚子曰如用/真儒無敵于天下論語曰參乎吾道一以貫之)上書詆
平津蠧藁初記省(漢書汲黯傳面觸公孫𢎞徒懐詐􁂣/智以阿人主取容按𢎞封平津侯又)
(息夫躬傳上疏厯詆公卿大臣王介甫執政領三司條/例上以子由為之屬介甫欲遣八使子由以書抵介甫)
(及陳楊叔指陳其决不可者且請補外介甫大怒將加/以罪陽叔止之奏除河南推官㑹張文定知淮陽以學)
(官辟云事見/頴濵遺老傳)至今民社計非事頰舌競(魯論曰有民人/焉有社稷焉易)
(咸卦之上六曰咸其輔頰舌象曰滕口/説也漢書張良傳曰此難以口舌争)方來立本朝獻
納繼晨暝(易困卦曰朱紱方來注謂能招異方此用其/字言自逺方來也孟子曰立乎人之本朝班)
(固兩都賦序/曰日月獻納)人材包新舊王度濟寛猛(新舊謂欲兼用/熙豐人材也嘉)
(祐治平之政近于寛熙寧元豐之政近於猛要當相濟/易泰卦曰包荒用馮河左傳曰思我王度式如玉式如)
(金又曰寛以濟猛猛以濟寛政是以和王直方詩話云/先生嘗有詩云人材包新舊王度濟寛猛建中初又曰)
(閉姦有要道新舊隨宜收又云不須要出我/門下實用人材是至公大抵言朝廷用人也)必開曲突
謀滿慰傾耳聴(漢書霍光傳人為徐生上書曰客有過/主人者見其竈直突傍有積薪客謂主)
(人更為曲突逺徙其薪不者且有火患漢/書伍被傳曰天下引領而望傾耳而聴)斯文呂與張
泉下亦蘇醒(吕謂中丞吕誨獻可張謂監察御史裏行/張戬天祺按實録王安石傳吕誨劉述劉)
(琦錢顓孫昌齡范純仁吕公著孫覺李常胡宗愈張戬/王子韻陳㐮程顥皆論列變法非是以次罷去山谷詩)
(意謂元祐初召用諸人而獻可天祺皆前死矣然朝廷/選用諌官時政一新亦可伸其憤懣之氣于泉下也獻)
(可熙寧四年五月卒天祺亦相繼亡老杜詩斯文崔魏/徒以我似班揚淮南子注云泉下有黄壚山退之作王)
(適墓誌曰櫛垢/爬痒民穫蘇醒)天聰四門闢國勢九鼎定(書説命曰惟/天聰明惟聖)
(時憲舜典曰闢四門逹四聰史記周紀太史公曰武王/營洛邑成王使召公卜居居九鼎焉左傳曰武王定鼎)
(于洛/邑)身得遭太平分甘守閒冷(山谷自記也退之詩太/平時節身難遇孟子曰)
(分定故也晋書謝道輼曰為/天分有恨耶分字葢如此)天津十年面想見頎而整
(謂子由也劇談録裴晋公度㣲時羇寓洛中嘗乗蹇驢/入皇城方上天津橋時淮西不庭已數年矣有二老人)
(傍橋柱而立云適憂蔡州未平湏待此人為將僕者聞/之具述其事裴公曰見我龍鍾相戲耳其後竟平淮西)
(詩曰猗嗟昌兮頎而長兮注/云頎長貌整謂秀整見後注)何時及國門休暇過􁁉茗
(屈原九章哀郢曰出國門而軫懐其字本出/周禮元結醉歌序曰因休暇則載酒于湖上)燒燈留夜
語鴻鴈㸔對影(對影謂東坡老杜詩鴻鴈影來連/峽内太白詩對影成三人此借用)但恐
張羅地頗復多造請(漢書鄭當時傳曰先是下邽翟公/為廷尉賔客亦填門及廢門外可)
(設雀羅張湯傳造/請諸公不避寒暑)維此禮部公寒泉甃舊井謫去乆羸
瓶召還汲修綆(東坡元豐八年秋召為禮部郎中易井/卦曰汔至亦未繘井羸其瓶凶初六曰)
(井泥不食舊井無禽九五曰井冽寒泉食太史/公屈原傳亦引此説退之詩曰汲古得修緶)太任决
齋宫陛下天統慶(太任謂宣仁思齊詩曰思齊太任文/王之母漢書刑法志曰宣帝常幸宣)
(室齋居而决亊陛下謂哲廟漢書髙帝紀贊曰協于火/徳自然之應得天統矣蔡邕曰羣臣與天子言不敢指)
(斥呼陛下者言因/卑逹尊之息也)日月進亨衢經緯寒耿耿(日月以言/二聖易曰)
(何天之衢亨老杜詩曰日月繼髙衢單襄公/曰經緯不爽文之象也選詩云秋河曙耿耿)西走巳和
戎南遷無哀郢(和戎謂不用兵于西夏左傳魏綘曰和/戎有五利無哀郢謂遷客皆還也楚辭)
(屈原九章有哀郢曰去故鄉而孰逺兮遵江夏以流亡/又曰楫齊掦以容與兮哀見君而不再得郢葢楚所都)
(也/)誰言兩逐臣朝轡天街並(文選君子行曰逐臣尚何/有字本出法言晋書天文)
(志曰昴曅之間為天街按實録元豐八年子由自績溪/召還為右司諫而東坡亦以是時被召此句蓋喜二年)
(得還/朝)王子竄炎洲萬死保軀命(王子謂定國炎洲謂嶺/表東方朔十洲記曰炎)
(洲在南海中此借用言定國嘗謫/賔州柳子厚詩萬死投荒十二年)還家頰故紅信亦抱
淵靜(東坡與定國書曰君實嘗云王定國瘴烟窟裏五/年靣如紅玉不知道能如此乎山谷後詩有遙憐)
(䰅鬢緑之句亦同此意文選謝靈運詩曰兼抱濟物/性莊子曰抱神以靜形將自正又曰其居也淵而静)稅
屋待車音掃門親帚柄(文選曹子建應詔書曰爰暨帝/室税此西墉李善注曰税猶舍)
(也孟子曰百姓聞王車馬之音掃門用漢/書魏勃事淮南子曰慧出而授殷人其柄)行當懐書傳
載酒求是正(載酒見前注後漢安帝紀/詔五經博士是正文字)端如嘗橄欖苦
過味方永(毆陽公詩又如食橄欖眞味久愈在王立之/詩話曰毆陽公謂梅聖俞詩始讀之則嘆莫)
(能及後數日乃漸有味何止橄欖回味久方覺永/按陸羽茶經注曰味長謂之雋永雋味也永長也)
　　次韻李之純少監惠硯
黄公山下黄雞秋持節恤刑㑹少休(寰宇記曰汝州葉/縣有黄公山太白)
(詩黄雞啄黍秋正肥/書曰惟刑之恤哉)小人負弩得開道掃葉張飮林巖
幽(山谷熙寜間嘗為葉縣尉漢書司馬相如傳縣/令負弩矢先驅又曹參傳曰乃取酒張坐飲)相傳
有石非地產列仙持來自羅浮(周禮曰以地產作隂徳/此借用漢書司馬相如)
(傳曰列仙之儒羅浮山記曰羅浮二山合體在増盛博/羅二縣之境茅君内傳曰羅浮山之洞周迴五里名曰)
(朱明曜/眞天)酒酣步出雲雨上南撫方城西嵩丘(史記藺相/如傳秦王)
(飲酒酒酣孟郊遊終南龍池寺詩曰步出白日上坐依/清溪邉列子曰化人之宫出雲雨之上而不知下之㨿)
(寰宇記葉縣有山城山左傳所謂楚國方城以為/城即此也嵩山在西京與汝州西北之境相連)林端
乃見石空洞猛獸贔屭踞上頭(晋書周顗傳曰此中空/洞無物吴都賦曰巨鼇)
(贔屭首冠靈山此借用以言石之狀古樂府陌上桑曰/東方千餘騎夫壻居上頭老杜詩云東山氣濛鴻宫殿)
(居上/頭)鳥道兔迒謀挽致萬牛不動五丁愁(南中八志云/交趾郡治龍)
(編縣自興古烏道四百里李白蜀道難日西當太白有/烏道爾雅曰兔子嬎其跡迒迒音罔兔跡也萬牛見前)
(注蜀王本紀曰秦王欲伐蜀以路不通乃刻五石牛/置金其後蜀人以為便金使五丁力士拖牛成道)道
家蓬萊見仙伯我亦洗湔與清流(蓬萊見前注仙伯謂/之鈍老杜詩諸公乃)
(仙伯漢書昌邑王賀傳曰以湔洒大王退之詩懼終莫/洗湔吳志賀卲傳曰遂使清流變濁北夢瑣言朱全忠)
(賜裴樞等自盡李振曰此輩自/謂清流宜投黄河永為濁流)探囊贈研頗宜墨近出
黄山非逺求乃知此山自才美物欲致用當窮搜(魯論/曰如)
(有周公之才之美易曰備物致用/立成器以為天下利莫大乎聖人)迷邦故令成器晚不
琢元非匠石羞(魯論曰懐其寶而迷其邦老子曰大/器晚成莊子曰匠石之齊至乎曲轉)
　　送舅氏野夫之宣城二首
藉甚宣城郡風流數貢老(寰宇記曰宣城本漢舊縣漢/順帝立宣城郡即今宣州漢)
(書陸賈傳名聲藉甚注云狼藉甚盛左/傳芉尹無宇曰食土之毛謂非君臣)霜林收鴨脚春
綱薦琴髙(毆陽公有謝梅聖俞寄銀杏詩曰鴨脚雖百/箇得之城可珍又云霜野摘林實京師寄時)
(新聖俞即宣州人琴髙鯉魚也列山傳琴髙為宋舍人/後乘出鯉見其弟子毆陽公亦有琴髙魚詩後山嘗有)
(句云霜林堆鴨脚春味薦貓頭今山谷/乃有此句雖各極其妙豈非效此耶)其理湏良守今
年輟省曹(漢書循吏傳宣帝曰庶民所以安其田里而/亡嘆息愁恨之心者政平訟理也與我共此)
(者其唯良二千石乎後漢/志曰世祖分尚書凡六曹)平生割雞手聊試發硎刀(魯/論)
(曰割雞焉用牛刀莊子/曰刀刃若新發于硎)
試説宣城郡亭盃且細聴晚楼明宛水春騎簇昭亭(寰/宇)
(記宣州漢為宛陵縣/按地理今有宛溪水)𥝧稏豐圩戸桁楊臥訟庭(杜牧之/詩罷亞)
(百傾稻西風吹半黄自注云罷亞稻名按切韻兩字皆/從禾東坡録奏單鍔吴中水利狀曰諸縣髙原陸野之)
(鄉皆有塘㘧或三百畝五百畝為一㘧葢古人停蓄水/以灌民田按今宣州有化或惠民㘧等人戸莊子曰桁)
(楊接槢音義云械夾頸及脛者謝靈運詩虚館絶諍訟/空庭來鳥雀謝朓詩髙閣常晝掩荒堦少諍詞按朓嘗)
(守宣城故山/谷用此事)謝公歌舞處時對換鵝經(言以燕處易榮/觀之樂齊書謝)
(朓為宣城郡太守太白廬山謠曰謝公行䖏蒼苔没老/杜詩回首可憐歌舞地秦中自古帝王州按文選鮑照)
(燕城賦曰歌堂舞閣之基晉書王羲之傳山隂/有道士好養鵝云為寫道徳經當舉羣相贈耳)
　　送范徳孺知慶州
乃翁知國如知兵塞垣草木識威名(乃翁見漢書頃羽/傳謂文正公仲淹)
(仁廟時趙元昊反公自請守鄜延徒知慶州又為環慶/路經略安撫使决䇿取横山彼靈武而元昊稱臣請和)
(慶歴中為參知政事楊子法言曰使知國如知𦵏則吾/以樗里疾為蓍龜漢書陳勝傳曰今假王驕不知兵權)
(老杜詩一寄塞垣深唐書張萬福傳/徳宗曰朕謂江淹草木亦知爾威名)敵人開戸玩處女
掩耳不及雷驚霆(孫子曰始如䖏女敵人開戸後如脱/兔敵不及拒唐書李靖傳兵機事以)
(速為神雷霆/不及掩耳)平生端有活國計百不一試薶九京(文選/孫楚)
(與孫皓書曰愛民活國俗作多作治國非是又按南史/王廣之子珍國為南譙太守髙宗手敕云卿愛人活國)
(甚副吾意柳子原作吕衡州誄曰萬不試而一出焉猶/為當世甚重禮記晋獻文子曰從先大夫于九京注謂)
(晋卿大夫之墓地在/九京京葢字之誤)阿兄兩持慶州節十年騏驎地上
行(阿兄謂文正仲子宣忠公也忠宣名純仁字堯夫神/宗熙寧七年十月知慶州元豐八年哲宗即位又自)
(河中徙慶州事具實録及㑹子開所作公墓誌南史張/融哭張緒曰阿兄風流頓盡老杜詩近聞下詔喧都邑)
(肯使麒麟/地上行)潭潭大度如臥虎邉頭耕桑長兒女(後漢書/鄧禹傳)
(沈深有大度退之詩潭潭府中居此借用臥虎言不動/聲色為敵人所畏如此北史王羆傳所為老羆當道臥)
(貂子安得過者也後漢書董宣傳曰京師號為臥虎此/借用老杜詩邉頭公卿仍獨驕尺詩别家長兒女前漢)
(書藝文志曰勸耕桑以足衣食食貨志曰為吏/者長子孫髙帝紀吕公曰此非兒女子所知)折衝千
里雖有餘論道經邦正要渠(晏子春秋范昭謂晋平公/曰齊未可并吾欲試其君)
(晏子知之吾欲犯其樂太師知之於是輟伐齊謀孔子/聞之曰不出樽爼之間而折衝千里之外晏子之謂也)
(書曰兹惟三公論道經邦/老杜憶弟詩吟詩正憶渠)妙年出𥙷父兄處公自才力
應時湏(後漢朱穆傳更選海内清淳之士明達國體者/以補其處文選曹植求自試表曰終軍以妙年)
(使越楞嚴經彌勒菩薩言今得授記次補佛䖏漢書司/馬遷傳曰願竭其不肖之才力老杜詩竇氏檢察應時)
(湏/)春風旍旗擁萬夫幕下諸將思草枯(旍與旌同文選/王子淵四子講)
(徳論曰甲士寢而冷旗仆文選李陵書曰凉秋九月塞/外草衰王維詩草枯鷹眼疾按禮記月令孟夏行冬令)
(則草木/早枯)智名勇功不入眼可用折箠笞羌胡(孫子曰善/戰者無智)
(名無勇功世説謝安問殷浩眼徃屬萬形萬形入眼否/後漢書鄧禹傳光武曰赤眉来東吾折箠笞之竇融傳)
(曰河西斗絶/在羌胡中)
　　題王黄州墨蹟後(王禹偁字元之咸平/中自西掖謫知黄州)
掘地與斷木智不如機春聖人懐餘巧故為萬物宗(易/繫)
(詞曰斷木為杵掘地為臼臼杵之利萬民以濟傅暢晋/諸公贊曰杜預作連機水磑由此洛中榖米豐賤孟郊)
(城南聨句曰機春潺湲力考工記曰智者/創物巧者述之老子曰淵乎以萬物之宗)世有斵泥手
或不待郢工(言匠手雖巧亦必待能受之質也莊子曰/莊子過惠子之墓謂從者曰郢人堊漫其)
(鼻端若蠅翼使匠石斵之匠石運斤成風聴而斵之盡/堊而傷郢人立不失容宋元君聞之召匠石匠石曰嘗)
(試為我為之匠石曰臣則嘗能斵之雖然臣之質死乆/矣自夫子之死也吾無以為質矣吾無與言之矣此篇)
(上六句葢言黄州鋒穎太甚惜其不能蔵用也郢/人漢書音義作懮人服䖍云懮人占之善塗暨者)往時
王黄州謀國極匪躬朝聞不及夕百壬避其鋒(漢書昭/帝紀詔)
(日往時令民共出焉禮記四郊多壘注日辱其謀人之/國不能安也易曰王臣蹇蹇匪躬之故晋書傅休奕天)
(性峻急毎有奏劾或値日暮捧白簡整𢃄竦踊不寐坐/而待旦于是貴游懾氣臺閣生風此句頗采其意書曰)
(何畏乎巧言令色孔壬注謂甚佞也漢書王啇/傳張匡曰百姦之路塞梅福傳曰莫敢觸其鋒)九鼎定
盤石一身轉孤蓬(謂國安而身危九鼎見前注荀子富/國篇曰國安于盤石夀于箕翼注云)
(盤石盤薄大石也文選曹子建詩轉蓬離本根飄飄隨/長風又鮑照蕪城賦曰孤蓬自振元之嘗作三黜賦謂)
(貶啇滁黄也在黄州作竹楼記曰四年之間奔走不暇/未知明年又在何䖏東坡作元之豐像贊亦曰元之以)
(雄文直道獨立當世方是時朝廷清明無大姦慝然公/猶不容于中耿然如秋霜夏日不可玩狎至于三黜以)
(死葢元之初為司諫知制誥疏雪徐鉉貶啇州副團召/歸為翰林學士孝章后崩不成服元之以為非坐訕謗)
(出守滁州召還知制誥撰太祖徽號玉冊語涉/輕詆時相不悦奏黜黄州未㡬徙□州遂卒)浮雲當
日月白髪昭秋空(淮南子曰日月欲明而浮雲葢之蘭/芝欲修而秋風敗之文選古詩浮雲)
(蔽曰日遊/子不顧反)諸君發䝉耳汲直與臣同(漢書汲黯傳淮南/王謀反憚黯曰黯)
(好直諫守節死義至説公孫𢎞等如發䝉耳賈捐之傳/曰置之争臣則汲直注云汲黯方直故世謂之汲直東)
(坡畫贊亦引汲黯公孫𢎞事太宗嘗面戒元之曰卿/文章不下韓桞但剛不容物人多沮卿使朕難芘)
　　題王仲弓兄弟巽亭
大隗七聖迷(莊子曰黄帝將見大隗乎具茨之山方明/為御昌寓驂乘張若謵朋前馬昆闇滑稽)
(後車至于襄城之野七聖皆迷無所問途䟽云大隗至/人也按寰宇記隗山在許州長社縣具茨山在許宇州)
(陽翟縣北仲/弓葢許州)許田連城皇(春秋鄭伯以璧假許田文選/魏文帝與鐘大理送玉玦書)
(曰價越萬金貴重連城寰宇記魯城在許州長/社縣鄭伯請以太山之祊易許田即此城也)里中多
佳樹與世作梁棟(漢書陳平傳曰里中社平為宰左傳/曰季孫氏有嘉樹老杜古柏行大厦)
(如傾要/梁棟)市門行清渠潩水可抱甕(史記貨殖傳刺繡文/不如倚市門老杜詩)
(清渠一邑傳按文選蜀都賦曰哢吭清渠水經曰潩水/出河南密縣大騩山東南入于潁説文注潩音與職反)
(玉篇潩音夷記反莊子/曰漢隂文人抱甕灌畦)翬飛城東南隠几撫羣動(斯干/詩如)
(翬斯飛莊子曰南郭子綦隠几而坐又曰俛/仰之間而再撫宇宙淵明詩曰入羣動息)人境要俱
爾我乃得大用(傳燈録涿州紙衣和尚問臨濟如何是/人境俱不奪曰王登寳殿野老唱歌師)
(曰如何是人境俱奪曰井□已信獨處一方師于言下/領旨深入三𤣥三要之門又仰山云百文得大用黄蘖)
(得大/機)烏衣之雲孫昆弟不好弄(世説王導曰元規若来/魯角巾還烏衣注引丹)
(陽記曰烏衣之起吴時烏衣營䖏所也江左初立琅邪/諸王所住按寰記烏衣巷在今建康上元縣爾雅宇日)
(仍孫之子為雲孫注云言輕逺/如浮雲左傳曰夷吾弱不好弄)木末風雨来卷箔醉賔
從(離騷曰塞芙蓉于木末王勃/滕王閣序珠簾暮捲兩山而)事常超然觀樂與賢者
共(老子曰雖有榮觀燕處超然南有嘉魚詩序/曰太平之君子至誠樂與賢者共之此借用)人登斷
龍求我自歸鴻送(孟子曰有賤大夫焉必求龍斷而登/之以左右望而罔市利注云龍斷謂)
(堁斷而髙者也文選嵇康/詩曰目送歸鴻手揮五絃)溪毛亂錦纈候蟲響機綜(左/傳)
(曰澗溪沼沚之毛退之詩風蟬碎錦纈鮑照白紵曲曰/寒光瀟條候蟲急劉禹錫秋聲賦曰夜蟲鳴兮機杼促)
(韻書曰綜/機縷也)世紛甚峥嶸胸次欲空洞(文選顔延年作陶/淵明誄云遂乃解)
(體世紛結志區外李善注引嵇康詩曰世務紛紜廣雅/曰峥嶸髙貎楚詞曰下峥嶸兮無地莊子曰喜怒哀樂)
(不入于胷次晋書周顗傳王導嘗枕顗膝而指其腹曰/卿此中何所有也答曰此中空洞無物然足容卿輩數)
(百/人)讀書開萬巻謀國妙百中(老杜詩讀書破萬巻史記/養由基射楊葉百發百中)
儻無斲鼻工聊付曲肱夢(斲鼻工見前注魯論曰曲/肱而枕之樂亦在其中矣)
　　寄尉氏倉官王仲弓
嘯臺有佳人𤣥髪鑑笄珥(寰宇記阮籍臺在開封陳畱/縣東南籍每追名賢擕酌長)
(嘯登此左傳曰昔有仍氏女生鬒黑而甚美光可以/鑑名曰𤣥妻樂正后䕫取之列子曰正蛾眉設笄珥)登
髙歌一曲聴者傾城市(漢書李夫人傳李延年歌北方/有佳人絶世而獨立一顧傾人)
(城再顧/傾人國)門無行媒迹草木倚憔悴(禮曰男女非有行媒/不相知名老杜詩絶)
(代有佳人幽居在空谷自云良家子零落依草木又/云天寒翠䄂薄曰暮倚修竹史記屈原傳顔色憔悴)人
物方眇然誰能委圭幣(王羲之帖云蔡公遂委篤深可/憂當今人物眇然而艱疾若此)
(令人短氣左傳曰鄭徐吾犯之妹美公孫楚聘之矣公/孫黑又使强委禽焉晉禮志太康八年有司奏大婚古)
(者以皮馬為庭實天子加以轂圭諸候加大璋/漢書文帝詔曰朕獲執犧牲圭幣此借用其字)
　
　
　
　
　
　
　
　
　
　
　山谷内集詩注巻二
欽定四庫全書
　山谷内集詩注巻三　　　宋　黄庭堅　撰
　　　　　　　　　　　　　　任　淵　注
　　有惠江南帳中香者戲答六言二首(洪駒父香譜/有江南李王)
　　(帳中香法以鵞利/汁蒸沈香用之)
百鍊香螺沉水寳薰近出江南一穟黄雲繞几深禪想
對同參(選詩豈意百鍊剛化作繞指柔此借用香螺謂/螺甲見下篇注唐本草注曰沈水香出天竺單)
(于二國木似櫸桞重實黑色沈水者是傳燈録第二十/二祖摩孥羅至西印土焚香而月氐國王忽覩異香成)
(穗按韻書穗亦作穟法華經曰皆得深/妙禪定傳燈録又曰馬祖同參九人)
螺甲割崑崙耳香材屑鷓鴣斑欲雨鳴鳩日永下帷睡
鴨春閒(唐本草日蠡類生雲南者大如掌青黄色取黶/燒灰用之今合香多用謂能發香復來香烟按)
(韻書蠡亦作螺韓鄂四時纂要載修甲香方曰取大甲/香如崑崙耳者酒煮密熬入諸香等用倦游録云髙竇)
(等州産生結香山民見香木曲幹斜枝以刀斫成坎經/年得兩水漬復鋸取之刮去白木其香結為斑㸃亦名)
(鷓鴣斑禮記月令鳴鴆拂其羽/李商隱詩睡鴨香爐換夕薫)
　　子瞻繼和復答二首
置酒未容虚左論詩時要指南迎笑天香滿袖喜公新
赴朝參(史記滑嵇傳曰齊威王置酒後宮史記魏公子/無忌傳曰無忌從車騎虚左自迎侯生東京賦)
　(曰幸見指南于吾子李善註引桓譚上便宜曰管仲桓/公之指南老杜詩頗怪朝參懶樂天詩時暑放朝參)
迎燕溫風旎旎潤花小雨斑斑一炷煙中得意九衢塵
裏偷閒(禮記月令季夏之月温風始至此借用韻書曰/旎旎旌旗從風貌亦借用歐陽公詩輕寒漠漠)
(侵駝褐小雨斑斑作燕泥樂天詩馬/入九衢塵又詩□健偷聞且勤飲)
　　有聞帳中香以為熬蝎者戲用前韻二首
海上有人逐臭天生鼻孔司南(呂氏春秋曰人有大臭/者其親戚兄弟妻妾無)
(能與居者自苦而居海上人有悦其臭者晝夜隨而不/去曹子建與楊徳祖書曰海畔有逐臭之夫列子曰海)
(上有人好鷗鳥者傳燈録南泉云父母已生了鼻孔在/什麽處韓非子曰先王立司南車以端朝夕注云指南)
(車/也)但印香嚴本寂不必叢林徧參(楞嚴經香嚴童子曰/佛言見諸比丘燒沉)
(水香香氣寂然來入鼻中我觀此氣非木非空非煙非/火去無所著來無所從由是意銷發明無漏如來印我)
(得香嚴號塵氣倏滅妙香宻圓我從香嚴得阿羅漢祖/庭事苑曰梵語貧婆此云叢林大論云譬如大柱叢聚)
(是名為林諸比丘和合故僧聚處得名叢林傳燈録𤣥/沙傳雪峯召曰備頭陀何不徧參去師曰逹磨不來西)
(土二祖不徃西/天雪峯肯之)
我讀蔚宗香傳文章不減二班誤以甲為淺俗郤知麝
要防閑(南史范蔚宗撰和香方序曰麝本多忌過分必/害況實易和盈斤無傷棗膏昬鈍甲煎淺俗非)
(惟無助馨烈乃彌增于尤疾也詩意謂蔚宗之論失于/甲而得于麝二班謂彪固後漢書班彪傳賛曰二班懐)
(文裁成帝墳詩序曰魯/莊公不能防閑文姜)
　　謝公擇舅分賜茶三首
外家新賜蒼龍璧北焙風煙天上來明日蓬山破寒月
先甘和夢聽春雷(外家謂母家史記呂氏紀曰呂氏皆/以外家惡而幾危宗廟北焙謂建溪)
(北苑官焙後漢書竇章傳學者稱東觀為老氏藏室道/家蓬萊山盧仝茶歌曰手閲月團三百片退之詩新月)
(憐半破又石鼎聨句序云道士倚牆/睡鼻息如雷鳴元稹詩鼻息吼春雷)
文書滿案惟生睡夢裏鳴鳩喚雨來乞與降魔大圓鏡
真成破柱作驚雷(漢書刑法志曰文書盈于几□文選/嵇康書曰人間多事堆案盈几魔以)
(言睡鏡以比茶降魔見佛書如楞嚴經優波離言親見/如來降伏諸魔制諸外道是也楞嚴經又曰立大圓鏡)
(空如來藏世説日夏侯太初嘗倚柱讀書時暴雨霹靂/破所倚柱太初色無變楚辭曰凌驚雷軼駭電梁元帝)
(金樓子有人讀書握巻即睡梁人謂書為黄嬭言/其怡神養性如乳媪也東坡詩引睡文書信手翻)
細題葉字包青箬割取丘郎春信來拚洗一春湯餅睡
亦知清夜有蛟雷(隋蕭大圜竹花賦曰縹枝承露緗箬/來風説文注曰楚謂竹皮曰箬音而)
(勺反玉篇云竹葉也柳子厚詩青箬裏鹽歸洞客秦少/游作李公擇行狀曰次女適郊祀齋郎丘楫詩言此茶)
(本欲留遺其壻今乃見分也退之詩割取乖龍左耳/來選詩清夜遊西園漢書中山靖王傳曰聚蟁成雷)
　　便糶王丞送碧香酒用子瞻韻戲贈鄭彦能(王詵/晉卿)
　　(尚蜀國公主其家酒/名碧香彦能名僅)
食貧好酒嘗自嘲日給上尊無骨相(詩曰三歲食貧漢/賜丞相上尊酒糯)
(米二斗酒一斗為/上尊骨相見前注)大農部丞送新酒碧香竊比主家釀
(漢書食貨志曰桑𢎞羊請置大農部丞數十入分部主/郡國東坡詩碧香近出帝子家漢書衛青傳曰季與主)
(家僮衛媪通老杜詩主家隂洞細烟/霧晉書何充傳云令人欲傾家釀)應憐坐客竟無氈
更遭官長頗譏謗(老杜戲簡鄭廣文詩廣文到文舍繫/馬堂堦下醉則騎馬歸頗遭官長罵)
(才名四十年坐客寒無氈賴有蘇司業時時與酒錢/文選孔文舉書今之少年喜謗前輩或能譏評孝章)銀
杯同色試一傾排遣春寒出帷帳(晉書王衍傳每作玉/柄麈尾與手同色此)
(借用其字老杜詩乾愁要排遣/漢書文帝贊曰帷帳無文繡)浮蛆翁翁杯底滑坐想
康成論泛盎(周禮洒正辨五齊之名一曰泛齊二曰醴/齊三曰盎齊鄭康成注云泛者成而宰浮)
(泛泛然如今宜城醪盎猶翁也成而翁/翁然葱白色如今鄼白翁音烏動反)重門著關不為
君但備惡客來仇餉(易曰重門擊柝以待暴客漢書陳/遵傳曰每大飲賓客滿堂輒關門)
(元次山集以不飲者為惡客孟子曰葛伯率其民要其/有酒食黍稻者奪之不授者殺之有童子以黍肉餉殺)
(而奪之書曰葛伯/仇餉此之謂也)
　　送鄭彦能宣徳知福昌縣
徃時河北盜横行白晝驅人取城郭(徃時見前注横行/見孟子漢書賈宜)
(曰白晝大都之中/剽吏而奪之金)唯聞不犯鄭冠氏犬卧不驚民氣樂
(冠氏縣屬大名府後漢岑熙遷魏郡太守人歌曰狗/吠不驚足下生氂漢書賈誼傳曰徳教洽而民氣樂)秖
今化民作鋤耰田舍老翁百不憂(老杜詩秖今年纔十/六七賈誼過秦論曰)
(鋤耰棘矜師古注云耰摩田器也音憂南史宋武帝紀/孝武曰田舍翁得此已為過矣老杜詩吾知徐卿百不)
(憂/)銅章去作福昌縣山中讀書民有秋(漢官儀曰縣令/秩六百石銅章)
(墨綬福昌縣屬西京書曰乃亦有秋詩意謂使民安于/田里無飢寒之戚必非文俗吏所能也退之詩曰出宰)
(山水縣讀/書松桂林)福昌愛民如父母當官不擾萬事舉(詩曰豈/弟君子)
(民之父母左傳曰當/官而行何强之有)用才之地要得人眼中虛席十四
五不知諸公用心許魯恭卓茂可人否(退之詩侍從近/臣有虚位公今)
(此去何時歸後漢魯恭為中牟令專以徳化為理後至/侍中司徒卓茂為密令走人親愛而不忍欺光武以茂)
(為太/傳)
　　顯聖寺庭枸杞
仙苗夀日月佛界承露雨誰為萬年計乞此一抔土(管/子)
(曰百年之計樹之以木漢書張釋之傳曰假令愚民取/長陵一抔土何以加其法乎注云抔音步侯反謂手掬)
(之也乞字去聲讀本/草枸杞一名地仙)扶疎上翠蓋磊落綴丹乳(漢書劉/向傳曰)
(梓樹生枝葉扶疎上出屋蜀志先主傳曰桑樹童童如/小車蓋陸璣詩疏云枸杞子秋熟正赤文選宋玉風賦)
(枳句來巢李善注引司馬彪曰/桐子似乳著其葉而生此借用)去家尚不食出家何用
許(本草枸杞條陶隠居注曰俗諺云去家/千里勿食蘿藦枸杞言其强盛隂道也)正恐落人間
采剥四時苦(言在僧坊則不用食此故免采剥之害東/坡先生後把菊賦而吾方以把為糧以菊)
(為糗春食苗夏食葉秋食花實而/冬食根庶幾手西河南陽之夀)養成九節杖持獻西
王母(本草枸杞一名仙人杖一名西王母杖老杜詩安/得仙人九節杖拄到玊女洗頭盆按真誥楊羲夢)
(蓬萊仙翁拄赤九/節杖而視白龍)
　　次韻子瞻贈王定國
遠志作小草鼃衣生陵屯但為居移氣其實何足言(遠/志)
(小草見前注列子曰若鼃為鶉得水土之際則為鼃蠙/之衣生于陵屯則為陵舄注云隨所生之處而變者也)
(孟子曰居移氣養移體詩意謂士當特立獨行不以窮/逹所居之異而易其操定國本貴公子嘗坐東坡累遷)
(謫賓州頗/能自處云)名下難為人醜好隨手翻(言名士未必有其/實徃徃隨世俯仰)
(乍賢乍倿也史記范蠡曰大名之下難以久居國史纂/異閻立本見張僧繇舊晝曰名下定無虚士列子曰賢)
(愚好醜成敗是非無不消滅老杜詩時來展材才先後/無醜好又詩翻手作雲覆手雨漢書韓信傳曰公隨手)
(亡/矣)百年炊未熟(用異聞集邯鄲枕/中夢事見前注)一垤蟻追奔(異聞集/載南柯)
(太守淳于棼事云棼沈醉致疾夢見二使者扶生入宅/南古槐穴中前行數十里有大城門樓題曰大槐安國)
(其王以女瑤芳妻生使為南柯郡守在郡二十年有檀/蘿國來伐王命生征之敗績生妻病死王謂生可暫歸)
(生上車行俄出一穴見本里閭巷入其門見身已臥堂/廡下發悟如初夢中倏忽若度一世矣遂呼二客尋古)
(槐下穴見大穴洞然明朗有積土壤以為城郭臺殿之/狀有蟻數斛隱聚其中中有小臺二大蟻處之即槐安)
(國都邑也又窮一穴直上有枝亦有土城小樓即南柯/郡也宅東一里澗側有大檀樹藤蘿擁織傍有蟻穴檀)
(蘿之國豈非此耶山谷喜用此事故具載之東山詩註/曰垤蟻冢也追莽用莊子蝸角蠻觸相戰伏尸逐北之)
(意文選李陵書/日追莽逐北)夏日蓬山永戎葵茂牆藩(後漢書竇章/傳學者稱東)
(觀為老氏藏室道家蓬萊山爾雅菺茙葵注云今蜀葵/也似葵華如本槿華歐陽詹詩云芭蕉一葉妖茂葵一)
(花妍異無材實資手植堦墀前漢書揚雄/甘泉賦曰電倏忽于牆藩注云藩籬也)王子吐佳句
如繭絲出盆(晉書胡母輔之傳王澄曰彦國吐佳言如/鋸木屑又孫綽傳作天台山賦示范榮期)
(每至佳句輒云應是我輩語歐陽公詩問其/别後學初若繭抽緒禮記曰夫人繅三盆手)風􁌚極灑
落雲氣畫罍樽(晉書王衍傳風姿詳雅江淹擬許𣣔君/詩曰五難既洒落周禮司尊彛注曰山)
(尊山罍也亦刻而/畫之為山雲之形)屬有補衮章自當寵頻煩(司馬温公/嘗薦定國)
(句或指此屬音之欲反近也左傳曰屬有宗祧之事于/武城詩曰袞職有闕維仲山甫補之杜詩三顧頻煩天)
(下計按漢書王莽傳/注曰鄭重猶頻煩也)鄙夫無他能上車問寒温(老杜詩/鄙夫行)
(衰謝字出魯論史記孟嘗君傳代舎客馮驩無他技能/通典曰祕書郎自齊梁之未多以貴游子弟為之無其)
(才實當時諺曰上車不落則著作體中何如即祕/書事本出顔氏家訓山谷時在館中故用此事)惟思
窮山去抱犢長兒孫(漢書嚴安傳曰窮山通谷又文選/王康琚反招隱詩曰放神青雲外)
(絶迹窮山裏唐王摩詰歸山歌曰入雲中兮養雞上山/頭兮抱犢媿不才兮妨賢嫌既老兮貪禄山谷蓋采此)
(意按神仙傳王烈入河東抱犢山中見一石室有索書/兩巻與嵇康共徃讀之而寰宇記載潞州壷關縣有抱)
(犢山道書福地記云抱犢山在上黨東南乙地有石城/高十丈有草名玉照取其葉服之二三日不飢又按山)
(水志云抱犢山北嶽佐命之山也後漢葛榮亂百姓抱/犢于山上因名寒山子詩曰丈夫莫守困無錢即經紀)
(養得一牸牛生得五犢子犢子又生兒積數無窮已寄/語陶朱公富與君相似陸龜䝉詩曰五年重到舊山村)
(樹有交柯犢有孫老杜/詩自從盛酒長兒孫)
　　次韻張詢齋中晩春(詢字/仲謀)
學古編簡殘懐人江湖永非無車馬客心遠境亦静(書/日)
(學古入官漢書劉歆傳曰經或脱簡傳或間編詩曰嗟/我懐人寘彼周行選詩門有車馬客淵明詩心遠地自)
(偏/)挽蔬夜雨畦煑茗寒泉井(老杜詩夜雨剪春韭/昜日井列寒泉食)春去
不窺園黄鸝頗三請(漢書董仲舒傳三年不窺園老杜/詩隔葉黄鸝空好音周禮司儀曰)
(及出車送三/請三進再拜)立朝無物望補外儻天幸(孟子曰立乎人/之本朝後漢第)
(五倫傳曰有損事望物云望物望也唐書馬周傳曰或/京官不稱職始虫補外莊子漁父篇孔子曰今也吾得)
(遇也若天幸然漢書伍/被傳曰儻可以僥倖)想乗滄浪船濯髪晞翠嶺(楚辭/漁父)
(鼓枻而去歌曰滄浪之水清兮可以濯我纓滄浪之水/濁兮可以濯我足又遠遊曰朝濯髪于暘谷兮夕晞全)
(身手九陽文選張平子思𤣥賦曰旦余沐于清源兮晞/余髮于朝陽李善注云晞乾也山東日朝陽老子新沐)
(晞髮/于庭)
　　次韻答晁无咎見贈
翕翕一日炎(謂權門炙手可熱曽不幾時世説謝安在/東山兄弟巳有富貴者隼翕家門傾動人)
(物韓退之作鄭羣/誌日不為翕翕熱)耽耽萬年永(言守正而寡欲可為不/朽計也易頤之六四曰)
(虎視耽耽其欲逐逐无咎注謂觀其自養則/履正察其所養則養陽頤爻之貴斯為盛矣)四海仰首
觀(一作榮名/響六合)頃復歸根静(榮華之不可恃如此老子曰/萬物並作吾以觀其復夫物)
(芸芸各歸其根歸/根曰靜靜曰復命)時雨㵼玊除潢流漲天井(周禮小祝/逆時雨禮)
(記孔子曰天降時兩山川出雲老杜詩雨㵼暮簷竹除/謂殿階選詩曰凝霜依玉除陸士衡詩曰豐注溢脩霤)
(黄潦浸階除左傳曰潢汙行潦之水退之詩曰是時新/晴天井溢誰杞長劒倚大行天井蓋水名乃水經注所)
(謂經堯城西流入/汾水也此盖借用)性不耐衣冠人門疎造請(世説王丞/相性不耐)
(酒南史張敷曰臣性/不耐雜造請見前注)煮餅臥北窻保此巳徼幸(陶淵明/與子疏)
(曰常言五六月中北窻下卧遇凉風暫至自謂是羲皇/上人意識淺罕謂斯言可保日月逝徃機巧遂疎緬求)
(在昔𦕈然如何世説劉真長為丹陽尹許𤣥度就劉宿/牀帷新麗飲食豐甘許曰若此保全殊勝東山劉曰卿)
(若知吉㐫由人吾安得保此此詩兼采其意崔實四民/月令曰立秋無食煑餅及水溲餅禮記問喪曰徼幸復)
(反/也)空餘見賢心忍渴望梅嶺(蜀志諸葛亮傳亮答先主/曰將軍總攬英雄思賢如)
(渴世説曰魏武行失道三軍皆渴帝令曰前有大梅林/饒子甘酸可以觧渴士卒聞之口皆水出後漢書鍾離)
(意傳曰孔子忍渴于盜泉之水白氏六□曰大/庾嶺上梅南枝落北枝開老杜詩短日行梅嶺)
　　次韻答張文潛惠寄(文潛集有初到都下供職寄/黄九詩即此韻文潛名來)
短褐不磷緇(甯戚飯牛歌曰短褐單衣適至骭列子力/命篇北宮子曰朕衣則短褐世説注蔡洪)
(與周俊書曰張暢居磨涅之中無緒磷之擾/其字本出魯論老杜詩亦云但取不磷緇)文章近楚
詩(老杜詩縱使盧王操翰墨劣于漢魏近風騷史記屈/原傳曰原既死之後楚有宋玉唐勒景差之徒皆好)
(詩以賦見稱漢書地/理志曰故世傳楚詞)未識想風采别去令人思(退之詩/吾未識)
(子時已覽贈予篇寤寐想風采于今巳三年按漢書霍/光傳天下想聞其風采世説謝太傳云安比見之乃不)
(使人厭然出户去不復使人思安比坦之/也此反其意而用之老子五色令人目肓)斯文巳戰勝
凱歌偃旍旗(謂文潛杖中學官魯論曰天之未喪斯文/也韋應物詩曰決勝文埸戰巳酣周禮大)
(司馬若師有功則左執律右秉鉞以先愷樂獻于社注/謂兵樂曰凱司馬法曰得意則愷樂愷歌示喜也按字)
(書愷與覬同旍與旌同見前注晉書/石勒載記日偃藏旗幟寂若無人)君得魚上冰忽復
燕哺兒(月命孟春魚上冰文選潘安仁/詩我來冰未泮□暑忽隆熾)學省得佳士催
來費符移(文潛元祐初為太學博士文選沈休文有學/省愁臥詩注云學省國學也晉書任愷傳孫)
(倫以淑行致稱為清平佳士王猛傳郡縣/巳被符管攝漢書劉歆傳移書太常博士)方觀追金玉
如許遽言歸(棫樸詩追琢其章金玊其相此引用以言/學省作成人村也後漢左慈傳曰老羝人)
(立而言曰遽如許詩云言旋言歸文潛元韻/曰五日長安塵故山夢中歸故此句廣其意)南山有君
子握蘭懐令姿(此句當以屬二蘇文潛蓋其門下士也/小雅曰南山有臺北山有萊樂只君子)
(邦家之基漢官儀尚書郎懐香握蘭東坡元祐幼為禮/部郎中故山谷用此事謝靈運詩云想見山阿人薜蘿)
(若在眼握蘭勤徒結折麻心莫展李善注曰握蘭/以相贈問也末句蓋終此意選詩云煌煌發令姿)但應
潔齋俟勿詠無生詩(宋玉登徒子好色賦秦章華大夫/曰從容鄭衛溱洧之間羣女出桑)
(臣觀其麗者因稱詩曰遵大路兮攬子祛贈以芳芳詞/甚妙于是處子含喜微笑竊視流眄復稱詩曰寤春風)
(兮發鮮榮潔齋俟兮惠音聲贈我如此兮不如無生因/遷延而辭避李善注謂贈以芍藥欲結恩情而女不受)
(詩曰知我如此不如無生恨之辭也山谷引用意謂蘭/草之芳馨非芍藥凡草之比知我者必以是為好姑修)
(潔以俟之可也士之于世正如女之從夫不可自獻故/山谷以此為况龍居士頌大家團圞頭共説無生話)
　　同錢志仲飯籍田錢孺文官舍
帝籍開千畝農功先九州(禮記月令曰藏帝籍之収于/神倉國語曰宣王即位不籍)
(千畝五經要義曰天子籍田千畝率公卿親/耕所以先百姓而致孝敬左傳曰政如農功)王孫守耒
耜吏隱極風流(錢氏葢呉越王錢鏐之後漢書韓信傳/曰吾哀王孫而進食禮記月令孟春之)
(月天子親載耒耜躬耕帝籍汝南先賢傳曰鄭欽吏隠/于蟻陂之陽老杜詩吏隱適情性茲焉其窟宅風流見)
(前/注)永夏豐草木五雲衛郊丘(書曰日永星火以正仲夏/屈原懐沙曰陶陶孟夏兮)
(草木莽莽孝經援神契曰徳至山陵則景雲出景雲五/色雲也郊丘謂南郊之圓丘文選石闕銘曰興建庠序)
(啟設/郊丘)牛羊臥籬落賓客觧衣裘汲井羞熱啜挽溪供甘
柔(退之詩欲将層級壓籬落謝靈運詩激澗代汲开史/記張儀傳趙㐮子與代王飲隂告厨人曰即酒酣樂)
(進熱啜國語曰公父文伯飲南宮敬叔酒羞鼈馬左傳/曰澗溪沼泌之毛退之詩野蔬拾新柔又祭女拏文曰)
(飲食/柔耳)倒靫收蓮的剖蚌煮鴻頭(韻書靫鞴弓箭室也音/又爾雅曰荷笑蕖其寔)
(􁬆其中的注云的子也歐陽公詩雞頭詩云剖蚌得珠/從海底按蜀志秦宓奏記曰剖蚌求珠周禮注芡雞頭)
(一名鴈頭退之聨/句云鴻頭排刺芡)野日草光合水風荷氣浮(老杜詩野/日荒荒白)
(選詩風光草際浮韋/應物詩雨微荷氣凉)稻畦下白鷺林樾應鳴鳩(王維詩/曰漠漠)
(水田飛白鷺隂隂夏木/轉黄鸝林樾見前注)主人發清賞況復佳同遊歸扇
障小雨真成一賜休(障字作平聲讀南史劉祥傳褚彦/囘以腰扇鄣日退之詩天街小雨)
(潤如酥漢律有賜告有予告見漢書馮野王傳又薛宣/出敎曰日至吏以令休所由來又老杜詩真成浪出遊)
　　次韻曾子開舍人遊籍田載荷花歸
維王調玉燭時夏雨我田(爾雅曰四時和謂之玉燭注/云道光照詩曰雨我公田遂)
(及我/私)壁掛蒼龍骨溜渠故濺濺(龍骨謂水車王介甫詩/曰龍骨長乾掛梁梠李)
(商隠詩伊水/濺濺相背流)三推勸根本百榖収早堅(禮記月令孟春/之月天子親載)
(耒耜躬耕帝籍天子三推漢書文帝詔曰農天下之本/也其開籍田朕親率耕大田詩曰既方既早既堅既好)
(注實未堅/者日皁)官司極齋明崇丘見升煙(左傳曰分之官司/彛器禮記曰齋明)
(盛服又月令孟春以元日祈榖于上帝注謂以上辛郊/祭天也甘泉賦崇崇圓丘隆隠天兮周禮大宗伯注日)
(燔燎而升煙/所以報陽也)繫馬西門柳憶聽去夏蟬(文選劉琨詩繫/馬山下松陸機)
(詩寒蟬/鳴髙桞)剥芡珠走盤釣魚柳貫鮮(退之詩水果剥菱芡/博物志曰鮫人泣而)
(成珠滿盤杜牧注孫子序曰猶丸之走盤石鼓/文曰其魚維何維鱮與鯉何以貫之維楊與柳)掃堂延
枕簟公子氣翩翩自爾欲繼徃阻心如壅泉(禮記内則/云歛枕篋)
(簟席退之詩水紋浮枕簟史記太史/公曰平原君翩翩濁世之佳公子也)紫微樂暇日披襟
詠風漣(唐開元五年改中書為紫微省元祐初子開為/中書舍人孟子壯者以暇日修其孝弟忠信宋)
(玉風賦曰有風颯然而至王乃披襟而當之詩/曰河水清且漣猗注曰風行水上成文曰連)紅妝倚
荷蓋水鏡冩明蠲(文選古詩曰娥娥紅粉妝玉臺新詠/梁武擣衣詩曰弱翠低紅妝青箱雜)
(記曹修已詩荷葉軍芙蓉圓青映嫩紅佳人南陌上翠/葢立春風退之詩曲江千頃秋波淨平鋪紅蕖葢明鏡)
(水鏡見前注梁元帝從軍行/曰山虛和鐃管水淨冩樓船)美物亦有實剪房助加籩
(國語曰三女為粲夫粲美物也衆以美物歸汝而何/徳以堪之周禮籩人曰加籩之實菱芡㮚脯此借用)珠
宮紫貝闕足此水府仙(楚辭九歌曰紫貝闕兮珠宮文/選木華海賦曰水府之内極深)
(之庭樂府解題/伯牙作水仙揉)鬱鬱冠蓋宅追奔易彫年(文選古詩曰/洛中何鬱鬱)
(冠帶自相索長衢羅夾巷王侯多第宅又左太冲詩曰/冠蓋䕃四術朱輪竟長衢追奔見前注鮑照舞鶴賦曰)
(急景/彫年)能從物外賞真是區中賢(文選張平子歸田賦曰/苟縱心于物外又焉知)
(滎辱之所如退之詩窮探極覽頗恣横物外日月本不/忙漢書司馬相如大人賦曰迫區中之隘狹兮舒節出)
(乎北/垠)仍聞載後乗籠燭照嬋娟(孟子曰後車數十乘李/商隠詩蠟照半籠金翡)
(翠文選西京賦曰增嬋娟以􁐃豸注云姿態妖蠱也王/立之詩話載此詩一本云令君誠重客食前頗加籩西)
(漢足膴仕東觀多臞仙何時載尊俎坌入觀少年及/此歸沐早少休從事賢傳觴定可醉下箔出嬋娟)
　　送劉士彦赴福建轉運
秋葉雨墮來冥鴻天資髙(樂天詩業聲落如雨孟郊詩/商葉墮乾雨掦子日鴻飛冥)
(冥弋人何慕焉零陵先賢傳諸/葛亮謂劉巴曰足下天資高亮)車馬氣成霧九衢行滔
滔(此以下四句大率用文選左太冲詠史詩意所謂濟/濟京城内赫赫王侯居冠蓋䕃四術朱輪竟長衢寂)
(寂揚子宅門無卿相輿是也史記天官書曰車氣乍髙/乍下騎氣卑而布漢官典職曰正旦作樂潄水成霧樂)
(天詩馬入九衢/塵滔滔見魯論)中有寂寞人靈府扃鎻牢(文選郭景樂/游仙詩曰青)
(溪千餘仞中有一道士漢書揚雄傳京師為之語曰惟/寂寞自投閣莊子曰不可入于靈府注云靈府者精神)
(之宅淵明詩曰形迹憑化徃靈府長獨閑淮南子曰/中扄外閉何事之不節歐陽公詩始知文景基扄牢)西
風持漢節騎從嚴弓刀(漢書蘇武傳曰杖漢節牧羊唐/人詩曰太雪滿弓刀單于夜遁)
(逃/)惟閩七聚落􁉑獨困吏饕(周禮職方氏掌七閩之人/民莊子曰九洛之事疏云)
(九州聚落之事書曰無虐煢獨而畏髙明按􁉑與煢同/左傳曰縉雲氏有不才子天下之民以比四㐫謂之饕)
(餐注曰貪財為/饕貪食為餐)土弊禾黍惡水煩鱗介勞(漢書溝洫志/曰且溉且糞)
(長我禾黍退之祭文曰覬鱗介之驚透按周禮大司徒/曰川澤宜鱗物墳衍宜介物汝墳詩注曰魚勞則尾赤)
(樂記土敝則萬木不長水煩則魚/鱉不大山谷此兩句蓋本諸此)南驅將仁氣百城共
一陶(禮鄉飲酒曰天地温厚之氣始于西北而盛于東/南此天地之仁氣後漢書賈琮傳曰為冀州刺史)
(百城聞風自然震竦/崔駰達旨坏冶一□)察人極涇渭問俗及豚羔(文選任/彦升哭)
(范僕射詩云伊人有涇渭非余揚濁清李善注引孫綽/曰涇渭殊流雅鄭異調禮記入境而問俗周禮庖人曰)
(春行羔豚膳膏香末句/謂求民疾苦委曲詳盡)官閒得勝日杖屨之林皋(晉書/衛玠)
(傳曰遇有勝日親友時請一言曲禮曰君子欠伸撰/杕屨莊子曰山林歟皋瓖歟使我欣欣然而樂此歟)人
間閲忠厚(一作功名/付簪紱)物外訪英豪(英豪之士徃徃/隠約于山林)
　　次韻韓川奉祠西太乙宫四首(春明退朝録曰天/聖中建西太乙宫)
萬靈未對甘泉五福間祀迎年旍旗三斿半偃風馬雲
車闖然(漢書郊祀志曰黄帝接萬靈于明廷明延者甘/泉也又曰武帝定郊祀之禮詞太乙于甘泉就)
(陽位也詩意謂皇家未接萬靈而特祀五福以為民祈/年之故爾五福謂五福太乙蓋十神之一太乙金鏡經)
(具載其詳郊祀志又曰立泰時璮秋及臘間祠又曰黄/帝為五城十二樓以候神人名曰迎年注謂若云祈年)
(也又曰為伐南越告禱泰一以牡荆畫幡象泰一三星/為泰一絳旗命曰靈旗顔氏家訓曰接説文勿者州里)
(所建之旗象其柄及三斿之形禮樂志郊祀歌曰靈之/車結𤣥雲靈之下若風馬退之詩闖然入其户三稱天)
(之言字出公/羊哀六年傳)
白髦下金神節青祝攜御爐香百禮盡修毫祀九歌不
取沈湘(晉語曰虢公夢在廟有神人面白毛虎爪執鉞/立于西阿公覺召史嚚占之對曰如君之言則)
(蓐収也注云西方白虎金正之官青祝謂内出青詞以/香熏之乃授祠官使祭告也詩曰以洽百禮漢書郊祀)
(志曰毫人繆忌奏祠泰一方曰天神貴者泰一泰一佐/曰五帝于是天子令太祝立其祠長安城東南郊王逸)
(楚辭章句曰九歌者屈原所作沅湘之間俗信鬼而好/祠歌舞之樂其詞鄙陋因為作九歌之曲文選運命論)
(曰屈原以之沈湘楚辭九歌者東皇太/乙有湘君湘夫人豈獨取東皇太乙耶)
紫府侍臣鳴玊霜臺御史生風官燭論詩未了知秋自
屬梧桐(抱朴子曰項曼都自言到天上過紫府金牀几/晃晃昱昱禮記曰行則鳴佩玉崔篆御史箴曰)
(簡上霜凝筆端風起後漢巴祇與客暗坐不然官□末/句意謂論詩得趣不覺其為秋夕也世説鄭康成語服)
(子慎曰吾久欲注春秋傳尚未了王介甫/詩只聽蟲聲巳無夢五更桐葉强知秋)
泰壇下瑞雲黄雨師灑道塵香(禮記曰燔柴于泰壇祭/天也下瑞論降瑞也退)
(之詩生祥下瑞無時期漢書郊祀志武帝迎鼎至甘泉/至中山晏温有黄雲焉東都賦曰雨師汎灑風伯清塵)
(唐書天子之行風/伯清塵雨師灑道)便面猶承墜露金鉦半吐東牆(便面/謂扇)
(見漢書張敞傳西都賦曰抗仙掌以承露離騷曰朝飲/木蘭之墜露東坡詩樹頭初日掛銅鉦老杜詩初日□)
(復/吐)
　　次韻王荆公題西太乙宫壁二首
風急啼烏未了雨來戰蟻方酣(楊大年詩風來玉宇烏/先覺按淮南子曰烏鵲)
(識歳之多風去喬木而巢扶枝老杜詩啼烏爭引子太/白詩語笑未了風吹斷錢昭度詩白蟻戰酣山雨來按)
(焦贑易林曰蟻封穴户大雨將至韓非子曰/楚晉戰于鄢陵酣戰之時子反渴而求飲)真是真非
安在人間北看成南(莊子曰彼方一是非此亦一是非/果且有彼是乎哉果且無彼是手)
(哉楞嚴經曰如人以表表為中時東看則西南觀成北/表體既混心應雜亂在熙豐則荆公為是在元祐則荆)
(公為非愛憎之/論特未定也)
晩風池蓮香度曉日宮槐影西白下長干夢到青門紫
曲塵迷(言荆公厭京洛風塵而思金陵山水公詩藎云/三十六陂煙水白頭想見江南法華經曰如清)
(凈池蓮花莊嚴涅槃經如日垂没山陵堆阜影現東移/理無西逝此詩采其意反而用之王摩詰輞川有宮槐)
(陌寰宇記白下縣故城在金陵上元縣城西本江乗縣/白石壘齋武帝移琅邪居之文選呉都賦曰長干延屬)
(李善注云江東謂山水間為干建業之南有山其間平/地吏民居之故號為千按今金陵城南門外有長干寺)
(荆公詩有白下長干何可見風塵愁殺庾蘭成之句故/此詩引用唐人樂府云紫陌青門三十六宫春晝永三)
(輔黄圖曰長安城東出南頭第一門/曰霸城門民見門色青名曰青城門)
　　有懐半山老人再次韻二首(荆公所居在鍾山/之半故號半山)
短世風驚雨過成功夢迷酒酣(追念熙寜間一時建立/之事今已墮𣺌茫如醉)
(鄉夢境至其所可傳則有不朽者在後兩句終此意班/固幽通賦曰道脩長而世短文選運命論曰風驚塵起)
(散而不止老杜詩村晚驚風度庭/幽過雨霑左太沖詩酒酣氣益振)草𤣥不妨準易論詩
終近周南(上句謂其經學下句謂其詩漢書揚雄傳曰/雄方草創太𤣥有以自守賛曰以為經莫大)
(于易故作太𤣥文選左太冲詩曰寂寂掦子宅門無卿/相輿言論準仲尼詞賦擬相如魯論曰人而不為周南)
(召南猶正牆/面而立也歟)
啜羹不如放麑樂羊終愧巴西(韓非子曰樂羊為魏將/而攻中山中山之君烹)
(其子而遺之羮樂羊坐于幕下而啜之盡一杯文侯謂/堵師賛曰樂羊以我故而食其子之肉答曰其子而食)
(之且誰不食樂羊罷中山文侯賞其功而疑其心韓非/子又曰孟孫獵得麑使秦西巴載之持歸其母隨之而)
(啼秦西巴弗忍而與之孟孫大怒逐之居三月復召以/為子傳曰夫不忍于麑又且忍吾子乎故日巧詐不如)
(拙誠樂羊以有功見疑秦西巴以有罪益信按呂惠卿/叛荆公發其私書有勿使上知之語山谷意謂惠卿之)
(忍正如樂羊荆公之過當與西巴同科也蘇子由彈恵/卿章蓋云放麑違命也推其仁則可以託國食子徇君)
(也推其忍則至于弑君西/巴他書或作巴西非是)欲問老翁歸處帝鄉無路雲
迷(莊子曰千嵗厭世去而上仙秉彼白雲至于帝鄉神/考春遇荆公始終不衰升遐之一年而公亦薨詩意)
(謂神考烕靈在天公當/從之非䜛邪所能間也)
　　和答錢穆父詠猩猩毛筆(雞林志云髙麗筆蘆管/黄毫健而昜乏舊云猩)
　　(猩毛或言是物四足長尾善/縁木蓋狖毛或鼠鬚之類爾)
愛酒醉魂在能言機事疎(猩猩事通典于哀牢國言之/甚詳葢出于華陽國志及水)
(經注唐文粹載裴炎猩猩説大率本此其畧云阮研使/封溪見邑人云猩猩在山谷間數百為羣人以酒設于)
(路側又愛著屐里人織草為屐更相連給猩猩見酒及/展知里人設張則知張者祖先姓字乃呼名罵云奴欲)
(張我捨之而去復自再三相謂曰試共嘗酒及飲其味/逮乎醉因取屐而著之乃滿人所擒獲刺其血染毳罽)
(隨鞭箠輸人至于一斗退之詩愁狖酸骨死􁁣花醉魂/馨曲禮曰猩猩能言不離禽獸易曰機事不密則害成)
平生㡬兩屐身後五車書(上句巳具前注晉書阮孚傳/曰未知一生能著㡬兩屐下)
(句謂作筆冩書晉書張翰傳曰使我有身後名/不如即時一杯酒莊子曰惠施多方其書五車)物色看
王㑹勲勞在石渠(列仙傳曰闕令尹知老子當過物色/而留之昭明太子集文選諸賦有物)
(色門若雷月之類是也汲冢周書有王㑹篇鄭康成曰/王城既成大㑹諸侯及四夷也唐書黠戛斯傳李徳裕)
(上言貞觀時顔師古請如周史臣集四夷朝事為王㑹/篇今黠戛斯大通中國宜為王㑹圖以示後世以松扇)
(詩考之猩猩筆蓋穆父使髙麗所得禮記曰昔者周公/旦有勲勞于天下班固西都賦曰天禄石渠典籍之府)
拔毛能濟世端為謝楊朱(孟子曰楊子為我拔一毛而/利天下不為也列子楊朱篇)
(禽子問楊朱曰去子體之一毛以濟一世汝為之/乎楊子曰世固非一毛之所濟選詩端為誰苦辛)
　　􁀙詠猩猩毛筆二首(山谷有此詩跋云錢穆父奉/使高麗得猩猩毛筆甚珍之)
　　(惠予要作詩蘇子瞻愛其柔健可人意每過予書/案下筆不能休此時二公俱直紫微閣故予作二)
　　(詩前篇奉穆父/後篇奉子瞻)
桄榔葉暗賓郎紅朋友相呼墮酒中(花間集歐陽炯南/鄉子詞曰詞入南)
(中桄榔葉暗蓼花紅本草桄榔生嶺/南山谷賓郎生南海墮酒中見前注)正以多知巧言語
失身來作管城公(老杜鸚鵡詩紅觜漫多知退之詩惜/哉此子巧言語又毛穎傳曰封諸管)
(城號管城子易曰臣不密則失身按劉夢得和樂天鸚/鵡詩曰誰遣聪明好顔色爭須安置入深籠與此詩意)
(同而山谷/語尤工)
明窻脱㡌見䝉茸醉著青鞋在眼中(謂去其管弢覩䝉/茸之狀如見其飮)
(酒著屐時老杜詩脱㡌露頂王公前此借用如退之毛/穎傳所謂免冠謝也史記晉世家狐裘䝉茸著鞋見前)
(注老杜詩青鞋布襪從此始選詩薛/蘿若在眼老杜詩武帝旌旗在眼中)束縛歸來儻無辱
逢時猶作墨頭公(意謂東坡起自謫籍也鮑叔牙曰使/管仲無忘束縛于魯時毛穎傳曰聚)
(其族而加束縳焉晉書諸葛恢名亞王導庾亮謂曰朋/府當作黒頭三公又王珣傳桓温曰王掾當作黒頭公)
(按北史古弼傳弼頭失帝常名之曰筆頭/時人呼為筆公故山谷于筆詩參用此事)
　
　
　
　
　
　山谷内集詩注巻三
欽定四庫全書
　山谷内集詩注巻四　　　宋　黄庭堅　撰
　　　　　　　　　　　　　　任　淵　注
　　奉和文潛贈无咎篇末多見及以既見君子云胡
　　不喜為韻(山谷嘗冩答邢居實詩及此詩與徐師/川曰後八詩頗得意者故漫録徃或與)
　　(潘洪諸/友讀之)
龜以靈故焦雉以文故翳(老杜詩漆有用而割膏以明/自煎此用其意周禮天龜曰)
(靈屬左傳曰衛侯將如五氏卜過之龜焦爾雅素質五/采皆備成章曰翬注云翬亦雉屬潘安仁射雉賦序曰)
(習媒翳之事李善注曰/醫者所隠以射者也)本心如日月利欲食之既(孟子/曰此)
(之謂失其本心寒山子詩吾心似秋月碧潭清皎潔退/之送髙□序曰利欲鬬進有得有喪春秋桓公四年襄)
(公二十四年皆書日有食之既杜預注云既盡也劉原/父請觀歐陽永叔五代史詩曰仲尼日月也薄食為之)
(既論語曰君子之過也如日月/之食焉東坡謂本心者道心也)後生玩華藻照影終没
世(魯論曰後生可畏揚子曰今之學也非獨為之華藻/也又從而繡其□悦文選潘正叔詩云玩爾清藻味)
(爾芳風博物志曰山雞有美毛自愛其色終日映水目/眩則溺死漢書司馬遷書曰鄙沒世而文采不裘于後)
(沒世字本/出魯論)安得八紘罝以道獵衆智(文選張平子思𤣥/賦曰結典籍而為)
(罟兮敺儒墨以為禽此用其子曹子建與楊徳祖書曰/吾王設天網以該之頓八紘以掩之楊子曰獵徳而得)
(徳蓋學道者惡衆志之/為害故欲獵而去之)
談經用燕説束棄諸儒傳(此句指熙寜經學穿鑿之弊/韓非子曰先王有郢書而後)
(世多燕説又曰郢人有遺燕相國書者夜書火不明因/謂持燭者曰舉燭已而過書舉燭舉燭非書意也燕相)
(受書而説之曰舉燭者尚明也尚明者舉賢而用之燕/相白王大説國以治治則治矣非書意也今世學者多)
(此類退之詩春/秋五傳束髙閣)濫觴雖有罪末派瀰九縣(言非特荆公/之罪諸儒穿)
(鑿遂至失其本原明皇孝經序曰濫觴于漢按家語曰/夫江始出于岷山其源可以濫觴及其至江津不舫舟)
(不避風不可以渉非惟下流多故耶退之詩東都漸瀰/漫派别百川導後漢書光武賛曰九縣颷回三精霧塞)
張侯真理窟堅壁不與戰(晉書劉惔傳簡文帝曰張憑/勃窣為理窟漢書項羽傳漢)
(王堅壁/不與戰)難以口舌爭水清石自見(漢書張良傳曰此難/以口舌爭也古樂府)
(艷歌行曰夫壻從門來斜倚西/北眄語卿且勿眄水清石自見)
野性友麋鹿君非我同羣(潘岳關中記曰辛孟年七十/與麋鹿同羣遊世謂之鹿仙)
(唐人陸暢詩曰野性從來偏愛月/劉孝標絶交論歡與麋鹿同羣)文明近日月我亦不
如君(言張侯文采可以入侍易曰文明以止人文也漢/書蕭曹賛曰依日月之末光蜀志龎綂傳曰陶冶)
(世俗甄綜人物吾不及卿論帝王之祕䇿攬/倚伏之要最吾似有一日之長此頗采其意)十載長相
望逝川水沄沄(逝川見魯論退之詩浪/波沄沄去松伯在髙岡)何當談絶倒茗
椀對爐薰(樂府解題曰何當大刀頭破鏡飛上天晉書/衛玠傳王澄每聞玠言輒歎息絶倒語曰衛)
(玠談道平子絶倒韓孟聨句曰茗椀纎纎捧應劭漢/官儀曰尚書郎入直女侍史二人執香爐燒薫以從)
北寺鎖齋房塵鑰時一啟晁張跫然來連璧照書几(北/寺)
(謂汴京酺池寺山谷寓几研于此酺池見下注金縢曰/啟鑰見書莊子曰夫逃虚空者□雚柱乎鼪鼬之徑踉)
(位其空聞人足音跫然而喜矣又況乎昆弟親戚之磬/欬其側者乎晉史夏侯湛傳湛與湷岳同輿接茵時謂)
(連/璧)庭柏鬱葱葱紅榴罅多子(後漢光武紀曰氣佳哉鬱/鬱葱葱蜀都賦曰榛栗罅)
(發此借用其字北史魏/収傳曰石榴房中多子)時䝉吐佳句幽處萬籟起(吐佳/句見)
(前注唐人常建詩竹徑通幽處莊子齊物論子游曰敢/問天籟子綦曰夫吹萬不同而使其自巳也咸其自取)
(怒者其誰耶老杜/詩萬籟眞笙竽)
先皇元豐末極厭士淺聞(實録呂公著傳曰時科舉專/用王安石經義士無自得學)
(而朝廷文詞之官漸艱其選神宗以答髙麗書不稱旨/蓋嘗以為言又東坡答張文潛書亦日近見章子厚言)
(先帝晚年甚患文字之陋欲稍變取士法特未/暇爾漢書儒林傳序曰小吏淺聞弟能究宣)只今舉
秀孝天未喪斯文(元祐元年四月詔執政大臣各舉文/學政事行誼之臣可充館閣之選者)
(三人于是畢仲游及晁補之張來等皆召試學士院晉/書孔坦傳曰秀孝到不䇿試普加除署秀孝謂秀才孝)
(廉也此借用魯論曰/天之未喪斯文也)晁張班馬首崔蔡不足云(班馬謂/遷固崔)
(蔡謂瑗邕劉禹錫作柳子厚集序云韓退之曰雄深雅/健似司馬子長崔蔡不足多也文選沈休文恩倖傳論)
(曰西京許史/蓋不足云)當令横筆陣一戰静楚氛(法書衛夫人有/筆陣圖老杜詩)
(筆陣獨掃千人軍左傳曰/一戰而霸又曰楚氛甚惡)
張侯窘炊玊僦屋得空壚(戰國䇿曰蘇秦之楚三日乃/得見王曰楚國之食貴于玊)
(薪貴于桂今使臣食玉炊桂漢書司馬相如傳注曰賣/酒之處累土為壚以居酒器形如鍛壚據張文潛集有)
(初到都下供職寄黄九詩曰僦舍酒家樓/椎壚卷其旗鼠壤敗晨炊守翁噪羣児)但見索酒即
不見酒家胡(此句以獻文潜老杜詩馬上誰家白面郎/臨街下馬坐人牀不通姓字麤豪甚指㸃)
(銀瓶索酒嘗玉臺新詠載辛延年羽林郎詩曰昔有霍/家姝姓馮名子都依倚將軍勢謂笑酒家胡胡姬年十)
(五春日/獨當壚)雖肥如瓠壺胷中殊不麤(漢書張蒼傳曰身長/太肥白如匏蜀志張)
(裔傳雍□假鬼敎曰張府君如瓠壺外雖澤而内實麤/不足殺令縳與呉晉史王湛傳王濟曰臣叔殊不癡)
何用知如此文彩似於莬(榖梁曰何用見其是齊侯也/又後漢鄧晨傳光武曰何用)
(知非僕耶漢書司馬遷傳曰鄙沒世而/文彩不表于後左傳曰楚人謂虎於菟)
荆公六藝學妙處端不朽(王安石字介甫元豐三年封/荆國公初熙寧六年三月命)
(知制誥呂恵卿修撰經義以安石提舉子雱同修撰八/年所撰詩書周禮義成送國子監鏤板頒行之元豐二)
(年八月安石又上改定誤字焉世説司馬太傅問謝車/騎恵子五車何以無一言入𤣥謝曰當是妙處不傳左)
(傳叔孫豹曰其次立言雖/久而不廢此之謂不朽)諸生用其短頗復鑿户牖(世/説)
(曰周宏叔巧于用短杜方叔拙于用長此借用其字孔/安國注魯論曰吾黨之小子于大道妄作穿鑿以成文)
(章明皇孝經序曰希陞堂者/必自□户牖注云言穿鑿也)譬如學捧心初不悟己醜
(莊子師金曰西施病心而矉其里其里之醜人見而美/之歸亦捧心而臏其里其里之富人見之堅閉門而不)
(出貧人見之挈/妻子而去之)玊石恐俱焚公為區别不(書曰火炎崑/岡玉石俱焚)
(魯論曰譬諸草/木區以别矣)
吾友陳師道抱獨門掃軌(陳師道字履常一字無已徐/州人文行甚髙來京師樞宻)
(章惇欲一見之而不可退之詩曰吾友柳子厚其人藝/且賢淵明詩曰顧我抱茲獨僶俛四十年後漢書杜宻)
(傳曰劉勝閉門/掃軌無所干及)晁張作薦書射雉用一矢(昜旅之六五/曰射雉一矢)
(亡終以譽命王弼注曰射雉以一矢而復亡之明雖有/雉終不可得矣此云用一矢言為國之有人材猶射雉)
(之有矢也世説注引虞預晉書陸機薦戴淵于趙王倫/曰葢聞繁弱登御然後髙墉之功顯孤竹在肆然後降)
(神之欒成按易曰公用射隼于髙墉之上獲之無不利/繁弱弓名也山谷蓋用此意但改射隼為射雉繁弱為)
(一矢/耳)吾聞舉逸民故得天下喜(魯論曰舉逸民天下之/民歸心焉雲漢詩序天)
(下喜于王/化復行)兩公陣堂堂此士可摩壘(兩公謂晁張孫子/曰勿擊堂堂之陣)
(左傳曰致師者御靡旌摩壘而還注云摩/近也老杜詩氣摩屈賈壘目短曹劉牆)
　　次韻答邢惇夫(惇夫名居實邢恕和叔之/子少能文諸公多稱之)
為山不能山過在一簣止(魯論曰譬如為山未成一簣/止吾止也注云簣土籠也)
渥洼騏驎兒墮地志千里(漢書元鼎四年馬生渥洼水/中韻書曰騏驎白馬黒脊傅)
(休奕豫章行曰男兒當門户墮地自生神此借用東坡/作王大年哀詞云驥墮地走虎生而班魏武帝歌曰老)
(驥伏櫪志/在千里)岷江初濫觴入楚乃無底(書禹貢曰岷山導/江濫觴見前注列)
(子曰渤海之東有大/壑焉實惟無底之谷)將陞聖人堂道固有廉陛(魯論曰/由也陞)
(堂矣未入于室也漢書賈誼傳曰陛九級上廉遠地則/堂髙意謂學者不當躐等而陞進道必以漸也邢惇夫)
(好大畧小幼日便為塗遠之/計山谷書其文巻論之詳矣)邢子好少年如世有源水
(南史何妃傳曰楊郎好年少此借用孟子曰原泉混混/不舍晝夜盈科而後進放乎四海有本者如是注云有)
(原本/也)方求無津涯不作蛙井喜(書曰若渉大水其無津/涯莊子秋水篇公子牟)
(曰子獨不聞夫埳井之蛙乎謂東海之鱉曰/擅一壑之水而跨跱埳井之樂此亦至矣)兒中兀老
蒼趣造甚竒異(退之詩田巴兀老蒼憐汝矜𤓰/觜晉史向秀傳曰發明竒趣)過閲王
公門袖中有漫刺(漢書鄒陽傳何王之門不可曳長𥚑/後漢禰衡傳隂懐一刺既無所之適)
(至于刺/字漫滅)别來阻河山望遠每障𬒮(淵明詩情通萬里外/形迹滯江山宋玊髙)
(唐賦曰其少進也若姣/姬掦𬒮障目而望所思)斯文向千載有志常寡遂(陶淵/明詩)
(曰道喪向千載魏文帝與呉質書曰徳璉才學足以著/書美志不遂良可痛惜漢書武帝策董仲舒日羣生寡)
(遂/)後生文楚楚照影若孔翠(言玩末而忘本詩曰蜉蝣/之羽衣裳楚楚照影見前)
(注楚辭曰孔葢兮翠旌/注云孔雀之羽為車葢)不應太𤣥草晞價咸陽市(漢著/揚雄)
(傳曰雄方草太𤣥有以自守泊如也史記呂不韋傳著/呂氏春秋布咸陽市門懸千金其上有能増損一字者)
(予千/金)雨作枕簞秋官閒省中睡夢不到漢東茗椀乃為
􁁐(柳子厚詩清泠集濃露枕簟凄巳知文選沈休文有/學省愁卧詩此借用左傳漢東之國隨為大時和叔)
(謫隨州惇夫侍焉左傳楚/昭王有疾卜之曰河為祟)聞君肺渴減頗復佳食寐讀
書得新功來鴈寄一字(東坡詩一哦肺渴減惇夫病肺/嘔血山谷嘗有詩云肺熱今好)
(否微凉生井桐樂府伊州歌曰征人去曰殷/勤囑歸鴈來時早寄書老杜詩親朋無一字)
　　和邢惇夫秋懐十首
殘暑已俶裝好風方來歸(張平子思𤣥賦曰簡元辰而/俶裝李善注云俶始也春秋)
(閔公元年書季子來/歸左傳曰嘉之也)未能疎團扇且復製秋衣(班婕妤/怨歌行)
(曰裁為合歡扇團團似明月常恐秋節至凉風奪炎熱/棄捐篋筍中恩情中道絶豳詩曰七月流火九月授衣)
(楚辭曰製芰/荷以為衣)髙蟬遽如許長吟送落暉(後漢左慈傳老/羝人語曰遽如)
(許文選陸士衡擬古/詩曰大耋嗟落暉)相戒趣女功莎蟲能表微(春秋攷/異郵曰)
(立秋促織鳴宋均曰趣織蟋蟀也立秋女功急故趣之/豳詩曰五月斯螽動股六月莎雞振羽十月蟋蟀入我)
(牀下箋云言此三物之如此者將寒有漸非啐來也檀/弓曰季武子寢疾蟜固不説齊衰而入見曰斯道也將)
(亡矣士唯公門説齊衰武子曰不亦善乎君子表微注/云表猶明也此詩借用言莎蟲戒寒如履霜之辨早)
曩時髙唐客暮雨朝行雲(宋玉髙唐賦曰先王嘗游髙/唐夢見一婦人曰妾巫山之)
(女也為髙唐之客聞君游髙唐願薦枕席王因幸之去/而辭曰妾在巫山之陽髙丘之咀旦為朝雲暮為行雨)
(朝朝暮暮/陽臺之下)隂居懐天匹楚觀夢紛紜(文選洛神賦曰雖/潛處于太隂長寄)
(心于君王李善注曰太隂衆神之所居賦又云歎匏瓜/之無匹兮詠牽牛之獨處謝惠連詩雲漢有靈匹彌年)
(闕相從髙唐賦曰楚襄王與宋玉遊于雲夢之臺又曰/上至觀側地蓋底平本草人參條注藥性論云患人虛)
(而多夢/紛紜)我欲覩光儀齋明炷爐薰(選詩曰脉脉阻光儀/禮中庸曰齋明盛服)
(劇談録曰唐昌觀有女子折玉橤花騰空而去嚴/休復有詩曰終日齋心禱玊宸魂銷眼冷未逢真)天髙
萬物肅誰為帝子魂(文選張景陽雜詩曰龍蟄暄氣凝/天髙萬物肅楚辭湘夫人曰帝子)
(降兮北渚目𦕈𦕈兮愁予李善注髙唐賦引襄陽耆舊/傳赤帝女曰姚姬未行而卒葬于巫山之陽山谷此詩)
(意若思古人而不/得見故託興于此)
七均師無聲五和常主淡(唐志祖孝孫定律一宮二商/三角四變徵五徵六羽七變)
(宮其聲由濁至清為一均淮南子曰無音者聲之大宗/也又曰無聲而五音鳴焉無味而五味和焉禮記王制)
(曰五味異和和音胡卧反/揚推解嘲曰大味必淡)芸芸觀此歸一徳貫真濫(老/子)
(曰夫物芸芸各歸其根又曰萬物並作吾以觀其復/魯論曰一以貫之退之詩古聲久埋沒無由見真濫)夢
臨秋江水魚鰕避窺瞰明月本無心誰令作寒鑑(言本/無意)
(于當世世人忌其照見之也如明月之鑑物豈其心哉/退之鏡潬詩魚鰕不用避只是照蛟龍乂寄盧仝詩每)
(騎屋山下窺瞰渾舍驚怕走折東東坡晚年詩亦曰/明月本自明無心孰為境挂空如水鑑冩此山河影)
王度無畦畛包荒用馮河(王度見前注漢書韓安國傳/曰聖人以天下為度莊子曰)
(彼且無町畦亦與之為無町畦又日汎汎乎其若四海/之無窮其無所畛域退之詩丈夫終莫生畦畛易泰卦)
(之九二包荒用馮河不遐遺朋亡得尚于中行注謂包/舍荒穢受納馮河者也用心宏大無所遐棄故曰不遐)
(遺/也)秦収鄭渠成晉得楚材多(亦前詩人材包新舊之意/漢書溝洫志韓聞秦之好)
(興事欲罷之無令東伐使水工鄭國間説秦令鑿涇水/以溉田中作而覺秦欲殺鄭國鄭國曰始臣為間然渠)
(成亦秦之利也秦以為然卒使就渠左傳聲子使于晉/選如楚令尹子木與之語問晉大夫與楚孰賢對曰雖)
(楚有材晉實用之子木曰夫獨無/族姻乎對曰雖有而用楚材實多)用人當其物不但軸
與薖(莊子曰言而當物則終日言而盡道此借用考槃/詩曰考槃在阿碩人之邁注云邁寛大貌一云飢)
(意又曰考槃在陸碩人之/軸注云軸進也一云病也)六通而四闢玉燭四時和(莊/子)
(曰六通四闢于帝王之徳此借用以言當如舜之闢四/門廣致衆賢也玉燭見前注漢書劉向傳曰衆賢和于)
(朝則萬物/和于野)
相如用全趙留侯開有漢(史記藺相如傳曰事趙惠文/王留侯世家曰漢六年封張)
(良為/留侯)名登太山重功略天下半(史記藺相如傳太史公/曰藺相如名重太山其)
(處智勇可謂兼之矣留侯世家髙帝曰運籌帷幄中決/勝千里外此子房功也呉都賦曰灌注乎天下之半此)
(借/用)讓頗封韓彭事成羣疑泮(相如傳曰相如為上卿位/在亷頗之右廉頗宣言曰)
(我見相如必辱之相如聞不肯與㑹每朝時常稱病不/欲與亷頗爭列相如出望見亷頗引車避匿曰吾所以)
(為此者以先國家之急而後私讎也留侯世家曰漢王/問良吾欲捐關以東棄之誰可與共功者良曰黥布彭)
(越此兩人可急使韓信可屬大事即欲捐之捐之此三/人則楚可破卒破楚者此三人力也易曰遇雨之吉羣)
(疑亡也北史儒林傳序曰積滯/羣疑滇然冰釋詩曰迨冰未沣)天道當曲全小智驁後
患(老子曰曲則全枉則直莊子曰小智間間又曰不忍/一時之傷而驁萬世之患此詩與前篇皆救朋黨之)
(漸/)
慶州名父子忠勇横八區(慶州謂范徳孺見前注漢書/蕭育傳以育名父子著村能)
(文選辨亡論曰忠勇伯世又左太沖詠史/詩曰英名擅八區老杜詩直氣横乾坤)許身如稷契
初不學孫呉(老杜詩許身一何愚自比稷與契晉/書山濤傳不學孫呉而闇與之合)荷戈
去防秋面皺鬢欲疎(荷戈見前注老杜寄董嘉榮詩曰/聞道君牙帳防秋近赤霄楞嚴經)
(波斯匿王曰迫于/衰耄髮白面皺)雖折千里衝豈若秉事樞(折衝見前/注退之南)
(海廟碑詩曰胡不均宏俾執事樞范文正公篤于忠亮/雖喜功名而不為朋黨早嵗排呂申公勇于立事其徒)
(因之矯厲遇直公不喜也自睦州還朝出領西事恐申/公不為之地無以成功乃為書自咎觧仇而去其後以)
(參知政事安撫陜西申公既老居鄭相遇于塗文正身/歴中書知事之難有悔過之語于是申公欣然相與語)
(終日申公問何為函去朝廷文正言欲經略西事耳申/公曰終制西事莫如在朝廷之為便文正㮙然事見蘇)
(黄門龍川志知此然後/知山谷之詩有味也)
謝公藴風流詩作鮑照語(謝公當是師厚師厚名景初/南陽人南史鮑照字明逺文)
(辭贍逸甞為樂/府文甚蓮麗)絲蟲縈草紙筆力挾風雨(言遺藁雖為/蛛絲所縈而)
(韓墨英特之氣終不可掩西京雜記淮南王著/鴻烈自云字中皆挾風霜老杜詩筆落驚風雨)萬里投
諫書石交化豺虎世方用賢髦先成泉下土(師厚為成/都路提刑)
(坐燕飲事為言者所攻熙寧五年遂以罪廢觀此詩語/似有所因蘇秦傳曰此所謂棄仇讎而得石交者也班)
(固如還書張耳陳餘述曰張陳之交游如父子據國爭/權漢豺虎文選張孟陽七哀詩曰昔為萬乗君今為丘)
(山/土)
今日呂虢州堂堂古遺直(虢州未詳左傳孔子/曰叔向古之遺直也)許國輸
九死補天鍊五色(晉書周札傳王𨗳議札與臣等便以/身許國死而後巳文選曹子建表曰)
(輸能于明君楚辭曰雖九死其猶未悔列子曰天地/亦物也物有不足故昔者女媧鍊五色石以補其闕)頗
修諫員缺人夀無金石(文還古詩曰人生非/金石豈能長夀考)西風壯夫
淚多為程顥滴(韓絳作明道程先生墓誌曰伯淳諱顥/元豐八年六月卒自元豐以來論賢士)
(大夫宜在天子左右者君必豫焉實録曰御史中丞呂/公著薦顥授太子中允權監察御史裏行後謫監汝州)
(酒税哲宗即位召為宗正丞未行疾卒顥深有經濟之/意不幸早死士大夫識與不識莫不哀傷按實録顥與)
(李常孫覺熙寧中嘗言/青苗不便皆外任云)
吾友陳師道抱瑟不吹竽(選之詩曰吾友柳子厚其人/藝且賢又答陳商書曰齊王)
(好竽有求仕于齊者據瑟而徃立王之門三年不得/入客罵之曰王好竽而子鼓瑟瑟雖工如王不好何)文
章似揚馬欬唾落明珠(謂揚雄司馬相如後漢趙壹歌/曰勢家多所宜欬唾自成珠)
固窮有膽氣風壑嘯於莬(固窮見前注退之送張道士/詩曰臣有膽與氣不忍死茅)
(茨老杜詩將軍膽氣雄歐陽公/病署賦云隂壑慘慘多悲風)秋來入詩律陶謝不枝
梧(老杜詩曰詩律羣公問儒門舊長史又曰陶/謝不枝梧風騷共准激陶謂淵明謝謂靈運)
邢子卧北窻吟秋意少悰(卧北窻見前注漢書庾陵厲/王胥傳歌曰出人無悰為樂)
(函注云悰/亦樂也)讀書用意苦嘔血驚乃翁(老杜詩更覺隂何/苦用心左傳曰伏)
(弢嘔血漢書項籍傳髙祖曰/必欲烹乃翁幸分我一杯羹)安得和扁輩為浣學古胷
(醫和見左傳扁鵲見史記扁鵲傳曰上古/俞跗湔浣腸胃滌洗五藏書曰學古入官)肺熱今好否
微凉生井桐(鮑照詩時危各奔命終然肺肝熱老杜/詩髙秋蘇肺氣魏明帝詩雙桐生空井)
　　謝公定和二范秋懐五首邀予同作
西風一葉脱迹亦不可掃(淮南子曰見一葉落而知嵗/之將暮謝莊月賦曰洞庭始)
(波木葉徵脱文選北山移文曰或飛柯以折輪乍低/枝而掃迹此引用言秋葉之變哀不復可掃迹也)巷
有白馬生朝囘焚諫草(後漢書張湛傳湛常乗白馬光/武每見湛輒言白馬生且復諫)
(矣老杜詩朝回日日典春衣又詩避人焚諫草騎馬欲/雞栖唐書馬周焚章表曰管晏暴君之過取身後名吾)
(不為也魏志陳羣傳注曰前後密陳得失毎上封事輒/削其草袁子曰夫仁者愛人施于君謂之忠施于親謂)
(之孝其本一也故君親有過諫而不入求之反覆不/得已而言不忍宣也君子謂陳羣于是乎長者矣)誰
云事君難是亦父子間所要功補衮不言能犯顔(意巳/見前)
(注語曰為君難為臣不易禮記儒行曰事君難進而/易退補衮見前注禮記檀弓注無犯謂不犯顔而諫)
四㑹有黄令學古著勲多(謂有功于此道也四㑹縣𨽻/端州黄令名介字幾復山谷)
(為作墓誌銘説命曰學于古訓乃有獲曹子建書曰豈/徒以翰墨為勲績此反其意而申之風俗通曰蓋嚴楊)
(惲勲著/王室)白頭對紅葉奈此搖落何(宋玉九辯曰悲哉秋/之為氣也蕭索兮草)
(木搖落/而變衰)雖懐斵鼻巧有斧且無柯(斵鼻見前注伐柯/詩注曰柯斧柄也)安
得五十絃奏此寒士歌(言其聲之悲也漢書郊祀志曰/黄帝命素女鼓瑟帝悲不止故)
(破五十絃為二十五絃莊子曰曽子居衛捉衿而肘見/納屨而踵決曳履而歌商頌聲滿天地若出金石南史)
(劉祥傳褚彦囘/曰寒士不遜)
采蓮渉江湖采菊度林藪(言用心之苦也古樂府詩曰/江南可采蓮選詩曰渉江采)
(芙蓉瀾明詩曰采菊東籬下班/固典引曰餚核仁義之林藪)插鬢不成妍誰憐飛蓬
首(言無知己也老杜佳人詩曰摘花不插髻采柏動盈/掬選詩曰皎潔不成妍詩曰自伯之束首如飛蓬豈)
(無膏沐誰適為容山谷受知于謝師/厚從之學詩作此詩時師厚已死)平生耦耕地風雨
深稂莠(耦耕字見魯論南史陶淵明傳夫耕于前妻鋤/于後山谷前娶師厚之女先死矣詩云不稂不)
(莠劉向封事稂/莠與蓬蒿並興)謝公遂如此永袖絶絃手(王羲之帖云/蔡公遂委篤)
(晉書王廙字世將廙卒明帝曰世將復至于此退之祭/子厚文曰大匠旁觀縮手䄂間呂氏春秋曰鍾期死伯)
(牙遂絶絃以/世無知音)
徃日孫陽翟才可任遺補(張方回家本有山谷自注云/孫賁字公素陽翟縣屬許州)
(唐書百官志武后置左右補闕拾遺掌供奉/諷諫温造傳舒元襃曰遺補雖卑侍臣也)擊强如摧
枯食檗不知苦(後漢龐參傳曰拔薤欲吾擊强宗漢書/異姓侯王表曰摧枯朽者昜為力樂天)
(詩三年為刺史/飲冰復食檗)屬者缺諫垣時論或未許(漢書李尋傳/曰屬者頗有)
(變改注云屬者謂近時也音之欲反舊唐書元稹傳既/居諫垣不欲碌碌自滯退之㑹合聨句曰君才誠倜儻)
(時論方/􁁦溶)儻可假一邦使民作鄒魯(一邦見魯論祕閣法/帖有李斯篆日使父)
(子為鄒魯按脩水集有山谷跋孫陽翟公素十詩云世/笑予詩論公素不實曰公素能擊强則請聞命至于使)
(民作鄒魯則不知也予告之曰公素之擊强亦以其害/善良奪長吏之柄耶將不及問皁白并擊無罪爾然則)
(以今之偷一切以規自免萬事決于/老吏之口者為能使斯民作鄒魯耶)
用智常恨耄用決常恨早(用人要當及其壯時元祐之/用諸老熙寧之用新進皆不)
(免有遺恨也左傳劉子曰諺所謂老將知而耄及之者/其趙孟之謂乎十二國史曰齊子竒年十八齊君任為)
(東阿既行矣而君悔焉使人追之使者不追還曰臣見/子竒所與同載者白首矣夫老者之智少者之決此必)
(能理/東阿)推轂天下士誠心要傾倒(漢書鄭當時傳曰其推/轂士及官屬丞史誠有)
(味其言也世説庾公謂孫興公曰衛永/風韻雖不及卿諸人傾倒處亦不近)海宇日清明廟
堂勤洒掃(書曰永濟四海詩曰㑹朝清明又曰子有廷/内弗洒弗埽此借用語曰洒掃進退抑末也)
何為陳師道白髮三徑草(陳師道已見前注嵇康髙士/傳曰蔣元卿還杜陵荆棘塞)
(門舍中有三徑不出按/三輔決録蔣詡字元卿)
　　送謝公定作竟陵主簿(竟陵縣/𨽻後州)
謝公文章如虎豹至今斑斑在兒孫(謝公謂師厚公定/蓋其子也東坡作)
(王大年哀詞曰驥墮地走虎生而斑視其父子以攷我/言文選七命曰拉虎摧斑李善注云斑虎文也上林賦)
(日被斑文老杜/詩終老無兒孫)竟陵主簿極多聞萬事不理專討論(多/聞)
(見魯論後漢書胡廣傳萬事不理問伯始魯/論曰世叔討論之此借用以言專意學問)澗松無心
古鬚鬛天球不琢中粹溫(文選張景陽詩鬰鬰澗底松/酉陽雜俎曰松言五粒者粒)
(當言鬛自有一種名鬛皮無鱗甲而結實多書曰天球/河圖在東序禮記曰大圭不琢琢音篆刻也文選顔延)
(年陶微士誄/曰貞夷粹温)落筆塵沙百馬奔劇談風霆九河翻(老杜/詩觀)
(我落筆中書堂又詩塵沙立瞑途又詩奔騰獻荔支百/馬死山谷文選七發曰沌沌渾渾壯如奔馬漢書揚雄)
(傳曰口吃不能劇談晉書郭象傳王衍每云聽象/語如懸河漹水注而不竭退之詩淚如九河翻)胷中
恢疎無怨恩當官持廉庭不煩(老子曰天網恢恢疎而/不失此摘其字用之史)
(記范雎傳一飯之徳必償睚眦之怨必報退之聽琴詩/昵昵兒女語恩怨相爾汝左傳曰當官而行何強之有)
(退之盧丞誌銘曰能持廉名/漢書翟方進傳居官不煩苛)吏民斯公亦可忍慎勿驚
魚使水渾(漢書曹參傳屬其後相曰以齊獄市為寄慎/勿擾也淮南子曰使葉落者風搖之使水濁)
(者魚撓之老杜/詩汲多井水渾)漢濱耆舊今誰存駟馬髙葢徒紛紛安
知四海習鑿齒拄笏看度南山雲(襄陽在漢上習鑿齒/作襄陽耆舊傳云漢)
(末甞有四郡守七都尉二卿兩侍中朱軒高葢㑹山下/因名冠葢山里曰冠葢里漢書于公曰少高大門閭令)
(容四馬高葢車老杜詩世上兒子徒紛紛晉書習鑿齒/襄陽人為恒温主簿温曰徒三十年讀書不如一詣習)
(主簿桑門釋道安與鑿齒初相見道安曰彌天釋道安/鑿齒曰四海習鑿齒人謂佳對又王徽之傳以手板拄)
(頰云西山朝來致/有爽氣此借用)
　　奉答謝公静與榮子邕論狄元規孫少述詩長韻
謝公遂如此宰木已三霜(謝公謂謝師厚已見前注公/羊傳曰若爾之年者宰上之)
(木拱矣注云宰冢也老杜詩/十暑岷山葛三霜楚户砧)無人知句法秋月自澄江
(老杜詩佳句法如何山谷作黄氏二室墓誌云庭堅之/詩卒從謝公得句法按謝朓詩云澄江静如練故用以)
(屬師厚盧仝詩曰謝朓澄江/今夜月也應憶着此山夫)二子學邁俗窺杜見牖窻
(二子謂狄孫文選石李倫思歸引序曰余少有大志夸/邁流俗元楨作杜子美墓銘曰李白尚不能厯其藩翰)
(況堂與手魯論曰窺見室家之好舒元與悲剡藤文曰/今九牧士人自言能見文章户牖者其數與麻多相多)
試斲郢人鼻未免傷手創(言二子猶未及其妙手也斲/鼻見前注退之祭子厚文曰)
(不善為斲顔指汗顔老子曰/代大匠斲者希不傷其手矣)蟹胥與竹萌乃不美羊腔
(言二子尚有好竒之病如嗜異饌而棄常珍也周禮庖/人共祭祀之好羞注曰謂若荆州之䱹魚青州之蟹胥)
(按説文曰胥蟹醢也爾雅曰/筍竹萌退之詩酒壺綴羊腔)自往見謝公論詩得濠梁
(往謂往曰得濠梁言有所悟入也晉書王坦之傳謝安/曰常謂君粗得鄙趣者猶未悟之濠上耶按莊子與恵)
(子遊于濠梁之上莊子曰儵魚出遊從容是魚樂也惠/子曰子非魚安知魚之樂莊子曰子非我安知我不知)
(魚之樂恵子曰我非子固不知子矣子固非魚也子之/不知魚之樂全矣莊子曰請循其本子曰汝安知魚樂)
(云者既巳知吾知之而問我我知之濠/上也杜詩谷口舊相得濠梁同見招)世方尊兩耳未
敢築受降(張平子東京賦曰客所謂未學膚受貴耳而/賤目者也李善注引桓子新論曰世咸尊古)
(卑今貴所聞賤所見漢書曰武帝遣公孫敖築/塞外受降城又按唐書張仁愿築三受降城)丹穴鳯
凰羽風林虎豹章(言文章有種性也蜀志秦宓曰虎生/而文炳鳯生而五色豈以五采自飾)
(畫哉山海經曰丹穴之山有鳥名鳯凰老/杜詩風林纎月落易曰雲從龍風從虎)小謝有家法
聞此不聽氷(後漢書儒林傳序曰各以家法教授不聽/冰言其不疑也述征記曰河冰合須狐聽)
(而行漢書文帝紀注曰狐之為獸其性多疑毎渡冰河/且聴且渡故言疑者稱狐疑冰字韻與章字韻不協葢)
(詩人旁用他韻如退之此日足可惜詩是也又按玉䑓/新詠徐翰雜詩曰沈隂結愁憂愁憂為誰興念興君生)
(別各在天一方良㑹未有期中心摧且傷不聊憂餐食/慊慊常飢空端坐而無為髣髴君容光此詩興與方空)
(皆不同韻蓋/古詩多如此)相思北風惡歸鴈落斜行(言無因寄書也/文選古詩客從)
(逺方來遺我一書札上言長相思下言乆離别唐人王/建詩就中一夜東風惡老杜詩落鴈浮寒水張祜詩萬)
(人齊指處一/鴈落寒空)
　　贈送張叔和(塤字叔和洛中人張燾/龍圖之後娶山谷季妹)
張侯温如鄒子律能令隂谷黍生春(劉向别録曰燕有/谷地爽而寒不生)
(五穀鄒衍吹律而温/至黍生今名黍谷)有齊先君之季女十年擇對無可
人(山谷父名度字亞夫終于大理寺丞有四女嫁叔和/者其季也采蘋詩有齊季女注云齊敬也左傳曰則)
(猶有先君之適若而人後漢書梁鴻傳孟光擇對不嫁/禮記孔子曰管仲遇盗取二人焉上以為公臣曰其所)
(與遊避也可人也又/見蜀費禕晉桓温傳)箕帚掃公堂上塵家風孝友故相
親(漢髙帝紀吕公曰臣有息女願為箕帚妾後漢曹世/叔妻傳遺令曰執箕帚于曹氏注云言主賤役事舅)
(姑詩曰張/仲孝友)廟中時薦南澗蘋兒女衣袴得補紉(召南采/蘋序曰)
(大夫妻能循法度也詩曰于以采蘋南澗之濵又曰于/以奠之宗室牖下注云宗室大宗之廟也左傳曰蘋蘩)
(蕰藻之菜可薦于鬼神禮記内/則曰衣裳綻裂紉箴請補綴)兩家俱為白頭計察公
與人意甚真(言以嵗寒相期漢書鄒陽傳有曰白頭如/新傾盖如故老杜詩甚知文人真退之詩)
(與人常/不欵)吏能束縛老姧手要使鰥寡無顰呻(退之上李/實書曰老)
(姦宿贓消縮摧沮顰呻謂蹙額/愁嘆退之韓宏碑曰察其顰呻)但迴此光還照巳平生
倦學皆日新(世出世間本無二致能束縛老奸者竟是/誰耶傳燈録雲居義能曰回光返照看身)
(心是何物書/曰徳日新)我提養生之四印君家所有更贈君(宗門/補三)
(印謂印空印水印泥山谷作雲峯悦禪師語録序云不/受然燈記别自提三印正宗今曰四印亦猶此意謂忍)
(黙平直也黄庭經曰子能守一萬事畢子自有之持勿/失此云君家所有亦此意也先徳萬云是汝屋裏事)
百戰百勝不如一忍(孫子曰百戰百勝非事之善者也/晉書朱伺傳曰兩敵共對惟當忍)
(之彼不能忍我能忍是以勝耳老蘇先生權書/曰一忍可以支百勇書曰必有忍其乃有濟)萬言萬
當不如一黙(史記龜䇿傳云十言十當十戰/十勝傳十語九中不如一黙)無可簡擇
眼界平(三祖信心銘曰至道無難惟嫌簡擇但莫憎愛/洞然明白心經曰無眼界乃至無意識界圓覺)
(經云譬如眼光照了前/境其光圓滿得無憎愛)不藏秋毫心地直(秋毫見孟子/楞嚴經曰十)
(方如來同一道故出離生死皆以直心心言直故如是/乃至終始地位中間永無委曲諸相傳燈録十七祖偈)
(曰心地/本無生)我肱三折得此醫自覺兩踵生光輝(言渉世既/乆始信此)
(理自覺入道有漸也左傳曰三折肱為良醫華嚴經夜/摩天宫偈賛品曰爾時世尊從兩足跌上放百千億光)
(明李長者論曰十信足下輪中放光十住足指端放光/此十行之中足跌上明次第隨位昇進一本踵作種或)
(引乾峯示衆云法身有三作病二種光須是一一透得/始觧稳坐殊失此詩本意文選范彦龍詩傳瑞生光輝)
(莊子真人之息以踵/東坡詩八部猶光輝)團蒲日静鳥吟時爐薫一炷試觀
之(欲其清心以觀此四印之妙用團蒲見前注傳燈録/宗永禪師頌曰南䑓静坐一爐香亘日凝然萬慮忘)
(歐公詩宴坐/忘言一炷香)
　　送顧子敦赴河東三首
頭白書林二十年印章令領晉山川(後漢儒林傳序曰/孝和亦數幸東觀)
(覧閲書林河/東古晉地也)紫參可掘宜包貢青鐡無多莫鑄錢(本草/云人)
(参主補五藏安精神定魂魄生上黨山谷注云潞州太/行山所出謂之紫團參按潞州即上黨屬河東又按河)
(東大通監西冶嵗鍊青鐡十餘萬事見韓魏公家傳紫/參按本草別載一條功用極少前注乃言人参故指為)
(潞州所産又紫團參/乃牧䝉之一名也)勸課農桑誠有道折衝樽爼不臨
邊(後漢張堪為漁陽守勸農桑折衝樽爼見晏子春/秋具前注文仲子曰折衝樽爼可也不必臨邊也)要
知使者功多少看取春郊處處田(欲其務本/業以厚民)
家在江東不繫懐愛民憂國有從來月叙汾沁催驛馬
雪暗岢嵐傳酒杯(左傳曰有自來矣水經曰汾水出太/原汾陽縣北管涔山又曰沁水出上)
(黨洹縣竭戾山按輿地廣記管涔山在今憲州沁水縣/在今澤州漢書文帝紀詔太僕見馬遺財足餘皆給傳)
(置注云傳置驛也退之詩翻翻走驛馬輿地廣記河東/有岢嵐軍盖因岢嵐山水為名老杜詩舊日重陽日傳)
(杯不/放杯)塞上金湯惟粟粒胷中水鏡是人材(漢書食貨志/晁錯言神農)
(之教曰有石城十仞湯池百歩帯甲萬萬而亡粟弗能/守也後漢書光武賛曰金湯失險杜牧之阿房宫賦曰)
(釘頭磷磷多于在庾/之粟粒水鏡見前注)遥知便解青牛句一寸功名心巳
灰(言學道有得志懐于功名也老子曰功成名遂身退/天之道按闗令内傳曰尹喜嘗登樓望東極有紫氣)
(曰應有聖人過京邑果見老君乘青牛車來過張文潜/感遇詩亦曰我師青牛書不爭忌處先灰心見莊子老)
(杜詩丹心/一寸灰)
攬轡都城風露秋行臺無妾䕶衣篝(後漢范滂傳滂為/清詔使登車攬轡)
(慨然有澄清天下之志應劭漢官儀曰尚書郎入直臺/中女侍史二人執香爐燒薫以從入臺中給使䕶衣服)
(説文曰篝落也可薫衣北魏有/竹臺尚書謂在外不在朝廷也)虎頭妙墨能頻寄馬乳
蒲萄不待求(老杜詩何年顧虎頭滿壁畫滄洲按歐陽/詢藝文類聚引世説顧愷之為虎頭將軍)
(然今世説不載而歴代名畫説云愷之小字虎頭未知/孰是晉書愷之傳云尤善丹青江文通别賦云淵雲之)
(墨妙嚴樂之筆精退之蒲萄詩若欲滿盤堆馬乳莫辭/添竹引龍鬚按本草蒲萄注蜀本圖經云子有似馬乳)
(者白樂天云燕姬酌蒲/萄謂太原出蒲萄酒也)上黨地寒應强飲兩河民病要
分憂(上黨今潞州周禮考工記曰/强飲强食兩河謂河東河北)猶聞昔在軍興日一
馬人間費十牛(元豐四年陜西用兵河東困于征調故/十耕牛之費僅給一戰馬淮南子曰殺)
(罷牛可以贖良馬之死莫之為也殺牛必亡/之數山谷畧采此意亦欲子孰愛惜民力)
　
　
　
　
　
　
　
　山谷内集詩注巻四
欽定四庫全書
　山谷内集詩注巻五　　　宋　黄庭堅　撰
　　　　　　　　　　　　　　任　淵　注
　　司馬文正公挽詞四首
元祐開皇極功歸用老成(詩曰雖無老成/人尚有典刑)惟深萬物表
不令四時行(魏志曹爽傳注引魏氏春秋何晏嘗曰惟/深也故能通天下之志夏侯太初有馬按)
(此語本出易繫辭孟郊詩迥出萬物表文選北山移文/曰亭亭物表魯論曰其身正不令而行又曰天何言哉)
(四時行焉晉書禇衰傳謝安曰/衰雖不言而四時之氣亦備)日者傾三接天乎奠兩
楹(言入對未及遽爾薨謝為可哀也左傳曰日衛不睦/注云往日也漢書髙帝紀立吳王詔曰日者荆王兼)
(有其地易晉卦曰晉畫日三按左傳姜氏哭而過市曰/天乎仲為不道禮記檀弓子夏曰天乎予之無罪也檀)
(弓又載孔子曰予夢坐奠/兩楹之間子殆將死也)堂堂寧復有埋玉慟佳城(東/坡)
(祭韓魏公文曰巍巍堂堂寧復有之晉書庾亮傳將塟/何充歎曰埋玉樹于土中使人情何能巳西京雜記滕)
(公駕至東都門馬不能前以足跑地滕公使掘地得石/椁有銘曰佳城鬱鬱三千里見白日吁嗟滕公居此室)
國在多艱日人如大雅詩(訪落詩曰未堪家多難漢書/賛曰夫惟大雅卓爾不羣河)
(間獻王近之矣注謂明哲保身此引用葢/以仲山甫比公非特取明哲保身而巳)忠清俱沒世
孝友是生知(沒世言至死不改哲廟題温/公碑首曰清忠粹徳之碑)加璧延諸老
􁃅弓撫四夷(公為宰相招聘諸儒如程頥等自布衣為/講讀又戒敕西鄙息事漢書申公傳上使)
(使束帛加璧迎申公詩曰載槖弓矢漢書陳/平傳曰宰相外鎮撫四夷諸侯内親附百姓)公身與宗
社同作太平基(謂宗廟社稷之靈相之于幽而公助之/于明也南山有臺詩序曰得賢則能為)
(邦家立太/平之基)
獻納無虛日居然迹已陳(班固兩都賦序曰日月獻納/左傳曰府無虚月三都賦曰)
(居然而辨八方文子曰形之與名居然别/矣王羲之蘭亭序曰俯仰之間巳為陳迹)清班區玉石
寳厯順星辰(上言流品不雜下言燮理有方書曰玉石/俱焚魯論曰區以别矣堯典曰厯象日月)
(星/辰)更化思鳴鵙遺書似獲麟(漢書董仲書曰更化則可/善治豳詩曰七月鳴鵙此)
(引用言以農尋為王業根本遣書謂資治通鑑言可配/春秋也春秋左傳序曰佘以為感麟而作作起獲麟則)
(文止于/所起)易名無異論今代兩三人(易名謂作諡檀弓曰/請所以易其名者本)
(朝諡文正惟王曽范仲淹及公爾温公嘗駮夏竦諡云/文正諡之至美無以復加雖以周公之才不敢兼取況)
(如竦者豈/易充當)
毁譽葢棺了於今名實尊(言人死則毁譽亦隨而泯獨/公死後其名尤重老杜詩文)
(夫葢棺事始定孟子/曰先名實者為人也)哀榮有王命終始酌民言(朝廷用/公于乆)
(外恤公于既殁皆取天下之公論也魯論/曰其生也榮其死也哀禮記曰上酌民言)蟬冕三公府
深衣獨樂園公心兩無累憂國愛元元(言公無窮達之/異其心一于憂)
(國愛民而已選詩曰咄此蟬冕客漢時儀文侍中冠惠/文冠加金貂附蟬為文貂尾為飾謂之貂蟬公依禮記)
(作深衣每出朝服乘馬用皮篋貯深衣隨其後入獨樂/園則衣之事具邵氏聞見録公有獨樂園記曰熙寧四)
(年迂叟始家洛六年買田二十畆于尊賢坊北闢以/為圍命之曰獨樂戰國䇿蘇秦曰制海内子元元)
　　次韻子瞻武昌西山(東坡集此詩序云元祐元年/十一月二十九日與翰林承)
　　(㫖鄒聖求㑹宿玉堂偶話舊事聖求嘗作元次/山窪樽銘刻之巖石因為此詩請聖求同賦)
漫郎江南酒隠處古木參天應手栽(元次山自釋曰始/自稱猗珂子將家)
(瀼濱乃自稱浪士及有官時人以為浪者亦漫為官乎/䝉呼為漫郎及家樊上漫遂顯焉又自注曰言郎者為)
(作尚書郎樊在武昌縣西五里按寰宇記武昌今属鄂/州孟郊詩隠士多隠酒此言信難刋文選曹子建詩荆)
(棘上/參天)石拗為尊酌花鳥自許作鼎調鹽梅(元次山杯樽/銘曰郎亭西)
(乳有叢石石臨樊水漫叟構石顛以為亭石有窊顛者/因修之以藏酒命為杯樽作銘云云老杜詩春來花鳥)
(莫深愁書曰若作/和羮爾惟鹽梅)平生四海蘇太史酒澆不下胸崔嵬
(東坡嘗為直史館故云太史晉書習/鑿齒傳曰四海習鑿齒酒澆見前注)黄州副使坐閒散
諌疏無路通銀臺(東坡甞責受黄州副團退之進學解/曰投閒置㪚乃分之宜國朝㑹要云)
(銀臺司掌受天下奏狀東京記云/淳化四年八月置知銀臺通進司)鸚鵡洲前弄明月江
妃起舞襪生埃(寰宇記鸚鵡洲在鄂州江夏縣大江之/東南黄州與鄂州相望小説載鬼詩曰)
(城市多囂塵還山㺯明月文選蜀都賦曰娉江妃與神/遊史記項莊拔劒起舞曹植洛神賦曰凌波微步羅韤)
(生/塵)次山醉魂招髣髴步入寒溪金碧堆(退之詩怪花醉/魂馨楚辭有宋)
(玉招魂寰宇記云樊山在鄂州西山東十步有岡岡下/有寒溪文選陸機連珠曰金碧之巖必辱鳯舉之使盧)
(仝詩青空鑿/出黄金堆)洗湔塵痕飲嘉客笑倚武昌江作罍誰知
文章照今古野老爭席漁爭隈(莊子曰含者與之爭席/爾雅隩隈郭璞注云今)
(江東呼為浦淮南/子曰漁者不爭隈)鄧公勒銘留刻畫刳剔銀鈎洗緑苔
(鄧潤甫字聖求後更名溫伯嘉祐中為武昌令樂天詩/題詩此巖壁雲覆莓苔封退之石鼓歌剜苔剔蘚露節)
(角/)琢磨十年煙雨晦摸索一讀心眼開(琢磨謂聖求所/刻銘晉賢書曹)
(娥碑後云漢議郎蔡邕聞之來觀夜闇手摸其文而讀/之國史纂異許敬宗曰若遇曹劉沈謝暗中摸索亦可)
(識後漢書王常傳曰聞陛下即位河北心開/目明歐陽公石篆詩曰見之但覺心眼開)謫去長沙
憂鵩入歸來杞國痛天摧(東坡謫黄州凡七年元豐八/年召還時裕陵巳成漢書賈)
(誼為長沙傳三年有鵩飛入誼舍不祥鳥也誼既巳謫/居自傷悼乃為賦以自廣列子曰把國有人憂天地崩)
(墮/)玉堂卻對鄧公直北門喚仗聽風雷(翰林志凡當直/之法著為條例)
(題于北㕔之西門唐書百官志曰乾封以後始號北門/學士五代史李琪傳曰唐故事御紫宸殿乃自正衙喚)
(仗由閤門而入百官隨以入見謂/之入閤風雷以言號令見周易)山川悠遠莫浪許富
貴崢嶸今鼎來(穆天子傳西王母為天子謠曰白雲在/天山陵自出道里悠遠山川間之将子)
(無死尚䏻復来天子答之曰予歸東土和治諸夏萬民/平均吾頋見汝比及三年将復而野此句頗采其意朝)
(野僉載唐咸亨中謠曰莫浪語阿婆瞋老杜亦云将詩/莫浪傳漢書匡衡傳曰無説詩匡鼎來注云鼎方也又)
(賈捐之傳曰/石顯鼎貴)萬壑松聲如在耳意不及此文生哀(萬壑/松聲)
(何豫富貴者事情因文生自爾感慨言東坡詩語之妙/足以動盪如此也葢東坡首章曰請公作詩寄父老往)
(和萬壑松聲哀左傳曰言猶在耳又曰孤始願不及此/世説孫楚除服作詩示王武子王曰未知文于情生情)
(于文生覽之悽然増伉儷之/重此用其意謂情于文生也)
　　子瞻詩句妙一世乃云效庭堅體葢退之戲效孟
　　郊樊宗師之比以文滑稽耳恐後生不解故次韻
　　道之(子瞻送楊孟容詩云我家峩/眉陰與子同一邦即此韻)
我詩如曹鄶淺陋不成邦(鄭氏詩譜云周武王封叔振/鐸于曹今濟隂定陶是也檜)
(國居添洧之間祝融氏名黎其後八姓惟妘姓檜者處/其地焉左傳季子觀樂自鄶以下無譏焉注曰季子聞)
(鄶曹二國歌不復譏之以其微也周禮大宗伯注/云子男不執圭者未成國衡門詩注曰言淺陋也)公如
大國楚吞五湖三江(周禮職方氏揚州其川其江其浸/五湖左沖沖吳都賦曰或吞江而)
(納漢伽藍記王肅曰羊比齊魯大/邦魚比邾莒小國此詩畧用其意)赤壁風月笛玉堂雲
霧窓(謂東坡無窮達之異東坡謫黄州凡五年嘗游赤/壁有前後賦按鄂州蒲圻縣有赤壁山黄州亦有)
(之杜牧之詩何人教我吹長笛興倚春風㺯月明元祐/元年東坡自中書舍人遷翰林學士玉堂見前注太白)
(詩歸來桃花巖得憩雲窻眼退之詩雲窻霧閣事恍惚/山谷題東坡賛曰東坡之酒赤壁之笛又東坡赤壁賦)
(曰客有吹洞簫者赤/壁之笛意取此乎)句法提一律堅城受我降(老杜詩/覔句親)
(知律退之樊宗師銘曰由漢迄今用一律此借/用其字言自提一家之軍律也受降城見前注)枯松倒
澗壑波濤所舂撞萬牛挽不前公乃獨力扛(枯松以自/況太白蜀)
(道難曰枯松倒掛倚絶壁退之詩洪濤舂撞禹穴幽按/禮記學記注曰舂容謂重撞擊也老杜古柏行曰大厦)
(如傾要梁棟萬牛囘首丘山重漢書鄒陽傳曰使有/自悔不前之心退之詩龍文百斛鼎筆力可獨扛)諸
人方嗤㸃渠非晁張雙(老杜戲為絶句曰今人嗤㸃流/傳賦不覺前賢畏後生按干寳)
(晉紀總論曰葢共嗤㸃以為灰塵而相/詬病矣晁無咎張文潛皆蘇公門下士)但懐相識察牀
下拜老龎(選詩一心抱區區懼君不識察蜀志龎綂傳/注引襄陽記曰諸葛孔明為卧龍龎士元為)
(鳯鄒司馬徳操為水鏡葢皆龎徳公題品之/語也徳公襄陽人孔明每至其家獨拜牀下)小兒未可
知客或許敦龎誠堪壻阿巽買紅纒酒缸(終上句相知/之意且欲為)
(其子求婚于蘇氏抑東坡或嘗以此許之也山谷在黔/中與王瀘州帖云小子相今年十四骨氣差龎厚以此)
(帖觀之在京師時三四嵗矣阿㢲葢蘇邁伯達之女東/坡之孫山谷雖有此言其後契濶竟不成婚嫁范子功)
(之孫潩潩字冥叟敷文學士蘇符仲虎伯達之子也其/言云爾左氏成十六年傳曰民生敦龎漢書匈奴傳曰)
(願壻漢氏以自親説文曰缸瓶也老杜詩茗飲蔗漿攜/所有瓷罌無謝玉為缸今人定婿者多以紅綵纒酒壺)
(云/)
　　柳閎展如子瞻甥也其才徳甚美有意于學故以
　　桃李不言下自成蹊八字作詩贈之
柳君文武甚晲視萬人豪(穀梁傳子胥挾弓扶矢而干/闔廬闔廬曰文之甚武之甚)
(左傳楚子西/曰光又甚文)老氣鼓不作巻旗解弓刀(老杜詩老氣横/九州左傳曰一)
(鼓作氣退之送鄭尚書序曰/府帥必左握刀右属弓矢)上為朝陽桐下為澗溪毛
(言必為世用隨所遇何如耳朝陽桐謂可作琴瑟以薦/清廟巻阿詩曰梧桐生矣于彼朝陽注曰梧桐本生山)
(岡太平而後生朝陽左傳曰澗溪沼/沚之毛可薦于鬼神可羞于王公)囊中有美實期子
種蟠桃(期之以逺大不欲其汲汲于人知也東坡和山/谷詩葢云期君蟠桃枝千嵗終一嘗山海經曰)
(東海有度索山上有大桃樹屈蟠三千里曰蟠桃漢武/帝故事西王母以桃七枚獻帝帝欲留核種之王母笑)
(曰此桃三千年生/華三千年結實)
浮陽愧嘉魚(荀子曰魚䱣者浮陽之魚也胠于沙而思/水則無逮矣注云謂此魚好浮于水上就)
(陽也説苑宓子賤為單父宰陽畫謂之曰夫扱綸錯餌/迎而吸之者陽橋也其為魚薄而不美若存若亡若食)
(若不食者魴也其為魚也博而厚味子賤曰善于是未/至單父冠葢迎之者交接于道子賤曰車驅之車驅之)
(夫陽畫之所謂陽橋者至矣/詩曰南有嘉魚烝然罩罩)道傍多苦李(晉書王戎傳/戌與羣兒戲)
(于道側見李樹多實等輩競取戎獨不往曰樹/在道邉而多子必苦李也世説以道邉為道傍)古來賢
達人不爭咸陽市(老杜詩古來賢達士寧受外物牽咸/陽市用秦呂不韋著呂氏春秋事見)
(前/注)吾子富春秋(儀禮冠禮曰願吾子之教之也注云吾/子相親之辭子男子之美稱漢書齊襄)
(王傳曰皇帝春秋富注/云比之於財方未匱竭)日月東趨水(言年少當惜日也/孔文舉論盛孝章)
(書曰歳月不居時節如流尚書大傳曰百川趨于東海/一本作東逝水接老杜詩不見堂前東逝波葢用魯論)
(逝川/意)潛聖有玉音聞道而巳矣(潛聖謂孔子易曰潛龍/勿用下也王弼注云龍)
(潛而勿用必窮處于下也文王明夷則主可知矣仲尼/旅人則國可知矣正義亦曰言聖人于此潛龍之時在)
(卑下也孟子曰孔子之謂集大成金聲而玉振之司馬/相如長門賦曰得尚君之玉音魯論曰朝聞道夕死可)
(矣詩曰無金玉/爾音而有遐心)
霜威能折緜風力欲冰酒(太白詩天霜下嚴威醫書謂/大寒惟酒不冰西京雜記曰)
(漢天子以酒為書滴取其不冰此詩用/綿可折而酒可冰霜風之慘可知也)勤子來訪道枵
然我何有(勤謂勞煩左傳曰子母勤姑歸惠子謂莊子/曰剖之以為瓢則瓠落無所客非不呺然大)
(也吾為其無/用而剖之)寢興與時俱由我屈伸肘(詩曰載寢載興/傳燈錄大寂禪)
(師曰只如今行住坐卧應機椄物盡是道又法眼禪師/曰出家人但隨時及節便得寒即寒熱即熱欲知佛性)
(義當觀時節因縁又僧問棗山請師間直師/乃垂足曰舒縮一任老僧此詩皆采其意)飯羮自知
味如此是道不(中庸曰人莫不飲食也鮮能知味也傳/燈錄道明禪師曰如人飲水冷暖自知)
任世萬鈞重載言以為軒(魯論曰任重而道逺漢書司/馬傳傳子曰吾欲載之空言)
(不如見之行事之深切著明也揚子曰天之道不/在仲尼乎仲尼駕説者也左傳注曰軒大夫車)空文
誤來世聖達欲無言(左傳聖達節魯論/子曰予欲無言)咸池浴日月深
宅養靈根(淮南子曰日出于暘谷浴于咸池黄庭曰後/有蜜戸前生門出日入月呼吸存濯溉玉華)
(植靈根七液/洞流衝廬間)胸中浩然氣一家同化元(浩然氣見孟子/張拙悟道于石)
(霜作頌曰光明寂照遍河沙凡聖含靈共我家莊子曰/同與大通此謂坐忘注云與變化為體而無不通也太)
(白詩心将元化并盧仝詩盤礴化/元搜萬類按楞嚴經曰研究化元)
陸沈百世師寄食魯栁下(莊子曰方且與世違而心不/屑與之俱是陸沈者也注云)
(人中隠者是無水而沈也孟子曰聖人百世之師也伯/夷栁下惠是也唐書宰相世系表曰栁氏出自姬姓魯)
(孝公子夷伯展無駭生禽字季為魯/士師諡曰恵食采于桞下遂姓栁氏)我今見諸孫風味
窺大雅(老杜詩且復尋諸孫穀梁僖元年傳注江熙曰/風味之所期古猶今也又世説注髙逸沙門傳)
(曰支遁居㑹稽晉哀帝/欽其風味大雅見前注)大雅乆不作圖王忽成霸(太白/詩大)
(雅乆不作吾衰竟誰陳王風委蔓草戰國/多荆榛桓譚新論曰圖王不成亦可以霸)偉哉居移氣
蘭鮑在所化(莊子曰偉哉夫造物者將以子為此拘拘/也居移氣見孟子家語子曰與善人居如)
(入芝蘭之室久而不聞其香即與之化矣與不善/人居如入鮑魚之肆乆而不聞其臭亦與之化矣)
聖學魯東家恭惟同出自(邴原别傳曰原遊學詣孫崧/崧曰君捨鄭君所謂以鄭為)
(東家丘也原曰君謂僕以鄭為東家丘必以為西家愚/夫耶左傳曰則我周之自出老杜贈盧五丈詩恭惟同)
(自出妙選異/髙標此借用)乘流去本逺遂有作書肆(賈誼鵩鳥賦曰/乘流則逝莊子)
(曰悲夫百家往而不反必不合矣揚/子曰好書而不要諸仲尼書肆也)日中駕肩來薄晚
常掉臂(記史孟嘗君傳馮灌曰朝趨市者平旦側肩爭/門而入日暮之後掉臂而不頋所期物忘其中)
(文選鮑照蕪城賦/曰車掛轊人駕肩)徒囂終無贏歸矣求巳事(後句言奔/走勢利之)
(途終無所得不如講求為巳之學也左傳曰賈而欲贏/而惡囂乎孟子曰子歸而求之有餘師傳大士十勸曰)
(生死巳事須汲汲傳燈録僧問道吾已事未明乞/尚尚指示師良乆曰不且且各合尸免相累及)
清潤玉泉冰(選詩清如玉壺冰晉書衛玠傳曰婦翁冰/清女壻玉潤十洲記瀛洲有玉膏山出泉)
(如酒/味)髙明秋景晴(宋玉九辯曰泬寥兮天髙而氣清/李善注云秋天髙朗體清明也)妙
年勤翰墨銀鈎爛縱横(晉書索靖草書狀曰草書之/為狀也婉若銀鈎漂若驚鸞)藍
田生美璞未琢價連城思為萬乘器柱下貴晩成(京兆/記曰)
(藍田由美玉如藍田曰藍田江表傳孫灌見諸葛恪竒/之謂其父瑾曰藍田生玉真不虚也連城見前注漢書)
(鄒陽傳曰蟠木根祇輪囷離竒而為萬乘器者以左右/先為之容也老子曰大器晩成按神仙傳老子周武王)
(時為柱/下史)
八方去求道渺渺困多蹊(淮南子曰天地之間九州八/極注云八方之極也列子曰)
(大道以多歧亡羊/學者以多方䘮生)歸來坐虚室夕陽在吾西(莊子曰虚/室生白此)
(借用其字法賑禪師金剛經四時般若頌曰理極忘情/謂如何有喻其到頭霜夜月任運落前溪果熟兼猿重)
(山長似路迷舉頭殘照在原是住居/西此用其意謂道在邇而求之逺也)君今秣髙馬夙駕
先鳴雞(漢廣詩言秣其馬退之盤谷序曰膏吾車兮秣/吾馬老杜詩髙馬勿捶靣定之方中詩星言夙)
(駕箋云/夙早也)慎勿取我語親行乃不迷(趙州語曰自作活計/莫取我語陶淵明詩)
(曰願君取我言此反而言之欲其躬行而/允蹈也退之祭田横文曰茍余行之不迷)
　　戲詠蠟梅二首(山谷書此詩後云京洛間有一種/花香氣似梅花亦五出而不䏻晶)
　　(明類女功撚蠟所成京洛人因謂蠟梅木身與葉/乃類蒴藋竇髙州家有灌叢能杳一園也王立之)
　　(詩話云蠟梅山谷初見之/戲作二絶緣此盛于京師)
金蓓鎖春寒惱人香未展雖無桃李顔風味極不淺(集/韻)
(曰蓓蕾始華也蓓音倍蕾音磊樂天詩愁鎖鄉心掣不/開老杜詩韋曲華無賴家家惱殺人桃李顔本作桃杏)
(紅後改之太白詩松柏本孤直難為桃李顔風/味見前注晉書庾亮曰老子于此處興復不淺)
體薰山麝臍色染薔薇露披拂不滿襟時有暗香度(林/逋)
(梅詩小圍煙景正凄迷陣陣寒香壓麝臍陶隠居注本/草云麝形似麞食柏葉或有夏食蛇蟲多至寒香滿入)
(春患急痛自以脚剔出人有得之者此香絶勝雷公云/用蹄尖彈臍此香價與明珠同楊文公談苑云金陵宮)
(中人挼薔薇水染生帛一夕忘收為濃露所漬色倍鮮/翠按今嶺南薔薇露染衣輒黄莊子曰風起北方一西)
(一東孰居無事而披拂是文選陸士衡詩循形不盈衿/林逋梅花詩暗香浮動月黄昏披拂不滿襟一本作不)
(盈懐文選古詩云馨香/盈懐袖路逺莫致之)
　　蠟梅
天工戲剪百花房奪盡人工更有香埋玉地中成故物
折枝鏡裏憶新妝(剪花房謂其作蠟樂天詩㸃綴花房/小樹頭未句葢有所寄駙馬都尉王)
(詵晉卿尚蜀國公主主巳下世故有埋玉之句新妝用/夀陽公主梅花妝之意風俗通云張伯偕仲偕兄弟形)
(貌相類仲偕妻新妝鏡中忽見伯偕/問曰今日妝飾好否此略采其意)
　　從張仲謀乞蠟梅
聞君寺後野梅發香蜜染成宮様黄不擬折來遮老眼
欲知春色到池塘(寺未官寺老杜詩江路野梅香傳燈/錄僧問藥山為什麽㸔經師曰我只)
(圖遮眼老杜詩皇天無老眼謝靈運詩/池塘生春草此引用言仲謀當有詩興)
　　賈天錫惠寳薰乞詩予以兵衛森畫㦸燕寢凝清
　　香十字作詩報之(十字葢韋應物詩山谷云天錫/作意和香自然有富貴氣覺諸)
　　(人家香殊/寒乞也)
險心游萬仞躁玉生五兵隠几香一炷靈臺湛空明(莊/子)
(曰人心險于山川陸士衡文賦曰精騖八極心游萬仞/詩意謂躁欲之害攻伐正性故曰生五兵周禮夏官司)
(兵掌五兵五盾注謂戈殳㦸酋矛夷矛莊子曰南郭子/綦隠几而坐又曰不可内于靈臺注云心也陶淵明詩)
(云夜景湛虗明退之祭/文云航北湖之空明)
晝食鳥窺臺晏坐日過砌俗氛無因來煙霏作輿衛(鳥/窺)
(臺謂作生臺以施食日過砌謂僧律過中即不食也文/選謝靈運詩兼抱濟物性而不纓垢氛李善注謂世事)
(呰惡不相纓繞不雜塵霧劉孝標廣絶交論曰煙霏雨/散注引陸機賦騰煙霧之霏霏易大畜之九三曰閈輿)
(衛利有攸往山谷意謂香煙隔去俗氛便/足以當兵衛耳輿猶衆也不用古易師説)
石蜜化螺甲榠樝煮水沈博山孤煙起對此作森森(山/谷)
(有此十詩跋云賈天錫意和香其法研沈水如小榑投/取榠樝液漬之三日乃煮去其液溫水浴之螺甲磨去)
(齟齬以胡麻膏熬之色正黄則以蜜湯劇洗又屑紫檀/青木香稍入婆律膏及麝以棗肉合之作摹如龍涎香)
(狀按本草石蜜條陶隠居注云即崖蜜也唐本草云蠡/類生雲南者大如掌青黄色取黶燒灰用之今合香多)
(用謂能𤼵香復來香煙須酒蜜漬方可用本草木𤓰條/陶隠居注曰榠樝大而黄可進酒圖經云道家生壓汁)
(和甘松等作詩香唐本草注曰沈水香出天竺單于二/國與青桂雞骨馢香同是一樹葉似橘經霜不凋木似)
(櫸柳重實黑色沈水者是漢故事曰諸王出閤則賜博/山香爐呂大臨考古圖云爐象海中博山下盤貯易使)
(潤氣蒸香以象海之四瓖古詩云博山爐中百合香鬰/金蘇合與都梁對此作森森謂博山百合之香與此寳)
(薰對燒有森然畏敬之意歐陽公詩孤/煙起晴嵐文選懐舊賦柏森森以攢植)
輪囷香事巳郁郁蓍書畫誰能入吾室脱汝世俗械(漢/書)
(天文志曰若煙非煙若雲非雲郁郁芬芬蕭索輪囷是/謂慶雲此借用以言香之煙莊子大宗師篇子桑户死)
(孔子曰彼又烏能憤憤然為世俗之禮以觀衆人之耳/目哉子貢曰然則夫子何方之依孔子曰吾天之戮民)
(也注云以方内為桎/梏韻書云械桎梏也)
賈侯懐六韜家有十二㦸天資喜文事如我有香癖(賈/侯)
(當是將家子按太公兵法有六韜凡㦸天子二十四諸/侯十二唐制三品巳上門列棨㦸史記商君賛曰天資)
(刻薄人也穀梁曰有文事者/必有武備晉杜預有左傳癖)
林花飛片片香歸銜泥燕閉閤和春風還尋蔚宗傳(老/杜)
(詩林花著雨燕支落又詩風吹花片片鄭谷燕詩間几/硯中窺水淺落花徑裏得泥香選詩曰思為雙飛燕銜)
(泥巢君室山谷書小宗香云南陽/宗茂深閉閤焚香蔚宗傳見前注)
公虛采蘋宮行樂在小寢香光當發聞色敗不可稔(上/句)
(言其悼亡采蘋詩序曰大夫妻能循法度也禮記玉藻/曰大夫退然後適小寢釋服注云小寢燕寝也公羊注)
(亦云諸侯皆有三寢一曰髙寢二曰路寢三曰小寢漢/書楊惲傳曰人生行樂耳楞嚴經大勢至法王子云如)
(染香人身有香氣此則名曰香光莊嚴我本因地發聞/字見書呂刑左傳是昆吾稔之日也注云稔熟也惡積)
(與桀同誅此備用/以言聲色之禍)
牀帷夜氣馥衣桁晩煙凝瓦溝鳴急雪睡鴨照華燈(孫/子)
(曰夜氣歸此借用老杜詩翡翠鳴衣桁樂天詩倏如/瓦溝霜李啇隠詩睡鴨香爐換夕薰楚辭華燈錯些)
雉尾暎鞭聲金爐拂太清班近聞香早歸來學得成(退/之)
(元日朝囘詩曰金爐香動螭頭暗玉珮聲來雉尾髙古/今注曰殷髙宗有雉雊之徵服飾多用翟尾故有雉尾)
(扇鞭聲謂警蹕道家有三清太清其一也老杜/詩朝罷香煙攜滿䄂樂天詩十三學得琵琶成)
衣篝麗紈綺有待乃芬芳當念真富貴自薫知見香(説/文)
(曰篝笿也可薰衣樂府梁王笍行路難曰巳繰一繭催/夜縷復擣百和薰衣香漢書班固自叙曰在于綺𥜗紈)
(袴之間麗謂香氣附著之莊子曰列子御風此雖免乎/行猶有所待者也選詩云言笑吐芬芳樂天詩為報髙)
(葢車恐非真富貴圓覺經曰自/薰成種佛書有解脱知見香)
　　次韻張仲謀過酺池寺齋
十年醉錦幄酴醿照金沙攲眠春風底不去留君家(王/介)
(甫詩云酴醿一架最先來夾水金沙次第/裁濃緑扶疎雲對起酴紅撩亂雪中開)是時應門兒
紫蘭茁其芽只今將弟妹嬉戲牽羊車(應門兒見前注/退之馬少監誌)
(曰幼子娟好静秀瑤環瑜珥蘭茁其芽退之詩少長/聚嬉戲不殊同隊魚普書衛玠傳總角乘羊車入市)忽
書滿窻紙整整復斜斜(劉禹錫詩小兒弄筆不䏻嗔涴/壁書窻且賞勤盧仝添丁詩聞)
(來案上翻墨汁塗抹詩書如老鵶杜牧/之臺城曲云整整復斜斜隨旗簇晩沙)平生悲歡事頭
緒亂如麻(太白詩繅絲憶君頭緒多/漢書天文志死人如亂麻)茍禄無補報㡬成
來食嗟(荀子曰偷合茍容以持禄養交漢書貢禹傳曰/非復能有補益所謂素餐尸禄之臣也禮記檀)
(弓曰齊大飢黔敖為食于路以待餓者而食之有餓者/䝉𬒮輯屨貿貿然來黔敖左奉食右執飲曰嗟來食揚)
(其目而祝之曰予惟不食嗟來之食/以至于斯也從而謝馬終不食而死)喜君崇名節青雲
似有涯(漢書樓䕶傳諭議常依名節又後漢書許劭傳/少峻名節選詩努力崇明徳史記范睢傳須賈)
(曰賈不欲君能自致于青雲/之上莊子曰吾生也有涯)我夢江湖去釣魚刺蘆花
(莊子曰漁刺釣船/而去延縁葦間)江濵開園宅畦蔗蒔棃柤(周禮載師/曰以場圃)
(任園地以宅田任近郊之地張平子南都賦曰其/園圃則有藷蔗薑䪤莊子曰柤棃橘柚皆可于口)夢驚
如昨日炊玉困京華(文選潘安仁詩念此如昨日郭/璞詩京華游俠窟炊玉見前注)公
來或藜羮愛我不疵瑕(莊子曰孔子窮于陳蔡之間藜/羮不糝左傳曰予取予求不汝)
(疵/瑕)深念煩鄉里忍窮禁貸賖(言不欲稱貸以治具退之/詩枚皋即召窮且忍周禮)
(泉府曰凡賖者祭祀無過旬日喪紀無/過三月凡民之貸者以國服為之息)夜談簾幕冷霜
月動金蛇(東坡詩夜談空説劒張璠漢紀曰永昌太守/鑄黄金為蛇獻梁冀此借用以形容簾之篩)
(月/也)即是桃李月春蟲語交加(言談笑之歡温然似春選/詩艷陽桃李節退之送鄭)
(校理詩曰鳥哢正/交加楊花共紛泊)我亦無酒飲一室可盤蝸(魏志邴原/傳注魏略)
(曰焦先自作一𤓰牛廬净掃其中營木為牀布草蓐其/上裴松之云𤓰當作蝸蝸牛螺蟲之有角者也俗或呼)
(為黄/犢)要公共文字朱墨勘舛差(退之詩不如覷文字丹/鉛事㸃勘按北史蘇綽)
(制文案程式朱出墨入之法此/借用文選蜀都賦舛錯縱横)非復少年舊聲名取嫮
姱(漢書韓安國傳嫮鄙/小縣注曰嫮姱姹也)諸阮有二妙能詩定自嘉何時
來煮餅蟹眼試官茶(晉書阮咸傳曰諸阮居道北此詩/用其字二妙謂阮渾阮咸以比仲)
(謀子姪也按阮籍之子渾少慕通達籍曰仲容以豫此/流汝不得復爾咸子仲容稱之兄子也又衛瓘傳云與)
(索靖俱善草書時號一臺二妙此借用世説王含作廬/江王教曰家兄在郡定嘉又謝太傅舉酒謝景景重曰)
(故自佳故自佳東坡煎/茶詩蟹眼已過魚眼生)
　
　
　
　
　
　
　
　
　
　
　
　
　
　
　山谷内集詩注巻五
欽定四庫全書
　山谷内集詩注巻六　　　宋　黄庭堅　撰
　　　　　　　　　　　　　　任　淵　注
　　常父惠示丁卯雪十四韻謹同韻賦之
春皇賦上瑞來寧黄屋憂(王子年拾遺記曰伏羲以木/徳稱王故曰春皇是謂太昊)
(文選謝恵連雪賦曰盈尺則呈瑞于豊年漢書髙帝紀/曰紀信乘王車黄屋左纛注謂天子車以黄繒為葢裏)
(文選范蔚宗詩黄屋非堯/心又漢書堯以天下為憂)下令走百神大雲庇九丘(史/記)
(管仲傳曰下令如流水之原周頌曰懐柔百神佛經曰/慈意妙大雲又京房易飛侯曰視西方有大雲五色其)
(下賢人𨼆也書序曰九州/之志謂之九丘丘聚也)風聲將仁氣艶艶生瓦溝(仁/氣)
(見禮記退之詩威風挾惠氣又詩屋角月/艶艶樂天詩富貴來不乆倏如瓦溝霜)寒花舞零亂
表裏照皇州(韓詩外傳曰凡草木花多五出雪花獨六/出宋書曰大明中元日雪花降殿庭上以)
(為嘉瑞太白詩我舞影零/亂選詩曰春色滿皇州)千門委圭璧曉日不肯収(文/選)
(謝惠連雪賦曰既因方/而為圭亦遇圓而成璧)元年冬無澤穴處長螟蟊(後漢/明帝)
(詔曰冬無宿雪春不燠沐桓帝詔曰頃兩澤不沾漢書/五行志曰辟不思導利兹謂無澤此借用其字翼奉傳)
(曰巢居知風穴處知雨爾雅釋蟲曰食/心曰螟食根曰蠡食葉曰□食節曰□)兩宮初旰食補
袞獻良籌(雨宮謂宣仁太后及哲廟漢書灌夫傳曰辟/晲兩宮間左傳伍員曰楚君大夫其旰食乎)
(詩曰衮職有闕/維仲山甫補之)有道四夷守無征萬邦休(左傳曰天子/有道守在四)
(夷書曰萬/邦咸休)耆年秉國論涇渭極分流(書文侯之命曰罔/或耆夀俊在厥服)
(子則岡克文選王元長曲水序曰耆年闕市井之遊此/借用漢書薛宣傳曰謀王體㫁國論元祐初宰輔多老)
(成故云爾涇渭分流言流品不雜也/己見前注老杜詩濁涇清渭何當分)輟耒入班品逸民
盡歸周(輟耒謂起自田里如莘野之事楚辭九辯曰農/夫輟耕而容與皇甫湜祭柳子厚文云驟閲班)
(品按通典自魏以下官有九品而染又更/定十八班歸周用伯夷太公事見孟子)股肱共一體
間不容戈矛(文選王褒四子講徳論曰君為元首臣為/股肱明其一體相須而成漢枚乘書曰間)
(不容髮晉書閏讃傳曰一日不朝/其間容刀書費誓曰鍛乃戈矛)人材如金玉同美異
剛柔(金柔玉剛要皆美材/當兼收而並用也)正須衆賢和乃可疎共吺(漢/書)
(劉白曰衆賢和于朝則萬物和于野共謂共工吺謂驩/兜古文驩作□兜作吺書舜典曰流共工于幽州放驩)
(兜于/崇山)改絃張敝法病十九已瘳(漢書董仲舒曰琴瑟不/調甚者必解而更張之)
(乃可鼓也為政而不行甚者必變而更化之/乃可理也退之詩癘疫忽潛遘十家無一瘳)王指要不
匿蝕非日月羞(盤庚曰王播告之修不匿厥指孟子曰/古之君子其過也如日月之食民皆見)
(之及其更也/民皆仰之)桑林請六事河水問九疇(呂氏春秋曰昔/殷湯尅夏而大)
(旱湯乃身禱于桑林剪其髮劘其手自以為犧用求福/于上帝淮南子注曰桑山之林䏻興雲致雨故祝之後)
(漢書周舉傳曰成湯遭災以六事尅已注引帝王紀曰/湯伐桀後大旱七年使人持三足鼎祝于山川曰政不)
(節耶使人疾耶苞苴行耶讒夫昌耶官室營耶女謁盛/耶何不雨之極也書洪範王訪于箕子箕子乃言曰我)
(聞在背鯀湮洪水泊陳其五行鯀則/□死禹乃嗣興天乃錫禹洪範九疇)天意果然得𤣥功
與吾謀(漢書息天躬傳曰民心悦而天意得矣/吳融雪詩曰自憐曽末至聊復賦𤣥功)此物有
嘉徳占年在麥秋(左傳曰謂其上下皆有嘉徳無羊詩/曰大人占之衆維魚矣實維豊年月)
(今盂夏/麥秋至)近臣知天喜玉色動冕旒儒館無他事作詩配
崇丘(老杜詩天顔有喜近臣知玉色見禮記玉藻詩小/雅曰崇丘萬物得極其髙大也有其義而亡其辭)
(文選束晳有/補亡崇丘詩)
　　詠雪奉呈廣平公(宋盈/柤)
連空春雪明如洗忽憶江清水見沙(上句舊作春空晴/碧來飛雪沙以喻)
(雪劉禹錫浪淘沙詞曰巻起沙堆/似雪堆退之詩山浄江空水見沙)夜聽疎疎還密密曉
㸔整整復斜斜(淵明詩宻宻堂前桞杜牧之栽竹詩歴/歴羽林影疎疎煙露姿又台城曲云整)
(整復斜斜隨/旗簇晩沙)風囘共作婆娑舞天巧䏻開頃刻花(共字/舊作)
(解又作乍曺子建洛神賦曰飄颻兮若流風之回雪老/杜詩急雪舞囘風詩東門之枌注云婆娑舞也本事詩)
(陸暢雪詩曰天人寕㡳巧翦水作飛花沈玢續/仙傳殷七七詩云解醖逡廵酒䏻開頃刻花)正使盡
情寒至骨不妨姚李用年華(退之詩無心花裏鳥更與/盡情啼又詩感謝情至骨)
(毆陽公詩應憐鉄甲冷/徹骨四十餘萬屯邉兵)
　　　次韻宋懋宗僦居甘泉坊雪後書懐
漢家太史宋公孫漫逐班行謁帝閽(揚雄甘泉賦曰選/巫咸兮呌帝閽)
燕頷封侯空有相蛾眉傾國自難昏(後漢班超傳相者/曰生燕頷虎頸飛)
(而食肉萬里侯相也離騷曰衆女嫉余之蛾眉兮謠諑/謂余以善涇漢書李延年歌曰北方有佳人絶世而獨)
(立一頋傾人城/再頋傾人國)家徒四壁書侵坐馬瘦三山葉擁門(漢/書)
(司馬相如傳曰家徒四壁立元稹望雲騅歌曰胯聳三/山尾株直山谷此句用官清馬骨髙之意僧無可詩開)
(門落葉深劉禹錫/詩風驅葉擁堦)安得風帆隨雪水江南石上對窪尊
(老杜詩一日過海收風帆雲浪見前雪水/注元結有窪尊銘今在武昌其詳具前注)
　　和答子瞻和子由常父憶館中故事(東坡詩序大/抵謂近嵗館)
　　(中同舍不復飲酒賦/詩之樂詩用古字韻)
二蘇上連璧三孔立分鼎(二蘇時分掌内外制連璧見/前注三孔謂文仲經父武仲)
(常父平仲毅父元祐間俱進用三孔新淦人兄弟皆有/名當世漢書蒯通傳曰三分天下鼎足而立此借用東)
(坡詩盖云自君兄弟還鼎立知/有補柳子厚文叔仲鼎列天下)少小㸔飛騰中年嗟逺
屏(選詩曰少小嬰憂患老杜詩飛/騰無那故人何逺屏見前注)風撼􁉂鴒枝波寒鴻
鴈影(常棣詩曰鶺鴒在原兄弟急難禮記兄弟之齒鴈/行老杜詩鴻鴈影連來峽内􁉂鴒聲急到沙頭)
天不椓斯文俱來集臺省(魯論曰天之未喪斯文也正/月詩曰天夭是椓注謂椓破)
(之老杜詩諸公/衮衮登台省)日月黄道明桃李春晝永(晉天文志云/黄道日之所)
(行老杜詩詩閶闔開/黄道衣冠拜紫宸)時平少犴獄地禁絶鼃黽(晉書張/載𣙜論)
(曰時平則才伏韓詩外傳曰鄉亭之獄曰犴朝廷之獄/曰獄退之釋言曰職親而地禁國語范蠡對王孫曰吾)
(鼃黽之與同渚周/禮蟈氏掌去鼃黽)頗懐修故事文㑹陳果茗(漢書魏相/傳曰好觀)
(漢故事魯論曰以文㑹友晉書陸納/傳謝安詣納納所設惟茶果而已)當時羣玉府人物
殊秀整(穆天子傳曰羣玉山先王之所謂䇿府柳子厚/丈森然炳然若開羣玉之府世説曰李元禮風)
(格秀整髙/自標持)下直馬闐闐杯盤具俄頃(下直見後注蜀都/賦曰車馬雷駭轟)
(轟闐闐老杜送王評事詩曰家貧無供給/客位但箕帚俄頃羞頗珍寂寥人散後)共醉凌波襪
誰窺投轄井(凌波襪見前注漢書陳遵傳毎大飲/賔客滿堂輒開門取客轄投井中)天綱
極恢疎道山非簿領何曽歸閉門燈火生寒冷(老子曰/天綱恢)
(恢疎而不失文選劉公翰詩曰沉迷簿領書/囘囘自昬亂蓬萊道山天帝圖書之府也)欲觀太平
象復古望公等(唐書牛僧孺傳曰太平無象詩曰車攻/宣王復古也史記平原君傳曰公等錄)
(錄老杜詩致君/堯舜付公等)賤子託後車當煩煮湯餅(漢書樓䕶傳/王邑稱賤子)
(上夀文選魏文帝與吳質/書曰文學託乘于後車)
　　雙井茶送子瞻(雙井在洪州分寧/縣山谷所居也)
人間風日不到處天上玉堂森寶書(梁四公記曰羅子/春為梁武帝入龍)
(洞求珠得食如花藥膏飴食之香美齎食至京師得人/間風日乃堅如石不可食此句全用其字龍濟頌云日)
(月不到處特地好乾坤玉堂見前注文選江淹擬休上/人詩曰寳書為君掩李善注引道學傳曰夏禹撰真靈)
(之𤣥要集天/官之寳書)想見東坡舊居士揮毫百斛㵼明珠(蘇公/元豐)
(二年時謫黄州築室于東坡自號東坡居士老杜八仙歌/曰揮毫落紙如雲煙盧綝晉八王故事曰張方刼晋帝)
(西遷輩真/珠百餘斛)我家江南摘雲腴落磑霏霏雪不如(神仙傳/太真夫)
(人曰九轉丹四名朱光雲碧之腴文選苦寒行雪落何/霏霏李善注引詩曰雨雪霏霏老杜詩新詩錦不如)
為君喚起黄州夢獨載扁舟向五湖(老杜詩衆雛爛漫/睡喚起霑盤餐杜)
(牧詩三年一覺楊州夢贏得青樓薄倖名越語曰范/蠡乘輕舟以浮于五湖此云獨載言不與西子俱也)
　　和答子瞻
一月空迴長者車報人問疾遣兒書(文選陶淵明詩窮/巷隔深轍頗迴故)
(人車顔延年詩林閭時晏開亟迴長者轍按漢書陳平/傳曰門多長者車轍山谷以病目不岀故云維摩經曰)
(佛告文殊師利汝行詣維摩/問疾老杜詩愛竹遣兒書)翰林貽我東南句窻閒黙
坐得𤣥珠(静女詩云貽我彤管𤣥珠以比東坡之詩東/坡謝山谷餽雙井茶詩末句云明年多欲東)
(南去畫舸何時宿太湖莊子曰黄帝遊乎赤水之北還/歸遺其𤣥珠使知索之而不得使離朱􁀙詬索之而不)
(得也乃使象/罔象罔得之)故園溪友膾腹腴遠包春茗問何如(禮記/少儀)
(曰􁀙濡魚者進尾冬右腴注曰腴腹下/也老杜設膾歌曰偏勸腹腴愧年少)玉堂下直長廊
静為君滿意説江湖(翰林志曰毎下值出門相謔謂之/小三昧出銀台乗馬謂之大三昧)
(西京賦曰長廊廣廡退之書云敢避/其煩凟懐不滿之意于受恩之地哉)
　　子瞻以子夏丘明見戯聊復戯答(于曕詩云誦詩/得非子夏學紬)
　　(史正作丘明書天公戯人/亦薄相故遣幻醫生明珠)
化功見彈太早計端為失明能著書(史記賈誼傳曰造/化為工莊子曰且)
(汝亦太早計見卵而求時夜見彈而求鴞炙漢書司馬/遷書曰左氏失明厥有國語史記曰虞卿非窮愁亦不)
(能著/書)邇來似天㑹時發淚睫見光能隕珠(盧仝月蝕詩/曰蝦蟆敢將)
(天眼瞎又云當時常星沒星雨如迸漿似天㑹事發叱/喝誅姦强桓子新論曰孟嘗君淚不承睫博物志曰鮫)
(人泣而成珠老杜/詩目眩隕雜花)喜公新賜紫琳腴上清虛皇對乆如
(真誥詩曰潄此紫瓊腴又曰玉華餞琳腴黄庭内景經/曰上清紫霞虚皇前太上大道玉晨君務成子注云虚)
(皇者紫清太素髙虚洞曜三光元道君内號也對乆如/謂奏對乆之南有嘉魚詩箋曰烝然猶言乆如也維摩)
(經曰舍利弗言天止此室其巳/乆如王介甫詩看雲坐乆如)請天還我讀書眼願載
軒轅訖鼎湖(雲溪友議載王梵志詩曰還爾天公我還/我未生時東坡詩讀書眼如月罅隙靡不)
(照軒轅謂神宗時山谷修實録史記封禪書曰黄帝鑄/鼎于荆山之上鼎既成有龍垂胡髯下迎黄帝後代因)
(名其處曰鼎湖漢書司馬遷傳賛曰接其後事訖/于大漢揚雄傳曰太史公記六國歴楚漢訖麟止)
　　省中烹茶懐子瞻用前韻
閤門井不落第二竟陵谷簾定誤書(舊本云閤門井似/谷簾水可憐不載)
(竟陵書東京記曰文徳殿兩挾有東西上閤門予嘗聞/故老云東上閤門之東有井絶佳傳燈録為山曰思而)
(知之落在第二頭唐書陸羽傳羽字鴻漸復州竟陵人/羽嗜茶著經三篇陳舜俞廬山記曰康王谷有水簾飛)
(泉被巖而下者二三十𣲖其髙不可計其廣七十餘尺/陸鴻漸茶經嘗第其水為天下第一按張又新煎茶水)
(記載為李季卿論水次第有二十種以廬山康王谷/水第一歐陽公作大明水記頗疑其與羽經相反)思
公煮茗共湯鼎蚯蚓竅生魚眼珠(退之集彌明石鼎辭/句曰時于蚯蚓竅㣲)
(作蒼蠅鳴茶經候湯有三沸如魚目㣲有聲為一沸選/詩魚目笑明月李善注引雒書曰秦失金鏡魚目混珠)
置身九州之上腴爭名燄中沃焚如(上腴謂京師班固/西都賦曰華實之)
(毛則九州之上腴法華經曰㴻甘露法兩滅除煩惱燄/夫朝市爭名之士肝肺内熱何異為烈燄焚炙哉易離)
(卦之九四曰突/如其來如焚如)但恐次山胷壘塊終便酒舫石魚湖(元/注)
(云元次山石魚湖歌曰石魚湖似洞庭夏水欲滿君山/青疾風三日作大浪不能廢人運酒舫詩意謂東坡無)
(爭名之病不用飲茶而胷中壘塊正須酒以澆/之耳壘塊用阮籍事見前注便字作平聲讀)
　　以雙井茶送孔常父
校經同省並同居無日不聞公讀書故持茗椀澆舌本
要聽六經如貫珠(按實録元祐元年五月以秘書省正/字孔武仲為校書郎古樂府東飛伯)
(勞歌曰誰家女兒對門居晉書殷仲堪傳曰三日不讀/道徳經便覺舌本間强樂記曰歌者纍纍乎端如貫珠)
心知韻勝舌知腴何似寳雲與真如(史記吕不韋傳曰/子楚心知所謂文)
(選頭陁寺碑曰道勝之韻虚徃實歸歐陽公雙井茶詩/曰寳雲日注非不精爭新棄舊世人情栁文脱細故于)
(胷中味道/腴于舌端)湯餅作魔應午寢尉公渇夢吞江湖(作魔謂/睡魔也)
(傳燈録降魔藏禪師傳秀師曰此無山精木怪汝飜作/魔耶唐文粹有何諷夢渇賦曰奔九江走五湖末句曰)
(以吾此夕之一夢見自古不足者之/心左太冲呉都賦曰或吞江而納漢)
　　常父答詩有煎㸃徑須煩緑珠之句復次韻戯答
小鬟雖醜巧妝梳埽地如鏡能檢書(老杜詩檢/書燒燭短)欲買娉
婷供煮茗我無一斛明月珠(老杜詩喚人看騕褭不嫁/惜娉婷嶺表録異曰昔梁)
(氏女有容貎石季倫為交趾採訪使以真珠三斛/買之即綠珠也此句以答緑珠之戯用韻極工)知公
家亦闕掃除但有文君對相如(掃除謂箕帚妾漢書司/馬遷書曰為掃除之𨽻)
(樂府題觧云司馬相如將聘茂陵人女/為妾文君作白頭吟以自絶相如乃止)正當為公乞如
願作牋逺寄宫亭湖(戯謂當求之于神録異傳廬陵歐/陽明從賈客道經彭蠡湖每以船)
(中所有投湖中後忽見一人來候明云是青洪君明甚/怖使曰無可怖青洪君感君前後有禮故要君必有重)
(遺君勿取獨求如願爾明既見青洪君乃求如願使逐/明去如願者青洪君婢也明將歸所願輒得數十年大)
(富荆州記曰宫亭即彭蠡澤也謂之彭澤湖初學記載/查道元與天公牋言其奴髙安云云此借用秘閣王獻)
(之帖云正當/隨事豁之)
　　戲呈孔毅父
管城子無肉食相孔方兄有絶交書(退之毛潁傳曰秦/皇帝使䝉恬賜之)
(湯沐而封諸管城號管城子後漢班超傳相者曰飛而/食肉萬里侯相晉書魯褒錢神論曰親之如兄字曰孔)
(方文選有嵇康/與山濤絶交書)文章功用不經世何異絲窠綴露珠(文/選)
(應璩百一詩曰文章不經國史記伯夷傳曰功用既興/然後授政莊子曰其不可與經于世亦逺矣退之聫句)
(云絲窠掃還成文選/别賦曰秋露如珠)校書著作頻詔除猶能上車問何
如忽憶僧牀同野飯夢隨秋鴈到東湖(按實録山谷元/豐八年四月為)
(校書郎元祐二年正月為著作佐郎漢書谷永傳曰免/不正之詔除上車何如見前注曽子固徐儒子祠堂記)
(曰按豫章圖記章水北歴南塘/其東為東湖豫章葢山谷鄉里)
　　謝黄從善司業寄惠山泉(從善名䧏/一名隠)
錫谷寒泉撱石俱并得新詩蠆尾書(張又新煎茶水記/載劉伯芻較水之)
(與茶宜者凡七等以無錫恵山寺石泉為第二法書苑/索靖草書絶代名曰銀鉤蠆尾撱音妥圓而長曰撱撱)
(石所以澄水也山谷有從人乞楊華店井/水帖云取井傍十數石置瓶中令水不濁)急呼烹鼎供
茗事晴江急雨㸔跳珠(晉書孔羣曰今年田得七百石/米不足了麴蘖事此云茗事亦)
(其比也東坡詩曰/白雨跳珠亂入船)是功與世滌羶腴令我屢空常晏如
(唐常景使西蕃烹茶帳中謂蕃人曰滌煩療渴所謂/茶也屢空見魯論漢書揚雄傳無儋石之儲晏如也)安
得左轓清潁尾風爐煮茗卧西湖(漢書景帝紀長吏千/石至六百石朱左轓)
(注云轓車之蔽也灌夫傳潁水清灌氏寕左傳楚子次/于潁尾杜預注云潁水之尾按今潁州有西湖陸羽茶)
(經曰風爐以銅鑄之如古鼎形/凡四窻以備通颷漏燼之所)
　　次韻奉酬劉景文河上見寄
省中岑寂坐雲窻忽有歸鴻拂建章(省中謂秘書退之/詩雲窻霧閣事恍)
(惚建章漢宮名選/詩曰玉繩低建章)珍重多情惟石友琢磨佳句問潛郎
(杜詩領客珍重意文選潘岳詩投分寄石友淇澳詩注/云如玉石之見琢磨張平子思𤣥賦曰尉龎眉而郎潛)
遙憐部曲風沙裏不廢平生翰墨埸(部曲翰墨埸並見/後注杜詩縞素漠)
(漠開/風沙)相見哦詩煮春茗向人懐抱絶關防(晉書劉惔傳/曰今日作叱)
(面向人耶劉禹錫詩曰心術去機關/老杜詩延州秦北戸關防猶未巳)
　　見諸人唱和酴醿詩輒次韻戲詠
梅殘紅藥遲此物共春歸(謝朓詩紅/藥當階翻)名字因壺酒風流
付枕幃(王立之詩話云酴醿本酒名也世所開花本以/其顔色似之故取其名按唐書百官志良醖署)
(令進御則供酴醿桑落之酒韻書曰/幃囊也今人或取落花以為枕囊)墜鈿香徑草飄雪
淨垣衣(玉臺新詠呉均採蓮詩錦帶雜花鈿酉陽雜俎/辨瓦松曰博雅云在屋曰昔耶在垣曰垣衣)
玉氣晴虹發沉材鋸屑霏(虹氣及沈香皆見前注晉書/胡母輔之傳曰彦國吐佳言)
(如鋸木屑/霏霏不絶)直知多不厭何忍摘令稀(老杜詩不厭傷多/酒入脣又詩可忍)
(醒時雨打稀唐書承天皇帝倓傳曰種瓜黄臺下瓜/熟子離離一摘使瓜好再摘令瓜稀摘稀字取此也)常
恨金沙學顰時正可揮(謂金沙俗惡如里人效西施之/顰也王介甫詩故作酴醿架金)
(沙秖漫栽似矜顔色好飛度雪前開/掦子曰倚門墻則麾之揮與麾同)
　　次韻秦覯過陳無已書院觀鄙句之作(覯字少章/即少游之)
　　(弟無巳葢陳/後山舊字)
陳侯大雅姿四壁不治第(漢書司馬相如傳曰家徒四/壁立霍去病傳曰上為治第)
(令視之大/雅見前注)碌碌盆盎中見此古罍洗(東坡詩碌碌盆盎/間儀禮士冠禮注)
(水洗承盥洗者棄水器也水/器尊畀皆用金罍及大小異)薄飯不能羮牆隂老春薺
(王介甫詩薄飯午不羮空爐夜無炭又詩獨飯墻隂轉/本草薺味甘陶隠居注曰葉作葅羮亦佳詩云誰謂茶)
(苦其甘如/薺是也)惟有文字性萬古抱根柢(維摩經曰文字性/離此借用言其天)
(資能文葢自夙世也漢書鄒/陽傳曰蟠木根祗輪囷離竒)我學少師承坎井可窺底
(後漢書儒林傳序曰若師資所承宜標名為證者乃著/之云圭峯禪師作襌門師資承襲圖亦云若要辨諸宗)
(師承須知有傍有正莊子曰子獨不/聞夫塪井之蛙乎音義云塪音坎)何因䝉賞味相享
當牲醴(言秦君賞味其詩如賞之以牲醴也南史謝覽/傳武帝目送良乆自此仍被賞味左傳曰王享)
(有體薦又曰/王享晉侯醴)試問求志君文章自有體(無巳有求志齊/文選魏文帝與)
(論曰文以氣為主氣之清濁有體不可以力强而/致後漢書伏湛侯霸傳論曰誠知宰相自有體)𤣥鑰
顉靈臺渠當為君啟(文選頭陁寺碑曰𤣥關幽揵感而/遂通莊子曰不可内于靈臺注云)
(靈臺者心也書金縢曰啟籥見書劉禹錫/贈㑹禪師詩曰静見𤣥關啟欣然與心㑹)
　　陳留市隠(并/序)
　　　陳留江端禮季共曰陳留市上有刀鑷工年四
　　　十餘無室家子姓惟一女年七嵗矣日以刀鑷
　　　所得錢與女子醉飽醉則簪花吹長笛肩女而
　　　歸無一朝之憂而有終身之樂疑以為有道者
　　　也陳無已為賦詩庭堅亦擬作
市井懐珠玉徃來人未逢乘肩嬌小女邂逅此生同(懐/珠)
(玉見後注徃來一本作賈胡按後漢書馬援傳曰伏波/類西域賈胡談苑曰江南掘得石記有詩云東鄰嬌小)
(女騎虎/踏河冰)養性霜刀在閲人清鏡空時時能舉酒彈鑷送
飛鴻(漢書梅福傳常讀書養性為事又葢寛饒傳仰視/屋而歎曰此如傳舍所閲多矣陸士衡歎逝賦曰)
(世閲人而為世又演連珠曰鏡無畜影故觸形則/照清鏡見前注嵇康詩曰目送歸鴻手揮五絃)
　　晁張和答覯覯五言予亦次韻
山林與心違日月使鬢換(文選沈休文詩江海事多違/嵇叔夜幽憤詩事與願違遘)
(兹淹/留)儒衣相詬病文字奉娛玩(禮記儒行篇魯哀公問/孔子曰天子之服其儒)
(服歟云云孔子曰衆之命儒也妄常以儒相詬病漢書/司馬遷書曰文史星歴近乎卜祝之問主上所戲弄俳)
(優畜/之)自古非一秦六籍葢多難(見前六籍經㡬秦注漢/書陳勝傳曰秦未亡而)
(誅趙王將相家屬此生一秦左/傳司馬侯曰或多難以固其國)詩書或發冢熟念令人
惋(莊子曰儒以詩禮發冢晉書王羲之傳遺殷浩書曰/此可熟念後漢書馮衍傳曰愁令人不賴生王羲之)
(帖亦云令人短氣韓非子曰外内/悲惋老杜詩感時撫事増惋傷)秦君鋭本學驥子已
血汗(山谷有答少章帖云學問之本以自見其性為難/老杜詩别養驥子憐神俊又詩驊騮作駒己汗血)
(按顔延平天馬狀曰降靈冀子又按漢書/大宛國多善馬汗血言其先天馬子也)相期驂天衢
伯樂嘗一盼(易曰何天之衢亨春秋後語曰蘇代欲見/齊王謂淳于髠曰有駿馬欲賣者見伯樂)
(曰比三旦立于市人莫與言願子還而視之去而顧之/臣請獻一朝之價伯樂如其言一旦而馬價十倍今臣)
(欲以駿馬見于王莫臣先/後足下有意為臣伯樂乎)士為慾心縳寸勇輒尺懦(魯/論)
(曰棖也慾焉得剛老子/曰不敢進寸而退只)要當觀此心日照雲霧散扶疎
萬物影宇宙同璀璨(楞嚴曰不知色身外洎山河虗空/大地咸是妙明中所現物而圓覺)
(經亦有六塵縁影之説司馬相如傳曰雲/布霧散又曰垂條扶疎文選琦樹璀璨)置規豈惟君
亦自警弛慢(楚語曰其以規為瑱也又曰吾憖寘之于/耳文選稽叔夜書曰吾自以不如嗣宗之)
(賢而有慢/弛之闕)
　　劉晦叔許洮河緑石硯(晦叔名昱洮州唐臨洮郡/後陷吐蕃熙寧中收復)
乆聞岷石鴨頭緑可磨桂溪龍文刀莫嫌文吏不知武
要試飽霜秋兎毫(岷州夲臨洮縣地太白詩遥看漢水/鴨頭緑桂溪在聞越境上曹毗魏都)
(賦曰劒則龜文龍藻漢書曰可謂文吏老杜鵰賦曰至/如千年孽狐三窟狡兎恃古冢之荆棘飽荒城之霜露)
(法書苑曰毆陽通以象牙犀角為筆管狸毫為心覆以/秋兎翰鮑照飛白書銘曰秋毫精勁霜素凝鮮法書苑)
(王羲之題筆陣圖後曰紙者陣也筆者/刀矟也故此詩暗用以足上句之意)
　　以團茶洮州緑石硯贈旡咎文潛
晁子智囊可以括四海張子筆端可以回萬牛(漢書晁/錯號智)
(囊賈誼過秦論曰囊括四海韓詩外傳避文/士之筆端老杜古柏行曰萬牛回首丘山重)自我得二
士意氣傾九州(言足以强人意毆陽公詩自吾得二生/粲粲𫉬雙珙史記晏嬰傳曰意氣揚揚)
(甚自得也此/借用其字)道山廷閣委竹帛清都太微望冕旒(道山/見前)
(注劉歆七畧曰武帝廣獻書之路百年之間書積如丘/山故外有太常博士之藏内則延閣廣内祕室之府列)
(子曰穆王以為清都紫微鈞天廣樂帝王之居史/記天官書曰太微三光之廷其内五星五帝座)貝宮
胎寒弄明月天網下罩一日収(楚辭九歌曰貝闕兮珠/宫左思吳都賦曰蚌蛤)
(珠胎與月虧全太平廣記鬼詩還山㺯明月文選曹子/建與楊徳祖書曰人人自謂握靈蛇之珠家家自謂抱)
(荆山之玉又曰吾王設天網以該之頓八絃以掩/之老子曰天網恢恢疎而不失詩曰蒸然罩罩)此地
要須無不有紫皇訪問富春秋(此地謂館閣晉書杜預/傳朝野稱美號曰杜武)
(庫言其無所不有也紫皇謂哲廟晉書天文志曰紫微/宫鈎陳口中一星曰天皇大帝漢書齊襄王傳曰皇帝)
(春秋富注云比之/于財方未匱竭)晁旡咎贈君越侯所貢蒼玉璧可烹
玉塵試春色澆君胷中過秦論斟酌古今來活國(越侯/謂建)
(州守臣建州即閩越之地蒼璧謂團茶周禮春官曰以/蒼璧禮天樂天詩曰新茶碾玉塵澆君胷中見前注過)
(秦論見賈誼新書詩序酌先祖之道以養天下周語曰/而後王斟酌焉班固典引曰斟酌道徳之淵源活國見)
(前/注)張文潛贈君洮州碌石含風猗能淬筆鋒利如錐請
書元祐開皇極第入思齊訪落詩(退之簟詩曰巻送八/只含風漪此借用言)
(洮研之温潤樂天詩曰紫毫筆尖如錐兮利如刀晉書/袓納傳曰汝潁之士利如錐山谷作溫公挽詞云元祐)
(開皇極功歸用老成思齊以比宣仁太后訪落以比哲/宗按思齊詩曰思齊太任文王之母訪落序曰嗣王謀)
(于廟也箋謂成王始即政故于廟中與羣/臣謀政事班固西都賦曰第從臣之嘉頌)
　　謝王仲至惠洮州礪石黄玉印材(仲至名/欽臣)
洮礪發劒虹貫日印章不琢色蒸栗(莊子曰刀刃若新/發于硎漢書鄒陽)
(傳曰荆軻慕燕丹之義白虹貫日禮記曰大圭不/琢魏文帝與鍾繇書曰玉書稱美玉黄侔蒸栗)磨礱
頑鈍印此心佳人持贈意堅密(漢書梅福傳曰爵祿者/天下之㡳石髙帝所以)
(厲世磨鈍也此借用觀佛三昧海經曰住念佛者心印/不懐傳燈録曰馬祖密受心印漢書晁錯傳曰甲不堅)
(密與/裼同)　佳人鬢彫文字工藏書萬巻胷次同日臨天閑
豢真龍新詩得意挾雷風(毆陽公表曰風霜所迫鬢髪/彫殘劉禹錫詩㑹書團扇上)
(知君文字工周禮校人天子有十二閑馬六種國語史/墨曰古有豢龍氏此借用以言羣牧老杜驄馬行曰天)
(廏真龍此其亞西京雜記淮南王/著鴻烈傳自云字中皆挾風霜)我貧無句當二物㸔
公倒海取明月(太白詩迴山倒海不作難退之/詩婆娑海水南簸弄明月珠)
　　次韻文潛同遊王舍人園(王舍人名/棫字才元)
移竹淇園下買花洛水陽(漢書溝洫志曰下淇園之竹/以為楗按淇澳詩曰緑竹猗)
(猗説詩者以為王芻非今竹蘇子田作詩傳從/漢書説毆陽公有洛陽風俗記載牡丹事甚詳)風煙二
十年花竹可迷藏(樂天詩等閒栽樹木隨分占風煙老/杜詩山扉花竹幽樂天又有詩云十)
(三行坐事調品不肯迷頭白地藏玉溪生有/美一人賦曰豈不美于羞澁恐致恨于迷藏)九衢流車
馬相值各怱忙(樂天詩舟亂三峽雨馬入九衢塵後漢/馬后傳曰車如流水馬如游龍老杜詩)
(無乃太/怱忙)豈有道邊宅静居如寳坊(後漢曹褒傳明帝曰/諺言作舍道邉三年)
(不成楞嚴經曰譬如人静居華嚴合論云大集/經在于欲界上色界下安立寳坊集諸人天)幅巾延
客酒妙歌小紅裳(後漢符融傳幅巾/奮襃談辭如雲)主人有班綴衣拂
御爐香(班綴猶班列謂升朝官也/賈至詩衣冠身惹御爐香)堂恐鷤鴂鳴百草為
不芳(離騷曰使鷤鴂之先/鳴兮百草為之不芳)故作龜曵尾頗深漆園方(莊/子)
(曰莊子釣于濮水楚王使大夫二人往先焉曰願以境/内累子矣莊子曰楚有神龜死已三千嵗矣王巾笥而)
(藏之廟堂之上此龜者寕其死為留骨而貴乎寕其生/而曵尾于塗中二大夫曰寜生而曳尾塗中莊子曰徃)
(矣吾将曵尾于塗中按史記莊子傳嘗為䝉/漆園吏莊子雜篇曰天下之治方術者多矣)初開蝸牛
廬中置師子牀(蝸牛廬用焦先事智度論云佛為人中/師子凡佛所坐若牀若地皆名師子座)
(楞嚴經曰即時如來將罷法座于師子牀攬七寳几維/摩經云其室廣博悉皆包容三萬二千師子座舍刹佛)
(言如是小室乃容/受此髙廣之座)買田宛丘間江漢起濫觴(宛丘今陳/州濫觴見)
(前注言為歸/老之漸也)今此百畆宮冬温夏清涼(記曰儒有一畆/之宫東坡超然)
(臺記夏涼/而冬温)身閒閲世故宇静發天光(漢書葢寛饒仰視/□歎曰此如傳舍)
(所閲多矣文選潘正叔迎大駕詩云世/故尚未夷莊子曰宇泰定者發乎天光)安肯聲利埸牽
黄臂老蒼(言不獵取其利也文選鮑明逺詩五都矜財/雄三川養聲利南史張充方岀獵左臂鷹右)
(牽㣘遇張緒船至便放紲脱韝東坡樂府老夫聊發少/年狂左牽黄右擎蒼史記李斯謂子曰牽黄犬出上蔡)
(東/門)張侯筆瑞世三秀麗齋房作詩盛推賞明珠計斛量
掃花坐晩吹妙語益難忘(楚辭九歌曰采三秀于山間/注云芝也漢志芝房歌曰齋)
(房産草九莖連葉王立之詩話云張文潛先與李公擇/輩來予家作長句後數日再同東坡來東坡讀其詩歎)
(息云此不是喫烟火食人道底言語蓋其間有汲井消/午醉掃花坐晩涼衆緑結夏帳老紅駐春妝之句也故)
(山谷内韻亦云掃花坐晚吹妙語益難忘立之名直方/棫之子也文選劉公幹詩投翰長歎息綺麗不可忘玉)
(臺新詠相逢狹路/問易知復難忘)重游樊素病捧心不能妝(晁无咎謝/王立之送)
(蠟梅詩芳菲意淺姿容淡憶得素貎如此梅自注王立/之家小鬟雲溪友議云白居易有妓樊素善歌小蠁善)
(舞為詩曰櫻桃樊素口楊柳小蠻腰此借用以比素貌/捧心見前注曽端伯詩選載李商老云王直方髙貲有)
(□在城南事諸名流具杯盤岀聲妓以娛客故山谷詩/云重來樊素病捧心不能妝張文潛云執板歌一聲坐)
(客無畱觴皆為/皓齒蛾眉設)來日猶可追聽我歌楚狂(楚狂接輿歌/曰往者不可)
(諌來者猶可追/此特借用其語)
　　卧陶軒(元注云為/晁无咎作)
陶公白頭卧宇宙一北窻但聞窻風雨平陸漫成江(淵/明)
(與子儼等疏曰吾年過五十少而窮苦又曰五六月中/北窻下卧遇涼風暫至自謂是羲皇上人平陸成江謂)
(陵谷變遷當晉宋之際乎淵明/停雲詩曰八表同昏平陸成江)卯金扛九鼎把菊醉胡
牀(劉裕盜晉之神器故曰扛九鼎左傳楚子問鼎大小/輕重漢書曰項羽力能扛鼎昭明太子作淵明傳曰)
(嘗九月九日岀宅邉菊叢中坐乆之滿手把菊忽值王/𢎞送酒至即便就酌醉而歸晉書桓伊傳下車踞胡牀)
城南晁正字國器無等雙(漢書韓安國傳曰天子以為/國器史游急就章曰襐飾刻)
(畫無/等雙)日月麗宸極大明朝萬邦(易曰日月麗乎天文選/劉越石勸進表曰宸極)
(失御禮記曰大明生/于東書曰協和萬邦)假版未通班曉嚴夢逢逢(晉書華/譚傳曰)
(謹奉還所假左丞相軍諮祭酒版文選陸機有謝内史/表李善注云凡王封拜謂之板官又按隋百官志陳有)
(板諮議參軍板長史之類假板葢班品之卑者隋志又/言梁武帝定九品十八班此詩言禾通班蓋列于隔品)
(也老杜詩通籍微班沗劉知㡬史通忤時篇曰僕少小/從仕早躡通班曉嚴謂戒曉嚴警之鼓樂天詩曰閶門)
(曉嚴旗鼓出退之詩不/踏曉鼓朝安眠聽逢逢)萬巻曲肱裏胸中湛秋霜(文選/袁陽)
(源詩云義分明于霜李善注引仲/長子昌言曰潔若清冰嚴若秋霜)亦有好事人叩門提
酒缸(用揚雄事/見前注)欲眠不遣客佳處更難忘(南史淵明曰/我醉欲眠卿)
(可去東坡作醉眠亭詩曰醉中/有客眠何害須信淵明苦未賢)
　　次韻寄晁以道(以道名説/之濟北人)
河漢牛與女咫尺不得語歡然共秋盤以兹不忘故(文/選)
(古詩云迢迢牽牛星皎皎河漢女又云盈盈一水間脉/脉不得語左傳天威不違顔咫尺前漢董仲舒傳驩然)
(有㤙以相愛北史楊椿/傳曰吾兄弟同盤而食)我友在天末問天許見否雲雨
隔九闗日月不我與(上八句言以道流落于外相望不/啻牛女之遠安得見之也文選陸)
(士衡詩曰借問歎何為佳人眇天末楚辭招魂曰虎豹/九闗啄害下人些盧仝茶歌日天上羣仙司下土地位)
(清髙隔風雨魯論陽虎曰日月逝/矣嵗不我與注謂年老嵗月巳徃)念公坐臞禪守心如
縛虎(此以下言以道從事禪學未能超脱也魏志吕布/傳縛虎不得不急老杜詩身猶縛禪寂遺敎經心)
(之可畏甚/于惡獸)頗思攜法喜舉案饁南畆(維摩經曰有菩薩/問維摩詰言居士)
(父母妻子親戚春屬為是誰維摩詰以偈答日智度菩/薩母方便以為父一切衆𨗳師無不由是生法喜以為)
(要慈悲心為女善心成寔男畢竟空寂舍肇法師注云/法喜謂見法生内喜也世人以妻色為悦菩薩以法喜)
(為悦後漢梁鴻傳妻子為具食不敢仰視舉案齊眉左/傳曰冀缺耨其妻饁之相敬如賔詩曰同我婦子饁彼)
(南/畆)不聞犯齋收猶聞畫眉詡(後漢周澤字稚都為太常/卧疾齋宫其妻哀澤老病)
(闚問所苦澤大怒以為于犯齋禁收送詔獄漢書張敞/傳為婦畫睂長安中傳張京兆眉憮孟康注云憮音詡)
(北方人謂/媚好為詡)良為鼻祖來渠伊為伴侶(漢書揚雄傳反離/騷曰有周氏之蟬)
(媯兮或鼻祖于汾隅注云鼻始也此句借用言心為萬/法之祖而以道于法喜愛著之深若曰與心俱生不可)
(棄去然不知為法所縳則有人有法二見未忘未免于/封執之病故末句為破除之使超然獨立不與萬法為)
(侣也□玠唐宋遺史曰張崇帥廬州計口率渠伊錢楞/伽經偈曰心如工技兒意如和技者五識為伴侣妄想)
(觀技衆按寒山子詩云我貴天然物獨一無伴侶覔他/不可見出入無門户故學道者要當不存一法乃可)
我有桂溪刀聊憑東風去(斷其法執故以刀為喻婆娑/論曰佛言我聖弟子能以慧)
(刀㫁諸結縳文選李陵書曰時因北風復/恵徳音樂天枯樹詩幸有西風易慿仗)
　　次以道韻寄范子夷子黙(正平正思二范/葢文正公諸孫)
鼓缶多秦聲琵琶作胡語是中非神竒根器如此故(言/范)
(君根器不同有所從來也史記藺相如傳曰趙王聞秦/王善為秦聲請奉盆缻秦王以相娱樂又漢書楊惲傳)
(曰家本秦也能為秦聲仰天拊缶而歌烏烏劉熙釋名/曰琵琶本胡中馬上所鼓老杜古跡詩曰千嵗琵琶作)
(胡語分明怨恨曲中論荘子曰神竒化為臭腐臭腐復/化為神竒根器字出釋氏書如守䕶國界主陁羅尼經)
(云如來悉知彼/衆生褈種根器)范公秉文徳㫁國極可否(范公謂文正/公詩曰濟濟)
(多士秉文之徳漢書薛宣傳曰謀王體/㫁國論極可否謂獻可替否不詭隨也)至令筦樞機大
度而少與(此句當属忠宣公按寔録元祜元年二月范/純仁同知密院少與言其不黨漢書蓋寛饒)
(傳曰多/仇少與)蟬嫣世有人風壑嘯兩虎(兩虎謂二范君蟬嫣/見前篇注應劭曰蟬)
(嫣連也楚辭曰虎嘯而谷風至歐陽公避暑賦/隂壑惨惨多悲風史記陳軫傳兩虎方且食牛)小心學
忠孝鄙事能壠畆(魯論曰吾少也/□故多能鄙事)持論不籧篨奉身謝
誇詡(漢書嚴助傳曰朔臯持論不根新臺詩箋云籧篨/口柔常觀人顔色而為之詞故不能俯左傳曰臣)
(之禄君寔有之義則進否則奉身而/退漢書揚雄傳曰尚奉奢麗誇詡)頗知城南園文㑹
英俊侶何當休沐歸懐茗就煎去(魯論曰以文㑹友漢/書枚臯傳曰與英俊)
(並逰又張安世傳曰休沐未嘗出/老杜詩強飯尊添滑端居茗續煎)
　　僧景宗相訪寄法王航禪師(景宗盖法/王化主)
抱牘稍退鳧騖行倦禪時作槖駝坐(退之藍田丞㕔壁/記曰文書行吏抱)
(成案詣丞鴈騖行以進東陽夜怪録曰王洙避雪佛廟/見一老僧著皂裘背及肋有搭白補處明日視之乃槖)
(駝/也)忽憶頭陀雲外人閉門作夏與僧過(文選王簡棲有/頭陀寺碑李善)
(注云頭陁斗藪也言斗藪煩惱也前人詩云頭/陀雲外僧氣多圓覺經曰若經夏者三月安居)一絲不
掛魚脱淵萬古同歸蟻旋磨(傳燈録南泉問陸亘十二/時中作麽生陸云寸絲不)
(掛師云猶是階下淇老子曰魚不可脱于淵此特借用/其語以言航游戲自在如魚之脱于釣絲也晉書天文)
(志周髀家云天傍轉如推磨而左行故日月實東行而/天牽之從西沒譬之于蟻行磨石之上磨左旋而蟻右)
(去磨疾而蟻遲故不得不隨磨以左廻焉山谷借用意/謂沈迷世故隨物所牽如蟻之旋磨今古皆然視雲外)
(超脱之人/良可歎也)山中雨熟𤓰芋田喚取小僧休乞錢(張方回/家本山)
(谷自注云智航道人住嵩山法王寺數遣小僧景宗到/都城因宗還寄之○蜀都賦𤓰疇芋區杜詩徑轉山田)
(熟又詩楊枝晨在手豆子雨巳熟言賛公道力深妙楊/枝揮酒便能致雨以熟豆田山谷意謂法王亦當如是)
(不必遣/化也)
　　次韻子瞻送顧子敦河北都運二首
儒者給事中顧公甚魁偉(漢書百官表曰給事中亦加/宦所加或大夫博士議郎掌)
(頋問應對史記張良世家太史/公日予以為其人計魁梧竒偉)經明徃行河商畧頗應
史(漢書平當傳曰以經明禹貢使行河又薛宣傳曰湛/自知罪臧皆應記世説孫綽許詢共商畧先徃名達)
勞人又費乏國計安能巳(元豐中河決大呉神宗知故/道不可復因道之北流水性)
(巳順至元祐初文潞公呂汲公回河之議勞民費財竟/無益也事具蘇子由潁濵遺老傳茍子富國篇曰上下)
(俱富交無所藏之/是知國計之極也)成功渠有命得人斯可喜(孟子曰若/夫成功則)
(天/也)似聞阻飢餘惡少驚邑里(書曰黎民阻飢漢書尹賞/傳曰舉雜長安中輕薄少)
(年惡子退之詩隔牆惡少惡難似南史/陳方泰與諸惡少年羣聚游逸無度云)啟鑰採珠金奪
懐取姝美(啟鑰見前注莊子曰將為胠篋探囊發匱之/盜而為守備則必攝緘縢固扃鐍穀梁傳云)
(猶曰取之其母之懐中而殺之云/爾詩曰静女其姝注云姝美色也)部中十盜發一二書
奏紙(漢書咸宣傳曰盜發覺而弗捕吏/恐不能得坐課累府府亦使不言)西連魏三河東
盡齊四履(史記貨殖傳曰昔唐人都河東殷人都河内/周人都河南夫三河在天下之中若鼎足王)
(者所更居也文選宣徳皇后令曰地狹乎四履李善注/引左傳管仲曰賜我先君履東至于海西至于河南至)
(于穆陵北/至于無棣)此豈小事哉何但行治水使民皆農桑乃是
真儒耳(魏志荀彧傳注引獻帝春秋太祖曰此豈小事/而吾忘之前漢書地理志曰豳詩言農柔衣食)
(之本甚備掦子曰用/真儒無敵于天下)
今代顧虎頭骨相自雄偉(顧虎頭見前注退之/詩自歎虞翻骨相屯)不令長
天官亦合丞御史(唐光宅元年改吏部為天官漢書百/官表日御史有雨丞秩千石一曰中)
(丞/)能貧安四壁無愠可三已(左傳曰貴而能貧四壁見/前注魯論曰令尹子文三)
(仕為令尹無喜色/三巳之無愠色)昨來立清班國士相頋喜(樂之詩早/接清班登)
(玉陛左傳曰國士/在且厚不可當也)何因將使節風日按千里(周禮掌節/曰凡邦國)
(之使節老杜詩六月風日冷/漢書魏相傳曰按治郡國)汲黯不居中似非朝廷美
(漢書汲黯傳曰以數直諌不得乆留内又日/臣願為中郎出入禁闥補過拾遺臣之願也)太任録萬
事御坐留諫紙(太任見前注舜典曰納于大麓注云麓/録也納舜使大録萬㡬之政樂天詩諌)
(紙忽盈箱對/之終自愧)發政恐傷民天歩薄冰履(盂子曰今王發/政施仁又曰文)
(王視民如傷天步/履冰並見毛詩)蒼生憂其魚南畆多被水(左傳曰㣲/禹吾其魚)
(乎詩曰饁/彼南畆)公行圖安集信目勿信耳(鴻鴈詩序曰萬民/離散不安其居而)
(能勞來還定安集之髙士傳孔子曰吾之信顔囘非獨/今日所信者目日猶不可信漢書趙充國傳日百聞不)
(如一/見)
　　慈孝寺餞子敦席上奉同孔經父八韻
日永知槐夏雲黄喜麥秋(歐陽公詩話載趙師民詩云/麥天晨氣潤槐夏午隂清王)
(介甫詩繰成白雪桑重緑割盡/黄雲稻正青禮託月令麥秋至)同朝國士集賜沐吏功
休(孟子曰得侍同朝甚喜漢書/薛宣傳曰日至吏以令休)祇園冠蓋地清與耳目
謀(梵云祇園此言勝氏梵云僧伽藍摩此云衆園由祇/陁太子園造佛精舍因以為名栁子厚小丘記日清)
(泠之肰與目謀瀯/瀯之聲與耳謀)晴雲浮茗椀飛雹落文楸(陸羽茶經/曰沫餑者)
(湯之華也如晴天爽朗有浮雲鱗鱗然茗椀見前注飛/雹謂棊聲文楸謂棊局北夢􁋟言日本國王子入貢出)
(本國如楸玉局冷暖棊子/葢王之蒼者如楸木色)一客衆主人醉此頋虎頭虎
頭持龍節排河使東流(體記曽子問曰衆主人卿大夫/士房中皆哭不踊此借用其字)
(周禮掌節曰滭國用龍節/孟子曰排淮泗而注之江)厥田惟上上桑麻十數州計
功不汗馬可致萬戸侯(禹貢雍州厥田惟上上左傳曰/諸侯言時計功漢書蕭何傳曰)
(上以何功最盛先封為鄼侯食邑八千戸功臣皆曰蕭/何未有汗馬之勞頋居臣等上何也李廣傳曰令當髙)
(祖世萬户侯/豈足道哉)
　　次韻張昌言給事喜雨
三雨全清六合塵詩翁喜雨句凌雲(爾雅注曰雨三日/巳上為霖文選潘)
(岳間居賦曰㣲雨新晴六合清郎東都賦曰雨師/汎灑風伯清塵司馬相如賦飄飄然有凌雲之氣)垤漂
戰蟻餘追北柱擊乖龍有裂文(學記曰蛾子時術之注/云蛾蚍蜉也㣲蟲爾時)
(術其功乃成大垤也東觀漢記曰沛獻王輔善易永平/五年少雨上以易林占之其繇曰蟻穴封户大雨将至)
(上以問輔云云古今五行記曰後魏顯宗天安元年兖/州有黒赤蟻闘赤蟻㫁頭而死時齊明帝自立大為魏)
(軍所破賈誼過秦論曰追亡逐北世説夏侯太初倚柱/作書霹靂破柱神色無變退之樹雞詩云割取乖龍左)
(耳來北夢瑣言曰世言乖龍苦于行雨而多竄匿為雷/神捕之或在古木及簷楹之内孟郊詩厚冰無裂文)
減去鮮肥憂玉食徧宗河嶽起爐薫(上句謂朝廷以旱/故減常饍孟郊詩)
(豪人飫鮮肥書曰惟辟王食下句謂徧/走羣望以禱雨雲漢詩曰靡神不宗)聖功恵我豐年
食未有涓埃可報君(老杜詩末有/涓埃答聖朝)
　
　
　山谷内集詩注巻六
欽定四庫全書
　山谷内集詩注巻七　　　宋　黄庭堅　撰
　　　　　　　　　　　　　　任　淵　註
　　送李徳素歸舒城(李楶字徳素隠/舒州龍眠山)
僧夏莫問途麥秋宜煮餅(僧夏他本或作魏夏非是韋/應物詩曰安居同僧夏清夜)
(諷道言荘子曰七/聖皆迷無所問途)北寺旬休歸長廊六月冷簟翻寒江
浪茶破蒼璧影(北寺即酺池寺退之簟詩曰巻送八尺/舍風漪坡詞簟紋如水悵如烟山谷謝)
(送碾壑源㨂芽詩/矞雲從龍小蒼璧)李侯為我來遽以歸期請青衿廢詩
書白髪違定省荒畦當鉏灌蠧簡要籖整挽衣不可留
決去事幽屏(此数句太抵用退之送張道士詩意退之/又有詩云胡為乆無成便以歸期告子衿)
(詩注云青衿青領也學子之所服禮父母在衣純以青/曲禮曰昏定而晨省荘子曰漢隂丈人方将為圃畦鑿)
(隧而入井抱甕而出灌穆天子傳曰暴/蠧書子羽陵老杜詩書籖藥裹封蛛網)天恢獵徳網日
饎養賢鼎(老子曰天網恢恢掦子曰獵徳而得徳此借/用言網羅賢俊也易鼎卦曰聖人大亨以養)
(聖賢泂酌詩曰可以餴/饎注云饎酒食也音熾)此士落江湖熟思令人癭(南史/劉之)
(遴傳曰之遴時落侯景所孟郊詩長安日下影又落江/湖中漢書趙充國傳曰但思惟兵利害至熟悉也魏志)
(賈逵傳注曰逵與典農校尉/爭公事不得理乃發憤生癭)胷中吉祥宅膜外榮辱境
(荘子曰瞻彼闋者虚室生白吉祥止止又曰辨乎榮辱/之境又徳充符注夫至足者不以憂患驚神若皮外而)
(過去醫書曰膈膜自心肺之下與脊腹相著以遮蔽濁/氣膜外一本作劵外荘子曰劵内者行乎無名劵外者)
(志乎明費注云巻分也/華嚴經云瞻仰吉祥宅)婆娑萬物表藏刃避肯綮(萬物/表見)
(前注荘子庖丁為惠文君觧牛曰批大卻導大窽因其/固然技經肯綮之未嘗而况大觚乎又曰提刀而立為)
(之四顧為之躊躇滿志善力而藏之/音義曰肯綮猶結處也綮音苦挺反)人生要當學安宴
不徹警(左傳曰宴安鳩毒不可/懐也又曰軍衛不徹警)古來惟深地相待汲脩
綆(易繫辭曰夫易聖人之所以極深而研㡬/也惟深也故能通天下之志脩緶見前注)
　　詠李伯時摹韓幹三馬次子由韻簡伯時兼寄李
　　徳素
太史𤨏牕雲雨垂試開三馬拂蛛絲(太史當謂子由作/起居郎居左史之)
(任文選鮑照詩玉鉤隔𤨏牕老杜趙公堂詩落架垂雲/雨此引用言其在天上也文選江淹擬張華詩云玉臺)
(生網絲李善注引論衡/曰蜘蛛結絲以網飛蟲)李侯寫影韓幹墨自有筆如沙
畫錐(書訣墨薮禇河南曰用筆當如印印泥如錐畫沙/欲其藏鋒畫乃沈著當其用鋒常欲透過紙背)
絶塵超日精爽緊若失其一望路馳(西京雜記文帝有/良馬九匹一名絶)
(塵王子年拾遺記曰周穆王八龍之駿四名越影逐日/而行老杜詩魏侯骨聳精爽緊荘子徐無鬼曰天下馬)
(有成材若䘏若失若䘮其一若是者超/軼絶塵不知其所選詩四牡向路馳)馬官不語臂指
揮乃知伏下非新羈(言其馴伏如此必非新自西極來/者老杜詩馬官厮養森成列臂指)
(揮即無羊詩所謂麾之以肱荘子徐無鬼曰吾相馬直/者中繩曲者中鉤方者中矩圓者中規是國馬也而未)
(若天下馬也山谷盖用此意唐書李林甫傳曰不見立/仗馬乎終日無聲而飫三品芻豆新羈之馬見文選)
吾嘗覧觀在坰馬駑駘成無權竒列(史記封禪書曰後/有君子得以覧觀)
(馬駉詩曰駉駉牡馬在坰之野漢書天/馬歌曰志俶儻精權竒籋浮雲晻上馳)緬懐胡沙英妙
質一雄可将千萬雌(漢書天馬歌曰天馬來從西極歩/流沙九夷服文選西征賦曰終軍)
(山東之英妙此借用老杜天育驃騎歌曰當時四十萬/匹馬張公歎其材盡下故獨寫真傳示人見之座右乆)
(更/新)決非皁櫪所成就天驥生駒人得之(元次山詩曰豈/欲皁櫪中爭食)
(籺與藖漢書元鼎四年馬生渥洼水中作天馬之歌顔/延之赭白馬賦漢道亨而天驥呈才漢書西域傳曰)
(大宛國多善馬馬汗血言其先天馬子也孟康注曰言/大宛國有高山其上有馬不可得因取五色母馬置其)
(下與集生駒皆汗血因號曰天馬子云家語孔子曰人/遺弓人得之此借用詩意若曰老于中朝之士與來自)
(釣築者其英傑之氣故自不/同如仗下馬與渥洼之驥也)千金市骨今何有(戦國䇿/郭隗謂)
(燕昭王曰古之人君遣使者齋千金市千里馬于他國/未至馬已死買其骨五百金以歸天下知君之好也于)
(是朞年而千里之馬至者三焉王誠欲致士先從隗始/隗且見事况賢于隗者乎文選孔文舉書曰燕君市駿)
(馬骨乃欲以/招絶足也)士或不價五羖皮(史記秦本紀曰繆公聞/百里奚賢欲重贖之恐)
(楚人不與乃請以五羖/羊皮贖之楚人遂與之)李侯畫隠百僚底初不自期人
誤知(老杜詩有才無命百僚底王維詩夙世繆詞/客前身應書師不能捨餘習偶被時人知)戲弄
丹青聊卒歳身如閲丗老禪師(謂其得游戲三時文選/謝惠連詩丹青蹔雕煥)
(李善注引張網集曰圖形丹青詩曰優哉游哉聊以卒/歳漢書盖寛饒傳曰此如傳舍所聞多矣老杜詩勢閲)
(人代速代即世/也避諱故云)
　　次韻子瞻和子由觀韓幹馬因論伯時畫天馬
于闐花驄龍八尺看雲不受絡頭絲西河驄作蒲萄錦
雙瞳夾鏡耳卓錐(東坡三馬圖贊引云元祐初熙河游/師雄擒猾羌大首領果荘青宜結以)
(獻時西域貢馬首高八尺龍顅而鳯膺虎脊而豹章出/東華門入天駟監振鬛長鳴萬馬皆瘖明年羌温錫沁)
(有良馬願以饋太師潞國公詔許之蒋之竒為熙河帥/西蕃有貢駿馬汗血者之竒為請乞不以時入事下禮)
(部軾時為宗伯判其状云朝廷方郤走馬以糞正復汗/血亦何所用事遂寝軾嘗私請于承議郎李公麟畫當)
(時三駿馬之状而使果荘青宜結效之藏于家伯時公/麟字也按漢書西域傳于闐國王治西域通典云在葱)
(嶺之北二百餘里西河當謂熙河之地周禮曰馬八尺/以上為龍老杜高都䕶驄馬行曰青絲絡頭為君老何)
(由郤出横門道謝荘馬舞賦曰養雄神于綺文西京雜/記曰霍光妻遺淳于衍蒲萄錦顔延之赭白馬賦曰雙)
(瞳夾鏡两權協月傳燈錄仰山/傳香嚴曰去歳蕪卓錐之地)長楸落日試天歩知有
四極無由馳(選詩走馬長楸間詩曰天歩艱難爾雅四/極注曰四方極遠之國老杜天育驃騎歌)
(曰嗚呼健/歩無由騁)電行山立氣深穏可耐珠韉白玉羈(崔豹古/今注曰)
(秦始皇有名馬躡景追電顔延之赭白馬賦曰異體峯/生硃相連發山立字見禮記玉藻老杜畫馬圖引曰顧)
(視清高氣清穏談苑曰劉鋹/自結真珠鞍勒為戲龍之状)李侯一顧歎絶足領略古
法生新竒(春秋後語蘇代曰人有駿馬欲賣之見伯樂/曰比三旦立于市人莫與言願子還而視之)
(去而顧之臣請獻一朝之價伯樂如其言一旦而馬價/十倍魏文帝與孫權書曰中國雖多馬其知名絶足亦)
(少丗説康僧淵忽徃殷淵源許遂及義理語言詞㫖自/若領略粗舉一徃參詣又曰支道林才藻新竒花爛映)
(發/)一日真龍入圖畫在坰羣雄望風雌(老杜丹青引贈/曹霸云詔謂将)
(軍拂絹素意匠慘澹經營中斯湏九重真龍/出一洗萬古凡馬空真龍盖用新序葉公事)曹霸弟子
沙苑丞喜作肥馬人笑之(丹青引云弟子韓幹旱入室/亦能畫馬窮殊相幹惟畫肉)
(不畫骨忍使驊騮氣凋喪張彦遠畫記曰韓幹官至太/府丞尤工鞍馬初師曹霸後自獨擅此云沙苑丞未詳)
李侯論幹獨不爾妙畫骨相遺毛皮(晉書王獻之傳謝/安問君書何如君)
(家尊客曰故當不同安曰外論不爾答曰人那得知高/僧支通傳謝安曰九方歅之相馬略其驪黄而取其駿)
(逸退之詩自歎虞翻骨/相屯又詩未能去毛皮)翰林評書乃如此賤肥貴瘦渠
未知(杜詩書貴瘦硬方通神而東坡詩有曰/杜陵評書貴瘦硬此論未公吾不憑)况我平生
賞神駿僧中云是道林師(高僧傳支遁字道林嘗養馬/人有譏之者曰爱其神駿聊)
(復畜爾亦/見丗説)
　　次韻答王眘中
有身猶縛律(傳燈錄誌公歌曰律師持律/自縛老杜詩身猶縳禪寂)無夢到行雲
(宋玉高唐賦曰昔者先王嘗遊高唐畫寝夢見婦人曰/妾在巫山之陽高丘之阻旦為朝雲暮為行雨朝朝暮)
(暮陽臺/之下)俗裏光塵合胷中涇渭分(老子曰和其光同其/塵退之與崔羣書曰)
(懼足下以為吾不致黒白于胸中涇/渭見前注老杜詩濁涇清渭何當分)我搴江南秀一見
空馬羣(離騷曰朝搴􁀙之木蘭注云搴取也退之送/温造序云伯樂一過冀北之野而馬羣遂空)夸
士慕鍾鼎寒儒守典墳(言所見之偏也漢書賈誼鵬鳥/賦曰夸者死權文選劉孝標廣)
(絶交論曰書玉牒而刻鐘鼎左傳臧武仲曰作彛器以/銘其功烈注謂鍾鼎為宗廟之常器此句引用言夸士)
(徇功名也文選江文通擬鮑照詩曰豎儒/守一經左傳曰左史倚相能讀三墳五典)吾欲超萬古
乃如負山蚊(荘子曰猶渉海鑿/河而使蚊負山也)能來商略此趺坐對爐
芬(商略見前注蓮經云結加趺坐文選江文通擬古詩/云膏爐絶沈燎注云爐薰爐也取其芬香故加之膏)
　　子瞻去歳春侍立邇英子由秋冬間相繼入侍作
　　詩各述所懐予亦次韻四首(仁宗乾興初日御殿/之西廡詔孫奭馮元)
　　(等勸講祖宗故事以雙日延見儒臣至此雖隻日/亦令執經入侍景祐二年正月癸丑詔置邇英延)
　　(義二閣書無逸篇于屏邇英在迎陽門之下東向/東京記曰崇政殿西有邇英閣東有延義閣講諷)
　　(之所又按國朝春二月至端午秋八/月至冬至遇隻日邇英閣輪官講讀)
赤壁歸來入紫清堂堂心在鬢彫零(太白春日行曰深/宮高楼入紫清按)
(上皇玉帝吟玉清之隠書曰上景發晨暉金霄欎紫清/翰林志云時以居翰苑者謂凌玉清遡紫霄漢書蕭望)
(之賛曰望之堂堂折而不撓歐/公表曰風霜所廹鬚髪凋殘)江沙踏破青鞋底郤結
絲絇侍禁庭(寒山子詩浪行朱雀門踏破麻鞋底杜詩/青鞋布韈從此始周禮屢人注曰屨有絇)
(有繶有純者餙也絇謂之拘著舄屢之/頭以為行戒按經筵中皆繫絲鞋故云)
胷蟠萬巻夜光寒筆倒三江硯滴乾(言筆力有餘傾倒/三江之水不足以)
(供其翰墨如漢書朱安丗所謂南山之竹不定受我詞/也禹貢曰三江既入西京雜記云以玉為研以酒為滴)
(隋書鄭繹傳上令李徳林立作詔書高熲戲謂譯曰/筆乾劉禹錫詩莫怪詩成無淚滴盡傾東海也湏乾)大
似不䝉稽古力只今猶作侍臣冠(言其猶未大用後漢/桓榮為太子少傅大)
(㑹諸生陳其車馬印綬曰/今日所䝉稽古之力也)
對掌絲綸罷記言職親黄屋傍堯軒(絲綸謂中書舍人/翰林學士取禮記)
(王言如絲其出如綸之意記言謂起居郎及舍人即古/之左右史禮記曰動則左史書之言則右史書之又曰)
(左史記言右史記事東坡自右史遷中書舍人翰林學/士相繼子由自左史為舍人唐昭宗時封舜鄉從子渭)
(對掌内外制文選范蔚宗詩黄屋非堯/心杜牧之詩几席延堯舜軒墀立禹湯)雁行飛上猶回
首不受青雲富貴吞(劉禹錫寄楊給事詩曰青雲直上/無多地郤要斜飛取勢回盧仝月)
(蝕詩奈何萬里/光受此呑吐厄)
樂天名位聊相似郤是初無富貴心只欠小蠻樊素在
我知造物愛公深(東坡詩云定似香山老居士世緣終/淺道根深自注曰出處老少大畧似)
(樂天雲溪友議載樂天詩曰櫻桃樊/素口掦桞小蠻腰盖其家二姬也)
　　再次韻四首
隆儒殿閣對横經咫尺清都雨露零(春明退朝錄曰隆/儒殿在邇英閣後)
(叢竹中謝承後漢書曰董春横經捧手李白上裴長史/書曰横經藉書左傳曰天威不違顔咫尺列子曰穆王)
(及化人之宫以為清都紫微釣天廣樂帝之所/居雨露見前注詩曰零雨其𪷟又曰零露泥泥)見説文
星環北極人間無路仰天庭(老杜詩南斗避文星史記/天官書曰中宮天極星環)
(之匡衛十二星藩臣皆曰紫宫曹子建詩衆星環北辰/漢書掦雄觧嘲曰未仰天庭又法言曰仰天庭而知天)
(下之居/卑也哉)
風櫺倒影日光寒堯日當中露正乾(退之詩暑夕眠風/櫺掦雄甘泉賦曰)
(歴倒影而絶飛梁注云在日月之上日月返從下照故/具影倒史記堯紀曰就之如日詩曰湛湛露斯匪陽不)
(晞注云晞乾也諸侯唯天子賜/爵肅敬承命有似露見日而晞)殿上給扶鳴漢履螭頭
簪筆見秦冠(兩句皆紀述經筵事給扶謂當時元老簪/筆謂左右史退之作韓宏碑曰進見上殿)
(拜跪給扶贊漢書鄭崇傳毎見曵革履哀帝笑曰我識/鄭尚書履聲唐百官志云起居郎及舍人若仗在紫宸)
(内閣則夾香案分立殿下直第二螭首和墨濡筆即拗/處時號螭頭漢書趙充國傳曰張安丗持槖簪筆秦冠)
(見柱後惠文注後漢志法冠一曰柱後/執法者服之或謂之獬豸冠此借用耳)
萬國歸心天不言諸儒爭席異􁌏軒(魯論曰天何言哉/四時行焉百物生)
(焉又曰天下之民歸心焉後漢戴憑傳光武正旦朝㑹/畢令羣臣説經者更相難詰有不通者輙奪其席以益)
(通者慿遂重坐五十餘席荘子曰舍者與之爭席矣異/􁌏軒言講道雍容非若軒陛之嚴分也漢書史丹傳曰)
(天子自􁌏軒檻上隤銅丸以擿鼓又晉書輿/服志曰􁌏軒大㑹則陳乘輿車輦于殿庭)聖功典學
形歌頌更覺曹劉不足吞(書説命念終始典于學歌頌/指二蘇詩曹植劉楨皆魏文)
(帝時文士元稹作老杜墓銘/序曰言奪蘇李氣吞曹劉)
延和西路古槐隂不隔朝宗夙夜心(東京記曰崇政殿/南有延和殿東坡)
(作延和殿奏新樂賦日邇英傍矚念故老之不來又謝/賜御書詩注云邇英閣前有雙槐樛枝屬地如龍形書)
(曰江漢朝宗于海詩云夙夜匪懈以事一/人詩意謂講筵親近可傾盡忠赤之心也)公有胸中五
色線平生補衮用功深(杜牧之郡齋獨酌詩曰平生五/色線願補舜衣裳退之詩曰用)
(功深者其/收名也遠)
　　次韻子瞻題郭熙畫秋山(郭若虚圖畫見聞誌曰/郭熙河陽温人熙寕初)
　　(為御書院藝學/工畫山水寒林)
黄州逐客未賜環江南江北飽看山(元豊二年東坡責/受黄州團練副使)
(本州安置史記李斯傳曰乃除逐客之令荀子曰聘人/以珪問士以璧召人以瑗絶人以玦反絶以環陶淵明)
(詩飢寒/飽所更)玉堂臥對郭熙畫發興已在青林間(金坡遺事/淳化二年)
(十月太宗飛白書玉堂之署賜學士承旨蘇易簡按翰/林志時以居翰苑者謂凌玉清遡紫霄亦曰登王署玉)
(堂焉元祐元年秋東坡遷翰林學士老杜詩雲山已/發興玉佩仍當歌歐公詩行歌招野叟共歩青雲間)郭
熙官畫但荒遠短紙曲折開秋晚江村烟外雨腳明歸
雁行邉餘疊巘(山谷有跋惠崇九塵圖云得意于荒寒/平遠亦翰墨之秀也短紙言所畫但小)
(景未畫江南之勝故下句云云漢書李廣傳欲上書報/天子曲折老杜詩錦里烟塵外江村八九家又詩雨腳)
(如麻未㫁絶選詩連嶂疊巘崿公/劉詩注曰巘小山别于大山也)坐思黄柑洞庭霜恨
身不如雁隨陽(米芾書史曰唐人摸王右軍一帖云奉/橘三百顆霜未降未可多得韋應物詩)
(云書後欲題三百顆洞亭更待滿林霜盖謂此也老杜/詩君看隨陽雁亦有稲梁謀按書禹貢注曰隨陽之鳥)
(鴻雁/之屬)熙今頭白有眼力尚能弄筆映窗光(孟郊詩傾盖/眼中力抄詩)
(過與人歐公詩眼力雖已疲心意殊末倦退之寄盧仝/詩徃年弄筆嘲同異謗詞驚衆怪不已韓偓詩窗裏日)
(光飛/野馬)畫取江南好風日慰此将老鏡中髪(江南盖山谷/鄉里樂天詩)
(春城好風日退之/詩白髪忽滿鏡)但熙肯畫寛作程十日五日一水石
(老杜戲題山水圖歌曰十日畫一水五日畫/一石能事不受相促廹王宰始肯留真跡)
　　題郭熙山水扇
郭熙雖老眼猶明便靣江山取意成(漢書張敵傳以便/靣拊馬注云若今)
(沙彌所/持竹扇)一段風烟且千里觧如明月逐人行(言扇雖小/而畫有風)
(烟千里之勢扇中江山常與人俱如月在天處處皆逄/也老杜詩烱如一段清冰出萬壑又詩風烟含越鳥西)
(都賦閭閻且干蘇味/道詩曰明月逐人來)
　　題惠崇畫扇(郭若虚圖畫見聞誌云僧惠崇建陽/人工畫鵝雁鷺絲尤工小景善為寒)
　　(汀烟渚瀟灑/虚曠之象)
惠崇筆下開江靣萬里晴波向落暉梅影横斜人不見
鴛鴦相對浴紅衣(老杜丹青引曰將軍下筆開生靣向/落暉謂曰將暮林逋梅詩曰疎影横)
(斜水清淺暗香浮動月黄昏錢起詩曲終人不見杜牧/之齊安後池絶句曰鴛鴦相對浴紅衣山谷意謂此清)
(絶之境人所不到/雙鴛擅而有之)
　　題鄭防畫夾五首
惠崇烟雨歸雁坐我瀟湘洞庭欲喚扁舟歸去故人言
是丹青(王介甫詩畫史紛紛何足数惠崇晩出吾最許/旱雲六月漲林莾移我脩然墮洲渚老杜山水)
(障歌白悄然坐我天姥下耳邉已似聞春猿桞惲詩曰/汀洲采白蘋日落江南春洞庭有歸客瀟湘逄故人丹)
(青見/前注)
能作山川遠勢白蘋惟有郭熙欲寫李成驟雨惜無六
幅鵝溪(南史竟陵王子良之孫賁扇上圖山水咫尺之/内便覺萬里為遥郭熙見前注名畫評曰李成)
(營丘人丗業儒能畫山水林木當時稱第一有于曹武/惠王第見成山水圖爱之不已作詩曰六幅冰綃挂翠)
(屏危峯疊嶂鬬崢嶸山谷跋郭熙山水曰熙因為蘇才/翁家摹六幅李成驟雨從此筆墨大進鵝溪在今潼川)
(畫絹/所出)
徐生脱水雙魚吹沬相看晩圖(荘子曰魚不可脱于淵/又曰泉涸魚相與處于)
(陸相喣以濕相濡以/沬不若相忘于江湖)老矣箇中得計作書遠寄江湖(山/谷)
(記以自况荘子曰于魚得計古樂府曰枯魚過/河泣何時復還入作書與魴鱮相教慎出入)
折葦枯荷共晩紅榴苦竹同時睡鴨不知飄雪寒雀四
顧風枝(老杜詩菱荷枯折墮風濤荘子曰為之四顧退/之竹詩風枝未飄吹露粉先含淚又桞子厚詩)
(風枝散/陳葉)
子母猿號槲葉山南山北危機(丗説曰桓公入蜀至三/峽中部伍有得猿子者)
(其母緣岸哀號集韻曰槲􁂶木名音縠後漢法真傳曰/将在北山之北南山之南矣文選趙景真書曰常恐風)
(波潛駭危機宻發蕭大圜云北山之/北棄絶人間南山之南超踰世網)丗故誰能樗里彀
中皆是由基(丗故見後注史記樗里子傳滑稽多智秦/人號曰智嚢淮南子説山訓曰楚王有白)
(猿王自射之則摶矢而熙使養由基射之始調弓矯矢/未發而猿擁柱號矣荘子曰遊于羿之彀中中央者中)
(地也然而不/中者命也)
　　戲題十雀捕飛蟲畫扇
小蟲心在一啄間得失與世同輕重(荘子曰澤雉十歩/一啄百歩一飲)
丹青妙處不可傳輪扁斵輪如此用(丗説司馬太傳問/謝車騎惠子五車)
(何以無一言入𤣥謝曰當是妙處不傳荘子曰桓公讀/書于堂上輪扁斵輪于堂下曰以臣之事觀之斵輪徐)
(則甘而不固疾則苦而不入不徐不疾得之于手而應/之于心口不能言有数存焉于其間古之人與其不可)
(傳也死矣然則君之所/讀者古人之糟粕巳矣)
　　題畫孔雀
桄榔暗天蕉葉長終露文章嬰丗網(歐陽烱南鄉子曲/曰路入南中桄榔)
(葉暗蓼花紅老杜古柏行不露/文章丗已驚選詩丗網嬰我身)故山桂子落秋風無因
雌雄青雲上(文選謝靈運詩故山曰巳遠風波豈還時/樂天詩注曰杭州天竺寺毎嵗中秋月中)
(有桂子墮玉臺新詠吴邁遠樂府曰可憐雙白鶴雙雙/絶塵氛連翩弄光景交頸遊青雲逄羅復逄繳䳄雄一)
(旦分又按李太白白紵詞曰願為/天池雙鴛鴦一朝飛去青雲上)
　　睡鴨
山雞照影空自愛孤鸞舞鏡不作雙(博物志曰山雞有/美毛自愛其色終)
(日映水自眩則溺死王介甫詩山雞照綠水自愛一何/愚異苑曰罽賓國王得一鸞三年不鳴夫人懸鏡照之)
(覩影悲嗚宵中一奮而絶言孤鸞見影以謂其雌乃歌/舞庾信詩曰青田樹上一黄鶴相思樹下兩鴛鴦無事)
(教渠更相失不/及從來莫作雙)天下真成長㑹合兩鳧相倚睡秋江(徐/陵)
(鴛鴦賦曰山雞映水那相得孤鸞照影不成雙天下真/成長㑹合無勝比翼兩鴛鴦山谷非蹈襲者以徐語弱)
(故為㸃竄以示學者爾至其末語用意尤深非徐所及/唐人吴融池上雙鳧詩曰可憐翡翆歸雲髻莫羡鴛鴦)
(入畫圖幸是羽毛無取處一生安穏老菰蒲意雖佳而/語陋山谷兼用二人之長正如􁌏淮王用郭汾陽部曲)
(一經號令氣/色益精明云)
　　小鴨
小鴨看從筆下生幻法生機全得妙(王維畫水墨訣曰/春夏秋冬生于筆)
(下樂天書竹詩曰不根而生從意生不筍而成由筆成/㮙嚴偈曰非幻成幻法列子曰萬物皆出于機皆入于)
(機注云生于此者或死于彼死于彼者或/生于此楞嚴經曰生機全破此借用其字)自知力小畏
滄波睡起晴沙依晩照(老杜小鴨詩翅開遭宿雨力/小困滄波又詩前軒䫋晩照)
　　題劉将軍雁二首
滕王蛺蝶雙穿花東丹胡馬歕胡沙(名畫記曰嗣滕王/湛然善畫蝴蝶王)
(建宮詞云内中数日無呼喚寫得滕王蛺蝶圖老杜詩/穿花蛺蝶深深見劉道醇聖朝名畫評曰古今為蕃馬)
(者亦数胡環得其肉東丹得其骨注云東丹王贊華契/丹人郭若虚圖畫見聞誌曰東丹王善畫本國人物鞌)
(馬然而馬尚豊肥筆乏壮氣五代史四夷附錄曰契丹/安巴堅攻渤海取其扶餘一城以為東丹國以其長子)
(托雲為東丹王後奔于唐明宗賜其姓為東丹更其名/曰慕華後賜姓李名替華工畫頗知書穆天子傳時人)
(歌曰黄之池其馬歕沙皇人威儀○案安巴堅/舊作阿保機托雲舊作突欲今竝依遼史改)祁連将
軍一筆雁生不並世俱名家(漢書匈奴傳有祁連将軍/田廣明又按霍去病傳注)
(曰祁連山即天山也匈奴呼天為祁連今引用以比劉/君退之詩曰吾與東野生並世如何復躡二子蹤按史)
(記孔子弟子傳曰孔子皆後之不並丗/漢書藝文志云傳齊論者唯王陽名家)
將軍一矢萬人看雪灑晴空碎羽翰乞與失羣沙宿雁
筆間千頃暮江寒(言劉君悔其射雁有慈哀不忍之心/寓于丹青以見意焉乞字作去聲讀)
(張祜詩萬人齊指處一雁落塞空班固西都賦曰風毛/雨血灑野蔽天戰國䇿曰雁從東方來更嬴以虚發而)
(下之曰飛徐者故瘡痛也鳴悲者乆失羣也/老杜詩宿雁聚圓沙又詩波濤萬頃堆琉璃)
　　題劉将軍鵝
箭羽不霑春水籀文時印平沙想見山隂書罷舉羣驅
向王家(樂天放雁詩云㧞汝翅翎為箭羽大篆盖周宜/王時史籀所作談藪吴均詩雁足印黄沙老杜)
(詩平沙列萬幕晉書王羲之傳山隂道士好養鵝羲之/求市之道士云為寫道徳經舉羣相贈爾羲之欣然寫)
(畢籠鵝/而歸)
　　題晁以道雪雁圖
飛雪灑蘆如銀箭前雁驚飛後回眄慿誰説與謝𤣥暉
莫道澄湖靜如練(李太白詩烏棲曲銀箭金壺漏水多/此借用又詩觧道澄江靜如練令人)
(長憶謝𤣥暉此反而用之言不/若于此景物中道出一句也)
　　次韻子瞻題无咎所得與可竹二首粥字韻戲嘲
　　无咎人字韻詠竹
十字供籠餅一水試茗粥(晉書何曽傳蒸餅上不坼作/十字不食朝野僉載曰侯思)
(止食籠餅必令縮葱如肉籠餅即饅頭蔡君謨茶錄曰/建安鬬茶以水痕沒先者為負耐乆者為勝故較勝負)
(之説相去一水兩水又云茶古不聞/晉宋已降吴人採葉煮之名茗粥)忽憶故人來壁間
風動竹(唐李益竹窗聞風詩開/簾風動竹疑是故人來)舍前粲戎葵舍後荒苜
蓿(戎葵見前注漢西域傳漢使采蒲萄苜蓿種歸閩川/名士傳薛令之詩曰初曰上團團照見先生盤盤中)
(何所有苜/蓿長闌干)此郎如竹瘦十飯九不肉(晉書王獻之傳此/郎管中窺豹東坡)
(詩可使食無肉不可使居無/竹無肉令人瘦無竹令人俗)
地下文夫子風流絶此人能和晩煙色幻出嵗寒身(文/同)
(字與可妙于墨筆老杜詩地下蘇司業又哭李嶧詩一/代風流盡修文地下深傳燈錄七佛偈曰身從無相中)
(受生猶如幻/出諸形像)馬鬛松成拱鵝溪墨尚新(禮記檀弓子夏/曰昔者夫子言)
(之曰吾見封之若堂者矣見若坊者矣覆夏屋者矣見/若斧者矣從若斧者焉馬鬛封之謂也左傳曰爾墓之)
(木拱矣與可嘗有詩曰擬将一段鵞/縘絹掃取寒稍萬尺長鵞溪見前注)應懐斵泥手去作
主林神(斵泥見前注華嚴經世主妙嚴品有十主林神/所謂布華如雲生林神及擢幹舒光生芽發耀)
(吉祥淨業垂布燄藏清淨光明可意雷音光香普遍妙/光廻曜華果光味主林神論曰主林神是法王子住主)
(力波羅宻明説法如林廣/多覆䕃故是法師位也)
　　次韻文潛休沐不出二首
風塵車馬逐得失兩關心惟有張仲蔚門前蓬藋深(仲/蔚)
(見前注荘子曰夫逃虚空者藜/藋拄乎鼪鼬之徑藋音徒弔反)自公及歸沐畢願詩書
林(詩退食自公晉書魏舒傳叔父衡歎曰舒堪数/百户長我願畢矣掦雄長揚賦曰并苞書林)墻東
作瘦馬萬里氣駸駸(張方回家本有山谷自注云文潛/喜畫馬周生列子曰伯樂相馬採)
(之于瘦聖人相士取之/于疎詩曰載驟駸駸)
與丗自少味閉關非有心(退之詩吾老丗味薄後漢馬/援傳曰過是欲少味矣丈選)
(顔延年五君詠曰劉伶善閉關懐情滅聞見文中子或/問陶元亮子曰放人也歸去來有避地之心焉五桞先)
(生傳則㡬于閉闗矣注/謂閉關以喻藏身也)戎葵一笑粲露井百尺深(上句/並見)
(前注古詩曰桃生露井上/盧仝詩轆轤無繩井百尺)著書灑風雨枯筆束如林(老/杜)
(詩筆落驚風雨又/詩丗亂㦸如林)蘇公歎妙墨逼人太駸駸(法帖衛夫/人書云衛)
(有弟子王逸少甚能學衛真書咄咄逼人筆勢洞精字/體道媚南史王僧䖍傳子敬謂中令云弟書如騎騾駸)
(駸常欲度/驊騮前)
　　奉同子瞻韻寄定國
風雲開古鏡淮海熨冰紈(退之詩長安雨洗新秋出極/目古鏡開塵函言天宇開明)
(也書曰淮海惟揚州定國時為揚倅謝朓詩澄江静如/練樂天繚綾詩曰金斗熨波刀剪紋漢書地理志曰齊)
(地織作/冰紈)王孫醉短舞羅襪歩微瀾(楚辭曰王孫遊兮不/歸陶岳零陵記曰長)
(沙定王入朝于上前自為短舞曰臣國小地狹不/足回旋曹子建洛神賦曰凌波微歩羅襪生塵)老驥
心雖在白鷗盟巳寒(魏武帝歌曰老驥伏櫪志在千里/烈士暮年壮心不已文選謝朓詩)
(翻浪揚白鷗列子曰海上有人好鷗鳥者旦而之海上/從鷗鳥遊鷗鳥至者百数其父曰吾聞鷗從汝游試取)
(來吾從玩之曰諾明旦之海上鷗鳥舞而不下文選江/文通雜體詩曰亹亹𤣥思清胷中去機巧物我俱忘懐)
(可以狎鷗鳥而李白鳴臯歌曰白鷗兮飛來長與君兮/相親山谷詩諸多用此意左傳曰盟若可尋亦可寒也)
斯人氣金玉視丗一䑕肝(漢書天文志曰下有積泉金/寳上皆有氣不可不察地鏡)
(圖曰黄金氣赤黄千萬斤以上光大若鏡盤禮記曰君/子于玉比徳焉氣如白虹天也荘子曰偉哉造化將以)
(汝為䑕肝乎以/汝為蟲臂乎)南歸脱蟲蠱入對隨孔鸞(退之永貞行/曰蠱蟲羣飛)
(夜撲燈又和張十一憶昨行曰踐蛇茹蠱不擇死忽有/飛詔從天來又詩明庭集孔鸞曷取于鳧鷖按司馬相)
(如上林賦曰道孔鸞促鵕儀又按山海大荒南/經曰南方有鸞鳥有翆鳥有孔鳥注云孔雀也)忽以口
語去鼓船下驚湍(東坡以十科薦定國其後言者謂定/國諂事東坡遂自宗正丞出倅揚州)
(事具東坡奏議漢書司馬遷傳曰僕以口語遇遭此禍/文選禇淵碑曰鼓棹則滄波振蕩潘安仁詩驚湍激巖)
(阿/)収身薄冰釋置枕泰山安(退之詩收身歸關東期不/到死迷詩曰如履薄冰老)
(子曰渙若冰将釋楚辭曰故高枕而自/適漢書枚乘傅曰易于反掌安于㤗山)后土花藥麗海
門天水寛(王禹偁瓊花詩序云揚州后土庙有花一株/潔白可爱俗謂之瓊花東坡樂府云后土祠)
(中玉橤蓬萊殿後鞓紅淵明時運詩云花藥分列此借/用張舜民南遷錄云潤州甘露寺東眺海門北見揚州)
(退之詩天/水漭相圍)伐木思我友知人良獨難(伐木詩見小雅知/人見臯陶謨晉書)
(桓伊傳撫筝歌怨詩曰為君既不/易為臣良獨難盖曹子建所作)遙憐鬚鬢綠猶復耐
悲歡(孟郊詩酒人皆倚春鬢綠病叟獨藏/秋髪白文選任彦昇詩悲歡不自持)
　　次韻王定國揚州見寄
清洛思君晝夜流北歸何日片帆収未生白髪猶堪酒
垂上青雲卻佐州(神廟元豊中導洛水入汴河謂之清/汴揚州水所過之地也詩意謂相思)
(之心與水無極盧仝聞貶韓職方有/感詩曰力小垂垂上天高又不登)飛雪堆盤鱠魚腹
明珠論斗煑雞頭(老杜設鱠歌曰無聲細下飛碎雪有/骨已剁觜春葱徧勸腹腴愧年少軟)
(炊香飯緣老翁落碪何曽白紙濕放筯未覺金盤空退/之詩火齊磊落堆金盤本草雞頭寔一名芡圖經曰其)
(形類雞頭故以名之劉夢得泰娘歌曰/斗量明珠鳥傳意樂天詩夜船論鋪賃)平生行樂自不
惡豈有竹西歌吹愁(行樂不惡皆見前注杜牧之/詩斜陽竹西路歌吹是揚州)
　　徃歳過廣陵値早春嘗作詩云春風十里珠簾捲
　　髣髴三生杜牧之紅藥梢頭初繭栗揚州風物鬢
　　成絲今春有自淮南來者道揚州事戲以前韻寄
　　王定國二首(杜牧之贈别詩娉娉嫋嫋十三餘荳/䓻梢頭二月初春風十里揚州過巻)
　　(上珠簾總不如又有詩云觥船一棹百分空十載/青春不負公今日鬚絲禅榻畔茶烟悠颺落花中)
　　(紅藥謂掦州芍藥禮記王制曰祭天地之牛負繭/栗此借用以言花苞之小末句謂風物如此惜其)
　　(身之/老也)
淮南二十四橋月馬上時時夢見之(揚州屬淮南杜牧/之寄揚州韓判官)
(詩曰二十四橋明月夜玉人何處教吹簫/文選樂府曰逺道不可思夙昔夢何之)想得揚州醉
年少正圍紅䄂寫烏絲(醉年少謂定國開元天寳遺事/曰申王冬月令宮女宻圍而坐)
(謂之妓圍異聞集霍小玉傳云取朱絡縫繡嚢中出越/姬烏絲欄素段三尺以授李生生素多才思援筆成章)
日邊置論誠深矣聖處時中乃得之(言不必求入帝城/第曰飲無何可也)
(劉昭幼童傳曰晉明帝紹元帝子元帝問長安何如日/遠答曰日遠不聞人從日邉來只聞人從長安來居然)
(可知帝異之明日又以日為近帝問何故答曰舉頭不/見長安只見日以是知近置論謂置而不論荘子曰言)
(之淺矣不言深矣魏志徐邈傳趙逹問以曺事邈曰中/聖人逹言之太祖太祖甚怒鮮于輔進曰平日醉客謂)
(清者為聖人濁者為賢人邈性修慎偶醉言耳後文帝/幸許昌問邈曰頗復中聖人否邈對曰時復中之帝大)
(笑退之詩不到聖處寕非癡/孟子曰以意逆志是為得之)莫作秋蟲促機杼貧家能
有㡬絇絲(欲其緩于追科也王介甫促織詩只/向貧家促機杼㡬家能有一絇絲)
　　次韻錢穆父贈松扇(穆父名勰按本傳元豐七年/使高麗松扇盖奉使時所得)
　　(王雲鷄林誌云高麗松扇揭松膚柔者緝/成文如㯶心亦染紅間之或言水桞皮也)
銀鉤玉唾明蠒紙松箑輕凉并送似(銀鈎見前注太白/詩欬唾落九天隨)
(風生珠玉法書要錄王羲之蘭亭序用蠶繭紙䑕鬚茟/揚雄方言曰扇自闗而東謂之箑退之誰氏子詩曰寫)
(吾此詩/持送似)可憐遠度幘溝婁(魏志東夷傳曰高句麗漢時/賜鼓吹伎人常從𤣥菟郡受)
(朝服衣幘高句麗令主其名籍後稍驕恣不復詣郡子/東界築小城置朝服衣幘其中歳時來取之今猶名此)
(城為幘溝婁溝婁/者句麗名城也)適堪今時褦襶子(初學記載程曉伏/曰詩云今丗褦襶)
(子觸熱到人家搖扇臂中疼流汗正滂沱李白贈玉屋/山人魏萬詩亦云五方遺我語知非儓儗人按儓儗謂)
(癡人而褦襶謂不曉事人褦音耐/襶音戴見集韻此句山谷以自通)文人玉立氣高寒(文/選)
(桓温薦譙元彦表曰抗節王立誓不降辱退/之作劉統軍墓銘曰仍丗北邊樂其高寒)三韓持節
見神山(使高麗必從海道通典曰馬韓後漢時通焉有/三種一曰馬韓二曰辰韓三曰弁韓其後皆為)
(百濟新羅所并史記封禅書曰自威宣燕昭使人入焉/求蓬萊方丈瀛洲此三神山者其傳在海中諸仙人及)
(不死之藥/皆在焉)合得安期不死藥使我蝉蜕塵埃間(薛能曰/頼有詩)
(情合得嘗封禅書又云李少言君上曰臣嘗逰海上見/安期生後漢書逸民傳曰蝉蜕囂埃之中按史記屈)
(原傳曰蝉蜕于濁穢退/之詩未免捶楚塵埃間)
　　戲和文潛謝穆父松扇
猩毛束筆魚網紙松柎織扇清相似(山谷有猩毛筆詩/盖亦穆父高麗所)
(得雞林志云高麗楮紙光白可爱號曰白硾紙博物志/曰漢桓帝時蔡倫始𢷬魚網造紙此借用柎當作杮説)
(文削木札撲者/也音芳廢反)動搖懐袖風雨來想見僧前落松子(文/選)
(班媫妤怨歌行曰出入君懐䄂動搖微風/發老杜雙松圖歌曰葉裏松子僧前落)張侯哦詩松
韻寒六月火雲蒸肉山(謂詩雖清寒如松風之韻而體/則肥熱如肉山之蒸退之藍田)
(丞㕔壁記曰對樹兩松日哦其問此因松扇故及之初/學記載盧思道納凉賦曰火雲赫而四舉楞嚴經曰為)
(綻為爛為大肉山有百千眼無量咂食文潛頗肥故山/谷詩有雖肥如瓠壺陳后山詩有詩人要瘦君則肥之)
(句傳燈錄載一通判禮一僧問/宗旨僧曰不要你肉山倒地)持贈小君聊一笑不湏
射雉彀黄間(戲謂文潛之肥如賈大夫之陋漢書東方/朔傳歸遺細君注曰朔自比于諸侯謂其)
(妻曰小君左傳曰昔賈大夫惡取妻三年不言不笑御/以如臯射雉獲之其妻始笑文選潘安仁射雉賦曰捧)
(黄間以宻彀注/云黄間弩名)
　　謝鄭閎中惠高麗畫扇二首(閎中名穆雞林志云/高麗疊紙為扇銅獸)
　　(靨環加以銀餙/亦有畫人物者)
㑹稽内史三韓扇分送黄門畫省中(晉書王述王羲之/皆為㑹稽内史按)
(職官志諸王國以内史掌太守之任此引用以屬閎中/閎中元豊三年守越州告老元祐初入為國子祭酒事)
(具寔錄夲傳越州即會稽也三韓見前注晉志曰給事/黄門侍郎與侍中俱管門下衆事或謂之門下省蔡質)
(漢官典職曰尚書省中皆以胡粉塗壁畫古賢烈女此/借用按寔錄元祐五年十月詔移祕書省國史案就現)
(今置局處専掌國史寔錄編修曰厯以國/史院為名隸門下省山谷時為史官故云)海外人烟來
眼界全勝博物注魚蟲(文選曹子建詩千里無人烟心/經曰乃至無眼界退之詩爾雅)
(注蟲魚定/非磊落人)
蘋汀遊女能騎馬傳道蛾眉畫不如(詠扇中所畫如此/桞惲詩汀洲採白)
(蘋碩人詩曰螓首蛾眉王/介甫詩眉目分明畫不如)寳扇真成集陳隼史臣今得
殺青書(陳隼見前注劉向戰國䇿叙曰皆定以殺青書/可繕寫應劭風俗通按劉向别錄曰殺青者直)
(用青竹/簡書耳)
　
　
　
　
　
　
　
　
　
　山谷内集詩注巻七
欽定四庫全書
　山谷内集詩注巻八　　　宋　黄庭堅　撰
　　　　　　　　　　　　　　任　淵　注
　　次韻王炳之惠玉版紙
王侯鬚若縁坡竹哦詩清風起空谷(王襃髯奴詞曰離/離若緑坡之竹鬰)
(鬰若春田之苖王立之詩話曰/潘十云□之得此詩大以為憾)古田小紙惠我百信知
溪翁能解玉(古田𨽻福州晉書何曽傳人有小紙為書/者敕記室勿報唐舒元輿悲剡藤文曰剡)
(溪上多古藤溪中多/紙工刀斧斬伐無時)鳴碪千杵動秋山裹糧萬里來輦
轂(裹糧一作裹囊碪與砧同𢷬繒石也詩曰乃/裹餱糧于槖于囊司馬遷書曰待罪輦轂下)儒林丈
人有蘇公相如子雲再生蜀(晉書王沈傳裴秀為儒林/丈人蘇公謂東坡漢書司)
(馬相如揚雄皆/蜀郡成都人)往時翰墨頗横流此公歸來有邉幅(南/史)
(庾肩吾傳曰文章横流一至于此李陽氷作李白集序/曰盧黄門云陳拾遺横制頽波天下質文翕然一變左)
(傳曰富如布帛之有幅後/漢隗囂傳論曰坐飾邊幅)小楷多傳樂毅論(法書苑云/右軍樂毅)
(論智永以為正書第一/梁世摹出天下珍之)高詞欲奏雲門曲(退之詩高詞/嫓皇墳周禮)
(大司樂注曰雲門黄帝之樂莊子曰黄帝張樂于洞庭/之野其卒無尾其始無首變化齊一不主故常天機不)
(張而五官皆備/此之謂天樂)不持去掃蘇公門乃令小人今拜辱(漢/書)
(高五王傳魏勃常獨早掃齊相舎人門外舎人怪之勃/曰欲以求見相君曲禮注云自外來而拜拜見也自内)
(來而拜/拜辱也)去騷甚逺文氣卑畫虎不成書勢俗(老杜詩縱/使盧王操)
(翰墨劣于漢魏近風騷魏文帝典論曰文以氣為主又/曰孔融體氣高妙此反而用之後漢馬援傳曰畫虎不)
(成反類于狗晉書衛恒傳為四體書/勢退之石鼓歌曰羲之俗書趂姿媚)董狐南史一筆無
誤掌殺青司記録(左傳太史書趙盾弑其君孔子曰董/狐古之良史也書法不隠又崔杼弑)
(莊公太史書曰崔杼弑其君崔子殺之其弟嗣書而死/者二人南史氏聞太史盡死執簡以往聞既書矣乃還)
(一筆無猶摭言載皇甫湜書所謂詩未有駱賓王一句/也風俗通曰殺青作簡書之新竹有汗後皆蠧故作簡)
(者于火上炙乾之山/谷時為史官故云)雖然此中有公議或辱五鼎榮半
菽(言史之所書富貴者或辱而貧賤者反榮漢書主父/偃傳曰丈夫生不五鼎食死則五鼎烹耳注謂牛羊)
(豕魚麋項羽傳/曰卒食半菽)願公進徳使見書不敢求公米千斛(退/之)
(答元稹書曰足下年尚强嗣徳有繼將大書特書不一/書而已也易曰君子以進徳修業文選張景陽詩君紳)
(宜見書晉書陳夀謂丁儀丁廙子/曰可覓千斛米當為尊公作佳傳)
　　謝王炳之惠石香鼎
薫爐宜小寢鼎製琢晴嵐香潤雲生礎煙明虹貫巖(江/文)
(通擬休上人詩曰膏爐絶沈燎李善注云爐熏爐也歐/公詩曰孤煙起晴嵐淮南子曰山雲蒸柱礎潤傳燈録)
(慧忠國師化去有白虹貫于/巖壑吕温詩空巖起白虹)法從空處起人向鼻頭參
(宗鏡録曰若離此真空之門無有一法建立楞嚴經香/嚴童子言見諸比兵燒沈水香香氣寂然來入鼻中我)
(觀此氣非水非空非煙非火去無所著來無所從由是/意銷發明無漏如來印我得香嚴號又孫陁羅難陁言)
(世尊教我觀鼻/端白此借用)一炷聽秋雨何時許對談(維摩經曰今/二大士文殊)
(師利維摩詰共談必說妙法雪竇頌前三三話曰誰謂/文殊是對談按傳燈録僧問法眼禪師云維摩與文殊)
(對談/何事)
　　次韻栁通叟寄王文通
故人昔有凌雲賦何意陸沈黄綬間(凌雲賦見前注後/漢景丹傳曰何意)
(二郡良為我來莊子則陽篇仲尼曰是陸沈者也注曰/人中隠者譬無水而沈也漢書朱博傳注曰丞尉職卑)
(皆黄/綬云)頭白眼花行作吏兒婚女嫁望還山(老杜詩頭白/眼暗坐有胝)
(肉黄皮皺命如綫又詩眠花落井水底眠嵇康絶交書/曰一行作吏此事便廢後漢書向長字子平男女婚嫁)
(畢遂恣意游/五岳名山)心猶未死杯中物春不能朱鏡裏顔(上句/言飲)
(興未衰也淵明詩曰天運茍如此且進杯中物樂天詩/白髪逐流落朱顔辭鏡去又云獨有病眼花春風吹不)
(落此用/其意)寄語諸公肯湔祓割雞今得近鄉闗(文選廣絶/交論曰翦)
(拂使其長鳴李善注云與湔祓同割雞字見/魯論謂為令宰北史庾信傳常有鄉闗之思)
　　送張天覺得登字
張侯起巴渝翼若垂天鵬(古樂府有巴渝舞巴渝蜀地/也天覺葢蜀人莊子曰鵬之)
(背不知其㡬千里也怒/而飛其翼若垂天之雲)厯詆漢諸公霜風拂觚稜(漢書/伍被)
(傳上疏厯詆公卿大臣霜風謂天覺熙寧中嘗為監察/御史裏行崔篆御史箴曰簡上霜凝筆端風起西都賦)
(曰設璧門之鳯闕/上觚稜而棲金爵)去國行萬里淡如雲水僧(天覺自御/史得罪監)
(荆南商稅周易流演題曰雲水僧仁英撰又僧問鷲/嶺如何是境中人師云大殿毗盧佛堂中雲水僧)歸
來頭亦白小試不盡能(天覺除閒封推官議役法不合/乞外任乃除河東路提刑史記)
(孫武傳曰可以/小試勒兵乎)湖海尚豪氣有人議陳登(魏志張邈傳/曰陳登字元)
(龍劉表與劉備共論天下人許汜/曰陳元龍湖海之士豪氣不除)持節三晉邦典刑寄
哀矜(三晉謂韓魏趙河東葢晉之故地書曰象以典刑/注謂法用常刑魯論曰如得其情則哀矜而勿喜)
公家有閒日禪窟問香燈(左傳曰公家之利知無/不為法茟經經行禪窟)因來
敘行李斬寄老崖藤(肇法師答劉遺民書曰君與法師/當數有文集因來何少又曰冀行)
(李數有承問舒元輿悲剡溪古藤文曰剡/溪多古藤溪中多紙工刀斧斬伐無時)
　　次韻徐文將至國門見寄二首
槐催舉子著花黄來食邯鄲道上梁(秦中嵗時記云進/士下第當年七月)
(復獻新文求解故語曰槐花黄舉子忙邯鄲事見前/注漢書文帝指視慎夫人新豐道曰此走邯鄲道也)便
欲掃牀懸麈尾正愁喘月似燈光(上句謂拂榻以待共/談故懸麈尾也世說)
(滿奮畏風在晉武帝坐上有琉璃屏實密似踈奮有寒/色帝笑奮答曰臣如吳牛見月而喘謂吳牛畏熱見月)
(疑是日所以喘也老杜詩今夕復何夕共此燈燭光世/說殷中軍為庾公長史下都王丞相自起解帳帶麈尾)
(語殷曰身今自當與君共談析理既其清言遂達三更/丞相歎曰正始之音正當爾耳山谷意謂欲與文將夜)
(語恐其觸暑而來畏見/燈光如見月而喘也)
千頭剖蚌明珠熟百尺垂絲鱠縷長(歐陽公食雞頭詩/云剖蚌得珠從海)
(底千頭借用襄陽記李衡千頭甘橘事潘岳西征賦曰/華魴躍鱗素鱮揚□□人縷切鸞刀若飛應刃落俎靃)
(靃菲/菲)栁下石門君有此可能衝雪厭清凉(意謂徐君何/苦舎林泉之)
(樂奔走于名利之途孟子曰不/賢者雖有此不樂也此用其字)
　　博士王揚休碾密雲龍同事十三人飲之戲作
矞雲蒼璧小盤龍貢包新様出元豐(並見前第二巻謝/送碾壑源揀芽注)
王郎坦腹飯牀東大官分物來婦翁(晉書王羲之傳郄/鑒使門生求女壻)
(于王導導令就東廂徧觀子弟門生歸曰一人在東牀/坦腹食獨若不聞鑒曰正此佳壻耶訪之乃羲之也遂)
(妻之國史職官志翰林司/掌供果實茶茗屬大官令)棘圍深鎻武成宫談天進士
雕虚空(國朝試進士多在武成王廟熙豐間進士高談/性命溺于虛無元祐初其習猶在史記荀卿傳)
(曰騮衍之術迂大而閎辯騶奭文具難施故齊人頌曰/談天衍雕龍爽佛氏婆娑論曰欲畫虛空令成五色只)
(益自/勞)鳴鳩欲雨喚雌雄南嶺北嶺宫徴同(言程文聲調/一律也歐陽)
(公詩曰天將雨鳩逐婦鳴/中林鳩婦怒啼無好音)午牕欲眠視濛濛喜君開包
碾春風注湯官焙香出籠(官焙即建/溪北焙)非君灌頂甘露椀
㡬為談天乾舌本(蓮經偈云世尊慧燈明我聞受記音/心歡喜充滿如甘露見灌華嚴經頌)
(云則䝉十方一切佛手以甘露灌其頂甘露及舌本並/見前注晉書蔡謨傳謝尚曰卿讀爾雅不熟㡬為勤學)
(死/)
　　答黄冕仲索煎雙井并簡揚休(冕仲/名裳)
江夏無雙乃吾宗同舎頗似王安豐(後漢黄香傳博學/能文章京師號曰)
(天下無雙江夏黄童老杜詩吾宗老孫子李邕詩亦云/吾宗固神秀漢書直不疑傳曰其同舎有告歸晉書王)
(戎封安豐侯善發談端賞其/要㑹此引用以屬王揚休)能澆茗椀湔祓我風袂欲
挹浮丘翁(湔祓見前注文選郭璞遊仙詩云左挹浮丘/袖右拍洪崖肩李善注引列仙傳曰浮丘公)
(接王子喬以/上嵩高山)吾宗落筆賞幽事秋月下照澄江空(落筆/見前)
(注老杜詩幽事頗相闗又云幽事亦/可悅秋月澄江言詩之清絶如此)家山鷹爪是小草
敢與好賜雲龍同(山谷家于雙井歐陽公雙井茶詩云/西江水清江石老石上生茶如鳯爪)
(此云鷹爪亦其比也小草見前注周禮天官玉府/曰凡王之好賜共其貨賄注謂有所善則賜予之)不嫌
水厄幸來辱寒泉湯鼎聽松風夜堂朱墨小燈籠(伽藍記/曰王䝉)
(好茶人至輒飲之士大夫甚以為苦每欲候濛必云/今日有水厄東坡試院煎茶詩蟹眼已過魚眼生颼)
(颼欲作松風鳴北史蘇綽傳始制文案程式朱出/墨入之法此借用南史宋武帝紀壁上掛葛燈籠)惜無
纖纖來捧椀惟倚新詩可傳本(韓孟聯句云/茗椀纖纎捧)
　　再答冕仲
丘壑詩書雖數窮田園芋栗頗時豐(老子曰多言數窮/此借用老杜詩錦)
(里先生烏角巾園/收芋栗不全貧)小桃源口雨繁紅春溪蒲稗没鳧翁
(小桃源在雙井山谷所居之地李賀詩曰桃花亂落如/紅雨選詩云蒲稗相因依史游急就章云春草雞翹鳬)
(翁濯顔師古注曰鳧者水中之鳥/翁頸上毛也東坡詩新苗未没鶴)投身世網夢歸去摘
山皷聲雷隱空(選詩曰世/網嬰我身)秋堂一笑共燈火與公草木
臭味同(左傳曰今譬于草木寡/君在君君之臭味也)安用茗澆壘塊胷他日
過飯隨家風買魚貫栁雞著籠(壘塊胷見前注漢書鮑/宣傳曰俱過宣一飯去)
(晉書夏侯湛傳潘岳作家風詩老/杜詩稱家隨豐儉魚貫栁見前注)更當力貧開酒椀走
謁鄰翁稱子本(力貧猶言力疾魏志曹爽傳注司馬宣/王謂李勝曰今當與君别因欲自力設)
(薄主人退之祭李使君文曰雖掾俸之酸寒要拔貧而/為富世說江盧奴直喚人取酒自飲一椀老杜詩邊酒)
(排金盌稱子本謂稱貸于鄰家以治具孟子曰又稱貸/而益之漢書貨殖傳曰齎貨子錢家退之作栁子厚墓)
(誌曰其俗以男女質錢約不/時贖子本相侔則没為奴婢)
　　戲答陳元輿(寳録元祐二年八月陳軒/為主客郎中軒字元輿)
平生所聞陳汀州蝗不入境年屢豐(漢書高帝紀曰平/生所聞劉季竒怪)
(當貴後漢魯恭公沙穆皆蝗/蟲避境周頌桓詩曰屢豐年)東門拜書始識靣鬢髪幸
未成老翁(退之送石洪序曰拜受書禮于門内此借用/當是拜誥于東上閤門魏文帝與吳質書曰)
(志意何時復類昔曰巳/成老翁但未白頭耳)官饔同盤厭腥膩茶甌破睡秋
堂空(周禮天官外饔掌/賓客飱饔之事)自言不復娥眉夢枯淡頗與小
人同(詩曰螓首蛾眉退之詩旅宿夢婉/娩藥山云一切處放教枯淡去)但憂迎笑花枝
紅夜牕冷雨打斜風秋衣沈水換薰籠(太白詩妾似井/底花開花向君)
(笑樂天詩蕭蕭暗雨打牕聲顔師古/注急就章曰篝一名笿亦以為薰籠)銀屏宛轉復宛轉
意根難拔如薤本(樂天長恨歌曰珠箔銀屏迤邐開釋/氏有六根之說意根其一也後漢龎)
(參傳曰拔大本薤/者欲吾擊强宗也)
　　再答元輿
君不能入身帝城結子公又不能擊强有如諸葛豐(漢/書)
(陳咸傳與陳湯書曰幸䝉子公力得入帝城死不恨/擊强見前注諸葛豐傳為司𨽻校尉刺舉無所避)法
當顦顇百僚底五十天涯一秃翁(晉書石勒載記勒甞/聞酈食其勸立六國)
(後大驚曰此法當失何得遂成天下老杜詩冠葢滿京/華斯人獨顦顇百僚底見前注漢書灌夫傳與長孺共)
(一秃翁注謂/無官立版授)問君何自今為郎便殿作賦聲摩空(漢書/馮唐)
(傳文帝曰父老何自為郎李賀/高軒過曰殿前作賦聲摩空)偶然樽酒相勞苦牛鐸
調與黄鍾同(漢書張敖傳曰勞苦如平生歡晉書荀朂/傳及掌樂乃曰得趙之牛鐸則諧矣北史)
(長孫紹逺傳曰聞浮屠上鐸鳴雅合黄鍾牛鐸山/谷以自况黄鍾以比元輿謂貴賤雖異調韻刖同)安得
朱轓各憑熊江南樓閣白蘋風勸歸啼鳥曉牕籠(朱轓/見前)
(注後漢輿服志曰公列侯安車朱斑輪倚鹿較伏熊式/栁惲詩汀洲採白蘋曰落江南春宋玉風賦風起于青)
(蘋之末古樂府前溪歌曰/當曙與未曙白鳥啼牕前)男兒邂逅功補衮鳥倦歸巢
葉歸本(意謂功名之㑹時來則偶為之初不必經意至/于稅駕之地則不可不早計也詩曰邂逅相遇)
(適我願兮陶淵明歸去來辭曰鳥倦飛而知還韓詩外/傳曰詩云代馬依北風飛鳥棲故巢皆不忘本之謂也)
(文選鮑明逺詩别葉早辭風李善注/引翼氏風角曰木落歸本水流向東)
　　次韻冕仲考進士試巻
少年迷翰墨無異蟲蠧木(智度論云佛言善說無失無/過佛語諸外道中設有好語)
(如蟲蝕木/偶然成文)諸生程藝文承詔當品目(文選韋宏嗣博奕/論曰設程試之科)
(李善注引說文曰程品也前漢書有藝文志文/選沈休文恩倖傳論曰品目少多隨事俯仰)牀敷設
箱篚賦納忽數束(牀敷見前注書曰敷納以言左氏僖/二十七年傳作賦納以言注云賦猶)
(取也退之詩/止攜一東書)變名混甲乙謄冩失句讀(謂糊名謄録莫/知某甲某乙也)
(史記任少卿曰某子甲何為不來乎漢書藝/文志曰俗師失其讀公羊序亦曰失其句讀)書牕過白
駒夜几跋紅燭(莊子曰人生天地之間如白駒之過郤/忽然而已郤亦作隙曲禮曰燭不見跋)
(劉禹錫詩最/宜紅燭下)鉤深思嘉魚攻璞願良玉(易曰鉤深致逺/詩曰南有嘉魚)
(又曰他山之石可以攻玉漢/書董仲舒傳曰良玉不琢)談天用一律呻訊厭重複
(一作佔畢厭重複談天見前注退之樊宗師銘曰由漢/迄今用一律學記曰今之教者呻其佔畢多其訊注謂)
(今之師自不曉經之義伹吟/其所視簡之文多其難問也)絲布澀難縫快意忽破竹
(樂府緑珠懊憹歌曰絲布澀難縫令儂十指穿史記李/斯傳快意當前適觀而已矣晉書杜預傳曰譬如破竹)
(數節之後皆/迎刃而解)聖言禆曲學割衮綴邪幅(漢書轅固傳曰/無曲學以阿世)
(菜菽詩曰赤芾在股邪幅在下南史陸厥傳沈約曰以/洛神比陳思他賦有似異手之作士衡雖云煥若縟錦)
(寧有濯色江波其中復有一/片是衛文之服此句用有意)注金無全巧竊發或中鵠
(莊子曰以金注者昏考工記梓人注曰鵠所射也以/皮為之射義曰射者各射已之鵠射中則得為諸侯)翟
公辟廱老薪槱茂棫樸(棫樸詩序曰棫樸文王能官人/也詩曰芃芃棫樸薪之槱之注)
(謂山林茂盛萬民得而薪之/賢人衆多國家得用蕃興)御史威降霜行私不容粟
(崔篆御史箴曰簡上霜嚴筆端風起漢書孫/寳謂侯文曰今鷹隼始撃以成嚴霜之威)吏部提英
鑒片善䝉采録(唐書高季輔為吏部侍郎帝賜金背鏡/一以况其清鑒退之進學解曰占小善)
(者率/以録)博士刹其楚銓量頗三復(漢廣詩言刹其楚注謂/以喻取女之尤高潔者)
(三復見/魯論)因人享成事賤子真碌碌(史記平原君傳毛遂/曰公等碌碌所謂因)
(人成事者也漢書樓䕶/傳王邑稱賤子上夀)
　　王聖美三子補中廣文生(聖美名/子韻)
王家人物從來逺今見諸孫總好賢(王氏最盛/于江左)三級定
知魚尾進一鳴已作鴈行連(三秦紀河津一名龍門兩/傍有山水陸不通江海大)
(魚薄集龍門下上則為龍不得上㸃額暴腮雪竇頌三/級浪高魚化龍癡人猶戽野塘水魏志鄧艾傳將士魚)
(貫而進北里志名妓菜兒呼趙光逺為一鳴先輩按史/記滑稽傳齊威王曰此鳥不飛一飛冲天此鳥不鳴一)
(鳴驚人禮記曰/兄弟之齒鴈行)愧無藻鑑能推轂願巻囊書當贈錢(老/杜)
(詩持衡留藻鑑按晉太康制云□鑑銓衡漢/書鄭當時傳曰其推轂士誠有味其言也)歸去雄誇
向兒姪舎中犢子賸狂顛(老杜詩憶年十五心尚孩健/如黄犢走復來晉書石季龍)
(載記少時數彈人石勒將白母王殺之王曰快牛為犢/子時多能破車汝當小忍之青箱雜記張師錫老兒詩)
(曰長思當弱冠/悔不賸狂顛)
　　次韻游景叔聞洮河捷報寄諸將四首(景叔名師/雄張舜民)
　　(作种誼墓志云初王師拓土至枹罕始建州縣嘉/勒氏餘種獨棟戬尚存退保青唐其首領果莊誘)
　　(殺知河州景思立棟戬遂復其國王師亦不復西/神宗命李憲致果莊十餘年不能得竟以漢爵縻)
　　(之嵗有廩賜元祐初果莊有窺覬故士之心與夏/國隂相結連約分其地自引兵城洮州結屬羌為)
　　(内應知岷州种誼刺得其情條具攻取十利聞于/朝朝廷遣將作監丞游師雄就商利害師雄議與)
　　(誼合帥臣劉舜卿不得已從之乃遣總管姚兕統/熙河軍趨講朱城誼出哥龍峗敗賊于邦令谷追)
　　(奔至洮州賊入城拒守晨霧蔽野誼親鼓之果莊/坐佛寺拱手就執捷報至遣近侍奏告裕陵命以)
　　(果莊檻車送京師鬼案嘉勒氏舊作唃氏陳戬舊/作董氊果莊舊作  章今並依續通鑑綱目校改)
千仞溪中石轉雷漢家萬騎𢷬虚回(孫子曰如轉圓石/于千仞之山者勢)
(也吕氏春秋决積水于千仞之溪太白蜀道難曰崩崖/轉石萬壑雷史記衛青傳曰去病將萬騎出隴西有功)
(孫武傳孫矉/曰批亢擣虚)定知獻馬胡雛入看即稱觴都䕶來(禮記/曰獻)
(車馬者執䇿綏晉書石勒載記王衍日向者胡雛吾觀/其聲視有竒志後漢書班超傳上疏曰臣超竊冀西域)
(平定陛下舉萬年之/觴其後超為都䕶)
中原日月九夷知不用禽胡釁鼓旗(書曰遂通道于九/夷八蠻老杜詩勢)
(成禽胡月左傳知罃曰二國治戎臣不勝其任/以為俘馘執事不以釁鼓使歸即戮君之惠也)更向天
階舞干羽降書剰破一年遲(果莊雖就禽其子孫部族/猶足以陸梁于邊阿里庫)
(及温溪心皆未臣順恐諸將狃勝徼功故欲以文徳來/之也東坡奏議述其事甚詳書曰舞干羽于兩階七旬)
(有苖格楚辭曰攀天階而下視樂天詩此中來較十年/遲  案阿里庫棟戬養子舊作阿里骨今依續通鑑綱)
(目校/改)
漢得洮州箭有神斬闗禽敵不逡巡(後漢書耿恭傳以/毒藥傅矢虜中矢)
(者瘡皆沸大驚曰漢兵神真可畏也孫子曰小敵之堅/大敵之禽也賈誼過秦論曰秦人開闗延敵九國之師)
(逡巡而/不敢進)將軍快上屯田計要納降胡十萬人(漢書趙充/國傳為蒲)
(類將軍先零反充國願馳至金城圖上方畧上屯田奏/曰萬人留田順天時因地利以待可勝之勢此坐支解)
(羌人之具也明年充國奏言羌本可五萬人軍凡斬首/七千六百級降者三萬一千二百人請罷屯兵振旅而)
(還後漢書皇甫規傳曰高/可以滌患下可以納降)
遥知一炬絶河津生縛青宜不動塵(張舜氏作游師雄/墓誌云分兵為兩)
(道姚兕將而左攻講朱城斷黄河飛橋青唐十萬之衆/不得度种誼將而右破洮州禽果莊及大首領九人此)
(詩所云青宜即果莊青宜縳也晉書王濬傳吳人以錢/鎻絶江濬作火炬燒之融液斷絶船無所礙漢書曹參)
(等傳皆有絶河津之語老/杜詩黄門飛鞚不動塵)付與山河印如斗忍為䑕子
腹心人(言果莊嘗受爵命乃與夏國相結有窺故士之/意晉書周顗傳曰取金印如斗大繫肘吳志孫)
(權傳注魏文帝詔曰此䑕子自知不能保爾許地也後/漢書冦恂傳曰隗囂將高峻遣皇甫文出降恂斬之曰)
(文峻之腹心殺/之則峻亡其膽)
　　和游景叔月報三捷
漢家飛將用廟謀復我匹夫匹婦讐(漢書李廣傳匈奴/號為飛將軍孟子)
(曰湯居亳與葛為鄰葛伯仇餉為其殺是童子而征/之四海之内皆曰非富天下也為匹夫匹婦復讎也)真
成折箠禽胡月不是黄榆牧馬秋(折箠見前巻注賈誼/過秦論曰胡人不敢)
(南下而牧馬史記云/秦郤匈奴樹榆為塞)幄中已斷匈奴臂軍前可飲月氐
頭(漢書張良傳曰運籌帷幄之中西域贊曰通西域以/斷匈奴右臂張騫傳匈奴破月氐王以其頭為飲器)
願見呼韓朝渭上諸將不用萬戸侯(漢宣帝甘露二年/呼韓單于來朝上)
(登渭橋咸稱萬嵗李廣傳文帝曰令廣當高祖世萬户/侯豈足道哉老杜詩願見北地傅介子老儒不用尚書)
(郎/)
　　次韻崔伯易席上所賦因以贈行二首(别本云次/韻潁守崔)
　　(伯易席上贈/别諸同舎)
迎新與送故渠已不勝勤(别本云傾城迎五馬財力巳/三勤漢書黄霸傳曰數易長)
(吏送故迎新之弊及姦吏縁絶簿書盗財物所易新吏/又未必賢三勤見縠梁謂民勤于力勤于財勤于食法)
(言曰民有三勤/此借用其字)民賣腰間劔公寛柱後文(漢書龔遂傳/為勃海太守)
(民有帶持刀劔者使賣劔買牛賣刀買犢曰何為帶牛/佩犢又張敞傳弟武曰吏民彫敝且當以柱後恵文治)
(之耳秦時獄法吏冠柱後/惠文武意欲以刑法治梁)諸郎投賜沐高㑹惜臨分(别/本)
(云同僚欣賜沐張飲惜臨分漢書石奮傳曰長子建為/郎中令少子慶為内史每五日洗沐歸謁親入子舍高)
(㑹見前注謝承後漢書曰王奐為漢陽太守范丹于道/侯别之奐曰可共到前亭宿息以叙分隔退之詩臨分)
(不汝誑有/路即歸田)去國雖千里分憂即近君(别本云看即追嚴/助遝疑借㓂君能)
(為天子分憂即與在朝廷無異老杜同元使君舂陵詩/序曰當天子分憂之地劉禹錫詩受譴時方久分憂政)
(未/成)
老惜交情别追隨車馬勤(老杜詩惜别到文場漢書鄭/當時傳翟公曰一死一生乃)
(見交情追/隨見前注)臨朝思共理治郡復斯文(漢書成帝紀曰臨/朝淵黙黄霸傳功)
(名損于治郡時共理見前/注斯文謂以儒雅飾吏)訟息常休吏民貧更勸分(漢/書)
(薛宣傳曰及曰至休/吏左傳曰振廩勸分)西湖十頃月自比漢封君(歐陽公/自揚遷)
(潁有詩曰都將二十四橋月換得西湖十頃秋史記貨/殖傳曰齊魯千畝桑麻渭川千畝竹此其人皆與千户)
(侯等又曰今有無秩禄之奉爵邑之入而樂與之比者/命曰素封漢書貨殖傳曰秦漢之列侯封君食租稅千)
(戸之君則/二十萬)
　　同子瞻和趙伯充團練
金玉堂中寂寞人仙班時得共朝真(言伯充宗室子居/富貴而自處如寒)
(素也老子曰金玉滿堂英之/能守富貴而驕自遺其咎)兩宫無事安磐石萬國歸
心有老臣(兩宫謂宣仁哲廟漢書竇嬰傳曰有如兩宫/奭將軍老臣謂文吕諸公萬國歸心用孟子)
(二大老意磐/石見前注)家釀可供開口笑侍兒工作捧心顰(晉書/何充)
(傳劉惔云見次道飲令人欲傾家釀莊子盗跖曰其中/開口而笑者一月之中不過四五日而已矣捧心顰見)
(前/注)醉鄉乃是安身處付與升平作幸民(醉鄉見前注左/傳曰善人在上)
(則國無幸民此借用樂天詠興詩序/曰頽然自適葢河洛間一幸人也)
　　戲答趙伯充勸莫學書及為席子澤解嘲(叔盎/延賞)
平生飲酒不盡味五鼎餽肉如嚼蠟(選詩賓飲不盡觴/孟子曰繆公之于)
(子思也亟問亟餽鼎肉子思不悅/楞嚴經曰當横陳時味如嚼蠟)我醉欲眠便遣客三
年窺牆亦靣壁(南史陶潛傳曰潛若先醉便語客云我/醉欲眠卿可去宋玉登徒子好色賦曰)
(此女登牆窺臣三年至今未許也傳燈録逹磨/寓正嵩山少林寺靣壁而坐終日黙然此借用)空餘小
來翰墨場松煙兔潁傍明牕(選詩粲粲翰墨場鮑照飛/白書銘曰沾此瑶液染彼)
(松煙兔頴見韓/退之毛頴傳)偶隨兒戲灑墨汁衆人許在崔杜行(漢/書)
(周亞夫傳文帝曰鄉者霸上棘門如兒戲耳盧仝示添/丁云忽來案上翻墨汁塗抹詩書如老鵶按王子年拾)
(遺記曰浮提國獻神通善書二人出肘間金壺壺中有/墨汁如淳漆灑地及石皆成篆頴科斗之字羅叔景趙)
(元嗣者與張伯英並時見稱于西州而矜巧自與衆頗/惑之故伯英自稱上比崔杜不足下方羅趙有餘崔謂)
(崔瑗杜謂杜度晉書王羲之傳自稱我書比鍾繇當/坑行比張芝草猶當鴈行也老杜詩沈鮑得同行)晚
學長沙小三昧幻出萬物真成狂(國史補曰長沙僧懷/素自言得草聖三昧)
(傳燈録毗婆尸佛偈曰身從無/相中受生猶如幻出諸形像)龍蛇起陸雷破柱自喜
竒觀繞繩牀(隂符經曰地發殺機龍蛇起陸世說曰夏/侯太初嘗倚柱讀書時暴雨霹靂破所倚)
(柱衣服焦然神色不變讀書如故此並借用以言草書/之變熊墨藪云蔡邕得用筆法大呌歡喜晉書劉毅傳)
(嘗聚樗蒲擲雉大喜褰衣纔牀呌太白作懷素/草書歌曰吾師醉後倚繩牀須臾掃盡數千行)家人罵
笑寧有道汚染黄素敗粉牆(書斷曰張芝字伯英性好/書凡家之衣帛皆書而後)
(練北史盧同傳勲簿對奏案若相應者即于黄素楷書/大字任華懷素草書歌曰粉壁摇晴光素屏凝曉霜待)
(師揮灑兮/不可忘)誠不如南鄰席明府蛛網鎻硯蝸書梁(席君/葢京)
(師醫者與山谷寓舎相鄰山谷書帖中所謂席三即其/人也文選左太冲詩南鄰擊鐘磬漢書龔遂傳曰明府)
(且止願有所白文選張景陽詩曰蜘蛛網四屋/杜牧之詩蝸涎蠧畫梁老杜詩蟲書玉佩鮮)懐中探
丸起九死才術頗似漢太倉(漢尹賞傳曰相與探丸為/彈此借用楚辭曰雖九死)
(其猶未悔史記扁鵲傳曰越人非能生死人也此自當/生者越人能使之起爾太倉公淳于意受公乘陽慶禁)
(方為人治病/决死生多驗)感君詩句喚夢覺邯鄲初未熟黄梁(喚夢/覺熟)
(黄梁並/見前注)身如朝露無牢强翫此白駒過隙光(漢書蘇武/傳曰人生)
(如朝露何久自苦如此維摩經曰是身如芭蕉中無有/堅遺教經曰世實危脆無牢强者栁子厚書曰前過三)
(十七年與瞬息無異後所得/者其不足把翫亦巳審矣)從此永明書百巻自公退
食一爐香(傳燈録杭州永明寺知覺禪師延夀著宗鏡/録一百卷其序曰舉一心為宗照萬法如鏡)
(編聯古製之深義撮畧寳藏之圓銓云云羔羊詩曰自/公退食傳燈録守安禪師頌曰南臺靜坐一爐香亘日)
(凝然萬/慮忘)
　　謝景叔惠冬笋雍酥水梨三物
玉人憐我長蔬食走送厨珍自不嘗(晉書衛玠傳見者/以為玉人老杜詩)
(鳴鞭走送煩漁父又詩御厨絲絡/送八珍此借用魯論曰不敢嘗)秦牛肥膩酥勝雪漢
苑甘泉梨得霜(秦牛謂旄牛也見漢書西南夷傳三秦/記曰漢武帝御宿園有大梨如五升瓶)
(落地則破名含消梨/老杜詩紅梨迥得霜)氷底斵春生笋束豹文解籜饌寒
玉(退之詠笋詩看皮虎豹存選詩云初篁包緑籜樂天/詩聲聲麗曲敲寒玉老杜詩分明饌玉恩左思吳都)
(賦云矜其宴居/則珠服玉饌)見他桃李憶故園嚵獠應殘遶牕竹(古/今)
(詩話唐人詩曰見他桃李樹思憶故園春山谷此詩舊/本云惠文緑籜包一束園丁破凍取寒玉堅氷封節春)
(未回不怕南風吹作竹葢用樂天食/笋詩且食勿踟蹰南風吹作竹之意)
　　再答景叔
女三為粲當獻王三珍同盤乃得嘗(國語周語曰三女/奔密康公公母曰)
(必致之王夫粲美物也衆以美物歸女而何徳以堪之/周禮曰獻賢能之書于王世說桓公曰同盤時尚不相)
(助况復危難此借用其字/薛能詩賴有詩情合得甞)甘泉下澆藜莧腸今我詩句
挾風霜(並見/前注)小人食珍敢取足都城一萬炊白玉(左傳/曰願)
(以小人之腹為君子之心屬饜而巳禮記曰庶人無故/不食珍前漢食貨志曰錢金以鉅萬計皆取足大農退)
(之答元稹書曰勤巳/取足炊玉見前注)賜錢千萬民猶饑雪後排簷凍銀
竹(實録元祐二年十二月乙酉以大雪寒出錢百萬令/開封府賜貧民亦見蘇子由奏議大白詩白雨映寒)
(山森森/似銀竹)
　　次韻㡬復和答所寄
海南海北夢不到會合乃非人力能(退之送李正字序/曰雖十年幸而集)
(處得燕而舉一觴此天也非人/力也孟子曰非人之所能為也)地褊未堪長袖舞夜寒
空對短檠燈(漢書長沙定王傳注曰景帝後二年諸王/來朝有詔史前稱夀歌舞定王但張褏小)
(舉手左右笑其拙上怪問之對曰臣國小地狹不足回/旋史記范雎傳贊曰長袖善舞退之有短檠歌言書生)
(寒苦之/狀也)相看鬢髪時窺鏡曽共詩書更曲肱作箇生涯
終未是故山松長到天藤(言其未能歸隱文選謝/靈運詩故山日巳逺)
　　寄上叔父夷仲三首
少年有功翰墨林中嵗作吏㡬陸沉(選詩寄詞翰墨/林陸沉見前注)庖
丁解牛妙世故監市履狶知民心(解牛言其游刃有餘/地也見莊子晉書桓)
(石秀傳謝安訪以世務嘿然不答或問之石秀曰世事/此公所謂吾尚何言哉文選潘正叔迎大駕詩曰世故)
(尚未夷莊子曰正獲之問于監市履狶也每下愈况注/云狶大豕也監市之履豕以知其肥瘦者愈履其難肥)
(之處愈知豕肥之要此/借用言知民之肥脊也)萬里書來兒女瘦十月山行氷
雪深夢魂和月繞秦隴漢節落毛何處尋(揚文公談苑/載菩薩蠻詞)
(有月和殘夢園之句漢書蘇武傳杖漢節牧羊卧起/操持節旄盡落蔡琰胡笳曰生死不相知兮何處尋)
艱難聞道有歸音部曲霜行璧月沉(漢書李廣傳曰無/部曲行陳南史張)
(貴妃傳璧/月夜夜滿)王春正月調玉燭使星萬里朝天心(春秋書/春王正)
(月杜預注曰周王之正月也玉燭見前注後漢李郃傳/和帝遣二使到益部投候館吏李郃舎郃問二君發京)
(師時知朝廷二使耶問何以知之/郃指星云前有二星向並州分野)頗令山海藏國用乃
見縣官恤民深(漢書吳王濞贊曰擅山海之利韓詩外/傳曰王者藏于天下按漢昭帝時賢良)
(文學願罷鹽鐡無與民爭利桑𢎞羊以為家人有寳器/尚猶柙而藏之况天地之山海乎文學曰人庶藏于家)
(諸侯藏于國天子藏于海内是以王者不蓄下藏于人/禮記曰冢宰制國用縣官謂天子見漢書霍光傳注)
經心隴蜀封疆守必有人材備訪尋(晉書謝道韞傳嘗/譏謝𤣥學殖不進)
(曰為塵霧經心為天分有限耶又退之書曰前古之興/亡未嘗不經于心史記天官書曰中國山川其維首在)
(隴/蜀)
闗寒塞雪欲嗣音燕鴈拂天河鯉沉(老杜詩天寒闗塞/深詩曰子寧不嗣)
(音燕鴈用蘇武事見前注老杜詩長歌燕鴈燈前落東/都賦曰旌旗拂天河鯉用文選古詩呼童烹鯉魚中有)
(尺素書之意詩曰豈/其食魚必河之鯉)百書不如一見靣㡬日歸來兩慰
心(終上句之意漢書趙充國傳曰百聞不如一見世傳/退之與大顛帖曰所示廣大深迥如此讀來一百遍)
(不如親靣而對之/詩曰以慰我心)弓刀陌上望行色兒女燈前語夜深
(退之送鄭尚書序曰府帥必戎服左握刀右屬弓矢帕/首袴鞾迎于郊古樂府有陌上桑莊子曰車馬有行色)
(老杜詩厨人語夜闌/退之詩悄悄深夜語)更懷父子東歸得手種江頭栁十
尋(漢書疏廣傳謂兄子受曰豈如父子相隨出闗歸老/故鄉晉書桓温傳見少時所種栁皆已十圍慨然曰)
(木猶如此人何以堪沈懐逺南/越志曰宋昌縣有棘竹長十尋)
　
　
　
　
　
　
　
　
　
　
　
　
　
　
　
　山谷内集詩注巻八
欽定四庫全書
　山谷内集詩注巻九　　　宋　黄庭堅　撰
　　　　　　　　　　　　　　任　淵　注
　　考試局與孫元忠慱士竹間對􁩻夜聞元忠誦書
　　聲調悲壮戲作竹枝歌三章和之(劉禹錫竹枝詞/引曰余來建平)
　　(里中兒聫歌竹枝吹笛撃鼔以赴節含思宛轉有/淇濮之艶昔屈原居沅湘其民迎神詞多鄙陋乃)
　　(為作九歌故余亦/作竹枝詞九篇)
南􁩻讀書聲吾伊北􁩻見月歌竹枝(古樂府東飛伯勞/歌曰南􁩻北牖挂)
(月光樂錄曰諸調曲皆有詞有聲詞者其歌詩也聲者/若羊吾夷伊那何之類也近世郭茂倩編樂府于相和)
(歌詞叙引中/亦載此語)我家白髪問烏鵲他家紅妝占蛛絲(山谷/太夫)
(人于時無恙故東坡試院中詩有云羡君懐中䨇橘紅/西京雜記陸生云乾鵲噪而行人至蜘蛛結而百事喜)
(老杜詩浪傳烏鵲/喜深負脊令詩)
屋山啼鳥兒當歸玉釵罥蛛郎馬嘶去時燈火正月半
階前雪消萱草齊(退之寄盧仝詩每騎屋山下窺瞰蜀/志姜維傳注孫盛雜記曰維得母書)
(令求當歸老杜詩螢鑑絲帷徹蛛絲罥鬢長麗情集鸎/鸎詩楊巨源詩曰清潤潘郎玉不如中庭蕙草雪消初)
勃姑夫婦喜相喚街頭雪泥即漸乾已放游絲高百尺
不應桃李尚春寒(歐陽公詩病識隂晴似勃姑又曰天/雨止鳩呼婦還鳴且喜老杜詩街頭)
(酒債常苦貴庾信燕歌行曰洛陽游絲百丈/連黄河春冰千片穿又云数尺游絲即横路)
　　觀伯時畫馬
儀鸞供帳饕蝨行翰林濕薪爆竹聲風簾官燭淚縱横
(上三句言供擬之寒陋也供帳敝壊卒徒以為卧供故/有貪饕之蝨行于其間國朝㑹要曰儀鸞司在拱宸門)
(外嘉平坊掌奉供帳之事翰林司在大寕門内掌供御/酒茗湯果及游幸宴㑹内外筵設神異經日山燥畏爆)
(竹聲後漢巴祗與客暗坐不然官燭李商隠詩/曰風簾殘燭隔霜清老杜詩曰四座淚縱横)木穿石
槃未渠透坐􁩻不遨令人瘦貧馬百藖逢一豆(言鎖宿/甚乆出)
(院未有期鬰鬰自苦如貧馬之得瘦真誥曰太極老君/與傅先生木鑚使穿一石盤厚五尺許積四十七年而)
(石穿遂得神丹庭燎詩注曰夜未央猶言夜未渠央也/音義曰渠音其遽反元次山詩曰豈欲皁櫪中爭食籺)
(與藖自注云籺糠中可食者下沒反牛馬食餘草節曰/藖下諫反按集韻藖音何間反莝餘草也又侯橺反)
眼明見此玉花驄徑思著鞭隨詩翁城西野桃尋小紅
(老杜詩吾與汝曹俱眼明又丹𤯝引曰先帝天馬玉花/驄畫工如山貌不同一本作五花驄按老杜高都䕶驄)
(馬行曰五花散作雲滿身晋書劉琨傳曰常恐祖生/先吾著鞭詩翁謂東坡老杜詩㸃注桃花舒小紅)
　　題伯時畫揩痒虎
猛虎肉醉初醒時揩磨苛痒風助威(俗言虎食狗則醉/禮記内則曰疾痛)
(苛痒注云苛疥也退之/畫記馬有痒磨樹者)枯楠未覺草先低木末應有行
人知(老杜有枯楠詩樂府敕勒歌曰風吹草低見牛羊/老杜詩我行已水濵我僕猶木末此詩謂行人居)
(高見風生草低/因覺其有虎也)
　　題伯時畫觀魚僧
横波一網腥城市日暮江空烟水寒(退之詩長網横江/遮紫鱗歐陽公作)
(蘇子美墓誌載御史劉元/瑜語曰為相公一網打盡)當時萬事心已死猶恐魚作
故時看(列子曰同齋三月心死形廢山谷舊跋此畫為/𤣥沙畏影圖按傳燈録𤣥沙宗一大師姓謝氏)
(幼好重釣年甫三十忽慕出塵/乃棄釣舟落髪後得法于雪峰)
　　題伯時畫頓塵馬
竹頭搶地風不舉文書堆案睡自語(戰國䇿秦王謂唐/且曰布衣之怒免)
(冠徒跣以頭搶地耳司馬遷書亦曰見獄吏則頭搶地/元稹詩滿眼文章堆案迻眼昬偷得暫時眠元次山寢)
(論曰寐中寱言非所知/也韻書云寱睡語也)忽看高馬頓風塵亦思歸家洗
袍袴(老杜詩高馬勿捶靣韋應物詩亂髪思一櫛垢來/思一換時山谷在試院中故有思歸之語)
　　題伯時畫嚴子陵釣灘(後漢書逸民傳嚴光字子/陵少與光武同㳺學及光)
　　(武即位使聘之三反而後至除為諌議不屈/乃耕于富春山後人名其釣處為嚴陵灘焉)
平生久要劉文叔不肯為渠作三公(魯論曰久要不㤀/平生之言亦可以)
(為成人矣注云久要舊約也/後漢帝紀光武諱秀字文叔)能令漢家重九鼎桐江波
上一絲風(汲黯曰夫以大將軍有揖客反不重耶此句/蓋用此意漢書宣帝曰漢家自有制度史記)
(平原君傳曰毛遂使趙重于九鼎大吕嚴光傳注曰桐/廬縣南有嚴子陵漁釣處按桐廬今屬嚴州東漢多名)
(節之士頼以久存迹其本/原正在子陵釣竿上來耳)
　　題伯時畫松下淵明(此篇與上巻卧陶軒詩大扺/同意洪州本無山字一韻而)
　　(以彈字為第二/韻疑脱誤也)
南渡誠草草長沙慰艱難(南渡謂晋元帝渡江太白金/陵詩曰晋家南渡日此地舊)
(長安退之桃源行曰羣馬南渡開新主晋書陶侃傳蘇/峻平改封長沙郡公薨後成帝下詔曰作藩于外八州)
(肅清勤王于内皇家以寧昭明太子作陶淵明傳曰曽/祖侃晋大司馬又云自以曽祖晋世宰輔耻復屈身後)
(代自宋武帝王業/漸著不復肯仕)終風霾八表半夜失前山(張淵方囘/家本有此)
(两句蓋言晋宋市朝之變也詩曰終風且霾注謂終日/風為終風霾土雨也淵明詩曰八表同昏平陸成江莊)
(子曰藏山子澤夜半有力者負之而走蜀中舊本元作/平生夢管葛采菊見南山言淵明初名元亮本慕諸葛)
(孔明有當世志晚年耻屈身異代始自放于山林也蜀/志諸葛亮傳曰自比管仲樂毅淵明詩曰采菊東籬下)
(悠然見/南山)逺公香火社遺民文字禪(髙僧傳曰彭城劉遺/民豫章雷次宗等依)
(逺遊山逺乃于精舍無量壽像前逺齋立社共期西方/乃令遺民著其文又陳舜俞廬山記曰遺民與什肇二)
(師好掦㩁經論文章之華一時所挹樂天詩本結菩提/香火社維摩經曰有以音聲語言文字而作佛事傳燈)
(録逹磨傳道副曰如我所見不執文字不離文字而為/道用東坡寄辯才詩有臺閣山林況無異故應文字不)
(離禪/之句)雖非老翁事幽尚亦可觀(下句蜀中舊本作幽沉/亦可觀今本當是後來)
(所改詩意謂陶雖不入社然常徃來其間以諸人志尚/幽逺亦有可觀故也廬阜雜記曰逺師結白蓮社以書)
(招陶淵明陶曰弟子性嗜酒若許飲卽徃矣逺許之遂/造焉因勉令入社陶攢眉而去廬山記曰陶元亮居栗)
(里山阿陸修静亦有道之士逺師嘗送此二人與語道/合不覺過虎溪淵明傳又曰時周續之入廬山事釋惠)
(逺彭城劉遺民亦遁迹匡山淵明又不應徵命謂之潯/陽三隱退之詩豈敢尚幽獨與世實参差魯論曰雖小)
(道必有可/觀者焉)松風自度曲我琴不須彈(用左太冲招隠詩/何必絲與竹山水)
(有清音之意文選顔延年詩松風遵路急漢書元帝贊/曰自度曲被歌聲淵明傳曰不觧音律而蓄無絃素琴)
(一張每酒酣適/趣撫弄以寄意)客來欲開說觴至不得言(漢書曹参傳/曰度客欲有)
(言復飲酒終不得開説梁/孝王傳曰有所開説于帝)
　　出禮部試院王才元惠梅花三種皆妙絶戲答三
　　首(邵氏辨誣云王棫京師人有口辯與邢恕共謀/誣造諸人廢立事其子直方不以父為然每與)
　　(士大夫言父晩年病心云/棫字才元直方字立之)
城南名士遣春來三月乃見臘前梅定知鎖著江南客
故放緑隂春晚回(山谷有此詩䟦云州南王才元舍人/家有百葉黄梅妙絶禮部鎖院不復)
(得見開院之明日才元遺送數枝蓋是歲大雨雪寒甚/故梅亦晩開耳又一䟦云元祐初鎖試禮部阻春雪還)
(家已三月王才元舍人送紅黄多葉梅數種為作三詩/付王家素素歌之宗室趙子湜家有此録本惜其翰墨)
(不可復見因附于此鄭谷詩曰坐/中亦有江南客莫向春風唱鷓鴣)
舍人梅塢無闗鎖携酒俗人來未曽(用韓退之竹洞詩/意嚴維詩栁塘春)
(水漫花塢夕陽遲元稹崔㣲歌曰吏感/徽心闗鎖開文選嵇康書曰不喜俗人)舊時愛菊陶彭
澤今作梅花樹下僧(此句山谷自道言其持律不飲無/復把菊待酒之意元稹詩禪僧偶)
(向花前定滿樹/狂風滿樹花)
病夫中歲屏杯杓百葉緗梅觸撥人拂殺官黄春有思
滿城桃李不能春(史記項籍紀曰沛公不勝杯杓不能/辭説文緗字注云帛淺黄色也觸撥)
(字一本作料理王立之詩話曰觸撥字初作故惱其後/改焉按樂天榴花詩香塵擬觸坐禪人又詩撑撥詩人)
(興勾牽酒客歡官黄謂黄本官書退之詩/杏花两株能白紅又曰廉纎晩雨不能晴)
　　王立之承奉詩報梅花已落盡次韻戲答
南枝北枝春事休榆錢可穿栁帯柔(白氏六帖云大庾/嶺頭梅南枝落北)
(枝開漢書食貨志注應劭曰漢/鑄莢錢今民間榆莢錢是也)定是沈郎作詩瘦不應
春能生許愁(南史沈約傳謝朓善為詩任昉工于筆約/兼而有之約以書陳情于徐勉言已老病)
(百日數旬革帯常應移孔以手握臂率計月小半分欲/謝事求歸老之秩本事詩李白戲杜甫曰借問别來太)
(瘦生總為從前作詩苦庾信愁賦云/攻許愁城終不破盪許愁門終不開)
　　乞姚花二首(歐陽公牡丹釋名曰姚黄者/千葉黄花出于民姚氏家)
正是風光嬾困時姚黄開晚落應遲(老杜詩春光嬾困/倚㣲風東坡梅詩)
(曰也知早落坐先開/此句反其意用之)欲雕好句乞春色日歴如山不到
詩(言方修史未暇苦思雕刻詩語也文選任彦昇作王/文憲集序曰豈直雕章縟采而已哉唐貞元之末朝)
(廷政令著于日歴國史職官志云著作郎及著作佐郎/掌修撰日歴凡宰執時政記左右史起居注所嘗㑹集)
(修纂以為一代之典按實録章惇言先帝日歴自熈寧/二年正月至三年終係元祐中祕書省官孔武仲黄庭)
(堅司馬康修纂劉歆七畧曰武帝廣/獻書之路百年之間書積如邱山)
青春日月鳥飛過汗簡文書山疊重(樂天詩百年青天/過鳥翼下句意見)
(前篇注後漢吳祐傳注曰殺青者以火炙簡令汗取其/青易書復不蠧謂之殺青亦謂之汗簡文選沈休文詩)
(山嶂逺重疊笛/賦曰宻櫛疊重)乞取好花天上㸔宫衣黄帯御爐烘(天/上)
(謂史局李賀詩宫衣水濺黄賈至詩衣/冠身惹御爐香烘音呼公反說文燎也)
　　效王仲至少監詠姚花用其韻四首
映日低風整復斜綠玉眉心黄袖遮(古樂府王僧孺朱/鷺曲曰映日上金)
(隄又敇勒歌曰風吹草低見牛羊杜牧之詩云整整復/斜斜隨旗簇晚沙庾信武媚娘詩云眉心濃黛直㸃額)
(角輕黄/細安)大梁城裏雖罕見心知不是牛家花(大梁即汴/京史記吕)
(不韋傳子楚心知所謂歐陽公牡丹釋名曰/牛黄亦千葉出于民牛氏家比姚黄差小)
九疑山中蕚緑華黄雲承韈到羊家真筌蟲蝕詩句斷
猶託餘情開此花(真誥曰蕚綠華降羊權家云是九疑/山得道女羅郁也黄雲非本亊止以)
(形容此花如前詩黄袖後詩黄鵠爾文選謝靈運擬阮/瑀詩曰風悲黄雲起李善注引淮南子曰黄泉之埃上)
(為黄/雲)
仙衣襞積駕黄鵠草木無光一笑開(司馬相如子虚賦/曰鄭女曼姬被阿)
(緆揄紵縞襞積褰縐鬱撓谿谷注謂即今之裙襵漢書/烏孫公主歌曰願為黄鵠兮歸故鄉樂天長恨歌曰迴)
(眸一笑百媚生六/宫粉黛無顔色)人間風日不可奈故待成隂葉下來
(人間風日見前注杜牧/之詩綠葉成隂子滿枝)
湯沐冰肌照春色海牛壓簾風不開(後漢百官志公主/所食湯沐曰國縣)
(莊子曰肌膚若冰雪郭璞爾雅注曰冰雪脂膏也長恨/歌曰春寒賜浴華清池温泉水滑洗凝脂杜牧之詩金)
(槃犀/鎮帷)直言紅塵無路入猶傍蜂鬚蝶翅來(葢以戲仲至/老杜詩花蘂)
(上蜂鬚又詩/塵沙傍蜂蠆)
　　寄杜家父二首
紅紫争春觸處開九衢終日犢車雷(言看花者之多車/聲如雷漢書雋不)
(疑傳曰有一男子乘黄犢車司馬相如長/門賦曰雷隱隱而響起聲象君之車音)閒情欲被春
將去鳥喚花驚只麽回(淵明有閒情賦退之詩鳥喚昬/不醒傳燈録永嘉證道歌曰不)
(可得中/只麽得)
風塵㸃汙青春靣自汲寒泉洗醉紅徑欲題詩嫌浪許
杜郎覓句有新功(上两句謂挿花水中老杜詩畫圖省/識春風靣又示宗武詩覔句新知律)
(山谷答洪駒父書曰想/鈎深索隱有日新之功)
　　王才元舍人許牡丹求詩
聞道潛溪千葉紫主人不剪要題詩欲搜佳句恐春老
試遣七言賖一枝(歐陽公牡丹釋名曰潛溪緋以地著/又云左花千葉紫花出民左氏家末)
(句言詩成倉卒未足以當此/花之價李渉詩冥搜得詩窟)
　　謝王舍人剪狀元紅(狀元紅亦/牡丹名)
清香拂䄂剪來紅似繞名園曉露叢欲作短章凴阿素
緩歌誇與落花風(老杜詩名園依緑水王立之詩話曰/山谷與余詩云欲作短歌凴阿素丁)
(寧誇與落花風其後改歌字作章字丁寧字作緩歌字/按顔延之五君詠曰頌酒雖短章深衷自此見阿素謂)
(王立之家小鬟素素也已見前注退之詩清歌緩送感/行人樂府隋丁六娘十索詩曰寄語落花風莫吹花落)
(盡/)
　　戲答陳季常寄黄州山中連理松枝二首(龍邱子/陳慥季)
　　(常本眉山人家/于黄州岐亭)
故人折松寄千里想聽萬壑松泉音誰言五鬛蒼烟靣
猶作人間児女心(老杜詩萬壑樹聲滿千崖秋氣高文/選頭陁寺碑曰崖谷共清風泉相喚)
(酉陽雜爼曰世言松五粒者粒當言鬛自有一種名鬛/皮如鱗甲而結實多新羅多此種史記吕公謂吕媪曰)
(非兒女/所知)
老松連枝亦偶然紅紫事退獨参天(退之詩黄黄蕪菁/花桃李事已退老)
(杜詩古柏行曰黛/色参天二千尺)金沙灘頭鎖子骨不妨隨俗暫嬋娟
(傳燈録僧問風穴如何是佛穴曰金沙灘頭馬郎婦世/言觀音化身未見所出按續𤣥怪録昔延州有婦人頗)
(有姿貌少年子悉與之狎昵數嵗而歿人共葬之道左/大厯中有胡僧敬禮其墓曰斯乃大慈悲喜捨世俗之)
(欲無不狥焉此即鎖骨菩薩順縁己盡爾衆人開墓以/視其骨鈎結皆如鎖狀為起塔焉馬郎婦事大率如此)
　　次韻子瞻送李廌(李廌字方叔陽翟人素為東坡/所知元祐三年東坡知貢舉得)
　　(程文異之謂必方叔擢置第一旣開牓非是東坡/悵然作詩送方叔有與君相從非一日筆勢翩翩)
　　(疑可識/之句)
驥子墮地追風日未試千里誰能識(東坡作王大年哀/詞曰驥墮地走虎)
(生而斑崔豹古今注曰秦/始皇七馬有追風躡景)習之實録𦵏皇祖斯文如女
有正色(李翶字習之作皇祖楚金實録乞銘于韓退之/其文瑰竒具見于集中山谷引李氏事以比方)
(叔法言曰女有色書亦有色乎曰有女惡華丹之亂窈/窕也書惡滛辭之淈法度也莊子曰孰知天下之正色)
(哉/)今年持橐佐春官遂失此人難塞責(漢書趙充國傳/曰張安世本持)
(橐簪筆唐書王勃傳武后見駱賔王檄曰宰相安/得失此人漢書公孫𢎞傳曰終無以報徳塞責)雖然
一閧有竒偶博懸于投不在徳(射利于市得失有命如/六博之投勝負偶然初)
(不預人之賢否也法言曰一閧之市必立之平漢書李/廣傳大將軍隂受上指以為李廣数竒注云言命隻不)
(耦合也史記蔡澤曰博者或欲大投或欲分/功注引班固奕指云博懸于投不必在行)君看巨浸
朝百川此豈有意潢潦前(莊子曰大浸稽天而不溺書/曰江漢朝宗于海退之詩潢)
(潦無根源朝滿夕已除老/杜詩此豈有意仍騰驤)願為霧豹懐文隱莫愛風蟬
蛻骨仙(言無以速化為事列女傳陶答子妻曰南山有/𤣥豹霧雨七日不下食者何也欲以澤其毛衣)
(而成其文章故藏以逺害選詩蕭瑟含風蟬/夏侯湛東方朔畫贊曰蟬蛻龍變棄俗登仙)
　　次韻宋懋宗三月十四日到西池都人盛觀翰林
　　公出遨(翰林公謂東坡東坡詩中/有和宋肇遊西池卽此韻)
金狨繫馬曉鶯邉不比春江上水船(金狨謂狨毛金色/國朝禁從皆跨狨)
(鞍老杜詩曰百丈誰家上水船义按摭言朱梁時姚洎/為學士一日梁祖問及裴延裕曰頗知其人敏思洎曰)
(向在翰林號下水船梁祖曰卿便是/上水船也洎甚慚此詩頗用其意)人語車聲喧法曲
花光樓影倒晴天(唐書禮樂志初隋有法曲其聲清而/近雅明皇酷愛法曲選坐部伎子弟)
(三百教于棃園文選天台賦序曰或倒影于重溟李善/注謂山臨水而影倒老杜渼陂臺詩曰顛倒白閣影宋)
(子京詩棲/影壓池天)人間化鶴三千嵗海上看羊十九年(神仙傳/蘇仙公)
(者桂陽人育數十白鶴降于門遂昇雲漢而去後有白/鶴來止郡城東北棲上人挾或彈彈之鶴以爪攫樓板)
(似漆書云城郭是人民非三百甲子一來歸吾是蘇君/彈我何為按洞仙傳仙公即蘇耽此引用以言東坡盖)
(神仙中人漢書蘇武傳匈奴徙武北海上武杖漢節牧/羊留匈奴凡十九嵗此引用以言東坡黄州之謫老杜)
(詩蘇武看/羊陷賊庭)還作遨頭驚俗眼風流文物屬蘇仙(蜀人喜/游樂謂)
(成都師為遨頭此借用東坡樂府云身閒誰有酒試問/遨遊首老杜詩文采風流今尚存左傳曰文物以紀之)
(蘇仙見前注今栁/州之東有蘇仙山)
　　韓獻肅公挽詞三首(獻肅其先眞定人其祖魯公/𦵏于許父忠獻公始居太廟)
　　(之通衢事具李清臣/所作韓太保墓表)
鬱鬱髙陽里生才世不孤(後漢書光武紀曰氣佳哉鬱/鬱葱葱又荀淑傳有八子時)
(人謂之八龍苑康改其里曰髙陽里謂髙陽氏有才子/八人也獻肅蓋忠獻公億之子忠獻八子曰綱綜絳繹)
(維縝緯緬多為聞人絳縝皆為宰相維為門下侍/郎魯論曰徳不孤必有鄰晋書轅門之徳不孤)八龍
歸月旦三鳯繼天衢(八龍見首句注後漢書許邵傳曰/與從兄靖共覈論鄉黨人物毎月)
(輙更其品題汝南俗有月旦評焉三鳯謂絳縝維也唐/書薛収傳元敬收徳音號河東三鳯易曰何天之衢亨)
梁壞吾安仰人亡道固癯(檀弓子貢曰太山其頽則吾/將安仰梁木其壞哲人其萎)
(則吾將安放夫子殆將病也盖寢疾七日而歿下句謂/老成云亡後生無所師法利欲戰于胸中而道不勝故)
(如子夏之癯也韓非子曰子夏見曽子曽子曰何肥也/對曰戰勝故肥也吾入見先王之義則榮之出見富貴)
(之樂又榮之两者戰于胸中未知/勝負故癯今先王之義勝故肥)空令湖海士愁絶奠
生芻(湖海士山谷自謂魏志徐邈傳曰陳元龍湖海之/士豪氣不除老杜詩放歌頗愁絶後漢書徐穉傳)
(林宗母死穉徃弔之置生芻一束于廬前而去林宗/曰詩不云乎生芻一束其人如玉吾無徳以堪之)
物産原希世風流更折衝决疑京兆尹富國大司農(文/選)
(魏都賦曰草木之卓詭物産之魁殊靈光殿賦曰邈希/世而特出折衝見前注漢書雋不疑為京兆尹有一男)
(子自謂衛太子不疑曰昔蒯聵違命出奔輒距而不納/春秋是之衛太子得罪先帝此罪人也遂送詔獄獻肅)
(英宗朝權知開封府浹日除三司使按范純仁所作公/墓誌云公任開封府推官有男子冷清自稱皇太子言)
(其母常得幸掖庭有娠出而生清都人聚觀洶洶吏收/捕不敢急一府驚疑莫知所决清竟止流近郡公上疏)
(引方遂詐稱戾太子事論奏甚切/天子遣中使獨以問公追清伏誅)逺業終三事仁聲逹
九宗(後漢書伏湛等贊曰中興以後名相以任職取名/者豈非先逺業後小數哉三事謂三公詩曰三事)
(大夫獻肅哲宗卽位檢校太傅進封康國公仁聲見孟/子左傳曰懐姓九宗注云懐姓唐之餘民九宗一姓為)
(九族太𤣥經聚首亦曰九宗之好此引用蓋取莊子澤/及三族之意又按拾遺記漢王傳積粟十庾九族宗親)
(皆仰其/衣食)方祈酌周斗何意輟秦舂(行葦詩酌以大斗以/祈黄耉史記啇鞅傳)
(趙良曰五羖大夫死秦國舂者不相杵選詩任昉哭范/雲曰輟舂哀國鈞後漢書景丹傳曰何意二郡良為吾)
(來/)
淚盡才難日斯人遽隕傾冰枝憂木稼食昴恨長庚(漢/書)
(五行志春秋成公十六年雨木冰或曰今之長老名木/冰為木介舊唐書寧王卧疾引諺語曰木稼逹官怕必)
(大臣當之吾其死矣已而果然春秋佐命期曰蕭何稟/昴星而生漢書鄒陽傳曰衛先生為趙畫長平之事太)
(白食昴家韓魏公將薨京師木稼陜西道中山崩覆居/民數十  今于上有飜山大王祠是也故荆公作魏公)
(挽詩有曰木稼惟聞逹官怕山頽果見哲人萎最為絶/唱今公詩亦曰冰枝憂木稼同記此事也惟梁壊吾安)
(仰亦必有記/特人不知耳)名與具茨重心如潁水清(具茨山及潁水/皆在今許州具)
(茨見前注太白郎官湖詩曰風流若未减名與此中俱/漢書灌夫傳曰潁水清灌氏寧又鄭崇傳曰臣心如水)
堂堂萬夫表直作閉佳城(並見前注老杜/詩直作鳥窺龍)
　　次韻子瞻以紅帯寄王宣義(王淮竒字慶源眉之/青神人東坡叔丈人)
　　(也晩以累/舉恩得官)
参軍但有四立壁初無臨江千木奴(四壁見前注襄陽/記李衡于武陵龍)
(陽洲上種甘千樹臨死敕兒曰吾州里有千/頭木奴不責汝衣食歲止一匹絹亦足用矣)白頭不是
折腰具桐㡌棕鞵稱老夫(老杜詩黄㡌映青袍非供折/腰具郭若虚圖畫見聞誌曰)
(隋朝用桐木黒漆為巾子裏于幞頭之内曲禮曰自稱/曰老夫嘗見山谷答蜀人楊明叔簡云桐㡌本蜀人作)
(以桐木作而漆之如今之㡌三十年前猶見之棕鞵本/出蜀中今南方叢林亦作蓋野夫黄冠之意明叔冩此)
(詩質于山谷故其言云爾按蘇叔黨所作王元直墓表/云季父慶源官于雅州以論事不合取官長怒憂以罪)
(去謀于公公笑曰古人不肯束帶見督/郵彼何人哉慶源服其語即謝病去)滄江鷗鷺野心
性隂壑虎豹雄牙鬚(言山林之遂性不受制于人也文/選任彦昇詩滄江路窮此老杜詩)
(盤渦鷺浴底心性又詩云隂壑生虗籟月林/散清影退之詩又嘗疑龍蝦果誰雄牙鬚)鷫鷞作裘
初服在猩血染帶鄰翁無(西京雜記司馬相如以鷫鷞/裘貰酒説文云鷫鷞西方神)
(鳥也騷曰進不入以離尤兮退將復修吾初服唐文粹/裴炎猩猩説云刺其血染毳罽隨鞭箠輸之至于一斗)
(其説出于/華陽國志)昨來杜鵑勸歸去更待把酒聽提壺(梅聖俞/四禽言)
(子規云不如歸去春山云暮萬木兮参天蜀天兮何處/人言有翼可歸飛安用空啼向髙樹又提壺云提壷蘆)
(沽羙酒風為賓樹為反山花撩/亂目前開勸爾今朝千萬壽)當今人材不乏使天上
二老須人扶(時文潞公吕申公皆以大老平章軍國重/事左傳曰日君乏使使臣斯司馬老杜詩)
(云此生已愧須人扶韓洪/碑進見上殿拜跪給扶)兒無飽飯尚勤書婦無複禈
且著襦(退之詩云詩書勤乃有世説韓康以絹與范宣/云人寧可使婦無禈晋書韓伯傳伯数嵗母為)
(作襦令捉熨斗而謂之曰且著襦一當作複禈伯曰/不復須火在斗中而柄尚熱今既著襦下亦當煖)社
甕可漉溪可漁更問黄鷄肥與癯(杜牧之詩社甕爾來/嘗昭明太子陶淵明)
(傳曰取頭上葛巾漉酒太白詩白/酒初熟山中歸黄鷄啄黍秋正肥)林間醉著人伐木猶
夢官下聞追呼(聞伐木喧譟之聲猶以為追呼也唐人/詩云漁翁醉着無人喚史記郅都傳曰)
(身固當奉職/死節官下)萬釘圍腰莫愛渠富貴安能潤黄壚(隨書/楊素)
(傳賜萬釘寳帯列子曰死後餘名豈足潤枯骨淮南/子曰上際九天下契黄壚高誘注云泉下有壚山)
　　聽宋宗儒摘阮歌(唐書元行冲傳有人破古冢得/銅器似琶琶身正圓行冲曰此)
　　(院咸所作器也命易以木絃之/其聲清亮樂家遂謂之阮盛)
翰林尚書宋公子文采風流今尚爾(翰林尚書當是宋/景文公老杜丹青)
(引曰文采風/流今尚存)自疑耆域是前身囊丸探中起人死(高僧/傳耆)
(域天竺人周流華竺靡有常所神竒任性迹行不常汝/南滕永文两脚攣屈不能起行域取凈水一杯楊桞一)
(枝拂水舉手向永文而呪如此者三因以手搦永文/膝令起即行如故老杜詩囊中藥未凍餘見前注)貌
如千嵗枯松枝落魄酒中無定止(盧仝與馬異詩曰此/骨縱横竒又竒千嵗)
(萬嵗枯松枝樂天詩曰貌將松共瘦心與竹/俱空漢書酈食其傳家貧落魄無衣食業)得錢百萬
送酒家一笑不問今餘幾(昭明太子作陶淵明傳曰顔/延之留二萬錢與淵明淵明)
(悉遣送酒家稍就取酒漢書疏廣傳/問其家金餘尚有幾所趣賣以供食)手揮琵琶送飛鴻
促絃聒醉驚客起(嵇康詩曰目送/歸鴻手揮五絃)寒蟲催織月籠秋獨
鴈呌羣天拍水(此以下四韻皆形容曲聲爾雅蟋蟀蛬/注云今促織也杜牧之詩曰烟籠寒水)
(月籠沙退之詩一一呌羣/猿又云海氣昬昬水拍天)楚國覇臣放十年漢宫佳人
嫁千里(史記屈原傳曰令尹子蘭短屈原頃襄王怒而/遷之楚辭大招序曰屈原放流九年漢書匄奴)
(傳曰元帝以後宫良家子王嬙字昭/君賜單于按琴曲有沈湘及昭君云)深閨洞房語恩怨
紫燕黄鸝韻桃李(文選江文通别賦云慙幽閨之琴瑟/楚辭曰姱容脩態亘洞房退之聽穎)
(師琴詩昵昵兒女語恩怨相爾汝樂天琵琶/引曰間關鶯語花底滑幽間泉流水下灘)楚狂行歌
驚市人漁父拏舟在葭葦(魯論曰楚狂接輿歌而過孔/子荘子曰漁父杖拏而引其)
(船又曰刺船而去延縁葦間孔子/待水波定不聞拏音而後敢乘)問君枯木著朱繩何
能道人意中事(樂天琵琶引曰低眉信手續續彈説盡/心中無限事後漢禰衡傳黄祖曰處士)
(此正得祖意如祖/腹中之所欲言也)君言数物傳數姓𤣥璧庚庚有横理
(文選劉越石詩握中有𤣥璧本自荆州璆横理謂若琴/之㫁文漢書文帝紀曰代王卜之兆得大横占曰大横)
(庚庚予為天王/注云庚庚横貌)閉門三月傳國工身今親見阮仲容(周/禮)
(考工記輪人曰可規可萬謂之國工注云國之名/工此借用謂傳于教坊樂工也晉書阮咸字仲容)我有
江南一邱壑安得與君醉其中曲肱聽君冩松風(一邱/壑見)
(前注按琴曲/有風入松)
　　自門下後省歸卧酺池寺觀盧鴻草堂圖(元豊八/年以門)
　　(下中書外省為後省唐書隱逸傳盧鴻字顥然為/嵩山明皇備禮徴之辭還山賜隱居服官營草堂)
黄塵逆㡌馬辟易歸來下簾卧書空不知繡鞍萬人立
何如盧郎駕飛鴻(逆謂迎也漢書項籍傳曰人馬俱驚/辟易數里注云開張而易其本處王)
(吉傳叙曰嚴君平得百錢足自飬則閉肆下簾而授老/子晉書殷浩傳雖被放黜口無怨言但終日書空作咄)
(咄怪事四字而已談苑曰宰相使相賜繡寳相花韉参/政副樞繡盤鳯雜花韉文選陸士衡詩曰思駕歸鴻羽)
(郭璞游仙詩曰赤松/臨上游駕虹乘紫煙)
　　題子瞻寺壁小山枯木二首(張方囘家本云題子/瞻酺池寺予書齊旁)
　　(畫木石/璧两首)
爛腸五斗對獄吏白髮千丈濯滄浪(金樓子殷洪逺云/周旦腹中有三斗)
(爛腸此云五斗未詳或字誤耳漢書周勃傳曰安知獄/吏之貴對獄吏謂東坡元豊間下御史獄太白詩白髮)
(三千丈縁愁似箇長濯滄/浪見前注謂謫黄州時)郤來獻納雲臺表小山桂枝
不相忘(文選謝脁詩獻納雲臺表功名良可收李善注/引後漢書肅宗詔賈逵入講尚書南宫雲臺楚)
(辭淮南王劉安有招隐士序曰淮南小山/之所作也其辭曰攀援桂枝兮聊淹留)
海内文章非畫師能囘筆力作枯枝豫章從小有梁棟
也似鄭公䨇鬢絲(老杜詩海内文章伯又詩溟漲與筆/力唐書閻立本傳閣外傳呼畫師閻)
(立本文選曹顔逺詩曰棲鳥去枯枝南史王儉傳袁粲/見之曰枯柏豫章雖小已有梁棟氣矣老杜贈鄭䖍詩)
(鄭公樗散鬢成絲酒後猶稱老畫師詩意謂東坡豫/章梁棟之林亦效鄭公樗櫟之散木游戲于小筆也)
　　題子瞻枯木
折衝儒墨陣堂堂書入顔楊鴻鴈行(折衝見前注荀子/禮論曰儒者使人)
(兩得之也墨者使人两喪之也是儒墨之分也孫子勿/擊堂堂之陣顔謂魯公楊謂凝式晉書王羲之傳自稱)
(我書比鍾繇當抗行比張芝草猶當鴈行/也第一句元作文章日月與爭光後改焉)胸中元自有
邱壑故作老木蟠風霜(此兩句元作筆端放浪有江海/臨深枯木飽風霜晉書謝鯤傳)
(曰或問論者以君方庾亮何如答曰端委廟堂使百寮/凖則鯤不如亮一邱一壑自謂過之漢書鄒陽傳曰蟠)
(木根柢輪囷離竒世説注引支氐趙遥論/曰至人乘天正而髙興遊無窮于放浪)
　　和子瞻戲書伯時畫好頭赤
李侯畫骨不畫肉筆下馬生如破竹(老杜丹青引曰幹/惟畫肉不畫骨此)
(反而用之破竹言其神速晉書杜預傳曰今/兵威已振譬如破竹數節之後迎刃而解)秦駒雖入
天仗圖猶恐真龍在空谷(立仗馬見前注岑参詩云曉/隨天仗入暮惹御香歸老杜)
(丹青引云斯湏九重真龍出一洗萬古/凡馬空白駒詩曰皎皎白駒在彼空谷)精神權竒汗溝
赤有頭赤烏能逐日(後漢馬援傳注銅馬相法曰汗溝/欲深長前漢書渥洼馬歌曰霑赤)
(汗沬流赭志俶儻精權竒蒒綜赤烏頌曰赫赫赤烏惟/日之精此借用言馬頭赤如日中烏故能逐日也王子)
(年拾遺記曰周穆王八駿四名越景/逐日而行東坡詩序言御馬好頭赤)安得身為漢都䕶
三十六城看歴歴(後漢西域傳曰武帝時西域内屬有/三十六國漢置使者校尉領䕶之宣)
(帝改曰都䕶退之詩歴歴想行居歴字韻東坡莫教優/孟卜𦵏地厚衣薪樵入銅歴黄門黄金絡頭依圉人俛)
(聽北風懐所歴山谷詩/又如此興寄各異而竒)
　　詠伯時畫太初所獲大宛虎脊天馬圖(漢書禮樂/志天馬歌)
　　(曰天馬徠出泉水/虎脊兩化若鬼)
筆端那有此千里在胸中四蹄雷電去一顧馬羣空(老/杜)
(畫馬贊曰四蹄雷電一日天地崔豹古今注曰秦始皇/有馬名追電退之送温造序曰伯樂一過冀北之野而)
(馬羣/遂空)誰能乘此物超俗駕長風(世説注魏氏春秋曰時/謂王戎才能超俗也南)
(史宗慤曰願乘/長風破萬里浪)逸材歸轡勒歳在執徐同(漢武帝太初/三年貳師将)
(軍李廣利伐宛得其善馬四年春還京師按是嵗庚辰/爾雅嵗在辰曰執徐故天馬歌云天馬徠執徐時伯時)
(畫此馬葢在元/祐三年戊辰)
　　詠伯時畫馮奉世所獲大宛象龍圖
上黨良家子挽强如屈肘三十學春秋豈為莎車首(漢/書)
(馮奉世上黨良家子選為郎年三十餘學春秋本始中/擊莎車莎車王自殺傳其首長安得其名馬象龍而還)
(周勃傳注曰如今挽强司馬/左傳㦸手注曰屈手如㦸形)誰言馮光禄不如甘延壽
雖無千户封乃得六龍友(宣帝議封奉世蕭望之獨以/其矯制違命不宜受封上以)
(奉世為光禄大夫奉世死後甘延壽以誅郅文單于封/為列候于是杜欽上疏追訟奉世前功上以先帝時事)
(不復録漢書渥洼馬歌曰今安匹龍/為友易乾卦曰時乘六龍以御天也)
　　題竹石牧牛(并引/)
　　　子瞻畫叢竹怪石伯時增前坡牧兒騎牛甚有
　　　意態戲詠
野次小峥嶸幽篁相倚緑阿童三尺箠御此老觳觫(楚/辭)
(曰命處幽篁兮晋書羊祜傳阿童復阿童此借用莊/子曰一尺之捶日取其半萬世不竭觳觫見孟子)石
吾甚愛之勿遣牛礪角牛礪角尚可牛鬭殘我竹(左傳/子皮)
(曰愿吾愛之不吾叛也此用其語律退之石鼓歌曰牧/童敲火牛礪角唐人李渉詩云無奈牧童何放牛吃我)
(竹/)
　　題伯時天育驃騎圖二首(老杜有天育驃騎/歌天育唐廐名也)
玉花照夜今無種櫪上追風亦不傳(明皇别傳曰上乗/照夜白玉花驄老)
(杜丹青引曰先帝天馬玉花驄畫工如山貌不同又觀/畫馬圖引曰曽貌先帝照夜白又徒歩歸行曰須公櫪)
(上追/風驃)想見眞龍如此筆蒺藜沙晩草迷川(丹青引曰斯/須九重眞龍)
(出一洗萬古凡馬空末句歎此物埋沒于沙草荒凉之/地蒺藜蓋同州沙苑監所出本草所謂生馮翊平澤或)
(道傍馮翊卽今同州/老杜詩沙晚􁉂鴒寒)
明窓槃礴萬物表寫出人間眞乘黄邂逅今生猶姓李
可非前世江都王(畫史槃礴見前注老杜觀畫馬圖引/曰國初己來畫鞍馬神妙獨數江都)
(王將軍得名三十載人間又見眞乗黄按名畫記江都/王緒霍王元執之子伯時與王皆李姓王維詩曰夙世)
(謬詞客前/生應畫師)
　　姨母李夫人墨竹二首(米芾畫史云朝議大夫王/之才妻南昌縣君李氏尚)
　　(書公擇之妹能臨松竹木石等畫見/本卽為之卒難辨山谷盖公擇甥也)
深閨静几試筆墨白頭晼中百斛力(老杜詩三尺/角弓两斛力)榮榮
枯枯皆本色懸之髙堂風動壁(文選魏都賦曰英辯榮/枯叉顔延年詩俛仰見)
(榮枯唐書栁仲郢傳曰醫有本色官老杜山水圖歌曰/掛君髙堂之素壁張彦逺畫記言僧宗偃畫樹石曰重)
(質隱地清颷滿堂此言風動壁亦兼用李益竹窓聞/風詩開門風動竹之句文選阮嗣宗詩迥風吟四壁)
小竹扶疎大竹枯筆端眞有造化爐(漢書司馬相如賦/曰埀條扶疎後漢)
(五行志桓帝初童謡曰小麥青青大麥枯此用其語律/韓詩外傳曰避文士之筆端老杜詩勝决風塵際功安)
(造化爐按莊子曰今一以/天地為大爐造化為大冶)人間俗氣一㸃無健婦果勝
大丈夫(退之王仲舒墓誌曰公所為文章無世俗氣僧/貫休東林寺詩曰田地更無塵一㸃右樂府隴)
(西行曰健婦持門户勝一大丈/夫老杜詩縱有健婦把鋤犂)
　
　
　
　
　山谷内集詩注巻九
欽定四庫全書
　山谷内集詩注巻十　　　宋　黄庭堅　撰
　　　　　　　　　　　　　　任　淵　注
　　次韻答曹子方雜言
酺池寺湯餅一齋盂曲肱懶著書(寰宇記曰酺池在開/封府浚儀縣西北古)
(大梁城内梁孝王作按浚儀後更名祥符束哲餅賦曰/充虚解戰湯餅為最時山谷持戒律甚嚴故有齋盂之)
(句曲肱用邉韶晝眠意史記虞卿傳曰非窮愁亦不能/著書論語飯蔬食飲水曲肱而枕之樂亦在其中矣)
騎馬天津看逝水滿船風月憶江湖(按東京記崇濟坊/西有天漢橋橋南)
(朱雀門與宣徳門相直此詩云天津葢唐之洛都有天/津橋因偕用爾傳燈録船子和尚詩云滿船空載月明)
(歸/)往時盡醉冷卿酒侍兒琵琶春風手(冷卿如因話録/以祠部為氷㕔)
(老杜以廣文為冷官之類以下句攷之謂光禄卿也按/實録元祐三年七月文及為光禄少卿及葢潞公之子)
(此詩所指豈其人耶漢書袁盎傳注曰侍兒婢也王介/甫明妃曲曰黄金捍撥春風手豫章外集又有和子方)
(雜言亦及此事/或云冷姓也)竹間一夜鳥聲春明朝醉起雪塞門(鳥/聲)
(春謂琵琶啄木聲也録異傳曰大雪丈餘洛陽令/至袁安門無有行路退之詩藍田十月雪塞闗)當年
聞說冷卿客黄鬚鄴下曹將軍(魏志任城威王彰太祖/之子大破烏丸歸功諸)
(將太祖喜持彰鬢曰黄鬚兒竟大竒也老杜有觀曹將/軍畫馬圖引此借用曹植居鄴下一時從其游者名鄴)
(下之/學)挽弓石八不好武讀書卧看三峯雲(唐書張𢎞靖/傳士挽兩石)
(弓左傳顔高之弓六鈞注云六鈞百八十斤老杜詩挽/弓當挽强又詩將軍不好武稚子總能文蘇子美詩卧)
(看青天行白雲華山記云/其三峯直上晴霽可觀)誰憐相逢十載後釜裏生魚
甑生塵(退之詩尊酒相逢十載後我為壯夫君白首後/漢書范丹字史雲為萊蕪長所止單陋有時絶)
(粒窮居自若閭里歌之曰甑中/生塵范史雲釜中生魚范萊蕪)冷卿白首大官寺樽前
不復如花人(通典大官掌百官之饌屬光禄/卿大白詩金屏笑坐如花人)曹將軍江
湖之上可相忘舂鉏對立鴛鴦雙無機與游不亂行何
時解纓濯滄浪(莊子曰魚相忘于江湖爾雅曰鷺舂鋤/文選江淹擬張綽詩曰亹亹𤣥思清胷)
(中去機巧物我俱忘懐可以狎鷗鳥葢用列子事莊子/山木篇曰孔子逃于大澤入獸不亂羣入鳥不亂行濯)
(纓見/前注)喚取張侯來平章烹茶煮餅坐僧房(張侯似是張/仲謀言欲與)
(之共往僧房商畧歸計也按外集有送曹子方兼簡張/仲謀詩唐書郭正一傳曰平章事自正一等始此借用)
(其字老杜詩/隨意宿僧房)
　　次韻子瞻和王子立風雨敗書屋有感(王適字子/立蘇子由)
　　(之壻從其/婦翁學)
婦翁不可撾王郎非嬌客(後漢第五倫傳光武戯謂倫/曰聞君為吏篣婦公寧有之)
(耶魏志武帝紀令曰第五伯魚三娶孤/女謂之撾婦翁按今俗間以壻為嬌客)十年為從學苦
淡共陻厄(漢書叔孫通傳曰吕后與陛下/攻苦食淡左傳曰困窮陻厄)燕雀嗤鴻漸
犬羊睨麟獲(此以下指子由漢書陳勝傳曰燕雀焉知/鴻鵠之志易曰鴻漸于木春秋哀公十四)
(年西狩/𫉬麟)遇逢涇渭分昨夢春氷釋(涇渭春氷/並見前注)平生五車
書才吐二三䇿(莊子曰恵施多方其書/五車二三䇿見孟子)已作謗薰天金
朱果何益(子由在臺諫數論事不為當世所喜老杜詩/北里富薰天按揚雄甘泉賦曰燎薰皇天此)
(借用其字法言曰紆朱懐/金之樂不如顔氏子之樂)君窮一牕下風雨更削跡(此/以)
(下述子立莊子山木篇孔子曰吾再逐/于魯伐木于宋削跡于衛又見盗跖篇)詩工知學進詞
苦見意迫(庾信哀江南賦序曰不無/危苦之詞惟以哀悲為主)俗情傲秦贅婦舎
不煖席(漢書賈誼傳曰秦人家貧子壯則出贅老杜詩/倚著如秦贅淮南子曰墨突不暇黔孔席不及)
(煖/)南冶從東家不聞被嘲劇(魯論南容三復白圭孔子/以其兄之子妻之又曰子)
(謂公冶長可妻也以其子妻之東家見前注蜀都賦曰/劇談戲論南兄謝靈運傳輕薄少年凡人士並為題目)
(皆加苦/言劇句)師儒並世難日月過箭疾(周禮天官曰師以賢/得民儒以道得民史)
(記仲尼弟子列傳曰孔子數稱臧文仲栁下惠然皆後/之不並世樂天詩年光同激箭老杜詩破敵過箭疾)
公今未有田把筆耕六籍(後漢班超傳注曰/安能久事筆耕乎)
　　嘲小徳
中年舉兒子漫種老生涯(晉書王羲之傳謝安曰中年/以來傷于哀樂史記孟嘗君)
(傳曰君所以不舉五月子/者何莊子曰吾生也有涯)學語囀春鳥塗牕行暮鵶(一/作)
(學語春蟲聒書牕秋鴈斜老杜詩驥子好男兒前年學/語時樂府栁顧言陽春歌曰春鳥一囀有千聲按周禮)
(羅氏仲春羅春鳥劉禹錫傳小兒弄筆不能嗔涴壁書/牕且賞勤盧仝示添丁云忽然案上翻墨汁塗抹詩書)
(如老鵶行/音胡剛反)欲嗔王母惜稍慧女兄誇(一作待渠能小艇/伴我釣煙沙爾雅)
(父之妣為王母時/山谷母夫人無恙)解著潛夫論不妨無外家(後漢王符/傳曰安定)
(俗鄙庶孽而符無外家為鄉人所賤隱居著書/以譏當世失得不欲章顯其名故號曰潛夫論)
　　戲答張祕監饋羊
細肋柔毛飽卧沙煩公遣騎送寒家(同州沙苑監有桂/羊俗謂之細肋卧)
(沙曲禮羊曰柔毛老杜詩大官喜我來遣騎問所須按/文選魏文帝書曰今遣騎到鄴世說王經母曰汝本寒)
(家/子)忍令無罪充庖宰留與兒童駕小車(孟子曰若無罪/而就死地則牛)
(羊何擇焉韓孟鬬雞聯句曰義肉耻庖宰晉書衛玠傳/總角乘羊車入市見者以為玉人漢書車千秋傳朝見)
(得乗/小車)
　　戲答王定國題門兩絶句
非復三五少年日把酒償春頰生紅(摭言薛逢語新進/士曰老婆三五少)
(年時也曽東塗西抹來退之嘲少年曰直把春償/酒都將命乞花又華山女云白咽紅頰長眉青)白鷗
入羣頗相委不謂驚起來賓鴻(莊子曰入獸不亂羣委/謂諳識也世說司馬徽)
(人有委認徽豬者退之與栁中丞書亦曰與賊不相諧/委禮記月令季秋鴻鴈來賓此句當是山谷往見定國)
(不遇而姙妾有避之/者來賓或是其名字)
頗知歌舞無竅鑿我心塊然如帝江(山海經曰天山有/神狀如黄囊赤如)
(丹火六足四翼渾沌無靣目是識歌舞實惟帝江或作/鴻江也莊子曰日鑿一竅而渾沌死又曰彫琢復樸塊)
(然獨以/其形立)花裏雄蜂雌蛺蝶同時本自不作雙(李義山桞/枝詞曰花)
(房與蜜脾蜂雄蛺蝶雌同時不同碩那復更相思老/杜詩並蔕芙蓉本自雙此反其意不作雙見前注)
　　清人怨戲效徐庾慢體三首
秋水無言度荷花稱意紅(選詩曰涉江采芙蓉王介甫/詩荷花稱意紅按漢書兒寛)
(傳奏事/稱意)主人敬愛客催喚出房籠(選詩云公子敬愛客/終宴不知疲老杜詩)
(遣人向市賖香粳喚婦出房親自饌梁/元帝巫山詩無因謝神女一為出房籠)一斛明珠曲何
時落塞鴻(一斛珠見前注禮記曰歌者纍纍乎/端如賈珠鮑照京洛篇霜歌落塞鴻)莫藏春
笋手且為剥蓮蓬(杜牧之㣲吟曰骰子逡巡裹手拈無/因得見玉纖纖東坡樂府曰指尖露)
(春笋/纖長)
翡翠釵梁碧石榴裙摺紅(庾信蕩子賦佩朱翠的釵梁/粟鈿樂府黄門歌曰㸃黛方)
(初月縫裙/學石榴)隙光斜斗帳香字冷薰籠(樂府魏收永世樂/曰綺牕斜影入上)
(客酒須添又吳融秋閨怨日斜光隱西壁暮雀上南枝/又長樂佳曰紅羅複斗帳四角垂明璫香字謂香篆薰)
(籠見前注王建宫詞曰紅顔未/老恩先斷斜倚薰籠坐到明)聞道西飛燕將隨北固
鴻(古樂府曰東飛伯勞西飛燕黄姑阿母時相見江總/歌南飛鳥鵲北飛鴻弄玉蘭香時㑹同按寰宇記北)
(固山在潤州丹徒縣北此云北固鴻未詳恐字誤今按/月令鴈北鄉鄉與向通恐當作北向鴻固葢向字之誤)
鴛鴦㑹獨宿風雨打船蓬(終上句之意杜詩鴛鴦不獨/宿又雨來霑席上風急打船)
(頭杜牧之詩春半平江兩圓文破/蜀羅聲眠蓬底客寒過釣來蓑)
障羞羅袂薄承汗領巾紅(南史劉瑀傳曰羞靣見人扇/障何益玉臺新詠雜詩曰舉)
(袖且障羞迥梳理亂髪文選洛神賦曰抗羅袂以掩涕/方言曰席裱謂之被巾注云婦人領巾退之詩白布長)
(衫紫/領巾)晩風斜蠆髪逸艷照牕籠(都人士詩曰巻髪如蠆/注蠆螫蟲也尾抹揵然)
(似婦人髪末曲上巻然文選鮑/照詩蛾眉□珠襲玉鉤隔𤨏牕)胡琴抱明月寳瑟陣歸
鴻(劉禹錫泰娘歌曰低鬟綏視抱明月纖指破撥生胡/風言其善琵琶也此借用文選沈休文詩曰象筵鳴)
(寳瑟劉禹錫傷秦妹行言善其筝曰玫瑰寳柱/秋鴈行按瑟亦有柱揚子所謂膠柱調瑟是也)倚壁生
蛛網年光如轉蓬(言琴瑟久不御也文選江淹擬張司/空詩曰蘭徑少行迹玉臺生網絲淮)
(南子曰聖人觀轉蓬而為車此借用以言/年運而往如車轂之轉傷美人之遲暮也)
　　呈外舅孫莘老二首
九陌黄塵烏㡌底五湖春水白鷗前(三轉舊事曰長安/城中八街九陌退)
(之詩子雲秪自守奚事九衢塵又詩雖有九衢無塵埃/樂府讀曲歌曰不知烏㡌郎是誰越語曰范蠡遂乘輕)
(舟以浮于五湖老杜詩時危兵甲黄塵/裏日短江湖白髪前此頗用其語律)扁舟不為鱸魚
去收取聲名四十年(晉書張翰傳齊王冏辟為掾因見/秋風起乃思吳中菰菜蓴羹鱸魚)
(鱠曰人生貴得適意何能羈官數千里以要名爵乎遂/命駕而歸俄而冏敗人謂見機老杜詩夫子獨聲名又)
(贈鄭䖍詩才/名四十年)
甓社湖中有明月淮南草木借光輝(沈存中筆談曰嘉/祐中揚州有一珠)
(甚大天晦多見初出于天長縣陂澤中後轉入甓社湖/後又在新開湖中九十餘年居民行人常常見之珠大)
(如拳爛然不可正視十餘里間林木皆有影如日初升/此詩引用以比莘老按莘老高郵軍人高郵本屬揚州)
(云漢書鄒陽傳曰明/月之珠夜光之璧)故應剖蚌登王府不若行沙弄夕
霏(用莊子龜寧曵尾之意蜀志秦宓奏記曰剖蚌求珠/周禮鄉大夫曰登于天府又玉府掌共王之佩玉珠)
(玉書曰王府則有歐公鸚鵡螺詩曰紅螺行沙夜生光/又曰一螺千金價誰量豈若泥下追含漿文選謝靈運)
(詩雲霞收夕霏李/善注霏日氣也)
　　以天壇靈壽杖送莘老
王屋千霜老紫藤扶公休沐對親朋異時駟馬安車去
拄到天壇願力能(王屋山在綘州垣曲縣千霜謂經千/嵗之墨霜老杜詩三霜楚户砧禮記)
(大夫七十而致事適四方乘安車自稱曰老夫老杜詩/云安得仙人九節杖挂到玉女洗頭盆太白寄王屋山)
(人孟大融詩曰願隨夫子天壇上閒與仙人掃落花圓/覺經曰皆依無始清淨願力李通𤣥華嚴論曰地前菩)
(薩是凡夫故有地前成佛者推為誓願力能非本法/故詩言老而益健能為方外之游葢由願力所致)
　　戲答俞清老道人寒夜三首(王立之詩話山谷云/金華俞清老字子中)
　　(二十年前與子共學于淮南元豐甲子相見于廣/陵自云荆公欲使之脱縫掖著僧伽黎奉香火于)
　　(半山寺予之僧名紫琳字清老清老無妻子之累/云去作半山道人似不為難事然生龜脱筒亦難)
　　(堪思後數年見之傳冠自若也因嘗戲和清老詩/云云按山谷跋此詩云子瞻屢哦此詩以為妙也)
索索葉自雨月寒遥夜闌(樂天詩乾葉不待黄索索飛/下來又云葉聲落如雨月色)
(白似霜楚辭曰覿杪秋之遥夜老杜詩夜闌更秉燭雨/當如春秋雨螽之雨從去聲非葉聲落如雨故前輩論)
(深院無人杏花/雨非四雨數)馬嘶車鐸鳴羣動不遑安(晉書荀朂傳/逢趙賈人牛)
(鐸識其聲淵明詩曰日入羣動息/文選東哲補南陔詩曰心不遑安)有人夢超俗去髪脱
儒冠平明視清鏡正爾良獨難(言其未能忘形也超俗/見前注退之詩猶思脱)
(儒冠又詩脱冠剪頭髪項羽傳平明漢軍乃覺之樂天/詩晨興照清鏡形影兩寂寞曹子建集怨歌行曰為臣)
(良獨/難)
聞道一稊米出身縛簪纓(莊子河伯曰聞道百以為莫/已若者我之謂也又北海若)
(曰計四海之在天地不似稊米之在太倉乎音義曰小/米也一曰稊草也文選詩出身䝉漢思北山移文曰今)
(見觧蘭/縛塵纓)懷我伐木友寒衾夢丁丁(代木丁丁/見詩大雅)富貴但如
此百年半曲肱(退之詩人生但如此朱紫安足僭下/句用邯鄲夢事見前注曲肱見魯論)早
晚相隨去松根有茯苓(唐趙嘏詩早晩粗酬身事了水/邊歸去一閒人老杜詩知子松)
(根長茯苓遲暮/有意來同煮)
牧羊金華山早通玉帝籍(神仙傳曰皇初平年十五家/使牧羊有道士將至金華四)
(十餘年其兄初起見之問羊何在初平叱白石皆起成/羊数萬頭皇字他書或作黄山谷先世居金華故云漢)
(元帝紀令從官給事宫司馬中者得為大父母父母兄/弟通籍樂天詩但恐長生須有籍仙臺試為檢名看漢)
(書通籍/金門)至今風低草􁣙􁣙見白石(樂府敕勒歌曰天蒼/蒼野茫茫風吹草低)
(見牛羊無羊詩曰爾羊來思其角􁣙􁣙注曰聚其角/而息􁣙􁣙然字書曰􁣙音阻立反角堅貌亦作濈)金
華風煙下亦有君履迹何為紅塵裏頷鬚欲雪白(金華/屬婺)
(州清老亦金華人班婕妤賦曰思君兮履綦注云綦/履迹也西都賦曰紅塵四合樂天詩滿頷白髭鬚)
　　祕書省冬夜宿直寄懷李徳素(山谷有題薛醇老/家李西臺書云徳)
　　(素舒城李粢也浮沈于俗操行如古人徃時隱龍/眠山駕青牛徃來皖公三祖自燒古松作墨云云)
　　(故此詩末句有/占少微之語)
曲肱驚夢寒皎皎入牖下(文選古詩明月何皎皎又詩/安寢北堂下明月入我牖)
出門問何祥岑寂省中夜(左氏僖十六年傳隕石于宋/五六鷁退飛過宋都宋襄公)
(曰是何祥也吉凶焉在文選舞鶴賦去帝鄉之岑寂漢/書昭帝紀共養省中注引蔡邕云本為禁中孝元皇后)
(父名禁改/曰省中)姮娥攜青女一笑粲萬瓦(李商隱詩青女素/娥俱耐冷月中霜)
(裏鬬嬋娟王充論衡曰羿請不死之藥于西王母羿妻/姮娥竊以奔月託身于月是為蟾蜍淮南子曰至秋三)
(月青女乃出降以雪霜注曰青女天神青媖玉女主霜/雪也榖梁傳曰軍人粲然皆笑注云粲然盛笑貌宋景)
(文筆記云粲明也知萬衆皆/啟齒齒既白以粲義包之)指我金玉人幽獨秉大雅
(晉書王戎傳戎目山濤如璞玉渾金人皆欽其寶/莫知名其器楚辭曰幽獨處乎山中大雅見前注)古來
絶朱絃葢為知音者(見前/主)同牀有不察而況子在野(文/選)
(張華女史箴曰茍違斯義則同衾以疑此句畧采其意/言世無知音雖在傍近猶不識察況逺外乎山谷作羅)
(漢贊又曰我觀閻浮提衆生同牀猜忌若氷炭史記/田叔傳曰田仁與任安二人同牀卧書曰君子在野)獨
立占少微長懷何由寫(魯論曰他日又獨立隋書天文/志少微四星在太微西士大夫)
(之位也一名處士明大而黄則賢士舉楚辭曰/情慨慨而長懷文選張茂先詩寫心出中誠)
　　嵗寒知松柏(魯論曰嵗寒然後/知松柏之後彫也)
羣陰彫品物松柏尚桓桓(易曰品物流形書曰朂哉夫/子尚桓桓注云桓桓武貎)
老去惟心在相依到嵗寒(文選陸機演連珠曰勁陰殺/節不彫寒木之心歐陽公詩)
(老去自憐/心尚在)霜嚴御史府雨立大夫官(漢書朱博為御史/大夫其府列柏樹)
(崔篆御史箴曰箴上霜凝筆端風起文選嘯賦曰騁羽/則嚴霜夏彫應劭漢官儀秦始皇封泰山遇暴雨賴得)
(抱樹因封其樹為五大夫松史記滑稽/傳優旃曰陛楯郎汝雖長何益幸雨立)犧象溝中斷徽
絃爨下殘(荘子曰百年之木破為犧尊青黄而文之其/斷在溝中美惡有間矣其于失性一也左傳)
(曰犧象不出門謂犧尊象尊也後漢蔡邕傳吳人有燒/桐以炊者邕聞火烈之聲知其良木請而為琴時號焦)
(尾琴晉書陶潛傳畜素琴一張絃徽不具荘子曰純樸/不殘孰為犧尊退之木居士詩為神詎比溝中斷遇賞)
(還同炊/下餘)光陰一鳥過翦伐萬牛難(文選别賦曰明月白/露光陰往來杜牧之)
(詩長空碧日杳萬古一飛鳥選詩人生之海内忽如鳥/過目老杜身輕一鳥過甘棠詩曰勿翦勿伐萬牛見前)
(注/)春日輝桃李蒼顔亦頇觀(言老成坐見新進也太白/詩松柏本孤直難為桃李)
(顔歐公醉翁亭記曰蒼/顔白髪頽然乎其間)
　　東觀讀未見書(後漢黄香傳京師號曰天下無雙/江夏黄童肅宗詔香詣東觀讀所)
　　(未嘗/見書)
漢規羣玉府東觀近宸居(漢書東方朔傳曰今規以為/苑穆天子傳曰羣玉山先王)
(之所謂䇿府通典曰後漢圖書在東觀按和帝紀永/元十三年幸東觀見書林閲篇籍文逸曰景屬宸居)詔
許無雙士來觀未見書(見題/注)皇文開萬巻家學陋三餘
(魏畧曰董遇字委真善左氏傳從學者云苦渴無日逸/言當以三餘或問三餘之意遇言冬者嵗之餘夜者日)
(之餘陰雨/者時之餘)竹帛森延閣星辰繞直廬(文選曹子建求自/試表曰名稱書于)
(竹帛李善注字出墨子漢書藝文志注引七畧曰内則/有延閣廣内祕室之府外則有太常太史博士之中老)
(杜詩聴履上星辰又云乾坤繞漢宫/西都賦曰周廬于列室注直宿曰廬)諸生起孤賤天子
自吹嘘(後漢班超傳相者曰祭酒布衣諸生耳而當封/侯萬里之外黄香上疏曰江淮孤賤愚䝉小生)
(老杜詩惟待吹嘘送上天按魏志鄭澤曰孔公緒/能清談高論嘘枮吹生韓退之詩雲風相吹嘘)願以
多聞力論思補帝裾(說命曰王人求多聞時惟建事班/固兩都賦序曰朝以論思日月獻)
(納補帝裾用補衮意魏志辛毗傳言冀州民不可/徙帝不答起入内毗隨而引其裾此借用其字)
　　被褐懷珠玉(文選阮籍詩懷詩曰被褐懷珠玉顔/閔相與期按家語子路問孔子曰有)
　　(人于此被褐而懐玉何如孔子曰國/無道可也國有道則衮冕而執玉)
國士懷珠玉通津不易扛(國士見史記豫譲傳不易扛/言其重慎之至也禮記曰執)
(玉不趨又曰受珠玉者以掬淵/明詩彈冠乘通津但懼時我遺)櫝藏心有待褐短義難
䧏(子貢曰有美玉于斯韞櫝而藏諸求善價而沽諸子/曰沽之哉沽之哉我待價者也義難䧏言不可屈孟)
(子雖褐寛愽吾不惴焉寗/戚歌短布單衣長止骭)寶唾歸青簡晴虹貫夜窻(韓/孟)
(城南聯句曰寶唾恰未盡後漢趙壹傳曰咳唾自成珠/又呉祐傳父恢守南海欲殺青簡以寫經書禮記曰君)
(子于玉比徳氣/如白虹天也)直言方按劍豈是故迷邦(按劔見前注/魯論陽貨謂)
(孔子曰懷其寶而/迷其邦可謂仁乎)彈雀輕千仞連城貫一雙(莊子曰以/隋侯之珠)
(彈千仞之雀世必笑之選詩連城既偽往荆玉亦真還/謂秦以十五都易趙璧也史記虞卿說趙孝成王一見)
(賜白璧/一雙)安知藍縷底明月弄寒江(左傳曰莫敖篳路藍/縷以啟山林明月珠)
(見前注魏志曰日月如合璧莊子曰/藏珠于淵左傳曰子犯投其璧于河)
　　欵塞來享(元祐三年夏人遣使謝封冊故/以命題漢宣帝紀曰欵塞來享)
前朝夏州守來款塞門西(五代史李仁福傳唐僖宗時/有拓跋思敬者為夏州偏將)
(後以預破黄巢功賜姓李氏拜夏州節度使思敬卒弟/思諫立思諫卒子彛昌立彛昌為其將所殺軍中迎仁)
(福立之不知其于思諫為親踈也其子彛超彛興繼立/世有夏銀綏宥静等五州之地至元祐元年夏國主秉)
(常卒于乾/順承襲)聖主敷文徳降書付狄鞮(書曰帝乃誕敷文/徳舞干羽于兩階)
(七旬有苗格禮記王制曰西方曰/狄鞮北方曰譯注曰狄之言知也)氈裘瞻日月𠢐面帶
金犀(史記蘓秦傳云燕必致旃裘狗馬之地後漢耿秉/傳匈奴聞秉卒舉國號哭或至黎面流血注云黎)
(即𠢐字𠢐割也音力私反此借用以言祈哀請命漢書/匈奴傳文帝遺單于黄金犀毗一注云要中大帶也法)
(言被我純繢帶我/金犀不亦享乎)殿陛閒干羽邊亭息鼔鼙(干羽見前/注漢書云)
(祭彤傳論曰卧鼓邉亭樂記曰君/子聴鼓鼙之聲則思將帥之臣)永輸量谷馬不作觸
藩羝(史記貨殖傳曰至用谷量牛馬此借用以言夏人/入貢易大壯卦曰羝羊觸藩羸其角此借用以言)
(不犯/塞)聲勢常相倚今聞定五溪(退之平淮西碑曰凡叛/有數聲勢相倚吾强不)
(支汝弱奚恃定五溪謂南夷底定也後漢馬援傳劉尚/擊武陵五溪蠻夷注云武陵有五溪謂雄溪酉溪酉溪)
(潕溪/辰溪)
　　憶邢惇夫(惇夫本末具前注有呻吟集行于世東/坡云惇夫自為童子所與交皆諸公長)
　　(者百不一見遂/與草木共盡)
詩到隨州更老成江山為助筆縱横(惇夫父恕為起居/舍人坐教髙公繪)
(為書忤太后意元祐元年正月謫知隨州惇夫侍焉老/杜詩毫髪無遺恨波瀾獨老成唐書張説傳謫岳州而)
(詩益悽惋人謂得江山助云/老杜詩凌雲健筆意縱横)眼看白璧埋黄壤何況人
間父子情(晉書庾亮傳將𦵏何充嘆曰埋玉樹于土中/使人情何能已世説注王愆期謂陶侃曰賢)
(子越騎酷沒天下為公痛心況慈父/情耶漢書張禹傳曰不勝父子私情)
　　次韻秦少章晁適道贈答詩
二子論文地陰風雪塞廬(後漢書袁安傳雪積地洛陽/令至袁安門無有行路退之)
(詩藍田十/月雪塞闗)寧穿東郭履不遺子公書(史記滑稽傳東郭/先生貧困飢寒行)
(雪中履有上無下足盡踐地莊子曰衣敝履穿漢書陳/萬年傳子咸予陳湯書曰即䝉子公力得入帝城死不)
(恨/也)士固難推挽時聞有詔除(上句用鄭當時推轂士之/意退之誌云無相知有氣)
(力得位者推挽漢書谷永曰免不正之詔條劉禹錫詩/金門通籍真多士黄紙除書毎日聞左傳襄十四年臧)
(武仲見衛侯曰二子者或挽之或推之欲無入得/乎又晉書鄧侯挽不來謝令推不去蓋參而用之)負暄
真計得獻御恐成疎(列子曰宋有田父暨春東作自曝/于日顧謂其妻曰負日之暄人莫)
(知者以獻吾君将有重賞荘子曰于魚/得計退之詩食芹雖云美獻御固巳癡)
　　次韻答秦少章乞酒
朝事鞍馬早吏曹文墨拘(文選鮑明逺詩曰日晏罷朝/歸鞍馬塞衢路劉公幹詩曰)
(職事相填委文墨紛消散漢書司馬/相如傳曰豈特委瑣齷齪拘文牽俗)終無尺寸補但于
朋友疎(漢書李廣傳曰終無尺寸功諸葛豐傳曰獨/恐未有云補魯論曰朋友數斯疎矣此借用)豈
如簞瓢子臥起一牀書(簞瓢見魯論漢書蘇武傳曰杖/漢節牧羊臥起操持寒山子詩)
(曰家中何所有/惟見一牀書)炙背道堯舜雪屋相與娛(文選嵇康絶/交書曰野人)
(有快炙背而美芹子者欲獻之至尊注引列子曰宋/有田父負日之暄云云孟子道性善言必稱堯舜)步
出城東門野鳥吟廢墟(梁甫吟曰步出齊東門遥望蕩/陰里里中有三墳纍纍正相似)
頗知富貴事勢窮心亦舒(因見廢墟知富貴之不可常/故雖處窮而其心休然也退)
(之王承福傳曰吾操鏝以入于富貴之家有年矣有一/至者焉又徃過之則為墟矣又曰雖勞無媿吾心安焉)
(楚辭哀郢曰聊以舒吾憂/心老杜詩坦然心神舒)詩來獻窮狀水餅嚼氷蔬(本/傳)
(曰晉文公使曹人獻狀南史何戢/傳髙帝好水引餅戢毎設上焉)斗酒得醉否枵腹如
瓠壺(漢書楊惲傳曰烹羊炰羔斗酒自勞老杜詩百年/渾得醉莊子曰魏王大瓠之種非不呺然大也音)
(義曰虚大曰呺/瓠壺見前注)亦可召西舎侯嬴非博徒(史記魏公子/無忌傳魏有)
(隱士曰侯嬴年七十家貧為大梁夷門監者公子從車/騎虚左自迎侯生又曰公子聞趙有處士毛公藏于博)
(徒薛公藏于賣漿家公子乃/聞步徃從此兩人游甚歡)
　
　
　山谷内集詩注巻十
欽定四庫全書
　山谷内集詩注巻十一　　宋　黄廷堅　撰
　　　　　　　　　　　　　　任　淵　注
　　頤軒詩六首(并序/)
　　　髙君素作頤軒請予賦詩予為説其義曰在易
　　　之頤觀頤自求口實其傳曰觀頤觀其所養也
　　　自求口實觀其自養也單豹巖棲谷飲有孺子
　　　之色而虎攻其外張毅擎跽曲拳養人間之譽
　　　而疾攻其内養虎者不以全物與之牧羊者去
　　　其敗羣視其後者而鞭之養鷹者飢之是謂觀
　　　其所養盡物之性也庖丁不以肯綮嬰其解牛
　　　之刀痀瘻丈人不以萬物昜蜩之翼匹夫之志
　　　不可奪于三軍之帥是謂觀其自養盡巳之性
　　　也詩云如切如磋如琢如磨求盡性而已君素
　　　樂善能貧將求學問日新之功故作頤軒以養
　　　其正吉乃以觀頤自求口實六字作詩以勸戒
　　　之
金石不隨波松竹知嵗寒冥此芸芸境迴向自心觀(王/充)
(論衡曰湍瀨之迴沙轉石而大石不動者是石重而沙/輕大儒俗吏並在世俗有似于此魯論曰嵗寒然後知)
(松柏之後彫也老子曰夫物芸芸各歸其根華嚴經有/十回向老杜詩回向心地初四十二章經曰斷去欲愛)
(識自/心源)
知足是靈龜無厭乃朶頤虚心萬物表寒暑自四時(老/子)
(曰知足不辱易頤之初九日舍爾靈龜觀我朶頤凶注/云朶頤者嚼也居養賢之世不能貞其所履以全其徳)
(而舍其靈龜之明兆羡我朶頤而躁求凶莫甚焉老子/又曰虚其心實其腹魯論曰天何言哉四時行焉百物)
(生/焉)
無外一精明六合同出自公能知本原佛亦不相似(楞/嚴)
(偈曰諸幻成無性六根亦如是原依一精明分成六和/合一處成休復六用皆不成傳燈録永嘉證道歌曰本)
(原自性天真佛又雲居禪師曰若是思大佛亦不作又/南陽忠國師廣語云僧問既無織毫可得名為何物師)
(曰本無名字曰還有相似者否/師曰無相似者世號無比獨尊)
辱莫辱多欲樂莫樂無求人生强學耳萬古一東流(楚/辭)
(曰悲莫悲兮生别離樂莫樂兮新相知此用其律禮記/儒行曰夙夜强學以待問老杜詩不廢江河萬古流此)
(特借用其字言逝川之速如此不可不惜日也/杜牧之詩萬古一飛鳥樂天詩年光東流水)
樞機要發遲飲食戒味厚漁人溺于波君子溺于口(易/曰)
(言行君子之樞機樞機之發榮辱之主也國語曰厚味/實腊毒頤卦之大象曰君子以慎言語節飲食故此句)
(及之禮記曰小人溺于水君子溺于口大人溺于民皆/在其所褻也此詩舊本云小人溺于水君子溺于口古)
(來犯時機惟此没粱斗按秦再思紀異録曰高駢命酒/佐薛濤改一字令駢曰口有似没粱斗濤曰川有似三)
(條/椽)
涇流不濁渭種桃無李實養去心塵縁光明生虚室(谷/風)
(詩曰涇以渭濁湜湜其沚傳云涇渭相入而清濁異箋/云涇水以有渭水清故見涇水濁湜湜持正貎俗諺曰)
(種李不成桃種禾不生豆近世圜悟禪師克勤嘗以此/兩語作頌孟子曰養心莫善于寡欲圓覺經曰妄誕四)
(大為自身相六塵縁影為自心相又曰此虚妄心若無/六塵則不能有四大分解無塵可得于中縁塵各歸散)
(滅畢竟無有縁心可/見莊子曰虚室生白)
　　寺齋睡起二首
小黠大癡螳捕蟬有餘不足䕫憐蚿(退之送窮文曰驅/我令去小黠大癡)
(莊子曰莊子覩異鵲執彈而留之覩一蟬方得美䕃而/忘其身螳螂執翳而搏之見得而忘其形異鵲從而利)
(之見利而忘其真又曰䕫憐蚿蚿憐蛇蛇憐風風憐目/目憐心音義云䕫一足獸蚿馬蚿蟲多足詩意謂巧詐)
(之相傾智愚之相角與此/數蟲何異得失竟安在哉)退食歸來北窻夢一江風月
趁漁船(羔羊詩曰自公退食北窻夢見前注林逋秋江/寫望詩曰最愛梨花經雨後一篷煙火飯漁船)
桃李無言一再風黄鸝惟見緑葱葱(桃李一再經風無/復顔色紅紫事退)
(遽成緑隂意謂卒卒京塵中未甞得細見春物也漢書/李廣贊曰桃李不言下自成蹊漢書司馬相如傳曰為)
(鼓一/再行)人言九事八為律儻有江船吾欲東(漢書主父偃/傳曰所言九)
(事其八為律又韓信傳髙祖曰吾亦欲東耳安能鬱鬱/乆居此乎此皆借用謂世途狹隘動觸法令寧自放于)
(江海也退之詩法吏多少年磨淬出角圭將舉/汝愆尤以為身階梯收身歸闗東期不到死迷)
　　記夢(洪駒父詩詁曰予嘗聞山谷云此篇記一叚/事也嘗從一貴宗室攜妓女游某寺酒闌諸)
　　(妓皆散入僧房中主人不怪也故有曉然夢之非/紛紜之語僧惠洪泠齋夜話以為山谷元祐初畫)
　　(卧酺池寺夢與一道士遊蓬萊覺而作此詩夜/與余同宿湘江舟中親為言之兩説未知孰是)
衆真絶妙擁靈君曉然夢之非紛紜(真誥真胄世譜云/興寧三年衆真䧏)
(楊羲家漢書公孫𢎞傳曰愚心曉然/見治道之可以行也夢紛紜見前注)窻中遠山是眉黛
席上榴花皆舞裙(文選謝朓詩曰窻中列遠岫西京雜/記曰文君姣好眉色如望逺山樂府)
(黄門倡曰佳人俱絶世握手上/春樓㸃黛方初月縫裙學石榴)借問琵琶得聞否靈君
色莊妓摇手(文選曹子建樂府云借問誰家子色莊見/魯論漢書許后傳曰且使妾摇手不得僧)
(惠洪冷齋夜話曰山谷夢有兩玉人導升殿主者衣絳/衣仙女擁侍中有一女方整琵琶山谷極愛其風韻顧)
(之忘揖主者主者色莊故其詩有曰借問琵琶可聞否/靈君色莊妓摇手今山谷集語不同葢復更易之耳)
兩客爭棊爛斧柯一兒壞局君不呵(述異記晉王質詣/信安石室山伐木)
(見數童奕碁而歌俄頃謂質曰何不去質起視斧柯爛/盡既歸無復時人矣亦見水經漸江水注魏志王粲傳)
(粲觀人圍碁局壞即為覆之漢/書李廣傳霸陵尉醉呵止廣)杏梁歸燕語空多奈此
雲窻霧閣何(司馬相如長門賦曰餙文杏以為梁樂天/詩翩翩兩𤣥鳥本是雙飛燕彼矜店梁貴)
(此嗟茅棟賤退之華山女詩云雲/窻霧閣事慌惚重重翠慢深金屏)
　　同元明過洪福寺戲題
洪福僧園拂紺紗舊題塵壁似昬鴉(洪福在汴京東坡/詩曰玉仙洪福花)
(如海摭言王播詩曰三十年前塵撲面如今始得碧紗/籠法書苑曰鄔彤善草書如寒林棲鴉老杜詩有待至)
(昬/鴉)春殘已是風和雨更著遊人撼落花(樂天詩颯颯風/和雨○舊本有)
(山谷序云三月中同吕元明畢公叔至洪福寺見元明/壁間舊題云與晉之醉後使騎升木撼花以為笑樂戲)
(題/)
　　戲答晁深道乞消梅二首(王立之詩話云消梅京/師有之不以為貴因余)
　　(摘遺山谷山谷作數絶遂名振于長安/晁深之字深道後改名詠之字知道)
青莎徑裏香未乾黄鳥隂中實已團(驚物化之速也唐/劉滄詩莎徑晚烟)
(凝竹塢歐陽公詩/緑隂黄鳥春歸後)蒸豆作烏鹽作白屬聞丹杏薦牙盤
(齊民要術有作白梅與作烏梅法此用其字今人作糖/梅雜以蒸豆取其色黒圖經本草梅實條曰以鹽殺白)
(梅入藥用漢書谷永傳曰屬聞以特進領城門兵注云/屬近也音之欲反退之李花詩曰氷盤夏薦碧實脆盧)
(氏雜説曰御廚進饌用九飣食以牙盤九枚裝食味于/其間詩意謂當梅實槁悴失性之時丹杏方䝉獻御之)
(寵與老成屏棄而/新進見用何異哉)
北客未嘗眉自顰南人誇説齒生津(筆談載沈存中茶/論詩云誰把嫩香)
(名雀舌定知北客未曾嘗按唐獨孤及有招北客文世/説曰南人學問如牖中見日顰眉謂梅酸使人攢眉也)
(世説又載魏武帝行失道三軍皆渴帝令曰前有/大梅林饒子甘酸可以解渴士卒聞之口皆水出)磨錢
和蜜誰能許去蔕供鹽亦可人(今人清蜜梅法磨一二/銅錢置其下顔色益鮮)
(誰能許謂寒家不辦此也漢書食貨志曰或盜摩錢質/而取鋊蜀志費褘傳曰君信可人必能辦賊者也字出)
(禮記此借用/謂悦可人意)
　　以梅餽晁深道戲贈二首
帯葉連枝摘未殘依依茶塢竹籬間(陸羽顧渚山記曰/漫石塢巨石中生)
(紫茗赭石/塢生巻茶)相如病渴應須此莫與文君蹙遠山(相如逺/山及魏)
(武事並見前注蹙遠/山即前詩顰眉之意)
渴夢吞江起解顔詩成有味齒牙間(唐文粹有何諷夢/渴賦曰奔九江走)
(五湖手不暇于斡運心不息于躊躇呉都賦曰或吞江/而納漢列子曰老商始一解顔而笑漢書鄭當時傳曰)
(誠有味乎其言也叔孫通/傳曰何足置齒牙間哉)前身鄴下劉公幹今日江南
庾子山(以終上句詩成之意文選謝靈運擬魏太子鄴/中集有劉貞詩按魏志王粲傳劉貞字公幹魏)
(文帝與呉質書曰公幹五言詩妙絶當時梁江淹雜體/詩序曰闗西鄴下既巳罕同河外江南頗為異法北史)
(文苑傳庾信字子山事梁與徐陵並為抄撰學士/文並綺豔故世號徐庾體後留長安作哀江南賦)
　　次韻孫子實題少章寄寂齋
虚名誤壯夫今古可笑憫(文選古詩曰虚名復何益老/杜詩從來禦魑魅多為才名)
(誤法言曰壯夫不為也退之答崔/立之書曰君子小人之所憫笑)尸裹萬里歸書載五
車稇安知衡門下身與天地凖(後漢馬援傳曰要當以/馬革裹尸還葬爾莊子)
(曰惠施多方其書五車齊語曰垂橐而往稇載而歸注/言重而歸也稇絭也陳詩曰衡門之下可以棲遲注謂)
(横木為門言淺陋也/繫詞曰昜與天地凖)秦晁兩美士内行頗修謹(漢書鄭/當時傳)
(日内行修石奮/傳曰馴行孝謹)余欲造之深抽琴去其軫(退之詩吾欲/盈其氣不令)
(見麾憧此用其律孟子曰君子深造之以道韓詩外傳/曰孔子南遊適楚至于阿谷之隧有處子佩瑱而浣者)
(孔子抽琴去其軫以授子貢曰善為之/詞以觀其語此借用以明寄寂之意)寄寂喧鬨間此
道有汲引(莊子曰冥冥之中獨見曉焉無聲之中獨聞/和焉故深之又深而能物焉注云視聴而不)
(寄之于寂則有闇昧而不和窮其原而後能/物物山谷葢用此意老杜詩無生有汲引)獄户聞笞
榜市聲雜嘲辴(文選江淹上書曰含憤獄户漢書張敖/傳曰吏榜笞數千榜音彭魏文帝典論)
(曰孔融理不勝詞至乎雜以嘲戲退之詩亦云初喧或/紛爭中靜雜嘲戲莊子曰齊桓公辴然而笑辴音敕忍)
(反/)二生對曲肱圭玉發石蘊(文選王褒四子講徳論曰/美玉蘊于碔砆凡人視之)
(怢焉良工砥之然/後知其和寳也)大小窮鵬鷃短長見椿槿(莊子曰冥/海有鳥焉)
(其名為鵬背若太山翼若垂天之雲摶扶摇羊角而上/者九萬里絶雲氣負青天然後圖南且適南冥也斥鷃)
(笑之曰彼且奚適也我騰躍而上不過數仞而下翺翔/蓬蒿之間此亦飛之至而彼且奚適也此小大之辨也)
(又曰朝菌不知晦朔蛄蟪不知春秋上古有大椿者以/八千嵗為春以八千嵗為秋音義曰菌朝生暮落潘尼)
(云木/槿也)欲聞寂時聲黄鐘在龍筍(鐘雖未擊聲音厯然楞/嚴經曰佛語阿難聲銷)
(無響汝説無聞若實無聞聞性已滅同于枯木鐘聲更/擊汝云何知知有知無自是聲塵或無或有豈彼聞性)
(為汝有無聞實云無誰知無者陸機文賦曰叩寂寞以/求音吕氏春秋曰黄鐘宫律之本也禮記曰夏后氏之)
(龍簨簴韻書簨亦作筍東坡/法雲寺鐘銘曰鳴寂寂時鳴)
　　次韻孫子實寄少游(一本云用寄寂齋韻人/秦觀字少游高郵軍)
薛宣欲吏雲季氏或招閔(漢書朱雲傳薛宣為丞相雲/往見之宣謂曰在田野亡事)
(且留我東閤可以觀四方竒士雲曰小生乃欲相吏耶/宣不敢復言東坡詩薛宣真欲吏朱雲魯論曰季氏使)
(閔子騫為費宰閔子騫曰善為我辭焉如有/復我者則吾必在汶上矣注謂重來召我)此公胷中
秋萬物欲收稇(此公指少游莊子曰/正得秋而萬寶成)賣藥偶知名草𤣥
非近準(後漢逸民傳韓康字伯休賣藥長安市時有女/子從康買藥康守價不移女子怒曰公是韓伯)
(休耶乃不二價乎康歎曰我本欲避名今/小女子皆知有我何用藥為下句見前注)才難不昜得
志大略細謹(才難及下不易得皆見魯論史記酈食其/傳曰舉大事略細謹少游嘗敎授蔡州顧)
(官妓婁婉及陶心兒者詞中往往寄意王立之詩話秦/少游云少游極怨山谷此句謂言蔡州事少人知者魯)
(直詩語重人既見/此語遂使吹毛耳)士生要𢎞毅天地為葢軫(魯論曰士/不可以不)
(𢎞毅任重而道遠考工記曰葢之圓/也以象天也軫之方也以象地也)驥來鹽車驂井下
短綆引(言賢才難識拔而深逺者未易汲引也戰國策/汗明見春申君曰夫驥之齒至矣服鹽車上太)
(行中坂遷延負轅不能上伯樂遭之下車攀而哭之解/紵衣而羃之于是俯而噴仰而鳴聲造于天欣伯樂之)
(知已也莊子曰楮小者不可/以懷大綆短者不可以汲深)難甘呼爾食聊寄粲然辴
(孟子曰嘑爾而與之行道之人弗受注云/嘑爾猶呼爾咄啐之貎也粲然見前注)誰能借前籌
還婦用束縕(漢書張良傳曰臣請借前箸以籌之退之/詩兹道誠可尚誰能借前籌蒯通傳客謂)
(通曰先生知梁石君東郭先生何不進之于相國乎通/曰里母非談説之士也束緼乞火非還婦之道也然物)
(有相感事有適可臣請乞火于曹相國韓非子人有亡/其脉肩者意其婦而逐之鄰媪聞之束葦而詣之曰昨)
(夜狗爭骨須火以燭/之主母悟乃還其婦)吾聞調羮鼎異味及枌堇(左傳鄭/子家曰)
(他日我如此必嘗異味禮記内則曰堇荁枌榆免薧脩/瀡以滑之注云荁堇類也冬用堇夏用荁榆白曰枌堇)
(音/謹)豈其供王羞而弃會稽筍(退之詩幸當擇珉玉寧有/弃珪瑁此用其意詩曰豈)
(其食魚必河之魴周禮膳夫掌王之食飲膳羞醢人曰/加豆之實筍葅魚醢爾雅曰筍竹萌又曰東南之美者)
(有㑹稽之/竹箭焉)
　　戲書秦少游壁(觀此詩意當是少游過南京有所/盼主翁待少游厚欲令從歸而其)
　　(家難之也此篇因有秦氏烏故亊遂皆寄言衆禽/以為戲丁令威以指少游鸚鵒以指所盼者秦氏)
　　(庭烏以指少游之細君雅烏之兄言其所生子已/長矣宋都今南京宋父指南京主翁末句戲謂少)
　　(游異時富貴雖有嫗妾何/傷以開廣細君之意也)
丁令威化作遼東白鶴歸朱顔未改故人非(續搜神記/遼東華表)
(柱有鶴歌曰有鳥有鳥丁令威去家千年今/來歸城郭雖是人民非何不學仙冢纍纍)微服過宋
風退飛宋父擁篲待來歸誰饋百牢鸜鵒妃(孟子曰孔/子微服而)
(過宋春秋僖公十六年六鷁退飛過宋都左傳曰風也/昭公二十五年鸜鵒來巢師巳曰異哉吾聞文成之世)
(童謡曰鸜鵒之巢遠哉遥遥稠父喪勞宋父以驕注謂/稠父昭公死外故喪勞宋父定公代立故以驕此詩皆)
(用宋事但摘取宋父鸜鵒及百牢字用之不取其意也/史記孟軻傳曰騶子如燕昭王擁篲先驅請列弟子之)
(坐而受業來歸見前注左傳哀公七年呉人曰宋百牢/我魯不可以後宋注云呉過宋得百牢此詩引用謂南)
(京主翁以所盼者代百牢而饋之也葢老杜嘗有詩云/有鳥名鸜鵒肉味不足充鼎俎故用以戲之妃匹也退)
(之猛虎行曰朝怒殺/其子暮還餐其妃)秦氏烏生八九子雅烏之兄畢逋
尾(古樂府云烏生八九子端坐秦氏桂樹間爾雅曰鷽/斯鶢鶋注云雅烏也小而多羣後漢靈帝紀注童謡)
(曰城上烏/尾畢逋)憶炊門牡烹伏雌未肯增巢令汝棲(顔氏家/訓云樂)
(府載百里奚妻詞曰百里奚五羊皮憶别時烹伏雌炊/扊扅今日富貴忘我為按蔡邕月令章句曰鍵關牡也)
(所以止扉或謂之剡移此詩引用言少游/細君亦必怨望不肯增烏巢以容鸜鵒也)莫愁野雉疎
家雞但願主人印纍纍(恐以新間舊也法書苑云庾翼/字稚恭善草𨽻在荆州與都下)
(書云小兒輩乃輕家雞愛野雉皆學逸少漢書石顯傳/民歌之曰牢耶石耶五鹿客耶印何纍纍綬若若耶注)
(云纍纍重積也/主人謂少游)
　　贈秦少儀(少儀名覿/少游之弟)
汝南許文休馬磨自衣食但聞郡功曹滿世名籍籍(蜀/志)
(許靖字文休汝南平輿人少與從弟劭俱知名而私情/不協劭為郡功曹排擯靖不得齒叙以馬磨自給漢書)
(陸賈傳名聲籍甚又劉屈氂傳曰/事籍籍如此何謂秘也此借用)渠命有顯晦非人作
通塞(文選有寧顯寧悔之/語易曰知通塞也)秦氏多英俊少游眉最白(蜀/志)
(馬良字季常兄弟五人並有才名鄊里為諺曰/馬氏五常白眉最良良眉中有白毛故稱之)頗聞鴻
鴈行筆皆萬人敵(禮記兄之齒鴈行項羽傳劍/一人敵不足學學萬人敵耳)吾早知
有覯而不知有覿少儀袖詩來剖蚌珠的皪(覯字少章/剖蚌見前)
(注文選舞賦曰珠翠的皪而照燿/李善注引説文曰的皪珠光也)乃能持一鏃與我箭
鋒直(文選射雉賦曰擎牙低鏃列子曰紀昌學射于飛/衛既盡衛之術乃謀殺衞相遇于野二人交射中)
(路矢鋒相觸而墜于地而塵不揚于是二子泣而投弓/相拜于途請為父子其後叢林有箭鋒相直之語葢出)
(于此洪覺範僧寳傳載曹山寳鏡三昩曰/羿以巧力射中百步箭鋒相直巧力何預)自吾得此詩
三日卧向壁(世説王東亭轉卧向壁歎曰人固不可以/無年此借用自恨知少儀之晚向壁愧歎)
(也/)挽士不能寸推去輙數尺(左傳曰夫二子者或輓之/或推之此句止用其字老)
(子曰不敢寸進而退尺孟子曰/賢不肖之相去其間不能以寸)才難不其然有亦未易
識(魯論曰才難不其然乎史記范雎/傳曰人固不易知知人亦未易也)
　　送少章從翰林蘓公餘杭
東南淮海惟揚州國士無雙秦少游(周禮職方氏東南/曰揚州禹貢曰淮)
(海惟揚州髙郵軍屬淮南路漢書韓信傳/蕭何曰諸將昜得至如韓信國士無雙)欲攀天關守
九虎但有筆力迴萬牛(楚辭曰攀天階而下視招魂曰/虎豹九關啄害下人些注謂天)
(門九重使虎豹執其開閉啄嚙欲上之人也/歐陽公詩曰興來筆力千鈞重萬牛見前注)文學縱横
乃如此故應當家有季子(後漢周舉傳曰五經縱横周/宣光老杜詩凌雲健筆意縱)
(横樂天詩當家美事堆身上/何意林宗與細侯當音去聲)時來誰能力作難鴻鴈行
飛入道山(南史膺時來之運樂府孫綽碧玉歌曰感郎/不作難又太白詩曰回山倒海不作難老杜)
(詩麒麟閣畫鴻鴈/行道山見前注)斑衣兒啼真自樂從師學道也不惡
(事親從師皆有可樂者列女傳曰老萊子孝養二親行/年七十嬰兒自娯著五色綵衣嘗取漿上堂跌仆因卧)
(地為小兒啼史記循吏傳曰老人兒蹄晉書謝/道韞傳謝安曰王郎逸少子不惡汝何恨也)但使新
年勝故年即如常在郎罷前(言少章儻從蘓公問學日/新即所謂以志養志者何)
(必以不逺其親為孝哉王立之詩話謂山谷此句葢有/深意玉臺新詠丘遲雜詩曰惟見君行久新年非故年)
(唐人顧況有囝哀閩曰郎罷别囝吾悔生汝囝别郎罷/心摧血下隔地絶天及至黄泉不得在郎罷前青箱雜)
(記云閩人謂父為/郎罷謂子為囝)
　　題淨因壁二首
瞑倚蒲團挂鉢囊(舊作晝/夢長)半窻疎箔度微涼(傳燈録雲/門傳曰高)
(挂鉢囊拗/折拄杖)蕉心不展待時雨葵葉為誰傾太陽(唐餘録/路德延)
(芭蕉詩云心似倒抽書退之詩升堂坐階新雨足芭蕉/葉大梔子肥唐詩芭蕉不展丁香結時雨見前注曹子)
(建表曰若葵藿之傾葉太陽雖不為之回光然終向之/者誠也葢用淮南子意文選鮑明逺詩端為誰苦辛)
門外黄塵不見山此中草木亦常閒履聲如度薄冰過
催粥華鯨吼夜䦨(劉禹錫詩門外黄塵人自走甕頭清/酒我初開莊子曰北面而不見冥山)
(履聲見漢書鄭崇傳詩曰如履薄冰華鯨謂齋魚之藻/餙者釋氏要覽曰今寺院木魚或取鯨魚一擊蒲牢為)
(之大鳴也按文選東都賦曰發鯨魚鏗華鐘又/潘岳西征賦曰華魴躍鱗老杜詩夜䦨更秉燭)
　　六月十七日晝寢
紅塵席㡌烏鞾裏想見滄洲白鳥雙(選詩曰復協滄洲/趣老杜詩河間雙)
(白/鷗)馬齕枯萁喧午枕夢成風雨浪翻江(聞馬齕草聲遂/成此夢也楞嚴)
(經曰如重睡人眠熟牀枕其家有人于彼睡時擣練舂/米其人夢中聞舂𢷬聲别作他物或為擊鼓或為撞鐘)
(此詩略采其意以言江湖之念深兼想與/因遂成此夢文選馬汧督誄曰箕稈空虚)
　　北窻
生物趨功日夜流園林才夏麥先秋(莊子曰主物之以/息相吹文選孔文)
(舉論盛孝章書曰嵗月不居時/節如流禮記月令孟夏麥秋至)緑隂黄鳥北窻簟付與
來禽安石榴(末句葢有所寄言物化各用事于一時姑/聴其自然歐陽公詩緑隂黄鳥春歸後尚)
(書故實曰王内史書帖有與蜀郡太守書求櫻桃來禽/日給藤子來禽言味甘來衆禽俗作林禽博物志云張)
(騫使西域還得安石榴蘓子美詩别/院深深夏簟清石榴花發透簾明)
　　趙子充示竹夫人詩葢凉寢竹器憩臂休膝似非
　　夫人之職予為名曰青奴幷以小詩取之二首
青奴元不解梳妝合在禪齋夢蝶牀公自有人同枕簟
肌膚氷雪助清涼(文選嵇康琴賦序曰似元不解聲音/夢蝶見前注山谷鼓盆已乆故用莊)
(子夢蝶事退之詩水文浮枕簟莊子曰藐姑射之山有/神人焉肌膚若冰雪東坡樂府曰冰肌玉骨自清涼無)
(汗/)
濃李四絃風拂席昭華三弄月侵牀我無紅袖堪娯夜
正要青奴一味凉(元注云冬夏青青竹之所長故命曰/清奴穠李昭華貴人家兩女妓也)
(昭華葢王晉卿駙馬家吹笛妓杜詩紅袖泣前魚/歐陽公詩欲將何物招嘉客唯有新秋一味凉)
　　范蜀公挽詞二首(蜀公諱鎮字景仁東坡為/作墓誌今采掇以證此詩)
信道雖常爾知人乃獨亨(言公篤于信道葢其常德至/于知人之明獨心通意曉乃)
(得之于天也昜曰有孚維心亨公事神宗復為翰林學/士知通進銀臺司王介甫為政欲改常平為青苖法公)
(三上疏爭之其後議論益不合年六十/三即致仕此詩所謂知人葢指介甫)書林身老大諫
紙字攲傾(公在英宗朝已為學士書林見前注退之詩/莫道官閒身老大樂天與元稹書曰身是諫)
(官月請諫紙老杜詩作/詩呻吟内墨淡字攲傾)鼇去三山動人危五鼎烹(言公/既去)
(國本自此摇矣方公請致仕時介甫自草制極口詆公/聞者皆為公懼列子曰歸墟中有五山帝使巨鼇十五)
(戴之五山始峙而不動龍伯國之大人一釣連六鼇于/是一山流于北極漢書主父偃傳曰大丈夫生不五鼎)
(食死則五/鼎烹耳)保全天子聖几杖送餘生(言神宗終覆護之/使得終其夀考老)
(杜詩淺把涓涓酒深憑送/死生選詩餘生幸已多)
公在昭陵日文章近赤墀空嗟伏生老不侍邇英帷(永/昭)
(仁宗陵名公事仁宗已掌内外制葢先朝舊臣獨不見/容于當世此詩所歎也漢書梅福傳曰涉赤墀之塗又)
(儒林傳伏生故為秦博士孝文時求能治尚書者欲召/之時伏生年九十餘老不能行邇英閣經筵所在公在)
(神宗時兼侍/讀已而致仕)去國幾三虎聞韶待一䕫誰言葢棺了新
樂鎻蛛絲(韓子曰龐共與太子質于邯鄲謂魏王曰夫/市無虎明矣然而三人言成市虎今夫邯鄲)
(去魏遠于市議臣者過三人願王察之公與劉幾論樂/不合既而請太府銅自為新樂比李照樂下一律有竒)
(二聖御延和殿召執政同觀賜詔嘉奬樂奏三日而公/薨聞韶見魯論吕氏春秋魯哀公問于孔子曰樂正䕫)
(一足矣老杜詩書籖藥裹封蛛網葢棺了見/前注詩意謂公以新樂卒不見用為恨也)
　　宗室公夀挽詞二首(山谷嘗有贈宗室景道字跋/云余與宗室越宫有葭莩故)
　　(曩時與宣州院公夀/景珍嘗共文酒之樂)
昔在熙寧日葭莩接貴游(漢書中山靖王傳曰葭莩之/親注云葭蘆葉也莩者其筩)
(中白皮至薄者也喻相著周禮師氏曰凡/國之貴游子弟學焉注云王公之子弟)題詩奉先寺
横笛寶津樓(東京記曰奉先資福禪院在明義坊寶/津樓在天苑坊與金明池心亭榭相直)天
網恢中夏賓筵禁列侯但聞劉子政頭白更清修(言禁/網雖)
(云疎闊至宗室獨加嚴宻故賓客不復往來如向時但/聞其白首清修之賢而已老子天網恢恢疎而不失文)
(選任彥昇表曰值齊網之宏弛賓客之禁李善注引後/漢書建武中禁網尚寛諸王既長各招引賓客漢書高)
(帝紀注云通侯舊曰徹侯後改曰列侯劉向字子政漢/宗室也年七十二卒魏志陳矯傳陳登曰清修疾惡有)
(識有義吾/敬趙元達)
昧旦鳴珂路春朝禁殿班(書曰先王昧爽丕顯坐以待/旦唐書車服志曰三品以上)
(珂九子四品七子五品六子又張嘉祐傳弟嘉貞為相/嘉祐任金吾將軍時號所居坊曰鳴珂里周禮春見曰)
(朝/)方看分寶玉何意作丘山(書旅熬曰分寳玉于伯叔/之國時庸展親文選張孟)
(陽七哀詩曰昔為萬/乘君今為丘山士)燕入風榮舞花開日笑顔(選詩曰/風簾入)
(雙燕儀禮注曰榮屋翼也太白/詩妾似井底花開花向君笑)空餘杜陵淚一為漢中
潸(老杜集中多有與漢中王/瑀往還詩瑀葢唐宗室)
　　出城送客過故人東平侯趙景珍墓
朱顔苦留不肯住白髪正爾欺得人(樂天詩鏡裏朱顔/看已失又云留春)
(不肯住薛能詩青春背我堂堂去白髪欺人故故生王/直方詩話云魯直嘗言少時誦薛能詩云青春背我堂)
(堂去白髪欺人故故生孫莘老問曰此何人詩公曰老/杜莘老云杜詩不如此後公云庭堅因莘老之言遂曉)
(老杜詩髙雅大體此句乃/所以鍼薛能之膏肓爾)嬋娟去作誰家妾意氣都成
一聚塵(文選西京賦曰増嬋娟以跐豸注云姿態妖蠱/也樂天詩歌舞妝成心力盡一朝身去不相隨)
(史記晏子傳意氣揚揚甚是得也寒山子詩云始/憶八尺漢俄成一聚塵黄泉無曉日青草自知春)今日
牛羊上丘壟當時近前左右嗔(古樂府曰繡幕園香風/年節朱絳桐不如理何)
(事淺立經管中䕶惜加窮袴隄防託守宫今日牛羊上/丘壟當時近前面發紅老杜麗人行云慎莫近前丞相)
(嗔/)花開鳥啼荆棘裏誰與平章作好春(樂天勸令公開/宴詩曰宜須數)
(數謀歡㑹好作/開成第二春)
　　黄潁州挽詞三首
恭惟同自出累世復通家(老杜贈盧五丈詩曰恭惟同/自出妙選累髙標此借用言)
(族姓同出也後漢孔融傳/謂李膺曰與君累世通家)惠沫霑枯涸忠規補過差(莊/子)
(曰泉涸魚相與處于陸相呴以濕相濡以沬文選左太/冲詩曰塊若枯池魚陸士衡辨亡論曰忠䂓武節宋玉)
(登徒子好色賦曰揚/詩守禮終不過差)胷中明玉石仕路困風沙尚有平
生酒秋原洒菊花(玉石見/前注)
臨民次公老論事長輿通(魯論曰居敬而行簡以臨其/民漢書黄霸字次公為潁州)
(守晉書和嶠字長輿潘安仁閒居賦序曰/昔通人知長輿之論予也固謂拙于用多)袖有投虚刃
時無斵鼻工(文選天台山賦曰投刃皆虚按莊子庖/丁解牛注曰游刃于空斵鼻見前注)風
流前輩近名實後人公(晉書孫綽風流為一時之冠文/選孔融論盛孝章書曰今之少)
(年喜謗前輩歐陽公詩後/世茍不公至今無聖賢)不謂三日别今成萬事空(呉/志)
(吕䝉傳曰士别三日即刮目相待/樂天詩百年隨手過萬事轉頭空)
公與汝陽守人間孝友稀脊令鳴夜雨常棣倚春暉(脊/令)
(見前注常棣詩曰常棣之華鄂/不韡韡凡今之人莫如兄弟)粉省雙飛入泉臺相與
歸(蔡質漢官典職曰尚書即奏事明光殿省省中皆以/胡粉塗壁畫古賢列女老杜哭李嶧詩云青𤨏陪雙)
(入泉臺見前注禮記曰死/者如可作也吾誰與歸)哀笳宛丘道衰涕不勝揮(老/杜)
(詩哀挽青門道宛丘今陳州家語公父文伯卒敬姜曰/二三子無揮涕王肅曰揮涕者淚以手揮之選詩淚下)
(不可/揮)
　　樂夀縣君吕氏挽詞二首
歸裝衣楚楚家世印纍纍(詩曰蜉蝣之羽衣裳楚楚漢/書石顯傳曰印何纍纍綬若)
(若耶劉滋未第時夢人持印滿匣令吞/之至十四枚正見印纍纍出于腹上)來作箕帚婦不
忘蘋藻詩(漢書髙帝紀吕公曰臣有息女願為箕帚妾/采蘋詩序曰大夫妻能循法度也其詩曰于)
(以采蘋南澗之濱于/以采藻于彼行潦)居然成萬古何啻謁三醫(列子曰/李梁得)
(疾七日大漸其子謁三醫一/曰矯氏二曰俞氏三曰盧氏)騎省還秋直霜侵鬢脚衰
(文選潘岳秋興賦序曰余春秋三十有二始見二毛以/太尉椽兼虎賁中郎將㝢直于散騎之省岳又有悼亡)
(詩三/首)
剪髻賓筵盛齊眉婦禮閑(老杜送王評事詩云自陳剪/髻鬟鬻市充杯酒謂王珪母)
(也葢用晉書陶侃母事退之祭裴太常文曰方丈之食/每盛于賓筵後漢書梁鴻傳曰孟光舉案齊眉閑謂閑)
(習/也)謂宜俱白髮忽去作青山(詩曰君子偕老選/詩今為丘山土)大夢驚
蝴蝶何時識佩環(莊子曰且有大覺而後有大夢蝴蝶/見前注列女傳齊孝孟姬曰妾聞妃)
(后踰閾必乘安車輜軿下堂必從傅母保阿進退則鳴/玉佩環後漢書皇后紀論曰動有環佩之響此詩引用)
(葢古之婦容皆如/此不特后妃也)哀歌行欲絶丹旐雨斑斑(老杜詩丹/旐飛飛日)
(初傳發閬州雨/斑斑見前注)
　　叔父給事挽詞十首(給事名廉字夷/仲實録有傳)
元祐宗臣考十科公居八九未為多功名身後無瑕㸃
孝友生知不琢磨(宗臣為温公漢書蕭曹贊曰為一代/之宗臣温公為相乞以十科舉士一)
(曰行義純固可為師表二曰節操方正可備獻納三曰/智勇過人可備將帥四曰公正聰明可備監司五曰經)
(術精通可備講讀六曰學問該博可備顧問七曰文章/典麗可備著述八曰善聴獄訟盡公得實九曰善治財)
(賦公私俱便十曰練習法令能斷情讞論/語生而知之詩云如切如磋如琢如磨)
平生治獄有隂功忠孝臨民父母同贛上樵夫談卓令
宣城老吏識于公(贛上今䖍州宣城今宣州據廉傳中/進士第調宣州司理參軍移䖍州㑹)
(昌令後漢卓荗傳茂為密令吏人親愛而不忍欺之漢/書于定國傳于公曰我治獄多隂德未嘗有所冤子孫)
(必有/興者)
三晉山河數十州頻年水旱不能秋我公出把司農節
粟麥還于地上流(王安石薦亷為司農寺句當公事神/宗召見稱㫖遂命體量河東河北災)
(傷除本寺丞推行荒政十二事漢書地理志曰晉為韓/魏趙所滅三家自立為諸侯是為三晉唐書劉晏傳曰)
(自言如見/錢流地上)
更生苦訟石中書宰掾非人欲引裾兩猾論兵幾敗國
同時御史更誰如(廉嘗為監察御史裏行此詩中事傳/所不載杜牧之作李給事詩曰可憐)
(劉校尉㑹訟石中書按漢書劉向本名更生中書宦官/恭顯弄權更生使其外親上變事又上封事云云魏志)
(辛毗傳文帝欲徙冀州土豪十萬户實河南毗以為非/帝不答起入内毗隨而引其裾帝遂徙其半漢書張良)
(傳漢王罵曰豎儒幾敗乃公事老杜詩論兵遠壑静王/介甫作王侍御墓碣曰其言多同時御史所不能言者)
曾發公家鉅萬錢溝中襁褓却生全三齊水後皆禾稼
不殺耕牛更可傳(河決曹村廉充京東體量安撫活飢/民二十五萬人漢書食貨志曰京師)
(之錢累百鉅萬又田儋傳曰田榮盡并三/齊之地注謂齊及濟北膠東可傳見孟子)
晉地無戎卧賊曹民兵賜笏解弓刀六年講武儒冠在
不踏金門著戰袍(元豊三年團教三路民兵廉以提㸃/河東刑獄兼提舉明年秋上親召閲)
(澤州保甲補官者五十八人進秩一等七年十月罷提/刑轉領保甲元祐初詔為户部郎中左傳曰無戎而城)
(讎必保焉通典曰兩漢有決曹賊曹掾主刑法厯代或/謂之賊曹或為法曹墨曹漢書揚雄傳曰厯金門上玉)
(堂有日矣古樂府木蘭詩曰/脱我戰時袍著我舊時裳)
軍容百萬轉風雷獨料王師不戰摧三篋飛書公對獄
元豐天子照姦回(王師伐夏國命廉兼河東轉運判官/王中正將兵調發倉卒廉上言師必)
(無功既而中正軍潰以轉運乖方歸罪于廉奏之上遣/中貴人就詰狀廉謝不辯乃下潞獄月餘上察其情止)
(奪一官中正宦官故用魚朝恩觀軍容事史記甘茂傳/樂羊返而論功文侯示之謗書一篋漢書張安丗傳曰)
(亡書三篋後漢書廣陵思王荆傳曰作飛書封以方底/漢書劉向傳曰㳟顯白令蕭望之詣獄置對泰誓曰崇)
(信姦回注/云回邪也)
隴上千山漢節回掃除民蜮不為災蜀茶總入諸蕃市
胡馬常從萬里來(廉為吏部郎中㑹御史論陸師閔𣙜/茶六害請通商復劵馬如舊制遣廉)
(按其實廉請熈河秦鳯涇原如故勿改以制蕃市而許/東路通商禁南茶無侵陜西以利蜀賈定撥馬嵗以萬)
(八千為額所奏皆可即拜都大提舉茶馬公事漢/節見前注詩曰為鬼為蜮左傳曰有蜚不為災)
廊廟從來不在邊黄扉青瑣慶登賢除書未試回天筆
何意佳城到馬前(元祐六年十一月廉自陜西都轉運/召拜給事中論議引大體朝廷稱焉)
(左傳曰五大不在邊五細不在廷唐郭承嘏為給事中/文宗為宰臣曰承嘏乆在黄扉漢書故事黄門郎日暮)
(入對青𤨏門故謂之夕郎注云刻為連𤨏文而青塗也/白樂天詩黄紙除書無我名唐書張𤣥素傳魏㣲曰張)
(公論事有回天之力後漢書馬后傳/曰何意老志復不從哉佳城見前注)
榮禄常思澤九宗山摧梁壞倂成空百年遺恨誰昭洗
他日諸郎有父風(莊子曰鄭人緩為儒河濶九里澤及/三族九宗見前注禮記㤗山其頽乎)
(梁木其壞乎謝朓詩中區咸已泰輕生諒昭/洒按洒與洗同廉四子叔豹叔向叔夏叔敖)
　　寂住閣(元注云陳留宿一􁧼/堂因書為寂住閣)
莊周夢為蝴蝶蝴蝶不知莊周(莊子曰昔者莊周夢為/蝴蝶栩栩然蝴蝶也俄)
(然覺則蘧蘧然周也不知周之/夢為蝴蝶歟蝴蝶之夢為周歟)當處出生隨意急流水
上不流(楞嚴經曰一切浮塵諸幻化相當處出生隨處/滅盡文選頭陀寺碑李善注曰意生身謂菩薩)
(言能變化生死隨意住生文選古詩曰淮泗馳急流□/法師物不遷論云仲尼曰回也見新交臂非故如此則)
(物不相往來明矣既無往返之微眹有何物而可動乎/然則旋嵐偃嶽而常静江河競注而不流復何怪哉)
　　深明閣
象踏恒河徹底日行閻浮破冥若問深明宗㫖風花時
度窻櫺(上兩句言深與明涅槃經云聲聞縁覺及大菩/薩同在佛前閲佛説一味之法然其所證各有)
(淺深譬象馬兔三獸渡河兔渡則浮馬渡及半唯大香/象徹底截流華言經曰譬如日出于閻浮提先照一切)
(須彌山等然後普照一切大地如來亦爾大智日光無/所分别又頌曰譬如日出閻浮提光明破暗悉無餘傳)
(燈録夀禪師曰欲識永明㫖門前一湖水日照光明生/風來波浪起又達磨傳曰外付袈裟以定宗㫖説文曰)
(櫺楯間/子也)
　
　
　
　
　
　
　
　
　山谷内集詩注巻十一
欽定四庫全書
　山谷内集詩注巻十二　　宋　黄庭堅　撰
　　　　　　　　　　　　　　任　淵　注
　　竹枝詞二首(并跋/)
撑崖拄谷蝮蛇愁入箐攀天猿掉頭(言山路險絶如此/即後詩所謂蛇倒)
(退胡孫愁也郭璞注爾雅云蝮蛇細頸大頭焦尾一名/返鼻楚辭曰攀天階而下視元稹樂府有夢上天詩曰)
(攀天上天攀未得太白蜀道難曰黄鶴之飛尚不/得過猿猱欲度愁攀緣老杜詩巢父掉頭不肯住)鬼門
闗外莫言逺五十三驛是皇州(鬼門闗在峽州路寰宇/記曰黔州東北至東京)
(三千八百六十五里杜牧之詩故鄉/七十五長亭謝晀詩春色滿皇州)
浮雲一百八盤縈落日四十八渡明(一百八盤及四十/八渡皆自峽中行)
(黔中路名山谷書萍鄉縣㕔亦曰畧江陵上䕫峽過/一百八盤涉四十八渡詩本或作四十九渡非是)鬼
門闗外莫言逺四海一家皆弟兄(子夏曰君子敬而無/失與人恭而有禮四)
(海之内皆兄弟也荀/子四海之内若一家)
　古樂府有巴東三峽巫峽長猿鳴三聲涙霑裳但以
　抑怨之音和為數疊惜其聲今不傳予自荆州上峽
　入黔中備嘗山川險要因作二疊與巴娘令以竹枝
　歌之前一疊可和云鬼門闗外莫言逺五十三驛是
　皇州後一疊可和云鬼門闗外莫言逺四海一家皆
　弟兄或各用四句入陽闗小秦王亦可歌也(紹聖二/年四月)
　(甲/申)
　　夢李白誦竹枝詞三疊
　　　余既作竹枝詞夜宿歌羅驛夢李白相見於山
　　　間曰予往謫夜郎於此聞杜鵑作竹枝詞三疊
　　　世傳之不子細憶集中無有請三誦乃得之
一聲望帝花片飛萬里明妃雪打圍(蜀記曰昔人有姓/杜名宇號曰望帝)
(宇死俗説云化為子規子規鳥名也又謂之杜鵑李商/隠詩莊生曉夢迷胡蝶望帝春心托杜鵑楚騷曰恐鷤)
(鴂之先鳴兮使百草為之不芳顔師古注揚雄反離騷/云一名子規一名杜鵑花片飛見前注明妃即王昭君)
(避晉氏諱後人因改焉亦見前注五代史四夷附錄耶/律徳光言我在上國以打圍食肉為樂接北人以游獵)
(為打/圍)馬上征人那解聴琵琶應道不如歸(劉熙釋名云/琵琶北方馬)
(上之所鼓推手前曰琵引手却曰琶因以為名也傅奕/琵琶賦序曰故老云漢烏孫公主念其行道思慕使知)
(音者于馬上奏琵琶以慰之此詩以琵琶為明妃事葢/承前人之誤子規聲若云不如歸去此引用以終上句)
(之/意)
竹竿坡面蛇倒退摩圍山腰胡孫愁(蛇倒退胡孫愁皆/峽路地名摩圍山)
(屬黔/中)杜鵑無血可續淚何日金雞赦九州(老杜杜鵑行/曰其聲哀痛)
(口流血所訴何事常區區李賀詩亦曰杜鵑口血老夫/淚韓非子曰卞和泣盡繼之以血太白詩我愁逺謫夜)
(郎去何日金雞放赦囘談苑曰杜鎬言肆赦樹金雞不/知起于何代闗東風俗傳云司馬膺之曰接海中星占)
(天雞星動為有赦葢王者以天雞為度隋書刑法志北/齊肆赦日令武軍設金雞及鼓于闕門或云起于西涼)
(吕光未知孰是究其旨西方主兑兌為澤雞者巽之神/巽為號令故合是二物制其形掲于長竿使衆人覩之)
(也/)
命輕人鮓甕頭船日瘦鬼門闗外天北人墮淚南人笑
青壁無梯聞杜鵑(人鮓甕在歸州岸下老杜無家別云/久行見空巷日瘦氣慘悽文選琴賦)
(曰青壁萬尋張湛列子注/曰班輸為梯可以凌虚)
　　和答元明黔南贈別(山谷書萍鄉縣㕔曰初元明/自陳留出尉氏許昌渡漢沔)
　　(畧江陵上䕫峽過一百八盤涉四十八渡送余安/置于摩圍山之下淹留數月不忍別士大夫共慰)
　　(勉之乃肯行掩淚握手/為萬里無相見期之别)
萬里相看忘逆旅三聲清淚落離觴(老杜詩相看俱衰/年左氏僖二年傳)
(曰保于逆旅注云客舍也古樂府曰/巴東三峽巫峽長猿鳴三聲淚沾裳)朝雲往日攀天夢
夜雨何時對榻凉(上句謂與元明同來巫峽也朝雲夢/見前注元稹樂府有夢上天詞曰攀)
(天上天攀未得韋應物詩寧知風雨夜/復此對牀眠東坡詩夜雨何時聴蕭瑟)急雪脊令相並
影驚風鴻鴈不成行(上句謂元明同憂患下句言其別/去詩曰脊令在原兄弟急難老杜)
(詩急雪舞囘風又詩沙晚脊令寒選詩云驚風扶輪轂/又沈休文詠湖中鴈詩曰亂起未成行唐宋遺史有女)
(子作詩送兄云所嗟/人異鴈不作一行歸)歸舟天際常囘首從此頻書慰㫁
腸(謝朓詩天際識歸舟王仲宣詩迴首望長安蔡琰胡/笳曰日東月西兮徒相望不得相隨兮空斷腸文選)
(魏文帝燕歌行曰/念君客遊思㫁腸)
　　題驢瘦嶺馬鋪(知命巻此下十九詩皆黄知命作/附錄  内知命山谷之弟詳具目)
　　(錄/注)
老馬饑嘶驢瘦嶺病人生入鬼門闗(後漢書班超傳上/疏曰但願生入玉)
(門闗此/借用)病人甘作五溪卧老馬猶思十二閑(五溪見前/注魏武帝)
(歌曰老驥伏櫪志在千里同禮/校人曰天子有十二閑馬六種)
　　行次巫山宋懋宗遣騎送折花厨醖(知/命)
攻許愁城終不開青州從事斬闗來(庾信愁賦曰攻許愁/愁城終不破盪許)
(門終不開青州從事見/前注左傳曰犯門斬闗)喚得巫山強項令挿花傾酒對
陽臺(後漢董宣傳曰敕強項令出宋玉高唐賦/曰朝朝暮暮陽臺之下謂巫山神女也)
　　次韻懋宗送別二首(知/命)
一百八盤天上路去年明日送流人小詩話別堪垂淚
却道情親不得親(一百八盤見前注盧全寄外兄/詩云何處堪惆悵情親不得親)
別駕柴門閉一春艱難顛沛不忘君何時幽谷囘天日
教保餘生出瘴雲(山谷謫涪州別駕唐書杜甫傳當冦/亂挺莭無所汙為歌詩傷時撓弱情)
(不忘君魯論曰顛沛必于是易曰入于幽谷老杜詩願/枉長安日光耀照北原文選嵇康書欲離事自全以保)
(餘年老杜詩/瘴雲紅不滅)
　　戲答劉文學(知/命)
人鮓甕中危萬死鬼門闗外更千岑(人鮓甕鬼門闗見/前注漢書趙后傳)
(曰今兒安在危殺之矣注/云猶今人言險不殺爾)問君底事向前去要試平生
鐵石心(顔師古匡謬正俗云問曰謂何物為底丁兒反/底義何訓答曰此本言何等物其後遂省促言)
(直云等物爾音都禮反又轉音丁兒反應璩百一詩云/用等稱才學以是知去何而稱等其來已乆今人不詳)
(根本乃作底字非也老杜詩生死向前去魏武帝/令長史王必曰忠能勤事心如鐵石國之良吏也)
　　外姪李光祖往見尚垂髫今觀寄嗣直小詩已可
　　愛因次韻(知命/)
昔別長安未裹頭如今詩句可消愁(老杜詩昔別君未/婚又詩去時里正)
(與裹頭又詩云更/有澄江消客愁)外家未覺風流逺他日相期到益州
(李公擇終于益州帥言異時當造益/州之閫域老杜詩習池未覺風流盡)
　　上南陵坡(知命/)
風飱水宿六十里蛇退猿啼百八盤(選詩風餐委松栢/又詩水宿淹晨昏)
上得坡來總歡喜摩圍依約見峯巒(摩圍山在黔州老/杜詩青惜峯巒過)
　　題小猿呌驛(知命/)
大猿呌罷小猿啼箐裡行人白晝迷惡籐牽頭石齧足
嫗牽兒隨淚録續我亦下行莫啼哭(退之琴操曰涉其/淺兮石齧我足元)
(稹連昌宫詞曰色/管龜兹轟錄續)
　　馬上口號呈建始李令(知命/)
驛亭新似眼波明箐路開如掌様平誰與長官歌美政
風摇松竹是歡聲(老杜詩今日明人眼臨池好驛亭宋/玉招魂曰娯光眇視目曾波些王逸)
(注云目采聁然若水波而重/華老杜詩秦川對酒平如掌)
　　次浮塘驛見張施州小詩次其韻(知命/)
歎息施州成老醜當年玉雪瑩相照(退之馬少監墓誌/曰姆抱㓜子立側)
(肌肉王/雪可念)舊時去天一尺五今日萬里聴猿呌(老杜詩自/注云城南)
(韋杜去/天尺五)
　　將次施州先寄張十九使君三首(知命/)
書來日日覺情親今信施州是故人許我投名重入社
放狂作惱未應嗔(老杜詩情親獨有君東/坡詩投名入杜有新詩)
收拾從來古錦囊今知老將敵難當(唐書李賀傳從小/奚奴背古錦嚢遇)
(所得投書嚢中漢書韓/信傳曰其鋒不可當)囊中尚有毛錐子花底樽前作
戰塲(五代史𢎞肇傳恨蘇逄吉等因曰安朝廷定禍亂/直須長槍大劍若毛錐子安足用哉史記平原君)
(傳曰賢之處世譬若錐之處嚢中其末立見老杜詩花/㡳山蜂逺趁人又詩下馬古戰塲丁晉公有詩戰詩云)
(物華如陣筆如鋒/沈謝曺劉是七雄)
一别施州向十霜傳聞佳句望風降空弮不易當堅敵
振臂猶思起病創(老杜詩十暑岷山䓪三霜楚户砧漢/書李陵傳矢盡道窮士張空弮注云)
(弓弩弮也又匃奴傳曰真中國之堅敵按孫子曰小/敵之堅大敵之禽也李陵書振臂一呼創病皆起)
　　和張仲謀送別二首(知命/)
夜郎自古流遷客聖世初投第一人不是施州肯囘首
五溪三峽更誰親(唐書李白傳長流夜郎夜郎即今之/珍州其地與黔中相接江淹恨賦曰)
(遷客海上流戍隴隂五溪見前注峽程記曰三峽者即/明月峽巫山峽廣澤峽其瞿唐灔澦燕子屏風之類皆)
(不係三/峽數)
五溪三峽漫經春百病千愁逢故人何處看君嵗寒後
欲將兒女更論親(肯與黨錮連姻其/氣節亦可尚矣)
　　次韻答清江主簿趙彦成(知命/)
日轉溪山幾百遭厭聞虎嘯與猿號(劉禹錫詩百匝千/遭繞郡城此用其)
(字老杜詩熊羆咆我東虎豹號我西淮南/子虎嘯而谷風至又曰白猿擁樹而號)笙歌忽抱二
天酒風雨猶驚三峽濤(後漢蘇章傳遷冀州刺史故人/為清河太守為設酒肴甚歡太)
(守喜曰人皆有一/天我獨有二天)已作齊民尋要術安能痛飲讀離騷
(後魏賈思勰作齊民要術言田家種植之事/世說王孝伯言痛飲讀離騷自可稱名士)看君自是
青田質清淚猶堪徹九皋(永嘉郡記沭溪去青田九里/中有一雙白鶴多云神所養)
(晉書陸機傳曰華亭鶴唳豈/可復聞乎詩云鶴鳴于九皋)
　　宋懋宗寄䕫州五十詩三首(知命/)
五十清詩是碎金試敎擲地有餘音方今臺閣稱多士
且傍江山好處吟(老杜詩云清詩近道要晉書謝安傳/桓温以安所作簡文謚議示坐賓曰)
(此謝安石碎金也又孫綽傳作天台山賦以示范榮期/云卿試擲地當作金石聲通典曰後漢事歸臺閣史記)
(屈原傳曰/行吟澤畔)
五十清詩一叚冰持來却得慰愁生自張壁間行坐看
更教兒誦醉時聴(老杜詩炯如一叚清冰出萬壑又詩/江草日日喚愁生又詩行坐白頭吟)
(又有醉/時歌)
碑同峴首千年石詩到英州十絶歌他日巴人懐叔子
時時解著手摩挲(晉書羊祜傳祜字叔子襄陽百姓于/峴建此碑望者草不流涕杜預因名)
(為墮淚碑老杜有䕫州歌十絶句/退之石鼔歌曰誰復著手為摩挲)
　　題蘇若蘭囘文錦詩圖
千詩織就囘文錦如此陽臺暮雨何亦有英靈蘇蕙手
只無悔過竇連波(晉書竇淊妻蘇氏名蕙字若蘭淊苻/堅時為秦州刺史被徙流沙蘇氏思)
(之織錦為回文旋圖詩以贈/淊宛轉循環以讀詞甚悽惋)
　　次韻楊明叔四首(并序/)
　　　楊明叔惠詩格律詞意皆薰沐去其舊習予為
　　　之喜而不寐文章者道之器也言者行之枝葉
　　　也故次韻作四詩報之耕禮義之田而深其耒
　　　明叔言行有法當官又敏于事而卹民故予期
　　　之以逺者大者
魚去游濠上鶚來止坐隅(濠梁見前注漢書賈誼傳曰/誼為長沙傅三年有鵩飛入)
(誼舍止于坐隅鵩似鴞不/祥鳥也誼乃為賦以自廣)吉凶終我在憂樂與生俱(上/句)
(終鴞來之意下句終魚樂之意鵩賦曰禍兮福所倚福/兮禍所伏憂喜聚門吉凶同域書曰惟吉凶不愆在人)
(莊子至樂篇曰人之生也與憂俱生夀者惛惛久憂不/死何之苦也湼槃經摩那臨終佛至其所慰諭曰身所)
(經處與苦樂俱當脩湼槃永離苦樂詩意謂吉凶憂樂/皆因我有茍能無我彼何從生山谷與王子飛書曰人)
(固與憂樂俱生者也于其中有簡擇取捨以至于六鑿/相攘日尋干戈古之學道者深探其本以無諍三昧治)
(之所以萬亊隨/緣是安樂法)決定不是物方名大丈夫(圓覺經曰生/決定信傳燈)
(録南泉廣語云大徳莫認心認佛設得認是境被他喚/作所知愚故江西大師云不是心不是佛不是物且教)
(你後人恁麽行履孟子曰此之謂大丈夫同安禪/師十𤣥談曰丈夫皆有衝天氣不向如來行處行)今觀
由也果老子欲乘桴(並見魯論由也以比明叔老子山/谷自謂言明叔志趣勇決必能相)
(從浮于東海也後漢馬援傳云頗哀老子使得遨遊山/谷和楊明叔隅字韻七詩皆謂之頌今彭山黄氏有此)
(真蹟二頌此集所/無當是晚年刪去)
道常無一物學要反三隅(老子曰道常無名傳燈録六/祖偈曰菩提本非樹明鏡亦)
(非臺本來無一物何假/拂塵埃反三隅見魯論)喜與嗔同本嗔時喜自俱(嗔喜/雖殊)
(本同一性衆狙喜怒即可見矣傳燈録/龍樹偈曰于法心不澄無嗔亦無喜)心隨物作宰人
謂我非夫(心隨物轉物反為主非大丈夫事也楞嚴曰/一切衆生從無始來迷已為物失于本心為)
(物所轉傳燈録第二十一祖付法偈曰心隨萬境轉轉/處實能幽隨流認得性無喜亦無憂圓覺經曰由有無)
(始本起無明為已主宰傳燈録元沙廣語曰如許多田/地教誰作主宰左傳彘子曰命為軍帥而卒以非夫注)
(云非丈/夫也)利用兼精義還成到岸桴(易曰精義入神以致/用也利用安身以崇)
(徳也佛書以波/羅宻為到彼岸)
全徳備萬物大方無四隅(莊子曰而況全徳之人也孟/子曰萬物皆備于我矣反身)
(而誠樂莫大焉老子曰大方無隅淮/南子曰經營四隅髙誘注云隅方也)身隨腐草化名與
太山俱(謂聞道而死雖與草木俱腐固有不亡者存謝/靈運詩一隨往化滅安用空名揚此反而用之)
(禮記月令季夏腐草為螢此借用史記藺相如傳/太史公曰相如名重太山選詩曰名與天壤俱)道學
歸吾子言詩起老夫(禮記中庸曰尊徳性而道問學注/云道猶由也問學學誠者也魯論)
(曰起予者商也始/可與言詩巳矣)無為蹈東海留作濟川桴(史記魯連/傳曰則連)
(有蹈東海而死爾此借用言不必乘此桴以浮于海留/為濟川之具可也書說命曰若濟巨川用汝作舟楫)
匹士能光國三孱不滿隅(彭山黄氏本此詩蓋再次韻/之第二章禮記曰匹士大牢)
(而祭謂之攘文選辨亡論曰風雅則諸葛瑾張承步隲/以名聲光國晏子春秋曰五子不滿隅一子滿朝按黄)
(氏本有山谷自注亦引此語但以五為三爾詩意謂豪/傑之士雖少足以為邦家之光孱懦之夫雖衆曽不足)
(充滿一/隅也)竊觀今日事君與古人俱(黄氏本作今者事此/云今日當是晚年所)
(改言士之可以光國者今世未見獨明叔可期以古人/也左傳曰今日之事我為政此借用老杜詩生還今日)
(事莊子曰成而上/比者與古為徒)氣類鸎求友精誠石望夫(文選任彥/昇作王文)
(憲集序曰許與氣類伐木詩曰嚶其鳴矣求其友聲詩/人相承以嚶為鸎莊子曰真者精誠之至也不精不誠)
(不能動人又注曰鄭人緩精誠之至故死為秋柏之實/劉義慶幽明録曰武昌北山上有望夫石狀若人立古)
(傳云昔有貞婦其夫從役攜弱于餞/送此立山望夫而化為石因以名焉)雷門震驚手待汝
一援桴(黄氏本山谷自注曰禮運云蕢桴而土皷説者/曰桴鼓椎也然則枹亦通于桴望其振發聲名)
(于當時也荀子曰聲名之剖發于天地之間豈不如日/月雷霆然哉漢書王尊傳曰母持布鼓過雷門注云雷)
(門會稽城門也有大鼓越擊此鼓聲聞洛陽易曰震驚/百里史記司馬穰苴傳曰援枹鼓之急則忘其身枹亦)
(作桴按禮運疏引皇氏云桴謂擊鼓之物/左傳曰右援枹而鼔音義云枹鼓椎也)
　　再次韻(并序/)
　　　庭堅老懶衰惰多年不作詩已忘其體律因明
　　　叔有意于斯文試舉一綱而張萬目蓋以俗為
　　　雅以故為新百戰百勝如孫吳之兵棘端可以
　　　破鏃如甘蠅飛衛之射此詩人之竒也明叔當
　　　自得之公眉人鄉先生之妙語震耀一世我昔
　　　從公得之為多故今以此事相付
窮竒投有北鴻鵠止丘隅我已魑魅禦君方燕雀俱(窮/竒)
(魑魅之語山谷以自況鴻鵠燕雀之語以屬明叔退之/詩我來禦魑魅自宜味南烹按左傳太史克曰少皡氏)
(有不才子謂之窮竒舜臣堯流四凶族渾敦窮竒擣杌/饕餮投諸四裔以禦魑魅巷伯詩曰取彼譖人投畀豺)
(虎豺虎不食投畀有北緜蠻詩曰緜蠻黄鳥止于丘隅/注云緜蠻小鳥貎此借用言丘隅非鴻鵠所宜止也漢)
(書陳勝傳曰燕雀/焉知鴻鵠之志)道應無蔕芥學要盡工夫(漢書賈誼/鵩鳥賦曰)
(徳人無累知命不憂細故蔕芥何足以疑子虚賦注曰/蔕芥刺鯁也南史王僧䖍云宋文帝書天然勝羊欣工)
(夫少于欣此並借用孔毅甫雜録曰工夫或/作功夫魏志王肅傳泰極已前工夫尚大)莫斬猿狙
杙明堂待棟桴(黄氏本山谷自注曰靈光殿賦曰荷棟/桴而髙驤詩言當養成其材勿小用之)
(也莊子曰宋有荆氏者宜楸柏桑其拱把而上者求狙/猴之杙者斬之音義云杙音以職反欲以栖戲狙猴也)
(班因西都賦曰列棼橑以布翼荷棟桴而髙驤/注引爾雅棟謂之桴山谷以西都為靈光誤)
　　謫居黔南十首(摘樂天句○近世曾慥端伯作詩/選載潘邠老事云張文潛晚喜樂)
　　(天詩邠老聞其稱美輒不樂嘗誦山谷十絶句以/為不可跂及其一云老色日上面歡悰日去心今)
　　(既不如昔後當不如今文潛一日召邠老飲預設/樂天詩一帙置書室牀枕間邠老少焉假榻翻閱)
　　(良久纔悟山谷十絶詩蓋用樂天大篇裁為絶句/蓋樂天長于敷衍而山谷巧于翦裁自是不敢復)
　　(言端伯所載如此必有依據然敷衍翦裁之説非/是蓋山谷謫居黔南是取樂天江州忠州等詩偶)
　　(有㑹于心者摘其數語寫置齋閣或嘗為人書世/因傳以為山谷自作然亦非有意與樂天較工拙)
　　(也詩中改易數字可為作詩之法故因附見于/此前五篇今豫章集有之後五篇得之脩水集)
相望六千里天地隔江山十書九不到何用一開顏(此/樂)
(天集第十巻中寄行簡詩原作相去六千/里地絶天邈然十書九不達何以開憂顏)
霜降水反壑風落木歸山冉冉歲華晩昆蟲皆閔闗(此/十)
(一巻中歲晩詩後兩句原作/冉冉歲將晏物皆復本源)
泠淡病心情暄和好時節故園音信斷逺郡親賓絶(此/十)
(一巻中花/下對酒詩)
山郭燈火稀峽天星漢少年光東流水生計南枝鳥(此/十)
(一巻中西/樓夜詩)
冥懐齊逺近委順隨南北歸去誠可憐天涯住亦得(此/十)
(一巻中/委順詩)
老色日上面歡悰日去心今既不如昔後當不如今(此/十)
(一巻中東城尋春/詩歡悰原作懽情)
嘖嘖雀引雛梢梢笋成竹時物感人情憶我故鄉曲(此/第)
(十巻中盂夏思/渭村舊居詩)
苦雨初入梅瘴雲稍含毒泥秧水畦稻灰種畬田粟(與/前)
(篇/同)
輕紗一幅巾小簟六尺牀無客盡日静有風終夜凉(此/十)
(一巻中/竹窻詩)
病人多夢醫囚人多夢赦如何春來夢合眼在鄉社(一/本)
(作秋來何所夢合眼見鄉社樂天集第十巻寄行簡詩/原作渴人多夢飲饑人多夢餐春夢夢何處合眼到東)
(川/)
　　贈黔南賈使君
綠髮將軍領百蠻横戈得句一開顔(孟郊詩酒人皆倚/春髮緑病叟獨藏)
(秋髪白通典曰後漢有領烏桓校尉詩曰因時百蠻南/史垣榮祖傳曰曹操曹丕上馬横槊下馬談論元稹作)
(老杜墓銘叙曰曹操父子往往横槊賦詩戰國䇿曰衛/行人燭過免胄横戈而進老杜詩今代横戈矛謝靈運)
(詩開顔/披心胸)少年圯下傳書客老去空同問道山(别本注云/信臣家世)
(有北園在崆峒山下氣象雄壮花木茂宻○漢書張良/傳游下邳圯上有一老父出一編書曰讀是則為王者)
(師旦日視其書廼太公兵法莊子曰黄帝問廣成子在/于空同之上往見之曰敢問至道之精按寰宇記云禹)
(跡之内山名空同者三其一在臨洮其一在安定其一/在汝州黄帝問道之山專指汝州然此詩所用未必汝)
(州/也)春入鶯花空自笑秋成梨棗為誰攀(兩句皆言故園/無主之意老杜)
(詩鶯花隨世界又詩庭前八月梨棗熟文選謝/靈運詩攀林摘葉倦鮑明逺詩端為誰辛苦)何時定
作風光主待得征西鼓吹還(言使君平定西夏功名巳/立始歸故園也老杜詩傳)
(語風光共流轉暫時相賞莫相違退之詩山公自是園/林主魏志注曹公令曰欲望封侯作征西將軍南史曹)
(景宗傳破魏師振旅凱入賦詩曰去時兒女悲歸來笳/鼓競借問行路人何如霍去病吳志諸葛恪傳孫權令)
(恪備威儀作鼓/吹導從歸來)
　　次韻雨絲雲鶴二首(晉張恊詩騰空似/湧煙宻雨如㪚絲)
煙雲杳藹合中稀霧雨空濛宻更微(舊作隔雲朝日㸔/餘輝六合空濛宻)
(更微歐陽公峴山亭記草水雲煙之杳靄出沒于空曠/有無之間退之詩杳靄深谷攢青楓楚詞曰霧雨滛滛)
(選詩空濛/如薄霧)園客繭絲抽萬緒蛛蝥網面罩羣飛(繭絲舊/作繭盆)
(神仙傳曰園客者種五色香草忽有五色蛾集其上有/一女自來助客養繭得繭大如甕繅訖此女子與客俱)
(仙去文選張茂先詩將抽厥緒列子曰擾擾萬緒起矣/蛛蝥見演雅注論衡曰蜘蛛細絲以網飛蟲退之祭桞)
(子厚文曰羣飛刺天罩/字如詩所謂烝然罩罩)風光錯綜天經緯草木文章帝
杼機(謝朓詩風光草際浮錯綜見易繫詞又左傳序曰/進不成為錯綜經文以盡其變國語曰經緯不爽)
(文之象也北史祖瑩傳曰文章須自出機杼/成一家風骨文選郭泰機詩曰不得秉杼機)願染朝霞
成五色為君王補坐朝衣(杜牧之詩曰平生五色線願/補舜衣裳詩曰衮職有闕維)
(仲山甫/補之)
幾片雲如薛公鶴精神態度不曽齊(老杜詩洮雲片片/黄又詩薛公十二)
(鶴皆寫青田真低昻各有意磊落如長人按張彦逺名/畵記薛稷字嗣通善花鳥人物雜畵畵鶴知名孟子曰)
(物之不齊/物之情也)安知隴鳥樊籠宻便覺南鵬羽翼低(禰衡鸚/鵡賦曰)
(閉以雕籠注云隴坻出此鳥淵明詩久在樊籠裏復得/反自然莊子曰鵬翼若垂天之雲海運則將徙于南㝠)
風㪚又成千里去夜寒應上九天栖(相鶴經曰飛則一/舉千里唐摭言楊)
(衡詩一一鶴聲飛上天孫子曰善攻者動/于九天之上廣雅有九天名亦曰九野)坐來改變如
蒼狗試欲揮毫意自迷(老杜詩天上浮雲似白衣湏臾/改變如蒼狗又曰危時暫相見)
(衰白意都迷按列子/曰穆王意迷心䘮)
　　從斌老乞苦筍(黄斌老文湖州之妻/姪見于山谷題䟦)
南園苦笋味勝肉籜龍稱寃莫采録(盧仝寄男詩曰籜/龍正稱寃莫殺入)
(汝口丁寜囑託/汝汝活籜龍不)煩君更致蒼玉束明日風雨皆成竹(禮/記)
(玉藻曰大夫佩水蒼玉樂天食/笋詩且食勿踟蹰南風吹作竹)
　　吹韻黄斌老所畵横竹
酒澆胸次不能平吐出蒼竹嵗崢嶸(酒澆胷中見前注/退之送髙閑序曰)
(酣醉無聊不平有動于心于草書發之鮑明逺舞鶴賦/曰嵗崢嶸而愁暮注云嵗之將暮猶物之髙此引用以)
(言嵗/寒)卧龍偃蹇雷不驚石與此君俱忘形(蜀志諸葛亮/傳徐庶謂先)
(主曰孔明卧龍也此引用以比竹偃蹇見前注莊子曰/疾雷破山風振海而不能驚晉露王徽之傳居空宅便)
(令種竹曰何可一日無此君耶老杜詩忘形/到爾汝痛飲真吾師按莊子曰養志者忘形)晴􁩻影落
石泓處松煤淺染飽霜兎(退之毛穎傳以瓦硯為恒農/陶泓此云石泓即石硯可知)
(歐陽公詩谷泉含石/泓飽霜兎見前注)中安三石使屈蟠亦恐形全便飛
去(名畵記云張僧繇于金陵安樂寺畵四龍不㸃眼睛/每云㸃之即飛去人以為誕妄因請㸃之湏臾雷霆)
(破壁二龍上天二龍不㸃睛者見在此借用以終卧龍/之意南史卞彬傳曰我詩湏大才迮之不爾便飛去此)
(云三石即用大材之意杜詩沈吟屈/蟠樹莊子曰形全精復與天為一)
　　次韻謝黄斌老送墨竹十二韻
古今作生竹能者未十輩(東坡先生作文與可畵偃竹/記曰竹之始生一寸之萌耳)
(而節葉具焉自蜩腹蛇蚹以至于劍㧞十尋者生而有/之也今畵者乃節節而為之葉葉而累之豈復有竹乎)
(漢書婁敬傳曰/使者十輩來)吳生勒枝葉筌宷逺不逮(山谷有道臻/師畵墨竹序)
(曰墨竹出于近世不知其所師承吳道子作畵其運筆/作弮不加丹青已極形似故世之精識博物之士多藏)
(吳生墨本至俗子乃衒丹青耳意墨竹之師近出于此/山谷又䟦臻師墨竹云嫩篁翠篠極難為工能妙者惟)
(吳生耳所以文與可多作老竹枯木霜風寒雀挾帶煙/雨以助其筆勢江南李氏勒圏作竹葉其畵與褚栁正)
(書同法劉道醇名畵評曰黄筌字要叔蜀中人善丹青/尤好花竹翎毛凡所操筆皆廹于真與其子居寀從孟)
(昶歸朝居宷字伯鸞亦善畵竹有父風蘇易簡得筌墨/竹圖李宗諤作賀其序曰工丹青花竹者必用五色惟)
(筌以墨染竹獨得意于寂寞/間魯論曰恥躬之不逮也)江南鐵鉤鎖最許誠懸㑹
(山谷自注曰世傳江南李主作竹自根至梢極小者二/鈎勒成謂之鐵鈎鎖自云惟栁公權有此筆法按唐書)
(公權字誠懸劉道醇名畵評曰南唐後主李煜好金索/書有唐希雅者嘗學之乘興縱竒因其戰掣之勢以為)
(竹樹與山谷之説/小異今因附見)燕公灑墨成落落與時背(國朝燕肅/侍郎雅善)
(墨竹米芾畵史曰肅字穆之師李成後漢耿弇傳光武/曰將軍前在南陽建此大䇿甞以為落落難合班固答)
(賓戯曰功不得背時而獨/彰樂天詩性將時共背)譬如刳心松中有嵗寒在(寒/山)
(子詩曰有樹先林生計年逾一倍根遭陵谷變葉為風/霜改咸笑外凋殘不憐内文彩皮膚既脱落惟有真心)
(在葢用湼槃經語也此句/頗采其意嵗寒見魯論)湖州三百年筆與前哲配(文/同)
(字與可元豐二年出守湖州未至而卒詩言與可追配/桞誠懸于三百年也退之感二鳥賦曰盍求配于古人)
規模轉銀鉤幽賞非俗愛(言與可以褚栁正書之法/變而作竹銀鉤見前注)披
圖風雨入咫尺莽蒼外(漢志芝房歌曰披圖按諜南史/齊竟陵王子良孫賁常于扇上)
(圖山水咫尺之内便覺萬里為遥老杜詩咫尺應湏論/萬里莊子音義曰莽蒼草野色也上莫浪反下七蕩反)
吾宗學湖州師逸功巳倍(李邕詩吾宗固神秀禮記學/記曰善學者師逸而功倍)
有來竹四幅冬夏生變態(雝詩曰有來雝雝司馬相如/子虗賦曰殫觀衆物之變態)
(張衡西京賦曰命般爾之巧匠盡變/態乎其中李善注曰變竒也態巧也)湏知更入神後出
遂無對(畵品曰吳道子才通思逺下筆如有神助易曰/精義入神世説習鑿齒曰樂令無對于晉世)
吾詩被壓倒物固不兩大(摭言曰楊汝士于楊嗣復坐/上詩後成而最佳元白歎服)
(汝士醉歸語其子弟白吾今日壓/倒元白左傳周史曰物莫能兩大)
　　用前韻謝子舟為予作風雨竹
子舟詩書客畵手睨前輩(退之詩借問讀書客胡為在/京師老杜詩畵手看前輩吳)
(生逺/擅埸)挹袂拍其肩餘力左右逮(山谷自注引郭璞詩云/左挹浮丘袖右拍洪崖)
(肩○論語行有餘/力漢志民有餘力)摩拂造化爐經營鬼神㑹(造化爐見/前注謝赫)
(畵品謂畵有六法五曰經營位置老杜詩意匠慘淡經/營中老杜閬山歌曰那知根無鬼神㑹巳覺氣與嵩華)
(敵/)光煤疊亂葉世與作者背(謂俗工/如此)㸔君回腕筆猶喜
漢儀在(言得前輩筆法也墨藪載筆髓云湏手腕輕虗/索靖叙草書曰命杜度運其指使伯英回其腕)
(後漢光武紀曰不圖/今曰復見漢官威儀)嵗寒十三本與可可追配(東坡王/元之畵)
(像賛引曰足以追/配此六君子者)小山蒼苔面突兀謝憎愛(小山謂竹/下山石也)
(盧仝石請客詩曰竹弟雖讓客不敢當客思自慙埋沒/久滿面蒼苔痕又石答竹曰蒼蘚印我面雨露􁀙我皮)
(此故不嫌我突兀䝉相知文選/嵇康養生論曰愛憎不施于情)風斜兼雨重意岀筆墨
外(謂絶去翰墨畦逕也老杜詩曰輕燕受風斜又雨詩/曉㸔紅濕處花重錦官城畵斷曰王宰畵山水樹石)
(出于/象外)吾聞絶一源戰勝自十倍(此句以下言胷中髙勝/則游戯筆墨自當不凡)
(陰符經曰絶利一源用師十倍説者謂至/静之極不為死生所亂故戰則必勝也)榮枯轉時機
生死付交態(選詩曰俯仰見榮枯山谷此句言轉時機/謂視窮達若物之榮枯各隨時盛衰任天)
(機自運爾漢書鄭當時傳翟公曰一死一生乃知交情/一貧一富乃知交態山谷此句言處死生之變我初無)
(心從彼世情/自作異見)狙公倒七芧勿用嗔喜對(莊子狙公賦芧/曰朝三而暮四)
(衆狙皆怒曰然則朝四而暮三衆狙皆悦名實未虧而/喜怒為用亦因是也嗔喜見前注髙僧支遁傳喻道論)
(曰道林識清體/順而不對于物)此物當更工請以小喻大(漢書司馬相/如上書諫獵)
(云鄙諺曰家有千金坐不/垂堂此言雖小可以喻大)
　　再用前韻詠子舟所作竹
森萷一山竹壯士十三輩(元次山訟木魅曰見榛梗之哀/森梢楚辭曰一萷櫹槮之可)
(集韻萷音宵萷槮草木茂貌壯士用杜牧之十萬丈夫/意熟觀此詩子舟所作竹必十三枝故前篇有嵗寒十)
(三本今又有壯/士十三輩之語)自干雲天去草芥肯下逮(司馬相如子/虗賦曰交錯)
(糾紛上干青雲樛木詩注曰木枝以下垂故/葛藟得纍而蔓之喻后妃能以恩下逮衆妾)虗心聴造
物顛沛風雨㑹(詩意謂竹君無心但聴命于造物雖風/雨之變顛沛偃仆亦任其自然爾莊子)
(子輿曰其心閒而無事跰􁗎而鑑于井曰嗟乎造物者/又將以予為此拘拘也詩曰顛沛之掲班固答賓戲曰)
(彼皆躡風麈之㑹履顛沛之勢文選季重牋曰/值風雲之㑹又選詩曰藹藹風雲㑹此並借用)榮枯偶
同時終不相棄背(榮枯見前注氓詩序曰/華落色衰復相棄背)誰云湖州沒
筆力今尚在(老杜詩溟/漲與筆力)阿筌雖墨妙好以桃李配(黄筌/多作)
(夾竹桃李文選别/賦曰淵雲之墨妙)國工裁主意冷淡恐不愛(黄筌蓋孟/蜀時待詔)
(國工見前注裁謂量度摭言曰裴度夜宴聮/句白樂天曰笙歌鼎沸勿作此冷淡生活)子舟落心
畵榮觀不在外(落謂落筆法言曰書心畵也/老子曰雖有榮觀燕處超然)耆年道機
熟増勝當倍倍(維摩經天女答舍利佛曰我止此室如/耆年解脱栁子厚詩老僧道機熟李通)
(𤣥華嚴論多有/倍倍増廣之語)祖述今百家小紙弄姿態(禮記曰仲尼/祖述堯舜小)
(紙見何曽傳具前注後漢李固傳曰固獨胡粉飾貌搔/頭弄姿槃旋偃仰從容冶步宋玉神女賦曰瑰姿瑋態)
(世説注文士傳曰張華/為人少威儀多姿態)雖云出湖州巻置懶開對(謂失/與可)
(本/意)非公筆如椽孰能為之大(晉書王恂傳曰夢人以大/筆如椽與之既覺語人云)
(此當有大手筆事魯語曰赤也/為之小孰能為之大此借用)
　　戲詠子舟畵兩竹兩鸜鵒
風晴日暖摇雙竹竹間相語兩鸜鵒鸜鵒之肉不可餚
人生不材果為福(老杜冬狩行有鳥名鸜鵒力不能髙/飛逐走蓬肉味不足登鼎爼胡為見)
(羈虞羅中莊子山木篇弟子問于莊子曰昨日山中之/木以不材得終其天年淮南子曰塞上之人馬無故亡)
(而入胡人皆弔之其父/曰此何遽不為福乎)子舟之筆利如錐千變萬化皆
天機(樂天詩曰紫毫筆尖如錐兮利如刀晉書祖納傳/曰汝潁之士利如錐列子千變萬化老杜歌曰劉)
(侯天機精愛/畵入骨髓)未知筆下鸜鵒語何似夢中胡蝶飛(真假/夢覺)
(為一為二達者必能辨之莊子曰昔者莊周夢為胡蝶/栩栩然胡蝶也俄然覺則蘧蘧然周也不知周之夢為)
(胡蝶與胡蝶/之夢為周與)
　山谷内集詩注巻十二
欽定四庫全書
　山谷内集詩注巻十三　　宋　黄庭堅　撰
　　　　　　　　　　　　　　任　淵　注
　　次韻答斌老病起獨游東園二首
萬事同一機多慮乃禪病(楞嚴曰雖見諸根動要以一/機抽傳燈録僧亡名息心銘)
(曰無多慮無多知多知多事不如息意多慮多/失不如守一圓覺經曰大悲世尊快説禪病)排悶有
新詩忘蹄出兎徑(老杜詩云排悶强裁詩莊子曰蹄者/所以在兎得兎而忘蹄言者所以在)
(意得意而忘言僧肇注維摩經曰曷謂囘龍象于/兎徑又傳燈録永嘉證道歌曰大象不遊于兎徑)蓮花
生淤泥可見嗔喜性(維摩經曰譬如髙原陸地不生此/花卑濕淤泥乃生此花山谷此句)
(意謂花與泥俱出於一池非泥外有花喜與嗔俱出于/一性非嗔外有喜因所見以示人蓋得夫觀物之妙也)
小立近幽香心與晚色静(王立之詩話曰山谷詩云小/立佇幽香儂家能有幾絇絲)
(韻聮與荆公頗相同當時暗合耳按介夫詩云月映林/塘淡空涵笑語凉俯窺憐緑凈小立佇幽香然亦本于)
(老杜稀疎小紅翠駐屐近微香之句老/杜詩又曰水花晚色静庻足充淹留)
主人心安樂花竹有和氣時從物外賞自益酒中味(國/語)
(晉文公曰人生安樂孰知其他張平子歸田/賦曰苟縱心于外物淵明詩酒中固多味)斸枯蟻改
穴掃籜筍迸地(斸音株玉切斫也老杜詩藥任鄰人/斸樂天笋詩曰穿牆迸路不依行)萬
籟寂中生乃知風雨至(萬籟見/前注)
　　又和二首
西風鏖殘暑如用霍去病(漢書霍去病傳曰/合短兵鏖臯蘭下)疏溝滿蓮
塘掃葉明竹逕(魏都賦曰疏通溝以/濱路疏云疏通也)中有寂寞人自知
圓覺性(圓覺經曰無上法王有/大陀羅尼門名為圓覺)心猿方睡起一笑六􁩻
静(髙僧求郡䟦摩傳曰知彼所依處從心猿猴起業及/業報果依緣念念滅按遺教經曰此五根者心為其)
(主譬如猿猴得樹難可禁制傳燈録中邑禪師傳仰山/問如何見得性師云譬如有屋屋有六窻内有一獼猴)
(東邊喚山山山山應如是六牕俱喚俱應仰山云只如/内獮猴困睡外獮猴欲與相見如何師即下繩牀執仰)
(山手作舞云山/山與汝相見了)
外物攻伐人鐘鼓作聲氣(莊子曰外物不可必劉子曰/目愛綵色命曰伐性之斤耳)
(樂滛聲命曰攻心之鼓左傳曰凡師有鐘鼓曰/伐無曰侵又曰金鼓以聲氣也又曰一鼓作氣)待渠弓
箭盡我自味無味(傳燈録僧問巖頭弓折箭盡如何師/曰去老子曰為無為事無事味無味)
宴安衽席間蛟鰐垂涎地(左傳曰宴安酖毒不可懐也/莊子曰夫畏途者十殺一人)
(則父子兄弟相戒也人之所取畏者枉席之上飲食之/間而不知為之戒者過也歐陽公乞致仕表曰不虞暗)
(禍䧟臣于風波必死之淵上賴至仁脱臣于蛟鰐垂涎/之口文選枚叔七發曰往來游宴縱姿乎曲房隱間之)
(中此甘餐毒藥戯/猛獸之爪牙也)君子履微霜即知堅氷至(言外物之/當辨于早)
(也東方朔七諫曰微霜下而/夜降易坤卦曰履霜堅氷至)
　　又答斌老病愈遣悶二首
百痾從中來悟罷本誰病(黄庭經曰百痾所種存無英/説文曰痾病也文選短歌曰)
(憂從中來不可斷絶維摩經曰維摩詰言今我此病皆/從前世妄想顛倒諸煩惱生無有實法誰受病者所以)
(者何四大合故假名為/身四大無主身亦無我)西風将小雨凉入居士徑苦竹
遶蓮堂自悦魚鳥性(唐人常建詩曰山光/悦鳥性潭影空人心)紅荷倚翠蓋
不㸃禪心静(青箱雜記曹脩古詩云荷葉罩芙蓉圓青/映嫩綠佳人南陌上翠葢立春風太白詩)
(花将色不染/心與水俱閒)
風生髙竹凉雨送新荷氣(老杜詩旁舍連髙竹韋/應物詩雨微荷氣凉)魚游
悟世網鳥語入禪味(栁子厚詩云世網難嬰每自珍南/史虞寄云魚游拂鼎選詩曰世網)
(嬰我身阿彌陀經云水鳥樹林及與諸佛所出音聲皆/演妙法與十二部經合維摩經曰雖復飲食而以禪悦)
(為味又按湼槃經有出/家味讀誦味坐禪味)一揮四百病智刃有餘地病來
每厭客今乃思客至(退之詩清琹試一揮維摩經曰是/身為災百一病惱肇僧注曰一大)
(増損則百一病生四大増損則四百四病同時俱作經/又曰以智慧劍破煩惱賊文選頭陀寺碑曰智刃所游)
(日新月故荘子曰恢恢乎/其于游刃必有餘地矣)
　　次韻黄斌老晚遊池亭二首
路入東園無俗駕忽逢佳士喜同遊綠荷菡萏稍覺晚
黄菊拒霜殊未秋(文選北山移文曰請迴俗士駕為君/謝逋客山有扶蘇詩注曰荷華扶渠)
(也其花菡蓞陶岳零陵記曰拒霜花樹叢生葉大而岐/花甚紅九月霜降時開故謂之拒霜文選江文通詩曰)
(佳人殊/未來)客位正湏懸榻下主人自愛小塘幽(禮記冠義/曰醮于客)
(位後漢書徐穉傳曰太守陳蕃不接賓客惟穉來特設/一榻去則懸之文選沈休文詩賓至下塵榻老杜詩主)
(人為卜/林塘幽)老夫多病蠻江上頗憶平生馬少游(後漢馬援/傳曰吾從)
(弟少游常哀吾慷慨多大志曰致求盈餘但自苦耳當/吾在浪泊西里間毒氣薰蒸仰視飛鳶跕跕墮水中卧)
(念少游平生時/語何可得也)
岑寂東園可㪚愁膠膠擾擾夢神遊(岑寂見前注老杜/詩暄和㪚旅愁莊)
(子天道篇堯曰膠膠擾擾乎注云自嫌有事列子曰黄/帝夢遊於華胥氏之國非舟車足力之所及神遊而巳)
萬竿苦竹旌旗巻一部鳴蛙鼓吹休(南史孔珪傳門庭/内草萊不剪中有)
(蛙鳴曰我以此/當兩部鼓吹)雨後月前天欲冷身閒心逺地常幽(淵/明)
(詩心逺/地自偏)杜門謝客恐生謗且作人間鵬鷃遊(漢書申公/傳終身不)
(出門復謝賓客又按唐書陸贄傳既放荒逺常闔户人/不識其面又避謗不著書此詩反其意世説注向子期)
(郭子𤣥逍遥議曰夫大鵬之上九萬尺鷃之起枋榆小/大雖殊各順其性茍當其分逍遥一也而山谷作荘子)
(内篇解則曰鵾鵬之大鳩鷃之細均為有累于物而/不能逍遥惟體道者乃能逍遥耳然此詩用向郭意)
　　戲答史應之三首
先生早擅屠龍學袖有新硎不試刀嵗晩亦無雞可割
庖蛙煎鱔薦松醪(嘗聞長老云應之眉山人落魄無檢/喜作鄙語人以屠僧目之故此詩多)
(用屠家事荘子曰朱泙漫學屠龍于支離益單千金之/家三年技成而無所用其巧新硎割雞皆見前注前輩)
(詩曰來朝為送先生飯一夜沿溪捉鱔魚應之受館于/人為童子師故云爾舊本煎鱔作煼蜢蓋眉之野人或)
(食虴蜢故鄉諺因以為戲唐人郭受詩松醪酒熟旁看/醉又傅竒曰鄭徳鄰居江上遇一賣菱叟每以佳酒松)
(醪春/與之)
老萊有婦懷髙義不厭夫家苜蓿盤(列女傳老萊子逃/世耕于䝉山之陽)
(楚王駕至其門曰守國之孤願變先生老萊曰諾妻曰/妾聞之居亂世為人所制能免于患乎妾不能為人所)
(制者委畚而去老萊乃隨而隠閩川名士𫝊薛令之開/元中為右庻子時官僚清冷令之為詩曰朝日上團團)
(照見先生盤盤中無/所有苜蓿長闌干)收得千金不龜藥短裙漂絖暮江
寒(荘子曰宋人有不龜手之藥者世世以洴澼絖為事/客聞之請買其方百金與越人水戰大敗越人吳王)
(裂地而封之注云其藥能令手/不拘拆故嘗漂絮于水中也)
甑有輕塵釡有魚漢庭日日召嚴徐(後漢范丹傳所止/單陋有時絶粒閭)
(里歌之曰甑中有塵范史雲釡中生魚范萊蕪漢書主/父偃傳曰是時徐樂嚴安亦俱上書言世務上召見三)
(人謂曰公皆安在何相見之晚也/田叔傳曰漢庭臣無能出其右者)不嫌藜藿來同飯更
展芭蕉㸔學書(藜藿見前注法書苑陸羽作懷素傳曰/貧無紙可書常于故里種芭蕉萬餘以)
(供揮/洒)
　　題也足軒(并序/)
　　　簡州景徳寺覺範道人種竹于所居之東軒使
　　　君楊夢貺題其軒曰也足取古人所謂但有嵗
　　　寒心兩三竿也足者也仍為之賦詩余輙次韻
　　　(此詩以石本校遏/正種愛若曇四字)
道人手種兩三竹使君忽來唾珠玉(手種誤作手挿太/白詩咳唾落九天)
(隨風生/珠玉)不湏客賦千首詩若是賞音一䕫足(杜牧之詩/何人得似)
(張公子千首詩輕萬户侯吳志周瑜傳注江表傳瑜謂/蔣幹曰吾雖不及䕫曠聞絃賞音足知雅曲吕氏春秋)
(魯哀公問于孔子曰樂正䕫/一足矣此借用以屬楊使君)世人愛處但同流一絲不
掛似太俗(爱處誤作同處傳燈録石頭和尚草庵歌曰/世人住處我不住世人愛處我不愛又豐干)
(告寒山子曰汝與我遊五臺即我同流若不與我去非/我同流曰我不去豐干曰汝不是我同流又南泉問陸)
(亘十二時中作麽生陸曰寸絲不掛師云猶是階下漢/又南泉坐次一僧乂手而立南泉白太俗生僧合掌南)
(泉曰太僧生詩意謂愛竹開軒/聊同世好于佛法初無相妨也)客來若問有何好道人
優曇逺山綠(若問誤作問我優曇誤作優波晉書孟嘉/傳桓温問酒有何好而卿嗜之貫休詩夜)
(雨山草滋爽籟雜枯木閒吟竺仙偈清絶過于玉蟋蟀/鳴壞牆苟免悲局促道人優曇華迢迢逺山綠按法華)
(經曰佛告舍利弗如是妙法諸佛如來時乃説之如優/曇鉢華時一現耳又偈曰是人甚稀有過于優曇華疏)
(云優曇鉢名現應三千年一現現則金輪王出此詩引/用言竹之所以可愛正由道人難得耳山谷與周元翁)
(書曰範上坐是簡州人溈山喆老門久也其人聞道巳/久多見前輩道機純熟知慮深逺于士大夫中求之未)
(易/得)
　　寄題榮州祖元大師此君軒
王師學琴三十年響如清夜落澗泉(琴曲有幽澗泉老/杜詩藍水逺從千)
(澗/落)滿堂洗盡筝琶耳請師停手恐㫁絃(東坡詩歸家且/覓千斛水淨洗)
(從前箏笛耳張籍詩為出二侍女合彈琵琶箏退之聴/頴師琴詩曰推手據止之濕衣淚滂滂又詩杯行到君)
(莫停手琴家有彈欲㫁絃下/指淺按欲入木力不見之語)神人傳書道人命生死貴
賤如㸔鏡(道讀如樂道人之善之道史記龜䇿傳曰卜/者虗髙人禄命以説人志退之作李墟中誌)
(曰最深于五行書以人之死生年月日所直日辰支干/相生勝衰死王相斟酌推人夀夭貴賤利不利輙先處)
(其年時百/不失一二)晩知直語觸憎嫌深藏幽寺聴鐘磬(言不復/以談天)
(為事漢書谷永傳曰瞽言觸/忌諱退之詩僻寺境還幽)有酒如澠客滿門不可一
日無此君(左傳曰有酒如澠有/肉如陵此君見前注)當時手栽數寸碧聲挾
風雨今連雲(韓孟城南聮句云遥岑出寸碧此借用挾/風雨見前注文選藩岳秋興賦曰髙閣連)
(雲/)此君傾葢如故舊骨相竒怪清且秀(漢書鄒陽傳語/曰有白頭如新)
(傾葢如故按家語孔子遇程子傾葢而語終曰甚相悦/顧謂子路取束帛以贈之魯論曰故舊不遺則民不偷)
(骨相見/前注)程嬰杵臼立孤難伯夷叔齊採薇瘦(言竹之勁/且秀如此)
(史記趙世家屠岸賈殺趙朔朔妻成公姊有遺腹走公/宫匿趙朔客曰公孫杵臼謂朔友人程嬰曰立孤與死)
(孰難程嬰曰死易立孤難耳杵臼曰子强為其難者吾/為其易者請先死伯夷傳曰伯夷叔齊義不食周粟隠)
(于首陽山採薇而食/之遂餓死于首陽)霜鐘堂上弄秋月微風入絃此君
悦(霜鐘蓋蔡邕秋思琴曲之/一也此僧因以名其堂)公家周彦筆如椽此君語
意當能傳(王庠字周彦榮州人東坡/嘗稱之筆如椽見前注)
　　答李任道謝分豆粥
豆粥能驅晚瘴寒與公同味更同餐安知天上養賢鼎
且作山中煮菜㸔(後漢馮異傳光武曰昨得公孫豆粥/饑寒俱解世説孫長樂作王長史誄)
(云同此𤣥味易鼎卦曰/聖人大烹以養聖賢)
　　贈知命弟離戎州
道人終嵗學陶朱西子同舟泛五湖船窻卧讀書萬巻
還有新詩來起予(知命頗落魄不覊此詩葢遺識之也/山谷嘗有書與人云知命不樂静居)
(數出又答宋子茂書云知命將一妾一子拒同來史記/貨殖傳范蠡適齊為鴟夷子皮之陶為朱公國記曰范)
(蠡遂乗輕舟以浮于五湖杜牧之詩云/西子下姑蘇一舸逐鴟夷起予見魯語)
　　姪㭒隨知命舟行(㭒字維深小字韓/十知命第二子)
莫去沙邊學釣魚莫將百丈作轆轤清江濯足窻下坐
燕子日長宜讀書(老杜詩百丈牽江色盧仝詩轆轤無/繩井百尺老杜又有燕子來舟中詩)
(云湖南為客動經春燕子銜泥兩渡新/暫語船檣還起去穿花落水益霑巾)
　　次韻奉答文少激推官紀贈二首
請來清吹拂衣巾句法詞鋒覺有神(詩云吉甫作誦穆/如清風廬山記載)
(王喬之詩曰常聞清吹空文選沈休文詩豈假濯衣/巾晉書潘岳讚曰詞鋒景絢老杜詩云詩成覺有神)今
日相㸔清眼舊他年肯作白頭新(青箱雜記范諷詩惟/有南山與君眼相逢)
(不改舊時青漢書鄒陽傳/曰白頭如新傾蓋如故)文如霧豹容窺管氣似靈犀
可避塵(霧豹見前注晉書王獻之傳門生曰此郎管中/窺豹時見一斑李商隠詩心有靈犀一㸃通述)
(異記曰却塵西海/獸也其角辟塵)慙愧相期在臺省無心枯木豈能春
(老杜詩諸公衮衮登臺省劉/禹錫詩病樹前頭萬木春)
文章藻鑑隨時去人物權衡逐勢低(少激登元祐三年/進士第時東坡知)
(舉山谷為其屬故于此詩寄一歎之意藻/鑑見前注後漢許劭傳覈論鄉黨人物)揚子墨池春
草遍武侯祠廟曉鶯啼(揚子雲墨池諸葛忠武廟皆在/今成都老杜蜀相祠堂詩云映)
(階碧草自春色隔葉黄鸝空好音山谷意謂/東坡竄謫岷峨悽惶無復振起前人象氣也)書帷寂寞
知音少幕府留連要路迷(漢書董仲舒傳下帷講誦知/音少見前注漢書李廣傳曰)
(幕府省文書注云幕府者以軍幕為/義選詩云何不䇿髙足先據要路津)顧我何人敢推輓
㸔君桃李合成蹊(並有/前注)
　　次韻文少激祈雨有感(少激名抗臨卭人時在戎/州諸本或作少微誤予嘗)
　　(見其家藏此詩真本有序云竊/聞太守齋潔奉祠當獲嘉應)
窮儒憂樂與民同何况朱輪職勸農終日虀鹽供一飯
幾時膚寸冐千峯(文氏真本民作人按晉書謝安傳簡/文帝曰安石既與人同樂必不得不)
(與人同憂退之送窮文曰太學四年朝虀暮鹽公羊曰/觸石而出膚寸而合不崇朝而雨徧乎天下者唯㤗山)
(耳注云側手為膚按指為寸文選潘安仁詩川氣/冐山嶺詩意謂少激之窮如此安能澤加于民)未湏
丘垤占鳴鸛只要朝廷起卧龍(言調爕陰陽在得人也/東山詩鸛鳴于垤注云)
(鸛水鳥也将陰雨則鳴丘垤見孟子蜀志諸葛亮傳徐/庻謂先主曰諸葛孔明者卧龍也將軍豈願見之乎蘇)
(黄門詩雷雨/連年起卧龍)從此滂沱徧枯槁愛民天子似仁宗(文氏/真本)
(上句作從此滂沱三十六後改此字按春秋説題詞曰/一嵗三十六雨天地之氣宣十日小雨應天文十五日)
(大雨以斗運也又按京房易候云太平之時/十日一雨凡嵗三十六雨此休徵時若之應)
　　次韻李任道晚飲鎖江亭(此詩前有贈恵洪一篇/編次不倫前輩以為非)
　　(山谷所作曾慥詩選記俞秀老事亦嘗及之今刪/去鎖江亭在戎州之東戎今為叙州山谷與王觀)
　　(復書云有李仔任道本梓人而寓江津二十/餘年其人言行有物參道得其要老成人也)
西來雪浪如炰烹兩涯一葦乃可横(東坡樂府曰江漢/西來猶自帶岷峨)
(雪浪錦江春色退之詩具此煎炰烹莊子秋水篇曰兩/涘渚涯之間詩曰誰謂河廣一葦杭之楚辭曰横大江)
(兮楊/䠲)忽思鍾陵江十里白蘋風起縠紋生(劉禹錫詩令/人忽憶瀟相)
(渚輿地廣記唐改豫章曰鍾陵又改曰南昌今屬洪州/山谷鄉里也白蘋見前注宋玉風賦曰風起于青蘋之)
(末劉禹錫竹枝歌曰/瀼西春水縠紋生)酒杯未覺浮蟻滑茶鼎已作蒼蠅
鳴(張平子南都賦曰酒則甘醴十旬兼清醪敷經寸浮/蟻若萍退之集載彌明石鼎聮句曰時于蚯蚓竅微)
(作蒼/蠅鳴)歸時共湏落日盡亦嫌持蓋僕屢更(老杜詩落盡/髙天日幽人)
(未遣迴又云清江白日落欲盡禮記儒行曰遽/數之不能終其物悉數之乃留更僕未可終也)
　　再次韻兼簡履中南玉三首
李侯詩律嚴且清諸生賡載筆縱橫(禮記緇衣篇曰昔/吾有先正其言明)
(且清東坡詩敢將詩律鬪清嚴書臯陶乃/賡載歌注云賡續載成也續歌以成其義)句中稍覺道
戰勝胸次不使俗塵生(淵明詩貧富常交戰道勝無戚/顔按韓非子子夏曰今先王之)
(義勝故肥其詳具前注楚辭屈平漁父/曰安能以皓皓之白䝉世俗之塵埃乎)山繞樓臺鐘鼓
晩江觸石磯碪杵鳴(退之詩青春白日映樓臺退之詩/寒江觸石暄寰宇記曰鄂州江夏)
(縣有驚磯山俯臨大江下有石磯波濤迅急商旅驚/駭因以為名此用其字樂天詩月苦風清砧杵悲)鎖
江主人能致酒願渠久住莫終更(李賀有致酒行曰零/落棲遲一杯酒主人)
(奉觴稱客夀漢書叚㑹宗傳曰終更亟還/亦足以復雁門之踦注云邊吏三嵗更)
江津道人心源清不繫虚舟盡日横(四十二章經曰佛/言沙門者㫁去愛)
(欲識自心源莊子曰泛乎若不繫之舟虚而遨遊者也/宼萊公詩野水無人渡孤舟盡日横江津屬渝州渝今)
(為/恭)道機禪觀轉萬物文采風流被諸生(栁子厚贈江華/長老詩老僧道)
(機熟黙語心皆寂圭峯禪源序曰至于念佛求生淨土/亦湏脩三十六觀禪楞嚴曰若能轉佛即同如來杜詩)
(文采風流今尚存前漢朱雲/傳曰時岀乘牛車從諸生)與世浮沉惟酒可隨人憂
樂以詩鳴(老杜詩濁醪有妙理庻用慰沉浮史記游俠/傳序曰豈若卑論儕俗與世浮沉而取榮名)
(哉晉書顧榮傳曰惟酒可以忘憂蔡琰胡笳十八拍曰/絲竹㣲妙兮均造化之功哀樂各遂人心兮有變則通)
(退之送孟東野序曰東野始以其詩鳴引用之/言隨其心之所感或憂或樂皆于詩焉發之)江頭一
醉豈易得事如浮雲多變更(老杜詩每日江頭盡醉歸/又詩天上浮雲似白衣湏)
(臾改變/如蒼狗)
鎖江亭上一樽酒山自白雲江自橫(文選沈休文詩勿/言一樽酒明日難)
(重/持)李侯短褐有長䖏不與俗物同條生(左傳盧蒲嫳髪/短而心甚長此)
(句頗採其意短褐見前注漢書丙吉傳曰人各有所長/浮杯和尚語曰别有長䖏不妨拈出晉書王戎傳阮籍)
(曰俗物已復來敗人意傳燈録巖頭曰雪峯雖與/我同條生不與我同條死要識末後句只這是)經術
貂蟬續狗尾文章瓦釡作雷鳴(此句指當世之士晉書/趙王倫傳毎朝㑹貂蟬)
(盈坐時人諺曰貂不足狗尾續史/記屈原傳曰黄鐘毁棄瓦釡雷鳴)古來寒士但守節夜
夜抱闗聴五更(漢書汲黯傳曰守節死義又蕭望之傳/署小苑東門候王仲翁顧謂望之曰不)
(肯録録反抱闗謂望之曰各從其志注云門候謂主候/時而開門也孟子曰抱闗擊柝夏竦詩卧聴元戎報五)
(更/)
　　次韻任道食茘枝有感三首
一錢不直程衛尉萬事稱好司馬公(兩句皆山谷自道/漢書灌夫傳夫駡)
(灌賢曰平生毁程不識不直一錢今迺效女曹兒呫囁/耳語田蚡曰程李俱東西宫衛尉今衆辱程將軍仲孺)
(獨不為李將軍地乎世説載司馬徽别傳曰徽字徳操/括嚢畏慎人有以人物問徽者初不辯其髙下每輙言)
(佳其婦諫之徽曰/如君所言亦復佳)白髮永無懐橘日六年怊悵茘枝紅
(吳志陸績年六嵗于九江見袁術術出橘績懐三枚去/拜辭墮地術謂曰陸郎作賓客而懐橘乎績跪答曰欲)
(遺母術大竒之按山谷入蜀凡六見茘/支宋玉髙堂賦曰怊悵自失怊恥驕反)
今年茘枝熟南風莫愁留滯太史公(漢書司馬遷傳曰/太史公留滯周南)
(注云司馬談為太史令遷尊其父故謂之/為公山谷嘗為神宗實録院檢討官云)五月照江鴨
頭綠六月連山柘枝紅(太白詩遥㸔漢水鴨頭綠老杜/詩連山晚照紅山谷與王觀復)
(書云今年戎州茘支盛登一種柘枝/頭出于遏臘平大如雞卵味極美)
舞女茘枝熟雖晚臨江照影自惱公天與蹙羅裝寳髻
更挼猩血染殷紅(舞女亦謂柘枝樂府雜録曰柘枝舞/因曲為名用二女兒㡌施金鈴抃轉)
(有聲後漢書宦者傳論曰歌童舞女之翫李賀詩有惱/公篇蓋艷體也其首章曰宋玉愁空㫁嬌嬈粉自紅歌)
(聲春草露門掩杏花叢腥血見前注老/杜詩象牀玉手亂殷紅殷音烏閑反)
　　廖致平送綠茘枝為戎州第一王公權茘枝綠酒
　　亦為戎州第一
王公權家茘枝綠廖致平家綠茘枝試傾一杯重碧色
快剥千顆輕紅肌(老杜宴戎州東樓詩曰重/碧拈春酒輕紅擘茘支)撥醅蒲萄
未足數堆盤馬乳不同時(太白詩遥㸔漢水鴨頭綠有/似蒲萄新撥醅退之蒲萄詩)
(曰若欲滿盤堆馬乳莫辭添竹引龍/鬚漢武帝曰恨不得與此人同時)誰能同此勝絶味
唯有老杜東樓詩(世説孫長樂作王長史誄曰予與夫/子交非勢利心猶澄水同此𤣥味老)
(杜東樓詩首聮曰勝絶/驚身老情忘發興竒)
　　謝楊履道送銀茄四首
藜藿盤中生精神珍蔬長蔕色勝銀朝來鹽醯飽滋味
巳覺𤓰匏漫輪囷(家語子路曰由也事二親之時嘗食/藜藿之食老杜詩顔色白勝雪禮記)
(月令曰薄滋味毋致和漢書鄒楊傳曰蟠木/根柢輪囷離竒注云委曲盤戾也此借用)
君家水茄白銀色殊勝埧裏紫彭亨蜀人生疎不下箸
吾與北人眼俱明(玉篇云蜀人謂平川曰埧音必駕反/彌明石鼎聮句曰豕腹漲膨脝黄庭)
(經曰五岳之雲氣彭亨生疎蓋用俗語晉書何曾傳曰/日食萬錢猶曰無下箸處老杜詩吾與汝曹俱眼明)
白金作顆非堆成中有萬粟嚼輕氷戎州夏畦少蔬供
感君來飯在家僧(後漢韓稜傳肅宗賜三人以寳劍自/手署其名曰韓稜楚龍淵郅夀蜀漢)
(文陳寵濟南椎成以寵敦朴善不見外故得椎成此借/用孟子曰病於夏畦集福徳三昧經曰若有菩薩作是)
(三昧雖在家當説是人名為出家山谷持律頗嚴/故自謂在家僧東坡和食筍詩云一飯在家僧)
畦丁收盡垂露實葉底猶藏十二三待得銀包已成榖
更當乞種過江南(老杜摘蒼耳詩曰畦丁告勞苦荘子/馬蹄篇曰馬之死者十二三矣茄子)
(老者其子堅黒如榖/北人謂之榖子茄)
　　送石長卿太學秋補
長卿家亦但四壁文君窺之介如石(借用司馬長卿事/四壁見前注易豫)
(卦之六二曰介于石不終日貞吉繫/詞曰介如石焉寜用終日㫁可識矣)胸中巳無少年事
骨氣乃有老松格(晉書阮裕傳曰人云裕骨氣不及逸/少而兼有諸人之美盧仝詩曰此骨)
(縱横竒又竒千/嵗萬嵗枯松枝)漢文新覽天下圖詔山采玉淵獻珠(徽/宗)
(時初即位東都賦曰天子受/四海之圖籍膺萬國之貢珍)再三可陳治安䇿第一莫
上登封書(漢書賈誼傳曰因陳治安之䇿試詳擇焉司/馬相如傳長卿為一巻書言封禪事南史陳)
(後主從隋文帝東巡賦詩曰太平無以報願上東/封書樂天詩鴈鴈汝飛向何處第一莫飛西北去)
　　次韻少激甘露降太守居桃葉上
金莖甘露薦齋房潤及邊城草木香(漢武故事作承露/盤以取雲表之露)
(班固西都賦曰抗仙掌以承露擢雙立之金莖漢/志郊廟歌曰齋房産草東坡詩十里南風草木香)蕡實
葉間天與味成蹊枝上月翻光(蜀都賦曰蕡實時味王/公羞焉按桃夭詩注云)
(蕡實貌漢書李廣賛曰桃李不言下自/成蹊劉禹錫棼絲瀑詩曰翻光破夕薰)羣心愛戴葵傾
日萬事驅除葉隕霜(國語蔡公謀夫曰庶人不忍欣戴/武王葵傾日見前注漢書王莽傳)
(曰帝王之驅除云爾春秋僖公三十三年書隕霜不殺/草公羊注曰陰假陽威之應山谷意謂徽宗踐祚羣心)
(欣戴如日之方升姦回/屏斥如霜之肅殺也)玉燭時和君㑹否舊臣重疊起
南荒(時放臣皆得北還爾雅四時和謂之玉燭選詩/慶㤗欲重疊陸機辨亡論曰輶軒聘于南荒)
　　借景亭(并序/)
　　　清神縣尉廰葺城頭舊屋作借景亭下瞰史家
　　　水竹終日寂然了無人迹又當大木緑陰之間
　　　戲作長句奉呈長孺明府介卿少府
青神縣中得兩張愛民財力惟恐傷(漢書賈山傳曰君/有餘財民有餘力)
(而頌/聲作)二公身安民乃樂勸葺城頭五月凉(用孟子賢者/而後樂此之)
(意亭在縣牆上/故曰城頭也)竹鋪不涴吳綾襪東西開軒蔭清樾(淮/南)
(子曰武王蔭暍人于樾/下退之詩守縣坐深樾)當官借景不傷民却似鑿池取
明月(月影分身何傷本體杜牧之盆池詩云/鑿破蒼苔地留他一片天此用其意)
　　戲贈家安國(安國眉山/人字復禮)
家侯口吃善著書常願執戈王前驅(史記韓非傳非為/人口吃不能道説)
(而善著書詩曰伯也執殳為王前驅山谷此詩皆舉實/事按復禮上相府書云予不侫後長卿子雲生千有五)
(百年著書明道摛詞立論才得其緒餘而口吃之病同空/之復禮初以武進士後入左選故東坡贈之詩云夜談)
(説劍春夢猶横經又云初聞編簡香稍覺鋒鏑腥而復/禮謝改官啓云三陪籌幄笑談當十萬戎行兩席師筵)
(排闥應三千門/弟皆此意也)朱紱蹉跎晚監郡吟弄風月思天衢(易/困)
(卦曰朱紱方來利用享祀老杜寄髙適詩聞君巳朱紱/且得慰蹉跎漢書百官表曰監御史秦官掌監郡樂天)
(與元九書曰梁陳間率不過嘲/風雪弄花草而巳天衢見前注)二蘇平生親且舊少年
筆硯老杯酒(二蘇謂東坡黄門亦眉人漢書張安世小/男彭祖又小與上同席研書司馬遷書曰)
(未嘗銜杯酒接殷勤之歡東坡贈之曰吾儕便歸老亦/足慰餘齡黄門則曰白髪弟兄驚我在喜君遊宦亦天)
(倫清且舊之/意概可見矣)但使一氣轉洪鈞此老矍鑠還冠軍(老杜/詩一)
(氣轉洪鈞按選詩洪鈞陶萬類後漢馬援傳曰/矍鑠哉是翁也漢書項羽傳宋義號卿子冠軍)
　　次韻楊君全送酒
扶衰却老世無方惟有君家酒未嘗(漢書食貨志曰酒/所以扶衰養疾史)
(記漢武帝紀李少君以却老方見上退之詩㫁/送一生惟有酒左傳穎谷封人曰未嘗君之羹)秋入園
林花老眼茗搜文字響枯腸(圓覺經曰譬彼病目見空/中花老眼見前注盧仝茶)
(歌云三碗搜枯膓/惟有文字五千巻)醡頭夜雨排簷滴盃面春風繞鼻香
不待澄清遣分送定知佳客對空觴(玉篇醡與􁢚同側/射反切韻云壓酒)
(具也歐陽公詩寒醅美新醡老杜詩簷/雨細隨風盧仝詩一片新茶破鼻香)
　　次韻君全送春花
化工能斡大鈞囬不得東君花不開誰道纎纎綠忩手
磨刀剪綵喚春來(漢書賈誼賦曰造化為工又曰大鈞/播物詩云摻摻汝手注云纎纎也景)
(龍文館記曰景龍四年立春内出綵花樹人賜一枝杜/牧之詩骰子逡巡裹手拈無因得見玉纎纎又樂天詩)
(緑窻貧家女寂寞二十餘隋煬帝在江都宫時冬月翦/綵為花唐人吳融嘗為作翦綵賦云此皆參而用之喚)
(春來字亦老杜江雲/日日喚愁生意也)
　　謝楊景山送酒器
楊君喜我梨花盞却念初無注酒魁矲矮金壺肯持送
挼莎殘菊更傳杯(蜀之酒魁蓋詩人所謂酌以大斗之/遺制象北斗有魁柄也許慎説文曰)
(匜似羹魁柄中有道可以注水玉篇矲音蒲楷切短也/矮音於解反不長也曲禮共飯不澤手注曰澤謂挼莎)
(也老杜詩傳/杯不放杯)
　　史彦昇送春花(彦昇名㑹清神人乃紹封之子山/谷有書柏學士山居詩䟦云史紹)
　　(封之子㑹與余外甥張/恊于蘇氏為友婿也)
千林摇落照秋空忽㪚穠花在眼中蝶繞蜂隨俱入座
君家女手化春風(宋玉九辯曰悲哉秋之為氣也蕭瑟/兮草木摇落而變衰女手見前注又)
(禮記曰執女/手之巻然)
　　題石恪畵嘗醋翁(名畵評曰石恪成都郫人性輕/率嘗為嘲謔之句學張南本畵)
　　(數年已出張右多為古僻人/物詭形殊狀以蔑辱豪右)
石媪忍酸喙三尺石皤嘗味面百摺(洪覺範僧寳傳載/寳峰洪英禪師偈)
(曰阿家嘗酸三尺喙新婦洗面摸着鼻按莊子徐無鬼/篇仲尼曰吾願有喙三尺宋景文筆記曰蜀人謂老曰)
(皤取皤皤黄髪義皤音波百摺言其面皺切韻云摺疊/也音之涉反東坡外集記夢中見宫人裙帶聞有六言)
(詩云百疊/漪漪縠皺)誰知聳膊寒至骨圖畵不減吳生筆(國朝雜/記長孫)
(無忌嘲歐陽詢曰聳膊成山字埋肩不出頭王介甫詩/北風蕭蕭寒到骨老杜詩畵手㸔前輩吳生逺擅場吳)
(生謂道子也頃嘗見此圖益知此/詩得游戲三昧曲盡其情狀云)
　　謝應之
昨夜風雷震海隅天心急擬活焦枯去年席上蛟龍語
未委先生記得無(當是應之往在戎州謂山谷必非池/中物至是復官有進用之漸其言頗)
(有證也老杜詩/未委適誰門)
　
　
　
　
　
　
　
　
　
　
　
　山谷内集詩注巻十三
欽定四庫全書
　山谷内集詩注巻十四　　宋　黄庭堅　撰
　　　　　　　　　　　　　　任　淵　注
　　走筆謝王朴居士拄杖
投我木瓜霜雪枝六年流落放歸時千巖萬壑須重到
脚底危時幸見持(詩曰投我以木瓜晉書顧愷之傳曰/千巖競秀萬壑爭流魯論曰危而不)
(持顛而不扶則将焉用彼相矣退之赤藤杖歌曰性命/造次䝉扶持老杜詩氣味濃香幸見分陶隱居云俗人)
(拄木瓜枝/云利筋脛)
　　戲答王居士送文石
南極一星天九秋自埋光景落江流是公至樂山中物
乞與衰翁似暗投(老杜詩南極一星朝北斗按晉書天/文志曰老人一星在弧南一日南極)
(常以秋分之旦見于丙春分之夕而没于丁此借用以/言星隕為石也文選謝靈運詩心契九秋幹李善注引)
(古樂府有歴九秋妾薄命行莊子曰是自埋于民謝靈/運詩日月垂光景至樂山在嘉州凌雲之側桞子厚詩)
(看成古木對衰/翁暗投見前注)
　　次韻楊明叔見餞十首(幷序/)
　　　楊明叔從予學問甚有成當路無知音求為瀘
　　　州從事而不能得予䝉恩東歸用蛟龍得
　　　雲雨鵬鶚在秋天作十詩見餞因用其
　　　韻以别(山谷辭免吏部員外郎狀云元符三年/十二月發戎州貶所建中靖國元年)
　　　(三月至峽又改知舒州四月至荆南又召以為/吏部員外郎此詩未出蜀所作已有同安守吏)
　　　(部銓之語當是據邸報也山谷将發戎州時十/二月癸卯有書梁甫吟跋語亦云時聞復朝奉)
　　　(郎知舒州/而未被受)
平津善牧豕佽飛能斬蛟(漢書公孫𢎞家貧收豕海上/年四十餘乃學春秋雜説武)
(帝以賢良徴後封平津侯宣帝紀發佽飛射士注引呂/氏春秋曰荆有佽飛者得寳劔還渉江蛟夾繞其船佽)
(飛拔劔赴江斬蛟殺之荆王聞之仕以執珪武帝/改秦左弋官曰佽飛官蓋取古勇力人以名官也)終藉
一汲黯淮南觧兵交(平津之鄙佽飛之勇皆無益于漢/家所可賴者汲黯輩爾漢書汲黯)
(傳淮南王謀反憚黯曰黯好直諫守節死義至説/公孫𢎞等如發䝉耳左傳注曰兵交使在其間)楊子
有直氣未忍死草茅(退之送張道士詩曰臣有膽與氣/不忍死茅茨漢書晁錯傳曰昧死)
(上狂感草茅之/愚臣言云云)引之入漢朝誰為續弦膠(東方朔十洲/記曰鳯麟洲)
(仙家煮鳯喙及麟角合煎作膠名之為續弦膠或一名/連金泥此膠屬弓弩已㫁之弦連刀劔斷折之金山谷)
(引用謂疎遠之于朝廷其合甚/難必有為之固結于其間者)
楊君清渭水自流濁涇中(涇渭見/前注)今年貧到骨毫氣似
元龍(老杜詩已訢徴求貧/到骨元龍見前注)男兒生世間筆端吐白虹(言/文)
(章有光熖也鮑照行路難曰丈夫生世能幾時退之詩/是夕吐熖如長虹禮記曰君子于玉比徳焉氣如白虹)
(天/也)何事與秋螢爭光蒲葦叢(維摩經曰無以日光等彼/螢火史記屈原傳曰雖與)
(日月爭/光可也)
事隨世滔滔心欲自得得(魯論曰滔滔者天下皆是也/注云滔滔周流之貌孟子曰)
(君子深造之以道欲其自得之也莊子曰吾所謂聰者/非謂其聞彼也自聞而已矣吾所謂明者非謂其見彼)
(也自見而已矣夫不自見而見彼不自得而/得彼者是得人之得而不自得其得者也)楊君為己
學度越流輩百(魯論曰古之學者為己退之與崔羣書/曰况足下度越此等百千輩按漢書揚)
(雄傳日必度越諸子矣/老杜詩清峻流輩百)坐捫故衣蝨垢襪春汗黑(晉書/前秦)
(載記王猛詣桓温面談當世之事捫蝨而言旁若無人/老杜詩垢膩脚不襪摭言高逢休書云顧雲樹将一尺)
(三寸汗脚踏他燒殘龍尾道嘗聞長老/云山谷此句蓋譏明叔垢汗不濯足)睥睨紈袴兒可
飲三斗墨(漢書灌夫傳注曰辟睨旁視也班固叙傳曰/班伯在于綺𥜗紈襪之間非其好也通典日)
(北齊策秀才書有濫劣者飲墨水一升此云三斗/葢甚言之猶唐詩謂寕食三斗葱寕食三斗艾爾)
清靜草𤣥學西京有子雲(漢書揚雄傳解嘲曰爰清爰/靜游神之廷惟寂惟寞守徳)
(之宅草𤣥/見前注)太尉死宗社太鳥泣其墳(後漢楊震傳為樊/豐等所譖䇿收震)
(太尉印綬遣歸本郡行至城西慷慨謂諸子曰疾奸臣/狡猾而不能誅惡嬖女傾亂而不能禁何面目復見日)
(月遂飲酖而卒先𦵏十餘日有大鳥髙丈餘/集震喪前俯仰悲鳴淚下霑地葬畢乃飛去)寂寞向千
載風流被仍昆(爾雅曰來孫之子為罤/孫罤孫之子為仍孫)富貴何足道聖
處要策勲(退之詩屈原離騷二十五不肯哺啜糟與醨/惜哉此子巧言語不到聖處寕非癡左傳曰)
(反行飲至舍爵策勲焉禮也注/云書勲勞于册言速紀有功也)
桑輿金石交既别十日雨子輿裹飯來一笑相告語(莊/子)
(日子輿與子桑友淋雨十日子輿裹飯而往食之至子/桑之門則若歌若哭子輿入日子之歌詩何故若是曰)
(吾思夫使我至此極者而弗得也漢書韓信傳武渉/曰足下自以為與漢王為金石交注云取其堅固)揚
子困簞瓢諸公不能舉(簞瓢見魯論又臧文仲知桞下/惠之賢而不與立注謂知賢而)
(不能舉按孟子/曰悦賢不能舉)儻可從我歸沙頭駐鳴艣(用乘桴之意/明叔家真本)
(作沙頭其家云山谷元約明叔同住荆南之沙頭/故云爾今本作江頭非是韻書云艣所以進舟也)
山圍少天日狐鬼能作妖睒閃載一車獵人用鳴梟(劉/禹)
(錫詩山圍故國周遭在杜牧阿房宮賦覆壓三百餘里/隔離天日説文曰狐妖獸鬼所乘退之詩狐鳴梟噪爭)
(署置跳狼睒閃相嫵媚易睽卦曰見豕負塗載鬼一車/梟亦妖鳥獵狐者當用鷹隼今乃用梟以言小知淺陋)
小智窘流俗蹇淺不能超(莊子曰大智閑閑小智間間/賈誼曰小智自私賤彼貴我)
(孟子曰同乎俗流合乎汙世莊子又曰敝精/神于蹇淺世説注曰時謂王戎未能超俗也)安得萬里
沙晴天看射鵰(史記漢武帝紀乃禱萬里沙注曰沙徑/三百餘里漢書李廣傳曰見匈奴三人)
(與戰廣日是必射鵰者也注云鵰大鷙鳥故使善射者/射之又北史斛律光傳邢子髙曰此射鵰手也此借用)
(以言所/見廣遠)
元之如砥柱大年若霜鶚(王禹偁字元之見前注楊億/字大年建安人年十一舉神)
(童事真宗為内翰立朝蹇諤劉禹錫詩世道劇頺波我/心如砥柱山谷為楊明叔書魏鄭公砥柱銘嘗引此語)
(又有一跋遺王觀復曰余觀砥柱之峙中流閲頺波之/東注有似乎君子士火夫立于世道之風波可以託六)
(尺之孤寄百里之命不以千乘之利而奪其人節則可/以不為此石羞矣按書禹貢注曰砥柱山名河水分流)
(包山而過山見水中若柱然後漢孔融薦禰衡曰鷙鳥/累百不如一鶚使衡立朝必有可觀其語本出于史記)
(趙簡子朝野僉載蘇味道髙爽/張元一曰蘇如九月得霜鷹)王楊立本朝與世作郛
郭(孟子曰立乎人之本朝法言曰虐政虐世然後知聖/人之為郛郭此借用言其忠義為世大閑隱然如城)
(郭/也)觀公有膽氣自可繼前作(退之送張道士詩曰臣有/膽與氣又云自笑平生誇)
(膽/氣)丈夫存遠大胸次要落落(左傳曰君子務知遠者大/者莊子曰喜怒哀樂不入)
(于胸次後漢耿弇傳/注曰落落猶疏闊也)
虚心觀萬物險易極變態(非篤實之士鮮不以夷險而/易操虚心者觀之真偽了然)
(老子曰虚其心實其腹又曰萬物並作吾以觀/其後繫辭曰卦有小大辭有險易變態見前注)皮毛剝
落盡惟有真實在(馬祖問藥山子近日見處作麽生藥/云皮膚脱落盡惟有一真實按涅槃)
(經云如大村外有娑羅林中有一樹先林而生足一百/年是時林主灌之以水隨時修治其樹陳朽皮膚枝葉)
(悉皆脱落惟真實在山谷與王子飛書亦云老來枝葉/皮膚枯朽剝落惟有心如鐵石益厭俗文密而意疎也)
侍中乃珥貂御史則冠豸(應劭漢官儀云侍中冠武弁/大冠加金璫附蟬為文貂尾)
(為飾謂之貂蟬選詩云七葉珥漢貂胡廣漢官儀/云御史四人持書皆法冠一名柱後一名獬豸冠)照影
或可羞短蓑釣寒瀨(不稱其服則顧影自羞寕蓑笠而/無愧也退之詩峩峩進賢冠耿耿)
(水蒼佩服章豈不好不與徳相對顧影聽其聲頳顔汗/漸背太白詩三事或可羞匈奴哂千秋嚴陵瀬見前注)
私柏生澗壑坐閲草木秋(選詩曰鬱鬱澗底私禮/記季秋之月草木黄落)金石
在波中仰看萬物流(金石見/前注)抗髒自抗髒伊優自伊優
(後漢趙壹歌曰伊優北堂上抗髒倚門邉注云伊優屈/曲佞媚之貌抗髒髙亢婞直之貎言佞媚者見親婞直)
(者見/棄)但觀百嵗後傳者非公候(夷齊景/公是也)
老作同安守蹇足信所便(同安郡即舒州山谷以足疾/故便于外郡有辭免吏部員)
(外郎狀曰重以累年脚疾拜起艱難全不堪事文選謝/宣遠詩四逹雖平直蹇歩愧無良李善注引左傳曰孟)
(縶之足不良于行又謝靈運詩曰拙疾相倚薄/還得靜者便老杜詩遭亂到蜀江臥痾遣所便)胸中無
水鏡敢當吏部銓(東坡詩道人胷中水鏡清按蜀志龎/繞傳注司馬徳操為水鏡晉書樂廣)
(傳衞瓘曰此人之水鏡也見之瑩然唐書百官志曰吏/部尚書以三銓之法官天下之材時山谷以疾辭吏部)
(郎之/召)恨此虚名在未脱世紏纒(文選古詩曰虚名復何/益賈誼鵩賦曰祸之與)
(福何異紏纒注云如紏絞繩索用附會/也纒索也音墨此云紏纒特用其意耳)夢作白鷗去江
南水如天(莊子曰且汝夢為鳥而厲乎天夢為魚而沒/于淵南史梁忠烈世子方等傳嘗著論曰吾)
(嘗夢為魚因化為鳥方其夢也何樂如之反其覺也何/憂斯類桞子厚詩洞庭春盡水如天山谷舊有和謝師)
(厚詩云夢作白鷗去江南水黏天又作演雅云/江南春盡水如天中有白鷗間似我亦此意也)
　　次韻石七三六言七首
從來不似一物妄欲貫穿九流(傳燈錄南嶽懐禪師傳/六祖曰什麽物恁麽來)
(師曰說似一物卽不中後漢班彪傳曰司馬遷貫穿經/傳至廣博也班固傳曰博貫載籍九流百家之言無不)
(窮究漢書藝文志曰諸子十家其可觀者九家而已葢/不數小説家也謂儒道隂陽法名墨縱横雜農凡九家)
(穀梁序曰九流/分而微言隱)骨硬非黄閤相眼青見白蘋洲(骨硬謂/如虞翻)
(骨體不媚也退之詩豈是虞翻骨相屯王介甫松詩天/骨老硬無皮膚衛宏漢儀丞相聽事閤曰黄閣桞惲詩)
(汀洲采白蘋日落江南春桞子厚寄盧衡/州詩非是白蘋洲畔客還将遠意問瀟湘)
生涯一九節筇老境五十六翁不堪上補黼黻但可歸
教兒童(真誥曰楊羲夢蓬萊仙人拄赤九節校而視白/龍元符三年山谷年五十六王羲之傳猶欲教)
(子孫以敦/厚退讓)
萬里草荒先壟六年蟲蠧羣經(桞子厚謫永州與許孟/容書曰先墓在城南無)
(異子弟為主懼便毁傷松柏芻牧不禁以成大戾家有/賜書三千巻尚在善和里舊宅宅今已三易主存亡不)
(可知/者)老喜寛恩放去心似驚波不停(言歸心如流也西/京賦曰散似驚波)
(劉禹錫詩流水淘沙不/暫停前波未滅後波生)
為君試講古學此事可牋天公君看花梢朝露何如松
上霜風(魯論曰學之不講是吾憂也又曰古之學者為/已蘇子美爱爱歌曰此樂亦可牋天公牋天公)
(見前注謂可質諸天地下两句言古學之有根本如經/霜之松與浥露之花固自不同也謝靈運詩花上露猶)
(泫/)
幽州已投斧柯崇山更用憂何(言大姧已誅餘黨不足/憂時宰相章惇安置潭)
(州書曰流共工于幽州放驩兜于崇山又曰何憂乎驩/兜按後漢馮勤傳帝賜侯霸璽書曰崇山幽都何可偶)
(黄鉞一下無處所注云鉞斧也所以戮人/魏都賦曰蕭斧戢柯以柙刃葢言不用也)且喜龔鄒冠
豸又聞張董上坡(實錄元符三年三月龔夬為殿中侍/御史鄒浩為右正言四月張舜民為)
(右諫議大夫董敦逸為左諫議大夫夬字彦和浩字志/完舜民字耘叟皆著直聲冠豸見前注李宗諤先公談)
(錄云唐諫議大夫班在給舍上一遷為給事再遷為中/書舍人有自他官為諫議者班給舍上故班中戲語曰)
(饒他上坡却須下坡言/遷給舍班復在下也)
看著莊周枯槁化為胡蝶翾輕人見穿花入桞誰知有
體無情(此篇山谷自道老杜詩穿花蛺蝶深深見韻書/云翩翾小飛也荀子曰喜則輕而翾莊子曰有)
(人之形無人之情有人之形故羣/于人無人之情故是非不得于身)
欲行水遶山圍但聞鯤化鵬飛(上句言未即出蜀下句/言遷除者衆孟郊詩山)
(水千萬遶中有君子行劉/禹錫詩山圍故國周遭在)女憂鬢髪盡白兄歎江船未
歸(山谷女嫁李徳素之子去華文伯時在淮南舒州兄/謂元明退之書曰兩鬢半白頭髪五分亦白其一老)
(杜詩獨立/見江船)
　　萬州太守髙仲本宿約遊岑公洞而夜雨連明戲
　　作二首
肩輿欲到岑公洞正怯衝泥傍險行(老杜詩虚疑/皓首衝泥怯)定是
岑公閟清境春江一夜雨連明(桞子厚石潭記曰以其/境過清不可乆居乃記)
(之而去劉禹錫含輝洞述曰先是斯/境翳于榛薄閟其清光有待而發)
蓬蔥髙卧雨如繩恰似糟牀壓酒聲(老杜詩賴知禾黍/收已覺糟牀注)
今日岑公不能飲吾儕聞健且頻傾(樂天詩聞健偷閒/且勤飲又云園林)
(亦要聞閒置其義/猶今人言聞早也)
　　萬州下巖二首(并序/)
　　　萬州之下巖唐末有劉道者定州無極人聞道
　　　于雲居膺禪師為開巖第一祖法號道微自鑿
　　　石龕曰死便藏龕中不用日時門人奉其命二
　　　百年矣來遊者題詩不可勝讀莫能起此開巖
　　　者故予作二篇表見之其一用楊子安韻共一
　　　用王定國韻
空巖靜發鐘磬響古木倒掛藤蘿昬(老杜詩翠木/蒼藤日月昬)莫道
蒼崖鎖靈骨時應持鉢到諸村(言至人隱顯不可測傳/燈錄漸原在石霜覔先)
(師靈骨金剛經曰世尊食時/著衣持鉢入舍衞大城乞食)
寺古松楠老巖虚塔廟開(法華經曰各起/塔廟髙千由旬)僧緣蠶麥去
官數茘支來(上句言僧徒趁熟乞食下句言寺有荔支/為官所𣙜漢書昭帝紀詔曰徃年災害多)
(今年蠶/麥傷)石室無心骨金鋪稱意苔(司馬相如長門賦曰/擠玉戸以撼金鋪注)
(云以金為門之鋪首王/介甫詩荷花稱意紅)若為劉道者拽得鼻頭迴(傳燈/錄石)
(鞏禪師傳一日在㕑作務次馬祖問曰作什麽曰牧牛/祖曰作麽生牧曰一迴入草去便把鼻孔拽來祖曰子)
(真牧牛師便休去山谷借用意謂山野殘僧不遵軌轍/安得道者復生鞭繩之也若為猶言如何古樂府隔谷)
(歌曰食糧乏/盡若為活)
　　又戲題下巖
往往攜家來託宿裙𥜗參錯佛衣巾未嫌滿院油頭臭
蹋破苔錢最惱人(言兒女子混雜汚此淨坊也莊子曰/未觧裙𥜗文選謝靈運詩臨圻阻參)
(錯東坡記□公詩云滿院秋光濃欲滴老僧倚杖青松/側只怪髙聲問不譍嗔余踏破蒼苔色文選沈休文詩)
(賓階綠錢滿客位紫苔生按/崔豹古今注苔蘚一名綠錢)
　　戲題巫山縣用杜子美韻(老杜有巫山題壁詩卽/此韻所謂卧病巴東久)
　　(今年强作/歸是也)
巴俗深畱客吳儂但憶歸直知難共語不是故相違(老/杜)
(詩翠栢深留景類篇曰儂我也吳語東坡樂府曰語音/猶自帶吳儂難其語謂夷俗之陋老杜亦有䕫州戲作)
(云異俗可吁怪斯人難並居魯論曰互鄉難與言老杜/詩杖藜妨躍馬不是故離羣又詩請公臨深莫相違按)
(左傳曰非相違也而相從也按巫山石刻巴/俗深留客作殊親我吳儂但憶歸但作暫字)東縣聞銅
臭江陵換祫衣(舊見山谷跋云銅臭乃退之照壁喜見/蝎之意葢過巫山用銅錢也按巫山江)
(上有二石俗謂之銅錢鐡錢堆蓋與歸州巴東縣相接/荆䕫自此分界後漢崔寔傳曰從見烈入錢五百萬得)
(為司徒其子鉤曰論者嫌其銅臭江陵即荆南山谷度/至此時已初夏矣潘岳秋興賦曰藉莞蒻御祫衣注云)
(祫衣無絮也/音古洽反)丁寧巫峽雨慎莫暗朝暉(漢書谷永傳注/云丁寧謂再三)
(告示巫峽雨見前注老社詩久雨巫山暗朝暉謂神女/宋玉神女賦曰其始來也耀乎若白日初出照屋梁文)
(選日出東南隅行/曰扶桑升朝暉)
　　和王觀復洪駒父謁陳無已長句(王蕃字觀復沂/公之裔官閬中)
　　(時多以書從山谷問學至是自京師來會山谷于/荆州洪芻字駒父山谷之甥也陳無已元符三年)
　　(冬為祕/書正字)
陳君今古焉不學清渭無心映涇濁(魯論子貢曰夫子/焉不學而亦何常)
(師之有涇渭見前注/退之詩清溝映汙渠)漢官舊儀重九鼎集賢學士見一
角(上句並見前注意謂無已有前輩典刑足為士林之/重下句言無已人中之瑞世所罕有老杜詩集賢學)
(士如堵牆觀我落筆中書堂北史文苑傳序曰學者如/牛毛成者如麟角春秋感精符曰麟一角明海内共一)
(主/也)王侯文采似於蒐洪甥人間汗血駒(並見/前注)相将問道
城南隅無屋正借船官居(老杜詩仙老暫相将莊子黄/帝見廣成子曰敢問至道之)
(精南史張融傳武帝問融住在何處答曰陸處無屋舟/居無水後融從兄緒言融未有居止權牽小船于岸上)
(住帝大笑漢書地理志京兆有船司空注曰本主船之/官遂以為縣世説陶公作荆州時敕船官悉錄鋸木屑)
有書萬巻繞四壁樵蘓不爨談至夕(文選應休璉書曰/幸有遠生時歩玉)
(趾樵蘓不爨清談而已/談至夕見前談至暮注)主人自是文章伯鄰里頗怪有
此客(老杜詩海内文章伯湖邉意緒多晉書謝/安傳桓温問左右頗嘗見我有如此客不)食貧各
仕天一方佳人可思不可忘(詩曰三嵗食貧選詩曰各/在天一方按漢書西域傳)
(烏孫公主歌曰吾家嫁我兮天一方世説謝太傅云安/比見之乃不使人厭然出戸去不復使人思此反而用)
(之詩曰有匪君子終不/可諼兮注云諼忘也)河從天來砥柱立愛莫助之涕
淋浪(言無已獨立于頺波之間惜其不能助之也漢張/騫尋河源與銀河相連屬故曰河從天來王介甫)
(詩老工取河天上落砥柱見前注烝民詩曰維仲山甫/舉之愛莫助之楚詞曰擥茹蕙以掩涕兮霑余襟之浪)
(浪稽叔夜琴賦日/紛淋浪以流離)
　　以古銅壼送王觀復
隨俗是泪沒從公常紏紛(子虚賦曰/交錯紏紛)我觀王隆化入蕕
不改薰(隆化𨽻南平軍左傳曰一薰一蕕十年尚猶有/臭注云薰香草蕕臭草此引用言觀復不為從)
(俗及作/吏所移)未見蛇起陸已看豹成文(隂符經曰龍蛇起/陸豹成文見前注)愛
君古人風古壺投贈君(魏志毛玠傳太祖以素屏風素/憑几賜玠曰君有古人之風故)
(賜君古/人之服)酌酒時在傍可用弭楚氛(楚氛喻俗惡之氣左/傳曰楚氛甚惡周禮)
(小祝彌烖兵注云彌讀日/敉敉安也按弭與彌同)問君何以報直諒與多聞(文/選)
(四愁詩曰美人贈我金錯刀何以報之英/瓊瑶魯論曰益者三友友直友諒友多聞)
　　病起荆江亭即事十首
翰墨場中老伏波(選詩云粲粲翰墨埸後漢劉尚擊五/溪蠻伏波將軍馬援年六十二據鞍)
(顧盼以示可用樂天詩曰政事堂中真宰相制科/場裏舊将軍桞子厚獻𢎞農公詩鋒摇翰墨場)菩提
坊裏病維摩(華巖經佛在菩提道場始成正覺湼槃經/云造僧坊招提則生不動國維摩經曰毗)
(耶離城中有長者名維摩詰其以/方便現身有病兩句皆山谷自道)近人積水無鷗鷺時
有歸牛浮鼻過(文選魏都賦曰囘淵漼積水深老杜詩/年衰鷗鷺羣北夢瑣言陳詠詩曰隔岸)
(水牛浮鼻渡傍溪沙鳥㸃頭行此本陋句一經妙手神/彩頓異山谷此句當有所指或云運判陳舉頗以為憾)
(其後遂有/宜州之行)
維摩老子五十七(山谷生于慶歴五年乙酉逮建/中靖國元年辛巳五十有七)大聖
天子初元年(退之序天子大聖是嵗正月徽考初改元/建中靖國宋庠紀年通譜于漢文帝後元)
(元年注曰班固追書後字以别初元老杜/詩云扈蹕上元初亦謂肅宗之初元年也)傳聞有意用
幽側病著不能朝日邉(文選沈約思倖論曰明揚幽側/唯才是與注引尚書曰明明揚)
(側陋老杜詩朝覲從容問幽側勿云江漢有垂綸又云/明光起草人所羨肺病幾時朝日邉日邉用幼童傳中)
(晉明帝語晉書亦載其事具前注山谷辭免吏部員外/郎狀曰臣到荆南即苦癰疽發于背脅今方少潰欲乞)
(除臣江淮一/合入差遣)
禁中夜半定天下(元符三年正月已卯哲廟上昇黎明/欽聖太后石徽考自端邸入立大䇿)
(先定于禁中矣後漢安帝紀曰太后定䇿禁中其夜使/鄧隲迎帝蘇子由作宣仁諡冊文䇿自中定與天為謀)
(大抵亦/此類也)仁風義氣徹脩門(後漢肅宗詔曰仁風翔于海/表威霆行乎鬼區禮記鄉飲)
(酒曰此天地之義氣也宋玉招魂曰魂兮歸來八脩門/些注脩門謂郢城門也按今江陵縣故楚郢都之地山)
(谷適寓此邦因以寄意遷客客/皆得歸無復屈原沈湘之歎也)十分整頓乾坤了(老杜/洗兵)
(馬行整頓乾/坤濟時了)復辟歸來道更尊(元符三年正月欽聖權/同處分軍國事七月歸)
(政下書曰皇帝聖智日躋萬幾益習况山陵營奉就緒/引發有期或不知止則豈不蹈古人所戒而失復子明)
(辟之義哉老子曰道之尊/徳之貴莫之爵而常自然)
成王小心似文武(詩曰維此文王小心翼翼老杜洗兵/馬行成王功大心轉小蓋指唐之成)
(王非周成王山谷此句語同/而意異專以成周比徽廟也)周召何妨略不同(漢書孫/寳傳曰)
(周公上聖召公大賢猶有不相説著于經典兩/不相損今每有一事羣臣同聲得無非其美者)不須要
出我門下實用人材即至公(意欲調停黨人也韓退之/作桞子厚誌曰諸公貴人)
(爭欲令出我門下退之/詩曰得就閒官即至公)
司馬丞相昔登庸詔用元老超羣公(哲廟初温公以知/陳州過闕拜門下)
(侍郎遂為右僕射書曰疇咨/若時登庸詩曰羣公先正)楊綰當朝天下喜(唐書肅/宗相楊)
(綰制下士/相賀于朝)斷碑零落卧秋風(温公在政府一年而薨歸/𦵏陜府夏縣賜碑額曰清)
(忠粹徳紹聖初以監察御史周秩言追所贈/官及所賜神道碑額仍磨毁碑文事具實錄)
死者已死黄霧中(紹聖竄謫諸人如呂大防劉摯梁燾/范祖禹皆前死于瘴霧之鄉矣老杜)
(詩死者長已矣東漢/馬后傳曰黄霧四塞)三事不數兩蘇公(㣲考初政相韓/忠彦又相曽布)
(于時蘇東坡歸自昌化子由歸自/循州詩曰三事大夫注謂三公)豈謂髙才難駕御空
歸萬里白頭翁(魏志劉表傳注零陵先賢傳曰周不疑/有異才魏太祖心忌不疑欲除之文帝)
(諫以為不可太祖曰此人非汝所能駕御/也漢書車千秋傳曰臣嘗夢見一白頭翁)
文章韓杜無遺恨(此篇屬東坡杜牧之詩曰杜詩韓集/愁來讀似倩麻姑癢處􁕒謂子美退)
(之也老杜詩毫髪無/遺憾波瀾獨老成)草詔陸贄傾諸公(唐書陸贄為徳/宗學士從狩奉)
(天書詔日數百他學士筆/閣不得下而贄沛然有餘)玉堂端要真學士(一本作/直學士)須
得儋州秃鬢翁(昌化即漢儋耳郡唐嘗立儋州東坡舊/有詩曰張顛醉素兩秃翁特用灌夫傳)
(中語耳東坡歸自/嶺海鬢髪盡脱)
閉門覓句陳無已對客揮毫秦少游(二君實錄也無已/名師道少游名觀)
(老杜詩云覔句新知律/又云揮毫落紙如雲煙)正字不知温飽未西風吹淚古
藤州(無已坐黨廢錮既而自棣學除秘書省正字少游/自雷州貶所北歸至藤州卒于光化亭上初少游)
(夢中作長短句有醉卧古藤隂下之語殆若/讖云後漢皇甫規傳曰退不得温飽以全命)
張子耽酒語蹇吃聞道潁州又陳州(張文潛素嗜酒晚/有末疾建中靖國)
(元年除秘書少監兼史職以御史陳次升言其疾病出/知揚州尋改陳州又改潁州老杜詩平生老耽酒世説)
(載頭責秦子羽云此數子者或蹇吃無宮商或尫陋/希言語唐人薛能詩曰何處避煩憂徐州又許州)形
模彌勒一布袋(文潛素肥晚益甚彌明聫句詩形模婦/女笑傳燈錄明州布袋和尚形栽腲脮)
(蹙額皤腹蓋/彌勒化身也)文字江河萬古流(老杜詩云王楊盧駱當/時體輕薄為文哂未休)
(爾曹身與名俱滅/不廢江河萬古流)
魯中狂士邢尚書(吏部尚書邢恕也孟子曰孔子在陳/何思魯之狂士恕為人喜進取故云)
本意扶日上天衢(王介甫作韓魏公挽詩曰親扶日轂/上天衢言援立英廟恕附離蔡確妄)
(以䇿立之功自任誣謗宣仁太后起黨錮祸至是以左/正言陳瓘論列罷知荆南分司西京均州居住此意用)
(取日虞淵/洗光咸池)惇夫若在鑴此老不令平地生﨑嶇(恕于無/事中造)
(出許事可謂平地生﨑嶇矣恕之子居實字惇夫少有/俊聲知所慕向計其人必不䧟父于不義死時纔二十)
(七薛宣傳曰故使掾平鑴令注謂琢鑿也孟郊詩小人/智慮險平地生太行文選張平子南都賦曰上平衍而)
(曠蕩下䝉籠而﨑嶇李善/注引廣雅曰﨑嶇傾側也)
　　鄒松滋寄苦竹泉橙麴蓮子湯三首(鄒永年字天/錫其名姓見)
　　(于山谷所作江陵承天院/浮圖記松滋縣𨽻江陵府)
松滋縣西竹林寺苦竹林中甘井泉巴人漫說蝦蟇培
試裹春芽來就煎(張又新水記曰扇子峽石中突而洩/水獨清冷石狀如鱸頭俗謂之蝦蟆)
(石其水煎茶為第一東坡詩/忽憶尋蟆培方冬脱鹿裘)
天將金闕真黄色借與洞庭霜後橙(史記曰燕昭王使/人求蓬萊方丈瀛)
(洲此三山黄金白銀為宮闕洞庭/霜見前注老杜詩霜橙壓香橘)松滋解作逡巡麴壓
倒江南好事僧(續仙傳殷七七詩曰解醖逡巡酒能開/頃刻花江南僧當是山谷自謂壓倒見)
(前/注)
新收千百秋蓮菂剝盡紅衣搗玉霜(蓮菂見前注唐人/趙嘏詩曰紅衣落)
(盡渚蓮愁裴鉶傳竒載樊夫人詩曰一飲瓊漿百感生/𤣥霜杵盡見雲英黄庭内景經云子丹進饌肴正黄乃)
(日琅膏/及玉霜)不假參同成氣味跳珠椀裏綠荷香(後漢魏伯/陽有周易)
(參同契演丹經之奥㫖此借周言不雜以他物樂天詩/露荷珠自傾風竹玉相憂晏元獻公雨後詩曰裛淚疑)
(疎槿跳珠/亂碧荷)
　　次韻荅黄與迪
和氏有尺璧楚國無人知青山抱國器嵗月忽如遺但
使玉非石果有遭逢時(韓非子曰楚人卞和得玉璞于/楚山獻厲王使玉人相之曰石)
(也王以和為謾刖右足及武王即位又獻之復相曰石/也刖左足及文王即位和乃抱其璞而哭于楚山三日)
(三夜淚盡繼之以血王使玉人治之得寳玉焉名曰和/氏之璧漢書韓安國傳曰唯天子以為國器谷風詩棄)
(予如遺箋云如人行道/遺忘物忽然不省存否)吾宗固神秀天乃晚成之(李邕/歴下)
(亭詩曰吾宗固神秀體物/寫謀長老子曰大器晚成)蘭芳深九畹露味挹三危(家/語)
(曰芝蘭生于深林不以無人而不芳楚辭曰予既滋蘭/之九畹注云十二畆為畹呂氏春秋伊尹説湯曰水之)
(美者有三危之露泂/酌詩云挹彼注茲)流俗不顧省古人可前追(孟子曰/同乎流)
(俗退之韓府君墓誌曰崔圓狎爱州民丁某/至顧省其家蜀志呂凱傳曰古人不難追)胷中凌雲
賦自貴知音希(漢書司馬相如傳曰相如既奏大人賦/天子大悦飄飄有凌雲氣游天地之間)
(意文選古詩曰不惜/歌者苦但傷知音希)淵源學未淺孝友家正肥(漢書董/仲舒贊)
(曰考其師友淵源所漸猶未及乎游夏禮記/禮運曰父子篤兄弟睦夫婦和家之肥也)與世殊軌
轍三黜理亦宜(吳都賦曰茲乃顛覆之軌轍三/黜見魯論退之詩殺却理亦宜)吳溪浣
紗女不用朱粉施(寰宇記載越州㑹稽縣事曰按會稽/記縣東六里有土城山勾踐索美女)
(獻吳王得諸暨賣薪女鄭旦先習禮于土城山山邉有/石是西施浣紗石宋玉登徒子好色賦曰東家之子著)
(粉則太白施/朱則太赤)豈伊風塵子市門自夸毗(史記貨殖傳曰/刺繡文不如倚)
(市門板詩曰天之方懠無為/僰毗注云夸毗以體柔人也)我作僰道囚三年始放歸
(夸道郎戎州/戎今為敘)邂逅終日語貽我五字詩(詩曰邂逅相/遇適我願兮)句
如秋雨晴遠峯抹脩眉(言其髙秀選詩曰遠峯隱半規/退之南山詩天宇浮脩眉按西)
(京雜記文君眉色如望遠山曹子/建洛神賦曰雲髻峩峩脩眉連娟)老馬甘伏櫪坐看天
驥馳(魏武帝歌曰老驥伏櫪志在千里顔延/之赭白馬賦曰漢道亨而天驥呈才)灑掃清樾
下當為果茗期(並見/前注)光隂去易失日月轉兩儀(文選江/文通别)
(賦曰明月白露光隂徃來漢書韓信傳曰時者難得而/易失繫辭曰易有太極是生兩儀疏云不言天地而言)
(兩儀指/其物體)仲氏有東園花竹深可依寸歩不徃來千里常
夢思(詩曰仲氏吹篪退之詩寸歩難徃始知命老杜/詩雲雨荒臺豈夢思太白詩君畱洛北方夢思)幾
時開後戸扶策方自兹(劉禹錫詩見擬移居作鄰里不/論時節請開開又連州謝表曰)
(扶策在道不敢停留文選/任彦昇詩湍險方自茲)
　　次前韻謝與迪惠所作竹五幅
吾宗墨脩竹心手不自知(枚乘兔園賦曰脩竹檀欒夾/池水莊子輪扁曰得之于手)
(而應于心口不能言/有数存焉于其間)天公造化爐攬取如拾遺(造化爐/見前注)
(漢書梅福傳曰舉秦/如鴻毛取楚若拾遺)風雪煙霧雨榮悴各一時此物抱
晚節君又潤色之(淵明詩草木有常理霜露榮悴之樂/天栽松詩曰愛君抱晚節憐君含直)
(文魯論曰東里/子産潤色之)抽萌或發石懸筆有阽危(爾雅曰筍竹/萌明彌石鼎)
(聨句曰凍芋强抽萌懸箠謂引鞭也前漢食貨志賈誼/曰安有為天下阽危者若是而上不驚者注云阽音閻)
(欲墜/之意)林梢一片雨造次以筆追(魯論注云造次急遽也/東坡作文與可畫竹記)
(曰振筆直遂/以追其所見)猛吹萬籟作微涼大音希(老子曰大音希/聲桞公權詩殿)
(閣生/微涼)霜兔束毫健松煙泛硯肥(法書苑鮑照飛白書銘/曰秋毫精勁霜素凝鮮)
(沾此瑶液/染彼松煙)盤桓未落筆落筆必中宜(盤桓蓋用莊子畫/史解衣槃礴臝之)
(意易比卦曰/盤桓利居貞)今代捧心學取笑如東施(捧心見前注雲/溪友議朱擇嘲)
(郭素詩曰借問東鄰效西子何如郭素擬王/軒按寰宇記越州諸暨縣有西施家東施家)或可遺巾
幗選耎如辛毗(漢書杜欽曰恐議者選耎復守和觧注/云選耎怯懦不前之意晉書宣帝紀帝)
(與諸葛亮對壘朝廷命帝持重以候其變亮遺帝巾幗/婦人之餙帝怒表請決戰天子不許乃遣辛毗仗節為)
(軍師以/制之)生枝不應節亂葉無所歸(東坡作文與可畫偃/竹記曰竹之始生一)
(寸之萌耳而節葉具也自蜩腹蛇蚹以至于劔拔十尋/者生而有之也今畫者乃節節而為之葉葉而累之豈)
(復有/竹哉)非君一起予衰病豈能詩(起予見前注老杜詩湯/休起我病微笑索題詩)
憶君初觧鞌新月挂彎眉夜來上金鏡坐歎光景馳(鮑/明)
(遠翫月詩始見西南樓纖纎似玉鈎末映東北墀娟娟/似蛾眉李賀詩長眉對月鬬彎環太白詩月上飛天鏡)
(曹子建箜篌行/曰光景馳西流)我有好東絹晴明要會期(老杜雙松圖/歌曰我有一)
(匹好東絹重之不減錦繡段已令拂拭光凌亂請公放/筆為直幹樂天詩曰晴明好天氣後漢書蔡琰詩曰念)
(别無㑹期按戰國策魏文/候曰豈可不一會期哉)猗猗淇園姿此君有威儀(淇/澳)
(詩曰瞻彼淇澳綠竹猗猗又曰瑟兮僩兮赫/兮咺兮注云咺威儀宣著也淇園見前注)願作數百
竿水石相因依(選詩云蒲/稗相因依)他年風動壁洗我别後思(唐/人)
(李益竹窻聞風寄司空曙詩開門風動竹疑是故人來/此用其意文選阮嗣宗詩回風吹四壁淵明送龎參軍)
(詩注曰且為别後相思之資退之詩勉率作歌/詩慰子别後覧又云寧懐别時苦勿作别後思)開圖慰
滿眼何時遂臻兹(老杜詩君來慰眼前漢書霍去病傳/曰遂臻月氏司馬相如傳曰符瑞臻)
(茲/)
　
　
　
　
　山谷内集詩注巻十四
欽定四庫全書
　山谷内集詩注巻十五　　宋　黄庭堅　撰
　　　　　　　　　　　　　　任　淵　注
　　戲簡朱公武劉邦直田子平五首
不趨吏部曹中版且鱠髙沙湖裏魚(山谷辭吏部郎之/命故不持手版以)
(趨省曹渚宫舊事曰王琳為鮪表以刺時有曰髙沙老/女非有意于羅綺白鮪女児豈期心于珠翠注云江陵)
(西二十里有髙/沙湖其中多魚)雖無季子六國印要讀田郎萬巻書(史/記)
(蘓秦傳秦過洛陽其嫂謝曰見季子位髙金多也秦喟/然歎曰使我有洛陽負郭田二頃吾豈能佩六國相印)
(乎譙周注秦字季子三輔決録注曰田鳯為尚書郎容/儀端正靈帝目送之回題柱曰堂堂乎張京兆田郎此)
(借用以/屬子平)
歡伯可解藜藿嘲孔方定非金石交(歡伯藜藿皆見前/注漢書掦雄有解)
(嘲此借用晋書魯褒錢神論曰親之/如兄字曰孔方金石交亦見前注)君看劉郎最多智
昨者火事幾焚巢(言禍患之来非智慮所及况貧富有/定数安可以智力求之耶劉郎謂邦)
(直劉禹錫詩曰前度劉郎今又来此借用魏志武帝紀/注魏書曰曹公非有四目兩口但多智耳維摩經曰火)
(事如故而不為害易旅卦之上/九鳥焚其巢旅人先笑後號咷)
劉郎好詩又能文方我奔竄義甚敦(奔竄謂赴黔中時/取道荆南此詩蓋)
(追記徃事也文選曹子建詩曰親交義在敦退/之江漢答孟郊詩云嗟我與夫子此義每所敦)為親未
葬走人門閉門却掃不足論(為親之故未免俯仰世間/此外皆不足道閉門却掃)
(可也文選江文通恨賦曰至乃敬通見抵罷歸田里閉/關却掃塞門不仕李善注引司馬彪續漢書曰趙壹閉)
(門却掃非/徳不交)
朱家塤篪好兄弟陋巷六經葵莧秋(詩曰伯氏吹/塤仲氏吹篪)我卜
荆州三畝宅讀田家書從之游(楚詞屈原有卜居篇東/坡詩勸我試尋三畝宅)
(從公已恨十年遲王介甫作杜甫畫像詩云願起公死/從之游按文選沈休文詩所願從之游寸心于此足退)
(之送諸葛覺詩云今子/從之游學問得所欲)
朱公趨朝瘦至骨歸來豪健踞胡牀日看省曹閽者面
何如田家侍児妝(列子曰子貢七日不食以至骨立晋/書桓伊傳下車踞胡牀作三調田家)
(侍見葢紀實事/見下水仙花注)
　　次韻益修四弟(黄友益字益修侍御/史昭之第三子也)
霜晩菊未花節物亦可嘉(文選陸士衡古詩踟久/蹰感節物我行已永)欣欣
登髙侶畏雨占暮霞(山谷自注諺云朝霞不出門暮霞/行千里○漢書登髙能賦可為大)
(夫費長房九/日登髙飲)楚人醖菉豆輕碧自相誇(山谷時在荆州/荆州即楚地故)
(後詩有渚宫之句謂以菉豆為麴而釀/酒也其色清碧今人謂之竹光酒云)老夫不舉酒嚥
𠻳鳴兩車(黄庭經曰口為玉池太和官𠻳咽靈液災/不干兩車謂頰車也左傳曰輔車相依)良
辰與美景客至但成嗟(文選詩靈運擬魏太子鄴中集/詩序曰天下良辰美景賞心樂)
(事四者難并淵明九日閒居詩序云余閒居爱重九/之名秋菊盈園而特醪靡由空服九華寄懐于言)
　　以峽州酒遺益修復繼前韻
令節不把酒新詩徒拜嘉(退之聼彈琴詩序曰肇置三/令節詔羣有司飲酒以樂按)
(舊唐書貞元四年詔正月晦日三月三日九月九日三/節日任百僚追賞為樂退之詩把酒對南山左傳曰敢)
(不拜/嘉)頗憶宋玉賦登髙氣成霞(宋玉有髙唐神女賦登章之/髙見前注氣成霞言文)
(氣蔚然如此荆州蓋楚地而宋玉楚人固因九日登髙/遂及此事曹子建七啓曰慷慨則氣成虹蜺蜀都賦曰)
(舒丹氣/而為霞)渚宮但衰柳朝雲為誰誇(杜佑通典曰江陵縣/有楚渚宫朝雲見宋)
(玉髙唐賦巳/具前注云)吾宗懐古恨流涎過麴車一壺澆徃事聊
送解愁嗟(解一作耐李邕詩吾宗固神秀東京賦曰望/先帝之舊墟慨長思而懐古老杜歌曰道逢)
(麴車口流涎又詩呤詩解歎/嗟謝靈運詩三江事多徃)
　　謝益修四弟送石屏
石似滄江落日明鸕鷀烏鵲滿沙汀小児骨相能文字
乞與班班作硯屏(文選任彦昇詩滄江路窮此老杜詩/山頭落日半輪明又詩鸕鷀西日照)
(□趐滿魚梁嘗見山谷在荆州與檀敦禮帖乞硯山欲/與同惜試睟且云同惜知命㓜子小字也此詩所指豈)
(此即耶骨/相見前注)
　　戲答王觀復酴醿菊二首
誰将陶令黄金菊幻作酴醿白玉花小草眞成有風味
東園添我老生涯(小草見/前注)
吕園未肯輕沽我且寄田家砌下栽他日秋花媚重九
清香知自故人来(山谷在荆州與歐陽元老帖曰城東/吕氏園竹木已老又寛敞有經行之)
(地甚欲得之然託人徃問語輙再三難共語也又有與/人帖云檀敦禮惠蘭数本皆煜煜成叢但不花耳方送)
(田子平家培植之○魯論曰/求善賈而沽諸注云沽賣也)
　　戲答王子予送凌風菊二首
病来孤負鸕鷀杓禪板蒲團入眼中(太白詩鸕鷀杓鸚/鵡杯傳燈録龍牙)
(禪師傳師在翠微時問如何是祖師意翠微曰與我過/禪板来師遂過禪板翠微接得便遂又問臨濟如何是)
(祖師意臨濟曰與我過蒲團来師送過蒲團/臨濟接得便打老杜詩江村野堂争入眼)浪説閒居
愛重九黄花應笑白頭翁(閒居重九見前注下句大似/東坡詩人老簪花不自羞花)
(應羞上老/人頭之意)
王郎頗病金瓢酒不耐寒花晩更芳瘦盡腰圍怯風景
故来歸我一枝香(晋書王導傳周顗曰風景不殊舉目/有河山之異春秋書鄭伯使宛来歸)
(祊又書齊人/歸我濟西田)
　　謝王子予送橄欖
方懐味諫軒中果忽見金盤橄欖来(元注云戎州蔡次/律家軒外有餘甘)
(余名之曰味諫軒味諫言餘甘初苦而終有味南/史劉穆之傳以金柈貯檳榔一斛橄欖見下注)想共
餘甘有𤓰葛苦中眞味晩方囘(陳藏噐本草曰菴摩勒/人食其子先苦後甘故)
(曰餘甘晋書王説傳導之子也導與奕棋争道笑曰相/與有𤓰葛那得為爾耶歐陽公詩又如食㰖橄眞味久)
(愈在東坡橄㰖詩云待得微/甘回齒頰巳輸崖密十分甜)
　　以椰子小冠送子予
漿成乳酒醺人醉肉截鵝肪上客盤有核如匏可彫琢
道装宜作玉人冠(交州記曰椰子中有漿飲之得醉圖/經本草曰椰子出嶺南州郡實大如)
(瓠殻圓而堅裏有膚至白如豬肪厚半寸許味亦似胡/桃膚裏有漿如乳飲之冷而氣醺老杜詩小瓶乳酒下)
(青雲退之詩/鵝肪截佩璜)
　　呈楊康國
君家秋實羅浮種已作纍纍半拂墻莫遣児童酸打盡
要看霜後十分黄(韓詩外傳云秋得食其實劉楨書曰/忘家丞之秋實唐盧氏雜説云明皇)
(徳宗僖宗幸蜀年浙西奏羅浮山柑子皆不結子此甚/異也按太湖中亦有羅浮山老杜詩児童莫信打慈鵶)
　　又戲呈康國
整冠行客莫先嘗楊子家無数仞牆假借肅霜令弄色
句添寒曰與争黄(古樂府曰君子防未然不處嫌疑閒/𤓰田不納履李下不整冠豳詩曰九)
(月肅霜老杜詩柳條弄色不/忍見句添蓋黄冶家語云)
　　次韻馬荆州(馬城字/中玉)
六年絶域夢刀頭判得南還萬事休(山谷謫黔戎凡六/年漢書耿育上書)
(訟陳湯曰討絶域不羈之君古樂府云何當大刀頭破/鏡飛上天呉兢解題云刀頭有環問何時當還也夢刀)
(頭借用王濬夢三刀事柳子厚詩曰一生判却歸/休謂著南冠到頭劉禹錫詩黄髪相看萬事休)誰謂
石渠劉校尉来依綘帳馬荆州(漢書劉向傳經論五經/于石渠元帝時廢十餘)
(年成帝以向為中壘校尉山谷自館閣遷貶故用以自/況後漢書馬融傳曰桓帝時為南郡太守又曰常坐髙)
(堂施絳帳前授生徒後列/女樂按南郡即今荆南)霜髭雪鬢共看鏡茱糝菊英
同送秋他日江梅臘前破還從天際望歸舟(老杜有江/梅詩云梅)
(橤臘前破梅花年後多謝朓詩雲中辦江樹天際識歸/舟中玉維掦人官當滿明年之冬道出當塗于時山谷)
(巳赴太平州矣故有望歸舟之語山谷紹聖初/跋關中雪景圖曰維掦馬中玉觀于上藍寺)
　　和中玉使君晩秋開天寕節道場
江南江北盡雲沙車騎東来風斾斜倒影楼臺開紫府
得霜籬落賸黃花(文選謝靈運詩江南倦厯覽江北曠/周旋漢書司馬相如傳曰時從車騎)
(雍容閒雅倒影見前注退之詩青春白日映樓臺荆南/有紫府觀抱朴子曰項曼都自言到天上過紫府樂府)
(盧思道神仙篇曰雲軒逰紫府風駟立丹梯禮記月令/季秋之月菊有黄華淵明詩采菊東籬下抱朴子曰葛)
(洪籬落/頓缺)釣溪築野收多士航海梯山共一家(尚書中候/曰吕望即)
(磻溪水釣其涯得玉環書曰説築傳巖之野詩曰濟濟/多士後漢書梯山棧谷望風弭從文選顔延年曲水詩)
(序曰棧山航海踰沙䡍幕之貢/禮記曰聖人耐以天下為一家)想見星壇祝堯壽歩虚
聲裏静無譁(孟郊詩囚怪星宿壇按南斗經曰修設兩/極二斗同醮一壇各象斗星莊子曰堯觀)
(于華封華封人曰嘻聖人請祝聖人使聖人壽本事詩/許渾詩曰天風吹下歩虚聲按呉兢樂府解題曰歩虚)
(詞道觀所唱備言衆仙縹緲/輕舉之美書曰嗟人無譁)
　　入窮巷謁李材叟翹叟戲贈兼簡田子平三首
紫冠黄鈿網絲窠蝶繞蜂圍奈晚何(元注云紫冠雞冠/黄鈿黄菊○集韻)
(元鈿金花飾也音田又音電退/之城南聨句云絲窠掃還成)二叟家居如避世開門
自少俗人過(用退之竹/洞詩意)
只可闋中安止止誰能鐵裏鬬錚錚田多穀少無人㑹
譬似無田過一生(莊子曰瞻彼闋者虚室生白吉祥止/止後漢書劉盆子傳徐宣等叩頭曰)
(今日得降猶去虎口歸慈母光武曰卿所謂鐵中錚錚/庸中佼佼者也北夢瑣言馮藻應二十五舉姻親勸令)
(罷舉求官藻曰譬如一生無成更/應五舉樂天詩譬如原是九江人)
田郎杞菊荒三徑文字時追二叟游萬巻藏書多未見
老夫端擬乞荆州(陸龜䝉有杞菊賦田子平荆南人其家多書/未見書具前注南史王僧孺聚書至三萬巻)
　　次韻答馬中玉三首
雨入紗窻風簸船菊花過後早梅前錦江春色熏人醉
也到壺中小隠天(老杜詩浪簸船應折杯乾甕即空又/云錦江春色來天地壺中見前注文)
(選王康琚詩曰小隠隠陵藪大隠隠朝市太白詩壺/中别有日月天山谷時旅寓沙市故有小隠之句)
巻沙成浪北風顛銜尾千艘不敢前匝岸水居皆有酒
行人得意買江天(劉禹錫詩巻起沙灘似雪堆老杜詩/曉來急雨春風顛漢書武帝紀曰舳)
(艫千里注云言其船多前後相銜東坡樂府曰船尾凍/相銜文選王仲宣詩連舫踰萬艘西京雜記滕公馬不)
(肯前老杜詩藩籬無/限景恣意買江天)
仁氣已蒸全楚盡同雲欲合暮江前争春梅柳無三月
對雪樽罍屬二天(上句以指中玉仁氣見禮記鄉飲酒/孟浩然洞庭詩氣蒸雲夢澤波撼岳)
(陽城詩曰上天同雲雨雪雰雰老杜詩/天邊梅栁樹相見幾回新二天見前注)
　　次韻中玉早梅二首
梅蘂争先公不嗔知公家有似梅人何時各得自由去
相逐揚州作好春(莊子曰見似人者而喜老杜詩東閣/官梅動詩興還如何遜在揚州此時)
(對雪還相憶送客逢花可自/由樂天詩好作開成第二春)
折得寒香不露機小窻斜日兩三枝羅幃翠幕深調䕶
己被遊蜂聖得知(此詩亦似戲中玉之歌舞者李賀將/進酒曰羅帳繡幕圍春風漢書張湯)
(傳調䕶之尤厚退之盆/池詩夜半青蛙聖得知)
　　次韻中玉水仙花二首
借水開花自一竒水沈為骨玉為肌暗香已壓酴醿倒
只此寒梅無好枝(漢書呉王濞傳曰亦一奇也老杜詩/秋水為神玉為骨退之馬少監墓誌)
(曰肌肉玉雪可憐壓倒見前/注水仙叢生故云無好枝)
淤泥解作白蓮藕糞壤能開黃玉花可惜國香天不管
隨緣流落小民家(元注云時聞民間事如此○栁子厚/詩糞壤擢珠樹莓苔插瓊英左傳曰)
(蘭有國香人服媚之秦少游樂府亦有惱殺人天不管/之句○此詩葢山谷借以寓意也按高子勉所作國香)
(詩序云國香荆渚田氏侍兒名也黄太史自南溪召為/吏部副郎留荆州乞守當塗待報所居即此女子隣也)
(太史偶見之以為幽閒姝美目所未覩後其家以嫁下/俚貧民因賦此詩以寓意俾予和之後數年太史卒於)
(嶺表當時賔客雲散此女既生二子矣㑹荆南嵗荒其/夫鬻之田氏家田氏一日邀予置酒出之掩抑困悴無)
(復故態坐間話當時事相與感歎予請田氏名曰國香/以成太史之志政和三年春京師㑹表弟汝陰王性之)
(問太史詩中本意因道其詳乃為賦之詩曰南溪太史/還朝晚息駕江陵頗從欵綵毫曽詠水仙花可惜國香)
(天不管将花託意為羅敷十七未有十五餘宋王門墻/紆貴從藍橋庭戸怪貧居十年目色遙成處公更不來)
(天上去巳嫁鄰姫窈窕姿空傳墨客慇懃句聞道離鸞/别鶴悲藁碪無頼鬻蛾眉桃花結子風吹後巫峽行雲)
(夢足時田郎好事知渠久酬贈明珠同石友憔悴猶疑/洛浦妃風流固可章臺柳寳髻犀梳金鳯翹樽前初識)
(董嬌饒來遲杜牧應須恨愁殺蘇州也合銷却把水仙/花説似猛省西家黄學士乃能知妾妾當時悔不書空)
(作黄字王子初聞話此詳索詩裁與漫凄涼只今驅豆/無方法徒使田郎號國香此詩和者甚衆故併録之)
　　王充道送水仙花五十枝欣然㑹心為之作詠
凌波仙子生塵襪水上輕盈歩微月(洛神賦曰凌波微/歩羅襪生塵此云)
(微月葢言襪如新月/之状詩曰彼月而微)是誰招此㫁腸魂種作寒花寄愁
絶(招魂見前注陶淵明九日閒居詩寒/華徒自榮老杜北風詩愁絶付摧枯)含香體素欲傾
城山礬是弟梅是兄(應劭漢官儀尚書郎含雞舌香此/借用淵明詩曰君其爱體素傾城)
(見漢書李延年歌已具前注山/礬即㻛花山谷律詩敘述頗詳)坐對眞成被花惱出門
一笑大江横(老杜詩江上被花惱不徹無處告訴只顛/狂山谷在荆州與李端叔帖云数日来驟)
(暖瑞香水仙紅梅皆開明窻静室花氣撩人似少年都/卜夢也但多病之餘嬾作詩爾山谷時寓荆渚沙市故)
(有大江横之句老杜詩雞蟲得失無了/時注目寒江倚秋閣山谷句意類此)
　　呉君送水仙花并二大本
折送南園栗玉花并移香本到寒家何時持上玉宸殿
乞與宫梅定等差(魏文帝與鍾繇玉玦書曰黄伴烝栗/唐書禮樂志康崑崙奏琵琶于玉宸)
(殿按宋次道東京記後苑有玉宸殿山谷所指當謂此/宋書曰武帝女壽陽公主人日臥于含章簷下梅花落)
(額上成五出之花自後有梅花狀詩人用宫梅事蓋取/此也退之李花詩長姫香御四羅列縞裙練帨無等差)
(此反其意按漢書游俠傳序曰/卿大夫以至于庶人各有等差)
　　劉邦直送早梅水仙花四首
簸船綪䌫北風嗔霜落干林憔悴人欲問江南近消息
喜君貽我一枝春(簸船見前注綪音争儀禮士喪禮注/曰綪讀為䋫䋫屈也江沔之間謂縈)
(收繩索為䋫荆州記陸凱與范蔚宗相善自江南寄梅/花一枝詣長安與范并贈詩曰折梅逢驛使寄與隴頭)
(人江南無所有/聊贈一枝春)
探請東皇第一機水邉風日笑横枝鴛鴦浮弄嬋娟影
白鷺窺魚凝不知(探請蓋俗語猶言預借東坡嘗有六/言詩探支八月凉風又有樂府曰探)
(借今年三月暖楚詞有東皇太一雲門問臥龍長連牀/上學得是第幾機龍曰第二機門云作麽生是第一機)
(龍曰緊峭草鞋林逋梅詩雪後園林纔半樹水邉籬落/忽横枝集韻凝音牛孕反止水也又結固也又蒸勺)
得水能仙天與竒寒香寂寞動冰肌仙風道骨今誰有
淡掃蛾眉篸一枝(太白大鵬賦序曰余昔于江陵見天/台司馬子微謂余有仙風道骨可與)
(神逰八極之表今借用老杜詩却嫌脂粉汚顔色淡掃/蛾眉朝至尊樂府沈約江南曲曰堕馬碧玉篸集韻篸)
(音作紺/切綴也)
錢唐昔聞水仙廟荆州今見水仙花暗香静色撩詩句
宜在林逋處士家(元注云錢塘有水仙王廟林和靖祠/堂近之東坡先生以為和靖清節映)
(世遂移神像配食水仙王云○處士名逋字君復居錢/塘西湖孤山有詩名于咸平景徳間既死諡和靖先生)
(所作梅詩有疎影横斜水清淺暗香浮動月黄昏/之句為世傳誦王介甫詩云物華撩我有新詩)
　　謝檀敦信送柑子
色深林表風霜下香著尊前指爪間書後合題三百顆
頻隨驛使未應慳(文選謝朓詩林表呉岫微老杜詩破/甘霜落爪米芾書史載石軍一帖云)
(奉橘三百顆霜未降未可多得韋應物詩云書後欲題/三百顆洞庭更待滿林霜謂此也驛使見前注老杜詩)
(玉粒未/吾慳)
　　贈李輔聖
交蓋相逢水急流八年今復㑹荆州(言卒然相遇不容/少停如流波之急)
(也文選樂府詩日中市朝滿車馬若川流楞嚴經/曰如急流水望如恬静流急不見非是無流也)已囘
青眼追鴻翼肯使黄塵沒馬頭(上句用稽康詩目送歸/鴻之意文選陸士衡詩)
(願假歸鴻翼翻飛曲江汜下句謂不復浮沈京洛風塵/間也樂天詩舟辭三峽雨馬入九衢塵老杜詩馬寒防)
(失道雪沒錦鞍韉古樂府日/出東南隅行曰黄金絡馬頭)舊管新收幾妝鏡流行坎
止一虚舟(舊管新收本吏文書中語山谷取用所謂以/俗為雅也賈誼鵬賦曰乘流則逝得坎則止)
(荘子曰汎若不繫之丹虚而遨遊者也易/曰乘木舟虚劉子虚舟觸人人不知怨)相看絶歎女
博士筆研管絃成古丘(元注云女博士謂輔聖後房孔/君也于文藝無所不能皆妙絶)
(○世説殷中軍問劉尹云云一時絶歎以為名通又云/袁虎作露布手不輟筆王東亭絶歎其才魏志甄后傳)
(后年九嵗喜書輒用諸兄筆研兄言當/作女博士邪太白詩晋代衣冠成古丘)
　　和髙仲本喜相見
雨昏南浦曽相對雪滿荆州喜再逢有子才如不羈馬
知君心是後凋松(山谷自蜀放還過萬州時仲本為太/守有約遊岑公洞詩萬州即唐南浦)
(郡漢書司馬遷書曰少負不羈之/才論語歳寒然後知松相之後凋)閒尋書冊應多味老
傍人門似更慵(退之送石洪序曰戒行李載書冊班固/叙傳曰味道之腴樂天詩好是老身消)
(日處誰能騎馬傍人家近世盧秉詩云但得/有錢留客醉也勝騎馬傍人門蓋出于此)何日晴軒
觀筆硯一樽相属要從容(漢書灌夫傳夫起舞属田蚡/注云属付也音之欲反退之)
(詩一杯相属君當歌戰國䇿/曰犀首從容談三國之相怨)
　　戲詠煖足瓶二首
小姫煖足卧或能起心兵千金買脚婆夜夜睡天明(邪/念)
(忽起甚于用兵不戢之祸退之詩詰曲避語穽冥茫觸/心兵俗以煖足缾為鐵婆老杜詩客睡何曽著秋天不)
(肯明此反而用之/又詩天明登前途)
脚婆原不食纒裏一衲足天明更傾瀉頮面有餘燠(書/顧)
(命注曰洮/盥頮面)
　　戲呈聞善二兄(黄友聞字聞善侍/御史昭之第二子)
匏懸籬落鴉窺井草上堦除雪衮風想得尊前欹醉㡌
渾家児女笑山公(北史獨孤信因獵日暮馳馬入城其/㡌微側詰旦吏人慕信而側㡌焉晋)
(書山簡傳童児歌曰山公出何許徃至髙陽池日夕倒/載歸酩酊無所知時時能騎焉倒著白接䍦舉鞭向葛)
(彊何如并州児南唐近事史虚/詩曰風雨揭却屋渾家醉不知)
　　次韻聞善
扶醉三竿日題詩一研埃(杜牧之詩醉頭扶不起三丈/日還髙劉禹錫竹枝歌日出)
(三竿春霧消按南齊書永明五年十一月丁亥日出三/竿朱色黄色赤暈東坡密州謝上表曰塵埃筆硯慚忘)
(舊學之/淵源)張羅門帯雪投轄井生苔(漢書鄭當時傳曰翟/公門外可設爵羅門)
(帶雪用袁安事見前注漢書陳遵傳毎大飲賓客滿堂/輙關門取客車轄投井中老杜詩君不見両時秋井塌)
(古人白骨生青苔如何不飲令心衰東坡詩/亦云我如廢井久不食古甃缺落生陰苔)待得成丘
隴誰能把酒盃(東方朔七諌封比干之丘隴李賀将進/酒日勸君莫惜酩酊醉酒不到劉伶墳)
(上/土)常應黄菊畔悵望白衣来(檀道鸞續晋陽秋日陶潛/九月九日無酒于宅畔菊)
(叢中摘盈把坐其側久望見白衣/人乃王𢎞送酒即便就酌而後歸)
　　謝答聞善二兄九絶句(此篇大槩以聞善與桞氏/兄弟杯酒相失因為開廣)
　　(之聞善蓋山谷族人山谷有與聞善帖云久聞䀲/甫伯父負天下大名常恨不見其子孫今乃得識)
　　(面又與黄顔徒帖云䀲甫自閩漕以/侍御史召按黄氏世譜䀲甫名昭)
身入醉鄉無畔岸心與歡伯為友朋(唐書王績傳曰績/著醉鄉記詩曰淇)
(則有岸隰則有泮箋云泮讀為畔焦贑/易林坎卦之兌曰酒為歡伯除憂来樂)更闌罵坐客星
㪚午過未蘇髪鬅鬙(蔡琰胡笳曰更深夜闌兮夢汝來/思漢書灌夫傳曰有詔劾夫罵坐)
(不敬蜀志姜維傳曰星㪚流離死者甚衆切韻曰鬅鬙/被髪也朋僧二音廣燈録僧問祠山守初曰不昧宗乘)
(請師舉唱師云/頭鬅鬙耳□愬)
未嘗頃刻可去酒無有一日不吟詩詩狂克念作酒聖
意態忽如少年時(皇甫湜韓文公神道碑曰未嘗一日/不對客書曰惟狂克念作聖樂天詩)
(曰不知老将至猶自放詩狂酒諸曰李/白毎醉為文未嘗差誤人目為醉聖)
羣猪過飲尚可醉疥手轑甕庸何傷(晋書阮咸傳諸阮/皆能飲酒咸至宗)
(人家共集以大盆盛酒時有羣豬来飲其酒咸直接去/其上便共飲之曽慥集仙傳曰張開光嘗與母及弟出)
(逰獨留嫗守舍俄有道士敝衣冠疥癬被體直入祼浴/酒甕中嫗不能拒既暮出遊歸渴甚聞酒芳烈亟就盆)
(中飲嫗心惡道士不敢白而但不飲居数日開光與母/及弟㧞宅而去此事與葛洪神仙傳李八百事略問漢)
(書楚元王傳曰嫂厭叔與客来陽為羮盡轑/釡注云轑音勞轑轢也左傳一抶女庸何傷)柳家兄弟
太迫窄狂藥不容人發狂(文選西京賦増九筵之迫脅/五臣注曰迫脅迫窄也晋書)
(裴楷傳孫季舒與石崇酣燕慢倣過度崇欲表免之楷/曰足下飲人狂藥責人正禮不亦乘乎乃止老子曰馳)
(騁田獵令/人心發狂)
莫作呌號驚四鄰甕中有地可藏眞(蕩詩曰式號式呼/俾晝作夜北山詩)
(曰或不知呌號此借用樂天詩今宵醉有興狂詠驚四/鄰陸羽作懐素傳曰飲酒以養性草書以暢志酒酣興)
(發靡不書之按懐素字藏眞此借用言全其天眞于酒/中髙僧傳醋頭和尚頌揭起醋甕見天下天下原来在)
(甕中甕中原/來有天下)淵明醉握逺公手大笑絶倒人不嗔(廬山/記逺)
(公與陶元亮陸修静談道不覺過/虎溪因相與大笑故作三笑圖)
阮籍醉睡不論昏劉伶雞肋避尊拳(晋書阮籍傳文帝/欲為武帝求昏于)
(籍籍醉六十日不得言而止劉伶傳嘗醉與俗人相忤/其人攘袂奮拳伶曰雞肋不足以安尊拳其人笑而止)
至今凛凛有生氣飲酒真成不愧天(世説庾道季曰廉/頗藺相如雖千載)
(尚凛凛有生氣太白詩曰/天地既爱酒飲酒不愧天)
公擇醉靣桃花紅人百忤之無愠容(李常字公擇南康/軍建昌人元祐間)
(為戸部尚書御史中丞山谷之舅也樂府髙陽樂人歌/曰何處䑜觴来兩頰色如火自有桃花容莫言人勸我)
(朝野僉載張元一嘲武懿宗曰未見桃花面皮謾作杏/子眼孔崔䕶詩人面桃花相映紅魯論曰三巳之無愠)
(色/)莘老夜闌傾数斗焚香黙坐日生東(孫覺字莘老髙/郵人元祐初為)
(諫議遷給事吏侍擢御史中丞山谷之婦翁也抱朴子/曰管輅頓傾三斗而清辯綺粲貫休詩静只焚香坐詠)
(懷悲歳闌退之詩黙坐念語/笑乂詩杲杲寒日生于東)
椎牀破面棖觸人作無義語怒四鄰(玉臺新詠焦仲卿/妻詩阿母得聞之)
(槌牀便大怒東坡䟦老蘓送石昌言北使引云彭任聞/□彦國當使不測之域憤憤椎酒牀拳皮裂南史沈昭)
(畧以甌投徐孝嗣面曰使為破面鬼朝野僉載楊廷玉/囘波詞曰阿姑婆見作天子旁人不得棖觸陸龜䝉蠹)
(化曰人或棖觸之輒奮角而怒維摩/經香積品曰是無義語是無義語報)尊中歡伯笑爾輩
(西陽雜爼/酒日歡伯)我本和氣如三春(樂天家醖詩曰飲/似陽和滿腹春)
陶令舍中有名酒無日不為父老傾四座歡欣觀酒徳
一燈明暗又詩成(淵明飲酒詩序曰偶有名酒無夕不/飲顧影獨盡忽焉復醉既醉之後輙)
(題數句自娯樂天詩對雪盡寒灰/殘燈明復滅晋書劉伶作酒徳頌)
阮籍劉伶智如海人間有道作糟丘(晋書阮籍傳本有/濟世志属魏晋之)
(際天下多故名士少有全者遂不與世事酣飲為常劉/伶見前注本傳又云常以細宇宙齊萬物為心張彦逺)
(名畫記云董伯仁鄉里號為智海按華嚴經頌云不動/如山智如海南史陳暄傳復兄子書曰速營糟丘吾将)
(老焉按紂為酒/池糟丘此借用)酒中無諍真三昧便覺稽康輸一籌(金/剛)
(經曰佛説我得無諍三昧人中最為第一亦見維摩經/桞子厚詩共傾三昧酒晋書嵇康傳鍾會造康康不為)
(之禮㑹謂文帝曰嵇康臥龍也不可起公無夏天下顧/以康為慮耳遂遇害御史臺記曰楊纂恕尹君不同巳)
(判遽命筆復沈呤少/選乃判曰纂輸一籌)
　　戲呈聞善
堆豗病鶴怯雞羣見酒特地生精神(歐陽公詩云三日/不出門堆豗類寒)
(鴉晋書嵇康傳或曰昨于稠人中始見嵇康昻/然若野鶴之在雞羣退之詩春半邉城特地愁)坐中索
起時被肘亦任旁人嫌我眞(老杜遭田父泥飲詩髙聲/索果栗欲起時被肘又詩)
(不爱入州府/畏人嫌我眞)
　　題子瞻畫竹石(趙子湜家本云題/全天粹東坡竹)
風枝雨葉瘠土竹龍蹲虎踞蒼蘚石東坡老人翰林公
醉時吐出胸中墨(東坡詩雨葉風枝曉自匀李太白永/王東廵歌曰龍蟠虎踞帝王州胸中)
(墨謂其藻翰之餘退之代張/籍書曰一吐出胸中之竒)
　　戲贈米元章二首(米芾字元章以能書知名喜蓄/書畫有米氏書畫史行于世)
萬里風帆水著天麝煤䑕尾過年年滄江静夜虹貫月
定是米家書畫船(謝靈運詩苕苕萬里帆老杜詩一日/過海收風帆退之詩海氣昏昏水拍)
(天又祭張署文日洞庭汗漫粘天無壁李西臺題楊少/師大字壁後云枯杉倒檜霜天老松煙麝煤風雨寒䑕)
(尾謂栗䑕尾可為筆杜牧之詩廣文遺韻留樗㪚雞犬/圖書共一船自說江湖不歸去阻風中酒過年年詩舍)
(神霧曰瑤光如虹蜺貫月正白感女樞生顓頊此借用/言船中有寳氣崇寜間元章為江淮發運掲牌于行舸)
(之上曰米家/書畫船云)
我有𤣥暉古印章印刓不忍與諸郎虎児筆力能扛鼎
教字𤣥暉繼阿章(𤣥暉謂謝朓也漢書藝文志曰摹印/章書幡信漢舊儀曰銀印龜鈕其文)
(曰章漢書韓信傳曰項王刻印刓忍不能予虎児即元/章之子名友仁近嵗擢工部侍郎退之詩曰龍文百斛)
(鼎筆力可獨扛兩章字義不同故得重用/以元章為阿章猶晋人以王平子為阿平)
　
　
　
　
　
　
　
　
　山谷内集巻十五
欽定四庫全書
　山谷内集詩注巻十六　　宋　黄庭堅　撰
　　　　　　　　　　　　　　任　淵　注
　　次韻高子勉十首(高荷字子勉江陵人上山谷長/篇警句云蜀天何處盡巴月幾)
　　(囘彎因此得名後知涿州而死/自號還還先生事見曾慥詩選)
雪盡虚簷滴春從細草㢠廻(文選王元長曲水詩序曰虚/檐雲架按檐字俗作簷老杜)
(詩更覺春從沙際歸文選謝朓詩風/光草際浮丘希範詩細草藉龍騎)徳人泉下夢俗物
眼中埃(徳人當謂東坡少游莊子曰徳人者居無思行/無慮不藏是非善惡此借用其字老杜詩眼前)
(無俗物多/病也身輕)乆立我有待長吟君不來(曽慥集仙傳載吕/洞賓題汴都峩眉)
(院法堂屋山云明月斜秋風冷今夜故人來不來教人/立盡梧桐影老杜詩有待至昏雅退之詩長吟慰我思)
(按洛神賦曰超長吟以永慕/盧仝詩鸎花爛漫君不來)重𤣥鎻闗籥要待玉匙開
(言高君可發古人之秘也文選陸機功臣頌曰重𤣥非/奥頭陀寺碑曰𤣥闗幽楗感而遂通同安和尚十𤣥談)
(曰金鏁𤣥闗留不住行于異類且/輪廻黄庭經曰玉匙金籥常完堅)
掃雪我三日御風君過旬(上句用袁安事又至仁俗毎/大雪則自所居至坊巷口埽)
(雪開徑迎接賓客至所居處飲宴謂之煖寒會退之詩/閉門長安三日雪莊子曰列子御風旬有五日而後反)
(易曰過/旬災也)言詩今有數下筆不無神(魯論曰始可與言詩/已矣老杜詩神仙才)
(有數又詩曰下筆如有/神又詩樂罷不無悲)行布佺期近飛揚子建親(行布/字本)
(出釋氏而山谷論書畫數用之按釋氏言華嚴之㫖曰/行布則教相施説圓融乃理性即用楞伽經曰名身與)
(句身及字身差别觧者曰名者是次第行别句者是次/第安布唐詩宋之問傳曰魏建安後詩律屢變及之問)
(沈佺期加靡麗學者宗之號為沈宋老杜贈李白詩飛/揚跋扈為誰雄盖借用北史齊神武紀中語老杜詩又)
(曰詩看子建/親為曹植也)可憐金石友去不待斯人(金石友見前注/亦謂東坡少游)
(于時已死恨/不見子勉)
峴南覊旅井㶚上獵歸亭日繞分魚市風囘落鴈汀(老/杜)
(詩應同王粲宅留井峴山前按魏志王粲傳山陽人以/西京擾亂乃之荆州依劉表漢書李廣傳屏居藍田南)
(山中射獵嘗夜從人田間飲/還至亭霸陵尉醉呵止廣)筆由詩客把笛為故人聼
(上句言乆不作詩因高君可與論此事故復援筆下句/謂追懷東坡晉書向秀傳作思舊賦序云經稽康吕安)
(舊廬鄰人有吹笛者發聲寥亮追想/曩昔宴遊之好感音而嘆故作賦云)但恐蘇耽鶴歸時
或姓丁(終上句之意亦指東坡言其不/可測識也蘇耽丁令威見前注)
君不居郎省還應上諫坡(蔡質漢官典職曰尚書郎省/中皆以胡粉塗壁諫坡見李)
(宗諤先公談/錄具前注)才高殊未識嵗晚喜無它(説文曰上古草/居患它故相問)
(無它乎音託何切徐鉉注/云今俗作蛇音食遮反)櫪馬羸難出鄰雞凍不歌(老/杜)
(詩曰盍簪喧櫪馬退之書曰泥水馬弱不敢出鄰雞見/孟子東坡雜説曰予來黄州聞黄人羣聚謳歌宛轉其)
(聲徃返高下如雞唱爾漢官儀汝南出長鳴雞衛士候/朱雀門外專傳雞鳴應劭曰今雞鳴歌也余今所聞豈)
(亦雞鳴之遺聲乎老/杜詩林鶯遂不歌)寒爐餘幾火灰裏撥隂何(言作詩/當深思)
(苦求方與古人相見也傳燈錄百丈謂溈山曰汝撥爐/中有火否師撥云無火百丈躬起身撥得火舉以示之)
(云此不是火師發悟禮謝吕䝉正詩撥盡寒爐/一夜灰老杜詩試學隂何苦用心謂隂鏗何遜)
荆渚樓中賦南陽壠底吟誰言小隱處頻屈故人臨(上/兩)
(句皆述荆州渚宮見前注文選王粲有登樓賦李善注/引盛𢎞之荆州記曰當陽縣城樓王仲宣登之而作賦)
(蜀志諸葛亮傳躬耕壠畆好為梁父吟注引漢晉春秋/曰亮家于南陽之隆中按後漢志南陽屬荆州文選王)
(康琚詩曰小隱隱陵藪大隱隱朝/市漢書灌夫傳曰将軍旦日蚤臨)經笥難窺底詞源幸
汲深思君眠竹屋雪月冰寒衾(後漢邉韶傳腹便便五/經笥老杜詩詞源倒流)
(三峽水莊子曰綆短者不可以汲深劉禹錫涵碧圖詩/序曰碧流貫于庭中冰澈射人自注云冰音去聲集韻)
(冰音逋孕/反冷迫也)
驚人得佳句或以傲王公(用杜牧之千首詩輕萬戸候/之意老杜詩為人性僻耽佳)
(句語不驚人死不休又詩故人得佳句/獨贈白頭翁荀子曰道義重則輕王公)處世要清節滑
稽安足雄(言當慕伯夷之清不當如東方朔之陸沈也/法言或問東方朔曰非夷尚容依隱玩世其)
(滑稽之雄乎又曰古/者高餓顯下禄隱)深沈似康樂簡遠到安豐(晉書謝/𤣥封康)
(樂縣公為叔父安所器重有經國才畧王戎封安豐縣/候裴楷傳鍾會曰裴楷清通王戎簡要漢書王嘉傳曰)
(計謀深沈元稹作老杜墓銘序曰蘇李五言詞意簡逺/謝靈運雖襲封康樂公然此詩以深沉言之必非指靈)
(運/也)一㸃無俗氣相期林下同(僧貫休題東林寺詩田地/更無塵一㸃退之王仲舒)
(墓誌曰公所為文章無世俗氣晉書王戎傳與阮籍為/竹林之㳺戎嘗後至籍曰俗物已復來敗人意又王凝)
(之妻謝氏傳曰王夫人/神情散朗故有林下風)
志士難推轂将如髙子何心期誠不淺餘論或相多(志/士)
(見魯論推轂見前注文選任彥昪詩曰中道遇心期王/介甫作韓魏公挽詩曰心期自與衆人殊骨相知非淺)
(丈夫南史謝朓傳曰士子聲名未立應共奨成無惜齒/牙餘論戰國策或説張相國曰君安能少趙人而令趙)
(人多君漢書何武/傳注曰多重也)欲向滄州去還能小艇麽鸕鷀西照
處相並曬漁蓑(言欲與之同往江海也選詩復恊滄州/趣老杜詩閒引老妻乗小艇又云鸕鶿)
(西日照曬趐滿漁梁東坡樂府曰/仍傳語江南父老時與曬漁蓑)
鑿開混沌竅窺見伏羲心(言伏羲發太極之藴也莊子/曰儵與忽謀報混沌之徳日)
(鑿一竅七日而死易曰/復其見天地之心乎)有物先天地含生盡陸沈(老子/曰有)
(物混成先天地生雪竇頌曰曹溪波浪如相似無恨平/人被陸沈詩意謂大道坦然人自迷謬平地上没溺而)
(不自知也陸沈見莊/子已具前注此借用)伐山成大厦鼓橐鑄祥金(上句欲/其積學)
(以成廣大之規模下句欲其鍜煉以盡精微之極致漢/書地理志曰楚地以漁獵山伐為業注云山伐謂伐山)
(取竹木文選四子講徳論曰大厦之材非一丘之木淮/南子曰鼔橐吹捶注云橐冶鑪排橐也莊子曰今大冶)
(鑄金金踴躍曰我且必為鏌鎁大/冶必以為不祥之金此反而用之)三尺無絃木期君發
至音(無絃琴用淵明事見前注劉禹錫與桞子厚書曰/嗟夫筝郭師與不可傳者死矣絃張柱差枵然貌)
(存中有至音含糊弗聞噫人/亡而器存布方冊者是已)
少年基一簣長歲足三餘(一簣三餘/並見前注)忽作飛黄去頓超
同隊魚(退之詩少長聚嬉戯不殊同隊魚又云飛/黄騰踏去不能顧蟾蜍飛黄古良馬名)尊前
八采句窻下十年書(北史盧思道傳朝士各作文宣帝/挽歌十首擇其善者用之魏收陽)
(休之等不過得一二篇唯盧思道得八篇故時號八/采盧郎此借用十年書見南史沈攸之傳見前注)定
作牛腰束傳抄聼小胥(太白詩云詩秃千兔毫書載兩/牛腰老杜詩云抄詩聼小胥)
沙上歩微暖思君剰欲招蔞蒿穿雪動楊桞索春饒(髙/適)
(詩談經剰欲翻陸龜䝉鴉詩亂和/殘照紛紛舞應索陽烏次第饒)枉駕時逢出新詩若
見撩(若一作苦退之詩猿鳥莫相撩/王介甫詩物華撩我有新詩)樽前遠湖樹來飲
莫辭遙(老杜詩水有遠湖樹人今何處船蓋指江陵府/而言山谷時寓居于此老杜又有詩他鄉惟表)
(弟還往/莫辭遙)
　　贈髙子勉四首
文章瑞世驚人學行刳心潤身(老杜詩語不驚人死不/休莊子曰夫道覆載萬)
(物者也洋洋乎大哉君子不可以/不刳心焉禮記曰富潤屋徳潤身)沅江求九肋鼈荆州
見一角麟(摭言曰盧肇袁州人初赴舉先逹曰袁州出/舉人耶答曰袁州舉人亦猶沅江出鼈甲九)
(肋者稀一角麟見前注又傳燈錄清原/行思傳希遷曰衆角雖多一麟足矣)
張侯海内長句晁子廟中雅歌(元注云無咎樂/府于今第一)高郎少
加筆力我知三傑同科(張侯謂文潛退之潮州謝表曰/作為歌詩薦之郊廟後漢祭遵)
(投壺雅歌干寳晉紀曰顧榮與陸機兄弟同入洛時號/三傑魯論曰為力不同科山谷與李端叔帖曰此得荆)
(州一詩人高荷極有筆力使之凌厲中州恐不/减晁張嘗聞之長老云文潛見此句殊不樂)
妙在和光同塵事須鈎深入神(上句欲其韜晦涵養與/世同波下句欲其學之)
(精微即事觀理老子曰和其光同其塵易曰探/賾索隱釣深致逺又曰精義入神以致用也)聼他下
虎口著我不為牛後人(上句謂無若世人行險僥倖如/弈碁而置子于虎口下句欲其)
(特立獨行不落人後也史記蘇/秦傳曰寜為雞口無為牛後)
拾遺句中有眼彭澤意在無絃(謂老杜之詩眼在句中/如彭澤之琴意在絃外)
(也老杜以上元二年拜/右拾遺事具唐書本傳)顧我今六十老付公以二百年
(南史謝朓傳長五言詩沈約云二百年無此詩也晉書/陳夀傳張華謂曰當以晉書相付此借用言以一代之)
(詩付/之也)
　　再用前韻贈子勉四首
胷中有度擇人事上無心活身(上句欲口不臧否人物/而胷中自有準則也退)
(之書曰懼足下以吾不致黒白于胷中禮記曰進退有/度左傳吳公子札見叔孫穆子曰子好善而不能擇人)
(傳燈錄徳山語曰汝但無事于心無心于事則虛而靈/空而妙樂天詩勿信人虚語君當事上看莊子曰烈士)
(為天下見善矣/未足以活身)只麽情親魚鳥儻然圖畫麒麟(言本志/在于山)
(林恐或不免富貴也傳燈錄證道歌曰不可得中只麽/得世説簡文帝在華林園謂左右曰㑹心處不必在逺)
(翛然林水便有濠濮間之趣覺鳥獸禽魚自來相親莊/子曰儻然立于四虚之道漢書蘇武傳宣帝甘露三年)
(思股肱之美乃圖畫霍/光等十一人于麒麟閣)
行要爭光日月詩須皆可絃歌(史記屈原傳曰雖與日/月爭光可也又按孔子)
(世家曰詩三百五篇孔子皆絃歌之以求合韶武雅頌/之音桞子厚簡呉武陵詩惜無恊律者窈𦕈絃吾詩老)
(杜詩謝朓每篇堪諷詠東坡山谷嘗論詩可絃歌者米/芾曰某明月堂賦便可坡未應山谷曰可謂落大石調)
(也見王定國/聞見錄云)著鞭莫落人後百年風轉蓬科(言當汲汲/追逐古人)
(恐年嵗之不與吾也著鞭用劉琨事見前注太白詩風/流肯落他人後轉蓬見前注太白詩又曰蓬科馬鬛皆)
(已/平)
句法俊逸清新詞源廣大精神(老杜詩清新庾開府俊/逸鮑參軍又云詞源倒)
(流三峽水禮記曰/致廣大而盡精微)建安才六七子開元數兩三人(文選/謝靈)
(運擬魏太子鄴中集詩有魏太子王粲陳琳徐幹劉楨/應瑒阮瑀平原侯植八人序曰建安末予時任鄴宫云)
(云又魏文帝典論曰今之文人孔融陳琳王粲徐幹阮/瑀應瑒劉􁧣斯七子者于學無所遺于詞無所假韓文)
(公詩建安能者七卓犖變風操唐書文藝傳曰明皇好/經術羣臣稍厭雕琢索理致則燕許擅其宗六七人見)
(魯論老杜詩野/航恰受兩三人)
醉鄉閒處日月鳥語花中管絃(醉郷見前注唐人皇甫/嵩所著小説號醉鄉日)
(月樂天詩閒中日月長劉禹錫詩蘿密鳥/韻如簧言漢書曰鐘鼓管絃之音未衰)有興勤來把
酒與君端欲忘年(文士傳禰衡與孔融作爾汝交衡年/二十餘融年五十敬衡秀才而忘年)
(也又南史江總傳張纘/等雅相推重為忘年友)
　　荆南簽判向和卿用予六言見恵次韻奉酬四首
仕宦初不因人富貴方來逼身(上句言其自樹立劉禹/錫連州謝表曰出身入)
(仕並不因人下句用謝安恐不免富貴之/意僧貫休與錢鏐詩曰貴逼身來不自由)要是出羣拔
萃乃成威鳳祥麟(孟子公孫丑篇有若曰麒麟之於走/獸鳯凰之於飛鳥類也聖人之於民)
(亦類也出於其類拔乎其萃自生民以來未有盛於孔/子也漢書宣帝紀詔曰威鳯為寳注云鳯之有威儀者)
(左傳哀公十四年注曰麟者仁獸王者之嘉瑞退之/獲麟觧曰麟之為靈􁑻婦人小子皆知其為祥也)
向候賦我菁莪何敢當不類歌(向以教育之意望于山/谷詩曰菁菁者莪樂育)
(材也左傳晉候曰歌詩/必類齊髙厚之詩不類)顧我乃山林士看君取将相科
(漢書王吉傳贊曰山林之士往而不能反王沂公言行/録云公為參政或議以進士登科擇堂吏公曰我朝設)
(此科為之将相科豈當屈以/趨走吏耶衆皆嘆服而止)
覆却萬方無準安排一字有神(言不為物役詩思乃凝/于神也莊子曰視舟之)
(覆猶其車却也覆却萬方陳乎前而不得入其舍文選/陸佐公漏刻銘曰盈縮之度無準前輩詩曰吟安一个)
(字老杜詩下/筆如有神)更能識詩家病方是我眼中人(李淑詩苑/類格云梁)
(沈約曰詩病有八一平頭二上尾三蜂腰四鶴膝五大/韻六小韻七旁紐八正紐此借用文選陸士龍答張士)
(然云感念桑梓域髣髴眼中人老杜王司直短歌行曰/青眼髙歌望吾子眼中之人吾老矣丁晉公曰水底日)
(為天上日楊公應口/曰眼中人是面前人)
覔句真成小技知音定須絶絃(覔句見前注老杜詩文/章一小技于道未為尊)
(絶絃見/前注)景公有馬千駟伯夷垂名萬年(事見魯論葢期/之以逺者大者)
　　蟻蝶圖
胡蝶雙飛得意偶然畢命網羅羣蟻争收墜翼策勲歸
去南柯(此篇盖有所屬陸龜䝉蠹化曰橘之蠹蜕為胡/蝶翩旋軒虚曵颺粉拂甚可愛也須臾犯蟊網)
(而膠之引絲環纒人􁑻甚憐不可觧而縱矣文選/七啟曰公叔畢命于西秦策勲及南柯並見前注)
　　謝胡藏之送栗巤尾畫維摩二首
貂尾珍材可筆虎頭墨妙疑神(後漢書輿服志曰武冠/貂尾為飾注引應劭漢)
(官儀曰貂内勁悍而外温潤老杜詩虎頭金粟影神妙/獨難忘謂顧愷之所畫維摩也莊子曰用志不分乃凝)
(于神東坡嘗言/古本凝作疑)頗知君塵外物真是我眼中人(分屬前/兩句選)
(詩肅此塵外軫晉書王戎傳曰王衍如瑶/林瓊樹自然是風塵表物眼中人見前注)
丹青貌金粟影毛物宜管城公(揚子丹青初則炳乆則/渝老杜有丹青引又詩)
(畫工如山貎不同金粟影見前注文選頭陁寺碑李善/注發迹經曰浄名大士是往古金粟如來又按祖庭事)
(苑曰十門辨惑論云維摩是金粟如來吉藏法師謂出/思惟三昧經自云未見其本今據諸經目録無此經名)
(周禮曰其動物宜毛/物管城公見前注)只今為君落筆他日聼我談空(亦/分)
(屬上兩句文選北山移文云談空空/于釋部劉夢得詩與師相見便談空)
　　次韻向和卿行松滋縣與鄒天錫夜語南極亭二
　　首
雪泥滑滑到山郭提壺勸沽亦不惡林中觧道不如歸
家人應念思歸樂(梅聖俞四禽言曰泥滑滑苦竹岡雨/瀟瀟馬上郎提壺子規並見前注樂)
(天詩曰山中不栖鳥半夜聲嚶嚶似道思歸樂行人掩/泣聼陶岳零陵記曰思歸樂状如鳩而慘色三月則鳴)
(其音云不/如歸去)
衝風衝雨走七縣唯有白鷗盟未寒(退之詩不衝風雨/即衝埃寒盟見前)
(注/)坐中更得江南客開盡南窻借月看(鄭谷詩坐中亦/有江南客莫向)
(春風唱鷓鴣孟郊詩徵/文北山外借月南樓中)
　　戲荅荆州王充道烹茶四首(舊本云居士酒徒不/喜茗飲故多戲句)
三徑雖鋤客自稀醉鄉安穩更何之老翁更把春風椀
靈府清寒要作詩(老杜詩草茅無徑欲教鋤又詩幕下/郎官安穩無又詩舍此復何之靈府)
(謂心也見前注退之李花詩曰清/寒瑩骨肝膽醒一生思慮無由邪)
茗椀難加酒椀醇暫時扶起藉糟人何須忍垢不濯足
苦學梁州隂子春(茗椀見前注世説江盧奴直喚人取/酒自飲一椀老杜詩間道暫時人晉)
(書劉伶傳酒徳頌曰枕麴藉糟充道不喜茗飲無從洗/濯塵昏故以陰子春戲之按南史陰子春傳身服垢汙)
(脚數年一洗言毎洗則失財敗事云在梁州以洗足致/梁州敗曹子建責躬詩表曰忍垢茍全則犯詩人胡顔)
(之/譏)
香從靈堅壟上發味自白石源中生為公喚覺荆州夢
可待南柯一夢成(黄庭内景經曰鼻神玉壟字靈堅又/曰呼吸元氣以求仙朱鳥吐縮白石)
(源盖言舌與齒也杜牧之詩三年一覺/掦州夢贏得青樓薄倖名南柯見前注)
龍焙東風魚眼湯箇中即是白雲鄉更煎雙井蒼鷹爪
始耐落花春日長(趙飛燕外傳成帝曰不能傚武皇帝/求白雲鄉也春晝多睡故末句云爾)
(王隨詩一聲啼鳥禁門/静滿池落花春日長)
　　雨中登岳陽樓望君山二首(岳陽樓即岳州城西/門據圖誌經始于張)
　　(燕公慶歴中滕宗諒謫/守始加増飾規制宏敞)
投荒萬死鬢毛斑生出瞿塘灔澦關未到江南先一笑
岳陽樓上對君山(桞子厚詩曰萬死投荒十二年老杜/詩更憶鬢毛斑後漢斑超傳上疏曰)
(臣不敢望到酒泉郡但願生入玉門關瞿塘峽灔澦堆/在今䕫州灔澦即水經注所謂滛預石也冬出水二十)
(餘丈夏則没水經注又曰峽中有瞿塘黄龕二灘夏水/洄洑沿泝所忌又曰洞庭湖中有君山湘君之所游處)
(曰君/山)
滿川風雨獨憑欄綰結湘娥十二鬟可惜不當湖水靣
銀山堆裏看青山(山海經曰洞庭之山帝之二女居焉/王逸注九歌曰堯二女娥皇女英隨)
(舜不及没于湘水之渚因為夫人按君山状如十二螺/髻北夢瑣言曰湘江北流至岳陽逹蜀江夏潦後蜀江)
(漲勢髙遏住湘江讓而退溢為洞庭湖凡數百里而君/山宛在水中秋水歸壑此山復居于陸惟一條湘川而)
(已劉禹錫詩遥望洞庭山翠色白銀盤/裏一青螺貫休詩五湖大浪如銀山)
　　自巴陵略平江臨湘入通城無日不雨至黄龍奉
　　謁清禪師繼而晚晴邂逅禪客戴道純欵語作長
　　句呈道純
山行十日雨霑衣幕阜峯前對落暉(史記禹本紀曰山/行乘攆禮記曰雨)
(霑服失容則廢説苑曰孺子不覺露之霑衣幕阜即黄/龍山之别峯輿地廣記曰在洪州武寧縣東坡詩放鶴)
(亭前送/落暉)野水自添田水滿晴鳩却喚雨鳩歸(歐陽公詩/陂田遶郭)
(白水滿又詩天雨止/鳩呼婦歸鳴且喜)靈源大士人天眼雙塔老師諸佛
機(惟清禪師自號靈源叟即雙塔之法嗣已具贈鄭交/詩注初晦堂祖心禪師得法于黄龍山恵南南死塔)
(于山中其後心亦葬南公塔東號雙塔事具洪覺範僧/寳傳山谷常參問晦堂為之塔銘其于靈源待以師友)
(常與徐師川書曰平生所見士大夫人品未有出此公/之右者傳燈録靈樹如敏禅師書一帖云人天眼目堂)
(中上座盖謂雲門文偃和尚也佛偈曰若人生/百歲不善諸佛機未若生一日而得決了之)白髪蒼
顔重到此問君還是昔人非(歐陽公醉翁亭記曰蒼顔/白髪頺然其間者太守醉)
(也肇法師物不遷論云梵志出家白首而歸鄰人見之/曰昔人尚存乎梵志曰吾猶昔人非昔人也鄰人皆愕)
(然所謂有力者負之而趨/昧者不覺其斯人之謂歟)
　　題徐氏書院(元注云徳占羡魚亭故基也徐禧/字徳占洪州分寧人娶山谷從妹)
學書但學溪老鵝讀書可觀樵父歌(言不必作功名之/想也山谷舊有詩)
(云駕鵝引頸回似我胷中字右軍數能來不為口腹事/樵父歌謂負薪能談王道老杜詩夷歌是處起漁樵)
紫髯将軍不復見空餘巖桂緑婆娑(紫髯借用孫權事/巖桂用淮南小山)
(招隱事並見前注晉書殷仲文傳顧大司馬府中老槐/樹而嘆曰此樹婆娑無復生意按實録元豊五年禧以)
(直龍圖閣節制西師與沈括等城永樂夏人來/攻城䧟禧與内侍李舜舉轉運使李稷皆死)
　　贈石敏若(石懋字/敏若)
才似謫仙惟欠酒情如宋玉更逢秋相看領會一談勝
注目長江天際流(文選向秀思舊賦曰託運遇于領會/注云領會冥理相㑹也老杜詩注目)
(寒江依/秋閣)
　　題胡逸老致虚庵
藏書萬巻可教子遺金滿籯常作災(漢書韋賢傳曰賢/為丞相少子𤣥成)
(以明經歴位至丞相故鄒魯諺曰遺子黄金滿籯不如/教子一經老子曰金玉滿堂莫之能守富貴而驕自遺)
(其/咎)能與貧人共年榖必有明月生蚌胎(東觀漢記梁商/因年榖貴多有)
(餒者輒令蒼頭以牛車致米鹽菜錢于四城門外乞貧/民不告主姓名莊子曰使物不疵癘而年榖熟蚌胎用)
(韋誕事/見前注)山隨宴坐圖畫出水作夜窻風雨來觀水觀山
皆得妙更将何物汚靈臺(一作莫将世事侵兩鬢小庵/觀静鎻靈臺太白詩丹青畫)
(出是君山老杜詩飛閣捲簾圖畫裏王介甫詩芭蕉一/枕西窻雨復似當年水遶牀老子曰常無欲以觀其妙)
(靈臺見/前注)
　　題蓮華寺
狂卒猝起金坑西脅從數百馬百蹄(漢書谷永傳曰将/有驕臣悍妾醉酒)
(狂悖卒起之敗注卒讀曰猝書曰脅/從㒺治史記貨殖傳曰牧馬二百蹄)所過州縣不敢誰
肩輿擄載三十妻(賈誼過秦論曰陳利兵/而誰過注云問之為誰)伍生有膽無
智畧謂河可馮虎可摶(退之詩臣有膽與氣史記田叔/傳禇先生曰今取富人子又無)
(智畧魯論曰暴虎馮河死而無悔/者吾不與也孟子曰馮婦善搏虎)身膏白刃浮屠前此
鄉父老至今憐(文選潘安仁關中詩曰周殉師令身膏/氏斧老杜詩到今耆舊悲按漢書項籍)
(傳曰楚人/憐之至今)
　　衝雨向萬載道中得逍遥觀託宿遂戲題
逍遥近道邊憇息慰憊懣晴暉時晦明謔語諧讜論(道/邉)
(見前注老杜詩平生憇息地韻書懣與悶同東都/賦曰讜言宏説李善注引字林曰讜羙言也音黨)草萊
荒䝉蘢室屋壅塵坌(漢書晁錯傳曰草木䝉蘢枝葉茂/按韻書云坌塵也蒲悶反法華經)
(云糞土塵坌/穢汚不净)僕僮侍偪側涇渭清濁混(子虛賦曰偪側/泌瀄注云相追)
(也老杜詩有偪仄行又/詩濁涇清渭何當分)
　　題竹尊者軒
平生脊骨硬如鐡聽風聼雨隨宜説(傳燈録巖頭云徳/山老人一條脊骨)
(硬如鐡拗不折于唱教門中猶較些子法華經曰諸佛/隨宜説法意趣難觧王建宮詞曰聼風聼雨作霓裳)
百尺竿頭放歩行更向脚跟參一節(傳燈録長沙景岑/禅師偈曰百丈竿)
(頭不動人􁑻然得入未為真百丈竿頭須進歩十方世/界是全身𤣥沙傳曰老和尚脚跟猶未㸃地叢林舉前)
(人一叚語謂之一則一節與一則/同竹尊者當是竹根形状如此)
　　送宻老住五峯(宻老蓋法/昌之嗣)
我穿髙安過萍鄉七十二渡遶羊腸(一本此下有二句/云去時擷茗春風)
(香歸來秧稻春日長髙安屬筠川萍鄉屬袁州羊腸見/前注山谷書萍鄉縣廰壁曰庭堅杭荆江畧洞庭渉脩)
(水徑七十二渡出萬載來宜春省伯/氏元明于萍鄉按元明時為萍鄉令)水邉林下逢衲子
南北東西古道場(蘇子由筠州聖夀院法堂記曰洞山/有价黄檗有運真如有愚九峯有䖍)
(五峯有觀高安雖小邦而五道埸在焉/前漢書南粤傳曰南北東西數千里)五峯秀出雲雨
上中有寳坊如側掌(文選張景陽七命曰嶢榭迎風秀/出中天李善注引國語曰秀出于)
(衆列子曰化人之宫出雲雨之上寳坊見前/注老杜詩秦川對酒平如掌此變其語用之)去與青山
作主人不負法昌老禪将(倚遇禪師三十年單丁住法/昌山法昌在洪州分寧之北)
(事具洪覺範僧寳傳法華經曰佛賜戰魔賢/聖諸将以禪定觧脱無漏根力諸佛之財)栽松種竹
是家風莫嫌斗絶無來徃(僧寳傳又載南禪師至止遇/方栽松南公曰小院子栽許)
(多松作麽遇曰臨濟道底南公指石曰這裏何不栽遇/曰功不浪施南公曰也知無下手處遇却指石上松曰)
(從甚麽處得來南公大笑曰蒼天蒼天漢書匈奴傳曰/匈奴有斗入漢地直張掖郡注云斗絶也後漢書竇融)
(傳曰河西斗絶在羌胡/中五峯高峻故云爾)但得螺螄呑大象從來羙酒無
深巷(法昌有法身頌云螺螄呑大象石虎咬蕃馬驚起/叚家龍踏落雲屋瓦古語曰羙酒無曲巷言酒之)
(羙者雖在深僻之地人必就沽五峯雖險/絶但觧法昌宗㫖何患不為人之所知哉)
　　新喻道中寄元明用觴字韻
中年畏病不舉酒孤負東來數百觴喚客煎茶山店逺
看人秧稻午風凉(晉書顧榮傳曰惟酒可以忘憂但無/如作病何文選李陵書曰孤負陵心)
(區區之意歐陽公詩快哉天下樂一釂宜百/觴杜詩野店引山泉樂天詩泥秧水畦稻)但知家裏
俱無恙不用書來細作行(别本云不用書來細作行想/李炳文極相肯也○風俗通)
(曰恙毒蟲也喜傷人古人草居露宿故相勞問必曰無/恙老杜詩來書細作行按後漢書循吏傳序曰光武以)
(手迹賜方國皆一/札十行細書成文)一百八盤携手上至今猶夢遶羊腸
(一百八盤路謂元明相送黔中時樂/天詩夢尋來路遶羊腸羊腸見前注)
　
　
　
　
　
　
　
　
　山谷内集詩注巻十六
欽定四庫全書
　山谷内集詩注巻十七　　宋　黄庭堅　撰
　　　　　　　　　　　　　　任　淵　注
　　拜劉凝之畫像
弃官清頴尾買田落星灣(陳舜俞廬山記云劉渙字凝/之筠州人天聖八年擢進士)
(第居官有直氣不屑輒弃去卜居落星渚甞乗黄犢往/來廬山中張文潛水玉堂記云凝之年五十餘為頴上)
(令即致仕歸隠于廬山年八十一卒清頴尾見前注寰/宇記云落星石在江州廬山東周迥一百五步髙丈許)
(圖經云昔有星墜水化為石/當彭蠡灣中俗呼為落星灣)身在菰蒲中名滿天地間
(建康寳録云殷禮與張温使蜀諸葛亮見而嘆曰江東/菰蘆中生此竒才謝靈運詩菰蒲冐清淺老杜詩詩巻)
(長留天/地間)誰能四十年保此清静退(老子曰保此道者不/欲盈漢書揚雄解嘲)
(曰爰清爰静游神之庭文/選盧子諒序曰用安静退)往來澗谷中神光射牛背(見/首)
(句注晉書玉衍引王導共載而/去曰吾目光乃在牛背上矣)
　　追和東坡壺中九華(并序/)
　　　湖口人李正臣蓄異石九峯東坡先生名曰壺
　　　中九華并為作詩後八年自海外歸湖口石已
　　　為好事者所取乃和前篇以為笑寔建中靖國
　　　元年四月十六日明年當崇寧之元五月二十
　　　日庭堅繫舟湖口李正臣持此詩來石既不可
　　　復見東玻亦下世矣感歎不足因次前韻
有人夜半持山去頓覺浮嵐暖翠空(莊子曰藏舟于壑/藏山于澤謂之固)
(矣然而夜半有力者負之而走昧者不知也下句謂失/此石之清寒遂覺瘴嵐暖氣浮動于太虛耳捭蒼曰嵐)
(山風也摭言載趙嘏詩/云何必青樓倚翠空)試問安排華屋處何如零落亂
雲中(曹子建詩曰生存華屋處/零落歸山邱此借用其字)能囘趙璧人安在已入
南柯夢不通(史記藺相如傳度秦王負約不償城使從/者懷其璧從間道亡歸璧于趙南柯見前)
(注謂東坡已死此段陳迹/遂成幻境不可復追尋也)賴有霜鐘難席巻袖椎來聴
響玲瓏(晉書石勒載記曰頼有此耳霜鐘謂石鏜山也/水經曰彭蠡之口有石鐘山焉東坡作石鐘山)
(記唐李渤記曰得雙石于潭上扣而聆之南聲函胡北/音清越□止響騰餘韻自歇山海經曰豐山有鐘九耳)
(霜降則鳴此用其字漢書賈誼過秦論曰有席巻天下/之心史記信陵君傳朱􁁲袖四十斤鐵椎揚雄甘泉賦)
(曰何氏/玲瓏)
　　罷姑熟寄元明用觴字韻(通典曰當塗縣即晉姑/熟城按當塗今為太平)
　　(州/)
追隨富貴勞牽尾準擬田園略濫觴(上句言世人用力/于富貴之地如曳)
(牛尾徙自苦也文選曹子建詩冠葢相追隨俗本勞或/作榮非是太𤣥經勤首曰勞牽不于其鼻于尾弊范望)
(注曰牽牛不于鼻而于尾故勞弊老杜詩春來準/擬開懐久漢書汲黯傳隠于田圃濫觴見前注)本與
江鷗成保社聊隨海燕度炎涼(南越志曰江鷗一名海/鷗保社謂保伍同社傳)
(燈録典化存奨禅師傳克賓曰我不入汝保社海燕以/言去來無定梁吴均詠燕詩曰一燕海上來一燕髙堂)
(息老杜雙燕詩應同/避燥濕且復過炎涼)未栽姑熟桃李徑郤入江西鴻鴈
行别後常同千里月書來莫寄九囘腸(江西謂洪州山/谷鄉里謝莊月)
(賦隔千里兮共明月司馬/遷書曰腸一日而九回)
　　次蘇子瞻和李太白潯陽紫極宫感秋詩韻追懷
　　太白子瞻(元豐二年東坡自黄移汝往筠州見子/由過江州道士胡洞微示以太白詩石)
　　(本葢其師卓玘之所刻因和其韻且云/玉芝一名瓊田草洞徼種之七八年矣)
不見兩謫仙長懷倚脩竹(唐書李白傳賀知章歎曰子/謫仙人也兩謫仙謂蘇李老)
(杜詩曰暮倚脩竹南史云㑹稽山/有人姓蔡不知名時人謂之謫仙)行遶紫極宫明珠得
盈掬(老杜詩道州手札適復至紙長要自三過讀盈把/那湏滄海珠入懷本倚崑山玉禮記曰受珠玉者)
(以掬詩曰/不盈一掬)平生人欲殺耿介受命獨(老杜無李白消息/詩曰世人皆欲殺)
(吾意獨憐才離騷曰彼堯舜之耿介兮既遵道而得路/荘子曰愛命于地惟松柏獨也在冬夏青青受命于天)
(惟舜獨也正山谷跋東坡和陶詩云/子瞻謫嶺南時宰欲殺之亦此意也)往者如可作抱被
來同宿(禮記檀弓趙文子曰死者如可作也吾誰與歸/注云作起也退之送殷侑序曰抱被入直樂天)
(詩官曹冷似水/誰肯來同宿)砥柱閲頽波不疑更何卜(劉禹錫詩世/道劇頽波我)
(心如砥柱其詳見前注詩意謂蘇李介持自信也按楚/辭屈原卜居曰往見太卜鄭詹尹曰余有所疑願因先)
(生決之寜昻昻若千里之駒乎將泛泛若水中之鳧乎/與波上下偷以全吾軀乎詹尹謝曰用君之意龜䇿誠)
(不能知事此詩用其意左傳□廉云卜以決疑不疑何/卜此詩用其語王維歸山歌亦云聊解印兮相從何詹)
(尹兮/可卜)但觀草木秋葉落根自復(草木秋見前注老子曰/萬物並行吾以觀其復)
(夫物芸芸各歸其根歸根曰静静曰復命唐人/詩梧桐葉落滿庭隂古詩云一葉落知天下秋)我病二
十年大斗久不復(山谷作發願文戒酒肉葢元豐甲子/嵗至崇寜壬午幾二十年行葦詩曰)
(曾孫維主酒醴維醹酌以大斗以祈黄耉注云大斗長/三尺正義謂從大麓挹之于尊用此勺隋書天文志曰)
(天市垣斗五星在宦者南仰則天下斗斛不平覆則嵐/穰此借用以言挹酒而注之則當覆斗久不飲故斗不)
(覆/也)因之酌蘇李蟹肥社醅熟(别本注云予以病不能食/暫開酒肉故云○文選江)
(文通擬休上人云桂水日千里因之平生懷林逋詩水/痕初落蟹螯肥李商隠詩旗高社酒香按世説畢茂世)
(云一手持蟹螯一手持酒杯拍浮酒池中便足了一生/山谷此詩原有跋云子瞻詩所記胡道士玉芝一名瓊)
(田草者俗號其葉為唐婆鏡葉底開花故號羞天花以/予攷之其實本草之鬼臼也嵗生一臼如黄精而堅瘐)
(滿十二嵗可為藥就土中生根取一臼勿令大本知也/煮麫如饆餛皮裏一臼吞之數日不飢啗三臼可辟縠)
(也黄龍山老僧多采而㫁食令人體臞而神王今方家/所用鬼臼乃鬼燈檠耳如蜀人用鬼箭但用一草根不)
(知何物也鎮陽趙州間道旁叢生三羽者真鬼箭俗醫/川藥如此而青古方不治病可勝歎哉因論玉芝故并)
(記之以遺胡道士道士胡君洞□卓君□之弟子卓君/之時欲崇飾宫觀而俗綠薄規模甚逺而不成就反胡)
(君而官殿崇成便齋曲房松竹薈蔚觀其軒窻開塞宜/冬而愜夏智慮通物者也又好文多藝能治賓客具至)
(者㤀歸此東坡先生所/以每至而留連者歟)
　　瓊芝軒
卓僊在時養瓊芝深根固蒂活人命憧憧來問此何草
但告渠是唐婆鏡(老子云深根固蒂易成卦之九四曰/憧憧往來朋從爾思王弼云憧憧往)
(來不絶貌詩意謂俗人聞此草能使人/長生未必信之但以凡草告之可也)
　　龜殻軒
紫極宫中三百楹道人獨藏一神屋開軒納息星月明
時有白雲來侔宿(本草龜殻一名神屋史記龜策傳曰/龜能行氣導引太白紫極官詩曰白)
(雲南山來就我簷下宿退/之詩月明侔宿玉堂空)
　　秋聲軒
誰居空閒扇橐籥情與無情並時作(莊子曰風起地方/一西一東有上傍)
(偟就噓吸是孰居無事而披拂是老子曰天地之間其/猶橐籥手又曰萬物並作吾以觀其復法界觀頌曰情)
(與無情/共一體)是聲皆自根極來更莫辛勤問南郭(傳燈録鏡/清問僧門)
(外什麽聲曰雨滴聲師曰衆生顛倒建己逐物此詩用/其意莊子繕性篇曰不當時命而大窮乎天下則深根)
(寕極而待大宗師篇真人之息以踵郭象注曰乃在根/本中來齊物論曰南郭子綦隠几而坐顔成子游立侍)
(乎前子綦曰汝聞人籟而未聞地籟汝聞地/籟而未聞天籟夫子游曰敢問其方云云)
　　戲效禅月作逺公詠(并序/)
　　　逺法師居盧山下持律精苦過中不受蜜湯而
　　　作詩換酒飲陶彭澤送客無貴賤不過虎溪而
　　　與陸道士行過虎溪數百步大笑而别故禅月
　　　作詩云愛陶長官醉兀兀送陸道士行遲遲買
　　　酒過溪皆破戒斯何人斯師如斯故效之(禅目/師名)
　　　(貫休其詩見于集中陳舜俞廬山記曰逺師送/陶元亮陸偕静不覺過虎溪因相與大笑今世)
　　　(傳三笑圖/葢起于此)
邀陶淵明把酒椀送陸脩静送虎溪胷次九流清似鏡
人間萬事醉如泥(陳舜俞盧山記曰簡寂觀宋陸先生/之隱居也隠居名脩静明帝召至闕)
(設崇盧館通仙堂以待之仍㑹儒釋之士講道于莊嚴/佛寺九流見前注東坡詩曰道人胷中水鏡清後漢周)
(澤時人語曰一/日不齋醉如泥)
　　跋子瞻和陶詩(東坡和陶淵明詩凡一百有/九篇追和古人自東坡始)
子瞻謫嶺南時宰欲殺之飽喫恵州飯細和淵明詩(東/坡)
(知揚州初和淵明飲酒詩二十首歸田□居以下皆謫/□州後所作東坡以紹聖元年安置恵州時章惇為宰)
(相老杜歌曰但使殘年飽/喫飯只願無事長相見)彭澤千載人東坡百世士出
處雖不同風味乃相似(唐人張旭有帖云賀八清鑒風/流千載人也孟子曰伯夷桞下)
(□奮乎百世之上百世之下聞者莫不興起山谷作王/持字説曰世無千嵗之人安得千嵗之士葢其徳可以)
(經盛衰云耳易曰君子之道或出或處或黙或語二人/同心其利斷金同心之言其臭如蘭子由作和陶集序)
(亦曰區區之迹葢/未足以論士也)
　　題李亮功戴嵩牛圖(張彦逺名畫記載戴嵩事曰/韓晉公滉之鎮浙右署為廵)
　　(官師晉公之畫不及他物惟善水牛而/己田家川原亦有意思李亮功名公寅)
韓生畫肥馬立仗有輝光(老杜丹青引云弟子韓幹早/入室亦能畫馬窮殊相幹惟)
(畫肉不畫骨忍使驊騮氣彫喪立仗馬/見前注文選阮嗣宗詩灼灼有輝光)戴老作瘐牛平
生千頃荒(韓生作富貴想戴老作/田野觀言胷懐異趣也)觳觫告主人實巳盡
筋力(孟子注曰觳觫牛當到死地處恐貌老杜病馬/詩庭中老盡力葢用田子方事筋力見曲禮)乞
我一牧童林間聴横笛(南史陶𢎞景傳梁武帝屢加禮/聘並不出唯畫作兩牛一牛散)
(放水草之間一牛著金籠頭有人以杖驅之武帝笑曰/此人豈有可致之理此詩頗采其意山谷于時正以軒)
(冕為/累也)
　　追和東坡題李亮功歸來圖
今人常恨古人少今得見之誰謂無(南史張融傳常歎/云不恨我不見古)
(人所恨古人又不見我晉書玉衍傳王戎曰當從/古人中求耳漢書劉平傳甞聞烈士乃今見之)欲學
淵明歸作賦先煩摩詰畫成圖(陶淵明集有歸去來辭/序云彭澤去家百里公)
(田之利是為酒故便求之及少日眷然有歸歟之情唐/書王維傳維字摩詰别墅在輞川地竒勝畫斷曰王維)
(畫輞川圖山谷/盤鬰雲山飛動)小池已築魚千里隙地仍栽芋百區(齊/民)
(要術載陶朱公養魚經曰以六畆地為池池中有九州/求懷子鯉魚二十頭牡鯉魚四頭内池中魚在池中周)
(遶九州無窮自謂江湖也其詳已見前注左思蜀都/賦曰𤓰疇芋區氾勝之書曰種芋區方㴱皆三尺)朝
市山林俱有累不居京洛不江湖(世傳退之與大顛書/云著山林與著城郭)
(無/異)
　　次韻徐仲車喜董元達訪之作南郭篇四韻(徐積/字仲)
　　(車見前注/元逹名達)
董侯從軍來意望名不朽(王粲詩從軍有苦/樂不朽見前注)款門拜徐
公在徳不在酒(魏志徐邈傳虚欽著書稱邈曰世人無/常而徐公有常退之詩何人有酒身無)
(事誰家有竹門可飲左傳王孫/滿曰在徳不在鼎此用其語律)徐公雖避俗對客輒粲
然耳不聞世事時誦陶令篇(老杜詩陶潛避俗翁詩褎/如充耳鄭氏注曰人之耳)
(聾恒多笑而己仲車有此/疾故以為戲粲然見前注)
　　次韻仲車為元達置酒四韻
射陽三萬家莫貴徐公門(楚州山陽縣本漢射陽/縣地仲車家于楚故云)誰能
拜牀前泥乃共酒尊(襄陽記曰諸葛孔明每/至龎徳公家獨拜牀下)惟此酒中
趣難為醒者論(晉書孟嘉傳梪温問酒有何好而卿嗜/之嘉曰公未得酒中趣耳漢書司馬遷)
(傳曰事未易一二為俗人言也陶淵明詩/但得酒中趣勿與醒者傳山谷豈體此耶)盜臥月皎皎
雞鳴雨昏昏(明月皎然盜所畏忌此古人所以自晦于/酒世間萬事付之一醉而胷中了了自有)
(常度如雞鳴之不為風雨所廢也然雖鳴雨中其聲往/往難辨亦因以戲仲車之聲東坡和仲車詩葢云蒼蝇)
(莫亂逺雞聲世上誰如公覺早文選潘安仁詩皎皎窻/中月鄭詩云風雨如晦雞鳴不已退之詩海氣昏昏水)
(拍/天)
　　次韻仲車因婁行父見寄之什
前朝老諸生大半正邱首(仲車與山谷同登治平四年/第于時同年生零落大半矣)
(檀弓曰孤死/正邱首仁也)投荒萬里歸煩公問健否(桞子厚詩一身/去□六千里萬)
(死投荒/十二年)往時望江宰今為夏津吏(望江屬舒州夏津屬/北京樂天有立碑詩)
(曰我聞望江縣麴令撫􁎒嫠在官有仁政名不聞京/師當是借用此事以言婁君之循良或甞為此縣也)他
日可教之玉音尚無棄(謂婁君有受道之質欲仲車教/之也司馬相如長門賦曰願賜)
(問而進兮得尚君之玉音注引詩曰無金玉/爾音而有遐心老子曰常善救人故無棄人)
　　武昌松風閣(武昌今/鄂州縣)
依山築閣見平川夜闌箕斗插屋椽我來名之意適然
老松魁梧數百年斧斤所赦今參天風鳴媧皇五十絃
洗耳不須菩薩泉(魁梧參天並見前注禮圖曰庖犧氏/作瑟五十絃此云媧皇未詳東坡聴)
(琴詩曰歸家且覔于斛水浄洗從前筝笛耳又菩薩泉/銘序曰寒溪少西數百步别為西山寺有泉出于嵌竇)
(間色白而甘號曰菩薩泉建昌李常謂余豈昔阿育王/所鑄文殊金像之所在乎全像之見陳舜俞盧山記)
嘉二三子甚好賢力貧買酒醉此筵夜雨鳴廊到曉懸
相看不歸臥僧氈泉枯石燥復潺湲山川光輝為我妍
野僧早飢不能饘曉見寒谿有炊煙(二三子見魯論東/坡詩嘉我二三子)
(楚辭曰觀流水兮潺湲寰宇記曰樊山在鄂州武昌縣/西山東十步有岡岡中有寒溪張舜民南遷録曰寒溪)
(即元次山故居王介甫/詩瞑烟孤起隔林炊)東坡道人已沈泉張侯何時到
眼前(東坡謫黄州時多往來武昌溪山間建中靖國元/年還自海外七月殁于常州東都賦曰沈珠于泉)
(此借用張侯謂文潛崇寜元年七月言者謂文潛知潁/州曰聞蘇軾卒飯僧縞素而哭遂自管勾亳州明道宫)
(責授房州别駕黄州安置老杜/詩多病秋風落君來慰眼前)釣臺驚濤可畫眠怡亭
看篆蛟龍纏(元次山樊上漫歌曰叢石横大江人言是/釣臺按水經樊山北背大江江上有釣臺)
(孫權嘗極飲其上歐公集古録跋曰怡亭銘李陽氷彖/裴虬撰銘在武昌江水中有小島亭在其上銘刻于島)
(石老杜觀薜稷書畫壁詩曰/鬱鬰三大字蛟龍岌相纒)安得此身脱拘攣舟載諸
友長周旋(漢書鄒陽上書曰能越拘攣之見超域外之/議退之詩攣拘屈吾身魏晉間多以交遊為)
(周旋又蜀志後主傳注諸葛亮曰吾周旋陳元方鄭康/成間又世説曰郗嘉賓開庫得錢一日乞與親友周旋)
(略/盡)
　　次韻文潛
武昌赤壁弔周郎寒溪西山尋漫浪(吴志周瑜傳吳中/皆呼為周郎建安)
(十三年九月曹公入荆州孫權遣瑜等與劉備并力逆/曹公遇于赤壁黄葢放諸船同時發火曹公軍馬燒溺)
(死者甚衆軍遂大敗按赤壁山在今鄂州蒲圻縣而山/谷所引葢指黄州赤壁與武昌對岸者東坡題赤壁賦)
(後所謂黄州少西山麓斗入江石色如丹即此地也元/次山自釋曰將家瀼濱乃自稱浪士及有官時人以為)
(浪者亦漫為官乎䝉呼為漫郎及家樊上漫遂/顯焉又曰以近文多漫浪之稱故設之以自釋)忽聞天
上故人來呼船凌江不待餉(老杜詩天上張公子官中/漢客星退之詩遂凌大江)
(極東陬按孔稚圭大□舉帆詩/云凌江及濤涌挂帆追風翻)我瞻髙明少吐氣君亦
歡喜失㣲恙(後漢孔融傳李膺曰髙明祖父與僕有舊/乎東都賦曰咸含和而吐氣老杜春陵行)
(序曰萬姓吐氣又詩蘇侯得數過觀/喜每傾倒文潛時有末疾故云㣲恙)年來鬼崇覆三豪
詞林根柢頗摇蕩(三豪當是東坡先生及范淳夫秦少/游于時皆死矣蘇與秦山谷之師友)
(范葢修史時同僚老杜八哀詩曰憶昔/李公存詞林有根柢莊子曰摇蕩人心)天生大材竟何
用只與千古拜圖像(太白詩天生我材必有用此反而/言之老杜詩古來材大難為用文)
(選王元長䇿秀才文曰敷化一時餘/烈千古退之孔子廟碑曰像圖孔肖)張侯文章殊不病
厯險心膽原自壯(言其文章無衰苶之氣家語曰厯險/致逺馬力盡矣魏武帝樂府歌曰烈)
(士暮年壯心不已老/杜詩天河原自白)汀洲鴻鴈未安集風雪牖戸當塞
向有人出手辦兹事正可隠几窮諸妄(鴻鴈詩序曰萬/民離散不安其)
(居而能勞來還定安集之孟子曰國家閒暇明其政刑/雖大國必畏之矣詩云迨天之未陰雨徹彼桑土綢繆)
(繡戸今此下民或敢侮予孔子曰為此詩者其知道乎/能治其國家誰敢侮之詩意謂徽廟躬攬之初安民修)
(政自有廟堂諸人身任此責吾曹但當學道山林爾七/月詩云塞向墐戸傳燈録雲巖簽藥山曰與和尚共出)
(隻手圓覺經曰于/諸妄心亦不息滅)經行東坡眠食地拂拭寳墨生楚愴
(法華經曰經行林中勤求佛道晉書郗超傳曰大損眠/食文選謝靈運擬鄴中詩序曰撰文懷人感往增愴世)
(説注婦人集載阮氏與許允書詞甚酸楚元豐二年東/坡誦居黄州放浪溪山間凡所遊覽見于賦詠人皆刻)
(之石東坡集中俱載之今不復録出山谷作是詩時文/潛亦謫于此故有經行東坡眠食地之句文潛聞東坡)
(之喪縞素而哭拂拭寳墨得無生楚愴耶此兩句非獨/盡文潛之方寸又見其師友戀慕片言隻字不敢頃刻)
(㤀/也)水清石見君所知此是吾家秘宻藏(水清石見具前/注圓覺經曰為)
(諸菩薩開秘宻藏詩意謂賢愚邪正久而自明自古皆/然非世俗所知也湼槃經曰愚人不解謂之秘藏智者)
(了逹則不名藏西清詩話載杜少陵詩云作詩用事要/如釋語水中著鹽飲水万知監味此説詩家秘宻藏也)
　　和文潛舟中所題(舊本題云乘武昌小舟過黄岡/木門間觀張文潛次韻和李文)
　　(舉詩是日胃大風刺舟對赤/鼻磯而渡江亦次文舉韻)
雲横疑有路天逺欲無門(謂文潛初在朝路疑若自致/青雲然竟流落望君門而不)
(可入也老杜詩雲横雉尾髙文選沈休文詩惟使雲路/通楚辭九歌曰廣開兮天門紛吾乘兮𤣥雲招魂曰虎)
(豹九關啄害下人注謂天門九重虎/豹啄齧天下欲上之人而殺之也)信矣江山美懷哉
譴逐魂(王粲登樓賦曰雖信美而非吾土譴逐魂借用/屈原事以言東坡舊謫黄州王逸楚辭章句曰)
(宋玉憐屈原忠而斥棄魂魄放佚故作/招魂詩曰懷哉懷哉曷月予旋歸哉)長波空淮記佳
句洗眵昬誰奈離愁得村醪或可尊(漢書揚雄傳反離/騷曰因江潭而淮)
(記兮欽弔楚之湘纍注云􁘥往也音于放反退之詩皇/甫作詩止睡昏又詩兩目眵昏頭雪白玉篇眵音充支)
(切目傷/背也)
　　題君子泉
雲夢澤南君子泉水無名字託人賢兩蘇翰墨相為重
未刻他山世已傳(雲夢澤南謂黄州杜牧之詩曰平生/睡足處雲夢澤南州黄州通判孟震)
(亨之朝中謂為孟君子公字中有泉出甚清東坡因以/名泉子由為之記東坡在常州有詩曰忽見東平孟君)
(子夢中相對説黄州詩/曰他山之石可以攻玉)
　　宿黄州觀音院鐘樓上
鐘鳴山川曉露下星斗濕老夫梳白頭潘何壎箎集(老/杜)
(詩老夫清晨梳白頭𤣥都道士來相訪張文潛集中有/同潘何小酌詩潘當是邠老邠老名大臨本閩人後家)
(于黄文潛甞為集序何當是斯舉斯舉名頡之黄閩人/山谷嘗與書取色矣舉矣為之字事見曽慥詩選詩曰)
(伯氏吹壎/仲氏吹箎)
　　謝何十三送蟹(山谷出峽後以病/故頗開葷酒之戒)
形模雖入婦女笑風味可解壯士顔(彌明石鼎聨句曰/形模婦女笑列子)
(曰老商始一/解顔而笑)寒蒲束縳十六輩己覺酒興生江山(退之/毛□)
(傳曰聚其族而加束縛焉羅研論蜀亂束縛之/使自有二三老杜詩雲山巳發興玉佩仍當歌)
　　又借答送蟹韻并戲小何(三首皆見俗水/集今附于此)
草泥本自行郭索玉人為開桃李顔(林逋詩草泥行郭/索雲木呌鈎輈按)
(太𤣥經鋭首曰蟹之郭索後蚓黄泉測曰蟹之郭索心/不一也范望注云郭索多足貌李太白詩松柏本孤直)
(難為桃/李顔)恐似曹瞞説雞肋不比東阿舉肉山(魏志武帝/紀云帝小)
(字阿瞞後漢楊修傳曹操平漢中出教惟曰雞肋而己/外曹莫能曉脩獨曰夫雞肋食之則無所得棄之則如)
(可惜公歸計決矣文選曹植子建與吴季重書曰願舉/太山以為肉傾東海以為酒按魏志植傳徙封東阿王)
　　代二螯解嘲
仙儒昔日巻龜殻蛤蜊自可洗愁顔(淮南子曰盧敖遊/乎北海至䝉轂之)
(上見處士者方巻龜殻而食蛤蜊敖與之語處士囂然/笑曰子中州之人不疑而逺至此漢史司馬相如曰列)
(仙之儒居山澤/之間形容甚􁁺)不比二螯風味好那堪把酒對西山(荀/子)
(曰蟹六跪而二螯退之詩我來無一/事把酒對南山此言西山謂武昌)
　　又借前韻見意
招潮庾惡無永味海鏡纖毫只强顔想見霜臍當大嚼
夢囘雪壓摩圍山(海物異名記曰蟹之小者每潮欲來/出穴舉螯迎之名招潮子文選郭景)
(純江賦曰玉跳海月土肉石華注引海水土物志曰海/月大如鏡白色正圓常死海邊其柱如搔頭大中食曹)
(子建書曰過屠門而大嚼雖不得肉貴且快意此詩末/句謂往在黔南雪中縣□時甞作霜蠏之想如昔人思)
(尊鱸/也)
　　次韻文潛立春日三絶句
𦕈然今日望歐梅已發黄州首更囘試問淮南風月主
新年桃李為誰開(王羲之帖云當今人物𦕈然山谷此/詩在黄州所作葢東坡舊謫之地東)
(坡舉進士時歐陽文忠公梅聖俞爱其文置之異等後/在黄州甞有帖云江山風月本無常主問者便是主人)
(此引用以屬文潛老杜詩西江首獨回樂/天詩村杏野桃繁似雪行人不醉為誰開)
誰憐舊日青錢選不立春風玉筍班(唐書張薦傳祖鷟/能文員半千稱鷟)
(文詞猶青銅錢萬選萬中時號青錢學士文潛舊為起/居舍人鄭谷九日寄張超居詩曰渾無酒泛金英菊謾)
(道官居玉筍班按北夢𤨏言曰唐末朝士中有人物者/時號玉筍班又外郎班清𦂳不雜亦號玉筍班者也)
傳得黄州新句法老夫端欲把降幡(黄州句法亦謂東/坡老杜詩佳句法)
(如何長安薛氏有皇甫湜手帖云鄆堂時髙古風敢樹/降旗謂退之谿堂詩也又孫樵與王霜書曰誠謂足下)
(怪于文方舉降旗且大誇朋從間退之元和聖/徳頌曰降幡夜竪柱牧之詩擬把一麾江海去)
江山也似隨春動花栁真成觸眼新清濁盡湏歸甕蟻
吉凶更莫問波臣(老杜詩天邊梅桞樹相見幾囬新清/濁酒用徐邈事見前注屈原卜居曰)
(往見太卜詹尹詹尹乃端䇿拂龜屈原曰此孰吉孰凶/何去何從荘子曰周顧視車轍中有鮒魚焉周問之對)
(曰我東海之波臣也此借用以言龜葢/莊子乂載宋元君夢□為清江使故爾)
　　再次前韻
春工調物似鹽梅一一根中生意囘風日安排催嵗換
丹青次第與花開(鹽梅見書説命晉書殷仲文傳曰此/樹婆娑生意盡矣樂天詩曰果參雜)
(種千枝/次第開)
久狎漁樵作往還曉風宫殿夢催班鄰娃似與春争道
酥滴花枝綵剪幡(老杜詩萬里狎樵漁又詩他鄉惟表/弟還往莫辭□文選顔延年詩萬古)
(陳往還史記荆軻傳魯勾踐與荆軻博争道又漢書吴/王濞傳吴太子侍皇太子飲博争道不恭此借用猶言)
(争勝也元絳春帖子詞曰幡字玲瓏玉花房/㸃滴酥續翰林志立春賜鏤銀飾綵勝之物)
酒有全功筆有神可將心付白頭新春盤一任人争席
莫道前銜是近臣(樂天詩曰湛湛樽中酒有功不自代/文選阮元瑜書曰喜得全功老杜詩)
(下筆如有神又詩春日春盤細生菜争席見前注/樂天詩十年不改舊官衘老杜詩宜居漢近臣)
　
　
　
　
　
　
　
　
　
　
　
　山谷内集詩注巻十七
欽定四庫全書
　山谷内集詩注巻十八　　宋　黄庭堅　撰
　　　　　　　　　　　　　任　淵　注
　　夢中和觴字韻(并序/)
　　　崇寜二年正月己丑夢東坡先生于寒溪西山
　　　之間予誦寄元明觴字韻詩數篇東坡笑曰公
　　　詩更進于曩時因和予一篇語意清竒予擊節
　　　賞歎東坡亦自喜于九曲嶺道中連誦數過遂
　　　得之
天教兄弟各異方不使新年對舉觴(退之送李正字序/曰得燕而舉一觴)
(此天也非人力也文選李陵答蘇武書曰異方之/樂祗令人悲又劉琨書云時復相與舉觴對膝)作雲
作雨手翻覆得馬失馬心清凉(老杜詩翻手作雲覆手/雨紛紛輕薄何湏數淮)
(南子曰近塞上之人有善術者馬無故亡而入胡人皆/弔之其父曰此何遽不為福乎居數月其馬將胡駿馬)
(而歸人皆賀之其父曰何遽不能為禍乎冢富良馬其/子好騎墮而折其髀人皆弔之其父曰何遽不為福乎)
(居一年胡人入塞丁壯死者十九此獨以跛之故父/子相保仙人遏末曲曰獨來勿與競事過心清凉)何
處胡椒八百斛誰家金釵十二行(唐書元載傳籍其家/胡椒至八百石樂府)
(梁武帝河中之水歌曰河中之水向東流洛陽女兒名/莫愁頭上金釵十二行足下絲履五文章蓋言其首餙)
(之盛爾而白樂天酬牛思黯戲贈詩有鐘乳三千兩金/釵十二行之句注言思黯之妓頗多與樂府意異云)
一丘一壑可曵尾三沐三舋取刳腸(晉書謝鯤傳或問/論者以君方庾亮)
(何如答曰端委廟堂使百僚準則鯤不如亮一丘一壑/自謂過之曵尾見前注齊語曰莊公束縛管仲以予齊)
(使齊使受之而退比至三舋三浴之桓公親迎之于郊/注云以香塗身曰舋亦或謂薫此借用以言墮于世網)
(也按史記龜䇿傳宋元王二年江使神龜使于河漁者/豫且得之元王刑白雉驪羊以血灌龜于壇中史以刀)
(剥之横其腹莊子曰神龜知能七十/二鑽而無遺䇿而不能避刳腸之患)
　　次韻吳可權題餘干縣白雲亭(餘干今/隸饒州)
曩誰築孤亭勝日有感遇永懐劉隨州因榜白雲句遺
老不能談嵗月忽成屢綠陰斤斧盡華屋風雨仆(勝日/見衛)
(玠傳其前注文選江淹擬盧諶詩曰羈旅去舊鄉感遇/喻琴瑟唐書陳子昻傳為感遇詩三十八章文選陸機)
(辨亡論曰招攬遺老唐人劉長卿字文房嘗為隨州刺/史其集有云同姜濬題裴式微餘干東齊亭詩八韻其)
(首章四句云世事終成夢生涯欲半過白雲心己矣/滄海意如何曹子建詩生存華屋處零落歸山丘)吳
侯七閩英宰縣有真趣(七閩見前注謂福建也退之詩/出宰山水縣選詩悠悠藴真趣)
弦歌解民慍根節去吏蠧(魯論曰子之武城聞絃歌之/聲注云子游為武城宰帝王)
(世紀曰舜彈五絃琴歌南風詩曰南風之薫兮可以解/吾民之慍兮退之鄆州溪堂詩曰孰為邦蝥節根之螟)
(又祭馬總文/曰去其螟蠧)材收佛宫餘工有子來助(靈臺詩曰經始/勿亟庶民子來)
厦成燕雀賀水滿鳧鴈翥(淮南子曰大厦成而燕雀相/賀文選沈休文詩曰白水滿)
(春塘旅雁毎廻翔劉公幹詩曰方塘含白水中/有鳬與雁曹子建七啓曰翔爾鴻翥濈然鳬沒)四海名
士來一笑佳客聚(老杜宴歴下亭詩曰海/右此亭古濟南名士多)雲興碧山留
雨㪚清江去斯湏成蒼狗皆道不如故(雲之或留或去/其狀如山與江)
(也老杜詩天上浮雲似白衣斯湏改變如/蒼狗古樂府曰持縑來比素新人不如故)至人觀萬物
誰有安立處(萬物虗幻皆如浮雲之無根也傳燈録天/台語曰至人以是獨照能為萬物之主圓)
(覺經曰見聞覺/知無處安立)寄語吳令君但遣糟牀注(老杜詩頼知/禾黍收巳覺)
(糟牀/注)
　　次韻廖明略同吳明府白雲亭宴集(廖正一字明/略安陸人元)
　　(祐中召試館職東坡大竒之俄除正字紹聖初貶州/信州玉山監税有詩文號曰白雲集白雲亭在饒)
　　(餘于/縣)
江静明花竹山空響管絃(謝朓詩澄江淨如練老杜詩/山扉花竹幽後漢書皇甫規)
(等賛曰谷静山空古樂府孔稚圭白紵歌曰/山虗弓響徹漢書曰鐘鼓管絃之音未衰)風生學士
塵雲繞令君筵(學士謂廖明畧令君謂吳明府太白詩/山閒明鏡轉雲繞畫屏移又云作詩掉)
(我驚逸興白雲/繞筆牕前飛)百越餘生聚三吳逺接連(輿地記曰饒/州餘干縣即)
(干越之地漢書賈誼過秦論南取百越之地地理志臣/瓉注曰自交趾至㑹稽七八千里百越雜處各有種姓)
(通典曰吳郡與吳興丹陽為三吳左傳伍員曰越十年/生聚而十年教訓退之詩周楚仍連接老杜詩野水春)
(來更/接連)庖霜刀落繪執玉酒明船(上句舊作鱠魴刀落雪/韓孟城南聮句曰庖霜)
(鱠鮮鯽曲禮曰執玉不趨船謂玉/酒船老杜詩月朗自明船此借用)葉縣飛來舄壺公謫
處天(上句以屬吳下句以屬廖選詩王喬飛鳬舄按後/漢王喬傳顯宗世為葉令每月朔嘗自縣詣臺帝)
(令太史伺望之言其臨至輒有雙鳬從東南飛來于是/候鳬至舉羅張之但得一隻履焉則所賜尚書官屬履)
(也又費長房傳曰市中有老翁賣藥懸一壺于肆翁乃/與長房俱入壺中惟見玉堂嚴麗㫖酒甘肴盈衍其中)
(太白詩壺中/别有日月天)酌時多暴謔舞短更成姸(漢書蓋寛饒曰/毋多酌我左太)
(冲吳都賦云鄱陽暴謔蓋取詩所謂善戲謔兮不為虐/兮之意鄱陽今饒州陶岳零陵記曰長沙王發于上前)
(自為短舞人笑其拙/選詩曰皎㓗不成姸)惟我孤登覽觀詩未究宣空餘五
字賞文似兩京然(謂觀明畧詩未能究景物之詳然歎/賞其五字律如兩漢蘇李曹劉之作)
(也漢書儒林傳序曰小吏淺聞未能究宣後漢書張/衡傳擬班固兩都作二京賦孟子曰夫道若大路然)醫
是肱三折官當嵗九遷(肱三折見前注言經憂患之多/退之上張僕射書曰一嵗九遷)
(其/官)老夫㸔鏡罷衰白敢争先(老杜詩勲業頻㸔鏡/又詩衰白已光輝)
　　病來十日不舉酒二首
病來十日不舉酒回施青春與後生滿袖東風愜人意
見君詩與字俱清(王羲之帖云官奴小女玉潤病來十/餘日了不令民知回施蓋用佛家語)
(楊凝式詩無限歡娛榮樂事一時回施少年人劉/禹錫詩分付鶯花與後生老杜詩幽意忽不愜)
病來十日不舉酒獨卧南牀春草生承君折送袁家紫
令我興發郎官清(南史謝恵連族兄靈運嘗于永嘉西/堂思詩忽夢見恵連即得池塘生春)
(草袁家紫當是牡丹名郎官清蓋酒/名國史補云酒則京城之郎官清)
　　題小景扇
草色青青栁色黄桃花零落杏花香春風不解吹愁却
春日偏能惹恨長(文選古詩青青河畔草/太白詩栁色黄金嫩)
　　鄂州南樓書事四首
四顧山光接水光凭欄十里芰荷香清風明月無人管
併作南樓一味凉(莊子曰為之四顧為之躊躇常建詩/山光悦鳥性退之詩曲江荷花蓋十)
(里太平廣記鬼詩明月清風良宵/㑹同歐陽公詩惟有清秋一味凉)
畵閣傳觴容十客透風透月兩明軒南樓槃礴三百尺
天上雲居不足言(文選郭璞江賦曰荆門閟竦而槃礴/李善注曰廣大貌退之詩火燒水轉)
(掃地空突兀便髙三百尺江南諺曰天上雲居地上/歸宗蓋雲居在山之絶頂舊屬洪州今屬南康軍)
勢壓湖南可長雄胸吞雲夢略從容北船未嘗覩巨麗
複閣重樓天際逢(前漢鮑宣傳曰上黨少豪俊易長雄/退之祭鱷魚文亦曰爭為長雄胸吞)
(雲夢見前注子虛賦曰君未覩夫巨麗也文選/景福殿賦曰複閣重闈謝朓詩天際識歸舟)
武昌參佐幕中畵我亦來追六月凉老子平生殊不淺
諸君少住對胡牀(武昌蓋用庾亮事見前注世説注劉/𢎞謂陶侃曰吾昔為羊太傅參佐文)
(選謝宣逺詩曰婉婉幕中畵後漢仲長統傳曰濯/清水追凉風老杜詩憶昔好追凉故遶池邊樹)
　　南樓畵閣觀方公悦二小詩戯次韻
十年華屋網蛛塵大斾重來一日新五鳯樓前脩造手
箇中餘刃亦精神(華屋見前注張協雜詩曰蜘蛛網四/屋楊文公談苑曰韓浦韓洎咸有詞)
(學洎意嘗輕浦謂人曰吾兄為文譬繩樞草舍吾之為/文是造五鳯樓手莊子曰恢恢然其于游刃必有餘地)
(者/矣)
重山複氷繞深幽不見髙賢獨倚樓手拂壁間留恨句
凌波微步有人愁(老杜詩不見髙人王右丞又詩行藏/獨倚樓洛神賦曰凌波微步羅襪生)
(塵李太白樂府/云有人樓上愁)
　　庭堅以去嵗九月至鄂登南樓歎其制作之美成
　　長句久欲寄逺因循至今書呈公悦
江東湖北行畵圖鄂州南樓天下無(老杜詩閬州/城南天下稀)髙明
廣深勢抱合表裏江山來畵閣(左傳曰表裏山河必無/害也筆談載盧宗回慈)
(恩塔詩曰百二/山河表裏觀)雪筵披襟夏簟寒胸吞雲夢何足言(言/冬)
(暖而夏凉也雪筵用文選謝恵連雪賦意宋玉風賦曰/有風颯然而至王乃披襟而當之曰快哉此風江文通)
(别賦曰夏簟清兮盡不暮漢書司馬相如傳/曰吞若雲夢者八九于其胸中曽不蔕芥)庾公風流
冷似鐵誰其繼之方公悦(晉書庾亮傳在武昌諸佐史/乗秋夜共登南樓亮至諸人)
(將起避之亮曰諸君少住老子在此處興復不淺更據/胡牀談詠老杜詩布衾多年泠似鐵左傳曰子産而死)
(誰其嗣之/公悦名澤)
　　養鬬雞
崢嶸已介季氏甲更以黄金飾兩戈(左傳曰季郈之雞/鬬季氏介其雞郈)
(氏為之金距注云擣芥子播其羽也或曰以膠沙播之/為介雞韓孟鬬雞聮句曰崢嶸顛盛氣洗刷凝鮮綵既)
(取冠為胄復/以距為鐓)雖有英心甘鬬死其如紀渻木雞何(韓孟/鬬雞)
(聮句曰英心甘鬬死義肉恥庖宰列子曰紀渻子為周/宣王養鬬雞十日而問雞可鬬乎曰未也方虗驕而恃)
(氣十日又問之曰未也猶疾視而盛氣卞日又問之曰/幾矣雞雖有鳴者已無變矣望之似木雞矣異雞無敢)
(應者反/走耳)
　　顔徒貧樂齋二首(顔徒姓黄名友顔侍御史昭之/第三子山谷有手帖叙宗盟之)
　　(好/)
衡門低首過環堵容膝坐(詩云衡門之下可以棲遲注/云衡門横木為門言淺陋也)
(禮記曰儒有一畆之宫環堵之室韓詩外傳北郭先生/妻曰結駟列騎所安不過容膝淵明歸去來詞審容膝)
(之易/安)四旁無給侍百納自纒裹(考工記曰夏后氏世室/四旁兩夾窻維摩經曰)
(文殊師利言居士此室何以空無侍者維摩詰言諸佛/國土亦復皆空湼槃經佛告文殊汝已朽邁當湏使人)
(云何方欲為我給侍樂/天詩百納頭陀任運僧)論事直如絃觀書曲肱卧(後漢/五行)
(志順帝之末京都童謡曰直如絃死/道邊曲如鈎反封侯曲肱見魯論)饑來或乞食有道
無不可(飢而乞食如陶淵明之徒不害其真也淵明有/乞食詩曰飢來驅我去不知竟何之列子曰子)
(列子窮容貌有飢色客有言之鄭子陽者曰列禦冦蓋/有道之士也子陽遺之粟子列子再拜而辭孔子曰我)
(則異于是無/可無不可)
小山作友朋義重子輿桑(盧仝詩草石是親情此句頗/采其意莊子曰子輿與子桑)
(友而淋雨十日子輿曰子/桑殆病矣裹飯而往食之)香草當姬妾不湏珠翠妝(王/逸)
(離騷序曰善鳥香草以配忠貞樂天詩緑桂為佳客/紅蕉當美人曹子建七啓曰山鵽斥鷃珠翠之珍)鳥
烏窺凍硯星月入幽房(左傳曰鳥烏之聲樂鄭谷燕詩/曰閒凡硯中窺水淺落花徑裏)
(得泥香文選陸機詩安寢北堂下明月入我牖潘安仁/哀永逝文曰撫靈櫬兮訣幽房退之詩幽房無人感蛜)
(蝛此/借用)兒報無炊米浩歌繞屋梁(舊唐書韓愈傳雖晨炊/不給怡然不介意老杜)
(詩長歌激屋梁按列子曰韓娥東之齊匱糧過雍門鬻/歌假食既去而餘音繞梁欐三日不絶此借用以言能)
(傲貧賤也楚詞九歌曰臨風怳兮浩歌宋/玉神女賦曰耀乎若白日初出照屋梁)
　　和凉軒二首
打荷㸔急雨吞月任行雲夜半蚊雷起西風為解紛(梁/元)
(帝與武陵書曰聚蚊成雷史記/滑稽傳曰談言微中可以解紛)
茗椀夢中覺荷花鏡裏香凉生只當處暑退亦無方(退/之)
(詩平鋪紅渠蓋明鏡楞嚴經曰當處出生隨處滅盡雄/摩經曰來者無所從來去者無所至易曰神無方易無)
(體/)
　　題黙軒和遵老
平生三業凈在俗亦超然佛事一盂飯横眠不學禪(攝/論)
(云菩薩戒以身口意三業為體老子曰雖有榮觀燕處/超然傳燈録大安禪師傳曰安在溈山三十年喫溈山)
(飯不學溈山禪慈明和尚因事頌曰/時來開鉢展巾單飯了收盂困即眠)松風佳客共茶夢
小僧圓(傳燈録溈山謂仰山曰我適來得一夢汝試為/我原㸔仰山取一盆水與師洗面少頃香嚴乃)
(㸃一椀茶來師云二子見解過于鶖子原夢或作圓夢/按南唐近事馮僎舉進士時有徐文幼能圓夢云云)
漫續山家頌非詩莫浪傳(老杜詩將/詩莫浪傳)
　　次韻文安國紀夢(蘇子由欒城後集第一巻亦載/此詩但更其題云贈姚道人當)
　　(細考/之)
道人偶許俗人知法喜非妻解養兒(法喜見/前注)夜久金莖
添沆瀣室虚璧月映琉璃(班固西都賦曰抗仙掌以承/露擢雙笠之金莖楚辭曰餐)
(六氣而飲沆瀣兮𠻳正陽而食朝霞大人賦注云北方/夜半氣也室虛及壁月並見前注楞嚴經曰反流全一)
(六用不行十方國土皎然清淨譬如/琉璃内懸明月身心快然妙圓平等)逺來醉俠怱怱去
近出詩仙句句竒獨怪區區踐繩墨相逢未省角巾攲
(醉俠詩仙似指吕洞賓後漢郭㤗傳嘗/行遇雨巾一角墊老杜詩數語攲紗㡌)
　　寄賀方回(賀鑄字方回少為武/吏換文資善長短句)
少游醉卧古藤下誰與愁眉唱一盃解作江南斷腸句
只今惟有賀方回(秦少游好事近曲曰醉卧古藤陰下/了不知南北賀方回青玉案曲曰彩)
(筆新題㫁膓句兩曲皆知/名于世時少游巳死矣)
　　文安國挽詞二首(文勛字/安國)
七閩家舉子百粤海還珠(七閩百粤皆見前注魏志鄭/渾傳遷邵陵令民生子率皆)
(不舉渾重去子之法民畏罪無不舉贍所育男女多以/鄭為字後漢書孟嘗傳遷合浦太守海出珠寶先時宰)
(守貪穢珠遂潜徙交趾嘗到官/草易前弊曾未踰嵗去珠復還)往日推忠厚窮年領轉
輸(莊子曰所以窮年也此備用漢書主/父偃傳曰天下飛芻輓粟轉輸北河)一牀遺杖屨萬
事委錙銖(遺杖屨言其但有虚座曲禮曰君子欠伸撰/杖屨委錙銖言輕視之也禮記儒行曰雖分)
(國如錙銖注曰言君分國以禄之視之輕如錙銖矣/八兩曰錙十絫曰銖案説文錙六銖也宜以為正)豈
有蒼茫恨歸巢未拮据(退之孤獨申叔哀詞曰衆萬之/生誰非天耶胡喜厚其所薄而)
(常不足于賢耶枊蒼茫無端而暫寓于其間耶此引用/以言安國樂天委命不復恨造物之渺茫所遺憾者獨)
(未有家為終焉之計爾鴟鴞詩曰予手拮据予所捋荼/予所蓄租予口卒瘏曰予未有室家注云拮据撠挶也)
(言作之至苦/故能攻堅)
平生翰墨學空走使臣車(安國善小篆詩曰皇/皇者華君遣使臣也)瞿令能
蒼史歸公好古書(元次山陽華嚴銘序曰江華縣大夫/瞿令問藝兼篆籀併依石經刋之法)
(書苑曰古文篆者黄帝史蒼頡所作退之科斗書後記/曰愈為四門博士識歸公歸公好古書能通之按歸公)
(名登唐/書有傳)秦山刋日月周鼓頌畋漁(按史記秦始皇紀二/十八年刻石泰山及)
(琅邪臺二十八年刻石之罘三十七年刻石㑹稽皆李/斯篆石鼓舊在鳯翔府孔子廟世傳以為周宣王鼓其)
(詞曰我車既攻我馬既同又云其魚為何維鱮/與鯉何以貫之維楊與桞易繫詞曰以佃以漁)不見龍
蛇筆新乾研滴蜍(龍蛇筆見前注西京雜記廣川王去/疾發袁盎冢得玉蟾蜍一枚腹空容)
(五合水王取/以盛書滴)
　　鄂州節推陳榮緒恵示沿檄崇陽道中六詩老懶
　　不能追韻輒自取韻奉和
　　　頭陀寺
頭陀全盛時宫殿梯空級(頭陀義見前注退/之詩梯空上秋旻)城中望金
碧雲外僧􁣙􁣙(魯宗道詩殿古寒爐空流塵暗金碧前/人詩云頭陀雲外僧氣多􁣙􁣙見前注)
人亡經禪盡屋破龍象泣(荀子曰其器存其人亡文選/陸機演連珠云道繫于神人)
(亡則㓕圭峯禪師禪原集序曰經是佛語禪是佛意退/之詩破屋數間而巳矣智度論曰龍象言其力大龍水)
(行中力大象陸行中力大維摩經曰龍象蹴踏非驢所/堪今以負荷大法者比之龍象傳燈録逹磨傳曰波羅)
(提法中龍象老杜山寺詩/如聞龍象泣足今信者衰)惟有簡栖碑文字巋然立(文/選)
(有王簡栖頭陀寺碑注引姓氏英賢録曰王􁁈字簡栖/碑在鄂州題云齊國録事參軍瑯邪王􁁈製文選王文)
(考靈光殿賦序曰自西京未央建章之殿皆見隳壤而/靈光巋然獨存李善注云巋然髙大堅固貌音期軌切)
　　　道中聞松聲
蟠空作風雨發地鳴鼓吹(老杜四松詩曰勿矜千載後/慘澹蟠穹蒼後漢公孫瓉傳)
(曰梯衝舞吾樓上鼓角鳴于地中東坡殘臘獨出詩云/風松獨不静送我作鼓吹以松聲作鼓吹非得幽隠之)
(趣者果能/道此耶)日晴四無人聲在髙林際(退之履霜操曰四/無人聲誰與兒語)
(歐陽公秋聲賦四無人/聲聲在樹間意蓋類此)伊優兒女語蹇淺市井議(言二/者皆)
(不足聴伊優見前注退之詩昵昵兒女語荘子曰弊精/神于蹇淺楊子曰市井相與言則以財與利張平子西)
(京賦曰街/談巷議)我欲抱七絃寫此以卒嵗(琴有風入松曲文/選嵇康書抱琴行)
(吟弋釣草野歐陽公詩携琴寫/幽泉詩曰優哉游哉聊以卒嵗)
　　　中秋山行懐子興節判
俗物常堛塞令人眼生白(俗物見前注退之南山詩曰/堛塞生怐愗晉書阮籍傳能)
(為青白眼見禮俗之士以白眼/對之莊子曰虛室生白此借用)永懐洛陽人談詩論畵
壁(洛陽當是榮緒鄉里賈誼/傳曰洛陽之人年少初學)青山吐秋月阻作南樓客
(老杜詩四更山吐月殘夜水明/樓鄂州有南樓蓋因瘦亮故事)但歌靡盬詩賞此無瑕
璧(北山詩序曰巳勞于從事不得養其父母詩曰王事/靡盬憂我父母南史陳後主沈后附傳曰其玉樹後)
(庭花等其畧云璧月夜夜滿瓊枝朝朝新史記藺相/如傳曰璧有瑕請指示王此反而用之以言月也)
　　　再登蓮落嶺懐君澤知録
邑下羹不和幕中往調護(左傳曰和如羹焉宰夫和之/齊之以味濟其不及以洩其)
(過漢書張良傳曰煩/公幸卒調䕶太子)紛争非士則各使捐細故(退之詩/初喧或)
(紛争中静雜嘲戯郭有道作陳太丘碑曰言為世範行/為士則老杜詩深𠂻見士則又云記憶細故非髙賢按)
(漢書匈奴傳文帝詔曰/皆捐細故俱蹈大道)頗憶郗參軍能令公喜怒(晉書/郗超)
(傳桓温辟王珣為主簿超為參軍荆人語曰髯參/軍短主簿能令公喜能令公怒此引用以指君澤)應知
鞅掌車厯盡崔嵬路(北山詩曰或棲遲偃仰或王事鞅/掌傳曰鞅掌失容也箋云鞅猶荷)
(也掌謂捧之也負荷捧持以趨走言促/遽也巻耳詩曰陟彼崔嵬我馬虺隤)
　　　崇陽道中(崇陽縣/𨽻鄂州)
張公少為令愍俗有遺書(張詠字復之嘗為崇陽令梁/書司馬相如傳家無遺書)
左販洞庭橘右擔彭蠡魚(左傳曰三苗氏之/國左洞庭右彭蠡)歌奔中夜
女歸抱十年雛(元注云/借一韻)近嵗多儒學仁風似有初(言風/俗之)
(美自張公始也檀/弓曰夫魯有初)
　　　晩發咸寜行松徑至蘆子
咸寜走蘆子終日喬木陰太丘心灑落古松韻清深聊
持不俗耳静聴無絃琴(後漢陳實為太邱長此引用以/比榮緒文選江文通雜體詩曰)
(五難既灑落超迹絶/塵網無絃琴見前注)非今胡部律而獨可人心(唐書樂/志開元)
(二十四年升胡部于堂上又詔道調法曲與胡部新聲/合作大方便報恩經曰善友太子善巧禪琴其音和雅)
(悦可衆心悉得充足退之王/適墓誌曰惟此翁可人意)
　　陳榮緒恵示之字韻詩推奨過實非所敢當輙次
　　髙韻三首
紛紛不可耐君子有憂之(老杜詩紛紛輕薄何湏數梁/武帝評書曰王子敬書如河)
(朔少年舉體㳫拖而不可耐孟子曰聖人猶憂之按山/谷前和榮緒詩有云邑下羹不和幕中往調護紛爭非)
(士則各使捐細故/此詩亦指其事)鞅掌誠莊語賢勞似怨詩(北山詩曰/或王事鞅)
(掌其詳見前注又曰大夫不均我從事獨賢注云賢勞/也莊子曰以天下為沉濁不可與莊語魯論曰詩可以)
(怨晉書桓伊傳/撫箏而歌怨詩)頽波閲砥柱濁水得摩尼(元注曰杜子/美云唯有摩)
(尼珠可照濁水源砥柱見前注上/句言獨立不改下句言心地圓明)知我無枝葉刳心只
有皮(見前次韻楊明叔古詩注但其意㣲異退之枯樹/詩曰老樹無枝葉風霜不復侵腹穿人可過皮剥)
(蟻還/尋)
太丘胸量濶一葦莫杭之(後漢陳寔傳曰天下服其徳/後除太丘長許劭傳曰太丘)
(道廣廣則難周詩曰誰謂河廣一葦杭之/此借用蓋取黄叔度汪汪如千頃陂之意)萬事不掛眼
四愁猶有詩(退之詩吾老嗜讀書餘事不掛眼文選張/衡四愁詩序曰陽嘉中出為河間相天下)
(漸弊鬰鬰不得/志為四愁詩)狀閒聊闒葺心潔似毗尼(原注云僧律/也漢司馬遷)
(書曰在闒葺之中注云闒下也葺細毛也言非豪楚也/佛氏以脩多羅為經毗尼為律阿比曇為論皆梵語也)
早晚同舟去煙波學子皮(唐書張志和自號為煙波釣/徒史記貨殖傳曰范蠡乗扁)
(舟浮于江湖變名易/姓適齊為䲭夷子皮)
十家有忠信江夏可無之(魯論曰十室之邑必有忠信/如丘者焉江夏即鄂州榮緒)
(時為/幕官)政苦寄賣友忽聞衡説詩(漢書賛曰天下以酈寄/為賣友又匡衡傳諸儒)
(語曰匡説/詩解人頥)飢䝉青籸飯寒贈紫陁尼(原注曰蕃褐籸當/作飢按道藏青虚)
(真人王君傳載太極真人青精乾石飢飯上仙靈方云/服之使人顔童聰明延年無病按道藏經音義云籸音)
(信又音峻/亦作飢字)酬報矜難巧深慙陵與皮(原注云再和之字/非以作難得巧為)
(工亦欲見詩之無窮爾退之詩發難得巧意氣麤北夢/瑣言皮曰休與陸龜䝉為文友按二人皆能詩有松陵)
(唱和/集)
　
　
　
　
　
　
　
　
　
　
　
　
　
　山谷内集詩注巻十八
欽定四庫全書
　山谷内集詩注巻十九　　宋　黄庭堅　撰
　　　　　　　　　　　　　　任　淵　注
　　徳孺五丈和之字詩韻難而愈工輒復和成可發
　　一笑(范徳孺/見前注)
且然聊爾耳得也自知之(詩意謂唱酬之作聊且遣興/不必甚工至其自得之妙蓋)
(未易與俗人言也老杜所謂文章千古事得失寸心知/又云同調嗟誰惜論文笑自知山谷蓋用此意莊子曰)
(且然無問謂之命晉書阮咸曰未能免俗/聊復爾耳老子曰自知之謂明此並借用)獨笑真成夢
狂歌或似詩(狂歌謂如楚接輿之流語言過差恐其似/詩為人据拾不可不戒亦終上句之意按)
(實録元祐四年四月吳處厚言蔡確昨謫安州作車葢/亭十絶句皆涉譏訕其詩有云紙屏石枕竹方牀手倦)
(抛書午夢長睡起莞然成獨笑數聲漁笛在滄浪今朝/廷政事清明上下和樂不知蔡確獨笑何事詔確責授)
(英州别駕新州安置范忠宣公純仁時為右相乞薄確/之罪不從遂出知潁昌府忠宣即徳孺之兄也故此詩)
(及之其事逮今已十餘年故云成夢唐人劉/長卿詩世事終成夢老杜詩狂歌託聖朝)照灘禽郭
索燒野得伊尼(原注云鹿名出佛書○郭索謂蟹見前/注般若經曰世尊三十二相第八相名)
(雙腨纎圓如/伊尼延鹿王)早晩來同醉僧窻臥虎皮(老杜詩遙聞出/巡守早晩遍遐)
(荒禮曰虎豹之皮示服猛也左傳盧蒲嫳曰譬/之如禽獸吾寢處之矣注云能殺而席其皮)
　　次韻徳孺新居病起
潭潭經略府寂寂閉門居(退之詩一為公與相潭潭府/中居南史王融傳曰為爾寂)
(寂鄧禹笑人徳孺長為西帥/今乃遷謫言無窮達之異觀)京洛聖賢宅江湖魚鼈瀦
(選詩京洛多風塵京洛蓋古帝都書洛誥曰召公既相/宅徳孺家在潁昌本西洛王畿之地今與魚鼈同居言)
(無遐邇之異觀也越語范蠡曰吾先君改濵于東海之/陂黿鼉魚鼈之與處而鼃黽之與同渚尚書禹貢曰大)
(野既/瀦)官如一夢覺話勝十年書(上句用邯鄲夢事退之/祭柳子厚文云人之生)
(世如夢一覺下句用前輩詩共/君一夜話勝讀十年書之意)稍喜過從近扶筇不駕
車(劉禹錫詩官班/髙後少過從)
　　次韻徳孺感興二首
于此吾忘我從誰尺直尋(莊子齊物篇南郭子棊曰今/者吾喪我汝知之乎注云我)
(自忘矣天下有何物足識哉孟子曰枉尺而直/尋者以利言也注謂陳代欲使孟子屈已伸道)事來千
萬種人有兩三心(世變無常而人心亦異當元祐紹聖/崇寧之間士全其守者鮮矣文選南)
(都賦曰百種千名法華經偈曰施佛及僧千萬億種史/記田叔傳禇先生曰武帝以任安坐觀成敗有兩心孔)
(叢子謂孔子不見晏子曰晏子事三/君而得順焉是有三心所以不見也)自守藩籬小猶能
井臼任(賈誼過秦論曰使䝉恬北築長城而守藩籬此/借用文選宋玉對楚王問曰夫藩籬之鷃豈能)
(與之料天地之髙哉又顔延年作陶淵明誄曰少而貧/病居無僕妾井臼弗任藜菽不給李善注引列女傳周)
(南大夫之妻謂其夫曰/親操井臼不擇妻而娶)過時雖不采吾與菊花斟(此語/蓋有)
(所寄文選古詩曰傷彼蕙蘭花含英揚光輝過時而不/采將隨秋草萎此借用淵明詩酒能驅百慮菊為制頽)
(齡老杜詩坐開桑/落酒來把菊花枝)
眼前嘗廢忘事往更追尋(言目前事猶不記憶往事可/復尋繹耶往事謂紹聖黨禍)
(法華經曰而尋廢忘不知不覺樂天詩舊遊多廢忘文/選阮嗣宗詩曰髙蔡相追尋王羲之帖曰追尋傷悼但)
(有痛/心)愛酒陶元亮著書王仲任(昭明太子作淵明傳曰/性嗜酒或置酒招之造)
(飲輒盡後漢書王充字/仲任閉門潛思著論衡)寒蒲雖有節枯木已無心(言有/自守)
(之節而無向榮之心老杜詩風斷青蒲節文選陸/機連珠曰勁隂殺節不彫寒木之心此反其意)客至
還須飲逢歡起自斟(淵明詩酒/熟吾自斟)
　　次韻徳孺惠貺秋字之句
少日才華接貴游老來忠義氣横秋(周禮師氏曰凡國/之貴游子弟學焉)
(文選北山移文/云霜氣横秋)未應白髪如霜草不見丹砂似箭頭(言/未)
(應鬢髪遽白豈不見有却老之丹砂耶本草圖經曰丹/砂生石上狀若芙蓉頭箭鏃連牀者紫黯若鐵色而光)
(明瑩徹真辰砂也老杜詩本無丹/竈術那免白頭翁此反而用之)顧我今成喪家狗期
君早作濟川舟(史記孔子世家曰孔子適鄭與弟子相/失獨立郭門鄭人謂子貢曰東門有人)
(纍纍然若喪家之狗書説命/曰若濟巨川用汝作舟楫)漢家宗廟英靈在定是寒
儒浪自愁(言區區憂國之/心徒過計耳)
　　求范子黙染鴉青紙二首
學似貧家老破除古今迷忘失三餘極知鵠白非新得
謾染鴉青襲舊書(魏志文帝紀評注曰人少好學則思/專長則善忘退之詩破除萬事無過)
(酒三餘見前注莊子曰鵠不日浴而白烏不日黔而黒/此引用言天真本性非因學而有得然舊書亦不可棄)
(也闞子曰革匱/十重緹巾十襲)
深如女髪蘭膏罷明似山光夜月餘(女髪山光皆取其/青色楚辭曰蘭膏)
(明/燭)為染溪藤三百箇待渠湔拂一牀書(唐舒元輿有弔/剡藤文謂剡溪)
(以藤為紙語林云王右軍為會稽庫中有牋紙九萬枚/枚即箇也李善注文選廣絶交論云翦拂與湔抜同)
　　謝榮緒惠貺鮮鯽
偶思煗老庖𤣥鯽公遣霜鱗貫柳來(老杜詩煖老思燕/玉退之城南聨句)
(云庖霜鱠𤣥鯽石鼔文曰其魚維/何維鱮維鯉何以貫之維揚與柳)虀臼方看金作屑鱠
盤已見雪成堆(蔡邕題邯鄲淳所作曹娥碑後曰黄絹/㓜婦外孫虀臼謂絶妙好辭也虀臼受)
(辛受辛即辭字金屑謂以橙為虀也隋唐嘉話有金虀/玉鱠此借用老杜設鯉歌曰無聲細下飛碎雪又云放)
(筯未覺金盤空退之/雪詩凸處遂成堆)
　　謝榮緒割麞見貽二首(舊本云榮緒見酬割鮮詩/有要見無拘礙之句戲答)
何處驚麏觸禍機煩君遣騎割鮮肥(文選沈休文詩曰/驚麏去不息李善)
(注云江東人呼鹿曰麏班彪王命論曰探禍福之機文/選陳琳檄豫州曰動足觸機陷老杜詩大官喜我來遣)
(騎問所須班固西都賦曰割/鮮野食孟郊詩豪人飫鮮肥)秋來多病新開肉糲飯寒
葅得解圍(樂天詩月中齋滿誰開素老杜詩百年粗糲/腐儒餐寒葅見前注解圍言有所救助也晉)
(書謝道韞傳曰/為小郎解圍)
二十餘年枯淡過病來筯下劇甘肥果然口腹為災怪
夢去呼鷹雪打圍(枮淡見前注孟子曰肥甘不足於口/與襄陽耆舊傳劉表任荆州刺史築)
(臺名呼鷹打/圍見前注)
　　吳執中有兩鵝為余烹之戲贈
學書池上一雙鵝宛頸相追筆意多皆為涪翁赴湯鼎
主人言汝不能歌(上兩句用王羲之事曽子固作墨池/記曰臨川新城之上有池窪然而方)
(以長曰王羲之之墨池者茍伯子臨川記云也羲之嘗/慕張芝臨池學書池水盡黒此為其故跡換鵝見晉書)
(本傳西京雜記鶴賦曰宛脩頸而顧步下句蓋用莊子/烹鴈意以戲之世以婢子為鴨謂呉貴鴨而賤鵝也山)
(谷嘗有樂府其畧云聞道君家有翠娥施朱施粉總嫌/多為君寫就黄庭了不要山隂道士鵝山谷亦號涪翁)
　　秋冬之間鄂渚絶市無蟹今日偶得數枚吐沫相
　　濡乃可憫笑戲成小詩三首
怒目横行與虎爭寒沙奔火禍胎成(晉書劉伶酒徳頌/曰怒目切齒文選)
(丘希範詩析析寒沙漲奔火如退之乂魚詩所謂迷/火逃翻近是也漢書枚乗傳曰福生有基禍生有胎)雖
為天上三辰次未免人間五鼎烹(隂陽家以井鬼之分/為巨蟹宫左傳曰三)
(辰旗旂昭其明也次謂日月之㑹漢書律厯/志曰凡十二次又主父偃傳曰死則五鼎烹)
勃窣媻跚烝涉波草泥出没尚横戈也知觳觫元無罪
奈此尊前風味何(漢書司馬相如子虚賦曰觳觫勃窣/而上金隄注云匍匐上也媻音盤跚)
(音先安切窣音先忽切詩曰有豕白蹢烝渉波矣横戈/見前注孟子曰吾不忍其觳觫又曰無罪而就死地此)
(借用風味/見前注)
解縛華堂一座傾忍堪支解見薑橙東歸却為鱸魚鱠
未敢知言許季鷹(老杜縛雞行曰吾叱奴人解其縛文/選嵇康琴賦曰華堂曲宴漢書司馬)
(相如傳曰一座盡傾趙充國傳曰此坐攴解羌虜之具/晉書張翰字季鷹見秋風起思吳中菰菜蓴羮鱸魚鱠)
(遂命駕而歸孟/子曰我知言)
　　甯子與追和予岳陽樓詩復次韻二首
去年新霽獨憑欄山似樊姬擁髻鬟箇裏宛然多事在
世間遙望但雲山(文選髙唐賦曰遇天雨之新霽趙飛/燕外傳序曰伶𤣥買妾樊通徳有才)
(色頗能言趙飛燕姊弟故事顧視獨影以手擁髻悽然/泣下此詩末句自掃除㓜妄之想言世之無知者但見)
(山是山水是水反無心外之念殊覺省事也蓋山谷前/詩有綰結湘娥十二鬟之語蔡琰胡笳曰雲山萬重兮)
(歸路/遐)
軒皇樂罷拱朝班天地為家不閉闗惟有金爐紫煙起
至今留作御前山(莊子曰黄帝張樂于洞庭之野君山/在洞庭中故引用此事禮記曰聖人)
(能以天下為一家此詩末句以君山比薫爐賈至詩/衣冠身惹御爐香選詩駕鴻乗紫煙蜀道有御愛山)
　　和甯子與白鹿寺(寺在/潭州)
谷郎巖開見佛燈雲遮霧掩碧層層青山得意看流水
白鹿歸來失舊僧(白鹿蓋寺中/故事未詳)
　　謝人惠貓頭笋
長沙一月煨鞭笋鸚鵡洲前人未知走送煩公助湯餅
貓頭突兀想穿籬(長沙即潭州鸚鵡洲在武昌/退之詩薔薇蘸水笋穿籬)
　　短韻奉乞臘梅
臥雲莊上殘花笑香似早梅開不遲淺色春衫弄風日
遣來當為作新詩(老杜詩花殘步屐遲退之送/鄭校理詩云歸騎春衫薄)
　　以酒渴愛江清作五小詩寄廖明略學土兼簡初
　　和父主簿(老杜詩酒渴愛江/清餘酣潄晩汀)
將發沔鄂間盡醉竹林酒(漢水入江處謂之沔口在今/漢陽軍漢陽與鄂隔江相望)
(廖明畧安陸人自號竹/林居士初虞世字和父)二三石友輩未肯棄老朽(文選/潘安)
(仁詩曰投分寄石友白首同所歸南史/沈慶之詩曰朽老筋力盡徒歩還南岡)借問坐客誰盧
溪紫髯叟(文選郭景純詩曰借問此何誰云是鬼谷子/盧溪蓋初和父所居山谷有盧泉詩吳志孫)
(權傳注獻帝春秋曰張遼問吳降人/向有紫髯將軍是誰答曰是孫㑹稽)此翁今惜醉舊不
論升斗(老杜遭田父泥飲歌曰月/出遮我留仍嗔問升斗)
平生思故人江漢不解渴(蜀志諸葛亮傳曰思賢如渴/老杜詩閔目踰十旬大江不)
(止/渴)誰言放逐地燒燭飲至跋(退之詩孤臣昔放逐曲禮/曰燭不見跋注云跋本也)
(燭盡則去之嫌/若燼多有厭倦)憂予先狗馬勸以愛膚髪(揚雄美新文/曰臣常有顛)
(眴病恐一旦先狗馬/填溝壑髪膚見孝經)有罪當竄流但懼不得活(退之詩/潮州㡳)
(處所有罪乃竄流又黄陵廟碑曰懼不得脱死莊子曰/先生不得飽弟子雖飢不忘天下日夜不休曰我必得)
(活哉山谷時有/宜州之行故云)
廖侯勸我酒此亦雅所愛(退之詩人皆勸我/酒我若耳不聞)中年剛制
之常懼作災怪(酒誥曰矧汝剛制于酒北史齊文宣帝/紀曰惟數飲酒麴糵成災因而致斃)
連臺盤拗倒故人不相貸(唐書五行志龍朔中時人酒/令曰子母相去離連臺拗倒)
(裕為盃盤為子母又名盤為/臺老杜詩共指西日不相貸)誰能知許事痛飲且一快
(南書王融傳沈昭略云不知許事且食蛤蜊世說王孝/伯曰痛飲讀離騷便足稱名士又庾冰卒曰常患不得)
(快飲酒曹子建書曰雖不得肉貴且/快意東坡海外詩熖火生薪聊一快)
竹林文章伯國士無與雙比來少制作非以弱故降(老/杜)
(詩每語見許文章伯按吳志張紘/傳曰此間率少文章易為雄伯)景陽機中錦猶衣被
丘江(南史江淹傳淹夢一人自稱張景陽謂曰前以一/匹錦相寄今可見還掩探懐中得數尺與之此人)
(大恚曰那得割截都盡顧見丘遲曰餘此數尺既無/所用以遺君自爾淹文章躓矣按晉書張載字景陽)時
時能度曲秀句入新腔(漢書元帝紀曰自度曲被歌聲/注謂自隠度作新曲以為歌詩)
(聲也音大各反一説謂歌終更授其次/謂之度曲老杜詩最傳秀句寰區滿)
斯人絶少可白眼視公聊每與俗物逢三沐取潔清(斯/人)
(謂明畧白眼俗物並見前注三沐取潔/清謂其凂我也韓文三沐而三熏之)我亦漫浪者君
何許同盟(漫浪用元次山事見前注孟子曰桓公葵丘/之會束牲載書而不㰱血曰凡我同盟之人)
(既盟之後/言歸於好)試問盧溪叟猶得多可名(言和父尤耿介尚/以明略為多可也)
(嵇康與山濤絶交書曰/足下旁通多可而少怪)
　　四休居士詩三首(并序/)
　　　太醫孫君昉字景初為士大夫發藥多不受謝
　　　自號四休居士山谷問其説四休笑曰粗茶淡
　　　飯飽即休補破遮寒煖即休三平二滿過即休
　　　不貪不妒老即休山谷曰此安樂法也夫少欲
　　　者不伐之家也知足者極樂之國也四休家有
　　　三畎園花木鬱鬱客來煑茗傳酒談上都貴遊
　　　人間可喜事或茗寒酒冷賔主皆忘其居與予
　　　相望暇則步草徑相尋故作小詩遺家僮歌之
　　　以侑酒茗其詩曰
富貴何時潤髑髏守錢奴與拘官囚(列子曰死後榮名/豈足潤枯骨又曰)
(子列子適衛食于道從者見百歲髑髏後漢馬援傳曰/凡殖財貴能賑施否則守錢虜耳又古今五行記估客)
(謂鄧彪曰終不如臨沮鄧生平生不/用為守錢奴耳退之詩守官類拘囚)太醫診得人間病
安樂延年萬事休(禮記文王世子注曰文王以憂勤損/壽武王以安樂延年此借用盧仝詩)
(但有樽中物/從他萬事休)
無求不著看人面有酒可以留人嬉欲知四休安樂法
聴取山谷老人詩(樂天詩曰不看人面免低眉傳燈録/興化見魏府大覺禪師曰願與存奬)
(箇安樂/法門)
一病能惱安樂性四病長作一生愁(一病謂疾苦四病/謂反上所陳法華)
(經問訊言世尊少病少惱安樂行不湼槃經岀家之/人有四種病此效其語司馬池詩畫成應遣一生愁)借
問四休何所好不令一㸃上眉頭(文選樂府云借問女/安居晉書孟嘉傳桓)
(温問嘉酒有何好而卿嗜之庾信愁賦云歌眠眼睫未/嘗摻强戲眉頭那得伸又抒情集李延璧愁詩曰潘岳)
(愁絲生鬢裏婕/妤悲色上眉頭)
　　十二月十九日夜中發鄂渚曉泊漢陽親舊擕酒
　　追送卿為短句(陳繹漢陽軍鳳棲山藏經記曰漢/水東南合大江夾江而城左武昌)
　　(右漢陽按武/昌即鄂渚)
接淅報官府敢違王事程宵征江夏縣睡起漢陽城(孟/子)
(曰孔子之去齊接淅而行注云淅漬米也不及炊避惡/亟也詩曰王事靡監劉禹錫詩萬里王程三峽外又詩)
(園蜂速去恐違程小星詩曰肅肅宵征謝靈運詩宵濟/漁浦潭旦及富春郭江夏縣即鄂州治所盧綸晩次鄂)
(州詩雲開逺/見漢陽城)鄰里煩追送杯盤瀉濁清秖應瘴鄉老難
答故人情(謝靈運有鄰里相送至方山詩文選孫子荆/詩傾城逺追送餞我千里道清濁謂酒見魏)
(志徐邈傳老杜詩傾榼/濁復清瘴鄉謂宜州)
　　次韻陳榮緒同倚鐘樓晩望别後明日見寄之作
天外僧伽塔斜輝極照臨凭欄隨處好殘雪向來深(泗/州)
(僧伽大師見傳燈録張舜民南遷録曰洞庭湖中有扁/山上有小塔望之巋然曰啞女塔昔有士人女生數歲)
(不能言一曰涉湖見塔輒語/其父母書曰若日月之照臨)青草無風浪枯松半死心
(原注云所謂城南老樹精○張舜民南遷録曰洞庭湖/西岸有沙州堆阜隆起即青草廟下一湖之内中有此)
(洲南名青草北名洞庭所謂重湖也又曰岳陽樓有碑/極大乃前知州李觀所紀吕洞賔事迹言吕憩于岳州)
(白鶴寺前松下有老人自松梢冉冉而下致恭于吕問/之為何乃曰某松之精也見先生過禮當候見吕因書)
(二絶句于寺門璧間其一云獨自行兮獨自坐無限世/人不識我惟有城南老樹精分明知道神仙過郡人松)
(下創亭亭名曰吕仙樂天詩未夜黒巖昏無風白/浪起文選枚乘七發曰龍門之桐其根半死半生)衡陽
有回鴈他日更傳音(衡山有/回鴈峰)
　　過洞庭青草湖
乙丑越洞庭丙寅度青草似為神所憐雪上日杲杲(青/草)
(湖一名洞庭湖荆州記云因青草山為名詩曰其雨/其雨杲杲出日樂天詩杲杲冬日出照我屋南隅)我
雖貧至骨猶勝杜陵老憶昔上岳陽一飯從人討(杜陵/老謂)
(子美也嘗有詩云杜陵有布衣老大意轉拙又云少陵/野老吞聲哭大厯四年子美自公安上岳陽有泊岳陽)
(樓下等詩其上水遣還詩云驅馳四海内童稚入餬口/但遇新少年少逢舊知友史記范雎傳一飯之恩必報)
行矣勿遲留蕉林追獦獠(時山谷赴宜州貶所嶺南多/蕉林其地與夷獠相接前漢)
(外戚傳曰行矣强飯勉之選詩遲留法豈輕五祖謂六/祖曰汝廣南獦獠有甚佛性近世本和尚作白雲端真)
(贊云假饒親見楊/岐也是湖南獦獠)
　　過土山寨
南風日日縱篙撑時喜北風將我行(張籍祭退之詩曰/移船入南溪東西)
(縱篙根蔡琰胡笳曰/將我行兮向天涯)湯餅一杯銀線亂蔞蒿數筯玉簪
横(湯餅見前注漢書項籍傳曰幸分我一杯羮老杜詩/鮮鯽銀絲鱠此效其語蔞篙菜狀如玉簪樂天詩秋)
(風一筯鱸魚鱠西京雜記曰武/帝過李大人就取玉簪搔頭)
　　晩泊長沙示秦處度(湛/)范元實(温/)用寄明略和父
　　韻五首(處度少游之子也當時䕶少游喪留長沙/而元實來㑹于此山谷在宜州有答長沙)
　　(平老帖云秦處度遂不/成歸淮南得安居否)
昔在秦少游許我同門友掘獄無張雷劒氣在牛斗(文/選)
(古詩曰昔我同門友髙舉掁六翻按鄭康成注魯論曰/同門曰朋晉史張華傳曰斗牛之間常有紫氣雷煥曰)
(此實劒之精上徹于天當在豫章豐城華即補煥為豐/城令煥到縣掘獄屋基得一石函中有雙劒一曰龍泉)
(一曰/太阿)今來見令子文似前哲有何用相澆潑清江緑如
酒(退之祭文曰幸隨令子詩曰維其有之是以似之澆/潑用阮籍事見前注王介甫詩白髪望東南春江緑)
(如酒按太白詩遥看漢水鴨頭緑恰似/蒲桃新撥醅東坡詩清江緑漲蒲萄醅)
范公太史僚山立乃先達(范祖禹字淳夫元祐初為著/作佐郎充神宗實録檢討官)
(兼脩撰知國史院與山谷同僚得罪本末己具前注禮/記玉藻曰山立時行注云不動摇也此借用以言其正)
(色立朝屹然如/山先達見世説)發揮百代史管以六經轄(淳夫登第後/從司馬温公)
(脩通鑑凡十五年元祐初進唐鑑易曰六爻發揮旁通/情也趙岐孟子題詞曰論語者五經之錧鎋音義曰錧)
(音管車釭也鎋音黠車鎋也/此引用言以經義是非褒貶)投身轉嶺海就木乃京洛
(紹聖二年淳夫坐史事安置永州三年移賀州四年移/賔州元符元年九月再移化州十月病卒三年徽考即)
(位有㫖許歸葬西京退之潮州謝表曰經涉嶺海水陸/萬里左傳季隗曰我二十五年矣又如是而嫁則就木)
(焉注言將死人/木京洛見前注)仲子見長沙且用慰飢渴(元實蓋范公/仲子長沙今)
(潭州文選潘正叔贈陸機詩云醪澄莫饗孰慰飢渴/李善注引孔叢子子思謂穆公曰君若飢渴待賢)
秦郎水江漢范郎器鼎鼐逝者不可尋猶喜二子在相
逢唾珠玉貧病問薪菜(王介甫贈曽子固詩曰曽子文/章世無有水之江漢星之斗詩)
(曰鼐鼎及鼒唾珠玉見前注貧病山谷自道老杜詩吾/老日貧病列子伯樂曰臣有所與共擔纆薪菜者漢書)
(淮南厲王傳曰/給薪菜鹽炊)豫愁帆風船目極别所愛(退之詩嚴程/迫風帆楚辭)
(曰目及千里兮傷春心涅樂經曰愛别離/若淵明詩曰老夫有所愛思與爾為鄰)
往時髙交友宰木已樅樅(髙交友言其不下交也老杜/詩徐庶髙交友宰木見前注)
(退之詩扶机導之言曲節初樅樅東坡樂/府曰樅樅疏雨過風林舞破煙葢雲幢)今我二三子
事業在燈窻(二三子見魯論孫/樵集曰曉窻夜燈)秦范波瀾濶笑陸海潘
江(老杜詩文章曹植波瀾澗晉書潘岳傳贊曰機文喻/海岳藻如江機謂陸機也按鍾嶸詩品云予嘗言陸)
(才如海潘/才如江)願兹秉經術出仕榮家邦(退之詩勉哉戒徒/御家國遲子榮書)
(曰邦之用懐詩/曰以御于家邦)
少游五十䇿其言明且清筆墨深闗鍵開闔見日星(少/游)
(初應制科有進巻五十篇禮記緇衣篇詩云昔吾有先/正其言明且清文選張茂先詩周仲有遺規其言明且)
(清退之詩金石出聲音宫室發闗鍵禮記曰天秉陽垂/日星山谷答洪駒父書有曰凡作一文皆須有宗有趣)
(終始闗鍵/有開有闔)陳友評斯文如鐘磬鼓笙(陳友謂無已下句/謂八音克諧無相)
(奪/倫)誰能續鳳鳴洗耳聴兩甥(元注云秦范相謂為甥○/漢書律厯志曰黄帝使伶)
(倫制十二筩以聴鳳之鳴其雄鳴為六雌鳴亦六比黄/鍾之宫而皆可以生之是為律本曹子建七啓曰敬條)
(耳以聴玉音皇甫謐髙士傳曰巢父臨池而洗耳此借/用元寳蓋少游之壻爾雅曰妻之晜弟為甥又注云謂)
(我舅者吾謂之甥然/則亦宜呼壻為甥)
　　次韻元實病目
道人嘗恨未灰心儒士苦愛讀書眼(言為學者與為道/者異莊子曰形固)
(可使如槁木而心固可使如死灰乎/東坡詩讀書眼如月罅隙靡不照)要須𤣥覽照鏡空
莫作白魚鑽蠧簡(老子曰滌除𤣥覧能無疵手韻書曰/蟫衣白魚也退之詩豈殊書蠧蟲生)
(死文字間傳燈録古靈禪師傳云其師一日在窻下看/經蜂子投窻紙求出師覩之曰世界如許廣闊不肯出)
(鑽他/故紙)閲人朦朧似有味看字昏澀尤宜懶(陸士衡歎逝/賦曰世閲人)
(而為世朦朧謂不甚了了所見多俗人/不若不見之愈也按韻書朦朧月將入)范侯年少百夫
雄言行一一無可柬(文選王仲宣詠史詩曰生為百夫/雄死作壯士規按黄鳥詩注曰百)
(夫之中最雄俊也無可柬孝經所謂口無擇言/身無擇行退之詩云吾愛其風骨粹美無可㨂)看君眸
子當瞭然乃稱胷次常坦坦(孟子曰胷中正則眸子瞭/焉易曰履道坦坦魯論曰)
(君子坦/蕩蕩)如何有物食明月涙睫隕珠衣䄂滿(盧仝月蝕/詩曰此時)
(怪事發有物/吞食來輪中)金箆刮膜會有時湯熨取快術誠短(老杜/詩金)
(箆刮眼膜價重百車渠按涅槃經曰有盲人為治目故/造詣良醫是時良醫即以金鎞刮其眼膜又按法苑珠)
(林曰後周張元其祖失明元讀經然燈夢一翁一金箆/療之後三日果差史記扁鵲傳曰疾之在腠理也湯熨)
(之所及也目惡㸃/濯故云術短矣)君不見岳頭懶瓚一生禪鼻涕垂頤
渠不管(潭州南岳福巖寺有懶殘巖按唐髙僧號懶瓚/隱居衡山之頂石窟中徳宗遣使詔之寒涕垂)
(膺未甞答使者笑之且勸拭涕瓚曰我豈有功夫為俗/人拭涕耶竟不能致而去山谷時在潭州故引用衡山)
(事言當遺外形骸不必以/病目戚戚且終首句之意)
　　勝業寺悦亭
苦雨己解嚴諸峯來獻狀不見白頭禪空倚紫藤杖(左/傳)
(曰秋無苦雨解嚴言人喜雨止如罷兵也魏志趙儼傳/曰曹仁解嚴左傳晉侯入曹數之以其不用僖負羈而)
(乗軒者三百人也且曰獻狀注云積其功狀此借用王/介甫詩木落岡巒因自獻白頭禪謂文政禪師師蓋雪)
(竇法嗣也有題悦亭詩云山鳥無俗聲山雲無俗狀引/得白頭翁時時來倚杖山谷此詩乃和其韻退之有赤)
(藤杖/歌)
　　離福嚴(寺在衡山張舜民南還録云舊名般若寺/陳太建中思公道場唐懐公磨塼之地)
山下三日晴山上三日雨不見祝融峯還泝潚湘去(南/嶽)
(有七十二峯祝融其一也南嶽記及荆州記云南嶽衡/山赤帝館其嶺祝融託其陽退之謁衡嶽廟詩須臾靜)
(掃衆峯出仰見突兀撑青空紫葢連延接天柱石廩騰/擲堆祝融此退之南還得歸之祥也山谷意謂不見祝)
(融峯歸期/未可卜耳)
　　花光仲仁出秦蘇詩巻思二國士不可復見開巻
　　絶歎因花光為我作梅數枝及畫煙外逺山追少
　　游韻記巻末(仲仁蓋衡州花光山長老/山谷為作天保松銘云)
夢蝶真人貎黄槁籬落逢花須醉倒(夢蝶真人謂莊子/今以屬秦少游取)
(游戲花間之意夢蝶見前注莊子列禦冦篇曹商曰夫/處窮閭巷槁項黄馘者商之所短者也籬落逢花用陶)
(潛把菊事/見前注)雅聞花光能畫梅更乞一枝洗煩惱扶持愛
梅説道理自許牛頭參已早(盧仝詩石公説道理句句/出凡格傳燈録法融禪師)
(入牛頭山幽棲寺北巖之/石室有百鳥銜花之異)長眠橘洲風雨寒今日梅開
向誰好(少游北歸至藤州卒于江上其子處度䕶喪藁/殯于潭故有長眠橘洲之語張舜民南遷録記)
(潭州事云橘洲在湘江中南北與州城等老杜詩所謂/橘洲田土能槀膄者也華嚴經曰一切衆生隨業所繫)
(長眠生死太平廣記載冢中/人對鄭生詩云長眠不知曉)何況東坡成古丘不復龍
蛇看揮掃(太白詩吳宫花草埋幽徑晉代衣冠/成古丘老杜詩龍蛇動篋蟠銀鈎)我向湖
南更嶺南繫船來近花光老歎息斯人不可見喜我未
學霜前草(山谷自言其未死文選阮嗣宗/詩凝霜被野草歲暮亦云巳)寫盡南枝與
北枝更作千峯倚晴昊(白氏六帖云大庾嶺上海南枝/落北枝開老杜詩雷聲急送千)
(峯雨又詩亂插/繁花向晴昊)
　　題花光畫
湖北山無地湖南水徹天雲沙真富貴翰墨小神仙(元/注)
(云平沙逺水筆意超凡入聖法也每率此意而為之當/冠四海而名後世○楚辭曰下崢嶸而無地上寥廓而)
(無天晉書張華傳雷煥曰寶劒之精上徹于天唐張謂/長沙土風碑曰遁甲所謂沙土之地雲陽之虛可以長)
(往可以隱居者焉老杜湘夫人祠南夕望詩云興來猶/杖履日斷更雲沙真富貴見前注魏野詩有名閒富貴)
(無事小/神仙)
　　題花光畫山水
花光寺下對雲沙欲把輕舟小釣車更看道人煙雨筆
亂峯深處是吾家(雲沙見前注元次山/詩醉裏長歌揮釣車)
　　所住堂
此山花光佛所住今日花光還放光天女來脩散花供
道人自有本來香(法華經曰佛告舍利弗汝于未來世/當得作弗號曰華光傳燈録古靈禪)
(師傳受業師因澡身命師去垢師乃拊背曰好所佛堂/而佛不聖其師囘首視之師曰佛雖不聖且能放光第)
(二句花光謂仲仁老按維摩經曰有一天女以天花散/諸菩薩大弟子上而為供養又曰若入此室但聞佛功)
(徳之香不樂聞聲聞僻支佛功徳香也楞嚴經大勢至/法王子云此則名曰香光莊嚴我本因地其祥見前注)
　　戲詠髙節亭邊山礬花二首(并序光亭/在花  寺)
　　　江湖南野中有一種小白花木髙數尺春開極
　　　香野人號為鄭花王荆公嘗欲求此花栽欲作
　　　詩而陋其名予請名曰山礬野人采鄭花葉以
　　　染黄不借礬而成色故名山礬海岸孤絶處補
　　　陁落伽山譯者以謂小白花山予疑即此山礬
　　　花爾不然何以觀音老人堅坐不去耶(此詩及/序皆以)
　　　(山谷手蹟校過近世曽慥端伯作髙齋詩話云/唐人有題唐昌觀玉橤花詩云一樹瓏璁玉刻)
　　　(成飄廊㸃地色輕輕今瑒花即玉蘂花也介甫/以比瑒謂當用此瑒字蓋瑒玉名取其白耳山)
　　　(谷又更其名為山礬謂可以染也廬陵段謙叔/家有楊汝士與白二十三一帖云唐昌玉蘂以)
　　　(少故見貴耳自來江南山山有之士人取以供/染事不甚惜也則知瑒花之為玉蘂斷無疑矣)
北嶺山礬取意開輕風正用此時來平生習氣難料理
愛著幽香未擬廻(取意開猶王胄所謂庭草無人隨意/緑取意或作取次非是後漢書劉𤣥)
(傳韓夫人曰帝方對我飲正用此時持事來乎晉書/王徽之傳桓沖嘗謂曰卿在府日久此當相料理)
髙節亭邊竹已空山礬獨自倚春風二三名士看顏笑
把斷花光水不通(退之記夢詩神官見我開顔笑言花/光老定力堅固獨不為花所惱也傳)
(燈録樂普云末後一句始到牢闗把斷要津/不通凡聖禪門語曰徳山門下水洩不通)
　
　
　
　
　
　
　
　
　山谷内集詩注巻十九
欽定四庫全書
　山谷内集詩注巻二十　　宋　黄庭堅　撰
　　　　　　　　　　　　　　任　淵　注
　　贈惠洪(惠洪字覺範筠州/彭氏子祝髪為僧)
數面欣羊胛論詩喜雉膏(上句言每見輒移頃久而益/親下句言得詩之膏腴陶淵)
(明答龎參軍詩序曰俗諺云數面成親舊況情過此者/乎唐書骨利幹日入烹羊胛熟東方已明葢近日出處)
(也歐陽公詩嵗月纔如熟羊胛玉篇胛音古狎切背胛/也易鼎卦之九三曰雉膏不食此借用南史謝瀹傳武)
(帝問王儉誰能五言儉曰/謝朏得父膏腴江淹有意)眼横湘水暮雲獻楚天高(言/湘)
(波如眼之明徹文選傳毅舞賦曰目流睇而横波按宋/玉神女賦曰望余帷而延視兮若流波之將瀾李善注)
(云流波目視貎王介甫詩暮林搖落獻南山下句頗采/其意言亂雲脱壞星露天宇之高明楚詞九辯曰沉寥)
(兮天高而氣清老/杜詩天高雲去盡)墮我玉麈尾乞君宫錦袍(晉書孫盛/傳詣殷浩)
(談論對食奮擲麈尾毛悉落飯中又王衍傳手捉玉麈/尾唐書李太白傳嘗乘月自采石至金陵著宫錦袍坐)
(舟中旁若無人東坡以玉帶施元長老詩曰錦袍錯落/知相稱乞與佯狂老萬回此句參用其事乞音氣東坡)
(中山松醪賦曰/淋漓宫錦袍)月清放舟舫萬里渺雲濤(老杜詩落日/放船好退之)
(詩一瀉百里翻雲濤東坡中/山松醪賦曰渺翻天之雲濤)
　　戲詠零陵李宗古居士家馴鷓鴣二首(元注云李/唯一妻一)
　　(女垂老病足養鷓鴣鸚鵡以/樂餘年○零陵今湖南永州)
山雌之弟竹雞兄乍入雕籠便不驚此鳥為公行不得
報晴報雨總同聲(法言曰山雌之肥其意得乎北夢𤨏/言醫工梁新曰竹雞食半夏陶岳零)
(陵記曰竹雞狀如鶉尾少長張籍謝裴晉公遺馬詩曰/乍離華廏移蹄澁初到貧家舉目驚此反而用之言其)
(馴也禰衡鸚鵡賦曰閉以雕籠又曰遇之不懼撫之不/驚鷓鴣之聲若云行不得哥哥故末句及之老杜詩不)
(勞鐘鼓/報新晴)
真人夢出大槐宫萬里蒼梧一洗空(真人謂舜史記曰/舜南巡狩崩于蒼)
(梧之野葬于江南九疑是為零陵莊子曰羊肉不慕蟻/蟻慕羊肉羊肉羶也舜有羶行百姓悦之堯聞舜之賢)
(舉乎童土之地年齒長矣聰明衰矣而不得休歸又曰/真人于蟻棄智于魚得計于羊棄意此詩用大槐蟻穴)
(事意葢出于此謂舜厭天下不異蟻垤之陋故超然/方外喜于雲山之一洗也老杜詩一洗萬古凡馬空)終
日憂兄行不得鷓鴣應是鼻亭公(漢書昌邑王傳曰舜/封象于有鼻顔師古)
(注曰有鼻在零陵今鼻亭是也又按桞子厚有斥鼻亭/神記葢在道州道州永實相接云舜至蒼梧不復能巡)
(狩而孟子謂象以愛兄之道來故此詩因鷓鴣之聲以/寄意陶岳零陵記王伸聞思歸樂詩云聲聲相勸敎歸)
(去莫是陶潛化作君/山谷當是戲效其體)
　　李宗古出示謝李道人苕帚杖從蔣彦回乞葬地
　　二頌作二詩奉呈
提擕禪客扶衰杖斷當姻家葬骨山因病廢棊仍廢酒
鷓鴣鸚鵡伴清閒(扶衰見前注淳化法帖中有王羲之/帖云想反理斷當斷音短今俗間猶)
(作此語意謂剖判其事也東坡嘗有詩云是處青/山可埋骨按班婕妤自傷賦曰願歸骨于山足)
詩書傳女似中郎杞菊同盤有孟光(退之詩中郎有女/能傳業謂蔡邕之)
(女文姬也文姬名琰與孟光並見後/漢書陸龜䝉有杞菊賦同盤見前注)今日鷓鴣鳴蹇蹇
他年鸚鵡恨堂堂(上句終扶杖意下句終乞葬地意易/曰王臣蹇蹇匪躬之故此借用其字)
(以言足蹇文選謝宣逺詩蹇步愧無良李善注引説又/曰蹇跛也薛能詩曰青春背我堂堂去白髮欺人故故)
(生此亦借用言/其棄世而去也)
　　書磨崖碑後
春風吹船著(音/斫)浯溪扶藜上讀中興碑(浯溪在今永州/中興頌元結次)
(山所作顔魯公書磨崖鐫刻葢/言安禄山亂肅宗復兩京事)平生半世看墨本摩挲
石刻鬢成絲(言垂老方見真刻退之石鼓歌曰誰復/著手為摩挲老杜詩鄭公樗㪚鬢成絲)明
皇不作苞桑計顛倒四海由禄兒(易否卦之九五曰其/亡其亡繫于苞桑注)
(云心存將危乃得固也元稹連昌宫詞曰廟謨顛倒四/海搖唐書安禄山傳明皇以禄山為范陽節度禄山請)
(為貴妃/養兒)九廟不守乘輿西萬官巳作烏擇栖(烏字或作/鳥非唐書)
(明皇紀天寳十四載十一月禄山反十五載六月行在/望賢宫七月次蜀郡又按禮樂志開元十年太廟為九)
(室蔡邕獨斷曰天子至尊不敢䙝瀆言之故託于乗輿/也楚語曰五物之官陪屬萬為萬官古樂府有烏栖曲)
(史記世家曰鳥能擇木木豈能擇鳥/乎禄山之反宰相陳希烈等皆臣賊)撫軍監國太子事
何乃趣取大物為(左傳太子從曰撫軍守曰監國唐書/肅宗紀禄山反天寳十五載明皇避)
(賊行至馬嵬父老請留太子討賊明皇許之太子治兵/于朔方七月即帝位于靈武尊皇帝曰上皇天帝本紀)
(贊曰肅宗雖不即尊位亦可以破賊莊子曰夫/有土者有大物也又曰天下大物也趣音促)事有至
難天幸爾上皇跼蹐還京師(中興頌曰事有至難宗廟/再安二聖重歡漢書霍去)
(病傳曰軍亦有天幸未嘗困絶也文選謝朓詩敕躬每/跼蹐正月詩云謂天葢高不敢不局謂地葢厚不敢不)
(蹐注云局曲也蹐累足也上下皆可畏怖之言也/肅宗紀至徳二載十二月上皇天帝至自蜀都)内間
張后色可否外間李父頤指揮(唐書肅宗廢后張氏傳/曰后與李輔國謀徒上)
(皇西内肅宗内制于后不敢謁西宫又宦者李輔國傳/曰李揆以子姓事之號五父輔國妄言太上皇居近市)
(交通外人願徙太上皇入禁中太上皇曰吾兒用輔國/謀不得終孝矣怏怏不豫至棄天下退之炭谷湫詩曰)
(羣怪儼伺候恩威在其顔漢書/賈誼傳曰力制天下頤指如意)南内淒涼㡬茍活髙將
軍去事尤危(唐書明皇紀至自蜀郡居于興慶宫上元/元年徙居西内興慶即南内也宦者高力)
(士傳曰先天初為右監門衛將軍加累驃騎大將軍從/明皇幸蜀上皇還徙西内居十日為李輔國所誣長流)
(巫州按李輔國傳曰輔國詐請上皇按行宫中射生官/遮道上皇驚㡬墜馬力士厲聲曰五十年太平天子輔)
(國欲何事叱使下馬上皇執力/士手曰微將軍朕且為兵死鬼)臣結舂陵二三策臣甫
杜鵑再拜詩(舂陵或作春秋非是元結舂陵行序曰漫/叟授道州刺史道州舊四萬餘户經賊已)
(來不滿四千到官未五十日承諸使徵求符牒二百餘/封吾將守官靜以安人待罪而已此州是舂陵故地故)
(作舂陵行以達下情孟子曰吾於武成取二三策此借/用杜甫杜鵑行曰我見常再拜重是古帝魂北征詩曰)
(臣甫憤/所切)安知忠臣痛至骨世上但賞瓊琚詞(舊作豈知/忠臣心憤)
(切後世但賞瓊琚詞史記荆軻傳曰每念之痛于骨髓/漢書杜周傳注曰深刻至骨老杜詩世上兒子徒紛紛)
(木瓜詩曰報/之以瓊琚)同來野僧(舊作/殘僧)六七輩亦有文士相追隨
(曹子建詩曰清夜遊/西園冠葢相追隨)斷崖蒼蘚對立久涷雨為洗前朝
悲(老杜詩斷崖當白鹽楚詞九歌曰/使涷雨兮灑塵涷音東暴雨也)
　　浯溪圖(陶岳零陵記曰浯溪在永州北水路一百/餘里流入湘江此溪口水石奇絶唐上元)
　　(中容管經畧使/元結罷任居焉)
成子寫浯溪下筆便造極空濛得真趣膚寸已千尺(世/説)
(佛經以為祛練神明則聖人可致簡文云不知得登峯/造極不文選謝朓觀雨詩曰空濛如薄霧江淹詩悠悠)
(藴真趣膚/寸見前注)只今中宫寺在昔漫郎宅更作老夫船檣竿
挿蒼石(漫郎謂元結見前注結有浯溪銘序曰浯溪在/湘水南北匯于湘愛其勝異遂家溪畔溪世無)
(名稱者也為自愛之故名曰浯溪埤蒼曰帆柱曰檣唐/獨孤及招北客文曰摧檣折竿老杜詩前臨洪濤寛却)
(立蒼/石大)
　　太平寺慈氏閣(元注云晩與/曽公袞同登)
青玻瓈盆挿千岑湘江水清無古今何處拭目窮表裏
太平飛閣暫登臨(退之詩谿呀巨壑頗黎盆文選楊徳/祖牋曰觀者駭視而拭目表裏山河)
(見前注文選謝靈運有登臨海嶠與從弟惠/連詩按楚詞宋玉九辯曰登山臨水送將歸)朝陽不聞
皂葢下愚溪但見古木陰(元結朝陽巖銘序曰永泰丙/午中自舂陵至零陵愛其郭)
(中有水石之異泊舟尋之得巖與洞此邦之形勝也以/其東向遂以朝陽命之續漢志曰中二千石皂葢朱轓)
(元結時為舂陵郡刺史桞子厚愚溪詩序曰灌水之陽/有溪焉東流入于瀟水或曰冉氏嘗居也故姓是溪為)
(冉溪余以愚觸罪謫瀟水上愛是溪入二三里得其尤/絶者家焉更之為愚溪嘉木異石錯置皆山水之奇者)
(以余故咸以愚辱焉按愚溪/在永州子厚嘗謫為司馬)誰與洗滌懷古恨坐有佳
客非孤斟(東京賦曰慨長思而懷/古退之詩孤斟詎能醒)
　　題淡山巖二首(陶岳零陵記云淡山巖在永州西/南狀如覆盂其地宜淡竹故云淡)
　　(山中有巖空闊可容數千人東南角/有缺處仰望之如窻户洞照甚明)
去城二十五里近天與隔盡俗子塵(王介甫澶州詩曰/去都二百四十里)
(河流中間兩城峙文選謝朓詩曰囂塵自茲隔楚詞/屈原漁父曰安能以皓皓之白䝉世俗之塵埃乎)春
蛙秋蠅不到耳夏凉冬暖總宜人(曹子建七啓曰温房/則冬服絺綌清室則)
(中夏含霜老杜/詩疎快頗宜人)巖中清磬僧定起洞口綠樹仙家春(陶/岳)
(零陵記曰淡山巖唐咸通中僧元暢居于是至今香燈/不絶按今巖側有佛寺洞口有道觀故此詩云僧定起)
(仙家春老杜詩清□樹杪磬逺謁雲端僧北山錄云如/來滅後大迦葉昇須彌山頂擊銅犍椎起五百羅漢定)
(西天以有聲之物為犍椎即此方鐘磬也老杜詩洞口/經春長薜蘿玉臺新詠吳邁逺擬樂府曰綠樹搖雲光)
惜哉次山世未顯不得雄文鑱翠珉(按元次山于永州/有浯溪及朝陽巖)
(銘獨淡巖無有葢是時未知名也陶岳零陵記載王伸/浯溪詩云湘川嘉致有浯溪元結雄文向此題文選王)
(仲宣詩惜哉空爾為其字本出史記宓不/齊傳桞子厚作韓君誌銘曰載刻兹珉)
淡山淡姓人安在徴君避秦亦不歸(零陵土人謂淡山/以淡竹得名或云)
(嘗有淡姓居之王介甫梁王吹臺詩繁臺繁姓人埋滅/隨蒿蓬徵君謂周貞實零陵記曰周貞實零陵人居淡)
(山石室秦始皇下詔徵之三徵皆不起遂化/為石後漢黄憲傳天下號曰徴君此用其字)石門竹徑
㡬時有瓊臺瑤室至今疑(上句用退之/竹洞詩意)囘中明潔坐十
客亦可呼樂醉舞衣(元次山有大回中小回中詩言樊/水之回洑也此借用以言巖洞回)
(環其中虚明仰見天/日可為張飲之地)閬州城南果何似永州淡巖天下
稀(老杜閬水歌曰閬州勝事/可腸斷閬州城南天下稀)
　　明逺庵
逺公引得陶潛住美酒沽來飲無數我醉欲眠卿且去
只有空瓶同此趣(山谷有戲效禪月作逺公東林詠序/云初逺法師居廬山下持律精苦過)
(中不受蜜湯而作詩換酒飲陶彭澤醉眠見前注空瓶/同趣謂瓶空而亦臥也葢張籍詩有酒盡卧空瓶之句)
(晉書孟嘉傳曰公未知酒中趣耳桞子/厚西山宴遊記曰意有所極夢亦同趣)誰知明逺似逺
公亦欲我行庵上路多方挈取甕頭春大白梨花十分
注(樂天詩甕頭正是撆嘗時法書要録曰山東云缸面/猶河北稱甕頭謂初熟酒也説苑曰魏文侯與大夫)
(飲酒使公乘不仁為觴政曰飲不釂/者浮以大白梨花謂酒杯様製如此)與君深入逍遥遊
了無一物當情素(高僧傳支遁與劉系之等談莊子逍/遙篇云各適性以為逍遥遁曰不然)
(夫傑跖以殘害為適性若適性為得者彼亦逍遥矣于/是退而注逍遥篇傳燈録仰山傳曰師問雙峯師弟近)
(日見處如何對曰據某甲見處實無一法可當情師曰/汝解猶在境汝豈真能知無一法可當情者又汾州無)
(業傳曰常了一切空無一物當情是諸佛用心處戰/國䇿蔡澤説應侯曰公孫鞅事孝王竭心謀示情素)道
卿道卿歸去來明逺主人今進步(元注云道卿浯溪僧/陶淵明有歸去來詞)
(傳燈録長沙岑禪師偈曰百尺/竿頭須進步十方世界現全身)
　　玉芝園(并序/)
　　　去年三月清明蔣彦囘喜太守監郡過其玉芝
　　　園作詩十六韻二侯皆有報章今年三月余到
　　　玉芝園記録一時次其舊韻
春生瀟湘水風鳴澗谷泉過雨花漠漠弄晴絮翩翩名
園上朱閣觀後復觀前借問昔居人岑絶無炊煙人生
須富貴河水清且漣百年共如此安用涕潺湲(退之詩/柳花還)
(漠漠選詩里無曲突煙漢書楊憚傳曰人生行樂耳須/富貴何時左傳曰俟河之清人壽㡬何伐檀詩曰河水)
(清且漣猗楚詞曰/横流涕兮潺湲)蔣侯真好事杖屨喜接連車載溪中
骨推排若差肩厭看孔壬面醜石反成妍(溪中骨謂石/也漢書朱買)
(臣傳曰相推排陳列中庭拜謁曲禮注曰肩隨者與之/並行差退元稹作老杜墓銘曰李白樂府歌詩誠亦差)
(肩于子美矣書曰巧言令色/孔壬選詩曰皎潔不成妍)感君勸我醉吾亦無間然
亂我朱碧眼空花墜便翾行動須人扶那能金石堅(魯/論)
(曰禹吾無間然矣太白詩曰催絃拂柱與君飲看朱成/碧顔始紅韻書曰翩翾小飛也又曰便翾輕麗也此借)
(用老杜詩此生已媿須人扶文選古詩曰人生/非金石豈能長壽考漢書賈誼傳曰堅若金石)愛君雷
氏琴湯湯發朱絃但恨賞音人大半隨逝川(雷氏蜀人/善製琴為)
(世所寶家語曰伯牙鼓琴鍾子期聴之伯牙志在泰山/子期曰善哉巍巍乎若在泰山少選之間志在流水子)
(期曰善哉湯湯乎若在流水子期死伯牙鼓/琴絶絃終身不復鼓賞音逝川並見前注)平生有詩
罪如痼不可痊今當痛自改三釁復三湔(柳子厚答崔/黯書曰凡人)
(好詞工書者皆病癖也吾不幸早得二病纒結心腑牢/甚願斯須忘之而不克文選劉公幹詩余嬰沈痼疾李)
(善注引禮記曰身有痼疾説文曰痼久也/三釁三浴見前注退之詩懼終莫洗湔)
　　遊愚溪(并序/)
　　　三月辛丑同徐靖國到愚溪過羅氏修竹園入
　　　朝陽洞蔣彦囘陶介石僧崇慶及余子相步及
　　　余于朝陽巖徘徊水濵久之有白雲出洞中㪚
　　　漫洞口咫尺欲不相見介石請作五字記之
意行到愚溪竹輿鳴擔肩(韓孟城南聨句/曰刈熟擔肩赬)冉溪昔居人
埋没不知年偶託文字工遂以愚溪傳柳侯不可見古
木䕃濺濺(冉溪見前注劉禹錫詩㑹書團扇上知君文/字工柳子厚石澗記曰交絡之流觸激之音)
(皆在牀下翠羽之木龍鱗之石均蔭其上柳侯字見退/之羅池廟碑楚詞曰石瀬兮淺淺按淺與賤同濺濺水)
(疾流貎/音箋)羅氏家瀟東瀟西讀書園笋茁不避道檀欒搖
春煙(梁王兔園賦曰修/竹團欒夾池水)下入朝陽巖次山有銘䥴蘚石
破篆文不辨瞿李袁(次山銘見前注次山陽華巖銘曰/江華縣大夫瞿令問藝兼篆籀俾)
(依石經刻之法書苑云李陽/氷趙郡人善小篆袁氏未詳)嵌竇響笙磬洞中出寒泉
同遊三五客拂石弄潺湲(老杜詩逺川曲通流嵌竇潛/洩瀬詩曰笙磬同音又曰爰)
(有寒泉在浚之下謝/靈運詩乗月弄潺湲)俄頃生白雲似欲駕我仙吾將從
此逝挽牽遂囘船(文選江賦曰千里俄頃莊子曰乗雲/氣御飛龍而遊乎四海之外漢書高)
(帝紀曰吾亦從此逝矣挽牽言為其子所挽留也太白/詩出門妻子强牽衣又曰稽山無賀老空棹酒船囘退)
(之詩波惡/强牽挽)
　　代書寄翠巖新禪師(黄龍死心悟新和尚晦堂老/人之嫡子叢林謂之新孟八)
　　(初住洪州分寜之雲巖次住西山翠巖後住/黄龍山谷嘗參晦堂新清二老葢其道伴)
山谷青石牛自負萬鈞重(舒州皖公三祖僧璨大師道/場是為山谷寺西北有石牛)
(洞其石狀如伏牛因以為名錢紳同安志云初李/伯時畫魯直坐于石牛上魯直因自號山谷道人)八風
吹得行處處是日用又將十六口去作宜州夢(寒山子/詩曰寒)
(山無漏巖其巖甚濟要八風吹不動萬古人傳妙此反/用之按寶積經及大毗婆沙論以利衰毁譽稱譏苦樂)
(為八風大毗婆沙論又曰佛亦曽遇此世八法如何説/佛解脱答曰雖遇此事而不生染故説解脱傳燈録龎)
(居士傳石頭問曰子自見老僧已來日用事作麽生呈/一偈云日用事無别唯吾自偶諧頭頭非取捨處處勿)
(張乖朱紫誰為號丘山絶㸃埃神通并妙用運水及搬/柴老杜詩兩京三十口雖在命如絲梅聖俞贈歐陽□)
(詩曰又隨落花飛去作江西夢杜牧之詩有云十年一/覺揚州夢時山谷擕其子舍并亡弟知命骨肉俱往)
苦憶新老人是我法梁棟信手斫方圓規矩一一中(高/僧)
(羅什傳曰釋慧逺學貫羣經棟梁遺法溈山禪師警䇿/亦云心期佛法棟梁用作後來龜鏡樂普禪師頌曰入)
(荒田不棟信手拈來草莊/子曰方者中矩圓者中規)遙思靈源叟分坐法席共(靈/源)
(叟名唯清亦嗣晦堂新之法弟也後住黄龍法華經曰/爾時多寶佛于寶塔中分半座與釋迦牟尼佛而作是)
(言釋迦牟尼佛可就此座又按雜阿含經云尊者迦葉/著弊衲衣來詣佛所時諸比丘心生輕慢世尊告摩訶)
(迦葉于此半坐我今竟知誰先出家汝/耶我耶彼諸比丘心生恐怖身毛皆竪)聊持楚狂句往
作天女供(楚狂見前注維摩詰曰時維摩詰室有一天/女見諸天人聞所説法便現其身即以天花)
(㪚諸菩薩/大弟子上)嶺上早梅春參軍慙獨弄(宜州在嶺南此句/謂違去道伴無與)
(共禪悦游戲爾獨弄俳優本出俗諺按因話錄曰肅宗/宴宫中女優有弄假官戲其緑衣秉簡者謂之參軍樁)
　　戲答歐陽誠發奉議謝余送茶歌
歐陽子出陽山山奇水怪有異氣生此突兀能豹顔(退/之)
(送區冊序曰陽山天下之窮處也陸有丘陵之險水有/江流悍急横波之石又送廖道士序曰郴之為州當中)
(州清淑之氣蜿蟺扶輿磅礴而鬱積其水土之所生神/氣之所感必有魁奇忠信才徳之民生于其間又送張)
(道士詩曰張侯嵩高來面/有熊豹姿按陽山隸連州)飲如江入洞庭野詩成十手
不供寫(唐人詩酒腸俱逐洞庭寛莊子曰帝張樂于洞/庭之野老杜有石硯歌曰揮灑容數人十手可)
(對/面)老來抱璞向涪翁東坡原是知音者(抱璞用卞和事/見前注後漢方)
(術郭玉傳有老父漁釣涪水因號涪翁山/谷謫涪州别駕亦嘗以自稱或云涪皤)蒼龍璧官焙
香涪翁投贈非世味自許詩情合得嘗(退之詩吾老世/味薄東坡詩亦)
(云吾衰向老世味薄所好未衰唯飲茶薛能謝王彦/威寄茶詩云麤官乞與真抛却頼有詩情合得嘗)却
思翰林來餽光禄酒兩家水鑑共寒光(翰林謂東坡按/漢制光禄卿有)
(良醖署水/鏡見前注)予乃安敢比東坡有如玉盤金叵羅直相千
萬不啻過(漢書曹參傳惠帝曰朕乃安敢望先帝此用/其語律應劭漢官儀曰封禪壇南有玉盤北)
(史祖珽竊金叵羅蔵髻中李太白詩蒲萄酒金叵/羅孟子曰或相千萬老杜詩方駕曹劉不啻過)愛公
好詩又能多老夫何有更横戈奈此于思百戰何(退之/詩云)
(四句意能多又詩文戰誰與敵浩汗横戈鋋左傳華元/巡功城者謳曰于思于思棄甲復來使其驂乗謂之日)
(牛則有皮犀兕尚多棄甲則那注云于/思多鬚之貎歐陽君必多髯故用此事)
　　到桂州
桂嶺環城如鴈蕩平地蒼玉忽嶒峨(鴈蕩山在/今温州)李成不
在郭熙死奈此百嶂千峰何(名畫評曰李成營丘人能/畫山水林木當時稱為第)
(一張文懿公詩曰李成謝世范寛死唯有高陽許道寜/退之石鼓歌曰少陵無人謫仙死才薄其奈石鼓何)
　　答許覺之惠桂花椰子茶盂二首
萬事相尋榮與衰故人别來鬢成絲(選詩纒綿自相尋/老杜詩鄭公樗散)
(鬢成/絲)欲知歲晩在何許唯説山中有桂枝(文選阮嗣宗/詩良辰在何)
(許劉安招隱士曰桂樹叢生兮巖/之幽又曰攀援桂枝兮聊淹留)
碩果不食寒林梢剖而器之如懸匏故人相見各貧病
且可烹茶當酒肴(易剥卦之上九曰碩果不食文選陸/士衡歎逝賦步寒林而悽惻張景陽)
(七命曰剖椰子之殻按劉淵林吳都賦注云椰樹似檳/榔實大如匏核可作飲器家語曰剖而食之甜如蜜魯)
(論曰其使人也器之潘岳笙賦河汾之寶有/曲沃之懸匏焉頍弁詩爾酒既旨爾肴既嘉)
　　以椰子茶瓶寄徳孺二首
碩果霣林梢可以代懸匏攜持二十年煑茗當酒肴我
今禦魑魅學打衲僧包聊持堅重器遺我金石交(祖庭/事苑)
(載打包説曰毗柰耶雜事云佛言苾蒭應以袋盛衣今/禪人腰囊亦承佛之制也詩中所用字並見前注左傳)
(祈招之詩曰式如玉式如金注云取其/堅重劉師服石鼎聨句云徒示堅重性)
炎丘椰木實入用隨茗椀譬如楛矢砮但貴從來逺(家/語)
(曰孔子在陳有隼集陳侯之庭而死楛矢貫之石砮其/長尺有咫惠公使人持隼如孔子館而問焉孔子曰隼)
(之來逺矣此肅慎氏之矢注云楛木名砮箭鍭韓詩/外傳曰黄鵠無五徳君猶貴之以其所從來者逺矣)往
時萬里物今在籬落間知公一拂拭想我瘴霧顔(上兩/句山)
(谷自況世説桓𤣥就桓崖求桃不得佳者𤣥與殷仲文/書曰徳之休明則肅慎氏貢其楛矢如其不爾籬壁間)
(物亦不可得此借/用籬落見前注)
　　寄黄龍清老三首
萬山不隔中秋月一鴈能傳寄逺書(退之詩東西南北/皆欲往千江隔兮)
(萬山阻謝莊月賦曰隔千里兮/共明月老杜詩邊秋一鴈聲)深密伽陁枯戰筆真成
相見問何如(佛書有解深密經涅槃經曰因本經以偈/頌名祇夜餘有説四句偈名伽陁祖庭事)
(苑曰伽陁此云諷頌或名直頌謂直以偈説法法書苑/曰平磔法口訣云不遲不疾戰筆側去此借用末句謂)
(見其翰墨千里如對面也/老杜詩道甫問訊今何如)
風前橄欖星宿落日下桄榔羽扇開(異物志曰橄欖生/南海浦嶼□八月)
(乃熟木高大難採以鹽擦木身其實自落嶺表録云桄/榔樹身皮葉與蕃棗檳榔等小異羽扇見前雉尾注)
昭黙堂中有相憶清秋忽遣化人來(僧寶傳曰清老居/黄龍未㡬寶覺歿)
(即移疾居昭黙堂頽然坐一室古詩上有長相憶下有/加餐食維摩經云維摩詰不起于座居衆㑹前化作菩)
(薩而告之曰汝往上方界分有國名衆香佛號香積彼/諸大士見化菩薩即以問佛佛告之曰維摩詰為諸菩)
(薩説法故遣化來列子曰周/穆王時西域之國有化人來)
騎鱸覓驢但可笑非馬喻馬亦成癡(傳燈録誌公大乘/讚曰不解即心即)
(佛真似騎驢覓驢莊子曰以馬喻馬之非馬不/若以非馬喻馬之非馬也两句皆言知道者少)一天月
色為誰好二老風流只自知(老杜宿讚公房詩云相逢/今夜宿隴月向人圓又詩)
(不知明月為誰好又寄贊上人詩云與子成二老來/往亦風流孟子二老者天下之大老也此借用其字)
　　宜陽别元明用觴字韻
霜鬚八十期同老酌我仙人九醖觴(元注云術者言吾/兄弟皆壽八十近)
(得重醖法甚妙○西京雜記/漢制宗廟八月飲酎用九醖)明月灣頭松老大永思堂
下草荒涼(明月灣永思堂皆在雙井堂在先墓之側故/以永思為名老杜詩惆悵老大藤況吟屈蟠)
(樹退之書曰窮居荒涼草樹茂密按/文選北山移文曰石徑荒涼徒延佇)千林風雨鶯求友
萬里雲天鴈斷行(言鳥猶求友而我獨與兄别也樂天/詩樹集鶯朋友雲行鴈弟兄劉禹錫)
(詩見鴈隨兄去聴鶯求友聲又/詩斷行隨鴈翅孤嘯聳鳶肩)别夜不眠聴䑕囓非關
春茗攪枯腸(别緒難為惰自不能寐非以茗椀/破腄也盧仝茶歌三椀搜枯腸)
　　和范信中寓居崇寧遇雨二首
范侯來㝷八桂路走避俗人如脱兔(山海經曰桂林有/八樹在番禺東孫)
(子曰後如脱/兔敵不及距)衣囊夜雨寄禪家行潦升階漂兩屨(漢書/王吉)
(傳曰所載不過囊衣詩曰泂酌/彼彼潦曲禮曰户外有二屨)遣悶悶不離眼前避愁
愁已知人處(老杜有遣悶詩庾信愁賦日閉户欲驅愁/愁終不肯去深蔵欲避愁愁巳知人處)
慶公憂民苖未立旻公憂木水推去(慶旻葢崇寧兩禪/僧漢書劉章傳曰)
(立苗/欲疏)兩禪有意開壽域嵗晩築室當百堵(徽宗崇寧三/年詔天下置)
(崇寧寺觀為上祈年漢書王吉傳曰驅一世/之民躋之仁壽之域斯干詩曰築室百堵)他時無屋
可蔵身且作五里公超霧(無屋蔵身葢宗門中事船子/和尚謂夾山云汝向去直須)
(蔵身處没蹤跡没蹤跡處莫蔵身謝承後漢/書曰張楷字公超性好道術能作五里霧)
當年游俠成都路黄犬蒼鷹代狐兔(范君葢西蜀人漢/書司馬遷傳贊曰)
(序遊俠則退處士而進姦/雄選詩曰京華游俠窟)二十始肯為儒生行㝷丈人
奉巾屨(巾屨見/前注)千江渺然萬山阻抱衣一囊遍處處或
持劍掛宰上囘亦有酒罷壺中去(退之詩千江隔兮萬/山阻又云情多地遐)
(兮徧處處史記曰吳季札北過徐徐君好季札劍口不/敢言季札知之而使上國未獻還至徐徐君巳死乃解)
(其寶劍繫徐君冢樹而去曰始吾已心許豈以死倍吾/心哉公羊傳曰宰上之木拱矣注云宰冢也後漢費長)
(房傳市中有老翁賣藥懸一壺于肆頭及市罷輒跳入/壺中長房詣翁翁乃與俱人壺中唯見玉堂嚴麗旨酒)
(嘉肴盈衍其中共飲畢而出翁曰我神仙之/人以過見責今事畢當去子寧能相隨乎)昨來禪榻
寄曲肱上雨傍風破環堵(退之南海廟碑曰卜雨傍風/無所葢障禮記曰儒有環堵)
(之/室)何時鯤化北溟波好在豹隱南山霧(見前注樂天詩/好在李使君)
　　乞鍾乳于曽公袞
寄語曽公子金丹㡬時熟願持鍾乳粉實此罄懸腹(江/文)
(通别賦曰鍊金鼎而方堅李善注云鍊金為丹之鼎也/抱朴子曰鄭君唯見授金丹之經罄懸言其空也左傳)
(曰室如/懸罄)遙憐蟹眼湯已化鵝管玉(蟹眼湯見前注按雷/公修事鍾乳法再三)
(以水煮之然後入臼搖如粉篩過研之陶隱居注本草/鍾乳條云性通中輕薄如鵞翎管碎之如𤓰甲中無鴈)
(齒光明/者為善)刀圭勿妄傳此物非碌碌(退之詩金丹别後知/傳得乞取刀圭救病)
(身按本草云刀圭者十分方寸七之一此物/見前注後漢書禰衡曰餘子碌碌莫足數也)
　
　
　
　
　
　
　
　
　
　
　
　
　
　
　
　山谷内集詩注巻二十
