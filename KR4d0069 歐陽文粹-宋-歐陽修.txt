#+TITLE: 歐陽文粹-宋-歐陽修
#+DATE: 2018-05-12 10:19:13
#+SOURCE: github.com/kanripo/KR4d0069 master a249feef                
歐陽文忠公文集總目
　居士集五十卷
　　卷第一　文集一
　　　　古詩三十八首
　　卷第二　文集二
　　　古詩二十首
　　卷第三　文集三
　　　　古詩三十一首
　　卷第四　文集四
　　　　古詩二十四首
　　　卷第五　文集五
　　　　古詩一　十八首
　　　卷第六　文集六
　　　　古詩二十五首
　　　卷第七　文集七
　　　　古詩二十二首
　　　卷第八　文集八
　　　　古詩二十一首
　　　卷第九　文集九
　　　　古詩三十首
　　　卷第十　文集十
　　　　律詩六十首
　　　卷第十一　文集十一
　　　　律詩五十七首
　　　卷第十二　文集十二
　　　　律詩五十六首
　　　卷第十三　文集十三
　　　　律詩五十五首
　　　卷第十四　文集十四
　　　　律詩六十五首
　　　卷第十五　文集十五
　　　　賦五首　雜文五首
　　　卷第十六　文集十六
　　　　論三首　或問一首
　　　卷第十七　文集十七
　　　　論六首
　　　卷第十八　文集十八
　　　　經旨十一首　辯一首
　　　卷第十九　文集十九
　　　　詔冊七首
　　　卷第二十　文集二十
　　　　神道碑銘三首
　　　卷第二十一　文集二十一
　　　　神道碑銘四首
　　　卷第二十二　文集二十二
　　　　神道碑銘二首
　　　卷第二十三　文集二十三
　　　　神道碑銘二首
　　　卷第二十四　文集二十四
　　　　墓表八首
　　　卷第二十五　文集二十五
　　　　墓表六首
　　　卷第二十六　文集二十六
　　　　墓誌銘四首
　　　卷第二十七　文集二十七
　　　　墓誌銘五首
　　　卷第二十八　文集二十八
　　　　墓誌銘六首
　　　卷第二十九　文集二十九
　　　　墓誌銘六首
　　　卷第三十　文集三十
　　　　墓誌銘四首
　　　卷第三十一　文集三十一
　　　　墓誌銘五首
　　　卷第三十二　文集三十二
　　　　墓誌銘三首
　　　卷第三十三　文集三十三
　　　　墓誌銘四首
　　　卷第三十四　文集三十四
　　　　墓誌銘五首
　　　卷第三十五　文集三十五
　　　　墓誌銘三首　墓碣一首
　　　卷第三十六　文集三十六
　　　　墓誌銘七首　墓碣一首
　　　卷第三十七　文集三十七
　　　　墓誌銘一十七首
　　　卷第三十八　文集三十八
　　　　行狀二首
　　　卷第三十九　文集三十九
　　　　記十首
　　　卷第四十　文集四十
　　　　記八首
　　　卷第四十一　文集四十一
　　　　序七首
　　　卷第四十二　文集四十二
　　　　序九首
　　　卷第四十三　文集四十三
　　　　序七首
　　　卷第四十四　文集四十四
　　　　序六首　傳一首
　　　卷第四十五　文集四十五
　　　　通進司上書一首
　　　卷第四十六　文集四十六
　　　　準詔言事上書一首
　　　卷第四十七　文集四十七
　　　　與人書八首
　　　卷第四十八　文集四十八
　　　　䇿問十二首
　　　卷第四十九　文集四十九
　　　　祭文二十首
　　　卷第五十　文集五十
　　　　祭文十七首
　　外集二十五卷
　　　卷第一　文集五十一
　　　　樂府七首　古詩四十首
　　　卷第二　文集五十二
　　　　古詩二十七首
　　　卷第三　文集五十三
　　　　古詩三十首
　　　卷第四　文集五十四
　　　　古詩三十七首　聮句三首
　　　卷第五　文集五十五
　　　　律詩五十八首
　　　卷第六　文集五十六
　　　　律詩七十三首
　　　卷第七　文集五十七
　　　　律詩七十首
　　　卷第八　文集五十八
　　　　古賦四首　辭二首
　　　　頌一首　贊一首
　　　　章一首
　　　卷第九　文集五十九
　　　　論一十一首　辨二首
　　　卷第十　文集六十
　　　　經旨一十三首
　　　卷第十一　文集六十一
　　　　神道碑銘一首　墓誌銘六首
　　　卷第十二　文集六十二
　　　　墓誌銘六首　石槨銘一首
　　　　墓表一首
　　　　卷第十三　文集六十三
　　　　　記二十首
　　　　卷第十四　文集六十四
　　　　　序一　十二首
　　　　卷第十五　文集六十五
　　　　　序七首　傳一首
　　　　卷第十六　文集六十六
　　　　　書八首
　　　　卷第十七　文集六十七
　　　　　書一十一首
　　　卷第十八　文集六十八
　　　　書一十二首
　　　卷第十九　文集六十九
　　　　書一十四首
　　　卷第二十　文集七十
　　　　䇿問五首　諡議一首
　　　　齋文一首　祭文六首
　　　卷第二十一　文集七十一
　　　　歐陽氏譜圖
　　　卷第二十二　文集七十二
　　　　硯譜　牡丹記
　　　卷第二十三　文集七十三
　　　　雜文二十七首
　　　卷第二十四　文集七十四
　　　　近體賦一十三首　官題詩二首
　　　卷第二十五　文集七十五
　　　　論三首　䇿八首
　　易童子問三卷
　　　卷第一　文集七十六
　　　　問答二十一章
　　　卷第二　文集七十七
　　　　　問答一十五章
　　　卷第三　文集七十八
　　　　　問答一章
　　外制集三卷
　　　卷第一　文集七十九
　　　　　敕二首　制四十七首
　　　卷第二　文集八十
　　　　　制五十首
　　　卷第三　文集八十一
　　　　制五十首(拾遺一十五首附)
　　内制集八卷
　　　卷第一　文集八十二
　　　　詔七首　國書二首
　　　　敕書二首　批答一首
　　　　口宣一十五首　春帖子詞二十首
　　　　青詞七首　宻詞一首
　　　　齋文三首　祝文五首
　　　　功德䟽右語一首
　　　卷第二　文集八十三
　　　　制一首　詔四首
　　　　敕書一首　批答五首
　　　　口宣一十五首　端午帖子詞二十首
　　　　上梁文一首　青詞九首
　　　　宻詞一首　齋文四首
　　　　祭文四首
　　　卷第三　文集八十四
　　　　制一首　詔三首
　　　　國書四首　敕書四首
　　　　御札一首　口宣一十七首
　　　　表一首　青詞六首
　　　　宻詞一首　齋文三首
　　　　祝文二首　祭文四首
　　　　功德䟽右語一首
　　　卷第四　文集八十五
　　　　制一首　詔八首
　　　　詔敕四首　敕書七首
　　　　批答二首　口宣一　十三首
　　　　青詞五首　宻詞二首
　　　　齋文一首
　　　卷第五　文集八十六
　　　　詔八首　詔敕三首
　　　　國書三首　敕書二首
　　　　批答一首　口宣一十三首
　　　　青詞三首　宻詞二首
　　　　黙表一　首　齋文一首
　　　　祝文三首
　　　卷第六　文集八十七
　　　　制四首　詔一　十一首
　　　　國書二首　批答六首
　　　　口宣五首　端午帖子二十首
　　　　靑詞六首　宻詞三首
　　　　表六首　黙表一首
　　　　冊文三首
　　　卷第七　文集八十八
　　　　制二首　詔一十首
　　　　國書二首　敕書四首
　　　　批答三首　口宣七首
　　　　青詞六首　齋文二首
　　　　祝文四首　功徳疏語五首
　　　　内中御侍賀節詞語二首
　　　卷第八　文集八十九
　　　　制三首　詔一十二首
　　　　敕書八首　批答六首
　　　　口宣二首　表三首
　　　　宻詞一首　齋文二首
　　　　祝文一首　祭文三首
　　表奏書啓四六集七卷
　　　卷第一(表奏)文集九十
　　　　表一十八首　狀五首
　　　　劄子一首
　　　卷第二(表奏)文集九十一
　　　　表九首　狀一十二首
　　　　劄子九首
　　　卷第三(表奏)文集九十二
　　　　表一十三首　劄子一十首
　　　卷第四(表奏)文集九十三
　　　　表一十一首　狀一首
　　　　劄子二十首(御札二首附)
　　　卷第五(表奏)文集九十四
　　　表一十二首　狀三首
　　　劄子一十五首
　　卷第六(書啓)文集九十五
　　　書二首　啓三十六首
　　卷第七(書啓)文集九十六
　　　書三十二首　啓七首
　奏議集十八卷
　　卷第一　文集九十七
　　　劄子六首　狀四首
　　卷第二　文集九十八
　　　　劄子九首
　　　卷第三　文集九十九
　　　　劄子六首　狀三首
　　　卷第四　文集一　百
　　　　劄子十首　狀一首
　　　卷第五　文集一　百一
　　　　劄子八首
　　　卷第六　文集一百二
　　　　劄子九首　狀一首
　　　卷第七　文集一　百三
　　　　劄子十首
　　　卷第八　文集一　百四
　　　　劄子十首　狀一首
　　　卷第九　文集一　百五
　　　　答子十首
　　　卷第十　文集一　百六
　　　　劄子六首　狀一首
　　　卷第十一　文集一　百七
　　　　狀四首
　　　卷第十二　文集一　百八
　　　　劄子四首　狀二首
　　　　書一首
　　　卷第十三　文集一百九
　　　　劄子二首　狀三首
　　　卷第十四　文集一百十
　　　　䟽一首　狀五首
　　　　劄子六首
　　　卷第十五　文集一　百十一
　　　　劄子十一首　䟽一首
　　　　書一首
　　　卷第十六　文集一　百十二
　　　　　狀九首　劄子三首
　　　卷第十七　文集一　百十三
　　　　劄子八首
　　　卷第十八　文集一　百十四
　　　　劄子六首　狀一首
　　雜著述一　十九卷
　　　卷第一　文集一　百十五
　　　　　河東奏草上
　　　卷第二　文集一　百十六
　　　　河東奏草下
　　　卷第三　文集一　百十七
　　　　河北奏草上
　　　卷第四　文集一　百十八
　　　　河北奏草下
　　　卷第五　文集一　百十九
　　　　奏事錄
　　　卷第六　文集一　百二十
　　　　濮議一
　　　卷第七　文集一　百二十一
　　　　濮議二
　　　卷第八　文集一　百二十二
　　　　濮議三
　　　卷第九　文集一　百二十三
　　　　濮議四
　　　卷第十　文集一　百二　十四
　　　　崇文總目敘釋
　　　卷第十一　文集一　百二十五
　　　　于役志
　　　卷第十二　文集一　百二十六
　　　　歸田錄上
　　　卷第十三　文集一　百二十七
　　　　歸田錄下
　　　卷第十四　文集一　百二十八
　　　　詩話
　　　卷第十五　文集一　百二十九
　　　　筆說
　　　卷第十六　文集一　百三十
　　　　試筆
　　　卷第十七　文集一　百三十一
　　　　　長短句一
　　　卷第十八　文集一　百三十二
　　　　　長短句二
　　　卷第十九　文集一　百三十三
　　　　　長短句三
　　集古錄跋尾一十卷
　　　卷第一　文集一　百三十四
　　　　　周　秦
　　　　　前漢　後漢
　　　卷第二　文集一百三十五
　　　　　後漢
　　　　卷第三　文集一　百三十六
　　　　　後漢
　　　　卷第四　文集一　百三十七
　　　　　魏　吳
　　　　　晉　宋
　　　　　齊　南齊
　　　　　梁　陳
　　　　　後魏　東魏
　　　　　　北齊　後周
　　　　卷第五　文集一　百三十八
　　　　　隋　唐
　　　　卷第六　文集一　百三十九
　　　　　唐
　　　　卷第七　文集一　百四十
　　　　　唐
　　　　卷第八　文集一　百四十一
　　　　　唐
　　　　卷第九　文集一　百四十二
　　　　　唐
　　　卷第十　文集一　百四十三
　　　　　唐　五代
　　書簡一十卷
　　　卷第一　文集一　百四十四
　　　　　五十一首
　　　卷第二　文集一　百四十五
　　　　　五十六首
　　　卷第三　文集一　百四十六
　　　　　四十八首
　　　卷第四　文集一　百四十七
　　　　　四十一首
　　　　卷第五　文集一　百四十八
　　　　　六十二首
　　　　卷第六　文集一　百四十九
　　　　　四十五首
　　　　卷第七　文集一　百五十
　　　　　四十四首
　　　　卷第八　文集一百五十一
　　　　　　三十三首
　　　　卷第九　文集一百五十二
　　　　　四十九首
　　　卷第十　文集一　百五十三
　　　　　二十三首
　　附錄五卷
　　　卷第一
　　　　　祭文　行狀
　　　　　諡誥
　　　卷第二
　　　　　墓誌銘　神道碑
　　　卷第三
　　傳
　　卷第四
　　傳
　　卷第五
　　事迹
　像讃
　賢哉文忠直道大節知進知退既朙旦哲陸䞇議論韓愈文
　章李杜歌詩公無不長當丗大儒邦家之光
　霜空無雲秌􁔞澄霚昭然政通何勞鍾簴儼然望之􁍒丗一
　遇萬折方旾逢坡益注　宋李端叔
　惟我昭陵公乃得升􁔞下無朋國有魏公(公)乃得容不朋以
　忠風波旣散高山􁑮見小人是嘆㫺賢在是寍論厥似聞其
　百丗　宋晁悦之

内制集序
昔錢思公嘗以謂朝廷之官雖宰相之重皆可雜以
它才處之惟翰林學士非文章不可思公自言為此
語頗取怒於逹官然亦自負以為至論今學士所作
文書多矣至於青詞齋文必用老子浮圖之說祈禳
祕祝往往近於家人里巷之事而制詔取便於宣讀
常拘以世俗所謂四六之文其類多如此然則果可
謂之文章者歟余在翰林六年中間進拜二三大臣
皆適不當直而天下無事四夷和好兵革不用凡朝
廷之文所以指麾號令訓戒約束自非因事無以發
明矧余中年早衰意思零落以非工之作又無所遇
以發焉其屑屑應用拘牽常格卑弱不振冝可羞也
然今文士尤以翰林爲榮選余旣罷職院吏取余直
草以日次之得四百餘篇因不忍弃況其上自朝廷
内及宫禁下曁蠻夷海外事無不載而時政記日曆
與起居郎舍人有所略而不記未必不有取於斯焉
嗚呼余且老矣方買田淮潁之間若夫涼竹簟之暑
風曝茅簷之冬日睡餘支枕念昔平生仕宦出處顧
瞻玉堂如在天上因覽遺藁見其所載職官名氏以
較其人盛衰先後孰在孰亡足以知榮寵爲虚名而
外制集序
慶暦三年春丞相吕夷簡病不能朝上旣更用大臣
銳意天下事始用諌官御史䟽追還夏竦制書旣而
召韓琦范仲淹於陜西又除冨弼樞宻副使弼仲淹
琦皆皇恐頓首辭讓至五六不巳手詔趣琦等就道
甚急而弼方且入求對以辭不得見遣中貴人趣送
閤門使即受命嗚呼觀琦等之所以讓上之所以用
琦等者可謂聖賢相遭萬世一遇而君臣之際何其
盛也於是時天下之士孰不碩為材邪顧予何人亦
與其選夏四月召自滑䑓入諌院冬十二月拜右正
言知制誥是時夏人雖數請命而西師尚未解嚴京
東累歲盗賊最後王倫暴起沂州轉劫江淮之間而
張海郭貌山等亦起商鄧以驚京西州縣之吏多不
稱職而民弊矣天子方慨然勸農桑興學校破去前
例以不次用人哀民之困而欲除其蠧吏知磨勘法
久之弊而思别材不肖以進賢能患百職之不修而
申行賞罰之信盖欲修法度矣予時雖掌誥命猶在
諌職常得奏事殿中從容盡聞天子所以更張庻事
憂憫元元而勞心求治之意退得載于制書以諷曉
訓敕在位者然予方與修祖宗故事又修起居注又一
修編敕日與同舍論議治文書所省不一而除目所
下率不一二時已迫丞相出故不得專一思慮工文
字以盡道天子難諭之意而復誥命於三代之文嗟
夫學者文章見用于世鮮矣況得施於朝廷而又遭
人主致治之盛若修之鄙使竭其材猶恐不稱而況
不能專一其職此予所以常遺恨於斯文也明年秋
予出為河北轉運使又明年春權知成德軍事事少
間發嚮所作制草而閱之雖不能盡載明天子之意
於其所述而(一作/百)得一二足以章示後世盖王者之
訓在焉豈以予文之鄙而廢也於是録之爲三卷予
自直閣下儤直八十始滿不數日奉使河東還即以
来河北故其所作纔一百五十餘篇云三月二十一
日序
外集目録
卷第一(西京作起天聖九年盡明道二年)
　樂府
　　擬玉臺體七首(明道元年)
　　　欲眠　携手曲
　　　雨中歸　别後
　　　夜夜曲　落日䆫中坐
　　　領邊繡
　古詩
　　七交七首(天聖九年)
　　　　張推官　尹書記
　　　　揚户曹　梅主簿
　　　　張判官　王秀才
　　　　自叙
　　　荅楊子靜祈雨長句
　　　嵩山十二首(明道元年)
　　　　公路澗　拜馬澗
　　　　二室道　登太室中峯
　　　　玉女䆫　玉女擣衣石
　　　　天門　天門泉
　　　　天池　三醉石
　　　　峻極寺　中峯
　　　𥘉秋普明寺竹林小飲餞梅聖俞分韻得亭皐
　　　　木葉下(明道元年)
　　　和謝學士泛伊川浩然無歸意因詠劉長卿佳
　　　　句作欲留篇之什(同前)
　　　戯書呈學士三丈
　　　和楊子聦答聖俞月夜見寄
　　　謝人寄雙桂樹子(明道二年)
　　　雨中獨酌二首
　　庭前兩好樹
　　緑竹堂獨飲(明道二年)
　　暇日雨後緑竹堂獨居簡府中諸寮
　　江上彈琴
　　送白秀才西歸
　　鞏縣𥘉見黄河(明道二年)
　　代書寄尹十一兄楊十六王三
　　别聖俞
　　送劉秀才歸河内
卷第二(自西京至夷陵作起明道■年盡景祐四年)
　古詩
　　數詩
　　答錢寺丞憶伊川
　　書懐感事寄梅聖俞(景祐元年)
　　雜言荅聖俞見寄兼簡東京諸友
　　聞梅二授徳興令戲書
　　戯㬝
　　寄左軍廵劉判官
　　罷官後𥘉還㐮城弊居𫐠懷十韻回寄洛中舊
　　　僚
　　　和聖俞聚蚊
　　　送劉學士知衡州
　　　送張屯田歸洛歌(景祐二年)
　　　述懷送張揔之
　　　送子野
　　　送劉十三南遊
　　　與李獻臣宋子京春集東園得節字
　　　晚泊岳陽
　　　新開棊軒呈元珍表臣
　　　代贈田文𥘉(景祐四年)
　　惠泉亭
　　過張至祕挍莊
　　行次葉縣
　　將至淮安馬上早行學謝靈運體六韻
　　自枝江山行至平陸驛
　　春日西湖寄荅謝法曹歌
　　答謝景山遺古瓦硯歌
　　古瓦研
　　新營小齋鑿地爐
卷第三(自乾德至滁州作起寳元元年盡慶暦八年)
　古詩
　　南獠(寳元元年)
　　寄聖俞
　　荅梅聖俞寺丞見寄(寳元二年)
　　酬聖俞朔風見寄
　　送琴僧知白(寳元二年)
　　聽平戎操
　　書冝城修木渠記後奉呈朱寺丞
　　谷正至始得先所寄書及詩不勝喜慰因書數
　　　韻奉酬聖俞(康定元年)
　　　答梅聖俞
　　　病中聞梅二南歸
　　　送智蟾上人遊天台
　　　送徐生秀州法曹
　　　讀山海經圖
　　　依韻和聖俞見寄
　　　晏太尉西園賀雪歌(慶曆元年)
　　　送吳照鄰還江南
　　　答朱寀捕蝗(慶曆二年)
　　　答蘇子美離京見寄
　　　立秋有感寄子美
　　　喜雪示徐生
　　　賦竹上甘露
　　　和對雪憶梅花
　　　歸鴈亭(慶曆二年)
　　　送韓子華
　　　送李太傅知冀州
　　　石篆(慶曆五年)
　　　題滁州醉翁亭(慶曆六年)
　　　贈學者
　　春寒効李長吉體
　　幽谷晚飲
卷第四(自知潁州至歸潁州作起/皇祐元年盡熈寧五年)
　古詩(聮句附)
　　桐花(皇祐元年)
　　思二亭送謝寺丞歸滁陽
　　堂中畫像探題得杜子美
　　和徐生假山
　　送楊貟外
　　讀梅氏詩有感示徐生
　　　和人三橋
　　　𥘉夏劉氏竹林小飲
　　　眼有黒花戯書自遣
　　　送朱生
　　　雪(皇祐二年)
　　　雪晴
　　　琴髙魚(嘉祐二年)
　　　竹間亭
　　　箕山
　　　西園
　　　白兔(至和二年)
　　　偶書
　　　日本刀歌
　　　㑹峯亭
　　　晚歩緑隂園遂登凝翠亭
　　　聖俞惠宣州筆戯書
　　　贈潘景温叟
　　　學書二首
　　　奉使道中作三首
　　　奉使道中寄坦師
　　勉劉申
　壽樓
　　試院聞奚琴作
　　乞藥有感呈梅聖俞(嘉祐五年)
　　擬剥啄行寄趙少師(熈寧五年)
　　絶句(同前)
　聮句
　　冬夕小齋聮句寄梅聖俞(康定元年)
　　劒聮句(慶曆三年)鶴聮句(同前)
　　來鷰堂與趙叔平王禹玉王原叔韓子華聮句(續添)
卷第五(未苐時及西京作天聖明道間)
　律詩
　　漢宫
　　送劉半千平陽簿
　　樓頭
　　夕照
　　送張學士知郢州
　　曉詠
　　禁火
　　送趙山人歸舊山
　　　閑居即事
　　　傷春
　　　公子
　　　夜意
　　　寄張至祕挍
　　　寄徐巽秀才
　　　寄劉昉秀才
　　　送客回馬上作
　　　西征道中送陳舅秀才
　　　送目
　　　春曉
　　　劉秀才宅對奕
　　　送李寔
　　　早夏鄭工部園池
　　　舟中寄劉昉秀才
　　　月夕
　　　奉送叔父都官知永州
　　　栁
　　　舟中望京邑
　　　小圃
　　　即目
　　　南征道寄相送者
　　　楚澤
　　　題金山寺
　　　送竇秀才
　　　旅思
　　　仙意
　　　聞朱祠部罷潯州歸闕
　　　勌征
　　　鄭駕部射圃
　　　甘露寺
　　　送友人南下
　　　髙樓
　　　榴花
　　　宿雲夢館
　　　鷤䳏
　　　簾
　　　行雲
　　　琵琶亭上作
　　　栁
　　井桐
　　雪中寄友人
　　與謝三學士絳唱和八首(明道元年)
　　　和國庠勸講　和遊午橋莊
　　　和龍門曉望　除夜偶成
　　　陪飲上林院後亭見櫻花披謝
　　　昨日陪後騎同適近郊謹成七言四韻兼呈
　　　　聖俞
　　　和齋宫對月　送學士三丈
卷第六(自西京至京師作起明道元年盡至和二年)
　　律詩
　　　雙桂樓(明道元年)
　　　題張應之縣齋
　　　和梅聖俞杏花
　　　錢相中伏日池亭宴㑹分韻
　　　送辛判官
　　　叢翠亭
　　　賀九龍廟祈雪有應
　　　早春南征寄洛中諸友(明道二年)
　　　花山寒食
　　寒食值雨
　　寄謝晏尚書二絶句
　　留守相公移鎮漢東
　　寄聖俞
　　柴舎人金霞閣
　　送王公慥判官
　　伊川獨遊(景祐元年)
　　遊彭城公白蓮莊
　　普明院避暑
　　送髙君先輩還家
　　　憶龍門
　　　贈梅聖俞
　　　郡人獻花
　　　龍門泛舟晚向香山
　　　荷葉
　　　早赴府學釋奠
　　　和晏尚書夏日偶至郊亭
　　　和晏尚書自嘲
　　　題薦嚴院
　　　寄題嵩巫亭(景祐二年)
　　　題淨慧大師禪齋
　　　琵琶亭(景祐三年)
　　　𥘉至虎牙灘見江山類龍門
　　　題張損之學士蘭皐亭
　　　霽後㸔雪走筆呈元珍判官
　　　送致政朱郎中
　　　留題安州朱氏草堂
　　　題光化軍張氏園亭
　　　和聖俞百花洲(寳元二年)
　　　魚
　　　月
　　　棖子
　　　歸襄城弊居
　　　和晏尚書對雪招飲(慶曆元年)
　　　歸鴈亭絶句(慶曆三年)
　　　送黄通之鄖郷
　　　秋日與諸君馬頭山登髙
　　　送楊君歸漢上
　　　後潭遊船見岸上看者有感(慶曆五年)
　　　春日獨居
　　　得滕岳陽書大誇湖山之美郡署　物甚野其
　　　　意有戀着之趣作詩一百四十言以寄且警
　　　　激之
　　　幽谷種花洗山
　　　鷺鷥
　　　贈歌者(慶曆八年)
　　　𥘉春
　　　送田處士
　　　行次壽州
　　　答吕太博賞雙蓮(皇祐元年)
　　　酬孫延仲龍圖
　　　常州張卿養素堂
　　　西湖泛舟呈運使學士張掞
　　　去思堂㑹飲得春字
　　　太傳相公入陪大祀以疾不行優詔俞允發於
　　　　感遇紀以佳篇小子不揆輙亦課成拙詩一
　　　　首(皇祐二年)
　　　寄子春發運待制
　　　荅許發運見寄
　　　贈廬山僧居訥
　　過塞二首(至和元年)
　　晏元獻公挽詩三首(至和二年)
　　酬滑州公儀龍圖見寄
卷第七(自京師至歸潁作起嘉祐元年盡熈寧五年)
　律詩
　　贈王介甫(嘉祐元年)
　　蘇才翁挽詩二首
　　送石揚休還蜀
　　和景仁試明經大義多不通有感(嘉祐二年)
　　和公儀試進士終埸有作
　　　乆病在告赴直偶成
　　　送潤州通判屯田
　　　和劉原父平山堂見寄(嘉祐二年)
　　　送張吉老赴浙憲
　　　春日詞五首
　　　走筆荅原父提刑學士(慶曆五年/誤寘此)
　　　酬淨照大師說
　　　和原父從幸後苑觀稻呈講筵諸公
　　　送薛水部通判并州
　　　鶴
　　　鴈
　　　鶻
　　　原父致齋集禧余亦攝事後廟謹呈拙句兼簡
　　　　聖俞(嘉祐四年)
　　　祕書丞陳動之挽詞二首
　　　奉和劉舎人𥘉雪
　　　暮春書事呈四舎人
　　　荷葉
　　　小池
　　　釣者
　　霜
　　牛
　　送劉虚白二首
　　劉丞相挽詩二首
　　寄大名程資政
　　東齋對雪有懷
　　雪後玉堂夜直
　　客舎暇日書懷奉呈子華内翰長文原父景仁
　　　舎人聖俞博士
　　酬王君玉中秋席上待月值雨
　　中秋不見月問客
　　張仲通示墨竹嗣以佳篇豈勝欽玩聊以四韻
　　　仰酬厚貺
　　奉寄襄陽張學士兄
　　奉荅聖俞宿直見寄之什
　　和原父舎人閣下午寢歸有作
　　聞原父乆在病告有感
　　試筆
　　齋宫感事寄原父
　　戯荅仲儀口號
　　　觀龍圖閣三聖御書應制(嘉祐七年)
　　　題東閤後集(熈寧二年)
　　　日長偶書
　　　寄答王(仲儀)太尉(熈寧三年)
　　　解官後答韓魏公見寄(熈寧四年)
　　　題杜祁公祠堂
　　　答端明王尚書見寄兼簡景仁文𥙿二侍郎二
　　　　首
　　　寄題景純藏春塢新居
　　　㑹老堂(熈寧五年)
　　叔平少師去後㑹老堂獨坐偶成
　　退居𫐠懷寄北京韓侍中
　　贈潘道士
　　答樞宻吳給事(充)見寄
　　答判班孫待制見寄　𥘉夏西湖
　　寄河陽王宣徽　寄韓子華(熈寧四年)
　　戯劉原甫(巳下續添)
　　和子履逰泗上雍家園
卷第八
　古賦
　　紅鸚鵡賦(明道元年)
　　述夢賦(明道二年)
　　荷花賦
　　螟􁉼賦
　辭
　　啄木辭
　　哭女師(慶曆五年)
　頌
　　㑹聖宫頌(天聖九年)
　賛
　　魏國韓公(國華)真賛(治平元年)
　章
　　州名急就章(至和元年)
卷第九
　論辨
　　本論(慶曆二年)
　　正統論七首(康定元年)
　　　原正統論　明正統論
　　　秦論　魏論
　　　東晉論　後魏論
　　　梁論
　　正統辨二首
　時論
　　原弊(康定元年)
　　兵儲(慶曆四年)塞垣(同前)
　　代曽參荅弟子書(續添)
卷第十
　經㫖
　　石鷁論
　　辨左氏
　　三年無改問
　　易或問(景祐四年)
　　詩解八篇(并序)
　　　　二南爲正風解　周召分聖賢解
　　　　王國風解　十五國次解
　　　定風雅頌解　魯頌解
　　　商頌解　十月之交解
卷第十一
　神道碑銘　墓誌銘
　　衛尉卿祁公神道碑銘(天聖八年)
　　諫議大夫楊君墓誌銘(景祐二年)
　　尚書職方郎中分司南京歐陽公墓誌銘(景祐/元年)
　　都官郎中王公墓誌銘(明道二年)
　　左班殿直胥君墓誌銘(慶曆二年)
　　内殿崇班薛君墓誌銘(治平三年)
　　長安縣太君盧氏墓誌銘(景祐三年)
卷第十二
　墓誌銘　墓表　石槨銘
　　漳南縣君張氏墓誌銘(景祐二年)
　　太子賔客分司西京謝公墓誌銘(景祐二年)
　　檢校司農少卿致仕張公墓誌銘(明道二年)
　　河南府司録張君墓誌銘(明道二年)
　　先君墓表(皇祐■年)
　　母鄭夫人石槨銘(皇祐五年)
　　胥夫人墓誌銘(同前)
　　楊夫人墓誌銘(同前)
卷第十三
　記
　　河南府重修使院記(明道元年)
　　河南府重修淨垢院記(同前)
　　　陳氏榮郷亭記
　　　明因大師塔記(景祐元年)
　　　叢翠亭記(明道元年)
　　　非非堂記(同前)
　　　遊大字院記(天聖九年)
　　　李秀才東園亭記(景祐元年)
　　　樊侯廟災記
　　　東齋記(明道二年)
　　　伐樹記(天聖九年)
　　　戕竹記
　　養魚記
　　游鯈亭記(景祐五年)
　　浙川縣興化寺廊記(明道二年)
　　湘潭縣修藥師院佛殿記(景祐三年)
　　偃虹隄記(慶曆六年)
　　大明水記(慶曆八年)
　　孫氏碑隂記(皇祐三年)
　　三琴記(嘉祐七年)吉州學記(續添)
卷第十四
　序
　　　仁宗御集序(治平二年)
　　　送方希則序(天聖八年)
　　　送陳經秀才序(明道元年)
　　　送楊子聦户曹序(明道二年)
　　　送廖倚歸衡山序(同前)
　　　送梅聖俞歸河陽序(明道元年)
　　　張應之字序
　　　尹子漸字序
　　　胡子畏字序
　　　送陳子履赴絳州翼城序(皇祐二年)
　　送孫屯田(延仲)序
　　張令注周易序
卷第十五
　序
　　刪正黄庭經序
　　送王聖紀赴扶風主簿序(景祐三年)
　　送太原秀才序(寳元二年)
　　傳易圖序
　　月石硯屏歌序(慶曆八年)
　　士賢畫序(皇祐五年)
　　龍茶録後序(治平元年)
傳
　　桑擇傳(皇祐二年)
卷第十六
　書
　　上范司諌(明道二年)
　　與郭秀才(同前)
　　與張秀才二首(同前)
　　與石推官二首(景祐二年)
　　答西京王相公(景祐元年)
　　投時相(同前)
卷第十七
　書
　　與范希文(景祐元年)
　　代人上王樞宻求先集序(同前)
　　代楊推官洎上吕相公(同前)
　　與黄校書論文章
　　與髙司諌(景祐三年)
　　與尹師魯(同前)
　　　第二(同前)
　　　第三(慶曆五年)
　　　第四(慶曆四年)
　　　第五(慶曆五年)
　　回丁判官(景祐三年)
卷第十八
　書
　　與謝景山(景祐四年)
　　答李内翰(寳元元年)
　　答孫正之(景祐二年)
　　　　又(寳元二年)
　　與王源叔問古碑字(寳元元年)
　　與刀㬌純(寳元三年)
　　與陳貟外(康定元年)
　　答祖擇之
　　與田元均論財計(皇祐二年)
　　答徐無黨
　　　又(慶曆三年)
　　與陳之方
卷第十九
　書
　　答宋咸(至和三年)
　　與集賢杜相公(慶曆四年)
　　答李大臨(皇祐二年)答陳知明(同前)
　　與王深甫論世譜
　　與王深甫論裴公碣(嘉祐八年)
　　　又(同前)
　　與王深甫論五代張憲(皇祐/年)
　　　又(同前)
　　與王深甫問五月一日㑹朝
　　與杜訢論祁公墓誌(嘉祐二年)
　　　又(同前)
　　與劉原父問入閤儀
　　　又
　　與蔡君謨求書集古録序(嘉祐七年)
　　與樂秀才第一書(續添)
卷第二十
　䇿問
　　問進士䇿題五首
　謚議
　　贈太尉夏守贇謚議
　齋文
　　順祖惠元睿明皇帝忌辰齋文
　祭文
　　祭沙山太守祈晴文(皇祐五年)
　　祭五龍祈雨文(寳元元年)
　　祈晴文
　　祭東嶽文(熈寧四年)
　　祭金城夫人文(皇祐五年)
　　祭王深甫文(治平二年)
卷第二十一
　譜圖
　　歐陽氏譜圖(熈寜二年)
卷第二十二
　譜
　　硯譜
　記
　　洛陽牡丹記(景祐元年)
　　花品序
　　花釋名
　　　風俗記
　　牡丹記跋尾
卷第二十三
　雜題跋
　　書李翺集後(天聖■年)
　　書梅聖俞稾後(明道元年)
　　讀李翺文(景祐三年)
　　書春秋繁露後(景祐四年)
　　書韋應物西澗詩後(慶曆■年)
　　論尹師魯墓誌(皇祐元年)
　　書冲厚居士墓銘後
　　　讀裴寂傳(皇祐■年)
　　　書梅聖俞河豚魚詩後(至和■年)
　　　書三絶句詩後(至和■年)
　　　跋晏元獻公書(至和■年)
　　　跋李西臺書二首(嘉祐三年)
　　　跋李翰林昌武書(嘉祐■年)
　　　記舊本韓文後(嘉祐■年)
　　　題薛公期畫(嘉祐八年)
　　　跋杜祁公書(同前)
　　　跋永城縣學記(同前)
　　　書荔枝譜後(同前)
　　　跋學士院題名(同前)
　　　跋茶録(治平元年)
　　　跋觀文王尚書舉正書(同前)
　　　跋學士院御詩(同前)
　　　跋薛簡肅公(奎)書(治平四年)
　　　跋醉翁吟(熈寧三年)
　　　題青州山齋(同前)
　　　跋三絶帖(熈寧五年)
　卷第二十四
　　近體賦(官題詩賦)
　　　進擬御試應天以實不以文賦(并引狀/慶曆二年)
　　　監試玉不琢不成器賦(天聖七年)
　　　國學試人主之尊如堂賦(同前)
　　　詔重修太學詩(同前)
　　　省試司空掌輿地圖賦(天聖八年)
　　　翠旌詩(同前)
　　　殿試藏珠於淵賦(同前)
　　　博愛無私詩(闕)
　　　賞以春夏賦
　　畏天者保其國賦
　　斲雕為樸賦
　　祭先河而後海賦
　　大匠誨人以䂓矩賦
　　魯秉周禮所以本賦(巳下續添)
　　秋獮詩
卷第二十五
　論
　　殿試儒者可與守成論(闕)
　　三皇設官民不違論
　　賈誼不至公卿論
　　夫子罕言利命仁論
　䇿
　　南省試䇿五首(天聖八年)
　　國學試䇿三首(天聖七年)
居士集目録
卷第一
　古詩
　　顔跖
　　猛虎(景祐三年)
　　仙草
　　遊龍門分題十五首(明道元年)
　　　上山　下山
　　　石樓　上方閣
　　　　伊川泛舟　宿廣化寺
　　　　歩月　八節灘
　　　　白傅墳　晚登菩提上方
　　　　山槎　石笋
　　　　鴛鴦　魚􁊥
　　　　魚鷹
　　　伊川獨遊(同前)
　　　三遊洞(景祐四年)
　　　下牢溪(同前)
　　　蝦蟇碚(同前)
　　　黃牛峽祠(同前)
　　　千葉紅棃花(同前)
　　　金雞(同前)
　　　和丁寳臣遊甘泉寺(同前)
　　　送京西提點刑獄張駕部(寳元元年)
　　　贈杜黙(康定元年)
　　　送吕夏卿(慶曆二年)
　　　憶山示聖俞(慶曆元年)
　　　送唐生
　　　送任處士歸太原(康定元年)
　　　聖俞㑹飲(慶曆元年)
　　送胡學士(宿)知湖州(同前)
　　哭曼卿(同前)
　　送曇穎歸廬山(同前)
　　送孔秀才遊河北(同前)
　　送黎生下第還蜀(慶曆二年)
卷第二
　古詩
　　送楊闢秀才(慶暦三年)
　　送孔生再遊河北(慶曆二年)
　　送慧勤歸餘杭(慶暦三年)
　　讀張李二生文贈石先生(同前)
　　絳守居園池(慶曆四年)
　　晉祠(同前)
　　登絳州冨公嵩巫亭(同前)
　　水谷夜行寄子美聖俞(同前)
　　病中代書寄聖俞(慶曆五年)
　　鎭陽殘杏(同前)
　　班班林間鳩(同前)
　　暮春有感(同前)
　　洛陽牡丹圖(慶曆二年)
　　鎭陽讀書(慶曆五年)
　　留題鎭陽潭園(同前)
　　讀蟠桃詩寄子美(同前)
　　初伏日招王幾道小飲(同前)
　　白髮(同前)
　　永陽大雪(同前)
　　送章生東歸(慶曆六年)
卷第三
　古詩
　　啼鳥(慶曆六年)
　　　遊瑯瑘山(慶曆六年)
　　　讀徂徠集(慶曆六年)
　　　大熱二首(同前)
　　　幽谷泉(同前)
　　　百子坑賽龍(同前)
　　　憎蚊(同前)
　　　重讀徂徠集(慶曆七年)
　　　汝癭答仲儀(同前)
　　　滄浪亭(同前)
　　　寳劒
　　秋晚凝翠亭(慶曆六年)
　　菱溪大石(同前)
　　送姜秀才遊蘇州(寳元元年)
　　送孫秀才(慶曆六年)
　　新霜二首(同前)
　　豐樂亭小飲(慶曆七年)
　　四月九日幽谷見緋桃盛開(同前)
　　秋懷二首寄聖俞(同前)
　　希眞堂東手種菊花十月始開(同前)
　　拒霜花(同前)
　　懷嵩樓晚飲示徐無黨無逸(同前)
　　瑯瑘山六題(同前)
　　　歸雲洞　瑯瑘谿
　　　石屏路　班春亭
　　　庶子泉　惠覺方丈
卷第四
　古詩
　　贈無爲軍李道士二首(慶曆七年)
　　拜赦(慶曆七年)
　　彈琴效賈島體
　　　酬學詩僧惟晤
　　　别後寄聖俞(慶曆七年)
　　　𬗋石屏歌(同前)
　　　聚星堂前𬗋薇花(皇祐二年)
　　　獲麟贈姚闢先輩(皇祐元年)
　　　喜雨(皇祐二年)
　　　飛蓋橋翫月(皇祐元年)
　　　竹間亭(皇祐二年)
　　　答吕公著見贈(皇祐元年)
　　　送滎陽魏主簿
　　　青松贈林國華(慶曆八年)
　　　人日聚星堂燕集探韻得豐字(皇祐二年)
　　　橄欖
　　　鸚鵡螺
　　　食糟民
　　　送焦千之(皇祐元年)
　　　伏日贈徐焦二生(同前)
　　　寄生槐(皇祐二年)
　　　韓公閱古堂(皇祐元年)
　　　永州萬石亭(同前)
卷第五
　古詩
　　答原父(皇祐二年)
　　蟲鳴
　　答子華學士安撫江南見寄(皇祐二年)
　　送張洞推官赴永興經略司(同前)
　　寄聖俞(同前)
　　有馬示徐無黨(至和元年)
　　天辰
　　再和聖俞見答(皇祐二年)
　　感春雜言(同前)
　　廬山高贈劉中允(渙)歸南康(皇祐三年)
　　送徐生之澠池(至和元年)
　　葛氏鼎
　　太白戲聖俞
　　邊户
　　梅聖俞寄銀杏(至和元年)
　　與子華原父小飲坐中寄同州江十學士休復
(同/前)
　　述懷(同前)
　　和劉原父澄心紙(至和二年)
卷第六
　古詩
　　奉使契丹道中答劉原父桑乾河見寄之作(至/和)
(二/年)
　　書素屏(同前)
　　馬齧雪(同前)
　　風吹沙(同前)
　　重贈劉原父(嘉祐元年)
　　贈沈遵(同前)
　　答聖俞(同前)
　　感興五首(同前)
　　吳學士石屏歌(同前)
　　初食車螯(同前)
　　送裴如晦之吳江(同前)
　　盤車圖(同前)
　　答聖俞莫登樓(嘉祐二年)
　　答聖俞莫飲酒(同前)
　　思白兔雜言答梅公儀憶鶴之作(同前)
　　戲答聖俞(同前)
　　和梅龍圖公儀謝鷴(同前)
　　和聖俞感李花(同前)
　　折刑部海棠戲贈聖俞二首(同前)
　　刑部看竹効孟郊體(同前)
卷第七
　古詩
　　贈沈遵博士歌(嘉祐二年)
　　和聖俞李侯家鴨脚子(同前)
　　送吳生南歸(嘉祐五年)
　　樂哉襄陽人送劉太尉從廣(嘉祐二年)
　　奉酬揚州劉舍人原父見寄(同前)
　　西齋菊花過節始開偶書呈聖俞(同前)
　　於劉功曹家聽楊直講(襃)女奴彈琵琶戲作呈
　　　聖俞(同前)
　　長句送子履學士赴宿州(同前)
　　送公期得假歸絳(嘉祐三年)
　　送宋次道學士赴太平州(同前)
　　謝王尚書(舉正)惠西京牡丹(同前)
　　送朱職方提舉運鹽(同前)
　　甞新茶呈聖俞(同前)
　　　次韻再作(同前)
　　　樂郊詩(同前)
　　　洗兒歌(同前)
　　　鳴鳩(嘉祐四年)
　　　代鳩婦言(同前)
　　　看花呈子華内翰(同前)
　　　啼鳥(同前)
　　　和聖俞唐書局後叢莽中得芸香一本之作(同前)
　　　答原父見過後中夜酒定復追昨日所覽雜記
　　　　并簡聖俞之作(同前)
卷第八
　古詩
　　有贈端溪緑石枕蘄州竹簟呈原父聖俞(嘉祐四年)
　　夜聞風聲有感呈原父聖俞(同前)
　　答聖俞大雨見寄(嘉祐二年)
　　答聖俞白鸚鵡雜言(嘉祐四年)
　　淸明風雨三日不出因書所見呈聖俞(同前)
　　答原父見過寵示之作(嘉祐五年)
　　㑹飲聖俞家有作兼呈原父景仁聖從(嘉祐四年)
　　依韻酬聖俞見贈之作(同前)
　　小飲坐中贈别祖擇之赴陜府(同前)
　　奉答聖俞逹頭魚之作(嘉祐三年)
　　送刀紡推官歸潤州(嘉祐四年)
　　夜坐彈琴有感呈聖俞
　　二月雪(嘉祐五年)
　　歸田四時樂春夏二首(嘉祐三年)
　　明妃曲和王介甫作(嘉祐四年)
　　盆池(同前)
　　再和明妃曲(同前)
　　奉送原父侍讀出守永興(嘉祐五年)
　　哭聖俞(同前)
卷第九
　古詩
　　寄題劉羲叟家園効聖俞體
　　西齋小飲贈别沖卿學士(嘉祐五年)
　　答原父九月八日見過㑹飲之作(同前)
　　答梅公儀歸鴈亭長韻(嘉祐元年)
　　寄題洛陽張少卿靜居堂(嘉祐六年)
　　鬼車(同前)
　　感二子(嘉祐■年)
　　　讀書(同前)
　　　鵯鵊詞(同前)
　　　初食雞頭有感(同前)
　　　雙井茶(同前)
　　　贈李士寜(治平四年)
　　　明妃小引
　　　感事四首
　　　新春有感寄常夷甫(熈寜元年)
　　　昇天檜(同前)
　　　憶焦陂(同前)
　　贈許道人(同前)
　　送龍茶與許道人(同前)
　　馴鹿
　　留題齊州舜泉(熈寜元年)
　　山齋戲書絶句二首(熈寜三年)
　　嘲少年惜花(熙寜■年)
　　出郊見田家𧖟麥已成有感(熙寜■年)
　　射生户(熙寜■年)
　　戲石唐山隱者(熙寜■年)
卷第十
　律詩
　　送王汲宰藍田(景祐元年)
　　徽安門曉望
　　送孟都官知蜀州
　　南征回京至界上驛先呈城中諸友(明道二年)
　　逸老亭
　　廣愛寺
　　弔黄學士(鑑)三首(明道元年)
　　雨後獨行洛北(同前)
　　陪府中諸官遊城南(同前)
　　　智蟾上人遊南嶽(天聖九年)
　　　送左殿丞入蜀
　　　秋郊曉行
　　　被牒行縣因書所見呈僚友(明道元年)
　　　過緱氏縣作(同前)
　　　又行次作(同前)
　　　送梅秀才歸宣城
　　　鞏縣陪祭獻懿二后回孝義橋道中作(明道二年)
　　　送謝學士歸闕(同前)
　　　河南王尉西齋(明道元年)
　　　張主簿東齋(同前)
　　　留守相公禱雨九龍祠應時獲澍呈府中同僚(同/前)
　　　春日獨遊上林院後亭見櫻桃花寄希深聖俞
(景祐/元年)
　　　獨至香山憶謝學士(同前)
　　　春晚同應之至普明寺小飲
　　　黄河八韻寄聖俞(明道二年)
　　　和應之登廣愛寺閣寄聖俞(同前)
　　　晚過水北
　　　罷官西京回寄河南張主簿(景祐元年)
　　寄西京張法曹(同前)
　　離彭婆值雨投臨汝驛回寄張九屯田司録(同/前)
　　朱家曲
　　行至椹澗作(景祐元年)
　　送謝希深學士北使(同前)
　　送賈推官赴絳州(景祐二年)
　　送張如京知安肅軍(同前)
　　送威勝軍張判官(同前)
　　送同年史襃之武功尉
　　送祝熈載之東陽主簿(景祐元年)
　　鄭十一先輩赴四明幕(同前)
　　送丁元珍峽州判官(同前)
　　送楚建中潁州法曹(同前)
　　送王尚恭隰州幕(同前)
　　送王尚喆三原尉(同前)
　　送餘姚陳寺丞
　　送廖八下第歸衡山(景祐元年)
　　夏侯彦濟武陟尉(同前)
　　遠山
　　宋宣獻公挽歌詞三首(康定元年)
　　初出眞州泛大江作(景祐三年)
　　江行贈鴈(同前)
　　松門(景祐四年)
　　下牢津(同前)
　　龍溪(同前)
　　勞停驛(同前)
　　黄溪夜泊(同前)
　　望州坡(景祐三年)
卷第十一
　律詩
　　初至夷陵答蘇子美見寄(景祐三年)
　　冬至後三日陪丁元珍遊東山寺(同前)
　　送前巫山宰吳殿丞(同前)
　　龍興寺小飲呈表臣元珍(同前)
　　縣舍不種花因戲書(景祐四年)
　　至喜堂北軒手植楠木呈元珍表臣(同前)
　　戲答元珍(同前)
　　初晴獨遊東山寺(同前)
　　夷陵歲暮書事呈元珍表臣(景祐三年)
　　夷陵書事寄謝三舍人(景祐四年)
　　　戲贈丁判官(同前)
　　　寄梅聖俞(同前)
　　　離峽州後回寄元珍表臣(寳元元年)
　　　再至西都(慶曆四年)
　　　過錢文僖公白蓮莊(同前)
　　　謝公挽詞三首(康定元年)
　　　愁牛嶺
　　　寄子山待制二絶(慶曆五年)
　　　寄秦州田元均(同前)
　　　送沈待制陜西都運(同前)
　　　欒城遇風效韓孟聮句體(同前)
　　　過中渡二首(同前)
　　　自河北貶滁州𥘉入汴河聞鴈(同前)
　　　自勉(慶曆五年)
　　　席上送劉都官(同前)
　　　又寄劉都官
　　　書王元之畫像側(慶曆六年)
　　　送京西提刑趙學士(同前)
　　　寄題宜城縣射亭(同前)
　　　豐樂亭遊春三首(慶曆七年)
　　　謝判官幽谷種花(同前一云六年)
　　　畫眉鳥
　　　懷嵩樓新開南軒與郡僚小飲(慶曆七年)
　　　送張生(同前)
　　　田家
　　　别滁(慶曆八年)
　　　答謝判官獨遊幽谷見寄(同前)
　　　招許主客(同前)
　　　金鳳花
　　　鷺鷥
　　野鵲
　　木芙蓉
　　樵者
　　詠雪(慶曆八年)
　　送楊先輩登第還家(皇祐元年)
　　潁州西湖種瑞蓮黄楊寄吕度支許主客(同前)
　　三橋三首(同前)
　　答通判吕(公著)太博(同前)
　　祈雨曉過湖上(皇祐二年)
卷第十二
　律詩
　　送謝中舍二首(皇祐元年)
　　酬張器判官泛溪
　　西園石榴盛開
　　西湖戲作示同遊者(皇祐元年)
　　夢中作
　　贈歐世英(皇祐元年)
　　送楊君之任永康
　　上太傅杜相公二首(皇祐二年)
　　太傅杜相公索聚星堂詩謹成(同前)
　　和太傅杜相公寵示之作(同前)
　　杜相公有答兖州待制之句其卒章云獨無風
　　　雅可流傳因輒成(同前)
　　依韻答杜相公寵示之作(皇祐三年)
　　依韻和杜相公喜雨(同前)
　　謝太傅杜相公寵示嘉篇(同前)
　　答杜相公寵示去思堂詩(同前)
　　答大傅相公見贈長韻(同前)
　　借觀五老詩次韻爲謝(同前)
　　答杜相公惠詩(同前)
　　去思堂手植雙柳今已成隂因而有感(至和元年)
　　和陸子履再遊城西李園(至和二年)
　　内直對月奉寄子華舍人持國廷評(同前)
　　答子華舍人退朝小飲官舍(同前)
　　内直晨出便赴奉慈齋宫馬上口占(同前)
　　景靈朝謁從駕還宫(至和元年)
　　憶滁州幽谷
　　和韓學士襄州聞喜亭置酒
　　寄題梅龍圖滑州溪園(嘉祐元年)
　　奉使道中五言長韻(至和二年)
　　奉使契丹𥘉至雄州(同前)
　　奉使契丹回出上京馬上作(同前)
　　送渭州王龍圖(同前)
　　李留後家聞箏坐上作
　　送鄆州李留後
　　子華儤直未滿遽出館伴遂當輪宿輒成(嘉祐/二年)
　　禮部貢院閱進士就試(同前)
　　和梅聖俞元夕登東樓(同前)
　　再和(同前)
　　又和(同前)
　　　憶鶴呈公儀(同前)
　　　答王禹玉見贈(同前)
　　　答王内翰范舍人(同前)
　　　戲答聖俞持燭之句(同前)
　　　小桃(同前)
　　　戲書(同前)
　　　春雪(同前)
　　　和梅公儀甞茶(同前)
　　　和較藝書事(同前)
　　　和公儀贈白鷴(同前)
　　再和(同前)
　　和聖俞春雨(同前)
　　出省有日書事(同前)
　　和較藝將畢(同前)
　　喜定號和禹玉内翰(同前)
　　和出省(同前)
卷第十三
　律詩
　　送鄭革先輩賜第南歸(嘉祐二年)
　　和原父揚州六題(同前)
　　　時㑹堂二首　春貢亭
　　　竹西亭　崑丘臺
　　　蒙谷
　　内直寄聖俞博士(至和■/年)
　　送梅龍圖公儀知杭州(嘉祐二年)
　　送沈學士(康)知常州(同前)
　　聖俞監印南宮試卷因思去歲同在禮闈有感
　　　兼簡子華景仁(嘉祐三年)
　　答聖俞歲日書事(嘉祐四年)
　　夜聞春風有感寄子華長文景仁(同前)
　　病告中懷子華原父(同前)
　　酬長文出城見示之句(同前)
　　唐崇徽公主手痕和韓内翰子華(同前)
　　答和閣老劉舍人雨中見寄(嘉祐五年)
　　寄閣老劉舍人(同前)
　　詳定幕次呈同舍(嘉祐四年)
　　禁中見鞓紅牡丹(同前)
　　和江鄰幾學士桃花(同前)
　　送襄陵令李君(同前)
　　景靈宫致齋(同前)
　　夏享太廟攝事齋宫聞鸎寄原甫(同前)
　　送王平甫下第(同前)
　　對雪十韻(同前)
　　和武平學士歲晚禁直書懷(同前)
　　答西京王尚書寄牡丹(嘉祐六年)
　　應制賞花釣魚(同前)
　　清明賜新火(同)
　　明堂慶成(嘉祐七年)
　　羣玉殿賜宴(同前)
　　永昭陵挽詞三首(嘉祐八年)
　　續作五首(同前)
　　赴集禧宫祈雪追憶從先皇駕幸有感(同前)
　　夜宿中書東閣(同前)
　　送王學士赴兩浙轉運(同前)
　　早朝(治平元年)
　　下直(同前)
　　齋宫有殘雪思作學士時有聞鸎詩寄原父有
　　　感四首(同前)
　　攝事齋宫偶書(同前)
　　早朝感事(同前)
　　集禧謝雨(同前)
　　下直呈同行三公(同前)
　　東閣雨中(同前)
　　四月十七日景靈宫奉迎仁宗御容有感(治平/二年)
卷第十四
　律詩
　　馬上黙誦聖俞詩有感(治平二年)
　　定力院七葉木(同前)
　　秋隂(同前)
　　秋懷(同前)
　　初寒(同前)
　　寄渭州王仲儀龍圖(同前)
　　崇政殿試賢良晚歸(同前)
　　聞潁州通判知郡唱和因以奉寄(同前)
　　南郊慶成(同前)
　　和昭文相公上已賜宴(治平三年)
　　三日赴宴口占(同前)
　　讀楊蟠章安集(同前)
　　蘇主簿(洵)挽歌(同前)
　　寄題沙溪寳錫院(嘉祐五年)
　　宋司空挽詞(治平三年)
　　感事(治平四年)
　　永厚陵挽歌詞三首(同前)
　　答子履學士見贈之作(同前)
　　送張職方知道州(同前)
　　再至汝隂三絶(同前)
　　郡齋書事寄子履(同前)
　　答子履見寄(同前)
　　寄棗人行書贈子履(同前)
　　贈隱者(同前)
　　戲書示黎教授(同前)
　　書懷(同前)
　　渦河龍潭
　　遊太清宫出城馬上口占(熙寜元年)
　　太清宫燒香(同前)
　　謝提刑張郎中寄笻竹杖(治平四年)
　　答黎教授二首(同前)
　　寄許道人(熙寜元年)
　　酬扶溝周職方録示白鶴宫詩(同前)
　　曉發齊州道中二首(同前)
　　　表海亭(同前)
　　　歲晚書事(同前)
　　　謁廟馬上有感(同前)
　　　毬埸看山(同前)
　　　殘臈(同前)
　　　歲暮書事(同前)
　　　聞沂州盧侍郎致仕有感(同前)
　　　春晴書事(熙寜二年)
　　　遊石子澗(同前)
　　　讀易(同前)
　　　水磨亭子(同前)
　　　寄題相州榮歸堂(熙寜三年)
　　　晝錦堂(同前)
　　　觀魚軒(同前)
　　　狎鷗亭(同前)
　　　休逸臺(同前)
　　　青州書事(熈寜二年)
　　　留題南樓二絕(同前)
　　　答和王宣徽
　　　答和吕侍讀(熈寜四年)
　　答子履見寄之作(熙寜三年)
　　謝景平挽詞(熙寜四年)
　　答資政邵諌議見寄二首(同前)
卷第十五
　賦
　　黄楊樹子賦(景祐三年)
　　鳴蟬賦(嘉祐元年)
　　秋聲賦(嘉祐四年)
　　病暑賦(同前)
　　憎蒼蠅賦(治平三年)
　雜文
　　醉翁吟(嘉祐元年)
　　山中之樂
　　雜說三首
卷第十六
　論
　　正綂論三首(康定元年)
　　或問一首
卷第十七
　論
　　本論二首(慶曆二年)
　　朋黨論(慶曆四年)
　　魏梁解論
　　爲君難論二首(慶曆二年)
卷第十八
　經旨
　　易或問三首(景祐四年)
　　明用一首(同前)
　　春秋論三首(同前)
　　春秋或問二首(同前)
　　泰誓論(同前)
　　縱囚論(康定元年)
　辯
　　怪竹辯康定元年
卷第十九
　詔冊
　　請皇太后權同聽政詔(嘉祐八年)
　　皇太后還政議合行典禮詔(同前)
　　賜大宗正司詔(治平元年)
　　賜夏國詔書(治平元年)
　　英宗遺制(治平四年)
　　尊皇太后冊文(治平二年)
卷第二十
　神道碑銘
　　金部郎中贈兵部侍郎閻公(象)神道碑銘(寳元/元年)
　　太子太師致仕贈司空文惠陳公(堯佐)神道碑
　　　銘(慶曆四年)
　　資政殿學士户部侍郎文正范公(仲淹)神道碑
　　　銘(至和元年)
卷第二十一
　神道碑銘
　　户部郎中贈右諫議大夫曾公(致堯)神道碑
　　　銘(慶曆六年)
　　度支郎中天章閣待制王公(質)神道碑銘(至和/元年)
　　袁州宜春縣令贈太師冀國程公(元白)神道碑
　　　銘(至和二年)
　　鎭安軍節度使同平章事贈中書令程公(琳)神
　　　道碑銘(嘉祐四年)
卷第二十二
　神道碑銘
　　太尉文正王公(旦)神道碑銘(至和二年)
　　觀文殿大學士贈司空晏公(殊)神道碑銘(同前)
卷第二十三
　神道碑銘
　　忠武軍節度使同平章事武恭王公(徳用)神道
　　　碑銘(嘉祐三年)
　　工部尚書贈刑部尚書余襄公(靖)神道碑銘(治平/四年)
卷第二十四
　墓表
　　石曼卿(延年)墓表(慶曆元年)
　　尚書屯田貟外郎李君(仲芳)墓表(寳元元年)
　　内殿崇班薛君(塾)墓表(慶曆元年)
　　連處士(舜賔)墓表(慶曆八年)
　　尚書屯田貟外郎張君(谷)墓表(至和一年)
　　龍武將軍薛君(睦)墓表(至和元年)
　　永春縣令歐君(慶)墓表(天聖■年)
　　河南府司録張君(汝士)墓表(嘉祐二年)
卷第二十五
　墓表
　　屯田貟外郎贈兵部貟外郎錢君(冶)墓表(至和/二年)
　　太常博士周君(堯卿)墓表(皇祐五年)
　　左班殿直贈右羽林軍將軍唐君(拱)墓表(嘉祐/四年)
　　胡先生(瑗)墓表(嘉祐六年)
　　瀧岡阡表(熈寜三年)
　　集賢校理丁君(寳臣)墓表(熈寜元年)
卷第二十六
　墓誌銘
　　虞部貟外郎尹公(仲宣)墓誌銘(寳元元年)
　　知制誥謝公(絳)墓誌銘(康定元年)
　　資政殿學士户部侍郎簡肅薛公(奎)墓誌銘(寳/元)
(元/年)
　　度支貟外郎張君(思)墓誌銘(嘉祐四年)
卷第二十七
　墓誌銘
　　翰林侍讀學士給事中梅公(詢)墓誌銘(慶曆二年)
　　都官貟外郎歐陽公(曄)墓誌銘(慶曆四年)
　　句容縣令贈兵部貟外郎王公(代恕)墓誌銘(同/前)
　　張子野(先)墓誌銘(康定元年)
　　孫明復(復)墓誌銘(嘉祐二年)
卷第二十八
　墓誌銘
　　蔡君山(高)墓誌銘(慶曆三年)
　　黄夢升(注)墓誌銘(同前)
　　大理寺丞狄君(栗)墓誌銘(慶曆五年)
　　薛質夫(直孺)墓誌銘(寳元二年)
　　隴城縣令贈太常博士吕君(士元)墓誌銘(慶曆/八年)
　　尹師魯(洙)墓誌銘(同前)
卷第二十九
　墓誌銘
　　主客郎中劉君(立之)墓誌銘(皇祐二年)
　　翰林侍讀學士右諌議大夫楊公(偕)墓誌銘(皇/祐)
(三/年)
　　供備庫副使楊君(琪)墓誌銘(皇祐三年)
　　太子中舍王君(汲)墓誌銘(康定元年)
　　工部郎中歐陽君(載)墓誌銘(嘉祐二年)
　　少府監分司西京裴公(德谷)墓誌銘(同前)
卷第三十
墓誌銘
　　翰林侍讀學士右諫議大夫贈工部侍郎張公
(錫)墓誌銘(皇祐元年)
　　兵部貟外郎天章閣待制杜公(𣏌)墓誌銘(至和/元年)
　　比部貟外郎陳君(漢卿)墓誌銘(至和二年)
　　鎭安軍節度使同平章事贈中書令文簡程公
(琳)墓誌銘(嘉祐二年)
卷第三十一
　墓誌銘
　　太子太師致仕杜祁公(衍)墓誌銘(嘉祐二年)
　　太常博士尹君(源)墓誌銘(至和元年)
　　太子中舍梅君(讓)墓誌銘(皇祐元年)
　　湖州長史蘇君(舜欽)墓誌銘(嘉祐元年)
　　翰林侍讀學十王公(洙)墓誌銘(嘉祐二年)
卷第三十二
　墓誌銘
　　尚書户部侍郎參知政事贈右僕射文安王公
(堯臣)墓誌銘(嘉祐四年)
　　資政殿大學士尚書左丞贈吏部尚書正肅吳
　　　公(育)墓誌銘(同前)
　　鎭潼軍節度觀察留後李公(端懿)墓誌銘(嘉祐/五年)
卷第三十三
　墓誌銘
　　尚書工部郎中天章閣待制許公(元)墓誌銘(嘉/祐)
(二/年)
　　尚書刑部郎中天章閣待制孫公(甫)墓誌銘(嘉/祐)
(五/年)
　　梅聖俞(堯臣)墓誌銘(嘉祐六年)
　　江鄰幾(休復)墓誌銘(同前)
卷第三十四
　墓誌銘
　　尚書駕部貟外郎致仕薛君(長孺)墓誌銘(治平/三年)
　　國子博士薛君(良孺)墓誌銘(同前)
　　徂徠石先生(介)墓誌銘(治平二年)
　　文安縣主簿蘇君(洵)墓誌銘(治平四年)
　　贈太子太傅胡公(宿)墓誌銘(同前)
卷第三十五
　墓誌銘
　　永州軍事判官鄭君(平)墓誌銘(慶曆四年)
　　端明殿學士蔡公(襄)墓誌銘(熈寜元年)
　　集賢院學士劉公(敞)墓誌銘(熈寜二年)
　　零陵縣令贈都官貟外郎吳君(舉)墓碣銘(嘉祐/三年)
卷第三十六
墓誌銘
　　南陽縣君謝氏墓誌銘(慶曆五年)
　　萬壽縣君徐氏墓誌銘(同前)
　　長沙縣君胡氏墓誌銘
　　長壽縣太君李氏墓誌銘(慶曆八年)
　　廣平郡太君張氏墓誌銘(嘉祐元年)
　　渤海縣君高氏墓碣(同前)
　　北海郡君王氏墓誌銘(嘉祐五年)
　　長安郡太君盧氏墓誌銘(治平四年)
卷第三十七
　墓誌銘
　　皇從姪衞州防禦使遂國公(宗顔)墓誌銘(嘉祐/五年)
　　皇從姪筠州團練使安陸侯(宗訥)墓誌銘(同前)
　　皇從姪右領軍衞大將軍博平侯(世融)墓誌銘(同/前)
　　皇從姪康州刺史高宻侯(宗師)墓誌銘(同前)
　　皇從姪右監門衞將軍廣平侯(宗沔)墓誌銘(同前)
　　皇從姪右監門衞將軍(世衡)墓誌銘(同前)
　　皇從孫右屯衞大將軍武當侯(世宣)墓誌銘(同/前)
　　安陸侯夫人長樂郡君賈氏墓誌銘(同前)
　　雍國太夫人馮氏墓誌銘(同前)
　　東萊侯夫人平原郡夫人米氏墓誌銘(同前)
　　韓國公夫人太寜郡君慕容氏墓誌銘(同前)
　　右監門衞將軍夫人李氏墓誌銘(同前)
　　右監門衞將軍夫人金堂縣君錢氏墓誌銘(同/前)
　　右監門衞將軍夫人武昌縣君郭氏墓誌銘(同/前)
　　右監門衞將軍夫人東陽縣君鄭氏墓誌銘(同/前)
　　右屯衞將軍夫人永安縣君慕容氏墓誌銘(同/前)
　　右監門衞將軍夫人周氏墓誌銘(同前)
卷第三十八
　行狀
　　户部侍郎贈兵部尚書蔡公(齊)行狀(寳元二年)
　　司封貟外郎許公逖行狀(同前)
卷第三十九
　記
　　泗州先春亭記(景祐三年)
　　夷陵縣至喜堂記(同前)
　　峽州至喜亭記(景祐四年)
　　御書閣記(慶曆二年)
　　畫舫齋記(慶曆二年)
　　王彦章畫像記(慶曆三年)
　　榖城縣夫子廟記(寳元元年)
　　吉州學記(慶曆四年)
　　豐樂亭記(慶曆六年)
　　醉翁亭記(慶曆■年)
卷第四十
　記
　　菱谿石記(慶曆六年)
　　海陵許氏南園記(慶曆八年)
　　真州東園記(皇祐三年)
　　浮槎山水記(嘉祐二年)
　　有美堂記(嘉祐四年)
　　晝錦堂記(治平二年)
　　仁宗御飛白記(治平四年)
　　峴山亭記(熈寜三年)
卷第四十一
序
　　章望之字序(慶曆三年)
　　祕演詩集序(慶曆二年)
　　惟儼文集序(慶曆元年)
　　詩譜後序(熈寜三年)
　　集古録目序(嘉祐七年)
　　蘇氏文集序(皇祐三年)
　　鄭荀改名序
卷第四十二
　序
　　韻總序
　　送楊寘序(慶曆七年)
　　送曽鞏序(慶曆二年)
　　送田畫秀才寜親萬州序(景祐四年)
　　謝氏詩序(同前)
　　送張唐民歸靑州序(慶曆二年)
　　送王陶序
　　孫子後序
　　梅聖俞詩集序(慶曆六年)
卷第四十三
　序
　　送宋祕丞歸太學序(皇祐元年)
　　送徐無黨南歸序(至和元年)
　　廖氏文集序(至和二年)
　　外制集序(慶曆五年)
　　禮部唱和詩序(嘉祐二年)
　　内制集序(嘉祐六年)
　　帝王世次圖序
　　後序
卷第四十四
　序
　　思潁詩後序(治平三年)
　　歸田録序(治平四年)
　　仲氏文集序(熈寜元年)
　　續思潁詩序(熙寜三年)
　　江鄰幾文集序(熈寜三年)
　　薛簡肅公文集序(熙寜四年)
傳
　　六一居士傳(熙寜三年)
卷第四十五
　書
　　通進司上書(康定元年)
卷第四十六
　書
　　準詔言事上書(慶曆二年)
卷第四十七
　書
　　答陜西安撫范龍圖辭辟命書(康定元年)
　　答李詡書二首
　　與荆南樂秀才書(景祐四年)
　　答吳充秀才書(康定元年)
　　上杜中丞論舉官書(景祐二年)
　　與曽鞏論氏族書(慶曆六年)
　　答宋咸書(至和二年)
卷第四十八
　䇿問
　　武成王廟問進士䇿二首(慶曆二年)
　　問進士䇿三首
　　南省試進士䇿問三首(嘉祐二年)
　　問進士䇿四首
卷第四十九
　祭文
　　求雨祭文(寳元元年)
　　求雨祭漢景帝文(同前)
　　祭桓侯文(景祐四年)
　　　北嶽廟賽雨祭文(慶曆五年)
　　　修城祈晴祭五龍文(慶曆七年)
　　　又祭城隍神文(同前)
　　　祈晴祭城隍神文(同前)
　　　又祭漢高祖文(同前)
　　　祈雨祭漢高祖文(同前)
　　　漢高祖廟賽雨文(同前)
　　　祈雨祭張龍公文(皇祐二年)
　　　祭薛尚書文(寳元元年)
　　　祭謝希深文(康定元年)
　　祭薛質夫文
　　祭叔父文(慶曆四年)
　　祭尹子漸文(慶曆五年)
　　祭尹師魯文(慶曆八年)
　　祭蘇子美文(同前)
　　祭鄭宣徽文
　　皇考焚黄祭文
卷第五十
　祭文
　　祭程相公文(嘉祐元年)
　　　祭資政范公文(皇祐四年)
　　　祭杜祁公文(嘉祐二年)
　　　祭吳尚書文(嘉祐三年)
　　　祭梅聖俞文(嘉祐五年)
　　　焚黄祭文三首(嘉祐七年)
　　　祭宋侍中文(治平■年)
　　　英宗皇帝靈駕發引祭文(治平四年)
　　　祭石曼卿文(治平四年)
　　　祭胡太傅文(同前)
　　　祭劉給事文(熈寜元年)
　　祭丁學士文(治平四年)
　　祭吳大資文(嘉祐三年)
　　祭蔡端明文(治平四年)
　　靑州求晴祭文(熙寜二年)
居士集目録卷終
居士集序
　　門人翰林學士承旨左朝奉郎知制誥兼侍讀蘇軾撰
夫言有大而非夸逹者信之衆人疑焉孔子曰天之
將喪斯文也後死者不得與於斯文也孟子曰禹抑
洪水孔子作春秋而予距楊墨蓋以是配禹也文章
之得喪何與於天而禹之功與天地並孔子孟子以
空言配之不巳夸乎自春秋作而亂臣賊子懼孟子
之言行而楊墨之道廢天下以爲是(二字一/作是爲)固然而
不知其功孟子旣没有申商韓非之學違道而趣利
殘民以厚主其說至陋也而士以是罔其上上之人
僥倖一切之功靡然從之而世無大人先生如孔子
孟子者推其本末權其禍福之輕重以救其惑故其
學遂行秦以是喪天下陵夷至於勝廣劉項之禍死
者十八九天下蕭然洪水之患蓋不至此也方秦之
未得志也使復有一孟子則申韓爲空言作於其心
害於其事作於其事害於其政者必不至若是烈也
使楊墨得志於天下其禍豈減於申韓哉由此言之
雖以孟子配禹可也太史公曰蓋公言黃老賈誼晁
錯明申韓錯不足道也而誼亦爲之予以是知邪說
之移人雖豪傑之士有不免者况衆人乎自漢以來
道術不出於孔氏而亂天下者多矣晉以老莊亡梁
以佛亡莫或正之五百餘年而後得韓愈學者以愈
配孟子蓋庶幾焉愈之後三百有餘年而後得歐陽
子其學推韓愈孟子以逹於孔氏著禮樂仁義之實
以合於大道其言簡而明信而通引物連類折之於
至理以服人心故天下翕然師尊之自歐陽子之存
世之不說者譁而攻之能折困其身而不能屈其言
士無賢不肖不謀而同曰歐陽子今之韓愈也宋興
七十餘年民不知兵冨而教之至天聖景祐極矣而
斯文終有愧於古士亦因陋守舊論卑而氣弱自歐
陽子出天下爭自濯磨以通經學古爲高以救時行
道爲賢以犯顔納說爲忠長育成就至嘉祐末號稱
多士歐陽子之功爲多嗚呼此豈人力也哉非天其
孰能使之歐陽子没十有餘年士始爲新學以佛老
之似亂周孔之實識者憂之賴天子明聖詔修取士
法風厲學者專治孔氏黜異端然後風俗一變考論
師友淵源所自復知誦習歐陽子之書予得其詩文
七百六十六篇於其子棐乃次而論之曰歐陽子論
大道似韓愈論事似陸䞇記事似司馬遷詩賦似李
白此非予言也天下之言也歐陽子諱脩字永叔旣
老自謂六一居士云元祐六年六月十五日敘(綿本/作三)
(年十二月是時/任翰林學士)
不知其功(一作不可/知其功)納說(一作/納諫)
此非予(一有/私字)言也天下之(一有/公字)言也歐陽子諱脩字
永叔既老自謂(一作/號)六一居士云(綿州重刻大杭本/及眉州本皆無歐)
(陽子以下/十七字)六月十五日序(有兩碑本其一六月作三/月其序作引盖蘇公䜂序)
(故此/作叙)
歸田録序
歸田録者朝廷之遺事史官之所不記與夫士大夫
笑談之餘而可録者録之以備閑居之覽也有聞而
誚余者曰何其迂㢤子之所學者修仁義以為業誦
六經以為言其自待者宜如何而幸蒙人主之知備
位朝廷與聞國論者盖八年于兹矣既不能因時奮
身遇事發憤有所建明以為𥙷益又不能依阿取容
以徇世俗使怨疾謗怒叢于一身以受侮于羣小當
其驚風駭浪卒然起扵不測之淵而蛟鱷黿鼉之怪
方駢首而闖伺乃措身其間以蹈必死之禍賴天子
仁聖測然哀憐脫扵垂涎之口而活之以賜其餘生
之命曽不聞吐珠衘環效虵雀之報盖方其壯也猶
無所為今既老且病矣是終負人主之恩而徒久費
大農之錢為太倉之䑕也為子計者謂宜乞身于朝
退避榮寵而優㳺田畒盡其天年猶足竊知止之賢
名而乃裴回俯仰乆之不決此而不思尚何歸田之
録乎余起而謝曰凡子之責我者皆是也吾其歸㢤
子姑待治平四年九月乙未廬陵歐陽脩序
濮議序
　　觀文殿學士行刑部尚書知亳州軍州事臣歐陽脩撰進
臣某頓首死罪言臣聞事固有難明於一時而有待
於後世者伯夷叔齊是巳夫君臣之義父子之道至
矣臣不得伐其君子不得絶其父此甚易知之事也
方武王之作也人皆以爲君可伐濮議之興也人皆
以爲父可絶是大可怪駭者也盟津之㑹諸侯不召
而至者蓋八百國是舉世之人皆以爲君可伐矣彼
夷齊者眇然孤竹之二羇臣也以其至寡之力欲抗
舉世之人而力不能勝言不見察二子以謂吾言廢
則君臣之義廢而後世之亂無時而止也乃相與務
爲髙絶之行以警世於是不食周粟而餓死首陽之
下然世亦未之知也後五百餘年得孔子而稱其仁
然後二子之道顯使孱王弱主得立於後世而臣不
敢伐其君者二子之力也夫以甚易知之事二子爲
之至艱如此猶湏五百年得聖人而後明然則濮園
之議其可與庸人以口舌一日爭耶此臣不得不𫐠
其事以示後世也方濮議之興也儒學奮筆而論臺
諫廷立而爭閭巷族談而議是舉國之人皆以爲父
可絶矣世又無夷齊以抗之雖然賴天子聖明仁孝
不惑羣議據經約禮置園立廟不絶父子之恩以爲
萬世法是先帝之明也今士大夫逹於禮義者渙然
釋其疑蓋十八九(一本作/三四)矣固不待夷齊餓死孔子
復生而後明也然有不可不記者小人之誣罔也蓋
自漢以來議事者何甞不立同異而濮園之議皆當
世儒臣學士之賢者特以爲人後之禮世俗廢乆卒
然不暇深究其精微而一議之失出於無情未足害
其賢惟三數任言職之臣挾以他事發於憤恨厚誣
朝廷而歸惡人主借爲竒貨以買(一作/賣)名而世之人
不原其心迹不辨其誣罔翕然稱以爲忠使先帝之
志鬱鬱不明於後世此臣子之罪也臣得與其事而
知其詳者故不得已而述焉臣某謹序
集古録目序
物常聚於所好而常得於有力之彊有力而不好好
之而無力雖近且易有不能致之象犀虎豹蠻夷山
海殺人之獸然其齒角皮革可聚而有也玉出崑崙
流沙萬里之外經十餘譯乃至乎中國珠出南海常
生深淵採者腰絙而入水形色非人往往不出則下
飽蛟魚金礦于山鑿深而穴逺篝火餱粮而後進其
崖崩窟塞則遂葬於其中者率常數十百人其逺且
難而又多死禍常如此然而金玉珠璣世常兼聚而
有也凡物好之而有力則無不至也湯盤孔鼎岐陽
之鼓岱山鄒嶧㑹稽之刻石與夫漢魏已來聖君賢
士桓碑彞器銘詩序記下至古文籕篆分隷諸家之
字書皆三代以来至寳怪竒偉麗工妙可喜之物其
去人不逺其取之無禍然而風霜兵火湮淪磨滅散
棄於山崖墟莽之間未甞収拾者由世之好者少也
幸而有好之者又其力或不足故僅得其一二而不
能使其聚也夫力莫如好好莫如一予性顓而嗜古
凡世人之所貪者皆無欲於其間故得一其所好於
斯好之巳篤則力雖未足猶能致之故上自周穆王
以来下更秦漢隋唐五代外至四海九州名山大澤
窮崖絶谷荒林破塜神仙鬼物詭怪所傳莫不皆有
以爲集古録以謂轉(一作/傳)寫失真故因其石本軸而
藏之有卷帙次第而無時世之先後蓋其取多而未
已故隨其所得而録之又以謂聚多而終必散乃撮
其大要别爲録目因并載夫可與史傳正其闕繆者
以傳後學庶益於多聞或譏予曰物多則其勢難聚
聚乆而無不散何必區區於是哉予對曰足吾所好
玩而老焉可也象犀金玉之聚其能果不散乎予固
未能以此而易彼也廬陵歐陽脩序
　昔在洛陽與余遊者皆一時豪儁之士也而陳郡
　　謝希深善評文章河南尹師魯辨論精博余毎有
　　所作二人者必伸紙疾讀便得余深意以示他人
　　亦或時有所稱皆非余所自得者也宛陵梅聖俞
　　善人君子也與余共處窮約毎見余小有可喜事
　　懽然若在諸已自三君之亡余亦老且病矣此叙
　　之作旣無謝尹之知音而集録成書恨聖俞之不
　　見也悲夫嘉祐八年歲在癸卯七月二十四日書
　　　　録目記(公子棐)
　　集古録旣成之八年家君命棐曰吾集録前世埋
　　沒缺落之文獨取世人無用之物而藏之者豈徒
　出於嗜好之僻而以爲耳目之玩哉其爲所得亦
　巳多矣故甞序其說而刻之又跋於諸卷之尾者
　二百九十六篇序所謂可與史傳正其闕繆者巳
　粗備矣若撮其大要别爲目録則吾未暇然不可
　以闕而不備也棐退而悉發千卷之藏而考之曰
　嗚呼可謂詳矣蓋自文武以来迄于五代盛衰得
　失賢臣義士姦雄賊亂之事可以動人耳目者至
　於釋氏道家之言莫不皆有然分散零落數千百
　年而後聚於此則亦可謂難矣其聚之旣難則其
　乆也又將遂散而無傳冝公之惜乎此也於是各
　　取其書撰之人事迹之始終所立之時世而著之
　　爲一十卷以附於跋尾之後夫事必簡而不煩然
　　後能傳于乆逺今此千卷之書者刻之金石託之
　　山崖未甞不爲無窮之計也然必待集録而後著
　　者豈非以其繁(一作/多)而難於盡傳哉故著其大略
　　而不道其詳者公之志也熈寧二年二月記
　　右集古録序成於嘉祐末年其云有卷帙次第無
　　時世先後蓋取多而未巳故隨其所得而録之此
　　公述千卷不以世代爲序之意也又云撮其大要
　别爲録目因載夫可與史傳正其闕謬者以傳後
　學此公述録目跋尾之意也至熈寧二年公之子
　叔弼記其後云公命棐曰吾跋諸卷之尾者二百
　九十六篇若撮其大要别爲録目則吾未暇棐乃
　盡發千卷著其大略自今觀之公序明言别爲録
　目而棐乃記公未暇之語世傳集古跋十卷四百
　餘篇而棐乃謂二百九十六篇雖是時公尚無恙
　後三年方薨然續跋纔十餘耳不應多踰百篇得
　非冩本誤以三百爲二百或棐記在熈寧之前耶
　棐又云爲十卷附跋尾之後今録目自為一書乃
　二十卷不過列碑石所在及其名氏歲月初無難
　者何未暇之有是皆可疑姑以棐所記附公本序
　之後而自周秦至于五季皆隨年代爲之序庶㡬
　時世先後秩然不紊間有書撰出於一手其歲月
　相邇則類而次之又於毎卷之末備存當時卷帙
　之次第旣以便今亦不失其初云
集古録序經十(一作/重十)葬於(一作/葬于)所貪(一作/所好)予固(一作/吾固)
于役志　歐陽文忠公集一百二十五
景祐三年丙子歳五月九日丙戌希文出知饒州
戊子送希文飲于祥源之東園
壬辰安道貶筠州
甲午師魯貶郢州
乙未安道東行不及送余與君貺追之不克還過君
　謨家遂召移之公期道滋景純夜飲
丁酉與損之送師魯于固子橋西興教寺余留宿明
　日道卿損之公期君貺君謨武平源叔仲輝皆來
　㑹飲晚乃歸余貶夷陵
己亥夜過邃卿家話别邃卿病也
庚子夜飲君貺家㑹者公期君謨武平秀才范鎮道
　滋飲婦家不來
辛丑舟次宋門夜至公期家飲會者君謨君貺景純
　穆之道滋飲婦家不來
壬寅出東水門泊舟不得岸水激舟横于河㡬敗家
　人驚走登岸而避遂泊亭子下損之來奕棋飲酒
　暮乃歸
癸卯君貺公期道滋先來登祥源東園之亭公期烹
　茶道滋鼔琴余與君貺奕巳而君謨來景純穆之
　　武平源叔仲輝損之壽昌天休道卿皆来會飲君
　　謨景純穆之壽昌遂留宿明日子野始来君貺公
　　期道滋復来子野還家餘皆留宿君謨作詩道滋
　擊方響穆之彈琴秀才韓傑居河上亦來㑹宿
　乙巳晨興與宿者别舟既行武平米追及至下鏁見
　　之少頃乃去午次陳留登庾廟
　丙午在陳留
　丁未次南京明日留守推官石介應天推官謝郛右
　　軍廵判官趙衮曹州觀察推官蔣安石来小飲于
　　河亭余疾不飲客皆醉以歸
六月己酉次柳子
庚戌過宿州與張參約泊靈壁鎮逰損之園㑹余有
　客住宿州參先發檥靈壁待余不至乃行晚次靈
　壁獨逰損之園舟失水道敗拖
辛亥次青陽
壬子至于泗州晚與國器小飲州𪠘中
癸丑始見春卿
甲寅乙卯丙辰獨在泗州始食淮魚
丁巳次洪澤與劉春卿同年黃孝恭相遇始識大理
寺丞李惇𥙿洪澤廵檢顔懷玉者錢思公在洛時
　故吏遂與四人者夜飲五鼓罷明日食畢解舟與
飲者别春卿復相送以前晚入沙河乘月夜行嚮
　山陽與春卿聮句二鼓宿閘下黎明元均来遂至
　楚州泊舟西倉始見安道于舟中安道㑹飲于倉
　亭始食瓜出倉北門看雨與安道弈
庚申小飲舟中會者元均春卿安道余始飲酒移舟
　檥城西門門閉泛月以歸
辛酉安道解舟不果别與春卿弈于倉亭晚别春卿
壬戌與元均小飲倉北門舟中夜宿倉亭
癸亥夕與元均坐水次納涼已而大風雨震雹暴至
乙丑與隱甫及髙繼隆焦宗慶小飲水陸院東亭看
　雨始見荷花
丙寅與元均隱甫飲于西倉
丁卯隱甫来會登倉北偃上亭納涼遲客至遂及元
　均小飲舟中已而大風震雹遂宿舟中
戊辰余生日具酒為壽于舟中
己巳與元均泛舟北辰會隱甫小飲宿倉亭
庚午同年朱公綽来自京師
辛未子聰来自壽州夜飲倉亭留宿
壬申泛舟飲于北辰
癸酉隱甫来飲别夜與元均小飲宿倉亭
甲戌知州陳亞小飲魏公亭看荷花與者隱甫朱公
　綽晚移舟楚望亭陳從益来自京師見余扵舟中
　始聞君謨動靜秀才陳䇿来自京師夜見余扵楚
　望亭作常州書自泊西倉至于楚望凡十有七日
乙亥次寳應
丙子至于髙郵
七月丁丑復見子聰會飲弭節亭
戊寅遂與子聰同舟以前次邵伯
己卯至于揚州遇秀才廖倚夜與倚及子聰飲觀風
　亭明日子聰之潤州廖倚之楚州伯起来宿觀風
亭
辛巳與伯起飲遡渚亭會者集賢校理王君玉大理
　寺丞許元太常寺太祝唐詔祠部員外郎蘇儀甫
壬午儀甫来小飲觀風亭會者許元唐詔君玉伯起
　先歸
癸未與許元小飲遡渚亭會者如壬午伯起不来
甲申與君玉飲壽寜寺寺本徐知誥故第李氏建國
　以為孝先寺太平興國改今名寺甚宏壯畫壁尤
　妙問老僧云周世宗入揚州時以為行宫盡朽漫
　之惟經蔵院畫玄獎取經一壁獨在尤爲絶筆嘆
　息久之
乙酉小飲秀才吕有家會者如壬午伯起不来余遂
　留宿
丙戌至于真州大熱無水
辛卯飲僧于資福寺移舟溶溶亭處士謝去華援琴
　待凉以入客舟
戊戌入客舟泊涵虚亭
庚子次江口
辛丑次長蘆
壬寅夜乗風次清凉寺
癸卯晨至江寧府
八月丙午猶在江寧
丁未小飲君績家
己酉小飲于水閣
庚戌次采石
辛亥阻風與侍禁陳宗顔飲
壬子過太平州夜乗風宿帶星口
癸丑過蕪湖繁昌宿慈母磯
甲寅乗風晝夜行
丙辰禱小姑山神至江州
丁巳在江州約陳侍禁遊廬山余病呼醫者不果徃
　遂行次郭家洲
己未阻風郭家洲與澧陽縣令趙師道飲村市就村
　人市羊供膳不得余疾謀還江州召廬山僧以醫
　不果
庚申次盤唐港
辛酉至于蘄陽
壬戌小飲瞿珣家會丹稜知縣著作佐郎范佑蘄春
　主簿郭公美
癸亥次新冶禱江神得大魚
甲子至于磁湖
乙丑猶在磁湖自丁巳余體不佳至是小閒
丙寅至于黄州
丁卯與知州夏屯田飲于竹樓興國寺火約余明日
　爲社飲不果夜登江澳次漆磁
戊辰次雙柳夾
己巳次白楊夾
庚午至于鄂州始與今狐修巳相識
辛未遣人之黄陂召家兄大風雨不克渡江而還
壬申小飲修已家遂留宿明日家兄来見余扵修已
　家始中酒睡兄家
甲戌飲于兄家
乙亥飲令狐家夜過兄家會宿
九月丙子次沌口
丁丑次昭化港夜大風舟不得泊禱江神
戊寅次穿石磯夜大風擊舟不得寢
己卯至岳州夷陵縣吏来接泊城外
庚辰假舟于邵曖
辛巳壬午入官舟
　癸未入荆江次李家洲
　甲申次烏沙
　乙酉次魯洑
　丙戌次塔子口觀魚望五鵝塵角望夫諸山
　丁亥次石首夜大風
　戊子阻風
　壬辰次公安渡
　　右于役志一卷雖非著述流傳至今則不可略按
　夷陵抵京師一千六百里公與尹師魯書云臨行
臺吏催苛百端始謀陸行以大暑又無馬乃沿汴
絶淮泛大江凡五千里用一百一十程纔至荆南
與此志合自公安後闕而不録既以十月二十六
　日到官則留荆約旬餘正庭參轉運時也
于役志卷終
六月丁卯偃上亭(偃字/疑)
七月甲申朽漫(合是/杇漫)玄奨(疑是/玄奘)
辛卯飲僧(飲字/疑)
内制集卷第一　歐陽文忠公集八十二
　　　太祖皇帝忌辰道埸齋文(九月八日)
維至和元年歳次甲午九月辛酉朔十九日已卯皇
帝遣入内内侍省内侍殿頭勾當太平興國寺開先
殿劉立言請僧三七人於太平興國寺開先殿開啓
太祖皇帝忌辰道埸一月日伏以受命開先肇基興
運昭祖功而丕顯緜寳祚於無疆用深追逺之誠式
奉明齍之薦載嚴爭刹以集善因伏願覺力常資威
靈如在延鴻宗祏集慶眇沖庻邦咸𬒳於餘休品物
共均於博施謹言
　　　太祖皇帝忌辰道埸功徳䟽右語(九月八日)
右伏以當天開運聿隆創始之功繼綂承休方罄奉
先之孝爰戒徹音之日用資作善之祥嚴法會於金
園啓靈文於貝葉(一作/牒)伏願超登妙果髙證真乗瞻
不動以常存祐無疆而永固下均氓庻咸獲乂寧
　　　賜宰臣陳執中生日禮物口宣(九月八日)
有勑卿為時柱石秉國鈞衡爰逢慶育之辰冝有便
蕃之錫豈惟故事式示眷懷今差卿男將作監丞世
儒賜卿生日禮物想冝知悉
　　　班荆館賜契丹國信使副赴闕御筵口宣(九)
(月八日)
卿等載持信節方止都圻特申式宴之儀以示勞勤
之意用推寵數當體至懷
　　　撫問梓州路臣寮口宣(九月十七日)
(卿/汝)等並韞器能逺膺寄任式戒嚴秋之序載懷勤事
之勞冝示撫存以彰眷厚
　　　班荆館賜契丹國信使副却回御筵口宣(九)
(月十七日)
卿等聘儀成禮歸馭戒塗念茲夙駕之勤冝有祖行
之寵式陳衎樂以示宴私
　　　班荆館賜契丹國信使副却回酒果口宣(同)
(日)
卿等信節爰馳示隣歡之永固使軺云復申飲餞以
為榮冝有匪頒以彰眷遇
　　　賜隴州團練使代州部署田辛等勑書(九月)
(十四日)
勑田辛省所進奉謝恩賜公使月俸馬一疋事具悉
邊防有嚴寄任尤重嘉汝材武董吾兵師軍聲俾壯
於威容寵數冝優於廪賜遽陳貢謝益認傾輸尚體
眷懷勿忘自效故茲示諭想冝知悉秋冷汝比好否
遣書指不多及
　　　雄州白溝驛賜契丹人使却回御筵兼傳宣
　　　撫問口宣(九月二十日)
卿等言持信節式戒歸塗念茲衝渉之勤冝有撫存
之意仍頒宴餞以示眷懷
　　　賜翰林學士尚書工部郎中知制誥王洙獎
　　　諭詔(九月十四日)
勑王洙省監護使劉沆劄子奏繳連到少府監修製
法物所狀修製温成皇后一行法物勘會例各鮮明
及減省得物料功限甚多事少府領五署之衆工乃
九卿之舊職卿以儒學參吾侍從兼涖其事能勤厥
官俾夫功簡而速成物精而有法益彰材敏尤用歎
嘉故茲獎諭想冝知悉
　　　皇帝本命兖州會真宫等處開啓道埸青詞
(九月二十日)
維至和元年歳次甲午十月辛卯朔二十日庚戌嗣
天子臣某謹遣某人開啓本命靈寳道埸三晝夜罷
散日設醮一座謹上啓太上開天執符御歷含真體
道玉皇大天帝寳祚無疆蒼穹垂祐吉日式臨於元
命醮科爰舉於舊章薦誠慤以惟精延聖真而並集
仰希靈貺敷錫眇沖四時叶序於和平品彚均休於
康泰無任懇禱之至謹詞
　　　建隆觀開啓追薦温成皇后道埸青詞(九月)
(二十五日)
伏以蒼圓降鑒列象緯以昭垂蠲潔僃陳薦馨香而
上逹載嚴仙宇恭按科儀眷内則之遺芳冀髙真之
冥祐仰祈隂貺永助靈遊
　　　福康公主宅修築地基祭告太歳巳下祝文
(九月二十七日)
維至和元年歳次甲午十月辛卯朔七日丁酉皇帝
遣宫苑使榮州防禦使内侍省内侍右班副都知任
守忠致祭于太歳土地諸神禮崇下嫁詩美冝家惟
築館之有𥘉方㳙辰而叶吉冀百靈之來護期不日
以斯成尚饗
　　　雄州白溝驛撫問契丹賀正人使兼賜御筵
　　　口宣(九月二十七日)
卿等載馳(一作/持)瑞節爰及疆亭顧惟夙駕之勤冝有
示慈之宴用彰寵待當體眷懷
　　　賜新除參知政事程戡讓恩命不允斷來章
　　　批答(十月十二日)
省表具之朕有欲治之心而甚勞思厎治之方而未
獲夙夜于此惟賢是求卿出入宣勤材望兼著誠明
發於事業識慮可以詢謀而召自外邦叅于宰府朕
志所定其何可移夫任之重者憂實深遇之隆者報
亦厚讓而後受雖敦難進而可嘉知無不為其一乃
心而圖效所讓冝不允仍斷來章
　　　賜寧逺軍節度使張茂實進謝恩馬(一無/四字)詔
(十月二十日)
勑茂實省所進奉謝恩賜公使并月俸及牌印到任
馬共八疋事具悉卿出守蕃宣冝優禄給詔條方布
受署有𥘉印綬為榮古人所重載披貢謝深用歎嘉
故茲詔示想冝知悉
　　　賜新授龍神衛四廂都指揮使英州團練使
　　　郝質勑書(十月二十日)
勑郝質省所進奉謝恩授龍神衛四廂都指揮使英
州團練使并賜公使月俸馬共二疋事具悉朕嘉汝
有忠勇之材遂膺選擢豐汝以廪賜之厚實示眷懷
貢奉所陳勤誠巳著功名可勉後效其思故茲示諭
想冝知悉
　　　賜尚書工部侍郎余靖詔(十月二十日)
蠢爾蠻蜒驚于海隅卿起自家居首宣勤力至於大
兵之後撫彼凋殘餘孽未平推吾恩信寄任實深於
委遇寵章冝有於便蕃遽閱貢輸良増嘉歎
　　　撫問江南東西路臣寮口宣(十月二十三日)
(卿/汝)等並以材賢(一作/賢材)出分寄任荐更歳月僃著勞能
冝示撫存以彰眷遇
　　　撫問鄜延路臣寮口宣(十月二十六日)
(卿/汝)等並膺柬寄綽著才猷顧邊圉之肅然嘉王事之
勤止屬茲寒沍冝示撫存
　　　雄州撫問契丹賀正旦兩蕃人使口宣(十一)
(月九日)
卿等夙將瑞節方戒疆亭奉隣聘以申歡慶歳端之
資始載惟跋履冝示撫存
　　　景福殿庫開啓冬節道埸齋文(十一月十二日)
伏以國財豐衍資民力以為先禁宇深嚴邇天居而
甚邃式戒一陽之候俾修衆善之因誦貝葉(一作/牒)之
遺文集金園之淨侣庻延梵福用副精衷
　　　軍器庫開啓冬節道埸齋文(十一月十二日)
伏以儲戎器以戒不虞敢忘武僃肇新陽而集多福
爰屇令辰俾法侣之精䖍修勝因之妙善仰瞻毫相
載繹真文冀昭鑒之甫回契偃兵之盛際
　　　舒州靈仙觀開啓上元節道埸青詞(十一月)
(十五日)
伏以萬物熈春肇新陽於首歳三元紀序標令節於
真經爰即靈埸俾遵科式薦雖陳於菲薄誠巳逹於
精明伏願穹昊垂休紫清降鑒邦家錫慶永叶於泰
寜民物遂生並臻於和樂
　　　恩州賜契丹皇太后賀正旦人使茶藥口宣
(同日)
卿等載飭軺車方凝寒律乃顧道塗之役深嘉䟦履
之勞冝有頒宣式彰眷遇
　　　恩州賜契丹皇帝賀正旦人使茶藥口宣(同)
(日)
卿等繼修邦好來及王春方凝凛之在辰念勤劬而
將事聊頒飲劑式助宣調
　　　皇帝本命兖州會真宫等處開啓道埸青詞
(十一月二十一日)
伏以荷三靈之乃眷獲奉寳圖隆萬壽於無疆遐資
道䕃爰薦精衷之禱及茲元命之辰伏願誠潔上通
真靈甫鑒如松之茂永固於延長一物雖微並均於
貺施
　　　醴泉觀真君殿開啓年交道埸青詞(十一月)
(二十四日)
伏以元氣均調運三正而並用歳功肇序謹五始之
惟𥘉爰敞福庭(一作/廬)恭陳淨醮伏冀精衷上逹靈鑒
甫回却凝隂伏沴之餘順和氣發生之造旁霑庻物
並集多休豈惟眇沖膺此純嘏
　　　添修開先殿祭告土地祝文(十一月二十七日)
伏以神遊所格祕寢有嚴役事時興方勤於締葺后
(一作/神)祇安靜頗懼於震驚菲薦式陳明靈昭鑒
　　　恩州賜契丹皇太后賀正旦大使茶藥詔(十)
(一月十五日)
勑卿夙將信幣來慶王春載惟渉履之勤方示眷懷
之意錫茲良物以輔至和今差入内内侍省内侍殿
頭張昭化往恩州賜卿茶藥具如别録至可領也故
茲詔示想冝知悉冬寒卿比平安好遣書指不多及
　　　恩州賜契丹皇太后賀正旦副使茶藥詔(十)
(一月十五日)
卿輶車載飭方講於隣歡歳序將回式凝於寒律載
懷衝渉冝有頒宣
　　　恩州賜契丹皇帝賀正旦大使茶藥詔(十一)
(月十五日)
卿修南北之歡會期於首歳勤夙宵之役方及於半
塗彌切眷懷冝加寵錫
　　　恩州賜契丹皇帝賀正旦副使茶藥詔(十一)
(月十五日)
卿使介選才以逹欣歡之意道塗將命冝伸慰勞之
恩式示頒宣俾茲調護
　　　兖州會真宫等處開啓上元節青詞(十二月)
(十五日)
伏以萬物資生肇新於陽月三元紀節式按於仙經
爰欵殊庭恭陳淨醮薦精誠而交感企真馭以来臨
冀集靈休下均羣品
　　　二十四日就驛賜契丹賀正旦人使銀䤬鑼
　　　唾盂盂子錦𬒳褥口宣(十二月十五日)
卿等繼講隣歡會期元日載嘉勤敏渉此凝嚴用示
頒宣俾彰眷待
　　　正月一日入賀畢就驛賜酒果口宣(十二月)
(二十五日)
卿等方柅聘車即安賔舘屬此春陽之煦冝多宴衎
之歡寵錫有加眷懷増厚
　　　今月三十日賜契丹賀正旦人使内中酒果
　　　口宣(十二月二十五日)
卿等式修邦聘来會春朝方休道路之勤冝有宴私
之惠聊頒甘實以侑清罇
　　　正月三日就驛賜契丹賀正旦人使内中酒
　　　果口宣(十二月二十五日)
卿等聘儀交舉欣入見於彤墀籩品有加俾示慈於
宴席用伸頒賚冝體便蕃
　　　賜契丹人使春幡春盤法酒口宣(十二月二)
(十五日)
卿等並驅使傳来及王正𥘉陽式應於新春令節俾
修於故事冝加頒賚用示眷懷
　　　内中福寧殿開啓三長月祝聖壽道埸青詞
伏以真遊飈歘祕殿邃嚴惟首月之正時叶新陽而
布慶俾陳法供仰薦明誠伏冀敷祐眇躬保千齡而
永固躋民壽域均萬國以同休
　　　萬壽觀齋殿内權奉安真宗皇帝御容祝文
(十二月二十五日)
伏以齋室潔嚴睟容清穆㳙辰叶吉具禮有儀冀真
馭之妥安符孝心之䖍奉
　　　東太一宫開啓祝聖壽年交金籙道埸宻詞
(十二月十日)
伏以積隂窮候始變於三陽庻物更(一作/交)新冝均於
百福是陳法供載肅嚴祠延真馭以來臨冀明靈之
洞鑒眇沖集佑期萬壽之無疆遐邇同休俾兆民之
咸頼
　　　班荆館賜契丹賀正旦人使到闕酒果口宣
卿等夙戒軺軒荐修信好顧凝嚴之在候冝宴錫以
申恩頒以甘新彰予眷遇
　　　班荆館賜契丹賀正旦兩番人使到闕御筵
　　　口宣
卿等載馳隣聘來及歳元深惟道路之勤方戒郊圻
之近特頒宴勞以示眷懷
　　　春帖子詞(二十首十二/月二十九日)
　　　皇帝閤六首
　　　　其一
萌牙資暖律養育本仁心顧彼蒼生意安知帝力深
　　　　其二
陽進升君子隂消退小人聖君南靣治布政(一作/敎)法
新春
　　　　其三
氣候三陽始勾萌萬物新雷聲𥘉發號天下巳知春
　　　　其四
玉琯氣来灰巳動東郊風至暁先迎乾坤有信如符
契草木無知但發生
　　　　其五
朝雲藹藹弄春暉萬木欣欣暖尚微造化未嘗私一
物各隨妍醜自芳菲
　　　　其六
熈熈人物樂春臺風送春從天上來玉輦經年不遊
幸上林花好莫爭開
　　　皇后閤五首
　　　　其一
御水冰銷緑宫梅雪壓香新年賀交(一作/康)泰白日漸
舒長
　　　　其二
藹藹珠簾日溶溶碧瓦煙漪漣采荇水和暖浴𧖟天
　　　　其三
𥘉欣綵勝迎春早巳覺雞人報漏遲風色結寒猶料
峭天光喣物巳融恰
　　　　其四
鸎寒未報宫花發風暖還催臘雪銷欲識春来自何
處先從天上斗回杓
　　　　其五
三辰明潤琁璣運四氣均調玉燭光共喜新年獻椒
酒惟將萬壽祝君王
　　　温成皇后閤四首
　　　　其一
璅(一作/鏁)窻珠戸暖生煙不覺新春換故年衆卉爭妍
競時態却尋遺跡獨依然
　　　　其二
寳奩香歇掩鉛華舊閤春歸老監嗟畫棟重来當日
鷰玉欄猶發去年花
　　　　其三
椒壁輕寒轉暁暉珠簾不動暖風微可憐春色来依
舊惟有餘香散不歸
　　　　其四
内助從来上所嘉新春不忍見新花君王念舊憐遺
族常使無權保厥家
　　夫人閤五首
　　　　其一
太史頒時令農家候土牛青林自花發黄屋為民憂
　　　　其二
元㑹千官集新春萬物同測圭知日永占歳喜時豐
　　　　其三
黄金未變千絲栁白日𥘉遲百刻香聖主本無聲色
惑宫花不用妬新粧
　　　　其四
微風池沼輕澌漾旭日樓臺瑞藹(一作/靄)浮四海懽聲
歌帝澤萬家春色滿皇州
　　　　其五
玉殿籖聲玉漏催綵花金勝巧先裁宿雲容與朝暉
麗共喜春隨曙色來
　　　萬壽觀告遷真宗皇帝御容祝文
伏以宗廟之禮是為典彞衣冠以遊實有故事載嚴
寳構以奉威靈㳙吉日以有𥘉庻真馭之斯格
　　　萬壽觀造温成皇后相儀祝文(十二月二十)
(九日)
式營叢構俾俟靈遊顧落成之有𥘉惟筮日而斯吉
冀茲往宅庻以即安
　　　皇帝回謝契丹皇帝書
九月日兄大宋皇帝致書于弟大契丹聦文聖武英
略神功睿哲仁孝皇帝闕下使軺云止惠問見貽且
承累歳而來荐有西師之舉討其不服𥘉煩剪伐之
謀全以舊恩終示含容之度慶武戈之遂息分軍獲
以為儀言諭斯勤欣銘併集方凝寒律冀保沖襟企
詠之誠指陳奚旣續遣使人咨謝次今忠正軍節度
使檢校太尉同中書門下平章事蕭徳等回專奉書
陳謝不宣白
　　　皇帝回謝契丹皇太后書
九月日姪大宋皇帝謹致書于嬸大契丹儀天體道
至仁廣徳慈順章聖皇太后闕下隣邦敦睦結信好
以彌深使聘申歡承諭言而甚厚固壽齡之遐福欣
帖泰之休期加侑幣以惟豐積感悰而増切秋商在
候嗇履惟和今忠正軍節度使檢校太尉同中書門
下平章事蕭徳等回專奉書陳謝不宣謹白
内制集卷第一
内制序取怒(怒一/作怨)
至和元年九月皇帝本命青詞寳祚(此上一有/伏以二字)
温成閤春帖子故年(一作/舊年)老監(一作/阿監)
外制集卷第一　歐陽文忠公集七十九
　　制敕五十首
　　　勸農敕
敕朕惟德之不明而至於用武久興師旅重困黎元
有閔民愛物(一作/農)之心誰能副予意者有信賞必罰
之令今將舉而行之朕言有條其聽無忽夫農天下
之本也凡為國者莫不務焉要在節其用則易充勉
其力使不匱今夫食者甚衆而輸者巳殫勸之不勤
而取之仰足使民盡耕猶不給而半為游墯之手使
歲常熟猶恐乏而多罹水旱之凶調歛不得巳也而
吏之不仁(一作/明)者縁以誅求賦役自有法也而政之不明
者重為煩費農者有㡬害者若兹欲寛吾民何可得
也既富而教豈無術乎體予兹懷望爾良吏自今在
官有能興水利闢田荒(一作/荒田)課農桑增戸口凡有利
(一有/於字)農而弗(一作/不)擾者有司具爲(一作/其)賞格當議旌
酬其或陂池不修田野不闢桑棗不植户口流亡慢
政隳官亦行降黜夫言而不信法㢮於寛朕久患之
方思革弊爾毋猶習舊態慢我新書此匪虛名必期
責實凡爲條約告爾既明賞吾不欺罰爾無悔
　　　頒貢舉條制敕(元有詳定貢舉條制状在此/敕前今移入奏議第七卷)
敕夫儒者通乎天地人之理而兼明古今治亂之原
可謂愽矣然學者不得騁其說而有司務先聲病章
句以牽拘之則吾豪儁竒偉之士何以奮焉有純明
朴茂之羙而無斆學養成之法其飭身勵節者使與
不肖之人雜而並進則夫懿德敏行之賢何以見焉
此士人(一作/取士)之甚弊而學者自以爲患議者屢以為
言朕慎於改更比令詳酌(一作朕於更改/之令比詳酌焉)仍詔宰府
加之叅定皆以謂本學校以教之然後可求其行實
先策論則辨理者得盡其說簡程式(一作/試)則閎博者
可見其材至於經術之家稍増新制兼行舊式以勉
中人其煩法細文一皆罷去明其賞罰俾各勸焉如
此則待士之意周取人之道廣夫遇人以薄者不可
責其厚今朕建學興善以尊子大夫之行而更制革
弊以盡學者之材予於教育之方勤亦至矣有司其
務嚴訓道精察舉以稱朕意學者其思進德脩業而
無失其時凡所科條可(一作/以)爲永制(一作/式)
　　　皇叔荆王元儼可贈徐兖二州牧追封燕王
　　　加天策上將軍制
敕朕負荷先業懼德不明實頼宗藩以屏王室今其
亡也何痛如之故皇叔荆南淮南節度大使守太師
尚書令兼中書令行荆州揚州牧荆王先皇帝之弟
而朕之諸父於屬為尊荆淮之節於鎮為重太師三
公尚書中書令皆一品於官為崇於爵為貴而王皆
享(一作/兼)之克有令德貴而能去其驕冨而能守以約
名重天下聞于四夷自遘疾以来醫禱備至朕甞臨
省親為煮藥賜賚之物謙而不受話言猶在邈可想
焉噫享年六十不謂不壽天之五福不曰不全而朕
之所以悼嘆之至深者上遵先帝友于之仁而下示
朕孝思之至也故詔有司擇位號之尤尊羙者以追
榮之而稱朕意焉夫名載册書而不朽澤流子孫而
亡窮䰟而有知膺我休命可特贈天策上將軍依舊
荆南淮南節度大使守太師尚書令兼中書令行荆
州牧仍加兖州徐州牧追封燕王
　　　堂後官李元方可大理寺丞制
勑李元方丞相府天下政本也吾任於相者既重則
爲之選吏也亦艱賞勞勸能皆有優典以爾給事玆
久其勤益著慎不漏泄謹無過差用爾歲成俾丞卿
寺勉圖後效無玷寵榮可
　　　祠部員外郎直集賢院兩浙轉運按察使王
　　　琪可就轉刑部員外郎制
敕具官王琪以儒學立于朝而甞好言天下之利今
二浙之廣生齒衆而物産繁誠可以效汝之材幹予
之蠱今有司申考績之舊文乃敘遷之常法爾其能
使吾民不勞而邦用給足去吏之貪愚者毋害于州
縣舉士之材能者不遺其寒俊厥效苟著信賞豈稽
徃其勉哉以率爾職可
　　　國子博士陳淑祕書丞薛仲簡尹源太子中
　　　舍李隨大理評事朱壽昌磨勘改官制
敕國家考課之格敘進有常所以示為法之均平而
防有司之輕重也及其弊也賢愚並進而功過不明
屬者命考舊文稍更新制不專累日以爲限間湏善
舉而後遷夫選之艱則材者出賞之當則能者勸焉
此予之意也今汝等雖以滿歲增秩而皆敏材可稱
尚有爾知以應新法可
　　　前光禄寺丞王簡言復舊官制
敕夫王者之有赦所以閔訓道之(一無/此字)不純而愚民
之䧟焉者開其自新之路誘於改過之善而巳然前
世議者莫不以數赦爲患得非人之無良以赦爲幸
者歟具官王簡言服于朝倫嚮以罪廢屢經肆眚冝
與滌瑕夫過不可以貳赦不可以幸惟勉爾力以贖
前羞可
　　　登州黄縣尉(五字一/作主簿)東方辛可宻州司士叅
　　　軍制
敕具官東方辛朕以信示天下而以祿報有功今爾
辛縁死事而命于官然按察者糺失職而来有請按
察吾所詔也不從則不自信念功吾所急也不報則
無所勸焉是用易爾散秩優爾俸禄免爾吏責俾爾
自安庻㡬使吾信賞並行而不失可
　　　華州鄭縣尉程炎可泗(一作/同)州録事叅軍京
　　　兆府興平縣尉吕定可鳳翔府左司理叅軍
　　　制
敕自兵興以来盗賊頗衆屢明信賞思以勸能具官
程炎等各以敏材試于一尉今有司上爾所獲應于
賞格聊兹甄録以嘉勤勞夫量功而賞大小異冝勉
爾自圖余無所愛可
　　　大理評事張子庚可大理寺丞制
敕具官張子庚徃臨邑政(一作/事)近在王畿當夫賦役
方繁而盗賊並起凡諸州縣之吏能不失職而免於
咎者盖亦鮮焉(一作/矣)爾考績有司法當進秩能守厥
職是亦可嘉遷爾卿丞勉終縣治可
　　　舒州推官吕選可大理寺丞制
敕具官吕選國家設官之法由保薦而遷者必試之
縣政非惟質舉者之信否亦以慎臨民之選焉以爾
久服官勤今由材舉徃服新命將觀汝能可
　　　殿中丞郭及大理寺丞魯有立太常寺太祝
　　　張昭度等磨勘改官制
勑具官郭及等朕患考績之不明而使無聞者累久
而幸遷有善者混淆而莫别故申新法不專以日月
敘秩而間湏保任之舉(一作任/保之限)非以(一有/節字)抑人之進
而所以求能者焉汝等無謂今由積日而得次升尚勤
後圖以俟知者可
　　　東頭供奉官桑逵可内殿崇班制(先因過犯/挌磨勘一)
(年今及四/年除授)
勑具官桑逵國家命官之術必量功過之分計歲時
之勤以爲陞黜法在有司其平不欺其信不渝以爾
嚮因事累格其㑹課今日月及矣考績者以時來上
還汝所當得者示我不汝忘焉可
　　　環州石昌鎮熟戸牛家族廵檢奴訛男萬訛
　　　可本族都軍主制
勑萬訛世捍邊陲繼生材武能以威信服其部人今
爾父以疾而告休俾爾承家而濟美夫忠孝之節不
徒守其先業而巳亦以奮功名而圖冨貴焉可
　　　審官院令史馬登可遂州司戸叅軍充職制
勑馬登百司丞史皆有入官之格不惟賞其勞所以
勸能者而謹其無過也惟勤與慎可不勉焉可
　　　西京左藏庫使内侍省内侍押班任守信可
　　　遥郡刺史依舊鄜延路駐泊兵馬鈐轄制
勑國家自靈夏不賔邊隅多警議者率以謂用兵之
道任將冝專恩信不久(一作/明)則無以得士心(一無/此字)山
川不習則不可圖勝筭頃(一無/二字)自兵宿于野久而無
功此殆將帥數易之患也苟其能者無遽奪焉以具
官任守信選以敏材臨于戎事肅軍捍冦宣力有聞
遽以飛章自言滿歲顧久親於矢石豈不念於勤勞
然而士卒之樂既汝安夷狄之情惟汝熟雖欲代汝
實難其人所冝旌以郡章仍臨舊部體兹委寄服我
茂恩可
　　　開封府兵曹叅軍謝曄可大理寺丞制
勑具官謝曄府掾之制凡再歲而無過失者皆得例
遷盖以京師大衆之㑹獄訟尤多能無過焉是亦材
也今考爾歲月法當進秩夫官能有守卑者尤難事
之寔繁勤則克(一作惟/勤則)濟勉服明訓徃膺寵章可
　　　虞部員外郎盧士宏(一作/閎)太常博士王揆祠
　　　部員外郎祕閣校理張瓌丁憂服闋復舊官
　　　制
勑具官張瓌等夫孝子之於其親也無所不至焉生
則養之以禄殁則榮之以名爾等自丁家艱克盡孝
道天時屢變禮制以終勉思揚名無墜厥世可
　　　比部員外郎趙宗古謝衍屯田員外郎李琪
(一作/祺)祕書丞劉元瑜殿中丞馬伸磨勘改官
　　　制
勑具官謝衍等自兵興以來天下重困盗賊並起獄
訟繁多為州縣者不亦勞乎夫飢寒者未能衣食而
調歛者未能盡除惟處之有方則民不甚弊頼夫勤
敏乃克濟焉爾等咸以吏材寄予民政録勞考課冝
有茂恩可
　　　前磁州録事(一作/司理)叅軍杜鈛(一作/鉞)可衛尉寺
　　　丞制
勑朕撫有萬國而官羣材不敢專用獨見之明而外
詔庻寮各舉其善具官杜鈛舉者言爾材堪親民是
用升汝司衛之丞而將用汝臨人於治詩云豈弟君
子民之父母蓋夫善爲政者能使其民愛之如此汝
能以此親我民乎徃膺進秩之榮無爲舉者之累可
　　　前杭州司理叅軍范衮可衛尉寺丞充堂後
　　　官制
勑朕觀兩漢名臣多或出於丞史小吏非夫丞史之
能出名臣也乃知古雖吏屬亦必選用賢材焉(一有/況字)
今中書丞相之職比古公府曹掾之制吏員巳爲簡
闕欲任其事豈不擇人故詔銓衡俾其慎選具官范
衮有司來上以爾爲(一作/有)材進爾諸丞徃率乃職古
人可慕無自怠焉可
　　　將作監主簿程中行制
勑程中行夫㢘耻道缺而貪冒成俗風化之薄乆矣
吾思有以勵焉故於致仕之制特示推恩之優厚廪
給以家居官子孫而世及今爾父至服勞在官以老
得謝冝兹懋賞以示寵榮汝尚勗哉無忘濟美可
　　　祠部郎中沈周可開封府判官制
勑具官沈周夫刑獄以禁暴而託獄足以爲姧法令
以止亂而舞法反以滋害平民者政而敗政者吏也
知政之術繩吏爲先況乎京師號稱繁劇凡治繁者
貴(一作/尚)乎不勞茍知其方在得於要擿姦急吏此非
要歟以爾久列周行屢經任使通於政事俾佐浩穰
告汝政弊之多端訓汝治煩之有術善思乃職無或
廢官可
　　　絳州防禦判官張銳衛州軍事推官汲熈載
　　　可大理寺丞制
勑具官張銳等以爾由學飭身試材于吏服勞既久
薦者屢聞有邇臣之亟稱加所司之考實推恩進秩
其慎若斯豈不勉哉無回汝守可
　　　供備庫副使王道卿(一作/清臣)可西京左藏庫副
　　　使制
朕觀春秋之際公侯卿大夫之譜至數十世而不絶
不徒世其禄爾惟克劭者乃不隕焉近至于唐將相
之後能以勲名自繼其家者亦衆秉筆者記之號稱
衣冠盛事噫古之大族多良子孫而今獨鮮耶抑惟
人之勉不勉爾惟汝大臣之子世爲名家豈不勵焉
無俾自墜有司積日兹乃敘進不次之賞能者得之
汝其勉哉無忽而怠可
　　　前彰信軍節度判官禇式可太子中舍致仕
　　　制
勑具官禇式昨按察者言爾事(一無/此字)有迹而爾方以
老自(一無/此字)請吾屈言者不究而進爾以秩全爾之歸
吾之欲成人之羙而不欲成人之惡如此汝其休矣
知我之仁可
　　　祠部員外郎崔嶧男庻可試祕書省校書郎
(一作試/監簿)制
勑崔嶧男庻古稱不學者之於事譬夫立而面墻與
其敗政而干官孰若勸教之明而養之有素也屬者
故勑有司増定䕃補之格必由試藝乃得涖官夫不
惟爲國造士是乃爲臣立家此予(一作/其)詔也汝其勉
之可
　　　梓潼縣主簿宋文質可國子監丞致仕制
勑具官宋文質壯也服勞晚而登仕老能知止意亦
可嘉吾有躋民仁壽之心爾其歸安田里之養可
　　　駕部員外郎席夷甫可本官致仕制
勑具官席夷甫古者七十而得謝所以優其臣也不
任以事而養之于家所以愛老也朕患㢘耻之缺而
尤嘉止足之人隆長老之恩而欲興孝弟之俗今爾
之請朕所襃焉已詔有司錄爾之子克安眉壽徃服
寵章
　　　南劒州司理叅軍李孝友責授吉州叅軍制
勑具官李孝友不孝之罪國有常刑民愚無知犯者
猶鮮況爾𬒳儒服者誦習六經而背本忘親悖理傷
化雖屢經赦宥法欲貸汝而汝之自視夫亦何顔冝
屏逺方絶而不齒
　　　江南　路提刑内殿承制柴貽慶可就轉禮
　　　賔副使制
勑具官柴貽慶傳曰夫刑者一成而不變又曰法者
天下之至平庻獄之間其可不慎故於國制尤重邦
刑擇彼監司必叅文武所以藉其材敏而佐夫不逮
者也惟爾克守其職能濟以勤有司質成法應敘進
故增榮秩無替前勞可
　　　右侍禁樂天錫可率府率致仕制
勑具官樂天錫服勞兹久因疾得衰雖未及於引年
嘉自能於知止俾進春宫之率以為歸老之榮可
　　　大理寺丞袁穆許恢授殿中丞著作佐郎程
　　　適授祕書丞制(並磨勘/改官)
勑具官程適等國家治民之要其具素備惟奉法守
職而免於有過者考其積日皆得敘遷苟有能稱豈
無懋賞爾等寄予民政咸上歲成俾登于朝盖用常
典若夫異績在爾勉焉可
　　　皇姪仲伉贈官制
勑具官仲伉朕上慿宗社之靈克荷先帝之業思治
天下以孝而親九族以仁今宗正言爾信安郡王之
長孫也不幸早世而追榮之典尚未有稱朕聞于聽
(一作聞/于朕聽)意甚悼焉可
　　　秦州推官董彞可太子中舍致仕制
勑具官董彞朕嚮遣韓琦行視邊鄙所以宣上恩而
下逮撫下情而上通也今琦言爾有勤未録乆疾自
淹夫人之有勞吾豈不念事或(一作/有)在逺患於不聞
既披奏章冝示寵典可
　　　劒州司理參軍董壽可大理寺丞制
勑具官董壽夫法者所以禁民爲非而使其遷善逺
罪也然世之專於法者不患於不通而患於刻薄豈
夫(一無/此字)學者之弊歟今爾以學法入官而有能(二字一/作復)
𬒳薦以(一作/施)之臨事可不戒哉徃服明恩冝慎汝習
可
　　　兵部郎中皇甫泌男偁可將作監主簿制
勑具官皇甫泌男偁椊潼去京三千里外而東蜀一
都㑹也吾難其選知泌爲材而乃以家爲言請任其
子俾榮初仕仍便其私庻乎泌無内顧之憂而得盡
心於事則汝之幹蠱可不勉哉可
　　　東頭供奉官閤門祗候知勝關寨李守信可
　　　就轉内殿崇班儀州寨主制
勑具官李守信西師之出累年而將帥之效未著凡
爲吾扞城而乗障者不亦久(一有/於字)勞乎迹其勤誠冝
有陞進若夫異賞俟爾立功
　　　和州防禦判官夏侯溥可太子中舍致仕制
勑具官夏侯溥古者王道之隆也使夫種樹畜養皆
不失其時然後衣帛食肉而老者得以安之今夫致
仕而歸者必増其榮秩而又廪給于其(一無/此字)家者所
以慮夫田野(一作/里)之間養老之具未備而有以優其
終身焉爾其徃哉服我新命可
　　　都官員外郎知成州王嘉聞轉職方員外郎
　　　殿中丞知普州葛昌(一作/商)轉國子博士某官
　　　監洺州鹽酒稅李思㳟轉駕部員外郎制(並/磨)
(勘改/官)
勑具官王嘉聞等夫士之學古干禄而陳力涖官者
孰不欲自為材耶患乎勸之勵之(四字一作/勸賞砥礪)無方而
使賢能之不勉也(一無/此字)此朕所以思革審官之法近
増舉類之科爾等猶用舊文例當升秩其思率職無
懈厥勤俟乎有聞以應新格可
　　　東頭供奉官張德榮張行簡可率府率致仕
　　　制
勑具官張行簡等陳力有年服勞匪怠止足之戒乃
能自知終始之恩亦以示勸衛率之長東宫要官享
兹榮名可以休老可
　　　虞部員外郎吕師簡可比部員外郎制(爲招軍)
勑具官吕師簡國家嚮因募兵特立賞格俾勸勤者
速於集事而議者皆患應募之卒雖多而難用豈夫
訓練之未至將由簡閱之不精然而號令重於巳行
賞罰貴乎存信今有司按籍言爾當遷徃服新恩其
思實効可
　　　悉利族軍主嗟移可都軍主制(爲功效)
勑嗟移夫賊壘未平王師在野當吾聞鼓鼙思將帥
之際是汝立功名取冨貴之時而能率其部人力捍
狂冦材武忠勇是皆可嘉爵秩階勲兹以為寵猶有
異賞爾其圖之可
　　　東上閤門使普州刺史趙安期可右領軍衛
　　　大將軍致仕制
勑具官趙安期夫陳力就列不能者止而致仕之制
非爲止者而設乃古所以禮其卿大夫之羙名也而
今又有増官秩頒廪給之數於爾之止(一作爾/之知止)豈不
爲優爾其歸哉可以榮矣可
　　　供備庫副使沿邊廵檢都監王守一可就轉
　　　西京左藏庫副使制
勑具官王守一臨于軍政邈彼塞垣訓齊甲兵謹備
冦盗爾其勤(一作/謹)職吾不忘勞適因奏課之來冝舉
陟明之典可
　　　貝州歷亭縣主簿周登可國子監丞致仕制
勑具官周登方剛而仕以疾思歸自陳不能可謂知
止有官以為汝寵有俸以終汝身體予深仁(一作/恩)膺
此嘉命可
　　　進納長馬空名誥海詞
勑某人等國家以用師西鄙不欲加賦於人乃能出爾
家貲佐吾邦用第其多少咸有(一作/可)旌酬俾綴官聮
以榮里閈可
　　　潁州推官江楫可大理寺丞制
勑具官江楫朕思與多士共寧庻邦而賢豪材羙之
人或自沉於幽逺與夫懿節茂行之韞于中而未見
於(一作/于)事者吾皆不得而徧觀焉故以舉類之科而
爲官人之法今舉者言爾材行可稱命爾新恩以期
後効可
　　　廣南西路轉運按察使金部員外郎周陵可
　　　司勲員外郎就差充荆湖南路轉運按察使
　　　制
勑具官周陵朕顧荆楚之俗雜於諸蠻而嚮者州縣
之間不能綏輯與民生患曠日未平夫惟蠻貊(一作/夷)
雖不通於禮義而剽輕之性惟信(一作/徳)可懷獷悍之
心以威則服思擇能者僉曰汝材至於察官吏之否
臧平賦輸(一作/稅)而移用廣西之最朕巳嘉焉今其諭
我至仁曉兹異(一作/暴)俗並伸威信以靜一方仍遷郎
署之榮以増使車之重可
外制集卷第一
外制集序聖賢相遭(遭一/作逢)
皇叔荆王制行荆州(此下脫/牧字)
陳淑等改官制(一本作國子博士通判澧/州陳淑可虞部貟外郎)
柴貽慶制(貽慶一/作貽憲)
秦州推官董彞制董彞(一作/黄彞)
趙安期制可以(一作亦/可以)
王守一制沿邊巡檢都監(六字上一有/儀州二字)
外集卷第一　歐陽文忠公集五十一
　　樂府
　　　擬玉臺體七首
　　　　欲眠
行人夜已斷明河南陌頭雙璫不擬解更欲要君留
　　　　携手曲
落日堤上行獨歌携手曲却憶携手人處處春華緑
　　　　雨中歸
朝㸔樓上雲日暮城南雨路逺香車遲迢迢向何所
　　　　别後
連環結連帶贈君情不忘暫别莫言易一夕九回腸
　　　　夜夜曲
浮雲吐明月流影玉堦隂千里雖共照安知夜夜心
　　　　落日䆫中坐
朝聞驚禽去日暮見禽歸瑶琴坐不理含情復爲(一/作)
(與)誰
　　　　領邊繡
雙鴛刺繡領粲爛五文章暫近巳復逺猶持歌扇障
　　古詩一
　　　七交七首
　　　　河南府張推官
尭夫大雅哲禀徳實温粹霜筠秀含潤玉海湛無際
平明坐大府官事盈案几髙談遣放紛外物不能累
非惟席上珍乃是青雲器
　　　　尹書記
師魯天下才神鋒凛豪儁逸驥臥秋櫪意在騤騤迅
平居弄翰墨揮洒不停瞬談笑帝王略驅馳古今論
良工正求玉片石胡爲韞
　　　　楊户曹
子聦江山禀弱歲擅竒譽盱衡恣文辯落筆妙言語
胡爲冉冉趨三十滯公府美璞思善價浮雲有夷路
大雅惡速成俟命冝希古
　　　　梅主簿
聖俞翹楚才乃是東南秀玉山髙岑岑映我覺形陋
離騷喻草香詩人識鳥獸城中爭擁鼻欲學不能就
平日禮文賢寧乆滯奔走
　　　　張判官
洛城車隆隆曉門爭道入連𬒮紛如帷文者豈無十
壯矣張太素拂羽擇其集逺慕鄴才子一笑懽相挹
雖有軒與冕攀翔莫能及人將孰君子盍視其遊執
　　　　王秀才
幾道顔之徒沈深務覃聖采藻薦良璧文潤相輝映
入市羊駕車談道犀爲柄時時一文出往往𥿄價盛
無爲戀丘樊遂滯蒲輪聘
　　　　自叙
余本漫浪者兹亦漫爲官胡然類鴟夷託載隨車轅
時士不俛眉黙黙誰與言賴有洛中俊日許相躋攀
飲徳醉醇酎襲馨佩春蘭平時罷軍檄文酒聊相歡
　　　答楊闢(一作/子靜)喜(一作/祈)雨長句
吾聞隂陽在天地升降上下無時窮環回不得不差
失所以歲時無常豐古之爲政知若此均節収歛勤
人功三年必有一年食九歲(一作/年)常備三歲(一作/年)凶
縱令水旱或(一作/忽)時遇以多𥙷少能相通今者吏愚
不善政民亦游惰離於農軍國賦歛急星火兼并奉
養過王公終年之耕幸一熟聚而耗者多於蠭是以
比歲屢(一作/累)登稔然而民室常虚空遂令一時暫(一/作)
(遭)不雨輒以困急號天翁(一作/公)賴天閔民不責吏甘
澤(一作/澍)流布何其濃農當勉力吏當愧敢不酌酒澆
神龍
　　　嵩山十二首
　　　　公路澗
驅馬渡寒流斷澗橫荒堡槎危欲欹岸花落多依草
擊汰翫游鯈倒影看飛鳥留連愛芳杜漸下四峯照
　　　　拜馬澗
昔聞王子晉把袂浮丘仙金駿於此墮吹笙不復還
玉蹄無迹乆澗草但荒煙
　　　　二室道
二室對岧嶤群峯聳崷直雲隨髙下起路轉參差碧
春晚桂叢深日下山煙白芝英巳可茹悠然想泉石
　　　　自峻極中院歩登太室中峯
繫馬青松隂躡屣蒼崖路驚鳥動林花空山答人語
雲霞不可攬直入冥冥霧
　　　　玉女䆫
玉女不可邀蒼崖鬱岧直石乳滴空竇仰見泬寥碧
徙倚難乆留桂樹含春色
　　　　玉女擣衣石
玉女擣仙衣夜下青松嶺山深風露寒月杵遥相應
靈蹤杳可尋片石秋光瑩
　　　　天門
石徑方盤紆雙峯忽中斷呀豁青冥間畜泄煙雲亂
杉蘿試舉手自可階天漢
　　　　天門泉(舊號救命泉惡其名鄙因取美名/書為續命泉人書一字立于泉側)
煙霞天門深靈泉吐巖側雲濕顥氣寒石老林腴碧
長松暫休坐一酌煩心滌
　　　　天池
髙歩登天池靈源湛然吐俯窺不可見淵黙神龍護
靜夜天(一作/松)籟寒宿客疑風雨
　　　　三醉石(三醉石在八仙壇上南臨巨崖峯/岫迤邐蒼煙白雲鬰鬰在下物外)
(之適相與酣酌坐石欹醉似非人間因索/筆目梅聖俞書三醉字於石上而三人者)
(又各題其姓/名而刻之)
拂石登古壇曠懷聊共醉雲霞伴酣樂忽在千峯外
坐乆還自醒日落松聲起
　　　　峻極寺
路入石門見蒼蒼深靄間雲生石砌潤木老天風寒
客來依返照徙倚聼山蟬
　　　　中峯
望望不可到行行何屈盤一逕林杪出千巖雲下看
煙嵐半明滅落照在峯端
　　　𥘉秋普明寺竹林小飲餞梅聖俞分韻得亭
　　　臯木葉下五首
臨水復欹石陶然同醉醒山霞坐未歛池月來亭亭
洛城風日美秋色滿蘅皐誰同茂林下掃葉酌松醪
野水竹間清秋山酒中緑送子此酣歌淮南應落木
勸客芙蓉盃欲搴芙蓉葉垂楊礙行舟演漾回輕檝
山水口已佳登臨同上下衰蘭尚可採欲贈離居者
　　　和謝學士泛伊川浩然無歸意因詠劉長卿
　　　佳句作欲留篇之什
乆不見南山依然已秋色悠㢤川上行復邀城中客
木落山半空川明潦尤積飛鳥鑑中看行雲舟中白
夷猶白蘋裏笑傲清風側極浦追所逺回峯髙易夕
觴詠共留連髙懷追昔賢惟應謝公興不減向臨川
　　　戯書拜呈學士三丈
淵明本嗜酒一錢常不持人邀輒就飲酩酊籃輿歸
歸來歩三徑索寞繞東籬詠句把黄菊望門逢白衣
欣然復坐酌獨醉臥斜暉
　　　和楊子聦答聖俞月夜見寄
秋露藹已繁迢迢星漢回皎潔庭際月流光依井苔
有客愛涼景幽軒爲君開所思不可極但慰清風來
　　　謝人寄雙桂樹子
有客賞芳叢移根自幽谷爲懷山中趣愛此嵓下緑
午眠背清隂露坐䕃髙蓋東城桃李月車馬傾闤闠
而我不出門依然伴憔悴榮華不隨時寂寞幸相慰
君子固有常小人多變態
　　　緑竹堂獨飲
夏篁解籜隂加樛卧齋公退無喧囂清和況復值佳
月翠樹好鳥鳴咬咬芳罇有酒美可酌胡爲欲飲先
長謡人生暫别客秦楚尚欲泣涙相攀邀况兹一訣
乃永巳獨使幽夢恨蓬蒿憶予驅馬别家去去時柳
陌東風髙楚郷留滯一千里歸來落盡李與桃殘花
不共一日看東風送哭聲嗷嗷洛池不見青春色白
楊但有風蕭蕭姚黃魏紫開次第不覺成恨俱零凋
榴花最晚今又拆紅緑點綴如裙腰年芳轉新物轉
好逝者日與生期遥予生本是少年氣瑳磨牙角爭
雄豪馬遷班固洎歆向下筆點竄皆嘲嘈客來共坐
說今古紛紛落盡玉塵毛彎弓或擬射石虎又欲醉
斬荆江蛟自言剛氣貯心腹何爾柔軟爲脂膏吾聞
莊生善齊物平日吐論竒牙聱憂從中來不自遣強
叩瓦缶何譊譊伊人逹者尚乃爾情之所鍾况吾曹
愁填胷中若山積雖欲強飲如沃焦乃判(疑)自古英
壯氣不有此恨如何消又聞浮屠說生死滅没謂若
夢幻泡前有萬古後萬世其中一世獨虭蟧安得獨
洒一榻淚欲助河水増滔滔古來此事無可奈不如
飲此罇中醪
　　　暇日雨後緑竹堂獨居兼簡府中諸僚
新晴竹林茂日夕愛此君佳禽哢翠樹若與幽人親
掃徑緑苔靜引流清派分開軒見逺岫欹枕送歸雲
桐槿漸秋意琴觴懷友文浩然滄洲思日厭京洛塵
車騎方開府梁王多上賔平時罷飛檄行樂喜從軍
騎省悼亡後漳濵多病身南䆫若可傲方事陶潛巾
　　　江上彈琴
江水深無聲江雲夜不明抱琴舟上彈棲鳥林中驚
遊魚爲跳躍山風助清泠境寂聽愈真絃舒心巳平
用兹有道器寄此無景情經緯文章合諧(一作/調)和雌
雄鳴颯颯驟風雨隆隆隱雷霆無射變凛冽黄鍾催
發生詠歌文王雅怨刺離騷經二典意澹薄三盤語
丁寧琴聲雖可狀琴意誰可聽
　　　送白秀才西歸
白子來自西投我文與書升階揖讓席言氣温且舒
萬轍走聲利獨趨仁義塗仁義荒巳乆斤鋤費耕除
吾常患力寡欣子好古徒終當竭其力剗治爲通衢
旗旄侍天子安駕五輅車盡驅天子(疑)民垂白歌其
隅子其從我游有志知何如
　　　鞏縣𥘉見黃河
河決三門合四水徑流萬里東輸海鞏洛之山夾而
峙河來齧山作沙觜山形迤邐若奔避河益汹汹怒
而詈舟師弭檝不以帆頃刻奔過不及視舞波淵旋
投沙渚聚沫倐忽爲平地下窺莫測濁且深癡龍恠
魚肆慿恃我生居南不識河但見禹貢書之記其言
河狀鉅且猛驗河質書信皆是昔者帝堯與帝舜有
子朱商不堪嗣皇天意欲開禹聖以水病堯民以潰
堯愁下人痩若腊衆臣薦鯀帝曰試試之九載功不効
遂殛羽山慙而斃禹羞父罪哀且勤天始以書卑於姒
書曰五行水潤下禹得其術因而治鑿山䟽流浚畎澮
分擘枝派有條理萬邦入貢九州宅生人始免生鱗尾
功深徳大夏以家施及三代蒙其利江海淮濟洎漢沔
豈不浩渺汪而大収波卷怒畏威徳萬古不敢肆凶厲
惟兹濁流不可律歷自秦漢尤爲害崩堅決壅勢益橫
斜跳旁出惟其意制之以力不以徳驅民就溺財隨弊
蓋聞河源出崑崙其山上髙大無際自髙瀉下若激箭
一直一曲一千里湍雄衝急乃迸溢其勢不得不然爾
前歲河怒驚滑民浸漱洋洋淫(一作/注)不止滑人奔走若
鋒駭河伯視之以爲戯呀呀怒口缺若門日啖薪石萬
萬計明堂天子聖且神悼河不仁嗟曰喟河伯素頑不
可令至誠一感惶且畏引流辟易趨故道閉口不敢煩
官吏遵塗率職直東下咫尺莫可離其次爾來歲星行
一周民牛飽芻邦羡費滑人居河飲河流耕河之壖浸
河漬嗟河改凶作民福嗚呼明堂聖天子
　　　代書寄尹十一兄楊十六王三
竝轡登北原分首昭陵道秋風吹行衣落日下霜草
昔日憩鞏縣信馬行苦早行行過任村遂歷黃河隩
登髙望河流洶洶若怒閙予生平居南但聞河浩渺
停鞍暫遊目茫洋肆驚眺並河行數曲山坡亦縈繞
􁁐子與山口呀險乃天竈秤鈎真如鈎上下欲顛倒
虎牢吏當關譏問名巳告滎陽夜聞雨故人留我笑
明朝巳髙塵輤車引旌纛傳云送主喪窀穸詣墳兆
後乗皆輜軿輪轂相輝照辟易未及避廬兒已呵噭
午出鄭東門下馬僕射廟中牟去鄭逺記里十餘堠
抵牟日巳暮僕馬困米稾漸望閶闔門崛若中天表
趨門爭道入羈鞅不及掉浪墥遊九衢風埃嘆何浩
京師天下聚奔走紛擾擾但聞街鼓喧忽忽夜復曉
追懷洛中俊已動思歸操爲别未期月音塵一何杳
因書寫行役聊以爲君導
　　　别聖俞
車馬古城隅喧喧分曉色行人念歸塗居者徒慘惻
薄宦共覉旅論交喜金石薦以朋酒懽寧知歲月適
人事坐云變出處俄乖隔關山自兹始揮𬒮舉輕䇿
歲暮寒雲多野曠隂風積征蹄踐嚴霜别酒臨長陌
應念同時人獨爲未歸客
　　　送劉秀才歸河內
落日古京門車馬動行色河上多悲風山陽有歸客
朽篋蠧蟲篆遺文摹鳥迹言干有司知豈顧時人識
山陂歲始寒霰雪宻巳積還家寧乆留方言事征軛
外集卷第一
普明寺小飲蘅(一作/衡)
雨中獨酌烈(一作/冽)
𥘉見黄河生人(一作/人生)
奏事録　歐陽文忠公集一百十九
(自治平二年六月十一日巳後其/曰追書者乃巳前事忘其月日矣)
　　　論孫長卿爲臺諫所劾事
孫侍郎(長卿)罷環慶路緫管拜集賢院學士爲河東
都轉運使臺諫交章論列長卿守邉無狀宜加降黜
中書以長卿無敗事昨因朝廷起孫沔於致仕欲委
以西事而長卿以歳滿得代無過可黜而臺諫論奏
不已最後賈中丞二章六月十一日進呈上厲聲曰
巳行之事何可改易臣脩奏曰臣等不爲巳行難改
若朝廷果是除授不當能用臺諫之言改正足以上
彰陛下從諫之聖至於臣等能不遂非而服義改過
不恡聖賢所難亦是臣等好事但以長卿除授不爲
過當若曲從臺官之言使彼銜冤受黜於理豈安故
難行也韓公曰自陛下親政巳來臺諫所言施行者
少外人之議謂致人主有拒諫之名者是臣等之過
若其言有可行者臣等豈敢不行直以長卿無過難
徇言者濫行黜罰耳上皆然之上又曰人言臺諫奪
權臣脩奏曰此則爲陛下言者過也朝廷置臺諫官
專爲言事若使黙然却是失職苟以言事爲奪權則
臺諫無職可供矣
　　　辨蔡襄異議
蔡侍郎襄自給事中三司使除禮部侍郎端明殿學
士知杭州𥘉上入爲皇子中外相慶知大計巳定矣
旣而稍稍傳云有異議者指蔡公爲一人及上即位
始親政每語及三司事便有忿然不樂之色蔡公終
以此疑懼請出旣有除命韓曾二公因爲上言蔡襄
事岀於流言難以必信前世人主以疑似之嫌害及
忠良者可以爲鑒也臣脩亦啓曰㦯聞蔡襄文字尚
在禁中陛下曾親見之乎上曰文字即不曾見無則
不可知其必無臣脩奏曰若無文字則事未可知就
使陛下曾見文字猶湏更辨真僞徃時夏竦欲䧟富
弼乃先令婢子學石介書字歳餘學成乃僞作介與
弼書謀廢立事書未及上爲言者廉知而發之頼仁
宗聖明弼得免禍至如臣自丁母憂服闋𥘉還朝時
有嫉臣者乃僞撰臣一劄子言乞沙汰内官欲以激
怒羣閹是時家家有本中外諠傳亦頼仁宗保全得
至今日由是而言陛下曾見文字猶湏更辨真僞何
況止是傳聞疑似之言何可爲信上曰官家若信傳
聞蔡襄豈有此命
　　　獨對語(八月十四日)
是日昭文與西㕔趙侍郎皆在告集賢私忌臣脩獨
對崇政殿進呈文字畢歛笏將退上有所問(所問/不録)臣
脩因奏曰近聞臺諫累有文字彈奏臣不合專主濮
王之議上荷陛下保全知此議非臣所得獨主臺諫
文字旣悉留中言者於是稍息上曰叅政性直不避
衆怨每見奏事時㦯與二相公有所異同便相折難
其語更無回避亦聞臺諫論事徃徃靣折其短若似
奏事時語可知人皆不喜也今後宜少戒此臣脩對
曰臣以愚拙敢不如聖訓上曰水災以來(是月/三日)言事
者多云不進賢臣脩曰近年以來進賢之路太狹
此誠當今之患臣每與韓琦等論議未合上曰何謂
進賢路狹中書常所進擬者其人皆如何臣脩對曰
自富弼韓琦當國以來十數年間外自提刑轉運内
則省府之類選擢甚精時亦得人比於徃年絶不同
也然皆錢榖刑名強幹之吏此所謂用材也如臣所
言進賢之路謂館職也上曰如何臣脩曰朝廷用人
之法自兩制選居兩府(今學士舍入待/制通謂之兩制)自三館選居
兩制是則三館者輔相養材之地也徃時入三館有
三路今塞其二矣此臣所云太狹也上曰何謂三路
臣脩曰進士髙科一路也大臣薦舉一路也因差遣
例除一路也徃時進士五人巳上及第者皆入館職
第一人有及第纔十年而至輔相者今第一人及第
者兩任近十年方得試館職而第二人巳下無復得
試是髙科一路塞矣徃時大臣薦舉隨即召試今但
令上簿候館閣闕人與試而館閣人無貟數無有闕
時則上簿者永無試期是薦舉一路又塞矣唯有因
差遣例除者半是年勞老病之人也此臣所謂進賢
之路太狹也後數日上因中書奏事遂處分令擇人
試館職
　　　御藥陳承禮監造衮冕事(八月)
先是三司奏造作諸物舊屬少府監文思院後苑作
紫雲樓下近年多别置局以内臣監作各爭占工匠
乞一切依舊歸于有司遂依奏旣而少府監申造衮
冕内批令御藥院陳承禮監造中書覆奏上以南郊
日近湏内臣庻可辦集韓曾二公奏以衝改近降指
揮不若令承禮就少府監作上意未決臣脩奏曰此
是陛下新降指揮從來所患朝令夕改今若依前用
承禮監作只是移御藥院置局就少府監中耳如此
何害集事上遂曰可
　　　内降𥙷僧官(九月十九日)
先朝僧官有闕多因權要請謁内降𥙷人當時諫官
御史累有論列先帝深悟其事因著令僧職有闕命
兩街各選一人較藝而𥙷至是鑒義有闕中書已下
兩街選一人未上而内臣陳承禮以寳相院僧慶輔
爲請内降令與鑒義中書執奏以爲不可韓曾二公
極陳其事臣脩亦奏曰𥙷一僧官當與不當至爲小
事何繫利害但中書事已施行而用内降衝改先朝
著令則是内臣干撓朝政此事何可啓其漸又奏曰
宦女近習自前世常患難於防制今小事若蒙聽許
後有大事陛下必以害政不從是初欲姑息而返成
怨望不若絶之於漸此一小事陛下不以爲意而從
之彼必自張於外以謂爲上親信朝政可廻在陛下
目前似一閑事外邉威勢不小矣上遽可中書所奏
令只依條例選試臣脩又奏(一有/曰字)事旣不行彼必有
言萬事只由中書官家豈得自由行一事陛下試思
從私請與從公議孰爲得失而韓曾二公亦所陳甚
多上皆嘉納也
　　歐陽文忠公在政府時手録奏對語此前(一本無/前字)
　　五事得之林子中家文忠手録皆宻語筆札精
　　楷蓋欲傳示後人而子職不謹身没未㡬已流
　　落於他人家其曰追書者皆不見又未知其何
　　在耶後三事亦子中録以相示云得之於史院
　　曾布子宣題
　　　又三事
三司使給事中蔡襄除端明殿學士尚書禮部侍郎
知杭州初上自濮邸立爲皇子中外欣然無間言旣
即位以服藥故慈壽垂簾聽政甞爲中書言仁宗旣
立皇子因追思鄂王等悲傷涕泣宦官宫妾爭相熒
惑而近臣亦有異議者可恠者一二知名人也因言
執政數人不顧家族以定社稷之計而小人㡬壞大
事又云近臣文字只在先帝卧床頭近日巳於焼錢
爐内焚之矣然莫知爲誰也中書不敢問其姓名但
唯唯而退巳而外人亦稍稍言蔡襄甞有論議而莫
知虚實旣而上疾愈親政數問襄如何人一日因其
請朝假上變色謂中書曰三司掌天下錢榖事務繁
多而襄十日之中在假者四五何不别用人韓公已
下共奏曰三司事無闕失罷之無名今更求一人材
識名望過襄者亦未有脩奏曰襄母年八十餘多病
況其只是請朝假不趂起居耳日髙後便却入省亦
不廢事然每奏事語及三司未嘗不變色襄亦自云
每見上必厲色詰責其職事其後諒祚攻劫涇原西
邉日有事宜上遂督中書以邉事將興軍湏未備三
司當早選人韓公等初尚揮解上意不回因奏待其
陳乞可以除移初傳者多端或云上在慶寧巳聞蔡
異議或云上入宫後親見奏牘尚在至是因蔡乞罷
劄子韓公遂質於上上曰内中不見文字然在慶寧
即已聞之韓公曰事岀藹昧若虚實未明乞更審察
苟令襄以飛語獲罪則今後小人可以構害(一作/䧟字)善
人人難立矣曾公曰京師從來善造謗議一人造虚
而衆人傳之便以爲實前世以疑似之言䧟害忠良
者非惟臣下𬒳禍兼與國家爲患脩曰陛下以爲此
事果有果無上曰雖不見其文字亦不能保其必無
脩曰疑似之謗不唯無迹可㝷就令迹狀分明猶湏
更辨真僞只如先朝夏竦欲害富弼令其婢子學石
介字體乆之學成乃僞作介爲弼撰廢立詔草頼仁
宗聖明弼得保全又如臣至和末丁母憂服闋𥘉至
闕下小人中有嫉忌臣者僞撰臣乞沙汰内官奏藁
傳布中外家家有之内臣無不切齒只判銓得六日
爲内臣楊永徳以差船事罷知同州亦頼仁宗保全
未乆知其無罪遂却留住至今以此而言就令有文
字猶湏更辨真僞況此無迹狀陛下幸不致疑韓曾
又各進說上曰數家各有骨肉(意謂異議若行/則執政𬒳禍)又曰
造謗者因甚不及他人據此似聖意未解也
仁宗旣連失襃豫鄂三王遂更無皇子自至和三年
正月得疾踰時不能御殿中外憂恐旣而康復自是
言者常以根本爲急交章論述每輙留中故樞宻副
使包公拯今翰林學士范景仁所言尤激切其餘不
爲外人所知者不可勝數今樞宻富相與昭文韓相
亦屢進說雖余亦嘗因大水言之然初無采納之意
如此五六年言者亦巳稍怠嘉祐六年秋余自樞庭
過東府忽見内降一封乃諫官司馬光言立皇子事
旣而知江州吕誨亦有䟽論述昭文與集賢曾公及
余晚議來日當將上相顧以爲如何韓公曰若上稍
有意即當力賛成之曾公與余偕曰此吾儕素所願
也旣而明日奏事垂拱殿二章讀畢未及有所啓仁
宗遽曰朕有意多時矣但未得其人余自爲校勘及
在諫垣忝兩制迨此二十年每進對常極從容至此
始聞仁宗自稱朕旣而又左右顧曰宗室中孰爲可
韓公惶恐對曰不惟宗室不接外人臣等不知此事
豈臣下敢議當出自聖擇仁宗曰宫中嘗養二子小
者甚純然近不惠大者可也遂啓曰其名謂何仁宗
即道今上舊名曰名某今三十歲矣余等遂力賛之
議乃定余等將下殿又奏曰此事至大臣等未敢施
行請陛下今夕更思之臣等來日取旨明日奏事崇
政殿因又啓之仁宗曰決無疑也余等遂奏言事當
有漸容臣等商量所除官來日再奏旣退遂議且判
宗正時今上猶在濮王喪乃議起復自大將軍遥郡
團練使除泰州防禦使來日將上仁宗大喜曰如此
甚好二公與余又奏曰此事若行不可中止乞陛下
斷在不疑仍乞自内中批岀臣等奉行仁宗曰此事
豈可使婦人知只中書行可也余等喜躍稱賀時六
年十月也命旣出今上再三辭避有旨候服除取㫖
至七年二月一日服除今上堅卧稱疾前後十餘讓
至七月韓公議曰宗正之命始出則外人皆知必爲
皇子也不若遂正其名使其知愈讓而愈進示朝廷
有不可回之意庻幾肯受曾公與余皆以爲然及將
上今上累讓表仁宗問如何韓公未對余即前奏曰
宗室自來不領職事今外人忽見不次擢此子又判
宗正則天下皆知陛下將立爲皇太子也今不若遂
正其名命立爲皇子縁防禦使判宗正降誥勑(御名)得
以堅卧不受若立爲皇子只煩陛下命學士作一詔
書告報天下事即定矣不由(御名)受不受也仁宗沈思
乆之顧韓公曰如此莫亦好否韓公力賛之仁宗曰
如此則湏於明堂前速了當遂降詔書立爲皇子仍
更今名自議皇子事凢所奏請皆余與西㕔趙侍郎
自書其改名劄子余所書也初擇日旁十字請仁宗
點之其最下一字乃今名也是仁宗親點今封在中
書今上自在濮邸即有賢名及遷入内良賤不及三
十口行李蕭然無異寒士有書數厨而巳中外聞者
相賀
嘉祐八年上元京師張燈如常歳歳常以十四日上
晨岀遊幸諸宫寺賜從臣飲酒留連至暮而歸遂御
宣徳門與從臣㸔燈酒五行而罷是歳自正初上覺
體中不佳十四日遂不晨岀至晚略幸慈孝相國兩
寺御端門賜從臣酒三行止自是之後雖日視朝前
後殿而寖若不佳旣而韓蟲兒事稍稍傳於外云去
歳臘月上閑居見一宫婢汲井有小龍纒其汲綆而
出以問左右皆云不見上獨見之以爲異遂召宫婢
視之乃宫正柳瑶真之私身韓蟲兒也其後柳夫人
宿直閤中明日下直遣蟲兒取夜直坐墪上獨處閤
中召而幸之遂有娠蟲兒自云上巳幸我取我臂上
金鋜子一隻云爾當爲我生子以此爲驗外人所傳
如此而蟲兒於宫中亦自道云上幸我有娠又言金
鋜子上與黎伯使藏之矣黎伯者上所愛扶侍内臣
黎永徳也是月二十七八間春寒微雨上不御崇政
殿秖坐延和見羣臣奏事而殿中熾爐火云聖體畏
風寒蓋自上臨御四十年盛暑未甞揮扇極寒未甞
御火至是始見御前設爐火也自是之後上益不豫
至于大漸今上即位於柩前中外帖然無一言之異
唯韓蟲兒事籍籍不巳云大行甞有遺腹子誕彌當
在八九月也九月十七日余以服藥請一日假家居
晚傳内岀宫女三人送内侍省勘并召醫官産科十
餘人坐婆三人入矣十九日入對内東門小殿簾前
奏事將退太后呼黄門索韓蟲兒案示中書余等於
簾前讀之見蟲兒具招虚僞事甚詳云自正月至今
月水行未甞止今方行也醫官坐婆軍令狀皆云去
歳臘月黎永徳奉使成都未還不在閤中而鋜子埋
在柳夫人佛堂前閾下太后使人監蟲兒至埋所自
掘之深尺餘得金鋜子一隻折爲三叚矣合之以比
臂上者同秤之各重一兩半兩鋜重輕又同信爲是
矣因以金鋜俾余等傳㸔之太后言問蟲兒何爲作
此僞事云以免養孃笞捶庻日得好食耳蓋自蟲兒
言有娠太后遣宫人善護之日給緍錢二千以市可
食物如此至其月滿無娠始加窮詰耳余等遂前奏
曰蟲兒事外巳暴聞今其僞迹盡露可以釋中外之
疑然蟲兒當勿留庻外人必信也太后曰固當如是
旣而樞宻院奏事簾前示之如前明日福寧上大行
謚册罷見入内都知任守忠於廷中云蟲兒決臀杖
二十送承天寺充長髪
奏事録卷終
第一事令其婢子(婢一/作妻)
第二事近不惠(集韻慧字注/云亦作惠)
第三事未甞止(未一/作亦)
續添
辨蔡襄異議何可爲信(一作何/爲可信)
獨對語皆錢糓刑名(皆字下一/有/字)
内降補僧官彼必有言(彼下一/有云字)
又三事甞有論議(一作/議論)乞罷劄子(罷一/作出)可以􁀌害善
人人難立矣(一作善人難立/矣疊善人二字)雖不見其文字(不字下一/有曽字)
况此無迹狀(一作况/無迹狀)将立爲皇太子(一無/太字)四十年(一/作)
(四十/餘年)中外帖然(帖一/作貼)佛堂前閾下(前一/作門)
奏議卷第一　歐陽文忠公集九十七
　　諫院
　　　論按察官吏劄子慶暦三年
臣伏見天下官吏貟數極多朝廷無由徧知其賢愚
善惡審官三班吏(一作/二)部等處又只主(一作/具)差除月
日人之能否都不可知諸路轉運使等除有贓吏自
敗者臨時舉行外亦别無按察官吏之術致使年老
病患者或懦弱不材者或貪殘害物者此等之人布
在州縣並無黜陟因循積弊冗(一作/官)濫者多使天下
州縣不治者十有八九今兵戎未息賦役方煩百姓
嗷嗷瘡痍未復捄其疾苦擇吏爲先臣今欲乞特立
按察之法於内外朝官中自三丞以上至郎官中選
強幹廉明者爲諸路按察使自來雖差安撫使縁管
他事不專按察今請令進奏院各録一州官吏姓名
爲空行簿以授之使至州縣遍見官吏其公廉才幹
明著實狀及老病不才顯有不治之迹者皆以朱書
於姓名之下其中才之人别無竒効亦不至曠敗者
則以墨書之又有雖是常材能專長於一事亦以朱
書别之使還具奏則朝廷可以坐見天下官吏賢愚
善惡不遺一人然後别議黜陟之法如此足以澄清
天下年歳之間可望致治只勞朝廷精選二十許人
充使别無難行之事取進止
　　　論乞詔諭陜西將官(一作/臣)劄子(同前)
臣風聞昊賊今次人來辭意極不遜順所請之事必
難盡從事旣不成則元昊必湏作過朝廷湏合先爲
禦備竊慮沿邊將帥見西人入朝惟(一作/凖)望通好便
生懈怠萬一西賊驟出忿兵擊吾弛惰則立見敗事
乞速詔邊臣宻諭與西賊辭未遜順必不通和之意
各使先知絶其顧望早爲凖備庻不敗事仍慮邊將
謂(一作/料)朝廷此時議雖未合若後次更來必湏和好
因此便無討賊之志仍乞便因詔諭示以激厲之言
云朝廷以昊賊罪大意在討除今不許其和好者蓋
以外有爾軰在邊必望破賊成功之意使其不生退
心臣見唐武宗英武之主所任宰相李徳𥙿最號有
材當時用兵征伐指揮將帥處置事冝動以詔書約
束勸厲故終成功業國家用兵以來未聞以賞罰號
令激動人心使其竭力者此最冝留意取進止
　　　論元昊來人請不賜御筵劄子(同前)
臣竊知昊賊所遣來人將欲到闕風聞管勾使臣湏
索排備(一作/比)次第甚廣及聞纔至欲賜御筵管領臣
知昊賊此來意極不遜臣料朝廷必欲要其臣服方
許通和若欲如此則便湏有以挫之方能抑其驕慢
庻可商量今若便於禮數之間過加優厚則彼必以
(一作/謂)我爲怯知我可欺議論之間何由屈折若果能
得其臣順(一作能/得其心)則侍議定之後稍加禮數(一作/侍)亦
未爲遲仍湏杜漸防微常爲挫抑之計豈可一事未
成先虧國體其元昊一行來人伏乞凡事減勒無令
曲加優厚若因此得其抑挫而臣伏則吾計無失如
其必不臣伏則免至虚虧事分取進止
　　　論楊察請終䘮制乞不奪情劄子(慶暦二年)
臣近見丁憂人茹孝標居父之䘮來入京邑奔走權
貴營求起復巳爲御史所彈又聞新及第進士南宫
覲聞母之䘮匿不行服得官娶婦然後徐歸見在法
寺議罪孝標官爲太常博士覲在埸屋粗有名稱此
二人猶如此則愚俗無知違禮犯義者何可勝數矣
蓋由朝廷素不以名教獎勵天下而禮法一隳風俗
大壞竊以風化之本由上而下伏見起復龍圖閣待
制楊察累有章奏乞終毋䘮而朝旨未允夫臣子之
行惟孝與忠察以文中髙科官列近侍而能率勵頽
俗以身爲先陞下冝曲賜褒嘉遂成其志使遷善化
俗自察而始豈可不通人情膠執舊弊推禄利之小
恵廢人臣之大節臣謂近侍奪情本非(一作/以)軍國之
急不過循舊例示推恩而巳今察以節行自髙志在
忠孝知貪冒禄利爲可耻若朝廷抑奪其情使其於
身不得成羙行而於母有罔極之恨豈足謂之推恩
乎方今愚俗無知違犯禮義至使繁獄訟嚴刑罰而
不能禁止脫有一人欲守名教而全忠孝以勵天下
者又爲朝廷不許則風俗之弊其咎安在伏乞早降
恩旨許其終䘮不獨成察之志亦以爲朝廷之羙取
進止
　　　論韓琦范仲淹乞賜召對事劄子(同前)
臣伏見自西鄙用兵以來陛下聖心憂念毎有臣寮
言及西事必皆傾心聽納今韓琦范仲淹乆在陜西
備諳邊事是朝廷親信委任之人況二臣才識不類
常人其所見所言之事不同常式言事者陛下最冝
加意訪問自二人到闕以來只是逐日與兩府隨例
上殿呈奏尋常公事外有機冝大處置事並未聞有
所建明陛下亦未曽特賜召對從容訪問況今西事
未和邊陲必有警急兼風聞北虜見在涼甸與大臣
議事外邊人心憂恐伏望陛下因無事之時出御便
殿特召琦等從容訪問使其盡陳西邊事冝合如何
處置今琦等數年在外一旦歸朝必有所陳但陛下
未賜召問此二人亦不敢自請獨見至如兩府大臣
毎有邊防急事或令非時召見聚議或各令互述所
見或只召一兩人對見商量此乃帝王常事祖宗之
朝並亦如此不必拘守常例也取進旨
　　　論罷鄭戩四路都部署劄子(同前)
臣伏覩勑除鄭戩知永興軍仍兼陜西都部署自聞
此命外人議論皆以爲非在臣思之實亦未便竊以
兵之勝負全由處置如何臣見用兵以來累次更改
或四路都置部署或分而各領一方乍合乍離各有
利害惟夏竦往年所任鄭戩今日之權失䇿最多請
試條列臣聞古之善用將者先問能將㡬何今而不
復問戩能將㡬何直以關中數十州之廣蕃漢十萬
之兵沿邊二三千里之事盡以委之此其失者一也
或曰戩雖名都部署而諸路自各有將又其大事不
令專制而必禀朝廷假如邊將有大事先禀於戩又
禀於朝廷朝廷議定下戩戩始下於沿邊只此一端
自可敗事其失二也今大事戩旣不專若小事又不
由戩則部署一職止是虚名若小事一一問戩則四
路去永興皆數百里其寨柵逺者千餘里使戩一一
處分合冝尚有遲緩之失萬一耳目不及處置失冝
則爲害不細其失三也若大小事都不由戩而但使
帶其權豈有數十州之廣數十萬之兵二三千里之
邊事作一虚名使爲無權之大將若知戩可用則推
心用之若知不可用則善罷之豈可盡關中之大設
爲虚名而以不誠待人其失四也今都部署名統四
路而諸將事無大小不禀可行則四路偏禆各見其
將不由都帥則上下相効皆欲自專其失五也今都
部署是大將反不得節制四路而逐路是都帥部將
却得專制一方則委任之意大小乖殊軍法難行名
體不順其失六也若知戩果不可大用但不敢直罷
其職則是大臣顧人情避已怨如此作事何以弭息
人言其失七也料朝廷忽有此命必因韓琦等近自
西來有此擘畫琦等身在邊陲曽爲將帥豈可如此
失計臣今欲乞令兩府之臣明議四路不當置都部
署利害其鄭戩旣不可内居永興而遥制四路則乞
落其虚名只令坐鎮長安撫民臨政以爲關中之重
其任所繫亦大而使四路各責其將則事(一作/名)體皆
順處置合冝今取進止
　　　論凌景陽三人不冝與館職奏狀(慶暦五年)
右臣今日竊聞凌景陽召試館職外議皆以爲非臣
聞聖王之以風化勵天下不能家至户到但進一善
人則天下勸退一不肖則天下懼用功至簡其益極
多苟賞罰之過差繫朝廷之得失伏況國家自祖宗
以來崇建館閣本以優待賢材至於侍從之臣宰輔
之器皆從此出其選非輕如凌景陽者粗親文學本
實凡庸近又聞與在京酒店户孫氏結㛰推此一節
其他可知物論喧然共以爲醜此豈足以當國家優
待賢材之選又聞夏有章魏廷堅等亦皆得旨將試
館職此二人者皆有贓汚著在刑書此尤不可玷辱
朝化其凌景陽今已就試乞不與館職有章廷堅乞
更不召試竊以累年以來風教廢懷士無廉耻之節
官多冒濫之稱當其積習因循則不以爲恠如欲澄
清治化則冝革此風臣謂黜此三人則天下士人當
脩名節臣職在諫諍忝司耳目採是非之公論合具
宻陳見選任之非人皆當論列謹具狀奏聞伏候勑
旨(景陽轉一官知和州有章廷堅罷試景陽集賢/晏公舉有章故相陳公舉廷堅兩制連狀舉)
　　　論按察官吏第二狀(同前)
右臣近曽上言爲天下官吏冗濫者多乞遣使分行
按察昨日竊覩降勑下諸路轉運使司令兼按察使
竊以轉運使自合察舉本部官吏今若特置使名更
加約束則於常行之制頗爲得冝必欲救弊於時則
未盡善且臣𥘉乞差按察使者蓋欲朝廷精選強明
之士竊聞朝議(一作/廷)以所選非人故不遣使今所委
轉運使豈盡得人乎其間昬老病患者有之懦弱不
材者有之貪贓失職者有之此等之人自當𬒳劾豈
可更令按察其間縱有材能之吏又以斡運財賦有
米鹽之繁供給軍湏有星火之急旣不暇遍走州縣
專心察視則稽遲鹵莽不得無之故臣謂轉運使兼
按察使不材者旣不能舉職材者又不暇盡心徒見
空文恐無實効在於事體不若專遣使人伏自兵興
累年天下困弊飢荒疲瘵旣無力以賑救調歛科率
又無由而減省徒有愛民之意絶無施惠之方若但
能逐去冗官不令貪暴選用良吏各使撫綏惟此一
事及民最切苟可爲人之利何憚選使之勞況自近
年累遣安撫豈於今日頓以爲難今必恐三丞至郎
中内難得其人即乞且依前後安撫於侍從臣寮及
臺官館職中選差十數人小處路分兼察兩路其侍
從臣寮仍各令自辟判官分行採訪用臣前來起請
事件施行其轉運兼按察使若能精選其人亦乞著
令爲今後常行之制臣伏思從來臣寮非不言事朝
廷非不施行患在但著空文不責實効故改更雖數
號令雖煩上下因循了無所益今必欲日新求治革
弊救時則湏在力行方能濟務臣所言者生民之急
(一有/務字)也天下之利也不徒略行一二分以塞言責而
已伏望留意詳擇謹具狀奏聞伏候勑旨
　　　再論按察官吏狀(同前)
右臣自𥘉忝諫官於第一次上殿日首曽建言方今
天下凋殘公私困急全由官吏冗濫者多乞朝廷選
差按察使糺舉年老病患贓汚不材四色之人以行
澄汰仍具陳按察之法條目甚詳如臣之議蓋欲使
使者四出而天下悚然知朝廷有賞善罰惡之意然
後按文責實甚惡者黜有善者升中材之人盡使警
勵凡臣所言者乃所以救民急病革數(一作/四)十年蠧
弊之事若非遭逢聖主銳意求治之時上下力行之
不可也奈何議者憚於作事惟樂因循秖命諸路轉
運使就兼其職命出之日外論皆謂諸路之中貪贓
如魏兼老病如陳杲檅惡如錢延年庸常齪齪如袁
抗張可乆之輩盡爲轉運使皆自是可黜之人必不
能舉職臣亦再具論奏其議格而不行按察空名今
遂寢廢生民蠹病日益可哀伏見陛下聖徳日新憂
心庻政近發手詔督勵宰輔然天下之事積弊巳多
如治乱絲未知頭緒欲事事更改則力未能周而煩
擾難行欲漸漸整頓則困弊巳極而未見速効臣謂
如欲用功少爲利博及民速於事切則莫若精選明
幹朝臣十許人分行天下盡籍官吏能否而升黜之
如臣前所陳者而後可臣聞治天下者如農夫之治
田不可一槩也蒿萊蕪穢乆荒之地必先力加墾闢
芟除待其成田然後以時耘耨冗濫之官蕪穢天下
乆矣必先力行澄汰待其百職粗治然後精選有司
常令糺舉今特遣之使如乆荒而芟闢也轉運兼按
察乃以時之耘耨者耳寛猛疾徐各有所冝也漢時
刺舉唐世黜陟使考課使之類歳歳遣出祖宗朝亦
有考課院蓋按察升黜古今常法非是難行之異事
也方今言事者多以髙論見棄或以有害難行如臣
所言只是選十餘人明幹朝臣察視官吏善惡灼然
有迹易見者著之簿籍朝廷詳之黜其甚者耳臣自
謂於論不爲甚髙(爲甚髙三/字一作迂)行之有利無害然尚慮
議者未以爲然謹條陳冗官利害六事以明利博効
速而可行不疑伏望聖慈特賜裁擇如有可採乞早
施行
　一曰去冗官則民之科率十分減九
　　臣伏見兵興以來公私困弊者不惟賦歛繁重
　　全由官吏爲姦毎或科率一物則貪殘之吏先
　　於百姓而刻剥老繆之吏恣其群下之誅求朝
　　廷得其一分姦吏取其十倍民之重困其害在
　　斯今若去此四色冗官代以循良之吏事隨便
　　冝絶去搔擾使民專供朝廷實數科率免却州
　　縣分外誅求故臣謂於民力十分減九也比於
　　　别圖減省細碎無益者其利博矣
　　二曰不材之人爲害深於贓吏
　　　國家之法除贓吏因民告發者乃行之其他不
　　材之人大者壞州小者壞縣皆明知而不問臣
　　　謂凡贓吏多是強黠之人所取在於豪冨或不
　　　及貧弱不材之人不能馭下雖其一身不能乞
　　　取而恣其群下(下字一/作不逞)共行誅剥更無貧冨皆
　　𬒳其殃爲害至深縱而不問故臣尤欲盡取老
　　病繆懦者與贓吏一例黜之
　　三曰内外一體若外官不澄則朝廷無由致治
　今朝廷雖有號令之善者降出外方若落四色
　　冗官之手則或施設乖方不如朝廷本意反爲
　民害或稽滯廢失全不施行而又無糺舉弃(一/作)
(多)作空文若外邊去却冗官盡得良吏則朝廷
　　所下之令雖有乖錯彼亦自能回改或執奏更
　易終不至爲大害是民之得失不獨上賴朝廷
　全繫官吏善惡以此而言冗官豈可不去
　四曰去冗官則吏貟清簡差遣通流
　今天下官有定貟而入仕之人無定數旣不黜
　陟冒濫者多差遣不行賢愚同滯毎有一闕衆
　　人爭之(一作/競爭)爭得者無廉耻之風不得者騰怨
　　嗟之口濫官之弊近古無之今若擇四色冗官
　　去之則待闕之人可無怨滯
　五曰去冗官則中材之人可使勸懼
　　今天下官吏豈必盡是不材蓋爲朝廷本無黜
　　陟善惡不分今若是國家責實求治逐一(求治/逐一)
(四字一/作是求)人人精别則中材之人皆自勉強不敢
　　因循雖有貪殘亦湏歛手
　六曰去冗官則不過朞月民受其賜
　　方今朝廷雖有愛(一作/憂)念疲民之意然上下困
　　乏必未有餘力廣惠及民若但去冗官則民受
　　速賜蓋臣常見外處州縣毎一繆官替去一能
　　者代之不過數日民巳歌謡今若盡去冗濫之
　　吏而以能吏代之不過朞月民即(一作/必)受賜此
　　臣所謂及民速於事切者也
　　　論禁止無名子傷毀近臣狀(同前)
右臣竊見前年宋庠等出外之時京師先有無名子
詩一首傳於中外尋而庠罷政事近又風聞外有小
人欲中傷三司使王堯臣者復作無名子詩一篇略
聞其一兩句臣自聞此詩日夕疑駭深思事理不可
不言伏以陛下視聽聦明外邊事無小大無不知者
竊恐此詩流傳漸廣湏逹聖聦臣忝爲陛下耳目之
官不欲小人浮謗之言上惑天聽合先論列以杜姦
讒況自兵興累年繼以災旱民財困竭國帑空虚天
下安危繫於財用虚實三司之職其任非輕近自姚
仲孫罷去之後朝廷以積年蠹弊貧虚窘乏之三司
付與堯臣仰其辦事乃是陛下委信責成之日堯臣
多方展効之時臣備見從前任人率多顧惜禄位寜
可敗事於國不肯當怨於身如堯臣者領職以來未
及一月自副使以下不才者悉請換易足見其不避
嫌怨不徇人情竭力救時以身當事今若下容讒間
上不主張則不惟材智之臣無由展効亦恐忠義之
士自兹解體臣思作詩者(者字一/作之人)雖不知其姓名竊
慮在朝之臣有名位與堯臣相類者嫉其任用故欲
中傷只知爭進於一時不思沮國之大計伏自陛下
罷去吕夷簡夏竦之後進用韓琦范仲淹以來天下
欣然皆賀聖徳君子旣蒙進用小人自恐道消故共
(一作/只)喧然務騰讒口欲惑君聽欲沮好人不早絶之
恐終敗事況今三司蠹弊巳深四方匱乏已極堯臣
必湏大有更張方能集事未容展効已𬒳謗言臣近
日已聞浮議紛然云堯臣更易官吏專權侵政今又
造此詩語揺惑群情若不止之則今後陛下無以使
人忠臣無由事主讒言罔極自古所患若一啓其漸
則扇惑群小動揺大臣貽患朝廷何所不至伏望特
降詔書戒勵臣下敢有造作言語誣搆隂私者一切
禁之及有轉相傳誦則必推究其所來重行朝典所
貴禁止讒巧保全善人謹具狀奏聞伏候勑旨(勑出/賞錢)
(官爵購捉是時上欲更改朝政小人不/便造作言語動摇及勅榜出自此遂絶)
奏議卷第一
論按察官吏劄子進奏院(一作/官)才幹(一作/勤幹)
乞詔諭陜西將官劄子乞速詔(此上一有/臣欲二字)
論元昊來人請不賜御筵劄子及聞(一作/又聞)庻可(一作/乃可)
論韓琦范仲淹乞賜召對劄子並亦如此(亦字下一/有許字)
論罷鄭戩四路都部署劄子止是虚名(一作虚/名可廢)千餘
里(一作及/千里)
論凌景陽三人不冝與館職奏狀玷辱(此上一/有以字)
論按察官吏第二狀更令按察(四字一/作劾人)材者又(一作/有材)
(者/又)不徒畧行(徒一作但/行一作言)
再論按察官吏狀蓋欲(一作/本欲)甚惡(一作/其惡)有善(一作/其善)革
數(革字上一/有登字)空名(一作/空文)代以循(此上一/有而字)豪冨(此下一/有之家)
(猶三/字)四色(此十一/有此字)稽滯(一作/留滯)替去(此下一/有得字)數目(一作/數用)
即受賜(一作受/其賜)
慶曆二年公爲挍理甞上書引李希烈事乞免冨
弼使虜見蘇文忠公所作冨公神道碑而書逸
居士集卷第一　歐陽文忠公集一
　　古詩三十八首
　　　顔跖
顔囬飲瓢水陋巷卧曲肱盜跖猒人肝九州恣橫行
囬仁而短命跖壽死免兵愚夫仰天呼禍福豈足憑
跖身一腐䑕死朽化無形萬世尚遭戮筆誅甚刀刑
思其生所得豺犬飽臭腥顔子聖人徒生知自誠明
惟其生之樂豈减跖所榮死也至今在光輝(一作/輝光)如
日星譬如埋金玉不耗精與英生死得失間較量誰
重輕善惡理如此毋尤天不平
　　　猛虎
猛虎白日行心閑貌揚揚當路擇人肉羆(一作/熊)豬不
形相頭垂尾不掉百獸自然降暗禍發所忽有機埋
路傍徐行自踏之機飜矢穿腸怒吼震林丘瓦落兒
墮床已死不敢近目睛射餘光虎勇(一作/猛)恃其外爪
牙利鉤鋩人形雖羸弱智巧(一作/巧智)乃中藏恃外可摧
折藏中難測量英心多決烈自信不猜防老狐足姦
計安居(一作/身安)穴垣墻窮冬聽冰渡思慮豈不長引身
入扱中將死猶跳踉狐姦固堪笑虎猛誠可傷
　　　仙草
世說有仙草得之能隱身仙書巳怪妄此事况無文
嗟爾得從誰不辨僞與眞持行入都市自謂術通神
白日攫黃金磊落揀竒珍旁人掩口笑縱汝暫懽忻
汝方矜所得謂世盡盲昏非人不見汝乃汝不見人
　　遊龍門分題十五首
　　　上山
躡蹻上髙山探險慕幽賞𥘉驚澗芳早忽望巖扉敞
林窮路已迷但逐樵歌響
　　　下山
行歌翠微裏共下山前路千峯返照外一鳥投巖去
渡口晚無人繫舸芳洲樹
　　　石樓
髙灘復下灘風急刺舟難不及樓中客徘徊川上山
(一作山上看/一作山上山)夕陽洲渚逺唯見白鷗飜
　　　上方閣
聞鍾渡(一作/動)寒水共歩尋雲嶂還隨孤鳥下却望層
林上清梵逺猶聞日暮空(一作/千)山響
　　　伊川泛舟
春谿漸生溜演漾迴舟小沙禽獨避人飛去青林杪
　　　宿廣化寺
橫槎渡深澗披露採香薇樵歌雜梵響共向松林歸
日落寒山慘浮雲隨客衣
　　　自菩提歩月歸廣化寺
春巖瀑泉響夜乆山巳寂明月浄松林千峯同一色
　　　八節灘
亂石㵼溪流跳波濺如雪往來川上人(一作寒/川上)朝暮
愁灘闊更待浮雲散孤舟弄明月
　　　白傅墳
芳荃奠蘭酌共弔松林裏溪口望山椒但見浮雲起
　　　晚登菩提上方
野色混晴嵐蒼茫辨煙樹行人下山道猶向都門去
　　　山槎
古木卧山腰危根老盤石山中苦霜霰歳乆無春色
不如嵓下桂開花獨留客
　　　石笋
巨石何亭亭孤生此巖側白雲與翠霧誰見琅玕色
惟應山鳥飛百轉時來息
　　　鴛鴦
畫舷(一作/船)鳴兩槳日暮芳洲路泛泛風波鳥雙雙弄
紋羽愛之欲移舟漸近還飛去
(溪夜泊七黃牛峽祠八松門九下牢/津居士集本古律各從其類今從之)
漾檝泝清川捨舟縁翠嶺探竒冒層嶮因以窮人境
弄舟(一作/川)終日愛雲山徒見青蒼杳靄間誰知一室
煙霞裏乳竇雲腴凝石髓蒼崖一徑橫查渡翠壁千
尋當户起昔人心賞爲誰留人去山阿跡更幽青蘿
緑桂何岑寂山鳥嘐嘐不驚客松鳴澗底自生風月
出林間來照席仙境難尋復易迷山囬路轉幾人知
惟應洞口春花落流出巖前百丈谿(即下牢/溪也)
　　　下牢溪
隔谷聞溪聲尋溪度橫嶺清流涵白石静見千峯影
巖花無時歇翠栢鬱何整安能戀潺湲俯仰弄雲景
　　　蝦蟇碚(今土人冩作/背字音佩)
石溜吐隂崖泉聲滿空谷能邀弄泉客繫舸留巖腹
隂精分月窟水味標茶録共約試春芽槍旗㡬時緑
　　　黄牛峽(一本無/峽字)祠
大川雖有神(一作固/神靈)淫祀亦其(一作/本風)俗石馬繫祠門
山鵶噪叢木潭潭村鼔隔溪聞楚巫歌舞送迎神畫
船百丈山前路上灘下峽長來去江水東流不暫停
黄牛千古長如故峽山侵天起青嶂崖崩路絶無由
上黄牛不下江頭飲行人惟向舟中望朝朝暮暮(一/作)
風輕絳雪罇前舞日暖繁香露下聞從來竒物産天
涯安得移根植帝家猶勝張騫爲漢使辛勤西域徙
榴花
　　　金雞五言十四韻
蠻荆鮮人秀厥羙爲物恠禽鳥得之多山雞稟其粹
衆綵爛成文眞色不可繪仙衣霓紛披女錦花綷縩
輝華日光亂眩轉目睛憊髙田啄秋粟下澗飲寒瀬
清唳或相呼舞影還自愛豈知文章累遂使網羅掛
及禍誠有媒求友反遭賣有身乃吾患斷尾亦前戒
不羣世所驚甚羙衆之害稻粱雖云厚樊縶豈爲泰
山林歸無期羽翮日巳鎩用晦有前言書之可爲誡
　　　和丁寳臣遊甘泉寺(寺在臨江一山/上與縣廨相對)
江上孤峯蔽緑蘿縣樓終日對嵳峩叢林巳廢姜祠
在事迹難尋楚語訛(寺有清泉一泓俗傳爲姜詩泉/亦有姜詩祠案詩廣漢人疑泉)
(不在/此)空餘一派寒巖側澄碧泓渟涵玉色野僧豈解
惜清泉蠻俗那知爲勝迹西陵老(一作/縣)令好尋幽時
共登臨向此遊欹危一逕穿林樾盤石蒼苔留客歇
山深雲日變隂晴澗栢巖松度歳青谷裏花開知地
暖林間鳥語作春聲依依渡口夕陽時却望層巒在
翠微城頭暮鼔休催客更待横江(一作/孤舟)弄月歸
　　　送京西提點刑獄張駕部
太華之松千歳青嘗聞其下多茯苓地靈山秀草木
異徃徃變化爲人形神仙不欲世人採覆以雲氣常
冥冥臺郎何年(一作/處)得眞訣服餌旣乆毛骨清汝陽
昔見今十載丹顔益少方瞳明郡齋政成罇爼樂高
談日接無俗情詔書忽下襃羙績使車朝出行屬城
職清事簡稱雅(一作/髙)意蠹書古篋(一作靈/九滿笥)晨裝輕洛
陽花色笑春日錦衣晝歸閭里驚自云就欲(一作/欲就)謝
官去烏紗白髮西臺卿他年我(一作/終)亦老嵩少願乞
仙粒分餘馨
　　贈杜黙(一本注云黙師太/學先生石守道介)
南山有鳴鳯其音和且清鳴於有道國出則天下平
杜黙東土秀能吟鳯凰聲作詩㡬百篇長歌仍短行
携之入京邑欲使衆耳驚來時上師堂再拜辭先生
先生頷首遣教以勿驕矜贈之三豪篇而我濫一名
杜子來訪我欲求相和鳴顧我文字卑未足當豪英
豈如子之辭鏗鍠間鏞笙淫哇俗所樂百鳥徒(一作/方)
嚶嚶杜子卷舌去歸衫翩以輕京東聚羣盗河北點
新兵饑荒與愁苦道路日以盈子盍引其吭發聲通
下情上聞天子聦次使宰相聽何必九包禽始能瑞
(一作/鳴)堯庭子詩何時作我耳乆巳傾願以白玉琴冩
之朱絲繩
　　　送吕夏卿(夏卿父造字公𥘉有名進士也一/本云送吕先輩赴端州高要尉)
始吾尚㓜學弄筆群兒爭誦公𥘉文嗟我今年巳白
髮公𥘉相見猶埃塵傳家尚喜有二子始知靈珠出
淮濵(一作海蠙/一作淮蠙)去年束書來上國欲以文字驚衆人
駑駘羣馬斂足避天衢讓路(一作/騰踏)先騏驎尚書禮部
奏高第斂衣襆硯趨嚴宸曈曈春日轉黄傘藹藹賦
筆摛青雲我時寓直殿廬外衆中迎子笑以忻明朝
(一作/晨)失意落人後我爲沮氣羞出門得官髙要幾千
里猶幸海逺(一作/逺海)無惡氛英英帝圃多鸞凰(一作/鳯)上
下羽翼何􁈔紛期子當呼丹山鳯爲瑞相與來及群
　　　憶山示聖俞
吾思夷陵山山亂不可究東城一堠餘髙下漸岡阜
群峯迤邐接四顧無前後憶嘗祗吏役鉅細悉經覯
是時秋卉紅嶺谷堆纈繡林枯松鱗皴山老石脊痩
斷徑履頽崖孤泉聽清溜深行得平川古俗見耕耨
澗荒驚麏奔日出飛雉雊盤石屢欹眠緑巖堪解綬
幽尋歎獨徃清興思誰侑其西乃三峽嶮恠愈竒冨
江如自天傾(一作/㵼)岸立兩崖鬪黔巫望西屬越嶺通
南奏時時縣樓對雲霧昏白晝荒煙下牢戍百仞寒
溪漱蝦蟆噴水簾甘液勝飲酎亦嘗到黄牛泊舟聽
猿狖巉巉起絶壁蒼翠非刻鏤隂嵓下攅叢岫穴忽
空透遥岑聳孤出可愛欣欲就惟思得君詩古徤冩
竒秀今來㑹京師車馬逐塵瞀頽冠各白髮舉酒無
蒨袖繁華不可慕幽賞亦難遘徒爲憶山吟耳熱助
嘲詬
　　　送唐生(一本作送唐/秀才歸永州)
京師英豪域車馬日紛紛唐生萬里客一影隨一身
出無車與馬但踏車馬塵日食不自飽讀書依主人
夜夜客枕夢(一作/冷)北風吹孤雲翩然動歸思旦夕來
叩(一作/叩我)門終年少人識逆旅(一作/旅意)惟我親來學媿道
矒(一作/昩)贈歸慚(一作/嗟)橐貧勉之期不止多穫由力耘
指家大嶺北重湖浩無垠飛鴈不可到書來安得(一/作)
(能)頻
　　　送任處士歸太原(時天兵方/討趙元昊)
一虜動邊陲用兵三十萬天威豈不嚴賊首猶未獻
自古王者師有征而不(一作/無)戰勝敗繫人謀得失由
廟筭是以天子明咨詢務周徧直欲採竒謀不爲人
品限公車百千輩下不遺僕賤況於儒學者延納冝
無間如何任生來三月不得見方兹急士時論擇豈
冝慢任生居太原白首勤著撰閉戸不求聞忽來誰
所薦人賢固當用舉繆不加譴(一作賢固當用/舉繆亦不加譴)賞罰
兩無文是非奚以辨遂令拂衣歸安使來者勸(一本/有其)
(餘茍盡然所責/胡由辨兩句)嗟吾筆與舌非職不敢諫
　　　聖俞㑹飲(時聖俞赴湖州一本/作送梅堯臣赴湖州)
傾壷豈徒彊君飲解帶且欲留君談洛陽舊友一時
散十年㑹合無二三京師旱乆塵土熱忽值晚雨凉
纎纎(一作)滑公井泉釀最羙赤泥印酒新開緘更吟
君句勝啖䏑杏花妍媚春酣酣(君詩有春風酣/酣杏正妍之句)吾交
豪俊天下選誰(一作/難)得衆羙如君兼(一本有鏗鏘文/律金玉冩森羅)
(武庫戈㦸/銛兩句)詩工鑱刻露天骨將論縱横輕玉鈐遺編
最愛孫武說徃徃曹杜遭夷芟關西幕府(一作/下)不能
辟隴山(一作/西)敗(一作/大)將死可慚嗟余身賤不敢薦四
十白髮猶青衫呉興太守詩亦好徃(一作/助)奏玉琯和
英咸盃行到手莫辭醉明日(一作/發)舉棹天東南
　　　送胡學士知湖州(一本云送胡/宿武平學士)
武平天下才四十滯鈆槧忽乗使君舟歸榜(一作/艕)不
可纜都門春漸動柳色緑將暗掛㠶千里風水闊江
灩灩呉興水精宫樓閣在寒鑑橘柚秋苞繁烏程春
瓮釅清談越客醉屢舞呉娘豔寄詩毋憚頻(一作/煩)以
慰離居念
　　　哭(一作/弔石)曼卿
嗟我識君晚君時猶壯夫信哉天下竒落落不可拘
軒昂懼驚俗自(一作/似)隱酒之徒一飲不計斗傾河竭
崑墟作詩幾百篇錦組聮瓊琚時時出險語意外研
精麤窮竒變雲煙搜恠蟠蛟魚詩成多自冩筆法顔
與虞旋弃不復惜所存今幾餘徃徃落人間蔵之比
明珠又好(一作/愛)題屋壁虹蜺隨卷舒遺蹤處處在餘
墨潤不枯朐山頃歳出我亦斥江湖乖離(一作/暌)四五
載人事忽焉(一作/有)殊歸來見京師心老貌已癯但驚
何其衰豈意今也無才髙不少下闊若與世踈驊騮
當少時其志萬里塗一旦老伏櫪猶思玉山芻天兵
宿西北狂兒尚稽誅而令壯士死痛惜無賢愚歸魂
渦上田露草荒春蕪
　　　送曇穎歸廬山
吾聞廬山乆欲徃世俗拘昔歳貶夷陵扁舟下江湖
八月到湓口停帆望香爐香爐雲霧間杳靄疑有無
忽值秋日明彩翠浮空虚信哉竒且秀不與灊霍俱
偶病不時徃中流但踟蹰今思尚髣髴恨不傳畫圖
曇頴十年舊風塵客京都一旦不辭訣飄然卷衣(一/作)
(長)裾山林徃不返古亦有吾儒西北苦兵戰江南仍
旱枯新秦又攻冦京陜募兵夫聖君念蒼生賢相思
良謨嗟我無一說朝紳拖舒舒未能膏鼎鑊又不老
菰蒲羡子識所止雙林歸結廬
　　　送孔秀才遊河北
吾始未識子但聞楊公賢及子來叩門手持贈子篇
賢愚視所與不待交子(一作得/交一)言子文諧律吕子行
㓗琅玕行矣慎所遊惡草能敗蘭
　　　送黎生下第還蜀
黍離不復雅孔子修春秋杖王貶呉楚大法加諸侯
妄儒泥於魯甚者云黜周大㫖旣已矣安能討(一作/計)
源流遂令學者迷異說相交鉤黎生西南秀挾䇿來
東遊(一作/州)有司不見採春霜滑歸輈自云喜三傳力
(一作/方)欲探微幽凡學患不彊苟至將焉廋聖言簡且
直慎勿迂其求經通道自明下筆如戈矛一敗不足
衂後功掩前羞
居士集卷第一
　熈寧五年秋七月男發等編定
　　紹熈二年三月郡人孫謙益校正
　猛虎詩引身入扱中朝佐考字書扱音插取也獲
　也舉也引也收也義與詩不類按韓文公城南聮
　句云靸妖藤索絣時景通云布活套於狐徑而掎
　其足謂之靸靸扱聲相近公用扱字義或取此
　蝦蟆碚詩諸本皆作碚朝佐考字書無此字按東
　坡集决囚經歴詩忽憶尋蟆培其字從土又南行
集二蘇皆有蝦蟇培詩欒城作培東坡作背今秘
書正字項安世嘗自蜀來云土人冩作背字音佩
石樓川上山(一作/看)
魚罾菱浦(菱一/作凌)
三遊洞泝(一作/汎)嘐嘐(夷陵石本作膠膠/後称石本同)
下牢溪靜(石本/作浄)
蝦蟇碚茶録(録一/作籙)
紅棃花猶勝(石本作/共笑)
金雞厚(石本/作享)
送吕夏卿文字(一作/學)
憶山緑巖(石本作/緑蘿)奏(石本/作走)隂嵓(石本作/隂崖)岫穴(作/􁯔穴)
送任處士採竒(一作/探竒)
送曇頴(一作送/僧曇頴)
送黎生巳矣(一作/失)
崇文總目叙釋一卷　歐陽文忠公集一百二十四
　　　易類
前史謂秦焚三代之書易以卜筮而得不焚及漢募
羣書類多散逸而易以故最完及學者傳之遂分爲
三一曰田何之易始自子夏傳之孔子卦象爻彖與
文言說卦等離爲十一篇而說者自爲章句易之本
經也二曰焦贛之易無所師授自言得之隱者第述
隂陽災異之言不類聖人之經三曰費直之易亦無
師授專以彖象文言等參解卦(一作/易)爻凡以彖象文
言雜入卦中者自費氏始田何之學施孟梁丘之徒
最盛費氏初微止傳民間至後漢時陳元鄭衆康成
之徒皆學費氏費氏興而田學遂息古十二篇之易
遂亡其本及王弼爲注亦用卦(一作/彖)象相雜之經自
晉已後弼學獨行遂傳至今然易比五經其来最逺
自伏羲畫卦下更三代别爲三易其變卦五十有六
命名皆(一作/甚)殊至於七八九六筮占之法亦異周之
末世夏商之易巳亡漢初雖有歸蔵已非古經今書
三篇莫可究矣獨有周易時更三聖世歷三古雖說
者各自名家而聖人法天地之緼則具存焉
　　　書類
書原於號令而本之史官孔子刪爲百篇斷堯訖(一/作)
(迄)秦序其作意遭秦之故孔子末孫惠與濟南伏勝
各蔵其本于家楚漢之際勝失其所蔵但口以傳授
勝旣耄昏乃繆合二十四篇爲二十九歐陽夏侯之
徒皆學之冩以漢世文字號今文尚書至武帝時孔
惠之書始出屋壁百篇皆在而半巳磨滅又皆科斗
文字惠孫安國以隷古定之得五十八篇爲之作傳
號古文尚書至陳隋之間伏生之學廢絶而孔傳獨
行先是(一作/時)孔傳亡其舜典東晉梅頥(一作/𦣱)乃以王
肅所注伏生舜典足其篇至唐孝明不喜隷古始更
以今文行于(一作/於)世
　　　詩類
昔孔子刪古詩三千餘篇取其三百一十一篇著于
經秦楚之際亡其六漢興詩分爲四一曰魯人申公
作訓詁號魯詩二曰齊人轅固生作傳號齊詩三曰
燕人韓嬰作内外傳號韓詩四曰河間人毛公作故
(一作/詁)訓傳號毛詩三家並立學官而毛以後出至平
(一作/章)帝時始列于學其後馬融賈逵鄭衆康成之徒
皆發明毛氏其學遂盛魏晉之間齊魯之詩廢絶韓
詩雖在而益微故毛氏獨行遂傳至今韓嬰之書至
唐猶在今其存者十篇而巳漢志嬰書五十篇今但
存其外傳非嬰傳詩之詳者而其遺說時見扵他書
與毛之義絶異而人亦不信去聖既逺誦習各殊至
扵考風雅之變正以知王政之興衰其善惡美刺不
可不察焉
　　　禮類
禮樂之制盛于三代而大備扵周三代之興皆數百
年而周最久始武王周公修太平之業畫天下以為
九服上自天子至于(一作/於)庻人皆有法度方其郊祀
天地開明堂以㑹諸侯其車旗服器文章爛然何其
盛㢤(一作/也)及幽厲之亂周室衰微其後諸侯漸大然
齊桓賜胙而拜晉文不敢必請隧以禮維持又二百
餘年禮之功亦大矣下更戰國禮樂殆絶漢興禮出
淹中后戴諸儒共為𥙷綴得百餘篇三鄭王肅之徒
皆精其學而說或不同夫禮極天地朝廷宗廟凡人
之大倫可謂廣矣雖二(一作/百)家殊說豈不博㢤自漢
以来沿革之制有司之傳著于書者可以覽焉
　　　樂類
三代禮樂自周之末其失(一作/亡)已多又經秦世滅學
之暴然書及論語孝經得蔵孔氏(一作/子)之家易以卜
筮不禁而詩本諷誦不專在於竹帛人得口以傳之
故獨禮之於六經其亡最甚而樂又有聲器尤易爲
壞失及漢興考求典籍而樂最缺(一作/闕)絶學者不能
自立遂并其說於禮家書爲五經流别爲六藝夫樂
所以逹天地之和而飭化萬物要之感格人神象見
功德記曰五帝殊時不相沿樂所以王者有因時制
作之盛何必區區求古遺缺(一作/闕)至於律吕鍾石聖
人之法雖更萬世可以考也自漢以来樂之沿革惟
見史官之志其書不備隋唐所録今著其存者云
　　　春秋類
昔周法壞而諸侯亂平王以後不復雅而下同列國
吴楚徐夷並僣稱王天下之人不禀周命久矣孔子
生其(一作/於)末世欲推明王道以扶(一作/捄)周乃聘諸侯
極陳君臣之理(一作/禮)諸侯無能用者退而歸魯即其
舊史考諸行事加以王法正其是非凡其所書一用
周禮爲春秋十二篇以示後世後世學者傳習旣久
其說遂殊公羊高榖梁赤左丘明鄒氏夾氏分爲五
家鄒夾最微自漢世巳廢而三家盛行當漢之時易
與論語分爲三詩分爲四禮兮爲二及學者散亡僅
存其一而餘家皆廢獨春秋三傳並行至今初孔子
大修六經之文獨扵春秋欲以禮法繩諸矦故其辭
尤謹約而義微隱學者不能極其說故三家之傳扵
聖人之旨各有得焉太史公曰為人君者不可不知
春秋豈非王者之法具在乎
　　　論語類
論語者盖孔子相與弟子時人講問應答之言也孔
子卒羣弟子論次其言而撰之漢興傳者三家魯人
傳之謂之魯論齊人傳之謂之齊論而齊論増問王
知道二篇今文無之出扵孔子壁中者則曰古論有
兩子張是三家者篇第先後皆所不同考今之次即
所謂魯論者也
　　　小學類
古者教學之法八歳而入小學以習六甲四方書數
之藝至扵成童而後授經儒者究極天地人神事物
之理無所不通故其學有次第而後大成焉爾雅出
扵漢世正名命物講說者資之扵是有訓詁之學文
字之興随世轉易務趨便省乆後乃或亡其本(七字/一作)
(省或去/其本)三蒼之說始志字法而許慎作說文扵是有
偏傍之學五聲異律清濁相生而孫炎始作字音扵
是有音韻之學篆隸古文爲體各異秦漢以来學者
務極其能扵是有字書之學先儒之立學其𥘉為法
未始不詳而明而後世猶或訛失(二字一/作失之)故雖小學
不可闕焉
　　　正史類
昔孔子刪書上㫁堯典下訖秦誓著為百篇觀其堯
舜之際君臣相與吁俞和諧扵朝而天下治三代巳
下約束賞罰而民莫敢違考其典誥誓命之文純深
簡質丁寜委曲為體不同周衰史廢春秋所書尤謹
宻矣非惟史有詳略抑由時君功徳薄厚異世而殊
文㢤自司馬氏上採黃帝迄于漢武始成史記之一
家由漢以来千有餘歳其君臣善惡之迹史氏詳焉
雖其文質不同要其治亂興廢之本可以考焉
　　　編年類
昔春秋之後繼以戰國諸侯交(一作/皆)亂而史官廢失
䇿書所載紀次不完司馬遷始為紀傳表志之體網
羅千載馳騁其文其後史官悉用其法春秋之義書
元最謹一時無事猶空書其首月以謂四時不具則
不足成年所以上尊天紀下(二字一/作時紀)正人事自晉荀
悦為漢紀始復編年之體學徒稱之後世作者皆與
正史並行云
　　　實録類
實録起於唐世自高祖至于(一作/於)武宗其後兵盗相
交史不暇録而賈緯始作補録十或得其二三五代
之際尤多故矣天下乖隔號令並出傳記之士(一作/事)
訛謬尤多幸而中國之君實録粗備其盛衰善惡之
迹較然而著者不可泯矣
　　　雜史類
周禮天子諸侯皆有史官晉之乗楚之檮杌考其紀
事爲法不同至于周衰七國交侵各尊其主是非多
異㝷亦磨(一作/靡)滅其存無幾若乃史官失職畏怯回
隱則游談處士亦必各記其說以伸所懷然自司馬
遷之多聞當其作史記必上採帝繫世本旁及戰國
荀卿所録以成其書則諸家之說可不備存乎
　　　僞史類
周室之季呉楚可謂彊矣而仲尼脩春秋書荆以狄
之雖其屢進不過子爵所以抑黜僣亂而使後世知
懼三代之弊也亂極于七雄並主漢之弊也亂極于
三國魏晉之弊也亂極于永嘉以来隋唐之弊也亂
極于五代(一又有/五代字)之際天下分為十三四而私竊名
號者七國及大宋受命王師四征其係纍負質請死
不暇九服遂歸于有德歷考前世僣竊之邦雖(一有/甚字)
因時苟偷自彊一方然卒歸于(二字一/作於)禍敗故録于
(一作/於)篇以為賊亂之戒云
　　　職官類
尭舜三代建官名數不同而周之六官備矣然漢唐
之興皆因秦隋官號而損益之足以致治興化由此
而言在(一作/存)乎舉職勤(一無/此字)事代天治物(二字/作工)一而
巳至於車服印綬爵秩俸廪因時爲制著于有司(一/有)
(焉/字)書曰無曠庶官又曰允釐百工夫百官象物奉職
恭位此虞舜(一有/之字)所以端拱無爲而化成天下可不
重哉
　　　儀注類
昔漢諸儒得古禮十七篇以爲儀禮而大射之篇獨
曰儀盖射主於容升降揖讓不可以失記曰禮之末
節有司掌之凡爲天下國家者莫不講乎三代之制
其采章文物邦國之典存乎禮官秦漢以来世有損益
至於(一作/于)車旗服器有司所記遺文故事凡可録者
皆附于(一作/於)史官云
　　　刑法類
刑者聖人所以愛民之具也其禁暴止殺之意必本
乎至仁然而執梃刃刑人而不疑者審得其當也故
法家之說務原人情極其真偽必使有司不得銖寸
䡖重出入則其為書不得不備歷世之治因時制法
縁民之情損益不常故凡法令之要皆著于篇
　　　地理類
昔禹去水害定民居而别九州之名記之禹貢及周
之興畫為九畿而宅其中内建五等之封外撫四荒
之表職方之述備矣及其衰也諸侯並爭(二字一/作兼并)并
(一作/爭丨)吞削奪秦漢以来郡國州縣(一作邦/國郡縣)廢興治亂
割裂分屬更易不常至扵日月所照要荒附叛山川
風俗五方不同行師用兵順民施政考扵圖諜可以
覽焉
　　　氏族類
昔黃帝之子二十五人得姓命氏由其徳之薄厚自
尭舜夏商周之先皆同出扵黃帝而姓氏不同其後
世封為諸侯者或以國為姓至扵(一作/于)公子公孫官
邑謚族遂因而命氏其源流次序帝繫世本言之甚
詳秦漢以来官邑謚族不自别而為姓又無賜族之
禮至于近世遷徙不常則其得姓之因與夫祖宗世
次人倫之記尤不可以不考焉
　　　歳時類
詩曰民生在勤勤則不匱故尭舜南面而治考星之
中以授人時秋成春作教民無失周禮六官亦因天
地四時分其典職然則天時者聖人之所重也自夏
有小正周公始作時訓日星氣節七十二候凡國家
之政生民之業皆取則焉孔子曰吾不如老圃至扵
山翁野夫耕桑樹藝四時之說其可遺㢤
　　　傳記類
古者史官其書有法大事書之䇿小事載之簡牘至
扵風俗之舊耆老所傳遺言逸行(一作/迹)史不及書則
傳記之說或有取焉然自六經之文諸家異學說或
不同況乎幽人䖏士聞見各異或詳一時之所得或
發史官之所諱參求考質可以備多聞焉
　　　儒家類
仲足之業垂之六經其道閎博君人治物百王之用
微是無以爲法故自孟軻揚雄荀況(一作/卿)之徒又駕
其說扶而大(一作/本)之歴世諸子轉相祖述自名一家
異端其言或破碎扵大道然訂其作者之意要之孔
氏不有殊焉
　　　道家類
道家者流本清虚去徤羡泊然自守故曰我無為而
民自化我好靜而民自正雖聖人南面之術(一作/治)不
可易也至或不究其本棄去仁義而歸之自然以因
循為用則儒者病之(一有/云字)
　　　法家類
法家者流以法繩天下使一本扵其術商君申韓之
徒乃推而大之挟其說以干世主收取功名至其尊
君抑臣辨職分輔禮制扵王治不為無益然或狃細
苛持刻深(一作/深刻)不可不察者也
　　　名家類
名家者流所以辨覈名實流别(一作/源流)等威使上下之
分不相踰也仲尼有云必也正名乎言為政之大本
不可不正者也
　　　墨家類
墨家者流其言貴儉兼愛尊賢右鬼非命上(一作/尚)同
此墨家之所行也孟子之時墨與楊其道塞路軻以
墨子之術儉而難遵兼愛而不知親䟽故辭而闢之
然其彊本嗇用之說有足取焉
　　　縱横家類
春秋之際王政不明而諸侯交亂談說之士出扵其
間各挾其術以干時君其因時適(一作/遇)變當權事而
制宜有足取焉
　　　雜家類
雜家者流取儒墨名法合而兼之其言貫穿衆說無
所不通然亦有補扵治理(一作/道)不可廢焉(一作/也)
　　　農家類
農家者流衣食之本(一作/大)原也四民之業其次曰農
稷播百榖勤勞天下功炳後世著見書史孟子聘列
國陳王道未始不究(一作/論)耕桑之勤漢興劭農勉人
爲之著令今集其樹藝之說庻取法焉
　　　小說類
書曰狂夫之言聖人擇焉又曰詢于蒭蕘是小說之
不可廢也古者懼下情之壅扵上聞故每歳孟春以
木鐸徇于路採其風謡而觀之至扵俚言巷語亦足
取也今特列而存之
　　　兵家類
周禮夏官司馬掌軍戎以九伐之法正邦國書之洪
範八曰師易之繫辭取諸睽此兵之所由始也湯武
之時勝以仁義春秋戰國出竒狃變其術無窮自田
齊始著司馬之法漢興張韓之徒序次其書武帝之
世楊僕又捃摭之謂之紀奏孝成命任宏乃以權謀
形勢隂陽技巧析爲四種繇是兵家之文既修列矣
然而司馬之法本之禮讓後世莫行焉惟孫武之書
法術大詳考今之列非特四種又雜以卜筮刑政之
說存諸篇云
崇文總目叙釋卷終
易類聖人法(一作聖/人之法)
書類梅頥(當作/梅𦣱)
春秋類以後(一作/巳後)
實録類得其二三(一作得/其二一)
歳時類詩曰(詩字/疑)
廬陵歐陽文忠公年譜
真宗景德四年丁未
　是歲皇考鄭國公(觀)爲綿州軍事推官六月二十
　一日寅時公生
大中祥符元年戊申
大中祥符二年己酉
大中祥符三年庚戌
　是歲鄭公終於泰州軍事判官公叔父(曄)時任隨
　州推官因卜居焉公母夫人鄭氏年方二十九携
　公徃依之遂家于隨貧無資以荻畫地教公書字
　稍長多誦古人篇章使學為詩叔父後歴閬州推
　官江陵府掌書記仕至二千石終都官員外郎
大中祥符四年辛亥
　是歲葬鄭公于吉州吉水縣瀧岡(其後至和元年/㭊吉水縣之報)
(恩鎮置永豐/縣遂隷永豐)
大中祥符五年壬子
大中祥符六年癸丑
大中祥符七年甲寅
大中祥符八年乙卯
大中祥符九年丙辰
　公年十歲在隨家益貧借書抄誦州南大姓李氏
　子好學公多遊其家於故書中得唐韓昌黎文六
　卷乞以歸讀而愛之為詩賦下筆如成人都官曰
　竒童也它日必有重名
天禧元年丁巳
天禧二年戊午
天禧三年己未
天禧四年庚申
天禧五年辛酉
乹興元年壬戌
　二月仁宗即位
天聖元年癸亥
　是歲公應舉隨州試左氏失之誣論其略云石言
　于晉神降于莘内虵鬪而外虵傷新鬼大而故鬼
　小人巳傳誦坐賦逸官韻黜
天聖二年甲子
天聖三年乙丑
天聖四年丙寅
　公年二十自隨州薦名禮部
天聖五年丁卯
是春試禮部不中
天聖六年戊辰
　是歲公携文謁胥學士(偃)於漢陽胥公大竒之留
　置門下冬携公泛冮如京師
天聖七年己巳
　是春公從胥公在京師試國子監為第一𥙷廣文
　館生秋赴國學解試又第一
天聖八年庚午
　正月試禮部翰林學士晏公(殊)知貢舉公復為第
　一三月御試崇政殿公甲科第十四名五月授將
仕郎試祕書省校書郎充西京留守推官(制詞前/鄉貢進)
(士歐陽某右可特授將仕郎試祕書省校書郎充/西京留守推官替仲簡來年二月滿闕候見任官)
(月限滿日即得赴任敕前鄉貢進士邵景先等咸/以郷舉踐于貢闈属親校於藝文俾各升於科級)
(特假讎書之秩式增結綬之榮郡縣佐僚各分其/任宜思勗勵無曠乃官可依前件知制誥陳從易行)
天聖九年辛未
三月公至西京錢文僖公(惟演)為留守幕府多名
士與尹(洙)師魯梅(堯臣)聖俞尤善日為古文歌詩
遂以文章名冠天下初胥公許以女妻公是歲親
　迎于東武
明道元年壬申
是春及秋兩遊嵩嶽秋蓋從通判謝絳奉御香告
廟也禮畢同遊五人皆見峭壁大書神淸之洞(詳/見)
(附録後謝希深/與梅聖俞書)公又甞行縣視旱蝗
明道二年癸酉
　正月以吏事如京師因省叔父于漢東三月還洛
夫人胥氏卒時生子未踰月九月莊獻劉后莊懿
　李后祔葬定陵公至鞏縣陪祭十二月進階承奉
　郎
景祐元年甲戌
　三月西京秩滿歸襄城五月如京師㑹前留守王
　文康公(曙)入樞府薦召試學士院閏六月乙酉授
　宣德郎試大理評事兼監察御史充鎭南軍節度
　掌書記館閣校勘(制詞勅前西京留守推官承奉/郎試秘書省校書郎歐陽某辭)
(擅菁英性推醇茂早登名於仕版遂從辟於賔筵/而楙學逾惇參籌有𥙿眷吾樞近甞以薦論逮課)
(試之爰來固辯麗之可獎宜預属書之列仍遷管/記之資徃服清喈善持素履可特授宣德郎試大)
(理評事兼監察御史充鎮南軍/節度掌書記館閣校勘李淑行)三館祕閣所藏書
　多脫謬七月甲辰詔委官編定倣開无四部著爲
　緫目公預焉是歲再娶諌議大夫楊公大雅女
景祐二年乙亥
　是歲七月公同産妺之夫張龜正死于襄城謁告
赴貶所十月至夷陵
景祐四年丁丑
　三月謁告至許昌娶薛簡肅公(奎)女是夏叔父都
　官卒九月還夷陵十二月壬辰移光化軍乾德縣
　令(制詞敕宣德郎守峽州夷陵縣令歐陽某以懿/辭決科以敏智從事荐承俊選參校祕文偶弗)
(慎於言階迺自貽於官譴遽沿遐牒亦旣逾年宜/遷通邑之良且寄字人之劇余方甄録爾尚勉勤)
(可特授守光化軍乹徳縣令替張宗尹來年/三月成資闕散官如故仍放謝辤王堯臣行)
寳元元年戊寅(十一月改元)
　三月赴乹德是歲胥夫人所生子夭
寳元二年己卯
　二月知制誥謝希深(絳)出守鄧州梅聖俞將宰襄
　城與希深偕行五月公謁告徃㑹留旬日而還六
　月甲申復舊官權武成軍節度判官㕔公事(制詞/降授)
(宣徳郎守光化軍乹徳縣令歐陽某右可特授試/大理評事兼監察御史充鎭南軍節度掌書記權)
(武成軍節度判官􁰽公事替節度推官趙咸寜來/年二月滿闕散官如故仍放謝辤勑前降授崇信)
(軍節度掌書記監郢州酒稅務朝奉郎試大理評/事兼監察御史尹洙等嚮者咸以儒才籍于文館)
(旋坐朋游之累自罹降謫之科載軫淹沉特推甄/敘或朝閨復秩分寄於縣章或府幕參謀差冠於)
(賔序徃䖍予命彌愼爾/爲可依前件王舉正行)公自乹德奉母夫人待次
　於南陽冬暫如襄城
康定元年庚辰(二月改元)
是春赴滑州時范文正公起爲陜西經略招討安
撫使辟公掌書記辤不就六月辛亥召還復充館
閣校勘仍修崇文緫目十月轉太子中允(制詞勑/鎭南軍)
(節度掌書記宣德郎試大理評事兼監察御史充/館閣校勘歐陽某朕意尚儒雅博考辭藝使優游)
(並進以光我太平之業恩亦厚矣爾徃參典校属/以事譴㑹從薦引復敘官榮方思抆拭而用寜限)
(陞遷之次宫坊美秩册府清塗嘉乃雋才尚勗來/譽可特授守太子中允依舊館閣校勘散官如故)
(聶冠/卿行)癸已同修禮書是歲子發生
慶曆元年辛巳
　五月庚戌權同知太常禮院以見修崇文緫目辤
　許之八月乙酉許州對公事回依舊供職(曽孫建/也編年)
(載此/未詳)十一月丙寅祀南郊攝太常博士引終獻十
　二月加騎都尉(制詞勑夫三靈之交莫盛乎大旅/四海以職畢奉于嚴禋還御端闈)
(均慶緜㝢矧待時髦之地素清儒館之游宜𬒳徽/章以甄英綴宣徳郎守太子中允充館閣校勘歐)
(陽某雅材毓秀吉履敦方副妙簡於石渠紬祕文/於天祿列于俊藪光是珍群属此推恩遞増勲級)
(益厲夙秉庸對寵嘉可加/騎都尉餘如故吳育行)已丑崇文緫目成改集
　賢校理
慶曆二年壬午
　正月丁已考試别頭舉人三月丙辰御試進士應
　天以實不以文賦公擬進一首賜敕書獎諭四月
　丙子復差同知禮院契丹遣泛使求關南地宰相
吕夷簡薦冨弼報聘人皆危之公上書引顔真卿
使李希烈事乞留弼不報五月復應詔上書極陳
弊事八月請外九月通判滑州十月上
慶曆三年癸未
　是歲仁宗廣言路修政事人多薦公宜爲臺諌三
　月召還癸巳轉太常丞知諫院(制詞宣德郎守太/手中允充集賢校)
(理騎都尉歐陽某右可特授守太常丞依舊充集/賢校理知諌院事散官勲如故勑國家廣闢言路)
(崇設諫垣擇方嚴之藎臣登諍議之清列責任尤/重眷懷亦深向非練逹民彝精詳國體利權不能)
(易所守貴勢無以摇其心則安可劭厥清芬𥙷予/闕政以爾朝奉郎侍御史判三司都理欠司輕車)
(都尉賜緋魚袋魚周詢等風猷鯁亮器範沖深並/繇博古之文皆擢烝髦之選清心莅局交負幹才)
(議事飛章第揚風采僉詢朝論亟簡朕心宜進官/聮徃參諌列爾其勤乃節行厲于忠誠姑務罄諤)
(諤之辤敷陳而亡撓豈宜持庸庸之計畏避以/自安勉膺寵光式遅明効可依前件孫拆行)四
　月至京九月戊辰賜緋衣銀魚己巳同詳定國朝
　勲臣名次丙戌同修三朝典故十月戊申擢同修
　起居注十二月己亥召試知制誥公辤辛丑有旨
　不試直以右正言知制誥仍供諌職(制詞勑夫出/納朕命裁成)
(典誥號令風采布爲法度所以炳煥皇業羽儀近/著匪我俊乂曷膺是選宣德郎守太常丞充集賢)
(校理同修起居注知諌院事騎都尉賜緋魚袋歐/陽某高才敏識照於當世特立不倚拔乎其倫秉)
(心粹中履道夷坦學探系象之表文窮述作之源/而自抱槧書林簮筆螭陛詞皆體達慮不及私俾)
(之代言必能復古用進七人之列遂參四禁之嚴/豈惟序陞斷自余志其於發揮藻潤之業坦明深)
(厚之體皆汝素藴不煩訓詞可特授右正言知制/誥依舊修起居注知諫院事散官勲賜如故李有)
(行)丁未同詳定編勑是月立春祭西太一宫爲獻
　官尋例賜紫章服
慶曆四年甲申
　三月庚午兼判登聞檢院四月乙未押伴契丹賀
　生辰人使御筵於都亭驛己亥命公使河東計度
　廢麟州及盗鑄鐵錢并礬課虧額利害七月還京
　師八月甲午保州軍叛契丹聲言討西夏癸卯除
　公龍圖閣直學士河北都轉運按察使(制詞宣徳/郎行右正)
(言知制誥騎都尉賜紫金魚袋歐陽某右可特授/依前行右正言充龍圖閣直學士河北諸州水陸)
(計度都轉運按察使兼西路營田都大制置屯田/本路勸農使替張昷之散官勲賜如故勑朝奉郎)
(守尚書禮部郎中知制誥知兖州輕車都尉賜紫/金魚袋梁適等四方有事才者當爲國家馳騖矣)
(自夏人之不賔于廷而王師外戍天下共其勞夫/侍從近列得無同我此憂者歟爾䓁並以才名器)
(略爲時英俊兄予所以擢爾清切之禁延閣憲臺/蓋備艱虞以爲用也三城西路之津㑹中山北道)
(之吭喉河朔委輸事任尤重靈昌河上至于平陽/皆方面之要害朝廷所属意處也各遷近職于蕃)
(于宣王室之勤以慰予/望可依前件張方平行)九月三朝典故成書以公
　甞預編纂賜詔獎諭十一月南郊恩進階朝散大
　夫封信都縣開國子食邑五百户(制詞勑三年而/郊所以答天地)
(尊祖考懐柔于百神福惠亍庶邦使生生之類罔/不滋殖則吾左右近著宜乎首𬒳凱澤者矣以爾)
(河北都轉運按察使龍圖閣直學士宣徳郎行右/正言騎都尉賜紫金魚袋歐陽某學有師法言無)
(畏避輟辭翰於西掖董賦輿於北道而能計國用/詳邊謀擿史姦舒民困才識參用搢紳所推今嚴)
(禋成百禮具有司其申講舊典導宣明命峻之階/品増之封邑以均禧祉以對勤藎以永朝家之休)
(可特授朝散大夫依前行右正言充龍圖閣直學/士河北都轉運按察使特封信都縣開國子食邑)
(五百户勲賜如故/仍放朝謝孫抃行)
慶曆五年乙酉
　是春眞定帥田況移秦州公權府事者三月時二
　府杜正獻范文正韓忠獻冨文忠公以黨論相繼
　去公上書辨之小人素巳憾公㑹公孤甥張氏犯
　法諫官錢明逸因以財産事及公下開封鞫治府
　尹楊日嚴觀望傅㑹上命户部判官蘇安世入内
　供奉官王昭明監勘得無他八月甲戌猶落龍圗
　閣直學士罷都轉運按察使降知制誥知滁州(制/詞)
(勑夫賞不遺功罰不阿近有邦之彝典也河北都/轉運按察使龍圖閣直學士朝散大夫行右正言)
(騎都尉信都縣開國子食邑五百户賜紫金魚袋/歐陽某博學通贍衆所見稱言事感激朕甞寵用)
(而乃不能淑愼以遠罪辜知出非巳族而鞠於私/門知女有室歸而納之羣從嚮以訟起晟家之獄)
(語連張氏之貲劵旣弗明辨無所驗朕以其乆參/近侍免致深文止除延閣之名還序右垣之次仍)
(歸漕節徃布郡條體予寛恩思釋前吝可落龍圖/閣直學士特授依前行右正言知制誥散官勲封)
(賜如故仍就差知滁州軍州兼管力/勸農使替趙良䂓及放謝辤揚察行)十月甲戌至
　郡是歲子奕生
慶曆六年丙戌
　公年四十自號醉翁
慶曆七年丁亥
　十二月以南郊恩加上騎都尉進封開國伯加食
　邑三百户(制詞勑朕禮天事神以祈生民之佑尊/祖親考以席鴻基之隆爰罄齋明仰膺)
(顧諟乃眷近侍宜均恩典朝散大夫行右正言知/制誥騎都尉信都縣開國子食邑五百户賜紫金)
(魚袋歐陽某詞藻敏麗風韻俊豪參列諫垣蔚有/敢言之節褒陞詞禁茂昭華國之文委任素煩安)
(靜攸處屬修大祀俾洽蕃休特䟽勲爵之儀並厚/邑封之數中外之寄待遇無殊深體柬求勉敦業)
(履可特授依前行右正言知制誥加上騎都尉進/封開國伯食邑三百户散官賜如故仍放朝謝嵇)
(頴/行)是歲子棐生
慶曆八年戊子
閏正月乙卯轉起居舍人依舊知制誥徙知揚州
(制詞勑勤求治道優延近著粤惟詞禁之彦乆布/外邦之政特推渥洽蓋示眷懐朝散大夫行右正)
(言知制誥知滁州上騎都尉信都縣開國伯食邑/八百户賜紫金魚袋歐陽某智慮淹通文藻敏麗)
(善談當世之務旋登近侍之班向直内閣之嚴寔/分北道之寄爰司方郡屢易周星軫予意而良深)
(俾官儀而敘進記言動者良史之筆授之以清階/督淮海者廣陵之區委之以㑹府仍司雅誥尚逺)
(灋垣當欽待遇之榮益務端莊之節遲聞美績用/對寵靈可特授行起居舍人知制誥知揚州軍州)
(事兼管内堤堰橋道勸農使替張奎/散官勲封賜如故仍放謝辤嵇頴行)二月庚寅至
郡
皇祐元年己丑
　正月丙午移知潁州二月丙子至郡樂西湖之勝
　將卜居焉四月丙戌轉禮部郎中(制詞勑群臣有/常以善道益吾)
(者今雖在外吾不忘也事任有期旣未得即還左/右且進升其官秩亦足表待遇之意焉朝散大夫)
(行起居舍人知制誥知潁州上騎都尉信都縣開/國伯食邑八百户賜紫金魚袋歐陽某頃用文詞)
(登朝居諫諍之任屢以謇諤之言陳闕失朝奉郎/尚書工部員外郎直龍圖閣知亳州上騎都尉賜)
(紫金魚袋王洙徃由絰藝入侍備顧問之職甞以/博洽之學禆見聞間縁薄疵並領外寄嚴助守籓)
(久去承明之直望之懷闕應有本朝之思吾嘉才/猷寔用矜爾爰各遷於品秩俾仍頒於教條行將)
(召生無曰留滯詩曰心乎愛矣遐不謂矣其務淑/愼體兹睠懷脩可特授尚書禮竒郎中依前知制)
(誥知潁州散官勲封賜如故仍放朝謝洙可特授/尚書刑部員外郎依前直龍圖閣知許州軍州兼)
(管内堤堰橋道勸農事及管勾開治溝洫河道/事替宋祁散官勲賜如故仍放謝辤李絢行)八
　月辛未復龍圖閣直學士(制詞勅思文先朝游心/徃籍因層構之建設近)
(職之華所以寵名儒訪治道我圖俊舊之望時惟/鯁亮之姿差進禁聮胥恊公議翰林侍讀學士朝)
(散大夫右諌議大夫知揚州騎都尉𡵨山縣開國/子食邑五百户賜紫金魚袋楊察精明博洽端粹)
(正方擢在禁林復典謨而歸厚寘之憲席處論議/而不阿朝散大夫尚書禮部郎中知制誥知潁州)
(上騎都尉信都縣開國伯食邑八百户賜紫金魚/袋歐陽某識達才長文髙行㓗篤於信道不讀非)
(聖之書忠於本朝屢條當世之務並膺左右之選/歷宣内外之勞峻節弗渝公議彌勝用進祕圖之)
(拜且光舊物之還旌乃名臣敷于茂典爾身有外/朕心弗忘嘉竚來忠勿懲前事察可特授依前右)
(諫議大夫充翰林侍讀學士兼龍圖閣學士依舊/知揚州散官勲封賜如故仍放朝謝脩可特授依)
(前尚書禮部郎中充龍圖閣直學士依舊知/潁州散官勲封賜如故仍放朝謝胡宿行)是歲
　子辯生
皇祐二年庚寅
　七月丙戌改知應天府兼南京留守司事己酉至
　府十月己未明堂覃恩轉吏部郎中加輕車都尉
(制詞勑朕聞王者尊其考欲以配天縁考之意故/推而上於祖朕奉若斯義乃以季秋之選肇禋于)
(大寢禮備法物樂和八音三后上帝亦旣顧饗六/服群辟罔不蒙氣眷言祕近之列方殿股肱之郡)
(天地之福其可不均以爾樞宻直學士朝散大夫/右諌議大夫上騎都尉京兆郡開國侯食邑一千)
(户賜紫金魚袋田況懐誠秉彝博見彊志以爾龍/圖閣直學士朝散大夫尚書禮部郎中上騎都尉)
(信都縣開國伯食邑八百户賜紫金魚袋歐陽某/議論據古忠正無私並為當世之宗精究百家之)
(術施之政亊罔干譽而從欲立於朝廷不阿尊而/事貴風動全蜀潤流京師古者因禘以發爵禄所)
(以尊廟而貴命況合宫之事哉左省瑣闥之嚴中/臺宰属之重懋爾述職推吾新書徃哉生生承此)
(褒愛況可特授給事中依前充樞宻直學士加輕/車都尉散官封賜如故仍放朝謝脩可特授尚書)
(吏部郎中依前充龍圖閣直學士加輕車/都尉散官封賜如故仍放朝謝吕泰行)是歲約
　梅聖俞買田於潁
皇祐三年辛卯
皇祐四年壬辰
　三月壬戌丁母夫人憂歸潁州四月起復舊官公
　固辤八月許之
皇祐五年癸巳
　八月自潁州護母喪歸葬吉州之瀧岡胥揚二夫
　人祔焉是冬復至潁
至和元年甲午(三月改元)
　五月服闋除舊官職赴闕(制詞勑人臣之大莭曰/忠與孝然處之者或過)
(不及故先王設禮以爲之制喪者不呼其門盡爲/子之志也外除而從政即爲臣之道也前龍圖閣)
(直學士朝散大夫尚書吏部郎中輕車都尉信都/縣開國伯食邑八百户賜紫金魚袋歐陽某以文)
(章直亮擢居近侍以才略器幹屢更劇任自罹家/難歸伏閭里今祥禫甫畢賁然斯來文昌清曹淵)
(圖秘職皆爾舊秩徃服新命唯是移孝資忠之義/爾其楙哉可特授尚書吏部郎中充龍圖閣直學)
(士散官勲封賜/如故蔡襄行)六月癸巳朝京師乞郡不許七月
　甲戌權判流内銓㑹小人詐爲公奏請汰内侍其
　徒怨怒以胡宗堯不當改官事中公戊子出知同
　州判吏部南曹吳充爲公辨明不報知諫院范鎭
　一再極言而參知政事劉沆方提舉修唐書亦乞
　留公修書八月丙午沆拜相戊申詔公修唐書九
　月辛酉遷翰林學士(制詞勑帝王之制坦然明白/發號出令一日萬微其代予)
(言必資才哲龍圖閣直學士朝散大夫尚書吏部/郎中輕車都尉信都縣開國伯食邑八百户賜紫)
(金魚袋歐陽某言忠信行篤恭文參典謨心固金/石頃在諫列以直誠盡規彌縫衮闕遷登禁省以)
(深詔大冊振起國風出按朔乗罷守列郡免䘮還/即蘄外𥙷朕嘉其難進易退有賢者之節又文)
(學舊老宜居禁中是用延登玉堂典司翰墨僉謀/四及咸曰得人當使炳焉之風弗獨漢邇三代也)
(可特授依前尚書吏部郎中知制誥充/翰林學士散官勲封賜如故王洙行)壬戌兼史
　館修撰(制詞勑古者左史記動右史記言得失形/於一朝榮辱見於千載今而墨筆操牘緫)
(二職之美者不在吾儒雅之臣乎翰林學士朝散/大夫尚書吏部郎中知制誥刋修唐書輕車都尉)
(信都縣開國伯食邑八百户賜紫金魚袋歐陽某/學槩道真文得天粹凛然風節足爲世範休有議)
(論實惟王體更中外之衆務在夷險而一心益知/汝賢擢司内命豈特属文章以煩爾蓋將咨謀慮)
(以弼予復此兼榮亦非貳事夫一家之法傳信於/方來萬世有辤垂𥙿於不朽尚賴良直以永休明)
(徃服茂恩奚假多訓可特授依前尚書吏部郎中/知制誥充史館修撰仍舊翰林學士刋修唐書散)
(官勲封賜如/故韓絳行)又差勾當三班院十月乙巳朝饗景
靈宫天興殿攝侍中捧盤取水十二月庚戌臘饗
孝惠孝章淑德章懷皇后廟攝太尉行事
至和二年乙未
　三月同孫抃考試諸司寺監人吏六月己丑上書
論宰相陳執中已而乞外改翰林侍讀學士集賢
殿修撰出知蔡州侍御史趙抃知制誥劉敞上疏
　留公七月戊午復領舊職八月辛丑假右諫議大
　夫充賀契丹國母生辰使將持送仁宗御容㑹虜
　主殂癸丑改充賀登位國信使十二月庚戌宿虜
　界松山
嘉祐元年丙申(九月改元)
　公年五十二月甲辰使還進北使語録閏三月丁
　亥判太常寺兼禮儀事孟夏薦饗攝太尉行事五
　月癸未知通進銀臺司兼門下封駮事乙未免勾
　當三班院六月甲子奉勑祈晴醴泉觀八月壬戌
　知益州張方平除三司使甲子詔公權發遣三司
　公事以俟其至而命李淑代知銀臺司乙亥車駕
　詣景靈宫朝拜天興殿充贊導禮儀使又朝謁眞
　宗及章懿太后神御殿攝太常卿九月辛卯大慶
　殿行恭謝禮爲贊引太常卿禮成加上輕車都尉
　進封樂安郡開國侯加食邑五百户(制詞勑施厚/而報豊維人)
(之常誠至而禮簡事天之宜朕承先烈之丕基祗/畏勤紹弗敢荒寜亶勞維疚於昭降康四海萬靈)
(莫不厎豫念所以報必竭其誠迺即太寢之嚴躬/尚質之享欽翼䖍共陶匏以薦合祛大神示格于)
(祖考明靈降監休應顯孚膺受福釐均自近始翰/林學士朝散大夫尚書吏部郎中知制誥充史館)
(修撰判太常寺兼禮儀事輕車都尉信都縣開國/伯食邑八百户賜紫金魚袋歐陽某文字復于古)
(雅正直邁于倫類辨論堅確救時爲心在涅不淄/湜湜自信倚其演潤故置諸内署藉其才識故付)
(之史筆賴其謀用故試之大計沛有餘地左右咸/宜熈事思成相儀克允峻其勲䓁埤厥賦封尚體)
(予衷以孚邦家于休可特授依前尚書吏部郎中/知制誥史館修撰充翰林學士加上輕車都尉進)
(封樂安郡開國侯食邑五百户散/官勲賜如故差遣依舊吳奎行)十二月𬒳差押
　伴契丹賀正旦人使御筵於都亭驛
嘉祐二年丁酉
　正月癸未權知禮部貢舉賜御書文儒二字乙已
　磨勘轉右諫議大夫(制詞勑禁宻之重朝廷所優/率從四嵗之常俾進兩官之)
(次示異䓁於䟽品表殊恩於邇臣推意之明在子/則至顯忠之報惟汝爲深授受之間善美良盡翰)
(林學士朝散大夫尚書吏部郎中知制誥充史館/修撰判太常寺兼禮儀事上輕車都尉樂安郡開)
(國侯食邑一千三百户賜紫金魚袋歐陽某風誼/醇篤謀猷浚明憂天下之心物議許其懇到狥國)
(家之急朕志知其勇爲矧夫統體之文綽有雅健/之氣特立于世能同於人姑用歳勞升為諫長未)
(厭搢紳之望徒収翰墨之長亦爲顯承當益章大/可特授右諌議大夫依前知制誥史館修撰充翰)
(林學士散官勲封賜如故差/遣依舊仍放朝謝吳奎行)三月癸卯爲狄青發
　哀苑中攝太常卿六月丙寅福康公主進封兖國
　公主七月壬午命公攝禮部侍郎以印授冊使乙
　未兼判尚書禮部九月己卯兼判祕閣祕書省十
　一月辛巳權判史館丙申權知審刑院候胡宿回
　依舊辛丑免十二月辛亥權判三班院癸亥權奉
　安明德元德章穆三后御容於啓聖院車駕行酌
　獻禮充禮儀使是月被差押伴契丹賀正旦人使
　御筵於都亭驛
嘉祐三年戊戌
　正月壬午上幸興國寺及啓聖院朝謁太祖太宗
　神御殿攝太常卿二月癸卯契丹遣使告其國母
　哀差公館伴三月辛未兼侍讀學士以貟多固辤
　不拜癸未充宗正寺同修玉牒官甲午同陳旭考
　試在京百司等人六月庚戌加龍圖閣學士權知
　開封府(制詞勑京邑翼翼四方是則商頌之明訓/也朕念夫神臯奥區大衆所聚俗有五方)
(之異吏有百司之繁貴近豪并輕犯法禁迫蹙則/已苛細寛縱則有放紛尹正之才不止乎决事無)
(留當官有守而已維其明智足以照物厚重足以/鎭浮先事以銷其萌牙臨文以破其機械俾夫下)
(國有以依放則庶㡬乎古之治矣翰林學士朝散/大夫右諌議大夫知制誥充史館修撰充宗正寺)
(修玉牒官刋修唐書判太常寺兼禮儀事兼判尚/書禮部兼判祕閣祕書省上輕車都尉樂安郡開)
(國侯食邑一千三百户賜紫金魚袋歐陽某道德/仁義固其深藴文學政事矧乃兼長老於詞禁之)
(中未愜搢紳之望今詳試以煩劇命允釐于浩穰/寵以延閣之拜優以京輔之授爾其念古訓而用)
(乂母曰時異稍艱乎施設也可特授依前右諫議/大夫知制誥史館修撰充翰林學士兼龍圖閣學)
(士權知開封府兼畿内勸農使仍舊刋修唐書/兼判祕閣祕書省散官勲封賜如故吳奎行)
嘉祐四年己亥
　二月戊辰免開封轉給事中同提舉在京諸司庫
　務(制詞勑漢制給事中日上朝謁平尚書奏事近/世所職雖異而其親近左右爲㝡要宻非得端)
(士不以付焉以爾翰林學士兼龍圖閣學士朝散/大夫右諌議大夫知制誥充史館修撰刋修唐書)
(兼判祕閣秘書省上輕車都尉樂安郡開國􁜋食/邑一千三百户賜紫金魚袋歐陽某性資純良識)
(用明果直道自奮至忠不回向自禁林尹正京邑/摧抑權幸崇獎善良獄訟簡稀幾至無事方此眷)
(賴以圖靖嘉而廼屢形奏封求請便郡朕惟亮正/之益不可使逺外而煩劇之任宜有以均勞延登)
(瑣闈以備顧問爾其祗服體朕意焉可特授給事/中依前知制誥史館修撰充翰林學士兼龍圖閣)
(學士提舉在京諸司庫務仍舊刋修唐書兼/判祕閣祕書省散官勲封賜如故范鎮行)是月
　充御試進士詳定官賜御書善經二字四月丁卯
　奏告今冬太廟親行祫饗之禮癸酉孟夏薦饗並
　攝太尉行事丙子兼充群牧使六月甲申刪定景
　祐廣樂記九月丁酉奉勑祈晴相國寺十月壬申
　車駕朝饗景靈宫癸酉祫饗太廟並攝侍中行事
　丁丑加護軍食實封二百户(制詞勑王道之最盛/者莫如宗廟宗廟之)
(至重者莫如大祫朕祗率舊禮親執祀事神人以/和祖考來格此皆辟公卿士肅雍顯相之効也福)
(祉之流朕安敢專翰林學士兼龍圖閣學士朝散/大夫給事中知制誥充史館修撰刋修唐書兼判)
(祕閣祕書省兼充羣牧使上輕車都尉樂安郡開/國侯食邑一千三百户賜紫金魚袋歐陽某凊識)
(谹議搢紳之表醇文懿行名世之選此所以増朝/廷之光參瑚璉之器詩不云乎左右奉璋髦士攸)
(宜夫熈事休成惠澤廣𬒳則賢者宜先矣敘升書/勲之籍眞食加田之賦於以均七廟之慶慰萬夫)
(之望其庶幾乎可特授依前給事中知制誥史館/修撰充翰林學士兼龍圖閣學士加護軍食實封)
(二百戶散官封賜/差遣如故劉敞行)
嘉祐五年庚子
　四月丁卯孟夏薦饗太廟攝太尉行事七月戊戌
　上新修唐書二百五十卷庚子推賞轉禮部侍郎
(制詞勑古之爲國者法後王爲其近於己制度文/物可觀故也唐有天下且三百年明君賢臣相與)
(經營扶持之其盛徳顯功美政善謀固巳多矣而/史官非其人記述失序使興壞成敗之迹晦而不)
(章朕甚恨之故擇廷臣筆削舊書勒成一家翰林/學士兼龍圖閣學士朝散大夫給亊中知制誥充)
(史館修撰刋修唐書兼判祕閣祕書省兼充羣牧/使護軍樂安郡開國侯食邑一千三百户食實封)
(二百户賜紫金魚袋歐陽某端明殿學士兼翰林/侍讀學士龍圖閣學士朝請大夫守尚書吏部侍)
(郎充集賢殿修撰知鄭州上柱國常山郡開國公/食邑二千三百户食實封陸百户賜紫金魚袋宋)
(祁創立統紀裁成大體朝散大夫尚書禮部郎中/知制誥充集賢殿修撰糺察在京刑獄兼權判尚)
(書工部充宗正寺修玉牒官騎都尉高平縣開國/男食邑三百户賜紫金魚袋范鎭朝奉郞守尚書)
(刑部郎中知制誥同勾當三班院上輕車都尉賜/紫金魚袋王疇三司度支判官朝奉郎太常博士)
(充集賢校理編修唐書官上騎都尉賜緋魚袋宋/敏求罔羅遺逸厥恊異同凡十有七年大典乃立)
(閎富精覈度越諸子矣皆讎有功朕將據古鍳今/以立時治爲朕得法其勞不可忘也皆遷秩一等)
(布其書天下使學者咸都焉脩可特授守尚書禮/部侍郎依前知制誥史館修撰充翰林學士散官)
(差遣勲封食實封賜如故祁可特授守尚書左丞/依前集賢殿修撰充端明殿學士兼翰林侍讀學)
(士龍圖閣學士散官差遣勲封食實封賜如故仍/放朝謝鎮可特授尚書吏部郎中依前知制誥充)
(集賢殿修撰散官差遣勲封賜如故疇可特授守/尚書右司郎中依前知制誥散官勲賜差遣如故)
(敏求可特搜尚書工部貟外郎依前集賢校/理充三司度支判官散官勲賜如故劉敞行)九月
　丁亥兼翰林侍讀學士(制詞勑夫堯舜稱治之至/莫重於稽古蓋順考前繹)
(以施有政故其聖功大烈後世無以逾焉朕睎風/於旣徃求理於當之留神典冊用資聰明務延道)
(徳之老以爲勸講之益進讀左右尤任賢碩翰林/學士兼龍圖閣學士朝散大夫守尚書禮部侍郎)
(知制誥充史館修撰判祕閣祕書省兼充羣牧使/護軍樂安郡開國侯食邑一千三百户食實封一)
(百户賜紫金魚袋歐陽某業履夷直懷負忠亮雄/辭奥學高視前哲讜議精識推爲國器方且擢處)
(禁近以襄大猷登預經閣庶幾自輔夫維善言古/必驗于今援史傳經爾其無讓可特授依前守尚)
(書禮部侍郎知制誥史館修撰充翰林學士兼侍/讀學士散官差遣勲封食實封賜如故王疇行)
　十月庚午下元節車駕朝拜景靈宫天興殿朝謁
　眞宗及章懿太后神御殿攝侍中十一月辛丑拜
　樞宻副使加食邑五百户食實封二百户(制詞勑/夫詩美)
(吉甫以有文武故賢特之士無施不可朕惟天下/之重兵本之寄委于廊廟之臣責其講畫之用則)
(待遇之意付卑之際敢不愼乎苟非材英豈易圖/任翰林學士兼侍讀學士朝散大夫守尚書禮部)
(侍郎知制誥充史館修撰護軍樂安郡開國侯食/邑一千三百户食實封二百户賜紫金魚袋歐陽)
(某學通古今之宜性符履道之直議論明正懷負/高爽乆居禁近之從屢更中外之事選所踐試悉)
(著聲實今樞筦之地籌勝是經擢貳大猷適竚休/績惟公忠可以成務惟寅亮可以就功徃其愼哉)
(無廢朕命可特授依前守尚書禮部侍郎充樞宻/副使加食邑五百户食實封二伯户散官勲賜如)
(故王/疇行)甲寅同修樞宻院時政記十二月被差押伴
　契丹賀正旦人使御筵於都亭驛
嘉祐六年辛丑
　三月戊申侍上幸後苑賞花華景亭釣魚涵曦亭
　遂宴太清樓閏八月辛丑轉户部侍郎參知政事
　進封開國公加食邑五百户食實封二百户公辤
　轉官許之(制詞勑夫萬務之理命令之出謀謨於/堂上風行於天下使來者可觀而與言)
(無譏者非吾二三相輔乎本兵之所號爲樞機布/政之方寔繫原抵更踐大府參持衡柄向匪全徳)
(疇副毗倚樞宻副使朝散大夫守尚書禮部侍郎/護軍樂安郡開國侯食邑一千八百户食實封四)
(伯户賜紫金魚袋歐陽某識鍳明逺才猷通劭議/論貫前儒之學文章擅獨歩之名遍歴清華迭居)
(中外自居重任已試異能忠言不私直道無屈是/用易地且俾遷官讓節逾高誠心可諒若夫禮樂)
(未具制度未立基業未固賦用未節昔人有作後/世奚艱俾我有宋之治如三代盛時者亦惟吾相)
(輔而已力行王道今也其時無謂吾不能行其同/心以濟勉之哉可特授依前守尚書禮部侍郎參)
(知政事進封開國公加食邑五百户食/實封二百户散官勲賜如故張懷行)九月庚申
　同修中書時政記十二月丙戌臘享太廟攝太尉
　行事
嘉祐七年壬寅
　正月己酉朔大慶殿朝賀攝侍中承旨宣制三月
　乙卯祈雨南郊攝太尉行事辛酉提舉三館祕閣
　寫校書籍同譯經潤文四月壬午上嘉祐編勑七
　月庚戌差充明堂鹵簿使九月戊申文德殿奏請
　致齋攝侍中奏中嚴外辦己酉朝饗景靈宫庚戌
　朝饗太廟並攝司徒辛亥大饗明堂已未進階正
　奉大夫加柱國仍賜推忠佐理功臣(制詞勑合宫/大饗明靈居)
(歆嘏告神釐䝉所勞矣一二相亊之老宜均乃休/朝散大夫守尚書禮部侍郎參知政事護軍樂安)
(郡開國公食邑二千三百户食實封六伯户賜紫/金魚袋歐陽某文章瑞時議辯華國進陪大政時)
(欲倚平㑹􁅭闊儀賛成孝志撤俎而命宜先近班/功號崇階副之勲等徃膺異數是惟典常可特授)
(正奉大夫依前尚書禮部侍郎參知政事加柱國/仍賜推忠佐理功臣封食實封賜如故張懷行)
　十二月丙申上幸龍圖天章閣召輔臣至待制三
　司副使以上臺諌官皇子宗室駙馬都尉管軍觀
　三聖御書又幸寳文閣親飛白書分賜群臣公得
　雙幅大書歲字下有御押加以御寳王珪夾題八
　字云嘉祐御札賜歐陽脩仍於絹尾書翰林學士
　臣王珪奉聖旨題賜名又出御製觀書詩一首令
　群臣属和(公和篇/在外集)遂宴羣玉殿庚子再召近臣及
　三館臣僚赴天章閣觀三朝瑞物太宗眞宗御集
　次赴寳文閣觀御飛白書賜公金花牋字復燕羣
　玉殿後數日公以狀進詩謝(狀在四六集/詩在居士集)
　按兩宴皆有賜書而實録及范蜀公東齋記事
　　止載丙申有賜當時王歧公親奉詔爲序亦不
　　及庚子再賜而實録及序又不及館職預召惟
　東齋記事言之公記陸子履家藏飛白字明言
　　羣玉殿所賜時子履任集賢校理與東齋記事
　合但不知是日公得何字其爲金花牋則無疑
　然陳無已六一堂圖書詩乃云黄絹兩大字又
　　何也韓忠獻公謝詩云鸞拂宫綃舞胡文恭公
　　亦有謝御飛白扇子詩得非預坐者衆所賜或
　　不同耶實録二十三日丙申二十七日庚子而
　　歧公序乃作戊申壬子不應差誤如此殆傳寫
　　訛耳(歧公再觀書詩黄金塗紙看揮毫又/司馬温公涑水記聞亦載兩賜飛白)
是月差押伴契丹賀正旦人使御筵於都亭驛
嘉祐八年癸卯
　二月乙亥奉勑充沈貴妃冊禮使(不及/行禮)四州壬申
　英宗即位甲戌奉勑書大行皇帝哀冊諡寳甲申
　覃恩轉户部侍郎進階金紫光禄大夫加食邑五
　百户食實封二百户仍賜推忠恊謀佐理功臣(制/詞)
(勑朕受命先帝傳卑大實始𥘉踐阼居士民之上/與二三丞輔講求天下之理恩意之及宜先老成)
(推忠佐理功臣正奉大夫尚書禮部侍郎參知政/事柱國樂安郡開國公食邑二千三百户食實封)
(六百户賜紫金魚袋歐陽某氣清神深學足以飾/經治推忠佐理功臣正奉大夫尚書禮部侍郎參)
(知政事柱國天水郡開國公食邑二千五百户食/實封六伯户賜紫金魚袋趙槩性和識逺言足以)
(濟成謀皆𣏌梓良材廟堂重器乆弼亮於大本方/倚平於至公尚書地官機政所出徃踐厥服思所)
(以致君堯舜之任無俾專美於前人朕所望焉脩/可特授金紫光禄大夫行尚書户部侍郎依前參)
(知政事加食邑五百户食實封二百户仍賜推忠/恊謀佐理功臣勲封如故槩可特授金紫光禄大)
(夫行尚書户部侍郎依前參知政事加食邑五百/户食實封二百户仍賜推忠恊謀佐理功臣勲封)
(如故張/懷行)乙酉奉勑篆受命寳其文曰皇帝恭膺天
　命之寳五月戊辰爲皇帝祈福於南郊攝太尉行
　事七月戊申押伴契丹祭弔人使御筵於都亭驛
　八月癸巳奉勑篆大行皇帝諡寳其文曰神文聖
武明孝皇帝之寳十月乙酉増修太廟成命告七
室十二月庚午押伴契丹賀正旦人使御筵於都
亭驛
治平元年甲辰
四月甲午奉勑祈雨社稷閏五月戊辰特轉吏部
侍郎(制詞勑先皇帝遺大投艱于朕躬俾守宗廟/朞年于茲惟是一二政事之臣輔朕不逮以)
(厎于治嘉乃勞止是用疇庸推忠恊謀佐理功臣/金紫光禄大夫行尚書户部侍郎參知政事柱國)
(樂安郡開國公食邑二千八百户食實封八百户/歐陽某精識照於古今高名起於日月文之以禮)
(樂濟之以公忠頃在先朝預聞大政逮予嗣訓之/始繄爾定䇿之先属哀毀之過差感疾疹之甚美)
(醫禱備至氣體訖康茍非與在之良曷見仰成之/懿宜峻天臺之秩庸昭國棟之隆褒徳懋功於是)
(乎在爾其夙夜茂勉左右弼諧用乂我王家爾亦/有無竆之聞豈不休哉可特授行尚書吏部侍郎)
(依前參知政事功臣散官勲/封食實封如故祖/行)八月辛丑奉勑祈晴
　太社十二月壬子差押伴契丹賀正旦人使御筵
　於都亭驛
治平二年乙巳
　是春上表乞外不允四月辛丑景靈宫奉安仁宗
　御容車駕行酌獻之禮攝侍中八月以大雨水再
　乞避位不允九月辛酉提舉編纂太常禮書百卷
　成詔名太常因革禮賜銀絹十一月庚午車駕朝
饗景靈宫辛未饗太廟壬申祀南郊攝司空行事
　進階光祿大夫加上柱國食邑五百户(制詞勑朕/薦鬯清廟)
(懷祖宗之威神什煙紫壇致天地之明察靈心顧/享熈事休成臨端闈而肆霈中區奉徽號而推尊)
(文毋眷言賦政之重宜首均釐之隆推忠恊謀佐/理功臣金紫光禄大夫行尚書吏部侍郎參知政)
(事柱國樂安郡開國公食邑二千八百户食實封/八百户歐陽某道合誠明學竆元本被遇仁考敡)
(休禁塗以經緯之文施於典冊以直亮之節顯於/巖廊荐更四近之聮罙暢萬機之㑹邦禋肇講朝)
(務益繁備公衮之華章承祭除之盛禮乃順神福/以甄爾勞進文散之崇階衍采田之多邑仍推勲)
(級庸異弼臣顧褒嘉而載優當圖報而毋廢我有/明命其懋承之可特授光禄大夫依前行尚書吏)
(部侍郎參知政事加上柱國食邑五/百户功臣封食實封如故宋敏求行)
治平三年丙午
　公年六十三月三日賜上已宴時初頒明天曆適
值丁巳是月以言者指濮議爲邪說力求去不允
七月癸酉薦饗太廟攝太尉行事十二月癸未奉
敕篆皇帝尊號寳其文曰體乾膺曆文武廣孝皇
帝之寳乙巳押伴契丹賀正旦人使御筵於都亭
驛
治平四年丁未
　正月丁巳神宗即位戊辰覃恩轉尚書左丞進階
　特進加食邑五百户食實封二百户仍賜推忠恊
　謀同德佐理功臣(制詞勑在昔成王有審訓以屬/於大卿惟我先帝命沖人寔託)
(於四輔眷言涖阼之始宜首懋官之恩推忠恊謀/佐理功臣光禄大夫行尚書吏郎侍郎參知政事)
(上柱國樂安郡開國公食邑三千三百户食實封/八百户歐陽某鯁亮發中誠明瀑外文蔚典謨之)
(體學通治亂之原弼翼两朝爕熙萬務肆朕纂服/載深仰成爰升肅於臺機示疇庸於台佐衍封増)
(幹賜號進階祗式舊章併推異數噫荷祖宗之垂/佑旣嗣無疆之休賴臣鄰而恊恭方求小毖之助)
(益宣賢業茂對寵徽可特授特進行尚書左丞依/前參知政事加食邑五百户食實封二百户仍賜)
(推忠恊謀同德佐理功/臣勲封如故宋敏求行)二月第三子棐登進士第
　是月御史彭思永蔣之竒以飛語汙公上察其誣
　斥之公力求去三月壬申除觀文殿學士轉刑部
　尚書知亳州改賜推誠保徳崇仁翊戴功臣(制詞/勑朕)
(惟國之大臣毗倚於内猶同體之股肱凌雲之羽/翼莫之重也至於辤隆自㓗則必徇其雅志而尊)
(顯之蓋所以均其勞逸也方朕守文之初而一德/舊老以病自乞章數上矣其可留以佐我而骫進)
(退之節乎推忠恊謀同德佐理功臣特進行尚書/左丞參知政事上柱國樂安郡開國公食邑三千)
(八百户食實封一千户歐陽某學通本元邦之讜/直名重當世士林師法繇樞機之柄任賛廊廟之)
(全謨兩受仍几之託益堅事上之誠踐更三朝出/入八載需頭瀝懇守麾是蘄雖詔批不可而其請)
(愈確是用進職書殿增秩秋官授符于价藩分憂/於閫寄襃渥備矣書不云乎雖爾身在外乃心罔)
(不在王室勉勤所報詎假予訓可特授行刑部尚/書充觀文殿學士知亳州軍州亊兼管内何堤勸)
(農使及管勾開治溝洫河道事仍改賜推誠保德/崇仁翊戴功臣散官勲封食實封如故吕夏卿行)
閏三月辛巳宣簽書駐泊公事陛辤乞便道過潁
少留許之五月甲辰至亳六月戊申視事
熈寜元年戊申
　是歲連上表乞致仕不允八月乙巳轉兵部尚書
　改知青州充京東東路安撫使(制詞勑朕惟北海/九州之古郡而東)
(人之都也近世兩府出入爲均逸之地非耆德峻/望不爲倚毗推誠保德崇仁翊戴功臣觀文殿學)
(士特進刑部尚書知亳州上柱國樂安郡開國公/食邑三千八百户食實封一千户歐陽某以文學)
(自進以器能自任早領樞務旋參大政奏封屢上/誠請益堅俾守藩方已逾歳律乃進夏官之秩徃)
(臨海岱之區一道兵農惠綏是賴肅予近服無假/訓言可特授行兵部尚書依前充觀文殿學士知)
(青州軍州事兼管内勸農使充京東東路安撫使/功臣散官勲封食實封如故仍放謝辤李大臨行)
　九月丙申至青十一月丁亥郊祀恩加食邑五百
　户食實封二百户(制詞勑朕嗣位之初祗見上帝/祖考九州四海莫不來祭惟二)
(三元老雖爾身在外乃心罔不在王室推恩行爵/必先及之推誠保徳崇仁翊戴功臣觀文殿學士)
(特進行兵部尚書上柱國樂安郡開國公食邑三/千八百户食實封一千户歐陽某文章宿望左右)
(三朝艱難之時寔賴其力進退之節不累於位股/肱近鎭玉帛勤王茲朕所以推神休而疏朝寵也)
(乃眷舊德奚煩訓辭可特授依前行兵部尚書充/觀文殿學士加食邑五百户食實封二百户功臣)
(散官勲封如/故吳充行)是歲築第於潁
熈寜二年己酉
三月内侍王延慶便道傳宣撫問仍賜香藥一銀
　合又遞賜新校定前漢書以公甞預刋定也冬乞
壽州便私計不允
熈寜三年庚戌
　四月壬申除檢校太保宣徽南院使判太原府河
東路經略安撫監牧使兼并代澤潞麟府嵐石路
　兵馬都總管(制詞勑國家䂓悏裔邊並建帥領惟/河汾之一道搤獯狁之二垂爰咨衮)
(路之賢徃付并門之筦仍遷近府用壯奥藩具官/某道德文章爲時矜式謀猷忠亮預政累朝自獲)
(解於台司已再更於郡寄委逺時柄爾雖樂於燕/安尊任賢能朕豈忘於鑒寐眷言大鹵方擇守臣)
(俾從表海之邦就改近胡之鎭班通四貴所以褒/寵於舊勲節制諸戎所以倚成於外閫惟爾同寅)
(之德體予注意之隆亟即新州毋辤逺略可特授/檢校太保宣徽南院使判太原府河東路經略安)
(撫使兼并代澤潞麟府嵐石路兵馬/都總管功臣散官勲封如故蘇頌行)公堅辤不受
　七月辛卯改知蔡州九月甲寅至蔡是歲更號六
　一居士
熈寜四年辛亥
　公在蔡累章告老六月甲子以觀文殿學士太子
　少師致仕(制詞勑朕惟左右輔弼之臣以道徳自/任者其去就進退莫不有義與命而朝)
(廷優寵遇待不使之蚤告老以去者非獨朕之恩/典爲然亦先王之禮意故也以爾推誠保德崇仁)
(翊戴功臣觀文殿學士特進行兵部尚書上柱國/樂安郡開國公食邑四千三百户食實封一千二)
(百户歐陽某文章學問遠足以知先王德義謀猷/近足以宜當世陟降祕近踐揚茲多嚮繇樞庭參)
(决大政乃能熈天之命克勤王家均休外藩年德/方茂而乃安于義命以禮請去至於勤懇雖朕之)
(睠遇有加亦終不能易爾志重以先帝顧命輔朕/眇躬勲勞問望顧可以無報稱哉是用度越常典)
(以榮爾歸俾進東宫之師仍兼祕殿之職尚惟率/身善俗以助成王德惟良顯哉可持授太子少師)
(依前充觀文殿學士致仕功臣散官/勲封食實封如故仍放朝謝張琥行)七月歸潁八
　月將祀明堂詔赴闕陪位公上章乞免從之禮成
　賜衣帶器幣牲餼
熈寜五年壬子
閏七月庚午公薨年六十六八月丁亥贈太子太
　師(制詞勑大臣還官告老以高秩尊爵歸第固朝/廷所禮異也矧甞參弼大政有兩朝定筞援立)
(之勲徳甚盛而弗居年未至而辤位遽兹長逝宜/厚追褒故推誠保德崇仁翊戴功臣觀文殿學士)
(特進太子少師致仕上柱國樂安郡開國公食邑/四千三百户食實封一千二百户歐陽某以文章)
(革浮靡之風以道徳鎭流競之俗挺節強毅而不/撓當官明辯而莫奪三世寵榮一徳端亮朕方將)
(圖任舊老疇咨肅乂而雅志沖邈必期退休未閱/數歲章踰十上在大義難盡其力兹勤請所以不)
(違謂其脫去人間之累當饗期頥之壽天遽殱奪/曽靡憖遺覽奏之日爲之不能臨朝儲坊六傅師)
(惟長首舉以爲贈用紓予哀尚其有知/享此嘉命可特贈太子太師王益柔行)
熙寜七年八月諡文忠(謚議見附録)
熈寜八年九月乙酉葬開封府新鄭縣旌賢郷
元豐三年十二月以子升朝遇大禮贈太尉(制詞勑/朕齊明)
(以祀得歆于神維顯及幽並受多祉奉議郎輕車/都尉賜緋魚袋歐陽發父皇任觀文殿學士太子)
(少師致仕贈太子太師某以高文典䇿冠絶譽髦/以重德令名進參機要踐更事任奮發猷爲諒直)
(公忠簡於朕志逝日逾遠賢聲不忘垂𥙿後昆序/朝通籍丁時慶賚愍錫有加尚其營魂膺此明命)
(可特贈太尉/王安禮行)
元豐八年十一月贈太師追封康國公
紹聖三年五月追封兖國公(制詞勑宗祀之澤充塞/穹壤國之故老褒敘有)
(章朝請郎充祕閣校理輕車都尉賜緋魚袋歐陽/棐弟通直郎飛騎尉辯故父任觀文殿學士太子)
(少師致仕贈太師追封康國公某名世之才出應/期運明於輔弼事業而以風節始終餘慶嗣人追)
(命成國亶惟不没尚克享茲可特贈/太師追封兖國公中書舍人盛陶行)
崇寜三年追封秦國公政和三年追封楚國公(皆以/子樂)
(遇郊/恩)
　　文忠公年譜不一惟桐川薛齊誼廬陵孫謙益
　　曾三異三家爲詳雖用舊例毎歲列其著述考
　　文力之先後然篇章不容盡載次序寧免疑混
　　如公曾孫建世以告勑宣劄爲編年尚多差互
　　况餘人乎今參稽衆譜傍採史籍而取正於公
　　之文凡居士集外集各於目錄題所撰歲月而
　　闕其不可知者奏議表章之類則隨篇注之定
　　爲文集一百五十三卷居士集五十卷公所定
　　也故寘于首外集二十五卷次之易童子問三
　　卷(詩本義别/行於世)外制集三卷内制集八卷表奏書
　　啓四六集七卷奏議十八卷雜著述十九卷集
　　古錄跋尾十卷又次之書簡十卷終焉考公行
　　狀惟闕歸榮集一卷徃徃散在外集更俟博求
　　别有附錄五卷紀公德業此譜專敘出處詞簡
　　而事粗備覽者當自得之慶元二年二月十五
　　日郡人登仕郎胡柯謹記
易童子問卷第一　歐陽文忠公集七十六
童子問曰乾元亨利貞何謂也曰衆辭淆亂質諸聖
彖者聖人之言也童子曰然則乾無四德而文言非
聖人書乎曰是魯穆姜之言也在襄公之九年
童子問曰象曰天行徤君子以自強不息何謂也曰
其傳久矣而世無疑焉吾獨疑之也蓋聖人取象所
以明卦也故曰天行健乾而嫌其執於象也則又以
人事言之故曰君子以自強不息六十四卦皆然也
易之闕文多矣
童子問曰乾曰用九坤曰用六何謂也曰釋所以不
用七八也乾爻七九則變坤爻八六則變易用變以
爲占故以名其爻也陽過乎亢則災數至九而必變
故曰見群龍無首吉物極則反數窮則變天道之常
也故曰天德不可爲首也隂柔之動多入於邪聖人
因其變以戒之故曰利永貞
童子問曰屯之彖象與卦之義反何謂也曰吾不知
也童子曰屯之卦辭曰勿用有攸徃彖曰動乎險中
大亨貞動而大亨其不徃乎象曰君子以經綸不徃
而能經綸乎曰居屯之世者勿用有攸徃衆人也治
屯之時者動乎險而經綸之大人君子也故曰利建
侯
童子問曰象曰山下岀泉蒙君子以果行育德何謂
也曰蒙者未知所適之時也處乎蒙者果於自信其
行以育德而巳蒙有時而發也患乎不果於自脩以
飬其德而待也
童子問曰象曰雲上於天需君子以飲食宴樂何謂
也曰需須也事有期而時將至也雲巳在天澤將施
也君子之時將及矣少待之焉飲食以飬其體宴安
和樂以飬其志有待之道也
童子問曰師貞丈人何謂也曰師正於丈人也其彖
曰能以衆正可以王矣童子曰敢問可以王矣孰能
當之曰湯武是巳彼二王者以臣伐主其爲毒也甚
矣然其以本於順民之欲而除其害猶毒藥瞑眩以
去疾也故其彖又曰行險而順以此毒天下而民從
之童子曰然則湯武之師正乎曰凡師必正於丈人
者文王之志也以此毒天下而王者湯武也湯武以
應天順人爲心故孟子曰有湯武之心則可也童子
曰吉無咎何謂也曰爲易之說者謂無咎者本有咎
也又曰善補過也嗚呼舉師之成功莫大於王也然
不免毒天下而僅得補過無咎以此見兵非聖王之
所務而湯武不足貴也
童子問曰地上有水比先王以建萬國親諸侯何謂
也曰王氏之傳曰萬國以比建諸侯以比親得之矣
蓋王者之於天下不可以獨比也故建爲萬國君以
諸侯使其民各比其君而萬國之君共比於王則視
天下如身之使臂臂之使指矣
童子問曰同人之彖曰唯君子爲能通天下之志象
又曰君子以類族辨物何謂也曰通天下之志者同
人也類族辨物者同物也夫同天下者不可以一槩
必使夫各得其同也人睽其類而同其欲則志通物
安其族而同其生則各從其類故君子於人則通其
志於物則類其族使各得其同也
童子問曰天道虧盈而益謙地道變盈而流謙鬼神
害盈而福謙人道惡盈而好謙何謂也曰聖人急於
人事者也天人之際罕言焉惟謙之彖略具其說矣
聖人人也知人而巳天地鬼神不可知故推其迹人
可知者故直言其情以人之情而推天地鬼神之迹
無以異也然則脩吾人事而巳人事脩則與天地鬼
神合矣
童子問曰雷出地奮豫先王以作樂崇德殷薦之上
帝以配祖考何謂也曰於此見聖人之用心矣聖人
憂以天下樂以天下其樂也薦之上帝祖考而已其
身不與焉衆人之豫豫其身耳聖人以天下爲心者
也是故以天下之憂爲已憂以天下之樂爲已樂
童子問曰觀之象曰先王以省方觀民設教何謂也
曰聖人處乎人上而下觀於民各因其方順其俗而
教之民知各安其生而不知聖人所以順之者此所
謂神道設教也童子曰順民先王之所難歟曰後王
之不戾民者鮮矣
童子問曰剥不利有攸徃彖曰順而止之觀象也君
子尚消息盈虚天行也者何謂也曰剥隂剥陽也小
人道長君子道消之時也故曰不利有攸徃君子於
此時而止與屯之勿徃異矣屯之世衆人冝勿徃而
君子動以經綸之時也剥者君子止而不徃之時也
剥盡則復否極則泰消必有息盈必有虛天道也是
以君子尚之故順其時而止亦有時而進也
童子問曰復其見天地之心乎者何謂也曰天地之
心見乎動復也一陽初動於下矣天地所以生育萬
物者本於此故曰天地之心也天地以生物爲心者
也其彖曰剛反動而以順行是矣童子曰然則象曰
先王以至日閉關商旅不行后不省方豈非静乎曰
至日者隂陽𥘉復之際也其來甚微聖人安靜以順
其微至其盛然後有所爲也不亦冝哉
童子問曰大過之卦辭曰利有攸徃亨其象曰君子
以獨立不懼遯世無悶者其徃乎其遯乎曰易非一
體之書而卦不爲一人設也大過者橈敗之世可以
大有爲矣當物極則反易爲之力之時是以徃而必
亨也然有不以爲利而不爲者矣故居是時也徃者
利而亨遯者獨立而無悶
童子問曰坎之卦曰習坎其彖曰習坎重險也者何
謂也曰坎因重險之象以戒人之愼習也習高山者
可以追猿猱習深淵者至能泅泳出没以爲樂夫險
可習則天下之事無不可爲也是以聖人於此戒人
之習惡而不自知誘人於習善而不倦故其象曰君
子以常德行習教事也
童子問曰咸取女吉何謂也曰咸感也其卦以剛下
柔故其彖曰男下女是以取女吉也童子又曰然則
男女同類歟曰男女睽而其志通謂各睽其類也凡
柔與柔爲類剛與剛爲類謂感必同類則以柔應柔
以剛應剛可以爲咸乎故必二氣交感然後爲咸也
夫物類同者自同也何所感哉惟異類而合然後見
其感也鐵石無情之物也而以磁石引針則雖隔物而
應彖曰觀其所感而萬物之情可見者謂此類也童
子又曰然則聖人感人心而天下和平是果異類乎
曰天下之廣蠻夷戎狄四海九州之類不勝其異也
而能一以感之此王者所以爲大聖人所以爲能
童子問曰恒利有攸徃終則有始何謂也曰恒之爲
言久也所謂窮則變變則通通則久也久於其道者
知變之謂也天地升降而不息故曰天地之道久而
不已也日月徃來與天偕行而不息故曰日月得天
而能久照四時代謝循環而不息故曰四時變化而
久成聖人者尚消息盈虚而知進退存亡者也故曰
聖人久於其道而化成
童子問曰遯亨小利貞何謂也曰遯隂進而陽遯也
遯者見之先也隂進至于否則不正利矣遯者隂浸
而未盛陽能先見而遯猶得小利其正焉
童子問曰明入地中明夷君子以莅衆用晦而明何
謂也曰日君象也而下入干地君道晦而天下暗矣
大哉萬物各得其隨則君子嚮晦而入宴息天下暗
而思明則君子出而臨衆商紂之晦周道之明也因
其晦發其明故曰用晦而明童子曰然則聖人貴之
乎曰不貴也聖人非武王而貴文王矣
童子問曰家人利女貞何謂也其不利君子之正乎
曰是何言歟彖不云乎女正位乎内男正位乎外也
曰然則何爲獨言利女正曰家道主於内故女正乎
内則一家正矣凡家人之禍未有不始於女子者也
此所以戒也嗚呼事無不利於正未有不正而利者
聖人於卦隨事以爲言故於坤則利牝馬之正於同
人則利君子正於明夷則利艱正於家人則利女正
童子問曰睽之彖與卦辭之義反何謂也曰吾不知
也童子曰睽之卦曰小事吉彖曰睽之時用大矣哉
曰小事睽則吉大事睽則㓙也凡睽於此者必有合
於彼地睽其下而升天睽其上而降則上下交而爲
泰是謂小睽而大合使天地睽而上下不交則否矣
聖人因其小睽而通其大利故曰天地睽而其事同
男女睽而其志通萬物睽而其事類其象又曰君子
以同而異
易童子問卷第一
書簡卷第一　歐陽文忠公集一百四十四
　　　與韓忠獻王(稚圭/慶曆二年)
脩頓首再拜啓仲秋漸涼伏惟觀察太尉尊候動止
萬福脩至愚極陋不足以獻思慮於聦明至於脩記
以問起居則當大君子憂國之時又非冝輒(一作/以)干
視聽是以書牘之禮曠絶(一作/而)逾年然而千里之外
威譽之聲日至京師如在耳目可以見作鎮方面懾
動羌戎撫循之間優有餘𥙿此脩不勝西首企望拳
拳之誠私自爲慰者也伏念脩材薄力弱不堪世用
徒能少(一無/此字)以文字之樂爲事而國家久安於無爲
儒學之士莫知形容幸今剪除叛羌開拓西域紀功
耀徳兹也爲時惟俟凱歌東來函馘獻廟執筆吮墨
作爲詩頌以述大賢之功業以揚聖宋之威靈雖曰
懦焉亦區區之鄙志也謹奉手啓咨問伏惟俯賜鑒
察謹啓八月日太子中允集賢校理歐陽脩啓上
　　　又(慶曆五年)
某頓首啓冬序極寒不審資政諌議尊候動止何若
昨者偶趨府下過煩主禮自到郡踰月尚稽候問豈
勝愧悚某孤拙多累蒙朝廷保全之恩得此郡地僻
事簡飲食之物奉親頗便終日尸禄未知論報之方
用此不皇爾瞻望盛府數程之近時得通訊下執謹
因請絹人行附此以道萬一新歲甫邇伏乞爲國自
重下情禱詠之至
　　　又(同前)
某頓首啓近因州吏詣府請絹曽拜狀急足至特辱
手書爲誨伏審履此凝寒台候萬福豈勝慰抃之誠
某此藏拙幸今歲淮甸大雪來春二麥有望若人不
爲盗而郡素無事何幸如之惟尸禄端居未能報國
此爲愧爾瞻望旌棨惟願爲國自重以副禱頌
　　　又(慶曆六年)
某再拜啓山州窮絶比乏水泉昨夏秋之𥘉偶得一
泉於州城之西南豐山之谷中水味甘冷因愛其山
勢回抱構小亭於泉側又理其傍爲教埸時集州兵
弓手閱其習射以警饑年之盗間亦與郡官宴集于
其中方惜此幽致思得佳木羙草植之忽辱寵示芍
藥十種豈勝欣荷山民雖陋亦喜遨遊(今春寒食見/州人靚裝盛)
(服但於城上巡/行便爲春遊)自此得與郡人共樂實出厚賜也愧
刻愧刻
　　　又(同前)
某頓首啓季冬極寒伏惟某官尊體動止萬福某幸
守僻陋咫尺大府常闕脩問左右然幸尸禄奉親軄
事日益簡少養拙自便遂成習性但時自警而已冬
深少雪氣候巳春和伏惟爲國自重以副瞻頌之誠
　　　又(同前)
某啓近急足還嘗略拜問歲暮晴和伏惟台候動止
萬福本州張推官欲造棨㦸云舊岀門下此人涖官
㢘善謹守其軄亦可自了恐不見多年要知本官行止
謹此拜聞
　　　又(慶暦八年)
某頓首仲春下旬到郡領軄踈簡之性久習安閑當
此孔道動須勉彊但日詢故老去思之言遵範遺政
謹守而已其餘廨舍城池數世之利無復増修完小
小斯不敢廢壞爾今年蝗蝻稍稍生長二麥雖豐雨
損其半民間極不易猶頼盗賊不作伏恐要知齪齪
之才已難開展又值罷絶回易諸事裁損日憂不濟
此尤苦爾南北遼逺音信難頻輙此忉忉以煩視聴
慙悚慙悚
　　　又(皇祐元年)
某頓首啓自去春𥘉到維揚嘗因蔡中孚人行奉狀
自後區區不覺踰歲即日春暄不審尊候動止何似
某昨以目疾爲苦因少私便求得汝隂仲春𥘉旬已
趨官所廣陵嘗得明公鎮撫民俗去思未逺幸遵遺
矩莫敢有踰獨平山堂占勝蜀岡江南諸山一目千
里以至大明井瓊花二亭此三者拾公之遺以繼盛
羙爾(大明井曰羙泉亭/瓊花曰無雙亭)汝隂西湖天下勝絶養愚自
便誠得其冝然尸禄苟安何以報國感愧感愧邉防
之事動繫安危伏惟經略之餘爲國自重
　　　又(皇祐二年)
某頓首啓冬寒伏惟台候萬福脩前在潁曽一拜狀
尋以移守南都苦於當道頗闕修問徒切瞻思專使
枉道手書爲賜佩服感慰何可勝言北俗蒙恵邉防
有條冝歸大用以及天下不勝禱望之至謹奉狀叙
謝
　　　又(皇祐二年)
脩啓辱示諭邉備有倫此巳得之傳者乆矣閱古事
蹟尤見大君子之用心動必有益于人也盛製記文
并孔子廟嶽廟等記並於杜公處竊覽已獲祕傳然
私怪明公見遺獨不見寄謂於庸鄙有所惜者何邪
見索亂道敢不勉彊苟得附方尺之木于梁棟間寓
名諸公之後爲幸多矣所恨文字汙公好屋爾前在
潁承示碑文甚多愧荷之懇已嘗附狀今者人至又
恵宋公碑二木事蹟辭翰可令人想慕張迪碑并八
關齋記此之所有聊答厚賜某皇恐
　　　又(同前)
某啓冬候凝寒伏惟某官尊體動止萬福十二日所
遣人至伏承賜書誨諭勤勤且榮且感嗣以近製石
本俾之拭目信所謂未有不求而得之者則前之干
請誠不爲非也惶恐惶恐公之徳業固巳偉然於當
世矣而今又以文章筆札垂示不朽伏讀展玩之際
因思窮邉武俗耳目乍此炤耀其喧傳驚動冝如何
㢤後世之見者想公爲人魁傑雄偉又冝如何㢤說
者謂天不以全羙賦人某不信也某自夏入秋苦於
親疾以故乆不修問謹因人還附此爲謝伏惟幸察
　　　又(皇祐三年)
某頓首啓自夏迄今以老母卧疾營求醫藥加以京
東盗賊縱橫朝廷督責甚急公私多故遂闕拜狀中
間伏承陞軄留任亦以無由馳賀但深悚仄而巳專
人至辱書爲賜具審爲朝自重日膺多福邉隅巳熟
恩信兵民已安衣食當還廟堂以副公議此非小子
之私祝真切真切冨公移蔡亦便親而請也恐却以
親疾難於移動未嘗求徐然此歲滿得徙亦其幸也
某再拜
　　　又(皇祐四年)
某叩頭泣血罪逆哀苦無所告訴特蒙台念逺賜誨
言雖在哀迷實知感咽昨大禍蒼卒不知所歸遽來
居潁苟存殘喘承賜恤問敢此勉述其諸孤苦不能
具道秋序已冷伏冀順時爲國自重哀誠所望
　　　又(至和元年)
某啓伏蒙寵示閱古堂碑三本豈勝榮幸公之徳業
當施本朝耀青史而刻金石淹留邉郡閑暇之餘尚
足以爲一方故事煥赫塞上竊顧小子亦得列于衆
作之間既足爲榮亦可愧也感悚感悚范公人之云
亡天下歎息昨其家以銘見責雖在哀苦義所難辭
然極難爲文也伏恐要知
　　　又(同前)
某啓近范純仁寺丞見過得覩所製奏議集序豈勝
榮幸文正遺忠獲存於不朽亦勸善之道也某亦爲
其子迫令作神道碑不獲辭然惟范公道大材閎非
拙辭所能述冨公墓刻直筆不隱所紀已詳而群賢
各有撰述實難措手於其間近自服除雖勉牽課百
不述一二今逺馳以干視聽惟公於文正契至深厚
出入同於盡瘁竊慮有紀述未詳及所差誤敢乞指
諭教之此繫國家天下公議故敢以請死罪死罪
　　　又(同前)
某啓昨自居憂服除便得召乃敢離潁至都見日便
乞蒲同朝旨俾留遂領銓筦尋以引人事遽出同州
入辭之際恩旨又留且領殘書旣而遂𬒳兹命孤拙
多艱無所𥙷報屢招論議常黷上聦寵禄難忝若何
爲效恐終碌碌以爲知已之羞乆不拜狀出處多滯
故敢略序范公碑如所教悉已改正但候橋川檢得
希文奏議實在賊界恐知之某又上
　　　又(同前)
脩啓昨自服除召還闕出處不定皆由蹇拙使然諒
惟悉察自忝此軄嘗於遞附啓爲謝某衰病鬚鬢悉
白兩目昬花豈復更有榮進之望而天下責望過重
恨無所爲進不能𥙷益朝廷退不能(一作/得)決去恐碌
碌遂爲庸人以貽知己之羞爾夙夜愧懼不知何以
見教願聞誨勒之言真切真切
師魯及其兄子漸皆以今年十二月葬某昨爲他作
墓誌事有不備知公爲作表甚詳使其不泯於後大
幸大幸范公表已依所教改正只是大順時撿得希
文當𥘉奏議是在賊地中伏恐要知
　　　又(嘉祐元年)
某頓首啓秋暑尚繁不審三司尚書尊體動止何似
伏覩制書以天下之計資天下之才雖未足以施䕫
稷(一作/契)之業致堯舜之道以與至治以副具瞻而天
災水旱之時民困國貧之際上有以寛旰食之憂下
有以救飢寒之急此縉紳之君子閭巷之愚民所以
聞命之日欣歡鼓舞而引首北望惟恐來朝之緩也
脩言不足信於人才不足用於世事有不得巳而未
能引去徒與衆人同其喜慰伏計大斾即日在塗伏
惟爲國自重謹奉啓咨候不宣脩頓首再拜
　　　又(嘉祐三年)
某頓首啓自明公進用雖愚拙有以竭其思慮效萬
一禆𥙷之而久無一言甚可責也今竊見國子監直
講梅堯臣以文行知名以梅之名而公之樂善冝不
待某言固已知之久矣其人窮困于時亦不待某言
而可知也中外士大夫之議皆願公薦之館閣梅得
出公之門一羙事也公之薦梅一羙事也朝廷得此
舉一羙事也某不敢以一言而譲三羙故言之雖公
而不敢洩公賜擇焉惶恐惶恐
　　　又(嘉祐治平間)
某啓兩日不奉宴言豈勝瞻系伏承台候稍爾愆和
不審晚來起居何似氣脉小小留滯微行必遂清康
旦夕拜見且此拜聞
　　　又(同前)
某頓首啓數日不奉餘論竊承台候微傷風冷喜巳
康和秋暑尚有殘歊更冀特加精攝無由咨候賔次
謹勒此馳啓上問過旬休必獲瞻奉兹不盡區區
　　　又(治平■年)
某啓不奉顔色忽已經旬霜寒伏惟台候動履清福
竊承表啓累上聖意決不少疑量斯勢也似非辯說
可入莫且當勉屈髙誼兼副中外人情否某衰病最
冝先去者尚此遲疑矧公繫國體重豈可輕議昔人
歎好事難必成皆此類也旦夕瞻近姑此以道愚見
幸髙明裁察也惶恐惶恐
　　　又(治平元年)
某啓晚來伏承台候萬福辱簡誨俾撰先令公真賛
前世文人喜爲聖賢記述蓋欲自託以垂名矧盛徳
清芬備載史牒但恐衰病乆廢筆硯不能稱道萬一
當試勉彊以應嘉命值夜草草
　　　又(同前)
某啓承教俾作魏國令公真賛屢日杼思不勝艱訥
蓋以鉅徳難名非委曲莫究萬一而滯於簡拙遂至
窘窮實辱嘉命惟負慚恐勉自録呈
　　　又(治平■年)
某啓某以私門薄祐少苦終鮮惟存二姪又喪其一
衰晚感痛情實難勝仰煩台慈特賜慰䘏豈任哀感
之至酷暑復盛伏承台候萬福來日參假當奉言侍
謹且附此叙謝
　　　又(治平■年)
某頓首啓不獲瞻奉忽復數日秋暑伏承台候萬福
某以餘毒所攻頸頰間又爲腫核第以不入咽喉比
前所苦差輕旦夕欲且勉出重煩台念特賜存問不
勝感愧區區謹奉此叙謝
　　　又(治平■年)
某啓不獲瞻見等閑數日餘暑尚繁不審台候動履
何似竊承有外訃之戚方此炎熾伏冀節損悲悼爲
朝自愛無由馳謁門屏謹奉此陳慰
　　　又(治平■年)
某啓至日不獲展慶不勝馳情伏惟履長納吉爲國
耆老永副中外之具瞻某所苦悉已平蓋得節假中
飽於將理尚煩憂恤手筆存問其爲感激併留靣叙
人還粗布萬一
　　　又(治平■年)
某啓日夕風凛伏喜台候萬福重辱手誨仰認意愛
之深某所以欲速出者蓋家居不遑安爾謹當更與
醫工審議昨亦有一劄乞更寛數日皆寂然所以尤
難安處或因方便特爲略言及豈勝大幸承諭曽見
與叔平簡拙疾更不復云惟乞不賜憂軫皇恐皇恐
　　　又(治平四年)
某啓不侍台席忽復彌旬經節伏承動履清福杜門
俟命已上三表便值休假方欲旦夕馳布懇誠于左
右忽辱恵(一作/誨)翰感慰兼深某去就之際不惟果於
自決而相知者皆勉以必去不疑亮公見愛素深意
必不殊也此來頼君相之明爲之辨别皎然明白中
外無所疑惑矣則某之引去不嫌稍速所推恩禮不
必過優使災難中遂逃禍咎而保安全於始終蒙徳
不淺矣區區所欲述者此爾伏惟幸察
　　　又(治平三年)
某啓早暮遂凉伏承台候萬福昨日辱以相臺園池
記爲貺俾得拭目辭翰之雄粲然如見衆製髙下映
發之麗而樂然如與都人士女遊嬉於其間也榮幸
榮幸晝錦書刻精好但以衰退之文不稱爲慚而又
以得託名子後爲幸也衆篇一時盛事徃徃佳作咸
得珎藏豈勝感愧昨夕偶數客坐中不時布謝皇恐
皇恐謹奉此咨啓
　　　又(嘉祐八年誤寘此)
某頓首啓板橋怱遽攀違忽復旬浹氣節遂爾寒凝
伏惟台候萬福龍旌即路幸此晴明然而跋履之勞
事務叢委竊計倍煩神用更乞爲朝自重以副傾依
下情區區
　　　又(治平四年)
某啓冬序始寒不審台候動止何似竊承懇請之堅
遂解機政處大位居成功古人之所難公保榮名𬒳
殊寵進退之際從容有餘徳業兩全讒謗自止過於
周公逺矣然而朝廷慮則元老遽去私自計則孤危
失恃此不能不惘然爾其他區區非筆墨所可旣惶
恐惶恐
　　　又(同前)
某啓自承遂解政機岀鎮便郡尋奉拙記計已通呈
遽審殊命優禮悉已懇辭又當馳賀也某藏拙於此
幸亦優閑而衰病侵攻略無寜日歸心愈切然素計
亦稍有緒也竊計大斾非晚啓行無由瞻望寒中伏
冀爲國自重區區不宣
　　　又(熈寜元年)
某啓東州難得酒村郡醖不堪爲信惟羔羊新得法
造又以傷生不能多作然謂(一無/此字)其味尚可少薦樽
爼輕瀆台嚴惶恐惶恐
　　　又(熈寜□年)
某頓首嚮嘗以拙惡應命深愧唐突乃蒙不鄙以之
刻石得子履鉅筆錯之佳處因公勝迹託附之傳其
爲榮幸多矣感惕感惕某近秋冬以來目病尤苦遂
不復近筆硯小詩亦不曽作心志蕭條但思歸爾承
諭臟腹多不調更乞節慎飲食酒能少戒尤佳某一
向不飲遂不復思無由少侍談席區區不布萬一
　　　又(熈寜二年)
某啓專使至獲捧台翰伏承經寒動止萬福下情欣
慰某以病目艱於執筆稍闕拜問其爲傾嚮之勤則
未始少怠也某幸東州歲豐事簡居巳踰年已再削
乞壽陽蓋陳蔡勢難乞惟壽近潁亦便於歸計爾益
逺旌棨新春伏惟爲國保重
　　　又(熈寜三年)
某頓首啓近昨過鄆瞻望留都纔三四驛因假急足
拜問粗布區區不謂逺煩專介直走淮濵誨諭勤勤
仰認意愛兼審秋寒台候動止萬福下情豈勝感慰
脩過潁少留以足疾爲苦不久勉之官守情悰索然
素志未遂其餘鄙冗莫道萬一惟乞爲國自重以副
具瞻
　　　又(同前)
某啓某去秋留潁月餘嘗因急足還府附狀自爾勉
力病軀祗赴官所忽忽遂見窮臘即日凝凛伏惟鎮
撫之餘台候動止萬福某昨蒙上恩察其實爲病瘁
得蔡如請土俗淳厚本自閑僻日生新事條目固繁
然上下官吏畏罰趨賞不患不及而老病昬然不復
敢措意於其間若郡縣平日常事則絶爲稀少足以
養拙偷安俟日而去爾甚幸甚幸荷公見愛之深欲
知其如此爾歲暮雪寒伏乞爲國加愛
　　　又(同前)
某啓立朝雖乆忝冒實多而未有卓然可稱於人者
蒙公愛念贈以嘉篇語重文雄過形襃借何以當克
但祕藏榮感而巳拙句唐突大匠出於勉彊慙恐慙
恐某自至蔡遂不曽作詩老年力盡兼亦憂畏頗多
冀靜黙以安退藏爾
　　　又(熈寜四年)
某啓近嘗奉記粗布區區竊計巳投几格專使忽至
特枉親翰伏承經寒鎮撫之餘台候動履萬福豈勝
感慰之極某衰病如昨老年憂畏旦暮未去間俛黙
苟偷如前書所述爾忽忽又見新春惟乞爲國愛重
以副中外瞻倚之望
　　　又(同前)
某啓辱貺齋醖尤爲醇羙第小邦鮮嘉客老病少歡
意不得如侍台席時豪飲之量爾可歎可歎近以序
傳拜呈塵浼聽覽蓋嚮在潁因欲遂留而當權者猜
忌聊以自解爾進退之間其難如此可懼也千萬保
重以慰勤企
　　　又(同前)
某頓首再拜近急足還府奉狀粗布謝懇新正令節
限以官守無由一厠賀賔之列元勲柱石神明所相
百福來臻春氣尚寒伏惟爲朝愛重上副眷倚下情
祝頌之至
　　　又(同前)
某啓特承寵示歸榮等五篇刻石俾遂拭目豈勝榮
幸唐世勲徳鉅公爲不少而雄文逸翰兼羙獨擅孰
能臻於斯也某以朽病之餘事事衰退然猶不量力
不覺勉強者竊冀附託以爲榮爾見索拙惡不能藏
黙謹以録呈慙罪慙罪某又上
　　　又(同前)
某啓向嘗輒以拙詩塵浼台聽尋蒙特賜寵和不惟
以慰寂寥而雄文大句固已警動人之耳目屬閑居
杜門難偶信便遂稽布謝豈勝感幸愧恐之至也因
王郎中詣府的便少道萬一
　　　與冨文忠公(彦國/天聖明道間)
某頓首白彦國自西歸於今巳踰月無由一致書蓋
相別後患一大疽爲苦乆之不暇求西人行者然亦
時時有客自西來獨怪彦國了無一書又疑其人不
的於叚氏僕夫來致㡬道書此人最的冝有書又無
然後果可怪也始與足下相别時屢(一作/累累)邀聖俞語
謂書者雖於交朋間不以䟽數爲厚薄然旣不得羣
居相笑語盡心有此猶足以通相思知動靜是不可
忽苟不能具寸紙數行亦可易致則可頻致猶勝都
不致也當時相顧切切用要約如此謂今别後冝馬
朝西而書夕東也不意足下自執牛耳登壇先喢降
壇而吐之何邪平生與足下語思欲力行者事何限
此尺寸紙爲俗累牽之不能勉強嚮所云云使僕何
聖㢤洛陽去京爲僻逺孰與絳之去京師也今尚爾
至絳又可知矣自相别後非見聖俞無一可語者思
得足下一書不啻飢渇故不能不忉忉也秋暑差盛
千萬自愛
　　　又(嘉祐元年)
某啓暑雨不審台候何似有蜀人蘇洵者文學之士
也自云奔走徳望思一見而無所求然洵逺人以謂
某能取信於公者求爲先容旣不可却亦不忍欺輒
以冐聞可否進退則在公命也
　　　又(嘉祐七年)
某啓慰䟽巳具如别春候暄冷不常不審孝履何似
伏惟以時順變徇禮節哀上副人主之眷懐下爲士
民自重某自承乏東府忽已半歳碌碌無稱厚顔俯
仰尚思一有論報而去然勉強庸拙不知所爲苟終
止若斯顧亦安能遲乆不待彈劾當自爲計也未知
尚有可教否無由瞻近豈勝下懐時事多端伊洛過
客相踵必有能道其大㮣者其他委細亦非筆墨可
殫也謹因遣人萬不布一某又拜
　　　又(嘉祐八年)
某頓首啓近馳賀懇少布私誠伏承大斾已及近郊
道路盛暑竊審台候萬福實慰區區瞻跂之勤朝廷
新有大故時事多艱舊徳元臣與國同體馳騎奔走
不惟出處之節得冝與來者爲法康時濟物愚智所
同有望於馬首之來也餘如前書所述也旦夕當得
瞻見顔色第因張師逺行不可無書謹奉手啓咨問
　　　又(同前)
某啓忽承手誨以屢辭新命未得請俾有所開陳敢
不如教然愚竊以公自元宰還首西樞懇請而從則
恩典未見其過但公以避災爲意思欲深自退抑此
與上待元老之意本不相爲謀也亦竊見𥘉一劄自
後更不降岀上亦未嘗語及豈非事巳決定無可商
量邪若徳音有所詢當具道如所教也秋凉喜承台
候萬福謹奉此不宣
　　　又(治平二年)
某啓餘暑未祛㐲承台候動履清福人至辱賜簡豈
勝感服自公在告爲常制所拘不得時伸候見固以
爲恨今者大斾當西不一造門下竊意不近人情兼
料諸公意必同此所以雖承誨勒未敢聞命也皇恐
皇恐人還謹此不宣
書簡卷第一
與韓忠獻王第一帖尊候(一作/尊體)以問(一作/候問)
第九帖曽一拜狀(曽一/作嘗)
第十五帖拙辭(一作/拙訥)
第十九帖自明公(三字上一/有伏字)
第二十二帖尚此(一作/尚尓)
第二十五帖仰煩(一作/特煩)特賜(一作/曲賜)
第三十五帖酒村(村疑/作材)
第四十二帖不得(一作/不復)
歸田録卷第一　歐陽文忠公集一百二十六
太祖皇帝初幸相國寺至佛像前焼香問當拜與不
拜僧録賛寧奏曰不拜問其何故對曰見在佛不拜
過去佛賛寧者頗知書有口辯其語雖類俳優然適
會上意故㣲笑而頷之遂以為定制至今行幸焚香
皆不拜也議者以為得禮
開寳寺塔在京師諸塔中最髙而制度甚精都料匠
預浩所造也塔初成望之不正而勢傾西北人怪而
問之浩曰京師地平無山而多西北風吹之不百年
當正也其用心之精盖如此國朝以来木工一人而
巳至今木工皆以預都料為法有木經三卷行扵世
世傳浩惟一女年十餘歲每卧則交手於胷爲結􁀌
状如此踰年撰成木經三卷仐行於世者是也
國朝之制知制誥必先試而後命有國以来百年不
試而命者纔三人陳尭佐楊億及脩忝與其一爾
仁宗在東宫魯肅簡公(宗道)為諭徳其居在宋門外
俗謂之浴堂巷有酒肆在其側號仁和酒有名於京
師公往往易服(一作/衣)㣲行飲于其中一日真宗急召
公将有所問使者及門而公不在移時乃自仁和肆
中飲歸中使遽先入白乃與公約曰上若怪公来遲
當託何事以對幸先見教冀不異同公曰但以實告
中使曰然則當得罪公曰飲酒人之常情欺君臣子
之大罪(一作/罪大)也中使嗟歎而去真宗果問使者具如
公對真宗問曰(一作/公)何故私入酒家公謝曰臣家貧
無器皿酒肆百物具(一作/俱)備賔至如歸適有郷里親
客自逺来遂與之飲然臣既易服市人亦無識臣者
真宗笑曰卿為宫臣恐為御史所彈然自此竒公以
為忠實可大用晚年每為章獻明肅太后言群臣可
大用者數人公其一也其後章獻皆用之
太宗時親試進士每以先進卷子者賜第一人及第
孫何與李庶㡬同在科埸皆有時名庶㡬文思敏速
何尤苦思遲會言事者上言舉子輕薄為文不求義
理惟以敏速相誇囙言庶㡬與舉子於餅肆中作賦
以一餅熟成一韻者為勝太宗聞之大怒是歲殿試
庶㡬最先進卷子遽叱出之由是何為第一
故參知政事丁公(度)晁公(宗慤)往時同在館中喜相
諧謔晁囙遷職以啓謝丁時丁方為群牧判官乃戯
晁曰啓事更不奉答當以糞墼一車為報晁答曰得
墼勝於得啓聞者以為善對
石資政(中立)好諧謔士大夫能道其語者甚多甞囙
入朝遇荆王迎授東華門不得入遂自左掖門入有
一朝士好事語言問石云何為自左(去/聲)掖門入石方
趂班且走且答曰秖為大(音/柂)王迎授聞者無不大笑
楊大年方與客棊石自外至坐扵一隅大年因誦賈
誼鵩賦以戯之云止扵坐隅貌甚閑暇石遽答曰口
不能言請對以臆
故老能言五代時事者云馮相(道)和相(凝)同在中書
一日和問馮曰公靴新買其直㡬何馮舉左足示和
曰九百和性𥚹急遽回顧小吏云吾靴何得用一千
八百因詬責乆之馮徐舉其右足曰此亦九百扵是
烘堂大笑時謂宰相如此何以鎮服百僚
錢副樞(若水)嘗遇異人傳相法其事甚怪錢公後傳
楊大年故世稱此二人有知人之鑒仲簡揚州人也
少習明經以貧傭書大年門下大年一見奇之曰子
當進士及第官至清顯乃教以詩賦簡天禧中舉進
士第一甲及第官至正郎天章閣待制以卒謝希深
為奉禮郎大年尤喜其文每見則欣然延接既去則
歎息不已鄭天休在公門下見其如此怪而問之大
年曰此子官亦清要但年不及中壽爾希深官至兵
部員外郎知制誥卒年四十六皆如其言希深𥘉以
奉禮郎鎖􁰽應進士舉以啓事謁見大年有云曵鈴
其空上念無君子者解組不顧公其如蒼生何大年
自書此四句于扇曰此文中虎也由是知名
太祖時郭進為西山廵檢有告其隂通河東劉繼元
将有異志者太祖大怒以其誣害忠臣命縛其人予
進使自䖏置進得而不殺謂曰爾䏻為我取繼元一
城一寨不止贖爾死當請賞爾一官歲餘其人誘其
一城来降進具其事送之于朝請賞以官太祖曰爾
誣害我忠良此纔可贖死爾賞不可得也命以其人
還進進復請曰使臣失信則不能用人矣太祖於是
賞以一官君臣之間盖如此
魯肅簡公立朝剛正嫉惡少容小人惡之私目為魚
頭當章獻垂簾時屢有補益讜言正論士大夫多䏻
道之公既卒太常謚曰剛簡議者不知為羙謚以為
囙謚譏之竟改曰肅簡公與張文節公(知白)當垂簾
之際同在中書二公皆以清莭直道為一時名臣而
魯尤簡易若曰剛簡尤得其實也
宋尚書(祁)為布衣時未為人知孫宣公奭一見竒之
遂為知己後宋舉進士驟有時名故世稱宣公知人
公嘗語其(一無/此字)門下客曰近世謚用兩字而文臣必
謚為文皆非古也吾死得謚曰宣若戴足矣及公之
卒宋方為禮官遂謚曰宣成其志也
嘉祐二年樞宻使田公(况)罷為尚書右丞觀文殿學
士兼翰林侍讀學士罷樞宻使當降麻而止以制除
盖往時髙若訥罷樞宻使所除官職正與田公同亦
不降麻遂以為故事真宗時丁晉公(謂)自平江軍節
度使除兵部尚書叅知政事節度使當降麻而朝議
惜之遂止以制除近者陳相(執中)罷使相除僕射乃
降麻龐籍罷莭度使除觀文殿大學士又不降麻盖
無定制也
寳元康定之間余自貶所還過京師見王君貺初作
舍人自契丹使歸余時在坐見都知押班殿前馬歩
軍聮騎立門外呈榜子稱不敢求見舍人遣人謝之
而去至(一無/此字)慶暦三年余作舍人此禮已廢然三衙
管軍臣僚於道路相逢望見舍人呵引者即歛馬駐
立前呵者傳聲太尉立馬急遣人謝之比舍人馬過
然後敢行後子官于外十年而還遂入翰林爲學士
見三衙呵引甚雄不復如當時與學士相逢分道而
過更無斂避之禮盖兩制漸輕而三衙漸重舊制侍
衛親軍與殿前分爲兩司自侍衛司不置馬歩軍都
指揮使止置馬軍指揮使歩軍指揮使(一止作馬歩/軍指揮使)
以来侍衛一司自分為二故與殿前司列為三衙也
五代軍制已無典法而今又非其舊制者多矣
國家開寳中所鑄錢文曰宋通元寳至寳元中則曰
皇宋通寳近世錢文皆著年號惟此二錢不然者以
年號有寳字文不可重故也
太祖建隆六年将議改元語宰相勿用前世舊號於
是改元乾徳其後囙於禁中見内人鏡背有乾徳之
號以問學士陶穀榖曰此偽蜀時年號也囙問内人
乃是故蜀王時人太祖由是益重儒士而歎宰相(一/有)
(之/字)寡聞也
仁宗即位改元天聖時章獻明肅太后臨朝稱制議
者謂撰號者取天字於文為二人以為二人聖者恱
太后爾至九年改元明道又以為明字於文日月並
也與二人㫖同無何以犯契丹諱明年遽(一作/遂)改曰
景祐是時連歲天下大旱改元詔意冀以迎和氣也
五年囙郊又改元曰寳元自景祐初群臣慕唐玄宗
以開元加尊號遂請加景祏於尊號之上至寳元亦
然是歲趙元昊以河西叛改姓元氏朝廷惡之遽改
元曰康定而不復加於尊號而好事者又曰康定乃
謚爾明年又改曰慶曆至九年大旱河北尤甚民死
者十八九扵是又改元曰皇祐猶景祐也六年日蝕
四月朔以謂正陽之月自古所忌又改元曰至和三
年仁宗不豫久之康復又改元曰嘉祐自天聖至此
凡年號九皆有謂也
㓂忠愍公(準)之貶也𥘉以列卿知安州既而又貶衡
州副使又貶道州别駕遂貶雷州司戸時丁晉公與
馮相(拯)在中書丁當秉筆𥘉欲貶崖州而丁忽自疑
語馮曰崖州再渉鯨波如何馮唯唯而巳丁乃徐擬
雷州及丁之貶也馮遂擬崖州當時好事者相語曰
若見雷州㓂司户人生何䖏不相逢比丁之南也㓂
復移道州㓂聞丁當来遣人以蒸羊逆扵(一竹/迎于)境上
而收其僮僕杜門不放出聞者多以(一作/公)為得體
楊文公(億)以文章擅天下然性特剛勁寡合有惡之
者以事譛之大年在學士院忽夜召見扵一小閤深
在禁中既見賜茶從容顧問久之出文槀數篋以示
大年云卿識朕書蹟乎皆朕自起草未嘗命臣下代
作也大年惶恐不知所對頓首再拜而出乃知必為
人所譛矣由是佯狂奔于陽翟真宗好文𥘉待大年
眷顧無比晚年恩禮漸衰亦由此也
王文正公(曽)為人方正持重在中書最為賢相嘗謂
大臣執政不當收恩避怨公嘗語尹師魯曰恩欲歸
已怨使誰當聞者歎服以為名言
李文靖公(沆)為相沈正厚重有大臣體嘗曰吾為相
無他能唯不改朝廷法制用此以報國士大夫𥘉聞
此言以謂不切扵事及其後當國者或不思事體或
收恩取譽屢更祖宗舊制遂至官兵冗濫不可勝紀
而用度無節財用(一作/力)匱乏公私困弊推迹其事皆
因執政不能遵守舊規妄有更改(一作/改更)所致至此始
知公言簡而得其要由是服其識慮之精
陶尚書(榖)為學士嘗晚召對太祖御便殿陶至望見
上将前而復却者數四左右催宣甚急榖終彷徨不
進太祖笑曰此措大索事分顧左右取袍帶来上已
束帶穀遽趨入
薛簡肅公知開封府時明參政(鎬)為府曹官簡肅待
之甚厚直以公輔期之其後公守秦益常辟以自随
優禮特異有問扵公何以知其必貴者公曰其為人
端肅其言簡而理盡凡人簡重則尊嚴此貴臣相也
其後果至參知政事以卒時皆服公知人
臘茶出(一作/盛)扵劒建草茶盛扵兩浙兩浙之品日注
為第一自景祐巳後洪州雙井白芽漸盛近歲製作
尤精囊以紅紗不過一二兩以常茶十數斤飬之用
辟暑濕之氣其品逺出日注上遂為草茶第一
仁宗退朝常命侍臣講讀扵邇英閤賈侍中(昌朝)時
為侍講講春秋左氏傳每至諸侯淫亂事則略而不
說上問其故賈以實對上曰六經載此所以為後王
鑒(一作/監)戒何必諱
丁晉公自保信軍節度使知江寧府召為參知政事
中書以丁節度使召學士草麻時盛文肅為學士以
為參知政事合用舎人草制遂以制除丁甚恨之
㓂忠愍之貶所素厚者九(二字一/作之)人自盛文肅已下
皆坐斥逐而楊大年與㓂公尤善丁晉公憐其才曲
保全之議者謂丁所貶朝士甚多獨扵大年能全之
大臣愛才一節可稱也
太祖時以李漢超為關南廵檢使捍北虜與兵三千
而巳然其齊州賦稅最多乃以為齊州防禦使悉與
一州之賦俾之飬士而漢超武人所為多不法久之
關南百姓詣闕訟漢超貸民錢不還及掠其女以為
妾太祖召百姓入見便殿賜以酒食慰勞之徐問曰
自漢超在關南契丹入㓂者㡬百姓(二字一/作對)曰無也
太祖曰徃時契丹入㓂邉将不能禦河北之民歳遭
劫虜汝扵此時能保全其貲財婦女乎今漢超所取
孰與契丹之多又問訟女者曰汝家㡬女所嫁何人
百姓具以對太祖曰然則所嫁皆村夫也若漢超者
吾之貴臣也以愛汝女則取之得之必不使失所與
其嫁村夫孰若䖏漢超家富貴扵是百姓皆感悅而
去太祖使人語漢超曰汝湏錢何不告我而取扵民
乎乃賜以銀數百兩曰汝自還之使其感汝也漢超
感泣誓以死報
仁宗萬機之睱無所翫好惟親翰墨而飛白尤爲神
妙凡飛白以點畫象物形而點最難工至和中有書
待詔李唐卿撰飛白三百點以進自謂窮盡物象上
亦頗佳之乃特為清淨二字以賜之其六點尤為竒
絶又出三百點外
仁宗聖性恭儉至和二年春不豫兩府大臣日至寢
閤問聖體見上器服簡質用素漆唾壷盂子素甆盞
進藥御榻上衾褥皆黃絁色已故暗宫人遽取新衾
覆其上亦黄絁也然外人無知者惟兩府侍疾因(一/作)
(因侍/疾)見之爾
陳康肅公(尭咨)善射當世無雙公亦以此自矜嘗射
扵家圃有賣油翁釋擔而立睨之久而不去見其發
矢十中八九但微頷之康肅問曰汝亦知射乎吾射
不亦精乎翁曰無他但手熟爾康肅忿然曰爾安敢
䡖吾射翁曰以我酌油知之乃取一葫蘆置扵地以
錢覆其口徐以杓酌油瀝之自錢孔入而(一作/而入)錢不
濕因曰我亦無他惟手熟爾康肅笑而遣之此與莊
生所謂解牛斵輪者何異
至和𥘉陳恭公罷相而並用文富二公(彦博/弼)正衙宣
麻之際上遣小黄門(一有三/軰二字)宻扵百官班中聽其論
議而二公久有人望一旦復用朝士徃徃相賀黄門
具奏上大悅余時為學士後數日奏事垂拱殿上問
新除彦博等外議如何余以朝士相賀為對上曰自
古(二字一/作古者)人君用人或以夢卜茍不知人當從人望
夢卜豈足慿邪故余作文公批答云永惟商周之所
記至以夢卜而求賢孰若用搢紳之公言從中外之
人望者具述上語也
王元之在翰林嘗草夏州李繼遷制繼遷送潤筆物
數倍扵常然用啓頭書送(一作/遂)拒而不納盖惜事體
也近時舍人院草制有送潤筆物稍後時者必遣院
子詣門催索而當送者徃徃不送相承既久今索者
送者皆恬然不以為怪也
内中舊有玉石三清真像𥘉在真逰殿既而大内火
遂遷扵玉清昭應宫巳而玉清又大火又遷扵洞真
洞真又火又遷扵上清上清又火皆焚蕩無孑遺遂
(一有/又字)遷扵景靈而宫司道官相與惶恐上言真像所
至輒火景靈必不免願遷(二字一/作乞移)他所遂遷扵集禧
宫迎祥池水心殿而都人謂之行火真君也
丁文簡公(度)罷參知政事為紫宸殿學士即文明殿
學士也文明本有大學士為宰相兼職又有學士為
諸學士之首後以文明者真宗謚號也遂更曰紫宸
近世學士皆以殿名為官稱如端明資政是也丁旣
受命遂稱曰丁紫宸議者又謂紫宸之號非人臣之
所宜稱遽更曰觀文觀文是隋煬帝殿名理宜避之
盖當時不知然則朝廷之事(一作/士)不可以不學也
王冀公(欽若)罷參知政事而真宗眷遇之意未衰特
置資政殿學士以寵之時㓂萊公在中書定其班位
依雜學士在翰林學士下冀公因訴于上曰臣自學
士拜參知政事今無罪而罷班及在下是貶也真宗
為特加(一作/置)大學士班在翰林學士上其寵遇如此
景祐中有郎官皮仲容者偶出街衢為一輕薄子所
戯遽前賀云聞君有臺憲之命仲容立馬媿謝久之
徐問其何以知之對曰今新制臺官必用稀姓者故
以君姓知之爾盖是時三院御史乃仲簡論程掌禹
錫也聞者傳以為笑
太宗時宋白賈黄中李至吕蒙正蘇易簡五人同時
拜翰林學士承旨扈蒙贈之以詩云五鳯齊飛入翰
林其後吕蒙正為(一作/至)宰相賈黄中李至蘇易簡皆
至參知政事宋白官至尚書老扵承旨皆為名臣
御史臺故事三院御史言事必先白中丞自(一有中/山二字)
劉子儀為中丞始牓臺中今後御史有所言不須先
白中丞雜端至今如此
丁晉公之南遷也行過潭州自作齋僧䟽(一有/文字)云𥙷
仲山之衮雖曲盡扵巧心和傅說之羮實難調扵衆
口其少以文稱晚年詩筆尤精在海南篇詠尤多如
草解忘憂憂厎事花名含笑笑何人(一有之/句二字)尤為人
所傳誦
張僕射(齊賢)體質豐大飲食過人尤嗜肥豬肉每食
數斤天壽院風藥黒神丸常人所服不過一彈丸公
常以五七兩為一大劑夾以胡餅而頓食之淳化中
罷相知安州安陸山郡未嘗識達官見公飲㗖不類
常人舉郡驚駭嘗與賔客會食厨吏置一金漆大桶
扵㕔側窺(一作/竊)視公所食如其物投桶中至暮酒漿
浸漬漲溢滿桶郡人嗟愕以謂享富貴者必有異扵
人也然而晏元獻公清瘦如削其飲食甚微每析半
餅以筯卷之抽去其筯内捻頭一莖而食(一有/之字)此亦
異扵常(一無/此字)人也
宋宣獻公(綬)夏英公(竦)同試童行誦經有一行者誦
法華經不過問其習業㡬年矣曰十年也二公笑且
閔之因各取法華經一部誦之宋公十(一作/五)日夏公
七日不復遺一字人性之相逺(一有/也字)如此
樞宻曹侍中(利用)澶淵之役以殿直使扵契丹議定
􁇦好由是進用當莊獻明肅太后時以勲舊自處權
傾中外雖太后亦嚴憚之但呼侍中而不名凡内降
恩澤皆執不行然以其所執既多故有三執而又降
出者(一無/比字)則不得巳而行之久之為小人(一有/之字)所測
凡有求而三降不行者必又請之太后曰侍中已不
行矣請者徐啓曰臣巳告得侍中宅妳婆或其親信
為言之許矣扵是又降出曹莫知其然也但以三執
不能巳僶俛行之扵是太后大怒自此切齒遂及曹
芮之禍乃知大臣功髙而權盛禍患之来非智慮所
能防也
曹侍中在樞府務革僥幸而中官尤𬒳裁折羅崇勲
時為供奉官監後苑作歳滿敘勞過求恩賞内中唐
突不巳莊獻太后怒之簾前諭曹使召而戒勵曹歸
院坐㕔事召崇勲立庭中去其巾帶困辱久之乃取
狀以聞崇勲不勝其耻其後曹芮事作鎮州急奏言
芮反狀仁宗太后大驚崇勲適在側因自請行既受
命喜見顔色晝夜疾馳鍛成其獄芮既𬒳誅曹𥘉貶
隨州再貶房州行至襄陽渡北津監送内臣楊懐敏
指江水謂曹曰侍中好一江水盖欲其自投也再三
言之曹不諭至襄陽驛遂逼其自縊
宋鄭公(庠)𥘉名郊字伯庠與其弟(祁)自布衣時名動
天下號為二宋其為知制誥仁宗驟加奨眷便欲大
用有忌其先進者譛之謂其姓符國號名應郊天又
曰郊音交也交者替代之名也宋交其言不祥仁宗
遽命改之公怏怏不獲已乃改為庠字公序公後更
踐二府二十餘年以司空致仕兼享福壽而(一作/以)終
而譛者竟不見用以卒可以為小人之戒也
曹武惠王(彬)國朝名将勲業之盛無與為比嘗曰自
吾為将殺人多矣然未嘗以私喜怒輒􁧑一人其所
居堂室弊壊子弟請加脩葺公曰時方大冬牆壁瓦
石之間百蟲所蟄不可傷其生其仁心愛物盖如此
既平江南回詣閤門入見牓子稱奉勑江南勾當公
事回其謙恭不伐又如此
真宗好文雖以文辭取士然必視其器識每御崇政
賜進士及第必召其髙第三四人並列扵庭更察其
形神磊落者始賜第一人及第或取其所試文辭有
理趣者徐奭鑄鼎象物賦云足惟下正詎聞公餗之
欹傾鉉乃上居實取王臣之威重遂以為第一蔡齊
置器賦云安天下扵覆盂其功可大遂以為第一人
錢思公生長富貴而性儉約閨門用度為法甚謹子
弟輩非時不能輒取一錢公有一珊瑚筆格平生尤
所珍惜常置之几案子弟有欲錢者輒竊而藏之公
即悵然自失乃牓于家庭以錢十千贖(一作/購)之居一
二日子弟佯為求得以獻公欣然以十千賜之他日
有欲錢者又竊去一歳中率五七如此公終不悟也
余官西都在公幕親見之每與同僚歎公之純徳也
國朝雅樂即用王朴所製周樂太祖時和峴以為聲
髙遂下其一律然至今言樂者猶以為髙云今黄鍾
乃古夾鍾也景祐中李照作新(二字一/作所作)樂又下其聲
太常歌工以其(一作/為)太濁歌不成聲當鑄鍾時乃私
賂鑄匠使減其銅齊而聲稍清歌乃叶而成聲而照
竟不知以此知審音作樂之難也照每謂人曰聲髙
則急促下則舒緩吾樂之作久而可使人心感之皆
舒和而人物之生亦當豐大王侍讀(洙)身尤短小常
戯之曰君樂之成能使我長(一有/大字)乎聞者以為笑而
樂成竟不用
鄧州花蠟燭名著天下雖京師不能造相傳云(一作/亦)
是㓂萊公燭法公嘗知鄧州而自少年富貴不點油
燈尤好夜宴劇飲雖寢室亦燃燭達旦每罷官去後
人至官舍見厠溷間燭淚在地徃徃成堆杜祁公為
人清儉在官未嘗燃官燭油燈一炷熒然欲滅與客
相對清談而巳二公皆為名臣而奢儉不同如此然
祁公壽考終吉萊公晚有南遷之禍遂殁不返雖其
不幸亦可以為戒也
故事學士在内中院吏朱衣隻引太祖朝李昉為學
士太宗在南衙朱衣一人前引而已昉(一有/因字)亦去其
一人至今如此
徃時學士入劄子不著姓但云學士臣某先朝盛度
丁度並為學士遂著姓以别之其後遂皆著姓
晏元獻公以文章名譽少年居富貴性豪俊所至延
賔客一時名士多出其門罷樞宻副使為南京留守
時年三十八幕下王琪張亢最為上客亢體肥大琪
目為牛琪痩骨立亢目爲猴二人以此自相譏誚琪
嘗嘲亢曰張亢觸牆成八字亢應聲曰王琪望月呌
三聲一坐為之大笑
楊文公常戒其門人為文宜避俗語既而公因作表
云伏惟陛下徳邁九皇門人鄭戩遽請扵公曰未審
何時得賣生菜扵是公為之大笑而易之
夏英公(竦)父官扵河北景徳中契丹犯河北遂殁于
陣後公為舍人丁母憂起復奉使契丹公辭不行其
表云父殁王事身丁母憂義不戴天難下穹廬之拜
禮當枕塊忍聞夷樂之聲當時以為(一作/謂)四六偶對
最為精絶
孫何孫僅俱以能文馳名一時僅為陜西轉運使作
驪山詩二篇其後篇有云秦帝墓成陳勝起明皇宫
就録山來時方建玉清昭應宫有惡僅者欲中傷之
因録其詩以進真宗讀前篇云朱衣吏引上驪山遽
曰僅小器也此何足誇遂棄不讀而陳勝禄山之語
卒得不(一作/不得)聞人以為幸也
揚大年每欲(一作/遇)作文則與門人賔客飲博投壷奕
棊(二字一/作乃至)語咲諠譁而不妨構思以小方紙細書揮
翰如飛文不加點每盈一幅則命門人傳録門人疲
扵應命頃刻之際成數千言真一代之文豪也
楊大年為學士時草荅契丹書云隣壌交歡進草既
入真宗自注其側云朽壌䑕壌糞壌大年遽改為隣
境明旦引唐故事學士作文書有所改為不稱職當
罷囙亟求觧職真宗語宰相曰楊億不通商量真有
氣性(一作/性氣)
太常所用王朴樂編鍾皆不圓而側垂自李照胡瑗
之徒皆以為非及照作新樂将鑄編鍾給銅(一有/扵字)鑄
瀉務得古編鍾一枚工人不敢銷毁逐蔵扵太常鍾
不知何代所作其銘曰(一作/云)粤朕皇祖寳龢鍾粤斯
萬年子子孫孫永寳用叩其聲與王朴夷則清聲合
而其形不圓(一有/而字)側垂正與朴鍾同然後知朴博古
好學不為無據也其後胡瑗改鑄編鍾遂圎其形而
下垂叩之揜欎而不揚其鏄鍾又長甬而震掉其聲
不和著作佐郎劉義叟竊謂人曰此與周景王無射
鍾無異必有眩惑之疾未㡬仁宗得疾人以羲叟之
言驗矣其樂亦㝷廢(一有不/用二字)
自太宗崇奨儒學驟擢髙科至輔弼者多矣盖(一作/自)
太平興國二年至天聖八年二十三榜由吕文穆公
(䝉正)而下大用二十七(一作/五)人而三人並登兩府惟
天聖五年一榜而已是歳王文安公(尭臣)第一今昭
文相公韓僕射(琦)西􁰽參政趙侍郎(槩)第二第三人
也予忝與二公同府每見語此以為科埸盛事自景
祐元年已後至今治平三年三十餘年十二牓五人
已上未有一人登兩府者亦可恠也
㱕田録卷第一
河北奉使奏草卷上　歐陽文忠公集一百十七
　　　乞許同商量保州事劄子
臣準勑差充河北轉運按察使伏見河北驕兵作過
見據保州招之未肯開門擊之未能速破諸將集於
城下而進退攻取未有定計臣今偶𬒳獎擢俾當繁
使至於應副糧草軍須之類皆有司之常事臣雖竭
力供職未足以稱陛下用臣之意臣今欲乞每遇軍
馬攻討招撫應干保州事宜許臣與田況李昭亮等
同共商量施行庻㡬愚慮有禆萬一如允臣所奏乞
特降聖旨劄子付臣及乞劄與田況等今取進旨
　　　舉官劄子
臣近蒙聖恩擢備任使臣勘會本路州縣至多甲馬
甚衆比於三路最號䌓難況今兵據保州河決徳博
虜人對境未測事宜當此之時以臣非才驟當重責
苟一敗職所繫非輕須藉衆能庻可共濟臣今有奏
舉下項官吏五人伏乞朝廷特賜勘會本路州縣闕
貟及有成資滿任闕處各與差除以備緩急勾當庻
㡬職務辦集不至敗悞今具姓名畫一如後
　一前知長垣縣著作佐郎黄贄臣前任滑州通判
　　日與贄縣境相隣熟聞其政治之迹本人近準
　　勑移知大寧監竊知長垣縣係祗應北朝人使
　　有例免得逺官臣今欲乞下審官院及開封府
　　會問保明本官實曽祗應人使及合免逺官體
　　例特除一河北路通判差遣
　　一㩲兖州掌書記龔鼎臣有詞學明於吏術歴官
　　六考有舉主磨勘循資今又成一考見有舉主
　　臣今欲乞檢會本人考第舉主特改轉一京官
　　除注河北路簽判知縣差遣
　　一新授舒州團練判官徐玉爲性明敏有吏幹暁
　　民政其人新授官未赴任臣今欲乞特除一河
　　北職官或知縣差遣
　一太廟齋郎姜潜有文行通曉民間利病熟知河
　　北事宜臣今欲乞特除一河北路縣令㦯主簿
　　差遣
　一試國子四門助教李邊有膽勇材武夲因曰身
　　効用捉賊得功臣今欲乞特除一河北縣尉差
　　遣
右謹具如前臣所奏舉黄贄等五人如蒙朝廷擢用
後犯正入已贓及不如舉狀臣並甘同罪謹具狀奏
聞伏候勑旨
　　　乞不親教閱劄子
臣近準中書劄子節文河北宜選轉運使二貟宻授
經略之任使其熟圗利害隂爲預備仰不住遍行廵
歴所到據城壁并烽火臺防城動使家事衣甲器械
一一覷歩仍躬親於教閱處試驗兵士鞍馬次第者
臣偶以不才𬒳此責任若乃詢究軍民之利害相度
山川之險要斡運蒭粟建易城寨以至按察將吏廉
其否臧營辦工材督治器甲如此等事乃是朝廷宻
授臣經略之職敢不盡心至如躬親教閱此則主兵
之官日行常事兼臣本司自有職事凡於軍政旣不
精專而又所至州軍一歳不過一兩次暫時按視難
盡精詳縱欲處置改更未必皆當況主兵之權貴於
統一侵官失職於理非便臣今欲乞除點檢城壁器
甲並依中書劄子内聖旨指揮外所有轉運使提點
刑獄司等躬親教閱一事乞更不施行如允臣所奏
乞明降朝旨
　　　乞許轉運司差兵士捉賊
當司準樞宻院劄子節文奉聖旨令真定府路定州
路髙陽關部署司各行移文字與合行本路管轄軍
馬州軍今後每遇勾抽係路分管轄軍馬候見本屬
部署司文字即得起發并劄付河北都轉運司亦仰
依此指揮
右謹具如前當司近因廵歴至邢州據趙州寧晉縣
郷兵都頭管用徳狀及口稱緝得昨來北京走却壯
城兵士強賊一十一人見在趙州賛皇縣􁯾藏乞差
使臣兵士指引前去掩捕臣㝷爲本州及側近地分
廵檢縣尉並在磁洺州會合見捉打刼武安縣賊人
次側近應急别無廵檢使臣可差又縁近準上件樞
宻院劄子轉運司差撥兵士不得偶值宣撫使富弼
到邢州遂具狀乞就差使臣兵士巳差殿直髙惟正
帶兵甲前去掩捕次臣㸔詳近降樞宻院劄子蓋爲
大叚起發兵馬須候部署司勾抽不欲令他司侵主
兵之權事要統一敢不遵行臣欲乞今後遇有強惡
賊人之處廵檢縣尉地分遥逺夫能救應之間許令
轉運司於就近州軍勾撥兵士一二百人以來應急
掩捕所貴不致透漏強惡賊人其餘大改起移兵馬
即依近降樞宻院劄子指揮如允臣所奏乞降付本
司及部署司施行
　　　奏洺州盗賊事
今月十日準樞宻院劄子邢州駐泊都監胡承澤奏
近準樞宻院劄子監逐大名府磁相邢洺州廵檢等
捉殺賊盗者今有賊人徒伴殺併到軍賊頭劉貴首
級并前後捉殺獲共七人外只有三兩人見已殺併
散相度更不消臣監逐收捉欲乞却歸邢州管勾本
職公事候旨奉聖旨令河北都轉運司相度指揮訖
奏
右臣昨自到任累據北京邢洺磁等州節次申報軍
賊或十人十五人至二十人在西路數州之内驚刼
人戸掠奪遞馬并郷村生馬騎乗倐忽徃來不辨頭
首姓名及每火人數㝷根問得元有殺廵檢縣尉軍
賊劉貴一火及近日大名府走却壯城兵士九人共
兩火略知姓名雖曽捉殺得數人然其餘黨昌熾愈
甚或旋合火伴或脅逐村人到處一二十人動成羣
隊臣今月九日廵歴到洺州南準本州廵檢走報稱
有軍賊十四人打奪臨洺界馬遞鋪同時又據磁州
申武安縣軍賊二十人入縣衙闘敵傷着兵士及燒
却草市當日又據權廵檢殿直髙惟正申邢州沙河
縣九月一日有賊一火打刼村民史秀至十一日臣
離洺州至故城馬鋪又聞前靣馬鋪有賊四人白日
騎馬帶甲羣行過徃向東雞澤縣賊勢如此交横其
廵檢縣尉等並各未見向前捉捕臣雖巳一靣催促
廵檢縣尉等及牒逐處併力掩捕及體量廵檢縣尉
内有畏懦不能捉賊者續乞替換行遣次不委胡承
澤妄有申奏只有三兩人未獲意欲速罷捉賊差使
兼臣曽召承澤問當口稱奉宣監捉本不令躬親捉
殺兼宣撫使富弼已權差供奉官武永孚内殿承制
魏辛等充邢洺五州軍捉賊方今盗賊勢雖未衰其
胡承澤臣巳牒令却歸本任去訖
　　　乞一靣罷差兵士拽磨
右臣準中書劄子訪聞昨來石待舉擘畫酒務内令
兵士拽磨所貴省得草料轉運司㝷依此遍下諸州
軍施行訖今仰立便指揮只依舊用驢子拽磨仍具
因依聞奏臣今檢取到元𥘉一宗行遣公案勘會得
慶暦三年十一月九日轉運使張沔因廵歴到保州
本州通判石待舉擘畫申請乞更不差磨憔驢子只
以廂軍兵士推磨所有轉運使張沔㝷依所申行下
今來朝廷指揮仰疾速止絶本司相度即目已是秋
深磨憔踏麴罷多日兼又保塞亂兵纔息若非時急
行出上件指揮深慮扇惑小人别致引惹欲乞直候
來年將及踏麴之時只作本司一靣行遣依舊却差
驢子所貴不至張皇引惹謹具狀奏聞
　　　奏李昭亮私取叛兵子女
右臣近廵歴至保州訪聞得部署李昭亮昨因保州
開門後入城將雲翼第九兵士妻女分配與諸州軍
軍貟等本爲是作亂兵士妻女配與軍營要行戒勵
却於其中揀選軍人女子先自將入昭亮本家及手
下兵士使臣通判官等遞相倣俲亦各私取歸家軍
民傳聞道路喧沸其李昭亮等知臣覺察舉行遂却
轉遞岀外即目未知去處㝷據定州通判馮博文狀
陳首稱收得長行許秀女一人臣等勾到許秀女子
小姐及元傳送兵士楊遂王在共三人巳牒送真定
府通判王鵬於本府置院推勘去訖謹具狀奏聞
　　　乞不詰問劉渙斬人
臣近知吉州刺史劉渙新到保州因點檢軍資庫有
虞候張吉無禮及擅開金銀籠子不伏知州指揮已
行處斬訖竊聞前轉運使張沔曾具奏聞深意朝廷
别致疑惑況保州新經兵亂河北士卒素驕處置權
宜難依常法伏乞朝廷更不詰問所貴不致引惹今
取進旨
　　　訪問逐州利害牒
當司勘㑹轄下州軍縣鎮地里闊逺户口財賦兵甲
甚多逐處官吏所見公私利病竊慮當司廵歴未到
之間無由一一詢訪湏議專行公文者牒具如前事
湏牒某州候到仰遍牒在州及外縣鎮官貟内有見
得本路及本職務不便事件及民間弊病可以興利
除害者並宻具文字子細條列直赴當司投下以慿
看詳可否
　　　乞不令提刑司點檢賞給
臣近準樞宻院劄子節文河北諸州軍將來所支廂
禁軍賞給折支奉聖㫖劄與轉運提點刑獄司疾速
分頭遍行點檢續準宣頭節文今下河北轉運使副
提點刑獄朝臣使臣候到逐處將賞給物色若是估
價尚髙便仰重行估計其劄子宣頭並不得下司者
臣伏詳朝旨本爲賞給之物不可虧損軍人又縁士
卒素驕亦湏鎮靜故每于賞給文字多令不得下司
者蓋慮張皇却生引惹今若只令轉運司點檢即可
以因廵歴名目每到州軍自合點檢倉庫因便於軍
資庫内點檢如此方可不至張皇其提刑司自來不
管錢榖忽至州軍却入軍資庫點檢即兵士皆知朝
廷畏懼軍人特令點檢如此却成引惹又慮諸州軍
見自來提刑不管錢榖忽要入軍資庫不肯應副則
湏明言有朝旨點檢賞物又全違不下司之意有此
事體不便伏乞朝廷專責轉運使一靣點檢準備況
臣累準朝㫖指揮丁寜嚴切巳各行下諸州軍及見
廵歴因便點檢亦恐州軍數多南郊漸近遍到不得
即乞宻委本州通判等就點檢所貴不至張皇如允
臣听奏乞明降聖㫖指揮更不令提刑司點檢所貴
别不張皇引惹取進止
　　　保舉王果
右臣等伏見前知定州皇城使王果移知宻州或聞
朝議罪果昨攻保州之日傷中兵士數多及縱兵掠
奪南關人户財物所以降移差遣臣等體量得昨來
保州兵士作亂之𥘉便欲自南門突出頼果領兵力
拒守得南關賊旣不能奔突遂閉城門兼𥘉閉門之
時尚可斬關而入爲諸將心不齊一致果不能獨進
其兵士傷中人多蓋是果能得士死力奮勇爭先雖
有中傷㝷各完復其後累降招牓賊衆攃城投降亦
因外兵攻圍示以必取賊知窮蹙方肯聽命果之力
戰不爲無助其南關人户財物乃是招收兩指揮𥘉
作亂之時先自南關刼掠然後入城果到南關只令
兵士於招收叛卒營内就其糧水兵士㦯得些小物
色多是叛卒遺棄之物然東關人户亦不免刼掠昨
來保州城開之後兩關人户皆有狀稱刼掠財物不
少足明因亂𬒳刼不獨南關蓋縁王果爲性剛勇奮
不顧身但務盡忠不恤毀譽若朝廷當用兵伐叛之
𥘉罪先登効命之將使冒矢石中傷者被責而避賊
不戰偶無傷中者得遷竊慮賞罰失中無以勸戒兼
臣昨因廵歴至㳂邊州軍訪聞軍民嗟憤皆以果當
被賞而不意被責累經本司及宣撫司陳訴舉留伏
望朝廷審察愛憎之言保全忠勇之士其王果伏乞
特與清雪復一河北㳂邊重地差遣所貴下叶軍民
之議激勸將吏之心謹具狀奏聞
　　　保明張景伯
準宣頭節文磁州奏據武安知縣張景伯申今月六
日有軍賊約二十餘人入縣圍却縣城有守把兵士
三十餘人於縣門樓上相射賊人中箭後便惣出徃
城西草市打刼劉蕳家財物乞指揮收捉去訖奏聞
事宜令河北都轉運司疾速體量詣實如是上件賊
人曾打刼縣城裏靣人户財物所有本縣官貟仰依
近降指揮取勘施行并下提刑司火急指揮應干繫
地分都同廵檢使臣及捕盗官等仰立便部領兵甲
弓手等會合捉殺湏管敗獲所乞權差兵士百十人
防護縣城即仰轉運司疾速相度差撥訖奏聞者
右謹具如前當司勘會先據磁州狀申今月六日有
軍賊二十餘人入武安縣内打刼𬒳知縣張景伯部
領守把兵士於縣門樓上相射賊人中箭出徃城西
草市内打刼劉簡家財物粘逐前去值夜捉賊不獲
乞差廵檢縣尉會合捉殺及乞於諸縣添差守把兵
士及權差義勇防托當司㝷遍牒都大捉賊徐夔及
地分廵檢縣尉等分頭捉殺及牒磁州差兵士義勇
量支器甲防守縣城相次據徐夔及沙河縣令申斫
到賊頭一箇及胡承澤申永年縣百姓殺頭二箇又
據磁州申活捉到軍賊張晸一人斫到徐木大趙二
頭二箇其餘並是元𬒳賊人驅虜去遞鋪兵士及百
姓等並各詣逐處首身訖外即目磁洺之間别無賊
盗當司體量得上件賊人元𥘉於武安縣打刼𬒳知
縣張景伯與兵士三十餘人用命射中賊人致其潰
散因此徐夔等接勢收捉斫殺方得盡靜其武安縣
吏難議更行取勘謹具狀奏聞
　　　乞罷郭承祐知邢州
臣近日伏覩差郭承祐知邢州臣自蒙朝廷差充轉
運按察使巳來前後累準宻降不下司宣頭劄子令
常用心體量轄下官吏臣細詳朝㫖本爲河北於天
下諸路最爲用武之地曩因北虜通和之後弛備多
年一旦恐有事宜百事隳廢朝廷悔鑒前弊故先慎
擇官吏務欲脩整頽綱昨準宣頭節文一十九州軍
擇人乆任外其餘州軍長吏令中書門下樞宻院選
差并下轉運司體量大小文武官不堪其任者不得
容庇不才因循不切糺舉却致臨事闕悞朝廷留意
河北丁寧切至如此加以近自保州兵亂之後至今
民尚虚驚軍情未帖相次順安軍瀛州安肅軍衞州
通利軍等諸處不住驕兵扇摇結􁀌當此之際臣實
不意選差郭承祐爲河北長吏承祐頃知澶州引惹
修城兵士幾至作閙去年差來河北將兵臣在諫院
曾極論列㝷罷知相州貪穢之狀狼籍多端又爲按
察使張昷之奏論罷爲北京部署今者移陜西遷延
不去又以邢臺委之當河朔多事朝廷丁寜留意之
時承祐累任不離河北不審其人果以何能當此慎
選承祐庸劣貪穢奴厮之材若以曾効僕使之勞不
忍廢弃豈無閑處可畜養之況邪州北連鎮定控扼
西山軍馬所屯人民繁富禦戎鎮俗尤湏擇吏萬一
乏人選差止得中常之材尚勝承祐伏望朝廷頋惜
河朔名藩重地不使庸劣小人壞之其郭承祐伏乞
特賜指揮罷去邢州别選差人取進止
　　　再奏郭承祐
臣昨覩朝廷差郭承祐知邢州巳曾具劄子奏論乞
别選差人至今未奉朝旨臣昨因準中書劄子權知
成徳自邢州經過見其城壁嚴整居人繁富不惟爲
朝廷惜此名藩重地兼痛惜一城軍民將罹其毒仍
採問得邢州之民自聞朝廷差下郭承祐其上等人
户各訴免行户及欲逃移他郡緣承祐乆在河北其
贓穢之狀人盡知之竊恐朝廷未知民情不恱如此
謹再具奏聞取進止
　　　五保牒
當司檢會轄下諸州軍近年不住申報盗賊羣火極
多蓋緣盗賊必先湏郷村各有宿食􁯾藏之處及所
得贓物常有轉賣寄附之家然後方能作賊所以自
來每有羣盗驚刼及至官司捕捉又却分散不見蹤
跡卒難㝷覔蓋爲郷村不相覺察致得姦盗之人到
處便可容隱兼檢會準户令諸户皆以隣聚相保以
相檢察勿造非違如有逺客來過止宿及保内之人
有所行詣並語同保知雖然有此令文州縣多不舉
行昨因廵歴到通利軍問得舊來常有盗賊逃軍爲
患近歳黎陽衞縣各將鄕村之人五家結爲一保自
結保後來絶無逃軍賊盗公私簡靜其利甚博湏議
專有施行
右具如前當司相度隣聚相保之法是國家見行勑
令於公私甚利然今旣舉行若縣令非才不能制馭
公人胥吏則勾追搔擾未見其利先爲民害以此當
司未欲一槩遍行指揮今且於轄下諸縣柬選知縣
縣令公明材幹可以差委者先次施行數内某官見
知某縣事湏實封專牒某官候到請詳前項事理施
行當司所録去合保次第只是大綱若更有合從彼
處民便别加增損事件亦請一靣增損施行仍請先
具如何施行次第公文供報無至張皇鹵莽者
　　　乞推究李昭亮
準中書劄子節文奉聖旨馮博文爲陳首特放更不
置院推勘如更有官貟使臣等將帶却保州作過兵
士人口徃本家者並許陳首亦與放罪仰本處依前
來體例配與軍貟收養者
右謹具如前當司昨爲真定府定州等路部署李昭
亮身爲大將不能統轄致得保州兵士作亂及朝廷
累降勑牓屈法招誘叛卒方肯歸降旣城開之後其
李昭亮轉帖號令諸軍不得私取人口并財物却先
將叛卒女口私入本家當司爲見李昭亮忝爲大將
不恤國家憂患幸此亂兵利其妻女當司職在按察
理合舉行遂當靣詢問李昭亮其人妄稱不曾收得
及通判馮博文處亦有一人知臣覺察遂急送保州
陳首當司爲要見得李昭亮處私取叛兵士女口歸
着遂勾追馮博文處許秀女一人及轉送兵士等於
真定府差官置院根勘本爲要李昭亮私取手下叛
兵妻女歸着今準中書劄子内上項聖旨指揮欲乞
除馮博文特放更不推勘及其餘官貟使臣等未發
覺者並許陳首外其李昭亮身爲大將不憂國家幸
此亂兵私取妻女其情理不輕況已發覺無容自首
伏乞許臣根勘見歸着奏取勑裁兼本司已牒推勘
院令踈放馮博文處許小姐及催促根究李昭亮私
取人等早行結絶未得㫁遣繳送當司以慿看詳聞
奏去訖伏縁當司職在按察今來若舉察轄下官吏
未容根究便行踈放即按察之司是爲虚設今後官
吏作過者無由糺舉伏乞朝廷特賜詳察謹具狀奏
聞
　　　乞將誤降配廂軍依舊升爲禁軍
當司近牒真定府定州等路部署司取素昨來保州
分配作過兵士人數㝷準部署司公文分析到一宗
分配兵士人數内二千一百六十五人配諸州軍禁
軍一百九十八人配諸州軍廂軍臣昨因廵歴到通
利軍勘會本軍分配係保州分配來兵士共九十人
内八十人配禁軍武衞指揮十人配廂軍威邊保節
指揮㝷體問所配禁軍兵士八十人並是城中作過
殺戮吏民刼奪財物汚辱良善靡所不爲其人等並
各配禁軍指揮仍升得軍分其十人配廂軍者元在
保州城外廵警聞城中兵亂遂投定州别不曾作過
當分配之時却責以擅離地分降配諸處充廂軍仍
體問其人等爲見城中作過兵士却升得軍分亦累
曾經知軍出頭有狀聲冤稱無過降作廂軍本軍不
敢接狀然亦以其人等怨忿不敢差使功役只與閑
慢處窠坐羈縻當司看詳部署司分配保州兵士之
時升降之間顯是倒置今來通利軍威邉等兵士𬒳
作過之人升得軍分事相形比不得無言今若先其
無事之時便與措置尚全大體若萬一漸形怨忿别
起事端至時難爲鎮靜不免改更則轉更引惹驕兵
生事者
右具如前當司雖子細體問得上件降充威邉保節
等廂軍事節蓋慮引惹又不敢親喚本人取問分配
因依今録白部署司元牒分析到廂軍人數頭連在
前欲乞特降指揮下真定府定州等路部署司分析
元降配諸處兵士元係是何指揮及坐何等過犯降
配若會問得與當司體問得事理不别即乞將降配
廂軍人數只作因南郊該恩赦却與升爲禁軍所貴
於事稍允伏乞早降指揮
　　　乞一靣除放欠負
臣竊見自來每遇南郊赦勑除放天下欠負朝廷雖
示恩䘏而有司未甞奉行是致天下常有積年欠負
累經赦宥除放不得使破敗逃亡之人傳子至孫攤
在親戚干繫人等追擾陪填不勝其苦臣究其弊蓋
爲先降天聖編勑内欠負官物該恩除放者湏得諸
州軍及轉運司節次保明申奏送三司并理欠司定
奪經歴官司旣多則徃復問難拖延日月故每一次
赦恩除放則未能了當者蓋由關防太宻經歴處多
使赦宥之恩擁隔不能及下而官司胥吏反爲搔擾
之資臣伏覩今年赦書節文内所該欠負官物特與
除放者若干項内若干項並特與除放内一項即令
本屬及轉運司保明聞奏切縁雖申奏下三司理欠
司即不免徃復問難拖延日月使除放赦恩不時及
下臣今欲乞除赦文内一項元指定令保明申奏者
依赦施行外若干項係赦恩特與除放者並許轉運
司子細勘會先行除放訖一靣申三司及理欠司乞
行點檢如敢夾帶不合除放之人誤行除放者其轉
運司官吏並科違制之罪況三司轉運司俱是掌錢
榖之司其轉運司尤以聚歛爲功只患刻剥太過雖
不經三司覆驗必不敢濫行除放如允臣所請乞特
降指揮下諸路申明赦文内令保明者並湏申奏其
餘特與除放者許轉運司除放訖申三司今具晝一
如後
　一應乹興年巳前諸州軍帳内有樁管諸色欠負
　　年深及累經界分登帶不見年代名件見無家
　業抵當及正身亡没配流不在攤在妻男及干
　繫人處理索自來催納不行者不以有無侵欺
　盗用並特與除放此一項臣今欲乞先行除放
　　訖申三司
　　一今日巳前諸色欠負官物并於干繫十保人處
　　攤理元不顯侵欺盗用者㦯雖是侵欺盗用本
　　家并干繫十保人内有委實見無抵當者並仰
　　本屬及轉運司保明聞奏當議特與除放此一
　　項臣今欲乞依赦文保明申奏
　　一應陜西河東諸般綱運般送衣甲器械等縁路
　　死損却官驢騾并磨攃損折漬汚及去失疋帛
　　係剥納虧官錢元不是侵欺盗用者並與除放
　　此一項臣今欲乞先行除放訖申三司
　　一應天下州府軍監縣等應干繫節級手分自來
　　有失行遣催納官物并誤行支遣委不是啓倖
　　侵欺見行攤納者並與除放此一項臣今欲乞
　　先行除放訖申三司
　　一應慶暦三年終巳前諸道州府軍監人户先因
　　災傷支借過貸糧草斛㪷除納外見在欠數目
　　並特與除放此一項臣今欲乞先行除放訖申
　　三司
　　一應慶暦三年巳前諸處夏秋因災傷倚閣稅數
　　並特與除放此一項臣今欲乞先行除放訖申
　　三司
　　一應今日已前幕職州縣官在任及未到任亡没
　　者如曾借過月俸並特與除放此一項臣今欲
　　乞先行除放訖申三司
　　一應諸般啓倖隱䧟稅租今日巳前已根磨出累
　　年積欠數目見行理納者並特與除放此一項
　　臣今欲乞先行除放訖申三司
　　一應羊綱死損虧折斤兩别無欺弊者並特與除
　　放此一項臣今欲乞先行除放訖申三司
　　一應江淮兩浙荆湖福建川峽等州軍監并黃河
　　在京肆排岸稍工兵士牽駕綱船般運物色内
　　有少欠元無欺弊見尅折請受者並特與除放
　　此一項臣今欲乞先行除放訖申三司
　一應諸處有水火損敗官物及綱船遭風水抛失
　　不虚及賊偷盗勘會分明别無欺弊者並特與
　　除放此一項臣今欲乞先行除放訖申三司
　　　乞真定府分驍武兵士别作指揮
臣勘會昨準河北宣撫使司指揮真定府驍武雲翼
共五指揮各以五百人爲一指揮外共儧併出九百
三十七人别爲兩指揮本司巳依近降樞宻院劄子
未敢分擘先具分擘團併人數聞奏聽候朝廷指揮
去訖臣檢會昨準宣撫司劄子下河北諸路分併指
揮兼令轉運司應副木植人工修蓋營房其諸處各
爲少闕材木未曾修蓋營房仍未及分併指揮之間
巳準樞宻院劄子令奏候朝㫖以此諸州兵士指揮
各未曾分擘營房亦未敢脩蓋惟有真定府一處爲
有見在木植甚多於未降到劄子巳前㝷便依準宣
撫司指揮踏逐到營房地支撥一色新好材木修蓋
到營一座即今將欲了手元指定作驍武兵士各爲
住營内人多屋少多是兩三家共住一間經夏暑雨
存住不得爲見官中修營分擘指揮人各忻然遂其
私便各自用功修蓋全不曾催督只及月餘已相次
了手竊慮朝廷元降劄子指揮内有七百人已上處
方許分擘今來驍武三指揮各只是六百四五十人
巳上以此不令分擘又慮朝廷不見得本府驍武兵
士已共力興工蓋成好屋今若却不令分擘即恐兵
士巳指望上件營房屋住頓然失望於軍情不便伏
乞朝廷特賜詳察其諸州軍即湏候奏得朝旨分定
指揮方得興蓋營房其真定府一處已蓋了營屋者
伏乞早降指揮許令將驍武兵士分擘爲一指揮於
新蓋成營内居住所貴下順軍情别不生事仍乞檢
會部署司前奏人數早賜施行取進止
　　　乞放行牛皮膠鰾
臣累據轄下州軍狀申爲剏造添修兵器乞牛皮筋
角膠鰾物勘會本路見在常是全然闕絶民間雖有
禁法合逐旋納官及點檢帳暦亦全無人户納到數
目亦曾聞奏及申三司乞自京師支撥又爲京師諸
庫各稱亦是數少㦯累申奏不曾支得縱或支下亦
數目不多應副使用不足其諸州軍又爲上下催促
造作甚嚴每於難得之中或時支得些小不暇柬擇
好弱兼更使用不足湏至減料那融只且備數修剏
僅能成器全不堪用今河北一路兵器萬數雖然不
少而精好堪用之器十無一二臣究其弊蓋爲皮角
筋膠難得之故臣因勘㑹自來國家明有禁法民間
筋角湏盡納官河南膠鰾又不許過河北旣有此禁
便合民間更無兵器今河北見管義勇十七萬有餘
人人自有私弓弩此是官司明知其數者更有不係
義勇之家例有弓弩不少其筋角膠鰾從何而得能
致弓弩如此之多以此見國家禁法未便只是禁得
官中絶無民間不能禁止臣今有起請擘畫事件伏
乞朝廷特賜詳度如允臣所請乞賜施行庻得今後
更不專仰朝廷輟那支撥而物料漸有兵器可精今
具畫一如後
　一未兵興以前舊制民間自死牛皮筋角並中賣
　　入官量爲三等支價錢其不及等者退還百姓
　　及許客旅販賣官中置埸收買當時公私却不
　　闕少自兵興後來改法甚嚴人户自死牛馬皮
　筋角限半月赴官送納許人陳告隱藏者支賞
　　自有此指揮後來人户絶更不曾經官送納亦
　　無人告首隱藏者豈可二年之内舉河北牛馬
　　全然不倒死以此足見改法之弊蓋其抛死牛
　　馬巳是下民之苦更不支得價錢令人户白納
　　及更令陪錢於官司使用了納又令盡底納官
　　絶却民間使用以此民不爲便縁此等物各是
　　民間要用之物陳告又支賞錢不多所以各相
　　蔽蓋無由發露今年雖亦許破官錢收買縁已
　　有上項盡底納官之條民若不納官而中賣即
　　是違禁之物以此收買不得臣今欲乞却依天
　　聖編勑及前後舊條許人户自死牛馬皮筋角
　　中賣入官分爲三等支錢不及等者退還本主
　　及置埸收買客旅興販者如有及等皮角不中
　　官賣即許人陳告如此所貴却似舊日公私各
　　獲濟用
　　一臣體量得河北私置弓弩並無河南過者膠鰾
　　只是河北自有蓋滄州大海出魚不異南方及
　　塘泊之中魚亦不少河北人民並能煎鰾出處
　　只百十文一斤自來民間公行官司只是黄河
　　不放過南膠外本土膠鰾州縣無人點檢禁絶
　　民間取足使用但官中自禁耳臣今欲乞滄州
　　及瀛保等州相度置埸收買必然大叚易得竊
　慮議者猶恐官旣收買則民間公行因此北界
　爲不便況今官雖不買民間亦不曾禁此人從
　來不藉南界販鰾豈聞無弓使用以此言之不
　　足疑也
右謹具如前所有牛皮筋角等臣只見得本路利害
仍乞更下諸路轉運司相度利害取進止
　　　乞展便糴斛㪷限
當司近準三司牒爲便糴斛㪷仰依編勑至三月終
住便更不展限者當司勘會㳂邊軍儲事大累年斛
斗入便不敷慶暦元年只便到八十五萬二年只便
到四十五萬三年只便到一百四萬今年方遇豐熟
正是好行入便之時價例比去年大叚低減兼每年
客人雖有斛斗不肯便行入中湏待體探年歳豐儉
及伺候官中價例髙低常至三四月間方始猛來入
中今若只於三月盡頓然中止即邉儲大叚闕悞況
元抛四百餘萬斛斗即今全未糴得莫州元抛二十
萬方糴便到一萬二千有餘信安三十萬方便到四
千有餘覇州一十九萬方便到三千有餘其餘大約
似此全未及數只指望四五月間趂逐入便若便及
省司元抛數目只及四百萬石不得一年約支之數
若頓然住却必見大叚誤事者
右謹具如前伏乞朝廷特賜詳酌體認河北軍馬糧
儲事大兼累年便糴不前趂此年豐價賤之時且乞
依常年便糴至五六月已來只便及省司元抛數目
即止兼自有便糴巳來年年展限客人以習慣其事
皆廣爲計置直候依常年四五月方來入中今若只
於三月止住即不惟全無入中致闕乏悞事兼恐賺
悞客人向後無由入中伏乞特下三司許令且依常
年體例候糴及元數别聽朝旨仍乞速降指揮
　　　乞置御河催綱
臣伏見㳂邊鎮定等十六州軍每年入中斛㪷並支
在京一色見錢自來不止全仰㳂邉入中亦於近裏
州軍計置斛斗從御河漕運輸邉所以軍儲不闕近
年廢却御河運船不曾般運只藉㳂邉入中加又京
師近歳難得見錢客旅交鈔無價雖於㳂邉多添價
例終亦入中不前近裏州軍却合相兼計置然湏先
修運路俟漕運路旣行方敢近裏儲積今有擘畫事
件一乞復置御河催綱二貟一乞將見行三說新法
地分與㳂邉見錢糴州軍分爲兩畨更互入中所貴
漕運通流邉儲易備在京亦省費見錢之半今具利
害畫一如後
　一點檢本司帳暦係管御河堪好糧船一千八百
　隻見在只有三百餘隻内一千五百隻不知所
　在自來不曾點檢見差官二貟根磨㝷覔至今
　未見歸着其見在三百餘隻每年亦全不曾般
　　運斛㪷只是雜般虚名占使蓋由御河催綱廢
　　罷後來綱運無人提轄致得綱梢偷減拌和濕
　爛損惡却饋邊之粟因此轉運司漸廢漕運之
　　利殊不思若只仰㳂邊入中則在京廣費見錢
　在京錢少則㳂邉亦難入中兼昨本司近據廣
　　信軍通判蔣賁擘畫求得江南配來船匠打造
　　鏁栿船比舊船減省得物料人工又可以封鏁
　　不令偷拌巳打成一隻甚見利便見今廣謀打
　　造次臣今欲乞朝廷却復催綱二貟一貟依舊
　　於大名府一貟於乹寜軍漸用新船興行漕運
　　之利
　　一勘㑹沿邉十六州軍元係見錢便糴外近裏大
　　名府等七州軍近年巳許客人三說入中然二
　　法不可並行若兩處抄價苦相爭即客人只就
　　近裏入中(蓋沿邊全少土居斛斗皆/藉近裏客人販去中官)若㳂邊價
　　髙有利即近裏少人肯入以此二法並行未便
　　臣今欲乞將見錢三說二法分爲兩畨一年於
　　㳂邊見錢入中則近裏權住三說次年於近裏
　　行三説即㳂邉權住見錢若近裏入中而權住
　　㳂邊斛斗無所徃官中便糴必多若㳂邉隔年
　　一入則京師減費見錢之半不至滯却客抄則
　　㳂邊入中亦必多矣若明立二法分畨示信於
　　客人則乆逺不勞朝廷改法自可省得見錢邉
　　備亦易計置然近裏㳂御河州軍用三說本要
　　輸邉則湏先修運路故先乞復催綱二貟也
右謹具如前臣所乞復置催綱及糴便利害伏乞朝
廷特賜裁度如允臣所請即更有約束條件候朝旨
别具奏聞
　　　乞催納放外稅物
臣等近覩赦書節文應今年係災傷處巳經體量見
欠稅物未得催理奏取指揮當司勘㑹本路一十二
州軍各係水災人户已委官體量到合放稅數具帳
申奏其放外稅物並是見在苗畒上合納稅數若更
行減放則姦倖之人枉有拖䧟省稅及元計度軍儲
失備巳具狀奏聞乞將第四等巳下人户依赦取奏
朝旨外第三等巳上人户放外合納稅物乞許依例
催納至今未蒙指揮當司今再將合納合放稅數勘
會合放稅數巳及七十四萬餘石束貫外合納尚有
四十餘萬若更行減放即恐無名虚放數多軍儲大
叚失備況今年河北大豐熟三二十年未有如此豐
歳其係災傷地分巳盡數檢放外合納稅數若於豐
歲更行除放即恐軍儲失備將來歳不常豐或小遇
不熟及緩急闕乏不免却煩科歛臣等今欲乞朝廷
檢會本司前奏特降指揮其第三等已上人户除已
放外合納稅數乞依例催納外第四等巳下人户放
外合納稅數仍乞與免支移折變只令納本色或見
錢則優倖巳多所貴赦恩下及貧民上户不至僥倖
兼即今輸納是時如允臣所請乞速降指揮今取進
止
　　　乞置弓弩都作院
當司勘會近曾擘畫乞於磁相州置都作院打造兵
器巳蒙朝廷依奏及差到監官等見催促磁相州蓋
造營房作院及抽柬工匠打造一色精好器械次切
縁磁相二州只是鐡作院所有弓弩元未曾别有擘
畫當司今相度得西山一帶所産弓弩良材甚多自
來係相州盤陽務採斫應副諸處使用今欲乞就近
於邢州置都作院一所專打造一色好弓弩乆逺甚
爲利便蓋縁弓弩二物於兵器之中最難打造尤要
精專至於煎膠披筋各有法度燥濕寒暑有日時製
造遲速之間若一事不精遂不堪用兼亦不乆易損
壞見今諸州軍弓弩造作之時旣皆草草造成不乆
㝷復損壞又湏從頭修換一畨修換未了一畨巳却
損壞即目諸州並不暇打造新弓弩只是終年修換
舊者積壓無由了絶有打造成後不曾經使巳修三
五次者修換旣頻轉不堪用虚費人功物料乆逺悞
事不細其弊如此蓋由散在諸州打造工匠及監官
皆不齊一本司亦難爲點檢故也若蒙朝廷許置都
作院即選得專一監官柬揮精好工匠製定工料法
式明立賞罰可以責成兼亦易爲點檢者
右謹具如前所有磁相州鐡作院并今來起請弓弩
都作院剏置事𥘉合立規法欲候朝旨許置弓弩作
院剏置事一就條列續奏乞賜指揮遵守施行次伏
乞早降指揮謹具狀奏聞
　　　乞再定奪減放應役人數
臣勘會轄下州軍使州院節級前後行并通引官客
司書表司等並各於元定勑額人數外有影占上等
人户前轉運使張昷之等遂令諸州軍據元額合留
人數外剩占之人並減放歸農雖減得人數不少其
如當時逐州行遣不一或不問户等髙下從下名減
放者或有於下名之中柬上等人户影占之人減放
者或有不問節級前後行只柬上等人户減放者遂
致減放之後不絶詞訟近累據減放公人等過狀却
乞收叙又縁諸州減放事體不一若盡據減放之人
却行收叙則顯違先降勑條額定之數若全不收叙
則又有前行節級繫名多年者難盡不收亦有州軍
經減放徃徃輙巳行收叙者臣等兼檢㑹日近雖有
條貫前行不免里正然額外人多終是不便若額外
手分無賄賂乞覔之倖則不可使其更當兩役若有
賄賂乞覔之倖則不當額外剩置人數以此而言只
合依勑額爲當竊以事旣干衆必欲州縣乆逺遵行
則湏乞自朝廷明降指揮庻爲定令臣等今欲乞特
降朝旨申明元定人數許本司遍取轄下州軍見管
人數及巳減放之人衮同依入事年月上名下次排
連從上據勑額元定人數存留外截下額外之人不
問户第髙下一時減放如此則年深上名却得收叙
額外盡減又不違勑條内有州軍元定人數全少後
來户口增盈及公事委實繁多之處乞許本司差官
定奪量與添人具數聞奏立定爲額庻絶詞訟兼可
永乆遵行取進止
　　　乞不免兩地供輸人役
近又準中書劄子節文知保州劉渙奏欲乞朝廷相
度㳂邉州軍應係兩地供輸人户比附一州軍内人
户量與減免州縣色役奉聖旨宜令轉運司勘會聞
奏本司方行勘會相度次續再準三司牒伏乞朝廷
指揮内有界河北兩地供輸衙前兩地人户全放歸
農只令輸納稅賦奉聖旨依所奏施行臣勘會㳂邊
界河以北百姓雖有兩地供輸虚名其稅賦巳經太
宗皇帝朝全放即今只於北界納稅唯有差役則兩
地共之今若全放界河北人户差役即是稅賦差傜
全不屬中國所管旣不能賦役其民即乆逺其地亦
非中國之有此事所繫利害不輕又縁放免界河以
北人户歸農指揮元不曾降下本司相度只是朝廷
下三司直降下㳂邊施行已行之事雖失難追然昨
來所放只是衙前客司第一等人户差役所有以次
户第等諸般差遣竊慮人户援例别有詞說及邉臣
更有奏請乞不與施行其劉渙起請亦乞更不施行
取進止
　　　再乞不放兩地供輸人色役
臣勘會本司近準三司牒爲臣寮起請㳂邉乞減放
兩地供輸衙前及係自京支下官物並令三司差軍
大將管押前去及係外州軍支撥者即令支下州軍
差衙前人管押赴逐處奉聖旨依奏施行臣看詳臣
寮所起請上項三節事理内減放兩地供輸牙前及
般運官物令支下州軍差衙前管押此二事甚爲不
便其兩地供輸人減役一節本司累曾具不便利害
奏聞近因程琳有奏已蒙朝廷行下却且依舊差役
外有般運官物令支下州軍差衙前管押此一事蓋
是元起請臣寮不見得本司逐時支移官物次第所
以不詳利害切縁河北一路㳂邊州軍每年所用絲
綿紬絹見錢等數目不少並只出在濵　徳博四州
每遇邉上州軍少闕即本司於此四州支撥無有虚
月若一一並令此四州衙前盡應副㳂邊諸州軍即
衙前人數有限官物般運長無虚月其四州本處亦
各自有重難差遣要人差使若如此施行不待乆逺
只年歳間立見四州衙前破蕩盡及逃亡避役有悞
緩急㳂邊闕絶要用之物般運不前況自去年河水
決溢徳博二州人户災傷貧困及係災傷地分破敗
埸務甚多正是衙前人等困乏不易之時尤宜存恤
臣今相度若令㳂邊州軍各自般運則每年轉數不
多若一切令此四州應副㳂邊州軍則大爲繁併臣
今欲除自京支與㳂邉綱運不多乞令自京差軍大
將外所有本路支般官物並令㳂邉且依乆來體例
般運所貴各得均濟今取進止
　　　乞重定進納常平倉恩澤
臣等勘會本司近爲諸州軍有人户進納常平倉斛
斗檢會到元降勑命内定到等第恩澤太優比省倉
進納軍儲數日全然數少竊以募民入粟鬻以官爵
蓋是國家權宜不得巳之事苟遇軍湏闕乏不欲科
率人民權許兼并之家進納誘以官爵蓋備一時緩
急之用其常平倉乃餘力惠民之所及豈容兼并之
家縁此僥倖恩澤兼慮豪民見常平倉納物不多見
得恩澤一向只就常平倉進納更無進納軍儲之人
失權宜鬻爵之本意本司爲見有此不便曾具狀申
奏乞增起常平倉進納物數與省倉進納一般所貴
杜絶僥倖兼不妨招誘進納軍儲其狀申奏多日至
今未蒙降下指揮後來累準提刑司牒諸處漸有人
户進納常平斛斗蓋爲恩澤僥倖所以人户各來進
納本司爲巳有申奏起請乞増數目見聽候朝旨巳
各牒逐處且令未得受納伺候朝廷降下指揮今再
具畫一常平倉并省倉進納軍儲數目酬獎次第伏
乞朝廷比類裁酌體認本司見止住人户進納伺候
勑旨次乞早降勑命指揮
　　　乞條制催綱司
當司近準朝旨巳差太子中舎賈熊充潮御河等催
綱伏緣御河運路不修催綱職事乆廢是致催綱兵
梢因緣作過偷減官物遲滯行程所過州軍任意截
撥舟船所經地分隨處拆拽釘板因此於一千八百
隻綱船内失却一千五百隻至今根究不見蹤由蓋
因自來全闕關防不嚴條制而致兹積弊也今已蒙
朝廷却置催綱所有合行起請事件今具畫一如後
伏乞朝廷特賜裁酌降下本司及提轄催綱司等處
遵守施行所貴革絶自來綱運積弊
　一自來綱船利於雜般多將未及年限糧船故意
　　損壞及虚有申報退作雜般船旣充雜般之後
　　多是妄稱不堪行運便行毀拆或於㳂河孤逈
　村落地分故意損壞靠閣便於本處拆拽堆垜
　枉破兵梢㸔守有至三四年者兵梢恣於村坊
　作過及偷賣釘板提轄催綱司元無拘轄無由
　點檢欲乞起今年巳後打造到三百料糧船每
　　二十隻爲一綱同用一字爲號并造年月刻於
　船梁額上用官火印記訖給與綱官梢工主管
　　團成一綱後不得輙更分破所貴見得年限逺
　近不敢故意損壞及妄行毀拆
　一糧船每隻以三百料爲率逐船所用釘板小大
　名件旣巳一般欲乞令催綱司將三百料船所
　　用釘板名件一一開坐雕爲印板每差梢工給
　　帖之時頭連一本旋鑿釘板大小數目給與令
　　據數交割主掌如遇損壞合行拆拽即却據元
　　數釘板名件送納或有少數並勒梢工陪填如
　　遇行運之次損壞不堪即仰申報本地分官司
　　檢覆亦據元數拆收立報催綱司指揮因便舟
　　船附帶令元主掌梢工於造船埸依數交納出
　　給收附仍令造船埸納訖據數關報催綱司照
　　會施行所有合退作雜般船者亦湏依刻記造
　　成年月先後資次撥充雜般不得隔驀將新好
　　船揀退仍每綱據少數却以新船撥填足數
　　一自來提轄司支撥綱舩般載官物至逐處下卸
　　了其空舩便𬒳㳂路州軍取意截撥諸般不急
　　使用因此積弊散失數多不能拘轄點檢今欲
　　乞指揮㳂河諸州軍不得專擅截撥遇有合般
　　載官物並申提轄催綱官梢工候見提轄催綱
　　等司文字支撥方得裝載行運如違各乞重行
　　勘罪官貟奏罰
　　一御河等水並無風波走射險阻其地里行程可
　　以制定自來上下水空重船亦有程限但無關
　　防點檢之法今欲乞委轉運司將通利軍下至
　　潮河西盡順安軍地里逺近所至㳂河州軍立
　　爲程限牒與提轄催綱司每遇轉運司有合般
　　運斛㪷抛撥下數目裝發糧船即令提轄司具
　　裝發去處至下卸州軍除裝卸各給十日限外
　　沿路地里指定行程帖與綱官梢工等及一靣
　　牒催綱司依程催促仍令提轄司預先將簿照
　　會行程約度合到下卸地頭月日續便支撥㦯
　　令回載官物或令轉載向下行運亦便牒與催
　　綱司依程催促如是下卸後並無官物般載即
　　仰乹寜大名兩處就近赴催綱司岸下繫泊祗
　　候差撥所貴綱運無由散失住滯作弊
　　一所有帳籍文簿今欲乞令提轄催轄等司各置
　　簿三道一置綱船都暦一道抄上都大舟船數
　　目逐綱依字號隻數造成年月主捉梢工姓名
　　開坐如有退撥充雜般及損壞拆拽及新收充
　　填數目亦一一開坐轉計每半年一度造帳供
　　申轉運司一置裝發勾朱簿一扇具逐綱隻數
　　綱官姓名裝卸官物數目月日依程限抄上催
　　促候下卸了勾鑿了畢逐旋關報照會一置修
　　拆簿一扇每遇合修舟船即上簿拘管取索造
　　船務修𥙷日限上簿催促候修了勾鑿如合毀
　　拆變轉即先具合拆數目上簿候拆了赴造船
　　埸納畢取到收附於催綱司呈驗開落勾銷仍
　　於都暦上照㑹開落每遇轉運使廵歴並湏子
　　細點檢
右謹具如前當司起請催綱司條件只是規矩大綱
更有合行事件乞令催綱司續次申舉其催促行程
點檢官物拘轄新舊舟船及拆修除破等事並委催
綱司專切管勾所有支撥舟船應副般運即申提轄
司惣領仍令本路轉運司逐時點檢如有違慢並乞
嚴行㫁決其情理重者仍乞奏取勑裁所貴上下遵
行乆逺漕運通流不至悞事
河北奉使奏草卷上
　　紹熈五年十月郡人王伯芻校正
乞放行牛皮膠鰾因此北界爲不便(疑有/脫字)
乞置弓弩都作院切縁(切疑/是竊)
再乞不放兩地洪輸人色役牙前(牙疑/作衙)
河東奉使奏草卷上　歐陽文忠公集一百十五
　　　畫一起請劄子
臣準勑差徃河東擘畫粮草合有起請事件今具畫
一如後
　一臣伏詳勑㫖本爲河東民力困乏差臣擘畫利
　　害竊慮州縣未體朝廷之意因而搔擾臣今欲
　　乞特降聖㫖指揮下河東路候臣到彼不得令
　　官吏及諸色人出城迎送及不得作樂筵席
　一臣準勑計置擘畫河東一路經乆利害竊縁河
　東地分闊逺山川險絶竊慮僻逺之處不能徧
　　至又縁本路文武官吏不少内有乆諳彼處民
　　情事體者或在不當驛路守官致臣無由見得
　　臣今欲乞許臣採問官吏就近召與相見所貴
　　詢訪兵民利病仍慮有合行事件亦乞於本路
　　選擇幹事官員暫差勾當
　　一臣所授勑只是與轉運司計置擘畫邊上粮草
　　竊縁一路州縣賦租户口兵馬錢帛及公私財
　　用利害要見本末文字竊慮所在不畫時應副
　　仍乞指揮一路州軍凡有取索文字並令畫時
　　應副
　一臣伏見國家自兵興以來言事之人多陳利害
　　竊慮有前後上文字人内有陳河東一路事宜
　　所言大體利害詳明朝廷未暇施行者乞於中
　　書樞宻院檢尋所上文字付臣看詳到彼叅驗
　　利害可否囬日聞奏
　一臣準勑除擘畫粮草外竊慮更有可以因便勾
　　當事件伏乞令中書樞宻院畫一條目付臣施
　　行取進止
　　　辟郭固隨行劄子
臣準勑差徃河東路計置經乆利害伏見新授寧州
軍事推官郭固熟知㳂邊兵民利害曽隨韓琦奉使
陜西近差充涇原路叅謀見未赴任臣今欲乞暫將
帶本人隨行候臣囬日令一面發赴本任如允臣所
請乞降朝㫖指揮取進止
　　　免晉絳等州人户逺請蠶鹽牒
當所訪聞晉絳慈隰四州百姓毎年所請蠶鹽並於
解池請領近聞省司指揮支移徃三門鹽倉請領道
路遥逺竊知百姓多不願徃彼般請須議專行公文
者右具如前今欲牒州候牒到日請不移時疾速詳
前項事理如委實省司有此指揮及百姓情願依舊
送納鹽錢不請三門官鹽仰立復差人前路曉示百
姓各令逐便不得勒抑監催須令前去免使麥蠶農
忙之際虚勞百姓逺路艱辛兼當所巳具一面施行
奏聞仍請具巳施行公文疾速入馬遞囬報當所不
管遟延住滯者
　　　同前
當所訪聞晉絳慈隰四州百姓毎年所請蠶鹽並於
解池請領近聞省司指揮支移徃三門鹽倉請領道
路遥逺竊知百姓多不願徃彼般請須議專行公文
者右具如前當所雖已牒晉絳慈隰等四州請詳前
項事理如委實省司有此指揮及百姓情願依舊送
納鹽錢不請三門官鹽仰立便差人前路曉示百姓
各令逐便不得抑勒監催須令前去竊慮百姓已到
解池及前去未逺今欲牒解州安邑知縣請詳前項
事理如是請鹽百姓見在彼處請就近告示逐人如
依舊送納鹽錢情願不徃三門請鹽者各令歸本縣
仍希巳施行公文回報當所者
　　　相度併縣牒
當所體量得潞州八縣内屯留黎城壷關三縣地居
僻逺户口凋零全少詞訟盗賊逐縣虚占令佐及諸
色公人色役今欲擘畫將三縣併省分割入隣近縣
分可以寛減民役兼省吏員須議差官相度利害者
右具如前今欲牒上黨縣鄶主簿請詳上項事理躬
親遍徃屯留等縣相度地里逺近接連彊畔就近可
以分割併省利害務令人户穩便仍具可以分併地
里畫成紙圖及取索逐縣見在户口賦稅見役諸色
公人數目畫一開坐連申無致鹵莽者
　　　同前奏狀
右臣近自威勝軍至遼州體量得遼州州界東西二
百五十里南北一百五十九里所管户口主客二千
七百餘户地里人户不及一中下小縣而分建一州
四縣内榆社縣主客一千七十二户其餘遼山縣主
客五百六十九户平城縣主客六百一十八户和順
縣主客四百五十九户各不及一鎮人煙及潞州管
内八縣亦有似此地里絶近人户全少處虚立縣名
枉占官吏毎縣曹司弓手手力解子之類各近伯人
外别有供應本州􁰽子客司承符散從及本村里正
户長耆長壯丁色役人户凋零差役繁重以臣相度
可以將帶就近分割併省庻使減省官吏寛紓民役
縁臣時暫經過竊慮不盡民間利害已宻牒知遼州
國子博士蓋平上黨縣主簿鄶唐等審細相度可與
不可分併利害臣今前去所過州縣除邊防要切縣
分外其餘地里迫窄人户凋零絶然小縣有可以分
割併省者並欲隨近選差幹敏之官宻切先行相度
可與不可分割利害候臣奉使回日别具條陳敷奏
次
　　　倚閣忻代州和糴米奏狀
右臣準中書劄子節文臣寮上言勘㑹忻代二州裏
外分配博糴斛斗共玖萬餘碩即今催納方及二分
今來巳是五月粒食踴貴之際民間斛斗甚是難得
欲乞朝廷特賜■愍許將已支絹帛及大鐵錢合納米
粟特與倚閣候將來秋成一併送納奉聖㫖令臣與
河東轉運司同共相度施行者臣尋至忻代二州取
索逐州元分配錢絹次第及見納見欠白米一宗文
字看詳元是冨弼起請爲去年河東秋大熟乞朝廷
輟那錢銀絹廣謀粮草三司遂支雜州絹二十萬疋
與河東内代州分配到伍萬疋並是在京及并晉等
州比及旋旋般來徃復拖延直至冬末春𥘉方行俵
散至今年五月分配纔畢巳是麥熟夏稅起納民間
豈復更有白米輸官其絹五萬疋并本州舊有絹三
千餘疋共博糴白米九萬五千二百餘碩州縣從春
至夏枷棒催驅只納到四萬餘碩見欠五萬四千餘
石本州爲催納不前遂申轉運司乞令將隔年陳米
減價折納雖有此擘畫亦並無人送納蓋爲過時無
可収糴其忻州差配名目尤多去年一年内除稅賦
和糴㳂邊送納外配銀送納見錢収買肉羊羊皮數
目不少又有酒務十五年積壓損爛酒糟白酵分配
人户令納清醋價錢又有轉運司先配絹三千疋博
糴諸色斛米除此多般科配巳催納了足外方到一
項大鐵錢絹博糴白米是今來臣寮起請乞行倚閣
者其鐵錢絹元抛配博糴白米肆萬餘石因轉運司
自見人民不易先減一半外尚有二萬八千四百餘
碩後爲送納不前運司又巳與倚閣一半候秋熟併
納外有一萬餘碩係見行催納臣遂取索本倉受納
日曆點檢逐日全無人户送納亦爲過時無可収糴
兼兩州百姓累經臣陳狀臣上禀朝㫖親見民間疾
苦又縁轉運使二人並在潞州相去絶逺不及計㑹
商量兼勘㑹二州人粮見在忻州約支二年有餘代
州亦約支一年半不至闕備又前去秋熟日月不逺
臣已一面出牓及牒本州令倚閣候至秋熟一併送
納施行訖謹具狀奏聞
　　　義勇指揮使代貧民差役奏狀
右臣準中書批送下二狀河東都轉運司準康定元
年九月十四日勑節文河東路強壯應見充正副指
揮使内雖係第一至第三等户者州縣更不得輪次
别差色役竊縁義勇指揮使各是郷村第一第二等
力及有家活産業人户今來一年之内只是一季上
畨多在本家管勾農業兼當司體量得正副指揮使
等俱是上等人户㨂充最属僥倖其餘等第人户丁
數稍多亦是一般點充義勇祗應仍更不免州縣差
役所有軍貟巳是優便仍更依條免放州縣色役頗
見影庇却郷縣重難差役却差下等義勇人户充州
縣重難里正或衙前等差役計其勞逸深爲不便欲
乞朝廷早賜特降指揮下諸處義勇正副指揮使乞
依其餘義勇體例各依等第户例輪次差定州縣色
役庻得均濟臣勘㑹河東一路郷兵除係籍強壯不
勾追教閱外所有刺手背義勇見管七萬二千八百
七十二人毎年秋冬上畨教閱州縣因而諸雜役使
常於秋冬邊地支移稅賦和糴逺納之時復有上畨
之役凡一家三兩丁者一人上州教閱一人供送一
人或在州縣執役或逺地輸納稅租所存但有衰老
或有全無倚托者廢業忘家不勝其苦其間惟有正
副指揮使並是州縣中最有物力上等人户却獨得
免差役是下等人户常有勞役最豪冨者獨得寛優
兼自兵事已來州縣差役頻併素來力及之户累世
勤儉積畜只於三五年重疊差役例各減耗貧虚逃
亡破敗而州郡事多差役難減徃徃將第三第四等
人差充第一等色役亦有主户小處差稍有家活客
户充役勾當如此上下窘乏之際惟義勇正副指揮
使豈容獨免兼自差管轄義勇以來已避免却數年
色役當衆人苦於勞耗之際獨獲寛優之幸已多兼
臣累過州軍體問得逐處義勇指揮使等家業例皆
物力不減人丁又多若令一例差役可以貧冨均濟
稍寛已困之民其都轉運司起請伏乞朝廷特賜允
許施行今具狀奏聞伏候勑㫖
　　　舉米光濬狀
右臣伏自準勑計置河東㳂邊粮草所過州軍遍見
文武官吏不少其間臨民治軍可稱邊任者絶難得
人伏見西頭供奉官閤門祗候岢嵐軍使米光濬年
四十餘世家代州熟知本路邊事出於將種練習兵
機兼有膽勇㑹弓馬自到岢嵐二年處置皆合事宜
昨代州寧化各爲守將非才引惹北人爭侵疆界惟
岢嵐草城川正當北界要害之地去年北人來侵疆
界光濬應機拒守故獨岢嵐得不侵却地土亦不張
皇臣自過本軍體問軍民備得其實伏覩近降宣命
指揮差李偉替令赴闕切以邊鄙常患難材苟得其
人豈宜屢易兼自有移替宣命軍民並各衆狀舉留
其米光濬臣今同罪保舉再任岢嵐如再任後犯入
已贓及邊防軍政但有一事敗悮並甘連坐今欲具
狀奏聞伏候勑㫖
　　　米光濬斬决逃軍乞免勘狀
右臣訪聞岢嵐軍昨於四月中捉獲逃走萬勝長行
張貴虎翼張貴李徳等三人並係禁兵本軍勘正法
司檢用編勑禁軍料錢滿五百文逃走捕捉獲者處
斬訖奏其張貴等並依法處斬訖本路轉運司檢㑹
先降令勑春夏不行斬刑合决重杖處死糺駮本軍
不合斬斷見差嵐州團練判官劉述取勘岢嵐軍使
米光濬等竊縁岢嵐軍地接西北二虜正是秋冬大
屯軍馬之處若管軍將率斬一逃軍却遭勘罰則無
由統衆漸啓兵驕況重杖與處斬俱是死刑無所失
入運司守令勑糺按雖執常科兵官以軍令斬人亦
是常事況米光濬等勘成公案亦不過得違制失入
刑名論情定罪所犯至輕沮將率以長兵驕其損不
細伏乞朝廷只作訪聞此事特降聖㫖與免勘劾所
貴㳂邊將率知朝廷委遇之恩盡心効用兵戎畏肅
不致驕恣生事謹具狀奏
　　　乞減配賣銀五萬兩狀
右臣伏見河東路轉運司近準三司從京支撥得銀
十萬兩於本路州軍配賣見錢臣體問得此銀本非
運司因闕乏陳乞忽自省司特行支撥蓋是朝廷優
恤三路軍須不足特此輟賜助濟用度以舒疲民又
慮朝廷訪聞今年河東二麥大熟欲使將此銀十萬
兩乗時収糴軍儲有以見聖心憂念邊防寛䘏民力
臣昨因至寧化軍有百姓衆狀經臣馬前陳訴爲配
銀數多臣遂取索本軍人户物力次第及前後配歛
數目看詳本軍人户全少城郭主客十等共三十四
戶内五等巳上只十五户其餘六等已下貧弱之家
共有一十九户去年共配銀三百兩數月枷棒催驅
方能了納今年所配一千兩比常年三倍是致百姓
送納不前衆狀詞訴又縁寧化軍屯兵不多本軍自
有納便鹽錢及諸雜課利見錢不致闕用本軍地寒
民不種麥又無夏糴倉當其軍用未闕民間難得錢
時可惜虚困民力臣巳牒本軍且令配賣五百兩其
餘别候朝㫖尚慮河東一路州軍極有見今未至闕
錢及地髙不種二麥無可収糴去處不宜一例急歛
横困疲民臣今欲乞聖慈特下本路轉運司令將已
分銀十萬兩除見今闕錢州軍及二麥大熟合行収
糴處依數配賣其餘見不闕錢及不糴夏麥處且只
配一半候闕錢不得已即漸漸分配所貴少紓民力
上副陛下憂民念邊之意謹具狀奏聞伏候勑㫖
　　　相度銅利牒
當所據澤州進士閻玠司法叅軍萬頥等狀並爲河
東皷鑄鐵錢盗鑄者不少竊見絳州稷山垣曲縣三
處皆有銅鑛欲乞遍徃有銅鑛處宻切詢訪採取烹
煉皷鑄錢幣者當所檢尋古跡翼城縣有唐錢坊一
在縣東十五里翔臯山下又有唐王城冶在縣北平
城三十六里又有曹公冶在縣東南七十五里又有
廢銅窟在縣西三十里稷山縣甘祚郷有銅冶村絳
縣有唐古銅冶在縣南五十里含山谷内垣曲縣有
錢坊在縣西北九十二里程子村銅源監内自唐以
來絳州舊曽皷鑄銅錢鑪冶古跡見在其廢巳乆山
澤銅鑛産育必多兼訪知絳州人户多私採鑄貨賣
銅器近年錢幣闕乏以來亦曾有人獻言乞尋銅鑛
烹鑄前後差官尋訪多是不曉事體張皇驚擾私鑄
之家避犯禁之罪不肯指引採取又鑛銅側近民居
懼見官中興置爐冶各相蔽固並稱無銅所差官貟
又不盡心多方求訪遂使銅寳不能興發須議專委
通幹之官宻切求訪者右具如前欲牒絳州管界廵
檢孫借職仰細詳前項事理只作界内廵警名目遍
至四縣多設方畧先且誘賺得民間私賣銅器一兩
件然後訽求出鑛之家及細問烹煉之法須使姦民
不能隠蔽或須要私鑄之人指引烹煉即設權宜許
其免罪或别加酬獎務要求出銅寳不爲民間藏閉
候見次第宻具公文囬申無至張皇悮事者
　　　再乞减配銀狀
右臣近爲三司抛降銀一十萬兩與河東諸州軍配
賣臣尋體量得河東諸州軍錢糧各有準備見今不
至闕乏民間即目難得見錢遂曽具狀論奏且欲配
賣一半乞朝廷特降指揮與都轉運司後來聞有朝
㫖只與減得些小價錢其諸州軍百姓累經臣告訴
並稱銀價雖然不髙各爲見錢難以變轉伏縁河東
州軍昨來只是澤潞兩州二麥大熟晉絳并汾石隰
等處係種麥地分並只熟及三五分其秋稼尋遭夏
旱垂欲焦死近方得雨只可救得四五分見今物價
甚髙民間窘急無異㐫歲況配賣銀絹乃是緩急不
得巳之事今諸州軍幸各錢糧不闕不必非時抑配
重擾人民只可留之以備緩急若巳知縣官實爲闕
乏則勵力供納自不怨嗟以理論之其銀盡可罷配
又縁都轉運司已俵與州軍故臣且乞只配一半日
近臣不住見百姓以配銀爲苦已牒諸州軍且令先
配一半其餘聽候朝㫖比欲候臣到闕更自論請竊
慮臣離河東後轉運司依舊催促盡令俵配伏望聖
慈特賜矜恤仍乞檢㑹臣前後奏狀早降朝㫖
　　　再舉米光濬狀
右臣近曽同罪奏舉西頭供奉官閤門祗候米光濬
再任岢嵐軍使竊知朝廷爲光濬病患曽加體量臣
昨徃岢嵐親見光濬絶無病狀體問得去年偶因飲
酒暫曽不安竊縁本人有心力㑹弓馬諳熟邊事善
撫軍民況岢嵐當草城川一路地形平坦與北虜止
隔界壕不比代州尚有險固捍禦控扼尤藉得人臣
甞見朝廷選擇邊將比及於武臣中求得一人常患
難得而任使俟其知次第亦須年歲之間其米光濬
於武臣之中不易多得在岢嵐旣乆乆巳知次第其
人旣不病患又無過犯料其替去别得差遣必與今
任輕重一般與其移易徃來不若責之乆任況知光
濬亦累曽乞替臣今所舉非徇光濬之私蓋爲邊防
之計其米光濬伏望聖慈特加獎擢與優轉一官且
令再任以防緩急可以使喚如朝廷遷官及再任後
犯入已贓及邊事有所敗悮臣並甘同罪
　　　論礬務利害狀
臣昨準三司牒繳連録到晉州博賣生熟礬始末一
宗事理及備録中書批狀牒臣候到河東與施昌言
等同共相度經乆利害聞奏臣未到河東間施昌言
等巳一面先具相度申奏訖尋又準中書劄子送下
施昌言等奏狀付臣奉聖㫖更切相度具經乆利害
聞奏者臣看詳都運司狀内元牒晉州通判殿中丞
榮諲相度事節似有未便遂牒并州通判祕書丞張
日用就晉州計㑹榮諲取索一宗文字子細議定經
乆利害尋據張日用狀果與榮諲始𥘉相度利害不
同今具畫一如後
　　一晉州折博務元定年額錢一十六萬餘貫自來
　　許客人入中紬絹絲綿見錢茶貨筭請生礬上
　　京重别煎煉後取便賣與通商路分客人後至
　　景祐四年三司爲客旅並不入銀絹見錢只將
　　茶貨入納遂額定令客人毎年於晉州折博務
　　入納茶一十萬斤在京榷貨務入納見錢五萬
　　貫文自此杜昇李慶等六户管認上件年額錢
　　茶等請生礬於京師重煎貨賣
　　一慶曆元年河東都轉運司始於晉州官置鍋鑊
　　自煎熟礬一面勒杜昇等六户依舊管認年額
　　錢茶博筭生礬一面將新煎熟礬别招客旅出
　　賣是致杜昇等六户稱積壓礬貨出賣不行累
　　年拖欠課利有煩官司催督及引惹六户詞訴
　　不絶
　　一據榮諲元狀内聲說晉州起立煉礬重煎作明
　　白熟礬貨賣慶曆元年入到絲綿見錢五萬七
　　千八百餘貫并収在京入納見錢及晉州入到
　　茶錢一十一萬六千八百餘貫都収一十七萬
　　四千六百餘貫慶曆二年収絲絹綿錢四萬二
　　千餘貫并錢茶都収一十九萬五百餘貫慶曆
　　三年収絲綿錢四萬七千餘貫并錢茶都収二
　　十萬五千餘貫自晉州置煉礬務後來比祖額
　　各有増剰況自六家撲斷後來景祐四年只賣
　　過生礬五十五萬七千餘斤寳元元年賣過生
　　礬七十二萬二千餘斤寳元二年賣過生礬三
　　十五萬一千餘斤康定元年賣過生礬三十六
　　萬五千餘斤自慶曆元年起置煉礬務重煎後
　　來當年支賣生熟礬八十四萬九千餘斤慶曆
　　二年支賣生熟礬八十五萬五千餘斤慶曆三
　　年支賣生熟礬一百四萬六千餘斤比附未煎
　　已前逐年大有増剰今相度欲乞依巳前體例
　　指揮在京榷貨務及本州折博務出牓告示招
　　召諸色客旅投狀在京入納見錢及取便於晉
　　潞等州入納茶貨金銀錢帛絲布斛㪷更不限
　　定人數姓名斤兩多少取便依則例入折博筭
　　請晉州重煉熟礬兼問得晉慈州生礬染麄色
　　亦可以生使並許依則例筭射興販更不拘定
　　杜昇等六户認納年額錢茶仍乞指揮逐户將
　　煎礬鍋鑊家事納官今後更不衷私重煎只令
　　晉州煉礬務一面重煎収辦課利
　　一據張日用狀與晉州通判榮殿丞將慶曆元年
　　置煎礬務後収到課利比對本州煎礬務止賣
　　到折撲見錢五萬七千八百二十三貫八百三
　　十文在京六户納折到錢一十一萬六千八百
　　三十八貫八百五十文慶曆二年本務止賣到
　　四萬二千一十八貫一百一十文在京六户収
　　到一十四萬八千四百八十六貫五十文慶曆
　　三年本務収到四萬七千二百三十三貫七百
　　五十五文在京六户収到一十五萬八千三百
　　四十五貫三百五十文是煉礬務出賣得錢常
　　少六户入納數目常多遂將三年置到煎礬務
　　通比皆不過五萬貫及四萬貫今年自正月一
　　日至六月終収到入絲課利錢一千九百五十
　　九貫有零課利不敷惟是六户逐年納數常多
　　若遂放令六户逐便必致大段虧少課利況今
　　用兵之際若行寛法客人有利必歲額遂増今
　　將三年止於五萬數目遂便止令官賣必恐大
　　虧年計今乞廢罷晉州煉礬務一就令在京六
　　户管認年額錢茶所貴經乆通行逐年入得茶
　　貨充備河東路并汾等十餘州軍支折和糴有
　　備不致悮闕
右謹具如前臣今將三司録到一宗始末文字子細
看詳蓋由河東都轉運司改法官自煉礬出賣見一
時之小利致經乆之難行從𥘉本爲課額不敷遂定
爲錢茶十五萬數許六户管認即不當更自官賣與
其爭利若云官賣有利則六户便合除免年額臣今
看詳榮諲張日用等二人狀内開說自官置煉礬務
後來逐年所賣生熟礬折撲到見錢數目蓋是榮諲
從𥘉將生熟兩色礬博賣到錢數衮合比筭便謂自
起立煉礬務後來年額課利増盈遂欲罷六户筭請
生礬舊額及榮諲再與張日用等子細將生熟兩色
礬課利遞年比類其熟礬自慶曆元年只賣及五萬
二年三年已只及四萬貫有零今年自正月一日至
六月終半年只賣及一千貫若將生礬貨利與熟礬
衮合筭數則似有増盈若各别比較則熟礬賣錢全
少又一年虧於一年今若依榮諲罷賣生熟礬即據
近年課利虧減次第必慮向去無客筭請虧䧟官中
年額錢茶臣今相度欲乞官罷自煎熟礬出賣只令
杜昇等六户依舊管認年額入納錢茶十五萬數將
見今晉州已煎下熟礬并生礬相兼其六户本爲官
賣熟礬侵爭其利致其積壓貨賣不行今若官罷自
賣則六户更難詞說如此則官中雖歲失三五萬貫
自賣之利而於錢茶十五萬舊額却有準的不至虧
䧟必若不欲抑勒六户認額即乞未立定年額但選
差清強官吏剏新一面博賣熟礬候三二年取一年
爲定額蓋縁熟礬見巳課利大虧若自新官賣必不
能敷及遞年與生礬俱賣時常額免使監臨官吏枉
遭決罰年計用度虚爲指準於此二說伏乞朝廷裁
擇施行
　　　論西北事宜劄子
臣昨在河東聞北虜事宜說者多端而少實其役兵
動衆修城堀壕凡所興爲則有蹤跡昨三月四月之
間於北界地名大栁谷銀瓮口與蕃族相殺契丹累
敗折却主將數人見今抄點中軍秋冬必大交戰此
亦說者多同而不虚惟云夾山部落叛歸元昊契丹
與西賊相攻又云西賊見在河灣㑹劄寨兵馬尤多
或云二虜詐謀欲合而攻我此一事則說者雖多而
以人情料之皆不可信自西賊叛我以來更事契丹
甚謹蓋已與中國交爭則屈已事隣乃其常理二虜
自來未聞釁隙而忽納夾山小族反與契丹立爲大
敵但恐元昊黠羌不爲此事以此言之不可信也契
丹若冦邊鄙當先自河北不應便出河東若云出吾
不意則兵釁未成必未突然入吾險地是北虜必不
攻河東矣西賊二年之間累次遣人通好國家過當
許物已多今盟約垂成而忽借契丹數百里之路﨑
嶇勞師入吾險固以此而言是西賊必不攻河東此
其不可信者也然北戎抄點人馬聲張巳乆今漸向
秋必已聚集邊臣但見虜兵聚在界上不得不至驚
疑惟在朝廷料敵制謀養威持重不爲輕發使虜不
可窺則得計矣其宻爲禦備次第臣今具管見畫一
如後
　一據今事宜不問北虜攻夾城與元昊但不過夷
　　狄自相攻耳然虜兵在我境上不可不爲支準
　　惟當持重以待未宜便若冦至而大集窮邊虚
　成自擾但訓兵練卒於并忻嵐憲屯結以俟太
　　原去忻州一日半可至忻州去代州一日半可
　　至嵐州去岢嵐一日中可至憲州亦然今以兵
　屯忻并而應援代州屯嵐憲而應援岢嵐賊至
　　則使代州岢嵐堅壁清野待其師老徐以忻嵐
　　等兵擊之此用兵之法也如此則虜來不失應
　　敵不來不至虚驚其代州岢嵐但用去年防秋
　　兵數可矣惟治器械擇將帥此非倉卒可辦宜
　　急爲之具
　　一河東㳂邊州軍器械全然不堪臣昨到彼見逐
　　處弓弩無十數枝可施用者問其何故云爲省
　　司惜筋膠支請不得縱支得即角短筋碎不堪
　　使用乆無物料修治是致廢壞臣亦知京中筋
　　膠角絶少然若遍支與諸州軍即恐不及欲乞
　　且只支與㳂邊州軍仍乞選差幹事官逐州自
　　遣一貟上京支請便令自監脩𥙷其諸州木羽
　　箭臣曽逐色用草人𬒳甲去三十歩以硬弩射
　　　之或箭幹飛掉不至或箭頭卷折不入甲此乃
　　臨陣悮事之物十無一二堪者惟舊竹箭雖翎
　　損鏃生秀然射之亦能入甲又數目不多亦乞
　　委官㨂點脩換
　　一代州知州康徳輿老懦不濟事臣方欲到京奏
　　乞替却近知已差張亢然徳輿却充并代鈐轄
　　　只此職亦非徳輿所堪乞與一近裏小處知州
　　鈐轄别選差人
　　一代州諸寨主監押三十餘貟内無三四人能幹
　　而曉事者伏乞早行替換仍乞於近日臣寮準
　　宻院劄子舉到堪充將領人内差充寨主監押
　　一岢嵐軍地接草城川口無險可恃而城小壕淺
　　須合増城浚壕乞降指揮下河東那打白草廂
　　軍及本軍係役兵士早併力脩葺臣曽兩狀奏
　　乞米光濬且令知軍蓋光濬已知彼中次第當
　　事宜之際若李緯乍到恐處事未盡合宜又緯
　　必非岢嵐乆住之人其米光濬伏乞檢㑹臣前
　　奏施行取進止
　　　論宣毅萬勝等兵劄子
臣昨準勑差徃河東續準樞宻院劄子奉聖㫖所到
州軍體量諸軍指揮自來習學武藝并教閱戰陣次
第精與未精緩急堪與不堪陣敵使喚者臣尋至諸
州軍令主兵官吏依常式教閱觀其精粗所用陣法
除四官陣舊法外亦有自爲新陣者大抵只是齊得
進退不亂行伍而巳諸處所較不多其陣法則皆未
可用惟有踏硬射親最爲實藝見今經略司分差主
將諸州廵教以三等弓弩拍試漸次亦當精熟然而
主將不一器械不精此二事須更别爲制置其諸軍
禁兵共九萬五千餘人内駐泊兵三萬餘人惟萬勝
最多最不精本路就糧禁兵六萬餘人惟宣毅最多
最不精臣今欲乞定主將精器械此二事條目甚多
容臣續具畫一其宣毅萬勝等兵臣今先具起請如
後
　一臣勘㑹河東駐泊禁兵六十八指揮共三萬二
　　千餘人内萬勝二十指揮一萬一千一百餘人
　　當𥘉招募倉卒不能精擇此中外共知自到河
　　東巳及三年其射親踏硬弩比𥘉到則漸慣熟
　　但其人大小強怯不等又不耐辛苦其事藝勉
　　力不及河東最下清邊而料錢請受與最上神
　　衞等見今多差在河外五寨縁請受旣大於他
　　　軍則重難倫次須至差撥其使喚乃不及下軍
　　緩急常憂敗悮臣今欲乞於河東見在廂軍三
　　萬人數内㨂少壯有勇力者増置清邊及於京
　　師差撥三百料錢禁軍充足一萬人數抵替萬
　　勝抽回兼其人到河東巳二年餘人各有辛苦
　　思歸之意
　　一臣勘㑹河東本路就糧禁兵共一百四十九指
　　揮六萬二千七百餘人内宣毅四十四指揮二
　　萬二百餘人宣毅招揀不精無異萬勝惟河東
　　稍勝諸路蓋土人天性勁勇耐辛苦然終是不
　　及自投軍者其農夫生梗難以教訓至今全未
　　堪使喚臣到澤州有一指揮只㨂出九十餘人
　　呈教尚亦生踈威勝軍兩指揮内一指揮絶然
　　不成次第問之云差出近方歸本營蓋河東多
　　將宣毅差在廵檢下及諸處便不教閱臣今欲
　　乞將見在宣毅委河東都轉運使親至諸州將
　　短小怯弱者先揀退充廂軍其餘堪教者不得
　　差徃廵檢下及防河寨栅不教閱處專令逐州
　　軍教一二年必漸可用
　　　論麟州事宜劄子
臣昨奉聖㫖至河東與明鎬商量麟州事縁臣未到
間鎬已一面與施昌言等先有奏議尋再準樞宻院
劄子備録鎬等所奏令臣更切同共從長相度臣遂
親至河外相度利害與明鎬等再行商議乞那減兵
馬人數可以粗減兵費已具連署奏聞此外臣别有
短見合盡條陳其利害措置之說列爲四議一曰辨
衆說二曰較存廢三曰減寨卒四曰委土豪如此則
經乆之謀庶近禦邊之䇿謹具畫一如後
　一曰辨衆說者臣竊詳前後臣寮起請其說有四
　　或欲廢爲寨名或欲移近河次或欲抽兵馬以
　　減省饋運或欲添城堡以招輯蕃漢然廢爲寨
　　而不能減兵則不若不廢苟能減兵而省費則
　　何害爲州其城壁堅完地形髙峻乃是天設之
　　險可守而不可攻其至黄河與府州各纔百餘
　　里若徙之河次不過移得五七十里之近而弃
　　易守難攻之天險以此而言移廢二說未見其
　　可至如抽減兵馬誠是邊議之一端然兵冗不
　　獨麟州大弊乃在五寨若只減麟州而不減五
　　寨與不減同凢招輯蕃漢之民最爲實邊之本
　　然非朝廷一力可自爲必須委付邊臣許其乆
　　任漸推恩信不限歲年使得失不繫於朝廷之
　　急而營緝如其家事之專方可収其逺効非二
　　年一替之吏所能爲也臣謂減兵添堡之說近
　　之而未得其要
　二曰較存廢者今河外之兵除分休外尚及二萬
　　大抵盡河東二十州軍以贍二州五寨爲河外
　　數百邊户而竭數百萬民財賊雖不來吾巳自
　　困使賊得不戰疲人之䇿而我有殘民歛怨之
　　勞以此而思則似可廢然未知可存之利今二
　　州五寨雖云空守無人之境然賊亦未敢據吾
　　地是尚能斥賊於二三百里外若麟州一議移
　　廢則五寨勢亦難存兀爾府州便爲孤壘而自
　　守不暇是賊可以入據我城堡耕牧我土田夾
　　河對岸爲其巢穴今賊在數百里外㳂河尚費
　　　於防秋若使夾岸相望則泛舟踐氷終歲常憂
　　　冦至㳂河内郡盡爲邊戍以此而慮則不可不
　　存然須得存之之術
　　三曰減寨卒者臣勘㑹慶曆三年一年用度麟州
　　用糧七萬餘石草二十一萬餘束五寨用糧一
　　十四萬餘石草四十萬餘束其費倍於麟州於
　　一百二十五里之地列此五寨除分兵歇泊外
　　尚有七千五百人别用二千五百人負糧又有
　　并忻等十州軍百姓輸納外及商旅入中徃來
　　其冗長勞費不可勝言逐寨不過三五十騎廵
　　綽伏路其餘坐無所爲蓋𥘉建五寨之時本不
　　如此寨兵各有定數建寧置一千五百人其餘
　　四寨各止三百至五百今之冗數並是後來増
　　添臣謂今事宜稍緩不比建寨之𥘉然且約舊
　　數尚不至冗費臣請只於建寧留一千人置一
　　都廵檢其鎮川中堠百勝三寨各留五百其餘
　　寨兵所減者屯於清塞堡以一都廵檢領之縁
　　　此堡最在近東隔河便是保徳軍屯兵可以就
　　　保徳軍請糧則不煩輸運過河供饋若平日路
　　　人宿食諸寨五百之卒廵綽有餘或些小賊馬
　　則建寧之兵可以禦捍若賊數稍多則清塞之
　　　兵不失應援蓋都不去百里之内非是減兵但
　　　那移就食而巳如此則河外省費民力可紓
　　四曰委土豪者今議麟州者存之則困河東弃之
　　則失河外若欲兩全而不失莫若擇一土豪委
　　之自守麟州堅險與兵二千其守足矣況所謂
　　土豪者乃其材勇獨出一方威名旣著敵所畏
　　服又能諳敵情僞凢於戰守不至乖謀若委以
　　一州則其當自視州如家繫巳休戚其戰自勇
　　其守自堅又其旣是土人與其風俗情接人頼
　　其勇亦喜附之則蕃漢之民可使漸自招集是
　　外能捍賊而戰守内可輯民以實邊省費減兵
　　無所不便比於命吏而徃凢事仰給於朝廷利
　　害百倍也必用土豪非王吉不可吉見在建寧
　　寨蕃漢依吉而耕於寨側者已三百家其材勇
　　則素巳知名况其宫序自可知州一二年間視
　　其後効苟能善守則可世任之使長爲捍邊之
　　守
右臣所陳乃是大計伏望聖慈特賜裁擇若可以施
行則紓民減費之事容臣續具條列取進止
　　　乞罷鐵錢劄子
臣準中書劄子備録臣寮四狀並爲上言河東大小
鐵錢事奉聖㫖相度利害聞奏者臣尋至河東取索
晉澤二州鑄錢監及諸州軍見使鐵錢數又將都轉
運司供到慶曆三年一年都収支錢數約度用度多
少及探問軍民用鐵錢便與不便今具利害畫一如
後
　一見在大小鐵錢數大鐵錢自起鑄至目下共鑄
　　到四萬四千八百餘貫小鐵錢自起鑄至目下
　　共鑄到一十一萬七千七百餘貫是大小鐵錢
　　未及六十萬貫銅錢數見在官私行用
　一大小鐵錢官本及淨利數目晉州大錢計用一
　　萬七千八百餘貫省陌銅錢官本鑄成大錢二
　　萬八千八百餘貫當二十八萬八千餘貫銅錢
　　凢用一萬七千餘貫本得一十七萬餘貫利其
　　利約一十五倍有餘晉州小錢計用四萬六千
　　貫足陌銅錢官本鑄成一十一萬四千五百餘
　　貫凢用四萬六千貫本得六萬八千餘貫淨利
　　其利一倍有餘澤州大錢計用六千四百餘貫
　　省陌銅錢官本鑄成大錢一萬六千餘貫省當
　　一十六萬餘貫銅錢九用六千四百餘貫本得
　　一十五萬三千八百餘貫利其利二十三倍有
　　餘澤州小錢計用九百八十貫省陌銅錢官本
　　鑄成四千餘貫凢用九百餘貫大得三千餘貫
　　利其利兩倍
　一都轉運司一年支収錢數實収諸雜課利客便
　　賣鹽礬斗秤夏秋稅出糴斛斗賣疋帛絲綿銀
　　進納雜収等錢二百一十七萬二千二百三十
　　貫實支係隨衣添支特支料錢旬設公使國忌
　　獄空祭神地里脚錢買羊馬糧草客便招軍人
　　户和糴礬本雜支等錢一百九十九萬八千四
　　百一十四貫
右謹具如前臣今相度大小鐵錢其可廢者有五據
都轉運司慶曆三年一年支収實數比筭實収二百
一十七萬二千餘貫實支一百九十九萬八千餘貫
是毎歲只將河東一路實収錢支遣自足外尚有一
十七萬四千餘貫剰數其大小鐵錢可以罷鑄一也
小鐵錢將本利計筭其利甚薄不過一倍略將鑄造
工課約筭兩監逐日共鑄不過四百貫文一歲不過
鑄得十六萬貫内除約六萬貫爲官本外只獲淨利
十萬貫若罷大錢而只用小錢是一歲爲十萬貫錢
而壞銅錢舊法䧟民刑戮者不絶其大錢利旣博至
二十餘倍議者皆謂其利厚於黄白術雖有死刑不
能禁止臣昨在河東於提刑司取索得犯私錢人數
已五火自臣出界後又續供到新捉獲二火是小錢
利薄不足鑄大錢犯法者日漸多皆可以罷鑄二也
今開厚利之門而致人死法則誘愚民以趍死若貸
其死則犯者愈多急於捕察則良民一例搔擾縱而
緩禁則民不勝姦是深法不可緩法又不可捕察又
不可縱之又不可以此而言其可罷三也用之旣乆
幣輕物貴惟姦民盗鑄者獲利而良民與官中常以
髙價市貴物是官私乆逺害深其可罷四也臣勘㑹
河東十九州軍凢四十九處剏新開沽酒務據轉運
司供到每月約収二萬貫有餘計一歲合得二十四
五萬貫又麟州元許入中七萬石斛㪷昨來爲入中
　　　乞免諸州一年支移劄子
臣昨至河東體訪一路百姓貧弊勞擾本爲河外麟
府二州闕少軍糧遂於近裏二十州軍逓相支配今
來麟州見在兵馬糧可支三年府州見有一十三萬
石不支糧米諸寨各有糧不少兼臣将慶曆三年轉
運司抛配秋稅支移數目勘筭得今年博糴斛㪷可
以減放和糴可以不支過河如此則少紓民困大息
怨嗟其科配減放次第今具畫一如後
　一河外麟州見有三年糧府州兵士見於河南保
　　徳軍請給府州見有不支糧一十三萬石
　一去年并忻嵐憲石州岢嵐火山寧化保徳等軍
　　凢九處和糴斛㪷共十四萬二千餘石支徃河
　　外麟府二州送納今來河外糧斛已多上件九
　州軍和糴只乞於保徳軍送納
　一去年并忻汾遼潞晉絳澤石隰慈等州威勝平
　定軍凢十三處博糴斛㪷共一十七萬六千餘
　　石徃保徳軍送納今來河外旣不支移那得并
　忻等九州軍和糴十四萬石於保徳軍納則此
　　十三處博糴可以減放
　　　乞不配賣醋糟與人户劄子
臣昨至忻州見百姓人户經臣出頭怨嗟告訴爲轉
運司將十五年積壓損爛酒糟俵配與人户要清醋
價錢縁已配納了當臣方欲奏乞今後不得抑配續
據石州狀申本務見管醋糟六千餘石本州見取索
在州及諸縣坊郭郷村酒户等第及州縣色役公人
姓名欲行俵配次其糟毎㪷價錢二十五文足陌縁
臣已離河東只曽行移文字且令未得俵配别候指
揮臣欲乞特降朝㫖下轉運司今後醋糟只許官務
造醋沽買及令百姓取便買糟醖醋不得抑配人户
其糟所得之利不多但虚爲搔擾以歛怨嗟伏望聖
慈特賜矜免其石州醋糟尚慮本州已行俵配即乞
特與減落一半價錢令漸次送納
河東奉使奏草卷上
　　紹熈五年十月郡人王伯芻校正
義勇指揮使代貧民差役奏狀小處(小疑/作少)客户充役
(此下空處/疑是勾字)
乞減配賣銀五萬兩狀將巳分銀(銀字上/脫配字)
論礬務利害狀都運司(都字下疑/脫轉字)今後更不(此下脫/許字)
煉礬出賣(此下一/有徒字)罷賣生熟礬(一作罷生礬/只賣熟礬)
論麟州事宜劄子合盡條陳(一本以盡/字爲畫一)廵綽(長編作/下同)
坐無所爲(坐一/作别)
乞罷鐵錢劄子出糴斛斗(糴疑/作糶)
乞不配賣醋糟劄子沽買(買疑/作賣)
濮議卷第一　歐陽文忠公集一百二十
英宗皇帝初即位旣覃大慶於天下羣臣並進爵秩
恩澤遍及存亡而宗室故諸王亦巳加封贈惟濮安
懿王上所生父也中書以爲不可與諸王一例乃奏
請下有司議合行典禮(奏狀具/别卷)有旨宜俟服除其議
遂格(音/閣)治平二年四月上旣釋服乃下其奏兩制雜
學士待制禮官詳議翰林學士王珪等議濮安懿王
髙官大國極其尊榮而巳(其議狀/具别卷)中書以爲贈官及
改封大國當降制行册命而制册有式制則當曰某
親具官某可贈某官追封某國王其册則當曰皇帝
若曰咨爾某親某官某今册命爾爲某官某王而濮
王於上父子也未審制册稱爲何親及名與不名乃
再下其議而珪等請稱皇伯而不名(其議狀/具别卷)中書據
儀禮䘮服記云爲人後者爲其父母報又據開元開
寳禮皆云爲人後者爲其所生父齊衰不杖期爲所
後父斬衰三年是所後所生皆稱父母而古今典禮
皆無改稱皇伯之文又歴檢前世以藩侯八繼大統
之君不幸多當衰亂之世不可以爲法唯漢宣帝及
光武盛徳之君也皆稱其父爲皇考而皇伯之稱旣
非典禮出於無稽故未敢施行乃略具古今典禮及
漢孝宣光武故事并録皇伯之議别下三省集官與
臺官共加詳議未及集議而皇太后以手書責中書
不當(一有/議字)稱皇考中書具對所以然(其對劄子/具别卷)而上
見皇太后手書驚駭遽降手詔罷議而追崇之禮亦
寢後數日禮官范鎮等堅請必行皇伯之議其奏留
中已而臺官亦各有論列上旣以皇太后之故決意
罷議故凢(一有/有字)言者一切留中上聖性聦睿英果燭
理至明待遇臣下禮極謙恭然而不爲姑急臺官所
論濮園事旣悉巳留中其言他事不可從者又多寢
而不行臺官由此積忿出怨言并怒中書不爲施行
中書亦甞奏云近日臺官忿朝廷不用其言謂臣等
壅塞言路致陛下爲拒諫之主乞略與施行一二事
上曰朝廷當以至公待天下若臺官所言可行當即
盡理施行何止略行一二若所言難行豈當應副人
情以不可行之事勉強行之豈不害事耶中書以上
語切中事理不敢更有所請(一作/言)上仍問曰所言莫
有可行而未行者否韓琦巳下相顧曰實無之因(一/有)
(奏/字)曰如此則未有是時雜端御史數人皆新𬒳擢用
銳於進取務求速譽見事輙言不復更思職分故事
多乖繆不可施行是時京師大雨水官私屋宇倒塌
無數而軍營尤甚上以軍士暴露聖心焦勞而兩府
之臣相與憂畏夙夜勞心竭慮部分處置各有條目
矣是時范純仁新除御史初上殿中外竦聽所言何
事而第一劄子催修營房責中書何不速了因請每
一營差監官一貟中書勘會在京倒塌軍營五百二
十坐如純仁所請當差監官五百二十貟每貟當直
兵士四人是於國家倉卒多事闕人之際虚破役兵
二千人當直五百貟監官而未有瓦木笆箔一併興
修未得其狂率踈繆如此故於中書聚議時臣脩不
覺笑之而臺中亦自覺其非後數日吕大防再言乞
兩營共差一官其所言煩碎不識事體不可施行多
類此而臺官不自知其言不可施(一無/此字)行但怨朝廷
沮而不行故吕大防又言今後臺官言事不行者乞
令中書具因何不行報臺其忿戾如此而怨怒之言
(一作/語)漸傳於士大夫間臺官親舊有戯而激(一作/咲)之
(一有/者字)曰近日臺官言事中書盡批進呈訖外人謂御
史臺爲進呈院矣此語甚著朝士相傳以爲戯笑而
臺官益怏怏慙憤遂爲決去就之計以謂因言得罪
猶足取美名是時人主聖徳恭儉舉動無差失兩府
大臣亦各無大過未有事可決去就者惟濮議未定
乃曰此好題目所謂竒貨不可失也於是相與力言
然是時手詔旣巳罷議皇伯皇考之說俱未有適從
其他追崇禮數又未甞議及朝廷於濮議未有過失
故言事者但乞早行皇伯之議而已中書以謂前世
議禮連年不決者甚多此事體大況人主謙抑巳罷
不議有何過舉可以論列於是置而不問臺官羣至
中書揚言曰相公宜早了此事無使(一作/與)他人作竒
貨上亦已決意罷議故言者雖多一切不聽由是臺
官愈益愧耻旣勢不能止又其本欲以言得罪而買
名故其言惟務激怒朝廷無所忌憚而肆爲誣罔多
引董宏朱博等事借指臣某爲首議之人恣其醜詆
初兩制以朝廷不用其議意巳有不平(一有/者字)及臺憲
有言遂翕然相與爲表裏而庸俗中下之人不識禮
義者不知聖人重絶人嗣凡無子者明許立後是大
公之道但習見閭閻俚俗養過房子及異姓乞養義
男之類畏人知者皆諱其所生父母以爲當然遂以
皇伯之議爲是臺官旣挾兩制之助而外論又如此
因以言惑衆云朝廷背棄仁宗恩徳崇獎濮王而庸
俗俚巷之人至相語云待將濮王入太廟換了仁宗
木王中外汹汹莫可暁諭而有識之士知皇伯之議
爲非者微有一言佑朝廷便指爲姦邪太常博士孫
固甞有議請稱親議未及上而臺官交章彈之由是
有識之士皆鉗口畏禍矣乆之中書商量欲共定一
酌中禮數行之以息羣論乃略草一事目進呈乞依
此降詔云濮安懿王是朕本生親也羣臣咸請封崇
而子無爵父之義宜令中書門下以塋爲園即園立
廟令王子孫歳時奉祠其禮止於如此而已乃是歳
九月也(忘其/日矣)上覽之略無難色曰只如此極好然湏
白過太后乃可行且少待之是時漸近南郊朝廷事
多臺議亦稍中息上又未暇白太后中書亦更不議
及郊禋旣罷明年正月臺議復作中書再將前所草
事目進呈乞降詔上曰待三兩日間白過太后便可
施行矣不期是夕忽遣髙居簡就曾公亮宅降出皇
太后手書云濮王許皇帝稱親又云濮王宜稱皇三
夫人宜稱后與中書所進詔草中事絶異而稱皇稱
后二事上亦不曾先有宣諭從初中書進呈詔草時
但乞上直降詔施行初無一語及慈壽宫而上但云
欲白過太后然後施行亦不云請太后降手書此數
事皆非上本意亦非中書本意(一作/議)是日韓琦以祠
祭致齋惟曾公亮趙槩與臣脩在垂拱殿門閤子内
相顧愕然以事岀不意莫知所爲因請就致齋處召
韓琦同取旨少頃琦至不及交言遂同上殿琦前奏
曰臣有一愚見未知可否上曰如何琦曰今太后手
書三事其稱親一事可以奉行而稱皇稱后乞陛下
辭免别降手詔止穪親而却以臣等前日進呈詔草
以塋爲園即園立廟令王子孫奉祠等事便載於手
詔施行上欣然曰甚好遂依此降手詔施行(手詔具/别卷)
𥘉中外之人爲臺官眩惑云朝廷尊崇濮王欲奪仁
宗正統故人情汹汹及見手詔所行禮數止於如此
皆以爲朝廷處置合宜遂更無異論惟建(一作/是)皇伯
之議者猶(一作/稍)以稱親爲不然而吕誨等已納告勑
杜門不岀其勢亦難中止遂專指稱親爲非益肆其
誣罔言韓埼交結中官蘇利渉髙居簡惑亂皇太后
致降手書又專指臣脩爲首議之人乞行誅戮以謝
祖宗其奏章正本進入副本便與進奏官令傳布誨
等旣欲得罪以去故每對見所言悖慢惟恐上不怒
也上亦數諭中書云誨等遇人主無復君臣之禮然
上聖性仁厚不欲因濮王事逐言事官故屈意含容
乆之至此知其必不可留猶數遣中使還其告勑就
家宣召旣決不出遂各止以本官除外任蓋濮園之
議自中書始初建(一作/啓)請以至稱親立廟上未嘗有
一言欲如何追崇但虚懷恭己一付大臣與有司而
惟典禮是從爾其不稱皇伯欲稱皇考自是中書執
議上亦無所偏執及誨等累論乆而不決者蓋以上
性嚴重不可輕回謂巳降手詔罷議故稱伯稱考一
切置而不議爾非意有所偏執也上甞諭韓琦等云
昔漢宣帝即位八年始議追尊皇考昨中書所議何
太速也以此見上意慎重不敢輕議耳豈欲過當追
崇也至於中書惟稱號不敢用皇伯無稽之說欲一
遵典故耳其他追崇禮數皆未甞議及者蓋皇伯皇
𬒳黜便是忠臣而爭爲之譽果如誨等所料誨等旣
果以此得虚名而薦誨等者又欲因以取名夫揚君
之惡而彰已善猶不可況誣君以惡而買(一作/賣)虚名
哉嗚呼使誨等心迹不露而誣罔不明先帝之志不
諭於後世臣等之罪也故直書其實以備史官之采
濮議卷第一
筆說一卷　歐陽文忠公集一百二十九
　　　老氏說
前後之相隨長短之相形推而廣之萬物之理皆然
也不必更言其餘然老子爲書比其餘諸子已為簡
要也其於覈見人情尤為精爾非莊周慎到之倫可
擬其言雖若虚無而於治人之術至矣
　　　冨貴貧賤說
貧賤常思冨貴冨貴必履危機此古人之所嘆也惟
不思而得旣得而不患失之者其庶幾乎冨貴易安
而患於難守貧賤難處而患於易奪居冨貴而能守
者周公也在貧賤而能乆者顔回也然爲顔回者易
爲周公者難也君子小人之用心常異趣於此見之
小人莫不欲冨貴而不知所以守是趣禍罪而惟恐
不及也君子莫不安於貧賤爲(一无/此字)小人者不閔則
笑是閔笑人之不捨其所樂而趍於禍罪也其爲大
趣相反如此(四字一作/如此之反)則其所爲不得不事事異也
故與小人共事者難於和同凡事不和同則不濟古
之君子有用權以合正者爲至難也若其(一作/有)事君
之忠主於誠信有欲濟其事顧不害其正亦有用權
之助者此可以理得難以言傳孔子所以置而不論
也推誠以接物有害其身者仁人不悔也所謂殺身
以成仁然其所濟者逺矣非常情之可企至也
　　　鍾莛說
甲問於乙曰鑄銅爲鍾削木為莛以莛叩鍾則鏗然
而鳴然則聲在木乎在銅乎乙曰以莛叩垣墻則不
鳴叩鍾則鳴是聲在銅甲曰以莛叩錢積則不鳴聲
果在銅乎乙曰錢積實鍾(一有/則字)虚中是聲在虚器之
中甲曰以木若泥爲鍾則無聲声果在虚器之中乎
　　　駟不及舌說
俗云一言出口駟馬難追論語所謂駟不及舌也若
較其理即俗諺為是然則泥古之士學者患之也
　　　學書靜中至樂說
有暇即學書非以求藝之精直勝勞心於他事爾以
此知不寓心於物者真所謂至人也寓於有益者君
子也寓於伐性汩情而爲害者愚惑之人也學書不
能不勞獨不害情性耳要得靜中之樂者惟此耳
　　　夏日學書說
夏日之長飽食難過不自知愧但思所以寓心而銷
晝暑者惟據按作字殊不為勞當其揮翰若飛手不
能止雖驚雷疾霆雨雹交下有不暇顧也古人流愛
信有之矣字未至於工尚已如此使其樂之不厭未
有不至於工者使其遂至於工可以樂而不厭不必
取恱當時之人垂名於後世要於自適而巳嘉祐七
年正月九日𥙷空
　　　學書自成家說
學書當自成一家之體(六字一作自/家成一體)其模倣他人謂
之奴書安昌侯張禹曰書必博見然後識其真僞余
實見書之未博者廬陵歐陽脩嘉祐三年十一月冬
至日
　　　李白杜甫詩優劣說
落日欲没峴山西倒着接籬花下迷襄陽小兒齊拍
手大家爭唱白銅鞮此常言也至於清風明月不用
一錢買玉山自倒非人推然後見其横放其所以警
動千古者固不在此也杜甫於白得其一節而精強
過之至於天才自放非甫可到也
　　　薛道衡王維詩說
空梁落鷰泥未爲絶警而楊廣不與薛道衡解仇於
泉下豈荒焬所趣止於此耶大風飛雲信是英雄之
語也若漠漠水田飛白鷺隂隂夏木囀黄鸝終非已
有又何必區區於竊攘哉
　　　峽州詩說
春風疑不到天涯二月山城未見花若無下句則上
句何堪旣見下句則上句頗工文意難評蓋如此也
　　　辨甘菊說
本草所載菊花者世所謂甘菊俗又謂之家菊其苗
澤羙味甘香可食今市人所賣菊苗其味苦烈迺是
野菊其實蒿艾之類強名爲菊爾家菊性涼野菊性
熱食者冝辨之余近來求得家菊植於西齋之前遂
作詩云明年食菊知誰在自向欄邊種數叢余有思
去之心乆矣不覺發於斯
　　　博物說
蟪蛄是何棄物草木蟲魚詩家自爲一學博物尤難
然非學者本務以其多不專意所通者少苟有一焉
遂以名世當漠晉武帝有東方朔張華皆愽物
　　　道無常名說
道無常名所以尊於萬物君有常道所以尊於四海
然則無常以應物爲功有常以執道爲本逹有無之
至理適用捨之深機詰之難以言窮推之不以迹見
　　　物有常理說
凡物有常理而推之不可知者聖人之所不言也磁
石引針蝍蛆甘帶松化虎魄
　　　世人作肥字說
世之人有喜作肥字者正如厚皮饅頭食之未必不
佳而視其爲狀已可知其俗物字法中絶將五十年
近日稍稍知以字書爲貴而追跡前賢未有三數人
古之人皆能書獨其人之賢者傳遂逺然後丗不推
此但務於書不知前日工書隨與紙墨泯棄者不可
勝數也使顔公書雖不佳後世見者必寳也楊凝式
以直言諫其父其節見於艱危李建中清慎温雅愛
其書者兼取其爲人也豈有其實然後存之乆耶非
自古賢哲必能書也惟賢者能存爾其餘泯泯不復
見爾
　　　轉筆在熟說
昨日王靖言轉筆誠是難事其如(疑)對以熟豈不爲
名理之言哉往時陳堯咨以射藝自髙甞射於家圃
有一賣油里翁釋擔而看射多中陳問爾知射乎吾
射精乎翁對曰無他能但手熟耳陳忿然曰汝何敢
輕吾射翁曰不然以吾酌油可知也乃取一胡盧設
於地上置一錢以杓酌油瀝錢眼中入胡盧錢不濕
曰此無他亦熟耳陳笑而釋之
　　　李晸筆說
余書惟用李晸筆雖諸葛髙許頌皆不如意晸非金
石安知其不先朝露以填溝壑然則遂當絶筆此理
之不然也夫人性易習當使無所偏係乃爲通理適
得聖俞所和試筆詩尤爲精當余甞爲原甫說聖俞
壓韻不似和詩原甫大以爲知言然此無它惟熟而
已蔡君謨性喜書多學是以難精古人各自爲書用
法同而爲字異然後能名於後世若夫求恱俗以取
媚兹豈復有天真耶唐所謂歐虞禇陸疑至於顔栁
皆自名家蓋各因其性則爲之亦不爲難矣嘉祐四
年夏納涼於庭中學書盈紙以付發
　　　峽州河中紙說
夷陵紙不甚精然最柰乆余爲縣令時有孫文徳者
本三司人吏也甞勸余多藏峽紙云其在省中見天
下帳籍惟峽州不朽損信爲然也今河中府紙惟供
公家及館閣寫官書爾
　　　誨學說
玉不琢不成器人不學不知道然玉之爲物有不變
之常徳雖不琢以爲器而猶不害爲玉也人之性因
物則遷不學則捨君子而爲小人可不念哉付奕

筆說卷終
　李晸筆說引歐虞褚陸參考周越古今法書苑及
　諸人所論知陸名柬之虞世南甥亦學其書品在
　中上别有薛純學歐書又有薛稷皆非其比世或
　稱歐虞褚薛故為之辨
表奏書啓四六集卷第一　歐陽文忠公集九十
　　　諌院謝賜章服表(同王素/慶曆三年九月)
臣某等今月日準閤門告報奉聖㫖來日改賜章服
者臣等㝷以列狀具言供職以来未有能効不敢即
受乞賜停寢明日朝于垂拱退立廡下俟命不報方
共彷徨未知進退而閤門吏巳迫臣等入對及見于
延和有司賛使俯伏受命臣等不勝惶恐趨出以辭
伏蒙遣中使宣諭云出自宸衷並不因臣僚薦舉不
得辭讓臣等知君命甚寵不可必讓因退而拜受俯
伏之際竦動羣臣伏惟陛下聖德仁慈優容臣下凢
有上殿者多因事陳述自乞章服故陛下不因臣等
奏事之時特召賜見又宣明命告以出自宸衷盖不
欲使臣等雷同徼幸之流而爲外人譏議乃知陛下
愛惜臣等至於如此臣等愛君憂國之勤自冝如何
伏惟天地之恩無物可稱欲伸報謝惟有至誠今陛
下以一章服賜臣等尚不欲令外人所非伏況陛下
上承社稷之重下制元元休戚之命舉動得失所繫
者大則臣等固當事無大小一一規正致陛下纎過
小失不見于外然後可以稱臣等報君之心如陛下
所以愛惜臣等之意臣等無任
　　　辭召試知制誥劄子(慶曆三年十二月)
臣今早準中書傳指揮令臣到聚㕔處尋問得有聖
㫖令臣就試伏念臣自忝諫垣言事無狀日月未乆
恩渥己頻凢朝廷任用非人僥倖干進在於臣職皆
所當言豈有自爲僥倖以冒榮寵其召試指揮伏乞
特賜追寢取進止
　　　辭召試知制誥狀(同前)
臣今日準中書召臣聞有聖語令臣就試已曽略具
劄子辭免退而循省未止憂驚伏念臣本乏才能豈
堪任用誤蒙聖獎擢在諫垣竊自思惟無以論報但
竭愚慮知無不爲凢姦邪在朝僥倖求進多以激訐
沽名未察臣心紛然議誚臣亦自省忠國之節特惟
陛下知之而可畏之言何由悉辨但誓不敢干進庶
㡬乆乃自明今若驟覔寵榮越次升用則是譏議者
謂臣向之所爲果是沽激本非爲國而去惡但務傾
人而進身不惟使今後朝廷擢用忠言之臣不以自
明而取信兼恐小人見言者得進旣速則各務奔趍
一長其風遂成媮弊盖上干於國體非止徇於臣私
況臣供職未乆言効無聞方今百度未脩四夷多事
言者正當以失職坐黜豈可以亡狀遽遷其召試之
命必望特賜追寢緣臣早來爲中書催召倉卒之際
論述未詳謹再具狀奏聞
　　　辭直除知制誥狀(同前)
今月六日準中書召臣試㝷曽具劄子幷奏狀辭免
今日忽聞已有聖旨更不召試直除知制誥者伏以
聖恩優異至寵至榮臣所以敢兹懇請者盖以上繫
朝廷任人之體非專臣子飾讓之私唯冀聖明察臣
悃愊竊以朝廷進用臣下患忠邪不分欲辨忠邪須
覈情僞今一言事之臣得速進則小人好進紛然爭
以口舌爲事至其甚弊理難抑絶則後來有讜言之
士必雷同以干進見疑使君子小人情僞何別故臣
以謂任人之體惟言事者不可以速冒寵榮臣累得
對便殿奏事之際常陳此說伏況臣供職巳來日月
未乆幸值陛下切於求理優容直言然而夷狄未賔
盗賊未息官吏未汰黎民未蘇以事考言其効安在
而數月之内恩典頻仍當黜而升冝罰而賞繫於國
體則如前所陳揣於臣私則自知若此且夫設官賦
祿本以勸善擢臣一人好進者得以奔趍無勞者皆
容忝冒所損巳多伏望聖慈憫臣愚訥直降恩命特
賜寢停
　　　辭免第二狀(同前)
昨以準中書劄子爲臣累辭恩命奉聖㫖不得辭讓
者伏以臣之事君有誠無飾若理必當受則豈敢虚
辭上煩聖聰自䧟矯詐盖臣所陳述者上繫朝廷事
體非獨專徇臣私如臣之愚本以言事者速進則僞
言者誘以爭趍今若辭讓而不獲則僞讓者終於得
進損之又損不如不辭臣猥以非材已左言責若陛
下欲擢臣以責効則今所居之職自足展効但患無
能若以寵典爲賞勞又無可賞伏況此來恩命特出
聖心臣子至榮人所願得苟非深思熟慮理須避讓
豈敢固自稽遲以干典憲伏望聖慈察臣至誠至懇
所除誥勑早賜追還
　　舉吕溱自代狀(同前)
準先降勑節文應兩省臺官尚書六品已上諸司四
品巳上授官訖具表讓一人自代於閤門投下方得
入謝者
右臣伏見著作郎直集賢院知蘇州吕溱首登辭科
素有文學不肯碌碌以希例進請𥙷外郡躬勤政事
今蘇州治狀爲兩浙第一臣甞與溱同在館閣聞其
論議服其度量材羙甚衆非臣所如擢以代臣庶允
公議謹具狀奏舉以聞
　　　謝知制誥表(同前)
臣某言伏奉制命蒙恩特授臣右正言知制誥者伏
以王者尊居萬民之上而誠意能與下通奄有四海
之大而惠澤得以徧及者得非號令告詔發揮而巳
哉然其爲言也質而不文則不足以行遠而昭聖謨
(一作/謀)麗而不典則不足以示後而爲世法居是職者
古難其人乃以愚臣而當此選臣某(中謝)伏惟尊號
皇帝陛下茂仁聖之姿荷祖宗之業日慎一日曽未
少懈而自羌夷負固邊鄙用師勤儉率先於聖躬焦
勞常見於玉色雖有憂民之志而億姓未蘇雖有欲
治之心而群臣未副故每進一善則未甞不欲勸天
下之能每官一賢則未始不欲盡人材之用雖以爵
祿而砥礪尚須訓誡之丁寧尤假能言以諭至意可
稱是者不又(一作/大)艱歟伏念臣雖以儒術進身本無
辭藝可取徒值嚮者時文之弊偶能獨守好古之勤
志欲去於雕華文反成於樸鄙本懼不適當世之用
敢期自結聖主之知陛下獎之特深用之太過此臣
所以懇讓三四至於辭窮而天意不回寵命難止尚
慮頑然之未諭更加使者以臨門恩出非常理難屢
瀆及俯而受命伏讀訓辭則有必能復古之言然後
益知所責之重夙夜惶惑未知所措伏况文字之職
厠于侍從之班在於周行是爲超擢不徒揮翰以爲
効自當死節以報恩惟所使之期於盡瘁
　　　龍圖閣直學士河北都轉運使謝上表(闕)
(慶暦四年八月)
　　　謝獎諭編次三朝故事表(慶暦四年九月)
臣脩言今月二十八日進奏院遞到詔書一道以臣
前奉詔編次三朝故事成上進訖特賜獎諭者聖后
當天孝循先志嘉與左右奉爲大法成編上聞懼不
稱㫖蒙詔温諭以榮以悸臣某(中謝)臣聞藝祖造邦
翕受駿命文綏武服震讋萬方十七年間大業以定
䄂宗享御睿謀獨斷照姦以察固賢以誠政清法明
夷夏安樂章聖紹衣上下錯國旣安玉帛走於庭犀
革櫜於庫刑賞有典禮樂有經草木人靈鬯懋歡喜
恭惟皇帝陛下以甚盛之德位乆大之業日旰坐朝
昧爽思道置器安處納民大中尚惟一祖二宗之遠
謨有百世無疆之丕訓君臣所以固附天人所以調
諧法令所以必行邦國所以從乂天垂日皎布在方
册爰詔近侍採摭要實袐在大府用禆聖政盖守成
念夫至艱孝者先乎善繼睿心遠紹振古與偕臣親
𬒳上音適終論次慮失煩簡隕越待罪聖度兼貸錫
以襃言誓捐微軀仰荷鴻覆瞻望宸扆無任激切
　　　謝賜慶曆五年曆日表
伏以聖人在上天地節隂陽和一日十二辰五星二
十八舍皆安次而行四時八風六律二十四氣各應
時而至臣愚幸同萬物俱𬒳長育而得與草木自別
使知寒暑之期臣某(中謝)伏惟尊號皇帝陛下聰明
睿智天縱多能向因萬機之餘親考上元之曆以授
百職以同萬方而臣官任轉輸兼司按察苦乃加正
朔於四海頒政教於明堂陛下揔其要而舉其大端
至於經時節勸農桑候豐凶勤畜積順時令察姦非
則臣敢不守其職而行其小者庶無失業以荅洪恩
　　　滁州謝上表(慶暦五年十月)
臣某言臣伏蒙聖恩授臣依前右正言知制誥知滁
州軍州事巳於今月二十二日赴上訖者謗䜛始作
大喧群口而可驚誣罔終明幸頼聖君之在上列職
尚叨於淸近爲邦仍竊於安閑祗荷恩榮惟知感涕
臣某(中謝)伏念臣生而孤苦少則賤貧同毋之親惟
存一妹䘮厥夫而無託携孤女以來歸張氏此時生
纔七歳臣媿無蓍龜前知之識不能逆料其長大所
爲在人情難棄於路隅緣臣妹遂養於私室方今公
私嫁娶皆行姑舅婚姻況晟於臣宗巳隔再從而張
非巳出因謂無嫌乃(一作/仍)未及笄遽令出適然其既
嫁五六年後相去數千里間不幸其人自爲醜穢臣
之耳目不能接思慮不能知而言者及臣誠爲非意
以至究窮於資産固巳吹析於毫毛若以攻臣之人
惡臣之甚茍罹纎過奚逭深文盖荷聖明之主張得
免羅織之冤枉然臣自蒙睿獎甞列諫垣論議多及
於貴權指目不勝於怨怒若臣身不黜則攻者不休
茍令讒巧之愈多是速孤危於不保必欲爲臣明辯
莫若付於獄官必欲措臣少安莫若置之閑處使其
脫風波而遠去避䧟穽之危機雖臣善自爲謀所欲
不過如此斯盖尊號皇帝陛下推天地之賜廓日月
之明知臣幸逢主聖而敢危言憫臣不顧身微而當
衆怨始終愛惜委曲保全臣雖木石之心頑實知君
父之恩厚敢不䖍遵明訓上體寛仁永堅不轉之心
更勵匪躬之節
　　　賀章獻明肅章懿二皇后祔廟表(慶暦五/年十月)
臣脩言伏覩十月九日赦書章獻明肅皇后章懿皇
后祔廟禮畢者大孝發於宸衷刑于四海休氣蒸乎
羙澤賚及萬方華夏歡呼人(一作/神)祗咸(一作/感)悅臣某
(中賀)恭惟尊號皇帝陛下自天生德繼聖垂衣率勤
儉以在躬推仁恩而浹物動稽先訓謙弗自專奉二
后之慈靈永懷罔極詢百執之公議所據有經然後
肅清廟以載嚴由閟宫而升祔上儀交舉大慶咸均
孝思永奉於烝甞懿範有光於典䇿臣守藩地近(一/作)
(逺)受國恩深欣盛事之親逢與蒼生而共樂
　　　賀祔廟禮畢進奉銀五百兩狀
右臣伏以廟容祔室一人式奉於孝思方物充庭萬
國率從於奔走前件物堅剛挺質粹羙稱珍勉脩邦
貢之儀用罄臣忠之節
　　　謝賜慶曆六年曆日表
祗膺寵錫伏積兢榮臣某伏惟尊號皇帝陛下愛人
育物精意奉天日用而百姓不知聖徳與四時合序
是以星辰順軌日月淸明隂陽和風雨節恭已南面
授人以時屬此歳端大頒玉曆臣職在守土愧無他
能謹守詔條其敢失墜
　　　謝賜慶曆七年曆日表
臣脩言本州進奏院遞到詔書一道賜臣慶曆七年
曆日一本者天序方周王正肈建凢爾守邦之吏皆
蒙頒曆之恩匪以爲私蓋遵彛典臣某(中謝)伏惟尊
號皇帝陛下乾坤覆載日月照臨不言而四時行有
作而萬物覩而乃考覽氣象精窮天人著爲玉曆之
文以叶明堂之政舟車所至正朔咸加雖𬒳謫以窮
居亦以時而受賜臣敢不䖍遵聖訓順布民時上副
欲治之心少逃曠官之責(一作/咎)
　　　慰申王薨表(慶暦七年五月)
臣某言臣得進奏院狀報五月二十三日以皇叔申
王徳文薨皇帝幸後苑舉哀挂服者伏以申王徳文
位崇王爵地重宗藩遽背明時奄然殂謝伏惟尊號
皇帝陛下仁親九族孝治萬方成服發哀恩隆禮備
臣忝居侍從遠守詔條不獲躬詣闕庭以伸奠慰臣
無任哀感之至
　　　賀鴻慶宫成奉安三聖御容表(慶暦七/年七月)
臣脩言伏覩南京鴻慶宫成奉安三聖御容者一人
致孝式表於奉先三后在天並垂於鴻祐人靈交感
華夏歡呼臣某(中賀)伏惟尊號皇帝陛下以上聖之
姿撫重熈之運親執玉幣禮天地之神祇時奉烝甞
報祖宗之功徳乃眷别京之重載崇原廟之儀衣冠
出逰仰稽於故事郡國甞幸俾得以奉祠實隆廣孝
之風以著不刋之典臣猥叨辭職方守郡條瞻盛禮
以阻陪效歡聲而徒切
　　　謝加上騎都尉進封開國伯加食邑三百戸
　　　表(慶暦七年十二月)
訓辭深厚恩典優隆祗服以還戰兢無錯臣某(中謝)
伏念臣材非世用行與時違過蒙獎擢之私忝居侍
從之列坐尸厚祿安處善邦當見帝以親郊莫陪嚴
祀洎受釐而均慶亦𬒳寵光進爵賜勲即封加戸併
兹榮數及廼無功敢不退自省循益思砥礪上答乾
坤之造更堅犬馬之誠
　　　賀平貝州表(慶暦八年閏正月)
伏聞閏月一日攻下貝州殺到妖賊王則者盗孽竊
興人(一作/神)祇共忿果憑睿筭悉殄兇徒臣某(中賀)伏
惟尊號皇帝陛下推仁育物浸澤在人常服(一作/克)儉
以躬行惟足兵而在念至於多捐金幣講好戎夷務
休戰爭蓋惜士卒徳至深而莫報恩旣厚則生驕敢
肆妖狂自干斧鉞驅脅(一作/脅驅)士衆閉守城闉旣違天
而逆人冝不攻而自破而況聖神運略將相恊忠不
遺一人咸即大戮悖慢者警而肅恪(一作/恪肅)昬愚者知
有誅夷銷沮姦萌震揚威令臣幸忝郡寄欣聞徳音
　　　揚州謝上表(慶暦八年二月)
臣脩言準樞宻院遞到誥勑一道伏蒙聖恩授臣起
居舍人依前知制誥知揚州軍州事巳於今月二十
二日赴任訖者貶所脫身遽叨臨於督府歳成無狀
仍敘進於官聮𬒳渥以優撫心増懼臣某(中謝)伏念
臣材非適用行輙違時徒知好古之勤自勵匪躬之
節誤蒙獎抜驟玷寵榮小器易盈固巳冝於顛覆盡
言取禍仍多結於怨仇仰恃公朝臣雖自信在於物
理豈有不危矧利口之中人譬含沙之射影謂時之
衆嫉者易爲力謂事之隂昧者易爲誣上(一作/幸)繄天
聴之聦終辨獄辭之濫茍此冤之獲雪雖永棄以猶
甘而況得善地以長人享及親之厚祿坐安優逸未
乆歳時亟就易於方州仍陟遷於秩序有以見聖君
之意未甞忘言事之臣孤拙獲全忠善者皆當感勵
姦讒不効傾邪者可使息心非惟愚臣獨以爲幸此
蓋伏遇尊號皇帝陛下乾坤覆載日月照臨察人常
務於究情行賞必思於有勸致兹恩典施及懦庸誓
堅終始之心少荅生成之造
　　　潁州謝上表(皇祐元年三月十三日)
臣脩言伏蒙聖恩就差臣知潁州軍州事臣已於三
月十三日赴上訖者規求安閑坐享榮祿雖大君之
徳曲示含容而爲臣之心豈自遑處臣某(中謝)伏念
臣材能淺薄性識昬蒙偶自弱齡粗知學古謂忠義
可以事國名節可以榮身自蒙不次之恩亦冀非常
之效然而進未有纎毫之益已不容於怨仇退未知
𥙷報之方遽先罹於衰病神與明而並耗風乗氣以
交攻睛瞳雖存白黑纔辨蓋積憂而自損信處世之
多危伏蒙尊號皇帝陛下造化陶鈞高明覆載閔其
孤拙未即棄捐付以善邦俾從私便所冀療治有驗
瞻視復完則及物之仁荷更生之大賜使身不廢猶
後效之可圖
　　　謝轉禮部郎中表(皇祐元年四月)
臣某言蒙恩授臣禮部郎中知制誥依舊知潁州者
恩出非常榮逾始望人以臣爲寵臣以喜爲憂伏念
臣自小無能惟知嗜學常慕古人而篤行不思今世
之難行而自遭遇聖明驟蒙獎㧞急於報國遂欲忘
軀結怨仇者皆可畏之人所違忤者悉當權之士旣
將行已又欲進身惟二者之難兼雖至愚而必逹況
臣粗知用捨頗識廉隅故其自𬒳讒誣迨於降黜當
舉朝沸議未甞以寸牘而自明及累歳謫居不敢以
半辭而自理其後再經寛赦移鎮要藩曽未逾年遽
求小郡蓋臣知難當之衆怒尚未甘心思苟免之善
謀惟冝退迹則臣於榮進豈敢僥求此蓋皇帝陛下
日月照臨乾坤覆載不忘舊物曲軫睿慈謂臣貶職
之人悉皆牽復憫臣無名之罪乆未雪除故推敘進
之文特示甄收之意然臣近於去歳早巳改官逮此
便蕃豈冝叨竊欲固讓則有嫌疑之避欲遽受則懷
忝冒之慙進退之間凌兢失措惟當盡節上報深恩
　　　謝復龍圖閣直學士表(皇祐元年八月)
臣脩言今月十八日樞宻院遞到誥勑各一道伏蒙
聖恩授臣依前禮部郎中充龍圖閣直學士仍舊知
潁州者恩還舊職事雪前誣感極心驚涕隨言出臣
某(中謝)臣伏見前世材賢(一作/賢材)之士身結主知勲徳
之臣功施王室然尚或一遭謗毀欲辨無由少忤要
權其禍不測顧如臣者何足道哉臣材不迨於中人
功無益於當世用之未見其効去之無足可思矧罔
極之讒交興而並進易危之迹何恃而不顛而聖心
不忘恩意特至辨罔欺於曖昧沮仇嫉於衆多雖暫
居譴謫之中而屢𬒳陞遷之渥今又特蒙甄錄牽復
寵名以臣之愚豈比前人而獨異推其所幸蓋由聖
主之親逢謂冝如何可以論報再念臣禀生孤拙本
乏藝能徒因學古之勤粗識事君之節苟臨危效命
尚當不顧以奮身況爲善無傷何憚竭忠而報國誓
期盡瘁少荅髙明
　　　南京謝上表(皇祐二年七月)
臣某言伏蒙聖恩就差臣知應天府兼南京留守司
事臣已於今月二十四日赴上訖者守宫鑰之謹嚴
敢忘夙夜布政條之纎悉上副憂勤寄任非堪兢營
並集臣某(中謝)伏念臣賦才庸薄稟數竒屯毀譽交
興兩甞過實寵榮踰分動輙招尤念報效之未伸敢
不竭忠而盡瘁困風波之可畏則思遠去以深藏迨
此六年外更三守學偷安而杜口負素志以媿心朽
質易衰巳凋零於齒髪良時難得尚希慕於功名豈
謂皇慈未捐舊物擢從支郡委以名都惟此別京舊
當孔道簿領少勤於職事厨傳取悅於路人苟循俗
吏之所爲雖能免過非有古人之大節未足報君
　　謝明堂覃恩轉官加勲表(皇祐一年十月)
臣某言今月十三日進奏院遞到誥勑各一道伏蒙
聖恩授臣尚書吏部郎中加輕車都尉依前龍圖閣
直學士仍舊知應天府兼南京留守司事及放朝謝
者天地號令風雷皷行一氣所均萬物咸𬒳遂容僥
倖亦與襃升臣某(中謝)伏念臣材不逮人識非慮逺
徒有事君之節未知報國之方冒寵貪榮已踰其量
見利臨得曽不知慚此者伏遇尊號皇帝陛下堯舜
聦明禹湯勤儉脩前王之曠典述先志以繼成昭致
精禋躬臨路寢膺受上天之多福推與萬方而不私
臣於此時限以官守講儀制禮不預議郎博士之流
助祭陪祠不在諸侯方物之列旣乏一言之獻又無
執事之勞徒隨翟閽共享餘賜普天率土難異衆以
獨辭蹐厚跼髙但撫躬而無措
表奏書啓四六集卷第一
　　　紹熈三年十月承直郎丁朝佐編次
　　　　　　　　　　　郡人孫謙益校正
辭召試知制誥劄子干進(一作/而進)
辭召試知制誥狀不以自明(不字/疑)
辭免第二狀所陳(一作累/所陳)獨專(一作/專獨)
謝知制誥表未少(一作/不少)玉色(一作/顔色)聖主(一作/明主)
滁州謝上表乃未及笄(一作乃/當未笄)尊號(此上一有/伏遇二字)
賀鴻慶宫成奉安表玉幣(一作/圭幣)
賀平貝州表王則(此下一/有等字)
揚州謝上表以優(一作/巳優)自勵(一作/每勵)忘言(一作/廢言)孤拙獲
全(至)爲幸(二十九字一作危拙獲全爲善者皆當感/激罔欺不効好讒者由是沮消豈恃臣愚)
(獨蒙/其幸)
頴州謝上表昬蒙(一作/昬愚)
謝轉禮部郎中表(一作臣某言樞宻院遞到勑告伏/蒙聖恩授臣尚書禮部郎中依前)
(知制誥知/潁州者)自小(一作/自少)篤行(一作/篤信)不敢以(以一/作有)謂臣貶
職(謂字下一/有後字)憫臣(此上一/有而字)
謝復龍圖閣直學士表曖昧(瞬一/作藹)尚當(一作/尚思)
南京謝上表困風波(困一/作因)
試筆一卷　歐陽文忠公集一百三十
　　　南唐硯
某此一硯用之二十年矣當南唐有國時於歙州置
硯務選工之善者命以九品之服月有俸廩之給號
硯務官歳爲官造硯有數其硯四方而平淺者南唐
官硯也其石尤精製作亦不類今工之侈窳此硯得
自今王舎人原叔原叔家不識爲佳硯也兒子輩棄
置之予始得之亦不知爲南唐物也有江南人年老
者見之悽(一作/淒)然曰此故國之物也因具道其所以
然遂始寳惜之其貶夷陵也折其一角
　　　宣筆
宣筆𥘉不可用往時聖俞屢以爲惠尋復爲人乞去
今得此甚可用遂深藏之
　　　琴枕說
介甫甞言夏月晝睡方枕爲佳問其何理云睡乆氣
蒸枕熱則轉一方冷處然則真知睡者耶余謂夜彈
琴唯石暉爲佳蓋金蚌瑟瑟之類皆有光色燈燭照
之則炫燿非老翁夜視所宜白石照之無光唯目昬
者爲便介甫知睡真嬾者余知琴暉直以老而目暗
耳是皆可咲余家石暉琴得之二十年昨因患兩手
中指拘攣醫者言唯數運動以導其氣之滯者謂唯
彈琴爲可亦尋理得十餘年巳忘諸曲物理損益相
因固不能窮至於如此老莊之徒多寓物以盡人情
信有以也哉
　　　鑒畫
蕭條淡泊此難畫之意畫者得之覽者未必識也故
飛走遲速意淺之物易見而閑和嚴靜趣逺之心難
形若乃髙下嚮背逺近重複此畫工之藝爾非精鑒
者之事也不知此論爲是不余非知畫者強爲之說
但恐未必然也然世謂好畫者亦未必能知此也此
字不乃傷俗耶(一十字一作然自謂好/畫者未必能知此也)
　　　學書爲樂
蘇子羙甞言明䆫淨几筆硯紙墨皆極精良亦自是
人生一樂然能得此樂者甚稀其不爲外物移其好
者又特稀也余晚知此趣恨字體不工不能到古人
佳處若以爲樂則自足有餘
　　　學書消日
自少所喜事多矣中年已來漸以廢去或厭而不爲
或好之未厭力有不能而止者其愈乆益深而尤不
厭者書也至於學字爲於不倦時徃徃可以消日乃
知昔賢留意于此不爲無意也
　　　學書作故事
學書勿浪書事有可記者它時便爲故事
　　　學真草書
自此已後隻日學草書雙日學真書真書兼行草書
兼楷十年不勌當得書名然虚名已得而真氣耗矣
萬事(一作/物)莫不皆然有以寓其意不知身之爲勞也
有以樂其心不知物之爲累也然則自古無不累心
之物而有爲物所樂之心
　　　學書費紙
學書費紙猶勝飲酒費錢曩時甞見王文康公戒其
子弟云吾平生不以全幅紙作封皮文康太原人世
以晉人喜嗇資談笑信有是哉吾年向老亦不欲多
耗用物誠未足以有益於人然衰年志思不壯於事
少能快然亦其理耳
　　　學書工拙
每書字甞自嫌其不佳而見者或稱其可取甞有𥘉
不自喜隔數日視之頗若稍可愛者然此𥘉欲寓其
心以銷日何用較其工拙而區區於此遂成一役之
勞豈非人心蔽於好勝耶
　　　作字要熟
作字要熟熟則神氣完實而有餘於靜坐中自是一
樂事然患少暇豈其於樂處常不足耶
　　　用筆之法
蘇子羙甞言用筆之法此乃栁公權之法也亦甞較
之斜正之間便分工拙能知此及虚腕則羲獻之書
可以意得也因知萬事皆有法楊子云斷木爲棋刓
革爲鞠亦皆有法豈正得此也
　　　蘇子羙論書
蘇子羙喜論用筆而書字不迨其所論豈其力不副
其心邪然萬事以心爲本未有心至而力不能者余
獨以爲不然此所謂非知之難而行之難者也古之
人不虚勞其心力故其學精而無不至蓋方其㓜也
未有所爲時專其力於學書及其漸長則其所(一無/此字)
學漸近於用今人不然多學書於晚年所以與古不
同也
　秋霖不止文書頗稀叢竹蕭蕭似聽愁滳顧見案
　上故紙數幅信筆學書樞宻院東㕔
　　蘇子羙蔡君謨書
自蘇子羙死後遂覺筆法中絶近年君謨獨歩當世
然謙讓不肯主盟徃年予甞戲謂君謨學書如泝急
流用盡氣力不離故處君謨頗笑以爲能取譬今思
此語巳二(一無/此字)十餘年竟如何哉
　　　李邕書
余始得李邕書不甚好之然疑邕以書自名必有深
趣及看之乆遂謂他書少及者得之最晚好之尤篤
譬猶結交其始也難則其合也必乆余雖因邕書得
筆法然爲字絶不相類豈得其意而忘其形者邪因
見邕書追求鍾王以來字法皆可以通然邕書未必
獨然凡學畫者得其一可以通其餘余偶從邕書而
得之耳嘉祐五年春分日雪中西䆫(一作/齋)信筆
　　　風法華
徃時有風法華者偶然至人家見筆便書初無倫理
乆而禍福或應豈非好怪之士爲之遷就其事耶余
毎見筆輙書故江鄰幾比余爲風法華
　　　九僧詩
近世(一作/時)有九僧詩極有好句然今人家多不傳如
馬放降來地鵰盤戰後雲春生桂嶺外人在海門西
今之文士未能有此句也(詳載詩話)
　　　弔僧詩
謝希深甞誦哭僧詩云燒痕詩(一作/碑)入集海角寺留
真謂此人作詩不求好句只求好意余以謂意好句
亦好矣賈島有哭僧詩云寫留行道影焚却坐禪身
唐人謂燒却活和尚此句之大病也(與詩話所載略同)
　　　郊島詩窮
唐之詩人類多窮士孟郊賈島之徒尤能刻篆(一作/琢)
窮苦之言以自喜或問二子其窮孰甚曰閬仙甚也
何以知之曰以其詩見之郊曰種稻耕白水負薪斫
青山島云市中有樵山我含朝無煙井底有甘泉釡
中乃空然蓋孟氏薪米自足而島家柴水俱無此誠
可嘆(一作/笑)然二子名稱高於當世其餘林翁處士用
意精到者徃徃有之若鷄聲茅店月人迹板橋霜則
羇孤行旅流離辛苦之態見於數字之中至於野塘
春水慢花塢夕陽遲則春物融怡人情和暢又有言
不能盡之意兹亦精意刻琢之所得者耶
　　　謝希深論詩
徃在洛時甞見謝希深誦(一有曰字/或作云)縣古槐根出官
清馬骨高又見晏丞相常愛笙歌歸院落燈火下樓
臺希深曰清苦之意在言外而見於言中晏公曰世
傳㓂萊公詩云老覺腰金重慵便枕玉涼以爲冨貴
此特窮相者爾能道冨貴之盛則莫如前言亦與希
深所評者類爾二公皆有情味而善(一作/喜)爲篇詠者
其論如此(歸田録亦及此)
　　　温庭筠嚴維詩
余甞愛唐人詩云鷄聲茅店月人迹板橋霜則天寒
歳暮風凄木落羇旅之愁如身履之至其曰野塘春
水慢花塢夕陽遲則風酣日煦萬物駘(一作/佚)蕩天人
之意相與融怡讀之便覺欣然感發謂此四句可以
坐變寒暑詩之爲巧猶畫工小筆爾以此知文章與
造化爭巧可也(詳載詩話)
　　　作詩湏多誦古今詩
作詩湏多誦古今人詩不獨詩爾其他(一作/餘)文字皆
(一作/盡)然
　　　漢人善以文言道時事
漢之文士善以文言道時事質而不俚兹所以爲難
　　　蘇氏四六
徃時作四六者多用古人語及廣引故事以衒(二字/一作)
(自以/爲)博學而不思述事不暢近時文章變體如蘇氏
父子以四六述敘委曲精盡不減古人(一作/文)自學者
變格爲文迨(一作/迄)今三十年始得斯人不惟遲乆而
後獲實恐此後未有能繼者爾自古異人間出前後
參差不相待余老矣乃及見之豈不爲幸哉
　　　王濟譏張齊賢
張齊賢形体魁肥飲食兼数人然其爲相甞有边功
國朝宰相惟宋琪與齊賢知边事然其常與王濟不
相能濟剛峭之士也其後齊賢罷相歸洛陽買得午
橋裴晉公緑野堂營為别墅一日濟自洛至京師公
卿間有問及齊賢午橋别墅者濟忿然曰昔為緑野
堂今作屠兒墓園矣聞者皆笑
　　　晦明說
藏精於晦則明養神以(一作/於)靜則安晦所以畜用靜
所以應動善畜者不竭善應者無窮此君子修身治
人之術然性近者得之易也付棐
　　　㢘耻說
㢘耻士君子之大節罕能自守者利欲勝(一作/牽)之耳
物有爲其所勝雖善守者或牽而去故孟子謂勇過
賁育者誠(一作/信)有旨哉君子之道闇然而日彰而今
人求速譽遂得速毀以自損者理之當然(一有/也字)
　　　繫辭說
書不盡言言不盡意然自古聖賢之意萬古得以推
而求之者豈非言之傳歟聖人之意所以存者得非
書乎然則(一無/此字)書不盡言之煩而盡其要言不盡意
之委曲而盡其理謂書不盡言言不盡意者非深明
之論也予謂繫辭非聖人之作𥘉若可駭余爲此論
迨今二十五年矣稍稍以余言爲然也六經之傳天
地之乆其爲二十五年者将無窮而不可以數計也
予之言乆當見信於人矣何必汲汲較是非於一世
哉
　　　論樂說
清濁二聲(一作/音)爲樂之本而今自以爲知樂者猶未
能逹此安得言其細微之旨
　　　六經簡要說
妙論精言不以多爲貴而人非聦明不能逹其義余
甞聽人讀佛書其數十萬言謂可數談(一作/言)而盡而
溺其說者以謂欲曉愚下人故如此爾然則六經簡
要愚下(一有/人字)獨不得曉耶
　　余家多文忠公書然比其没余於篋中得十數
　　帖耳今劉君乃能致此非篤好之不能也元豐
　　二年正月𥘉吉蘇轍子由題
　　此數十紙皆文忠公衝口而得信手而成𥘉不
　　加意者也其文采字畫皆有自然絶人之姿信
　　天下之竒蹟也元祐四年九月十九日蘇軾書
試筆卷終
晦明說然性近者(宣和建本雪堂先生文/集載公此說然作惟)
詩話一卷　歐陽文忠公集一百二十八
　　　　居士退居汝隂而集以資閑談(一作/話)也
李文正公進永昌陵挽歌辭云奠玉五回朝上帝御
樓三度納降王當時羣臣皆進而公詩最爲首出所
謂三降王者廣南劉鋹西蜀孟昶及江南李後主是
也若五朝上帝則誤矣太祖建隆盡四年眀年𥘉郊
改元乾徳至六年再郊改元開寳開寳五年又郊而
不改元九年已平江南四月大雩告謝于西京蓋執
玉祀天者實四也李公當時人必不繆乃傳者誤云
五(二字一/作之)耳
仁宗朝有數逹官以詩知名常慕白樂天體故其語
多得於容易嘗有一聮云有禄肥妻子無恩及吏民
有戯之者云昨日通衢遇一輜輧車載極重而羸牛
甚苦豈非足下肥妻子乎聞者傳以爲笑
京師輦轂之下風物䌓冨而士大夫牽於事役良辰
美景罕或(一作/獲)宴遊之樂其詩至有賣花擔上看桃李
拍酒樓頭(一作/前)聽管絃之句西京應天禪院有祖宗
神御殿蓋(一作/寺)在水北去河南府十餘里歳時朝拜
官吏常苦晨興而留守逹官簡貴每朝罷公酒三行
不交一言而退故其詩曰正夢寐中行十里不言語
處喫(一作/飲)三杯其語雖淺近皆两京之實事也
梅聖俞嘗於范希文席上賦河豚魚詩云春洲生荻
芽春岸飛楊花河豚當是(二字一/作於此)時貴不數魚鰕(一/有)
(其状巳可怪其毒亦莫加忿腹若封豕怒目猶吴蛙/庖煎苟失所入喉爲鏌鋣若此喪軀體何須資齒牙)
(持問南方人黨護復矜誇皆言美無度誰謂死如麻/我語不能屈自思空咄嗟退之來潮陽始憚餐籠蛇)
(子厚居柳州而甘食蝦蟇二物雖可憎性命無舛差/斯/味曽不比中藏禍無涯甚美惡亦稱此言誠可嘉)
河豚常出於春暮羣遊水上食絮而肥南人多與荻
芽(一作/笋)爲羹云最羙故知詩者謂秖破題两句已道
盡河豚好處聖俞平生苦於吟詠以閑逺古淡爲意
故其構思極艱此詩作於罇爼之間筆力雄贍頃刻
而成遂爲絶唱
蘇子瞻學士蜀人也嘗於淯井監得西南夷人所賣
蠻布弓衣其文織成梅聖俞春雪詩(一有朔風三日/暗吹沙蛟龍卷)
(起噴成花在飛萬里奪曉月白石爛堆愁女媧大明/廣庭踏朝賀雉尾不掃粘宫靴宫中才人承聖顔捧)
(觴稱壽呼南山三公免責/百姓喜斗酒十千誰復慳)此詩在聖俞集中未爲絶
唱蓋其名重天下一篇一詠傳落夷狄而異域之人
貴重之如此耳子瞻以余尤知聖俞者得之因以見
遺余家舊畜琴一張乃寳曆三年雷㑹所斵距今二
百五十年矣其聲清越如撃金石遂以此布更爲琴
囊二物真余家之寳玩也
吴僧賛寜國𥘉爲僧録頗讀儒書博覽強記亦自能
撰述而辭辯縱横人莫能屈時有安鴻漸者文詞儁
敏尤好嘲詠甞街行遇賛寜與數僧相隨鴻漸指而
嘲曰鄭都官不愛之徒時時作隊賛寜應聲答曰秦
始皇未坑之輩往往成羣時皆善其捷對鴻漸所道
乃鄭谷詩云愛僧不愛紫衣僧也
鄭谷詩名盛於唐末號雲臺編而世俗但稱其官爲
鄭都官詩其詩極有意思亦多佳句但其格不甚髙
以其易暁人家多以教小兒余爲兒時猶誦之今其
集不行於世矣梅聖俞晚年官亦至都官一日㑹飲
余家劉原父戯之曰聖俞官必止於此坐客皆驚原
父曰昔有鄭都官今有梅都官也聖俞頗不樂未幾
聖俞病卒余爲序其詩爲宛陵集而今人但謂之梅
都官詩一言之謔後遂果然斯可歎也
陳舎人(從易)當時文方盛之際獨以醇儒古學見稱
其詩多類白樂天蓋自楊劉唱和西崑集行後進學
者爭效之風雅一(一作/之)變謂之崑體繇是唐賢諸詩
集幾廢而不行陳公時偶得杜集舊本文多脫誤至
送蔡都尉詩云身輕一鳥其下脫一字陳公因與數
客各用一字補之或云疾或云落或云起或云下莫
能定其後得一善本乃是身輕一鳥過陳公嘆服以
爲雖一字諸君亦不能到也
國朝浮圖以詩名于世者九人故時有集號九僧詩
今不復傳矣余少時聞人多稱其一曰惠崇餘八人
者忘其名字也余亦略記其詩有云馬放降來地鵰
盤戰後雲又云春生桂嶺外人在海門西其佳句多
類此其集已(一作/旣)亡今人多不知有所謂九僧者矣
是可嘆也當時有進士許洞者善爲辭章俊逸之士
也因會(一作/命)諸詩僧分題出一紙約曰不得犯此一
字其字乃山水風雲竹石花草雪霜星月(一作/日)禽鳥
之類於是諸僧皆閣筆洞咸平三年進士及第時無
名子嘲曰張康渾裹馬許洞閙裝妻者是也
孟郊賈島皆以詩窮至死而平生尤自喜爲窮苦之
句(一作/辭)孟有移居詩云借車載家具家具少於車乃
是都無一物耳又謝人惠炭云暖得曲身成直身人
謂非其身備甞之不能道此句也賈云鬢邊雖有絲
不堪織寒衣就令織得(二字一/作堪織)能(一作/所)得幾何又其
朝飢詩云坐聞西牀琴凍折兩三絃人謂其不止忍
飢而已其寒亦何可忍也
唐之晚年詩人無復李杜豪放之格然亦務以精意
相髙如周朴者構思尤艱每有所得必極其雕琢故
時人稱朴詩月鍛季煉未及成篇巳播人口其名重
當時如此而今不復傳矣余少時猶見其集其句有
云風暖鳥聲碎日髙花影重又云曉(一作/晚)來山鳥閙
雨過杏花稀誠佳句也
聖俞常語予曰詩家雖率(一作/主)意而造語亦難若意
新語工得前人所未道者斯爲善也必能狀難冩之
景如在目前含不盡之意見於言外然後爲至矣賈
島云竹籠拾山果瓦鉼擔石泉姚合云馬隨山鹿放
雞逐野禽棲等是山邑荒僻官況蕭條不如縣古槐
根出官清馬骨髙爲工也余曰語之工者固如是狀
難冩之景含不盡之意何詩爲然聖俞曰作者得於
心覽者會以意殆難指陳以言也雖然亦可略道其
髣髴若嚴維桞塘春水慢花塢夕陽遲則天容時(一/作)
(物)態融和駘蕩豈不如在目前乎又若温庭筠雞聲
茅店月人迹板橋霜賈島怪禽啼曠野落日恐行人
則道路辛苦羇愁旅思豈不見於言外乎
聖俞子羙齊名於一時而二家詩體特異子羙筆力
豪儁以超邁横絶爲竒聖俞覃思精微以深逺閑淡
爲意各極其長雖善論者不能優劣也余甞於水谷
夜行詩略道其一二云子羙氣尤雄萬竅號一噫有
時肆顛狂醉墨灑滂霈譬如千里馬巳發不可殺盈
前盡珠璣一一難東汰梅翁事清切(一作/句)石齒漱寒
瀬作詩三十年視我猶後輩文辭愈精(一作/清)新心意
雖老大有如妖韶女老自有餘態近詩尤古(一作/苦)硬
咀嚼苦(一作/且)難嘬又如食橄欖真味乆愈在蘇豪以
氣轢舉世徒驚駭梅窮獨我知古貨今難賣語雖非
工謂粗得其髣髴然不能優劣之也
吕文穆公未第時薄(或作/甞)遊一縣(忘其/縣名)胡大監(旦)方
隨其父宰是邑遇吕甚薄客有譽吕(二字一/作喻胡)曰吕君
工於詩冝少加禮胡問詩之警句客舉一篇其卒章
云挑盡寒燈夢不成胡笑曰乃是一渇(俗語轉/音溘)睡漢
爾吕聞之甚恨而去明年首中甲科使人寄聲語胡
曰渇睡漢狀元及第矣胡答曰待我明年第二人及
第輸君一籌旣而次牓亦中首選
聖俞甞云詩句義理雖通語渉淺俗而可笑者亦其
病也如有贈漁父一聮云眼前不見市朝事耳畔惟
聞風水聲說者云患肝腎風(四字一作此漁父肝/藏熱而腎藏虚也)又
有詠詩者云(一無此/六字)盡日覓不得有時還自來本謂
詩之好句難得爾而說者云此是人家失却猫兒詩
人皆以爲笑也
王建宫詞一百首多言唐宫禁中事皆史傳小說所
不載者往往見於其詩如内(一作/雨)中數日無呼喚傳
得滕王蛺蝶圖滕王元嬰髙祖子新舊唐書皆不著
其所能惟名畫録略言其善畫亦不云其工蛺蝶也
又畫斷云工於蛺蝶及見於建詩爾或聞今人家亦
有得其圖者唐世一藝之善如公孫大娘舞劒器曹
剛彈琵琶米嘉榮歌皆見於唐賢詩句遂知名於後
世當時山林田畒潜徳隱行君子不聞於世者多矣
而賤工末藝得所附託乃垂於不朽蓋其各有幸不
幸也
李白戯杜甫云借問别來太痩生緫爲從前(一作/來)作
詩苦太痩生唐人語也至今猶以生爲語助如作麽
生何似生之類是也陶尚書(榖)甞曰尖簷帽子卑凡
厮短靿靴兒末厥兵末厥亦當時語余天聖景祐間
巳聞此句時去陶公尚未逺人皆莫曉其義王原叔
博學多聞見稱於世最爲多識前言者亦云不知爲
何說也第記之必有知者耳
詩人貪求好句而理有不通亦語病也如䄂中諫草
朝天去頭上宫花侍燕歸誠爲佳句矣但進諫必以
章䟽無直用槀草之理唐人有云姑蘇臺下寒山寺
半夜鍾聲到客船說者亦云句則佳矣其如三更不
是打(一作/撞)鍾時如賈島哭僧云冩留行道影焚却坐
禪身時謂焼殺活和尚此尤可笑也若歩隨青山影
坐學白塔骨又獨行潭底影數息樹邊身皆島詩何
精麤頓(一無/此字)異也
松江新作長橋制度宏麗前世所未有蘇子羙新橋
對月詩所謂雲頭灧灧開金餅水面沈沈卧彩(一作/綵)
虹者是也時謂此橋非此句雄偉不能稱也子羙兄
舜元字才翁詩亦遒勁多佳句而世獨罕傳其與子
羙紫閣寺聮句無媿韓孟也恨不得盡見之耳
晏元獻公文章擅天下尤善(一作/喜)爲詩而多稱引後
進一時名士徃徃出其門聖俞平生所作詩多矣然
公獨愛其兩聮云寒魚猶著底白鷺巳飛前又絮暖
鮆魚䌓䜴添􁃇菜(一作/線)紫余甞於聖俞家見公自書
手簡再三稱賞此二(一作/兩)聮余疑而問之聖俞曰此
非我之極致豈公偶自得意於其間乎乃知自古文
士不獨知已難得而知人亦難也
楊大年與錢劉數公唱和自西崑集出時人爭効之
詩體一變而先生老(一作老/先生)輩患其多用故事至於
語僻難暁殊不知自是學者之弊如子儀(一作/大年)新蟬
云風來玉宇烏先轉(一作/覺)露下金莖鶴未知雖用故
事何害爲佳句也又如(一有大/年二字)峭帆横渡官橋栁疊
鼓驚飛海岸鷗其不用故事又豈不佳乎蓋其雄文
博學筆力有餘故無施而不可非如前世號詩人者
區區於風雲(一作/雪)草木之類爲許洞所困者也
西洛故都荒臺廢沼遺迹依然見於詩者多矣惟錢
文僖公一聮最爲警絶云日上故陵煙漠漠春歸空
苑水潺潺裴晉公緑野堂在午橋南往時甞屬張僕
射(齊賢)家僕射罷相歸洛(一作/終)日與賔客吟宴於其
間惟鄭工部(文寳)一聮最爲警絶云水暖鳬鷖行哺
子溪深桃李卧開花人謂不減王維杜甫也錢詩好
句尤多而鄭句不惟當時人莫及雖其集中自及此
者亦少
閩人有謝伯𥘉者字景山當天聖景祐之間以詩知
名余謪夷陵時景山方爲許州法曹以長韻見寄頗
多佳句有云長官衫色江波緑學士文華蜀錦張余
答云叅軍春思亂如雲白髮題詩愁送春蓋景山詩
有多情未老巳(一作/先)白髮(三字一作/頭先白)野思到春如亂
雲之句故余以此戯之也景山詩頗多如自種黄花
添野景旋移髙竹聴秋聲園林換葉梅初熟池館無
人燕學飛之類皆無媿於唐賢而仕宦不偶終以(一/作)
(於)困窮而卒其詩今巳不見於世其家亦流落不知
所在其寄余詩殆今三十五年矣余猶能誦之盖其
人不幸既可哀其詩淪棄亦可惜因録於此詩曰江
流無險似瞿唐滿峽猿聲斷旅(一作/盡)腸萬里可堪人
謪宦經年應合鬢成霜長官衫色江波緑學士文華
蜀錦張異域化爲儒雅俗逺民爭識校讎郎才如夣
得多爲累情似安仁乆悼亡下國難留金馬客新詩傳
與竹枝娘典辭懸待修青史諌草當來集皁囊莫爲
明時暫遷謪便將纓足濯滄浪
石曼卿自少以詩酒豪放自得其氣貌偉然詩格竒
峭又工於書筆畫遒勁體兼顔柳爲世所珍(一作/好)余
家甞得南唐後主澄心堂𥿄曼卿為余以此紙書其
籌筆驛詩詩曼卿平生所自愛者至今蔵之號爲三
絶真余家寳也曼卿卒後其故人有見之者云恍惚
如夢中言我今爲鬼仙也所主芙蓉城欲呼故人往
遊不得忿然騎一素(一作/青)騾去如飛其後又云降於
亳州一舉子家又呼(一有/其字)舉子去不得因留詩一篇
與之余亦略記其一聮云鶯聲不逐春光老花影長
隨日脚流神(一作/鬼)仙事怪不可知其詩頗類曼卿平
生語舉子不能道也王建霓裳詞云弟子部(一作/歌)中
留一色聽風聽水作霓裳霓裳(一有羽/衣二字)曲今教坊尚
能作其聲其舞則廢而不傳矣人間又有望瀛府獻
仙音二曲云此其遺聲也霓裳曲前世傳記論說頗
詳不知聽風聽水為何事也白樂天有霓裳歌甚詳
亦無風水之說第記之或有遺亡(四字一作/必有知)者爾
龍圖趙學士(師民)以醇儒碩學名重當時為人沈厚
端黙羣居終日似不能言而於文章之外詩思尤精
如麥夭晨氣潤槐夏午隂清前世名流皆所未到也
又如暁鶯林外千聲囀芳草堦前一尺長殆不類其
爲人矣
退之筆力無施不可而甞以詩爲文章末事故其詩
曰多情懷酒伴餘事作詩人也然其資(一作/發)談笑助
諧謔敘人情狀物態一寓於詩而曲盡其妙此在雄
文大手固不足論而予獨愛其工於用韻也蓋其得
韻寬則波瀾横溢泛入傍韻乍還乍離(一作乍/去乍还)出入
回合殆不可拘以常格如此日足可惜之類是也得
韻窄則不復傍出而因難見巧愈險愈竒如病中贈
張十八之類是也余甞與聖俞論此以謂譬如(一作/夫)
善馭良馬者通衢廣陌縱横馳逐惟意所之至於水
曲蟻封疾徐(一有/彌字)中節而不少蹉跌乃天下之至工
也聖俞戯曰前史言退之為人木強若寬韻可自足
而輒傍出窄韻難獨用而反不出豈非其拗強而然
歟坐客皆為之笑也
自科埸用賦取人進士不復留意於詩故絶無可稱
者惟天聖二年省試采侯詩宋尚書(祁)最擅埸其句
有色映堋雲爛聲迎羽月遲(一作/馳)尤為京師傳誦當
時舉子目公為宋采侯
詩話卷終

第四段食絮(絮上脫/柳字)
第八段偶得(一作/偶收)
第二十段手簡(一作/于簡)
第二十四段論說(一作/諸說)
近體樂府卷第一　歐陽文忠公集一百三十一
　　樂語　長短句
　　　聖節五方老人祝壽文
　　　　東方老人
但某太山老叟東海真仙(一有/一字)溜穿石而曽究𥘉終
(一有/五字)松避雨而備知歳月羲氏定三百六日甞守寅
賔之官夷吾紀七十二君盡覩登封之事遇安期而
遺棗笑方朔之偷桃風入律而來自巖前斗指春而
光臨洞口昔漢武帝甞懐三島之勝遊有羡門生欲
謁巨公於昭代今則紫庭降聖華渚開祥逺離朝日
之方來展望雲之懇千八百國咸歸至治之風億萬
斯年共禱無疆之壽遥望天庭敢進祝聖之頌
東海蓬萊第一仙遥瞻西北祝堯天願皇長似東君
壽與物爲春億萬年
　　　　西方老人
但某秦川故老華岳幽人詢仙掌之遺蹤咸知始末
戀蓮峯之絶頂不記歳時漱流玉乳之泉枕石雲陽
之洞逍遥物外笑傲林間奉王母之蟠桃甞延漢帝
指老聃之仙李永佑唐基掌中五色之丸世上千年
之壽欣逢聖代來至塵寰當洪河澄九曲之時是甲
觀誕一人之日祥麟遊於㤗畤天馬來於大宛景星
見而朱草生瑞露降而赤烏集旣遇無爲之化冝歌
有道之君是以駕青牛而度凾關指丹鳳而趨魏闕
唯願慶源流逺齊河海以無窮睿筭緜長等乾坤而
不老遥望天庭敢進祝聖之頌
華岳峯頭萬葉蓮開花今古世相傳願皇長似蓮峯
乆結實盤根不記年
　　　　中央老人
但某棲心嵩極振迹伊川年髙而可等松椿氣粹而
甞飱芝术洞裏之煙霞不老壷中之日月偏長當聖
主之盛時居天心之奥壤但見璿璣運而寒暑正土
圭測而隂陽和冠帶𬒳於百蠻玉帛來於萬國龍在
沼而麟在藪河出圖而洛出書民躋壽域之中俗樂
春臺之上今則堯眉誕秀舜目開祥逺離王屋之間
來入帝畿之内仰瞻天表莫非嶽降之神上祝皇圖
豈止山呼之歳遥望天庭敢進祝聖之頌
嵩髙維嶽鎮中天王氣盤基降壽仙惟願吾皇等嵩
嶽三靈齊祝(一作/壽)萬斯年
　　　　南方老人
但某託迹炎洲游神衡嶽非海濵之野叟廼星極之
老人當火徳爲治之朝是離明繼照之日里社鳴而
聖人岀泰階正而王道平百蠻向風重譯來貢屢覩
豐年之上瑞故知百姓之懽心皷腹而歌治世之音
安以樂曲肱而枕化國之日舒以長斯可謂唐虞之
民又豈止成康之俗今則流虹誕聖遶電開祥來趨
北闕之前上祝南山之永雲翔霧集旣羅仙籍之班
地乆天長以禱皇家之祚遥望天庭敢進祝聖之頌
南極星中一老人南山爲壽祝吾君願君永奏南薫
曲當使淳音萬國聞
　　　　北方老人
但某修真北嶽常傾葵藿之心混俗幽都不避草茅
之迹潜神自得味道爲娱易水歌風曽識荆軻於往
歳燕山勒石親逢竇憲於當年仙家之景物常春人
世之光隂易老華表之鶴未乆還來蓮葉之龜於時
屢見但處積隂之境毎輸就日之誠望干吕之青雲
慶流虹於華渚當萬域來王之際是千齡誕聖之𥘉
是以歷沙漠而朝宗叩天閽而祝頌惟願慶基不朽
永齊金石之堅寳祚無疆更等山河之固遥望天庭
敢進祝聖之頌
北嶽神仙九轉丹持來北闕獻君前願将北極齊君
壽萬國陶陶共戴天
　　　㑹老堂致語(熈寜壬子趙康靖公自南京/訪公於潁時吕正獻公爲守)
某聞安車以適四方禮典雖存於往制命駕而之千
里交情罕見於今人伏惟致政少師一徳元臣三朝
宿望挺立始終之節從容進退之冝謂青衫早並於
俊遊白首各諧於歸老已釋軒裳之累却尋鷄黍之
期逺無憚於川塗信不渝於風雨幸會北堂之學士
方爲東道之主人遂令潁水之濵復見徳星之聚里
閭拭目覺陋巷以生光風義聳聞爲一時之盛事敢
陳口號上賛清歡
欲知盛集繼荀陳請看當筵主與賔金馬玉堂三學
士清風明月兩閑人紅芳已盡鶯猶囀青杏𥘉甞酒
正醇羙景難并良㑹少乗歡舉白莫辭頻
　　　西湖念語
昔者王子猷之愛竹造門不問於主人陶淵明之卧
輿遇酒便留於道士況西湖之勝槩擅東潁之佳名
雖羙景良辰固多於髙㑹而清風明月幸属於閑人
並遊或結於良朋乗興有時而獨往鳴蛙暫聽安問
屬官而屬私曲水臨流自可一觴而一詠至歡然而
㑹意亦傍若於無人乃知偶來常勝於特來前言可
信所有雖非於已有其得已多因飜舊闋之辤冩以
新聲之調敢陳薄伎聊佐清歡
　　　採桑子
　　　　一
輕舟短棹西湖好緑水逶迤芳草是堤隱隱笙歌處
處隨　無風水面琉璃滑不覺船移微動漣漪驚起
沙禽掠岸飛
　　　　二
春深雨過西湖好百卉爭妍蝶亂蜂喧晴日催花暖
欲然　蘭橈畫舸悠悠去疑是神仙返照波間水闊
風髙颺管絃
　　　　　三
畫船載酒西湖好急管繁絃玉盞催傳穏泛平波任
醉眠　行雲却在行舟下空水澄鮮俯仰留連疑是
湖中别有天
　　　　四
群芳過後西湖好狼籍殘紅飛絮濛濛垂栁欄干盡
日風　笙歌散盡遊人去始覺春空垂下簾櫳雙燕
歸來細雨中
　　　　五
何人解賞西湖好佳景無時飛蓋相追貪向花間醉
玉巵　誰知閑凭欄干處芳草斜暉水逺煙微一點
滄洲白鷺飛
　　　　六
清明上已西湖好滿目繁華爭道誰家緑桞朱輪走
鈿車　遊人日暮相将去醒醉諠譁路轉堤斜直到
城頭緫是花
　　　　七
荷花開後西湖好載酒來時不用旌旗前後紅幢緑
蓋隨　畫船撐入花深處香泛金巵煙雨微微一片
笙歌醉裏歸
　　　　八
天容水色西湖好雲物俱鮮鷗鷺閑眠應慣尋常聽
管絃　風清月白偏冝夜一片瓊田誰羨驂鸞人在
舟中便是仙
　　　　九
殘霞夕照西湖好花塢蘋汀十頃波平野岸無人舟
自横　西南月上浮雲散軒檻涼生蓮芰香清水面
風來酒面醒
　　　　十
平生爲愛西湖好來擁朱輪冨貴浮雲俯仰流年二
十春　歸來恰似遼東鶴城郭人民觸目皆新誰識
當年舊主人
　　　　十一
畫樓鍾動君休唱往事無蹤聚散怱怱今日歡娱幾
客同　去年緑鬢今年白不覺衰容明月清風把酒
何人憶謝公
　　　　十二
十年一别流光速白首相逢莫話衰翁但鬭樽前語
笑同　勸居滿酌君湏醉盡日從容畫鷁牽風即去
朝天沃舜聦
　　　　十三
十年前是樽前客月白風清憂患凋零老去光隂速
可驚　鬢華雖改心無改試把金觥舊曲重聽猶似
當年醉裏聲
　　　朝中措
平山欄檻倚晴空山色有無中手種堂前垂栁别來
幾度春風　文章太守揮毫萬字一飲千鍾行樂直
湏年少樽前看取衰翁
　　　歸自謡
　　　　一
何處笛深夜夢回情脉脉竹風簷雨寒牎隔　離人
幾歲無消息今頭白不眠特地重相憶
　　　　二
春艷艷江上晚山三四點栁絲如剪花如染　香閨
寂寂門半掩愁眉歛泪珠滴破烟脂臉
　　　　三
寒水碧水上何人吹玉笛扁舟逺送瀟湘客　蘆花
千里霜月白傷行色來朝便是關山隔
　　　長相思
　　　　一
蘋滿溪柳遶堤相送行人溪水西回時隴月低　煙
霏霏風淒淒重倚朱門聽馬嘶寒鷗相對飛
　　　　二
深畫眉淺畫眉蟬鬢鬅鬙雲滿衣陽臺行雨回　巫
山髙巫山低暮雨蕭蕭郎不歸空房獨守時
　　　　三
花似伊桞似伊花桞青春人别離低頭雙泪垂　長
江東長江西兩岸鴛鴦兩處飛相逢知幾時
　　　　四
深花枝淺花枝深淺花枝相並時花枝難似伊　玉
如肌柳如眉愛著鵝黄金縷衣啼粧更爲誰
　　　訴衷情(眉意)
清晨簾幕卷輕霜呵手試梅粧都縁自有離恨故畫
作遠山長　思徃事惜流芳易成傷擬歌先歛欲笑
還顰最斷人腸
　　　踏莎行
　　　　一
候館梅殘溪橋柳細草薫(一作/芳)風暖揺征轡離愁漸
遠漸無窮迢迢不斷如春水　寸寸柔腸盈盈粉泪
樓高莫近危欄倚平蕪盡處是春山行人更在春
山外
　　　　二
雨霽風光春分天氣千花百卉爭明媚畫梁新燕一
雙雙玉籠鸚鵡愁孤睡　薛荔依墻莓苔滿地青樓
幾處歌聲麗驀然舊事上心來無言歛皺眉山翠
　　　望江南
江南蝶斜日一雙雙身似何郎全傳粉心如韓壽愛
偷香天賦與輕狂　㣲雨後薄翅膩煙光纔伴遊蜂
來小院又隨飛絮過東墻長是爲花忙
　　　減字木蘭花
　　　　一
留春不住燕老鶯慵無覔處說似殘春一老應無却
少人　風和月好辦得黃金須買笑愛惜芳時莫待
無花空折枝
　　　　二
傷懷離抱天若有情天亦老此意如何細似輕絲渺
似波　扁舟岸側楓葉荻花秋索索細想前歡須著
人間比夢間
　　　　三
樓臺向曉淺月低雲天氣好翠幕風微宛轉梁州入
破時　香生舞袂楚女腰肢天與細汗粉重匀酒後
輕寒不著人
　　　　四
畫堂雅宴一抺朱絃初入遍慢橪輕籠玉指纎纎嫰
剥葱　撥頭愡利怨月愁花無限意紅粉輕盈倚暖
香檀曲未成
　　　　五
歌檀歛袂繚繞雕梁塵暗起柔潤清圎百琲明珠一
綫穿　櫻唇玉齒天上仙音心下事留住行雲滿坐
迷魂酒半醺
　　　生查子
　　　　一
去年元夜時花市燈如晝月到桞梢頭人約黄昬後
　今年元夜時月與燈依舊不見去年人泪滿春衫
袖
　　　　二
含羞整翠鬟得意頻相顧鴈柱十三絃一一春鶯語
嬌雲容易飛夢斷知何處深院鎻黄昬陣陣芭蕉雨
　　　瑞鷓鴣
楚王臺上一神仙眼色相看意已傳見了又休還似
夢坐來雖近逺如天　隴禽有恨猶能說江月無情
也解圎更𬒳春風送惆悵落花飛絮兩翩翩
　　　清商怨
關河愁思望處滿漸素秋向晚鴈過南雲行人回涙
眼　雙鸞衾裯悔展夜又永枕孤人逺夢未成歸梅
花聞塞管
　　　阮郎歸
　　　　一
東風臨水日銜山春來長是閑落花狼籍酒䦨珊笙
歌醉夢間　春睡覺晚粧殘無人整翠鬟留連光景
惜朱顔黄昬獨倚欄
　　　　二
南園春早踏青時風和聞馬嘶青梅如豆桞如眉日
長蝴蝶飛　花露重草煙低人家簾幕垂鞦韆慵困
解羅衣畫梁雙燕棲
　　　　三
角聲吹斷隴梅枝孤䆫月影低塞鴻無限欲驚飛城
烏休夜啼　尋斷夢掩深閨行人去路迷門前楊栁
緑隂齊何時聞馬嘶
　　　　四
劉郎何日是來時無心雲勝伊行雲猶解傍山扉郎
行去不歸　強匀畫又芳菲春深䡖薄衣桃花無語
伴相思隂隂月上時
　　　　五
落花浮水樹臨池年前心眼期見來無事去還思而
今花又飛　淺螺黛淡燕脂閑粧取次冝隔簾風雨
閉門時此情風月知
近體樂府卷第一
朝中措垂栁(一作/楊栁)
歸自謡三篇(並載馮延已陽/春録名歸國遥)
第三篇夢回(一作/夢魂)來朝(一作/明朝)
長相思第二篇(尊前集作唐/無名氏詞)空房獨守時(一作低頭/雙淚垂)
生查子第一篇月到(一作/月在)月與燈依舊(一作燈月/仍依舊)
瑞鷓鴣相看(一作/相勾)逺如(一作/宛如)翩翩(一作/范然)
阮郎歸三篇(並載陽春録/名醉桃源)
第一篇臨水(一作/吹水)睡覺(一作/睡起)
第二篇春早(一作/春半)
附録卷第一
　祭文　行狀　謚誥
　　　祭文　韓忠獻王琦
維熈寧五年嵗次壬子某月某日具官某
謹遣三班奉職隨行指使李珪以清酌庻
羞之奠致祭于少師永叔之靈惟公之生
粹禀(一作/禀粹)元精偶聖而出逢辰以亨歷事
三朝翼登太平大名既遂大功既成年未
及老(一作/耆)深虞滿盈連章得謝潁第來寧
神當卑以福禄天冝錫之壽齡胡不憖遺
遽爾摧傾此冥理莫得致詰而天下爲之
失聲嗚呼哀哉公之文章獨歩當世子長
退之偉贍閎肆曠無擬倫逮公始繼自唐
之衰文弱無氣降及五代愈極頽敝唯公
(一作/公一)振之坐還醇粹復古之功在時莫二
公雖云亡其傳(一作/在時)益貴譬如天衢森布
列緯海内瞻仰日髙而　公之諌諍務傾
大忠在慶曆初職司帝聦顔有必犯闕無
不縫正路斯闢姦萌輒攻氣勁忘忤行孤
少同於穆仁廟誠推(一作/推誠)至公孰好孰惡
是焉則從善得盡納治隨以隆人畏清議
知時不容各礪名節恬乎處躬二十年間
由公變風公之功業其大可記屢殿藩垣
所至懷恵甞尹京邑沛有餘地早踐西掖
晚當内制凡厥代言典謨之懿凡厥出令
風雷其(一作/之)勢三代炳焉公辭無媿樞幄猷
爲台衡弼貳撫御四夷兵戈不試整齊百
度官師咸治服勞一心定䇿二帝中外以
安神人胥慰不校讒言懇求去位公之進退
逺邁前賢合既不苟髙惟戒顛身雖公輔
志則林泉七十致政乃先五年上惜其去公
祈益堅卒遂其請始終克全嗚呼哀哉余
早接公道同氣類出處雖(一作/則)殊趣向何異
既忝宰司曰親髙誼可否明白襟懷坦易
事貴窮理言無飾偽或不知公因罹謗忌
青蠅好點白璧奚累嗚呼哀哉自公還事
心慕神馳徒慿翰墨莫挹姿儀公甞頋我
恵以新詩雖亟詶答柰苦衰疲欲復爲問
動巳踰時忽承訃音且駭且悲哀誠孰訴
肝膽㡬􁃲(一作/隳)公之逝矣世鮮余知(一作/我知)不如
從公焉(一作/安)用生爲遐脩薄薦(一作/祭)奠公一巵魂兮
有靈其來監兹尚饗
　　　同前　王荆文公(安石)
夫事有人力之可致猶不可期況乎天理之冥寞(一/作)
(溟/漠)又安可得而推惟公生有聞于當時死有傳于後
世苟能如此足矣而亦又何悲如公器質之深厚智
識之髙逺而輔以學術之精微故形於文章見於議
論豪健俊偉怪巧瑰琦其積於中者浩如江河之停
蓄其發於外者爛如日星之光輝其清音幽韻凄如
飄風急雨之驟至其雄辭閎辯快如輕車駿馬之奔
馳世之學者無問乎識與不識而讀其文則其人可
知嗚呼自公仕宦四十年上下徃返(一作/復)感世路之
嶇﨑雖屯邅困躓竄斥流離而终不可掩者以其有
公議之是非旣壓復起遂顯于世果敢之氣剛正之
節至晚而不衰方仁宗皇帝臨朝之末年顧念後事
謂如公者可寄以社稷之安危及夫發謀淚䇿從容
指顧立定大計謂千載而一時功名成就不居而去
其出處進退又庻乎英魄靈氣不隨異物腐散而長
在乎箕山之側與潁水之湄然天下之無賢不肖且
猶爲涕泣而歔欷而況朝士大夫平昔游從又予心
之所嚮慕而瞻依嗚呼盛衰興廢之理自古如此而
臨風想望不能忘情者念公之不可復見而其誰與
歸
　　　同前　曾舎人(鞏)
維公學爲儒宗材不世出文章逸發醇深炳蔚體備
韓馬思兼莊屈垂光簡編焯若星日絶去刀尺渾然
天質辭窮卷盡含意未卒讀者心醒開蒙愈疾當代
一人顧無儔匹諌垣抗議氣震囬遹鼔行無前跋㚄
非恤世偽難勝孤堅竟窒紫微玉堂獨當大筆二典
三謨生明藏室頓挫彌厲誠純志壹斟酌損益論思
得失經體慮萌(一作/明)沃心造膝帝曰汝賢引登輔弼
公在廟堂尊明道術清淨簡易仁民愛物歛不煩苛
令無迫猝棲置木索里安戸逸櫝歛兵革天清地謐
日進昌言從容宻勿開建國本情忠力悉卯未之歳
龍駕飈歘再拯大艱垂紳秉笏乾坤正位上下有秩
功𬒳社稷等夷召畢公在廟堂緫持紀律一用公直
兩忘猜昵不挾朋比不虞訕嫉獨立不囬其剛仡仡
愛養人材奨成誘掖甄抜寒素振興滯屈以爲己任
無有廢咈維公平生愷悌忠實内外洞徹初終若一
年始六十懇辭冕黻連章累歳乃俞所乞放意丘樊
脫遺羈􁁍沉浸圖史左右琴瑟志氣浩然不陋蓬蓽
意謂百齡重休累吉還斡鼎軸賛微計宻云胡傾殂
憗遺則弗聞訃失聲眥淚横溢戇冥不敏早蒙振祓
言繇公誨行繇公率戴徳不酬懷情獨欝西望轜車
莫持紖綍維公犖犖徳義譔述爲後世法終天不没
託辭叙心曷能髣髴嗚呼哀哉尚饗
　　　同前　范蜀忠文公(鎮)
惟公平生諒直骨鯁文章在世煒煒炳炳老釋之闢
賁育之猛拒塞邪說尊崇元聖天下四方學子甫定
邇來此風勃焉而盛如醒復醉如愈再病粤醒與病
有幸不幸幸不見排不幸不正嗟余空踈敢處季孟
公計之來淚下縻綆聞公卜宅許洛之境余居在焉
儻得同井異時徃來或接光影薄酒一樽菲肴數皿
逺不得前寄此耿耿
　　　同前　蘇文忠公(軾通判杭/州日)
嗚呼哀哉公之生於世六十有六年民有父母國有
蓍龜斯文有傳學者有師君子有所恃而不恐小人
有所畏而不爲譬如大川喬嶽雖(一無/此字)不見其運動
而功利之及於物者蓋不可以數計而周知今公之
没也赤子無所仰芘(一有/而字)朝廷無所稽疑斯文化爲
(一作/於)異端(一有/而字)學者至於用夷君子以爲無與(一作/爲)
爲善而小人沛然自以爲得時譬如深山(一作/淵)大澤
龍亡而虎逝則變怪雜(一作/百)出舞鰌鱓而號狐狸昔
其(一作/公之)未用也天下以爲病而其旣用也則又以爲
遅及其釋位而去也莫不冀其復用至其請老而歸
也莫不悵然(一作/惆悵)失望而猶庶幾於萬一者幸公之
未衰孰謂公無復有意於斯世(一作/人)也奄一去而莫
予追豈厭世(一有/之字)溷濁絜身而逝乎將民之無禄而
天莫之遺昔我先君懷寳遁(一作/避)世非公則莫能致
而不肖無狀因(一作/夤)縁出入受教於(一無/此字)門下者十
有六年於兹(一作/斯)聞公之䘮義當匍匐往救(一作/弔)而
懷禄不去愧古人以忸怩緘詞千里以寓一哀而巳
矣蓋上以爲天下慟而下以哭吾(一作/其)私嗚呼哀哉
　　　同前(知潁州日)
維元祐六年歳次辛未九月丙戍朔從表姪具位蘇
軾謹以清酌肴果之奠昭告于故太師兖國文忠公
安康郡夫人之靈嗚呼軾自齠齓以學爲嬉童子何
知謂(一作/維)公我師晝誦其文夜夢見之十有五年乃
克見公公爲拊掌歡笑改容此我軰人餘子莫群我
老將休付子斯文再拜稽首過矣公言雖知其過不
敢不勉契闊艱難見公汝隂多士方譁而我獨南公
曰子來實獲我心我所謂文必與道俱見利而遷則
非我徒又拜稽首有死無易公雖云亡言如皎日元
祐之初起自南遷叔季在朝如見公顔入拜夫人羅
列諸孫敢以中子請婚叔氏夫人曰然師友之義凡
二十年再升公堂深衣廟門垂涕失聲白髪蒼顔復
見潁人潁人思公曰此門生雖無以報不辱其門清
潁洋洋東注于淮我懷先生豈有涯哉尚饗
　　　同前　蘇文定公(轍)
維年月日具官蘇轍謹以清酌庶羞之奠致祭于故
觀文少師贈太師九丈之靈嗚呼嘉祐之初公在翰
林維時先君處于西南世所莫知隠居之深作書號
公曰是知予公應嗟然我明子心吾於天下交逰如
林有如斯文見所未曽先君來東實始識公傾蓋之
歡故舊莫隆遍出所爲歎息改容歷告在位莫此蔽
蒙報國以士古人之忠公不妄言其重鼎鍾厥聲四
馳靡然向風嗟維此時文律頽毀竒邪譎怪不可告
止剽剥珠貝綴飾耳鼻調和椒薑毒病唇齒咀嚼荆
棘斥棄羹胾號兹古文不自愧耻公爲宗伯思復正
始狂詞怪論見者投棄踽踽元昆與轍皆來皆試於
庭羽翼病摧有鑒在上無所事媒馳詞數千適當公
懷擢之衆中群疑相豗公恬不驚衆惑徐開滔滔狂
瀾中道而回匪公之明化爲詼俳公徳日隆歷蹈二
府轍方在艱撫視逾素納銘幽宅徳逮存故終喪而
還公以勞去公年未衰屢告遟暮自亳徂青迄蔡而
許來歸汝隂嘯傲環堵轍官在陳於潁則鄰拜公門
下笑言歡欣柸酒相属圖史紛紜辯論不衰志氣益
振有如斯人而止斯耶書來告衰情懷酸辛報不及
至凶訃遄臻嗚呼公之於文雲漢之光昭回洞逹無
有采章學者所仰以克嚮方知者不惑昧者不狂公
之在朝以直自遂排斥姦回罔有劇易後來相承敢
隕故事雖庸無知亦或勉勵此風之行逾三十年朝
廷尊嚴庶士多賢伊誰云從公導其先自公之歸忽
焉變遷又誰使然要歸諸天天之生物各維其時朝
暘薫風春夏是冝凍雨急雪匪寒不施時去不返雖
彊莫違矧惟斯人而不有時時旣往矣公亦逝矣老
成云亡邦國瘁矣無爲爲善善者廢矣時實使然我
誰懟矣哭公於堂維其悲矣嗚呼哀哉尚饗
　　行狀　呉正憲公(充)
故推誠保徳崇仁翊戴功臣觀文殿學士特進太子
　少師致仕上柱國樂安郡開國公食邑四千三百户
　食實封一千二百户贈太子太師歐陽公行狀
　　曾祖郴累贈金紫光禄大夫太師中書令
　祖偃累贈金紫光禄大夫太師中書令兼尚書令
　　父觀皇任泰州軍事判官累贈金紫光禄大夫太
　　師中書令兼尚書令追封鄭國公
　　本貫吉州永豐縣明徳郷年六十六
　歐陽氏之先本出於夏禹之苗裔少康封其庶子于
　㑹稽以奉禹祀歴夏商周以世相傳至越王勾踐傳
　五世至王無疆爲楚威王所滅諸子皆受封于楚而
無疆之子蹄封於歐餘山之陽是爲歐陽亭侯子孫
遂以爲氏後稍北徙青之千乗冀之渤海千乗之顯
者曰生字和伯以經爲漢博士所謂毆陽尚書者是
也渤海之顯者曰建字堅石所謂渤海赫赫毆陽堅
石者是也詢通父子顯于唐自通三世生琮爲吉州
刺史又八世生萬爲吉州安福令後世或居安福或
居廬陵安福之六世孫即公曽祖也生八男曰儀者
中南唐進士第父母皆在郷里榮之命其郷曰儒林
里曰毆桂坊曰具慶皇祖而下始居吉水至和中㭊
吉水爲永豐今爲永豐人矣曽祖仕南唐爲武昌令
檢校右散騎常侍兼御史大夫性孝友郷里稱之累
贈金紫光禄大夫太師中書令曽祖妣劉氏追封楚
國太夫人皇祖少以文學稱獻所爲文南唐召試爲
南京街院判官累贈金紫光禄大夫太師中書令兼
尚書令祖妣李氏累封吴國太夫人皇考少孤力學
咸平中進士及第天性仁孝居官決獄主於平恕哀
矜終於泰州軍事判官累贈金紫光禄大夫太師中
書令兼尚書令追封鄭國公妣鄭氏累封韓國太夫
人皇考之捐館舎公纔四歳太夫人守節自誓而教
公以讀書爲文及公成人太夫人自力衣食不以家
事累公使專務爲學及見公之身名偕顯而夫人壽
考康寧爲善之報豈虚也哉公諱脩字永叔天聖中
進士甲科𥙷西京留守推官用王文康公薦召試遷
鎭南軍節度掌書記館閣校勘以書責諫官不論事
諫官以聞謫峽州夷陵縣令徙光化軍乾徳令改武
成軍節度判官范文正公經略陜西辟掌書記辭不
就俄遷太子中允館閣校勘方修禮書命權同知太
常禮院辭不受預修崇文緫目成改集賢校理遂知
太常禮院請𥙷外通判滑州召以爲太常丞知諫院
賜緋衣銀魚未幾同修起居注閱月拜右正言知制
誥賜三品服出使河東還改龍圖閣直學士河北都
轉運桉察使左遷知制誥知滁州改起居舎人知揚
州徙知潁州復龍圖閣直學士知應天府兼南京留
守司歷尚書禮部吏部郎中丁韓國太夫人憂服除
判吏部流内銓入翰林爲學士加史館修撰勾當三
班院請郡改侍讀學士知蔡州留不行判太常寺兼
禮儀事權知禮部貢舉拜右諫議大夫判尚書禮部
又判祕閣祕書省加侍讀辭不受同修玉牒兼龍圖
閣學士權知開封府以給事中罷同提舉在京諸司
庫務改羣牧使唐書成拜禮部侍郎兼侍讀學士嘉
祐五年以本官爲樞宻副使明年閏八月參知政事
兼譯經潤文歴戸部吏部二侍郎皆參大政進拜左
丞出爲觀文殿學士刑部尚書知亳州熈寧初遷兵
部尚書知青州京東東路安撫使除檢校太保宣徽
南院使判太原府河東路經略安撫監牧使兼并代
澤潞麟府嵐石路兵馬都緫管三辭不受徙知蔡州
熈寧四年六月以觀文殿學士太子少師致仕階特
進勲上柱國食邑四千三百戸食實封一千二百戸
明年閏七月二十三日薨于汝隂之私第天子聞之
震悼爲之一日不視垂拱朝贈太子太師䘏孤法􁏉
皆從加等公爲人剛正質直閎廓未甞屑屑於事見
義敢爲患害在前直徃不顧用是數至困逐及復振
起終不改其操眞豪傑之士哉居三朝數十年間以
文章道徳爲一世學者宗師接人待物誠信樂易不
爲表襮諸生進者與之抗聲極談簡直明辨至於貴
顯終始如一見者莫不愛服而天資髙逺常人自不
能與之合公待之一也有所稱薦姑取其一善後或
毁公於朝遇其人或其家厄且困必力振之曰吾行
已不以喜怒私也於經術務究大本其所發明簡易
明白其論詩曰察其羙刺知其善惡以為勸戒所謂
聖人之志者本也因其失傳而妄自爲之說者經師
之末也今夫學者得其本而通其末斯善矣得其本
而不通其末闕其所疑可也不求異於諸儒甞曰先
儒於經不能無失而所得固多矣盡其說而理有不
通然後得以論正予非好爲異論也其於詩易多所
發明爲詩本義所改正百餘篇其餘則曰毛鄭之說
是矣復何云乎公㓜孤家貧無資太夫人以荻畫地
教以字書稍長從閭里借書讀或手抄之抄未畢而
成誦公之舉進士學者方爲時文號四六公就視之
曰此不足爲然切於養勉爲之而人亦不能及故屢
試有司皆第一名聲籍甚及景祐中與尹師魯偕爲
古學已而有詔戒天下學者爲文使近古學者盡爲
古文獨公古文旣行世以爲模範自兩漢後五六百
年有韓愈愈之後又數百年而公繼出李翶皇甫湜
栁宗元之徒不足多也蓋公之文備衆體變化開闔
因物命意各極其工其得意處雖退之未能過筆札
精勁自成一家當世士大夫有得數十字皆藏以爲
寳生平以奨進人材爲巳任一時賢士大夫雖潛晦
不爲人知者必延譽慰薦極其力而後已後進之士
一爲公所稱遂爲聞人篤於朋友尹師魯梅聖俞孫
明復皆貧甚旣卒公力爲經紀其家表其孤於朝悉
録以官他甞所與厚者未甞遺也公旣書責諫官以
申范文正坐謫夷陵而尹洙余靖亦連貶蔡君謨為
四賢詩世傳之及范公之使陜西辟公偕徃朝廷從
之時天下乆無事一旦西陲用兵士之負材能者皆
欲因時有所施設而范公望臨一時好賢下士故士
之樂從者衆公獨歎曰吾初論范公事豈以為已利
哉同其退不同其進可也卒辭焉慶曆𥘉公方登朝
數論天下事爲䇿以揣敵情及指陳利害甚衆旣而
有詔百官上封事公又上䟽言三弊五事力陳當時
之所冝憂者仁宗増諫官員首預其選是時西師乆
京東西盜賊羣起中外騷然仁宗旣進退大臣欲遂
改更諸事公感激恩遇知無不言時范文正公杜正
獻公今司徒韓公司空冨公皆輔政公屢請召對咨
訪責以所爲旣而仁宗降手詔出六條虚心以待後
遂下詔勸農桑興學校多所更革小人不恱一時知
名士見謂爲黨人矣公爲朋黨議以進見集中温成
后方有寵公言前世女寵之戒請加裁損■王薨議
者以國用不足請待豐年以葬公言士大夫家有所
待而侈不如及時薄葬況天子叔邪且非所以示四
方也卒從公議澧州進柿木成文有太平之道字公
言今四海騷然未見太平之象又太平之道其意可
推自古帝王致之皆有道得道則太平失道則危亂
今見其失未見其得願陛下憂勤萬務漸期致理其
瑞木請不宣示于外淮南轉運使吕紹寧到任進羡
餘錢十萬貫公請拒而不受以防刻剥陜西用兵之
後河東困弊芻糧不足言者請廢麟州或請移於合
河津或請廢五寨公旣使河外爲四議以較麟州利
害請移兵就食於瀕河清塞堡緩急不失應援而平
時可省餽運麟州得不廢又建言忻代岢嵐火山四
州軍沿邊有禁地棄而不耕人戸私糴北界斛斗入
中以爲邊儲今若耕之每年可得數百萬石以實邊
朝廷從之大爲河東之利自西事後河東賦歛重而
民貧道路嗟怨公奏(一作/表)罷數十事以寛民力公自
河東還㑹保州兵叛遂出爲河北都轉運使保州卒
旣降大將李昭亮私納婦女通判馮博文等竊傚之
公發其姦下博文獄昭亮惶恐立出之自保州之變
河北兵驕小不如意即謀爲亂人情務在姑息公乞
假將帥權事從鎭重以銷未萌河北卒無事保塞之
脅從者二千餘人分隷河北宣撫使恐復生變欲以
便冝悉誅之公權知成徳軍遇之於内黃宣撫使夜
半屏人以告公公曰禍莫大於殺降昨保州叛卒朝
廷許以不死今戮之矣此曹本以脅從故得脫奈何
一旦殺無辜二千人且非朝旨若諸郡不肯從緩之
必生變是趣其爲亂也且某至鎮州必不從命遂止
公在河北奏置御河催綱司通糧運邊州賴之置都
作院於磁相二州以繕戎器仁宗遇公厚甞論及當
世人材目公曰如歐陽某者豈易得哉常欲大用而
未果及使河北陛辭日上面諭曰無爲乆居計有事
言來公對以諫官得風聞今在外使事有指越職罪
也況不得其實邪上曰有事第以聞勿以中外爲辭
及黨論大起公極言請加明辨勢益危初公妹適張
龜正龜正無子有女非歐出也妹旣􁁪無所歸以孤
女偕來及笄以嫁宗人晟張氏後以他事下獄小人
欲并中公乃捃張氏貲産事窮治乆之卒無有猶貶
滁上公丁太夫人憂旣免喪入見仁宗惻然怪公髪
白問在外幾年今年幾何恩意甚至命判流内銓小
人恐公且復用偽爲公奏乞汰内臣䟽傳之中外宦
者人人切齒内官楊永徳隂以言中公出知同州而
外議不平論救者衆上㝷開悟故馮翊之命卒不行
公在侍從八年多所闓益初河決澶淵陳恭公爲相
欲塞商胡開横壠故道公言功大恐不可成徒勞人
未幾陳罷去新宰相復用李仲昌議欲開六塔河公
言六塔不能吞伏且復決再爭之不得旣而果然濵
徳博數千里大𬒳其害仲昌等得罪流貶至和初
公奉使契丹契丹使其貴臣惕隐及北宰相蕭知
足等來押宴曰非常例也以公名重故爾其爲外
夷所畏如此公在翰林仁宗一日乗間見御閤春
帖子讀而愛之左右曰學士歐陽某之辭也乃悉
取宫中帖閱之見其篇篇有意歎曰舉筆不忘規
諌真侍從之臣也毎學士院進文字必曰何人當直
至公之筆必詳覽之毎加歎賞嘉祐初公知貢舉時
舉者爲文以新竒相尚文體大壞公深革其弊前以
怪僻在髙第者黜之幾盡務求平澹典要士人初怨
怒罵譏中稍信服已而文格遂變而復正者公之力
也公之尹京承包孝肅公之後包以威嚴爲治公一
切循理不事風采或以爲言公曰人材性各有短長
今捨所長彊其所短以徇俗求譽我不能也至寵貴
犯禁令又求苟免者必寘於法雖詔命有所不從且
請加本罪二等至今行之由公奏請也公在樞宻與
今侍中曽魯公悉力振舉紀綱革去宿弊考天下兵
數及三路屯戍多少地理逺近更爲圖籍之法邊防
乆闕屯守者大加蒐𥙷數月之間機務浸理甞因嘉
祐水災凡再上䟽請選立皇子以固天下根本言甚
激切及在政府遂與諸公恊定大議而先帝力辭宗
正之命公進曰宗室不領職事忽有此除天下皆知
陛下將儲以爲嗣(一作以/爲儲嗣)不若遂正其名且判宗正
寺誥勑付閤門得以不受今立爲皇子止消一詔書
事定矣仁宗以爲然遂下詔及先帝初年未親政事
慈壽垂簾公與諸公徃來兩宫鎮撫内外而危言宻
　議忠力爲多至先帝親御萬機内外肅然每諸公聚
　議事有未可公未甞不力諍臺諫官至政事堂論事
　徃徃靣折其短英宗甞靣稱公曰性直不避衆怨甞
　稱故相王沂公之言曰恩欲歸已怨使誰當且曰貧
　賤常思冨貴冨貴必履危機此古人之所歎也惟不
　思而得旣得而不患失之者其庻幾乎及彭思永蔣
　之竒等以飛語汙公公杜門請付有司治之上連詔
　詰問所從來二人辭窮悉逐之上親遣中貴人手詔
　慰安公遂稱疾力解機務自嘉祐以後朝廷務惜名
　器而進人之路稍狹公屢建言館閣育材之地材旣
難得而又難知則當博採而多畜之時冀一得於其
間則傑然出爲名臣矣餘亦不失爲佳士也遂詔二
府各舉五人其後中選者徃徃在清近朝廷稍收其
用矣京師百司所行兵民官吏財用之類皆無緫數
中書一有行移則下有司纂集公因暇日盡以中書
所當知者集爲緫目上有所問宰相以緫目爲對公
以祀假家居上遣中貴人就中書閤取而閱之連典
劇郡以鎮静爲本不求赫赫名舉大體而已民便安
之滁揚二州生爲之立祠公在亳年甫六十表致仕
者六不從至蔡而請益堅卒不能奪公志其勇退如
此公平生於物少所好獨好收畜古文圖書集三代
以來金石銘刻爲一千卷以校正史傳百家訛繆之
說爲多晚年自號六一居士曰吾集古録一千卷藏
書一萬卷有琴一張有棊一局而常置酒一壷吾老
於其間是爲六一自爲傳以刻石甞被詔撰唐書紀
十卷志五十卷表十五卷又自撰五代史七十四卷
其爲紀一用春秋法於唐禮樂志明前世禮樂之本
岀於一而後世禮樂爲空名五行志不書事應盡破
漢儒菑異附㑹之說其論著類此五代史辭約而事
備及正前史之失爲多公之薨上命學士爲詔求書
於其家方繕寫進御甞著易童子問三卷詩本義十
四卷居士集五十卷歸榮集一卷外制集三卷内制
集八卷奏議集十八卷四六集七卷集古録跋尾十
卷雜著述十九卷諸子集以爲家書緫目八卷其遺
(一作/餘)逸不録者尚數百篇别爲編集而未及成公初
娶胥氏翰林學士贈吏部侍郎偃之女繼室楊氏集
賢院學士諫議大夫大雅之女今夫人薛氏資政殿
學士户部侍郎贈太尉簡肅公奎之女累封仁壽郡
夫人男八人女三人長女師蚤卒次發光禄寺丞次
女蚤卒次奕光禄寺丞次棐大理評事次某蚤卒次
辯光禄寺丞次三男皆蚤卒次女封樂壽縣君蚤卒
孫男四人曰愻曰憲曰恕曰愬皆以公恩試祕書省
校書郎孫女六人皆㓜將以熙寜八年九月二十六
日葬公於開封府新鄭縣旌賢郷之原謹狀
　熈寧六年七月　日樞宻副使正奉大夫行右諫
　議大夫上柱國賜紫金魚袋呉充狀
　　謚誥
省司凖勑定謚據本家發到故推誠保徳崇仁翊戴
功臣觀文殿學士特進太子少師致仕上柱國樂安
郡開國公食邑四千三百戸食實封一千二百戸贈
太子太師歐陽某行狀依例牒太常禮院擬謚今凖
回牒連到議狀謚曰文忠
宣徳郎守太常丞充集賢校理同知太常禮院李清
臣
太子太師歐陽公歸老于其家以疾不起將葬行
狀上尚書省移太常請謚太常合議曰公維聖宋
賢臣一世學者之所師法明于道徳見于文章究
覽六經羣史諸子百氏馳騁貫穿述作數十百萬
言以傳先王之遺意其文卓然自成一家比司馬
遷揚雄韓愈無所不及而有過之者方天下溺於
　末習爲章句聲律之時聞公之風一變爲古文咸
　知趨尚根本使朝廷文明不愧于三代漢唐者太
　師之功于教化治道爲最多如太師真可謂文矣
　博士李清臣得其議則閱讀行狀考按謚法曰唐
　韓愈李翶權徳輿孫逖本朝楊億皆謚文太師固
　冝以文謚吏持衆議白太常官長官長有曰文則
　信然不復易也然公平生好諫諍當加獻爲文獻
　無已則加忠爲文忠衆相視曰其如何則又合言
　曰忠亦太師之大節太師甞參天下政事進言仁
　宗乞早下詔立皇子使有明名定分以安人心及
　英宗繼體今上即皇帝位兩預定䇿翊戴有安
　社稷功和𥙿内外周旋兩宫間迄于英宗之視政
　蓋太師天性正直心誠洞逹明白無所欺隐不肯
　曲意順俗以自求便安好論列是非分别賢不肖
　不避人之怨誹狙嫉忘身履危以爲朝廷立事按
　謚法道徳博聞曰文廉方公正曰忠今加忠以麗
　文冝爲當衆以狀授清臣爲謚議清臣曰不改於
　文而傳之以忠議者之盡也清臣其敢不從遂謚
　文忠謹議
朝奉郎守尚書工部郎中充祕閣校理直舎人院兼
同修起居注權判吏部流内銓騎都尉賜緋魚袋錢
藻宣徳郎守尚書刑部員外郎充集賢校理兼同修
起居注權同判吏部流内銓騎都尉賜緋魚袋竇卞
伏凖太常禮院謚議如前
　天下文物繁盛之極學士大夫競夫鎪刻組繪日
　益靡靡以汨没於倬詭魁殊之說而不復知淳古
　之爲正也於是時天下曰是太師曰非天下以爲
　韙太師以為陋學士大夫磨牙淬爪爭相出力以
　致之危害太師不之顧曰我道尭舜也我言孔子
　孟軻也而天下不我從將焉徃然卒由太師而一
　歸於醇正故仁義之言其華曄然獨輝灼乎一代
　之盛逺出二京之上嗚虖媺哉大丈夫束帶立夫
　人之朝所以大過人者大節立焉不齪齪小節以
　求曲全可也怫衆慮彊君以難是爲大節不徇世
　俗之論而先識以制未形是爲大節太師當嘉祐
　之間恊議建儲正名挈天下之疑而泮之萬世因
　而若維太山而安不危斯之謂大節謚法道徳博
　聞曰文㢘方公正曰忠生平論譔文章務明堯舜
　孔孟之教於已壞之後可謂道徳博聞矣排左右
　持禄取容之慮特建萬世無窮之䇿而自不以爲
　功可謂㢘方公正矣太常易名曰文忠庶乎天下
　有以知公議之不能泯也
省司準例於都亭驛集合省官同參詳皆恊令式
　請有司準例施行謹詳定訖遂具狀中書門下取
裁奉宰臣判準申謹具狀奏聞伏候勑旨
尚書都省
末故推誠保徳崇仁翊戴功臣觀文殿學士特進太
　子少師致仕上柱國樂安郡開國公食邑四千三
　百戸食實封一千二百戸贈太子太師歐陽脩謚
　曰文忠
附録卷第一
曽舎人祭文甄抜寒素■維公平生(王句一本止/作徳信天資)志
氣(元豐類槀/作氣志)
行狀而夫人壽考康寧(而字下一/有太字)
謚誥則又合言曰(言字一作議其下又有文/獻疊犯廟謚固不可九字)
集古録跋尾卷第一　歐陽文忠公文集一百三十四
　　　古敦銘(毛伯敦/龔伯彞/伯庶父敦)
右毛伯古敦銘嘉祐中原父以翰林侍讀學士出爲
永興軍路安撫使其治在長安原父博學好古多藏
古竒噐物能讀古文(一作/之)銘識考知其人事蹟而長
安秦漢故都時時發掘所得原父悉購而藏之以予
方集録古文故毎有所得必模其銘文以見遺此敦
原父得其蓋於扶風而有此銘原父爲予考按其事
云史記武王克商尚父牽牲毛叔鄭奉明水則此銘
謂鄭者毛叔鄭也銘稱伯者爵也史稱叔者字也敦
乃武王時器也蓋余集録最後得此銘當作録目序
時但有伯囧銘吉日癸巳字最逺故叙言自周穆王
以来叙已刻石始得斯(一作/此)銘乃武王時器也其後
二銘一得盩厔曰龔伯尊彞其一亦得扶風曰伯庶
父作舟姜尊敦皆不知爲何人也三器銘文皆完可
識具列如左(右真蹟)
　　　毛伯敦銘

　　　　釋文
　　佳二年正月初吉王在周昭宫丁亥王格于宣射
　　毛伯入門位中庭右祝鄭王呼内史冊命鄭王曰
　　鄭昔先王旣命女作邑(一字/未詳)五邑祝今余隹亂商
　　乃命錫女赤芾同冕齊黄䜌旂用事鄭拜稽首敢
　　對揚天子休命鄭用作朕皇考龔伯尊敦鄭其鬻
　　壽萬年無疆子子孫孫永寳用享(薛尚功釋云惟/二年正月初吉)
(王在周邵宫丁亥王格于宣榭毛伯内門立中廷/佑祝􁊈王呼内史冊命􁊈王曰􁊈昔先王旣命汝)
(作邑継五邑祝今余惟疃京乃命錫汝赤市彤冕/齊黄鑾旂用事􁊈拜稽首敢對揚天子休命􁊈用)
(作朕皇考龔伯尊敦􁊈其眉壽/萬年無疆子子孫孫永實用享)
　　　　　龔伯彞銘
　　　　釋文
　􁤻作皇祖懿公文公武伯皇考龔伯尊彞􁤻其熈
　萬年無疆霝終霝始其子子孫孫永寳用享于宗
　室(薛尚功釋云􁤻作皇祖益公文公武伯皇考龔/伯䵼彞􁤻其熈萬年無疆令終令命其子子孫)
(孫永寳用/享于宗室)
　　　　伯庶父敦銘
　　　　釋文
　惟二月戊寅伯庻父作王姑舟姜尊敦其永寳用
(薛尚功釋月/爲周餘同上)
　　　　韓城鼎銘

右原甫旣得鼎韓城遺余以其銘而太常博士揚南
仲能讀古文篆籕爲余以今文冩之而闕其疑者原
甫在長安所得古竒器物數十種亦自爲先秦古器
記原甫博學無所不通爲余釋其銘以今文而與南
仲時有不同故并著二家所解以竢博識君子具之
如左(右真蹟)
　惟王九月乙亥晉姜曰余惟司朕先姑君晉邦余
　不○安寧巠雝明徳宣○我猷用○所辭辟○○
　　○○剿䖍不○○○○㠯寵我萬民嘉遺我錫鹵
　　賚千兩㐱灋文侯○○○○○○征綏○○堅乆
　　吉金用作寳尊鼎用康　妥懐逺邦君子晉姜用
　　蘄○○麋壽作惠○亟萬年無疆用徳畯保其孫
　　子三壽是利
　　　右原父所冩如此
　　佳(惟)王九月乙亥晉姜曰余佳(惟)司(嗣孠/同)朕先姑
　　君晉邦余不(今作敢/者籕文省)妄寧巠(經/雝)朙徳宣
(疑/省/隷作䘏)我　用　辝辟(疑卽/母字)乆灮　䖍
　　不(疑㒸字/讀爲墜/諸/覃/享)􁃟(師)我萬民
　我(疑易/字/鹵或胃/字省)千兩勿灋文矦頵令畢(疑/卑)
(字/疑母字/讀爲貫/通)征(疑緐/字)湯(受)久吉金
　用　寶(􁵤)鼎用康(疑西/夏字/妥讀/爲綏)褱　君
　子晉姜用(疑旂字/讀爲祈/疑釁字/讀爲眉/爲)
　亟(極)萬秊無彊(疆)用亯(享)用徳㽙(疑允/字)􁀇(其)孫
　子三　是
　右嘉祐已亥歲馮掖有得鼎韓城者摹其欵識于
　石樂安公以南仲職典書學命釋其字謹按其銘
　蓋多古文竒字古文自漢世知者已稀字之傳者
　賈逵許慎輩多無其說蓋古之事物有不與後世
　　同者故不能盡通其作字之本意也其不傳者今
　　或得於古器無所依據難以臆斷大抵古字多省
　　偏㫄而趣簡易故隹司巠􁃟　等字皆假借也鄭
　　司農說周禮云古者書儀但爲義又云古者立位
　　同字古文春秋經公即位爲公即立者是也
　　者進取也从􁌏故　疑爲(母)从女而象乳
　　子形故　疑爲母而　讀爲緐　雝用邕聲邕从
　　巛古文作􁏗今此　从水从吕故疑爲雝　魯字
　　古作􁒋(郎旅/字)古文旅作　而(者)字用　爲聲蓋
　　古文魯旅者三字通用故　疑爲諸　易者篆文
　象蜥易形故　疑爲易而讀爲錫爲賜皆以聲假
　借也鹵从卤(古西/字)中象鹽形(胃)上象胃中榖形
　故　胃二字　卑者从􁃸在甲下(􁃸今但用左古者尚/右故􁃸在甲下爲卑)
　故　疑爲卑(亦恐借/爲俾讀)毌(音/冠)象穿寳貨形貫字从之
　　或卽母字今毛詩有串夷字俗用爲串穿之串
　而說文不載豈非　字之省也故疑　讀爲貫
　通从辶凡从辶彳之字多通用故　疑爲通　古
　語二字相屬者多爲一字書之若秦鍾銘有(小/子)
(四/方)之字是也卤古西字故　疑爲西夏字(秦鍾/銘亦)
(有此/字)妥字說文無之蓋古綏字省糸爾其後相
　　承讀如媠故　疑讀爲綏　㫃(音/偃)石皷文皆作
　　古之旌旂悉載於車故疑　卽旂字而从車借讀
　　爲祈近甞有得敦藍田者二銘皆有用　萬　之
　　文故知然也　釁今幡爲許刃而虋芭之虋(音/門)用
　　之爲聲詩鳧鷖　在釁又省爲亹易繫辭　又讀
　　如尾釁(門)尾眉聲相近又古者字音多與今異(徐/鉉)
(所謂如皀亦音香釁亦音門/乃亦音仍它皆做此是也)豈釁眉古亦同音歟秦鍾銘
　　亦有釁　字故　疑爲眉　爲者母猴也从爪而
　　象其形故　爲爲㽙字字書所無而於文埶宐
　　爲允蓋用甽省聲也它字不可識者猶十一二與
　其偏㫄之異者若　之類皆今所不傳
　以小篆參求之不能仿佛以今揆之其間或當時
　書者　器者不必無謬誤矣姑盡淺學以塞公命
　云爾
　　嘉祐壬寅冬十月太常博士知國子監書學豫
　　章楊南仲識
　甞觀石皷文愛其古質物象形埶有遺思焉及得
　原甫鼎器銘又知古之篆字或多或省或移之左
　右上下惟其意之所欲然亦有工拙秦漢以来裁
　歸一體故古文所見者止此惜哉治平甲辰正月
　莆陽蔡襄
　　　商雒鼎銘(真蹟)
右商雒鼎銘者原甫在長安時得之上雒其銘云惟
十有四月旣死霸王在下都雝公　作􁵤鼎用追享
丁于皇且考用气麋壽萬年無疆子子孫孫永寳用
雝公不知爲何人原甫謂古丁寧通用蓋古字簡略
以意求之則得爾而蔡君謨謂十有四月者何原甫
亦不能言也治平元年中伏日書
　　　古器銘(鍾銘二/甗銘二/缶器銘一字疑非缶/寳敦銘一)
右古器銘六余甞見其二曰甗也寳龢鍾也太宗皇
帝時長安民有耕地得此甗初無識者其状下爲鼎
三足上爲方甑中設銅箄可以開闔製作甚精有銘
在其側學士句中正工於篆籕能識其文曰甗也遂
藏于袐閣余爲校勘時常閱于袐閣下景祐中修大
樂冶工給銅更鑄編鍾得古鍾有銘于腹因存而不
毀即寳龢鍾也余知太常禮院時甞於太常寺按樂
命工叩之與王朴夷則清聲合初王朴作編鍾皆不
圓至李照等奉詔修樂皆以朴鍾爲非及得寳龢其
狀正與朴鍾同乃知朴爲有法也嘉祐八年六月十
八日書(右真蹟)
　　　同前(綏和鍾/寳盉/寳敦)
右古器銘四尚書屯田貟外郎楊南仲爲余讀之其
一曰綏和林鍾其文磨滅不完而字有南仲不能識
者其二曰寳盉其文完可讀曰伯玉船子作寳盉其
萬斯年子子孫孫其永寳用其三其四皆曰寳敦其
銘文亦同曰惟王四年八月丁亥散季肇作朕王母
弟姜寳敦散季其萬年子子孫孫永寳蓋一敦而二
銘余家集録所藏古器銘多如此也治平元年七月
十三日以服藥假家居書(右真蹟)
自余集録古文所得三代器銘必問於楊南仲章友
直曁集録成書而南仲友直相繼以死古文竒字世
罕識者而三代器銘亦不復得矣治平三年七月二
十(一有/八字)日(一有/以字)孟饗攝事太廟齋宫書(右真蹟)
　　　終南古敦銘
右終南古敦銘大理評事蘇軾爲鳳翔府判官得古
器於終南山下其形制與今三禮圖所畫及人家所
藏古敦皆不同初莫知爲敦也蓋其銘有寳尊敦之
文遂以爲敦爾(右集本)
　　　叔髙父煮簋銘
右煮簋銘曰叔髙父作煑簋其萬年子子孫孫永寳
用原父在長安得此簋於扶風原甫曰簋容四升其
形外方内圓而小堶之似龜有首有尾有足有甲有
腹今禮家作簋亦外方内圓而其形如桶但於其蓋
刻爲龜形(一有/爾字)與原甫所得真古簋不同(一有/也字)君謨
以謂禮家傳其說不見其形制故名存實亡原甫所
見可以正其繆也故并録之以見君子之於學貴乎
多見而博聞也治平元年六月二十日書(右真蹟)
　　　周穆王刻石
右周穆王刻石曰吉日癸巳在今賛皇壇山上壇山
在縣南十三里穆天子傳云穆天子登賛皇(一有/山字)以
望臨城置壇此山遂以爲名癸巳誌其日也圖經所
載如此而又别有四望山者云是穆王所登者(一作/山)
據穆天子傳但云登山不言刻石然字畫亦竒怪土
人謂壇山爲馬蹬山以其　字形類也慶曆中宋尚
書祁在鎮陽遣人於壇山模此字而趙州守將武臣
也遽命工鑿山取其字龕于州廨之壁聞者爲之嗟
惜也治平甲辰秋分日書(右真蹟)
　　　敦　銘(周姜寳敦/張伯煑)
右伯囧敦銘曰伯囧父作周姜寳敦用夙夕享用蘄
萬壽尚書囧命序曰穆王命伯囧爲周大僕正則此
敦周穆王時器也按史記年表自厲王以上有世次
而無年數共和以後接乎春秋年數乃詳蓋自穆王
傳共孝懿夷厲五王而至于共和自共和至今蓋千
有九百餘年斯敦之作在共和前五世而逺也古之
人之欲存乎乆逺者必託於金石而後傳其堙沉埋
沒顯晦出入不可知其可知者乆而不朽也然岐陽
十鼓今皆在而文字剥缺者十三四惟古器銘在者
皆完則石之堅又不足恃是以古之君子器必用銅
取其不爲燥濕寒暑所變爲可貴者以此也古之賢
臣名見詩書者常爲後世想望矧得其器讀其文器
古而文竒自可寳而藏之邪其後張伯　銘曰張伯
作煮　其子子孫孫永寳用張伯不知何人也二銘
皆得之原父也(右集本)
　　　敦􁎽銘(伯囧敦/張仲􁎽)
嘉祐六年原父以翰林侍讀學士出爲永興軍路安
撫使其治在長安原父博學好古多藏古竒器物而
咸鎬周秦故都其荒基破冡耕夫牧兒往往有得必
購而藏之以余方集録古文乃模其銘刻以爲遺故
余家集古録自周武王以来皆有者多得於原父也
歸自長安所載盈車而以其二器遺余其一曰伯囧
之敦其一曰張仲之􁎽其形制與今不同而極精巧
敦医皆有銘而云医獲其二皆有蓋而上下皆銘銘
文皆同甚矣古之人慮逺也知夫物必有弊而百世
之後埋沒零落幸其一在尚冀或傳爾不然何丁寧
重複若此之煩也其於一用器爲慮猶如此則其操
修施設所以垂後世者必不苟二子名見詩書伯囧
周穆王時人張仲宣王時人太史公表次三代以来
自共和以後年世乃詳蓋自共和元年逮今千有九
百餘年而穆王又共和前五世可謂逺矣而斯器也
始獲於吾二人其中間晦顯出入不可知以其無文
字以志之也蓋其出或非其時而遇或非其人者物
有幸不幸也今出而遭吾二人者可謂幸矣不可以
不傳故爲之書且以爲贈我之報歐陽脩記(右集本)
　　　張仲器銘(集本)
(張/仲/作/寳/医/奉)
(之/金/鏤)
(其/其/其/光/用)
(授/熊)
(用/饗/大/正/商/王)
(寘/饔/鼎/召/欲)
(張/仲/受/無/疆/福)
(飲/飤/鼎/餬)
(張/仲/萬/壽)
(医銘雖四而文則一今類轉注偏傍之/或異者分注釋文四十一字於其下)
(張/仲/作/寳/簠)
(之/金/鈌/鈨/鈌)
(錿/其/熏/其/玄/其)
(黄/用/盛/諸/受/􁛃)
(未/用/饗/大/正/音)
(王/賔/飱/具/召/飼)
(張/仲/受/無/疆/福)
(必/友/飱/飼/鼎/寳)
(張/仲/畀/壽)
(薛尚功編鼎彝款識有此/釋文五十一字附見于此)
右張仲器銘四其文皆同而轉注偏傍左右或異蓋
古人用字如此爾嘉祐中原父在長安獲二古器於
藍田形制皆同有蓋而上下有銘甚矣古人之爲慮
逺也知夫物必有弊而百世之後埋沒零落幸其一
在尚冀或傳爾不然何丁寧重複(一作/復)若此之煩也
詩六月之卒章曰侯誰在矣張仲孝友蓋周宣王時
人也距今實千九百餘年而二器始復出原甫藏其
器予録其文蓋仲與吾二人者相期於二千年之間
可謂逺矣方仲之作斯器也豈必期吾二人者哉蓋
乆而必有相得者物之常理爾是以君子之於道不
汲汲而志常在於逺大也原甫在長安得古器數十
作先秦古器記而張仲之器其銘文五十有一其可
識者四十一具之如左其餘以俟博學君子
　　　石鼓文
右石鼓文岐陽石鼓初不見稱於前世至唐人始盛
稱之而韋應物以爲周文王之鼓(一有/至字)宣王刻詩(一/有)
(尔/字)韓退之直以爲宣王之鼓在今鳳翔孔子廟中鼓
有十先時散棄于野鄭餘慶置于廟而亡其一皇祐
四年向傳師求於民間得之(一有十/鼓二字)廼足其文可見
者四百六十五(一有磨/滅二字)不可識者過半余所集録文
之古者莫先於此然其可疑者三四今世所有漢桓
靈時碑往往尚在其距今未及千歳大書深刻而磨
滅者十猶八九此鼓按太史公年表自宣王共和元
年至今嘉祐八年實千有九百一十四年鼓文細而
刻淺理豈得存此其可疑者一也其字古而有法其
言與雅頌同文而詩書所傳之外三代文章真蹟在
者惟此而巳然自漢巳来博古好竒之士皆略而不
道此其可疑者二也隋氏藏書最多其志所録秦始
皇刻石婆羅門外國書皆有而獨無石鼔遺近録逺
不冝如此此其可疑者三也前世傳記所載古逺竒
怪之事類多虚誕而難信況傳記不載不知韋韓二
君何據而知爲文宣之鼓也隋唐古今書籍粗僃豈
當時猶有所見而今不見之邪然退之好古不妄者
余姑取以爲信爾至於字畫亦非史籀不能作也廬
陵歐陽某記嘉祐八年六月十日書(右真蹟)
　　　秦度量銘
右秦度量銘二按顔氏家訓隋開皇二年之推與李
徳林見長安官庫中所藏秦鐡稱權傍有鐫銘二其
文正與此二銘同之推因言司馬遷秦始皇帝本紀
書丞相隗林當依此銘作隗狀遂録二銘載之家訓
余之得此二銘也廼在袐閣校理文同家同蜀人自
言甞遊長安買得(一有/此字)二物其上刻二銘出以示余
其一乃銅鍰不知爲何器其上有銘循環刻之乃前
一銘也其一乃銅方版可三四寸許所刻乃後一銘
也考其文與家訓所載正同然之推所見是鐵稱權
而同所得乃二銅器余意秦時兹二銘刻於器物者
非一也及後又於集賢校理陸經家得一銅版所刻
與前一銘亦同益知其然也故并録之云嘉祐八年
七月十日書(右真蹟)
　　　秦昭和鍾銘
右秦昭和鍾銘曰秦公曰丕顯朕皇祖受天命奄有
下國十有二公按史記秦本紀自非子邑秦而秦仲
始爲大夫卒莊公立卒襄公文公寧公出公武公徳
公宣公成公穆公康公共公桓公景公相次立太史
公於本紀云襄公始列爲諸侯於諸侯年表則以秦
仲爲始今據年表始秦仲則至康公爲十二公此鍾
爲共公時作也據本紀自襄公始則至桓公爲十二
公而銘鍾者當爲景公也故並列之以俟博識君子
治平元年二月社前一日書(右真蹟)
　　　秦祀巫咸神文(一作秦誓文)
右秦祀巫咸神文今流俗謂之詛楚文其言首述秦
穆公與楚成王事遂及楚王熊相之罪按司馬遷史
記世家自成王以後王名有熊良夫熊適熊槐熊元
而無熊相據文言穆公與成王盟好而後云倍十八
世之詛盟今以世家考之自成王十八世爲頃襄王
而頃襄王名横不名熊相又以秦本紀與世家參較
自楚平王娶婦於秦昭王時吴伐楚而秦救之其後
歷楚惠簡聲悼肅五王皆寂不與秦相接而宣王態
良夫時秦始侵楚至懷王熊槐頃襄王熊横當秦惠
文王及昭襄王時秦楚屢相攻伐則此文所載非懷
王則頃襄王也而名皆不同又以十八丗數之則當
是頃襄然則相之名理不冝繆但史記或失之爾疑
相傳寫爲横也(右集本)
　　　之罘山秦篆遺文(集本)
右秦篆遺文纔二十一字曰於乆逺也如後嗣焉成
功盛徳臣去疾御史大夫臣徳其文與嶧山碑㤗山
刻石二世詔語同而字畫皆異惟㤗山爲真李斯篆
爾此遺者或云麻温故學士於登州海上得片木有
此文豈杜甫所謂棗木傳刻肥失真者邪
　　　秦㤗山刻石(一作書李斯篆後/集本)
右秦二世詔李斯篆天下之事固有出於不幸者矣
苟有可以用於世者不必皆賢聖之作也蚩尤作五
兵紂作􁈍噐不以二人之惡而廢萬世之利也篆字
(二字一/作小篆)之法出於秦李斯斯之相秦焚棄典籍遂欲
滅先王之法而獨以已之所作刻石而示萬世何哉
(十四字一作至已之所作則爲/萬世不可朽之計何其愚哉)按史記秦始皇帝行
幸天下凡六刻石及二世立又刻詔書于(一作/於)其旁
今皆亡矣獨泰山頂上二世(一有/此字)詔僅在所(一無/二字)存
數十字爾今俗傳嶧山碑者史記不載又其字體差
大(六字一作/其字特大)不類泰山存者其本出於徐鉉(一無此/六字)
又有别本云(一無/此字)出於夏竦家者以今市人所鬻校
之無異(一無此/十一字)自唐封演巳言嶧山碑非真而杜甫
直謂棗木傳刻爾皆不足貴也(一無此/五字)余友江鄰㡬
(一作/休復)謫官於奉符甞自至泰山頂上視秦所刻石處
云石頑不可鐫鑿不知當時何以刻也然而(二字一/作其)
四靣皆(一有/石字)無草木而野火不及故能若此之乆(一/有)
(也/字)然風雨所剥其存者纔此數十字(一無此/三字)而巳本
鄰㡬遺余也比今俗傳嶧山碑本特爲真者爾(一無/此十)
(九字只作休/復字鄰㡬)
　　　秦嶧山刻石
右秦嶧山碑者始皇帝東廵羣臣頌徳之辭至二世
時丞相李斯始以刻石今嶧山實無此碑而八家多
有傳者各有所自来昔徐鉉在江南以小篆馳名鄭
文寳其門人也甞受學於鉉亦見稱於一時此本文
寳云是鉉所摸文寳又言甞親至嶧山訪秦碑莫獲
遂以鉉所摸刻石於長安世多傳之余家集録别藏
泰山李斯所書數十字尚存以較摸本則見真僞之
相逺也治平元年六月立秋日(右真蹟)
　　　同前(一作秦二世詔)
右鄒嶧山秦二世刻石以泰山所刻較之字之存者
頗多而磨滅尤甚其趙嬰楊樛姓名以史記考之乃
微可辨其文曰大夫趙嬰五大夫楊樛皇帝曰金石
刻盡始皇帝所爲也今襲號而金石刻凡二十九字
多於泰山存者而泰山之石又滅盛徳二字其餘則
同而嶧山字差小又不類泰山存者刻畫完好而附
録于(一作/於)此者古物難得兼資博覽爾蓋集録成書
後八年得此于(一作/於)青州而附之熈寧元年秋九月
六日書(右真蹟)
　　　前漢二器銘(林華宫行鐙一歲月見本文/蓮勺宫博山爐)
　　劉原父帖
　近又獲一銅器刻其側云林華觀行鐙重一斤十
　四兩五鳳二年造第一今附墨本上呈
右林華宫行鐙銘一蓮勺宫銅博山爐下槃銘一皆
漢五鳳中造林華宫漢書不載宣帝本紀云困於蓮
勺鹵中注云縣也亦不云有宫蓋秦漢離宫别館不
可勝數非因事見之則史家不䏻備載也余所集録
古文自周穆王以来莫不有之而獨無前漢時字求
之乆而不獲毎以爲恨嘉祐中友人劉原甫出爲永
興守長安秦漢故都多古物竒器埋没於荒基敗冡
往往爲耕夫牧竪得之遂復傳於人間而原甫又雅
喜蔵古器由此所獲頗多而以余方集古文故毎以
其銘刻爲遺旣獲此二銘其後又得谷口銅甬銘乃
甘露中造由是始有前漢時字以足余之所闕而大
償其素願焉余所集録旣博而爲日滋乆求之亦勞
得於人者頗多而最後成余志者原甫也故特誌之
嘉祐八年歲在癸卯七月二十日書(右真蹟)
　　　前漢谷口銅甬銘(歲月見本文)
右漢谷口銅甬原父在長安時得之其前銘云谷口
銅甬容十其下滅兩字始元四年左馮翊造其後銘
云谷口銅甬容十斗重四十斤甘露元年十月計掾
章平左馮翊府下滅一字原父以今權量校之容三
斗重十五斤始元甘露皆宣帝年號(一有/也字)余所集録
千卷前漢時文字惟此與林華行鐙蓮勺博山鑪盤
銘爾治平元年六月九日書(右真蹟)
　　　前漢鴈足鐙銘(此跋本與漢二器銘/銅甬銘共爲一卷)
　　裴如晦帖
　煜頃甞謂周秦東漢往往有銘傳於世間獨西漢
　無有王原叔言華州片瓦有元光字急使人購得
　之乃好事者所爲非漢字也侍坐語及公亦謂家
　集所闕西漢字耳煜守丹楊日蘇氏者出古物有
　銅鴈足鐙制作精巧因辨其刻則黄龍元年所造
　其言榮宫二史間未始概見遂摹之欲寄左右以
　爲集古録之一事㑹悲苦不果昨偶開篋見之謹
　以上獻亦聞原甫於秦中得西漢數器不知文字
　與此類不煜再拜(治平元年十/二月十四日)
後三年余出守亳社而裴如晦以疾卒于京師明年
原甫卒于南都二人皆年壯氣盛相次以殁而余獨
巋然而存也熈寧壬子四月(右真蹟)
　　　後漢西嶽華山廟碑(歲月見本文)
右漢西嶽華山廟碑文字尚完可讀其述自漢以来
云髙祖初興改秦淫祀太宗承循各詔有司其山川
在諸侯者以時祠之孝武皇帝修封禪之禮廵省五
嶽立宫其下宫曰集靈宫殿曰存僊殿門曰望僊門
中宗之世使者持節歲一禱而三祠後不承前至於
亡新寖用丘虚建武之元事舉其中禮從其省但使
二千石歲時往祠自是以来百有餘年所立碑石文
字磨滅延熹四年弘農太守袁逢修廢起頓易碑飾
闕㑹遷京兆尹孫府君到欽若嘉業遵而成之孫府
君諱璆其大略如此所謂集靈宫者他書皆不見惟
見此碑(一有/爾字)則余之集録不爲無益矣(一無此/十字)治年
元年閏五月十六日書(右真蹟)
　　　後漢樊毅華嶽碑(歲月見本文)
右漢樊毅華嶽碑云泰華之山削成四方其髙五千
仞廣十里周禮職方氏華謂之西嶽祭視三公者以
能興雲雨産萬物通精氣有益於人則祀之故帝舜
受堯親自廵省曁夏殷周未之有改秦違其典璧遺
鄗池二世以亡漢祖應運禮遵陶唐祭則獲福亦世
克昌亡新滔逆鬼神不享建武之初彗掃頑凶光和
二年有漢元舅五侯之胄謝陽之孫曰樊府君諱毅
字仲徳命守斯邦孟冬十月齋祠西嶽以傳窄狹不
足處尊卑廟舍舊乆墻屋傾亞特部行事荀班縣令
先讜以漸𥙷治此其事也又云功曹郭敏等遂刋玄
石銘勒鴻勲其字畫頗完其文彬彬可喜惟以周禮
職方氏爲識方氏其字畫分明非訛缺疑當時周禮
之學自如此蓋識誌其義皆通也治平元年五月十
日書(右真蹟)
　　　同前
右漢樊毅修華嶽廟碑云惟光和元年歲在戊午名
曰咸池季冬已已弘農太守河南樊君諱毅字仲徳
下車之初㳟肅神祀西嶽至尊詔書奉祠躬親自往
齋室逼窄法齋無所於是與令巴郡朐忍先讜圖議
繕故二年正月已夘興就刻兹碑號吏卒挾路據此
碑乃即時所立而太守生稱諱者何哉治平元年末
伏日書(右真蹟)
　　　後漢修西嶽廟復民賦碑(歲月見本文)
右漢修西嶽廟復民賦碑云光和二年十二月庚午
朔十三日壬午弘農太守臣毅頓首死罪上尚書臣
毅頓首頓首死罪死罪謹按文書臣以去元年十一
月到官其十二月奉祠西嶽華山省視廟舍及齋衣
祭器率皆乆逺有垢臣以神嶽至尊冝加恭肅輙遣
行事荀班與華隂令先讜以漸繕治成就之又曰讜
言縣當孔道加奉尊嶽一歲四祠飬牲百日用榖藁
三千餘斛或有請雨齋禱役費兼倍小民不堪有饑
寒之窘違宗神之敬乞差諸賦復華下十里以内民
租田口臣輙聽盡力奉宣詔書思惟惠利増異復上
臣毅誠惶誠恐頓首頓首死罪死罪上尚書漢家制
度今不復見惟余家集録漢碑頗多故於磨滅之餘
時見一二而此碑粗完故録其首尾以傳臣毅者樊
毅也(右集本)
　　　後漢北嶽碑(歲月見本文/集本)
右漢北嶽碑文字殘滅尤甚莫詳其所載何事第其
隱隱可見者曰光和四年以此知爲漢碑爾其文斷
續不可次序蓋多言珪幣牲酒黍稷豐穰等事似是
禱賽之文其後有二人姓名偶可見云南陽冠軍馮
廵字季祖甘陵夏方字伯陽其餘則莫可考矣
　　　後漢無極山神廟碑(歲月見本文)
右漢無極山神廟碑文字磨滅斷續然尋繹次序其
可見者尚可成文云太常臣躭丞敏頓首上尚書謹
按文書男子常山蓋髙上黨范遷爲元氏三公神山
去年五月常山相廵詣山請雨山神卽使髙傳言白
國縣卽與封龍靈山無極山共興雲雨常山相廵元
氏令王翊各以一白羊賽復使髙與遷俱詣太常爲
無極山神索法食臣疑髙遷言不實輙移本國今常
山相廵書言郡督郵言無極山體可三里所立石爲
體長二丈五尺所山周匝二十餘里其三公封龍靈
山皆得法食乞令無極山比三山祠牲出王家以珪
璧爲信愚臣如廵言請少府給珪璧故事湏報臣躭
愚戇頓首頓首上尚書制曰可尚書令忠奏雒陽宫
太常承書從事光和四年八月十七日丁酉尚書令
忠下太常躭丞敏下常山相其奏章如此其後遂言
造廟事而有銘其文多不載按漢奏章首尾皆言臣
某頓首頓首死罪死罪上尚書而此碑所載太常(一/有)
(奏/字)章首尾不稱死罪而丞敏又不稱臣莫曉其制碑
後又列常山官屬云常山相南陽馮廵字季祖元氏
令王翊字元輔云治平元年四月一日書(右真蹟)
　　　後漢桐柏廟碑(歲月見本文)
右漢桐柏廟碑磨滅雖不甚而文字斷續粗可考次
蓋南陽太守修廟碑也其辭云延熹六年正月乙酉
南陽太守中山盧奴君奴下正闕一字當是其姓又
云尊神敬祀立廟桐柏春秋宗禜災異告變水旱請
求位比諸侯聖漢所尊(一作/宗)太守奉祀二十餘年不
復身至遣丞行事簡略不敬明神弗歆災害以生五
嶽四瀆與天合徳仲尼慎祭常若神在君準則大聖
親之桐柏来見廟祠﨑嶇逼狹開拓神門立闕四望
増廣壇場又云執玉以沉爲民祈福靈祇報祐天地
清和其大意止於如此其後有頌亦可讀第不見太
守姓名爾然不著他事惟修廟祀神爾桐柏淮瀆廟
也治平元年六月十三日書(右真蹟)
　　　後漢殽阬君神祠碑(光和四年)
右漢殽阬君神祠碑在鄭縣慶曆中樞宻直學士施
君爲陜西都轉運使爲余模此本云碑文已磨滅初
不可辨以麫填其刻稍尋其點畫命工鐫治之乃可
讀漢碑今在者類多磨滅不完故斯碑歷歷可見也
惟裴曄姓名爲郷人鑱去矣殽阬所以畜洩水患據
碑文云自亡新以来廢之則前漢時已有之矣光和
中曄爲鄭縣令始修復之事見水經及華州圖經殽
吭君祠今謂之五部神廟其像有石隄西戍樹谷五
樓先生東臺御史王翦將軍皆莫曉其義施君名昌
言今爲涇原路安撫使(右集本)
集古録跋尾卷第一
古敦銘(録目元第九/百四十一)敦乃武王(下二字一/作文武)
韓城鼎銘(元第七百/六十一)亦自(一作/甞)
商雒鼎銘(元附九百/四十一)
古器銘(元第三百/七十一)存而(一無/而字)
同前(元第五百/九十一)般子(款識法帖/無子字)斯年(款識法帖/無斯字)八月
(款識法帖此/下有初吉字)暨集録(一作/古)
終南古敦銘(元第二百/四十一)初莫知爲敦也(一無此/六字)
煮簋銘(元第四/十一)煮(款識法/帖作旅)
　　　　　　　　　　　　　　　　此盖銘
　　　　　　　　　　　　　　　　此腹銘
　右一器其銘云叔髙父作煮簋其萬年子子孫孫
　永寳用其容四升外方内圜而小堶之望之畧似
　龜有首有尾有足有腹有甲也今禮家作簋内正
　圜外正方刻盖正爲龜形猶有近也不全與古同
　耳
此銘劉原甫在永興得古銅簋模其銘以見寄其後
原甫所書也
　禮家作簋傳其說不知其形制故名存實亡此器
　可以正其繆也甲辰正月十二日襄
周穆王刻石(元附七百/六十一)天子登(上二字/一作王)此山(一作/北山)癸
巳(至)如此而(十三字一作圖經/云癸巳誌其日也)鑿山(一無/山字)
敦　銘(元附八百/九十一/一作臣款識/法帖作匜)史記(此下一有/本紀二字)治
平元年正月二日書(一有此/九字)
敦医銘(元無/卷第)
張仲器銘(元第八百/九十一)古人(一作古/之人)嘉祐八年十二月
二十八日書(一有此/十二字)
石鼔文(元第二/百一)右石鼔文(此下一/有在字)千有(一無/有字)獨無石
鼔(此下一/有文字)猶有(一作/獨有)
秦度量銘(元第六百/六十一)
秦昭龢鍾(元第三百/四十一)
秦祀巫咸神文(元第四/百一)熊適(一作/商)
　又别本秦祀巫咸神文(祀朝那文附)
　　右秦祀巫咸神文今流俗謂之詛楚文者(一無/此字)以
　　其言楚王熊相之罪也史記世家楚自成王以後
　　王名(一無此/二字)有熊疑熊良夫熊商熊槐熊元而無
　　熊相詛(一作/據)文言穆公與成王盟好而後云(一無此/二/字)
　　倍十八世之詛盟則秦(一無此/二字)自穆公十八世爲
　　惠文王也又按秦本紀與楚世家自楚平王娶婦
　　於秦其後累世不以兵交至宣王熊良夫時秦始
　　侵楚及惠文王時與楚懷王熊槐屢相攻伐則秦
　　所詛者是懷王也但史記以爲熊槐者失之爾槐
　　相二字相近盖轉冩之誤當從詛文石刻以相爲
　正又有祀朝那湫文其文(一無此/二字)與此同今附于
　後熈寧三年四月二十三日書
秦篆遺文(元第三百/六十一)嗣馬(石刻/作爲)臣斯(石刻/作徳)此遺(一有/文字)
或云(一作/曰)治平元年六月二十日書(一有此/十字)
㤗山刻石(元第一百/三十一)賢聖(一作/聖賢)秦始(一無/秦字)此詔(一作/詔書)
余友(一有/人字)嘉祐八年五月十日書(一無此/九字)
嶧山刻石(元第九百/五十一)而附(一無/而字)
漢二器銘(元第八百/一十一)兹乆(一作/滋乆)得於(一作得/之於)
銅甬銘鴈足鐙銘(元附八百/一十一)
華山廟碑(元第八百/四十一)如此(此下一有其記漢祠/四岳事見本末十字)
華嶽碑(元第七百/二十一)享(古碑/作亨)班(古碑/作斑)同前(元第三/百一)
復民賦碑(元第二百/一十一)西(一作/華)嶽廟(此下一/有請字)荀班(古碑/作斑)
就之(此下一有後仍/雨甘雪五字)口(一有/筭字)治平元年六月十四日
書(一有此/十字)
北嶽碑(元第七百/三十一)考矣(一作/也)治平元年五月十日書
(一有此/九字)
無極山神廟碑(元第四百/九十一)愚臣(古碑/作㠯)請少府(一作請/以少府)
桐柏廟碑(元第一百/九十)又云(一無此/二字)災害(一作/異)
殽阬神祠碑(元第二百/九十一)在(一作今在/或作在今)斯碑(二字上一/有獨字)
復之(此下一/有時字)治平元年二月一日書(一有此/九字)
　内制集卷第二　歐陽文忠公集八十三
　　　　景靈宫奉真殿看經堂開啓真宗皇帝忌辰
　　　　黄籙道埸青詞(正月十一日)
　伏以崇妙道於清虚實惟先志感時思於雨露式表
　孝心按金籙之真科即琳宫之福地薦茲精潔庻以
　感通冀善應之無方期水資於沖䕃
　　　　景靈宫廣孝殿看經堂開啓章懿皇后忌辰
　　　　黄籙道埸青詞(正月十一日)
　伏以坤儀永閟昭厚徳於無疆蘂館載嚴奉真遊而
　如在式臨逺諱用感孝思薦時品之惟新啓齋埸而
増肅仰祈歆鑒永集祥祺
　　　慈孝寺開啓真宗皇帝忌辰資薦道埸齋文
(正月十一日)
伏以僊馭乗雲式臨於逺日春陽濡露載感於孝思
爰即梵居俾延淨侣瞻玉毫之妙相啓貝葉之真文
集此勝因仰資冥祐
　　　集英殿開啓真宗皇帝忌辰道埸齋文(正月)
(十一日)
伏以神遊斯逺方仰於軒威諱日茲臨載深於舜慕
䖍依正覺俾集善因敞禁殿以有嚴啓法筵而夙設
仰祈冥助用慰孝思
　　　内中福寧殿罷散三長月道埸青詞(正月十)
(七日)
伏以首春紀序標令月以惟時善氣宣和紛百祥而
來集載嚴祕殿恭按真科依妙道之沖虚薦清(一作/精)
衷之蠲潔冀迎純祐均𬒳羣倫
　　　撫問真定府定州等路臣寮口宣(正月二十)
(二日)
(卿/汝)等並韞時才出分邊寄屬新陽之戒候念宣力以
惟勞特示撫存體茲眷遇
　　　撫問保州路臣寮口宣(正月二十一日)
(卿/汝)等夙臨邊圉盡瘁公家當春序之方和念朔陲之
尚凛俾茲撫慰式示眷懷
　　　撫問北京并恩州臣寮口宣(正月二十二日)
(卿/汝)等並膺柬寄方布敎條惟夙夜之宣勤在眷懷而
彌切特加存撫冝體優隆
　　　雄州撫問契丹賀乾元節人使口宣(二月二)
(十三日)
卿等並持使節叶講隣歡飭車馭以載勞及疆亭而
茲喜(一作/始)俾伸慰撫式示眷懷
　　　贈保順軍節度使張惟吉祭文(堂祭二月/二十六日)
維至和二年歳次乙未三月已未朔皇帝遣入内内
侍省内西頭供奉官勾當延福宫康為政致祭于贈
保順軍節度使張惟吉之靈惟靈忠勤之節克保於
有終存殁之恩僃隆於異數仍加祖奠式表哀榮尚
享
　　　贈保順軍節度使張惟吉祭文(墳所二月/二十六日)
惟靈佐佑宣力始終不渝載嘉遺忠實用追惻奠爾
臨壙魂其有知
　　　賜契丹賀正旦人使却回班荆館酒果口宣
(十二月二十九日)
卿等並持信節繼講隣歡旣夙駕以言歸俾及郊而
留餞冝伸寵錫用示眷懷
　　　賜鎮安軍節度使同中書門下平章事判陳
　　　州程琳進奉乾元節詔(三月十五日)
誕祥著節延祝申誠顧予同徳之臣首列充庭之貢
式彰勤藎深用歎嘉
　　　賜外任臣寮進奉乾元節銀絹馬等詔(敕書/司)
(三月十五日)
夏時正候誕節戒辰惟事君之盡忠因效貢而申祝
嘉乃勤意勿忘于懷
　　　賜樞宻使河陽三城節度使同中書門下平
　　　章事王徳用生日禮物口宣(三月二十五日)
卿勲閥名家樞機重任式因誕日用示優恩冝體眷
懷膺茲蕃錫
　　　廣聖宫開啓乾元節青詞(三月二十五日)
伏以月旅正陽當百嘉之茂盛祥標誕節期萬壽之
穹隆式案舊章載嚴祕殿延紫霄之飛馭誦玉笈之
靈篇伏冀誠慤上通聖真垂佑錫之多福均動植之
幽微永以無疆並乾坤而悠久
　　　撫問河東路沿邊臣寮夏藥口宣(三月二十)
(五日)
(卿/汝)等並膺寄任深柬器能顧隆暑之惟時念禦邊之
宣力俾分珍劑式示眷懷
　　　撫問麟府路(一無/路字)臣寮及并代州路臣寮口
　　　宣(三月十五日)
(卿/汝)等蔚有時才並分邊寄顧藴隆之在候嘉勤瘁以
不忘式示撫存體茲柬注
　　　撫問宣徽南院使彰信軍節度使判真定府
　　　李昭亮口宣(四月六日)
卿宣勞邊鄙頗歷歳時因乃子之言行俾過家而賜
問式彰寵眷以耀私門
　　　錫慶院賜宰臣巳下罷乾元節道埸酒果口
　　　宣
卿等任國鈞軸為予股肱因誕節之屇辰嚴梵宫而
申祝載嘉忠藎冝示寵頒
　　　端午帖子詞(二十首三月/二十五日)
　　　皇帝閤六首
　　　　其一
天清槐露浥歳熟麥風涼五日標嘉節千齡獻壽觴
　　　　其二
午位星杓正人間令節同四時和玉燭萬物𬒳薫風
　　　　其三
舜舞来遐俗堯仁浹九區五兵消以徳何用赤靈符
　　　　其四
椘國因讒逐屈原終身無復入君門願因角黍詢遺
俗可鑒前王惑巧言
　　　　其五
嘉辰共喜沐蘭湯毒沴何湏採艾禳但得臯䕫調鼎
鼐自然災祲變休祥
　　　　其六
炎暉流爍蕙風薫草木蕃滋徳澤均畜藥蠲痾雖故
事使民無疾乃深仁
　　　皇后閤五首
　　　　其一
畫扇催迎暑靈符喜辟邪風光麗宫禁時節重仙家
　　　　其二
椒塗承茂渥嬪壼範柔儀更以親𧖟繭紉為續命絲
　　　　其三
覆檻午隂黄鳥囀烘簾暁日絳榴繁六宫綵縷爭新
巧共續千齡奉至尊
　　　　其四
紫蘭淅淅光風轉緑葉隂隂禁苑涼天子萬機多暇
日喜逢嘉節奉瑶觴
　　　　其五
五色雙絲獻女功多因荆椘記遺風聖君照物同天
鑒不用江心百鍊銅
　　　温成皇后閤四首
　　　　其一
宻葉花成子新巢鷰引鶵君心多感舊誰獻辟兵符
　　　　其二
旭日映簾生流暉槿艶明紅顔易零落何異此花榮
　　　　其三
綵縷誰云能續命玉奩空自鎻遺香白頭舊監悲時
節珠閤無人夏日長
　　　　其四
依依節物舊年光人去花開益可傷聖主聦明無色
惑不湏西國返魂香
　　　夫人閤五首
　　　　其一
梅黄𥘉過雨麥實巳登秋避暑多佳賞皇歡奉(一作/奏)
豫遊
　　　　其二
鳴蜩驚早夏鬭草及良辰共薦菖華(一作/蒲)酒君王壽
萬春
　　　　其三
椘俗傳筒黍江人喜競舡深宫亦行樂綵索續長年
　　　　其四
涼生玉宇來風細日永金徒報漏稀皎潔冰壷清水
殿三千爭捧赭黄衣
　　　　其五
仙盤冷泛銀河露紈扇香揺緑蕙風禁掖自應無暑
氣瑶臺金闕水精宫
　　　賜右屯衛大將軍叔韶獎諭勑書(四月十/二日)
勑叔韶省所進祝聖壽歌日月元樞論共二軸事具
悉朕固嘉汝嚮學勵善蔚然而有文與夫習冨貴之
驕而樂狗馬之翫者異矣然夫學者所以知君臣父
子之禮出可以施於國入可以施於家汝其慎擇厥
師講救其闕使言而無過以自逺於悔尤夫能異於
衆人誠為有立必至乎君子然後大成汝其勉之無
或中止故茲獎諭想冝知悉
　　　十九日契丹賀乾元節人使朝辭訖就驛賜
　　　酒果口宣(四月十二日)
卿等夙持隣聘申慶誕辰嘉成禮之有儀在眷懷而
増厚冝頒優賚式示寵章
　　　集禧觀凝祥池崇禧殿就上清宫功徳前開
　　　啓保夏祝聖壽金籙道埸宻詞(五月十八日)
伏以道本無為功施萬物福惟善應信若四時當茂
育之屇辰薦精明而交感載嚴珍館恭按仙科伏願
飈歘來臨清真垂祐保壽齡之永錫均動植以咸休
　　　賜判大名府賈昌朝判陳州程琳判成徳軍
　　　李昭亮等進奉上壽金酒器一副馬六疋詔
(五月二十三日)
載誕及辰萬邦咸慶顧乃蕃宣之重實惟耆哲之明
休有物容来陳壽祝嘉乃誠意不忘于懷
　　　兖州㑹真宫等處開啓皇帝本命道埸青詞
伏以三辰昭運六甲馴行當薫風阜育之時屬正命
本元之日謹遵科式上薦誠明誦琳蘂之真文延紫
清之諸聖伏冀蒼靈降鑒福嘏駢臻蒙休匪止於眇
躬博施咸均於庻品
　　　除皇弟允𥘉特授依前檢校尚書右僕射充
　　　感徳軍節度使加食邑食實封餘如故制(五)
(月二十八日)
門下爵賞當功則為善之勸廣名器不假則至公之
道存然而隆恩睦親所以厚乎風俗建侯作屏所以
扞乎(一作/捍我)王家非余敢私乃國舊典具官允𥘉質性
純茂禀乎天姿學問發明(一作/聞)由於師訓維我叔父
時為賢王緬懷遺烈之存屬乃克家之善自𬒳蕃宣
之寄久叅朝請之聮冝從留務之繁進委臨戎之重
節旄並建井賦兼増僉謀克諧寵數惟渥於戯干戈
衛社内有宣勤夙夜之臣甲胄在躬外有奮力行伍
之將爾其念宴安之懷毒知冨貴之難居戒損於滿
而罔敢自驕勞身以謙而克保其位無忘勗勵往服
恩榮可特授依前檢校尚書右僕射使持節耀州諸
軍事耀州刺史兼御史大夫充感徳軍節度使耀州
管内觀察處置等使仍加食邑七百戸食實封二百
戸散官勲封如故主者施行
　　　賜鎮海軍節度使檢校太尉同中書門下平
　　　章事判亳州陳執中讓恩命第二表不允仍
　　　斷来章批答(至和二年六/月十八日)
卿自再司鈞軸未久歳時廼者數上封章願還叩綬
朕惟委任之際古今所難知之不盡如不知用之不
終如不用所以悉格羣議獨斷余衷非惟勉爾以胡
恤人言亦庻幾乎任賢勿貳之意也而卿(一無/卿字)避讓
之節再三益堅事有重違理當俯徇夫進退以禮豈
惟優大臣堂陛俱隆蓋以尊人主是用寵爾以節旄
之寄兼之以槐鼎之榮雖為新恩實爾舊物出入中
外載嘉夙夜之勤待遇始終當盡君臣之分無煩封
執用體眷懷所讓冝不允仍斷来章
　　　賜新除宰臣冨弼赴闕茶藥口宣(至和二年六/月十八日)
卿祗若新恩式趨近甸炎歊方鬱衝冒良勤冝有頒
宣用伸眷遇
　　　賜新除宣徽北院使檢校太保判并州王拱
　　　辰讓恩命不允仍斷来章批答(至和二年六/月十八日)
省表具之宣導徽猷號為近職鎮撫方靣實惟難才
余思其人於爾為得至於儒學雍容於顧問勤勞出
入於劇繁考資望以孰先在甄陞而惟允辭讓之節
誠雖可嘉詢謀旣同命則無易所讓冝不允仍斷来
章
　　　賜新除宣徽南院使檢校太保判延州呉育
　　　讓恩命不允仍㫁来章批答(至和二年七/月十七日)
省表具之卿學足以治人知足以謀事夙有問望稱
于搢紳惟時舊人常歷二府一使(二字一/作宣徽)之職夫復
何讓若乃居則道古先之訓講朕以六經出則重朝
廷之威撫余之逺俗才無不可用之文武而皆冝忠
無不為任以内外而何異余考於衆僉惟汝諧所讓
冝不允仍斷采章
　　　賜新除昭徳軍節度使知鄆州龐籍赴闕生
　　　料口宣(至和二年七/月二十一日)
卿言秉覲圭甫臨畿甸屬此新商之序載嘉執轡之
勤冝有頒宣以彰寵待
　　　賜新除昭徳軍節度使知鄆州龐籍赴闕茶
　　　藥詔(同日)
勑龐籍擁節之蕃飭車来覲顧都圻之甫及嘉跋履
之斯勞特頒飲劑之良以示眷懷之厚
　　　醴泉觀本觀三門上梁文(至和二年七/月二十一日)
兒郎偉我國家膺三靈之眷命革五代之荒屯多壘
削平包干戈而偃武四夷靣内解辮索以承風逮先
聖之撫臨躋羣生於冨壽乃欲追羲軒以並軌欵云
亭而勒成容典交修遂舉曠古難行之禮瑞應来集
有非人力可致之祥卿雲裔露之光紛綸而雜委朱
草靈芝之秀焜燿而叢生爰有神泉湧茲福地甘如
飲醴美可蠲痾湛靈液以淵渟敞琳宫而崛起歳時
遊豫順民俗之樂康棟宇翼嚴表京師之壯麗近以
有司不謹飛熖延災皇上愛物推仁因民所利顧遺
基之巋爾回聖慮以惻然爰飭良工載新有作損其
土木之費所以寛民適其奢儉之中俾之可久用㳙
吉日構此脩梁盍効歡謳形于善祝
兒郎偉拋梁東危搆岧嶤彩露中欲識聖君仁及物
靈源一勺本無窮
兒郎偉拋梁西金碧相輝俯仰迷萬瓦寒光浮瑞露
層簷晚景掛晴蜺
兒郎偉拋梁南善利深功(一作/功深)不可談但喜斯民無
疾癘誰知靈液有餘甘
兒郎偉拋梁北觀者如雲来九陌四方萬國會京師
有類衆星環斗極
兒郎偉拋梁上棟宇規摹摽大壯落成行即慶良辰
望幸何時来綵仗
兒郎偉拋梁下祈福爲民崇廣夏四時和氣致休祥
萬國多歡洽朝野
伏願上梁以後三辰順軌百榖豐登卉服雕題咸𬒳
垂衣之化行歌戴白永為繫壌之氓皇帝萬歳皇帝
萬歳皇帝萬萬歳
　　　賜新除宰臣文彦博讓恩命第二表不允仍
　　　斷来章批答(至和一年七/月二十八日)
省表具之朕躬儉約以先人而生民未足勤憂勞以
勵政而百職多隳豈布徳之不明抑任人之弗至是
以齋居正慮先志後占鑒屢易以為煩念難知之可
慎永惟商周之所記至以夢卜而求賢孰若用搢紳
之公言從中外之人望卿以舊哲比嘗相予惟宇量
　能寛以服人惟純誠故久而益信勲徳兼著可以重
　朝廷忠信不回可以臨大事夫謀於其始而旣審則
　果於必用而不疑汝其欽哉朕命無易所讓冝不允
　仍斷来章
　　　　賜新除宰臣冨弼讓恩命第二表不允仍斷
　　　　来章批答(至和二年七/月二十八日)
　省表具之卿有憂國愛君之心而忠以忘其已有經
　邦濟時之學而用未究其能夫畜久而積厚則施之
　不窮慮深而計熟則謀無不獲茲朕所以虚心仄席
　有望於卿也矧卿正直不回庸邪素忌小人所異君
子所同是以在外十年而左右之譽不及履躬一徳
而搢紳之望愈隆朕内決於心外詢于衆敢謂有得
卿其可辭所讓冝不允仍斷来章
　　　南京鴻慶宫開啓皇帝本命道埸青詞(八月)
(一日)
伏以紫清垂祐資道妙之沖虚甲乙馴行㑹天辰於
元本欵别都之福地舉淨醮之真科薦以潔精通乎
肹蠁伏願衆靈昭鑒百福来臻隆萬壽於無疆溥群
生而咸遂
　　　撫問真定府髙陽關河東等路臣寮口宣(八)
(月六日)
(卿/汝)等出分邊寄僃罄材謀載嘉宣力之勞屬此爽秋
之候冝加撫慰俾示眷懷
　　　撫問邠寧環慶涇原鎮戎軍徳順軍路臣寮
　　　口宣(八月八日)
(卿/汝)等各韞材猷並膺寄任屬商秋之在候念障圉之
爲勞冝有恩言用彰眷待
　　　後苑華景亭開啓故秦晉國夫人林氏追薦
　　　道埸齋文
伏以淑懿之賢巳賁追榮之典隂幽之助仍資衆善
之因爰即華林載陳法供冀慈仁之廣𬒳均勝利於
無窮乗此妙縁超升福果
　　　後苑華景亭開啓安土地道埸齋文(八月二)
(十二日)
伏以后皇安靜禀厚徳以無疆靈貺冥符惟至誠而
有(一作/交)感載嚴淨侣夙按梵儀冀祓滌於百邪俾妥
安於庻品
　　　為秦晉國永壽聖祐夫人林氏身亡於壽星
　　　觀修設九幽道埸青詞
生而有盡是謂於物常道本無形實資於冥助䖍依
仙字載肅淨埸追懿徳之巳遥冀明靈之垂祐薦茲
勤潔庻逹精誠(一無此/八字)
　　　故秦晉國夫人祭文(路祭八月/二十二日)
惟靈蔚有令儀著于茂則顧追褒之寵數巳極恩榮
念永閟於佳城載深惻怛列茲奠禮用慰營魂
　　　故秦晉國夫人祭文(夜排敕祭八/月二十三日)
惟靈懿徳惟舊嘉問克彰奄然淪逝惻爾追感侑以
禮奠庻乎来歆
　　　荆南府紫府觀并潭州南嶽真君觀開啓皇
　　　帝本命道埸青詞(八月二十六日)
伏以道非常名無方而善應誠之所至有感而必通
惟南服之奥區敞清真之靖館因本元之吉日僃科
式之多儀延集衆靈仰祈沖鑒冀咸臻於百福期永
固於千齡
　　　廣聖宫開啓祝聖壽道埸青詞(八月二/十六日)
伏以百工休力標禮典以順時衆善延祥紀道家之
吉月恭陳祕館式按常科瑶席瓊罇夙陳於芳潔芝
華羽葆紛集於真靈伏願錫祉眇躬隆壽齡於無極
遂生庻品臻隱伏以咸均
　　　論獎諭叔韶奏(續添)
臣伏凖中書劄子下本院為右屯衛大將軍叔韶進
祝聖壽歌日月玄樞論奉聖㫖令學士院降勑書獎
諭竊以叔韶宗室之子好學修辭誠可嘉獎然臣伏
見玄字自來公私文字悉皆諱避其叔韶所進日月
玄樞論欲暫降付本院略更詳其文理庻於詔辭褒
勸之間因而得以訓勵今取進止　四月　日學士
臣歐陽某劄子
　　　貼黄
所有獎諭勑書未敢修撰乞早降指揮
　　　内批
其元樞論名以犯諱字因而諷諭使後來所譔益精
其文字更不付外只如此降詔施行
　右至和二年四月奏審叔韶獎諭勑書奏劄後有
　内批三十四字今真本尚存其勑書在内制第二
　卷而無此奏按蘇文忠内制集如乞勿免文吕拜
　禮乞許安樞宻辭轉官之類皆以元奏與詔書並
　載故用此例附卷末
内制集卷第二
除皇弟允𥘉制作屏(一作/樹屏)
賜呉育讓恩命不允批答常歷(常當/作嘗)
醴泉觀上梁文裔露(裔疑/作矞)
廣聖宫祝聖壽青詞恭陳(一作/恭臨)
外制集卷第二　歐陽文忠公集八十
　　制五十首
　　　内殿承制桑逵可左監門衛将軍致仕制
勑具官桑逵夫少也用其力老也優其秩在予推恩
之意固亦仁矣於汝克終之善豈不羙哉況爾方寘
朝行又升環列歸安汝壽服此新命可
　　　駕部員外郎致仕席夷甫男汝賢可將作監
　　　主簿制
勑具官席夷甫男汝賢夫力彊(一作/壯)而仕老至而(一/作)
(則)休還其官政于君傳其家事於(一作/干)子士之羙(一/作)
(盡)行不亦榮哉在爾承之冝勤以孝惟善事父乃能
事君可
　　　内殿崇班柴貽坦可内殿承制制
勑具官柴貽坦自列朝班克(一作/乆)勤官次用有司之
常典因滿嵗以(一作/之)當遷徃服新恩益思後(一作克/勤厥)
效可
　　　福州寧徳縣令孫知古可太子中舍致仕制
勑具官孫知古禮於老者尚不責其筋力而況涖官
行法非彊而敏者莫能焉士之老而還政者不惟示
國之優恩(一作/禮)亦自愛其身者得以遂其安(一無/此字)養
也矧加寵命豈不榮哉可
　　　前太常寺奉禮郎司馬旦前將作監主簿司
　　　馬光前祕書省校書郎黃元規丁憂服闋復
　　　舊官制
勑司馬旦等先王制禮之中不使賢者過而愚者不
及故三年之䘮謂之通制者人皆所共(一作人/皆可以)行焉
惟立身事君用顯親揚名之節則必賢者勉焉而可
至(二字一作/石可下至)此孝之大者也爾其思(一作/勉)之可
　　　比部員外郎知眉州馮平轉虞部員外郎太
　　　常博士知秀州嘉興縣胡昉轉祕書丞制(並)
(磨勘改官)
勑具官馮平等朕頃因考績之文增以薦材之法夫
累日月以敘進則患賢愚之不分因舉類而觀能則
慮奔趨而(一作/以)求譽知人選士其難若此惟材茂而
(一無/此字)業廣旣乆而自彰者不亦優哉爾冝(一作/惟)不懈
其勤以求諸巳可
　　東頭供奉官鍾懷德可內殿崇班制
勑具官鍾懷德臨于筦搉頗服勤勞因兹㑹課之來
冝舉敘遷之例升之朝序勉荷寵章可
　　東頭供奉官夏惟慶可內殿崇班制
勑具官夏惟慶爵禄王者所以厲世磨鈍之具非徒
爲進者積日之資也(一作/惟字)爾考績有司例當遷秩升
于朝序可謂寵荣惟材與能在爾自力可
　　　進納人空名誥海詞
勑某人等官者所以治人而非以假人之器也朕閔
西人之勞而欲紓其乏有出其私以佐吾之用者是
亦有益扵吾民俾命于官所以示勸爾其徃矣服我
茂恩可
　　　三班借職崔瑾可換縣尉制
勑具官崔瑾夫器人之材術者無施而(一無/此字)不宜其
次用其所長而各盡其善今爾猒夫武吏之不足爲
而思自擇以奮厥效從爾之請必有可觀可
　　　太子中允通判秦州馮誥可太常丞制
勑具官馮誥西鄙用師乆矣而未見成功然凢從事
於兵間者微勞小善未甞不録而稍為乆次已曰滯
材夫材者必能集吾事賞者所以圖厥功吾無愛焉
以觀汝效可
　　　文學李長卿可長史制
勑具官李長卿文學長史皆無職事而有秩俸吾設
科(一無/此字)以待天下之士而官其才者其不中於有司
者猶禄其終身吾於養士之仁至矣汝其知之可
　　　著作佐郎張去惑可祕書丞制
勑具官張去惑國家設官之法患乎巧僞千譽者之
難止故考績之格三載而一例遷所以使沉實守正
之人得以自進及其弊也庸人希累日之賞而賢者
不能自别故又増舊法稍欲因舉類而求能者焉惟
爾之材世所稱美夫累日而遷(一作/進)非爾(一有/所字)志干
譽而進不可爲(一有/僞字)惟思厥中務廣其業可
　　　任若拙牛文渥等改官制
勑具官任若拙等朕閔夫士有少而執經老不及禄
者其勤可嘉不可以棄故皆登(一有/官字)于仕以榮厥躬
歳月久焉又増以秩吾之不忘于爾也厚矣徃其勉
哉可
　　　殿中丞通判延州髙良夫可國子博士制
勑具官髙良夫邉鄙之事不徒衽金革而當矢石至
於撫民人平政賦凢關決扵兵(一作/其)間者不亦勞乎
惟爾之材乆扵其事今三載考績而例(一有/當字)進秩乃
為常典況爾有勞冝推茂恩以旌能吏可
　　　前司門貟外郎樂許國殿中丞路綸李仲宣
　　　丁憂服闋復舊官制
勑樂許國等夫生事而死祭苴麻哭泣之禮二十七
月而後止孝子之服於其親也足矣奉其遺體立身
揚名而施于有政孝子之忠於事君也吾欲觀爾之
能焉勉膺新恩無怠其志可
　　　内殿崇班劉顯可内殿承制制
勑具官劉顯以爾習知河事二十餘年旣乆而勤有
勞可録冝増榮秩以示襃嘉無易其官(一作/守)俾終厥
效可
　　　澤州推官李泰可大理寺丞制
勑具官李泰誦習之學患乎專固少通而難施於事
爾由學禮以登仕而涖官行法能使薦者稱之為材
是亦可嘉冝推寵命可
　　　大理寺丞知鉅野縣孟皆可太子中舍制
勑具官孟皆夫執經之士不徒誦其文而必知其義
一縣之政有土與民用爾所通之經求其治人之術
苟有善問(一作/譽)豈無襃榮勉服新恩以率爾(一作/厥)職
可
　　陳曙李方改官制
勑具官陳曙等朕嚮以州縣之間備盜不謹而官吏
畏怯擒捕失時雖寘于刑以警不職而思得材武之
士旌其功伐以廣勸(一作/勤)能爾於兹時以捷來上霈
然推賞朕所樂焉服我新恩益勤後效可
　　　駙馬都尉柴宗慶可贈中書令制
勑具官柴宗慶夫爵禄王者所以賞功懋徳之器古
之聦明材智之士處乎崇髙猶或顛覆爾以名臣之
家爲國近戚惟冨與貴享兹兼羙乃能守而不(一作/弗)
失克保厥終(一作終/厥身)蓋朕思廣孝愛之心務推仁恩
之厚而致也夫生而寵之以位則殁也不可不榮其
終在乎朕心旣所嗟閔考之國典則有彞章䰟而有
知膺此休命可
　　　前觀察支使試大理司直張徳熈懷州防禦
　　　判官試大理司直倪俊並可檢校水部員外
　　　郎制
勑具官張徳熈等士之在乎(一作/夫)下位其有所稱道
者吾無不(二字一/作乃)擢其材而用之其積日累乆而未
聞於予者猶有兼試檢校階勲之次而叙升之所以
念勞也況郊祀之禮慶賜所均冝有茂恩以彰寵典
可
　　永興軍節度推官董士㢘可著作佐郎制
勑具官董士㢘(一有朕/觀二字)自古竒偉之士因時立功而
名在竹帛者率皆不以細文常行責其備蓋於其大
者人(二字一/作以)有所不能而能者焉惟爾少而好竒不
徇小節喜從兵事思奮其材今積乆録(一作/累)勞蓋從
請者若夫異賞待爾有爲可
　　　潭州録事參軍楊令聞可太子中舍致仕制
勑具官楊令聞嚮因疾病自請退休少有間焉復思
從政今其決矣可以止㢤俾升朝序之榮以爲歸老
之羙可
　　　權保安軍判官王温恭可知延州延水縣制
勑具官王温恭自西鄙用兵而智謀材敏(一作/勇)之士
奮然而爭出者非唯吾爵賞是利蓋士之負其能者
亦欲因時而有立焉百里之縣有民與土課田而實
軍備平政以懷邊(一作/疲)人亦足有爲將觀汝效可
　　　平陽郡王允升第二十二女趙氏可某縣主
　　　制
勑王者之以孝治天下也必先仁其九族然後刑于
四海故具官允升女趙氏㓜而淑羙將及有行沐邑
之封蓋稽舊典其勤女訓徃冝汝(一作/爾)家可
　　　入内内侍省内東頭供奉官李允恭可内殿
　　　承制(一作/崇班)制
勑具官李允恭昨者亡命之卒攻劫京西而吏不能
捕煩吾出兵爾(一有/能字)稱我使令克奮厥效録勞第賞
冝有及(一作且/及身)焉升爾于朝徃膺(一作/服)寵命可
　　　真州推官陳則可大理寺丞制
勑具官陳則朕撫有萬邦以官多士而材能㢘善之
迹茍有聞于予聽者必(一無/二字)皆進而用之而申以(二/字)
(一作/與申)賞罰之文懼乎言者之不信今爾之善屢有以
聞勉爾之勤克廣其業無使言者干予之罰可
　　　内殿崇班郝質可内殿承制制
勑具官郝質夫𬒳甲馳馬出而與敵周旋于原野搴
旗斬馘歸而與士卒數俘獲于軍中量功較計蒙襃
𬒳寵進而受賞于朝廷此將帥之事也(一無/此字)豈不榮
且樂(一無/二字)哉戰之功有大小國之賞有重輕膺此茂
恩更期後效可
　　　龍衛指揮使开贇拱聖指揮使胡元並可内
　　　殿承制制
勑具官开贇等朕之勁兵銳將戍于邊者不可勝數
惟爾能以武勇出乎其間方吾思得猛士之時吾之
大臣以爾來上髙爵厚禄爲爾等而設也徃其勉矣
吾將觀汝(一作/覩爾)之能可
年而能獲還政之名以歸冝推襃恩以寵田里可
　　　右侍禁田延昭可右内率府率制
勑具官田延昭爾之子況乃吾侍從之臣(一作/官)旣不
得去吾而從汝而念汝之老思得來歸朕亦嘉汝世
䧟虜中能識忠義自拔歸國致子顯榮冝有嘉(一作/加)
襃以旌羙節服兹休命慰子孝心可
　　　三司前行胡敏可許州長史制
勑胡敏陳力涖事積有歳年自知不能以疾而止俾
列州佐以榮厥終可
　　　前將作監主簿張盛丁憂服闋復舊官制
勑張盛爾㓜未任事而巳命于官蓋承其祖父之遺
業長而冝思有立以顯其親惟學可以成人爾其勉
而無怠可
　　　大理寺丞王諄轉左賛善大夫賛善大夫王
　　　若谷轉殿中丞著作佐郎李望周輔並轉祕
　　　書丞制(並磨勘/改官)
勑具官王若谷等庶官之在位者吾不能徧察其常
行而(一有委/之二字)有司考第歳月以爲進退之法惟治之
有聲者(五字一作治之有/迹善而有聲也)吾未甞遺必有甄擢子聞
無壅各勉所爲可
　　　前漣水軍判官呉知㡬可大理寺丞制
勑具官呉知㡬士之飭躬勵行以勤厥官未有不知
於人者知而薦之吾亦無所遺焉惟爾之能數有稱
道有司較最於格當升勉膺新恩無廢其業可
　　　供備庫副使郭承緒可西京左藏庫副使制
勑具官郭承緒夫善訓卒者少而愈精善用兵者寡
可擊衆一障之守茍得其人推恩信以恱士心明教
習以修武備扞城禦冦其任豈輕顧爾宣勞頗勤歳
月今兹考績冝有(一作/被)寵章爾其勉哉思奮厥效可
　　　秦州觀察支使喬察可靜難軍節度推官知
　　　隴城縣制
勑具官喬察夫吏之不能稱(一有/其字)職者或謂數易使
之(一作/之使)然今爾甞佐於(一作/于)州就臨屬縣其上下政
令之便否土風民俗之所安皆所習知可以爲治將
觀汝績無替其勤可
　　　呉守一改官制
勑具官呉守一夫文士之職有常守而循敘進之科
至夫出類之材尚有不次之用況夫武吏有可以奮
節立功之資而當兹用武之時其材易施其效易著
歳月考課是爲常格膺兹新命其徃勉哉可
　　　沂州沂水縣主簿韓道可大理評事制
勑具官韓道自京以東比苦多盗而臨沂狂卒一歳
再變汝以主簿領尉職而能力捕首惡上功第二凡
真捕賊吏後時而無所獲與夫不獲而坐黜罰者豈
不媿於汝哉夫事無不能惟不勉爾以襃以勸(一作/其勤)
冝有寵恩可
　　　比部貟外郎致仕張緯(一作/倬)男允修可將作
　　　監主簿制
勑具官張緯男允修凡人之旣老且病而見其子之
得禄豈不榮㢤爾冝(一作/其)修身勵節入而思有以慰
(一作/榮)其親出而思有以報於國可
　　　杜惟序可西上閤門使福州刺史知涇州(一/作)
(四方館使涇原/鈐轄兼知涇州)制
勑具官杜惟序西鄙用兵五六歳矣凡是中外文武
之吏其材勇而可任者無不柬在於(一無/此字)予心茍思
得人則擇而用惟爾乆習戎事勤於北邊素有能稱
熟于朕聽涇原重地當賊之衝督視兵師兼撫其俗
惟爾爲可徃其勉哉佩兹新恩以觀厥效可
　　　左藏庫使涇原鈐轄王從政可西上閤門使
　　　益州鈐轄制
勑具官王從政西蜀之人性本輕悍易揺以事動輒
驚搔而禦冦扞城兵任尤重夫馭兵之法威主於肅
令一則威明恩患乎私信著則恩浹使士卒和而武
備謹則軍有善政民無姦心此惟材者能之而爾久
習兵戎甞委邉寄克堪(一作/膺)兹任徃服訓詞可
　　　大理寺丞王陶轉殿中丞大理寺丞郭佑賢
　　　王正已並轉太子中舍制(並磨勘/改官)
勑具官王陶等州縣之政其文具矣吏之良者能舉
(一作/學)而行之足以爲治故夫奉法守職積勞歳月而
無過者皆有進秩之資所以襃勸(一作/勤)而勉夫不及
也今爾之課考於有司膺兹敘升慎守厥位可
　　　試助教郭固可寧州軍事推官制
勑具官郭固自邊陲用兵而天下游談之士趍時蹈
利者吾非不知其濫而未始怠焉者冀必有得於其
間惟爾之能乃其素學夫學有實者詰之不窮而推
之可用嘉汝施設精而有條慮變適冝將觀汝用可
　　　東頭供奉官李禹言(一作/臣)可内殿崇班制
勑具官李禹言惟爾陳力效職三十餘年而後登于
朝序雖命官進秩厥有常法而爾之積勞至此不亦
勤哉(一作/乎)夫得之惟艱守之不可不慎徃膺明訓服
此寵章可
　　　禮院副禮直官王永可益州司户參軍充職
　　　制
勑王永太常所上禮皆祖宗之法朝廷之儀掌在有
司爾所當習成書第賞及下不遺徃膺新恩慎守而
職可
　　　太常寺太祝張觀(一作/覲)可大理評事制
勑具官張觀有司上爾㑹課之書考其日時當得敘
進夫有勞必録其信不渝惟勤與能不可不勉可
　　　故國子博士李克明可贈度支貟外郎制
勑國家務以孝治爲人子者欲有所申於其父母則
其爲請不(一作/豈)可不從故具官某有子徳隆克嗣其
世効官陳力當得敘遷而思以其榮報於罔極合於
經之以顯父母之義朕甚嘉之魂而有知膺此追命
可
外制集卷第二
席汝賢張允修可將作監主簿(兩可字下一/本各有試字)
鍾懐徳制筦榷(一作/搉筦)
樂許國等復舊官制(吉綿本以司門爲司勲服於其/親也足矣作報於其親也足以)
觀爾(一作/觀汝)
孟皆制皆(一作/階)
平陽郡王允升女制蓋稽(一作/蓋循)
郭固制慮變(一作/應變)
外集卷第二　歐陽文忠公集五十二
　　古詩二
　　　數詩
一室曽何埽居閑俗慮平二毛經節變青鑑不湏驚
三復磨圭戒深防悔吝生四愁寧敢擬髙詠且陶情
五鼎期君禄無思死必烹六竒還自祕海㝢正休兵
七日南山霧彪文幸有成八門當鼓翼凌厲指霄程
九徳方居位皇猷日月明十朋如可問從此卜嘉亨
　　　答錢寺丞憶伊川
之子問伊川伊川已春色緑芷雜芳浦青溪含白石
山阿昔留賞屐齒無遺迹惟有嵓桂花留芳待歸客
　　　書懷感事寄梅聖俞
相别始一歲幽憂有百端乃知一世中少樂多悲患
(平/聲)毎憶少年日未知人事艱顛狂無所閡落魄去覉
牽三月入洛陽春深花未殘龍門翠鬱鬱伊水清潺
潺逢君伊水畔一見已開顔不暇謁大尹相携歩香
山自兹愜所適便若投山猿幕府足文士相公方好
賢希深好風骨迥出風塵間師魯心磊落髙談羲與
軒子漸口若訥誦書坐千言彦國善飲酒百盞顔未
丹幾道事閑逺風流如謝安子聦作參軍常跨破虎
韀子野乃秃翁戯弄時脫冠次公才曠竒王霸馳筆
端聖俞善吟哦共嘲爲閬仙惟予號逹老醉必如張
顛洛陽古郡邑萬户美風煙荒涼見宫闕表裏壯河
山相將日無事上馬若鴻翩出門盡垂柳信歩即名
園嫰籜筠粉暗渌池萍錦翻殘花落酒靣飛絮拂歸
鞍尋盡水與竹忽去嵩峯巔青蒼縁萬仞杳藹望三
川花草窺澗竇﨑嶇尋石泉君吟倚樹立我醉欹雲
眠子聦疑日近謂若手可攀共題三醉石留在八仙
壇水雲心巳倦歸坐正盃盤飛瓊始十八妖妙猶雙
環(疑)寒篁暖鳳觜銀甲調鴈絃自製白雲曲始送黄
金船珠簾捲明月夜氣如春煙燈花弄粉色酒紅生
臉蓮東堂榴花好點綴裙腰鮮揷花雲䯻上展簟緑
隂前樂事不可極酣歌變爲歎(平/聲)詔書走東下丞相
忽南遷送之伊水頭相顧淚潸潸臘月相公去君隨
赴春官送君白馬寺獨入東上門故府誰同在新年
獨未還當時作此語聞者已依然
　　　雜言答聖俞見寄兼簡東京諸友
昔君居洛陽樂事無時有竇府冨文章謝墅從親友
豐年政頗簡命駕時爲偶不問竹林主仍携歩兵酒
芬芳(一作/菲)弄嘉月翠緑相森茂
　　　聞梅二授徳興戯書
君家小謝城爲客洛陽裏緑髪方少年青衫喜爲吏
重湖亂山緑歸夢寄千里洛浦見秋鴻江南老芳芷
自言北地禽能感南人耳京國本繁華馳逐多英軌
爭歌白雪曲取酒西城市朝逢油壁車暮結青騘尾
歲月倐可忘行樂方未巳忽爾畏簡書翻然浩歸思
江山故國近風物饒陽美楚柚煙中黄吳蓴波上紫
還郷問井邑上堂多慶喜離别古所難更畏秋風起
　　　戯贈
莫愁家住洛川傍十五纎腰聞四方堂上金罇邀上
客門前白馬繫垂楊春風滿城花滿樹落日花光爭
粉光城頭行人莫駐馬一曲能令君斷腸
　　　寄左軍廵劉判官
遥聴洛城鍾獨渡伊川水緑樹鬱參差行人去無巳
因髙望京邑驅馬沿山趾落日亂峯多龍門何處是
　　　罷官後𥘉還襄城弊居述懷十韻回寄洛中
　　　舊寮
路盡見家山欣然望吾廬陋巷叩柴扉迎候遥驚呼
兒童戯竹馬田里邀籃輿春桑鬱已緑歲事催農夫
朝日飛雉雊東臯新雨餘植杖望逺林行歌登故墟
夙志在一壑兹焉將荷鋤言謝洛社友因招洛中愚
馬卿巳倦客嚴安猶獻書行矣方于役豈能遂歸歟
　　　和聖俞聚蚊
頽陽照窮巷暑退涼風生夫子臥環堵振衣歩前楹
愁煙四鄰起鳥雀喧空庭餘景藹欲昬衆蚊復(一作/聚)
薨薨群飛豈能數但厭聲營營抱琴不暇撫揮塵無
由停散帙復歸卧詠言聊寫情覆載無巨細善惡皆
生成朽木出衆蠧腐草爲飛螢書魚長隂溼醯雞由
鬱蒸豕鬛固多虱牛閑常聚䖟元氣或壹鬱􁈤之爲
孽腥卑臭乃其類清虚非所經華堂敞髙棟綺䟽仍
藻扃金釭瑩椒壁玉壷含夜冰終朝事薫祓豈敢近
簷甍冨貴非苟得抱節居茅衡隂墻百蟲聚下偃衆
穢盈何嘗曲肱樂但苦聚雷聲江南美山水水木正
秋明自古佳麗國能助詩人情喧囂不可乆片席何
時征
　　　送劉學士知衡州
楊子懶屬書平居惟嗜酒一沐或彌旬解酲湏五斗
淡爾輕榮利何常問無有忍憶四(一作/回)馬歸行爲一
麾守湘酎自古醇醽水聞名乆簿領但盈几聖經不
離口湖田賦稻蟹民訟爭壠畒兀爾即沈冥安能知
可否聊爲寄情樂豈與素懷偶藏器思適時投刃寧
煩手行當考官績勿復困甖缶
　　　送張屯田歸洛歌
昔年洛浦見花落曽作悲歌歌落化愁來欲遣何可
柰時向金河尋杜家杜家花雖非絶品猶可開顔爲
之飲少年意氣易成懽醉不還家伴花寢一來京國
兩傷春憔悴窮愁九陌塵紅房紫莟處處有騎馬欲
尋無故人黃河三月入隋河河水多時悵望多爲憐
此水來何處(二字一/作處逺)中有伊流與洛波忽聞君至自
西京洗眼相看眼暫明心衰靣老畏人問驚我廋骨
清如冰今年七月妹喪夫稚兒孀女啼􁀾􁀾季秋九
月予喪婦十月厭厭成病軀端居移病新城下日不
出門無過者獨行時欲強髙歌一曲未終雙涕洒可
憐明月與春風歲歲年年事不同暫别已嗟非舊態
再來應是作衰翁感時惜别情無巳無酒送君空有
淚西歸必有問君人爲道别來今若此
　　　述懷送張惣之
鬱鬱河堤緑樹平送君因得到東城落花已盡鸎猶
囀垂柳𥘉長蟬欲鳴去年送客亦曽到正值楊花亂
芳草人心不復故時歡景物自隨時節好感今懷昔
復傷離一别相逢知㡬時莫辭今日一罇酒明日思
君難重持東吳山水天下秀羡君輕舟片帆逗江城
月下夜聞歌淮浦山前朝放溜樂哉此行時未晚萬
壑千巖不知逺可憐病客猒京塵寂寞淹留巳再春
扁舟待得東南下猶更河橋送幾人
　　　送子野
四時慘舒不可調冬夏寒暑易鬱陶春陽著物大軟
媚獨有秋節最勁豪金方堅剛屏炎瘴兊氣髙爽清
風飈煙霞破散灝氣豁山河震發地脉揺天開寳鑑
露寒月海拍積雪卷怒潮光輝通透奪星耀蟠潛驚
奮鬪蜃蛟髙樓精爽毛髪竦壯懷直恐衝斗杓欲飛
輕衣上拂漢擬乗王氣戯鷺濤念時文法宻於織覊
縻束縛不自聊豈無䇿議獻人主扼持舌在口巳膠
當秋且幸際軒豁誰能兒女聽螗蜩君方壯歲襟宇
快名聲樂與家聲髙輕舟從遊山川底詩酒合興皆
翹翹堪嗟宋玉自悲攪可並張翰同逍遥功名冨貴
有時到忍把壯節良辰消
　　　送劉十三南遊
決決汴河流櫓聲過晚浦行客問吴山舟人多楚語
春深紫蘭澤夏早黄梅雨時應賦登眺聊以忘覉旅
　　　與李獻臣宋子京春集東園得節字
緑野秀可飡遊驂喜𥘉結芸局苦寂寥禁署隔清切
歡言得幽尋况此及嘉節鳥哢已關關泉流𥘉決決
紫蕚繁若綴翠苕柔可擷屢期無後時芳物畏鶗鴂
　　　晚泊岳陽
卧聞岳陽城裏鍾繫舟岳陽城下樹正見空江明月
來雲水蒼茫失江路夜深江月弄清輝水上人歌月
下歸一闋聲長聽不盡輕舟短楫去如飛
　　　新開棊軒呈元珍表臣
竹樹日巳滋軒䆫漸幽興人閑與世逺鳥語知境靜
春光藹欲布山色寒尚映獨収萬慮心於此一枰競
　　　代贈田文𥘉
感君一顧重千金贈君白璧爲妾心舟中繡𬒳薫香
夜春雪江頭三尺深西陵長官頭已白憔悴窮愁(一/作)
(顔)媿相識手持玉斝唱陽春江上梅花落如積津亭
送别君未悲夢䦨酒解始相思湏知巫峽聞猿處不
似荆江夜雪時
　　　惠泉亭(一木序云某啓伏覩知軍學士丈丈新/理恵泉謹爲拙詩十六句伏惟来覽)
翠壁刻孱顔煙霞跬歩間使君能愛客朝夕弄山泉
春巖雨過春流長置酒來聽山溜響鑑中樓閣俯清
池雪裏峯巒開曉幌湏知清興無時已酒美賔嘉自
相對席間誰伴謝公吟日暮多逢山簡醉淹留桂樹
幾經春野鳥巖花識使君使君今是罇前客誰與山
泉作主人
　　　過張至祕校莊
田家何所樂籉笠日相親桑條起蠶事菖葉候耕辰
望歲占風色寛徭知政仁樵漁逐晚浦雞犬隔前村
泉溜塍間動山田樹杪分鳥聲梅店雨野色栁橋春
有客問行路呼童驚候門焚魚酌白醴但坐且懽忻
　　　行次葉縣
朝渡汝河流暮宿楚山曲城隂日下寒野氣春深緑
征車倦長道故國有喬木行行漸樂郊東風滿平陸
　　　將至淮安馬上早行學謝靈運體六韻
晴霞煦東浦驚鳥動煙林曙河兼斗没沓(一作/杳)嶂隱
雲深寒雞隔樹起曲塢留風吟征夫倦行役秋興感
登臨衡(一作/蘅)臯積涂(一作/滁)迥江蘺香露沉行矣歲華
晚歸歟勞歎音
　　　自𡵨(一作/枝)江山行至平陸驛五言二十四韻
岐江望平陸百里千餘嶺蕭條斷煙火莽蒼無人境
峯巒氐前後南北失壬丙天秋雲愈髙木落歲方冷
水渉愁蜮射(含沙/也)林行憂虎猛萬仞懸巖崖一彴履
枯梗縁危類猨猱䧟淖若鼃黽腰輿懼傾撲煩馬倦
鞭警攀躋誠畏塗習俗羡蠻獷度隘足雖踠因髙目
還騁九野畫荆衡群山亂巫郢煙嵐互明滅點綴成
(一作/若)圖屏時時度深谷往往得佳景翠樹鬱如盖飛
泉溜垂綆幽花亂黄紫蒨粲弄光影山鳥囀成歌寒
蜩嘒如哽登臨雖云勞(一作/廣)巨細得周省晨裝趂徒
旅夕宿訪閭井村暗水茫茫鷄鳴星耿耿登髙近佳
節歸思時引領谿菊薦山罇田鴽佑烹鼎家近夢先
歸夜寒衾屢整﨑嶇念行役昔宿已爲永豈如江上
舟棹歌方酩酊(𥘉泛舟荆江棋酒/甚歡故有此句)
　　　春日西湖寄謝法曹歌
西湖春色歸春水緑於染群芳爛不収東風落如糝
(西湖者許/昌勝地也)參軍春思亂如雲白髪題詩愁送春(謝君/有多)
(情未老巳白髪野思/到春如亂雲之句)遥知湖上一罇酒能憶天涯萬
里人萬里思春尚有情忽逢春至客心驚雪消門外
千山緑花發江邊二月晴少年把酒逢春色今日逢
春頭已白異郷物態與人殊惟有東風舊相識
　　　答謝景山遺古瓦硯歌
火數四百炎靈銷誰其代者當塗髙窮姦極酷不易
取始知文景基扃牢坐揮長喙啄天下豪傑競起如
蝟毛董吕傕汜相繼死紹術權備爭咆咻力彊者勝
怯者敗豈較才徳爲功勞然猶到手不敢取而使螟
蝗生蝮蜪子丕當𥘉不自耻敢謂舜禹傳之堯得之
以此失亦此誰知三馬食一槽當其盛時爭意氣叱
咤靁雹生風飈干戈戰罷數功閥周蔑方召堯無臯
英雄致酒奉髙㑹巍然銅雀髙岧岧圎歌宛轉激清
徴妙舞左右回纎腰一朝西陵(一作西朝/或作兩朝)㸔拱木寂
寞繐帳空蕭蕭當時淒涼已可歎而況後世悲前朝
髙臺已傾漸平地此瓦一墜埋蓬蒿苔文半滅荒土
蝕戰血曽經野火燒敗皮弊網各有用誰使鐫鑱成
凸凹景山筆力若牛弩句遒語老能揮毫嗟予奪得
何所用簿領朱墨徒紛淆走官南北未嘗捨緹襲三
四勤緘包有時屬思欲飛灑意緒軋軋難抽繰舟行
屢備(一作/𬒳)水神奪往往冥晦遭風濤質頑物乆有精
怪常恐變化成靈妖名都所至必傳玩愛之不換魯
寳刀長歌送我怪且偉欲報慙愧無瓊瑶
　　　古瓦硯
甎瓦賤微物得厠筆墨間於物用有冝不計醜與妍
金非不爲寳玉豈不爲堅用之以發墨不及瓦礫頑
乃知物雖(一作/微)賤當用價難攀豈惟瓦礫爾用人從
古難(一作/然)
　　　新營小齋鑿地爐輒成五言三十七韻
霜降百工休居者皆入室墐户畏𥘉寒開爐代温律
規模不盈丈廣狹足容膝軒䆫共幽窳竹栢助蒙宻
辛勤慚巧宦窮賤守卑秩無術政奚爲有年秋屢實
文書少期㑹租訟省鞭抶地僻與世踈官閑得身佚
荆蠻苦卑陋氣候常壹鬱天日毎隂翳風飈多凛凓
衰顔慘時晚病骨知寒疾蠻牀勌晨興籃轝厭朝出
南山近樵採僮僕免呵叱禦歲畜蹲鴟饋客薦包橘
霜薪吹晶熒石鼎沸啾唧披方養丹砂候節煎(去/聲)秋
术西鄰有髙士轗軻卧蓬蓽鶴髪善髙談鮐背便(平/聲)
炙熨披裘屢相就束緼亦時乞傳經伏生老愛酒楊
雄吃晨灰煖餘盃夜火爆山栗無言兩忘形相對或
終日微生慕剛毅勁強(去/聲)早難屈自從世俗牽常恐
天性失仰兹㣲官禄養此多病質省躬由一言無枉
慕三黜因知吏隱樂漸使欲心窒靣壁或僧禪倒冠
聊酒逸螟􁉼輕二豪一馬齊萬物啓期爲樂三叔夜
不堪七負薪幸有(一作/自)瘳舊學頗思𫐠興亡閱今右
(一作/古今)圖籍羅甲乙魯冊謹㑹盟周公彖凶吉詳(或作/鮮)
明左丘辯馳騁馬遷筆金石互鏗鍧風雲生倐忽豁
爾一開卷慨然時揜帙浮沈恣其間適若遂聱䎲(一/作)
(邀/佚)吾居誰云陋所得乃非一五斗豈湏慚優游歲將
畢
外集卷第二
送劉學士知衡州何常(常疑/是嘗)
述懷復傷離(復一/作更)
寄謝法曹思春(一作/思君)
古瓦硯歌致酒(疑是/置酒)
新營小齋詳明(衆本皆作鮮明唯薛齊/誼編年引此詩作詳明)
奏議卷第二　歐陽文忠公集九十八
　　諌院
　　　論沂州軍賊王倫事冝劄子(慶暦三年)
臣近聞沂州軍賊王倫等殺却忠佐朱進打刼沂宻
海楊泗楚等州邀呼官吏公取器甲横行淮海如履
無人比至髙郵軍已及二三百人皆靣刺天降聖捷
指揮字號其王倫仍衣黄衫據其所爲豈是常賊驟
聞可駭深思可憂臣竊見自古國家禍亂皆因兵革
先興而盗賊繼起遂至横流後漢隋唐之事可以爲
鑒國家自𥘉兵興必知湏有盗賊便合先事爲備而
謀國之臣昧於先見致近年盗賊縱横不能撲滅未
形之事雖或有所不及已兆之患豈可因循不爲臣
遍思天下州軍無一處有備假令王倫等周遊江海
之上驅集罪人徒衆漸多南越閩廣而斷大嶺西走
巴峽以窺兩蜀所在空然誰能禦之(一作/制禦)若不多爲
方略竊恐未可剪除而朝廷之臣尚若常事不過差
一兩人使臣領兵捕捉此外更無處置竊以去患冝
速防禍在微伏望陛下深懼禍端督責宰輔早爲擘
畫速務剪除臣亦有短見數事謹具條列以禆萬一
　一乞訪尋𬒳殺朱進或有兒男便與一官令其捕
　　賊以復父讎仍許令乘驛隨逐(一作/處)指射兵士
　　隨行
　　一竊知王倫在沂宻間只有四五十人及至髙郵
　　已二三百人皆是平民𬒳其驅脅欲乞除軍賊
　　不赦外特赦驅脅之人先與安慰其家各令家
　　人以書招諭有能殺軍賊脫身自歸者等第重
　　與酬賞可使自相疑貳壞散兇徒
　　一竊慮江淮諸處先有賊盗漸與王倫合勢則兇
　　徒轉熾卒難剪滅欲乞指揮募諸處未獲盗賊
　　有能謀殺軍賊者亦等第重行酬獎可使賊心
　　自疑徒黨難集
　　一乞出榜招募諸處下第舉人及山林隱士負犯
　　流落之人有能以身入賊筭殺首領及設計誤
　　賊䧟於可敗之地者重與酬獎所貴兇黨懷疑
　　不肯招延無賴之人以爲謀主
　　一竊見朝廷雖差使臣領兵追捕而兇賊已遍劫
　　江淮深慮趕趂(一作/追趕)不及徒黨漸多欲乞特差
　　中使馳騎先計㑹沿江淮諸路州軍㑹合廵檢
　　縣尉預先等截續發禁兵隨後追逐所貴不至
　　走透
右臣所陳五事伏乞詳擇施行外有先𬒳王倫脅從
人等首身者百餘人其中有當與酬賞及合行分配
者乞早賜施行用安反側謹具狀奏聞
　　　論王舉正范仲淹等劄子(慶暦三年)
臣伏見朝廷擢用韓琦范仲淹爲樞宻副使萬口懽
呼皆謂陛下得人矣然韓琦禀性忠鯁遇事不避若
在樞府必能舉職不湏更藉仲淹如仲淹者素有大
材天下之人皆許其有宰輔之業外議皆謂在朝之
臣忌仲淹材名者甚衆陛下旣能不惑衆說出於獨
斷而用之是深知其可用矣可惜不令(一有/居字)大用蓋
樞府只掌兵戎中書乃是天下根本萬事無不㹅治
伏望陛下且令韓琦佐樞府移仲淹於中書使得參
預大政況今叅知政事王舉正最號不才乆居柄用
柔懦不能曉事緘黙無所建明且可罷之以避賢路
或未欲罷亦可且令與仲淹對換當今四方多事二
虜交侵正是急於用人之際凡不堪大用者去之乃
叶天下公論不必待其作過亦不湏俟其自退也況
若令與仲淹對換則於舉正不離兩府全無所損伏
望陛下思國家安危大計不必顧惜不材之人使妨
占賢路如允臣所請即乞留中特出聖斷指揮或尚
未欲施行即乞降付中書令舉正自量材業優劣何
如仲淹若實不如即湏自求引避以副中外公議取
進止
　　　論趙振不可將兵劄子(同前)
臣風聞河東近日累奏事冝探得昊賊點集兵馬伏
縁昨來張延壽議和之際尚有朝廷未許事節深慮
狂賊因忿出兵即三路邊防皆合設備伏見河東都
部署明鎬雖是材臣未諳戰陣副部署趙振人品庸
劣全不知兵只是好交結沽買聲譽所以不因功業
擢至將帥前在延州遂致敗誤雖行責降不及朞年
却授兵權全無報効其人少壯尚不堪用今又年老
病患全然不堪戰鬪一旦臨事必誤國家臣聞將者
國之司命今陛下安危之機繫於將帥而河東一路
無一戰將只有趙振老病一人而已細思此事大可
寒心苟有誤事憂在朝廷其趙振伏乞速下本路體
量如或實老病不任即乞罷歸散秩别委將臣竊以
河東一路兵馬極多豈是蓄養病將之處西北二虜
爲患如此亦非趙振可當若使臨事敗誤悔恐不及
伏望聖慈深思大計無惜一老病敗事之人取進止
　　　再論王倫事冝劄子(同前)
臣竊見近日四方盗賊漸多兇鋒漸熾撲滅漸難皆
由國家素無禦備官吏不畏賞罰臣謂夷狄者皮膚
之患尚可治盗賊者腹心之疾深可憂而朝廷弛緩
終未留意毎遇有一火賊則臨事驚駭倉皇旋發兵
馬終不思經乆禦賊之計只如王倫者今若幸而剪
撲則其殺害人民爲患巳廣如更未能剪撲使其據
城邑則患禍不細矣臣數日前巳有奏論只是條列
招捉王倫一火事冝至如池州解州南京鄧州諸處
強賊甚多今後亦湏禁絶其端不可更令頻有臣欲
乞陛下特勑兩府大臣議定經制臣亦有短見數事
備列如後
　一臣竊見(一作/知)王倫所過楚㤗等州知縣縣尉廵
　　檢等並不鬪敵却赴王倫茶酒致𬒳奪却衣甲
　　蓋由法令不峻無所畏禀官吏見(一作/知)朝廷寛
　　仁必不深罪而賊黨兇虐時下可懼寧是畏賊
　　不畏朝法臣今欲乞凡王倫所過州縣奪却衣
　　甲處官吏並與追官勒停其廵檢仍先除名令
　　白身從軍自効俟賊破日却議叙用仍今後用
　　此爲例
　一外處知州本號郡將都監監押只管在城廵檢
　　若賊入城不能擒捕則設之何用臣欲乞應有
　　不能禦備致賊人入城打劫不尋時鬪敵致全
　　火走透者知州亦特勒停都監監押除名白身
　　從軍自効能獲賊則議叙用
　　一臣見諸處有賊多是自京師别差使臣兵馬捉
　　殺則本地分元置都監廵檢縣尉等設之何用
　　毎有􁩘小賊盗不獲又無深責稍似強賊則别
　　差人捉殺如此可以推避因循臣欲乞若朝廷
　　别差人捉獲則本地分廵檢縣尉仍坐全不獲
　　賊之罪及從𥘉不切収𥙷致走透他處及潰散
　　後别地分廵檢縣尉捉獲者元出賊處官吏不
　　得與破全火批書
　　一竊見諸處縣尉多是新及第少年儒生怯懦往
　　往不能捉賊虚令䧟罪臣今欲乞下銓司詳議
　　選擇縣尉之格以武勇人材堪充者充仍重定
　　賞罰之法其(一作/若)見今有新及第少年怯懦者
　　委諸路按察使先次舉奏替換
　　一臣竊見自來所差廵檢兵士多不能捕賊反與
　　州縣爲患臣今欲乞自朝廷選募使臣令使臣
　　自選募兵卒不拘廂禁軍令所在州軍指名抽
　　射仍重立賞罰之法
　　　論蘇紳姦邪不冝侍從劄子(同前)
臣昨日竊聞勑除太常博士馬端爲監察御史中外
聞之莫不驚駭端爲性險巧本非正人往年常發其
母隂事母坐杖脊端爲人子不能以禮法防其家䧟
其母於過惡又不能容隱使毋𬒳刑理合蒙羞負恨
終身不齒官聮豈可更爲天子法官臣不知朝廷何
故如此用人縱使天下全無好人亦當虚此一位不
可使端居之況剛明方正之士不少臣求其故蓋是
從𥘉不合令蘇紳舉人紳之姦邪天下共惡視正人
端士(一作端/人正上)如仇讎惟與小人氣類相合冝其所舉
如此也端之醜惡人誰不知而紳(一作/輒)敢欺罔朝廷
者獨謂陛下不知耳此一事尚敢欺罔(一作/惑)人主其
餘讒毀忠良以是爲非之說其可信乎其馬端伏乞
追寢成命蘇紳受詔舉此醜惡之人罔上欺下亦乞
坐此黜外任不可更令爲人主侍從取進止
　　　論乞令百官議事劄子(同前)
臣伏見祖宗時猶用漢唐之法凡有軍國大事及大
(一作/不決)刑獄皆集百官叅議蓋聖人慎於臨事不敢專
任獨見欲採天下公論擇其所長以助不逮之意也
方今朝廷議事之體與祖宗之意相背每有大事祕
不使人知之惟小事可以自決者却送兩制定議兩
制知非急務故忽略拖延動經年歳其中時有一兩
事體大者亦與小事一例忽之至於大事祕而不宣
此尤不便當處事之始雖侍從之列(一作/例)皆不與聞
已行之後事湏彰布縱有乖誤却欲論列則追之不
及況外廷百官踈逺者雖欲有言陛下豈得而用哉
所以兵興數年西北二方累有事冝處置多繆者皆
由大臣自無謀慮而杜塞衆見也臣今欲乞凡有軍
國大事度外廷湏知而不可秘密者如北虜去年有
請合從與不合從西戎今歳求和當許與不當許凡
知此事之類皆下百官廷議隨其所見同異各令署
狀而陛下擇其長者而行之不惟慎重大事廣採衆
見兼又於庻官寒賤踈逺人中時因議論可見其髙
材敏識者國家得以用之若百官都無所長則自用
廟堂之議至於小事並乞只令兩府自定其錢糓合
要見本末則召三司官吏至兩府討尋供析而使大
臣自擇至於禮法亦可召禮官法官詢問如此則事
之大小各得其體如允臣所請且乞將西戎請和一
事先集百官廷議取進止
　　　論諫院冝知外事劄子(同前)
臣竊聞近日爲軍賊王倫事江淮州軍頻有奏報朝
廷不欲人知召進奏官等於樞宻院責狀不令漏泄
指揮甚嚴不知此事出於聖旨或只是兩府大臣意
欲如此以臣料之爲近日言賊事者多朝廷欲人不
知以塞言路耳臣謂方今多事之際雖有獨見之明
尚湏博採善謀以求衆助豈可聾瞽羣聽杜塞人口
況朝廷處事未必盡能合冝臣下獻忠未必全無可
採至如王倫驅殺士民攻劫州縣江淮之上千里驚
搔事已若斯何由掩蓋當今列辟之士極有憂國之
人欲爲人主獻言常患聞事不的況臺諫之官尤(一/作)
(元)是本職凡有論列貴在事𥘉善則開端惡則杜漸
言於未發庻易回改今事無大小常患後時或號令
巳行或事迹已布縱欲論救多不能及若更祕宻不
使聞知則言事之臣何由獻說臣今欲乞指揮進奏
院凡有事非實封者不湏祕宻臣因此更有起請事
件畫一如後
　一竊見御史臺見有進奏官逐日專供報狀欲乞
　　依御史臺例選差進奏官一人凡有外方奏事
　　及朝廷詔令除改並限當日内報諫院
　一竊見唐制諫臣爲供奉之官常在天子仗内朝
　　廷宻議皆得聞之今雖未曽恢復舊制欲乞凡
　　遇朝廷有大處置四方奏報事非常程及諫官
　　風聞事未得實者並許詣兩府請問庻知審實
　　得以論列
右件二事如允臣所請乞降指揮施行取進止
　　　論河北守備事冝劄子(同前)
臣伏見朝廷方遣使與西賊議通和之約近日竊聞
邊臣頻得北界文字來問西夏約和了與未了苟實
如此事深可憂臣以謂天下之患不在西戎而在北
虜縱使無此文字終湏貽患朝廷契丹通好僅四十
年無有纎介之隙而輒萌姦計妄有請求竊以戎狄
貪惏性同犬彘遇強則伏見弱便欺見我無謀動皆
屈就謂我爲弱知我可(一作/易)欺故添以金繒未滿其
志更邀名分抑使必從無事而來尚猶如此若更因
西事攬以爲功别有過求將何塞請此天下之人無
愚與智共爲朝廷寒心者也今若果有文字來督通
和之事則臣謂醜虜狂計其迹已萌不和則詰我違
言旣和則論功責報不出年歳恐湏動作茍難曲就
必至交兵至於選將練師旣難卒辦禦戎制勝當在
機先(一有/然字)臣竊恠在朝之臣尚偷安靜自河以北絶
無處置因循弛慢誰復挂心豈可待虜使在廷冦兵
壓境然後計無所出空務張皇而巳哉今國家必謂
兩意雖乖尚牽盟誓邊防處置夫敢張皇以臣思之
莫若精選材臣付與邊郡使其各圖禦備宻務修完
此最爲得也況今邊防處置百事乖方惟有擇人最
爲首務今北邊要害州軍不過十有餘處於文武臣
寮中選擇十餘人不爲難得各以一州付之使其各
得便冝如理家事完城壘訓兵戎習山川蓄粮食凡
百自辦不煩朝廷經度以兹預備尚可枝梧至如鎮
定一路最爲要害張存昔在延州以不了事罷去今
乃委以鎮府王克基凡庸輕巧非將臣之材而任定
州其餘州郡多匪其人臣欲乞陛下特詔兩府大臣
取見在邊郡守臣可以禦敵捍城訓兵待戰者留之
其餘中常之材不堪邊任者悉行換易若(一有/使字)秋風
漸勁虜釁(一作/隙)有端陛下試思邊鄙之臣誰堪力戰
朝廷之將誰可出師當臣𥘉(十)諫職之時見朝廷進
退大臣陛下銳意求治必謂群臣自此震懾百事自
此脩舉西北二事最爲大者自當處置不徒人言及
就職以來已數十日而政令之出漸循舊弊惟言事
之臣拾遺𥙷闕者勉強施行其一二至如講大利害
正大紀綱外制四夷内紓百姓凡廟堂帷幄之謀未
有一事施行於外者臣忝司諫諍豈敢不言伏望陛
下不忘社稷之深耻無使夷狄之交侵駿發天威督
勵臣下仍(一作/伏)乞詢問兩府大臣西鄙和與不和能
保契丹别無辭說否苟有所說能以廟謀竒筭沮止
之否苟無謀以止之則練兵選將備邊待冦賊至而
後圖能不敗事否臣願陛下勿謂去歳六符之來可
以賄解今而有請則事難從矣勿謂累年西賊爲患
習以爲常若此事一動則天下揺矣臣所言者社稷
之大計也願陛下留意而行之取進止
　　　論軍中選將劄子(同前)
臣伏見國家自西鄙用兵累經敗失京師勁卒多在
征行禁衛諸軍全然寡少又無將帥以備爪牙方今
爲國計者但務外憂夷狄專意邊陲殊不思根本内
虚朝廷勢弱萬一有事(一作事/有萬一)無以枝梧今軍帥暗
懦非其人禁兵驕惰不可用此朝廷自以爲患不待
臣言而可知也臣亦歷考前世有國之君多於無事
之際恃安忘危備患不謹使禍起倉卒而至敗亡者
有矣然未有於用兵之時而反志武備如今日者兵
法曰將者民之司命國家安危之主也今外以李昭
亮王克基軰當契丹内以曹琮李用和等衛天子如
當今之事勢而以民之司命國之安危繫此數人安
得不取笑四夷遭其輕侮臣謂去歳北虜忽興狂悖
今年元昊妄有請求若使朝廷有一二人中材之將
叩頭効死奮身請戰誓雪君耻少増國威則戎狄未
敢侵陵朝廷未至屈辱奈何自中及外都無一人旣
無可恃以力爭遂至甘心於自弱夫天下至廣遂無
一人者非真無人也但求之不勤不至耳臣伏思自
用兵以來朝廷求將之法不過命近臣舉朝士煥武
官及選試班行方略等人而巳近臣所舉不過俗吏
材幹之士班行所選乃是弓馬一夫之勇至於方略
之人尤爲乖濫試中者僅堪借職縣尉參軍齋挽而
已於此求將而欲捍當今之患此所以困天下而敗
於(一作/取侮)夷狄者也臣不知朝廷以此數事爲求將之
術果是乎果非乎以爲是則所得何人知其非則盍
思改革又不知朝廷以將爲易得乎爲難得乎爲易
得則數歳未見一人知其難得則當多方用意早思
求擇俟其臨患何可得乎伏望陛下特詔兩府大臣
别議求將之法盡去循常之格以求非常之人苟非
不次以用人難弭當今之大患臣亦甞有愚見乆欲
條陳若必講求庻可參用臣伏見唐及五代至乎國
朝征伐四方立功行陣其間名將多出軍卒只如西
鄙用兵以來武將稍可稱者往往出於軍中臣故謂
只於軍中自可求將試略言求將之法謹條如左
　　凡求將之法先取近下禁軍至廂軍中年少有
　　力者不拘等級(一作/仗)因其伎同者毎百人團爲
　　一隊而教之較其伎精而最勇者百人之中必
　　有一人矣得之以爲隊將此一人伎勇實能服
　　其百人矣以爲百人之將可也合十隊將而又
　　教之較其伎精而最勇者十人之中必有一人
　　矣得之以爲禆將此一人之伎勇實能服其千
　　人矣以爲千人之將可也合十禆將而又教之
　　夫伎勇出千人之上而雞爲勝矣則當擇(一作/較)
　　其有識見知變通者十人之中必有一人矣得
　　之以爲大將此一人之伎勇乃萬人之選而又
　　粗知變通因擇智謀之佐以輔之以爲萬人之
　　將可也幸而有伎勇不足而材識出乎萬人之
　　外者此不世之竒將非常格之所求也臣所謂
　　只於軍中自可求將者此也誠能如此得五七
　　萬兵隨而又得萬人之將五七人下至千人百
　　人之將皆自足然後别立軍名而爲階級之制
　　毎萬人爲一軍以備宿衛有事則行師出征無
　　事則坐威天下比夫以豐衣厚禄飬驕惰無用
　　之卒而遞遷次𥙷至于校帥皆是凡愚暗懦之
　　人得失相萬矣若臣之說果可施行俟成一軍
　　則代舊禁兵萬人散出之使就食于外新置之
　　兵便制其始稍増舊給不(一作/勿)使太優常役其
　　力不令驕惰比及新兵成立舊兵出盡則京師
　　减冗費得精兵此之爲利又逺矣
右臣所陳只是選勇將訓衛兵之一法耳如捍邊破
賊竒才異略之人不可謂無伏乞早賜留意精求謹
具奏聞伏候勑旨
奏議卷第二
再論王倫事冝劄子仍先(先一/作乞)
論諫院冝知外事劄子雖未曽(曾一/作能)
論河北守備事冝劄子約和(此下一有/之事二字)若更因(一作/若使)
(更/因)駿發(一作/峻發)
論軍中選將劄子爲易得(爲字上疑/脫一字)
居士集卷第二　歐陽文忠公集二
　　古詩二十首
　　　送楊闢秀才
吾竒曽生者始得之太學𥘉謂獨軒然百鳥而一鶚
旣又得楊生群獸出麟角乃知天下才所識慚未博
楊生𥘉誰師仁義而禮樂天姿樸且茂羙不待追琢
始來讀其文如渇飲醴(一作/湩)酪旣坐即之談稍稍吐
鋒鍔非唯冨春秋固已厚天爵有司選群材繩墨困
量度胡爲謹毫分而使遺磊落至寳異常珍夜光驚
把握駭者弃諸塗竊拾充吾橐其於獲二生厥價玉
一㲄嗟吾雖得之氣力獨何弱帝閽啓巖巖(一作/嚴嚴)欲
獻前復却遽令扁舟下飄若吹霜籜世好競辛鹹古
味殊淡泊(一作/薄)否泰理有時惟窮見其確
　　　送孔生(一本生/作監薄)再遊河北
志士惜白日髙車無停輪孔生東魯儒年少勇且仁
大軸獻理匭長𥚑弊街塵門無黄金聘家有白髮親
寒風八九月北渡大河津玉塞積精甲金戈耀秋雲
孔生力數斗其智兼千人短褐不自暖髙談吐陽春
北州多賢侯待(一作/得)七誰最勤一見贈雙璧再見延
上賔丈夫患不遇豈患長賤貧
　　　送慧勤歸餘杭
越俗僭宫室傾貲事雕牆佛屋尤其侈耽耽擬侯王
文彩瑩丹漆四壁金焜煌上懸百寳蓋宴坐以方牀
胡爲弃不居棲身客京坊辛勤營一室有(一作/乃)類鷰
巢梁南方精飲食菌(一作/箘)笋鄙羔羊飯以玉粒粳調
之甘露漿一饌費千金百品羅成行晨興未飯僧日
􁀈不敢嘗乃兹隨北客枯粟充飢腸東南地秀絶山
水澄清(一作/鮮)光餘杭幾萬家日夕焚清香煙霏四面
起雲霧雜芬芳豈如車馬塵鬢髮染成霜三者孰苦
樂子奚(一作/兮)勤四方乃云慕仁義奔走不自遑始知
仁義力可以治膏肓有志誠可樂(一作/嘉)及時冝自彊
人情重懐土飛鳥思故郷夜枕聞北鴈歸心逐南檣
歸兮能來否送子以短章
　　　讀張李二生文贈(一本作謝張/續李常寄)石先生(先生石/介也)
先生二十年東魯能使魯人皆好學其間張續與李
常剖琢珉石(一作如剖珉石/一作如剖衆石)得天璞大圭雖不假雕
瑑(一作/鐫)但未磨礲出圭角二生固是天下寳豈與先
生私禇橐先生示我何矜誇手携文編謂新作得之
數日未暇讀意欲百事先(一作/前)屏却夜歸獨坐南䆫
下寒燭青熒如熠爚病眸昏澁乍開緘燦若月(一作/日)
星明錯落辭嚴意正質非俚(一作髙/且簡)古味雖淡醇不
薄千年佛老(一作/老佛)賊中國禍福依憑群黨惡拔根掘
窟期必盡有勇無前力何犖乃知二子果可用非獨
詞(一作/特言)堅由志確朝廷清明天子聖陽徳彚進羣隂
剥大烹飬賢有列(一作/味别)鼎豈乆師門共藜藿(一本有/先生在)
(魯魯皆化苟用於朝其利博/兩句又一本在作居朝作時)予(一作/我)慚職諫未能薦
有酒且慰先生酌
　　　絳守居園池(一本上有留題字)
嘗聞紹述絳守居偶來覽登(一作/登覽)周四隅異哉樊子
恠可吁心欲獨出無古𥘉窮荒搜幽入有無(一作/無有)一
語詰曲百盤紆孰云已出不剽襲句斷欲學盤庚書
(一本有方言爾雅不訓詁/幾欲舌譯從象胥兩句)荒煙古木蔚遺墟我來嗟
秖(一作/止)得其餘栢槐端莊偉丈夫蒼顔鬱鬱老不枯
靚容新麗(一/一)何姝清池翠蓋擁紅蕖胡鬅虎搏豈足
道記録細碎何區區虙氏八卦畫河圖禹湯臯虺(一/作)
(陶)曁唐虞豈不古奥萬世模嫉世姣巧(一作/好)習卑汙
以竒矯薄駭羣愚用此猶得追韓徒我思其人爲躊
躇作詩聊謔爲坐娯
　　　晉祠(一本作過并/州晉祠泉)
古(一作/故)城南出十里間鳴渠夾路(一作石/渠夾道)何潺潺行
羣峯擁軒檻竹樹隂漠漠公胡苦思山規􁀌自心作
惟予(一作/予亦)愛山者𥘉仕即京洛嵩峯三十六終日對
髙閣隂晴無朝暮紫氣常浮泊雄然九州中氣象壓
寥廓亦嘗歩其巔培塿視(一作/觀)四岳其後竄荆蠻始
識峽山惡長江㵼天來巨石忽開拓始疑茫昧𥘉渾
沌死鐫鑿神功夜催就萬仞成(一作/或)一削尤竒十二
峯隱見入冥邈人蹤斷攀縁異物冝所託顧瞻但徘
徊想像逢綽約嵩山近可愛泉石吾巳諾終期友幽
人白首老雲壑荆巫惜遐荒詭恠杳難貌至今清夜
思䰟夢輙飛愕偶來玩兹亭塵眼刮昏膜况逢秋雨
霽濃翠新染濯峯端上明月且可留幽酌
　　　水谷夜行寄子羙聖俞(一本題上有𥙷成字)
寒(一作/晨)雞號荒林山壁月倒掛披衣起視夜攬轡念
行(一作/遐)邁我來夏云𥘉素節今巳届髙河㵼長空勢
落九州外㣲風動涼襟曉氣清餘睡(一作色/清餘曖)緬懷京
師友文(一作/有)酒邈(一作/邀)髙㑹其間蘇與梅二子可畏
愛篇章冨縱横聲價相磨(一作/摩)蓋子羙氣尤雄萬竅
號一噫有時肆顛狂醉墨洒霶霈譬(一作/勢)如千里馬
(一作/足)巳發不可殺盈前盡珠璣一一難柬汰梅翁事
清切石齒漱寒瀬作詩三十年視我猶後(一作後/猶無)輩
文詞愈清新心意雖(一作/難)老大譬如妖韶女老自有
餘態近詩尤古硬(一作/淡)咀嚼苦難嘬𥘉如食橄欖眞
味乆愈在蘇豪以氣轢(一作/礫)舉世徒(一作/盡)驚駭梅窮
獨我知(一作我/獨竒)古貨今難賣(一作物/今誰買)二子雙鳯凰百
鳥之嘉瑞雲煙一翺翔羽翮一摧鎩安得相從遊終
日鳴噦噦問胡(一作/相問)苦思之對酒把(一作把/酒對)新蟹
　　　病中代書奉寄聖俞二十五兄(一本無奉/及下四字)
憶君去年來自越值我傳車催去闕是時新秋蟹正
肥恨不一醉與君别今年得疾(一作/别病)因酒作一春不
飲氣彌劣飢腸未慣飽甘脆(一作平生乍/得飽甘肥)九蟲寸白
(一作腹/蟲不慣)爭爲孽一飽猶能致身患寵禄豈無神所罰
乃知賦予分有涯適分自然無夭閼昔在洛陽年少
時春思毎先花亂發萌芽不待楊柳動探春馬蹄常
踏雪到今年纔三十九怕見新花羞白髮顔侵塞下
風霜色病過鎭陽桃李月兵閑事簡居可樂心意自
衰非屑屑日長天暖惟欲睡(一作/眠)睡羙尤猒春鳩聒
北潭去城無百歩渌水氷銷魚撥刺經時曽未著脚
到好景但聽遊人說官榮雖厚世味薄始信衣纓乃
羈紲故人有幾獨思君安得見君憂暫豁公厨酒羙
逺莫致念君貰(一作/慣)飲衣屢脫郭生書來猶未到想
見新詩甚飢渴少年事事今巳去惟有愛詩心未歇
君閑可能爲我作莫辭自書藤紙滑少低筆力容(一/作)
(留)我和無使難追韻髙絶
　　　鎭陽殘杏(一本有寄聖俞字)
鎭陽二月春苦寒東風力弱冰雪頑北潭跬歩病不
到(即常山宫後池也/州之勝游惟此)何暇騎馬尋郊原鵰(一作/雕)丘新
晴暖巳動砌下流水來潺潺(鵰丘水在州西十五/里以長渠引走城中)但
聞簷間鳥語變不覺桃杏開巳䦨人生一世浪自苦
盛衰桃杏開落間西亭昨日偶獨到(一作/徃)猶有一樹
當南軒殘芳爛漫看更好皓若春雪團枝繁無風巳
恐自零落長條可愛不可攀猶堪携酒醉其下誰肯
伴我頽巾冠
　　　班班林間鳩寄内
班班林間鳩榖穀命其匹迨天之未雨與汝勿相失
春原洗新霽緑葉暗朝日鳴聲相呼和(一作呼/相諧)應荅
如吹(一作若/吕應嘉)律深棲柔桑暖下啄髙田實人皆笑汝
拙無巢以家室易安由寡求吾羡拙之佚吾雖有室
家出處曽不一(一本有豈如鳴鳩樂/天性免乖咈兩句)荆蠻昔竄逐奔
走若鞭抶山川瘴霧深江海波濤䫻跬歩子所同淪
弃甘共没投身去人眼巳廢誰復嫉山花與野草我
醉子鳴瑟但知貧賤安不覺歳月忽還朝今㡬年官
禄霑兒姪身榮責愈重器小憂常溢今年來鎭陽留
滯見春物北潭新漲渌魚鳥相聱䎲(魚乙切一/作懽聲逸)我意
不在春所憂空自咄一官誠易了報國何時畢髙堂
母老矣衰髮不滿櫛昨日寄書言新陽發舊疾藥食
(一作/石)子雖勤豈若我在膝又云子亦病蓬首不加髴
書來本慰我使我煩憂鬱思家春夢亂妄意占凶吉
却思夷陵囚其樂何可述前年辭諫署朝議不容乞
孤忠一許國家事豈復(一作/暇)䘏横身當衆怒見者旁
可慄近日讀除書朝廷更輔弼君恩優大臣進退禮
有秩小人妄希㫖論識爭操筆又聞說朋黨次第推
甲乙而我豈敢逃不若先自劾上賴天子聖必未(一/作)
(未/必)加斧鑕一身但得貶羣口息啾唧公朝賢彦衆避
路(一本/作讓)當揣質茍能因謫去引分思藏密還爾禽鳥
性樊籠免驚怵子意其謂何吾謀今巳必(一本有試/思憂與樂)
(便可齊升/黜兩句)子能(一作/如)甘藜藿我易解簪紱嵩峯三十
六蒼翠争聳出安得携子去耕桑老蓬蓽
　　　暮春有感
幽憂無以銷春日静愈長薫風入花骨花枝午低昻
往來採花蜂清蜜未滿房春事巳爛漫落英漸飄揚
蛺蝶無所爲飛飛助其忙啼鳥亦屢變新音巧調篁
遊絲最無事百尺拖晴光天工施造化萬物感春陽
我獨不知春乆病卧空堂時節去莫挽浩歌自成傷
　　　洛陽牡丹圖
洛陽地脉花最冝牡丹尤爲天下竒我昔所記數十
種於今十年半忘之開圖若見故人面其間數種昔
未窺客言(一作/云)近歳花特異徃徃變出呈新枝洛人
驚誇立名字買種不復論家貲比新較舊難(一作/莫)優
劣爭先擅價各一時當時絶品可數者魏紅窈窕姚
黄妃壽安細葉開尚少(一作/早)朱砂玉版人(一作/猶)未知
傳聞千葉昔未有只從左紫名𥘉馳四十年間花百
變最後最好濳溪緋今花雖新我未識未信與舊誰
妍媸當時(一作/年)所見巳云絶豈有更好(一作/妍)此可疑
古稱天下無正色但恐世好隨時移鞓紅鶴翎豈不
羙歛色如避新來姬何况逺說蘇與賀有類異世誇
嬙施造化無情冝一槩偏此著意何其私又疑人心
愈巧僞天(一作/各)欲鬪巧窮精微不然元化朴散乆豈
特近歳尤澆漓爭新(一作/先)鬪麗若不已更後百載知
何爲但應新花日愈好惟有我老年年衰
　　　鎭陽讀書
春深夜苦短燈冷熖不長塵蠹文字細病眸澁無光
坐乆百骸倦中遭群慮戕尋前顧後失得一念(一作/而)
十忘乃知學在少老大不可彊廢書誰與語歎息自
悲傷因憶石夫子徂徠有茅堂前年來京師講學居
上庠青衫綴朝士面有(一作/乃弃)數畒桑不耐群兒嗤束
書歸故郷却尋茅堂在髙卧泰山傍聖經日陳前弟
子羅兩廂大論叱佛老髙聲(一作/言)誦虞唐賔朋足棗
栗兒女飽糟糠雖云待官闕便欲解朝裳有似蠶作
繭縮身思自藏嗟我一何愚貪得不自量平生事筆
硯自可娯文章開口攬時事論議爭煌煌退之嘗有
云名聲暫羶香誤䝉天子知侍從列班行官榮日巳
寵事業闇不彰器小以(一作/而)任大躋顚理之常聖君
雖不誅在汝(一作/尓)豈自遑不能雖欲止怳(一作/恍)若失
其方却欲尋舊學舊學巳榛荒有類邯鄲歩兩失皆
茫茫便欲乞身去君恩厚須償又欲求一州俸錢買
歸裝譬如歸巢鳥將棲少徊翔自覺誠未晚収愚老
縑緗
　　　留題鎭陽潭園
官雖鎭陽居身是鎭陽客北園潭上花安問誰所植
春風無先後爛漫爭紅白一花聊一醉盡醉猶須百
而我病不飲對花空歎息朝來不能歸暮看不忍摘
謂言花縱落滿地猶可席不來纔幾時人事已非昔
芳枝結青杏翠葉新奕奕落絮風卷盡春歸不留迹
空餘緑潭水尚帶餘春色疑(一作/思)春竟何之意謂追
可得東西遶潭行蜂鳥已寂寂惘然無所依歸駕不
停軛寓興誠可樂留情豈非惑至今清夜夣猶遶北
潭北
　　　讀(一本有/聖俞字)蟠桃詩寄子羙
韓孟於文詞兩雄力相當(一本有偶以恠自戯/作詩驚有唐兩句)篇章
綴談笑雷電擊幽荒衆鳥誰(一作/不)敢和鳴鳯呼其皇
孟窮苦纍纍韓冨浩穰穰窮者啄其精冨者爛文章
發生一爲宫揫斂一爲商二律雖不同合奏乃鏘鏘
天之産竒恠希世不可常寂寥二百年至寳埋無光
郊死不爲島聖俞發其藏患世愈不出孤吟夜號(一/作)
(夜號/清)霜霜寒入毛骨清響哀(一作/乃)愈長玉山禾難熟
終歳苦飢腸我不能飽之更欲不自量引吭和其音
力盡猶勉彊(一本有嗟我於韓徒足未及其墻/而子得孟骨英靈空北印四句)誠知
非所敵但欲繼前芳近者蟠桃詩有傳來北方發我
衰病思藹如得春陽忻然便欲和洗硯坐中堂墨筆
不能下怳怳(一作/恍恍)若有亡老雞觜爪硬未易犯其埸
不戰先(一作/輙)自却雖奔(一作/然)未甘降更(一作/便)欲呼子
羙子羙隔濤江其人雖憔悴其志獨軒(一作/昂)昂氣力
誠當對勝敗可交相安得二子接揮鋒兩交鋩我亦
願助勇鼓旗譟其旁快哉天下樂一釂冝百觴乖離
難㑹合此志何由償
　　　𥘉伏日招王幾道小飲
北園數畒官墻下嗟我官居如傳舍滹沲北渡馬踏
(一作/蹄)冰西山病歸花巳謝落英不見空繞樹細草𥘉
長猶可藉空園一鎻不復窺不覺芳蹊繁早夏隔墻
時時聞好鳥如得嘉(一作/佳)客聽清話今朝試去繞園
尋緑李横枝礙行馬蒲萄憶見𥘉引蔓翠葉隂(一作/成)
隂還滿架紅榴(一作/榴花)最晚子已繁猶有殘花藏葉罅
(一本有雖無桃李競繁華/固有竹栢資瀟洒兩句)人生有酒復何求官事無
了須偷暇古云伏日當早歸况今著令許休假能來
解帶相就飲爲子掃月開風榭
　　　白髮喪女師作(一本無下四字)
吾年未四十三斷哭子腸一割痛莫忍屢痛誰能當
割腸痛連心心碎骨亦傷出我心骨血灑爲清淚行
淚多血已竭毛膚冷無光自然鬚與鬢(一作鬢/與鬚)未老
先蒼蒼
　　　永陽大雪
清流關前一尺雪鳥飛不度人行絶冰連(一作/沍)谿谷
麋鹿死風勁野田桑柘折江淮卑濕殊北地歳不苦
寒常疫癘老農自言身七十曽見此雪纔三四新陽
漸動愛日輝微和習習東風吹一尺雪幾尺泥泥深
麥苗春始肥老農爾豈知帝力聽我歌此豐年詩
　　　送章生東歸
窮山(一作/廬)荒僻人罕顧子以一身千里來問子之勤
何所欲自慚報子無瓊瑰非徒多難學乆廢世事漸
懶由心衰呉興先生冨道德侁侁弟子皆賢材郷閭
禮讓巳成俗餘風漸𬒳來江淮子年方少力可勉徃
與夫子爲顔回
居士集卷第二
　熈寧五年秋七月男發等編定
　　紹熈二年三月郡人孫謙益挍正
　送楊闢秀才詩如渴飲醴酪諸本同惟衢本作潼
　酪朝佐按列子乳湩有餘謝承後漢書乳爲生湩
　湩乳汁也音種訛而爲潼史記匈奴傳湩酪之羙
　今正之
　送慧勤歸餘杭詩箘笋鄙羔羊衢本建本吉本作
箘從竹吉州羅寺丞家京師舊本蜀本作菌從卄
　朝佐按箘簵羙竹也菌蕈也吕氏春秋越駱之菌
　注竹筍也本亦從卄今兩存之
送慧勤未飯(一作/供)歸兮(一作/歸去)
絳守居園池駭羣(一作/駮羣)
晉祠窺(一作/觀)豪俠(一作/游俠)髙壘(一作/孤壘)
登嵩巫亭朝暮(石本作/昬朝)綽約(京本作婥約/莊子作淖約)
水谷夜行轢(一作/鑠)
病中寄聖俞冰消(一作/㳙㳙)
班班林間鳩官禄(一作/官禄)
鎭陽讀書官榮(一作/宦榮)躋顚(一作/顚躋)
讀蟠桃詩子羙(二字上一/有蘇字)寥(一作/寞)
𥘉伏小飲殘花(一作/殘紅)
永陽大雪鳥飛(一作/飛鳥)
　此卷班班林間鳩寄内云次第推甲乙廣韻第字
　注云次第說文云本作弟韋束之次弟也今爲兄
　弟字又漢複姓玉篇亦謂第字今爲第幾明非古
　也然則古惟用弟字未嘗加竹史傳皆然故公集
　凡言次弟兄弟之類並用弟字近世旣分而爲二
　印本從之今難盡正書此以示後人
易童子問第三　乾坤乾爻七九則變坤爻八六則
變(一作乾爻七九九則/變坤爻八六六則變)
第四　屯動乎險而經綸之(險字下一/有中字)
第五　蒙以養其德(以一/作不)
第七　師臣伐主(主一/作君)以本於順(以當/作心)兵非聖王(王/一)
(作/人)
第九　同人急於人事(急一/作適)
第十一　觀下觀於民(於一/作乎)
第十二　剥動以經論(易釋文黄潁云經論/匡濟也本亦作綸)
第十三　復見乎動復也(復字下一/有動字)
第十六　咸男女同類歟曰(此下一有男女異類也/故睽之彖曰二女同居)
(其志不同行又/曰二十二字)其志通(此下一/有也字)
第十七　恒而久成(久字上疑/脫能字)而化成(而字下疑/脱天下字)
不正利(一作不/利正)
第十八　明夷岀而臨衆(臨二/作莅)
易童子問卷第二　歐陽文忠公集七十七
童子問曰履險蹈難謂之蹇解難濟險謂之解二卦
之義相反而辭同皆曰利西南者何謂也曰聖人於斯
二卦辭則同而義則異各於其彖言之矣蹇之彖曰
徃得中也解之彖曰徃得衆也者是巳西南坤也坤
道主順凡居蹇難者以順而後免於患然順過乎柔
則入於邪必順而不失其正故曰徃得中也解難者
必順人之所欲故曰徃得衆也
童子問曰損損下益上益損上益下何謂也曰上君
而下民也損民而益君損矣損君而益民益矣語曰
百姓足君孰與不足此之謂也童子又曰損之象曰
君子以懲忿窒慾益之象曰君子以見善則遷有過
則改何謂也曰嗚呼君子者天下繫焉其一身之損
益天下之利害也君子之自損忿慾爾自益者遷善
而改過爾然而肆其忿慾者豈止一身之損哉天下
有𬒳其害矣遷善而改過者豈止一已之益哉天下
有蒙其利者矣童子曰君子亦有過乎曰湯孔子聖
人也皆有過矣君子與衆人同者不免乎有過也其
異乎衆人者過而能改也湯孔子不免有過則易之
所謂損益者豈止一身之損益哉
童子問曰夬不利即戎何謂也曰謂其已甚也去小
人者不可盡盖君子者養小人者也小人之道長斯
害矣不可以不去也小人之道巳衰君子之利及乎
天下矣則必使小人受其賜而知君子之可尊也故
不可使小人而害君子必以君子而養小人夬剛決
柔之卦也五陽而一隂決之雖易而聖人不欲其盡
決也故其彖曰所尚乃窮也小人盛則決之衰則養
之使知君子之爲利故其象曰君子以施禄及下小
人巳衰君子已盛物極而必反不可以不懼故其象
又曰居德則忌
童子問曰困亨貞大人吉無咎其彖曰險以說困而
不失其所亨何謂也曰困亨者困極而後亨物之常
理也所謂易窮則變變則通也困而不失其所亨者
在困而亨也惟君子能之其曰險以說者處險而不
懼也惟有守于其中則不懼于其外惟不懼則不失
其所亨謂身雖困而志則亨也故曰其惟君子乎其
象又曰君子以致命遂志者是也童子又曰敢問正
大人吉無咎者古之人孰可以當之曰文王之羑里
箕子之明夷
童子問曰革之彖曰湯武革命順乎天而應乎人何
謂也曰逆莫大乎以臣伐君若君不君則非君矣是
以至仁而伐桀紂之惡天之所欲誅而人之所欲去
湯武誅而去之故曰順乎天而應乎人也童子又曰
然則正乎曰正者常道也堯傳舜舜傳禹禹傳子是
已權者非常之時必有非常之變也湯武是巳故其
彖曰革之時大矣哉云者見其難之也童子又曰湯
武之事聖人貴之乎曰孔子區區思文王而不已其
厚於此則薄於彼可知矣童子又曰順天應人豈非
極稱之乎何謂薄曰聖人於革稱之者適當其事爾
若乾坤者君臣之正道也於乾坤而稱湯武可乎聖
人於坤以履霜爲戒以黄裳爲吉也
童子問曰革去故而鼎取新何謂也曰非聖人之言
也何足問革曰去故不待言而可知鼎曰取新易無
其辭汝何從而得之夫以新易舊故謂之革若以商
革夏以周革商故其象曰湯武革命者是也然則以
新革故一事爾分於二卦者其誰乎童子又曰然則
鼎之義何謂也曰聖人言之矣以木巽火亨飪也
童子問曰震之辭曰震驚百里不喪匕鬯者何謂也
曰震者雷也驚乎百里震之大者也處大震之時衆
皆震驚而獨能不失其守不喪其器者可以任大事
矣故其彖曰震驚百里驚逺而懼邇也不喪匕鬯出
可以守宗廟社稷爲祭主者謂可任以大事也童子
曰郭公夏五聖人所以傳疑彖之闕文奈何曰聖人
疑則傳疑也若震之彖其辭雖闕其義則在又何疑
焉
童子問曰艮之象曰君子以思不出其位何謂也曰
艮者君子止而不爲之時也時不可爲矣則止而以
待其可爲而爲者也故其彖曰時止則止時行則行
於斯時也在其位者冝如何思不出其位而已然則
位之所職不敢廢也詩云風雨如晦鷄鳴不巳此之
謂也
童子問曰歸妺征凶彖曰歸妺天地之大義人之終
始也其卦辭凶而彖辭吉何謂也曰合二姓具六禮
而歸得其正者此彖之所謂妹者也若婚不以禮而
從人者卦所謂征凶者也童子曰敢問何以知之曰
咸之辭曰取女吉其爲卦也艮下而兊上故其彖曰
上柔而下剛男下女是以吉也漸之辭曰女歸吉其
爲卦也艮下而巽上其上柔下剛以男下女皆與咸
同故又曰女歸吉也歸妹之爲卦也不然兊下而震
上其上剛下柔以女下男正與咸漸反故彼吉則此
凶矣故其彖曰征凶位不當也者謂兊下震上也童
子曰取必男下女乎曰夫婦所以正人倫禮義所以
養㢘耻故取女之禮自納采至于親迎無非男下女
而又有漸也故漸之彖曰漸之進也女歸吉也者是
已奈何歸妺以女下男而徃其有不凶者乎
童子問曰兊之彖曰順乎天而應乎人何謂也曰兊
說也說以先民民忘其勞說以犯難民忘其死說莫
大於此矣而所以能使民忘勞與死者非順天應人
則不可由是見小惠不足以說人而私愛不可以求
說
童子問曰萃聚也其辭曰王假有廟渙散也其辭又
曰王假有廟何謂也曰謂渙爲散者誰歟易無其辭
也童子曰然則敢問渙之義曰吾其敢爲臆說乎渙
之卦辭曰利渉大川其彖曰乘木有功也其象亦曰
風行水上渙而人之語者冰釋汗浹皆曰渙然則渙
者流行通逹之謂也與夫乖離分散之義異矣嗚呼
王者冨有九州四海萬物之象莫大於萃可以有廟
矣功德流行逹于天下莫大於渙可以有廟矣
童子問曰節之辭曰苦節不可貞者自節過苦而不
得其正歟物𬒳其節而不堪其苦歟曰君子之所以
節於已者爲其愛於物也故其彖曰節以制度不傷
財不害民者是也節者物之所利也何不堪之有乎
夫所謂苦節者節而太過行於己不可久雖久而不
可施於人故曰不可正也童子口敢問其人曰異衆
以取名貴難而自刻者皆苦節也其人則鮑焦於陵
仲子之徒是矣二子皆苦者也
童子問曰小過之象曰君子以行過乎恭喪過乎哀
用過乎儉者何謂也曰是三者施於行己雖有過焉
無害也若施於治人者必合乎大中不可以小過也
蓋仁過乎愛患之所生也刑過乎威亂之所起也推
是可以知之矣
童子問曰既濟之象曰君子思患而豫防之者何謂
也曰人情處危則慮深居安則意怠而患常生於怠
忽也是以君子既濟則思患而豫防之也
童子問曰火在水上未濟君子以慎辨物居方何謂
也曰未濟之象火冝居下而反居上水冝居上而反
居下二物各失其所居而不相濟也故君子慎辨其
物冝而各置其物於所冝居之方以相爲用所以濟
乎未濟也
易童子問卷第二
易童子問第一　履坤道主順(此下一/衆也三/有又/字)
第二　損君子之自損(此下一/有者字)有𬒳其害矣(矣字上一/有者字)
第五　革貴之乎(一作所/貴乎)順天應人(此上一/其曰二/有/字)
第八　艮可爲而爲者也(爲者一/作有爲)
第十　兊萬物之象(象一/作衆)
第十一　莭皆苦者也(皆苦一/作其甚)
第十二　小過於治人者(一無/者字)
書簡卷第二　歐陽文忠公集一百四十五
　　　與晏元獻公(同叔慶曆七年)
某啓孟春猶寒伏惟判府相公尊體動止萬福前急
足自府還伏蒙賜書爲報且承臨鎮之餘日有林湖
間燕之樂此乃大君子以道出處之方而元老明哲
所以爲國自重之意也幸甚幸甚有魏廣者好古守
道之士也其爲人外柔而内剛(一作内剛/而外柔)新以進士
及第爲滎陽主簿今因吏役至府下非有它求(一有/也字)
宜以卑賤不能自逹欲一趨門仞而已伏惟幸賜察
焉不備某再拜
　　　又(皇祐六年)
某叩首孟春猶寒伏惟留守相公大學士動止萬福
某罪逆不孝不自死滅猶存喘息自齒人曹近者輒
以哀誠具之號䟽台慈軫惻憐念孤窮亟遣府兵賜
以慰答有以見厚徳載物無所不容求舊拾遺雖弊
不棄捧讀感涕不知自已内惟孤賤受賜有年豈獨
兹時乃爾忉怛蓋以感激臨紙發於其誠而不能止
也留務清閑㐲惟上爲邦家精調寢饍下情區區謹
因人還附以叙謝某再拜
　　　與杜正獻公(世昌慶曆五年)
某頓首啓仲夏毒熱伏惟相公閤下尊候動止萬福
某蒙國厚恩任責尤重殆此朞歲曠無所聞不惟上
辜陶鈞實亦慚愧知已瞻望門館豈勝區區然自東
藩下車巳累月而尚稽脩問左右之禮蓋其進不能
爲朝廷辨邪正而使讒言勝於公議退亦何所述其
私焉用此彷徨非懈怠也伏以大臣出處自繫時事
惟望爲國自重以享多福卑情不任禱頌懇切之至
謹奉啓起居伏惟幸察
　　　又(慶曆八年)
某啓仲夏毒熱不審相公閤下尊體動止何如某昨
蒙恩自滁徙揚揚古名都嘗多鉅公臨治憶爲進士
時從故胥公自南還舟次郡下遊里市中但見郡人
稱頌太守之政愛之如父母某時尚未登公之門然
始聞公之盛徳矣因竊歎慕不已以爲君子爲政使
人愛之如此足矣然不知公以何道而能使人如此
又不知使已他日爲之亦䏻使人如此否是時天聖
六年冬也去今㡬二十年而幸得繼公爲政於此以
償夙昔歎慕之心而其材薄力劣復何能爲徒有志
爾相公道徳材業著子天下一郡之政不足多述因
小生之幸遂以及之聊陳始未不覺言繁恐悚恐悚
拜見未由伏惟爲國自重
　　　又(皇祐元年)
某啓孟秋猶熱伏惟致政相公閤下尊體動止萬福
昨者某以目疾爲苦自揚州求潁至此經時闕於奉
狀蓋以目疾(一作/目病)無悰私門多故然其企望門館何
日而忘頃自去冬子羙之逝賢人不幸天下所哀伏
計台慈倍深痛悼某年方四十有三而鬢鬚皆白眼
目昬暗慈母垂老羸病厭厭身世若斯國恩未報毎
以自念慨然興嗟知遇至深敢兹瑣碎皇恐皇恐秋
暑未退霖雨爲災㐲惟順時倍加保重卑情所望不
任區區謹奉啓起居
　　　又(同前)
某頓首啓季冬極寒伏惟相公閤下尊候動止萬福
某幸得守官近郡當時欲奔走候問起居而自秋以
來老母卧病郡旣僻小絶無醫藥逮冬至之後方得
漸安由此踰月曠闕書啓之禮蕞爾小子蒙徳有年
瞻望門墻何日而巳伏願順時自重以迎遐福以隆
壽考卑情不任區區謹奉啓咨問
　　　又(皇祐四年)
某啓前月𥘉專於郡中借人拜問不謂至今不逹必
以大水爲阻急足至伏喜秋來台候萬福得賛善書
承頗多故亦云微恙今必已平康諒煩台慮也寵示
寄君謨唱和詩并梅書豈勝珍荷梅君窮困晚遇真
知不爲否也某此苟活但葬事未有涯大事惟此固
難容易自秋來忽患腰脚醫者云脾元冷氣下攻遂
勉從教誨食肉古人三年不食鹽酪誠有愧也不孝
不孝延陵葬子孔子猶徃觀之蓋君子於哀樂喜怒
必有可觀以爲人法也今世士人居喪不及處多風
俗乆弊恬不爲怪心常患之不意自犯名教然存身
亦以奉後此蒙寵誨之意也荷見憂愛至深不覺言
多死罪死罪某上
　　　與曽宣靖公(明仲慶曆五年)
某啓山郡僻寂習閑成懶凡於人事㡬廢絶前者送
起居院文字人回特沐手誨違别兹乆伏承徳履甚
休可勝慰浣某居此雖僻陋然奉親尸禄優幸至多
愚拙之心本貪報國招仇取禍勢自當然然禆𥙷未
有一分而緣某之故事起多端有損無益可爲媿歎
今而冒寵名飽食自便何以爲顔也未期良㑹冬冷
保重
　　　與吕正獻公(晦叔/皇祐二年)
某啓别後人還兩辱書暑中喜承寢味多福某十三
日受命與孫公易地此月下旬當行効官不憚宣力
苟爲公家何所不可若區區應接人事以避徃來之
謗秖恐違其天性難乆處也西湖宛然再來之計不
難圖而與賢者共樂知其不可得也秋凉惟冀保重
　　　又(熈寜■年)
某啓某以衰病之質幸此優閑中性易習遂成懶堕
嚮審召還禁林固與士大夫同其慶抃而乆闕馳誠
恃知之厚必不罪其踈慢也辱書重増感愧未涯瞻
邇漸寒爲國自重
　　　又(熈寜三年)
某啓養拙東州乆自藏縮加之病苦廢事遂闕拜問
比者得請淮西道出治下方俟及疆奉狀行次南郡
(一作/都)遽辱賜教其爲感愧何可勝言仍審坐鎮之餘
動履多福某衰晚之年蒙上信其實病不以避事爲
責而從其所欲恩出萬幸何感如之餘不復云皆留
靣布
　　　又(熈寜五年)
某啓晴隂不常不審動履何似前日四望一賞群芳
之盛已而遂雨古人謂四樂難并信矣十三日欲枉
軒騎顧訪蓋以草堂僅成幸一光飾之爾謹此咨布
餘留面叙
　　　又(同前)
某啓昨晚辱教答承齒疾尚未平若苦不敢勸酒莫
可略枉顧否蓋欲少接清論不主於酒食物亦令減
滋味也矧兹疾某亦嘗苦毎蒙寛假也更此咨啓
　　　與程文簡公(天球皇祐/年)
某啓哀誠迫塞不敢時通記問蒙存録過厚荷知有
素不當煩述也賤累往來鎮下特承差人送至及勞
賜稠重秖以愧感佳醸拜恵甚頻増􁂦増靦衰病咫
尺未由號(一作/就)見依戀依戀
　　　又(至和元年)
某頓首啓依戀之懇略布具前大暑中特煩眷接累
日連夕不見勌色私懷感著非一二所可陳舟行病
酒累日不解府人屢還皆不能奉啓纔過長平遂苦
大熱比及都下俗狀益勞瞻想清宴其可再得餘當
續具咨目兹少叙依依不悉
　　　又(至和二年)
蒙頒寄佳醖感愧非一京師日苦俗狀無復清思臨
觴之樂未始有之思去歲留奉清歡不覺巳朞年矣
栁湖陳之甘棠思有所頌述以遺陳人爲他日故事
以彰公之雅志不惟拙訥直以多事怱怱殊所不暇
秋凉必償素願得次詩榜之末亦大幸矣
　　　又(同前)
某啓昨得請淮西方作書乞舟謀出府下冀得一奉
言色私懷喜幸何可勝言而改軄未謝恩旨復留孤
拙無庸於時何報進退遑遽莫知所爲重以屢煩朝
聽未敢輕有所陳􁂦顔周行碌碌而巳荷公愛顧非
比他人岀處之節不敢自黙時事日新未知如何區
區非紙墨所布也秋熱惟乞以時爲國自重
　　　又(同前)
某啓忽忽久踈奉問近以𬒳命出疆𥘉縁持送御容
須一學士同列五人皆以曽往遂不敢辭繼以虜中
凶訃義益難免然冒風霜衣皮毛附火食麫皆於目
疾有損亦無如之何比者當馳問示諭栁湖嘉致誠
願有所述以姓名附見爲榮北行馬上當得杼思偶
祕書歸省顧治行計随分牽率鄙懷不能盡萬一
　　　又(至和元年)
某頓首伏承台誨欲使撰述先公神道碑豈勝愧恐
某才識卑近豈足以鋪列世徳之清芬然蒙顧有年
義不得辭其如大懼不稱所使以辱執事是用進退
惕然餘當詣節下受教舟船荷徳無巳
　　　又(同前)
某啓辱賜問并錄到贈告屢煩台聽悚仄可知所要
碑文今巳牽課衰病無悰言無倫理不足以揚先烈
愧汗而巳某自病起益疲不能復舊豈遂衰邪碌碌
處此思去未果但思明公栁湖春色不得陪俊騎爲
恨爾大用猶稽時事多端思見舊徳物論如此非䛕
也未間樽爼爲適亦有嘉趣臨紙區區不能盡惟冀
爲國珍重
　　　與孫威敏公(元䂓皇祐四年)
某僦居西郊苟活無求於世號奉几筵而巳諸事無
便不便也幸無恤秖如卜葬茫然未有涯然汲汲須
於明年了却某邇來目昬略辨黒白耳復加重恐知
之西行漸相逺哀苦中瞻望依依范杜二家之子不
歸京西此不足怪人事就易爾仕宦子孫多在北古
賢亦皆如此不以去就爲輕重也某亦不忍以先妣
有歸子孫以逺不得時省墳墓也哀切哀切
　　　又(同前)
某叩首急足自徐還辱書承以七月首塗大斾遂西
即日秋暑伏惟台候萬福昨日范公宅得書以埋銘
見託哀苦中無心緒作文字然范公之徳之才豈易
稱述至於辨讒謗判忠邪上不損朝廷事體下不避
怨仇側目如此下筆抑又艱㢤某平生孤拙荷范公
知獎最深適此哀迷别無展力將此文字是其軄業
當勉力爲之更須諸公共力商榷須要穩當承公許
作行狀甚善便將請謚議官文書有司據以爲議大
是一重公據請早揮筆秖見行狀亦當牽率爲之也
入對少留應當西邁殘暑千萬保攝時乞恵問以慰
孤窮
　　　與蘇丞相(子容同前)
某啓哀窮苟活奄及仲秋孤苦之心何以自處昨急
足還府嘗奉號䟽必逹秋凉寢味如何昨聞入京今
必歸府某此幸㓜賤如常相見未涯嚮寒保愛因人
奉此不次某再拜推官　學士執事(八月五日狀)
昨大禍倉卒離南都來不記料錢劵曆何在後來須
繳納省中不知省中曽催否是王仲文手分託與問
之
　　　又(同前)
某啓近急脚子還嘗奉訊專人至辱書審秋寒以來
體況佳福脩苟自存活諸況前書具之此不繁述軄
租極荷掛意前者爲料錢曆子承封送王仲文等狀
蓋當時作書誤冩本爲添支曆尓更說與問看記得
當時離南都時似繳納了恐未曽繳時須要見歸着
也此中尋來並不見故也更爲王渭州織紗如何亦
告因書批及見解牓喜賢弟𬒳薦歲杪多愛某再拜
軄田絲十二兩有公文却送還府
　　　又(皇祐五年)
某啓近累累辱書承夏熱幕中清勝某居此以來事
緒累次書中應悉但卜葬心欲速了而事未有涯絶
無人相助又無弟姪可使者茫然中心未知所措吾
弟替期應亦不逺公租極小事煩挂意悚悚苟圖存
活所須至鮮然有不得已處也窮居危坐病目眊然
無以度日又爲一妺喪夫惸然無依居處相逺力未
相及添此一重煩惱爾人還作書囬謝事多未能子
細思渇思渇
　　　又(疑)
某啓晴色可佳必遂出城之行泥濘竊惟勞頓清明
之約幸率唐公見過喫一椀不托爾餘無可以爲禮
也專此不宣
　　　又(疑)
某啓雨晴便苦客多牽強攀和盛篇已不能如韻實
愧於詩老也早來承見問所聞再三疑惑不審何事
彼有所傳幸以爲示也爲客在門前守定冩簡不成
悉之
　　　又(疑)
某啓拙詩趂韻有梅二之業病無其工也早來許行
香後見過何爲復輟所欲示者何事來日能見顧否
行香後乘凉枉駕作一盂飯奉待却有絶品茶數種
可試若所說事不妨時幸就近約介甫同來爲幸惟
以方上號請告不敢聚飲爾其他並無害批示某再
拜
　　　又(治平四年)
某啓近嘗奉狀急足還并遞中併捧恵問所以慰誨
存恤之甚厚兼審經暑動履多福乃誠瞻嚮欣感可
量汴流駛激承使舟即日東下得與民吏奔走道左
豈勝馳情謹先奉此攀迎伏惟幸察不宣
　　　又(同前)
某啓某以孤拙蒙上恩憐予之一州俾養衰朽又得
在使部遂依公庇頓安危心豈勝天幸某至此已數
月幸歲豐盗息民事亦稀蝗蝻不多随時撲滅承齋
舲下汴首及弊封當得親受約束靣布懇誠謹因迎
迓人行姑此上問尊候不宣
　余皇祐庚寅歲爲南都從事㑹樂安公來守留司
　以余乃昔所舉送進士待遇特厚府中之務皆以
　見屬嘗謂余曰愛君至誠喜得共事故事事奉諉
　必不憚煩也又嘗親書余考牒曰才可適時識能
慮逺珪璋粹羙是爲邦國之珍文學純深當備朝
廷之用又其所遺書簡往往指事詰難盡其底處
余亦荷其知照於論議間纎悉無隱前後諸帖雖
　祕藏之或爲親識携去者多矣今聞公薨謝感舊
　愴懷不能已已因索巾禇尚得數十帋命工裝背
　庻㡬藏於乆逺尓熈寜五年十月廿五日東陽郡
　思堂丹揚蘇頌子容題
　予在樂安幙府二年日接論議聞所未聞府事之
　外則章奏書䟽悉以見託至於私家細故亦多詢
　其何如故其簡札丁寜委曲雖至親亦不過如此
　自公之薨予毎與親舊語言未嘗不及之抑其風
　尚之可懷故彌久而不能忘也蘇頌子容題
　　　與王文公(介甫嘉祐年)
某再拜相别忽焉遂見新歲中間嘗一得附書其如
怱遽不盡鄙懷於今猶以爲恨雖然遂使不怱遽區
區之懷亦不能盡也賢弟來得相見備審動止即日
春寒奉太夫人萬福喜慰無限賢者不能留之朝衰
病者不得放去皆失其分歸咎何所其自新春來目
益昬耳亦不聦大懼難乆於筆硯平生所懷有所未
畢遂恐爲庸人以死爾其他細故不足道惟奉親自
愛
　　　又(嘉祐三年)
某啓近託揚州附書必逹自拜别無日不瞻企秋氣
稍凉㐲惟尊候萬福毗陵名郡下車之始民其受賜
然及侍親爲道之樂日益無涯矣某怏怏于此素志
都違諸公特以外議爲畏勉相留古之君子去就乃
若是也吕恵卿學者罕能及更與切磨之無所不至
也因其行謹附此咨起居
　　　又(嘉祐元年)
近得揚州書言介甫有平山詩尚未得見因信幸乞
爲示此地在廣陵爲佳處得諸公録於文字甚幸也
賢弟平甫秀才不及别書愚意同此前亦承恵詩多
感多感
　　　與韓獻肅公(子華嘉祐六年)
某啓多日思致問近見發遣使臣來請公用物呼渠
欲附書待之終不至遂以稽滯不審秋凉所履何似
某碌碌無所稱遂爲朋友之羞第以體難輕發當更
小忍慙尓君謨自南歸皤然一翁但喜其病渇且止
遂當安也仲儀頑健如故惟不能屢相見交㳺索漠
子華豈當乆外何時來歸未間因風時枉數字猶足
以慰衰病之懷竊冒寵榮不知爲樂但覺其勞與負
愧尓茶三二種託賢弟致逹勿罪少邉州早寒惟爲
時自愛　公儀云謝禮闈唱和巳失二梅可歎可歎
　　與韓門下(持國至和二年)
承巳受命未克馳賀蓋以治行徙居日併牽率也隂
雨體況佳否小詩幸同作以送介甫因岀見過思仰
思仰某再拜(十三日)何時可入史院幸先示諭爲望
　　　與呉王獻公(沖卿嘉祐六年)
某啓奉别忽見新歲辱書承經寒動履休勝某以孤
拙之姿不求合世加以衰病心在江湖乆矣此交親
所共亮之也兹者遽叨誤選實岀意外任責已重而
無素藴不敗何待見愛深者但可弔也不然何以教
之惶恐惶恐新春保愛以副瞻祝某再拜
　　　又(嘉祐八年)
某啓公私多故久闕奉狀辱書承經暑動履清和併
深慰戀近審將漕京西但欣按部過都當遂瞻見亦
承曽有章奏必難遂髙懐莫且勉就否某自春渉夏
以小兒女多病不無憂撓加以待罪碌碌不知所爲
情緒蕭索無復前日惟握手一笑庻幾尚慰衰殘豈
勝企望也未間盛者爲時自重人還草率爲謝不宣
　　　又(同前)
某啓公私多故稍闕致問自因山赴役事非素料毎
見奏削足知勞慮也亦承邇來頗有倫緒諒非精敏
不能濟也某以衰朽謬膺噐使當此多艱未知何以
免於罪戾也即此衰病之餘與兒婦軰各安恐知
　　　乂(治平四年)
某啓違逺台席忽復更時秋暑尚繁不審動履何似
某向以孤危之迹當羣論汹湧之時獨頼至公遏以
清議保全至此恩徳可量赴軄以來日享安逸兹爲
受賜不淺矣乃情傾嚮豈勝區區惟冀以時爲國自
重
　　　又(熈寜四年)
某啓感激之誠巳具前幅某十七日受命行裝素具
適值乆雨積水爲阻三五日始遂東歸某此來恩數
出於望外然猶有私門合乞恩澤上煩朝廷幸乞留
念(一作/意)蓋他門不敢言恃以親契皇恐皇恐某又上
　　　又(治平元年)
某啓多故稍闕致問辱書感愧新正竊承動履休福
貴眷各安某與兒婦等幸如宜第苦殘衰齒牙揺脫
飲食艱難殊無情況爾京西忽已踰年承見諭謹當
誌在下懷也過年賔客書題坌集日益區區修報草
率不以爲罪春和惟以時慎愛
　　　又(熈寜五年)
某頓首啓某田野之人自冝屏縮而況機政方䌓猶
蒙曲記其生日貺之厚禮仰佩眷意之篤感懼交并
某以衰病退藏人事或不能勉力交親必賜寛恕謹
此以代布謝之萬一
　　　又(熈寜五年)
竊承懇章屢上而中外瞻矚方切恐未能遽遂髙懷
也近叔平自南都惠然見訪此事古人所重近世絶
稀始知風月屬閑人也(呵呵)有㑹老堂三篇方刻石
續納兒子在宅叨聒感愧感愧
　　　與呉正肅公(長文嘉祐二年)
某啓前日齋所却成叨聒累日宿齋不易承手教存
問雨勢不減去年弊居上漏下浸壓溺是憂更三數
日如此當須奔避皇皇不知何適爲可居京師其況
如此奈何奈何承恵竒物逺來更要新如何可得也
(呵呵)感著感著人還謹此不宣
　　　又(同前)
某再拜累日不瞻奉渇仰可勝酷暑中承氣體清適
某自𥘉旬内嘗冒熱赴宿爲暑毒所傷絶然飲不得
加以腹疾時時作遂在告數日前下牓子欲見以虚
羸未任遂復中止更三五日當出承手教存問感慰
感慰謹此奉謝
　　　又(同前)
某啓在告累日不獲瞻見尤所企渇辱教承餘寒體
氣清佳衰病極不自勝左臂疼痛繫衣搢笏皆不得
懇告諸公㡬乎乞骸也何暇復顧外論如何㢤承見
諭感仰感仰乍出事叢草草不悉
　　　又(嘉祐四年)
某啓承奉祠齋宿喜體候清休某參假方三日左眼
臉上生一瘡疼痛牽連右目不可忍旦夕未止又須
在告屢廢軄事豈得安穩諸公不諒未肯令罷奈何
奈何承恵佳篇甚釋病思和得納上目痛甚書不得
勿訝
　　　又(同前)
某病中聞得解府事如釋籠縛交朋聞之應亦爲愚
喜也請外又須更作一節般挈上下重以爲勞數日
卜居稍定遂得從公㳺矣拙詩取笑
　　　又(此帖乃是嘉祐三/年二月誤寘此)
某啓一兩日不奉見伏惟體候清佳孫明復春秋文
字知在彼傳録欲告借一兩冊或彼中巳冩了者若
或未冩到者皆得此中一二筆吏閑坐必不乆滯某
遂赴班荆忽忽五七日不相見謹此不宣
　　　又(同前)
某啓昨日聖俞處見一篇又辱寵示其鋒豈易當也
然自此極有工夫却歸人道上也(呵呵)云百司者尚
未見報來不知的否某巳有祕閣唐書便更無兼局
亦情願臉瘡未愈未得奉見區區不悉
　　　又(同前)
某啓昨日奉見偶忘咨聞爲親戚喬孝本避嫌當易
局乞早與施行況武平郎君例甚近幸冀留念前時
亂道數篇必已寵和專令咨請望付人也忙不詳悉
　　　又(同前)
某啓在告久不瞻顔采頓涼伏計徳履康𥙿某病體
得涼漸愈思欲朝參以奉言宴而假故須𥘉三日方
可出昨見新制京朝官不自下文字令審官舉行磨
勘朝士唧唧皆爲不便某亦思之有數節未便蓋爲
害甚廣然不知長文曽留意否始𥘉莫與建議否欲
有所陳未敢先此咨問幸思而見教
　　　又(嘉祐六年)
某啓自大斾東出忽復踰時春氣猶寒竊承動履清
勝前約臨行少留㑹話終不克遂至今爲恨東土雨
雪不愆年豐俗阜爲郡之樂想亦無涯某衰病日増
勉強碌碌卒無毫分以塞咎責奈何奈何前日賞花
釣魚獲侍清宴自景祐三年逮今二十六年獲見盛
事獨恨長文不在爾嚮暑政暇惟以時自愛因風惠
問以慰瞻渇
　　　又(治平二年)
某啓以公私多故乆不奉䟽秋暑伏承孝履支福賢
郎來因得聞動静粗慰瞻企然而倚廬逺去城邑飲
食非便亦承臟腑不調諒由𬞞食所致某向居憂於
潁毎毎因食素生疾遂且食肉然服除半歲猶未平
　復此在典禮亦當從權前時傳侍講還朝尤病甚有
　羸色乆之方復公奉侍慈顔尤當勉彊間食少葷味
　以養助真氣交舊奉祝惟此爲切餘不煩言也亦知
　室居稍亦完緝嚮寒更冀節哀慎護以副瞻祝
　　　　又(治平元年)
　某自春末家中疫疾深夏甫定遽此水災驚奔不暇
　僅有餘生入今年來兩目昬甚屯滯百端直以京師
　饑疫復此水患上心憂勞正當竭力未敢請外其如
　無所禆𥙷其責愈深奈何奈何賜茶數餅表信然亦
　不冝多飲也
　　　又(熈寧元年)
某啓暑伏巳深不審台候動履何似脩赴軄巳旬餘
幸歲豐盗賊衰息地僻人事稀簡蹇拙之迹臨禍獲
全荷徳巳多而又假以寛閑之處俾養衰病之餘其
受賜亦不淺矣昨過潁尾蓋十五六年不到矣而風
氣之變物産益佳巨蠏鮮鰕肥魚香稻不異江湖之
富故亳雖名郡而歸思不可遏也固不待巢成而歛
翼矣公方上副聖君眷委之重下爲善人良士所頼
惟爲國自重以副區區不宣某再拜
　　　與蘇丞相(子容/皇祐棊年已下續添)
誠如所諭甚善早來所聞是生開者河道云太淺却
髙如西靣二尺已來更請子細看過或果如此即更
須那工開令深峻方可行水仍云大抵近東河底漸
髙恐流水不快千萬且與掛意某兩日拖病來日方
可到城外恐知之某白子容足下
　　　又(至和元年)
某自去秋扶護南歸水陸徃還四千餘里幸無風水
之恐得遂安祔哀苦中獨力粗如私願其如水徃陸
還奔馳勞苦故自春多病僅有餘生中間承改秩召
試帖職未遑為賀亦以哀苦杜門少見人便故也即
日供軄奉親外氣體休佳某六月當勉從人事未知
所向何方相見未可期企仰企仰因人不惜垂問此
外珍重某又門　哀苦中承示啓事相知何必更如
是未禫除稽於復謝諒可情恕也
　　　又(嘉祐七年)
某啓中間辱書承為政外體履安和近又沐恵問適
以合宫大禮前後事叢不時致謝第深感愧也頴城
佳郡足以優賢然當舒發逺大則難久留也未間湖
園亦少資清興某衰病碌碌厚顔已多有名即得引
去矣未果談𣢾𥘉寒以時慎愛不宣某再拜知郡子
容學士足下(十一月一日)
　　　與杜正獻公(慶暦■年/見英辭類藁)
某頓首啓仲秋漸凉㐲惟致政相公尊體起居萬福
前者所遣人還伏䝉寵賜書答因得備問起居之節
進退之冝私心喜幸何可勝道淮南歳旱飛蝗羣下
來自淮泗至秋暑毒不解不審沿汴如何更望順時
倍保尊重
　　　又(慶暦■年/見英辭類藁)
某頓首山僻少便闕於修問伏惟台候萬福進士曽
鞏者好古為文知道理不類郷閭少年舉子所為近
年文稍與(疑)後進中如此人者不過一二閤下志樂
天下之英材如鞏者進於門下冝不遺之恐未知其
實故敢以告伏惟矜察
書簡卷第二
與杜正獻公第一帖尊候(一作/尊體)
第四帖當時欲(欲字疑)
與吕正獻公第二帖瞻邇(一作/瞻近)
與曾宣靖公㡬廢絶(一作㡬/至廢絶)手誨(一作/手敎)事起多端(一/作)
(事紛然/多端)
與孫威敏公第二帖請早(一作/早請)
與蘇丞相第三帖思渇(此下一有多愛多愛某再拜/子容足下十一月一日一十)
(六/字)于簿知不安來今應安也見且伸意(帖後又有此/一十四字)
與王文公第一帖得相見(三字一/作得書)
歸田録卷第二　歐陽文忠公集一百二十七
真宗朝歳歳賞花釣魚羣臣應制嘗一歳臨池久之
而御釣不食時丁晉公(謂)應制詩云鶯驚鳯輦穿花
去魚畏龍顔上釣遲真宗稱賞羣臣皆自以為不及
也
趙元昊二子長曰佞令受次曰諒祚諒祚之母尼也
有色而寵佞令受母子怨望而諒祚母之兄曰沒蔵
訛哤者亦黠虜也因教佞令受以弑逆之謀元昊已
見殺訛哤遂以弑逆之罪誅佞令受子母而諒祚乃
得立而年甚㓜訛哤遂專夏國之政其後諒祚稍長
卒殺訛哤滅其族元昊爲西鄙患者十餘年國家困
天下之力有事扵一方而敗軍殺將不可勝數然未
嘗少挫其鋒及其困扵女色禍生父子之間以亡其
身此自古賢智之君或不能免況夷狄乎訛哤教人
之子殺其父以爲已利而卒亦滅族皆理之然也
晏元獻公喜評詩嘗曰老覺腰金重慵便枕玉涼未
是富貴語不如笙歌歸院落燈火下樓臺此善言富
貴者也人皆以爲知言
契丹阿保機當唐末五代時最盛開平中屢遣使聘
梁梁亦遣人報聘今世傳(一有學/士二字)李琪金門集有賜
契丹詔乃爲阿布機當時書詔不應有誤而自五代
以来見扵他書者皆爲阿保機雖今契丹之人自謂
之阿保機亦不應有失又有趙志忠者本華人也自
幼䧟虜爲人明敏在虜中舉進士至顯官既而脫身
歸國能述虜中君臣世次山川風物甚詳又云阿保
機虜人實謂之阿保謹未(一作/莫)知孰是(一有/也字)此聖人
所以慎扵傳疑也
真宗尤重儒學今科埸條制皆當時所定至今每親
試進士已放及第自十人已上御試卷子並録本扵
真宗影殿前焚燒制舉登科者亦然
近時名畫李成巨然山水包鼎虎趙昌花果成官至
尚書郎其山水寒林徃徃人家有之巨然之筆惟學
士院玉堂北壁獨存人間不復見也包氏宣州人世
以畫虎名家而鼎最為妙今子孫猶以畫虎為業而
曽不得其髣髴也昌花寫生逼真而筆法輭俗(一作/劣)
殊無古人格致然時亦未有其比(一作未有/過此者)
㓂萊公在中書與同列戯云水底日為天上日未有
對而會楊大年適来白事因請其對大年應聲曰眼
中人是面前人一坐稱為的對
朝廷之制有因偶出一時而遂為故事者契丹人使
見辭賜宴雜學士員雖多皆赴坐惟翰林學士秖召
當直一員(一作/人)餘皆不赴諸王宫教授入謝祖宗時
偶因便殿不御𫀆帶見之至今教授入謝必俟上入
内解袍帶復出見之有司皆以為定制也
處士林逋居扵杭州西湖之孤山逋工筆畫善為詩
如草泥行郭索雲木呌鈎輈頗為士大夫所稱又梅
花詩云踈影横斜水清淺暗香浮動月黃昬評(一作/能)
詩者謂前世詠梅者多矣未有此句也又其臨終為
句云茂陵他日求遺槀猶喜曽無封禪書尤為人稱
(一作/傳)誦自逋之卒湖山寂寥(一作/寞)未有繼者
俚諺云趙老送燈臺一去更不来不知是何等語雖
士大夫(一作/君子)亦徃徃道之天聖中有尚書郎趙世長
者常以滑稽自負其老也求為西京留臺御史有䡖
薄子送以詩云此回真是送燈臺世長深惡之亦以
不䏻酬酢為恨其後竟卒扵留臺也
官制(一作/稱)廢久矣今其名稱訛謬者多雖士大夫皆
從俗不以為怪皇女為公主其夫必拜駙馬都尉故
謂之駙馬宗室女封郡主者謂其夫為郡馬縣主者
為縣馬不知何義也
唐制三衞官有司階司戈執干執㦸謂之四色官今
三衞廢無官屬惟金吾有一人每日扵正衙放朝喝
不坐直謂之四色官尤可笑也
京師諸司庫務皆由三司舉官監當而權貴之家子
弟親戚因縁請託不可勝數爲三司使者常以爲患
田元均爲人寬厚長者其在三司深厭干請者雖不
能從然不欲峻拒之每温顔強笑以遣之嘗謂人曰
作三司使數年強笑多矣直笑得面似靴皮士大夫
聞者傳以爲笑然皆服其徳量也
茶之品莫貴扵龍鳯謂之團茶凡八餅重一斤慶暦
中蔡君謨爲福建路轉運使始造小片龍茶以進其
品絶精(一作/精絶)謂之小團凡二十餅重一斤其價直金
二兩然金可有而茶不可得每因南郊致齋中書樞
宻院各賜一餠四人分之宫人徃徃縷(一作/覆)金花扵
其上盖其貴重如此
太宗時有待詔賈玄以棊供奉號為國手邇来數十
年未有繼者近時有李憨子者頗為人所稱云舉世
無敵手然其人狀貌昬濁垢穢不可近盖里巷庸人
也不足置之罇爼間故胡旦嘗語人曰以棊為易解
則如旦聦明尚或不能以為難解則愚下小人徃徃
造扵精絶信如其言也
王副樞(疇)之夫人梅鼎臣之女也景彞𥘉除樞宻副
使梅夫人入謝慈壽宫太后問夫人誰家子對曰梅
鼎臣女也太后笑曰是梅聖俞家乎由是始知聖俞
名聞扵宫禁也聖俞在時家甚貧余或至其家飲酒
甚醇非常人家所有問其所得云皇親有好學者宛
轉致之余又聞皇親有以錢數千購梅詩一篇者其
名重扵時如此
錢思公雖生長富貴而少所嗜好在西洛時嘗語寮
屬言平生惟好讀書坐則讀經史卧則讀小說上厠
則閱小辭盖未嘗頃刻釋卷也謝希深亦言宋公垂
同在史院每走厠必挟書以徃諷誦之聲琅然聞於
逺近其篤學如此余因謂希深曰余平生所作文章
多在三上乃馬上枕上厠上也盖惟此尤可以屬思
爾
國朝宰相最少年者惟王溥罷相時父母皆在人以
為榮今富丞相(弼)入中書時年五十二太夫人在堂
康強後三年太夫人薨有司議贈䘏之典云無見任
宰相丁憂例是歳三月十七日春宴百司已具前一
夕有旨富某母䘮在殯特罷宴此事亦前世未有
皇祐二年嘉祐七年季秋大享皆以大慶殿為明堂
盖明堂者路寢也方扵寓祭圜丘斯為近禮明堂額
御篆以金填字門牌亦御飛白皆皇祐中所書神翰
雄偉勢若飛動余詩云寳墨飛雲動金文耀日晶者
謂二牌也
錢思公官兼将相階勲品皆第一自云平生不足者
不得扵黄紙書名每以為恨也
三班院所領使臣八千餘人涖事于外其罷而在院
者常數百人每歳乾元節醵錢飯僧進香合以祝聖
壽謂之香錢判院官常利其餘以為餐錢羣牧司領
内外坊監使副判官比佗司俸入最優又歳收糞墼
錢頗多以充公用故京師爲之語曰三班喫香羣牧
喫糞也
咸平五年南省試進士有教無類賦王沂公爲第一
賦盛行扵世其警句有云神龍異禀猶嗜欲之可求
纎草何知尚薫蕕而相假時有輕薄子擬作四句云
相國寺前熊翻筋斗望春門外驢舞柘枝議者以謂
言雖鄙俚亦著題也
國朝之制自學士已上賜金帶者例不佩魚若奉使
契丹及舘伴北使則佩事巳復去之惟兩府之臣則
賜佩謂之重金𥘉太宗嘗曰玉不離石犀不離角可
貴者惟金也乃創爲金銙之制以賜羣臣方團毬路
以賜兩府御仙花以賜學士以上今俗謂毬路爲笏
頭御仙花爲荔枝皆失其本號也
宋丞相(庠)早以文行負重名扵時晚年尤精字學嘗
手挍郭忠恕佩觽三篇寳翫之其在中書堂吏書牒
尾以俗體書宋爲宋公見之不肯下筆責堂吏曰吾
雖不才尚能見姓書名此不是我姓堂吏惶懼改之
乃肯書名
京師食店賣酸䭑者皆大出(一作/書)牌牓扵通衢而俚
俗昧扵字法轉酸從食䭑從舀有滑稽子謂人曰彼
家所賣餕饀(音俊/叨)不知為何物也飲食四方異宜而
名號亦隨時俗言語不同至或傳者轉失其本湯餅
唐人謂之不托今俗謂之餺飥矣晉束晳餅賦有饅
頭薄持起溲牢九之號惟饅頭至今名存而起溲牢
九皆莫曉為何物薄持荀氏又謂之薄夜亦莫知何
物也
嘉祐八年上元夜賜中書樞宻院御筵于相國寺羅
漢院國朝之制歳時賜宴多矣自兩制巳上皆與惟
上元一夕秖賜中書樞宻院雖前兩府見任使相皆
不得與也是歳昭文韓相(一作/公)集賢曽公樞宻張太
尉皆在假不赴惟余與西㕔趙侍郎(槩)副樞胡諌議
(宿)呉諫議(奎)四人在席酒半相顧四人者皆同時翰
林學士相繼登二府前此未有也因相與道玉堂舊
事爲笑樂遂皆引滿劇飲亦一時之盛事也
國朝之制大宴樞宻使副不坐侍立殿上既而退就
御厨賜食與閤門引進四方館使列坐廡下親王一
人伴食每春秋賜衣門謝則與内諸司使副班于垂
拱殿外廷中而中書則别班謝于門上故朝中爲之
語曰㕑中賜食階下謝衣盖樞宻使唐制以内臣爲
之故常與内諸司使副爲伍自後唐莊宗用郭崇韜
與宰相分秉朝政文事出中書武事出樞宻自此之
後其權漸盛至今(一作/本)朝遂號爲兩府事權進用禄
賜禮遇與宰相均惟日趨内朝侍宴賜衣等事尚循
唐舊其任隆輔弼之崇而雜用内諸司故事使朝廷
制度輕重失序盖沿革異時囚循不能釐正也
蔡君謨既爲余書集古録目序刻石其字尤精勁爲
世所珍余以䑕鬚栗尾筆銅緑筆格大小龍茶惠山
泉等物爲潤筆君謨大笑以爲太清而不俗後月餘
有人遺余以清泉香餅一篋者君謨聞之歎曰香餅
来遲使我潤筆獨(一作/猶)無此一種佳(一無/此字)物兹又可
笑也清泉地名香餅石炭也用以焚香一餅之火可
終日不滅
梅聖俞以詩知名三十年終不得一館職晚年與修
唐書書成未奏而卒士大夫莫不歎惜其𥘉受勑修
唐書語其妻刁氏曰吾之修書可謂猢猻入布袋矣
刁氏對曰君扵仕宦亦何異鮎魚上竹竿耶聞者皆
以為善對(一作昔梅聖俞以詩名當世然終不得一/館職晚年在唐書局充修書官尚冀書成)
(疇勞得一貼職以償素願書垂就而卒時人莫不歎/其竒薄其𥘉修唐書也常竊歎曰吾今可謂猢猻入)
(布/袋)
仁宗𥘉立今上為皇子令中書召學士草詔學士王
(珪)當直召至中書諭之王曰此大事也必湏面奉聖
旨扵是求對明日面禀得旨乃草詔羣(一作/詰)公皆以
王為真得學士體也
盛文肅公豐肌(一作/肥)大腹而眉目清秀丁晉公踈痩
如削二公皆兩浙人也並以文辭知名扵時梅學士
詢在真宗時巳為名臣至慶暦中為翰林侍讀以卒
性喜焚香其在官所每晨起将視事必焚香兩鑪以
公服罩之撮其䄂以出坐定撒開兩䄂郁然滿室濃
香有竇元賔者五代漢宰相正固之孫也以名家子
有文行為館職而不喜修飾經時未嘗沐浴故時人
為之語曰盛肥丁痩梅香竇臭也
寳元中趙元昊叛命朝廷命将討伐以鄜延環慶涇
原秦鳯四路各置經略安撫招討使余以為(一作/謂)四
路皆内地也當如故事置靈夏四面行營招討使今
自扵境内何所招討余因竊料王師必不能岀境其
後用兵五六年劉平任福葛懷敏三大将皆自戰其
地而大敗由是至扵罷兵竟不能出師
吕文穆公(蒙正)以寬厚為宰相太宗尤所眷遇有一
朝士家藏古鑑自言能照二百里欲因公弟獻以求
知其弟伺間從容言之公笑曰吾面不過楪(一作/鏡)子
大安用照二百里其弟遂不復敢言聞者歎服以謂
賢扵李衞公逺矣盖寡好而不為物累者昔賢之所
難也
國朝百有餘年年號無過九年者開寳九年改為太
平興國太平興國九年改為雍熈大中祥符九年改
為天禧慶暦九年改為皇祐嘉祐九年改為治平惟
天聖盡九年而十年改為明道
唐人奏事非表非狀者謂之牓子亦謂之録子今謂
之劄子凡羣臣百司上殿奏事兩制以上非時有所
奏陳皆用劄子中書樞宻院事有不降宣勑者亦用
劄子與兩府自相徃來亦然若百司申中書皆用狀
惟學士院用咨報其實如劄子亦不書(一作/出)名但當
直學士一人押字而巳謂之咨報(今俗謂草書/名為押字也)此唐
學士舊規也唐世學士院故事近時墮廢殆盡惟此
一事在爾
燕王(元儼)太宗幼子也太宗子八人真宗朝六人(一/無)
(此/字)巳亡殁至仁宗即位獨燕王在以皇叔之親特見
尊禮契丹亦畏其名其疾亟時仁宗幸其宫親為調
藥平生未嘗語朝政遺言一二事皆切扵理余時知
制誥所作贈官制所載皆其實事也
華元郡王(乆良)燕王子也性好晝睡每自旦酣寢至
暮始興盥(一作/頮)濯櫛漱衣冠而出燃燈燭治家事飲
食宴樂逹旦而罷則復寢以終日無日不如此由是
一宫之人皆晝睡夕興允良不甚喜聲色亦不為佗
驕恣惟以夜為晝亦其性之異前世所未有也故觀
察使劉從廣燕王壻也嘗語余燕王好坐木馬子坐
則不下或飢則便就其上飲食徃徃乗興奏樂扵前
酣飲終日亦其性之異也
皇子顥封東陽郡王除婺州節度使檢校太傅翰林
賈學士(黯)上言太傅天子師臣也子為父師扵體不
順中書檢勘自唐以來親王無兼師傅官者盖自國
朝命官秖以差遣為職事自三師三公以降皆是虚
名故失扵因循爾議者皆以賈言為當也
端明殿學士五代後唐時置國朝尤以為貴多以翰
林學士兼之其不以翰苑兼職及換職者百年間纔
兩人特拜程戡王素是也
慶暦八年正月十八日夜崇政殿宿衞士作亂扵殿
前殺傷四人取準備救火長梯登屋入禁中逢一宫
人問寢閤在何䖏宫人不對殺之既而宿直都知聞
變領宿衞士入搜索已復逃竄後三日扵内城西北
角樓中獲一人殺之時内臣楊懷敏受旨獲賊勿殺
而倉卒殺之由是竟莫究其事
葉子格者自唐中世以後有之說者云因人有姓葉
號葉子青(一作清/或作晉)者撰此格因以為名此說非也唐
人藏書皆作卷軸其後有葉子其制似今䇿子凡文
字有備檢用者卷軸難數卷舒故以葉子冩之如呉
彩鸞唐韻李郃彩選之類是也骰子格本備檢用故
亦以葉子冩之因以為名爾唐世士人宴聚風行葉
子格五代國𥘉猶然後漸廢不傳今其格世或有之
而人無知者惟昔楊大年好之仲侍制(簡)大年門下
客也故亦能之大年又取葉子彩(一作/歌)名紅鶴皁鶴
者别演為鶴格鄭宣徽(戩)章郇公(得象)皆大年門下
客也故皆䏻之余少時亦有此二格後失其本今絶
無知者
國朝自下湖南始置諸州通判既非副貳又非屬官
故常與知州爭權每云我是監郡朝廷使我監汝舉
動為其所制太祖聞而患之下詔書戒勵使與長吏
恊和(二字一/作同押)凡文書非與長吏同簽書者所在不得
承受施行自此遂稍稍戢然至今州郡徃徃與通判
不和徃時有錢昆少卿者家世餘杭人也杭人嗜蟹
昆嘗求補外郡人問其所欲何州昆曰但得有螃蟹
無通判豦則可矣至今士人以爲口實
嘉祐二年余與端明韓子華翰長王禹玉侍讀范景
仁龍圖梅公儀同知禮部貢舉辟梅聖俞爲小試官
凡鎖院(一有/經字)五十日六人者相與唱和爲古律歌詩
一百七十餘篇集爲三卷禹玉余爲校理時武成王
廟所解進士也至此新入翰林與余同院又同知貢
舉故禹玉贈余云十五年前出門下最榮今日預東
堂余答云昔時叨入武成宫曽看揮毫氣吐虹夢寐
閑思十年事笑談今此(一作/日)一罇同喜君新賜黃金
帶顧我宜為白髮翁也天聖中余舉進士國學南省
皆忝第一人薦名其後景仁相繼亦然故景仁贈余
云澹墨題名第一人孤生何幸繼前塵也聖俞自天
聖中與余為詩友余嘗贈以蟠桃詩有韓孟之戯故
至此梅贈余云猶喜共量天下士亦勝東野亦勝韓
而子華筆力豪贍公儀文思温雅而敏捷皆勍敵也
前此為南省試官者多窘束條制不少放懷余六人
者懽然相得羣居終日長篇險韻衆製交作筆吏疲
扵冩録僮史(一作/隸)奔走徃来間以滑稽嘲謔形(一作/加)
扵風刺更相酬酢徃性烘堂絶倒自謂一時盛事前
此未之有也
徃時學士循唐故事見宰相不具靴笏繫鞋坐玉堂
上遣院吏計㑹堂頭直省官學士将至宰相出迎近
時學士始具靴笏至中書與常參官雜坐扵客位有
移時不得見者學士日益自卑丞相禮亦漸薄葢(一/作)
(並)習見巳久恬然不復為怪也
張尭封者南京進士也累舉不第家甚貧有善相者
謂曰視子之相不過一幕職然君骨貴必享王封人
𥘉莫曉其旨其後堯封舉進士及第終扵幕職堯封
温成皇后父也后既貴堯封累贈太師中書令兼尚
書令封清河郡王由是始悟相者之言
治平二年八月三日大雨一夕都城水深數尺上降
詔責躬求直言學士草詔有大臣惕思天變之語上
夜批出云淫雨為災專戒不徳遽令除去大臣思變
之言上之恭已畏天自勵如此
章郇公(得象)與石資政(中立)素相友善而石喜談(一/作)
(詼)諧嘗戯章云昔時名畫有戴松牛韓幹馬而今有
章得象也世言閩人多短小而長大者必為貴人郇
公身既長大而語聲如鍾豈出其類者是為異人乎
其為相務以厚重鎮止浮競時人稱其徳量
金橘産扵江西以逺難致都人𥘉不識明道景祐初
(一作/中)始與竹子俱至京師竹子味酸人不甚喜後遂
不至而金橘香清味美置之罇爼間光彩灼爍(一作/的皪)
如金彈丸誠珎果也都人初亦不甚貴其後因温成
皇后尤好食之由是價重京師余世家江西見吉州
人甚惜此果其欲乆留者則扵菉豆中蔵之可經時
不變云橘性熱而豆性涼故能乆也
凡物有相感者出扵自然非人智慮所及皆因其舊
俗而習知之今唐鄧間多大柿其初生澀堅實如石
凡百十柿以一榠樝置其中(榅桲/亦可)則紅熟爛如泥而
可食土人謂之烘柿者非用火乃用此爾淮南人藏
鹽酒蟹凡一器數十蟹以皁筴半挺置其中則可藏
經歳不沙(一作/損)至扵薄荷醉猫死猫引竹之類皆世
俗常知而翡翠屑金人氣粉犀此二物則世人未知
者余家有一玉罌形製甚古而精巧始得之梅聖俞
以為碧玉在潁州時嘗以示僚屬坐有兵馬鈐轄鄧
保吉者真宗朝老内臣也識之曰此寳器也謂之翡
翠云禁中寳物皆藏宜聖庫庫中有翡翠盞一隻所
以識也其後予偶以金環扵罌腹信手磨之金屑紛
紛而落如硯中磨墨始知翡翠之能屑金也諸藥中
犀最難擣必先鎊屑乃入衆藥中擣之衆藥篩羅巳
盡而犀屑獨存(四字一作/犀獨在)余偶見一醫僧元達者解
犀為小塊子方一寸半許(四字一作/半寸許)以極薄紙裹置
扵(一無/此字)懐中(一有/使字)近肉以人氣蒸之候氣薰蒸浹洽
乗熱投曰中急擣應手如粉因知人氣之能粉犀也
然今醫工皆莫有知者
石曼卿磊落竒才知名當世氣貌雄偉飲酒過人有
劉潜者亦志義之士也常與曼卿為酒敵聞京師沙
行王氏新開酒樓遂徃造焉對飲終日不交一言王
氏怪其所飲過多非常人之量以為異人稍獻肴果
益取好酒奉之甚謹二人飲㗖自苦慠然不顧至夕
殊無酒色相揖而去明日都下喧傳王氏酒樓有二
酒仙来飲乆之乃知劉石也
燕龍圖(肅)有巧思𥘉為永興推官知府㓂萊公好舞
柘枝有一皷甚惜之其鐶忽脫公悵然以問諸匠皆
莫知所為燕請以鐶脚為鏁簧内之則不脫矣萊公
大喜燕為人寬厚長者博學多聞其漏刻法最精今
州郡徃徃有之
劉岳書儀㛰禮有女坐壻之馬鞍父母為之合髻之
礼不知用何經義據岳自敘云以時之所尚者益之
則是當時流俗之所爲爾岳當五代干戈之際礼樂
廢壞之時不暇講求三王之制度茍取一時世俗所
用吉凶儀式略整齊之固不足爲後世法矣然而後
世猶不能行之今岳書儀十巳廢其七八其一二僅
行扵世者(一作/悉)皆茍簡粗略不如本書就中轉失乖
繆可為大笑者坐鞍一事爾今之士族當㛰之夕以
兩倚相背置一馬鞍反令壻坐其上飲以三爵女家
遣人三請而後下乃成㛰礼謂之上髙坐凡㛰家舉
族内外姻親與其男女賔客堂上堂下竦立而視者
惟壻上高坐為盛禮爾或有偶不及設者則相與悵
然咨嗟以為闕禮其轉失乖繆至扵如此今雖名儒
巨公衣冠舊族莫不皆然嗚呼士大夫不知禮義而
與閭閻鄙俚同其習(一作/所)見而不知為非者多矣前
日濮園皇伯之議是已豈止坐鞍之繆㢤
世俗傳訛惟祠廟之名爲甚今都城西崇化坊顯聖
寺者本名蒲池寺周氏顯徳中増廣之更名顯聖而
俚俗多道其舊名今轉爲菩提寺矣江南有大小孤
山在江水中嶷然獨立而世(一作/俚)俗轉孤為姑江側
有一石磯謂之澎浪磯遂轉為彭郎磯云彭郎者小
姑壻也余嘗過小孤山廟像乃一婦人而勑額為聖
母廟豈止俚俗之繆㢤西京龍門山夾伊水上自端
門望之如雙闕故謂之闕塞而山口有廟曰闕口廟
余嘗見其廟像甚勇手持一屠刀尖銳按膝而坐問
之云此乃豁口大王也此尤可笑者爾
今世俗言語之訛而舉世君子小人皆同其繆者惟
打字爾(打丁/雅反)其義本謂考擊故人相敺以物相擊皆
謂之打而工造金銀器亦謂之打可矣盖有槌(一作/撾)
擊之義也至扵造舟車者曰打船打車網魚曰打魚
汲水曰打水役夫餉飯曰打飯兵士給衣糧曰打衣
糧從者執傘曰打傘以糊黏紙曰打黏以丈尺量地
曰打量舉手試眼之昬明曰打試至扵名儒碩學語
皆如此觸事皆謂之打而徧檢字書了無此字(丁雅/反者)
其義主考擊之打自音謫(疑當/作滴)耿以字學言之打字
從手從丁丁又擊物之聲故音謫耿爲是不知因何
轉爲丁雅也
用錢之法自五代以来以七十七爲百謂之省陌今
市井交易又尅其五謂之依除咸平五年陳恕知貢
舉選士最精所解七十二人王沂公(曽)爲第一御試
又落其半而及第者三十八人沂公又爲第一故京
師爲語曰南省解一百依除殿前放五十省陌也是
歳取人雖少得士最多宰相三人乃沂公與王公(隨)
章公(得象)參知政事一人韓公(億)侍讀學士一人李
仲容御史中丞一人王臻知制誥一人陳知微而汪
白青陽楷二人雖不逹而皆以文學知名當世
　唐李肇國史𥙷序云言報應敘鬼神述夢卜近帷
　箔悉去之紀事實探物理辨疑惑示勸戒採風俗
　助談笑則書之余之所録大抵以肇爲法(六字一/作亦然)
　而小異扵肇者不書人之過惡以謂職非史官而
　掩惡揚善者君子之志也覽者詳之
歸田録卷第二
第一段魚畏(一作/魚怯)
第九段臨終爲句(爲一/作遺)
第十段真是送燈臺(燈一/作登)
第二十段不得扵黄紙書名(不字上一/有惟字)
第二十四段惶懼(一作/遑遽)
第二十六段酒半相顧(半一/作行)
第二十九段上竹竿耶(耶一/作也)
第五十段薄荷(一作/葧荷)
第五十四段余嘗過(至)繆㢤(二十六字一作余嘗過/小孤山廟下見廟像乃)
(一婦人而俚俗/之繆至扵如此)
河北奉使奏草卷下　歐陽文忠公集一百十八
　　　乞免差人徃岢嵐軍築城
臣近準朝旨令於河北差兵士二千人徃岢嵐軍修
城本司㝷曾奏乞於閑慢路分抽差今奉樞宻院劄
子奉聖旨如委實人數不足即仰抽差一千人者雖
蒙朝廷許減一千人伏縁本路除祁灜定雄覇等州
見闕修城兵士外近又節次據滄博州狀申爲河水
汎漲向着緊急乞差人夫兵士應副功役本司爲轄
下例各闕人巳牒滄州如河水大叚汎漲令應急量
差人夫功役博州即見於諸州軍剗刷例各無可抽
差方欲奏聞乞朝廷於隣路抽差應副次今準朝旨
令依前降指揮於近便州軍應急抽那臣非不知河
北河東俱係邉防路分若本路實有兵數不少臣亦
豈敢自私一路妄有占留只縁本路實爲闕人處多
今若朝廷湏令差撥即將轄下見役處罷役那徃岢
嵐縱河北事有闕悞縁臣巳有奏請朝廷必未深罪
其如於事有闕在臣之職不敢不言況今年黄河水
勢不類常年即今五月已汎漲如此將來夏末秋𥘉
必犬叚漲溢本司方别具奏乞於京東西路差人次
兼本路役兵多惟河上及修城西山採木等處各有
人數河上旣不可抽那若抽河北修城兵士與河東
修城又兩處事體不異而西山採木蓋爲即今諸處
分擘七百巳上人禁軍别立指揮各要營房及敵棚
樓子防城器用並是緊切不可闕用之物若不於逐
處功役内抽人即轄下例各别無閑占之人可差伏
乞朝廷更賜體䘏且乞令河東路一靣應副岢嵐功
役謹具再奏聞
　　　再奏
臣近準朝旨令本路差兵士一千人徃岢嵐軍修城
臣巳再具劄子奏乞占留其本路黄河及修城採木
緊切功役浩大及闕人次第巳具前奏劄子臣伏詳
朝廷指揮令於近便州軍應副剗刷勘會本路與河
東近便惟有成徳軍最近其路出土門經天威軍平
定軍至并州又出天門關經憲州飛鳶軍入洪谷一
至岢嵐約一千五百餘里據明鎬元奏稱向去二十
二箇月方了今縱河北差一千人徃彼逺渉一千五
百里山險到彼卒未了當將來冬月岢嵐苦寒役兵
各湏歸營歇泊令一千人徃來三千里苦寒山路必
致大叚逃亡作賊況北虜縱有事宜必先河北河北
重地莫如定州今定州所修城池將元計工料及見
役人數亦湏五六年方了今若更抽減人徃河東即
河北完緝禦備全然㢮廢況除定州外瀛雄祁覇等
州修城處亦湏向秋兼用強壯一二年内期可了當
本司非不能張皇事體煩黷朝廷乞人蓋以北虜即
今别無事宜一二年間幸可漸次了當今岢嵐修城
功限比定州全小路分事宜緊慢又與河北不同亦
未銷得逺渉三千里於緊切處抽人所有徳愽黄河
今年水勢甚大於去年今春朝廷差到河上兵士全
少如去歳若旦夕逐州更有申報湏至煩朝廷乞人
外所有諸處修城功役雖見闕人本司亦當斟量事
體緊慢只於本路漸次修葺惟乞朝廷體䘏更不抽
撥徃别路庻免本路闕悞其抽差一千人劄子臣亦
未敢施行取進止
　　　乞選差文臣知定州
臣等伏見知定州李昭亮已抽赴闕見闕知州定州
控扼西山險要於河北三路最爲重地軍民政事邊
鄙機宜湏藉通才方能辦集況即今北界見於界首
興建寨柵及於銀坊口侵占疆封處置之間或湏應
變鎮撫之術尤要得人沅河北比於陜西四路事體
甚重今秦渭延慶並用文臣伏乞朝廷特於文臣兩
制巳上選差一員知定州或便兼部署或别差武臣
充部署所貴委任得人邊事有備取進止
　　乞預聞邉事
臣昨蒙朝廷選擢差充河北都轉運使之日授到
付身不下司劄子云河北宜選有文武才識轉運
使二員宻授經略之任使其熟圖利害隂爲預備
以臣非才誠不當文武才識之目其如朝廷責任
之意然而必欲宻爲經略熟圖利害則湏外詳邊
鄙之事内不爲朝廷所疑竭慮盡心猶恐不副委
寄檢會去年定州軍城寨爲北虜於石臼子口侵
入内界卓立鋪屋本寨爲地分不屬沿邊安撫司
遂依例申報轉運司無何安撫司並不勘㑹不係
地分便發怒妄奏軍城官吏不合申轉運司乞行
取勘又蒙朝廷更不照會便下轉運司詰問軍城
官吏頼本寨引執元降勑條分明臣與本寨主等
偶免罪譴其不屬安撫地分合申轉運司者尚如
此其他沿邉係安撫司地分固不得與聞矣昨來
北虜於安肅軍北欲移界摽南侵邉臣旣承例不
以事報轉運司臣心不能安因以手書問知軍侍
其濬濬亦不敢答又昨臣寮有起請復支保州沿邊
廵檢兵士口食者是臣本路本司職事竊聞本爲小
人上言不識事體乞不下轉運司朝廷因此只下程
琳一靣相度臣竟不得與聞臣旣親蒙宻授經略之
任使其圖利害爲預備而外則邉防之事了不聞知
内則不足爲朝廷取信而本司職事亦不得與議平
日無事之時尸禄而居尚當憂愧況聞近日邉鄙頻
有事端飛狐界上興立城柵漸貯甲兵又於銀坊冶
谷以來壘石爲城包侵南界大役人夫卓立堡寨竊
慮嚮去㳂邉别有事宜臣旣授上件劄子内委任之
意凡事不可不知兼臣體問得舊日邊上州軍事宜
並申轉運司只自通和後漸廢臣今欲乞應係㳂邊
事宜自來申報安撫部署司者亦乞令逐州軍申報
轉運司所貴稍得與聞邉事至於儲畜糧草修城池
器械亦量酌事體緊慢不至乖方其間愚慮或有所
長更冀禆助萬一而少副委任之意如允臣所請乞
明降指揮取進止
　　　再奏
臣近曾奏爲先授朝廷宻旨令熟圖河北利害隂爲
預備然邊防事意元不與聞乞今後㳂邉事宜並令
申報轉運司至今未奉朝旨者臣伏以轉運使雖合
專掌錢榖不與兵戎然河北事體不同他路故授之
宻旨常使經營況今㳂邊知州武臣不過諸司使副
巳下其通判即是常叅初入京朝官等臣被朝廷責
任比㳂邉知州通判故不爲輕下至機宜司手分亦
是轉運司所差並得盡聞機宜事臣之本司獨不得
與且臣愚慮非欲侵邉臣之權攬事多管以招罪累
蓋臣所職糧草錢帛蓄積之備其賦歛緩急湏量邊
事緊慢以至按察㳂邉將吏能否亦要知其處事如
何伏望朝廷細詳元降不下司劄子内事意及比類
㳂邉通判初入京朝官等許本司今後與聞邊事所
有㳂邊申到事宜即不得直便行遣文字苟有所見
湏令宻具奏陳不得下司漏洩如此則本司得知邊
事緩急凡於計置準備不至緊慢乖方而又愚見苟
有所思亦得少禆萬一取進止
　　　乞令邉臣辨明地界
臣伏見近日北虜於四望口起立寨柵及於銀坊冶
谷巳來侵過南界壘石爲城寨等事竊以北虜剏立
寨柵巳違誓書然猶在彼界内可以佯爲不知不湏
緊問兼萬一中國却合有興修去處可以引彼爲詞
以塞問難雖然如此亦當早爲預備便合於界首分
明界防彼亦必更南侵事旣造形理湏杜漸其如朝
廷選任非人從來以定州一路付與李昭亮其人昏
懦而不曉事機雖有勾當事人並不能先詗探得起
寨事端及已立了寨柵又不能預防侵界之患直至
囚捉了廵邉指揮使湯則侵了銀坊以南邉地大興
人夫壘立城寨至今終亦不能辨理疆界拒絶侵凌
竊以北虜號爲犬戎自古畏強欺弱今若便示以怯
不爭於初則必更引其貪心别有侵擾養成事體漸
大而不與之爭則爲患不細爭之則必起事端惟在
即今速爲處置據今事體不煩朝廷只委邉臣自可
了當然湯則𬒳囚之後亦不聞别有擘畫至仐侵界
立寨等事但聞婉順止約彼旣不聽亦别無謀臣近
體問得徃年雄州西北亦曾爲北戎侵界立數處鋪
屋當時邊臣葛懷敏力以公牒徃來爭辨拆却鋪屋
北人竟不敢爭況今來所侵南界百姓見耕種田中
地界分明易爲理會今來巳蒙朝廷差王徳基知定
州其人乆在雄州頗諳邊事伏乞早降朝旨下邊臣
速令止絶辨理地界早見分明兼軍城西北山路險
絶銀坊等口皆可出兵我於此口扼其險要是中國
必爭之地彼於今日侵得此一二十里則險固在彼
而他日行兵是彼可以來我不可徃之勢以此言之
尤不比河東陽武天池等處侵地便因循不爭伏乞
朝廷早賜指揮王徳基如婉順止約不得即湏力與
論辨仍乞令檢會雄州安撫司等處徃年曾拆却鋪
屋行遣令依此相度施行所貴邊防不生他患取進
止
　　　乞差武衞人貟
臣昨權成徳軍日爲屯駐淄州武衞第六十六指揮
兵士髙林等乞替曾有劄子奏聞㝷蒙朝旨以京東
一路所管武衛不少例各差在别路屯駐奉聖旨劄
與臣詳此照會者臣㝷作本府行遣備録聖旨告示
本營知委訖臣今勘會上件武衞兵士共六百三十
一人並無正轄官貟只有權管副都頭四人並是徃
年曾在信安軍作過之人及本營雖有正軍頭十將
等八人亦並是曾在信安軍作過之人部轄此六百
人思歸之卒乆逺深不爲便伏乞朝廷檢會早賜自
京選差有心力能部轄正副指揮使及逐都正都頭
所貴可以部轄乆逺别不生事臣亦宻體問得權管
人貟姓名因依今具如後
　　一人軍頭劉緒　三人右十將孫榮田榮蔡斌
　巳上四人元係本州武衞第九指揮内軍頭及右
　十將昨於慶暦三年十一月内準州帖準歩軍司
　牒權充第六十六指揮副都頭勾當並未曾正授
　宣其人等各係曾在信安軍作過之人
　　一人軍頭韓筠　七人左右十將四人左徐吉
　　賀進谷興叚千三人右王清丁用楚興
　巳上八人亦元係本州武衞第九指揮將虞候承
　局昨於慶暦三年正月内授州帖差到於慶曆四
　年四月授歩軍司帖正充六十六指揮勾當亦係
　曾在信安軍作過人數
右具如前所有上件武衛兵士髙林等當京東武衛
刺靣排定軍分之時獨此一指揮累次糺合陳詞今
來準宻院劄子告示後雖不敢别有詞說然此一軍
兵士巳是累日扇摇人數旣多又無正管人貟只令
曾作過人權管深爲不便伏乞朝廷特賜允臣所奏
早與差𥙷有心力正副指揮使及軍頭等部轄
　　　乞住買羊
勘㑹河北自前不曾配買羊畜自西事已來分配於
河北收買竊見京師羊畜有備準三司指揮截住榷
埸上供羊綱於西路州軍牧放一萬六千餘口至冬
深死却五千餘口所有今年人户配買羊巳上京送
納訖却儧下榷埸羊綱在邢洺等州牧養竊慮冬深
枉有死損臣等相度剰數羊綱見在河北州軍牧養
只以盡數上京自可供用得足乞今後河北特住配
買羊數委得公私俱利仍乞今後京師羊少却於陜
西依舊配買取進止
　　　乞條制都作院
當司檢會近蒙朝廷依奏差到磁相二州都鐵作院
監當使臣二貟各巳赴任訖所有作院工匠營房蓋
造亦已了畢當司見揀選轄下州軍内打造得兵器
精好處取様及於本路軍器庫内揀選徃時經使舊
兵器内試驗精利者取爲様及申三司於南北作坊
檢㑹工課料例及於轄下抽揀工匠令都作院依様
打造次伏縁本路鐵炭出自磁相二州自來諸州軍
不以逺近並於磁相般請生鐵差占衙前枉費脚乗
般於不出炭州軍廣破官錢買炭變煉及散在逐州
軍打造監官多不得人加又當司廵歴地分闊逺每
年内不過各到得一次徃徃有不及到處難爲點檢
不惟虚破人工物料不少兼更造成不精器械乆逺
有悞使用今來巳蒙朝旨許置都作院若制置得乆
逺不廢本路兵器必皆精好其利甚博伏縁剏置事
初合有諸般規式今具畫一如後伏乞朝廷特賜勑
命指揮所貴乆逺官吏遵守施行
　一都作院所造兵器其閑雜不急名件欲乞並不
　　得打造只令打造一色切要使用之物箭頭甲
　葉槍劒手刀等候打造成於本州軍内送納仍
　　令别作一項封樁專準備緩急支與合要州軍
　　除許轉運司支撥本州不得專擅使用所有其
　　餘閑雜之物及修𥙷舊器械並令諸州軍量留
　　工匠自造
　　一本路轉運提刑共四貟欲乞每次季輪一貟專
　　至都作院點檢將前季工課文字磨筭造到兵
　　器候見數即依數點檢試驗内手刀及劒每一
　　百口内抽揀三二十口用甲葉或墮錢斫試鋼
　　　刃箭頭亦於每一百箇内揀三二十箇安入箭
　　榦用鐵甲硬弓弩試射槍亦試驗鋼刃如是槍
　　　刀劒刃軟卷缺及箭頭尖卷鐔折甲葉長闊厚
　　薄不依斤重者並勒專工匠等陪填打造及等
　　第區分
　　一都作院逐作工課欲乞依本州作院起置工課
　　文暦監官與本州知州通判都監依例簽押及
　　旬呈如是一任内造到兵器經轉運提刑點檢
　　並無揀退各得精好即乞據造成萬數批上暦
　　子理爲勞績内本監官將見監一任理合入差
　　遣得替優與先次點差如任内更有知州提刑
　　轉運三人保舉即乞與轉官酬獎如逐季點檢
　　揀退三分已上並畫時取勘奏乞重行朝典如
　　知州通判都監候一年終如揀退三分已上亦
　　乞等第責罰如揀退二分本監官乞許本司量
　　罪勘罰如揀退不及分數即工匠干繫人等許
　　點檢官貟酌量勘㫁
　一河北一路諸州軍作院欲乞且令依舊内合行
　　造作及合減罷者乞許當司相度施行候年歳
　　間都作院打造兵器各及萬數可以應副諸處
　　使用即將諸州軍作院工作及舊有監官處漸
　　次减省
右謹具如前所有上件畫一事理更乞朝廷特賜詳
酌如得允當乞降勑命指揮下本司及磁相州都作
院及提點刑獄司等處遵守施行
　　　再乞放行皮角
臣近爲兵興以來改法禁絶民間牛皮筋角等令人
户盡底直納入官因此却致官中闕絶使用後來雖
亦許破官錢收買縁巳有上項盡底納官禁法民若
不納入官却於官埸中賣即是違禁之物致人户不
敢赴埸中賣乞却依天聖編勑及前後舊條許人户
自死牛馬皮筋角中賣入官分爲三等支錢其不及
等者退還本主及置埸收買客旅興販者所貴却似
舊日公私各獲濟用曾具利害劄子奏聞至今未奉
朝㫖臣近體問得河東路亦爲禁止牛皮筋角巳來
闕絶使用近巳却依舊放行即今河東大段有牛皮
筋角等使用甚爲利便勘會本路合修兵器萬數不
少自來累據諸州乞支物料本司只是牒逐處拘攔
使用及申奏乞自京支撥檢會只自今年正月後諸
州所少牛皮筋角等七萬一千餘事件累次申省乞
支撥及令逐處拘攔自死者使用據諸州軍所申即
云無可拘攔乞行支撥及申奏乞支撥即準省牒又
却令逐處拘攔空煩行遣文字繁多積壓下未修軍
器萬數終是無由了當況今見行之法其弊易見禁
民令盡納則絶無納者置埸妆買則民礙法不敢中
賣兼河東近巳放行甚見其利欲乞朝廷檢會臣前
奏劄子特賜詳酌明降指揮許依舊法令人户將三
等牛皮筋角入官中賣支與價錢及許收買客旅興
販者其不中等者退還本主所貴公私各獲濟用不
至時時紊煩朝省乞行支撥及不空費文移令逐處
拘攔虚積壓下未修軍器乆逺深爲不便今取進止
　　　奏北界爭地界
準宻院劄子節文北界於銀坊城創修寨壘侵占南
界奉聖旨令程琳河北都轉運司提點刑獄司擘畫
如何理占拆去者
右謹具如前當司勘會昨據定州軍城寨申銀坊城
南冶谷口有北界兵馬創起寨子當司㝷具聞奏乞
下㳂邉安撫司施行自後雖知安撫司曾與北界公
文徃來至今未曾拆去寨子又縁自來安撫司邊機
文字不曾關報當司不見得安撫司逐度說何事意
如何占理及不知北界却以何詞爲答今來巳立寨
子貯畜器甲及防戍之人不少事勢巳成竊恐難爲
追理蓋是邉臣從初失於違慢當其建寨未成之時
不早爭占及建寨雖成未貯甲兵之際又不能拆去
今已縱成其計却欲理會必湏費力兼當司全不知
北界與㳂邊徃復意度見行體問候見次第或有管
見别具奏聞次謹具狀奏
　　　論契丹侵地界狀
右臣伏見北虜近於界首添建城寨及拘囚定州廵
兵湯則侵過銀坊冶谷地界等事竊聞朝廷至今未
有分明嚴切指揮令邉臣以理爭辨竊料朝廷之意
必謂爭之恐有引惹之虞此乃慮之過而計之失也
夫虜性貪狠號爲犬戎欺弱畏彊難示以怯今杜之
於早而力爲拒絶猶恐不能若縱之不爭而誘其來
侵乃是引惹況西山道路有三十餘處皆可行兵其
險要所扼在於軍城銀坊等路爲彼奪據而不爭則
比寨王柳等口漸更來侵豈能爭矣是則西山險要
盡爲彼奪一日使虜以大兵渡易水由威虜之西平
陸而來以竒兵自飛狐出西山諸口而下則我腹背
受敵之患不知何以禦之此蓋兵法必爭之地也且
與人爲隣敵而自棄險要任彼奪據而不爭雖使我
弱彼彊尚湏勉彊何況勢鈞力敵又違誓約而彼曲
我直乎臣謂朝廷所以然者蓋由未察虜中彊弱之
形而不得其情僞之實也臣又見朝廷常有懼虜之
色而無憂虜之心夫憂之與懼名近而意殊憂者深
思極慮而不敢暫忘懼者臨事惶惑而莫知所措今
邉防之事措置多失其機者懼虜之意過深也若能
察其彊弱之形得其情僞之實則今日之事誠不足
懼而將來之患深有可憂奈何不憂其深可憂而反
懼其不足懼且戎虜雖以戰射爲國而耶律氏自㓜
承其父祖與中國通和之後未甞躬戰陣遭勍敵謀
臣舊將又皆老死今其臣下如貫寧者無三兩人寧
才不及中人巳是彼之傑者所以君臣計事動多不
臧當𥘉對梁適遣使河西使與中國通好及議和垂
就不能小忍以邀中國厚利乃與元昊爭夾山小族
遂至交兵而累戰累敗亡人失馬國内瘡痍誅歛山
前漢人怨怒徃時虜殺漢人者罰漢人殺虜者死近
聞反此二法欲恱漢人漢人未能收其心而虜人亦
巳怒矣又聞今春女真渤海之類所在離叛攻刼近
纔稍定方且招輯敗亡修完器甲内恐國中之復叛
外有西夏之爲虞心自懷疑憂我乗虚而北襲故於
界上勉彊虚張囚我廵兵侵我地界蓋其實弱而示
彊者用兵之詭計故臣謂苟能察其彊弱知其情僞
則無不爭之理何必懼其不足懼哉自國家困於西
鄙用兵常慮北戎合謀乗隙而動及見二虜相失而
交攻議者皆云中國之福夫幸其相攻爲我之福則
不幸使其解仇而復合豈不爲我禍乎臣謂北虜昨
所以敗於元昊者亦其乆不用兵驟戰而逢就敵耳
聞其自敗衂以來君臣恐懼日夜謀議通招丁口柬
募甲兵處處開教閱之埸家家括糧馬之數以其天
姿驍勁之俗加以日夜訓練之勤則其彊難敵矣今
虜國雖未有人然大抵爲國者乆無事則人難見因
用兵則將自出使其交戰旣頻而謀臣猛將爭能並
出則是夾山一敗警其四十年因循之弊變驕心而
爲憤志化墯卒而爲勁兵因屢戰而得驍將此乃北
虜之福非中國之福也此臣所謂將來之患者也然
二虜勢非乆相攻者也一二年間不能相并則必復
合使北虜驅新勵之彊兵無西人之後害而南向以
窺河北則又將來之患大者也臣雖不知朝廷顧河
北爲如何但於本路之事以今年較去年則亦可見
去年以前河北官吏無大小皆得舉材而擇能急於
用人如不及者惟恐一事之失計故也自今春巳來
差除漸循舊弊凡幹敏之吏熟於北方事者舉留奏
乞百不一從不惟使材臣能吏不勸而殆亦足見朝
廷不憂河北之事辦否也至如廢緣邉乆任之制而
徙劉貽孫以王世文當冀州李中吉當廣信王中庸
當保州劉忠順當邢州如此數人於閑慢州軍尚憂
敗政況於邉要之任乎臣愚以朝廷不以北事爲憂
則又怯懼如此旣曰懼矣則於用人之際又若忽而
不憂此臣之所未諭也臣聞虜人侵我冶谷雖立寨
屋三十餘間然尚遲延未敢便貯兵甲更伺我意緊
慢若不及早毀拆而少緩縱之使其以兵守之則尤
難爭矣此旦夕之間不可失也至於湯則亦聞囚而
未敢殺此亦不可不爭臣願陛下但以將來之患爲
憂不忘此事用人之際草去舊例而惟材是擇勿聽
小人之繆謀勿於忠良而疑貳使得上下畢力庻㡬
漸成禦備至於目今小事未銷過自怯懼夫事之利
害激切而言則議者以爲太過言不激切則聽者或
未動心此自古以爲難也況未形之事雖曰必然而
敢冀盡信乎伏望陛下留意聽納不以人廢言則庻
竭愚瞽少禆萬一謹具狀奏聞謹奏
　　　論河北財産上時相書
某頓首啓仲春漸暄伏惟相公尊體動止萬福某不
佞少以文章言語自任而頃備諫諍之臣得與朝廷
論議當中外多事天子急於聽納之時不以爲愚而
屢加獎擢及得寵太過受恩太深則自視區區素所
任者不足以報(一作/稱)萬一故方欲勉彊不能以圖自
(五字一作/以伸報)效而蒙相公不以爲不才而擇天下諸路
中最重之地以授之而責其所爲(一作/報效)當此之時自
宜如何可以塞責及臨職以來迨(一作/近)將半歳齷齪
自守未知所措(一作/爲)非敢怠也誠有說也(一作/焉)至於
山川險易城寨屯防邉陲守備等事是皆河朔之大
者朝廷巳委樞宻富公經畫之矣而本司之事自不
爲少凢自河以北州軍縣寨(一作州/府軍縣)一百八十有七
城主客之民七十萬五千有七百户官吏在職者一
千二百餘貟廂禁軍馬義勇民兵四十七萬七千人
騎歳支糧草錢帛二千四百四十五萬而非常之用
不與焉其間事目之節利害之源非詳求而審察之
不能得其要前張昷之等急於舉職公家之利知無
不爲其興利除害便於事者極多而時有失於不審
更改過繁而渉(一作/失)於苛碎者故自繼職以來遵其
所長戒其所短凡事關利害者慎之重之未敢輕議
今半歳矣官吏之能否公私之弊病粗已得其十七
八而又取(一作/先求)其事渉苛碎紛繁而下切患之有司
自可改復不煩朝廷處分者先以次第行之乃暇及
於其它然其事繫利害有司不敢自決必當(一作/而必)上
聞者其類甚多而乆之(一作/初則)未敢干(一作/以煩)朝聽者不
惟自疑於不審誠慮朝廷鑒昷之等前失不能盡信
其說而必(一無/必字)從之今慎之乆矣得之詳矣苟有所
請實有望於見信而從之也凡河北大事富公經營
之外其要不過五六其(一作/凡)不可爲者一其可爲者
四五耳雖皆有司之事然朝廷主張之則能行不主
張之則亦不能爲也自古邦國財産之利必出山澤
故傳曰山海天地之藏也自兩漢以來􁈋山煮海之
利必歸公上而今天下諸路山澤悉巳榷之無遺利
矣獨河北一方兵民所聚最爲重地而東負大海西
有髙山此財利之産天地之藏而主計之吏皆不得
取焉祖宗時哀閔河北之民歳爲夷狄所困盡以海
鹽之利乞與疲民此國家恩徳在人巳深而不可奪
者也西山之長數百里其産金銀銅鐵丹砂之類無
所不有至寳乆伏于下而光氣苗礦徃徃溢發而出
地官禁之不許取故捨此惟有平地耳河北之地四
方不及千里而縁邉廣信安肅順安雄霸之間盡爲
塘水民不得耕者十八九澶衞徳博濵棣通利大名
之界東與南歲歳河災民不得耕者十五六今年大
豐秋稅尚放一百萬石滄瀛深冀邢洺大名之界西
與北鹹鹵大小鹽池民不得耕者十三四又有泊淀
不毛監馬棚牧與夫貧乏之逃而荒棄者不可勝數
大山大海之利旣不可取而平地堪出財賦者又有
限而不取(一作又/不多)其助者不過酒稅之入耳其入有
數而用度無常也故雖研桑之心計捨山澤與平地
不能爲之此所謂不可爲者一也(一本無/此九字)及其用有
不足不過上干朝廷乞銀絹而配(一作/下殃)疲民號爲變
轉爾此近年之弊也(此六字一作所謂/不可爲者二也)然若能擇官
吏以辦職事裁僥倖以減浮費謹良材精器械以助
武備因貴賤通漕運而移有無如此之類苟能爲之
尚可使邉防粗足而京師省費用此冀(此三字一/作尚足以)禆
萬一而皆有弊病理湏更改事目委曲非書可殫敢
具其大綱列于别𥿄伏望特加省覽察其利害或其
所說不至大乖戻望少信而從之俾畢其所爲若夫
盡其所爲而卒無成焉則不待朝廷之責而自當劾
去若其有以禆萬一則何幸如之伏惟聦明少賜裁
擇不宣某頓首再拜
　　　自劾乞罷轉運使
右臣檢會轉運司近爲相度順安軍塘泊水口子與
楊懷敏等所奏頗有異同議方未決近準樞宻院劄
子節文臣寮奏乞今後近塘泊州軍人户地内蘆葦
等並不得採取及自順安軍以西漸近西山水難潴
聚今即不住開治及乞今後摽占却人户田土即將
官地給還人户㦯估計價錢給付等第奉聖旨依奏
仍令本路提刑田京專切管勾者臣伏見國朝之制
河北轉運使皆領都大制置屯田使之名兼臣赴職
之初𬒳朝旨宻授經略之任以此見朝廷差選之際
其任非輕於臣職分之間所責尤重至於塘泊邊防
利害之事皆其職也職隳其守咎將安歸豈有親蒙
宻授經略之旨身領都大制置之名而煩朝廷别委
他官專切管勾則臣之不才不能任事不待彈劾可
以自知況臣將及朞年絶無績効考其常課巳合黜
幽又以不才失其本職且都大制置豈是假人之虚
名苟非其人自當易去豈可容不才之人尸位移本
職於他司使臣偷安實難自處伏望聖慈據臣不才
失職之狀降授一小郡差遣庻以警勸在位之人臣
無任祈天望聖激切屛營之至謹具狀自劾奏聞伏
候勑旨
河北奉使奏草卷下
河東奉使奏草卷下　歐陽文忠公集一百十六
　　　乞減放逃户和糴劄子
臣伏見河東百姓科配最重者額定和糴糧草五百
萬石徃時所糴之物官支價直不虧百姓盡得茶絲
見錢自兵興數年糧草之價數倍踴貴而官支價直
十分無二三百姓毎於邊上納米一斗用錢叄伯文
而官支價錢三十内二十折得朽惡下色茶草價大
約類此遂致百姓貧困逃移而州縣例不申舉其本
户二稅和糴不與開閣稅則户長陪納和糴則村户
均攤已逃者旣破其家而未逃者科配日重臣至代
州崞縣累據百姓陳狀其一村有逃及一半人户者
尚納全村和糴舊額均配與見在人臣兼曽差大理
寺丞史譚檢得嵐州平夷一縣已逃未檢人户共四
十一户諸州似此者甚衆臣今欲乞下轉運司差清
幹官三兩人於并代等十五州軍係有和糴處檢括
已逃人户其逐户下二稅和糴額定數目並與倚閣
候招輯得人户歸業各令依舊均配仍許諸縣人户
見均攤着和糴及户長陪納逃稅者列狀自陳所貴
重困之民免此重疊科配
　　　請耕禁地劄子
臣昨奉使河東相度㳂邊經乆利害臣竊見河東之
患患在盡禁㳂邊之地不許人耕而私糴北界斛斗
以爲邊儲其大害有四以臣相度今若募人耕植禁
地則去四大害而有四大利河東地形山險輦運不
通邊地旣禁則㳂邊乏食毎歲仰河東一路稅賦和
糴入中和博斛㪷支徃㳂邊人户旣阻險逺不能輦
運遂賫金銀絹銅錢等物就㳂邊貴價私糴北界斛
㪷北界禁民以粟馬南入我境其法至死今邊民冒
禁私相交易時引爭闘輒相斫射萬一興訟遂構事
端其引惹之患一也今吾有地不自耕植而偷糴隣
界之物以仰給若敵常歲豐及緩法不察而米過吾
界則尚有可望萬一虜歲不豐或其與我有隙頓嚴
邊界禁約而閉糴不通則我軍遂至乏食是我師飢
飽繫在敵人其患二也代州岢嵐寧化火山四州軍
㳂邊地旣不耕荒無定主虜人得以侵占徃時代州
陽武寨爲蘇直等爭界訟乆不决卒侵却二三十里
見今寧化軍天池之側杜思榮等又來爭侵經年未
決岢嵐軍爭掘界壕頼米光濬多方力拒而定是自
空其地引惹北人歲歲爭界其害三也禁膏腴之地
不耕而困民之力以逺輸其害四也臣謂禁地若耕
則一二歲間北界斛㪷可以不糴則邊民無爭糴引
惹之害我軍無飢飽在敵之害㳂邊地有定主無爭
界之害邊州自有粟則内地之民無逺輸之害是謂
去四大害而有四大利今四州軍地可二三萬頃若
盡耕之則其利歲可得三五百萬石伏望聖慈特十
兩府商議如可施行則召募耕種稅入之法各有事
目容臣續具條陳取進止
　　　乞減樂平縣課額劄子
臣昨至河東據平定軍知樂平縣孫直方狀爲本縣
酒稅課利錢舊額四千一百餘貫本縣不當驛路舊
有兵士四指揮軍營在縣自慶曆三年三月内移起
軍營徃并州在縣只有居民百餘户人煙旣少客旅
不來酒稅課利無由趂辦本軍亦曽申奏乞行減額
省司下轉運司保明尋蒙轉運司令將起移軍營後
一年比較重立祖額只及二千八百餘貫亦曽差遼
州知州孟濟定奪及轉運司保明申省省司指揮勒
本縣収趂課利不得減額臣勘㑹平定軍樂平縣最
處孤僻若無軍營人户絶少實難趂辦課利見今專
副等逐月逐季逐年各有比較決責未嘗虚日及虚
令監官殿降考第臣今欲乞特降勑㫖下轉運司令
自起却樂平縣軍營後來一年内所収課利立爲祖
額與免舊額虚數所貴專副不至重疊𬒳刑監官虚
負殿罰取進止
　　　乞放麟州百姓沽酒劄子
臣伏見麟州元是百姓沽酒自經事宜後來轉運司
擘畫官自開沽臣昨令本州勘㑹一年自去年十二
月開沽至今年六月用米麴本錢三千五百貫所収
淨利只及一千八百貫然官私勞費不少自并嵐等
州造麴千里般運又配百姓造酒黄米逺行輸納麟
州自經賊馬後來人户纔有三二百家又榷其沽酒
之利市肆頓無營運居者各欲逃移今來麟州旣不
移廢則凢事却須葺理其沽酒之利官中所得不多
而勞費甚大臣今欲乞令百姓依舊開沽所貴存養
一州人户漸成生業今取進止
　　　舉孫直方奏狀
右臣伏見平定軍知樂平縣事著作佐郎孫直方進
士及第爲性明敏有吏材臣昨至河東備見直方治
縣事善狀臣今保舉堪充大藩通判兼臣勘㑹代州
通判李舜元到任已及二年三箇月有餘見今北面
事宜代州最爲要地尤藉得人伏乞就差孫直方充
代州通判如後犯正入已贓及職事敗闕並甘同罪
謹具狀奏聞
　　　條列文武官材能劄子
臣昨奉勑差徃河東體量得一路官吏才能善惡其
間文武官共二十五人各有所長堪備任使今具姓
名條列如後
　一戰將八人緩急可以使喚
　　如京使孟元知兵書踈財善撫士然未經戰陣
　　内殿承制郝質沉厚有勇善用兵累經戰陣
　　北作坊使田朏有勇累戰有功
　　崇儀副使王吉臣已有論薦
　　禮賔副使張􁵅河西人有武勇智謀善戰
　　　百勝寨主折繼長有勇好戰曽立功
　　權鎮川堡陳懷順府州人有勇好戰
　　麟州兵馬都監田嶼有勇好戰
　　一武臣中材幹者三人
　　岢嵐軍使米光濬已曽薦舉
　　知保徳軍劉承嗣
　　建寧寨主陳昭兼有勇好戰未曽經行陣
　　岢嵐軍五谷廵檢夏侯合
　　一通判中五人可以升陟差使
　　并州通判祕書丞張日用通曉民事
　　嵐州通判殿中丞董沔清潔勤於吏事
　　寧化軍通判大理寺丞武陶勤幹
　　屯田貟外郎麟州通判孫預清勤
　　保徳軍通判賛善大夫吴中廉幹
　　一知縣令州縣職官中材幹可用者九人
　　著作佐郎知平定軍樂平縣事孫直方
　　代州崞縣令王旭
　　府州簽署判官公事史譚
　　絳州稷山縣令劉處中
　　潞州屯田縣令張曜縣尉王荀龍
　　大理寺丞知并州陽曲縣事張景儉
　　知并州大谷縣張伯玉
　　大理寺丞知榆次縣吴天常
　　岢嵐軍嵐谷縣尉安吉
右謹具如前伏乞聖㫖送中書樞宻院記録姓名差
使今取進止
　　　舉劉羲叟劄子
臣昨奉勑差徃河東伏見澤州進士劉羲叟有純朴
之行爲郷里所稱博渉經史明於治亂其學通天人
禍福之際可與漢之歆向張衡郎顗之徒爲比致之
朝廷可備顧問伏乞特賜召試或不如所舉臣甘當
朝典今取進止
　　　繳進劉羲叟春秋災異奏狀
右臣近曽薦舉澤州進士劉羲叟學通天人禍福之
際如漢歆向張衡郎顗之比乞賜召試升之朝廷可
備顧門臣今有収得劉羲叟所撰春秋災異集一冊
其辭章精博學識該明論議有出於古人文字可行
於當世然止是羲叟所學之一端其學業通博詰之
不可窮屈其文字一冊臣今謹具進呈伏望聖慈下
兩制看詳如有可採乞早賜召試謹具狀奏聞
　　　論代州開壕事宜劄子
臣昨到代州見其城壁甚堅壕雖三重而地髙無水
惟一面有城中弃水停聚其壕不足恃以爲固然尚
爲三重髙下相連猶可以隔奔突近年有臣寮擘畫
欲掘出重岸通爲一壕以臣相度若壕無水而通爲
一則坦爲平地不異無壕又工料極大去年大役鄉
兵所開未及三二分又治險爲平非自固之計兼工
大猝難了當虚勞人力欲乞特賜止絶取進止
　　　舉張㫖代王凱劄子
臣昨至河東伏見西京作坊使王凱見在麟府路勾
當軍馬司公事此一職乃是河外將領其任非輕凱
雖將家姿性柔謹雖聞前後累經戰闘而詢訪彼中
衆議皆云得功非實冒賞最多見今勾當軍馬一司
雖無大過而軍民將校不得其情衆口紛然莫能服
衆臣亦累詢其緼畜絶無所長緩急邊防事宜必不
能指揮諸將奮勇立功況其在彼將及二年伏見河
東提點刑獄職方貟外郎張㫖爲人有心力膽勇材
幹可稱先在府州經第一次圍閉倉卒之際應變有
謀至今府人思之不巳兼諳知邊事曉逹軍情臣今
保舉堪充邊將任使欲乞特出聖恩與超換一近上
使名令代王凱庻幾緩急可捍邊防如蒙朝廷擢用
後犯正入已贓及邊事敗悮臣並甘同罪今取進㫖
　　　論不才官吏狀
臣昨徃河東一路所見官吏内有全然不任其職須
至替移者今具姓名如後
　一知澤州度支郎中直史館鮑亞之年老昬昧視
　　聽不明行歩艱澁本州職事全然不治昨轉運
　　使劉京至澤州決遣公人手分六十餘人兼信
　　縱手分拆諸縣村學要蓋州學及歛掠人户錢
　　　一千餘貫充蓋造州學使用等事件甚多其人
　　西京廣有家活而昬病之年貪禄不止伏乞轉
　　與一致仕官
　　一知汾州虞部郎中范尹年老昬昧不能檢束子
　　弟在州販賣搔擾人民伏乞特與一致仕官
　　一憲州通判國子博士劉與年及七十行歩艱難
　　精神昬昧雖巳得替伏乞特與一致仕官
　　一平定軍樂平縣監酒借職石貴本是軍中出職
　　因捉賊不獲降充監當其人不識字又是獨貟
　　　如允臣所奏乞下樞宻院三班著爲定令
右謹具如前今取進止
　　　乞罷刈白草劄子
臣昨至河東問得去年轉運司擘畫於諸州軍差兵
士収刈白草數目雖多然其害不淺臣所過州軍皆
稱白草爲患蓋河東山嶮地土平闊處少髙山峻坂
並爲人户耕種惟荒閑草地去人絶逺兼又不多兵
士収刈般擔地里闊逺工課不辦其兵士徃徃逃亡
州縣遂差郷兵及村民配數般擔百姓避見逺般辛
苦褁費又多遂只將稈草送納非次更成一重科配
其納下真白草者支與軍人餵馬不及稈草又皆不
樂及草埸中不耐停留專副有損爛陪填之患兼虚
占却雜役兵士諸處脩𥙷城壁諸般工役處處闕人
不便事多臣今略舉數事如後
　一據遼州狀分析勘㑹在州及外縣寨專副楊晸
　　等下山白草共肆萬柒阡伍伯陸拾肆束内在
　　州毎月約支叄伯壹拾叄束及外縣寨毎月約
　　支壹伯肆拾餘束約得向去捌年零柒箇月支
　　遣其上件山白草自去年八月巳後至年終本
　　州及外縣鎮差兵士并散從官歩奏官承符手
　　力諸色公人等入山収刈到逐旋般運赴埸送
　　納積疊収管其上件山白草若經今夏雨水必
　　是大段損爛不堪經乆存留委是詣實
　　一臣昨六月中旬内至保徳軍聞得本處白草差
　　百姓公人般擔至今尚未了疑其白草是去年
　　秋間刈下積露田野必須損爛因採問得村外
　　白草巳並無其差配着擔草人户却於請白草
　　兵士處旋買納官毎一䭾子三百文省
　　一據岢嵐軍狀自八月二日起首至十月三日住
　　止元差兵士一千三十八人至放散日逃亡一
　　百三十六人只有九百餘人入役収刈到草玖
　　萬二千九百餘束將軍人請受諸般錢物計七
　　千三百七十二貫文若比筭買草價錢毎束及
　　七十九文省
　一平定軍元差宣毅兵士刈草本軍爲兵士辛苦
　　逃亡及自縊者一月中四五十人遂枚散兵士
　　差兩縣村民徃徃只將稈草送納忻州亦爲刈
　　下無人般擔配與百姓人户亦多將稈草送納
右具如前其諸州軍各稱白草不便不能一一條列
伏乞特降朝㫖速令止絶縁臣昨七月𥘉離汾州見
轉運司已抽晉絳兵士稱於㳂邊刈草竊恐即今已
下手収刈乞早降指揮放散況勘㑹本路一年秋稅
和糴等草共五百餘萬束慶曆三年一年只支四百
餘萬今年馬軍抽減歸京後馬數少於去年其稈草
等數必不至闕少今取進止
　　　乞免浮客及下等人户差科劄子
臣昨見河東人民疲弊道路怨嗟盖自兵革一興調
歛繁重今兵未能減用未能節但當䘏其貧困稍得
均平則民力粗寛怨嗟可息徃時因爲臣寮起請將
天下州縣城郭人户分爲十等差科當定户之時繫
其官吏能否有只將堪任差配人户定爲十等者有
將城邑之民不問貧窮孤老盡充十等者有只將主
户爲十等者有并客户亦定十等者州縣大小貧冨
旣各不同而等第差科之間又由官吏臨時均配就
中僻小州縣官吏多非其人是小處貧民常苦重歛
河東諸州并州最大遼州最小并州客户不入等第
遼州盡入等第臣昨至遼州人户累有詞狀遂牒本
州據州狀稱檢估得第七等一户髙榮家業共直十
四貫文省其人賣松明爲活第五等一户韓嗣家業
二十七貫文第八等一户韓祕家業九貫文第四等
一户開餅店爲活日掠房錢六文其餘嵐憲等州岢
嵐寧化等軍並係僻小凋殘之處其十等人户内有
賣水賣柴及孤老婦人不能自存者並一例科配臣
勘㑹慶曆三年一年諸州軍科配惟并遼州火山軍
三處第九第十兩等人户免得配率若并州免得則
他處豈可不免蓋由官吏臨時均配是致不均臣今
欲乞特降朝㫖下河東路一槩將貧民下户減放差
配今具畫一如後
　一并州最大在城浮客不入等第遼州最小縣郭
　　浮客盡充等第臣今欲乞將遼州客户比類并
　　州特與放免等第其岢嵐保徳軍嵐忻等州亦
　　有浮客充等第者縁彼處浮客當屯兵之地經
　　營物力過於主户尚堪差配遼州荒僻與近邊
　　州郡不同乞特與放免
　　一臣體問得河北陜西二路州縣科配止於第六
　　第七等今河東除并遼火山三處外並差配下
　　及十等臣今欲相度并晉絳潞汾澤等六州在
　　河東物力比他州富實其第九第十兩等人户
　　乞與免差配其餘州軍第八第九第十三等人
　　户並乞特與放免差配取進止
　　　乞免蒿頭酒户課利劄子
臣竊見河東買撲酒户自兵興數年不計逺近並將
月納課利支徃邊上折納米粟近又轉運司擘畫將
課利稍多者四十九處並巳官自開沽其餘衙前百
姓買撲者皆是利薄之處其衙前公人差遣重難百
倍徃日而酬獎埸務有利處官已奪之其見今利薄
埸務又更有邊逺折納陪填之費兊欠課額破家業
𬒳鞭扑不堪其苦其百姓買撲者自兵興以來苦於
支移輸納並無人肯承替有開沽五七年十年已上
者家業已破酒務不開而空納課利民間謂之蒿頭
供輸臣昨至忻州據百姓陳明狀稱元有盖順天禧
四年買撲酒務至乹興元年身死家破什保人陳明
等蒿頭代納至今二十五年臣遂差崞縣令王旭於
忻代二州一一點檢酒户見今開沽及即目正名身
死人户蒿頭代納者尋據王旭狀列一十八户係正
名身死什保人開沽送納十二户係並無人開沽只
是什保及干繫公人里正等陪納及什保人家破後
來承買什保人産業户下蒿頭代納臣略行勘㑹二
州已有三十户則諸州其數極多臣今欲乞下轉運
司差官遍詣諸州點檢應有蒿頭供納者並與開閣
放免係代保人開沽并正名買撲見開沽人並乞特
與權免支移邊上三二年所貴利薄酒户稍獲寛舒
況今㳂邊粮儲不至闕少
　　　舉陸詢武劄子
臣昨奉使河東得西頭供奉官并代州駐泊都監米
光濬西京作坊使并代州鈐轄王凱四方館使并代
州鈐轄張亢内殿承制并代州都監郝質供備庫使
并代州都監田朏崇儀副使麟府路都監王吉等六
狀各爲進士陸詢武有材勇乆在邊上累曽隨諸將
戰闘乞朝廷録用臣亦曽召詢武詢問其人曽應進
士舉熟知邊事通習兵書善弓馬有膽勇伏乞朝廷
特賜収録與一借奉職或縣尉名目安排令於邊防
或内地多賊縣分展効如後本人犯入已贓及不如
舉狀臣並甘同罪今取進止
　　　論舉官未行劄子
臣近曽有劄子奏舉河東路提點刑獄張㫖乞超換
一近上使額替王凱勾當麟府路軍馬公事兼奏舉
平定軍知樂平縣孫直方堪充代州通判替李舜元
各未蒙朝廷櫂用臣伏見近日保州兵士作過與國
家生一大患尺爲知州通判非人不能早察軍情制
於永亂朝廷以此可爲鍳戒王凱在河外不得軍民
之情及李舜元不曉邊郡事體臣所舉張㫖孫直方
並無僥倖但以臣忝在兩制奉朝命廵行邊郡所見
宦吏能否合有陳列兼臣並是同罪保舉伏望朝廷
特加信納其張㫖孫直方早與升擢移換
　　　論永寧軍捉獲作過兵士劄子
臣近據永寧軍捉獲作過兵士已曽具結集作過因
依聞奏訖蓋以河北屯聚兵馬雖多自來未有威名
將帥鎮撫而卒士驕狠相習爲常昨自保州變亂之
後安肅軍衛州通利軍等處相繼結集不已只如今
來趙牧等本亦别無酷虐情狀只是偶然柬試不當
況自有部署轉運提點刑獄司等處自可依公論訴
豈得小不如意便謀結集以此見雖是官吏乖方亦
由驕兵好亂臣伏見有唐驕兵逐帥之禍起自河北
始務姑息養成大患況今河北爲國家重地事之利
害所繫不輕尤宜逺慮周思防微杜漸今官吏敗事
偶寛責罰未至失刑若驕兵過示姑息一啓其端則
他時有不可制之患昨保州之事知州通判並遭殺
害其餘官吏各重行責降至今保兵自爲得志動皆
引以爲言而即目統兵之官亦自始以爲戒軍威日
削士氣益驕今永寧之事亦因兹而馴致也其趙牧
等雖爲可罪若便重行黜責則河北驕兵結集竊恐
自此漸多開啓其端養成後患以此而言趙牧等可
罪之人誠不足惜所可惜者朝廷事體也其趙牧等
欲乞候斷訖作過兵士且與移一河北隣近依舊資
序差遣不使驕兵得志而後患轉滋必欲更行移降
事(疑)朝㫖定逾時亦未爲晚
河東奉使奏草卷下
濮議卷第二　歐陽文忠公集一百二十一
或問罷議之詔有權罷之文議者謂權罷者有待之
言也蓋朝廷迫於皇太后不得已而罷故云權罷者
欲俟皇太后千秋萬歲後復議追崇耳朝廷之意果
如是乎答曰此厚誣之一事也使朝廷果有此意手
詔雖無權字他日别議追崇何施不可何必先露此
意示人是時臺諌方吹毛求疵以指爲朝廷過失若
君臣果有此意亦當深謀宻計豈肯明著詔令以資
言者之口問者曰然則何故云權罷答曰事體自當
如此爾追崇以彰聖君之孝而示天下也本無中罷
之理今不得己而罷當爲迤邐之辭故云㩲罷集議
更令禮官徐求典禮者乃體當如此(一有/耳字)此事人所
易知而吕誨等欲恐迫人主故厚誣以有待之說也
先帝每語及此事則不勝其憤仰天而歎曰天鑒在
上豈有此心或問皇太后旣巳責中書不當議稱皇
考而手書復有稱皇稱后等事議者謂韓琦交結髙
居簡惑亂皇太后請降手書其稱親稱皇稱后皆非
皇太后本意果若是乎答曰手書非皇太后本意事
出禁中非外人所得知也若云因韓琦使髙居簡請
降手書則又厚誣也何以明之若手書是韓琦所請
旣降出便合奉行豈敢却有沮難又請上别降手詔
也以此而言但見韓琦沮止手書稱皇稱后二事不見
琦請降手書(一作/詔)也問者又曰然則出於上意乎答曰
亦非也若出於上意亦(一作/則)當先諭中書商議安得絶
無一言及之又若上意果有所主而中書雖欲不奉行
猶湏再三論列方可囬聖意豈有韓琦一言上即從
之略無難色以此知上意不主也問者又曰然則稱
皇稱后是哀桓之事中書以爲非而不奉行者也而
吕誨表乃(一作/反)云致主之謀不耻哀桓之亂制者何
謂也答曰此所以爲厚誣也且稱親置園寢及稱皇
考皆是漢宣光故事吕誨等指以爲哀桓之亂制乃
是指鹿爲馬爾以此見其誣罔何所不至也據漢書
師丹上䟽云定陶恭皇謚號旣已前定義不可復改
據此則恭王稱皇乃師丹許以爲是者故云不可復
改爾昨國家於濮王固自不議稱皇就使稱皇亦是
師丹所許者也問者曰若此則師丹當時與漢爭論
何事答曰董宏欲去定陶國號而止稱恭皇及欲立
廟亰師爾此二事是師丹所爭也蓋恭皇之號常繫
於定陶則自是於諸侯國稱皇爾與漢不相千也若
止稱恭皇而不繫以國則有進干漢統之漸又立廟
京師則亂漢宗廟此師丹不得不爭也昨濮王既不
稱皇而立廟止在濮園事無差僣而吕誨等動以師
丹自比不知朝廷有何過舉誨等果爭論何事也問
者曰誨等所論者稱親也稱親果是乎答曰稱親是
矣此乃漢宣故事也謹按宣帝之父曰史皇孫初丞
相蔡義議稱親謚曰悼裁置奉邑而已其後魏相始
改親稱皇考而立廟京師至哀帝時議毁漢廟不合
禮經者扵是毀悼皇考廟在京師者是時丞相平晏
等百餘人議曰親謚曰悼裁置奉邑皆應經義由是
言之立廟京師則當毁稱親置奉邑則自合經義也
所謂應經義者即儀禮云為人後者為其父母報是
也親者父母之稱也問者曰京師廟既毀而又毁
奉明園者何也答曰漢制宗室諸矦王皆有園悼皇
考自合置園初名奉明園置奉邑三百家可矣其後
增為一千六百家而改奉明園為縣則僣天子之制
矣故議毁之也今國家追崇濮王其禮數三而已稱
親一也置園二也立廟三也稱親則漢儒所謂應經
義者也置園則漢宗室諸矦王之制也立廟則一品
家廟之制也如漢諸王廟當在本國今濮國(一有/為字)虚
名無立廟䖏故即園而立廟爾其依經合古可以為
萬世法也問者曰漢儒既以稱親為應經義又以兩
統貳父為非(一有/禮字)者何謂也豈其議自相矛楯乎答
曰兩議皆是不相矛楯也其𥘉稱親而置邑也止在
下國與漢朝不相干故不違經義也及其後立廟扵
京師與漢祖宗並立至元帝時議毁親盡之廟時昭
帝既以親未盡不毁悼皇考亦以親未盡不毁是則
悼皇考與漢祖宗並為世數此為(一作/所謂)兩統貳父也
元帝既上承昭宣而又承悼皇考為世所謂違離祖
統者其議皆是也使悼皇考廟在奉明園而不與漢
朝宗廟相干豈有兩統貳父之說乎問者曰父有貳
乎答曰何止貳也父之別有五母之別有八皆見扵
經與禮而父之別曰父也所生父也所後父也同居
繼父也不同居繼父也不同居繼父者父死而母再
適人子從而暫寓其家後去而異居矣猶以暫寓其
家之恩終身謂其人為父而所生父者天性之親也
反不得謂之父是可謂不知䡖重者也問者曰父母
之名果不可改乎對曰能深嫉為後者尊其父母莫
如魏明帝也明帝之詔曰有謂考為皇稱妣爲后者
大臣共誅之然則稱皇與后是其所禁而考妣之名
雖明帝不能易也明帝之不能易是不可改也問者
曰所生所後父之名徒見扵禮文而今世未嘗用也今
公卿士大夫至于庻人之家養子為後者皆以(一有/其字)所
生父為伯叔久矣一旦欲用古禮而違世異俗其能
使衆論不諠乎答曰禮之廢失久矣始扵閭閻鄙俚
之人不知義禮者壞之而士族之家因相習見遂以
成風然國家之典禮則具存也今士大夫峩冠束帶
立扵朝廷號為儒學之臣為天子議禮乃欲不遵祖
宗之典禮(謂開寳通禮五/服年月等書)而徇閭閻鄙俚之弊事此
非臣某之所敢知也使臣以此得罪臣固無慙而不
悔也況所謂以養子所生為伯叔父者今但行扵私
家爾有司之議禮議律則未嘗不遵典禮也方禮官
議以濮王為皇伯也是時王子融卒初故相王曽之
無子也以其兄子融之子繹為後及子融之死也禮
官議繹服所生父齊衰朞而心喪三年夫以子融為
所生父是典禮也以濮王為伯是閭閻之所稱也兩
議並發扵一時而為臣下議則用典禮為天子議則
用閭閻其任情顛倒有如此而人莫與之辨也問者
曰或謂所生父之名出扵喪服記止可為議服而言
其他不可稱也果若是乎答曰律言所養父殺其所
生父聽其子告者又豈因議服而言乎問者曰禮有
明文(一作禮/存父名)而世不用者何也答曰聖人以立後為
公不畏人知故不諱不諱則其子必有所生父母也
小人不知義禮以養子為私畏人知之故諱其自有
父母欲一心以為我生之子故惟恐諱之不宻也嘗
試論之曰(一本無/比五字)古之不幸無子而以其同宗之子
為後者聖人許之著之禮經而不諱也而後世閭閻鄙
俚之人則諱之諱之則不勝其欺與偽也故其苟偷
竊取嬰孩襁褓之子諱其父母而自欺以為我生之
子曰不如此則不得其一志盡愛扵我而其心必二
也而為其子者亦自諱其所生而絶其天性之親反
視以為叔伯父以此欺其九族而亂其人鬼親踈之
序凡物生而有知未有不愛其父母者使是子也能
忍(一有/而字)真絶其天性歟曽禽獸之不若也使其不忍
而外陽絶之是大偽也夫閭閻鄙俚之人之(一作/其)慮
扵事者亦已深矣然而茍竊欺偽不可以為法者小
人之事也惟聖人則不然以為人道莫大扵繼絶此
萬世之通制而天下之至公也何必諱㢤所謂子者
未有不由父母而生者也故為人後者必有所生之
父此理之自然也其簡易明白不茍不竊不欺不偽
可以為通制而公行者聖人之法也又以謂為人後
者所承重故加其服以斬而所生之親恩有屈扵義
故降其服以朞服可降父母之名不可諱故著於經
曰為人後者為其父母報目三代以来有天下國家
者莫不用之問者曰以濮王稱親則於仁宗之意如
何答曰大哉仁宗皇帝之至聖至明也知立後為公
不畏人知而不諱也故明詔天下曰是濮安懿王之
子也然則濮安懿王者為所生父可知矣此仁宗先
告于天下矣所謂簡易明白不苟不竊不欺不偽者
聖人之法也問者曰議者以謂恭愛之心分施於彼
則不得專一於此也(此兩制議稱皇/伯議状之文也)如是則恭愛可
專施於一而不分施於二也使上之待濮王也既不
施恭又不施愛是以行路之人待其所生也不亦過
乎答曰行路之人遇其郷閭之長者與有徳者則必
竦然有肅恭之容遇其交遊故舊久不相見者則必
忻然有驩愛之語今遇其所生而既不施恭又不施
愛是不如行路之人也忍爲斯言者誰乎君子之爲
言也度可行於已然後可責於人今斯人也偶不爲
人後耳使其自度爲人後而能以不恭不愛待其父
母則能忍而爲此言也問者曰爲人後而不絶其所
生之恩者施於臣民可矣施於國家而有宗廟社稷
之重則将干乎正統奈何荅曰濮園之稱親立廟今
二歲矣而與宗廟朝廷了不相關也其於正統有何
所干乎於此足以見言者之誣罔也復何疑乎
濮議卷第二
表奏書啓四六集卷第二　歐陽文忠公集九十一
　　　謝賜對衣狀(至和元年六月)
右臣伏以粹然玉色方覲於清光賁以身章遽蒙於
寵賜授受之際兢懼交相伏念臣材靡及中器非周
用遘光華之在旦荷榮祿以逾涯非惟罪謗之多罹
實亦禍罰之並至苟存遺體僅續餘生敢謂伏蒙尊
號皇帝陛下覆燾之恩幽微必及召從廬次復以官
聮當陛見之云初陳笥衣而有煥飾躬増耀愈彰不
稱之譏處物雖愚猶識謝生之所臣無任
　　　辭翰林學士奏(至和元年九月)
臣今日準閤門告報蒙恩除臣翰林學士所降勑告
臣未敢祗受竊以内制之職選用非輕臣以庸虚繆
塵侍從歳月雖乆能効無聞居外任不歴煩難在朝
廷未有𥙷益見居學士之職巳甚厚顔豈敢更希榮
進況臣屯蹇之迹憂患所侵齒髪凋殘心志衰耗嚮
侍老母乆纏疾恙尋丁憂制僅有餘生累歳以來學
業荒廢詔誥之任尤非所當欲望聖慈察臣衰拙所
有恩命特賜寢停臣無任
　　謝宣召入翰林狀
使車入里君命在門閭巷驚傳豈識朝廷之故事搢
紳竦歎以爲儒者之至榮在臣之愚何以堪此竊以
文章(一作/詞)之任自古非輕待遇寵榮至有私人之目
詢謀獻納因加内相之名恩旣異於常倫人愈難於
稱職伏念臣器非宏遠識匪該明學不通古今之冝
材不識方圓之用乆叨塵於侍從曽莫著於勞能而
自出守外藩近遭家禍苟存餘喘復齒周行風波流
落者十年天日再瞻於雙闕進對之際巳蕭颯於霜
毛慰勞有加賜憫憐於玉色形神若此志意可知身
巳分於早衰心敢萌於希進加以覉危之迹仇嫉交
攻進退動繫於群言論議多煩於睿聽雖覆載之造
毎賜保全而孤蹇偷安常思引去敢謂伏蒙尊號皇
帝陛下俯憐舊物曲軫宸慈因内署之闕貟俾備官
而承乏臣敢不勉尋舊學益勵前脩感遺簮未棄之
仁竭駑馬巳疲之力庶伸薄効少荅鴻恩
　　謝對衣金帶鞍轡馬狀(同前)
右臣伏蒙聖慈以臣入院特賜衣一對金帶一條金
鍍銀鞍轡馬一疋者禁林促召彌峻於近班慈澤逾
涯復叨於蕃錫退循昧陋曷稱暉榮伏念臣素乏藝
文乆塵清近神都繁浩常懼於曠官内署凝嚴遽叨
於厠職便蕃曲𬒳兢慓方深豈謂載厚宸慈式垂寵
賚兼金錫帶榮踰廓落之名在笥頒衣媿甚曵婁之
刺輟以内閑之駿飾精寳校之光俯耀微軀仰慚殊
渥庸何醻𥙷但誓糜捐臣無任
　　　乞洪州劄子(嘉祐二年)
臣去冬曽有奏陳乞差知洪州一次尋以差入貢院
無由再述懇私伏念臣本以庸愚叨塵恩寵一入禁
署迨今三年進無𥙷於朝廷退自迫於衰病眼目昬
暗脚膝行歩頗艱右臂疼痛舉動費力雖翰苑事無
繁劇聖恩曲賜優容然非養病尸居之地兼臣鄕里
在吉州昨於丁憂持服時歸葬亡母荒迷之中庶事
未備本期服闋還朝上告聖慈乞一近鄕州郡貴得
俸祿因便營緝而自叨禁職荏苒歳時貪寵忘親此
又人子之責也所以夙夜彷徨不能自止欲望聖慈
憫臣衰朽察臣懇迫特許差知洪州一次取進止
　　　辭侍讀學士劄子(嘉祐三年三月)
臣準閤門告報伏蒙聖恩授臣兼侍讀學士臣伏見
侍讀之職最爲清近自祖宗以來尤所慎選居其職
者常不過一兩人今經筵之臣一十四人而侍讀十
人可謂多矣臣以愚繆忝厠翰林又充史職太常禮
儀袐閣袐書省尚書禮部刋修唐書然則在臣不謂
無兼職而經筵又不闕人忽沐聖慈特此除授蓋以
近年學士相承多兼此職朝廷以爲成例不惜推恩
比來外人議者皆云講筵侍從人多無坐處矣毎見
有除此職者則云學士俸薄朝廷與添請俸官以人
輕一至於此欲乞罷臣此命不使聖朝慎選之清職
遂同例授之冗貟況臣材識淺薄自少以來粗習辭
章過蒙進擢俾塵禁署中年衰病常憂廢職至於講
說經義博聞彊記矧復非臣所長今耆舊之臣經術
之士並侍講讀者足以備顧問承清光欲望聖慈矜
臣不材自知俾免冒榮之誚所有告勑不敢祗受取
進止
　　　再辭侍讀學士狀(嘉祐三年三月)
右臣準中書劄子以臣辭免侍讀學士恩命奉聖㫖
不許辭讓者伏念臣猥以庸虚過蒙獎擢禁署爲一
時清選旣巳忝竊經筵況近例多兼何必辭讓蓋以
臣身見兼八職侍讀巳有十人爲朝廷惜清職遂爲
冗貟況講席不添人未至闕事所以敢陳瞽說乞免
冒榮臣伏見國家近年以來恩濫官冗議者但知冗
官之弊不思致弊之因蓋由凢所推恩便爲成例在
上者稍欲裁減則恐人心之不足在下者旣皆習慣
因謂所得爲當然積少成多有加無損遂至不勝其
弊莫知所以裁之中外之臣無有賢愚共知患比而
臣爲陛下學士職號論思豈有目覩時弊心知可患
無所獻納而又自身蹈之今旣巳陳述若又不自踐
言則貪榮冒寵不止尋常之責而虚辭飾讓又爲矯
僞之人此臣所以恐迫惶惑不自知止也伏望聖慈
矜臣至懇察臣狂言許寢新恩俾安常分謹具狀奏
聞伏候勑㫖
　　　辭開封府劄子(嘉祐三年六月)
臣伏聞内出誥勑各一道付閤門除臣兼龍圖閣學
士權知開封府臣以庸拙乆塵侍從初無勞效以伸
𥙷報日夕循省常愧心顔今者曲蒙聖慈悞加選用
豈可苟避繁劇輙希辭免蓋臣有不得巳者須至縷
陳臣自前歳巳來累有奏列(一作/狀)乞一外任差遣蓋
以臣久患目疾年齒漸衰昬暗愈甚又自今年春末
忽得風眩昨於韓絳入學士院勑設日衆坐之中遽
然昬踣自後往往發動緣臣所修唐書巳見次第所
以盤桓欲俟書成便乞𥙷外豈期聖造委以治煩臣
素以文辭專學治民臨政旣非所長加以早衰多病
精力不彊竊慮隳官敗事上誤聖知兼所修唐書不
過三五月可以畢手置局多年官吏拘留糜耗供給
今巳垂成若別差人轉成稽滯只委臣了畢則恐無
暇及之欲望聖慈矜臣衰病才非所長欲乞别選材
能許臣且仍舊職候唐書成日乞一外任差遣以養
衰殘今取進止
　　　乞洪州第二劄子(嘉祐四年正月)
臣輙有愚懇上干聖聦出於至誠不敢縁飾臣本以
愚懦别無材能過蒙恩私列在侍從初無𥙷報之效
毎以尸素爲慙昨者忽𬒳選差俾權京尹臣雖知材
力淺薄衰病侵陵當此浩穰實難辦濟直以忝厠翰
苑迨今數年所職清閑過享優逸一旦遽蒙煩使不
可再辭亦欲勉彊年歳之間少陳筋力之效苟無曠
敗乞一外州不意眼目舊疾遽然發動蓋自供職以
來旦旦常於燈燭下看讀文字及簽書發遣自早至
夜率以爲常全藉眼力而臣舊患巳及十年兩目眊
然中外具見近一兩月來暗昬疼痛屢在假告不無
廢事人雖未責臣豈自安臣自前累曽陳乞江西差
遣一任欲乞檢㑹臣前後陳乞依蔡襄例除臣洪州
一次俾解繁劇以養衰殘伏望聖慈特賜矜允今取
進止
　　　乞洪州第三狀
右臣近罄懇私自陳衰病願罷權尹乞一外州伏蒙
聖恩降詔不允臣以庸繆過叨獎擢不能陳力輙欲
辭勞當𬒳刑誅敢期詔諭理冝祗惕明訓勉勵疲駑
而敢再干天聦固自愚執者蓋臣有不得巳也臣舊
患兩目於今十年近日以來發作(一作/動)尤甚眵涙浸
澁睛瞳眊昬視物稍多其痛如割欲頻請假告則浩
穰之地豈自遑安欲竭力枝梧則疾患内攻有難勉
彊夙夜憂畏不知所爲欲望聖慈憫臣衰殘察臣愚
拙許解䌓劇假一遠外之州俾之待罪臣無任瞻天
祈恩激切之至謹具狀陳乞伏候勑旨
　　　乞洪州第四劄子
臣近兩曽陳乞差知洪州一任未蒙恩許蓋以臣衰
病不支難當任使素心所切茍欲便私非敢自圖外
州以就優逸臣年雖五十三歳鬢鬚皓然兩目昬暗
自丁憂服闋便患脚膝近又風氣攻注左臂疼痛舉
動艱難一身四肢不病者有㡬以此貪冒榮祿兼處
劇繁實知難濟矧自權行府事以來三致臺諫上言
兩煩朝廷起獄其它碌碌常事亦無分寸可稱蓋其
資材本自庸虚加以精神日漸耗竭處之清職則論
議謀猷無一可取擢以煩使又心力疲憊自訴不能
上頼聖慈憐憫雖未欲遽棄于外而臣自處實所難
安伏見侍從之班交相出入昨吕溱劉敞並請𥙷外
不三數歳今悉召歸況如臣者留之無所𥙷去之無
所惜者哉欲望聖慈矜臣此志乞一外任差遣得以
養理衰殘誓於餘年少圖報效今取進止
　　　辭轉給事中劄子(嘉祐四年二月)
臣近曽陳乞外任差遣伏蒙聖慈許臣解罷府事兼
授臣給事中臣本以庸虚誤蒙奨任不能陳力況未
及朞遽以衰病自求罷去理當黜責以勵不才豈冝
非時濫𬒳恩賞況臣權府之初巳蒙加以兼職到今
才及半年有餘不因朝廷别有差使只是自以疾病
求罷豈可又轉一官雖聖恩優厚過寵衰殘而臣自
揣量無容濫受所有恩命乞賜停寢只許令臣歸院
供職所貴少安疲病今取進止
　　　再辭轉給事中劄子(同前)
臣近準閤門告報蒙恩授臣給事中臣尋曽瀝懇乞
賜寢停今準中書劄子奉聖旨不許辭讓便令授告
勑者臣本庸材蒙陛下擢在翰苑言語侍從旣無所
納以伸報效任以煩使又自陳疲病訴以不能然則
如臣乆冒寵榮果堪何用上頼聖君優容未加黜責
豈可授命之日巳蒙加職不乆罷去又復轉官此臣
所以慙懼徊徨不敢即授也臣竊見前知府吕公弼
差知益州授樞宻直學士及公弼辭免不行徙領群
牧遂却只依舊充龍圖閣直學士王素蔡襄並因方
面之寄乃遷職是則罷府供職京師者不當别有遷
轉此近例也臣非敢飾僞上煩聖聦直以恩寵頻併
理當辭避欲望聖慈察臣無所堪用矜臣能自揣量
俾寢新恩免貽群議今取進止
　　　舉吕公著自代狀(同前)
臣伏見司封員外郎崇文院檢討吕公著出自相門
躬履儒行學贍文冨器深識遠而靜黙寡欲有古君
子之風用之朝廷可抑浮俗置在左右必爲名臣非
惟臣所不如實當今難得之士臣今舉以自代
　　進新修唐書表(嘉祐五年七月戊戌爲/提舉編脩曽公亮作)
臣公亮言竊惟唐有天下㡬三百年其君臣行事之
始終所以治亂興衰之迹與其典章制度之英冝其
粲然著在簡冊而紀次無法詳略失中文采不明事
實零落蓋百有五十年然後得以發揮幽昧𥙷緝闕
亡黜正僞謬克備一家之史以爲萬代之傳成之至
難理若有待臣某(中謝)伏惟尊號皇帝陛下有虞舜
之智而好問躬大禹之聖而克勤天下平和民物安
樂而猶垂心積精以求治要日與鴻生舊學講誦六
經考覽前古以謂商周以來爲國長乆惟漢與唐不
幸接乎五代衰世之士氣力卑弱言淺意陋不足以
起其文而使明君賢臣儁功偉烈與夫昏虐賊亂禍
根罪首皆不足暴其善惡以動人耳目誠不可以垂
勸戒示乆遠甚可歎也乃因邇臣之有言適契上心
之所閔於是刋脩官翰林學士臣歐陽脩端明殿學
士臣宋祁與編脩官知制誥臣范鎮臣王疇集賢校
理臣宋敏求祕書丞臣吕夏卿著作佐郎臣劉羲叟
等並膺儒學之選悉發祕府之藏俾之討論共加刪
定凢十有七年成二百二十五卷其事則増於前其
文則省於舊至於名篇著目有革有因立傳紀實或
増或損義類凢例皆有據依纎悉綱條具載别録臣
公亮典司事領徒費日月誠不足以成大典稱明詔
無任慙懼戰汗屏營之至
　　辭轉禮部侍郎劄孒(嘉祐五年/七月庚子)
臣準閤門告報蒙恩除臣禮部侍郎令臣授告勑者
臣伏思聖恩所及必以臣近進唐書了畢凢與脩書
官並均睿澤竊緣臣與他脩書官不同檢㑹宋祁范
鎮到局各及一十七年王疇一十五年宋敏求吕夏
卿劉羲叟並各十年巳上内列傳一百五十卷並是
宋祁一面刋修一部書中三分居二范鎮王疇吕夏
卿劉羲叟並從初置局便編纂故事分成卷草用功
最多如臣者蓋自置局巳十年後書欲有成始差入
局接續殘零刋撰紀志六十卷是臣到局月日不多
用功最少今來一例受賞臣實愧心兼臣自嘉祐二
年蒙恩轉諫議大夫三年蒙恩加龍圖閣學士四年
蒙恩轉給事中到今方及一年豈可又(一作/加)以無功
濫賞臣不敢虚飾辭讓煩黷朝廷理有不安實難自
黙欲望聖慈特寢新命今取進止
　　　再辭轉禮部侍郎狀
右臣今月二十三日奉𬒳詔書一道以臣乞寢新除
禮部侍郎恩命不允事伏念臣出自孤寒累蒙獎擢
職忝學士官至給事中前後所授恩命不少豈敢頓
於此際過飾僞辭取好讓之虚名爲有識之所誚實
以臣撫心内愧不敢自欺蓋以唐書置局已十餘年
纂録垂就臣最後至接續分撰卷數不多用功最少
不敢與從初置局及在局年深用功勤勞人一例受
賞所陳情實皆有據依不敢過言冀爲可信敢謂特
煩詔諭前例所無上體聖恩便合祗受而臣迫於懇
悃實所難安夙夜徊徨莫知所措若以臣雖無功效
不欲獨遺欲望聖慈稍加裁損或於階勲食邑一有
所霑俾臣得不過分足以爲榮臣若自欺不言則冒
寵雖多爲愧愈甚臣不勝激切戰懼屏營之至謹具
狀陳乞以聞伏候勑㫖
　　　賀壽星表(至和三年二/月誤雕在此)
臣某等言天雖不言事以象見保祐聖徳其祉無疆
臣某等(中賀)伏惟尊號皇帝陛下以憂勞勤儉之志
躬自發憤而以仁慈寛厚之恵愛養元元下洎萬邦
小大諸物咸欲各正性命而畢安其生上天降監冝
有以報庚寅之夕星見南方占考天文福在人主惟
天去人不遠如此災祥在徳可不戒哉臣等忝備詞
臣無所禆𥙷惟願清心屏欲以隆南山之固而享(一/有)
(夫/字)無疆之休
　　　乞洪州第五劄子(嘉祐五年七月)
臣猥以庸虚過蒙獎擢乆列侍從訖無𥙷報年齒老
大疾病侵陵聽重目昬聦明並耗髪白手顫精力俱
衰兼以父母墳塋逺在江外未有得力子弟照管誠
心迫切臣自三四年來累曽陳乞一外任差遣中間
緣奉勑刋修唐書未見次第所以盤桓歳月不敢再
三堅請今來唐書已得了當欲望聖慈差臣知洪州
一次所冀退養衰(一作/踈)拙兼便私塋取進止
　　　乞洪州第六狀(嘉祐五年某月)
右臣近瀝懇私上干睿聽以臣年衰多病父毋墳墓
在遠無人照管乞一次江西差遣至今未蒙恩㫖臣
以病攻干外(一作/内)事迫于中(一作/外)旣不自安實難緘
黙將期得請不避煩言重念臣不幸少孤先父遠葬
鄕里在吉州之吉水昨臣丁母憂日又扶護歸葬然
臣方在憂禍故事力有所不周臣但仰天長號撫心
自誓秖期服闋便乞一江西差遣庶㡬近便營緝至
於種植松栢置田招客蓋造屋宇刻禀碑碣之類事
雖倉卒冀於一二年間勉力可就當是時鄕人父老
親族故舊環列墓次並聞臣言自臣除服還朝皆引
領望臣歸踐前約而臣遷延荏苒一住七年是臣欺
罔幽明貪戀(一作/其)榮祿食言不信罪莫大焉兼臣禀
賦竒薄衰羸多病兩目昬暗巳踰十年近又兩耳重
聽如物閉塞前患左臂疼痛舉動無力今年以來又
患右手指節拘攣至於鬚鬢蕭颯(一作/條)乆巳皤然臣
自視形容如此不惟不宜濫厠賢材英儁之士出入
朝廷以取笑於搢紳之列實慮早衰易殞恐遂不得
一償素志以爲終身之恨臣自數年以來雖累曽陳
乞而懇誠不至天聽未回亦嚮欲伺候唐書了畢今
者幸巳成書上奏其餘所領並是尋常職務别無朝
廷差委勾當未了事件臣是敢罄述愚衷備盡微瑣
伏念臣本乏材能初無階援特蒙睿獎抜自常流置
在侍從殆今十有七年矣訖無𥙷報孤負恩榮伏望
聖慈察臣心志凋零形骸朽悴閔臣昔當少壯銳意
立朝今而衰退一至於此哀臣情實迫切乞賜檢㑹
數年以來前後陳乞特許與除知洪州一次臣雖疲
憊猶能遵奉詔條修舉常職誓殫犬馬之力上酬天
地之仁臣無任徊徨激切謹具狀奏聞伏候勑旨
　　　乞洪州第七狀(同前)
右臣奉𬒳今月二十一日詔書一道以臣陳乞江西
差遣冝不允者伏念臣早以孤賤誤玷恩榮而生稟
拙艱動罹謗咎往自河北斥守滁陽在外十年遂至
白首頃除憂制還奉内朝幸蒙聖恩収以桑榆置之
翰苑凢今仕宦光寵孰不樂在朝廷職任清優顧亦
無出禁近臣豈不思嚮之流落引領欲(一作/願)還而乃
却蹈風波自投遠外此之愚計豈近人情盖以臣事
迫心危有不得巳凢諸懇悃甞具剖陳不敢煩言況
巳罄盡再念臣遭遇明聖過彼恩私犬馬無知猶能
報效而臣性旣踈簡識非敏明少以專學而自愚不
能趨世以濟務效當求實而安事虚名才貴適時而
一無可用至於上所詢訪時有論議亦碌碌隨衆人
未甞有所建言縱令有之亦不足采惟有文字繆爲
流俗過稱而自供職禁庭殆今七載屬中外無事文
書甚簡不過月赴四五直飽食甘寢止撰青詞齋文
一兩通只此爲臣所能是臣事業去之亦何闕於事
存之又奚𥙷於時將何以上煩睿慈曲示恩意特頒
詔諭前例所無捧讀驚慙繼以感涕臣亦竊聞近日
兩制臣寮多求外任彼皆材業有素年齒方彊又無
事於外方可以且留供職惟臣材無可用年又漸衰
外有私營冀償夙素欲望聖慈卑之一郡使其志畢
願從若天幸餘齡未填溝整則遺簮舊物尚或冀於
見収而疲馬君軒豈不知於有戀臣無任祈恩激切
之至謹具狀陳乞以聞伏候勑㫖
　　辭侍讀學士狀(嘉祐五年九月)
右臣凖閤門告報蒙恩除臣兼侍讀學士者竊以學
士不冝兼侍讀臣於前歳巳具陳論當時蒙恩遂許
辭免在於今日豈冝復授得非以方今經筵闕人而
臣在學士中適當次𥙷聖恩優異不忍獨遺臣以衰
殘乆塵禁署已兼龍圖閣學士而在院學士多未有
兼職況臣前已有言理冝自踐欲乞許臣只兼舊職
其經筵闕侍讀別賜除人所有誥勑臣不敢祗受今
取進止
　　　辭樞宻副使表(嘉祐五年十一月)
臣某言伏奉制命蒙恩特授臣依前禮部侍郎充樞
宻副使仍加食邑實封散官勲賜如故者成命始行
驟驚於衆聽撫心増懼曽莫以自容臣某(中謝)竊以
樞要之司朝廷慎選出納惟允實賛於萬機禮遇均
隆號稱於二府顧任人之得失常繫國(一作/體)之重輕
苟非其材所損不一伏念臣器能甚薄風力不強少
喜文辭殆浮華而少實晚勤古學終迂闊以自愚而
自遭逢盛明擢在侍從間甞論天下之事言出而衆
怨巳歸思欲報人主之知智短而萬分無𥙷徒厝危
躬於禍咎毎煩聖造之保全旣不適於時冝惟可置
之閑處故自叨還禁署逮此七年屢乞方州㡬于十
請瀝愚誠而懇至𬒳明詔之丁寧雖大度并包猥荷
優容之賜而群賢在列敢懷希進之心豈謂伏遇尊
號皇帝陛下急於求人思以濟治因柄臣之並選憐
舊物以不遺然而致逺之難力不勝者必速其覆量
材不可能自知者猶得爲明敢冀睿慈察其迫切俾
回渙渥更選儁良如此則器不假人各適賢愚之分
物皆知報何勝犬馬之心
　　　謝樞宻副使表
臣某言伏奉制命蒙恩特授臣依前官充樞宻副使
尋具表陳免蒙降批答不允斷來章者右樞虚府充
位冝求於儁賢多士盈庭誤選乃先於庸妄旣牢辭
之靡獲徒以寵而爲憂臣某(中謝)伏念臣少本賤愚
初無志慮爲小人之事力不勝於負薪程有司之文
學止期於干禄過𬒳仁恩之樂育早從英俊之並遊
遂叨侍從之流乆玷論思之地方時求治殆無𥙷於
毫分(一作/分毫)顧質早衰況漸凋於齒髪但思藏縮敢望
甄陞矧惟賛萬事之機必也極一時之選豈容濫得
猥以備員當命令之始行方惶惑以自失而睿恩至
渥召旨甚嚴莫諧懇避之誠徒負貪榮之媿此盖伏
遇尊號皇帝陛下廓天地之量垂日月之光憐樸直
之無他謂疲駑之可勉俾承闕乏以効拙勤臣敢不
奮勵無能之姿感激難逢之㑹職思其位庶免於曠
官謀不以身少期於報國
　　　辭參知政事表(嘉祐六年八月)
職參論道冝極選於一時授匪其人實駭聞於衆聽
恩榮所𬒳跼蹐難安臣某(中謝)伏念臣本乏材能徒
緣幸會列于侍從白首無聞置在樞機素餐巳甚雖
聖主之恩天地曲示含容而朝廷之事毫釐動關利
害豈止曠官之誚毎懷誤國之憂矧惟政事之臣實
代天工之任俾之賛貳冝擇材賢伏望尊號皇帝陛
下収誤獎之恩廣僉諧之訪憫疲駑之巳試備見無
庸求俊乂於在廷擢之不次俾獲安於舊職冀免速
於罪辜報効之誠殞糜後巳
　　　謝參知政事表
賛貳國鈞參聞廟論謂冝不次而選冀得非常之材
廼以敘遷俾之承乏誤恩過𬒳訴讓靡從臣某(中謝)
伏念臣少迫賤貧偶勤學問儒者博而寡要況匪多
聞文章世之空言豈能適用徒以早遘亨嘉之㑹驟
蒙獎㧞(一作/擢)之私叨言語侍從之流逮今踰紀玷出
納樞機之任初乏可稱幸先彈理之未加毎欲逡廵
而引去敢期睿眷俾與政機優以寵章進其爵秩望
非意及榮與憂并此盖伏遇尊號皇帝陛下堯徳聦
明禹躬勤儉博求俊乂以濟治康謂臣旣朴且愚必
能循於忠謹雖庸而懦尚可䇿其疲駑猥以備貟遂
兹冒寵臣敢不益堅素守自勉不強惟殫犬馬之勞
上答乾坤之造
　　　辭明堂加恩表(嘉祐七年九月)
祭之爲恵雖澤貴乎均而賞不因功則士無以勸旣
難安於兢愧敢自避於黷煩臣某(中謝)伏念臣性本
顓愚學無師法才不適當世之用識不通治古之原
誤蒙聖知擢自平進俾參國論幸有藴而得施坐耗
歳時訖無稱而取誚方懼素餐之責敢懐濫得之心
屬宗祀之有嚴奉精禋之致孝陪一二大臣之後旣
竊窺於盛儀獻千萬歳壽之觴獲共慶於成禮然而
賜之胙餕蒙福巳多加以寵榮在臣豈稱伏望尊號
皇帝陛下回高明之聽察懇至之誠推一人有慶之
恩務先於幽逺憫小器易盈之量俾免於覆顚特収
渙汗之行仰冀曲全之造
　　　謝賜飛白并賜宴詩狀(嘉祐八年正月)
右臣去月二十七日伏蒙聖慈召赴天章閣觀太宗
真宗御集次赴寳文閣觀御飛白書賜以金花牋字
遂錫宴於群玉殿臣本出寒儒遭逢盛旦誤𬒳獎擢
參賛鈞衡陛下憂勤萬機徳𬒳四海邊鄙不聳年榖
順成民物熈閑聖心怡豫臣於此際旣得以尸素偷
安而又獲親侍清光便蕃恩錫一時之盛事千載之
難遇臣不勝至榮至幸謹課成召赴天章閣寳文閣
觀祖宗御集賜飛白羣玉殿賜宴五言八韻詩一首
隨狀上進干瀆宸嚴無任惶恐戰汗屏營之至
　　　謝覃恩轉戸部侍郎表(嘉祐八年英宗/登極四月上)
皇明繼照如日之昇睿澤霶流溥天咸𬒳時惟朽懦
亦玷光華臣某(中謝)伏念臣本以庸虚僅知學問識
不周於往行(一作/時用)材莫逮於中人方其壯年喜論時
事名聲濫得招謗咎以偕來榮寵踰涯蹈憂危而亦
至晚𬒳先朝之誤獎俾陪二府之後塵居無𥙷於休
明方自期於引避遽號弓而結恨雖殞體以何追伏
遇皇帝陛下奮發乾剛嗣承天綂當茂業繼文之始
乃歡謳歸啓之初宗社獲安人神洽(一作/合)慶矧惟新
之號令方無間於幽遐顧於兹時其敢獨異俯從祗
受但益凌兢敢不勉勵衰殘感遇今昔更竭疲駑之
效庶伸塵露之微
　　謝皇太后表
嗣聖當天法重离而正位鴻恩浹物均萬國以同休
遂容尸素之臣猥𬒳優隆之渥臣某(中謝)伏念臣名
雖學古性實迂儒徒誦習於典墳靡該通於今古爰
從束髪遭㑹明時蒙先帝之誤知與羣英而並進紫
樞黃閤叨陪論道之司白首丹心徒有報君之志屬
綴衣之揚命奉主鬯以承祧方推慶賜之行遽荷便
蕃之寵伏遇皇太后殿下坤元厚載毋道居尊惟兹
聽覽之初務霈汪洋之澤臣敢不勉脩職業上副憂
勤送往事居忘身盡節庶展涓埃之效少酬覆燾之
私

表奏書啓四六集卷第二
　　　紹熈三年十月承直郎丁朝佐編次
　　　　　　　　　　　郡人孫謙益校正
謝對衣金帶鞍馬狀促召(一作/祗召)
辭侍讀學士劄子朝廷與添請俸(朝廷二字/一作恩)
進新修唐書表百有五十(此上一/有又字)萬代(一作/萬世)平和(一/作)
■不幸(此上一/有/字)不足暴其(足一/作得)
辭轉禮部侍郎劄子六十卷(此上一/有纔字)
賀壽星表(英辭類稾題作中書賀壽星表故其/後云/忝備宰臣案中書公用表章例是知制誥撰)
乞洪州第六狀刻禀(一作/刻立)事雖(雖疑是/難字)
乞洪州第七狀隨衆人(一無/衆字)
辭樞宻副使表殆浮華(殆一/作苐)晚勤古學(晚一/作志)禍咎(一/作)
(悔/咎)優容之賜(賜一/作徳)
謝樞宻副使表儁賢(一作/儁良)以寵而爲憂(一作冒寵/以爲憂)早
從(從一/作參)極一(極一/作副)樸直(一作/忠直)少期(一作/少圖)
謝參知政事表俾之(一作/任之)
　此卷謝賜對衣狀云授受之際廣韻受字上聲納
　也承也盛也得也繼也授字去聲付也公之它文
　或以授爲受以受爲授盖一時互用不可輕改
　此卷謝賜衣帶鞍馬狀乃初入翰苑時其云神都
　繁浩者謂前任南都留守也或疑解開封府之後
　誤矣
　廣韻以謬爲差誤繆爲紕繆皆非美意此卷辭翰
　林學士奏云繆塵侍從乞洪州第三狀云臣以庸
　繆修唐書表云黜正僞謬并集古跋真蹟凡言訛
　謬盡用繆字可見互用之意元文不可輕改
　按兩朝國史至和三年二月辛卯壽星見此卷賀
　表云庚寅之夕盖隂陽家分亥子爲兩日又太史
　例以次日奏故史書辛卯正應表文吉本作臣等
　忝備詞臣乃與翰苑同僚共上表也英辭類稾題
　云中書賀表改詞臣爲宰臣雖故事舍人當作詳
　注纂誤然慶曆四年春公知制誥時初無此祥當
　以吉本爲正
近體樂府卷第二　歐陽文忠公集一百三十二
　　長短句
　　　蝶戀花(一名鳯棲梧/又名鵲踏枝)
　　　　一
簾幕東風寒料峭雪裏香梅先報春來早紅蠟枝頭
雙燕小金刀剪綵呈纎巧　旋暖金爐薫蕙藻酒入
横波困不禁煩惱繡被五更春睡好羅幃不覺紗䆫
曉
　　　　二
南鴈依稀回側陣雪霽墻隂遍覺蘭芽嫰中夜夢餘
消酒困鑪香卷穂燈生暈急景流年都一瞬往事
前懽未免縈方寸臘後花期知漸近東風巳作寒梅
信
　　　　三
臈雪𥘉銷梅蘂綻梅雪相和喜鵲穿花轉睡起夕陽
迷醉眼新愁長向東風亂　瘦覺玉肌羅帶緩紅杏
梢頭二月春猶淺望極不來芳信斷音書縱有爭如
見
　　　　四
海鷰雙來歸畫棟簾影無風花影頻移動半醉騰騰
春睡重緑鬟堆枕香雲擁　翠被雙盤金縷鳳憶得
前春有箇人人共花裏黄鶯時一弄日斜驚起相思
夢
　　　　五
面旋落花風蕩漾栁重煙深雪絮飛來往雨後䡖寒
猶未放春愁酒病成惆悵　枕畔屏山圍碧浪翠被
華燈夜夜空相向寂寞起來褰繡幌月明正在梨花
上
　　　　六
六曲欄干偎碧樹楊栁風䡖展盡黄金縷誰抱鈿箏
移玉柱穿簾海燕雙飛去　滿眼遊絲兼落絮紅杏
開時一霎清明雨濃醉覺來鶯亂語驚殘好夢無尋
處
　　　　七
遥夜亭臯閑信歩乍過清明漸覺傷春暮數點雨聲
風約住朦朧淡月雲來去　桃杏(一作/李)依俙香暗度
誰上(一作/在)鞦韆笑裏䡖䡖語一寸相思千萬緒人間
没箇安排處
　　　　八
簾幕風䡖雙語鷰午後醒來栁絮飛撩亂心事一春
猶未見紅英落盡青苔院　百尺朱樓閑倚遍薄雨
濃雲抵死遮人面羌管不湏吹别怨無腸更爲新聲
斷
　　　　九
庭院深深深幾許楊桞堆煙簾幕無重數玉勒雕鞍
遊冶處樓髙不見章臺路　雨横風狂三月暮門掩
黄昬無計留春住泪眼問花花不語亂紅飛過鞦韆
去
　　　　十
永日環隄乗綵舫煙草蕭踈恰似晴江上水浸碧天
風皺浪菱花荇蔓隨雙槳紅粉佳人翻麗唱驚起
鴛鴦兩兩飛相向且把金樽傾羙釀休思往事成惆
悵
　　　　十一
越女採蓮秋水畔窄袖䡖羅暗露雙金釧照影摘花
花似面芳心只共絲爭亂　鸂䳵灘頭風浪晚霧重
煙輕不見來時伴隱隱歌聲歸棹逺離愁引着江南
岸
　　　　十二
水浸秋天風皺浪縹緲山舟只似秋天上和露採蓮
愁一餉看花却是啼粧様　折得蓮莖絲未放蓮斷
絲牽特地成惆悵歸棹莫隨花蕩漾江頭有箇人相
望
　　　　十三
梨葉𥘉紅蟬韻歇銀漢風髙玉管聲淒切枕簟乍涼
銅漏徹誰教社燕輕離别　草際蟲吟秋露結宿酒
醒來不記歸時節多少衷腸猶未說珠簾夜夜朦朧
月
　　　　十四
獨倚危樓風細細望極離愁黯黯生天際草色山光
殘照裏無人㑹得凭欄意也擬踈狂圖一醉對酒
當歌強飲還無味衣帶漸寛都不悔況伊銷得人憔
悴
　　　　十五
簾下清歌簾外宴雖愛新聲不見如花面牙板數𫾣
珠一串梁塵暗落琉璃盞　桐樹花深孤鳳怨漸遏
遥天不放行雲散坐上少年聽未慣玉山将倒腸先
斷
　　　　十六
誰道閑情拋弃乆毎到春來惆悵還依舊日日花前
常病酒不辤鏡裏朱顔瘦　河畔青蕪堤上桞爲問
新愁何事年年有獨立小橋風滿袖平林新月人歸
後
　　　　十七
翠苑紅芳晴滿目綺席流鸎上下長相逐紫陌閑隨
金轣轆馬蹄踏遍春郊緑一覺年華春夢促往事
悠悠百鍾尋思足煙雨滿樓山斷續人閑倚遍欄干
曲
　　　　十八
小院深深門掩亞寂寞珠簾畫閤重重下欲近禁煙
㣲雨罷緑楊深處鞦韆掛　傅粉狂遊猶未捨不念
芳時眉黛無人畫薄倖未歸春去也杏花零落香紅
謝
　　　　十九
幾日行雲何處去忘了歸來不道春將暮百草千花
寒食路香車繫在誰家樹　涙眼倚樓頻獨語雙燕
來時陌上相逢否撩亂春愁如栁絮依依夢裏無尋
處
　　　　二十
欲過清明煙雨細小檻臨䆫點點殘花墜梁燕語多
驚曉睡銀屏一半堆香被　新歳風光如舊歳所恨
征輪漸漸程迢遞縱有逺情難冩寄何妨解有相思
泪
　　　　二十一
畫閤歸來春又晚燕子雙飛桞軟桃花淺細雨滿天
風滿院愁眉歛盡無人見　獨倚欄干心緒亂芳草
芉綿尚憶江南岸風月無情人暗換舊遊如夢空腸
斷
　　　　二十二
甞愛西湖春色早臈雪方銷已見桃開小頃刻光隂
都過了如今緑暗紅英少　且趂餘花謀一笑况有
笙歌艶態相縈繞老去風情應不到憑君剰把芳樽
倒
　　　漁家傲
　　　　一
一派潺湲流碧漲新亭四面山相向翠竹嶺頭明月
上迷俯仰月輪正在泉中漾　更待髙秋天氣爽菊
花香裏開新釀酒美賔嘉真勝賞紅粉唱山深分外
歌聲響
　　　　二
　十月小春梅蘂綻紅爐畫閤新装遍錦帳羙人貪睡
　暖羞起晚玉壷一夜氷澌滿　樓上四垂簾不卷天
　寒山色偏冝逺風急鴈行吹字斷紅日短江天雪意
　雲撩亂
　　　　　三(與趙康靖公)
　四紀才名天下重三朝􁀌厦爲梁棟定冊功成身退
　勇辤榮寵歸來白首笙歌擁　頋我薄才無可用君
　恩近許歸田壠今日一觴難得共聊對捧官奴爲我
　髙歌送
　　　　　四
暖日遟遟花裊裊人將紅粉爭花好花不能言惟解
笑金壷倒花開未老人年少　車馬九門來擾擾行
人莫羨長安道丹禁漏聲衢皷報催昬曉長安城裏
人先老
　　　　五
紅粉墻頭花幾樹落花片片和驚絮墻外有樓花有
主尋花去隔墻遥見秋千侶　緑索紅旗雙綵柱行
人只得偷回顧腸斷樓南金鎻户天欲暮流鸎飛到
秋千處
　　　　六
妾本錢塘蘇小妹芙蓉花共門相對昨日為逢青傘
蓋慵不採今朝斗覺凋零㬠　愁倚畫樓無計柰亂
紅飄過秋塘外料得明年秋色在香可愛其如鏡裏
花顔改
　　　　七
花底忽聞𫾣雨槳逡廵女伴來尋(一作/相)訪酒盞旋将
荷葉當蓮舟蕩時時盞裏生紅浪　花氣酒香清厮
釀花腮酒面紅相向醉倚緑隂眠一餉驚起望船頭
閣在沙灘上
　　　　八
葉有清風花有露葉籠花罩鴛鴦侣白錦頂絲紅錦
羽蓮女妬驚飛不許長相聚　日脚沉紅天色暮青
涼傘上微微雨早是水寒無宿處湏回歩枉教雨裏
分飛去
　　　　九
荷葉田田青照水孤舟挽在花隂底昨夜蕭蕭踈雨
墜愁不寐朝來又覺西風起　雨擺風摇金蘂碎合
歡枝上香房翠蓮子與人長厮類無好意年年苦在
中心裏
　　　　十
䈎重如将青玉亞花輕疑是紅綃掛顔色清新香脫
洒堪長價牡丹怎得稱王者　雨筆露牋匀彩畫日
爐風炭薫蘭麝天與多情絲一把誰厮惹千條萬縷
縈心下
　　　　十一
粉蘂丹青描不得金針線線功難敵誰傍暗香䡖採
摘風淅淅船頭觸散雙鸂䳵　夜雨染成天水碧朝
陽借出烟脂色欲落又開人共惜秋氣逼盤中巳見
新荷的
　　　　十二
幽鷺謾來窺品格雙魚豈解傳消息緑柄嫰香頻採
摘心似織條條不斷誰牽役　珠泪暗和清露滴羅
衣染盡秋江色對面不言情脉脉煙水隔無人說似
長相憶
　　　　十三
楚國細腰元自痩文君膩臉誰描就日夜皷聲催箭
漏昬復晝紅顔豈得長如舊　醉拆嫰房紅蘂嗅天
絲不斷清香透却傍小欄凝望乆風滿䄂西池月上
人歸後
　　　　十四(七夕)
喜鵲填河仙浪淺雲軿早在星橋畔街皷黄昬霞尾
暗炎光歛金鈎側倒天西面一别經年今始見新
歡往恨知何限天上佳期貪眷戀良宵短人間不合
催銀箭
　　　　十五
乞巧樓頭雲幔卷浮花催洗嚴粧面花上蛛絲尋得
遍顰笑淺雙眸望月牽紅線　奕奕天河光不斷有
人正在長生殿暗付金釵清夜半千秋願年年此㑹
長相見
　　　　十六
别恨長長歡計短踈鍾促漏真堪怨此㑹此情都未
半星𥘉轉鸞琴鳳樂怱怱卷　河皷無言西北盻香
蛾有恨東南逺脉脉横波珠泪滿歸心亂離腸便逐
星橋斷
　　　　十七
九日歡遊何處好黄花萬蘂雕欄遶通體清香無俗
調天氣好煙滋露結功多少　日脚清寒髙下照寳
釘宻綴圎斜小落葉西園風嫋嫋催秋老叢邊莫厭
金樽倒
　　　　十八
青女霜前催得綻金鈿亂散枝頭徧落帽臺髙門雅
宴芳樽滿挼花吹在流霞面　桃李三春雖可羨鶯
來蝶去芳心亂爭似仙潭秋水岸香不斷年年自作
茱茰伴
　　　　十九
露裛嬌黄風擺翠人間晚秀非無意仙格淡粧天與
麗誰可比女真装束真相似　筵上佳人牽翠𬒮纎
纎玉手挼新蘂羙酒一杯花影膩邀客醉紅瓊共作
熏熏媚
　　　　二十
對酒當歌勞客勸惜花只惜年華晚寒艷冷香秋不
管情眷眷凭欄盡日愁無限　思抱芳期隨塞鴈悔
無深意傳雙燕悵望一枝難寄逺人不見樓頭望斷
相思眼
　　　玉樓春(題上林後亭/名木蘭花令)
　　　　一
風遲日媚煙光好緑樹依依芳意早年華容易即凋
零春色只冝長恨少　池塘隱隱驚雷曉柳眼未開
梅蕚小樽前貪愛物華新不道物新人漸老
　　　　二
西亭飲散清歌闋花外遟遟宫漏發塗金燭引紫騮
嘶柳曲西頭歸路别　佳辰只恐幽期闊宻贈殷勤
衣上結翠屏魂夢莫相尋禁斷六街清夜月
　　　　三
春山歛黛低歌扇暫解吴鈎登祖宴畫樓鍾動巳魂
銷何況馬嘶芳草岸　青門桞色隨人逺望欲斷時
腸已斷洛城春色待君來莫到落花飛似霰
　　　　四
樽前擬把歸期說未語春容先慘咽人生自是有情
癡此恨不關風與月　離歌且莫翻新闋一曲能教
腸寸結直湏看盡洛城花始共春風容易别
　　　　五
洛陽正值芳菲節穠艷清香相間發游絲有意苦相
縈垂桞無端爭贈别　杏花紅處青山缺山畔行人
山下歇今宵誰肯逺相隨惟有寂寥孤舘月
　　　　六
殘春一夜狂風雨斷送紅飛花落樹人心花意待留
春春色無情容易去　髙樓把酒愁獨語借問春歸
何處所暮雲空闊不知音惟有緑楊芳草路
　　　　七
常憶洛陽風景媚煙暖風和添酒味鶯啼宴席似留
人花出墻頭如有意　别來巳隔千山翠望斷危樓
斜日墜關心只為牡丹紅一片春愁來夢裏
　　　　八
池塘水緑春㣲暖記得玉真𥘉見面從頭歌韻響錚
鏦入破舞腰紅亂旋　玉鈎簾下香堦畔醉後不知
紅日晚當時共我賞花人點撿如今無一半
　　　　九
兩翁相遇逢佳節正值栁綿飛似雪便湏豪飲敵青
春莫對新花羞白髮　人生聚散如弦筈老去風情
尤惜别大家金盞倒垂蓮一任西樓低曉月
　　　　十
西湖南北煙波闊風裏絲簧聲韻咽舞餘裙帶緑雙
垂酒入香腮紅一抺　杯深不覺瑠璃滑貪看六么
花十八明朝車馬各西東惆悵畫橋風與月
　　　　十一
燕鴻過後春歸去細筭浮生千萬緒來如春夢幾多
時去似朝雲無覔處　聞琴解珮神仙侣挽斷羅衣
留不住勸君莫作獨醒人爛醉花間應有數
　　　　十二
蝶飛芳草花飛路把酒已嗟春色暮當時枝上落殘
花今日水流何處去　樓前獨遶鳴蟬樹憶把芳條
吹暖絮紅蓮緑芰亦芳菲不柰金風兼玉露
　　　　十三
别後不知君逺近觸目淒涼多少悶漸行漸逺漸無
書水闊魚沉何處問　夜深風竹𫾣秋韻萬葉千聲
皆是恨故欹單枕夢中尋夢又不成燈又燼
　　　　十四
紅絛約束瓊肌穩拍碎香檀催急衮隴頭嗚咽水聲
繁葉下間關鶯語近　羙人才子傳芳信明月清風
傷别恨未知何處有知音常為此情留此恨
　　　　十五
檀槽碎響金絲撥露濕潯陽江上月不知商婦為誰
愁一曲行人留夜發　畫堂花月新聲别紅蘂調長
彈未徹暗将深意祝膠絃唯願絃絃無斷絶
　　　　十六
春葱指甲輕攏撚五彩垂絛雙袖卷雪香濃透紫檀
槽胡語急隨紅玉腕　當頭一曲情何限入破錚鏦
金鳳戰百分芳酒祝長春再拜歛容擡粉面
　　　　十七
　金花盞面紅煙透舞急香茵隨歩皺青春才子有新
　詞紅粉佳人重勸酒　也知自為傷春痩歸騎休交
　銀燭候擬将沉醉為清歡無柰醒來還感舊
　　　　　十八
　雪雲乍變春雲簇漸覺年華堪送目北枝梅蘂犯寒
　開南浦波紋如酒緑　芳菲次第還相續不柰情多
　無䖏足樽前百計得春歸莫為傷春歌黛蹙
　　　　　十九(栁)
　黄金弄色䡖於粉濯濯春條如水嫰為縁力薄未禁
　風不柰多嬌長似困　腰柔乍怯人相近眉小未知
春有恨勸君着意惜芳菲莫待行人攀折盡
　　　　二十
珠簾半下香銷印二月東風催栁信琵琶傍畔且尋
思鸚鵡前頭休借問　驚鴻過後生離恨紅日長時
添酒困未知心在阿誰邊滿眼泪珠言不盡
　　　　二十一
沉沉庭院鶯吟弄日暖煙和春氣重緑楊嬌眼為誰
回芳草深心空自動　倚欄無語傷離鳳一片風情
無䖏用尋思還有舊家心蝴蝶時時來役夢
　　　　二十二
　去時梅蕚𥘉凝粉不覺小桃風力損梨花最晚又凋
　零何事歸期無定準　欄干倚遍重來凭淚粉偷将
　紅袖印蜘蛛喜鵲誤人多似此無憑安足信
　　　　　二十三
　酒羙春濃花世界得意人人千萬態莫教辜負艷陽
　天過了堆金何䖏買　已去少年無計奈且願芳心
　長恁在閑愁一點上心來筭得東風吹不解
　　　　　二十四
　湖邊柳外樓髙䖏望斷雲山多少路欄干倚遍使人
　愁又是天涯𥘉日暮　䡖無管繫狂無數水畔花飛
風裏絮筭伊渾似薄情郎去便不來來便去
　　　　二十五
南園粉蝶能無數度翠穿紅來復去倡條冶葉恣留
連飄蕩䡖於花上絮　朱欄夜夜風兼露宿粉棲香
無定所多情飜却似無情贏得百花無限妬
　　　　二十六(子規)
江南三月春光老月落禽啼天未曉露和啼血染花
紅恨過千家煙樹杪　雲垂玉枕屏山小夢欲成時
驚覺了人心應不似伊心若解思歸歸合早
　　　　二十七
東風本是開花信及至花時風更緊吹開吹謝苦忩
忩春意到頭無䖏問　把酒臨風千萬恨欲掃殘紅
猶未忍夜來風雨轉離披滿眼淒涼愁不盡
　　　　二十八
隂隂樹色籠晴晝清淡園林春過後杏腮䡖粉日催
紅池面緑羅風卷皺　佳人向晚新粧就圎膩歌喉
珠欲溜當筵莫放酒杯遟樂事良辰難入手
　　　　二十九
芙蓉鬭暈燕支淺留着晚花開小宴畫船紅日晚風
清栁色溪光晴照䁔　羙人爭勸梨花盞舞困玉腰
裠縷慢莫交銀燭促歸期已祝斜陽休更晚
　　　漁家傲(續添)
正月斗杓𥘉轉勢金刀剪綵功夫異稱慶高堂歡㓜
稚看栁意偏從東面春風至　十四新蟾圎尚未樓
前乍看紅燈試冰散緑池泉細細魚欲戯園林已是
花天氣
　　　同前
二月春耕昌杏宻百花次第爭先出惟有海棠梨第
一深淺拂天生紅粉真無匹　畫棟歸來巢未失雙
雙𣢾語怜飛乙留客醉花迎曉日金盞溢却憂風雨
飄零疾
　　　同前
三月清明天婉娩晴川祓禊歸來晚況是踏青來處
逺猶不倦秋千别閉深庭院　更值牡丹開欲遍酴
醿壓架清香散　誰解勸増眷戀東風回晚
無情絆
　　　同前
四月園林春去後深深宻幄隂𥘉茂折得花枝猶在
手香滿袖葉間梅子青如豆　風雨時時添氣候成
行新筍霜筠厚題就送春詩幾首聊對酒櫻桃色照
銀盤溜
　　　同前
五月榴花妖艶烘緑楊帶雨垂垂重五色新絲纏角
粽金盤送生綃畫扇盤雙鳯正是浴蘭時節動昌
蒲酒羙清尊共葉裏黄鸝時一弄猶　䯳等閑驚破
紗䆫夢
　　　同前
六月炎天時霎雨行雲涌出竒峯露沼上嫰蓮腰束
素風兼露梁王宫闕無煩暑　畏日亭亭殘蕙炷傍
簾乳燕雙飛去碧盌𫾣冰傾玉處朝與莫故人風快
涼輕度
　　　同前
七月新秋風露早渚蓮尚折庭梧老是處瓜華時節
好金樽倒人間綵縷爭祈巧　萬葉𫾣聲涼乍到百
蟲啼晚煙如掃箭漏𥘉長天杳杳人語悄那堪夜雨
催清曉
　　　同前
八月秋高風歷亂衰蘭敗芷紅蓮岸皓月十分光正
滿清光畔年年常願瓊筵看社近愁看歸去燕江
天空闊雲容漫宋玉當時情不淺成幽怨郷關千里
危腸斷
　　　同前
九月霜秋秋巳盡烘林敗葉紅相映惟有東籬黄菊
盛遺金粉人家簾幕重陽近　曉日隂隂晴未定授
衣時節輕寒嫰新鴈一聲風又勁雲欲凝鴈來應有
吾郷信
　　　同前(此篇巳載本卷但數字不同)
十月小春梅蘂綻紅爐畫閣新裝遍鴛帳羙人貪睡
暖梳洗嬾玉壷一夜輕凘滿　樓上四垂簾不卷天
寒山色偏冝逺風急鴈行吹字斷紅日晚江天雪意
雲撩亂
　　　同前
十一月新陽排壽宴黄鍾應管添宫線獵獵寒威雲
不卷風頭轉時看雪霰吹人面　南至迎長知漏箭
書雲紀候冰生研臈近探春春尚逺閑庭院梅花落
盡千千片
　　　同前
十二月嚴凝天地閉莫嫌臺榭無花卉惟有酒能欺
雪意増豪氣直教耳熱笙歌沸　隴上雕鞍惟(疑)數
騎獵圍半合新霜裏霜重鼔聲寒不起千人指馬前
　一鴈寒空墜
　荆公甞對客誦永叔小闋云五綵新絲纒角粽金
　盤送生綃畫扇盤雙鳳曰三十年前見其全篇今
　才記三句乃永叔在李太尉端愿席上所作十二
　月鼓子詞數問人求之不可得嗚呼荆公之没二
　紀余自永平幕召還過武陵始得於州将李君誼
　追恨荆公之不獲見也誼太尉猶子也
　年中秋日金陵(闕其名)
　政和丙申冬余還自京師過歙州大守濠梁許君
　頌之席上見許君舉荆公所記三句且云此詞才
情■餘它人不能道也後十二年建炎戊申偶得
　此本於長樂同官方君後四年辛亥紹興二月朔
　自尤溪避盗宿龍􁆬以待二弟適無事謾録于此
(吏部貟外郎/朱松喬年)
近體樂府卷第二
蝶戀花第六篇(載陽/春録)誰抱(一作/誰把)雙飛(一作/驚飛)濃醉(一作/濃睡)
鶯亂語(一作慵/不語)
第七篇(尊前集作/李王詞)乍過(一作/過了)傷春暮(一作春/将暮)依俙(一/作)
(無/言)誰(一作/人)輕輕(一作/低低)相思(一作/芳心)
第九篇(亦載陽春録易安/李氏稱是六一詞)第十四十五篇(並載栁三/變樂章集)
第十六篇(亦載陽/春録)拋弃(一作/抛擲)小橋(一作/小樓)
第十九篇(亦載陽/春録)
漁家傲第三篇羞起晚(晚一/作懶)紅日短(短一/作晚)
第十四篇霞尾暗(一作/亂)
玉樓春第十篇舞餘(文海作/舞徐)
第十一篇幾多(一作/不多)
第十八篇(此篇尊前集作馮延/巳而陽春録不載)送目(十作/縱目)還相(一作/長相)
不柰(一作/自是)
附録卷第二
　　墓誌銘　神道碑
　　　墓誌銘(并序)
宋故推誠保徳崇仁翊戴功臣觀文殿學士特進太
子少師致仕上柱國樂安郡開國公食邑四千三百
戸食實封一千二百戸贈太子太師文忠歐陽公墓
誌銘(并序)
　淮南節度觀察處置等使開府儀同三司守司徒
　檢校太師兼侍中判相州軍州事上柱國魏國公
　韓琦撰
　朝散大夫右諫議大夫充集賢院學士史館修撰
　權判尚書都省判袐閣提舉醴泉觀公事上護軍
　賜紫金魚袋宋敏求書
　翰林侍讀學士龍圖閣學士朝散大夫尚書吏部
　郎中知河陽軍州事兼管内勸農使上護軍賜紫
　金魚袋韓維題蓋
熈寧五年閏七月二十三日觀文殿學士太子少師
致仕歐陽公薨于汝隂之私第年六十六上聞震怛
不視朝贈公太子太師太常謚曰文忠䘏後加􁏉不
與常比天下正人節士知公之亡罔不駭然相弔痛
失依仰其孤寺丞君乃以樞宻副使吴公所次功緒
并致治命以墓銘爲請竊惟當世能文之士比比出
公門下不屬于彼而獨以見屬豈公素諒其愚謂能
直筆足信後世邪此其敢辭公諱脩字永叔唐太子
率更令詢四世孫琮甞爲吉州刺史又八世生萬復
爲吉之安福令子孫因家焉曽祖諱郴安福六世孫
也孝悌之行郷里師服仕南唐爲武昌令累贈太師
中書令曽祖妣劉氏追封楚國太夫人祖諱偃彊學
善屬文南唐時獻所爲文十餘萬言召試𥙷南京街
院判官累贈太師中書令兼尚書令祖妣李氏追封
吴國太夫人父諱觀性至孝力學咸平中擢進士第
當官明而尚恕毎決重辟尤加審慎茍理有可脫必
平反之終泰州軍事判官累贈太師中書令兼尚書
令追封鄭國公自公祖始徙居吉水後吉水㭊爲永
豐今爲永豐人公四歳而孤母韓國太夫人鄭氏守
志不奪家雖貧力自營贍教公爲學公亦天資警絶
經目一覽則能誦記爲文下筆出人意表及冠聲聞
卓然天聖中舉進士凡兩試國子監一試禮部皆爲
第一逮崇政試雖中甲科人猶以不魁多士爲恨初
𥙷西京留守推官洛尹文康王公知非常才歸薦于
朝景祐初召試遷鎮南軍節度掌書記館閣校勘時
文正范公權尹京邑以直道自進毎因奏事必陳時
政得失大忤宰相意斥守饒州諫官不敢言公貽書
責之坐貶峽州夷陵令余安道尹師魯繼上書直范
公復𬒳逐當時天下以四賢稱之俄徙光化軍乾徳
令改武成軍節度判官康定初召還復館閣校勘遷
太子中允預修崇文緫目成改集賢校理同知太常
禮院請外𥙷通判滑州事慶曆初仁宗御天下乆周
悉時弊重以西師未解思欲整齊衆治以完太平登
進輔臣必取人望收用端鯁以増諫員公首𬒳其選
擢太常丞知諫院事賜五品服未幾同修起居注公
素凛忠義遭時遇主自任言責無所顧忌横身正路
風節凛然時正獻杜公文正范公今司空冨公皆在
二府公每勸上乗間延見推誠諮訪上後開天章閣
屢召諸公詢究治本長䇿大議稍稍施用(一作/行)紀綱
日舉僥倖頓絶小人始大不喜相與巧詆必期破壞
公常極力左右之俄拜右正言知制誥賜三品服大
臣有建白請廢麟州徙其治於合河津以省餽餉者
命公親徃相視使回奏曰麟州天險正據要害不可
廢第減其兵駐並河諸堡有警呼集數舎之近爾兵
旣減糧自不乏詔從之又奏忻代州岢嵐火山軍並
邊民田始潘羙爲帥患虜時入㓂徙其民以空之遂
號禁地自景徳通好我雖循舊而虜人盗耕不巳請
募民計頃出丁爲兵量入租粟以耕之歳可得數百
萬斛邊用給矣不然他日必盡爲虜人所有時并帥
耻謀不自已沮撓乆之其後卒如公請凡賦歛過重
民所不堪者又奏罷十數事疲俗以安四年秋北虜
盛兵雲州聲言西討朝廷疑其有謀議選文武材臣
宻爲經畫二府請輟公以徃即以公爲龍圖閣直學
士河北都轉運使公至則區别(一作/分)官吏使能者盡
力均徙財用而邊計有餘奏廣御河漕運造鏁栿船
以絶侵盜置都作院于磁相州一道兵械悉仰給焉
方條列北方利病欲大爲措置㑹文正范公與同時
入輔者終爲讒說所勝相繼罷去一時進用者皆指
之爲黨公復慨然上書極言論救執政與其朋益怒
恊力擠之初公有妹適張龜正龜正亡無子妹挈前
室所生孤女以歸及笄公爲選宗人晟以嫁之㑹張
氏以失行繫獄言者乗此欲并中公復捃張氏貲産
事遂興詔獄窮治上爲命内臣監劾卒辨其誣猶降
授知制誥知滁州事執政意不快摭勘官與監劾内
臣細故皆𬒳責八年春就改起居舎人知揚州事踰
年徙知潁州事皇祐初復龍圖閣直學士二年秋移
知應天府兼南京留守司事歷尚書禮部吏部郎中
丁太夫人憂去職服除入見上怪公須髪盡白惻然
存撫恩意甚厚命判吏部流内銓素忌公者恐將大
用乃偽爲公䟽請汰内臣以激衆怒有選人胡宗堯
者當引對改官前任本州甞以官舟假人已而經赦
去官止得循資公與判南曹官對日取旨上欣然令
改官宦者楊永徳宻奏曰宗尭翰林學士宿之子有
司援救之私也遂出公知同州事物論(一作/議)不平上
亟開悟留公刋修唐書俄入翰林爲學士史館修撰
勾當三班院至和二年夏請郡改侍讀學士知蔡州
事留不行復除翰林學士判太常寺兼禮儀事遷右
諫議大夫嘉祐三年夏兼龍圖閣學士權知開封府
事前尹孝肅包公(一作包/孝肅公)以威嚴得名都下震恐而
公動必循理不求赫赫之譽或以少風采爲言公曰
人材性各有短長吾之長止于此惡可勉其所短以
徇人邪旣而京師亦治四年春請罷府事改給事中
充羣牧使唐書成拜禮部侍郎俄兼翰林侍讀學士
五年冬以本官爲樞宻副使明年秋參知政事英宗
登極遷户部侍郎治平𥘉特轉吏部侍郎今上嗣位
改尚書左丞公自處二府益思報稱毅然守正不為
冨貴易節凡大謀議大利害與同官論辨或在上前
必區判(一作/别)是否未甞少有回屈文武之士陳請百
端公常委曲開諭曰某事可行某事不可行用是人
多怨誹至于臺諫官論事有不中理者徃徃正色折
之其徒尤切齒日欲求疵合攻公自視無他不恤也
始(一無/此字)英廟(一作/宗)踐祚按祖宗舊典皇族尊屬之亡
者皆贈官改封濮安懿王英廟所生父也中書以本
朝未有故事請付有司詳處(一作/審)其當上謙㳟慎重
命過仁廟大祥下禮院與兩制官同議如期詔下衆
乃言王當稱伯改封大國中書以所生父稱伯疑無
經據方再下三省議上遽令權罷俾有司徐求典故
事乆不行臺官挾憤不巳遂持此斥公爲主議上章
歷詆必請議定及以朝廷未甞議及之事肆爲誣說
欲惑衆聽又相率納告身以示必去上數敦諭知不
可留各以本官𥙷外後來者以風憲不勝爲耻窺伺
愈急今上即位初御史蔣之竒者乃造無根之言(一/作)
(語)欲以汙公中丞彭思永乗虚助之公退伏私居力
請公辨上照其誣罔連詔詰問二人者辭窮皆坐貶
公遂懇辭柄任上不得巳除公觀文殿學士刑部尚
書知亳州事熈寧元年秋遷兵部尚書知青州事充
京東東路安撫使時散青苗錢法初行衆議皆言不
便朝廷旣申告誡公猶請除去二分之息令民止納
本錢明不取利又請先罷提舉管勾官然後可以責
州縣不得抑配不報三年夏除檢校太保宣徽南院
使判太原府河東路經略安撫使公累上章辭丐易
蔡州大略以乆疾昬秏不任重寄復曰時多喜新竒
而臣思守拙衆方興功利而臣欲循常執政知終不
附已俄詔聽以舊官知蔡州事公在亳已六上章請
致政上眷惜之不允至蔡踰年復申前請志益堅確
上察其誠命優改官致仕年方六十有五天下士大
夫聞公勇退無不驚歎云近古所無也公天資剛勁
見義敢爲襟懷洞然無有城府常以平心爲難故未
甞挾私以爲喜怒奨進人物樂善不倦一長之得力
爲稱薦故賞識之下率爲聞人惟視姦邪嫉若仇敵
直前奮擊不問權貴後雖隂𬒳讒逐公以道自處怡
怡如也平生篤于朋友如尹師魯梅聖俞孫眀復旣
卒其家貧甚公力經營之使皆得以自給又表其孤
于朝悉録以官自唐室之衰文體隨而不振陵夷至
　于五代氣益卑弱國初柳公仲塗一時大儒以古道
　興起之學者卒不從景祐初公與尹師魯專以古文
　相尚而公得之自然非學所至超然獨騖衆莫能及
　譬夫天地之妙造化萬物動者植者無細與大不見
　痕跡自極其(一作/於)工於是文風一變時人競爲模範
　自漢司馬遷没幾千年而唐韓愈出愈之後又數百
　年而公始繼之氣𦦨相薄莫較髙下何其盛哉所治
　經術務究大本甞以先儒於經所得多矣而不能無
　失惟其說或有未通公始爲辨正不過求聖人之意
　以立異論嘉祐初權知貢舉時舉者務爲險怪之語
號太學體公一切黜去取其平澹造理者即預奏名
初雖怨讟紛紜而文格終以復古者公之力也筆翰
遒勁自成一家人有得其片幅必寳蔵之歷典大郡
以鎮静爲本明不至(一作/及)察寛不至縱吏民受賜旣
去追思不巳滁揚二州皆立生祠甞奉使契丹其主
必遣貴臣押宴出于常例且謂公曰以公名重故爾
其爲外夷欽服如此至和中陳恭公爲相欲塞商胡
決河使歸横壠故道公言橫壠地巳髙仰功大不可
爲未幾陳罷去有李仲昌者乃議道商胡水入六塔
河公復上言六塔素隘狹不能容大河若爲之必潰
　決害愈甚時執政是仲昌議又不用公言後六塔隄
　果壞不成自博以下數州皆𬒳水患衆服公先識在
　侍從八年竭誠𥙷益前後上言百餘事仁宗甞曰如
　歐陽某者何處得來故其言多所聽納因嘉祐水災
　凡兩上䟽請選立皇子以固根本及在政府遂與諸
　公參定大議方英廟過自謙退未即承命事乆未決
　衆悉危之公恊心開助忠力爲多及即位之初感疾
　未能聽覽(一作/斷)慈壽預政事出權冝公與諸公徃來
　兩宫鎮安内外卒復明辟人無間言甞𬒳詔撰唐書
　紀十卷志五十卷表十五卷又自撰五代史七十四
卷易童子問三卷詩本義十四卷居士集五十卷歸
榮集一卷外制集三卷内制集八卷奏議十八卷四
六集七卷集古録跋尾十卷雜著十九卷公於物無
他玩好獨好收古文圖書集三代以來金石銘刻爲
一千卷用以校正傳記訛繆人得不疑晚年自號六
一居士曰吾集古録一千卷藏書一萬卷有琴一張
有棊一局常置酒一壷吾老于其間是爲六一因自
爲傳以志之初娶胥氏翰林學士偃之女繼室楊氏
集賢院學士諫議大夫大雅之女今夫人薛氏資政
殿學士户部侍郎簡肅公奎之女累封仁壽郡夫人
　男八人長發次奕光禄寺丞次棐大理評事次辯光
　禄寺丞餘皆早卒女三人皆早卒孫男四人曰愻曰
　憲曰恕曰愬皆以公恩試祕書省校書郎孫女六人
　皆㓜熈寧八年九月庚申朔二十六日乙酉諸孤奉
　公之喪葬于開封府新鄭縣旌賢郷之原銘曰
　噫公之節　其剛烈烈　弼違斥姦　義不可折
　噫公之文　天資不群　光輝古今　左右典墳
　直道而行　屢以讒蹶　卒寤而知　惟帝之哲
　　升賛機務　方隅以寧　參議宰政　社稷是經
　成此王功　大忠以効　徳髙毁及　退不吾較
　公之來歸　旣安且怡　冝報以壽　戾也胡爲
　公文在人　公迹在史　兹惟不窮　亘千萬祀
　　　神道碑　蘇文定公
熈寧五年秋七月觀文殿學士太子少師致仕(一無/此十)
(一/字)歐陽文忠公薨于汝隂八年秋九月諸子奉公之
喪葬于新鄭旌賢郷自葬至崇寧五年凡三十有二
年矣公子棐以墓隧之碑來請轍方以罪廢于家且
病不能執筆辭不獲命乃曰病苟不死當如君志旣
而病巳謹桉毆陽氏自唐率更令之四世孫琮爲吉
州刺史後世因家于吉曽祖諱郴南唐武昌令贈太
師中書令妣劉氏追封楚國太夫人祖諱偃南唐南
京街院判官贈太師中書令兼尚書令妣李氏追封
吴國太夫人考諱觀泰州軍事推官贈太師中書令
兼尚書令封鄭國公妣鄭氏追封韓國太夫人公諱
脩字永叔生四歳而孤韓國守節自誓親教公讀書
家貧至以荻畫地學書公敏悟過人所覽輒能誦比
成人將舉進士爲一時偶儷之文巳絶岀倫軰翰林
學士胥公時在漢陽見而竒之曰子必有名於世館
之門下公從之京師兩試國子監一試禮部皆第一
人遂中甲科𥙷西京留守推官始從尹師魯遊爲古
文議論當世事迭相師友與梅聖俞遊爲歌詩相倡
和遂以文章名冠天下留守王文康公知其賢還朝
薦之景祐初召試遷鎮南軍節度掌書記館閣校勘
時范文正公知開封府每進見輒論時政得失宰相
惡之斥守饒州公見諌官髙若訥若訥詆誚范公以
爲當黜公爲書責之坐貶峽州夷陵令明年移乾徳
令復爲武成軍節度判官康定初范公起爲陜西經
略招討安撫使辟公掌書記公笑曰吾論范公豈以
爲利哉同其退不同其進可也辭不就召還復校勘
遷太子中允與修崇文緫目慶曆初遷集賢校理同
知太常禮院求𥙷外通判滑州事時西師未解契丹
初復舊約京東西盜賊蜂起國用不給仁宗知朝臣
不任事始登進范公及杜正獻公冨文忠公韓忠獻
公分列二府増諌貟取敢言士公首被選以太常丞
知諫院賜五品服未幾修起居注公毎勸上延見諸
公訪以政事上再出手詔使諸公條天下事又開天
章閣召對賜坐給紙筆使具䟽于前諸公惶恐退而
上時所冝先者十數事於是有詔勸農桑興學校革
磨勘任子等弊中外悚然而小人不便相與騰口謗
之公知其必爲害常爲上分别邪正勸力行諸公之
言初范公之貶饒州公與尹師魯余安道皆以直范
公見逐目之黨人自是朋黨之論起乆而益熾公乃
爲朋黨論以進言君子以同道爲朋小人以同利爲
朋人君但當退小人之僞朋用君子之真朋其言懇
惻詳盡其後諸公卒以黨議不得乆留於朝公性疾
惡論事無所回避小人視之如仇讎而公愈奮厲不
顧上獨深知其忠改右正言知制誥賜三品服仍知
諫院故事知制誥必試上知公之文有旨不試與近
世楊文公陳文恵公比逮公三人而巳甞因奏事論
及人物上目公曰如歐陽脩何處得來蓋欲大用而
未果也四年大臣有言河東芻粮不足請廢麟州徙
治合河津或請廢其五寨命公徃視利害公曰麟州
天嶮不可廢也麟州廢則五寨不可守五寨不守則
府州遂爲孤壘今五寨存故虜在二三百里外若五
寨廢則夾河皆虜巢穴河内州縣皆不安居矣不若
分其兵駐並河清塞堡緩急不失應副而平時可省
轉輸由是麟州得不廢又言忻代州岢嵐火山軍並
邊民田廢不得耕號爲禁地吾雖不耕而虜常盜耕
之若募民計口出丁爲兵量入租粟以耕歳可得數
百萬斛不然他日且盡爲虜有議下太原帥臣以爲
不便持之乆之乃從凡河東賦歛過重民所不堪奏
罷者十數事自河東還㑹保州兵亂又以公爲龍圖
閣直學士河北都轉運使陛辭上靣諭無爲乆留計
有所欲言言之公曰諫官得風聞言事外官越職而
言罪也上曰第以聞勿以中外爲意河北諸軍怙亂
驕恣小不如意輒脅持州郡公奏乞優假將帥以鎮
壓士心軍中乃定初保州亂兵皆招以不死旣而悉
誅之脅從二千人亦分隷諸州冨公爲宣撫使恐後
生變與公相遇於内黃夜半屏人謀欲使諸州同日
誅之公曰禍莫大於殺已降況脅從乎旣非朝命州
郡有一不從爲變不細冨公悟乃止公奏置御河催
綱司以督粮餉邊州賴之又置磁相州都作院以繕
一路戎器河北方小治而二府諸公相繼以黨議罷
去公慨然上書論之用事者益怒㑹公之外甥女張
嫁公族人晟以失行繫獄言事者乗此欲并中公遂
起詔獄窮治張貲産上使中官監劾之卒辨其誣猶
降官知滁州事居二年徙揚州又徙潁州遷禮部郎
中復龍圖閣直學士留守南京遷吏部郎中丁韓國
太夫人憂至和初服除入見鬚髪盡白上怪之問勞
惻然恩意甚厚命判吏部流内銓小人畏公且大用
偽爲公奏乞澄汰宦官宦官聞之果怒㑹選人胡宗
堯當改官坐甞以官舟假人經赦去官法當循資公
引對取旨上特令改官宦官有宻奏者曰宗堯翰林
學士宿之子有司右之私也遂出公知同州言者多
謂公無罪上悟留刋修唐書俄入翰林爲學士自滁
州之貶至是十二年矣上臨御既乆遍閱天下士羣
臣未有以大稱上意上思冨公韓公之賢復召寘二
府時慶曆舊人惟二公與公三人皆在朝廷士大夫
知上有致治之意翕然相慶公以學士判三班院二
年奉使契丹契丹使其貴臣宗愿宗熈蕭知足蕭孝
友四人押燕曰此非常例以卿名重故爾嘉祐初判
太常寺二年權知貢舉是時進士爲文以詭異相高
文體大壞公患之所取率以詞義近古爲貴凡以嶮
怪知名者黜去殆盡牓出怨謗紛然乆之乃服然文
章自是變而復古三年加龍圖閣學士權知開封府
事所代包孝肅公以威嚴御下名震都邑公簡易循
理不求赫赫之譽有以包公之政勵公者公曰凡人
材性不一用其所長事無不舉強其所短勢必不逮
吾亦任吾所長耳聞者稱善四年求罷遷給事中充
羣牧使唐書成拜禮部侍郎俄兼翰林侍讀學士公
在翰林凡八年知無不言所言多聽河決商胡賈魏
公留守北京欲開橫壠故道回河使東有李仲昌者
欲道商胡入六塔河詔兩省臺諌集議公故奉使河
北知河決根本以爲河水重濁理無不淤淤從下起
下流旣淤上流必決水性避髙決必趨下以近事驗
之決河非不能力塞故道非不能力復但勢不能乆
必決於上流耳横壠功大難成雖成必有復決之患
六塔狹小不能容受大河以全河注之濵　徳博必
𬒳其害不若因水所趨増治隄防䟽其下流浚之入
海則河無決溢散漫之憂數十年之利也陳恭公當
國主横壠之議㳟公罷去而宰相復以仲昌之言爲
然行之而敗河北𬒳害者凡數千里狄武襄公爲樞
宻使奮自軍伍多戰功軍中服其威名上不豫諸軍
訛言籍籍公言武臣掌機宻而得軍情不惟於國不
便鮮不以爲身害請出之外藩以保其終始遂罷知
陳州公甞因水災上言陛下臨御三十餘年而儲宫
未建此乆闕之典也漢文帝即位羣臣請立太子羣
臣不自疑而敢請文帝亦不疑其臣有二心後唐明
宗尤惡人言太子事然漢文帝立太子之後享國長
乆爲漢太宗明宗儲嗣不早定而秦王以窺覬陷于
大禍後唐遂亂陛下何疑而乆不定乎公言事不擇
劇易類如此五年以本官爲樞宻副使明年爲參知
政事公在兵府與曽魯公考天下兵數及三路屯戍
多少地里逺近更爲圖籍凡邊防乆闕屯戍者必加
蒐𥙷其在政府凡兵民官吏財利之要中書所當知
者集爲緫目遇事不復求之有司時冨公乆以毋憂
去位公與韓公同心輔政每議事心所未可必力爭
韓公亦開懷不疑故嘉祐之政世多以爲得時東宫
猶未定臣僚間有言者然皆不克行最後諫官司馬
光知江州吕誨言之中書將因(一作/因將)二䟽以請幸上
有可意相與力賛之一日奏事垂拱讀二䟽未及有
言上曰朕有意乆矣顧未得其人耳宗室中誰可者
韓公對曰宗室不接外人臣等無由知之抑此事非
臣下所敢議當出自聖斷上乃稱英宗舊名曰宫中
甞養此人今三十許歲矣惟此人可耳是日君臣定
議於殿上将退公奏曰此事至大臣等未敢即行陛
下今夕更思之來日取旨明日請之崇政上曰決無
疑矣諸公皆曰事當有漸容臣等議所除官時英宗
方居濮王憂遂議起復除泰州防禦使判宗正寺來
日復對上大喜諸公奏曰此事旣行不可中止乞陛
下㫁之於心内批付臣等行之可也上曰此豈可使
婦人知之中書行之足矣時六年十月也及命下英
宗力辭上聽候服除七年二月英宗旣免䘮稱疾不
出至七月韓公議曰宗正之命旣出外人皆知必爲
皇子矣今不若遂正其名使知愈退而愈進示朝廷
不可回之意衆稱善乃以其累表上之上曰今當如
何韓公未對公進曰宗室舊不領職事今有此命天
下皆知陛下意矣然誥勑付閤門得以不受今若以
爲皇子詔書一出而事定矣上以爲然遂下詔及宫
車晏駕皇子嗣位海内泰然有磐石之固然後天下
皆詠歌仁宗之聖以及諸公之賢而向之黨議消釋
無餘至於小人亦磨滅不見矣英宗即位之初以疾
未親政慈聖光獻太后臨朝公與諸公徃來二宫彌
縫其間卒復明辟樞宻使甞闕人公當次𥙷韓公曽
公議將進擬不以告公公覺其意謂二公曰今天子
諒隂母后垂簾而二三大臣自相位置何以示天下
二公大服而止其後張康節公去位英宗復將用公
公又力辭不拜公再辭重位諸公不喻其意而服其
難八年遷户部侍郎治平初特遷吏部神宗即位遷
尚書左丞公性剛直平生與人盡言無所隐及在二
府士大夫有所千請輒靣諭可否雖臺諫論事亦必
以是非詰之以此得怨而公不䘏也朝廷議加濮王
典禮詔下禮官與從官定議衆欲改封大國稱伯父
議未下臺官意公主此議遂專以詆公言者旣以不
勝𥙷外而來者持公愈急御史蔣之竒并以飛語汙
公公杜門求辨其事神宗察其誣連詔詰問詞窮逐
去公亦堅求退上知不可奪除觀文殿學士知亳州
事熈寧初遷兵部尚書知青州事充京東東路安撫
使時諸路散青苗錢公乞令民止納本錢以示不爲
利罷提舉管勾官聽民以願請不報三年除檢校太
　保宣徽南院使判太原府河東路經略安撫使公辭
　求知蔡州從之公在亳巳六請致仕比至蔡逾年復
　請四年以觀文殿學士太子少師致仕公年未及謝
　事天下益以髙公公昔守潁上樂其風土因卜居焉
　及歸而居室未完處之怡然不以爲意公之在滁也
　自號醉翁作亭琅邪山以醉翁名之晚年又自號六
　一居士曰吾集古録一千卷藏書一萬卷有琴一張
　有棊一局而常置酒一壼吾老於其間是爲六一自
　爲傳刻石亦名其文曰居士集居潁一年而薨享年
　六十有六贈太子太師謚文忠天下學士聞之皆出
涕相弔後以諸子贈太師追封兖國公公之於文天
材有餘豐約中度雍容俯仰不大聲色而義理自勝
短章大論施無不可有欲效之不詭則俗不滛則陋
終不可及是以獨歩當世求之古人亦不可多得公
於六經長於易詩春秋其所發明多古人所未見甞
奉詔撰唐本紀表志撰五代史二書本紀法嚴而詞
約多取春秋遺意其表傳志考與遷固相上下凡爲
易童子問三卷詩本義十四卷唐本紀表志七十五
卷五代史七十四卷居士集五十卷外集若干卷歸
榮集一卷外制集三卷内制集八卷奏議集十八卷
四六集七卷集古録跋尾十卷雜著述十九卷昔孔
子生於衰周而識文武之道其稱曰文王旣没文不
在兹乎雖一時諸侯不能用功業不見於天下而其
文卒不可揜孔子旣没諸弟子如子貢子夏皆以文
名於世數傳之後子思孟子孫卿並爲諸侯師秦人
雖以塗炭遇之不能廢也及漢祖以干戈定亂紛紜
未巳而叔孫通陸賈之徒以詩書禮樂彌縫其闕矣
其後賈誼董仲舒相繼而起則西漢之文後世莫能
髣髴蓋孔氏之遺烈其所及者如此自漢以來更魏
晉歷南北文弊極矣雖唐正觀開元之盛而文氣衰
弱燕許之流倔强其間卒不能振惟韓退之一變復
古閼其頽波東注之海遂復西漢之舊自退之以來
五代相承天下不知所以爲文祖宗之治禮文法度
追迹漢唐而文章之士楊劉而巳及公之文行於天
下乃復無愧於古於乎自孔子至今千數百年文章
廢而復興惟得二人焉大豈偶然也哉公篤於朋友
不以貴賤生死易意尹師魯石守道孫明復梅聖俞
旣没皆經理其家或言之朝廷官其子弟尤奨進文
士一有所長必極口稱道惟恐人不知也公前後歷
七郡守其政察而不苛寛而不㢮吏民安之滁揚之
人至爲立生祠鄭公甞有遺訓戒慎用死刑韓國以
語公公終身行之以謂漢法惟殺人者死今法多雜
犯死罪故死罪非殺人者多所平反蓋鄭公意也(一/本)
(自公篤於朋友至鄭公意也一/叚在昔孔子生於衰周之前)公初娶胥氏即翰林
學士偃之女再娶楊氏集賢院學士大雅之女後娶
薛氏資政殿學士簡肅公奎之女追封𡵨國太夫人
男八人發故承議郎奕故光禄寺丞棐朝奉大夫辯
故承議郎餘早亡孫男六人愻故臨邑縣尉憲通仕
郎恕奉議郎愬故宣義郎愿懋皆将仕郎孫女七人
皆適士族公之在翰林也先君文安先生以布衣隠
居郷閭聞天子復用正人喜以書遺公公一見其文
曰此孫卿子之書也及公考試禮部亡兄于瞻以進
士試稠人中公與梅聖俞得其程文以爲異人是歳
轍亦中下第公亦以謂不忝其家先君不幸捐館舎
亡兄與轍皆流落不偶元祐𥘉㑹於京師公家以公
碑諉子瞻子瞻許焉旣又至於大故轍之不敏以父
兄故不敢復辭銘曰
　於穆仁宗　有臣文忠　自嶮而夷　保其初終
　惟古君臣　終之實難　匪不用賢　有孽其間
　公奮自南　聲𬒳四方　允文且忠　有煒其光
　　上實開之　下實柅之　三起三僨　誰實使之
　　僨而復全　惟天子明　克明克忠　乃卒有成
　逮歳嘉祐　君臣一徳　左右天造　民用飲食
　舜禹相授　不改舊臣　白髪蒼顔　翼然在廷
　　功成而歸　維公本心　彼其何知　言恐不深
　　潁水之濵　甲第朱門　新鄭之墟　茂木髙墳
　　野人指之　文忠之遺　忠臣不危　仁祖之思
　附録卷第二
神道碑諸路散青苗錢(諸路一/作諸縣)彼其何知(其一/作亦)
集古録跋尾卷第二　歐陽文忠公集一百三十五
　　　後漢堯母碑(嵗月見本文)
右漢堯母碑漢建寧五年造其文略曰堯母慶都感
赤龍而生堯遂以侯伯恢踐帝(下有/闕)慶都僊沒蓋葬
于兹欲人莫知名曰靈臺上立黄屋堯所奉祠三代
改易荒廢不修漢受濡期興滅繼絶如堯爲之遂遭
亡新禮祠絶矣故廷尉(姓名磨滅/不可讀矣)深惟大漢堯之苗
胄當修堯祠追逺復舊前後奏上帝納其謀歲以春
秋奉大牢祠時濟隂太守魏郡審晃成陽令博陵管
遵各遣大掾輔助(闕一/字)君經之營之不日成之此其
大槩也按皇覽云堯家在濟隂城陽吕氏春秋云堯
葬榖林皇甫謐云榖林即城陽然自史記地志及水
經諸書無堯母葬處惟見於此碑蓋亦葬城陽也而
諸書俗本多爲城陽獨此碑爲成陽當以碑爲正碑
後列當時人名民又云審晃字元讓管遵字君臺又
云漢受濡期莫暁其義也(右集本)
　　　後漢堯祠碑(歲月見本文)
右漢堯祠碑在濟隂碑云帝堯者蓋昔世之聖王也
又曰聖漢龍興纂堯之緒祠以上犧至于王莾絶漢
之業而壇場夷替屏懾(真蹟/作攝)無位大抵文字磨滅
字雖可見而不復成文其後有云李樹連理生於堯
祠太守河南張寵到官始初出錢二千敬致禮祠其
餘不能(一作/可)讀也碑後有年月蓋熹平四年建也治
平元年五月晦日書(真蹟)
　　　後漢堯祠祈雨碑(嵗月見本文)
右漢堯祠祈雨碑首尾殘滅其僅可識者有云股肱
賢良廣祈多福䖍䖍夙夜又云常以甲子日詔太常
陳上古之禮舞先王之樂又云延熹十年仲春二月
陽氣侵隂又云享祀羣神仰瞻雲漢又曰嘉澍優霑
利茂萬物又云孟府君知堯精靈與天通神修治大
殿以此知爲祈雨於堯祠也堯祠在漢濟隂郡孟府
君者當是濟隂郡太守也其餘隷字完者頗多亦往
住成句但斷續不可次序爾(右集本)
　　　後漢老子銘(歲月見本文)
右漢老子銘按桓帝本紀云延熹八年正月遣中常
侍左悺之苦縣祠老子至十一月又遣中常侍管霸
祠之而此碑云八月夢見老子而祠之世言碑銘蔡
邕作今檢邕集無此文皆不可知也(右真蹟)
　　　後漢魯相置孔子廟卒史碑(歲月見本文)
右漢魯相置孔子廟卒史碑云司徒臣雄司空臣戒
稽首言魯前相瑛書言詔書崇聖道孔子作春秋制
孝經演易繫辭經緯天地故特立廟襃成侯四時來
祠事巳即去廟有禮器無常人掌領請置百石卒史
一人典主守廟謹問太常祠曹掾馮牟史郭玄辭對
故事辟雍祠先聖太宰太祝各一人備爵太常丞監
祠河南尹給牛羊豕大司農給米臣愚以爲如瑛言
可許臣雄臣戒愚戇誠惶誠恐頓首頓首死罪死罪
臣稽首以聞制曰可按漢書元嘉元年吴雄爲司徒
二生趙戒爲司空即此云臣雄臣戒是也魯相瑛者
據碑言姓乙字仲卿漢碑在者多磨滅此幸完可讀
録之以見漢制三公奏事如此與羣臣上尚書者小
異也又見漢祠孔子其禮如此治平元年六月二十
日書(右真蹟)
　　　後漢修孔子廟器碑(一作/表/歲月見本文)
右漢(一有/朝字)韓明府修孔子廟器碑云永壽二年青龍
(二字一/作嵗)在涒灘霜月之靈皇極之日永壽桓帝年號
也按爾雅云歲在申曰涒灘桓帝永興三年正月戊
申大赦改元永壽明年(一有嵗/次二字)丙申曰歲在涒灘是
矣云霜月之靈皇極之日莫曉其義疑是九月五日
前漢文章之盛庶㡬三代之純深自建武以後頓爾
衰薄崔蔡之徒擅名當世然其筆力辭氣非出自然
與夫楊馬之言醇醨異味矣及其末也不勝其弊霜
月皇極是何等語韓明府者名勑字叔節前世見於
史傳未有名勑者豈自余學之不博乎春秋左氏傳
載古人命名之說不以爲名者頗多故以勑爲名者
少也治平元年二月晦日書(右真蹟)
　　　後漢魯相晨孔子廟碑(歲月見本文)
右漢魯相上尚書章其略云建寧二年三月癸卯朔
七日已酉魯相臣晨長史臣謙頓首死罪上尚書臣
晨頓首頓首死罪死罪臣以元年到官行秋饗飲酒
泮宫復禮孔子宅而無公出酒脯之祠臣輒依社稷
出王家榖春秋行禮建寧靈帝年號也於此見漢制
天子之尊其辭稱頓首死罪而不敢斥至尊因尚書
以致逹而巳余家集録漢碑頗多亦有奏章患其磨
滅獨斯碑首尾完備可見當時之制也又云孔子乾
坤所挺西狩獲麟爲漢制作故孝經援神契曰玄丘
制命帝夘行又尚書考靈耀曰丘生倉際觸期稽度
爲赤制䜟緯不經不待論而可知甚矣漢儒之狹陋
也孔子作春秋豈區區爲漢而巳哉治平元年三月
廿五日書(右真蹟)
　　　後漢碑隂題名(歲月未詳)
右漢碑隂題名不知爲何人碑余家集録古文旣多
或失其所得之自然漢碑存於今者惟華嶽與孔子
廟最多其隂徃徃列修廟人姓名并記其所出錢數
不過三百至五百今斯碑所題文字缺滅而中間有
錢各五百四字則似是修廟人所記其人可見者有
濟隂定陶蔡顥子盛山陽金郷張諺季徳河南宛陵
趙堂世萇南陽南郷鄧升升逺濟隂成武周鳳季節
而其餘人姓名邑里多不完又時時有故吏字不知
爲何人祠廟第以漢隷難得録之爾治平元年閏五
月八日書(右真蹟)
　　　同前
右漢碑隂題名不知爲何碑之隂蓋余家集録旣多
而或失其所得之處又其文字磨滅莫可考究惟有
錢各五百四字似是漢時修廟人爾漢碑今在者惟
華嶽與孔子廟中最多其碑隂題名者徃徃各書所
出錢數不過三百五百也而此碑所列邑里姓名字
完可見者尚十餘人然皆是濟隂山陽彭城汝南陳
留人則疑爲修孔子廟人也今列于後覽者可以察
焉濟隂定陶蔡顥子盛濟隂張翔季審陳留酸棗李
直顯節山陽金郷張諺季徳河南宛陵趙堂世萇南
陽南郷鄧升升逺濟隂成武周鳳季節山陽昌邑田
胤元尊濟隂成武史楞世明彭城朱翔元舉(右真蹟)
　　　同前
右漢碑隂題名二皆不知爲何碑隂其人各記所出
錢數似是漢時修廟人題名余家集録華嶽及孔子
廟碑多如此此亦疑是二廟中碑前碑殘滅尤甚第
時有門生濟南東郡䓁字而姓名無復完者後碑則
有議曹功曹騎吏有蓮勺左郷有秩池陽左郷有秩
池陽集丞有秩皆不知是何名號又有(闕一/字)陽候長
祋祤候長則是縣吏之名其隷字不甚精又無事實
可考姑録其名號以俟知者爾(右集本)
　　　後漢張公廟碑(歲月君本文/真蹟)
右漢張公廟碑在黎陽而碑無題首又其文字殘滅
不可考究莫知爲何碑第時時得其字之可識而僅
成文者曰惟和平元年正月丙寅和平桓帝年號以
此知爲漢碑也又曰豐碑廟堂之前又曰於穆張公
則又知爲張公廟碑矣又云國無災　屢獲豐年作
歌九章頌公徳芳其辭有云公與守相駕蜚魚往来
倐忽逺熹娱祐此􁡿民寧厥居其餘字畫尚完者甚
多但不成文爾治平元年閏五月九日書是日奏事
垂拱退召赴延和閱謝契丹禮物遂歸休
　　　後漢公昉碑(一作仙人唐君碑/歲月未詳)
右漢公昉碑者廼漢中太守南陽郭芝爲公昉修廟
記也漢碑今在者類多磨滅而此記文字廑存可讀
所謂公昉者初不載其姓名但云君字公昉爾又云
耆老相傳以爲王莾居攝二年君爲郡吏啖瓜旁有
真人(一有/居字)左右莫察君獨進羙瓜又從而敬禮之真
人者遂與期谷口山上乃與君神藥曰服藥以後當
移意萬里知鳥獸言語是時府君去家七百餘里休
謁往来轉景即至闔郡驚焉白之府君徙爲御史(一/作)
(吏)鼠齧𬒳具君乃畫地爲獄召鼠誅之視其腹中果
有𬒳具府君欲從學道頃無所進府君怒勑尉部吏
収公昉妻子公昉呼其師告以厄其師以藥飲公昉
妻子曰可去矣妻子戀家不忍去於是乃以藥塗屋
柱飲牛馬六畜湏臾有大風雲来迎公昉妻子屋宅
六畜翛然與之俱去其說如此可以爲怪妄矣嗚呼
自聖人殁而異端起戰國秦漢以来(一作/之際)竒辭怪說
紛然爭出不可勝數乆而佛之徒来自西夷老之徒
起於中國而二患交攻爲吾儒者往往牽而從之其
卓然不惑者僅能自守而已欲排其說而黜之常患
乎力不足也如公昉之事以語愚人竪子皆知其妄
矣不待有力而後能破其惑也然彼漢人乃刻之金
石以傳後世其意惟恐後世之不信然後世之人未
必不從而惑也治平元年四月二十三日以旱開宫
寺祈雨五日中一日休務假書(右真蹟)
　　　後漢析里橋郙閣頌(歲月見本文)
右漢析里橋郙閣頌建寧五年立云惟斯析里處漢
之右溪源漂疾横注于道渉秋霖漉稽滯商旅休謁
往還常失日晷行理咨嗟郡縣所苦斯溪旣然郙閣
尤甚臨深長淵三百餘丈接木相連號爲萬柱遭遇
隤納人物俱隋(一作/隳)沈没洪淵酷烈爲禍於是太守
阿陽李君諱㑹字伯都以建寧三年二月辛巳到官
思惟惠利有以綏濟聞此爲難其日乆矣乃俾府掾
仇審改解危殆即便求隱析里大橋於爾乃造又醳
散關之􁚟漯徙朝陽之平慘減西髙閣就安寧之石
道禹導江河以靖四海經紀厥績艾康萬里乃作頌
曰頌後又有詩皆磨滅不完其云遭遇隤納又云醳
散關之􁚟漯徙朝陽之平慘刻畫適完非其訛繆而
莫詳其義疑當時人語與今異又疑漢人用字簡略
假借不同爾故録之以俟博識君子治平元年六月
十日書(右真蹟)
　　　後漢人闕銘(歲月未詳/真蹟)
右漢人闕銘二其一曰永樂少府賈君闕其一曰雒
陽令王君闕二者皆不知爲何人按漢書桓帝母孝
崇匽皇后居永樂宫和平元年詔置太僕少府如長
樂故事又按顔師古注地里志曰魚豢(真蹟誤/作劵)云漢
火行忌水故去洛水加隹師古謂光武以後始改爲
雒然則二人者皆後漢時人也又按漢官儀長樂少
府以宦者爲之則賈君者蓋亦宦者也治平元年九
月十五日書
　　　後漢文翁石柱記(歲月見本文)
右漢文翁石柱記云漢初平五年倉龍甲戌旻天季
月修舊築周公禮殿始自文翁開建泮宫據顔有意
益州學館廟堂記云按(一無/此字)華陽國志文翁爲蜀郡
守造講堂作(一無/此字)石室一名玉堂安帝永初間烈火
爲災堂及寺舎並皆焚燎惟石室獨存至獻帝興平
元年太守髙朕於玉堂東復造一石室爲周公禮殿
有意又謂獻帝無初平五年當是興平(四字一作當/如華陽志爲)
(興/平)元年蓋時天下喪亂西蜀僻逺年號不通故仍稱
舊號也今檢范曄漢書本紀初平五年正月改爲興
平顔說是也治平元年六月十三日書(右真蹟)
　　　後漢文翁學生題名
右漢文翁學生題名凡一百有八人文學祭酒典學
從事各一人司儀主事各二人左生七十三人右生
三十人文翁在蜀教學之盛爲漢稱首其弟子著籍
者何止於此蓋其磨滅之餘所存者此爾治平元年
六月二十日書(右真蹟)
　　　後漢泰山都尉孔君碑(歲月見本文)
右漢泰山都尉孔君碑云君諱宙字季將(二字一/作秀特)孔
子十九世之孫也年六十一延熹四年正月乙未以
疾卒(一有于/家二字)其序官閥甚簡又或殘滅不完但見其
舉孝㢘爲郎遷元城令遂爲泰山都尉爾其辭有云
躬忠恕以及人兼禹湯之罪已宙人臣而引禹湯以
爲比在今人於文爲不類蓋漢世近古簡質猶如此
也治平元年閏五月二十一日書(右真蹟)
　　　後漢孔宙碑隂題名
百人其親授業者爲弟子轉相傳授者爲門生今宙
右漢孔宙碑隂題名漢世公卿多自教授聚徒常數
碑殘缺其姓名邑里僅可見者纔六十二人其稱弟
子者十人門生者四十三人故吏者八人故民者一
人宙孔子十九世孫爲泰山都尉自有録治平元年
閏五月二十一日書(右真蹟)
　　　後漢孔君碑(歲月見本文/真蹟)
右漢孔君碑其名字磨滅不可見而世次官閥粗可
考云孔子十九代孫潁川君之元子也舉孝㢘除郎
中博昌長遭太守君憂服竟拜尚書侍郎治書御史
博陵太守遷下邳相河東太守建寧四年十月卒其
餘文字歷歷可讀以其斷絶處多文理難續故不復
盡録然其終始略可見矣惟其名字皆亡爲可惜也
治平元年五月十日書
　　　後漢孔徳讓碑(一作/碣/歲月見本文)
右漢孔徳讓碑蓋其名巳磨滅但云字徳讓者宣尼
公二十世孫都尉君之子也仕歷郡諸曹史年二十
永興二年七月遭疾不禄碑在今兖州孔子墓林中
永興孝桓帝年號也(一有都尉者/宙也五字)其人(二字一/作德讓)早卒
無事蹟可考余集録所藏(一有獨/闕二字)孔林中漢(一無/此字)碑
最後得此遂無遺者蓋以其文字簡少無事實故世
人遺而不取獨余家有之也治平元年閏五月二十
日書(右真蹟)
而傳載遷官次序頗略蓋史之所記善惡大事官次
雖小略不足爲失惟其繆誤與闕其大莭不可不正
碑云大將軍以禮脅命拜侍御史遷梁令三府並用
博士徴皆不就司隷校尉舉其有道公車徴拜議郎
司徒長史而傳但云大將軍辟五遷司徒長史今據
碑止四遷爾博士未甞拜也碑於長史下遂云入登
侍中延熹八年地震有詔詢異而拜尚書遷南陽太
守拜太中大夫復拜侍中屯騎尉宗正光禄勲遂授
太尉傳至太中大夫始云遷侍中其前自長史入登
侍中史闕書也碑又云固疾遜位拜光禄大夫遷衞
尉復作太尉而傳云以日食免拜衛尉以日食免當
從傳爲正而不書光禄大夫史闕也其餘皆同故不
復録(右集本)
　　　後漢太尉劉寛碑隂題名(歲月見本文)
右漢太尉劉寛碑隂題名寛碑有二其故吏門生各
立其一也此題名在故吏所立之碑隂其别列於後
者在寛子松之碑隂也寛以漢中平二年卒至唐咸
亨元年其裔孫湖(一作/胡)城公爽以碑歲乆皆仆于野
爲再立之并記其世序嗚呼前世士大夫世家著之
譜牒故自中平至咸亨四百餘年而爽䏻知其世次
如此之詳也蓋自黄帝以来子孫分國受姓歷堯舜
三代數千歲間詩書所紀皆(一有/各字)有次序豈非譜繫
源流傳之百世而(一無/此字)不絶歟此古人所以爲重也
不然則士生於世皆莫自知其所出而昧其世徳逺
近其所以異於禽獸者僅能識其父祖爾其可忽哉
唐世譜牒尤備士大夫務以世家相高至其弊也或
䧟䡖薄㛰姻附託邀求貨賂君子患之然而士子修
飭喜自樹立兢兢惟恐墜其世業亦以有譜牒而䏻
知其世也今之譜學亡矣雖名臣巨族未甞有家譜
者然而俗習苟簡廢失者非一豈止家譜而已哉嘉
祐八年七月二十九日書(右真蹟)
　　　後漢楊震碑(嵗月未詳)
右漢楊震碑首題云漢故太尉楊公神道碑銘文字
殘缺首尾不完其可見而僅成文者云聖漢龍興神
祇降祉乃生于公又云窮神知變與聖同符鴻漸衡
(一作/于)門羣英雲集又云貽我三魚以章懿徳又云大
將軍辟舉茂材除襄城令遷荆州刺史東萊涿郡太
守又云司徒太尉立朝正色恪勤竭忠其餘字存者
多而不復成文矣治平元年六月十日書(右真蹟)
　　　後漢楊震碑隂題名
右漢楊震碑隂題名者一百九十人其餘磨滅不完
者又十餘人余家所録漢碑隂題名頗多或稱故吏
門生弟子或稱從事曹掾之類其人皆著州縣邑里
名字甚詳獨此碑所書簡略直云河間賈伯錡博陵
劉顯祖之類凡百九十人者皆然疑其所書皆是字
爾蓋後漢時人見於史傳者未甞有名兩字者也漢
隷世所難得幸而在者多殘滅不完獨此碑刻畫完
具而隷法尤精妙甚可喜也治平元年中伏日書(真/蹟)
　　　後漢沛相楊君碑(歲月見本文/真蹟)
右漢沛相楊君碑在閿郷楊震墓側碑首尾不完失
其名字按後漢書震及中子秉秉子賜賜子彪皆有
傳又云震長子牧冨波相牧孫竒侍中竒子亮陽成
亭侯又云少子奉奉子敷敷子衆蓩亭侯又有彪■
子脩楊氏子孫載于史傳者止此爾不知沛相爲何
人也碑云孝順皇帝西廵以掾史召見拜郎中遷常
山長史換犍爲府丞宰司累辟應于司徒州察茂才
遷鮦陽侯相後拜議郎五官中郎將沛相年五十六
建寧元年六月癸丑遘疾而卒其終始尚可見而惜
其名字亡矣治平元年六月十日書
　　　後漢繁陽令楊君碑(熹平中)
右漢繁陽令楊君碑首尾不完文字磨滅可識者四
百三十字不可識者六十一字碑云君遭叔父太尉
薨委榮輕舉吏民攀轅守闕上書運榖萬斛助官賑
貧以乞君還又云(一作/君)冨波君之子按漢書楊震子
牧爲冨波相君廼牧子也叔父太尉者秉也出米乞
令前史所無惜其名字磨滅不可見矣嘉祐八年十
月廿三日書(右真蹟)
　　　後漢髙陽令楊君碑(歲月未詳)
右漢髙陽令楊著碑首尾不完而文字尚可識云司
隷從事定潁侯相最後爲善侯相善上一字磨滅不
可見蓋其中間甞爲髙陽令而碑首不書最後官者
不詳其義也按楊震碑髙陽令著震孫也今碑在震
墓側(一有右真蹟/也字)
　　　後漢楊君碑隂題名(真蹟)
右漢楊君碑隂題名首尾不完今可見者四十餘人
楊震子孫葬閿郷者數世碑多殘缺此不知爲何人
碑隂其後有云右後公門生又云右沛(二字集本/作後史)君
門生沛君疑是沛相者自有碑而亡其名字矣後公
亦不知爲何人也治平元年六月十日書
　　　同前(真蹟)
右漢楊君碑隂題名凡一百三十一人有稱故吏者
故民者處士者故功曹史者故門下佐者類例不一
似當時人各隨意書之而文字磨滅僅可讀其姓名
字俱完可識者八十三人其餘或在或亡蓋後漢楊
震墓域中碑也楊氏墓在閿郷有碑數庁皆漢世所
立余家集録得其四震及沛相繁陽髙陽令碑并得
碑隂題名然(一有/嚮字)得時參錯不知爲何碑之隂也其
名氏可見者當時皆無所稱述顧其人亦不足究考
第以漢隷真蹟金石所傳者至今類多磨滅可惜故
録之爾治平元年三月晦日書
　　　後漢碑隂題名
右漢碑隂題名在閿郷楊震墓側文字磨滅不復可
考其僅可見者曰候長汾隂趙遺子宣候上滅一字
又曰故督郵曹史縣功曹郷部吏柏昱等人名郷上
又滅一字又曰西郷亭長柏昱子政又曰郷亭長翟
國相如郷上又滅一字又曰麟都亭長隂定安定谷
口亭長方文雅方上又滅一字東門亭長梁忠子孝
四望亭長吴鴻子名麟武亭長常暠君宣其餘缺裂
不完蓋楊氏子孫當時皆葬閿郷碑碣往往磨滅此
不知爲誰碑也治平五年五月廿日謝雨致齋于太
社書(右真蹟)
　　　後漢楊公碑隂題名(真蹟)
右漢楊公碑隂題名楊氏世葬閿郷墓側皆有碑今
其存者四余家集録皆得之乃太尉沛相髙陽繁陽
令也此碑隂者不知爲何人碑文字殘缺其僅存者
十五人又滅其一其在者十四人曰懷陵圉令相蔣
禧字武仲冝禄長蕭劉瑞字仲祐孝㢘杼秋劉旭字
子明太官日丞譙曹臻字建國辭曹史鄲公孫銀字
山根門下書佐史韓純字子敬豐畢珮字廣世鄲孟
縱字河雒决曹書佐鄲公孫晹字元晹皆稱故吏又
有故吏(一無/二字)賛陳俊字仲顯蘄夏陽字儀公蘄兒銀
字伯玉杼秋劉順字子選沛周儀字帛民凡五人皆
不著職(一有但稱/故吏四字)而孟縱字河雒周儀字帛民文字
皆完非訛繆而莫曉其義也治平元年六月十四日
書
　　　後漢殘碑隂(歲月未詳)
右漢殘碑隂前後(二字一/作亦)磨滅不知爲何人碑其知
爲漢碑者蓋其隷字非漢人莫能爲也其字僅可見
者尚數十而姓名完者九人曰王伯郷趙仲方賈元
周王景陽賈元輔宗石處王仲宣馬安國王通國皆
無官號邑里莫知爲何人惟漢隷在者少爲難得故
録之治平元年五月十八日書(右真蹟)
　　　後漢朔方太守碑隂(歲月見本文)
右漢朔方太守碑隂題名(一無/此字)云永壽二年朔方太
守上郡仇君察察下滅一字除郎中大曲長大下又
滅一字延熹四年九月乙酉詔書遷衙令五年正月
到官奉見明府見下又滅一字立祠刋石表章大聖
之遺靈永示来世之未(一作/末)未下又滅一字謹出錢
千千下又滅兩字者下行因紀姓名(一無/七字)據此乃當
時修廟出錢人爾今其姓名往往可見云衙郷三老
時勤伯秋上官鳳季方録事史楊禹孟布衙主記椽
楊綬子長門下功曹裴篤伯安倉曹掾任就子優又
有集曹掾軍(一作/君)假司馬之類名字多不完其所出
錢不過三百至五百蓋漢世物輕幣重今華嶽孔子
廟碑隂所列亦皆如此其所立祠蓋不知爲何廟也
治平元年夏至日書(右真蹟)
　　　後漢劉曜碑(一有并/隂二字/歲月未詳/真蹟)
右漢劉曜碑在今鄆州界中文字磨滅僅有存者云
諱曜字季尼年七十三其餘爵里官閥卒葬歲月皆
不可見字爲漢隷亦不甚工惟其銘云天臨大漢錫
以明悊碑首題云漢故光禄勲東平無鹽劉府君之
碑以此知爲漢碑也治平元年四月一日書
　　　後漢北海相景君銘(歲月見本文)
右漢北海相景君銘其碑首題云漢故益州太守北
海相景君銘其餘文字雖往往可讀而漫滅多不成
文故君之名氏邑里官閥皆不可考(一作/見)其可見者
云惟漢安二年北海相任城府君卒城下一字不可
識當爲景也漢功臣景丹封櫟陽侯傳子尚尚傳子
苞苞傳子臨以無嗣絶安帝永𥘉中鄧太后紹封苞
弟遽爲監亭侯以續丹後自是而後史不復書而他
景氏亦無顯者漢安順帝年號也君卒於順帝時蓋
與遽同時人也碑銘有云不永麋夀余家集録三代
古器銘有云眉壽者皆爲麋蓋古字簡少通用至漢
猶然也治平元年四月二十九日書(右真蹟)
　　　後漢謁者景君碑
右漢景君碑尤磨滅惟謁者任城景君數字尚完其
餘班班可見者皆不䏻成文故其年世壽考功行卒
葬莫可考也蓋漢隷今尤難得其磨滅之餘可惜爾
(右集本)
　　　後漢景君石郭銘
右景君石郭銘者余旣得前景君碑又得此銘皆在
任城不知一景君乎將任城景氏之族多耶文字磨
滅不可考故附于此熈寧三年正月朔旦山齋記(右)
(真蹟)
　　　後漢袁良碑(歲月見本文)
右漢袁良碑云君諱良字卿卿上一字磨滅陳國扶
樂人也厥先舜苗世爲封君周興虞閼父自此而滅
又云滿爲陳侯至玄孫濤塗以字立姓曰袁自此又
滅又云當秦之亂隱居河洛髙祖破項實從其册天
下旣定還宅扶樂蓋不知爲何人也又云孝武征和
三年曾孫斬賊先勇拜黄門郎曽孫滅其名賊下亦
(一作/又)滅一字又曰封關内侯食遺郷六百戸薨子經
嗣經薨子山嗣傳國三世至王莽而絶君即山之曽
孫也舉孝㢘郎中謁者將作大匠丞相令廣陵太守
討江賊張路等威震徐方謝病歸家孝順𥘉𥘉下數
字滅(一作滅/數字)又云府舉君拜議郎符節令其後又云
永建六年二月卒其碑首題云漢故國三老袁君碑
而碑文有使者持節安車又有几杖之尊袒割之養
君寔饗之之語以此知良甞爲三老矣其餘磨滅雖
時時可讀而不能次第也又云帝御九龍殿引對飲
宴九龍殿名惟見於此治平元年五月二十九日夏
至假書(右真蹟)
　　　後漢張平子墓銘(永和四年)
右漢張平子墓銘世傳崔子玉撰并書按范曄漢書
張衡傳賛云崔子玉謂衡數術窮天地制作侔造化
此銘有之(四字一作今/銘有此語)則真子玉作也其刻石爲二
本一在南陽一在向城天聖中有右班殿直趙球者
知南陽縣事因治縣署毀馬臺得一石有文驗之廼
斯銘也遂龕于聽事之壁其文至凡百君子而止其
後(一有/半字)亡矣其在向城者今尚書屯田貟外郎謝景
𥘉得其半於向城之野自凡百君子巳上則亡矣(三/字)
(一作其前/半亡矣)今以二本相𥙷續其文遂復完而闕其最
後四字然則昔人爲二本者不爲無意矣據徐方回
所記二十一字廼趙球所得南陽石之亡者(二十一/字一作)
(唐寳應中有徐方回者别得二十一字云是/銘最後文疑球所得南陽石之半亡者爾)今不復
見則又亡矣惜哉嘉祐八年歲在癸夘十月十八日
書(右真蹟)
集古録跋尾卷第二
堯母碑(元第四百/六十一)堯母(一有/祠字)恢踐帝(一有/宫字)奉祠(一作/祀)
讀矣(一無/矣字)諸書(此下一/有皆字)嘉祐元年三月二十九日書
(一有此/十一字)
堯祠碑(元第七百/九十一)屏懾(真碑及公䟦皆作屏懾或因/國語并左氏傳疑懾爲攝非)
祈雨碑(元第九百/六十一)又曰(一作/云)斷續(一作/絶)治平元年六
月六日書(一有此/九字)
老子銘(元第一百/六十一)
置孔子廟卒史碑(元第三百/九十)辟雍(一作廱/碑作雍)
修孔子廟器碑(元第三百/五十一)莫曉(莫字上一/有者字)
孔子廟碑(元第四百/七十一)
(異)
碑隂題名(元第八/百一)斯碑(一無/碑字)世萇(一作/長)
同前(元第八百/三十一)又有(此下闕/一夏字)治平元年閏五月九日
書(一有此/十字)
張公廟碑(元第八百/二十一)災(一作/冦)
公昉碑(元第五百/七十)府君(一無/君字)君徙(碑作/從)
郙閣頌(元第九百/八十一)府掾(碑作衡/官掾)徙朝(碑作/從朝)經紀(碑作/記)
後漢人闕銘(元第七百/八十一)人也(一無/也字)
石柱記(元第二百/二十一)
文翁學生題名(元第六/十一)
都尉孔君碑(元第三百/八十一)宙人臣(一作宙/爲人臣)此也(一無/也字)
沛相揚君碑(元第/十一)長子(一無/長字)
　右漢楊君碑者其名字皆巳磨滅惟其銘云明明
　楊君其姓尚可見爾其官閥始卒則粗可考云孝
　順皇帝西廵以掾史召見帝嘉其忠臣之苗器其
　璵璠之質詔拜郎中遷常山長史換犍爲府丞非
　其好也廼翻然䡖舉宰司累辟應于司徒州察茂
　林遷鮦陽侯相金城太守南蠻蠢迪王師出征拜
　車騎將軍從事軍還䇿勲復以疾辭後拜議郎五
　官中郎將沛相年五十六建寧元年五月癸丑遘
　疾而卒其終始頗可詳見而獨其名字泯滅爲可
　惜也是故余甞以謂君子之垂乎不朽者顧其道
　如何爾不託於事物而傳也顔子窮臥陋巷亦何
　施於事物耶而名光後世物莫堅於金石盖有時
　而弊也治平元年閏五月二十八日書(此與前本不/同故兩存之)
繁陽令楊君碑(元第一/百一)
髙陽令楊君碑(元第一/百十一)
楊君碑隂題名(元第二/十一)亦不知爲(一作不/知其爲)
同前(元第四百/八十一)楊君(一作/氏)史者(一無/者字)
同前(元第七百/四十二)五年(一作/元年)
同前(元第二百/二十一)
後漢殘碑隂(元附二百/二十一)惟漢隷在者少爲難得故録
之(一無此/十二字)
朔方太守碑隂(元附二百/二十一)
劉曜碑(元第五/百一)悊(一作/詰)
景君銘(元第六百/二十一)
景君碑(元第九百/七十一)熈寧二年十月朔(一作/晦)日山齋書
(一有此/十一字)
景君石郭銘(元附九百/七十一)
袁良碑(元第七百/七十一)時時(一作/有時)
張平子墓銘(元第三/十一)謂衡(一作/稱衡)
内制集卷第二　歐陽文忠公集八十四
　　　河南府平陽洞河陽濟瀆北海水府投送龍
　　　簡青詞(八月/十六日)
伏以九區至廣萬物類居惟川嶽之宅靈繫真仙而
總治載稽道祕實有舊章粲然玉簡之清文蜿若金
鱗之瑞質茲爲鎮信輔以精誠伏冀沖鑒昭臨純祺
錫羡保邦家之永固均動植以蒙休
　　　雄州開啓北朝皇帝盡七道埸齋文(八月二)
(十六日)
伏爲(一作/以)北朝皇帝世結隣歡歳交聘問方睦敦隆
之好遽聞訃告之音深極哀懷用伸資薦廣梵筵而
斯啓陳法供以惟嚴冀仰助於仙遊庻永孚於冥祐
　　　班荆館賜北朝告哀人使御筵口宣(八月二)
(十六日)
卿載馳使介来訃國哀當節物之凛秋嘉道塗之良
苦冝頒燕犒以示眷勤
　　　班荆館賜契丹告哀人使酒果口宣(八月二)
(十六日)
卿載馳國訃来及都城顧惟跋履之勞冝有頒宣之
寵俾推珍錫式示眷懷
　　　故秦晉國夫人林氏祭文(堂祭八月/二十六日)
維靈歸全叶禮卜吉有期念將閟於幽扃俾載陳於
祖奠歆茲芳潔尚體追懷
　　　故秦晉國夫人祭文(墳祭八月/二十六日)
惟靈壽考有終勞能可録安茲宅兆僃有物容載申
奠訣之恩式盡追榮之美
　　　内中福寧殿罷散三長月祝聖壽道埸青詞
(八月三十日)
伏以清霜肅候資萬物以將成嘉月齋心延百祥而
並集有嚴祕殿来格衆靈冀真鑒之妙沖答精衷之
蠲潔保鴻圖而緜固均庻品以阜康
　　　契丹告哀人使回至北京賜御筵口宣(九月)
(四日)
卿逺將國命来告訃音當使傳之言旋俾宴需之加
錫用申眷勞式示寵恩
　　　契丹告哀人使回至雄州賜御筵兼傳宣撫
　　　問口宣(九月四日)
卿逺馳國訃旋飭使軺載嘉復命之勤爰錫示慈之
宴式彰寵數冝體至懷
　　　賜鎮海軍節度使檢校太尉同中書門下平
　　　章事判亳州陳執中生日禮物口宣(九月/四日)
卿榮擁節旄出臨藩翰屬茲誕日冝有寵頒當體眷
懷克膺茂數
　　　太平興國寺開先殿開啓太祖皇帝忌辰道
　　　埸齋文(九月八日)
伏以紹百王而開綂昭著於祖功植衆善之妙因爰
憑於覺力循有邦之舊典稽諱日以先期載肅齋埸
並延淨侣瞻玉毫之具相誦貝葉(一作/牒)之靈文仰依
慈慧之仁遐薦清真之馭庻資冥祐式廣孝思
　　　太平興國寺開先殿開啓太祖皇帝忌辰道
　　　埸功徳䟽右語(九月八日)
伏以受命造邦耀無窮之丕烈以時薦福資妙用於
能仁爰及諱辰式遵彞憲即神居之寳殿廷法侣於
祗園仰冀覺慈廣敷勝利威靈如在冥助於真遊運
祚克昌永隆於卜世
　　　賜西南蕃蠻人張漢頂等敕書(九月十二日)
勑張漢頂省所附進馬并朱砂等事具悉汝世安邊
徼逺效𣢾誠渉道里以甚勤脩貢輸而自逹載嘉忠
順冝有寵頒今回賜汝紅中錦旋襴一領八兩渾鍍
銀腰帶一條衣著二十疋至可領也故茲示諭想冝
知悉秋冷汝比好否遣書指不多及
　　　増修青帝朝日風師先𧖟等壇祭告逐壇并
　　　當處土地祝文(九月十二日)
壇壝之嚴神明所格以時修舊式叶彞儀㳙此吉辰
用伸昭告
　　　皇帝回契丹皇帝告哀書
九月日伯大宋皇帝致書于姪大契丹皇帝闕下特
枉使軺遽馳國訃不意㓙變文成皇帝上僊載念久
敦世好方睦隣歡聞問震驚撫懷感惻姪皇帝始茲
纘紹深極哀摧冀節至情以遵典禮已差人使專持
慰禮今右宣徽使忠順軍節度使左金吾衛上將軍
耶律元亨回奉書陳謝不宣白
　　　皇帝回契丹皇太后告哀書
九月日姪大宋皇帝謹致書于嬸大契丹仁慈聖善
欽孝廣徳安靜正淳懿和寛厚崇覺儀天皇太后闕
下不意㓙變文成皇帝上僊方敦隣睦遽及訃音載
惟慈慕之懷必極哀傷之念冀從順變式副瞻言已
差人使專持慰禮今右宣徽使忠順軍節度使左金
吾衛上將軍耶律元亨回奉書陳謝不宣謹白
　　　贈昭信軍節度使遂國公宗顔祭文(堂祭九)
(月十三日夜)
維爾㓜而敏明長克有立胡謂為善而不永年奠斚
在茲營魂其慰
　　　贈昭信軍節度使遂國公宗顔祭文(櫕所九)
(月十三日)
維爾禀質甚秀享齡不遐日月有期厝安惟吉陳茲
奠酌實悼余懐
　　　賜右領軍衛将軍克沖獎諭勑書(九月十/五日)
朕覽先帝之遺文愴然増慕嘉汝志之顓學期乃有
成惟睿制之坦明合聖經之(一作/而)雅奥傳冩之善茲
謂藝能誦習不忘是為寳訓冝加襃勗以勉進脩
　　　呉王院上梁祭告土地祝文(九月十五日)
本支之盛棟宇有嚴吉日旣㳙脩梁始構冀神之祐
永壯厥居
　　　南京鴻慶宫開啓皇帝本命道埸青詞(九月)
(二十三日)
伏以帝運開先建别都而雄壯神遊欽奉肅真館以
邃嚴適臨元命之辰恭按仙科之式薦茲嘉潔仰彼
穹靈敢祈善應之祥永固無疆之壽
　　　賜鎮海軍節度使檢校太尉同中書門下平
　　　章事判亳州陳執中詔(十月二日)
卿近辭宰柄出守蕃宣方受署以云𥘉効右牽而米
獻式彰誠藎深用歎嘉
　　　賜知建昌軍張貴和勑書(十月二日)
敦本勸農惟汝之職因時任土脩貢有儀載省勤誠
用増奨歎
　　　啓聖禪院修設故秦晉國肅恭賢正夫人林
　　　氏盡七大會齋一中齋文(十月二日)
伏以覺慈廣𬒳兼濟於含生冥福所資必憑於慧力
惟懿柔之秉徳享壽考而有終隆睿眷以不忘集勝
縁而增僃願乗妙果(一作/道)超薦真乗
　　　賜吏部尚書同中書門下平章事文彦博生
　　　日禮物口宣(十月二日)
卿以名世之材當秉鈞之任乃顧具瞻之重適臨載
誕之辰爰示頒宣用彰眷遇
　　　西太一宫開啓皇帝本命道埸青詞(至和三/年二月)
(十五/日)
伏以真遊所集靈宇載嚴聿臨元命之辰恭按仙科
之式冀紫清之垂鑒感蠲潔以濳通百福來臻克彰
於善應萬齡増固永保於無疆
　　　撫問麟府代州路臣寮口宣(二月五日)
(卿/汝)等各藴材猷出膺寄任綽著綏寧之績克彰勤藎
之勞冝示撫存用推眷遇
　　　皇帝回契丹太皇太后回謝書
三月日姪大宋皇帝謹致書于嬸大契丹仁慈聖善
欽孝廣徳安靜正淳懿和寛厚崇覺儀天太皇太后
闕下嚮以訃音来告方深感愴之懷賵禮是將用繼
講修之好豈期懿念復枉使車且承春候之和克固
壽康之福其於感慰罔罄敷陳今順義軍節度使左
監門衛上將軍蕭佶等回專奉書陳謝不宣謹白
　　　皇帝回契丹皇帝囬謝書
三月日伯大宋皇帝致書于姪大契丹皇帝闕下頃
承哀訃甞遣使軺惟久睦於仁隣俾往伸於􁏉禭復
蒙惠問仍示腆儀方此春和克支福履其為慰浣奚
旣名言今順義軍節度使左監門衛上將軍蕭佶等
回專奉書陳謝不宣白
　　　建隆觀翊敎院開啓皇帝本命道埸青詞(閏)
(三月四日)
伏以道妙無方黙運清真之氣日躔有次式臨元本
之辰恭按仙儀俾陳淨醮伏願蒼靈昭鑒福嘏駢臻
萬壽無疆永隆於鴻筭羣生咸遂均𬒳於餘休
　　　賜侍衛親軍歩軍副都指揮使涇州觀察使
　　　王凱赴闕茶藥口宣(二十五日)
卿逺戒戎車夙祗召節式及炎薰之候載惟道路之
勤冝頒飲劑之良用示眷懷之厚
　　　賜龍圖閣直學士給事中施昌言巳下為修
　　　河了畢御筵口宣(四月四日)
卿等分庀工徒繕修隄楗遽茲訖事嘉乃有成冝推
宴犒之恩用獎勞能之効
　　　賜鎮東軍節度觀察留後知潁州李端愿赴
　　　闕茶藥詔(八日)
卿出布詔條入祗召節屬此炎歊之候深惟道路之
勤冝頒藥劑之良用示眷懷之厚
　　　賜契丹賀乾元節國信使副生餼口宣(八日)
卿等式將聘幣來講隣歡載嘉道路之勤冝厚餼牽
之品往膺寵錫用示眷懷
　　　賜文武百官文彦博巳下於大相國寺罷散
　　　乾元節道埸香合口宣(八日)
卿等式因誕節祗率寀寮修梵供以惟精罄臣誠而
申祝載嘉忠愛冝示頒宣
　　　賜文武百官文彦博已下於錫慶院罷散乾
　　　元節道埸酒果兼敎坊樂口宣(八日)
卿等叶徳同寅愛君盡禮因誕彌之紀節申祝頌之
常儀冝示宴私用彰優寵
　　　大慶殿行恭謝之禮御札(五月二日)
勑内外文武臣寮等執珪璧以事神嚴祖宗而配帝
雖有國之常典亦困時而制冝朕承三聖之丕基撫
萬邦之有衆儉于已思天下之民豐勞于心致天下
之民佚罔敢怠忽庻幾治(一作/洽)平而首春以來偶爽
調適頼三靈敷祐百福來臻順以節宣獲茲康𥙿加
以邊偶不聳風雨以時雖庻物之咸和顧眇躬之(一/作)
(而)増惕是用稽先朝之成憲詢故實於有司即廣殿
之翼嚴擇靈辰之良吉式伸昭謝以格純休冝示先
期俾茲誕告朕取今年九月内於大慶殿行恭謝之
禮其今年冬至親祀南郊即冝權罷所有合行諸般
恩賞並特就恭謝禮畢一依南郊例施行至日朕親
御宣徳門宣制仍令所司詳定儀注以聞務遵典禮
勿俾煩勞咨爾多方咸體予意故茲札示想冝知悉
　　　東太一宫開啓保夏祝聖壽金籙道埸宻詞
(四月二十七日)
伏以風薫紀候阜庻物以蕃滋道妙無言集百祥而
善應即琳宫之福地考金籙之秘文薦此令芳通乎
肹蠁冀延純錫保乃昌圖資壽考於無疆均蠢生而
咸𬒳
　　　賜五臺山十寺僧正知今等勑書(五月七日)
汝等並懷出俗之心而有愛君之志因王正之肇序
遵佛事以修嚴期申祝延來効誠獻載嘉勤𣢾冝有
恩頒
　　　賜天章閣待制知揚州許元詔(五月七日)
汝以材敏班余詔條眷乃淮海之濵産茲草木之美
以時采掇來效貢輸嘉爾勤誠良深歎獎
　　　天貺節謝内中露香表(五月七日)
伏以薫風應候滋阜於羣生嘉節紀時恭承於景貺
已嚴淨館䖍奉祕詞仍假薰脩附通精意蒼靈昭鑒
純祉来臻
　　　撫問廣南西路臣寮口宣(五月十七日)
(卿/汝)等並以幹能出分寄任顧此藴隆之候載嘉宣布
之勤冝示慰存用彰眷遇
　　　除授陳執中行尚書左僕射充觀文殿大學
　　　士依舊判亳州加食邑食實封餘如故仍放
　　　朝謝制(六月十日)
門下爵禄之寵所以優老而崇賢退讓之風所以勵
俗而敦化眷我元輔殿于近邦屢辭將相之榮僃述
君臣之遇雖重違懇悃之請而豈無恩意之隆爰告
外庭以旌嘉尚具官陳執中質性剛直姿識敏明出
於名臣之家早有時材之用自更中外之任實勤夙
夜之勞出撫師徒宣威種落之外入參機要竭忠帷
幄之間至於兩踐台司首當國論杜門絶請善避權
勢以逺嫌處事執心不為毁譽而更守顧方深於倚
信乃祈解於鈞衡兼秉旄調鼎之榮資鎮俗偃蕃之
重所以優逸耆哲養頥精神而數形奏封毎以疾告
察其誠至良為惻然若夫中臺之崇端揆是為於師
長秘殿之職詢訪實思於老成推此茂恩俾如爾志
仍廣邑封之數即安屏翰之居於戯壹思慮以專心
勤藥石以自輔人實求舊予惟不忘勉期壽康往服
休命可特授行尚書左僕射充觀文殿大學士依舊
判亳州加食邑七百戸食實封三百戸功臣散官勲
封如故仍放朝謝主者施行
　　　宣召曽公亮口宣(六月六日)
有勑卿自辭職禁林班條近輔休有政績播于民聲
旣深柬於予衷俾召還其舊物矧爾材望著于搢紳
豈惟潤色之文方佇論思之益
　　　撫問河北路臣寮諸軍將校口宣(七月三日)
卿等任膺委寄職在綏寧當茲災沴之餘僃著勞能
之效俾伸撫慰冝體眷懷
　　　撫問樞宻直學士施昌言為患口宣(七月十日)
卿方委政條遽聞疾告致爽調和之理豈非夙夜之
勞勉輔天真冀遵藥喜俾伸撫慰式示眷懷
　　　撫問澶州滑州衛州通利軍梅摯等及存恤
　　　逐州軍為水災及防護堤岸口宣(七月七日)
(卿/汝)等列蕃宣之重寄罹澍潦之時災顧乃兵民載深
隱惻尚頼班條之善克伸捍患之勞往道予懷俾伸
慰撫
　　　萬壽觀延祥殿開啓中元節資薦真宗皇帝
　　　道埸青詞(七月七日)
伏以道生萬物運元氣於無形節正三元紀清商之
令序洪惟先聖邈矣真遊貽睿業以嗣承増孝思之
時感式陳淨醮仰薦精衷伏願靈馭在天愈資於冥
祐寳圖綿世永庇於羣生

内制集卷第三
除陳執中制名臣(一竹/大臣)
撫問河北路臣寮諸軍將校口宣(一作撫問脩/河臣寮口宣)
外制集卷第三　歐陽文忠公集八十一
　　制五十首
　　　左班殿直李徳隆母王氏可追封永安縣君
　　　制
勑夫觀其子之孝可以知其父母之賢具官李徳隆
亡母永安縣君王氏生此孝子(一作是/生此子)能守其家請
以身官移於泉壤夫禄養於親有時而止榮名之及
存不朽焉䰟兮享之可以爲慰可
　　　比部貟外郎知綿州薛貽應轉駕部貟外郎
　　　虞部貟外郎知博州薛綸轉司門貟外郎祕
　　　書丞知嘉州洪雅縣李述轉太常博士制(並/磨)
(勘改/官)
勑具官薛貽應等吏之庸庸而無聞者吾所不取章
章而特見者必擢(一有/而字)用之若夫奉法循職守其官
而無過者不亦吏之良哉念其勤勞豈可不録三年
考績敘進有常徃服新恩無渝爾守可
　　　司門貟外郎李公謹祕書丞充集賢校理楊
　　　儀殿中丞叚髙磨勘改官制
勑具官李公謹等夫令在必信法在必行今審官考
課增以舉類之科乃吾示信之令而新行之法也汝
等敘進於比猶用常文其後當遷皆須應格勉勤其
業以俟爾知可
　　　范仲温可台州黄巖縣尉制
勑具官范仲温爾弟仲淹參吾大政方欲輔眹平賞
罰推至公以脩紀綱而正庶位爾今所任有土與民
惟過與功則有賞罰爾勤厥職可不戒哉可
　　　東頭供奉官閤門祗候石宗尹可内殿崇班
　　　制
勑具官石宗尹陳力效官積有歳月㑹其課最來上
有司按於舊文當得敘進升之朝列可謂寵榮徃服
新章益勤後效可
　　　著作佐郎盧革潘泳(一作/詠)等磨勘改官制
勑具官盧革等州縣之職治有常法而逺方之俗風
土異冝若夫上克奉於教條下不違於民欲惟勤與
敏乃克濟焉爾等服職有勞㑹課來上膺兹敘進無
廢官箴可
　　　史館書直官潘宗益可梓州司户參軍制
勑具官潘宗益給事有年其勞可録冝命以秩俾旌
厥勤兄爲有司惟久則習尚安乃職以慎克終可
　　　角厮波男合羅角可本族軍主制
勑合羅角生禀勁勇之姿而濟以忠果之性屢陳厥
効咸可旌襃俾升官榮以勸諸部勉圖功業無自失
時可
　　　軍事推官龔待問可桂州觀察推官制
勑具官龔待問捕盗之格有功者賞而吏能應書者
少非吾有所愛焉苟有其勞豈不甄録今有司言爾
於格當遷方兹多盗之時用勸不能之者(一作/吏)可
　　　進士劉純可試將作監主簿制
勑劉純自兵興累年而功效未立然游談之士以兵
爲說而得禄者多矣吾猶意乎厥路尚狹而未足以
來特起之人故甄收未始少懈况爾屢經器使而言
者謂材冝有推恩以勸來者可
　　　祕書丞竇隨可本官致仕制
勑具官竇隨夫老而致其政於君者士之懿節也爾
壯而登仕困於數竒今其老焉可以歸矣安而(一作/於)
眉壽膺此羙名可
　　　邢州觀察支使張徳熈可著作佐郎制
勑具官張徳熈士之在下位而能以聞于上者不有
言者乎一失其言則有常罰焉知人而薦豈爲易㢤
今爾由舉者而𬒳升擢尚勤其業無累爾知可
　　　大理寺丞薛仲孺可太子右賛善大夫制
勑具官薛仲孺爾之伯父奎爲吾大臣參議國政剛
直之節見於臨事殁而無嗣吾甚哀之爾㓜以奎䕃
而登仕籍今由累歳遂升于朝惟爾伯父之行有司
考法易(一作/謚)以一徳不懈執心决斷之名可謂羙矣
守爾家法克勤厥官可
　　　殿中丞王正民大理寺丞朱景陽陳侁等磨
　　　勘改官制
勑具官王正民等審官之法三歳一遷惟無過焉乃
得㑹課爾等服於官政以涖吾民奉法守職積勞歳
月膺兹敘進此乃常科勉爾之爲以期懋賞可
　　　内殿崇班李允恭可内殿承制制
勑具官李允恭朕患州縣之吏不職者不能禦姦禁
暴而憫吾民罹於賊盗(一作/盗賊)故於捕盗之吏推賞尤
厚非以爲私蓋有爲也今爾之請(一作/課)自陳其勞方
吾以賞行勸之時惟恐不及故加爾寵非徇爾私夫
古有讓功不言之賢惟爾冝慕可
　　　節度推官張紳可大理寺丞制
勑具官張紳朕閔夫兵興而費廣不忍加歛於吾民
凡能佐國足用者皆思懋賞以勸其勤今薦爾者皆
曰爾材而吾近臣尤所取信故增汝秩不易厥官夫
官惟業勤常患不乆爾其自勉無替乃勞可
　　　學士院孔目官遂州司户參軍李懷徳可特
　　　授■州陽信縣尉充學士院録事制
勑具官李懷徳夫有司之事(一作/掌)惟乆則習次遷之
例顧(一作/惟)汝冝升無忘克勤慢則有罰可
　　　虞部貟外郎李備太子中舍侯克明大理寺
　　　丞曹(一作/唐)琰等磨勘改官制
勑具官李備等國家外建庻位以官羣士而賞罰進
退之法掌(一作/行)於有司者所以待中材之無過者爾
髙能異效吾有不次之用焉爾等咸服于官久勤歳
月以勞序進雖曰寵榮勉爾所爲以期懋賞可
　　　彰武軍節度推官李仲昌可大理寺丞簽署
　　　渭州判官公事制
勑具官李仲昌羣材之在下者思逹其上難矣而在
上者思得可用之材豈爲易㢤朕頃自擇能臣使舉
其類而洙以爾充薦今琦又以爲言琦洙皆能體吾
勞於擇士之心者舉爾不應不慎霈然推寵吾所不
疑爾尚勉㢤以稱兹舉可
　　　故尚父汾陽王郭子儀孫元亨可永興軍助
　　　教制
勑郭元亨繼絶世襃有功非惟推恩以及逺所以勸
天下之爲臣者焉況爾先王名載舊史勲徳之厚冝
其流澤於無窮而其後裔不可以廢往服新命以榮
厥家可
　　　奉禮郎李景圭可大理評事制
勑具官李景圭九州四海風俗不同而王者之化無
不及吾於逺者尤加意焉夫吏非敏於其事則不能
通俗習而順其冝政一失焉下則重困邈兹南海爾
涖吾民今㑹課上聞增爾榮秩克勤厥職以副予懷
可
　　　故右驍衛大將軍致仕王元祐男知信可内
　　　殿崇班制
勑具官王知信爾父元祐陳力事予告老以休位終
環尹殁而餘慶尚及爾身爾嗣厥家茍能有立則始
終寵榮(一作/榮寵)視汝父焉惟孝與忠勉思兩得可
　　　前楚州團練判官丁宗臣可著作佐郎制
勑具官丁宗臣庻官之在位者衆矣吾思一善之取
而無失則惟舉類之法所得尤(一作/冝)多今薦者交章
言爾可取爾其自勉以稱吾思善之心焉可
　　　左侍禁李從式孫清並可太子左清道率府
　　　副率致仕制
勑具官孫清等壯而陳力老也告休古人所難有始
有卒爾能至此可謂克終尚有推恩以嘉爾節歸安
眉壽服此新榮可
　　　權無爲軍判官劉皆洪州録事參軍張徳元
　　　並可太子中舎致仕制
勑具官劉皆等禮與法之爲書其於老者皆有優焉
今爾等學於禮法而能安其老思以歸休吾所嘉襃
冝推寵命可
　　　國子監直講青州千乗縣主簿孫復可大理
　　　評事制
勑具官孫復昔聖人之作春秋也患乎空文之不足
爲故(一作/信)著之於行事以爲萬世之法然學而執其
經者豈可徒誦其言㢤惟爾復行足以爲人師學足
以明人性不徒誦其說而必欲施於事吾將見吾國
子蔚然而有成冝有嘉襃以爲學者之寵可
　　　太子中舎孫礪李國慶並可殿中丞制
勑具官孫礪等六經皆載治民之術而法者爲吏(一/無)
(此/字)之資也汝等學之用以從政經之道廣矣擇其冝
於民者法之文宻矣取其平而不害者足以涖爾官
而成厥績焉膺兹敘遷勉用爾學可
　　　祕書丞黄正殿中丞盧咸並可太常博士制
勑具官黄正等自兵興(一作/興兵)以來調度日廣其能勤
征㩁以佐經費而均漕運使不滯以通諸用者皆方
今之急務其爲勞力冝有勸焉因兹歳成寵爾榮秩
可
　　　原州彭陽縣令郝嗣宗可某州推官制
勑具官郝嗣宗吏三歳而一易其法久矣然議者莫
不以屢易爲患苟有能者吾豈奪焉爾(一作/汝)於彭陽
數有稱者就增其秩無易其居勉爾所爲以俟成績
可
　　　供備庫副使張禮一可西京左藏庫副使制
勑具官張禮一考課之法計過與功皆有常文得以
敘進此所以待夫中材而勉其不及者也茍能有立
吾必異之爾其往哉思所自效可
　　　杜諮轉官制
勑具官杜諮吏部之格吏之升降逺邇勞逸之均皆
有法焉不可以亂今衍以爾爲請(一作今以爾/為大臣所薦)吾旣
重違大臣之言而顧有司之法茍不甚戾則吾豈不
從無專爾私其率厥職可
　　　柴宗慶第三女可封郡君制
勑某人相與將人臣之極也爾父常兼享其位而連
戚里其於存殁冝有寵焉況其生也貴而殁也無嗣
續之裔此吾尤所憫焉加(一作/䟽)爾郡封此非常典所
以申吾不忘爾父之意可
　　　洛苑使英州團練使内侍省内侍右班副都
　　　知藍元用可眉州防禦使罷副都知制
勑具官藍元用爾之事予陳力兹久旣明而敏能濟
以勤慎宻一心不見過失屢更器任實柬予懷屢披
奏章陳疾自請願解要職以思便安惟爾之舊予所
嘉惟爾有勞予所録雖可爾請豈無加(一作/嘉)襃服兹
寵榮勉爾(一作/惟)後效可
　　　西頭供奉官閤門祗候綦恩可内殿承制制
勑具官綦恩用兵久矣而將吏能以材武稱於軍中
者豈不多哉苟有聞焉無不用也况如世衡吾所信
者今其稱爾吾豈不然夫信以出令仁以撫人(一作/之)
勇以臨戰而嚴以一衆必皆出於智而後成功雖大
將不過此也爾其勉之(一作/哉)可
　　　逹州司户參軍呉沖可奉寜軍節度推官制
勑具官呉沖嚮者盜起州縣久而未捕議者皆曰素
備不謹賞罰不明听以盜滋而吏怠今考爾所獲嘉
爾之能第賞推恩予無所愛(一作/愛矣)凡謹備者爾則勉
之當使怠吏由爾而勸可
　　　内殿崇班程逸可左監門衛將軍致仕制
勑具官程逸將軍之職居則宿衛天子岀則征伐四
方此武人之重也今假爾兹寵以爲歸老之榮者以
爾服勞旣久能克厥終而不忘爾勤之意也其往欽
㢤可
　　　懷州防禦判官倪俊可著作佐郎制
勑具官倪俊凡官人之法莫不期於得材而或失之
於有遺或失之於太濫故有司之守厥有常文苟能
應書皆可選擢(一作/擇)可使中材之並進不濫而無遺
此吾所以慎於擇材之意也爾膺(一作/之)兹舉其不勉
哉可
　　　大理寺丞宋緬孫周蘇逢等磨勘改官制
勑具官宋緬等庻官之守位者衆予欲(一有/其字)百職並
舉而人各趨之則於考功敘進之科厥有常法使夫
自勉者無不得焉蓋所以示勸而及衆也今考爾歳
績法當遷秩爾無以爲例得其體(一作/思)予勸功進善
之心以勉爾職其無懈可
　　　盧守勤致仕制
勑具官盧守勤少也陳其力病而養其衰非惟安生
樂壽人之所欲而朝廷待勞能之臣厚始終之意考
之典禮亦有彞章爾之事予旣勤且乆今其病矣可
以息焉尚有恩榮以爲爾寵夫勞無不報旣享爵禄
之豐身孰與親冝專輔養之理可
　　　曹元賔轉官制
勑具官曹元賔夫用兵之法不可先言則爲將之材
亦難先見國家用兵久矣求之行陣堪將者少夫士
有素藴之材未得逹者比降明詔廣其詢求而方平
等以汝爲言吾將觀汝之能試汝以事俾升朝序徃
自勉焉可
　　　司理參軍杜彭壽可大理寺丞制
勑具官杜彭壽士有潔身以㢘而服官以勤者長吏
皆得薦論有司加之考閱用而進秩俾以臨民雖曰
常科豈不慎選汝膺兹命其徃勉哉可
　　　户曹參軍尹植可某官致仕制
勑具官尹植惟爾陳力二十餘年以老而歸朕豈不
憫升之朝序榮以宫僚徃其休哉安爾眉壽可
　　　開封府開封縣主簿孫量可保大軍節度掌
　　　書記制
勑具官孫量用兵之法不欲久惟能使調歛發輸不
勞而民有餘力則可以制敵(二字一/作乆)而有待於必勝
西師之出乆矣不惟將帥之選爲重其州縣臨民之
吏能不乏民之力而佐吾之軍者亦難其人今爾旣
薦者皆曰材而臨涇乃爾自請徃膺新命將試汝能
可
　　　内殿崇班韓守允可左監門衛將軍致仕制
勑具官韓守允自兵興于邊天下多事吏強有力者
猶不能稱厥職而況於老者乎夫老者吾所優也豈
冝强其力之所不逮徃從爾請以安爾私尚有茂恩
以爲爾寵可
　　　泰州興化縣主簿朱思道可衛尉寺丞制
勑具官朱思道夫廉爲吏之一節也今保薦之法惟
以受財爲同坐則待夫能吏豈盡其材爾其奮厥所
長思有所立不獨守夫一節而已焉可
　　　溪洞楊先贇可權知古城州制
勑楊先贇世號材勇雄于一州威能服其部人忠能
奉其職貢冝加寵秩以紹厥家徃服恩章(一作/榮)無忘
報效可
　　　京西轉運垵察使虞部貟外郎杜𣏌可刑部
　　　貟外郎直集賢院充廣西轉運使制
勑具官杜𣏌自一隅用兵而調發輸役之繁無逺不
及況廣東西之路於東南尤爲逺者而吏多不良吾
之疲民旣有賦歛之勞而今又罹盗賊之患吾一慮
及爲之惻然凡與吾憂國者豈遑暇於安居哉汝爲
吾往其(一作/安)可憚勞吾又嘉汝名臣之後好學博文
(一作/聞)尚有榮名以爲汝寵凡吾寄汝之事繄汝之材
吾惟責成(一作惟/責厥成)爾可自勉可
　　　内殿承制孟均可千牛衛將軍制
勑具官孟均諸衛之置將軍唐之盛時兵官之重者
也衛兵之制廢久矣其官雖存而世不知其重也自
頃西北用師講求武事而議者多言唐之府兵可復
朕方思之而爾能有請朕甚嘉焉爾其徃哉吾將有
用可
　　　殿中丞史吉亨王珣瑜著作佐郎蘇黄中等
　　　磨勘改官制
勑具官史吉亨等夫官者所以盡人之材也至乎材
之難得則姑以歲月常法積勞而敘遷誠亦冀有異
材之善出於其間非止於此而巳也爾等各膺例進
冝自勉旃可
　　　蘄州廣濟縣令充國子監直講邵必可大理
　　　寺丞制
勑具官邵必夫學所以爲治也而儒者以記誦爲專
多或不通於世務但能傳古之說而不足施之於事
使愚者益固(一作/昧)而不明而材者聽之而怠(一作/殆)以
爲儒迂不足學故教人之法必該於古今以博其識
而成其業焉惟爾之學能明當世之事而屢形議論
朕甚嘉焉爾其守節礪行以率諸生而取古之有以
冝于今者而養成之則功利廣矣可不勉哉可
　　外制拾遺
　　　孫復可祕書省校書郎國子監直講制
朕勤治體喜賢俊甞慮四方遺逸之善有不吾聞者
間屬近列屢騰薦章以爾孫復深經術荏徳行躬耕
田畒以給歳時東州士人皆師尊(一作/隷)之吾命汝校
文於書省講藝於胄序不由郷舉不俟科選汝姑直
屏雜說純道粹經使搢紳子弟聞仁義忠孝之樂此
吾所以待汝意往欽㢤可
　　　周陵荆湖轉運使制
勑具官周陵朕思欲寛民賦役而衣食給足天下之
飢寒而患州縣之吏不能稱職其老疾闇懦而縱其
下與夫貪暴而自爲殘者皆所以蠧於物而重困吾
民者也然按察之司視而不舉反(一作/乃)務較錙銖毫
末之遺利而欲足用舒民豈不失其術而且勞者哉
今荆湖之南十一州一監三十有一縣吏貟不爲不
多矣爾其察其不良者而舉其賢者使州縣得良吏
未有民冨而用不足者廣西之最知汝爲材今其徃
哉無替朕命可
　　　皇弟安靜軍節度使允廸可責授右監門衛
　　　大將軍制
勑皇弟具官允廸五刑之屬三千其罪莫大於不孝
小民無知犯者猶鮮況爾燕恭肅王之子而朕之諸
弟也冝率訓義以廸四方而乃忘苴麻哭泣之哀爲
酣飲沈酗之佚肆情鄙行害于而家逹於朕聽嗟惋
無已朕苟貸法何以處王公之上而教天下哉冝歸
爵秩下領屯衛蓋寛於馭過而欲循省其非無蹈後
悔也可
　　　楊畋屯田貟外郎直史館制
勑尚書省二十四司散郎皆當今要官況分直史館
提太史筆蓋位之髙者非材資甚羙安可以兼此授
以爾東染院使湖南鈐轄楊畋出自將家有文武器
幹早由辭科歷任郡縣至提按之職嚮以羣蠻繹騷
湖嶺未靖故特命以使名往專討輯逮兹二歳谿洞
帖然而勤勞積時重㾽生疾瀝懇來上願還朝行予
旣嘉爾作事不怠以集疹于厥躬又重煩爾以軍旅
之役冝改田曹之號且以表年爲業苟能有以益於
國家則執干戈書簡牘其義一也可
　　　司勲郎中張從革可衛尉少卿制
勑洛宅朕之西都而居之未皇暇也然有司百職莫
不具焉其留務之多閑在憲司之尤簡最爲清峻可
以優賢具官某久服官勞頗彰吏最老于郎署分領
西臺用乎考績之文俾列命卿之貴仕而至此是亦
爲榮可
　　　殿中丞府司録李虞卿可國子博士制
勑具官某司録爲府曹首民閥閱増減吏詞桉曲直
皆繫焉前涖此者或苛悍或懦軟率不免缺折之患
惟爾慎不踰節㢘不撓人吾用嘉之俾增秩于庠列
爾其惟祗惟畏以茂對我朝家休命可
　　　大名府推官徐治可著作佐郎制
勑某朝廷置磨勘之法必以考限用人者使詳試吏
能而後進也則仕者由銓調改京秩乃榮階之始固
非輕授以爾進士登第歴佐大幕所知論薦是用進
擢爾惟自勉以副恩命可
　　　平陽縣尉林術可試祕校知永州祁陽縣事
　　　制
勑具官某南方之吏不能爲吾以恩信撫兹谿蠻而
使毒吾民於攻劫爾甞𬒳甲操矢而逐之則蠻之害
民也深民之瘡痍者衆所冝自見焉今録汝之勞命
汝以縣勉勤其政以撫吾人可
　　　大理寺丞彭通程濬可殿中丞某人可賛善
　　　制
勑具官某等仲尼有云言寡尤行寡悔禄在其中矣
今有司大比羣吏之治不待悉最課而後遷也但不
處于尤悔斯遷矣某等或賛治逺藩或長人大邑奉
法循職克無累疵銓(一作/鉤)考歳成用應陟典盾省儲
坊俾通朝守盍勤官業以對恩榮可
　　　奏舉人杭州觀察推官吕遘可大理寺丞制
勑具官某夫士之處世如錐在囊中其鋒立見爾以
選吏爲藩府賔佐凡薦爾材者自戩等十有二人是
必脫頴而出其輩者矣不然何言者之多也擢爾卿
屬試爾治民無謂寵利之可圖因違道以干譽其思
行義以自立務求已而爲人服此訓辭則無疵吝可
　　　軍事推官王野民可大理寺丞制
勑具官王野民自兵興用乏而能不取民以佐有司
之急者利入之法尤多非勤且敏者則莫能焉不惟
干賞者趨之蓋亦適時之用也爾職酒利厥課屢聞
所冝襃陞以勸怠者可
　　　録事參軍張(一作/王)師民可大理寺丞制
勑具官某方今官人之法由舉善而遷者必試之以
臨民而觀其從政自兵興以來吾民可謂勞矣惟吏
之良者能爲吾休息之今爾𬒳舉曰材亟遷其秩將
觀汝政其不勉哉可
　　　閻文寳供備副使監亳州茶鹽稅制
勑具官某國家因山澤之饒興筦搉之利以足邦用
實湏幹臣爾其絶侵牟謹出入使歳課增羡而績効
著明敘進之榮兹廼常典疇勞之賞尚有優恩可
　　　滕公輔衛州推官制
勑具官滕公輔堂洎昷之皆朕侍從之臣而外當寄
任之重交章來上薦爾爲材必有可觀以稱公舉冝
從其請以察爾能徃其勉㢤無廢爾職可
　　　藍田縣主簿權充府學教授　可華州蒲
　　　城主簿就差管勾永興府學制
勑具官某古之斆學之法肄習以時而難易先後教
之有方非乆而安之則不能以成其業今學者言爾
講說訓導可以爲師吾欲觀汝之道至于有成故假
爾大邑之佐使禄足以充然後安然克終其業可不
勉㢤可
外制集卷第三
　外制序云所作纔一百五十餘篇今衢本分三卷
　通科舉條法議僅百五十篇而京閩吉綿諸本乃
　多十五篇以仁宗實録考之慶曆二年十一月孫
　復除校書直講公尚倅滑四年正月周陵移湖南
　轉運公所草制已載第一卷除授同而詞異五年
　二月允迪責環衛皇祐元年三月楊畋換官直史
　館皆在公去朝之後張從革李虞卿徐冶林術程
　濬王野民張師民閻文寳滕公輔及永興府學教
　授十人難盡稽考吕遘轉寺丞制見張方平集公
　旣自云一百五十餘篇則其間或出公手亦未可
　知縁諸本散在四方傳信已久恐後人疑爲脫逸
復收之故命曰垥遺必有能辨之者
周陵兩制當出公手蓋是時中書省在禁中毎有
除授隨即命詞給告陵初移湖南不曾轉官其制
　行而未下㝷再降旨轉官故别草詞今第一卷所
載是也
潘宗益制(潘一/作汪)
進士劉純制故甄収(故字下/脫扵字)
劉皆等制寵命(一作/恩命)
郝嗣宗制苟有(一作/苟得)
柴宗慶第三女制連戚里(連字下一/有榮字)
倪俊制皆可選擢(可一/作得)
盧守勤制(勤一/作懃)
曹元賔制試汝以事(此上一/有而字)
孫量制開封縣(一作封/丘縣)
楊元贇制報効(一作/夙夜)
杜杞制爾可(一作/汝可)
史吉亨䒭制蘇黄中(一作/蘇莘)
邵必制爲治也(此上一/有學字)
吕遘制脫穎(一作/穎脫)
外集卷第三　歐陽文忠公集五十三
　　古詩三
　　　南獠
洪宋區夏廣恢張際四維狂孽乆不聳民物含(一作/涵)
春熈耆稚適所尚游泳光華時遽然攝提歲南獠掠
邊陲予因叩村叟此事曷如斯𥘉似却人問未語先
涕垂収涕謝客問爲客陳始基撫水有上源水淺山
嶮巇生民三千室聚此天一涯狠勇復輕脫性若鹿
與麋男夫不耕鑿刀兵動相隨冝融兩境上殺人取
其貲因斯乆乆來此冦易爲覊䑕竊及蟻聚近裏焉
敢窺勢亦不乆住官軍來即馳景徳祥符後時移事
亦移四輔哲且善天子仁又慈將軍稱招安兵非羽
林兒龍江一牧拙邏騎材亦非威惠不兼深徒以官
力欺智略仍復短從此難覊縻引兵缷甲嶺部陣自
參差鋒鏑殊未接士卒心先離奔走六吏死(𥘉在懷/逺軍缷)
(甲嶺殺傷范禮賔王/崇班等六人落陣死)明知國挫威自兹賊聲震直冦
融州湄縣宇及民廬燬蕩無孑遺利鏃淬諸毒中膚
無藥醫長刀斷人股橫屍滿通逵婦人及孳産驅負
足始歸堂堂過城戍何人敢正窺外計削奏䟽一一
聞宸闈赫爾天斯怒選將興王師精甲二萬餘猛毅
如虎貔劒㦸凛秋霜旌棨閃朝曦八營與七萃豈得
多于兹外統三路進小敵胡能爲前驅已壓境後軍
猶未知逶迤至蠻域但見空稻畦捜羅一月餘不戰
師自罷荷戈莫言苦負糧深可悲哀㢤都督郵無辜
遭屠糜(昭州都曹皇甫僅三人部糧入/洞遭蠻賊掩殺及害夫力千餘)嘵咋計不出
還出招安辭半降半來拒蠻意猶狐疑厚以繒錦贈
狙心詐爲卑戎帳草草起賊戈躡背揮我聆老叟言
不覺顰雙眉吮毫兼疊簡占作南獠詩願值采詩官
一敷于彤墀
　　　寄聖俞
西陵山水天下佳我昔謪官君所嗟官閑憔悴一病
叟縣古瀟灑如山家雪消深林自斸(一作/斲)筍人響空
山隨摘茶有時携酒探幽絶往往上下窮煙霞嵓蓀
緑縟軟可藉野卉青紅春自華風餘落蘂飛靣旋日
暖山鳥鳴交加貪追時俗翫歲月不覺萬里留天涯
今來寂寞西岡口秋盡不見東籬花市亭揷旗鬪新
酒十千得斗不可賖材非世用自當去一舸聱牙揮
釣車君能先往勿自滯行矣春洲生荻芽
　　　答梅聖俞寺丞見寄
憶昔識君𥘉我少君方壯風期一相許意氣曽誰譲
交遊盛京洛罇爼陪丞相騄驥日相追鸞凰志髙颺
詞章盡崔蔡論議皆歆向文㑹忝予盟詩壇推子將
談精鋒愈出飲劇歡無量賈勇爲無前餘光誰敢望
兹年五六歲人事堪悽愴南北頓暌乖相離獨飄蕩
失杯由畫足傷手因代匠移書雖激切拙語非欺誑
安知乃心愚而使所言妄權豪不自避斧質誠爲當
蒼皇得一邑奔走踰千嶂楚峽聽猿鳴荆江畏蛟浪
蠻方異時俗景物殊氣象緑髪變風霜丹顔侵疾痒
常憂鵩鳥窺幸免江魚葬今兹荷寛宥遷徙來漢上
憔悴戴囚冠驅馳嗟俗狀王事多倥偬學業差遺忘
未能解綬去所戀寸禄養舉足畏逢仇低頭惟避謗
忻聞故人近豈憚驅車訪一别各衰翁相見問無恙
交情宛如舊歡意獨能強幸陪主人賢更值芳洲漲
菱荷亂浮泛水竹涵虚曠清風滿談席明月臨歌舫
已見洛陽人重聞畫樓唱怡然壹鬱冩蹔爾累囚放
自從還邑來㑹此驕陽亢神靈多請禱租訟煩笞榜
猶湏新秋涼漢水臨(一作/㵼)清漾野稼蕩浮雲晴山開
疊障聊以助吟詠亦可資酣暢北轅如未駕幸子能
來貺
　　　酬聖俞朔風見寄
因君朔風句令我苦寒吟離别時未幾崢嶸歲再隂
驚飈擊曠野餘響入空林客路行役逺馬蹄冰雪深
瞻言洛中舊期我髙陽吟故館哭知已新年傷客心
相逢豈能飲惟有涕沾襟
　　　送琴僧知白
吾聞夷中琴巳乆常恐老死無其傳夷中未識不得
見豈謂今逢知白彈遺音髣髴尚可愛何況之子傳
其全孤禽曉警秋野露空澗夜落春嵓泉二年遷謪
寓三峡江流無底山侵天登臨探賞乆不厭毎欲圖
畫存於前豈知山髙水深意乆以寫此朱絲絃酒酣
耳熱神氣王聽之爲子心肅然嵩陽山髙雪三尺有
客擁鼻吟苦寒負琴北走乞其贈持我此句爲之先
　　　聽平戎操
西戎負固稽天誅勇夫戰死智士謨上人知白何爲
者年少力壯逃浮屠自言平戎有古操抱琴欲進爲
我娱我材不足置廊廟力弱又不堪戈殳遭時有事
獨無用偷安飽食與汝俱爾知平戎競何事自古無
不由吾儒周宣六月伐獫狁漢武五道征匈奴方叔
召虎乃真將衛青去病誠區區建功立業當盛日後
世稱詠於詩書平生又欲慕賈誼長纓直請繫單于
當衢理檢四靣啓有䇿不獻空踟蹰慙君爲我奏此
曲聽之空使壯士吁推琴置(一作/耽)酒恍若失誰謂子
琴能起予
　　　書冝城修木渠記後奉呈朱寺丞
因民之利無難爲使民以說民忘疲樂哉朱君鄣靈
堤導鄢及蠻興衆陂古渠廢乆人莫知朱君三月而
復之沃土如膏瘠土肥百里歲歲無凶菑(一作/災)鄢蠻
之水流不止襄人思君無時已
　　　谷正至始得先所寄書及詩不勝喜慰因書
　　　數韻奉酬聖俞
寒日照深巷柴門朝尚閉有客自江來尺書千里至
啓書復何云但言南北異南方地常暖風物稱佳麗
梅蘤入新年蘭臯動芳氣樂哉登臨興豈厭江湖滯
伊予方寂寞刻苦窮文字萬國㑹王州群英馳儁軌
方朔常苦餓子雲非官意歲暮慘風塵官閑倦朝市
出處一云别所思寧可冀春江有歸鴈但使音書繼
　　　答梅聖俞
寒日照窮巷荆扉晨未開驚聞逺方信有客渡江來
開緘復何喜宛若見瓊瑰一爾乖出處未嘗持酒盃
官閑隱朝市歲暮慘風埃音書日可待春鴈暖應回
　　　病中聞梅二南歸
聞君解舟去秋水正沄沄野岸曠歸思都門辭世紛
稍逐商㠶伴𥘉隨征鴈羣山多淮甸出栁盡汴河分
楚色蕪尚(一作/上)緑江煙日半(一作/畔)曛客意浩已逺離
懷寧復云宣城好風月歸信幾時聞
　　　送蟾上人遊天台
昔年在伊洛林壑毎相從對掃竹下榻坐思湖上峯
自言伊洛波毎起滄洲憶今兹道行遊千里東南國
都門汴河上栁色入青煙流水向淮浦歸人隨越船
東南遍林巘萬壑新流滿小桂緑應芳江春行已晚
藹藹赤城隂依依識古岑一去誰復見石橋雲霧深
　　　送徐生秀州法曹
一笑暫相從結交方恨晚猶兹簿領困況爾東南逺
落㠶淮口暮採石江洲暖黄鴿可寄書惟嗟雙翅短
　　　讀山海經圖
夏鼎象九州山經有遺載空濛大荒中杳靄群山㑹
炎海積歊蒸隂幽異明晦奔趨各異種倐忽俄萬態
群倫固殊禀至理寧一槩駭者自云驚生兮孰知怪
未能識造化但爾披圖繪不有萬物殊豈知方輿大
　　　依韻和聖俞見寄
與君結交深相濟同水火文章發春葩節行凜筠笴
吾才已愧君子齒又先我君惡予所非我許子云可
厥趣共乖時畏塗難轉輠道肥家所窮身老志彌果
毎嗟游從異有甚樊籠鏁天匠染青紅花腰呈裊娜
茍能柸酌同直待冠巾墮無欺挍讎貧鹽米尚餘顆
　　　晏太尉西園賀雪歌
隂陽乖錯亂五行窮冬山谷暖不冰一陽且出在地
上地下誰發萬物萌太隂當用不用事蓋由姦將不
斬虧國刑遂令邪風伺間隙潛中瘟疫於疲氓神哉
陛下至仁聖憂勤懇禱通精誠聖人與天同一體意
未發口天已聽忽収寒威還水官正時肅物凛以清
寒風得勢獵獵走瓦乾霰急落不停恍然天地半夜
白群雞失曉不及鳴清晨拜表東上閤鬱鬱瑞氣盈
宫庭退朝騎馬下銀闕馬滑不慣行瑶瓊晚趨賔館
賀太尉坐覺滿路流歡聲便開西園掃徑歩正見玉
樹花凋零小軒却坐對山石拂拂酒靣紅煙生主人
與國共休戚不惟喜恱將豐登湏憐鐡甲冷徹骨四
十餘萬屯邊兵
　　　送吴照鄰還江南
霜前江水磨碧銅岸背菱葉翹青蟲吴郎鬢絲生幾
縷不羞月上扶桑東羞見清波照人景去時黒髪吹
春風五年歸來婦應喜從此不問西飛鴻
　　　答朱宷捕蝗詩
捕蝗之術世所非欲究此語興於誰或云豐凶歲有
數天孽未可人力支或言蝗多不易捕驅民入野踐
其畦因之姦吏恣貪擾户到頭歛無一遺蝗災食苗
民自苦吏虐民苗皆𬒳之吾嗟此語秖知一不究其
本論其皮驅雖不盡勝養患昔人固已決不疑秉蟊
投火況舊法古之去惡猶如斯旣多而捕誠未易其
失安在常由遲詵詵最說子孫衆爲腹所孕多蜫蚳
始生朝畒暮已頃化一爲百無根涯口含鋒刃疾風
雨毒腸不滿疑常飢髙原下濕不知數進退整若隨
金鼙嗟兹羽孽物共惡不知造化其誰尸大凡萬事
悉如此禍當早絶防其微蠅頭出土不急捕羽翼巳
就功難施只驚群飛自天下不究生子由山陂官書
立法空太峻吏愚畏罰反自欺蓋藏十不敢申一上
心雖惻何由知不如寛法擇良令告蝗不隱捕以時
今苗因捕雖踐死明歲猶免爲蝝菑吾嘗捕蝗見其
事較以利害曽深思官錢二十買一斗示(一作/亦)以明
信民爭馳歛微成衆在人力頃刻露積如京坻乃知
孽蟲雖甚衆嫉惡苟銳無難爲往時姚崇用此議誠
哉賢相得所冝因吟君贈廣其說爲我持之告採詩
　　　答蘇子美離京見寄
衆竒子美貌堂堂千人英我獨疑其胷浩浩包滄溟
滄溟産龍蜃百怪不可名是以子美辭吐出人輙驚
其於詩最豪奔放何縱橫衆絃排律吕金石次第鳴
間以險絶句非時震雷霆兩耳不及掩百痾爲之醒
語言旣可駭筆墨尤其精少雖嘗力學老乃若天成
濡毫弄點畫信手不自停端莊雜醜怪群星見欃槍
爛然溢紙幅視乆無定形使我終老學得一已足矜
而君兼衆美磊落猶自輕髙冠出人上誰敢揖其膺
群臣列丹陛幾位缺公卿使之束帶立可以重朝廷
況令參國議髙論吐崢嶸惜哉三十五白髪今已生
近者去江淮作詩寄離情口誦不及冩一日傳都城
退之序百物其鳴由不平天方苦君心欲使發其聲
嗟我非鸑鷟徒思和嚶嚶因風幸數寄警我聾與盲
　　　立秋有感寄蘇子美
庭樹忽改色秋風動其枝物情未必爾我意先已悽
雖恐芳節謝猶忻早涼歸起歩雲月暗顧瞻星斗移
四時有大信萬物誰與期故人在千里歲月令我悲
所嗟事業晚豈惜顔色衰廟謀今謂何胡馬日以肥
　　　喜雪示徐生
清穹(一作/空)凛冬威旱野渇天澤經旬三尺雪萬物變
顔色愁雲嘘不開慘慘連日夕寒風借天勢豪忽肆
陵轢空枝凍鳥雀癡不避彈弋長河寂無聲厚地若
龜坼隂階夜自照缺瓦晨復積貯㓗瑩􁊡壷量深埋
玉尺凝隂反窮剥陽九兆𥘉畫春回百草心氣動黄
泉脉堅冰雖未破土潤已潛釋常聞老農語一臘見
三白是爲豐年候占驗勝蓍䇿天兵血西陲萬轍走
供億嗟予媿疲俗奚術肥爾瘠惟幸歲之穰兹惠豈
人力非徒給租調且可銷盗賊從今㓗鬴廪期共飽
麰麥
　　　賦竹上甘露
梢梢兩竹枝甘露葉間垂草木有靈液隂陽疑以時
深山與窮谷往往嘗有之幸當君子軒得爲衆人知
物生隨所託晦顯各有冝聊以助歌詠兼堪飲童兒
　　　和對雪憶梅花
昔官西陵江峡間野花紅紫多斕斑惟有寒梅舊所
識異郷毎見心(一作/必)依然爲憐花自洛中看花上蜀
鳥啼綿蠻當時作詩誰唱和粉蘂自折清香繁今來
把酒對殘雪却憶江上髙樓山群花四時媚者衆何
獨此樹令人攀窮冬萬木立枯死玉艷獨發陵清寒
鮮妍皎如鏡裏靣綽約對若風中仙惜哉北地無此
樹霰雪漫漫平沙川徐生隨我客比郡冰霜旅舎逢
新年憶花對雪晨起坐清詩寳鐡裁琅玕長河風色
暖將動即看緑栁含春煙寒齋寂寞何以慰卯盃且
醉酣午眠
　　　歸鴈亭
荒蹊臘雪春尚埋我𥘉獨與徐生來城髙樹古禽鳥
野聲響格磔寒毰毸頽垣敗屋巍然在略可逺眺臨
傾臺髙株唯有栁數十夾路對立𥘉誰栽漸誅榛莾
辨草樹頗有桃李當墻隈欣然便擬趂時節斤鋤日
夕勞耘培新年風色日漸好晴天仰見鴈已回枯根
老脉凍不發遶之百匝空俳佪頑姿野態煩造化勾
芒不肯先喣吹酒酣幾欲揈大鼓驚起龍蟄驅春雷
偶然不到才數日顔色一變由誰催翠芽紅粒迸條
出纎趺嫰蕚如剪裁卧槎燒枿亦強發老朽不避衆
艷咍姹然山杏開最早其餘紅白各自媒𥘉開盛發
與零落皆有意思牽人懷衆芳勿使一時發當令一
落續一開畢春應湏酒萬斛與子共醉三千盃
　　　送韓子華
嗟我乆不見韓子如讀古書思古人忽然相逢又數
日笑語反不共一罇諌垣尸居職業廢朝事汲汲勞
精神子華筆力天馬足駑駘千百誰可群嗟予老鈍
不自笑尚欲疾走追其塵子華有時髙談駭我聽榮
枯萬物移秋春所以不見令我思見之如飲玉醴醇
叩門下馬忽來别髙㠶得風披飛雲離懷有酒不及
冩别後慰我寓於文
　　　送李太傅知冀州(端懿)
吾慕李漢超爲將勇無儔養士三千人人人百貔貅
關南三十年天子不北憂吾愛李允則善覘多計籌
虜動靜寢食皎如在雙眸出入若變化談笑摧敵謀
恩信浹南北聲名落燕幽二公材各異戰守兩堪尤
天下不用兵爾來三十秋今其繼者誰守冀得李侯
李侯年尚少文武學彬彪河朔一尺雪北風煖貂裘
上馬擘(一作/臂)長弓白羽飛金鍭臨行問我言我慙本
儒鯫漢超雖已乆故來尚歌謳允則事最近猶能想
風流將此聊爲贈勉哉行無留
　　　石篆詩(并序)
某啓近蒙朝恩守此州州之西南有瑯琊山唐李㓜
卿庻子泉者某在館閣時方國家詔天下求古碑石
之文集于閣下因得見李陽冰篆庻子泉銘學篆者
云陽冰之迹多矣無如此銘者常欲求其本而不得
于今十年矣及此來已獲焉而銘石之側又陽冰别
篆十餘字尤竒於銘文世罕傳焉山僧恵覺指以示
予予徘徊其下乆之不能去山之竒迹古今紀述詳
矣而獨遺此字予甚惜之欲有所述而患文辭之不
稱思予嘗愛其文而不及者梅聖俞蘇子羙也因爲
詩一首并封題墨本以寄二君乞詩刻于石
寒嵓飛流(一作/溜)落青苔旁斲石篆何竒哉其人已死
骨巳朽此字不滅留山隈山中老僧憂石泐印之以
紙磨松煤欲令留傳在人世持以贈客比瓊瑰我疑
此字非筆畫又疑人力非能爲始從天地胚渾判元
氣結此髙崔嵬當時野鳥踏山石萬古遺迹於蒼崖
山祇不欲人屢見毎吐雲霧深藏埋群仙飛空欲下
讀常借海月清光來嗟我豈能識字法見之但覺心
眼開辭慳語鄙不足記封題逺寄蘇與梅
　　　題滁州醉翁亭
四十未爲老醉翁偶題篇醉中遺萬物豈復記吾年
但愛亭下水來從亂峯間聲如自空落瀉向兩簷前
流入巖下溪幽泉助㳙㳙響不亂人語其清非管絃
豈不美絲竹絲竹不勝繁所以屢携酒逺歩就潺湲
野鳥窺我醉溪雲留我眠山花徒能笑不解與我言
惟有巖風來吹我還醒然
　　　贈學者
人禀天地氣乃物中最靈性雖有五常不學無由明
輪曲揉而就木直在中繩堅金礪所利玉琢器乃成
仁義不逺躬勤勤入至誠學旣積於心猶木之敷榮
根本旣堅好蓊鬱其幹莖爾曹冝勉勉無以吾言輕
　　　春寒効李長吉體
東風吹雲海天黒飢龍凍雲雨不滴嗔雷隱隱愁煙
白宿露無光瑶草寂東皇染花滿春國天爲花迷借
春色呼雲鏁日(一作/月)恐紅蔫幾日春隂養花魄悠悠
逺絮縈空擲愁思(一作/絲)織春挽不得髙樓去天無幾
尺逺岫參差亂屏碧
　　　幽谷(一作豐/樂亭)晚飲
一徑入蒙宻已聞流水聲行穿翠篠盡怱見青山横
山勢抱幽谷谷泉含石泓旁生嘉樹林上有好鳥鳴
鳥語谷中靜樹涼泉影清露蟬巳嘒嘒風溜時泠泠
渇心不待飲醉耳傾還醒嘉我二三友偶同丘壑情
環流席髙䕃置酒當崢嶸是時新雨餘日落山更明
山色巳可愛泉聲難乆聽安得白玉琴冩以(一作/之)朱
絲繩
外集卷第三
答梅聖俞兹年(疑是/兹來)
酬聖俞朔風見寄(此詩押兩吟字一本第/一韻作吟寒乃别韻)
聽平戎操競何事(競疑/是竞)
書冝城修木渠記後呈朱寺丞(朱名絃字儀甫治平/中為冝城令脩木渠)
(有功熈寧二年冬吴充薦改大理寺丞鄭獬為作/渠記公詩當在三年合入外集第四卷誤寘第三)
奉酬聖俞答梅聖俞(二詩多同而韻/異故兩存之)
答蘇子美子美(慶曆文粹作倩仲蓋/舜/舊字後篇同)
賦竹上甘露嘗有之(嘗一/作常)
歸鴈亭時發(慶曆文粹/作時歌)
石篆詩序子嘗(一作/予常)
奏議卷第三　歐陽文忠公集九十九
　　諫院
　　　論郭承祐不可將兵狀(慶暦三年)
右臣伏聞朝㫖用郭承祐爲鎮定部署臣自聞此除
改夙夜思惟(一作竊見朝廷以郭承祐爲鎮/定路緫管事關利害臣職當言)國家用
兵巳五六年未有纎毫所得挫盡朝廷威勢困却天
下生靈細(一作/深)思厥由其失安在患在朝廷拘守常
例不肯越次擇材心知小(一作/非)人付以重(一作/要)任後
雖敗事亦終不悔今毎有除擬(一作差/不當)人或問於大
臣則曰雖知非材捨此别無人(一有/矣字)甚者欲塞人言
則必曰爾試别思更有誰可用乎(一作/者)臣亦嘗聞此
言毎退而歎息夫所謂别無人者豈是天下真無人
乎蓋不力(一作/肯)求之耳今不肯勞心(一無/二字)選(一作/㨂)擇
越(一作/不)次而用(一有/而字)但守常循例輕用小人寧誤犬
計一誤不(一作/一)悔後又復然至如葛懷敏頃在西邊
天下皆知其不可當時議者但曰捨懷敏(一有/則字)别未
有人難爲換易(一無此/四字)及其戰敗身亡横屍原野懷
敏旣不復生亦湏别求(一作别/湏有)人用臣謂(二字一/作且)今
日任(作/用)承祐亦猶當時用懷敏也況如(一無/如字)承祐
者凡庸(一無/三字)奴隷之才不及懷敏逺甚頃在澶州只
令(一有/營字)築(一有/州字)城㡬至生變豈可當此一路(一作/道)臣
謂朝廷(一作/天下)非不知承祐非才議者不過曰例當敘
進别更無人此乃因循之說爾方今黠(一作/醜)虜狂謀
禍端已兆中外之士(一無/二字)見國家輕忽戎患弛武北
方人皆獻言願早爲備忽見如此除改誰不驚憂前
者劉六符之(一作/暫)來(一有便/使二字)朝廷忍耻就議蓋爲河
朔無可自(一作素/無可)恃難與速(一作/力)爭湏至屈意苟和
少寛禍患今幸得此自紓之計所冝多方汲汲(一無/二字)
精意(一作/選)將臣先爲禦(一作/預)備猶恐不及豈是因循
守例輕任(一作/用)小人之日也(一無/也字)其郭承祐欲乞早
移與一不用兵處知州或召還别與一閑慢職秩若
欲録其勤(一作/勲)舊優其戚里之恩閑官厚禄足可飬
之不必湏令居此要任伏願陛下深思大計不憚改
爲則天下幸甚取進止
　　　論元昊來人不可令朝臣管伴劄子(同前)
臣風(一作/竊)聞朝旨(一作/廷)欲以殿中丞任顓管領元昊
遣來一行人等(一本此十字只/作管待西人)臣竊知元昊此來全
無好意(一無此/四字)不(一作/未)肯稱臣(一有/又字)索物太多其志
不小(一作/少)乃是欲以強相迫脅爾(一無此/九字)朝廷旣(一/作)
(必)不能從則待其來人凡事不可過分至於禮數厚
薄賜與多少雖云小事不足較量然於事體之間所
繫者大凡兵交之使來入(一無/入字)大國必湏窺伺將相
勇怯覘察國家強弱若(一作/如)見朝廷威怒未息(一作/回)
事勢(一作/意)未削則必内憂斬戮次恐拘留(一本此十/二字只作)
(莫測必有斬使出兵/之懼拘日在館之憂)使其偶得生歸自爲大幸則我
弱形未露壯論可持今若便損國威過加厚禮先爲
自弱長彼驕心使其知我可欺則議論愈(一作論/事恐益)難
合矣必若成就其事尤湏鎮重爲先況其議必不成
可惜空損事體前次元昊來人至少朝廷只差(一作/以)
一班行(一有/人字)待之今來漸多遂差朝士若其後次(一/無)
(次/字)來者漸(一作/更)盛則必湏差近侍矣是彼(一本彼字/作令賊)
轉自強我轉自弱(一有/矣字)況聞邵良佐昨來往彼僅免
屈辱而還則彼雖戎(一作/夷)狄不謂無謀今其來人必
湏極騁強辭以圖相勝若能(一無/能字)先薄其禮以折之
亦挫賊(一作/廟謀)之一端也其元昊來人欲乞更不差官
管領送置驛中不湏急問(一本其字下卄一字止作/冝罷館待而比於前次更)
(可減/損)至於監視饋犒(一作/館待)傳道語言一了(一作/幹)事班
行足(一作/可)矣臣料今國家若不能曲從其意即(一本/無此)
(十/字)雖尊寵(一無/寵字)來人厚加禮遇(一本人字下四字/作而不從其請則)元
昊不免出兵(一無此/二字)攻冦(一有邊/鄙字)逞(一作/肆)彼忿心等
是不和何必自虧事(一作/國)體不若急脩(一作/速嚴)邊備以
圖勝筭(一作/廟勝)取進止(三字一作惟/陛下留意)
　　　論元昊不可稱吾祖劄子(同前)
臣伏見如定等來西賊欲稱吾祖嚮聞朝議巳不許
之今日風聞議却未定不知虚的深切驚憂且吾祖
兩字是何等語便當拒絶理在不疑安有未定之說
哉夫吾者我也祖者俗所謂翁也今匹夫臣庻尚不
肯妄呼人爲父若欲許其稱此號則今後詔書湏呼
吾祖是欲使朝廷呼蕃賊爲我翁矣不知何人敢開
此口且蕃賊撰此名號之時故欲侮翫中國而已今
若得其稱臣則此二字尤湏論辨今自元昊已下名
稱官號皆用夷狄若蕃語兀卒華言吾祖則今賊中
每事自用夷禮安得惟於此號獨用華言而不稱兀
卒且彼於我稱臣而使我呼爲祖於禮非便故當以
此折之可也朝廷自有西事以來處置乖方取笑於
人者多矣未有如此一事最可笑也竊慮小人妄有
議論伏乞拒而不聽取進止
　　　論乞廷議元吴通和事狀(同前)
右臣近有奏論今後軍國大事不湏祕密請集百官
廷議近聞(以上一/作伏見)元昊再遣使人將至闕下(一無/下字)和
之與否決在此行竊計廟謀合思成筭臣謂此最大
事也天下安危繫之今公卿士大夫愛君憂國者人
人各爲陛下深思極(一作/逺)慮惟恐廟堂之失䇿遂落
夷狄之姦謀衆口云云(一作/紛紛)各有論議一曰天下困
矣不和則力不能支少屈就之可以紓患一曰羌夷
險詐雖和而不敢罷兵則與不和無異是空包(一作/抱)
屈就之羞全無紓患之實一曰自屈志(一無此/三字)講和
之後(一有不/過欲字)退而休息練兵訓卒(一作訓/兵選將)以爲後圖
然此亦必不能者只以河朔(一有/料字)之事可知蓋慮纔
和之後便忘發憤因循弛廢(一作/廢弛)爲患轉深一曰縱
使元昊復(一作/稱)臣(一有/而字)西邊減費不弛武備不忘後
圖然猶有大可憂者北戎將(一作/必)攬通和之事以爲
己功過有邀求遂興兵革是暫息小患於關西復生
大患於河北臣忝爲耳目之官見國有大事旁採外
(一作/衆)論所聞如此異同然大抵皆謂就和則難不和
則易不和則害少和則害多然臣又不知朝廷之意
其議云何臣見漢唐故事(一有祖/宗旧制)大事必湏廷(一作/集)
議蓋以朝廷示廣大不欲自狹謀臣思公共不敢自
強故舉事多臧衆心皆服伏思國家自兵興以來常
祕大事𥘉欲隱藏護惜不使人知及其處置乖違豈
能掩蔽臣謂莫若採大公之議収衆善之謀待其都
無所長(四字一作所/言無可採)自用廟謀(一有/固亦)未晚其元昊請
和一事伏乞(二字一/作請)於使人未至之前(一有/先字)集百官
廷議臣只自朝夕以來諸處詢訪已聞衆說如此若
使並集於廷各陳所見必有長策以禆萬一(一有惟/陛下裁)
(幸無下/九字)謹具狀奏聞伏候勑旨
　　　論西賊議和利害狀(同前)
右臣伏自(一作/見)如定等到京以來竊聞朝議不許賊
稱吾祖必欲令其稱臣然後許和此乃國家大計廟
堂得策蓋由陛下至聖至明不苟目前之事能慮嚮
去之憂斷自宸衷決定大議然數日來風聞頗有無
識之人妄陳愚見不思逺患欲急就和臣雖知必不
能上惑聖聦然亦慮萬一少生疑沮則必壞巳成之
計臣職在言責理合辨明伏自西賊請和以來衆議
頗有異同多謂朝廷若許賊不稱臣則慮北戎别索
中國名分此誠大患然臣猶謂縱使賊肯稱臣則北
戎尚有邀功責報之患是臣與不臣皆有後害如不
得已則臣而通好猶勝不臣然於後患不免也此有
識之士憂國之人所以不願急和者也今若不許通
和不過懼賊來冦耳且數年西兵遭賊而敗非是賊
能善戰蓋由我自繆謀今如遣范仲淹處置邊防稍
不失所(一有/則字)賊之勝負尚未可知以彼驕兵當吾整
旅使我因而獲勝則善不可加但得兩不相傷亦巳
(一作/足)挫賊銳氣縱仲淹不幸小敗亦所失不至如前
後之繆謀(一作/戰)是比於通和之後别有大患則所損
猶少此善筭之士見逺之人所以知不和害小而不
懼未和也臣謂方今不羞屈志急欲就和者其人有
五一曰不忠於陛下者欲急和二曰無識之人欲急
和三曰姦邪之人欲急和四曰疲兵懦將欲急和五
曰陜西之民欲急和自用兵以來居廟堂者勞於斡
運在邊鄙者勞於戎事若有避此勤勞茍欲陛下屈
節就和而自偷目下安逸他時後患任陛下獨當此
臣所謂不忠之臣欲急和者也和而偷安利在目下
和後大患伏而未發此臣所謂無識之人欲急和者
也自兵興以來陛下憂勤庻政今小人但欲苟和之
後寛陛下以太平無事而望聖心怠於庻政(一作/事)因
欲進其邪佞惑亂聦明大抵古今人主憂勤小人所
不願也此臣所謂姦邪之人欲急和也屢敗之軍不
知得人則勝但謂賊來常敗此臣所謂懦將疲兵欲
急和也此四者皆不足聽也惟西民困乏意必望和
請因宣撫使告以朝廷非不欲和而賊未遜順之意
然後深戒有司寛其力役可也其餘一切小人無識
之論伏望聖慈絶而不聽使大議不沮而善筭有成
則社稷之福也謹具狀奏聞伏候勑㫖
　　　論乞不遣張子奭使元昊劄子(同前)
臣竊聞昊賊來人議論數日全無遜順之意朝廷又
欲遣張子奭復往賊中仍聞且只(一有/令字)在延州伺候
賊意待其來迎方敢前進不知果有如此議否若實
有之大爲不便臣謂方今兩議未決正是各爭名分
之時尤不可自虧事體元昊旣見朝廷議論不合必
料邊防湏爲準備其僞以好辭來迎子奭使我望和
而少弛然後不意以出(一作出/不意以)攻子奭或𬒳拘留或
遭虐害以爲中國萬世之辱則悔何及焉雖不如此
使子奭端坐延州不來省問欲歸則又慮來迎乆待
則寂然無報進退不得何耻如之蓋元昊已與中國
三次商量必知難合子奭之往又别無議論未盡之
事彼(一有/必字)不急求相見則於臣二說慮有一焉臣不
知朝廷以昊賊爲可臣乎不可乎若有可臣則自當
以重兵壓境仍選忠厚知謀之士直入賊中說令臣
伏如其不可則何必遣人或但欲遷延歳月不拒絶
之則只當因如定之回賜以甘言許其厚賂諭以若
能遜順則使通意邊臣俟得其實然後定議乃是未
絶其來之意也不可令天子使臣待賊命而進退萬
一遭其拒絶或𬒳拘執則於事無益空損國威爲今
計者不若速遣范仲淹嚴備邊境徐放如定等還當
自爲謀以求勝筭取進止
　　　論乞不受吕紹寜所進羡餘錢劄子(同前)
臣風聞轉運使吕紹寜纔至淮南便進見錢十萬貫
不知是(一作/果)否臣見兵興以來天下困弊者非獨備
邊之費半由官吏壞之今三司自爲闕錢累於東南
剗刷及以糓帛回易則南方庫藏豈有剰錢閭里編
民必無藏鏹故淮甸近歳號爲錢荒不知紹寜纔至
淮南用何術於何處得此錢以進若將官庫錢上進
則逐州合使錢處甚多必致闕乏若於民間科率則
人力豈任且十萬緡錢國家得之所益至微外處取
之爲害不細往年李定王逵(一作/逹)軰皆刻剥疲民進
奉至今南方嗟怨況今年江淮王倫大(三字一作/諸路自)警
劫後繼以蝗旱爲孽民間困窘尤要撫存而紹寜欺
罔朝廷妄有進獻伏乞特降指揮下别路選差一精
強官將淮南一路見管錢帛磨勘大數取見紹寜所
進何處得來苟渉欺妄乞賜重行朝典其所進錢伏
乞聖慈拒而不受以彰朝廷均䘏外方防禦姦吏刻
剥之意取進止
　　　論孫抃不可使契丹劄子(慶暦三年)
臣伏見差孫抃等充契丹人使臣謂朝廷新遭契丹
侮慢陵辱之後必能發憤毎事挂心几在機冝合慎
措置及見抃等𬒳選乃知忘忽慮患依舊因循今西
賊議和事連北虜中間屢牒邊郡來問西事了與未
了今專使到彼必先問及應對之際動關利害一言
苟失爲患非輕豈可四人之中令抃先往抃本蜀人
語音訛謬又其爲性靜黙自安軍國之謀未甞與議
凡關機事多不諳詳臣聞古者遣使最號難才不受
以辭許其專對蓋取其臨事而敏應卒(一作/變)無窮今
抃旣不可預教以言則將何以應卒苟一踈脫取笑
四夷其孫抃欲乞不令出使或恐中書不能逆抃人
情尚執(一作/守)前議即乞别今一人言語分明稍知朝
廷事者先往貴不誤事且醜虜君臣頗爲強黠中國
常落其計不可不知今欲雪前耻雖知未能其如後
患豈可不慮伏望聖慈早令兩府别議取進止
　　　論范仲淹宣慰陜西劄子(同前)
臣風聞如定等不乆放還竊縁此來議論必未諧和
湏慮驕賊猖狂忿兵攻冦凡関邊備正要枝梧伏覩
朝旨己差范仲淹田況等爲宣撫使今日風聞韓琦
以仲淹已作參政欲自請行不知是否以臣愚見不
若且遣仲淹速去琦與仲淹皆是國家委任之臣材
識俱堪信用然仲淹於陜西軍民恩信尤爲衆所推
伏今若仲淹外捍冦兵而琦居中應副必能共濟大
事庻免後艱若陛下以新用仲淹責其展効則且令
了此一事俟邊防稍定不兩三月自可還朝旣先弭
於外虞可漸修於闕政今邊事是目下之急不可遲
緩以失事機伏望斷自宸衷輟仲淹速去以備不虞
取進止
奏議卷第三
論廷議元昊通和事狀將至(至一/作到)所聞如此異同(一/作)
(雖有異/有同)置(一作/措置)
論乞不受吕紹寧所進羡餘劄子紹寧所進(此下一/有自字)
論孫抃劄子際(一作/間)
居士集卷第三　歐陽文忠公集三
　　古詩三十一首
　　　啼鳥
窮山候至陽氣生百物如與時節爭官居荒涼草樹
宻撩亂紅(一作亂/紅殷)紫開繁英花深葉暗耀朝日日(一/作)
(一)暖衆鳥皆嚶鳴鳥言我豈解爾意綿蠻但愛聲可
聽南䆫睡多春正羙百舌未曉催天明黄鸝顔色巳
可愛舌端啞咤如嬌嬰竹林靜啼(一作/啼盡)青竹笋深處
不見惟聞聲陂田遶郭白水滿戴勝榖榖催春耕誰
謂鳴鳩拙無用雄雌各自知隂晴雨聲蕭蕭泥滑滑
草深苔緑無人行獨有花上提葫蘆勸我沽酒花前
傾其餘百種各嘲􁛲異郷殊俗難知名我遭讒口身
落此毎聞巧舌冝可憎春到山城苦寂寞把盞常恨
無娉婷花開鳥語輙自醉醉與花鳥爲交(一作/友)朋花
能嫣然顧我笑鳥勸我飲非無情身閑酒羙惜光景
惟恐鳥散花飄零可笑靈均楚澤畔離騷憔悴愁獨
醒
　　　遊瑯瑘山
南山一尺雪雪盡山蒼然澗谷深自暖梅花應巳繁
使君猒騎從車馬留山前行歌招野叟共歩青林間
長松得髙䕃盤石堪醉眠止樂聽山鳥携琴冩幽泉
愛之欲忘返但苦世俗牽歸時始覺逺明月髙峯巔
　　　讀徂徠集
徂徠魯東山石子居山阿魯人之所瞻子與山嵳峩
今子其死矣東山復誰過精魄已埋没文章豈能磨
壽命雖不長所得固巳多舊藁偶自録滄溟之一蠡
其餘誰付與散失存㡬何存之警後世古鑑照妖魔
子生誠多難憂患靡不罹(音/羅)宦學三十年六經老研
摩問胡所專心仁義丘與軻揚雄韓愈氏此外豈知
他尤勇攻佛老奮筆如揮戈不量敵衆寡膽大身么
麽徃年遭母䘮泣血走岷峨垢面跣雙足鋤犁事田
坡至今郷里化孝悌勤蠶禾昨者來太學青衫踏朝
靴陳詩頌聖徳厥聲續猗那羔鴈聘黄晞晞驚走鄰
家施爲可恠駭世俗安委蛇謗口由此起中之若飛
梭上頼天子明不挂網者羅憶在太學年大雪如翻
波生徒日盈門飢坐列鴈鵝絃誦聒鄰里唐虞賡詠
歌常續最髙第騫游各名科豈止學者師謂冝國之
皤夭壽反仁鄙誰尸此偏頗不知詉詉者又忍加詆
訶聖賢要乆逺毀譽暫諠譁生爲舉世疾死也(一作/者)
魯人嗟作詩遺魯社祠子以爲歌
　　　大熱二首
四時成萬物寒暑迭鈞陶壯陽當用事大夏蒸炎歊
造化本無情怨咨徒爾勞身微天地闊四顧無由逃
九門閶闔開萬仞崑崙髙積雪寒凛凛清風吹寥寥
嗟我雖欲徃而身無羽毛
陽暉爍四野萬里纎雲収羲和困路逺正午當空留
枝條不動影草木皆含愁深林虎不嘯卧喘如呉牛
蜩蟬一何微嗟爾徒啾啾
　　　幽谷泉
踏石弄泉流尋源入幽谷泉傍野人家四面深篁竹
漑稻滿春疇鳴渠遶茅屋生長飲泉甘䕃泉栽羙木
潺湲無春冬日夜響山曲自言今白首未慣逢朱轂
顧我應可恠每來聽不足
　　　百(一作/栢)子坑賽龍
嗟龍之智誰可拘出入變化何須臾壇平樹古潭水
黒沉沉影響疑有無四山雲霧忽晝合瞥起直上拏
空虚龜魚帶去半空落雷輷電走先後驅傾崖倒澗
聊一戯頃刻萬物皆涵濡青天却掃萬里靜但見緑
野如雲敷明朝老農拜潭側鼔聲坎坎鳴山隅野巫
醉飽廟門闔狼藉烏鳥爭殘餘
　　　憎蚊
擾擾萬類殊可憎非一族甚哉蚊之微豈足汙簡牘
乾坤量廣大善惡皆含育荒茫(一作/荒)三五前民物交
相黷禹鼎象神姦蛟龍逺濳伏周公驅猛獸人始居
川陸爾來千百年天地得清肅大患已云除細微遺
不録蠅䖟蚤虱蟣蜂蝎蚖蛇蝮惟爾於其間有形纔
一粟雖微無柰衆惟小難防毒嘗聞髙郵間猛虎死
凌辱哀哉露䈥女萬古讎不復水郷自冝爾可恠窮
邊俗晨飱下帷幬盛暑泥駒犢我來守窮山地氣尤
卑溽官閑懶所便惟睡冝偏足難堪爾類多枕席猒
縁撲燻簷(一作/之)苦煙埃燎壁疲照燭荒城繁草樹旱
氣飛炎熇羲和驅日車當午不轉轂清風得夕涼如
赦脫囚梏掃庭露青天坐月䕃嘉木汝寧無他時(一/作)
(日)忍此見(一作/見此)迫促翾翾伺昏黒稍稍出壁屋填空
來若翳聚隙多可掬叢身疑䧟圍聒耳如遭哭猛攘
欲張拳暗中甚(一作/疑)飛鏃手足不自救其能營背腹
盤飡勞扇拂立寐僵僮僕端然窮百計還坐瞑雙目
於吾固不較在爾誠爲酷誰能推物理無乃乖人欲
騶虞鳯皇麟千載不一矚思之不可見惡者無由逐
　　　重讀徂徠集
我欲哭石子夜開徂徠編開編未及讀涕泗已漣漣
勉盡三四章収淚輙忻懽切切(一作昭昭/一作昭晰)善惡戒丁
寧仁義言如聞子談論疑子立我前乃知長在世誰
謂巳(一作/子)沉泉昔也人事乖相從常苦艱今而毎思
子開卷子在顔我欲貴子文刻以金玉聮金可爍而
銷玉可碎非堅不若書(一作/傳)以紙六經皆紙傳但當
書百本(一作傳十/以爲百)傳百以爲千或落於四夷或藏在
(一作/於)深山待彼謗熖(一作/艶)熄放此光芒懸人生一世
中長短無百年無窮在其後萬世在其先得長多幾
何得短未足憐惟彼不可朽名聲文行然讒誣不須
辨亦止百年間百年後來者憎愛不相縁公議然後
出自然見媸妍孔孟困一生毀逐遭百端後世苟不
公至今無聖賢所以忠義士恃此死(一作輕/死此)不難當
子病方革謗辭正騰喧衆人皆欲殺聖主獨保全巳
埋猶不信僅免斵其棺此事古未有毎思輙長嘆我
欲犯衆怒爲子記此冤下紓冥冥忿仰叫昭昭天書
於蒼翠石立彼崔嵬巔詢求子丗家恨子兒女頑經
歳不見報有辭未能銓(一作/詮)忽開子遺文使我心已
寛子道自能乆吾言豈須鐫
　　　汝癭答仲儀(一作答王素汝癭)
君嗟汝癭多誰謂汝土惡汝癭雖云苦汝民居自樂
郷閭同飲食男女相媒妁習俗不爲嫌譏嘲豈知怍
汝山西南險平地猶磽确(一作确犖一作/磽䃕一作确䃕)汝樹生擁
(一作/癰)腫根株浸溪壑山川固巳然風氣冝其濁接境
化襄鄧餘風𬒳伊雒思予昔曽遊所見可驚愕喔喔
聞語笑纍纍滿城郭傴婦懸甕盎嬌嬰包卵鷇無由
辨肩頸有類龜縮殻噫人禀最靈反不如鳬鶴駢枝
雖形累小小固(一作/故)可略癰瘍暫畜聚決潰終當涸
贅疣附攴體幸或不爲虐未若此巍然所生非所託
咽喉繫性命鍼石難砭(一作/破)削農皇古神聖爲世名
百藥豈不有方書頑然莫銷爍(一作/鑠)温湯汝靈泉亦
不能湔瀹君官雖謫居政可瘳(一作/療)民瘼奈何不哀
憐而反恣訶(一作/嘲)謔文辭騁新工醜恠極名貌汝士
雖多竒汝女少纎弱翻愁太守宴誰與唱清角乖離
南北殊魂夢山陂邈握手未知期寄詩(一作/書)聊一噱
　　　滄浪亭(一本上云寄題子羙)
子羙寄我滄浪吟邀我共作(一作/賦)滄浪篇滄浪有景
不可到使我東望心悠然荒灣野水氣象古髙林翠
阜相回環新篁抽笋添夏影(一作/景)老枿亂發爭春妍
水禽閑暇事髙格山鳥日夕相啾喧不知此地幾興
廢仰視喬木皆蒼煙堪嗟人迹到不逺雖有來路曾
無縁窮竒極恠誰似子搜索幽隱探神仙𥘉尋一逕
入䝉密豁目異境無窮邊風髙月白最冝夜一片瑩
淨鋪瓊田清光不辨水與月但見空碧涵漪漣(一有/姑蘇)
(臺邊人響絶夜靜/徃徃聞鳴船兩句)清風明月本無價可惜秖賣四萬
錢又疑此境(一作/景)天乞與壯士憔悴天應憐鴟夷古
亦有獨徃江湖波濤渺飜天﨑嶇世路欲脫去反以
身試蛟龍淵豈如(一作/知)扁舟任飄兀紅渠渌浪揺醉
眠丈夫身在豈長弃新詩羙酒(一作詩/新酒羙)聊窮年雖然
不許俗客到莫惜佳句人間傳
　　　寳劒
寳劒匣中藏暗室夜常(一作)明欲知天將雨錚爾劒有
聲神龍本一物氣類感則鳴常恐躍匣去有時暫開
鋦(疑止當/作扄)煌煌七星文照曜三尺冰此劒在人間百
妖夜收形姦兇與佞媚膽破骨亦驚試以向星月飛
光射攙槍藏之武庫中可息天下兵柰何狂胡兒尚
敢邀金繒
　　　秋晚凝翠亭(探韻作)
黃葉落(一作落/葉滿)空城青山遶官廨風雲凄已髙歳月
驚何邁陂田寒未收野水淺生派晴林紫榴坼霜日
紅梨曬蕭踈喜竹勁寂寞傷蘭敗叢菊如有情幽芳
慰孤介嘉客日可携寒醅羙新醡(音/債)登臨無猒頻冰
雪行即届
　　　菱溪大(一本無/大字)石
新霜夜落秋水淺有石露出寒溪垠苔昏土蝕禽鳥
啄出没溪水秋復春溪邊老翁生長見疑我來視何
殷勤愛之逺徙向幽谷曵以三犢載兩輪行穿城中
罷市看但驚可恠誰復珍荒煙野草埋没乆洗以石
竇清泠泉朱欄緑竹相掩映選(一作/邀)致佳處當南軒
南軒旁列千萬峯曾未有此竒嶙峋乃知異物世所
少萬金爭買傳幾人山河百戰變陵谷何爲落彼荒
溪濆山經地誌不可究遂令異說爭紛紜皆云女媧
𥘉鍜錬融結一氣凝精純仰視蒼蒼𥙷其缺染此紺
碧瑩且温或疑古者燧人氏鑚以出火爲炮燔苟非
神聖親手迹不爾孔竅(一作/穴)誰雕剜又云漢使把漢
節西北萬里窮崑崙行經于闐得寳玉流入中國隨
河源沙磨水激自穿穴所以鐫鑿無瑕痕嗟予有口
莫能辨歎息但以兩手捫盧仝韓愈不在世彈壓百
恠無雄文爭竒鬪異各取勝遂至荒誕無根原天髙
地厚靡不有(一作/有定)醜好萬狀奚足論惟當掃雪席其
側日與嘉客陳清罇
　　　送姜秀才遊蘇州
憶從太學諸生列我尚弱齡君秀發同時並薦幾存
亡一夣十年如倐忽壯心君未減青春多難我今先
白髮山花撩亂鳥綿蠻更盡一罇明日别
　　　送孫秀才
髙門煌煌爀如赭勢利聲名爭借假(一作/假借)嗟哉子獨
不顧之訪我千山一羸馬明珠渡水覆舟失贈我璣
貝猶滿把(生携文數十篇/見訪渡江而失)遲遲顧我不欲去問我無
窮慚報寡時之所弃子獨嚮無乃與世異取捨
　　　新霜二首
天雲慘慘秋隂薄卧聽北風鳴屋角平明驚鳥四散
飛一夜新霜群木落南山鬱鬱舊可愛千仞巉巖如
刻削林枯山瘦失顔色我意豈能無寂寞衰顔得酒
猶彊發可醉豈須嫌酒濁泉傍菊花方爛漫短日寒
輝相照灼無情木石尚須老有酒人生何不樂
荒城草樹多隂暗日夕霜雲意濃淡長淮漸落見洲
渚野潦𥘉清(一作/晴)收瀲灩蘭枯蕙死誰復弔殘菊籬
根爭豔豔青松守節見臨危正色凛凛不可犯芭蕉
芰荷不足數狼藉徒能汚池檻時行收斂歳將窮冰
雪嚴凝從此漸咿􁈡兒女感時節愛惜朱顔屢窺鑑
惟有壯士獨悲歌拂拭塵埃磨古劒
　　　豐樂亭小飲
造化無情不擇物春色亦到深山中山桃溪杏少意
思(一作有/誰顧)自趂時節開春風看花遊女不知醜古粧
野態争花紅人生行樂在(一作/當)勉彊有酒莫負瑠琉
鍾主人勿笑花與女嗟爾自是花前翁
　　　四月九日幽谷見緋桃盛開
經年種花滿幽谷花開不暇把一巵(一作/枝)人生此事
尚難必况欲功名書鼎彛深紅淺紫看雖好(一作/羙)顔
色不柰東風吹緋桃一樹獨後發意若待我留芳菲
清香嫰蘂含不吐日日恠我來何遲無情草木不解
語向我有意偏依依羣芳落盡始爛漫榮枯不與衆
豔随念花意厚何以報唯有醉倒花東西盛開比落
猶數日清(一作/芳)罇尚可三四携
　　　秋懷二首寄聖俞(一本擬孟郊體秋懷)
孤管叫秋月清砧韻霜風天涯逺夣歸(一作歸/逺夢)驚斷
山千重群物動巳息百憂感從中日月矢雙流四時
環無窮隆隂夷老物摧折壯士胷壯士亦何爲素絲
悲青銅
羣木落空原南山髙巃嵸巉巖想詩老瘦骨寒愈聳
詩老類秋蟲吟秋聲百種披霜(一作/芳)掇孤英泣古弔
荒冢琅玕叩金石清響聽生悚何由幸見之使我滌
煩冗飛鳥下東南音書無日捧
　　　希眞堂東(一本無/東字)手種菊花十月始開
當春種花唯恐遲我獨種菊君勿誚春枝滿園爛張
錦風雨須臾落顚倒看多易猒情不專鬪紫誇紅隨
俗好豁然髙秋天地肅百(一作/萬)物衰零誰暇弔君看
金蘂正芬敷曉日浮霜相照耀(一本有後時寧與竹/栢榮媚世不爭桃李)
(笑兩/句)煌煌正色秀可餐藹藹清香寒愈峭髙人避喧
守幽獨淑女靜(一作/靚)容修(一作/羞)窈窕方當揺落看轉
佳慰我寂寥何以報時携一罇相就飲如得貧交論
乆要我從多難壯心衰迹與世人殊靜躁種花勿(一/作)
(不)種兒女花老大安能逐年少
　　　挋霜花
芳菲能幾時顔色如自愛鮮鮮弄霜曉裊裊含風態
蕙蘭殞秋香桃李媚(一作/嬌)春醉時節雖不同盛衰終
一致莫笑黄菊花籬根守憔悴
　　　懷嵩樓晚飲示徐無黨無逸(一本作奉和徐/生見示懷嵩樓)
(晚飲一本/無見示字)
滁山不通車滁水不載舟舟車路所窮嗟誰肯來遊
念非吾在此二子來何求不見忽三年見之忘百憂
問其别後學𥘉若繭緒抽縱横漸組織文章爛然浮
引伸無窮極卒歛以軻丘少進日如此老退誠可羞
弊邑亦何有青山遶城樓泠泠谷中泉吐溜彼(一作/𬒳)
山幽石醜駭溪恠天竒瞰龍湫子𥘉如可樂乆乃歎
以愀云此譬圖畫暫看已宜收荒涼(一作/村)草樹間暮
館城南陬破屋仰見星䆫風冷如鎪歸心中夜起輾
轉卧不周我爲辦酒肴羅列蛤與蛑酒酣微探之仰
笑不頷頭曰予非此儂又不負譴尤自非世不容安
事此爲囚幸以主人故﨑嶇幾摧輈一來勤已多而
況欲乆留我語頓遭屈顔慚汗交流川塗冰已壯霰
(一作/霜)雪行將稠羡子兄弟秀雙鴻翔髙秋嗈嗈飛且
鳴歳暮憶南州飲子今日歡重我明日愁來貺辱已
厚贈言媿非酬
　　　瑯瑘山六題(一本作山中六題/注云瑯瑘山中)
　　　　歸雲洞
洞門常自(一作/似)起煙霞洞穴傍穿透谿谷朝看石上
片雲隂夜半山前春雨足
　　　　瑯瑘谿
空山雪消谿水漲遊客渡谿横古槎不知谿源來逺
近但見流出山中花
　　　　石屏路
石屏自倚浮雲外石路乆無人跡行我來携酒醉其
下卧看千峯秋月明
　　　　班春亭
信馬尋春踏雪泥醉中山水弄清輝野僧不用相迎
送乘興閑來興盡歸
　　　　庶子泉
庶子遺蹤留此地寒嵓徙倚弄飛泉古人不見心可
見一片清光長皎然
　　　　惠覺方丈
青松行盡到山(一作/松)門亂峯深處開方丈已能宴坐
老山中何用聲名傳海上
居士集卷第三
熈寧五年秋七月男發等編定
　　紹熈二年三月郡人孫謙益校正
　汝癭詩平地猶确䃕衢本作确犖吉本作磽䃕建
　本作确䃕蜀本羅氏本作磽确朝佐按字書磽通
　作墝确通作埆礜　磽确不平也犖駮牛也䃕石
　相扣聲确犖磽䃕确䃕字各不同今從蜀本羅氏
　本作磽确而以諸本注其下　語笑(一作/笑語)
啼鳥花開(一作/間)
讀徂徠集唐虞賡詠歌(歌一/作謌)反仁(一作/及仁)
幽谷泉日夜(石本作/夜夜)
憎蚊出壁屋(出一/作去)
汝癭有類(一作/似)
滄浪亭到不逺(到一/作去)紅渠(一作/蕖)
寳劒照曜(曜一/作燿)
菱溪大石𥘉鍜(一作/所鍜)歎息(一作/惜)
送孫秀才争借假(一作相/假借)與世(一作/時)
新霜風鳴(一作/吹)歳將(一作/歳物)
幽谷見緋桃人生此事尚難必(一作世間小/事尚如此)
秋懷吟秋(一作/鳴秋)琅玕(一作/琅琅)下東南(下一/作不)
懷嵩樓晚飲日如此(日一/作且)欲乆留(乆一/作之)南州(州一/作洲)
易童子問卷第三　歐陽文忠公集七十八
童子問曰繫辭非聖人之作乎曰何獨繫辭焉文言
說卦而下皆非聖人之作而衆說淆亂亦非一人之
言也昔之學易者雜取以資其講說而說非一家是
以或同或異或是或非其擇而不精至使害經而惑
世也然有附託聖經其傳已久莫得究其所從来而
覈其真僞故雖有明智之士或貪其雜博之辯溺其
冨麗之辭或以爲辨疑是正君子所愼是以未始措
意於其間若余者可謂不量力矣邈然逺出諸儒之
後而學無師授之傳其勇於敢爲而決於不疑者以
聖人之經尚在可以質也童子曰敢問其略曰乾之
初九曰潜龍勿用聖人於其象曰陽在下也豈不曰
其文巳顯而其義已足乎而爲文言者又曰龍德而
隱者也又曰陽在下也又曰陽氣潜蔵又曰潜之爲
言隱而未見繫辭曰乾以易知坤以簡能易則易知
簡則易從易知則有親易從則有功有親則可久有
功則可大可久則賢人之德可大則賢人之業其言天
地之道乾坤之用聖人所以成其德業者可謂詳而
備矣故曰易簡而天下之理得矣者是其義盡於此
矣俄而又曰廣大配天地變通配四時隂陽之義配
日月易簡之善配至德又曰夫乾確然示人易矣夫
坤隤然示人簡矣又曰夫乾天下之至健也其德行
常易以知險夫坤天下之至順也其德行常簡以知
阻繫辭曰六爻之動三極之道也者謂六爻而兼三
材之道也其言雖約其義無不包矣又曰易之爲書
也廣大悉備有天道焉有人道焉有地道焉兼三材
而兩之故六六者非他也三材之道也而說卦又曰
立天之道曰隂與陽立地之道曰柔與剛立人之道
曰仁與義兼三材而兩之故易六畫而成卦分隂分
陽迭用柔剛故易六位而成章繫辭曰聖人設卦觀
象繫辭焉而明吉凶又曰辨吉凶者存乎辭又曰聖
人有以見天下之動而觀其㑹通以行其典禮繫辭
焉以斷其吉凶是故謂之爻人曰易有四象所以示
也繫辭焉所以告也定之以吉凶所以斷也又曰設
卦以盡情僞繫辭焉以盡其言其說雖多要其旨歸
止於繫辭明吉凶爾可一言而足也凡此數說者其
略也其餘辭雖小異而大旨則同者不可以勝舉也
謂其說出於諸家而昔之人雜取以釋經故擇之不
精則不足􁁣也謂其說出於一人則是繁衍叢脞之
言也其遂以爲聖人之作則又大繆矣孔子之文章
易春秋是巳其言愈簡其義愈深吾不知聖人之作
繁衍叢脞之如此也雖然辨其非聖之言而巳其於
易義尚未有害也而又有害經而惑世者矣文言曰
元者善之長也亨者嘉之㑹也利者義之和也貞者
事之幹也是謂乾之四德又曰乾元者始而亨者也
利貞者性情也則又非四德矣謂此二說出於一人
乎則殆非人情也繫辭曰河出圖洛出書聖人則之
所謂圖者八卦之文也神馬負之自河而出以授於
伏羲者也盖八卦者非人之所爲是天之所降也又
曰包羲氏之王天下也仰則觀象於天俯則觀法於
地觀鳥獸之文與地之宜近取諸身逺取諸物於是
始作八卦然則八卦者是人之所爲也河圖不與焉
斯二說者已不能相容矣而說卦又曰昔者聖人之
作易也幽賛於神明而生蓍參天兩地而倚數觀變
於隂陽而立卦則卦又出於蓍矣八卦之說如是是
果何從而出也謂此三說出於一人乎則殆非人情
也人情常患自是其偏見而立言之士莫不自信其
欲以垂乎後世惟恐異說之攻之也其肯自爲二三
之說以相抵捂而疑世使人不信其書乎故曰非人
情也凡此五說者自相乖戾尚不可以爲一人之說
其可以爲聖人之作乎童子曰於此五說亦有所取
乎曰乾無四德而洛不出圖書吾昔巳言之矣若元
亨利貞則聖人於彖言之矣吾知自堯舜已来用卜
筮爾而孔子不道其初也吾敢妄意之乎童子曰是
五說皆無取矣然則繁衍叢脞之言與夫自相乖戾
之說其書皆可廢乎曰不必廢也古之學經者皆有
大傳今書禮之傳尚存此所謂繫辭者漢𥘉謂之易
大傳也至後漢巳爲繫辭矣語曰爲趙魏老則優不
可以爲滕薛大夫也繫辭者謂之易大傳則優於書
禮之傳逺矣謂之聖人之作則僣僞之書也蓋夫使
學者知大傳爲諸儒之作而敢取其是而捨其非則
三代之末去聖未逺老師名家之世學長者先生之
餘論雜於其間者在焉未必無益於學也使以爲聖
人之作不敢有所擇而盡信之則害經惑世者多矣
此不可以不辨也吾豈好辨者哉童子曰敢問四德
曰此魯穆姜之所道也𥘉穆姜之筮也遇艮之隨而
爲隨元亨利貞說也在襄公之九年後十有五年而孔
子始生又數十年而始賛易然則四德非乾之德文
言不爲孔子之言矣童子曰或謂左氏之傳春秋也
竊取孔子文言以上附穆姜之說是左氏之過也然
乎曰不然彼左氏者胡爲而傳春秋豈不欲其書之信
於世也乃以孔子晚而所著之書爲孔子未生之前
之說此雖甚愚者之不爲也蓋方左氏傳春秋時世
猶未以文言爲孔子作也所以用之不疑然則謂文
言爲孔子作者出於近世乎童子曰敢問八卦之說
或謂伏羲巳授河圖又俯仰於天地觀取於人物然
後畫爲八卦爾二說雖異會其義則一也然乎曰不
然此曲學之士牽合傳會以苟通其說而遂其一家
之學爾其失由於妄以繫辭爲聖人之言而不敢非
故不得不曲爲之說也河圖之出也八卦之文已具乎
則伏羲授之而巳復何所爲也八卦之文不具必須
人力爲之則不足爲河圖也其曰觀天地觀鳥獸取
於身取於物然後始作八卦盖始作者前未有之言也
考其文義其創意造始其勞如此而後八卦得以成
文則所謂河圖者何與於其間哉若曰巳授河圖又
須有爲而立卦則觀於天地鳥獸取於人物者皆備
言之矣而獨遺其本始所授於天者不曰取法於河
圖此豈近於人情乎考今繫辭二說離絶各自爲言
義不相通而曲學之士牽合以通其說而悞惑學者
其爲患豈小哉古之言僞而辨順非而澤者殺無赦
嗚呼爲斯說者王制之所宜誅也童子曰敢問生蓍
立卦之說或謂聖人已畫卦必用蓍以筮也然乎曰
不然考其文義可知矣其曰昔者聖人之作易也者
謂始作易時也又曰幽賛於神明而生蓍參天兩地
而倚數觀變於隂陽而立卦發揮於剛柔而生爻者
謂前此未有蓍聖人之将作易也感於神明而蓍爲
之生聖人得之遂以倚數而立卦是言昔之作易立
卦之始如此爾故漢儒謂伏羲畫八卦由數起者用
此說也其後學者知幽賛生蓍之恠其義不安則曲
爲之說曰用生蓍之意者將以救其失也又以卦由
數起之義害於二說則謂已畫卦而用蓍以筮欲牽
合二說而通之也然而考其文義豈然哉若曰巳作
卦而用蓍以筮則大衍之說是已大抵學易者莫不
欲尊其書故務爲竒說以神之至其自相乖戾則曲
為牽合而不能通也童子曰敢請益曰夫諭未逹者未
能及於至理也必指事據迹以爲言余之所以知繫
辭而下非聖人之作者以其言繁衍叢脞而乖戾也
蓋略舉其易知者爾其餘不可以悉數也其曰原始
反終故知死生之說又曰精氣爲物遊䰟為變是故
知鬼神之情状云者質於夫子平生之語可以知之矣
其曰知者觀乎彖辭則思過半矣又曰八卦以象告
爻彖以情言云者以常人之情而推聖人可以知之
矣其以乾坤之策三百有六十當期之日而不知七
八九六之數同而乾坤無定策此雖筮人皆可以知
之矣至於何謂子曰者講師之言也說卦雜卦者筮
人之占書也此又不待辨而可以知者然猶皆迹也
若夫語以聖人之中道而過推之天下之至理而不
通則思之至者可以自得之童子曰既聞命矣敢不
勉
易童子問卷第三
易童子問繫辭然有附託(有一/作其)莫不自信其(此下/一有)
(言/字)其肯(其一/作豈)洛不出(一作河/洛不出)則三代之末(則字下一/有自字)
其間者在焉(此下一有/取之二字)之不為(不字上一/有所字)遂其一家
(其一/作爲)聖人之將(此上一/有由字)用生蓍(一作生/用蓍)不能通也而
乖戾也(二也字下一本/各有如此二字)七八九六之數同(同字上一/有不字)
書簡卷第三　歐陽文忠公集一百四十六
　　　與趙康靖公(叔平/至和三年)
某啓辱教并髙郵二書不勝感刻足以仰見仁人之
心惻物垂憫之深也方欲專馳人去請時暑重煩揮
翰来旦併伸面謝人還姑此
　　　又(至和三年七月)
某啓累日阻拜見不審尊候何似某爲水所渰倉皇
中般家来唐書局又爲皇城司所逐一家惶惶不知
所之欲却且還舊居白日屋下夜間上栰子露宿人
生之窮一至于此人馬隨多少借般賤累幸不阻
　　　又(嘉祐四年)
某頓首啓𥘉夏巳熱不審動止何似鄆去京師不爲
逺而叔平在外冝日走訊問候興居而動輒逾時雖
云人事區區實亦可責也某昨衰病屢陳蒙恩許解
府事雖江西之請未獲素心而疲憊得以少休豈勝
感幸卜居城南粗亦自便自在府中數月以几桉之
勞凭損左臂積氣留滯疼痛不可忍命醫理之迄今
未愈天府孰不爲之獨衰病者如此爾東平風物甚
佳爲政之暇想多清趣更冀爲朝自重以俟嚴召遞
中謹奉此有懇如別幅
焦千之秀才乆相從篤行之士也昨來科埸偶不曽
入其人專心學古不習治生妻子寄食婦家遑遑無
所之徃時聞鄆學可居所資差厚可以託食而焦君
以郡守貴侯難以屈迹今遇賢主人思欲徃託竊計
髙明必亦聞此但恐鄆學難居今巳有人爾若見今
無人則焦君不止自託其於教導必有𥙷益亦資爲
政之一端也更在髙明詳擇可否俟有寵報決其去
就也謹於遞中布此懇
　　　又(同前)
某啓乆不奉狀乃以今夏暑毒非常歳之比壯者皆
苦不堪況早衰多病者可知自盛暑中忽得喘疾在
告數十日近方入趨而疾又作動輒伏枕情緒無悰
深思外𥙷以遂𥘉心而唐書不乆終篇用是更少盤
桓侍祠旣畢當即決去形容心志皆難勉強矣焦秀
才事荷挂念方走淮南欲挈家而其婦翁作省判遂
𬒳留連勢不能去然渠感愧非一也某乆欲作書屬
病今猶居告自叔平兄去後子華作憲遂鮮歡
　　　又(同前)
某啓近甞奉狀秋雨早寒不審尊候何似昨辱書言
郡封不安勞慮醫藥數日前聞果不起伏惟哀悼之
懷何以堪處無由陳慰徒用瞻仰叔平素喜浮圖之
說死生之際固巳深逹茲顧未能頓至無念諒用此
可以少寛哀苦之情爾交游無以爲言聊以此塞悲
奈何奈何更希爲國自重也謹於遞中附此
　　　又(嘉祐五年)
某頓首啓伏承榮𬒳制書入司天憲中外欣愜以謂
肅政綱以重朝廷於茲有望焉至於朋舊又喜来歸
獨不得親𣢾宴言以爲恨爾竊計旌斾巳及郊畿無
由瞻迎溽暑惟爲國自重
　　　又(熈寧二年)
某再拜自承榮遂挂冠之請日欲馳賀而病悴無堪
事多稽廢其如不勝欣慕瞻仰之誠也即日隆暑伏
惟台候動止康福竊惟宴間之樂大愜雅懷回視塵
瑣必深閔歎也某衰病日増尚此遷延爲愧不淺然
亦不晚必能勉追髙躅也瞻見未涯惟冀順時加重
　　　又(熈寧三年)
某衰病退藏人事曠廢理無足怪然亦不承問不勝
傾馳屢得君貺書及見唱和新篇粗審動靜喜承台
候萬福嚮甞辱許枉顧雖日企竚乃岀於乗興不敢
坐邀然又思潁之請決在此春若得自乗一鹿車造
門求見亦未爲晚未間春暖惟冀以時衞重
　　　又(熈寧四年)
某啓自退居杜門人事㡬絶養成踈慵稍闊拜問塗
中忽辱書頓慰岑寂兼審經寒尊候萬福某衰病如
昨目足尤苦殊不少損茲亦老年常態爾閑居之樂
無待於外而自足處多惟朋舊相從爲難得自安道
得請南臺竊思二公物外得朋之樂不勝羡慕所承
寵諭春首命駕見訪此自山隂訪戴之後數百年間
未有此盛事一日公能發於乗興遂振髙風使衰病
翁因得附託垂名後世以繼前賢其幸其榮可勝道
哉在公勉強而成之爾餘具別紙
　　　與馮章靖公(當世/嘉祐三年)
某頓首區區乆闕致問中間辱書爲感何已冬寒伏
惟台候萬福某以衰病期(一作/思)得一小郡養拙三二
年間謀一歸老之地此願未獲遽𬒳責以吏事精力
秏竭何止彊勉不岀歳末春𥘉當有江西之行矣薛
親幹敏河東風土民間事緒可以詢問得佐幕府甚
幸甚幸某爲目疾爲梗臨紙草率惟冀鎮撫外以時
爲國自重
　　　又(嘉祐四年)
某啓自承移鎮合肥甞一得奉狀其後區區更闕附
問不審酷暑以來尊候何似廬在淮南爲劇郡竊惟
下車布治之𥘉當少煩條教旣而可樂之趣則有多
於他邦也伏惟視政之暇爲時自重佇俟來歸以慰
士大夫朋友之望
　　　又(嘉祐五年)
某啓伏自移鎮肥上甞一奉書忽已踰歳續雖乏馳
問然瞻企之勤則未甞懈也即日春寒不審尊候何
似某以衰病無堪自解秩天府於今一朞正以唐史
殘編爲累今幸成書不乆進御遂當南去世事老来
益有可厭者矣自當世治肥然大率諸相知皆云不
得書某亦以地僻少有來使得詢動止朝廷公議與
交親私望皆願還歸未間向暖惟冀爲國自重
　　　又(同前)
某啓昨自罷煩劇卜居城南少獲休息然猶此盤桓
未遂決去正以唐史將遂終篇然亦不過秋末時事
爾廬去京師不逺計可備聞難於紙筆具道也當世
據名藩優游文史自足爲樂其餘一付公議但朝多
賢士而獨在外與相知之私立欲公來歸之速爾某
衰病俱攻去心甚速諸公察其實然而未肯決然放
去柰何柰何原父雖歸子華作憲朋友益蕭索當世
尚壯及時讀書行樂此外稍隙時當得數奉問大熱
更冀自重
　　　又(同前)
某啓自承移鎮金陵遂踈奉問經暑竊惟體履多福
江山之勝實足以資清興而賢者乆居于外豈朝廷
之意哉朋友區區之私又可知也某衰病迫於歸計
唐史奏御遽陳危懇而未蒙聽允進無所𥙷退不獲
志負愧周行不知所措(一作/處)相見益無涯惟爲時自
愛以副瞻望
　　　又(同前)
某啓自成書請外所陳哀切冀以危誠有以感動而
二三公過爲顧慮曲以見留在意實厚於計則非便
也柰何柰何本欲爲郡下客少溷主人復未可得然
使少遷延終當必償夙志也濟叔窮居得當世在鎮
必以慰意不乆當應稍起此公議乆所鬱鬱也前承
惠碑多佳者甚濟編録感幸感幸聞金陵有數廳梁
陳碑及蔣山題名甚多境内所有幸爲博采以爲惠
實寡陋之益也病暑草率
　　　又(同前)
某啓承惠寄碑刻旣博而精多所未見寡陋蒙益而
私藏頓冨矣中年早衰世好漸薄獨於茲物厥嗜尤
篤而俗尚乖殊毎患不獲同好凡如所惠僅得二三
固已爲難而驟獲如是之多冝其如何爲喜幸也濟
叔公議猶屈乃吾徒之責未甞少忘于懷而造物者
第與衆人同爲嗟歎而已豈賢人君子亨否有命殆
非人力能致邪雖然敢不竭力辱諭感愧感愧承專
遣人至數召問其還期毎云有故未歸遂且於郵中
附此俟渠行別當奉狀也
　　　又(嘉祐六年)
　某啓衰病碌碌無所稱徒負愧耻區區強顔人事廢
　曠乆闕致問但深瞻企昨承進寵經筵而尚留居外
　未足以慰士大夫之望實非交游之私論也辱惠書
　承經暑渉秋動履清安江山英勝聊助公餘之興未
　嚴召間希爲國自重
　　　　與王副樞(景彛/嘉祐五年)
　某啓自承軒騎歸止屬以多故未克祗謁暄和竊審
　氣體清安適辱簡誨兼示鄭州書信等偶在院中定
　題不時爲答深所感愧謹馳此爲謝幸加恕察不宣
　某再拜景彞舎人(閤下八日)
　　　與王懿敏公(仲儀嘉祐二年)
某啓數日之間併承寄惠蠏栗雖不得書亦喜尊候
萬福某居此如魚鳥之池籠歳律忽巳遒盡衰病日
復侵攻交游多在外塊然處此情緒可知今日得蔡
大書言乆病近方就安人生聚散憂患百端相見何
時況開年決求南去遂益爲胡越也惟以時自重臨
紙區區
　　　又(嘉祐三年)
某啓稍不附問新春尚寒不審尊體何似歳月不覺
又添一歳目日益昬聽日益重其情悰則又可知嚮
者公廨錢事知巳息就令不息徒喧噪人耳何足恤
也邊州無事誠爲可樂然俗吏亦不能也近來班著
蕭條群賢在外皆當召歸而議者不及衰病思去又
亦未得守常不變其弊乃爾其他時事不能悉具惟
過年益區區但時與韓三吴大相從爾燈夕却在李
端慤家爲㑹諸君皆奉思也數數附回州人書皆不
親付常意不逹今偶此人取書適在家湖柑閑寄數
十箇去到彼得三四不損尚可表意若遂無可入口
亦無如之何也不罪不罪因人幸時惠問
　　　又(嘉祐二年)
某啓昨日自貢院出得所寄書伏承春暄氣體清福
兼知深樂北土之善爲郡處處皆佳況此帥府雄盛
邊鄙無事固足以優游也某昨被差入省便知不靜
縁累舉科埸極弊旣痛革之而上位不主權貴人家
與浮薄子弟多(一作/爲)在京師易爲揺動一旦喧然𥘉
不能遏然所得頗當實材旣而稍稍遂定去冬求洪
井未得便差主文今旣喧噪漸息遂復理前請期於
必得也中年衰病尤甚自出試院痛不能飲人生聚
散安能區區於此進無所𥙷退又不能自遂荏苒歳
月有甚了期其他非筆墨可述惟爲國自重因人時
枉問以慰無憀
　　　又(嘉祐三年)
某啓自承有益都之命必謂來朝當得相見不意遂
爾西行實増怏怏又聞闕逺却於沿路盤桓深欲奉
狀以莫知旌斾所止不審即日春寒尊候如何計以
仲春至鎮在路亦不乆留成都風物非老者所冝仲
儀雖爲同甲然心意壯銳諒可爲樂難以病夫忖度
也諸賢在外者爲復來歸獨公逺去相見何時某非
乆於此者然素志未遂心徃形留因指使來辭得附
書新春爲國自重
　　　又(嘉祐四年)
某啓自去歳秋冬已來益多病加以目疾復左臂舉
動不得三削請洪諸公畏物議不敢放去意謂寧俾
爾不便而無爲我累柰何柰何然且告他秖解府事
必可得不過月十日且得作閑人爾少緩湯火煎熬
有無限鄙懷不能具述薛婆老亦多病於錦繡無用
秖是兒婦輩或恐有所要臨時奉煩爾土冝歸日惟
好且當正如寛厚之說也(呵呵)酒絶喫不得聞仲儀
日飲十數杯旣徤羡又不能奉信蜀中碑文雖古碑
斷缺僅有字者皆打取來如今秖見此等物粗有心
情餘皆不入眼也遞中續得來書京師自立春泥雪
至今凍屍横路遂罷放燈經節不敢過諸人皆云寂
寞恐知恐知踈拙無佳物表意不怪不怪
　　　又(同前)
某啓昨在府中區區不時奉問理不爲怪自罷去益
怱怱度日不能爲一事公私俱廢此所以日夢南歸
視居此如桎梏之思脫也自仲儀到蜀未甞承問但
時見宅中子弟問動靜云起居甚安異方下車必煩
條教計今人情習安粗可以爲樂矣因書幸示某昨
在府几案之勞氣血極滯左臂疼痛強不能舉罷居
城南粗得安養迄今病目尚未復差厭苦人事實不
能支秖候夏秋唐書了成禠却梅二遂決南去未間
時得奉問夏熱爲國自重
　　　又(同前)
某啓區區多故乆不附問不審尊體何似自春中曽
一奉狀尋於遞中見答昨見公謹云得仲儀書怪某
乆無信蓋亦未甞得仲儀書也但聞蜀人與自西歸
者言善政日新兩川蒙賜聞之竊喜大用之有期也
某益多病目昬手顫脚膝行履艱難衆疾並攻唐書
巳了秖候冩了進本遂決南昌之請自此可圖一作
蠒處矣京師事體亦迫促動有嫌忌無復縱適歳暮
索然殊尠歡意惟希公外多愛因暇時作數字以慰
曕企
　　　又(嘉祐五年)
某啓乆不奉狀亦乆不辱書惟見諸賢姪得聞動靜
前日郵中忽承惠問喜渉夏秋體履休勝深以爲慰
也某自罷府又一歳有餘方得唐書了當遽申前請
懇乞江西前後累削辭極危苦而二三公若不聞近
年眼目尤昬又却送在經筵事與心違無一是處未
知何日遂得釋然一償素志於江湖之上然後歸老
汝隂爾昨蒙詔諭俾請假旣以地逺暫歸不能辦事
又一請假後難更請郡以此不敢但更少盤桓㑹當
有時得歸爾承見問所以略道一二終日區區不曽
勾當得公私一事人事殆廢以此不時作書應不爲
怪嚮寒爲國自重
　　　又(嘉祐六年)
某啓近甞於遞中拜問辱書承春寒動履佳安兼蒙
逺惠佳篇衰病之人豈敢萌心至於自顧惟知憂畏
而衆論實可多懼獨見愛之深至於歌詠感愧感愧
數十日來茫然未知所爲答問後遂如此其何以免
於罪戾老退之心不敢望有所立以希名譽但厚恩
當報爾仲儀何以見教寳臣雖不乆當發其如逺甚
計湏夏方得到闕鄙懷千萬不能具述惟期握手爲
一笑爾盛作少暇當勉強爲答次因書略道區區餘
寒爲國自重
　　　又(同前)
某啓自春以来私門多故遂闕致問兼承歸騎巳東
但日冀相見也碌碌於此忽焉半歳思去之心雖切
而未有以發近外處相知多見問以求罷太速不知
何以傳此豈中外人情已欲其去邪不相見數年人
事百變前夕清卿之室巳與擇之共牢而食士夫聞
之莫不竊歎冨貴浮名何可乆恃至於妻子亦不能
保然盛衰之理固常如此奚足爲之悲也君謨巳歸
皤然一翁病勢自到京来頓減前日與余廣州在弊
齋閑㑹坐中相顧歷道諌院中語笑但奉思爾衰病
索然百事俱懶惟故人相見庻幾有少清況爾瞻近
匪遐跋履之勞更冝避暑慎攝
　　　又(同前)
某啓人至辱惠以佳篇豈勝珍誦益見治煩餘暇猶
能及此弊齋有菊數叢去歳自開便邀諸公比過重
陽凡作數㑹今秋無復一賞軒裳外物爲累於人細
較其得失何用區區自仲儀與數公自外歸甚思少
奉從容殊未有暇今有㑹亦不放曠可歎可歎值夜
且奉此爲謝
　　　又(同前)
某啓區區不得數奉言宴可勝瞻勤昨日以疾病發
動請告家居不知賢郎寵過今日見二公言請許此
實仲儀附就秉鈞者當以爲漸爾然佳郡不逺且少
盤桓聊爲偃息也某衰病漸不能支更見楊樂道長
徃同甲勾落太半矣深思一作蠒處未有去端爾客
多偷隙作此簡鄙懷欲述者多不覺忉忉
　　　又(同前)
某啓近以口齒淹延遂作孽兩頰俱腫飲食言語皆
不能呼四醫工並來未有纎効聞仲儀有蜀中真山
豆根乞一二兩病苦加以餓損薾然疲卧不暇及他
不罪不罪
　　　又(嘉祐七年)
某啓少别忽已更月秋氣漸清竊惟動履勝常受署
方𥘉冝少煩條教吏民旣已蒙惠則湖上清曠浩然
放懷可以遺外世俗區區可憎之態至於憂悲煩惱
亦自以理遣之某竊位於此不能明辨是非黙黙苟
且負抱愧耻何可勝言獨於朋友之間常懷區區之
願如此而巳謹奉啓咨問
　　　又(同前)
某啓自別日欲致問而公私多故賢郎訪及得聞動
靜則云甚安昨日公謹相過廼云近少違和豈非追
感悲戚使然邪此事實難遽遣其如無可柰何當推
以至理不得不少自寛釋也竊計即日悉已平愈如
常不勝瞻想之誠也某至今猶爲風毒所苦情緒蕭
然不知名宦何處爲好合宫禮近日益牽忙不勝勉
強也其他區區臨別亦甞少道秖得如公西湖之樂
一二歳比謀成歸計遂爲田畆之人矣難信之言不
敢爲踈者道也相見未期但増引領因風枉問以慰
勤企
　　　又(治平元年)
某啓公私忽怱乆闕奉狀蓋以衰病交攻心力疲秏
而憂責無涯日苟一日是以百事皆廢於因循然亦
乆不承惠問但屢見賢姪賢郎得聞動靜新歳晴和
不審尊體何似湖園清曠春物嚮榮然尚在遏音必
未欲㑹聚其如間適之趣幽靜尤佳毎苦紛勞但深
傾羡也老年相知無幾尺書相問略亦無嫌餘暇何
惜數字少慰病翁然以自乆無書不敢奉怪也嚮暖
千萬加愛
　　　又(同前)
某啓乆不蒙惠問方積瞻思指使來忽辱書可勝欣
慰兼審靜鎮安閑放懷取適自非嚮用全福何由及
此固徤羡之乆矣某疲病不支憂責無際自匪獲罪
譴困廢不能薄展㣲効捨是三者未有偷安之計自
齒牙浮動飲食艱難切於身者惟此一事旣巳如此
其他復何所得然則勉強於茲顧何戀也因仲儀有
見憫之言乃略及此經春潤澤稍足相去不逺必同
和暖更希爲時自重
　　　與王懿恪公(君貺/至和二年)
某啓日思奉問別後人事益多端倪但見邸報知已
禮上秋冷道塗貴眷各安某幸如常昨受命使北𥘉
欲辭免蓋以目疾畏風寒兼多著綿毳衣服不得其
如受勑之日北人訃音已至由此更不敢辭因改爲
賀使行期頗緩正在嚴凝與君貺行時無異也家中
少人照管且移髙橋去薛家稍近然公期管勾徃來
湏及百餘日但得回來耳靜便是幸也(呵呵)自大斾
西行羣議遂息請無過慮也佳時美景臨觴之樂不
可涯得失外物可置而勿問其餘逹識以道消息故
不待言也
　　　又(嘉祐元年)
某啓急足至辱書伏承履兹新正台候萬福少慰翹
企之素也某尸竊于此思逃罪戾未知其所年齒日
増心意日秏歸洛之興何可遏承示許以卜鄰亦一
時盛事但湏公功業成爾否泰常理亦難稽乆豈止
交親之願也陽候嚮和惟冀以時自愛
　　　又(嘉祐四年)
某啓太祝來得詢動靜甚詳尋又辱惠書承經寒尊
候萬福門内諸貴愛康安深浣瞻想居秦乆議者皆
謂當還不然遷鎮近甸應在朝夕浮議多端惟靜安
可以銷弭修唐史已寫進本然卷秩多湏數月方了
南去有期心欲飛動過年衰病益侵見諭辯欲加収
録此子庸駑詎可出明公門下不柰何爲誤聽但與
家人大咍爾徐當議未晚賢郎在都下殊之祗迎悚
愧悚愧漸暖爲時自重因賢郎行謹布區區
　　　又(嘉祐五年)
某啓近因急足還府略布謝懇即日春寒仰惟鎮撫
外台候萬福某尚此遷延又見春花益盛第以目病
眩晃不勝飲酒鮮悰爾不審大府花時如何憶曩在
彼不甚盛也前承問及石研今且致三枚續當更求
佳者咫尺瞻企惟以時自重
　　　又(嘉祐六年)
某以衰病碌碌無稱莫塞咎責徒自爲勞區區乆不
奉記屢見家人得書承夫人尊候微有違和兼知來
召夏醫方欲馳問太祝遽至得聞子細喜已漸安兼
見過客言花時名園數有家㑹聞之益用爲慰某自
過年兒女多病小女子患目殆今未較日頗憂煎前
日太清賞花省自入館惟景祐之㑹以選人獨不與
殆今二十五年始遇兹盛事是日兼承見寄絶品雖
有已凋者然所存不勝其麗見之病目開豁勉強飲
數酌以當佳惠閑恐知也見太祝言來擇壻兹事難
於倉卒冝精慎也多日欲作書適聞有專人立草此
其他諸懇俟太祝歸時致狀
　　　又(同前)
某頓首近於遞中甞獻拙句急足遽至承賜手書兼
惠新笋併増感愧竊審春和體況清福普明寺卅年
前亂道冝爲削去以藏醜拙廼蒙刋著何以堪之春
旱差逺京洛飢民亮煩賑䘏計亦不廢行春也某忽
忽少貺(真蹟如/此冩)第未能遂去餘無可言爾薛司勲過
府下事有可詢當得其詳惟以時爲朝自重不宣某
手啓上留守尚書學士(清明日)京醖二器聊表意但
患人力難致偶薛君有卒擔之爾
　　　又(同前)
某頓首啓自薛司勲行後更闕奉狀見家人得十四
姨夫人書竊知近苦牙痛道家修養先於固下不冝
有此疾然此患中年以後人皆有之患者醫方亦多
難得効某數年來頗以爲苦用藥多殊未有驗近於
張唐公處得一方他言親用有効然亦未曽合今粗
録呈可試用也春旱甚闊逺以貽上心焦勞之慮近
躬禱太一遂獲嘉澤河洛間應巳霑足民歳當有望
不審邇日爲政外尊體何如更希慎攝因附藥方遞
中謹此咨問
　　　又(同前)
某啓謝懇巳具如右秋寒台候萬福某衰病忝冒以
寵爲憂自省蹇拙曷甞敢萌此望人亦曷甞期此然
事出意外猶竊叨據君貺材望德業三十餘年一日
歸副具瞻以快士大夫之願老朽之人當在汝隂田
畆與農夫野叟相賀人事固常如此所示排擯曽何
之恤矧洛政善譽𥘉無間言也恐知之以新忝命人
事紛紛致謝稽晚皇恐皇恐
　　　又(同前)
某啓自叨竊非望甞於郵中致謝懇即日冬候遂爾
凝寒仰惟動履清福某勉強衰病才薄寵益損必隨
之親朋見愛何以爲教有望有望見家人言十四姨
夫人昨夕違和喜巳平愈公期由此專去省候鄙懷
區區因話一可詢問凡諸委瑣不復煩言歳晚憀慄
惟以時爲國自重
　　　又(治平元年)
某啓嚮自遭國䘏公私事緒旣多而衰病之年憂哀
並集餘生朽質殆弗能支顧於人事曠闕交親冝以
相寛自春不常拜問然昆弟多在京師薛九與二夫
人書信時時獲聞動止即日秋暑猶盛不審寢味如
何朝家方恃羣賢共此康濟邊寄雖重難恐淹留未
候見間惟以時爲國保重
　　　又(治平二年)
某啓專人至辱手書承履此春和台候萬福某衰病
眊然思一藏拙之地未能遂心日夕勉強不勝其勞
其餘幸悉如常承示諭請覲尚未見奏削安道特地
以親爲辭必留滯旌車然辭官亦當俟報爾適以私
家少故牽忙作書不周謹惟爲朝自重以副區區
　　　又(治平三年)
某啓近併捧遞中專人所惠三書竊承經暑台候萬
福貴眷康寧粗慰瞻企諭以請洛之意甚詳自公留
滯于外士大夫之論鬱然而當職者負慚與責乆矣
今茲所請在理何疑諸公諒不煩丁寧某又可知也
有欲知者私門所便備問及爾亦巳盡諭但奏削尚
未至爾某瘠病薾然昨屢乞懇以經此詆辱於國體
非便第顧勢未得遽去以此強顔成何情況事有所
激實如来諭其諸多端匪逺可以面叙本末餘當續
報惟酷暑爲時自愛
　　　與執政(熈寧三年)
某再拜啓仲夏炎毒伏惟台候萬福某以官守(一作/守官)
居外具瞻之地非時不敢通問今迫以懇悃不能自
黙某衰病累年中外具察不待煩言自去冬漸難勉
強遂有壽陽之請而朝恩未許間以接奉春陽攻注
眼目服藥過度渇淋復作遂不能支自三月下旬在
假亦兩曽奏知不期於病告中忽蒙此恩選事出意
外莫不驚憂竊意朝廷必以居東逾歳別無大過遂
以爲可委爾其如東州秖是尋常一大郡無兵馬無
邊事又幸豐熟其如老病諸事曠廢處自知極多而
過徃不察其詳反以廢職爲少事此其可笑者也并
晉一路外鄰二敵使某不病亦不敢當況尫悴不能
䇿勵巳具劄子細陳乞􁄄此誤恩敢望台造察其誠
實其餘區區常談難信之語更不復云惟早賜允俞
免再三煩瀆則大造也不宣
書簡卷第三
與馮章靖公第五帖獲志(一作/獲心)無涯(一作/未涯)
與王懿敏公第五帖古碑斷缺(一作古/而㫁缺)踈拙(二字/上一)
(有性/字)
第十帖清況(一作/情况)
與王懿恪公第九帖致謝懇(三字上一/有略字)
第十二帖牽忙(此下一有/人還二字)
第十二帖自愛(一作/愛重)
　初元昊擾邉北虜自以勸和爲功慶暦四年昊旣
　納欵虜復與之交兵且遣泛使來止昊封册仁宗
　答書云若以其於北朝失事大之禮自宜問罪若
　以彼於本朝稽效順之故不煩出師况昊巳遣使
　齎誓文入界何辭沮却方遣余靖報聘㑹八月甲
　午保州軍亂宻邇北境朝廷以爲慮癸卯命田况
　爲真定府定州路安撫使而公自右正言知制誥
　知諫院除龍圖閣直學士爲河北諸州水陸計度
　都轉運使兼西路營田都大制置屯田本路勸農
　使替張昷之時方歸自河東諫官蔡襄孫甫請留
　公不許上靣諭公勿爲乆居計有事第言之公曰
　諫官乃得風聞今在外使事有指越職罪也上曰
　事苟宜聞不可以中外爲辭明年八月坐張氏事
　降知制誥守滁陽凡河北奏陳皆聚此書云
　奏議集載契丹侵地界第三狀論憂懼不同極爲
　詳明與前兩狀相應此卷乃闕而不録莫暁其故
　今合附入
　上時相書一首乃慶暦五年二月時杜衍方罷相
　賈昌朝代之公巳失助首相實章得象而叅政則
　宋庠也此書舊入奏議尤無謂今移附此卷末庻
　成全書所云大綱具别𥿄不可得而見矣
　臣下奏劄例云取進止葉夢得石林燕語甞論之
　今奏事第一篇作取進旨者按唐陸贄奏議亦甞
　互用如云中使某乙奉宣進旨㦯云奉宣進止㦯
　云奉宣聖旨至國初尚多如此慮後人妄塗改略
　及之
　　　紹熈五年十月日郡人王伯芻校正
乞條制都作院墮錢(墮字/疑)並勒專工匠(疑脫/字)
論契丹侵地界狀蓋其實弱而示彊(彊字下長編有/爾實弱而示彊)
(六/字)而殆(疑當/作怠)況於邉要之任乎(乎字下長編有然臣/謂爲國計者若以北)
(虜爲憂深思極慮而不敢暫忘則/其選材任將皆若是乎三十二字)臣愚以(以字下長/編有謂字)
　則又(長編無/則字)尚遟(長編/作遷)
　論河北財産上時相書仲春(王)萬福(十四字一作新/春氣候漸和不)
(審尊候/何如)備諫諍(此上一/有忝字)次第行之(此下一/有矣字)凢河北大
　事富公經營之外其要(一作凢河北之亊其大者朝/廷已委富公矣其外大要)
　故捨此(一無/故字)
　右河東奉使奏草一卷按仁宗實録慶曆四年四
　月已亥上謂輔臣上封者數請廢麟州以其饋糧
　勞民利害如何章得象曰麟州四面蕃漢户皆爲
　元昊所掠今野無耕民一路困於饋運欲更爲寨
　徙其州少近府州以省邊民之役上曰州不可廢
　但徙屯軍馬近府州别置一城亦可紓患乃命右
　正言知制誥知諫院事歐陽脩徃河東與轉運司
　同計置㳂邊糧草𥘉本路轉運使張奎鑄鐵錢於
　晉州民多盗鑄而知并州楊偕請徙麟州於合河
　津又晉州礬課歲虧併下脩計度之此卷乃當時
　奏報也按公乞罷刈白草劄子云七月𥘉離汾州
　又水谷夜行詩我來夏云𥘉素節今已届殆以是
　月末至闕八月復出爲河北都轉運使當時行狀
　墓碑不云有河東河北奏草惟摘取其要切數篇
　入奏議集今旣備載二書則奏議不必重出止就
　逐卷存其事目使來者有考焉又仁宗實録及李
　燾長編所収間與此小異蓋經史氏筆削詳具奏
　議第十六十八卷後
　舉米光濬狀末云今欲具狀奏聞相度銅利欲牒
　孫廵檢或者除去欲字是未知古今具槀吏文如
　此旣云奏草自不須去
條列文武官材能劄子可幹者九人(雖是九項而有十/人姓名見本文)
論永寧軍捉獲作過兵士劄子(此是河北事而元本/載之河東奏草末未)
(詳)始以爲戒(始字/恐誤)
濮議卷第三　歐陽文忠公集一百二十二
　　　中書請議濮王典禮奏狀
韓琦等状奏伏以出扵天性之謂親縁扵人情之謂
禮雖以義制事因時適宜而親必主扵恩禮不忘其
本此古今不易之常道也伏惟皇帝陛下奮乾之健
乘離之明擁天地神靈之休荷宗廟社稷之重即位
以来仁施澤浹九族既睦萬國交歡而濮安懿王徳
盛位隆宜有尊禮陛下受命先帝躬承聖統顧以大
義後其私恩慎之重之事不䡖發臣等忝備宰弼實
聞國論謂當考古約禮因宜稱情使有以隆恩而廣
愛庻㡬上以彰孝治下以厚民風臣等伏請(一本臣等/四字却作)
(願/字)下有司議濮安懿王及譙國太夫人王氏襄國太夫
人韓氏仙逰縣君任氏合行典禮詳䖏其當以時施行
　　　兩制禮官議狀
(臣)等謹按儀禮喪服為人後者傳曰何以三年也受
重者必以尊服服之為所後者之祖父母妻妻之父
母昆弟昆弟之子若子若子者言皆如親子也又為
人後者為其父母報傳曰何以期也不貳斬也何以
不貳斬也持重扵大宗者降其小宗也又為人後者
為其昆弟傳曰何以大功也為人後者降其昆弟也
以此觀之爲人後者爲之子不敢復顧私親聖人制
禮尊無二上若恭愛之心分施扵彼則不得專一扵
此故也是以秦漢以来帝王有自旁支入承大統者
或推尊父母以爲帝后皆見非當時取譏後世臣等
不敢引以爲聖朝法況前代入繼者多宫車晏駕之
後援立之䇿或出母后或出臣下非如仁宗皇帝年
齡未衰深惟宗廟之重祗承天地之意扵宗室衆多
之中簡㧞聖明授以大業陛下親爲先帝之子然後
繼體承祧光有天下濮安懿王雖扵陛下有天性之
親顧復之㤙然陛下所以負扆端冕富有四海子子
孫孫萬世相承者皆先帝之徳也臣等愚淺不達古
今竊以為今日所以崇奉濮安懿王典禮宜一凖先
朝封贈期親尊属故事髙官大國極其尊榮譙國太
夫人襄國太夫人仙逰縣君亦改封大國太夫人考
之古今實為宜稱
　　　中書進呈劄子
準内降翰林學士王珪等奏崇奉濮安懿王典禮宜
一準先朝封贈期親尊属故事髙官大國極其尊榮
譙國太夫人襄國太夫人仙逰縣君亦改封大國太
大人考之古今實為宜稱者伏詳王珪等所奏未見
詳定濮安懿王當稱何親名與不名欲乞再下王珪
䓁詳定聞奏
　　　兩制禮官再議稱皇伯狀
臣䓁叅詳真宗大中祥符八年楚王元佐以皇兄詔
書不名仁宗即位涇王元儼以皇叔賛拜不名天聖
五年加詔書不名此國朝崇奉尊属故事今濮安懿
王扵仁宗皇帝其属為兄扵皇帝合稱皇伯而不名
謹具狀聞奏伏候敕旨
　　　中書請集官再議進呈劄子
準内降翰林學士王珪䓁狀稱臣䓁參詳真宗大中
祥符八年楚王元佐以皇兄詔書不名仁宗即位涇
王元儼以皇叔賛拜不名天聖五年加詔書不名此
國朝崇奉尊屬故事今濮安懿王扵仁宗皇帝其屬
為兄扵皇帝合稱皇伯而不名者臣等謹按儀禮為
人後者為其父母報及按令文與五服年月勑並云
為人後者為其所後父斬衰三年為人後者為其父
母齊衰期即出繼之子扵所繼所生皆稱父母又漢
宣帝光武皆稱其父為皇考今来王珪等議稱皇伯
扵典禮未見明有引據伏請下尚書省集三省御史
臺官定議聞奏
　　奏慈夀宫劄子
二十三日中使韓和齎到皇太后實封劄子一封付
中書為尚書省集議濮王典禮事中書檢勘自皇帝
登極後應皇親尊屬並各追封加贈惟有濮王并夫
人為是皇帝本生父母合下有司檢㝷典禮并前代
故事遂具奏請㝷奉聖旨候過諒闇别取㫖近自皇
帝釋服從吉遂再奏乞下兩制以上及太常禮院詳
㝎㝷據王珪䓁奏稱崇奉濮安懿王典禮冝一凖先
朝封贈期親尊屬故事髙官大國極其尊榮中書為
未見議定合稱何親再下詳議續據王珪等議稱皇
伯中書檢詳儀禮爲人後者爲其父母報及令文與
五服年月敕並云爲人後者爲所後父斬衰三年係
義服爲人後者爲其父母齊衰期係正服即出繼之
子於所繼所生皆稱父母是古今禮律明文其王珪
䓁議稱皇伯即前代並無典故須今奏乞下尚書省
集官再議只是令議合稱呼何親所有合行尊崇典
禮未曽議及今来忽蒙皇太后降出指揮臣䓁竊恐
是間諜之人故要衒惑聖聴離間兩宫将前代已行
典禮隱而不言但進呈(一无/呈字)皇伯無稽之說欲撓公
議臣䓁各是先朝舊臣若於仁宗承繼大統有礙事
體豈敢妄爲自取衆人之罪況今来已奉皇帝手詔
今權罷集議臣等若不具述前後理道慮皇太后不
知始末兼外廷凡百公(一作/博)議若皇太后却欲親見
兩府并百官理㑹竊恐有虧聖徳兼臣等限以朝廷
規制亦必不敢對見謹具奏聞謹奏
　　　稱親手詔
朕面奉皇太后慈旨爲議濮安懿王典禮久未施行
巳降手書付中書濮安懿王譙國太夫人王氏襄國
太夫人韓氏仙逰縣君任氏令朕稱親仍尊濮安懿
王爲濮安懿皇王氏韓氏任氏並稱后朕以方承大
統懼徳不勝稱親之禮謹遵慈訓追崇之典豈易克
當且欲以塋為園増置吏卒守衞即園立廟俾王子
孫主奉祠事皇太后諒兹誠懇即賜允從宜令中書
門下依此施行
　　　牓朝堂手詔
朕近奉皇太后慈旨濮安懿王令朕稱親仍有追崇
之命朕惟漢(一有/史字)宣帝本生父稱曰親又謚曰悼裁
置奉邑皆應經義既有典故遂遵慈訓而不敢當追
崇之典朕又以上承仁考宗廟社稷之重義不得兼
奉其私親故但即園立廟俾王子孫世襲濮國自主
祭祀逺嫌有别蓋欲爲萬世法豈皆權宜之舉㢤而
臺官吕誨等始者專執合稱皇伯進(一作/追)封大國之
議朕以本生之親改稱皇伯歴考前世並無典據進
(一作/追)封大國則又禮無加爵之道向自罷議之後誨
等奏促不巳忿其未行乃引漢哀帝去恭皇定陶之
號立廟京師干亂正統之事皆朝廷未嘗議及者歴
加誣詆自比師丹意欲揺動人情衒惑衆聽以至封
還告敕擅不赴臺明繳留中之奏扵中書録傳訕上
之文扵都下暨手詔之出誨等則以稱親立廟皆爲
不當朕覽誨等前䟽亦云生育之恩禮宜追厚俟样
禫既畢然後講求典禮襃崇本親今反以稱親爲非
前後之言自相抵牾繼以堯俞等不顧義理更相唱
和既撓權而恃衆復歸過以取名朕姑務含容屈扵
明憲止命各以本官補外尚慮搢紳之間士民之衆
不詳本末但惑傳聞欲釋羣疑理宜申諭宜令中書
門下俾御史臺出牓朝堂及進奏院遍牒告示庻知
朕意
濮議卷第三
表奏書啓四六集卷第三　歐陽文忠公集九十二
　　　辭特轉吏部侍郎表(治平元年閏五月)
受寵若驚況𬒳非常之命事君無隱敢傾至懇之誠
仰黷髙明唯知跼蹐臣某中謝伏念臣性姿庸近識
局昬冥學古自愚非有適時之用論材甚薄豈堪任
重之難徒以荷先帝之誤知自孤生而㧞擢犬馬未
報但虞填壑之有時弓劒忽遺遽歎攀髯之莫及而
屬皇明繼照聖治惟新送徃事居雖䇿疲駑而自勵
進思退𥙷未知罪戾之所逃至於貪踰分之寵榮冀
無功之爵賞非惟愚慮所不敢及顧有公議其將謂
何而甫兹彌年再以増秩方命書之始下駭群聽以
生疑此臣所以剖瀝肺肝不能自止彷徨夙夜莫獲
偷安伏望皇帝陛下囬日月之餘光廓乾坤之大度
察其悃愊(一作/迫)假以矜寛雖成命巳行國體當嚴於
出令而從人之欲天髙幸或於聽卑特收渙汗之恩
以息諠譁之論庻安常業誓畢愚衷
　　　再辭轉官第一劄子
臣此者伏蒙聖恩特除臣吏部侍郎依舊居職臣早
來獲對天顔雖略具陳述退而循省未盡懇誠伏念
臣本以常材誤蒙任使問其所職則皆朝廷之大事
較其成効則無尺寸之可稱外惟碌碌以隨人内則
區區而自守當陛下聖政惟新之始勵精求治之時
雖天度包容未加斥罷而臣心自揣常負驚憂豈謂
冝黜而升當責而賞非惟臣自知不可顧於物論其
謂如何況自去年陛下即位之初均慶之典臣巳首
叨遷秩今來恩命實出非常在臣之愚難以自處欲
望聖慈矜察特賜寢停今取進止
　　　第二劄子
臣今日伏蒙聖慈差中使傳宣令於後殿告謝臣與
趙槩等遂詣垂拱殿門請對欲再具敷陳續奉聖㫖
須管便受告勑臣以聖駕巳起君命甚嚴惶惑之間
不知所措雖巳受告勑尋於延和殿得對巳曾瀝懇
備述聖恩非次義實難安蓋以無功受賞者衆以爲
非若竊事爲功則罪又大矣伏以陛下承先帝已定
之命入繼大統此天人之意也而即位之始偶因過
哀致違和𥙿旣而勿藥有喜聖躬清寧蓋由宗社神
靈顯此異事欲彰皇天眷祐陛下使不由人力而致
康復而臣今乃貪以爲功坐獲厚賞此臣所謂於義
難安者也至於陛下未親庻政之間中外幸得無事
此有宋百年四聖相繼威徳在人顧臣等軰有何施
設過蒙睿獎以此疇勞況臣猥以庸材參聞國政上
所賞罰臣職奉行若羣臣之間有功狀不明迹渉僥
倖尚當裁抑以絶濫恩而臣乃自貪寵榮以速議論
此臣所以區區不能自巳也故聖恩雖極優異而臣
不免屢瀆天聽(一作/聦)伏乞早回聖斷追寢成命俾臣
獲安常分以息羣言今取進止
　　　第三劄子
臣今日伏蒙聖慈差入内髙品陳日新至中書傳宣
令臣繫新除官臣尋與曽公亮等具劄子奏乞候來
日覆奏伏縁此來恩命出於非常臣與韓琦等進退
惶懼夙夜思惟雖君恩至優違則有咎然事體所繫
義有難安所恃者睿聖聦明必察臣等懇誠之至聖
心寛恕不以臣等屢黷爲煩欲望天慈省閱臣等前
後所陳事理曲加裁擇特賜寢停免於此四方旱灾
百姓嗷嗷之際是臣等合𬒳責之時濫受非次之賞
則臣不勝幸甚臣誠迫意切言不成文干冒冕旒伏
俟誅戮今取進止
　　　謝特轉吏部侍郎表
驟膺渙渥備瀝愚誠雖至辭窮㒺避煩言之爲黷重
乎令出莫回成命於巳行祗受以還驚(一作/兢)惶失節
臣某中謝伏念臣學不通於元本材不足以經綸但
知守拙以爲忠毎務師心而自信徒以遭逢先帝㧞
自衆人乆參侍從之聮遂玷機衡之貳而屬大横啓
兆嗣統膺期方初政之清明思百度之脩理内量譾
薄實憂以聖而責愚矧迫衰殘方念乞身而告病不
謂皇慈曲𬒳寵數屢加當覃大慶之初已無功而冒
賞曽未踰年之久復進秩以叨榮此蓋伏遇皇帝陛
下聖政惟新用人務廣謂才難於求備思恱使以忘
勞憫其勤劬錫以優洽雖榮踰於望表亦寵與其憂
并誓殫犬馬之微少答乾坤之造
　　　乞外任第一表(治平二年正月二十三日/上二十五日批答不允)
臣某言臣聞事君以忠本期盡瘁不能者止亦貴自
知敢傾悃愊之誠仰瀆髙明之聽臣某中謝伏念臣
本由寒素偶踐科埸秖希干禄以養親敢冀逄時而
見用蓋以腐儒章句之學豈堪王佐之材童子雕篆
之文固異賢人之事而誤蒙睿獎俾貳宰司訖無豪
髪之可稱常懼滿盈之必覆加以年齡迫於衰晚氣
血損於憂傷惟兩目之舊昬自去秋而漸劇精明晻
藹瞻視茫洋冬春以來職業多廢當聖君求治之始
是群臣宣力之時自嗟犬馬之微生遽先疲乏惟恃
乾坤之大度曲賜含容雖未責於曠官亦難安於尸
禄與其坐待於彈劾豈如自乞於哀憐伏望推天地
之恩回日月之照察其愚直不敢矯誣許辭政事之
名假以州符之寄則臣不止偷安而養拙亦將自療
以求痊尚冀昬瞳之復明會圖後効而論報
　　　第一劄子
臣所有誠懇昨日獲對便坐巳具敷述蓋臣自去年
八月喪一女子凡庻常情不免悲苦因此發動十年
來乆患眼疾又爲老年全服涼藥不得自深冬巳來
氣暈昬澁視物艱難接此春旱陽氣上攻遂至大段
妨事然臣愚心秖欲俟壽聖節隨班上壽一展臣子
之誠以爲榮幸然後懇求罷去所以勉彊遷延至今
縁此是臣私故瑣屑雖臣子之於君父理當無隱然
難委曲盡載表章所以先具奏陳冀蒙省察臣以非
才過蒙任用使其聦明彊徤猶懼不能稱職況此衰
病何以堪處昨日雖面奉聖㫖令且未要入文字蓋
臣迫於情懇退不自安今巳具表陳乞伏望聖慈哀
許今取進止
　　　第二表(正月二十六日上二/十九日批答不允)
臣某言臣近貢封章乞解政事伏奉批答不允者天
甚仁而溥愛人有欲而必從苟睿聽之未回由懇誠
之不至敢干斧鉞再瀝肺肝臣某中謝伏念臣學不
通經材非適用徒以遭逢亨㑹進冒寵榮一玷機衡
五遷歲律伏遇皇帝陛下握圖撫運嗣統當天覽決
萬事則尭舜之聦明愛養群生則禹湯之勤儉賢材
並進聖治惟新臣於此時得與大政何脩何飾而可
以稱職旅進旅退而莫知所爲巳慚廊廟之訏謨旣
無逺略惟有簿書之瑣屑尚可宣勞而苦此雙瞳莫
能久視眊然終日兀爾尸居上無以副人主之憂勤
下無以伸臣子之報效久而不去罪則奚逃此臣所
以夙夕彷徨難安自黙者也伏望皇帝陛下曲回天
聽少軫皇慈念臣日侍冕旒察臣心非木石禄位者
人情之所顧惜孰肯妄辭筋骸者物理之有盛衰不
能無乏哀其可憫寛以不誅俾諧得請之恩當識謝
生之所
　　　第二劄子
臣受國厚恩叨與機政材識庸下不能有所𥙷報上
頼聖君含垢未即斥去而又不思勉彊竭力以脩職
業輙以衰疾自陳欲圖安便重煩聖念特降中使傳
宣賜以訓誨丁寧切至而又頑然未即聽從在臣之
罪可誅者非一臣以方具表陳乞理當闔門俟命不
得進見闕庭面陳悃愊臣聞自古君臣去就之際與
今不同蓋昔之公卿解職便歸田里其朝居君側暮
巳絶於朝廷所以臣重去其君君亦難其臣之去然
猶去者相繼今則不然凡辭職任者皆不去禄仕或
優游侍從之班或出守藩要之地豈爲避寵辭榮乃
是免勞就逸實人臣之僥倖也況如臣者尸禄終日
無勞可均實以兩目俱昬是十年舊疾自去秋發動
日益昬澁看讀文字艱難憂慮職事曠廢有悮國家
所以敢布懇誠乞憐君父冀一閑僻處將養三二年
或目復清明却乞一邊逺繁難處展効乃是臣自爲
僥倖之計與辭榮避寵者不同欲望聖慈不以爲難
早賜恩許今取進止
　　　第三表(正月二十九日上二/月二日批答不允)
臣某言近上表章乞解政事伏蒙聖慈再降批答不
允者臣聞事君以忠信爲本立朝以進退爲難惟不
自疑乃能取信於上苟無大過庻㡬善退其身昔之
爲臣全此者少今臣遇聦明之聖主固不自疑荷保
庇之寛仁幸無大過是以敢因疾病直露情誠而封
章屢陳俞㫖未賜臣竊謂日月之明無不照豈不諒
臣之乃心得非天地之恩有所憐未忍許臣之遽去
在臣自揣何以克堪豈合更此多言上煩宸聽所難
遂黙蓋切懇私臣某中謝伏念臣以中下之才𬒳非
常之任日諧進見則蒙眷待之優隆退接同寮則絶
纎毫之間隙自可安然樂職亦復何所憂危況千載
一遇者盛時之難逢髙秩厚禄者常情之貪得苟非
迫於衰病豈敢固自欺誣伏望皇帝陛下曲軫睿慈
俯哀愚欵念其蒲柳質易朽而先衰譬若馬牛力巳
疲而則止賜其如請恕以苟安則臣刮膜祛昬尚冀
清明之來復捐軀殞命終圖報效於餘生
　　　爲雨水爲災待罪乞避位第一表(治平二/年八月)
臣某言臣聞任非其人則官必曠職時多闕政則天
爲降災惟譴咎之有歸難僥倖於獨免臣某中謝伏
念臣本以庸妄遭逢盛明擢貳宰司與聞國論不能
叶宣上徳輔導至和頻年巳來害氣交作春飢巳甚
饉疫相望秋潦暴興覆溺無數下致生民之愁苦上
貽聖主之焦勞臣獨何心安於厥位舉朝廷之典法
便合黜幽頼覆燾之寛仁尚容自劾伏望皇帝陛下
特回天造俯察愚忠俾解政機推行憲罰以塞上穹
之降責以警庻位之脩官然後别選儁賢俾居參輔
益圖更化之術上副求治之心自然人神以和災異
咸弭不惟臣適其分亦俾國無屈刑
　　　第二表
臣某言近以雨水之變上表待罪蒙降批答不允者
上天告戒比屋罹災䖍思消異之方願避進賢之路
特迀聖訓未諒愚誠退自省循豈遑安處臣某(中謝)
伏以天人之相去不逺見於事者若響之應聲賞罰
之至要易知舉其大則以一而警百是以政有得而
有失則災祥以類而來官若成而若虧則黜陟以時
而舉伏念臣猥由愚陋進冒寵榮一貳政機五更歳
律相府之事無不揔旣皆得以與聞斯人之居不聊
生欲於何而歸咎辜朝廷之委任貽君父之憂勞此
而不誅何以勵衆伏望皇帝陛下奮然睿斷赫以皇
明理其曠敗之愆正厥經常之法置之散地全以寛
恩誓堅犬馬之心終效涓埃之報
　　　第三表
臣某言近以雨水之災再上表待罪蒙降批答不允
仍斷來章者隂沴干時聖心軫慮明詔一下群臣震
惶況居任責之司敢爲幸免之計臣某中謝伏惟皇
帝陛下自膺眷命光紹丕圖揔覽萬機之繁講求三
代之治旰不遑食勵文王之小心行之以勤躬伯禹
之盛徳固巳生民受賜品彚蒙休冝召至和以來嘉
應而善氣未效時災荐臻惟天聦明異不虚出示人
警戒咎必有歸所以三事之臣連章瀝懇況臣最爲
濫竊尤玷寵榮方平日以尸居不知引分及敗官而
冝罰其敢逃刑伏望皇帝陛下俯抑至慈深思大譴
退其不肖以爲脩政之先不以空文庻得應天之實
　　　再乞外任第一表(治平三年三月二十四日/上二十七日批答不允)
臣聞忠以事上雖見義而必爲力有不能則知難而
當止是惟臣子進退之分寔繫國家利害之機則其
居也敢懐竊位之安其去也豈止全身之計輙殫拙
訥上黷髙明臣某中謝伏念臣本以庸妄出於孤平
(一作/單)學不通方識非慮逺徒以遭逢先帝誤𬒳聖知
擢自諸生俾參大政伏遇皇帝陛下膺期出震繼統
當天方聖政之惟新思群材而並濟臣以衰遲之朽
質久當機要以妨賢有守經泥古之愚無應變適時
之用考於外論早合黜幽伏蒙皇帝陛下廓大度以
兼容謂衆惡者(一作/之)必察特加庇覆俾獲保全固當
勉勵疲駑誓圖報效而臣量盈器極福過災生兩目
眊昬積年舊苦中消渇涸新歳所加精液銷凘志與
神而並耗革膚朘削氣將力以俱殫臣若猶彊殘骸
竊貪厚禄坐取敗官之責上累知人之明苟以此致
興於人言則乃是可畏之公議異夫誣謗難復主張
此臣所以深自揣思敢陳悃迫(一作/愊)伏望皇帝陛下
曲回睿眷俯察愚忠念其獲親日月之光頗歴歳時
之乆居常碌碌曽莫異於片言一有紛紛遂獨當於
衆怒尚乏周身之智豈堪爲國之謀因其自訴於病
衰幸俾獲逃於罪戾退之散地得盡餘齡則臣永荷
天地之恩敢忘犬馬之報
　　　乞出第一劄子
臣昨日獲對便坐輙述懇私乞解政事之任縁臣疾
患累日氣血虚乏頭目昬眩不能乆立不得乆侍天
顔悉陳悃愊伏自濮園之議旣興言事之臣荒唐不
學妄執違經非禮無稽之說耻於不用不勝其忿遂
厚誣朝廷借以(一作/臣)爲名因乃(一作/以)肆言訕上指臣
爲姦邪首議之人陛下至聖至明洞見中書與兩制
所議本未察臣無罪曲賜保全而吕誨等附下㒺上
語言悖慢無復君臣之禮以至斥黷母后非毀詔書
等事陛下皆屈意含容不加顯戮止於退罷而巳及
詔定濮王典禮不如誨等所誣旣又詔牓朝堂諭以
本末由是中外釋然凡素爲誨等誣誑衒惑之人皆
識朝廷本意但恨暁諭之晚今則是非巳正曲直巳
分臣所𬒳誣亦巳獲雪然則更何所辨豈合有言而
臣義有不得巳者蓋以執政之臣天下之所瞻望朝
廷以爲重輕若其名譽烜赫非止一人之榮乃是朝
廷之光也其或身名毀辱非止一人之辱乃是朝廷
之辱也昔唐文宗甘露事後小人用事宰相李石爲
其所惡乃遣盗殺之不中而斷石馬尾石遂求罷文
宗雖知石賢相可惜亦不得已而罷石爲荆南節度
使蓋顧國體當爾也今臣固無李石可惜之賢而其
所𬒳毀辱者何止斷馬尾而巳吕誨等連章累䟽惡
言醜詆陛下爲臣愛惜留中而不出誨等自寫章䟽
宣布中外今閭巷之人皆能傳誦雖誨等急於賣直
取名肆其誣罔不暇惜國體而自爲傳播如臣者豈
合彊顔忍耻猶安厥位使天下何所瞻望凡臣所貪
以爲榮者乃朝廷之辱也由是言之臣豈得巳哉使
臣無疾病猶當懇自(一作/白)引去況臣不幸適值自春
來痟渇不止昨日面奉徳音陛下悉巳知臣所苦聖
恩憫恤爲之惻然伏望陛下特賜除臣近京一郡俾
養衰殘則臣未死之間誓當別圖報効今取進止
　　　第二表(三月二十八日上四/月三日批答不允)
臣近貢封章願還政事伏蒙聖慈特降批荅不允者
臣聞愚誠雖微而茍至可以動天大仁博愛而無私
未甞違物敢殫懇悃再冒誅夷臣某中謝伏念臣智
識非精器能甚淺禀生竒薄自少甞履於艱虞雖處
困窮所守粗知於名節而自早蒙擢用思奮猷爲不
善自謀遂致怨仇之積罔知避禍屢觸䧟穽之機先
皇帝深察孤忠悉排群議甄収獎進終始保全以至
晚年致之二府念𥘉無於報効徒久玷於恩榮逮逢
神聖之嗣興顧巳歳時之三易問其職業曽無𥙷於
毫分聽於諠譁則不勝於詆辱猶彊尫殘之質坐懷
寵禄之貪昔(一作/古)云髙位之疾顚何況千人之所指
繼以恙痾之苦􁓓然氣血之衰藥石之功旣難求於
速効機政之地豈冝乆於曠官伏望皇帝陛下曲軫
睿慈俯哀危懇謂獻納訏謨之任已無益於明時而
沮傷憔悴之餘寔難安於乆處許其引避寛以優容
儻後來因此以得賢則臣去猶爲於有𥙷茍未填於
溝壑誓終竭於㳙埃
　　　第二劄子
臣近再述懇誠上干天聽乞解重任伏蒙聖慈特降
批答丁寧訓誨未賜允俞臣本庸材不堪大用遭逢
聖主誤𬒳獎知陛下急於求治取信輔弼言無不從
臣於此時不謂不得君不謂不得位而智識駑下𥘉
無𥙷報旣不能建明大義鎮遏群言又不能和㑹衆
心叶于一徳遂致浮詞異論中外諠譁惟務含胡無
一言以辨正但欲因循茍於無事以此養成群小誣
謗聖朝上則煩黷睿聦下則自取身辱雖陛下閔臣
拙直衆怒獨當察臣暗愚不識䧟穽然臣拙於謀身
不堪任用巳驗如此可黜不疑陛下聖度寛仁曲加
保庇以爲簮履舊物不忍一旦棄捐然臣夙夜彷徨
不能安於自處者蓋以朝廷輕重繫在大臣若大臣
望重則朝廷尊大臣望輕則朝廷不重大臣望輕猶
爲不可何況惡言醜詆毀辱百端今豺狼當路姦邪
在朝之語下傳閭巷外播四夷以是而言何止望輕
而巳陛下有臣如此豈不爲朝廷之辱哉雖陛下至
聖至明察臣無過臣能自信無愧於心而中外之人
不可家至而户暁百辟之瞻望衆人之譏誚臣亦何
顔以處之與其負慙俛首以見縉紳孰若乞身逺去
少避指目是則聖恩許臣解罷俾臣稍獲便安乃是
臣居位也以榮爲辱其去也以黜爲升惟望天慈曲
從人欲今臣巳上第二表伏望聖慈曲從人欲除臣
蔡亳一州差遣
　　　第三表(四月𥘉四日上𥘉七日/批答不允斷來章)
臣近以疾患自陳乞解重任伏蒙聖慈再降批答不
允者坐貪國寵旣以難安仰呌帝閽期於必逹臣某
中謝伏念臣早縁幸㑹親遘休辰以一經之腐儒參
萬機之宻論違時背俗速謗招尤雖無獨立弗懼之
明粗懷可殺不辱之節所以彊顔忍耻不知軒冕之
榮加之多病乆衰難勝筋力之任近從去歳益以中
乾渴如鼴䑕之飲河喘若呉牛之見月多言外噪衆
疾内攻心已自危豈足當於謀慮力雖欲彊㡬或(一/作)
(不)至於踣顛方奮銳於壯時猶無可道迨摧傷於晚
節亦復何堪雖幸聖君容覆之恩豈逭神理滿盈之
罰苟不知退其將殞生伏望皇帝陛下推天地之私
回日月之照察臣粗識廉耻閔臣遽此衰疲丐以一
州俾從素志如此則力排群議已荷於保全遂養殘
生更繄於亭育雖同草木之賤尚識造化之仁
　　　第三劄子
臣近以疾病乞解重任除一蔡亳州差遣巳三上表
及兩具劄子陳𫐠伏蒙聖慈累降批答不允斷來章
者臣竊伏思惟臣之披瀝肝血祈天請命之懇其說
甚詳而其誠至矣陛下毎降答諭丁寜獎朂所以過
賜優待臣之恩禮亦巳至矣而臣不能仰遵聖訓功
疾就職而猶更哀鳴上煩天聽者蓋臣義不獲已與
近日韓琦曽公亮胡宿等從容於進退者事體不同
也臣以非才𬒳任違時忤衆自招謗怒不容其身今
上自朝廷下至閭閻巷陌逺洎四海外及夷狄皆能
傳吕誨等章䟽矣其罔誣醜詆之語莫不能道之矣
而臣以顧惜國體旣不當更與誨等辯正便合引避
去位而以是非曲直付之公議乃爲合理昔漢世大
臣有𬒳誣以罪者例不對理陳冤蓋其人或遂廢黜
或𬒳刑誅所以更不自辨可矣未有論議喧沸不自
辯明而頑然自安其位者也今朝廷處臣者何位任
臣者何事所繫事體者如何而誨等詆臣者何語臣
其可安處此位者乎昨濮園之議自手詔告示中外
後凡中書論議本未邪正及誨等加誣詆訕等事皆
已幸蒙辨正矣惟臣所𬒳邪謀首議姦䛕徼寵之惡
名旣不能自辨若又不識㢘耻頑如木石遂安其位
陛下謂有臣如此其可當國家之大任乎此臣所以
夙夜思惟誨等詆臣者䛕佞希榮寵耳故惟有懇辭
重任逺避寵榮乃可以塞小人之口然則陛下聖恩
一許臣罷去是爲臣辨誣謗全名節其賜臣者多矣
厚於賜以髙秩重禄萬萬也臣幸蒙陛下知獎久矣
臣之心迹聖鑒昭然洞見表裏此臣不當復言臣所
謂辨誣謗全名節者爲中外之人不可家至户暁者
爾蓋非早自引去無以塞誣謗臣者之口也夫爵禄
朝廷所以寵臣下也使身心安㤗名譽光顯者居之
則不勝其榮也若毀辱媿耻憤悶憂鬱者居之適足
爲苦耳伏望聖慈察臣哀切懇迫之誠不以臣比從
容於進退者特許臣解罷政事除臣一外任差遣則
臣雖死之日猶生之年今取進止
　　　第四劄子
臣近以疾病乞解重任巳具劄子罄述懇私更不敢
重疊叙陳上煩天聽臣以非才誤膺獎任存之旣無
所惜去之何足可思然而不早罷去此乃陛下至仁
至慈憐臣衰殘不忍遽(一作/遂)便棄捐務欲退人以禮
今臣表章劄子各巳三上伏蒙三降批答丁寧訓朂
未即允俞中外之人皆知陛下曲意留連恩禮巳足
伏乞出自宸斷早賜恩許除臣一外任差遣
　　　第五劄子
臣昨日獲對威顔備陳懇迫而言意拙訥不能感動
愚誠雖切天聽未回夙夜省循莫遑安處臣本庸材
不足比數然而職所任者國政身所繫者國體而遭
罹誣枉毀辱百端旣不自辨明便當引去加以年齒
凋耗疾病侵凌豈可勉彊衰殘不知㢘耻此臣所以
披肝瀝血干冒誅夷不能自止者也再念臣材識駑
下過蒙陛下獎用固當奮發事業粗立功名上報君
恩次雪身辱然臣出入二府已七八年迄無一言建
明一事可採以前日之碌碌如此可知後日之無所
爲也若終於尸禄偷安茍貪榮寵不惟上辜委遇實
亦自負𥘉心蓋材力短長固有不能勉彊若進退名
節尚可自擇前世人主之待其臣也事非一端或髙
其行義不奪其志或許其閑退俾自安全不必悉以
髙秩厚禄但曲從所欲便是君恩伏望聖慈察臣悃
愊特許臣所乞則臣未盡之年尚知論報今取進上
　　　辭覃恩轉左丞表(治平四年正月神/宗登極二月上)
臣某言伏奉制命蒙恩特授臣行尚書左丞依前參
知政事加階食邑食實封及賜功臣者澤施無外雖
務極於汪洋寵至若驚實難安於唘處敢傾拙訥上
黷髙明臣某中謝伏念臣本以妄庸早由平進一經
之學乃自守之迂儒十駕其駑終不堪於逺用徒以
旦暮千載遭逢兩朝擢貳鈞衡坐淹歳月國恩未報
但虞填壑以遺羞金鼎巳成豈謂攀胡之莫及幸遇
皇帝陛下重離繼照正統當天萬物覩而咸忻大號
渙其均慶致茲孱朽亦玷光華然夫位髙而疾顛者
是亦其勢然器滿而必覆者蓋由於量過敢忘戒懼
誠迫懇私伏望皇帝陛下特軫睿慈俯矜愚守當萬
機之新政收厚賞於無功則臣雖蒲柳之易(一作/巳)衰
尚冀㳙埃於後效
　　　謝覃恩轉左丞表
臣某言(云云)大慶均行霶流而甚渥鴻恩曲𬒳俯僂
以無容臣某中謝伏念臣性質迂愚器能淺陋言不
足以備典謨之奥學不足以通治亂之原徒以早荷
兩朝之誤知㧞自孤生而獎用疲駑雖(一作/難)勉訖無
𥙷於毫分歳月屢遷猶坐貪於寵禄方懼黜幽之典
敢希冒進之榮此蓋伏遇皇帝陛下光紹寳圖惟新
聖政繼離明而大照推乾施以無偏致此妄庸首霑
渙汗臣敢不退思警懼益勵衰疲感風雲際㑹之難
依日月光華之未少圖後効冀盡夙心
表奏書啓四六集卷第三
　　　　　紹熈三年十月承直郎丁朝佐編次
　　　　　　　　　　　　郡人孫謙益校正
辭吏部侍郎表幸或(一作/或幸)
第三劄子夙夜(一作/夙夕)睿聖(一作/睿聽)
近體樂府卷第三　歐陽文忠公集一百三十三
　　長短句
　　　南歌子
鳳䯻金泥帶龍紋玉掌梳走來䆫下笑相扶愛道畫
眉深淺入時無　弄筆偎人乆描花試手𥘉等閑妨
了繡功夫笑問雙鴛鴦字怎生書
　　　御街行
夭非華艷䡖非霧来夜半天明去來如春夢不多時
去似朝雲何䖏乳鷄酒燕落星沉月紞紞城頭皷
參差漸辨西池樹朱閣斜欹户緑苔深徑少人行苔
上屐痕無數遺香餘粉剰衾閑枕天把多情賦
　　　桃源憶故人(一名虞羙人影)
　　　　一
梅梢弄粉香猶嫰欲寄江南春(一作/芳)信别後寸腸縈
(一作/愁)損說與伊爭穩　小爐獨守寒灰燼忍泪低頭
(二字一/作無言)畫盡眉上萬重新恨竟日無人問
　　　　二
鸎愁燕苦春歸去寂寂花飄紅雨碧草緑楊岐路況
是長亭暮　少年行客情難訴泣對東風無語目斷
兩三煙樹翠隔江淹浦
　　　臨江仙
　　　　一
栁外䡖雷池上雨雨聲滴碎荷聲小樓西角斷虹明
欄干倚䖏待得月華生　燕子飛來窺畫棟玉鈎垂
下簾旌涼波不動簟紋平水精雙枕傍有墮釵横
　　　　二
記得金鑾同唱第春風上國繁華如今薄宦老天涯
十年岐路空負曲江花　聞說閬山通閬苑樓髙不
見君家孤城寒日等閑斜離愁難盡紅樹逺連霞
　　　聖無憂
世路風波險十年一别湏臾人生聚散長如此相見
且懽娱　好酒能消光景春風不染髭鬚為公一醉
花前倒紅䄂莫來扶
　　　浪淘沙
　　　　一
把酒祝東風且共從容垂楊紫陌洛城東緫是當時
携手䖏遊遍芳叢　聚散苦怱怱此恨無窮今年花
勝去年紅可惜明年花更好知與誰同
　　　　二
花外倒金翹飲散無憀柔桑蔽日栁迷條此地年時
曾一醉還是春朝　今日舉輕橈帆影飄飄長亭回
首短亭遥過盡長亭人更逺特地魂銷
　　　　三
五嶺麥秋殘荔子𥘉丹絳紗囊裏水晶丸可惜天教
生䖏逺不近長安　往事憶開元妃子偏怜一從魂
散馬嵬關只有紅塵無驛使滿眼驪山
　　　　四
萬恨苦綿綿舊約前懽桃花溪畔栁隂間幾度日高
春睡重繡戸深關　樓外夕陽閑獨自憑欄一重水
隔一重山水闊山髙人不見有淚無言
　　　　五
今日北池遊漾漾輕舟波光㶑灧栁條柔如此春来
春又去白了人頭　好妓好歌喉不醉難休勸君滿
滿酌金甌縱使花時常病酒也是風流
　　　定風波
　　　　一
把酒花前欲問他對花何恡(一作/惜)醉顔􁊭春到幾人
能爛賞何況無情風雨等閑多　艷樹香叢都幾許
朝暮惜紅愁粉柰情何好是金船浮玉浪相向十分
深送一聲歌
　　　　二
把酒花前欲問伊忍嫌金盞負春時紅艷不能旬日
看冝筭湏知開謝只相隨　蝶去蝶來猶解戀難見
回頭還是度年期莫候飲闌花巳盡方信無人堪與
𥙷殘枝
　　　　三
把酒花前欲問公對花何事訴金鍾為問去年春甚
䖏虚度鶯聲撩亂一場空　今歳春來湏愛惜難得
湏知花面不長紅待得酒醒君不見千片不隨流水
即隨風
　　　　四
把酒花前欲問君世間何計可留春縱使青春留得
住虚語無情花對有情人　任是好花湏落去自古
紅顔能得幾時新暗想浮生何事好唯有清歌一曲
倒金樽
　　　　五
過盡韶華(尸作/光)不可添小樓紅日下層簷春睡覺來
情緒惡寂寞楊花繚亂拂珠簾　早是閑愁依舊在
無柰那堪更𬒳宿酲兼把酒送春惆悵甚長恁年年
三月病厭厭
　　　　六
對酒追歡莫負春春光歸去可饒人昨日紅芳今緑
樹已暮殘花飛絮兩紛紛　粉面麗姝歌窈窕清妙
樽前信任醉醺醺不是狂心貪燕樂自覺年來白髮
滿頭新
　　　驀山溪
新正𥘉破三五銀蟾滿纎手染香羅剪紅蓮滿城開
遍樓臺上下歌管咽春風駕香輪停寳馬只待金烏
晚　帝城今夜羅綺誰為伴應卜紫姑神問歸期相
思望斷天涯情緒對酒且開顔春宵短春寒淺莫待
金杯暖
　　　浣溪沙
　　　　一
雲曵香綿彩柱髙絳旗風颭出花梢一梭紅帶往來
拋　束素羙人羞不打却嫌裙慢褪纎腰日斜深院
影空摇
　　　　二
堤上遊人逐畫船拍堤春水四垂天緑楊樓外出鞦
韆　白髮戴花君莫笑六么催拍盞頻傳人生何䖏
似樽前
　　　　三
湖上朱橋響畫輪溶溶春水浸春雲碧瑠璃滑淨無
塵　當路遊絲縈醉客隔花啼鳥喚行人日斜歸去
柰何春
　　　　四
葉底青青杏子垂枝頭薄薄桞綿飛日髙深院晚鶯
啼　堪恨風流成薄倖斷無消息道歸期托腮無語
翠眉低
　　　○五
青杏園林煑酒香佳人𥘉着薄羅裳桞絲揺曵燕飛
忙　乍雨乍晴花自落閑愁閑悶晝偏長為誰消瘦
損容光
　　　　六
紅粉佳人白玉杯木蘭船穩棹歌催緑荷風裏笑聲
來　細雨䡖煙籠草樹斜橋曲水遶樓臺夕陽髙䖏
畫屏開
　　　　七
翠䄂嬌鬟舞石州兩行紅粉一時羞新聲難逐管絃
愁　白髮主人年未老清時賢相望偏優一樽風月
為公留
　　　　八
燈燼垂花月似霜薄簾映月兩交光酒醺紅粉自生
香　雙手舞餘拖翠袖一聲歌已釂金觴休回嬌眼
斷人腸
　　　　九
十載相逢酒一巵故人纔見便開眉老來遊舊更同
誰　浮世歌歡真易失宦途離合信難期樽前莫惜
醉如泥
　　　御帶花
青春何䖏風光好帝里偏愛元夕萬重繒綵構一屏
峯嶺半空金碧寳檠銀釭耀絳幕龍虎騰擲沙堤逺
雕輪綉轂爭走五王宅　雍容熈熈作晝㑹樂府神
姬海洞仙客拽香摇翠稱執手行歌錦街天陌月淡
寒䡖漸向曉漏聲寂寂當年少狂心未已不醉怎歸
得
　　　虞羙人
爐香晝永龍煙白風動金鸞額畫屏寒掩小山川睡
容𥘉起枕痕圎墜花鈿　樓髙不及煙霄半望盡相
思眼艷陽剛愛挫愁人故生芳草碧連雲怨王孫
　　　鶴沖天
梅謝粉栁拖金香滿舊園林養花天氣半晴隂花好
却愁深　花無數愁無數花好却愁春去戴花持酒
祝東風千萬莫怱怱
　　　夜行船
　　　　一
憶昔西都懽縱自别後有誰能共伊川山水洛川花
細尋思舊遊如夢　今日相逢情愈重愁聞唱畫樓
鍾動白髮天涯逢此景倒金樽殢誰相送
　　　　二
滿眼東風飛絮催行色短亭春暮落花流水草連雲
看看是斷腸南浦　檀板未終人去去扁舟在緑楊
深䖏手把金樽難為别更那聽亂鶯踈雨
　　　洛陽春
紅紗未曉黄鸝語蕙爐銷蘭炷錦屏羅幕護春寒昨
夜三更雨　綉簾閑倚吹輕絮歛眉山無緒看花拭
泪向歸鴻問來䖏逢郎否
　　　一叢花(此篇世傳張先子野詞)
傷春懷逺幾時窮無物似情濃離愁正恁牽絲亂更
南陌飛絮濛濛歸騎漸遥征塵不斷何䖏認郎蹤
雙鴛池沼水溶溶南北小橋通梯横畫閣黄昬後又
還是新月簾櫳沉恨細思不如桃李還解嫁春風
　　　雨中花
千古都門行路能使離歌聲苦送盡行人花殘春晚
又到君東去　醉藉落花吹暖絮多少曲堤芳樹且
携手留連良辰羙景留作相思䖏
　　　千秋歳
數聲鶗鴂又報芳菲歇惜春更把殘紅折雨輕風色
暴梅子青時節永豐栁無人盡日花飛雪　莫把絲
絃撥怨極絃能說天不老情難絶心似雙絲網終有
千千結夜過也東䆫未白殘燈滅
　　　越溪春
三月十三寒食日春色遍天涯越溪閬苑繁華地傍
禁垣珠翠煙霞紅粉墻頭鞦韆影裏臨水人家　歸
來晚駐香車銀箭透䆫紗有時三點兩點雨霽朱門
栁細風斜沉麝不燒金鴨冷籠月照梨花
　　　賀聖朝影
白雪梨花紅粉桃露華髙垂楊慢舞緑絲絛草如𫀆
　風過小池輕浪起似江臯千金莫惜買香醪且陶
陶
　　　洞天春
鶯啼緑樹聲早檻外殘紅未掃露點真珠遍芳草正
簾幃清曉　鞦韆宅院悄悄又是清明過了燕蝶輕
狂栁絲撩亂春心多少
　　　憶漢月
紅艷幾枝輕裊新𬒳東風開了倚煙啼露為誰嬌故
惹蝶怜蜂惱　多情遊賞䖏留戀向緑叢千繞酒䦨
歡罷不成歸腸斷月斜春老
　　　清平樂
　　　　一
雨晴煙晚緑水新池滿雙燕飛来垂栁院小閣畫簾
髙捲　黄昬燭倚朱欄西南𥘉月眉彎砌下落花風
起羅衣恃地春寒
　　　　二
小庭春老碧砌紅萱草長憶小欄閑共遶携手緑叢
含笑　别來音信全乖舊期前事堪猜門掩日斜人
靜落花愁點青苔
　　　應天長
　　　　一
一彎𥘉月臨鸞鏡雲鬢鳳釵慵不整珠簾淨重樓逈
惆悵落花風不定　緑煙低桞徑何䖏轆轤金井昨
夜更䦨酒醒春愁勝却病
　　　　二
石城山下桃花綻宿雨𥘉晴雲未散南去棹北飛鴈
水闊山遥腸欲斷　倚樓情緒懶惆悵春心無限燕
度蒹葭風晚欲歸愁滿面
　　　　三
緑槐隂裏黄鶯語深院無人日正午繡簾垂金鳳舞
寂寞小屏香一炷　碧雲凝合䖏空役夢魂來去昨
夜緑䆫風雨問君知也否
　　　涼州今(東堂石榴)
翠樹芳條颭的的裙腰𥘉染佳人携手弄芳菲緑隂
紅影共展雙紋簟挿花照影窺鸞鑑只恐芳容減不
堪零落春晚青苔雨後深紅點一去門閑掩重來
却尋朱檻離離秋實弄輕霜嬌紅脉脉似見燕脂臉
人非事往眉空歛誰把佳期賺芳心只願長依舊春
風更放明年艷
　　　南郷子
　　　　一
翠宻紅繁水國涼生未是寒雨打荷花珠不定輕翻
冷潑鴛鴦錦翅斑　盡日凭欄弄蘂拈花子細看偷
得褭蹄新鑄様無端蔵在紅房艷粉間
　　　　二
雨後斜陽細細風來細細香風定波平花映水休蔵
照出輕盈半面粧　路隔秋江蓮子深深隱翠房意
在蓮心無問䖏難忘泪裛紅腮不記行
　　　鵲橋仙
月波清霽煙容明淡靈漢舊期還至鵲迎橋路接天
津映夾岸星榆點綴　雲屏未卷仙鷄催曉腸斷去
年情味多應天意不教長恁恐把歡娱容易
　　　芳草渡
梧桐落蓼花秋煙𥘉冷雨纔收蕭條風物正堪愁人
去後多少恨在心頭　燕鴻逺羌笛怨渺渺澄波一
片山如黛月如鈎笙歌散夢魂斷倚髙樓
珠簾捲暮雲愁垂楊暗鎻青樓煙雨濛濛如畫輕風
吹旋收　香斷錦屏新别人閑玉簟𥘉秋多少舊懽
新恨書杳杳夢悠悠
　　　更漏子
風帶寒枝正好蘭蕙無端先老情悄悄夢依依離人
殊未歸　褰羅幕凭朱閣不獨堪悲揺落月東出鴈
南飛誰家夜搗衣
　　　摸魚兒
卷繡簾梧桐秋院落一霎雨添新緑對小池閑立殘
粧淺向晚水紋如縠凝逺目恨人去寂寂鳯枕孤難
宿倚欄不足看燕拂風簷蝶翻露草兩兩長相逐
雙眉促可惜年華婉娩西風初弄庭菊況伊家年少
多情未巳難拘束那堪更趂涼景追尋甚處垂楊曲
佳期過盡但不說歸來多應忘了雲屏去時祝
　　　少年遊
　　　　一
去年秋晚此園中携手翫芳叢拈花嗅蘂惱煙撩霧
拚醉倚西風　今年重對方叢處追徃事又成空敲
遍欄干向人無語惆悵滿枝紅
　　　　二
肉紅圎様淺心黄枝上巧如裝雨輕煙重無憀天氣
啼破暁來粧　寒輕貼體風頭冷忍拋棄向秋光不
㑹深心爲誰惆悵回面恨斜陽
　　　　三
玉壷冰瑩獸爐灰人起繡簾開春叢一夜六花開盡
不待剪刀催　洛陽城闕中天起髙下遍樓臺絮亂
風輕拂鞍霑袖歸路似章街
　　　行香子
舞雪歌雲閑淡粧匀藍溪水染輕裙酒香醺臉粉色
生春更雅談話好情性美精神　空江不斷凌波何
處向越橋邊青柳朱門斷鍾殘角又送黄昬奈眼中
涙心中事意中人
　　　鷓鴣天
學畫宫眉細細長芙蓉出水鬭新粧只知一笑能傾
國不信相看有斷腸　雙黄鵠兩鴛鴦迢迢雲水恨
難忘早知今日長相憶不及從初莫作雙

近體樂府卷第三
情動於中而形於言人之常也詩三百篇如俟城
隅望復關摽梅實贈勺藥之類聖人未甞刪焉陶
淵明閑情一賦豈害其爲逹而梁昭明以爲白玉
微瑕何也公性至剛而與物有情蓋甞致意於詩
爲之本義温柔寛厚所得深矣吟詠之餘溢爲歌
詞有平山集盛傳於世曽慥雅詞不盡収也今定
　為三卷且載樂語于首其甚淺近者前輩多謂劉
　煇偽作故削之
　元豐中崔公度跋馮延已陽春録謂皆延已親筆
　其間有誤入六一詞者近世桐汭志新安志亦記
　其事今觀延已之詞往往自與唐花門集尊前集
　相混而桞三變詞亦雜平山集中則此三卷或甚
　浮豔者殆非公之少作疑以傳疑可也
　　　　　　　　　　　郡人羅　泌校正
浪淘沙第一篇可惜(一作/料得)
第三篇麥秋殘(殘一/作寒)囊裏(一作/囊褁)一從(一作/自從)關
驀山溪歌管(一作/歌吹)
浣溪沙第二篇樓外(一作/梢外)
第五篇𥘉着(一作/𥘉試)
夜行船第二篇人去去(一作人/又去)
清平樂第一篇(又載陽/春録)
應天長三篇(並載陽/春録)
第一篇彎𥘉(一作/鈎新)
第二篇山遥(一作/天遥)燕度(一作/忍淚)
第三篇(花間集作皇甫松詞/金奩集作温飛卿詞)鶯語(二集並/作梅雨)日正午(一/作)
(春晝/午)問君知也否(諸集並作断/腸君信否)
芳草渡(又載陽/春録)澄波(一作/清江)
更漏子(又載陽/春録)情悄悄(一作雲/杳杳)
附録卷第三
　傳
　　神宗實録本傳(墨本)
歐陽脩字永叔唐太子率更令詢之後詢(一無此/三字)四
世孫琮爲吉州刺史又八世生萬爲吉州安福令其
子孫或居安福或居廬陵萬之八世孫觀脩父也徙
居永豐(四字一作自觀父徙居吉水至和/中析吉水爲永豐今爲永豐人)脩四歲而
孤母鄭氏有女節以荻畫地教脩書字稍長從鄰里
借書讀或手抄之抄未竟而成誦舉進士有聲𥙷西
京留守推官召試學士院遷鎮南軍節度掌書記館
閣校勘脩爲人質直閎廓見義敢爲機穽在前直行
不顧每放逐困㚄輙數年及復振起終不改其操范
仲淹貶知饒州論救者衆諫官髙若訥獨不言脩以
書責若訥言其不復知人間有羞耻事(三十六字一/本只作坐以)
(書責諫官髙若訥不論救范仲淹/言若訥不復知人間有羞耻事)若訥以聞讁峽州
夷陵令徙光化軍乾德(一有/令字)改武成軍節度判官遷
太子中允館閣校勘修崇文總目(一有同/脩字)禮書總目
成改集賢校理知太常禮院數論天下事陜西用師
上三䇿以揣敵情及指陳利害甚衆詔百官上封事
又上䟽言三敝五事力陳當時之所冝憂者以貧求
𥙷外得通判滑州仁宗增諫官貟用天下名士召脩
知諫院是時西師乆京東西群盜起中外騷然仁宗
既進退大臣欲遂改更諸事范仲淹杜衍韓琦冨弼
皆輔政脩屢請召對咨訪責以所爲(一有/而字)仁宗降手
詔出六條(一有虛心/以待四字)後遂下詔勸農桑興學校多所
更革用脩同修起居注閱月拜右正言知制誥初吕
夷簡罷相夏竦爲樞宻使復奪之代以杜衍同時進
用冨弼韓琦范仲淹等(一無此三/十一字)石介作慶曆聖德
詩言退姦不易進賢之難而終篇意在夏竦竦尤不
悅因與其黨造爲黨論(二十九字一作詩云云其𬒳/指名者皆不悅仲淹衍等柄)
(用欲盡去之/因造爲黨論)目仲淹衍及脩(一有/以字)爲黨人脩乃止朋
黨論其大略言小人無朋惟君子則有之蓋小人所
好者利禄所貪者財貨當其同利之時蹔相黨引以
爲朋及其見利而爭先或利盡而交踈則反相賊害
雖其兄弟親戚不能相保故曰小人無朋君子則不
然所守者道義所行者忠信所惜者名節以之脩身
則同道而相益以之事國則同心而共濟終始如一
故君子有(一有/多字)朋也又上䟽言杜衍韓琦范仲淹冨
弼相繼罷去天下皆知其有可用之賢而不聞其有
可罷之罪自古小人讒害忠賢(一作/良)其說不逺欲廣
䧟良善不過指爲朋黨欲動揺大臣必湏誣以專權
其故何也去一善人而衆善人尚在則未爲小人之
利欲盡去之則善人少過難爲(一無/此字)一一求瑕唯是
指以爲朋則可一時盡逐至如自古大臣已𬒳主知
而蒙信任則難以他事動揺惟有專權是上之所惡
必湏此語方可傾之正士在朝群邪所忌謀臣不用
敵國之福也(一無/此字)今此四人一旦罷去而使群邪相
賀於内四夷相賀於外臣所以爲陛下惜之也爲黨
論者尤惡脩異巳又善言其情狀至使内侍藍元震
上䟽言范仲淹歐陽脩尹洙金靖前日蔡襄謂之四
賢斥去未㡬復陞天衢四賢得時遂引蔡襄以爲同
列下則以國家爵禄爲已私惠上則朋黨膠漆皆聚
本朝設使逐人私黨不過十數同心醜正已爲五六
十人相依爲重將紊紀綱九重至深萬機至重(一有/陛下)
(二/字)何由察知頼仁宗(一有􁔾/聖二字)終不之信(一作終/察其姦)脩之
使河東以陜西用兵乆河東芻粮不足言者請廢麟
州或請移治合河津或請廢五寨脩爲四議以較麟
州利害請移兵就食於濵河(一作/河濵)清塞堡緩急不失
應援平時可省餽運麟州得不廢又建言忻代岢嵐
火山四郡有禁地棄而不耕民私糴虜中以應軍湏
今悉耕之歲可得數百萬石以實邊又言河東民故
貧軍興以來賦歛尤重行路嗟怨條上可罷者數十
事以寛民力脩自河東還㑹保州兵叛出脩爲龍圖
閣直學士河北都轉運使保州平大將李昭亮私納
婦女通判馮博文等竊効之脩捕博文繫獄昭亮皇
恐立出之自保州之變河北兵驕小不可意則思亂
人情務在姑息脩乞假將帥權(一有事從/鎮三字)重以消未
萌保塞之脅從者二千餘人分隷河北夏竦爲宣撫
使(事迹神道碑並/以爲冨鄭公)曰是去禍而遺根也欲以便冝誅
之脩權知成徳軍遇之於内黃竦夜半屏人以告脩
脩曰禍莫大於殺降昨保州叛卒朝廷許以不死今
戮之矣此曹本以脅從故得脫柰何一旦殺無辜二
千人既非朝㫖諸郡且不肯從緩之則籍籍必生變
是趣之爲亂也(一有且脩至鎮州/必不從命九字)遂止河決澶淵陳
執中欲塞商胡決横隴故道脩言功大必(一作/恐)不可
成徒勞人(一有未/㡬二字)執中罷(一有/去字)文彦博復用李仲昌
議欲開六塔河脩言六塔河不能吞伏且復決再爭
之不得既而濵　徳博數千里皆被(一有/水字)害初脩出
河北仁宗靣諭曰勿爲乆居計有事言來脩對曰
諌官乃得風聞今在外使事有指越職罪也仁宗
曰有事但以聞勿以中外爲詞爲黨論者愈益惡之
(一有務爲竒/巧以中六字)脩妹適張龜正龜正無子而死有龜正
(一無/二字)前妻之女才四歲無所歸以俱來及笄脩以嫁
族兄之子晟張氏後在晟所與奴姦事(一無/此字)下開封
府(一作/獄)獄吏附致其言以(三字一作/曖昧之言)及脩乃以戸部
判官蘇安世内侍王昭明雜治之卒無秋毫乃(三字/一本)
(只作/狀)坐用張氏匳中物買田立歐陽氏劵左遷知制
誥知滁州(一本有用事者猶不快意坐安世昭明以/移三司取録問吏不先聞皆奪官二十六)
(字)乆之遷起居舎人知揚州徙潁州復龍圖閣直學
士知應天府以母憂去既免喪入見仁宗惻然怪
脩髪白問在外㡬年今年㡬何恩意甚至命判流内
銓小人恐脩復用偽爲脩奏乞澄汰内侍兩省挟威
令爲姦利者書騰都下宦者人人切齒楊永徳者隂
以言中脩出知同州外議不平論救者衆遂留刋修
唐書爲翰林學士加史館修撰勾當三班院改侍讀
學士知蔡州未行復爲翰林學士判太常寺脩在朝
以奨進天下士爲已任延譽尉薦極其力而後巳於
經術治其大㫖不爲章句不求異於諸儒景祐中與
尹洙皆爲古學巳而有詔戒天下學者爲文使近古
學者盡爲古文而脩之文章遂爲天下宗匠蜀人蘇
洵甞論脩文章詞令雍容似李翶切近適當似陸贄
而脩之才亦似(一作/自)過此二人至脩作唐書志(一無/此字)
五代史叙事不愧劉向班固也權知貢舉文士以新
竒相尚文體大壞脩深革其弊前以怪僻在髙第者
黜之幾盡務求平淡典要士人初怨怒罵譏中稍信
服已而文格變而復正拜右諫議大夫判尚書禮部
又判祕閣祕書省加兼侍讀辭不受同修玉牒兼龍
圖閣學士權知開封府承包拯威儀之後一切循理
不事風采或以為言脩曰人材性各有短長實不能
舎所長彊其所短以給事中罷同提舉諸司庫務改
群牧使唐書成拜禮部侍郎(一有/遂字)為樞宻副使與曽
公亮同力振舉紀綱革去宿弊考天下兵數及三路
屯戍㡬何地里近逺皆為圖籍未㡬參知政事預定
策立英宗為皇子事見韓琦傳(十四字一作仁宗失/襃豫鄂三王後遂無)
(皇子至和三年正月疾暴作數十日不能朝中外憂/恐乆乃康復自是言者常以立皇子固天下根本爲)
(急包拯范鎮所言尤激切其餘不為外人所知者不/可勝數冨弼韓琦亦屢進說脩因水災亦再上䟽每)
(輙留中不下如此五六年言者亦巳稍怠嘉祐六年/内出諫官司馬光知江州吕誨言立皇嗣事脩與韓)
(琦曽公亮奏事垂拱殿讀二章畢未及有所啓仁宗/遽曰朕意亦决矣但未得其人左右顧曰宗室中誰)
(可者琦皇恐對曰此事非臣下敢議當巳簡在聖心/仁宗即道英宗藩邸名且曰今三十許歲矣琦等乃)
(議定又奏曰此事至大陛下今夕更思之明日奏事/崇政殿又啓之仁宗曰決無疑矣於是琦等言事當)
(有漸乃以英宗判宗正寺而英宗猶在濮王喪辭讓/再三有旨聽終䘮七年二月服除英宗稱疾堅卧不)
(起至七月琦議曰宗正之命初出則外人皆知必為/皇子也不若遂正其名使知愈讓而愈進示朝廷有)
(不可回之意公亮脩皆以為然琦乃以英宗累表進/仁宗問如何琦未對脩進曰宗室不領職事忽有此)
(除天下皆知陛下将立為皇子也不若遂正其名且/判宗正寺誥敕付閤門得以不受今立為皇子上用)
(一詔書告天下事即定矣仁宗湛思乆之顧韓琦曰/如此莫亦好不琦力賛之仁宗曰如此則明堂前了)
(當遂降詔書而中外晏然/嘉祐之事脩自序云爾)英宗初年未親政事慈聖
光獻太后垂簾脩與二三大臣佐佑兩宫鎮撫四海
執政聚議事有未可脩未甞不力爭臺諫官至政事
堂論事往往靣折其短英宗甞靣稱脩曰性直不避
衆怨脩亦嘗稱誦故相王曽之言曰恩欲歸已怨使
誰當自嘉祐以後朝廷務惜名器而進人之路稍陿
脩屢建言館閣育材之地人材既難得而又難知則
當博采而多畜之時冀一得於其間則傑然出爲名
臣矣餘亦不失爲佳士也遂詔韓琦曽公亮趙㮣及
脩各舉五人其後中選者多在清近朝廷亦稍收其
用矣京師百司所行兵民官吏財用皆無總數中書
一有行移則下有司考㑹脩因暇日盡以中書所當
知者集爲總目上有所問宰相以總目對脩以奉祠
假(一無/此字)家居上遣内侍就中書閣取而閱之蔣之竒
言脩帷箔事事連其長子婦脩杜門請付有司案治
詔詰問之竒語所從来之竒言得之彭思永思永言
出於風聞曖昧無實甞戒之竒勿言天子為其辭窮
降思永知黄州之竒監道州酒遣中使手詔慰安脩
脩遂稱疾力解機務以觀文殿學士刑部尚書知亳
州年六十矣乞致仕者六不從遷兵部尚書知青州
除檢校太保宣徽南院使判太原府三辭不受徙知
蔡州以老病乞骸骨章數上乃為觀文殿學士太子
少師致仕卒年六十有六贈太子太師(一有謚文/忠三字)太
常初謚曰文(四字一作/初請謚文)常秩曰脩有定䇿之功請謚
(一有/曰字)文忠乃用之方英宗亮隂而脩以治平元年五
月建議濮安懿王徳盛位隆冝有尊禮詔湏大祥後
議之(一作/定)二年四月乃詔禮官與待制以上詳議而
有司以為冝凖先朝封贈期親尊屬故事尊以髙官
大國朝廷以典禮未稱下尚書省集三省御史臺官
議奏(一無官/奏二字)而皇太后手書以議事詰責執政於是
手詔罷議令有司博求典故以聞御史吕誨等彈奏
脩首𨳩邪議琦公亮槩附㑹不正請如有司所議而
脩論本生之親改稱皇伯歷考前世並無典據進封
大國則又禮無加爵之道已而皇太后出手書濮安
懿王及譙國太夫人王氏襄國太夫人韓氏仙㳺縣
君任氏可令皇帝稱親仍尊濮安懿王為皇三夫
人(三字一作王/氏韓氏任氏)並稱后是日手詔欲遵慈訓稱親
而不敢當追崇之典誨及范純仁傅堯俞趙瞻趙
鼎論列不巳英宗問執政當如何脩對曰御史以
為理難並立臣等有罪即留御史若以臣等為無
罪則取聖㫖英宗猶豫良乆乃令出御史而曰不
冝責之太重蔣之竒者私論濮園事與脩合脩薦
之時已用王珪等所薦御史孫昌齡郭源明黄照
又特批以之竒為御史論者以此短脩脩議濮園
事雖不叶群議觀脩結髪立朝讜直不回身任衆
怨至於白首而謗訕不已卒以不汚年六十以(一有/大臣)
(二/字)論政不合固求去位可謂有君子之勇而言者指
脩既為執政行私以專寵禄亦過矣脩博極群書好
學不倦集三代以來金石刻為一千卷校正史氏百
家譌謬之說為多所著易童子問三卷詩本義十四
卷居士集五十卷内外制奏議四六集又四十餘卷
子發奕棐辯
　　　重修實録本傳(朱本)葉濤
脩字永叔唐太子率更令詢之後詢裔孫萬為吉州
安福令其子孫因家焉至脩父觀始徙居永豐脩四
歳而孤母鄭氏力教以讀書爲文及冠舉進士翕然
有聲𥙷西京留守推官召試學士院遷鎮南軍節度
掌書記館閣校勘時范仲淹以陳時政得失不顧避
忤宰相意貶知饒州論救者甚衆而諌官髙若訥獨
含胡不言脩以書質責若訥至以爲不知人間有羞
耻事若訥大憤連其書以聞坐貶峽州夷陵令徙光
化軍乾徳令改武成軍節度判官遷太子中允館閣
校勘預修崇文總目書成改集賢校理知太常禮院
出通判滑州慶曆初吕夷簡以老病在相位主斷既
乆天下事積成抏弊不思所以振治而最後元昊盜
邊陜右師老兵頓天子憂之未知所出一日夷簡罷
相夏竦爲樞宻使既除復罷而更用杜衍又范仲淹
冨弼韓琦同時擢執政收攬一時名士増諫官貟而
脩首在選中擢太常丞知諌院脩極力左右時事屢
請召對執政責以時所可爲於是仁宗開天章閣
給二府筆札令具所以施行條上其後下詔勸農桑
興學校於僥倖多所裁革脩之發明居多是時執政
皆脩素所厚善而脩所言事一意徑行略不以形迹
嫌疑顧避亦卒無懷利附㑹之實天下之士知其立
朝有本末質行正直(一有/亦字)頗推許之於是小人自此
側目而黨人之論作矣初石介作慶曆聖徳詩言進
賢退姦之不易其指以美杜衍等進而竦見黜也竦
既懷不滿因與其黨造爲黨論目仲淹衍及脩爲黨
人脩乃上朋黨論其大略言小人無朋惟君子則有
之如書曰受有臣億萬惟億萬心周有臣三千惟一
心紂億萬人各異心可謂無朋矣而紂用以亡武王
之臣三千人可謂大朋矣而周用以興蓋君子之朋
雖多而不厭故也俄擢同修起居注閱月拜右正言
知制誥於是爲黨論者惡脩擿語其情状至使内侍
藍元震宻上䟽言范仲淹歐陽脩尹洙余靖前日蔡
襄謂之四賢斥去未㡬復還京師四賢得時遂引蔡
襄以爲同列以國家爵禄爲私惠膠固朋黨苟以報
謝當時歌詠之徳今一人私黨止作十數合五六人
門下黨與巳無慮五六十人使此五六十人逓相提
挈不過三二年布滿要路則誤朝迷國誰敢有言挾
恨報讎何施不可九重至深萬機至重何由察知然
仁宗終不之信也㑹𬒳㫖使河東河東自陜西兵興
芻糧久不繼言者屢請廢麟州脩請移兵就食(一有/於字)
濵河諸堡使緩急不失應援平時可省餽運(一有/而字)麟
州以故不廢又建言忻代州岢嵐火山軍故時並邊
皆民田潘美患虜入㓂乃使民内徙空其地號禁地
自後虜人歳盜耕不已請益募民賦田入租歲可得
榖數百萬斛給邊仍計頃出丁爲兵不者他日盡爲
虜所有矣朝廷從之會保州兵叛出脩爲龍圖閣直
學士河北都轉運使仁宗靣諭曰勿爲乆居計有
事第言之脩對以諫官乃得風聞今在外使事有指
越職罪也仁宗曰事苟冝聞豈可以中外爲辭耶
甞上䟽言今杜衍韓琦范仲淹冨弼相繼罷去天下
皆知其有可用之賢而不聞其有可罷之罪自古小
人敗事其說不逺欲廣陷良善不過指爲朋黨欲動
摇大臣必湏誣以專權者蓋去一善人而衆善人尚
在則未爲小人之利欲盡去之則善人少過難以一
一求瑕唯是指以爲朋則可一時盡逐至如自古大
臣巳𬒳主知而蒙信任則難以他事動揺惟有專權
是上之所惡方可傾之夫正士在朝群邪所忌謀臣
不用敵國之福今此四人一旦罷去而使群邪相賀
於内四夷相賀於外此臣所以爲陛下惜之也於是
爲黨論者愈益忌之初脩妹適張龜正龜正卒無子
而有女女實前妻所生甫四歲以無所歸其母擕養
於外氏及笄脩以嫁族兄之子晟㑹張氏在晟所與
　奴姦事下開封獄獄吏因附致其言以及脩詔以戸
　部判官蘇安世内侍王昭明雜治之卒無狀乃坐用
　張氏匳中物置田立歐陽氏劵左遷知制誥知滁州
　乆之遷起居舎人知揚州徙潁州復龍圖閣直學士
　知應天府以母憂去既免䘮入見仁宗惻然怪脩髪
　白問在外㡬年今年㡬何恩意甚至命判(一有吏/部二字)流
　内銓小人恐脩復用乃偽為脩奏乞汰内侍挾威令
　爲姦利者(一有於/是二字)宦者人人忿怨楊永徳者隂以言
　中脩出知同州外議不平仁宗復悟留刋修唐書為
　翰林學士加史館修撰勾當三班院改侍讀學士知
蔡州未行復為翰林學士判太常寺時文士以磔裂
怪僻相尚文體大壞及是脩知貢舉深革其弊前在
髙第者盡黜之務求平淡典要士人初怨怒罵譏已
而文格卒變拜右諫議大夫判尚書禮部又判祕閣
祕書省加兼侍讀辭不受同修玉牒兼龍圖閣學士
權知開封府以給事中罷同提舉諸司庫務改群牧
使唐書成拜禮部侍郎為樞宻副使甞因水災凡
再上䟽請立皇子言甚激切未幾參知政事與韓
琦等恊定大議立英宗巳而英宗力辭宗正之命
脩進曰宗室不領職事今忽有此除天下皆知陛
下将以為嗣也則不若遂正其名且宗正誥勑付閤
門故得不受若立為皇子則止降一詔書大事定矣
不可辭也仁宗以為然遂下詔及英宗以疾未親政
事慈聖光獻太后垂簾脩與二三大臣主國論每簾
前奏事或執政聚議事有未可脩未甞不抗是非力
爭臺諫官至政事堂論事事雖非已出同列未及啓
口而脩巳直前折其短以至士大夫建明利害及
所祈請前此執政多媕阿不明白是非至脩必一
二數之曰某事可行某事不可行用是怨誹者益
多英宗甞靣稱脩曰性直不避衆怨脩亦甞稱誦
故相王曽之言曰恩欲歸已怨使誰當及上即位御
史蔣之竒言脩帷箔事事連其長子婦呉氏脩杜門
請付有司案治先是脩妻之從弟薛宗孺坐舉官𬒳
劾内冀㑹赦免而脩乃言不可以臣故徼幸乞特不
原以故宗孺坐免官而怨脩切齒因構為無根之言
苟欲以汙辱脩㑹劉瑾亦素仇家乃騰其謗以語中
丞彭思永思永間以語之竒之竒始以私議濮王事
與脩合而脩特薦為御史時方患衆論指目為姦邪
及得此因亟持以自解於是詔詰語所從來之竒言
得之思永思永以與瑾同郷里且相習熟故力抵以
爲風聞天子為(三字一/作上以)其辭窮降思永知黄州之竒
監道州酒遣中使手詔慰安脩脩遂稱疾力乞解機
務以觀文殿學士刑部尚書知亳州時脩年六十乃
連六表乞致仕不從遷兵部尚書知青州以擅止散
青苗錢詔特放罪除檢校太保宣徽南院使判太原
府三辭不受徙知蔡州以老病乞骸骨章數上乃為
觀文殿學士太子少師致仕卒年六十六贈太子太
師太常初謚曰文常秩曰脩有定策之功請加以忠
乃謚曰文忠初英宗即位按祖宗故事追贈宗室尊
屬至濮安懿王中書以本朝未有故事請付有司詳
議英宗謙恭重其事詔湏大祥後議之後乃詔禮官
與待制以上詳議而有司以爲王當稱伯改封大
國朝廷以典禮未正再下尚書省集議而(一作/㑹)皇
太后手書以議事詰責執政於是手詔權罷議令
有司博求典故以聞御史吕誨等彈奏脩首開邪
議琦公亮槩附㑹不正請如有司所議脩論本生
之親改稱皇伯歷考前世皆無典據進封大國則
又禮無加爵之道巳而皇太后出手書曰濮安懿
王及譙國太夫人王氏襄國太夫人韓氏仙㳺縣
君任氏可令皇帝稱親仍尊濮安懿王爲皇三夫
人並稱后是日手詔欲遵太后手書稱親而不敢
當追崇之典誨及范純仁傳堯俞趙瞻趙鼎論列不
巳英宗問執政當如何脩對曰御史以爲理難並
立若以臣等有罪即留御史若無罪則惟聖㫖是聴
英宗猶豫良乆乃令出御史其後脩著濮議引䘮
服記曰爲人後者爲其父母報報者齊衰期也謂之
降服親不可降䧏者降其外物爾䘮服是也其必降
者示有所屈也以其承大宗之重尊祖而爲之屈爾
屈於此以伸於彼也生莫重於父母而爲之屈者以
見承大宗者亦重也此以義制者也父子之道天性
也臨之以大義有可以降其外物而本之於(一作/以)至
仁則不可絶其天性絶人道而滅天理此不仁者之
或不爲也故聖人制服爲降三年爲朞而不没其父
母之名以見服可降而名不可没也此以仁存心者
也又曰今議者欲以爲人後之故使一旦反視父母
若未甞生我者其絶之已甚矣使其真絶之歟是非
人情也迫於義而僞絶之歟是仁義者敎人爲偽者
也所議大略如此國朝接唐五代未流文章專以聲
病對偶爲工剽剥故事雕刻破碎甚者若俳優之辭
如楊億劉筠輩其學博矣然其文亦不能自拔於流
俗反吹波揚瀾助其氣勢一時慕効謂其文爲崑體
時韓愈文人尚未知讀也脩始年十五六於鄰家壁
角破簏中得本學之後獨(一作/卒)能擺棄時俗故歩(一/有)
(獨/字)與司馬遷賈誼揚雄劉向班固韓愈柳宗元爭馳
逐侵㝷乎其相及矣是時尹洙與脩(一無/二字)亦皆(一無/此字)
以古文倡率學者然洙材下人莫之與至脩文一出
天下(一有/之字)士皆嚮慕爲之唯恐不及一時文字大變
從古庻㡬乎西漢之盛者由脩發之然至論易則以
繫辭非孔子之言論周禮則疑非周公所作是以君
子之愛其文者猶嘆息於斯焉脩性剛直處善惡黒
白分明於當路有權勢者雖知其設機穽見待必直
前觸發之不顧其放逐流離至數年者屢矣而復振
起志氣故自若也脩雖以文雄一時然無忌前好勝
之氣喜推轂賢士而身下之一時聞人多出其門嘉
祐間朝廷進人之路陿脩建言以館閣多蓄人材後
詔韓琦曽公亮各舉六人歐陽脩趙㮣各五人一時
得士爲多脩集三代以來金石刻爲一千卷頗是正
譌謬所著易童子問三卷詩本義十四卷居士集五
十卷内外制奏議四六集又四十餘卷子發奕棐辯
附録卷第三
集古録跋尾卷第三　歐陽文忠公集一百三十六
　　　後漢費鳳碑(歲月見本文)
右漢費鳳碑云(集本有君/諱鳳三字)字伯蕭梁相之元子也(集/本)
(無也/字)漢安二年舉孝廉拜郎中除陳國新平長又云
試守故障長其文班班可見而卒葬年壽皆不載其
後悉爲五言韻語其略曰不悟(集本/作語)奄忽終藏形而
匿景(集本/作影)耕夫釋耒耜桑女投鈎筥道阻而且長起
坐淚如雨其文旣非工故不悉録(八字集本作文字/工拙古今皆然惟)
(漢隷難得/故録爾)熈寧二年十一月十六日山齋書(右真蹟)
略曰(一作/云)
　　　後漢武班碑(歲月見本文)
右漢班碑者蓋其字畫殘滅不復成文其氏族州里
官閥卒葬皆不可見其僅見者曰君諱班爾其首書
云建元年太歲在丁亥而建下一字不可識以漢書
考之後漢自光武至獻帝以建名元者七謂建武建
初建光建康建和建寧建安也以歷推之歲在丁亥
乃章帝章和元年後六十一年桓帝即位之明年改
本初二年爲建和元年又歲在丁亥則此碑所缺一
字當爲和字(真蹟無/此六字)迺建和元年也碑文缺滅者十
八九惟亡者多而存者少尤爲可惜也故録之治平
元年四月二十日書(右集本)
後得别本模榻粗明始辨其一二云武君諱班乃易
去前本熈寧二年九月朔日記
　　　後漢中常侍費亭侯曹騰碑(歳月見本文/真蹟)
右漢中常侍費亭侯曹騰碑文字磨滅其粗可見者
云維建和元年七月二十二日已已皇帝若曰其遣
費亭侯之國其餘不可識也建和桓帝即位之元年
也後三十七年獻帝中平元年騰養子操始爲騎都
尉(集本有領/兵二字)擊黄巾矣治平元年六月十日書
　　　後漢司隷楊君碑(歲月見本文)
右漢司隷校尉楊厥碑云惟巛靈定位川澤攸同澤
有所注川有所通余谷之川其澤南隆八方所逹益
城爲充髙祖受命興於漢中道由子午出散入秦建
定帝位以漢詆焉後以子午塗路澀難更隨圍谷復
通堂光凡此四道垓鬲允艱至於永平其有四年詔
書開余鑿通石門中遭元二西夷虐殘橋梁斷絶子
谷復循於是故司隷校尉犍爲武陽楊厥字孟文深
執忠伉數上奏請廢子由斯得其度經至建和二年
漢中太守王升字稚紀嘉君明知羙其仁賢勒石頌
徳以明厥勲其辭大略如此其刻畫尚完可讀大抵
𫐠厥修復斜谷路爾但其用字簡省復多舛繆惟以
巛爲坤以余爲斜漢人皆爾獨詆字未詳永平明帝
建和桓帝年號也(右集本)
　　　後漢樊常侍碑(歲月見本文)
右漢樊常侍碑云君諱安字子佑南陽湖陽人也君
㓜學治韓詩論語孝經歷中黄門拜小黄門小黄門
右史遷藏府令中常侍年五十有六永壽四年四(石/本)
(作/二)月甲辰卒其先爲中黄門後爲小黄門又爲小黄
門右史蓋漢官之制今不詳其次序也余少家漢東
天聖四年舉進士赴尚書禮部道出湖陽(一本/作間)見此
碑立道左下馬讀之徘徊碑下者乆之後三十年始
得而入集録蓋初不見録于世自予集録古文時人
稍稍知爲可貴自此古碑漸見収采也(右集本)
　　　後漢郎中鄭固碑(固一本/作宣/歲月見本文)
右漢郎中鄭固碑文字磨滅其官閥卒葬年月皆莫
可考其僅可見者云君諱固字伯堅孝友著于閨門
至行立乎郷黨初授業於歐陽仕郡諸曹掾史主簿
督郵五官掾功曹又曰忠以衛上清以自修其餘殘
缺不復成文又云延熹元年二月詔拜而不見其官
惟其碑首題云漢故郎中鄭君之碑以此知其官至
郎中爾漢隷刻石存於今者少惟余以集録之勤所
得爲獨多然類多殘缺(一作/滅)不完蓋其難得而可喜
者其零落之餘尤爲可惜也(延熹元年二月之下一/本云詔拜郎中非其好)
(也以疾錮辤年四十二遭命殞身而中間又有逡遁/退讓之語遁當作循錮當作固疑漢人用字多假借)
(又疑以疾錮辤謂疾巳堅固/若云以疾篤辭覽者詳之/右集本)
　　　後漢田君碑(歳月見本文/真蹟)
右漢田君碑今在沂州其名字皆巳磨滅惟云其先
出自帝舜之苗裔自完適齊因以爲氏乃知爲姓田
爾又云周秦之際家於東平陽君緫角修韓詩京氏
易(真蹟作/易京氏)究洞神變窮奥極微爲五官掾功曹州從
事辟太尉延熹二年辛亥詔書泰山瑯耶盗賊未息
州郡吏有仁惠公清撥煩整化者試守滿歲爲真州
言名時牧劉君知君宿操表上試守費自此以後殘
鈌不可次第而隱隱可見蓋無年壽卒葬月日而有
故吏薛咸等立石勒銘之語乃費縣令長徳政去思
碑爾治平元年六月二十九日書
　　　後漢孫叔敖碑(延熹三年)
右漢孫叔敖碑云名饒字叔敖而史記不著其名而
見於他書者亦皆曰叔敖　而已微斯碑後世遂
不復知其名饒也此(集本無/此字)碑世亦(集本/作所)罕傳余以
集録二十年間求之博且勤乃得之然則世之未見
此碑者猶不知爲名饒也謂余集古爲無益可乎(集/本)
(無此右真蹟/九字)
　　　後漢王元賞碑(歲月見本文)
右漢王元賞碑云君諱某字元賞御史君之孫茂才
君之子也歷秦及漢有國有家宰相牧守踵武相襲
又曰遭父喪以孝立稱土堦環堵兼業並受門徒雨
集盛於洙泗又云郡察孝廉郎中謁者宛陵丞封丘
令母憂去官服祥辟司空府延熹四年五月辛酉遭
命而終其文字磨滅隱隱可見者如此其名旣亡又
不序其姓惟其銘云於惟王君以此知其姓王爾(右)
(集本)
　　　後漢祝睦碑(歲月見本文/真蹟)
右漢祝睦碑云君諱睦字元其下遂缺滅不能成文
惟其官壽年月可見云賔于王庭除北海長史潁川
郾令辟司空府北軍中候拜大尚書尚書僕射遷常
山相山陽太守年六十有八延熹七年八月丁巳卒
睦有二碑皆在今南京虞城縣此碑不見世次而隱
隱有云其先髙辛尔其後碑則頗完故録于次也治
平元年六月立秋日書
　　　後漢祝睦後碑(延熹七年)
右漢祝睦後碑其前碑不知所立人名氏兩碑所載
官閥壽考年月悉同而此碑有立碑人名氏及睦世
次云故吏王堂等竊聞下有述上之功臣有叙君之
徳又曰君􁡿自黎辛祝融苗胄鄭有祝􁝹君其胤也
其餘文字亦完可讀二銘皆以三言爲文而後銘尤
完云穆我君邦之陽資五就闓道綱綱下滅一字表
微準樞衡稽列宿覽四方徳合乾道應皇領二郡曜
重光化流洽緄豳昌性天約元用長頌聲作謡令香
功烈著遺椒芳存覿榮淪弗忘其後二句磨滅難詳
故録其成文以見其雅質亦可佳也治平元年六月
立秋日書(右真蹟)
　　　後漢衡方碑(歲月見本文/真蹟)
右漢衡方碑云府君諱方字興祖其先伊尹在殷號
稱阿衡因而氏焉又曰州舉孝廉除郎中即丘侯相
膠東令州舉尤異遷㑹稽東部都尉又拜議郎北平
太守遷潁川太守又曰拜歩兵校尉年六十有三建
寧元年二月五日癸丑卒於是海内門生故吏采嘉
石樹靈碑鐫茂伐祕將来此其始終之大略其餘歴
歷可見而時亦磨滅以其文多不備録也治平元年
六月三日書
　　　後漢冀州從事張表碑(歲月見本文/真蹟)
右漢冀州從事張表碑云君諱表字元異其碑首題
云漢故冀州從事張君碑而文爲韻語叙其官閥不
甚詳但云春秋六十四以建寧元年三月癸巳蘉疾
而終其辭有云仕郡爲督郵鷹撮盧擊是以狗喻人
(集本有/也字)又有畔桓利正之語蓋漢人猶質不嫌取類
於鷹犬畔桓疑是盤桓(集本有漢/時二字)文字簡少假借尓
治平元年六月廿九日書
　　　後漢竹邑侯相張壽碑(歲月見本文)
右漢竹邑侯相張壽碑云君諱壽字仲吾其先晉大
夫張老盛徳之裔孝友恭懿明允篤信博物多識獵
(一作/略)渉傳記臨疑獨照確然不撓有孔甫之風舉孝
廉除郎中給事謁者遷竹邑侯相年八十建寧元年
五月辛酉卒其大略可見者如此其餘殘缺或在或
亡亦班班可讀爾(右集本)
　　　後漢金郷守長侯君碑(歲月見本文/真蹟)
右漢金郷守長侯君碑云君諱成字伯盛山陽防東
人也其先出自豳岐周文之後封于鄭鄭共仲賜氏
曰侯厥胤宣多以功佐國漢之興也侯公納䇿濟太
上皇於鴻溝之阨謚曰安國君曽孫酺封明統侯光
武中興玄孫霸爲臨淮太守轉拜執法右刺姦五威
司命大司徒公封於陵侯枝葉繁茂或家河洧或邑
山濟君卽上黨太守之弟郡請署主簿督郵五官掾
功曹守金郷長建寧二年四月癸酉卒年八十一碑
文首尾皆完故得詳其世次其云上黨太守不見其
名按漢書執法左右刺姦五威司命皆王莽官名侯
霸列傳云霸莽時爲隨令遷執法刺姦而未甞爲五
威司命後事光武代伏湛爲大司徒封關内侯旣薨
光武下詔追封則郷侯而此碑言封於陵侯未知孰
是據碑言刺姦司命爲光武時官蓋碑文之繆矣治
平元年四月二十九日書
　　　後漢慎令劉君墓脾(建寧四年)
右漢慎令劉君墓碑在今南京下邑其名巳磨滅其
字伯麟少罹艱苦身服田畒舉孝廉除郎中辟從事
司徒掾遷慎令卒年六十有二其銘曰於惟君徳忠
孝正直至行通洞髙明柔克鬼神福謙受兹介福知
命不延引輿旋歸忽然䡖舉志激拔葵人皆有亡貴
終譽兮殁而不朽垂名著兮余家漢碑常患其銘多
缺滅而斯銘偶完故録之(右真蹟)
　　　後漢北軍中候郭君碑(歲月見本文)
右漢北軍中候郭君碑其名字磨滅云元城君第四
子也其先蓋周之由緒枝葉雲布列於州郡自東郡
衛國家於河内汲兄竹邑侯相次尚書侍郎次濟北
相順弟臨沂長次徐州刺史次中山相次雒陽令君
爲五官掾功曹司隷中都官從事三辟將軍府舉廉
比陽長復辟司徒拜北軍中候年六十有六建寧四
年九月丙子卒其於兄竹邑侯相上一字缺滅不完
疑是惠字其下又云順弟莫曉其義豈漢人謂兄弟
爲此語邪故闕其疑以俟知者治平元年六月廿九
日書(右真蹟)
　　　後漢司隷從事郭君碑(嵗月見本文)
右漢司隷從事郭君碑云君諱究汲人也元城君之
孫雒陽令之適歷主簿督郵五官掾功曹守令長辟
司隷從事部郡都官春秋二十八而卒中平元年歲
在甲子三月而葬據北軍中候碑爲元城君子而弟
爲雒陽令考其世次皆同前世碑碣但書子孫而不
及兄弟惟郭氏碑載其兄弟甚詳蓋古人譜牒旣完
而於碑碣又詳如此可見其以世家爲重不若今人
之苟簡也治平元年六月廿九日書(右真蹟)
　　　後漢魯峻碑(歲月見本文/集本)
右漢魯峻碑云君諱峻字仲嚴山陽昌邑人監營謁
者之孫修武令之子治魯詩顔氏春秋舉孝㢘除郎
中謁者河内太守丞辟司徒司空府舉髙第御史東
郡頓丘令遷九江太守拜議郎太尉長史御史中丞
司隷校尉遭母憂自乞拜議郎服竟還拜屯騎校尉
以病遜位熹平元年卒門生于商等二百三十人謚
曰忠惠父其餘文字亦粗完故得遷拜次序頗詳以
見漢官之制如此惟云遭母憂自乞拜議郎又其最
後爲屯騎校尉而碑首題云漢故司隷校尉忠惠父
魯君碑二者莫曉其義(治平元年四/月二十三日)
　　　後漢玄儒婁先生碑(歲月見本文)
右漢玄儒婁先生碑云先生諱壽字元考南陽隆人
也祖太常博士父安貧守賤不可營(集本/作榮)以禄先生
童孩多竒岐嶷有志好學不猒不飭小行善與人交
乆而能敬榮沮溺之偶耕甘山林之杳藹又曰有朋
自逺冕紳莘莘講習不倦年七十有八熹平三年二
月甲子不禄今光化軍乾徳縣圖經載此碑景祐中
余自夷陵貶所再遷乾徳令按圖求碑而壽有墓在
穀城界中余率縣學生親拜其墓見此碑在墓側遂
據圖經遷碑還縣立於勑書樓下至今在焉治平元
年六月十三日書(右真蹟)
　　　後漢郭先生碑(真蹟/歲月未詳)
右漢郭先生碑云諱輔字輔成其先出於王季之中
子爲文王卿士食菜於􁆁後世謂之郭歷戰國秦漢
子孫流分来居荆土先生其少也孝友而恱學其長
也寛舒如好施是以宗親歸懷郷䣊髙尚年五十有
二遇疾而終其以而爲如及用郷䣊字與婁壽碑同
蓋漢人如此尓治平元年六月二十日書
　　　又(集本)
右不見書撰人名氏碑在襄州榖城縣界中其辭云
先生諱輔字輔成其先出自有周王季之中子爲文
王卿士食菜於􁆁至于武王錫而封之後世謂之郭
春秋之時爲晉所并歷戰國秦漢子孫派分来居荆
土氏國立姓焉傳云聖賢之後必有逹者先生應焉
孝友而說學其長也寛舒如好施是以宗親歸懷郷
䣊髙尚年五十有二遇疾而終其文字古質蓋漢之
碑也其用郷䣊字與漢婁壽碑同其曰寛舒如好施
蓋以如字爲而也春秋書星隕如雨釋者曰如而也
然施於文章以如爲而始見于此也
　　　後漢桂陽太守周府君紀功銘(熹平中)
此君檢漢書無之今碑石缺不見其名惜乎遂不見
於世也南人紀其所修瀧水即韓文公所謂昌樂瀧
者是也至今以爲利祠宇甚嚴云(右集本)
　　　後漢桂陽周府君碑(熹平中)
右漢桂陽周府君碑按韶州圖經云後漢桂陽太守
周府君碑按廟在樂昌縣西一百一十八里武溪上
武溪驚湍激石流數百里昔馬援南征其門人轅寄
生善吹笛援爲作歌和之名曰武溪深其辭曰滔滔
武溪一何深鳥飛不渡獸不能臨嗟哉武溪何毒淫
周使君開此溪下合真水桂陽人便之爲立廟刻石
又云碑在廟中郭蒼文今碑文磨滅云府君字君光
而名已訛缺不可辨圖經但云周使君亦不著其名
後漢書又無傳遂不知爲何人也按武水源出郴州
臨武縣鸕鷀石南流三百里入桂陽而桂陽真水(一/有)
(梨溪/二字)盧溪曹溪諸水皆與武水合流其俗謂水湍峻
爲瀧韓退之詩云南下昌樂瀧即此水也碑首題云
神漢者如唐人云聖唐爾蓋當時已爲此語而史傳
他書無之獨見於此碑也(右集本)
　　　後漢桂陽周府君碑後本(熹平中)
右漢桂楊周府君碑余初得前本恨其名遂磨滅後
有國子監直講劉仲章者因出其碑而爲余言前爲
樂昌令因道府君事云名憬問其何以見之云碑刻
雖闕尚可識也乃以此碑并隂遺余蓋前本特模者
不工爾又余初以韓集云昌樂瀧疑其誤乃改從樂
昌仲章曰不然縣名樂昌而瀧名昌樂其舊俗所傳
如是韓集不誤也乃知古人傳疑而慎於更改者以
此(右集本)
　　　後漢費府君碑(歲月未詳/集本)
右漢梁相費府君碑其名字若云諱況字仲慮而況
疑爲汎慮疑爲寛其官閥可見者爲蕭令九年沛有
蝗獨不入其界國以狀聞朝廷嘉諸拜梁相春秋八
十卒其銘頗簡而文字粗完云　顯祖厥徳懿鑠
播勛於前丕碩基業遺愛於民福流於後胙自此磨
滅不可識者八字其卒章云功烈休矣来昆勠力而
穆字爲　古文多然
　　　後漢郎中王君碑(光和元年)
右漢郎中王君碑文字磨滅不復成文而僅有存者
其名字官閥卒葬年月皆莫可考惟其碑首題云漢
故郎中王君之銘知君爲漢人姓王氏而官爲郎中
爾蓋夫有形之物必有時而弊是以君子之道無弊
而其垂世者與天地而無窮顔回髙卧於陋巷而名
與舜禹同榮是豈有託於物而後傳邪豈有爲於事
而後著耶故曰乆而無弊者道隱而終顯者誠此君
子之所貴也若漢王君者託有形之物欲垂無窮之
名及其弊也金石何異乎瓦礫治平元年四月晦日
書(右眞蹟)
　　　後漢太尉陳球碑(歲月見本文)
右漢太尉陳球碑云君諱球字伯真廣漢太守之元
子也又云除郎中尚書符節郎慎陵園令換中東城
門候遷繁陽令拜侍御史其後又云拜将作大匠其
餘磨滅僅存按後漢書球傳云父亹廣漢太守陽嘉
中球舉孝㢘稍遷繁陽令太尉楊秉表球零陵太守
後累拜司空光和元年遷太尉坐日食免復拜光禄
大夫與司徒劉郃等謀誅宦官曹節等不果下獄死
球在零陵破賊胡蘭朱蓋有功威著南邦今碑破蘭
蓋事班班可讀與傳皆合惟不著誅宦官事至其卒
時文字磨滅不可識惟云六十有二亦與傳合予所
集録古文與史傳多異惟此碑所載與列傳同也治
平元年四月晦日書(右真蹟)
　　　後漢敬仲碑(歲月見本文)
右漢敬仲碑者其姓名字皆不可見惟其初有敬仲
二字尚可識故以寓其名爾蓋疑其人姓田氏也大
抵文字磨滅比其他漢碑尤甚字可識者頗多第不
成文爾惟云州郡課最臨登大郡又云居喪致哀又
云司隷從事治書侍御史又云光和四年閏月庚申
此數句粗可讀爾其餘字畫廑完者以漢隷今爲難
得録之爾治平元年閏五月廿九日書(右真蹟)
　　　後漢無名碑(此與前跋大槩同)
右漢無名碑文字磨滅其姓氏名字皆不可見其僅
可見者云州郡課最臨登大郡又云居喪致哀曽參
閔損又曰辟司隷從事拜治書侍御史又曰奮乾剛
之嚴威揚哮虎之武節又曰年六十三光和四年閏
月庚申遭疾而卒其餘字畫尚完者多但不能成文
爾夫好古之士所藏之物未必皆(一作/能)適世之用惟
其埋没零落之餘尤以爲可惜此好古之僻也治平
元年六月五日書(右真蹟)
　　　後漢槀長蔡君頌碑(光和四年/真蹟)
右漢稾長蔡君頌碑在鎮府故天章閣待制楊畋甞
爲余言漢時隷書在者此爲最佳畋自言平生惟學
此字余不甚識隷書因畋言遽遣人之常山求得之
遂入于録
　　　後漢唐君碑(歲月見本文)
右漢唐君碑其名巳磨滅其字正南云(集本作云/字正南)潁
川郾人也其先出自慶都感赤龍生堯王有天下苗
胄枝分相土視居因氏唐焉君父孝㢘郎中早卒君
繼厥緒躭道好古敦書味詩守舞陽丞潁陽令察能
治劇遷豫章其後遂復磨滅雖文字班班可見而不
能得其次序其後又云換君昌陽令吏民慕戀牽君
車輪不得行君臣流涕道路琅玕是故從事郡掾刋
石樹頌歌君之羙據此蓋縣令去思碑爾其後又云
光和六年二月壬午朔二十五日丙午則知唐君爲
後漢時人矣治平元年閏五月二十八日(右真蹟)
　　　後漢朱龜碑(歲月見本文)
右漢朱龜碑云字伯靈察孝㢘除郎中尚書侍郎以
將事去官于時幽州州下滅一字夷侵冦以君爲御
史中丞討伐其後磨滅又云鮮卑侵犯障塞復舉君
拜幽州刺史年六十四光和六年卒龜之事迹不見
史傳其僅見於此碑者如此碑在今亳州界中云將
事去官莫曉其語治平元年六月十四日書(右真蹟)
　後余守亳州徙碑置州學中
　　　後漢小黄門譙君碑(歲月見本文)
右漢小黄門譙君碑云君諱敏字漢逹年五十七中
平二年卒其文不甚磨滅而官閥無所稱述惟云肅
將王命守静韜光以逺悔咎而巳後漢官者用事靈
帝時尤盛敏卒之歲張讓等十二人封侯於斯之時
能守靜逺悔是亦可佳然敏以一小黄門而立碑稱
頌於此可見卜官之盛也治平元年四月三日書(右)
(真蹟)
　　　後漢熊君碑(歲月見本文)
右漢熊君碑云君諱喬字舉舉上滅一字其官閥不
可詳考其僅可知者劉表時爲綏民校尉後遷騎都
尉建安二十一年卒享年七十有一其云治歐羊尚
書其字非訛闕而以陽爲羊蓋古文字少故湏假借
至漢字巳備而猶假用何哉後云太歲在甲申上滅
一字以曆推之當是丙申又云碑師舂陵福造福上
滅一字當是其姓其書顯字皆爲　按許慎說文顯
從㬎聲而轉爲累其失逺矣莫曉其義也(右集本)
　　　後漢俞郷侯季子碑(歲月未詳)
右漢俞郷侯季子碑云君諱熊字孟下闕一字廣陵
海西人也厥祖天皇大帝垂精接感篤生聖明子孫
享之分源而流枝葉扶踈出王别胤受爵列土封侯
載徳君光武皇帝之玄廣陵王之孫俞郷侯之季子
也由是而後文字缺滅其稍稍可讀者時得其一二
云六籍五典如源如泉旣練州郡卷舒委隨化流南
城政猶北辰三祀有成来臻我邦仁恩如冬日威猛
烈夏日吏民愛若慈父畏如神明其後又云採摭謡
言作詩三章據碑文無卒葬年月而其辭若此似是
徳政碑按後漢書光武皇帝子曰廣陵思王荆荆子
元壽等四人皆封郷侯史略而不載其名俞郷侯者
不知爲誰也思王荆之第㡬子也天皇大帝之語自
漢以来有矣(右集本)
　　　後漢武榮碑(歲月未詳)
右漢武榮碑云君諱榮字舍(集本/作含)和治魯詩經韋君
章句孝經論語漢書史記左氏國語爲州書佐郡曹
史(集本作/文學)主簿督郵五官掾功曹年三十六南蔡府
君察舉孝㢘執金吾丞孝桓大憂屯守玄武闕加遇
害氣遭疾殞靈其餘文字殘缺不見其卒葬年月又
不著氏族所出惟其碑首題云漢故執金吾丞武君
之碑云治平元年五月六日書(右真蹟)
　　　後漢秦君碑首(歲月見本文)
漢碑今存者少此篆亦與今文小異勢力勁徤可
　愛(蔡君謨題)
右漢熹平中碑在南陽界中字巳摩(或作/磨非)滅不可識
獨其碑首字大僅存其筆畫頗竒偉蔡君謨甚愛之
此君謨過南都所題乃皇祐三年也今一紀矣嘉祐
八年九月十七日書(右真蹟)
　　　又(此集本與真蹟頗不同故兩存)
右漢秦君碑首題云漢故南陽太守秦君之碑秦君
不知爲何人碑在南陽界中字巳磨滅不可識獨其
碑首字大僅存其筆畫頗竒偉蔡君謨甚愛之
　　　後漢元節碑(歲月未詳)
右漢元節碑文字磨滅不見其氏族其可見者纔數
十字爾云君(集本無/此字)諱立字元節其先出自伊尹其
餘不復成文其銘云於穆從事疑其姓伊而爲從事
也碑無年月而知爲漢人者以其隷體與他漢碑同
爾治平元年五月三日書(右真蹟)
　　　後漢殘碑(歲月未詳/真蹟)
右漢殘碑不知爲何人所存者纔三十二字不復成
文惟云髙字㓜知其名高又云漢(一有/中字)興復知爲後
漢時人而隷字在者甚完體質淳勁非漢人莫能爲
也故録之
　　　後漢天禄辟邪字(歲月未詳)
右漢天禄辟邪四字在宗資墓前石獸膊上按後漢
書宗資南陽安衆人也今墓在鄧州南陽界中墓前
有二石獸刻其膊上一曰天禄一曰辟邪余自天聖
中舉進士徃来穰(集本/作襄)鄧間見之道側迨今三十餘
年矣其後集録古文思得此字屢求於人不能致尚
書職方貟外郎謝景初家於鄧爲余模得之然字畫
(集本/作或)訛缺不若余見時完也按黨錮傳云資祖均自
有傳今後漢書有宋均傳云南陽安衆人而無宗均
傳疑黨錮傳轉(集本無/此字)寫宋爲宗爾蜀志有宗預南
陽安衆人豈安衆當漢時有宗宋二族而字與音皆
相近遂至訛謬邪史之失傳如此者多矣嘉祐八年
臘日書
集古録跋尾卷第三
　費鳳碑(元第九百/九十一)起坐(一作坐起按/古碑作望逺)
　武班碑(元第五百/五十一)書云(一無/云字)又歲(一作/歲又)
　曹騰碑(元第一百/七十一)
　司隷楊君碑(元第六百九十一/至六百九十二)右漢(一有/故字)攸同(一作/股躬)
　益城(一作/域)
　樊常侍碑(元第一百/四十二)右漢(至)序也(九十四字/一/本無)集録(一無/録字)
　古碑(一無此/二字)嘉祐八年十月十四日書(一有此/十字)
　鄭固碑(元第五百/四十一)又曰(一作/云)治平元年四月十二日
　書(一有此/十字)
　田君碑(元第四百/五十一)今在(一作/在今)爲姓(一作/其姓)
孫叔敖碑(元第二百/八十一)
王元賞碑(元第六百/四十一)茂才(一作/材)治平元年五月二日
書(一有此/九字)
祝睦碑(元第三百/一十一)皆在今(一作今/皆在)
祝睦後碑(元第三百/二十一)
衡方碑(元第九百/二十一)
張表碑(元第四百/一十)漢故(真蹟圈/去漢字)張君(此下一/有之字)
張壽碑(元第六百/七十一)治平元年端午日書(一有此/八字)
侯君碑(元第六百/三十一)碑文(一無/文字)繆矣(一無/矣字)
劉君墓碑(元第七百/五十一)
北軍中候郭君碑(元第四百/三十一)
司隷從事郭君碑(元第四百/四十一)
魯峻碑(元第五百/六十一)司空(一無/二字)故得(此下一/有其字)
婁先生碑(元第一百/五十一)偶(一作/耦)藹(一作/靄)
郭先生碑(元第五/十一)碑云(此下一有/先生字)輔成(古碑作/甫成)歷(一/作)
　婁壽(二字上一/有漢字)二十日(一作二/十二日)
周府君紀功銘(元第一百/八十一)
周府君碑(元第一百/八十一)碑按(一無此/二字)桂陽(一作桂水或/作桂陽桂水)
湍峻(一作/浚)
周府君碑後本(元附一百/八十一)因出其碑而(一無此/五字)
費府君碑(元第七百/一十一)文字(一無此/一字)於後(一無/於字)磨滅不
可識者八字(一作八字巳/滅不可識)其卒(一無/其字)多然(一作多/如此也)熈
寧二年十一月十六日山齋書(一有此/十三字)
王君碑(元第六/百一)
陳球碑(元第六百/一十一)
敬仲碑(元第九百/一十一)
無名碑(元第六百/八十一)又云(一作/日)
蔡君頌碑(元第五百/八十一)爲最(一作/最爲)
唐君碑(元第八百/八十一)
朱龜碑(元第二百/三十一)
譙君碑(元第五百/一十一)
熊君碑(元第九/百一)其云(一作其/辭有云)熈寧二年十月晦日山
齋書(一有此/十一字)
季子碑(元第九百/三十一)字孟(一本此下/再有孟字)夏日(一作/炎夏)史略(一/無)
(此二/字)誰也(一無此/二字)天皇(至)有矣(十二字/一本無)治平元年六
月五日書(一有此/九字)
武榮碑(元第五百/三十一)南(古碑作/汝南)
秦君碑首(元第八/十一)
元節碑(元第六百/五十一)
後漢殘碑(元第三百/三十一)
天禄辟邪字(元第七/十一)集録(一無/録字)
内制集卷第四　歐陽文忠公集八十五
　　　賜昭徳軍節度使龐籍并武康軍節度使韓
　　　琦龍神衛四廂都指揮使英州團練使郝質
　　　各進奉瑞午馬詔勑(七月七日)
卿外分寄任方切眷懷屬令節之紀時効駿足而來
貢僃彰勤藎深所歎嘉
　　　賜溪洞進奉乾元節并端午勑書
汝夙𬒳朝恩克綏種落屬茲佳節来効貢儀省乃勤
誠良深歎獎
　　　賜外任臣寮進奉乾元節功徳䟽詔勑(七月)
(七日)
(卿/汝)夙韞材猷出分委寄屬茲誕節来効勤誠載詳善
禱之言彌見愛君之義良深歎尚冝體眷懷
　　　賜外任臣寮進奉助恭謝禮畢銀絹等詔勑
(七月二十五日)
國有大事嚴祀以薦馨臣能盡忠因物而脩禮(卿/汝)分
職居外乃心于朝載陳來助之儀深歎勤誠之至
　　　賜武康軍節度使韓琦到闕生料口宣(八月)
(五日)
卿徳著耆明時膺材任祗趨召節方及國門冝示頒
宣式彰眷遇
　　　賜新授四方館使依舊英州刺史馬懷徳進
　　　奉謝恩馬勑書(八月十日)
汝近以疇勞擢陞要職乃求良駿來僃貢輸深惟報
國之試更俟奮身之効良深嘉獎當悉眷懷
　　　賜知池州包拯進奉石菖蒲一銀合勑書(八)
(月十日)
汝識逺言忠身外心内乃因時物來効貢儀深體誠
勤益増歎尚
　　　賜新授觀文殿大學士行尚書左僕射陳執
　　　中詔(七月二十五日)
卿出守蕃垣自陳疾恙祕殿之職揆路之崇所以襃
優輔臣増重朝體而乃發於試慤來効貢輸載省恪
(一作/忠)勤但深嘉尚
　　　賜新除資政殿大學士知青州孫沔告勑并
　　　對衣鞍轡馬口宣(八月十六日)
卿蔚為名臣久撫方靣俾加美職徙領要蕃仍推寵
錫之優式示眷懷之厚
　　　賜護國軍三軍將吏僧道百姓等為護國軍
　　　節度使樞宻使狄青罷政加平章事判陳州
　　　示諭勑書(八月十六日)
勑護國軍某人等朕以狄青夙兼忠勇之姿嘗著勤
庸之効自叅機務頗歷歳時載深乃眷之懷優以均
勞之寵惟命崇於名器蓋體繫於朝廷是加鼎軸之
司委以藩垣之任乃人臣之榮遇想輿論之僉諧
　　　賜翰林學士尚書左司郎中知制誥權知審
　　　刑院曽公亮詔(八月十六日)
國家致治之難惟刑是恤使民無犯嗟訓導之未純
執法必平顧重輕而冝允卿以精識附(一作/傅)之經術
不恃明而克審旣能敏而加勤期於無刑予敢不勉
靡有留事爾實爲材副乃憂勞良深歎獎
　　　賜尚書刑部貟外郎兼侍御史知雜事權判
　　　大理寺郭申錫等勑書(八月十六日)
獄重事也余所慎焉五刑之難請比之文毛舉四海
之廣報決之書日䌓汝以通敏之姿濟之夙夜之力
厝刑不用余實慕於前猷俾獄無留汝則能於厥職
副我欽恤良増歎嘉
　　　除劉沆特授行工部尚書充觀文殿大學士
　　　知應天府加食邑實封仍改賜功臣餘如故
　　　制(嘉祐元年十/一月五日)
門下罄一節以事君中外之任無間處大臣而有體
進退之禮必優矧余輔弼之良方頼股肱之寄屢形
懇避嘉敦慤之弗移冝峻寵章示眷懷之特異具官
劉沆質性剛鯁姿材敏明早以藝文策儁科於異等
遂追髦彦騰夷路以飛華入必侍於清閑出屢更於
事任翼翼是則有聲京邑之雄巖巖具瞻遂參廊廟
之用乃疇嘉績爰正台司執毀譽不回之心篤於自
信勤夙夜匪懈之志久而益勞顧方厚於倚毗乃遽
思於退讓宴見之際有言而必誠封章之來雖却而
復至察其所守實亦重違惟茲祕殿之嚴眷乃留都
之重旣増美秩仍益真封寵我邇臣斯為異數雖如
汝志尚柬予衷於戯秉國之鈞居則坐而論道為時
舊老往則殿于大邦是惟出處之榮勉服便蕃之命
可特授行工部尚書充觀文殿大學士知應天府加
食邑一千戸食實封四百戸仍改賜推誠保徳崇仁
忠亮功臣散官勲封如故主者施行(㬱錢明逸)
　　　賜新除同中書門下平章事判大名府依前
　　　彰信軍節度使李昭亮讓恩命不允詔(十二)
(月五日)
卿勲閥之門世承舊徳忠勤之節効著厥官惟别都
管鑰之嚴兼方面鎮臨之重俾提相印増寵將旄嘉
辭讓之有儀在眷懷而豈易爾毋固執往服新恩
　　　賜溪洞進奉助恭謝賀冬賀正水銀綿紬等
　　　勑書(十二月五日)
汝世膺朝寵能撫其人時効乃誠善修其貢載惟忠
恪深用歎嘉
　　　東太一宫開啓年交祝聖壽金籙道埸宻詞
(十二月十日)
伏以三陽肇序始變於凝隂萬壽無疆冝膺於茂祉
俾延淨侣祗欵嚴祠按金籙之仙科格紫清之真馭
冀迎福應永固丕圖下逮庻邦咸均純錫
　　　賜夏國主(一有賵/賻二字)詔(十二月二/十五日)
詔夏國主䘮葬之儀孝子之大節賵􁏉之禮國家之
至恩眷惟忠順之邦冝厚哀榮之䘏𬗟思荼毒深用
惻傷俾遣使車勉膺慰錫今差文思院使張惟志充
弔慰使兼賜安葬故母物色具如别録至可領也故
茲詔示想冝知悉冬寒比平安好否書指不多及
　　　正月六日朝辭訖就驛賜契丹賀正旦人使
　　　御筵口宣(十二月二/十五日)
卿等聘禮有成使軺云復嘉肅祗於將事冝宴飫以
勞勤式示眷懷勉膺寵錫
　　　班荆館賜契丹賀正旦人使却回酒果口宣
卿等載馳瑞節來會王正嘉成禮以言旋念戒塗之
伊始式推寵眷勉服恩頒
　　　賜樞宻副使程戡生日詔(嘉祐二年/三月四日)
卿久罄謀猷叶宣機政眷惟誕日屬此令時冝推寵
賚之優式示顧懷之厚
　　　賜諸道州府軍監及四京恤刑詔勑
朕欲使民知禮義以逺罪而患乎勸戒之未明蠢茲
羣愚猶冒常憲顧此溽暑閔然拘纍(卿/汝)夙以敏材外
分憂寄惟刑之恤當體於朕心舉政以時勉思於汝
職務從欽慎庸副哀矜
　　　契丹國信使副回入四月沿路賜夏藥扇子
　　　甘蔗等口宣(三月十九日)
卿等載驅使傳言復歸塗顧茲溽暑之辰冝有優恩
之賚俾頒品劑當體眷懷
　　　瀛州賜契丹國信使副却回御筵口宣(三月)
(十九日)
卿等將命逹辭回轅屇道方渉川塗之邈冝申宴犒
之私式示優延體茲眷厚
　　　北京賜契丹國信使副却回御筵口宣(二月)
(二十九日)
卿等夙將信聘言復使軺方就館於别都冝示恩於
錫宴式彰優渥當體眷懷
　　　就驛賜契丹賀乾元節人使内中酒果口宣
卿等將乃聘儀及茲壽節冝示燕私之惠用彰眷寵
之懷推以甘珍體予嘉錫
　　　賜河北東西路邉臣夏藥及傳宣撫問口宣
(卿/汝)等各以敏材任茲邊寄屬此炎歊之候深惟勤悴
之勞俾頒藥劑之良式示眷懷之厚
　　　東太一宫開啓保夏祝聖金籙道埸宻詞(四)
(月二十六日)
伏以道妙無言惟一資生於萬物歳功有序以時均
播於五行當火徳之盛明順南訛而阜育式稽金簡
祗即琳宫祈降集於上靈冀迎來於衆福伏願齊天
永筭益保於鴻休觸類賦形皆均於純錫
　　　賜昭徳軍節度使檢校太傅知并州龐籍撫
　　　諭戒朂詔(五月二十三日)
勑龐籍省所上表麟州申管勾麟府州軍馬司郭恩
領兵過屈野河䧟沒待罪事具悉卿以文武之才更
將相之任入籌帷幄早資決勝之謀出撫邊隅方重
臨戎之寄載惟同徳可諒宣勤而禆校貪功曽罔虞
於蠆毒敗沒衘辱致輕損於國威嘉封奏之上陳能
列言而引咎雖勇夫僨於輕敵彼實自貽而智者慮
於未形冝無不僃巳失難追於旣往後圖猶倚於老
成勉思節制之方用副眷懷之厚故茲詔示想冝知
悉夏熱卿比平安好遣書指不多及
　　　大相國寺開啓爲民祈福道埸齋文
伏以薫風恊序阜百物以蕃昌慧福均慈蒙萬生而
廣𬒳顧惟編俗屬此煩蒸庻依妙覺之仁護此含靈
之衆祓除時沴迎集天祺凡載坤輿共臻壽域
　　　醴泉觀感通殿開啓為民祈福道埸青詞
伏以瑞泉涵液湛一勺之靈源琳館凝華嚴衆真之
福地眷茲炎鬱閔彼蒸黔俾肅按於仙科冀導迎於
善氣伏願紫清昭鑒飈歘來臨旁均海㝢之遐下逮
翾蠕之細並蒙道䕃咸𬒳時禧
　　　賜宰臣冨弼上第三表乞退不允斷來章批
　　　答
省表具之朕眷惟宰輔之司實繫(一作/繄)朝廷之重職
或非稱勢因易揺比以連年猒於屢易或用人之不
審致厥位之靡安故於圖任之𥘉尤極精求之意而
議者謂卿有天下之譽慶朕得非常之才豈惟斷不
惑於予心固以慰久鬱之人望則朕之用卿者至矣
卿之自待者如何而方沃嘉猷遽形退讓駭無因而
及此曽莫諭於乃誠豈廊廟之崇責重者其憂難任
而冨貴之至位髙則其慮易危邪朕嘗歷考往昔之
人其於進退之際過計而圖全者未必無患忘身而
徇國者固多令名惟爾之明必知所擇冝少安於職
業用深體於倚毗所乞冝不允仍斷來章
　　　賜兖國公主陳讓恩命第三表不允斷來章
　　　手詔(七月七日)
省所三上表陳讓兖國公主事具悉古者周姬下嫁
車服不繫於其夫漢女有封湯沐並開於新邑所以
重國家之體隆親愛之恩稽累聖之舊章皆按圖而
啓國汝以天姿之甚淑習姆敎而已閑方及有行乃
遵先制俾襃賢懿用錫土田而乃志在撝謙願還渥
澤固辭以禮旣深體於懇誠承命必恭冝勉祗於寵
數所讓冝不允仍斷來章付兖國公主
　　　賜賢妃苗氏陳讓恩命第三表不允斷來章
　　　批答
省所三上表陳讓賢妃事具悉妃嬪之制秩叙著於
王宫爵賞之行名數存乎國典舉必謀衆予其敢私
眷柔閑淑慎之賢有輔佐憂勤之徳更歳時而惟舊
列號位以旣隆屬者因築館之將行示縁恩而推寵
雖朕心之乃眷必廷論之曰然而能恪(一作/封)執謙沖
深形懇避然而讓冝有節禮不越於再三命出惟行
告已申於中外往祗休渥母或固辭所讓冝不允仍
斷來章付賢妃苗氏
　　　賜知乾寧軍髙遵約獎諭勑書(七月七日)
勑髙遵約省河北安撫提刑司奏勘會乾寧軍去歳
值大雨河水泛漲衝破護城堤渰浸城壁其河岸大
段墊壞軍城危急汝乗此水災徑赴本任交割勾當
㝷計度功料多方用心躬親部役修築河堤及護城
堤至今年三月内了當甚得堅固本軍久逺委不消
遷廢伏乞特加旌賞事嚮以暑雨失節悍湍迅流水
防廢官衝溢為患汝能奔走就職勤勞匪躬民氓無
墊溺之虞壁壘得繕完之固厥效明著攸司以聞載
寛憂顧之懷冝示襃嘉之意故茲獎諭想冝知悉秋
熱汝比好否遣書指不多及
　　　福寧公主宅開啓道埸青詞(七月十五日)
伏以妙道無形宅真靈於杳黙精衷有感延福應之
純厖眷外館之有嚴肅行車而伊始俾遵科式祓以
芬芳冀冥祐之敷垂集休寧而永保
　　　内中福寧殿開啓三長月祝聖壽道埸青詞
(八月二十六日)
伏以凛秋肅物嘉歳序之成功吉月延祥按仙科之
舊式瞻彼清真之馭敞茲禁宻之廷薦以芬芳通於
杳黙伏冀壽齡永固福應來臻隆寳歷以遐昌均庻
邦而康靖
　　　玉津園開啓保祐聖躬為民祈福道埸青詞
(八月二十六日)
伏以祗紹慶圖撫寧(一作/摩)方夏仰荷百祥之時集思
同庻品以均休乃即清郊載嚴淨侶誦蘂宫之真訓
瞻琁極之髙靈伏願聖壽無疆永錫厖鴻之祐物生
咸遂並臻康泰之期
　　　南京鴻慶宫開啓皇帝本命道埸青詞(九月)
(十三日)
伏以寳圖興運茲惟受命之邦琳館凝祥肅奉真遊
之馭惟本元之令日薦精潔之明誠按金籙之科儀
瞻紫霄之杳黙伏冀衆靈敷祐百福來臻保遐筭於
無疆圴含生之賴徳
　　　賜樞宻副使田況生日禮物詔(九月十三日)
卿夙韞才猷贊吾機務屬涼秋之肅物嘉誕日之屇
(一作/戒)期冝有寵頒以彰恩眷
　　　班荆館賜契丹國信使副到闕酒果口宣(九)
(月卜三日)
卿等祗命使軺修歡隣聘式交都畿之近冝推宴勞
之恩錫以甘芳用彰眷遇
　　　班荆館賜契丹國信使副到闕御筵口宣
卿等肅持聘問恊講隣歡渉川陸之甚遐戒郊圻而
茲始冝申宴犒用示眷優
　　　玉津園賜契丹國信使副弓箭御筵口宣
卿等荐脩聘好方憩輶軒肅射圃以有儀豐宴籩而
加品膺茲寵錫式體眷懷
　　　雄州白溝驛賜北朝契丹賀正旦人使御筵
　　　兼傳宣撫問口宣
卿等言飭使軺時修聘好渉此沍寒之候載惟行李
之勤冝示宴慈用彰眷撫
内制集卷第四

　此卷賜陳執中詔出守蕃垣孫沔詔徙領要蕃元
　本皆用蕃字按字書蕃屏也藩籬也亦藩屏也其
　義相通故公集互用之
正月六日賜契丹賀正使御筵口宣宴飫(一作/宴飲)
東太一宫保夏道埸宻詞祝聖(一作祝/聖壽)
賜冨弼第三表乞退批答或用人(或一/作戒)謂卿(謂一/作以)
福寧公主宅開啓道埸青詞福寧(一作/福康)

外集卷第四　歐陽文忠公集五十四
　　古詩四
　　　桐花
猗猗井上桐花葉何蓑蓑下䕃百尺泉上聳陵雲材
翠色洗朝露清隂午當階幽蟬自嘒嘒鳴鳥何喈喈
日出花照耀飛香動浮埃今朝一雨過狼籍黏青苔
斯桐乃誰樹意若銘吾齋常聞漢道隆上下相和諧
選吏擇孝㢘視民嬰與孩政聲如九韶百物絶妖災
優優潁川守能致鳯凰來到此幾千載丹山自崔嵬
聖君勤治理百郡列賢才嗟爾不自勉鳳凰其來哉
　　　思二亭送光禄謝寺丞歸滁陽
吾嘗(一作/常)思醉翁醉翁名自我山林本我性章服偶
包裹君恩未知報進退奚爲可自非因讒逐決去焉
(一作/詎)能果前時永陽謪誰與脫韁鏁山氣無四時幽
花常婀娜石泉咽然鳴野艷笑而傞賔歡正諠譁翁
醉巳岌峩我樂世所悲衆馳予坎軻惟兹三二子嗜
好其(二字一/作學甚)同頗因歸謝巖石爲我刻其左
吾嘗(一作/常)思豐樂魂夢不在身三年永陽謪幽谷最
來頻谷口兩三家山泉爲四鄰但聞山泉聲豈識山
意春春至換群物花開思故人故人今何在憔悴潁
之濵人去山自緑春歸花更新空令谷中叟笑我種
花勤
　　　堂中畫像探題得杜子美
風雅乆寂寞吾思見其人杜君詩之豪來者孰比倫
生爲一身窮死也萬世珍言茍可垂後士無羞賤貧
　　　和徐生假山
匠智無遺巧天形極幽探謂我愛山者爲山列前簷
頽垣不數尺萬嶮由心潛或開如斷裂或吐似谺􁽪
或長隨靡迤或瘦露􁱛嵌隂(一作/險)穴覻杳杳髙屏立
巉巉後出忽孤聳群奔沓相參靉若氣融結突如鬼
鐫鑱昔歲貶荆楚扁舟極東南孤山馬當夾兩岸臨
江潭常恨江水惡輕風不留帆峯巒千萬狀可愛不
可談但欲借粉繪圖之掛紈縑豈如几席間百態生
濃纎暮雲點新翠孤煙起朝嵐況此窮冬節隂飈積
凝嚴幽齋喜深處逺目生遐瞻晝卧不移枕晨興自
開簾吾聞君子居出處無常占卷道或獨善施物仁
貴兼於時苟無益懷禄古所慙嵩山幸不逺薇蕨豈
不甘自可結幽侣披雲老溪巖胡爲不即往一室安
且恬辱子贈可愧因詩以自讒
　　　送楊貟外
予昔走南宫江湖浩然渉今來厭塵土常懷把輕楫
聞君東南行山水恣登躡秋江湛巳清樹色映丹葉
羡君舟揷㯭去若魚鼓鬛君家兄弟才門族當世甲
行期薦賢書疾驛來上閤
　　　讀梅氏詩有感示徐生
子美忽已死聖俞舎吾南嗟吾譬馳車而失左右驂
勍敵嘗壓壘羸兵當戒嚴凡人貴勉強惰逸易安恬
吾旣苦多病交朋復凋殱篇章乆不作意思如膠粘
良田失時耕草莾廢鋤芟美井不日汲何由發濤甘
偶開梅氏篇不覺日掛簷乃知文字樂愈乆益無厭
吾嘗(一作/常)哀世人聲利競爭貪哇咬聾兩耳死不享
韶咸而幸知此樂又常深討探今官得閑散舎此欲
奚耽頑庸湏警䇿賴子發其箝
　　　和人三橋
笳鼓下層臺旌旗轉長嶼橋響騖歸軒溪明望行炬
北臨白雲澗南望清風閣出樹見人行隔溪聞魚躍
斷虹跨曲岸倒影涵清波爲愛斜陽好廻舟特特過
　　　𥘉夏劉氏竹林小飲
春榮忽已衰夏葉換𥘉秀披荒得深蹊掃緑䕃清晝
萬竿交已聳千畒蔚何冨驚雷迸狂鞭霧籜舒文繡
虚心髙自擢勁節晚愈瘦雖慙桃李妖豈愧松栢後
川源湛新霽林麓洗昬霿猗猗色可餐滴滴翠欲溜
況兹夏首月景物得嘉候晚蝶舞新黃孤禽弄清咮
窺深入牎蒙玩宻愛林茂依依帶幽澗隱隱見孤岫
林蓀縟堪眠野汲冷可漱鳴琴㵼山風髙籟發仙奏
暑却自蠲渇心閑疑愈疚杯盤雜芬芳圖籍羅左右
怡然忘簮組釋若出羈廐矧予懷一丘未得解黃綬
官事偶多閑郊扉湏屢叩新篁漸添林晚筍堪薦豆
誰邀接籬公有酒幸相就
　　　眼有黒花戯書自遣
洛陽三見牡丹月春醉往往眠人家揚州一遇芍藥
時夜飲不覺生朝霞天下名花惟有此罇前樂事更
無加如今白首春風裏病眼何湏厭黒花
　　　送朱生
萬物各有役無心獨浮雲遂令幽居客日與山雲親
植桂比芳操佩蘭思㓗身何必濯於水本無纓上塵
　　　雪(時在潁州作玉月棃梅練絮/白舞鵝鶴銀等事皆請勿用)
新陽力微𥘉破蕚客隂用壯猶相薄朝寒稜稜風(疑)
莫犯暮雪緌緌止還作驅馳風雲𥘉慘淡炫晃山川
漸開廓光芒可愛𥘉日照潤澤終爲和氣爍美人髙
堂晨起驚幽士虚牎靜聞落酒壚成徑集缾􁂭獵騎
尋蹤得狐貉龍虵掃處斷復續猊虎團成呀且攫共
貪終歲飽麰麥豈恤空林飢鳥雀沙墀朝賀迷象笏
桑野行歌没芒屩乃知一雪萬人喜顧我不飲胡爲
樂坐看天地絶氛埃使我胷襟如洗瀹脫遺前言笑
塵雜搜索萬象窺冥漠潁雖陋邦文士衆巨筆人人
把矛槊自非我爲發其端凍口何由開一噱
　　　雪晴
悠悠野水來灧灧西溪闊曉日披宿雲荒臺照殘雪
風光變窮臘歲律新陽月凍卉意𥘉回緑醅浮可撥
人閑樂朋友鳥哢知時節豈止探芳菲耕桑行可閱
　　　琴髙魚
琴髙一去不復見神仙雖有亦何爲溪鱗佳味自可
愛何必虚名務好竒
　　　竹間亭(二首其一巳見居士集)
髙亭照𥘉日竹影涼蕭森新篁漸解籜翠色日已深
雨多苔莓(疑)青幽徑無人尋靜趣乆廼得暫來聊解
襟清風䬃然生鳴鳥送好音佳時不易得濁酒聊自
斟興盡即言返重來期抱琴
　　　箕山
朝下黄蘆坂夕望箕山雲𬗟懷巢上客想彼嵓中人
弱歲慕髙節壯年嬰世紛漱流羡潁水振衣嗟洛塵
空祠亂驚鳥山木含餘曛聊兹謝芝桂歸月及新春
　　　西園
落日叩溪門西溪復何所人侵樹裏耕花落田中雨
平野見南山荒臺起寒霧歌舞昔云誰今人但懷古
　　　白兎
天冥冥雲濛濛白兎擣藥姮娥宫玉關金鏁夜不閉
竄入滁山千萬重滁泉清甘瀉大壑滁草軟翠揺輕
風渇飲泉困棲草滁人遇之豐山道網羅百計偶得
之千里持爲翰林寳翰林酬酢委金璧珠箔花籠玉
爲食朝隨孔翠伴暮綴鸞皇翼主人邀客醉籠下京
洛風埃不霑席群詩名貌極豪縱爾兎有意果誰識
天資㓗白已爲累物性拘囚盡無益上林榮落幾時
休回首峯巒斷消息
　　　偶書
吾見陶靖節愛酒又愛閑二者人所欲不問愚與賢
柰何古今人遂此樂尤難飲酒或時有得閑何鮮焉
浮屠老子流營營盈市㕓二物尚如比仕宦不待言
官髙責愈重禄厚足憂患暫息不可得況欲閑長年
少壯務貪得銳意力爭前老來難勉强思此但長歎
決計不冝晚歸耕潁尾田
　　　日本刀歌
昆夷道逺不復通世傳切玉誰能窮寳刀近出日本
國越賈得之滄海東魚皮裝貼香木鞘黄白閑雜鍮
與銅(真鍮似金/真銅似銀)百金傳入好事手佩服可以禳妖凶
傳聞其國居大島土壤沃饒風俗好其先徐福詐秦
民採藥淹留丱童老百工五種與之居至今器玩皆
精巧前朝貢獻屢住來士人往往工詞藻徐福行時
書未焚逸書百篇今尚存令嚴不許傳中國舉世無
人識古文先王大典藏夷貊蒼波浩蕩無通津令人
感激坐流涕鏽澁短刀何足云
　　　㑹峯亭
山勢百里見新亭壓其巔群峯漸靡迤髙下相綿聮
下窺疑無地杳藹但蒼煙是時新雨餘衆壑鳴春泉
林籟靜更響山光晚逾鮮嵓花爲誰開春去夏猶妍
野鳥窺我醉谿雲留我眠日暮山風來吹我還醒然
醉醒各任物雲鳥徒留連
　　　晚歩緑隂園遂登凝翠亭
餘春去巳逺緑水涵新塘漸愛樹隂宻𥘉迎蕙風涼
髙亭可四望繞郭青山長野色晚更好嵐曛共微茫
幽懷不可冩雅詠同誰觴明月如慰我開軒送清光
　　　聖俞惠宣州筆戯書
聖俞宣城人能使紫毫筆宣人諸葛髙世業守不失
緊心縛長毫三副頗精宻硬軟適人手百管不差一
京師諸筆工牌榜自稱述纍纍相國東比若衣縫蝨
或柔多虚尖或硬不可屈但能裝管榻有表曽無實
價髙仍費錢用不過數日豈如宣城毫耐乆仍可乞
　　　贈潘景温叟
秦盧不世出俗子相矜誇治疾不知(一作/求)源橫死紛
如麻番陽竒男子衣冠本儒家學本得心訣照底窮
根厓泠然鑒五藏曽靡毫釐差公卿掃榻迎黄金載
盈車語言無羽翰飛入萬齒牙相逢京洛下使我驚
且嗟七年慈母病庸工口咿啞恨不早見君以乞壷
中砂通宵耳髙論飲恨知何涯瞥然别我去征途指
煙霞孤雲不可留淚線風中斜
　　　學書二首
蘇子歸黄泉筆法遂中絶賴有蔡君謨名聲馳晚節
醉翁不量力毎欲追其轍人生浪自苦以取兒女恱
豈止學書然自悔從今決
學書不覺夜但怪西䆫暗病目故己昬墨不分濃淡
人生不自知勞苦殊無憾所得乃虚名榮華俄頃暫
豈止學書然作銘聊自鑒
　　　奉使道中作三首
執手意遲遲出門還草草無嫌去時速但願歸時早
北風吹雪犯征裘夾路花開回馬頭若無二月還家
樂爭柰千山逺客愁
爲客莫思家客行方逺道還家自有時空使朱顔老
禁城春色暖融怡花倚春風待客歸勸君還家湏飲
酒記取思歸未得時
客夢方在家角聲巳催曉怱怱行人起共怨角聲早
馬蹄終日踐冰霜未到思回空斷腸少貪夢裏還家
樂早起前山(一作/山前)路正長
　　　奉使道中寄坦師
道人少賈海上遊海舶破散身沉浮黄金滿篋人所
寄吹簸偶得還中州臝身歸金不受報秪取斗酒相
獻酬歡娯慈母終一世脫棄妻子藏巖幽蒼煙寥寥
池水漫白玉菡蓞吹髙秋夜燃栢子煑山藥憶此東
望無時休塞垣春枯積雪溜沙礫威怒黄雲愁五更
匹馬隨鴈起想見鄮郭花今稠百年夸奪終一丘世
上滿眼真悠悠寄聲萬里心綢繆莫道異趣無相求
　　　勉劉申
有司精考覈中第爲公卿本基在積習優學登榮名
吾子齒尚少加勤無自輕弩力圖樹立庻幾終有成
　　　夀樓
碧瓦照日生青煙誰家髙樓當道邊昨日丁丁斤且
斲今朝朱欄横翠幕主人起樓何太髙欲誇冨力壓
群豪樓中女兒十五六紅膏畫眉雙鬢緑日暮春風
吹管弦過者仰首皆留連應笑樓前騎馬客腰垂金
章頭已白苦貪名利損形骸爭若庸愚恣聲色朝見
騎馬過暮見騎馬歸經年無𥙷朝廷事何用區區來
往爲
　　　試院聞奚琴作
奚琴本出奚人樂奚虜彈之雙淚落抱琴置酒試一
彈曲罷依然不能作黄河之水向東流鳬飛鴈下白
雲秋岸上行人舟上客朝來暮去無今昔哀絃一奏
池上風忽聞如在河舟中絃聲千古聽不改可憐纎
手今何在誰知着意弄新音斷我罇前今日心當時
應有曽聞者若使重聽湏淚下
　　　乞藥有感呈梅聖俞
宣州紫沙合圓若截郫筒偶得今十載走宦(一作/官)南
北東持之聖俞家乞藥戒羸僮聖俞見之喜遽以手
磨礱謂此吾家物問誰持贈公因嗟與君交事事無
不同憶昔𥘉識靣青衫游洛中髙標不可揖杳若雲
間鴻不獨體輕徤目明仍耳聦爾來三十年多難百
憂攻君晚得竒藥靈根斸離宫其狀若狗蹄其香比
芎藭愛君方食貧靣色恱以豐不憚乞餘劑庻幾助
衰癃平時一笑歡飲酒各爭雄向老百病出區區論
藥功衰盛物常理循環勢無窮寄語少年兒慎勿笑
兩翁
　　　擬剥啄行寄趙少師
剥剥復啄啄柴門驚鳥雀故人千里駕信士百金諾
搢紳相趨動顔色閭巷歡呼共嗟愕顧我非惟慰寂
寥於時自可警偷薄事國十年憂患同酣歌幾日暫
相從酒醒𥘉不戒徒馭歸思瞥起如飛鴻車馬閴然
人巳去荷鋤却向野田中
　　　絶句(臨薨作)
冷雨漲焦陂人去陂寂寞惟有霜前花鮮鮮對髙閣
　　聮句三首
　　　冬夕小齋聮句寄梅聖俞(陸經)
寒牎明夜月(歐一作/夜自明)散帙耿燈火破硯裂冰凘(陸)敗
席薦霜笴廢書浩長吟(歐)想子實勞我清篇追曹劉
(陸)若語侔島可酣飲毎頽山(歐)談笑工炙輠駕言當
有期(陸)歲晚何未果幽夢亂如雲(歐)别愁牢若鎻雪
水漸漣漪(陸)春枝將婀娜客心莫遲留(歐)苑(一作/范)葩
即紛墮何當迎笑前(陸)相逢嘲飯顆(歐)
　　　劒聮句(范仲淹/滕宗諒)
聖人作神兵以定天下厄(范)蚩尤發靈機干將構雄
績(歐)槖籥天地開鑪冶隂陽闢(滕)南帝輸火精西皇
降金液(歐)炎炎崑岡熒洶洶洪河擘(范)雷霆助意氣
日月淪精魄(滕)神氣不在大錯落就三尺直淬靈溪
泉橫磨太行石(歐)雄雌威並立晝夜光相射(范)提携
風雲生指顧煙霞寂(滕)堅剛正人心耿介志士跡(歐)
𥘉疑成夏鼎魑魅世所適(滕)又若引吴刀犀象謂(疑)
無隔(范)截波虬尾滑脫浪鯨牙直頑冰挂隂霤皎月
乗孤隙(歐)河角起彗氣雲罅露秋碧曉鐔星斗爛夜
匣飛龍宅(范)舞酣霰雪回彈俊球琳擊鮮揺霅水光
膩刮湘山色(滕)青蛟渇雨瘦素虺蟠霜瘠(歐)清音鏘
以鳴寒姿堅且澤(范)鬼類喪影響佞黨摧肝膈(歐)一
旦㑹神武四海屠兇逆(范)周王奉天討商郊千里赤
(歐)楚子揚軍聲秦師萬首白祥輝冠吴楚殺氣橫燕
易(范)與君斬鼇足八極停震􁀉(歐)與君刜鵬翼三辰
増煥赫莫使化猿翁辱我爲幻惑(范)莫使暴虎人屈
我執仇敵(滕)尊嚴俟冠冕左右舞干戚(歐)功成不可
留延平空霹靂(范)
　　　鶴聮句(范仲淹/滕宗諒)
上霄降靈氣鍾此千年禽(范)幽閑靖節性孤髙伯夷
心(歐)頡頏紫霄垠飄颻滄浪潯(歐)岳湛有仙姿鈞韶
無俗音(范)毛滋月華淡頂粹霞光深(歐)目流泉客淚
翅垂羽人襟(滕)騰漢雪千丈點溪霜半尋(范)纎喙礪
青鐡脩脛雕碧琳(歐)巖棲干溪樹澤飲卑朱汵(滕)鸞
皇自塤箎燕雀徒商參(范)獨翅聳瓊枝群舞傾瑶林
(歐)病餘霞雲段夢回松吹吟(滕)靜嫌鸚鵡言髙笑鴛
鴦淫(范)金清冷澄澈玉格寒蕭森(歐)㓗白不我恃腥
羶非所任(滕)稻粱不得已蟣虱胡爲侵(范)天池憶鵬
遊雲羅傷鳳沈(滕)風流超縞(一作/起績)素雅淡絶規箴(歐)
相親長道情偶見銷煩襟(范)西漢惜馮唐華皓欲投
簮(歐)南朝仰衛玠清羸疑不禁(滕)端如方直臣處群
良足欽(范)介如㢘退士驚秋猶在隂(范)幾誚鷹隼鷙
覊韝俄見臨(歐)還嗤鳬鷖貪弋繳終就擒(歐)乗軒乃
一芥空籠仍萬金(滕)片雲伴遥影冥冥越煙岑(范)長
飈送逸響亭亭(疑)出(一作/幽)霜砧(歐)蓬瀛忽往來桑田
成古今(歐)願下八佾庭鼓舞薫風琴(滕)
　　　來鷰堂與趙叔平王禹玉王原叔韓子華聮
　　　句(嘉祐三年見/華陽集續添)
賢侯謝郡歸從游樂吾黨林泉冨餘地卜築䟽陳莾
是時春正中來鷰音下上若賀大厦成喜留衆賔賞
(槩)得名因談笑揮墨􁈷題榜所夸賢豪盛豈止池榭
廣人心樂且閑鳥意頡而頏吟罇敞花軒醉枕酣風
幌(脩)輕雲薄藻棟𥘉日麗珠網紅𬒮生暗香清絃泛
餘響林深隱飛蓋岸曲遲去槳波光欄檻明竹飛衣
巾爽(珪)虚容涼樾入影與文漣蕩晨飈轉緑蕙夕雨
滋膏壤嘉辰喜盍朋命駕期屢往觴詠陶淑真世俗
豈吾倣(洙)得以爲勝游蕭然散煩想公子固好士世
徳復可象今此大基􁀌不圖專奉養美哉風流存來
葉足師仰(絳/賢侯謂鎮東軍節度/觀察留後李端愿)
外集卷第四
奏議卷第四　歐陽文忠公集一百
　　諫院
　　　論京西賊事劄子(慶曆三年)
臣竊聞近日張海郭貌山與范三等賊勢相合轉更
猖狂諸處奏報日夕不絶伏惟聖慮必極憂勞不聞
廟謀有何處置臣竊見朝廷作事常有後時之失又
無慮逺之謀患到目前方始倉忙而失措事纔過後
已却弛慢而因循昨王倫暴起京東轉攻淮甸横行
千里旁若無人旣於外處無兵湏自京師發卒孫惟
忠等未離都下而王倫已至和州矣賴其天幸偶自
敗亡然而驅殺軍民焚燒城市瘡痍塗炭毒遍生靈
此州郡素無守備而旋發追兵誤事後時之(之字一/作皆有)
明驗臣謂朝廷因此必悔前非湏有改更以防後患
而自王倫敗後居兩府者了無擘畫有上言者又不
施行上下拖延日過一日遂致張海郭貌山等又起
京西攻劫州縣横行肆毒更甚王倫依前外處無兵
又自京師發卒臣聞張海是李宗火内惡賊郭貌山
在商山已及十年其驍勇兇姦不比王倫偶起之賊
縱使官兵追及亦其勝負未知天下之憂恐自此始
臣亦知近日臣寮上言賊事者甚衆竊慮兩府進呈
文字之時必湏奏言已差使臣選兵追捕將此拙計
便爲廟謀上寛聖懷苟自塞責張海等二百餘人盡
有甲馬日行一二百里馬力困乏則弃别奪民間生
馬乗騎竊料官兵必難追逐縱使追兵能及生靈已
受其殃此度賊雖能平後患豈可不慮以今四方盗
起所在各要隄防則臣前所言禦賊四事之中州縣
置兵最爲急務伏望陛下憫此生民見受屠戮之苦
不聽迃儒遲緩誤事之言其州縣置兵事件冨弼巳
有起請伏乞決於宸意速與施行取進止
　　　再論置兵禦賊劄子(同前)
臣近爲張海等賊勢猖狂曽上言禦賊四事内一件
州郡置兵爲備風聞朝議已依冨弼起請施行其餘
三事一乞選捕盗官二乞定賞罰新法三乞按察老
病貪贓之官此三事至今未聞擬議臣伏見去年朝
廷於諸道州府招宣毅兵士及添置郷兵弓手當時
搔擾次第不小本要爲州縣禦賊之備及一旦王倫
張海等相繼而起京東淮南江南陜西京西五六路
二三十州軍數千里内殺人放火肆意横行入州入
縣如入無人之境則去年所置宣毅兵郷兵弓手等
盡皆何在無一處州縣得力者蓋由官吏不得其人
賞罰無法而所置宣毅郷兵弓手皆不(一作/無)堪使用
(一作/者)所以張皇搔擾空有爲備之名而無爲備之用
今朝廷雖依冨弼起請令州郡置兵若不先擇官吏
嚴立法令則依前置得不堪使用之兵空有其名終
不濟事故臣謂必欲州郡置得精兵則湏採臣所陳
三事一一施行方可集事其州縣官吏誤事臣請試
言京西一兩處則其他可知郢州知州王昌運老病
腰脚行動不得毎日令二人扶出坐衙三年之内州
政大壞臨替得一比部貟外郎劉依交代其劉依亦
是七十餘歳昬昧不堪昨在滑州寄居臣爲通判三
四度來看臣每度問臣云中書有一个王參政名甚
如此不知人事陛下試思如此等人能爲國家置兵
禦賊乎人汝州知州鮑亞之是三司以不才柬退者
鄧州知州朱文郁是轉運使中不材選退者二人老
懦不才如此等人能爲國家置兵禦賊乎陛下欲知
全盛之世盗賊便敢如此者蓋爲處處官吏非人故
臣前後累言乞按察冗濫之官者蓋爲恐有此事也
兩府之議不肯於無事之時先爲禦備直待打破一
州方議換知州打破一縣方議換縣令其餘未經打
破州縣一任老病貪繆之官壞之臣謂是大臣不欲
以身當怨之過也今天下生民獲安樂則皆湏上感
陛下聖徳若其父子殺戮離散不安則亦必歸怨陛
下今大臣不肯澄汰蓋避百十人官吏怨其身寧使
百萬蒼生塗炭而怨國家今盗賊一年多如一年一
火強如一火天下禍患豈可不憂伏望聖明(一作/慈)特
出睿斷如必行州郡置兵之法則先湏慎擇官吏免
致虚爲搔擾反更害民臣前後三次乞按官吏況國
家自來每有災傷路分累曽遣使安撫豈於今日視
民如此塗炭頓以遣使爲難願陛下力主而行之則
天下幸甚取進止
　　　論盗賊事冝劄子(同前)
臣近因軍賊王倫等事累有論奏爲見天下空虚全
無武備指陳後漢隋唐亡國之鑒皆因兵革先興而
盗賊繼起不能撲滅遂至横流又見國家綱紀隳頽
法(一作/政)令寛弛賞罰不立善惡不分體弱勢危可憂
可懼欲乞朝廷講求禦盗之術峻行責下之法兼聞
搢紳之内憂國者多日有封章皆論賊事臣但謂朝
廷見已形之患聞衆多之言必動於心略知恐懼及
聞樞宻院戒勵進奏官不使外人知事方認兩府猒
苦獻言之人又見自和州奏破王倫之後更不講求
禦賊之䇿又認上下已有偷安之意殊不知前賊雖
滅後賊更多今建昌軍一火四百人桂陽監一火七
十人草賊一火百人其餘池州解州鄧州南京等處
各有強賊不少皆建旗鳴鼔白日入城官吏逢迎飲
食宴樂其敢如此者蓋爲朝廷無賞罰都不足畏盗
賊有生殺時下湏從臣恐上下因循日過一日國家
政令轉弱盗賊威勢轉強使畏賊者多向國者少天
下之勢從兹去矣臣竊聞京西提點刑獄張師錫爲
部内使臣與賊同坐喫酒及廵檢縣尉不肯用心曽
有論奏其言甚切臣舊識師錫其人恬靜長者遲緩
優柔不肯生事今尚有此奏則臣謂天下無賢愚皆
爲國家憂之獨不憂者朝廷爾嗟夫古之智士能慮
未形之機今之謀臣不識已形之禍以患爲樂以危
爲安見盗賊雖多而時有敗者遂生翫冦之意見言
事者衆而聽之已熟遂有忽人之心臣近曽求對便
殿伏䝉陛下語及賊事憂形于色及退見宰輔間暇
從容天下之事深可憂矣今建昌桂陽(一有/軍字)賊數不
少想其爲害尤甚王倫在於逺處更合留意今自京
發兵則道逺不及外處就撥則處處無兵欲乞嚴勑
大臣鑒此巳成難救之患速講定禦盗之法頒行天
下使四方漸爲備禦及(一作/仍)早擘畫剪撲諸處見在
賊數自有賊巳來群臣上言者皆爲自來寛法致得
不肯用心捉賊皆乞峻行法令近見池州官吏各只
罰銅五斤乃知言者皆不蒙聽納臣謂大臣爲國計
者寜猒忠言之多不猒盗賊之多乃如此行事爾臣
前後上言賊事文字不少仍乞類聚擇其長者講定
法制陛下欲知大臣不肯峻國法以繩官吏蓋由陛
下不以威刑責大臣此乃社稷安危所繫陛下之事
也伏望留意而行之取進止
　　　論學士不可令中書差除劄子(慶曆三年)
臣近見翰林學士蘇紳葉清臣等相繼解職風聞侍
從之臣内有姦憸小人頗急經營爭先進用至有喧
忿之語傳聞中外者旣虧廉讓之風又損朝廷之體
臣伏思翰林之職重於唐世乃是天子親信朝夕謀
(一作/謀夕)議内助之臣當時號爲内相故其進用尤極精
選只用(一作/取)材識不限資品往往自州縣官(一有/擢字)而
拜者國朝近歳於此一職頗非其人旣見其材識愚
下不足以備訪問(一本有之/事二字)人主因之薄(一本作/薄之)其
待遇迹漸踈外同於冗官遂容小人得以濫進臣思
其弊蓋由不合令中書依資差除且學士之職本要
内助天子講論外朝闕失今若却令中書除人致於
内(一作置/之内制)則是恩出中書之人雖在天子左右與無
(無字一/作外官)同也伏乞自今後翰林學士不必足貟用人
不限資品但擇有才望正人堪充者出自上意(一作/聖明)
擢用以杜小人爭進之端而天子左右更無姦邪之
人庻清侍臣之列取進止
　　　論吕夷簡劄子(同前)
臣昨日伏覩外廷宣制吕夷簡守太尉致仕以夷簡
爲陛下宰相而致四夷外侵百姓内困賢愚失序(一/作)
(倒/置)紀綱大隳二十四年(一作十/四年)間壞了天下人臣大
冨貴夷簡享之而去天下大憂患留與陛下當之夷
簡罪惡滿盈事迹彰著然而偶不敗亡者蓋其在位
之日專奪國權脅制中外人皆畏之莫(一作/不)敢指(一/作)
(發)擿及其疾病天下共喜姦邪難去之人且得巳爲
天廢又見陛下自夷簡去後進用賢才憂勤庻政聖
明之徳日新(一作/日)又新故識者皆謂但得大姦巳廢
不害陛下聖政則更不復言所以使夷簡平生罪惡
偶不發揚上(一作/正)賴陛下終始保全未汚斧鑕是陛
下不負夷簡夷簡上負朝廷今雖陛下推廣仁恩厚
其禮數然臣料夷簡必不敢當理湏陳讓臣乞因其
來讓便與寢罷别檢自來宰相致仕祖宗舊例與一
合受官名然臣猶恐夷簡不識廉耻便(一作/更)受國家
過分之恩仍慮更乞子弟恩澤縁夷簡子弟因父僥
倖恩典已極今邊鄙多事外靣臣寮辛苦者未甞非
次轉官豈可使姦邪巨蠹之家貪贓愚騃子弟不住
加恩竊恐朝廷貽濫賞之譏未弭物論其子弟伏乞
更不議恩典取進止
　　　論吕夷簡僕人受官劄子(同前)
臣伏見國家毎出詔令常患官吏不能遵行不知患
在朝廷自先壞法朝廷不能自信則誰肯信而行之
然多因小人僥倖而不加抑絶所與之恩雖少所損
之體則多臣聞去年十月中曽有臣寮上言乞今後
大臣厮僕不得奏薦班行勑旨頒下纔三四月巳却
用吕夷簡僕人袁宗等二人爲奉職夷簡身爲大臣
壞亂陛下朝政多矣苟有利於其私雖敗天下事尚
無所顧况肯爲陛下惜法但朝廷自冝如何今一法
纔出而爲大臣先壞之則其次臣寮僕人豈可不與
不與則是行法有二與之則近降勑㫖今後又廢有
司爲陛下守法者不思國體但徇人情或云二僕得
旨與官在降勑前奈何授官在降勑後凡出命令本
爲釐革前弊法家以後勑衝前勑今袁宗等雖曽得
旨而未授命之間已該新制自合釐革夷簡不能止
絶而恣其僥求朝廷又不舉行近勑而自隳典法今
後詔令何以遵行其袁宗等伏乞特追奉職之命别
與一軍將之類閑慢名目足示優恩不可爲無功之
臣私寵僕奴而亂國法取進止
　　　論止絶吕夷簡暗入文字劄子(同前)
臣風聞吕夷簡近日頻有宻奏仍聞自乞於御藥院
暗入文字不知實有此事否但外人相傳上下疑懼
臣謂夷簡身爲大臣乆在相位尚不能爲陛下外平
四夷内安百姓致(一作/使)得二虜交構中國憂危兵民
疲勞上下困乏賢愚失序賞罰不中凡百紀綱㡬至
大壞筋力康徤之日尚且如此乖繆況已罷政府乆
病家居筋力已衰神識昬耗豈能更與國家圖事據
夷簡當此病廢即合杜門自守不交人事縱有未忘
報國之意凡事即合公言令外廷見當國政之臣共
議(一作/擬)可否豈可暗入文書眩惑天聽況夷簡患攤
風手足不能舉動凡有奏聞(一作/䟽)必難自寫其子弟
軰又不少(一作/肖)湏防作僞或恐漏泄於體尤爲不便
雖陛下至聖至明於夷簡姦謀邪說必不聽納但外
人見夷簡宻入文書恐非公論若誤國計爲患不輕
夷簡所入文字伏乞明賜止絶臣聞任賢勿貳去邪
勿疑見今中外群臣各有職事茍有闕失自可任責
不可更令無功巳退之臣轉相惑亂取進止
　　　薦姚光弼狀(同前)
右臣等伏覩慶暦元年南郊赦書節文委史院檢閱
國朝將帥有威名勲業者尋訪子孫録用風聞史院
已具檢勘姓名聞奏至今未見施行伏以赦令之文
國家大信度必難行之事則不當輕言若巳布告天
下則不可失信況此一節自是當今合行之事必慮
將家子孫例多不肖則冝於尋訪之時便責州郡察
其行止無大過惡者乃得以聞今舊將名在史官能
應赦書所求者有㡬若更去(一作/擇)其不肖者不用則
推恩所及不過一二十人耳不至濫行恩賞所可惜
者因此一二十人而失國家大信臣等伏見故慶州
刺史姚内斌有孫光弼好學有行止能記前世兵法
及史籍所載名將用兵取勝之術比於累年所試方
略濫進之人不可同類若蒙擢用必有所爲伏乞舉
行赦書特賜召試仍下所居州縣鄰里考其行實參
驗而行其餘將家亦乞遍行(一作/加)尋該臣等職在諫
諍當𥙷闕遺見國家赦令已行而自失大信及士有
豪俊沉棄而未用者皆當論列臣等又覩赦書節文
云本房子孫與班行安排如實有膽勇謀略者仍與
邊上任使詳此雖無材藝者亦預推恩也今光弼據
其學識況有可採臣等所陳只乞比近年方略之人
特與一試上以全國家大信下可収遺逸之人伏望
聖慈特賜施行取進止
　　　論李淑姦邪劄子(同前)
臣昨日因奏事於延和殿巳曽靣論李淑嚮在開封
府猶爲踈外今拜學士是禁中親近之職竊縁此人
不冝在侍從之列其姦邪隂險之迹陛下素已知之
今外邊臣寮骨肉同坐者不敢道李淑姓名蓋其穢
惡醜不可當據外人如此惡之豈合却在人主左右
淑自來朋附夷簡在三尸五鬼之數蓋夷簡要爲肘
腋所以援引至此不知今日朝廷如此清明更要此
人何用若欲藉其詞業則臣謂才行者人臣之本文
章者乃其外飾耳況今文章之士爲學士者得一兩
人足矣假如全無文士朝廷詔勑之詞直書王言以
示天下尤足以敦復古朴之羙不必雕刻之華自古
有文無行之人多爲明主所弃只如徐鉉胡旦皆是
先朝以文章著名於天下二人皆以過惡廢弃終身
不齒當時朝廷亦不至乏人淑居開封過失極多然
止是一府之害今在朝廷若有所爲少肆其志則害
及忠良沮壞政治是爲天下之害故臣不可不言今
雖陛下主張正人不信讒巧然淑之爲惡出於天性
恐不能悛改竊慮依舊譛毀好人伏望聖慈一切不
納早與一外任差遣使正人端士安心作事無讒毀
之避取進止
　　　再論李淑劄子(同前)
臣近日竊聞李淑巳有聖㫖令與壽州却知中書不
肯便行湏得淑自上章求(一作/乞)出方敢差除臣謂李
淑姦邪之迹陛下旣已盡知若得斷自宸衷則使天
下之人皆知陛下聦明神聖辨别忠邪黜去小人自
出聖斷如此則今後姦邪險惡之人可使知懼而不
敢爲害今若如中書之意湏待其自求退則是賞罰
之柄不由明主自行去住之謀一任臣下取便如此
則今後小人皆知雖爲姦邪險惡天子欲力去而中
書必未(一作/未必)肯行若不自退則(一作/别)無人敢差臣恐
自此小人轉爲得計不肯悛心進賢退不肖者宰相
之職也今大臣旣自避怨不肯爲陛下除去姦邪賴
陛下聖明洞分邪正又不能便依聖旨直與差除更
湏曲収人情優假群小三四日來外邊聞陛下欲除
李淑壽州人人鼓舞皆賀聖徳蓋淑二三十年出入
朝廷姦險傾邪害人不少一旦見人主斥去左右莫
不欣抃却聞中書如此迂迴自相顧避可惜聖明之
斷不盡施行臣欲望更不湏候其請郡因兩府奏事
之時特出聖旨處分直除一外郡使天下皆知此姦
邪穢惡之人是人主力自除去以彰聖明之徳取進
上
　　　論慎出詔令劄子(同前)
臣伏以朝廷毎出詔令必湏合於物議下恱民情真
宗皇帝𥘉置諫官詔書内條列六事首言詔令不便
者許諫官論列蓋朝廷慎於出令之意也近見詔書
襃羙陜西轉運使卞咸風聞咸在陜西爲買百姓青
苗及轉般大麥此兩事大與西人爲(一作大/爲西人)患逃移
却人户(一無此/三字)極多至今西人怨謗不已賴吴遵路
減得轉般一事人獲稍寜今所降詔書兩人一時(一/作)
(例)襃羙善惡不分無所激勸使陜西人見者必謂朝
廷咫尺絶不䘏念西人不知西事誤下詔書羙此與
民爲害之人必轉生怨謗臣竊料朝廷必因邊臣奏
舉咸等能積糧儲故賜(一作/此)獎諭蓋失於採訪不知
咸處置乖方之事致西民流移怨謗之因欲乞今後
戒此失誤慎出詔令及戒勵羣臣今後薦舉人不得
妄有稱羙其已出之詔旣不可追臣又恐朝廷因此
遂待卞咸爲材(一作/能)吏别有任用却致敗事臣職在
諫諍不可不言
奏議卷第四
論京西賊事劄子甞有後時(甞疑/作常)
再論置兵禦賊劄子郷兵弓手(此下一/有等字)前後三次(比/下)
(一有/言字)
論盗賊事宜劄子戒勵(勵一/作勤)外處無兵(外處誤/作處處)
論學士不可令中書差除劄子上意(一作/聖意)
論吕夷簡劄子二十四年(四一/作餘)國權(一作/主權)
論李淑劄子穢惡(穢字下一/有徳字)人主力自除去(人主一/作陛下)
居士集卷第四　歐陽文忠公集四
　　古詩二十四首
　　　贈無爲軍李道士二首(名景仙)
無爲道士三尺琴中有萬古無窮音音如石上㵼流
水㵼之不竭由源深彈雖在指聲在意聽不以耳而
以心心意旣得形骸忘不覺天地白日愁雲隂
李師琴紋(一作/形)如卧蛇一彈使我三咨嗟五音商羽
主肅殺颯颯坐上風吹沙忽然黃鍾回暖律當冬草
木皆萌牙郡齋日午公事退荒涼樹石相交加李師
一彈鳯凰聲空山百鳥停嘔啞我怪李師年七十面
目明秀光如霞問胡以然(一作試問胡以/一作試問胡然)笑語我愼
勿辛苦求丹砂惟當飬其根自然燁其華(一本無/上二句)又
云理身如理琴正聲不可干以邪我聽其言未云足
野鶴何事還思家抱琴揖我出門去獵獵歸袖風中
斜
　　　拜赦(一作/勑)
拜赦(一作/勑)古州南山火明烈烈州人共喧喧兩丱扶
白髮丁寧天語深曠蕩皇㤙闊乃知天地施幽逺無
間别欣欣草木意喜氣消殘雪
　　　彈琴效賈島體
古人不可見古人琴可彈彈爲(一作/琴聞)古曲聲如與(一/作)
(聞)古人言琴聲雖可聽琴意誰能論橫琴置牀頭當
午曝背眠夢見一丈夫嚴嚴古衣冠登牀取之坐(一/作)
(我/琴)調作南風絃一奏風雨(一作/南)來再鼓變雲烟鳥獸
盡嚶鳴草木亦滋蕃乃知太古時未逺可追還方彼
夢中樂心知口難(一作/難口)傳旣覺失其人起坐涕汍瀾
　　　酬學詩僧惟晤
詩三百五篇作者非一人羇臣與弃(一作/賤)妾桑濮乃
淫奔其言苟(一作/或)可取痝雜不全純子雖(一作/之)爲佛
徒未易廢其言其言在合理但懼學不臻子佛(一作/之)
與吾儒異轍難同輪(一作/共論)子何獨吾慕自忘夷其身
苟能知所歸固有路自新誘進或可至拒之誠不仁
維詩於文章太山一浮塵又如古衣裳組織(一作/繡)爛
成文拾其裁剪餘未識衮服尊嗟子學雖(一作/已)勞徒
自苦骸筋(一作自逺/渉江津)勤勤袖卷軸一歳三及門惟(一/作)
(何)求一言榮歸以耀(一作/輝)其倫與夫榮其膚不若啓
(一作豈/若習)其源韓子亦甞謂收斂加(一作/以)冠巾
　　　别後奉寄聖俞二十五兄(一本作叙别寄聖/俞兼酬進道堂夜)
(話見寄/之什)
長河秋雨多夜揷寒潮(一作/湖)入歳暮孤舟遲客心飛
鳥急君老忘卑窮文字或綴緝余生苦難阨(一作/拙)世
險蹈已習離合二十年乖睽多聚集常時飲酒别今
别輙飲泣君曰吾老矣不覺兩袖濕我年雖少君白
髮巳揖揖(即入/反)憶初京北門送我馬暫立自兹遭檻
穽一落誰引汲顚危偶脫死藏竄甘自縶(一作/蟄)但令
身尚在果得手重執聞來喜迎前貌改驚乍揖别離
纔幾時舊學廢百十殘章(一作/編)與斷藁草草各收拾
空䆫(一作/堂)語青燈夜雨聽霵霵(一作/濈濈)明朝解舟南歸
翼縱莫戢還期明月飲幸此中秋及酒酣弄篇章四
坐困供給歡言正喧譁别意忽於邑日暮北亭上濁
醪聊(一作/猶)共挹輕(一作/歸)橈動翩翩晚水明熠熠行心
(一作/貪前)去雖迫訣語出猶澁歸來録君詩卷軸多􁡯􁡯
誰(一作/雖)云巳老矣意氣何嶪岌惜哉方壯時千里足
常馽知之莫予深力不足呼吸歎吁偶成篇聊用綴
君什
　　　紫石屏歌(一本作月石硯/屏歌寄蘇子羙)
月從海底來行上天東南正當天中時下照千丈潭
潭心無風月不動倒影射入紫石巖月光水㓗石瑩
淨(一作/徹)感此隂魄來中濳自從月入此石中天有兩
曜分爲三清光萬古不磨滅天地至寳難藏緘天公
呼雷公夜持巨斧隳嶄巖墮此一片落千仞皎然寒
鏡在玉匳蝦蟇白兎走天上空留桂影猶杉杉(一作/毶毶)
景山得之(一作􁆁/州刺史)惜不得贈我意與(一作/比)千金兼自
云每到月滿時石在暗室光出簷大哉天地間萬怪
難悉談嗟予不度量每事思窮探欲將兩耳目所及
而與造化争毫纎煌煌三辰行日月尤尊嚴若令下
與物爲比(去/聲)擾擾萬類將誰瞻不然此石竟何物有
口欲說嗟如鉗吾竒(一作/知)蘇子胷羅列萬象中包含
不惟胷寛膽亦大屢出言語驚愚凡自吾得此石未
見蘇子心懷慚不經老匠先指決有手誰敢施鐫鑱
呼工畫石持寄似(一作/此)幸子留意其無謙
　　　聚星堂前紫薇花
亭亭紫薇花向我如有意髙煙晚溟濛清露晨點綴
豈無陽春月所得時節異静女不争寵幽姿如自喜
(音/戯)將期誰顧眄獨伴我憔悴而我不彊飲繁英行亦
墜相看兩寂寞孤詠聊自慰
　　　獲麟贈姚闢先輩
世已無孔子獲麟意誰知我甞爲之說聞者未免非
而子獨曰然有如塤應篪惟麟不爲瑞其意乃可推
春秋二百年文(一作/辭)約義甚夷一從聖人没學者自
爲師崢嶸衆家說平地生嶮巇相㳂益迃怪各鬪出
新竒爾來千餘歳(一作千載餘/一作千歳餘)舉世不知迷焯哉聖
人經照耀萬世疑自從蒙衆說日月遭蔽虧常患無
氣力掃除浮雲披還其自然光萬物皆見之子昔已
好古此經手常持超然出衆見不爲俗牽卑近又脫
賦(一作/賤)格飛黃擺銜羈聖門開大道夷路肆騰嬉便
可勦衆說旁通(一作/異端)塞多歧正途趨(一作/常)簡易愼勿
事嶇﨑著述須待老積勤冝少時苟思垂後世大禹
尚胼胝顧我今老矣兩瞳(一作目/一作眼)蝕昏眵大書難乆
視心在力已衰因思少自弃今縱悔可追戒我以勉
子臨文但吁嘻
　　　喜雨
大雨雖霶霈隔轍分晴隂小雨散浸淫爲潤廣且深
浸淫苟不止利澤何窮已無言雨大小(一作言雨/大小異)小
雨農尤喜宿麥巳登實新禾未抽秧(一作/穗)及時一日
雨終歳飽豐穰夜響流霡霂晨暉霽蒼涼川原淨如
洗草木自生光童稚喜瓜芋耕夫望陂塘誰云田家
苦此樂殊未央
　　　飛蓋橋翫月(一本題上有/六月十四夜)
天形積輕清水德本虚静雲收風波止始見天水性
澄光與粹容上下相涵映乃於其兩間皎皎掛寒鏡
餘暉所照耀萬物皆鮮瑩矧夫人之靈豈不醒視聽
而我於此時翛(一作/倐)然發孤詠紛昏忻洗滌俯仰恣
涵泳(一本無/上二句)人心曠而閑月色髙愈(一作/逾)迥惟恐清
夜䦨時時瞻斗柄
　　　竹間亭
啾啾竹間鳥日夕相嚶鳴悠悠水中魚出入藻與萍
水竹魚鳥家伊誰作斯亭翁來無車馬非與彈弋并
潜者入深淵飛者散縱橫奈何翁屢來浪使飛走驚
忘爾榮與利脫爾冠與纓還來尋魚鳥傍此水竹行
鳥語弄蒼翠魚遊翫清澄而翁乃何爲獨醉還自醒
三者各自適要歸亦同情翁乎知此樂無猒日來登
　　　荅吕公著見贈(一本作奉荅通判太博/爲予不飲見贈之作)
晉人歌蟋蟀孔子録於詩因知聖賢心豈不惜良時
行樂不及早朱顔忽焉衰馳光如騕褭一去不可追
今也不彊飲後雖悔奚爲三年謫永陽䧟穽不知危
種樹滿幽谷䟽泉㵼清池新陽染山木撩亂發枯枝
無人歌青春自釂白玉巵今者荷寛宥(一作/恩)乞(一作/得)
州從爾宜西湖舊已聞旣見又過之菡蓞間紅緑鴛
鴦浮渺瀰四時花與竹罇爼(一作/酒)動可隨況與賢者
同薫然襲(一作/偉)蘭芝醁醅寒且醥清唱婉而遲(一作/竒)
四坐各已醉臨觴獨何疑昔人逢麴車流涎尚垂頥
況此盃中趣乆得樂無涯多憂衰病早心在良可噫
(一作/嘻)譬若卧櫪馬聞􁸕(一作/皷)尚鳴悲春膏已動脉(一/作)
(忽巳/動)百卉漸葳蕤丹砂得新方舊疾庶可治尚可執
鞭弭周旋以忘疲
　　　送滎陽魏主簿(廣/一本/作送魏廣)
卓犖東(一作/魏)都子姓名聞十年窮冬雪塞空千里至
我門子足未及閾我衣驚倒顚僕童(一作/童僕)相視疑寮
吏或不然俛首鵠鶴啄進趨鳬鴈聮青衫靴兩(一作/兩靴)
脚言色倩(一作/情)以温於公門豈少乃獨得公懽受知
固不易知士誠尤難我思屈童吏欲辯難以言觴豆
及嘉節髙堂列羣賢文章㸔落筆論議馳後先破石
出至寳決髙㵼長川光暉相磨晻浩渺肆波瀾寮吏
媿我歎僕童(一作/童僕)恪生顔我顧寮吏嘻士豈以此觀
此聊爲戯耳以驚僕童(一作/童僕)昏士欲見其守視其居
賤貧欲知其所趨試以義利干我始識其面巳窺其
肺肝禮有來必往木瓜報琅玕十年思見之一日捨
我還何用慰離居贈子以短篇
　　　青松贈林子(國華/一本作/贈林國華秘校)
青松生而直繩墨易爲功(一作/攻)良玉有天質少加(一/作)
(假)磨與礲子誠懷美材(一作君實/有美才)但未遭良工飬育
旣堅好英華充厥中於誰以成之孟韓荀曁雄
　　　人日聚星堂燕集探韻得豐字
汙池以其下衆流之所鍾尺水無長瀾蛟龍豈其容
顧予誠鄙薄羣俊枉髙蹤得一不爲少雖多肯辭豐
譬如登圎壇羅列璧與琮又若饗鈞天左右間笙鏞
文章爛照耀應和相撞舂而予處其間眩晃不知從
退之亦甞云青蒿倚長松新陽發羣枯生意漸丰茸
暮雪浩(一作/皓)方積醁醅寒更濃毋言輕此樂此樂難
屢逢
　　　橄欖
五行居四時維火盛南訛炎焦陵木氣橄欖得之多
酸苦不相入初争乆方和霜苞入中州萬里來江波
幸登君子席得與衆果羅中州衆果佳珠圎玉光瑳
媿兹微陋質以逺不見訶餳飴兒女甜遺味乆則那
良藥不甘口厥功見沉痾忠言𥘉猒之事至悔若何
世已無採詩詩成爲君哦
　　　鸚鵡螺
大哉滄海何茫茫天地百寳皆中藏牙鬚(一作/鬣)甲角
争光鋩腥風怪雨灑幽荒珊瑚玲瓏巧綴裝珠宫貝
闕爛煌煌泥居殻屋細莫詳紅螺行沙夜生光(一本/作珠)
(宫貝闕爛煌煌泥居殻室細莫詳珊瑚玲瓏/巧綴粧腥風怪雨灑幽荒紅螺行砂夜生光)負材自
累遭刳腸匹夫懷璧古所傷濃沙剥蝕隱文章(一本/注胡)
(人謂􁤥砂爲/濃沙出本草)磨以玉粉縁(一作/釦)金黃清罇旨酒列華
堂隴鳥回頭思故鄕美人清歌蛾眉揚一釂凛冽回
(一作/爲)春陽物雖微逺用則彰一螺千金價誰量豈若
泥下追含漿
　　　食糟民
田家種糯官釀酒榷利秋毫升與斗酒沽得錢糟弃
物(一作/不弃)大屋經年堆欲朽酒醅瀺灂如沸湯東風來
吹酒瓮香纍纍罌與瓶惟恐不得嘗官沽味醲村酒
薄日飲官酒誠可樂不見田中種糯人釡無糜粥度
冬春還來就官買糟食官吏散糟以爲德嗟彼官吏
者其職稱長民衣食不蠶耕所學義與仁仁當飬人
義適(一作/識)宜言可聞達力可施上不能寛國之利下
不能飽爾(一作/民)之飢我飲酒爾食糟爾雖不我責我
責何由逃
　　　送焦千之秀才
焦生獨立士勢利不可恐誰言一身窮自待九鼎重
有能揭之行可謂仁者勇吕侯(一作/倅)相家子德義勝
華寵焦生得其隨道合若膠鞏始生及吾門徐子喜
驚踊曰此難致寳一失何由踵自吾得二生(一作/子)粲
粲獲雙珙奈何奪其一使我意紛􁧬吾甞愛生材抽
擢方鬱翁(音委勇反/一作蓊)猶須老霜雪然後見森聳况從
主人賢髙行可傾竦讀書趨簡要害說去雜冗新文
時我寄庶可蠲煩壅
　　　伏日贈徐焦二生(一本作徐焦二子伏日遊/西湖余以病不能往因以)
(贈/之)
徐生純明白玉璞焦子皎㓗寒泉冰清光瑩爾互輝
映當暑自可消炎蒸平湖緑波漲渺渺髙榭(一作/樹)古
木隂層層嗟哉我豈不樂此心雖欲往身未能俸優
食飽力不用官閑日永(一作/心樂)睡莫興不思髙飛慕鴻
鵠反此愁卧償蚊蠅三年永陽子所見山林自放樂
可勝清泉白石對斟酌巖花野鳥(一作/草)爲交朋﨑嶇
磵谷窮上下追逐猿狖争超騰(一作/陞)酒美賔佳足自
負飲酣氣橫猶驕矜奈何乖離纔幾日蒼顔非舊白
髮増彊歡徒勞歌且舞勉飲寧及合與升行揩眼眵
(一作/􁛩)旋看物坐見樓閣先愁登頭輕目明脚力徤羡
子志氣將飄凌只今心意巳如此終竟事業知(一作/將)
何稱少壯及時宜努力老大無堪還可憎
　　　寄生槐(一本題上有荅/張推官庭檜)
檜惟凌雲材槐實凡木賤奈何柔脆質累此孤髙幹
龍鱗老蒼蒼䑕耳光粲粲因縁初莫原感吒徒自歎
偷生由附託得勢争葱蒨方其榮盛時曽莫見眞贗
欲知窮悴節宜試以霜霰萌牙起微蘖辨别乖先見
剪除初非難長飬遂成患雖然根性殊常恐枝葉亂
惟應植者深幸不習而變含容固有害勦絶須明斷
惟當審斤斧去惡無傷善
　　　韓公(一本公/作定州)閱古堂
兵閑四十年士不識金革水旱數千里民流誰墾闢
公初來視之嘻此乃予責將法多益辦萬千由十百
整齊(一作/容)談笑間進退有寸尺曰此易爲耳在吾繩
與墨天成而地出古所重民食貯儲非一朝人命在
旦夕惟兹將奈何敢不竭吾力木牛尚可運玉罄(一/作)
(磬)猶走糴因難乃見材不止將有得公言初未信終
歳考成績驕墯識恩威謳吟起羸瘠貔貅著行伍倉
廩飽堆積文章娱閑暇(一作弄/閑散)傳記尋(一作/觀)往昔英
英文與武粲粲圖四壁酒令列諸將談鋒摧辯客周
旋顧視間是不爲無益循吏一州守將軍萬夫敵於
公豈止然事業本夔稷冨壽及黎庶威名懾夷狄當
歸廟堂上有位乆(一作/况)虚席大匠不揮斧衆工隨指
畫從容任羣材文武各以職
　　　永州萬石亭(寄知永州王顧一本上/有寄題注云柳子厚亭)
天於生子厚禀予獨艱哉超凌驟拔擢過盛輙傷摧
苦其危慮(一作/厲)心常使鳴聲哀投以空曠地縱橫放
天才山窮與水險下上極沿洄故其於文章出語多
崔嵬人迹所罕到遺蹤乆荒頽王君好竒士後二百
年來翦薙發幽薈搜尋得瓊瑰咸物不自貴因人乃
爲材惟知古可慕豈免今所咍我亦竒子厚開編毎
徘徊作詩示同好爲我銘山隈
居士集卷第四
　熈寧五年秋七月男發等編定
　　紹熈二年三月郡人孫謙益挍正
答吕公著見贈百卉漸萎蕤按字書萎於危切草
　木枯皃旣云春膏巳動脉豈有萎枯之理當作葳
　蕤葳蕤草木華垂皃選詩文物共葳蕤東都賦望
　翠華之葳蕤今改作葳
贈李道士(石本作贈宗教/李尊師名景仙)牙(石本/作芽)惟當(石本作/但當)燁(石/本)
(作/曄)
别後寄聖俞夜揷(一作/牐)君老(一作/去)難阨(一作/艱阨)檻穽(一/作)
(䧟/穽)尚在(一作/幸在)
𬗋石屏歌在玉匳(在一/作生)
獲麟難乆視(難一/作雖)吁嘻(一作/吁噫)
飛蓋橋翫月風波(一作/浪)
答吕公著晉人(晉一/作昔)
送魏主簿我歎(一作/歎我)
人日聚星堂燕集探韻得豐字(豐一/作松)
閱古堂周旋(一作/摳衣)
萬石亭於文章(於一/作爲)
書簡卷第四　歐陽文忠公集一百四十七
　　　與余襄公(安道/慶曆元年)
某頓首再拜啓爲別五六歳未甞一日不企而南望
然某携老㓜浮水奔陸風波霧毒周行萬三四千里
侍母幸無恙其如頑然學不益進道不益加而年齒
益長血氣益衰遂至碌碌隨世而無稱邪安道又不
幸丁家艱窮居極(一有/處字)起居安否不通於朋友況欲
施於他邪嗚呼天果欲窮吾人乎承不乆服除當早
治裝以少解積歳區區之思廣文曽生文識可駭云
甞學於君子略能道動靜因其行聊書此爲問
　　　與王文恪公(樂道/慶曆八年)
某啓至節方欲拜狀遽辱惠問感愧感愧新陽納慶
奮發賢藴以澤斯民不勝祝願也某近以上熱太盛
有見教云水火未濟當行内視之術行未逾月雙眼
注痛如割不惟書字艱難遇物亦不能正視但恐由
此遂爲廢人所憂者少撰次文字未了爾恃相知敢
布深寒保重
　　　又皇祐𥘉
某頓首啓昨日州吏行甞奉訊徐君來具道相見甚
慰所懷某此幸郡小事稀苟見惡者稍息心此亦安
然矣自到此公私未甞發尺牘惟有書來即答餘外
惟自藏於宻但時有一二文字此事吾徒斷不得爾
進取不可于大禍患當避自餘愛惡豈能周䘏也到
此極無事所恨漸老益懶墮空過日月不曽成頭叚
著得些文字五代史近方求得少許所闕書亦未能
了人生多因循巳十三年矣足下幕中苟有著述無
惜寄示李習之文字序附上冬冷保重
　　　又(嘉祐四年)
某啓區區乆不附問人至辱書具承動靜康和姑以
為慰某衰病處此數月不爲住計遇事在目前者遣
之以自免過其他如在郵傳也自期以半歳求解復
尋江西前請比可得亦湏來春矣此外毀譽都不曽
問十年不曽燈下看一字書自入府來夜夜燈下閱
數十紙目疾大作一月之内巳在告如此安能乆於
此乎承書果亦以此見憂眼稍開得纔兩日猶在告
中惜目力又不可不自書草率保愛
　　　又(熈寧元年)
某啓自承大斾臨許更闕拜問蓋以衰病無悰人事
多廢恃頼相知不以書信䟽數爲意爾人至惠教益
荷勤眷兼審經秋尊候康寧併増感慰氣節嚮寒未
召用間惟冀爲時自愛以副區區
　　　又(同前)
某啓病目艱於書字咫尺闕奉狀蒲支使者過府下
云得請見顔色尚覺清廋辱書承手足遂已輕安其
慰可量公之功在朝廷不淺所藴未施萬一潁田謾
置之爲他日計亦無害累甞具此獻說爾某以決計
止在來春亮可奉爲徐求也人事日新閑處尚有所
聞然益覺靜勝爾日夕欲奉狀續當馳啓兹不具悉
餘乞慎藥食以自輔也
　　　又(同前)
某拜啓近急足自府回辱書承此𥘉涼動履清福甚
慰勤企兼審中間小疾爲苦喜巳平和仁政清簡歳
豐民樂亮足頥神某衰病難名凡老患或耳或目不
過一二諸老之疾併在一身所以歸心不得不速也
蒙恵藥方益荷意愛已依方合和也咫尺未涯瞻𣢾
惟時自愛
　　　又(熈寧三年)
某啓某以閑僻養成懶慢乆闕拜問專人辱書感慰
曷已某此幸藏拙極遂優安其如衰病侵淩加以私
門煩惱無復情悰亮由福過災生致此爾所以量分
知止切於思歸也咫尺莫奉宴言歳暮隆寒伏冀爲
時自重
　　　又(同前)
某年齒日加衰殘日甚理所冝然不足多怪昨者蒙
上哀憐信其實病免并得蔡恩出萬幸兼去潁數程
便於歸計再尋前請不逺朝夕承樂道亦有卜居許
下之意柴車藜杖歳時徃來此自一叚　事古人難
遂蓋公素藴未施盛年方壯也若某則實難䇿勵爾
　　　又(熈寧四年)
某啓昨蒙上恩閔其衰老許遂退休自杜門里巷人
事幾廢以是乆闕致誠而雅眷不忘惠然垂問誨諭
稠重以慰寂寞於交情乃見之時以勵俗風義所及
其利博矣非止病夫之荷德也感愧感愧兼審經寒
台候萬福閑中優幸實多但交親益難㑹見此爲區
區歳晚凝冽惟宴居頥養以需復用
　　　與滕待制(子京/慶曆五年)
某頓首自夷陵之貶獲見於江寧逮今十年而執事
謫守湖濵某亦再逐淮上音塵靡接㑹遇無期則人
事之多端勞生之自困可爲歎息何所勝言急歩忽
來惠音見及伏承求䘏民瘼宣布詔條去宿弊以便
人興無窮之長利非獨見哲人明逹之量不以進退
爲心而竊喜逺方凋瘵之民獲𬒳愷悌之化示及新
堤之作俾之紀(一作/記)次其事舊學荒蕪文思衰落旣
無曩昔少壯之心氣而有患禍難測之憂虞是以言
澁意窘不足盡載君子規模閎逹之志而無以稱岳
人所欲稱揚歌頌之勤勉強不能以副來意媿悚愧
悚秋序方杪洞庭早寒嚴召未間千萬自重
　　　與章伯鎮(慶曆五年)
某頓首山郡僻絶不與人通毎辱誨問何勝感愧某
材薄寵過得禍甚輕獲此優安至爲天幸伯鎮尚淹
江郡忽已踰年大亨有時先以小抑亦通否之理然
也惟冀自愛以副瞻禱
　　　又(慶曆六年)
某頓首州幹至蒙問以書承此新春福履休𥙿詩文
新作金石交奏某處窮僻不接先生長者之論乆矣
忽然得之開發鄙滯況得見其人接其道其樂冝如
何哉此志未諧惟用瞻企保重保重
　　　又(同前)
某頓首急足至郡辱誨以書承臨郡之暇寢味休適
可勝瞻慰也示及傳記三本文偉意嚴記詳語簡而
賞罰善惡勸戒丁寧述作之功正爲此爾欽服欽服
某幸閑僻甚可尋繹然獨懶於撰述爾嘉話未卜冬
冷千萬保重偃虹隄記滕侯牽強不意敢煩餘暇特
與揮翰荒惡之文假飾傳乆感媿感媿
　　　又(皇祐元年)
某昨以目病爲梗求潁自便養慵藏拙深得其冝泛
舟長淮翛然其樂急足逺至辱書爲別且承春暄寢
味多福相去益逺瞻望徒勞千萬保重
　　　又(同前)
某自聞子美之亡使人無復生意交朋淪落殆盡存
者不老即病不然困於世路愁人愁人就中子美尤
甚哀哉祭文讀之重増其悲爾盛作俟至西湖方快
吟味淮陽若區區到彼必少祛俗慮尚可勉強以攀
作者惠茗正爲所少之物多荷多荷自病來絶不飲
酒尤爲無聊正藉此物以増清興爾
　　　與王郎中(道損/慶曆八年)
某啓向在河朔甞辱書爲誨人事多故未暇復問尋
而又聞子野之訃值某遷郡淮南扶挈老㓜凡再登
舟再出陸始至弊邑用此亦未暇與交游相弔子野
之賢難得此天下公議共惜之若相知之難(二字一/作與相)
得則某私恨亦有萬萬不窮之意苦事苦事自古賢
者無不死惟令名不朽則爲永存矣凡朋友爲子野
痛惜者惟可以此一事自寛而巳范公誌文詳悉而
實録甚善甚善新歳伊(一作/甫)始千萬保重以慰瞻詠
　　　又(嘉祐三年)
某啓專入至辱書承經寒爲政外福履清康實慰瞻
企某衰病不支遽蒙以煩冗驅䇿不敢固辭其實非
所能亦非所樂又非所堪也居華已逾年當別有美
用承見諭敢不如教某病目十年遽爲几案所苦冬
至後自當請麾南去矣嚮寒保攝
　　　又(嘉祐五年)
某啓辱見諭碑文及拙詩續當遞中奉寄蓋以唐書
甫了𥘉謂遂得休息而却送本局寫印本一字之誤
遂傳四方以此湏自校對其勞苦牽迫甚於書未成
時由是未遑及他事以屢失信於長者不避忉忉承
首塗有日旦夕當詣謁人還且此不能盡所懷
　　　與杜大夫(慶曆八年)
某再拜乆不聞問經夏渉秋榮侍外體履多福近爲
澶魏河決淮南例令勸誘人戸進納梢草淮人旣貧
而道逺期促絶無應命者朝旨勸誘使人傳宣又令
差定莫知所從南京亦必湏有指揮不知本府如何
擘畫見勸到人戸多少如何誘之孰是差定某才薄
能劣受恩厚甚聞朝廷以河事爲急正當竭力𥙷報
然若於事無益而爲國歛怨於淮人則重爲可罪也
爲逺方不知事體急走此奉咨或有勸誘之術願乞
餘矩稍濟其急忙中不子細秋涼保重
　　　又(皇祐四年)
某啓閑居乏人乆不奉問得遞中書承榮侍多福又
知有悼嬰之戚斯事無可柰何惟當自寛上慰慈顔
也臨政之始勞慮想多前曽託姚教授奉問實録蓋
自居憂日苦閑坐無由度景又近日有一閑人頗能
裝裁諒彼視事開決却少暇時以此欲於閑中銷日
也不訝不訝及聞近有悲戚則猶不可以閑事干聒
深悔前言之容易也悚惕悚惕方欲奉䟽偶姚教授
介來聊述此冬深保重
　　　與張職方(皇祐二年)
某啓相聚逾年別來豈勝思戀道塗無阻行巳及陳
時時得雨舟中不熱自過界溝地土卑薄桑柘蕭條
始知潁真樂土益令人眷眷爾小兒輩望見萬壽塔
尚指以為臺頭聞其語不覺愴然爾過陳恐難附書
秋暑多愛
　　　又(皇祐三年)
某啓自承遷秩甞辱惠書迫以多故尋踈奉問近得
康(一作/唐下同)屯田信方知巳授蘄春且居潁上即日寒凛
寢味多福某自至此以親疾厭厭無暇外事欲求一
僻地以便侍養而逺處不可迎侍側近又多爲清要
所居不敢陳乞區區于此無復情悰非復湖上之時
也未涯相見千萬自重因康屯田人回附此相次專
馳狀也
　　　又(皇祐六年)
某啓乆不聞問人至得書爲慰不巳六月一日從吉
得郡必南正值大熱應湏秋𥘉方可離潁簟真病與
懶者所冝珍荷珍荷丁太博却有書一封幸爲致逹
斯人文章君子不幸遭此在憂患中難得信問徃來
早爲逹(一作/送)之也縣境有好碑試爲訪之別後所収
必多也閑中無物爲信慚悚慚悚
　　　與劉學士(湜字子正/皇祐四年)
某叩頭言罪逆餘生護䘮假道乃勞台斾枉顧孤窮
感愧之誠何以云諭限兹凶斬無由詣見斯又重以
爲恨也乍逺爲邦自重謹附手䟽叙謝
　　　又(同前)
某啓哀苦中幸得相見辱眷甚厚行計所迫不勝依
戀嗣沐手誨併深感怍乍逺珍重行次草草爲謝
　　　與知縣寺丞(皇祐五年)
某啓自相別後至王回秀才來始一得所惠書承居
京師無恙某哀苦如昨近擇得葬地在潁西四十里
土厚水深略依山水向背其餘隂陽家說皆莫能一
一如法也卜用今秋恐知恐知示及杜漳州有事令
人感涕不已與之同甲内顧身世可爲凛凛此人有
材能而氣儁冝其與監司違戾然怒者秖能言其率
意行事是保無他過矣某閑居無人又不知其所止
無處附書信恐知其家屬所居因信切言及千萬千
萬徐謝髙科今必已決俟見春牓附書也因見伸意
某以妻母病家人兒子輩入京相看因得附此不悉
巳暄多愛不次某再拜
　　　與臨池院主(皇祐五年)
某啓小姪人還曽附問邇來暑毒安和某今謀奉太
君神柩南歸將遂相見因小姪先行奉此不次某書
白(七月十六日)小師等各安建茶二角表信
　　　與吴給事(名中復/皇祐末)
某啓罪逆餘生逺屏郊外特承顧訪感咽何勝仍沐
寵惠雄編俾遂榮覽雖在哀迷亦知開警如嘉州淯
井之作有以見仁言之利博而非文字之空言也欽
孰(一作/仰)材譽固巳有日粗窺髙藴益用歎服限以衣
制不能謁謝聊叙此不次某再拜仲庻太博執事
(二月二十八日)
　　　又(嘉祐三年)
某啓思奉清論不可得徒用企想夏熱承體氣佳𥙿
某此者忽有尹命殊出意外不惟才非所長加以他
慮不淺昨巳懇辭庻可得免如其不獲恐難堅避辱
命誌文鄙拙豈足當之弟以欣慕忠義樂於紀次因
得附名于石末遂不敢辭爾惶悚(一作恐/下同)惶悚鄙懷
區區不能具道某頓首諌院舎人執事
　　　又(同前)
某啓新令雖許徃還尚以職事牽冗未皇祗謁計寒
凛體氣清康前承要墓碣乆稽應命近因病目在告
始得牽強衰朽無意思僅能成文不足以發揚令徳
慙恐慙恐昬眩不能多書謹此
　　　與李留後(公謹/至和元年)
某啓昨自居潁服除乆俟外𥙷旣而召見尋乞蒲同
出處倉皇諒聞于外也前日入拜恩旨復留孤生多
難鬢髪蕭然心形兩衰豈有榮進之望但區區未能
即去爾承坐鎮餘閑甚有清趣然想非乆外留當𬒳
嚴召老朽或未出都尚得一相見則爲幸矣瞻仰瞻
仰
　　　又(嘉祐二年)
某啓嚮以僑寄僧坊公私多故忽忽爲別豈勝馳情
使至惠書竊承下車經寒動履清福粗慰瞻仰某一
守經愚儒爾豈堪適時之用加以衰病勉強實難過
禋慶得遂一麾爲幸矣公謹爲郡誠可樂然賢者逺
外於今之時勢必難乆目疾得靜安息慮當益清明
某昬花日甚書字如隔雲霧亦冀一閑處將養爾深
寒惟望爲時自重
　　　又(同前)
某啓自旌斾之南數於他書中承見問中間寄惠八
功德水又辱手書及今者人至又辱書感慰何巳兼
審經寒爲政外體履清康某自過年如陡(一作/頓)添十
數歳人但覺心意衰秏世味都無可樂百事強勉而
已請外決在今春惟不知相見何時爾鄙懷千萬莫
能具述惟以時爲國自愛瞻仰瞻仰
　　　又(嘉祐三年)
某再拜近因人還甞得附狀兹者寄水人至又辱書
審春寒體況清康兼惠清泉亟飲甚甘實如不疑所
品物固有處於幽晦而發於賢哲者兹鄙夫欣慕樂
於紀述也適值館伴契丹人使旦夕到闕頗區區湏
事畢當馳上也人還謹奉此
　　　又(同前)
某啓自春氣候不常伏惟攝理清康前承惠浮槎山
水俾之作記又於遞中辱書乆不爲報蓋牽強拙記
未成爾某中年多病文思衰落所記非工殊不堪應
命文辭巳如此不欲更自繆書亮不爲罪然得子履
一揮尤幸蓋不敢煩公謹真翰也皇恐皇恐
　　　又(同前)
某頓首急足至辱書(一有/惠字)承此𥘉暑尊候萬福浮槎
拙記託賢弟附去多日疑其未至間此急足發來也
𥘉深欲自書屢試書數本皆自嫌不過意遂已前書
具道必可亮也向時竊見議科埸奏甚佳然欲必行
其言尤難也論外計刻剥此非守道守官君子孰肯
奮然發憤前潁人已受此賜矣若使常人用心皆如
君子生民豈有弊病天下豈有不治㢤鄆州還闕方
一相見京師乆雨近方晴乾不審江淮如何向熱以
時自重人還謹此不宣某再拜
　　　又(同前)
某啓自附浮槎拙記去後捧遞中所惠書尋以修報
兹者人至又辱賜教某昨承恩俾侍經席輒以近歳
貟多濫選官以人輕遂至學士例爲兼職用此爲說
得以懇辭聖恩矜察特許寢停甚幸也承示啓更不
修答也感愧感愧某苦風眩甚劇若遂不止當成大
疾作書未竟巳數眩轉屢停筆瞑目鄙懷區區不可
盡惟爲國慎夏自重
　　　又(同前)
某啓承誨示至於勤勤所寄浮槎水味尤佳然豈减
惠山之品乆居京師絶難得佳山水頓食此如飲甘
醴所患逺難多致不得猒飫爾此山前世粗有名然
皆因僧居以爲勝今所記者特水爾故不及其他也
張又新水記與陸羽不同考於二家之書可見矣今
更録徃時所作大明井記奉呈庶可知其詳也因人
入都小缾時爲致一兩器千里致水恐渉好竒之弊
然若不勞煩則亦無害更裁之
　　　與向觀察(嘉祐五年)
某啓中間辱書承經暑德履清佳深浣遐想足下留
遊河朔忽巳數年保塞邊要朝廷寄任之重行第嘉
績別膺峻用某衰病無堪待罪西府深愧碌碌秋涼
珍愛
　　　又(至和元年冬)
某啓伏自使斾之西及此兩辱書承祁寒爲政外體
履清福深慰企渇某居此區區近又領三班坐曹牽
冗乆闕拜狀仍思舊同局言笑之樂不可復得也請
外開春決可去未知𣢾奉何日新正以時自愛
書簡卷第四
與余襄公■又别本某頓首再拜啓為别五六歳未
　甞一日不思企而南望然某侍老親携孱㓜浮江
　奔陸衝冒風波霧毒之間凢行萬三四千里其勞
　亦甚矣侍母幸粗無恙其如頑然學不益進道不
　益加而年齒益長血氣益衰遂至碌碌隨世俯仰
　而何足稱邪安道又不幸丁家艱窮居極南起居
　安否不通於朋友況欲施其他邪嗚呼天果欲窮
　吾人乎承不乆服除當早治裝以少解積歳區區
　之思廣文曾生文識可駭云甞學於君子因其行
　略以通動靜之問
　　此帖與本卷者大同而小異載閩本及京師名
　　賢簡啓中疑有改定處與第五卷劉原甫書同
　　說
與王郎中第二帖為几案所苦(五字上一/有此字)
與杜大夫第一帖開決(正謂開決汴河閩本/作闊決乃是常談)
與張職方第二帖寒􁏠(一作/寒疑)
濮議卷第四　歐陽文忠公集一百二十三
　　　劄子一首(是歳十月撰/不曽進呈)
臣伏見朝廷議濮安懿王典禮兩制禮官請稱皇伯
中書之議以謂事體至大理宜慎重必合典故方可
施行而皇伯之稱考扵經史皆無所據方欲下三省
百官博訪群議以求其當陛下屈意手詔中罷而衆
論紛然至今不巳臣以謂衆論雖多其說不過有三
其一曰宜稱皇伯者是無稽之臆說也其二曰簡宗
廟致水災者是厚誣天人之言也其三曰不當用漢
宣哀為法以干亂統紀者是不廣本末之論也臣請
為陛下條列而辨之謹按儀禮喪服記曰為人後者
為其父母報報者齊衰期也謂之降服以明服可降
父母之名不可改也又按開元開寳禮國朝五服年
月喪服令皆云為人後者為其所生父齊衰不杖期
蓋以恩莫重扵所生故父母之名不可改義莫重扵
所繼故寜抑而降其服此聖人所制之禮著之六經
以為萬世法者是中書之議所據依也若所謂稱皇
伯者考扵六經無之方今國朝見行典禮及律令皆
無之自三代之後秦漢以来諸帝由藩邸入繼大統
者亦皆無之可謂無稽之臆說矣夫儀禮者聖人六
經之文開元禮者有唐三百年所用之禮開寳通禮
者聖宋百年所用之禮五服年月及喪服令亦皆祖
宗累朝所定方今天下共行之制今議者皆棄而不
用直欲自用無稽之臆說此所以不可施行也其二
曰簡宗廟致水災者臣伏以上天降災皆主人事故
自古聖王逢災恐懼多求闕政而修之或自知過失
而改悔之庻㡬以塞天譴然皆湏人事巳著扵下則
天譴為形扵上今者濮王之議本因兩制禮官違經
棄禮用其無稽之臆說欲定皇伯之稱中書疑其未
可施行乃考古今典禮雖有明據亦未敢自信而自
專方更求下外廷博議而陛下遽詔中罷欲使有司
徐求典禮是則臣下慎重如此人君謙畏如此君臣
不敢輕議妄舉而天遽譴怒殺人害物此臣所謂厚
誣天也議猶未決仍罷不議而便謂兩統二父以致
天災者厚誣人也其三引漢宣哀之事者臣謹按漢
書宣帝父曰悼皇考初稱親謚曰悼置奉邑寢園而
巳其後改親稱皇考而立廟京師皇考者親之異名
爾皆子稱其父之名也漢儒𥘉不以為非也自元帝
以後貢禹韋玄成等始建毀廟之議數十年間毁立
不一至哀帝時大司徒平晏等百四十七人奏議云
親謚曰悼裁置奉邑皆應經義是不非宣帝稱史皇
孫為親也所謂應經義者即儀禮云為人後者為其
父母報是也惟其立廟京師亂漢祖宗昭穆故晏等
以謂兩統二父非禮宜毀也定陶恭王𥘉但號共皇
立廟本國師丹亦無所議至其後立廟京師欲去定
陶不繫以國有進干漢統之漸丹遂大非之故丹議
云定陶恭皇謚號巳前定議不得復改而但論立廟
京師為不可爾然則稱親置園皆漢儒所許以為應
經義者惟去其國號立廟京師則不可爾今言事者
不究朝廷本議何事不㝷漢臣所非者何事此臣故
謂不原本末也中書之議本謂稱皇伯無䅲而禮經
有不改父名之義方議名號猶未定故尊崇之禮皆
未及議而言事者便引漢去定陶國號立廟京師之
事厚誣朝廷以為干亂大統何其過論也夫去國號
而立廟京師以亂祖宗昭穆此誠可非之事若果為
此議宜乎指臣䓁為姦邪之臣而人主有過舉之失
矣其如陛下之意未嘗及此而中書亦初無此議而
言事者不原本末過引漢世可非之事以為說而外
庭之臣又不審知朝廷本議如何但見言事者云云
遂以為欲加非禮干亂統紀信為然矣是以衆口一
辭紛然不止而言事者欲必遂其皇伯無稽之說牽
引天災恐迫人主而中書守經執禮之議反指以為
姦邪之言朝廷以言事之臣禮當優容不欲與之爭
辨而外庭羣論又不可家至而戸曉是非之禮不辨
上下之情不通此所以呶呶而不止也夫為人後者
既以所後為父矣而聖人又存其所生父名者非曲
為之意也盖自有天地以來未有無父而生之子也
既有父而生則不可諱其所生矣夫無子者得以宗
子為後是禮之所許也然安得無父而生之子以為
後乎此聖人所以不諱無子者立人之子以為後亦
不諱為人後者有父而生盖不欺天不誣人也故為
人後者承其宗之重任其子之事而不得復歸扵本
宗其所生父母亦不得徃與其事至扵喪服降而抑
之一切可以義㫁惟其父母之名不易者理不可易
也易之則欺天而誣人矣子為父母服謂之正服出
為人後者為本生父母齊衰期謂之降服又為所後
父斬衰三年謂之義服今若以本生父為皇伯則濮
安懿王為從祖父反為小功而濮王夫人是本生嫡
母也反為義服自宗懿巳下本生兄弟扵禮雖降猶
為大功是禮之齊衰期今反為小功禮之正服今反
為義服上扵濮王父也反服小功扵宗懿等兄弟也
反服大功此自古所以不稱所生父為伯父叔父者
稱之則禮制乖違人倫錯亂如此也伏惟陛下聦明
睿聖理無不燭今衆人之議如彼中書之議如此必
将從衆乎則衆議不見其可欲違衆乎則自古為國
未有違衆而能舉事者　願陛下霈然下詔明告中
外以皇伯無稽決不可稱而今所欲定者正名號爾
至扵立廟京師干亂統紀之事皆非朝廷本議庻㡬
羣疑可釋若知如此而猶以謂必稱皇伯則雖孔孟
復生不能復為之辨矣
　　　爲後或問上
或問爲人後者不絶其所生之親可乎曰可矣古之
人不絶也而降之何以知之曰扵經見之何謂降而
不絶曰降者所以不絶也若絶則不待降也所謂降
而不絶者禮爲人後者降其所生父母三年之服以
爲朞而不改其父母之名者是也問者曰今之議者
以謂爲人後者必使視其所生若未嘗生已者一以
所後父爲尊卑踈戚若扵所後父爲兄則以爲伯父
爲弟則以爲叔父如此則如之何余曰吾不知其何
所稽也苟如其說沒其父母之名而一以所後父爲
尊卑踈戚則宗從世數各随其逺近䡖重自有服矣
聖人何必特為制(一有/為字)降服乎此余所謂若絶則不
待降者也稽之聖人則不然昔者聖人之制禮也為
人後者扵其父母不以所後之父尊卑踈戚為别也
直自扵其父子之間為降殺爾親不可降降者降其
外物爾喪服是也其必降者示有所屈也以其承大
宗之重尊祖而為之屈爾屈扵此以伸扵彼也生莫
重扵父母而為之屈者以見承大宗者亦重也所以
勉為人後者知所承之重以專任人之事也此以義
制者也父子之道天性也臨之以大義有可以降其
外物而本之扵至仁則不可絶其天性絶人道而滅
天理此不仁者之或不為也故聖人之扵制服也為
降三年以為朞而不沒其父母之名以著扵六經曰
為人後者為其父母報以見服可降而父母之名不
可沒也此所謂降而不絶者以仁存也夫事有不能
兩得勢有不能兩遂為子扵此則不得為子扵彼矣
此俚巷之人(一作/人之)所共知也故其言曰為人後者為
之子此一切之論非聖人之言也是漢儒之說也及
(一作/乃)衆人之所能道也質諸禮則不然方子夏之傳
喪服也苟如衆人一切之論則不待多言也直為一
言曰為人後者為之子則自然視其父母絶若未嘗
生己者矣自然一以所後父為尊卑踈戚矣奈何彼
子夏者獨不然也其扵傳經也委曲而詳言之曰視
所後之某親某親則若子若子者若所後父之真子
以自䖏而視其族親一以所後父為尊卑踈戚也故
曰為所後者之祖父母妻妻之父母昆弟昆弟之子
若子猶嫌其未備也又曰為所後者之兄弟之子若
子其言詳矣獨扵其所生父母不然而别自為服曰
為其父母報蓋扵其所生父母不使若為所後者之
真子者以謂遂若所後者之真子以自䖏則視其所
生如未嘗生已者矣其絶之不已甚乎此人情之所
不忍者聖人亦所不為也今議者以其所生扵所後
為兄者遂以為伯父則是若所後者之真子以自䖏
矣為伯父則自有服不得為齊衰期矣亦不得云為
其父母報矣凡見扵經而子夏之所區區分别者皆
不取而又忍為人情之所不忍者吾不知其何所稽
也此大義也不用禮經而用無稽之說可乎不可也
問者曰古之人皆不絶其所生而今人何以不然曰
是何言歟今之人亦皆然也而又有加扵古焉今開
寳禮及五服圖乃國家之典禮也皆曰為人後者為
其所生父母齊衰朞服雖降矣必為正服者示父母
之道在也為所後父斬衰三年服雖重矣必為義服
者示以義制也而律令之文亦同五服者皆不改其
父母之名質扵禮經皆合無少異而五服之圖又加
以心喪三年以謂三年者父母之喪也雖以為人後
之故降其服扵身猶使行其父母之喪扵其心示扵
所生之恩不得絶扵心也則今人之為禮比扵古人
又有加焉何謂今人之不然也
　　　為後或問下
問者曰子不能絶其所生見扵經見扵通禮見扵五
服之圖見扵律見扵令其文則明矣其所以不絶之
意如之何曰聖人以人情而制禮者也問者曰事有
不能兩得勢有不能兩遂為子扵此則不得為子扵
彼此豈非人情乎曰是衆人之論也是不知仁義者
也聖人之扵人情也一本扵仁義故能兩得而兩遂
此所以異乎衆人而為聖人也所以貴乎聖人而為
衆人法也父子之道正也所謂天性之至者仁之道
也為人後者權也權而適冝者義之制也恩莫重扵
所生義莫重扵所後仁與義二者常相為用而未嘗
相害也故人情莫厚扵其親抑而降其外物者迫扵
大義也降而不絶扵其心者存乎至仁也抑而降則
仁不害乎義降而不絶則義不害乎仁此聖人能以
仁義而相為用也彼衆人者不然也其為言曰不兩
得者是仁則不義義則不仁矣夫所謂仁義者果若
是乎故曰不知仁義者衆人也嗚呼聖人之以人情
而制禮也順適其性而為之莭文爾有所強焉不為
也有所拂焉不為也況欲反而易之其可得乎今謂
爲人後者必絶其所生之愛豈止強其所難而拂其
欲也是直欲反其天性而易之曰爾所厚者為我絶
之易爾之厚扵彼者一以厚扵此是其可以強乎夫
父母猶天地其大恩至愛無以加者以其生我也今
苟以為人後之故一旦反視若末嘗生我者其絶之
固已甚矣使其真絶之歟是非人情也迫扵義而(一/育)
(偽/字)絶之歟則是仁義者教人為偽也是故聖人知其
無一可也以謂進承人之重而不害扵仁退得伸其
恩而不害扵義又全其天性而使不䧟扵為偽惟降
而不絶則無一不可矣可謂曲䀆矣夫惟仁義能曲
䀆人情而善養人之天性以濟扵人事無所不可也
故知義可以為人後而不知仁不絶其親者衆人之
偏見也知仁義相為用以曲䀆人情而善養人之天
性使不入扵偽惟達扵禮者可以得聖人之深意也
問者曰為人後而有天下者不絶其所生則将干乎
大統奈何曰降則不能干矣自漢以來為人後而有
天下者尊其所生多矣何嘗干扵大統使漢宣哀不
立廟(一有/扵字)京師以亂昭穆則其扵大統亦何所干乎
　　　漢魏五君篇
治平二年秋八月京師大雨水壞官私廬舍而民𬒳
壓溺者千餘人或謂是時方議濮王典禮議者以謂
天災之應信乎曰議猶未決而天已降災殺人害物
此厚誣天人之言也余巳論之詳矣問者曰前世已
驗之事如之何曰自漢以来由諸侯入繼大統之君
多矣不可遍舉今略舉入繼大統之君追尊所生父
母者二人不追尊父母者三人而試推以禍福之驗
可以知之矣其追尊所生者二人曰漢宣帝也光武
也宣帝𥘉稱其父曰親置園邑而奉之漢儒以為應
經義者也光武稱其父為皇考立廟南陽而祭之後
世無非者是皆進不干大統退不絶本親最為得禮
而宣帝為前漢中興之主光武為後漢世祖其徳業
隆盛天下富安享國長久此二人者追尊所生者也
天不降以禍而降之以福生為明帝殁享榮名為萬
世所尊者也其不追崇所生者三人曰魏廢帝也髙
貴郷公也常道郷公也魏自明帝無子養齊王芳以
為子乃下詔後世有入繼之主敢追尊父母者大臣
共誅之故終魏之世謹遵其約然自明帝下詔後連
三世皆以宗子入繼皆不敢追尊其父母其一曰齊
王芳立十六年而𬒳廢謂之廢帝其次曰髙貴郷公
立七年為司馬文王所弒其次曰常道郷公立七年
為晉所篡魏遂以滅亡此三人者能不追尊其所生
者也天不降以福而降之以禍一𬒳廢一𬒳弑一𬒳
簒喪身亡國為萬世所悲者也彼漢魏五君者其享
國盛衰長短雖自有歴數繫扵天命不繫扵(一作/其)追
尊所生與不追尊也然就以禍福推之追尊者未必
不享福不追尊者未必不得禍也
　　　晉問
或謂為人後者改其所生父母之名考扵六經與古
今典禮固無之矣而前世有天下之君多矣果無之
乎曰有而不足法也盖自漢以来由藩侯入繼大統
其為人後合禮而得正之君皆無之也惟五代晉出
帝嘗以其所生父為皇伯矣此何足道也彼出帝者
立不以正非為後繼統之君也盖其不當立而立必
絶其所生則得立不絶則不得立故不得巳而絶之
也出帝父曰敬儒髙祖之兄也敬儒早卒髙祖憐出
帝孤而養以為巳子而髙祖自有子五人髙祖疾病
以其子重睿託扵大臣及髙祖崩晉大臣背約欲得
長君故捨重睿而立出帝其義不當立惟欺天下以
為髙祖真子故得立則其勢豈敢復顧其所生父也
㢤其以為皇伯者不得已也盖立不以正之君又不
得已而至此其可為後世法㢤嗚呼五代之際禮樂
崩壤三綱五常之道絶先王之制度文章扵是掃地
矣盖篡逆賊亂之始(一作/世)也而晉氏尤甚自髙祖與
契丹為父子出帝以耶律德光則為祖以其所生父
則臣而名之是其可以人理責乎是其可以為世法
乎出帝既立不旋踵而契丹滅晉遷其族于北荒幽
之黃龍府舉族餓死永為夷狄之鬼其滅亡禍敗自
古未有若斯之酷也議者謂漢哀桓亂世不足為法
可矣若晉出帝者果可為法乎
濮議卷第四
　禮家聚訟自古固然濮議是非諸儒互有去取今
　不必論惟公此書力辨英廟本無固必寧以一身
　而當衆怒深得善則稱君過則稱已之義且公晚
　年所著故筆力尤髙或者乃謂可以無傳不已過
　乎近歳吴仁傑作濮議墨守二十篇志在助公然
　公何待助也
　　　紹熈五年十月郡人孫謙益王伯芻校正
表奏書啓四六集卷苐四　歐陽文忠公集九十三
　　　乞根究蔣之竒彈䟽劄子(治平四年二月)
臣近因誤於布衣下服紫襖爲御史所彈臣即時於
私苐待罪蒙聖恩差中使傳宣召入中書供職今竊
聞蔣之竒再有文字誣臣以家私事臣忝荷國恩備
貟政府横𬒳汗辱情實難堪雖聖明洞照察臣非辜
而中外傳聞不可家至而戸暁欲望聖慈解臣重任
以之竒所奏出付外庭公行推究以辨虚實顯示多
方取進止
　　　再乞根究蔣之竒彈䟽劄子
臣昨日曽有奏陳爲臺官蔣之竒誣奏臣以家私事
乞以之竒所奏出付外庭公行推究以辨虚實未蒙
降出施行臣夙夕思惟之竒誣罔臣者乃是禽獸不
爲之醜行天地不容之大惡臣若有之萬死不足以
塞責臣若無之豈得含胡隱忍不乞(一作/與)辨明伏況
陛下聖政惟新萬方幽逺咸仰朝廷至公不(疑)爲辨
曲直而臣身爲近臣忝列政府今之竒所誣臣之事
茍有之是犯天下之大惡無之是負天下之至冤犯
大惡而不誅負至冤而不雪則上累聖政其体不細
由是言之則朝廷亦不可含胡不爲臣辨明也大抵
小人欲中傷人者必以曖昧之事貴於難明易爲誣
汙然而若以無根之謗絶無形迹便可加人則人誰
不可誣人人誰能自保欲望聖慈特選公正之臣爲
臣辨理先賜詰問之竒所言是臣閨門内事之竒所
得必有從來因何彰敗必有蹤跡據其所指便可推
尋盡理根窮必見虚實若實則臣甘從斧鉞若虚則
朝廷典法必有所歸如允臣所請乞以臣劄子并蔣
之竒所奏降出施行
　　　乞罷政事苐一表
臣某言臣聞事君之節雖盡瘁以爲期量力而行有
不能而則止敢黷蓋髙之聽瀝陳至悃之誠臣某中
謝伏念臣本出覊單粗知業履逢右文崇學之代竊
並群英之遊當好問納諌之朝獲從諸老之後遂蒙
獎用叨貳機衡幸四海之無虞得容尸素荷三聖之
殊遇特察孤忠坐貪寵禄之榮不覺歳時之乆而餘
齡嚮晚百疾交侵四體癯羸甚巳衰之蒲柳雙瞳眊
瞀㡬不辨於騧驪頃自去秋累陳愚𣢾先皇帝惻然
垂閔慰以恩言許至新年俾解重任萬乗之仙遊忽
逺孤臣之素願莫從方今聖統嗣興皇明繼照人神
胥恱中外晏安顧無避事之嫌敢遂乞身之請伏望
皇帝陛下特回睿眷俯察懦衷念孤根之易危哀小
器之難用置之閑處賜以保全如此則天地之仁曲
從於物性犬馬之報尚識於主恩
　　　又乞罷任根究蔣之竒言事劄子
臣爲臺官蔣之竒誣奏隂私事已具劄子乞差官根
究明辨虚實伏縁臣見任政府在於事體理合避嫌
欲望聖慈先罷臣參知政事除一外任差遣臣旣解
去事權庻使所差之官無所畏避得以盡公根究臣
竊慮朝廷未明虚實不欲直以此事罷臣職任臣巳
别具表章伏乞早賜施行
　　　神宗御札(治平四年二月二十四/日差中使朱可道賜)
春寒安否前事朕巳累次親批出詰問因依從來要
卿知　付歐陽脩
　　　謝賜手詔劄子
臣伏蒙聖慈差内臣朱可道傳宣撫問仍賜臣手詔
委曲慰安臣孤危之迹横爲言事者誣以莫大之罪
自非遭遇聖明特爲窮究則當爲冤死之鬼然事出
曖昧上煩天造累行詰問必見蹤由臣仰恃聖君在
上内省亍心必冀終獲辨雪臣無任捧詔涕泗感天
荷聖激切屏營之至謹奏
　　　乞詰問蔣之竒言事劄子
臣近爲蔣之竒誣奏臣以隂私事前日再具劄子乞
詰問之竒自何所得因何蹤跡彰敗乞差官據其所
指推究虚實伏縁之竒所誣臣者乃是非人所爲之
大惡人神共怒心殺無赦之罪傳聞中外駭聽四方
四方之人以謂朝廷執政之臣犯十惡死罪乃曠世
所無之事皆延首傾耳聽朝廷如何處置惟至公以
服天下之心若實有之則必明著事迹暴揚其惡顯
戮都市以快天下之怒若其虚妄使的然明白亦必
明著其事彰示四方以釋天下之疑至如臣者若實
有之則當萬死若實無之合窮究本末辨理明白亦
不容苟生若托以曖昧出於風聞臣雖前有鼎鑊後
有鈌鉞必不能中止也以此言之繫天下之瞻望繫
朝廷之得失繫臣命之死生其可忽乎其得巳乎伏
乞以臣所奏詰問蔣之竒得於何人其人所說有何
事更不得徒說虚辭直具所說人姓名及所聞事狀
據實聞奏臣所瀝血懇必望朝廷理辨虚實乞不留
中
　　　再乞詰問蔣之竒言事劄子
臣近累陳血懇煩黷天聽爲彭思永蔣之竒誣奏臣
隂私事乞辨明虚實伏蒙聖恩累賜詰問至今未聞
有所指陳竊以臺憲之司雖許風聞言事然所謂風
聞者謂事不親見而有聞於他人耳然其說必有其
人其人必有姓名若所聞小事則有不足論若所聞
大事繫人命之死生則必須審問所說之人事狀虚
實然後可以上言況之竒明列章䟽伏地頓首堅請
必行若不明見事狀審知虚實豈敢果決如此及朝
廷窮究又却不指定所聞之人姓名亦不明言有何
事迹但飾遊辭無所的確蓋之竒𥘉以大惡誣臣期
朝廷更不推究便有行遣及累加詰問遂至辭窮也
不然思永之竒懼見指說出所說人姓名後朝廷推
鞫必見其虚妄所以諱而不言也臣忝列政府動繫
國體不幸枉遭誣䧟惟頼朝廷至公推究别證虚實
使罪有所歸則臣雖死之日猶生之年也臣竊慮朝
廷須所說人姓名思永之竒無事指說必以朝廷拒
諫爲言此乃辭窮理屈而妄說也臣謂若朝廷聞言
事不行則是拒絶言者今以所言事體不可直行須
當根究虚實乃是用臺官之言即須行遣爾豈足爲
拒諫也
　　　封進批出蔣之竒文字劄子
臣以拙直受恩兩朝惟以至公之心爲報國之効凡
於親舊不敢有纎介阿私是致怨怒臣深者造爲飛
語誣臣以家私隂事是人倫之大惡所以語駭人聽
易於傳布竊以言事之臣謂之天子耳目之官本期
禆益聦明若聞外有怨家仇人造作飛語中傷執政
之臣正當奮然嫉惡爲臣根窮起謗之人辨别虚實
明其誣罔使後㐫人不敢䧟害良善以彰朝廷之明
此乃言事之職今思永心知事無實狀而不能爲臣
辨明反碌碌隨衆騰口揺舌蔣之竒專用怨仇人飛
語便以虚爲實上惑聖聦及至朝廷再三詰問須要
事實則各不能明指一人之言明陳一事之壉思永
旣云無實狀則知虚妄可知之竒則飾游辭謂風聞
於衆且臺官雖許風聞而朝廷行事豈可不辨虚實
大凡可駭之語易於傳布假如怨仇之人有誣大臣
以叛逆不道者飛語一出則必騰口相傳豈可便以
傳聞之衆致大臣族誅如此則爲大臣者終日恐懼
彌縫不暇何敢盡公行事以身當怨而一夫之怒飛
語騰出可以揺動朝廷則正人端士不立足矣以此
言之則思永之竒專用風聞惑亂聖聦爲耳目之官
罔上欺君其害豈細今閭巷小民有罪猶須證驗分
明案節圓備方可行刑之竒言臣死罪未明虚實豈
可含胡伏乞朝廷以至公之眀必爲分别令事理窮
盡止於兩端不過虚與實而巳實則臣當死虚則之
竒安得無罪使事實而臣不死不足以顯之竒之言
使事虚不罪之竒不足以雪臣之冤枉臣非敢固惜
名位不自引去但以冤若不得雪則身是罪人朝廷
自當行法豈容臣自引退若虚則幸望朝廷辯別分
明使中外之人知臣無罪然後可以容臣自陳引去
臣𥘉乞朝廷差官根究虚實故當乞解權任以避嫌
今旣蒙朝廷直行詰問故臣合杜門俟命(乞不留中/降出施行)
　　　乞辨明蔣之竒言事劄子
臣先於慶暦中擢任諌官臣感激仁宗恩遇不敢顧
身力排姦邪不避仇怨舉朝之人側目切齒惡臣如
讎適㑹臣有一妹夫張龜正前妻女嫁臣一踈族不
同居姪晟於守官處(一作/所)與人犯姦是時錢明逸爲
諌官遂言臣侵欺本人財物與之有私旣蒙朝廷置
獄窮勘並無實狀事得辯明而當時執政之臣惡臣
者衆其隂私事雖巳辯明猶用財物不明降臣知滁
州今惟趙槩知此事甚詳若非仁宗至聖至明察臣
無辜爲臣窮究則臣豈復更有今日仁宗豈有用臣
至此今臺官方舉前事彈錢明逸䧟害良善不意蔣
之竒自又効尤欲望朝廷特加裁察若以蔣之竒所
對語無事實知其虚妄乞早賜明告中外以辨臣冤
若猶疑於虚實之間則乞更加盡理推窮辯正
　　　再乞辯明蔣之竒言事劄子
臣近以蔣之竒誣奏臣家私事乞賜辯正杜門俟命
今巳多日雖䝉朝廷累賜詰問之竒則但云得自彭
思永而思永又云事無實狀是曖(一作/藹)昧之言若此
便欲加臣十惡大罪雖州郡小民犯罪官司斷獄必
未敢便斷其死臣孤拙無黨特𬒳兩朝眷遇忝列政
府横𬒳小人誣以禽獸不爲之惡本因臣以至公報
國以身當怨不徇親黨阿私至多積仇怨造作飛語
中傷而以忠取禍之竒乃以虚爲實欺天罔上及至
朝廷詰問則辭窮理屈並無實狀指陳至於彭思永
亦自言曖(一作/藹)昧無實各自乞罷去若臣果有實狀
何故惜而不言何故自言無實狀而自乞罷去以此
見思永之竒專欲以曖(一作/藹)昧之事惑亂聖聦使臣
不能自辯冀望朝廷更不辯明便以風聞行法況聖
君在上公道方行臣必不能枉受大惡之名當舉族
碎首呌天號冤仰訴于闕庭必不能含胡而自止當
陛下聖政惟新之日使執政之臣守闕號冤固知非
朝廷羙事然臣以惡名不可虚受將不得巳而爲之
期於以死必辯而後止臣無任懇血哀號激切之至
取進止
　　　神宗御札(三月四日差中/使朱可道賜)
春暖乆不相見安否數日來以言者汚卿以大惡朕
曉夕在懷未常舒釋故累次批出再三詰問其從來
事狀訖無以報前日見卿文字力要辨明遂自引過
今日巳令降黜仍出牓朝堂使中外知其虚妄事理
旣明人疑亦釋卿冝起視事如𥘉無恤前言賜歐陽
脩
　　　謝賜手詔劄子(同日)
臣今日㐲蒙聖慈差中使朱可道傳宣撫問賜臣手
詔爲言者汚臣以大惡巳令降黜仍出牓朝堂令中
外知其虚妄勑臣冝起視事如𥘉無恤前言者臣捧
讀感咽不知涕泗之横流竊伏自念天地父母能生
臣身不能免臣於憂患陛下神聖聦明無幽不燭察
臣孤危辨臣冤枉使臣不䧟大惡得爲完人至徳大
恩過於天地父母萬倍則臣餘生之命是陛下所延
之命今日之身是陛下再造之身雖盡此命捐此身
亦不能上報至徳大恩之萬一而臣又有大罪者蒙
國寵榮忝居重位處危機之地而自任拙直不防禍
患怨仇所積謗怒交興當陛下即位之初外有機政
之繁内有孝思感慕之戚於此之時致言事者以隂
私之惡醜穢之言上黷聖聽煩陛下暁夕在懷爲臣
親加詰問特賜辨明臣之此罪何以自贖捫心内省
何以自安臣無任感天荷聖慙懼涕泗激切屏營之
至臣巳依詔㫖來日詣閤門祗候入見冀面天顔別
陳血懇次
　　　乞罷政事第二表
臣某言臣近貢封章乞解職任伏奉批答未賜允俞
者臣聞髙而必危蓋處易傾之勢滿則招損實存至
戒之言敢再瀝於懇私輙自干於斧鉞臣某中謝伏
念臣本以庸妄出於遭逢誤𬒳國恩俾參政論材非
適用而當重任之難智不周身而履危機之地旣不
能於阿徇故多積於怨仇謗怒之興紛紜靡一所恃
者聖君在上公道方行雖構造中傷人言可畏而聦
明聽察天鑒孔昭旣悉辨於罔誣遂判分於柱直俾
臣不䧟大惡得爲完人今亂國之讒巳蒙於逺屏立
朝之士皆保於自安則臣仰銜再造之鴻慈正合損
軀而自效然念臣病羸之質年迫巳衰寵禄之盈理
難乆䖏頃事先帝之日屢貢乞骸之言間奉徳音亦
蒙恩許一麾之請素志甚勤伏望皇帝陛下推天地
之仁回日月之照閔其孤拙曲賜矜從予之一州俾
自退處亦有民社可宣教條苟知盡瘁之方未失事
君之節
　　　第三表
臣某言臣近再上表乞解政事除一外郡差遣奉今
月八日批答所乞冝不允者臣聞士之行巳所慎者
始終之不渝臣之事君所難者進退而合理苟無大
過善退其身昔之爲臣全此者少臣頃侍先帝屢陳
斯言今之懇誠蓋迫於此臣某中謝伏念臣識不足
以通今古材不足以語經綸幸逢盛際之休明早自
諸生而拔擢方其與儒學文章之選居言語侍從之
流毎蒙過獎於群公常媿虚名之浮實暨晚叨於重
任益可謂於得時何甞敢傷一士之賢豈不樂得天
下之譽而動皆臣忌毀必臣歸人之愛憎不應遽異
臣之本末亦豈頓殊蓋以處非所冝用過其量惟是
要權之地不勝指目之多周防所以履危而簡踈自
任委曲所以從衆而拙直難移冝其舉足則蹈禍之
機以身爲歛怨之府復盤桓而不去遂謗議以交興
讒說震驚輿情共憤皇明洞照聖斷不疑孤臣獲雪
於至冤四海共忻於新政至於頼天地保全之力脫
風波險䧟之危使臣散髪林丘幅巾衡巷以此没地
猶爲幸民況乎擁蓋垂䄡其榮可喜撫民求瘼所寄
非輕苟可效於勤勞亦寧分於内外伏望皇帝陛下
曲回天造俯察愚衷許解劇繁處之閑僻物還其分
庻獲遂於安全心匪無知豈敢忘於報效
　　　又乞外郡第一劄子
臣前日獲對便坐巳具血懇披陳爲臺官(一作/臣寮)誣臣
以隂醜之事臣聞詩曰中冓之言不可道也所可道
也言之醜也蓋隂醜之事君子之所深惡猶不可自
道於口而況上逹君父之聽汚黷朝廷驚駭中外事
雖起於誣罔然本臣而發此臣所以夙夜慙懼而無
地自容也伏況當陛下即政之𥘉日有軍國萬機之
繁乃以人口不道之事上煩聖慮蒙陛下暁夕在懷
親批詰問再三窮究得其虚妄之狀特賜行遣暁告
中外使臣大冤獲雪人疑盡釋夫辯枉直雪幽冤以
釋天下之疑以快輿情之憤此固陛下神聖聦明自
是新政之一事然亦因臣致勞聖慮此亦臣所以夙
夜慙懼而無地自容也秪此二事臣自循省巳不能
安然而上頼陛下至寛至仁必以此事是臣寮中傷
臣非臣自作以紊煩朝廷以此必賜矜恕然臣有不
得巳而必不能處者蓋臣所以致此大謗者本出怨
仇之口由臣拙直多忤於物而在位巳乆積怨巳多
若使臣頓然變節勉學牢籠小人以弭怨謗非惟臣
所不能亦非陛下所以任臣之意若使臣復居于位
秖如前日所爲則臣恐怨家仇人以臣不去必須更
爲朝廷生事臣亦終不能安況臣一二年來累爲言
者攻擊心志摧沮加以衰病所侵兩目昬暗四支骨
立顧身巳如此而人情又如此亦復何心貪冒榮寵
伏望聖慈憫臣之志誠可哀矣察臣之迹實難安矣
特許臣解罷除一外郡則天地保全之恩何以論報
臣今巳上第三表伏乞早賜降出施行
　　　第二劄子
臣近者䖍露懇誠乞解政事巳三上表殆今累日夙
夕俟命跼蹐靡遑臣竊伏自思理冝罷退者其事非
一臣聞所謂大臣者必能宣布上徳叶和中外使人
心恱豫朝政肅清此乃輔弼之任也臣性既簡拙耻
爲阿徇又復愚暗不識禍機多積怨仇動遭指目謗
怒毀辱不可勝言一二年來屢爲言事者攻擊以臣
一人無日不煩君父不惟朝廷未甞少静而臣亦未
甞少安則臣之小(一作/不)材不堪大用從可知矣臣又
思朝廷毎用柄臣必取人望者以其爲衆人所服故
使處衆人之上也今如臣者舉必爲衆人所怒動必
爲衆人所怨讒謗忌嫉叢集于一身以此而居要任
者八年矣其未䧟於禍咎者臣竊自恠以爲晚也所
頼者聖君在上朝廷至公察臣孤危辨正誣罔使臣
不罹枉横得爲完人臣於此時不自引去是不知進
退矣臣竊見前世元勲舊徳社稷之臣一有間隙尚
或罹於禍咎而臣能薄材劣竊位巳乆語其勤則勞
(一作/功)効未著於毫髪詢于衆則怨毀巳積於丘山所
謂衆怒難犯孤根易危豈敢與人自結仇敵昨縁思
永等誣臣以大惡之名於義不可虚受若不辨於今
時則無以自明於後世故臣屢乞辨理者蓋事不獲
巳而爲之非敢與言事者爭勝負也而自思永等得
罪以來言事者固巳耻於不勝若臣復處事權遷延
不去彼必自疑而不安是臣下有衆人之怨嫉旁爲
言事者切齒他人視之猶爲臣寒心顧臣何以自處
伏望聖慈哀臣言之至懇察臣勢巳難安予之一州
俾自藏縮如此則臣大冤巳雪旣彰新政之清明孤
迹獲安又荷聖恩之優假言事者但得臣去亦稍釋
其忿必無疑而安處别不爲朝廷生事則臣之一去
所利甚多惟乞出自(一作/於)睿斷早賜允俞
　　　第三劄子
臣今月二十日伏蒙聖恩以臣所上第三表乞解政
事特降批答不允仍斷來章者聞命以還憂惶殞越
懇誠所迫欲止不能臣以非才誤膺委用歳月巳乆
不知引避而寵禄盈滿福過災生仇怨旣多謗讒(一/作)
(讒/謗)大作衆情不與孤迹巳危陛下既巳深察(一有/臣字)而
哀憐之矣臣之憂危迫切披肝瀝血之誠亦巳屢瀆
於天聦而陛下固巳諒臣至誠至懇察臣事勢當去
而無疑矣然而聖恩未忍遽許臣解罷者必以不欲
今臣因言者而罷爾蓋自思永等逺竄牓朝堂告示
以來中外皆知臣事已辨雪陛下至聖至明言事者
不能動揺朝廷矣今臣自以懇請與言事者不復相
關若賜允俞是陛下出臣於萬死之中保全其終始
而使之善退也如此則臣之大冤巳蒙辨雪危迹又
保安全陛下天地父母之恩自非殞骨糜軀何以論
報臣自上三表後巳兩具劄子披陳必巳蒙省覽臣
之血誠竭於是矣今更不敢煩言上黷睿聽惟乞聖
慈哀憫早賜施行
　　　謝傳宣撫問劄子(治平四年三月壬申)
臣今日伏蒙聖慈差中使傳宣撫問以臣累表乞解
政事之職已除觀文殿學士刑部尚書知亳州仍問
臣㡬日朝參者臣近以迫切之誠累形章表上煩天
聽合𬒳罪誅乃蒙睿恩曲賜矜許旣特加羙職乂超
轉官資仍假善邦俾從私便臣孤危之迹巳荷保全
衰晚之年猶貪榮寵但以未受新命無由入謝又蒙
聖造曲賜記録丁寧慰諭趣其入見恩數優異舉族
歡呼伏縁自二十六日後前後殿不坐臣欲乞候御
殿日參假冀靣天顔别披血懇次
　　　辭刑部尚書劄子(治平四年三月二十六日)
臣今月二十六日伏䝉聖恩賜臣告勑各一道授臣
刑部尚書充觀文殿學士知亳州臣猥以庸材乆竊
重任雖䇿勵駑蹇訖無𥙷報而荏苒歳月漸迫衰殘
所以屢陳危懇之誠上干宸造者正以願避寵榮冀
全衰朽而天私曲𬒳恩命過優旣加以羙職又超轉
官資臣竊尋前例參貳之職出處非一而推恩之數
罕有若臣之優者況臣近遇覃慶巳叨遷秩未逾兩
月恩典頻仍無功之賞度越常格非惟臣自循省莫
知所措而名器所假人言謂何欲望聖慈憫臣孤拙
察臣畏避寵榮之懇特許臣只以本官兼職或止轉
一官庻俾少安常分臣誓竭晚節上報鴻恩今取進
止
　　　謝觀文殿學士刑部尚書表
職清書殿寔爲儒者之榮望峻天䑓仍忝刑官之重
内循譾薄仰玷光華臣某中謝伏念臣稟質迂愚粗
知業履因時幸㑹遂竊寵靈無拾遺𥙷闕之勤常陪
法從非大冊髙文之手乆厠翰林晚綴宰寮俾聞國
論荷三朝之眷遇毎察懦衷幸四海之清平得容尸
禄居滿盈而不戒積災釁以自貽屬聖統之嗣興赫
皇明而繼照誣言詰服已大釋於羣疑危跡保全俾
不虧於素守犬馬合思於報效桑榆柰迫於衰遲屢
貢懇私上干聦睿遂蒙開允俾解繁機然而晚節餘
生本期避寵清資顯秩益更貪榮𬒳優渥之非常但
凌兢而失措此蓋伏遇皇帝陛下聖神御極亭育推
仁閔孤拙之勢危無容自立謂疲駑之力竭難責逺
圖曲軫至慈俯從誠請仍憐舊物特示殊恩顧非木
石之頑冝識乾坤之造颯然素領雖難强於筋骸皎
若丹心猶自期於塵露
　　　進永厚陵挽歌辭三首引狀(治平四年/閏三月)
右臣伏蒙聖恩差臣知亳州軍州事見發赴本任次
伏見大行皇帝將來八月遷坐于永厚陵中外群臣
咸進挽歌辭臣以非才乆竊重任遭遇先帝蒙𬒳聖
知恩極昊天未知論報痛深䘮考徒切攀號臣今謹
撰成大行皇帝靈駕發引日挽歌辭三首謹隨狀上
進伏候勑㫖
　　　亳州謝上表(治平四年六月)
臣某言伏蒙聖恩授臣觀文殿學士刑部尚書知亳
州軍州事巳於今月二日赴上訖者貳政非才雖獲
奉身而退分符善地猶懐竊禄之慙祗荷寵靈惟知
戰懼臣某中謝伏念臣章句腐儒之學也豈足經邦
斗筲小器之量也寜堪大用而叨塵二府首尾八年
荷三朝之誤知罄一心而盡瘁若乃樞機冝慎而見
事輙言䧟穽當前而横身不避竊尋前載未有能全
一昨怨出仇家􁀌爲死禍造謗于下者𥘉若含沙之
射影但期隂以中人宣言于廷者遂肆鳴梟之惡音
孰不聞而掩耳頼聖神之在上廓日月之至明悉究
網誣遂投讒賊再念臣性實甚愚而踈於接物事多
輕信者蓋以至誠如彼匪人失於泛愛平居握手惟
期道義之交延譽當朝常丐齒牙之論而未乾薦儞
之墨巳彎射羿之弓知士其難世必以臣爲戒常情
共惡人將不食其餘而臣與遊旣昧於擇賢在滿不
思於將覆自貽禍釁㡬至顛隮上煩睿聖之保全得
完名節於終始洎懇辭於重任尤深惻於皇慈雖避
寵辭隆僅能去位而清資顯秩愈更叨榮莫逃僥倖
之譏實負心顔之􁂦斯蓋伏遇皇帝陛下乾坤大度
堯舜至仁察臣自取於怨仇本由孤直憫臣力難於
勉强蓋迫衰殘旣獲免於非辜仍曲從於私欲遂同
萬物俾無失所之嗟未盡餘生敢忘必報之效
　　　謝賜仁宗御集表(治平四年/月)
臣某言伏準御藥院告報伏蒙聖慈賜臣仁宗御集
一部一百卷者倬彼雲章方聮於寳軸刻之玉版忽
𬒳於恩頒臣某巾謝恭惟仁宗皇帝睿哲聦明寛仁
恭儉毎虚心而訪道務嚮學以崇儒天縱生知臻作
者之謂聖功髙徳盛由煥乎其有文伏惟皇帝陛下
纂紹丕圖善繼先志惟仁祖發揮於衆製乃英考序
𫐠而成編昭如三光並照萬物法彼後世同符六經
方副本之頒行非近輔而莫獲敢期睿眷尚及愚臣
寵異群邦光生蔀室載念臣出身寒苦自少遭逢晚
蒙獎任之殊甞與賡歌之後捐軀論報餘生巳負於
素心拜賜爲榮撫事但零於清血
　　　亳州乞致仕第一表(熈寜元年春)
臣某言臣聞難進易退者禮經之格言知足不辱者
道家之明戒茍貪榮而不止冝招損以自貽況災疾
之所纏顧筋力之難强輙披悃愊自冒誅夷臣某中
謝伏念臣生也多屯少雖有志而識不明於大體用
不適於當時徒以荷三朝之誤知屬四方之無事遂
容章句之學竊與機政之司逮更二府之繁蓋亦八
年之乆既不能遇事發憤慨然有所建明又不能與
世浮沉黙爾以爲阿徇毎多言而取怨積衆怒以難
當繼逢時事之方艱思欲乞身而未獲不虞暗禍䧟
臣於風波必死之淵上頼至仁脫臣於鮫鰐垂涎之
口以至平生所守之名節晚暮未盡之年齡豈臣能
於自全皆陛下之所賜旣懇辭於重任仍假守於善
邦固巳坦無危疑幸此優逸而風霜所迫鬢髮凋殘
憂患巳多精神耗盡加之肺肝渇涸眼目眊昬去秋
以來所苦増劇兩脛惟骨拜履俱艱雙瞳雖存黒白
纔辨顧形骸之若此尸寵禄以何安伏望皇帝陛下
特軫睿慈俯從人欲許還官政俾返田廬白首明時
幸遘垂衣之治酣歌聖化願追擊壤之民雖居畎畒
之間永荷乾坤之造
　　　第一劄子
臣輙瀝(一作/有)血懇上干宸慈臣本以庸虚誤蒙獎擢
(一作/推用)濫塵二府獲事三朝無徳(一作/一事)可稱無言(一作/一言)
可採旣不能報國又不善謀身怨嫉謗䜛喧騰衆口
風波䧟穽(一作/檻阱)僅脫餘生憂患旣多形神俱瘁齒髪
凋落疾病侵陵故自數年以來竊有退休之志而臣
猥以非才乆叨重任連值國家多事所以未敢遽言
頃自去春伏蒙陛下矜憫孤危保全晚節許解政事
得從外𥙷臣於此時遂乞守亳(一作乞/守亳社)蓋以去潁最
近便於私營及入辭之日亦具奏陳乞枉道至潁脩
葺故居幸蒙聖恩皆賜允許臣自到亳以來殆將朞
歳(一作/歳暮)舊苦痟渇蓋巳三年腰脚細痩惟存皮骨行
歩拜起乘騎鞍馬俱覺艱難而眼目昬花氣暈侵蝕
視一成兩僅分黒白職事至簡猶多妨廢坐尸厚禄
益所難安然臣嚮者不敢啓言而今乃輙茲有請者
蓋以方今朝廷無事中外晏然臣亦幸無任責之重
其進退之際旣無所嫌避又不繫重輕故敢直以臣
子之私誠自乞君父之憐憫臣以守官在外不得親
伏旒扆之前縷陳悃愊臣今巳具表章欲乞一致仕
名目就近於潁州居止以養殘年伏望聖慈特賜開
許臣無任祈天俟命
　　　第二表
臣某言臣近貢封章乞還官政伏奉詔答未賜允俞
退自省循奚勝殞越臣聞神功不宰而萬物得以曲
成者惟各從其欲天鍳孔昭而一言可以感動者在
能致其誠敢傾䖍至之心再瀆髙明之聽臣某中謝
伏念臣本以一介之賤叨塵二府之聮知直道以事
君毎師心而自信然而旣乏捐軀之效又無先覺之
明用之已過其分而曽不自量毀者不堪其辱而莫
知引去幸頼乾坤之再造得逃䧟穽之危機仍許避
於要權俾退安於晚節今乃苦於衰病莫自支持顧
難冒於寵榮始欲収於骸骨敢期聖念過軫天慈謂
雖迫於桑榆未忍弃於草莽竊以古今之制㳂襲不
同蓋由兩漢而來雖處三公之貴毎上還於印綬多
自駕於車轅朝去朝廷暮歸田里一辭髙爵遂列編
民豈如至治之朝深篤愛賢之意毎示隆恩之典以
勸知止之人故雖有還政之名而仍享終身之禄固
巳不類昔時之士無殊居位之榮然則在臣素心雖
切退休之志迹臣所乞尚虞僥倖之譏伏望皇帝陛
下惻以深仁矜其至懇俾解方州之任遂歸環堵之
居固將優游垂盡之年涵泳太平之樂惟辛勤白首
迄無一善之稱孤負明時莫報三朝之徳此爲慙恨
何可勝陳
　　　第二劄子
臣近以疾病衰遲再上表(一作/封)章瀝陳血懇乞一致
仕名目以養殘年聖恩憐憫不忍遽棄特降詔諭未
賜允俞承命之際惟知感泣臣竊以七十之制雖著
禮經而歴代以來人臣進退多不拘此有年巳過而
不得去者有年未及而可以去者蓋以人有賢愚理
難一槩(一作/致)其或上智髙才元勲舊徳用捨去就繫
朝廷得失輕重者故雖年巳過之理不得去而人皆
不以爲非也若中常之人碌碌備位存之旣無所益
去之亦無可思其用捨不爲得失去就不繫輕重其
人茍能量分知止奉身而退朝廷則必嘉其趣尚而
成就其志故雖年未及而特許其去而人亦不以爲
非也彼中常之人者居常則無足可稱及能識分自
量不待年及而知止則尚有一節可取故人君推樂
賢養士之心務欲獎成其名節所以不待年及而亦
(一作/方)許其去也如臣愚陋不敢過自陳其不肖輙竊
自比於中常之人所謂碌碌備位存之無所益去之
無可思而用捨去就不繫朝廷得失輕重者臣某是
也然臣比於中常之人猶有不及者貪冒榮寵過其
涯分荷三朝之恩徳而無所報効𬒳小人之摧辱而
不能逺去固非有識分知止之明而直以疾病侵陵
心神昬耗力不能勉然後不得巳而自陳耳此臣自
媿於心者也雖然臣以犬馬之賤蒙陛下天地養育
之恩始終保全以至今日惟晚暮一節尚頼君父之
仁獎成其志臣今巳具第二表陳乞伏望聖慈特賜
開許(一作/允)今取進止
　　　第三表
臣某言臣近者再貢封章乞從致仕伏奉詔書冝不
允者竊稽典禮退止一辭上黷睿慈臣今三請雖未
忍弃捐之意曲煩再諭以丁寧而不勝迫切之誠尚
冀終蒙於開可臣某中謝伏念臣禀生至陋力學不
强徒以略誦仁義之言粗知㢘耻之節早縁一藝擢
自諸生智非先見之明材無適用之敏但知報國不
敢謀身惟枉尋直尺之不爲故圓鑿方枘而難合以
至𬒳侵凌於群小遭詆毀之百端而臣忍辱强顔踰
時歴歲蓋思責任之方重顧於去就而難輕今者幸
蒙寛恩獲保孤拙脫於死地優以便藩旣無效於勤
勞徒坐尸於寵禄加以艱危備歴憂患巳多老將疾
以偕來形與神而俱瘁昔而少徤黔驢之伎已殫今
也病衰駑馬之疲難强始露肺肝之懇乞収骸骨而
歸迹臣前後之心可見遲徊之乆不敢爲於妄舉蓋
幸冀於必從伏望皇帝陛下推天地之仁垂日月之
照察臣旣非狷憤以肆一朝之忿又非矯激而希髙
世之名本由多難之餘誠以不能而止矜其朽憊賜
以哀憐許上印章退居田里使病樗擁腫盡爾天年
斥鷃逍遥遂其物性幸克成於素志惟仰頼於鴻私
　　　第三劄子
臣輙有血懇上干天慈意迫言煩合從誅戮臣近以
衰年疾病三上表章乞一致仕名目伏蒙聖恩(一作/慈)
累降詔諭未賜允俞祗服訓辭惟知感涕臣聞陳力
就列不能者止此臣子之常分也臣以庸繆遭遇三
朝誤𬒳獎擢叨塵二府論其報効𥘉無取(一作/𥙷)於毫
分積爲怨仇則不勝於詆訾雖忠邪善惡上則難逃
聖鑒之明毀譽是非下則一付至公之論可以撫心
省已自信不疑其如蹇拙孤危亦巳甚矣而猶貪冐
榮寵不知進退以至横遭誣䧟㡬至顚擠上頼陛下
推天地父母之恩以保全之察其誠心許解重任􁓀
以善地從其私便偷安茍禄優幸巳多而臣量盈器
極福過災生衰疾所嬰積年滋甚中虚渇涸若注漏
巵腰脚伶俜僅存皮骨舊患兩目氣暈侵蝕日加昬
暗簽書文字轉覺艱難一郡之間事多曠廢是敢直
露肺肝願還印綬而皇慈垂惻未忍遽弃三賜詔諭
慰以恩言中外之人皆知聖君恩禮之數過厚於臣
者至矣而臣之懇悃迫切不能自止之誠亦巳至矣
伏望聖慈憫臣衰殘衰臣懇迫特賜允臣累表所乞
俾以本官致仕(一作/政)歸老田閭(一作/廬)則臣雖死之年
猶生之日今取進止
　　　第四表
臣某言臣累貢封章乞從致政伏奉詔書所乞冝不
允者未忍遽捐幸曲憐於舊物尚兹再黷蓋中迫於
危誠進冒誅夷俯深殞越臣某中謝伏念臣以一介
無能之賤荷三朝特逹之知仁宗擢自諸生俾參二
府先帝力排羣議深察孤忠暨逢神聖之纂臨竊幸
風雲之感㑹至於辨正誣枉保全始終雖天地之施
無私恩非責報而犬馬之微自效力不逮心繼之衰
疾之纒綿加以年齡之晚暮寵榮旣過小器盈而必
顛筋力已疲飛鳥倦而思止輙露乞身之請願諧解
組之歸而皇慈惻然明詔屢下示廓含容之大度慰
安憔悴之餘生祗服訓辭惟知感涕然而忠信所以
事上理無弗踐之空言進退各有其冝力或不能而
當止雖禮著引年之制必待及時而身有負薪之憂
亦容辭仕是敢再殫悃愊仰冀哀矜伏望皇帝陛下
軫尭舜之深仁推乾坤之曲造憫其確至賜以允俞
俾還潁尾之居遂養漳濵之病再念臣早從壯歳粗
學文辭乆冒榮階常豐禄賜尚能遇樵夫而談道宣
上徳以諭愚民與故老而揮金均君恩而榮里卷(此/聮)
(一作談王道揮/賜金似衍二字)以終晚節永荷鴻私
　　　第四劄子
臣近者累具章表劄子披𫐠懇誠上干宸造乞一致
仕名目歸考田廬伏蒙五降詔書未賜俞允訓諭丁
寜恩意深至捧讀之際惟知感泣而臣情迫於中不
能自止者蓋以疾病侵攻心志衰盡欲於未填溝壑
之間自爲苟且朝暮之計是敢更瀝肝膈(一作/膽)冀蒙
哀憐臣自治平二年巳來遽得痟渇四肢痩削脚膝
尤甚行歩拜起乗騎鞍馬近益艱難而兩目昬暗多
年舊疾氣暈侵蝕積日轉深視瞻恍惚(一作/恍恍)數歩之
外不辨人物至於公家文字看讀簽書動成妨廢臣
本庸常之人非有深識逺慮毎見比來臣寮多因疾
病致仕其人旣遂閑退徃徃稍復康安(一作/寜)臣伏自
念無才無能叨竊榮寵滿盈之罰福過災生亦欲量
分知止辭去官禄庻於晚暮之年少免災疾之苦又
臣所患眼目(一作/疾)自今年春夏以來日更増加其勢
未止惟恐年歳之間遂成廢疾若幸於未廢之前獲
遂退休之請與其病廢尚竊羙名臣之愚慮所希實
止於此臣遭遇明聖過蒙知獎其孤危蹇拙之迹荷
保全終始之恩可謂至矣而未知報効遽迫病衰天
心仁憫必垂矜惻臣不敢避煩言屢黷之罪今巳再
具表陳乞伏望聖慈特賜開許今取進止
　　　第五表
臣某言臣近者累具陳乞願還官政伏蒙聖慈五降
詔書未賜俞允上恩曲諭巳至矣而丁寜下愚弗移
但頑然而迷執論罪合當於誅戮原情尚冀於矜從
臣某中謝伏念臣以空言少實之文守泥古不通之
學遭逢亨㑹玷竊寵靈禄利巳豐乃辭陳力恩私未
報輙欲便身推是以言固難逃責若乃艱危險䧟僅
存將盡之餘齡沮辱摧傷無復平生之壯氣加以形
骸衰颯疾病侵凌顧難戀於軒裳遂退甘於畎畒語
其此志又若可哀自伸五請之勤巳渉三時之頃天
慈惻隱聖度優容謂駑馬雖疲念服轅之巳乆而蓍
簮至賤閔舊物而不忘固當上體至仁勉安厥位而
夏秋交際痾疹日増弱脛零丁惟存骨立昬瞳眊瞀
常若冥行旣未知痊損之期終當廢去而苟遂退休
之懇尚竊羙名是敢更殫悃愊之私冀動髙明之聽
伏望皇帝陛下推乾坤亭育之施回日月照臨之光
少寛屢黷之刑俯徇至誠之請庻使戒滿盈而知止
免災疾以全生老安治世之和永荷終身之賜
　　　第五乞守舊任劄子(熈寜元年/月)
臣今月六日準樞宻院遞到詔書一道以臣上第五
表乞致仕伏蒙聖恩未賜俞允者伏念臣以庸虚淺
末之學遭遇三朝荷非常不次之恩寵未知報効之
方而遽迫衰病自懼盈滿思慕古人知止之節願於
聖世獲遂退休陛下仁聖寛慈俯哀誠悃旣恕其屢
黷之罪未加誅戮而又推天地父母之恩不忍遽令
退去六降詔書丁寜訓諭感極惟泣不知所容再念
臣昨蒙恩許守此便郡以養衰殘今到任巳及一年
蓋爲脚膝乗騎鞍馬艱難憂慮非時别有移替欲望
聖慈許臣且更於此將理一二年間若稍獲安痊則
不敢上煩聖聽臣以孤危蹇難之迹荷陛下始終保
全之恩以至今日猶以衰殘疾病之懇煩君父含容
養育之私臣無任
表奏書啓四六集卷第四
　　　　　紹熈三年十月承直郎丁朝佐編次
　　　　　　　　　　　　郡人孫謙益校正
乞詰問蔣之竒言事劄子天下之心(之一/作爲)
封進批出蔣之竒上字劄子使事虚(此下一/有而字)
乞罷政事第三表動皆臣忌(臣一/作過)
亳州謝上表于廷(一作/于朝)知士其難(其一/作爲)懇辤(一作/懇還)必
報之効(一作爲/効之報)
亳州乞致仕第三劄子累表(一作/累奏)
第四劄子明聖(一作/聖朝)
附録卷第四
　　傳
　　　神宗舊史本傳
歐陽脩字永叔吉州永豐人四歳孤母鄭教讀書爲
文中進士第𥙷西京留守推官召試學士院遷鎭南
軍節度掌書記館閣校勘時范仲淹以言事忤宰相
貶知饒州論救者甚衆而諌官髙若訥獨不言脩以
書責之以爲不知耻若訥怒連其書以聞坐貶峽州
夷陵令徙光化軍乾徳令改武成軍節度判官遷太
子中允館閣校勘預修崇文總目書成改集賢校理
知太常禮院出通判滑州慶曆初吕夷簡老病在相
位天下事積成抏弊元昊盜邊陜右師老兵頓天子
憂之一日夷簡罷相夏竦爲樞宻使既除復罷而更
用杜衍又范仲淹冨弼韓琦同時擢執政收攬一時
名士增諌官貟脩首在選中擢太常丞知諫院脩力
◍時事屢請責執政以時所可爲者於是仁宗開天
章閣給二府筆札令具所以施行條上其後下詔勸
農桑興學校抑僥倖脩之發明居多是時執政皆脩
素所厚善而脩所言事一意徑行不以形迹嫌疑顧
避天下之士知其立朝有本未質行正直衆頗推許
小人自此側目而黨人之論興矣初石介作慶曆聖
徳詩言進賢退姦之難其指以美杜衍等進而竦見
黜也竦既懷不滿因與其黨造爲黨論目仲淹衍及
脩爲黨人脩乃上朋黨論其大略言小人無朋惟君
子則有之如書曰受有臣億萬惟億萬心周有臣三
千惟一心紂億萬人各異心可謂無朋矣而紂因以
亡武王之臣三千人可謂大朋矣而周用以興蓋君
子之朋雖多而不厭故也擢同修起居注閱月拜右
正言知制誥於是爲黨論者惡脩擿語其情狀使内
侍藍元震宻上䟽言范仲淹歐陽脩尹洙余靖前日
蔡襄謂之四賢斥去未㡬復還四人得志遂引襄爲
同列以爵禄爲私惠膠固朋黨轉相汲引不過三二
年布滿要路則誤朝迷國誰敢有言仁宗不聽㑹
𬒳㫖使河東自陜西兵興芻糧乆不繼言者屢請廢
麟州脩請移兵就食於濵河諸堡使緩急不失應援
平時可省餽運麟州以故不廢又建言忻代州岢嵐
火山軍故時並邊皆民田潘美患虜入㓂乃使民内
徙空其地自後虜人盜耕不巳請益募民賦田入租
歳可得榖數百萬斛給邊仍計頃出丁爲兵不者他
日盡爲虜所有矣從之㑹保州兵叛出脩爲龍圖閣
直學士河北都轉運使仁宗靣諭曰勿爲乆計有事
第言之脩對以諫官乃得風聞今在外使事有指越
職罪也仁宗曰事苟冝聞豈可以中外爲辭甞上䟽言
今杜衍韓琦范仲淹冨弼相繼罷去天下皆知其有
可用之賢而不聞其有可罷之罪自古小人敗事其
說不逺欲廣䧟良善則指爲朋黨欲動摇大臣則誣
以專權蓋去一善人而衆善人尚在則未爲小人之
利欲盡去之則善人少過難一一求瑕唯是指以爲
朋則可盡逐至如自古大臣𬒳主知而蒙信任則難
以他事動摇惟有專權是上之所惡方可傾之夫正
士在朝羣邪所忌謀臣不用敵國之福今此四人一
旦罷去而使群邪相賀於内四夷相賀於外臣所以
爲陛下惜之也於是爲黨論者愈益忌之初脩妹適
張龜正卒無子而有女女實前妻所生甫四歳以無
所歸其母擕養於外氏及笄脩以嫁族兄之子晟㑹
張氏與奴姦事下開封獄獄吏因附致其言以及脩
詔以户部判官蘇安世内侍王昭明雜治之卒無狀
乃坐用張氏匳中物買田立歐陽氏劵左遷知制誥
知滁州乆之遷起居舎人知揚州徙潁州復龍圖閣
直學士知應天府以母憂去既免喪入見脩老矣髪
白仁宗惻然問在外㡬年今年㡬何恩意甚渥命判
流内銓小人恐脩復用乃僞爲脩奏乞汰内侍挾威
令爲姦利者宦者人人忿怨楊永徳者隂以言中脩
出知同州仁宗悟留刋修唐書爲翰林學士加史館
脩撰勾當三班院改侍讀學士知蔡州未行復爲翰
林學士判太常寺時文士以磔裂怪僻相尚脩知貢
舉深革其敝前在髙第者盡黜之務求平淡典要舉
子皆造言謗之巳而文亦卒變拜右諌議大夫判尚
書禮部又判祕閣祕書省加兼侍讀辭不受同修玉
牒兼龍圖閣學士權知開封府以給事中罷同提舉
諸司庫務改羣牧使唐書成拜禮部侍郎爲樞宻副
使嘗因水災凡再上䟽請立皇子言甚激切未幾參
知政事與韓琦等恊定大議立英宗巳而英宗力辭
宗正之命脩進曰宗室不領職事今忽有此除天下
皆知陛下将以爲嗣也不若遂正其名且宗正誥敕
付閤門故得不受若立為皇子則止降一詔書大事
定矣不可辭也仁宗以為然遂下詔及英宗以疾未
親政事慈聖光獻太后垂簾脩與二三大臣主國論
每簾前奏事或執政聚議有未可脩未嘗不抗是非
力爭臺諫官至政事堂論事事雖非已出同列未及
啓口而脩已直折其短以至士大夫建明利害及所
祈請前此執政多媕阿不明白是非至脩必一二數
之曰某事可行某事不可行用是怨誹者益多英宗
嘗面稱脩曰性直不避衆怨脩亦嘗稱誦故相王曽
之言曰恩欲歸已怨使誰當及上即位御史蔣之竒
言脩帷箔事連其長子婦吴氏脩杜門請付有司按
治先是脩妻之從弟薛宗孺坐舉官𬒳劾内冀㑹赦
免而脩乃言不可以臣故徼幸乞特不原以故宗孺
坐免官怨脩因構爲無根之言欲以汙辱之㑹劉瑾
亦素仇家乃騰其謗以語中丞彭思永思永以語之
竒之竒始以私議濮王事與脩合而脩特薦爲御史
時方患衆論指目爲姦邪及得此因亟持以自解扵
是詔詁語所從來之竒言得之思永以與瑾同郷故
力抵以爲風聞上爲其辭窮降思永知黄州之竒監
道州酒遣中使手詔慰安脩脩遂稱疾力乞解機務
以觀文殿學士刑部尚書知亳州時脩年六十乃連
六表乞致仕不從遷兵部尚書知青州脩嘗薦王安
石扵朝及安石執政助神宗有爲脩不悅常平法下
乃以擅止散青苗錢詔釋其罪除檢校太保宣徽南
院使判太原府三辭不受徙知蔡州以老病乞骸骨
章數上乃爲觀文殿學士太子少師致仕卒年六十
六贈太子太師太常𥘉謚曰文常秩曰脩有定䇿之
功請加以忠乃謚曰文忠𥘉英宗即位追贈宗室尊
屬至濮安懿王中書以本朝未有故事請付有司詳議
英宗謙恭重其事詔湏大祥後議之後乃詔禮官與
侍制以上詳議而有司以爲王當稱伯改封大國朝
廷以典禮未正再下尚書省集議而皇太后手書以
議事詰責執政扵是手詔權罷議令有司博求典故
以聞御史吕誨等彈奏脩首𨳩邪議琦公亮槩附㑹
不正請如有司議脩論本生之親改稱皇伯歷考前
世皆無典據進封大國則又禮無加爵之理已而皇
太后出手書曰濮安懿王及譙國太夫人王氏襄國
太夫人韓氏仙㳺縣君任氏可令皇帝稱親仍尊濮
安懿王爲皇三夫人並稱后是日手詔欲遵太后手
書稱親而不敢當追崇之典誨及范純仁傳堯俞趙
瞻趙鼎論列不巳英宗問執政當如何脩對曰御史
以爲理難並立若以臣等有罪即留御史若非罪則
惟聖㫖是聴英宗乃令出御史其後脩著濮議引䘮
服記曰爲人後者爲其父母報報者齊衰期也謂之
降服親不可降降者降其外物爾喪服是也其必降
者示有所屈也以其承大宗之重尊祖而爲之屈爾
屈扵此以伸扵彼也生莫重扵父母而爲之屈者以
見承大宗者亦重此以義制者也父子之道天性也
臨之以大義有可以降其外物而本之扵至仁則不
可絶其天性絶人道而滅天理此不仁者之或不為
也故聖人制服為降三年爲朞而不没其父母之名
以見服可降而名不可没也此以仁存心者也又曰
令議者欲以為人後之故使一旦反視父母若未嘗
生我者其絶之巳甚矣使其真絶之歟是非人情也
迫扵義而偽絶之歟是仁義者敎人為偽也所議大
略如此國朝接唐五代末流文章專以聲病對偶為
工剽剥故事彫刻破碎甚者若俳優之辭如楊億劉
筠輩其學博矣然其文亦不能自拔扵流俗反吹波
揚瀾助其氣勢一時慕効謂其文為崑體時韓愈文
人尚未知讀也脩始年十五六扵鄰家壁角破簏中
得本學之後獨能擺弃時俗故歩與劉向班固韓愈
柳宗元爭馳逐是時尹洙與脩亦皆以古文倡率學
者然洙材下人莫之與至脩文一出天下士皆嚮慕
為之唯恐不及一時文章大變庶幾乎西漢之盛者
由脩發之然至論易則以繫辭非孔子之言論周禮
則疑非周公所作是以君子之愛其文者猶嘆息扵
斯焉脩性剛直處善惡黒白明遇事直前不避機穽
其放逐流離者屢矣而復振起志氣猶自若也嘗集
三代以来金石刻爲一千卷頗是正譌謬所著易童
子問三卷詩本義十四卷居士集五十卷内外制奏
議四六集又四十餘卷子發奕棐辯文史臣曰法言
變而有離騷自是而降相望千百年其間雖有名世
者而馬遷韓愈莫能過也宋興承平百年士生斯時
多矣然接五代琱瑑之習風聲氣俗尚在也歐陽脩
奮然躡二子之後無愧焉至其以繫辭爲非孔子所
作此道隱扵小成言隱扵浮華者歟
　　　四朝國史本傳(淳熈間進)
歐陽脩字永叔吉州永豐人四歳而孤母鄭氏親誨
之學及冠嶷然有聲宋興且百年而文章體裁猶仍
五季餘習鎪刻駢偶淟涊弗振士因陋守舊論卑氣
弱蘇舜元舜欽柳𨳩穆脩輩咸有意作而張之而力
不足韓愈遺藁閟扵世學者不復道脩㳺隨得扵廢
書簏中讀而心慕焉晝停飡夜忘寐苦志探賾必欲
并轡絶馳而追與之並舉進士試南宫第一擢甲科
調西京推官留守錢惟演器其材不攖以吏事脩以
故益得盡力扵學入朝爲館閣校勘范仲淹以言時
事貶在廷多論救司諫高若訥獨以爲當黜脩詒書
責之謂不知世間有羞恥事若訥上其書坐貶夷陵
令稍徙乾德令武成節度判官仲淹使陕西辟掌書
記脩笑而辭曰昔者之舉豈以爲利哉同其退不同
其進可也乆之復校勘進集賢校理慶曆三年知諫
院時仁宗更用大臣杜衍富弼韓琦仲淹皆在位增
諫官員脩首在選中每進見勸帝延問執政咨所宜
行旣多所張施小人翕翕不便脩慮善人必不勝數
爲帝分别言之又上朋黨論其畧以謂小人無朋惟
君子則有之小人所好者利禄所貪者財貨當同利
之時暫相黨引及見利而爭先則反相賊害雖兄弟
親戚不能相保故曰小人無朋君子則不然所守者
道義所行者忠信所惜者名節以之脩身則同道而
相益以之事國則同心而共濟終始如一故曰君子
有朋紂有臣億萬惟億萬心可謂無朋矣而紂用以
亡武王有臣三千惟一心可謂大朋矣而周用以興
蓋君子之朋雖多而不厭故也脩天性疾惡論事無
所回隱人視之如仇而愈奮厲不顧帝獨奨其敢言
靣賜五品服顧侍臣曰如歐陽脩者何處得來同脩
起居注遂知制誥故事必試而後命詔特除之奉使
河東自西方用兵議者欲廢麟州以省餽餉脩曰麟
州天險不可廢廢之則河内郡縣民皆不安居矣不
若分其兵駐並河諸堡緩急得以應援而平時可省
轉輸扵䇿爲便由是州得存又言忻代岢嵐多禁地
廢田願令民得耕之不然将爲虜有朝廷下其議乆
乃行歳得粟數百萬斛使還會保州兵亂以爲龍圖
閣直學士河北都轉運使陛辭帝曰勿爲乆留計有
所欲言言之對曰臣在諫職得論事今越職而言罪
也帝曰但言之母以中外爲間賊平大将李昭亮通
判馮愽文私納婦女脩捕博文繫獄昭亮懼立出之
兵之始亂也招以不死旣而皆殺之脅從二千人分
隸諸郡富弼爲宣撫使恐後生變将使同日誅之與
脩遇扵内黄夜半屏人告之故脩曰禍莫大扵殺巳
降況脅從乎旣非朝命脫一郡不從爲變不細弼悟
而止杜衍等相繼罷去脩上䟽曰此四人者天下皆
知其有可用之賢而不聞其有可罷之罪小人欲廣
䧟良善必指爲朋黨欲動摇大臣必誣以顓權蓋善
人少過唯指以爲黨則可一時盡逐今四人一旦罷
去臣爲朝廷惜之扵是邪黨益忌脩因其孤甥張氏
獄傅致以罪左遷知制誥知滁州居二年徙揚州潁
州復學士召判流内銓時在外十一年矣帝見其髪
白問勞甚至又有詐爲脩奏乞汰内侍爲姦利者其
羣皆怨怒譛之出知同州帝納吴充言而止遷翰林
學士扵是冨弼韓琦復用慶暦故臣稍集士大夫知
天子有致治之意相賀扵朝脩乞蔡州去帝復納劉
敞趙抃之言而止奉使契丹其主命貴臣四人押燕
曰此非常制以卿名重故爾知嘉祐二年貢舉時士
子尚爲險怪竒澀之文號太學體脩痛排抑之凡如
是者輙黜畢事向之囂薄者伺脩出聚譟扵馬首街
邏不能制然場屋之習從是遂變加龍圖閣學士知
開封府承包拯威嚴之後簡易循理不求赫赫名京
師亦治旬月改羣牧使在翰林八年知無不言河決
商胡北京留守賈昌朝欲𨳩横壠故道回河使東有
李仲昌者欲導入六塔河議者莫知所從脩以爲河
水重濁理無不淤下流旣淤上流必決以近事驗之
決河非不能力塞故道非不能力復但勢不能乆耳
横壠功大難成雖成将復決六塔狹小而以全河注
之濵　德博必𬒳其害不若因水所趨増隄峻防䟽
其下流縱使入海此數十年之利也宰相陳執中主
昌朝文彦博主仲昌竟爲河北患狄青爲樞宻使有
威名帝不豫訛言籍籍脩請出之扵外以保其終嘉
祐元年水災(書嘉祐二年知舉扵前而記元年/水災扵後當時史院進本差誤)脩上
䟽曰陛下臨御三紀而儲宫未建昔漢文帝𥘉即位
以羣臣之言即立太子而享國長乆爲漢大宗唐明
宗惡人言儲嗣事不肯早定致秦王之亂宗社遂覆
陛下何疑而乆不定乎其後建立英宗蓋原扵此五
年拜樞宻副使六年參知政事英宗未親政皇太后
御簾大臣奏事間有未可脩必力抗是非臺諫官至
政事堂所論或矯異它執政未及言已面折其短朝
士建白利害及凡所求請必明告之曰某事可行某
事不可行以是怨誹益衆帝将追崇濮王命有司訂
議皆謂當稱皇伯改封大國脩引喪服記以爲為人
後者為其父母報降三年爲期而不没其父母之名
以見服可降而名不可没也若本生之親改稱皇伯
歷考前世皆無典據進封大國則又禮無加爵之道
故中書之議不與衆同太后出手書許帝稱親尊王
爲皇三夫人爲后帝不敢當扵是御史吕誨等六人
爭論不巳指脩爲主議皆𬒳逐惟蔣之竒之說合脩
意脩薦為御史衆目爲姦邪之竒患之則思所以自
　解脩婦弟薛宗孺有憾扵脩造帷薄不根之謗摧辱
　之展轉逹扵中丞彭思永思永以告之竒之竒即上
　章劾脩神宗初即位欲深譴脩訪扵故宫臣孫思恭
　思恭爲辨釋脩杜門請推治帝使詰思永之竒問所
　從来辭窮皆坐黜脩亦罷爲觀文殿學士知亳州明
　年移青州改宣徽南院使判太原府辭不拜徙蔡州
　脩本以風節自持旣數困汙衊纔年六十即連乞謝
　事帝輙優詔弗許及守青又以擅止散青苗錢爲王
　安石所詆故求歸愈切熈寧四年以太子少師致仕
　五年薨年六十六贈太子太師謚曰文忠脩始在滁
州號醉翁晚更號六一居士天資剛勁見義勇爲雖
機穽在前觸發之不顧放逐流離至于再三志氣自
若不悔也爲文天材自然豐約中度其學推韓愈孟
軻以逹扵孔氏著禮樂仁義之實以合扵大道其言
簡而明信而通引物連類折之扵至理以服人心超
然獨騖衆莫能及故天下翕然師尊之奨引後進如
恐不及賞識之下率為聞人曽鞏王安石蘇洵洵子
軾轍布衣屏處未爲人知脩即㳺其聲譽謂必顯扵
世篤扵朋友生則振掖之死則調護其家好古耆學
凡周漢以降金石遺文㫁篇殘簡一切掇拾研稽異
　同立說扵左的的可表證謂之集古録奉詔脩唐書
　紀志表自撰五代史記法嚴詞約多取春秋遺旨殆
　與史漢相上下蘇軾叙其文曰論大道似韓愈論事
　似陸贄記事似司馬遷詩賦似李白識者以爲名言
　中子棐棐字叔弼廣覽彊記能文詞年十三時見脩
　著鳴蟬賦侍扵側不去脩撫之曰兒異時必能為此
　因書以遺之用䕃爲祕書省正字登進士乙科念父
　老不肯仕強之乃調陳州判官終不行脩所為文湏
　人代者多出其手脩薨代草遺表神宗讀而愛之意
　脩自作也免喪始為審官主簿官制局檢詳官太常
博士主客考功員外郎議者患選人貟多請令二十
五歳而試扵銓又守選三年而後仕進士特奏名者
予之官而不使調選棐曰是非朝廷所以立議本意
也且所爲議冗官者欲利士人耳今加年而使守選
是反害之也所謂特奏名者非它儒人老扵埸屋者
也閔其無成而老故予之微官使霑禄而後歸今乃
授之虚名是終窮之也遂得不變元祐初以集賢校
理爲著作郎判登聞鼓院復徙職方禮部員外郎知
襄州曽布執政其婦兄魏泰恃聲勢来居襄規占公
私田園強市買與民爭利郡縣莫敢誰何至是指州
門東偏官邸廢址爲天荒而請之吏具成牘至棐曰
孰謂州門之東偏而有天荒乎卻之衆共白曰泰横
扵漢南乆今求地而緩與之且不可而又可卻邪棐
竟持不與泰怒譛扵布徙之潞州旋又罷去奪校理
元符末還朝歴吏部右司二郎中以直祕閣知蔡州
蔡地薄賦重轉運使又爲覆折之令多取扵民民不
堪命㑹有詔禁止而佐吏憚使者不敢以詔旨從事
棐曰州郡之扵民詔令茍有未便猶将建請今天子
徳意深厚知覆折之病民手詔止之若有憚而不行
何以爲長吏命即日行之未幾坐黨籍廢十餘年卒
年六十七　史臣曰由三代以降薄乎秦漢文章雖
與時盛衰而藹如其言曄如其光皦如其音蓋均有
先王之遺烈渉晉魏而弊至唐韓愈氏乃復起唐之
文渉五季而弊至脩復起閼百川之頽波導之東注
斯文正傳追歩前古匹夫而為百世師一言而為天
下法此兩人足以當之愈不極扵用脩用矣而不極
其至然國朝文風彬彬至今脩之功學士大夫相與
尸而祝之可也
附録卷第四
集古録跋尾卷第四　歐陽文忠公集一百三十七
　　　魏受禪碑(歲月見本文)
右魏受禪碑世傳爲梁鵠書而顔真卿又以爲鍾繇
書莫知孰是按漢獻帝紀延康元年十月乙夘皇帝
遜位魏王稱天子又(集本無/此字)按魏志是歲十一月葬
士卒死亡者猶稱(集本有/王字)令是月丙午(集本/作寅)漢帝使
張愔奉璽綬庚午王升壇受禪又是月癸酉奉漢帝
爲山陽公而此碑云十月辛未受禪于漢三家之說
皆不同今據裴松之注魏志備列漢魏禪代詔冊書
令羣臣奏議甚詳蓋漢實以十月乙夘䇿詔魏王使
張愔奉璽綬而魏王辭讓往返三四而後受也又據
侍中劉廙奏問太史令許芝今月十七日已未可治
壇場又據尚書令桓階等奏云輙下太史令擇元辰
今月二十九日可登壇受命蓋自十七日已未至二
十九日正得辛未以此推之漢魏二紀皆繆而獨此
碑爲是也漢紀乙夘遜位者書其初命而略其辭讓
往返遂失其實爾魏志十一月癸卯猶稱令者當是
十月衍一字爾丙午張愔奉璽綬者辭讓往反容(集/本)
(作/殆)有之也惟庚午升壇最爲繆爾癸卯去癸酉三十
一日不得同爲十一月此尤繆也禪代大事也而二
紀所書如此則史官之失以惑後世者可勝道哉嘉
祐八年九月十七日書(右真蹟)
　　　魏公卿上尊號表(黄初元年)
右魏公卿上尊號表唐賢多傳爲梁鵠書今人或謂
非鵠也乃鍾繇書爾未知孰是也嗚呼漢魏之事讀
其書者可爲之流涕也其鉅碑偉字其意惟恐傳之
不逺也豈以後世爲可欺歟不然不知耻者無所不
爲乎(右真蹟)
　　　魏鍾繇表(歲月見本文)
右鍾繇法帖(二字集/本作表)者曹公破關羽賀捷表也其後
書云建安二十四年閏月九日南蕃東武亭侯鍾繇
上集賢校理孫思恭精於曆學余問孫君建安二十
四年閏在何月思恭爲余以漢家所用四分乾象曆
推之是歲巳亥二曆皆閏十月而陳壽三國志所書
時月雖爲簡略然以思恭言考之則合按魏志是歲
冬十月軍還洛陽其下遂書孫權請討關羽自効於
呉志則書閏月權討羽以魏呉二志參較是閏十月
矣呉志又書十二月權獲羽及其子平魏志明年正
月乃書權傳羽首至洛陽蓋二志相符乃權以閏十
月方征羽至十二月獲之明年正月始傳首至洛(集/本)
(有陽/字)理可不疑然則鍾繇安得於閏十月先賀捷也
由是此表可疑爲非真而今世盛行復有兩本字大
小不同小字差類繇書然不知其果是否姑並存之
以俟識者治平元年七月廿六日書(右真蹟)
　　　又(集本)
右魏鍾繇書其辭云戎路兼行履險冒寒因述曹仁
徐晃破關羽事其後題云建安二十四年閏月九日
南蕃東武亭侯臣繇上按建安二十四年冬曹公軍
于摩陂而仁等破羽後未甞出征履險冒寒之役又
古人牋啓不書年此二事可疑又云羽巳𬒳手刃據
三國志羽圍曹仁於樊爲仁所敗而走後爲孫權兵
斬於沮與此帖不同
　　　魏劉熹學生冡碑(歲月未詳)
右魏劉熹學生冡碑在襄州榖城縣界中余爲乾徳
令時嘗以公事過榖城見數荒冡在草間傍有古碑
傾側半埋土中問其村人爲何人冡皆不能道而碑
文磨滅不暇讀而去後數年在河北始集録古文思
嚮所見榖城碑疑爲漢碑求之又數年乃獲按襄州
圖經云學生冡在縣東北水經注云魏濟南劉熹字
徳怡博學好古立碑載生徒百餘人其不終業而卒
者葬于(集本/作於)此號學生冡今碑雖殘缺而熹與生徒
名字往往尚可見蓋余昔所見乃學生冡而碑魏時
碑也熹榖城令也治平元年正月十日書(右真蹟)
　　　魏賈逵碑(歲月未詳)
右魏賈逵碑魏志逵傳云逵爲絳邑長爲賊郭援所
攻絳人與援約不害逵乃降而援欲以逵爲將怒逵
不肯叩頭欲殺之絳人乗城呼曰負(集本/作若)要殺我賢
君寧俱死援義之遂不殺又按裴松之注引魏略云
援捕得逵怒不肯拜促斬之諸將覆護囚於壷關土
窖中守者祝公道釋其械而逸之(集本有/已字)與魏志不
同而此碑但云爲援所執臨以白刃不屈而已不載
絳人約援事如傳所載不獨逵有徳於絳人而絳人
臨危能與逵生死亦可謂賢矣自古碑碣稱述功徳
常患過實如逵與絳人徳義(集本有/俱隆字)碑不應略而不
著頗疑陳壽作傳(集本無/此二字)好竒而所得非實也松之
又注魏書逵年五十五而碑云五十有四亦當以碑
爲正嘉祐八年十一月十四日書(右真蹟)
　　　魏鄧艾碑(歲月未詳)
右鄧乂碑考其事蹟終始即魏(集本無/此字)鄧艾碑也艾
甞爲兖州刺史據碑云晉初甞發兖州兵討叛羌艾
降巫者傳言授以用兵之法因以破羌兖人神之遂
爲艾立廟建碑紀其事艾於三國時爲名將甞有大
功其姓名聞於世甚顯史與兖人皆不應誤而艾乂
二名不同如此此君子所以慎於傳疑也余謂古人
艾乂常通用漢書曰黎民艾安與懲艾創艾注皆讀
爲乂豈非鄧侯名艾音乂而書碑者從省歟後人讀
史無音注乃直以爲蒿艾之艾而流俗轉失乆而訛
繆遂不復正此理或然覽者詳之熈寧壬子正月晦
日六一堂書(右真蹟)
　　　吴九真太守谷府君碑(鳳皇元年四月)
右谷朗者事吴爲九真太守碑無書撰人名氏其序
云府君諱朗字義先桂陽耒陽人豫章府君之曽孫
公府君之孫郎中君之子也其先出自顓頊益爲舜
虞賜姓嬴氏至于扉子封於秦谷因而氏焉谷氏在
吴不顯史傳無所見所謂豫章府君而下三世皆莫
知其名字按秦本紀非子邑於秦而此與朗子永寧
侯相碑皆爲扉子莫詳其義也治平元年四月廿六
日書(右真蹟)
　　　吴國山碑(歲月見本文)
右吴國山碑者孫皓天冊元年禪于國山改元天璽
因紀其所獲瑞物刋石于山隂是歲晉咸寧元年後
五年晉遂滅吴以皓昬虐其國將亡而衆瑞並出不
可勝數後世之言祥瑞者可以鑒矣熈寧元年中元
後一日書(右真蹟)
　　　晉南郷太守頌(㤗始中)
右南郷太守司馬整(集本作晉南郷太守頌/南郷太守者司馬整也)按晉書
宣帝弟曰安平獻王孚孚次子曰義陽成王望望第
三子曰隨穆王整整先望卒後武帝分義陽之隨縣
封整爲王謚曰穆整以魏咸熈二年爲南郷太守是
歳晉武受禪改元泰始泰始三年徙整南陽而南郷
人爲整建此碑晉書地理志當魏末荆州分屬三國
而南郷南陽皆屬魏後晉武改南郷爲順陽此碑今
在光化軍軍即襄州榖城縣之隂城鎮隂城當魏晉
時爲南郷屬縣也余貶乾徳縣令時得此碑今二紀
矣嘉祐八年九月二十六日書(真蹟)
　　　晉南郷太守碑(㤗始四年)
右南郷太守碑不著書撰人名氏題曰宣威將軍南
郷太守司馬府君紀徳頌碑云君諱整字孔修太宰
安平王之孫太尉義陽王之子按晉書宣帝弟曰安
平獻王孚孚次子曰義陽成王望望第三子隨穆王
整整先望卒後武帝分義陽之隨縣封整爲王謚曰
穆整以太始三年自南郷太守徙南陽而南郷人共
立此碑今在光化軍軍即襄州榖城縣之隂城鎮按
晉志不列南郷郡據此碑所載縣令名氏有武陵築
陽丹水隂城順陽析六縣此蓋南郷郡所治也晉志
但云南郷魏時屬荆州武帝平吴改爲順陽郡而不
著順陽治所興廢屬縣之名而獨此碑可見也又整
傳但云整歷南中郎將封清泉侯薨贈冠軍將軍亦
不言其爲宣威將軍南郷南陽二郡守皆其所漏略
也(右集本)
　　　南郷太守碑隂(集本)
右南郷太守將吏三百五十人分爲二卷其磨滅者
猶有二十餘人人皆有色姓名字而無次序其名號
有令有長有南閤祭酒門下督主簿部督郵監汀督
郵部勸農五官掾文學掾營軍掾軍謀掾府門亭長
主記史待事掾待事史部曲將部曲督又有賊曹功
曹議曹户曹金曹水曹科曹倉曹鎧曹左右兵曹曹
皆有掾又有祭酒有史有書佐有脩行有從掾位有
從史位有史有小史等魏晉之際太守官屬之制蓋
如此他書或時見一二不能如此之備也
　　　晉陸喈碑(歲月見本文)
右晉陸喈碑喈爲宣威内史建武元年卒碑以咸和
七年立而碑後題云咸和七年歲在庚辰咸和成帝
年號也成帝以泰寧三年八月即位是歲乙酉明年
改元咸和據曆七年當爲壬辰而此爲(集本/作云)庚辰者
繆也陸氏有二碑余家集録皆有之據陸禕碑後題
云泰寧三年歲在乙酉與今曆合則當時曆官不應
至咸和而頓爾差失然則庚辰特書碑者誤爾治平
元年六月二十九日書(右真蹟)
　　　晉蘭亭修禊序(永和九年/集本)
右蘭亭修禊序世所傳本尤多而皆不同蓋唐數家
所臨也其轉相傳模失真彌逺然時時猶有可喜處
豈其筆法或得其一二邪想其真蹟冝如何也哉世
言真本葬在昭陵唐末之亂昭陵爲温韜所發其所
藏書畫皆剔取其裝軸金玉而棄之於是魏晉以来
諸賢墨蹟遂復流落於人間太宗皇帝時購募所得
集以爲十卷俾模傳之數以分賜近臣今公卿家所
有法帖是也然獨蘭亭真本亡矣故不得列於法帖
以傳今予所得皆人家舊所藏者雖筆畫不同聊並
列之以見其各有所得至於真僞優劣覽者當自擇
焉其前本流俗所傳不記其所得其二得於殿中丞
王廣淵其三得於故相王沂公家又有别本在定州
民家二家各自有石較其本纎毫不異故不復録其
四得於三司蔡給事君謨世所傳本不出乎此其或
尚有所未傳更俟博采
　　　范文度模本蘭亭序(附)
余甞集録前世遺文數千篇因得悉覽諸賢筆蹟比
不識書遂稍通其學然則人之於學其可不勉哉今
老矣目昬手顫雖不能揮翰而開卷臨几便别精麤
若范君所書在余集録實爲難得也竊幸覽之(一作/焉)
爲之忘倦嘉祐七年夏五月二十八日廬陵歐陽脩
書(右真蹟)
書雖列於六藝非如百工之藝也蔡君謨以書名當
世其稱范君者如此不爲誤矣滁山醉翁題(右真蹟)
　　　又
自唐末干戈之亂儒學文章掃地而盡宋興百年之
間雄文碩儒比肩而出獨字學乆而不振未能比蹤
唐之(一無/此字)人余每以爲恨今乃獲見范君筆法信乎
時不乏人而患知之不博不然有於中必形於外若
范君者筆迹不傳於世而獨傳其家蓋其潜光晦徳
非止其書閟不傳也(右真蹟)
　　　又(與前跋相類疑是/稾本今兩存之)
自唐末兵戈之亂儒學文章掃地而盡聖宋興百餘
年間雄文碩學之士相繼不絶文章之盛遂追三代
之隆獨字書之法寂寞不振未能比蹤唐室余每以
爲恨今廼獲見范君之書信乎時不乏人而患聞見
之不博也然若君之筆法冝傳於世乆閟于家蓋其
潜光晦伏非獨其書之閟也(右集本)
　　　晉樂毅論(永和四年)
右晉樂毅論石在故髙紳學士家紳死家人初不知
惜好事者往往就閱或模傳其本其家遂袐藏之漸
爲難得後其子弟以其石質錢於冨人而冨人家失
火遂焚其石今無復有本矣益爲可惜也後有(集本/有此)
(二/字)甚妙二字吾亡友聖俞書也論與文選所載時時
不同考其文理此本爲是惜其不完也(右真蹟)
　　　晉王獻之法帖(歲月未詳/真蹟)
右王獻之法帖余甞喜覽魏晉以来筆墨遺蹟而想
前人之髙致也所謂法帖者其事率皆弔哀候病敘
睽離通訊問施於家人朋友之間不過數行而巳蓋
其初非用意而逸筆餘興淋漓揮灑或妍或醜百態
横生披卷發函爛然在目使人驟見驚絶徐而視之
其意態(集本無/此三字)愈無窮盡故使後世得之以爲竒翫
而想見其人也至於髙文大冊何甞用此而今人不
然至或棄百事弊精疲力以學書爲事業用此终老
而窮年者是真可咲也治平甲辰秋社日書
　　　又
獻之帖蓋唐人所臨其筆法類顔魯公更俟識者辨
之(右真蹟)
　　　晉賢法帖(真蹟)
右晉賢法帖太宗皇帝萬機之餘留精翰墨甞詔天
下購募鍾王真蹟集爲法帖十卷模刻以賜羣臣往
時故相劉公沆在長沙以官法帖鏤版遂布於人間
後有尚書郎潘師旦者又擇其尤妙者别爲卷第與
劉氏本並行至余集録古文不敢輒以官本參入私
集遂於師旦所傳又取其尤者散入録中俾夫啓帙
披卷者時一得之把翫欣然所以忘勌也治平元年
五月十日書
　　　晉七賢帖
右晉七賢帖得之李丕緒少卿(真蹟無/此二字)家丕緒多藏
古書然不知此爲真否七子書蹟世罕傳故録之(右)
集本
　　　宋文帝神道碑(歲月未詳)
右宋文帝神道碑云太祖文皇帝之神道凡八大字
而别無文辭惟以此爲表識爾古人刻碑(一作/碑刻)正當
如此而後世鐫刻功徳爵里世繫惟恐不詳然自後
漢以来門生故吏多相與立碑頌徳矣余家集古所
録三代以来鍾鼎彞盤銘刻備有至後漢以後始有
碑文欲求前漢時碑碣卒不可得是則冡墓碑自後
漢以来始有也此碑無文疑非宋世立蓋自漢以来
碑文務載世徳宋氏子孫未必能超然獨見復古簡
質又南朝士人氣尚卑弱字書工者率以纎勁清媚
爲佳未有偉然巨筆如此者益疑後世所書按宋書
文帝爲元兇劭所弑初謚曰景廟號中宗孝武立改
謚曰文號太祖其墓曰長寧陵也(右真蹟)
　　　宋宗慤母夫人墓誌(歲月見本文)
右宗慤母夫人墓誌不著書撰人名氏有誌無銘其
後云謹牒子孫男女次第名位㛰嫁如左蓋一時之
制也按慤本傳與此誌歷官終始不同本傳云宋孝
武即位以慤爲左衛將軍累遷豫州刺史監五州諸
軍使討竟陵王誕入爲左衛將軍廢帝即位爲寧蠻
校尉雍州刺史卒此誌乃大明六年作誌云爲右衛
將軍監交廣二州湘州之始興冠軍將軍平越中郎
將廣州刺史始遷豫州監五州軍事又爲散騎常侍
左衛將軍領太子中庶子荆州大中正而傳皆略之
也慤南陽涅陽人而此誌云涅陽縣都郷安衆里人
又云窆於秣陵縣都郷石泉里都郷之制前史不載
(右集本)
　　　齊鎮國大銘像碑(天統三年/集本)
右齊鎮國大銘像碑銘像文辭固無足取所以録之
者欲知愚民當夷狄亂華之際事佛尤篤爾其字畫
頗異雖爲訛繆亦其傳習時有與今不同者其録之
亦以此也
　　　南齊海陵王墓銘(歲月未詳)
右南齊海陵王墓銘長兼中書侍郎謝眺撰海陵王
昭文者文惠太子次子也初明帝鸞旣廢鬱林王昭
業而立昭文又廢爲海陵王而殺之遂自立按謝眺
傳眺當海陵王時爲驃騎諮議領記室又掌中書郎
後遷尚書吏部郎此誌題云長兼中書侍郎而據傳
眺未甞爲中書侍郎史之闕也按南齊書劉悛爲長
兼侍中後魏臨淮王彧爲長兼御史中尉南北史多
有此名蓋(集本有長/兼者三字)當時兼官之稱如唐檢校官之
類也嘉祐八年九月十七日書(右真蹟)
　　　梁智藏法師碑(普通三年/真蹟)
右梁智藏法師碑梁湘東王蕭繹撰銘新安太守蕭
㡬作叙尚書殿中郎蕭挹書世號三蕭碑法師者姓
顧氏㡬挹皆稱弟子衰世之弊遂至於斯余於集古
録而不忍遽棄者以其字畫(集本/作書)粗可佳捨其所短
取其所長斯可矣嘉祐八年五月晦日書
　　　陳張慧湛墓誌銘(貞觀二十三年立)
右陳張慧湛墓誌銘不著書撰人名氏陳隋之間字
書之法極於精妙而文章頽壞至於鄙俚豈其時俗
弊薄士遺其本而逐其末乎予家集録所見頗多自
開皇仁壽而後至唐髙宗巳前碑碣所刻往徃不减
歐虞而多不著名氏如鉗耳君清徳頌或有名而其
人不顯如丁道護之類不可勝數也慧湛陳人至唐
太宗時始改葬爾其銘刻字畫遒勁有法翫之忘勌
惜乎不知爲何人書也治平元年四月晦日書(右真蹟)
　　　陳浮屠智永書千字文(歲月未詳)
右千字文今流俗多傳此本爲浮屠智永書考其字
畫時時有筆法不類者雜於其間疑其石有亡缺後
人妄𥙷足之雖識者覽之可以自擇然終汩其真遂
去其二百六十五字其文旣無所取而世復多有所
佳者字爾故輒去其僞者不以文不足爲嫌也蔡君
謨今世知書者猶云未䏻盡去也嘉祐八年十月十
八日書(右真蹟)
　　　又
梁書言武帝得王羲之所書千字命周興嗣以韻次
之今官(集本/作觀)法帖有漢章帝所書百餘字其言有海
鹹河淡之類蓋前世學書者多爲此語不獨始於羲
之也(右真蹟)
　　　大代修華嶽廟碑(歲月見本文)
右大代修華嶽廟碑按魏書文成帝興光二年三月
已亥改元爲太安故魏書興光無二年而此碑云(集/本)
(有興光/二字)二年三月甲午立者蓋立碑後六日始改元
也其曰闡皇風於五葉者自道武明元太武至於文
成纔四世爾太武之弑南安王余立不踰年亦𬒳弑
不得成君(集本無此/十九字)而景穆太子文成父也追尊爲
帝立廟稱宗故以爲世也魏自道武天興元年議定
國號羣臣欲稱代而道武不許乃仍稱魏自是之後
無改國稱代之事今魏碑數數有之碑石當時所刻
不應妄但史失其事爾由是言之史家闕繆可勝道
哉然予於史家非長故書之以待博學君子也嘉祐
八年歲在癸卯七月三十日書(昔在南譙自號醉翁/晚又更號六一居士)
(右真蹟)
　　　又
按魏書文成帝興光二年三月已亥改元太安而此
碑書二年三月甲午立蓋立碑後六日乃改元故碑
猶得稱二年也其曰闡皇風於五葉者自道武明元
太武至於文成纔四世爾太武之弑南安王余立不
踰年亦𬒳弑不得成君爲一世而景穆太子文成父
也追尊爲帝立廟稱恭宗故以爲世也魏自道武天
興元年議定國號羣臣欲稱代而道武不許乃稱魏
自是之後無改國稱代之事今魏碑數數有之碑石
當時所刻不應妄誤但史失其事爾由是言之史家
闕繆多矣(右真蹟)
　　　後魏孝文北廵碑(歲月見本文)
右魏孝文北廵碑云太和二十一年修省方之典北
臨舊京又云渉西河出平陽斜順唐逵指遊咸櫟路
邇龍門遂紆雕軒按後魏本紀是歲正月乙已北廵
二月次太原至平城四月幸龍門以太牢祭夏禹遂
幸長安汎渭浮河廼東歸與此碑所書皆合也碑無
題首故依本紀爲北廵碑也治平元年三月廿二日
書(右真蹟)
　　　後魏定鼎碑(歲月見本文)
右魏定鼎碑景明三年建在今懷州流俗謂之定鼎
碑也景明魏宣武年號也碑云定鼎遷中之十年按
魏孝文以太和十七年遷都洛陽至此景明三年蓋
十年矣(右集本)
　　　後魏石門銘(歲月見本文)
右魏石門銘云此門蓋漢永平中所穿自晉氏南遷
斯路廢矣皇魏正始元年漢中獻地襃斜遂開假節
龍驤將軍梁秦二州刺史羊祠開創舊路詔遣左校
令賈三徳共成其事起四年十月訖永平二年正月
畢功其餘文字尚完而其大略如此石門在漢中所
謂漢永平中所穿者乃明帝時司隷校尉楊厥所開
也厥自有碑述其事甚詳正始永平皆後魏宣武年
號也治平元年五月十日書(右真蹟)
　　　後魏神龜造碑像記(歲月見本文)
右神龜造碑像記魏神龜三年立余所集録自隋以
前碑誌皆未甞輒棄者以其時(集本無/此字)有所取於其
間也然患其文辭鄙淺又多言浮屠然獨其(集本/作以)字
畫徃往工妙惟後魏北齊差劣而又字法多異不知
其何從而得之遂與諸家相戾亦意其夷狄昧於學
問而所傳訛繆爾然録之以資廣覽也此碑字畫時
時遒勁尤可隹也神龜孝明年號按魏書(集本有神/龜二字)
三年七月辛卯改元正光而此碑是月十五日立不
知辛卯是其月何日也當俟治曆者推之嘉祐八年
七月十一日書(右集本)
　　　東魏任城王造浮圖記(歲月見本文)
右任城王造浮圖記不著其名云武定四年建武定
東魏孝静年號也按後魏書景穆皇帝子雲雲子澄
(集本有子/彝二字)相襲爲任城王其後國絶不封其去孝靜
時差逺不知武定四年王任城者爲誰也治平元年
八月八日書(右真蹟)
　　　東魏造石像記(歲月見本文)
右東魏造石像記其碑云大魏武定七年歲次已巳
武定孝静年號也今世所行曆譜惟龔潁運曆圖與
今亳州宋退相紀年通譜爲最詳而以潁所書推之
武定七年歲當已巳與此碑合而武定止於八年是
歲庚午東魏滅其事與東魏北齊書亦合而通譜以
七年爲戊辰八年爲已巳又有九年爲庚午而東魏
滅按孝静以後魏大統十六年滅是歲庚午則知宋
公所記甲子不繆惟武定不當有九年而七年不得
爲戊辰此其失爾蓋孝靜始即位改元天平盡四年
而五年正月改爲元象今通譜天平止於三年以四
年爲元象蓋自元象以後遞差一年故以武定七年
爲戊辰也苟不見斯碑則運曆圖與通譜二家得失
其何以決(右集本)
　　　魏九級塔像銘(歲月見本文/真蹟)
右魏九級塔像銘不見書撰人名氏蓋北齊時人所
作也其年號見於文者三曰真君九年者後魏太武
號也又曰武定四年者東魏孝靜號也又曰天保三
年者北齊文宣號也按髙洋以後周大統十六年受
東魏禪是歲庚午改元天保三年壬申此碑云歲在
涒灘是矣碑文淺陋蓋鄙俚之人所爲惟其字畫多
異往往竒怪故録之以備廣覽(集本有/云字)治平元年三
月廿三日書
　　　北齊常山義七級碑(歲月見本文)
右不著書撰人名氏文爲聲偶頗竒怪而字畫亦佳
徃徃有古法碑云常山太守六州大都督儀同三司
綦連公以天保九年造浮圖天保齊文宣年號也北
齊書有綦連猛而不爲常山太守都督儀同等官不
知此所謂綦連公者何人也嘉祐八年九月二十日
書(右真蹟)
　　　又
右常山義七級碑不著書撰人名氏文辭聲偶而甚
怪書字頗有古法其碑首題云慕容儀同麴常山石
氏諸邑義七級之碑其文云常山太守六州大都督
儀同三司綦連公以天保九年爲國敬造七級浮圖
一區至天統中使持節都督瓜州諸軍事驃騎大將
軍儀同三司瓜州刺史常山太守六州大都督頻陽
縣開國子樂平縣開國男慕容樂及散騎常侍郎驃
騎大將軍前給事黄門侍郎繕州大中正食新市縣
幹新除常山太守麴顯貴與功曹石子和等増成之
蓋北齊時碑也綦連公不見其名北齊有綦連猛不
爲常山太守不知此何人而慕容樂官兼刺史太守
並封兩縣不可詳也食縣幹入官銜蓋當時之制亦
不可詳也義者衆成之名猶若今謂義井之類也(右)
(集本)
　　　永樂十六角題(附出)
右永樂十六角題名不著年月列名人甚多皆無顯
者莫可考究不知爲何時碑其字畫頗怪而不精似
是東魏北齊人所書十六角者庸俗所造佛塔其後
又書云造十六角鎮國大浮圖則知爲塔矣其謂之
十六角只見此碑而後魏時又有常山義七級碑蓋
當時俚俗語類皆如此治平元年八月八日書(右真蹟)
　　　魯孔子廟碑(附出/興和三年)
右魯孔子廟碑後魏北齊時書多若此筆畫不甚佳
然亦不俗而往往相類疑其一時所尚(集本/作傳)當自有
法又其點畫多異故録之以備廣覽(右真蹟)
　　　北齊石浮圖記(歲月見本文)
右齊造石浮圖記云河清二年歲在癸未河清北齊
髙湛年號也碑文鄙俚而鐫刻訛繆時時字有完者
筆畫清婉可喜故録之又其前列題名甚多而名特
竒怪如馮戬郎馮貴買之類皆莫曉其義若名野义
伽耶者蓋出於浮圖爾自胡夷亂華以来中國人名
如此者多矣最後有馮黑太者予謂太亦音撻意隋
末有劉黒闥吴黒闥皆以此爲名者太闥轉冩不同
爾然隋去北齊不逺不知黒闥爲何等語也(右集本)
　　　後周大像碑(大象二年)
右周大像碑宇文氏之事迹無足采者惟其字畫不
俗亦有取焉翫物以忘憂者惟怪竒變態真僞相雜
使覽者自擇則可以忘倦焉故余於集古所録者博
矣嘉祐八年六月二日書(右真蹟)
集古録跋尾卷第四
魏受禪碑(元第七/十二)受禪(此下一/有壇字)往返(一作反/下同)
魏公卿上尊號表(元第七十三/至七十四)鉅(一作/巨)
　碑隂官屬何其多邪盖通從史而盡列之當時猶
　於其間以取士人故吏亦清修其勢然耳
右莆陽蔡君謨書今十年矣嘉祐八年九月二十七
日(一有此五/十六字)
陸喈碑(元第一百/三十七)
蘭亭叙(元第九百/九十六)數家(一作/諸家)嘉祐八年六(一作/八)月十
日(一有此/八字)
范文度模本蘭亭叙(蔡君謨題跋附)
　右軍蘭亭㝡著今世尚有塌本袐閣一本蘇才翁
　一本周越一本猶有氣象存焉今觀橅倣蓋得之
　矣嘉祐壬寅五月廿六日莆陽蔡襄
同前
又唐末(真蹟/作室)寂寞(真蹟/作寥)唐室(真蹟/作賢)於世(真蹟此下/有而字)閟
也(真蹟此下有嘉祐七年五月/旬休日廬陵歐陽某十四字)
樂毅論(元第八/十三)論石(此下一/有本字)
王獻之法帖(元第八百/六十八)
又(元第三百/一十九)
晉賢法帖(六第七百/三十五)沆(真蹟無/此字)
晉七賢帖(元第七/十六)
宋文帝神道碑(元第四百/四十九)鐫刻(一作/銘刻)墓碑(此下一/有銘字)宋
世(此下一/有所字)士人(一作/人士)治平元年三月十六日書(一有此/十字)
宗慤母墓誌(元第一百/五十三)
齊鎮國大銘像碑(元第一/百二十)
南齊海陵王墓銘(元第八/十五)
　右海陵王墓銘南齊謝眺撰海陵王者齊文惠太
　子之次子也名昭文初明帝鸞旣廢鬱林王昭業
　而立昭文又廢爲海陵王而殺之鸞立是爲明帝
　按眺傳眺當海陵王時爲驃騎諮議領記室又掌
　中書郎後遷尚書吏部郎此誌題云長兼中書侍
　郎臣謝眺立而傳不書眺爲侍郎也按齊書劉悛
　爲長兼侍中魏臨淮王彧爲長兼御史中尉南北
　史多有盖長兼似當時兼官之稱如唐檢校官也
(此與前本不/同故兩存之)
梁智藏法師碑(元第六/十一)余於(一無/於字)可佳(一作/取)所短(一無/所字)
陳張慧湛墓誌銘(元第六百/一十三)
智永書千字文(元第四/十六)
大代修華嶽廟碑(元第五百/二十四)興光無(一作無/興光)元也(一作/年)
於史家(一作/學)
後魏孝文北廵碑(元第八/十九)
後魏定鼎碑(元第一/百九)
石門銘(元第七百八/至七百九)
神龜造碑像記(元第四/百九)
任城王造浮圖記(元第八百/三十五)
東魏造石像記(元第八百/三十九)退相(一作/丞相)後魏(此下一有/永熈三年)
(立在位十/七年十字)大統(二字上一/有至字)記甲子(一作紀/首尾)以決(此下/一有)
(然後知余之集録不爲無益也治/平元年閏五月九日書二十二字)
九級塔像銘(元第四百/七十七)
常山義七級碑(元第/十四)
永樂十六角題(元第九百/八十五)
魯孔子廟碑(元第二/百九十)
　北齋石浮圖記(元第九百/七十六)
　後周太像碑(元第二百/九十八)
内制集卷第五　歐陽文忠公集八十六
　　　賜樞宻使山南東道節度使同中書門下平
　　　章事賈昌朝生日禮物口宣(九月五日)
卿位峻樞庭望崇舊老屬誕期之斯及顧寵數以冝
優體乃眷懷膺茲蕃錫
　　　皇帝賀契丹皇帝正旦書
正月一日伯大宋皇帝致書于姪大契丹聖文神武
睿孝皇帝闕下玉曆正時布王春而茲始寳隣敦契
講信聘以交修方履新陽益綏多福其於祝詠罔罄
敷言今差朝散大夫守太常少卿上騎都尉渤海縣
開國男食邑三百戸賜紫金魚袋呉中復供僃庫使
銀青崇禄大夫檢校太子賔客兼御史大夫騎都尉
廣平縣開國男食邑三百戸宋孟孫充正旦國信使
副有少禮物具諸别幅專奉書陳賀不宣白
　　　皇帝賀契丹太皇太后正旦書
正月一日姪大宋皇帝謹致書于嬸大契丹仁慈聖
善欽孝廣徳安靜正淳懿和寛厚崇覺儀天太皇太
后闕下歳律更新春陽鬯逹因履端之叶吉敦永好
以申歡載惟慈懿之和方集壽康之祉更希善攝用
副遐悰今差朝散大夫守太常少卿直昭文館護軍
廣陵縣開國子食邑五百戸賜紫金魚袋吕景𥘉洛
苑使兼閤門通事舍人銀青崇禄大夫檢校太子賔
客兼御史大夫騎都尉清河郡開國侯食邑一千七
百户張利一充正旦國信使副有少禮物具諸别幅
專奉書陳賀不宣謹白
　　　賜知潁州徐宗況進奉賀兖國公主出降銀
　　　絹馬等勑書
勑徐宗況省所進奉賀兖國公主出降絹五百疋事
具悉詩稱王姬之下嫁國著嘉禮而有儀惟臣職之
聿脩僃物容而叙慶誠勤所至歎尚良深故茲示諭
想冝知悉冬寒汝比好否遣書指不多及
　　　賜知建昌軍沈造勑書
勑沈造省所進奉銀珠稻米一十石計一百黄絹袋
事具悉汝職守軍符政兼民穡樂此有秋之實擇其
嘉榖之英式陳常貢之儀彌體恪官之意故茲示諭
想冝知悉冬寒汝比好否遣書指不多及
　　　集禧觀凝祥池崇禧殿開啓祝聖壽年交金
　　　籙道埸宻詞(十二月十日)
伏以琁霄黙運推四序以循行玉曆更新集萬靈而
交會俾清琳宇延格髙真薦兹精一之誠祈乃純厖
之祉冀緜福祚均及含生
　　　班荆館賜契丹賀正旦人使到闕酒果口宣
(十二月十日)
卿等歳律更端隣歡交聘載馳使傳方及國郊冝推
寵錫之恩式示眷懷之厚
　　　瓊林苑開啓保祐聖躬祈福道埸青詞(十二)
(月十二日)
伏以四時成歳嘉庻彚之咸新百福自天荷衆真之
冥貺俾開靈囿恭講仙科恢寳祚之延長錫壽康之
遐永是惟降鑒享乃克誠
　　　瓊林苑開啓保祐聖躬祈福道埸黙表
伏以荷天地之鴻休席祖宗之丕業載惟勵翼敢怠
憂勤屬歳律之更端冀時禧之茂集俾嚴禁籞柢率
舊章庻通芬潔之誠仰格清真之馭伏冀錫齡斯永
降福孔多保邦祚於無窮均物生而咸𬒳
　　　啓聖院齋殿内權奉明徳元徳章穆皇后今
　　　告遷赴普安院重徽隆福兩殿奉安祝文
嚮以雨水為災殿塗増緝亦旣新於叢構庻來復於
真遊爰揆靈辰冀茲安妥𬗟惟慈佑丕鑒乃誠
　　　皇帝親詣啓聖禪院告遷明徳元徳章穆皇
　　　后赴普安院奉安祝文
嚮者因霖災之為沴飭殿構以増新㳙榖旦之惟良
奉神遊而還止載深感慕躬薦芬馨式慰孝思冀茲
臨格
　　　正月三日就驛賜契丹賀正旦人使内中酒
　　　果口宣
卿等奉將隣好來會歳元載推(一作/惟)寵賚之私冝極
珎豐之品俾頒嘉味式侑宴歡
　　　瓊林苑交年禱祭太歳諸神祝文
天行有度運三綂以環周歳徳所臨從百神而拱列
載㳙榖旦薦此令芳惟隂鑒之享誠委時祥而昭佑
　　　班荆館賜契丹賀正旦人使到闕御筵口宣
(十二月十四日)
卿等曆紀歳元聘交隣好載馳使傳方及國門冝頒
宴犒(一作推/寵錫)之恩式示眷懷之厚
　　　賜夏國主進奉賀正馬駞詔
詔夏國主省所差人進奉賀正馬駞共一百頭疋事
具悉履端紀歳萬邦咸禀於王正効貢以時奕世克
修於藩職載閱充庭之實深惟守土之勤遐體傾輸
不忘歎獎今回賜銀絹茶等具如别録至可領也其
差來人所賜物色亦具賜目故茲詔示想冝知悉春
寒比平安好否書指不多及
　　　賜夏國主贖大藏經詔(十二月/日)
詔夏國主省所奏伏爲新建精藍載請贖大藏經帙
籖牌等其常例馬七十疋充印造工直俟來年冬賀
嘉祐四年正旦使次附進至時乞給賜藏經事具悉
封奏聿來祕文爲請惟覺雄之演說推善利於無窮
嘉乃純誠果於篤信所冝開允當體眷懷所載請贖
大藏經帙籖牌等巳令印造候嘉祐四年正旦進奉
人到闕至時給付故茲詔示想冝知悉春寒比平安
好否書指不多及
　　　賜新除觀文殿學士禮部侍郎孫沔詔(嘉祐/三年)
(正月十/七日)
勑孫沔省所上表伏蒙聖慈差使臣賫到誥勑各一
道授臣觀文殿學士禮部侍郎并賜對衣金帶鞍轡
馬錢五百貫文不敢恭受伏乞特改差臣知一小郡
或依例除一官致仕陳乞事具悉卿蔚有敏材膺予
簡任外分邊寄嘗著於恩威入贊國機早參於帷幄
風猷甚美寵遇旣優適當擇帥之𥘉方鑒用謀之失
是惟慎舉實允僉諧豈冝圖自便之私而罔體眷懷
之意顧茲重地難久曠官往祗成命之行當略好謙
之節所讓冝不允依前降指揮疾速發赴本任故茲
詔示想冝知悉
　　　集禧觀奉神殿開啓謝雪道埸青詞
近以温陽干時雨雪愆候載惟寡薄敢罄精純明靈
孔昭嘉應斯獲兆豐年而有望消癘氣於未形惟物
蒙休以時申報冀清真之來格期福貺之永依
　　　自京至雄州巳來撫問契丹告哀人使口宣
(正月十九日)
卿祗戒軺軒載馳隣訃顧道塗之甚邈惟渉履之斯
勤俾宣恩言式慰良苦
　　　賜契丹國告哀人使茶藥口宣(正月十九日)
卿式將隣聘來告國哀屬春候之尚寒顧驛塗之攸
邈俾頒品劑用示眷懷
　　　沿路賜契丹國告哀人使赴闕茶藥口宣(正)
(月十九日)
勑蕭福延卿夙駕使輶遽傳國䘏屬餘寒之在候想
馳驛之為勞俾頒飲劑之良用示眷懷之厚
　　　景靈宫雅飾元天大聖后聖容并侍從等開
　　　啓預告道埸青詞(正月二十日)
伏以珍宇邃嚴奉真靈而有素玉容清穆謹修祓以
惟時爰按仙科俾伸䖍告載瞻道䕃冝鑒沖試
　　　皇帝回契丹皇帝告哀書
二月日伯大宋皇帝致書于姪大契丹聖文神武睿
孝皇帝闕下承遣使車特貽緘翰不意凶變太皇太
后上僊載惟契好久睦仁鄰聞此訃音但増感愴姪
皇帝負荷至重追慕所深冀節哀情用遵禮制已差
人使專持慰禮今林牙懷徳軍節度使蕭福延回奉
書陳謝不宣白
　　　雄州撫問契丹賀乾元節人使口宣(二月二)
(十四日)
卿等夙持信聘來講隣歡及疆候以惟𥘉屬暄和之
方盛冝加撫慰式示眷懷
　　　賜給事中叅知政事曽公亮生日詔(二月二)
(十五日)
卿蔚有時望叅于柄臣惟倚注之所深在眷顧之尤
異屬茲誕日冝爾壽期膺此寵頒體予至意
　　　賜翰林學士兼侍讀學士尚書戸部郎中知
　　　制誥知審刑院胡宿詔(三月三日)
勑胡宿省所奏據大理寺日奏司申二月二十一日
巳前下寺公案並巳斷奏了畢無見在事具悉朕欲
斯民足衣食知禮讓而竊攘爭鬭之獄猶滋欲吾吏
慎刑罰盡情偽而傅予輕重之文不一卿以儒學之
職總評讞之繁克勤其官曽不留事實副予意惟時
可嘉若乃使天下囹圄空虚而風流篤厚是亦論思
獻納者之志其勉助我以共臻焉仍依奏宣付史館
故茲獎諭想冝知悉
　　　賜判大理寺陳太素并權少卿楊開及審刑
　　　院詳議官大理寺詳斷官等勑書(三月三日)
勑陳太素省知審刑院胡宿奏據大理寺日奏司申
二月二十一日巳前下寺公案並已斷奏了畢無見
在事刑獄之重一成而不遷比類之微可疑者甚衆
汝好學而敏涖官以勤夫俾天下之無冤幾刑錯而
不用此朕翼翼希慕之所未及而爾孜孜厥職之所
不忘者也故茲獎諭想冝知悉
　　　恩州賜契丹遺留使副茶藥口宣(三月二/十八日)
卿等夙馳使傳來逹信函載惟渉履之勤當此暄和
之候冝加頒賚式示眷懷
　　　瀛州賜契丹賀乾元節人使却回御筵口宣
(四月七日)
卿等旣成聘好方即歸塗再惟將命之勞冝有犒勤
之錫俾伸宴飫用示眷私
　　　班荆館賜契丹賀乾元節人使却回酒果口
　　　宣(四月七日)
卿等使軺復命郊館餞行惟茲良潔之英薦以甘馨
之實用伸恩錫當體眷懷
　　　十六日就驛賜契丹賀乾元節人使内中酒
　　　果口宣(四月十七日)
卿等夙奉信函方休賔館惟此醇甘之品用推寵賚
之恩聊侑宴歡以伸優遇
　　　賜知舒州齊廓進新茶并知廣徳軍浦延熈
　　　進先春茶勑書
勑齊廓省所進奉新茶一銀合合重五十兩緋羅夾
複全事具悉百物茂生取新為貴羣方修職効貢以
時汝守土有方事上惟恪閱茲來獻用體勤誠故茲
示諭想冝知悉
　　　賜外任臣寮進奉乾元節銀絹馬勑書
勑髙易簡省所進奉乾元節絹五百疋事具悉汝夙
以敏材膺于柬寄及此奉觴之節載陳任土之儀能
因物以逹誠見事君之甚恪省閱于再歎嘉不忘故
茲示諭想冝知悉
　　　班荆館賜契丹告哀人使内中酒果口宣
卿夙將隣訃方屇國門載惟衝渉之勤冝有宴休之
錫俾伸頒賚用示眷優(一作/懷)
　　　開寳寺福勝院開啓道埸於乾元節日支散
　　　袈裟并設大㑹齋一中齋文
伏以正陽旅月方及於嘉時萬壽齊天式標於令節
啓真乘之祕藏集淨侣於法筵仰惟慈妙之仁茂委
純厖之祉永隆丕筭均福羣倫
　　　東太一宫開啓保夏祝聖壽金籙道埸宻詞
(四月二十四日)
伏以寂然妙道推善應以無方瞻彼髙靈薦精誠而
必逹屇此長嬴之候是惟茂育之時爰稽玉笈之真
文載潔雲壇之淨醮冀敷昭鑒來集純禧固壽曆之
延昌溥蒼黔而均祐
　　　賜彰信軍節度使檢校太保同中書門下平
　　　章事判大名府李昭亮乞知西京不允詔
勑昭亮省所上表乞移判河南府事具悉朕惟魏洛
之重皆為别都將率所居難於屢易卿以中外勤勞
之績有撫綏扞禦之材自膺寄任之雄方厚倚毗之
意遽茲列奏嘉乃好謙冝體眷懷靖安爾位所乞冝
不允故茲詔示想冝知悉夏熱卿比平安好遣書指
不多及
　　　賜宣徽南院使淮康軍節度使張堯佐乞知
　　　西京不允詔(五月二日)
勑堯佐省所奏臣皇祐三年内授宣徽南院使判河
陽軍州事未滿任蒙詔赴闕供職至今六載自量尸
素深不遑寧近知西京闕人未有除授伏望特賜差
委事具悉宣導徽猷任親而事簡居留京邑地要而
務繁惟予眷遇之臣方處清閑之職載披來牘深識
乃誠雖奮其聦明尚足以臨涖而待我耆艾冝有以
優游實嘉盡瘁之心難徇撝謙之意所乞冝不允故
茲詔示想冝知悉
　　　賜宰臣文彦博上第一表乞解重任不允批
　　　答(五月十八日)
省表具之夫知其人之為賢任則勿貳事其君而有
道去不可輕此古之臣主之明舉措必慎所以收功
於一時而垂法於後世也卿夙有時望為予柄臣自
復秉於國鈞僅三周於歳序若乃進退賢否誅賞罪
功毎於聽納之間敢忘虚已顧彼搢紳之論曽靡異
辭方期有成以副予意而乃過形謙損思避台衡豈
寡徳弗明於用才而不盡將多言害正致厥位之難
安苟異於斯夫何引讓矧卿忠信之節足以叶予之
一心材謀之優可以斷予之大事茲所柬注寧煩諭
言所請冝不允
　　　就驛賜契丹遺留使副銀䤬鑼唾盂盂子錦
　　　𬒳褥口宣(五月十八日)
卿等馳軺來止將命有儀顧茲館憩之𥘉冝具燕私
之用俾伸優錫式示眷懷
　　　通商茶法詔(嘉祐四年二月四日)
勑古者山澤之利與民共之故民足於下而君𥙿於
上國家無事刑罰以清自唐末流始有茶禁上下規
利垂二百年如聞比來為患益甚民𬒳誅求之困日
惟咨嗟官受濫惡之入歳以陳積私藏盗販犯者實
(一作/寔)繁嚴刑重誅情所不忍使田閭不安其業商賈
不通于行嗚呼若茲是於江湖之間幅貟數千里為
䧟穽以害吾民也朕心惻然念此久矣間遣使者往
就問之而皆歡然願弛搉法歳入之課以時上官一
二近臣件㭊其狀朕嘉覽于再猶若慊然又於歳輸
裁减其數使得饒阜以相為生剗去禁條俾通商賈
歷世之弊一旦以除著為經常弗復更制損上益下
以休吾民尚慮喜於立異之人縁而為姦之黨妄陳
奏議以惑官司必寘明刑用戒狂謬布告遐邇體朕
意焉
内制集卷第五
賜夏國贖藏經詔大藏經帙(帙字上一有/及經二字)
通商茶法詔重誅(一作/峻誅)
外集卷第五　歐陽文忠公集五十五
　　律詩一
　　　漢宫
桂館神君去甘泉輦道平翠華飛蓋下豹尾属車迎
曉露寒浮掌光風細轉旌廊回偏費步珮遠尚聞聲
玉樹人間老珊瑚海底生金波夜夜意偏照影娥清
　　　送劉半千平陽簿(假道歸/故里)
嶺梅歸驛路迢迢越鳥巢傾木半喬松徑就荒聊應
召挂叢留隱定相招家庭噪鵲爭喧樹夜帳驚猿自
擁條何䖏秋風催客鬢青絲恐逐物華凋(一作/銷)
　　　樓頭
百尺樓頭萬疊山楚江南望隔晴煙雲蔵白道天垂
幕簾捲黄昏月上弦桑落蒲城催熟酒栁衰章陌感
凋年髮光如葆寧禁恨不待為郎已䬃然
　　　夕照
夕照留歌扇餘輝上桂叢霞光晴散錦雨氣晚成虹
燕下飜池草烏驚傍井桐無憀照湘水丹色映秋風
　　　送張學士知郢州
漢郎清曉赤墀趨楚老西来望隼旟侍史護衣薫蕙
草轆轤要劒從驪駒陽春繞雪歌低扇油幕連雲水
泛渠千里脩門對涔浦好尋遺玦弔三閭
　　　曉詠
簾外星辰逐斗移紫河聲轉下雲西九雛烏起城将
曙百尺樓髙月易低露裛蘭苕惟有淚秋荒桃李不
成蹊西堂吟思無人助草滿池塘夢自迷
　　　禁火
火禁開何晚春芳半已凋栁風兼絮墜榆雨帶錢飄
涙翦蘭膏盡弦虧桂魄消祓蘭流水曲㳺禊一相招
　　　送趙山人歸舊山
屈賈江山思不休霜飛翠葆忽驚秋吟拋楚畹蘭苕
老歸有淮山桂樹留聒耳春池蛙兩部比封秋塢橘
千頭嗔條怒穎真堪愧莫染衣塵更逺逰
　　　閑居即事
巷有容車陋門無載酒過池喧蛙怒雨客去雀驚羅
握臂如枝骨哀絃繫(一作/擊)筯歌無憀漳浦卧還似詠
中阿
　　　傷春
蕙蘭蹊徑失芳期風雨春深怯減衣卷箔髙樓驚燕
入揮絃逺目送鴻歸蜂催釀蜜愁花盡絮撲暄條妬
雪飛欲識傷春多少恨試量衣帶忖要圍
　　　公子
黄山開苑獵𥘉回絳樹分行舞逓来下馬春埸雞鬪
距鳴弦初日雉驚媒犀投博齒呼成白橋隔車音聽
似雷不問春蠶眠未起更尋桑陌到秦臺
　　　夜意
蕙炷爐薫㫁蘭膏燭艶煎夜風多起籟曉月漸虧弦
鵲去星低漢烏啼樹暝煙惟應墻外栁三起復三眠
　　　寄張至祕校
關山一里一重愁念逺傷離兩未休南陌望窮雲似
帳西樓吟㫁月如鈎栁綿飛後(一作/處)春應減蘭徑荒
時客倦㳺擬寄東流問溝水亦應溝水更東流
　　　寄徐巽秀才
瑶花飛雪蕩離愁鷤鴂驚風下緑疇睢苑樹荒誰共
客楚江楓老獨悲秋千重錦浪飜如箭萬疊春山翠
入樓章陌栁條今在否定臨溝水拂東流
　　　寄劉昉秀才
絲路縈回細入雲離懷南陌草初薫茂林脩竹誰同
禊明月春蘿定勒文燕憶銅鞮来不定鴻歸碣石信
難分東風鸎友應相望懊惱孤飛不及羣
　　　送客回馬上作
南浦空波緑西陂夕照寒瑶華傷逺道芳草送歸鞍
翠歛遥山疊氛收古澤寛衰容畏秋色不及楚楓丹
　　　西征道中送陳舅秀才北歸
棊墅風流謝舅賢髪光如葆惜窮年人隨黄鵠飛千
里酒滿樓烏送一絃望驛早梅迎逺使拂鞍衰栁拗
歸鞭越禽胡馬相逢地南北思歸各黯然
　　　送目
送目衡(一作/蘅)臯望不休江蘋髙下遍汀洲長堤栁曲
妨回首小苑花深礙倚樓楚徑蕙風消病渇洛城花
雪蕩春愁流杯三日佳期過擲度蘭波負勝逰
　　　春曉
小閤回殘夢開簾轉曉暉露寒風不定花落鳥驚飛
病渇偏思柘(一作蔗楚詞漢志作/柘晉書杜詩作蔗)朝寒怯減衣沈錢
将謝雪持底送春歸
　　　劉秀才宅對弈(昉)
烏巷招邀謝墅中紫囊香珮更臨風塵驚野(一作/烽)火
遥知獵目送雲羅但聽鴻六着比犀鳴博勝百嬌柘
矢捧壷空解衣對子歡何極玉井移隂下翠桐
　　　送李寔
㡬幅歸㠶不暫停呉天遥望斗牛横香薫翠𬒳乗青
翰波暖屏風詠紫莖江水自隨潮上下月輪閑與蚌
虧盈河橋折柳傷離後更作南雲萬里行
　　　早夏鄭工部園池
夜雨殘芳盡朝暉宿霧收蘭香纔馥徑栁暗欲翻溝
夏木繁堪結春蹊(一作/畦)翠巳稠披襟楚風快伏檻更
臨流
　　　舟中寄劉昉秀才
東南天闊漾歸流西北雲髙㫁寸眸明月隨人来遠
浦青山荅鼓送行舟歸心逐夢成魚鳥夜漢看星識
斗牛釅(一作/騃)酒開樽誰共醉清江聊且玩㳺鯈(一作/鯈㳺)
　　　月夕
月氣初升海屏光半隱扉寒消覺春盡漏永送籌稀
蘭燭風驚燼煙簾霧濕衣清羸急寛帶頻減故時圍
　　　奉送叔父都官知永州
虎頭盤綬貴垂紳青組名郎領郡頻畫鷁千艘隨下
瀨聽雞五鼓送行人楚波漾楫萍如日淮月開舲蚌
有津千里壷漿民詠溢檣烏旟隼下汀蘋
　　　柳
緑樹低昻不自持河橋風雨弄春絲殘黄淺約眉雙
歛欲舞先誇手小垂快馬折鞭催逺道落梅横笛共
餘悲長亭送客兼迎雨費盡春條贈别離
　　　舟中望京邑
東北歸川決決流汎艎青渚暫夷猶遥登㶚岸空回
首不見長安但舉頭揮手嵇琴空墮睫開樽魯酒不
忘憂青門栁色春應遍猶自留連杜若洲
　　　小圃
桂樹鴛鴦起蘭苕翡翠翔風髙絲引絮雨罷葉生光
蝶粉花霑紫蜂茸露濕黄愁酲與消渇容易為春傷
　　　即目
李徑隂森接翠疇押簾風日澹清秋晚烏蔵栁棲殘
照逺燕傷風失故樓星漢經年雖可望雲波千疊不
緘愁平居革帶頻移孔誰問無憀沈隱侯
　　　南征道寄相送者
楚天風雪犯征裘誤拂京塵事遠逰謝墅人歸應作
詠灞陵岸遠尚回頭雲含江樹看迷所目逐歸鴻送
不休欲借髙樓望西北亦應西北有髙樓
　　　楚澤
宿莽湘纍怨幽蘭楚俗謡紫屏空自老翠𬒳豈能招
欲就蒼梧訴愁迷澧浦遥哀猿羌晝晦悲鴂衆芳凋
紅壁丹砂板瓊鈎翡翠翹如何搴香杜(一作/杜若)江上獨
無憀
　　　題金山寺
地接龍宫漲浪賖鷲峯岑絶倚雲斜嵓披宿霧三竿
日路引迷人四照花海國盗牙爭起塔河童施鉢但
驚沙春蘿攀倚難成去山谷踈鍾落暮霞
　　　送竇秀才
晴原髙下細如鱗樹轉城回路欲分望月西樓人共
逺躍鞍南陌草初薫短亭山翠偏多疊送目鴻驚不
及羣一驛賦成應援筆好慿飛翼寄歸雲
　　　旅思
調苦歌非樂岐多淚始零羞彈長鋏劔終戀五侯鯖
陌草薫沙緑江楓照岸青南陔動歸思蘭葉向春馨
　　　仙意
孤桐百尺拂非煙鳯去鸞歸夜悄然滄海風髙愁燕
遠扶桑春老記蠶眠槎流千里纔成曲桂魄經旬始
下弦獨有金人寄遺恨曉盤雲涙冷㳙㳙
　　　聞朱祠部罷潯州歸闕
漢柱題名墨未乾南州坐布政條寛嶺雲路隔梅欹
驛使馹秋歸栁拂鞍建禮侵晨趨冉冉明光賜對佩
珊珊潁川此召行聞拜冠頍凝塵俟一彈
　　　勌征
沈約傷春思嵇含倦久㳺㠶歸黄鶴(一作/葦)浦人滯白
蘋洲乳燕差池逺江禽格磔浮物華真可玩黒鬢恐
逢秋
　　　鄭駕部射圃
夢草西堂射圃連蘭苕初日露華鮮暈含畫的弦開
月牙筭行籌酒滿船鏤管思催吟韻劇妓簾隂薄舞
衣翩當筵獨愧探牛炙儉府芙蓉客盡賢
　　　甘露寺
雲樹千尋隔翠微給園金地敞仁祠講花飄雨諸天
近春漏欹蓮白日遲引鉢當空時取露殘灰經刼自
成池危欄徙倚吟忘下九子鈴寒塔影移
　　　送友人南下
河橋别栁減春條隔浦挐音聽已遥千里羹蓴誇敵
酪滿池滮稻欲鳴蜩東風楚岸神靈雨殘月呉波上
下潮如弔湘纍搴香(一作/杜)若秋江斜日駐蘭橈
　　　髙樓
六曲雕欄百尺樓簾波不穴瓦如流浮雲已映樓西
北更向雲西待月鈎
　　　榴花
絮亂絲繁不自持蜂黄蝶紫燕參差榴花最恨来時
晚惆悵春期獨後期
　　　宿雲夢館
北鴈来時歲欲昬私書歸夢杳難分井桐葉落池荷
盡一夜西牎雨不聞
　　　鷤䳏(一作/鴂)
花殘如霰落紛紛紫陌空遺翠幰塵鷤䳏枉縁催節
物年華不信有傷春
　　　簾
銀蒜鈎簾宛地垂桂叢烏起上朝暉枉将玳瑁雕為
押遮掩春堂礙燕歸
　　　行雲
疊疊煙波隔夢思離愁㡬日減要圍行雲自亦傷無
定莫就行雲託信歸
　　　琵琶亭上作
九江煙水一登臨風月清含古恨深濕盡青衫司馬
淚琵琶還似雍門琴
　　　柳
雨闊堤長走畫轅絮兼梨雪墮春煙東風苑外千絲
老猶伴呉蠶盡日眠
　　　井桐
簷欹碧瓦拂傾梧玉井聲髙轉轆轤腸斷西樓驚穏
夢半留殘月照啼烏
　　　雪中寄友人
楚岸梅香半入衣凍雲銀鑠曉光飛遥應便靣逢人
處走馬章街失路歸
　　　與謝三學士(絳)唱和八首
　　　　和國庠勸講之什
春盡沂風暖芹生泮水清雙旌榮照路博帶儼盈庭
函丈師臨席鏘金壁有經諸生拜玉(一作/王)衮欣識象
丘形
　　　　和逰午橋莊
曉壇初畢祀弭蓋共尋幽鳥哢林中出泉聲冰下流
攀條驚雪盡翻袂愛風柔好駐城南馬春(一作/秦)桑徧
陌頭
　　　　和龍門曉望
水霧濛濛曉望平悠然驅馬獨吟行煙嵐明滅川霞
上凌亂空山百鳥驚
　　　　除夜偶成拜上學士三丈
萬瓦青煙夕靄生斗杓迎歳轉東城隋宫守夜沈香
燎楚俗驅神爆竹聲玉樹羅階家宴盛羽觴稱壽綵
衣榮九門朝客思公甚向曉天風舞雪霙
　　　　陪飲上林院後亭見櫻桃花悉已披謝因
　　　　成七言四韻
尋芳長恨見花遟豈意看花獨後期試藉落英聊共
醉為憐殘蕚更攀枝清香肯以無人減幽艶惟應有
蝶知開謝兩堪成悵望傷春不到栁絲時
　　　　昨日偶陪後騎同適近郊謹成七言四韻
　　　　兼呈聖俞
堤栁纔黄已落梅尋芳弭盖共徘徊桑城日暖蠶催
浴麥壠風和雉應媒别浦人嬉遺翠羽弋林春廢鏁
歌臺歸鞍暮逼宫街鼓府吏應驚便靣回
　　　　和八月十五日齋宫對月
皓月三川靜晴氛萬里銷靈光望日滿寒色入波揺
灝氣成山霧浮雲蔽壠苗廟荒隂燐出苑廢露螢飄
齊館心方寂秋城夜已遥清談對元亮瓊彩映蕭蕭
　　　　送學士三丈(一作送謝學士歸闕)
供帳洛城邉(三字一作/拂雲煙)征轅(一作/鞍)去莫攀人醒風外
酒馬度雪中關故(一作/舊)府誰同在新年獨未還遥應
行路者偏識綵衣斑
(已上八篇居士集上載後一篇其不同者五字而/題云送謝希深今諸本皆作送王學士/希深第)
(三訛爲/王耳)
外集卷第五
對奕百嬌(疑用西京雜/記百驍事)
奏議卷第五　歐陽文忠公集一百一
　　諌院
　　　論李昭亮不可將兵劄子(慶曆三年)
臣伏見朝廷近自河東移李昭亮為鎭定髙陽三路
都部署竊以北戎險詐必與國家為患北面之事常
湏有備此一事陛下聖心乆自憂之執政大臣非不
知而憂之天下之人共為朝廷憂之李昭亮不才不
堪為將帥不可委兵柄此一人陛下聖心乆自知之
執政大臣非不知之天下之人亦共知之不審因何
遽有此命大凢朝廷行事不當者或為小事而忽略
容有不知致誤施行而至乖錯者有矣未有以天下
大可憂患而上下共知之事公然乖繆任以非人如
此者臣料兩府之議必因施昌言等近奏三路闕都
部署而目下無人以昭亮塞請而欲徐别選擇不過
如此而已然臣竊見朝廷作事常患因循應急則草
草且行纔過便不復留意只如今秋用郭承祐於鎭
定尋以非才罷之當時應急且以常(一作/康)徳輿為鈐
轄闕却部署一職本待徐擇其人臣𥘉喜朝廷必能
自此精於選任經今數月何曾用意求人一旦昌言
奏来又遣昭亮且去今平時無事之際尚如此不能
選人任用若一旦倉皇事動更於何處求人故臣謂
朝議欲徐擇人而代昭亮者乃虚語爾方今天下至
廣不可謂之無人但朝廷無術以得之耳寜用不材
以敗事不肯勞心而擇材事至憂危可爲慟哭臣思
朝廷所以乏人任用之弊盖爲依常守例湏用依資
歴級之人不肯非次㧞擢所以無人可用古人謂勞於
擇賢而逸於任使今人既難得求之又不勤待其自
来何復可得臣累曾上言練兵選將之法未賜施行
又曽言乞於沿邉十數州且選州將亦不蒙聽納寜
可公選不材之人委以大兵之柄一旦誤事悔何及
之伏望聖慈出於睿㫁其李昭亮早令兩府擇人替
換仍早講求選將之法若大將難卒然而得即乞於
沿邉州軍選擇州将近下資淺人中庶乎易得昨北
使姓名稍遲數日中外之士巳共憂疑幸其未動之
間冝作先時之備兵法曰無恃其不来恃吾有以待
之惟陛下為社稷之計深思而行之則天下幸甚取
進止
　　　論禦賊四事劄子(同前)
臣昨自軍賊王倫敗後尋曾極言論列恐相次盗賊
漸多乞朝廷早為禦備凡為國家憂盗賊者非獨臣
一人前後獻言者甚衆皆為大臣忽弃都不施行而
為大臣者又無擘畫果致近日諸處盗賊縱横自淮
海巳南新遭王倫之後今自京巳西州縣又遭張海
郭貌山等劫掠焚燒桂陽監昨奏蠻賊數百人夔峽
荆湖各奏蠻賊皆數百人解州又奏見有未獲賊十
餘火滑州又聞強賊三十餘人燒却(一作/劫)沙彌鎭許
州又聞有賊三四十人劫却椹澗鎭此臣所聞目下
盗起之處如此縱横也此外京東今歲自秋不雨至
今麥種未得江淮倫賊之後繼以飢蝗陜西災旱道
路流亡日夜不絶似此等處將来盗賊必起是見在
者未滅續来者愈(一作/更)多而乾象變差譴告不一於
古占法多云天下大兵並起今兵端已動於下天象
又告于上而朝廷安恬舒緩兼異常時此臣前狀所
謂古之智者能慮未形之機今之謀臣不識已形之
禍者也臣聞兩漢之法凡盗賊並起人民流亡天文
災異如此等事皆責三公或𬒳誅戮或行黜放今幸
陛下仁聖寛慈大臣偶免重責而猶忘忽禍患偷習
因循此臣所謂大臣不肯峻國法以繩官吏盖由陛
下不以威刑責大臣者也今見在賊巳如此後来賊
必更多若不早圖恐難後悔臣計方今禦盗者不過
四事一曰州郡置兵為備二曰選捕盗之官三曰明
賞罰之法四曰去冗官用良吏以撫疲民使不起為
盗此四者大臣所忽以為常談者也然臣視今朝廷
於此四者未有一事合宜伏望聖慈嚴勑兩府大臣
問其捨此四事别有何術可為茍無他術則此四事
宜早施行臣竊聞州郡置兵冨弼已有條奏其餘三
事前後言事者論議甚多伏乞合聚群議擇其善者
而行其禦盗四事方今措置乖失極多容臣續具一
二(一作/一)條奏取進止
　　　論乞主張范仲淹冨弼等行事劄子(同前)
臣伏聞范仲淹冨弼等自𬒳手詔之後已有條陳事
件必湏裁擇施行臣聞自古帝王致治湏待同心叶
力之人(二字一/作者)而君臣相得(五字一作/相與維持)謂之千載一
遇之難今仲淹等遇陛下聖明可謂難逢之㑹陛下
有仲淹等亦可謂難得之臣陛下既已傾心待之仲
淹等亦又各盡心思報上下如此臣謂事無不濟但
顧行之如何伏況仲淹弼是陛下特出聖意自選之
人𥘉用之時天下巳皆相賀然猶竊謂陛下既能選
之未知用之如何耳及見近日特開天章從容訪問
親寫手詔督責丁寜然後中外喧然既驚且喜此二
盛事固已(一作/以)朝報京師暮傳四海皆謂自来未曽
如此責任大臣天下之人延首拭目以看陛下欲作
何事(一作用此二/人果有何能)此二人所報陛下果有何能(一作/欲作)
(何/事)是陛下得失在此一舉生民休戚繫此一時以此
而言則仲淹等不可不盡心展効陛下不冝不力主
而行使上不玷知人之明下不失四海之望臣非不
知陛下專心銳志必不自怠而中外大臣且憂國同
心必不相忌而沮難然臣所慮者仲淹等所言必湏
先絶僥倖因循姑息之事方能救數(一作/今)世之積弊
如此等事皆外招小人之怨怒不免浮議之紛紜而
姦邪未去之人亦湏時有讒沮若稍聽之則事不成
矣臣謂當此事𥘉尤湏上下叶力凡小人怨怒仲淹
等自以身當浮議姦讒陛下亦湏力拒待其乆而漸
定自可日見成功伏望聖慈留意終始成之則社稷
之福天下之幸也取進止
　　　論䑓官不當限資考劄子(同前)
臣伏見御史䑓闕官近制令兩制并中丞輪次舉人
遂致所舉多非其才罕能稱職如昨来蘇紳舉馬端
却煩朝廷别有行遣臣謂今兩制之中姦邪者未能
盡去若不更近制則輪次所及湏令舉人近聞梁適
舉王礪燕度充䑓官其人以適在姦邪之目各懷愧
醜懼其汚染風聞皆欲不就以此言之舉官當先擇
舉主臣欲乞今後只令中丞舉人或特選舉主仍見
官(一作/朝)班中雖有好人多以資考未及遂致所舉非
人者皆為且就資例可入仍乞不限資考惟擇材堪
者為之況䑓中自有裏行之職以待資淺之人仍乞
重定舉官之法有不稱職(一有/者字)連坐舉主重為約束
以防偽濫庶㡬稱職可振綱紀取進止
　　　再論䑓官不可限資考劄子(同前)
臣近曽上言為䑓官闕人乞不依資限選舉仍乞添
置裏行所貴得材可以稱職竊聞近詔宋祁舉人依
前只用資(一作/舊)例又未見議復裏行臣竊嘆方今(一/有)
(大臣/二字)事無大小皆知其弊不肯更改凡䑓官舉人湏
得三丞已上成資通判此例起自近年然近年䑓官
無一人可稱者近日䑓官至有彈教坊倭(一作/弟)子鄭
州来者朝中傳以為笑其䑓憲非才近歲尤甚是此
例不可用明矣然而寜用不材以曠職不肯變例以
求人今限以資例則取人之路狹不限資例則取人
之路廣廣之(一作廣/其路)猶恐無人何況專守其狹若使
資例及者入三院未及者為裏行又於差除都不妨
礙況今四方多事之際揚威出使正要得人臣今欲
乞特降指揮令舉官自京官已上不問差遣次第惟
材是舉使資淺者爲裏行資深者入三院臣見前後
舉臺官者多徇親戚(一作/舊)舉既非材人或問之則曰
朝廷用資限致别無人可舉今若革此繆例責其惟
材是舉則不敢不舉好人所冀漸振臺綱免取非笑
取進止
　　　論京西官吏非人乞黜按察使陳洎等劄子
(同前)
臣竊見去年五月詔勑節文諸路轉運並兼按察使
或貪殘老昧委是不治者逐處具狀聞奏若因循不
切按察致官吏貪殘刑獄枉濫民庶無告朝廷察訪
得知並當勘罪重(一作/嚴)行黜降竊見近日賊人張海
等入金州劫却軍資甲仗庫盖為知州王茂先年老
昬昧所以放賊入城及張海等到鄧州順陽縣令李
正已用皷樂迎賊入縣飲宴留賊宿于縣㕔(一作/廨)恣
其劫掠其李正已亦是年老昬昧之人京西按察使
陳洎張昪自五月受却朝廷詔書後半年内並不按
察一人如王茂先李正己並顯然容芘不早移換致
得一旦賊至不能捍禦及光化軍韓綱在任殘酷致
兵士作亂亦不能早行覺察其陳洎等故違詔書致
興盗賊並合依元降詔勑重行黜降中書又不舉行
使國家號令弃作空文天下禍亂貽憂君父盖由上
下互相蒙庇之罪也其陳洎張昪伏乞依詔勑施行
重與黜降若明降詔勑顯有違者並不舉行則今後
朝廷號令徒煩虚出伏望出於聖斷以警後来取進
止
　　　再論陳洎等劄子(同前)
臣近曽上言爲京西轉運使陳洎張昪違廢詔書並
不按察部下官吏致使盗賊縱横貽憂君父其陳洎
等合坐此罪名重行黜降此事非是臣自生狂見敢
有妄言乃是朝廷元降詔書内指揮自合行遣今諸
路轉運使不按察官吏者甚衆然别不至大段生事
及部内官吏不甚昬老者亦可且示優容如陳洎等
部内顯然官吏昬老貪殘並不舉劾致得盗賊並起
事勢可憂此若不行則國家詔勑乃是空文今後號
令有誰肯聽臣伏見近日頓易諸路轉運方思改作
欲除舊弊朝廷此後政令湏要必行今若自廢詔書
示人無信則新轉運見朝廷先自弛廢言不足聽(一/作)
(信)則更無禀畏必効因循虚煩更張必不濟事古人
於作事之𥘉尚或借人行法況洎等首自違犯理合
舉行冝於革弊之𥘉先行勵衆之事或謂洎等於少
人之際且要任使即乞各與降官依舊差遣以責後
効徐議復資亦使過之術也尚慮議者謂淮南王倫
賊後不曽行遣轉運盖淮南新授詔書未及按察而
賊已卒至又部内官吏如晁仲約等本非昬老不比
京西慢賊經年不能剪滅直至飬成兇勢又其(一作/洎等)
部内官吏顯是昬老誤事之人授詔半年故違不舉
較其事體與淮南不同今若以淮南不曽行遣便捨
洎等不問則今後犯者又指洎等以為例是則朝廷
命令永廢不行伏惟陛下聦明睿斷惟是則從尚恐
大臣務収私㤙不頋國體若能不惜暫降洎等一兩
資(一作/員)官存取朝廷綱紀以勵中外則庶㡬國威復
振患難可平取進止
　　　論舉館閣之職劄子(慶暦三年)
臣伏見國家近降詔書條制館閣職事有以見陛下
慎於名器漸振紀綱然而積弊之源其来已乆僥倖
之路非止一端今於澄革之𥘉尚有未盡其甚者臣
竊見近年外任發運轉運使大藩知州等多以館職
授之不擇人材不由文學但依例以為㤙典朝廷本
意以其當要劇之任欲假此清職以爲重然而授者
既多不免冐濫本欲取重人反輕之加又比来館閣
之中太半膏粱之子材臣幹吏羞與比肩亦有得之
以爲耻者假之既不足爲重得者又不足爲榮授受
之間徒成兩失臣欲乞今後任發運轉運知州等更
不依例帖職若其果有材能必欲重其職任則當升
拜美官優其秩禄況設官之法本貴量材隨其器能
自可升擢豈必盡由儒館方以爲榮
　一臣竊見近年風俗澆(一作/媮)薄士子奔競者多至
　有偷竊他人文字千謁權貴以求薦舉如丘良
　孫者又有廣費資財多寫文冊所業又非絶出
　而惟務干求勢門日夜奔馳無一處不到如林
　槩者此二人並是兩制臣寮奏乞召試内丘良
　孫近雖押出而林槩已有召(一作/得)試指揮舊来
　本無兩省以上舉館職明文尚猶如此奔競今
　若明許薦人則今後薦者無數矣臣欲於近降
　詔書内兩省舉館職一節添入遇館閣闕人即
　朝廷先擇舉主方得薦人仍乞别定館閣合存
　員數以革冗濫
　一臣竊見近降詔書不許權貴奏廕子弟入館閣
　此盖朝廷為見近年貴家子弟濫在館閣者多
　如吕公綽錢延年之類尤為荒濫所以立此新
　規革其甚弊臣謂今後膏粱子弟既不濫居清
　職則前已在館閣者雖未能沙汰尚湏裁損欲
　乞應貴家子弟入館閣見在人中若無行業文
　詞為衆所知則不得以年深遷𥙷龍圖昭文館
　并待制修撰之類所貴侍從清班不至冗濫
奏議卷第五
論李昭亮劄子北面(一作/北鄙)纔過便不復留意(使字下/一有休)
(字)今秋用(三字/作差)悔何及之(一作悔/之何及)
論乞主張范仲淹冨弼劄子亦又(一無/又字)伏(一作/爾)力主
(此字下一/有張字)必不自怠(一作不/自懈怠)而沮難(一無此/三字)
論臺官劄子資限選舉(限一/作考)起自(一作/盖自)用資限(一作限/以資考)
論京西官吏非人劄子逐處(一作/逐旋)並當(一作/當為)並合(一作/自合)
論舉舘閣之職劄子轉運(一有/使字)所業(一作/事業)館閣闕人
(閣一/作職)
患孤寡(一作/陋)是非誰證驗甞欣同好惡遂乞指瑕玷
反蒙華衮襃如譽嫫毋豔救非當在早已暴(一作/暴惡)何
由斂苟能哀癈痼其可惜針砭風舲或許邀湖緑方
灩灩
　　　蟲鳴
葉落秋水冷衆鳥聲已停隂氣入墻壁百蟲皆夜鳴
蟲鳴催歳寒唧唧機杼聲時節忽已换壯心空自驚
平明起照鏡但畏白髮生
　　　奉答子華學士(一作答/韓絳)安撫江南見寄之作
(一本無/下四字)
百姓病已乆一言難遽陳良醫將治之必究病所因
天下乆無事人情貴因循優游以爲髙(一作/政)寛縱以
爲仁今日廢其小皆謂不足論明日壞其大又云力
難振旁窺各隂拱當職自逡廵歳月濅隳頽紀綱遂
紛紜坦坦萬里疆蚩蚩九州民昔而安且冨今也迫
以貧疾小不加理浸淫將徧身湯劑乃常藥未能去
深根鍼艾有竒功暫痛勿吟呻痛定支體胖乃知鍼
艾神猛寛相濟理古語六經存蠹弊革僥倖濫官絶
貪昬牧羊而去狼未爲不仁人俊乂沉下位惡去善
乃伸賢愚各得職不治未之聞此說乃其要易知行
毎艱遲疑與果決利害反掌間捨此欲有爲吾知力
徒煩家至與户到飽飢而衣寒三王所不能豈特今
所(一作獨/今爲)難我昔忝諌列日常趨紫宸聖君堯舜心
閔閔極憂勤子華當來時玊音耳甞親上副明主意
下寛斯人屯江南彼一方巨細到可詢(一作/論)諭以上
恩德當冬反陽春吾言乃其槩豈(一作/非)止一方云
　　　送張洞推官赴永興經略司(一本云送張/推官掌機冝)
自古天下事及時難必成爲謀於未然聦者或莫聽
患至而後圗智者有不能未逺前日悔可爲來者銘
熈熈彼西人老死織與耕狂羝(一作/氐)一朝叛烽火四
面驚用兵五六年首惡竟逃刑仰頼天子聖乹坤量
包并苗頑不率德舜羽舞于庭謂此雖異類有生亦
含情藩籬𬒳觸突譬若豨與羚馴擾以芻豢可呼隨
指令稱藩効臣職冠帶復人形四海得休息瘡痍肉
新生敢問前孰失恃安而㢮兵酒肴爲善將循黙乃
名卿慮患謂生事髙談笑難行一方兵遽起愚智共
營營上煩天子仁旰食憂吾氓謀議及臺皁幽棲訪
巖扄小利不足爲㳙流助滄溟大功難速就倉卒始
改更徒自益紛擾何由集功名乃知深逺畫施設在
安平今也實其時鑑前豈非明嚴嚴經略府罇爼集
豪英千營飽而嬉萬馬牧在坰相公黃閤老與國爲
長城張子美而秀文章博群經從軍古云樂知已士
所榮感激報恩義當來請長纓
　　　寄聖俞(一作因馬察院至云見聖/俞於城東輒書長韻奉寄)
凌晨有客至自西爲問詩老來何稽京師車馬曜朝
日何用擾擾隨輪蹄面顔憔悴暗塵土文字光彩垂
虹霓空腸時如秋蚓叫苦調或作寒蟬嘶語言雖巧
身事拙捷徑耻蹈行非迷我今俸禄飽餘賸念子朝
夕勤鹽虀舟行毎欲載米送汴水六月乾無泥乃知
此事尚難必何況仕路如天(一作/丹)梯朝廷樂善得賢
衆臺閣俊彦聮簮犀朝陽鳴鳯爲時出一枝豈惜容
其棲古來磊落材與知窮達有命理莫齊悠悠百年
一瞬息俯仰天地身醯雞其間得失何足校況與鳬
騖争稗稊憶在洛陽年各(一作/各年)少對花把酒傾玻瓈
二十年間幾人在在者憂患多乖睽我今三載病不
飲眼眵不辨騧與驪壯心銷盡憶閑處生計易足纔
𬞞畦優游琴酒逐漁釣上下林壑相攀躋及身彊(一/作)
(壯)健始爲樂莫待衰病須扶擕行當買田清潁上與
子相伴把鋤犂
　　　有馬示徐無黨
吾有千里馬毛骨何蕭森疾馳如奔風白日無留隂
徐驅當大道歩驟中五音馬雖有四足遲速在吾心
六轡應吾手調和如瑟琴東西與南北髙下山與林
惟意所欲適九州可周尋至哉人與馬兩樂不相侵
伯樂識其外徒知價千金王良得其性此術固巳深
良馬須善馭吾言可爲箴
　　　天辰
天形如車輪晝夜常不息三辰隨出没曽不差分刻
(一本有其行一何勤/乾健貴於易兩句)北辰居其所帝座嚴尊極衆星
拱而環大小(一作/小大)各有職不動以臨之任德不任力
天辰主下土萬物由生殖一動與一静同功而異域
惟王知法此所以治萬國
　　　再和聖俞見答
兩畿相望東與西書來三日猶爲稽短篇投子譬瓦
礫敢辱報之金褭蹄文章至寳𬒳埋没氣象往往干
雲霓飛黃伯樂不世(一作/竝)出四顧驤首空長嘶嗟哉
我豈敢(一作/能)知子論詩(一作/經)頼子𥘉指迷子言古淡
有眞味大羹豈須調以虀憐我區區欲彊學跛鼈曽
不離汙泥問子𥘉何得臻此豈能直到無階梯如其
所得自勤苦何憚入海求靈犀周旋二紀陪唱和凢
翼每竝鸞皇棲有時争勝不量力何異弱魯攻彊齊
念子京師苦憔悴經年陋巷聽朝(音潮一/作晨)雞兒啼妻
噤(一作/嘻)午未飯得米寧擇秕與稊石上紫豪(一作/毫)家
故有剡藤瑩滑如玻瓈追惟平昔念少壯零落生死
嗟分睽一揮累𥿄恣奔放駿(一作/有)若駕駱仍驂驪腹
雖枵虚氣豪橫猶勝謟笑病夏畦名聲不朽豈易得
仕宦得路終當躋年來無物不可愛花發有酒誰同
擕問我居留亦何事方春苦旱憂民犂
　　　感春雜言(一本題下有/和吕公著)
鳩鳴兮屋上雀噪兮簷間百鳥感春陽有如動機關
雄雌相呼和日夕聒聒不得閑砌下兩株樹枯條有
誰攀春風一夜來花葉何班班乃知天巧奪人力能
使枯木生紅顔奈何人爲萬物靈不及草木與飛翾
自從春來何所覺但恠睡美不覺白日髙南山行逢
百花不着眼豈念四氣如囬環却思年少憶(一作/念)前
事雖有駔駿難追還奈何來日尚可樂曽不勉彊相
牽扳渌酒如春波黃金爲誰慳人生一世中一歩(一/作)
(笑)百險艱俟河之清不可得聊自歌此譏愚頑
　　　廬山髙贈同年劉中允歸南康
廬山髙哉幾千仭兮根盤幾百里嶻然屹立乎長江
長江西來走其下是爲揚瀾左里(一作/蠡)兮洪濤巨浪
日夕相舂撞雲消風止水鏡淨泊舟登岸而逺望兮
上摩青蒼(一作/雲霄)以晻靄下壓后土之鴻厖試往造乎
其間兮攀縁石磴窺空谾千巖萬壑響松檜懸崖巨
石飛流淙水聲聒聒亂人耳六月飛雪灑石矼仙翁
釋子亦往往而逢兮吾甞惡其學幻而言哤但見丹
霞翠壁逺近映樓閣晨鍾暮鼔杳靄羅幡幢幽花野
草不知其名兮風吹露濕香澗谷時有白鶴飛來雙
幽尋逺去不可極便欲絶世遺紛痝羡君買田築室
老其下揷秧盈疇兮釀酒盈缸欲令浮嵐暖翠千萬
狀坐卧常對乎軒䆫君懷磊砢有至寳世俗不辨珉
與玒策名爲吏二十載青衫白首困一邦寵榮聲利
不可以苟屈兮自非青雲白石有深趣其氣兀硉何
由降丈夫壯節似君少嗟我欲說安得巨筆如長杠
　　　送徐生(一作徐/無黨)之澠池
河南地望雄西京相公好賢天下稱吹嘘死灰生氣
燄談笑暖律囬嚴凝曽陪罇爼𬒳顧盻羅列臺閣皆
名卿(一作/才能)徐生南國後來秀得官古縣依崤陵脚靴
手板實卑賤賢儁未可吏事繩擕文百篇赴知已西
望未到氣已増我昔初官便伊洛當時意氣尤驕矜
主人樂士喜文學幕府最盛多交朋園林相映花百
種都邑四顧山千層朝行緑槐聽流水夜飲翠幙張
紅燈爾來飄流二十載鬢髮蕭索垂霜冰同時竝遊
在者幾舊事欲說無人應(一作/譍)文章無用等畫虎名
譽過耳如飛蠅榮華萬事不入眼憂患百慮來塡膺
羡子年少(一作/少年)正得路有如扶桑𥘉日昇名髙埸屋
已得儁世有龍門今復登出門相送親與友何異籬
鷃瞻雲鵬嗟吾筆硯乆已格感激短章(一作/章句)因子興
　　　葛氏鼎(一本有/歌字)
大河昔決東南流蕭條東郡今遺湫我從故老問其
由云古五鼎藏髙丘地靈川秀草木稠鬱鬱佳氣蒸
常浮惟物伏見數有周祕藏竒恠神所搜天昬地慘
鬼哭幽至寳欲出風雲愁蕩揺山川失維陬九龍大
戰驅蛟虬剨然岸裂轟雲驫滑人夜驚鳥嘲啁婦走
抱兒扶白頭蒼生仰叫黃屋憂聚徒百萬如蚍蜉千
金一掃隨浮漚天旋海沸動九州此鼎始出人間留
滑人得之不敢收竒模古質非今侔器大難用識者
不以示世俗遭揶􁮰明堂㑹朝饗諸侯饔官百品供
王羞調以五味烹全牛時有用捨吾無求二三子學
雕琳球見之始驚中歎愀披荒斵古争窮蒐苦語難
出聲咿嚘馬圗出河龜(一作/龍)負疇自古恠說何悠悠
嗟吾老矣不能休勉彊作詩慙効尤
　　　太白戯聖俞(一作讀李白/集効其體)
開元無事(一作/太平)二十年五兵不用太白閑太白之精
下人間李白髙歌蜀道難蜀道之難難於上青天李
白落筆生雲煙千竒萬險不可攀却視蜀道猶平川
宫娃扶來白已醉醉裏詩成醒不記忽然(一作/來)乗興
登名山龍咆虎嘯松風寒山頭婆娑弄明月九域塵
土(一作下/看塵世)悲人寰吹笙飲酒紫陽家紫陽眞人駕雲
車空山流水空流花飄然已去凌青霞下看(一作/堪笑)區
區郊與島螢飛露濕吟秋草
　　　邊户
家世爲邊户年年常備胡兒僮習鞍馬婦女能彎弧
胡塵朝夕起虜騎蔑如無邂逅輒相射殺傷兩常俱
自從澶州盟南北結歡娯雖云免戰鬪兩地供賦租
將吏戒生事廟堂爲逺圗身居界河上不敢界河漁
　　　梅聖俞寄銀杏(一作和聖俞銀杏/見寄代書之什)
鵝毛贈千里所重以其人鴨脚雖百箇得之誠可珍
問予得之誰詩老逺且貧霜野摘林實京師寄時新
封包雖甚微採掇皆躬親物賤以人貴人賢棄而淪
開緘重嗟惜詩以報慇懃
　　　與子華原父小飲坐中寄同州江十學士休
　　　復
歳晚忽不樂相過偶乗閑百年纔幾時一笑得亦艱
有酒醉嘉客無錢買嬌鬟問予官何爲侍從聮朝班
朝廷多賢材何用蒯與菅白髮垂兩鬢黃金腰九環
奈何章綬榮飾此木石頑於國略無𥙷有慙常在顔
幸蒙二三友相與文字間江子獨捨我(一作/是)髙鴻去
難攀秋風動沙苑郡閣當南山吟詠日多暇詔條寛
可頒寒雲雪(一作/暮)紛糅幽鳥春緜蠻勝事日向好思
君何時還
　　　𫐠懷
歳律忽其周隂風慘遼夐孤懷念時節朽質驚衰病
憶始來京師街槐緑方映清霜一以零衆木少堅勁
物理固如此人生寧乆盛當時不樹立後世猶譏評
顧我實孤生飢寒談孔孟壯年猶勇爲刺口論時政
中間蒙選擢官實居諫諍豈知身愈危惟恐職不稱
十年困風波九死出檻穽再生君父恩知報犬馬性
歸來見親識握手相弔慶丹心皎雖存白髮生(一作/日)
已迸慙無羽毛彩來與鸞皇竝鎩翮追羣翔孤唳驚
衆聽嚴嚴玉堂署清禁肅而静職業愧論思文章慙
誥命厚顔難乆居歸計無荒逕偷閑就朋友笑語雜
嘲詠歡情雖索寞得酒猶豪橫羣居固可樂寵禄尤
難幸何日早收身江湖一漁艇
　　　和劉原父澄心𥿄(一作奉賦/澄心堂𥿄)
君不見曼卿子美眞竒才乆已零落埋黃埃子美生
窮死愈貴殘章斷藁如瓊瑰曼卿醉題紅粉壁壁粉
已剥昬煙煤河傾崑崙勢曲折雪壓太華髙崔嵬自
從二子相繼没山川氣象皆低摧君家雖有澄心紙
有敢下筆知誰哉宣州詩翁餓(一作/飢)欲死黃鵠折翼
鳴聲哀有時得飽好言語似聽髙唱傾金罍二子雖
死此翁在老手尚能工翦裁奈何不寄反示我如棄
正論求徘詼嗟我今衰不復昔空能把卷闔且開百
年干戈流戰血一國歌舞今荒臺當時百物盡精好
往往遺弃淪蒿萊君從何處得此𥿄純堅瑩膩卷百
枚官曹職事喜(一作/樂)閑暇臺閣唱和相追陪文章自
古世不乏間出安知無後來
居士集卷第五
　熈寧七年秋七月男發等編定
　　紹熈二年三月郡人孫謙益校正
答原父蕭蕭(一作/肅肅)甞欣(一作/常欣)
答子華濫官(一作/庸)下寛(一作/衣)
寄聖俞俸禄(一作/禄俸)
送徐生幕府(一作/下)
葛氏鼎轟雲驫(雲一/作雷)
太白戲聖俞龍咆(石本/作跑)九域(石本作/擾擾)空山(石本作/山中)下
看(石本/作視)
澄心紙空能(一作/徒能)
書簡卷第五　歐陽文忠公集一百四十八
　　　與劉侍讀(原父/嘉祐二年)
某啓專介辱書承此嚴寒爲政外尊體休𥙿實慰企
想某以衰病當此煩冗巳三請江西要在正𥘉必可
得艤舟亭次寓目平山奉賢主人清論豈不豁然哉
伏冀爲時自愛
　　　又(嘉祐四年)
某啓愚家所藏集古録甞得故許子春爲余言集聚
多且乆無不散亡此物理也不若舉取其要著爲一
書謂可傳乆余深以其言爲然昨在汝隂居閑遂爲
集古録目方得八九十篇不徒如許之說又因得與
史傳相參驗證見史家闕失甚多其後來京師遂不
復作適因尋撿少書籍發篋得其故本謹以奉呈庻
知所謂黒鬼者雖老鈍之人媚着然亦不爲無益也
家無他本幸看畢見付某再拜
　　　又
某啓區區乆踈謁奉辱誨承示千文甚佳多感多感
或云此是李靖字唐人集爲千文不知如何也
　　　又(嘉祐二年)
某啓前承示以蜀素俾冩孝經一章書之墨不能染
尋將家所有者試之亦然遽命工匠治之終不堪用
豈其未得其法耶幸令善工精治之使受墨可書當
爲汙以惡書也紏察題名不罪以閑事聒耳皇恐皇
恐
　　　又(此帖綿吉本誤作與蘇子容)
某啓暖甚果復作隂嘉節豈遂爲雨邪建寧物論益
喧當制之人必𬒳収理後日之遊且不欲往幸爲致
意人事之難乃爾烏絲欄依前書不染墨今納還當
以澄心紙試書一章塞命也金櫻煎謹送却乞真牛
膝一二束爲聖俞處所得不多爾
　　　又(此帖綿吉本誤作與蘇子容)
某啓時色可愛不廢佳節之㑹謂當得同一笑而原
父獨不徃人事難得如意固常如此邪得介甫新詩
數十篇皆竒絶喜此道不寂寞以相告詩軸俟看了
馳上適因悶睡起奉答不謹
　　　又(此帖綿吉本誤作與蘇子容)
某啓昨日辱寵和惡詩豈勝感服屬上馬赴西園不
時爲答前偶拜聞家居未必不佳此語復何所疑蓋
爲泥濘中逺赴官㑹未必若家居清浄然而郊外少
車馬雖雨無泥甚不爲勞而物色晴妍深可愛雖病
夫亦動念又思家居未必佳也昨日頗歡飲酒差多
今日病適方睡起謹此咨報
　　　又(嘉祐四年)
某啓昨日奉見後遂之北李園池見木隂葱翠節物
已移而原父獨不在但終席奉思加以風沙益可憎
爾輒此奉報前承要介甫詩謹以咨呈其一二篇不
當傳者特爲剪去之矣恐知
　　　又(同前)
某啓數日不奉見餘暑頗甚伏惟起居佳勝昨日羣
牧特㑹以熱中飲冷過多偶爲腹疾兼以少幹故遂
且在告秖三兩日當即出參特煩問念感愧曷已乾
燥非常何時可飲未甞如此寥落也人還謹啓爲謝
　　　又(同前)
某啓特辱問念感愧曷已某腹疾猶未平衰年已覺
難支以不敢常食遂且在告熱藥不敢多服惟晨起
一服爾蓋自家常服者已頑無效冀新功爾承教當
節之也亦聞梅二不安方欲致問
　　　又(同前)
某啓承岀城勞頓晚來喜佳𥙿拙疾特辱問念感愧
曷已自夜來益注洩今旦薾然遂召張康診云熱中
傷冷當和隂陽偏用執藥所以難効遂以黄連乾薑
之類爲散服之近午差定亦戲家人云近日人脆事
湏過防昨日得聖俞簡云小小傷冷然用徐青乃俚
巷庸工爾此公多艱滯更當愼攝今湏馳問之也精
神稍復承見問不覺書多聊代面話
　　　又(嘉祐五年)
某啓辱問以嬰兒未安勞神然當更審愼藥食有張
萬回太保者其術又精第難呼爾不憚慇懃召之也
某今日不入正爲凌晨稍涼爲江氏作誌幸語其家
勿相煎兹事安敢奉誤旦夕當得以方牽強不能悉
　　　又(同前)
某啓承見諭某爲之翰家遣僕坐門下要誌銘所以
兩日不能至局大熱如此又家中小兒女多不安更
爲人家驅逼作文字何時免此老業東齋雖狹若心
無事可以坐致清涼徤羡華事十六日定力當奉見
併得叙盡所聞也人還謹此
　　　又(嘉祐四年)
某啓熇然炎燎中方不知所以逃生忽辱寵示佳作
強起疾讀其爲清快難以言傳然賦無属和之理但
當卧誦以代飲冰咀雪爾某兩日爲伯庸趂了誌文
蓋其葬日實近恐悞他事然其爲苦不可勝言閑思
冝爲劉义所誚然自此當絶筆雖不能如俚俗斷指
刺環邀於鬼神以自誓然當痛自懲艾兹時之勞也
方執筆得少風稍清故能忉忉不宣某再拜
　　　又(嘉祐五年)
某啓適歸自外捧惠佳篇豈勝欣感偶然之㑹雖草
率而縛於文字遂爲他時故事兹敢不勉也然西齋
素患寂寞近方稍葺而原父去此稍逺此俗所謂事
無恰好也
　　　又(同前)
某啓自原甫旣西雖不爲官制所拘朋遊亦自寂寞
況遂當憂責履畏塗其爲情況可知偶思春物將動
故都多佳致為樂豈復可涯汩没聲利惟溺惑者不
勝其勞而但見其樂粗有識知兼以衰病此事難爲
他人道獨不知原甫諒之否因風幸數垂問以慰瞻
企
　　　又(嘉祐六年)
某啓自春首以來兒女輩疾病日益憂煎自顧無𥙷
於時而衰病日増咎責四至其何以堪之惟思春物
爛然故都遺勝不可勝覽而公專有之猶恐猒飫所
見不以難得爲惜也湏知有不可得之者也賢弟亦
稀相見蓋難得盡從容之適爾公自至鎮一甞辱問
遂絶惠音不知何嫌遽爾見踈也西齋塵土無復人
迹偶因連日假故試尋筆研略布此誠以此亦可見
其爲貺(真蹟用/此貺字)也其他俗事可憎不復多道但布瞻
企之勤爾氣候猶未和暢不知西路如何惟爲國自
愛某祗拜　𥘉望西物甚衆今寸紙一字不可得況
南山竹萌之類耶至於新詩醉墨並棄前約無乃太
甚乎
　　　又(與前帖相類疑是/槀本今兩存之)
某啓自春以來苦兒女輩疾病憂煎百端遂闕馳問
然亦怪乆不承惠音不審何嫌遽見斥外始望西州
之物甚衆今一言寸紙猶不可得況於其他乎某老
拙無堪自顧恐終無所爲以𥙷萬一而衰病日增咎
責四至其將柰何春物爛發故都遺蹟不可勝覽但
恐猒飫朝夕不以難得爲可惜湏知有羡而不可得
者爾賢弟亦稀相見蓋不能得如往日與諸賢忘形
取適爾西齋塵土無復人迹幸連日假故略得少布
區區然公方享清閑之樂不冝無暇於故人也其他
俗事薄惡可不挂耳惟向暖多愛以慰傾企　得子
華書言西去當於陜雍留連果能如此否手指拘攣
又添左手兩目僅辨物其餘可知
　　　又(同前)
某頓首啓近寛䘏王職方行甞得附狀然亦乆不承
惠問春候猶寒不審動履何似但深瞻詠前日崇政
賜進士第見賢郎在髙等伏惟喜慰某巳衰病三四
小子未有能獲薦于有司者見之尤所羡慕賢郎程
文甚工爲都人傳誦及第等雖髙而人猶以爲未稱
然少年微抑于此未必不爲逺大之本也謹專致此
爲賀不宣某再拜原父安撫侍讀閤下(三月十一日)
　　　又(同前)
某啓乆不奉狀蓋欲俟賢郎歸而賢郎未歸遂以稽
緩然亦未甞辱書不審經暑動履何如但西州人士
之來者日載政聲盈于都下使嫉善之言不勝公議
聊俾下交快釋其餘存之逺大竊計髙明必不校闕
於屑屑也餘復何言盛熱爲時自重謹因賢郎歸奉
此咨問不宣某再拜(六月廿一日謹狀)
　　　又(同前)
某區區於此忽復半歳思有所爲則方以妄作紛紜
爲戒循安常理又顧碌碌可羞不知何以教之哀其
不逮實有望於公爲多也至於常檢拘攣野率之性
尤以爲苦然勢難輕動甫及年歳得去爲幸也蔡君
謨自南歸皤然一叟相見惟互相驚歎而已西齋自
去冬逮今遂不復啓其他可知也故都多登臨之勝
新詩醉墨時以爲惠以忘俗惡之態於理似未爲害
不知何避而何嫌鄙懷千萬居常思欲鉅細布之臨
紙則復茫然惟慎夏愛護
　　　又(同前)
某承見教以用快大過此誠中其病然平日所常患
衆君子多以爲言者也若任責至重未知所爲此有
望於公者𥘉未蒙賜也至於簡事爲實爲政之大要
此西人所以蒙惠也若曰外名迹自古聖賢所難莊
生之名卓然見於後世若使無迹後世學者何從而
師法之蓋莊生之名以彼周孔之名以此皆不能岀
名迹之外者第不當汲汲以求之爾不相見乆聊此
當握手一笑不罪不罪前日餞聖從與景仁介甫清
坐終日奉思之外惟以鮮歡相顧屢歎而巳恐知其
近況故輒及之公來歸未期惟時得數字猶足以爲
慰豈以無事爲煩邪
　　　又(同前)
某啓薛金部自西來辱惠以書承經寒體履清安兼
得詳問動止併以爲慰今歳京師寒甚衰病之軀尤
所不堪承諭閑閤無爲豈亦苦於寒耶春物將動竊
思登臨之樂何有窮涯因人時枉問冝道一二偶薛
人還聊奉此不宣某再拜(十一月二十日)
　　　又(嘉祐七年)
某啓春氣暄和伏惟鎮撫之餘履況清適某以衰殘
勉強有勞無益公職曠癈私事不修不獨於書記爲
闕也緬懷故都風物之佳當此陽春暢發之盛臨觴
覽勝冝不爲猒蓋以賢人在外公議難安一日來歸
遂不復得爾此外惟以時爲國自愛謹奉狀不宣某
手狀上(二月十二日)
　　　又(同前)
某啓自過年便欲奉狀只俟薛司勲歸薛旣以事滯
留遂成稽殆但時見賢弟詗問動靜以慰懷爾薛君
留此屢相見粗悉疲病區區所爲及其耳目所得歸
必能具道更不煩言惟的便無佳物表信蓋西州所
闕惟南味得春多壞不堪寄逺當俟新茶馳獻爾春
旱極闊知陜西尤甚柰何柰何保重保重某頓首
　　　又(同前)
某啓賈常行甞附狀辱書承經暑動履康和兼蒙惠
以韓城鼎銘及漢博山槃記二者實為竒物某集録
前古遺文往往得人之難得自三代以來莫不皆有
然獨無前漢字毎以爲恨今遽獲斯銘遂大償其素
願其爲感幸自冝如何屬患膝瘡家居絶客無人爲
識古文故苐於郵中粗報已受二銘之賜篆畫當徐
訪博識尋繹續得附致其餘區區萬不述一大熱慎
護以副瞻勤清水安能乆滯耶實負愧也
　　　又(司前)
某啓昨賢弟行甞奉狀屬合宫大禮前後事叢遂闕
致問昨日進奏院送九月十五日所寄書竊承動履
清勝兼復惠以古器銘文發書驚喜失聲群兒曹走
問廼翁夜獲何物其喜若斯信吾二人好惡之異如
此安得不爲世俗所憎邪其窮逹有命爾求合世人
以取恱則難矣自公之西集古屢獲異文并來書集
入録中以爲子孫之藏也幸甚幸甚歳律漸寒惟爲
時自重
　　　又(同前)
某啓近甞兩奉狀專人至辱書竊審經寒體履安和
兼沐寄惠穌梨新笋豈勝珍荷自去冬以來親舊私
　信一皆謝絶獨思公有所惠理可無嫌又聞近申貢
　餘之禁則應少費宅庫如此屢寄益無疑也節中人
　事紛紛使還爲謝不謹不宣某再拜原甫經略侍讀
　執事(十一月一日)
　　　　與蔡忠惠公(君謨)
　某啓辱惠櫻寧翁墨多荷多荷佳物誠爲難得然比
　他人尚少其二幽齋隙寂時點弄筆硯殊賴於斯雖
　多無厭也煩聒計不爲嫌矣諸留靣叙
　　　　又(嘉祐八年八月)
　某啓前夕承惠紅絲硯誠發墨若謂勝端石則恐過
論然其製作甚精真爲几格間佳物也昨日以有文
書不敢致簡爲謝李敡還又承惠水清泉香餅數十
枚聊報厚貺吾儕日以此等物爲事更老應當澹死
租庸遂更作一程無由頻面聊當一咲歐陽脩頓首
白三司給事(廿九日謹狀)
　　　又(治平二年二月)
某啓遂爾大暄不審氣體何似承已對謝應已漸治
裝無由詣前日劇瞻企荔支圖巳令崔慤傳冩自是
一段佳事碑文好者前巳倒篋今又於柬退中得此
數十本勒李敭送上因出過門爲幸不宣某頓首君
謨端明侍郎(二十六日)
　　　與范忠文公(景仁/治平四年)
某啓專人辱書伏承春暄體候清福某蒙恩許解重
任得亳便私其爲優幸不可勝𫐠其他諠詉中外所
聞大略秖如此故不待煩言惟繫舟府下一見主人
而過粗釋瞻思之懇爲足矣人還姑此布謝
　　　與常待制(夷甫/嘉祐治平間)
某啓相別之乆書問雖闕而思慕盛德未甞少忘于
心不審即日體候何似向蒙寵示盛文一編究味意
趣殊發蒙陋珍翫祕藏未曽暫釋續更有新作苟賜
不鄙無外開示至幸至幸深冬爲道自愛
　　　又
某相別累年書問雖闕而思慕盛德未甞一日而忘
于心不審即日體履何似某碌碌于此國恩未報而
衰病日侵進無少𥙷於時退未得幅巾閭巷以從有
道君子豈勝區區深寒爲道外自愛因小姪行附此
　　　又(治平四年)
某前日承枉顧少接餘論殊不從容朝夕人事稍間
當獲𣢾奉未間略布區區茶少許聊助待賔輕浼皇
恐
　　　又(同前)
某啓嚮在潁區區僅得一二聞餘論雖未厭于心而
仁人之言獲益已多矣自藏拙于此習成懶慢遂踈
奉問亮湏幅巾閭巷杖屨徃還始償夙素傾嚮之心
爾未間以時爲道自重因負棗人行謹奉手狀
　　　又(熈寧元年)
某啓少便乆踈致問經寒仰惟德履多福某衰病如
昨已再請壽陽旦夕有命西歸漸謀休息必得幅巾
衡巷以從長者之遊償其素願然後已也未間惟爲
道自愛
　　　又(同前)
某啓到官忽忽巳復窮冬老病踈慵闕於致問雪後
清冽體況想佳某幸居僻事簡足以養拙歸心雖切
尚少盤桓𣢾晤未期深寒加愛
　　　又(熈寧二年)
某啓近小史許充行奉狀粗布區區窮臘隂雪忽復
新春竊惟養道燕居動履清福某此忽忽巳數月開
春遂尋前請竊謂理盡而無嫌至於幅巾閭巷以從
先生長者之遊此實無窮難得之樂爾未間保重以
副瞻勤因家兵還謹奉啓
　　　又(同前)
某啓守官東州僻在海涘乆踈致問徒積傾馳氣候
巳寒不審燕居動履何如某勉強衰病遷延榮禄又
將及朞歳物豐盛盗訟稀簡粗足偷安冬春之交得
遂西首獲親長者之遊不勝至樂未間爲道愛重
　　　又(熈寧三年)
某啓多病踈懶稍闕致問近兒子自潁還云甞侍杖
屨喜承經暑寢興萬福兼審尚以足疾未副召命朝
廷禮賢之意甚篤而士大夫延首之望亦勤然君子
出處有道足以鎮止奔競敦厚時俗其功利亦多矣
某尚未得請未遂相從閭巷之間然亦不過一兩月
之頃爾時暑爲道愛重
　　　又(同前)
某啓霜氣清冷不審燕居動履何似竊承朝旨尚復
敦迫岀處之際遂爲世法必有以果於自信者某累
牘懇至而上恩未俞素願雖稽終當如志瞻仰盛德
惟日増勞嚮寒珍重
　　　與沈待制邈(字子山/慶暦三年)
某啓數日不奉問苦暑非常歳之比少壯者自不能
當衰病之人不問可知焉辱教承體氣清安甚慰俗
以立秋日卜秋暑多少據今日之勢猶當更猖狂爾
然世言春寒秋熱老徤爲此三者終是不乆長之物
也介甫詩甚佳和韻尤精看了却希示下
　　　又(慶曆四年)
某頓首啓自承拜命欣喜無量而不時馳問者誠以
奔走塞下吏事叢委遲鈍不能迎解非敢有懈幸諒
幸諒知二十四日出京計日必巳受事某自保塞回
及中山巳三日猶湏并(一作/併)旬方得拜見他悉靣賦
也冬寒千萬保育
　　　與王龍圖(益柔字勝之/嘉祐元年)
某啓中間辱書承冬凛外體氣清康深慰瞻渇益州
張侍郎不乆當至衰病區區猶湏更旬浹始遂休息
因欲請𥙷江西爾前蒙示諭京東事備悉早出暮歸
臨紙忙迫無暇及他惟新陽自愛前削殊不聞有議
論柰何柰何
　　　又(嘉祐■年)
某啓急足至辱書承此𥘉暑體氣清和差慰瞻想所
云少朋儔宴處爲樂此乃在處皆然何獨濟也京師
固多相識然人事區區病患憂煎亦無暇於從容料
得常態秖如此也求移能少安之爲善㑹要深欲續
送上爲付一書吏裝禠遂取不得京師吏人頑慢不
言可知勿怪勿怪爲兒子乆病羸弱非常人還且此
爲謝
　　　又(嘉祐■年)
某啓專介辱書承渉夏秋體氣清適暑雨爲孽古所
未聞救災䘏患事匪一端某言不足爲人信才不足
爲時用徒秏廩禄毎自咄嗟而巳承見諭實當今之
實患也其如言之不見信何他非相見莫盡所懷稍
寒惟當以時保嗇
　　　又(嘉祐二年)
某啓人至辱書承尚留兖寒凝喜體況清佳杜公清
節篤行毎恨文字不稱不意勝之見愛如此近亦有
一二家作誌裴少監家當自寄去明復當歸葬于故
里亦可就得之原叔誌續當録去㑹要爲此中書吏
稽遲又且送五冊去不憚頻來取也新詩因人乞數
篇亂道亦當録呈深寒公外加愛人還草草
　　　又(嘉祐五年)
某再拜昨日巳入省且喜尊候勝常脚瘡遂愈此正
是治内之時亦猶冦賊過後講修武備雖非先見亦
所以禦後來之患也吾儕相戒言難取信蓋各自湏
有少病痛爾(呵呵)然非此無以獻忠幸深思也無由
相見聊奉此咨問大熱遂如此衰病不能支入夏便
患口齒昨日食數大杏今日腮頰腫痛針刺岀血不
能常食若此是將柰何柰何
　　　又(嘉祐八年)
某啓前日辱訪別但多愧荷以昭陵虞主未還在禮
不當飲酒無由㑹話少時益以爲恨承巳登舟節氣
遂爾寒凝惟希加愛爲禱集古録序鄙文無足采第
君謨筆法精妙近時石刻罕有也薄酒四器聊助待
賔不罪輕浼皇恐皇恐
　　　又(治平二年)
某啓公私忽忽乆闕致誠辱書感慰兼審經寒動履
清勝京東物俗比二浙殊絶必稍爲便然乆淹于外
此在位者之責而朋友蔽善之罪其何敢逃某竊位
于此巳六七年白首碌碌𥘉無𥙷報而罪責無量謗
咎獨歸自春首已來得淋渇疾癯瘠昬秏僅不自支
他人視之若不堪處況以殘骸勉強情緒可知乆不
通問因書輒敢自道勝之知我必見哀憐深寒事外
惟冀以時自愛
　　　又
某啓辱示二詩誦讀數四意趣深逺所謂朋友講習
之益正當佩服何謂迂邪然謂賢而能書爲不幸又
似過之正冝謂不幸與工同其垂名可也因所示乃
知平日論議猶有形迹愚拙所短固多幸當賜教可
也苟有未然却當相難正如此然後爲友益矣姑話
及此不罪忉忉
　　　又(熈寧四年)
某承見諭詩義晚年迫以多病不能精意苟欲成其
素志僅且了却頗多踈謬若得一經啇㩁何幸如之
閑居少人力俟録一二拜呈但慮方居禁職無暇及
此也某目足爲苦秋深尤劇尚賴休閑足以安養餘
生之幸
　　　與宋龍圖(敏求字次道)
某啓漸暄竊承體履安和旬休日略邀枉顧家飡冀
接清話少時必不以容易見罪悚悚
　　　又
某啓伏承遽有子婦之戚莫遑奉慰豈勝馳情暑鬱
方熾更冀爲國自重少節悲悼區區瞻祝謹奉手啓
咨問
　　　又
某啓多日不奉見秋冷竊承體氣佳𥙿甞託裴如晦
致懇欲告借少書籍承不爲難今先欲借九國史或
逐時得三兩國亦善庻不乆滯也先假通録謹先歸
納煩聒豈勝惶悚
　　　與梅龍圖(摯字公儀/嘉祐二年)
某啓累日瞻渇不審尊體何似唱和詩編次得成三
卷共一百七十三首亦有三兩首不齊整者且刪去
其存者皆子細看來衆作極精可以傳也盛哉盛哉
然其中亦有一時乗興之作或未盡善處各白諸公
修換也内刑部竹詩欲告公儀更修改令簡少爲幸
縁五篇各不長故也拙序續呈乞改抹來日拜見
　　　與石舎人(楊休字昌言)
某頓首啓自到公私冗迫未得一詣門宇乃辱雅意
先以顧臨猶未克叙謝其爲感愧何以勝顔手翰見
貽副之古刻無限珍佩人還遽此餘當面盡
　　　與祖龍學(無擇字擇之/嘉祐四年)
某啓自擇之使還未甞一得欵奉書局之㑹幸岀偶
爾遂成鄙句兼邀坐客同賦雖老拙非工而諸君盛
作亦聊紀一時之事謹以附遞致誠當擇之西行猶
在齋禁不得瞻違實深爲恨暑熱道路不審尊候如
何惟冀以時自愛
　　　與沈内翰(文通/治平元年)
某啓辱書承祁寒動履清休少慰瞻企餘杭德政民
俗方期歸厚而遽此嚴召然去思遺惠亦足以在人
亮湏春水方可還朝㑹見尚遥更冀爲時珍嗇
　　　答李内翰(疑)
某皇恐頓首再拜啓孟冬漸寒伏惟尊候動止萬福
進奏院遞角今日到州伏蒙十八日所賜手書審奉
聖恩暫臨近服雖朝廷重違勤請不得已而驟闕左
右資訪之助其如凋弊之俗爲幸何多某以門下生
爲幕中吏私願以釋不勝榮輝惟慮車馬未飾已𬒳
堅留暫此郡齋即膺召命使下吏愚民徒有企躍依
芘之心而不得終蒙大惠爾伏承㳙日有期限以職
守(一無此/十七字)不獲躬詣界首候迎卑情瞻望激切之至
書簡卷第五
與劉侍讀第一帖伏冀(一作/新春)
第六帖時色(一作/晴色)
第十五帖恰好也(此下一有承置得懷州牛膝更有/盡乞之衰病者遂得取濟於兹物)
(深所望也漏舎冀侍奉/見以盡區區)
第二十帖■又别本某啓區區乆欲附問日俟賢郎
　西歸歸甚緩而公私亦自多故然亦未甞承惠教
　不審經暑起居如何某待罪于此忽以半歳欲有
　所爲則方以紛紛爲戒至於循守常理則又碌碌
　可羞不知何爲而可也必將有以教之雍人蒙福
　流譽東来聞之竊喜此誠烏足以施爲而忌疾方
　深幸公議猶在也蔡君謨自南歸皤然一叟終日
　相對清坐無以爲樂但烹茶一杯病脾不飲反贈
　旁人啜爾若此可知其情况也餘事有可竊歎者
　料世態自常如此無足道也酷暑惟以時爲國自
　愛遂因賢郎行始奉狀不宣某再拜原甫知府侍讀
　　此卷嘉祐六年與劉原甫二書大同小異己兩
　　存之今此本又復相似仍併兩幅爲一幅案前
　　軰手牘大率起草今吉州法帖所刻嘉祐末慰
　　冨彦國書槀是也況公於原甫尤致其詳或巳
　　冩復換耶
與常待制第一帖第二帖(聖宋簡啓以第一帖向蒙/寵示盛文至爲道自愛)
(十七字續第二帖豈勝區區之下而無深/寒爲道外自愛因小姪行附此一十三字)
第七帖清福(一作/康福)
與沈待制第一帖爲此(一作/謂此)
第二帖并旬(一作/中旬)保育(一作/保愛)
表奏書啓四六集卷第五　歐陽文忠公集九十四
　　　辭免青州第一劄子(熈寧元年八月九日)
臣今月八日準樞宻院遞到誥勑各一道蒙恩授臣
兵部尚書依前觀文殿學士知青州者伏念臣近以
疾病衰殘累上表章陳乞致仕天慈憫惻六降詔書
未賜俞允臣以訓諭丁寧不敢更煩睿聽然臣久患
脚膝乗騎鞍馬艱難又到任巳踰一年深慮非時别
有移替巳具劄子奏陳乞且於亳州將理一二年間
若稍獲痊安冀可陳乞敢謂聖恩優異命出非常超
轉官資移委大郡再念臣累年痟渇衆所具知肌體
痩削精神昏耗本以衰羸懼難勉勵遂乞休致今青
州所管一路寄任至重實藉幹才以臣居之必至曠
敗兼臣所患脚膝道路乗騎鞍馬艱難欲望聖慈特
賜矜察許臣且守舊任冀得將理衰殘所有誥勑臣
未敢祗受巳送軍資庫寄納今取進止
　　　第二劄子(熈寜元年八月二十八日)
臣今月二十七日凖樞宻院遞到詔書一道以臣辭
免青州恩命所乞冝不允者臣寵惟表海名邦青爲
重地聖恩優借以寵衰殘豈合固辭上煩宸聽伏念
臣情有迫切不能自已者蓋臣近以疾病侵陵心志
　昬耗方瀝血懇乞從退休陛下曲賜矜憐不忍廢棄
　丁寧訓諭未賜允俞今則忽𬒳新恩有此遷擢乃是
　臣乞退休而得進秩方稱疾而領要任則臣嚮所陳
　請矯激欺詐以要恩寵之罪何以自逃雖天度寛仁
　未以此責臣而臣之心顔何以自處使臣筋力可以
　勉彊猶當陳述義理必冀獲辭以免清議之責况臣
　衰病羸悴實如累表所陳陛下推天地父母之恩未
　忍廢退且令茍禄養疾於便郡臣已不勝僥倖之慙
　豈敢更望遷進況亳州於近邦之中尤爲善地前後
　曽任兩府臣寮如陳執中宋庠皆得養疾於此者甚
多伏望聖慈憫臣衰病哀臣誠悃俾臣且守舊任更
將理一二年間茍其筋力稍完則臣盡瘁薄効豈無
犬馬識恩知報之心所有降到詔勑臣不敢祗受見
在本州軍資庫寄納伏乞早賜許臣繳納臣無任
　　　第三劄子(熈寧元年九月)
臣今月十四日凖樞宻院遞到詔書一道以臣辭免
青州恩命所辭冝不允及凖中書劄子奉聖㫖令臣
便受勑告疾速發赴青州本任者伏念臣自去春蒙
恩許解重任俾守便郡以養衰殘方及一年忽𬒳恩
瀝超轉官資移委藩鎮聖恩眷異便當祗受豈合固
辭上煩睿聽臣罪當萬死然念臣義迫情切不能自
止者縁臣久患眼目脚膝心志昬耗自懼盈滿乞從
休退六蒙詔諭丁寧深至臣上體聖眷殊常未敢固
辭再黷方且乞更將理一二年冀少痊安庻可勉彊
而不圖遽𬒳遷擢之命臣竊思聖恩本以憫臣憔悴
加以寵榮以慰臣之衰暮而臣蹇薄覉危不能上副
恩眷今進退皆觸於罪戾蓋臣若進而祗受則有連
章累懇矯激欺詐以邀恩寵之罪而其罪大若退而
懇辭則有稽違君命煩言屢黷之罪然比於矯詐邀
恩則其罪似輕在臣愚計自擇則固當逃大罪而就
輕罪臣又竊惟陛下所以保全愛惜臣者至深至厚
矣亦必不使臣至於大罪也故臣披瀝肝血不敢避
煩言屢黷之誅臣所患眼目腰脚前奏巳具陳𫐠不
敢虚矯欲望聖慈於未許臣休致間且令臣守舊任
便於將理所有勑告見寄納本州軍資庫稽留君命
多日臣暁夕憂惶如履冰炭伏乞早賜許臣繳納臣
無任
　　　辭轉兵部尚書劄子(熈寧元年九月)
臣近蒙恩除臣兵部尚書移知青州臣巳三具劄子
辭免伏奉今月二十五日詔書所辭冝不允者聖恩
優異訓諭丁寧便當祗命而行豈合上煩睿聽罪冝
誅戮無以自逃然臣懇血之誠猶有不能自巳者伏
念臣本以衰羸疾病方乞退休遽兹遷擢義迫難安
所以懇祈辭免至於恩典超優遷轉頻數使臣不因
疾病乞退亦合懇辭蓋臣近自去春由尚書吏部侍
郎轉左丞未逾兩月又超轉三資除刑部尚書今纔
逾歳又超轉兩資尚書六曹一歳之間超轉其五無
功之賞公議豈容此臣所以不避煩言屢黷之罪而
上干宸造也然臣已三𬒳詔書慰諭深切進退惶惑
不知所措敢不力勉衰殘上副恩眷臣今更不敢辭
免青州差遣若得秪守舊官而徃庻㡬可免矯激邀
求之責伏望聖慈察臣悃愊(一作/迫)特許免臣轉官恩
命繳納近降誥勑所有青州差勑臣見別候指揮今
取進止
　　　青州謝上表(熈寧元年十月)
臣某言伏蒙聖慈特授臣兵部尚書依前觀文殿學
士知青州軍州事充京東東路安撫使臣巳於今月
二十七日赴上訖掌國五兵叨進中臺之秩宣風一
面俾綏東土之人祗荷寵靈徒知殞越臣某中謝伏
念臣學非通敏材實空踈幸逢千載之休明誤𬒳三
朝之獎擢久陪法從甞與政機國恩未報而身巳先
衰世塗可畏而命亦多蹇頃縁災疾遂決退休敢期
上惻於皇慈未忍遽捐於舊物而復過推優渥以慰
癃殘惟孤拙之無堪蹈艱危(一作/虞)而巳甚世之所榮
者臣之所懼人以爲寵者臣以爲憂是敢輙殫悃愊
之誠累黷髙明之聽迫於危慮罔避煩辭而聖度并
容寛其罪戾恩言屢降譬以丁寜知成命之難回勉
􁂦顔而祗受而况全齊舊壤負海奥區民俗冨完而
鑿井耕田各安其業詔條寛大而奉法守職足以脩
官内省庸虚奚勝忝幸此蓋伏遇皇帝陛下日新求
治天覆推仁謂簮履雖爲於賤微尚堪収録而犬馬
茍豐於豢養猶可使令臣敢不䇿勵疲羸勤思夙夜
庻期盡瘁少答鴻私
　　　謝南郊加食邑五百户表(熈寜元年十一月)
紫壇髙峙式薦於精禋皇澤霶流推行於大慶祗膺
寵數伏切兢營臣某中謝伏惟皇帝陛下出震膺期
繼文興治百度講明於新政群生涵泳於至和乃考
舊章聿思報本謂三歳一郊之禮必舉以時俾四海
九州之人並受其福遂因景至躬𣢾陽丘萬國充庭
其誰敢後六卿聮事各以其官而臣職忝頒條位拘
守土執豆籩而祗役罔獲施勞逮煇翟之餕餘遽蒙
均恵無功受賞莫遑俯傴之辭盡瘁事君惟誓糜捐
之効
　　　謝傳宣撫問賜香藥銀合表(熈寜二年三月)
臣某言今月二十五日伏蒙聖慈差入内内侍省西
頭供奉官王延慶傳宣撫問仍賜臣香藥一銀合者
祗命有嚴瞻天威而不逺撫躬増惕拜君賜以爲榮
臣某中謝伏念臣本以妄庸幸縁遭際進陪國論莫
賛萬機之微出布政條未聞五月之報屬北州之災
饉隣東土之封彊皇帝陛下子育黔黎仁深覆載閔
扶携而轉徙軫宵旰之焦勞而臣職在撫綏任叨寄
委曲煩訓諭備極丁寜仍因使傳之馳特示恩頒之
寵臣敢不恪官自警祗事以時惟善是從勉企前人
之迹俾民受賜上寛明主之憂
　　　謝賜漢書表(熈寕二年三月)
臣某言臣伏蒙聖恩賜臣新校定前漢書一部已於
今月日據進奏院遞到臣已祗受訖者俯躬承命拭
目生輝臣某中謝竊以右文興化乃致治之所先著
録藏書須太平而大備惟漢室上繼三代之統而班
史自成一家之書文或舛訛蓋其傳之巳久詔加刋
定俾後學之無疑一新方冊之文増煥祕書之府而
奏篇之始方經衡石之程賜本之榮惟及釣樞之近
敢期孤外特與恩頒此蓋伏遇皇帝陛下曲軫睿慈
俯矜舊物謂其甞與臣隣之列不忍遽遺憐其自喜
文字之間俾之娯老然臣兩目皆眊雖嗟執卷之巳
艱十襲珎藏但誓傳家而永寳
　　　乞壽州第一劄子(熈寜二年冬)
臣輙瀝誠懇上干天聦(一作/聽)臣本以妄庸逢時竊禄
寵榮踰分報効無聞頃在亳州甞以疾病乞從休退
聖恩憐憫未忍遽捐累降詔諭丁寧備至適㑹東秦
闕守誤𬒳選差超轉兩官委以一路臣亦屢陳朽憊
旣不獲辭便當䇿勵尫疲上副憂寄而臣迫以年齒
晚暮近日以來心力俱耗事多徤(一作/廢)忘腰脚舊苦
拜起艱難兩目氣暈尤更昬然僅分黒白雖勉力支
持日虞曠敗兼臣到任巳及一年有餘欲乞就移淮
潁間一差遣以便私計伏望聖慈特賜憐憫許差臣
知壽州一次冀(一作/庻)就閑僻茍養衰殘今取進止
　　　第二劄子
臣近以疾病乞就移知壽州一次伏奉今月九日詔
書冝不允者聖恩優假訓諭丁寧迫以危誠不能自
黙再煩睿聽罪合誅夷伏念臣舊患眼目巳十餘年
又苦渇淋亦五六歳年日加老病日加深睛瞳氣暈
侵蝕㡬盡脚膝痩細行歩艱難自入今歳以來心神
又更昬耗事多徤忘動輙差失九州一路寄任匪輕
勉彊尫殘日虞曠敗況臣貪冐榮寵過分巳多年齒
衰遲又復如此理冝量力知止早自退休蓋臣昨在
亳州累陳此懇伏蒙陛下至仁至慈憐憫舊物不忍
遽棄屢頒恩詔委曲慰安欲令且更勉勵故臣今者
未敢别有陳請秖欲求淮潁之間一便郡茍竊俸禄
以盡餘生庻㡬上副聖君天地父母舎容養育之恩
伏望睿慈特賜矜許今取進止
　　　謝擅止散青苗錢放罪表(熈寕三年夏)
臣某言今月二十九日準中書劄子以臣奏乞不依
秋料青苗錢事奉聖㫖不合不聽候朝廷指揮擅行
止散之罪特與放免者有罪必誅是爲彛典原情以
恕特出深仁聞命驚慚省躬涕泗臣某誠惶誠感伏
念臣以一介之微賤荷三聖之獎知寵禄旣豐初無
報効筋骸巳憊尚此遲徊曲蒙大度之并容誤委一
方之寄任職當撫俗責在分憂方兹旰􁀈之勞心豈
敢因循而避事昨遇國家新建官司而主計大商財
利以均通分命出使之車交馳於郡縣悉發舊藏之
鏹取息於民氓而臣方久苦於昬衰𥘉莫詳其利害
旣巳大諠於物議始知不便於人情亦甞略陳衆弊
之三冀𥙷萬分之一屬再當於班給顧巳逼於㑹期
雖具奏陳乃先擅止據茲專輙合𬒳譴呵豈謂伏蒙
皇帝陛下深軫睿慈俯矜朴拙免從吏議特貸刑章
夫何草木之微曲𬒳乾坤之施臣敢不益思祗畏更
勵操脩戒小人之飾(一作/遂)非希君子之改過冀圖薄
效少荅鴻私
　　　辭宣徽使判太原府劄子(熈寧三年四月)
臣準今月二十九日入內東頭供奉官馮宗道到州
傳宣撫問賜臣告勑各一道伏蒙聖慈除臣宣徽南
院使判太原府事伏念臣久苦老疾自今春眼目疼
痛及渇淋舊疾作脚膝細瘦行歩艱難自二月巳來
交割却本州公事見今在假將理所有今來恩命優
異寄任非輕以臣非才固不敢當兼以久嬰疾病未
得痊安見别具奏章陳乞一小郡差遣次所有賜到
勑告臣未敢祗受已於青州軍資庫寄納别聽指揮
次今取進止
　　　同前
臣前月二十九日伏蒙聖恩差中使賫賜臣告勑除
臣宣徽南院使判太原府事臣尋已具奏陳未敢祗
受今輙再瀝危懇上干天聦意迫言煩敢避誅戮伏
念臣自至青州忽巳踰歳適值年時豐稔盗訟稀少
足以偷安竊禄而臣自以年齒日加衰殘日甚心識
昬耗難於勉彊以謂一路九州不可常幸於無事毎
憂緩急有誤寄委所以去冬累陳衰病乞移一淮潁
間小郡未賜允俞之間遂接春陽戒候爲風氣上攻
眼目驟加昬痛因此服藥過度發動渇淋舊患甚於
𥘉得疾時腰脚枯瘦行履艱難自三月後來不免兩
次交割却本州公事在假將理百方治療終未痊損
敢期於疾(一作/病)告中忽𬒳睿恩有此差遣(一作/選)不惟
寵命優異非臣敢當兼以久病淹延筋力難彊欲望
聖慈曲賜哀憫特許檢會臣前所陳乞於淮潁間移
一小郡俾養殘年所有太原重任必難久闕人伏乞
别選用人上副憂寄今取進止
　　　同前(五月一日)
臣近蒙聖恩除臣宣徽南院使判太原府事續準中
書劄子奉聖㫖令臣依前降指揮疾速起發仍赴闕
朝見訖發赴本任者伏念臣以老疾經春方在病􁓀
中忽𬒳此恩命自揣才力難當寄任不敢祗受尋已
具辭免仍乞一淮潁間小郡見别聽候朝㫖次今取
進止
　　　同前(附馮供/奉入奏)
臣此者伏蒙聖㫖除臣宣徽南院使判太原府事特
差入內供奉官馮宗道賜臣告勑各一道兼傳宣撫
問續準中書劄子奉聖㫖令臣疾速起發仍赴闕朝
見訖赴任者伏縁臣以非才久病心力衰耗難當擢
任之寵兼自春以來疾患久在假告巳於四月二十
九日五月一日兩具劄子奏聞辭免恩命至今(一無/至今)
(二/字)秖候提點刑獄席汝言到任交割公事别聽朝旨
次欲望聖慈矜察早賜允俞今取聖旨
　　　同前
臣今月二十二日(一作二/十日)準進奏院遞到詔書一道
伏蒙聖慈以臣辭免恩命未賜允俞者訓諭丁寧理
冝祗受懇誠迫切尚敢煩言伏念臣本以妄庸誤叨
器使寵榮踰分福過災生五七年來纏綿疾病嚮蒙
聖念許解政機仍與近藩俾從優便臣以髙秩(一作/爵)
厚禄非爲養病之資竊位素餐難久偷安以處所以
决謀休致累上封章陛下尚以(一作/念)簮履之微曲憐
舊物不忍遽棄屢賜安存旣又徙(一作)以東州兼委
兵民之任然而雖名一路不係邊防所管九州苦無
軍馬加以歳時稍稔盗訟頗稀臣得以偶免曠愆蓋
出天幸而臣常竊自念年齒日以嚮暮筋力知不復
完與其臨事而后辭不若量分而先止故於(一作/自)去
冬再瀝懇私乞一小郡冀就(一作/稍)遷於淮潁得漸近
於田廬敢期病告之中忽𬒳優殊之命超轉(一作/遷時)貴
職付以極邊使臣未至(一作/遇)衰殘尚非所受而況實
難勉疆敢不必辭再念臣自在亳州累乞致仕殆今
三歳矣而口誦退休之言身貪榮進之寵旣自違於
言行豈不愧於心顔雖聖度之兼容必公議之難遏
伏望睿慈曲加憫察特賜追還新命許換近潁一州
則天地父母之恩敢忘犬馬之報今取進止
　　　同前
臣今月十五日準樞宻院遞到詔書一道伏蒙聖恩
以臣辭免宣徽南院使判太原府事充河束四路經
略安撫使恩命乞差知蔡州一次所乞冝不允者聖
訓丁寧巳煩再諭臣誠迫切難避嚴誅臣竊以朝廷
之用人臣子之事上蓋常察其進退不違於理則可
以知其大節之所守而予之爵禄將以爲寵則必使
不犯清議之所非授受之間可謂兩難矣故髙秩厚
禄人臣所願必也處之無媿然後得以爲榮或其義
有不安所以容其自免今陛下寵臣者至矣任臣者
優矣而臣不幸心懷自媿義有難安敢更竭此(一作/敢不)
(更/竭)懇誠必期哀許伏念臣妄以迃儒遭逢三聖寵踰
其分器小易盈爰自中年早苦多病臣因竊思前世
爲人臣者不待伏於床第然後稱疾不必廢其支體
然後辭官但其(一作/以)心志巳衰筋力難彊則義當知
止不可貪榮爾此臣所以不待年及累乞退休而睿
聖慈仁不忍遽棄六賜詔諭備極恩憐而臣上體聖
眷之優殊不敢自決而引去然止當跧伏閑處偷安
竊禄譬諸巳乏之馬牛俾盡餘生於芻豢而巳此乃
粗爲合理其如事則不然蓋臣前歳以老告便超兵
部尚書今春以疾辭又轉宣徽南(一無/南字)院使辭淮南
一州則領淄青九州免京東一路則緫并代四路是
毎求退則得進毎辭少則獲多使其一出偶然人情
猶或少恕若其毎舉必爾則公議豈復可容雖幸人
之未言顧臣何以自處此臣(一無/此字)所謂心懷自媿義
有難安者也使臣筋力猶彊尚合懇辭恩寵況臣疾
病積有歳年已具奏陳累(一作/屢)干聽覽臣亦竊聞議
者以臣脚膝(一作/腰脚)未至着床枕(一作/第)眼目猶可分人
物便謂尚堪驅䇿致比誤蒙選任殊不知臣心志巳
衰精神並耗雖未伏枕實一行尸再念臣本出書生
老於文字賦才非敏以學自愚故歴官以來多觸罪
辜屢罹憂患蓋以不通時務不習人情加以晚年繼
之衰疾識慮昬眊(一作/耗)舉事乖違大抵時多喜於新
竒則獨思守拙衆方興於功利則茍欲循常至於軍
旅之間機冝之務則又非其所學素不經心蓋以病
悴已衰之軀持昬眊乖違之見任素非所學之事一
有敗闕雖戮臣身不足以塞責而誤國之計如後患
何使臣粗有愛君憂國之心豈敢不思及此而貪榮
茍得臣(一作/蓋已)所冝必辭者三義所難安一也精力巳
衰二也用非所學三也然於三者之中其二尤急若
其義所難安者幸蒙聖恩獲免俾臣不取非於清議
而無愧於晚節則陛下之賜臣者榮於髙秩厚禄之
賜逺矣至於用非所學致誤國家之計貽朝廷之憂
則當君父旰􁀈憂勞求治之時聖慮所冝留意也伏
望聖慈哀臣誠至之言察非矯僞之飾特賜允臣屢
請追還新命(一作/授)換一小州則臣雖死之日猶生之
年今取進止
　　　蔡州謝上表(熈寧三年)
臣某言臣伏奉勑命就差知蔡州軍州事已於九月
二十七日赴上訖者負薪嬰疾獲辭四貴之遷剖竹
分符尚忝一麾之守荷寛恩之優假撫朽質以兢慚
臣某中謝伏念臣本出孤平(一作/貧)粗親文藝遭逢亨
會叨竊寵榮方犬馬之壮時早無施於尺寸況桑榆
之晚景嗟巳迫於衰遲一昨誤𬒳選掄擢升要近付
以一方之民政委之四路之兵機惟寄任之匪輕揣
庸虚而内懼輙陳懇悃屢黷髙明敢冀天慈不違人
欲還其舊職易以近藩惟古豫之名邦控長淮之右
壤土風深厚物産豐饒雖宣化班條慚無異術而守
官循法足以偷安此蓋伏遇皇帝陛下惻以至仁包
之大度旣不責其避事又曲從其便私哀爾尫殘容
其僥倖仰𬒳乾坤之造顧非木石之頑臣敢不勉自
勵其筋骸更殫盡瘁之節茍未填於溝壑尚知圖報
之方
　　　蔡州再乞致仕第一表(熈寧四年四月)
臣某言臣聞士之致政而傳家雖著禮經之常制昔
有乞骸而稱疾不待年及者固多況臣久苦於病衰
早歳巳陳於悃愊敢茲再黷仰冀哀憐臣某中謝伏
念臣以一介之妄庸荷三朝之眷獎因時竊位甞俾
賛於萬機積日累年訖無稱於一善徒縁朴戇動觸
機危毎煩君父之保全不殞終身(一作/始終)之名節嚮由
災疾願謝軒裳披瀝肺肝累奏封而五上留連寵禄
復歳序之三遷間𬒳誤恩驟加擢任顧已難於䇿勵
遂復力於懇辭上頼慈仁曲加憫惻旣不責其避事
又曲從其便私得善地之寛閑俾殘軀之養息而臣
年日加老病益交攻新春以來舊苦増劇中痟渇涸
注若漏巵弱脛零丁兀如槁木加以睛瞳氣暈㡬廢
視瞻心識耗昬動多徤忘雖聖君之念舊廓大度以
兼容而隳職曠官實爲可畏貪榮竊食難久自安伏
望皇帝陛下日月照臨乾坤亭育察其情實賜以矜
從許解郡章歸榮里閈俾其酣詠樂時之盛化優游
爲世之幸民以畢餘生永繄鴻造
　　　又劄子
臣輙瀝懇私上干宸造愚誠所迫罪戾難逃臣自頃
蒙恩許解政事即曽乞一近潁州差遣庻得漸謀歸
老上荷至仁憫臣衰病允其所乞差知亳州到任之
明年遂乞致仕聖念惻然憐其舊物不忍廢置凡五
上表章四具奏劄皆蒙詔答未賜允俞臣以不敢更
爲煩黷遂且中止尋又蒙恩超轉臣兵部尚書安撫
淄青一路旣不獲懇辭遂勉力就任而臣迫以昬衰
事多曠廢甫及一年則又陳乞壽州亦以近潁冀便
於歸老未得請間尋又蒙恩除臣宣徽使移守并門
付以河東一路官益榮任益重而臣身益老病益加
不勝憂懼之情所以累瀝血懇上煩天聽伏蒙睿慈
察其誠實養疾便私悉如其請臣自到今任忽巳半
年幸值歳物豐成民(一作/盗)訟稀少坐尸厚禄足以偷
安臣上戴陛下天地父母之恩未知論報之所而心
與願違蓋自冬春以來舊苦愈増上渇下淋晝夜不
止脚膝細瘦僅存皮骨行履拜跪艱難加以眼目昬
暗視物睛痛有妨簽書看讀公家文字載念臣昬衰
疾病旣已累年量分知止亦非一日寵禄之榮無容
久竊臣今輙具表章再伸舊請乞一致仕名目欲望
聖慈特賜開許今取進止
　　　第二表(熈寧四年五月)
臣某言臣近上表章乞從致仕伏奉詔書所乞冝不
允者睿訓丁寧曲加慰諭愚衷懇迫尚敢黷煩將再
干於冕旒冝先伏於砧鑕臣某中謝伏念臣世惟寒
陋少苦竒屯識不逹於古今學僅知於章句名浮於
實用之始見於無能器小易盈過則不勝於㡬覆徒
以早遘千齡之亨會誤蒙三聖之獎知寵榮旣溢其
涯憂患亦隨而至禀生素弱顧身未老而先衰大道
甚夷嗟力不前而難强毎念恩私之莫報兼之疾病
以交攻爰於守亳之𥘉遂決竄漳之計逮此三遷於
歳律又更兩易於州符而犬馬巳疲理無復壯田廬
甚邇今也其時是敢更殫螻蟻之誠仰冀乾坤之造
況今時不乏士物咸遂生鳬鴈去來固不爲於多少
鳶魚上下皆自適於飛潜茍遂乞於殘骸庻少償其
夙志伏望皇帝陛下哀憐舊物隱惻至仁察其有素
非僞之誠成其識分知止之節曲從其欲賜報曰俞
俾其解組官庭還車故里披裘散髪逍遥垂盡之年
鑿井耕田歌詠太平之樂其爲榮幸曷可勝陳
　　　又劄子
臣此者伏奉詔書以臣再乞致仕未賜允俞恩旨稠
重伏讀感涕臣自熈寧元年𥘉有陳乞迨今四年之
間凡八上表章五具劄子其懇悃迫切言意重複干
冒天慈煩黷聖聽固已可厭而可責矣而蒙陛下未
加誅譴曲爲優容八𬒳詔音(一作/答)丁寧慰譬此天地
父母之仁可謂至矣然臣猶有不得巳者臣前甞奏
述古之爲臣不必伏於床枕然後稱疾不待廢其支
體然後辭官但其心力已衰不能勉彊則自冝知止
而不可貪榮此臣前次陳乞之時所志止於如此爾
蓋自守亳迨今又已四年身比前日加老則氣血比
前日益衰而疾病比前日益不支持但未伏床枕廢
支體爾此臣不能自已者也臣竊伏思聖君久巳察
臣區區而未允其請者必以臣歴事三朝最爲舊物
聖恩眷眷未忍廢棄而年又未及去之太早耳然臣
前又甞奏述今之致仕與古之人不同恩禮優幸不
爲廢棄至於年未及而早去亦今昔人臣常事臣竊
見實録所載太宗時有太常少卿孔承恭者年纔六
十一便乞致仕太宗皇帝欣然許之仍特降詔書襃
獎以敦勸人倫蓋當時議者不以朝廷許承恭早去
爲非而但稱承恭之善又以有臣如此可以勸勵風
俗自爲朝廷羙事也欲望聖慈少紆聽覽果若致仕
優幸不爲廢棄雖年未及又議者不以爲非而反爲
朝廷羙事則理無可疑而臣若蒙哀憐得遂其請則
上不損朝廷之體下不失優倖之恩而又竊知止之
名爲一時之佳事則臣之受賜者多矣臣不勝意迫
言煩惶懼激切俯伏待罪之至今取進止
　　　第三表(同前)
臣某言今月二十一日準樞宻院遞到詔書一道伏
蒙聖慈以臣再乞致仕未賜允俞者恩深煦嫗感極
涕洟雖情有迫於危心不知自止而辭巳窮於累牘
㡬至無言惟以至誠期於必逹自乞憐於君父不復
訊於蓍龜臣某中謝伏念臣家世單平性姿中下少
從宦學本免飢寒不自意於遭逢遂進階於華顯然
而群材方茂蒲栁未秋而早衰衆駿並馳駑駘中道
而先乏而況荷難勝之任用竊逾分之寵榮風波憂
畏而慮巳深疾病侵凌而老亦至故自辭於機政即
願謝於軒裳蒙上聖之至仁念三朝之舊物毎曲煩
於訓諭久未忍於棄捐竊惟臣之事君必本忠信言
不顧行是爲罔欺而臣口日誦於田閭身坐貪於禄
利可畏至公之議何施有靦之顔毎自省循莫遑啓
處是敢罔避再三之煩黷猶希萬一之矜從伏望皇
帝陛下特􁈓天慈俯回睿聽察前言之可復蓋屢請
者有年哀下愚之不移俾卒成於素志徇其所欲乞
以殘骸臣若得上還印綬於有司自駕柴車而即路
晚節知無於大過没身永荷於鴻私
　　　謝致仕表(熈寧四年六月)
臣某言今月十七日進奏院遞到勑告伏蒙聖恩除
臣太子少師依前觀文殿學士致仕者愚誠懇至曲
軫於皇慈寵命優殊特加於常品本期得謝更此叨
榮臣某中謝伏念臣猥以庸近之材早遘休明之運
不通之學旣泥古以難施無用之文復虚言而少實
是以三朝𬒳遇四紀服勞蒙徳重於丘山論報亡於
毫髪而年齡晚暮疾病尫殘輙希知止於前人不待
及期而後請自陳悃愊屢至瀆煩旣久歴於歳時始
曲蒙於開可仍超加於異數非止賜於殘骸道愧師
儒乃忝春宫之峻秩身居畎畒而兼書殿之清名至
於頭垂兩鬢之霜毛腰束九環之金帶雖異負薪之
里(一作/重)何殊衣錦之歸使閭巷咨嗟共識聖君之念
舊搢紳感恱皆希後福之有終豈惟愚臣獨受大賜
此蓋伏遇皇帝陛下無私覆物博愛推仁以其夙幸
遭逢宻契風雲之感㑹曾經服御不忘簮履之賤微
致此便蕃萃于衰朽雖伏櫪之馬悲鳴難戀於君軒
而曵尾之龜涵養未離於靈沼餘生易畢鴻造難酬
　　　乞免明堂陪位劄子(熈寧四年八月)
臣伏準今月二日詔書以明堂大禮特令臣赴闕陪
位者臣竊惟大饗之禮國家盛典千官分職以奉事
萬國駿奔而在庭方以老病衰殘退伏閭里尚蒙天
慈曲加記録特賜詔召俾與侍祠之列此臣子之至
榮至幸豈臣克堪而臣不幸早嬰災疾瀝懇累年近
蒙聖恩許以歸老而自春渉秋舊苦増劇脚膝細痩
行履拜跪艱難伏況祠事恭䖍出於彊力而臣迫此
疾苦不獲祗赴召今無以上副君父記録愛憐之恩
臣不勝皇恐
　　　謝免明堂陪位表
合宫大啓爰講於上儀明詔忽頒俾祗於嚴召𬒳恩
言之優渥撫病質以兢營臣某中謝伏惟皇帝陛下
仁聖聦明憂勤慈儉遂羣生而涵育臻至治於和平
乃因萬物之成秋爰即九筵而展禮陟降薦獻百官
以職而各供膺受福釐一人有慶而咸頼而臣近辭
印紱方伏田廬當與庻民並蒙餘澤敢期睿眷尚録
孤孱俾陪在外之臣來預侍祠之列載念臣自縁災
疾幸獲退休殆未踰時尚嬰舊苦雖朝廷禮樂之盛
得與者爲榮而犬馬筋力之衰告疲而巳久旣不能
於䇿勵姑自信於竒屯太史滯於周南惟知歎命子
牟瞻於魏闕但極馳心
　　　謝明堂禮畢宣賜表(熈寜四年九月)
臣某言臣今月十七日伏蒙聖恩特差右班殿直王
昌賜臣衣一襲金腰帶一條銀器一百五十兩絹一
百五十疋米麵羊酒等者太室精禋方集神明之貺
篳門増耀亦霑慶賜之優祗受以還兢營失措臣某
中謝伏惟皇帝陛下垂衣致治盡志奉先率循三歳
之舊章時舉季秋之大饗四方萬國執玉帛以盈庭
羣卿百司㓗豆籩而恭事而臣以衰殘之病質荷寛
假之深仁方居畎畒以偷安莫覩朝廷之盛禮璽書
賜召不遑祗命而趨使指就臨特𬒳匪頒之寵此蓋
伏遇皇帝陛下容之大度推以至慈念簮履之雖微
猶爲於舊物閔桑榆之向暮俾慰其餘生惟嗟犬馬
之巳疲莫報乾坤之大施
　　代作三首(續添)
　　　代進奉承天節絹狀
右臣伏以重熈纂歴載誕啓辰正宁陳儀允昭於嘉
㑹庻邦修貢咸効於駿奔前件絹三壤所冝九賦攸
出備諸宰旅實纎篚以非工竊比野人得美芹而是
獻䖍誠斯至欣頌咸同
　　　代進奉土貢狀
右臣伏以百嘉咸茂允賴聖功九貢所儀備存方志
前件物出於繭稅載厥仙經䟽宻有程甘馨可采以
時述職庻六尚之攸資向日傾誠保億齡而是祝干
浼宸造臣無任
　　　代薛仲孺乞御篆神道碑狀
右臣輙瀝哀懇上干睿聽人子之志蓋急於顯親天
心至仁仰冀於從欲伏念臣先臣奎早以孤直遭逢
盛明自結主知叅預國政讜言忠節著在朝延遺徳
餘芳冝刻金石伏見兩府舊臣之家所立神道碑多
蒙聖恩賜以御書名額臣今欲於先臣墓隧刻立碑
名欲望聖慈特賜御篆神道碑額所冀神翰之光照
臨幽壤不獨榮其後嗣實以勸於事君謹具狀陳乞
以聞
表奏書啓四六集卷第五
辭免青州第三劄子縁臣(此上一/有蓋字)
謝賜漢書表皆眊(一作/昬眊)
乞壽州第一劄子憐憫(一作/矜憫)
第二劄子恩詔(一作/明詔)欲求(一作/欲乞)
謝擅止散青苗錢放罪表三聖(一作/三朝)
辤宣徽使第二劄子衰病(一作/衰疾)
蔡州乞致仕第一表常制(一作/常典)悃愊(一作/懇悃)嚮由(一作/曩由)
永繄(一作/永依)
第二表曲加(一作/曲煩)砧鑕(鑕一/作質)
第二劄子言意重複(一作言/重意複)
謝免明堂陪位表在外(一作/在位)
代薛仲孺乞御篆神道碑狀碑名(名一/作銘)
附録卷第五
　　　事迹　發等𫐠
先公爲人天性剛勁而器度恢廓宏大中心坦然未
甞有所屑屑於事事不輕發而義有可爲則雖禍患
在前直往不顧以此或至困逐及復振起終莫能掩
而公亦正身特立不少屈奪四五十年之間氣象偉
然蓋天下而以文章道徳爲一世學者宗師故歷事
三聖常𬒳眷倚遂託以天下安危之計而公亦以身
許國進退出處士人以爲輕重至於接人待物樂易
明白無有機慮與所疑忌與人言抗聲極談徑直明
辨人人以爲𨳩口可見心腑至於貴顯終始如一不
見大官貴人事位貌之體一切出於誠心直道無所
矜飾見者莫不愛服而天資勁正髙逺無纎毫世俗
之氣常人亦自不能與之合也平生學之所得以至
文章事業皆明識所及性所自得不勞而至無所勉
強而衆人學之者終莫能及其於經術務明其大本
而本於情性其所發明簡易明白其論詩曰察其美
刺知其善惡以爲勸戒所謂聖人之志者本也因其
失傳而妄自爲之說者經師之末也今夫學者得其
本而通其末斯盡善矣得其本而不通其末闕其所
疑可也又云今夫學者知前事之善惡知詩人之美
刺知聖人之勸戒是謂知學之本而得其要其學足
矣又何求焉公於經術去取如此以至先儒注䟽有
所不通務在勇斷不惑平生所辨明十數事皆前世
人不以爲非未有說者(如五帝不必皆出於黃帝春/秋趙盾弑君非趙穿許世子)
(非不甞藥武王之十有一年非受命之年數及力破/漢儒災異五行之說正統論破以秦爲偽閏或以功)
(徳或以國地不相臣屬則必推一姓以爲主之說以/爲正者正天下之不正統者統一天下之不一至于)
(各據地而稱帝正朔不相加則爲絶統惟合天下於/一者爲正統統或絶或續而正統之說遂定焉)
然亦不茍務立異於諸儒甞曰先儒於經不能無失
而所得巳多矣正其失可也力詆之不可也盡其說
而理有不通然後得以論正予非好爲異論也其於
詩易多所發明爲詩本義所改正百餘篇其餘則曰
毛鄭之說是矣復何云乎其公心通論如此
先公四歳而孤家貧無資太夫人以荻畫地教以書
字多誦古人篇章使學爲詩及其稍長而家無書讀
就閭里士人家借而讀之或因而抄録抄録未畢而
已能誦其書以至晝夜忘寢食惟讀書是務自㓜所
作詩賦文字下筆已如成人兵部府君閱之謂韓國
太夫人曰嫂無以家貧子㓜爲念此竒兒也不惟起
家以大吾門他日必名重當世及舉進士時學者方
爲四六號時文公巳獨歩其間天聖七年𥙷國子監
生是秋取解明年南省試皆爲第一人由是名重當
世及景祐中在西京與尹公洙偕爲古文已而有詔
戒天下學者盡爲古文獨公古文既行遂擅天下四
十年間天下以爲模範一言之出學者競相傳道不
日之間流布逺近外至夷狄莫不仰服後進之士爭
爲門生求受教誨當世皆以爲自兩漢後五六百年
有韓退之退之之後又數百年而公繼出自李翶柳
宗元之徒皆不足比然公之文備盡衆體變化開闔
因物命意各極其工或過退之如醉翁亭記真州東
園記創意立法前世未有其體作尹公洙誌文以爲
尹公文簡而有法取其意而爲之即得其體石先生
介墓誌不多假事迹但述其平生志意所存與其大
節氣槩讀之如見其人作集古録叙今王丞相以謂
讀之可辟瘧鬼
先公既奉勑撰唐書紀志表又自撰五代史七十四
卷其作本紀用春秋之法雖司馬遷班固皆不及也
其於唐書禮樂志發明禮樂之本言前世治出於一
而後世禮樂爲空名五行志不書事應悉破漢儒災
異附㑹之說皆出前人之所未至其於五代史尤所
留心襃貶善惡爲法精宻發論必以嗚呼曰此亂世
之書也其論曰昔孔子作春秋因亂世而立治法余
述本紀以治法而正亂君此其志也書成減舊史之
半而事迹添數倍文省而事備其所辨正前史之失
甚多嘉祐中今致政侍郎范公等列言于朝請取以
備正史公辭以未成熈寧中有㫖取以進御(按神宗/實録熈)
(寧五年八月丁亥詔潁州令/歐陽某家上某所撰五代史)
先公筆札精勁雄偉自爲一家當世士大夫有得數
十字皆蔵以爲寳而未甞爲人書石
先公平生以奨進賢材爲巳任一時賢士大夫雖潜
晦不爲人知者知之無不稱譽薦舉極力而後已既
爲當世宗師凡後進之士公甞所稱者遂爲名人時
(一作/士)人皆以得公一言爲重而公推揚誘進不倦至
於有一長者識與不識皆隨其所長而稱之至今當
世顯貴知名者公所稱薦爲多今湖州孫正言覺爲
合淝主簿未與公相識郡守怒之欲捃拾以罪時胡
侍講在太學以屬公公爲作手書與其寮佐令保全
之遂獲免福州處士陳烈素不與公相識公聞其名
知其行義屢薦於朝乞賜召用朝廷即召烈爲國子
監直講
先公甞言平生爲學所得惟平心無怨惡爲難故於
事未甞挾私喜怒以爲意雖仇讎之人甞出死力擠
䧟公者它日遇之中心蕩然無纎芥不足之意甞曰
孔子言以直報怨夫直者是之爲是非之爲非是非
付之至公則是亦不報也
先公初貶滁州蓋錢明逸輩爲之自外還朝遇明逸
於京師屢同飲宴不以爲嫌其後公在中書明逸罷
秦州歸復用爲翰林學士近日小人蔣之竒妄興大
謗及公移青州其兄之儀知臨淄縣爲二司所不喜
力欲壞之亦以託公公察其實無它力保全之
先公平生文章擅天下未甞以矜人而樂成人之美
不掩其所長詩筆不下梅聖俞而甞推之自謂不及
然識者或謂過之初奉勑撰唐書專成紀志表而列
傳則宋公(祁)所撰朝廷恐其體不一詔公看詳令刪
爲一體公雖受命退而曰宋公於我爲前輩且人所
見不同豈可悉如巳意於是一無所易書成奏御舊
制惟列官最髙者一人公官髙當書公曰宋公於傳
功深而日乆豈可掩其名奪其功於是紀志表書公
名而列傳書宋公宋丞相庠聞之歎曰自古文人好
相凌掩此事前所未有也
先公篤於交友恤人之孤梅聖俞家素貧既卒公醵
於諸公得錢數百千置義田以恤其家且乞録其子
增尹龍圖洙巳卒公乞録其子構孫先生復有尊王
發㣲十五卷有㫖進内未畢而卒公乞令其家録進
而推恩其子大年尹構孫大年梅增皆蒙録用以官
天聖初胥公在漢陽先公時年二十餘以所爲文謁
之胥公一見竒之曰子當有名於天下因館于門下
與公偕入京師及公登第乃以女妻之
王文康公知西京先公爲留守推官一日當都㕔勘
事有一兵士自役所逃歸文康問公曰勘兵士何謂
未斷公曰合送本處行遣文康曰似此某作官處斷
過甚多推官新作官不湏疑公曰若相公直斷雖斬
亦可有司則不敢奉行一夜文康夜召問軍人未斷
否公曰未文康曰㡬至誤事明日遂送所屬處
先公在河南以文學負當世之名前後留守皆名公
好賢莫不傾身禮接王文康自西京召歸謂公曰今
來有例合舉館職當奉舉遂用王文康公薦自西京
留守推官召試
范文正公以言事忤大臣貶知饒州先公一日遇司
諫髙若訥於余裏公家若訥非短范公以爲冝貶公
歸遂爲書與之辯且責若訥(二字一/作其)不能論列若訥
繳進其書遂坐貶爲夷陵令既而余襄公尹公洙亦
連坐被貶蔡公爲四賢詩述其事天下傳之
先公既坐范公逺貶數年復得滑州職官會范公復
起經略陜西辟公掌牋奏朝廷從之時天下乆無事
一旦西邊用兵士之負材能者皆欲因時有所施爲
而范公以天下重名好賢下士故士之樂從者衆公
獨歎曰吾初論范公事豈以爲巳利哉同其退不同
其進可也遂辭不往其於進退不苟如此以至致位
二府惟以忠義自得主知未甞有所因縁憑藉
先公在館中遇西邊用兵天下多事詣闕上書爲三
䇿以料賊情及指陳天下利害甚衆既而有詔百官
許上封章言事公上䟽言三弊五事力陳當時之患
仁宗增諌官爲四員先公與蔡公襄余襄公靖今致
政王尚書素同時選用是時陜西用兵巳乆京東西
盜賊群起内外多事仁宗既進退大臣遂欲改更闕
失方急於求治公遇事感激知無不言范文正公杜
正獻公今司徒韓魏公冨鄭公四人同時登用公屢
請召對訪問責以所爲既而仁宗䧏手詔出六條以
責諸公各亦有所陳述公言諸公所陳冝力主張勿
爲羣言所奪而王文安公爲三司使有爲無名詩中
之者公請嚴禁止之以絶小人流言揺動朝政之漸
勑出官爵購捕其人時上欲改更朝政小人不便故
造作語言動揺及勑牓出自此遂絶是後上遂下詔
勸農桑興學校改更庻事之弊
自范文正公之貶先公與余襄公等坐黨人𬒳逐朋
黨之說遂起乆而不能解一時名士皆被目爲黨人
公在諫院爲朋黨論以獻羣言遂息大救當時之弊
時天下乆安上下失於因循一旦陜西用兵而羣賊
王倫張海等所在皆起先公請遣使者按察州縣朝
廷命諸路轉運使皆兼按察公言轉運使苟非其人
則按察遂爲空名復條陳按察六事於是兩府聚議
盡破常例不次用人(後來别因一劄/子中備言此事)其後州縣多所
升降内外百職振舉及杜待制𣏌爲京西轉運使與
御史蔡禀同治賊事公言𣏌可獨任無用禀𣏌果遂
平諸盜京西無事
時張温成方有寵人莫敢言因生皇女染綾羅八千
疋先公上言乞裁損其恩寵及其親戚恩澤太頻可
以減罷極陳女寵驕恣以至禍敗之戒
皇叔燕王薨議者以國用不足請待豐年而葬先公
乞減費而葬以爲不肯薄葬留之以待侈葬徒成王
之惡名使四夷聞天子皇叔薨無錢出葬遂輕中國
有㫖減節浮費而葬
澧州柿木成文有太平之道四字先公上言今四海
騷然未見太平之象又曰太平之道者其意可推自
古帝王致太平皆有道得道則太平失道則危亂今
見其失未見其得願陛下憂勤萬務漸期致理其瑞
木乞不宣示于外
慶曆三年御試進士以應天以實不以文爲賦題公
爲擬試賦一道以進指陳當世闕失言甚切至
淮南轉運使吕紹寧到任便進羡餘錢十萬公乞拒
而不受以彰朝廷均恤外方防禦刻剥
前後所上章䟽百餘其間斥去姦邢抑絶徼倖以謂
任人不可疑節制不可不一當推恩信以懷不服其
事徃徃施行
先公以諫官除知制誥故事知制誥當先試有㫖更
不召試有國以來不試而受者惟楊文公陳文惠公
與公三人公既典制誥尤務敦大體初作勸農勑既
出天下翕然人人傳誦王言之體逺復前古
陜西兵役之後河東困弊粮草闕少又有言者請廢
麟州或請移於合河津或請廢五寨朝廷命先公視
其利害及察訪一路官吏能否擘劃經乆利害及計
置粮草公爲四議以較麟州利害請移兵就食於河
濵(一作/次)清塞堡緩急不失應援而平時可省餽運麟
州遂不廢又建言忻代岢嵐大山四州軍沿邊有禁
地棄而不耕人户私糴北界斛斗入中以爲邊儲今
若耕之毎年可得三二百萬石以實邊朝廷從之此
兩事至今大爲河東之利
自西事後河東賦歛重而民貧道路嗟怨先公奏罷
十事以寛民力(文字見河東奏事謂乞/罷和糴米三司銀之類)
先公自河東還㑹保州兵叛遂出爲河北都轉運使
别得不下司劄子云河北冝選有文武材識轉運使
二員宻授經略之任使其熟圖利害豫爲禦備
保州既降總管李昭亮私取叛兵妻女通判馮博文
等亦徃徃効之先公發博文罪置獄推劾昭亮恐懼
立令送出
自保州事後河北兵驕少不如意即謀結集處處有
之上下務在姑息先公屢乞主張將帥每事鎮重以
遏士心河北卒無事
保州叛兵既降其脅從者二千餘人分隷河北諸州
冨鄭公爲宣撫使恐其復生變欲委諸州同日誅之
方作文書㑹先公權知鎭府遇冨公於内黃冨公夜
半屏人宻以告公公曰禍莫大於殺降昨保州叛卒
朝廷許以不死招之今已戮之矣此二千人本以脅
從故得不死柰何一旦無辜就戮且無朝㫖若諸郡
不肯從命事既參差則必生事是趣其爲亂也且某
至鎭州必不從命冨鄭公遂止
先公在河北既被朝廷委任之重悉力經營凡一路
官吏能否山川地里財産所出兵粮器械教閱陣法
一一别爲圖籍盡四路之事如在目前或問公曰公
以文章儒學名天下而治此俗吏之事乎公曰吏之
不職吾所愧也繫民休戚其敢忽乎奏置御河催綱
司通致糧運以省入中之數置都作院於磁相二州
以省諸州兵器之費既究見河北利害本末(一無此/二字)
乃一一條列遍貽書於執政將大爲經畫未盡行而
公罷去
慶曆初仁宗既復四諌之職(一有而/舉二字)拔英俊賢能材
徳之士並進于朝公負天下之望而居其職仁宗寵
異之意獨絶衆人甞因奏事論及當世人材仁宗不
覺謂公曰如歐陽某何處得來公乃盡心悉力思所
𥙷報遇事不避以至犯忤權貴排擊姦佞怨怒隨至
常欲大用而未果是時中外多事仁宗意以謂艱難
之際非公不足以辦事故自諫官奉使河東委以一
路之利害及保州事作河北轉運使張昷之得罪公
自河東還未數月復出爲河北轉運使及陛辭之日
仁宗靣諭曰不乆當還無爲乆居計有事但言來無
以中外爲限公對曰在京師所言尚以風聞或恐失
實況於在(一作/在於)外仁宗曰有所聞但言來行與不行
則在此及至河北百事振舉小人忌公恐大用而又
杜范韓冨同時罷黜小人彚進公上䟽極言四人忠
實可用而無過辨明小人誣罔之言請加任用於是
群小益懼相與造爲謗辭及詔獄之起窮究無狀仁
宗亦悟止奪職知滁州
南京素號要會賔客徃來無虚日一失迎候則議論
鋒(一作/群)起先公在南京雖貴臣權要過者待之如一
由是造爲語言逹於朝廷時陳丞相升之安撫京東
因令審察是非陳公隂訪之民間得俚語謂公爲照
天蠟燭還而奏之上方欲召用而公丁太夫人憂
先公初服除還朝惟除本官龍圖閣直學士而無主
判入見日仁宗惻然怪公鬢髪之白問公在外幾年
今年㡬何恩意其至公求𥙷外仁宗曰此中見人多
矣爲小官時則有肯盡言名位已髙則多顧藉如卿
且未要去明日以責大臣即以公判流内銓是時小
人忌公且見進用僞爲公乞澄汰内臣劄子傳布中
外内臣人人切齒判銓六日楊永徳以差船及引見
胡宗堯事中公出知同州而外議紛紜論救者衆上
亦開悟適會劉公沆有劄子乞催宋公祁結絶唐書
上曰莫不湏宋祁否劉公曰别未有人上曰歐陽某
知同州臣寮巳有文字請留劉公曰乞自陛下宣諭
明日朝辭上殿上曰休去同州且修唐書既而曽魯
公自翰林學士換侍讀學士知鄭州劉公奏歐陽某
見未有主判處乞替曽某判三班院上曰翰林學士
有人未劉公曰見商量上曰歐陽某不止一好差遣
亦好一翰林學士便可替曽某遂入翰林爲史官判
三班院上甞靣問公以唐學士院鈴索故事將議臨
幸其於眷待之意甚厚
先公在侍從八年知無不言屢建議多見施行自初
還朝唐公介與諸公方居言職所言乆之未見聴納
公上䟽言人君拒諫之失請採聴言者其後上遂用
諫官言進退宰相(用唐介等䟽/罷陳執中)
時議者方以河患爲意陳恭公在相位欲塞商胡開
橫壠回大河於故道先公上䟽言其不可未㡬恭公
罷去新宰相復用李仲昌議欲𨳩六塔全回河流公
兩上䟽爭之不聴河纔成而決濵◍徳博數千里大
被其害仲昌等議者流竄逺方卒如公議
至和二年先公奉使契丹契丹使其貴臣陳留郡王
宗愿惕隱大王宗熈北宰相蕭知足尚父中書令晉
王蕭孝友來押宴曰此非常例以卿名重宗愿宗熈
並契丹皇叔北宰相蕃官中最髙者尚父中書令晉
王是太皇太后弟送伴使耶律元寧言自來不曽如
此一併差近上親貴大臣押宴
嘉祐初狄武襄公爲樞宻使狄自破蠻賊之後方振
威名而是時仁宗不豫乆之初康復而狄得士心京
師訛言詾詾先公因水災言武臣典機宻得士心而
訛言可畏非國之便請且出之於外以保全之未乆
狄終以流言不巳罷知陳州
嘉祐中復用賈魏公爲樞宻使先公言其爲人好爲
隂謀陷害良士小人朋附樂爲其用前任相位累害
善人所以聞其再來望風畏恐乞早罷還之舊鎭其
命遂止
　先公在翰林甞草春帖子詞一日仁宗因閑行舉首
　見御閤帖子讀而愛之問何人作左右以公對即悉
　取皇后夫人諸閤中者閱之見其篇篇有意歎曰舉
　筆不忘規諌真侍從之臣也自是毎學士院進入文
　書必問何人當直若公所作必索文書自覽(先公每/述仁宗)
(恩遇多言此事云内官梁寔爲先公說春帖子詞有/云陽進升君子隂消退小人聖君南靣治布政法新)
(春至今士大夫盡能誦之及温成皇后閤帖/子云聖君念舊憐遺族常使無權保厥家)
　仁宗嘉祐中先公在翰林冨鄭公在中書胡侍講在
　太學包孝肅公爲中丞士大夫相語曰冨公真宰相
　呼先公字曰真翰林學士胡先生真先生包公真中
丞時人謂四真
嘉祐二年先公知貢舉時學者爲文以新竒相尚文
體大壞(僻澀如狼子豹孫林林逐逐之語怪誕如周/公伻圖禹操畚鍤傅說負版築來築太平之)
(基之/說)公深革其弊一時以怪僻知名在髙等者黜落
㡬盡二蘇出於西川人無知者一旦抜在髙等牓出
士人紛然驚怒怨謗其後稍稍信服而五六年間文
格遂變而復古公之力也
先公知開封府承包孝肅公之後包公以威嚴爲治
名震京師而公爲治循理不事風采或謂公曰前政
威名震動都下真得古京兆尹之風采公未有動人
者柰何公曰人材性各有短長豈可捨已所長勉強
其所短以徇俗求譽但當盡我所爲不能則止既而
都下事無不治
開封府既多近戚寵貴干令犯禁而復求以内䧏苟
免先公既授命屢有其事即上奏論列乞人後求内
降以免罪者更加本罪二等内臣梁舉直私役官兵
付開封府取勘既而内䧏放罪凡三次内降公終執
而不行
嘉祐三年閏十二月亰師大雪民凍餒而死者十七
八明年上元有司以常例張燈先公奏請罷之
故事國史皆在史院近制皆進入内自是毎日曆成
亦入内而有司惟守空司先公請録本付外遂如公
言今史院之有國史自(一作/由)公請也
先公在宻院與今侍中曽魯公悉力振舉紀綱革去
宿弊大考天下兵數及三路屯戍多少地里逺近更
爲圖籍之法邊防乆闕屯守者大加蒐𥙷數月之間
機務浸理
臺諫官唐公介王公陶范公師道吕公景初皆以言
事𬒳逐先公言四人剛王敢言蹤跡有本末冝早賜
牽復其後四人遂復進用
先公在侍從因嘉祐水災凡再上䟽請選立皇子以
固天下根本言甚激切及在政府遂與諸公恊定大
議而英宗力辭宗正之命堅卧乆之諸公同議不若
遂正皇子之名奏事仁宗前顧問之際公獨進曰宗
室自來不領職事今外人忽見有此除授皆知陛下
将以爲子不若遂正其名蓋判宗正寺降誥勑得以
不授今立爲皇子只煩陛下命學士作一詔書告天
下事即定矣仁宗以爲然大計遂定及英宗初年未
親政事慈聖垂簾危疑之際公與諸公徃來兩宫鎮
撫内外而公之危言宻議忠力爲多以至英宗親御
萬機内外睦然
先公天性勁正不顧仇怨雖以此屢被讒謗至於貶
逐及居大位毅然不少顧惜尤務直道而行橫身當
事不恤浮議是時今司徒韓魏公當國每諸公聚議
事有未可公未甞不力爭而韓公亦欣然忌懷以此
與公相知益深或奏事上前衆議未合公亦往返折
難無所顧避甞一日獨對英宗靣諭公曰參政(英宗/於先)
(朝大臣多不以/名呼而以官稱)性直不避衆怨每見奏事與二相公
有所異同便相折難其語更無回避亦聞臺諫論事
往往靣折其短若似奏事時語可知人皆不喜也冝
　少戒此而公又務抑絶僥倖有以事干公者或不可
　行靣爲其人分别可否曰此事必不可行以此人多
　怨謗而公安然未甞少䘏甞稱故相王沂公之言曰
　恩欲歸已怨使誰當每亦曰貧賤常思冨貴冨貴必
　履危機此古人之所歎也惟不思而得既得不患失
　之者其庻幾乎及濮園議起非公所獨專朝廷亦未
　有定議而言者妄以非禮之說指公爲王議公亦不
　與之較其後小人彭思永蔣之竒等造爲無根之飛
　語欲以危公自人主而下朝廷名臣巨公天下有識
　之士皆知因公亮直不隱得怨於小人故上連䧏手
　詔詰問思永之竒二人引服誣罔悉皆貶逐
　自嘉祐以後朝廷務惜名器而進人之路稍狹先公
　屢建言館閣育材之地冝盛其選以廣賢路遂令兩
　府人各舉五人其後中選者十人
　甞因僧官闕人内臣陳承禮以寳相院僧慶輔爲請
　内䧏從之舊有著令僧官必試而𥙷諸公相與執奏
　其事先公進言曰𥙷一僧官至爲小事但内降衝改
　著令内臣干撓朝政不可啓其端且宦女近習前世
　常患難於防制乞絶之於漸英宗即欣然嘉納
　契丹降人韓臯謨者自言太叔使來言太叔謀取其
國乞中國出兵爲應二府會議其事時有意主之者
將議從之先公爭曰中國待夷狄冝以信義爲本柰
何欲助其叛亂使事不成得以爲辭主議者大笑曰
迂儒迂儒公力爭之不巳遂止既而虜中太叔舉事
不成而死
初樞宻使闕人先公以次當拜時英宗未親政事二
府宻議不以告公一日待漏院中公見二相耳語知
其所爲問曰得非宻院闕人而某當次𥙷乎二公曰
然公曰此大不可今天子不親政而母后垂簾事之
得失人皆謂吾輩爲之耳今如此則是大臣二三人
相𥙷置耳何以鎮服天下二公大然公言遂止及今
致政張太師罷樞宻使英宗復用公公力辭不拜
京師百司所行兵民官吏財用之類皆無總數中書
一有行移則下有司纂集先公因暇日盡以中書所
當知者集爲總目一日上有所問宰相以總目爲對
公以祀假家居上遣中貴人就中書閤子取而閱之
先公平生連典大郡務以鎭静爲本不求聲譽治存
大體而施設各有條理綱目不亂非盜賊大獄不過
终(一作/數)日吏人不得留滯爲姦如揚州南京青州皆
大郡多事公至數日事十減五六既乆官宇閴然甞
曰以縱爲寛以略爲簡則事㢮廢而民受弊吾所謂
寛者不爲苛急簡者去其繁碎爾故所至不見治迹
而民安其不擾既去至今追思不巳今滁揚二州皆
有生祠而公天性仁恕斷獄常務從寛甞云漢法惟
殺人者死後世死刑多矣故凡死罪非巳殺人而法
可出入者皆全活之曰此吾先君之志也其在河北
一議活二千人之命及晚年在京東奏寛沙門島刑
名設法減其人數賴以獲全者甚衆(沙門島罪人寨/主舊敢專殺故)
(數不多而易制馬黙知登州務全人命舉察甚嚴稍/優䘏罪人罪人既多而又不畏本寨漸恣横難制京)
(東議者大患之有司之意多欲許令依舊一面處置/公以爲朝廷既貸其命豈可非理殺之奏請將編勑)
(州/名合配沙門島而情稍輕者只配逺惡州軍見/在島多年情輕者放還遂以無事而人亦獲全)
先公初有太原之命令赴闕朝見中外之望皆謂朝
廷方虛相位以待公公六上章堅辭不拜而請知蔡
州天下莫不歎公之髙節
先公在亳年纔六十一已六上章乞致仕而上方眷
留未聴及在蔡勤請益堅遂如素志公既氣貌康強
而年未及禮制一旦勇退近古數百年所未嘗有天
下士大夫仰望驚嘆公雖退居于家士論猶望以爲
輕重
先公平生以直道見忌於群小再𬒳貶逐而未甞以
介意初在峽州作至喜亭及自河北以小人無名之
謗䧏知滁州治州南山泉爲幽谷泉作亭於瑯琊山
自號醉翁及晚年又自號六一居士曰吾集古録一
千卷蔵書一萬卷有琴一張有棊一局而常置酒一
壷吾老於其間是爲六一自爲傳以刻石
先公平生於物少所嗜好雖異物竒玩不甚愛惜獨
好收蓄古文圖書集三代以來金石銘刻爲一千卷
以校正史傳百家訛繆之說爲多蔵書一萬卷雖至
晚年暇日惟讀書未甞釋卷
先公平生著述易童子問三卷詩本義十四卷五代
史七十四卷居士集五十卷歸榮集一卷外制集三
卷内制集八卷奏議集十八卷四六集七卷集古録
䟦尾十卷雜著述十九卷諸子集以爲家書總目八
卷其遺逸不録者尚數百篇别爲編集而未及成又
奉勑撰唐書紀十卷志五十卷表十五卷在館職日
與同時諸公共撰崇文總目祖宗故事
附録卷第五
記神清洞
　　　逰嵩山寄梅殿丞書(明道元/年九月)謝舎人絳
聖俞足下近有使者東來付僕詔書并御祝封香遣
告嵩嶽太常移文合用讀祝捧幣二員府以歐陽永
叔楊子聦分攝會尹師魯王㡬道至自緱氏因思早
時約聖俞有太室中峯之行聖俞中春時遂徃僕爲
人間事所窘未皇也今幸其便又二三子可以爲山
水游侣然亟與之議皆喜見顔色不戒而赴十二日
晝漏未盡十刻出建春門宿十八里河翌日過緱氏
閱逰嵩詩碑碑甚大字而未鐫上緱嶺㝷子晉祠陟
轘轅道入登封出北門齋于廟中是夕寢既興吏白
五皷有司請朝服行事事巳謁新治宫拜真宗御容
稍即山麓至峻極中院始改冠服却車徒從者不過
十數人輕齎遂行是時秋清日隂天未甚寒晚花幽
草虧蔽巖壁正當人力清壯之際加有朋簮談燕之
適升髙躡險氣豪心果遇盤石過大樹必休其上下
酌酒飲茗傲然者乆之道徑差平則腰輿以行嶃崪
斗甚則芒蹻以進窺玉女䆫搗衣石石誠異䆫則亡
有迤邐至八仙壇憩三醉石徧視墨迹不復存矣考
乎三君所賦亦名過其實午􁀈方抵峻極上院師魯
體最溢最先到永叔最少最疲於是浣漱食飲從容
間躋封禪壇下瞰羣峰乃向所跂而望之謂非揷翼
不可到者皆培塿焉邑居樓觀人物之夥視若蟻壤
世所謂仙人者僕未知其有無果有則人世不得不
爲其輕蔑矣武后封祀碑故存自號大周當時名賢
皆■姓名于碑隂不虞後代之譏其不典也碑之空
無字處覩聖俞記樂理國而下四人同道鑱刻尤精
僕意古帝王祀天神紀功徳于此當時尊美甚盛後
之君子不必廢之壞之也又尋韓文公所謂石室者
因詣盡東峰頂既而與諸君議欲見誦法華經汪僧
永叔進以爲不可且言聖俞往時甞云斯人之鄙恐
不足損大雅一顧僕強諸君往焉自峻極東南縁險
而徑下三四里法華者栖石室中形貌土木也飲食
猿鳥也叩厥真㫖則軟語善答神色睟正法道諦實
至論多矣不可具道所切當云古之人念念在定慧
何由雜今之人念念在散亂何由定師魯永叔扶道
貶異最爲辯士不覺心醉色怍欽歎忘返共恨聖俞
聞繆而䘮真甚矣是夕宿頂上㑹㡬望天無纎翳萬
里在目子聦疑去月差近令人浩然絶世間慮盤桓
三清露下直覺冷透骨髪羸體将不堪可方即舎張
　燭具豐饌醇醴五人者相與岸幘禠帶環坐滿引賦
　詩談道間以謔劇然不知形骸之累利欲之萌爲何
　物也夜分少就枕以息明日訪歸路歩履無苦昔鼯
　䑕窮伎能上而不能下豈近此乎午間至中院邑大
　夫來逆其禮益謹申刻出登封西門道潁陽宿金店
　十六日晨發據鞍縱望太室猶在後雖曲南西則但
　見少室若夫觀少室之美非繇兹路則不能盡諸邑
　人謂之冠子山正得其狀自是行七十里出穎陽北
　門訪石堂山紫雲洞即邢和璞著書之所山徑極嶮
　捫蘿而上者七八里上有大洞䕃數畆水泉出焉乆
爲道士所占爨煙熏燎又塗塓其内甚瀆靈真之境
巳戒邑宰稍營草屋於側徙而出之此間峰勢危絶
大抵相向如巧者爲之又峭壁有若四字云神清之
洞體法雄妙蓋薛老峰之比諸君疑古苔蘚自成文
又意造化者筆焉莫得究其本末問道士及近居之
民皆曰向無此異不知也少留數十刻會將雨而去
猶冒夜行二十五里宿吕氏店馬上粗若疲厭則有
師魯語怪永叔子聦歌俚調㡬道吹洞簫徃徃一笑
絶倒豈知道路之短長也十七日宿彭婆鎭遂縁伊
流陟香山上上方飲于八節灘上始自峻極中院末
及此凡題名于壁于石于樹間者蓋十有四處大凡
出東門極東而南之自長夏門入繞崧轘一匝四百
里可謂窮極勝覽切切未滿志者聖俞不與焉今既
還府恐相次便有塵事侵汨故急冩此奉報庻代一
昔之談不宣絳頓首
　　　希深惠書言與師魯永叔子聦㡬道逰嵩因
　　　誦而韻之　梅堯臣
聞君奉宸詔瑞祝𣢾靈岫山水聊得㳺志願庻可就
豈無朋從俱況此一一秀方蘄建春陌十刻殘晝漏
初經緱氏嶺古栢尚欝茂却過轘轅關巨石相撑鬭
夕齋禮神祠法衮𬒳藻繡畢事登山椒常服更短後
從者十數人輕齎不爲陋是時天清隂力氣勇奔驟
雲巖杳虧蔽花草蔵澗竇傍林有珍禽驚聒若避彀
盤石暫憩休泓泉助吞漱上窺玉女䆫漸絶非可構
下玩搗衣碪焜燿金紋透尹子體雄恢攀縁逾習狃
歐陽稱壯齡疲軟屢顛踣競歡相扶持芒屩資踐蹂
八仙存故壇三醉孰云謬鄙哉封祀碑數子昔鐫鏤
偶誌一時事曷虞來者詬絶頂瞰諸峰隘然輕宇宙
遥思謝塵煩欲知羣鳥獸韓公傳石室聞之固巳舊
當時興稍衰不暇苦尋究東崖暗壑中釋子持經呪
于今二十年飲食同猿狖君子聆法音充爾溢膚腠
甞期躡屐過吾儕色先偢(叶/韻)遂乖真諦言兹亦甘自
咎中頂會㡬望涼蟾皓如晝紛紛坐談謔草草具觴
豆清露濕巾裳誰人苦羸瘦便即忘形骸胡爲戀纓
綬或疑桂宫近斯語豈狂瞀歸來逰少室崷崪殊引
脰石室迢逓過探訪仍邂逅捫蘿上岑邃仙屋何廣
袤乳水出其間㳙㳙自成溜凡骨此熏蒸靈真安可
覯霞壁幾千尋四字侔篆籕咸意苔蘚文誠爲造化
授標之神清洞民俗未甞遘忽覺風雨冥無能乆瞻
扣怱怱遂宵征勝事皆可復俚歌縱喧譁怪說多駮
糅凌晨闕塞陽追賞顔匪厚窮極四百里寧憚疲左
右昨朝書報予聞甚醉醇酎所嗟滯逺方心焉倍如
疚
　　　又答梅聖俞書　前人
絳白前自嵩嶺回即致書左右本爲與足下不得同
此勝事諸君所共歎恨自入山至還府凡一登臨一
談話一食飲間必廣記而備言之欲使足下覽見本
末與夫文駕連襼之不若間可以助發一笑勤勤在
此爾及辱報反謂詫兹行而陋中春之逰疑足下遽
答使者視前書之未詳也雖諷閱鄭重然祕不示外
何則非諸君本意恐傳之而惑方欲道此以干聦明
而未敢也忽得五百言詩自始及末誦次逰觀之美
如指諸掌而又語重韻險亡有一字近浮靡而渉繆
異則知足下於雅頌爲深劉賔客有言人之神妙其
在於詩以明詩之難能於文筆百倍矣今足下以文
示人爲略以詩暁人爲精吾徒將不足㳺其藩況敢
與奥阼也歎感歎感不宣絳頓首(謝公諱絳字希深/時任尚書祠部員)
(外郎直集賢院/通判河南府)
　小說多載神清洞事公詩亦有鏁樓臺之句信無
　疑矣其詳則具謝希深與梅聖俞書中昔公自䟦
　集古録目序謂希深善評文章尹師魯辨論精博
　余每有所作伸紙疾讀便得余深意以示他人亦
　或有所稱皆非余所自得此叙之作惜無謝尹之
　知音然則公重希深豈減師魯又嘗銘其墓云制
　誥得西漢體又云以文知名今其集罕傳而二書
　偶得之英辭類槀附載於此粗見希深之筆力抑
　公文集既備而使知音者偕傳焉是亦公之志也
　　編定校正
　　　紹熈二王
　　　　郡　人　孫謙益字彦撝
　　　紹熈三年
　　　　　承直郎前桂陽軍軍學教授丁朝佐字懷忠
　　　紹熈四年
　　　　　郡人　鄉　貢　進　士　曽三異字無疑
　　　紹熈五年
　　　　郡　人　登　仕　郎　胡柯字伯信
　　覆校
　　　慶元元年
　　　　州　縣　學　職　事　葛潨字徳源
　　　　　　　　　　　　　　　　　　王伯芻字駒甫
　　　　　　　　　　　　　　　　　　朱岑字山父
　　　　　　　　　　　　　　　　　　胡柄字謙甫
　　　慶元二年
　　　　郡人迪功郎新臨江軍清江縣主簿曽煥字文卿
　　　　郡　人　郷貢　進士　胡渙字季亨
　　　　郡　人　郷貢　進　士　劉贙字棠仲
　　　　郡　人　羅泌字長源
　歐陽文忠公集自汴京江浙閩蜀皆有之前軰甞
　言公作文揭之壁間朝夕改定今觀手冩秋聲賦
　凡數本劉原父手帖亦至再三而用字徃徃不同
　故别本尤多後世傳録既廣又或以意輕改殆至
　訛謬不可讀廬陵所刋抑又甚焉卷帙叢脞略無
　統紀私竊病之乆欲訂正而患寡陋未能也會郡
　人孫謙益老於儒學刻意斯文承直郎丁朝佐博
　覽群書尤長考證於是徧搜舊本傍采先賢文集
　與郷貢進士曽三異等互加編校起紹熈辛亥春
　迄慶元丙辰夏成一百五十三卷别爲附録五卷
　可繕冩模印惟居士集經公決擇篇目素定而後
　校衆本有增損其辭至百字者有移易後章爲前
　章者皆巳附注其下如正統論吉州學記瀧岡阡
　表又逈然不同則收寘外集自餘去取因革粗有
　據依或不必存而存之各爲之說列於卷末以釋
　後人之惑弟首尾浩博随得随刻歳月差互標注
　抵捂所不能免其視舊本則有間矣既以𥙷郷邦
　之闕亦使學者據舊鑒新思公所以増損移易則
　雖與公生不同時殆將如升堂避席親承指授或
　因是稍悟爲文之法此區區本意也六月已巳前
　　進士周必大謹書
集古録跋尾卷第五　歐陽文忠公集一百三十八
　　　隋老子廟碑(開皇二年)
右老子廟碑隋薛道衡撰道衡文體卑弱然名重當
時余所取者特其字畫近古故録之唐人(二字集本/作其碑後)
(所題唐/人姓名)字皆不俗亦可佳也(右眞蹟)
　　　隋尒朱敞碑(開皇五年)
右尒朱敞碑敞者榮從苐彦伯之子也按敞傳云字
乾羅而此碑字天羅傳云爲金州緫管而碑又爲徐
州緫管碑文雖殘闕然斑斑尚可讀其述徐州事頗
多事爲史家不取可也不書其官蓋闕繆也其字不
同亦當以碑爲是余於集録正前史之闕繆者多矣
治平元年二月十六日書(右眞蹟)
　　　隋龍藏寺碑(開皇六年)
右齊開府長兼行參軍九門張公禮撰不著書人名
氏字畫遒勁有歐虞之體隋開皇六年建在今鎮州
碑云太師上柱國大威公之世子左威衞將軍上開
府儀同三司使持節恒州諸軍事恒州刺史鄂國公
金城王孝僊奉敕勸奬州人一萬共造此寺其述孝
僊云世業重於金張器識逾於許郭然北齊周隋諸
史不見其父子名氏不詳何人也(右集本)
其弊極矣以唐太宗之致治㡬乎三王之盛獨於文
章不能少變其體豈其積習之勢其來也逺非乆而
衆勝之則不可以驟革也是以羣賢奮力墾闢芟除
至於元和然後蕪檅蕩平嘉禾秀草爭出而葩華羙
實爛然在目矣此碑在隋尤爲文字淺陋者疑其俚
巷庸人所爲然視其字畫又非常俗所能蓋當時流
弊以爲文章止此爲佳矣文辭既尔無取而浮圖固
吾儕所貶(集本/作鄙)所以録於此者第不忍棄其書爾治
平元年三月十六日書(右眞蹟)
　　　隋李康清徳頌(開皇十一年)
右李康清徳頌不著書撰人名氏文爲聲偶而字畫
竒古可愛康隴西狄道人也其碑首題云大隋冠軍
將軍太中帥都督恒州九門縣令隴西李君清徳之
頌予在河北時遣人於廢九門縣城中得此碑字多
訛闕其後題十一年歲在辛亥大將軍在酉二月癸
丑朔十二日甲子建年上有二字訛闕不可識按隋
書開皇十一年歲在辛亥其二字乃開皇也大將軍
在酉之說出於隂陽家前史不載而此碑見之(右集/本)
　　　隋梁洋徳政碑(開皇十一年)
右隋梁洋徳政碑在今蔡州新息隋開皇十一年行
參軍事(四字集本/作參軍)裴玉與州人爲息州刺史梁洋建
寳塔表徳政碑按隋書志後周於新息置息州至大
業中州廢也(右眞蹟)
　　　隋韓擒虎碑(開皇十五年)
右韓擒虎碑不著書撰人名氏而以隋高祖爲今上
乃隋人所撰碑文屢言虎字獨於名下去之若避唐
諱此不可知也今以碑文考隋書列傳其家世官勲
大略多同惟其在齊爲河長防主大都督車騎大將
軍開府儀同三司白超防主轉洪超防主傳皆無之
又遷和州刺史而傳爲利州皆史官之闕誤當以碑
爲是而傳載閻羅王事甚怪而碑無之使其實有碑
不冝(集本/作應)不書以此見史家之妄也治平元年六月
十日書(右眞蹟)
　　　隋陳茂碑(開皇十八年)
右陳茂碑不著書撰人名氏而字畫精勁可喜隋書
列傳載茂事尤多闕繆傳云髙祖爲隋國公引爲寮
佐及受禪拜給事黄門侍郎在官十餘年轉益州緫
管司馬遷太府卿後數載卒而碑歷敘爲高祖寮佐
時官傳雖不書可也其自爲黄門侍郎後又爲行軍
元帥長孫覽司馬又爲蜀王府長史太僕卿判黄門
侍郎上開府儀同三司梁州刺史等官史氏皆不書
蓋其闕也又據碑茂爲蜀王長史而傳爲益州緫管
司馬碑爲太僕卿而傳云太府皆史家之繆也碑云
茂字延茂史亦闕治平甲辰秋社日書(右眞蹟)
　　　隋蒙州普光寺碑(仁壽元年)
右蒙州普光寺碑蒙州者漢南陽郡之育陽縣也應
劭曰育水出弘農盧氏南入于沔故後人於育加水
爲淯陽西魏置䝉州隋仁壽中改爲淯州又爲淯陽
郡唐爲縣屬金州碑仁壽元年建猶曰䝉州既而遂
改淯州矣碑無書撰人名氏而筆畫遒美翫之亡(集/本)
(作/忘)倦蓋開皇仁壽以來碑碣字書多妙而徃徃不著
名氏惟丁道護所書常自著之然碑石在者尤少余
毎與蔡君謨惜之自大業已後率更與虞世南書始
盛旣接於唐遂大顯矣治平元年正月七日書(右眞/蹟)
　　　隋丁道護啓法寺碑(仁壽二年)
　此書兼後魏遺法與楊家本微異隋唐之交善書
　者衆皆出一法道護所得㝡多楊本開皇六年去
　此十七年書當益老亦稍縱也甲辰治平𥘉月十
　日莆陽蔡襄記
右啓法寺碑丁道護書蔡君謨博學君子也於書尤
稱精鑒余所藏書未有不更其品目者其謂道護所
書如此隋之晚年書學尤盛吾家率更與虞世南皆
當時人也後顯於唐遂爲絶筆余所集録開皇仁壽
大業時碑頗多其筆畫率皆精勁而徃徃不著名氏
毎執卷惘然爲之歎息惟道護能自著之然碑刻在
者尤少余家集録千卷止有此尓有太學官楊襃者
喜収書畫獨得其所書興國寺碑是梁正明中人所
藏君謨所謂楊家本者是也欲求其本而不知碑所
在然不難得則不足爲佳物古人亦云百不爲多一
不爲少者正謂此也治平元年立春後一日太廟齋
宫書(右眞蹟)
　　　隋鉗耳君清徳頌(大業六年)
右不著書撰人名氏其碑首題云大隋恒山郡九門
縣令鉗耳君清徳之頌大業六年建字畫有非歐虞
之學不能至也碑云君名文徹華隂朝邑人也本周
王子晉之後避地西戎世爲君長因以地爲姓曾祖
静仕魏爲馮翊太守祖朗成集二州刺史父康周荆
安寧鄧四州緫管别駕安陸龍門二郡守而前史皆
不載碑在今廢九門縣中余爲河北轉運使時求得
之(右集本)
　　　隋廬山西林道場碑(大業十三年)
右廬山西林道埸碑渤海公撰公爲隋太常博士時
作不著書人名氏而字法老勁疑公之書也西林道
場者僞趙將竺氏捨俗出家名曇現始居于此晉太
和二年光禄卿陶範始爲現弟子慧永造寺而號西
林按兩京記隋甞更名佛寺爲道埸此碑大業十三
年建也顔魯公寓題碑隂百餘字尤竒偉今附于碑
後(右集本)
　　　又
右西林道埸碑渤海公撰公在隋爲太常博士時作
不著書人名氏字畫遒勁世或以爲公自書公時年
尚少又字法與公書不同不知何人書也按(集本有/韋述二)
(字)兩京記隋改佛寺爲道場此碑大業中建故謂之
道埸也(右眞蹟)
　　　唐孔子廟堂碑(武徳九年)
右孔子廟堂碑虞世南撰并書余爲童兒時甞得此
碑以學書當時刻畫完好後二十餘年復得斯本則
殘缺如此(二字集/本作矣)因感夫物之終弊雖金石之堅不
能以自乆於是始欲集録前世之遺文而藏之殆(集/本)
(作/逮)今蓋十有八年而得千卷可謂冨哉嘉祐八年九
月二十九日書(右眞蹟)
　　　千文後虞世南書(歲月未詳)
右虞世南所書言不成文乃信筆偶然尓其字畫精
妙平生所書碑刻多矣皆莫及也豈矝持與不用意
便有優劣耶(集本/作也)熈寧辛亥續(右眞蹟)
　　　唐徳州長壽寺舎利碑(武徳六年)
右徳州長壽寺舎利碑不著書撰人名氏碑武徳中
建而所述乃隋事也其事迹文辭皆無取獨録其書
爾余屢歎文章至陳隋不勝其弊而怪唐家能臻致
治之盛而不能遽革文弊以謂積習成俗難於驟變
及讀斯碑有云浮雲共嶺松張蓋明月與巖桂分叢
廼知王勃云落霞與孤鶩齊飛秋水共長天一色當
時士無賢愚以爲警絶豈非其餘習乎(右集本)
　　　唐豳州昭仁寺碑(貞觀二年)
右昭仁寺碑在豳州唐太宗與薛舉戰處也唐自起
義與群雄戰處後皆建佛寺云爲陣亡士薦福湯武
之敗桀紂殺人固亦多矣而商周享國各(集本/作皆)數百
年其荷天之祐者以其心存大公爲民除害也唐之
建寺外雖託爲戰亡之士其實自贖殺人之咎尓其
撥亂開基有足壯者及區區於此不亦陋哉碑文朱
子奢撰而不著書人名氏字畫甚工此余所録也治
平甲辰秋分後一日書(右眞蹟)
　　唐吕州普濟寺碑(貞觀二年/許敬宗撰)
右吕州普濟寺碑吕州者霍邑也唐高祖義兵起太
原始破宋老生於此義寧元年乃以霍邑趙城汾西
靈石四縣置霍山郡武徳元年更曰吕州太宗十七
年遂廢也(右集本)
　　　唐衞國公李靖碑(顯慶三年當載于後/同是許敬宗撰附此)
右李靖碑許敬宗撰唐初承陳隋文章衰弊之時作
者務以浮巧爲工故多失其事實不若史傳爲詳惟
其官封頗備史云爲撫慰使而碑云安撫使其義無
異而後世命官多襲古號蓋靖時未甞有撫慰使也
由是言之不可不正又靖爲刑部尚書時以本官行
太子左衞率其封衛國公也授濮州刺史蓋太宗以
功臣爲世襲刺史後雖不行皆史冝書(集本有而不/書者闕也六)
字其餘略之可也故聊志之治平元年三月二十二
日書(右眞蹟)
　　　唐顔師古等慈寺碑(貞觀二年)
右等慈寺碑顔師古撰其寺在鄭州汜水唐太宗破
王世充竇建徳乃於其戰處建寺云爲陣亡士薦福
唐𥘉用兵破賊處多大抵皆造寺自古創業之君其
英豪智略有非常人可及者矣至其卓然信道而知
義則非積學誠明之士不能到也太宗英雄智識不
世之主而牽惑習俗之弊猶崇信浮圖豈以其言浩
博無窮而好盡物理爲可喜邪蓋自古文姦言以惑
聽者雖聦明之主或不能免也惟其可喜乃能惑人
故余於(集本有/其字)本紀譏其牽於多愛者謂此也治平
元年清明後一日書(右眞蹟)
　　　隋郎茂碑(貞觀五年)
右隋郎茂碑李百藥撰其弟頴亦有碑在今鎮府北
大墓林中余爲都轉運使時得之隋書列傳言茂卒
於京師此碑云從幸江都而卒史氏之繆當以碑為
正(右集本)
　　　又
碑在大墓林中余爲都運使時得之殆今蓋二十年
矣嘉祐八年三月二十二日上御延和放進士許將
等及第明日歇泊假閑閱遂書隋書列傳言茂卒于
京師此碑云從幸江都而卒史氏之繆當以碑爲正
焉(右眞蹟)
　　　唐郎頴碑(貞觀五年)
右唐郎穎碑李百藥撰宋才書字畫甚偉穎父名基
字世業而李百藥書穎世次但云父世業又書穎兄
茂碑亦然考其碑文有皇基締構之言則基字當時
公私無所諱避而於書世次(四字集本作/百藥書頴父)字而不名
不詳其義也是以君子貴乎博學(集本有穎事唐爲/大理卿隋唐之時)
(屢定律令蓋法/吏也一十九字)嘉祐八年九月二十四日書(右眞蹟)
　　　唐郎穎碑隂題名(歳月未詳)
右郎穎碑隂題名柱國府僚佐三十二人常山公府
國官一百七人合一百三十九人爲一卷柱國府長
史司馬掾屬各一人諮議記室司倉司功司戸司兵
司鎧司法司田司士參軍事各一人又有參軍事五
人行參軍十人典籖三人常山國官國令大農各一
人常侍侍郎國尉各二人典衞六人舎人四人城局
廟長學官各一人食官廐牧各四人典府長一人典
府丞二人親事七十五人頴以正觀四年卒此蓋唐
制也(右集本)
　　　唐九成宫醴泉銘(貞觀六年)
右九成宫醴泉銘唐祕書監魏徴撰歐陽率更書九
成宫即隋仁壽宫也太宗避暑於宫中而乏水以杖
琢地得水而甘因名醴泉焉(右集本)
　　　唐歐陽率更臨帖(歳月未詳同是/率更書附此)
右率更臨帖吾家率更蘭臺世有清德其筆法精妙
廼其餘事豈止士人模楷雖海外夷狄皆知爲貴而
後裔所宜勉旃庻幾不殞其美也(右眞蹟)
　　　唐岑文本三龕記(貞觀十五年)
右三龕記唐兼中書侍郎岑文本撰起居郎禇遂良
書字畫尤竒偉在河南龍門山山夾伊水東西可愛
俗謂其東曰香山其西曰龍門龍門山壁間鑿石為
佛像大小數百多後魏及唐時所造惟此三龕像最
大乃魏王泰爲長孫皇后造也(右集本)
　　　唐孟法師碑(貞觀十六年)
右孟法師碑唐岑文本撰禇遂良書法師名靜素江
夏安陸人也少而好道誓志不嫁隋文帝居之京師
至徳宫至唐太宗十二年卒年九十七(右集本)
　　　唐皇甫忠碑(貞觀十四年)
右皇甫忠碑著作佐郎李儼撰忠爲泰州龍門令歲
滿縣民前左勲衞裴公隱等一千三百人申省請留
八座報云公等請來遲晚縣令今已替訖好人堪用
縣國共湏豈一縣士庶獨懷悕(或作/怯)惜所請不允忠
以唐太宗時爲令當時臺省文字如此可愛㤗州者
義寜元年以河中之汾隂龍門置治汾隂武徳二年
徙治龍門太宗十七年州廢今碑後列縣人姓名有
録事郷長郷老里正縣博士助教佐史等今之縣吏
惟録事里正其名在爾(右集本)
　　　唐辨法師碑(顯慶三年當載于後/同是李儼撰附此)
右辨法師碑李儼撰薛純陀書純陀唐太宗時人(集/本)
(有也/字)其書有筆法其遒勁精悍不減吾家蘭臺意其
當時必爲知名士而今世人無知者然其所書亦不
傳於後世余家集録可謂博矣所得純陀書秖此而
已如其所書必不止此而巳也蓋其不幸堙沉泯滅
非余偶録得之則遂不見于世矣廼知士有負絶學
髙世之名而不幸不傳於後者可勝數哉可勝歎哉
治平元年閏五月晦日書(右眞蹟)
　　　唐孔頴逹碑(貞觀二十二年)
右孔頴逹碑于志寧撰其文磨滅然尚可讀今以其
可見者質於唐書列傳傳所闕者不載頴逹卒時年
壽其與魏鄭公奉勑共修隋書亦不著又其字不同
傳云字仲逹碑云字沖逺碑字多殘缺惟其名字特
完可以正傳之繆不疑以沖逺爲仲逹以此知文字
轉易失其真者何可勝數幸而因余集録所得以正
其訛舛者亦不爲少也乃知余家所藏非徒翫好而
巳其益豈不博哉(集本無/此六字)治平元年端午日書(右眞/蹟)
　　　唐薛稷書(貞觀永徽之間)
薛稷書刻石者余家集録頗多與墨蹟互有不同唐
世顔栁諸家刻石者字體時時不類謂由模刻人有
工拙昨日見楊褒家所藏薛稷書君謨以爲不類信
矣凡世人於事不可一㮣有知而好者有好而不知
者有不好而不知者有不好而能知者襃於書畫好
而不知者也畫之爲物尤難識其精麤真僞非一言
可逹得者各以其意披圖所賞未必是秉筆之意也
昔梅聖俞作詩獨以吾爲知音吾亦自謂舉世之人
知梅詩者莫吾若也吾甞問渠最得意處渠誦數句
皆非吾賞者以此知披圖所賞未必得秉筆之人本
意也(右集本)
　　　唐益州學館廟堂記(永徽元年/顔有意書)
髙联之名於義不安頗疑有意得於古碑之訛缺尓
存之以俟博學者(右集本)
　　　唐徐王元禮碑(咸亨三年)
右徐王元禮碑崔行功撰趙仙客書元禮唐髙祖子
也以碑考傳年壽官閥悉同而碑云使持節徐譙泗
三州諸軍事徐州刺史又云贈太尉使持節大都督
冀相貝滄徳　魏博等八州諸軍事冀州刺史傳云
爲徐州都督又云贈冀州大都督傳既簡略又都無
法而碑之所書亦失也蓋刺史非兼州之官都督非
一州之號碑云持節徐譙泗三州諸軍而傳獨爲徐
一州刺史此其失也當如前史持節秦涼州諸軍事
秦涼二州刺史乃爲得尔其書贈官則如碑之書是
矣蓋爲一州刺史而兼督八州軍(集本有/州字)事尔都者
有所兼緫之名也此特小故而余區區辯之者前史
失之乆矣又國朝自削方鎮之權而節度使都督無
復兼州而舊名不除是節度都督自施於已此不可
不正其失也治平甲辰中元日書(右眞蹟)
　　　唐龍興宫碧落碑(咸亨元年)
右碧落碑在絳州龍興宫宫有碧落尊像篆文刻其
背故世傳爲碧落碑據李璿之以爲陳惟玉書李漢
以爲黄公譔書莫知孰是洛中紀異云碑文成而未
刻有二道士来(集本無/此字)請刻之閉户三日不聞人聲
人怪而破户有二白鴿飛去而篆刻宛然此說尤怪
世多不信也碑文言有唐五十三祀龍集敦䍧乃髙
宗緫章三年歲在庚午也又云哀子李訓誼譔諶爲
妣妃造石像按唐書韓王元嘉有子訓誼譔而無諶
又有㓜子訥元嘉以則天垂拱四年見殺在緫章三
年(集本有立/碑二字)後十八年(集本有/史字)有子訥不足怪而不
應無諶蓋史官之闕也嘉祐八年十月四日書(右眞/蹟)
　　　唐智乗寺碑(咸亨四年)
右智乗寺禪院(集本有/碑字)者唐鄭惠王所作也恵王名
元懿髙祖第十三子也有子十人列于碑後而第五
子樂陵公闕其名按唐書宗室世繫表(集本/作譜)樂陵公
名球不知(集本有/碑字)何爲獨闕也今唐書年表以嗣王
敬爲璥樂平公珪爲樂安公新平公璲爲遂三者皆
史家之失當以碑爲正世繫譜牒歳乆傳失尤難考
正而碑碣皆當時所刻理不得差故集古所録於前
人世次是正頗多也治平元年清明前一日書(右眞/蹟)
　　　唐吴廣碑(緫章二年)
右吴廣碑不著書撰人名氏而字畫精勁可喜廣字
黒闥唐初與程知節秦叔寳等俱從太宗征伐後與
殺建成有功至髙宗時爲洪州都督以卒然唐書不
見其名氏惟㑹要列陪葬昭陵人有洪州刺史吴黒
闥亦不知其名廣也其名字事蹟幸見於後世者以
有斯碑也碑字稍磨滅世亦罕見獨余集録得之遂
以傳者以其筆畫之工也故余甞爲蔡君謨言書雖
學者之餘事而有助於金石之傳者以此也治平元
年八月八日書(右眞蹟)
　　　唐九門縣西浮圖碑(上元三年)
右九門縣西浮圖碑唐應詔四科舉董行思文清河
傅徳節書題云九門縣合郷城人等爲國建浮圖之
碑浮圖在智矩寺中寺今亦廢碑上元三年建按唐
有兩上元此碑云歲在丙子乃髙宗上元三年也肅
宗上元三年歲在壬寅爾(右集本)
　　　唐陶雲徳政碑(永淳三年)
右唐申州録事張義感撰雲字大舉河南伊闕人也
髙宗時為恒州刺史碑永淳三年立予爲河北轉運
使至真定府見碑仆在府門外半埋地中命工掘出
立于廡下字爲行書筆蹟遒麗而不著書者姓名惜
哉(右眞蹟)
　　　隋汎愛寺碑(大業五年誤寘此)
李伯藥(集本作/樂下同)字僅存其下磨滅而書字猶可辨疑
此碑伯藥自書字畫老勁可喜秋暑鬱然覽之可以
忘勌治平丙午孟饗攝事齋宫書南譙醉翁六一居
士(右眞蹟)

集古録跋尾卷第五
老子廟碑(元第二/百四)
爾朱敞碑(元第三百/三十五)殘闕(一作/缺)
龍藏寺碑(元第/十七)
又已廢(一作/今廢)
太平寺碑(元第四百/四十六)
李康清徳頌(元第二/十八)
梁洋徳政碑(元第二百/二十九)
韓擒虎碑(元第九百/九十二)
陳茂碑(元第八/百二)
普光寺碑(元第二/百五十)
啓法寺碑(元第二百/五十三)
鉗耳君清徳頌(元第三/十九)
西林道場碑(元第/十五)
孔子廟堂碑(元第/一)童兒(一作/兒童)
虞世南書(元附四/十六)續(此下一/有附字)
長壽寺舎利碑(元第四百/四十四)治平元年三月十六日書
(一有此/十字)致治(一作/至治)
昭仁寺碑(元第七百/九十二)
普濟寺碑(元第三百/二十三)廢也(一無/也字)
李靖碑(元第四百/六十四)
等慈寺碑(元第四百/三十二)
郎茂碑(元第/十八)
又為都(此下一/有轉字)延和(此下一/有殿字)正焉(一無/焉字)
郎頴碑(元第/十九)
郎頴碑隂題名(元第/二十)
九成宫醴泉銘(元第七/十七)
率更臨帖(元第五百/五十四)美也(一無/也字)
三龕記(元第三十四/至三十五)
孟法師碑(元第三/十六)
皇甫忠碑(元第六百/三十五)佐郎(一無/佐字)縣國(一作/國家)爲令(一作/去縣)
治平元年五月二日書(一有此/九字)
辨法師碑(元第八百/八十二)
孔頴逹碑(元第六百/七十二)
薛稷書(元無/卷第)有不好而不知者有不好而能知者(一/作)
(有不好而知者有/不好而不能知者)得者(一作/之)
益州學館廟堂記(元第一百/二十二)
徐王元禮碑(元第九百/三十九)
碧落碑(元第/十三)
智乗寺碑(元第四百/一十七)何爲(此下一/有而字)
呉廣碑(元第九百/四十八)
九門縣西浮圖碑(元第七/十五)智矩(一作/炬)
陶雲徳政碑(元第/十一)真定府(一無/府字)
汎愛寺碑(元第/六百)
■(此碑在邢州隋大業五年立/合次啓法寺碑誤寘卷末)
内制集卷第六　歐陽文忠公集八十七
　　　恩州賜契丹皇太后賀乾元節大使茶藥詔
(嘉祐四年二月二十四日)
卿夙將信聘方止中塗惟兹藥籙之良加之(一作/于)茗
品之美特伸頒(一作/恩)賚式示眷懷
　　　恩州賜契丹皇太后賀乾元節副使茶藥詔
(同日)
卿肅将聘幣來及壽觴載嘉道路之勤宜有頒宣之
寵仍伸撫勞當體眷優
　　　恩州賜契丹皇帝賀乾元節大使茶藥詔(同/日)
卿將命寳隣講歡壽節屬此暄和之候載惟渉履之
勤宜頒品劑之良式示眷懷之意
　　　恩州賜契丹皇帝賀乾元節副使茶藥詔(同/日)
卿夙副聘軺來陳壽祝顧川塗之攸邈屬氣節之方
和俾頒飲餌之精式助宣調之理
　　　端午帖子
　　　皇帝閤六首
　　　　其一
天容清永晝風色秀含薰五日逢佳節千齡奉聖君
　　　　其二
綵索盤中結楊梅粽裏紅宫闈九重樂風俗萬方同
　　　　其三
寳典標靈日明離正午方五行當火徳萬壽續天長
　　　　其四
歲時令節多休宴風俗靈辰重祓禳肅穆皇居百神
衞滌邪寧待浴蘭湯
　　　　其五
香菰黏米著佳名古俗相傳豈足矜天子明堂遵月
令含桃初薦黍新登
　　　　其六
聖主憂勤致治平仁風惠澤被羣生自然四海歸文
徳何用靈符號辟兵
　　　皇后閤五首
　　　　其一
繭館覆柔桑新絲引更長紉爲五色縷續壽獻君王
　　　　其二
槐綠隂初合榴䌓􁦞欲然翠筒傳角黍嘉節慶年年
　　　　其三
煙含玉樹風生細日永宫花漏出遲深殿未甞知暑
氣水精簾拂砌琉璃
　　　　其四
玉壷氷彩瑩寒光避暑宸遊樂未央采艾不須禳毒
沴塗椒自已馥清香
　　　　其五
蘭苕擢秀迎風𬗋槿豓繁開照日紅嘉節相望傳有
舊深宫行樂自無窮
　　　溫成閤四首
　　　　其一
香黍筒爲糭靈苗艾作人芳音邈已逺節物自常新
　　　　其二
珠箔涼颸入金壷晝刻長鸞臺塵不動銷盡故時香
　　　　其三
聞說仙家事杳微世傳真僞豈能知遥思海上三山
樂寧記人間五日時
　　　　其四
雲散風流歳月遷君恩曽不減當年非因掩面留遺
愛自爲難忘窈窕賢
　　　夫人閤五首
　　　　其一
冰壷凝皓彩水殿漾䡖漣繡繭誇新巧縈絲喜續年
　　　　其二
黄金仙杏粉赤玉海榴房共鬭今朝勝盈䄡百草香
　　　　其三
光風細細飄香轉綠葉隂隂覆檻涼雲物鮮明時節
麗水精宫殿侍君王
　　　　其四
蓬萊仙闕彩雲中端日(一作/午)欣逢歳歳同皎潔霜紈
空詠扇深沉玉宇自生風
　　　　其五
古今風俗記佳辰樂事深宫日日新巧女金盤絲五
色皇家玉曆夀千春
　　　皇帝回契丹皇帝賀乾元節書
四月日伯大宋皇帝致書于姪大契丹聖文神武睿
孝皇帝闕下乾陽正月紀兹載誕之辰隣聘修歡貺
以千齡之祝書言既縟禮幣兼豐感著之私敷陳罔
罄今彰聖軍節度使蕭供等回專奉書陳謝不宣白
　　　皇帝回契丹皇帝達皇太后賀乾元節書
四月日伯大宋皇帝致書于姪大契丹聖文神武睿
孝皇帝闕下壽節届期隣歡惇契仍導柔慈之旨過
申延祝之言兼厚物容用増刻著顓希侍次達此悰
誠今左監門衞上將軍耶律偘等回專奉書陳謝不
宣白
　　　恩州賜契丹皇太后賀乾元節人使茶藥口
　　　宣
卿等夙奉信函及兹誕節載勤馳傳方止中塗宜有
寵頒用伸撫慰
　　　恩州賜契丹皇帝賀乾元節人使茶藥口宣
卿等甫臨誕日來講隣歡載惟將命之嚴宜有勞勤
之錫俾伸寵賚式示眷嘉
　　　天齊仁聖帝廟開啓祈祥迎福催生金籙道
　　　塲宻詞(三月二十日)
伏以髙穹降慶方垂佑於邦家彌月吿期用薦誠於
科籙冀衆真之昭鑒臻百順以儲休
　　　廣聖宫開啓催生道塲黙表(三月二卜日)
伏以帶韣迎祥慶禖祠之叶應潔壇修薦致精懇以
㝠祈俾因鱗瑞以通誠仰冀靈真之報福
　　　内中福寧殿開啓天祺節道塲青詞(三月二/十日)
伏以候臨初燠節紀嘉名肅嚴祕殿之居降集清真
之馭薦之馨苾報以善祥豈惟敷佑於眇躬兼冀均
休於庶品
　　　内中福寧殿罷散天祺節道塲青詞(同日)
伏以薫風應候瑞節紀時按琳簡之真文嚴𬗋庭之
邃宇衆靈來格㝠感交通嘉乃羣生蒙兹百福載傾
䖍意鑒此明誠
　　　後苑親稼殿開建鎮星祈福道塲青詞(三月)
(二十日)
伏以祠禖叶應彌月告祥肅依科籙以薦誠仰冀照
臨之降鑒錫之祉福佑以休(一作/保)寧惟集慶於邦家
永延鴻於基緒
　　　萬壽觀開啓永嗣保安道塲青詞
伏以廟社降祥宫庭叶慶載㳙吉旦交薦明誠期仰
格於清真俾敷延於祉福永昌基祚遐企靈休
　　　景靈宫天興殿開啓催生保慶道埸青詞
伏以誕彌叶慶蠲潔修誠嚴祕殿於靈宫誦真文於
蘂簡通此苾芬(一作/芳)之薦祓其菑害之虞仰冀昭回
丕符鑒祐
　　　護國顯應公廟開啓保安催生道埸青詞
伏以正陽旅月載育開祥式因靈宇之嚴交薦精衷
之潔仰冀衆真之貺敷昭百順之休永祚皇圖實希
道䕃
　　　賜新除行刑部尚書依前觀文殿大學士知
　　　陳州劉沆讓恩命不允詔(四月五日)
卿嚮以宰弼之崇屢形懇避居留之任因用均勞而
休風藹然嘉問時至方深眷倚遽閱奏封顧惟陪輔
之邦俾遂便安之請増之美秩優我舊臣豈祗循於
故常蓋以示夫褒寵膺受之際逡廵以辭雖言匪飾
文見於能讓而令行巳出難矣復還其體余懷徃祗
新命
　　　雄州白溝驛賜契丹賀乾元節人使却回御
　　　筵兼撫問口宣(四月十三日)
卿等聘函時達使傳言旋冒兹炎燠之辰渉此川塗
之邈宜申宴錫式示眷懷
　　　賜中書門下戒僣奢詔(五月四日)
敕中書門下朕纉承丕基撫有方夏謂教之不可以
家至而行之毎務於身先惟是儉勤敢忘勉勵期與
羣庶臻于富康而人殆乆安驕於佚欲物豐太盛耗
以浮虚苟奉養以自私忘僣奢之爲戾士民交黷貴
賤靡分惟其彊力之能無復等威之制考於著令雖
有舊章顧在攸司鮮聞用法民遂安於常習弊罔革
以滋深紀綱旣紊於度程風俗以至於流蕩俾朕有
欲治之意不能副余之誠心而民多自陷之愚未免
煩余之訓導夫令信由於貴始下化先於上行眷予
一二之臣其率庶工而警職俾爾多方之衆勿踰常
憲(一作/法)以干刑庶漸革於侈風以共趨於治路凡居
室之制器用之度冠服之章妾媵之數其令中外臣
庶遵守前後條詔如有違犯仰御史臺及開封府糺
察聞奏其諸路州軍即委轉運使提點刑獄臣寮及
逐處長吏施行布告中外咸使聞知故兹詔示想宜
知悉
　　　西太一宫續催生道埸宻詞(四月二十六日)
伏以吉月迎祥靈禖叶應爰即清真之宇䖍修科式
之儀冀祓滌於害災俾敷昭於福應載昌儲慶永佑
基圖
　　　東太一宫開啓保夏祝聖壽金籙道埸宻詞
(四月二十六日)
伏以珍館邃嚴格真靈而來宅明誠蠲潔薦馨苾以
交修導迎百順之祥及此長嬴之序伏願寳圖綿固
壽曆延長永敷佑於邦家溥均休於品庶
　　　爲將來祫享禮畢奏謝内中福寧殿并景靈
　　　宫等處諸神表(六月二十五日)
伏以清廟有嚴仲冬正序乃先時祭躬講禮文賴真
靈之集休俾容典之咸舉仰膺佳貺彌勵丹衷
　　　爲將來祫享禮畢奏謝諸寺院表(同日)
伏以宗廟之嚴祭祀惟重矧兹合食之義尤爲盛禮
之文乃顧眇躬克成大饗實繄貺祐用薦菲誠
　　　内中爲將來祫享禮畢奏謝露香表(同日)
伏以月正仲冬禮成大饗所以序昭穆之位格祖宗
之靈荷清穹之降休俾盛典之獲舉敢伸昭謝冀達
精衷
　　　爲將來祫享禮畢奏謝諸寺院神御表(同日)
伏以兹者祗率孝心躬修合祭潔精誠而是薦蒙顧
享之來臨惟慈聖之降休俾眇沖之成禮敢忘勵翼
永荷基圖
　　　爲將來祫享禮畢奏謝永安陵等處表(同日)
伏以恭承先烈獲守慶基式因冬物之有成載肅廟
容而合食上繄丕貺克展孝思是惟感慕之誠益勵
祗寅之志
　　　爲將來祫享禮畢奏謝泰山廟等處表(同日)
伏以兹者因歳物之冬成講祭容而時舉豆籩有序
禮樂交修顧惟眇躬克遵盛典實賴明靈之佑敢忘
報貺之誠
　　　賜歩軍副都指揮使涇州觀察使秦鳳路副
　　　都部署王凱赴闕茶藥口宣(六月二十五日)
卿祗膺召節方届都畿載惟道路之勤屬此炎薫之
候宜頒良劑式示眷懷
　　　賜歩軍副都指揮使涇州觀察使秦鳳路副
　　　都部署王凱赴闕生料口宣(同日)
卿出膺邊寄入恪覲容顧就館以云初方奉圭而來
見宜頒餼勞式示眷懐
　　　除宋庠制(加恩進封)
門下盡其志以饗親因而餕惠爵于朝而示衆所以
襃功考祭典而可稽著國章而有舊矧乃樞機之任
惟余鼎鼐之臣飭事齊莊宣力左右方此慶行之始
宜推寵數之隆推忠恊謀同徳佐理功臣樞宻使開
府儀同三司檢校太尉行兵部尚書同中書門下平
章事兼羣牧制置使上柱國廣平郡開國公食邑七
千八百户食實封二千九百户宋庠履行清純器識
深茂夙有佳譽蔚爲名臣文足以爲國華學足以謀
王體入則登于三事僃罄謨猷出則殿于大邦藹存
風績自還機務頗歷歳時秉一徳以協恭出處不更
其守展四體而盡瘁夙夜匪懈其勞屬盛禮之有成
廣推恩而自近按夫輿地特啓於新封加以寵名蓋
遵於故事惟是便蕃之錫式伸眷倚之懷於戯君子
者邦之基大臣者民之表搢紳之望所屬老成徳業
之隆豈煩多訓服我休命徃惟欽㦲可特授依前檢
校太尉行兵部尚書同中書門下平章事兼羣牧制
置使充樞宻使特封莒國公仍賜推忠協謀同徳守
正佐理功臣散官勲食實封如故主者施行
　　　除李昭亮制(加恩)
門下朕卜吉孟冬躬薦清廟祖考來格貺以百福之
多慶賜遂行均于四海之廣惟子將相之任是謂股
肱之良宜擇剛辰誕揚休命忠果守正佐運翊戴功
臣彰信軍節度曹州管内觀察處置等使開府儀同
三司檢校太保同中書門下平章事持節曹州諸軍
事行曹州刺史上柱國隴西郡開國公食邑一萬一
千五百户食實封三千四百戸李昭亮志尚純慤資
識敏明世蒙舊徳之餘早遘重熈之盛僃于器使奮
厥材猷好學詩書知將率之爲體兼推威信撫士卒
以克和入則有宿衞之勤出則著扞城之效寄之方
面屢守於要藩班乃政條頗(一作/頻)聞於佳譽乃眷别
都之重實司留鑰之嚴擁節秉鈞並享崇髙之貴治
戎撫俗兼資鎮靜之材兹惟圖任之艱方屬倚毗之
意是用因霈恩之浹洽推異數之便蕃廣乃䟽封増
其真戸仍疇美績襃以嘉名於戯秉徳不回所以見
始終之操好謙自守乃能居寵祿之榮汝其欽哉膺
此優渥可特授依前檢校太保同中書門下平章事
使持節曹州諸軍事行曹州刺史充彰信軍節度曹
州管内觀察處置等使加食邑七百戸食實封四百
户仍賜推誠保徳守正佐運翊戴功臣散官勲封如
故主者施行
　　　除梁適制(特授特進加恩)
門下王者嚴其宗廟饗必及其時盡其誠心祭則受
其福朕躬執圭瓉率諸臣工因百物之成冬格列聖
而合食嘉與有位之衆均兹錫祉之䌓矧惟槐鼎之
舊臣實繫國家之大體宜優新命以告外庭推誠保
徳忠亮翊戴功臣定國軍節度同州管内觀察處置
等使光祿大夫檢校太傅使持節同州諸軍事同州
刺史兼御史大夫上柱國安定郡開國公食邑四千
七百戸食實封一千五百戸梁適世胄之華早躋仕
路藝文自奮繼踐辭科進階顯榮亟被獎擢優游侍
從之列甞奉於清間出入中外之勤實勞於夙夜既
贊樞府遂登宰司啓沃之謀話言猶在進退之際禮
遇兼隆自􁆣藩垣頗更歳月近惟大鹵實宿勁兵俾
分節制之權以爲方面之重撫兹雅俗藉爾敏材屬
熈事之有成均慶恩而方洽是用敘陟崇階之貴兼
增食户之多推兹寵章蓋率舊典於戯執忠信之一
節所以事君守富貴而不驕乃能終吉是惟素學寧
假訓辭徃服茂恩當體予意可特授特進依前檢校
太傅使持節同州諸軍事行同州刺史兼御史大夫
充定國軍節度同州管内觀察處置等使加食邑七
百戸功臣勲封食實封如故主者施行
　　　除許懷徳制(加恩)
門下賞以懋功俾有能之知觀祭之爲澤思在位以
咸均嘉盛禮之斯成務推恩而惟廣矧乃耆明之哲
是爲心膂之臣宜示優隆式揚誕吿衞聖忠果雄勇
翊戴功臣殿前都指揮使保寧軍節度婺州管内觀
察處置等使特進檢校尚書左㒒射使持節婺州諸
軍事行婺州刺史兼御史大夫上柱國潁川郡開國
公食邑五千戸食實封一千二百戸許懷徳勁勇之
質蓋稟天姿忠厚之良自爲國器少有四方之志出
逢千載之辰藴其材謀能自奮勵訓我士卒號令之
信甚明爲予爪牙介胄之色難犯爰採軍中之譽俾
分闑(一作/閫)外之權遂膺旄節之榮專董貔貅之旅宿
衞宫禁周旋歲時宣力甚勤有知無不爲之節盡瘁
後已加老而益壯之心誠未耗於精明豈但矜於矍
鑠屬受釐之均慶方浹宇以蒙休載推圖舊之懷式
叙疇勞之典益其封食錄乃功庸於戯享爵祿之崇
髙荷寵靈之優渥挺金石不渝之操兹惟事上之誠
知富貴克守之難用保有終之吉勉矣來効徃其欽
㢤可特授依前檢校尚書左㒒射使持節婺州諸軍
事行婺州刺史兼御史大夫充殿前都指揮使保寧
軍節度婺州管内觀察處置等使加食邑七百戸食
實封三百戸仍賜衞聖忠果雄勇宣力翊戴功臣散
官勲封如故主者施行
　　　翼祖皇帝冊文
維嘉祐四年歲次己亥十月壬戌朔十二日癸酉孝
曾孫嗣皇帝臣某敢昭吿于髙祖翼祖簡恭睿徳皇
帝伏以皇天眷命興徳造邦始基之功實自積累獲
嗣丕烈敢忘翼勵孟冬吉月歳事旣成合祭以時舉
兹禮典惟是僃物將以誠慤之心神其歆之錫以多
福謹以一元大武柔毛剛鬛粢盛薌合薌萁嘉𬞞嘉
薦醴齊嚴恭備物式薦䖍心髙祖妣簡穆皇后劉氏
配尚饗
　　　真宗皇帝冊文
維嘉祐四年歳次已亥十月壬戌朔十二日癸酉孝
子嗣皇帝臣某敢昭吿于皇考真宗膺符稽古成功
讓徳文明武定章聖元孝皇帝伏以古之以孝而饗
親者氣節旣至感其思心礿禘甞烝禮以時舉然猶
未猒其志也則又大合祖宗而享焉顧惟小子克守
成業治民事神動有不訓是用躬執圭瓚薦其芬芳
㑶(一作愾/又作慨)然如聞來格來貺謹以一元大武柔毛剛
鬣粢盛薌合薌萁嘉𬞞嘉薦醴齊嚴恭僃物式薦䖍
心皇妣章穆皇后郭氏皇妣章獻明肅皇后劉氏皇
妣章懿皇后李氏配尚饗
　　　淑徳皇后冊文
維嘉祐四年歳次巳亥十月壬戌朔十二日癸酉孝
孫嗣皇帝臣某敢昭告于皇祖妣淑徳皇后尹氏伏
以彤管有煒内徳茂焉清廟載嚴合食爲重卜月惟
吉僃物有容威靈來臨昭穆序配薦以誠潔神其顧
思謹以一元大武柔毛剛鬣粢盛薌合薌萁嘉𬞞嘉
薦醴齊嚴恭備物式薦䖍心尚饗
　　　賜樞密使宋庠讓恩命第一表不允批答
省表具之朕以因時致享克展於孝思已祭受釐大
均於慶澤乃眷耆明之哲實予體貌之臣肅臨事之
有容既交神而蒙貺宜推異數以示眷懐雖嘉好謙
曷止成命所讓宜不允
　　　賜樞密使宋庠讓恩命第二表不允斷来章
　　　批答
省表具之卿藴純和端慤之誠富敏贍通明之學惟
時舊徳實我柄臣當祀事之有成廣慶恩而方洽疇
其封爵錫以號名兹爲寵章蓋舉常典無煩避讓其
徃欽承所讓宜不允仍斷来章
　　　賜樞密使宋庠讓恩命第一表批答口宣
熈事旣成方大均於祭澤寵章所異宜首及於樞臣
當即徃膺勿煩沖讓
　　　賜樞宻使宋庠并河陽三城節度使判河南
　　　府文彦博加恩吿敕口宣
朕以饗親致孝餕惠均恩宜有寵章以襃舊徳徃欽
新命當體眷懷
　　　閤門賜華原郡王允良感徳軍節度使允初
　　　吿敕口宣
蔚爲賢王陪我祀事旣膺福貺宜被寵靈徃體予懷
祗服新命
　　　賜皇弟奉寧軍節度使華原郡王允良讓恩
　　　命第一表不允批答
朕合食祖考以昭孝推恩宗族以展親所以厚人倫
明教愛卿以近屬肅然在庭能盡志以修容不違禮
而終事方慶典之均洽宜寵章之所先好謙之懷雖
可嘉尚巳出之命其徃欽承
　　　賜皇弟奉寧軍節度使華原郡王允良讓恩
　　　命第二表不允斷來章批答
卿擢秀宗英作屏王室從我祠事罄其齊明因餕惠
之均恩示推仁而睦族避讓之節固巳識於沖懷敦
諭旣勤宜徃祗於成命
　　　賜皇弟感徳軍節度使允初讓恩命第一表
　　　不允批答
朕因時孟冬薦鬯清廟蒙祖考之來貺均慶賜以推
行乃眷宗藩宜優寵數蓋克遵於舊典何過自於撝
謙其欽訓言往服休命
　　　賜皇弟感徳軍節度使允初讓恩命第二表
　　　不允斷來章批答
朕親𣢾太宫致饗列聖蒙神貺其百福思慶及扵多
方乃眷宗藩宜優寵數惟是便蕃之錫式推敦睦之
仁嘉乃沖懷形于懇避禮有常節無爲過恭命之巳
行難或中止
　　　賜皇弟華原郡王允良感徳軍節度使允初
　　　讓恩命第一表不允批答口宣
卿以宗藩之近參閟祀之嚴爰疇乃勞優以異數宜
思祗受勿復固辭
　　　賜皇弟華原郡王允良感徳軍節度使允初
　　讓恩命第二表不允斷來章批答口宣
卿以宗支之賢陪廟祀之重均兹慶典遽述讓誠命
出巳行理難中止所宜祗受以副予懷
内制集卷第六
外集卷第六　歐陽文忠公集五十六
　　律詩二
　　　雙桂樓
嘉樹叢生秀兹樓層漢傍飛甍臨萬井伏檻出垂楊
卷幕晴雲度披襟夕籟涼山河瞻帝里風月坐胡牀
愛客東阿宴清歡北海觴淮南多雅詠歲晚翫幽芳
　　　題張應之縣齋
小官歎簿領夫子卧髙齋五斗未能去一丘真所懷
緑苔(一作/蘚)長秋雨黄葉堆空堦縣古仍無栁池清尚
有蛙琴觴開月幌窻戸對雲崖嵩少亦堪老行當與
子(一作/子與)偕
　　　和梅聖俞杏花
誰道梅花早殘年豈是春何如艷風日獨自占芳辰
　　　錢相中伏日池亭宴㑹分韻
罇爼逢佳節簮纓奉宴居林光拂衣冷雲影入池虚
酒色風前緑蓮香水上踈飛談交玉麈聽曲躍文魚
粉籜春苞解紅榴夏實初睢園多羙物能賦謝相如
　　　送辛判官
𬒳薦方趨召還郷仍綵衣看山向家近上路逐鴻飛
結綬同為客登髙獨送歸都門足行者莫訝柳條稀
　　　叢翠亭
柳色滿重城岧岧出翠甍春雲依檻暖夕照落山明
走馬章街曉飜鴻洛浦晴清罇但留客桴鼓晝無驚
　　　賀九龍廟祈雪有應
真宰調神化幽靈應不言朝雲九淵闇暮霰六花繁
朔吹縈歸斾賔𥚑載後軒睢園有客賦郢曲㡬人飜
槐座方虚位鋒車佇改轅願移盈尺瑞為雨徧羣元
　　　早春南征寄洛中諸友
楚色窮千里行人何苦賖芳林逢旅鴈候館噪山鵶
春入河邊草花開水上槎東風一罇酒新歲獨思家
　　　花山寒食
客路逢寒食花山不見花歸心隨北鴈先向洛陽家
　　　寒食值雨
禁火仍風雨客心愁復悽隂雲花更重春日水平堤
(一作/還西)油壁逢南陌鞦韆出緑蹊尋芳無厭逺自有錦
障泥
　　　寄謝晏尚書二絶
送盡殘春始到家主人愛客不湏嗟紅泥煑酒嘗青
杏猶向臨流藉落花
爛漫殘芳不可收歸来惆悵失春逰綠隂深處聞啼
鳥猶得追閑果下騮
　　　留守相公移鎮漢東
周郊徹楚坰舊相擁新旌路識青山在人今白首行
(相公舊有/方城題句)問農穿稻野候節見梅英腰組人稀識偏
應邸吏驚
　　　寄聖俞
平沙漫(去/聲)飛雪行旅斷浮橋坐覺山陂阻空嗟音信
遥窮隂變寒律急節慘驚飈野霽雲猶積河長冰未
銷山陽人半在洛社客無聊寄問陶彭澤籃輿誰見
邀
　　　柴舍人金霞閣
簷前洛陽道下聽走轅聲樹䕃春城緑山明雪野晴
雲藏天外闕日落栁間營緩歩應多樂壷歌詠太平
　　　送王公慥判官
久客倦京國言歸歲巳冬獨過伊水渡猶聽洛城鍾
山色經寒緑雲隂入暮重臘梅孤館路疲馬有誰逢
　　　伊川獨逰
緑樹遶伊川人行亂石間寒雲依晚日白鳥向青山
路轉香林出僧歸野渡閑巖阿誰可訪興盡復空還
　　　逰彭城公白蓮荘
謝墅多幽賞華軒曾共尋人閑聊載酒臺迥獨披襟
水落陂光淡城當山氣隂惟餘桃李樹日覺翠蹊深
　　　普明院避暑
選勝避炎鬱林泉清可佳拂琴驚水鳥代麈折山花
就簡刻筠粉浮甌烹露芽歸鞍微帶雨不惜角巾斜
　　　送髙君先軰還家
閑居寂寞靣重城過我時欣倒屣迎入洛機雲推俊
譽逰梁枚馬得英聲風晴秀野春光變梅發家林鳥
哢輕秖待登髙成麗賦漢庭推轂有公卿
　　　憶龍門
楚客有歸心因聲道故岑依依動春色藹藹望香林
山日巖邉下溪雲水上􁂺遥知懷洛社應復動郷吟
　　　贈梅聖俞(時聞/敗舉)
黄鵠刷金衣自言䏻逺飛擇侣異棲息終年脩羽儀
朝下玉池飲暮宿霜桐枝徘徊且垂翼㑹有秋風時
　　　郡人獻花
蝶遶蜂逰露滿盤芳條可惜折来殘我縁多病經春
卧砌下花開不暇看
　　　龍門泛舟晚向香山
暫解塵中􁀍来尋物外逰搴蘭流水曲弄桂倚山幽
波影巖前緑灘聲石上流忘機下鷗鳥至樂翫㳺鯈
梵響雲間出殘陽樹杪收溪窮興不盡繫榜且淹留
　　　荷葉(與梅二/分題)
採掇本芳陂移根向玉池晴香滋白露翠色弄清漪
雨歇涼飈起煙明夕照移如何江上思偏動越人悲
　　　早赴府學釋奠
羽籥興東序春秋紀上丁行祠漢丞相學禮魯諸生
爼豆兼三代罇罍奠兩楹霧中槐市暗日出杏壇明
昔齒公卿胄嘗聞絃誦聲何湏向闕里首善本西京
　　　和晏尚書夏日偶至郊亭
關關啼鳥樹交隂雨過西城野色侵避暑誰能陪劇
飲清歌自可滌煩襟稻花欲秀蟬𥘉嘒菱蔓𥘉長水
正深知有江湖杳然意扁舟應許共追尋
　　　和晏尚書自嘲
未歸歸即秉鴻鈞偷醉関亭醉㡬春與物有情寜易
得莫嗔花解久留人
　　　題薦嚴院
那堪多難百憂攻三十衰容一病翁却把西都看花
眼斷膓来此哭東風
　　　寄題嵩巫亭
平地煙霄向此分繡楣丹檻照清芬(一作/汾)風簾暮捲
秋空碧剰見西山數嶺雲
　　　題淨慧大師禪齋(景徳寺/普光院)
巾屨諸方遍莓苔一室前萎花吟次(一作/處)落孤月定
中圓齋鉢都人施談機海外傳時應暮鍾響来度禁
城煙
　　　琵琶亭
樂天曾謫此江邊已嘆天涯涕泫然今日始知予罪
大夷陵此去更三千
　　　𥘉至虎牙灘見江山類龍門
曉鼔潭潭客夢驚虎牙灘上作船行山形酷似龍門
秀江色不如伊水清平日兩亰人少壯今年三峽歲
崢嶸卧聞乳石淙流響疑是香林八節聲
　　　題張損之學士蘭臯亭
碕岸接芳蹊琴觴此自怡林花朝落砌山月夜臨池
雨積蛙鳴亂春歸鳥哢移惟應乗興客不待主人知
　　　霽後看雪赱筆呈元珍判官二首
江上寒山秖對門野(一作/山)花巖草共嶙峋獨吟羣玉
峯前景閑憶紅蓮幕下人
嘉景無人把酒看(一作/尊)縣樓終日獨凭欄山城歲暮
驚時節巳作春風料峭寒
　　　送致政朱郎中
平生不省問田園白首忘懷道更尊已上印書辤北
闕稍留冠蓋餞東門馮唐老有為郎戀踈廣終無任
子恩今日榮歸人所羡兩兒腰綬擁髙軒
　　　留題安州朱氏草堂
俯檻臨流蕙徑深平泉花木繞隂森蛙鳴鼓吹春喧
耳草暖池塘夢費吟賭墅乞甥賔對弈驚鴻送目手
揮琴嗟予逺捧從軍檄不得披裘五月尋
　　　題光化張氏園亭
君家花㡬種来自洛之濵惟我曾逰洛看花若故人
芳菲不改色開落㡬經春陶令来常醉山公到最頻
曲池涵草樹啼鳥恱松筠相徳今方賴思歸未有因
　　　和聖俞百花洲二首
野岸溪㡬曲松(一作/沿)蹊穿翠隂不知芳渚逺但愛綠
荷深
荷深水風闊雨過清香發暮角起城頭歸橈帶明月
　　　魚
秋水澄清見髪毛錦鱗行處(一作/慢)水紋揺岸邉人影
驚還去時向緑荷深䖏跳
　　　月
天髙月影浸長江江闊風微水靣涼天水相連為一
色更無纎靄隔清光
　　　棖子
嘉樹團團俯可攀壓枝秋實漸斕斑朱欄碧瓦清霜
曉粲粲繁星緑葉間
　　　初冬歸襄城弊居
日落原野晦天寒閭市閑牛羊逺陂去鳥雀空簷間
慿髙植藜杖曠目瞻前山壠麥風際綠霜鵶村外還
禾黍日已熟杯酒聊開顔酣歌歲云暮寂寞向柴關
　　　和晏尚書對雪招飲
瑶林瓊樹影交加誰伴山翁醉帽斜自把金船浮白
蟻應湏紅粉唱梅花
　　　滑州歸鴈亭
長河終歲足悲風亭古臺荒半倚空惟有鴈歸時最
早柳含微緑杏粘紅
　　　送黄通之鄖郷
君子貴從俗小宦能養賢無慚折腰吏勉食落頭鮮
(均人相尚食腐魚/故俗傳爲落頭鮮)困有亨之理窮當志益堅惟冝少
近禍親髪況皤然
　　　秋日與諸君馬頭山登髙
晴原霜後若榴紅佳節登臨興未窮日泛花光揺露
際酒浮山色入樽中金壷恣灑毫端墨玉麈交揮席
上風惟有淵明偏好飲籃輿酩酊一衰翁
　　　送楊君歸漢上
我昔謫窮縣相逢清漢隂拂塵時解榻置酒屢横琴
介節温如玉嘉辭擲若金趣當郷士薦無滯計車音
　　　後潭逰船見岸上看者有感(河朔之俗不知/嬉逰大名與真)
(定以三月十八日爲/行樂之日其俗頗盛)
喧喧誰暇聽歌謳浪遶春潭逐綵舟爭得心如汝無
事明年今日更来逰
　　　春日獨居
衆喧爭去逐春逰獨靜誰知味最優雨霽日長花爛
漫春深睡羙夢飄浮常憂任重才難了偶得身閑樂
暫偷因此益知為郡趣乞州仍擬乞山州
　　　得滕岳陽書大誇湖山之羙郡署懷(疑)物甚
　　　野其意有戀著之趣作詩一百四十言為寄
　　　且警激之
峭巘孤城倚平湖逺浪来萬尋迷島嶼百仞起樓臺
太守凭軒䖏群賔奉笏陪清霜薦丹橘積雨過黄梅
逸思歌湘曲遒文繼楚材魚貪河岫樂雲忘帝郷回
遥信雙鴻下新緘尺素裁因聞誇野景(一作/境)自笑擁
邉埃龍漠方多孽旄頭久示災旌旗時映日鼙鼓或
驚雷有志皆嘗膽何人可鑿坏儒生半投筆牧竪亦
輸財沮澤辭猶慢蒲萄館未開支離莫攘臂天子正
求才
　　　幽谷種花洗山
洗出峯巒看臘雪栽成花木趂新年央君功行今将
滿誰肻同来作地仙
　　　鷺鷥
激石灘聲如戰鼔飜天浪色似銀山灘驚浪打風兼
雨獨立亭亭意愈閑
　　　贈歌者
病客多年掩緑罇今宵爲爾一顔醺可憐玉樹庭花
後又向江都月下聞
　　　初春
新年變物華春意日堪嘉霽色初含栁餘寒尚勒花
風絲飛蕩漾林鳥哢交加獨有無悰者誰知老可嗟
　　　送田䖏士
秦士多豪俠夫君久遁名青山對髙卧白首喜論兵
洛社當年盛莫加洛陽耆老至今誇(梅聖俞張尭夫/張子野延仲與)
(予皆在/洛中)死生零落餘無㡬齒髪衰殘各可嗟北庫酒
醪君舊物(延仲前/守汝隂)西湖煙水我如家已将二羙交相
勝仍枉新篇麗彩霞
　　　常州張卿養素堂
江左衣冠世有名㡬人今復振家聲朝廷獨立清冰
節閭里歸来白首卿志在言談猶慷慨身閑耳目益
聦明長松野水誰為伴顧我堪羞戀寵榮
　　　西湖泛舟呈運使學士張掞
波光柳色碧溟濛曲渚斜橋畫舸通更逺更佳唯恐
盡漸深漸宻似無窮綺羅香裏留佳客絃管聲来颺
晚風半醉廻(一作/還)舟迷向背樓臺髙下夕陽中
　　　去思堂㑹飲得春字(甲午四月潁州/張唐公座上)
世事紛然百態新西岡一醉十三春自慚白髪隨年
少猶把金鍾勸主人黄鳥亂飛深夏木紅榴初發艷
清晨佳時易失閑難得有酒重来莫猒頻
　　　太傅相公入陪大祀以疾不行聖恩優賢詔
　　　書俞允發扵感遇紀以嘉篇小子不揆輒亦
　　　課成拙惡詩一首
驛騎頻来急詔隨都人相與竊嗟咨自非峻節終無
改安得清衷乆益思前席蓋将求讜議在庭非為乏
陪祠尊賢優老朝家羙他日安車召未遲
　　　寄子春發運待制
廣陵花月嘗同醉睢苑風霜暫破顔但喜交情久彌
重休嗟人事老多艱壯心未忍悲華髪强飲猶能倒
玉山留滯江(一作/五)湖應不久多為春酒待君還
　　　答許發運見寄(許詩云芍藥瓊花應有/恨維揚新什獨無名)
瓊花芍藥世無倫偶不題詩便怨人曽向無雙亭下
醉自知不負廣陵春
　　　贈廬山僧居訥
方瞳如水衲披肩邂逅相逢為洒然五百僧中得一
七始知林下有遺賢
　　　過塞二首(一首巳見居士集)
身驅漢馬踏胡霜每嘆勞生秖自傷氣候愈寒人愈
北不如征鴈解隨陽
　　　晏元獻公挽辭三首
接物襟懷曠推賢品藻精謀猷存二府臺閣徧諸生
帝念宫臣舊恩隆衮服榮春風緑野迥千兩送銘旌
四鎮名藩忽十春歸来白首兩朝臣上心方喜親耆
徳物論猶期秉國鈞退食圖書盈一室開罇談笑列
嘉賔昔人風采今人少慟哭何由贖以身
富貴優㳺五十年始終明哲保身全一時聞望朝廷
重餘事文章海外傳舊館池臺閑水石悲笳風日慘
山川解官制服門生禮慙負君恩隔九泉
　　　酬滑州公儀龍圖見寄
畫舫齋前舊菊叢十年開落任秋風知君為我留紅
斾猶記栽花白髪翁
外集卷第六
題張應之縣學夫子(一作/丈人)
錢相中伏日池亭宴㑹分韻中伏(集本皆作中秋而/詩無秋意又梅聖)
(俞同賦此題亦云中伏/且有徂暑之句今改正)
寄聖俞聊(一作/寥)
歸襄城弊居(古詩誤入律詩中)
霽後看雪呈元珍判官第一首野花(一作/春花)嶙峋(一作/璘珣)
奏議卷第六　歐陽文忠公集一百二
　　諌院
　　　論乞令宣撫使韓琦等經略陜西劄子(慶曆/三年)
臣竊聞已降中書劄子抽回韓琦田況等歸闕昨来
琦等奉命廵邊本為西賊議和未决防其攻冦要為
禦備今西人再来方有邀請在於事體必難便從邊
上機冝正湏處置仍聞韓琦田況各有奏狀言邊防
有備請朝廷不湏怯畏毎事曲從竊以勝敗之間安
危所繫料琦等如此奏来則邊事可知自有枝梧不
至敗誤臣謂且令琦等在彼撫遏則朝廷與賊商議
自可以持重不湏屈就今議方未決中道召還則是
使賊知朝廷意在必和自先弛備況事無急切何必
召歸其召韓琦劄子伏乞速賜指揮抽回且令琦等
在彼經略以俟西賊和議如何取進止
　　　論西賊議和請以五問詰大臣狀(同前)
右臣伏見張子奭奉使賊中近已(一作/以)到闕風聞賊
意雖肯稱臣(一有受/冊字)而尚有數事邀求未審朝廷如
何處置臣聞善料敵者必揣其情偽之實能知彼者
乃可制勝負之謀今賊非難料難知但患爲國(一有/誤字)
計者昧於逺見落彼姦謀茍一時之暫安召無涯之
後患自為削弱助賊姦謀此左傳所謂疾首痛心賈
誼所以太息慟哭者也今議賊肯和之意不過兩端
而已欺罔天下者必曰賊困窘而求和稍能曉事者
皆知賊權詐而可懼若賊實困窘則正冝持重以裁
之若知其詐謀則豈可厚以金繒助成姦計昨如定
等囬但聞許與之數不過十萬今子奭所許乃二十
萬仍聞賊意未巳更有過求先朝與契丹通和只用
三十萬一旦劉六符軰来又添二十萬今昊賊一口
(一有/已字)許二十萬到(一作/則)他日更来又湏一二十萬使
四夷窺見中國廟謀勝(一作/神)筭惟以金帛告人則邈
川首領豈不動心一旦興兵又湏三二十萬生民膏
血有盡四夷禽獸無猒引之轉来何有限極今巳許
之失既不可追分外過求尚可抑絶見今北虜往来
尚在沿邊市易豈可西蕃絶逺湏要直至京師只用
(一作/以)此詞自可拒止至如青鹽弛禁尤不可從於我
雖所損非多在賊則為利甚博況鹽者民間急用既
開其禁則公私往来姦細不分若使賊捐(一作/損)百萬
之鹽以㗖邊民則数年之後皆為盗用矣凢此三事
皆難允許今若只為目下苟安之計則何必愛惜盡
可曲從若為社稷乆逺之謀則不止目前湏思後患
臣願陛下試發五問詢於議事之臣一問西賊不因
敗衂忽肯通和之意或用計困之使就和乎或其與
北虜連謀而偽和乎二問旣和之後邊備果可徹而
寛國用乎三問北使一来與二十萬西人一去又二
十萬從今更索又更與之凡廟謀為國計者止有此
䇿而已乎四問既和之後能使北虜不邀功責報乎
虜或一動能使天下無事乎五問元昊一議許二十
萬他日保不更有邀求乎他日有求能不更添乎陛
下赫然以此五事問之萬一能有說焉非臣所及若
其無說則天下之憂從此始矣方今急和謬議既不
汚事發内葛宗古情理尤惡臣伏覩去年朝廷命賈
昌朝等減省天下冗費上自陛下供御之物至於皇
后宫嬪飲食已來盡皆減節盖謂調度至多公私已
乏故陛下以身先天下自行減刻(一作/省)要供軍費凡
為邉将者所得一錢一帛冝思此物自生民困苦之
中取其膏血陛下憂勞之際減自聖躬如此得之冝
作如何使用今乃盗朝廷賞勞蕃夷之物贍飬求食
婦人全家骨肉及供自已家口并營造工作私家冗
用之類量其如此用心豈是愛君憂國忘身破賊之
人何足愛惜若律文已重即乞盡行更不減法若舊
法尚輕仍望特加重斷其滕宗諒王克庸若事狀分
明亦望早賜勘鞫正行國典竊慮議者為宗古等方
任邊陲冝從寛貸臣非不知駕馭英雄難拘常法如
太祖委用李漢超等盖漢超能捍冦戎不為邊患功
大過小理可優容諸將守邊未有尺寸之効而先已
踰違不(一無踰/不二字)法外恃敵在而欲望朝廷屈法姑息
今朝廷未曽行寛假之患(一作/惠)而此三人不法(一作/已各)
如此若更寛之則今後邊臣不復可以法制矣臣思
邊上公使必欲使将臣不拘常法者若用之隂飬死
士招延布衣利㗖敵人賞勞將校如此之數皆不必
問其出入可恣所為或其性本闊略偶不點檢誤用
於私家原其本情亦可輕恕若宗古等故意偷謾減
刻宴犒蕃夷軍士之物入已者有何可恕之理特減
從輕有何可贖之功得以屈法若此三人不行重斷
則邊臣知元昊常在則(一無/則字)可以常為不法臣恐翫
冦弄兵事無了日今取進止
　　論燕度勘滕宗諒事張皇太過劄子(同前)
臣昨日風聞張子奭未有歸期消息賊昊又别遣人
来必恐子奭𬒳賊拘留西人之来其意未測邊鄙之
事不可不憂正是要藉將帥効力之際旦夕来(三字/一作)
(近/者)傳聞燕度勘鞫滕宗諒事枝蔓勾追直得使盡邠
州諸縣枷杻所行栲掠皆是無罪之人囚繫滿獄邊
上軍民將吏見其如此張皇人人嗟怨自狄青种世
衡等並皆解體不肯用心朝廷本為䑓官上言滕宗
諒支用錢多未明虚實遂差燕度勘鞫不期如此作
事揺動人心若不早止絶則恐元昊因此邊上動揺
將臣憂恐解體之際突出兵馬誰肯為朝廷用死命
向前臣忝為陛下耳目之官外事常合採訪三五日
来都下喧傳邊將不安之事亦聞田況在慶州日見
滕宗諒别無大段罪過并燕度生事張皇累具奏狀
並不蒙朝廷報答況又遍作書告在朝大臣意欲傳
逹於聖聽大臣各避嫌疑必不敢進呈況書臣伏慮
陛下但知宗諒用錢之過不知邊將憂嗟搔動之事
只如臣𥘉聞滕宗諒事發之時獨有論奏乞早勘鞫
行遣臣若堅執前奏一向遂非則惟願勘得宗諒罪
深方表臣前来所言者是然臣終不敢如此用心寜
可因前来不合妄言得罪於身不可今日遂非致誤
事於國臣竊思朝廷於宗諒必無愛憎但聞其有罪
則不可不問若果無大過則必不湏要求瑕疵只恐
勘官希望朝廷意旨過當張皇搔動邊鄙其滕宗諒
伏望速令結絶仍乞特降詔旨告諭邊臣以不枝蔓
勾追之意兼令今後用錢但不入已外任從便冝不
湏畏避庶使安心放意用命立功其田況累次(一作/度)
奏狀并與大臣等書伏望聖慈盡取詳覽田況是陛
下侍從之臣素非姦佞其言可信又其身在邊上事
皆目見必不虚言今取進止
　　　再論燕度鞫獄枝蔓劄子(同前)
臣昨日風聞燕度勘滕宗諒事枝蔓張皇邊陲搔動
曽有論奏乞降詔旨安慰邊臣今日又聞度輙行文
牒劾問樞宻副使韓琦議邊事因依不知燕度實敢
如此否若實有之深可驚駭竊以韓琦是陛下(一有/左右)
(二/字)大臣繫國家事體輕重今燕度敢兹無故意外侵
陵乃是輕慢朝廷舞文弄法(一作舞/弄文法)臣毎見前後險
薄小人多為此態得一刑獄勘鞫踴躍以為竒貨務
為深刻之事以邀強幹之名自謂䧟人若多則進身
必速所以虚張聲勢肆意羅織今燕度本令只勘滕
宗諒使過公用錢因何劾問大臣議邊事顯是節外
生事正違推勘勑條況樞宻使是輔弼之任宣撫使
將君命而行本藉重臣特行鎭撫今若無故遭一獄
吏侵欺而陛下不與主張則今後奉君命而出使者皆
為邊鄙所輕為大臣而作事者反畏小人所制故燕
度論於國體便合坐以深刑責其俗吏亦自違於條
制罪湏行遣情不可容今樞宻副使尚𬒳侵陵則以
下將帥無辜遭其技蔓者不少據其如此作事此獄
必無平允其滕宗諒一宗刑獄狀(一作/伏)乞别選差官
取勘結絶其燕度亦乞别付所司勘罪行遣取進止
　　　論乞不勘狄青侵公用錢劄子(同前)
臣風聞邊臣張亢近為使過公用錢見在陜西置院
根勘其勘官所取于連人甚衆亦聞狄青曽隨張亢
入界見巳勾追照對臣㐲見國家兵興以来五六年
所得邊將惟狄青种世衡二人而已其忠勇材武不
可與張亢滕宗諒一例待之臣料青本武人不知法
律縱有使過公用錢必不似葛宗古故意偷謾不過
失於點檢致誤侵使而已方今議和之使正在賊中
苟一言不合則忿兵為患必至侵邊謹備過防正藉
勇將況如青者無三兩人(一作三兩/人而巳)可惜因􁩘小公
用錢於此要人之際自將青等為賊拘囚使賊聞之
以為得計伏望特降指揮元勘官只將張亢一宗事
節依公根勘不得枝蔓勾追其狄青縱有干連仍乞
特與免勘臣於邊臣本無干渉豈有愛憎但慮勘官
只希朝廷意㫖不顧邊上事機將國家難得之人與
常人一例推鞫一旦乏人誤事則悔不可追伏乞朝
廷特賜寛貸邊臣知無功之將犯法必誅(一作/行)要藉
之人以能贖過則人人自勵將見成功取進止
　　　論體量官吏酷虐劄子(同前)
臣等風聞朝廷近降指揮與諸路轉運使令體量州
縣官吏酷虐軍民者臣料朝旨如此必是因韓綱酷
虐近致光化兵士亂作(一作/作亂)故有此指揮竊以昨来
光化兵變雖因韓綱自致其如兵亦素驕處置之間
湏合中道韓綱自當行法驕兵亦合討除如此兩行
方始得體今若明行號令徧約官吏則驕兵増氣轉
更生心長吏畏避無由行事其所降與轉運司文字
竊慮朝夕之間傳播中外扇動羣小引惹事端然巳
失之令既不可追伏乞速降㫖揮與諸路轉運使令
宻切禀行不得漏洩所貴别不生事取進止
　　　論募人入賊以壞其黨劄子(同前)
臣竊聞京西賊盗日近轉多在處縱横不知火數所
患者素無禦備不易枝梧然獨幸賊雖猖狂未有謀
畫若使其得一暁事之人教以計策不掠婦女不殺
人民開官庫之物以振貧窮招愁怨之人而為黨與
況今大臣不肯行國法州縣不復畏朝廷官吏尚皆
公然迎奉疲民易恱豈有不從若兇徒漸多而不暴
虐則難以常賊待之可為國家憂矣以此思之賊衆
雖多尚可力破使有一人謀主卒未可圖臣前因王
倫賊時曾有起請十餘事内一件乞出牓招募諸處
下第舉人及山林隱士負犯流落之人有能以身入
賊筭殺首領及設計誤賊䧟於可敗之地者優(一作/重)
與酬獎所貴兇黨懷疑不納無頼之人以為謀主當
時議者頗以為然伏乞採臣此意速降指揮與杜𣏌
令所在張牓使賊聞知所貴投賊之人懷疑不納但
無謀主尚可剪除取進止
　　　論冝專責杜𣏌捕賊劄子(同前)
臣伏見昨張海等賊勢𥘉盛之時(一有/言字)京西未有得
力官吏遂自朝廷差臺官蔡禀催督(一作/監催)捉殺後来
巳别選杜𣏌充京西轉運使委以一路之事兼近日
差出兵馬甚多分為頭項不少部分(一作/内)進退湏要
綂一指蹤(一作/縱)號令不可二三竊慮杜𣏌蔡禀不相
叶同各出異見凡指揮諸事使諸將難從一失事機
反成敗誤自兵士差出今巳多時然未聞奏報與賊
鬪敵及殺獲次第竊慮官兵互相廻避空作往来或
恐進退之間號令不一致兹逗遛未見成功今雖賊
奏稍稀然亦未見殺獲之數困獸猶鬪不可不虞冦
死命窮(一作冦/賊死命)恐未易敵合早除剪仍(一作/切)湏(一作/湏由)
督貴況蔡禀是應急差出杜𣏌乃選材用之責任之
間冝專在𣏌兼聞蔡禀自到京西處置多未合冝近
聞欲枷一廵檢致得兵士喧譟㡬至生變苟或如此
張皇竊恐别致生事其蔡禀伏乞早賜指揮抽回只
委杜𣏌一面催捉庶得(一作/使)專一早能(一作/得)了當取
進止
　　論江淮官吏劄子(同前)
臣聞江淮官吏等各為王倫事奏案已到多時而尚
未聞斷遣仍聞議者猶欲(一作/為)寛貸臣聞昨来江淮
官吏或歛物獻送或望賊奔迎或獻　兵甲或同飲
宴臣謂倫一叛卒偶肆猖狂而官吏敢如此者盖知
賊可畏而朝廷不足畏(一有/故字)也今若更行寛貸則紀
綱隳壞盗賊縱横天下大亂從此始矣何以知之昨
王倫事起江淮官吏未行遣之間京西官吏又已弃
城而走望賊而迎若江淮官吏不重行遣則京西官
吏亦湏輕恕京西官吏見江淮官吏巳如此則天下
諸路亦指此兩路為法在處官吏皆迎賊弃城獻兵
納物矣則天下何由不大亂也臣伏思祖宗艱難創
造塞圖陛下憂勤嗣守先業而一旦四夷外叛盗賊
内攻其壞之者誰哉皆由前後迂繆之臣因循寛弛
使朝威不振綱紀遂隳今巳壞之至此而猶不革前
非以寛濟寛何以救弊如晁仲約等情法至重俱合
深行議者無由曲解或聞以謂自是朝廷素不為備
不可全罪外官假如有殺父與兄者豈可只言自是
朝廷素無教化而不罪殺親之人又如有人掠奪生
人男女金帛不可只言自是朝廷素無禮讓而不罪
劫人之賊迃儒不可用可笑如此李熈古豈獨是朝
廷素有備之州傳永吉豈獨是朝廷素練之兵盖用
命則破賊矣今朝廷素無禦備爲大臣者又不責之
守州縣者合有罪又寛之天下之事何人任責竊縁
韓綱是大臣之家父子兄弟並(一作/盡)在朝廷權要之
臣皆是相識多方營救故先於江淮官吏寛之只要
韓綱行遣不重今大臣不思國體但樹私㤙惟陛下
以天下安危爲計出於聖斷以勵群下則庶㡬國威
粗振賞罰有倫其晁仲約等乞重行朝典乞不寛恕
取進止
奏議卷第六
論乞令韓琦經略陜西劄子如何(一作/之決)
論西賊議和狀彼者(一作/彼巳)一旦(二字一/作及)忽肯(一作/而肯)一
議(此字下/有和字)
論勘滕宗諒事劄子支用錢多(一作用/錢過多)在慶州日(日/一)
(作/目)憂嗟(一作/驚嗟)獨有論奏(獨一/作猶)
再論燕度鞫獄枝蔓劄子虚張(虚一/作廣)
論乞不勘狄青劄子必不似葛宗古故意(八字一作/必非故意)
論江淮官吏劄子情法(一作/情理)
居士集卷第六　歐陽文忠公集六
　　古詩二十五首
　　　奉使契丹道中答劉原父桑乾河見寄之作
憶昨𥘉受命同下紫宸朝問君當何之笑指北斗杓
共念到幾時春風約囬鑣所持旣異事前後忽相遼
歳月坐易(一作/若)失山川行知遥囬頭三千里雙闕在
紫霄我老倦鞍馬安能事吟嘲君才綽有餘新句益
(一作/亦)飄飄前日逢吕郭解鞍憇山腰僮僕相問喜馬
鳴亦蕭蕭出君桑乾詩寄我慰寂寥又喜前見君相
期駐征軺雖知不乆留一笑樂亦聊歸路踐冰雪還
家脫狐貂君行我即至春酒待相邀
　　　書素屏
我行三千里何物與我親念此尺素屏曽不離我身
曠野多黃沙當午白日昏風力若牛弩飛砂還射人
暮投山椒館休此車馬勤開屏置牀頭輾轉夜向晨
卧聽穹廬外北風驅雪雲勿愁明日雪且擁狐貂温
君命固有嚴羇旅誠苦辛但苟一夕安其餘非所云
　　　馬齧雪
馬飢齧雪渇飲(一作/行踏)冰北風卷地來(一作/寒)峥嶸馬悲
躑躅人不行日暮塗逺千山橫我謂行人止歎聲馬
當勉刀無悲鳴白溝南望如掌平十里五里長(一作/長亭)
(與)短亭臘雪銷盡春風輕火燒原頭青草生逺客還
家紅䄂迎樂哉人馬歸有程男兒雖有四方志無事
何須(一作/煩)勤逺征
　　　風吹沙(一本題上/有北字)
北風吹沙千里黃馬行确犖悲摧藏當(一作/窮)冬萬物
慘顔(一作/無)色冰雪射日生(一作/争)光芒一年百日風塵
道安得朱顔長美好攬鞍鞭(一作起/鞭歸)馬行勿遲酒熟
花開二月時
　　　重贈劉原父(一作憶昨/呈劉原父)
憶昨君當使北時我往别君飲君家愛君小鬟𥘉買
得如手未觸新開花醉中上馬不知夜但見九陌燈
火人諠譁歸來不記與君别酒醒起坐空咨嗟自言
我亦隨往矣行即逢君何恨邪豈知前後不相及歳
(一作/日)月怱怱行無涯古北嶺口踏新雪馬盂山西㸔
落霞風雲(一作/雪)暮慘失道路磵谷夜静聞麏䴥行迷
方嚮但看日度盡山險方逾(一作/行)沙客心漸逺誠易
感見君雖晚喜莫加我後君歸秖(一作/纔)十日君先躍
馬未足誇新年花發見囬鴈歸路柳暗藏嬌鴉而今
(一作/今來)春物巳爛漫念昔草木冰未芽人生毎苦勞事
役老去尚能憐物華從今有暇即相過安得載酒長
盈車
　　　贈沈遵(一作贈沈博/士歌并序)
(一本序云予昔於滁州作醉翁亭於瑯瑘山有/記刻石往往傳人間太常博士沈遵好竒之士)
(也聞而往遊焉愛其山水歸而以琴寫之作醉/翁吟一調惜不以傳人者五六年矣去年冬予)
(奉使契丹沈君㑹予恩冀之間夜䦨酒半出琴/而作之予旣嘉君之好尚又愛其琴聲乃作歌)
(以贈/之)
羣動夜息浮雲隂沈夫子彈醉翁吟醉翁吟以我名
我𥘉聞之喜且驚宫聲三疊何泠泠酒行暫止四坐
傾(一本有爲君屏百慮/各以兩耳聽兩句)有如風輕日煖好鳥語夜静
山響春泉鳴坐思千巖萬壑醉眠處寫君三尺膝上
橫沈夫子恨君不爲醉翁客不見翁醉(一作/醉翁)山間亭
翁歡不待絲與竹把酒終日聽泉聲有時醉倒枕谿
石青山白雲爲枕屏花間百鳥喚不覺日落山風吹
自醒(一本有沈夫子君過滁陽今幾時滁人皆喜醉/翁醉至今人人能道之長記山間逢太守籃轝)
(酩酊揷花/歸六句)我時四十猶彊力自號醉翁聊戯客爾來
憂患十年間(一本客字下作爾來纔十年遇/酒飲不得軒裳外飾誠可榮)鬢髮未
老嗟先白滁人思我雖未忘見我今應不能識沈夫
子愛君一罇復一琴萬事不可干其心自非曽是醉
翁客莫向俗耳求知音(一本末兩句作髙懷所得貴/自適俗耳何用求知音可笑)
(人生不飲酒惟/知白首戀黃金)
　　　答聖俞(一本題下有/髙車見過)
人皆喜詩翁有酒誰肯一醉之嗟我獨無酒數往從
(一作/就)翁何所爲翁居南方我北走世路離合安可期
汴渠千艘日上下來及水門猶未知五年不見勞夢
寐三日始往何其遲城東賺河有名字萬家弃水爲
汙池人居其上苟賢者我視此水猶漣漪入門下馬
解衣帶共坐習習清風吹溼薪熒熒煑薄茗四顧壁
立空無遺萬錢方丈飽則止一瓢飲水樂可(一作/何)涯
況出新詩數十首珠璣大小光陸離他人欲一不可
有(一作/得)君家筐篋滿莫持才大(一作/多)名髙乃冨貴豈
比金紫包愚癡貴賤同爲一丘土聖賢獨(一作/長)如星
日垂道德内樂不假物猶(一作/所)須朋友并良時蟬聲
漸巳變秋意得酒安問醇與醨玉堂官閑無事業親
舊幸可從其私與翁老矣㑹有幾當弃百事勤追隨
　　感興五首(齋於醴/泉宫作)
奉祠嚴祕館攝事罄精誠歳晏悲木落天寒聞鶴鳴
念昔丘壑趣豈知朝市情弱齡嬰仕宦壯節慕功名
多病慙厚禄早衰歎餘生未知犬馬報安得遂歸耕
懷禄不知慙人雖不吾責貧交重意氣握手猶感激
煌煌腰間金兩鬢颯巳白有生天地間壽考非金石
古人報一飯君子不苟得憂來自悲歌涕淚下沾臆
清夜雖云長白日亦易晚循環百刻中勢若丸走坂
盈虧自相𥙷得失何足算餐霞可延年飲酒誠自損
未知辛苦長孰若適意短二者一何偷百年皆不免
顔囬不著述後世存愈逺聖賢非虚名惟善爲可勉
仕宦希寸禄庶無飢寒迫讀書事(一作/爲)文章本以代
耕織學成頗自喜禄厚愈多責挾山以超海事有非
其力君子貴量能無輕食人食
唧唧復唧唧夜歎曉未息蟲聲急愈尖病耳聞若刺
壯士易爲老良時難再得日月相隨東天行自西北
三者不相謀萬古無窮極安知人間世歳月忽已易
　　　呉學士石屏歌(一作和張生鵶/樹屏一無和字)
晨光入林衆鳥驚腷膊羣飛鴉亂鳴穿林四散投空
去黃口巢中飢待哺雌者下啄雄髙盤雄雌相呼飛
復還空林無人鳥聲樂古木參天枝屈蟠下有恠石
橫樹(一作/其)間煙埋草没苔蘚斑借問此景誰圗寫乃
是呉家石屏者虢工刳山取山骨朝鑱暮斵非一日
萬象皆從石中出吾嗟人愚不見天地造化(一作/造物)之
𥘉難乃云萬物生自然豈知鐫鑱刻畫醜與妍千狀
萬態不可殫神愁鬼泣晝(一作/日)夜不得閑不然安得
巧工妙手憊精竭思不可到若無若有縹緲生雲煙
鬼神功成天地惜藏在虢山深處石惟人有心無不
獲(一作乃知人/爲天地賊)天地雖神(一作公/有物)藏不得又疑鬼神
好勝憎吾儕欲極竒恠窮吾才乃(一作/故)傳張生自西
來呉家學士見且咍醉點紫毫淋墨煤君才自與鬼
神鬪嗟我老矣安能陪
　　　初食車螯(一本題上/云京師)
纍纍盤中蛤來自海之涯坐客𥘉未識食之先歎嗟
五代昔乖隔九州如剖瓜東南限淮海邈不通夷華
於(一作/于)時北州人飲食陋莫加雞豚爲異味貴賤無
等差自從聖人出天下爲一家南産錯交廣西珍富
卭巴水載毎連舳陸輸動盈車谿濳細毛髮海恠雄
鬚牙豈惟貴公侯閭巷飽魚鰕此蛤今始至其來何
晚邪螯蛾聞二名(車螯一/名車蛾)乆見南人誇璀璨殻如玉
斑斕點生花含漿不肯吐得火遽已呀共食惟恐後
爭先屢成譁但喜美無猒豈思來甚遐多慙海上翁
辛苦斵泥沙
　　　送裴如晦之呉江(一本無下三字注/云席上分得己字)
雞鳴車馬馳夜半聲未巳皇皇走聲利與日争寸晷
而我獨何爲閑宴奉君子京師十二門四方來萬里
顧吾坐中人暫聚浮雲爾念子一扁舟片帆如鳥起
文章冨千箱吏禄求斗米白玉有時沽青衫豈須恥
人生足憂患合散乃常理惟應當歡時飲酒如飲水
　　　盤車圗(一本上題和聖俞/下注呈楊直講)
淺山嶙嶙亂石矗矗山石磽聱車碌碌山勢盤斜隨
澗谷側轍傾轅如欲覆出乎兩崖之隘口忽見百里
之平陸坡長坂峻牛力疲天寒日暮人心速楊襃(一/作)
(生)忍飢官太學得錢買此纔盈幅愛其樹老石硬山
囬路轉髙下曲直橫斜隱見妍媸嚮背各有態逺近
分毫皆可辨自言昔(一作/古)有數家筆畫古(一作/乆)傳多
名姓失後來見者知謂誰乞詩梅老聊稱述古畫畫
意不畫形梅詩詠物無隱情忘形得意知者寡不若
見詩如見畫乃知楊生眞好竒此畫此詩兼有之樂
能自足乃(一作/即)爲富豈必金玉名髙貲朝看畫暮讀
詩楊生得此可不飢
　　　答梅(一作和/無梅字)聖俞莫登樓(在禮部貢院鎖試/進士上元夜作)
莫登樓樂哉都人方競遊樓闕夜氣春煙浮玉輪東
來從海陬纎靄洗盡當空留燈光月色爛不收火龍
㗸山祝千秋縁竿踏索雜幻優鼓喧管咽耳欲咻清
風嫋嫋夜悠悠瑩蹄文(一作輪/蹄文)角車如流婭姹扶欄
車兩頭髧髦垂鬟嬌未羞念昔年少追朋儔輕衫駿
馬今則不中年病多昏兩眸夜視曽不如鵂鶹足雖
欲往意巳休惟思睡眠擁衾禂人心利害兩不謀春
陽稍愆天子憂安得四野隂雲油甘澤以時豐麥麰
遊騎踏泥非我愁
　　　答聖俞莫飲酒(此巳下皆/貢院中作)
子謂莫飲酒我謂莫作詩花開木落蟲鳥悲四時百
物亂我思朝吟揺頭暮蹙眉雕肝琢腎聞退之此翁
此語還自違豈如飲酒無所知自古不飲無不死惟
有爲善不可遲(一作/遺)功施當世聖賢事不然文章千
載垂其餘酩酊一罇酒萬事峥嶸皆可齊腐腸糟肉
兩家說計較屑屑何其卑死生壽夭無足道百年長
短纔幾時但飲酒莫作詩子其聽我言非癡
　　　思白兎雜言戲答公儀憶鶴之作
君家白鶴白雪毛我家白兎白玉毫誰將贈兩翁謂
此二物皎潔勝瓊瑶已憐野性易馴擾復愛仙格何
孤髙玉兎四蹄不解舞不如雙鶴能清皥低垂兩翅
趂節拍(一作/拍節)婆娑弄影誇嬌饒兩翁念此二物者乆
不見之心甚勞京師少年殊好尚意氣橫出争雄豪
清罇羙酒不輒飲千金争買紅顔韶莫令少年聞我
語笑我乖僻遭譏嘲或𬒳偷開兩家籠縱此二物令
逍遥兎奔滄海却入明月窟鶴飛玉山千仞直上青
松巢索然兩衰翁何以慰無憀纎腰緑鬢旣非老者
事玉山滄海一去何由招
　　　戲答聖俞
鶴行而啄青玉觜枯松脚兎蹲而纍尖兩耳攅四蹄
往往於人家髙堂浄屋(一作/室)曽見之錦裝玉軸掛壁
垂乍見拭目猶驚疑羽毛襂褷眼睛活若動不動如
風吹主人矜誇百金買云此絶筆人間竒畫師畫生
不畫死所得百分三二爾豈如翫物翫其眞凡物可
愛惟精神況此二物物之珍月光臨静夜雪色凌清
晨二物於此時瑩無一點纎埃塵不惟可醒醉翁醉
能使詩老詩思添清新醉翁謂詩老子勿誚我愚老
弄兎兒憐鶴雛與子俱老其衰乎奈何反捨我欲向
(一作/去)東家看舞姝須防舞姝見客笑白髮蒼顔君自
照
　　　和梅龍圗公儀謝鷴
有詩鶴勿喜無詩鷴勿悲人禽固異性所趣各有冝
朝戲青竹林暮棲髙樹枝咿􁈡山鹿鳴格磔野鳥啼
聲音不相通各以類自隨使鶴居籠中垂頭以(一作/似)
聽詩鶢鶋享鍾鼓魚鳥見西施鷴鶴不冝争所争良
可知蚍蜉與蟻子爲物固已微當彼兩交鬪勇如聞
鼓鼙有心皆好勝未免争是非於我一何薄於彼一
何私欄檻啄花卉叫號驚睡兒跳踉兩脚長落泊雙
翅垂何足充翫好於何定妍媸鷴口不能言夜夢以
告之主人起謝鷴從我今幾時僮奴謹守護出入煩
提攜逍遥遂捿息飲啄安雄雌花底弄日影風前理
毛衣豈非主人恩報効爾冝思主人今白髮把酒無
翠眉養鶴鷴又妬我言堪解頥
　　　和聖俞感李花
昨日摘花𥘉見桃今日摘花還見李晴風暖日苦相
催春物所餘知有幾中年多病壯心衰對酒思歸未
得歸不及牆根花與草春來隨處自芳菲
　　　折刑部海棠戲贈聖俞二首
揺揺牆頭花笑笑弄顔色荒涼衆草間露此紅的皪
草木本無情及時如自得青春不可恃白日忽已􁀈
繞之重吟哦歸坐成歎息人生浪自苦得酒且開釋
不見宛陵翁作詩頭早白
揺揺牆頭花豔豔争青娥朝見開尚少暮看繁已多
不惜花開繁所惜時節過昨日枝上紅今日隨流波
物理固如此去(一作/古)來知奈何達人但飲酒壯士徒
悲歌
　　　刑部看竹効孟郊體
花妍兒女姿零落一何速竹色君子徳猗猗寒更緑
京師多名園車馬紛馳逐春風紅紫時見此蒼翠玉
凌亂迸青苔蕭踈拂華屋森森日影閑濯濯生意足
幸此接清賞寧辭薦芳醁黃昏人去(一作黃昏寂寂/一作寂寂人去)
鎻空廊枝上月明春(一作/看)鳥宿
居士集卷第六
　熈寧五年秋七月男發等編定
　　紹熈二年三月郡人孫謙益校正
答聖俞則止(一作/即止)
石屏歌斵(一作/琢)雄雌(一作/雌雄)
食車螯但喜(一作/知)
莫飲酒雕肝琢腎(一作雕/琢肝腎)
思白兎白鶴白雪毛(石本作雙/鶴輕霜毛)嬌饒(一作/妖饒)爭買(石/本)
(作鬪/買)
感李花摘花還見李(花一/作桃)
書簡卷第六　歐陽文忠公集一百四十九
　　　與梅聖俞(明道元年)
某再拜聖俞二哥昨日賢弟至辱寄書并前所寄二
書及夢中詩又五百言詩頻於學士處見手迹毎一
覩之便如相對別後雖尹氏弟兄王三並至然幕中
事比聖俞在此時差多蓋東都興造日有湏求倉卒
供辦未甞暫休息職此未始得從容聚首獨游嵩事
一勝爾然而歷覽中春之遊山水之狀皆如故獨昔
之青林翠壑今爲槁葉又目前不見聖俞回憶當時
之事未一歳間再至尋見前迹已若夢中又河陽咫
尺顧足下若萬千里又曩日恨不得同者尹十二王
三今反俱遊而聖俞獨不至人生不一歳參差遂如
此因思百年中升沈生死離合異同不知後㑹復幾
人得同不得同也自足下去後未甞作詩前枉製未
及和尹十二去應能盡說此中事故略不論知與師
魯相見少酒爲歡值無酒寄去柰何漸寒千萬自愛
不宣某白
　　　又(明道元年)
某啓藥簡再至兩承示諭八老之名誠一時羙事然
某本以寒郷下流後進𥘉學諸君子不知其駑下業
巳致之交遊一旦坐評賢否欲求純雅沉實之名終
不可得而乃特以輕儁裁之是知善譽者不能羙無
鹽矣子　評人正如是矣夫大雅之稱老成人重於
典刑而仲尼謂三十而立某年二十有六尚未能立
敢當老耶又今日不在㑹中自可削也夫人之美惡
待其自然之譽乃見其實今縱求而得之是諸君待
我素淺可知也所以孜孜不能黙受者諸君當世名
流爲人所重一言之出取信將來使後世知諸君子
以輕逸名我復自苦求方以美稱借之益重某之不
可也削之益便某再拜七老
　　　又(同前)
某啓捧來簡釋所以名老之義甚詳某常仰希儁游
所望正在規益豈敢求辯博文才之過美哉前承以
逸名之自量素行少岸檢直欲使當此稱然伏内思
平日脫冠散髮傲卧笑談乃是交情巳照外遺形骸
而然爾諸君便以輕逸待我故不能無言今若以才
辯不窘爲逸又不足以當之也師魯之辯亦仲尼孟
子之功也子聦之俊詩所謂譽髦之士乎公慥之慧
亦大雅之明哲幾道之循有顔子之中庸堯夫之晦
子野之黙得易之君子晦明語黙之道聖俞之懿是
尤爲全德之稱矣必欲不遺逹字敢不聞命然冝盡
焚徃來問答之簡使後之人以諸君自以逹名我而
非苦求而得也
　　　又(明道元年)
某啓承惠詩并序開闔數四紙弊墨渝不能釋手縁
文尋意益究益深清池茂林俯仰觴詠它腸藴此欲
寫未能聖俞所得文岀人外昔之山陽竹林以髙標
自遇推今較古何下彼哉但恐荒淫不及而文雅過
之也公操諸君詩未至今當以盛作遍呈因督之爾
　　　又(明道二年)
某頓首再拜𥘉四日陳秀才來自河橋喜聆動静歳
暮憀慄履況清佳甚慰甚慰又知府公已發薦章聖
俞在洛時常言親老南方思一歸侍今應獲素志亦
朋友之共榮也然作宰江浙山水秀麗益爲康樂詩
助誰與敵哉某自奉別以來未甞作詩亦無文酒之
㑹所謂三日不談道德則舌本強也𥘉六日有少吏
事至彭婆約子聦應之宿香山獨恨不得與聖俞同
爾逢彦國行聊寓此草草
　　　又(同前)
某頓首再拜聖俞足下去月王侍禁者送及所惠書
販傘船至又得書并鮑魚及問傘客知動静備詳甚
慰甚慰僕來京師巳及歳矣未與足下別時毎相見
惟道無憀賴憶洛中時以爲感況爾南北一異雖鬱
鬱復誰道邪年来但不病爾往在臨清恨無舊歡今
思臨清又不可得事事漸不如𥘉人生秖爾大可歎
也足下素善南方今居之樂否比比得書甚略不能
究所懷訝乆不作詩亦疑清興頓損也京師侍親窘
衣食欲飲酒錢不可得悶甚時與師魯一髙論爾子
漸在此毎相見欲酤酒飲亦不可得挍勘者非好官
但士子得之假以營進爾余旣與世踈闊人所能爲
皆不能正賴閑曠以自適若爾奚所適哉販傘者回
來索書聊寫區區捨足下欲語誰邪臨紙徘徊不免
忉忉
　　　又(景祐五年)
某頓首啓去歳西陵曽拜狀今春量移此邑得子聰
書知已在京尋得所示書伏承榮改京秩伏惟慶慰
聖俞乆滯州縣今而泰矣下交忻慰何可勝言脩昨
在夷陵郡將故人幕席皆前名縣有江山之勝雖在
天涯聊可自樂此邑雖便於飲食醫藥然官屬無雅
士軍牧虞曹此況不言可知也所幸老㓜無病恙而
巳不知聖俞美任何處囚拘之迹相見未涯思渇思
渇自拜别將五歳矣友益日踈俗狀日増篇詠之興
略無清思聖俞新作雖京師多事不惜録示以開昬
鈍而慰相思故人之惠莫越於此也至禱至禱賢弟
云亡必深痛悲前得謝丈書已知之不勝歎悼也因
人行速聊拜此冬寒希保愛不宣某頓首■有亂道
一兩首在謝丈處爲無人寫録得也聖俞略與臧否
之某有少吏事告謝丈望聖俞與咨啓之略語伊法
官少爲庇隱某自作令毎日區區不敢似西都時放
縱此来事亦得正但爲上官見怒曲有駮議然亦終
無可駮縱有亦非大罰其如危辱之跡不欲使有小
過也或聖俞問得謝丈一言乞批數字送與附書人
也千萬千萬某又上
　　　又(寳元二年)
某頓首啓前者見邸報有㐮城之命乃知當與謝公
偕行然竊料舊尹當徙蜀聖俞即留領縣事㐮城居
孔道音信自此可日置(疑)是以慢然未能作書及縣
走接太守還得手書乃知前至南陽南陽去邑其間
一驛爾某當請見直以公新下車方布條教伸威信
門生故人未冝徃累於其間湏其旬浹少定爾又恐
聖俞莫能乆留或略命駕見過此大幸也爲别五六
歳貶徙三年水陸走一萬二千里乃於此處得見故
人所以不避百餘里勞君子而坐邀也顒俟顒俟相
見旦夕爾他不復道
　　　又(同前)
某啓承九月一日就道雖爲遲留然清風白牛乆雨
泥淖尤湏大晴然後不阻某自解官觸事不快至今
幾五十日未能脫去豈其屯蹇未極邪所幸親老漸
安更三五日可以卜行南陽之居依賢主人實佳事
但恨聖俞不在爾昨夏中雖喜㑹於清風然猶未盡
區區之懷今兹寓居方欲悉屏他事爲聖俞極數日
之歡而先後參差若相避然又見聖俞書中言有事
欲相見以不充爲恨者益令人怏怏爾到官必有日
南陽人便無惜寄音(一作/意)相及秋寒自愛
　　　又(同前)
某頓首前遣公幹馳信迎候蓋𥘉約然亦頗疑酷暑
如此非乗興之時人還得書果爾及急足至又沐榮
問承暑中起居無恙甚慰甚慰前累求新作今者書
尾有自厭之說豈可疾淫哇而欲廢置律吕百花洲
唱和必多欲一讀以祛俗累之心何可得也孫書注
說日夕渇見已經奏御敢借示否蒙索亂道恰來盡
(呵呵)講席所說何書因信乞示及晝寢之樂當輸閑
者聖俞不得獨擅也謝氏詩昨忘附去今又却尋不
見候見納去矣旱熱可畏千萬保重
　　　又(同前)
某頓首啓谷正來得所示書及見與謝家書甚詳云
買洪氏莊與卜葬市屋業皆其所急者也又云減俸
爲助此特聖俞患於力弱不能厚報知已而然爾恐
於謝氏無益而於聖俞有損爾聖俞若此月減三五
千如失萬錢謝氏族大費多得之未覺甚助謝家亦
自有書必言幸思之也洪氏莊極佳爾不湏聖俞竭
嚢槖此固親朋好事然幸其可以自辦爾望聖俞力
爲幹之某行必爲帶錢去葬地已就此營卜及市屋
業差有緒然此不可倉卒爾他細故盡諭谷正可詢
之鄧氏醵賻巳止皆如雅意某年盡必到㐮城祭文
挽辭極佳冬冷保重
　　　又(康定元年)
某頓首再拜啓自八月一日至京師及今已兩辱書
并在東都凡三辱詩皆未還答非惟恃聖俞不以書
之䟽數爲親踈又以將遣專人而多事未能便遣故
也前知爲水災所苦此常事不足置胷中親老求官
南方此理當然安撫見辟不行非惟奉親避嫌而巳
從軍常事何害奉親朋黨蓋當世俗見指吾徒寧有
黨耶直以見召掌牋奏遂不去矣文雅處家事方於
薛氏求一屋爲貯之勿慮也某於此幸老㓜無恙但
尤貧不可住京師非乆亦却求外𥙷日(一作/旦)夕相識
多忙不暇作詩足下必不憚見寄閑吟者皆録示千
萬冬冷保重
　　　又(同前)
某頓首啓前謝監簿行附書問差遣書去後兩日知
審官擬定湖州城中監稅不勝喜慰然不即走書專
報者意謂勑下自當知及弓手至得書尚云云始怪
何處稽留至今未到然今必至矣不爾當爲督也俟
春入京尤便但不知何處少留某自還館日夕怱怱
筆研非答書簡寫門刺未甞視昨夕子履偶來㑹宿
聮句數十韻奉寄且以爲謔又有前奉答長句併録
附去可笑可笑歳陽以来風日慘然土霧雜下氣候
不常萬萬自重
　　　又(慶曆四年)
某頓首累辱書爲慰何巳然乆不致問者勞逸不同
於理冝然諒不爲罪經城楊宰來備詢動止承乆困
輦下何時可赴任所示盛編云巳了甚於飢渇也此
人回望一信容專令人去取(使人致來/恐糜費)銘文不煩見
督不乆納上秖爲湏索要好者恐未盡爾(呵呵)昨在
真定有詩七八首今録去班門弄斧可笑可笑然相
別乆無以爲娯爾前有水谷詩見祁公云子美祕不
令人見畏時譏謗吾徒廓然以文義爲交豈避此輩
子美豪邁何乃如此世塗萬態善惡由已所謂禍福
有非人力而致者一一畏避怎生過日月也其它非
面不盡近書見教審聽敢不佩服咫尺更有所聞不
惜一一示及有酒少人致去柰何柰何夏熱千萬保
重
　　　又(慶曆六年)
某頓首貶所僻逺特煩遣人至此并得陳留書新集
詩見寄詩見和詩外雜詩一卷碑文數本千字文等
豈勝慰喜瑯瑘泉石篆詩秖候子美詩來巳招子美
自來書而刻之遊山六詠等即欲更立一石不惜早
見寄也詩序謹如命附去蓋述大手作者之美難爲
言不知稱意否其他事谷正在此數日備見所爲可
知居此之況不煩述也閉戸飽韲之句怎生諱得(呵)
(呵)相次奉和見寄詩別拜狀次春暖千萬保重
　　　又(慶曆七年)
某又啓去年夏中因飲滁水甚甘問之有一土泉在
城東百歩許遂徃訪之乃一山谷中山勢一面髙峯
三面竹嶺回抱泉上舊有佳木一二十株乃天生一
好景也遂引其泉爲石池甚清甘作亭其上號豐樂
亭亦宏麗又於州東五里許菱溪上有二怪石乃馮
延魯家舊物因移在亭前廣陵韓公聞之以細芍藥
十株見遺亦植於其側其他花竹不可勝紀山下一
徑穿入竹篠蒙宻中豁然路盡遂得幽谷(泉名/幽谷)已作
一記未曾刻石亦有詩託王仲儀寄去不知逹否告
乞一篇留亭中因便望示及千萬千萬
　　　又(慶曆七年)
某頓首谷僕来捧書得詢動靜又見詩中所道有相
遊從唱和之樂備詳平日幕中所爲可勝慰也某此
愈乆愈樂不獨爲學之外有山水琴酒之適而已小
邦爲政朞年粗有所成固知古人不忽小官有以也
示及飲酒今春來頗覺風壅亦不能劇飲如徃時(然/自)
(作主人後/從已便)承見戒多荷多荷他事非獨不挂口亦不
關心固無淺深可示人也某母老多病而身纔過四
十頓爾心䦨岀處君子大節有所未果不敢効俗夫
妄言爾春暄千萬保重
　　　又(慶曆六年)
某頓首啓自谷正去後更不曽上狀蓋以經夏大暑
秋來或聞移南京或云来與刁氏成親一向因循遂
成踈懶然中間却得聖俞所寄六詠及桐花啼鳥等
詩近又得刁十六所寄詩書即日必已還許冬冷尊
候萬福某居此乆日漸有趣郡齋靜如僧舎讀書倦
即飲射酒味甲於淮南而州僚亦雅親老一二年多
病今歳夏秋以来安樂飲食充恱省自洛陽别後始
有今日之樂詩頗多不能一一録去未相見間惟冀
保愛多時欲作書無便今託提刑趙學士謹附此不
宣
　　　又(慶曆𥘉)
某啓爲親老乆疾乍進乍退醫工不可用日夕憂迫
不知所爲蓋京師近上醫官皆有職局不可請他兼
亦傲然請他不得近下者又不知誰可用親疾如此
無醫人下藥爲人子何以爲心京師相知少不敢託
他告吾兄與問當看有不繫官醫人或秀才處士之
類善醫者得一人垂報待差人賫書帛去請他幸爲
博訪之聖俞聞此必挂意更不奉禱也如有所得亦
速遣此人回其他不暇忉忉
　　　又
某啓近君謨學士行曽奉狀尋得邸報承有岀身之
命士大夫公議未厭皆爲聖俞嗟惋獨某不然未知
髙明自以爲如何也聖俞卓卓於後世者不以名位
爲輕重取重於今世者亦豈以此小得失哉苟以寵
辱爲意則布衣之樂有優於華衮之憂畏也老兄應
能自逹不忉忉也已寒保愛
　　　又(皇祐五年)
某啓見謝亶言新生小息不安甚撓懷然書中不言
難以爲信聖俞居京師冝其不樂然業巳至此當少
安之某哀苦殊無生理閑中靜思處世無有好處惟
當識者自遣之爾云欲来此深荷厚意然恐差遣理
當難得遂止爲佳已熱慎疾寛中爲禱
　　　又(皇祐五年)
某啓徐先輩人至辱書果承有小嬰之念時暑益當
自寛爾某孤苦中中外多事偷閑便思一得故人爲
㑹某不可徃聖俞不可来柰何柰何惟當一讀新篇
若㑹面而聖俞惜不寄又將柰何柰何陳碑不可增
矣斯人不曉文義有三兩處是行狀所無(出米修/路等意)若
果有當書何故而略切丁寧喻之此輩不向道亦終
不知近併作書此不一一某再拜(四月十九日)賜
茶賜醫常事爾謚前面官衘中巳有贈官亦然散侍
郎作相不足爲榮但問人如何爾若材堪則自胥靡
亦作相如不堪則乃是僥倖但如是向道無妨
　　　又(同前)
某啓謀葬事未得恐遂後時日極撓悶蓋以術者太
精自家又全不㑹秖信他人道不好便疑惑不敢使
非效俗流求吉地圖官國山髙也夏侍中父葬于虜
契丹必不與你擇官國山地葬也閑中不曽作文字
秖整頓了五代史成七十四卷不敢多令人知深思
吾兄一看如何可得極有義類湏要好人商量此書
不可使俗人見不可使好人不見柰何柰何失音可
救曽記得一方秖用新好槐花(尋常市中買/來染物者)於新瓦
上慢火炒令熟置懷䄂中隨行隨坐卧譬如閑送一
二粒置口中咀嚼咽之使喉中常有氣味乆之聲自
通病愈新篇幸多爲寄此小簡立焚勿漏史成之語
惟道意於君謨同此也失音脚氣皆是下虚吾徒老
矣省些斟酌斟酌某此居哀獨宿然以憂惱亦自多
病恐知
　　　又(皇祐五年)
某頓首聖俞博士兄徐無黨人回奉狀隂雪不止體
氣若何某爲近得君貺家書報薛家夫人不安老妻
日夕憂撓尊年乆患誠亦可憂但薛宅書來止云無
大段疾苦奉煩吾兄因見公期爲與問一的信因便
相報吾兄書家人不見略要知其増減又爲妻子要
去歸省其母亦欲過中祥遣他去貴先知彼中逺近
爾某自要知謝氏有人還幸批數字逼節哀苦中立
偶人行草此
　　　又(皇祐五年)
某啓近謝秀才人行甞奉狀日來起居清勝某哀苦
如昨私門日益多事又爲妻母近病湏令家人一徃
省之前甞奉託詢問乆候来報也近爲子羙編成文
集十五卷凡述作中人可及者巳削去之留其警絶
者尚得數百篇後世視之爲如何人也朋友之間可
以爲慰爾某益衰病庻事不耐煩惟常守書冊危坐
爾聖俞數許新詩不見寄似近日頗以爲難何也因
兒子輩行奉此春(一作/巳)暄保重
　　　又(同前)
某啓寄惠鴨脚子甚竒趙三書信已領聖俞詩屢見
許甚渇見何必自冩小兒輩可録某亦厭書字因思
學書各有分限殆天之禀賦有人力不可彊者往年
學弓箭銳意三四年不成遂止後又見君謨言學書
最樂又銳意爲之冩來冩去却轉不如舊日似逆風
行船著盡氣力秖在舊處不能少進力竭心勌遂巳
身老矣安能自苦如此耶乃知古今好筆(一作/書)蹟真
可貴重也今後秖看他人書亦可爲樂不能生受得
也數日隂悶昬然因作聖俞書頓覺豁然如有所釋
若遂一握手可勝爲慰也謝景平文字下筆便佳他
日當有立於世何止取一科第而已吾徒可爲希深
喜也胥太祝且爲伸意某卜葬地尚未買得相次決
定當有書報他也怱怱不宣
　　　又(皇祐五年)
某啓前日謝氏人還辱書承尊候已復康佳新正必
倍清勝某孤苦如昨爲有二小姪一在象州乆不得
信一在袁州欲乞渠来潁以辦葬今劄其官位姓名
託與問一消息恐難得便但却因謝氏人見示可也
吾兄清(一作/情)懷不樂俗事某寡相識煩聒甚悚甚悚
　　　又(皇祐五年)
某啓忽忽度日無生意衙前行曽奉狀徐生人至辱
書承春寒尊體清勝爲慰無已某哀苦中尋得葬地
欲趂八月十月襄事但庻事少人辦集小姪煩爲問
當巳有削必得請師魯文字俗本妄傳殊不知昨范
公已爲作序李厚編次爲十卷甚有條理厚約春末
見過當與之議定別謀鏤本也自春隂寒少晴明病
體不勝疲勞勌於書字不能周悉
　　　又(嘉祐三年)
某啓動輒旬浹不奉顔采雪寒如此無復清思區區
可知亦怪聖俞未甞見顧得簡示乃云不登權門若
以此見格何望於老兄某毎日晚多在家因岀望見
過幸甚如晦所欲已起奏難於更奏蔡州亦應湏得
簿書煩擁走此爲答殘雪可愛能見顧尤望
　　　又(嘉祐二年)
某啓大熱甚於湯火之烈兩日差涼粗若有生意然
以家人病患飲食不能自給區區煎迫殊亂情悰乆
不承問不審尊體何似二十二日欲就浴室或定力
餞介甫子固望聖俞見顧閑話恐別許人請故先拜
聞禮部詩納上
　　　又(嘉祐二年)
某啓承惠答蘇軾書甚佳今却納上農具詩不曽見
恐是忘却將來今再今去取讀軾書不覺汗出快㢤
快㢤老夫當避路放他出一頭地也可喜可喜罰金
未下何害不必居家俟命因出頻見過某居常在家
吾徒爲天下所慕如軾所言是也柰何動輒逾月不
相見軾所言樂乃某所得深者爾不意後生逹斯理
也
　　　又(同前)
某啓以小兒子傷寒巳較因勞復發今日錫慶齋㑹
亦去不得愁坐忽得所示爲之豁然憂煎病患常以
爲苦思効榴花之飲不可得也三兩日兒子安聖俞
過不惜頻相訪借馬若脩家又何厭也三十年前事
信如前生憂樂不同可歎可歎亦約子固子履當奉
白也秖候兒子稍安爾人還謹此
　　　又(嘉祐二年)
某啓經節伏惟以時納祐昨日早至薛二家空心飲
十數杯遂醉歸家却與諸薛飲承見過仍留刺何乃
煩老兄如此旣醒不遑無以自處也節下外處送酒
頗多徃時介甫在此毎助他爲壽昨秖送王樂道及
吾兄爾愚性踈簡人事不能周然意之所至實發於
　誠心蒙惠簡云有所答則非也恐不知鄙懷故略自
　陳述二十二日欲同子履和叔閑話少時先白恐他
　有所適也
　　　　又(同前)
　某啓隂雨累旬不審體氣如何北州人有致逹頭魚
　者素未甞聞其名蓋海魚也其味差可食謹送少許
　不足助盤飡聊知異物爾稍晴便當書局奉見
　　　　又(同前)
　某啓中前在范家坐中已覺不佳所以都無情緒數
　日勉強有事相役旣歸遂倒卧以岀汗頗多亦利動
臓腑頓覺體虚幸連日不朝免得請告更三兩日不
知可出未承問念感愧亦審中酒吾輩年髙不獨他
事至於飲酒亦不能如故時也更希慎愛
　　　又(嘉祐二年)
某啓谷正来承惠詩老重深粹不似頃刻間成何其
敏妙至此也早来得筆絶佳不圖若此之精其精如
此豈常有邪然乆無稱手者乍得甚快意多感多感
暑中絶近文字不得無以度日時因作書簡得一揮
毫尚可銷憂爾人還姑此奉謝
　　　又(同前)
某啓兩日不出方爲杜公作銘承惠詩絶髙恐不可
繼且留欵曲試和待稍髣髴則將出雨乆作柰何天
災斯人豈惡之也其亦有以邪昨夜暫止頗緩奔走
之計然遑遑何時得遂安居漸涼思奉言笑何可得
人還姑此
　　　又(同前)
某啓自入夏閭巷相傳以謂今秋水當不減去年𥘉
以爲訛言今乃信然兩夜家人皆戽水并廼翁逹旦
不寐街衢浩渺岀入不得更三數日不止遂復謀逃
避之處住京況味其實如此柰何柰何方以爲苦不
意公家亦然且湏少忍特承惠問存䘏多感多感蔡
君謨寄茶来否悶中喜見慰人還忉忉
　　　又(嘉祐四年)
某啓適至書局承自釋奠處方歸困倦不敢坐邀忽
辱惠教兼得唐子方家行狀謹當牽課然少寛數日
爲幸其如行狀中泛言行已殊不列事迹或有記得
者幸更得數件則甚善又云有尹師魯所作墓誌亦
得一本尤幸也尋常人家送行狀来内有不備處再
三去問蓋不避一時忉忉所以垂永乆也乞以此意
逹之
　　　又(嘉祐三年)
某啓旦夕寒色尤盛衰病者殆不能勝矣不知吾兄
尊候如何昨夜再讀和景仁雪詩甚妙兼以韻難如
何可和且秖和得歳日書事一篇其元所示遂留之
過節更送他處告别冩去也手筆凍縮書字不得韓
范二公詩看了示下印卷子何日了因出見過隂寒
公事頗少甚閑恐知
　　　又(嘉祐三年)
某啓累日不奉見不審體氣如何兼以俗事無由奉
詣理固當然聖俞遂以權門見薄無乃太僣也前承
惠白兎詩偶尋不見欲别求一本兼爲諸君所作皆
以常(一作/蟾)娥月宫爲說頗願吾兄以他意别作一篇
庻幾髙出羣類然非老筆不可亦聞有與如晦一篇
甚佳皆乞取蘇大挽辭一首閑寫助一笑今日偶在
家謹奉此
　　　又(嘉祐四年)
某啓前日承見過偶他客多不遂𣢾曲快晴意體想
佳梅公儀來要杭州一亭記述游覽景物非要務閑
辭長說巳是難工兼以目所不見勉彊而成幸未寄
去試爲看過有甚俗惡幸不形迹也程碑當便下手
秖如唐書亦湏了爾
　　　又(嘉祐/年)
某啓雨不止情意沈鬱泥深不能至書局體候想佳
某以手指爲苦旦夕來書字甚難恐遂廢其一支豈
天苦其勞於筆研而欲息之邪悶中謹白
　　　又(嘉祐三年)
某啓經節隂雨猶幸且晴不審尊候何似閑作歸田
樂四首秖作得二篇後遂無意思欲告聖俞續成之
亦一時盛事來日食後早訪及爲望
　　　又(同前)
某啓承寵惠二篇欽誦感愧思之正如雜劇人上名
下韻不來湏勾副末接續爾(呵呵)家人見誚好時節
將詩去人家厮攪不知吾輩用以爲樂爾後日絶早
過喫不托適簡誤云食後這回不是􁰽子誤也
　　　又(嘉祐四年)
某啓自承在式告兼以假故多遂阻奉見秋氣稍涼
喜承體候清安辱惠建茗此誠近所難得特爲珎貺
也然莫妨待客否恐彼闕當却分納一半也原甫髙
論少抑亦當不復較難來日朝中當面叙人還謹此
爲謝某再拜

書簡卷第六
與梅聖俞第一帖事一勝爾(一本作/事勝爾)
第三帖笑談(一作/談笑)諸君(一作疑/諸君)
第六帖販傘者(者一/作人)
第十一帖此固(一作/此乃)
第十六帖移在(一作/移至)
第二十八帖無巳(一作/何巳)
第三十三帖諸薛飲(一作諸/胥薛飲)
第三十八帖(此帖合在第三/十七帖之前)
第四十三帖天苦(一作/天惡)
第四十五帖後日(一作/来日)
表奏書啓四六集卷第六　歐陽文忠公集九十五
　　　上胥學士(偃)啓(天聖六年)
某聞在昔築黄金之館首北路以争趨附青雲之名
使西山而起價誠以求千里之迹者先其市骨得一
字之寵者榮於衮章而況天下之風采聳聞口吻之
雌黄並出以末塗之佁儗說定鑒於妍媸目論所加
能令重於九鼎髦端或倚可使逸於太霄是冝殫重
趼宿舂之勞懷漫刺署里之字鋪論有素題品攸歸
伏惟某官禀粹天英抽華道秘虹蜺逺映拂霄堮而
垂光黼黻摛文絢雲河而發藻遊士郷而著品入聖
域以踐優爽爽之聲軼前良而通羙琅琅其璞瑞昭
世以稱珍爰自覽輝下翔階木特起掎𬒮於羣英之
彀頍弁乎千齡之辰列坐棘以聮曹署法庭而奏讞
若若懐綬宛轉於一綸翹翹聘車雍容於半刺陳仲
舉以題輿而擅羙何恭祖以纚幘而馳稱垂腰佩刀
見賞三公之器追鋒給傳終膺雙武之皮第連最以
推髙賁𥘉儀而上獲公車以兩令而持牘綈几以十
篇而奏文禪衣曲𥚑暮召犬臺之對尚方給札霈灑
鴻都之毫雖西崑者冊書之藏是開乎仙室而東壁
者文章之府載郁於時風居爲顯化之階式是育材
之地爰膺麗正之選首𬒳集仙之名白蟫芸簡以生
香兹焉辟惡紫祫荷囊而備問最近清光固巳丹轂
解嘲天禄草經而擬聖金刀博學太一秉藜而下觀
頃縁泛駕之求亟發違行之訟耻從吏對出檢猾商
謂軒冕之儻來視同於寄物履名教之中樂坦照乎
清襟旋關掌於郡條久從容於别乗一麾出守固雅
尚之所存千里佩青乃上心之攸注距楗江之清郡
摽軍壁之上游犬氂之警無譁賈室之繁甚冨足以
坐棠聽訟閉閤凝神秀野頒春過蘅臯而倦目清言
捉麈臨雅俗以鎮浮然而未央居半夜而生思安石
以蒼生而待(一作/特)起望之𥙷吏意雅在於本朝主父
出遊帝已嗟於見晚行奉一封之傳入隨三節之趨
見堂堂之姿送之迄目對顒顒之表威不違顔登渉
乎赤墀之塗進重於髙門之地卓然逺韻度越諸公
霑芳潤者漱其清芬仰龍光者思其(作/於)末照英風
冇煥物議攸歸矧此妄庸盍希品目伏念某社樗樠
槁膏棗鈍昬抱器質以何堪賦天機而甚淺晞髪華
旦徒跂於清流措足英躔終慙於逺到自遭家之不
造早遂(一作/逢)生於百憂茹歎之音悲存乎手澤動明
之韻逺失於先時西華以孤露而見哀庾信以流離
而多感矧復齊氣多緩嵇筋甚駑乏朽木之先容無
一錢而爲地旁魄而論都邑則𬒳傖父之訶頑鈍以
取世資但聽斵輪之暁終非令器第困窮塗一昨竊
萬家之應書隨重車而上計方䇿條對廑至猥并雅
拜匪儀失於盤辟甘觸聞而引去但飲墨以蒙羞卧
漳濵而養痾竄身兹乆弔湘纍而感賦些語迷招當
樹之於無何冝匠者之不顧而或竊先生之餘論企
諸公之末暉聞伯夷之名增其懦氣伏海濵之下久以
望風是敢强飾固陋之容庻伸伏拜之謁綴窮愁之
汗簡奏蕪累之庸音竊覘崇閎將塵隱几登太山者
小天下在培塿以冝慚奏咸池而張洞庭非蛙咬(一/作)
(蛙/蚊)之可度然(一作/伏)遇某官量陂無際宇䕃甚穠(一作/濃)
推轂成猷嘘枯振徳裹陽秋於皮裏不言備乎四時
吞雲夢於胷中兼容盡於一介幸望許承音㫖少貶
光塵曲乗褒采之私俾獲題評之目如是則六轡在手
驥足何滯於蟻封五色成文樂節或資於牛鐸荷恩
有素累牘奚陳
　　　胥學士荅啓
伏蒙眷私以盛製文筆二編先之長牋爲贄者恭以
某人象輿異禀龍輔至珍奉奕世之貽謀克隆堂室
傾群言之妙旨深逹淵源伏(一作/服)膺聖域以惟勤䇿
足俊躔而逈異敏學該乎變貫英識極於覃研秉節
髙竒發清吟於梁甫締交名勝綴雅聚於蘭臺飄飄
之逸思無窮籍籍之芳塵自逺偶衂一飛之翼行躋
多士之魁何誤采於虚聲辱逺垂於厚顧方披晬表
遽捧雄篇恣探賞以忘勞信窺側而靡暇幽意絢於
道德髙義薄於雲天飛染遒麗以盈箱彫繢紛華而
滿眼賞孫詩之零雨何止一章賛沈賦之磓星豈惟
數句固將備西崑之玉府奚獨易東堂之桂枝允矣
難能誠哉可畏雖亨衢自至靡資左右之先容而名
路共成敢惜齒牙之餘論
　　　謝胥學士啓
近贄蕪音仰塵紬几載形答復深極褒稱弊帚無庸
愧藏家而自享重言外獎干尺牘以必珍始繩窮而
匣開爛然在目旋骨驚而心折至矣聞音退揆頑踈
隂加震疊竊以昔者魯衮垂乎一字寵極於華章汝
月更乎坐評自成於徃法得河南之口占多藏去以
爲榮獲江左之筆蹤則神明之來復至有不喜人事
常堆案而弗詶靡答私書或矜才而格物未若翠緌
鳴玉之彦蘭臺金馬之英品風流坐正物之源交七
林忘公侯之貴俯存寒素之目毋宻謦咳之音兎墨
流英洒鴻都百金之筆犀談對客發荆州一日之凾
有煥私藏因爲殊遇某倥蒙惟舊操撿弗支乏沃若
之軒髦有尾兮之長醜顧右臂而爲彈早歎􁓓疲雖
左肘之生楊徒能殫化爰以自童髪之交剪浴聖日
之光華勉紹箕裘懼隳門素冠乎枝木莫踐化人之
埸鈍若神槌爰對囊錐之頴一昨與偕外計續食縣
官之郵召詣中臺果玷浮華之目州閭貶於素論篋
衍棄於祭芻委末路而弗振與清涂而自隔然或皷
舞至化呻吟變儒効騷人之鬱伊慕漳濵之模楷品
之上下曽弗齒於鍾評擲中宫商冝逺慚於孫賦奚
辨麗而可紀徒骩骳以興譏何弗避於詆訶輙外彰
於嗤鄙踸踔短韻迨無取於擊轅盧胡見貽乃自珍
於乾璞所期用覆醬瓿譬十年之練都投置皮箱資
一笑於相樂伏蒙某官憫芚愚之無似加品目之惟
優醜以愛忘音縁賞奏許上修名之謁獲伸拜徳之
恭後堂執經飫陪一肉之賜西齋坐宴宻親三雅之
歡執如意以指譚務車轂而推引噴咳珠玉大小以
之成珍指頋飛沈眄睞於焉起色出乎望表溢乃情
涯而復俾十倍而増榮示一嗛而爲羙當黯閤之多
暇枉虞筆以摛文縟旨星稠襞牋雲落布帛之言甚
暖暴以秋陽齒牙之論所加重於大吕譬以明月闇
投於人不意此音猥來入耳謹當納藏行禇歸耀當
閭襲以十綈爲天下之至寶脫復一讀解躰中之不
安貴洛紙而爭傳與其刀而共布隱恩所及頂踵奚
勝
　　　謝國學解元啓(天聖七年)
右脩啓伏覩解文濫膺名薦肄三合雅方列於胄筵
旅百在庭遽陪於方貢惟遴柬之彌衆叨首舉以爲
榮飾讓無從循涯有溢竊以姬庭講治務多士之思
皇漢席遲(一作/優)賢以得人而爲盛然皆謹能書而上
獻始揚進造之名隨計吏而與偕乃署秀㢘之等一
適謂之有徳九變選乎知言所以樂育群材並賛郁
乎之化潤色鴻業恊暢炳然之風用登至平皆由此
道而況成均講藝昭五帝之遺文辟廱環流聳三宫
而對峙自京師而首善俾天下之向風卓爾丕彛垂
之來葉皇上握褒文而統理坐法宫以垂精並舉豐
規丕揚先烈恢迓衡之至治擥入彀之群雄躬孝武
招徠之勤紹永嘉敦樸之舉取之數路並用文武以
兼通託之百朋思講天人之相與並申辨論之法待
爲孝秀之門責土著以占名謹(一作/詳)郷評之清議一
郡國之衆咸(一作/或)使得以應書百孝㢘之群皆勸令
其趨駕固以厚一馬乗軺之聘光束帛賁園之招張
羅挂雲盡取於逸翮傾崑取琰無復於遺珍超振古
以無前契千齡而猶是而復詔大胥之掌版登遊倅
於上庠謹從事以新書先考言而明試才可嘉於辨
麗擇之妍詞言㭊理以精詳求於閎論當此三道使
無諱以著于篇對有百人盡揮毫欲善其事自非行
能髙妙業履優殊關覽乎九家之流含漱乎六藝之
潤講乎髙誼而巳久識必研㡬施之當世而可行言
皆詣理則何以當重圍之樹棘並列於名聞佩後席
之容刀得趨於臺試如脩者天機甚淺俗韻素冥響
未徹於一臯器不賈於當世瑣尾成乎長醜寒素本
乎後門撫頑鈍以無庸常拙艱而茹歎首戴蒲而服
業早失先疇書剖楹而發函僅存手澤毀瓦居慚於
志(或作/求)食不龜安可以得封勉爲佔畢以呻吟動取
戯儒之詬病晞髪光華之旦徒慶於逢辰䇿足英雄
之躔奚能於逺到甞因續食於縣次獲陪待詔於公
車對䇿無爲終以空言而罷雅拜非禮㡬坐舉者之
人辱皮相以堪羞耗心氣而都盡諱窮極於反𬒮鎩
羽嗟其觸隅學揣摩而不成反嗤於丘㛐旁離騷而
發詠㡬吊於湘纍志銷落以堙沈迹零丁而孤苦頃
自脫身僑籍著録師黌學狗曲以見譏肄鱣堂而卒
業入梁兹久敢期英俊之並遊論都未成殆以傖荒
而見隔對合鰭而記食躧訛履以倦遊會深詔之急
賢俾命郷而論士靡慚衒鬻之技上充跅㢮之求輙
以復來勉兹再鼔當翰埸之斯闢接儁軌以並馳秃
千兎之毫筆不停而爭綴舉連帷之𬒮𫀆何白以太
紛曽是鯫生最當前列躑躅燥吻舌不下以喬然彫
琢曼詞思彌枯而兀若率有枚生之累句僅同睢苑
(一作/范)之後成日佇報聞隂圖引去夫何濫吹之曲誤
中程文之規用冠譽髦越陞上級屏間誤墨本無望
於成蠅竈下焦桐豈有思於爲器玷兹襃采實駭群
倫顧揚粃以増羞在冠鼇而曷稱再循竊據實用􁂦
顔此蓋伏遇某官表燭群倫丹青上化雌黄在口捉
麈尾而不休翦拂長鳴託旌(一作/旄)端而可逝因興民
於三物務推轂於諸生致此妄庸及於甄采敢不仰
銜提獎益勵進脩磨鈆鈍以爲銛䇿蹇歩而睎驥哆
兮箕舌巳簸糠而在前沛乎鴻毛使培風而直上用
於知已答乃𥘉心過此以還未知所措
　　　謝進士及第唘(天聖八年)
楓宸蠖濩方賛趨而在庭雲幄靚深遽臚傳而唱第
竊顧無庸(一作/用)之品仍躋異等之科祗服寵靈實増
震悸竊以思皇之詠多士雅頌播於姬庭間出之有
異人文章炳乎漢徳選知言於九變東都下深詔之
辭開孝秀之一門唐家有得賢之盛皆所以招徠時
彦樂育人材講求精祲之原潤色帝王(一作/皇)之羙卓
爲徃範垂照來今丕哉文物之華屬我神靈之運國
家右賢興治若古敷猷休聲塞乎淵泉至徳湧於烽
火彌文上化䟽璧水以環流儲精太寜坐蒿萊而講
道爛乎舜日之晏晏煥乎堯章之巍巍而且優游巖
廊夢想豪俊下賢書而旁午諭上意之丁寜復詔䇿
於㢘科謹郷能於歲舉馳封一馬使者在道而相望
翹首群英天下嚮風而咸靡逮計車之偕上首方貢
以前陳委宻侍之鉅賢先春闈而覆較氊筆署乎重
棘奏可而後行錦几坐乎中楹親臨而明試森陳奏
牘逮兩令之不勝精閱書衡㡬百斤而未止自匪該
明治具佩服儒規行實藹乎徽猷識宇包乎賢業寖
明寖昌之畢講學際乎天人之交至纎至悉而不遺
言逹於國家之體則何以上當乙覽榮中甲科聮俊
乂以服官陪英雄而入彀如某者風猷靡立操植素
淪樹樗甚乎液樠膏棗嗟乎昬鈍戴枝冠而竦誚切
愧命儒問天(一作/尺)咫以不知終然懵學加以素鍾舛
運生遘百罹自翦髪以交垂已不髦而茹歎逐耕夫
而衣襏早去先疇署生版以占名轉隨僑籍流離末
路佁儗後塵借譽羣公之遊本無題目接足諸生之
後多見排拫嗟盛際之親逢忍窮途而自竄陪貢㢘
於百郡毎與計偕飲試墨之一升甞從罷去退慙踸
踔數此隻竒撫骨嗟乎淪鋪卷耳甘於藏宻然而良
裘學治惜先芬而懼隳母髪垂星感親闈之思養未
及衰於駒齒勉自奮於駑筋乗下澤以去郷棄裂繻
而爲誓車騎乏甚都之雅風塵有化俗之勞上國連
衡仰攀於俊軌橋門掎(一作/倚)𬒮獲覘於邦光會泛駕
之求才輙應書而充賦以孝㢘而射䇿本無百六之
能自衒鬻之上書蓋逾千數之衆逮漢庭之籍奏咸
以名聞同矍圃之去賔僅有存者顧(一作/故)惟庸妄首
玷甄陞獲召於公車之庭給試乎上方之札致狂言
之誤擇叨署第以開榮若若飛華交垂宛轉之綬諄
諄其誨載聆郁穆之言浸雲澤以芬流沐天光之下
燭竊慙鈆鈍甞厠翰埸屢以下中之才當乎第一之
選冝不失於舊物期仰荅於知人然其戰屢勝而後
驕鼔至三而乃竭綆短禇小嗟逺用以奚勝弓撥矢
鉤惜前功之皆廢誠以九閽坐狄百㦸森庭就列瞻
天駭威臨於咫尺爭觀落筆紛立若於堵墻怳訝鈞
庭之夢遊驟覺幹䰟之驚去僅成牽課靡中科程瀆
睿覽之至精冝報聞於獨罷尚賴黈旒之過聽兼求
箕斗之虚名謂簛揚之在前常先於羣彦以薦藉之
良厚重違於大臣猥自下流參聮上列省逢辰之至
幸實叨恩之有因此蓋某官闡繹帝猷雍容朝首粉
澤光華之治表燭薦脩之倫膺上心之柬求主斯文
之盟㑹言皆有味務推轂以彌勤先爲之容俾朽株
之見用致兹孱瑣及此抽揚敢不慎服官箴遵修士
則鞭後䇿足更希逺致之塗鎔金鈞泥尚依陶者之
力誓殫用拙之効少酬再造之恩過此以還未知所
措
　　　代王狀元(拱辰)謝及第啓(夫聖八年)
右某啓云云坐(火)啓扉並集千人之俊賜𫀆在笥驟
紆一采之綸矧惟蕞爾之軀仍玷褎然之首仰膺渥
渙伏積震惶竊以周陳三物以賔賢必慎乎命郷之
選漢開數路而求士乃盛乎得人之稱用能暢郁乎
之文一變而至道飾炳然之化二代以同風闡是齊
明之猷允屬神靈之旦國家景炎興運赤伏膺圖敷
四葉以重光式九圍而用乂銷鋒偃革外憺乎靈威
卷領垂衣坐朝乎夷憬上方穆然無事監于太清崇
庠序以興文飾弓旌而招俊苹歌式宴咸預於計偕
洊棘樹圍載嚴於籍奏敞中楹而親試署異等以精
求所冝得命世之偉才爲一時之清選夫何么(一作/側)
陋前玷寵光如某者業履空踈才猷散戾門緒本乎
寒素人品㡬乎下中竊逢待旦之盛期寖𬒳右文之
上化激昂稚節䇿發蒙襟溲雞白以樹碑偶能於童
戯炙簡青而嗜學常訪於師嚴徒有志於雕蟲僅不
成於刻鵠陸機閱史尚靡識於撑犂枚臯屬文徒率
成於骫骳早縁妄動竊企英游貢版齎行常從於末
薦佩刀脫去尋觸於報聞何天幸之聿臻遘賢書之
荐降濫乎事舉猥以名聞洪惟聖治之光華蔚有俊
才而遝集並進乎千篇之牘精覽於百斤之衡曽是
孤生絶企殊級豈期庸鄙偶中科程採乎一日之長
冠乃諸生之列旣行能之無取加世胄以非髙踸踔
後塵迹靡參於俊軌雌黄餘論名不齒於人評驟從
底下之才擢居第一之選顧掎裳之在列誠揚粃以
貽譏明命已行固無容於反汗多言可畏諒彌甚於
鑠金豈非思致異才揖怒蛙而兹始將招駿足假死
骨以爲先則何以靡遺譾薄之姿偶首清明之舉再
省循而是懼實獎擢(一作/抜)之有因斯蓋伏遇某官黼
黼斯文丹青至化嘉猷屢進務推轂以爲先賢路一
開使騰夷而有始敢不仰銜恩遇進勵操脩循士則
以爲勤佩官箴而有守在鈞以播旣由陶者之爲摩
頂無忘誓答知人之賜過此以徃未知所圖
　　　代謝唐簽判(俞)啓(天聖八年第一甲)
伏自某人飛䇿上第就辟𥘉筵千里奮乎鴻軒方訝
雀知之晚一木爲乎大厦豈無燕賀之私屬被責於吏
訶方罷歸於士伍翟公之門有大署意欲謝交嵇康之
性不便書􁌘而成懶屏居田里遂隔音徽豈謂某官俯
示存臨過敦禮意廼金廼玉堅乎乆而不渝如璧如珪
問以音而厚賜服勞謙而自牧若飲醇而醉人恭佩恩
勤敢忘寢寐伏況以英英之善譽丁晏晏之休辰徳行
中乎妙科諮謀參乎六府運籌帷幄豈足盡於上才垂
光虹蜺固莫量於逸致内惟衰退但積欣愉
　　　答李秀才啓
脩再拜天錫友兄足下此月八日叔父自貴郡回轅首
得所賜書教一筒開闔數四歡喜無量逃虚旣乆驟聞
足音以跫然迷䰟若招頓歸常幹而來些惜乎一失交
臂之舊(一作/樂)再見回星之周薫歇燼銷壤斷土絶昔人
以三月不見尚或嗟於生鄙羣居乆離則弗能於無過
況孤矇之有素邈師友以斯䟽妍皮褁骨而益癡獨學
靣牆而奚嚮薫濡弗及寡(一作/孤)陋巳増豈意此音猥來
入耳羙乎(此四字一作/人且羡羙)溢雲紙以摛思掞春華而發藻
厚乎養鳥誤奏咸池之和豁若覩天驟發醯雞之覆兹
焉匠(一作/五)者之規矩誓訂漳濵之模楷承平居之無俚
方枕塊以罹憂不見齒而三年合乎禮制加於人之一
等時以孝聞願思肯􁀌之不忘無使過哀而至毀而況
天錫標(一作/振)絶俗之儁軌包大賢之茂器學兼九變辯
雕(一作/智刻)萬物竊伏一郷之評冝首幽人之聘而屈試方
䇿見枉有司薦紳冤嗟道路譁鑠且夫好惡之異古今
所均仲尼至賢乃取侮於盗跖帝莖大樂猶見非於墨
子撫絃在乎流水難矣賞音珍髢鬻於九戎誰其識寳
使懷道而委莽動直士之盱衡然而㤗先否而後傾禍
爲福之所伏鷙鳥將擊先卑而飛流川乆壅其決孰禦
(一作/心在)願飬髙而全道宻中藏而竢時掩乎十仞以韜光
去則萬里而不息良工晚成者器必大寧以朴而示人
逐水(一作榮/又作未)先至者驥之能豈與駑而爭路斯皆雅
量之素藴誠非兩好之溢言某之妄庸本無似肖誤
蒙甄擢遂見収齒衆珉入寳至璞使之見遺我軰登
科前賢所以媿讓循涯巳溢􁂦目無容江關複重音
問睽阻時旣昬而將暮人在隂而鮮歡逖懷英俊之
並遊恨無羽翮而飛肉冀綏吉履之福以迎來譽之
光𥿄盡筆窮辭不逮意
　　　與西京留府交代推官(仲簡)啓(天聖九年/三月)
某啓此者竊吹(一作/玷)下科濫巾(一作/升)大府懷檄之嘉
(一作/喜)容外見迫感於逮親負薪之足力不彊靡遑於
媿讓在業官之資始懼傷錦以貽譏況上邦英俊之
躔大相熒煌之座幕中諸彦泛泛蓮池之賔門下並
遊一一蘭臺之衆(一作/聚)勉䇿駑筋之緩仰陪席聘之
珎問祈招而不知因慙諮訪奉南陽之坐嘯曷有籌
謀賴乎天幸之然續於賢者之躅睨伐柯而取則獲
企前規告舊政以乞靈得師餘矱巳積想風之慕彌
増竊抃之懷俟燋墨以戒辰即齎行而首路傾依(一/作)
(系)之至談悉非終
　　　謝人投贄啓
伏蒙某人寵貽妙製兼枉長牋欽玩懿辭􁒍銘丹臆
恭以某人機神邃茂識理淹和徽名籍布於士郷睟
表挺生於王國言章絢羙搴六藝之英㽔(一作/精竒)思緒
藴華漱五河之芳潤揆兹逸軌冠乃烝髦今國家崇
柬駿珍寤求孝秀下細文於方國騰賁帛於丘園而
某人夙藴瑰材襃膺温詔占磐鴻而啓繇俟苹鹿以
送賔顧以某體質頑踈聲猷隘薄誤中程文之選猥
參籲俊之求承版謁以見臨䄂瑶華而伸貺仰銜清
眷荷襃衮以奚勝載抉蒙襟念英瓊而曷報欽降至
極敷染奚周所示盛編輙敢留借
　　　謝石秀才啓
某啓累日前伏承惠然見過仍以嘉什一筒寵示者
獵纓拜賜刮自披文𥿄弊墨渝不能捨手伏以某人
英躔逸軌天驥上才好學屢空浸潤淵源之奥知言九
變窺見天人之交久巳擅一郷之評早亦應萬家之
令然而奏磬俚耳難矣賞音抱石荆山終爲至寳而
自慕幅巾於衡巷乗下澤於郷閭晦丘園之養髙輕
鴈纁而堅卧冥飛已逺笑弋者之何求齷齪坐談嗟
律魁之獨棄而以錦帶居士白蓮社人効菩薩之坐
家去塵自逺掃維摩之一室敢入者稀是冝邈爲方
外之遊隔乃(一作/此)俗中之軌而乃過存庸妄曲借獎
題因隱几之閑居抽吮毫之餘思灑乃藻麗用飾愚
矇爲鼷䑕而抉機僅成輕發養鶢鶋而奏曲徒使眩
悲矧夫峭格峻髙春華掞羙暢來雲依月之句擅落
花映草之評内惟棗鈍之姿奚稱衮褒之寵去天尺
五巳服於清標和者數人蔑聞(一作/階)於絶調未遑賡
報徒用􁂦慙
　　　上隨州錢相公(惟演)啓(明道二年𥘉惟演以/使相判河南府後落)
(平章事以崇信軍/節度使歸本鎮)
此者及期𬒳代投版言歸宿官早愧於迷方書課麈
能於自脫徒以無庸之迹曽希一盻之榮當懷檄以
云𥘉属擁旄之方始相公坐於雅俗鎮以無爲民豐
四輔之年市息三九之盗行郊憇樹絶無兩造之辭
託乗載賔惟奉百金之宴而況西河幕府最盛於文
章南國蘭臺莫非乎英俊豈伊末迹首玷𥘉筵至於
憐嵇懶之無能容禰狂而不辱告休漳浦許淹卧以
彌旬偶造習家或忘歸而終日但覺從軍之樂豈知
爲吏之勞芘徳已深遊藩未㡬旣而持山國之瑞節
改戎乗而啓行荆州遽失於所依周南遂留於滯迹
稍以引去無復並遊之人巋然自存時有思歸之嘆
毎臨風而結想徒零涕以懷恩相公以彛鼎之勲極
公台之重獨立不倚群言互興中山之篋雖盈南海
之車終辯繫辭有云崇髙莫大乎冨貴古人歎曰冨
貴必履於危機伏惟推盈虚消長之言究動靜吉㐫
之理秉珪璋之徳何䘏瑕疵挺松筠之心不變霜雪
雖流路之謗未免三年以居東而在廷之臣豈無一
言之悟主俟聞來復以慶終亨願無以理而自明當
要旣久而復見區區之志實在於斯徒有戀軒之心
未知報恩之所
　　　謝校勘啓(景祐元年用王/文康公薦入館)
仰服恩榮實増震慄竊以校讎之職是(一作/辨)正爲難
委方冊於程文折群疑於獨見(一作/斷)脫絢組之三寸
簡編多前後之乖并盤庚之一篇文章有合離之異
以仲尼之博學猶存郭公以示疑非元凱之勤經孰
知門王(一作/五)而爲閏況乃西崑冊府備帝者之來臨
蓬萊道山非人間之所見自匪識窮元本學漸淵源
究百世之放紛揔群言而博逹則何以效官天禄對
青藜而属書抱簡羽陵拂白蟫而辨蠧如脩者器惟
庸妄族本覊單雖出逢千載之期而生有百罹之苦
入橋門而著録最後諸生聞月旦之坐評敢希一目
徒以浸潤聲明之代優柔教育之仁過時之年巳捍
堅而難入少作可悔終雕刻以無功早濫吹以決科
旋釋巾而𥙷吏逮親而得斗禄雖慰於子心歛版以
揖上官遂成於俗狀學乆矣而將落思兀然而欲枯
進無取當塗之資退已失故時之歩歳月其忽徒有
志於分隂英俊並遊方問途而孤進内顧拙艱之若
此敢懷榮遇以爲心豈期天幸之來特𬒳柄臣之薦
敢辱知人之羙蓋因連茹而陞蒙曲造之并容俾考
言而善擇顧無庸之末學已屢試於有司碩䑕之有
五能盡於是矣鈆刀之堪一割其可再乎固無可喜
之文過辱太優之等俾從賔席入預書林一進階而
可榮何勝於睿渥三下拜而聞命深服於訓辭天闕
乍趨迷目睛而眩轉芸臺深敞近星象以昭回恣窺
金匱之書坐費太官之膳内循忝據有溢情涯此蓋
伏遇昭文相公獎物均私樂材推羙圓方有範大陶
冶以埏鎔髙下不欺正權衡而輕重閔此庸懦曲以
甄収誓堅頂踵之誠永荷丘山之賜
　　　謝襄州燕龍圖(肅)恵詩啓(景祐二年秋時公自/館閣謁告視妺家)
昨日伏蒙知府龍圖即席寵示五言詩一章者脩聞
古者賔主之間獻酬已接將見其志必有賦詩託於
咏嘆之音以通歡欣之意然而工(一作/正)歌三夏使者
再辭及於皇華然後拜貺是則施於貴賤各有所當
脩賤士也何足當之伏惟某官以侍從之臣當藩屏
之任徳爵之重與齒俱尊學通天人識洞今古綽有
餘𥙿多爲長言談笑樽爼之間舒卷風雲之際成於
俄頃蓋其咳唾之餘得而秘藏巳如金玉之寳豈伊
孱陋敢辱襃稱形於短篇以爲大賜伏讀三四且喜
且慙譬夫四靣之宫鏗鏘之奏愚者驟聽駭然震蕩
及夫心平㑧定然後知於至和在於頑蒙獲此開警
然貺之厚者不敢報之以薄禮所尊者不敢敵之以
平顧惟愚庸豈得賡繼但佩黄金之賜無忘長者之
言
　　　夷陵上運使啓(景祐三年)
脩近以狂言當蒙大譴荷乾坤之厚施全螻蟻之微
生得一邑以庇身使之思過竊三鍾而就養猶足爲
榮獲在公庥是爲天幸伏以運使郎中懿猷經逺茂
業康時當一靣之利權竦百城之威譽凡居属部皆
仰餘輝顧此孤生最爲沉迹時蒙眄睞曲賜拊存安
其惶懼之心慰乃危疑之慮敢不銘之肌骨佩恩紀
以無忘䇿其筋骸盡疲駑而爲報將謀就道即遂公
趁瞻企門閎忻愉罔旣
　　　謝朱推官啓
某啓伏念某出自寒郷本非茂器束髪州里絶無一
日之評彯纓王畿竊階羣俊之後加以識非逺到才
不及中惟至治之方隆顧上官之並恪蘋蘩之不失
職咸盡其能庖祝之各有司悉共爾位豈伊下列遂
敢奸官因忿躁之使然奮狂愚而不顧惡訐爲直仲
尼之所深譏盡言招人武子之猶不免在於庸妄冝
抵譴訶尚頼至仁特加寛議投之遐僻使自省思猶
寸禄以事親守一同而庇邑有民與社足爲政以効
勤退食自公敢忘心於𥙷過是惟天幸徒自􁂦顔伏
遇某官式佐郡符屈臨賔席烜赫天下方想於風猷
從容幕中暫爲於府望是惟孱昧得庇光華然而從
事有便冝之權縣吏本徒勞之迹負弩而隨伍伯當
備前驅折腰以揖上官敢羞歛板況兹選懦素本孤
危犯忌於時竄身無所棄芻道上過者踐之揺尾穽
中人誰憐爾豈謂某官哀其戇朴賜以存憐削去常
儀自敦髙議猥因介使先辱長緘過形溢羙之辭曲
盡至勤之意片言之辱榮於儀父之褒一顧所臨増
其大吕之律徒益撝謙之盛羙豈冝鄙陋之敢當歳
律巳殘寒威方肅更祈珍攝以副傾依
　　　囬三舍人(尭臣)啓(景祐四年)
伏審某官光膺寵擢入掌命書竊以三代之興兩漢
之治蔚聲名之爲盛何前後之相望蓋以髙文大冊
之所傳遺風餘烈之盡在是以代言之任難乎命世
之才至於雷動風行金相玉振至意難諭必盡于丁
寧盛徳有容兼資於粉澤適當休運允屬鉅賢伏惟
某官識際天人學通今古而自親膺聖擇第中甲科
聞乎風采而天下悚(一作/聳)然論之人物而時無先者
若乃從容禁署潤色皇猷使徳澤之流下淪於民髓
文章之盛交映於國華遂階榮塗以致公輔斯皆雅
度之素藴考於羣議而猶稽豈惟愚矇私獨稱賛某
跡居遐邑名在罪人忽以踰時未能𥙷過省孤危之
巳甚惟藏縮以爲冝豈望龍光之末輝希咳唾之餘
潤匪期齒論猶録踈頑先以珍函越於常禮遺簮已
棄尚以舊物而見憐窮谷乆寒忽如温律之來煦幽
憂併釋榮感兼深瞻望門閎無任飛越
　　　謝李秀才贄見啓(寳元二年在乾徳日)
某啓自某獲罪於時竄身南楚楚之爲邑旣陋且窮
詩稱荆蠻以比戎狄覉遊宦學之不至風俗言語之
不通頑然因拘誰與爲偶孤陋之誚古人所憂今者
上蒙寛仁徒之善地始得與士君子揖讓進退周旋
方將沐而薫之自與人齒秀才首迂玉趾贄以長牋
升自賔階肅有儀矩開函啓𥿄粲然詞章蓋夫逃於
虚空聞足音而尚喜友於賢者況邦士之所推願斥
簿領沈迷之勞以從間燕仁義之樂區區之意言豈
足殫
　　　回糓城狄令啓
某啓此者縣徒云至書牘見貽載道鄙文曲加榮獎
伏以某官以文飾吏學古任官講事勸功脩舊起廢
示之典(一作/曲)禮固巳警於愚民刻以銘文又將貽於
來者足見仁人之意非惟吏最之優顧爾訥辭矧非
善敘已然之諾將止以奚能旣出之言雖追而莫及
豈敢逃於衆誚但慮玷於清猷慙愧之誠敷陳罔罄
　　　上執政謝館職啓(康定二年十二月因崇文/總目成書自館閣校勘遷)
(集賢/校理)
脩啓今月日蒙恩以本官充前件職者受命之始榮
懼交并伏以國家悉聚天下之書上自文籍之𥘉六
經傳記百家之說翰林子墨之文章下至醫卜(一作/卜醫)
禁呪神仙黄老浮圖異域之言靡所不有號爲書林
又擇聦明俊乂之臣以遊其間因其校讎得以考閱
使知天地事物古今治亂九州四海幽荒隱恠之說
無所不通名曰學士一日天子闕左右之人思宏(一/作)
(閎)博之彦出賛明命入承顧問遂登宰輔以釐百工
一有取焉多從此出所以平居優游崇獎(一作/素服)其業
館以禁署食於太官詩菁莪之育人材易鼎飪之養
賢者凡在兹選得非茂歟然而廪重職閑則未免尸
禄官無吏責則可容幸人若脩者以寒陋之資𬒳文
藝之舉自𥘉營職巳與書筵於時上有鴻儒侍從之
才下多群賢論撰之衆而脩方𬒳罪譴竄之荆蠻流
離五年赦宥三徙山川跋履風波霧毒凡萬四千里
而後至于京師其奔走之役憂思之勞形意俱衰豈
暇舊學比其來復書已垂成遂因衆功豈有微効奏
御之日鳬鴈而前例蒙褒嘉正以職秩雖因時而幸
會實有􁂦於靣顔此蓋伏遇某官柱石之功佐佑明
主鈞衡之任進退百官方疇衆勞不忍獨棄遂令忝
冒出自生成在於顓愚何以論報雖未能著見徳業
以稱君子教育之仁猶可以作爲歌詩稱頌聖朝功
化之羙過此以徃未知所裁
　　　回滑州知郡啓(慶曆三年三月自滑倅/召知諌院四月荅此啓)
伏審某官顯膺羙詔移領陪藩彫弊之民方仰思於
恵煦撫綏之術況舊著於政謡猥以下僚獲陳大府
近膺朝命俾擢諌垣實自揣於非才豈敢同於飾讓
日祈聦睿哀此孤蒙庻所請之曲從即依仁而有幸
凡云詹企但切忻愉𥘉暑方隆就塗甚邇伏惟上爲
邦國倍保興居
　　　回賀環慶師天章滕待制(宗諒)謝賜龜紫啓
(慶曆/三年)
伏以龜紫之重唐制所難武元衡牛僧孺爲宰相裴
度爲中丞李宗閔爲學士方有是賜聖朝推恩庻位
半乎朱藍然𬒳之則負器藝兼名實者惟一人所貴
恭惟知府待制歷諫局以蹇正聞領麾守以恵養及
臨邊鎮靜訓士精研歳功遽成時議頗鬱果襃三品
之麗特煥五府之光其在欣慰増倍衆多展慶未皇
麾毫爲贈載仰明庭之命如瞻君子之容
　　　謝知制誥啓(慶暦三年十二月)
此者蒙恩授前件官并職者祗荷寵靈不任戰懼伏
念某學非逮古材匪適時勵孤進以立朝偶四方之
多事雖聖聦廣納獲盡狂夫之言而闇慮空勞未聞
愚者之得方虞官謗敢冀主知擢自周行塵于華選
代言禁掖巳愧才難兼職諫垣猶當責重𥙷報不可
以淺則憂愧不得不深此蓋某官過採庸虚甞形獎
飾致兹忝冐驟此寵榮敢不勉拙以勤誓身許國上
酬天造次答巳知懇愊之誠敷宣曷罄
　　　上提刑司封啓(慶暦五年冬此後皆滁州作)
伏念自臨貶所屢辱誨音霜雪方嚴見不彫之雅操
蕙蘭其意佩可服之清芬慰此孤危奚勝感佩某人
學通治亂識逹古今奮經逺之才謨慰甚髙之議論
六條頒政早欽善最之竒列郡按刑行迓陟明之典
隆冬式序保履惟和瞻企禱祈交于誠素
　　　回挍理邵學士(必)啓(慶暦五年冬)
伏審召試榮庭升華儒館方思馳賀遽辱飛牋伏惟
某人性禀生知材惟秀出學通今古究明人事之始
終辭冨典謨煥發文章之雅頌(一作/爾雅)蔚然茂器藹著
休聲惟上相之知人務薦賢而報國況此圖書之府
素爲俊彦之遊峻乃清資豈止文翰之樂兹焉養士
以取公輔之材豪英旣登朝野共慶顧兹淪謫敢謂
記存已懷欣抃之誠又積感銘之懇患於澁訥匪可
殫陳
　　　回河北安撫王騏驥書
右脩啓此者伏承顯奉朝恩峻遷使軄寵光甚渥輿
論僉和卓然髙世之才久藴經時之略山川指畫千
旱如在於日前帷幄坐籌百勝無窮於術内是冝聽
之前膝副乃沃心遂寛北顧之憂行正中權之任敢
期眷與尚頋衰殘辱誨問以彌勤積成銘之徒切傾
瞻企詠兼集悰靈
　　　回賈狀元(黯)啓(慶暦六年)
伏以狀元廷評行久著於郷書聲素馳於文囿果先
羣彦榮中甲科英雄入於彀中衆稱妙選風采傾(一/作)
(駭)乎天下爭仰餘光蓋以擢才之難近世爲重趍好
尚而成俗則文章坐變其風繫利害於斯民則公輔
常由此出一賢旣進㧞茅皆可以彚征一士以(一作/巳)
旌勸善不勞於家至得人之要其利若斯鴻惟治朝
臻此盛事方深竊抃遽辱恵音顧惟棄置之餘冝此
退藏之宻久稽裁敘但切(一作/積)悚惶
　　　回賀楊翰林(察)啓(同前)
伏審某人榮奉宸恩入陞禁署伏惟慶慰恭以某人
聲猷峻立徳宇宏深學洞淵源煥發六經之藴文含
純粹邈追三代之風雍容侍從之華柬注顒昻之眷
亟由星掖入踐鑾坡天邑之雄雖暫煩於尹正國鈞
之重行即俟於疇庸事業炳於丹青勲徳光於鼎鼐
寔繫縉紳之望非惟禱頌之私某幸守陋邦遥聞羙
拜迹冝藏宻非敢怠於致誠恩厚記存特辱垂於榮
問忻愉感愧交集難陳
　　　上都運待制啓(慶曆六年夏)
昨者解官河外竄迹淮壖顧乃孤危便於藏縮雖瞻
依之甚久在訊候以闕脩某人天禀中和材惟周洽
凛然風操早肅於朝倫蔚若謀猷實禆於聖治自輟
從於侍從暫臨緫於劇繁足食彊兵雖並資於經畫
先機別事誠有繫於安危況成績之巳彰佇褒功之
不次時炎燠若天宇泰然更冀珍調以符傾禱
　　　回賀李待制(柬之)啓(慶暦七年九月)
伏審肅奉寵靈峻升侍從得賢之慶固冝發於歡愉
待罪之人方自思於藏宻遂稽馳賀敢謂不遺先辱
榮函可勝愧色伏惟某官懿文經國敏識造微學探
姬孔之淵源世濟臯䕫之德業立朝正色凛風憲以
載嚴造膝沃心頼仁言之甚博遂膺簡注升著清華
上寛乃顧之憂聊假有餘之刃作時霖雨當均及於
疲民秉國大鈞實久顒於群望凉秋之謝嚴律將凝
冀爲邦朝善綏福履
　　　賀文參政(彦博)啓(慶暦七年九月)
伏以光膺制命參秉國鈞爰擇令辰巳諧禮上伏惟
慶慰恭以某人學通繫表識照㡬先懿文爲大國之
光華偉望乃一時之柱石上心所柬適符賚弼之祥
輿頌載喧久渇爲霖之望果膺寵數式副具瞻進退
羣材運誠衡之輕重調和元氣登至治於升平然後
正台衮以代天工列功勲而銘廟器符爲元志(一作/徳)
以重熈朝某幸在陶鎔惟知慶抃啇秋式序歳物方
成伏請上爲邦家精調寢膳
　　　回賀集賢韓學士(絳)啓(慶暦七年十月)
伏承𬒳召試文升華儒館伏惟歡慶伏以某人天麟
異禀廟璉至珍學通今古之淵源言合質文之體要
英躔髙歩羣俊聳(一作/戢)以望風雄彀籠材妙選稱爲
得士果膺帝柬入耀書林給札揮毫聳如墻而駭目
奏篇稱善喧貴𥿄以傳都惟祕府之育賢乃熈朝之
盛羙優游歳課豈鈆槧之是專選取國材實棟梁之
此出蔚然茂業奚測逺塗方懷抃躍之私遽辱置郵
之問仰銜隆眷徒切愧誠冬序云𥘉天和善保傾瞻
感頌交集悰靈
　　　上致政王太保啓
某啓昨者太保還政王朝榮歸故里暫留齋舫云止
陋邦竊省孤危方嬰罪讁(一作/譴)逃虚易喜蓋人迹之
罕逢道舊爲歡矧平生之有素特荷眷私之厚不爲
位貌之嚴金玉之堅弗渝於彌久松筠之操獨見於
大寒感慰所(一作/攸)深幽憂如釋捨舟趨陸去險騰夷
懷組郷閭雖暫伸於夙尚追鋒疾置將入副於精求
惟期善衛襟靈以迎休寵
　　　回泗州通判勾龍都官書
右脩啓此者特蒙恵頋逺辱誨言副以雄編俾之拭
目通判都官識窮淵韞學探本原(一作/元)講於仁義之
餘深得風騷之旨雜然衆體各極其精時無鍾期誰
識髙山之意人非季札豈知治世之音矧惟朽拙之
無堪方幸退藏而自屏敢期時彦不我鄙遺諭之累
幅之勤貺以百篇之冨四靣之宫並奏驟聽於鏗鍠
三歎之音有餘豈窮於杳黙但駭夜光之投闇徒令
海鳥之驚魂媿乏重言以起連城之價用爲永好惟
期十襲之藏感幸之誠敷陳㒺旣
　　　回和州通判啓
自睽風表曠有歳時邈絶奉於聲塵蓋率奔於事役
幸兹鄰郡首辱誨言締縟旨之勤隆若清徽之晤挹
政條關決難久滯於材猷臺彦飛英即入承於光寵
更希珍攝以副禱祈
　　　謝黄巖李主簿啓
伏念爲邦誠樂懷舊則勞風月佳時久辜燕集文酒
勝處動渇清狂亦惟愛忘未棄踈外猥蒙流問但喜
拜嘉某官力學多文射䇿得儁枳棘甚賤非翔鳯之
所棲𣏌梓惟材冝大厦之可用窮冬不雪多温少寒
勾稽之餘嗇神爲最益期勤懋庸迓升揚
　　　回陳殿丞啓
伏念睽闊英猷貿遷時籥竄身窮僻方便於自藏恵
問周隆遽承於曲顧欽雅材之髙妙播華譽以芬揚
貳政藩宣諒難於滯俊飛緌臺閣行𬒳於寵遷歳律
斯回陽和將布善綏嘉履以副願言
　　　賀文相公拜相啓(慶暦八年正月)
伏審就降命書入持宰柄伏惟慶慰恭以某官際天
藴識名世摽才以文章甲賢科以忠義挺臣節華要
之選翺翔逮周素藴内充所臨必最化行右蜀政貳
中樞屬邊冦之肆狂仗使威而殄滅暫形籌略已取
蕩平還居廟堂副聖主仰成之意坐調鼎鼐洽群生
咸遂之和凡𬒳陶鎔皆知抃頌矧居庻列實倍常情
表奏書啓四六集卷第六
上胥學士啓蛙咬(蛙一/作哇)
胥學士答啓雄篇(一作/雄編)亨衢自至(至一/作致)
謝胥學士啓兎墨(一作/墨兎)犀談(一作/談犀)操撿(一作/撿操)
謝國學解元啓對有(疑是/對者)彫琢(琢一/作瑑)
謝進士及第啓(緘啓新範首云伏蒙聖恩賜/進士及第仍當日釋褐者)實増(新/範)
(作伏/増)蒿萊(新範作蒿宫明/堂也見大戴禮)爛乎舜日之晏晏(新範作/爛兮舜)
(日之旦旦/見書大傳)卷耳(新範作/卷迹)化俗(新範作/化素)而後驕(新範作/而則驕)
兼求(新範作/兼収)此蓋某官(此下頌徳新範云潤色丕猷/述宣上徳當物鈞而獨播式)
(繫陶者之爲執鼎上以􁐌和謂成天下之化招徠/衆善官使群才樂在阿而育賢助尊天而呼俊)逺
致(新範作/逺到)尚依陶者之力(新範作尚假此謝宰執者前本乃謝試/良工之化/官其全篇書以新範爲正)
代王狀元及第啓世胄(世一/作地)以播(以一/作巳)
代謝唐簽判啓飛䇿(䇿疑/是英)
答李秀才啓取侮於盗跖(取侮一/作低頭)筆窮(一作/墨窮)
謝挍勘啓盤庚之一(之一/作於)碩䑕(碩疑/是鼯)
謝燕龍圗恵詩啓不敢敵(一作不/可敵)
回滑州知郡啓獲陳(陳一/作塵)彫弊(彫當/作凋)
上提刑司封啓不彫(彫當/作凋)
回王騏驥書之徒切(之一/作而)
回賈狀元啓廷評(新範作監/丞爲是)
回賀楊翰林啓恩厚(一作/意厚)特辱(一作/辱特)
集古録跋尾卷第六　歐陽文忠公集一百三十九
　　　唐八都壇實録(歳月見本文)
右八都壇實録撰人名元質不見其姓又不著書人
名氏其字畫亦可愛碑首題云大唐八都壇神君之
實録其文云都望八山之始壇也此地名山封龍之
類有八因壇立廟遂爲號焉封龍山在今鎮州其餘
七山不見其名又云漢光和中有碑而今亡此碑垂
拱三年立(右集本)
　　　唐魏載墓誌銘(歳月見本文)
右魏載墓誌銘其序云祖徴謚曰文正父叔玉光禄
卿載以弘文生對䇿居甲授太常寺奉禮郎以疾謝
職尋調懷州司兵參軍屬惟(集本作/維下同)揚詭道不戢斯
焚譴及宗姻旋加此累以垂拱三年终於嶺外春秋
三十有二所謂惟揚詭道者乃徐敬業起兵於揚州
誅武后不克也時敬業以前盩厔尉魏思温爲軍師
(集本/作帥)所謂譴及宗姻者疑敬業敗載坐思温竄死嶺
南耳今據新唐書宰相世繫表鄭公諸房都無思温
及載而叔玉但著一子膺爲祕書丞豈載以官卑貶
死無後而殁不見耶載死不幸而家譜不録史官不
書(八字集本作家/譜史官不録)非事載斯誌而誌録於余其遂泯
滅於無聞乎治平元年四月廿三日書(右眞蹟)
　　　唐乙速孤神慶碑(載𥘉元年)
右乙速孤神慶碑弘文館學士苗神客撰神慶唐初
仕三衛髙宗時爲太子右虞候副率以卒乙速孤氏
在唐無顯人惟以其姓見於當時者神慶一人而巳
元和姓纂但云代人隨魏南徙而巳其叙神慶世次
又多闕繆而此碑所載頗詳云其先王氏太原人(有/闕)
(文)代祖顯爲後魏驃騎大將軍賜姓乙速孤氏遂爲
京兆醴泉人曽祖貴隋河州刺史和仁郡公祖安隋
益州都督父晟唐驃騎將軍乙速孤氏世無可稱而
其姓出夷狄莫究其詳惟見於此碑者可以𥙷姓纂
之略以備考求故特録之(右集本)
　　　唐薛仁貴碑(天寳二年)
右薛仁貴碑苗神客撰云公諱禮字仁貴河東汾隂
人也唐書列傳云仁貴絳州龍門入又不云名禮余
家集録薛氏碑尤多據仁貴子楚玉碑亦云父仁貴
爾仁貴爲唐名將當時甚顯著徃徃見於他書未甞
有云薛禮者仁貴本田家子奮身行陣其僅知姓名
爾其曰名禮字仁貴者疑後世文士或其子孫爲増
之也列傳又載仁貴降九姓事云軍中爲之歌曰將
軍三箭定天山戰士長歌入漢關仁貴卒於永淳中
碑以天寳中建不載漢關之歌不應遺略疑時未有
此歌(五字集本作/當時無此歌)亦爲後人所増爾治平元年端午
日書(右眞蹟)
　　　唐尹氏闕文(歳月見本文)
右尹氏闕文在襄州題云唐孝子尹仁恕闕萬歲通
天二年旌表萬歲通天則天之年號也可謂昬亂之
世矣然尹氏猶見旌表孔子以謂忠信可行於蠻貊
信矣孝悌見尊於昬亂也
　　　唐尹孝子旌表文(歲月闕)
唐之致治之意深矣嗚呼不得而見矣此碑尤可惜
也(右集本)
　　　唐孝子張常洧旌表碣(貞觀五年/誤雕在此)
右唐孝子張常洧旌表碣文字磨滅僅可見其髣髴
蓋孝悌之爲名人之所甚慕而旌表非爲一世勸也
故特録之者惜其將遂不見於後世也其文辭筆畫
亦自可佳然不專取乎此也(右集本)
　　　唐渭南令李君碑(聖曆元年)
右鴻州渭南縣令李君清徳碑馬吉甫撰按唐書則
天天授二年析雍州之渭南慶山置鴻門縣遂以慶
山鴻門渭南髙陵櫟陽置鴻州大足二年廢治平二
年正月十四日書(右眞蹟)
　　　同前
右渭南令李君碑其首題云大周鴻州渭南縣按新
唐書則天天授二年析雍州之渭南慶山置鴻門縣
遂以渭南慶山鴻門髙陵以置鴻州大足二年州廢
矣(右集本)
　　　唐流杯亭侍宴詩(歳月見本文)
右流杯亭侍宴詩者唐武后乆視元年幸臨汝湯留
宴羣臣應制詩也李嶠序殷仲容書開元十年汝水
壞亭碑遂沉廢至正元中刺史陸長源以爲嶠之文
仲容之書絶代之寳也乃復立碑造亭又自爲記刻
其碑隂武氏亂唐毒流天下其遺蹟冝爲唐人所棄
而長源當時號稱賢者乃獨區區於此何哉然余今
又録之蓋亦以仲容之書可惜是以君子患乎多愛
(右眞蹟)
　　　同前
右流杯亭侍宴詩者唐武后乆視元年幸汝州温湯
群臣應制詩也李嶠序殷仲容書開元中汝水壞其
碑亭碑亦沉没貞元中陸長源爲刺史以爲嶠序仲
容書絶代之寳也乃爲之造亭立碑自記其事於碑
隂武氏亂唐毒流天下其遺跡宜爲唐人所棄而長
源當時賢者區區於此何哉然余今又録之者特以
仲容書尓是以君子患乎多愛(右集本)
　　　唐司刑寺大脚跡勑(長安二年)
右司刑寺大脚跡并碑銘二閻朝隱撰附詩曰匪手
擕之言示之事蓋諭昬愚者不可以理曉而決疑惑
者難用空言雖示之已驗之事猶懼其不信也此自
古聖賢以爲難語曰中人以下不可以語上者聖人
非棄之也以其語之難也佛爲中國大患非止中人
以下聦明之智一有惑焉有不能解者矣方武氏之
時毒𬒳天下而刑獄慘烈不可勝言而彼佛者遂見
光蹟於其間果何爲哉自古君臣事佛未有如武氏
之時盛也視朝隱等碑銘可見矣然禍及生民毒流
王室亦未有若斯之甚也碑銘文辭不足録録之者
所以有(集本無/比字)警也俾覽者知無佛之世詩書雅頌
之聲斯民䝉福者如彼有佛之盛其金石文章與其
人之𬒳禍者如此可以少思焉嘉祐八年重陽後一
日書(右眞蹟)
　　　唐韓覃幽林思(武后時)
右幽林思廬山林藪人韓覃撰余爲西京留守推官
時因遊嵩山得此詩愛其辭翰皆不俗後十餘年始
集古金石之文發篋得之不勝其喜余在洛陽凡再
登嵩嶽其始徃也與(集本/作以)梅聖俞揚子聦俱其再徃
也與謝希深尹師魯王幾道揚子聦俱當發篋見此
詩以入集時謝希深揚子聦已死其後師魯幾道聖
俞相繼皆死蓋遊嵩在天聖十年是歲改元明道余
時年二十六距今嘉祐八年蓋三十一年矣遊嵩六
人獨余在尔感物追徃不勝(二字集本/作可為)愴然六月旬
休日書(右眞蹟)
　　　唐武盡禮寧照寺鍾銘(景龍三年)
右武盡禮筆法精勁當時冝自名家而唐人未有稱
之見於文字者豈其工書如盡禮者徃徃皆是特今
人罕及尓余每得唐人書未甞不嘆今人之廢學也
(右眞蹟)
　　　唐韋維善政論(先天元年)
右韋維善政論著作郎楊齊哲撰維先天中爲坊州
刺史齊哲所撰其實徳政碑也特異其名爾余甞患
文士不能有所發明以警未悟而好爲新竒以自異
欲以怪而取名如元結之徒是也至於樊宗師遂不
勝其弊矣如齊哲之文𥘉無髙致第易碑銘爲論賛
爾(右集本)
　　　唐令長新戒(開元中)
右令長新戒唐開元之治盛矣玄宗甞自擇縣令一
百六十三人賜以丁寧之戒其後天下爲縣者皆以
新戒刻石今猶有存者余之所得者六世人皆忽不
以爲貴也玄宗自除内難遂致(集本/作至)太平世徒以爲
英豪之主然不知其興治之勤用心如此可謂爲政
知本末矣然鮮克有終明智所不免惜哉新戒凡六
其一河内其二虞城其三不知所得之處其四汜水
其五穰其六舞陽嘉祐八年六月十日書(右眞蹟)
　　　唐華陽頌(天寳九年)
右華陽頌唐玄宗詔附玄宗尊號曰聖文神武皇帝
可謂盛矣而其自稱曰上清弟子者何其陋哉方其
肆情奢淫以極冨貴之樂蓋窮天下之力不足以贍
其欲使神僊道家之事爲不無亦非其所可冀矧其
實無可得哉甚矣佛老之爲世惑也佛之徒曰無生
者是畏死之論也老之徒曰不死者是貪生之說也
彼其所以貪畏之意篤則棄萬事絶人理而爲之然
而終於無所得者何哉死生天地之常理畏者不可
以苟免貪者不可以苟得也惟積習之乆者成其邪
妄之心佛之徒有臨死而不懼者妄意乎無生之可
樂而以其所樂勝其所可畏也老之徒有死者則相
與諱之曰彼超去矣彼解化矣厚自誣而託之不可
詰或曰彼術未至故死爾前者苟以遂其非後者從
而惑之以爲誠然也佛老二者同出於貪而所習則
異然由必棄萬事絶人理而爲之其貪於彼者厚則
捨於此者果若玄宗者方溺於此而又慕於彼不勝
其勞是真可笑也(右集本)
　　　唐有道先生葉公碑(開元五年)
右有道先生葉公碑李邕撰并書余集古所録李邕
書頗多最後得此碑於蔡君謨君謨善論書爲余言
邕之所書此爲最佳也(右眞蹟)
　　　唐李邕嵩嶽寺碑(開元二十七年)
右嵩嶽寺碑唐淄州刺史李邕撰胡英書英之書世
所重也其文云寺後魏孝明帝之離宫𥘉名閑居寺
仁壽二年改爲嵩嶽寺也(右集本)
　　　唐李邕端州石室記(開元十五年)
右端州石室記唐李邕撰不著書人名氏考其筆蹟
似張庭珪書疑庭珪所書也(右集本)
　　　唐獨孤府君碑(歳月闕)
右獨孤府君碑李邕撰蕭誠書誠書世多有而此尤
佳碑在峴山亭下余自夷陵徙乾徳令甞登峴山讀
此碑碑爲四面而一面字完今人家所傳秖有一面
而余所得有二面故其一面頗有訛缺也府君諱冊
字伯謀河南人也其文不完故不見其終始(右集本)
　　　同前(歳月闕)
右碑在峴山亭下余自夷陵徙乾徳令甞登峴山讀
此碑碑爲四面而一面字完人家多有之而余所得
蓋二面也故其一面頗有訛缺也蕭誠書世數數有
之而此尤佳也(右眞蹟)
　　　唐裴大智碑(開元二十九年)
右裴大智碑李邕撰蕭誠書誠以書知名當時今碑
刻傳於世者頗少余集録所得纔數本爾以余之博
采而得者止此故知其不多也然字畫筆法多不同
疑模刻之有工拙惟此碑及獨孤冊碑字體同而最
佳冊碑在襄陽而不完可惜也二碑皆李邕撰而誠
書(集本有/焉字)治平元年清明後一日書(右眞蹟)
　　　唐張嘉正碑(開元二十六年)
右張嘉正碑李邕撰蔡有鄰立書(集本有/按字)李絳論事
集言吐突承璀欲於安國寺爲憲宗立紀聖徳碑乃
先立碑建樓請學士撰文絳䟽論以爲不可憲宗遽
命以牛百頭拽碑倒蓋未撰文而先立碑建樓此碑
有鄰又(三字集/本作文)云立書亦應先立石矣今人立碑湏
鐫刻成文然後建立蓋今昔所爲不同各從其便爾
治平元年七月二十日書(右眞蹟已上六碑類李邕所/撰不以歳月為序)
　　　唐郭知運碑銘(開元十年)
右郭知運碑銘蘇頲撰其書知運子四人皆有次第
曰英傑英竒英恊英彦而張說亦爲(集本有/郭字)知運撰
碑其書知運子與頲(集本有此/碑二字)正同而唐書知運傳
書其子二人而無英竒英協英彦但云二子英傑英
乂而巳(十八字集本作英傑英乂而無英奇/英協英彦而蘇張二碑又無英乂)英竒等
三子在唐不顯史家(集本/作官)闕略尚或有之英乂甞爲
西川節度(集本有/使字)其事甚著史官不應失(集本/作差)其世
家而(集本有蘇/張二字)二公作銘在郭知運卒後不逺亦不
應闕其子孫莫可究其孰失也姑志(集本/作誌)之以俟知
者嘉祐八年十月十八日書(右眞蹟)
　　　唐御史臺精舎記(開元十一年)
右御史臺精舎記崔湜撰梁昇卿書讀其文則湜於
佛可爲(疑)篤信者矣唐書列傳云桓彦範等當國畏武
三思使湜隂伺其姦而三思恩寵日盛湜反以彦範
等計告之遂勸三思速殺彦範等以絶人望因薦其
外兄周利正以害彦範等又云湜貶襄州刺史以譙
王事當死賴劉幽求張說救護得免後爲宰相䧟幽
求嶺表諷周利正殺之不果又與太平公主逐張說
其餘傾邪險惡不可勝紀世言佛之徒能以禍福怖
小人使不爲惡又爲虚語矣以斯記之言驗湜所爲
可知也故録之于此其碑首題名多知名士小字頗
佳可愛也治平元年三月九日書(右眞蹟)
　　　唐西嶽大洞張尊師碑(開元十四年)
右西嶽大洞張尊師碑王延齡撰李慈書尊師名敬
忠其事迹余無所取所録者以慈書爾慈之書體兼
虞楮而遒麗可喜然不知爲何人以其書當時未必
不見稱於世蓋唐人善書者多遂不得獨擅既又無
他可稱遂至泯然於後世以余集録之博慈所書碑
秖得此爾尤爲可惜也治平元年七月廿日書(右眞/蹟)
　　　唐景陽井銘(開元二十一年)
右景陽樓下井銘不著撰人名氏述隋滅陳叔寳與
張麗華等投井事其後有銘以爲(集本/作著)戒又有唐江
寧縣丞王震井記云井在興嚴寺其石檻銘有序稱
余者晉王廣也其文字皆磨滅僅可識其十一二叔
寳事前(集本無/此字)史書之甚詳不必見於此然録之以
見焬帝躬自滅陳目見叔寳事又甞自銘以爲戒如
此及身爲淫亂則又過之豈所謂下愚之不移者哉
今其銘文隱隱尚可讀處有云前車已傾負乗將没
者又可歎也嘉祐八年十二月二十六日書(右眞蹟)
　　　唐華嶽題名(歳月見本文)
右華嶽題名自唐開元二十三年訖後唐清泰二年
實二百一年題名者五百(集本有/十字)一人再題者又三
十一人(集本有録爲/十卷四字)徃徃當時知名士也或兄弟同
遊或子姪並侍或寮屬將佐之咸在或山人處士之
相携或奉使奔命有行役之勞或窮髙望逺極登臨
之適其冨貴貧賤歡樂憂悲非惟人事百端而亦世
變多故開元二十三年(集本有歲/在二字)丙午(集本/作子)是歲天
子(集本有/躬字)耕籍田肆大赦羣臣方頌太平請封禪蓋
有唐極盛之時也清泰二年(集本有歲/在二字)乙未廢帝簒
立之明年也是歳石敬瑭以太原反召契丹入自鴈
門廢帝自焚于洛陽而晉髙祖入立蓋(二字集本/作自太原)五
代極亂之時也始終二百年間或治或亂或盛或衰
而徃者來者先者後者雖窮逹壽夭參差不齊而斯
五百人者卒歸於共盡也其姓名歳月風霜剥裂亦
或在或亡其存者獨五(集本/作有)千仞之山石爾故特録
其題刻毎撫卷慨然何異臨長川而歎逝者也治平
元年清明後一日書(右眞蹟)
　　　唐石臺道徳經(歳月見本文)
右老子道徳經唐玄宗注開元二十三年道門威儀
司馬秀等請於兩京及天下應修官齋等州皆立石
臺刋勒其經文御書其注皆諸王所書此本在懷州
(右集本)
　　　唐羣臣請立道徳經臺奏答(歳月見本文)
右羣臣請立道徳經臺奏答并書注諸王列名附唐
玄宗諸子三十人其一是爲肅宗其七不及得封而
早夭唐書列傳所載二十二人以注經列名于此者
十八人按(集本有明皇既/書道德經七字)道士尹愔奏請懷州依京
様摹勒石臺乃開元二十五年也皇太子瑛以二十
五年廢二十六年始立忠王璵爲皇太子二十七年
始更名紹則當書注時不得有皇太子紹也信王珵
義王玼豐王珙陳王珪涼王璿汴王璥皆以二十一
年封當書注時皆年尚㓜(集本有/疑字)未能書而(集本/作又)今
經注字皆一體疑非諸王所書而後人追寓其名爾
舊唐書以信王珵爲瑝濟王環爲瓌壽王琩爲瑁瑁
名(集本/别字)有見於武惠妃碑爲琩與此同當爲瑁也(集/本)
(無也字有不/疑而三字)此碑列名旣可疑則環瑝二名未知孰
是也嘉祐八年癸卯九月十日書(右眞蹟)
　　　唐陜州盧奐㕔事讃(開元二十四年)
右盧奐㕔事譛唐玄宗撰并書奐爲陜州刺史玄宗
行幸過陜州書其㕔壁而刻之(右集本)
　　　唐鶺鴒頌(歳月闕)
當皇祐至和之間余在廣陵有勑使黄元吉者以唐
明皇自書鶺鴒頌本示余把玩乆之後二十年獲此
石本於國子博士楊襃又三年來守青州始知刻石
在故相沂公宅熈寧三年五月二十八日書(右集本)
　　　唐玄宗謁玄元廟詩(歳月闕)
右謁玄元廟詩唐玄宗撰并書余甞見世有玄宗所
書鶺鴒頌與此字法正同碑在北邙山上洛陽人謂
之老君廟也(右集本)
　　　唐裴光庭碑(歳月見本文)
右裴光庭碑張九齡撰玄宗御書按唐書列傳云光
庭素與蕭嵩不平及卒博士孫琬希嵩意以其用循
資格非奬勸之誼謚曰克平帝聞特賜謚曰忠憲今
碑及題額皆爲忠獻傳云撰搖(集本/作瑶)山徃則而碑云
徃記光庭以開元二十一年薨二十四年建此碑玄
宗自書不應誤皆當以碑爲是(集本有/也字)治平元年三
月二十日書(右眞蹟)
　　　唐萬回神迹記碑(開元二十五年)
右萬回(集本有神/迹記三字)碑徐彦伯撰其事固已(集本/作可)怪矣
玄宗英偉之主彦伯當時名臣也而君臣相與尊寵
稱述之如此欲使愚庸之人不信不惑其可得乎世
傳道士罵老子云佛以神怪禍福恐動世人俾皆信
嚮(集本有故僧尼/得享豐饒七字)而爾徒(二字集本/作吾老子)髙談清淨遂使
我曹寂寞此雖鄙語有足采也治平元年三月八日
書(右眞蹟)
　　　唐安公美政頌(開元二十九年)
右安公美政頌房璘妻高氏書安公者名庭堅其事
蹟非竒而文辭亦匪佳作惟其筆畫遒麗不類婦人
所書余所(集本無/此字)集録亦已博矣而婦人之筆(二字/集本)
(作筆/畫)著於金石者髙氏一人而已然余常與蔡君謨
論書以謂書之盛莫盛於唐書之廢莫廢(集本/作甚)於今
余之所録如于頔髙駢下至(集本有楷/書手三字)陳游瓌等書
皆有蓋(集本有唐/之二字)武夫悍將暨楷書手輩字皆可愛
今文儒之盛其書屈指可數者無三四人非皆不能
蓋忽不爲尓唐人書見於今而名不知於當時者如
張師丘繆師愈之類蓋(集本有/又字)不可勝數也非余録
之則將遂泯然於後世矣余於集古不爲無益也夫
治平元年正月十三日書(右眞蹟)
　　　唐石壁寺鐡彌勒像頌(開元二十九年)
右太原府交城縣石壁寺鐡彌勒像頌者(集本有林/諤撰三字)
參軍房璘妻髙氏書余所集録古文自周秦以下訖
于顯徳凡爲千卷唐居其十七八其名臣顯逹下至
山林幽隱之士所書莫不皆有而婦人之書惟此髙
氏一人爾然其所書刻石存于今者惟此頌與安公
美政頌爾二碑筆畫字體逺不相類殆非一人之書
疑模刻不同亦不應相逺如此又疑好事者寓名以
爲竒也識者當爲辨之治平元年端午日書(右眞蹟)
　　　唐郎官石記(歳月闕)
右唐右司貟外郎陳九言撰張旭書旭以草書知名
此字真楷可愛記云自開元二十九年已後郎官姓
名列于次而此本止其序爾(右集本)
　　　唐開元聖像碑(天寳元年)
右開元聖像碑陳知温書唐開元之治盛矣至於天
寳而溢焉方其盛時人主意氣之驕超然遂欲追真
僊於雲表其夢寐恍忽(集本/作惚)云有見焉者雖是非真
僞難明於杳藹亦其注心於物精神㑹通(集本作/通㑹)志
苟至焉無不獲也唐書著(集本/作紀)玄宗事至於神仙道
家頗(集本/作類)不詳悉而此碑所(集本無/此字)載夢真容事最
備故特録之以見其(集本作/當時)君臣吁俞相與言語者
止於如(集本無/此字)此俾覽者得以迹其盛衰治亂云(右眞/蹟)
　　　唐大照禪師碑(歳月見本文)
右大照禪師碑唐吏部貟外郎盧僎撰伊闕縣尉集
賢院待制兼挍理史惟則書碑天寳元年立唐世分
書名家者四人而巳韓擇木李潮蔡有鄰及惟則也
(右集本)
　　　唐舞陽侯祠堂碑(歳月見本文)
右舞陽侯祠堂碑唐王利器撰史惟則八分徐浩篆
額天寳二年縣令張紫陽修樊噲廟文及書篆皆可
愛也(右集本)
　　　唐崔潭龜詩(天寳五年)
右崔潭龜詩蔡有鄰書唐世以八分名家者四人韓
擇木蔡有鄰李潮史惟則也韓史二家傳於世者多
矣李潮僅有存者有鄰之書亦頗難得而小字尤佳
若石經藏譛崔潭龜詩與三代彞鼎銘何異(右眞蹟)
　　　唐興唐寺石經藏讃(開元中)
右興唐寺石經藏讃皆其作者自書而八分者數家
惟蔡有鄰著其姓氏有鄰名重當世杜甫甞稱之於
詩其爲苑咸所書小字與三代器銘何異可謂名實
相稱也余家集録有鄰書頗多皆不若此讃故尤寳
之余初不識書因集古著録所閱既多遂稍識之然
則人其可不勉彊於學也治平元年三月晦日書(右眞/蹟)
　　　唐蔡有鄰盧舎那珉像碑(開元十六年)
右盧舎那珉像碑蔡有鄰書在定州唐世名能八分
者四家韓擇木史惟則世傳頗多而李潮及(十七字/集本作)
(韓擇木等四/家為最而)有鄰特爲難得慶曆中今昭文韓(集本/作相)
公在定州爲余得此本余所集録自非衆君子共成
之不能若此之多也(右眞蹟)
　　　唐植柏頌(天寳元年)
唐世八分四家而巳韓擇木史惟則之書見於世者
頗多蔡有鄰甚難得而李潮僅有亦(或作/尓)皆後人莫
及也不惟筆法難工亦近時學者罕復專精如前輩
也(右集本)
　　　唐美原夫子廟碑(天寳八年)
右美原夫子廟碑縣令王嵒字山甫撰并書碑不知
在何縣嵒天寳時人字畫竒怪初無筆法而老逸不
羈時有可愛故不忍棄之蓋書流之狂士也文字之
學傳自三代以來其體隨時變易轉相祖習遂以名
家亦烏有(集本有/定字)法邪至魏晉以後漸分真草而羲
獻父子爲一時所尚後世言書者非此二人(集本有/則字)
皆不爲法其藝誠爲精絶然謂必爲法則初何所據
所謂(集本無/此二字)天下孰知夫正法哉嵒書固自放於怪
逸矣聊存之以備傳覽治平元年八月十一日書(右眞/蹟)
　　　唐鄭預注多心經(天寳九年)
右鄭預注多心經不著書人名氏疑預自書蓋開元
天寳之間書體類此者數家如擣練石韓公井記洛
祠志皆一體而皆不見名氏此經字體不減三記而
注尤精勁蓋他處未甞有故録之而不忍棄矧釋氏
之書因字而見録者多矣余毎著其所以録之意覽
者可以察也治平元年夏至日大熱翫此以忘暑因
書(右眞蹟)
集古錄跋尾卷第六
八都壇實録(元第/三十)文云(一作/曰)
魏載墓誌銘(元第五百/六十四)居甲(一作/髙甲)
乙速孤神慶碑(元第八百/五十二)代祖(二字上一/有五字)治平甲辰
社日書(一有此/七字)
薛仁責碑(元第六百/五十二)
君氏闕文(元第一百/六十二)
尹孝子旌表文(元附一百/六十二)深矣(此下一/有乎字)
孝子張常洧旌表碣(元第二百/三十二)
渭南令李君碑(元第一百/一十九)
流杯亭侍宴詩(元第二百/二十二)臨汝(此下一/有温字)
同前碑亭(一無/碑字)
司刑寺大脚跡敕(元第五百/一十二)脚跡(一作/佛跡)敕(一作/記)若斯
(此下一/有時字)甚也(一作/盛也)斯民(一作/人)
幽林思(元第二/十九)
寧照寺鍾銘(元第五百/九十六)
韋維善政論(元第八/百五十)治平甲辰秋社日書(一有此/八字)
唐令長新戒(元第三/百九)
華陽頌(元第二百/一十七)所以貪畏(一作所/貪所畏)之心(一作/性)或曰
彼術未至故死爾(一無此/九字)於彼(此下一/有其字)笑也(此下一/有巳字)
治平元年正月四日書(一有此/九字)
有道先生葉公碑(元第二/百四十)爲最(一作/最爲)
嵩嶽寺碑(元第一/百十七)
端州石室記(元第四/十四)
獨孤府君碑(元第四/十七)伯謀(一作/仲謀)
同前缺也(一無/也字)
裴大智碑(元第四百/三十五)
張嘉正碑(元第六百二十二/至六百二十三)
郭知運碑(元第三/十七)知者(此下一有注云英又紀徳碑/云知運第七子也今碑與唐)
(書互見者五/人尚闕其二)
御史臺精舎記(元第三百/七十三)
張尊師碑(元第六/百七十)
景陽井銘(元第二/百六)皆磨(一無/皆字)
華嶽題名(元第四百二十/一至四百三十)開元二十三年(真蹟誤作/丙午集本)
(改作丙子其/實歳在乙亥)其無歳月不可次第者别爲一卷第十
(跋後一有/此十五字)
石臺道徳經(元第二/至七)
唐群臣請立道德經臺奏荅(元第/十)玼(一作/玭)廬陵歐陽
某家藏(一有此/七字)
盧奐㕔事讃(元第九/十五)
鶺鴒頌(元無/卷第)沂公(二字上一/有王字)
唐玄宗謁玄元廟詩(元第七/十九)
裴光庭碑(元第四百/五十七)
萬回碑(元第三百/七十八)
安公美政頌(元第二百/五十二)師丘(一作/求)
鐵彌勒像頌(元第六百/七十七)
唐郎官石記(元第九十/八至一百)
開元聖像碑(元第二百/九十七)嘉祐八年歳在癸卯𥘉伏日
書(一有此/十二字)
大照禪師碑(元第五/十八)
舞陽侯祠堂碑(元第六/十三)
崔潭龜詩(元第五/百四十)
興唐寺石經藏讃(元第四百/八十六)
盧舎那珉像碑(元第二百三十三/至二百三十四)余所集録自(五字/一作)
(所集/録目)
植栢頌(元第一百/五十九)植(一作/桐)甚難(一作/差難)
美原夫子廟碑(元第九百/七十七)
鄭預注多心經(元第七百/八十二)
内制集卷第七　歐陽文忠公集八十八
　　　賜河陽三城節度使同中書門下平章事判
　　　河南府文彦博加恩告勑詔
朕因孟冬之吉辰饗太宫而合食膺受神貺推行慶
恩眷惟同徳之臣方處居留之任宜優異數少示眷
懷旣敷吿於外庭其徃祗於休命
　　　内中福寧殿開啓祫享預告道埸青詞(十月)
(十九日)
伏以宗廟之嚴祫祭爲重乃卜孟冬之吉躬修合食
之儀仰企上靈冥孚隂佑俾克成於盛禮冀永錫於
純禧式展孝思用膺神貺
　　　在外五嶽四瀆四海并諸神廟等處謝祫享
　　　禮畢祝文(十月十九日)
屬者卜吉孟冬致饗清廟聖靈來格福祉沓臻荷神
貺之不違俾縟儀之克舉敢忘神報達此明誠
　　　泗州塔下并峨嵋山開啓謝祫享禮畢道埸
　　　齋文
兹者冬物吿成因饗親而達孝神釐來貺旣均慶之
以時惟盛(一作/成)禮之弗違荷巨慈之旁祐即靈埸而
申報冀冥鑒之孔昭薦此誠明期於福應
　　　太平興國寺開先殿開啓孝明皇后忌辰道
　　　埸齋文(十一月一日)
伏以柔明之範瞻厚徳而巳遐感慕之思託洪慈而
申薦載嚴寳殿恭啓貝函惟淨福之是資冀靈游之
永祐
　　　太平興國寺開先殿開啓孝明皇后忌辰道
　　　埸功徳䟽右語
右伏以真覺之慈應物溥示於能仁孝思之感以時
式臨於諱日俾延淨侶交奏𣑽功冀承勝利之因永
獲冥深之祐
　　　賜西南蕃蠻人張光現等敕書(十一月三日)
汝世守邊疆逺輸忠順時修職貢附達𣢾誠載嘉勤
恪之心宜示襃優之錫
　　　賜宰臣富弼乞退不允批答
省表具之夫知人之明可謂難矣而任賢之術兹豈
易哉若乃聽之不聦信之不篤施設之方未盡弗極
其材遲速之効有時莫能少待則被其任者實亦艱
歟卿以純一忠亮之誠藴宏深逺大之業朕虚巳以
聽推心仰成至於一二之臣是惟同徳下逮衆多之
論曽靡間然方將甄敘賢愚修明法度務究本根而
更治不求歳月之近功期於有成兹乃予意奈何中
道而將止夫亦奚託以爲辭矧上下旣交寧有不通
之志而君臣相遇豈爲易得之時當體余懷勉安厥
位所乞宜不允
　　　賜外任臣寮進奉助祫享銀絹等敕書
朕卜吉孟冬合食清廟禮樂交舉臣工畢從嘉守土
之修官咸以時而來助各以其物粲然在庭載省勤
誠良深歎尚
　　　賜觀文殿學士禮部尚書王舉正乞致仕不
　　　允詔(十一月十四日)
夫朝廷之廣大賢儁之衆多必有皤然耆壽之臣以
當上所優禮之異或事思所訪則有老成俾時之式
瞻以爲人望故禮雖七十猶有不得謝者焉卿懿文
髙行有君子之風清節令問爲當世所重閱書祕殿
日侍清閑進讀經筵坐論道徳固非有官司之責筋
力之勞宜思少安副我眷待
　　　鎮潼軍華隂縣雲臺觀修整真宗皇帝御容
　　　等殿今已了當扶請御容入本殿奉安祝文
(十一月十四日)
屹爾名山斯爲福地翼然寳構式奉威靈繕完旣新
考卜惟吉鑒兹懇至永以妥安
　　　鎮潼軍華隂縣雲臺觀修整聖祖及真宗御
　　　容等殿今巳了當乞請御容入本殿奉安青
　　　詞(十一月十四日)
伏以靈峯甚峻仙宇載嚴爰考吉辰奉寧真聖式伸
祗吿昭鑒乃誠
　　　賜相州觀察使劉從廣進奉乾元節馬詔
卿蔚有敏材膺于寄任逺瞻壽節効乃誠勤在庭之
獻肅陳事上之忠可見省閱之際嘉歎不忘
　　　賜觀文殿大學士尚書户部侍郎知定州龐
　　　籍乞退不允詔
敕龐籍省所劄子奏以年齒衰殘自去年七月後累
奉表及劄子輸􁐍懇誠㝷蒙差知定州亦曾面告秖
乞一年許賜請老歸第伏望早賜差人承替得遂前
懇事具悉夫難進易退雖士節之甚美而尚賢優老
亦朝家之所先故禮稱引年而有不得謝卿以儁徳
爲時舊臣柬於予衷任以方面材猷甚壯視聽方彊
矧夫邊候無虞民事尤簡固可以偃息藩屏養頥精
神而逺慕昔賢願還官政雖止足之意誠可尚於髙
懷而眷遇之深難遽從於來請所乞宜不允故茲詔
示想宜知悉冬寒卿比平安好遣書指不多及
　　賜河陽三城節度使同中書門下平章事判
　　　河南府文彦博辭加恩不允詔(十一月/十七日)
敕彦博省所上表陳讓祫享禮畢加恩事具悉朕屬
者潔齊精誠薦見宗廟蒙神之貺受福孔多推慶賜
以大行均中外而咸及矧我同徳乃時舊臣惟體貌
之隆宜加於異數而襃優之意未稱於予衷嘉讓節
之甚勤顧成命之難止所讓宜不允故兹詔示想宜
知悉冬寒卿比平安好遣書指不多及
　　　賜樞宻使檢校太尉同中書門下平章事宋
　　　庠讓恩命第二表不允斷來章批答口宣
卿陪祀疇勞啓封加命再形懇讓深識沖懐顧定志
之弗移宜承命而毋忽
　　　西太一宫開啓祝聖壽年交金籙道埸青詞
(十一月二十三日)
伏以萬物堅成樂歳功之斯就四時迭運荷乾施之
無窮爰即靈埸載啓科式薦以芬芳之潔通於杳黙
之神伏願威鑒昭臨福禧穰集固穹隆之壽曆延緜
永之皇圖下逮羣生咸均餘祐
　　　萬壽觀寧華殿開啓温成皇后忌辰道埸青
　　　詞(十一月二十九日)
伏以妙道無方推乎善應清真昭格通以明誠追内
則之有儀藹餘芳而未逺式臨諱日俾按醮科爰即
琳宫肅延羽士冀資冥福永助仙游
　　　閤門賜許懷徳張茂實告敕口宣
卿素稱忠勇僃著勞能俾更旄節之榮仍董貔貅之
旅徃膺寵命其體眷懷
　　　賜觀文殿學士禮部尚書王舉正乞致仕不
　　　允詔(十一月二十九日)
卿精深之學足以待問清懿之望足以鎮浮嚮從守
藩念逺賢之在外來侍經席冀開予於未聞惟道徳
之所資非耆舊而誰處雖引年之制禮固有常而愛
老之心予寧敢怠所宜勉近醫藥輔安精神期臻壽
康以副虚佇所乞宜不允
　　　賜馬歩軍副都指揮使張茂實赴闕生料口
　　　宣(十二月六日)
卿逺趨召節方届都城惟兹餼品之豐式舉彞章之
舊徃祗寵錫式體眷懷
　　　班荆館賜契丹賀正旦人使到闕御筵口宣
(十二月九日)
卿等歳元兹始隣好時修載馳使傳之勞方次都門
之近宜伸頒錫式示眷懷
　　　正月五日賜賀正旦人使内中酒果口宣
卿等夙將信聘來結隣歡方伸宴飫(一作/飲)之豐式示
眷懷之意芳醪嘉實宜厚寵頒
　　　賜侍衞親軍馬軍副都指揮使張茂實讓恩
　　　命不允詔(十二月十五日)
卿蔚有材武稱於周行早罄忠力膺予寄任自分齊
鉞屢易名邦俾更節制之權入總禁嚴之旅扞城宿
衛皆汝職焉載閱來章雖嘉讓節趨祗成命宜體眷
懷所讓宜不允
　　　内中福寧殿開啓天慶節道埸青詞
伏以新陽叶律肇正於歳端嘉節紀時蓋遵於國典
載嚴祕殿遐企上真薦兹蠲潔之誠杳達清冥之應
冀承靈貺永祐皇圖
　　　内中福寧殿罷散天慶節道埸青詞
伏以元符肇貺先聖是膺紀爲令節之名著乃仙科
之式用嚴禁宻恭薦苾芬冀真馭之昭臨貺嘉祥而
茂集基圖永固動植均休
　　　賜新除建雄軍節度使依舊殿前都指揮使
　　　許懷徳讓恩命第二表不允斷來章批答(十/二)
(月五日)
省表具之卿㧞從行伍之微董我師徒之衆嘉爾勞
舊優之寵榮乃思功効之未彰能形避讓之冲懇巳
行之命其徃欽承事上之忠無或怠忽所讓宜不允
仍斷來章
　　　内中御侍巳下賀皇帝年節詞語
妾等言伏以堯官謹曆萬物惟新夏數得天四時以
正恭惟尊號皇帝陛下睿明禀哲慈儉保邦正朔頒
行極舟車之所至仁恩(一作/慈)溥及順天地以發生妾
等忝僃掖庭獲瞻黼座順三微之首月祝萬壽於無
疆
　　　賜夏國主進奉賀正旦馬駞詔
王正首歳玉曆頒春眷惟繼世之忠克効守藩之職
勤修時貢來旅明庭言念傾輸良深歎獎
　　　皇帝回契丹皇帝賀正旦書
正月日伯大宋皇帝致書于姪大契丹聖文神武睿
孝皇帝闕下歳端更始順陽律以布和信聘時修講
隣歡而増固閱書言之勤好加篚幣之腆豐感戢所
深述宣罔旣今懷化軍節度使耶律嘏等回專奉書
陳謝不宣白
　　　皇帝回契丹皇帝達皇太后賀正旦書
正月日伯大宋皇帝致書于姪大契丹聖文神武睿
孝皇帝闕下玉曆頒時寳隣交聘兼馳使馹别枉信
函載傳慈懿之言益固講修之好顓希侍次達此悰
誠今歸徳軍節度使耶律思寧等回專奉書陳謝不
宣白
　　　賜起居舍人知制誥劉敞等奨諭詔(十二月/九日)
敕劉敞省所進祫享詩事具悉祫大祭也禮久闕焉
朕因時孟冬躬薦圭鬯永惟祖考之烈格于天地禮
樂之盛昭乎(一作/于)物容宜有儒學之臣形爲頌歎之
美卿議論閎博辭章爛然敷訓吿以代予言是惟其
職發揄揚而稱上徳聊見餘才省閱巳還嘉尚良切
故兹獎諭想宜知悉
　　　賜刑部郎中充天章閣待制錢象先等獎諭
　　　詔(十二月九日)
敕象先省所進祫享詩事具悉祫大祭也禮久闕焉
朕因時孟冬躬薦圭鬯永惟祖考之烈格于天地禮
樂之盛昭乎(一作/于)物容宜有儒學之臣形爲頌歎之
美覽奏篇之來上慶熈事之有成文采可觀歎嘉于
再故兹獎諭想宜知悉
　　　賜屯田貟外郎國子監直講梅堯臣獎諭敕
　　　書(十二月九日)
敕梅堯臣省所進祫享詩事具悉汝行懿而粹學優
而純以詩自名爲衆所服矧乃詠祖宗之功徳述禮
樂之聲容宜被朱絃以薦清廟載披來獻深用歎嘉
故兹獎諭想宜知悉
　　　賜西京作坊使知麟州王慶民獎諭敕書(十/二)
(月十七日)
敕王慶民省所奏準宻院劄子節文以臣撰成麟府
二州絹圖一面并序目二冊詣闕上進事具悉古之
用兵者必因地形制方略然後可以策勝敗之筭運
竒正之謀爾以材武之資有敏明之識自膺柬寄出
守邊封而能周知山川險易之形歷覽亭障屯防之
要列爲凡目粲爾(一作/可)條陳不惟指掌於披圖足以
因時而制變遽兹來上深體乃忠省閱以還歎嘉曷
已故兹獎諭想宜知悉
　　　集英殿告遷宣祖皇帝昭憲皇后御容赴奉
　　　先禪院慶基殿奉安祝文
伏以祖烈昭宣威神緬邈顧祠庭之夙敞崇寳構以
載新冀即妥安永伸(一作/申)嚴奉
　　　奉先禪院法堂上告遷宣祖皇帝昭憲皇后
　　　御容赴内中奉安祝文
伏以早嚴寳殿以佇神游今奉威靈即安清禁仰惟
鑒格歆此精衷
　　　景靈宫奉真殿𨳩啓真宗皇帝忌辰道埸看
　　　佛經都功德䟽語
伏以威神在天奉真逰而時格覺慈宣化敷慧福以
無窮追諱日之甫臨演袐言而申薦永繄仁佑式慰
孝衷
　　　景靈宫奉真殿真宗皇帝忌辰道埸看道經
　　　都功德䟽語
伏以琳宫嚴敞奉真馭以来臨寳笈飛華演靈篇而
甚祕式屇遏音之日載深濡露之懷遐薦福因永資
道䕃
　　　景靈宫廣孝殿章懿皇后忌辰道埸看佛經
　　　都功德䟽語
伏以諱日斯臨孝心増感永慕至慈之德載瞻大覺
之雄旣集善因遐資福果
　　　景靈宫廣孝殿章懿皇后忌辰道埸看道經
　　　都功德䟽語
伏以春露旣濡孝思罔極即仙庭之祕邃誦金簡之
精微仰冀清真永資遐福
　　　賜新除建雄軍節度使殿前都指揮使許懷
　　　德讓恩命第一表不允批答口宣
卿以宿衞之勤勞能備著俾移使節式示眷懷冝體
優恩勿持堅讓
　　　賜新除建雄軍節度使殿前都指揮使許懷
　　　德讓恩命第二表不允㫁来章批答口宣
卿夙推材武乆擁節旄俾易名藩用伸優遇無煩固
避徃服新恩
　　　賜觀文殿學士尚書右丞田況乞致仕不允
　　　批答(嘉祐五年正月八日)
省表具之卿德量足以容衆材識足以濟時蔚然君
子之風綽有大臣之體自嬰疾恙求解樞機朕心惻
然深以爲惜乃惟書殿之清職自非耆哲而弗居俾
從優游以便頥飬所期福善之理當䝉勿藥之休還
来輔予以盡賢業遽形引謝良異眷懷所乞冝不允
　　　皇第九女封福安公主制(正月二十四日)
門下朕稽有國之彞章著皇女之稱謂取其主以同
姓所以見王體之尊必也錫之美名所以彰禮命之
寵載㳙吉日敷告在庭皇第九女岐嶷之姿有生知
之異禀柔順之質得天性之自然方嚴保傳之規以
飬肅雍之德俾遵舊典襃以徽章嘉乃妙齡盛哉儀
服考僉言而惟允非予意之敢私於戲隆仁恩以厚
親兹惟教愛習圖史而循法繄乃夙成祗若訓言徃
膺渙渥(一作/命)可封福安公主仍令所司擇日備禮册
命主者施行
　　　皇第十女封慶壽公主制(同日)
門下詩紀王姬之盛車服之制甚嚴漢優帝女之儀
湯沐之封並列蓋敦國體匪曰親私惟始𬒳扵寵章
常推擇扵嘉號載稽成憲誕告外庭皇第十女寳婺
分暉仙源襲慶天姿異禀温而有儀姆教不煩生而
知善方居妙歲蔚有令猷朕仰承燕翼之謀兹膺(一/作)
(膺/兹)蕃衍之祉俾新禮命式示襃榮於戲寵秩旣崇在
乎有德名稱甚美享乃多休祗服茂恩勿忘明訓可
封慶壽公主仍令所司擇日僃禮册命主者施行
　　　内中御侍已下賀皇帝乾元節詞語(正月二/十六日)
妾等言正陽旅月式符誕聖之期令節稱觴共獻無
疆之夀伏惟尊號皇帝陛下法堯聦睿躬禹儉勤厚
德浸扵黎元至仁同扵覆載舟車所及聲敎咸均罄
兹率土之濵共効南山之祝妾等欣逢嘉㑹獲侍嚴
宸敢望清光恭陳善頌無任歌時樂聖歡呼激切之
至
内制集卷第七
在外嶽瀆等謝祫享禮畢祝文神報(疑是/伸報)
外集卷第七　歐陽文忠公集五十七
　　律詩三
　　　贈王介甫
翰林風月三千首吏部文章二百年老去自憐心尚
在後来誰與子爭先朱門歌舞爭新態緑綺塵埃試
拂絃常恨聞名不相識相逢罇酒盍留連
　　　蘇才翁挽詩二首
握手接歡言相知二十年文章家世事名譽弟兄賢
可惜英魂掩惟餘醉墨傳秋風衰柳岸撫柩送歸船
雄心壯志两崢嶸誰謂中年志不成零落篇章為世
寳平生風義見交情青松月下泉臺路白草原頭薤
露聲自古英豪皆若此哭君徒有淚沾纓
　　　送石揚休還蜀
長愛謫仙誇蜀道送君西望重吟哦路髙黄鵠飛不
到花發杜䳌啼更多清禁寒生鳯池水繡衣榮照錦
江波昔年同舍青衿子夾道歡迎鬢已皤
　　　和景仁試明經大義多不通有感
庠序制猶闕郷閭教不行古扵經學政今也藝虚名
来者益可鄙待之因愈輕無徒誚其陋講勸在公卿
　　　和公儀試進士終埸有作
朝家意在取遺才樂育推仁亦至㢤本欲勵賢敦古
學可嗟趨利競朋来昔人自重身難進薄俗多端路
久開何異鱣魴爭尺水巨魚先已化風雷
　　　久在病告近方赴直偶成拙詩二首
經時移病久端居玉署新秋獨直廬夜靜樓臺落銀
漢人閑鈴索少文書江湖未去年華晚燈火微涼暑
雨初敢向聖朝辭寵禄多慙禁籞(一作/闕)養慵踈
清晨下直大明宫馳馬悠然宿露中金闕雲開滄海
日天街雨後緑槐風歳華忽忽雙流矢鬢髪蕭蕭一
病翁名在玉堂歸未得西山畫閣興何窮
　　　送潤州通判屯田
船頭初轉兩旗開清曉津亭疊鼓催自古江山最佳
䖏況君談笑有餘才雲愁海闊驚濤漲木落霜清畫
角哀善政已成多雅思寄詩宜逐驛筒来
　　　和劉原甫平山堂見寄
督府繁華久已䦨至今形勝可躋攀山横天地蒼茫
外花發池臺草莽間萬井笙歌遺俗在一罇風月屬
君閑遥知為我留真賞恨不相隨暫解顔
　　　送張吉老赴浙憲
呉越東南冨百城路人應羡繡(一作/錦)衣榮昔時結客
曾逰䖏今見焚香夾道迎治世用刑期止殺仁心聽
獄務求生時豐訟息多餘暇無惜新篇屢寄聲
　　　春日詞五首
宫壇青陌賽牛回玉琯(一作/管)東風逗曉来不待嶺梅
傳逺信剪刀先放綵花開
試粉東牎待曉廻共尋春柳傍香臺不驚樹裏禽初
變共喜釵頭鷰已来
紅霧初開上曉霞共驚風色變年華香車遥認春雷
響庭雪先開玉樹花
玉琯吹灰夜色殘雞鳴紅日上仙盤初驚百舌綿蠻
語已覺東風料峭寒
待曉銅荷剪蠟煤繡簾春色犯寒来畫眉不待張京
兆自有新䊋試落梅
　　　走筆答原甫提刑學士(慶曆五年/詳見卷末)
歳暮山城喜少留西亭尚欲挽行輈一罇莫惜臨岐
别十載相逢各白頭
　　　酬淨照大師說
佛說吾不學勞師忽𣢾關吾方仁義急君且水雲閑
意淡宜松鶴詩清叩珮環林泉苟有趣何必市㕓間
　　　和劉原父從幸後苑觀稻呈講筵諸公
禁籞皇居接香畦鏤檻邊分渠自靈沼種稻滿滮田
六榖名居首三農政所先擢莖蒙徳茂飬實以時堅
曉謁龍墀罷行瞻鳯蓋翩粹容知(一作/和)喜色嘉瑞奏
豐年衰病慙經學陪逰與俊賢安知帝力及但樂歲
功全拜賜秋風裏分行黼座前自憐臺笠叟来綴侍
臣篇
　　　送薛水部通判并州
胷懷磊落逢知已氣略縱橫負壯心玉麈生風賔滿
坐金鱗照甲士如林牛羊日暖山田羙雨雪春寒土
屋深自古幽并重豪俠秖應行樂費黄金
　　　鶴
樊籠毛羽日低摧野水長松眼暫開萬里秋風天外
意日斜閑啄岸邉苔
　　　鴈
来時沙磧已冰霜飛過江南木葉黄水闊天低雲暗
澹朔風吹起自成行
　　　鶻
依倚秋風氣象豪似欺黄雀在蓬蒿不知羽翼青冥
上腐䑕相隨勢亦髙
　　　原甫致齋集禧余亦攝事後廟謹呈拙句兼
　　　簡聖俞
受命分行攝上公紫微人在玉華宫樓臺碧瓦輝雲
日蓮芰清香帶水風毎接少年嗟老病尚能聮句惱
詩翁凌(一作/臨)晨已事追佳賞緑李甘瓜興未窮
　　　同年祕書丞陳動之挽詞二首
埸屋當年氣最雄交㳺樽酒弟兄同文章落筆傳都
下議論生鋒服座中自古聖賢誰(一作/猶)不死況君門
戸有清風凋零三十年朋舊在者多為白髪翁
冨貴聲名豈足論死生榮辱等埃塵青衫照日誇春
牓白首餘年哭故人盛徳不忘存誌刻話言能記有
朋親吴江草木春風動瀝酒誰瞻壠樹新
　　　奉和劉舍人初雪
夜雪填空曉更飄龍墀風冷珮聲髙瓊花落䖏縈仙
仗玉殿光中認赭袍下直笑談多樂事平時罇酒屬
吾曹羡君年少才無敵顧我雖衰飲尚豪
　　　暮春書事呈四舍人
樹隂初合苔生暈花蘂新成蜜滿脾鸎燕各歸巢哺
子蛙魚共樂雨添池少年春物今如此老病衰翁了
不知飽食杜門何所事日長偏與睡相宜
　　　荷葉
池靣風来波㶑㶑波間露下葉田田誰於水上張青
蓋罩却紅䊋唱採蓮
　　　小池
深院無人鏁曲池莓苔繞岸雨生衣緑萍合䖏蜻蜓
立紅蓼開時蛺蝶飛
　　　釣者
風牽釣線裊長竿短笠輕蓑細草間春雨濛濛看不
見(一作/足)水煙埋却靣前山
　　　霜
一夜新霜著瓦輕芭蕉心折敗荷傾奈寒惟有東籬
菊金蘂繁開曉更清
　　　牛
日出東籬黄雀驚雪銷春動草芽生土坡平慢陂田
闊橫載童兒帶犢行
　　　送劉虚白二首
祕訣誰傳妙若神能将題品徧朝紳因言禍福兼忠
孝吾愛君平善誨人
我嗟韁鎻若牽拘久羡南山去結廬自顧豈勞君借
譽偶然章服裹猿狙
　　　劉丞相挽詞二首
南國鄰郷邑東都並儁逰賜袍聮唱第命相見封侯
念昔趨黄閤相看笑白頭盛衰同俯仰旌旐送山丘
連章相府辭榮寵擁斾名都出鎮臨年少已推能宰
社郷人終不見揮金長蛟息浪歸㠶穩喬木生煙蔽
日深平昔家庭敦友愛可憐松檟亦連隂
　　　寄大名程資政琳
龍門長恨晚方登便以忘年接後生談劇每容陪玉
麈飲豪常憶困金觥冰開御水春應緑雲破淮天月
自明醉倒離筵聽别曲醒来猶尚記餘聲
　　　東齋對雪有懷
東齋坐客飲方豪誰報風簾雪已飄貪聽罇前歌裊
裊不聞牎外響蕭蕭已憐殘臘催梅蘂更約新春探
柳條共憶瀛洲人獨直神仙清景正寥寥
　　　雪後玉堂夜直
雪壓宫墻鏁禁城沉沉樓殿景尤清玉堂影亂燈交
晃銀闕光寒夜自明塵暗圖書愁獨直人閑鈴索久
無聲鑾坡地峻誰能到莫惜宫壷酒屢傾
　　　官舍假日書懷奉呈子華内翰長文原甫景
　　　仁舍人聖俞博士
鎻印春風雪入簾天寒鳥雀聚空簷青幡受歲兒童
喜白髪催人老病添艷舞回腰飛玉盞清吟擁鼻對
冰蟾相從一笑兩莫得簿領區區嘆米鹽
　　　酬王君玉中秋席上待月值雨
池上雖然無皓魄罇前殊未減清歡緑醅自有寒中
力紅粉尤宜燭下看羅綺塵隨歌扇動管絃聲雜雨
荷乾客舟閑卧王夫子詩陣教誰主将壇
　　　中秋不見月問客
試問玉蟾寒皎皎何如銀燭亂熒熒不知桂魄今何
在應在吾家紫石屏
　　　張仲通示墨竹嗣以嘉(一作/佳)篇豈勝欽玩聊
　　　以四韻仰酬厚貺
數竿蒼翠冩生綃寄我公齋伴寂寥不待雪霜常(一/作)
(長)凛凛雖無風雨自蕭蕭嗟予心志俱憔悴羡子文
章騁(一作/足)冨饒嗣以嘉(一作/佳)篇誠厚貺逺慚為報乏
瓊瑶
　　　奉寄㐮陽張學士兄
東津渌水南山色夢寐㐮陽二十年(予昔遊漢上嘗/愛其山川迨今)
(十六七/年矣)顧我百憂今白首羡君千騎若登仙花開漢
女㳺堤上人看仙翁擁道邉況有玉鍾應不負夜槽
春酒響如泉
　　　奉答聖俞宿直見寄之作
寒夜分曹直嚴城隔㡬層予慚批鳯詔(一作/諾)君歎守
螢燈病骨羸漳浦官書蠹羽陵無嫌學舍冷文字比
清冰
　　　和原甫舍人閣下午寢歸有作
遥知好睡紫微郎枕簟清薫緑蕙芳五色詔成人不
到萬年風動閣生涼平時下直歸宜早陋巷相過意
未忘揚子不煩多載酒主人猶可具(一作/共)黄粱
　　　聞原甫久在病告有感
東城移疾久離居安得疑虵意盡祛諸老何為讒賈
誼君王猶未識相如浮沉俗喜隨時態磊落材多與
世踈誰謂文章金馬客飜同憔悴楚三閭
　　　試筆
試筆消長日躭書遣百憂餘生得如此萬事復何求
黄犬可爲戒白雲當自由無将一抔土欲塞九河流
　　　齋宫感事寄原甫學士
曾向齋宫詠麥秋緑隂佳樹覆墻頭重来滿地新霜
葉却憶初聞黄栗留
　　　戯答仲儀口號
弊居回看如蛙穴華宇来棲若鷰身(寄宿/人家)敢望笙歌
行樂事只憂無米過来春(今年逺近大/水稼穡何望)
　　　觀龍圖閣三聖御書應制
層􁀌嚴清禁披圖爛寳文虹蜺光照物龍鳯勢騰雲
妙極功歸一真隨體自分孝思遵寳訓聖業廣惟勤
　　　題東閤後集(一作題營丘集後)
東閤三朝多大事營丘二載足(三字一作/兩郡半)閑辭近詩
留作歸榮集何日歸田自集詩
　　　日長偶書
日長漸覺逍遥樂何況終朝無事人安得遂為無事
者人間萬慮不關身
　　　寄答王仲儀太尉素
豐樂山前一醉翁餘䶖有㡬百憂攻平生自恃(一作/是)
心無媿直道誠知世不容換骨莫求丹九轉榮名豈
在祿千鍾明年今日如尋我潁水東西問老農
　　　解官後答韓魏公見寄
報國勤勞已蔑聞終身榮遇最無倫老為南畝一夫
去猶是東宫二品臣侍從籍通清切禁笑歌行作太
平民欲知念舊君恩厚二者難兼始兩人(新制推恩/致仕許依)
(舊兼職自王仲儀/始今某仍出特恩)
　　　余昔留守南都得與杜祁公唱和詩有答公
　　　見贈二十韻之卒章云報國如乖碩歸耕寧
　　　買田期無辱知已肯逐利名遷逮今二十有
　　　二年祁公捐館亦十有五年矣而余始蒙恩
　　　得遂退休之請追懷平昔不勝感涕輙為短
　　　句寘公祠堂
掩涕發陳編追思二十年門生今白首墓木已蒼煙
報國如乖碩歸耕寧買田此言今始踐知不愧黄泉
　　　答端明王尚書見寄兼簡景仁文𥙿二侍郎
　　　二首
日久都城車馬喧豈知風月屬三賢唱髙誰敢投詩
社行處人爭看地仙酒靣撥醅浮大白舞腰催拍趂
繁絃與公等是休官者方把鋤犁學事田
多病新還太守章歸来白首興何長琴書自是千金
産日月閑銷百刻香尚有俸錢酤羙酒自栽花圃趂
新陽醉翁生計今如此一笑何時共一觴
　　　寄題景純學士蔵春塢新居
清才四紀擅時名晚卜丘林遂解纓欲借青春蔵向
此湏知白首尚多情水浮花出人間去山近雲從席
上生漫(一作/謾)說市朝堪大隱仙家誰信在重城
　　　㑹老堂
古来交道愧難終此㑹今時豈易逢出䖏三朝俱白
首凋零萬木見青松公能不逺来千里我病猶堪釂
一鍾已勝山隂空興盡且留歸駕為從容
　　　叔平少師去後㑹老堂獨坐偶成
積雨荒庭徧緑苔西堂瀟灑為誰開愛酒少師花落
去彈琴道士月明来鷄啼日午衡門靜鶴唳風清晝
夢回野老但欣南畝伴豈知(一作/峯髙)名籍在蓬萊
　　　退居述懷寄北京韓侍中一首
悠悠身世比浮雲白首歸来潁水濆曾看元臣調鼎
鼐却尋田叟問耕耘一生勤苦書千卷萬事銷磨酒
百分放浪豈無方外士尚思親友念離羣
書殿宫臣寵並叨不同憔悴返漁樵無窮興味閑中
得強半光隂醉裏銷靜愛竹時来野寺獨尋春偶過
溪橋猶湏五物稱居士不及顔回飲一瓢
　　　贈潘道士
門無車轍紫苔侵雞犬蕭條陋巷深寄語彈琴潘道
士雨中尋得越江吟
　　　答樞宻呉給事見寄
老得閑来興味長問将何事送餘光春寒擁𬒳三竿
日宴坐忘言一炷香報國愧無功尺寸歸田仍值嵗
豐穰樞庭任重才餘暇猶有新篇寄草堂
　　　答判班孫待制見寄
三朝竊寵幸逢辰晚節恩深許乞身無用物中仍老
病太平時得作閑人鳴琴酌酒留嘉客引水栽花過
一春惟恨江淹才已盡難酬開府句清新
　　　初夏西湖
積雨新晴漲碧溪偶尋行䖏獨依依緑隂黄鳥春歸
後紅蘤青苔人跡稀萍匝汀洲魚自躍日長欄檻燕
交飛林僧不用相迎送吾欲臺頭坐釣磯
　　　寄河陽王宣徽
誰謂蕭條潁水邊能令嘉客少留連肥魚羙酒偏宜
老明月清風不用錢況值湖園方首夏正當櫻筍似
三川自知不及南都㑹勉彊猶湏詫短篇
　　　寄韓子華(并序)
余與韓子華長文禹玉同直玉堂嘗約五十八嵗致
仕子華書扵柱上其後荐蒙恩寵世故多囏歴仕三
朝備位二府巳過限七年方能乞身歸老俗諺云也
賣弄得過裏
人事從来無䖏定世塗多故踐言難誰如潁水閑居
士十頃西湖一釣竿
　　　戯劉原甫(見蔡絛西清詩話/已下續添)
平生志業有誰先落筆文章海内傳昨日都城應紙
貴開簾却扇見新篇
仙家千載一何長浮世空驚日月忙洞裏新花莫相
笑劉郎今是老劉郎
　　　和子履逰泗上雍家園
長橋南走群山間中有雍子之名園蒼雲蔽天竹色
淨暖日撲地花氣繁飛泉来從逺嶺背林下曲折寒
波翻珍禽不可見毛羽數聲清絶如哀彈我来據石
弄瑟瑟惟恐日暮登歸軒塵紛解剥耳目異秖疑夢
入神仙村知君襟尚我同好作詩閎放莫可攀髙篇
絶景兩不及久之想像空冥煩
　右雍家園詩吉綿閩本皆入公外集而王荆公四
家詩選亦有之今乃載蘇子羙滄浪集後人安得
　不疑或謂公親作滄浪集序不應誤雜巳詩可以
　無疑姑附見扵此按王荆公取公詩凡一百二十
　五首内一百三首載居士集二十一首載外集又
　一篇即此詩其它或全改一聮或増減一聮甚者
　至増四聮或移兩聮之類巳注一作扵逐篇豈當
　時傳本不同抑荆公自加潤色也
京本子履姓陳衆本並作弄琴瑟惟蜀本作瑟瑟
外集卷第七
嘉祐三年二月公館伴北使在都亭驛有戯寄梅
聖俞絶句聖俞集中次韻云去年鎻宿得聮華二
　月墻頭始見花今日都亭公感物明朝太學我辭
　家(上丁釋/奠致齋)公詩無之
久在病告近方赴直偶成拙詩二首宿露(一作/宿霧)
答原甫提刑學士(慶暦五年冬公守滁州而前政趙/良䂓帶祕閣校理移京西提刑即)
(其人也合/入苐六卷)
陳動之挽詞(或作洞非登/科記可據)
釣者釣線(一作/鈎線)
退居述懷寄韓侍中頴水濆(衆本皆作濵不特别韻/而韓公文集載和篇亦)
(作濆今/從之)
奏議卷第七　歐陽文忠公集一百三
　諌院
　　　論捕賊賞罰劄子(慶曆三年)
臣伏見方今天下盗賊縱横王倫張海等所過州縣
縣尉廵檢有迎賊飲宴者有獻其器甲者有畏懦走
避者有𬒳其驅役者朝廷於此憂賊之時正患乏人
之際或於廵檢縣尉之内得一捕賊可使之人則必
湏特示旌酬以行激勵苟或未能者猶湏懸賞以待
之何況有而失賞伏見吏部選人區法自出身以来
兩任縣尉𥘉任臨江軍新淦縣三年之内大小賊盗
獲四十餘火内雖小盗數多其如強劫群賊亦不爲
少據於賞格合改京官而有司守纎細之文執尋常
之例謂其所獲雖爲全火而不同時因不與理爲勞
績臣料(一作/謂)天下州縣盗賊之多無如新淦天下縣
尉能捉賊之多亦無如區法又聞法次任吉水縣尉
使其縣民結爲伍保至今吉水一縣全無盗賊民甚
便之法爲縣尉官至卑賤所至之處皆有可稱臣思
朝廷非不欲賞善罰惡以行勸戒而患於有司法弊
拘守常文致抑才能失於旌賞其區法偶與臣相識
因得知之然人所不知抑而不申者何可勝數竊以
盗賊是方今急患縣尉方今切要之人皆朝廷常合
留意之事臣輙有起請事件具畫一如後
　一選人區法捕賊之効甚多但為有司拘守細碎
　之文不理勞績其人已升得職官伏乞追取本
　人歷子别加考驗如實有勞能即乞不拘常格
　特與酬獎以勸後来
　一臣謂天下群盗縱横皆由小盗合聚今但患其
　　大而不防其㣲故必欲止盗先從其小能絶小
　盗者廵檢縣尉也然而賞罰之法其弊極多只
　　如捕盗去惡但要浄盡豈必湏是一日之内同
　時捕獲假如有全火強盗縣尉廵檢以死命鬪
　敵若於兩日内捉盡已不理為勞績其守文之
　弊如此極多欲乞下銓司重定捕賊賞格施(一/作)
(頒)行
　一臣伏見自天下有盗賊以来議者多陳禦盗之
　䇿皆欲使民結為伍保則姦惡不容今區法於
　吉水縣立伍保之法三年之内劫賊不敢入其
　縣界臣欲乞特降指揮下江南西路體量吉水
　縣自區法創立伍保之法以来如實全無劫賊
　又(一作/及)民間以為便利即乞頒行伍保之法於
　　天下
右謹具如前取進止
　　　論光化軍叛兵家口不可赦劄子(同前)
臣竊見近日盗賊縱横張海等二三百人未能敗滅
光化軍宣毅又二三百人作亂臣謂朝廷致得盗賊
如是者不惟中外無備盖由威令不行昨王倫賊殺
主將自置官稱着黄衣改年號事狀如此乃是反賊
使其不敗為患如何旣敗之後不誅家族凡小人作
事亦湏先計成敗今使其事成則獲大利不成則無
大禍有利無害誰不欲反只如淮南一帶官吏與王
倫飲宴率民金帛獻送開門納賊道左參迎苟有國
法豈敢如此而往来取勘(一作/㑹)巳及半年未能斷遣
古者稱罰不踰時所以威激士衆今遲緩如此誰有
懼心遂致張海等官吏依前迎奉順陽縣令李正巳
延賊飲宴宿于縣㕔恣其劫掠皷樂送出城外其人
敢如此者盖為不奉賊則死不奉朝廷則不死所以
畏賊過如畏國法臣恐朝廷威令從此遂弱盗賊兇
勢從此轉強臣聞刑期無刑殺以止殺寛猛相濟用
各有時伏望陛下勿採迂儒所說婦人女子之仁尚
行小惠以誤大事其宣毅兵士必有家族伏乞盡戮
於光化市中使逺近聞之悚畏以止續起之賊其李
正己仍聞已有臺憲上言亦乞斬於鄧州使京西一
路官吏聞之畏恐知國法尚存不敢奉賊從来只𬒳
迂懦之人因循不斷誤陛下事壞得天下事勢巳如
此不可更循舊弊有失威斷惟陛下力行之取進止
　　薦李允知光化軍劄子(同前)
臣近為光化軍遭韓綱酷虐致得兵士作亂曽薦國
子博士李允前知光化軍日軍民畏愛乞却令依舊
知軍不蒙朝廷施行近聞光化軍兵民官吏列狀奏
乞李允知軍正與臣等所言符合臣等職在諌諍事
無大小只要上益朝廷下叶物議今来所薦李允臣
皆不識其面但採訪得此人實有吏才在光化日甚
有惠政當此軍城(一作/賊)燒劫之後此人必可撫綏今
朝廷只見臣等薦論未賜深信既是本軍陳乞可以
不疑朝廷前来失選良吏致因韓綱屠虐軍城今又
不能別選良吏撫綏殘破致使軍民自乞一舊知軍
若又不與則臣恐軍民怨怒變亂復生其李允伏乞
依光化軍民所請却令知軍取進止
　　論韓綱棄城乞依法劄子(同前)
臣伏見前知光化軍韓綱近為酷虐兵士致兵士等
作亂攻劫州縣驚動朝廷上貽君父之憂下致生民
之患而又不畏法棄城遁走其罪狀顯著便合誅夷
朝廷慎於用刑尚令勘鞫至今多日未見施行竊以
斷獄之議不過兩端而已有正法則依法無正法則
原情今韓綱所犯法有明文情無可恕謹按律文主
將守城爲賊所攻不固守而棄者斬此韓綱於法當
斬有明文也綱不能撫綏士卒致其叛亂但其棄城
而走情最難容當𥘉亂兵未有器械韓綱手下自有
六十餘人不亂兵士又有官庫器甲既不能盡力禦
捍又不能閉城堅守公然將手下兵士津送全家上
船便棄牌印城池而去致兵之亂起自綱身臨難逃
身而不死國方今盗賊可憂之際若使天下州縣皆
効韓綱見賊便走則在處城池皆爲賊有陛下州縣
誰肯守之此韓綱之情又無可恕也綱之一死理在
不疑(一有/然字)外人但見拖延多日未行斷決皆謂朝廷
好行姑息漸有㤙貸之意又縁綱是大臣家子作如
此大過生如此大患犯如此大刑名若曲法不行即
不知(一作/今後)孤寒有罪者何以行法其韓綱伏望聖慈
出於睿斷早賜依法施行取進止
　　　論乞賑救飢民劄子(慶暦三年)
臣伏見近降大雪雖是將来豐熟之兆然即日(一作/目)
陜西飢民流亡者衆同華河中尤甚往往道路遺弃
小兒不少只聞朝旨令那移近邊兵馬及於有官米
處出糶此外未聞别行賑救此急在旦夕不可遲回
其遺弃小兒亦乞早降指揮令長吏收䘏仍聞京西
東大雪不止毀折桑柘不少竊慮向去絲蠶稅賦無
所出致貧民起為盗賊亦乞特降指揮體量臣竊見
國史書祖宗朝毎奏一兩州軍小有災傷亦隨多少
賑䘏或蠲免稅租蓋以所放者少不損國用又察民
疾苦㣲細不遺所以國恩流布民不怨嗟不必湏待
災傷廣闊方行賑救也方今人貧下怨之際不厭頻
推㤙惠伏望聖慈特賜矜憫取進止
　　　論救賑雪後飢民劄子(同前)
臣風聞京城大雪之後民間飢寒之人甚多至有子
母數口一時凍死者雖豪貴之家往往亦無薪炭則
貧弱之民可知矣盖京師小民例無蓄積只是朝夕
旋營口食一日不營求則頓至乏絶今大雪已及十
日使市井之民十日不營求雖中人亦乏絶矣況小
民哉雪於農民雖為利澤然農畒之利逺及春夏細
民所苦急在目前日夕已来民之凍死者漸多未聞
官司有所賑救欲乞特降聖㫖下開封府或分遣使
臣遍録民間貧凍不能自存者量散口食并各於有
官埸柴炭草處就近支散救其將死之命至於諸營
出軍家口亦冝量加存䘏以示聖息所散不多所利
者衆仍令兩府條件應有軍七在外辛苦及民人支
移稅賦殘零輸送艱辛等處並與擘畫早加存䘏若
使戍兵愁苦道路怨嗟飢凍之尸列于京邑則大雪
之澤其利未見而數事之失所損已多伏乞聖慈特
賜留意取進止
　　　論澧州瑞木乞不宣示外廷劄子(同前)
臣近聞澧州進柿木成文有太平之道四字其知州
馮載本是武人不識事體便為祥瑞以媚朝廷臣謂
前世號稱太平者湏是四海晏然萬物得所方今西
羌叛逆未平之患在前北虜驕悖藏伏之禍在後一
患未滅一患巳萌加以西則瀘戎南則湖嶺凡與四
夷連接無一處無事而又内則百姓困弊盗賊縱横
昨京西陜西出兵八九千人捕數百之盗不能一時
剪滅只是僅能潰散然却於别處結集今張海雖死
而逹州軍賊巳却百人又殺使臣其勢不小興州又
奏八九十人州縣皇皇何以存濟以臣視之乃是四
海騷然萬物失所實未見太平之象臣聞天道貴信
示人不欺臣不敢逺引他事只以今年内事驗之昨
夏秋之間太白經天累月不滅金木相掩近在端門
考於星占皆是天下大兵將起之象豈有纔出大兵
之象又出太平之道(一無/道字)字一歳之内前後頓殊豈
非星象麗天異不虚出凡(一作/冝)於戒懼常合脩省而
草木萬類變化無常不可信慿便生懈怠臣又思若
使木文不偽實是天生則亦有深意盖其文止曰太
平之道者其意可推也夫自古帝王致太平皆自有
道得其道則太平失其道則危亂臣視方今但見其
失未見其得也願陛下憂勤萬務舉賢納善常如近
日不生逸豫則三二歲間漸期脩理若以前賊張海
等小衰便謂後賊不足憂以近京得雪便謂天下大
豐熟見北虜未来便謂必無事見西賊通使便謂可
罷兵指望太平漸生安逸則此瑞木乃誤事之妖木
耳臣見今年(一作頃見/太平州)曽進芝草者今又進瑞木竊
慮四方相効争造妖妄其所進瑞木伏乞更不宣示
臣寮仍乞速詔天下州軍告以興兵累年四海困弊
方當責已憂勞之際凡有竒禽異獸草木之類並不得
進獻所以彰示聖(一作/明)徳感勵臣民取進止
　　論美人張氏㤙寵冝加裁損劄子(同前)
臣近風聞禁中因皇女降生於左藏庫取綾羅八千
疋染院工匠當此大雪苦寒之際敲冰取水染練供
應頗甚艱辛臣伏思陛下恭儉勤勞愛民憂國以此
勞人枉費之事必不肯為然外議相傳皆云見今染
練未絶臣又見近日内降美人張氏親戚恩澤太頻
臣忝為諌官毎聞小有虧損聖徳之事湏合力言難
避天譴臣竊見自古帝王所寵嬪御若能謙儉柔善
不求恩澤則可長保君恩或恣意驕奢多求恩澤則
皆速致禍敗臣不敢逺引古事只以今宫禁近事言
之陛下近年所寵尚氏楊氏余氏苗氏之類當其𬒳
寵之時驕奢自恣不早裁損及至滿盈今皆何在況
聞張氏本良家子昨自脩媛退為美人中外皆聞以
謂與楊尚等不同故能保寵最乆今一旦宫中取索
頓多恩澤日廣漸為奢侈之事以招外人之言臣不
知陛下欲愛惜保全張氏或欲縱恣而敗之若欲保
全則湏常令謙儉不至驕盈臣料八千疋綾羅豈是
(一作/必非)張氏一人獨用不過支散與衆人而巳乃是枉
費財物盡為衆人至於中外譏議則陛下自受以此
而言廣散何益昨正月一日曹氏封縣君至𥘉五日
又封郡君四五日間兩度封拜又聞别有内降應是
踈逺親戚盡求㤙澤父母因子而貴可矣然名分亦
不可太過其他踈逺皆可減罷臣謂張氏未入宫之
前踈逺親戚各皆何在今日冨貴何必廣為閑人自
招謗議以累聖徳若陛下只為張氏計亦冝如此況
此事不獨為張氏大凡後宫恩澤太多宫中用度奢
侈皆是虧損聖徳之事繫於國體臣合力言伏望聖
慈防㣲杜漸早為裁損取進止
　　　論乞止絶河北伐民桑柘劄子(同前)
臣風聞河北京東諸州軍見修防城器具民間配率
甚多澶州濮州地少林木即今澶州之民為無木植
送納盡伐桑柘納官臣謂農桑是生民衣食之源租
調繫國家用度之急不惟絶其根本使民無以為生
至於供出賦租將来何以取足臣伏思兵興以来天
下公私匱乏者殆非夷狄為患全由官吏壊之其誅
剥疲民為國歛怨盖由郡縣之吏不得其人故臣前
後累乞澄汰天下官吏者盖備見其弊如此也今澶
州之民驟罹此苦豈非長吏非才處事乖繆所致兼
聞澶州民桑巳伐及三四十萬株竊慮他郡盡皆効
此伏乞早賜旨揮禁絶其合用材木仍乞下轉運司
令相度漸次那容準備其澶州人户經伐桑者乞差
官檢覆量多少與權免將来絲綿紬絹之稅竊以軍
國所湏出自民力必欲外禦契丹之患常湏優飬河
朔之民若使道路怨嗟人心離叛則内外之患何以
枝梧伏望聖慈特賜留意取進止
　　　論方田均稅劄子(同前)
臣竊見近有臣寮上言均天下稅賦已送三司商量
施行臣嘗聞自前諸處亦曽有均稅者多是不知均
定(一作/稅)之術或嚴行刑法或引惹詞訟或姦民欺隱
或官吏誅求稅未及均民已大擾臣前任通判滑州
日有秘書丞孫琳與臣同官其人言先差往洺州肥
郷縣與郭咨均稅剏立千歩方田法括定民田並無
欺隱亦不行刑罰民又絶無詞訟其時均定稅後逃
户歸業者五百餘家復得稅數不少公私皆利簡當
易行其千歩均田法自有制度二十餘條臣在滑州
時因聞此事遂略行體問隣近州軍大率稅賦失䧟
一半方欲陳述乞行琳等均田之法今来已有臣寮
上言均稅事竊慮未得千歩方田簡當之法其孫琳
見任滑州職官郭咨為崇儀副使在外欲乞召此二
人送三司令一處商量(一有取/進止字)
奏議卷第七
薦李知允光化軍劄子允臣(此下少/一等字)失選(一作不/能選)
論韓綱棄城劄子其棄城(一作棄/其城)在處城(在一/作到)
論乞救賑飢民劄子京西東(一作京/東京西)免稅租(一作免/租稅)
論澧州瑞木劄子未来(一字一作/不舉兵)
論美人張氏恩寵劄子以此勞人(以一/作似)
論方田均稅劄子郭咨(一作/諮)
居士集卷第七　歐陽文忠公集七
　　古詩二十二首
　　　贈沈博士歌(遵/一作/醉翁吟)
沈夫子胡爲醉翁吟醉翁豈能知爾琴滁山髙絶滁
水深空巖悲風夜吹林山(一作/泉)溜白玉懸青岑一瀉
萬仞源莫尋醉翁毎來喜登臨醉倒石上遺其簮雲
荒石老歳月侵子有三尺徽(一作/暉)黃金寫我幽思窮
﨑嶔自言愛此萬仞水謂是太古之遺音泉淙石亂
到不平指下嗚咽悲人心時時弄餘聲言語軟滑如
春禽嗟乎沈夫子爾琴誠工彈且止我昔𬒳謫居滁
山名雖(一作/雖名)爲翁實少年坐中醉客誰最賢杜彬琵
琶皮作絃自從彬死世莫傳玉練鎻(東坡詩云新客/從翻王連鎻練)
(疑當/作連)聲入黃泉死生聚散日零落耳冷心衰翁索莫
國恩未報慙禄厚世事多虞嗟力薄顔摧鬢改眞一
翁心以(一作/巳)憂醉安知樂沈夫子謂我翁言何苦悲
人生百年間飲酒能㡬時攬衣推琴起視夜仰見河
漢西南移
　　　和聖俞李侯家鴨脚子
鴨脚生江南名實未相浮絳囊因入貢銀杏貴中州
致逺有餘力好竒自賢侯因令江上根結實夷門秋
始摘纔三四金奩獻凝旒公卿不及識天子百金酬
歳乆子漸多纍纍枝上稠主人名好客贈我比珠投
博望昔所徙蒲萄安石榴想其𥘉來時厥價與此侔
今也徧中國籬根及牆頭物性乆雖在人情逐時流
惟當記其始後世知來由是亦史官法豈徒續君謳
(京師無鴨脚樹駙馬都尉李/和文自南方移植于其第)
　　　送吳生南歸(一作送/吴孝宗字子京)
自我得曽子於兹二十年今又得呉生旣得喜且歎
古士不竝出百年猶比肩區區彼江西其産多材賢
吳生𥘉自疑所擬豈其倫我始見曽子文章𥘉亦然
崑崙傾黃河渺漫盈百川決䟽以道(一作/導)之漸斂收
橫瀾東溟知所歸識路到不難吳生始見我䄂藏新
文篇(一作/編)忽從布褐中百寳寫(一作/瀉)我前明珠雜璣
貝磊砢或不圎問生乆懷此奈何𥘉無聞呉生不自
隱欲吐羞俛顔少也不自重不爲鄕人憐中雖知自
悔學問苦賤貧自謂乆而信力行困彌堅今來決疑
惑幸冀蒙洗湔我笑謂呉生爾其聽我言世所謂君
子何異於衆人衆人爲不善積微成滅身君子能自
知改過不逡廵惟於斯二者愚智遂以分顔囬不貳
過後世稱其仁孔子過而更日月披浮雲子路初來
時雞冠佩猳豚斬蛟射白額後卒爲名臣子旣悔其
往人誰禦其新醜夫祀上帝孟子豈不云臨行贈此
言庶可以書紳
　　　樂哉襄陽人送劉太尉從廣(一作/景元)赴襄陽(一/本)
(無下三字/景元蓋字)
嗟爾樂哉襄陽人萬屋連甍清漢濵語言輕清微帶
秦南通交廣西峨岷羅縠纎麗藥物珍枇杷甘橘薦
清罇磊落金盤爛璘璘槎頭縮項昔所聞黃橙擣(一/作)
(橙擣/新)虀香復辛春雷動地竹走根錦苞玉筍味争新
鳯林花發南山春掩映谷口藏山門樓臺金碧瓦鱗
鱗峴首髙亭倚浮雲漢水如天瀉沄沄斜陽返照白
鳥羣兩岸桑柘雜耕耘文王遺化已寂寞千載誰復
思其仁荆州漢魏以來重古今相望多名臣嗟爾樂
哉襄陽人道扶白髮抱幼孫逺迎劉侯朱兩(一作/望朱)輪
劉侯年少氣甚淳詩書學問若寒士罇爼談笑多嘉
賔往時邢洺(一作/臺)有善政至今遺愛留其民誰能持
我詩以往爲我先賀襄陽人
　　　奉酬楊州劉舎人見寄之作(原父/一作酬/劉原父見寄)
别君今幾時歳月如揷羽悠悠寢與食忽忽朝復暮
紛紛竟何爲凜凜還自懼朝廷無獻納倉廩徒耗蠹
風霜苦見侵衰病日増故江湖豈不思懇悃布已屢
美哉廣陵公風政傳道路優游侍從臣左右天子顧
君來一何遲我請亦有素何當兩還分尚冀一相遇
把手或未能尺書幸時寓
　　　西齋手植菊花過節始開偶書奉呈聖俞
秋風吹浮雲寒雨灑清曉鮮鮮牆下菊顔色一何好
好色豈能常得時仍不早文章損精神何用覻天巧
四時悲代謝萬物惜凋槁豈知寒鑑中兩鬢甚秋草
東城彼詩翁學問同少(一作/年)小風塵世事多日月良
㑹少我有一罇酒念君思共倒上浮黃金蘂送以清
歌裊爲君發朱顔可以却君老
　　　於劉功曹家見楊直講(襃)女奴彈琵琶戲作
　　　呈聖俞
大絃聲遲小絃促十歳嬌兒彈啄木啄木不啄新生
枝惟啄槎牙(一作/牙槎)枯樹腹花繁蔽日鎖空園樹老參
天杳深谷不見啄木鳥但聞啄木聲春風和暖百鳥
語山路磽确行人行啄木飛從何處來花間葉底時
丁丁林空山静啄愈響行人舉頭飛鳥驚嬌兒身小
指撥硬功曹㕔冷絃索鳴繁聲急節傾四坐爲爾飲
盡黃金觥楊君好雅心不俗太學官卑飯脫栗嬌兒
兩幅青布裙三脚木牀坐調曲竒書古畫不論價盛
以錦囊裝玉軸披圗掩卷有時倦卧聽琵琶仰看屋
客來呼兒旋梳洗滿額花鈿貼黃菊雖然可愛眉目
秀無奈長飢頭頸縮宛陵詩翁勿誚渠人生自足乃
爲娯此兒此曲翁家無
　　　長句送陸子履學士通判宿州(一本作/亳州非)
古人相馬不相皮痩馬雖痩骨法竒世無伯樂良可
嗤千金市馬惟市(一作/其)肥騏驥伏櫪兩耳垂夜聞秋
風仰秣嘶一朝絡以黃金羈旦刷(一作/發)呉越暮燕陲
丈夫可憐憔悴時世俗庸庸皆見遺子履自少聲名
馳落筆文章天下知開懷吐胷不自疑世路迫窄多
穽機鬢毛零落風霜摧十年江湖千首詩歸來京國
舊遊非大笑相逢索酒巵酒酣猶能弄蛾眉山川摇
落百草腓愛君不改青松枝念君明當整驂騑贈以
瑤華期早歸豈惟朋友相追隨坐使臺閣生光輝
　　　送公期得假歸絳
風吹積雪銷太行水暖河橋楊柳芳少年𥘉仕即京
國故里幾歸成鬢霜山行馬痩春泥滑野飯天寒餳
粥香留連芳(一作/風)物佳節過束帶還來朝未央
　　　送宋次道學士赴(一作/知)太平州(敏/求)
古堤老柳藏(一作楊/柳棑)春煙桃花水下清明前江南太
守見之笑擊鼔揷旗催解船(一作打鼓揷/旗催發船)侍中令德
冝有後學士清才方少年文章秀粹得家法筆畫點
綴多餘(一作/逾)妍藏書萬卷復強記故事累朝能口傳
來居侍從乃其職逺置州郡誰謂(本多/作爲)然交游一時
盡英(一作/豪)俊車馬兩岸來聮翩船頭朝轉暮千里有
酒胡不爲(一作/爲不)留連
　　　謝觀文王尚書惠西京牡丹(舉/正)
京師輕薄兒意氣多豪俠争誇朱顔事年少肯慰白
髮將花揷尚書好事與俗殊憐我霜毛苦蕭颯贈以
(一作/寄贈)洛陽花滿盤鬪麗爭竒紅紫雜兩京相去五百
里幾日馳來足何捷紫檀金粉香未吐緑蕚紅苞露
猶浥謂我甞爲洛陽客頗向此花曽渉獵憶昔進士
𥘉登科始事相公沿吏牒河南官屬盡賢俊洛城池
(一作/苑)籞相連接我時年纔二十餘毎到花開如蛺蝶
姚黃魏紅腰帶鞓潑墨齊頭藏緑葉鶴翎添色又其
次此外雖妍猶婢妾爾來不覺三十年歳月纔如熟
羊胛無情草木不改色多難人生自摧拉見花了了
雖舊識感物依依幾抆睫念昔逢花必沽酒起坐驩
呼屢傾榼而今得酒復何爲愛花繞之空百匝心衰
力懶難勉彊與昔一何殊勇怯感公意厚不知報墨
筆淋漓口徒囁
　　　送朱職方提舉運鹽(一本云/表臣)
齊人謹(一作/建)鹽筴伯者之事爾計口收其餘登耗以
生齒民充國亦冨粲若有條理惟(一作/雖)非三王法儒
者猶爲恥後世益不然榷奪由漢始權量自持操屑
屑已甚矣穴竈如蜂房熬波銷海水豈知戴白民食
淡有至死物艱利愈厚令出姦隨起良民䧟盗賊峻
法難禁止問官得幾何月課煩笞箠公私兩皆然巧
拙可知已英英職方郎文行粹而美連年宿與泗有
政皆可紀忽來從辟書感激赴知已閔然哀逺人吐
䇿獻天子治國如治身四民猶四體奈何窒其一無
異釱厥趾工作而商行(一作與/商賈)本末相表裏臣請通
其流爲國掃泥滓金錢歸府藏滋味飽閭里利害難
先言歳月可較比鹽官皆謂然丞相曰可喜適時乃
爲才髙論徒譎詭夷吾苟今(一作/複)出未以彼易此隋
堤樹毶毶汴水流瀰瀰子行其勉旃吾黨方傾耳
　　　甞新茶呈聖俞
建安三千里京師三月甞新茶人情好先務取勝百
物貴早相矜誇年窮臘盡春欲動蟄雷未起驅龍(一/作)
(龍未起/驅蟲)虵夜聞擊鼔滿山谷千人助叫聲喊呀萬木
寒癈睡不醒惟有此樹先萌芽乃知此爲最靈物冝
(一作/疑)其獨得天地之英華終朝採摘不盈掬通犀銙
小圎復窊鄙哉榖雨槍與旗多不足貴如刈麻建安
太守急寄我香蒻包褁封題斜泉甘器潔天色好坐
中揀擇客亦嘉(一作/佳)新香嫰色如始造不似來逺從
天涯停匙側盞試水路拭目向空看乳花可憐俗夫
把金錠(一作挺一作鋌茶録多用挺字爲古按集/韻錠字去聲訓鐙鋌字上聲訓銅鐡樸)猛
火炙背如蝦蟇由來眞物有眞賞坐逢詩老頻咨嗟
須臾共起索酒飲何異奏雅終淫哇
　　　次韻再作(一本云/茶歌)
吾年向老世味薄所好未衰惟飲茶建谿苦逺雖不
到自少甞見閩人誇毎嗤江浙凡茗草叢生狼藉惟
藏虵(今江浙茶園/俗言多虵)豈如含膏入香作金餅蜿蜒兩龍
戲以呀其餘品第亦竒絶愈小愈精皆露芽泛之白
花如粉乳乍見紫面生光華手持心愛不欲碾有類
弄印幾成窊論功可以療百疾輕身乆服勝(一作/如)胡
麻我謂斯言頗過矣其實最能祛睡邪茶官貢餘偶
分寄地逺物新來意嘉親烹屢酌不知厭自謂此樂
眞(一作/誠)無涯未言乆食成手顫已覺疾飢(一作/病)生眼
花客遭水厄疲捧椀口吻無異蝕月蟇僮奴傍視疑
復笑嗜好乖僻誠堪嗟更蒙酬句恠可駭兒曹助噪
聲哇哇
　　　樂郊詩(爲劉原甫作一本注/原父鄆州東園也)
樂郊何所樂所樂從公遊三日公不出其民蹙然愁
一聞車馬音從者如雲浮吾問鄆之人無乃失業不
云惟安其業然後樂其休樂郊何所有胡不考公詩
有山在其東有水出逶夷有臺以臨望有沼以游嬉
俯仰迷上下朱欄映清池草木非一種青紅隨四時
其餘雖瑣屑處置各有冝樂郊何以名吾爲本其意
自古賢哲人所存非一世當時偶然迹來者因不廢
鄆非公乆留公去民孰頼此亭公所登此樹公所憩
俾民百年思豈取一日醉
　　　洗兒歌(爲聖俞作一本云前日送酒遂助/洗兒輒成短歌更資一笑呈聖俞)
月暈五色如虹蜺深山猛虎夜生兒虎兒可愛(一作/憐)
光陸離開眼巳有百歩威詩翁雖老神骨秀想見嬌
嬰目與眉木星之精爲紫氣照山生玉水生犀兒(一/作)
(此)翁不比他兒翁三十年名天下知材髙位下衆所
惜天與此兒聊慰之翁家洗兒衆人喜不(一作/莫)惜金
錢散閭(一作/鄰)里宛陵他日見髙門車馬煌煌梅氏子
　　　鳴鳩(崇政殿後/考試所作)
天將隂鳴鳩逐婦鳴中林鳩婦怒啼無好音天雨止
鳩呼婦歸鳴且喜婦不亟歸(一作/急還)呼不巳逐之其去
恨不早呼不肯來固其理吾老病骨知隂晴毎愁天
隂聞此聲日長思睡不可得遭爾聒聒何時停衆鳥
笑鳴鳩爾拙固無匹不能娶巧婦以共營家室寄巢
生子四散飛一身有婦長相失夫婦之恩重太山背
恩棄義須臾間心非無情不得已物有至拙誠可憐
君不見人心百態巧且艱臨危利害兩相關朝爲親
戚暮仇敵自古常嗟交道難
　　　代鳩婦言(一本注聞士有/欲弃妻者作)
斑然錦翼花蔟蔟雄雌相隨樂不足抱雛出卵翅羽
成豈料一朝還反目人言嫁雞逐雞飛安知嫁鳩被
鳩逐古來有盛必有衰冨貴莫忘貧賤時女棄父母
嫁(一作/婦)曰歸中道捨君何所之天生萬物各有類誰
謂鳥獸爲無知雖無仁義有情愛茍聞此言寧不悲
　　　看花呈(一本/有韓)子華内翰(崇政殿後/考試作)
老雖可憎還可嗟病眼眵昏愁看花不知花開桃與
李但見紅白何交加春深雨露新洗濯日暖金碧相
輝華浮香著物收不得含意欲吐情無涯可愛踈簾
静相對最冝落日初西斜時傾賜壷共斟酌及此蜂
鳥方諠譁凡花易見不足數禁籞難到堪歸誇老病
對此不知猒年少何用苦思家
　　　啼鳥(崇政殿後考試/舉人卷子作)
提葫蘆提葫蘆不用沽羙酒宫(一作/官)壷日賜新撥醅
老病足以扶衰朽百舌子百舌子莫道泥滑滑宫花
正好愁雨來暖日方催花亂發苑樹千重緑暗春珍
禽綵羽自成羣花開秖慣迎黃屋鳥語𥘉驚見外人
千聲百囀忽飛去(一作/來)枝上自落紅紛紛畫簾隂隂
隔宫燭禁漏杳杳深千門可憐枕上五更聽不似滁
州山裏聞
　　　和聖俞(一本二/字作人)唐書局後叢莽中得芸香一
　　　本之作用其韻
有芸黃其華在彼衆草中清香濯曉露秀色揺春風
幸依華堂隂一顧曽不蒙大雅彼君子偶來從學宫
文章髙一世論議(一作/議論)伏羣公多識由博學新篇匪
雕蟲唱酬爛衆作光輝發幽叢在物苟有用得時寧
乆窮可嗟凡草木糞壤自青紅
　　　答劉原父舎人見過後中夜酒定復追昨日
　　　所覽雜記并簡梅聖俞之作
君子忽我顧(一作/顧我)貧家復何有虚堂來清風佳果薦
濁酒簡編記遺逸論議相可否欲知所書人其骨多
巳朽前者旣巳然後來寧得乆所以昔人云杯行莫
停手
居士集卷第七
　熈寧五年秋七月男發等編定
　　紹熈二年三月郡人孫謙益校正
　朝佐謂樂郊詩有水出逶夷夷平也傷也與逶字
　不類按說文逶迤斜去皃集韻委曲自得皃詩作
　委蛇漢書作逶蛇恐合作逶迤而蜀本建本羅氏
　本誤作逶夷
　永嘉錢文子謂詩羔羊篇有委蛇字離騷載雲旗
　之委蛇一本作逶迤一本作委移劉向九歎遵江
　曲之逶移盖變委作逶變蛇作迤移二字矣張衡
　西亰賦女娥坐而長歌聲清暢而蜲蛇又以委爲
　蜲孫綽天台山賦旣克濟於九折路威夷而脩通
　潘安仁金谷集詩迴谿縈曲阻峻阪路威夷又盡
　變作威夷字皆委曲貌今作逶夷乃叅古今之變
　必有所據其實則平夷也
　　　　右逶夷二字𥘉不必辯著此以爲輕改字
　　　　畫之戒
送吴生我前(一作/在前)顔回(一作/顔子)雞冠(一作/冠鷄)祀上帝(祀一/作事)
楊直講女奴彈琵琶行人舉頭飛鳥驚(一作衆鳥啁/啾飛且驚)
盛以錦囊(一作古/錦裁囊)
送公期歸絳還來(一作/歸來)
謝王尚書牡丹事年少(事一/作競)復何爲(復一/作亦)力懶(一作/力乏)
甞新茶三月(一作/二月)此爲(一作/草木)向空(一作/向簷)
次韻再作豈如(一作/豈知)亦竒絶(亦一/作各)偶分寄(偶一/作忽)疑復
笑(復一/作且)
看花老病(一作/老翁)年少(一作/少年)
和聖俞芸香光輝(一作/光耀)
答原甫見過佳果(一作/佳景)
書簡卷第七　歐陽文忠公集一百五十
　　　與謝舎人(絳字希深/寳元元年)
某頓首再拜兵部學士三丈乆以多故少使不果拜
狀春暄尊候萬福省牓至獨遺聖俞豈勝嗟惋任適
吕澄可過人邪堪怪聖俞失此虚名雖不害爲才士
柰何平昔並游之間有以處下者今反得之覩此何
由不痛恨欲作一書與胥親及李舎人宋學士論理
之又恐自有失誤不欲輕發不爾何故見遺可駭可
駭由是而較科埸果得士乎登進士第者果可貴乎
日日與師魯相對驚歎不巳伏承殿試考校今必已
　了某替人猶未至拜見未間伏惟保重因人謹附狀
　不宣
　　　　又(寳元二年)
　某頓首百拜知府舎人三丈三兩日毒暑尤甚不審
　尊候何似某昨走鈴下乆溷賔館旱暑交作晏隂方
　興當君子定心靜事休息之時暑夕屢煩長者其如
　乗餘閑奉罇爼泛覽水竹登臨髙明歡然之適無異
　京洛之舊其小别者聖俞差老而脩爲窮人主人腰
　雖金魚而鬢亦白矣其清興則皆未減也臨别之際
　感戀何勝西禪竹林又辱餞送自夜出南城凡再宿
始至弊邑私門老㓜徃徃病暑正如所慮此所以眷
眷門下而不候乆留者也自鄧至汝隂道出田間由
鉅欣橋而西秋稼甚盛時雨巳足問之乃覽秀所望
而脚正在陋邦然鄧州界(二字一/作則)莫及也豈騎立之
神(一作/邪)憎家雞而愛野雉乎自還縣便苦(一作/繫)俗事
書記未能詳悉謹拜此叙謝伏惟幸察不宣從表姪
歐陽脩頓首百拜
　　　與王待制(質字子野/慶暦三年)
某頓首再拜運使學士子野兄春暄伏惟尊候萬福
自去年閏月來東郡以就禄養幸如所欲惟僻陋日
益愚鄙爾在都下時子野兄舟行不克攀别其後送
者還頗知留客甚歡而飲酒差多親族皆以素羸奉
憂不知其後復飲否子野善自攝猶能絶葷血甘淡
薄況於酒邪一别頓爾南北闕於候問惟冀自重以
慰區區不宣某頓首
　　　與李賢良(覯字㤗伯/嘉祐𥘉)
某啓冗事牽迫乆踈奉長者之論不知兩辱過門甚
媿甚媿某来日有少事湏出即今幸家居可以拂席
奉俟軒蓋顒企顒企不然當别拜聞貴不失約也某
頓首賢良先生
　　　　與曽舎人(鞏字子固/慶暦六年)
　某啓雖乆不相見而屢辱書及示新文甚慰瞻企今
　歳科埸偶滯遐舉畜徳養志愈期逺到此鄙劣之望
　也某此幸自如山州少朋友之遊日逾昬塞加之老
　退於舊學巳爲廢失而韓子所謂終於小人之歸乎
　因風不惜逺垂見教未良㑹間自重自重
　　　　又(治平四年夏)
　某啓奉別忽忽暑候巳深不審動履何似某昨假道
　于潁者本以歸休之計𥘉未有涯故湏躬徃及至則
　弊廬地勢喧静得中仍不至狹隘但易故而新稍増
廣之可以自足矣以是功可速就朞年掛冠之約必
不愆期也甚幸甚幸昨在潁無所營爲所以少留者
蓋避五月上官未能免俗爾亳之佳處人所素稱者
徃徃過實其餘不及陳潁逺甚然俯仰年歳間如傳
郵爾𥘉亦不以爲佳蓋自便其近潁爾至此便值酷
暑未能多作書相知或有見問者幸略道此意惟慎
夏自愛
　　　與蘇編禮(泃字明允/嘉祐二年)
某啓自足下西歸承有家問怱遽而行時一小子卧
病方憂悶中不淂相見中間淂還蜀後所惠書及今
者賢郎人至得書承尊履休康併以爲慰足下文行
見推於時豈乆窮居於逺方者未相㑹間千萬自愛
　　　又(治平間)
某啓承示表本甚佳前所借謚法三卷值公私多事
近方徧得披閱文字更不待愚陋稱述第新法増損
今別爲一書則無不可矣成一家之言吾儕喜若巳
出爾謚録卷秩旣多秖欲借草本
　　　又(治平三年)
某啓多日不奉見承遷居不易𥘉聞風氣不和謂小
小爾昨日賢郎學士見過始知尚未康平旦夕来體
中何似更冀調慎藥食無由馳候專奉此
　　　又(治平三年)
某啓自以拙疾數日闕於致問不審體中何如必遂
平愈孫兆藥多涼古方難用於今更且參以他醫爲
善也專此不宣
　　　又(同前)
某啓數日来尊候必更痊安單藥得效應且專服千
萬精審無求速功不欲頻去咨問恐煩勌也亦不煩
答簡或賢郎批數字可矣
　　　與費縣蘇殿丞(皇祐/年)
某啓特承書問兼惠篆碑滁陽山泉誠爲勝絶而率
然之作文鄙意近乃煩雋筆以傳于逺旣喜斯亭之
不朽又愧陋文莫掩感仰之抱寜復宣陳專人還謹
此叙謝　舊用龍尾硯一枚鳯茶一斤聊表意
　　　又
某啓前者辱見顧屬苦多事不得少伸𣢾曲比奉詗
則承巳歸縣矣但深怏怏也辱惠書竊審經春體氣
清𥙿某衰病疲憊日自彊勉未知報効不敢言勞咫
尺阻闊惟多愛
　　　與澠池徐宰(無黨/皇祐五年)
某啓乆不得書自聞省試日望一信人至忽得所示
大慰鄙懷兼喜春寒所履無恙程試賦詩極工矣䇿
贍博而辯論偉然皆當在髙等人力所可爲者止於
如此耳其他有命然俗言運亨者臨事不惑揮翰之
際能至此其亦奮發於兹時乎計此書至巳在髙第
故不子細不㳄脩書白
　　　又(至和元年)
某啓真陽相別忽以及兹日月不居大祥奄及攀號
擗踊五内分崩不孝罪逆蒼天莫訴哀苦哀苦乆不
得書日與無逸弟想望忽捧來示承在道曽感疾喜
今復常又知淮水淺澁雖深欲相見但恐阻滯遂失
赴官之期若於事有妨則不若且就汴流西上如淮
水可行與汴不爭逺近即兹來爲善賢弟在此寂寞
中相伴大幸某秋涼方卜離此南北未知何適五代
史昨見曽子固議今却重頭改換未有了期仍作注
有難傳之處蓋傳本固未可不傳本則下注尤難此
須相見可論改服哀苦中忙迫偶奉接人行聊此
　　　又(至和二年)
某啓專人至辱書承官下無恙深慰示及誌文甚佳
無逸弟又有煩惱可哀適值有人在此誌文當附去
又知且權河南澠池本邑自可讀書爲政何必求来
府中所云冬末當至京師暫来甚善(一作/喜)無欲弟居
監中時相見焦秀才亦在太學𥙷監生恐知某碌碌
于此士大夫有所論當悉以見告庻助其不及實有
望也未相見多愛
　　　又(同前)
某啓人至辱書承官下無恙深慰深慰所云進取之
道能具逹其如此夫復何患諭及富公言范文正公
神道碑事當時在潁已共詳定如此爲允述吕公事
於范公見徳量包宇宙忠義先國家於吕公事各紀
實則萬世取信非如兩仇相訟各過其實使後世不
信以爲偏辭也大扺某之碑無情之語平冨之誌嫉
惡之心勝後世得此二文雖不同以此推之亦不足
怪也其官序非差但略爾其後巳自解云居官之次
第不書則後人不於此求官次也幸爲一一白冨公
如必要換則請他別命人作爾
　　　又嘉祐元年
某啓縣人來得書承寒凝公外體氣無恙深慰深慰
所寄近著尤佳論議正冝如此然著撰苟多他日更
自精擇少去其繁則峻㓗矣然不必勉強勉強簡節
之則不流暢湏待自然之至其如常冝在心也代天
論旣各有篇目不必謂之代天可也某近權省得罷
稍閑已有削乞洪井若果得則私便尤多況非要任
求之必可得也無欲弟在太學見兒子云甚安某一
向多事少暇他亦踈及門恐知銓中新制破考之事
稍緩若在本州無妨亦可巳新年多愛
　　　又(嘉祐二年)
某啓人至辱書承涖官進學無恙甚以爲慰所寄文
字大佳然作文之體𥘉欲奔馳乆當収節使簡重嚴
正或時肆放以自舒勿爲一體則盡善矣某此待罪
誠碌碌然期必有爲而自効士大夫見責者深是待
我厚而愛之過爾敢不佩服冬寒自愛在致齋處草
草
　　　與焦殿丞(千之/皇祐五年)
某啓自相别無日不奉思急足辱書深所浣慰然聞
不遂解名在於俗情豈不怏怏若足下素所自待與
某所以奉待者豈在一得失之間但以科埸文字不
得專意經術而某亦有人事今足下三數年間且可
棄去科埸文字而僕亦端居無一事惟於此時可以
講訓素所聞未舉者過此恐彼此難得工夫也足下
爲人明果以此思之亮可㳏然北首深恨閑居無人
旣不能專遣人去奉招當正𥘉南歸亦不爲乆別計
但仰首傾望也某於哀苦中奉思諸君子此又不可
言巳寒多愛
　　　又至和二年
隂雨泥甚不欲頻奉邀蓋知請假甚艱也某恐不乆
出疆欲且奉託與照管三數小子某来日遂移過髙
橋宅中俟稍定疊便去般出學恐先要知仍請具此
白胡先生知爲妙至時恐要人般挈請示及待令去
晚間可岀即見過閑話某再拜
　　　又嘉祐元年
某啓知昨日巳差試官庻事便當牽率稍涼體中佳
否近晚或能見過閑話少時恐遂難得暇也麤細米
各二斛聊飼僮僕輩必不以輕鮮爲怪有無相通亦
鄰里之常事慙仄慙仄
　　　又(同前)
某啓以數日齋祠今早方歸知曽來取藥體中佳否
見解牓張燾秀才巳獲薦不知肯且來此過冬否秪
恐他要冬課嫌小兒喧聒不然蒙益則多矣某今日
在家隨早晚見過閑話少時
　　　又(嘉祐元年)
某啓今日見解牓尚疑脫漏姓名然𥘉以得失委命
而進則臨事自應不動于懷此孟子之勇也適歸家
偶早幸略見過閑話某頓首
　　　又(同前)
某啓數日大熱不審意思如何適令發至羣牧司云
已却歸西岡不審何謂此中西位頗寛涼多南風甚
可居至於飲食亦可取性固無形迹矣兼時得閑話
請更思之勿以爲疑也謹此咨啓俟報某啓
　　　又(同前)
某啓見兒子言尊候違和豈非患腹臓邪秋後慎生
冷爲佳以數日不相見甚思渇某一出參假便有人
事區區加以兩日復熱恐彼中窄狹無事且來書院
取涼無形迹也前時奉白嚮有䇿題彼中収得者幸
爲録示或秖檢得本子此中亦有人寫蓋人事易因
循也
　　　又(嘉祐元年)
某數日不承問不審體中如何當漸平和但怪不見
過故此奉問凡疾病不欲滯鬱頗湏消息有以散釋
其效多於服藥若能出入幸相過要人馬来取至於
藥物亦當商榷乃盡其理謹此咨啓某再拜
　　　又(同前)
某啓稍寒想益佳𥙿數日人事忙迫非常前夕至學
舎中見狼籍可憎所以未敢便請他張秀才更俟一
二日大太祝歸略令灑掃兼庻事有所備縁某多故
不能躬視也兩日欲去報此意亦無暇作簡衮衮度
日公私不濟一事此京師之態也某奉白
　　　又(嘉祐二年)
某啓昨日以客多飢疲風眩發作卧不能起承示簡
不及時答所言張先輩但怪其登第後絶不相過餘
非所聞也亦欲旦夕召渠相見但以多事忽忽未暇
爾今日知聞喜宴来日約其見過也
　　　又嘉祐六年
某啓有無相通蓋爲常理更不存形迹也船不必白
省主自遣人問當亦可得蘇氏昆仲連名並中自前
未有盛事盛事姚闢詩說請試看有長處簽出示及
爲無工夫細看故也
　　　又嘉祐六年
承惠胡公銘兹人美德固樂爲之紀述第以文字傳
逺湏少儲思蓋尋常意思未及爲人強作多不佳也
自来日巳徃併無假故直至旬休如所諭行期甚迫
當且前之續可附致潤州諒不爲晚也人還謹此白
知小兒不安且慎調護大熱難將息也
　　　又(同前)
某啓自相别後方欲作書遽承不疑學士有來歸之
命自後更欲附書則思舟行必已在道無處可附亦
以不乆相見不必爲書也適得信喜来甚速且承酷
熱中體氣清安其他皆可盡於相見也某爲今夏病
暑不可勝任又得喘疾遂且在告蓋衰老之態自然
如此也略留来人附此草草
　　　又嘉祐六年
某啓自相別更不聞問近得邵學士書云已到家方
喜知動靜兼承所履安和實以爲慰某病衰如昨不
惟任責愈難常至於勞苦亦筋骸不能支等爲可責
惟早自知止猶勝彊顔以貪寵利自計非不熟但恐
未得如志遂爲君子之棄而小人之歸爾南方冝多
有聞見不惜垂諭猶勝不知也有望有望前者胡公
墓表誤書陵州人當問其家爲改正歳晚寒凛以時
自愛因人惠問
　　　又(嘉祐末)
遽爾大熱病軀殊不可當數日不相見體中佳否知
已授樂清果如何來日見過家飱幸早枉歩乗午前
稍涼庻幾可坐也無它客姚秘校劉(眞蹟至此止)
　　　又(治平/年)
某啓范氏子書来并獲所寄書自承赴樂清後方拜
此一書審此居官下安和稍釋傾想陋巷之士得以
自髙於王侯者以道自貴也一從吏事便爲禮法所
繩若居人下而欲有設施則世事難如人意更當屈
伸取捨要於濟務此非獨小官自古聖賢尚以爲難
所以前世一節之士以貧賤爲易守也自臨縣治今
將及朞諒深諳此態也某甞再爲縣令然遂得周逹
民事兼知宦情未必不爲益某愈覺衰殘齒牙摇動
飲食艱難食物十常忌八九情懷益蕭索物外浮榮
信乎不爲吾儕得失也有名即去矣未相見間公餘
慎愛因人時惠問不宣某書白
　　　與王主簿(回字深甫)
某啓嚮者深甫在京師則以俗冗不常得相見旣去
又不時爲信問視其外豈非踈且慢哉然求諸中則
不然也人至惠問承奉太夫人萬福下情瞻慰某衰
病日増殊無世間意趣近買田潁上思幅巾與二三
君徃来田閭間其樂尚可終此餘年爾而其勢未能
速去非爲之不果猶湏晚獲也深甫以謂如何賢弟
昨西略見爾祁寒更乞自愛
　　　又
某啓累日以聖節諸事區區未得祗候大熱不審體
氣如何来日見過家飱庻得接清論少時幸早垂訪
也專此咨啓不宣某再拜深甫先輩　常君未及作
書續得馳問因見爲伸意千萬千萬
　　　又
某啓人至辱示借書並領昨日少奉清論開沃無限
嗽良減否師魯文略讀一二篇令人感涕碑并集録
皆納去某又上
　　　與姚編禮(闢字子張/皇祐五年)
某頓首閑居絶無人使又不欲頻煩郡中借人所以
乆不作書上杜公然哀苦中無限瞻依也因請見爲
多道哀懇希文得美謚雖無墓誌亦可況是冨公作
必不泯昧脩亦續後爲他作神道碑中懷亦自有千
萬端事待要舒冩極不憚作也只是劣性剛𥚹平生
喫人一句言語不得居喪犯禮名敎所重况更有纎
毫譬如閑事亦常不欲人擬議況此乎然而不失爲
他紀述只是遲着十五箇月爾此文出来任他姧邪
謗議近我不得也要得挺然自立徹頭須歩歩作把
道理事任人道過當方得恰好杜公愛賢樂善急欲
范公事迹彰著耳因侍坐亦略道其所以但言所以
遲作者本要言語無屈準備仇家爭理爾如此須先
自執道理也餘事不必云云背碑子極奉煩多荷多
荷因見杜賛善託問實録不必封但只恁寄來此中
程判官亦爲伸謝將書来後信有書去某再拜
　　　又
某啓專人辱書承守道爲學自如甚善見諭紹巖事
止於如此則又何言君子之言必誠誠乆必見凡有
諸中未有不形于外者惟當以乆見吾子之誠爾禮
記雜亂之書能如此指擿其繆其功施後世無窮非
止効俗儒著述求一時之名也然其中好語合於聖
人者多但當去其泰甚者爾更冝慎重如坊記一篇
難破請更思之然遇所見但且論次不惜録示
　　　與王幾道(復/景祐元年)
某頓首白幾道先輩足下段氏家人至蒙示書及詩
并子聦聖俞書與詩後於東山處又見詩何其勤而
周也聖俞得詩大喜自謂黨助漸熾又得一豪者然
微有饑態幾道未甞爲此詩落意便爾清逺自古善
吟者益精益窮何不戒也(呵呵)間別後事自彦國去
後患一腫疽二十餘日不能歩履甚苦之時惟聖俞
一来相問臨清之歡何可得邪師魯巳有召不冝更
俟嫁女幾道與彦國冝督以來走明日就試恐要知
之惠詩未暇答以此也
　　　答孔嗣宗字伯紹河南人　皇祐元年
某啓辱書甚善尹君誌文前所辨釋詳矣某於師魯
豈有所惜而待門生親友勤勤然以書之邪幸無他
疑也餘俟他時相見可道不欲忉忉於筆墨加察加
察某再拜
　　　又(同前)
東方學生皆自石守道誘倡此人專以教學爲巳任
於東諸生有大功與師魯同時人也亦負謗而死若
言師魯倡道則當舉天下言之石遂見掩於義可乎
若分限方域而言之則不茍故此事難言之也察之
　　　與尹材(慶曆八年)
墓銘刻石時首尾更不要留官銜題目及撰人書人
刻字人等姓名秖依此冩晉以前碑皆不著撰人姓
名此古人有深意況乆逺自知篆蓋秖著尹師魯墓
四字
　　　與蔡交(皇祐五年)
某啓人至辱書感尉何巳且承春序履況清休范公
襄事脩以孤苦哀困中杜門郊外殊不知端息情禮
都闕但得淮西寄到誌銘豈任感涕文正平生忠義
道德之光見於誌謚為信萬世亦足慰也神刻謹如
所諭敢不盡心某忝以拙訥獲銘當世仁賢多矣如
此文復何所讓但以禮制為重亦不遲年歳中貴萬
全無他議也悉察悉察述夢後序更當勘㝷史傳續
報然亦當慎文正所慮至深某亦疑其有意不用此
篇果如所料矣試期不逺佇奉賀加愛加愛某再拜
　　　答曽舍人(鞏字子固/熈寧四年續添)
某自歸里舍以杜門罕接人事少便奉書中間甞見
運鹽王郎中得問動靜兼承傳誨近又聞曽少違和
急足至辱書喜遂已康𥙿甚慰甚慰某秋冬來目足
粗可勉強苐渇淋不少減老年衰病常理不足怪也
餘在別紙某白■見諭乞潁且止亦佳此時尤冝安
靜為得理也惠碑文皆佳多荷多荷常筆百枚表信
不罪不罪
　　　又(同前)
辱示為人後議筆力雄贍固不待稱賛而引經據古
明白詳盡雖使聾盲者得之可以釋然矣父子三綱
人道之太學者乆廢而不講縉紳士大夫安於習見
閭閻俚巷過房養子乞丐異姓之類遂欲諱其父母
方羣口諠譁之際雖有正論人不暇聽非著之文章
以要於乆逺謂難以口舌一日爭也斯文所期者逺
而所𥙷者大固不當以示常人皆如来諭也某亦有
一二論述未能若斯文之曲盡然亦非有識之士未
甞出也閑居乏人冩録湏相見可揚榷而論也自去
年至蔡遂絶不作詩中間惟有答韓邵二公應用之
作不足采惟續思潁十餘篇是青州以前者并傳記
皆石本今納上自歸潁它文字亦絶筆不作恐知恐
知　青州十餘篇亂道為說道上石彼近必見矣
書簡卷第七
與王待制子野兄舟行(一作承/兄舟行)攀别(一作/攀送)自攝(此下/一有)
(治/字)
與焦殿丞第十一帖不必白(白一/作湏)
與姚編禮第二帖不惜録示(此下一有容細看商議/去留之耳為來人督回)
(書不容少頃當續有/具白也二十三字)
與孔嗣宗第一帖尹君(一作/尹公)然以(一作/然後)忉忉(一作/刀刀)
第二帖若言(此上一/有今字)不苟(一作/不可)
表奏書啓四六集卷第七　歐陽文忠公集九十六
　　　與晏相公(殊)書(皇祐元年/知潁州日)
春暄伏惟相公閤下動止萬福脩伏念曩者相公始
掌貢舉脩以進士而𬒳選掄及當鈞衡又以諌官而
蒙獎擢出門館不爲不舊受恩知不謂不深然而足
迹不及於賔階書問不通於執事豈非飄流之質愈
逺而彌踈孤拙之心易危而多畏動常得咎舉輙累
人政於退藏非止自便今者偶因天幸得請郡符問
遺老之所思流風未逺瞻大邦之爲殿接壤相交因
得自伸懇悃之誠庻㡬少贖曠怠之責伏惟相公朝
廷元老學者宗師尚屈蕃宣行膺圗任伏惟上爲邦
國倍保寢興企望旌麾無任激切
　　　答胡秀才啓(當是從官在朝時)
脩啓竊以考行選賢故人皆脩徳而自厚論才較藝
則下或衒巳而忘廉誠誘養之道殊致進趨之勢異
寖乆之俗益薄惡而可嗟習見爲常遂安恬而不恠
伏以秀才學優墳史詞冨文章能力行以自強方韞
藏而待價豈期誤舉遂爾遺材惟賢食之不家顧良
時之難得譬夫餓者雖耻嗟來因而無言亦將不及
旣一慙之莫忍遂兩訟以交興逮乎究窮果自明白
矧朝廷之選士惟寒俊之是先雖爾𥘉屯理將後得
必也涖官學古爲政臨民當獄訟而平心視斯爲戒
利公家而忘巳効此必争苟終身之不回雖(一作/維)一
眚之何患如此則圭璧之玷猶或可磨日月之更其
將皆仰至於較定能否明辨是非形長者豈度之私
貌妍者非鑒之恵但慚淺識惟竭至公漁者讓泉思
古人而莫見私門受謝亦鄙志之不爲
　　　辭副樞宻與兩府書(嘉祐五年十一月)
右脩啓伏奉制命特授依前官充樞宻副使者聞命
若驚撫躬無措伏念脩禀生孤苦賦性拙踈才不足
以適時少本無於逺志早迫逮親之禄學爲應用之
文而自叨塵侍從之聮荏苒歳月之積𥘉無實効少
𥙷明時中𬒳謗讒固多憂而速老素非強力加困病
以成衰白首禁林厚顔時彦方欲自請江湖之上漸
謀田畝之歸屢瀝危誠未蒙恩許敢希聖選登貳樞
庭夙夕内循俯仰惟懼巳形懇奏期必寢停伏望昭
文相公借以閔憐察其悃迫幸因對見特爲開陳俾
遂牢辭庻安常分謹奉狀披聞
　　　又謝兩府書(同前)
此者叨膺聖選俾貳樞庭渙命巳行循涯匪稱伏念
脩學非臻奥才不逮中仰屬昌期猥塵膴仕抱孤忠
而自許顧獨立之易危竊比古人毎常嗟其選懦有
志當世徒自愧於衰遟雖䇿厲之愈勤信技能之奚
取乆尸厚禄進無𥙷於髙明屢乞方州冀漸謀於退
縮敢期誤寵繆及匪才此蓋伏遇昭文相公叶賛大
猷翊宣元化爲時柱石持物權衡急於甄才過及庸
品第堅一節力勉不能上酬聦睿之知次答陶鎔之
賜
　　　謝參政與兩府書(嘉祐六年閏八月)
寵兼憂而並至恩與責以俱深叩讓靡從撫循無措
伏念脩禀生孤懦賦識迂愚力微非致逺之才學陋
無適時之用徒縁士類早借稱揚幸㑹聖時過加奬
擢旣叨塵於侍從遂竊與於謀謨待罪樞庭顧無分
(一作/功)而可録備貟政府用累日以敘升豈惟致冦之
虞奚逭曠官之誚此蓋某官心存體國道廣濟時謂
庻政之交修必群材之博取誤加品目俾玷光靈雖
冥拙之無知豈忘感勵苟疲駑之可䇿尚冀㳙塵鄙
訥之誠敷陳罔罄
　　　回池州吕侍讀(溱)謝到任書(嘉祐八年春)
伏承祗奉明恩巳臨善治雖未充於士望聊有漸於
復亨深慮危心君子固甞多難處窮與否昔賢因以
知人矧逺器之莫量佇華塗之歸踐過承謙挹曲損
諭言感愧之誠敷宣罔旣春和在候福履増休
　　　英宗覃恩轉官回前兩府賀書(嘉祐八/年四月)
叨膺渙渥敘進官聮祗荷恩榮豈任戰懼伏念某識
非周物學不逮人蒙先帝之誤知自諸生而獎擢乆
塵侍從蔑著聲猷不圖衰病之齡進備政機之貳幸
乆安於無事容充位以素餐未知報國之方遽結遺
弓之恨屬皇明之繼照均慶萬邦發大號以惟新推
恩一切致兹濫及莫獲懇辭内省庸虚實虞顛覆此
蓋某官爲時元老恊徳一心言成華衮之文志樂菁
莪之育素加品目遂至叨踰方懷感勵之私遽辱誨
存之枉佩銘悚愧交集襟靈
　　　回文相公辭起復使相判河南書(嘉祐八/年四月)
伏承光奉制書起從哀次未皇馳賀特辱貽函伏惟
留守太師相公望重搢紳道髙巖廟出處之際繫中
外之重輕弛張有冝兼將相之文武蔚爲元老東在
先朝雖孝性之隆專守經而執禮而權時之制或以
義而斷恩副聖君仄席之思見忠臣許國之急諒難
遵於固避幸勉屈於至情脩方與蒼生同兹引領遽
煩誨諭但極感悰
　　　回冨相公(弼)辭樞宻使書(嘉祐八年五月)
此者伏審光膺制命登賛國機渙號始行群情胥恱
伏惟樞宻相公搢紳舊徳社稷元勲維石巖然朝廷
以爲輕重長城隱若中外繫其安危嚮由執禮以居
憂重於至性之難奪聖君仄席而勞想樞庭虚位以
待賢自聞召節之來歸故雖行路而相慶矧惟庸昧
早辱知憐幸陪副貳之聮得企光塵之未頼庇冀逃
於罪戾望賜有過於蒼黔敢謂謙撝例貽誨翰罔知
承命但極感悰
　　　又回冨相公謝書(同前)
伏承顯奉制書茂膺寵數伏惟歡慶伏惟樞宻太師
相公學優孔孟道協臯夔屏于萬邦申伯之兼文武
秉乎一徳仲山之不剛柔嘉謀早著於先朝時望乆
隆於巖石屬嗣聖繼明之始乃宵衣講治之𥘉首速
兀臣來還宰席三接之際群心以安出納樞機雖爲
於要任調和鼎鼐當正於鴻鈞始塞輿談實非私論
敢期謙眷曲示誨函旣深抃躍之誠復積悚銘之抱
　　　回鄭(獬)錢(公輔)一舎人謝新除書(嘉祐八/年八月)
伏承顯奉制恩陞華禁掖允膺聖選式協輿談朝廷
之體尊嚴王者之居淵黙徳澤宣布必使入人心之
深號令發揮而能鼓天下之動惟是代言之任實資
博古之英伏惟某官履行敦方材猷敏茂藹一郷之
佳譽掩衆俊以名科通逹古今固巳優游於儒學出
入侍從是冝顧問於清間果𬒳僉俞並司典訓竦萬
方之視聽追三代之文章遂陞榮塗益奮賢業共慶
得人之盛方深竊抃之私遽辱謙撝特貽誨翰感銘
之素敷敘奚殫
　　　回皇子(神宗)辭使相封淮陽郡王書(嘉祐八/年九月)
伏承光奉制書峻膺寵數伏惟驩慶竊以命官有秩
正上下之等威制禮縁情以親踈而隆殺惟是國家
之舊典蓋推天下之至公郡王相公識禀誠明學窮
原本篤於樂善因天性之自然舉必有儀秉君子之
常徳地崇冢嗣望著宗英兼陞將相之榮顯𬒳山川
之錫有光典冊允叶朝僉豈謂仁私曲貽誨翰感銘
之素敷𫐠奚殫
　　　與安撫宻學啓
伏自安撫宻學顯奉寵靈出分寄任邊甿𬒳徳蔚興
𥜗袴之謡宸眷倚材隱若金湯之固實藉威名之重
即疇勲績之華入踐廊廟之崇以副搢紳之望祁寒
在候福履凝休瞻頌傾䖍罔殫庸鄙
　　　賀延州程太尉(戡)加節度使再任啓(治平元/年)
伏審賜節中宸建侯鉅屏伏惟慶慰恭惟太尉閣下
剛明禀哲純一端誠嘉猷夙著於本朝韙望尤先於
舊徳乆鬱巖廊之用屢淹藩翰之居惟關陜之一方
苦干戈而累(一作/屢)歳用兵之後疲傷尤急於撫綏難
信之盟醜黠冝先於經制是膺帝眷寔允朝僉大纛
髙牙雖暫煩於節度鴻鈞元鼎行即俟於登庸乃公
議之乆然匪私情之獨禱春陽式序幕府肇開伏惟
上爲邦家精調寢膳
　　　轉吏部侍郎回謝親工書(治平元年五月)
祗膺渙渥交積兢慚伏念某學問不強顓蒙自守流
離當世而寡合幸㑹先朝之誤知抜自衆人俾參國
論而屬承祧嗣慶布治惟新以聖主而責愚臣方懷
惕懼假小人而乘大器豈不隮顛故當成命之𥘉行
屢竭愚誠而必請而君恩至篤天聽莫回此蓋某官
借以餘光致兹冒寵仍貽誨翰曲賜褒揚感佩之私
敷陳罔既
　　　回潁王書(治平元年六月)
右脩啓伏承顯膺帝制榮啓國封伏惟歡慶某官宇
量閎深機神敏悟玉質非由於追琢天姿自發於純
明徳盛地尊乃王家之屏衛色温言厲爲宗籍之表
儀顧惟爵秩之崇實繫朝廷之體真王錫號蓋遵有
國之彛章寵命始行方愜至公之輿議豈期謙挹曲
示誨函感戢之私欣瞻併集
　　　賀潁王書(同前)
右某啓伏承顯頒帝制榮啓國封伏惟歡慶某官純
茂凝姿温仁秉哲濟之學問而以廣其業履夫崇髙
而能守以謙蔚然徳譽之隆式是宗藩之列遂膺典
冊進位真王胙之土以建邦實資親屏爵于朝而示
衆蓋匪私恩方寵命之𥘉行聽僉言而惟允莫遑伸
慶徒積忻瞻
　　　回宋相公(庠)謝除司空致仕書(治平元年/十二月)
右脩啓伏承顯奉制書入膺召節(一作/節召)遂諧歸政之
請兼陞論道之崇伏惟慶慰司空相公道覺天民學
臻聖域兩朝碩望文武兼資四海具瞻搢紳取法雖
欲優游於進退實繫輕重於朝廷矧𥘉政之日新方
任人而圖舊所以奏封累上眷遇彌隆終於雅志之
重違難徇輿情之所惜聳髙風以勵媮俗介眉壽而
膺百祥若賢若愚以榮以祝況惟庸懦早荷知憐方
深欣頌之私遽辱誨存之厚感銘之至敷敘奚周
　　　回文相公謝服闋入覲書(治平二年/月)
右某啓伏承榮奉制恩顯膺寵典伏惟慶慰恭惟相
公道兼文武功著鼎彞言行搢紳之表儀出入朝廷
之輕重自執至情而不奪勉從制禮之難逾爰𬒳徽
章􁈧趨召節介圭來覲方優體貌之隆前席嘉謀即
正弼諧之任實繫士夫之素論豈惟朽拙之焉依敢
謂謙撝特貽誨翰感銘之至忻抃交深
　　　又回文相公服除遷侍中移判永興書(治平)
(二年四月)
右脩啓竊承顯奉制恩荐膺寵拜伏惟歡慶恭惟太
師侍中器深宏逹業茂經綸弛張文武之才出入將
相之任而日者來覲冕旒之邃喜聞履舄之聲從容
話言固多仁者之利體貌耆哲是惟先帝之臣冝加
異數之優以爲一靣之重雖方勞於憂頋藉有素之
威名然而患輕四支不足爬搔於蟣虱坐制萬里理
當根本於朝廷即期廊廟之來歸始慰士夫之素望
過蒙謙挹曲示誨言趨賔戺以無由積感悰而徒切
　　　又回文相公辭避樞密使啓(同前)
古脩啓此者伏承顯膺制命首賛樞庭伏惟某官業
茂兩朝望崇百辟嚮自入親法座欣體貌於元勲出
撫西師藉威名於獷俗然而籌謀當出於帷幄根本
固在於朝廷果兹煖席之未遑已𬒳追鋒之迅召揚
庭誕告方喜動於朝紳仄席來儀固渇聞於嘉話竊
承謙挹尚欲逡廵敢謂不遺亦貽善誨即期前賀但
切感銘
　　　回杭州蔡端明(襄)謝到任書(治平二年十月)
右脩啓伏承出領要藩巳諧禮上伏惟歡慶某官剛
毅體仁粹明迪哲直道信於中外髙風凛乎搢紳頃
煩持橐之清資蓋頼冨民之餘術經綸之業蓄素藴
以未施偃息于藩邈沖懐而自逺雖重違於誠請實
深鬱於輿情諒煖席之未遑即追鋒而迅召遂登大
用顧匪私言寒律向嚴神襟善嗇瞻凝感著交集悰
靈
　　　曰吴侍郎(奎)辭副樞書(治平四年二月)
右脩伏承顯奉制恩寵陞樞近伏惟某官材兼文武
業茂臯䕫左右帷幄之謀謨出入朝廷之輕重自丁
至戚暫解繁機執䘮禮以過哀雖君命而難奪祥琴
甫御召節甚嚴尚少鬱於登庸姑復還於舊物光輔
一人之新政式副四海之具瞻敢謂謙撝曲貽誨翰
方屬卧漳之告莫伸賀厦之誠感抃之私敷陳罔旣
　　　回諫院傅龍圖(卞)攀違書(治平四年三月)
脩猥以非才乆竊重任報効𥘉無於毫髮怨仇巳積
於丘山近蒙睿恩曲徇誠請與之近郡俾養衰年荷
聖主之保全頼公朝之議論俾獲奉身而退方懷去
徳之思諫院龍圖舎人深閔孤危特迂誨翰意愛勤
甚有踰平時風義凛然可激薄俗仰止門仞莫遑敘
違銘之肌膚永以佩賜瞻依之懇敷道奚周
　　　亳州到任謝兩府書(治平四年)
脩此者祗荷朝恩出分郡寄退循忝冒徒積兢慚伏
念脩學知行已而智不周身才匪適時而任參大政
用過其量危而必顛乃物理之冝然偶天幸而獲免
昨以怨仇並作讒謗交興蓋逢堯舜之聦明方與夔
龍而左右講新至治銷伏狂邪而市虎之言雖驚於
衆聽投豺之惡遽屏於逺方得逃九死於非辜實荷
更生之大賜今者特蒙睿眷深察孤忠樂土近藩巳
曲從於私欲清資顯秩仍過竊於寵靈捨衰疲勉強
之勞就空曠逍遥之適然而坐思𥙷報歎心存而願
違却視風波猶寢驚而夢噩顧獲全身而至此豈非
宰物之深功仰佩恩私但銘肌骨載念脩以至愚之
朴陋蹈可畏之危機徇物從時旣昧自容之計拂衣
逺去又無先見之明惟貪得於暮年致以身而取辱
而識雖不早悔尚可追至於緝風雨之敝廬治松菊
之三逕少假歳年之頃即爲田畒之人固將追野老
而行歌永陶聖化恃仁人之在上必保餘生尚有斯
誠猶煩再造炎歊方盛機務至繁上爲廟朝精調寢
膳瞻依之懇敷述奚周
　　　回潁州通判楊虞部書
脩啓兹者赴郡假塗乆留賔次過承眷與日接宴言
遽此睽違實増感戀但以柅車之始視職方𥘉雖云
陋邦粗有人事加以大暑遂成病軀旦夕之間方思
布𣢾急遽之至先以恵音且承别來福履清勝脩以
衰朽得此退藏如夙昔之所聞皆少過於其實惟寂
寞之爲樂湏漸乆而益佳餘非悉談更冀多愛
　　　回西京留守韓侍郎(贄)書(治平四年六月)
右脩啓此者祗荷朝恩出分郡寄顧惟庸妄早乏聲
猷才非經濟之謀位玷光華之寵進陪國論無𥙷於
休明動觸禍機可嗤於朴戇頼聖神之燭理獲終始
以保全許解要權俾逃重責仍分善地以養衰齡留
守龍圖侍郎清徳鎮浮純誠接物曲敦故舊不我鄙
遺逺形誨獎之言以慰孤危之迹嗟時乆薄孰爲金
石之交因歳大寒方見松筠之色凛然髙誼可激媮
風永佩恩私但銘肌骨晤言未遂溽暑方隆更冀珍
調以符瞻詠
　　　回寳文吕内翰(溱)書(治平四年九月)
右脩啓茲者伏承寳文内翰𬒳召禁林升華内閣仰
惟道徳名望之老乆淹言語侍從之流以望之之忠
誠兼孔光之慎宻豈止典謨潤色朝廷遂變於斯文
固巳朝夕論思天下獲受其隂賜雖未正秉鈞之任
而姑副仄席之求凡在搢紳皆同慶抃況於庸鄙最
荷知憐而多病早衰思乞骸而巳乆因閑成懶顧與
世而益踈豈無嚮慕之私殊闕寢興之問敢期恵眷
先辱誨言世路多虞方歎風波之惡歳寒巳甚始知
松柏之心感慰之深敷陳奚旣清霜戒候内直方嚴
惟冀珎調以符瞻詠
　　　賀樞宻使吕太傅(公弼)書(治平四年)
右脩啓伏承顯膺寵典登進樞庭成命始行與言僉
允伏惟某官存誠直諒蹈道中和學臻三代之英世
濟八人之羙論思獻納巳多𥙷益之勤謨明弼諧乆
韞經綸之業三朝眷遇一徳老成尚虚黄閣之居姑
正紫樞之位坐籌帷幄方資制勝之謀正席鈞台始
慰具瞻之望顧惟衰朽早辱知憐惟與蒼黔同深慶
抃
　　　賀韓相公(琦)罷相轉司徒兩鎮節度使判相
　　　州書(治平四年冬)
右脩啓伏審榮𬒳恩俞勉從懇請極便蕃之寵命均
休逸於名邦伏惟司徒侍中誠明發揮徳業乆大三
朝顧遇百辟表儀挺金石之純誠當國家之大事上
所取信有疑決於元龜民之具瞻爲望重於九鼎屬
聖神之嗣統方毗倚於老成而功髙不居志確難奪
爰併推於異數用顯答於元勲孰不秉旄詎有兼持
於雙節昔甞衣錦今而盛服於九章極古今儒者之
至榮保進退君子之全徳顧惟庸懦乆辱知憐聆誕
告之頒行極私誠之竊抃隆寒戒候大斾啓行伏惟
上爲廟朝精調寢膳(一作/寤)傾依瞻頌筆舌奚殫
　　　回青州吴資政(本)書(治平四年)
右脩啓伏承光𬒳制恩出臨藩服斯民之幸將蒙豈
弟之仁有識所嗟共惜忠賢之去伏惟資政侍郎智
周物表性自誠明學窮仁義之本原識逹古今之治
亂匪躬之操出入三朝秉心不回進退一徳方聖神
之嗣統頼耆哲以倚衡送往事居其勤亦至沃心造
膝爲益已多毅然君子之剛卓爾大臣之節信於中
外明若丹青雖就逸均勞暫倚殿邦之重而用人圖
舊諒難煖席之安顧惟衰退之蹤終託光輝之末隆
寒戒候大斾啓行上爲廟朝精調寢膳
　　　回陳州王宻學(陶)賀冬書(治平四年)
右脩啓天心來復七日之亨有𥘉陽氣潜萌萬物之
生以此兹謂履長之慶冝膺多福之祥伏惟某官性
禀純誠識窮至韞講明道徳是惟舊學之臣啓沃謀
猷蔚有嘉言之話暫遂偃藩之便巳勞側席之思即
膺圖任之求庸慰具瞻之望顧慙衰朽方卜退藏自
期田畒(一作/里)之獲安惟幸仁人之在上傾依祝詠交
集悰靈
　　　回諫院吴舎人(充)書(熈寧元年二月)
右脩啓伏承光奉制恩入司書命得人爲(一作/之)盛輿
頌同欣伏惟某官器禀純明道探淵藴清名峻望獨
映於一時碩學髙文素推於群彦果𬒳上心之柬進
膺寵命之華紅藥飜階直禁垣之清切紫荷持橐陪
法從以雍容文章追三代之風號令警四方之聽允
歸鴻筆増重本朝頋惟衰朽之退藏方與搢紳而竊
抃豈期謙眷特枉誨函感服之私敷言罔旣
　　　與開封知府吕内翰(公著)啓(熈寧元年四月)
伏自某官輟從邇列暫領陪藩竊顧愚矇獲兹庇頼
載惟孤拙毎荷優容積於佩徳之誠無異遺民之愛
恭惟入趨宸扆榮署天畿仰匪日以政成即疇賢而
柄用始兹歊溽冝乃髙明伏惟上爲邦家精調寢膳
　　　回王先軰(安國)謝賜及第書(熈寧元年)
某啓伏審先輩顯承嚴召明試雄文立若堵墻駭筆
端之灑落程之衡石留帝覽以稱嗟遂膺賜第之榮
式副求賢之意講明仁義之奥乆以充中發揮徳業
之光實從兹始凡居交舊孰不欣愉雅眷不忘恵音
斯及其爲銘佩難罄敷宣
　　　謝判大名府韓侍中恵書啓(熈寧二年夏)
右脩啓伏念東秦僻處在海一涯全魏相望遡風千
里特枉恵音之問實惟眷與之私兼承鎮撫之餘克
集休祥之祐伏惟某官道優文武業茂臯夔爲百辟
之表儀首三朝之勲徳從容進退雖不有於成功出
入勤勞實未忘於憂國頃遂便藩之請豈遑煖席之
安屬北州大震之災加仍歳荐饑之後流亡殍踣民
未復於故居招輯綏來上方倚於元老豈不少煩於
思慮夫何暇頋於衰殘乃知才大經綸固多餘𥙿契
敦道義夐出常情辱知己之旣深輙忘言於敘感統
臨寄重炎燠時繁更祈上爲邦家精調寢餗即還大
用均福群黎蕞爾孤生但同輿頌
　　　回宫教丘寺丞書(熈寧二年六月)
右脩啓不聆嘉話忽已再朞晚節無堪乆思歸於南
畒上恩未忍猶復委於東州但謀屏迹以深藏敢冀
時髦之枉頋逺貽誨問寔慰病衰示之進退之方勵
以始終之節愛人不茍知君子之用心服義甚髙俾
懦夫之有立仰銜眷與徒極佩銘載嗟疾恙之攻兼
以年齡之迫雖請纓自効豈不竊慕於功名而伏櫪
已疲第恐難勝於鞭䇿未期披𣢾徒以傾馳暑伏方
炎襟靈善嗇區區之懇敷布奚殫
　　　回李舎人(壽朋)書(熈寧三年冬)
右脩啓此者伏承顯膺寵命入直禁垣臺閣登賢搢
紳共慶舎人器涵閎逺徳藴純深講仁義之淵源極
天人之精祲備言語侍從之列承清間顧問之榮時
望蔚然輿談乆屬果𬒳上心之柬進司書命之嚴惟
帝制之坦明必訓辭之深厚金相玉振煥三代之文
章雷動風行警四方之耳目遂歸鴻筆増重本朝顧
惟衰病之餘敢辱眷勤之貺遽先恵問益認撝謙感
服欣愉敷陳罔旣
　　　賀王相公(安石)拜相啓(熈寧四年春)
伏審榮膺帝制顯正台司伏惟慶慰伏以史館相公
誠明禀粹精祲窮微髙歩儒林著三朝甚重之望晚
登文陛當萬乗非常之知論道黄扉沃心黼扆果𬒳
往諧之命遂膺爰立之求左右謀謨方切倚衡之任
搢紳中外益崇巖石之瞻竊顧病衰恪居官守莫陪
班謁徒用馳誠春序布和政機惟宻伏惟上爲邦國
精調寢興欣抃之誠敘陳罔旣
　　　致仕謝兩府書(熈寧四年六月)
某啓此者獲解郡章許歸田畒荷聖君之念舊越常
典以推恩内自省循惟知感涕伏念某猥以一介之
賤幸㑹千齡之期學業素荒早接俊游之末謀謨無
取晚陪國論之餘訖於報効之蔑聞徒蹈危機之可
畏而年齡遟暮疾病侵攻乃以難強之筋骸坐尸踰
分之榮禄自陳懇悃頗歴歳時猶蒙上之哀憐乆乃
賜其開可奉身而去悵負國之巳多受寵至優但捫
心而自愧此蓋伏遇某官權衡萬物佐佑三朝思輔
治於和平務敦行於仁厚不遺故舊期俗革於媮風
過借寵光俾民知於愛老致兹渙渥併及衰殘巳自
屏於明時惟永藏於大賜
　　　代辭胥學士啓(巳下續添)
某聞駑蹇之材雖謝終戀於故軒頡頏之羽方歸尚
懷於廣厦何則物由時制質以願違瞻後來以不遑
豈卑飛而自適矧在最靈之品優叨再造之仁拘文
憲以難踰捨藩墻而輕去翩如秋蔕臨一水以將歸
䨴若晨霞與孤舟而遂往恩渥山積感緒絲棼竊念
某材實懦庸識惟黭淺謬偷生於人壤獲遘幸於王
塗弓冶傳家耒耜遵業甞畏圈牢之誚樂聞詩禮之
言逮過弱齡粗堅苦節且親闈就養宦路隨方西走
巴賨南浮江澨登稽山而訪古學謝前良歷劒阪以
刋銘文慙往哲何甞不跋清徽於朝闥詠鴻藻於聖
門丈席是依寸晷惟競僅偕重刻之技終無老成之
風性旣愚而不移齒及壯而自愓幸遘當陽求士上
哲持衡勉趨翰墨之埸濫齒孝廉之舉𫀆紛紛而若
雪志凛凛以懷霜鑒本無私敢逃於蚩鄙材非有備
遽荷於甄収玷妙簡以惟精撫微生而何幸洎春闈
之較藝叨雲陛以䇿名山木呈材自選掄而爲器冶
金効用荷鎔造以成功進匪時來幸由恩假自此從
風宦牒授任選臺俾外掌於司刑尋參滎於軍幕幸
涖熈熈之壤姑隨冉冉之趨若乃民命所矜在一成
而致慎憲條具設知五聽之惟難允非幹明曷副欽
恤而某身專吏局世匪法家象斗之制斯嚴肇聞甲
令磔䑕之能素寡舉乏片言矧乎人有刻木之嫌口
擅鑠金之利或行如黠虜或巧過騰猿居多納履之
防願奉酌泉之戒事機匪一識局難周惟曠㢮之是
憂在憲章而可懼弱羽未沈於泥滓福星聚列於珠
躔幸遇某官京輔移轅軍牙涖政金鼇虚署乆稽上
笏之榮銀兎分符寔重專車之任撫治綱之大振使
訟牒以寖銷茂草鞠扉甘棠蔽坐不謂斗筲之役載
依旌棨之門榮立府庭恪奉條教卿雲之䕃雖廣潤
及於纎荆冬日之愛至髙恵先於一物降包荒之大
體示含垢之深仁賜以雍容優其顔色甞與言於麈
柄許獻技於鈴齋曲矜蹇蹇之軀過損循循之誘重
念某襟靈不爽道藝非優自竊吹於秀科頗空食於
官舎甞欲温故於案几之暇勵力於歳月之餘冀少
益於顓愚庻上禆於亨遇而寡聞自任扞格奚勝學
圃遂荒整一經而不治文緒難繹懼彌日而無成露
狂狷以居多黷聦明而爲甚斷無他技動乏所長徒
祗事於麾旄固無施於塵露豈謂伏蒙某官恢山藪
之量納菲葑之言回掩疵瑕荐加題品襃采一介靡
遺五管之微甄拔下流有過衆人之遇舉空踈之器
爰定品於優長飾闇弱之姿將類能於開敏矜其拙
効嘉乃妄庸上辱哲明曲形表薦且俾預官聮於轂
下參器使於民間苟檢操之有渝引簡書而共守所
念名編桂籍已塵玷於大猷迹厠金臺復叨居於始
賞恩踰素望理邁常均永懷肉骨之私寧止捐軀之
報方幸輝光末運使節少留願旅翮之有依適諧棲
集何飛蓬之易轉遽至飄離俄及戍期倐辭藩岳結
課蔑聞於最賦省躬幸免於常刑𥘉履有光優慈是
頼而自解曹符而退處終歳律以寓居荷眷待以特
殊沐霑濡之至澤越後筵之禮分接右席之賔儀置
酒梁園㡬逢於羙景觀容相圃屢奉於清歡給舳艫
以備行假輿臺而𥙷乏士林増耀民巷改觀今則巳
揆良辰將還舊蓽建樂郊而去徳戀大幕以銷魂行
當聞優詔於塗中候歸艎於日下瀛洲祕局式瞻侍
從之班温樹近司永託陶鎔之造願趨槐府獲效蓬
心攬涕敘誠隕首誓報卑情無任
　　　代人辭官状
温辭甫及渥命駢臻竊用退思匪遑祗受伏念某本
以孤宦託於盛時專室之性甚愚外廷之游粗足寅
縁聖獎寵濫朝榮屬潜邸之署官首膺表擢陪學黌
之講道無所發明旋預政機益承恩紀欽纉圖而布
慶亞司㑹以名官隘薄奚勝深懼覆於公餗毫分未
報自愧食於土毛而乃曲𬒳宸慈驟隆禮秩旣褒異
於邦爵復登貳於天官震悸來并􁂦墨無措已陳車
府之奏冀息郷校之譏方聽俞音尚希舊貫伏望某
官􁈓念庸識鑒諒危衷享其所冝勿使其進冒誠有
所訴特示於保全獲追寢於恩章實有依於徳䕃
　　　上李學士啓二首
某猥䇿草茅之愚近膺寒素之目㳂宦牒而便道許
以過家入里門而下趨遂兹稅鞅想孤生之弱植早
自困於無津竊希上國之並游偶以諸生而著録乆
彈鐔於外舎託推轂於名卿然而㤗機後門最嗟於
晚出蘭臺雅聚本格於清流某官躧履起迎一顧増
價借以左右之譽視如子姓之親辱謝公之齒牙憐
其未立經平子之題目時不敢更(一作不/敢更非)遂慿外獎
之華獲致榮階之漸仰銜殊遇隂誓銘藏至於當便
坐而執經對諸公而隷筆聞麈尾之餘論入於耳而
不忘得師門之一言書諸紳而故在越流離於下國
悵洵逺於崇閎在隂鮮歡歳崢嶸而倐盡(一作/忽)逃虚
旣乆音謦咳而不聞逖仰墮鱣之庭豈勝疲馬之戀
　　　同前
某啓伏自學士𬒳渥帝宸躋榮史局甞貢躍螽之懇
諒塵隱几之觀然而偃宣父之風草蔕(一作/帶)何勝於
餘煖望長安之日葵心愈屬於愛輝計六氣之順調
降百祥而穰簡恭以學士星奎禀粹玉鎮凝華敏學
兼該復一變而歸乎道羙文鼔動導元氣而洩其和
自丁千載以親逢出協五靈而瑞聖當天下之第一
　非公甚明今加以代字辭官唘𥘉似爲晏元獻作
　徐考官職則又不然或是他人之文李學士二篇
　據蔡康祖跋云王銍性之搜求文忠公遺文已多
　某復於家藏李邯鄲録遺中得此啓狀按公天聖
　八年登科淑已爲史館檢討尋遷直集賢院於公
　爲先進逮景祐三年公貶夷陵淑在翰林以書附
　遞問五代史公巽辭答之則𥘉第或曽投啓但公
　後來奏䟽極口詆淑今第一啓乃有沿牒過家并
　子姓師門等語與公出處交際殊不相應吉綿本
　旣已収入姑存之
　　　回潁州吕侍讀逺迎狀(熈寜三年)
右某啓某此者誤恩擢任嗟癃病之不堪危懇力辭
蒙睿慈之垂閔許從易地俾養衰齡方趨便道之行
適遂過家之樂敢期雅眷逺辱恵音雖瞻𣢾之尚遥
若話言之已接傾馳之素欣感交深謹奉狀謝
　　　與潁州吕侍讀賀冬狀(同前)
右某啓伏以七日告期候天陽之來復百祥佑徳冝
君子之承休知府侍讀侍郎經濟嘉謨論思碩望宣
風撫俗一方式藉於鎮臨獻可告猷三接佇升於近
宻屬迎長之届旦當受社於無疆頌詠傾勤敷宣罔
旣謹奉狀賀伏惟照察謹狀
　右公熈寜三年改知蔡州與吕正獻公二狀今載
　吕公五州録公甞典數郡凡應用之文如頒曆恤
　刑賀正賀冬歳歳皆當上表而集中纔見一二至
　於監司鄰郡往復書啓亦僅有之按蘇丞相跋公
　帖(在書簡/第二卷)謂南京幕府二年府事外章奏書䟽悉
　以見託然則公委人代作者固多此二狀未知出
　公手與否姑存之
　　　謝張先輩啓(明道前/吉綿本及文海皆有之)
早者公歩至伏蒙以七言雅什一篇爲贈者承命之
辱拜賜甚嘉亟淪心而玩辭殆驚魂之去體伏以秀
才即先輩象輿禀異廟璉凝姿服懿行以弸中騰藉
華而冒逺遊聖門而入其閾洞際天人之交塞(疑)藝
圃而漱其芳獵取菁英之妙目叨一日之雅巳服百
人之豪方育賢而在阿乆俟時而踠足第一郷之品
推月旦之羙評游諸公之門有名卿之躧履而乃過
存庸妄之品曲借交游之光采箕斗之虚名靡責其
實謂糠秕之無用偶置于前特迂夢草之餘妍摛冩
陽春之雅曲加華衮之一字寵示榮褒鬻珍髢於九
戎委之非所矧復警辭猋駭峭格鋒生挫萬物以揮
毫入無間而抽祕蕩蕩黙黙而滿坑滿谷雅韻迭揚
郁郁紛紛而非霧非煙文華炳發屬苦中於清聖方
卧歎於酸痟倐駭無因而至前不醉爲之而彊起病
酲都釋䬃若清風之襲人紬繹並輝永訂至珍之藏
衍顧迫持於歸鞅慚弗獲於披風恭佩之私談非終
悉
　　　回發運主客啓(見文/及仕塗必用)
伏審顯膺寵命榮緫使權伏惟慶慰恭以某官才猷
經世問望光朝資敏議以通微竭精誠而濟務自居
漕職克邁官能九年之(一作/厚)儲已豐於茂最三載考
績遽𬒳於陟明重膺柬注之求奚測亨騰之執幸依
使部致辱誨函銘佩欣祈併交悰悃
　　　與辛郎中啓(慶曆二年冬倅滑州/見緘啓新範)
右某此者得請便親署官近郡始臨舊府邈想清風
依聽訟之甘棠餘音(疑)可愛歩飛觴之月榭遺址尚
存其如邊鄙多虞公私並乏簿書期㑹常苦紛紜罇
俎笑談豈如疇昔方兹感誠(疑)遽辱誨存顧冬律之
嚴凝喜天利之保嗇佇膺茂渥以副企翹
　　　與吕轉運啓(見緘啓新範)
伏審顯奉宸息入趨入闕方欣庇賴遽失於焉依仍
沐撝謙特貽於嘉問某人珪玉茂徳棟幹丄材藹清
望於朝端柬乃心於帝眷列城按俗諠羙政於民謡
㑹課及期走旌賢之召節鬱去思而雖甚諒峻陟以
非遥冬序方凝神襟善嗇傾祈禱戀交集感悰
　　　答運使啓(見緘啓新範)
伏審榮􁋊帝渥出領漕權方懷竊抃之誠遽辱誨存
之恵某人廟璉重器國棟上才茂績藹於朝端嘉猷
均於宸柬果𬒳僉諧之命實資冨庻之謨攬轡有𥘉
已風行於列郡追鋒訊(疑)召即柄用於本朝矧託公
庥但深乆禱
　　　賀新發運啓(見緘啓新範)
伏審榮抱使權巳諧禮上猥居屬郡竊庇公庥方深
欣幸之私遽辱誨存之厚伏惟某人才優學古業茂
經時久妙柬於上心屢委分於劇任果疇懿績亟𬒳
陟明投刃皆虚豈足煩於餘地朞年入報行别迓於
寵靈屬此春和冀綏福履欣依禱頌倍萬常情
　　　與李吉州寛啓(慶曆五年冬𥘉到滁州/見緘啓新範)
伏念待罪山城絶迹人事敢期音誨屢以顧存飲疑
風義以甚髙若話言之方晤坐麾千里矧茂最之巳
成入覲四門佇寵光之休𬒳冬疑在候福履惟寜瞻
詠感銘倍爲誠素
　　　别紙(附)
人至辱書爲誨承臨郡之暇體况甚休郷郡多幸得
賢侯爲立學舎蒙索鄙文竊喜載名廡下遂不敢辭
筆語麤惡幸望與伯鎮學士評改而刻石也冬冷千
萬加愛
　　　與許發運啓(慶曆/年滁州見/緘啓新範)
伏念僻守郡封殆不通於轍迹邈詹風采缺馳問於
興居恭惟按者之餘克保粹和之妙治朝急士方渇
仲於宏材漕最淹賢況巳升於羙績即期迅用以奮
逺圖企頌之私縷言非罄
　　　又(慶曆六年春滁州/見緘啓新範)
伏念睽異風徽屢更年律河壖阻邈常辱郵音淮郡
僻荒亦蒙誨問荷顧存之至厚慰艱拙以兹多此者
伏審某人榮𬒳恩俞近移使節望行舟而非逺伸良
覯以未涯惟賢業之素彰藹勲勤而夙著佇從公議
别霈寵光豈此漕輸可淹傑俊春陽方盛福履惟休
感詠詹依交集誠悃
　　　上李端明狀(見緘啓新範)
伏審逺驅旌斾巳及郊圻和氣所充與民謳而先浹
餘塵可望欣馬首之獲詹即遂攀迎交深祝詠某不
任激切依歸之至
　　　回知郡賀冬狀(見緘啓新範)
天序欲周物生伊始惟君子福綏之吉順陽和來復
之時即迓寵光以符善禱敢祈隆顧先辱恵音荷慰
誨之尤多積感銘而但切
　　　與楊太傅狀(見緘啓新範)
右某伏念畫圻雖邇遘徳未由幸時接於誨音良若
披於徽采夫何定瑣辱此記憐春序已暄神襟善嗇
佇膺茂渥以副傾祈
　　　答李寺丞狀(見緘啓新範)
早欽秀望忽枉榮緘以州部之相望加門䦨之最舊
過形來問但切中藏
　　　答王供奉狀(見緘啓新範)
乍間清徽兩蒙芳訊審憩車之伊始欣妙嗇以惟和
即奉渥恩以符瞻禱
　　　與鄰郡官狀(見緘啓新範)
伏念封圻甚宻官守有常雖傾企徳之勤尚阻披風
之便承屢形於謙顧常曲示於誨言冬序方凝陽和
將動伏惟爲國自重以副詹祈
　　　答賀赴闕狀(見緘啓新範)
近蒙朝㫖召赴闕庭方瀝懇以致辭敢辱書而爲賀
仰承詔(疑)眷但切悚惶
　　　謝真州知郡(見緘啓新範)
伏念幸守陋邦獲鄰善壤側聽下車之始巳喧載路
之聲方渇仰於風徽遽先貽於誨問某人材雄通敏
器藴宏深撫俗班條綽聞於餘𥙿陟明陞最行𬒳於
殊恩方此春陽冀綏福履禱祈感詠言述非周
　　　謝劉真州(見緘啓新範)
幸鄰善壤日孰政聲雖談笑之靡親辱誨言之屢及
少浣詹翹之貇奚勝感愧之私行因溢路之謡入𬒳
中臺之召清和始届寢寐増休縷縷之誠一一奚旣
　右張先輩啓公所作無疑四六集偶失編入餘得
　之仕塗必用緘啓新範者皆京師舊本也或出公
　手或人代作其說與蘇丞相跋語同
表奏書啓四六集卷第七
按公行狀墓碑並云四六集七卷近歳浙西甞刋
行然甚無倫理大抵表奏書啓古皆散文後世始
　駢儷如公謝章服謝知制誥河北謝獎諭謝暦日
　表皆古文也不應以四六名集疑非當時定本又
　如謝致仕表反寘集外其他散在諸卷光錯亂今
　用蘇文忠手編東坡前集法(後集其子/過編亦同)凡表狀悉
　以遷拜爲序其丐外乞休致之類則取之奏議以
　類相從各繫歳月于下所逸者河北都轉運使謝
　上表耳熈寧三年五月庚戍擅止散青苗錢放罪
　旨揮雖在四月移判太原之後七月改知蔡州之
　前然公尚留京東本任故繫謝表於夏然後公履
　歴出處昭然矣至於同是四六而或曰書或曰啓
　皆從其舊仍略考先後而推其姓氏之可知者合
　爲七卷題曰表奏書啓四六集不敢失元目也(紹/興)
(間從官與人雙/緘皆題曰書上)
　前賢𥘉除館職𥘉拜兩制𥘉入政府往往致謝在
外之先進公答啓可考近世無此風矣
詩藹藹王多吉士楚詞讒夫藹藹而曼著皆取茂
盛之意公表章用藹昩蓋古字多假借俗本改作
曖昧今存一二以警來者
賀程太尉啓藩翰(一作/藩屏)
亳州到任謝兩府書至治(一作/治理)寢驚(一作/寐驚)上爲(此上/一有)
(伏惟/二字)
與吕内翰啓恭惟(一作/恭審)榮署(榮一/作受)
代辭胥學士啓司刑(一作/刑司)福星聚列(聚一/作驟)輝光末運
(一作奎/躔末運)
　國史公列傳末云中子棐字叔弼登進士第乙科
　脩所爲文須人代者多出其手脩薨代草遺表
　神宗讀而愛之意脩自作也
集古録跋尾卷第七　歐陽文忠公集一百四十
　　　唐開元金籙齋頌(天寳九年/衞包書撰)
右開元金籙齋頌雖不著書人姓氏而字爲古文實
爲包書也唐世華山碑刻爲古文者皆包所書包以
古文見稱當時甚盛蓋古文世俗罕通徒見其字畫
多竒而不知其筆法非工也余以集録所見三代以
來古字尤多遂識之爾(右集本)
　　　唐龍興七祖堂頌(天寳十年)
右龍興寺七祖堂頌陳章甫撰胡霈然書霈然筆法
雖未至而媚熟可喜今上黨佛寺畫壁有霈然所書
多爲流俗取去匣而藏之以爲竒翫余數數於人家
見之其墨蹟尤工非石刻比也(右眞蹟)
　　　唐明禪師碑(天寳十年/鄭炅之撰徐浩書)
秋暑困甚覽之醒然治平丙午孟饗致齋東閤書(右眞/蹟)
　　　唐徐浩玄隱塔銘(天寳十一年)
右玄隱塔銘徐浩撰并書嗚呼物有幸不幸者視其
所託與其所遭如何爾詩書遭秦不免煨燼而浮圖
老子以託於字畫之善遂見珍藏余於集録屢誌此
言蓋慮後世以余爲惑於邪說者(八字集本/作之疑余)也比見
當世知名士方少壯時力排異說及老病畏死則歸
心釋老反恨得之晚者徃徃如此也可勝歎哉(右真/蹟)
　　　唐顔真卿書東方朔畫賛(天寳十三年)
右東方朔畫賛晉夏侯湛撰唐顔真卿書賛在文選
中今較選本二字不同而義無異也選本曰棄俗登
仙而此云棄世選本曰神交造化而此云神友(右集/本)
　　　唐畫賛碑隂(歳月見本文)
右畫賛碑隂唐顔真卿撰并書湛賛開元八年徳州
刺史韓思復刻于廟天寳十三年真卿始别書之(右集/本)
　　　唐顔魯公題名(歳月見本文)
右靖居寺題名唐顔真卿題按唐書紀傳真卿當代
宗時爲撿校刑部尚書為宰相元載所惡坐論祭器
不修為誹謗貶硤州貟外别駕撫州湖州刺史載誅
復為刑部尚書而此題名云永泰二年真卿以罪佐
吉州與史不同據真卿湖州放生池碑隂所序云貶
硤州旬餘再貶吉州蓋真卿未甞至硤遂貶吉而史
氏但據𥘉貶書于紀傳耳真卿大曆三年始移撫州
當遊靖居時猶在吉也(右集本)
　　　同前
右魯公題名言(五字集本作顔魯公華嶽靖居寺東/西二林題名靖居寺在吉州據魯公)
(言)永泰二年真卿以罪貶佐吉州據舊(二字集/本作按)唐書
列傳云真卿代宗時為刑部尚書為宰相元載所惡
貶硤州貟外别駕撫州湖州刺史載誅復為刑部尚
書不書其貶吉州也按真卿湖州放生池碑隂自敘
云貶硤州旬餘再貶吉州蓋真卿未甞至硤遂貶吉
州(集本無/此四字)而史官闕漏但書其初貶爾嘉祐八年十
月廿三日書(右眞蹟)
　　　唐顔眞卿麻姑壇記(大曆六年)
右麻姑壇記顔真卿撰并書顔公忠義之節皎如日
月其為人尊嚴剛勁象其筆畫而不免惑於神僊之
說釋老之為斯民患也深矣(右集本)
　　　唐顔真卿小字麻姑壇記(歳月闕)
右小字麻姑壇記顔真卿撰并書或疑非魯公書魯
公喜書大字余家所藏顔氏碑最多未甞有小字者
惟干禄字書注最為小字而其體法與此記不同蓋
干禄之注持重舒和而不局蹙此記遒峻緊結尤為
(集本無/此字)精悍此所以或者疑之也余𥘉亦頗以為惑
及把翫乆之筆畫巨細皆有法愈看愈佳然後知非
魯公不能書也故聊誌之以釋疑者治平元年二月
六日書(右眞蹟)
　　　唐中興頌(大曆六年)
右大唐中興頌元結撰顔真卿書書字尤竒偉而文
辭古雅世多模以黄絹為圖障碑在永州磨崖石而
刻之模打既多石亦殘缺今世人所傳字畫完好者
多是傳模𥙷足非其真者此本得自故西京留臺御
史李建中家蓋四十年前崖石眞本也尤為難得爾
(右集本)
　　　又
右中興頌世傳顔氏書中興頌多矣然其崖石歳乆
剥裂故字多訛缺近時人家所有徃徃為好事者嫌
其剥缺以墨増𥙷之多失其真余此本得自故西臺
李建中家蓋四十年前舊本最為真爾(右眞蹟)
　　　唐干禄字様(大曆九年)
右干禄字樣别有模本文注完全可備檢用此本刻
石殘缺處多直以魯公所書真本而録之爾魯公書
刻石者多而絶少小字惟此注最小而筆力精勁可
法尤冝愛惜而世俗多傳模本此以殘缺不傳獨余
家藏之治平丙午九月二十九日書(右集本)
　　　唐干禄字様模本(歳月見本文)
右干禄字樣模本顔真卿書楊漢公模真卿所書乃
大曆九年刻石至開成中遽已訛缺漢公以謂一二
工人用爲衣食之業故摹多而速損者非也蓋公筆
法爲世楷模而字書辨正偽繆尤爲學者所資故當
時盛傳於世所以模多爾豈止工人爲衣食業邪今
世人所傳乃漢公模本而大曆真本以不完遂不復
傳若顔公真蹟今世在者得其零落之餘藏之足以
爲寳豈問其完不完也故余并録二本並藏之亦欲
俾覽者知模本之多失真也(右集本)
　　　又
右顔魯公干禄字書乃大曆九年刻石至開成中遽
巳訛缺蓋由公筆法爲世楷模而字書辨正偽繆尤
爲學者所資而當時盛傳於世爾漢公謂一二工人
用爲衣食之業者惜其傳模多而早損然豈止爲工
人爲衣食業也今世人多傳漢公模本而大曆真本
以不完遂不復傳若顔公真蹟今世在者得其零落
之餘藏之尤足爲寳豈問其完不完也故余并録二
本並藏之亦欲俾覽者知模本之多失真也治平元
年正月五日錫慶院賜壽聖節宴歸書(右眞蹟)
　　　唐歐陽琟碑(大曆十年)
右歐陽琟碑顔真卿撰并書余自皇祐至和以来頗
求歐陽氏之遺文以續家譜之闕既得顔魯公歐陽
琟碑又得鄭真義歐陽諶墓銘以與家所傳舊譜及
陳書元和姓纂諸書參較又問於吕學士夏卿夏卿
世稱博學精於史傳因為余考正訛舛而家譜遂為
定本然獨琟碑所失者四顔公書穆公封山陽郡公
吕學士云陳無山陽郡山陽今楚州是也當梁陳時
自為南兖州而以連州為陽山郡然則陳書及舊譜
皆云穆公封陽山公為是而顔公所失者一也舊譜
皆云堅石子質南奔長沙顔公云自景逹始南遷其
所失者二也歐陽生自前漢以來諸史皆云字和伯
而顔公獨云字伯和二字義雖不異然當從衆又顔
氏獨異初無所據蓋其繆爾其所失者三也元和姓
纂及諶銘皆云㣧約之子而顔公獨以為紇子其所
失者四也琟之世次不應舛亂如此蓋諶之卒葬在
咸亨上元之間去率更未逺真義所誌冝得其實琟
卒大曆中唐之士族遭天寳之亂失其譜繫者多顔
公之失當時所傳如此不足恠也治平元年夏至日
書銘闕其末數句不𥙷(右眞蹟)
　　　唐杜濟神道碑(大曆十二年)
右杜濟神道碑顔真卿撰并書藝之至者如庖丁之
刀輪扁之斵無不中也顔魯公之書刻於石者多矣
而有精有粗雖他人皆莫可及然在其一家自有優
劣余意傳模鐫刻之有工拙也而此碑字畫遒勁豈
傳刻不失其真者皆若是歟碑巳殘缺銓次不能成
(集本有/其字)文第録其字法爾嘉祐八年中元假日書(右)
(眞蹟)
　　　唐杜濟墓誌銘(大曆十二年)
右杜濟墓誌銘但云顔真卿撰而不云書然其筆法
非魯公不能為也蓋世頗以為非顔氏書更俟識者
辨之(右眞蹟)
　　　唐顔真卿射堂記(大曆十二年)
右射堂記顔真卿書魯公在湖州所書刻于石者余
家集録多得之惟放生池碑字畫完好如干禄字書
之類今已殘闕毎為之歎惜若射堂記者最後得之
今僕射相公筆法精妙為余稱顔氏書射堂記最佳
遂以此本遺余以余家素所藏諸書較之惟張敬因
碑與斯記為尤精勁惜其皆殘闕也(右集本)
　　　唐張敬因碑(大暦十四年)
右張敬因碑顔真卿撰并書碑在許州臨潁縣民田
中慶曆初有知此碑者稍稍徃模之民家患其踐田
稼遂擊碎之余在滁陽聞而遣人徃求之得其殘闕
者爲七叚矣其文不可次第獨其名氏存焉曰君諱
敬因南陽人也乃祖乃父曰澄曰運其字畫尤竒甚
可惜也(右集本)
　　　又
右魯公之碑世所竒重此尤可珍賞也廬陵歐陽脩
書(右續添)
　　　唐顔勤禮神道禆(大曆十四年)
右顔勤禮神道碑顔真卿撰并書序顔温二家之盛
云思魯大雅在隋俱仕東宫愍楚彦博同直内史省
遊秦彦將皆典祕閣按唐書云温大雅字彦弘弟彦
博字大臨弟大有字彦將兄弟義當一體而名大者
字彦名彦者字大不應如此蓋唐世諸賢名字可疑
者多封徳彞云名倫房玄齡云名喬髙士㢘云名儉
顔師古云名籀而皆云以字行倫喬儉籀在唐無所
諱不知何避而行字余於中書見顔氏裔孫有獻其
家世所藏告身三卷以求官者其一思魯除儀同制
其一勤禮除詹事府主簿制其一師古加正議大夫
制思魯制云内史令臣瑀宣者蕭瑀也侍郎臣封徳
彞奉舎人臣彦將行不應内史令書名而侍郎舎人
書字又必不稱臣而書字則徳彞彦將皆當為名師
古制有尚書左僕射梁國公玄齡右僕射申國公士
廉又有吏部尚書君集者侯君集也侍郎纂者楊纂
也四人並列於後不應二人書名二人書字也則玄
齡士廉亦皆當為名矣又師古與令狐徳棻同制不
應徳棻書名而師古書字則師古亦當為名也然余
家集録有申文獻公塋兆記是髙宗時許敬宗撰云
公諱儉字士廉敬宗與士廉同時人而為其家作記
必不繆誤則士廉又當為字也然告身書字在理豈
安今新唐書雖云房玄齡字喬顔師古字籀以髙儉
塋兆記為名則喬籀果為字乎又按元和姓纂封氏
蓨人隋通州刺史繡生四子曰徳潤徳輿徳如徳彞
又云徳彞更名倫亦不知果是否唐去今未逺事載
文字者未甚訛舛殘缺尚可考求而紛亂如此故余
甞謂君子之學有所不知雖聖人猶闕其疑以待來
者蓋慎之至也(右集本)
　　　唐顔氏家廟碑(建中元年)
右顔氏家廟碑顔真卿撰并書真卿父名惟貞仕至
薛王友真卿其第七子也述其祖禰羣從官爵甚詳
(右集本)
　　　唐顔魯公書殘碑(歳月闕)
右顔氏殘碑以家廟碑考之是顔允南碑也家廟碑
云允南歷殿中膳部司封郎中司業金郷男此碑云
肅宗入中京遷司封尋封金郷縣男又云遷國子司
業此碑云二子潁熲熲好為五言詩授校書郎早卒家
廟碑亦云熲好五言校書而此碑又云與弟允臧同
時臺省則為允南可知不疑惟書潁事家廟碑云侍
郎蔣冽賞其判此碑云為崔器所賞小不同爾治平
元年寒食日書(右真蹟)
　　　又
余謂顔公書如忠臣烈士道徳君子其端嚴尊重人
初見而畏之然愈乆而愈可愛也其見寳于世者不
必多然雖多而不厭也故雖其殘缺不忍棄之(右集/本)
　　　唐湖州石記(歲月闕)
右湖州石記文字殘缺其存者僅可識讀考其所記
不可詳也惟其筆畫竒偉非顔魯公不能書也公忠
義之節明若日月而堅若金石自可以光後世傳無
窮不待其書然後不朽然公所至必有遺蹟故今處
處有之唐人筆蹟見扵今者惟公爲最多視其鉅書
深刻㦯託扵山崖其用意未嘗不爲無窮計也盖亦
有趣好所樂爾其在湖州所書爲世所傳者惟干禄
字放生池碑尚多見於人家而干禄字書乃楊漢公
摹本其真本以訛缺遂不復傳獨余集録有之惟好
古之士知前人用意之深則其堙沉磨滅之餘尤為
可惜者也(右集本)
　　　唐顔魯公帖(歳月闕)
右蔡明逺帖寒食帖附皆顔魯公書魯公後帖流俗
多傳謂之寒食帖(集本無此/十三字)其(集本有/後字)印文曰忠孝
之家者錢文僖公自號也希聖錢公字也又曰化鶴
之系者丁崖相印也潤州觀察使者錢惟濟也(右眞/蹟)
　　　唐顔魯公二十二字帖(嵗月闕)
斯人忠義出於天性故其字畫剛勁獨立不襲前蹟
挺然竒偉有似其為人(右眞蹟)
　　　唐顔魯公法帖(虞世南帖附/歳月闕)
右顔真卿書二帖并虞世南一帖合為一卷顔帖為
刑部尚書時乞米於李大夫云拙於生事舉家食粥
來巳數月今又罄乏實用憂煎蓋其貧如此此本墨
蹟在予亡友王子野家子野出於相家而清苦甚於
寒士甞模帖刻石以遺朋友故人云魯公為尚書其
貧如此吾徒安得不思守約世南書七十八字尤可
愛在智永千字文後今附于此(右集本)
　　　唐元次山銘(歳月闕)
右元次山銘顔真卿撰并書唐自太宗致治之盛幾
乎三代之隆而惟文章獨不能革五國(二字集本/作陳隋)之
弊既乆而(集本有/其字)後韓栁之徒出蓋習俗難變而文
章變體(集本/作之)又難也次山當開元天寳時獨作古文
其筆力雄健意氣超拔不減韓之徒也(十二字集本/作雖少雄健)
(而意氣/不俗亦)可謂特立之士哉(右眞蹟)
　　　唐吕諲表(上元二年)
右吕諲表元結撰顧戒奢八分書景祐三年余謫夷
陵過荆南謁吕公祠堂見此碑立廡下碑無趺石埋
地中勢若將踣惜其文翰遂得斯本而入于地處字
多缺滅今世傳元子文編亦有此文以碑考之集本
首尾不完中間時時小異當以石本為是然石本亦
自多亡缺可不惜哉(右集本)
　　　又
景祐三年余謫夷陵過荆南謁吕公祠堂見此碑立
廡下碑無趺石埋地中勢若將踣惜其文翰遂得斯
本而入于地處字多缺滅今世傳元子文編所載首
尾不完中間時時小異當以石本為是集録實不為
無益矣然石本亦自多亡缺可不惜哉書者顧戒奢
也余得此碑三十年矣暇日因偶題之嘉祐八年五
月中旬休日書(右眞蹟)
　　　唐元結窪罇銘(永泰二年)
右窪罇銘元結撰瞿令問書次山喜名之士也其所
有為惟恐不異於人所以自傳於後世者亦惟恐不
竒而無以動人之耳目也視其辭翰可以知矣古之
君子誠耻於無聞然不如是(集本有/人字)之汲汲也(右眞/蹟)
　　　唐元結陽華巖銘(永泰二年)
右陽華巖銘元結撰瞿令問書元結好竒之士也其
所居山水必自名之惟恐不竒而其文章用意亦然
而氣力不足故少遺韻(集本無/此九字)君子之欲著于不朽
者有諸其内而見於外者必得於自然顔子蕭然卧
於陋巷人莫見其所為而名髙萬世所謂得之自然
(集本有/者字)也結之汲汲於後世之名亦已勞矣嘉祐八
年十二月二十六日書(右眞蹟)
　　　唐元結峿臺銘(大曆二年)
右斯人之作非好古者不知為可愛也然來者安知
無同好也邪(右眞蹟)
　　　唐張中丞傳(歳月闕)
古張中丞傳李翰撰嗚呼(集本無/此二字)張廵許逺之事壯
矣秉筆之士皆喜為之稱述也然以翰所記考唐書
列傳及韓退之所書皆互有得失而列傳最為踈略
雖云史家當記大節然其大小數百戰屢敗賊兵其
智謀材力亦有過人可以示後者史家皆滅而不著
甚可惜也翰之所書誠為太繁然廣記備言所以備
史官之采也(右眞蹟)
　　　唐李陽冰城隍神記(乾元二年)
右城隍神記唐李陽冰撰并書陽冰為縉雲令遭旱
禱雨約以七日不雨將焚其祠既而雨遂徙廟于西
山陽冰所記云城隍神祀典無之呉越有爾然今非
止呉越天下皆有而縣則少也(右集本)
　　　唐李陽冰忘歸臺銘(乾元二年)
右忘歸臺銘唐李陽冰撰并書銘及孔子廟城隍神
記三碑並在縉雲其篆刻比陽冰平生所篆最細痩
世言此三石皆活歲乆漸生刻處幾合故細爾然時
有數字筆畫特偉勁者乃真蹟也(右集本)
　　　唐縉雲孔子廟記(上元二年)
右縉雲孔子廟記李陽冰撰并書孔子廟像之制前
史不載開元八年國子司業郭瓘奏云先聖孔宣父
以先師顔子配其像爲立侍配享冝坐弟子十哲雖
得列像而不在祀享之位按祠令何休范寗等二十
二賢猶蒙從祀十哲請列享在何休等上於是詔十
哲皆為坐像據陽冰記云換夫子之容貌増侍立者
九人蓋獨顔回配坐而閔損等九人為立像矣陽冰
修廟在肅宗上元二年其不用開元之詔何也(右集/本)
　　　唐裴虬怡亭銘(永泰元年)
右怡亭在武昌江水中小島上武昌人謂其地為呉
王散花灘亭裴鶠造李陽冰名而篆之裴虬銘李莒
八分書刻于島石(四十六字集本作怡亭銘李陽冰/篆裴虬撰李莒書銘在武昌江水)
(中有小島亭在其上人謂其地/為吴王散花灘銘刻于島石)常為江水所没故世
亦罕傳鶠(集本以鶠字/作亭裴公作)不知何人虬代宗時(集本有/為字)
道州刺史韓愈(集本作/退之)為其子復墓志云虬為諌議
大夫有寵代宗朝屢諫諍數命以官多辭不拜然唐
史不見其事李莒華弟也治平二年正月十日孟春
薦饗攝事致􁟩中書東閤書(右真蹟)
　　　唐李陽冰庻子泉銘(大曆六年)
右庻子泉銘李陽冰撰并書慶曆五年余自河北都
轉運使貶滁陽屢至陽冰刻石處未甞不裴回其下
庻子泉昔為流谿今為山僧填為平地起屋于其上
問其泉則指一大井示余(集本無/此二字)曰此庻子泉也可
不惜哉(右眞蹟)
　　　唐李陽冰阮客舊居詩(歲月闕)
右李陽冰阮客舊居詩云阮客身何在僊雲洞口横
人間不到處今日此中行阮客者不見其名氏蓋縉
雲之隱者也彼以遁俗為高而終以無名於後世可
謂獲其志矣然聖人有所不取也陽冰欲稱其人而
不顯其名字何哉豈阮客見稱於當時而陽冰不慮
於後世邪夫士固有顯聞於一時而泯没於萬(集本/作後)
世者矣顧其道何如(集本作/如何)也陽冰篆字世傳多矣
此磨滅而僅存尤可惜也治平元年四月二十有六
日書(右眞蹟)
　　　唐裴公紀徳碣銘(歲月見本文)
右裴公紀徳碣銘唐越州刺史王宻撰國子監丞集
賢院學士李陽冰篆裴公儆為明州刺史宻代之為
作此文其文云皇唐御神器一百四十二年天下大
康海隅小冦結亂甌越因言明州當出兵之衝民物
殘弊儆撫綏有恵愛而人思之爾按唐自戊寅武徳
元年受命至己亥乾元二年乃一百四十二年是時
肅宗新起靈武上皇自蜀初還史思明僣號于河北
是嵗洛陽汝鄭等州皆䧟于賊不得云天下大康而
海隅小㓂也考于史傳又不見其事惟台州賊袁晁
攻䧟浙東州郡乃寳應元年當云一百四十五年又
據宻代儆為明州刺史至大曆十四年移湖州則儆
宻相繼為刺史冝在代宗時然宻當時人推次唐年
不應有失余友王回深父曰唐自武徳至大曆八年
實一百五十六年中間除則天稱周十四年則正得
一百四十二年是時天下粗定文人著辭以為大康
理亦可通是歲廣州哥舒晃作亂海隅小冦豈謂此
歟余以謂晃之亂唐命江西路嗣恭討平之不當自
明州出兵深父曰然兵家出竒明州海道去廣不逺
亦或然也故并著之(右集本)
　　　又
右裴公紀徳碣王宻撰裴公名儆代宗時為明州刺
史宻代之碣文云皇唐御神器一百四十二載天下
大康而海隅小冦結亂甌越按唐自武徳元年至乾
元二年實一百四十二年是時肅宗新起靈武上皇
自蜀初還史思明僣號于河北是歲洛陽汝鄭等州
皆䧟于賊不得云天下大康而海隅小冦考于史傳
又不見其事然宻當時人推次唐年不冝有失王回
曰大曆八年廣州哥舒晃作亂此所謂海隅小冦者
也自武徳元年至是歲實一百五十六年中間則天
稱周者十四年去之正得一百四十二年矣豈謂此
歟以事考驗理冝如此又不知宻意為如何也姑志
其語以俟知(集本有/之字)者嘉祐八年十月三十日書(右真/蹟)
　　　唐玄靜先生碑(大曆七年)
右玄靜先生碑柳識撰張從申書李陽冰篆額唐世
工書之士多故以書知名者難自非有以過人者不
能也然而張從申以書得名於當時者何也從申毎
所書碑李陽冰多為之篆額時人必稱為二絶其為
世所重如此余以集録古文閱書既多故雖不能書
而稍識字法從申所書棄者多矣而時録其一二者
以名取之也夫非衆人之所稱任獨見以自信君子
於是慎之故特録之必待知者(右眞蹟)
　　　售龍興寺四絶碑首(大曆八年)
右四絶碑首者李陽冰篆法慎律師碑額也在揚州
龍興寺售李華文張從申書李陽冰篆額律師者淮
南愚俗素信重之謂此碑為四絶碑律師非余所知
華文與從申書余亦不甚好故獨録此篆爾(右集本)
　　　唐滑州新驛記(大曆九年)
右新驛記李陽冰篆碑在今滑州驛中其隂有銘曰
斯去千載冰生唐時冰今又去後來者誰後千年有
人吾不知之後千年無人當盡於斯嗚呼郡人爲吾
寳之不知作者爲誰然賈躭嘗爲李騰序說文字源
盛稱陽冰此記躭爲滑州刺史因見斯記而稱之耳
陽冰所書世固多有可愛者不獨斯記也嘉祐八年
十二月甘六日書(右眞蹟)
　　　唐王師乾神道碑(大曆十三年)
右王師乾神道碑張從申書余初不甚以爲佳但怪
唐人多稱之第録此碑以俟識者前歲在亳社因與
秦玠郎中論書玠學書於李西臺建中而西臺之名
重於當世余因問玠西臺學何人書云學張從申也
問玠識從申書否云未甞見也因以此碑示之玠大
驚曰西臺未能至也以此知世以鑒書為難者誠然
也從申所書碑今絶不行於世惟予集録有之者呉
季子碑隂記崔圓頌德碑并此纔三爾熈寧三年十
月二十七日書(右眞蹟)
集古録跋尾卷第七
開元金籙齋頌(元第七百/二十七)姓氏(一作/名氏)治平元年七月
三十日(一有此/九字)
七祖堂頌(元第三/十三)
明禪師碑(元第五百/二十五)
玄隱塔銘(元第五/百九十)
東方朔畫賛(元第五/十九)
畫賛碑隂(元第/六十)
顔魯公題名(元第一/百二)
麻姑壇記(元第/四十)
小字麻姑壇記(元第/三百)
唐中興頌(元第四十/八至五十)
干禄字樣(元第二百/三十七)
干禄字樣模本(元第二百/三十八)
歐陽琟碑(元第七百七十六/至七百七十七)
杜濟神道碑(元第曰/百五)碑巳(一作/以)
杜濟墓誌銘(元第三百/七十七)
射堂記(元第五/百三十)為余(二字上一/有數字)諸書(一作/本)治平元年
七月二十二日中書東閤書(一有此/十五字)
或問余曰何謂六一居士余曰吾家有書一萬卷
　集古録一千卷棊一局琴一張常置酒一壺問者
　曰此五一也奈何余曰以吾一翁老於五物之間
豈非六一乎治平丙午秋饗攝事齋于東閤書(跋/後)
(一有此七/十五字)
張敬因碑(元第四十二/至四十三)
顔勤禮碑(元第三百四十五/至三百四十六)彦將皆當為名(此下一/有也字)
字乎(一作/否)治平元年二月二十八日書(一有此/十一字)
顔氏家廟碑(元第五十二/至五十三)
顔魯公書殘碑(元第三百/九十七)
又棄之(一作/也)
湖州石記(元第二百/七十七)後世(此下一/有而字)不朽(此下一/有也字)亦有
(一作/其)治平元年正月二十日書(一有此/十字)
顔魯公帖(元第一/百八十)罄乏(石本作/罄竭)
顔魯公二十二字帖(元無/卷第)
顔魯公并虞世南帖(元無/卷第)
元次山銘(元第二百/四十三)
吕諲表(元第一百/五十五)
窪罇銘(元第三百/一十八)
陽華巖銘(元第二/百二)見於(此下一/有其字)
峿臺銘(元第一百/七十六)
張中丞傳(元第二百八十二/至二百八十三)最為(一無/為字)
城隍神記(元第一/百三)
忘歸臺記(元附一/百四)
縉雲孔子廟記(元第一/百四)郭瓘(一作郭元瓘或作李元/瓘案唐志李元瓘爲是)
嘉祐八年十月二十三日(一有此/十字)
怡亭銘(元第一百/一十二)
庶子泉銘(元第/七十)裴回(一作/徘徊)
阮客舊居詩(元第五百/九十五)
裴公紀徳碣(元第一百/一十八)
玄静先生碑(元第五百/二十七)之必(二字一/作以)
四絶碑首(元第一百七十九/覺寂碑首附)嘉祐八年夏至日書(一/有)
(此八/字)
　覺寂碑首亦陽冰篆也(跋後又有/此九字)
滑州新驛記(元第二/百一十)
王師乹碑(元第七/百五)
内制集卷第八　歐陽文忠公集八十九
　　　乾元節謝内中露香表(嘉祐五年五/月二十六日)
伏以清穹眷佑皇緒丕隆方陽月之正時屬誕辰而
著節仰瞻霄極薦此芬馨冀膺敷錫之祥永保延鴻
之慶
　　　乾元節謝内中真宗皇帝表(同日)
伏以佳名著節載誕紀辰永惟涼眇之躬獲荷顯休
之業動遵聖訓期保慶基怵惕之懷孝思罔極
　　　乾元節謝内中章獻明肅皇太后章懿皇太
　　　后章恵皇太后表(同日)
伏以天陽正候壽節紀時深惟載育之恩緬慕至慈
之德敢忘翼勵期保延鴻
　　　賜樞宻副使右諫議大夫張昪乞解罷第一
　　　表不允批答(正月二十九日)
省表具之朕惟一二左右之臣出納樞機之命必有
同德為時老成卿質厚器閎材優識敏風力甚勁晚
而不衰議論有稽言而必中朕所體貌民之具瞻豈
宜退徇謙沖自厭繁務盡瘁事國矧惟素懷推心仰
成當體予意所乞宜不允
　　　除文彦博易鎮判大名府制(二月十五日)
門下朕惟将相之崇資是爲文武之極選隆其名器
所以重朝廷列于蕃宣所以屏王室矧乃居留之任
必屬老成之人爰擇剛辰敷告有位具官文彦博器
閎而厚識粹而明學得其方通古今而知要才周扵
物適大小以惟宜自奮發於聲猷早更揚扵中外居
則參禆乎國論出則宣暢乎皇威兩踐台司首當柄
用賢愚式序舉百職以咸修綱紀甚明賛萬機而至
悉自(一無/此字)懇避鈞衡之任出司管鑰之嚴逮此逾時
蔚然休問眷言邦哲實簡予衷是用更其擁節之榮
委以引京之重勁兵所宿實資總制之權雅俗惟淳
兼頼撫綏之政扵戲與國同體是謂股肱之良惟民
具瞻方隆師尹之望顧我舊德豈煩訓辭徃其欽哉
祗服休命可特授依前檢校太師同中書門下平章
事潞國公行陜州大都督府長史充保平軍節度使
判大名府兼北京留守司事充大名府路安撫使加
食邑七百戸食實封五百戸功臣散官勲封如故仍
放謝辭發赴本任主者施行
　　　除李昭亮檢校太保判定州制(二月十五日)
門下嚴師律以宣威是爲将率之事謀王體而坐論
必屬廊廟之臣惟二柄之是兼蓋一時之首選顧於
寄任宜副倚毗爰告外庭式揚休命具官李昭亮資
質純厚器識通明世有勲庸蔚爲舊德家傳韜畧濟
以美材爰自壯齡早膺奨擢訓齊士伍號令信扵恩
威宿衞朝廷勤勞著扵夙夜屢𬒳蕃宣之寄實資鎭
撫之才惟留鑰之别都乃宿兵之重地歲時滋乆譽
望益嘉眷言中山還爾舊治是用易以将旄之寵増
其帝傅之崇於戲宣國威靈用綏寧扵邊鄙求民疾
苦以班布扵敎條俾無北顧之憂惟我老成之倚徃
踐厥位時惟欽哉可特授檢校太傅依前同中書門
下平章事行兖州大都督府長史充泰寧軍節度使
充定州路都部署兼安撫使判定州加食邑七百户
食實封三百戸功臣散官勲封如故仍放謝辭發赴
本任主者施行
　　　除李端懿寜逺軍節度使知澶州制(同日)
門下至治之時常不忘扵武備用兵之要在先擇扵
将臣禮樂詩書必資於學智信嚴勇又兼以仁是惟
難才豈不慎選用諏(一作/擇)剛日敷告外庭具官李端
懿器質宏深資識敏茂地聮近戚無富貴之驕世濟
美材躬儒素之行粤從壯歲綽有令名學問足以與
謀忠信可以事上而能克勵名節靡皇宴安每思報
國以有爲嘗請治民而自効北州之政稱最東土之
人甚思惟留務之是居顧歷時而頗乆俾加襃進爰
考僉同是用寵以節旄委之蕃翰於戲爲政而先無
擾所以靖民除戎以戒不虞是宜有素繄乃通明之
畧副予柬任之懷徃惟欽哉膺此休渥可特授依前
檢校刑部尚書充寧逺軍節度使知澶州加食邑七
百户食實封二百户散官勲封如故主者施行
　　　賜禮部侍郎參知政事曽公亮乞罷不允詔
(二月十八日)
卿以敏識精學參賛萬務儁德茂行表儀百僚而思
慮之勞偶嬰疾恙藥石之効聞比康平嘉謀話言日
以虚佇封章屢上引避甚堅豈未體於眷懷而每煩
扵𨳩諭宜專輔飬以副倚毗所乞冝不允
　　　賜新除寧逺軍節度使李端懿讓恩命第二
　　　表不允㫁来章批答口宣(同日)
卿聮國懿戚惟時美材乆居留使之權俾委将旄之
任載嘉沖挹思避寵榮冝體眷懷無煩牢讓
　　　閤門賜新除寜逺軍節度使知澶州李端懿
　　　吿敕口宣(同日)
卿地胄聮華資材甚茂早膺器使頗著聲猷俾進總
扵中權式増榮於戚里所冝祗服以體眷懷
　　　賜新除工部尚書知秦州張方平陳讓不允
　　　詔(三月十六日)
卿識茂器閎智優學博施扵有用謂靡不宜乃眷西
陲最爲重地惟撫綏備禦之任必通明敏給之才予
難其人扵爾爲得委遇之意則惟其勤避讓之誠夫
何于再勉祗其徃當體朕懷
　　　賜樞宻副使尚書禮部侍郎程戡乞退休第
　　　三表不允批答(三月十六日)
省表具之朕惟朝廷之體廣大材賢(一作/賢材)之士衆多
必有耆哲之臣以爲時望之重卿早𬒳奨擢藹然聲
猷叅聮鈞輔之崇恊賛樞機之要履躬之懿乆見扵
純誠事上之忠志期扵盡瘁顧方深於毗頼而懇避
扵寵榮封章繼来敦諭亦至引年以禮雖嘉止足之
賢優老虚懷未忘眷遇之意徃安厥位宜體予衷所
乞宜不允
　　　大相國寺大殿上𨳩啓爲民祈福道埸齋文
(五月三日)
伏以南薫𬒳物方兹長育之明西覺稱雄允頼慈仁
之濟俾延淨侶䖍啓法筵冀迎百善之祥普洽萬生
之衆
　　　賜宰臣富弼第二表乞退不允批答(五月十/五日)
省表具之卿事君一心憂國百慮簡拔寒俊而多得
遺才慎重賞刑而惟恐過舉蔚然德業方厚倚毗而
綱憲之司異同興論或事非大體或言渉難明因其
捃摭扵至微益見始終之無過雖𨳩廣言路務在兼
容而進退大臣豈當縁此所宜篤卿自信之志成朕
不惑之明渙然無疑来復厥位所乞宜不允
　　　賜宰臣富弼乞退第四表不允㫁来章手詔
(五月二十四日)
省四上表已解機務事具悉朕力排讒構之言兼採
搢紳之望委卿以重任待之以不疑惟致治之至難
方同心而共濟勉以無怠庶幾有成而執法之臣以
言爲職議旣不一理難必從遂其好勝之私因扵積
忿而發事縁藹(一作/曖)昧語渉中傷遽罷憲司以釋群
惑雖朕之不明不敏旣能爲卿而辨之而卿亦何嫌
何疑遂将去朕而不顧避辭巳確敦諭亦勤其體予
懷復安爾位使天下曉然知朕任賢而勿貳也所乞
宜不允仍㫁来章付富弼
　　　賜樞宻副使張昪生日詔(一作口宣五/月十九日)
卿以業履之清優任樞機之宻勿余所礼遇時之具
瞻爰屇誕辰俾加慶賜
　　　賜荆湖北路救濟飢民知州奨諭敕書(五月)
(二十七日)
夫修人事所以禦天災安吾民豈不在良吏爾學優
從政職任治人因凶歲之疫飢體詔書之隱惻旣免
罹扵殍饉仍不夭扵札瘥再惟敏事之材深得䘏荒
之禮第課来上予心所嘉宜有襃章以旌善績
　　　賜河陽三城節度使同中書門下平章事文
　　　彦將進奉謝祫享加恩詔(六月十七日)
詩云君子邦之基記曰大臣民之表予所寵異禮宜
優隆乃因祭福之均恩首效駿良而来獻載惟誠恪
深用歎嘉
　　　賜定國軍節度使知并州梁適進奉謝恩馬
　　　詔(六月十七日)
大鹵之雄中權爲重時有舊老柬于予衷寵之旄鉞
之榮委以蕃宣之寄效駿良而来獻将誠慤之甚勤
省覽已還歎嘉曷已
　　　賜觀文殿大學士知定州龐籍進奉謝恩馬
　　　詔(六月十七日)
書殿之職號爲清優舊德之臣所宜寵異乃求駿足
以副勤誠曽非貴物之心實體事君之節省閱于再
歎奨不忘
　　　賜䖍州觀察使定州路副都部署劉渙進奉
　　　謝恩馬詔(同日)
國家慎選材武委之事權優其寵榮所以責効厚其
頒予所以飬㢘乃因物以逹誠見事上之惟恪省閱
于再歎嘉不忘
　　　賜定國軍節度使梁適進奉謝恩馬詔
卿惟時舊德爲國将臣推恩典以旣優俾家庭之増
寵乃輸良貢以効誠勤省閱以還歎嘉彌切
　　　賜外任臣寮進奉賀祫享禮畢敕書(六月十/七日)
朕以孟冬卜吉大祭伸䖍惟熈事之旣成實庶邦之
共慶載披来貢深見輸忠省閱以還歎嘉良切
　　　賜翰林學士尚書兵部貟外郎知制誥吴奎
　　　乞知青州不允詔(七月二十一日)
卿強學博覽足以通古今嘉謀讜言足以承顧問朝
夕獻納余有望焉矧方委之劇煩嬰以事任懋乃賢
業宜有施扵朝廷奮乎壯猷豈暇便扵郷里其安爾
職深體眷懷
　　　賜新除宣徽南院使檢校太保鄜延路馬歩
　　　軍都部署經畧安撫使判延州程戡讓恩命
　　　苐一表不允㫁来章批答(八月八日)
省表具之廼者卿數上封章懇辭樞要兼引年而爲
請思還政以自頥眷惟耆舊之英誠乆劇繁之任俾
増書殿之職仍參講席之聮是曰清優豈忘顧遇而
進見之際聦明未衰廼遷使領之華徃重邊陲之寄
予意所屬僉言允諧雖沖尚之可嘉惟成命之難止
所讓冝不允仍㫁来章
　　　賜知建昌軍楊儀進奉銀珠稻米敕書(八月)
(十六日)
勸力農而務本惟汝之官登嘉榖以告豐乃時之瑞
粲然良實来効貢囊載惟修職之勤式緩憂民之意
省閱于再歎尚不忘
　　　賜右諫議大夫知梓州吕居簡進奉乾元節
　　　無量夀佛一㡠敕書(同日)
壽觴紀節罄率土以均歡妙像有儀獻無疆之善祝
嘉乃愛君之意見扵事上之恭省閱以還歎嘉良切
　　　賜新除翰林學士依前禮部郎中知制誥權
　　　知𨳩封府蔡襄上表乞依舊知泉州不允詔
(八月十五日)
卿學通古今足以備獻納政適寛猛足以臨劇煩而
得材之難顧常勞扵選任矧居外兹乆寧自逸扵便
安是宜勉旃来服新命綽有餘力夫何微疾之辭居
然寵名固爲榮飬之樂其毋必讓當體至懷
　　　賜屯田貟外郎王公衮奨諭敕書
嚮者長人之官備盗不謹害我命吏驚兹逺民汝扵
斯時能奮厥効督捕甚急饋餉有方致兹兇徒卒就
擒戮第功来上覆實不虚載嘉勤勞深用襃歎
　　　東太一宫立冬祝文(九月二十四日)
四時適序萬物堅藏嘉歲事之有成繄神休之是頼
承兹靈貺報以吉蠲惟冀享誠益敷多祐
　　　延福宫性智殿𨳩啓皇后生辰道埸齋文(同/日)
伏以坤德流徽式臨扵誕日貝文宣妙恭仰扵巨慈
載嚴袐邃之庭駢集清修之侶冀資壽福時啓靈埸
伏願毫相分光法雲假䕃憑兹勝利永保遐齡
　　　延福宫性智殿𨳩啓皇后生辰道埸宻詞(九/月)
(二十六日)
伏以寒律正時適臨扵良月曽沙誕慶爰紀扵嘉辰
夙清袐殿之嚴並集祇園之侶冀因勝利延錫禧(一/作)
(休)祥永輔坤儀益隆壽祝
　　　故贈濮王允讓十月九日坼櫕祭文(同日)
日月惟吉山川旣佳啓兹櫕塗徃即襄事顧歆薄奠
冝體哀悰
　　　故贈濮王允讓十月十八日起靈祭文(同日)
儀物旣備川塗甚夷徃即佳城卜兹吉日靈其顧享
副此哀懷
　　　故贈濮王允讓十月三十日下事祭文(同日)
惟靈禀德甚茂享年不遐余心所哀䘏典斯備徃即
安宅享兹克誠
　　　撫問護葬使向傳式詔(同日)
葬之爲禮古所重焉方将事以在塗顧勞心扵祗役
眷頼之意不忘于懷
　　　撫問西京并汝州路祔葬隨護宗懿巳下敕
　　　書(同日)
日月惟吉川塗匪遐顧襄事之有期嘉送終之盡禮
勞勤備至眷矚良深
　　　撫問尚宫沈氏敕書(同日)
輀旌就道霜露戒時載惟将護之勞無怠祗勤之意
　　　撫問西京并汝州路管勾修墳并沿路廵檢
　　　道路及管勾一行靈轝程頓排辦等朝臣使
　　　臣内臣等敕書
卜吉趨時送終備物顧風霜之方厲念事役之爲勞
　　　賜宰臣富弼上第一表乞解罷機務不允批
　　　答
省表具之夫宰相之事非可以歳月考而一二數也
其在朝廷選賢任能而各得其職下俾民俗遷善逺
罪而不知其然至扵法度修紀綱正然後相與慎守
而安行之以臻于治此朕所以虚心一意日有望扵
卿者也今事有緒而卿辭焉豈朕德之不明将顧時
之不可中道而止夫何謂哉俾予獲用材不盡之譏
而卿渉苟安自便之計予所不取卿其勉焉所乞宜
不允
　　　賜宰臣富弼上第三表乞解罷機務不允㫁
　　　来章批答
省表具之卿博通古今之學深逵治亂之原德業之
隆名稱甚盛朕方虚已而任不愧知人之明而自秉
鈞衡宣勞夙夜惟是小大之政損益施設惟卿之爲
罰罪賞功進退能否惟卿之聽時有異論豈無多言
一切屏之惟卿之信若乃恭已南面庶幾輔予享其
成功登于至治亦惟卿之圖其三者人君之所難予
罔敢忽其一者在卿之不止庶克有成而無名屢辭
實所難諭卿其體兹至意究乃素懷所乞宜不允仍
㫁来章
内制集卷第八
除文彦博判大名府制自懇避(一作而/自懇避)
賜李端懿讓恩命不允口宣俾委(一作/俾建)
大相國寺爲民祈福道埸齋文之明(一作/之時)
賜富弼乞退㫁来章手詔議旣不一(一作議/旣不當)
賜湖北救濟飢民知州奨諭敕書以禦(一作/以銷)
外集卷第八　歐陽文忠公集五十八
　　古賦(雜文五首附)
　　　紅鸚鵡賦(并序)
聖俞作紅鸚鵡賦以謂禽鳥之性宜適於山林今兹
鸚徒事言語文章以招累見囚樊中曾烏鳶雞雛之
不若也謝公學士復多鸚之才故能去昆夷之賤有
金閨玉堂之安飲泉啄實自足爲樂作賦以反之夫
適物理窮天真則聖俞之說勝負才賢(一作/賢才)以取貴
於世而能自将所適皆安不知籠檻之於山林則謝
公之說勝某始得二賦讀之釋然知世之賢愚出處
各有理也然猶疑夫兹禽之腹(一作/賦)中或有未盡者
因拾二賦之餘棄也以代鸚畢其說
后皇之載兮殊方異類肖翹蠢息兮厥生咸遂鎔埏
賦予兮有物司之泊然後化兮黙運其機陶形播氣
兮小大取足紛不可狀兮千名萬族異物珍恠兮託
産遐陬来海裔兮貴中州邈丹山於荒極越鳯皇之
所宅禀南方之正氣孕赤精於火徳盖以氣而召類
兮故感生而同域播為我形特殊其質不緑以文而
丹其色物旣賤多而貴少兮世亦安常而駭異豈負
羙以有求兮適遭時之我貴客方黜我以文采弔我
於籠樊謂夫飛鳴而飲啄不若雞鶩與烏鳶噫不知
物有貴賤殊乎所得工(一作/天)初造我甚難而嗇千毛
億羽曾無其一忽然成形可異而珍慧言羙質俾貴
於人籠軒寳翫翔集安馴彼衆禽之擾擾兮盖迹殊
而趣乖旣心昬而質陋兮乃自穢而安卑樂以鍾鼔
宜其眩悲盖貴我之異禀何槩我於羣飛若夫生以
才天養以性違客之所悼我亦悼之我視乎世猶有
甚兮郊犧牢豕龜文象齒蚌蛤之胎犛牛之尾旣殘
厥形又奪其生是猶天為非以自營人又不然謂為
最靈淳和質静本湛而寧不守爾初自為巧智鑿竅
泄和漓淳雜僞衣羔染夏強華其體鞭扑走趨自相
械繫天不汝文而自文之天不汝勞而自勞之役聦
與明反為物使用精旣多速老招累侵生盭性豈毛
之罪又聞古初人禽雜䖏機萌乃心物則遁去深兮
則網髙兮則弋為之職誰而反予是責
　　　述夢賦
夫君去我而何之乎時節逝兮如波昔共䖏兮堂上
忽獨棄兮山阿嗚呼人羡久生生不可久死其柰何
死不可復惟可以哭病予喉使不得哭兮況欲施乎
其他憤旣不得與聲而俱發兮獨飲恨而悲歌歌不
成兮㫁絶淚疾下兮滂沱行求兮不可過(疑是/遇字)坐思
兮不知䖏可見惟夢兮奈寐少而寤多或十寐而一
見兮又若有而若無乍若去而若来忽若親而若踈
杳兮倐兮猶勝於不見兮願此夢之湏臾尺蠖憐予
兮為之不動飛蠅閔予兮為之無聲冀駐君兮可久
怳予夢之先驚夢一㫁兮魂立㫁空堂耿耿兮華燈
世之言曰死者凘也今之来兮是也非也又曰覺之
所得者為實夢之所得者為想苟一慰乎予心又何
(一作/可)較乎真妄緑髮兮思君而白豐肌兮以君而瘠
君之意兮不可忘何憔悴而云惜願日之疾兮願月
之遲夜長扵晝兮無有四時雖音容之遠矣扵怳惚
以求之
　　　荷花賦
步蘭塘以清暑兮颯蘋風以中人擷杜若之春榮兮
搴芙蓉扵水濵嘉丹葩之耀質出渌水而含新䕃曲
池之清泚漾波紋之􁪣淪披紅衣而耀彩寄清流以
(一作/而)託根挺無華之淺艶靡競麗乎先春抱生意以
自得兮及薫時之嘉辰若夫夏(一作/下)畹蘭衰夢池草
宻慘群芳之已銷獨斯蓮之(一作/而)迥出可以嗅清香
以析酲可以玩芳華而自逸況其晚浦煙霞水亭風
日投文竿而餌垂泳萍莖而波溢絲縈藕以全折杯
卷荷而半側墜紫菂以欹煙歛紅芳而向夕可憐影
兮相顧列金葩而返植清風遏以似起碧露合而乍
失或兩兩以相扶漸亭亭而獨出發燕脂扵此土生
異香扵西域匪江妃之小腰即廣陵之清(一作/青)骨爾
乃曲沼微陽横塘細雨逐橋上之歸鞍笑堤邊之㳺
女墮虹梁而窺影倚風臺而欲舞覆翠𬒳以薫香然
犀燈而照浦雙心並根千株泣露湛月白而風清杳
池平而樹古送艇子扵西州聞棹謳扵北渚迎桃根
而待檝逢宓妃而未渡迫而視之靚若星妃臨水而
脉脉盈盈逺而望之杳如峽女行雲而朝朝暮暮其
妖麗也其閑麗也香荃橈兮木蘭舟澹容與兮悵夷
猶東西隨葉隱上下逐波浮巳見雙魚能比目應笑
鴛鴦㑹白頭昔聞妃子貴東鄰池上金花不染塵空
留此日田田葉不見當時步步人
　　　螟􁉼賦(并序)
詩曰螟􁉼有子蜾臝負之言非其類也及楊子法言
又稱焉嗟夫螟􁉼一蟲爾非有心扵孝義也能以非
類繼之爲子羽毛形性不相異也今夫爲人父母生
之養育劬勞非爲異類也乃有不能繼其父之業者
儒家之子卒為商世家之子卒為皁隷嗚呼所謂螟
􁉼之不若也作螟􁉼賦詞曰
爰有桑蟲實曰螟􁉼與夫蜾臝異類殊形負以為子
祝之以聲其子感之朝夕而成嗟夫人子父母所生
父祝之言子莫之聽父傳之業子莫克承父没母死
身覆位傾嗚呼為人孰與蟲靈人不如蟲曷以人稱
　　辭
　　　啄木辭
木皇司春兮物熈以春芽者斯勾兮甲者斯萌物賴
皇兮榮以欣翳有蟲兮甚不仁穴皇木兮群以聚穴
不已兮又加咀皇木病兮􁐘将深皇心惻兮傷爾蝎
彼鴷鳥兮善啄吾利汝喙兮飢汝腹飛以鳴兮啄且
食蟲不盡兮啄莫息山之麓兮水之濱皮堅節癭兮
龍甲蛇鱗節流膏兮吻流血百不一兮徒飢渇蠧日
滋兮鴷日苦京謁皇兮披雲路雲之深兮不可見託
歸風兮仰訴古初之皇兮甚仁惠憐民愛物使兩遂
穴民䖏兮鮮民食穴不棟梁兮鮮不薪米其求甚少
兮給之孔易野鬱鬱兮山蒼蒼土有毛髪兮山有衣
裳金不鞴冶兮器不刅鋩木至老朽兮不見菑殃聖
萌機兮五財利贍有足兮生不匱蔽風避濕兮脩容
暮入門兮迎我笑朝出門兮牽我衣戯我懷兮走而
馳旦不覺夜兮不知四時忽然不見兮一日千思日
難度兮何長夜不寐兮何遟暮入門兮何望朝出門
兮何之怳疑在兮杳難追髧兩毛兮秀雙眉不可見
兮如酒醒睡覺追惟夢醉之時八年㡬日兮百歲難
期扵汝有頃刻之愛兮使我有終身之悲
　　頌
　　　㑹聖宮頌(并序)
西京留守推官将仕郎試祕書省校書郎(臣)歐陽脩
謹齋心滌慮頓首再拜言臣伏見國家采漢書原廟
之制作宫于永安以備園寢欲以盛陵邑之充奉昭
祖宗之光靈以耀示于千萬世甚盛徳也脩永惟古
先王者将有受命之符必先興業造功以警動覺悟
扵元元然後有其位而繼體守文之君又從而顯明
丕大以纂修乎舊物故其兢兢勤勤不忘前人是以
根深而葉茂徳厚而流光子子孫孫承之無疆伏惟
皇帝陛下以神聖■徳傳有大器乾徤而正離繼而
明即位以来于兹十年勤邦儉家以修太平日朝東
宫示天下孝親執籩豆三見於郊日星軌道光明清
潤河不怒溢東南而流四夷承命歡和以賔奔走萬
里顧非有干戈告讓之命文移發召之期而犀珠象
牙文馬㲄玉旅于闕庭納于廐府如司馬令無一後
先至徳之及上格于天下極于地中浹扵人而外冒
扵四表昆蟲有命之物無不仰戴神威聖功効見如
此太祖創造基始克成厥家當天受命之功太宗征
服綏来遂一海内睿武英文之業真宗禮樂文物以
隆天聲升平告功之典陛下夙夜䖍共嗣固鴻業纂
服守成之勤基􁀌累積顯顯昌昌益大而光稱于三
后之意可謂至孝況春秋歲時以禘以祫則有廟祧
之嚴配天昭孝以享以吿則有郊廟明堂之位篆金
刻石則有史氏之官歌功之詩(一作歌/詩之詠)流于樂府象
徳之舞見乎羽毛惟是邦家之光祖宗之為有以示
民而垂無窮者罔不宣著陛下承先烈昭孝思所以
奉之以嚴罔不勤備聖人之徳謂無以加而猶以為
未也乃復因陵園起宫室以望神㳺土木之功嚴而
不華地爽而㓗宇敞而邃神靈杳冥如来如宅合扵
禮經孝子謦咳思親之義愚以謂宫且成非天子自
臨享則不能以来三后之靈然郡國不見治道太僕
不先整駕恬然未聞有司之詔豈難扵動民而遟其
咎(疑)耶特(疑)以龜筮所考湏吉而後行耶不然何獨
留意扵屋牆􁀌築而至扵薦見孝享未之思耶況是
宫之制夷山為平外取客土鍜石伐木發兵胥靡調
旁近郡如此數年而道路之民徒見興為之功恐愚
無以識上意是宜不惜屬車之費無諱數日之勞沛
然幸臨因展陵墓退而諭民以孝思之誠遂見守土
之臣采風俗以問髙年亦堯舜之事也古者天子之
出必有采詩之官而道路童兒之言皆得以聞臣是
以不勝惓惓之心謹采西人望幸意作為頌詩以獻
闕下詞曰
巍峩穹崇奠京之東有山而崧􁪣淪道源匯流而淵
有洛之川川靈山秀回環左右有髙而阜其阜何名
太祖太宗真宗之陵惟陵之制因山而起隱隱隆隆
惟陵之氣常王而喜鬱鬱葱葱帝懷穹旻受命我宋
造初于屯帝念先烈用顧余家宣力以勤赫赫三后
重基累􁀌旣豐而茂燕翼貽謀是惟永圖其傳在予
曰祖曰宗有徳有功予實嗣之克勤克紹以孝以報
予敢不思惟此園陵先后之宅旣宅且安后来㳺止
弗宫弗室神何以驩廼相川原乃得善地地髙惟丘
廼以荆灼廼訊寳龜龜告曰猷帝命家臣而職我事
而往惟寅一毫一絲給以縣官無取扵民伐洛之薪
　　　有宋右諌議大夫贈開府儀同三司太師中
　　　書令兼尚書令魏國韓公(國華)真賛
氣剛而毅望之可畏色粹而仁近之可親有韞于中
必見于外庶㡬髣髴寫之圖繪惟其盛徳不可形容
公徳之豐後世之隆誰為公子丞相衛公
　　章
　　　州名急就章(并序)
敘曰古者史掌文書以識天地四方古今事物名言
字訓而教學之法始扵童子謂之小學君子重焉急
就章者漢世有之其源盖出扵小學之流昔顔籕爲
史㳺序之詳矣余為學士兼職史官官不坐曹居多
暇日毎自娯扵文字筆墨之間因戯集州名作急就
章一篇以示兒女曹庶㡬賢扵博塞爾章曰
别州自禹郡扵秦廢置經革難具陳皇家垂統天下
定疆理萬方承政令近征逺貢各有宜或卑吏治或
覊縻九域披圖指可知分音比類慎訛疑文差字析
極精微若夫錦居遐裔孤音無比隰集梓泗劔陜涪
幽駢聲相附可如類求則有夔綏隨果賀播滑逹越
和河羅連三前叶其四謂何乃有瓜沙嘉巴鳯隴雍
宋歙峽合疊淄資思師化雅華夏宻吉蔚悉永郢鼎
潁不宜吃訥又如保邵道趙耀鄆信潤晉慎凡五聲
而一韻栁壽茂竇宥湊憲兖漢簡萬演海岱解蔡泰
愛欽潯金深郴黔蜀濮福睦復陸乃六律而同音七
言惟一白澤虢石益徳壁八音相望廣象相閬(句)絳
獎黨宕(句)開萊台懐(句)階崖雷梅(句)澧　冀利(句)濟
薊費智(句)鄭鄧定孟(句)慶應靜勝(句)㢘潭儋南(句)嵐
鹽甘嵓(句)至於許汝婺處(句)楚普潞敘古(句)魏恵桂
貴(句)遂貝瑞嶲㑹(句)言過乎九難宣扵口扵是有岳
鄂亳薄洛(句)莫涿朔廓拓(句)眉黎齊池蘄(句)施伊西
夷溪(句)濠曹饒昭韶(句)潮遼交洮牢(句右/皆十)卭通龍洪
蓬蒙(句)邕同戎忠松籠(句右/十二)連綿澶安延丹端(句)宣
檀驩蘭潘田巒(句)湖蘇舒滁廬渝瀘(句)梧蒲徐鄜扶
儒禺(句右皆/十四)秦邠麟汾(句)均陳温春(句)筠辰文循(句)
銀雲勤岷(句)杭揚江黄(句)常漳康襄(句)房坊商滄(句)
洋昌瀼長(句右皆/十六)并青瀛登成明(句)衡彭英瓊邢洺
(句)涇寧昇榮橫藤(句)汀興營平庭澄(句右二/十四)聮章㫁
句不䏻遽數真定河源以諱不舉若乃物有疑似同
音異字則有陵靈原袁府撫乾䖍濵賔融容渭衛全
泉繡秀易翼渠衢歸嬀龔恭汴辨涼梁祁𡵨鄯單宿
肅磁慈濰維峯封曁豐沂冝及儀乃一號而三之(音/或)
(不同相近者/亦借以足之)劒環恩順鎮覇真雄又音文之兩同至
扵太平鬱林萬安平琴武安洮陽新定建康二名雖
羙逺小不彰若監若軍四十有六保定信安廣信安
肅鎮戎保安岢嵐火山順安寧化實控三邊其餘瑣
瑣皆不足言(其後因檢九域圖有髙冨瀧當四州/偶遺不録以文句難移不復增入也)
外集卷第八
荷花賦此土(疑是/北土)而脉脉而朝朝(一無此/二而字)
啄木辭五財(一作/五材)
哭女師兩毛(毛字/疑)
㑹聖宫頌于兹(一作/扵兹)
奏議卷第八　歐陽文忠公集一百四
　諌院
　　論張子奭恩賞太頻劄子(慶曆四年)
臣風聞知汝州范祥為相度陜西青白鹽勑差張子
奭權知汝州子奭自選人二年内遷至貟外郎朝廷
之意雖曰賞勞而天下物議皆云僥倖盖以子奭宣
勞絶少止兩次而遷官恩賜已數重自古賞功不過
一次(一作/賞)賞之不已故難弭人言𥘉自選人改京官
曰賞勞未及二歲改秘書丞又曰賞勞賜以章服又
曰賞勞祕書丞不乆又轉官又曰賞勞合得太常博
士超遷貟外郎又曰賞勞後行祠部為名曹又曰賞
勞作京官合作知縣而作簽判又曰賞勞一任未滿
合更有一任知縣又超通判差遣又曰賞勞此所以
外人之議不允也況范祥暫出勾當只合交割以次
官貟或轉運司自差人權今朝廷差人已是失體又
於子奭為此僥倖今朝臣待闕在京者甚衆豈無一
人堪權知州者朝廷毎用一人必當使天下人服今
毎一差遣則物議沸騰累日不息昔五代桑維翰為
晉相一夕除節度使十五人為將而人皆服其精今
中書差一權知州而不能免人譏議者盖事無大小
當與不當而已其張子奭伏乞追寢權差之命仍乞
今後外處差出知州只委本路轉運使差官權至於
賞罰之柄貴在至公今莫大之罪不過一刑而止豈
有勞者終身行賞而不已亦乞今後有勞効之人量
其大小一賞而止若其别著能効則拔擢自可不次
人亦自然無言伏以朝廷用人惟患守例而不能不
次選任但不渉於僥倖實有材藝之人誰敢有言子
奭作使西鄙不謂無勞但恩典已優於賞已足可惜
令天下指為僥倖之人而掩其前効况又上虧朝政
不可不思取進止
　　　論救賑江淮飢民劄子(同前)
臣伏見近出内庫金帛賜陜西以救飢民風聞江淮
以南今春大旱至有井泉枯竭牛畜瘴死雞犬不存
之處九(一作/春)農失業民庶敖敖然未聞朝廷有所存
䘏陛下至仁至聖憂民愛物之心無所不至但患逺
方疾苦未逹天聦苟有所聞必湏留意下民疾苦臣
職當言昨江淮之間去年王倫蹂踐之後人户不安
生業倫賊纔滅瘡痍未復而繼以飛蝗自秋至春三
時亢旱今東作已動而雨澤未霑此月不雨則終年
無望加又近年已来省司屢於南方歛率錢貨而轉
運使等多方刻剥以貢羡餘江淮之民上𬒳天災下
苦賊盗内應省司之重歛外遭運使之誅求比於他
方𬒳苦尤甚今若不加存䘏將来繼以㐫荒則飢民
之與疲怨者相呼而起其患(一有/害字)不比王倫等偶然
狂叛之賊也臣以為(一作/謂)民怨已乆民疲可哀因其
甚困(一作/困時)冝速賜(一作/施)惠不惟消弭盗賊之患兼可
以恱其疲怨之心伏望聖慈特遣一二使臣分詣江
淮名山祈禱雨澤仍下轉運并州縣各令具逐處亢
旱次第奏聞及一面多方擘畫賑濟窮民無至失時
以生後患取進止
　　　論内出手詔六條劄子(同前)
臣伏聞近出手詔條六事以賜兩府大臣有以見陛
下憂勤責任之意然而天下紀綱隳壞皆由上下因
循一旦陛下奮然雖有責成之心而大臣尚習因循
之弊不能力行改作以副聖懷自去年范仲淹韓琦
等特𬒳選擢陛下尋開天章閣召見而大臣遞互相
推並不建明一事以救天下之弊洎至内出手詔范
仲淹冨弼等方始各條數事至今半年有餘或寢而
不行或行而不盡或雖行而未有明効今陛下又以
六事責之臣恐兩府大臣依前無以上副憂勤之意
下救當今之急臣願陛下不因常例奏事之時特御
便殿召兩府大臣賜坐先戒以不得推避緘黙後以
當今大務問之湏令有所陳述所問之急不過三四
大事而已二虜交侵一也三路禦備之術何者可以
易行而速効二也百姓困匱國用不足何以使公私
俱濟三也若兩府大臣於此三事能其一者便委其
專管示以責成可也若其不然臣恐手詔屢出聖意
雖勞而大臣相推終未濟事陛下必欲速救時弊非
專任而切責之不可也取進止
　　　論葬荆王劄子(同前)
臣伏覩朝旨雖差宋祁監護故荆王葬事然未見降
下葬日及一行事件或聞以歲月不利未可葬或聞
有司以財用不足乞且未葬夫隂陽拘忌之說陛下
聦明睿聖必不信此巫卜之言而違禮典但慮議者
堅執方今財用不足不可辦葬陛下聞有勞民枉費
之說則不得不慮因以遲疑臣謂前後勑葬大臣浮
費枉用之物至多豈是朝廷本意皆為主司措置之
失致人因縁以為姦爾今若盡節(一作減仍/有其字)浮費及
絶其侵蠧而使用物不廣(一作/多)則將復以何辭而云
不葬臣不知所(一作/有)司曽將一行用度計定大數否
内若干是浮費若干是實用若實用之物數猶至多
而力不可辦則緩之可也若實用之物少只是舊例
浮費多則可削去浮費而巳今都不(一作/未)計度而但
云無物可葬則不可也未見實用之數多少不量力
能及否而曰必湏遵禮而曰必湏葬亦未可也如臣
愚見酌此兩端葬則為便然湏先乞令王堯臣宋祁
等將一行合用之物列其名件内浮費不急者一一
減去之若只留實用之物數必不多假如稍多更加
節減雖至儉薄理亦無害如此則葬得及時物亦不
費夫儉葬古人之美節侈葬古人之惡名今避儉葬
不肯節費留䘮而待有物之年以就侈葬則非臣所
知也若曰儉葬亦未能辦則乃過言之甚也然外之
輿議為國家論事體者皆云葬則為便今朝廷議者
分而為二顧物力者則不顧典禮國體論典禮國體
者則不思財用辦否各執偏見議乆不決以惑陛下
之聦明今便葬之害一不葬之害五便葬之害不過
費物然力有可為不葬之害所失則大不肯薄葬而
留之以待侈葬成王之惡名一也信巫卜之說而違
典禮二也目下減節力所易為他時豐足理或難待
使皇叔之柩五七年間不得安宅而神靈無歸三也
使四夷聞天子皇叔薨而無錢出葬遂輕中國而動
心四也今天下物力雖乏然凢百用度不能節費處
多獨於皇叔之身有所裁損傷陛下孝治之美五也
此臣所謂葬則為便者也荆王於國屬最尊名位最
重伏乞早令定議無使後時取進止
　　　論葬荆王(後贈/燕王)一行事劄子(同前)
臣風聞巳有聖㫖荆王葬事令三司與太常禮院及
監葬官等同議減節浮費此足見陛下厚於皇叔之
恩念民惜費之意一舉而兩得也然臣毎見朝廷作
事欲愛民節用而常枉費勞人盖為議事之𥘉不得
其要或失於不精審者有四民間不科配一也州縣
供應物有定數二也送葬之人在路禁其呼索三也
州縣官吏不得過外供湏以邀名譽四也苟絶此四
者則無大患矣昨京西一路遭張海驚劫之後不可
更有誅求臣今欲乞指揮三司應是合要之物並湏
官給不得民間科買仍乞先將一行儀仗人馬并送
葬人等一人以上先定人數然後劄與京西令依數
供頓則可無廣費自荆王以下諸䘮非至親者不必
令其盡往仍乞限定人數及毎人將帶隨行人數亦
乞限定凡皇親及一行官吏除宿頓合供飲食外不
得數外呼索州縣官吏亦不得於官供飲食外别以
諸物獻送權要其受獻送并呼索並以入已贓論仍
乞(一有/選字)御史裏行一人隨行糺察其數外帶人及州
縣隨順呼索獻送物等官吏物出於已亦從違制若
託以供應爲名於民間賤買及率掠者皆以枉法贓
論如此防禦方可杜絶浮費以稱陛下厚親節用之
心
　　　論燕王子允良乞未加恩劄子(同前)
臣伏見昨燕王𥘉薨其子允良於苫塊中便答書題
仍不稱孤子不落官銜今閭巷民家猶能檢按書儀
粗知䘮禮而允良為國宗屬全然不曉人事京師士
流間傳說為笑有玷聖朝又聞燕王諸子皆失教訓
自其父病多不躬侍湯藥纔至父死便乞家財管勾
居丧之禮亦無哀戚臣伏見近降詔勑約束𥙷䕃子
弟湏是(一作/令)習(一無/習字)試經業盖謂訓誘臣寮子弟欲
為臣下立家至於宗室之親號為藩屏全不訓誨使
其不知禮義不及民間之子而不孝之聲流聞中外
其允良等過失伏慮陛下仁慈以睦宗族未欲别行
責罰只乞不縁燕王薨謝别加恩典且與裁抑令其
知過俟其向後改悔遷善方與加恩仍乞明以此意
戒諭近(一作/所)貴其餘宗室聞之各思嚮善不使外人
非笑玷辱皇風取進止
　　　論乞與元昊約不攻唃厮囉劄子(同前)
臣風聞魚周詢余靖孫抃等奉使北虜皆有事冝為
(一無/為字)北虜中詰問元昊通和之意將来必湏因此别
與朝廷生患又聞虜人已欲議移界至漸示相侵禍
亂之萌其端可見臣自去年春始蒙聖恩擢在諌列
便值朝廷與西賊𥘉議和好臣當時首建不可通和
之議前後具奏狀劄子十餘次論列皆言不和則害
少和則害多利害甚詳懇切亦至然天下之士無一
人助臣言朝廷之臣無一人採臣說今和議垂就禍
胎已(一作/以)成而韓琦自西来方言和有不便之狀余
靖自北至始知虜利急和之謀見事何遲雖悔無及
當臣建議之際衆人方欲急和以臣一人誠難力奪
衆議今韓琦余靖親見二虜事冝中外之人亦漸知
通和為患臣之前說稍似可採但願大臣不執前議
早肯回心則於後悔之中尚有可為之理昨来許賊
之物數(一作/誠)已太多然尚有禁青鹽還侵地等事非
賊所利幸其因此自絶不遣人来朝廷深戒前非愼
自持重因而罷議不落賊計則轉禍為福後䇿可為
若賊志愈驕貪心未滿復遣(一作/馳)人使更有湏求則
假此爲名亦可拒絶今通和之事爲中國之患大爲
二虜之利深萬一西賊貪深利而不惜侵地更無他
求急来就和則此時取舎便繫安危陛下冝詔執(一/作)
(報)議之臣定果決之計認賊肯和之意知我害彼利
之謀尤湏多方以事拒絶臣計西賊無故而請和者
不止與北虜通謀共困中國兼欲詐謀𣢾我併力以
吞唃厮囉摩旃瞎旃之類諸族地大力盛然後東向
以攻中國耳今若未有他計拒其来和則當賜以詔
書言唃厮囉等皆受朝廷官爵父子爲國蕃臣今若
講和則不得攻此數族且攻此數族是賊本心所貪
聞我此言必難聽約用此為說亦可解和臣所以區
區惟願未和者盖臣愚慮知不和患輕易為處置和
後患大不可枝梧臣前後奏章論列巳備此乃天下
安危大計聖心日夜所憂臣為言事之官見利害甚
明若不極言罪當誅戮伏望聖慈特賜省覽取進止
　　　論更改貢舉事件劄子(同前)
臣竊聞近有臣寮上言請改更貢舉進士所試詩賦
䇿論先後事巳下兩制詳議伏以貢舉之法用之巳
乆則弊(一有/理字)當變更然臣謂必先知致弊之因方可
言變法之利今貢舉之失者患在有司取人先詩賦
而後䇿論使學者不根經術不本道理但能誦詩賦
節抄六帖𥘉學記之類者便可剽盗偶儷以應試格
而童年新學全不曉事之人往往幸而中選此舉子
之弊也今為考官者非不欲精較能否務得賢材而
常恨不能如意太半容於繆濫者患在詩賦䇿論通
同雜考人數既衆而文卷又多使考者心識勞而愈
昬是非紛而益惑故於取捨往往失之者此有司之
弊也故臣謂先冝知此二弊之源方可言變法之利
今之可變者知先詩賦為舉子之弊則當重䇿論知
通考紛多為有司之弊則當隨埸去留而後可使學
者不能濫選(一作/進)考者不至疲勞(一作/濫選)今若不改通
考之法而但更其試日之先後則於革弊未盡其方
凡臣所請者若漫然泛言之恐不能盡其利害請借
二千人為率以明變法之便謹條如左
　　凡貢舉舊法若二千人就試常額不過選五百
　　人(毎年到省就試及取/人之數大約不過此)是於詩賦䇿論六千卷
　中(每一人/三卷)選五百人而日限又迫使考試之官
　殆廢寢食疲心竭慮因勞致昬故雖有公心而
　　所選多濫此舊法之弊也今臣所請者寛其日
　　限而先試以䇿而考之擇其文辭鄙惡者文意
　　顚倒重雜者不識題者不知故實略而不對所
　　問者(限以事件/若干以上)誤引事迹者(亦限/件數)雖能成文而
　　理識乖誕者雜犯舊格不考式者凡此七等之
　　人先去之計於二千人可去五六百以其留者
　　次試以論又如前法而考之又可去其二三百
　　其留而試詩賦者不過千人矣於千人而選五
　　百則少而易考不至勞昬考而精當則盡善矣
　　縱使考之不精亦選者不至大濫盖其節抄剽
　　盗之人皆以先經䇿論去之矣(䇿論逐埸旋考/則卷子不多考)
(官不至勞昬/去留必不誤)比及詩賦皆是已經䇿論粗有學
　問理識不至乖誕之人縱使詩賦不工亦足以
　中選矣如此可使童年新學全不曉事之人無
　由而進此臣所謂變法必湏隨埸去留然後能
　革舊弊者也其外州解送到且當博採(秪可盡/令試策)
　要在南省精選若省牓奏人至精則殿試易為
　　考矣故臣但言南省之法此其大槩也其髙下
　　之等仍乞細加詳定大率當以䇿論為先
右臣所陳伏乞特加詳覽苟有可採即乞降付有司
與前所上言參同詳議著于今式謹具狀奏聞
　　　論臣寮不和劄子(同前)
臣伏覩方今夷狄外彊公私内困盗賊並起蝗旱相
仍陛下軫念生民深思禍患憂勤之意夙夜焦勞而
中外臣寮未能為國家慮逺謀建長䇿少濟時事以
寛聖懷近日以来風俗尤薄搢紳之列不務和同或
徇私意以相傾或因小事而肆忿紛然毀訾傳布道
塗飾已短以遂非各期必勝進偏辭而互說上惑聖
聦當陛下思念逺圖之時致陛下日厭紛紜之議至
於朝廷得失邦國安危熟視恬然各思緘黙陛下仁
慈睿聖務存大體未欲明行責罰以戒澆浮伏望聖
慈特降詔書戒勵中外革兹時弊各使同心憂國捨
小謀大然後陛下不為小事紛紜煩於聽覽則可以
坐運宸筭以康時難取進止
　　　論三司判官擇人之利劄子(慶曆四年)
臣伏見近差薛紳為轉運使紳是三司判官資例合
作轉運使然外人議論未允者若以(一作/以)昔日差人
更有不如紳者亦不足恠盖見朝廷近更新制不次
用人凡舊轉運使稍不材者悉令換易忽見却用薛
紳所以人言未允昨来京東用沈邈替却(一無/却字)晁宗
簡今用薛紳又更不及宗簡此臣之所未喻也平時
無事公私上下從容吏無大小奉法守常而巳所以
齪(一作/齷)齪㢘謹不為大過雖庸暗繆懦者皆可苟禄
偷安而朝廷可以不擇賢愚一例差撥官雖漸濫猶
未敗誤今天下事勢豈比嚮時盗賊縱横而州郡無
備公私困乏而用度轉多賦役繁興而人户凋耗雖
有出人之才尚恐不能了事豈可尚循舊例依次用
人(一作/撥入)然臣竊思方今中外差除未肯脫去舊例如
紳之軰謂其巳作省判湏且依例除轉運以此思之若
省判湏令(一作/合)作轉運則弊在差省判之時不早愼
擇也夫前已濫者不能驟去後来者又不擇之永無
澄清之時矣臣今欲乞詳定差省判之法毎遇闕人
或令本省使副自舉或朝廷先擇舉主令舉主擇人
但重其保任同罪之法而不必限其資序如此則省
判得人省判得人則將来有好轉運使有好轉運使
則逐路澄清民紓用足以此而言擇得一省判為數
十州民之福其利甚大夫得人為利甚大則失人為
害亦大矣伏望聖慈留意裁擇取進止
　　　詳定貢舉條狀(一作議科埸奏狀/慶曆四年)
(𥘉范仲淹等欲復古勸學詔近臣議於是/翰林學士宋祁御史中丞王拱辰知制誥)
(張方平歐陽脩殿中侍御史梅摯天章閣/侍講曽公亮王洙右正言孫甫監察御史)
(劉湜九人同上此奏其文則出/公手元在外制集今移入此卷)
臣等準勑差詳定貢舉條制者伏以取士之方必求
(一作/責)其實用人之術當盡其材今教不本於學校士
不察於郷里則不能覈名實有司束(一作/求)以聲病學
者專於記誦則不足盡人材此獻議者所共以為言
也臣等叅考衆說擇其便於今者莫若使士(一作/人)皆
土著而教之於學校然後州縣察其履行則學者修
飭矣故為學制(一作/立學)合保薦送之法夫上之所好(一/作)
(設/法)下之所趨也今光(一有/舉字)䇿論則文辭者留心於治
亂矣簡其(一無/此字)程式(一作/試)則閎博者得以馳騁矣問
以大義則執經者不􁒏於記誦矣(一本其詩賦之未/能自肆者至此所)
(謂盡人之材/者也在此下)故為先䇿論過落簡詩賦考式問諸科
大義之法此數者(一有/皆字)其大要也其詩賦之未能自
肆(一作/新)者雜用今體經術之未能亟通者尚依舊科
則中常之人皆可勉及矣此所謂(一作/為)盡人之材者
(一無/此字)也其(一有/它字)通禮一有司之所習及(一無此/九字)州郡
封彌謄録進士諸科帖經(一作/塡帖)之類皆細碎而無益
者一切罷之凡其所為(二字一作/為法者)皆申之以賞罰而
勸焉如此則飬士有素(一作/業)取材不遺(一有為治之/本也五字)
苟可施行望賜裁擇
奏議卷第八
論張子奭恩賞劄子材藝之人(之一/作出)
論救賑江淮飢民劄子敖敖(一從/口)外遭運使(一作外/遭轉運)
論乞不攻唃􁲃囉劄子具奏狀劄子(五字一/作凡)
論更改貢舉事件劄子而後可使(而一/作然)
　居士集卷第八　歐陽文忠公集八
　　　古詩二十一首
　　　　有贈余以端谿緑石枕與蘄州竹簟皆佳物
　　　　也余旣喜睡而得此二者不勝其樂奉呈原
　　　　父舍人聖俞直講
　端谿琢出缺月様蘄州織成雙水(一作/錦)紋呼兒置枕
　展方簟赤日正午天無雲黃琉璃光緑玉潤瑩淨冷
　滑無埃(一作/纎)塵憶昨開封暫陳力屢乞殘骸避煩劇
　聖君哀憐大臣閔察見衰病非虚飾猶蒙不使如(一/作)
(加)罪去特許遷官還舊職選材臨事不堪用見利無
慙惟苟得一從僦舍(一作/屋)居城南官不坐曹門(一作/閑)
少客自然唯與睡相冝以懶遭(一作/投)閑何愜適從來
羸􁓓苦疲困況此煩歊正炎赫少壯喘息人莫聽中
年鼻鼾尤惡聲癡兒掩耳謂雷作竈婦驚窺疑釡鳴蒼
蠅蠛蠓任縁撲蠹(一作/詩)書懶架拋縱橫神昬氣濁一
如此言語思慮何由清甞聞李白好飲酒欲與鐺杓
同生死(一作/死生)我今好睡又過之身與二物爲三爾江
西得請在旦暮收拾歸裝從此始終當卷簟攜枕去
築室買田清潁尾
　　　夜聞風聲有感奉呈原父舍人聖俞直講
夜半羣動息有風生樹端颯然飄我衣起坐爲長歎
苦暑君勿猒𥘉涼君勿歡暑在物猶盛涼歸歳將寒
清霜忽以飛零露亦漙漙霜露(一作/四時)本無情豈肯私
蕙蘭不獨草木爾君形安得完櫛髪變新白鑑容銷
(一作/無)故丹風埃共侵迫心志亦摧殘萬古一飛隼兩
曜雙跳丸擾擾賢與愚流沙逐驚湍其來固如此獨
乆知誠難服食爲藥悞此言真不刋但當飲美酒何
必被輕紈
　　　答梅聖俞大雨見寄
夕雲若頽山夜雨如決渠俄然見青天𦦨𦦨升蟾蜍
倐忽隂氣生四面如吹嘘狂雷走昬黒驚電照䕫魖
搜尋起龍蟄下擊墓與墟雷聲毎軒轟雨勢隨疾徐
𥘉若浩莫止俄收閴無餘但掛千丈虹紫翠橫空虚
頃刻百變態晦明誰卷舒豈知下土人水潦没襟𥚑
擾擾泥淖中無異鴨與豬嗟我來京師庇身無弊廬
閑坊僦古屋卑陋雜里閭鄰注湧溝竇街流溢庭除
出門愁浩渺閉戸恐爲瀦牆壁豁四逹幸家無貯儲
蝦蟇鳴竈下老婦但欷歔九門絶來薪朝爨欲毀車
壓溺委性命焉能顧圖書乃知生堯時未免憂爲魚
梅子猶念我寄聲憂我居慰我以新篇琅琅比瓊琚
官閑行能薄𥙷益愧空踈歳月行晚矣江湖盍歸歟
吾居傳郵爾此計豈躊躇
　　　答聖俞白鸚鵡雜言
憶昨滁山之人贈我玉兎子粤明年春玉兎(一有/子字)死
日陽晝出月夜明世言兎子望月生謂此瑩然而白
者譬夫水之爲雪而爲冰皆得一隂凝結之純精常
恨處非大荒窮北極寒之曠野養違其性夭厥齡豈
知火維地荒絶漲海連天沸天(一作火/一作炎)熱黃冠黒距
人語言有鳥玉衣尤皎㓗乃知物生天地中萬殊難
以一理通海中洲(一作/州)島窮人迹來市廣州纔八國
其間注輦來最稀(一作/逺)此鳥何年隨海舶誰能徧歷
海上峯萬怪千竒安可極兎生明月月在天玉兎不
能乆人間況爾來從炎瘴地豈識中州霜雪寒渇雖
有飲飢有啄羈紲終知非爾樂天髙海闊路(一作/終)茫
茫嗟爾身微羽毛弱爾能識路知所歸吾欲開籠縱
爾飛俾爾歸詫宛陵詩此老詩名聞四夷
　　　清明前一日韓子華以靖節斜川詩見招遊
　　　李園旣歸遂苦風雨三日不能出窮坐一室
　　　家人輩倒殘壷得酒數杯泥深道路無人行
　　　去市又遠索於筐筥(一作/篋)得枯魚乾鰕數種
　　　彊飲疾醉昬然便寐旣覺索然因書所見奉
　　　呈聖俞
少年喜追隨老大厭諠譁慙愧二三子邀我行看花
花開豈不好時節亦云嘉因病旣不飲衆歡獨成(一/作)
(我)嗟管絃暫過耳風雨愁還家三日不出門堆豗類
寒鴉妻兒強我飲飣餖果與瓜濁酒傾殘壷枯魚雜
乾鰕小婢立我前赤脚兩髻丫軋軋鳴雙絃正如艣
嘔啞坐令江湖心浩蕩思無涯寵禄不知報鬢毛今
巳華有田清潁間尚可事桑麻安得一黃犢幅巾駕
柴車
　　　奉答原甫見過寵示之作
不作流水聲行將二十年吾生少賤足憂患憶昔有
罪𥘉南遷飛帆洞庭入白浪墮淚三峽聽流泉援琴
寫得入此曲聊以自慰窮山間中間永陽亦如此醉
卧幽谷聽潺湲自從還朝戀榮(一作/寵)禄不覺鬢髪俱
凋殘耳衰聽重手漸顫自惜指法將誰傳偶欣日色
曝書畫試拂塵埃張斷絃嬌兒癡女遶翁膝爭欲彊
翁聊一彈紫微閣老適我過愛我指下聲泠然戲(一/作)
(語)君此是伯牙曲自古常歎知音難君雖不能琴能
得琴(一作/其)意斯爲賢自非樂道甘寂寞誰肯顧我相
留連興䦨束帶索馬去却鎻塵匣包青氊
　　　㑹飲聖俞家有作兼呈原父景仁聖從
憶昨九日訪君時正見堦前兩叢菊愛之欲繞行百
匝庭下不能容我足折花却坐時嗅之已醉還家手
猶馥今朝我復到君家兩菊堦前猶對束枯莖槁葉
苦風霜無復滿叢金間緑京師誰家不種花碧砌朱
欄敞華屋奈何來對兩枯株共坐窮簷何局促詩翁
文字發天葩豈比青紅凡草木凡草開花數日間天
葩無根長在目遂令我每飲君家不覺長缾卧牆曲
坐中年少皆賢豪莫怪我今雙鬢秃須知朱顔不可
恃有酒當歡(一作/飲)且相屬
　　　依韻奉酬聖俞二十五兄見贈之作
與君結交遊我最先衆人我少旣多難君家常苦貧
今爲兩衰翁髪白面亦皴念君懷中玉不及市上珉
珉賤易爲價玉棄乆埋塵惟能吐文章白虹射星辰
幸同居京城遠不隔重闉朝罷二三公隨我如魚鱗
君聞我來喜置酒留逡廵不待主人請自脫頭上巾
歡情雖漸鮮老意益相親窮逹何足道古來茲理均
　　　小飲坐中贈别祖擇之赴陜府(無擇)
明日君當千里行今朝始共一罇酒豈惟明日難重
持試思此㑹何甞有京師九衢十二門車馬煌煌事
奔走花開誰得屢相過盞到莫辭頻舉手驩情落寞
酒量減置我不須論老朽奈何公等氣方豪雲夢正
當吞八九擇之名聲重當世少也多竒晚方偶西州
政事藹風謡右掖文章煥星斗待君歸日我何爲手
把鋤犂汝隂叟
　　　奉答聖俞逹頭魚之作
吾聞海之大物類無窮極蟲鰕淺水間蠃蜆如山積
毛魚與鹿角一龠(一作/拾)數千百收藏各有時嗜好無
南北其微(一作/小)旣若斯其大有(一作其大固/一作大者固)莫測波濤浩
渺中島嶼生頃刻俄而没不見始悟(一作/乆始)出背脊有
時隨潮來暴死疑遭謫海人相呼集刀鋸爭剖(一作/斫)
析骨節駭專車鬚芒(一作/牙)侔劒㦸腥聞數十里餘臭
乆乃息始知百川歸固有含容德濳竒與祕寳萬狀
(一作/物)不一識嗟彼逹頭微誰傳到(一作偶傳到/一作偶傳入)京國
乾枯少滋味治(平/聲)洗費炮炙聊兹知異物豈足薦佳
客一旦辱(一作/得)君詩虚名從此得(京師人不識此魚/滄州向防禦見寄)
(以分聖俞/辱以詩答)
　　　送刁紡推官(一本無/二字)歸潤州
翹翹名家子自少能慷慨甞從幕府辟躍馬臨窮塞
是時西邊兵屢戰輙(一作無/功屢)奔潰歸來買良田俛首
學秉耒家爲白酒醇門掩青山對優游可以老世利
何足愛奈何從所知又欲向并代主人忽南遷此計
亦(作/乃)中悔彼在吾徃(一作/乃)從彼去吾亦退與人交
若此可以言節槩
　　　夜坐彈琴有感二首呈聖俞
吾愛陶靖節有琴常自隨無絃人莫聽此樂有誰知
君子篤自信衆人喜隨時其中苟有得外物竟何爲
寄謝伯牙子何須鍾子期
鍾子怱已死伯牙其已乎絶絃謝世人知音從此無
瓠巴魚自躍此事見於書師曠甞一鼓羣鶴舞空虚
吾恐二三說其言皆過歟不然古今人愚智邈巳殊
奈何人有耳不及鳥與魚
　　　二月雪
寧傷桃李花無損杞與菊杞菊吾所嗜惟恐食不足
花開少年事不入老夫目老夫無遠慮所急在口腹
風晴日暖雪𥘉銷踏泥自採籬邊緑
　　　歸田四時樂春夏二首(秋冬二首命/聖俞分作)
春風二月三月時農夫在田居者稀新陽晴暖動膏
脉野水泛灩生光輝鳴鳩聒聒屋上啄布糓翩翩桑
下飛碧山逺映丹杏發青草暖眠黃犢肥田家此樂
知者誰吾獨知之胡不歸吾已買田清潁上更欲臨
流作釣磯
南風原頭吹百草草木叢深茅舍小麥穗𥘉齊稚子
嬌桑葉正肥蠶食飽老翁但喜歳年熟餉婦安知時
節好野棠棃密啼晚鶯海石榴紅囀山鳥田家此樂
知者誰我獨知之歸不早乞身當及彊健時顧我蹉
跎已衰老
　　　明妃曲和王介甫作
胡人以鞍馬爲家射獵爲俗泉甘草美無常處鳥驚
獸駭爭馳逐誰將漢女嫁胡兒風沙無情貌如玉身
行不遇中國人馬上自作思歸曲推手爲琵却手琶
胡人共聽亦咨嗟玉顔流落死天涯琵琶(一作/此曲)却傳
來漢家漢宫爭按新聲譜遺恨已深聲更苦纎纎女
手生洞房學得琵琶不下堂不識黃雲出塞路豈知
此聲能斷腸
　　　盆池
西江之水何悠哉經歷灨石險且回餘波拗怒猶(一/作)
(獨)涵(去)澹奔濤擊浪常喧豗有時夜上滕王閣月照
凈練(一作/緑)無纎埃楊䦨左里在其北無風浪起傳古
　來老蛟深處猒窟穴蛇身微行見者猜呼龍瀝酒未
　及祝五色粲(一作/照)爛髙崔嵬忽然遠引千丈去百里
　水面中分開收蹤滅跡莫知處但有雨雹隨風雷千
　竒萬變聊一戲豈(一作/肯)顧溺死爲可哀輕人之命若
　螻螘不止山嶽將傾頽此外魚鰕何足道猒飫但覺
　腥盤杯壯哉豈不快耳目胡爲守此空牆隈陶盆斗
　水仍下漏四岸乆雨生莓苔遊魚撥撥不盈寸泥濳
　日炙愁暴鰓魚誠不幸此跼促我能決去反徘徊
　　　　再和明妃曲
　漢宫有佳(一作/美)人天子𥘉未識一朝隨漢使遠嫁單
于國絶色天下無一失難再得雖能殺畫工於事竟
何益耳目所及尚如此萬里安能制夷狄漢計誠已
拙女(一作/美)色難自誇明妃去時淚灑向枝上花狂風
日暮起飄泊落誰家紅顔勝人多薄命莫怨春風當
自嗟
　　　奉送原甫侍讀出守永興(一作奉送永興/安撫劉侍讀)
酌君以荆州魚枕之蕉贈君以宣城䑕須之管酒如
長虹飲滄海筆若駿馬馳平坂愛君尚(一作/年)少力方
豪嗟我乆衰歡漸鮮文章驚世知(一作/聞)名早意氣論
交相得晚魚枕蕉一舉十分當覆盞䑕須管爲物雖
微情不淺新詩醉墨時一揮别後寄我無辭遠
　　　哭聖俞
昔逢詩老伊水頭青衫白馬渡伊流灘聲八節響石
樓坐中辭氣凌清(一作/髙)秋一飲百盞不言休酒酣思
逸語更遒河南丞相稱賢侯後車日載枚與鄒我年
最少力方優明珠白璧相報投詩成希深擁鼻謳師
魯卷舌藏戈矛三十年間如轉眸屈指十九歸山丘
凋零所餘身百憂晚登玉墀侍珠旒詩老虀鹽太學
愁乖離㑹合謂無由此㑹天幸非人謀頷鬚已白齒
根浮子年加我貌則不歡猶可彊閑屢偷不覺歳月
成淹留文章落筆動九州釡甑過午無饙餾良時易
失不早收篋櫝(一作/櫃)瓦礫遺琳璆薦賢轉石古所尤
此事有職非吾羞命也難知理莫求名聲赫赫掩諸
幽翩然素旐歸一舟送子有淚流如溝
居士集卷第八
　熈寧五年秋七月男發等編定
　　紹熈二年三月郡人孫謙益校正
石枕蘄簟哀憐(一作/矜憐)臨事(一作/任事)甞聞(一作/昔時)好飲(一作/愛飲)
夜聞風聲以飛(一作/巳飛)共侵迫(共一/作苦)
清明前一日奉呈聖俞得酒(一作得/濁酒)
贈别祖擇之煌煌(一作/皇皇)落寞(寞一/作莫)
逹頭魚剖析(一作/斫析)
夜坐彈琴見於書(一作載/諸書)
二月雪寧傷(一作/損)
歸田四時樂晚鶯(一作/曉鶯)
明妃曲無常處(石本作/隨山川)漢宫(一作/漢家)
盆池楊闌左里(一作揚/瀾左蠡)輕人之命(石本作奈/何人命)魚誠(石/本)
(作魚/生)幸此(石本作/幸遭)能決去反(石本作可/決去猶)
書簡卷第八　歐陽文忠公集一百五十一
　　　與丁學士(寳臣字元珍/皇祐四年)
某啓自聞南方㓂梗思欲附問凶禍閑居難求的便
雖在哀殞翹想之心不可道也元珍學行優深才當
逺用遘(一作/罹)此不幸古人多然在處之有道爾古之
君子所以異於常人者能安常人之所不能安也所
恨某居此際不能奔走耳某衰病無復生理今秋欲
扶護歸郷恐趂葬期不及則且權厝郷寺俟它年耳
忽偶黄莘先輩過云賢兄在舒州因得附此草草不
能盡鄙懷當續馳訊也秋熱寛中自愛某再拜
　　　又(嘉祐四年)
元珍淹屈于外交游所冝出力旣黙無所爲而至於
書問亦不能時致其勤其爲慚罪不待言矣某自蒙
思歸院雖稍清閑而忽忽度日公私無所益此處京
師者汨汨之常態也幸非甚愚頗知脫此而逺去然
事有不得遂去者古人所謂不如意十常八九者殆
此類也今歳廷試得人之盛中外共慶況在佳婿此
豈非乆滯中一可喜事哉今因胡推官行謹奉狀相
㳄陸君行當别布懇
　　　又(嘉祐四年)
某向在府中困於煩冗乆不奉狀徒用瞻思專人遽
來特辱嘉問承渉夏巳來體氣清福深所欣慰元珍
才行並髙而困蹇如此吾徒之責也某昨𬒳煩使初
不敢辭然几案之才素非所長加以早衰多病筋力
不支屢自陳乞蒙恩得解去實出天幸然請外之志
尚未獲素心又以殘史終篇有期夏秋之交可決南
去相見未涯千萬鄙懷臨𥿄不能悉布惟慎重自愛
以順休復
　　　答郭刑部(輔)
某啓方欲因兒子行奉狀遞中忽辱書可量欣慰兼
審春寒動履清勝承諭以嵩少之游豈勝跂羡此樂
常爲山人處士得之衣冠仕宦比其汲汲得如其志
不老則病矣雖有登臨之興勉彊而爲之巳不勝其
勞也若神完氣銳惟意所適如公之樂者百無一二
人也如某者目固不能逺望足亦不任登髙矣可歎
可歎相見未涯嚮暖加愛
　　　與朱職方(處約/嘉祐五年)
某啓乆不奉状夏熱公外竊惟體履休勝陳詵寺丞
佳士也曽在滁州同官今其南歸願拜識幸希留念
也屬唐史終篇忙迫作書不謹備恕之方暑慎愛
　　　與蔡省副
某頓首公私忽忽乆闕致誠辱教字承巳登舟遂不
復一得叙别可勝瞻戀短景日暮還家客巳盈室寢
食殆廢習以爲常以此乆不奉問慙罪慙罪汝隂君
子乆處疾少間當來歸未見惟寛中自愛審用藥餌
不盡區區
　　　與王發運(鼎字寳臣/嘉祐二年)
某啓中春甞辱恵問不審渉夏暑毒體氣如何某自
出貢院爲羣士諠詬㝷而入夏京師旱疫家人類染
時氣區區中復有病患憂煎以此乆不附狀寳臣治
漕南方雖乆淹于外然振綱革弊公私所頼者不細
比於碌碌于此無所云𥙷者所得多矣某再請洪井
未得屢罄所懷期於必得也未相見間惟爲時自重
謹於遞中奉此不宣某再拜
　　　又(嘉祐二年)
某啓衰病無悰難乆於此加以私計日思南去未可
得者無他近時内外制請便例不得從爾柰何柰何
自之翰有事故人零落所存者幾更復何心追後生
於紛華某將入貢院時之翰疾已甚比出遂不見遽
失斯人爲恨何勝與同年相知尤甚遂及之愁人愁
人中間承惠金櫻煎近方開而服之其製(一作/煎得)尤精
多荷中年衰病太甚世情已去但猶藉藥力且扶旦
夕爾遽中不子細
　　　與馬運判(遵/皇祐二年)
某啓乆别欣此瞻候隂寒道中尊候休勝河役動衆
疲民利害繄公處置之耳他俟握手不能具述因人
走此不宣某再拜運判裏行執事(十二月七日)
　　　答韓欽聖(宗彦/嘉祐二年)
某啓昨使舟行日不及攀别深以爲恨人至辱書伏
承署事以來當此祁寒體況清福實以爲慰也外𥙷
之樂得之有素伏讀佳作益以起予無用之質衰病
颯然造物者畏浮議以見縻柰何柰何歳晚以時自
重人還謹奉此爲謝不宣某再拜欽聖提刑學士(十)
(一月二日)辱寵恵佳篇欽誦不巳旦夕和得遞中
附上新甘竒味珍荷也珍荷也部頭事藝稍進得賢
者齒問更増勉勵也(呵呵)劉守到必還使司當復清
淡也甞說襄陽山水一經真賞果如鄙言否
　　　答李學士(嘉祐八年)
某啓自遭罹國䘏哀摧殆無以生伏惟感慕攀號何
以堪處伏承逺賜存慰豈勝感咽孤拙遭遇昔與安
道皆奉清光今兹衰晚才薄責重未知死所何以論
報嚮秋更冀以時加愛
　　　與王學士
某頓首京師區區自朝及夕無益於公私而思接賢
者之論亦不時得近兩辱見顧皆不獲迎候豈勝爲
恨寒隂不審氣體何似旦夕當卜至門未間先此爲
謝冀有以亮之而巳
　　　又(熈寧三年/此帖又載/第九卷却云與薛少卿)
某啓急足至辱書喜承尊候萬福貴眷各安甚慰企
想近入京衙校過潁捧手教㝷於遞中奉狀必逹視
聽某到此以弊止未完固少留以葺然欲遂爲掛冠
之請逺近相知皆相督以蔡是自乞湏且勉赴到任
徐請歸休未遲今遂治行二十一二間上道三四日
至蔡别拜状恐乆滯急足忙中作書不悉
　　　答張學士(嘉祐■年)
某啓中間辱恵書未遑脩答又辱恵書意愛勤勤重
増感愧某以甞患兩手中指攣搐爲醫者俾服四生
丸手指雖不搐而藥毒爲孽攻注頥頷間結核咽喉
腫塞盛暑中殆不聊生近方銷釋衰朽百病交攻難
堪乆處兹地漸欲謀爲退縮得免罪戾以疾爲名而
去猶是幸人使騎廵歷何時一過都下少遂握手未
間以時自愛仲儀䘮子應滯行期許事猶煩餘暇沖
卿恐猶未歸未及作書爲懇
　　　又(嘉祐■年)
某啓區區乆不馳問豈勝瞻勤暑毒竊惟體履清福
兼承權留務都邑孔道諒少勞神中間甞辱恵問不
時修報亦可知其冗率也慚感慚感某唐史終篇遂
當復㝷江西之請衰病無堪爲歸老之謀爾未由握
手莫罄鄙懐惟冀爲時自愛以副企詠
　　　又
某啓前日專詣舟次值不在略見賢郎比欲旦夕再
祗候而大雨連綿無由出門兼恐已行忽辱手教乃
知即今方行不獲面别惟以時自愛瞻企何已東南
應亦有所欲但倉卒不暇續當有信咨煩也蔣同年
千萬爲伸意近得書亦當作書也南郡近有書去矣
人立待草草
　　　又
某啓衰病無堪叨竊過分方深愧懼遽辱誨存兼承
恵寄佳篇豈勝珍誦湖園野趣近郡所無夢寐在焉
何甞忘也若得偶逃罪責歸老其間遂養慵拙何勝
幸也歳晚寒凛𣢾言未期惟冀以時自重
　　　答陸學士(經字子履/至和二年)
某啓使北徃返六千里早衰多病不勝其勞使者輩
徃凡七八獨疲劣者尤覺其苦也還家人事日益區
區浮生何處得少休息承子履在洛甚安又知來鄭
書碑咫尺莫得奉見獨見勝之備知動止辱書益用
爲慰漸暄珍愛人還謹此
　　　又(熈寧四年)
某啓乆闕奉問忽枉以書奚勝感慰兼審經寒履況
沖𥙿某衰病餘生得請歸老而遷官兼職皆出特恩
榮幸之愧無以爲諭第乆疾累年頓難減損然得此
閑適足以安養又其幸也遂復田畒無期㑹見企仰
而巳千萬加愛
　　　又(冶平四年)
某啓早來辱枉使車重増媿感過午遂熱承動履清
和方苦昬乏忽𬒳手教兼恵以藥并方尤荷意愛之
厚第藥性差熱當漸漸服之也竊承代歸有期依依
之意愚當與潁民同也餘留靣布人還少奉此
　　　與刁學士(約)
某啓前日承寵訪秋暑計尊候康和以居處狹陋欲
卜定力約數君奉同閑話一日旣稍寛涼又佳水烹
一兩盃茶幸告月初約一日恐爲㑹處多故先次(一/作)
(此)咨啓
　　　答連職方(庶字君錫/天聖巾)
某惶悚頓首上黨三哥良執少(一作/乆)别伏想體中佳
好近者兄長行獲奉短札懇悃之素具之如昨洎任
進來得三兄信伏知軒車猶未歸仙墅某自返黨閭
邈然塊處日以賤事相逼魚鱗左右至於筆硯之具
視同長物而巳前承寵示佳句乆欲爲答柰六情底
滯不能叩課加之對雷門之前非布皷之能過也但
効曹生游揚季布之名日得傳播於漢東士流之間
諷誦傳冩者迨(疑)使中山兎悲而洛陽紙貴也今勉
成一首以報來賜小生學非師授性且冥憃仰頼良
交時賜教誘若不爲索其病疵而姑効司馬生言好
字則三哥顧我之厚薄可由斯而見矣崢歳且晏平
居寡徒想望故人能不愴恨時因北風幸無忘徳音
之恵某頓首
　　　又(嘉祐五年)
某啓近甞辱恵問不審寒來體履如何京師區區幸
時與元禮相見然衰病鮮悰無復壯年游從之樂也
殘史巳終篇南歸之思如欲飛爾君錫決然遂獲閑
居之適應知此趣真老者之所便也況竊禄甚厚於
國無𥙷豈堪碌碌乆此乎握手未期聊爲君錫道此
盛寒多愛
　　　又(熈寧/年)
某啓令姪過郡辱書粗尉積年思企之勤兼得一詗
起居康福外絶世欲内養天真冝其極方外之樂享
眉夀於無涯某寵禄盈溢心志衰零尚此盤桓未償
夙願然亦不出新春歸計可決第思埸屋之游四十
年之舊零落之餘所存者幾而吾二人者邈焉各在
一方未知握手之期用此不勝區區爾歳律遒盡寒
色嚮深惟以時加愛
　　　又(熈寧四年二月)
某啓守蔡忽巳半歳老年百病交攻賴此閑僻偷安
然猶經春在告人事曠廢咫尺相去闕於馳問使至
辱書旣慚且感喜承尊候康𥙿某以衰殘未遂一丘
之願勉彊憂畏惟思髙賢逺識早能超出塵累冝享
福壽於無涯也企慕企慕相見未期初暄保愛
　　　又(熈寜四年四月)
某啓相去不逺恵然之顧出於乗興古賢佳事有望
於故人但不敢坐邀爾某入新年陡更衰殘昨三月
中欲遂伸前請決計歸休封遞角次得闕報陜兵爲
孽逺近驚懼朝廷方有西顧之憂遂且少止今已寧
息非晚必期得請也若遂還潁則相去益逺至時或
一就蔡枉顧可否千里命駕近世未聞亦是一時竒
事有望有望亂道思潁詩一卷粗以見志閑中可資
一噱
　　　答連郎中(庠字元禮)
某啓才薄力劣任非其稱初無報効徒自爲勞人事
都廢恃親舊見哀而不責小故湖外風土如何嚮承
體中亦小不佳今喜清康君錫兄亦乆不承問多事
怱怱不曽作得一書慙悚慙悚恵柑甚佳逺地難致
尤爲珍感鳯團數餅聊表信而已歳律遽窮新春多
愛
　　　又
某啓永賢郎小娘子見過故人有佳兒女朋友所當
共慶也兼辱簡字恵以熊白并蹯鮓等皆飲酒具獨
患累日苦目昬未能近盃杓也朝暮乗閑道話
　　　答丘寺丞
某頓首今日食後就寢方覺擁𬒳卧讀太白集忽辱
恵佳篇豈勝感愧當亦牽強爲報恐滯使人且此爲
謝
　　　答韓宗彦(嘉祐四年/本卷前有答韓/欽聖二幅即宗彦也誤寘此)
某啓專人辱書承此初暑體履清勝實慰瞻勤前在
府中甞辱恵問牽以俗冗不時布𣢾昨以衰病屢自
乞蒙恩俾解煩劇雖江西前請未獲素心而疲憊計
不能乆粗得休息亦不勝其幸方得復從諸公之遊
而子華遽遷執憲然命出中外稱愜某旣得閑適遂
且盤桓過夏秋冬當遂前請相見未涯但聞風采行
𬒳嚴召未間暑熱以時自愛因人還謹此爲謝
　　　答黎宗孟(醇/熈寧二年)
某啓近遣家兵至萬夀奉迎有書計逹專人恵教乃
承路中得疾問來人不能詳言即日必惟巳獲痊安
旅中有疾亮難乆也辱諭㝷醫細思皆小小外事不
足動懷豈冝輕爲去就許昌避(疑)介至亳又陳曹爲
梗今又復然足驗世人常態處處如此然則㝷醫所
至未必見容但當寛度包之爾冨丞相奉知必不淺
已教他舉留再任莫且隠忍終之否某性自少容老
年磨難多漸能忍事前後蒙見教者豈非欲某寛中
以忍事耶却敢以此意奉規不恠不恠未敢奉邀必
且徑還家也嚮暖加愛不宣某再拜
　　　與裴如晦(煜/嘉祐五年)
某啓酷暑阻奉見竊惟體氣佳和新事頗動人耳目
惟静處聽閙益覺其喧也聖俞􁏉助遂獲幾何苟有
所得幸且勿送其家也望略批示或約相見爲佳謹
此咨啓某再拜如晦學士(廿四日)
　　　答杜植(嘉祐五年)
某啓公私多故乆闕馳誠然亦乆不承問忽於遞中
辱書喜慰無量兼審經寒動履清勝不相見數年間
親舊零落所有無幾在者衰殘老病於理冝然其間
不能量力決然早去而留連禄仕任過其分勉強碌
碌迄無可稱以取責於一時而貽譏於後世則鄙人
於數老叟中又獨負此若寵利紛華不惟非素心所
溺就令心有所好大抵晚年實能享者於身所得幾
何由是言之得失不較可知自去夏迨今病恙交攻
尤苦齒牙飲食艱難則嚮所謂於身所得者無復有
爾可嘆可嘆不相見乆因書及此聊當一笑爾聖俞
家賴諸故人力得不失所漳州兒子軰更在教育他
事應在雅懷有以處之不待言也新歳千萬加愛因
風不惜恵問以慰瞻仰不宣某再拜
　　　答陸伸
某啓人至辱示長書及古今雜文十軸其研窮六經
之旨究切當世之務與其辨論文辭之際如決壅塞
闢通衢以瀉浩渺之無窮御駔駿而馳騁然則吾子
之所能與其所用心者不待相見而可知矣某衰病
廢學多難於時常幸得空閑之處苟樂於自棄而吾
子獨不棄之惠然見及何以當之欣慕感媿聊兹爲
謝幸察其區區
　　　與丁學士(見英辭類稾巳下續添)
元珍屈處冗務士夫所歎清議尚存自當奮滯惟通
塞有時少須之耳某碌碌于此為庸人出處之計前
以屢陳矣
　　　又
冗務誠非賢者所處然屈伸之際又非賢者不能安
也凡在交舊莫不以此爲慮而未知所以為之奈何
自古賢逹之士固甞有所屈伸其所以處之者乃其
平生所學者耳足下所存逺大故知必能及此敢道
之
　　　與蔡省副(嘉祐■年/見名賢簡啓)
某啓昨日無以為禮深用慙靦宿來動履想佳然中
席遽起遂不可留變此新例他時東齋之㑹敢不遵
用故事也適得沖卿簡言原父巳送詩云某殊未有
一句欲借一拭目以發衰鈍三日欲去出城送沖卿
能徃否此不敢強閑及之
　　　又(嘉祐■年)
某啓昨日知與沖卿賞月必有餘樂某亦邀同軰二
三人淡坐不飲殊亦鮮歡但飲冷過多又病真不能
追逐少年矣前時烏絲欄輒留欲書其後尚未有暇
適因尋書别得少佳者且納上聊資揮灑章望之長
言試爲一闋(疑)後日方得奉見謹此咨布
　　　與裴學士(名煜字如晦嘉祐八年以祕閣校/理知潤州/前有嘉祐五年一帖)
某啓公私冗瑣人事多廢不獲奉問忽巳逾時專人
辱書承經寒氣體清安稍慰瞻想也某年齒日増心
志日耗材薄任重憂責無涯故人在逺誰與教告誠
未知稅駕之所也如晦代歸有期竊承私門多所憂
撓顧知紛紛此世少無事人也恵甘誠爲佳物然不
飲巳朞年矣茶湏甞方敢致謝嚮春和更希慎愛專
人還謹奉此不宣某頓首如晦學士足下二月三日
　　　與趙學士(名彦若字元考/熈寜/年)
脩啓頃蒙軒騎少留忽忽殆踈𣢾奉然每親餘論獲
益已多少别方爾傾馳辱書感愧旦夕亮且就道霜
月嚮寒千萬愛攝不宣歐陽脩奉啓太常學士執事
八月晦日
　　承示集古跋尾數事頓發蒙滯恨不早拜呈也
書簡卷第八
與丁學士第一帖不可道(一作不可/一二道)不能安(一作/難安)歸
郷(此下一有以風/波道逺五字)
第二帖況在佳壻此豈非乆滯中一可喜事哉(■十/五字)
(一作況在佳壻/髙與良增喜慰)
第三帖深所(一作/乃心)
與王發運中春(一作/春中)
答李學士以時(一作/爲時)
答韓宗彦疲憊計不能乆(一作疲憊交/攻不能自支)
集古録跋尾卷第八　歐陽文忠公集一百四十一
　　　唐徐方回西墉記(寳應/年)
右西墉記唐徐方回撰方回云寳應中為南陽令得
崔子玉所作平子銘末二十一字陷于㕔之西墉按
今西鄂石本末句見在方回所得乃南陽半石之末
也今又亡矣惜哉(右集本)
　　　唐禹廟碑(大曆三年/叚季展書)
崔巨文傳於今者絶少皆不及此碑季展他所書亦
不偉於此治平二年上元日書(右眞蹟)
　　　唐崇徽公主手㾗詩(大曆四年)
右崇徽公主手㾗詩李山甫撰崇徽公主者僕固懷
恩女也懷恩在肅宗時先以二女嫁回紇其一嫁毗
伽可汗少子後號登里可汗者是也其一不知所嫁
何人唐書懷恩傳及回紇傳皆不載惟懷恩所上書
自陳六罪有云二女逺嫁為國和親以此知其又甞
嫁一女爾此所謂崇徽公主者懷恩㓜女也懷恩既
反引羌渾奴刺為邊患永泰中病死於靈武其從子
名臣以千騎降唐大曆四年始以懷恩㓜女為(集本/有崇)
(徽二/字)公主又嫁回紇即此(集本有公/主二字)也治平元年三
月八日書(右眞蹟)
　　　唐僧懷素法帖(大曆十二年)
右懷素唐僧字藏真特以草書擅名當時而尤見珍
於今世予甞謂法帖者乃魏晉時人施於家人朋友
其逸筆餘興初非用意而自然可喜後人乃棄百事
而以學書為事業至終老而(集本無/此字)窮年疲弊精神
而不以為苦者是真可笑也懷素之徒是已治平元
年八月八日書(右眞蹟)
　　　唐重摹呉季子墓銘(大曆十四年)
右呉季子墓銘自前世相傳以為孔子所書據張從
紳(疑)記云舊石堙滅開元中玄宗命殷仲容模搭其
書以傳然則開元之前已有本矣至大曆中蕭定又
刋于石則轉相傳模失其真逺矣按孔子平生未甞
至呉以史記世家考之其歷聘諸侯南不踰楚推其
歳月蹤跡未甞過呉不得親銘季子之墓又其字特
大非古簡牘所容第以其名傳之乆不可遽廢故録
之以俟博識君子(右集本)
　　　又
右古篆文曰嗚呼有呉延陵季子之墓自前世相傳
以為孔子所書據張從紳(疑)記云舊石堙滅開元中
玄宗命殷仲容榻本遂傳於世然則開元以前已有
刻石矣其後正元中鄭播又為記盧國遷建堂樹碑
則今本又非仲容所模者字亦竒偉莫知何人所書
按孔子未甞至呉以史記世家考之其歷聘諸侯南
不逾楚推其歳月蹤跡無過呉之理不得親銘季子
之墓又其字特大非簡牘所容惟博物君子必能辨
之(右真蹟)
　　　唐竇叔蒙海濤誌(大曆中)
右海濤誌竇叔蒙撰其書六篇一曰海濤誌二曰濤
曆三曰濤日時四曰濤期五曰朔望體象六曰春秋
仲月漲濤解余嚮在揚州得此誌甚愛之張于座右
之壁冀於朝夕見也巳而夜為風雨所壞其後求之
凡十五年而復得斯本以示京師好事者皆云未甞
見也(右集本)
　　　唐鹽宗神祠記(大曆中)
右鹽宗神祠記錢義方撰近時有尚書郎張席自言
家寓解州為余言安邑解縣兩池鹽事云夏月鹽南
風來池面紫色湏臾凝結如雪土人謂之漫生鹽而
兩池歳役畦夫數百種鹽公私秏弊而州縣吏縁以
為姦利棄漫生鹽不取誣其苦不可食席博學能言
漢唐事尤詳為余復言前世鹽皆自生開元中姜師
度為河中尹而鹽池涸始置鹽屯故唐格自開元後
遂有畦夫營種之課席因上書論鹽漫生之利官遂
罷畦夫而公私皆以為然而議者或害其事乃云漫
生鹽味苦不可食或云暫結復銷不可畜聽者方惑
其事余因讀義方所記乃云若隂陽調和鬼神驅造
不勞人而擅其利與夫鑿泉煑海不相為謀由是知
唐世鹽非營種為決可信義方大曆時為榷鹽使余
家集録古文不獨為傳記正訛繆亦可為朝廷决疑
議也(右集本)
　　　唐鴈門王田氏神道碑(代宗時)
右唐魏博節度使鴈門郡王田承嗣碑營田副使裴
抗撰子緒碑節度判官丘絳撰按唐書列傳承嗣十
一子維朝華繹綸綰緒繪純紳縉而緒次當第七此
二碑皆以緒為第六子而無綰自緒而下有繪純紛
縉與史不同二碑當時故吏所作必不誤蓋史之繆
也其文與字皆不嘉故余特録其世次而巳(右眞蹟)
　　　唐李憕碑(大曆四年)
右李憕碑李紓撰新唐書列傳云憕十餘子江涵渢
瀛等同𬒳害惟源彭免據李紓載憕子見於碑者實
十二人曰右𥙷闕彭汝州刺史深華隂丞渢左驍衞
兵曹瀛硤石丞沆洪州别駕澥洛陽尉渭司農主簿汶
又云公之薨也彭從玄宗南狩次公而殁深授任他
郡其在洛陽者長子江第三子涵與華隂驍衞而又
少子合六人皆從公殱千虜刃硤石而下與衆孫之
在者僅以孩提免如紓所記憕子盡於是矣未甞有
源也紓但言衆孫孩亦不云有未名子也然則源者
史家何從而得之據史言源為司農主簿以碑考之
源當為汶也又據碑方憕殁于賊也彭深沆澥渭汶
六子獲免而史惟云源彭此當以碑為正紓當代宗
時為憕作碑自云與憕有通家之好㓜奉升堂之慶
冝知憕事不繆也(右集本)
　　　唐甘棠館題名(歳月見本文)
右甘棠館題名自唐徳宗貞元以來止於㑹昌文字
多已磨滅惟高元𥙿韋夏卿所書尚可讀甚矣人之
好名也其功徳之盛固巳書竹帛刻金石以垂不朽
矣至於登高逺望行旅徃來慨然寓興於一時亦必
勒其姓名留于山石非徒徘徊俯仰以自悲其身世
亦欲來者想見其風流夏卿所記留連感愴意不淺
也如髙韋二子皆當時知名士也史傳載之詳矣昔
杜預沈碑漢水謂萬世之後谷或為陵庻幾復出以
見于世其為慮深矣然預之功業不待碑而自傳其
區區於此者好名之弊也故士或勤一生以自苦或
餓死空山之中甚者蹈水火赴刀鋸以就後世之名
為莊生所笑者有矣故余於集古毎得前世題名未
甞不録者閔夫人之甚好名也(右集本)
　　　唐汾陽王廟碑(貞元二年)
右郭子儀廟碑高參文其敘子儀功業不甚詳而載
破墨姓處木討沙陁處蜜事則唐書列傳無之蓋子
儀微時所歷(集本/作立)其後遂立大勲冝乎史略不書也
然唐書有處宻處月朱耶孤注等皆是西突厥薛延
陁别部名號余於五代史為李克用求沙陁種類卒
不見其本末而參謂處蜜為沙陁不知其何所據也
按陳翃子儀家傳亦云討沙陁處墨十二姓與參所
書頗同售書轉蜜為宻當以碑為正(右眞蹟)
　　　唐郭忠武公將佐略(貞元十二年)
右忠武公將佐略陳翃撰忠武公者郭子儀也翃之
所書亦為盛矣猶言得其六七蓋其官至宰相者七
人為節度使者二十八人尚書丞郎京尹者十人㢘
察使者五人據翃所得而書者實六十人而顯名於
世者蓋五十人雖喬琳周智光李懷光僕固懷恩等
䧟於禍敗然杜鴻漸黄裳李光弼光進之徒偉然名
見於當時而垂稱於後世者亦不為少豈惟得失相
當而已哉雖汾陽功業士多喜附以成名然其亦自
有以得之也其忠信之厚固出其天性至於處冨貴
保功名古人之所難者謀謨之際冝亦得其助也治
平甲辰秋社前一日書(右眞蹟)
　　　唐濟瀆廟祭器銘(貞元十三年)
右濟瀆廟祭器銘張洗撰碑云置齋郎六人唐自髙
宗以後官不勝其濫矣洗之所記乃開元時事州縣
祠廟置齋郎六人可知其濫官之弊然史家不能詳
載惟於碑刻偶見其一二爾治平甲辰秋分後一日
中書東閤雨中書(右眞蹟)
　　　唐神女廟詩(貞元十四年)
右神女廟詩李吉甫丘玄素李貽孫敬騫等作余貶
夷陵令時甞泛舟黄牛峽至其祠下又飲蝦蟇碚水
覽其江山巉絶窮僻獨恨不得見巫山之竒秀毎讀
數子之詩愛其辭翰遂録之(一有遂為/隹玩字/右集本)
　　　唐馬寔墓誌銘(貞元十四年)
右馬寔墓誌銘售歐陽詹撰并書其文辭不工而字
法不俗故録之寔之事迹亦無足紀也(右集本)
　　　又
詹之文為韓退之所稱遂傳于世然其不幸早死故
其傳者不多刻石之文秪有此與福州佛記耳尤可
惜也(右眞蹟)
　　　唐石洪鍾山林下集序(貞元二十年)
右鍾山林下集序者石洪為浮圖緫悟作也石洪為
處士而名重當(集本/作一)時者以常為韓退之稱道也唐
世號處士者為不少矣洪終始無佗可稱於人者而
至今其名獨在人耳目由韓文盛行於世也而洪之
所為與韓道不同而勢不相容也然韓常歎籍湜輩
叛已而不絶之也豈諸子駮雜不能入於聖賢之域
而韓子(集本有/獨字)區區誨誘思援而出於所溺歟此孔
孟之用心也治平元年八月八日書是日上以霖雨
不止分命羣臣祈禱余祈于太社既歸而雨遂止某
謹記(右眞蹟)
　　　唐房太尉遺愛碑隂記(元和六年同是/石洪撰附此)
石洪文字罕見於後世故特録之(右見綿/本拾遺)
　　　唐賀蘭夫人墓誌(貞元七年)
右賀蘭夫人墓誌唐陸䞇撰或云䞇書也題曰祕書
監陸公夫人墓誌銘而䞇自稱姪曾孫此石在常州
(一有陸監名/齊望五字/右集本)
　　　唐陸文學傳(咸通十五年)
右陸文學傳鴻漸自撰茶之見前史蓋自魏晉以來
有之而後世言茶者必本陸鴻漸蓋爲茶著書自其
始也至今俚俗賣茶肆中甞置一甆偶人於竈側云
此號陸鴻漸鴻漸以茶自名於世乆矣考其傳著書
頗多曰君臣契三卷源解三十卷江表四姓譜十卷
南北人物志十卷呉興歷官記三卷潮州刺史記一
卷茶經三卷占夢三卷其多如此豈止茶經而已哉
然其他書皆不傳(右集本)
　　　唐辨正禪師塔院記(貞元中)
右辨正禪師塔院記徐峴書誠能行筆而少意思也
徃時石曼卿屢稱峴書曼卿多得顔栁筆其書與峴
不類而逺過之不知何故喜峴書也余當曼卿在時
猶未見峴書但聞其所稱曼卿殁已乆始得此書遂
録之爾(右眞蹟)
　　　唐韓愈盤谷詩序(貞元中)
右送李愿歸盤谷序韓愈撰盤谷在孟州濟源縣正
元中縣令刻石于其側令姓崔其名浹今已磨滅其
後書云昌黎韓愈知名士也當時退之官尚未顯其
道未為當世所宗師故但云知名士也然當時送愿
者為不少而獨刻此序蓋其文章已重於時也以余
家集本挍之或小不同疑刻石誤集本世已大行刻
石乃當時物存之以為佳翫爾其小失不足較也(右眞/蹟)
　　　唐韓退之題名(元和四年已下七篇皆韓文/公撰故不與别碑歳月為叙)
右韓退之題名二皆在洛陽其一在嵩山天封宫石
柱上刻之(集本有記龍潭/遇雷事六字)天聖中余為西京留守推
官與梅聖俞遊嵩山入天封宫裴回柱下而去遂登
山頂至武后封禪處有石記戒人遊龍潭者毋妄語
笑以黷神龍龍怒則有雷恐因念退之記遇雷意其
有所試也其一在福先寺塔下當時所見墨蹟不知
其後何人模刻于石也治平元年三月廿二日書(右眞/蹟)
　　　唐田弘正家廟碑(元和八年)
右田弘正家廟碑昌黎先生撰余家所藏書萬卷惟
昌黎集是余為進士時所有最為舊物自天聖以來
古學漸盛學者多讀韓文而患集本訛舛惟余家本
屢更挍正時人共傳號為善本及後集録古文得韓
文之刻石者如羅池神黄陵廟碑之類以挍(集本有/余家二)
(字)集本舛繆猶多若田弘正碑則又尤甚蓋由諸本
不同徃徃妄加改易(集本有/今字)以碑挍集印本與刻石
多同當以爲正(九字集本作𥘉未必誤/多爲挍讎者妄改之)乃知文字之
傳乆而轉失其真者多矣則挍讎之際決於取捨不
可不慎也
　印本云銜訓事嗣朝夕不怠徃時用他本改云銜
　訓嗣事今碑文云銜訓事嗣與印本同知其妄改
也
　印本云以降命書用他本改爲降以命書今碑文
　云以降命書與印本同知爲妄改也
　印本云奉我天明用他本改云奉我王明今碑文
　云奉我天明與印本同知爲妄改也此類甚多略
舉三事要知改字當慎也　治平元年三月八日書
(右眞蹟)
　　　唐韓愈南海神廟碑(元和十五年)
右南海神廟碑韓愈撰陳諫書以余家舊藏集本挍之
皆同惟集本云蜿蜿蜒蜒而碑為(集本/作云)蜿蜿虵虵小
異當以碑為正今世所行昌黎集類多訛舛惟南海
碑不舛者以此刻石人家多有故也其妄意(集本無/此字)
改易者頗多亦賴刻石為正也治平元年七月二十
日書(右眞蹟)
　　　唐韓愈羅池廟碑(長慶中)
右羅池廟碑唐尚書吏部侍郎韓愈撰中書舎人史
館修撰沈傳師書碑後題云長慶元年正月建按穆
宗實録長慶二年二月傳師自尚書兵部郎中翰林
學士罷為中書舎人史館修撰其九月愈自兵部侍
郎遷吏部(集本有然則據建碑時愈未/為吏部沈亦未為舎人字)碑言栁侯死
後三年廟成明年愈為栁人書羅池事子厚以元和
十四年卒至(集本有後/三年字)愈作碑時當是長慶三年考
二君官與此碑亦同但不應在元年正月蓋後人傳
模者(二十三字集本作則二君官當與/此碑同其書元年正月蓋傳模者)誤刻之爾今
世傳昌黎先生集載此碑文多同惟集本以歩有新
船為渉荔子丹兮蕉黄蕉下加子(二十五字集本作/此文與碑多同惟)
(集本云渉有新船而碑以渉為歩/荔子丹兮蕉子黄碑蕉下無子字)當以碑為是而碑
云春與猿吟而(集本/作兮)秋鶴與飛則疑碑之誤也嘉祐
八年六月二日書(右眞蹟)
　　　唐韓愈黄陵廟碑(長慶元年)
右黄陵廟碑韓愈撰沈傳師書昌黎(二字集/本作韓)集今大
行於世而患本不真余家所藏最號善本世多取以
為正然時時得刻石挍之猶不勝其舛繆是知刻石
之文可貴也不獨為翫好而巳黄陵碑以家本挍之
不同者二十餘事如家本言降小君為夫人而碑云
降小水之類皆當以碑為正也嘉祐八年十月十八
日書(右眞蹟)
　　　唐胡良公碑(長慶三年)
右唐胡良公碑韓愈撰良公者名珦韓之門人張籍
妻父也今以碑挍余家所藏昌黎集本號為最精者
文字猶多不同皆當以碑為正茲不復紀碑云珦子
逞廼巡遇述遷造而集本無巡他流俗所傳本(集本/有又)
(字)有云遇或為巡者皆非(集本有/也字)當以碑為正治平
元年七月晦日書(右眞蹟)
　　　唐韓文公與顚師書(歳月未詳)
右韓文公與顚師書世所罕傳余以集録古文其求
之既勤且博(七字集本只/作其求之博)蓋乆而後獲其以易(集本/無此)
(字)繫辭爲大傳謂著山林與著城郭無異等語冝爲
退之之言其後書吏部侍郎潮州刺史則非也蓋退
之自刑部侍郎貶潮州後移袁州召爲國子祭酒遷
兵部侍郎乆之始遷吏部而流俗相傳但知爲韓吏
部爾顛師遺記雖云長慶中立蓋并韓書皆國𥘉重
刻故繆爲附益爾治平元年三月十三日書(右眞蹟)
　　　唐髙閑草書(歳月未詳)
高閑草書審如此則韓子之言爲實録矣永豐歐陽
脩(右見綿本别/集二十三卷)
　　　唐武侯碑隂記(開成二年)
右武侯碑隂記崔備撰唐劒南西川節度使武元衡
及其將佐題名者二十九人楊嗣復再題及其僚屬
又六人并嗣復汝士詩兩首合爲一卷唐諸方鎮以
辟士相高故當時布衣韋帶之士或行著郷閭或名
聞埸屋者莫不爲方鎮所取至登朝廷位將相爲時
偉人者亦皆出諸侯之幕如元衡所記裴度栁公綽
楊嗣復皆相繼去爲本朝名將相亦可謂盛矣哉治
平元年初伏休假雨中書(右眞蹟)
　　　唐盧頊禱聦明山記(元和三年)
右禱聦明山記盧頊撰乃盧從史禱山神之記也閱
從史官屬題名見孔戡與烏重胤俱列于後而感(集/本)
(作/覽)韓退之記戡事云戡屢諫從史不聽卒為重㣧所
縛掩卷歎息者乆之嗚呼禍福成敗之理甚明而先
事而言則罕見從事至而言則不及矣自古敗亂之
國未始不如此也(右眞蹟)
　　　唐侯喜復黃陂記(歳月見本文)
右復黃陂記唐侯喜撰黄陂在汝州汝州有三十六
陂黄陂最大溉田千頃始作于隋記云至貞元辛未
刺史盧䖍始復之辛未貞元七年也碑元和三年建
喜之文辭甞爲韓退之所稱而世罕傳者余之所得
此碑而已(右集本)
　　　又
昌黎先生甚稱侯喜其文罕傳於今余之所見止此
一篇爾(右眞蹟)
　　　售栁宗元般舟和尚碑(元和三年)
右般舟和尚碑栁宗元撰并書子厚所書碑世頗多
有書旣非工而字畫多不同疑喜子厚者竊借其名
以爲重子厚與退之皆以文章知名一時而後世稱
爲韓栁者蓋流俗之相傳也其爲道不同猶夷夏也
然退之於文章毎極稱子厚者豈以其名並顯於世
不欲有所貶毀以避爭名之嫌而其爲道不同雖不
言顧後世當自知歟不然退之以力排釋老爲已任
於子厚不得無言也治平元年三月廿二日書(右眞/蹟)
　　　唐南嶽彌陁和尚碑(元和五年)
右南嶽彌陁和尚碑栁宗元撰并書自唐以來言文
章者惟韓栁栁豈韓之徒哉真韓門之罪人也蓋世
俗不知其所學之非第以當時輩流言之爾今余又
多録其文懼益後人之惑也故書以見余意(右集本)
　　　唐元稹修桐柏宮碑(大和四年)
右售元稹撰文并書其題云修桐柏宮碑又其文以
四言為韻語旣牽聲韻有述事不能詳者則自為注
以解之為文自注非作者之法且碑者石柱爾古者
刻石為碑謂之碑銘碑文之類可也後世伐石刻文
既非因柱石不冝謂之碑文然習俗相傳理猶可考
今特題云修桐柏宫碑者甚無謂也此在文章誠為
小瑕病前人時有忽略然而後之學者不可不知自
漢以來墓碑多題云某人之碑者此乃無害蓋目此
石為某人之墓柱非謂自題其文目也今稹云修桐
柏宫碑則於理何稽也(右集本)
　　　唐虞城李令去思頌(元和四年)
右虞城李令去思頌李白撰文王遹篆唐世以書自
名者多而小篆之學不(集本/作十)數家自陽冰獨擅後無
繼者其前惟有碧落碑而不見名氏遹開元天寳時
人在陽冰前而相去不逺(集本有亦工/八分四字)然當時不甚
知名雖字畫不為工而一時未有及者所書篆字惟
有此爾世亦罕傳余以(集本無/此字)集録求(集本無/此字)之勤
且博廑得此爾今世以小篆名家如邵不疑楊南仲
章友直問之皆云未嘗見也治平元年二月七日書
(右真蹟)
　　　唐陽公舊隱碣(元和中)
右陽公舊隱碣胡証撰黎煟書李靈省篆額唐世篆
法自李陽冰後寂然未有顯於當世而能自名家者
靈省所書陽公碣筆畫甚可佳旣不顯聞於時亦不
見於他處以余家所藏之博而見於録者惟此雖未
為絶筆亦可惜哉嗚呼士有負其能而不為人所知
者可勝道哉(右眞蹟)
　　　唐于夐神道碑(元和中)
右于夐神道碑盧景亮撰其文辭雖不甚雅而書事
能不没其實夐之為人如其所書蓋篤於信道者也
碑云司馬遷儒之外五家班固儒之外八流其語雖
拙蓋言其(集本/作夐)學不駮雜也然則非徒貶去釋老而
巳自儒術之外餘皆不學爾碑又云其弟可封好釋
氏夐毎非之夐于頔父也然可封之後不大顯而夐
之後甚盛以此見釋氏之教信嚮者未必獲福毀貶
者未必有禍也碑言夐篤於孝悌守節安貧不可動
以勢利其所履如此足以興其後世矣治平元年八
月十一日書(右真蹟)
　　　唐昭懿公主碑(元和中)
右昭懿公主碑孟簡撰皇甫鏄書公主代宗女也號
昇平公主嫁郭氏公主之號自漢以來始有謂天子
之女禮不自主㛰(集本/作壻)以公主之因以為名爾後世
號某國公主者雖實不以國公為主而名猶不失其
義唐世始别擇佳名以加之如昇平之類是也巳失
其本義矣今此碑乃云諱昇平公主字昇平公主(集/本)
(無此/五字)斯莫可曉也巳治平元年八月八日書(右真蹟)
　　　唐李光進碑(元和中)
右李光進碑楊炎撰韓秀實書唐有兩李光進其一
光顔之兄其一光弼之兄弟也此碑乃光弼弟也唐
史書此兩人事多誤新書各為傳以附顔弼遂得其
正(右集本)
集古録跋尾卷第八
西墉記(元附三/十一)
禹廟碑(元第九/十七)
崇徽公主手痕詩(元第三百/六十八)
懷素法帖(元第九百/一十六)
重摹呉季子墓銘(元第二百/五十一)巳有本(一作自/有真本)未甞過
呉(一作無過/呉之理)其名傳之乆(一作其/傳也乆)嘉祐八年五月晦
日書(一有此/九字)
海濤誌(元第/九百)誌(一作志/篇内同)治平元年七月二十日書(一有此/十字)
鹽宗神祠記(元第九百/六十九)故唐(一無/故字)官遂(一無/官字)為然(一/作)
(利)不獨為傳記正訛繆亦可為朝廷决疑議也(一作/為傳)
(記正訛繆多矣為朝廷/決有司疑議獨斯記尓)治平元年八月十一日書(一/有)
(此十/字)
鴈門王田氏神道碑(元無/卷第)
李憕碑(元第四百/六十九)而又(一作/又兩)六人(一作/子)孩提(一作/提孩)衆
孫(此下一/有提字)升堂之慶(一作昇/堂之愛)治平元年三月二十三
日書(一有此/十一字)
甘棠館題名(元第四/百二)治平元年清明前一日書(一有此/十字)
汾陽王廟碑(元第九百/二十九)治平甲辰七月十三日以服
藥家居書(一有此/十五字)
郭忠武公將佐畧(元第八百五/至八百六)謀謨(一作/謨謀)
濟瀆廟祭器銘(元第/八百)所記(一作/聞)
神女廟詩(元第一百/四十三)嘉祐八年十一月十四日(一有此/十字)
馬寔墓誌銘(元第/九十)同前
鍾山林下集序(元第九百/八十九)而洪(一無/而字)
房太尉遺愛碑隂記(元第四/百三)
賀蘭夫人墓誌(元第三/十二)
陸文學傳(元第五百/四十七)茶之(此下一/有載字)號陸鴻漸(此下一/有至飲)
(茶客稀則烹茶沃之/云可祝利市十五字)鴻漸以茶(四字上一/有盖字)考其(此下/一有)
(自/字)潮州(一作/湖州)其多如此(一無此/四字)不傳(此下一有獨茶/經著於世冝其)
(自傳於此名也治平元年/七月二十日書二十四字)
　又别本右陸文學傳題云自傳而曰名羽字鴻漸
　或云名鴻漸字羽未知孰是然則豈其自傳也茶
載前史自魏晉以來有之而後世言茶者必本鴻
　漸盖為茶著書自羽始也至今俚俗賣茶肆中多
　置一甆偶人云是陸鴻漸至飲茶客稀則以茶沃
　此偶人祝其利市其以茶自名乆矣而此傳載羽
　所著書頗多云君臣契三卷源解三十卷江表四
　姓譜十卷南北人物志十卷呉興歷官記三卷湖
　州刺史記一卷茶經三卷占夢三卷豈止茶經而
　已也然他書皆不傳獨茶經著於世爾
辨正禪師塔院記(元第二百/六十二)徐峴(此下一/有所字)柳筆(此下/一有)
(法/字)
盤谷詩序(元第三百/八十九)當時(一作/盖時)世己(一作/既巳)治平元年
中元日書(一有此/八字)
韓退之題名(元第四/百七十)記遇(一無/記字)試也(試一/作誡)
田弘正家廟碑(元第三百/七十六)尤甚(此下一/有焉字)知其(一作/為)改
為(一作/云)
南海神廟碑(元第八百/九十二)
羅池廟碑(元第五/十七)碑言(一作/云)荔子(一作/枝)加子(一作/葉)
黄陵廟碑(元第四/十五)餘事(二字一/作字)本言(一作/云)
胡良公碑(元第七/百二十)
韓文公與顚師書(元第三百/一十五)
髙閑草書(元無/卷第)草書(一無/草字)
武侯碑隂記(元第八百/七十五)
禱聴明山記(元第五百/八十六)
復黄陂記(元無/卷第)又(一作祭樊仲文復黄陂記附/元第八百九十五)
般舟和尚碑(元第四百/六十二)
彌陁和尚碑(元第一百/二十三)惟韓(一作/稱韓)今余(一無/余字)其文(一作/書)
修桐栢宫碑(元第一/百一十)為碑(一作/於碑)
虞城李令去思頌(元第三/百八)
陽公舊隱碣(元第三百/七十三)當世(一作/時)
于夐神道碑(元第九百/六十八)
昭􁱁公主碑(元第九/百八)義矣(一無/矣字)
李光進碑(元第七百/六十三)兄弟(一無/兄字)治平元年夏至日書
(一有此/八字)
外集卷第九　歐陽文忠公集五十九
　　論(時論三首附)
　　　本論(本論三篇中下篇已載居士集第/十七卷此乃公晚年所刪上萹)
天下之事有本末其為治者有先後堯舜之書略矣
後世之治天下未嘗不取法扵三代者以其推本末
而知所先後也三王之為治也以理數均天下以爵
地等邦國以井田域民以職事任官天下有定數邦
國有定制民有定業官有定職使下之共上勤而不
困上之治下簡而不勞財足扵用而可以備天災也
兵足以禦患而不至扵為患也凡此具矣然後飾禮
樂興仁義以教道之是以其政易行其民易使風俗
淳厚而王道成矣雖有荒子孱孫繼之猶七八百歲
而後巳夫三王之爲治豈有異扵人㢤財必取扵民
官必養扵禄禁暴必以兵防民必以刑與後世之治
者大抵同也然後世常多亂敗而三王獨能安全者
何也三王善推本末知所先後而爲之有條理後之
有天下者孰不欲安且治乎用心益勞而政益不就
諰諰然常恐亂敗及之而輙以至焉者何也以其不
推本末不知先後而扵今之務衆矣所當先者五也
其二者有司之所知其三者則未之思也足天下之
用莫先乎財繫天下之安危莫先乎兵此有司之所
知也然財豐矣取之無限而用之無度則下益屈而
上益勞兵強矣而不知所以用之則兵驕而生禍所
以節財用兵者莫先乎立制制巳具備兵已可使財
已足用所以共守之者莫先乎任人是故均財而節
兵立法以制之任賢以守法尊名以厲賢此五者相
為用有天下者之常務當今之世所先而執事者之
所忽也今四海之内非有亂也上之政令非有暴也
天時水旱非有大故也君臣上下非不和也以晏然
至廣之天下無一間隙之端而南夷敢殺天子之命
吏西夷敢有崛彊之王北夷敢有抗禮之帝者何也
生齒之數日益衆土地之産日益廣公家之用日益
急四夷不服中國不尊天下不實者何也以五者之
不備故也請試言其一二方今農之趣耕可謂勞矣
工商取利乎山澤可謂勤矣上之征賦榷易商利之
臣可謂纎悉而無遺矣然一遇水旱如明道景祐之
間則天下公私乏絶是無事之世民無一歲之備而
國無數年之儲也以此知財之不足也古之善用兵
者可使之赴水火今廂禁之軍有司不敢役必不得
已而暫用之則謂之借倩彼兵相謂曰官倩我而官
之文符亦曰倩夫賞者所以酬勞也今以大禮之故
不勞之賞三年而一徧所費八九百萬有司不敢緩
月日之期兵之得賞不以無功知媿乃稱多量少比
好嫌惡小不如意則羣聚而呼持梃欲擊天子之大
吏無事之時其猶若此以此知兵驕也夫財用悉出
而猶不足者以無定數也以(疑)兵之敢驕者以用之
未得其術以此知制之不立也夫財匱兵驕法制未
一而莫有奮然忘身許國者以此知不任人也不任
人者非無人也彼或挾材藴知特以時方惡人之好
名各蔵畜收歛不敢奮露惟恐近扵名以犯時人所
惡是以人人變賢為愚愚者無所責賢者𬒳譏疾遂
使天下之事将弛廢而莫敢出力以為之此不尚名
之弊者天下之最大患也故曰五者之皆廢也前日
五代之亂可謂極矣五十三年之間易五姓十三君
而亡國𬒳弑者八長者不過十餘歲甚者三四歳而
亡夫五代之主豈皆愚者邪其心豈樂禍亂而不欲
為久安之計乎顧其力有不䏻為者時也當是時也
東有汾晉西有岐蜀北有強胡南有江淮閩廣呉越
荆潭天下分為十三四四靣環之以至狹之中國又
有叛将强臣割而據之其君天下者類皆為國日淺
威徳未洽強君武主力而為之僅以自守不幸孱子懦
孫不過一再傳而復亂敗是以養兵如兒子之啖虎狼
猶恐不為用尚何敢制以殘弊之民人贍無貲之征賦
頭㑹箕歛猶恐不足尚何曰節財以冨民天下之勢方
若弊廬𥙷其奥則隅壞整其桷則棟傾枝撐扶持苟存
而巳尚何暇法象規圜矩方而為制度乎是以兵無制
用無節國家無法度一切苟且而巳今宋之為宋八十
年矣外平僣亂無抗敵之國内削方鎮無强叛之臣天
下為一海内晏然為國不為不久天下不為不廣也語
曰長䄂善舞多錢善賈言有資者其為易也方今承三
聖之基業据萬乗之尊名以有四海一家之天下盡大
禹貢賦之地莫不内輸惟上之所取不可謂乏財六尺
之卒荷戈勝甲力彀五石之弩彎二石之弓者數百萬
惟上制而令之不可謂乏兵中外之官居職者數千員
官三班吏部常積者又數百三歲一詔布衣而應詔者
萬餘人試禮部者七八千惟上之擇不可謂乏賢民不
見兵革者㡬四十年矣外振兵武攘夷狄内修法度
興徳化惟上之所為不可謂無暇以天子之慈聖仁
儉得一二明智之臣相與而謀之天下積聚可如文
景之富制禮作樂可如成周之盛奮發威烈以耀名
譽可如漢武帝唐太宗之顯赫論道徳可興堯舜之
治然而財不足用於上而下已弊兵不足威於外而
敢驕扵内制度不可爲萬世法而日益叢雜一切苟
且不異五代之時此甚可嘆也是所謂居得致之位
當可致之時又有能致之資然誰憚而久不爲乎
　　正統論七首(此七論公後刪爲三篇巳載居士/集第十六卷今所載蓋𥘉本也)
　　　原正綂論
傳曰君子大居正又曰王者大一統正者所以正天
下之不正也統者所以合天下之不一也由不正與
不一然後正統之論作堯舜之相傳三代之相代或
以至公或以大義皆得天下之正合天下扵一是以
君子不論也其帝王之理得而始終之分明故也及
後世之亂僣偽興而盗竊作由是有居其正而不能
合天下扵一者周平王之有呉徐是也有合天下扵
一而不得居其正者前世謂秦爲閏是也由是正統
之論興焉自漢而下至于西晉又推而下之爲宋齊
梁陳自唐而上至扵後魏又推而上之則爲夷狄其
帝王之理舛而始終之際不明由是學者疑焉而是
非不公非其不公盖其是非之難也自周之亡迄于
顯徳實千有一百一十二年之間或理或亂或取或
傳或分或合其理不能一槩是以論者扵此而難也
大抵其可疑之際有四其不同之說有三此論者之
所病也何謂可疑之際周秦之際也漢魏之際也東
晉後魏之際也朱梁後唐之際也秦親得周而一天
下其迹無異禹湯而論者黜之其可疑一也王莽得
漢而天下一莽不自終其身而漢復興論者曰偽冝
也魏得漢而天下三分論者曰正綂其可疑二也以
東晉承西晉則無終以周隋承元魏則無始其可疑
三也梁之取唐無異魏晉而梁為偽劉備漢之後裔
以不䏻一天下而自别稱蜀不得正綂可也後唐非
李氏未嘗一天下而正綂得之其可疑四也何謂不
同之說三有昧者之論有自私之論有因人之論正
綂之說肇扵誰乎始扵春秋之作也當東周之遷王
室微弱呉徐並僣天下三王而天子號令不䏻加扵
諸侯其詩下同扵列國天下之人莫知正綂仲尼以
為周平雖始衰之王而正綂在周也乃作春秋自平
王以下常以推尊周室明正綂之所在故書王以加
正月而繩諸侯王人雖微必加扵上諸侯雖大不與
專封以天加王而别吴楚刺譏襃貶一以周法凡其
用意無不在扵尊周而後之學者不曉其旨遂曰黜
周而王魯或曰起魯隱之不正或曰起讓國之賢君
泥其說扵私魯殊不知聖人之意在扵尊周以周之
正而綂諸侯也至秦之帝既非至公大義因悖棄先
王之道而自為五勝之說漢興諸儒旣不明春秋正
綂之旨又習秦世不經之說乃欲尊漢而黜秦無所
據依遂為三統五運之論詆秦為閏而黜之夫漢所
以有天下者以至公大義而起也而說者直曰以火
徳當天綂而已甚者至引虵龍之妖以為左驗至扵
王莽魏晉直用五行相勝而已故曰昧者之論也自
西晉之滅而南為東晉宋齊梁陳北為後魏後周隋
私東晉者曰隋得陳然後天下一則推其綂曰晉宋
齊梁陳隋私後魏者曰綂必有所授則正其綂曰唐
授之隋隋授之後周後周授之後魏至其甚相戾也
則為南史者詆北曰虜為北史者詆南曰夷故曰自
私之論也夫梁之取唐無異魏晉之取也魏晉得為
正則梁亦正矣而獨曰偽何㢤以有後唐故也彼後
唐者初與梁為世仇及唐之滅欲借唐為名託大義
以窺天下則不得不指梁為偽而為唐討賊也而晉
漢承之遂因而不改故曰因人之論也以不同之論
扵可疑之際是以是非相攻而罕得其當也易曰天
下之動正夫一夫帝王之綂不容有二而論者如此
然搢紳先生未嘗有是正之者豈其興廢之際治亂
之本難言歟自春秋之後述者多焉其通古今明綂
類者希矣司馬子長列序帝王而項羽亦爲本紀此
豈可法邪文中子作元經欲斷南北之疑也絶宋扵
元徽五年進魏扵大和元年是絶宋不得其終進魏
不得其始夫以子長之博通王氏之好學而有不至
之論是果難言歟若夫推天下之至公據天下之大
義究其興廢迹其本未辨其可疑之際則不同之論
息而正綂明矣
　　　明正綂論
凡為正綂之論者皆欲相承而不絶至其斷而不接
則猥以假人而續之是以其論曲而不通也夫居天
下之正合天下扵一斯正綂矣(堯舜三代/秦漢晉唐)天下雖不
一而居得其正猶曰天下當正扵吾而一斯謂之正
綂可矣(東周魏/五代)始雖不得其正卒能合天下扵一夫
一天下而居其上則是天下之君矣斯謂之正綂可
矣(如隋/是也)天下大亂其上無君僣竊並興正綂無屬當
是之時奮然而起並争乎天下(東晉/後魏)有功者強有徳
者王威(一作/盛)澤皆𬒳于生民號令皆加乎當世幸而
以大并小以強兼弱遂合天下扵一則大且強者謂
之正綂猶有說焉不幸而兩立不䏻相兼考其迹則
皆正較其義則均焉則正綂者将安與乎其或終始
不得其正又不䏻合天下扵一則可謂之正綂乎不
可也然則有不幸而丁其時則正綂有時而絶也夫
所謂正綂者萬世大公之器也有得之者有不得之
者而論者欲其不絶而猥以假人故曰曲而不通也
或曰可絶則王者之史何以繫其年乎曰欲其不絶
而猥以假人者由史之過也夫居今而知古書今世
以信乎後世者史也天下有綂則為有綂書之天下
無綂則為無綂書之然後史可法也昔周厲王之亂
天下無君周公邵公共行其政十四年而後宣王立
是周之綂嘗絶十四年而復續然為周史者記周邵
之年謂之共和而太史公亦列之扵年表漢之中衰
王莽篡位十有五年而敗是漢之綂嘗絶十五年而
復續然為漢史者載其行事作王莽傳是則統之絶
何害扵記事乎正綂萬世大公之器也史者一有司
之職也以萬世大公之器假人而就一有司之記事
惑亦甚矣夫正與綂之為名甚尊而重也堯舜三代
之得此名者或以至公或以大義而得之也自秦漢
而下䘮亂相尋其興廢之迹治亂之本或不由至公
大義而起或由焉而功不克就是以正統屢絶而得
之者少也正綂之說曰堯舜夏商周秦漢魏晉而絶
由此而後天下大亂自東晉太建之元年止陳正明
之三年凡二百餘年其始也有力者並起而爭因時
者苟偷而假冒奮攘敗亂不可勝紀其畧可紀次者
十六七家旣而以大并小以强兼弱久而稍相并合
天下猶分為四東晉宋齊梁陳又自分為後梁而為
二後魏後周隋又自分為東魏北齊而為二是四者
皆不得其綂其後後周并北齊而授之隋隋始并後
梁又并陳然後天下合為一而復得其綂故自隋開
皇九年復正其綂曰隋唐梁後唐晉漢周夫秦自漢
而下皆以為閏也今乃進而正之作秦論魏與呉蜀
為三國陳壽不以魏綂二方而並為三志今乃黜二
國進魏而綂之作魏論東晉後魏議者各以為正也
今皆黜之作東晉論後魏論朱梁四代之所黜也今
進而正之作梁論此所謂辨其可疑之際則不同之
論息而正綂明者也
　　　秦論
謂秦為閏者誰乎是不原本末之論也此漢儒之私
說也其說有三不過曰滅棄禮樂用法嚴苛與其興
也不當五徳之運而已五徳之說非聖人之言曰昧
者之論詳之矣其二者特始皇帝之事爾然未原秦
之本末也昔者堯舜夏商周秦皆出扵黄帝之苗裔
其子孫相代而王堯傳扵舜舜傳扵禹夏之衰也湯
代之王商之衰也周代之王周之衰也秦代之王其
興也或以徳或以功大抵皆乗其弊而代之初夏世
衰而桀為昬暴湯救其亂而起稍治諸侯而誅之其
書曰湯征自葛是也其後卒以放桀而滅夏及商世
衰而紂為昬暴周之文武救其亂而起亦治諸侯而
誅之其詩所謂昆崇共宻是也其後卒攻紂而㓕商
推秦之興其徳固有優劣而其迹豈有異乎秦之紀
曰其先大業出扵顓頊之苗裔至孫伯翳佐禹治水
有功唐虞之間賜姓嬴氏及非子為周養馬有功秦
仲始為命大夫而襄公與立平王遂受𡵨豐之賜當
是之時周衰固已久矣亂始扵穆王而繼以厲幽之
禍平王東遷遂同列國而齊晉大侯魯衛同姓擅相
攻伐共起而弱周非獨秦之暴也秦扵是時旣平犬
夷因取周所賜𡵨豐之地而繆公以来始東侵晉地
至于河盡滅諸戎拓國千里其後關東諸侯強僣者
日益多周之國地日益蹙至無復天子之制特其號
在爾秦昭㐮五十三年周之君臣稽首自歸扵秦至
其後世遂滅諸侯而一(一作/有)天下此本末之迹也其
徳雖不足而其功力尚不優扵魏晉乎始秦之興務
以力勝至扵始皇遂悖棄先王之典禮又自推水徳
益任法而少恩其制度文為皆非古而自是此其所
以見黜也夫始皇之不徳不過如桀紂桀紂不䏻廢
夏商之綂則始皇未可廢秦也
　　　魏論
新與魏皆取漢者新輙敗亡魏遂傳數世而為晉不
幸東漢無賢子孫而魏為不討之讎今方黜新而進
魏疑者以謂與姦而進惡此不可以不論也昔三代
之興也皆以功徳或積數世而後王其亡也衰亂之
迹亦積數世而至扵大壞不可復攴然後有起而代
之者其興也皆以至公大義為心然成湯尚有慚徳
伯夷叔齊至耻食周粟而餓死況其後世乎自秦以
来興者以力故直較其迹之逆順功之成敗而已彼
漢之徳自安和而始衰至桓靈而大壞其衰亂之迹
積之數世無異三代之亡也故豪傑並起而爭而強
者得之此直較其迹爾故魏之取漢無異漢之取秦
而秦之取周也夫得正綂者漢也得漢者魏也得魏
者晉也晉嘗綂天下矣推其本末而言之則魏進而
正之不疑
　　　東晉論
周遷而東天下遂不能一然仲尼作春秋區區扵尊
周而明正綂之所在晉遷而東與周無異而今黜之
何㢤是有說焉較其徳與迹而然爾周之始興其来
也逺當其盛也瓜分(一作/規方)天下為大小之國衆建諸
侯以維王室定其名分使傳子孫而守之以為萬世
之計及厲王之亂周室無君者十四年而天下諸侯
不敢僥倖而窺周扵此然後見周徳之深而文武周
公之作真聖人之業故雖天下無君而正綂猶在不
得而改況(一有/乎字)平王之遷國地雖蹙然周徳之在人
者未厭而法制之臨人者未移平王以子繼父自西
而東不出王畿之内(西周之地八百里東周六百里/以井田之法計之通為千里之)
(方)則正綂之在周也推其徳與迹可以不疑夫晉之
為晉與夫(一作/乎)周之為周也異矣其徳法之維天下
者非有萬世之計聖人之業也直以其受魏之禪而
合天下扵一推較其迹可以曰正而綂爾自惠帝之
亂晉政巳亡愍懷之間晉如綫爾惟嗣君繼世推其
迹曰正焉可也建興之亡晉扵是而絶矣夫周之東
也以周而東晉之南也豈復以晉而南乎自愍帝死
賊庭琅邪起江表位非嗣君正非繼世徒以晉之臣
子有不忘晉之心發扵忠義而功不就可為傷巳若
因而遂竊萬世大公之名其可得乎春秋之法君弑
而賊不討則以為無臣子也使晉之臣子遭乎聖人
適當春秋之責況欲以失國共立之君干天下之綂
㢤夫道徳不足語矣直推其迹之如何爾若乃國巳
滅矣以宗室子自立扵一方卒不能復天下扵一則
晉之琅邪與夫後漢之劉備五代漢之劉崇何異備
與崇未嘗爲正綂則東晉可知焉爾
　　　後魏論
魏之興也自成帝毛至于聖武凡十二世而可紀扵
文字又十一世至于昭成而建國改元畧具君臣之
法幸遭衰亂之極得奮其力並爭乎中國又七世至
于孝文而去夷即華易姓建都遂定天下之亂然後
脩禮樂興制度而文之考其漸積之基其道徳雖不
及扵三代而其爲功何異王者之興今特以其不能
并晉末之一方以小不備而黜其大功不得承百王
之綂而不疑焉者質諸聖人而可也今爲魏說者不
過曰功多而國強爾此聖人有所不與也何以知之
以春秋而知也春秋之時齊桓晉文可謂有功矣呉
楚之僣迭強扵諸侯聖人扵書齊晉實與而文不與
之以為功雖可襃而道不可以與也至書楚與吴或
屢進之然不得過乎子爵則功與強聖人有所不取
也或者以謂秦起夷狄以能滅周而一天下遂進之
魏亦夷狄以不䏻滅晉宋而見黜是則因其成敗而
毀譽之豈至公之篤論乎曰是不然也各扵其黨而
已周之興也與秦之興其說固已詳之矣當魏之興
也劉淵以匈奴慕容以鮮卑苻生以氐弋仲以羌赫
連秃髪石勒季龍之徒皆四夷之雄其力不足者弱
有餘者强其最強者苻堅之時自晉而外天下莫不
為秦休兵革興學校庻㡬刑政之方不幸未㡬而敗
亂其後(一作/又)强者曰魏自江而北天下皆為魏矣幸
而傳數世而後亂以是而言魏者纔優扵苻堅而已
就使魏興世逺不可猶格之夷狄則不過為東晉比
也是皆有志乎天下而功不就者前所謂不幸兩立
而不䏻相并者故皆不得而進之者不得已也
　　　梁論
黜梁為偽者其說有三一曰後唐之為唐猶後漢之
為漢梁蓋新比也一曰梁雖改元即位而唐之正朔
在李氏而不絶是梁扵唐未能絶而李氏復興一曰
因後唐而不改因後唐者是謂因人之論固已辨矣
其二者宜有說也夫後唐之自為唐也縁其賜姓而
已唐之時賜姓李者多矣或同臣子之異心或懷四
夷而縻之忠臣茂正思忠克用是也當唐之衰克用
與梁並起而爭之梁以强而先得克用耻爭之不勝
難忍臣敵(一作/服)之慚不得不借唐以自託也後之議
者胡謂而從之㢤其所以得為正綂者以其得梁而
然也使梁且不滅同光之號不過扵河南則其為唐
與昪璟等耳夫正朔者何王者所以加天下而同之
扵一之號也昔周之東其政雖弱而周猶在也故仲
尼以王加正而繩諸侯者幸周在也當唐之亡天祐
虚名與唐俱絶尚安所寓扵天下㢤使幸而有忠唐
之臣不忍去唐而自守雖不中扵事理或可善其誠
心若李氏者果忠唐而不忍弃乎況扵唐亡託虚名
者不獨李氏也王建稱之扵蜀楊行宻稱之扵呉李
茂正亦稱之扵𡵨大抵不為梁屈者皆自託扵虚名
也初梁祖奪昭宗扵岐遂劫而東改天復四年為天
祐而克用與王建怒曰唐為朱氏奪矣天祐非唐號
也遂不奉之但稱天復至八年自以為非復稱天祐
此尤可笑者安得曰正朔在李氏乎夫論者何為疑
者設也堯舜三代之終始較然著乎萬世而不疑固
不待論而明也後世之有天下者帝王之理或舛而
始終之際不明則不可以不疑故曰由不正與不一
然後正綂之論興者也其徳不足以道矣推其迹而
論之庻㡬不為無據云
　　　正綂辨上
正綂曰綂天下而得其正故繫正焉統而不得其正
者猶弗綂乎爾繼周而後帝王自髙其功徳自代綂
而得其正者難乎其人㢤必不得已而加諸人漢唐
之主乎曰甚㢤吾子之說其隘也以漢唐之盛烈由
曰不得已而加之焉為魏晉之主則將柰何乎曰不
然是烏得苟加諸人一簟食一瓢飲其義弗直而取
諸人君子且從而惡之以天下之廣而𬒳乎太公之
實苟非其人則闕之可巳必若曰應天而順人則繼
周之後桀紂之惡常多而湯武之仁義未嘗等也若
是其苟加諸人何㢤予以謂正綂之不常在人率與
言神聖者相類必待擇人而後加焉是仁王義主不
足貴而姦雄篡弑之臣得以濟也
　　　正綂辨下
秦之裔罪暴扵桀莽煬方扵紂漢唐之主仗義而誅
變以取天下其可謂之正綂歟猶未離乎憾也(徳不/及湯)
(武)秦之得天下也以力不以徳(秦之亡仁義驅其人/民以爭敵其任賢得)
(人孰若漢/唐之始也)晉之承魏也以篡繼篡隋亦若是而徒禪
云爾晉隋盗也或者以為正綂兹非誤歟(魏以吴存/至于晉而)
(吴始滅或者又以魏為正統愈誤矣自後魏東晉/至于周陳五代或以義或以不義皆不能并天下)聖
人不生而暴偽代興名與實自重久矣必待後世之
明者斷焉斷而不以其勢捨漢唐我宋非正綂也
　　時論
　　　原弊
孟子曰養生送死王道之本管子曰倉廪實而知禮
節故農者天下之本也而王政所由起也古之為國
者未嘗敢忽而今之為吏者不然簿書聽㫁而已矣
聞有道農之事則相與笑之曰鄙夫知賦歛移(一作/財)
用之為急不知務農為先者是未原為政之本末也
知務農而不知節用以愛農是未盡務農之方也古
之為政者上下相移用以濟下之用力者甚勤上之
用物者有節民無遺力國不過費上愛其下下給其
上使不相困三代之法皆如此而最備扵周周之法
曰井牧其田十而一之一夫之力督之必盡其所任
一日之用節之必量其所入一歳之耕供公與民食
皆出其間而常有餘故三年而餘一年之備今乃不
然耕者不復督其力用者不復計其出入一歳之耕
供公僅足而民食不過數月甚者埸功甫畢簸糠麩
而食秕稗或採橡實畜菜根以延冬春夫糠覈橡實
孟子所謂狗彘之食也而卒歲之民不免食之不幸
一水旱則相枕爲餓殍此甚可歎也夫三代之爲國
公卿士庻之禄廪兵甲車牛之材用山川宗廟鬼神
之供給未嘗闕也是皆出扵農而民之所耕不過今
九州之地也歲之凶荒亦時時而有與今無以異今
固盡有嚮時之地而制度無過扵三代者昔者用常
有餘而今常不足何也其為術相反而然也昔者知
務農又知節用今以不勤之農贍無節之用故也非
徒不勤農又為衆弊以秏之非徒不量民力以為節
(一作/己)又直不量天力之所任也何謂衆弊有誘民之
弊有兼并之弊有力役之弊請詳言之今坐華屋享
美食而無事者曰浮圖之民仰衣食而養妻子者曰
兵戎之民此在三代時南畝之民也今之議者以浮
圖並周孔之事曰三教不可以去兵戎曰國備不可
以去浮圖不可並周孔不言而易知請試言之國家
自景徳罷兵三十三歲矣兵嘗經用者老死今盡而
後来者未嘗聞金鼔識戰陣也生扵無事而飽扵衣
食也其勢不得不驕惰今衛兵入宿不自持𬒳而使
人持之禁兵給糧不自荷而雇人荷之其驕如此況
肯冒辛苦以戰鬪乎前日西邊之吏如髙化軍齊宗
舉兩用兵而(一有/兩字)輙敗此其効也夫就使兵耐辛苦
而䏻鬪戰惟秏農民為之可也柰何有為兵之虚名
而其實驕惰無用之人也古之凡民長大壯徤者皆
在南畝農隙則教之以戰今乃大異一遇凶歲則州
郡吏以尺度量民之長大而試其壯徤者招之去為
禁兵其次不及尺度而稍怯弱者籍之以為廂兵(一/作)
(軍)吏招人多者有賞而民方窮時爭投之故一經凶
荒則所留在南畝者惟老弱也而吏方曰不收為兵
則恐為盗噫苟知一時之不為盗而不知其終身驕
惰而竊食也古之長大壯徤者任耕而老弱者㳺惰
今之長大壯徤者㳺惰而老弱者留耕也何相反之
甚邪然民盡力乎南畝者或不免乎狗彘之食而一
去為僧兵則終身安佚而享豐腴則南畝之民不得
不日減也故曰有誘民之弊者謂此也其耗之一端
也古者計口而受田家給而人足井田旣壞而兼并
乃興今大率一户之田及百頃者養客數十家其間
用主牛而出已力者用已牛而事主田以分利者不
過十餘户其餘皆出産租而僑居者曰浮客而有畬
田夫此數十家者素非冨而畜積之家也其春秋神
社㛰姻死葬之具又不幸遇凶荒與公家之事當其
乏時嘗舉責(一作/債)扵主人而後償(一作/責)之息不兩倍
則三倍及其成也出種與稅而後分之償三倍之息
盡其所得或不䏻足其埸功朝畢而暮乏食則又舉
之故冬春舉食則指麥扵夏而償麥償盡矣(一無/四字)夏
秋則指禾扵冬而償也似此數十家者常食三倍之
物而一户常盡取百頃之利也夫主百頃而出稅賦
者一户盡力而輸一户者數十家也就使國家有寛
征薄賦之恩是徒益一家之幸而數十家者困苦常
自如(一作/乏)也故曰有兼并之弊者謂此也此亦耗之
一端也民有幸而不役扵人能有田而自耕者下自
二頃至一頃皆以等書扵籍而公役之多者為大役
少者為小役至不勝則賤賣其田或逃而去故曰有
力役之弊者謂此也此亦秏之一端也夫此三弊是
其大端又有竒衺之民去為浮巧之工與夫兼并商
賈之人為僣侈之費又有貪吏之誅求賦歛之無名
其弊不可以盡舉也旣不勸之使勤又為衆弊以耗
之大抵天下中民之士(一作/事)富且(一作/與)貴者化麤糲
為精善是一人常食五人之食也為兵者養父母妻
子而(一作/為)計其饋運之費是一兵常食五農之食也
為僧者養子弟而自豐食是一僧常食五農之食也
貧民舉倍息而食者是一人常食二人三人之食也
天下㡬何其不乏也何謂不量民力以為節方今量
國用而取之民未嘗量民力而制國用也古者冡宰
制國用量入以為出一歳之物三分之一以給公上
一以給民食一以備凶荒今不先制乎國用而一切
臨民而取之故有支移之賦有和糴之粟有入中之
粟有和買之絹有雜料之物茶鹽山澤之利有榷有
征制而不足則有司屢變其法以爭毫末之利用心
益勞而益不足者何也制不先定而取之無量也何
謂不量天力之所任此不知水旱之謂也夫隂陽在
天地間騰降而相推不䏻無愆伏如人身之有血氣
不能無疾病也故善醫者不能使人無疾病療之而
已善為政者不能使歲無凶荒備之而巳堯湯大聖
不能使無水旱而能備之者也古者豐年𥙷救之術
三年耕必留一年之蓄是凡三歲期一歲以必災也
此古之善知天者也今有司之調度用(一作/歲)足一歲
而已是期天歲歲不水旱也故曰不量天力之所任
是以前二三歲連遭旱蝗而公私乏食是期天之無
水旱卒而遇之無備故也夫井田什一之法不可復
用扵今為計者莫若就民而為之制要在下者盡力
而無耗弊上者量民而用有節則民與國庶㡬乎俱
冨矣今士大夫方共修太平之基頗推務本以興農
故輒原其弊而列之以俟興利除害者採扵有司也
　　　兵儲(疑)
惟王建官各司其局雖有細大俾專董其權責其成
功斯古制也𬒳堅執銳乃禆校之事若屯田積榖在
委辦吏爾而漢末有田禾将軍屯田北邊魏興建典
農中郎将唐建營田使副判官雖晉魏南北職未嘗
闕國家弭獯戎之患包漢唐之境然而塞垣儲偫罔
遵古憲俾仰給他州饋餉(一作/餫)此外固無築室反耕
典農營田之利儻遇凶荒未免艱食雖有轉運未免
營田何嘗建明利害稍致倉廪羡餘但守空名曾無
實効當今之議要在乎河北河東陜西戍兵之地各
特置營田使副判官仍在不兼職若遇水潦行流之
處廣植秔稻雖荒隙原田亦當墾闢播以五榖今河
北保塞河東并汾關中涇陽悉有水地基址惟有鄴
中西門豹漑田之迹未見興起得非後人務扵因循
而無昔賢識邪不然何歷朝而下涇陂如是或曰亦
嘗有人建議良以漑導之時瀕水之地恐害及民田
由是而止斯乃腐儒之見爾非經逺之士也夫利害
相隨古猶未免若利害相半憚扵改作猶可苟利七
害三當湏擇地而行豈可以小害而妨大利㢤夫如
是鄴中漑田之法若行關(疑)畎水衝民田秪百户妨
閡而能漑灌千萬頃瘠土所收獲利益大豈止利七
而害三亦嘗訪扵彼州人士僉曰漑田之迹湮廢兹
久土斷力田者不諳其事殊不知官中他日就功但
扵涇陽鄭白渠和雇水工及彼中負罪百姓悉可分
配此地俾之開導民旣見之必倣傚矣又豈成功之
難然後特置營田使副判官專董其役西北二邊不
間水陸並放此分職何假飛芻輓粟率鍾致石坐困
民力以供軍實㢤
　　　塞垣
先王肇分九州制定五服必内諸侯而外夷狄姑務
息民弗勤遠略其来也調戍兵以禦之其去也備戰
具以守之修利隄防申嚴斥堠或来獻貢得以覊縻
蓋聖人制禦戎之常道嚴尤所謂得其中䇿古今大
槩在乎謹邊防守要害而已古之制塞垣也與今尤
異漢唐之世東自遼海碣石榆關漁陽盧龍飛狐鴈
門雲中馬邑定襄西抵五原朔方諸郡毎歲匈奴髙
秋膠折塞上草衰控弦南牧陵犯漢境扵是守邊之
臣防秋之士据險而出竒兵持重而待外冦近世晉
髙祖建義并門得戎王為援旣已乃以幽薊山後諸
郡為邪律之壽故今劃塞垣也自滄海乾寧雄霸順
安廣信由中山拒并代自兹關東無復關險故契丹
奄有幽陵遂絶古(一作/虎)北之隘往来全師入冦徑度
常山陵獵全魏澶淵之役以至飲馬扵河烝民不聊
生矣非北(一作/索)虜雄盛如此失扵險固然也今旣無
山阜設險所可恃者惟夾峙壘道引河流固其復水
為險濬之勢就其要害屯以銳兵兹亦護塞垣之一
策也今廣信之西有鮑河中山之北有唐河盡可開
決水勢修利陂塘或導自長河之下金山之北派于
廣信安肅逹于保塞或包舉蒲隂入于陽城然後積
水瀰漫横絶紫塞亦可謂險矣蒲隂陽城度其地勢
今塞上之要衝先是胡馬将入冦于兹城駐牙帳數
日伺漢兵之輕重或我師禦扞乃長驅南下我師旣
出即戎人為全師歸重之地此所謂藉城險而資冦
兵非中國之利今若修復雉堞完聚兵糓與諸城柵
刁斗相聞鮑唐二水交流其下虜騎縱至無復投足
之地又焉有擾擾之患今之議者方南北修好恐邊
庭生事然而戎狄之心桀驁難信貪我珍幣蓄養銳
兵伺吾人之顦顇乗邉境之間隙出乎不意因肆猖
獗兹乃不圖豫備疆埸而偷取安逸弟弟相付貽後
世深患復如何㢤
　　　代曾參答弟子書
參白諸足下聞吾黨之士思夫子而莫得見也以有
子之貌似夫子欲假設其位以夫子師之諸足下必
其然乎否耶吾試為諸足下陳夫子之道以爲斷諸
足下知天之有四時乎春䏻生物而不䏻長也夏䏻
長之而不䏻成也秋能有成而不䏻斂也斂之者其
在冬矣自生民以来有大聖徳居大聖位而作法以
濟世者類不過八九三皇經始之五帝纉明之禹湯
文武該洽之周公祖述之經始之者春也纉明之該
洽之者夏也祖述之者秋也天恐斯文之中未有以
折衷乃生吾夫子扵衰亂之世前聖之所未立者俾
夫子立之前聖之所未作者俾夫子作之上規聖明
下救淪壞垂之百王而不變稽之千古而不疑雖百
周公百堯舜復出扵世亦無以過夫子也是夫子扵
列聖有成歲之功也是列聖不䏻斂而夫子斂之也
吾以謂夫子之道江漢以濯之秋陽以暴之皜皜乎
不可尚已吾與諸足下奚所識知幸而生扵時得以
登其門望其堂而傳其道以光榮其身吾與諸足下
猶衆無名之星也夫子猶日月之明也以無名之星
代日月之明雖積累萬數吾未見其可況一焉而巳
乎諸足下柰何乃不察扵是也天則有一冬而諸足
下有二冬乎苟有子升夫子之席而吾與諸足下趨
進扵左右斂衣而立負牆而請當是時有子能勿愧
乎吾有以知彼之必愧也吾儕有所問而不能答有
所辨而不能㫁譁然而往黙然而来鏗然而叩寂然
而應當是時有子能勿慚乎吾又知彼之必慙也昔
者吾友子淵寔有聖人之徳不幸短命前夫子而死
使子淵尚在而設之扵夫子之席吾猶恐天下之不
吾信也足下以有子之道義孰與子淵徳明而仁備
孰與子淵夫子稱而嘆之孰與子淵羣弟子服其爲
人孰與子淵逹夫子之道而隣夫子之性孰與子淵
是數者皆無一可而獨以其容貌之似而欲升師之
席竊師之位不亦難乎夫容貌之似者非獨有子也
陽虎亦似矣如欲其大似則當以陽虎為先奚先扵
有子㢤諸足下果欲何耶復欲睹夫子之容乎復欲
聞夫子之道乎如止欲睹夫子之容則圖之可也木
之可也何必取弟子之似者以僣其稱而悖其位如
必欲聞夫子之道不可以苟而已也且吾聞之師其
道不必師其人師其人不必師其形如欲師其道則
有夫子之六經在詩可以見夫子之心書可以知夫
子之㫁禮可以明夫子之法樂可以逹夫子之徳易
可以察夫子之性春秋可以存夫子之志是之弗務
而假設以為尚此吾所以悼痛而不敢知也且昔夫
子果何師㢤師堯舜者也師文王者也師周公者也
惟曰師其道而巳未聞其假設而師之則似堯舜者
似文王者似周公者終身而不得見矣苟不見其人
則亦弗師其道乎夫麟之扵獸也鳯之扵鳥也出乎
其類而䖏乎長者也不幸而麟以死鳯以亡則亦假
設而為之乎諸足下盍姑止不然吾恐萬世之後完
口者寡矣死而無知則已如其有知則子淵子路軰
将瞋目流涕而有責扵足下也諸足下其思之不宣
參白
　江鈿文海多以它人文為公所作其章章者筠州
　學記曾鞏文也(綿本亦/誤收)察言論唐庚文也甚至元
　豐以後曁徽宗朝所下制詔亦有託公名者自當
　刪去惟京本英辭類槀似少偽妄而代曾參答弟
　子書不知何人之文與此卷兵儲塞垣兩論皆可
　疑削之恐無以解後来之惑姑留而著其說
外集卷第九
本論以教道(道一/作導)而於(一作/而已)立法以制之(之一/作財)今四
海(三字上一/有方字)敢驕(一作/又驕)
原正綂論正綂之論作(一作正統/之論興焉)其不(一無/其字)其詩下
同扵列國(一作周之太師亦/自/其詩同列國)仲尼以為(至)以加正月
(四十五字一作仲尼以周平雖始衰之王而正統在/周也乃作春秋自平王始去推尊周室明正綂之所)
(在内借魯史以託文又因隠公失正之/君遂起元而明法故書王以加正月)魯隱(此下一/有公字)
左驗(一作/其驗)唐授之隋(授一作/受下司)至其(至字下一/有扵字)
明正綂論其上(一作/其正)則是天下之君矣斯謂之正綂
可矣(矣一/作也)相兼(一作/相并)将安與乎(此下注文一有東/魏後魏是也六字)可
謂之正綂乎(此下注文一有魏/及五代是也六字)篡位(一作/篡立)正綂萬世
大公之器也(正統字下/一有者字)得之者少也(一無/也字)正綂之說
(四字之上一有以其得之者少所以其為名甚尊/而重也至乎不得巳則推其迹而進之二十八字)復
正(一作/後正)
秦論其徳(一作其/功徳)夫始皇(至)廢秦也(二十八字一作/然自漢而下為)
(正統者多矣其用徳之薄厚施政之寛猛雖有不同/而其大體往往不能改秦也故自天子百官之稱號)
(下至郡縣阡陌之制皆因秦舊而用之然則秦之改/作若以徳而附之何害扵正綂也夫始皇之不徳不)
(過如桀紂耳桀紂不能廢夏商之綂則始皇未可廢/秦也三代之相傳而王也飾之禮樂文章而稱道其)
(功徳使後世炳然悅慕其所為秦獨不然然又特惡/儒生學士是以漢興學者尤醜詆之此豈大公之論)
(耶漢之興也起扵亡徒而至皇帝非有三代漸積之/徳非甚醜秦則不能見其興起之功昔周人道紂之)
(罪多孔子尚疑其不至扵是矧漢儒之/私說手然後遂惑其說而雷同者也)
後魏論迭强扵諸侯(此下一/有矣字)有所不取也(此下一有/天地之生)
(爲物也人以聦明而爲貴人之分四夷也中國以有/禮義而爲貴故以其貴者治賤者爲順以賤者干貴)
(者爲逆聖人之推與善之誠夷狄而慕中國則進之/夫進夷狄扵中國幸矣遂以干帝王之綂其可乎八)
(十八/字)苻堅(此下脫當/堅二字)
梁論胡謂而從之(五字一作/胡以從之)
　慶曆四年京師刋宋文粹十五卷皆一時名公之
　古文正綂論七篇在焉盖公初本也外集此卷則
　公所自改者至居士集十七卷方爲定本今並存
　之使學者有考焉
原弊贍無節(贍一/作賙)今坐華屋(今字下脫/一夫字)請試言之(一/作)
(請試言兵/戎之事)髙化軍(疑)惟秅(惟一/作雖)有支移之賦(一作有/賦有征)
塞垣斥堠(一作/斥候)牙帳(一作可/汗帳)我師禦扞(此句疑/有脫誤)藉城
險(城一/作賊)
奏議卷第九　歐陽文忠公集一百五
　諌院
　　　論討蠻賊任人不一劄子(慶曆四年)
臣甞患朝廷慮事不早及其臨事草草便行應急倉
皇常多失誤昨湖南蠻賊𥘉起(一作/動)自昇州差劉沆
知潭州授龍圖閣學士令專了蠻事沆未到湖南又
差楊畋作提刑又令專了蠻事畋未到續後又差周
陵為轉運使令專了蠻事周陵差勑未到又自朝廷
遣王絲安撫令專了蠻事王絲方在路又自淮南遣
徐的往彼令專了蠻事不惟任人不一難責成功兼
此數人一時到彼不相綂制几於事體見各不同使
彼一方從誰則可若所遣皆是才者則用才不在(一/作)
(必)人多若遣不才雖多適足為害此臣所謂臨事倉
皇應急草草之失也今劉沆自守方面不可動楊畋
周陵自是本路不可動徐的於數人中最才又是朝
廷最後差去可以專委責成其間惟有王絲一人在
彼無用可先抽回近聞(一作/觀)絲有奏請欲盡驅荆南
土丁往彼捉殺臣曽謫官荆楚備知土丁子細若果
如此則必與國家生患朝廷已不從之然絲處事可
見矣若絲到彼黙然端坐並無所為一任徐的等擘
畫則絲在彼何用自可召還若以其身是臺官出禀
朝命耻以不才黙坐於中強有施為竊慮的等不能
制絲又州縣畏絲是朝廷差去從其所見誤事必多
(一有/臣字)尚恐大臣有主張絲者遂非偏執曲庇於絲不
欲中道召囬彰已知人之失護其不才之耻未肯抽
囬即乞諭徐的專了賊事只令絲至一路州軍遍行
安慰訖即速還庶不敗事取進止
　　　論湖南蠻賊可招不可殺劄子(同前)
臣風聞楊畋近與蠻賊鬪敵殺得七八十人首級仍
聞入彼巢穴奪其糧儲挫賊之鋒増我士氣畋之勇
略固亦可嘉然朝廷謀慮事機冝思乆逺竊恐上下
之心急於平賊聞此小捷便形虚喜不能鎭静外示
輕脫其間二事尤合深思一曰不待成功便行厚賞
二曰謂其可殺更不肯招苟或如此則計之大失而
事之深害也今湖南捕賊者殺一人頭賞錢十千官
軍利賞見平人盡殺平人驚懼盡起為盗除鄧和尚
李花脚等數十(一作/大)頭項外其餘隨大小成火者不
可勝數今畋所擊只一洞所聚已二千餘人於二千
人中殺七八十人是二十分之一其餘時暫鳥散必
湏復集臣見自古蠻蜑為害者不聞盡殺湏是招降
昨縁邵飾等失信於黄捉鬼遂恐更難招誘今若因
畋小勝示以恩威正是天與招服之(一有/時字)機不可失
也若令畋自作意度招取大頭項者因此小勝傳布
捷聲其餘諸處結集者分行招誘藉此聲勢必可盡
降旬日之間湖南定矣若失此時漸向夏熱以我所
病(一作/病暑)之兵當彼慣習水土之賊小有敗衂則彼勢
復堅不惟為害湖南必慮自此貽朝廷憂患今於未
了之間便行厚賞則諸處廵檢捕賊官等見畋獲賞
爭殺平人而畋等自恃因戰得功堅執不招之議朝
廷亦恃畋小勝更無招輯之心上下失謀必成大患
其楊畋等伏乞且降勑書獎諭授與事冝俟彼招安
便行厚賞今湖南賊數雖多然首惡與本賊絶少其
餘盡是枉遭殺戮逼脅爲盗之徒在於人情豈忍盡
殺惟能全活人命多者則其功更大仍乞明說此意
諭與楊畋其賞典乞少遲留庻合事體取進止
　　　再論湖南蠻賊冝早招降劄子(同前)
臣風聞湖南蠻賊近日漸熾殺戮官吏鋒不可當新
差揚畋銳於討擊與郭輔之異議不肯招降又王絲
去時朝廷亦别無處分慮絲到彼與畋同謀盖蠻賊
止可招携卒難剪撲而畋等急於展効恐失事機今
深入而攻則山林險惡巢穴深逺議者皆知其不可
若以兵外守待其出而擊之則又未見其利也盖以
蠻所依山在衡州永州道州桂陽監之間四面皆可
出冦若官兵守於東則彼出於西官兵守於南則彼
出於北四面盡守則用兵太多分兵而邀之則兵寡
易敗此進退未有可擊之便也今盤氏正蠻已爲鄧
和尚黄捉鬼兄弟所誘其餘山民莫傜之類亦皆自
起而爲盗竊聞常寜一縣殆無平民大小之盗一二
百火推其致此之因云莫傜之俗衣服言語一類正
蠻黄鄧𥘉起之時捕盗官吏急於討擊逢蠻便殺屢
殺平人遂致莫傜驚惶至此以此而言則本無為盗
之心固有可招之理然欲諸盗肯降必湏先得黄鄧
昨邵飾等𥘉招黄捉鬼之時失於恩信致彼驚逃尋
捕獲之斷其脚筋因而致死今鄧和尚等若指前事
為戒計其必未輕降如云且招終恐難得必湏示以
可信之事推以感動之恩若得黄鄧先降其餘指麾
可定今深入而攻既不可待其出而擊之又不可且
殺且招又不可以臣思之莫若罷兵曲赦示信推恩
庶㡬招之可使聽命臣亦廣詢南方来者云我若推
信彼不難招鄧和尚等大則希一班行其次不過殿
侍足矣正蠻叛者得一團主之名亦足矣莫傜之類
使安耕織而歲輸皮粟得為平民乃彼大幸不徒足
志而已今若擊之不已則其為害愈深況漸近夏暑
南方燀濕士卒不習水土湏慮死傷仍恐迫之太急
則潭郴全邵諸寨向化之蠻皆誘脅而起則湖南一
路可為國家之憂臣欲乞速令兩府大臣深究招殺
之利害共思長䇿決定廟謀若遷延後時致彼猖熾
不幸官吏頻遭殺害則朝廷之體難為屈法而招彼
以其罪既多必恐不能自信則兵乆不解害未有涯
伏望聖明斷之在早取進止
　　　論水洛城事宜乞保全劉滬等劄子(慶暦/四年)
臣近風聞狄青與劉滬争水洛城事枷禁滬等奏来
竊以邊將不和用兵大患況狄青劉滬皆是可惜之
人事體湏要兩全利害最難處置臣聞水洛城自曹
瑋以来心知其利患於難得未暇經營今滬能得之
則於滬之功不小於秦州之利極多昨韓琦等自西
来聞有論奏非以水洛為不便但慮難得而難成今
滬能得之又有成之之志正冝專委此事責其必成
而狄青所見不同遂成舋隙其間利害臣請詳言國
家近年邊兵屢敗常患大將無權今若更沮狄青釋
放劉滬則不惟於狄青之意不足兼沿邊諸將皆挫
其威此其不便一也臣聞劉滬經營水洛城之𥘉奮
身展効不少先以力戰取勝然後誘而服從乃是党
留諸族畏滬之威信今忽見滬先得罪帶枷入獄則
新降生户豈不驚疑若使飜然復叛則今後邊臣以
威信招誘諸族誰肯聽從不惟(一作/特)水洛城更無可
成之期兼沿邊生户永無可招之理此其不便二也
自用兵以来諸將爲國立事者少此水洛城不惟自
曹瑋以来未能得之亦聞韓琦近在秦州嘗欲經營
而未暇今滬奮然力耳其功垂就而中道獲罪遂無
所成則今後邊將誰肯為國家立事此其不便三也
臣又聞水洛之戍雖能救援秦州而湏藉渭州應副
今劉滬既與狄青異議縱使水洛築就他時萬一緩
急狄青怒滬異巳又欲遂其偏見稍不應副則水洛
必湏復失其不便四也縁此之故遂移青於别路則
是因一小將移一部署此其不便五也此臣所謂利
害甚多最難處置者也臣謂今冝遣一中使處分魚
周詢等速令和解務要兩全必先宻諭狄青曰滬城
水洛本有所禀非是擅為役衆築城不比行師之際
滬見利堅執意在成功不可以違節制加罪滬冝釋
放朝廷不欲直放恐挫卿之威卿自釋之使感卿惠
若他時出師臨陣有違進退之命者任卿自行軍法
然後宻諭滬曰汝違大將指揮自合有罪朝廷以汝
於水洛展効望汝成功故諭青使赦汝責爾卒(一作/辦)
事以自贖俟水洛功就則又戒青不可因前曽異議
堅執不修惟幸失之遂已偏見今後水洛緩急尤湏
極力應副萬一小有踈失則是汝挾情故䧟之必有
重責如此則水洛之利可成蕃户之恩信不失邊將
立事者不懈大將之威不挫苟不如此未見其可盖
罪滬既不可罷水洛城又不可沮狄青又不可事關
利害伏望聖慮深思取進止
　　　再論水洛城事乞保全劉滬劄子(同前)
臣伏見朝廷近為修水洛城事雖巳差魚周詢等就
彼相度風聞周詢近有奏来為水洛蕃族見狄青枷
取劉滬等因致驚搔周詢却乞將帶滬等往彼以此
足驗劉滬能以恩信服彼一方朝廷必知水洛為利
而不欲廢之非滬守之不可然滬與狄青尹洙已立
同異難使共了此事臣謂必不得已寜移尹洙不可
移滬尚慮議者必謂不可因小將而動大將今若但
移洙而不動狄青即不是特移大將矣若却移路分
更升差遣或召拜他官苟不類前後因事移替之人
即不是因滬𬒳移矣如此則於洙無損於滬獲全其
功於邊防利便三者皆獲其利若曲為尹洙狄青却
将立功将校輕沮則其害有三大凡文武官常以類
分武官常疑朝廷偏厚文臣假有二人相争實是武
人理曲然武人亦不肯服但謂執政盡是文臣遞相
黨護䡖沮武士况今滬與洙爭而滬實有功効其理
不曲若曲罪劉滬則沿邊武臣盡皷怨怒其害一也
自有西事以来朝廷擢用邊将極多能立功効者絶
少惟范仲淹築大順城种世衡築青澗城滬築水洛
耳臣亦聞三者惟滬尤爲艱辛是功不在二人之下
今若曲加輕沮則今後武臣不肯爲朝廷作事其害
二也滬若不在水洛則蕃族(一作/部)恐他人不能綏撫
(一有蕃/部二字)别致生事則今後邊防永不能招緝蕃部(一/無)
(此二/字)其害三也今三利三害其理甚明但得大臣公
心不於尹洙曲有黨庇則不與邊防生患此繫國家
利害甚大伏望聖意斷而行之取進止
　　　論陳留橋事乞黜御史王礪劄子(同前)
臣伏覩朝廷近爲王堯臣吴育等争陳留橋事互說
是非陛下欲盡至公特差臺官定奪而王礪小人不
能上副聖意挾公徇私(一作内/挾私徇)妄將小事張皇稱王
堯臣與豪民有情弊誣奏慎鉞令兇吏潜行殺害及
妄稱真宗皇帝朝移橋不便致民切齒等事及勘出
事狀王堯臣元不曽受豪民請囑慎鉞亦不曽令小
吏潜行殺害及據先朝日暦内真宗皇帝親諭王旦
爲陳留橋損害舟船特令修換證驗得王礪所言悉
是虚妄上惑聖聽頼陛下聖明慎於聽斷不便輕信
其言别令吕覺根勘今既勘出事狀方明王礪不公
伏以臺憲之職本要糺正紀綱而礪但務挾私欺罔
天聽合行黜責其罪有四一曰謗黷先朝聖政謹按
日暦書真宗皇帝親諭王旦移橋一事乃是先帝知
民間利病移得此橋為便故史官書之以彰聖政為
後世法今王礪却稱是真宗朝權臣受豪民獻賂移
得此橋不便民間至今切齒若如王礪所說即是真
宗誤信權臣移橋致民怨怒乃是當時闕政今國史
書橋便利彰先帝(一作/朝)聖政王礪言移橋不便是先
朝闕政臣不知國朝舊史可信為復王礪之言可慿
其虚妄謗黷之罪可誅一也二曰中傷平人使今後
勞臣不勸臣見向前三司使不能擘畫錢糓至有強
借豪民錢二十萬貫買天下官私物貨至稅果菜之
類細碎刻剥自堯臣在三司不聞過外誅求而即今
財用不至大闕亦聞南郊漸近諸事亦稍有備當此
窘迫乏用(一作/人)之時而能使民不加賦而國用粗足
亦可謂勞能之臣方當責其辦事今因移一橋小事
而王礪誣其與豪民有情致興大獄及至勘出並無
情弊是王礪不䘏朝廷事體當此乏用(一作/人)之際將
能幹事之臣因小事妄加傷害其罪二也三曰誣奏
平人爲殺人賊凡臺官言事許風聞者謂耳目不及
之事即許風聞今王礪目見慎鉞所遣小吏别無武
勇又無器仗而稱其有殺害之心及至勘出並無迹
狀其罪三也四曰挾私希旨𥘉朝廷本爲省府互争
别選不干礙官定奪王礪既吴育是舉主即合自陳
乞别差官豈可謗黷先朝希合舉主且礪言慎鉞是
堯臣所舉感惠必深今礪是吴育舉豈不懐感且吴
育與王堯臣本無怨恨各爲論列本司公事所見異
同乃是常事但王礪小人妄思迎合張皇欺誑其罪
四也且王礪謗黷先朝聖政之罪若不重責則無以
彰陛下孝治之明中傷堯臣若不重責則使勞能之
臣不能安心展効其誣奏慎鉞遣吏殺害及挾私迎
合舉主之罪若不重責則今後小人(一作/臣)恣情妄作
獄訟必多事繫朝廷之體臣忝諌諍不可不言其王
礪伏乞重行貶黜取進止
　　　論王礪中傷善人乞行黜責劄子(同前)
臣近有劄子并曽面奏為臺官王礪特被差委輙敢
徇私妄言王堯臣因移橋别有情弊等事欺誑朝廷
上頼陛下聖明再令推究勘得堯臣並無私曲已蒙
聖恩釋放自王礪妄形彈奏羅織無事之人欲借國
威以報私忿立朝之列人各自危及聞堯臣不䧟枉
刑更蒙陛下恩釋中外之士稍復安心然小人在朝
非國之利如礪善惡未辨尚可含容今既試之以事
見其傾險之迹則豈可更令濫處臺憲中傷善人伏
望聖慈早行黜責以戒在位傾邪之軰(一作/者)兼亦使
今後選用之人不敢尚辜委任別造過愆若礪不黜
竊慮今後被差委者動皆作過則陛下無由使人此
事所繫不細取進止(四月庚戌王礪罷御史/授太常博士通判鄧州)
　　　論任人之體不可疑劄子(同前)
臣近見淮南按察使邵飾奏為體量知潤州席平為
政不治及不教閱兵士等朝廷以飾為未足信又下
提刑司再行體量臣竊以轉運提刑俱領按察然朝
廷寄任重者為轉運其次乃提刑爾今寄任重者言
事反不信又質於其次者而決疑臣不知邵飾果是
才與不才可信與不可信(三字一/作否)如不才不可信則
一路數十州事豈冝委之若果才而可信又何疑焉
又不知為提刑者其才與飾優劣如何若才過於飾
尚可取信萬一不才於飾見事相背却言席平為才
邵飾合有罔上之罪矣若反以罪飾臣料朝廷必不
肯行若捨飾與席平俱不問則善惡不辨是非不分
況席平曽作臺官立朝無狀只令制勘亦不能了尋
為御史中丞以不才奏罷朝廷兩府而下誰不識平
其才與不才人人盡知何必更令(一作/待)提刑體量然
後為定今外議皆言執政大臣託以審慎為名其實
不肯主事而當怨湏待言事者再三陳述使𬒳黜者
知大臣迫於言者不得已而行只圖怨不歸已苟誠
如此豈有念民疾苦澄清官吏之意哉若無此意(一/有)
(只/字)是好疑不決則尤是朝廷任人之失自去年以為
轉運使不察官吏特出詔書加以使名責其按察今
按察使依禀詔書舉其本職又却疑而不聽今後朝
廷命令誰肯信之凡任人之道要在不疑寜可艱於
擇人不可輕任而不信若無賢不肖一例疑之則人
各心䦨誰肯辦事今邵飾言一不才顯者所貴朝廷
肯行然後部下振竦官吏畏服今反為朝廷不信却
委别人則飾之使威誰肯信服飾亦慙見其下今後
見事不若不為不獨邵飾一人臣竊聞諸處多有按
察官吏皆為朝廷不行人各嗟慙以謂任以事權反
加沮惑朝廷之意不可諭也伏望聖慈特勑其(三字/一作)
(取)邵飾所奏特與施行又令今後按察使奏人如不
才老病灼然不疑者不必更委别官示以不信所貴
不失任人之道而令臣下盡心取進正
　　　論與西賊大斤茶劄子(同前)
臣伏覩昨者西賊来議通和朝廷許物數目不少内
茶一色元計五萬斤縁中國茶法大斤小斤不同當
𥘉擬議之時朝廷謀慮不審不曽明有指定斤數竊
慮西賊通和之後湏要大斤若五萬斤大斤是三十
萬小斤之數如此則金帛二十萬茶三十萬乃是五
十萬物真宗時契丹大舉至澶州只用三十萬物三
十年後乗國家用兵之際兩國交爭方添及五十萬
今元昊一隅之敵一口便與五十萬物臣請略言為
國家大患一兩事不知為國計者何以處之三十萬
斤之茶自南方水陸二三千里方至西界當今民力
困乏陛下不耻屈志就和本為休民息力若歳般輦
不絶只此一物可使中國公私俱困此大患一也計
元昊境土人民歳得三十萬茶其用已足然則兩榷
埸捨茶之外湏至别將好物博易賊中無用之物其
大患二也契丹常與中國為敵國指元昊為小邦若
見元昊得物之數與彼同則湏更要増添何以應副
不過云茶不比銀絹本是麤物則彼必湏亦要十數
萬大斤中國大貨利止於茶鹽而已今西賊一歳二
十萬斤北虜更(一作/又)要三二十萬中國豈得不困此
其大患三也昨與西賊議和之𥘉大臣急欲事就不
顧國家利害唯恐許物不多及和議將成契丹語洩
兩府方有悔和之色然許物已多不可追改今天幸
有此一事尚可罷和臣乞陛下特召兩府大臣共議
保得乆逺供給四夷中國不困則雖大斤不惜若其
為患如臣所說不至妄言即乞早議定計取進止
　　　論西賊占延州侵地劄子(慶暦四年)
臣竊聞元昊近於延州界上修築城壘強占侵地欲
先得地然後議和故楊守素未來而占地之謀先發
又聞邊將不肯力爭此事所繫利害甚大臣料賊意
見朝廷累年用兵有敗無勝一旦計無所出厚以金
帛買和知我將相無人便欲輕視中國一面邀求賂
遺一靣侵占邊疆不惟驕賊之心難從實亦為國之
害不細今若縱賊於侵地立起堡寨則延州四面更
無捍蔽便為孤壘其(一作/而)賊盡據要害之地他時有
事延州不可保守若失延州則關中遂為賊有以此
而言則所侵之地不可不爭伏況西賊議和事連北
虜今人無愚智皆知和為不便但患國家許物巳多
難為中悔若得别因他事猶可絶和何況此侵地是
中國合爭之事豈可不争臣謂今欲急和而不顧利
害者不過邊臣外憚於禦賊而内欲邀議和之功以
希進用耳故不肯擊逐羌人力爭侵地盖小人無識
只苟目前榮進之利不思國家乆逺之害是國家屈
就通和只與邊臣爲一時進身之利而使社稷受無
涯之患陛下爲社稷計豈不深思大臣爲社稷謀豈
不極慮伏望聖慈遣一使往延州令龐籍力爭取昊
賊先侵之地不令築城堡寨若縁此一事得絶和議
則社稷之福也臣仍慮西賊来人尚有青鹽之說此
事人人皆知不可許亦慮小人無識急於就和者尚
陳鹽利以惑聖聦伏望聖慈不納浮議取進止
奏議卷第九
　　論麟州事冝劄子(已見河東奏草全書中)
一　乞罷鐡錢劄子(同前)
　　論耕禁地劄子(同前)
　　論礬務利害狀(同前)
　　相度銅利狀(同前)
　右五篇此卷更不重出存其目以告来者
論討蠻賊劄子若以其(一作若/其自以)
論湖南蠻賊劄子便形虚喜(一作便/謂兵勝)因此(一作/因取)廵檢
捕賊官等(一無/檢字)乞少(一作/冝少)
論水洛城事宜劄子枷禁滬等奏来(一作枷送滬/等徳頓軍)釋
放(一作/而釋)党留諸族(一作諸/蕃族)畏滬之威信(一作畏滬之/威信滬之信)
驚疑(一作/生疑)邊臣(一作/將)自用兵以来(一作自陜/西用兵)應副(一/作)
(芻糧/之助)其不便四也(其字上脫/一此字)築城(築字上一/有且字)可成(一/作)
(圖)其可(一有/也字)
再論水洛城劄子小將(二字一/作滬)若却移(此上一/有洙字)邊防
利便(一作邊防之/體無不便)黨護(一作/助)武士(一作/人)滬實有功效
其理不曲(一作滬實有功/又有理不曲)極多(一作/固多)絶少(一作/殊少)築水
洛耳(洛字下一/有賊字)艱辛(一作/勤)是功(一作/而功)不肯(一作/無復)蕃族
(一作/生聚)别致(别字上一/有尚字)黨庇(一作/顧慮)
論陳留橋事劄子爭陳留橋事(橋字上一/有移字)亦聞(一作/又聞)
論任人之體劄子又令今後(一無又/令二字)
論大斤茶劄子大斤小斤(一作大/小斤)所說(一作/所料)
居士集卷第九　歐陽文忠公集九
　　古詩三十首
　　　寄題劉著作羲叟家園效聖俞體
嘉子治新園乃在太行谷山髙地苦寒當樹所冝木
羣花媚春陽開落一何速凜凜心節竒惟應松與竹
毋栽當暑槿寧種深秋菊菊死抱枯枝槿豔隨昬旭
黃楊雖可愛南土氣常燠未知經雪霜果自保其緑
顔色苟不衰始知根性足此外衆草花徒能恱凡目
千金買姚黃慎勿同流俗
　　　西齋小飲贈别陜州沖卿學士(分得黃字爲韻)
今日胡不樂衆賔㑹髙堂坐中瀛洲客新佩太守章
豈無芳罇酒笑語共一觴亦有嘉(一作/佳)菊叢新苞弄
微黃所嗟時易晚節物巳凄涼羣鷺方盛集離鴻獨
髙翔山川正揺落行李怯風霜君子樂爲政朝廷須
儁良歸來紫微閣遺愛在甘棠
　　　奉答原甫九月八日見過㑹飲之作
老大惜時節少年輕别離我歌君當和我酌君勿辭
豔豔庭下菊與君吟繞之擷其黃金蘂泛此白玉巵
君勿愛此花問君此何時秋風日益髙霜露漸離披
芳歳忽已晚朱顔從此衰念君將捨我車馬去有期
君行一何樂我意獨不怡飛兎不戀羣奔風誰能追
老驥但伏櫪壯心良可悲
　　　予作歸鴈亭於滑州後十有五年梅公儀來
　　　守是邦因取余詩刻于石又以長韻見寄因
　　　以答之(一作和滑州公儀/龍圖歸鴈亭長句)
風吹城頭秋草黃仰見鳴鴈𥘉南翔秋草風吹春復
緑南鴈北飛聲肅肅城下臺邊桃李蹊憶𥘉披荒手
植之雪消冰解草木動因記鴻(一作欲/記南)鴈將歸時爾
來十載空遺迹飛鴈年年自南北臺傾餘址草荒涼
樹老無花春寂歷東州太守詩尤美組織文章爛如
綺長篇大句琢方石一日都城傳百紙我思古人無
不然慷慨(一作/感槩)功名垂百年沉碑身後念陵谷把酒
泣下悲山川一時留賞雖邂逅後世傳之因不朽
　　　寄題洛陽致政張少卿靜居堂
洛人皆種花花發有時闌君家獨種玉種玉産琅玕
子弟守家法名聲聳朝端歳時歸拜慶閭里亦相歡
西臺有道氣自少服靈丸春酒養眉壽童顔如渥丹
清談不倦客妙思喜揮翰壯也巳吏隱興餘方掛冠
臨風想髙誼懷禄愧盤桓
　　　鬼車
嘉祐六年秋九月二十有八日天愁無光月不出浮
雲蔽天衆星没舉手嚮空如抹漆天昬地黒有一物
不見其形但聞其聲其𥘉切切凄凄或髙或低乍似
玉女調玉笙衆管參差而不齊旣而咿咿􁈡􁈡若軋
若抽又如百兩江州車回輪轉軸聲啞嘔鳴機夜織
錦江上羣鴈驚起蘆花洲吾謂此何聲初莫窮端由
老婢撲燈呼兒曹云此怪鳥無疋儔其名爲鬼車夜
載百鬼凌空遊其聲雖小身甚大翅如車輪排十頭
凡鳥有一口其鳴巳啾啾此鳥十頭有十口口揷一
舌連一(一作/十)喉一口出一聲千聲百響更相酬昔時
周公居東周猒聞此鳥憎若讎夜呼庭氏率其屬彎
弧俾逐出九州射之三發不能中天遣天狗從空投
自從狗嚙一頭落斷頸至今青血流爾來相距三千
秋晝藏夜出如鵂鶹毎逢隂黒天外過乍見火光驚
輙墮有時餘血下點汚(烏卧/反)所遭之家家必破我聞
此語驚且疑反祝疾飛無我禍我思天地何茫茫百
物巨細理莫詳吉凶在人不在物一蛇兩頭反爲祥
却呼老婢炷燈火捲簾開戸清華堂須臾雲散衆星
出夜靜皎月流清光
　　　感二子
黃河一千年一清岐山鳴鳯不再(一作/載)鳴自從蘇梅
二子死天地寂黙收雷聲百蟲坏戸不啓蟄萬木逢
春不發萌豈無百鳥解言語喧啾終日無人聽二子
精思極搜抉天地鬼神無遁情及其放筆騁豪俊筆
下萬物生光榮古人謂此覰天巧命短疑爲天公憎
昔時李杜爭橫行麒麟鳯凰世所驚二物非能致太
平須時太平然後生開元天寳物盛極自此中原疲
戰爭英雄白骨化黃土冨貴何止浮雲輕唯有文章
爛日星氣凌山岳常崢嶸賢愚自古皆共盡突兀空
留後世名
　　　讀書
吾生本寒儒老尚把書卷眼力雖已疲心意殊未倦
正經首唐虞僞說起秦漢篇章異句讀解詁及箋傳
是非自相攻去取在勇斷初如兩軍(一作/兵)交乘勝方
(一作/多)酣戰當其旗鼓催不覺人馬汗至哉天下樂終
日在几(一作/書)案念昔始從師力學希仕宦豈敢取聲
名惟期脫貧賤忘食日巳晡燃薪夜侵旦謂言得志
(一作/意)後便可焚筆硯少償辛苦時惟事寢與飯歳月
不我留一生今過半中間甞沗竊内外職文翰官榮
日清近廩給亦豐羡人情慎所習酖毒比安宴漸追
時俗流稍稍學營辦盃盤窮水陸賔客羅俊彦自從
中年來人事攻百箭非惟職有憂亦自老可歎形骸
苦衰病心志亦退懦前時可喜事閉眼不欲見惟尋
舊讀書簡編(一作/編簡)多朽斷古人重温故官事幸有間
乃知讀書勤其樂固無限少而干禄利老用忘憂患
又知物貴乆至寳見百錬紛華暫時好俯仰浮雲散
淡泊味愈長始終殊不變何時乞殘骸萬一免罪譴
買書載舟歸築室(一作/屋)潁水岸平生頗論述銓次加
點竄庻㡬垂後世不黙死芻豢信哉蠹書魚韓子語
非訕
　　　鵯鵊詞(効王建作)
龍樓鳯闕(一作/閣)鬱崢嶸深宫不聞更漏聲紅紗蠟燭
愁夜短緑䆫鵯鵊催天明一聲兩聲人漸起金井轆
轤聞汲水三聲四聲促嚴粧紅靴玉帶奉君王萬年
枝軟風露濕上下枝間聲轉急南衙促仗三衛列九
門放鑰千官入重城禁籞鎻池臺此鳥飛從何處來
君不見潁河東岸村(一作/春)陂闊山禽野鳥常(一作/時)嘲
􁛲田家惟聽夏鷄聲(鵯鵊京西村/人謂之夏鷄)夜夜壠頭耕曉月
可憐此樂獨吾知眷戀君恩今白髪
　　　初食鷄頭有感(一本無有感字)
六月京師暑雨多夜夜南風吹芡觜凝祥池鎻㑹靈
園僕射荒陂安可擬(京師賣五岳宫及/鄭州鷄頭最爲佳)爭先園客採
新苞剖蚌得珠從海底都城百物貴新鮮厥價難酬
與珠比金盤磊落何所薦滑臺撥醅如玉醴自慙竊
食萬錢厨滿口飄浮嗟病齒却思年少在江湖野艇
髙歌菱荇裏香新味全手自摘玉㓗沙磨軟還美一
瓢固不羡五鼎萬事適情爲可喜何時遂(一作/益)買潁
東田歸去結茅臨野水
　　　雙井茶
西江水清江石老石上生茶如鳯爪窮臘不寒春氣
早雙井芽生先百草白毛囊以紅碧紗十斤茶養一
兩芽長安富貴五侯家一啜猶須三日誇寳雲日注
非不精爭新棄舊世人情豈知君子有常徳至寳不
隨時變易君不見建溪龍鳯團不改舊時香味色
　　　贈李士寧
蜀狂士寧者不邪亦不正混世使人疑詭譎非一行
平生不把筆對酒時髙詠𥘉如不著意語出多竒勁
傾財解人難去不道名姓(一無上/六句)金(一作/千)錢買酒醉
髙樓明月空床(一作/清風)眠不醒一身四海即爲家獨行
萬里聊乘興旣不採藥賣都市又不點石化黃金進
　不干公卿退不隱山林與之游者(一本四字/作丗之人)但愛其
　人而莫(一作/不)見其術安知其心吾聞有道之士游心
　太虚逍遥出入(一本二句止/作逍遥太虚)常(一作/動)與道俱故能入
　火不熱(一作/爇)入水不濡甞聞其語(一作吾雖/聞其語矣)而未見
　其人也豈斯人之徒與不然言不純師行不純徳(一/作)
(表)而(一本無/而字)滑稽玩(一作/傲)世其東方朔之流乎
　　　　明妃小引
　漢宫諸女嚴粧罷共送明妃溝水頭溝上水聲來不
　斷花隨水去不回流上馬即知無返日不須出塞始
　堪愁
　　　感事四首
老者覺時速閑人知日長日月本無情人心有閑忙
努力取功名斷碑埋路傍逍遥林下士丘壠亦相望
長生旣無藥濁酒且盈觴
空山一道士辛苦學延齡一旦隨物化反言仙已成
開墳見空棺謂已超青冥尸(一作/或)解如蛇蟬換骨蛻
其形旣云須變化何不任死生
仙境不可到誰知仙有無或乘九斑虬或駕五雲車
朝倚扶桑枝暮遊崑崙墟徃來㡬萬里誰復遇諸涂
冨貴不還郷安事冨貴歟神仙人不見魑魅與爲徒
人生不免死䰟魄入幽都仙者得長生又云超太虚
等爲不在世與鬼亦何殊得仙猶若此何況不得乎
寄謝山中人辛勤一何愚
莫笑學仙人山中苦岑寂試看青松鶴何似朱門客
朱門炙手熱來者無時息何甞問寒暑豈暇謀寢食
彊顔恱憎怨擇語防仇敵衆欲苦無猒有求期必獲
敢辭一身勞豈塞天下責風波卒然起禍患藏不測
神仙雖杳茫冨貴竟何得
　　　新春有感寄常夷甫
余生本羇孤自少巳非壯今而老且病何用苦惆悵
誤蒙三聖知貪得過其量恩私未知報心志巳凋䘮
軒裳德不稱徒自取譏謗豈若常夫子一瓢安陋巷
身雖草莽間名在朝廷上惟余服德義乆巳慕恬曠
矧亦有吾廬東西正相望不須駕柴車自可䇿蔾杖
坐驚顔鬢日摧頽及取新春歸去來共載一舟浮野
水焦陂四面百花開
　　　昇天檜
青牛西出關老聃始著五千言白鹿去昇天爾來忽
已三千年當時遺迹至今在隱起蒼檜猶依然惟能
乗變化所以爲神仙驅鸞駕鶴須臾間飄忽不見如
雲煙奈何此鹿起平地更假草木相攀縁乃知神仙
事茫昧真僞莫究徒自傳雪霜不改終古色風雨有
聲當夏寒境清物老自可愛何必詭怪窮根源
　　　憶焦陂(一本無憶字/注汝隂作)
焦陂荷花照水光未到十里聞花香焦陂八月新酒
熟秋水魚肥鱠如玉清河兩岸柳鳴蟬直到焦陂不
下船笑向漁翁酒家保金龜可解不須錢明日君恩
許歸去白頭酣詠太平年
　　　贈許道人
洛城三月亂鸎飛潁陽山中花發時徃來車馬遊山
客貪看山花踏山石紫雲仙洞鎻雲深洞中有人人
不識飄飄許子旌陽後道骨仙風本仙胄多年洗耳
避世喧獨卧寒巖聽山溜至人無心不筭心無心自
得無窮壽忽來顧我何慇懃笑我白髪老紅塵子歸
爲築巖前室待我明年乞得身
　　　送龍茶與許道人
潁陽道士青霞客來似浮雲去無蹟夜朝北斗太清
(一作/虚)壇不道姓名人不識我有龍團古蒼璧九龍泉
深一百尺憑君汲井試烹之不是人間香味色
　　　馴鹿
朝渇飲清池暮飽眠深柵慙媿主人恩自非殺身難
報德主人施恩不待報哀爾胡爲網羅獲南山藹藹
動春陽吾欲縱爾山之傍巖崖雪盡飛泉溜澗谷風
吹百草香飲泉齧草當遠去山後山前射生戸
　　　留題齊州舜泉
岸有時而爲谷海有時而爲田虞舜已殁三千年耕
田浚井雖鄙事至今遺迹存依然歷山之下有寒泉
向此號泣于旻天無情草木亦改色山川慘淡生雲
煙一朝垂衣正南面臯夔稷契來聮翩功髙德大𬒳
萬世今人過此猶留連齊州太守政之暇鑿渠開沼
䟽清漣遊車擊轂惟恐後衆卉亂發如爭先豈徒邦
人知樂此行客亦爲留征軒
　　　山齋戲書絶句二首
蜜脾未滿蜂採花麥壠已深鳩喚(一作/呌)雨正是山齋
睡足時不覺花間日亭午
經春老病不出門坐見羣芳爛如雪正當年少惜花
時日日春風吹石裂
　　　嘲少年惜花
紛紛紅蘂落泥沙少年何用苦咨嗟春風自是無情
物肯爲汝惜無情花今年花落明年好但見花開人
自老人老不復少花開還更(一作/復)新使花如解語應
笑惜花人
　　　出郊見田家𧖟麥已成慨然有感
誰謂田家苦田家樂有時車(昌遮/切)鳴繅白繭麥熟囀
黃鸝田家此樂㡬人知幸獨知之未許歸逢時得寵
已逾分報國無能徒爾爲收取玉堂揮翰手却尋南
畒把鋤犁
　　　射生戸(予𥘉至州獵戸有獻狼豹者)
射生戸前日獻一豹今日獻一狼豹因傷我牛狼因
食我羊狼豹誠爲害人物縣官賞之縑五疋射生戸
持縑歸爲人除害固可賞貪功趨利爾勿爲弦弓毒
矢無妄發恐爾不識麒麟兒
　　　戲石唐山隱者
石唐仙室紫雲深潁陽真人此筭心真人巳去升寥
廓歳歳巖花自開落我昔曽爲洛陽客偶向巖前坐
盤石四字丹書萬仞崖神清之洞鎻樓臺雲深路絶
無人到鸞鶴今應待我來
居士集卷第九
　熈寧五年秋七月男發等編定
　　紹熈二年三月郡人孫謙益校正
西齊小飲衆賔(一作/賢)
歸鴈亭仰見(一作/看)
食鷄頭都城(一作/都人)
感事苦無猒(若一/作貪)
昇天檜自傳(一作/相傳)
朝少年惜花紅蘂(一作/紅紫)
出郊有感鳴(一/作)
鵯鵊詞促仗(碑本促作捉似重磨再刻案唐書儀/衛志三衛番上分爲五仗又云帶刀)
(捉仗列坐于東西廊號曰内仗又云内外諸門以排/道人帶刀捉仗而立號曰立門仗成都眉州綿州衢)
(州/大抗本並作作吉州本及時賢文纂並作捉)
鎻池臺(鎻碑/作瑣)
書簡卷第九　歐陽文忠公集一百五十二
　　　與薛少卿(公期/景祐三年)
某頓首再啓東園一别自夏渉秋今倐冬矣泝汴絶
淮泛大江凡五千里一百一十程纔至荆南見家兄
言出京時有公期書渇得一見要知别後事然數日
㝷之不見遂巳某自南行所幸老㓜皆無病恙風波
不甚惡凡舟行人所懼處皆坦然而過今至此嚮夷
陵江水極善亦不越三四日可到又聞好水土出粳
米大魚梨栗甘橘茶筍而縣民一二千户絶無事罪
人得此爲至幸矣秖是沿路多故舊相識所至牽率
又少便人作書入京公期始約今冬赴絳州必非乆
行矣毎憶君謨家㑹頗如夢中未知相見何時惟自
愛而巳因人便附書在君貺處乃可逹今因遣白頭
奴入京謹附狀不宣
　　　又(景祐四年)
某頓首自公期東門之别忽巳踰年南北之殊相去
萬里音信踈絶於理固然昨至許州蒙訊問備審官
下爲況甚佳邇來諒惟自公之餘與閫内貴屬各保
清休某居此爲況皆如常親老幸甚安室中驟過僻
陋便能同休戚甘淡薄此吾徒之所難亦鄙夫之幸
也多荷多荷公期遊宦故郷其樂可量思昔月中琴
奕樽酒之㑹何可得邪某乆處窮僻習成枯淡頓無
曩時情悰惟覺病態漸侵爾弊性懶於作書區區思
慕之心非有怠也惟仁者察之讒謗未解相見何由
惟慎疾加愛因人至京頻示三兩字爲禱其如方寸
莫能盡也不宣
　　　又(康定元年)
某頓首再拜公期九哥足下比者伏審五丈人丈母
相繼傾亡聞訃交至不勝悼怛苦事伏惟罹比酷毒
摧痛哀慕奈何奈何孝子之志在於不滅更望節哀
就禮以全大孝是於親友爲大願也自去秋質夫有
事顒俟公期替歸不意遭此凶變知扶護且歸絳州
未審何時可至京邑一别數歳某走萬餘里艱險備
甞公期又有此患人生若此可嗟可嗟八哥在京尚
未有差遣亦欲求一住京所貴照管君貺與某亦時
時到宅内外如常不慮中前君貺行曽有書他爲有
起請不肯附去今同封呈前後累冩下書皆因循不
附去得悚息悚息秋寒哭泣扶護千萬寛節以副區
區謹奉此致慰
　　　又(慶暦三年)
某頓首啓自公期到京便欲拜見初期見訪㝷以某
欲入都遷延至此近以定日必行一夕小兒輙病遂
阻行計然猶幸僅存其生至今尚未安所頼有可醫
理行旣無涯虚滯軒車乆阻歸計慚惕料某不徃公
期便行也企渇企渇他具夫人書記累辱問小兒病
無憀中未及奉書市藥甚煩挂意春暖各希保愛瞻
祝瞻祝不宣
　　　又(皇祐二年)
某啓到此已將百日牽率如初以此乆不奉問遞中
并人至兩辱書承寒來寢味多福霈恩進秩不敢爲
賀彼此然也某此區區幸事漸少稍息肩奉告作鞍
蓋爲郡人哂其太陋爾相次專人附銀去式様一依
官品可也冗事乃煩長者惶恐惶恐餘具後信冬冷
保重
　　　又(嘉祐/年)
某啓累日不相見承在軍器庫中必甚勞神暄和體
氣喜佳𥙿玉册官便當遣去有暇因出見過看漢碑
今日私忌家居恐知
　　　又(嘉祐/年)
某啓昨日見妳子自宅中歸云公期猶患腰疼不審
旦夕來尊候如何今日欲於軍器庫中奉問又恐不
入爲前日所見偷竊者驚家人欲於宅西添一鋪廵
警不知有例否夫人言公期宅前曽剏添一鋪不知
申報何處施行略希批示因出閑過少話某再拜公
期郎中(二日)
　　　又(嘉祐/年)
某啓昨夕承過顧經宿熱未解甚可苦也體中安和
數日有人將一馬來行亦快不見驚蹶不知毛骨如
何云要百千爲定價直否試令牽呈昨夕忘却閑說
及幸告批示草薢丸方專令咨請不罪不罪
　　　又(嘉祐治平間)
某啓昨日作書未及發忽得來介所恵書頓釋月餘
憂想之懷家人尤以爲慰也所喜渉暑到官尊㓜各
安寧仍知頗以郡事爲意如此日月亦易銷遣某嚮
在夷陵乾徳每以民事便爲銷日之樂苟能如此殊
無謫官之意也某偶因用街市淋洗藥拔動風氣左
脚疼痛數日在告不意傳報特煩軫念感愧感愧盛
暑公外加愛家人亦自有書此不多述不宣
　　　又(嘉祐治平間)
某啓近併捧三書具審至汝以來動静甚慰企渇爾
比日竊惟公外體履清福貴眷各安和今夏京師大
熱疾疫尚未衰息頗聞許洛特盛幸喜汝獨無之雖
然郡事乆不治下車之始不無勞心今必稍簡則漸
可樂矣崔庠桉巳㫁邸報必見罪狀不若𥘉聞之可
駭然刑名亦重舉主多不免兹亦奈何淄州近不得
書應是煩惱某今歳病暑飲氷水多目生黒花多在
告舉家㓜小幸安最後將書來人戒渠來取書輙私
去故於遞中致此暑伏方盛慎愛不宣
　　　又(嘉祐治平間)
某啓多事忽忽等閑不奉狀遂復逾月兹者楊氏子
來辱書承秋來公外動履清康貴眷各安粗以爲慰
郡事以太守養疾甚煩裁處然臨以餘刃莫不爲勞
苦加之歳事豐成盗訟當漸稀簡也某以私門過夏
嚮秋幸且安帖秖是孤危之迹勢漸難安群口籍籍
外亦應聞病目愈甚承恵藥方便當精意服之也連
日從駕歸遂卧病兼亦筋力去不得也餘俟家人自
有書殘暑更冀以時自愛以副瞻企
　　　又(治平二年)
某啓近以雨水爲患舉家驚奔所幸人物苦無傷損
寓居定力公私擾擾乆不附問急足忽來恵書承秋
來公外體履清福貴眷上下康安稍以爲慰報國無
状致此天災皆由時政多闕上貽聖憂方共引咎遽
承見教丁寧切至蒙愛之厚愧感銘藏而巳知汝極
豐郡政修舉盜訟遂稀應多閑暇之樂也某忽忽無
悰病目如在昬霧中作書甚艱餘不遑及嚮寒保重
因風時枉問
　　　又(同前)
某啓新陽納慶伏承動履多福人至辱書感慰無量
京師水後繼以隂雪甫近郊禮次開晴青城宿齋雲
日澄和人情舒暢遂成大禮衰朽之質執事忘勞前
此公私事叢乆闕致問自是而後應且休息一晴鎮
遏無限浮議天幸天幸餘非筆墨可罄人還僅布一
二深寒多愛
　　　又(治平三年)
某啓自承受勑後日與家人望軒騎來歸何乆而絶
不聞問春夏之交氣候不常不審體況何似想與貴
眷各安某此内外如常但自春來病渇淋不止在告
多日乞一近郡養疾巳三削竊料旦夕當至都門故
專走兵迎候其他湏靣叙病中不悉
　　　又(熈寧元年)
某啓近法曹㕔人回特恵書經節竊惟公外氣體安
和某到官忽已兩月幸與諸㓜如常但老病益衰民
間興利趨公事目百端昬然並不能省若常時公事
則絶簡過客亦稀苟禄偷安負愧而已公期臨郡已
多時莫湏别有差遣某以病苦難乆尸居歸心有素
何日遂如所願相見未涯窮冬盛寒惟加攝爲祝
　　　又(熈寧三年/此帖又載/第八卷却云與王學士)
某啓急足至辱書喜承尊候萬福貴眷各安甚慰企
想近入京衙校過潁捧手教㝷於遞中奉狀必逹視
聽某到此以弊止未完固少留以葺然欲遂爲挂冠
之請逺近相知皆相督以蔡是自乞湏且勉赴到任
徐請歸休未遲今遂治行二十一二間上道三四日
至蔡别拜狀恐乆滯急足忙中作書不悉
　　　又(熈寧四年)
某啓專人辱書承秋暑體候康適貴眷安寧甚慰甚
慰某兹者告老得請恩典殊優出於萬幸潁蔡至近
雖冒大熱信宿便至遂爲閑人庻事皆如素計惟當
營舎乆而僅了族大費廣生事未成倫理頗亦勞心
然措置稍定不復更令入耳則是人間無事人爾知
幸知幸承冬中當替歸可遂相見豈勝欣願但恐未
間别有羙命也某此老㓜幸如冝聞相去秖四程必
時得書問徃還殘暑公外多愛
　　又(同前)
某啓迓吏過州辱書承經寒體況清𥙿貴眷各安甚
慰勤企某與諸㓜幸各如冝自還田舎巳百餘日庻
可稍成倫理粗免勞心始覺漸有閑中趣味然目足
之疾初未少損蓋累年舊苦勢難頓減又迫於年齒
愈老而益衰其如坐享厚俸飲食無爲徼倖之愧感
激而巳承美替有期冬末行舟淮潁當得一㑹靣但
恐未間别有羙命就移不然豈勝欣望也深寒未相
見間多愛多愛
　　　又(熈寜五年)
某啓自使舟過郡閑門庻事乏力又值雪寒難於舉
動加之病齒妨飲遂不成主禮退居屏迹惟交親難
相㑹毎以爲恨幸一相見又事多艱滯如此信乎人
事如意難得也然尚得静話數日爾人至辱手教承
宿來尊候萬福知詰旦遂行嚮和惟多愛
　　　又(同前)
某啓近辱書喜獲平安到京甚慰傾企乍至都下人
事必多仍審巳謁告歸絳州何其速也不亦少勞乎
即日春暄竊惟氣體清適某自相别後令醫工脫去
病齒遂免痛苦然至今尚未敢放口喫酒情悰索然
但覺一歳衰如一歳爾集序已了秖候更了鐫刻一
併納呈閑居難得人便附書比此書至京計已西去
故令人齋轉附至絳故未反其他惟嚮暖保愛早還
以副瞻思
　　　與陳比部(力/嘉祐治平間)
承有家訃賢姉有事竊惟悲痛老年親戚間不免時
有煩惱人生常理只如此時暑千萬節哀寛中無由
奉慰來日令兒子至寺中也五妹且省煩惱時熱圖
安也某再拜作坊殿丞良親(廿七日)
　　　又(嘉祐治平間)
某啓承昨日寺中舉掛時熱惟希寛中又知喫食所
傷更須慎護辱恵茶具甚精竒多荷多荷藏之他時
爲閑居之用爾今則少暇也五妹喜安極熱未敢相
邀歸家好将息某再拜作坊國博之右(旬休日)
　　　又(同前)
某辱恵答簡承臟腑已安和甚慰恵茶籠所作極精
至石屏大是竒物可珎可珎但不得中間一片則不
成器千萬爲早取之此物他處未甞見石屏世故多
有未有若此簡易而工妙也稍涼見過閑話某再拜
作坊虞部　六娘兩日患臟腑今却安也果子自此
更不令喫幸荷幸荷
　　　又(同前)
人至承恵簡喜酷暑中與貴眷各安數日大熱恰值
謝官人事紛紛疲朽遂不克支若非昨夕一雨少解
煩毒其將奈何頻勞問念多感多感某再拜　住娘
近日頗肯忌口亦漸向安謝念及也
　　　又(嘉祐治平間)
多日不相見天氣斗暖喜與五妹各安和恵簡問及
牙疼多感多感兩日稍可雖浮動醫者云取未得須
候根脫取之省力恐知恐知驢肉多荷多荷某再拜
作坊虞部良親(廿二日)兩日却較喫得些物
　　　又(同前)
某啓承恵蘇家藥多荷多荷亦甞用之此但治咽喉
爾某所苦者齒牙熱痛兩日來漸較蓋稍節滋味等
物遂可爾過承憂念五妹歸家安否後日祠事畢便
歸當得相見人還專此為謝某再拜　只前時兩般
藥自好方待乆使也
　　　又(熈寧元年)
某啓乆不得信方深企想送劉司理兵士至辱書承
公外體候安和四郎以下諸㓜各安甚慰但以亡妹
忽已周祥舉家見書信至重増悲惱爾某此老㓜幸
亦如常乆欲作書只爲累表乞致政未允候見去住
後發書奉報爾今又忽有青州之命已兩次辭免欲
且乞守亳蓋去潁近便於歸計也未知如何也知吾
親每毎多不安逺宦中有此煩惱誠難爲情更冝寛
心求安爲善也亡妹靈柩今冬先送歸晉最爲上䇿
嚮寒千萬保愛不宣某再拜知郡比部良親(九月八日)
　　　與馬著作(嘉祐中)
牡丹記荔支譜乆欲附呈以候刻跋尾數十字以是
稽遲不恠不恠病目固不能書然君謨不肯爲他人
書而獨爲某書此朋友間自是一事不可不記故勉
自書取笑取笑
　　　又(治平四年)
某啓近縣人還奉狀新歳布和善人君子自冝亨福
惟餘齡晚暮益以病衰相見未涯徒積傾嚮鄙抱區
區前書粗布政餘加愛某手啓知縣著作足下(十二)
(月十九日)寄恵花燭白蕈多荷多荷蕈豈非自種
耶甚佳甚佳泉水未爲爾必以冰凍賫致未得也
　　　又(熈寧元年)
某啓專人辱書并以泉水爲貺豈勝珎荷兼審新春
履味清安河夫之役尚煩神用然處置得冝公私俱
濟則所利博矣亮不以爲勞也某再乞壽旦夕必見
可否未間難爲期約也當續咨報尚寒慎愛不宣某
手啓知縣著作足下(十九日)李集巳領泉味皆佳
然大抵東州水甘直湏於鹹水地飲之然后爲貴爾
　　　又
某啓病悴之餘人事踈廢忽辱恵教方承臨莅齊城
經暑公餘清適誨諭稠重開發蒙鄙感愧感愧咫尺
未期㑹話欽渇欽渇某再拜　病目多書字不得不
罪不罪
　　　又(熈寧三年)
准西支郡蕭條何敢奉屈然吾儕以道爲樂亦應不
以閑要爲計某至潁且少盤桓俟如蔡卽當發削若
遂所乞衰拙之幸多矣塗次餘未及詳
　　　又(同前)
最後一削甚懇意謂可以免并遂蔡何幸如之其餘
區區未可卒布但不一㑹見尤爲恨爾保愛保愛
　　　又
某啓官守相望咫尺未親言話恵書勤眷兼以嘉篇
冨麗之作老病無悰得以拭目頓増鄙思也欣感欣
感髙材尚滯一邑秋冷多愛某奉白著作足下
　　　與顔直講(長道)
某啓嚮傳例罷學職初聞可疑及辱書始駭果然又
承有淮陽之命君子出處不違道而無媿則所居皆
樂況淮陽近家之便乎亮不動浩然之氣也交年積
雪極寒體況想佳計行李不乆當東相去逾逺㑹見
何時千萬加愛
　　　又(治平四年)
某啓嚮在京師㑹吾子來人事怱怱不能以從容接
髙論及至亳聞還直學館出處相失誠可悵仰近惟
經寒體況清適某退守僻州甚爲優幸而衰病侵凌
心志昬秏諒難乆竊榮寵也目疾爲苦臨紙艱於執
筆鄙懷莫罄新歳惟冀加愛
　　　又(熈寧元年)
某啓董君來辱恵音竊承履況佳適感慰曷巳學館
誠岑寂然塵事不到足以專志經籍則其所得與其
所樂豈不多哉某今春目疾愈甚東州民物可樂處
多但自以衰病少悰爾董君到必爲言也
　　　又(同前)
某啓衰病人事多廢乆不奉書遞中辱問承經寒體
況清適學舎乆淹然以道爲樂必無倦也某兩目益
昬難乆勉強乞壽巳再旦夕冀得請西歸近潁爲便
爾相見未涯鄙誠莫道
　　　又(熈寧二年)
某以病昬廢學情禮亦多闕東州一任寄委勉強常
憂曠敗請籌冀未退休間苟安於藏縮爾乆不聞道
義之益與諸賢者迹日漸踈但欽渴而巳
　　　又(熈寧三年)
某啓近辱書承春寒爲道外無恙甚慰企仰竊憶去
秋將離青社曾一奉書未審得逹否某衰病如昨幸
得閑暇偷安但苦病目不能看書無以度日詩義未
能精究第據所得聊且成書正恐眼目有妨不能卒
業蓋前人如此者多也今果目視昬花若不草草了
之幾成後悔所以未敢多示人者更欲與二三君講
評其可否爾但未知相見何時也報筆特艱莫布萬
一漸暖加嗇
　　　又(熈寧四年)
某啓近辱書承渉暑講道外康和甚慰兼蒙以鳬繹
先(一有/生字)集爲示某自少時甞得傳誦數篇毎恨不見
全編不意兹時頓飫飢渇藏家著録以傳後世榮感
榮感某以經春老病在告近巳復㝷在亳之請方治
裝以俟命區區未遑悉布惟毒熱加愛
　　　又(同前)
某兹者得請歸老恩出萬幸惟所苦渇淋自春發作
經此暑毒尤甚蓋以累年之疾勢不易平然自此安
閑冀漸調養爾兩目昬甚艱於執卷顧難銷晷景又
親朋之㑹邈不可期恐遂不聞道義黙黙寖爲庸人
爾殘暑加愛
　　　又(同前)
某啓近小史(一作/吏)許充行奉書方在道人自都來又
辱恵問豈勝感媿兼承秋暑爲況多佳某自蒙恩許
其告老榮幸感激之懇前書巳粗布惟乍還里閈人
事少勞而舊苦目足之疾得秋増甚舊書編槀未經
一二君商榷今遂復田畒㑹見無期此爲恨爾餘粗
如冝幸不多恤嚮冷惟加愛
　　　與梁直講
某啓衰病退藏自冝屏迹忽辱恵問雅眷不忘其爲
感著未易遽陳兼喜春和氣體清𥙿董直講來自學
舎具道群居之詳今其還也亦備見郡齋之況燕譚
之際諒可及之病目愈眊然艱於執筆惟以時加愛
　　　與直講都官(熈寧元年)
某啓自離亳更闕奉問春氣尚寒體履清勝某昨辭
青不獲勉䇿病軀束來而東州土俗深厚歳豐盜訟
亦稀甚爲養拙之幸而獨苦衰朽老疾日増爾歸計
遷延更湏年歳也學舎乆淹匪朝必有羙命未間珎
愛某再拜直講都官足下(正月九日)
　　　與曽學士(熈寧三年)
某啓近因人還得附拙記荐枉書尺其爲愧荷可勝
道也兼審秋寒提按之暇動履清福某去蔡咫尺以
病足為梗少留于此忽復踰月匪晚向官所壽蔡相
望時得拜問旅寓中草率為謝
　　　與王𥙷之(熈寧三年)
某啓近者行舟過界上特辱恵書喜承秋冷氣體安
和以至郡道里差遥不敢曲邀車騎又失於上問全
乏迎候豈勝愧恨某蒙恩得請郡僻事簡衰年疲病
茍禄偷安甚爲幸也欵見未涯以時自愛
　　　與謝景𥘉(皇祐元年)
某拜啓乆不作書蓋由無便即日爲政外奉親萬福
某幸且安郡僻少事然漸老懶於為學惟喜睡爾足
下爲道方銳著述必多此急足回無惜為寄春寒保
重
　　　論徐嶠稱弟子帖
　春首餘寒惟闍黎動止安隐弟子虚乏繆承榮寄
　蒙恩奨擢授以洺州一歳三遷自南徂北旣近都
　邑忝竊弥深便即祗命未由頂謁瞻望山門但増
　悽㫁戰懼之情慙惶失據願珎重不宣弟子徐嶠
　和南
某啓承恵佳篇豈勝欽服昨日見頋遂當祗詣曽不
爲言其如清宴佳賔難復多得若曰春秋爲義當得
徐嶠筆法何用於闍黎稱弟子自南朝起此弊事遂
成風俗其如近日士人佞佛者少冝於此時力與革
此弊事惟在賢者爲之禮曰君子動而爲世法然則
舉措其可不慎哉金氏世以財雄南方今乃出佳子
弟甚可愛也雄漠瀛覇保州粉紙誰謂不可書請試
察(試察之下尚隐隐有字漫滅/不可讀不知與何人帖也)
　　　與修史學士(嘉祐/年)
某啓辱教開發蒙滯實寡陋者之幸也早來寧王憲
只爲更名與郯王嗣直數人同須再出封國其它更
有易名者偶不徙封爾就中此卷錯處多然捨此更
無也某白
　　　又
某啓前日承恵服屬圖寡陋蒙益何勝感愧欲見當
年修真宗實録人官職姓名差官及書成年月告與
撿示不罪相煩八日某拜白晉叔學士
　　　又
多日不奉見春暖康和中間承見恵臘雪散者或有
更乞少許某再拜(外題簡呈/修史學士)
右三篇見秀峯隱居法帖或云與吕夏卿吕字縉
　叔甞同修唐史晉字疑省文
　　　與人
辱留郡兩日偶客多不及𣢾話惟望慎疾自愛俗子
多是非難防勉強接納小疾不足過疑却恐過當服
藥致生疾耳二者愚慮恃眷舊敢然悚惕悚惕公議
難遏亨復匪遥他不足道也區區某又拜
　右不知與何人
書簡卷第九
與薛少卿第十一帖莫不爲勞苦(苦一/作否)
第十七帖萬幸(一作/至幸)
與曾學士荐枉書尺(一作急足荐/至又枉以書)向官所(此上一/有勉字)
集古録䟦尾卷第九　歐陽文忠公集一百四十二
　　　唐樊宗師絳守居園池記(長慶三年)
右絳守居園池記唐樊宗師撰或云此石宗師自書
嗚呼元和之際文章之盛極矣其怪竒至於如此(右)
(集本)
　　　唐張九齡碑(長慶三年)
右張九齡碑按唐書列傳所載大節多同而時時小
異傳云壽六十八而碑云六十三傳自左𥙷闕改司
勲貟外郎而碑云遷禮部傳言(集本/作云)張說卒召爲祕
書少監集賢院學士知院事碑云副知至後作相遷
中書令始云知院事其載張守珪請誅安禄山事(集/本)
(無此/字)傳云九齡判守珪狀碑云守珪所請留中不行
而公以狀諌然其爲語則略同碑長慶中立而公薨
在開元二十八年至長慶三年實八十四年所傳或
有同異而至於年壽官爵其子孫冝不繆當以碑爲
是也治平元年二月十日書(右眞/蹟)
　　　唐田布碑(長慶四年)
右田布碑庾承宣撰布之事壯矣承宣不能發於文
也蓋其力不足爾布之風烈非得左丘明司馬遷筆
不能書也故士有不顧其死以成後世之名者(集本/有猶)
(字)有幸不幸(集本有/焉字)各視其所遭如何爾今有道史
漢時事者其人偉然甚著而市兒俚嫗猶能道之自
魏晉以下不爲無人而其顯赫不及於前者無左丘
明司馬遷之筆以起其文也治平甲辰秋社日書(右/眞)
(蹟)
　　　唐沈傳師游道林嶽麓寺詩(長慶中)
右嶽麓寺詩沈傳師撰并書題云酬唐侍御姚貟外
而二人之詩不見不知爲何人也獨此詩以字畫傳
于世而詩亦自佳傳師書非一體此尤放逸可愛也
(右集本)
　　　唐崔能神道碑(長慶三年)
右崔能神道碑李宗閔撰能弟從書碑云拜御史中
丞持節觀察黔中仍賜紫衣金印按唐世無賜金印
者官制古今(集本作古/今官制)沿革不同而其名號尚或相
襲自漢以來有銀青金紫之號當時所謂青紫者綬
也金銀者乃其所佩印章尓綬所以繫印者也後世
官不佩印此名虚設矣隋唐以來有隨身魚而青紫
爲服色所謂金紫者乃服紫衣而佩金魚爾宗閔謂
賜金印者繆也今世自以賜緋銀魚袋賜紫金魚袋
結入官銜(集本有/矣字)而(集本作/今有)階至金紫光禄大夫者
遂於結銜去賜紫金魚袋皆流俗相承不復討(集本/作訂)
正久矣故因宗閔之失并記之治平元年七月二十
日書(右眞蹟)
　　　唐李徳𥙿茅山三像記(寳暦二年)
右茅山三像記李徳𥙿撰徳𥙿自號上清玄都大洞
三景弟子上爲九廟聖主次爲七代先靈下爲一切
含識敬造老君孔子尹眞人像三軀此固俚巷庸鄙
人之所常爲徳𥙿爲之有不足恠然以孔子與老君
爲伍而又居其下此豈止徳𥙿之獨可罪耶今史記
載孔子問禮於老􁝹(集本作/聃下同)􁝹戒孔子去其(集本/作驕)
氣多慾而孔子歎其道(集本無/此字)猶龍之語著于(集本/作於)
耳目自漢以來學者未有以爲非者豈止徳𥙿之罪
㢤治平元年八月八日書(右眞蹟)
　　　唐李徳𥙿平泉草木記(開成五年)
(已下三篇同是李衛公撰/故不與别碑歳月爲叙)
右平泉草木記李徳𥙿撰余嘗讀鬼谷子書見其馳
說諸侯之國必視其爲人材性賢愚剛柔緩急而因
其好惡喜懼憂樂而捭闔之陽開隂塞變化無窮顧
天下諸侯無不在其術中者惟不見其所好者不可
得而說也以此知君子冝慎其所好蓋泊然無欲而
禍福不能動其利害不能誘此鬼谷之術所不能爲
者聖賢之髙致也其次簡其所欲不溺於所好斯可
矣若徳𥙿者處冨貴招權利而好竒貪得之心不已
至或疲弊精神於草木斯其所以敗也其遺戒有云
壞一草一木者非吾子孫此又近乎愚矣(右集本)
　　　唐李文饒平泉山居詩(開成五年)
讀山居詩見文饒夣寐不忘於平泉而終不得少償
其志者人事固多如此也余聞釋子有云岀家是大
丈夫事蓋勇決者人之所難也而文饒詩亦云自是
功髙臨盡處禍來名滅不由人者誠㢤是言也熈寜
壬子正月二十九日書(右眞蹟)
　　　唐李徳𥙿大孤山賦(㑹昌五年)
賛皇文辭甚可愛也其所及禍或責其不能自免然
古今聦明賢智之士不能免者多矣豈獨斯人也㢤
(右集本)
　　　唐大孤山賦(歲月未詳)
右字畫頗佳而傷於柔媚世傳墀工小篆此豈其筆
耶(一作/也/右見綿本拾遺)
　　　唐辨石鐘山記(大和元年)
右辨石鐘山記并善權寺詩遊靈巖記附覽三子之
文皆有幽人之思蹟其風尚想見其人至於書畫亦
皆可喜蓋自唐以前賢傑之士莫不工於字書其殘
篇斷稾爲世所寳傳於今者何可勝數彼其事業超
然髙爽不當留精於此小藝豈其習俗承流家爲常
事抑學者猶有師法而後世媮薄漸趨苟簡久而遂
至於廢絶歟今士大夫務以逺自髙忽書爲不足學
徃徃僅能執筆而間有以書自名者世亦不甚知爲
貴也至於荒林敗塜時得埋没之餘皆前世碌碌無
名子然其筆畫有法徃徃今人不及兹甚可歎也石
鍾山記字畫在二者間頗爲劣而亦不爲俗態皆忘
憂之佳玩也(右眞蹟)
　　　唐法華寺詩(大和八年)
右法華寺詩唐越州刺史李紳撰其後自序題云大
和甲寅歲遊寺刻詩于壁詳自序所言似紳自書然
以端州題名較之字體殊不類甲寅大和八年也(右)
(集本)
　　　唐薛苹唱和詩(大和中)
右薛苹唱和詩其間馮宿馮定李紳皆唐顯人靈澈
以詩名後世皆人所想見者(集本有而宿尤/有詩名六字)然詩皆
不及苹豈唱者得於自然和者牽於強作邪(右眞蹟)
　　　唐僧靈澈詩(元和四年)
右靈澈詩云相逢盡道休官去林下何曽見一人世
俗相傳以爲俚諺慶曆中天章閣待制許元爲江淮
發運使因修江岸得斯石於池陽江水中始知爲靈
澈詩也澈以詩稱於唐故其與相唱和者皆當時知
名之士包侍郎者佶也徐廣州者浩也代宗時爲嶺
南節度使(右集本)
　　　唐李藏用碑(大和四年)
右李藏用碑王源中撰唐玄度書玄度以書自名于
一時其筆法柔弱非復前人之體而流俗妄稱借之
爾故存之以俟識者(右眞蹟)
　　　唐玄度十體書(歲月未詳)
右售玄度十體書前本得於蘇氏後本得於李丕緒
少卿丕緒長安人名家子喜收碑文二家之本大體
則同而文有得失故並存之覽者得以自擇焉(右集)
(本)
　　　唐鄭澣隂符經序(開成二年)
右隂符經序鄭澣撰柳公權書唐世碑碣顔柳二家
書最多而筆法徃徃不同雖其意趣或岀於臨時而
模勒鐫刻亦有工拙(集本無此/十八字)公權書髙重碑余特
愛模者不失其真而鋒鋩皆在至(集本有/於字)隂符經序
則蔡君謨以爲柳書之最精者云善藏筆鋒與余之
說正相反然君謨書擅當世其論必精故爲誌之治
平元年二月六日書(右眞蹟)
　　　又(已下七篇同是柳誠懸書或/撰故不與别碑歳月爲叙)
余自皇祐中得公權所書隂符經序遂求其經云石
已亡矣常意必有藏于人間者求之十餘年莫可得
治平三年有鐫工張景儒忽以此遺余家小吏遽録
之信乎余所謂物常聚於所好也(右眞蹟)
　　　唐山南西道驛路記(開成四年)
公權書徃徃以模刻失其真雖然其體骨終在也(右/見)
(綿本/拾遺)
　　　唐何進滔徳政碑(開成五年)
右何進滔徳政碑唐翰林學士承旨兼侍書柳公權
撰并書進滔唐書有傳開成五年立其髙數丈制度
甚閎偉在今河北都轉運使公廨園中(右集本)
　　　唐李聽神道碑(開成五年/柳公權書)
右李聽神道碑李石撰聽父子爲唐名將其勲業昭
彰故以碑考傳少所差異而史家當著其大節其微
時所歷官多不書於體冝然惟其自安州刺史遷神
武將軍史不冝略而不書者蓋闕也(右集本)
　　　唐李石神道碑(㑹昌三年)
右李石碑栁公權書余家集録顔栁書尤多惟碑石
不完者則其字尤佳非字之然也譬夫金玉埋没於
泥滓時時發見其一二則粲然在目特爲可喜尓熈
寜三年季夏旣望書(右眞蹟)
　　　唐髙重碑(㑹昌四年)
右髙重碑元𥙿撰栁公權書唐世碑刻顔栁二公書
尤多而字體筆畫往往不同雖其意趣或岀於臨時
而亦繫於模勒之工拙然其大法則常在也此碑字
畫鋒力俱完故特爲佳矧其墨蹟想冝如何也治平
元年正月廿五日書(右眞蹟)
　　　唐康約言碑(大中七年)
右康約言碑栁公權撰幷書約言宦者爲河東監軍
唐自開元以後軄官益濫始有置使之名歷五代迄
今多因而不廢世徒知今之使額非古官襲唐舊號
而不知皆唐宦者之軄(集本有/也字)約言在大和開成間
嘗爲鴻臚禮賔使又爲内外客省使以此見今之使
名自樞宻宣徽而下皆唐宦官軄也又以見鴻臚卿
寺亦以宦者爲使於其間約言又爲宣徽北院副使
又見當時南北院宣徽皆有副使也治平甲辰秋社
前一日書(右眞蹟)
　　　唐復東林寺碑(大中十一年)
右唐湖州觀察使崔黯撰栁公權書東林寺㑹昌中
廢之大中𥘉黯爲江州刺史而復之黯之文辭甚遒
麗可愛而世罕有之(右集本)
　　　唐王質神道碑(開成四年)
右王質神道碑唐太子賔客劉禹錫撰并書質字華
卿王通之後也開成中爲宣歙池等州觀察使(右集本)
　　　唐㑹昌投龍文(㑹昌五年)
右㑹昌投龍文余修唐本紀至武宗以謂奮然除去
浮圖銳矣而躬受道家之籙服藥以求長年以此知
其非明智之不惑者特其好惡有所不同尓及得㑹
昌投龍文見其自稱承道繼玄昭明三光弟子南嶽
炎上眞人則又益以前言爲不繆矣蓋其所自稱號
者與夫所謂菩薩戒弟子者亦何以異余嘗謂佛言
無生老言不死二者同出於貪信矣㑹昌之政臨事
明果有足過人者至其心有所貪則其所爲與庸夫
何異治平元年五月五日書(右真蹟)
　　　唐俞珣書陳果仁告身并捨宅造寺䟽(大中)
(八年)
右陳果仁告身并妻軫静縁捨宅造寺䟽附䟽後題
云明政二年按隋書煬帝本紀大業十一年十月東
海賊帥李子通擁衆渡淮僣稱楚王建元明政則明
政二年乃大業十二年也唐髙祖實録武徳二年四
月隋禦衛將軍陳稜以江都降即以稜爲緫管九月
李子通敗稜䧟江都國號呉建元明政則明政二年
是武徳三年矣二說不同如此吕夏卿爲余言若以
大業十二年爲子通僣號之二年則江都方亂煬帝
安得南幸而唐實録陳稜事可據則明政二年當爲
武徳三年也隋書繆矣果仁終始事迹不顯略見於
隋書云唐𥘉爲隋太僕丞元祐將煬帝巳遇弑沈法
興果仁共殺祐起兵據江表法興自稱緫管大司馬
録尚書事承制置百官以果仁爲司徒其事止見此
爾開元中僧徳宣爲果仁記捨宅造寺載其世家頗
詳而其功閥官爵歲月多繆徳宣言中毒以死而宅
䟽言見屠戮當以宅䟽爲是徳宣文辭不足録獨採
其世次事蹟終始著之俾覽者覈其真僞而少益於
廣聞煬帝本紀髙祖實録皆唐𥘉人所撰而不同如
此何㢤(右集本)
　　　售圭峯禪師碑(大中九年)
右圭峯禪師碑唐相裴休撰并書其文辭事迹無足
採而其字法世所重也故録之云(右集本)
　　　唐濠州勸民栽桑勑碑(大中十年)
余得劉莒修兖州文宣王廟碑見大中時中書門下
牒又得此碑見大中時勑乃知平章事非署勑之官
今世止見中書門下牒便呼爲勑惟告身之制僅存
焉(右集本)
　　　唐閩遷新社記(歲月見本文)
右閩遷新社記唐濮陽宁撰其辭云大中十年夏六
月關西公命遷社于州坤(或作/城)凡築四壇壇社稷其
廣倍丈有五尺其髙倍尺有五寸主以石壇風師廣
丈有五尺髙尺有五寸壇雨師廣丈而髙尺云文字
古雅甚可愛嗚呼唐之禮樂盛矣其遺文有足采焉
州縣社稷有主見于此記蓋大中時其禮猶在也按
唐書楊發自蘇州刺史爲福建觀察使至大中十二
年遷嶺南節度以歲月推之關西公者楊發也(右集本)
　　　又
唐時州縣社稷有主獨此碑見之開元定禮至大中
時猶僅存也禮樂廢壞乆矣故録此記以著之(右眞蹟)
　　　唐令狐楚登白樓賦(咸通二年)
右登白樓賦令狐楚撰白樓在河中至楚子綯爲河
中節度使乃刻於石綯父子爲唐顯人仍世宰相而
楚尤以文章見稱世傳綯爲文喜以語簡爲工常飯
僧僧判齋綯於佛前跪爐諦聽而僧倡言曰令狐綯
設齋佛知蓋以此譏其好簡楚之此賦文無他意而
至千有六百餘言何其繁也其父子之性相反如此
信乎堯朱之善惡異也(右集本)
　　　唐百巖大師懷暉碑(歲月未詳)
右百巖大師懷暉碑權徳輿撰文鄭餘慶書歸登篆
額又有别碑令狐楚撰文鄭絪書懷暉者吾不知爲
何人而彼五君者皆唐世名臣其喜爲之傳道如此
欲使愚庸之人不信不惑其可得乎民之無知惟上
所好惡是從是以君子之所愼者在乎所學楚之文
曰大師泥洹茶毗之六年余以門下侍郎平章事攝
太尉泥洹茶毗是何等語宰相坐廟堂之上而口爲
斯言(集本有/邪字)臯夔稷契居堯舜之朝其語言尚書載
之矣異乎此也治平元年七月十三日雨中書(右真蹟)
　　　唐孔府君神道碑(咸通十二年)
右孔岑父碑鄭絪撰栁知微書其碑云有子五人載
戣戡戢戵按新唐書宰相世系表岑父六子戵之下
又有威表據孔氏譜譜其家所藏碑文鄭絪撰絪自
言與孔氏有世舊作碑文時戣等尚在然則譜與碑
文皆不應有失而不同者何也余所集録與史傳不
同者多其功過難以碑碣爲正者銘誌所稱有襃有
諱疑其不實至於世繫子孫官封名字無情増損故
毎據碑以正史惟岑父碑文及其家譜二者皆爲可
據故並存之以俟來者治平元年三月廿二日侍上
御崇政踈決繫囚退遂家居謝客因書(右眞蹟)
　　　唐白敏中碑(咸通三年)
右白敏中碑畢諴撰其事與唐書列傳多同而傳載
敏中由李徳𥙿薦進以獲用及徳𥙿貶抵之甚力以
此爲甚惡而碑云㑹昌中徳𥙿起刑獄䧟五宰相竄
之嶺外公承是之後一年冤者皆復其位以此爲能
其爲毀譽難信蓋如此故余於碑誌惟取其世次官
壽郷里爲正至於功過善惡未嘗爲據者以此也碑
又言桑道茂事云桑道慕不知孰是治平元年七月
二十日(右眞蹟)
　　　唐于僧翰尊勝經(咸通五年)
右尊勝經于僧翰書僧翰筆畫雖遒勁然失分隷之
法逺矣所以録者亦自成一家而爲流俗所貴故聊
著(集本/作述)之庶知博采之不遺爾(右真蹟)
　　　唐張將軍新廟記(龍紀元年)
右張將軍新廟記李巨川撰唐彦謙書張魯事史傳
詳矣巨川文辭匪工所録者彦謙書爾彦謙書頗知
名於世故畧存其筆蹟也(右集本)
　　　唐王重榮徳政碑(中和四年同是/唐彦謙書附此)
右王重榮徳政碑歸仁澤撰唐彦謙書重榮當唐之
末再逐其帥遂據河中雖破黄巢平朱玫之叛有功
於一時而阻兵召亂爲唐患者多矣碑文辭非工而
事實無可采所以録者俾世知求名莫如自修善譽
不䏻掩惡也考重榮之碑豈不欲垂羙名於千載而
其惡終暴於(集本/作于)後世者毀譽善惡不可誣故也彦
謙以詩知名而詩鄙俚字畫不甚工皆非余所取也
治平元年清明前一日書(右眞蹟)
　　　唐磻(集本/作盤)溪廟記(咸通二年)
右磻溪廟記張翔撰髙駢書駢爲將嘗立戰功威恵
著於蠻蜀筆研固非其所事然書雖非工字亦不俗
蓋其明爽豪儁終異庸人至其惑妖人吕用之諸葛
殷等信其左道以冀長年乃騎木鶴而習凌虚僊去
之勢此至愚一品皆知爲可笑而駢爲之惟恐不至
者何㢤蓋其貪心已動(集本/作薫)於内故邪說可誘於外
内貪外誘則其何所(集本増有/而二字)不爲㢤(右眞蹟)
　　　唐梁公儒碑(天祐中)
右梁公儒碑于廣撰王說書公儒者世爲成徳軍將
公儒當王鎔時爲冀州刺史以卒其碑首題云唐故
成徳軍内中門樞宻使特進檢校太保使持節冀州
諸軍事冀州刺史團練守捉等使軍噐作坊使其餘
所領事軄甚多皆當時方鎮常事不足書惟樞宻使
唐之末年内官之軄其後方鎮遂亦僣置於此見之
軍噐作坊五代之際號内諸司使皆朝廷官然不見
其始置(集本有/之字)時而今見於此豈方鎮之軄朝廷因
而用之耶將方鎮之盛亦僣置也公儒事迹無所取
特以此録之治平元年五月十八日書(右眞蹟)
　　　唐花林宴别記(歲月未詳)
右花林宴别記唐竇常撰花林寺在滁州全椒縣余
在滁陽遣推官陳詵以事至縣見寺旁石澗岸土崩
岀石崖隱隱有字亟命模得之(右集本)
　　　唐陽武復縣記(貞元十九年)
唐衢文世罕傳者余家集録千卷唐賢之文十居七
八而衢文秪獲此尓然其氣格不俗亦足佳也(右真蹟)
　　　唐崔敬嗣碑(景龍二年)
右唐崔敬嗣碑胡皓撰郭謙光書崔氏爲唐名族而
敬嗣不顯皓爲昭文館學士然亦無聞(三字集/本作觀)其事
實文辭皆不足多采而余録之者以謙光書也其字
畫筆法不減韓蔡李史四家而名獨不著此余屢以
爲歎也治平元年七月三十日(右真蹟)
　　　唐潤州陁羅尼經幢(歲月未詳)
右陁羅尼經幢今在潤州寳墨亭中唐雲陽野夫王
奐之書字畫頗爲世俗所重故録之以備廣採(右集本)
　　　唐夔州都督府記(㑹昌五年)
余嘗謂唐世人人工書故其名堙没者不可勝數毎
與君謨嘆息于斯也如貝靈該繆師愈今人尚不知
其姓名况其書乎余以集録之博僅各得其一爾(右/見)
(綿本/拾遺)
　　　唐鄭權碑(寳曆二年)
右姚向書筆力精勁雖唐人工於書者多而及此者
亦少惜其不傳於世而今人莫有知者惟余以集録
之博得此而已熈寜辛亥孟夏清心堂書(右見綿/本拾遺)
　　　唐王蘂詩(沈傳師李德𥙿唱和/歲月未詳/見綿本/拾遺)
惠泉在今荆門軍余貶夷陵道荆門裴回泉上得二
子之詩佳其詞翰遂録之逮今蓋三十年矣嘉祐八
年十一月二十日書
　　　唐人書楊公史傳記(歳月未詳)
右楊公史傳記文字訛缺原作者之意所以刻之金
石者欲爲公不朽計也碑無年月不知何時然其字
畫之法廼唐人所書爾今纔㡬時而磨滅若此然則
金石果能傳不朽邪楊公之所以不朽者(八字集本/作楊公者)
(震也其所/不朽者)果待金石之傳邪凡物有形必有終弊自
古聖賢之傳也非皆託於物固能無窮也廼知爲善
之堅堅於金石也(集本無/也字)嘉祐八年十一月廿日書
(右眞蹟)
　　　唐放生池碑(天寳十年)
右放生池碑不著書撰人名氏放生池唐世處處有
之王者仁澤及於草木昆蟲使一物必遂其生而不
爲私恵也惟天地生萬物所以資於人(集本有/也字)然代
天而治物者常爲之節使其足用而取之不過故(集/本)
(作/萬)物得遂其生而不夭三代之政如斯而巳易大傳
曰庖犧氏之王也能通神明之徳以類萬物之情作
結繩而爲網罟以佃以漁蓋言其始教民取物資生
而爲萬世之利此所以爲聖人也浮圖氏之說乃謂
殺物者有罪而放生者得福苟如其言則庖犧氏遂
爲(集本有人間/之聖人五字)地下之罪人矣治平元年八月十日
書(右眞蹟)
集古録跋尾卷第九
絳守居園池記(元第/八十)
張九齡碑(元分作/上下卷)
卷上(第三/百六)徐浩結銜云廣州刺史持節充嶺南節度
當云廣州刺史(豫章石本卷末/有此二十二字)
卷下(第三/百七)同異(一作/異同)
唐田布碑(元第八百/四十二)
道林嶽麓詩(元第一百/一十六)
崔能神道碑(元第八百/八十三)官不(一無/官字)
茅山三像記(元第九/百九十)老君(一作/子)
平泉草木記(元第五百/三十九)無窮(此下一/有故字)其利(一無/其字)其次
(一作/然則)可矣(二字上一/有亦字)有云(一無/有字)非吾(一作/其)治平元年
七月二十四日中書東㕔後閣書(一有此/十七字)
　又别本
　右平泉山居草木記李徳𥙿撰余嘗讀鬼谷子書
　見其馳說諸侯之國常視其人賢愚材性剛柔緩
急而因其好惡喜懼憂樂而捭闔之陽開隂閉變
　化無窮顧天下諸侯無不在其術中者惟不見其
　所好者不可得而說也以此知君子冝愼其所好
　泊然無欲而禍福不䏻動利害不能誘此鬼谷之
術所不能爲者也是聖賢之所難也
平泉山居詩(元附五百/三十九)
大孤山賦(元第二百/一十九)
辨石鍾山記(元第三/百二)見其(此下一/有爲字)以逺(此下一/有業字)前世
(一作/當世)治平元年二月六日書(一有此/九字)
法華寺詩(元第一/百七)
薛苹唱和詩(元第三百/一十四)其間(一無此/二字)名後世(一無/後字)和
者(二字上一/有而字)
靈澈詩(元第一/百八)相唱和者(四字一/作遊)郎者(一無/者字)州者(一/無)
(者/字)代宗(二字上一/有浩字)
李藏用碑(元第三/百七十)
唐玄度十體書(元第四百/八十四)文有(一作/互有)嘉祐癸卯七月
二十五書(一有此/十一字)
(元第二百/九十九)
　　　　　驛路記(元第一百/二十七)
　　　　　政碑(元第二十二/至二十七)
李　神道碑(元第七百/一十七)治平元年七月三十日書(一/有)
(此十/字)
李石神道碑(元第四百/一十三)
髙重碑(元第二百/八十九)
康約言碑(元第八百/二十五)
復東林寺碑(元第三/十八)
王質神道碑(元無/卷第)
㑹昌投龍文(元第六百/五十七)
陳果仁告身并捨宅造寺䟽(元第五百/八十七)
子通(爲一/作乃)終始(一無此/二字)沈法興(此下一/有與字)嘉祐八年歲
在癸卯八月十一日書(一有此/十四字)
圭峯禪師碑(元第六/十九)
濠州勸民栽桑敕碑(元第一百/七十二)
　又别本(一作勸/農碑)
　皇祐元年春余自揚移潁舟過濠梁得此碑於今
　樞宻使張公昪唐之制敕之文今不復見盖官失
　其軄乆矣此大中時敕也尚可見其遺制焉
閩遷新社記(五第五/十五)
登白樓賦(元第九百/四十五)好簡(此下一/有也字)治平元年八月八
日祈晴于太社晨歸遂書(一有此/十七字)
百巖大師碑(元第九百/二十八)
孔府君神道碑(元第四百/六十三)世繫(一作/系)
白敏中碑(元第六百/六十六)廌進(一作/薦進)十日(此下一/有書字)
于僧翰尊勝經(元第三/百十三)
張將軍新廟記(元第一百/五十四)書頗知名(書一/作詩)
王重榮碑(元第四/百十六)
磻溪廟記(元第九百/三十五)凌虚(一作/雲)治平元年中秋日書
(一有此/八字)
梁公儒碑(元第七百/三十七)
花林宴别記(元無/卷第)
陽武復縣記(元第九百/四十九)
崔敬嗣碑(元第七百/四十二)
陁羅尼經幢(元無/卷第)今在(一作/在今)
夔州都督府記(元第七百/二十四)堙没(一作/埋没)于斯(一作/於斯)
鄭權碑(元第六百/六十八)
玉蘂詩(元第一百六十九恵泉詩附一/作沈傳師字文鼎蒙泉詩附)
楊　史傳記(元第一/百七十)年月(此下一/有日字)非皆(一作/皆不)二十(此/下)
(一有/八字)
放生池碑(元第九/百五)能通(一作/以通)
外集卷第十　歐陽文忠公集六十
　　經旨
　　　石鷁論
夫據天道仍人事筆則筆而削則削此春秋之所作
也援他說攻異端是所是而非所非此三傳之所殊
也若乃上揆之天意下質諸人情推至隱以探萬事
之元垂將来以立一王之法者莫近扵春秋矣故杜
預以謂經者不刋之書范寗亦云義以必當爲理然
至一經之指三傳殊說是彼非此學者疑焉魯僖之
十六年隕石于宋五六鷁退飛過宋都左氏傳之曰
石隕于宋星也六鷁退飛風也公羊又曰聞其磌然
視之則石察之則五故先言石而後言五視之則鷁
徐而視之則退飛故先言六而後言鷁榖梁之意又
謂先後之數者聚散之辭也石鷁猶盡其辭而況扵
人乎左氏則辨其物公榖則鑒其意噫豈聖人之旨
不一邪將後之學者偏見邪何紛紛而若是也且春
秋載二百年之行事隂陽之所變見災異之所著聞
究其所終各有條理且左氏以石爲星者莊公七年
星隕如雨若以所隕者是星則當星隕而為石何得
不言星而直曰隕石乎夫大水大雪為異必書若以
小風而鷁自退非由風之力也若大風而退之則衆
鳥皆退豈獨退鷁乎成王之風有拔木之力亦未聞
退飛鳥也若風能退鷁則是過成王之風矣而獨經
不書曰大風退鷁乎以公羊之意謂數石視鷁而次
其言且孔子生定哀之間去僖公五世矣當石隕鷁
飛之際是宋人次扵舊史則又非仲尼之善志也且
仲尼隔數世修經又焉及親數石而視鷁乎糓梁以
謂石後言五鷁先言六者石鷁微物聖人尚不差先
後以謹記其數則扵人之褒貶可知矣若乃西狩獲
麟不書幾麟鸜鵒来巢不書㡬鸜鵒豈獨謹記扵石
鷁而忽扵麟鸜鵒乎如此則仲尼之志荒矣殊不知
聖人紀災異著勸戒而已矣又何區區扵謹數乎必
曰謹物察數人皆能之非獨仲尼而後可也噫三者
之說一無是矣而周内史叔興又以謂隂陽之事非
吉凶所生且天裂陽地動隂有隂陵陽則日蝕陽勝
隂則歲旱隂陽之變出為災祥國之興亡由是而作
旣曰隂陽之事孰謂非吉㐫所生哉其不亦又甚乎
　　　辨左氏
左丘明作春秋外傳以記諸國之語其記柯陵之㑹
曰單襄公見晉厲公視逺而歩髙且告魯成公以晉
必有禍亂成公問之曰天道乎人事也單子曰吾非
瞽瞍焉知天道吾見晉侯之容矣又曰觀其容知其
心後卒如單子之言甚矣丘明之好竒而欲不信其
書以傳後世也若單子之言然則夫單子者未得為
篤論君子也幸其言與事㑹而已不然丘明從後書
之就其言以合其事者乎何以論之觀其容雖聖人
不能知人之心知其必禍福也夫禮之為物也聖人
之所以飾人之情而閑其邪僻之具也其文為制度
皆因民以為節而為之大防而巳人目好五色爲制
文物采章以昭之耳樂和聲為制金石絲竹以道之
體安尊嚴爲制冕弁衣裳以服之又懼其佚而過制
也因為之節其登車也有和鑾之節其行歩也有佩
玉之節其環拜也有鍾鼓之節其升降周旋莫不有
節是故有其服必有其容故曰正其衣冠尊其瞻視
儼然人望而畏之則外閑其邪而使非僻之心不入
而已衣冠之不正瞻視之不尊升降周旋之不節不
過不中禮而已天之禍福於人也豈由是哉人之心
又䏻以是而知之乎夫喜怒哀樂之動乎中必見乎
外推是而言猶近之單子則不然乃以絶義棄徳因
其視瞻行歩以觀之又以謂不必天道止扵是而禍
福扵是皆可以必此故所謂非篤論君子而其言幸
與事㑹者也書曰象恭滔天又曰巧言令色孔壬夫
容之與心其異如此故曰觀其容雖聖人不能知其
心堯舜之無後顔回之短命雖聖人不可必夫君子
之修身也内正其心外正其容而巳若曰因容以知
心遂又知其禍敗則其可乎
　　　三年無改問
或問傳曰三年無改扵父之道可謂孝矣信乎曰是
有孝子之志焉蹈道則未也凡子之事其親莫不盡
其心焉爾君子之心正正則公盡正心而事其親大
舜之孝是也蓋嘗不吿而娶矣豈曰不孝乎至公之
道也惟至公不敢私其所私私則不正以不正之心
事其親者孝乎非孝也故事親有三年無改者有終
身而不可改者有不俟三年而改者不敢私其所私
也衰麻之服祭祀之禮哭泣之節哀思之心所謂三
年而無改也世其世奉其遺體守其宗廟遵其教詔
雖終身不可改也國家之利社稷之大計有不俟三
年而改者矣禹承堯舜之業啓嗣之無改焉可也武
王繼文之業成王嗣之無改焉可也使舜行瞽之不
善禹行鯀之惡曰俟三年而後改可乎不可也凡爲
人子者幸而伯禹武王爲其父無改也雖過三年忍
改之乎不幸而瞽鯀爲其父者雖生焉猶將正之死
可以遂而不改乎文王生而事紂其死也武王不待
畢䘮而伐之敢曰不孝乎至公之道也魯隠譲桓欲
成父志身終以弑春秋譏之可曰孝乎私其私者也
故曰凡子之事其親者盡其心焉爾心貴正正則不
敢私其所私者大孝之道也曰然則言者非乎曰夫
子死門弟子記其言門弟子死而書寫出乎人家之
壁中者果盡夫子之云乎㢤
　　　易或問
或問曰王弼所用卦爻彖象其說善乎曰善矣而未
盡也夫卦者時也時有治亂卦有善惡然以彖象而
求卦義則雖惡卦聖人君子無不可為之時至其爻
辭則艱厲悔吝凶咎雖善卦亦嘗不免是一卦之體
而異用也卦彖象辭常易而明爻辭嘗恠而隱是一
卦之言而異體也知此然後知易矣夫卦者時也爻
者各居其一位者也聖人君子道大而智周故時無
不可爲凡卦及彖象統言一卦之義爲中人以上而
設也爻之爲位有得失而居之者逆順六位君子小
人之雜居也君子之失位小人之得位皆凶也居其
位而順其理者吉逆其理者亦凶也六爻所以言得
失逆順而告人以吉凶也爻辭兼以(疑)中人以下而
設也是以論卦多言吉考爻多凶者由此也卦彖象
辭大義也大義簡而要故其辭易而明爻辭占辭也
占有剛柔進退之理逆順失得吉凶之象而變動之
不可常者也必究人物之狀以爲言所以告人之詳
也是故窮極萬物以取象至于臀腓䑕豕皆不遺其
及于恠者窮物而取象者也其多隱者究物之深情
也所以盡萬物之理而爲之萬事之占也或曰易曰
君子順天休命又曰自天祐之吉無不利其繫辭曰
天垂象見吉凶聖人象之易之爲說一本扵天乎其
兼扵人事乎曰止扵人事而己矣天不與也在諸否
泰然則天地鬼神之理可以無乎曰有而不異也在
諸謙知此然後知易矣泰之彖曰君子道長小人道
消否之彖曰小人道長君子道消夫君子進小人不
得不退小人進君子不得不退其勢然也君子盛而
小人衰天下治扵泰矣小人盛而君子衰天下亂扵
否矣否泰君子小人進退之間爾天何與焉問者曰
君子小人所以進退者其不本扵天乎曰不也上下
交而其志同故君子進以道上下不交而其志不通
則小人進以巧此人事也天何與焉又曰泰之彖不
云乎天地交而萬物通否之彖不云乎天地不交而
萬物不通乎曰所以云者言天地也其曰上下之交
不交者言人事也嗚呼聖人之扵易也其意深其言
謹謙之彖曰天道虧盈而益謙地道變盈而流謙鬼
神害盈而福謙人道惡盈而好謙聖人之扵事知之
為知之不知為不知所以言出而萬世信也夫日中
則呉之月缺則盈之天吾不知其心吾見其虧盈扵
物者矣物之盛者變而衰落之下者順而流行之地
吾不知其心吾見其變流扵物者矣貪滿者多損謙
卑者多福鬼神吾不知其心吾見其禍福之被人者
矣若人則可知其情者也故天地鬼神不可知其心
而見其迹之在物者則据其迹曰虧盈曰變流曰害
福若人則可知者故直言其情曰好惡故曰其意深
而言謹也然㑹而通之天地神人無以異也使其不
與扵人乎修吾人事而巳使其有與扵人乎與人之
情無以異也亦脩吾人事而已夫專人事則天地鬼
神之道廢叅焉則人事惑使人事脩則不廢天地鬼
神之道者謙之彖詳矣治亂在人而天不與者否泰
之彖詳矣推是而之焉易之道盡矣或問曰今之所
謂繫辭者果非聖人之書乎曰是講師之傳謂之大
傳其源葢出扵孔子而相傳扵易師也其来也逺其
傳也多其間轉失而増加者不足恠也故有聖人之
言焉有非聖人之言焉其曰易之興也其扵中古乎
作易者其有憂患乎其文王與紂之事歟殷之末世
周之盛徳歟若此者聖人之言也由之可以見易者
也河出圖洛出書聖人幽賛神明而生蓍兩儀生四
象若此者非聖人之言凡學之不通者惑此者也知
此然後知易矣
　　　詩解統序(蜀中詩本義有此九篇/他本無之故附扵此)
五經之書世人號爲難通者易與春秋夫豈然乎經
皆聖人之言固無難易繫人之所得有深淺今考于
詩其難亦不讓二經然世人反不難而易之用是通
者亦罕使其存心一則人人皆明而經無不通矣大
抵謂詩為不足通者有三曰章句之書也曰淫繁之
辭也曰猥細之記也若然孔子為泛儒矣非唯今人
易而不習之考于先儒亦無幾人是果不足通歟唐
韓文公最為知道之篤者然亦不過議其序之是否
豈足明聖人本意乎易書禮樂春秋道所存也詩關
此五者而明聖人之用焉習其道不知其用之與奪
猶不辨其物之曲直而欲制其方圓是果扵其成乎
故二南牽於聖賢國風惑扵先後豳居變風之末惑
者溺扵私見而謂之兼上下二雅混扵小大而不明
三頌昧扵商魯而無辨此一經大槩之體皆所未正
者先儒旣無所取捨後人因不得其詳由是難易之
說興焉毛鄭二學其說熾辭辯固巳廣博然不合于
經者亦不爲少或失扵踈略或失扵謬妄葢詩載關
雎上兼商世下及武成平桓之間君臣得失風(一作/土)
俗善惡之事闊廣邃邈有不失者鮮矣是亦可疑也
予欲志鄭學之妄益毛氏踈略而不至者合之扵經
故先明其統要十篇庻不爲之蕪泥云爾
　　　二南爲正風解
天子諸侯當大治之世不得有風風之生天下無王
矣故曰諸侯無正風然則周召可為正乎曰可與不
可非聖人不能斷其疑當文王與紂之時可疑也二
南之詩正變之間可疑也可疑之際天下雖惡紂而
主文王然文王不得全有天下爾亦曰服事扵紂焉
則二南之詩作扵事紂之時號令征伐不止扵受命
之後爾豈所謂周室衰而關雎始作乎史氏之失也
推而别之二十五篇之詩在商不得爲正在周不得
爲變焉上無明天子號令由已出其可謂之正乎二
南起王業文王正天下其可謂之變乎此不得不疑
而輕其與奪也學詩者多推扵周而不辨扵商故正
變不分焉以治亂本之二南之詩(一有/而字)在商爲變而
在周爲正乎或曰未諭曰推治亂而迹之當不誣矣
　　　周召分聖賢解
聖人之治無異也一也統天下而言之有異焉者非
聖人之治然矣由其民之所得有淺深焉文王之化
出乎其心施乎其民豈異乎然孔子以周召為别者
蓋上下不得兼而民之所化有淺深爾文王之心則
一也無異也而說者以為由周召聖賢之異而分之
何㢤大抵周南之民得之者深故因周公之治而繫
之豈謂周公䏻行聖人之化乎召南之民得之者淺
故因召公之治而繫之豈謂召公能行聖人之化乎
殆不然矣或曰不繫扵雅頌何也曰謂其本諸侯之
詩也又曰不統扵變風何也曰謂其周迹之始也列
扵雅頌則終始之道混矣雜扵變風則文王之迹殆
(一作/始)矣雅頌焉不可混周迹之始其將略而不具乎
聖人所以慮之也由是假周召而分焉非因周召聖
賢之異而别其稱號爾葢民之得者深故其心厚心
之感者厚故其詩切感之薄者亦猶其深故其心淺
心之淺者故其詩略是以有異焉非聖人私扵天下
而淺深厚薄殊矣二南之作當紂之中世而文王之
𥘉是文王受命之前也世人多謂受命之前則太姒
不得有后妃之號夬后妃之號非詩人之言先儒序
之云爾考扵其詩惑扵其序是以異同之論争起而
聖人之意不明矣
　　　王國風解
六經之法所以法不法正不正由不法與不正然後
聖人者出而六經之書作焉周之衰也始之以夷懿
終之以平桓平桓而後不復支矣故書止文侯之命
而不復録春秋起周平之年而治其事詩自黍離之
什而降扵風絶扵文侯之命謂教令不足行也起扵
周平之年謂正朔不足加也降扵黍離之什謂雅頌
不足興也教令不行天下無王矣正朔不加禮樂徧
出矣雅頌不興王者之迹息矣詩書貶其失春秋憫
其微無異焉爾然則詩處扵衛後而不次扵二南惡
其近扵正而不明也其體不加周姓而存王號嫌其
混扵諸侯而無王也近正則貶之不著矣無王則絶
之太遽矣不著云者周召二南至正之詩也次扵至
正之詩是不得貶其微弱而無異二南之詩爾若然
豈降之乎太遽云者春秋之法書王以加正月言王
人雖微必尊扵上周室雖弱不絶其王苟絶而不與
豈尊周乎故曰王號之存黜諸侯也次衛之下别正
變也桓王而後雖欲其正風不可得也詩不降扵厲
幽之年亦猶春秋之作不在恵公之世爾春秋之作
傷典誥之絶也黍離之降憫雅頌之不復也幽平而
後有如宣王者出則禮樂征伐不自(一作/在)諸侯而雅
頌未可知矣柰何推波助瀾縱風止燎乎
　　　十五國次解
國風之號起周終豳皆有所次聖人豈徒云㢤而明
詩者多泥扵䟽說而不通或者又以爲聖人之意不
在扵先後之次是皆不足爲訓法者大抵國風之次
以兩而合之分其次以爲比則賢善者著而醜惡者
明矣或曰何如其謂之比乎曰周召以淺深比也衛
王以世爵比也鄭齊以族氏比也魏唐以土地比也
陳秦以祖裔比也鄶曹以美惡比也豳能終之以正
故居末焉淺深云者周得之深故先扵召世爵云者
衛爲紂都而紂不能有之周幽東遷無異是也加衛
扵先明幽紂之惡同而不得近扵正焉姓族云者周
法尊其同姓而異姓者爲後鄭先扵齊其理然也土
地云者魏本舜地唐爲堯封以舜先堯明晉之亂非
魏褊儉之等也祖裔云者陳不能興舜而襄公能大
扵秦子孫之功陳不如矣(一有/聖字)穆姜卜而遇艮之随
乃引文言之辭以爲卦說夫穆姜始筮時去孔子之
生尚十四年爾是文言先扵孔子而有乎不然左氏
不爲誕妄也推此以迹其怪則季札觀樂之次明白
可驗而不足爲疑矣夫黍離已下皆平王東遷桓王
失信之詩是以列於國風言其不足正也借使周天
子至甚無道則周之樂工敢以周王之詩降同諸侯
乎是皆不近人情不可爲法者昔孔子大聖人其作
春秋也旣微其辭然猶不公傳於人苐口受而已況
一樂工而敢明白彰顯其君之惡㢤此又可驗孔子
分定爲信也本其事而推之以著其妄庻不爲無據
云
　　　定風雅頌解
詩之息乆矣天子諸侯莫得而自正也古詩之作有
天下焉有一國焉有神明焉觀天下而成者人不得
而私也體一國而成者衆不得而違也㑹神明而成
者物不得而欺也不私焉雅著矣不違焉風一矣不
欺焉頌明矣然則風生扵文王而雅頌雜扵武王之
間風之變自夷懿始雅之變自厲幽始覇者興變風
息焉王道廢詩不作焉秦漢而後何其滅然也王通
謂諸侯不貢詩天子不採風樂官不逹雅頌國史不
明變非民之不作也詩出扵民之情性情性其䏻無
㢤職詩者之罪也通之言其幾扵聖人之心矣或問
成王周公之際風有變乎曰豳是矣幸而成王悟也
不然則變而不能復乎豳之去雅一息焉葢周公之
心也故能終之以正
　　　魯頌解
或問諸侯無正風而魯有頌何也曰非頌也不得巳
而名之也四篇之體不免變風之例爾何頌乎頌惟
一章而魯頌章句不等頌無頌字之號而今四篇皆
有其序曰季孫行父請命于周而史克作之亦未離
乎強也頌之本一人是之未可作焉訪扵衆人衆人
可之猶曰天下有非之者又訪扵天下天下之人亦
曰可然後作之無疑矣僖公之政國人猶未全其恵
而春秋之貶尚不能逃未知其頌何從而興乎頌之
美者不過文武文武之頌非當其存而作者也皆追
述也僖公之徳孰與文武而曰有頌乎先儒謂名生
於不足冝矣然聖人所以列爲頌者其說有二貶魯
之強一也勸諸侯之不及二也請扵天子其非強乎
特取扵魯其非勸乎或曰何謂勸曰僖公之善不過
復土宇修宫室大牧養之法爾聖人猶不敢遺之使
當時諸侯有過扵僖公之善者聖人忍絶去而不存
之乎故曰勸爾而鄭氏謂之僃三頌何㢤大抵不列
扵風而與其爲者所謂憫周之失貶魯之強是矣豈
鄭氏之云乎
　　　商頌解
古詩三百始終於周而仲尼兼以商頌豈多記而廣
録者㢤聖人之意存一頌而有三益大商祖之徳其
益一也予紂之不憾其益二也明武王周公之心其
益三也曷謂大商祖之徳曰頌具矣曷謂予紂之不
憾曰憫廢矣曷謂明武王周公之心曰存商矣按周
本紀稱武王伐紂下車而封武庚扵宋以爲商後及
武庚叛周公又以微子繼之是聖人之意雖惡紂之
暴而不忘湯之徳故始終不絶其爲後焉或曰商頌
之存豈異是乎曰其然也而人莫之知矣(三字一/作知之)非
仲尼武王周公之心殆而成湯之徳微毒紂之惡有
不得其著矣向所謂存一頌而有三益焉者豈妄云
㢤
　　　十月之交解
小雅無厲王之詩著其惡之甚也而鄭氏自十月之
交已下分其篇以爲當刺厲王又妄指毛公爲詁訓
時移其篇第因引前後之詩以爲據其說有三一曰
節刺師尹不平此不當譏皇父擅恣予謂非大亂之
世者必不容二人之專不然李斯趙髙不同生扵秦
也其二曰正月惡褒姒滅周此不當疾艷妻之說出
於鄭氏非史傳所聞況褒姒之惡天下萬世皆同疾
而共醜者二篇譏之殆豈過㢤其三曰幽王時司徒
乃鄭桓公友此不當云番惟司徒予謂史記所載鄭
桓公在幽王八年方爲司徒爾豈止桓公哉是三說
皆不合於經不可按法爲鄭氏者獨(一作/又)不能自信
而欲指他人之非斯亦惑矣今考雨無正巳下三篇
之詩又其亂說歸向皆無刺厲王之文不知鄭氏之
說何從而爲據也孟子曰說詩者不以文害辭不以
辭害意非如是其能通詩乎
外集卷第十
　按公墓誌等皆云詩本義十四卷江浙閩本亦然
　仍以詩圖總序詩譜𥙷亡附卷末惟蜀本増詩解
　統序幷詩解凡九篇共為一卷又移詩圖總序詩
　譜𥙷亡自爲一卷總十六卷故綿州扵集本収此
　九篇它本則無之今附此卷中
石鷁論獨經(一作/經獨)
辨左氏人事也(一作/乎)瞽瞍(一作/史)
易或問(文海作荅問/卦爻彖象)於泰　於否(文海作而/泰而否)
二南爲正風解可與不可(與一/作亦)
定風雅頌解滅然(滅字/疑)
十月之交解亂說歸向(疑)
奏議卷第十　歐陽文忠公集一百六
　諌院
　　　論大臣不可親小事劄子(慶暦三年)
臣伏見兵興累年天下多故樞宻之職事任非輕雖
典兵戎體均(一作/同)宰輔至於大小機務其繁文倍於
中書所以國家舊制都副承㫖皆用士人位比屬僚
事參謀議祖宗之制(一作/世)尤慎擇材或取其歷職詳
練者以為副使自承平以来綱紀墮廢惟用人吏備
貟而已當四方無事之時兩府檢例行事上下尸曠
恬然不恠自兵戎既動中外事繁猶務因循致多敗
誤今承㫖不親職事惟署文書凡百行遣皆委諸房
小吏使副大臣不免親臨細事既不得精心思慮專
意廟謀至於碎務繁多又不能躬自檢察遂使邊防
急奏多苦滯留軍國宻謀動成漏洩凡關事體不便
處多皆由樞臣難自躬親而承㫖不能舉職也臣今
欲乞依祖宗舊制承㫖特用士人如武臣中難得其
人即請於文官中精選材能換與合入官資責其舉
職仍令樞宻使副條列常行事目有可以分職責成
者悉以委之使大臣專意廟謀屬吏分行職事時叅
國論(一作/論議)庶有禆𥙷(一作/助)既復朝廷之舊制又於事
體而合冝伏望聖慈特賜裁擇取進止
　　　論中書増官屬主文書劄子(同前)
臣伏見近来朝廷號令煩數更改又頻降出四方多
不遵禀而朝廷之臣無專主者亦不勾校稽違考責
實効以不銳之意行不信之言冝乎空文雖多而下
不畏聽今百職廢壊弊實由斯臣竊見漢丞相官屬
甚多欲乞精選材臣采漢名號増置兩府官屬官一
二員使專掌政令之出者置簿拘管俟天下施行報
應校其稽違舉行朝典即不得以承受回申便為報
應湏是施行實迹具以條聞旋行勾銷以見能否臣
謂苟設此官則天下知朝廷有責實之意今後可使
令出必行官無曠職如允臣所請(一作/奏)乞下兩府重
議施行取進止
　　論班行未有舉薦之法劄子(同前)
臣伏見朝廷選任百官文武叅用文官在選者各以
舉主遷京朝官其間雖容時有濫冐然孤寒有才行
之人亦往往獲進惟有武官中近下班行並無賢愚
分别一例以年歳遞遷自借職得至供奉官湏是三
十餘年使賢愚同滯而國家緩急要人使用無由知
其能否或要人使則臨時只看脚色點差多是不副
所選臣謂班行入仕之人雖多端然其中亦極有才
能可任用者但國家舉選之法全未精博臣欲乞將
近下班行比類選人别立舉官之法凡無人舉者官
有所止更不例遷有舉主者(一作舉/主足者)方與遷轉或且
令無舉主者依舊年限遷轉將有舉主者别作任使
仍􁦋嚴為約束重其連坐之法使舉者不容冐濫則
才與不才漸可分别而用人不濫況今四方多事天
下都監廵檢監當之類盡要得人方能(一作/可)集事不
必邊任并閤職方用舉薦其他要切使喚處多如允
臣所請乞付樞宻院商量立定法制頒行取進止
　　　論乞放還蕃官胡繼諤劄子(同前)
臣竊見朝廷前歳以延州蕃官胡繼諤因為邊臣所
疑移入内地見任亳州都監以子守清悉領父之諸
部風聞近為不服(一作/安)亳州水土死(一無/死字)亡却家族
身又疾病曽有奏陳乞移一京西地涼之處臣謂方
今西鄙用兵之際朝廷冝廣推恩信撫御蕃夷既欲
守清盡死於邊疆當厚遇繼諤保全其家族豈有既
任其子又疑其父繼諤求(一作/來)遷内地其實異郷雖
曰居官乃是囚繫致其失所身病家亡況彼初心又
無顯過在繼諤之身巳有幽囚冤枉之嘆於守清之
分又失駕馭豪傑之方萬一繼諤疾病死而不歸守
清父子之心豈得無恨反視中國乃為世讎必與邊
陲别生患害其餘部族亦必離心國家自用兵以来
几有計謀未聞勝筭尤於招撫蕃夷之術常失㤙威
致使離叛者多皆願附賊在於繼諤處置特乖臣欲
乞因其有請召至京師與雪前疑厚加禮遇放還本
族示以推誠守清得父子復完必思盡節繼諤感國
家之遇必有所施若朝廷猶以為疑即乞先以此意
詔問守清計其必無弃父之理若彼自不欲其歸則
他日可無後患取進止
　　　繳進王伯起上書狀(同前)
右臣今月二十五日出外至夜歸家有相州進士王
伯起看臣不見後留下長書一封中言為檢匣抑塞
言事者責臣不能規諌人主開益聦明及自言有䇿
可以弱北虜使十年不為害又言有上皇帝書為有
司所抑不得上逹仍於長書後卷却奏狀一封意欲
令臣繳奏臣竊詳王伯起所與臣書詞理極有可採
但未知奏狀内所言何事縁臣本不識其人又無處
尋訪只據所與臣書内言有䇿可使北虜十年不為
害此一事是朝廷當今急務其奏狀臣不敢滯留謹
并元與臣書繳連上進伏望聖慈特賜省覽或有可
採乞下開封府尋訪本人更加詢問謹具狀奏聞
　　論大理寺斷冤獄不當劄子(同前)
臣風聞大理寺近奏斷徳州公案一道為一班行王
守度謀殺妻事止斷杖六十私罪其守度所犯情理
極惡本因踰濫欲誘一求食婦人為妻自持刄杖恐
逼正妻阿馬令其誣以姦事髠截頭髪又自以(一作/將)
繩索付與阿馬守度持刀在旁逼令自縊其命垂盡
只為未有棺器却且解下其後又與繩索令自縊阿
馬偶得生逃臣略聞此大㮣其他守度兇惡之狀備
於案牘人不忍聞阿馬幽苦冤枉(一作/之冤)如此而法吏
止斷誣姦降以杖罪竊以刑在禁惡法本原情今阿
馬之冤於情可憫守度所犯其惡難容若以法家斷
罪舉重而論則守度誣姦不實之罪輕迫人以死之
情重原其用意合從謀殺凡謀殺之罪其類甚多或
有兩相爭恨理直之人因發忿心殺害理曲之人者
死與未死湏𬒳謀殺之刑豈比守度曲在自身阿馬
本無所爭備極陵辱迫以自裁(一作/殘)虐害之情深於
謀殺逺矣臣甞伏讀真宗皇帝賜諌臣之詔曰冤枉
未申賞刑踰度者皆許論列今之冤婦臣職當言者
也豈有聖主在上國法方行而令強暴之男而敢逼
人以死臣恐守度不誅則自今強者陵弱踈者害親
國法遂隳人倫敗矣其王守度一宗公案伏望聖慈
特令中書細詳情理果如臣之所聞即乞行刑法以
止姦凶取進止
　　論内臣馮承用與外任事劄子(同前)
臣伏見内官馮承用近因過失為臣寮論奏(二作/奏劾)陛
下親發睿斷不私小人聽納群言逐去左右中外之
士莫不相慶然𥘉聞朝議將與外任至今多日木見
指揮近日外靣虚傳云却得教㘦勾當留在京師竊
以方今内外臣寮若有罪犯便湏勘劾依法行遣今
承用本因有過超轉官資只與外任尚爲優幸若更
遲留不遣則使今後伏事陛下左右者恣爲過惡無
以戒勸承用從来過犯甚衆人皆畏懼不敢明言自
其罷却入内已来舊跡漸(一作/甚)多彰露内廷之事臣
不細知外邊作過頗有實狀今若未行逺黜則言事
臣寮不免再有論奏勾連獄訟生事轉多其馮承用
伏乞早與一外任閑慢差遣便令出京可以戒勵後
人外弭物論取進止
奏議卷第十
奏議卷第十一　歐陽文忠公集一百七
　　河北轉運
　　　論臺官上言按察使狀(慶曆四年八月新除河/北轉運按察使未行)
右臣伏覩近降朝㫖約束諸路按察使備載臺官所
上之言意謂按察使等所奏之人多不實或因迎送
文移之間有所闕失挾其私怒枉奏平人朝廷都不
深思輕信其說臣自聞降此約束日夕憂嗟竊思國
家方此多事難了之時正是責人展効之際獎之猶
恐不竭力疑之誰肯盡其心昨大選諸路按察之際
兩府聚㕔數日盡破常例不次用人中外翕然皆謂
一時之極選凡(一有/彼字)𬒳選之者皆亦各負才業乆無
人知常患無所施爲一旦忽蒙擢用各思宣力爭奮
所長不惟欲報朝廷豈(一作/寧)不更希進用豈可頓爲
欺罔便徇私情料其心必未至此苟或如臺官所說
則是兩府聚㕔數日選得不公之人其或不至如斯
何必更加約束竊以任人之術自古所難常能力主
張猶或有沮者何况更(一作/過)生疑異使其各自心䦨
如此用人安能集事况按察之任人所難能或大臣
薦引之人或權勢僥倖之子彼按察使者下當怨怒
上忤權勢而不敢避者只頼朝廷主張而已今按察
者所奏則未能施(一作/與)行沮毀者一言則便加輕信
皆由朝廷未知官吏爲州縣大患而按察可以利民
委任之意不堅故毀謗之言易入也所可惜者自差
諸路按察今雖未有大効而老病昬昧之人望風知
懼近日致仕者漸(一作/甚)多州縣方欲澄清而朝廷自
沮其事臣欲乞聖慈令兩府召臺官上言者至中書
問其何路按察之(一作/何)人因挾私怒苟有迹狀乞下
所司辨明若實無人乃是妄說其近降劄子乞賜抽
還不使四方見朝廷自沮按察之權而爲貪贓老繆
之吏所快謹具狀奏聞伏候勑旨
　　　論兩制以上罷舉轉運使副省府推判官等
　　　狀(慶曆五年誤寘于此)
右臣近準御史臺牒爲臣寮上言待制以上舉省府
推判官轉運使副等事奉聖㫖去年勑命更不行用
令臣知委者臣竊詳臣寮上言悉渉虚妄蓋因近日
陛下進退大臣改更庻事小人希合欺罔天聦臣試
請辨之據上言者云若令兩制以上保舉則下長犇
競之路方今上自朝廷下至州縣保舉之法多矣只
如臺官亦是兩制以上舉以至大理詳斷審刑詳議
刑部詳覆等官三路知州知縣通判選人改京官學
官入國學班行遷閤職武臣充將領選人入縣令下
至天下茶鹽埸務榷埸及課利多處酒務凡要切差
遣無大小盡用保舉之法皆不聞以犇競而廢之豈
可獨於省府等官獨(一作/偏)長犇競而可廢此其欺妄
可知也上言者又云遂令端士並起馳騖且馳騖盡
係(一作/自是)小人豈名端士至如自來舉官之法多矣豈
能盡絶小人干求況自頒新勑以来何人舊是端士
頓然改節馳騖於何門而得舉乞賜推究姓名若果
無之則見其欺妄可知也上言者又云不因請託人
莫肯言此又厚誣之甚也今内外臣寮無大小曽受
人舉者十八九豈可盡因請託而得自兩府大臣而
下至外處通判以上人人各曽舉官豈可盡因請託
而舉若云其它舉官不請託只此勑舉官湏請託即
非臣所知也今兩制之中好人不少繁難(一作/重)要害
之地皆巳委信任用(二字一作/而任之)豈可不如外郡通判
等不堪委任舉官況兩制之臣除此勑外亦更别許
舉官豈可舉他官則盡公惟此勑則頓(一作/徒)徇私請
此其欺妄可知也又云毎歳舉一百五十人致人多
而争差遣臣筭一人有三人舉主方敢望差遣一百
五十人湏一歳内有四百五十員兩制爲舉主今兩
制不及五十人使人人歳舉三人即纔各是一人舉
主豈敢便争差遣況有不曽舉人者或舉不及三人
者乞賜檢㑹去年終兩制以上舉到人數便可知其
恣情欺妄也近日改更政令甚多惟此一事尤易辨
明故臣不避煩言而辨者伏冀陛下因此深悟小人
希合而欺妄也縁自去年陛下用范仲淹冨弼在兩
府值累年盗賊頻起天下官吏多不得力因此屢建
舉官之議然亦不是自出意見皆先檢祖宗故事請
陛下擇而行之所以元降勑文首引國書爲言是也
當時臣寮並不論議近因仲淹等出外與朝廷經畫
邊事讒嫉之人幸其不在左右百端攻擊只此事朝
廷不暇審察便與施行臣昨見冨弼自至河北縁山
傍海經畫勤勞河北人皆云自來未有大臣如此其
經畫所得事亦不少歸至國門臨入而黜使河北官
吏軍民見其盡忠而不知其罪狀小人貪務希合又
不爲朝廷惜事體凡事攻擊至今未巳況朝廷用人
屢有進退豈有一人纔出便不問是非盡改所行之
事若大臣一度進退政令一度改更如此紛紜豈有
定制伏望陛下重(一作/審)察愛憎之私辨其虚實之說
凡於政令更慎改張臣檢詳元降舉官勑意亦(一作/本)
是於國書檢用祖宗所行之法今上言者却云因諌
官論列致差遣不定而有更張事渉臣身不敢自辨
然臣在諌署日言事無狀致今來臣寮指以爲辭豈
可尚冐寵榮不能自劾請從黜罰以弭人言臣伏見
陛下聖徳仁慈保全忠正之士進退之際各有恩意
此所以能使忠臣義士忘身報國至死而不已也其
今後臣寮希附上言攻擊前兩府所行之事乞賜辨
明擇其實有不便者方與改更庻全大體則天下幸
甚也臣伏覩去年八月二日元降勑命節文云比於
國書擇(一作/撮)諸治要見其官人之際尤慎外臺之選
又云然其進任必屬近臣又命告示賞罰之命皆三
朝之攸行此是元議舉官因依乞賜詳酌臣無任激
切祈天待罪之至
　　　論劉三嘏事狀(慶暦四年)
臣伏見契丹宣徽使劉三嘏挈其愛妾兒女等七口
向化南歸見在廣信軍聽候朝㫖竊慮朝廷只依常
式投來人等依例約囬不納國家大患無如契丹自
四五十年來智士謀臣晝思夜筭未能爲朝廷出一
竒䇿坐而制之今天與吾時使其上下乖離而親貴
臣忽來歸我此乃陛下威徳所加祖宗社稷之福竊
慮憂國之臣過有思慮以謂納之别恐引惹臣請略
陳納之却之二端利害伏望聖慈裁擇其可徃年山
遇捨元昊而歸朝邊臣爲國家存信拒而遣之元昊
甘心山遇盡誅其族由是河西之人皆怒朝廷不納
而痛山遇以忠而赤族吾旣自絶西人歸化之路堅
其事賊之心然本欲存信以懷元昊而終至叛逆㡬
困天下是拒而不納未足存信而反與賊堅人心此
已驗之効也其後朝廷悟其失計歸罪郭勸悔巳難
追矣此事不逺可爲鑒戒伏望陛下思之此不可拒
而可納一也三嘏是契丹貴臣秉節鉞兼宣徽可謂
至親且貴矣一旦君臣離心走而歸我是彼國中大
醜之事必湏掩諱不欲人聞必不敢明言求之於我
此其可納二也況彼來投又無追者相繼旣絶蹤跡
别無明驗雖欲索之於我難以爲辭此其可納三也
三嘏旣彼之貴臣彼國之事無不與知今旣南來則
彼之動静虚實我盡知之可使契丹日夕懼我攻取
之不暇安敢求索於我自起兵端若使契丹疑三嘏
果在中國則三四十年之間卒無南向之患此又納
之大利其可納四也彼旣窮來歸我若拒而遣之使
其受山遇之禍則幽燕之間四五十年來心欲南向
之人盡絶其歸路而堅其事狄之心思爲三嘏報仇
於中國又終不能固契丹之信此爲誤計其失尤多
且三嘏在中國則契丹必盡疑幽燕之人是其半國
離心常恐向背凡契丹南冠常藉幽燕使其盡疑幽
燕之人則可無南寇之患此又可納大利五也古語
曰天與不取反受其咎此不可失之㡬也其劉三嘏
伏望速降宻㫖與冨弼令就近安存津遣赴闕惟乞
決於睿斷不惑群言取進止
　　　論杜衍范仲淹等罷政事狀(一作上皇帝辨/杜韓范冨書慶)
(暦五/年)
臣聞士不忘身不爲忠言不逆耳不爲諌故臣不避
群邪切齒之禍敢干(一作/冐)一人難犯之顔惟頼聖明
(一作/慈)幸加省察臣伏見杜衍韓琦范仲淹冨弼等皆
是陛下素所委任之臣一旦相繼罷黜(一作/而罷)天下之
士皆素知其可用之賢而不聞其可罷之罪臣雖供
職(一作臣/職雖)在外事不盡(一作/審)知然臣竊見自古小人
讒害忠賢其說(一作/識)不逺欲廣䧟良善則不過指爲
朋黨欲動揺大臣則必湏誣以專權其故何也夫去
一善人而衆善人尚在則未爲小人之利欲盡去之
則善人少過難爲一二求瑕惟有指以爲朋(一作惟/指以爲)
(朋/黨)則可一時盡逐至如大臣巳𬒳知遇而蒙信任(一/有)
(者/字)則難(難字一/作不可)以他事動揺惟有專權是上(一作/人主)之
所惡故湏此說方可傾之臣料衍等四人各無大過
而一時盡逐弼與仲淹委任尤深而忽遭離間必有
以朋黨專權之說上惑聖聦(一有/者字)臣請試辨(辨字一/作詳言)
之昔年仲淹𥘉以忠言讜論聞於中外天下賢士争
相稱慕當時姦臣誣作朋黨猶難辨明自近日陛下
櫂此數人並在兩府察其臨事可以辨而明也蓋衍
爲人清愼而謹守規矩仲淹則恢廓自信而不疑琦
則純正而質直弼則明敏而果銳四人爲性旣各不
同雖皆歸於盡忠而其所見各異故於議事多不相
從至如杜衍欲深罪滕宗諒仲淹則力爭而寛之仲
淹謂契丹必攻河東請急脩邊備冨弼料以九事力
言契丹必不來至如尹洙亦號仲淹之黨及爭水洛
城事韓琦則是尹洙而非劉滬仲淹則是劉滬而非
尹洙此數事尤彰著陛下素已知者此四人者可謂
天下至公(四字一/作公正)之賢也平日閑居則相稱羙之不
暇爲國議事則公言廷諍而不(一作/無)私以此而言臣
見衍等真得漢史所謂忠臣有不和之節而小人讒
爲朋黨可謂誣矣臣聞有國之權誠非臣下之得專
也然(一無/此字)臣竊思仲淹等自入兩府巳(一作/以)來不見
其專權之迹而但見其善避權也權者(二字一/作夫權)得名
位則可行故好(一作/行)權之臣必貪(一有/名字)位自陛下召
琦與仲淹於陜西琦等讓至五六陛下亦五六召之
(三有至/如二字)冨弼三命學士兩命樞宻副使毎一命皆再
三懇讓讓者愈切陛下用之愈堅(皆再至愈堅十五/字一作未甞不懇)
(讓懇讓之者愈切而陛下用/之愈堅此天下之人所共知)臣(一有/但字)見其避讓大繁
不見其好(一作/專)權貪位也及陛下堅不許辭方敢受
命然猶未敢别有所爲陛下見其皆未作(一作/行)事(六/字)
(一作飲/其作事)乃特(一無/此字)開天章召而賜坐受(一作/授)以紙筆
使其條事(一作/列)然衆人避讓不敢下筆弼等亦不敢
獨有所述因此又煩聖慈特出手詔指定姓名專責
弼等(一字一/作其)條列大事而施行(二字一/作行之)弼等遲囬又
近(二字一/作近反)一月方敢略條數事然(一無/此字)仲淹深(一作/老)
練世事必知凢百難猛(一作凢/事難遽)更張故其所陳志在
逺大而多若迂緩但欲漸而行之以乆冀皆有効弼
性雖銳然亦(一無/此字)不敢自出意見但多(一無/此字)舉祖宗
故事請陛下擇而行之自古君臣相得一言道合遇
事便行臣方恠弼等蒙陛下如此堅意委任(遇事至/委任十)
(八字一作遇事而近更無推/避弼等蒙陛下堅意委任□)督責丁寧而猶遅緩自
疑作事不果然小人巧譛巳(一作/而)曰專權者豈不誣
哉至如兩路宣撫聖(一作/國)朝常(一作/累)遣大臣况自中
國之威近年不振故元昊叛逆一方而勞困及於天
下北虜乗釁違盟而動其書辭侮慢至有貴國(二字/一作)
(責)祖宗之言陛下憤恥雖深但以邊防無備未可與
爭屈志(一作/意)買和莫大之辱弼等見中國累年侵凌
之患感陛下不次進用之恩故各自請行力思雪國
家之前耻(八字一作/力思雪耻)沿(一作/縁)山傍海不憚勤勞欲使
武備再脩國威復振臣見弼等用心本欲尊陛下威
權以禦四夷未見其侵權而作過也伏惟陛下睿哲
聦明有知人之聖臣下能否洞見不遺故於千官百
辟之中特(一作/親)選得此數人驟加擢用夫正士在朝
羣邪所忌謀臣不用敵國之福也今此數人一旦罷
去而使羣邪相賀於(一作/于)内四夷相賀於(一作/于)外此
臣所(一有/以字)爲陛下惜之(一無/此字)也伏惟陛下聖徳仁慈
保全忠善退去之際恩禮各優今仲淹四路之任亦
不輕矣惟(一無/此字)願陛下拒絶羣謗委任(一作/信)不疑使
盡其所爲猶有禆補方今西北二虜交爭未巳正是
天與陛下經營之時如弼與琦豈可置之閑處伏望
陛下(一無此/二字)早辨讒巧特加圖任則不勝幸甚臣自
前歲召入諌院十月之内七受聖恩而致身兩制方
(一作/常)思君(一作/榮)寵至深未知報効之所今群邪爭進
讒巧(一有/而字)正士繼去朝廷乃臣忘身報國之秋(一作/時)
豈可緘言而避罪敢竭愚瞽惟陛下擇之臣無任祈
天待罪懇激屏營之至臣脩昧死再拜
　右正文乃今盰台守施宿所藏當時真本也一作
　疑是後來公所改定如以水落為洛之類及其餘
　文意皆不若一作爲長至如貴國二字注一作責
盖用綿本及李燾長編今真蹟元用貴國按慶曆
　二年契丹求關南書云貴國　祖先肇創基業尋
　與敝境繼為善鄰暨乎
　太宗紹登寳位於有征之地才定并汾以無名之
　師直抵燕薊
　仁宗命王拱辰草答書云
　太宗皇帝親駕并郊匪圖燕壤當時貴國亟發援
　兵既交石嶺之鋒遂舉薊門之役則是貴國二字
　彼此用之公此奏後改為責耳
居士集卷第十　歐陽文忠公集十
　　律詩六十首
　　　送王汲宰藍田
喧喧動車馬共出古都門落日催行客東風吹酒罇
樹揺秦甸緑花入輞川繁若遇西來旅時應問(一作/望)
故園
　　　徽安門曉望
都門收宿霧佳氣鬱葱葱曉日寒川上青山白霧(一/作)
(露)中樓臺萬瓦合車馬九衢通恨乏登髙賦徒知京
邑雄
　　　送孟都官知蜀州
名郎出粉闈佳郡古關西㡬驛秦亭盡千山蜀鳥啼
朱輪照耕野緑芋覆秋畦向闕應東望雲深隴樹迷
　　　南征回京至界上驛先呈城中諸友
朝雲來少室日暮向箕山本以無心出寧隨倦客還
春歸伊水緑花晚洛橋閑誰有餘罇酒相期一解顔
　　　逸老亭(一本注彭城公白蓮庄)
上相此忘榮怡然物外情池光開小幌山翠入重城
野鳥窺華衮春壷勞耦耕枕前雙鴈没雨外一川晴
解組金龜重調琴赤鯉驚雖懷安石趣豈不爲(一作/念)
蒼生
　　　廣愛寺
都人布金地紺宇巋然存山氣蒸經閣鍾聲出國門
老杉春自緑古壁雨先昬應有幽人屐來留石蘚痕
　　　弔黃學士三首(名鑑)
麗正讎書乆蘭臺約史成迎親就江水厭直出承明
世德無雙譽詩豪第一評風流今頓盡響像憶平生
沈約多清瘦文園仍病痟共疑天上召更欲水邊招
金馬人相弔長沙物易妖秋風吹越樹歸旐自飄飄
自古蘭衰早因令蕙歎深書遺茂陵藁病作越郷吟
蒿里無春色閩山蔽夕隂空嗟埋玉樹齎志永沉沉
　　　雨後獨行洛北
北闕望南山明嵐雜紫煙歸雲向嵩嶺殘雨過伊川
樹繞芳隄外橋橫落照前依依半荒苑行處獨聞蟬
　　　陪府中諸官遊城南(一本注西京作)
一雨郊圻迥新秋榆棗繁田荒溪溜入禾熟雀聲喧
燒出空槎腹人耕廢廟垣閑追向城客落日隱髙原
　　　智蟾上人遊南岳
終日念雲壑南歸心浩然青山入楚路白水望湖田
野渡惟浮鉢山家少施錢到時春尚早收茗緑巖前
　　　　送左殿丞(一作/直)入蜀
　傳聞蜀道難行客若登天紫竹深無路黃花忽見川
　聞禽嗟異域問俗訪耆年欲識京都遠惟應望日邊
　　　　秋郊曉行(一作望)
　寒郊桑柘稀秋色曉依依野燒侵河斷山鴉向日飛
　行歌採樵去荷鍤刈(一作/治)田歸􁊽(一作/村)酒家家熟相
　邀白竹扉
　　　　𬒳牒行縣因書所見呈寮友
　周禮恤凶荒軺車出四方土龍朝祀雨田火夜驅蝗
　木落孤村迥原髙百草黃亂鵶鳴古堞寒雀聚空倉
桑野人行饁魚陂鳥下梁晚煙茅店月𥘉日棗林霜
墐戸催寒候叢祠禱歳穰不妨行覽物山水正蒼茫
　　　緱氏縣作
亭候徹郊畿人家嶺坂西青山臨古縣緑竹繞寒溪
道上行收穗桑間晚漑畦東臯有深趣便擬卜幽棲
　　　又行次作
秋色滿郊原人行禾黍間雉飛橫斷澗燒響入空山
野水蒼煙起平林夕鳥還嵩嵐乆不見寒碧更孱顔
　　　送梅秀才歸宣城
從學方年少還家罄橐金乆爲江北客能作洛生吟
罷亞霜前稻鉤輈竹上禽歸帆何處落應拂野梅林
　　　鞏縣陪祭獻懿二后回孝義橋道中作
落日漢陵道𥘉寒慘暮飊遥看山口火暗渡洛川橋
不見新園樹空聞引葬簫林鵶棲已定猶(一作/獨)此倦
征鑣
　　　送謝學士歸闕
供帳拂朝煙征鞍去莫攀人醒風外酒馬度雪中關
舊府誰同在新年獨未還遥應行路者偏識綵衣斑
　　　河南王尉西齋
寒齋日蕭索天外敞簷楹竹雪晴猶覆山䆫夜自明
禽歸窺野客雲去入重城欲就陶濳飲應須載酒行
　　　張主簿東齋
官舍掩寒扉聊同隱者棲溪流穿竹過(一作/逈)山鳥入
城啼賔主髙談勝心㝠外物齊惟應朝枕夢長猒隔
隣(一作/林)雞
　　　留守相公禱雨九龍祠應時獲澍呈府中同
　　　寮
古木鬱沉沉祠亭相衮臨雷驅山外響雲結日邊隂
霡霂來𥘉合依微勢稍深土膏濳動脉野氣欲成霖
隴上連雲色田間擊壤音明光應奏瑞黃屋正焦心
帝邑三川美離宫萬瓦森廢溝鳴故苑紅蘤發青林
南畒猶須勸餘春尚可尋應容後車(一作/車後)客時作洛
生吟
　　　春日獨遊上林院後亭見櫻桃花奉寄希深
　　　聖俞仍酬遞中見寄之什
昔日尋春地今來感歳華人行巳荒徑花發半枯槎
髙榭林端出殘陽水外斜聊持一罇酒徙倚憶天涯
　　　獨至香山憶謝學士(一作希深)
伊水弄春沙山臨水上斜曽爲謝公客徧(一作/偏)入梵
王家隂澗𥘉生草春嵓自落花却尋題石處歳月巳
堪嗟
　　　春晚同應之偶至普明寺小飲作
偶來林下逕共酌竹間亭積雨添方(一作/芳)沼殘花點
緑萍野隂侵席潤芳氣襲人醒禽鳥休驚顧都忘兀
爾形
　　　黃河八韻寄呈聖俞
河水激箭險誰言航葦遊堅冰馳馬渡伏浪卷沙流
樹落新摧岸湍驚忽改洲鑿龍時退鯉漲潦不分牛
萬里通槎漢千帆下漕舟怨歌今罷築故道失難求
灘急風逾響川寒霧不收詎能窮禹迹空欲問張侯
　　　和應之同年兄秋日雨中登廣愛寺閣寄梅
　　　聖俞
經年都洛與君交共許詩中思最豪舊社更誰能擁
鼻新秋有客獨登髙徑蘭欲謝悲零露籬菊空開乏
凍醪縱使河陽花滿縣亦應留滯感潘毛
　　　晚過水北
寒川消積雪凍浦漸通流日暮人歸盡沙禽上釣舟
　　　罷官西京回寄河南張主簿
歸客下三川孤郵暫解鞍鳥聲催暮急山氣欲晴寒
已作愁霖詠猶懷祖帳歡更聞溪溜響疑是石樓灘
　　　寄西京張法曹
幕府三年客羣居㡬日親𥘉分闕(一作/關)口路猶見洛
陽人壠麥晴將秀田花晚自春向家行漸近豈復倦
征輪
　　　離彭婆值雨投臨汝驛回寄張九屯田司録
投館野花邊羸驂晚不前山橋斷行路溪雨漲春田
樹冷無棲鳥村深起暮煙洛陽山巳盡休更望伊川
　　　朱家曲(一本有并引字)
(朱家曲自許縣北門上赤坂岡分道西行入小/路三十里有村市臨古河商賈之販京師者舟)
(車皆㑹此居民繁雜宛然如江郷予/以事偶至此宿旅邸明日遂赴京師)
行人傍衰柳路向古河窮桑柘田疇美漁商市井通
薪歌晚入浦舟子夜乘風旅舍孤煙外天京王氣中
山川許國近風俗楚郷同宿客雞鳴起驅車猶更東
　　　行至椹澗作
霜後葉𥘉鳴羸驂遶澗行川原人遠近禾黍日晴明
病質驚殘歳歸塗猒(一作/壓)暮程空林聚寒雀疑巳作
春聲
　　　送謝希深學士北使
漢使入幽燕風煙兩國間山河持節遠亭障出疆閑
征馬聞笳躍雕弓向月彎禦寒低便面贈客解刀環
鼓角雲中壘牛羊雪外山穹廬鳴朔吹凍酒發(一作/啓)
朱顔塞草生侵磧春榆緑滿關應須鴈北嚮方值使
南還
　　　送賈推官赴絳州
白雲汾水上人北鴈南飛行李山川遠風霜草木腓
郡齋賔榻掛幕府羽書稀最有題輿客偏思玉麈揮
　　　送張如京知安肅軍
相逢舊從事新命忽臨戎界上山河壯軍中鼓角雄
朔風馳駿馬塞雪射驚鴻試取封侯印何如筆硯功
　　　送威勝軍張判官
北地不知春惟看榆葉新岑牟多武士玉麈重嘉賔
野燐(一作/燒)驚行客烽煙入遠(一作/暮)塵繫書沙上鴈時
寄日邊人
　　　送同年史襃之武功尉
乆作遊邊客常悲入塞笳今茲一尉遠猶困折腰嗟
白馬關中道青天(一作/煙)棧外家過秦應弔古惟有故
山斜
　　　送祝熈載之東陽主簿
呉江通海浦畫舸候潮歸疊鼓山間響髙帆鳥外飛
孤城秋枕水千室夜鳴機試問還家客遼東今是非
　　　鄭十一先輩赴四明幕(一本注初授/洋川辭不行)
梁漢襃斜險夫君畏遠遊家臨越山下帆入海潮頭
岸柳行稍盡江蓴歸漸秋故郷看衣錦寧羡李膺舟
　　　送丁元珍峽州判官(一作送未處仁)
爲客乆南方西游更異郷江通蜀國遠山閉楚祠荒
油幕無軍事清猿斷客腸惟應陪主諾不費日飛觴
　　　送楚建中潁州法曹
冠蓋盛西京當年相府榮曽陪鹿鳴宴徧(一作/偏)識洛
陽生共歎長沙讁空存許劭評堪嗟桃李樹何日見
隂成
　　　送王尚恭隰州幕
去國𥘉游宦從軍苦寂寥愁雲帶(一作/傍)城起畫角向
山飄秋勁方馳馬春寒正襲貂遥知爲客恨應頼酒
盃消
　　　送王尚喆三原尉
初仕便西轅驪駒兩佩環山河識天府風雨度函關
桑柘千疇富人煙萬井閑欲爲京洛詠應苦簿書間
　　　送餘姚陳寺丞(最)
銅墨佩腰間中流望若(一作/似)仙鳴蟬汴河柳畫鷁越
郷船下瀬逢江鴈瞻氛落海鳶山川仍客思盡入隱
侯篇
　　　送廖八下第歸衡山
曽作關中客甞窺百二疆自言秦隴(一作/嶺)水能斷楚
人腸失意倦京國羇愁成鬢霜何如伴征鴈日日向
衡陽
　　　夏侯彦濟武陟尉
風煙地接懷井邑冨田垓河近聞氷坼山髙見雨來
官閑同小隱酒美足衘盃好去東籬菊迎霜正欲開
　　　遠山
山色無遠近看山終日行峯巒隨處改行客不知名
　　　宋宣獻公挽詞三首
望繫朝廷重文推天下工清名畏楊綰故事問胡公
物議垂爲相風流頓已窮仁言博哉利獻替有遺忠
識度推明哲風猷藹縉紳何言止中壽遂不秉洪鈞
翰墨時爭寳詞章晚愈新哭哀文伯母悲感路傍人
結髪(一作/綬)逢明主馳聲著兩朝奠楹先有夢升屋豈
能招贈服三公衮兼榮七葉貂春風笳鼓咽松栢助
蕭蕭
　　　𥘉出真州泛大江作
孤舟日日去無窮行色蒼茫杳靄中山浦轉帆迷向
背夜江看斗辨西東滮田漸下雲間鴈霜日𥘉丹水
上楓蓴菜鱸魚方有味遠來猶喜及秋風
　　　江行贈鴈
雲間征鴈水間棲矰繳方多羽翼微歳晚江湖同是
客莫辭伴我更南飛
　　　松門(巳下五首一本屬夷陵九詠)
島嶼松門數里長懸崖對起碧峯雙可憐勝境(一作/景)
當窮塞飜使留(一作/流)人戀此邦亂石驚灘喧醉枕淺
沙明月入船䆫因遊始覺南來遠行盡荆江見蜀江
　　　下牢津
依依下牢口古戍鬱嵯峨入峽江漸曲轉灘山更多
白沙飛白鳥青障(一而/嶂)合青蘿遷客𥘉(一作甞/一作多)經此
愁詞作楚歌
　　　龍溪
潺潺出亂峯演漾緑蘿風淺瀬寒難渉危槎路不通
朝雲起潭側飛雨徧江中更欲尋源去(一作/上)山深不
可窮
　　　勞停驛
孤舟轉山曲豁爾見平川樹杪帆𥘉落峯頭月正圓
荒煙㡬家聚瘦野一刀田行客愁明發驚灘鳥道前
　　　黃溪夜泊
楚人自古登臨恨暫到愁腸已九回萬樹蒼煙三峡
暗滿川明月一猿哀非郷況復驚殘歳慰客偏冝把
酒盃行見江山(一作/山河)且吟詠不因遷謫豈能來
　　　望州坡
聞說夷陵人爲愁共言遷客不堪遊﨑嶇㡬日山行
倦却喜坡頭見峽州
居士集卷第十
　熈寧五年秋七月男發等編定
　　紹熈二年三月郡人孫謙益校正
逸老亭雨外(一作/後)
弔黃學士越郷(一作/山)
𬒳牒行縣呈寮友(一作呈/諸寮友)
行次作寒碧(一作/凝碧)
東齋賔主(一作/至)
黃河馳馬(一作/無馬)
和應之登廣愛寺閣經年(一作/終年)
江行贈鴈征鴈(一作/秋鴈)
書簡卷第十　歐陽文忠公集一百五十三
　　　與十四弟(煥字大明/皇祐二年)
某啓仕宦多故乆不附書冬寒計與諸眷安和某爲
太君年老多病未能一歸郷里親拜墳墓祖墳更望
與照管餘託鄭齋郎致意此外保愛不宣某書上十
四弟秀才閏月六日
　　　又(皇祐五年)
某罪逆深重不自死滅禍罰上延太君以去年三月
十七日有事攀號冤呌五内分崩不孝深蒼天罪逆
深蒼天見在潁州持服咋者鄭齋郎自郷中來得十
四弟書知與骨肉奉親各安某爲於潁州卜葬所以
未及歸得只候服闋南歸相見書言回陂樹倒但勿
令人斫伐爲幸諸大小墳域且望更與掛意照管年
歳間某歸相見餘不多言今因嗣立人回奉此不具
兄押書寄十四弟秀才四月七日　兖墨宣筆表逺
信
　　　又(同前)
十四弟秀才前者嗣立人力回魯附書及筆墨等想
得逹邇來暑熱上下各安某今者扶護太居靈柩歸
葬先遣嗣立歸凡有可幹事爲嗣立少心力吾弟且
與同共勾當相見不逺秋熱好將息不次某書白十
四弟七月十五日
　　　又(同前)
十四弟昨自扶護南歸得相見庶事頗相牽率自别
計安諸姪亦計無恙某初十日巳至家一行如常但
憂墳塋惟託勤爲照管諸巳靣諭更不言也此外教
諸姪爲學各令謹慎爲佳時寒好將攝因人頻附書
來言墳頭子細是切不具兄某書送十四弟
　　　又(皇祐六年是歳三/月改至和元年)
十四弟别後計與諸眷各安自離吉水後未曾得來
書中間景歸曽有書必逹八郎近寄信來回陂門垣
及水道並已改了不知是否因書言及今因寒食遣
人力去上墳望與至少卿墳頭一轉爲地逺只附錢
去與買香紙酒等澆奠小叔西街小大郎諸骨肉並
與伸意前曽附書更不冩書也更附錢五伯文與回
陂墳頭張旺取伊一領狀封來仍指揮伊修蓋墻垣
看鎻門户千萬千萬如有事書中細與言來春暄各
好將息不次兄押書送十四弟
　　　又(至和二年)
書寄十四弟秀才乆别計安樂吴榮來得書回陂墳
所必與照管今因寒食令人力蕭及去上墳將錢伍
伯省請與買酒食去澆奠回陂墳并與覷當垣墻門
户錢一索與看墳張旺仍指揮伊覷當樹木及取領
狀一紙來春暖好將息不具兄押書白十四弟秀才
二月四日(外封題云書附吉州小市三院巷兄翰林/學土知制誥史館修撰兼修唐書勾當三)
(班院某今其玄孫名釣龜甞請/鄉舉尚居此巷仍藏公之真蹟)
　　　又(嘉祐元年)
人力來得書知骨肉並安深慰深慰爲今春使契丹
寒食不曽遣得人徃墳所吾弟並與到諸墳深感深
感脩見乞洪州亦只爲先墳也未得間恐吾弟因出
入且爲照管兄押書送十四弟四月十五日
　　　與十二姪(通理/皇祐四/年任象州司理)
自南方多事以來日夕憂汝得昨日遞中書知與新
婦諸孫等各安守官無事頓解逺想吾此哀苦如常
歐陽氏自江南歸明累世蒙朝廷官禄吾今又𬒳榮
顯致汝等並列官裳當思報効偶此多事如有差使
盡心向前不得避事至於臨難死節亦是汝榮事但
存心盡公神明亦自祐汝慎不可思避事也昨書中
言欲買朱砂來吾不闕此物汝於官下冝守㢘何得
買官下物吾在官所除飲食物外不曽買一物汝可
安此爲戒也巳寒好將息不具吾書送通理十二郎
　　　又
承示近文秖如此作得也但古詩中時復要一聮對
屬尤見工夫并門當因書言去昔選人有陳竒者舉
主十六人仁宗見其未甞歷選調特旨不改官以戒
馳騖者初官冝少安之
　　　與十三姪奉職(皇祐五年)
奉職自赴任不曽得書到官下想安樂汝孤寒曽受
辛苦知道官職難得每事當思愛惜守㢘守貧慎行
刑保此寸禄而已十四郎今却令回此子自縣中來
見其衣裝單薄汝只親兄弟兩人今食禄庻事冝均
給更且戒約勿令出入無事令學書識取些字從來
失教訓是事不㑹男子如此何以養身今遣人去知
府舎人處求太君墓誌若此人將得來即更不言若
未得來即汝因事至府中靣告言吾令汝請文字且
與請取求的便附來春寒好将息不具吾押送十三
奉職(正月十四日)十四郎此中與綿襖子兩領并
褁纒錢三索省只十七八程可到恐伊别亂破錢也
　　　與大寺丞(發治平四年)
王澤與書未行間孫宗古來得汝書知與㓜小各安
甚寛憂想惟真所傳神改了甚善梅都官者必巳畫
了所是韓孟惟真旣言自有本便可畫也湏是四㡠
頭靣髣髴一般大小方好看且傳語催伊早畫了才
到亳便去取也押付發■宅圖且勿與看■梅須亦
帶接籬不然帶楮冠子但取好畫隐士帽亦好
　　　又(同前)
吾二十五日離潁二十八日一行平安至亳初二日
上事臨離潁時累有書去約汝於遞中發書令先至
亳及至此兩日杳不得一字何故何故以此不無憂
想不知爾來汝與諸㓜各安樂否迎孫婆孫入夏來
長進否婆孫瘡痍較未不瘦否此吾日夕所念也今
專遣急脚子去勾當將來山陵發引排祭一事汝冝
用心速與問當早令回報蓋慮後時難辦也其餘事
更三兩日黄清去别有書也此外夏熱汝與諸㓜各
好將息遞中頻發一書來不必湏候專人也五月二
十九日至亳後第一書押付發■今令急脚子計㑹
王昌及杜延禧問當進奏官及轉問北京定州進奏
官前次仁宗山陵發引時北京定州排祭用何儀式
其祭前排列明器人物等用多少數目祭食味數贈
作錢馬數目並令一一問取今體例來今别具畫一
劄子汝速召王昌杜延禧令體問早令此急足回來
要作準備如杜延禧短使即令王昌用心勾當不管
悮事此急脚子回時買明黄羅一疋附來
　　　又(同前)
初三日遣急脚子發到亳後第一書爲問山陵致祭
事書必巳到此中兩日内却併得遞中來者兩書知
汝與諸㓜各安只是聞得婆孫患臟府後甚煩惱蓋
孩兒三好兩惡巳多時且湏用心調理及知道妳子
亂喫物道不得但向道候到亳州■你不得迎子何
不與青黛丸喫此是汝小時服之得効者前時王澤
附去者豆䓻丸亦是汝軰患臟府時得効者可與婆
孫喫醫人藥中用黄連甘草者與兒喫此中日夕惟
是憂煩二孫過夏不易且喜汝今夏一成安樂然更
湏慎食生冷吾自蔡河舟中大熱食生冷不節所以
到潁渇淋復作潁肉誠不及京師乍從京師來誠不
好及食之日乆亦不覺酒則絶佳於舊日巨魚鮮羙
鰕蟹極多皆他郡所無以至水泉𬞞菓皆絶好諸物
皆賤閑居之樂莫此若也吾此只爲一歳計不候宅
成只候買得材料便決去躬親蓋造必更精潔也此
郡閑僻未去間足以頥養孃瘦及食少心頭氣滿與
其餘並如在京時汝可勿憂黄清李徳今並遣回餘
事當續附書此外夏熱汝曹各好將息稍無人便即
於遞中附書千萬六月七日第二書付發押　王昌
令買明黄羅一疋白生羅二疋巳指揮與也要知要
知　七郎得書知在京安樂且與頻照管　山陵致
祭紙錢贈作駞馬等此中可造惟是祭前排立人物
此中做不得須令王昌及早商量定令人家依數做
下準備使用不可悮事也　箔埸近日如何般墮并
出買如何也向後可㬠折欠此事常冝用心　王昌
處米麥絹錢索足未今並在何處收附所云趙祐請
米又是何米後信子細說來出京時舊曆上未請物
數令王昌録一本來仍開說後來巳請見今未請
惟真處畫四本㹅了便與附來　黎直講并彭州劉
比部書並早與附逹見吴省副再三伸意續有書也
近日群議如何謝上表到後莫有云云否因的書中
略說來不妨曽學士書汝去相看自送與
　　　又(同前)
十八日王昌等到得汝書并寄來生日信物依數並
領知汝與諸㓜各安此中上下並如常汝可勿憂只
是聞得迎孫患痢甚憂得王昌來時書中只言稍减
次日送黄清急脚回書中並不言増減以此不能無
憂才得婆孫稍安又却大姐患痢料得煎迫可知醫
人須着照管且頻與錢但於房錢内取及他事少錢
使但於房錢内隨多少取使不湏先來問也只是分
明上曆記數與隨手印押夏陸二人或請一月米各
與五石昨送香合來依常年例各與酒一瓶侯威亦
與一瓶汝昨寄文字比舊甚進可惜中止已得塗轍
可以力進也吾此公事絶少渇巳減但瘦少力及耳
聽漸重然未甚妨事皆可勿憂此後恐人便漸少但
過十日無人便發書即於遞中附一信來此外夏熱
各好将息六月二十三日押付發　潁酒二瓶且可
喫亳酒更不及團茶新舊三餅　紙請取一月九舅
作捉箔場亦湏照管　排祭事已指揮王昌也只是
祭文不知用不用速與問如用時覔一箇本子寄來
蓋全不知體面也更是靈駕起時百官皆服𥘉喪恐
代拜要孝衣更早擘畫　韓維龍圖昨因何出辭潁
求襄何故不得而得汝問沖卿便知書中報來待發
書徃汝略要知爾　謝上表到多時因何不傳若傳
人言謂何及今諸事有何議論亦問沖卿便知子細
報來此中如井底　焦祕挍所論如何且頻與見彼
新自南來必載柴米来如無時速報來　曽學士處
國史送來足也未或未足早取令足報來
　　　又(熈寧四年)
昨晚令此防送兵士將書去今早果是送汝兵士回
得汝書知到潁安樂頓解千萬憂想自此三五日因
人或縣遞頻附一信來也他事若漸有次緒亦言來
謝大伯花園與漕口莊帳曽問當未花園目見如果
可買亦緩爲之莊難看勿憑說者切在子細也吾今
日已在假餘事續書言去二月二十三日押　所云
州官來則復謁思之未便如倅幕縣宰須一先謁常
禮不可闕也冩書了又思得此助役事方欲議行人
戸驚搔見說潁亦如此旦夕得安撫文移陜西軍賊
撲㓕巳多其餘些小潰散更俟續報若一成定揲則
過聖節可陳乞爾恐知恐知二哥一向不得書憂損
憂損吾却且視事蓋不請假亦自可下表在亳時如
此也此中吴寺丞乆不安似虚勞恐知恐知
　　　又(同前)
近送配軍人行有書去必到㝷而急足回得汝書知
在潁安樂甚慰甚慰數日無書去爲等姚都官行然
家中上下安樂别無事可勿憂吾在告巳十餘日二
哥自京有書來言自家求休退都下别無議論西事
亦不如傳聞别無警急但一二相愛者恐時方惡人
求退懼有不如意事爾若止如此苦無可䘏三五日
欲遂入削爾恐知恐知候入削了去報也常保屋必
巳下手也如前所說甚好只是郭天錫不可專委須
自掛心韋保屋了汝且謀歸要去時却去此中近故
也州官盡曽看否且與周旋續思潁詩何爲却不刻
石問得言來更數事别有畫一向熱好將息頻附書
歸三月五日押付大哥　襄州酒二瓶不甚好但少
勝潁爾少喫發風物酒亦少飲千萬千萬科埸尚逺
勿甚勞也
　　　又(同前)
初六日姚都官行令急足隨去附書并酒計昨日已
到也前日揚嬰入州得汝書并信物等並足知汝在
彼安樂甚慰此中内外並如常吾在假巳十七八日
表并劄子冩下數日遷延未發今日待發凌晨忽聞
邊事警急又却未敢發然素計蹉跌身心躁撓無地
自容蓋悔恨者去就之計不能自決若去秋在潁便
陳乞安有今日之悔到蔡又直遲疑至今是自家做
得今欲歸咎何人然昨爲黎教授云云遂陷惑至此
初八日決巳發表封遞角次又得黎書切怪在假仍
戒勿輕發遂又遲疑信知是一冤家冤家邊事未有
涯自家退計杳未有也汝書言待蓋草堂并庵此不
急之務不是汝去時議定且只修房錢緊急因何又
却及此吾此書到切更勿議蓋也那取人工物料錢
物等候韋保屋修了更修取此房錢賢急處千萬千
萬今此書只爲言此一事切聽切聽此外好將息頻
附書歸三月十一日押付發■謝家園子前書巳言
去莊帳子不要今却附去致莊之說且巳候汝歸細
議也有說有說
　　　又(同前)
劉宗去後防送人回得汝書知汝在彼安樂甚慰只
是知二十三日方卓立韋家屋子約湏一月方了不
知汝甚時歸得本望聖節前到家爾兼漸向熱冝且
歸也此中上下並安可勿憂吾已出㕔五六日本爲
西賊驚傳今得諸處關報皆云招捉潰散無多也吾
之進退自此以後自決於心如事從容希恩禮悠悠
之談相悮至此也劉宗去時書中事甚詳此更不多
言文論并詩頻作甚好惟愈熟則工矣青州兩料職
租不乆來當盡送去修房錢也恐知云遣郭天錫日
望其來此外好將息三月廿五日押送大哥　二哥
此中亦乆不得書可恠可恠
　　　又(同前)
前日兩歩闕兵士防送行有書并掩子必到今日蔡
州大風㣲雨斗寒思汝數日前盡將綿衣寄歸不知
彼中隂晴與此同否憂汝驟寒都無綿衣吾與孃憂
心不能安今立走急足送綿衣去急足到立便令回
或汝歸時帶來亦得未歸先遣回亦得餘事前書已
說也好將息四月九日押送大哥
　　　又(同前)
近兩歩闕押賣藥人去有書續又專遣急足送綿衣
去有書計皆巳到今日郭順來得汝書知在彼安樂
甚解憂想此中老㓜各安可勿過憂蔡人今歳絶不
疾疫但寒暑不常昨初九日大風寒所以專令送綿
衣去及問郭順乃云九日潁州大熱方解憂心郭順
云修造有次第汝欲二十頭可歸然不知何故更令
郭天錫先歸也累書去問汝歸日皆不言孃甚恠然
韋業了其餘小者可委劉宗大者必下手未得也此
中亦自有事要汝歸靣議此書到千萬且歸它事前
書巳詳餘好將息四月十二日晚押送大哥二哥
十頭出京三五日到家恐知恐知
　　　又(同前)
前日吴廷平來得汝書知安樂近郭天錫來後便遣
兵士作子等去望人到汝便離潁至今巳八九日並
無息秏不免憂疑蓋潁蔡深夏不免人多不安故也
此中内外甚安吾十九日已入却致仕文字若近例
一削便允則旦暮間便有命尤要汝歸故更遣急足
去如人到尚未起來即速且歸韋業巳了只是屋下
生活可委劉宗其餘前書已言候汝歸商量也所是
準備吾歸潁之計今更未暇汝但且歸此中旦夕專
望路中好將息四月廿六日午時押付發
　　　與二寺丞(奕/熈寧三年)
自聞汝失意便遣郭順去接汝次日又遞中附書去
方憂悶次今日劉玉自京來得汝八日書稍知動静
若至潁見了大哥便先歸則今應巳在路得失常事
命有遲速汝必㑹得應不甚勞心却是旅中不如意
漸熱難行故未免憂想若此書到尚在潁則且先歸
爲孃切要見汝蓋憂汝煩惱也汝切寛心求安如過
亳州只約黎曹二君南臺相見勿入城千萬千萬此
外路中好將息此急脚子如路中逢見便帶取回一
路使喚二月二十六日押付二哥奕
書簡卷第十
與大寺丞第七帖杳未有也(有字下/疑脫字)修取此房錢(此/疑)
(是此/字)
　右書簡十卷命題以各人所至之官故於稱謂不
　必相應雖並注嵗月而先後間有差互既巳誤刋
　重於改易姑附注其下又不可知則闕之　吉綿
　　本書簡有論文史問古事之類巳移入外集第十
　　六十七十八十九卷中
集古録跋尾卷第十　歐陽文忠公集一百四十三
　　　瘞鶴銘(歲月未詳瘞鶴銘黄庭遺教經雖傳自/晉而公疑唐人所書故附此)
右瘞鶴銘題云華陽眞逸撰刻於焦山之足常爲江
水所没好事者伺水落時模而傳之徃徃秖得其數
字云鶴壽不知其㡬而已世以其難得尤以爲竒惟
余所得六百餘字獨爲多也按潤州圖經以爲王羲
之書字亦竒特然不類羲之筆法而類顔魯公不知
何人書也華陽眞逸是顧况道號今不敢遂以爲况
者碑無年月不知何時疑前後有人同斯號者也(右)
(集本)
　　　又
右在焦山之足常爲江水所没好事者伺水落時模
而傳之徃徃秖得其數字云鶴壽不知其㡬而止世
以其難得尤以爲竒惟余所得獨若此之多也潤州
圖經以爲王羲之書字亦竒放然不類羲之筆法而
類顔魯公不知何人書也或云華陽眞逸是顧况道
號銘其所作也(右眞蹟)
　　　黄庭經(永和十二年)
右黄庭經一篇晉永和中刻石世傳王羲之書書雖
可喜而筆法非羲之所爲黄庭經者魏晉時道士養
生之書也今道藏别有三十六章者名曰内景而謂
此一篇爲外景又分爲上中下三部者皆非也蓋内
景者乃此一篇之義䟽尓流俗又有一篇名曰中景
者尤爲䌓雜鄙俚之所傳也余嘗患世人不識其真
多以内景三十六章爲本經因取永和刻石一篇爲
之注解余非學異說者哀世人之惑於繆妄尓(右真蹟)
　　　又
今道藏别有三十六章曰黄庭内景而謂此一篇者
爲外景又有分爲上中下三部者流俗所行又别有
中景者皆非也所謂内景者乃此經之義䟽尓中景
一篇尤爲繁雜蓋妄人之所作也此本晉永和中刻
石文字時亦脫繆然比今世俗所傳頗爲精也(右見/綿本)
(拾/遺)
　　　又
右黄庭别本(一作/刻)續得之京師書肆不知此石刻在
何處其字畫頗類顔魯公甚可愛而不完更俟求訪
以足■治平丁未閏月三日書(右見綿/本拾遺)
　　　又
右黄庭經二篇皆不著書人姓名余𥘉得後本巳愛
其字不俗遂録之旣而又得前本於殿中丞裴造造
好古君子也自言家藏此本數世矣與其藏于家不
若附見余之集録可以傳之不朽也余因以舊本較
其優劣而並存之使覽者得以自擇焉世傳王羲之
嘗冩黄庭經此豈其遺法歟(右集本)
　　　遺教經
右遺教經相傳云羲之書僞也蓋唐世冩經手所書
(集本有/尓字)唐時佛書今在者大抵書體皆類此第其精
麤不同尓近有得唐人所書經題其一云薛稷一云
僧行敦書者皆與二人他所書不類而與此頗同即
知冩經手所書也然其字亦可愛故録之蓋今士大
夫筆畫能髣髴乎此者鮮矣(右眞蹟)
　　　小字道徳經(開元二十七年)
右小字八分道徳經不著書人名氏亦不知其所自
來或云在明州其石今亡矣問今藏書之家皆云未
嘗見也其字畫精妙見者多疑爲明皇書而知非者
以其(集本有/首字)但題御注而不云御書也(右眞蹟)
　　　唐人臨帖
右唐人所臨諸家法帖一卷其前數帖類真卿所書
蓋其筆畫精勁他人未易臻此按唐書言禇無量嘗
請以當時所藏竒書名畫命宰相以下跋尾而玄宗
不許此乃有宋璟等列名于後又頗多訛繆豈後人
妄増加之也然要爲可翫何必窮較其眞僞今流俗
所傳鍾王遺迹多不同然時時各有所得故雖小小
轉冩失眞不害爲佳物由是悉取前後所得諸家法
帖分入集録蓋以資博覽云(右集本)
　　　小字法帖(此下皆跋法帖蓋模本也/故類於唐人臨帖之後)
右小字法帖者近時有尚書郎潘師旦者以官法帖
私自模刻于家爲别本以行於世余因分以爲類散
入集録諸祑而程邈衛夫人鍾繇王廙宋儋皆以小
字為一類於此余嘗辨鍾繇賀捷表爲非真而此帖
字畫筆法皆不同傳模不能不失本體以此真僞尤
爲難辨也治平元年七月三十日書(右眞蹟)
　　　又
近時有尚書郎潘師旦者竊取官法帖中數十帖别
自刻石以遺人而傳冩字多轉失然亦時有可佳者
因又擇其可録者分爲十餘卷以入集目聊爲一時
之翫尓其小字尤精故録於此(右集本)
　　　十八家法帖
右世傳十八帖者實二十五帖蓋書者十八家爾而
流俗又自(集本無/此字)有羲之十八帖然皆岀於官法帖
也太宗皇帝時嘗遣使者天下購募前賢真蹟集以
爲法帖十卷鏤板而藏之毎有大臣進登二府者則
賜以一本其後不賜或傳板本在御書院徃時禁中
火災板𬒳焚遂不復賜或云板今在但不賜爾故人
間尤以官法帖爲難得此十八家者蓋官法帖之尤
精者也余得自薛公期云是家藏舊本頗真今世人
所有皆轉相傳模者也(右真蹟)
　　　雜法帖六
嚮於薛十三䖏得法帖一部闕其第一乆而始獲
南朝諸帝筆法雖不同大率意思不逺眇然都不復
有豪氣但清婉若可佳耳
　　　　二
學書不必憊精疲神於筆硯多閱古人遺蹟求其用
意所得冝多
　　　　三
羲獻世以書自名而筆法相去逺甚父子之間不同
如此然皆有足喜也
　　　　四
吾有集古録■千卷晚又得此法帖歸老之計足矣
寓心於此其樂可涯嘉祐壬寅大雩攝事致齋閑題
　　　　五
古今事異一時人語亦多不同傳模之際又多轉失
時有難識處惟當以意求之爾嘉祐七年大饗明堂
致齋于中書東閤偶題
　　　　六
老年病目不能讀書又艱於執筆惟此與集古録可
以把玩而不欲屢閱者留爲歸潁銷日之樂也蓋物
維不足然後其樂無窮使其力至於勞則有時而猒
尓然内樂猶有待於外物則退之所謂着山林與着
城郭何異冝爲有道者所笑也熈寜辛亥清心堂書
(右見綿本别/集二十三卷)
　　　懷州孔子廟記(後魏太和中誤寘于此)
右宣尼廟記文辭事實皆不足采其書亦非佳獨其
字畫多異故特録之以備博覽(右見綿/本拾遺)
　　　景福遺文
余在夷陵時得之民家見當時縣有驅使官衙直典
然云米(一作/來)不　者莫詳其語嘉祐七年五月二十
六日(右見綿本别/集二十三卷)
　　　浮槎寺八紀詩
右浮槎寺八紀詩者自云鴈門釋僧皎字廣明作(集/本)
(無此/字)詩雖非工而所載事蹟皆圖經所無可以資博
覽浮槎山在今廬州慎縣其上有泉其味與無錫惠
山水相上下而鴻漸茶經及張又新等水記皆不載
嘉祐中李留後端愿守廬州以其水遺余因爲之記
其事余甚愛山泉而浮槎水特佳頗怪前世遺而不
録及得僧皎紀浮槎八事亦無之乃知物之晦顯有
時也治平元年七月三十日書(右眞蹟)
　　　福州永泰縣無名篆
右在福州永泰縣觀音院後山上世俗多傳以爲僊
篆太常博士黄孝立閩人也嘗爲余言其山無名上
多頑石無復鐫刻之蹟如人以手指畫泥而成文文
随圎石之形環布之如車輪循環莫知其首尾又言
孝立嘗至廣州見南蕃人以夷法事天日夕焚香拜
金書字號爲天篆者正類此然不能曉也今人亦有
以道家之言譯之者曰勤道守三一中有不死術亦
莫知其是非也(右眞蹟)
　　又
右在福州永泰縣觀音院後山上太常博士黄孝立
閩人也爲余說曰山無名而甚髙峻石皆頑無復鐫
刻之迹如人以手指畫泥而成文文随圎石之形環
布之又曰孝立嘗至廣州見南蕃人以夷法事天日
夕拜金書字圖號天篆者視其　與此篆正同然不
能考也今世人亦有以道家之言譯之者曰勤道守
三一中有不死術亦莫得而詳焉(右集本)
　　　謝仙火
右謝仙火字在今岳州華容縣廢玉眞宫柱上倒書
而刻之不知何人書也傳云大中祥符中玉眞宫爲
天火所焚惟留一柱有此字好事者遂模于石慶曆
中衡山女子號何僊姑者絶粒輕身人皆以爲僊也
有以此字問之者輒曰謝僊者靁部中鬼也夫婦皆
長三尺其色如玉掌行火於世間後有聞其說者於
道藏中檢之云實有謝僊名字主行火而餘說則無
之由是益以僊姑爲真僊矣近見衡州奏云僊姑死
矣都無神異客有自衡來者云僊姑晚年羸瘦面皮
皺黒第一衰媪也嚮時蘇州有一丏者卧道中相傳
云是得僊者也自天聖中余已聞之後二十餘年尚
在其人姓沈舉世皆傳爲沈卧僊云卧而飲食不漏
州縣吏屢使人監守或潜伺察之皆實卧而不起亦
不漏遂相傳以爲神旣而亦以病死雖素信惑其事
喜爲之稱說者亦不云死時有異也斯二人者皆今
世人以爲僊者如此故并載之(右集本)
　　　張龍公碑(乾寜元年)
右張龍公碑趙耕撰云君諱路斯潁上百社人也隋
𥘉明經登第景龍中爲宣城令夫人關州石氏生九
子公罷令歸毎夕岀自戌至丑歸常體冷且濕石氏
異而詢之公曰吾龍也蓼人鄭祥逺亦龍也騎白牛
據吾池自謂鄭公池吾屢與戰未勝明日取決可令
吾子挾弓矢射之繫鬛以青綃者鄭也絳綃者吾也
子遂射中青綃鄭怒東北去投合肥西山死今龍穴
山是也由是公與九子俱復爲龍亦可謂怪矣余嘗
以事至百社村過其祠下見其林樹隂蔚池水窈然
誠異物之所託歲時禱雨屢獲其應汝隂人尤以爲
神也(右集本)
　　　又
龍公之事怪㢤余嘗以事至百社村過其祠下見其
林樹隂蔚池水窈然誠異物之所託歲時禱雨屢獲
其應汝隂人尤以爲神也(右眞蹟)
　　　周伯著碑
右周伯著碑者在今宿州岀於近歲蓋官部春夫開
汴渠於泥沙中掘得之其文字古怪而磨滅無首尾
了不可讀伯著不知爲何人其僅可見者云渤海君
玄孫季景長子也其事蹟不可考文辭莫曉而字書
不工徒以其古怪而録之此誠好古之弊也治平元
年七月三十日書(右真蹟)
　　　衛秀書梁思楚碑(上元元年)
秀筆工之善模者也其自謂集書信矣無足多取也
書譬君子皆學乎聖人而其所施爲未必同也(右集本)
　　　裴夫人誌(天實四年)
右裴夫人誌辭翰瀟洒固多清思惜乎不見其名氏
石在長安之萬年矮槐文亦佳在亳州法相寺二者
皆後得故續附于此熈寜二年六月二十有八日青
州山齋書(右見綿/本拾遺)
　　　五代時人署字
右五代時帝王將相等署字合一卷前人遺蹟徃徃
因人家告身莊宅劵契故後世傳之猶在此署字乃
北京人家好事者類而模傳之爾(右集本)
　　　楊凝式題名(李西臺詩附)
右楊凝式題名并李西臺詩附自唐亡道喪四海困
於兵戈及聖宋興天下復歸于治蓋百有五十餘年
而五代之際有楊少師建隆以(集本/作巳)後稱李西臺二
人者筆法不同而書名皆爲一時之絶故並録于此
(右眞蹟)
　　　徐鉉雙溪院記
右雙溪院記徐鉉書鉉與其弟鍇皆能八分小篆而
筆法頗少力其在江南皆以文翰知名號二徐爲學
者所宗蓋五代干戈之亂儒學道喪而二君能自奮
然爲當時名臣而中國旣苦於兵四方僣僞割裂皆
𥚹迫擾攘不暇獨江南粗有文物而二君者優遊其
間及宋興違命侯來朝二徐得爲王臣中朝人士皆
傾慕其風采蓋亦有以過人者故特録其書爾若小
篆則與鉉同時有王文秉者其筆甚精勁然其人無
足稱(二字集本/作所聞)也治平元年上元日書(右眞蹟)
　　　王文秉小篆千字文(紫陽石磬銘附)
右小篆千字文者江南人王文秉書其後題云大唐
唐申歲者建隆元年也僞庚李煜自周師取淮南畫
江爲界以稱臣遂削去年號奉周正朔然世宗特許
其稱帝故文秉猶稱唐而不書年號直云庚申歲也
文秉在江南篆書逺過徐鉉而鉉以文學名重當時
文秉人罕知者學者皆云鉉筆雖未工而有字學一
點一畫皆有法也文秉所書獨余集録屢得之此本
得於太學楊南仲紫陽石磬銘者張獻撰亦文秉書
也(右集本)
　　　王文秉紫陽石磬銘
右紫陽石磬銘余獨録於此而不附他書者文秉之
書罕見於今也小篆自李陽冰後未見工者文秉江
南人其字畫之精逺過徐鉉而中朝之士不知文秉
但稱徐常侍者鉉以文章有重名於當時故也歲在
辛酉晉天福六年李昪之昇元五年也五代干戈之
際士之藝有至於斯者太平之世學者可不勉㢤(右/見)
(綿本/拾遺)
　　　郭忠恕小字說文字源
右小字說文字源郭忠恕書忠恕者(集本有五代漢/周之除爲湘隂)
(公從事/十二字)及事皇朝其事見實録頗竒怪世人但知小
篆而不知其楷法尤精然其楷字亦不見刻石者蓋
惟有此耳故尤可惜也五代干戈之際學校廢是謂
(集本/作爲)君子道消之時然猶有如忠恕者國家爲國百
年天下無事儒學盛矣獨於字書忽廢㡬於中絶今
求如忠恕小楷不可得也故余毎與君謨歎息於此
也石在徐州(集本無/此四字)嘉祐八年十二月廿日書(右眞/蹟)
　　　郭忠恕書隂符經
右隂符經郭忠恕書篆法自唐李陽冰後未有臻於
斯者近時頗有學者曽未得其髣髴也實録言忠恕
死時甚怪豈亦異人乎其楷書尤精也嘉祐六年九
月十五曰宴後歇泊假閑覽因題(右真蹟)
　　　太清石(集本/作西)闕題名
余自至亳始得悉閱太清之碑其佳者皆(集本/作悉)巳入
余集古録矣乃知余之集録所得多矣惟兩石闕題
名(集本無/二字)未有今(集本無/此字)續録于此熈寜元年二月
十九日書(右眞蹟)
　　　太清東闕題名
熈寜元年二月十八日余率僚属謁太清諸殿裴囬
兩闕之下周視八檜之異窺九井禹歩之奇酌其水
以烹茶而歸十九日書(右見綿/本拾遺)
　　　賽陽山文(太和九年誤寘于此)
右䟦尾者六人皆知名士也時余在翰林以孟饗致
齋唐書局中六人者相與飲弈歡然終日而去蓋一
時之盛集也明年夏鄰㡬聖俞卒又九年而原甫長
文卒自嘉祐己亥至今熈寜辛亥一紀之間亡者四
存者三而擇之遭酷吏以罪廢景仁亦以言事得罪
獨余頑然蒙上保全貪冒寵榮不知休止然筋骸憊
矣尚此勉強而交遊零落無復情悰其盛衰之際可
以悲夫是時同修書者七人今亡者五宋子京王景
彛吕縉叔劉仲更與聖俞也存者二余與次道尓次
道去年爲知制誥亦以封還李定詞頭奪軄因感夫
存亡今昔之可歎者遂并書之熈寜四年三月十五
日病告中書(右見綿/本拾遺)
集古録跋尾卷第十
瘞鶴銘(元第八/十八)竒特(一作/放)
黄庭經(元第/百四)
又(元題作/續跋)
又三日(一作三/十日)
又姓名(一作/名氏)巳愛其字(一作愛/其字畫)此本(一無此/二字)余因(一/無)
(余/字)較其(一無/其字)擇焉(一作/之)庭經(一無/經字)治平元年十月十
三日致齋東閤書(一有此/十四字)
遺教經(元第二百/六十三)可愛(二字上一/有自字)
小字道徳經(元第九百二十二/至九百二十五)
唐人臨帖(元第七百/八十八)真卿(二字上一/有顔字)乃有(一作/安得)然時
時(三字一/作然時)博覽云(此下一有此本得於李丕緒少/卿治平元年夏至日書十七字)
小字法帖(元第七百/二十九)官法帖(此下一/有本字)
又(元第七百/七十三)於此(一作/于此)
十八家法帖(元第四/百二十)集以(一無/以字)進登(一作/登進)
雜法帖六(元無/卷第)
五時有(二字上一/有以字)
六則有時而厭(五字一作/時則有厭)
懷州孔子廟記(元第二百/八十五)記(一作/碑)
景福遺文(元無/卷第)米不(一作/采不)
浮槎寺八紀詩(元第七百/五十三)紀浮槎八事(一作記浮/槎八紀事)
無名篆(元第一百/八十七)環布之(三字一/作旋布)
又此篆(一無/篆字)
謝仙火(元第二百/六十六)傳云(一作傳/者云)絶粒(二字上一/有能字)世間
(一作/人間)而餘(一作而/其餘)死矣(二字上一/有巳字)客有(至)衰媪(一無/此二)
(十一/字)縣吏(一作/官)實卧(二字上一/有云字)并載(一無/并字)治平元年
上元日書(一有此/八字)
張龍公碑(元第二/百五)
周伯著碑(元第七百/六十九)渤(碑作/勃)而録(一無/而字)
梁思楚碑(元第一百/七十五)
裴夫人誌(元附一/百八)亦佳(一作亦/可佳)
五代時人署字(元第七/百三十)
楊凝式題名(元第八百/一十四)
雙溪院記(元第二百/六十九)皆能(一無/皆字)及宋(一無/及字)其筆(一無/其字)
小篆千字文(元第五百/二十六)紫陽(至)書也(一無此/十三字)治平元
年四月九日書(一有此/九字)
紫陽石磬銘(元附五百/二十六)
小字說文字源(元第一百/八十四)但知(此下一/有其字)
郭忠恕書隂符經(元第五百/八十八)
太清西闕題名(元第五百/二十三)
太清東闕題名(元第五百/二十二)
賽陽山文(元第五百/四十三)得罪(此下一有/致仕二字)
　翰林學士呉奎知制誥劉敞祠部郎中集賢校理
　江休復工部貟外郎直集賢院祖無擇屯田貟外
　郎編修唐書梅堯臣嘉祐四年四月六日於編修
　院同觀范鎮景仁後至(後見眞蹟題此/六人官軄姓名)
　集古碑千卷毎卷碑在前跋在後銜幅用公名印
　其外褾以緗紙束以縹帶題其㡨曰某碑卷第㡬
　皆公親蹟至今猶有存者按公嘗自云四百餘篇
　有跋今世所傳本是也其間如唐鄭權碑乃熈寜
　辛亥歲跋又至明年正月方跋鄧艾碑李徳𥙿山
　居詩四月題前漢鴈足鐙銘後數月而公薨殆集
　録之絶筆也方崧卿裒聚真蹟刻板廬陵得二百
　四十餘篇以校集本頗有異同疑真蹟一時所書
　集本後或改定今於逐篇各注何本若異同不多
　則以眞蹟爲主而以集本所改注其下或繁簡遼
　絶則兩存之謂如後漢樊常侍碑真蹟作永壽四
　年四月而集本改作二月訪得古碑二月爲是至
　於以始元爲漢宣帝年號又稱後周大統十六年
　唐大足二年之類乃公一時筆誤不敢有所更改
　集古跋既刻成方得公子叔弼目録二十卷具列
外集卷第十一　歐陽文忠公集六十一
　　碑銘
　　　衛尉卿祁公神道碑銘
惟太原祁氏其先出於黄帝之子二十五人一食於
祁遂爲氏太原晉公盛於春秋之際祁氏亦盛於晉
其後世逺而衰子孫散亡(一作/亡散)之他國有居譙者即
爲譙人後幾世生公諱某公由曽祖(一有/考字)以来畜徳
藴明世不大顯公生幾歲始有賢子革革咸平三年
以郷貢進士中(一作/及)第始以禄榮其親後幾歲公卒
卒之歲實景祐四年正月二十七日享年六十有一
革旣棄官服䘮于家日月(二字一/作旣)訖如禮起復就仕
仕又某年始爲尚書郎然後又以爵榮之一命贈大
理評事累升衛尉卿夫人楚氏某人女其賢爲公之
配後公以卒天聖八年始以公夫人之喪合葬譙縣
湯隂郷將葬乃考其世徳刻石蔵墓中又圖刻於墓
隧之外以暴露顯揚孝子之心也𥘉公間居常命革
曰祁氏世有仕族(一作/官)名聲可稱聞者比比出於時
自國家建隆以来天子每(一作/歲)歲下書四方舉賢能
之士以官之而四方之人摩肩爭出獨祁氏無一人
之迹至譙刺史廷下稱應書者豈吾門遂廢乎抑大
廢而後興也或後遂興興由汝也於是盡出其家之
有益市群書日釀酒爲具以待四方之賔使與之遊
毎郷里大儒先生講說授學校(一作/徒)子即隨酒具以
往勤勤盡其歡歲時未嘗懈怠不(一有/敢字)顧資産之有
無者惟奉其家祭祀及以禮士君子爾由是浸漸以
成人及享子禄不數歲乃終人謂力勞而報約何也
旣而享名爵登九卿然後郷里榮之夫享子養人之
常殁而榮不朽顧天之報予孰云無厚薄哉惟公以
純篤敦實履其身行其家以大其門教其子卒成其
志志成矣而身殁身殁而名益榮矣今又得顯書其
行掲之金石以彰爲善之効而以其餘勸於後人得
爲賢也噫今有人(一作/人有)負材與能昂立人上與時爭
髙下不肯分寸屈其心而卒困厄顛踣怏怏不得志
欲一縣佐不可得以至窮且老殁無聞者幸而得志
處富貴極崇髙即死而身名俱滅子孫至爲僕隷轉
死溝壑者亦不可數用彼較此得失孰多乎豈負材
與畜徳所享固不同耶碑具使来乞辭辭具又爲之
詩以貽譙里之童子使歌之以永公之無窮也
衣車赫赫馳者誰生世不聞死莫知卿居里門乃褐
衣殁榮之存令名垂人有不信考斯碑卿之有碑由
子爲後之父者冝所思
　　　諫議大夫楊公墓誌銘
府君杭州錢塘人其譜曰漢太尉震之後世出弘農
其後微逺不能譜録府君之九代祖隱朝始復得次
序曰隱朝生燕客燕客生堪而猶爲弘農人堪生承
休是謂皇髙祖唐天祐元年爲刑部員外郎副給事
中鄭祁使吴越冊錢鏐爲王楊行宻亂江淮道阻不
克歸遂留杭州始分弘農之籍籍錢塘𥘉承休之行
也挈其子巖以俱巖仕呉越國位至丞相是謂皇曽
祖生尚書職方員外郎諱郾是謂皇祖生贈禮部尚
書諱蠙是謂皇考府君㓜失其父有志節不群諸兒
母元夫人獨愛之夫人之喪尚書也内外之姻未嘗
有見其笑者府君生十歲作雪賦一篇始爲之笑及
長尤好學日必誦書數萬言或晝夜不息臨食至失
匕筯已而病其目元夫人奪蔵其書府君盗之亡鄰
家以讀大宋受命太宗皇帝即位之三年吴越忠懿
王朝京師以其地納籍有司呉越國除隨其皇祖以
族行寓宋州三舉進士端拱二年中乙科歷蔡州新
昌縣令遷著作佐郎知徳州爲政有治迹詔書褒之
咸平三年交趾獻馴犀府君以袐書丞監在京商稅
院因奏犀賦真宗嘉之召試學士院遷太常博士賦
一時文士爭相傳誦不及明年又上書自薦獻所爲
文二十餘萬言乃直集賢院知袁筠二州提點開封
府界諸縣入爲三司鹽鐵判官知越州提點淮南刑
獄爲宰相王文穆公不恱以事罷之卒坐考試國子
監生貶監陳州榷酒逾年得知常州復入三司判磨
勘司丁元夫人憂服除判户部勾院比自薦及是二
十七年矣然少孤能自立力勤苦爲文章履其身以
儉約不妄自為進取其官業行已之方一皆自信扵
聖人之道不肯少顧時之人所爲而時之人亦以有
徳君子名之故其直集賢院者二十七年不遷官由
太常博士纔至刑部郎中有出其後者往往至榮顯
或有笑其違世自守以質朴諷使少改其爲者府君
歎曰吾不學乎世學乎聖人由是以至此吾之所有
不敢以薦於人而嘗自獻于天子矣今欲孰附以進
邪其信道深篤不可屈曲如此天聖四年以乆次遷
集賢修撰出知應天府同糺察在京刑獄轉兵部郎
中六年年六十五老矣始召以知制誥府君與頴川
陳從易皆以好古有文行知名然二人者皆乆不用
遂以老旣而一日並用之是時學者稍相習務媮窳
爲文章在位稍以爲患皆以謂天子用耆老將有意
矣而文下詔書勑學者禁浮華使近古道然後以謂
用二人皆不無意矣而皆恨其晚也居二歲拜右諫
議大夫集賢院學士出知亳州於州封虢略縣男食
邑三百户明道二年四月十日以疾卒於州之正寢
年六十有九其病將卒猶不廢學有文三十卷曰隱
　集又五卷曰西垣集嗚呼畜其學以老不克用獨
見於文章然其文卒待一施於朝廷遂位榮顯旣貴
贈其皇考禮部尚書母太原郡太君其婦曰漳南縣
君張氏後夫人南陽郡君亦張氏䕃其男長曰洎眀
州觀察支使次曰濬江隂軍司理叅軍次曰泳漸沆
渢皆將作監主簿旣終又䕃二孫某官其餘　之及
者三世則夫守道者未必果不遇也噫楊氏嘗以族
顯於漢為三公者四世漢之亂更魏渉晉戕賊(一作/斵)
於夷胡而漢之大人苗裔盡矣比數百歲下而及唐
然楊氏之後獨在大和開成之間曰汝士者與虞卿
魯士漢公又以名顯於唐居靖恭坊楊氏者大以其
族著唐之亂極於懿僖昭三宗下更五姓天下痝裂
焚蕩翦薙而唐之名臣之後盡矣又幾百年至于今
然楊氏之後獨在及府君又大顯始震嘗有徳於漢
而死以無辜君子悼震曰不幸然孰知夫世不昌且
乆歟而府君又畜其徳則孰知其後世又不然歟於
其葬也是冝銘銘葢所以使後世之有考也府君卒
後若干年以景祐二年某月某日葬杭州某縣某郷
漳南縣君先府君二十六年以亡及是合葬自有誌
府君𥘉名侃後避真宗皇帝舊名改曰大雅字子正
銘曰
楊氏之先自震有聞有盛有衰世惟厥人由漢迄今
更難冒亂歷時千年而世三顯府君之顯不彰于𥘉
其乆不渝卒克以敷弘農之分遂播南土嗚呼徳則
承其先而葬也塋于(一作/於)祖
　　　尚書職方郎中分司南京歐陽公墓誌銘
公諱潁字孝叔咸平三年舉進士中第𥘉任峡州軍
事判官有能名即州拜祕書省著作佐郎知建寜縣
未半歲峡路轉運使薛顔廵部至萬州逐其守之不
治者以謂繼不治非尤善治者不能因奏自建寜縣
往代之以治聞由萬州相次九領州而治之一再至
曰鄂州二辭不行𥘉彭州以母夫人老不果行最後
嘉州以老告不行實治七州州大者繁廣小者俗惡
而姦皆世指爲難治者其尤甚曰歙州民習律令性
喜訟家家自爲簿書凡聞人之隂私毫髪坐起語言
日時皆記之有訟則取以證其視入狴牢就桎梏猶
冠帶偃簀恬如也盗有殺其民董氏於市三年捕不
獲府君至則得之以抵法又冨家有盗夜入啓其蔵
者有司百計捕之甚急且又大購之皆不獲有司苦
之公曰勿捕與購獨召冨家二子械付獄鞫之州之
吏民皆曰是素良子也大恠之更疑互諫公堅不回
鞫愈急二子服然吏民猶疑其不勝而自誣及取其
所盗某物於某所皆是然後讙(一作/歎)曰公神明也其
治尤難者若是其易可知也公剛果有氣外嚴内明
不可犯以是施於政亦以是持其身𥘉皇考侍郎爲
許田令時丁晉公尚少客其縣皇考識之曰貴人也
使與之遊待之極厚及公佐峽州晉公薦之遂拜著
作其後晉公居大位用事天下之士往往因而登榮
顯而公屛不與之接故其仕也自著作佐郎祕書丞
太常博士尚書屯田都官職方三員外郎郎中皆以
歲月考課次第陞知萬峽鄂歙彭鄂閬饒嘉州皆所
當得及晉公敗士多不免惟公不及明道二年以老
乞分司有田荆南遂歸焉以景祐元年正月二十六
口終于家年七十有三祖諱某贈某官(疑)皇妣李氏
贈某縣君夫人曽氏某縣君先亡公平生彊力少疾
病居家忽晨起作遺戒數紙以示其嗣子景昱曰吾
將終矣後三日乃終而嗣子景昱能守其家如其戒
歐氏出於禹禹之後有越王句踐句踐之後有無疆
者爲楚威王所滅無疆之子皆受楚封封之烏程歐
陽亭者爲歐陽氏漢世有仕爲涿郡守者子孫遂北
有居冀州之渤海有居青州之千乗而歐陽仕漢世
爲博士所謂歐陽尚書者也渤海之歐陽有仕晉者
曰建所謂渤海赫赫歐陽堅石者也建遇趙王倫之
亂其兄子質南奔長沙自質十二世生詢詢生通仕
於唐皆爲長沙之歐陽而猶以渤海爲封通又三世
而生琮琮爲吉州刺史子孫家焉自琮八世生萬萬
生雅雅生髙祖諱效髙祖生曽祖諱託曽祖生皇祖
武昌令諱郴皇祖生公之父贈户部侍郎諱倣皆家
吉州又爲吉州之歐陽及公遂遷荆南且葬焉又爲
荆南之歐陽嗚呼公於脩叔父也銘其叔父冝扵其
世尤詳銘曰
壽孰與之七十而老祿則自取於取猶少扶身以方
亦以從公不變其𥘉以及其終
　　　都官郎中王公墓誌銘
明道元年五月二十四日尚書都官郎中王公以疾
終于許州私第明年十月其孤宗彭宗古奉公之喪
及公之先君先夫人俱葬于許州長社縣白兎原公
諱世昌字次仲少屬文舉進士端拱元年登科第補
鳯翔郿縣主簿再調開封士曹參軍知杭州鹽官縣
又改蘇州常熟縣轉運使張式以治狀奏充秀州判
官遷著作佐郎知彭州九隴縣轉太常丞㑹鹽鐵上
言建安茶稅不充請擇材臣幹其任公膺是選歲増
四千萬三年歸朝優詔嘉獎擢知饒州連典蜀福二
州歷太常博士屯田都官職方三員外郎權三司判
官出知鄧州轉屯田郎中徙東川賜三品服移成州
權莅西亰留守司御史臺又知澤州轉都官郎中知
絳州老疾上章得分司西亰享年七十有八公性明
察凡爲郡獄訟無細大皆呼前面質其罪有冤者立
辨出之獄官俯伏受教僚佐充員而已故所至稱有
治聲亦用此爲人所擠成州之遷是也好接士類不
以年耆自處候門者雖晚進皆與均禮論者多之𥘉
娶李氏再娶水丘氏封歸安縣君柔婉有婦道早亡
生子三人長宗說終杭州臨安主簿次宗古前連州
陽山令次宗彭前孟州汜水主簿女四人長適涇州
支使宋齊古次早夭次適侍御史楊偕次適光禄寺
丞吕昌齡臨安有子一人師温郊社齋郎陽山子師
良師儉皆郊社齋郎二女俱㓜銘曰
八十其齡三品其服有子有孫以才以淑吁嗟令人
兮嚮用兹福
　　　左班殿直胥君墓誌銘
胥姓出晉大夫童世乆徙遷失其譜君諱某字致堯
有子曰沆能略言其世曰吾家爲燕人十三代祖儀
爲唐御史中丞坐言武后事貶臨川後世因家焉胥
氏義聞郷閭門有旌表由吾先君而上祖諱某仕僞
唐袁州冝春令父諱某當周世宗取淮南李氏日益
衰亂因徙家合肥及吾先君始禄于朝然卒於不得
志今其葬敢再拜以請予爲考次君之行曰君少力
學爲文辭端拱咸平之間再舉進士嘗中選矣時天
子諒闇不能廷試進士疑有司選太多削其奏籍之
半乃罷去其冬契丹犯邊天子幸魏又將幸真定君
以草澤應詔上書理檢言兵事且曰臣言有不可書
者非人主不得聞天子召見爲屛左右聽其說矍然
而悟將拜某官旣出大臣詰其事不肯對大臣皆不
恱曰且可以職縻之以爲三班借職君辭不就天子
還亰師又固辭願從進士試禮部皆不許以監温州
天冨鹽監君歎曰吾親老敢擇禄邪凡世所謂材者
惟施無不利乃可謂能吾將有爲也已乃受命凡治
鹽三歲増其舊二百餘萬斛罷歸以能被薦未暇録
𥘉契丹䧟黎陽滑州守張秉請君將戍兵擊河淩以
斷賊契丹去張公以君爲材留君護漁池迎陽二埽
朱博代守滑乃曰河恐滑人者趨西埽爾請君兼護
之君䟽河爲别流以殺其勢明年河棄西埽去滑人
無水恐歲省工材百餘萬秩滿有司上君鹽最護河
之功遷奉職君意不滿辭不拜丁母夫人某氏憂終
喪不許以監黄州商稅餘年課爲最召還在道用祀
汾隂恩卒遷奉職監杭州排岸司浚浙江龍山二閘
廢清河堰以通漕杭人至今便之爲端州兵馬監押
就遷右班殿直給事中樂黄目舉君材任閤門祗候
有司限例不行得温州兵馬監押期還遷職在温州
聞黄目死前舉狀格不用君歎曰豈吾命邪今天子
即位遷左班殿直以疾求監壽州酒稅逾年請告就
醫京師天聖元年十月某日卒于建平坊享年五十
有九𥘉娶宋氏生三男曰沆澄泳澄早卒二女長亦
早卒次適某氏再娶沈氏後君卒𥘉君之喪寓葬朝
陽門外慶曆二年某月某日葬于某縣某郷某原銘
曰
余悲胥君始以儒者自進而仕也非其志方其以一
布衣飛箝人主之意其志壯哉豈止於此自古賢材
明智之士困於失職多矣豈天所不相邪豈其力不
足邪蓋苟者多得偷者易安守義而窮乃理或然嗟
乎胥君永矣茲阡
　　　内殿崇班薛君墓誌銘
公諱塾字宗道絳州正平人資政殿學士兵部尚書
河東簡肅公之弟扵惟簡肅爲時顯人天聖明道間
實參大政以道徳剛直外正於朝孝友敦睦内仁其
家其爵命之榮上逮三世旁禄其族子官者三十人
公於(一作/于)太保諱景之廟爲曽孫太傅諱温瑜之廟
爲孫太師諱化光之廟爲第五子少以簡肅䕃𥙷三
班借職九遷内殿崇班享年六十五以終公爲人果
毅質直喜以氣節自髙少好學嘗爲文詞仕雖不章
官能其職𥘉監曲沃縣酒稅民素苦伐薪給官炊公
始更用石炭民得不苦至今頼之又監龍門縣清澗
木稅絳州鹽酒稅河中府浮橋凡所施設皆有法後
人雖欲輙更莫能也蜀民易揺喜倡事以相驚謼遂
縁爲亂公爲兵馬監押旁郡呼曰盗將大至公能以
重鎮之州卒無事民恃以安歲滿州乞留不克知河
池縣賦役刑罰示民以信使民知政而吏無所措其
姦始建孔子廟春秋飭其牲器以與邑人行事民𥘉
識學校之禮當時名臣若今樞宻副使杜公多薦其
材以兄嫌避不升用奉使走馬承受滄州路公事數
對便殿言利害皆可施行歷監通利軍陕蜀二州兵
康定二年六月十五日壬辰以疾卒于蜀州之廨其
長子曰大理寺丞通判陵州仲孺扶其柩歸于絳州
道出河池河池之民泣遮于路曰此吾民之所思也
公卒之六日夫人吴氏卒于代州其次子曰大理寺
丞通判代州宗孺以其喪歸遂合葬于正平縣清源
郷周村原用慶曆元年十二月二十一日丙申之吉
二子皆以材賢克承其家女一人適將作監主簿鄭
宗賢銘曰
薛絳大族興自簡肅簡肅之哲其剛烈烈公躬直清
官以材稱惟賢是似不愧其兄薛有世次簡肅之碑
公墓南原銘以識之
　　　長安縣太君盧氏墓誌銘
夫人盧氏其父諱之翰單父人好學通五行律曆善
籌䇿中進士第至道中用兵河西以爲陜西轉運使
屢爲太宗言靈武事不合意輙貶旣而事驗思之輙
復召用由是卒爲名臣官至太常少卿知廣州夫人
歸楊公時年始十七公前夫人張氏生三男文友文
舉文本皆尚㓜夫人亦生三男一早卒次文敏文通
四女長適大理寺丞王中孚次適崑山縣尉刀綬次
將作監主簿朱銑次早卒楊公以文行著名當時治
身㢘清好施宗族大中祥符四年以右諫議大夫薨
廣州家無貲夫人居䘮於淮上諸子怡怡知其母之
慈撫其已不知家之有無也後二十有五年文友爲
虞部員外郎知建昌軍文舉國子博士通判蔡州文
本文通早卒文敏由大理寺丞應進士中第爲太子
中允知蘇州常熟縣夫人在建昌感疾卒官舍享年
五十七將卒戒其子曰吾幸見汝輩立而死吾無以
教爲人能如汝父足矣遂歸葬壽州之西原祔舊塋
禮也夫人𥘉用公封范陽縣君後用其子封仁壽縣
太君又進封長安縣太君及卒也張夫人二子居喪
哀如所生嗚呼賢母也哉是宜銘粤景祐三年二月
庚戌葬之銘曰
從者其姑祔者其夫安此室乎
外集卷第十一
祁公神道碑景祐(碑云景祐四年卒天聖八年葬按/天聖在景祐之前疑景祐當作景)
(徳)
諫議楊公墓銘録(一作/抵)學乎聖人(四字上一/有而字)其婦(二/字)
(丄一有/封字)
王公墓誌水丘氏(集本多/作巫丘)
薛君墓銘又監(一作/後監)
盧氏墓銘將作(二字上疑/脫適字)

奏議卷第十一
　　薦劉羲叟劄子(巳見河東奏草全書中)
　　進劉羲叟春秋災異狀(同前)
　　論契丹侵地界狀(巳見河北奏草全書中)
　右三篇此卷更不重出存其目以告來者
論臺官上言按察使狀𬒳選之者(一作/人)皆亦(一作/皆字)常
能(一無/常字)
論杜衍等罷政事狀尤彰著(尤字下一/有爲字)之得專(之所/作一)
好權(好一/作行)懇讓之者(一無/者字)見其皆未行事(六字一作/欲其作事)
條事(條例/一作)然不敢(然字下一/有亦字)惜之也(一無/之字)
居士集卷第十一　歐陽文忠公集十一
　　律詩五十七首
　　　𥘉至夷陵答蘇子美見寄
三峽倚岧嶤同(一作/南)遷地最遥物華雖可愛郷思獨
無聊江水流青嶂猿聲在碧霄野篁抽夏笋叢橘長
春條未臘梅先發經霜葉不凋江雲愁(一作/懸)蔽日山
霧晦連朝斫谷爭收漆梯林鬪摘椒巴賨船賈集(一/作)
(巴江船/賈至)蠻市酒旗招時節同荆俗民風載楚謡俚歌
成調笑摖(一作/攃)鬼聚喧囂(夷陵之俗多淫奔又好祠/祭毎遇祠時里民數百共)
(餕其餘里語謂之摖/鬼因此多成鬪訟)得罪冝投裔包羞分折腰光隂
催晏歳牢落慘驚飊白髪新年出朱顔異域銷縣樓
朝見虎官舍夜聞鴞寄信無秋鴈思歸望斗杓須知
千里夢長繞洛川橋
　　　冬後三日陪丁元珍遊東山寺
幕府文書日已稀清罇歳晏喜相携寒山帶郭穿松
路瘦馬尋春踏雪泥翠蘚蒼崖森古木緑蘿盤石暗
深溪爲貪賞物來猶早迎臘梅花吐未齊
　　　送前巫山宰呉殿丞(字照鄰)
俊域當年仰下風天涯今日一罇同髙文落筆妙天
下清論揮犀服坐中江上掛帆明月峽雲閒謁帝紫
　微宫山城寂寞少嘉客喜見瓊枝(一作/林)慰病翁
　　　　龍興寺小飲呈表臣元珍
　乎日相從樂㑹文博梟壷馬占朋分罰籌多似昆陽
　矢酒令嚴於細柳軍蔽日雪雲猶靉靆欲晴花氣漸
　氛氲一罇萬事皆毫末蜾臝螟蛉豈足云
　　　　縣舍不種花惟栽楠木冬青茶竹之類因戲
　　　　書七言四韻
　結綬當年仕兩京自憐年少體猶輕伊川洛浦尋芳
　徧魏紫姚黃照眼明客思病來生白髪山城春至少
　紅英芳叢密葉聊須種猶得蕭蕭聽雨聲
　　　至喜(一作/虚白)堂新開北軒手植楠木兩株走筆
　　　呈元珍表臣
爲憐碧砌冝佳樹自斸蒼苔選緑叢不向芳菲趂(一/作)
(赴)開落直須霜雪見青葱披條泫轉清晨露響葉蕭
騷半夜風時掃濃隂北䆫下一枰閑且伴衰翁
　　　戲答元珍(一本下云花時乆雨之什)
春風疑不到天涯二月山城未見花殘雪壓枝猶有
橘凍雷驚筍欲抽芽夜聞歸鴈生郷思病入新年(一/作)
(鳥聲漸變知芳/節人意無聊)感物華曽是洛陽花下客野芳雖晚
不須嗟
　　　𥘉晴獨遊東山寺五言六韻
日暖東山去松門數里斜山林隱者趣鍾鼓梵王家
地僻遲春節風晴變(一作/别)物華雲光漸容與鳥哢巳
交加冰下泉𥘉動煙中茗未芽自憐多病客來探欲
開花
　　　夷陵歳暮書事呈元珍表臣(一本作元珍判/官表臣推官)
蕭條雞犬亂山中時節崢嶸忽(一作/歳)巳窮遊女髻鬟
風俗古野巫歌舞歳年豐(夷陵俗朴陋惟歳暮祭鬼/則男女數百相從而樂飲)
(婦女競爲野服以相遊嬉/夷陵俗下一本有古字)平時都邑今爲陋敵國江
山昔最雄(三國時呉蜀/戰爭於此)荆楚先賢多勝迹不辭携酒
問鄰翁(處士何參居縣舍西/好學多知荆楚故事)
　　　夷陵書事寄謝三舍人(一作代書寄/舎人三丈)
春秋楚國西偏境陸羽茶經第一州紫籜青林長蔽
日緑叢紅橘最冝秋道塗處險人多負邑屋臨江俗
善泅臘市漁(一作/魚)鹽朝暫合淫祠簫鼓歳無休風鳴
燒入空城響雨惡江崩斷岸流月出行歌聞調笑花
開啼鳥亂鉤輈(一本有訟庭畫地通人語邑政觀風/間俚謳土俗雖輕人自樂山川信美)
(客偏愁/四句)黃牛峡口經新歳白玉京中夢舊遊曽是洛
陽花下客欲誇風物向君羞
　　　戲(一作/寄)贈丁判官
西陵江口折寒梅爭勸行人把一(一作/酒)盃須信春風
無逺近維舟處處有花開
　　　寄梅聖俞(一本注夷陵作)
青(一作/春)山四顧亂無涯雞犬蕭條數百家楚俗歳時
多雜鬼蠻郷(一作/風)言語不通華繞城江急舟難泊當
縣山髙日易斜擊鼓踏歌成夜市邀龜卜雨趂燒(一/作)
(春)畬叢林白晝飛妖鳥庭砌非時見異花惟有山川
爲勝絶寄人堪作畫圖誇
　　　離峽州後回寄元珍表臣(一本作元珍判/官表臣推官)
經年遷謫猒荆蠻惟有江山興未䦨醉裏人歸青草
渡夢中船下武牙灘野花零落(一作/亂)風前亂(一作/舞)飛
雨蕭條江上寒荻笋時魚方有味恨無佳客共盃盤
　　　再至西都(一作寄謝希深)
伊川不到十年間魚鳥今應恠我(一作/我自)還浪得浮名
銷壯節羞將(一作/看)白髪見(一作/對)青山野花向客開如
(一作異花/向我情猶)笑芳草留人意自閑却到(一作/行至)謝公題壁
處向風清淚獨(一作臨風/清淚落)潺潺
　　　過錢文僖公白蓮莊
城南車馬地行客過徘徊野水寒猶入餘花晚自開
命賔曾授簡開府最多才今日西州路何人更獨來
　　　謝公挽詞三首
始見行春斾俄聞引葬簫笑言猶在耳䰟魄遂難招
天象奎星暗辭林玉樹凋朔風吹霰雪銘旐共飄飄
前日賔齋宴今晨奠柩觴死生公自逹存没世徒傷
舊國難歸葬餘貲不給䘮平生公輔志所(一作/可)得在
文章
樂事與良辰平生愛洛濵泉臺一閉夜蒿里不知春
翰墨猶新澤圖書巳素塵堪憐寢門哭猶有舊時賔
　　　愁牛嶺
邦人盡(一作/自)說畏愁牛(一作/牛愁)不獨牛愁我亦愁終日
下(一作/遶)山行百轉却從山脚望山頭
　　　寄子山待制二絶(一本後篇作别/鎮陽寄沈待制)
留滯西山獨可嗟殘春過盡始還家落花縱有那堪
醉(一作看/一作愛)何況歸時無落花
聞君屢醉賞紅英落盡殘花酒未醒嗟我落花無分
看莫嫌狼藉掃中庭
　　　寄秦州田元均
由(一作/近)來邊將用儒臣坐以威名撫漢軍萬馬不嘶
聽號令諸蕃無事著(一作/樂)耕耘夢回夜帳聞羌笛詩
就髙樓對隴(一作/暮)雲莫忘(一作/望)鎮陽遺愛在(一作/地)北
潭桃李正氛氲(一作春深桃/李正絪緼)
　　　送沈待制陜西都運(邈)
㡬歳瘡痍近息兵經營方喜得時英從來漢粟勞飛
輓當使秦人自戰耕道左旌旗諸將列馬前弓(一作/冠)
劒六蕃迎知君材力多閑暇剩聽陽關醉後聲
　　　欒城遇風効韓孟聮句體
歳暮氛霾惡冬餘氣候爭吹嘘回暖律號令發新正
逺響來猶漸狂奔勢益橫頽城鏖戰鼓掠野過隂兵
掃蕩無餘靄顚摧鮮立莖五山揺岌嶪九鼎沸煎烹
玉石焚岡裂波濤卷海傾遥聽午合市爭呼夜驚營
慘極雲無色隂窮火自生電鞭時砉劃雷軸助喧轟
孔竅千聲出隂幽百恠呈狐妖憑莽蒼鬼熖走青熒
奮怒神増悚中休耳暫清胡兵占月暈江客候鼉鳴
飄葉千艘失飛空萬瓦輕獵豪添馬健舶穏想帆征
畏壓頻移席隂祈屢整纓凍消𥘉醒蟄枯活欲抽萌
病體愁山館春寒頼酒鐺雞號天地白登壠看晴明
　　　過中渡二首
中渡橋邊十里堤寒蟬(一作/梅)落盡柳條衰年年塞下
春風晚誰見輕黃弄色時
得歸還自歎淹留中渡橋邊柳拂頭記得來時橋上
過斷冰殘雪滿河流
　　　自河北貶滁州𥘉入汴河聞鴈
陽城淀裏新來鴈趂伴南飛逐(一作何事/來隨南)越船野岸
柳黃霜正白五更驚破客愁眠
　　　自勉
引水澆花不厭勤便須巳有鎮陽春官居處處如郵
傳誰得三年作主人
　　　席上送劉都官
都城車馬日喧喧雖有離歌不慘顔豈似客亭臨野
岸暫留罇酒對青山天街樹緑騰歸騎玉殿霜清綴
曉班莫忘西亭曽醉處月明風溜響潺潺
　　　寄劉都官
别後山光寒更緑秋深酒美色仍清繞亭黃菊同君
種獨對殘芳醉不成
　　　書王元之畫像側(在瑯瑘山)
偶然來繼前賢迹信矣皆如昔日言諸縣豐登少公
事一家飽暖荷君恩想公風采常如在顧我文章不
足論名姓已光青史上壁間容貌任塵昬(公貶滁州/謝上表云)
(諸縣豐登苦無公事/一家飽暖共荷君恩)
　　　送京西提刑趙學士
題輿甞屈佐留京攬轡今行(一作/來)按屬城楚館尚看
淮月色嵩雲應過虎關迎春寒酒力風中醒日暖梅
香雪後清野俗經年留惠愛莫辭臨别醉冠傾
　　　寄題冝城縣射亭
作邑三年事事勤冝城風物自君新已能爲政留遺
愛何必栽花遺後人藹若芝蘭芳可襲温如金玉粹
而純友朋欣慕自如此何況斯民父母親
　　　豐樂亭遊春三首
緑樹交加山(一作新/隂野)鳥啼晴風蕩漾落(一作晚晴/斜日雜)花
飛鳥歌花舞太守醉明日(一作/月)酒醒春巳(一作/色)歸
春雲淡淡日輝輝草惹行襟絮拂衣行到亭西逢太
守籃輿酩酊揷花歸
紅樹青山日欲斜長郊草色緑無涯遊人不管春將
老(一作/盡)來徃(一作/空遶)亭前踏落花
　　　謝判官幽谷種花
淺深紅白冝相間先後仍須次第栽我欲四時携酒
去莫教一日不花開
　　　畫眉鳥(一作郡齋聞百舌)
百囀千聲隨(一作/任)意移山花紅紫樹髙低始知鎻向
金籠聽不及林間自在啼
　　　懷嵩樓新開南軒與郡僚小飲
繞郭雲煙(一作閣/煙雲)匝㡬重昔人曾此感懷嵩霜林落
後山爭出野菊開時酒正濃解帶西風飄畫角倚欄
斜日照青松㑹須乘醉携嘉客踏雪來看羣玉峯
　　　送張生
一别相逢十七春頽顔衰髪互相詢江湖我再爲遷
客道路君猶困旅人老驥骨竒心尚壯青松歳乆色
逾新山城寂寞難爲禮(一作/客)濁酒無辭舉爵頻
　　　田家
緑桑髙下映平川賽罷田神笑語喧林外鳴鳩春雨
歇屋頭𥘉日杏花繁
　　　别滁
花光濃爛柳輕明酌酒花前送我行我亦且(一作/秪)如
常日醉莫教絃管作離聲
　　　答謝判官獨遊幽谷見寄
聞道西亭偶獨登悵然懷我未忘情新花自向遊人
笑啼鳥猶爲舊日聲因拂醉題詩句在應怜手種樹
隂成須知别後無由到莫厭頻携野客行
　　　招許主客
欲將何物招嘉客惟有新秋一味涼更(一作/靜)掃廣庭
寛(一作/開)百畒少容明月放(一作/吐)清光樓頭破鑑看將
滿甕面浮蛆撥巳香仍(一作/更)約多爲詩準備共防梅
老敵難當
　　　金鳯花
憶繞朱欄手(一作/喜)自栽緑(一作/繁)叢髙下㡬畨開中庭
雨過無人迹狼籍深紅點緑苔
　　　鷺鷥
風格孤髙塵外物性情閑暇水邊身盡日獨行溪淺
處青苔白石見纎鱗
　　　野鵲
鮮鮮毛羽耀朝輝紅粉墻頭緑樹枝日暖風輕言語
軟應將喜報主人知
　　　木芙蓉
種處雪消春始動開時霜落鴈初過誰栽金菊叢相
近織出新畨蜀錦窠
　　　樵者
雲際依依認舊林斷崖荒磴路難尋西山望見朝來
雨南澗歸時渡處深
　　　詠雪
至日陽初復豐年瑞遽臻飄颻初未積散漫忽無垠
萬木青煙滅千門白晝新徃來衝更合髙下著何勻
望好登長榭平堪走畫輪馬寒毛縮蝟弓勁力添鈞
客醉看成眩兒嬌(一作/驕)咀且顰虚堂明永夜髙閣照
清晨樹石詩翁對川原獵騎陳凍狐迷舊穴飢(一作/饑)
雀噪空囷此土偏冝稼而予濫長人應須待和暖載
酒共行春
　　　送楊先軰登第還家
解榻方欣待儁英掛帆千里忽南征錦衣白日還家
樂鶴髪髙堂獻壽榮殘雪楚天寒料峭春風淮水浪
崢嶸知君歸意先飛鳥莫惜停舟酒屢傾(一作/餞行)
　　　𥘉至潁州西湖(一作到潁治事之/明日行西湖上)種瑞蓮黃
　　　楊(一作因與郡官小/酌其上聊書所見)寄淮南轉運吕度支發
　　　運許主客
平湖十頃碧琉璃四面清隂乍合時柳絮已將春去
逺海棠應恨我來遲啼(一作/鳴)禽似與遊人語明(一本/作好)
月閑撑野(一作/小)艇隨毎到最佳堪樂處却思君共把
芳巵
　　　三橋詩(皇祐元年新作三橋而/名之旣而又爲之詩)
朱欄明緑水古柳照斜陽何處偏冝望清漣對女郎
(青漣閣名後/改作去思堂)
　　　　右冝逺
鳴騶入逺樹飛蓋渡長橋水闊鷺雙起波明魚自跳
　　　　右飛蓋
輕舟轉孤嶼幽浦漾平波回看望佳處歸路逐漁歌
　　　　右望佳
　　　答通判吕太博
千頃芙蕖蓋水平(邵伯荷花/四望極目)揚州太守舊多情畫盆
圍處花光合(予甞採蓮千朶揷/以畫盆圍繞坐席)紅袖傳來酒令行(又/甞)
(命坐客傳花人摘一葉/葉盡處飲以爲酒令)舞踏落暉留醉客歌遲檀板
換新聲如今寂寞西湖上雨後無人看落英
　　　祈雨曉過湖上
清晨驅馬思悠然渺渺平湖碧玉田曉日未昇先起
霧緑隂(一本/作雲)𥘉合自生煙身閑始覺時光好春去猶
餘物色妍更待四郊甘雨足相隨簫鼓樂豐年
居士集卷第十一
　熈寧五年秋七月男發等編定
　　紹熈二年三月郡人孫謙益校正
　此卷答蘇子美見寄云祭鬼聚喧囂本注夷陵俗
　好祠祭毎遇祠時里民數百共餕其餘里俗謂之
　祭鬼諸本皆同惟蜀本以祭爲摖朝佐按類篇摖
　初葛切挑取也推也有推食之義蜀去峡近故能
　知其方言又吉州羅寺丞家京師舊本亦作攃按
　集韻攃桑葛切散之也有散福之義二義皆通今
　改作摖一作攃若作祭字别無意義本注豈應復
　言里俗謂之祭鬼也
答蘇子美俚歌(石本作/祠歌)攃鬼(攃石本作祭注/文却引攃鬼事)
遊東山寺冬後(石本作/冬至後)幕府(一作/幕下)
龍興寺小飲氛氲(一作/氤氲)
手植楠木泫轉(石本作/滴瀝)
獨遊東山寺交加(交一/作嘐)
夷陵書事向君羞(君一作春/石本同)
寄子山待制(京本作今日報鎮陽守有行日某不/乆可出局先寄子山待制四兄二絶)
送沈待制方喜(一作/方務)
入汴河聞鴈新來(一作/秋)
送劉都官都城(一作/門)
幽谷種花淺深紅白(一作深/紅淺白)
送楊先軰髙堂(一作/髙年)
答吕太博詩注揷以(一作/揷之)
外集卷第十二　歐陽文忠公集六十二
　　碑銘
　　　漳(一作/鄣)南縣君張氏墓誌銘
右諫議大夫集賢院學士楊公諱大雅之夫人曰漳
南縣君張氏父諱保衡官至太僕寺丞其先荆門大
族劉守光亂幽州曽祖敏徙其家濟南之歷城而益
盛夫人生二十有二歲歸楊氏十有五年生二男三
女景徳三年十月十四日終于袁州之廨其子洎濬
尚㓜能記其母及長聞其家與其外内宗姻之稱夫
人者曰夫人生于冨族而柔明孝謹楊氏嘗世家公
少孤貧始爲開封縣尉夫人入其門若素小家子事
其姑視日時早暮氣節之寒暑飲食起居之當進與
否者不少懈如此十五年如始歸凡楊氏之内宗與
其外姻賔客之至者如豐家退視其禇空如惟恐人
之知也教其子不略弛其色有問之則曰慈或失之
教不嚴不足以訓雖家人亦未嘗見其跋墜自開封
及其爲祕書丞而得封又見其夫爲太常博士知袁
州乃卒其後楊公登朝廷掌書命爲諫議大夫居榮
顯皆莫見也嗚呼可哀也巳天聖某年楊公薨景祐
二年某月日子洎舉而合葬之扵其葬也洎爲某官
濬爲某官女三人皆適人其㓜早亡二女皆有子娶
矣銘曰
嗚呼(一無/二字)生而淑没也何思夫安於此其從斯
　　　太子賔客分司西京謝公墓誌銘
惟景祐元年十月之晦太子賔客分司西京謝公薨
明年三月嗣子絳自京師舉其柩南歸用八月某吉
葬杭州冨陽縣某郷某原合以夫人晉陵郡君許氏
而從王父户部侍郎府君之墓次公世居冨春生十
一歲時已如成人嘗與客談論侍郎竊從聽之往往
能奪其客議十四歲詣州學學左氏春秋略授其說
即爲諸生委曲講論如其師稍長居蘇州時天子平
劉繼元露布至守臣當上賀命吴中文士作表章更
數人皆不可意公私作於家客有持去者吴士見之
大驚遂有名於南方淳化三年以進士及第爲梓州
榷鹽院判官㑹兩川盗起攻劫州縣公乗賊未至盡
伐近郊林木内城中且曰除賊隱蔽以修閉守之具
有餘可給薪蒸爲乆圍之僃身與士卒守壍壁凡圍
百日不能破賊平知州事尚書左丞張雍轉運使馬
㐮狀言其能就除觀察判官賜以器幣明年知益州
華陽縣縣人苦兵劫皆逃失業朝廷下令許民能倍
租入官者皆得占其田旣而良田盡爲大豪所奪而
逃人歸者不復得公至則手判訟牒以謂恤亂撫人
不冝利倍租而使貧人失業盡奪之格其詔書不用
由華陽召改著作佐郎通判壽州筠州知興國軍三
遷至太常博士真宗方考責能吏一日自内出中外
賢吏有治狀者二十四人付中書以名召公由興國
召見于長春殿賜緋魚袋即日試於學士院明日邊
臣有急奏天子詔且親征是時大賊王長壽又劫曹
濮真宗面語宰相委公曹州遂改屯田員外郎以徃
至則縛凶人趙諫趙諤斬於京師(三字一/作于市)曹人以寜
自曹歸朝是歲大星見西南方占曰在蜀奉使廵檢
益利兩路蜀卒無事又議大鐵錢平其法至今行之
使還舉州縣吏三十餘人宰相疑其多公願署連坐
以取信朝延從之所舉後皆爲能吏奉使舉人連坐
自公始旣而爲三司度支判官知泰州歙州再遷司
封員外郎坐三司舉吏奪官復爲度支通判河南府
侍中始平公自洛来朝薦之召試授兵部員外郎直
史館判三司理欠慿由司出爲兩浙轉運使賜金紫
遷禮部郎中判司農寺朝廷方議以知制誥將試忽
得疾踰旬不能興遂寢天禧五年以户部郎中兼侍
御史知雜事同判吏部流内銓真宗葬永定陵詔山
陵使道路所經拆民廬舍及城門以過車輿象物公
上言先帝封祀行幸儀物全盛不聞所過壞民居今
少府治塗車明器侈大非禮且違遺詔務儉薄之意
請裁損之書奏不聴以疾求去職遷吏部郎中直昭
文館知越州還遷太常少卿判太府寺登聞檢院復
以疾求西京留司御史臺踰年就臺拜祕書監遂求
分司明道元年轉太子賔客公少以文行有名於時
自言吾於(一作/在)天下無一嫌怨待士君子必盡其心
雖人出其下亦未嘗敢懈怠家居有法度撫養孤㓜
極恩愛常時温和謙厚真長者及在官臨事見義喜
爲過於勇夫故所至必有能稱不幸中廢以疾不得
盡其所爲及居西京不關人事惟理醫藥與方術士
語終日不休歲時河南官屬詣門請見慘(凝)然肅㓗
有威儀不若老且病者享年七十有四以壽終嗚呼
可謂君子者巳公諱濤字濟之髙祖希圖仕至衛州
刺史曽祖延徽處州麗水縣主簿祖懿文杬州塩官
令父崇禮泰寜軍節度掌書記以公贈户部侍郎母
崔氏博陵郡太君弟四人炎最有文行知名於時見
國史子三人長曰絳次將作監主簿約次太廟齋郎
綺亦有文皆早亡謝氏自曽髙不顯由公始昌其家
而子絳又以文行繼之𥘉公之葬其先君也爲兵部
員外郎今公之葬絳亦世其官度支判官河南府通
判並踐世職判太府寺實父子相代書府之任昭文
史館集賢院祕閣父子同時爲之見于衣冠盛事録
謝氏其不衰又將大也歟銘曰
謝之逺世河南緱氏四代之祖因仕過江卒葬嘉興
始留南方曽祖在南佐麗水縣卒又葬焉世亦未顯
祖令鹽官始葬冨陽凡三徙遷遂家於(一作/于)杭世乆
當隆其昌自公冨陽之原三世有墓父大於祖子大
扵父後有賢嗣又有令孫公其安居有祀有承
　　　檢校司農少卿致仕張公墓誌銘
君諱九思鄆州陽谷縣人張氏世以明經仕宦君少
習春秋三傳太平興國五年以舉中髙第凡仕若干
年而致之又若干年而考終命𥘉任雅州軍事推官
轉大理評事光禄大理二寺丞太子中舍殿中丞國
子博士尚書虞部比部駕部三員外郎中凡居官一
十有三歷知黄蘄道三州旣老又加檢校司農少卿
扵其家年八十有五其終也實天聖某年某月某日
其葬也以明道二年某月某日其葬之地汝州㐮城
縣某村某山之下父諱清累贈某官母崔氏追封某
縣太君𥘉娶朱氏某縣君生子龜正龜文龜文先亡
女二人後娶王氏某縣君生子龜誠扵其葬也龜正
爲鄆州支使知鄂州崇陽縣龜誠襄城縣尉君爲人
沉朴謹儉官能其職爲政以慈仁厚下爲先人有鬪
訟常兩諭之𥘉強不屈化必以禮義柔之卒相服從
願改自(疑)爲善故所至人愛思之其爲黄州也飛蝗
越州不下州人歌之以爲異凡居官所得俸廪計身
衣食足而巳秩滿還家輒以所餘分親族噫其賢厚
而敏亦經之効歟銘曰
張世鄆居舉明經朴儉勤孝家所承公壯而仕老康
寜八十其壽位則卿始終以全爲家榮去鄆而汝從
新塋後之世者考此銘
　　　河南府司録張君墓誌銘
　　　　山東道節度掌書記知伊陽縣事天水尹
　　　　洙撰
吾友張堯夫以今年七月癸酉葬其先君扵北邙山
旣葬二十有九日壬寅晨起感疾復就寢弗寤若醉
狀醫視其脉曰疾勢風甚盛脉冝洪今細蹷殆不可
爲晝未盡數刻啓手足扵官署翌日殮于正寢戊申
葬先君墓次實明道二年八月也堯夫内淳固外曠
簡不妄與人交𥘉爲河南府推官後爲司録予與之
遊幾五年出處多共之其飭身臨事予嘗愧堯夫堯
夫不予愧也嗚呼安能盡識吾友之善哉堯夫名汝
士年三十七歷官至大理寺丞先君諱某終虞部員
外郎母李氏隴西縣君娶崔氏生二男三女皆㓜渤
海歐陽脩爲之銘曰
噫嘻哉上者蒼蒼也冝夀而夭冝福而禍有尸者邪
其無也豐其躬者鮮其仁予之賢者嗇其位豈其不
可兼邪斯可怪也其有莫施其爲不伐充而不光遂
以昩滅後孰知也弔賔盈位哭皆有涕夫嗟於道婦
咄於竈夫能使人之若此也噫嘻哉君子吾不得見
而見善人善人今復不得而見也
　　　先君墓表(此乃瀧岡表𥘉稾其後刪潤頗多/題曰瀧岡阡表在居士集第二十)
(五/卷)
脩不幸生四歲而孤太夫人守節自誓居貧自力於
衣食以長以教俾至于成人而嘗告之曰汝父爲吏
㢘而好施以其俸禄事賔客常不使有餘曰無以是
爲我累故其亡也無一瓦之覆以庇其生然吾何恃
而能自守以至此耶吾於汝父知其一二而巳也此
吾之所恃也吾之始歸也汝父免於母䘮方踰年歲
時祭祀則必泣涕曰祭而豐不如養之薄也間居而
御酒食盛饌則又涕泣曰昔不足而今有餘其何及
也吾始一二見之以爲新免於喪而適然耳既而其
後常然至於終身未嘗不然此吾知汝父之能養也
汝父爲吏嘗夜燭治官書屢廢而歎吾問之則曰此
死獄也我求其生不得也吾曰生可求乎曰求其生
而不得則死者與我皆無恨矧求而有得耶以其嘗
有得知其不求而死者恨也夫常求其生猶失之死
而況世常求其死也回顧乳者抱汝而立于旁指而
歎曰歲行在戍我將死不及見兒之立也後當以我
語吿之其平居教他子弟亦皆用此語吾耳熟焉故
能詳也其施於外事接於賔客或有矜飾吾不能知
其居于家無所事而其爲如此是其發扵中者也其
心誠厚扵仁者也此吾之知汝父之得疑有後也汝
其勉之夫士有用捨志之得施與否不在已而爲仁
與孝不取於人也脩泣而誌之不敢忘先君少孤力
學咸平三年進士及第爲通州判官泗綿二州推官
又爲泰州判官正身懐道不及其施享年五十有九
𥘉贈太子中允今贈某官太夫人姓鄭氏世爲江南
名族太夫人恭儉仁愛而有禮𥘉封縣太君累封樂
安安康彭城三郡太君自其子少賤時治其家以儉
約其後常不使過之曰吾兒多不合于世儉薄所以
安患難也脩𥘉貶夷陵太夫人言笑自若曰汝家故
貧賤也脩察其志乆而安故其後立于朝得不苟容
于時葢自先君之亡二十年脩始得禄而養又二十
有三年脩爲龍圗閣直學士尚書吏部郎中留守南
京太夫人以疾卒于官舍享年七十有二脩竊自念
爲人子而不能識其父幸而得聞吾母之言其忍廢
爲乃泣血而記之歐陽氏自爲吉州吉水人至予脩
十有五世矣沙溪吾世之家且葬也故又刻其所記
者表於其阡以吿其宗族及郷之人曰
而耕而田歲取百千而耘而學乆而不獲田何取之
囷倉峩峩學而取之簮笏盈家量功較收所得孰多
先君之學獲不及時匪于其躬而利其後疾遲幾何
善無不報先君之貽子脩不肖矧有才子于何不有
矧我歐陽世家惟舊自始氏封烏程之亭在北有聞
或冀或青中顯彌長或吉或衡勢大必分枝葉婆娑
惟吉舊居子孫今多木乆而林有喬其秀矧我歐陽
扶踈並茂先君之徳吾母知隆子脩不肖以俟其宗
以勉同郷敢及他人
　　　母鄭夫人石槨銘
維皇祐五年癸巳六月庚午匠作石槨粤七月巳亥
既成銘曰於乎有宋歐陽脩母鄭夫人槨既宻既堅
惟億萬年其固其安
　　　胥氏夫人墓誌銘(公在憂制舉祔葬之/禮故命門人秉筆)
廬陵歐陽先生語其學者徐無黨曰脩年二十餘以
其所爲文見胥公于漢陽公一見而竒之曰子當有
名于世因留置門下與之偕至亰師爲之稱譽於諸
公之間明年當天聖八年脩以廣文館生舉中甲科
文明年胥公遂妻以女公諱偃世爲潭州人官至工
部郎中翰林學士公以文章取髙第以清節爲時名
臣爲人沈厚周宻其居家雖燕必嚴不少懈毎端坐
堂上四顧終日如無人雖其嬰兒女子無一敢妄舉
足發聲其飲食衣服少長貴賤皆有常數胥氏女旣
賢又習安其所見故去其父母而歸其夫不知其家
之貧去其姆傅而事其姑不知爲婦之勞後二年三
月胥氏女生子未逾月以疾卒享年十有七後五年
其所生子亦卒後二十年從其姑葬于吉州吉水縣
沙溪之山脩旣感胥公之知巳又哀其妻之不幸短
命顧二十年間存亡憂患無不可悲者欲書其事以
銘而哀不能文因命無黨序其意又代爲哀辭一篇
以弔胥氏因幷刻而藏于墓當胥氏之卒也先生時
爲西京留守推官實明道二年也其哀辭曰
清泠兮將絶之語言猶可記髣髴兮平生之音容不
可求謂不見爲纔㡬時兮忽二紀其行周豈無子兮
乆先于下土昔事姑兮今從于此丘同時之人兮藐
獨予留顧生餘幾兮一身而百憂惟其不忘兮下志
諸幽松風草露兮閟此千秋
　　　楊氏夫人墓誌銘(同前)
廬陵歐陽先生之繼室曰楊氏者故右諌議大夫集
賢院學士楊公之女也楊氏逺有世徳自漢至唐常
出顯人故其繫譜所傳次序自震至今不絶公諱大
雅以文學篤行居清顯號爲古君子先生嘗謂其學
者焦千之曰楊公已殁脩始娶其女雖不及識公然
嘗獲銘公之徳究見其終始其行于巳立于朝廷發
于文章者皆得考次及楊氏之歸又得見公之退施
于其家者皆可法也楊氏事其姑以孝而勤友其夫
以義而順接其内外宗族以禮而和方其歸也脩爲
鎮南軍掌書記館閣校勘家至貧見其夫讀書著文
章則曰此吾先君之所以樂而終身也見其夫食糲
而衣弊則曰此吾先君雖顯而不過是也間因其夫
之俸廪食其月而有餘則必市酒具肴果于堂上曰
吾姑老矣惟此不可不勉歸之十月以疾卒享年十
有八實景祐一年九月也後十有九年從其姑葬于
吉州吉水縣沙溪之山乃命千之序而銘其壙曰
其居忽兮而逝也遽其殁乆矣(一作/兮)而悲如新一言
以誌兮千萬歲之存
外集卷第十二
張氏墓銘其先(恕本作/張氏)荆門(荆作/薊)其家(一作/居)益(益/上)
(有族/字)嘗世家(嘗作當家/上有名字)節之(無之/字)跋墜(作跛/墮)及其(作/及)
(見其/夫)莫見(見作/及)
謝賔客魚袋(無袋/字)
張司録山東(山下有/南字)可兼(可作/得)
先君墓表皆無恨(一作皆/無有恨)通州判官(石本瀧岡阡/表作道州)歲
取百千(百一/作十)抱汝(文篡作/劒汝)
　吉綿本誤收天水尹府君及黄夫人墓誌銘乃尹
　師魯文在河南集第十五卷今刪去
奏議卷第十二　歐陽文忠公集一百八
　　銓部
　　　論權貴子弟衝移選人劄子(至和元年六/月判流内銓)
臣勘㑹銓司近年選人倍多員闕常少待闕者多是
孤寒貧乏之人得替住京動經年歳遇有合入闕次
多𬒳權貴之家將子弟親戚陳乞便行衝改或已注
授者且(一無者字且/字一作却)令待闕或纔到任者即𬒳對移
只就權貴勾當家私不問孤寒便與不便兼臣所見
臣寮陳乞多非急切事故或云近便郷里或云看覷
墳塋僥倖希求妄託名目孤寒阻滯徒益怨嗟臣欲
乞今後臣寮湏有急切事故如委任邊寄不許般家
及致仕分司丁憂病患之類方許陳乞子弟差遣其
(一有/餘字)雖無事故自將恩澤陳乞者許銓司勘㑹如巳
注人者更不改注已到任者更不衝移並令別其陳
乞仍不許連併陳乞兩任如允臣所請乞下銓司遵
守施行今取進止(依奏并下三班/審官並依此)
　　翰苑
　　　論臣寮奏帶指使差遣劄子(至和元年九/月兼三班院)
臣等勘㑹本班見管使臣至八千餘員其入仕之源
旣巳冗濫及差遣之際又多有因縁附權貴者僥倖
多門致孤寒者怨嗟不巳伏見近年文武臣寮出外
任者多帶指使隨行不乆便奏乞監押廵檢差遣仍
多指定去處陳乞亦有元只是諸司職掌人奏帶隨
行後來改轉班行並不曽歷短使監當差遣便入監
押廵檢親民亦無合入逺近路分取便指射有職田
處朝廷以重違臣寮奏請更不勘㑹差遣資序路分
逺近合與不合入得便行差除相繼成例近日漸多
合行釐革臣今欲乞今後臣寮奏帶隨行指使之人
及三年巳上並只與理爲一任候歸班依例差遣外
更不得陳乞差遣所貴止絶僥倖今取進止
　　　論史館日暦狀(嘉祐四年/誤寘于此)
右臣伏以史者國家之典法也自君臣善惡功過與
其百事之廢置可以垂勸戒示後世者皆得直書而
不隱故自前世有國者莫不以史職爲重伏見國朝
之史以宰相監修學士修撰又以兩府之臣撰時政
記選三館之士當升擢者乃命修起居注如此不爲
不重矣然近年以來員具而職廢其所撰述簡略遺
漏百不存一至於事關大體者皆没而不書此實史
官之罪而臣之責也然其弊在於修撰之官惟據諸
司供報而不敢書所見聞故也今時政記雖是兩府
臣寮修纂然聖君言動有所宣諭臣下奏議事關得
失者皆不紀(一作/記)録惟書除目辭見之類至於起居注
亦然與諸司供報公文(一作/文字)無異修撰官只據此銓
次繫(一作/排)以月日(一作/日月)謂之日暦而已是以朝廷之
事史官雖欲書而不得書也自古人君皆不自閱史
今撰𫐠旣成必録本進呈則事有諱避史官雖欲書
而又不可得(一作/取書)也加以日暦時政記起居注例皆
承前積滯相因故纂録者常務追修累年前事而歲
月旣逺遺失莫存至於事在目今可以詳於見聞者
又以追修積滯不暇及之若不革其弊則前後相因
史官永無舉職之時使聖朝典法遂成(一有/於字)廢墜矣
(一無/此字)臣竊聞(一作/見)趙元昊自初僣叛至復稱臣始終
一宗事節皆不曽書亦聞修撰官甚欲紀𫐠以修纂
後時追求莫得故也其於他事又可知焉臣今欲乞
特詔修時政記起居注之臣並以徳音宣諭臣下奏
對之語書之其修撰官不得依前只據諸司供報編
次除目辭見並須考驗事實其除某官者以某功如
狄青等破儂智髙文彦博等破王則之類其貶某職
者坐某罪如昨来麟州守将及并州龐籍縁白草平
事近日孫沔所坐之類事有文據及迹狀明白(一作/分明)
者皆備書之所以使聖朝賞罰之典可以勸善懲惡
昭示後世若大臣用情朝廷賞罰不當者亦得以書
爲警戒此國家置史之本意也至於其他大事並許
史院據所聞見書之如聞見未詳者直牒諸處㑹問
及臣寮公議異同朝廷裁置處分並書之已上事節
並令修撰官逐時旋據所得録爲草卷標題月分於
史院躬親入櫃封鎻候諸司供報齊足修爲日暦仍
乞毎至歲終命監修宰相親至史院點檢修撰官紀
(一作/記)録事迹内有不勤其事墮(一作/㤢)官失職者奏行
責罰其時政記起居注日暦等除今日以前積滯者
不住追修外截自今後並令次月供報如稍遲滯許
修撰官自至中書樞宻院催請其諸司供報拖延及
史院有所㑹問諸處不畫時報應致妨修纂者其當
行手分並許史院牒開封府勾追嚴㫁其日暦時政
記起居注並乞更不進本所貴少修史職上存聖朝
典法此乃臣之職事不敢不言謹具狀奏聞伏候勑
㫖
　　　請駕不幸温成廟劄子(至和二年)
臣伏見今月八日聖㫖踈決禁囚特行減降及軍士
各有特支陛下聖慈本以興國寺奉安真宗皇帝御
容有此恩㫖而中外之議紛然不一皆云正月八日
是温成皇后周年故有此特支踈決又見聖駕朝謁
萬壽宫又云温成畫像在彼所以聖駕親臨蓋爲自
去年追冊温成皇后之後朝廷毎於典禮過極優崇
遂致議者動皆疑惑今又聞來日聖駕幸奉先寺酌
獻宣祖皇帝外議喧然又云温成皇后祠廟在彼伏
以陛下聖徳仁孝本爲祖宗神御以時酌獻不可使
中外議者言陛下意在追念後宫寵愛託名以謁祖
宗虧損聖徳其事不細臣欲乞明日幸奉先寺酌獻
畢更不臨幸温成祠廟以解中外之疑以止議者之
說臣職忝侍從無所禆𥙷聞外人議論不敢不言不
惟臣有愛君之心合具陳述陛下舉動爲萬世法亦
不可不愼取進止
　　　論臺諫官言事未蒙聽允書(至和二年)
月日具官臣歐陽某謹昧死再拜上書于體天法道
欽文聦武聖神孝徳皇帝闕下臣聞自古有天下者
莫不欲爲治君而常至於亂莫不欲爲明主而常至
於昬者其故何㢤患於好疑而自用也夫疑心動於
中則視聽惑於外視聽惑則忠邪不分而是非錯亂
是非錯亂則舉國之臣皆可疑盡疑其臣則必自用
其所見夫以疑惑錯亂之意而自用則多失(一有/多字)失
則其國之忠臣必以理而爭之爭之不切則人主之
意難回爭之切則激其君之怒心而堅其自用之意
然后君臣爭勝於是邪佞之臣得以因隙而入希㫖
順意以是爲非以非爲是惟人主之所欲者從而助
之夫爲人主者方與其臣爭勝而得順意之人樂其
助已而忘其邪佞也乃與之并力以拒忠臣夫爲人
主者拒忠臣而信邪佞天下無不亂人主無不昬也
自古人主之用心非惡忠臣而喜邪佞也非惡治而
好亂也非惡明而欲昬也以其好疑自用而與下爭
勝也使爲人主者豁然去其疑心而回其自用之意
則邪佞逺而忠言入忠言入則聦明不惑而萬事得
其冝使天下尊爲明主萬世仰爲治君豈不臣主俱
榮而樂㢤與其區區自執而與臣下爭勝用心益勞
而事益惑者相去逺矣臣聞書載仲虺稱湯之徳曰
改過不恡又戒湯曰自用則小成湯古之聖人也不
能無過而能改過此其所以爲聖也以湯之聦明其
所爲不至於繆戾矣然仲虺猶戒其自用則自古人
主惟能改過而不敢自用然後得爲治君明主也臣
伏見宰臣陳執中自執政以來不叶人望累有過惡
招致人言而執中遷延尚玷宰府陛下憂勤恭儉仁
愛寛慈堯舜之用心也推陛下之用心天下冝至於
治者乆矣而紀綱日壞政令日乖國日益貧民日益
困流民滿野濫官滿朝其亦何爲而致此(一作/皆)由陛
下用相不得其人也近年宰相多以過失因言者罷
去陛下不悟宰相非其人反疑言事者好逐宰相疑
心一生視聽旣惑遂成自用之意以謂宰相當由人
主自去不可因言者而罷之故宰相雖有大惡顯過
而屈意以容之彼雖惶恐自欲求去而屈意以留之
雖天災水旱饑民流離死亡道路皆不暇顧而屈意
以用之其故非他直欲沮言事者爾言事者何負於
陛下哉使陛下上不顧天災下不恤人言以天下之
事委一不學無識謟邪狠愎之執中而甘心焉言事
有本欲益於陛下而反損聖徳者多矣然而言事者
之用心本不圖至於此也由陛下好疑自用而自損
也今陛下用執中之意益堅言事者攻之愈切陛下
方思有以取勝於言事者而邪佞之臣得以因隙而
入必有希合陛下之意者將曰執中宰相不可以小
事逐不可使小臣動揺甚者則誣言事者欲逐執中
而引用他人陛下方患言事者上忤聖聦樂聞斯言
之順意不復察其邪佞而信之所以拒言事者益峻
用執中益堅夫以萬乗之尊與三數言事小臣角必
勝之力萬一聖意必不可回則言事者亦當知難而
止矣然天下之人與後世之議者謂陛下拒忠言庇
愚相以陛下爲何如主也前日御史論梁適罪惡陛
下赫怒空臺而逐之而今日御史又復敢論宰相不
避雷霆之威不畏權臣之禍此乃至忠之臣也能忘
其身而愛陛下者也陛下嫉之惡之拒之絶之執中
爲相使天下水旱流亡公私困竭而又不學無識憎
愛挾情除改差繆取笑中外家私穢惡流聞道路阿
意順㫖專事逢君此乃謟上傲下愎戾之臣也陛下
愛之重之不忍去之陛下睿智聦明羣臣善惡無不
照見不應倒置如此直由言事者太切而激成陛下
之疑惑爾執中不知廉耻復出視事此不足論陛下
豈忍因執中上累聖徳而使忠臣直士卷舌於明時
也臣願陛下廓然回心釋去疑慮察言事者之忠知
執中之過惡悟用人之非法成湯改過之聖遵仲虺
自用之戒盡以御史前後章䟽出付外廷議正執中
之過惡罷其政事别用賢材以康時務以拯斯民以
全聖徳則天下幸甚臣以身叨恩遇職在論思意切
言狂罪當萬死臣昧死再拜
　　　論修河第一狀(同前)
右臣竊見朝廷近因臣寮建議欲塞商胡開横壠回
大河於故道已下三司候今秋興役見令京東計度
物料次臣伏以國家興大役動大衆必先順天時量
人力謀於其始而審然後必行計其所利者多乃能
無悔伏見比年以來興役勤(一作/動)衆勞民費財不精
謀慮於厥𥘉輕信利害之偏說舉事之始(一作/𥘉)旣已
蒼惶羣議一揺尋復悔罷臣不敢逺引他事上煩聖
聦只如徃年河決商胡是時執政之臣不愼計慮遽
謀修塞科配一千八百萬梢芟搔動六路一百有餘
州(一有/軍字)官吏催驅急若星火民庻愁苦盈於道塗或
物己輸官或人方在路未及興役遽已罷修虚費民
財爲國歛怨舉事輕脫爲害若斯雖旣徃之失難追
而可鑒之蹤未逺今者又聞復有修河之役聚三十
萬人之衆開一千餘里之長河計其所用物力數倍
徃年當此天災歳旱之時民困國貧之際不量人力
不順天時臣知其有大不可者五蓋自去秋以及今
春半天下苦旱而京東尤甚河北次之國家常務安
静振䘏之猶恐饑民起而爲盗何況於此兩路聚大
衆興大役此其必不可者一也河北自恩州用兵之
後繼以㐫年人户流亡十失八九數年以來人稍(一/作)
(稍/梢)歸復然死亡之餘所存無(一作/者)㡬瘡痍未歛物力
未完(一作/充)今又遭此旱歳京東自去冬無雨雪麥不
生苗巳及莫春粟未布種不惟目下乏食兼亦向去
無望而欲於此兩路興三十萬人之役若别路差夫
則逺處難爲赴役就河便近則此兩路力所不任此
其必不可者二也臣伏見徃年河決滑州曽議修塞
當時公私事力未如今日貧虚然猶收聚物料誘率
民財數年之間方能興役況今國用方乏民力方疲
且合商胡塞大決之洪流此自是一大役也鑿横壠
開乆廢之故道此又一大役也自横壠至海一千餘
里埽岸乆巳廢壞頓湏修緝此又一大役也徃年公
私有力之時興一大役尚湏數年今併三大役倉卒
興爲(一無/爲字)於災旱(一作於/旱歳)貧虚之際此其必不可者
三也就令商胡可塞故道可回猶冝重(一作/審)察天時
人力之難爲何況商胡未必可塞故道未必可回者
㢤臣聞鯀障(一作/湮)洪水九年無功禹得洪範五行之
書知水趨(一作/潤)下之性乃因水之流䟽決就下而水
患乃息然則以大禹之神功不能障塞其流但能因
而䟽决爾今欲逆水之性障而塞之奪洪河之正流
斡以人力而回注此大禹之所不能此其必不可者
四也横隴湮塞巳二十年啇胡决流(一作/流决)又亦數歲
故道已塞(一作/平)而難鑿安流巳乆而難回昨聞朝廷
曽遣故樞宻直學士張奎計度功料極大近者再行
檢計减得功料全少功料少則所開淺狹淺狹則水
勢難回此其必不可者五也臣伏見國家累歳災譴
甚多其於京東變異尢大地貴安静動而有聲巨嵎
山摧海水揺蕩如此不止僅乎十年天地警戒必不虚
發臣謂變異所起之方尤宜加意防懼今乃欲於㐫
旱之年聚三十萬之大衆於變異最大之方臣恐地
動山揺災禍自此而始(一作自兹/而發也)方今京東赤地千
里饑饉之民正苦天災又聞河役將動往往伐桑拆
(一作/毀)屋無復生計流亡盗賊之患不可不虞欲望聖慈
特降徳音速罷其事當此㐫(一作/荒)歳務安人心徐詔
有司審詳利害縦令河道可復乞候(一作/俟)豐年餘力
漸次興爲臣實庸愚本無逺見得於外論不敢不言
謹具狀奏聞
　　　論雕印文字劄子(至和二年)
臣伏見朝廷累有指揮禁止雕印文字非不嚴切而
道日雕板尤多蓋爲不曽條約書鋪販賣之人臣竊
見京城近有雕印文集二十卷名爲宋文者多是當
今論議時政之言其首篇是冨弼往年譲官表其間
陳北虜事冝甚多詳其語言不可流布而雕印之人
不知事體竊恐流布漸廣傳入虜中大於朝廷不便
及更有其餘文字非後學所湏或不足爲人師法者
並在編集有誤學徒臣今欲乞明降指揮下開封府
訪求板本焚毀及止絶書鋪今後如有不經官司詳
定妄行雕印文集並不得貨賣許書鋪及諸色人陳
告支與賞錢貳伯貫文以犯事人家財充其雕板及
貨賣之人並行嚴斷所貴可以止絶者今取進止
奏議卷第十二
論臺諌官言事書是非錯亂則舉國之臣皆可疑(是/字)
(上脫去忠邪/不分而五字)盡疑(盡字上一/有既字)與下爭勝(與字下一/有臣字)沮
言事者(沮一/作挋)
論修河第一狀乃能(一作/可)巳及(一作/將踰)逺處(一作/逺)就河
便近(一作一/出諸近)収聚(一作/儲積)因而䟽决(因字下一/有勢字)
論史館日暦狀亦得以書(一作亦/得書以)
居士集卷第十二　歐陽文忠公集十
　　律詩五十六首
　　　送(一作/寄)謝中舍二首
滁南(一作/陽)幽谷抱山斜我鑿清泉子種花故事巳傳
遺(一作留/傳父)老說世人今(一作/分)作畫圖誇金閨引籍子
方壯白髪盈簪我可嗟試問弦歌爲縣政(一作/意)何如
罇爼樂無涯
喜聞嘉譽藹淮壖又看呉(一作/送征)帆解畫船隴畒遺民
談舊政江山餘思入新篇人生白首(一作憂/傷白髪)吾今爾
仕路(一作/宦)青雲子勉旃舉棹南風吹酒醒離觴莫惜
少(一作/更)留連
　　　酬張器判官泛溪
園林𥘉夏有清香人意乗閑味愈長日暖魚跳波面
靜風輕鳥語樹隂涼野亭飛蓋臨芳草曲渚廻舟帶
夕陽所得平時爲郡樂况多嘉客共衘觴
　　　西園石榴盛開
荒臺野徑共躋攀正見榴花出短垣緑葉晚鸎啼處
密紅房𥘉日照時繁最憐夏景鋪珍簟尤愛晴香入
睡軒乗興便當携酒去不須旌騎擁車轅
　　　西湖戲作示同遊者(一作𥘉/泛西湖)
菡萏香清(一作緑/芰紅蓮)畫舸浮使君寧(一作/不)復憶揚州都
將二十四橋月換得西湖十頃秋
　　　夢中作
夜涼吹笛千山月路暗迷人百種花棊罷不知人換
世酒䦨無奈客思家
　　　秀才歐世英惠然見訪於其還也聊以贈之
相逢十年舊暫喜一罇同昔日青衫令今爲白髪翁
俟時君子守(一作/處)求士有司公況子之才羙焉能乆
困窮
　　　送楊君之任永康
劒峯雲棧未嘗行圖畫曽看巳可驚險若登天懸鳥
道下臨無地㵼江聲折腰莫以微官恥爲政須通異
俗情況子多才兼美行薦章期即逹承明
　　　紀德陳情上致政太傅杜相公二首(一云與/丞相太)
(傅杜公唱和一十/二首自此而下)
儉節清名世絶倫坐令風俗可還淳貌先年老因憂
國事與心違始乞身四海儀刑瞻舊德一罇談笑作
閑人鈴齋幸得親師席東向時容問治民
事國一心勤以(一作/且)瘁還家五福壽而康風波已出
憑忠信松栢難凋耐雪霜昔日青衫遇知己今來白
首再升堂里門毎入從千騎賔主俱榮道路光
　　　太傅杜相公索聚星堂詩謹成(一本云太傅/相公寵答佳)
(篇仍索拙詩副本謹/吟成四韻以叙鄙懷)
楚肆固知難衒玉丘門安敢輙論詩藏之十襲眞無
用報以雙金豈所(一作/自)冝已恨語言多猥冗況因盃
杓(一作/酌)正淋漓願投几格資咍噱欲展須於欲睡時
　　　和太傅杜相公寵示之作(一本屢賜嘉篇襃/借謹依元韻聊述)
(媿佩/之意)
平生孤拙荷公知敢向公前自衒詩憂患飄流誠已
甚文辭衰落固其冝非髙僅比巴音下少味還同魯
　酒漓兩辱嘉篇永爲寳豈惟榮耀詫當時
　　　　太傅杜相公有答兖州待制之句其卒章云
　　　　獨無風雅可流傳因輙成(一本作因/成四韻)
　南都已見成新集東魯休嗟未作詩霖雨曽爲天下
　福甘棠何止郡人思元劉事業時無取姚宋篇章世
　不知二美惟公所兼有後生何者欲攀追
　　　　依韻答杜相公寵示之作(一本云伏蒙寵示/佳篇以不赴東園)
(之㑹某亦經春多病誠有可嗟謹依元韻輙/紓鄙素一本於經春多病下文有略無少暇)
(四/字)
　醉翁豐樂一閑身憔悴今來汴水濵毎聽鳥聲知改
節因吹柳絮惜殘春(盖經春罕/見花也)平生未省降詩敵(近/數)
(和難韻甚/覺牽彊)到處何嘗訴酒廵壯志銷磨都已盡看花
飜作飲茶人
　　　依韻和杜相公喜雨之什
歳時豐儉若循環天幸非由(一作/因)拙政然一雨雖知
爲美澤三登猶未(一作/未足)𥙷凶年(京東累/歳不熟)桑隂蔽日交
垂路麥穗含風秀滿田千里郊原想如畫正冝携酒
望晴川
　　　謝太傅杜相公寵示嘉篇
凛凛節竒霜澗栢昭昭心瑩玉壷冰正身尚可清風
俗當暑何須厭鬱蒸麈柄屢揮容(一作/曽)請益龍門雖
峻忝先登立朝行已師資乆寧止篇章此服膺
　　　答杜相公寵示去思堂詩
當年丞相倦洪鈞弭節𥘉來潁水濆惟以琴罇樂嘉
客能將冨貴比浮雲西溪水色春長緑北渚花光暖
(一作/老)自薫(去思堂在北渚之北臨/西溪溪晏公所開也)得載公詩播人口
去思從此四夷聞
　　　答太傅相公見贈長韻
蹤跡本羈單登門二十年平生任愚拙自進恥因縁
憂患經多矣疲駑尚勉旃凋零鸎谷友(脩與尹師魯/蘇子美同出)
(門/下)憔悴鴈池邊忽忽良時失區區俗慮闐公齋毎偷
暇師席屢攻堅善誨常(一本/作當)無倦餘談亦可編(毎接/公論)
(議皆立朝行已之節至於談笑之間亦/多記朝廷故事皆可紀録以貽後生)仰髙雖莫及
希驥豈非賢報國如乖願歸耕寧買田期無辱知已
肯逐利名遷
　　　借觀五老詩次韻爲謝(一本注云即丞相杜/公太子賔客王渙光)
(禄卿畢世長兵部郎/中朱貫尚書郎馮平)
脫遺軒冕就安閑笑傲丘園縱倒冠白髪憂民雖種
種丹心許國尚桓桓鴻㝠得路髙難慕松老無風韻
自寒聞說優游多唱和新篇何惜盡(一作/爲)傳(一作/畫圖)看
　　　答杜相公惠詩(一本云近以藥苗茶具爲獻/伏蒙報以嘉篇云云謹於别)
(韻課成/一首)
藥苗本是山(一作/仙)家味茶具偏於野客冝敢以微誠
將薄物少資清興入新詩言無俗韻精而勁筆有神
鋒老更竒二寳收藏傳百(一作/在)世豈惟榮耀詫當時
　　　去思堂手植雙柳今巳成隂因而有感
曲欄髙柳拂層􁑴却憶𥘉栽映碧潭人昔共遊今孰
在樹猶如此我何堪壯心無復身從老世事都銷酒
半酣後日更來知有㡬攀條莫惜駐征驂
　　　和陸子履再遊城西李園
京師花木類多竒常恨春歸人不歸車馬喧喧走塵
土園林處處鎻芳菲殘紅巳落香猶在羇客多傷涕
自揮我亦悠然無事者約君聮騎訪郊圻
　　　内直對月寄子華舍人持國廷評(一作呈/原父)
禁署(一作/省)沉沉玉漏傳月華雲表溢金盤纎埃不隔
光𥘉滿萬物無聲夜向䦨蓮燭燒殘愁夢斷蕙爐薫
歇覺衣單水精宫鎻黄金闕故比人間分外寒
　　　答子華舍人退朝小飲官舍(一作和子華/朝/退寒甚陪諸公飲)
玉階朝罷卷晨班官舍相留一笑間與世漸踈嗟巳
老(一作縁/老態)得朋爲樂偶偷閑紅牋搦管吟紅藥緑酒
盈罇舞緑鬟自是風情年少事多慙白髪與蒼顔
　　　内直晨出便赴奉慈齋宫(一作/宿)馬上口占(一/本)
(云呈子/華子履)
凌晨更直九門開驅馬悠悠望禁街霜後樓臺明曉
日天寒煙霧著宫櫰山林未去猶貪寵罇酒何時共
放懷巳覺蕭條悲晚歳更憐衰病怯清齋
　　　景靈朝謁從駕還宫
琳館清晨藹瑞氛玉旒朝罷奏韶鈞緑槐夾路飛黃
蓋翠輦鳴鞘向(一作/入)紫宸金闕日髙猶泫露綵旗風
細不驚塵自慙白首追時彦行近儲胥忝侍臣
　　　憶滁州幽谷
滁南(一作/豐山)幽谷抱千峯髙下山花遠近紅當日辛勤
皆手植而今開落任春風主人不覺悲華髪野老猶
能說醉翁誰與援琴親寫取夜泉聲在翠微中
　　　和韓學士襄州聞喜亭置酒(一作和欽聖/學/士聞喜置酒即事)
嶻嶭髙城漢水邊登臨誰與共躋攀清川萬古流不
盡白鳥雙飛意自閑可笑沉碑憂岸谷誰能把酒對
江山少年我亦曽遊目風物今思一夢還
　　　寄題梅龍圖滑州溪園(一作/西溪)
聞說溪園景漸佳遥知清興已無涯飲䦨歸騎多(一/作)
(去)乗月雪後尋春自探花百囀黄鸝消永日雙飛白
鳥避鳴笳平生喜接君酬(一作嗟予/每許陪髙)唱不得罇前詠
落霞
　　　奉使道中五言長韻
初旭(一作/日)瑞霞烘都門祖帳供親持使者節曉出大
明宫城闕青煙起樓臺白霧中繡韀(一作/鞍)驕躍躍貂
袖紫蒙蒙朔野驚飊慘邊城畫角雄過橋分一水回
首羡南鴻地里山川隔天文日月同兒童能走馬婦
女亦腰弓度險行愁失盤髙路欲窮(一作斗絶誇天/險髙盤畏路窮)
山深聞喚鹿林黒自生(一作/成)風松壑寒逾響冰溪(一/作)
(溪/流)咽復通望平愁驛逈野曠覺天穹駿足來山北輕
禽出海東合圍飛走盡移帳水泉空講信鄰方睦尊
賢禮亦隆斫(一作/研)冰燒酒赤凍(一作/斫)膾縷霜紅白草
經春在黃沙盡日濛新年風漸變歸路雪初融祗事
須彊力嗟予乃病翁深慙漢蘇武歸國不論功
　　　奉使契丹初至雄州(一作/過塞)
古關衰柳聚寒鵶駐馬城頭日欲斜(一作駐馬關/頭見落霞)猶
去西樓二千里行人到此莫思家
　　　奉使契丹回出上京馬上作
紫貂裘暖朔風驚潢水冰光射日明笑語同來向公
子馬頭今日向南行
　　　送渭州王龍圖
漢軍(一作/兵)十萬控山河玉帳優游暇日多夷狄從來
懷信義廟堂今不用干戈吟餘畫角吹殘月醉裏紅
燈炫綺羅此樂直須年少壯嗟余心志已蹉跎
　　　李留後家聞箏坐上作(余少時甞聞一鈞容/老樂工箏聲與時人)
(所彈絶異云是前朝教坊舊聲/其後不復聞至此始復一聞也)
不聽哀箏二十年忽逢纎指弄鳴絃緜蠻巧囀花間
舌嗚咽交流冰下泉常謂此聲今已絶問渠從小自
誰傳樽前笑我聞彈罷白髪蕭然涕泫然
　　　送鄆州李留後
北州遺頌藹嘉聲東土還聞政有成組甲光寒圍夜
帳綵旗風暖看春耕金釵墜鬢分行立玉麈髙談四
坐傾冨貴常情誰不羡愛君風韻有餘清
　　　子華學士儤直未滿遽出館伴病夫遂當輪
　　　宿輙成拙句奉呈
萬釘寶帶爛腰鐶賜(一作/錫)宴新陪一笑歡金馬並遊
年最少玉堂𥘉直夜猶寒自嗟零(一作/流)落凋顔鬢晚
得飛翔接羽翰今日遽聞催遞宿不容多病養衰殘
　　　禮部貢院閱進士就試(自此而下二十首皆/禮部貢院唱和一本)
(云凡二十二首/盖二首見外集)
紫案焚香暖吹輕廣庭清曉席羣英無譁戰士衘枚
勇下筆春蠶食葉聲郷里獻賢光德行朝廷列爵待
公卿自慙衰病心神耗頼有羣公鑒裁(一作擇/又作識)精
　　　和梅聖俞元夕登東樓
遊豫㤙同萬國懽新年佳節候𥘉還華燈爍爍春風
裏黄傘亭亭瑞霧間可愛清光澄夜色遥知喜氣動
天顔自憐曽預(一作/與)稱觴列獨宿冰㕔夢帝關
　　　再和
禁城車馬夜喧喧閑繞危欄(一作/樓)去復還遥望觚稜
煙靄外似聞天樂夢魂間豈無罇酒當佳節況有朋
歡慰病顔待得歸時花在否春禽􁑴際巳關關
　　　又和
憑髙寓目偶乘閑祇服遊人見徃還明月正臨雙闕
上行歌遥聽九衢間黃金絡(一作/束)馬追朱幰紅燭籠
紗照玉顔與世漸(一作/已)踈嗟老矣佳辰樂事豈相
關
　　　憶鶴呈公儀(一作和公/儀憶鶴)
一笑相驩(一作/從)樂得朋誦君雙鶴句尤清髙懷自喜
凌雲格俗耳誰思警露聲所好與時雖異趣累心於
物豈非情歸休約我携琴去共看婆娑舞月明
　　　答王禹玉見贈(一作和禹/玉書事)
昔時叨入武成宫曽看揮毫氣吐虹夢寐閑思十年
舊(一作/事)笑談今此一罇同喜君新賜黄金帶顧我冝
爲白髪翁自古薦賢爲報國幸依精識士稱公
　　　答王内翰范舍人(一本云叙懷/謝景仁禹玉)
相從一笑歡無厭屢獲新篇喜可涯自昔居前誚穅
秕幸容相倚媿蒹葭白麻詔令追三代(一本注禹玉/年前方入翰)
(林)青史文章自一家(一本注景仁脩/撰又同書局)我亦諫垣新忝
命君㤙未報髪先華(禹玉新除學士/景仁新兼修撰)
　　　戲答聖俞持燭之句
辱君贈我言雖厚聽我酬君意不同病眼自憎紅蠟
燭何人肯伴白鬚翁花時浪過如春夢酒敵先甘伏
下風惟有吟哦殊不倦始知文字樂無窮
　　　小桃(一作和公/儀正月桃)
雪裏花開人未知摘來相顧共驚疑便當索酒花前
醉𥘉見今年第一枝
　　　戲書
支離多病歎衰顔頼得(一作/有)羣居一笑歡人老思家
甚年少身閑泥酒過春寒來時御柳(一作/水)天街凍歸
去梨花禁籞殘縱使開門佳節晚未妨雙鶴舞霜翰
(一作朝鎻漢臺空悵/望欲將春恨託飛翰)
　　　春雪(一本上有/和聖俞字)
逗曉(一作/户)風聲惡褰簾雪勢斜應憐未歸客故勒欲
開花病思寒添睡春愁夢在家誰能慰寂寞惟有酒
如霞
　　　和梅公儀甞茶
溪山擊鼓助雷驚逗曉靈芽發翠莖摘處兩旗香可
愛貢來雙鳯品尤精寒侵病骨惟思睡花落春愁未
解酲喜共紫甌吟且酌羡君蕭洒有餘清
　　　　和較藝書事(一作奉答禹/玉再示之作)
　相隨懷詔下天閽一鎻南宫隔㡬旬玉麈清談消永
　日金罇美酒惜餘春杯盤餳粥春風冷池館榆錢夜
　雨新猶是人間好時節歸休過我莫辭頻
　　　　和(一作/戲答)公儀贈白(一本無/白字)鷴
　梅公憐我髭如雪贈以雙禽(一作/鷴)意有云但見尋常
　思白兎便疑不解醉紅裙吟齋雖喜留閑客野性寧
　忘在嶺雲我有銅臺方尺瓦慙非玉案欲酬君
　　　　再和(用其韻一作依韻/再答公儀白鷴)
　佳翫能令百事忘豈惟閑伴倒餘缸珍竒來自海千
里皎㓗明如璧一雙日暖朝籠青石砌春寒夜宿碧
紗䆫蠻煙瘴霧雖生處何必區區憶陋邦
　　　和聖俞春雨
􁑴瓦蕭蕭雨勢踈寂寥官舍與君俱身遭鎻閉如鸚
鵡病識隂晴似鵓鴣年少自愁花爛熳春寒偏著老
肌膚莫嫌來徃傳詩句不爾須當泥酒壷
　　　出省有日書事
凌晨小雨壓塵輕閑憶登髙望禁城樹色連雲春泱
漭風光著草日晴明看榆吐莢驚將落見鵲移巢忽
已成誰向兒童報歸日爲翁寒食少(一作/且)留餳
　　　和(一本有/禹玉字)較藝將畢
槐柳來時緑未匀開門節物一畨新踏青寒食追遊
騎賜火清明忝侍臣拂面蜘蛛占喜事入簾蝴蝶報
家人(在李/賀詩)莫瞋年少思歸切白髪衰翁尚惜春
　　　喜定號和禹玉内翰(用其韻一作和/禹玉喜定號)
衡鑒慙叨選英豪此所鍾古今參雅鄭善惡雜皐共
揮翰飄飄思懷竒落落胷披文驚可畏奏下始開封
但喜真才得寧(一作/何)虞橫議攻欲知儒學盛首善本
三廱
　　　和出省(國朝之制禮部考定卷子奏上字號/差臺官一人折封出牓一作和公儀)
(上馬/有作)
僮奴(一作/奴僮)襆𬒳莫相催待報霜臺御史來晴陌便當
聮騎去春風任放百花開文章紙貴爭(一作/看)馳譽朝
野人言慶得才共向丹墀侍(一作/待)臨選莫驚鱗鬛化
風雷
居士集卷第十二
　熈寧五年秋七月男發等編定
　　紹熈二年三月郡人孫謙益校正
　紀德陳情上致政太傅杜相公二首(京本作某啓謹/吟成紀德陳情)
(拙詩二章拜獻太傅相公雖不足游揚大君子之/盛美亦聊伸門下小子區區感遇之心干冒台嚴)
(伏惟俯/賜采覽)
　太傅杜相公索聚星堂詩謹成(京本作某啓伏蒙太/傅相公寵答佳篇仍)
(索拙詩副本謹吟成四/韻以叙鄙懷兼伸感慰)
　和太傅杜相公寵示之作(京本作某啓伏蒙累賜嘉/篇過形褒借在於庸拙何)
(以當之謹依元韻課成/一首聊述媿佩之意)
　依韻答杜相公寵示之作(京本作某啓伏蒙寵示佳/篇以不赴東園之㑹爲恨)
(某亦經春多病略無少暇誠/有可嗟謹依元韻輙紓鄙素)
　依韻和杜相公喜雨之什(京本作某啓伏蒙太傅相/公寵示喜雨之什過形奬)
(誘感愧何勝謹依元/韻奉和少伸鄙悰)
謝太傅杜相公寵示嘉篇(京本作某啓代蒙寵示/嘉/篇謹課成七言四韻以叙謝)
答杜相公寵示去思堂詩(京本作某啓伏蒙寵示去/思堂詩曲有褒揚形于雅)
(韻有以見大君子樂善之心而小子/蒙幸之厚也謹課七言四韻叙謝)
答太傅相公見贈長韻(京本作某啓伏蒙寵示長篇/過褒後學其爲榮幸何可勝)
(言輙述鄙懷聊叙感槩/隨髙韻/文不盡誠仰浼台慈實深媿懼)
答杜相公惠詩(京本作某啓近以藥苗茶具爲獻伏/蒙報以嘉篇而清韻孤髙無容攀企)
(牽強累日終不能成智力俱疲不知/自止謹於别韻課成一首伏惟采覽)
　　右詩序定本雖從簡然公舊語不可不存
酬張判官泛溪(一作示泛/溪之什)
贈歐世英之才美(一作才/之美)
手植雙柳從老(一作/徒)
憶幽谷冩取(一作/去)
和韓學士誰能(一作/惟當)
題滑州溪園遥知(一作/羡君)
奉使道中地里(一作/理)
文和梅聖俞元夕登東樓朱幰(朱一/作珠)
和出省聮騎(一作/連騎)
外集卷第十三　歐陽文忠公集六十三
　　記
　　　河南府重脩使院記
郡府統理民務調發賦稅稽功㑹事事無不舉代君
理物政教繫之漢承秦餘精意牧民之官置部刺史
以督察出御史以監掌之太守二千石莫不盡誠率
下奉上李唐酌用舊典使天下以大權小故有州有
府刺史專守理所大鎮觀察旁郡後増置胥吏史以
緫治諸州繩寛刺善理務詳焉府之有使院也厥惟
尚矣皇朝政教清明制度適中雖鎮守自占緫領委
于均輸惟使幕置吏用而不革洛都天下之儀表提
封萬井隷縣十九王事浩穰百倍他邑而典史之局
甚陋不稱彭城相居守之明年若曰政教之廢興出
于是官吏之緩猛繫于是義不可忽始謀新之乃度
地於府之西偏斥大其舊居列司存整桉牒以圖經
乆之制夏某月工徒告成制作雖壯不踰矩官司雖
冗執其方君子謂是舉也得爲政之本焉鳥有端其
本而末不正者哉冝乎書厥㫖以示方来且誌歲月
也
　　　河南府重修淨垢院記
河南自古天子之都王公戚里冨商大姓處其地喜
於事佛者徃徃割脂田沐邑貨布之贏奉祠宇爲莊
嚴故浮圖氏之居與侯家主第之樓臺屋瓦髙下相
望於洛水之南北若奕棊然及汴建廟社稱京師河
南空而不都貴人大賈廢散浮圖之奉養亦衰歲壞
月隳其居多不克完與夫遊臺釣池並爲榛蕪者十
有八九淨垢院在洛北廢最甚無刻識(一作/石)不知誰
氏之爲獨牓其梁曰長興四年建丞相彭城錢公來
鎮洛之明年禱雨九龍祠下過之歎其空　且呼主
藏者給緡錢二十萬洛陽知縣李宋卿幹而輯焉於
是規其廣而小之即其舊而新之即舊焉所以速於
集工損小焉所以易於完修(一作/守)易壞𥙷闕三十六
間工既畢宋卿碩刻於石以紀夫修舊起廢由彭城
公賜也且誌其復興之之(一無/此字)歲月云從事歐陽脩
遂爲(一無/二字)記
　　　陳氏榮郷亭記
什邡漢其縣户若千可征役者家若干任里胥給吏一
事又若干其豪又若干縣大以饒吏與民尤驁惡猾
驕善貨法爲蠧孽中州之人凡仕宦之蜀者皆逺客
孤寓思歸以苟滿歲脫過失得去爲幸居官既不久
又不究知其俗常不暇刔剔已輒易去而縣之大吏
皆宿老其事根堅穴深爲其長者非甚明銳難卒攻
破故一縣之政吏常把持而上下之然其特不喜秀
才儒者以能接見官府知已短長以讒之爲已病也
每儒服持謁嚮縣門者吏輒坐門下嘲咻踞罵辱之
俾慙以去甚則隂用里人無頼苦之羅中以法期必
破壞之而後已民旣素饒樂郷里不急禄仕又苦吏
之所爲故未嘗有儒其業與服以游者甚好學者不
過專一經工歌詩優游自養爲郷丈人而已比年蜀
之士人以進士舉試有司者稍稍増多而什邡獨絶
少陳君什邡之郷丈人有賢子曰巖夫巖夫㓜喜讀
書爲進士力學甚有志然亦未嘗敢儒其衣冠以謁
縣門出入閭閈必郷其服郷人莫知其所爲也巳而
州下天子詔書索郷舉秀才巖夫始改衣詣門應詔
(一作/書)吏方相驚然莫能爲也旣州試之送禮部將行
陳君戒且約曰嘻吾知惡進士之病已而不知可以
爲榮君行逹得選於有司吾將有以旌志之使榮吾
郷以勸也於是呼工理材若將構築者明年巖夫中
丙科以歸陳君成是亭與郷人宴其下縣之吏悔且
歎曰陳氏有善子而吾郷有才進士豈不榮邪巖夫
𥘉爲伊闕縣主簿時予爲西京留守推官嘗語予如
此欲予之志之也巖夫爲縣吏材而有内行不求聞
知於上官而上官薦用下吏之能者歲無員數然卒
亦不及噫巖夫爲郷進士而郷人始不知之卒能榮
之爲下吏有可進之勢而不肯一鬻所長以干其上
其守道自修可知矣陳君有子如此亦賢丈人也予
旣友巖夫恨不一豋是亭往拜陳君之下且以識彼
邦之長者也又嘉巖夫之果能榮是郷也因以命名
其亭且志之也某年月歐陽脩記
　　　明因大師塔記
明因大師道詮姓衛氏并州文水縣民家子生於太
平興國辛已之歲終於明道癸酉之正月壽五十有
三年始爲童子辤家人入洛陽妙覺禪院依真行大
師恵璿學浮圖法咸平五年始去氏削髪入憎籍後
二十四年賜紫衣遂主其衆又四年賜號明因兼領
右街教門事凡爲憎三十有一年卒之明年其徒以
骨葬城南龍門山下始道詮未死時予過其廬問其
年幾何曰五十有二矣問其何許人也曰本太原農
家也因與語曰詩唐風言晉本唐之俗其民被堯之
徳化且詩多以儉刺然其勤生以儉嗇朴厚而純固
最得古之遺風今能言其土風乎其民俗何若信若
詩之所謂乎詩去今餘千歲矣猶若詩之時乎其亦
随世而遷變也曰樹麻而衣陶瓦而食築土而室甘
辛苦薄滋味歲耕日積有餘則窖而藏之率千百年
不輒發其勤且儉誠有古之遺風至今而不變也又
言爲兒時聞長老語晉自春秋爲盛國至唐基并以
興世爲北亰及朱氏有中土後唐倚并爲雄亦卒以
王旣而晉祖又以王漢又以王遭時之故相次出三
天子劉崇父子又自爲國故民熟兵鬬饟軍死戰勞
苦幾百年不得息旣而聖人出四方次第平一日兵
臨城門係繼元以歸并民然後被政教棄兵專農休
息勞苦爲太平之幸人并平後二歲我始生㓜又依
浮圖生不見干戈長不執耒耜衣不麻食不瓦室不
土力不穡而休乃并人之又幸者也今老矣且病即
死無恨予愛其語朴而詳他日復過其廬莫見也訪
之曰死矣爲之惻然及其葬其徒有求予誌其始終
者因并書其常語予者志歲月云爾
　　　叢翠亭記
九州皆有名山以爲鎮而洛陽天下中周營(一作/宮)漢
都自古常(一作/皆)以王者制度臨四方冝其山川之勢
雄深偉麗以壯萬邦之所瞻由都城而南以東山之
近者闕塞萬安轘轅緱氏以連嵩室(一作/少)首尾盤屈
踰百里從城中因髙以望之衆山靡迤或見或否惟
嵩最逺最(一作/而)獨出其嶄巖聳秀抜立諸峯上而不
可掩蔽蓋其名在祀典與四嶽俱僃天子廵狩望祭
其秩甚尊則其髙大殊傑當然城中可以望而見者
若廵檢署之居洛北者爲尤髙廵檢使内殿崇班李
君始入其署即相其西南隅而増築之治(一作/爲)亭於
上敞其南北嚮以望焉見山之連者峯者岫者駱驛
(二字或/從系)聮亘卑相附髙相摩亭然起崪然止來而向
去而背頺崖怪壑若奔若蹲若鬬若倚世所傳嵩陽
三十六峯者皆可以坐而數之因取其蒼翠叢列之
状遂以叢翠名其亭亭成李君與賔客以酒食登而
落之其古所謂居髙明而逺眺望者歟旣而欲紀其
始造之歲月因求脩辭而刻之云
　　　非非堂記
權衡之平物動則輕重差其扵靜也錙銖不失水之
鑒物動則不能有睹其於靜也毫髪可辨在乎人耳
司聽目司視動則亂於聦明其於静也聞見必審處
身者不爲外物眩晃而動則其心靜心靜則智識明
是是非非無所施而不中夫是是近乎謟非非近乎
訕不幸而過寜訕無謟是者君子之常是之何加一
以觀之未若非非之爲正也予居洛之明年旣新㕔
事有文紀于壁末營其西偏作堂户北嚮植叢竹闢
户於其南納日月之光設一几一榻架書數百卷朝
夕居其中以其靜也閉目澄心覽今照古思慮無所
不至焉故其堂以非非爲名云
　　　遊大字院記
六月之庚金伏火見往往暑虹晝明驚雷破柱鬱雲
蒸雨斜風酷熱非有清勝不可以消煩炎故與諸君
子有普明後園之遊春笋解籜夏潦漲渠引流穿林
命席當水紅薇始開影照波上折花弄流銜觴對弈
非有清吟嘯歌不足以開歡情故與諸君子有避暑
之詠太素最少飲詩獨先成坐者欣然繼之日斜酒
歡不能徧以詩冩獨留名於壁而去他日語且道之
拂塵視壁某人題也同共索舊句掲之于版以致一
時之勝而爲後㑹之尋云
　　　李秀才東園亭記
脩友李公佐有亭在其居之東園今年春以書抵洛
命脩志之李氏世家隨隨春秋時稱漢東大國魯桓
之後楚始盛隨近之常與爲鬬國相勝敗然怪其山
川土地旣無髙深壯厚之勢封域之廣與鄖蓼相介
纔一二百里非有古彊諸侯制度而爲大國何也其
春秋世未嘗通中國盟㑹朝聘僖二年方見於經以
伐見書哀之元年始約列諸侯一㑹而罷其後乃希
見僻居荆夷蓋於蒲騷鄖蓼小國之間特大而巳故
於今雖名藩鎮而實下州山澤之産無美材土地之
貢無上物朝廷逹官大人自閩陬嶺徼出而顯者往
往皆是而隨近在天子千里内幾一(一無/此字)百年間未
出一士豈其􁃦貧薄陋自古然也予少以江南就食
居之能道其風土地旣瘠枯民給(一作/急)生不舒愉雖
豐年大族厚聚之家未嘗有樹林池沼之樂以爲歲
時休暇之嬉獨城南李氏爲著姓家多藏書訓子孫
以學予爲童子與李氏諸兒戲其家見李氏方治東
園往求美草一一手植周視封樹日日去來園間甚
勤李氏壽終公佐嗣家又構亭其間益脩先人之所
爲予亦壯不復　其家已而去客漢沔遊亰師乆而
乃歸復行成南公佐引予登亭上周尋童子時所見
則樹之孼者抱昔之抱者枿草之茁者叢荄之甲者
今果矣問其遊兒則有子如予童子之歲矣相與逆
數昔時則於今七閏矣然忽忽如前日事因歎嗟俳
徊不能去噫予方仕宦奔走不知再至城南登此亭
復幾閏幸而再至則東園之物又幾變也計亭之梁
木其蠧瓦甓其(一作/之)溜石物其泐乎隨雖陋非予郷
然予之長也豈能忘情於隨哉公佐好學有行郷里
推之與予友葢明道二年十月十二日也
　　　樊侯廟災記
鄭之盗有入樊侯廟刳神象之腹者旣而大風雨雹
近鄭之田麥苗皆死人咸駭曰侯怒而爲之也余謂
樊侯本以屠狗立軍功佐沛公至成皇帝位爲列侯
邑食舞陽剖符傳封與漢長乆禮所謂有功徳於民
則祀之者歟舞陽距鄭旣不逺又漢楚常苦戰滎陽
京索間亦侯平生提戈斬級所立功處故廟而食之
冝矣方侯之參乗沛公事危鴻門振目一顧使羽失
氣其勇力足有過人者故後世言雄武稱樊將軍冝
其聦明正直有遺靈矣然當盜之倳刃腹中獨不能
保其心腹腎腸哉而反貽怒扵無罪之民以騁其恣
睢何哉豈生能萬人敵而死不能庇一躬邪豈其靈
不神於禦盗而反神於平民以駭其耳目邪風霆雨
雹天之所以震耀威罰有司者而侯又得以濫用之
邪蓋聞隂陽之氣怒則薄而爲風霆其不和之甚者
凝結而爲雹方今歲且乆旱伏隂不興壯陽剛燥疑
有不和而凝結者豈其適㑹民之自災也邪不然則
喑嗚叱吒使風馳霆擊則侯之威靈暴矣哉
　　　東齋記
官署之東有閣以燕休或曰齋謂夫閑居平心以養
思慮若於此而齋戒也故曰齋河南主簿張應之居
縣署亦理(一作/治)小齋河南雖赤縣然征賦之民(一作/名)
户纔七八千田利之入率無一鍾之畆人稀土不膏
腴則少爭訟幸而歲不大凶亦無逋租凡主簿之所
職者甚簡少故未嘗憂吏責而得優游以嬉應之又
素病羸冝其有以間居而平心者也應之雖病然力
自爲學常曰我之疾氣留而不行血滯而流逆故其
病咳血然每體之不康則或取六經百氏若(一作/與)古
人述作之文章誦之愛其深博閎逹雄(一作/竒)冨偉麗
之說則必茫乎以思暢乎以平釋然不知(一作/覺)疾之
在體因多取古書文字貯齋中少休則探以覽焉夫
世之善醫者必多畜金石百草之物以善其疾須其
瞑眩而後瘳應之獨能安居是齋以養思慮又以聖
人之道和平其心而忘厥疾真古之(三字一/作可謂)樂善者
歟傍有小池竹樹環之應之時時引客坐其間飲酒
言笑終日(一作終/日言笑)不倦而某嘗從應之於此因書於
其壁(三字一作于/壁而記云)
　　　伐樹記
署之東園乆茀不治脩至始闢之糞瘠漑枯爲𬞞圃
十數畦又植花果桐竹凡百本春陽旣浮萌者將動
園之守啓曰園有樗焉其根壯而葉大根壯則梗地
脉耗陽氣而新植者不得滋葉大則隂翳蒙礙而新
植者不得暢以茂又其材拳曲臃腫踈輕而不堅不
足養是冝伐因盡薪之明日圃之守又曰圃之南有
杏焉凡其根庇之廣可六七尺其下之地最壤腴以
杏故特不得𬞞是亦冝薪脩曰噫今杏方春且華將
待其實若獨不能損數畦之廣爲杏地邪因勿伐旣
而悟且歎曰吁莊周之說曰樗櫟以不材終其天年
桂􁈍以有用而見傷天今樗誠不材矣然一旦悉翦
棄杏之　最堅宻美澤可用反見存豈才不才各遭
其時之可否邪他日客有過脩者僕夫曵薪過堂下
因指而語客以所疑客曰是何恠邪夫以無用處無
用莊周之貴也以無用而賊有用烏能免哉彼杏之
有華實也以有生之具而庇其根幸矣若桂􁈍之不
能逃乎斤斧者葢有利之者在死勢不得以生也與
乎杏實異矣今樗之臃腫不材而以壯大害物其見
伐誠冝爾與夫才者死不才者生之說又異矣凡物
幸之與不幸視其處之而已客旣去脩然其言而記
之
　　　戕竹記
洛最多竹樊圃棊錯包籜榯筍之贏歲尚十數萬緡
坐安侯(一作/厚)利寧肯爲渭川下然其治水庸任土物
簡歷芟養率湏謹嚴家必有小齋閑館在虧蔽間賔
欲賞輒腰輿以入不問辟彊恬無怪譲也以是名其
俗爲好事壬申之秋人吏率持鎌斧亡公私誰何且
戕且桴不竭不止守都出令有敢隠一毫爲私不與
公上急病服王官爲慢齒王民爲悖如是累日地榛
園秃下亡有嗇色少見於顔間者由是知其民之急
上噫古者伐山林納材葦惟是地物之美必登王府
以經于用不供謂之畔廢不時謂之暴殄今土字廣
斥賦入委疊上益篤儉非有廣居盛囿之侈縣官材
用顧不衍溢朽蠧而一有非常歛取無藝意者營飾
像廟過差乎書不云不作無益害有益又曰君子節
用而愛人天子有司所當朝夕謀慮守官與道不可
以忽也推類而廣之則竹事猶末
　　　養魚記
折簷之前有隙地方四五丈直對非非堂脩竹環繞
䕃映未嘗植物因洿以爲池不方不圓任其地形不
甃不築全其自然縱鍤以濬之汲井以盈之湛乎汪
洋晶乎清明微風而波無波而平若星若月精彩下
入予偃息其上潜形於毫芒循漪沿岸渺然有江湖
千里之想斯足以舒憂隘而娱窮獨也乃求漁者之
罟市數十魚童子養之乎其中童子以爲斗斛之水
不能廣其容葢活其小者而棄其大者怪而問之且
以是對嗟乎其童子無乃嚚昬而無識矣乎予觀巨
魚枯涸在旁不得其所而群小魚游戲乎淺狹之間
有若自足焉感之而作養魚記
　　　游鯈亭記
禹之所治大水七岷山導江其一也江出荆州合沅
湘合漢沔以輸之海其爲汪洋誕漫蛟龍水物之所
慿風濤晦冥之變怪壯哉是爲(四字一作/是爲壯㦲)勇者之觀
也吾兄晦叔爲人慷慨喜義勇而有大志能讀前史
識其盛衰之迹聽其言豁如也因於位卑無所用以
老然其胷中亦已壯矣夫壯者之樂非豋崇髙之丘
臨萬里之流不足以爲適今吾兄家荆州臨大江捨
汪洋誕漫壯㢤勇者之所觀而方䂓地爲池方不數
丈治亭其上反以爲樂何哉葢其擊壷而歌解衣而
飲陶乎不以汪洋爲大不以方丈爲局則其心豈不
浩然㦲夫視冨貴而不動處卑困而浩然其心者(一/無)
(此/字)真勇者也然則水波之漣漪游魚之上下其爲適
也與夫莊周所謂恵施游於濠梁之樂何以異烏用
蛟魚變恠之爲壯㢤故名其亭曰游鯈亭景祐五年
四月二日舟中記
　　　浙川縣興化寺廊記
興化寺新修行廊四行惣六十四間匠者某人用工
之力凡若干土木圬墁陶瓦鐵石之費匠工傭食之
資凡若干營而主其事者憎延遇延遇自言餘杭人
少棄父母稱出家子之鄆州拜浮圖人師其說年十
九尚書祠部給牒稱僧遂行四方淳化三年止此寺
得維摩院廢基築室自爲師教弟子以居居二十有
三年授弟子恵聦而老焉又十八年年七十有一矣
乃歛其衣盂之具所(一作/之)餘示惠聦而歎曰吾生乾
徳之癸亥明年而甲子一復而又將甲焉棄杭即浙
四十有三歲去墳墓不哭其郊聞吴歈不懷其土吾
豈無郷閭親戚之仁與愛而樂此土耶吾惟浮圖之
說畏且信以忘其生不知乆乎此也今老矣凡吾之
有衣食之餘生無郷閭宗族之賙没不待歲時烝甞
之具盍􁂗吾之素信者而用焉畢吾無恨也於是庀
工度材營此廊廊成明道二年之某月也寺始建於
隋仁壽四年號法相寺太平興國中改曰興化屋垣
甚壯廣由仁壽至明道實四百四十有四年之間凡
幾壞幾易未嘗有志刻雖其始造之因亦莫詳焉至
延遇爲此役始求志之予因嘉廷遇之能果其學也
惠聦自少師之雖老益堅不壞又竭其所有期與俱
就所信而盡焉夫世之學者知患不至不知患不能
果此果於自信者也年月日記
　　　湘潭縣修藥師院佛殿記
湘潭縣藥師院新修佛殿者縣民李遷之所爲也遷
之賈江湖歲一賈其入數千萬遷之謀曰夫民力役
以生者也用力勞者其得厚用力媮者其得薄以其
得之豐約必視其用力之多少而必當然後各食其
力而無慙焉士非我匹若工農則吾等也夫琢磨(一/作)
(磨/琢)煎鍊調筋柔革此工之盡力也斤斸鉏夷畎畒樹
藝此農之盡力也然後所食皆不過其勞今我則不
然徒幸物之廢興而上下其價權時輕重而操其竒
贏游嬉以浮於江湖用力至逸以安而得則過之我
有慙於彼焉凡誠我契而不我欺平我斗斛權衡而
不我踰出入關市而不我虞我何能焉是皆在上而
爲政者以庇我也何以報焉聞浮屠之爲善其法曰
有能捨已之有以崇飾尊嚴我則能隂相之凡有所
欲皆如志乃曰盍用我之有所得於此施以報焉且
爲善也於是得此寺廢殿而新之又如其法作釋迦
佛十六羅漢塑像皆備凡用錢二十萬自景祐二年
十二月癸酉訖三年二月甲寅以成其秋㑹予赴夷
陵自真州假其舟行次潯陽見買一石礱而載于舟
問其所欲用之因具言其所爲且曰欲歸而記其始
造歲月也視其色若欲得予記而不敢言也因善其
以賈爲生而能知夫力少而得厚以爲幸又知在上
者庇巳而思有以報顧其所爲之心又趨爲善皆可
喜也乃爲之作記問其寺始造之由及其歲月皆不
能道也九月十六日記
　　　偃虹隄記
有自岳陽至者以滕侯之書洞庭之圖來告曰願有
所記予發書按圖自岳陽門西距金雞之右其外隠
然隆髙以長者曰偃虹隄問其作而名者曰吾滕侯
之所爲也問其所以作之利害曰洞庭天下之至險
而岳陽荆潭黔蜀四㑹之衝也昔舟之往来湖中者
至無所寓則皆泊南津其有事于州者逺且勞而又
常有風波之恐覆溺之虞今舟之至者皆泊隄下有
事于州者近而且無患問其大小之制用人之力曰
長一千尺髙三十尺厚加二尺而殺其上得厚三分
之二用民力萬有五千五百工而不踰時以成問其
始作之謀曰州以事上轉運使轉運使擇其吏之能
者行視可否凡三反復而又上于朝廷决之三司然
後曰可而皆不能易吾侯之議也曰此君子之作也
可以書矣蓋慮於民也深則謀其始也精故能用力
少而爲功多夫以百歩之隄禦天下至險不測之虞
恵其民而及于荆潭黔蜀凡徃来湖中無逺邇之人
皆蒙其利焉且岳陽四㑹之衝舟之来而止者日凡
有幾使隄土石幸乆不朽則滕侯之恵利於人物可
以數計哉夫事不患於不成而患於易壞葢作者未
始不欲其乆存而繼者常至於殆廢自古賢智之士
爲其民捍患興利其遺跡往往而在使其繼者皆如
始作之心則民到于今受其賜天下豈有遺利乎此
滕侯之所以慮而欲有紀於後也滕侯志大材髙名
聞當世方朝廷用兵急人之時常顯用之而功未及
就退守一州無所用心略施其餘以利及物夫慮熟
謀審力不勞而功倍作事可以爲後法一冝書不苟
一時之譽思爲利於無窮而告来者不以廢二冝書
岳之民人與湖中之往来者皆欲爲滕侯紀三冝書
以三冝書不可以不書乃爲之書慶曆六年　月
　日記
　　　大明水記
世傳陸羽茶經其論水云山水上江水次井水下又
云山水乳泉石池漫流者上瀑湧湍漱勿食食乆令
人有頸疾江水取去人逺者井取汲多者其說止於
此而未嘗品第天下之水味也至張又新爲煎茶水
記始云劉伯芻謂水之冝茶者有七等又載羽爲李
秀卿論水次第有二十種今考二說與羽茶經皆不
合謂山水上乳泉石池又上江水次而井水下伯芻
以揚子江爲第一惠山石泉爲第二虎丘石井第三
丹陽寺井第四揚州大明寺井第五而松江第六淮
水第七與羽說皆相反秀卿所說二十水廬山康王
谷水第一無錫恵山石泉第二蘄州蘭谿石下水第
三扇子峽蝦蟆口水第四虎丘寺井水第五廬山招
(疑)賢寺下方橋潭水第六揚子江南零水第七洪州
西山瀑布第八桐栢淮源第九廬山龍池山頂水第
十丹陽寺井第十一揚州大明寺井第十二漢江中
零水第十三玉虗洞香谿水第十四武關西水第十
五松江水第十六天台千丈瀑布水第十七郴州圓
泉第十八嚴陵灘水第十九雪水第二十如蝦蟆口
水西山瀑布天台千丈瀑布皆戒人勿食食之生疾
其餘江水居山水上井水居江水上皆與羽經相反
疑羽不當二說以自異使誠羽說何足信也得非又
新妄附益之邪其述羽辨南零岸時恠誕甚妄也水
味有美惡而已欲求天下之水一二而次第之者妄
說也故其爲說前後不同如此然此井爲水之美者
也羽之論水惡渟浸而喜泉源故井取汲者江雖長
然衆水雜聚故次山水惟此說近物理云
　　　孫氏碑隂記
皇祐三年夏元規以龍圗閣直學士尚書吏部郎中
爲陜西都轉運使道出南京遇疾留河上予時往問
之元規疾少間出其皇祖少師之銘而謂予曰此太
子太傅杜公所書也吾家世徳杜公之父榮公實銘
之惟吾二家皆爲當世盛族五代之亂播于呉越而
不顯然其同禄仕通㛰姻子孫之好至今而不絶也
自吴越國除衣冠之族皆北予以不幸少孤旣壯而
從禄養其爲御史諌官以言事謫守處州始得過故
郷識其耆老而求杜氏之銘不可得也今十有五年
而始獲于斯自榮公之銘孫氏三世百年至于小子
幸成祖考忠義之訓今得進𬒳榮顯于朝廷而列于
侍從杜公以道徳名望相明天子荷天之福眉壽于
家惟吾二家之盛衰與時治亂而上下故屈于彼而
伸于此其世徳遺文由後有人克保不墜故晦於昔
而顯於今將刻銘於碑表之墓隧以昭示來世子孫
其以爲如何子曰嗚呼爲善之効無不報然其遲速
不必問(一作/同)也故不在身者則在其子孫或晦於當
時者必顯于後世其孫氏杜氏之謂乎刻之金石以
遺家之子孫而勸天下之爲善者不亦冝哉
　　　三琴記
吾家三琴其一傳爲張越琴其一傳爲樓則琴其一
傳爲雷氏琴其製作皆精而有法然皆不知是否要
在其聲如何不問其古今何人作也琴靣皆有横文
如虵腹世之識琴者以此爲古琴蓋其􁈍過百年始
有斷文用以爲驗爾其一金暉其一石暉其一玉暉
金暉者張越琴也石暉者樓則琴也玉暉者雷氏琴
也金暉其聲暢而逺石暉其聲清實而緩玉暉其聲
和而有餘今人有其一已足爲寳而余兼有之然惟
石暉者老人之所冝也世人多用金玉􁄺瑟暉此數
物者夜置之燭下炫燿有光老人目昬視暉難凖惟
石無光置之燭下黒白分明故爲老者之所冝也余
自少不喜鄭衛獨愛琴聲尤愛小流水曲平生患難
南北奔馳琴曲率皆廢忘獨流水一曲夣寢不忘今
老矣猶時時能作之其他不過數小調弄足以自娯
琴曲不必多學要於自適琴亦不必多藏然業已有
之亦不必以患多而棄也嘉祐七年上已後一日以
疾在告學書信筆作歐陽氏三琴記
　　　吉州學記(續添)
慶曆三年天子開天章閣召政事之臣八人賜之坐
問治天下其要有㡬施於今者冝何先使書于紙以
對八人者皆震恐失措俯伏頓首言此事大非愚臣
所能及惟陛下幸詔臣等於是退而具述為條列明
年正月始詔州郡吏以賞罰勸桑農三月又詔天下
皆立學惟三代仁政之本始於井田而成於學校記
曰國有學遂有序黨有庠家有塾其極盛之時大僃
之制也凡學本扵人性磨揉遷革使趍扵善至扵風
俗成而頌聲興葢其功法施之各有次第其教於人
者勤而入於人者漸勤則不倦漸則遲乆而深夫以
不倦之意待遲乆而成功者三王之用心也故其爲
法必乆而後至太平而爲國皆至六七百年而未已
此其効也三代學制甚詳而後世罕克以舉舉或不
知而本末不僃又欲扵速不待其成而怠故學之道
常廢而僅存惟天子明聖深原三代致治之本要在
冨而教之故先之農桑而繼以學校將以衣食飢寒
之民而皆知孝慈禮譲是以詔書再下吏民感恱奔
走執事者以後爲羞其年十月吉州之學成州即先
夫子廟為學舍於城西而未備今知州事殿中丞李
侯寛之至也謀與州人遷而大之事方上請而詔下
學遂以成李侯治吉敏而有方其作學也吉之士率
其私錢一百五十萬以助用人之力積二萬一千工
而人不以為勞其良材堅甓之用凡二十二萬三千
五百而人不以為多學有堂筵齋講有蔵書之閣有
賔客之位有游息之亭嚴嚴翼翼壮偉閎耀而人不
以為侈旣成而來學者常三百餘人予世家於吉濫
官于朝廷進不能賛明天子之盛美退不能與諸生
揖譲乎其中惟幸吉之學教者知學本扵勤漸遲乆
而不倦以治毋廢慢天子之詔使予他日因得歸榮
故郷而謁於學門將見吉之士皆道徳明秀可為公
卿過其市而賈者不鬻其淫適其野而耕者不爭壠
畒入其里閭而長㓜和孝慈扵其家行其道塗而少
者扶羸老壯者代其負荷於路然後樂學之道成而
得從郷先生席于衆賔之後聽郷樂之歌飲射壷之
酒以詩頌天子太平之功而周覽學舍思詠李侯之
遺愛不亦美㢤故扵其始成也刻辭于石以立諸其
廡
　右吉州學記乃承平時印本與石本異其說在居
　士集第三十九卷後
外集卷第十三
淨垢院記處其(處上有/聚字)十有八(無有/字)空且(空下元缺/一字恕本)
(作空/且茀)洛陽(洛上有/命字)損小(無損/字)三十六(三上有/凡字)旣畢(畢/作)
(訖)遂爲(無二/字)
　恕本此記彭城公並作長城公
榮郷亭記什邡(縣隷漢州諸本/皆以邡爲方非)以茍滿歲(一作/月字)未嘗
(此下一/有敢字)君行逹(君疑作若/恕/本作若行幸)可知矣(矣作/巳)之下(一/作)
(其/下)
明因塔記千百年(千作/十)明道二年七月十四日記(恕/本)
(有/此)
叢翠亭記周營(恕本同/注作宫)常以(同注/作皆)嵩室(同注作/少室)最獨
(無最/字)治亭(同注作/爲亭)連者(一作/節者)而刻之(此下一/有云字)
大字院記某人題(某人/作乃)
東園亭記脩友(脩作/予)爲大(爲作/云)僖二(二下有/十字)始約(約/作)
(得)乃希(乃作/出)㡬一(無一/字)未出(作未/聞出)少以(以作/從)風土(一/作)
(土/風)給生(給作/急)豐年(年作/居)往求(作佳/木)益脩(脩作/修)不復(復/下)
(元缺一字恕/本作不復㳺)㡬閏(閏下有/也字)其溜(其作/之)石物(無物/字)友盖
(善字友/作善)二年(文藪作/三年)也(也作/記)
樊侯廟記廟而食(廟上有/亦字)腎腸哉(無㢤/字)貽怒(一作/移怒)以
騁其恣睢(無此/五字)有司(有上有/冝字)不興(不作/始)壯陽剛燥(四/字)
(作以干/陽氣)使風(使上有/能字)
東齋記之東(東字作/視字)以燕(以作/其)誦之(誦上有/以字)雄冨(雄/作)
(竒)在體(宋文粹此/下有也字)傍有小池(宋文粹傍字/上有齋字)而某(二字/作予)
於其壁(同正/文)
伐樹記其根(其作/三)庇之(庇上有/奇字)七尺(尺作/弓)杏之(之下/本缺)
(一字恕/本作木)死勢(死上有/其字)
戕竹記(恕本記/作誌)侯利(同正文/作侯)
游鯈亭記是爲(同正文/作是爲)心者(無者/字)
浙川記(浙作/淅)之資(資作/要)所餘(所作/之)甲子(子下再有今/甲子三字)
恵聦自(無此/三字)雖老(無雖/字)
藥師院佛殿記之賈(之作/丗)以生(以下有/爲字)以其(無以/字)琢
磨(作磨/琢)然後所食(後作/其)以庇我(以上有/有字)浮屠之(之下/有人)
(能教人/四字)我之有(無有/字)所欲用之(之作/遷)因具言(因下有/得字)
問其所欲用之因具言其所為(文藪作問其所欲用/遷之具言之所爲汪)
(逹云脩佛殿/者乃李遷之)始造歲月(文藪作始/造之歲月)可喜(文藪作/可嘉)十六
日(無十字有夷陵/令歐陽某七字)
偃虹隄記(恕本作卧虹按文忠公祖諱偃/今家集以偃作卧疑避諱也)所記(記作/紀)
金雞之右(右作/石)長一千尺髙三十尺(恕本作長三百/尺高十有三尺)
萬有五千五百工(作四千有/五百工)百歩之隄(百作/五十)皆蒙其
利(無此/四字)不以廢(作以/不廢)
大明水記取汲者(一作取/汲多者)秀卿(秀作/季)謂山水(謂上有/羽字)
謂山水上乳泉石池又上江水次而井水下(文纂乳/泉字上)
(有而字汪逹云比有/而字乃與下句相類)虎丘石井(井作/泉)招賢(招字本疑/恕本同)
玉虗(二字/作壷)天台千丈瀑布水第十七(文纂無水字汪/逹云此篇瀑布)
(下無/水字)皆戒人(皆下有/羽字)食之(之作/而)岸時(時有本疑/恕本同)此井
爲水(爲作/於)
孫氏碑來世子孫(無孫/字)不必問(問作/同)遺家(作遺二家/復有廬陵)
(歐陽某/記五字)
三琴記皆不知(皆作/要)
奏議卷第十三　歐陽文忠公集一百九
　　翰苑
　　　論使臣差遣劄子(至和二年兼/判三班院)
臣勘㑹本班見管使臣八千一百一十二員自古濫
官未有如此之多也臣遂將簿籍根磨増添數目只
自皇祐二年終至今實四年半之内自借職以上増
添二千八十五員於中近日増添併多只自皇祐五
年終至今年六月一年半之内増四百九員殿侍猶
不在數蓋由曲㤙濫賞臨時無節以日計月所積遂
多率計一歳常増四百五十員若不塞其濫源則更
三五年後不勝其弊矣於今裁損已爲太晚若更増
添則四海之廣不能容濫官天下物力不能給俸禄
矣臣今略舉入仕僥倖者二事乞先賜指揮釐革其
餘見在者旣不可減損惟其入仕之源欲乞令當政
大臣早賜擘畫所貴不爲將來之患所有臣擘畫二
事今具畫一如後
　一自來諸皇親宅前勾當人除郡王宫殿侍年深
　　有例送三班院差使外其餘宫院殿侍及客司
　　書表宅案等别無恩例只自慶暦八年剏立年
　　限上自郡王下至觀察使以下應縁皇親宅前
　　殿侍客司書表宅案等並只勾當五年便送三
　　班差使等第年限轉充借奉職此入仕之源最
　　爲僥倖者臣今欲乞應郡王巳下宅前殿侍客
　　司書表宅案勾當及五年者更不送三班只令
　　在宅依舊勾當所有合轉殿侍至借職年限並
　　依慶暦八年宻院劄子指揮如此則皇親勾當
　　　人不妨恩澤只是免得諸宫院送納三班後續
　　𥙷人數兼諸宫院若得依舊勾當並是諳熟委
　　使之人又三班減得人數甚爲利便
　　一百司人吏舊來出職皆有職名年限近年多候
　　轉及職名及年限未滿多乞情願就近下恩澤
　　或僥求因人奏帶及抽差勾當叙勞酬獎及合
　　作選人者情願就班行之類臣今乞一切止絶
右臣所起請只是因述濫官略陳此二事如允臣所
請乞下三班院與勾當臣寮同共鋪陳條貫立定新
制奏乞朝廷降下施行取進止
　　　論罷修奉先寺等狀(至和二年)
右臣近曽上言爲京師土木興作處多乞行減罷尋
準勑差臣與三司同共相度減定續具奏聞次今又
聞聖㫖下三司重修慶基殿及奉先寺屋宇臣伏見
近年政令乖錯紀綱隳頽上下因循未能整緝惟務
崇修祠廟廣興工木百役俱作無一日暫停方今民
力困貧國用窘急小人不識大計不思愛君但欲廣
耗國財務爲已利恣侵欺於官物圖酬獎之功勞託
名祖宗張大事體況諸處神御殿當蓋造之𥘉務極
崇奉棟宇堅壯莫不精嚴雖數百年未必損動近年
以來不住修換昨開先殿只因兩柱損遂換一十三
柱前後差官檢計朝廷並不取信只慿最後之言遂
至廣張物(一作/功)料蓋縁廣張得物料即多圖酬獎恩
澤(一作廣得功料大/即圖酬奬恩澤多)竊以崇奉祖宗禮貴清淨今乃
頻有遷徙輕黷威靈要其所歸止爲小人圖利臣見
自古人君好興土木者自春秋史記歴代以來並皆
書爲過失以示萬世今小人圖一旦之利黷祖宗之
威靈置(一作/致)人主於有過之地誰忍爲之臣實痛惜
臣因準勑減定於三司略見大㮣開先殿𥘉因兩條
柱損今所用材植物料共一萬七千五百有零睦親
宅神御殿所用物料又八十四萬七千又有醴泉福
勝等處物料不可悉數此外軍營庫務合行修造者
又有百餘處使厚地不生他物惟産木材亦不能供
此廣費自古王者尊祖事神各有典禮不必廣興土
木然後爲能臣竊見累年火災自王清昭應洞真上
清鴻慶壽寧祥源㑹靈七宫開寳興國兩寺塔殿並
皆焚燒蕩盡足以見天意厭土木之華侈爲陛下惜
國力民財譴戒丁寧前後非一陛下與其廣興土木
以事神不若畏懼天戒而脩省其巳興作者旣不可
及(及字一/作止外)其未修者冝速寢停況睦親神御殿於禮
不冝作其事甚明别無禮典講求乞更不下太常便
行寢罷其慶基殿如的有損漏只令三司差官整𥙷
不得理爲勞績其奉先寺乞勒寺家自修今垂拱殿
是陛下常坐之處近聞爲無(一作/未有)梁木且止未修諸
皇親自火燒居宅後至今寄寓它所陛下尊爲天子
無梁木修一殿冨有四海而皇族無屋可居蓋爲將
良材羙木俯徇小人並於不急處枉費遂致合行修
造處却至乏材伏願陛下追思累次大火常發於土
木最盛處凡國家極力興修者火必盡焚(一作必/盡焚除)且
天厭土木而焚之又欲興崇土木以奉之此所以福
應未臻而災譴屢降也伏乞上思天戒下察人言人
言雖狂而實忠天戒甚明而不逺伏惟陛下聖徳恭
儉不樂遊畋凡所興修皆非嗜好但以難違小人一
時之請自取青史萬世之譏實爲陛下惜之伏望聖
慈(一作/聦)廣賜裁擇謹具狀奏聞伏候勑㫖
　　　論修河第二狀(至和二年)
臣伏見學士院集兩省臺諫官議修河事未有一定
之論蓋由賈昌朝欲復故道李仲昌請開六塔互執
一說莫知孰是以臣愚見皆謂不然言故道者未詳
利害之原(一作/源)述六塔者近乎欺罔之繆何以言之
今謂故道可復者但見河北水患而欲還之京東然
不思天禧以來河水屢決之因所以未知故道有不
可復之勢此臣故謂未詳利害之原也若言六塔之
利者則不攻而自破矣且開六塔旣云減得大河水
勢然今恩冀之患何縁尚告危急此則減水之利虚
妄可知開六塔者又云可以全回大河使復横壠故
道見今六塔只是分減之水下流無歸已爲濵　徳
博之患若全回大河以入六塔則其害如何此臣故
謂近乎欺罔之繆也臣聞河本(一作/之)泥沙無不淤之
理淤澱之勢常先下流下流淤髙水行不快乃自上
流低下處決此其常勢也然避髙就下水之本性故
河流已棄之道自是難復臣不敢逺引書史廣述河
源只以今所欲復之故道言天禧以來屢決之因𥘉
天禧中河出京東水行於今所謂故道者水旣(一作/流乎)
淤澁乃於滑州天臺埽決尋而修塞水復故道未㡬
又於滑州南鐡狗廟決(今所謂龍/門埽者也)其後數年又議修
塞水令復故道巳而又於王楚埽決所決差小與故
道分流然而故道之水終以壅淤故又於横壠大決
是則決河非不能力塞故道非不能力復不乆終必
決於上流者由故道淤髙水不能行故也及横壠旣
決水流就下所以十餘年間河未爲患至慶暦三四
年横隴之水又自下流先淤是時臣爲河北轉運使
海口巳淤一百四十餘里其後遊金赤三河相次又
淤下流旣梗乃又於上流商胡口(一作/復)決然則京東
横壠兩河故道(一無/二字)皆是下流淤塞河水已棄之髙
地京東故道屢復屢决理不可復其驗甚明則六
塔所開故道之不可復不待言而易知臣聞議者
計度京東故道功料止云銅城已上地髙不知大抵
東去皆髙而銅城巳上乃特髙耳其東比銅城巳上
則似低比商胡已上則實髙也若云銅城已東地勢
斗下則當日水流(一作/決)冝決銅城巳上何縁而頓淤
横壠之口亦何縁而大決也然則兩河故道旣皆不
可爲則河北水患何爲而可去臣聞智者之於事有
(一有/所字)不能必則(一作/則必)較其利害之輕重擇其害少者
而爲之猶勝害多而利少何況有害而無利此三者
可較而擇也臣見徃年商胡𥘉決之時議欲修塞計
用一千八百萬稍芟科配六路一百有餘州軍今欲
塞者乃徃年之商胡必湏用徃年之物數至於開鑿
故道張奎元計功料極大後來李參等減得全少猶
用三十萬人然(一有/而字)欲以五十歩之狹容大河之水
此可笑也又欲増一夫所開三赤之方倍爲六尺且
闊厚三尺而長六尺巳是一倍之功在於人力已爲
勞若若云六尺之方以開方法筭之乃八倍之功此
豈人力之所勝是則前功浩大而難興後功雖小而
不實大抵塞商胡開故道凡二大役皆困國而勞人
所舉如此而欲開難復屢決已驗之故道使其虚費
而商胡不可塞故道不可復此所謂有害而無利者
也就使幸而暫塞暫復以紓目前之患而終於上流
必決如龍門横壠之比重以困國勞人此所謂利少
而害多(一有/者字)也若六塔者於大河有減水之名而無
減水之實今下流所散爲患已多若全回大河以注
之則濵　徳博河北所仰之州不勝其患而又故道
淤澁上流必有他決之虞此直有害而無利耳是(一/有)
(則/字)智者之不爲也今若因水所在(一作/注)増治堤防䟽
其下流浚以入海則可無決溢散漫之虞今河所(一/作)
(北)歷數州之地誠爲患矣堤防歳用之夫誠爲勞矣
與其虚費天下之財虚舉大衆之役而不能成功終
不免爲數州之患勞歳用之夫則此所謂害少者乃
智者之所擇也大抵今河之勢負三決之虞復故道
上流必決開六塔上流亦決今河下流若不浚使入
海則上流亦決臣請選知水利之臣就其下流求其
入海之路而浚之不然下流梗澁則終虞上決爲患
無涯臣非知水者但以今事目可驗者而較之耳言
狂計愚不足以備聖君博訪之求此大事也伏乞下
臣之議廣謀於衆而裁擇之謹具狀奏聞伏候勑㫖
　　　論修河第三狀(一作論修六塔河/至和三年)
右臣伏見朝廷定議開修六塔河口囬水入横壠故
道此大事也中外之臣皆知不便而未有肯爲國家
極言其利害者何哉蓋其說有三一曰畏大臣二曰
畏小人三曰無竒䇿今執政之臣用心於河事亦勞
矣𥘉欲試十萬人之役以開故道旣又捨故道而修
六塔未及興役遽又罷之已而終爲言利者所勝今
又復修然則其勢難於復止也夫以執政大臣銳意
主其事而又有不可復止之勢固非一人口舌可回
此所以雖知不便而罕肯言也李仲昌小人利口僞
言衆所共惡今執政之臣既用其議必主其人且自
古未有無患之河今河浸恩冀目下之患雖小然其
患巳形囬入六塔將來之害必(一作/雖)大而其害未至
(一作/止)夫以利口小人爲大臣所主欲與之爭未形之
害勢必難奪就使能奪其議則言者猶湏獨任恩冀爲
患之責使仲昌得以爲辭大臣得以歸罪此所以雖
知不便而罕敢言也今執政之臣用心太過不思自
古無不(一作/無)患之河直欲使河不爲患若得河不爲
患雖竭人力猶當爲之況聞仲昌利口詭辯謂費物
少而用功不多不得不信爲竒䇿於是決意用之今
言者謂故道旣不可復六塔又不可修詰其如何則
又無竒䇿以取勝此所以雖知不便而罕肯言也衆
人所不敢言而臣今獨敢言者臣謂大臣非有私仲
昌之心也直欲興利除害爾若果知其爲患(一作/害)愈
大則豈有不囬者哉至於顧小人之後患則非臣之
所慮也且事欲(一作/貴)知利害權重輕有不得已則擇
其害少而患輕者爲之此非明智之士不能也況治
水本無竒䇿相地勢謹隄防順水性之所趨爾雖大
禹不過此也夫所謂竒䇿者不大利則大害若循常
之計雖無大利亦不至大害此明智之士善擇利者
之所爲也今言修六塔者竒䇿也然終不可成而爲
害愈大言順水治堤者常談也然無大利亦無大害
不知爲國計者欲何所擇哉若謂利害不可必但聚
大衆興大役勞民困國以試竒䇿而僥倖於有成者
臣謂雖執政之臣亦未必肯爲也臣前已具言河利
害甚詳而未蒙採聴今復畧陳其大要惟陛下詔計
議之臣擇之臣謂河水未始不爲患今順巳決之流
治堤防於恩冀者其患一而遲塞商胡復故道者其
患一而速開六塔以囬今河者其患三而爲害無涯
自河決横瓏以來大名金堤埽嵗歲増治及商胡再
決而金堤益大加功獨恩冀之間自商胡決後議者
貪建塞河之䇿未甞留意於堤防是以今河水勢(一/無)
(勢/字)浸溢今若專意併力於恩冀之間謹治隄防則河
患可禦不至於(一作/爲)大害所謂其患一者十數年間
今河下流淤塞則上流必有決處此一患而遲者也
今欲塞商胡口使水歸故道治堤修埽功料浩大勞
人費物困弊公私此一患也幸而商胡可塞故道復
歸髙淤難行不過一二年間上流必決此二患而速
者也今六塔河口雖云已有上下約然全塞大河
正流爲功不小又開六塔河道治二千餘里堤防移
一縣兩鎮計其功費又大於塞商胡數倍其爲困弊
公私不可勝計此一患也幸而可塞水入六塔而東
横流散溢濵　徳博與齊州之界咸𬒳其害此五州
者素號冨饒河北一路財用所仰今引水注之不惟
五州之民破壞田産河北一路坐見貧虚此二患也
三五年間五州凋弊河流注溢乆又淤髙流行梗(一/作)
(艱)澁則上流必決此三患也所謂爲害而無涯者也
今爲國誤計者本欲除一患而反就三患此臣所不
諭也至如六塔不能容大河横壠故道本以髙淤難
行而商胡決今復驅而注之必横流而散溢自澶至
海二千餘里堤埽不可卒修修之雖成又(一作/必)不能
捍水如此等事甚多士無愚智皆所共知不待臣言
而後悉也臣前未奉使契丹時巳嘗具言故道六塔
皆不可爲惟治堤順水爲得計及奉使徃來河北詢
於知水者其說皆然雖恩冀之人今𬒳水患者亦知
六塔不便皆願且治恩冀隄防爲是下情如此誰爲
上通臣旣知其詳豈敢自黙伏乞聖慈特諭宰臣使
更審利害速罷六塔之役差替李仲昌等不用選一
二精幹之臣與河北轉運使副及恩冀州官吏相度
隄防併力修治則今河之水必不至爲大患且河水
天災非人力可回惟當順導防捍之而已不必求竒
䇿立難必之功以爲小人僥冀恩賞之資也況功必
不成後悔無及者乎臣言狂計愚惟陛下裁擇
　　　論狄青劄子(至和三年)
臣聞人臣之能盡忠者不敢避難言之事人主之善
馭下者常欲聞難言之言然后下無隱情上無(一作/不)
壅聽姦宄不作禍亂不生自古固有伏藏之禍未發
之機天下之人皆未知而有一人能獨(一作/獨能)言之人
主又能聽而用之則銷患於未萌轉禍而爲福者有
矣若夫天下之人共知而獨(一作/獨其)人主之不知者此
莫大之患也今臣之所言者乃天下之人皆知而惟
陛下未知也今士大夫無貴賤相與語于親戚朋友
下至庻民無愚智相與語于閭巷道路而獨不以告
陛下也其故何㢤蓋其事伏而未發言者難於指陳
也臣竊(一作/伏)見樞宻使狄青出自行伍號爲武勇自
用兵陜右巳著名聲及捕賊廣西又薄立勞效自其
𥘉掌機宻進列大臣當時言事者已爲不便今三四
年間雖未見其顯過然而不幸有得軍情之名推其
所因蓋由軍士本是小人靣有黥文樂其同類見其
進用自言我輩之内出得此人旣以爲榮遂相恱慕
加又青之事藝實過於人比其軰流又粗有見識是
以軍士心共服其材能國家從前難得將帥經略招
討常用文臣或不知軍情或不閑訓練自青爲將領
旣能自以勇力服人又知訓練之方頗以恩信撫士
以臣愚見如青所爲尚未得古之名將一二但今之
士卒不慣見如此等事便謂湏是我同類中人乃能
知我軍情而以恩信撫我青之恩信亦豈能徧及於
人但小人易爲扇誘所謂一犬吠形百犬吠聲遂皆
翕然喜共稱說且武臣掌機宻而得軍情不唯於國
家不便亦於其身未必不爲害然則青之流言軍士
所喜亦其不得已而勢使之然也臣謂青不得巳而
爲人所喜亦將不得已而爲人所禍者矣爲青計者
冝自(一作/自冝)退避事權以止浮議而青本武人不知進
退近日以來訛言益甚或言其身應圖䜟或言其宅
有火光道路傳說以爲常談矣而惟陛下猶未聞也
且唐之朱泚本非反者倉卒之際爲軍士所迫爾大
抵小人不能成事而能爲患者多矣泚雖自取族滅
然爲徳宗之患亦豈小哉夫小人䧟於大惡未必皆
其本心所爲直由漸積以至蹉跌而時君不能制患
於未萌爾故臣敢昧死而言人之所難言者惟願陛
下早聞而省察之耳如臣愚見則青一常才未有顯
過但爲浮議所喧勢不能容爾若如外人衆論則謂
青之用心有不可知者此臣之所不能決也但武臣
掌機宻而爲軍士所喜自於事體不便不計青之用
心如何也伏望聖慈深思逺慮戒前世(一作/後)禍亂之
迹制於未萌宻訪大臣早決宸斷罷青機務與一外
藩以此觀青去就之際心迹如何徐察流言可以臨
事制變且二府均勞逸而出入亦是常事若青之忠
孝出處如一事權旣去流議漸消(一作/息)則其誠節可
明可以永保終始夫言未萌之患者常難於必信若
俟患之巳萌則又言無及矣臣官爲學士職號論思
聞外議喧沸而事繫安危臣言狂計愚不敢自黙取
進止(月餘青罷摳/宻知陳州)
奏議卷第十三
論罷修奉先寺狀堅壯(一作/堅固)
論修河第二狀未知(此下一/有始字)不攻(不字下一/有待字一)不快(一/作)
(漸/壅)此其常勢(一作此/勢之常)自是(一作/古)力復(此下一有/所復二字)水不
能行(水字上一/有而字)又自下流先淤(下流一/作海口)又淤下流(一/再)
(有下流/二字)計用一千八百萬梢芟(一作計用梢芟/一千八百萬)減得
(一作/損)巳是(一作/自是)浩大(一作/旣大)則此所謂(一作此/則所謂)大抵(一/作)
(約)今河(今字下一/有日字)
論修河第三狀畏小人(畏一/作任)口舌(一作/之說)之臣(一作/大臣)目
下(一作/即日)若得(一作若/能使)非有私仲昌之心(一作本非/私仲昌)功
料(一作/功費)費物(一作/匱物)之界(一作/竟)
論狄青劄子流議漸消(此上一/有而字)
居士集卷第十三　歐陽文忠公集十二
　　詩五十五首
　　　送鄭革先軰賜第南歸(一本注革以累舉/年老㤙賜出身)
少年郷譽歎才淹六十猶隨貢士函握手親朋驚白
髪還家閭里看青衫閣涵空翠連衡阜門枕寒江落
楚帆試問塵埃勤斗禄何如琴酒老雲巖
　　　和原父揚州六題(六一/作五)
　　　　時㑹堂二首(造貢茶/所也)
積雪猶封蒙頂樹驚雷未發建溪春中州地暖萌芽
早入貢冝先百物新
憶昔甞修守臣職(余甞守揚州/歳貢新茶)先春自探兩旗開誰
知白首來辭禁得與金鑾賜一杯
　　　自東門泛舟至竹西亭登崑丘入蒙谷戲題
　　　春貢亭
崑丘蒙谷接新亭畫舸悠悠春水生欲覓揚州使君
處但隨風際管絃聲
　　　竹西亭
十里樓臺歌吹繁揚州無復似當年古來興廢皆如
此徒使登臨一慨然
　　　崑丘臺
訪古髙臺半巳傾春郊誰(一作/隨)從綵旗行喜聞車馬
人同樂慣聽笙歌鳥不驚
　　　蒙谷
一徑﨑嶇入谷中翠條紅刺罥春叢花深時有人相
應竹密𥘉疑路不通
　　　内直奉寄聖俞博士
千門鑰(一作/鎻)入斷人聲樓閣(一本/作闕)沉沉夜氣生獨直
偏知宫漏永稍寒尤(一作/猶)覺玉堂清霜雲映月鱗鱗
色風葉飛空摵摵鳴犬馬力疲㤙未報坐驚時節巳
崢嶸
　　　送梅龍圖公儀知杭州
萬室東南冨且(一作/號冨)繁羡君風力有餘閑漁樵人樂
江湖外(一作/上)談笑詩成罇爼間日暖梨花催美酒天
寒桂子落空山郵筒不絶如飛翼(一作雖然不/得陪佳賞)莫惜
新篇屢徃還(一作應有新/篇慰病顔)
　　　送沈學士知常州(康)
舊館芸香鎻寂寥齋舲東下入秋濤江晴風暖旌旗
颺木落霜清鼓角髙吟就綵牋賔巳醉舞飜紅䄂飲
方豪平生粗得爲州樂因羡君行首重搔
　　　聖俞在南省監印進士試卷有兀然獨坐之
　　　歎因思去歳同在禮闈慨然有感兼簡子華
　　　景仁
南宫官舍苦蕭條常憶羣居接儁寮古屋醉吟燈豔
豔畫廊愁聽雨蕭蕭殘春共約無虚擲一歳那知忽
復銷顧我心情又非昨秖思相伴老漁樵
　　　奉答聖俞歳日書事
積雪照清晨東風冷著人年光向(一作/隨)老速物意逐
時新貰酒閑邀客披裘共(一作/自)探春猶能自(一作/略)勉
彊顧我莫辭頻
　　　夜聞春風有感奉寄同院子華紫微長文景
　　　　仁
　閏後春深雪始銷東風凌鑠勢方豪陽生草木黃泉
　動氷破江湖白浪髙未報國㤙嗟病骨可怜身事一
　漁舠少年自與芳菲競莫笑衰翁擁弊袍
　　　　病告中懷子華原父
　狂來有意與春爭老去心情漸不能丗味惟存詩淡
　泊生涯半爲病侵陵花明曉日繁如錦酒撥浮醅緑
　似澠自是少年豪橫過而今癡鈍若寒蠅
　　　　奉酬長文舍人出城見示之句
　春分臘雪未全銷凜冽春寒氣尚驕攝事𥘉欣迎社
鷰尋芳因得過溪橋清浮酒蟻醅𥘉撥暖入鸎篁舌
漸調興味愛君年尚少莫嫌齋禁(一作/齋館)暫無憀
　　　唐崇徽公主手痕和韓内翰
故郷飛鳥尚啁啾何況悲笳出塞愁青塚埋魂知不
返翠崖遺迹爲誰留玉顔自古爲身累肉食何人與
國謀行路至今空歎息巖花澗草自春秋
　　　答和閣老劉舍人雨中見寄
花間鳥語愁泥滑屋上鳩鳴厭雨多坐見殘(一作/芳)春
一如此可憐吾意巳蹉蛇蕭條兩鬢霜後草㶑灧十
分金卷荷此物猶能慰衰老(一作/病)稍晴相約屢相過
　　　寄閣老劉舍人
夢寐江西未得歸誰憐蕭颯鬢毛衰莓苔生壁圖書
室風雨閉門桃李時得酒雖能陪笑語老年其實厭
追隨明朝雨止花應在又踏春泥向鳯池
　　　詳定幕次呈同舍(嘉祐四年御試進士時詳/定卷子幕次在崇政殿後)
來時宫柳緑初匀坐見紅芳㡬畨新蜂蜜滿房花結
子還家何處覓殘春
　　　禁中見鞓紅牡丹(洛中花之/竒者也)
盛遊西洛方年少晚落南譙號醉翁白首歸來玉堂
署(一作/上)君王殿後見鞓紅
　　　和江鄰㡬學士桃花(用其韻時在崇政/殿後詳定幕次)
草上紅多枝上稀芳條(一作/苞)緑蕚憶來時見桃著子
始歸後誰道仙花開落遲
　　　送襄陵令李君
緑髪襄陵新長官面顔雖老渥如丹(君服何首烏鬚/髪皆黒顔容如)
(少/時)折腰聊爲五斗屈把酒猶能一笑歡紅棗林繁欣
歳熟紫檀皮軟禦春寒民淳政簡居多樂無苦思歸
欲掛冠
　　　景靈宫致齋
攝事衰年力不彊誰憐岑寂卧齋坊(一作/房)青苔點點
無人迹緑葉隂隂覆砌涼玉宇清風來處逺仙家白
日靜中長却視九衢車馬客自然顔鬢易蒼蒼
　　　夏享太廟攝事齋宫聞鸎寄原甫
四月田家麥穗稠桑枝生椹鳥啁啾鳯城緑樹知多
少何處飛來黃栗留(田家謂麥熟時鳴者/爲黃栗留出詩義)
　　　送王平甫下第(安國)
歸袂揺揺心浩然曉船鳴鼓轉風灘朝廷失士有司
恥貧賤不憂君子難執手聊須爲醉(一作/酒)别還家何
以慰親懽自慙知子不(一作/未)能薦白首胡爲侍從官
　　　對雪十韻
對雪無佳句端居正杜門人閑見初(一作/初見)落風定不
勝繁可喜輕明質都無剪刻痕鋪平失池沼飄急響
䆫軒惜不揺嘉樹衝宜走畫轅寒欺白酒嫰暖(一作/老)
愛紫貂温遠靄銷如洗愁雲晚更屯兒吟鶵鳯語翁
坐凍鴟蹲病思驚殘歳朋歡頼酒(一作/一)罇稍晴春意
動誰與探名園
　　　和武平學士歳晚禁直書懷五言二十韻(用其/韻)
多病淹殘歳初寒卧直廬朝廷務清靜鈴索少文書
嚮學今爲盛優賢古莫如靚深嚴禁署(一作/闥)閑宴樂
羣居賜馬聮金絡清塵侍玉輿討論三代盛獻納萬
機餘號令存寛大文章復古初笑談揮翰墨俄頃列
瓊琚夜漏銷宫燭春暉上玉除謌詩唐李杜言語漢
嚴徐自顧追時彦多慙不鄙予無鹽煩刻畫寒谷借
吹嘘朋友飛雝鷺君臣在藻魚貪榮同衛鶴取笑類
黔驢皎皎心雖在蕭蕭髪巳踈未知論報効安得遂
椎漁雲破西山出江橫畫閣虚餘生歎勞止搔首念
歸歟引綬誇民吏椎牛㑹里閭一麾終得請此計豈
躊躇
　　　答西京王尚書寄牡丹
新花來遠喜開封呼酒看花興未窮年少曽爲洛陽
客眼明重見魏家紅却思初赴青油幕自笑今爲白
髪翁西望無由陪勝賞但吟佳句想芳叢
　　　應制賞花釣魚
絳闕晨霞(一作/光)照霧開輕塵不動翠華來魚遊碧沼
涵靈徳花馥清香薦壽杯夢聽鈞天聲杳黙日長化
國景徘徊自慙擊壤音多野帝所賡歌亦許陪
　　　清明賜新火
魚鑰侵晨放九門天街一騎走紅塵桐華應候催佳
節榆火推㤙忝侍臣多病正愁餳粥冷清香但愛蠟
煙新自憐慣識金蓮燭翰苑曽經七見春
　　　明堂慶成
辰火天文次皐門路寢閎奉親昭孝德惟帝饗精誠
禮以三年講時因萬物成九筵嚴太室六變導和聲
象魏中天起風雷大號行歡呼響山岳流澤浹根莖
寳墨飛雲動金文耀日晶從臣才力薄無以頌休明
　　　羣玉殿賜宴(一本作謝上/賜飛白書)
至治臻無事豐年樂有成圖書開秘府宴飫(一作/飲)集
羣英論道皇墳奥貽謀(一作/謨)寳訓明九重多暇豫八
體極研精筆力千鈞勁豪端萬象生飛牋金灑落拜
賜玉鏘鳴盛際崇儒學愚臣濫寵榮惟能同舞獸聞
樂識和聲
　　　永昭陵挽詞三首(仁宗)
與子雖天意知人昔帝難一言謀早定九鼎勢先安
大舜仁由性成湯治以寛孤臣㤙未報清血但汍瀾
干戈不用臻無事朝野多歡樂有年便坐看揮飛白
筆侍臣新和栢梁篇衣冠忽見藏原廟簫(一作/笳)鼓愁
聞向洛川寂寞秋風羣玉殿還同恍惚夢鈞天
行殿沉沉畫翣重淒涼挽鐸出深宫攀號不悟龍胡
逺侍從猶穿豹尾中日薄山川長起霧天寒松栢自
生風斯民四十年涵煦耕鑿安知荷帝功
　　　續作永昭陵挽詞五首
王者居尊本無外由來天下以爲家六龍白日乘雲
去何用金錢買道車
苦霧霏霏著彩旗猶排吉仗雜凶儀常時鳯輦行遊
䖏今日龍輴慟哭隨
都人擾擾塞康莊西送靈車過苑墻金鼎藥成龍巳
去人間惟有䑕拖腸
素幕悠悠逗曉風行隨哀挽出深宫妃嬪莫向蒼梧
望雲覆昭陵洛水東
叨陪法從最多年慣聽梨園奏管絃從此無因瞻黼
坐惟應䰟夢到鈞天
　　　赴集禧宫祈雪追憶從先皇駕幸泫然有感
琳闕岧岧倚瑞煙憶陪遊豫入新年雲深曉日開宫
殿水闊春風颺管絃千騎清塵回輦路萬家明月放
燈天一朝人事淒涼改惟有靈光獨巋然
　　　夜宿中書東閤
翰林平日接羣公文酒相歡慰病翁白首歸田徒(墨/蹟)
(作/空)有約黃扉論道愧無功攀髯路斷三山遠憂國心
危百箭攻今夜靜聽丹禁漏尚疑身在玉堂中
　　　送王學士赴兩浙轉運(京本作送王勝/之兩浙運使)
漢家財利析秋毫暫屈清才豈足勞邑屋連雲盈萬
井舳艫衘尾列千艘春寒欲盡黃梅雨海浪髙飜白
鷺濤平昔壯心今在否江山猶得助詩豪
　　　早朝
閶闔初開瑞霧中丹霞曉日上蒼龍鳴鞭響徹廊千
歩佩玉聲趨㦸百重雪後朝寒猶凜冽柳梢春意已
丰茸少年自結芳菲侣老病惟添睡思濃
　　　下直
宫柳街槐緑未齊春隂不解宿雲低輕寒漠漠侵駞
褐小雨班班作鷰泥報國無功嗟巳老歸田有約(一/作)
(計)一何稽終當自駕柴車去獨結茅廬潁水西
　　　　齋宫尚有殘雪思作學士時攝事于此甞有
　　　　聞鸎詩寄原父因而有感四首
　雪壓枯條脉未抽春寒憀慄作春愁却思緑葉清隂
　下來此曽聞黃栗留
　老來何與青春事閑處方知白日長自恨乞身今未
　得齒牙浮動鬢蒼浪
　兩京平日接英髦不獨詩豪酒亦豪休把青銅照雙
　鬢君謨今巳白刁騷
　詩篇自覺隨年老酒力猶能助氣豪興味不衰惟此
爾其餘萬事一牛毛
　　　攝事齋宫偶書(一作齋夕感事)
齋宫岑寂偶偷閑猶覺閑中興未䦨美酒清香銷晝
景冷風殘雪作春寒丹心未死惟憂國白髪盈簪盍
掛冠誰爲寄聲清潁客此生終不負漁竿
　　　早朝感事
踈星牢落曉光微殘月蒼龍闕角西玉勒爭門隨仗
入牙牌當殿報班齊羽儀雖接鴛兼鷺野性終存鹿
與麛笑殺汝隂常處士(墨蹟作雲/林髙卧客)十年騎馬聽朝(音/潮)
鷄
　　　集禧謝雨
十里長街五鼓催泥深雨急馬行遲卧聽竹屋蕭蕭
響却憶滁州睡足時
　　　下直呈同行三公
午漏聲初轉歸鞍路偶同天清黃道日街闊緑槐風
萬國舟車㑹中天象魏雄戢戈清四海論道屬三公
自愧陪羣彦從來但樸忠時平容竊禄歳晚歎衰翁
買地淮山北垂竿潁水東稻粱雖可戀吾志在㝠鴻
　　　東閤雨中
直閤時偷暇幽懷坐獨哦緑苔人迹少黃葉雨聲多
　雲結愁隂重風傳禁漏過瑶圖新嗣聖玉塞乆包戈
　相府文書簡豐年氣候和還將鳯池句聊雜野人歌
　　　　四月十七日景靈宫奉迎仁宗皇帝御容有
　　　　感
　行殿峩峩出緑槐琳房芝闕聳(一作/竦)崔嵬管絃飄落
　人間去幢節疑從天上來基業百年傳聖子黔黎四
　紀樂春臺孤臣不得同鍼虎未死心先冷若灰
　居士集卷第十三
　　熈寧五年秋七月男發等編定
　　　紹熈二年三月郡人孫謙益校正
兼簡子華景仁相伴(一作/相逐)
奉酬長文出城鸎篁(篁一/作簧)莫嫌(一作/莫懷)無憀(憀一/作寥)
寄劉舍人笑語(一作/語笑)
和江鄰㡬桃花歸後(一作/去)
景靈宫致齋(石本序云某啓景靈致齋書事奉懷/審/官紏察太學史院五君子伏惟采覽某上)
和武平禁直書懷躊躇(一作/踟蹰)
早朝感事麛(石本/作麋)
外集卷第十四　歐陽文忠公集六十四
　　序一
　　　仁宗御集序(英宗皇帝/宻旨代作)
在昔君臣聖賢自相戒勑都俞吁嘆於朝廷之上而
天下治者二帝之言語也號令征伐丁寜約束而其
辭彬彬篤厚純雅者三代之文章也堯舜夏商周之
盛邈乎逺出千載之上而昭然著見百世之下者以
其書存焉此典謨訓誥之文所以爲歷代之寳也惟
我仁考神文聖武明孝皇帝之作二帝之言語而三
代之文章也是冝刋之六經而不朽示之萬世而取
法矧余小子獲承統業其所以繼大而顯揚之者方
思勉焉其敢失墜乃詔尚書刑部郎中知制誥邵必
右諌議大夫天章閣待制吕公著悉發寳文之舊藏
而類次之以爲百卷而必公著勉朕以敘述之曰是
不可闕也予惟聖考在位四十有二載承三聖之鴻
菐享百年之盛隆而不敢暇逸慎重祭祀以事天而
饗親齊莊潔精必以誠信故親郊而見上帝者九恭
謝于天地大享于明堂者皆再耕于籍田祫于太廟
者皆一而不爲勞若夫游娱射獵前世賢王明主之
所不能免者則皆非所欲歲時臨幸燕飫臣下必問
祖宗之故常􁓊然非時不聞輿馬之音後苑歲春一
賞亦故事也中廢者二十餘年而時畋于近郊曲宴
于便坐者廑纔一二而已故敘禋祀享升歌樂章藏
于有司薦于郊廟者多矣而登臨游賞之適割鮮獻
獲之樂前世之所誇者未始一及焉至於萬機之暇
泊然凝神不見所好惟躬閱寳訓陳經邇英究鍾律
之本元訓師兵之武略披圖以鑒古銘物以自戒其
從事於清閑宴息之餘者不過此類嗚呼大禹之勤
儉也夫惟一人勞扵上則天下安其逸約于已則天
下享其豐此禹之所以聖勤儉之功也惟我聖考之
在御也澤被生民恩加夷狄寛刑罰息兵革容納諌
諍信任賢材措民逸於治安躋俗豐於冨庶使海内
䝉徳受賜涵濡鼓舞而不知所以然者由勤與儉乆
而馴致之也是以功成業茂立廟建號爲宋仁宗噫
仁之爲言堯舜之盛徳而甚美之稱也固已巍乎與
天地而亡極矣永惟聖作刻之玉版藏之金匱以耀
後嗣而垂無窮庶俾知我聖考仁宗之所以爲仁者
自勤儉始嗚呼亦惟予小子是訓
　　　送方希則序
蒙莊以紳笏爲柴柵班伯以名聲爲韁鎻夫軒裳輝
華人之所甚欲彼豈惡之邪蓋將有激云爾是以君
子輕去就随卷舒冨貴不可誘故其氣浩然勇過乎
賁育毀譽不以屑其量恬然不見於喜愠能及是者
逹人之節而大方之家乎希則茂才入官三舉進士
不利命乎數竒時不見用而(一作/冝)且夷然拂衣師心
自往推否泰以消息輕寄物之去来淵乎其大雅之
君子而幾類於昔賢者乎余自来上都寓謁舍化衣
亰塵穿履金門者再見春矣㑹天子方嚮儒學招徠
俊良開賢科命郷舉而四方之傑齎貢函詣公車者
十百千數余雖後進晚出而掎裳摩趺攘臂以遊其
間交者固巳多矣晚方得君傾葢道塗一笑相樂形
忘乎外心照乎内雖濠梁之遊不若是也未幾君召
試中臺以枉於有司奪席見罷搢(一作/薦)紳議者咸傷
冤之君方澹乎沖襟竟於使人不能窺也後數日齎
裝具舟泛然東下以余辱交者索言以爲贈夫恢識
宇以見乎逺窮倚伏以至于命此非可爲淺見寡聞
者道也希則逹人爾可一言之昔公孫常退歸郷人
再推射䇿遂第一更生書數十上每聞報罷而終爲
漢名臣以希則之資材識業而沈冥鬱堙者豈非天
將張之而固翕之邪不然何邅迴而若此也夫良工
晚成者器之大後發先至者驥之良異日垂光虹蜺
濯髪雲漢使諸儒後生企仰而不暇此固希則禇嚢
(一作/槖)中所畜爾豈假予詳言之哉觴行酒半坐者皆
欲去操觚率然辭不逮意同年景山欽之識之亦賦
詩以爲别則祖離道舊之情僃之矣此不復云
　　　送陳經秀才序
伊出陸渾略國南絶山而下東以㑹河山夾水東西
北直國門當雙闕隋煬帝𥘉營宮洛陽登邙山南望
曰此豈非龍門邪世因謂之龍門非禹貢所謂導河
自積石而號龍門者也然山形中斷巖崖缺呀若斷
若鑱當禹之治水九州披山斬木遍行天下凡水之
破山而出之者皆禹鑿之豈必龍門然伊之流最清
淺水濺濺鳴石間刺舟隨波可爲浮泛釣魴擉鼈可
供膳羞山兩麓浸流中無巖嶄頽怪盤絶之險而可
以豋髙顧望自長夏而往纔十八里可以朝遊而暮
歸故人之遊此者欣然得山水之樂而未嘗有筋骸
之勞雖數至不厭也然洛陽西都来此者多逹官尊
重不可輒輕出幸時一往則騶奴從騎吏屬遮道唱
呵後先前儐旁扶登覽(一作/覽登)未周意已怠矣故非有
激流上下與魚鳥相慠然徙倚之適也然能得此者
惟卑且閑者冝之脩爲從事子聦參軍應之主縣簿
秀才陳生旅遊皆卑且閑者因相與期於茲夜宿西
峯歩月松林間登山上方路窮而返明日上香山石
樓聽八節灘晚泛舟傍山足夷猶而下賦詩飲酒暮
已歸後三日陳生告予且西予方得生喜與之遊也
又遽去因書其所以遊以贈其行
　　　送楊子聦户曹序
士之仕於州郡者必視其地大小髙下之望以爲輕
重河南大府也參軍雖卑以望而髙下之固與他州
郡異矣然地大望髙居者皆將相名臣逹官居又不
乆率一二歲而甚者半歲而易故河南吏民間坐而
偶語道某相某將某官者常名斥而一二歲數之至
於郎官御史方鎮牧守使人貴客由河南出者入不
候於疆去不餞于郊途逢而不避市坐者不起豈素
慢㢤葢其見之習也彼視公卿大臣要官其易如此
矧所謂參軍者邪其不群嘲而隨侮之幸也參軍每
上府望門而超吏摩以肩過不揖反就焉持刺執版
求通姓名雖心負其所有欲進自逹不可得其勢鬱
鬱卑且賤反甚於它州郡故爲之者未嘗樂也然其
間能自以頭角頎然而出者鮮矣其才能之美非有
異乎衆莫能也户曹參軍楊子聦居府中常衣青衫
騎破虎韉出入府門下入固輩(一作/背)視而槩易之居
一歲相國彭城公薦之集賢學士謝公又薦之士之
有文而賢者盡交之其能出其頭角矣若云而之他
州郡不特頎然而出矣遂特(疑)傑然以獨立也子聦
南人樂其土風今秩滿調於吏部必吏於南也吾見
南之州郡有傑然而獨出者必楊子聦也
　　　送廖倚歸衡山序
元氣之融結爲山川山川之秀麗稱衡湘其蒸爲雲
霓其生爲𣏌梓人居其間得之爲俊傑秀才生於衡
山之陽而秀麗之精英者得之尤多故其文則雲霓
其材則𣏌梓始以郷進士舉於有司不中遂遊公卿
間所至無不虗館設席爭以禮下之今永興太原公
雅識沈正器君尤深𥘉其鎮秦川也請君與俱行遂
趨函關以覽秦都則西方士君子得以承望乎風采
矣凡居秦幾歲而東將過亰師以歸予嘗以上計吏
客都中識君於交逵辱之以友益當君之西也獲餞
於國門及夫斯來又相見於洛道語故舊數日乃行
夫山川固能産異物而不能畜之者誠有利其用者
爾今君之行也予疑夫不能乆畜於衡山之阿也
　　　送梅聖俞歸河陽序
至寳潜乎山川之幽而能先群物以貴於世者負其
有異而已故珠潜于泥玉潜于璞不與夫蜃蛤珉石
混而棄者其先膺美澤之氣輝然特見于(一作/於)外也
士固有潜乎卑位而與夫庸庸之流俯仰上下然卒
不混者其文章才美之光氣亦有輝然而特見者矣
然求珠者必之乎海求玉者必之乎藍田求賢士者
必之乎通邑大都據其㑹就其名而擇其精焉爾洛
陽天子之西都距亰師不數驛搢紳仕宦雜然而處
其亦珠玉之淵海歟予方據是而擇之獨得扵梅君
聖俞其所謂輝然特見而精者邪聖俞志髙而行潔
氣秀而色和嶄然獨出於衆人中𥘉爲河南主簿以
親嫌移佐河陽常喜與洛之士遊故因吏事而至於
此余嘗與之徜徉於嵩洛之下每得絶崖倒壑深林
古宇則必相與吟哦其間始而歡然以相得終則(一/作)
(而)暢然覺乎薫蒸浸漬之爲益也故乆而不厭旣而
以吏事訖言歸余且惜其去又悲夫潜乎下邑混於
庸庸然所謂能先群物而貴於世者特其異而已則
光氣之輝然者豈能掩之㢤
　　　張應之字序
傳曰名以制義謂乎名之必可言也世之士君子名
而無所言言則不能稱述(一作/著)以見乎逺余友河南
主簿張君名谷字仲容谷之爲義窪而不盈動而能
應湛然而深有似乎賢人君子之徳其所謂名而可
言者也然嘗竊謂仲容之字不足以表其所以名之
之義大凡物以至虗而為用者有三其體殊焉有虗
其形而能受者器之圓方是也然受則有量故多盈
溢敗覆之過有虗其中而能鳴乎外者鍾鼓是也然
鳴必假物故須簨簴考擊之設有虗其體而能應物
者空谷是也然應必有待故常自然以至靜接物而
無窮士之以是爲其名則君之道從可知也冝易其
字曰應之葢容以言其虗之狀不若應以體乎容之
徳也君早以孝㢘文藝考行於郷里薦之於有司而
又試其用於春官者之選深中隱厚學優道充其有
以應乎物矣然今方爲小官主簿書其所應者近而
小誠未能有以發乎其聲也余知夫虗以待之則物
之来者益廣響之應者益逺可涯也㢤余與君同以
進士登于科又同為吏于此群居肩隨宴閑相語得
以字而相呼故於是不能讓而黙也敢為序以易之
　　　尹源字子漸序
奉禮尹君之將西也稱古仁者送人之義責言於其
交之所常厚者其友人渤海歐陽脩在餞中率然曰
余無似雖不能竊仁者之號奈嘗辱君之道義切劘
為最深是以(一作/旣)不能無言然君之文行余旣友慕
欽揖之不暇顧豈有遺忽乏少之可以進於言邪因
姑請更君之字以塞其求云君之名源而字子淵夫
源發於淵深且(一作/其)止也於詁訓旣不類又無所表
發其名之美甚非稱據禮家之說曰三王之祭川也
先河而後海或源也或委也蓋謂其源發而漸進於
廣大委其注積也楊子曰百川學海而至於海今君
之學也皆古文字聖賢之事業至其尤深而鉅者又
烏止淵之譬邪然亦欲君之漸進不已而至深逺博
大之無際也請字之曰子漸古者男子之生舉以禮
而名之年旣長見廟筮賔而加元服服加而後字示
尊其名以隆成人也夫君子所以自厚重其名(一作/所)
字如此之甚也誠以其賢否醜美必常與名字相上
下而始終邾婁一小國君片善可稱春秋褒之曰儀
甫解者謂國不如名名不如字以爲極美之談是也
子漸行矣勉之
　　　胡寅字序(一作/字說)
寅之爲言恭且畏之辭虞書寅賔出日寅餞納日云
者堯命其臣羲和者修其官而史美之之文文曰夙
夜惟寅云者舜勑其臣伯夷之辭也又曰同寅恊恭
和衷㢤云者臯陶戒禹之言言堯舜禹之事載於書
者爲萬世之法而其君臣之際相言語者如是是知
恭恪畏慎以思其事雖聖人猶然尉氏胡君名寅以
問於余且將字之余以謂名者古之人生而有别之
稱爾若太甲盤庚仲壬者又(一無/此字)直識其次第而已
至於(一無/此字)左丘明者載魯大夫之語始謂命名必有
義而學者又以文王武王伯魚之類附其說者尤非
也文王之世為商諸侯偶商不幸而紂爲淫虐然猶
身(一作/生)服事之豈其生也已有滅商自大之心而名
昌其子始生又期使殺君而發其功業㢤孔子之生
子適有饋鯉者遂名之若史魚孔鮒又有饋者乎則是
直爲識别之稱未嘗有義也然考古人之命字者則
似若有義葢將釋其名曰其字若此而巳胡君曰我
所以問其字者將知其寅者何謂然因考于古取堯
舜禹之書常所道告之而字曰子畏作字說(三字一/作云)
　　　送陳子履赴絳州翼城序
予昔過鄭遇子履於管城其後二歲子履西自馮翊
㑹予於洛陽而去又明年復來遂與(一作/預)郷進士自
河南貢于亰師又明年予方解官洛陽以来則子履
中甲科爲校書郎其冬得翼城於絳又明年春西拜
其親於洛而後行自鄭之遇及茲行凡六歲而曰見
之焉其始也純然氣和而貌野再見之則道所學問
出其文辭煒(一作/卓)然有出於衆人矣又見之則挾其
藝以較於群士而以其能勝之今之行也又曰我將
試其爲政於絳而且力廣其學當盡落其華而成其
實直取古人之所以尚以(一無/二字)距今之爲者其修巳
力行之道屢見而屢進進且(一有/又字)不巳而志又大焉
孔子曰未見其止孟子曰孰能禦之者歟夫年少者
心銳氣盛者好剛苟有志焉無不至也然君子之於
臨政也欲果其行必審其思審而後果則不可易而
後悔而學者亦在一朝(疑)其所趨而後博其聞其致
思必精其發辭必易待其足於中而後見於外予友
河南冨彦國常與予語於此今彦國在絳而子履往
焉又從而辨之後之復見子履豈特若前之見者乎
將有駭然者矣
　　　送孫屯田序(字延仲)
良金美玉蔵乎礦石而追師冶工莫不孜孜攻且錬
焉吾誠有以利其用也況材臣賢士世不衆出而物
官者得不貪以為利乎故今茲屯田孫公始以尚書
郎来貳洛政未踰歲則復乗兩馬之傳東上將冠惠
文以肅臺憲居不皇暖席行不及具駕葢𬒳知者之
用且祗君命之速也御史本為秦官出入殿中督察
監視事無大小皆得以法繩之至按章舉劾發姦治
獄以清風軌則朝廷之得失御史繫焉然過者爲之
至有伺求以爲察剛訐以爲直驚愚激俗以速名譽
至於紀綱大政則蔑乎無聞也故扵是選必要以文
儒沉正閎逹大體然後謇謇王廷為天子司直之臣
況乎白筆霜簡吾家舊物握蘭卧錦爲世名郎縁飾
以儒雅濟之以文敏余知夫振頽綱舉舊典嗣先聲
揚休聞在此行也而洛之士君子故相與翹足企聳
東向而望俟聞凛然之餘風矣盍各賦棫樸以歌能
官且賀舉者之得人也犯軷長道摻祛爲(一作/而)别又
烏足効兒女之悲㢤
　　　張令注周易序
易之爲書無所不備故爲其說者亦無所不之蓋滯
者執於象數以爲用通者流於變化而無窮語精微
者務極於幽深喜誇誕者不勝其廣大苟非其正則
失而皆入於賊若其推天地之理以明人事之始終
而不失其正則王氏超然逺出於前人惜乎不幸短
命而不得卒其業也張子之學其勤至矣而其說亦
詳焉其爲自序尤所發明昔漢儒白首於一經雖孔
子亦晚而學易今子年方壯所得已多而學且不止
其有不至者乎廬陵歐陽脩序
外集卷第十四
送方希則序將有(無將/字)不利(二字作/好世資)禇囊(囊作/橐)
送陳經序而下(下作/北)若斷(斷作/斲)擉鼈(擉作/簎)登覧(作覽/登)
相慠(相下有群/爲二字)旅遊(無遊/字)暮已(己作/以)三日(日作/月)
送揚子聦序歲數之(無數/字)其能出其頭角矣(此下一/有河南)
(爲皇天下州郡無先者物之盛之/衆而能出其頭角矣二十三字)遂特(特字本疑/恕本作將)
送廖倚序幾歲(一作/載歲)
送梅聖俞歸河陽序蜃(恕本/作蠯)先膺(二字作/光英)而精(而下/有其)
(字)志髙(志作/文)行潔(㓗作/能)河陽(諸本皆作洛陽按序云/聖俞移佐河陽因吏事)
(而至於此事訖言歸余惜其/去則非歸洛明矣今正之)終則(則作/而)事訖(訖下/有役)特
其(特作/恃)
張應之字序言則(無言/宇)稱述(述作/著)而深(作深/靜)爲用(無爲/字)
尹源字序古仁者(一作古/之人)是以(以作/既)而字子淵(文藪/作以)
(淵)且止(同正/文)
胡寅字序之辭(辭下有/也字)美之之文(文下有/也字)禹之言(言/下)
(有也/字)言堯舜(無言/字)又直(又作/此)文王之世(宋文粹/無之字)名昌
(名下有/日字)古人之命字(一作古之/人命字)所道(道下有/者字)作字說
(有此/二字)
送陳子履序(恕本作陸經子履乃陳經也後歸/本姓爲陸故公之集或曰陳曰陸)煒然
(煒作/卓)所以尚(無以/字)後悔(後作/無)一朝(朝字本疑恕/本無此字)博其
聞(聞作/文)致思(恕下有/也字)發辭(辭下有/也者)
奏議卷第十四　歐陽文忠公集一百十
　　翰苑
　　　論水災䟽(至和三年)
七月六日翰林學士朝散大夫尚書吏部郎中知制
誥充史館修撰判太常寺兼禮儀事輕車都尉賜紫
金魚袋臣歐陽某謹昧死再拜上䟽于體天法道欽
文聦武聖神孝徳皇帝陛下臣伏覩近降詔書以雨
水爲災許中外臣寮上封言事有以見陛下畏天愛
人恐懼脩省之意也竊以雨水爲患自古有之然未
有水入國門大臣犇走渰浸社稷破壞都城者此蓋
天地之變也至於王城京邑浩如陂湖衝溺犇逃號
呼晝夜人畜死者不知其數其幸而免者屋宇摧塌
無以容身縛栰露居上雨下水纍纍老㓜狼籍于天
街之中又聞城外墳冡亦𬒳浸注棺槨浮出骸骨漂
流此皆聞之可傷見之可憫生者旣不安其室死者
又不得其藏此亦近世水災未有若斯之甚者此外
四方奏報無日不來或云閉塞城門或云衝破市邑
或云河口決千百歩闊或云水頭髙三四丈餘道路
隔絶田苗蕩盡是則大川小水皆出爲災逺方近畿
無不𬒳害此陛下所以警(一作/驚)懼莫大之變隱惻至
仁之心廣爲諮詢冀以消復竊以天人之際影響不
差未有不召而自至之災亦未有巳出而無應之變
其變旣大則其憂亦深臣愚謂非小小有爲可以塞
此大異也必當思宗廟社稷之重察安危禍福之機
追已徃之闕失防未萌之患害如此等事不過一二
而已自古人君必有儲副(作嗣/下同)所以承宗社之重
而不可闕者也陛下臨御三十餘年而儲嗣未立此
乆闕之典也近聞臣寮多以此事爲言大臣亦甞進
議陛下聖意乆而未決而庸臣愚士知小忠而不知
大體者因以爲異事遂生嫌疑之論此不思之甚也
且自古帝王有子至三二十人者甚多材髙年長羅
列於朝者亦衆然爲其君父者莫不皆享無窮之安
豈有所嫌而斥其子耶若陛下鄂王豫王皆在至今
則儲宫之建乆矣世之庸人偶見陛下乆無皇子忽
聞此議遂以云云爾且禮曰一有元良萬國以正蓋
謂定天下之根本上承宗廟之重亦所以絶臣下之
邪謀自古儲嗣所以安人主也若果如庸人嫌疑之
論則是常無儲嗣則人主安有儲嗣則人主危此臣
所謂不思之甚也臣又見自古帝王建立儲嗣旣以
承宗廟之重又以爲國家羙慶之事故毎立太子則
不敢專享其羙必大赦天下凡爲人父後者皆𬒳恩
澤所以與天下同其慶喜然則非惡事也漢文帝𥘉
即位之明年羣臣再三請立太子文帝再三謙讓而
後從之當時羣臣不自疑而敢請漢文帝亦不疑其
臣有二心者臣主之情通故也五代之主或出武人
或出夷狄如後唐明宗尤惡人言太子事羣臣莫敢
正言有何澤者甞上書乞立太子明宗大怒謂其子
從榮曰羣臣欲以汝爲太子我將歸老於河東由是
臣下更不敢言然而(一有/漢字)文帝立太子之後享國長
乆爲漢太宗是則何害其爲明主也後唐明宗儲嗣
不早定而秦王從榮後以舉兵窺覬䧟于大禍後唐
遂亂此前世之事也況聞臣寮所請但欲擇宗室爲
皇子爾未即以爲儲貳也伏惟陛下仁聖聦明洞鑒
今古必謂此事國家大計當重慎而不可輕發所以
遲之耳非惡人言而不欲爲也然朝廷大議中外已
聞不冝乆而不決昨自春首以來陛下服藥于内(一/無)
(二/字)大臣早夜不敢歸家飲食醫藥(一無/十字)侍于左右如
人子之侍父自古君臣未有若此之親者也下至羣
臣士庻婦女嬰孩晝夜禱祈填咽道路發於至誠不
可禁止以此見臣民盡忠蒙陛下之徳厚愛陛下之
意深故爲陛下之慮逺也今之所請天下臣民所以
爲愛君計也陛下何疑而不從乎中外之臣旣喜陛
下聖躬康復又欲見皇子出入宫中朝夕問安侍膳
于左右然後文武羣臣奉表章爲陛下賀辭人墨客
稱述本支之盛爲陛下歌之頌之豈不羙哉伏願(一/作)
(望)陛下出於聖斷擇宗室之賢者依古禮文且以爲
子未用立爲儲副也旣可以徐察其賢否亦可以俟
皇子之生臣又見樞宻使狄青出自行伍遂掌樞宻
始𥘉議者巳爲不可今三四年間外雖未見過失而
不幸有得軍情之名且武臣掌國機宻而得軍情豈
是國家之利臣前有封奏其說甚詳具述青未是竒
材但於今世將率中稍可稱耳雖其心不爲惡不幸
爲軍士所喜深恐因此䧟青以禍而爲國家生事欲
乞且罷青樞務任以一州旣以保全青亦爲國家消
未萌之患蓋縁軍中士卒及閭巷人民以至士大夫
間未有不以此事爲言者惟陛下未知之爾臣之前
奏乞留中而出自聖斷若陛下猶以臣言爲疑乞出
臣前奏使執政大臣公議此二者當今之急務也凡
所謂五行災異之學臣雖不深知然其大意可推而
見也五行傳曰簡宗廟則水爲災陛下嚴奉祭祀可
謂至矣惟未立儲貳易曰主器莫若長子殆此之警
戒乎至於水者隂也兵亦隂也武臣亦隂也此推類
而易見者天之譴告苟不虚發惟陛下深思而早決
庻㡬可以消弭災患而轉爲福應也臣伏覩(一作/讀)詔
書曰悉心以陳無有所諱故臣敢及之若其他時政
之失必有群臣應詔爲陛下言者臣言狂計愚惟陛
下裁擇臣昧死再拜
　　　再論水災狀(同前)
右臣伏覩近降手詔以水災爲變上軫聖憂旣一人
形罪已之言冝百辟無遑安之意而應詔言事者猶
少亦未聞有所施行豈言者不足採歟將遂無人言
也豈有言不能用歟然則上有詔而下不言下有言
而上不用皆空言也臣聞語曰應天以實不以文動
民以行不以言臣近有實封應詔竊謂水入國門大
臣犇走渰浸社稷破壞都城此天地之大變也恐非
小有所爲可以消弭因爲陛下陳一二大計而言狂
計愚不足以感動聽覽臣日夜思惟方今之弊紀綱
之壞非一日政事之失非一端水災至大天譴至深
亦非一事之所致災譴如此而禍患所應于後者又
非一言而可測是則巳徃而當救之弊甚衆未來而
可憂之患無涯亦非獨責二三大臣所能取濟況自
古天下之治必與衆賢共之也詩曰濟濟多士文王
以寧書載堯舜之朝一時同列者䕫龍稷契之徒二
十餘人此特其大者爾其百工在位莫不皆賢也今
欲救大弊弭大患如臣前所陳一二大計旣未果爲
而又不思衆賢以濟庻務則天變何以塞人事何以
修故臣復敢進用賢之說也臣材識愚暗不能知人
然衆人所知者臣亦知之伏見龍圖閣直學士知池
州包拯清節羙行著自貧賤讜言正論聞于朝廷自
列侍從良多𥙷益方今天災人事非賢罔乂之時拯
以小故棄之遐逺此議者之所惜也祠部員外郎直
史館知襄州張瓌静黙端直外柔内剛學問通逹似
不能言者至其見義必爲可謂仁者之勇此朝廷之
臣非州郡之才也祠部員外郎崇文院檢討吕公著
故相夷簡之子清静寡欲生長冨貴而淡於榮利識慮
深逺文學優長皆可過人而喜自晦黙此左右顧問
之臣也太常博士群牧判官王安石學問文章知名
當世守道不苟自重其身論議通明兼有時才之用
所謂無施不可者凡此四臣者難得之士也拯以小
過棄之其三人者進退與衆人無異此皆爲世所知
者猶如此臣故知天下之廣賢材淪没於無聞者不
少也此四臣者名迹巳著伏乞更廣詢採亟加進櫂
置之左右必有禆𥙷凡臣所言者乃願陛下聽其言
用其才以濟時艱爾非爲其人私計也若量霑恩澤
稍陞差遣之類適足以爲其人累耳亦非臣薦賢報
國之本心也臣伏見近年變異非止水災譴告丁寜
無所不有董仲舒曰國家將有失道之敗而天乃先
出災害以譴告之不知自省又出恠異以警懼之尚
不知變而傷敗乃至斯言極矣伏惟陛下切詔大臣
深圗治亂廣引賢俊與共謀議未有衆賢並進而天
下不治者此亦救災弭患一端之大者臣又竊見京
東京西皆有大水並當存䘏而獨河北遣使安撫兩
路遂不差人或云就委轉運使此則但虚爲行遣爾
兩路運司只見河北遣使便認朝廷之意有所重輕
以謂不遣使路分非朝廷憂恤之急者兼又放稅賑
救皆耗運司錢(一作/用)物於彼不便兼又運使未必皆
得人其才未必能救災䘏患又其一司自有常行職
事亦豈能專意撫綏故臣以爲虚作行遣爾伏乞各
差一使於此兩路安撫雖未能大段有物賑濟至於
興利除害臨時措置更易官吏詢求疾苦事旣專一
必有所得與就委運司其利百倍也又聞兩浙大旱
赤地千里國家運米仰在東南今年災傷若不賑濟
則來年不惟民饑國家之物亦自闕供此不可不留
心也竊聞三司今歳京師糧米巳有二年備準外猶
有三百五十萬餘未漕之物今年東南旣旱則來年
少納上供此未漕之米誠不可不惜然少輟以濟急
時亦未有所闕欲下三司勘㑹若實如臣所聞則乞
量輟五七十萬石物與兩浙一路令及時賑救一十
三州只作借貸他時米熟不妨還官然所利甚博也
此非弭災之術亦救災之一端也臣愚狂妄伏望聖
慈特賜裁擇謹具狀奏聞伏候勑㫖
　　　論水入太社劄子(同前)
臣所領太常寺累得郊社勾當人狀申爲雨水渰浸
太社太稷壇四靣及屋宇墻壁摧塌乞行修整尋(一/無)
(尋/字)曽具狀申奏及累牒三司至今未見有人興功整
緝但聞行路之人咨嗟傳說言國家社稷之壇損壊
如此臣遂躬親徃詰太社及齋宫裏外覷當見二壇
浸在水中四神門及闕庭齋宫屋宇並各倒側摧圯
并自來所植樹木亦有僵仆與瓦石土木縱横狼籍
於水中四靣並無墻垣行路之人徃來皆見竊以宗
廟社稷禮貴尊嚴今四靣並無遮映使巷陌人馬徃
來䙝瀆如此而又積水圍浸瓦木土石狼籍具中臣
𥘉到彼旁側居民見臣來覷當亦有對臣咨嗟者又
見有數人兵士在彼戽水問得只有二十三人仍是
今日纔方差到旣無家事戽水又無官貟監督社稷
之重豈冝如此竊以水入社稷咎罰豈輕陛下仁聖
寛慈未有過失天之譴告必有所因伏乞特諭執政
之臣退省巳失之事各思警懼速務修完仍較量事
體輕重後先以社稷爲國家大事不與軍營倉卒一
例行遣乞專差大臣一員充修太社太稷使并差幹
事諸司使及使臣一兩員監役及差兵匠併力先且
決洩戽出積水築起四面垣墻不使路人車馬徃來
䙝瀆然後整緝諸屋舎等以稱陛下尊嚴社稷上畏
天戒之意臣以軄事不敢不言取進止(差知禮院王/起三司判官)
(王繹監/修提舉)
　　　乞添上殿班劄子(嘉祐元年十月)
臣伏見陛下自今春服藥已來羣臣無得進見今聖
體康𥙿日御前後殿視朝決事中外臣庻無不感恱
然侍從臺諌省府臣寮皆未曽(一作/能)得上殿奏事今
雖邊鄙寧静時歳豐稔民無疾癘盗賊不作天下庻
務粗循常規皆不足上煩聖慮陛下可以游心清閑
頥飬聖體然侍從臺諫省府臣寮皆是陛下朝夕左
右論思獻納委任之臣豈可曠隔時月不得進見於
前不惟亦有天下大務理當論述者至於臣子之於
君父動經年(一作/半)歳不得進對豈能自安(一有/臣字)今欲
望聖慈毎遇前後殿坐日中書樞宻院退後如審官
三班銓司不引人則許臣察一班上殿假以頃刻進
瞻天威不勝臣子區區之願也如允臣所請乞下閤
門施行仍約束上殿臣寮不得將干求恩澤訴理功
過及細碎閑慢等事上煩聖聦或乞約定上殿時刻
所貴不煩乆坐伏候勑㫖(其後上殿/添一班)
　　　論賈昌朝除樞宻使劄子(一作論某人交結/宦官狀嘉祐元年)
(十一/月)
臣伏見(一作/覩)近降制書除賈昌朝爲樞宻使旬日以
來中外人情莫不疑懼縉紳公議(一作/論)漸以沸騰蓋
縁(一作/由)昌朝禀性回邪執心傾險頗知經術能文(一/作)
(縁)飾姦言好(一作/善)爲隂謀以䧟害良士小人朋附者
衆皆樂爲其用前在相位(一作/政事)累害善人所以聞其
再來望風恐畏(一作/畏恐)陛下聦明仁聖勤儉憂勞毎於
用人尤所審慎然而自古毀譽之言未甞不並進於
前而聽察(一作/納)之際人主之所難也臣以謂能知聽
察之要則不失之矣何謂其要在先察毀譽之人(一/作)
(臣)若所譽者君子所毀者小人則不害其進用矣若
君子非之小人譽之則可知其人不可用矣(一作小/人譽之)
(君子非之則其人/可知其不可用矣)今有毅然立於朝危言讜(一作/正)論
不阿人主不附權臣其直節忠誠爲中外素所稱信
者君子也如此等人(一無/四字)皆以昌朝爲非矣宦官宫
女左右使令之人徃徃小人也如此等人(一無/四字)皆以
昌朝爲是矣陛下察此則昌朝爲人可知矣今陛下
之用昌朝與執政大臣謀而用之乎與立朝忠正之
士(一作/臣)謀而用之乎與左右近習之臣(一作與宦官/左右之人)
謀而用之乎或不謀於臣下斷自聖心而用之乎昨
聞昌朝隂結宦竪􁀌造事端謀動大臣以圖進用若
陛下與執政大臣謀之則大臣勢在(一作/自處)嫌疑必難
啓口若立朝忠正之士則無不以爲非矣其稱譽昌
朝(一作其/所稱信)以爲可用者不過宦官左右之人爾陛下
用昌朝爲天下而用之乎爲左右之人而用之乎臣
伏思(一作/料)陛下必不爲左右之人而用之也然左右
之人謂之近習朝夕出入進見無時其所讒䛕能使
人主不覺其漸昌朝善結宦官人人喜爲稱譽朝一
人進一言暮一人進一說無不稱昌朝之善者(一有/使字)
陛下視聽漸熟遂簡在于聖心及將用之時則不必
與謀(一有/議字)也蓋稱薦有漸乆巳熟于聖聦(三字一/作於聴)矣
是則陛下雖斷自聖心不謀臣下(一作/於人)而用之亦左
右之人積漸稱譽之力也陛下常患近歳以來(一無/二字)
大臣體輕連爲言事者彈擊蓋由用非其人不叶物
議而然也今昌朝身爲大臣見事不能公論乃結交
中貴因内降以起獄(一有/訟字)以此規圗進用竊(一作/今)聞
臺諫方欲論列其過惡而忽有此命(命字一/作差除)是以中
外疑懼物論喧(一作/沸)騰也今昌朝未來議論(一作/外議)已
如此則使其在位(一作若使/居其位)必不免言事者上煩聖
聽若不爾則昌朝得遂(一作/遂得)其志傾害善人壞亂朝
政(一作/事體)必爲國家生事臣愚欲望聖慈(一作臣/願聖聰)抑左
右隂薦之言採縉紳公正(一作/議)之論(一作/說)早(一作/速)罷
昌朝還其舊鎮(一作/任)則天下幸甚臣官爲學士職號
論思見聖心求治甚勞而一旦用人偶失而外廷物
議如此旣有見聞合思禆𥙷取進止
　　　舉留胡瑗管勾太學狀(同前)
右臣伏見新除國子監直講胡瑗充天章閣侍講有
以見聖恩奬崇儒學襃勸經術之臣也然臣等竊見
國家自置太學十數年間生徒日盛常至三四百人
自瑗管勾太學以來諸生服其徳行遵守規矩日聞
講誦進徳修業昨來國學開封府并鏁㕔進士得解
人中(四字一/作内)三百餘人是瑗(一作皆/是胡瑗)所教然則學業
有成非止生徒之幸庠序之盛亦自(一無/自字)是朝廷(一/有)
(之/字)羙事今瑗旣升講筵遂去太學竊恐生徒無依漸
以分散竊以學校之制自昔難興惟唐太宗時生員
最多史冊書之以爲盛羙其後庠序廢壞至于今日
始復興起若一旦分散誠爲可惜也(一作誠/可惜矣)臣等欲
望聖慈特令胡瑗同勾當國子監或專(一作/兼)管勾太
學所貴生徒不至分散伏候勑㫖
　　　薦布衣蘇洵狀(嘉祐五年)
右臣猥以庸虚叨塵侍從無所禆𥙷常愧心顔竊慕
古人薦賢推善之意以謂爲時得士亦報國之一端
徃時自國家下詔書戒時文諷勵學者以近古蓋自
天聖迄今二十餘年通經學古履忠守道之士所得
不可勝數而四海之廣不能無山巖草野之遺其自
重者旣伏而不出故朝廷亦莫得而聞此乃如臣等
輩所宜求而上逹也伏見眉州布衣蘇洵履行淳(一/作)
(純)固性識明逹亦甞一舉有司不中遂退而力學其
論議精於物理而善識變權文章不爲空言而期於
有用其所撰權書衡論機䇿二十篇辭辯閎偉博於
古而冝於今實有用之言非特能文之士也其人文
行乆爲郷閭所稱而守道安貧不營仕進苟無薦引
則遂棄於聖時其所撰書二十篇臣謹隨狀上進伏
望聖慈下兩制看詳如有可採乞賜甄録謹具狀奏
聞伏候勑㫖
　　　舉梅堯臣充直講狀(嘉祐元年)
右臣等忝列通班無禆聖治知士不薦咎在蔽賢伏
見太常博士梅堯臣性純(一作/淳)行方樂道守節辭學
優贍經術通明長於歌詩得風雅之正雖知名當時
而不能自逹竊見國學直講見闕二員堯臣年資皆
應選格欲望依孫復例以𥙷直講之員必能論述經
言教導學者使與國子諸生歌詠聖化于庠序以副
朝廷育材之羙如後不如舉狀臣等並甘同罪
　　　舉布衣陳烈充學官劄子(嘉祐元年)
臣伏見國家崇建學校近年以來太學生徒常至三
四百人此朝廷盛羙之事數百年來未甞有也然而
教導之方必慎其選其進徳修業必有篤行君子可
以不言而化者使居其間以爲學者師法庻㡬内修
其實不止聚徒之多爲虚名之羙也伏見福州處士
陳烈清節茂行著自少時晚而益勤乆而愈信非惟
一方學者之所師蓋天下之士皆推尊其道徳謂冝
以禮致之朝廷必有禆𥙷近聞命以官秋使教學於
郷里其禮甚薄未足以稱勵賢旌徳之舉臣今乞以
博士之職召致太學雖未能盡其材亦足以副天下
學者之所欲而成(一作/爲)朝廷崇賢勸學之實取進止
　　　再乞召陳烈劄子(嘉祐二年)
臣甞奏舉福州處士陳烈有道徳可爲博士處之太
學竊聞朝廷命以官秩俾之講說而烈辭讓不起臣
亦甞知烈之爲人其學行髙古然非矯激之士(一有/也字)
其所藴蓄亦欲有所施爲況聖恩優異襃賁所及足
以勸天下之爲善者在烈不冝辭避然其進退之際
亦有所難蓋朝廷前命以本州教授彼方辭讓而遽
有國學之召義不得不辭然自古國家樂賢好士未
始不如此在下者逡廵而避讓在上者勤勤而不已
以勵難進之節而天下靡然識上有好賢不倦之心
上下相成以勸風俗臣謂朝廷冝再加優命致烈必
來則於其(一作/其於)進退之際巳足以勉勵媮薄臣今欲
乞未命以官但且召至京師彼必無名辭避俟其旣
至徐可推恩况今胡瑗疾病方乞致仕學校之職不
可闕人能繼瑗者非烈不可欲乞早賜指揮取進止
　　　薦王安石吕公著劄子(至和中)
臣伏見陛下仁聖聦明優容諫諍雖有狂直之士犯
顔色而觸忌諱者未甞不終始保全徃徃亟加擢用
此自古明君賢主(一作/聖王)之所難也然而用言旣難獻
言者亦不爲易論小事者旣可鄙而不足爲陳大計
者又似迂而無速效欲㣲諷則未能感動將直陳則
先忤貴權而旁有群言奪於衆力所陳多未施設其
人遽巳改遷致陛下有聽言之勤而未見用言之效
頗疑言事之職但爲速進之階蓋縁臺諌之官資望
已峻少加進擢便履清華而臣下有厭人言者因此
亦得進說直云此軰務要官職所以多言使後來者
其言益輕而人主無由取信辜陛下納諫之意違陛
下賞諌之心臣以謂欲救其失惟冝擇沉黙端正守
節難進之臣置之諌署則旣無干進之疑庻或其言
可信㐲見殿中丞王安石徳行文學爲衆所推守道
安貧剛而不屈司封員外郎吕公著是夷簡之子器
識深逺沉静寡言冨貴不染其心利害不移其守安
石乆更吏事兼有時才曽召試館職固辭不就公著
性樂閑退淡於世事然所謂夫人不言言必有中者
也徃年陛下上遵先帝之制増置臺諫官四員巳而
中廢復止兩員今諫官尚有虚位伏乞用此兩人𥙷
足四員之數必能規正朝廷之得失禆益陛下之聦
明臣叨𬒳恩榮未知報效苟有所見不敢不言取進
止(乞留中/遂不出)
　　　薦張立之狀
臣伏見朝廷之議常患方今士人名節不立民俗禮
義不修所以取士多濫而浮僞難明愚民無知而冒
犯者衆蓋由設教不篤而奬善無方也伏見徐州進
士同三禮出身見守選人張立之能事父母有至孝
之行著聞郷里本州百姓僧道列狀稱薦前後長吏
累次保明安撫臣寮亦曽論奏至今未蒙朝廷甄擢
其人母年八十無禄以飬銓司近制於選人秖許入
邉逺官立之家居則患禄不逮親欲就逺官則難於
扶侍有至孝之行而進退失所有累薦之羙而襃勸
不及於立之飬親之志所希至少於朝廷獎善之道
所施至多伏望聖慈特下銓司採閱本人行止及前
後論薦迹狀與一本州合入官所貴旌一士之行勸
一郷之人伏以古今致理先於孝子勸賞最勤今孝
悌之科乆廢不舉旌表之禮乆闕不行欲乞今後應
有孝行著聞累𬒳薦舉者與一本州官令自化其郷
里仍乞著爲永式其張立之如允臣所奏乞送銓司
施行
奏議卷第十四
論水災䟽不幸(不字上/有而字)
舉陳希烈充學官劄子今乞以(一作今/乞命以)
　居士集卷第十四　歐陽文忠公集十四
　　　律詩六十五首
　　　　馬上黙誦聖俞詩有感(一作/偶題)
　興來筆力千鈞勁(一作/重)酒醒(一作/醉後)人間萬事空蘇梅
　二子今亡矣索寞滁山一醉(一作惆悵/滁陽一病)翁
　　　　定力院七葉木
　伊洛多佳木娑羅舊得名常於佛家見宜在月宫生
　釦砌隂鋪靜虚堂子落聲夜風疑雨過朝露炫霞明
　車馬王都盛樓臺梵宇閎惟應靜者樂時聽野禽鳴
　　　　秋隂
秋隂積不散夜氣凜初清雨冷侵燈暈風愁送葉聲
國㤙慙未報歳晚念餘生却憶滁州睡村醪自解酲
　　　秋懷
節物豈不好秋懷何黯然西風酒旗市細雨菊花天
感事悲雙鬢包羞(一作/貪榮)食萬錢鹿車終自駕歸去潁
東田
　　　初寒
多病淹殘歳初寒悄獨吟雲容乍濃淡秋色半晴隂
籬菊催佳節山泉響夜琴自能知此樂何必戀腰金
　　　寄渭州王仲儀龍圖(一作送王素之渭州)
羡君三作臨邊守慣聽胡笳不慘然弓勁秋風鳴白
角帳寒春雪壓青氊威行四境烽煙斷響入千山號
令傳翠幕紅燈照羅綺心情何似十年前
　　　崇政殿試賢良晚歸
槐柳依依禁籞長初寒人意自凄凉鳯城斜日留殘
照玉闕浮雲結夜霜老負漁竿貪國寵病須樽酒送
年光歸來解帶西風冷衣袖猶霑玉案香
　　　聞潁州通判國博與知郡學士唱和頗多因
　　　以奉寄知郡陸經通判楊褒
一自蘇梅閉九泉始聞東潁播新篇金樽留客史(一/作)
(使)君醉玉麈髙談别乗賢十里秋風紅菡蓞一溪春
水碧漪漣政成事簡何爲樂終日吟哦雜管絃
　　　南郊慶成
祀教民昭孝天惟德是親太宫嚴大饗吉土兆精禋
禮樂三王盛梯航萬國賔㤙霑羣動洽慶與一陽新
奉冊尊長樂均釐及衆臣不須雲物瑞和氣浹人神
　　　和昭文相公上己宴
一雨初消九陌塵秉蘭修楔及芳辰㤙深始錫龍池
宴節正須(一作/方)知鳯曆新(是歳始頒明天新/曆三月三日丁已)紅琥珀
傳盃㶑灩碧琉璃瑩水􁪣淪上林未放花齊發留待
鳴鞘出紫宸
　　　三日赴宴口占
賜飲初逢褉節佳昆池新漲碧無涯九門寒食多遊
騎三月春隂正養花共喜流觴修故事自憐雙鬢惜
年華鳯城殘照歸鞍晚禁籞無風柳自斜
　　　讀楊蟠章安(一本有/詩字)集
蘇梅乆作黃泉客我亦今爲白髪翁卧讀楊蟠一千
首乞渠秋月與春風
　　　蘇主簿挽歌(洵)
布衣馳譽入京都丹旐俄驚(一作/聞)反舊閭諸老誰能
先賈誼君王猶未識相如三年弟子行喪禮千兩郷
人㑹葬車我獨(一作/獨我)空齋掛塵榻遺編時閱子雲書
　　　寄題沙溪寳錫(碑本/作積)院
爲愛江西物物佳作詩甞向北人誇青林霜日換(一/作)
(染)楓葉白水秋風吹稻花釀酒烹雞留醉客鳴機織
(墨蹟/作緝)苧徧山家野僧獨得無生樂終日焚香坐結跏
　　　宋司空(一作元/憲公)挽辭
文章天下無雙譽伯仲人間第一流出入兩朝推舊
德周旋三事著嘉謀從容進退身名泰寵錫哀(一作/襃)
榮禮數優棠　從來敦友愛九原相望接松楸
　　　感事(治平丁未正月二十有六日)
故園三徑人成荒賢路胡爲此坐妨病骨痩便花蘂
暖(嘉祐八年于闐國王遣使來朝貢恩賜宰臣巳下/于闐所獻花蘂布柔肕㓗白如凝脂而禦風甚温)
(不減駞/褐也)煩心渴喜鳯團香(先朝舊例兩府輔臣歳賜/龍茶一斤而巳余在仁宗)
(朝作學士兼史館修撰甞以史院無國史乞降一本/以備檢討遂命天章閣録本付院仁宗因幸天章見)
(書吏方録國央思余上言亟命賜黄封酒一瓶果子/一合鳯團茶一斤押賜中使語余云上以學士校新)
(寫國史不易遂有此賜然自後月一/賜遂以爲常後余忝二府猶賜不絶)號弓但灑孤臣
血憂國空餘兩鬢霜何日君㤙憫衰朽許從初服返
耕桑
　　　大行皇帝靈駕發引挽歌辭
享國年雖近新民澤巳深儉勤成禹聖仁孝本虞心
方慶逢千載俄驚遏八音天愁嵩嶺外雲慘洛川潯
仗動千官衛神行萬象隂孤臣㤙未報清血但盈襟
　　　　其一
文景孜孜儉與恭慨然思就太平功興隆學校皇家
盛放斥嬪嬙永巷空威懾(一作/攝)黠羌方問罪丹成仙
鼎忽遺弓霜清日薄簫笳咽萬國悲號慘澹中
　　　　其二
千齡應運叶天人四海方欣政日新忽見九門陳羽
衛猶疑五載欲時廵􁉔稜月暗翔金鳯輦道霜清卧
石麟白首舊臣瞻畫翣秋風淚灑屬車塵
　　　　其三
　　　奉答子履學士見贈之作
誰言潁水似潚湘一笑相逢樂未央歳晚君尤耐霜
雪興闌吾欲返耕桑銅槽旋壓清樽美玉麈閑揮白
日長豫約詩(一作/書)筒屢來徃兩州雞犬接封疆
　　　送道州張職方
桂籍青衫憶共遊憐君華髪始爲州身行南鴈不到
處山與北人相對愁莫爲髙才輕遠俗當令遺老識
賢侯三年解組來歸日吾已先耕潁水頭
　　　再至汝隂三絶
黃栗留鳴桑葚美紫櫻桃熟麥風涼朱輪昔愧無遺
愛白首重來似故郷
十載榮華貪國寵一生憂患損天真潁人莫恠歸來
晚新向君前乞得身
水味甘於大明井魚肥恰似新開湖十四五年勞夢
寐此時才得少踟蹰(余時將赴亳社㤙/許枉道過潁也)
　　　郡齋書事寄子履
使君居處似山中吏散焚香一室空雨過紫苔惟鳥
迹夜涼蒼檜起天風白醪酒嫰迎秋熟紅棗林繁喜
歳豐寄語瀛洲未歸客醉翁今巳作僊翁
　　　答子履學士見寄
潁亳相望樂未央吾州仍得治仙郷夢回枕上黄粱
熟身在壷中白日長毎恨老年才已盡怕逢詩敵力
難當知君欲别西湖去乞我橋南菡蓞香
　　　寄棗人行書贈子履學士
秋來紅棗壓枝繁堆向君家白玉盤甘辛楚國赤萍
實磊落韓嫣黃金丸聊効詩人投木李敢期佳句報
琅玕嗟予乆苦相如渇却憶冰梨熨齒寒
　　　贈隱者
五岳嵩當天地中聞君仍在最髙峯山藏六月隂崖
雪潭飬千年蛻骨龍物外自應多至樂人間何事忽
相逢飲罷飄然不辭決孤雲飛去杳無蹤
　　　戲書示黎教授
古郡誰云亳陋邦我來仍值歳豐穰烏衘棗實園林
熟(一本/作密)蜂採檜花村落香世治人方安壠畒興闌吾
欲反耕桑若無潁水肥魚蟹終老仙郷作醉郷
　　　書懷(一作思潁寄常處士)
齒牙零落鬢毛踈潁水多年已結廬解組便爲閑處
士新花莫笑病尚書青衫仕至千鍾禄白首歸乘一
鹿車況(一作/幸)有西鄰隱君子輕蓑短(一作披/蓑帶)笠伴春
鋤(常夷/甫也)
　　　渦河龍潭
碧潭風定影涵虚神物中藏岸不枯一夜四郊春雨
足却來閑卧養明珠
　　　遊太清宫出城馬上口占
擁斾西城一據鞍耕夫初識勸農官鵶鳴日出林光
動野闊風揺麥浪寒漸暖緑楊纔弄色得晴丹杏不
勝繁牛羊雞犬田家樂終日思歸盍掛冠
　　　太清宫燒香
清晨琳闕聳㠝岏弭節齋坊暫整冠玉案拜時香裊
裊畫廊行處佩珊珊壇埸夜雨蒼苔古樓殿春風碧
瓦寒我是蓬萊宫學士朝真便合列仙官
　　　謝提刑張郎中寄笻竹柱杖
玉光瑩潤錦斕斑霜雪經多節愈堅珍重故人相贈
意扶持衰病過殘年
　　　七言二首答黎教授
撥甕浮醅新釀熟得霜寒菊始開齊養丹道士顔如
玉愛酒山公醉似泥不惜蘂從蜂採去尚餘香有蝶
來棲莫嫌學舍官閑冷猶得芳樽此共携
共坐欄邊日欲斜更將金蘂泛流霞欲知却老延齡
藥百草枯時始見花
　　　又寄許道人
緑髪方(一作/青)瞳瘦骨輕飄然乗鶴去吹笙郡齋獨坐
風生竹疑是孫登長嘯聲
　　　扶溝知縣周職方録示白鶴宫蘇才翁子美
　　　贈黃道士詩并盛作三絶見索拙句輙爲四
　　　韻奉酬
能棊好飲一道士醉墨狂吟二謫仙道士不聞乗白
鶴謫仙今已揜黃泉古來豪傑皆如此誰拂塵埃爲
惘然華髪郎官才調美更將新句續遺篇
　　　曉發齊州道中二首(後一首五言)
東州㡬日倦征軒千騎驂驔白草原鴈入寒雲驚曉
角雞鳴蒼(一作/滄)海浴朝暾國恩未報身先老客思無
憀(一作/聊)歳巳昬誰得平時爲郡樂自憐痟渇馬文園
歳晚勞征役(一作晚歳/倦征軒)三齊舊冨閑人行桑下路日
上(一作/出)海邊山軒冕非吾志風霜犯客顔惟應思潁
夢先過穆陵關
　　　表海亭
望海亭亭古堞間獨憑危檻俯人寰苦寒冰合分(一/作)
(雙)流水(南洋北洋河也一/在州中一在城外)欲雪雲垂四面山(州城四/面皆山)
(東西二面山差逺/唯此亭髙盡見之)髀肉已消嗟病骨凍醪猶可慰愁
顔潁田二頃春蕪没安得柴車自駕還
　　　歳晚書事
一麾新命古三齊白首滄洲願已違軒冕從來爲外
物山川信美獨思歸長天極目無飛鳥積雪生光射
落暉臘候巳窮春欲動勸耕猶得覽郊圻
　　　謁廟馬上有感
旌斾曉悠悠行驚歳巳遒霜雲依日薄野水帶冰流
冨庶齊三服山川禹九州自憐思潁意無異旅人愁
　　　毬埸看山
爲愛南山紫翠峯偶來仍值雪初融自嫌前引朱衣
吏不稱閑行白髪翁向老光隂雙轉轂此身天地一
飄蓬何時粗報君㤙了去逐㝠㝠物外鴻
　　　殘臘(一作雪)
臘雪初銷(一作/融)上古臺桑郊向日綵旗開山横南陌
城中見春逐東風海上來老去毎驚新歳換病多能
使壯心摧自嗟空有東陽瘦覽物慙無八詠才
　　　歳暮書事
東州負海圻風物老依依歳熟鵶聲樂天寒鴈過稀
跨鞍驚髀骨數帶減腰圍却羡常夫子終年獨掩扉
　　　聞沂州盧侍郎致仕有感
少年相與探花開老病惟愁節物催蹉蛇歸計荒三
徑牢落生涯泥一杯潁上先生招不起沂州太守亦
歸來自媿國恩終莫報尚貪榮禄此徘徊
　　　春晴書事
莫笑青州太守頑三齊人物舊安閑晴明風日家家
柳髙下樓臺處處山嘉客但當傾美酒青春終不換
頽顔惟慙未報君㤙了昨日盧公衣錦還
　　　遊石子澗(冨相公創亭)
嶻嶭髙亭古澗隈偶携嘉客共(一作/此)徘徊席間風起
聞天籟雨後山光入酒杯(一作朝廷元老今華/衮巖壁遺文巳緑苔)泉落
斷崖舂壑響花藏深崦過春開(一作新雨亂泉逢石/響過春深谷尚花開)
麏䴥(一作/林間)禽鳥莫驚顧太守不將車騎來
　　　讀易
莫嫌白髪擁朱輪恩許東州養病臣飲酒橫琴銷永
日焚香讀易過殘春昔賢軒冕如遺屣世路風波偶
脫身寄語西家隱君子奈何名姓巳驚人
　　　水磨亭子
多病山齋猒鬱蒸經時乆不到東城新荷出水雙飛
鷺喬木成隂百囀鸎載酒未妨佳客醉憑髙仍見老農
耕史君自有林泉趣不用絲篁亂水聲
　　　寄題相州榮歸堂(一本此篇巳下係酬/答安陽韓侍中五詠)
白首三朝社稷臣壷漿夾道擁如雲金貂爭看真丞
相竹馬猶迎舊使君豈止軒裳誇故里已將鍾鼎勒
元勲不須授簡樽前客好學平津自有文
　　　晝錦堂
昔憇甘棠長舊圍重來城郭歎人非隨車仍是爲霖
雨𬒳衮何如衣錦歸(公前出自西樞以武康之/節鎮/相臺今罷鈞軸以司徒侍中再鎮)
　　　觀魚軒
當年下澤驅羸馬今見犀兵擁碧油位望愈隆心愈
靜毎來臨水翫游儵
　　　狎鷗亭
險夷一節如金石勲德俱髙映古今豈止忘機鷗鳥
信陶鈞萬物本無心
　　　休逸臺
清談終日對清樽不似崇髙冨貴身巳有山川資勝
賞更將風月醉嘉賔
　　　青州書事
年豐千里無夜警吏(一作/公)退一室焚清香青春固非
老者事白日自爲閑人長禄厚豈惟慙飽食俸餘仍
足(一作/得)買輕裝君㤙天地不違物歸去行歌潁水傍
　　　留題南樓二絶(一本前一首題作偶書)
偷得青州一歳閑四時(一作/案頭)終日面孱顔須知我是
愛山者無一詩中不說山
醉翁到處不曽醒問向青州作麽生公退留賔誇酒
美睡餘欹枕看山橫
　　　答和王宣徽(一作答王宣徽見贈)
相逢莫恠我皤然出處參差四紀間有道方令萬物
遂無能擬乞一身閑花前獨酌罇前月淮上扁舟枕
上山此樂想公應未暇且持金盞醉紅顔
　　　答和吕侍讀
昔日題輿媿屈賢今來還見擁朱轓笑談二紀思如
昨名望三朝老更尊野徑冷香黃菊秀平湖斜照白
鷗翻此中自有忘言趣病客猶堪奉一罇
　　　奉答子履學士見寄之作
憶昨𥘉爲亳守行暫休車騎汝隂城喜君再共罇爼
樂憐我乆懷丘壑情累牘巳甞陳素志新春應許遂
歸耕老年雖不堪東作猶得酣歌詠太平
　　　謝景平挽詞
憶見竒童髧兩髦遽驚名譽衆推髙東山子弟家風
在西漢文章筆力豪方看凌雲馳騄驥已嗟埋玉向
蓬蒿追思陽夏曽遊處撫事傷心涕滿袍
　　　答資政邵諫議見寄二首
豪橫當年氣吐虹蕭條晚節鬢如蓬欲知潁水新居
士即是滁山舊醉翁所樂藩籬追尺(一作/斥)鷃敢言寥
廓逐冥鴻期公歸輔巖廊上顧我無忘畎畒中
欲知歸計乆遷延三十篇詩二十年受寵不思身報
効乞骸惟冀上哀憐相如舊苦中痟渇陶令猶能一
醉眠材薄力殫難勉強豈同髙士愛林泉

居士集卷第十四
　熈寧五年秋七月男發等編定
　　紹熈二年三月郡人孫謙益校正
寄題沙溪寳積院寳積去沙溪十五里詩刻猶在
　而諸本皆作寳錫今兩存之
永厚陵挽歌辭前有引狀(朝佐)攷公家定本如謝
　賜飛白詩引狀皆載别卷今編入外集第五卷此
　不重出(恕本惟亭亭作髙/亭餘並同正文)
潁州唱和東潁(一作/西潁)何爲樂(一作還/多暇)
靈駕發引挽歌辭黠羌(一作/戎羌)
郡齋書事秋熟(一作/秋色)
書懷春鋤(一作/舂鋤)
表海亭亭亭(一作/髙亭)
外集卷第十五　歐陽文忠公集六十五
　　序二
　　　刪正黃庭經序
無僊子者不知爲何人也無姓名無爵里世莫得而
名之其自號爲無僊子者以警世人之學僊者也其
爲言曰自古有道無僊而後世之人知有道而不得
其道不知無僊而妄學(一作/求)僊此我之所哀也道者
自然之道也生而必死亦自然之理也以自然之道
養自然之生不自戕賊夭閼而盡其天年此自古聖
智之所同也禹走天下乘四載治百川可謂勞其形
矣而壽百年顔子蕭然卧於陋巷簞食瓢飲外不誘
於物内不動於心可謂至樂矣而年不及三十斯二
人者皆古之仁人也勞其形者長年安其樂者短命
盖命有(一作/之)長短禀之於天非人力之所能爲也惟
不自戕賊而各盡其天年則二人之所同也此所謂
以自然之道養自然之生後世貪生之徒爲養生之
術者無所不至至茹草木服金石吸日月之精光又
有以謂此外物不足恃而反求諸内者於是息慮絶
欲鍊精氣勤吐納專於内守以養其神其術雖本於
貪生及其至也尚或可以全形而却疾猶愈於肆欲
稱情以害其生者是謂養内之術故上智任之自然
其次養内以却疾最下妄意而貪生世傳黄庭經者
魏晉間道士養生之書也其說專於養内多竒恠故
其傳之久則易爲訛舛今家家異本莫可考正無僊
子既甚好古家多集錄古書文字以爲翫好之娯有
黃庭經石本者廼永和十三年晉人所書其文頗簡
以較今世俗所傳者獨爲有理疑得其眞於是喟然
嘆曰吾欲曉世以無僊而止人之學者吾力顧未能
也吾視世人執竒恠訛舛之書欲求生而反害其生
者可不哀哉矧以我翫好之餘拯世人之謬惑何惜
而不爲乃爲刪正諸家之異一以永和石本爲定其
難曉之言略爲注解庶㡬不爲訛謬之說惑世以害
生是亦不爲無益若大雅君子則豈取於此
　　　送王聖紀赴扶風主簿序
前年五月大霖雨殺麥河溢東畿浸下田巳而不雨
至于(一作/於)八月菽粟死髙田三司有言前時溢博州
民冒河爲言得免租者盖萬計今歳秋當租懼民幸
水旱因縁得妄免以虧兵食慎勑有司謹之朝廷因
舉田令約束州縣吏吏無逺近皆望風惡民言水旱
一以農田勑限甚者笞而絶之畿之民訴其縣不聽
則訴於開封又不聽則相與聚立(一作/於)宣德門外訴
於宰相於是遣吏四出視諸縣視者還而或言災或
言否然言否者十七八最後視者還言民實災而吏
徒畏約束以苟自免爾天子聞之惻然盡蠲畿民之
租余嘗竊歎曰民生幸而爲畿民有(一作/且)緩急近而
易知也雨降于天河溢于地與赤日之出是三者物
之易見也前二三歳旱蝗相連朝廷歳歳隨其災之
厚薄蠲其賦之多少至兵食不足則歳糴或入粟以
爵而充之是在上者之愛人而仁人之心易惻也以
易知之近言易見之事告易惻之仁然吏一壅之㡬
不得逹况四海之大㡬萬里而逺事之難知不若霖
潦赤日之易見者何數使上有惻之之心不得逹于
下下有思告之苦不得通於上者吏居其間而壅之
爾可勝歎哉扶風爲縣限關之西距京師在千里外
民之不幸而事有隱微者何限其能生死曲直之者
今與主簿尉三人而民之志得不壅而聞于州州不
壅而聞于上縣不壅而民志通者令與主簿尉逹之
而巳王君聖紀主簿於其縣聖紀好學有文佐是縣
也始試其爲政焉故以夫素所歎者告之景祐三年
二月二十四日廬陵歐陽脩序
　　　送太原秀才序
仲尼之徒子思伋記中庸事列于曲臺學欲服圎冠
習矩歩者皆造次必於中庸聞太原生得之矣生之
履行無改是也月旅析木地居軫斿霜風動天萬竅
號怒揺鞭長跋(一作/𡵨)強飯自重時寳元二年十月初
七日乾德令尹歐陽脩序
　　　傳易圖序
孟子曰盡信書不如無書夫孟子好學者豈獨忽於
書哉盖其自傷不得親見聖人之作而傳者失其真
莫可考正而云也然豈獨無書之如此余讀經解至
其引易曰差若毫釐謬以千里之說又讀今周易有
何謂子曰者至其繫辭則又曰聖人設卦繫辭焉欲
考其真而莫可得然後知孟子之嘆盖有激云爾說
者言當秦焚書時易以卜筮得獨不焚其後漢興他
書雖出皆多殘缺而易經以故獨完然如經解所引
考於今易亡之豈今易亦有亡者耶是亦不得爲完
書也昔孔子門人追記其言作論語書其首必以子
曰者所以别夫子與弟子之言又其言非一事其事
非一時文聮屬而言難次第故每更一事必以子曰
以起之若文言者夫子自作不應自稱子曰又其作
於一時文有次第何假子曰以發之乃知今周易所
載非孔子文言之全篇也蓋漢之易師擇取其文以
解卦體至其有所不取則文斷而不屬故以子曰起
之也其先言何謂而後言子曰者乃講師自爲答問
之言爾取卦體以爲答也亦如公羊榖梁傳春秋先
言何曷而後道(一作/導)其師之所傳以爲傳也今上繫
凡有子曰者亦皆講師之說也然則今易皆出乎講
師臨時之說矣幸而講師所引者得載於篇不幸其
不及引者其亡豈不多邪嗚呼歷弟子之相傳經講
師之去取不徒存者不完而其僞謬之失其可究邪
夫繫者有所繫之謂也故曰繫辭焉以斷其吉凶是
故謂之爻言其爲辭各聮屬其一爻者也是則孔子
專指爻辭爲繫辭而今乃以孔子賛易之文爲上下
繫辭者何其謬也卦爻之辭或以爲文王作或以爲
周公作孔子言聖人設卦繫辭焉是斥文王周公之
作爲繫辭不必復自名其所作又爲繫辭也況其文
乃槩言易之大體雜論易之諸卦其辭非有所繫不
得謂之繫辭也必然自漢諸儒已有此名不知從何
而失之也漢去周最近不應有失然漢之所爲繫辭
者得非不爲今之繫辭乎易需之辭曰需于血出自
穴艮之辭曰艮其限列其夤睽之辭曰見豕負塗載
鬼一車是皆險怪竒絶非世常言無爲有訓故(一作/詁)
考證而學者出其臆見隨事爲解果得聖人之㫖邪
文言繫辭有可攷者其證如此而其非世常言無可
攷者又可知矣今徒從夫臆出之說果可盡信之邪
此孟子所歎其不如亡者也易之傳注比他經爲尤
多然止於王弼其後雖有述者不必皆其授受但其
傳之而已大抵易至漢分爲三有田何之易焦贛之
易費直之易田何之易傳自孔子有上下二篇又有
彖象繫辭文言說卦等自爲十篇而有章句凡學有
章句者皆祖之田氏焦贛之易無所傳授自得乎(一/作)
(之)隱者之學專於隂陽占察之術凡學隂陽占察者
皆祖之焦氏費直之易亦無所授又無章句惟以彖
象文言等十篇解上下經凡以彖象文言等參入卦
中者皆祖之費氏田焦之學廢於漢末費氏獨興遞
傳至鄭康成而王弼所注或用康成之說(比卦六/四之類)是
弼即鄭本而爲注今行世者惟有王弼易其源出於
費氏也孔子之古經亡矣
　　　月石硯屏歌序
張景山在􁆁州時命治石橋小版一石中有月形石
色紫而月白月中有樹森森然其文黒而枝葉老勁
雖世之工畫者不能爲盖竒物也景山南謫留以遺
予予念此石古所未有欲但書事則懼不爲信因令
善畫工來松(一作/模)寫以爲圖子美見之當愛歎也其
月滿西旁微有不滿處正如十三四時其樹横生一
枝外出皆其實如此不敢增損貴可信也
　　　七賢畫序
某不幸少孤先人爲綿州軍事推官時某始生生四
歳而先人捐館某爲兒童時先妣嘗謂某曰吾歸汝
家時極貧汝父爲吏至亷又於物無所嗜惟喜賔客
不計其家有無以具酒食在綿州三年他人皆多買
蜀物以歸汝父不營二物而俸禄待賔客亦無餘已
罷官有絹一匹畫爲七賢圖六幅此七君子吾所愛
也此外無蜀物後先人調泰州軍事判官卒于任比
某十許(一作/餘)歳時家益貧每歳時設席祭祀則張此
圗于壁先妣必指某曰吾家故物也後三十餘年圖
亦故闇某忝立朝懼其久而益朽損遂取七賢命工
装軸之更可傳百餘年以爲歐陽氏舊物且使子孫
不忘先世之清風而示吾先君所好尚又以見吾母
少寡而子㓜能克成其家不失舊物盖自先君有事
後二十年某始及第今又二十三年矣事迹如此始
爲作賛并序
　　　龍茶録後序
茶爲物之至精而小團又其精者録敘所謂上品龍
茶者是也蓋自君謨始造而歳貢焉(一無/此字)仁宗尤所
珍惜雖輔相之臣未嘗輙賜惟南郊大禮致齋之夕
中書樞密院各四人共賜一餅宮人翦金爲龍鳯花
草貼其上兩府八家分割以歸不敢碾試相(一作/但)家
藏以爲寳時有佳客出而傳翫爾至嘉祐七年親享
明堂(一有/致字)齋夕始人賜一餅余亦忝預至今藏之余
自以諫官供奉仗内至登二府二十餘年纔一獲賜
而丹成龍駕舐鼎莫及每一捧翫清血交零而巳因
君謨著録輙附于後庶知小團自君謨始而可貴如
此(九字一作可貴/而剏自君謨也)治平甲辰七月丁丑廬陵歐陽脩
書還公期書室
　傳
　　　桑懌傳
桑懌開封雍丘人其兄慥本舉進士有名懌亦舉進
士再不中去遊汝潁間得龍城廢田數頃退而力耕
歳凶汝旁諸縣多盜懌白令願(三字一作/曰願令)爲耆長徃
來里中察姦民因召里中少年戒曰盜不可爲也吾
在此不汝容也少年皆諾里老父子死未歛盜夜脫
其衣里老父怯無他子不敢告縣臝其屍不能葬懌
聞而悲之然疑少年王生者夜入其家探其篋不使
之知覺明日遇之問曰爾諾我不爲盜矣今又盜里
父子屍者非爾邪少年色動即推仆地縛之詰共盜
者王生指某少年懌呼壯丁守王生又自馳取少年
者送縣皆伏法又嘗之郟城遇尉方出捕盜招懌飲
酒遂與俱行至賊所藏尉怯陽爲不知以過懌曰賊
在此何之乎下馬獨格殺數人因盡縛之又聞襄城
有盜十許人獨提一劒以徃殺數人縛其餘汝旁縣
爲之無盜京西轉運使奏其事授郟城尉天聖中河
南諸縣多盜轉運奏移澠池尉崤古險地多涂山而
青灰山尤阻險爲盜所恃惡盜王伯者藏此山時出
爲近縣害當此時王伯名聞朝廷爲廵檢者皆授名
以捕之旣懌至廵檢者僞爲宣頭以示懌將謀招出
之懌信之不疑其偽也因諜知伯所在挺身入賊中
招之與伯同卧起十餘日信之乃出廵檢者反以兵
邀於山口懌㡬不自免懌曰廵檢授名懼無功爾即
以伯與廵檢使目爲功不復自言廵檢俘獻京師朝
廷知其實罪黜廵檢懌爲尉歳餘改授右班殿直永
安縣廵檢明道景祐之交天下旱蝗盗賊稍稍起其
間有惡賊二十三人不能捕樞密院以傳召懌至京
授二十三人名使徃捕懌謀曰盜畏吾名必已(一作/以)
潰潰則難得矣宜先示之以怯至則閉柵戒軍吏無
一人得輒出居數日軍吏不知所爲數請出自效輒
不許既而夜與數卒變爲盗服以出迹盗所嘗行處
入民家民皆走獨有一媪留爲作飲食饋之如盗乃
歸復閉柵三日又徃則携其具就媪饌而以其餘遺
媪媪待以爲真盗矣乃稍就媪與語及群盗輩媪曰
彼聞桑懌來始畏之皆遁矣又聞懌閉營不出知其
不足畏今皆還也某在某處某在某所矣懌盡鉤得
之復三日又徃厚遺之遂以實告曰我桑懌也煩媪
爲察其實而慎勿泄後三日我復來矣後又三日徃
媪察其實審矣明旦部分軍士用甲若干人於某所
取某盗卒若干人於某處取某盗其尤彊者在某所
則自馳馬以徃士卒不及從惟四騎追之遂與賊遇
手殺三人凡二十三人者一日皆獲二十八日復命
京師樞密吏謂曰與我銀爲君致閤職懌曰用賂得
官非我欲況貧無銀有固不可也吏怒匿其閥以免
短使送三班三班用例與兵馬監押未行㑹交趾獠
叛殺海上廵檢昭化諸州皆警徃者數輩不能㝎因
命懌徃盡手殺之還乃授閤門祗候懌曰是行也非
獨吾功位有居吾上者吾乃其佐也今彼留而我還
我賞厚而彼䡖得不疑我蓋其功而自伐乎受之徒
慚吾心將讓其賞歸巳上者以奏藁示予予謂曰讓
之必不聽徒以好名與詐取譏也懌歎曰亦思之然
士顧其心何如爾當自信其心以行譏何累也若欲
避名則善皆不可爲也已余慙其言卒讓之不聽懌
雖舉進士而不甚知書然其所爲皆合道理多此類
始居雍丘遭大水有粟二廪將以舟載之見民走避
溺者遂棄其粟以舟載之見民荒歳聚其里人飼之
粟盡乃止懌善劒及鐵簡力過數人而有謀略遇人
常畏若不自足其爲人不甚長大亦自修爲威儀言
語如不出其口卒然遇人不知其健且勇也廬陵歐
陽脩曰勇力人所有而能知用其勇者少矣若懌可
謂義勇之士其學問不深而能者蓋天性也余固喜
傳人事尤愛司馬遷善傳而其所書皆偉烈竒節士
喜讀之欲學其作而怪今人如遷所書者何少也乃
疑遷特雄文善壮其說而古人未必然也及得桑懌
事乃知古之人有然焉遷書不誣也知今人固有而
但不盡知也懌所爲壯矣而不知予文能如遷書使
人讀而喜否姑次第之
外集卷第十五
黃庭經序其生者(者下有/也字)
送王聖紀序前年(前作/二)吏無(無吏/字)言水旱(旱下有/事字)訴
於宰相(四字作呌/宰相以訴)四出(四作/分)畿民之(三字/作其)㡬不得逹
(㡬一/作畿)霖潦(二字作/水旱)易見(見下又有/也易一字)通於(於作/于)吏居(居/作)
(隔)生死曲直(作曲直/生死)而民之志(而下有巳/凡二字)聞于州(聞/于)
(作逹/乎)于上(作乎天/子者)縣不壅而民志通者(巳上八字恕/本作令與主)
(簿尉先之而巳天子仁恩下而降于州州不壅而逹/於縣縣不壅而得及於民亦凡三十三字接下文令)
(與主簿/尉云云)主簿(作爲/尉)佐是縣(作其/爲尉)以夫(二字作子因/其行而以予)二
十四日(作十日無二/四及下六字)
送太原秀才序寳元二年十月乾徳令尹歐陽某序
(按是年六月公改武成判官明年二/月當上此猶繫舊階疑未受命時作)
傳易圖序至其(無其/字)有激云爾(作有激/而云也)昔孔子(子下/有殁)
(字)其事(無其/字)必以(以作/書)夫子自作(于下有/所字)取卦體(體/作)
(辭其下有以爲/問引文言六字)僞謬(僞作/譌)聮屬(屬作/繋)孔子言(孔上有/故字)
不必(作必/不)也必(作必/也)其證(證作/謬)知矣(矣作/也)雖有述者
(者下有不得列于學官故上自孔子至于王弼迹其/所自來以作斯圖自漢學者漸不師授而各自名家)
(今圖之所傳者/凡四十五字)焦贛費直(二字上各/有有字)自得(作自言/得之)之
學(無之/字)漢末費氏(末下有/而字)
七賢畫序(文纂作銘七賢畫事示焦生汪逵云此篇/文體似非序但文纂作銘字可疑王深甫)
(長樂集有信都公請作七賢圖詩其序云伏蒙出示/先大夫所作七賢圖事又云咨求學文之士爲之頌)
(賛將以刻石永告來裔而囘也不肖亦辱於此數則/公所請作詩者不一也/恕本作求七賢畫賛與焦)
(伯強/書)無蜀物(文纂作無/一蜀物)始爲賛(文纂作/試爲賛)
龍茶錄後序(熈寧時文作題龍茶錄後汪逵云此篇/似非序/恕本作茶錄跋尾又一首贈)
(薛少/卿)佳客(時文作/嘉客)齋夕(作致/齋)治平甲辰七月丁丑(時/文)
(作治平元年/七月十四日)
桑懌傳本舉(無本/字)徃來(文藪作/得徃來)徃來里中(四字作/得字)爲
也(也作/矣)夜入(作夜/潜入)其篋(篋字下有中衣馳問里父是/否里父言是即復馳還王生)
(篋中凡/二十字)推仆(文藪作/椎仆)轉運使(文藪無/使字)崤古險(崤下有/澠字)
涂山(涂作/深)捕之(無之/字)宣頭(無頭/字)授名(名下有捕/賊二字)罪黜
廵檢(檢下有/者字)其間(二字見/作冀)召懌至京(此下脫/一師字)輒出(出/下)
(有者/字)數日(作十/餘日)民皆走(民字作/居字)獨有(無有/字)三日(三上/有後)
(字)則携(文藪作/則自携)携其具(作自/携具)不畏(畏字上刋本缺一/字恕本作不足畏)
某處(處作/所)察其實(作察得/其實)卒若干(作乙若干按乙字/乃對上甲字刋本)
(作卒/疑誤)復命(復上而/有字)非我(我作/吾)送三班(送下有/名字)與兵馬
(與下有嶺/下二字)手殺(二字/作平)而自伐(而作/以)與詐取譏也(無與/詐也)
(三/字)亦思之然(無此/四字)以行(無二/字)二廪(二廩/作囤)見民(見上又/嘗二字)
善劒(善下有/用字)常畏(作常/謙畏)遇人(文藪作/遇之)而能者(者作/然)偉
烈(偉作/義)古之人有然焉(文藪焉/字作而)不誣(誣作/過)知今人(知/上)
(有又/字)懌所爲(懌上有/然字)次第之(之下有/焉字)
　皇祐五年序蜀畫七賢圖云爲作賛并序今此卷
　有其序而賛不傳
　閩本桑懌傳後又載錢鏐王景仁朱瑾等傳即五
　代史文也間有小異今不取
奏議卷第十五　歐陽文忠公集一百十一
　　翰苑
　　　條約舉人懷挾文字劄子(嘉祐二年正/月知貢舉)
臣伏見國家自興建學校以來天下學者日盛務通
經術多作古文其辭藝可稱履行修飭者不可勝數
然累次科埸人數倍多於徃歳事旣太盛弊亦隨生
竊聞近年舉人公然懷挾文字皆是小𥿄細書抄節
甚備毎寫一本筆工獲錢三二十千亦有十數人共
歛錢一(一作/三)二百千雇倩一人虚作舉人名目依例
下家狀入科埸只令懷挾文字入至試院其程試則
他人代作事不敗則頼其懷挾共(一作/互)相傳授事敗
則不過扶出一人旣本非應舉之人雖敗别無刑責
而坐獲厚利竊以國家取士務得實材今若浮僞之
人容其濫進則使負辛勤藴實學者無以自别且自
來科塲務存事體所以優加禮遇用待賢能今浮薄
之徒不知朝廷崇獎之意自爲姦僞以至於此甚可
歎也謂(一作/惟)冝峻立科條明加約束使浮薄姦僞之
徒不容於其間則實有學行之人得𬒳選進然後士
子無濫舉朝廷得實才臣今欲乞増定貢院新制寛
監門之責重廵鋪之賞蓋以入門之時一一搜檢則
慮成擁滯故臣乞自舉人入院後嚴加廵察多差内
臣及清幹京朝官廵鋪毎獲懐挾者許與理爲勞績
或免逺官或指射差遣其監門官與免透漏之責若
搜檢覺察得人數多者令知舉官聞奏取㫖重加酬
奬其廵鋪官除只得廵察懐挾及傳授文義外不得
非理侮慢舉人庻存事體且朝廷待士甚厚而小人
自爲浮薄不可不行禁止以革弊源(一作/厚弊)如允臣所
奏乞立定廵鋪官賞格及懐挾人責罰刑名添入貢
院新定條制仍牓南省門及下進奏院頒告天下所
貴先明條約然後必行取進止
　　　論保明(一無/明字)舉人行實(一作/止)劄子(同前)
臣伏覩近降勑命更定科埸條制内一節令本縣令
佐知州通判保明舉人行實委無玷缺若因事彰露
只罪令佐知州通判所斷刑名並用舊制雖去官經
恩不得原減者伏縁舊制刑名甚重今來去官經恩
不得原減則官吏所責不輕而玷缺之累中人所不
能免小過微累皆爲玷缺難以必用深刑責官吏保
其所不能盡知者若謂止坐大事則又無明文竊慮
後有犯者難用必行之法臣今欲乞指定舉人玷缺
事狀如事親不孝行止踰濫冒哀匿服曽犯刑責及
雖有䕃贖而情理重者以上事節苟犯其一並不得
収試如違必(一作/並)用舊制刑名所貴事簡而易遵法
嚴而必用如允臣所請乞下禮部貢院施行今取進
止
　　　論契丹求御容劄子(嘉祐二年)
臣伏見契丹所遣汎使專爲御容而來中外之議皆
謂前歳旣巳許之於理不可中止失於不早踐言至
彼非時遣使及朝夕以來傳聞頗異或云大臣共議
欲遂拒而不與若然則臣恐釁隙之端自此而始禍
患之起未昜遽言大凡爲國謀事者必先明信義重
曲直酌人情量事勢四者皆得然後可以不疑苟一
有未然尚恐敗事況四者俱失豈可不思契丹與中
國通盟乆矣而嚮來宗真特於信好自表慇懃别有
家書繼以畫像聖朝納其來意許以報之而乃遷延
至今遂欲食言而中輟是則彼以推誠結我我以不
信待之失信傷義甚非中國待夷狄之術而又其曲
在我使彼易以爲辭自南北通和以來信問徃復之
際毎於報答常從優厚假借旣乆其心巳驕況此畫
像之來特表慇懃之意是則於平常之禮厚報以驕
之慇懃之來則不報以沮(一作阻/下同)之沮之彼必怒不
報彼必恥懷恥畜怒何所不爲此人之常情也許其
父不許其子厚薄之際此亦人情之難處也臣竊見
契丹來書𥘉無寒温候問之言直以踐言孤約爲說
其意在於必得若此時𬒳沮勢必更來事旣再三豈
能堅執若待其失於遜順已成釁隙然後與之則重
爲中國之辱又使夷狄謂中國難以恩意交惟可以
勢力脅因之引惹别有它求則爲後患何可涯哉今
虜主雖弱而中國邊備未完廟謀未勝未可生事而
欲執我曲彼直之議以起戎而結禍夫察彼事勢必
不能中止量我事勢又未能必沮之臣故曰四者俱
失也臣又聞虜使入境之日地震星殞變異非常先
事深防猶恐不及失計招禍豈可自爲臣願聖慈出
於獨斷勿沮其善意無失我信言臣今欲乞回諭虜
中告以如約直候今冬因遣常使時與之則於事體
稍便伏乞速下兩府商議上繫國家利害臣不敢不
言今取進止
　　　論選皇子䟽(一作書/嘉祐二年)
八月日翰林學士朝散大夫右諌議大夫知制誥充
史館修撰刋修唐書判太常寺兼禮儀事上輕車都
尉賜紫金魚袋臣歐陽某謹昧死再拜上書于體天
法道欽文聦武聖神孝徳皇帝陛下臣聞言天下之
難言者不敢冀必然之聽知未必聽而不可不言者
所以盡爲忠之心況臣遭遇聖明容納諫諍言之未
必不聽其可黙而不言臣伏見自去歳以來羣臣多
言皇嗣之事臣亦甞因災異竊有奏陳雖聖度包容
不加誅戮而愚誠懇至天聽未回臣實不勝愛君之
心日夜區區未甞忘此思欲再陳狂瞽而未知所以
爲言今者伏見兖國公主近巳出降臣因竊思人之
常道莫親於父子之親人之常情亦莫樂於父子之
樂雖在聖哲異於凡倫其爲天性於理則一陛下嚮
雖未有皇嗣而尚有公主之愛上慰聖顔今旣出降
漸踈左右則陛下萬機之暇處深宫之中誰可與語
言誰可承顔色臣愚以謂冝因此時出自聖意於宗
室之中選材賢可喜者録以爲皇子使其出入左右
問安侍膳亦足以慰恱聖情臣考於書史竊見自古
帝王雖曰至尊未甞獨處也其出而居外也不止百
司公見奏事而巳必有儒臣學士講論於閑宴又有
左右侍從顧問語言其入而居内也不止宦官宫妾
在於左右而巳其平居燕寢也則有太子問安侍膳
於朝夕其優游宴樂也多與宗室子弟懽然相接如
家人計其一日之中未嘗一時獨處也今陛下日御
前後殿百司奏事者徃徃仰瞻天顔而退其甚幸者
得承一二言之徳音君臣之情不通上下之意不接
其餘在廷之臣儒學侍從之列未聞一人從容親近
於左右入而居内則至於問安侍膳亦闕於朝夕是
則陛下冨有四海之廣躬享萬乗之尊居外則無一
人可親居内則無一人得親此臣所以區區而欲言
也伏況陛下荷祖宗之業承宗廟社稷之重皇子未
降儲位乆虚羣臣屢言大議未決臣前所奏陳以謂
未必立爲儲貳而且飬爲子旣可以徐察其賢否亦
可以待皇子之降生於今爲之亦其時也臣言狂計
愚伏俟斧鉞臣昧死再拜
　　　乞冩祕閣書令館職校讎劄子(嘉祐二年九/月兼判祕閣)
(祕書/省)
臣近準勑兼判祕閣檢㑹先準皇祐元年七月十一
日中書劄子節文奉聖㫖祕閣有闕者書名件用崇
文總目逐旋𥙷寫依例酬校了以黄絹裝褫正副二
本収附準備御覽内中取索(一作/借)本閣尋且畫一合
行事件聞奏蒙依所奏施行當時雖有此行遣尋值
抄寫觀文殿書權住至今㐲見館閣校讎之官貟數
甚多除係省府南曹外其餘主判閑局及别無主判
者並各無書校對旣無職事因此多不入館伏以館
閣國家優飬賢材之地自祖宗以來號爲清職今館
宇閴然塵埃滿席有同廢局甚可嘆嗟臣今欲乞檢
㑹先準皇祐元年七月十一日所降指揮及一宗行
遣次第許從本閣選請在院館職官員先將祕閣書
目與崇文總目點對内有見闕書籍即於三館取索
先校定然後抄寫成書仍差𥘉校覆校官刋正裝禠
其合行事件已有畫一起請依奏指揮亦乞檢㑹施
行惟元乞公用錢乞更不支破其抄寫楷書候見得
闕書數目將見在楷書人數酌量多少如(一作/照)闕人
即别具擘畫聞奏今取進止
　　　乞定兩制員數劄子(嘉祐三年)
臣竊以學士待制號爲侍從之臣所以承宴間備顧
問以論思獻納爲職自祖宗以來尤精其擇(一作尤/所精擇)
苟非清徳羙行藹然衆譽髙文博學獨出一時則不
得與其選是以選用至艱員數至少官以難得爲貴
人以得職爲榮搢紳之望旣隆則朝廷之體増重其
後用人頗易員數漸多徃時學士待制至六七十員
近年以來稍慎除拜即今猶及四十餘員臣以謂愛
惜名器不輕授人朝廷旣巳知之矣而為國家(一無/矣而)
(家三/字)計者宜於此時(一作亦/宜及今)創立經制今惟翰林學
士中書舍人知制誥各有定員其餘學士待制未有
定(一作/員)數臣今欲乞檢詳前史及國朝故事自觀文
殿大學士至待制並各立定員數遇有員闕則精擇
賢材以充其選苟無其人尚可虚位以待如允臣所
請乞賜詳議施行取進止
　　　論編學士院制詔劄子(嘉祐三年)
臣伏見國家承五代之餘建萬世之業誅滅僣亂懷
來四夷封祀天地制作禮樂至於大臣進退政令改
更學士所作文書皆繫朝廷大事示於後世則爲王
者之訓謨藏之有司乃是本朝之故實自明道以前
文書草槀尚有編録景祐以後漸成散失臣曽試令
類聚収拾𥙷綴十巳失其五六使聖宋之盛文章詔
令廢失湮淪緩急事有質疑有司無所檢證蓋由從
前雖有編録亦無類例卷第只是本院書吏私自抄
寫所以易爲廢失臣今欲乞將國朝以來學士所撰
文書各以門類依其年次編成卷秩號爲學士院草
録有不足者更加求訪𥙷足之仍乞差本院學士從
下兩員專切管勾自今巳後接續編聮如本行人吏
不畫時編録致有漏落許令本院舉察理爲過犯此
臣本院常事也所以上煩聖聽者蓋以近歳以來百
司綱紀相承廢壞事有曽經奏聞及有聖㫖指揮者
僅能遵守若只是本司臨時處置其主判之官纔罷
去則其事尋亦廢停所以臣欲乞朝廷特降指揮所
貴乆逺遵行不敢廢失今取進止
　　　請今後乞内降人加本罪二等劄子(嘉祐/三年)
臣伏見諌官陳旭起請僥求内降之人委二府劾奏
于請者之罪蒙朝廷依奏施行尋聞李璋因内降責
罰自後罕聞敢求内降以希恩賞者以此見至公之
朝必信之法可以令行而禁止也然旭所請只爲恩
賞之一端而小人僥求無所不至臣自權知開封府
未及兩月之間十次承準内降或爲府司後行或爲
宫院姨㜮或爲内官及干繫人吏等本府毎具執奏
至于再三而干求者(一無/三字)内降不巳至於婢妾賤人
犯姦濫等事亦敢上煩聖聦以求私庇宦竪小臣自
圖免過反彰聖君曲法之私雖有司執奏終許公行
然小人干求未有約束止絶臣今(一無/此字)欲乞今後應
有因事敢干求内降者依舊許本府執奏外更乞根
䆒因縁干求之人奏攝下府勘劾重行責罰如本人
自行干請者亦乞一就勘鞫加元犯本罪二等斷遣
其情理稍深及干求不已者亦許本府一靣牒報御
史臺彈紏勘劾施行所貴止絶小人干亂公朝敗紊
綱紀今取進止
　　　論梁舉直事封回内降劄子(嘉祐二年)
臣勘㑹本府見勘内臣梁舉直公事兩曽執奏三準
内降特與放罪臣伏見近年權倖之臣多是公然作
過不畏憲法恃干求内降紊亂紀綱所以前後臣寮
累具論述陛下特降明詔許承受官司執奏不得施
行布告天下著爲信令今梁舉直累煩睿聽干求不
巳本府遵依前後詔勑再具執奏未許公行伏以曲
庇小臣撓屈國法自前世帝王苟有如此等事史冊
書之以著人君之過失今梁舉直不欲受過於其身
寧彰陛下之過於中外舉直此罪重於元犯之罪今
縱未能法外重行以戒小人干求内降者其元犯本
罪豈可曲恕舉直苟爲愛身之計不思愛君之心乃
是小人全無知識爾如臣忝𬒳恩寵列於侍御職在
獻納合思禆𥙷豈可阿意順㫖爲陛下曲法庇縱小
臣以彰聖君之失其内降臣更不敢下司謹具狀繳
連進納今取進止
　　　論郭皇后影殿劄子(嘉祐三年)
臣所領太常禮院得御藥院公文稱奉聖㫖送畫到
景靈宫廣孝殿後修盖郭皇后影殿圖子一本赴太
常禮院詳定者其圖子已别具狀繳奏訖臣伏見近
年京師土木之功糜耗國用其弊特深原其本因只
爲差内臣監修利於偷竊官物及訖功之後僥求恩
賞以故多起事端務廣興作其甚則託以祖宗神御
張皇事勢近年以來如此興造略無虚歳伏以景靈
宫建自先朝以尊奉聖祖陛丁又建真宗皇帝章懿
太后神御殿於其間天下之人皆知陛下奉先廣孝
之意然則此宫乃陛下奉天奉親之所今乃欲以後
宫巳廢未(一作/追)復之后建殿與先帝太后並列瀆神
違禮莫此之甚臣竊謂此事必不出於聖意皆小人
私於興作有所僥求爾蓋自前世帝王於宗廟之外
别爲廟享以追奉祖宗者則有之未聞有自追奉其
妃后者也蓋小人不識事體但苟一時之利不思虧
損聖徳伏乞特賜寢罷以全典禮今取進止
　　　論孟陽河開掘墳墓劄子(嘉祐四年春)
臣勘㑹府界剏開孟陽新河相次據祥符縣人户經
府披訴稱𬒳人夫開掘墳墓斫伐桑棗拆拽舎屋等
事尋差兵曹叅軍張稚圭徃彼檢視得已開河道六
里有餘計三料開掘却村民墳墓八十二所大墓園
三所草瓦屋七十七間其未開三料猶有墳墓二十
五所舎屋四十七間桑五百餘株田土八十段臣因
體問得村民所掘墳墓屍首骨殖布在新河兩岸子
孫骨肉環坐守之仰天號慟屍骨暴露並無所歸其
甚貧(一作/貧甚)者用火燒焚向空撒棄其㽵宅屋宇累世
安居旦夕毀拆全家露坐冤痛之聲聞於逺近方此
春月朝廷務行仁政之時横屍暴骨殃及幽明可爲
憫傷可爲驚駭兼體問得所開新河有害無利其萬
勝斗門及陽武橋斗門兩處減水盡入白溝河所以
年年決溢今又剏開新河亦入白溝是則三道減水
盡聚一河將來決溢可知兼今所開新河深六尺至
七尺白溝河只深四尺至五尺下源髙仰水勢難行
臣今欲乞權住夫役三兩日差朝臣一貟計㑹都水
監開封府各差官一貟同行相度苟如臣所說不虚
未開三料乞更不開掘却移夫役修整舊河其元獻
利見開河之人本爲自圖功賞及從𥘉檢計壕寨官
吏蒙昧朝廷不言有墳墓宅舎桑棗在所開地内情
理難恕欲乞下開封府取勘(一作/㑹)其獻利之人與壕
寨等並行決配官員悉與停廢所貴少謝枯骨兼慰
生人今取進止
　　　乞罷上元放燈劄子(嘉祐四年)
臣伏以三元放燈不岀典禮蓋囙前世習俗所傳陛
下(二字一/作皆以)俯徇衆心欲同民樂勉出臨幸非爲嬉㳺
若乃時歳豐和(一作時/豐歳和)人物康冨以爲樂事亦是人
情今自立春以來隂寒雨雪小民失業坊市寂寥寒
凍之人死損不少薪炭食物其價増倍民憂凍餓何
睱遨遊臣本府日閱公事内有投井投河不死之人
皆稱因爲貧寒自求死所今日有一婦人凍死其夫
尋亦自縊竊惟里巷之中失所之人何可勝數昨日
聖恩差官俵錢正爲如此目下隂雪未解假使便得
晴明坊市不免泥淖聖駕所歴衝冒風寒況方以日
蝕之災(一無/二字)避殿減膳聖心憂畏中外所知欲乞特
罷放燈所有常年酌獻之禮若至日未得晴明(一作/和)
亦乞差大臣攝事所是見今供擬遊幸及修道路寒
凍兵士並乞放罷庻㡬上副陛下畏天憂民之心今
取進止
　　　論包拯除三司使上書(嘉祐四年三月)
臣聞治天下者在知用人之(一作在/用人知)先後而巳用人
之法各有所冝軍旅之士先材能朝廷之士先名節
軍旅主成功惟恐其不趨賞而爭利其先材能而後
名節者亦勢使之然也朝廷主教化風俗之薄厚治
道之汙隆在乎用人而教化之於下也不能家至而
諄諄諭之故常務尊名節之士以風動天下而聳勵
其媮薄夫所謂名節之士者知廉耻脩禮讓不利於
苟得不牽於苟隨而惟義之所處白刃之威有所不
避折枝之易有所不爲而惟義之所守其立於朝廷
進退舉止皆可以爲天下法也其人至難得也至可
重也故其(一無/二字)爲士者常(一作當/下同)貴名節以自(一無/此字)
重其身而君人者亦常全名節以飬成善士伏見陛
下近除前御史中丞包拯爲三司使命下之日中外
(一作/外議)喧然以謂朝廷貪拯之材而不爲拯惜名節然
猶冀拯能執節守義堅讓以避嫌疑而爲朝廷惜事
體數日之間遽聞拯巳受命是可惜也亦可嗟也拯
性好剛天姿峭直然素少學問朝廷事體或有不思
至如逐其人而代其位雖𥘉無是心然見得不能思
義此皆不足恠若乃嫌疑之迹常人皆知可避而拯
豈獨不思哉昨聞拯在臺日常自至中書詬責宰相
指陳前三司使張方平過失怒宰相不早罷之旣而
臺中寮屬相繼論列方平由此罷去而以宋祁代之
又聞拯亦曽彈奏宋祁過失自其命出臺中寮屬又
交章力言而祁亦因此而罷而拯遂代其任此所謂
蹊田奪牛豈得無過而整冠納履當避可疑者也如
拯材能資望雖别加進用人豈爲嫌(一作/間言)其不可爲
者惟三司使爾非惟自渉嫌疑其於朝廷所損不細
臣請原其本末而言之國家自數十年來士君子務
以恭謹静慎爲賢及其弊也循黙苟且頽(一作/媮)惰寛
弛習成風俗不以爲非至於百職不修紀綱廢壊時
方無事固未覺其害也一旦黠虜犯邊兵出無功而
財用空虚公私困弊盗賊並起天下騷然陛下奮然
(四字一/作天子)感悟思革其弊進用三數大臣銳意於更張
矣於此之時始増置諌官之員以寵用言事之臣俾
之舉職由是修紀綱而繩廢壊遂欲分别賢不肖進
退材不材而乆弊之俗驟見而駭因共指言事者而
非之或以謂好訐隂私或以爲公相傾䧟或謂沽激
名譽或謂自圖進取羣言百端㡬惑上聽上頼陛下
至聖(一無/一字)至明察見諸臣本以(一無/此字)忘身徇國非爲
己利讒間不入遂荷保全而中外之人乆而亦漸爲
信自是以來二十年間臺諫之選屢得讜言之士中
間斥去姦邪屏絶權倖拾遺救失不可勝數是則納
諌之善(一作/臣)從古所難自陛下臨御以來實爲盛徳
於朝廷𥙷助之效不爲無功今中外習安上下巳信
纎邪之人凡所舉動毎畏言事之臣時政無巨細亦
惟言事官是聽原其自始開發言路至於今日之成
效豈易致哉可不惜㢤夫言人之過似於(一無此/字下同)激
訐逐人之位似於傾䧟而言事之臣得以自明者惟
無所利於其間爾而天下之人所以爲信者亦以其
無所利焉今拯併逐二臣自居其位使將來姦佞者
(者字一/作之人)得以爲說而惑亂主聽今後言事者不爲人
信而無以自明是則聖明(一作/朝)用諌之功一旦由拯
而壊夫有所不取之謂㢘有所不爲之謂耻近臣舉
動人所儀法使拯於此時有所不取而不爲可以風
天下以廉耻之節而拯取其所不冝取爲其所不冝
爲豈惟自薄其身亦所以開誘他時言事之臣傾人
以覬得相習而成風此之爲患豈謂小哉然拯所恃
者惟以本無(一作/無本)心耳夫心者藏於中而人所不見
迹者示於外而天下所瞻今拯欲自信其不見之心
而外掩天下之迹是猶手探其物口云不欲雖欲自
信人誰信之此臣所謂嫌疑之不可不避也況如拯
者少有孝行聞於郷里晚有直節著在朝廷但其學
問不深思慮不熟而處之乖當其人亦可惜也伏望
陛下别選材臣爲三司使而處拯他職置之京師使
拯得避嫌疑之迹以解天下之惑而全拯之名節不
勝幸甚臣叨塵侍從職號論思昔甞親見朝廷致諌
之初甚難今又復見陛下用諌之效已著實不欲因
拯而壊之者爲朝廷惜也臣言狂計愚伏俟誅戮
奏議卷第十五
居士集卷第十五　歐陽文忠公集十五
　　賦五首(雜文五首附)
　　　黃楊樹子賦(并序)
夷陵山谷間多黃楊樹子江行過絶險處時時從舟
中望見之鬱鬱山際有可愛之色獨念此樹生窮僻
不得依君子封殖備愛賞而樵夫野老又(一無/又字)不知
甚惜作小賦以歌之
若夫漢武之宫叢生五柞景陽之井對植雙桐髙秋
羽獵之騎半夜嚴粧之鍾鳯蓋朝拂銀牀暮空固巳
葳蕤近日的皪(一作/灼爍)含風婆娑萬戸之側生長深宫
嘉祐元年夏大雨水奉詔祈晴于醴泉宫聞鳴蟬有
感而賦云
肅祠庭以祗事兮瞻玉宇之崢嶸收視聽以淸慮兮
齋予心以薦誠因(一作/黙)以靜而求(一作/觀)動兮見乎萬
物之情於時朝雨驟止微風不興四無雲以靑天雷
曵曵(一作/隱隱)其餘聲乃席芳葯臨華軒古木數株空(一/作)
(荒)庭草間爰有一物鳴于樹顚引淸風以長嘯抱纎
柯而永歎嘒嘒非管泠泠若絃裂方號而復咽凄欲
斷而還連吐孤韻以難律含五音之自然吾不知其
何物其名曰蟬豈非因物造形能變化者邪出自糞
壤慕淸虚者邪凌風髙飛知所止者邪嘉木茂樹喜
淸隂者邪呼吸風露能尸解者邪綽約雙鬢修嬋姢
者邪其爲聲也不樂不哀非宫非徴胡然而鳴亦胡
然而止吾甞悲夫萬物莫不好鳴若乃四時代謝百
鳥嚶兮一氣候至百蟲驚兮嬌兒姹女語鸝庚兮鳴
機絡緯響蟋蟀兮轉喉哢舌誠可愛兮引腹動股豈
勉彊而爲之兮至於汚池濁水得雨而聒兮飲泉食
土長(一無/長字)夜而歌兮彼蝦蟇固若有欲而蚯蚓又何
求兮其餘大小萬狀不可悉名各有氣類隨其物形
(一有/而字)不知自止有若爭能忽時變以物改咸漠然而
無聲嗚呼逹士所齊萬物一類人於其間所以爲貴
蓋巳巧其語言又能傳於文字是以窮彼思慮耗其
血氣或吟哦其窮愁或發揚其志意雖共盡於萬物
乃長鳴於百丗予亦安知其然哉聊爲樂以自喜方
將(一作/吾方)考得失較同異俄而隂雲復興雷電俱擊大
雨旣作蟬聲遂息(一本賦後有䟦云予因學書起作/賦草他兒一視而過獨小子棐守)
(之不去此兒他日必能/爲吾此賦也因以予之)
　　　秋聲賦
歐陽子方(一無方字墨蹟止/作余無上四字)夜讀書聞有聲自西南
來者悚然而聽之曰異哉𥘉淅瀝以蕭颯忽奔騰而
砰湃如波濤夜驚風雨驟(一作風/驟雨而)至其觸於(一無/於字)物
也鏦鏦錚錚金鐵皆鳴又如赴敵之兵銜枚疾走不
聞號令但聞人馬之行聲(墨蹟無/聲字)余謂童子此何聲
也汝出視之童子曰星月(一作/月星)皎潔明河在天四無
人聲聲在樹間余曰噫嘻悲哉(一作/夫)此秋聲也胡爲
而來哉蓋夫秋之爲狀也其色慘淡煙霏雲歛其容
淸明天髙日晶其氣慄冽砭人肌骨其意蕭條山川
寂寥故其爲聲也凄凄切切呼號憤發豐草緑縟而
爭茂佳木葱籠而可恱草拂之而色變木遭之而葉
脫其所以摧敗零落者(墨蹟無/者字)乃其一(一無/一字)氣之餘
烈夫秋刑官也於時爲隂又兵象也於行用金是謂
天地之義氣常以肅殺而爲心(墨蹟有/大哉字)天之於物春
生秋實故其在樂也商聲主西方之音夷則爲七月
之律商傷也物旣老而悲傷夷戮也物過盛而當殺
嗟乎草木(一有/之字)無情有時(一有/而字)飄零人爲動物惟物
之靈(一作人惟動/物爲物之靈)百憂感其心萬事勞其形有動于
中必揺其精而况思其力之所不(一有/能字)及憂其智之
所不能(一有/行字)冝其渥然丹者爲槁木􁈭(一本作黟/墨蹟同)然
黒者爲星星奈何以(一無/以字)非金石之質(一有/而字)欲與草
木而爭榮念誰爲之戕賊亦何恨乎秋聲童子莫對
垂頭而睡但聞四壁蟲聲唧唧如(一作/似)助余之歎息
　　　病暑賦(和劉原父作)
吾將東走乎泰山兮履崔嵬之髙峯䕃白雲之揺曵
兮聽石溜之玲瓏松林(一作/竹)仰不見白日隂壑慘慘
多悲風邈哉不可以坐致兮安得仙人之術解化如
飛蓬吾將西登乎崑崙兮出於九州之外覽星辰之
浮没視日月之隱蔽披閶闔之淸風飲黃流(一作/河)之
巨派羽翰不可以揷余之兩腋兮畏舉身而下墜旣
欲泛乎南溟兮瘴毒流膏而鑠骨何異避喧之(一作/而)
趨市兮又如惡影之就日又欲臨乎北荒兮飛雪層
冰之所聚鬼方窮髮(一作/徼)無人迹兮乃龍虵之雜處
四方上下皆不得以徃兮顧此大熱吾不知夫所逃
萬物並生於天地豈余身之獨遭任寒暑之自然兮
成嵗功而不勞惟衰病之不堪兮譬燎枯而灼焦矧
空廬之湫卑兮甚龜蝸之跼縮飛蚊幸余之露坐兮
壁蝎伺余之入屋(一作蠅蚊幸余之虚坐/兮蝨蝎伺余於壁屋)頼有客之
哀余兮贈端石與蘄竹得飽食以安(一作/與晝)寢兮瑩枕
冰而簟玉知其無可奈何而安之兮乃聖賢之髙躅
惟冥心以息慮兮庶可忘於煩酷
　　　憎蒼蠅賦
蒼蠅蒼蠅吾嗟爾之爲生旣無蜂蠆之毒尾又無蚊
䖟之利觜幸不爲人之畏胡不爲人之喜爾形至眇
爾欲易盈杯盂殘瀝砧几餘腥所希杪忽過則難勝
苦何求而不足乃終日而營營逐氣尋香無處不到
頃刻而集誰相告報其在物也雖微其爲害也至要
若乃華榱廣厦珍簟方牀炎風之燠夏日之長神昬
氣蹙流汗成漿委四支而莫舉眊兩目其茫洋惟髙
枕之一覺冀煩歊之暫忘念於爾而何負乃於吾而
見殃尋頭撲面入袖穿裳或集眉端或㳂眼眶目欲
瞑而復警臂巳痺而猶攘於此之時孔子何由見周
公於髣髴莊生安得與蝴蝶而飛揚徒使蒼頭丫髻
巨扇揮颺咸頭垂而腕脫毎立寐而顚僵此其爲害
者一也又如峻宇髙堂嘉賔上客沽酒市脯鋪筵設
席聊娱一日之餘閑奈爾衆多之莫敵或集器皿或
屯几格或醉醇酎因之没溺或投熱羮遂喪其魄諒
雖死而不悔亦可戒夫貪得尤忌赤頭號爲景迹一
有霑汙人皆不食奈何引類呼朋揺頭鼓翼聚散倐
忽往來絡繹方其賔主獻酬衣冠儼飾使吾揮手頓
足改容失色於此之時王衍何暇於淸談賈誼堪爲
之太息此其爲害者二也又如醯醢之品醬臡之制
及時月而收藏謹缾罌之固濟乃衆力以攻鑚極百
端而窺覬至於大胾肥牲嘉肴美味蓋藏稍露於罅
隙守者或時而假寐纔稍怠於防嚴已輒遺其種類
莫不養息蕃滋淋漓敗壞使親朋卒至索爾以無歡
臧獲懷憂因之而得罪此其爲害者三也是皆大者
餘悉難名嗚呼止棘之詩垂之六經於此見詩人之
博物比興之爲精冝乎以爾刺䜛人之亂國誠可嫉
而可憎
　　雜文五首
　　　醉翁吟(并序一作醉翁述)
余作醉翁亭于滁州(一作余於滁/作醉翁亭有)太常博士沈遵(一/有)
(者/字)好竒之士也聞而(一止/作甞)往遊焉愛其山水歸而以
琴寫之作醉翁吟三疊去年秋(一無/秋字)余奉使契丹沈
君(一作/子)㑹余(一作于一/有於字)恩冀之間夜䦨酒半(一無此/四字)
援琴而作之有其聲而無其辭乃爲之辭以贈(一作/遺)
之其辭曰
始翁之來(二作翁/之來兮)獸見而深伏鳥見而髙飛翁醒而
往兮醉而歸朝醒暮醉兮無有四時鳥鳴樂其林獸
出遊其蹊咿嚶啁􁛲於翁前兮醉(一有/而字)不知有心不
能以無情兮有合必有離水潺潺兮翁忽去而不顧
山岑岑兮翁復來而幾時風嫋嫋兮山木落春年年
兮山草菲嗟我無德於其人兮有情於山禽與野麋
賢哉沈子兮能寫我心而慰彼相思
　　　山中之樂(并序一本題下云/三章送慧勤上人)
佛者慧勤餘杭人也少去父母長無妻子以衣食于
佛之徒往來京師二十年其人聰明材智亦甞學問
于賢士大夫今其南歸遂將窮極呉越甌閩江湖海
上之諸山以肆其所適予嘉其甞有聞於吾人也於
其行也(一本無/四字)爲作山中之樂三章(一本有以/送之旣)極道
山林間事以動蕩其心意而卒反之於正其辭曰
江上山兮海上峯藹靑蒼兮杳㠝叢霞飛霧散兮邈
乎靑空天鑱鬼削兮壁立於鴻蒙崖懸磴絶兮險且
窮穿雲渡水兮(一無/兮字)忽得路而不知其深之幾重中
有平田廣谷兮與丗隔絶猶有太古之遺風泉甘土
肥兮鳥獸雝雝其人麋鹿兮旣壽而豐不知人間之
幾時兮但見草木華落爲春冬嗟丗之人兮曷不歸
來乎山中山中之樂不可見今子其往兮誰逢(其/一)丹
莖翠蔓兮巖壑玲瓏水聲聒聒兮花氣濛濛石巉巉
兮橫(一作/當)路風颯颯兮吹松雲冥冥兮雨霏霏白猿
夜嘯兮靑楓朝日出兮林間澗谷紛以靑紅千林靜
兮秋月百草香兮春風嗟丗之人兮曷不歸來乎山
中山中之樂不可得今子其往兮誰從(其/二)梯崖􁀌險
兮佛廟仙宫耀空山兮鬱穹隆彼之人兮固(一無/固字)亦
目明而耳聰寵辱不干其慮兮仁義不被其躬䕃長
(一作/喬)松之蓊蔚兮藉纎草之丰茸茍其中以自足兮
忘其服胡而顚童自古智能魁傑之士兮固亦絶丗
而逃蹤惜天材之甚良兮而(一無/而字)自棄於無庸嗟彼
之人兮胡爲老乎山中山中之樂不可乆遲子之返
兮誰同(其/三)
　　　雜說三首(一有并序二字)
夏六月暑雨旣止歐陽子坐於樹間仰視天與月星
(一作日/月星辰)行度見星有殞者夜旣乆露下聞草間蚯蚓
之聲益急其感干耳目者有動乎其中作雜說
蚓食土而飲泉其爲生也簡而易足然仰其穴而鳴
若號若呼若嘯若歌(一作若/歌若嘯)其亦有所求邪抑其求
易足而自鳴其樂邪苦(一作/抑歎)其生之陋而自悲其不
幸邪將自喜其聲而鳴其類邪豈其時至氣作不自
知其所以然而不能自止者邪何其聒然而不止也
吾於是乎有感(一本此/屬次篇)
星殞于地腥礦頑醜化爲惡石其昭然在上而萬物
仰之者精氣之聚爾及其斃也瓦礫之不若也人之
死骨肉臭腐螻蟻之食爾其貴乎萬物者亦精氣也
其精氣不奪于物則藴而爲思慮發而爲事業著而
爲文章昭乎百丗之上而仰乎百丗之下非如星之
精氣隨其斃而滅也可不貴哉而生也利慾以昬耗
之死也臭腐而棄之而(一無/而字)惑者方曰足乎利慾所
(一無/所字)以厚吾身吾於是乎有感
天西行日月五星皆東行日一歲而一周月疾於日
(一本無/三字)一月而一周天又疾於月一日而一周星有
遲有速有逆有順是四者各自行而若不相爲謀其
動而不勞運而不巳自古以來未甞一刻息也是何
爲哉夫四者所以相須而成晝夜四時寒暑者也一
刻而息則四時不得其平萬物不得其生蓋其所任
者重矣人之有君子也其任亦重矣萬丗之所治萬
物之所利故曰自彊不息又曰死而後巳者其知所
任矣然則君子之學也其可一日而息乎吾於是乎
有感(一本此/屬首篇)
居士集卷第十五
　熈寧五年秋七月男發等編定
　　紹熈二年三月郡人孫謙益校正
黃楊樹子賦多黃楊樹子(一無/子字)濆激(濆當/作噴)
鳴蟬賦崢嶸(石本嶸/作􁤗)
病暑賦又如(一作/又同)空廬(一作/室廬)
憎蒼蠅賦丫髻(一作/丫髮)
醉翁吟序作醉翁吟(作一/作爲)
雜說第三任矣(此下一/有乎字)學也(此上一/有於字)
外集卷第十六　歐陽文忠公集六十六
　　書一
　　　上范司諫書
月日具官謹齋沐拜書司諫學士執事前月中得進
奏吏報云自陳州召至闕拜司諫即欲爲一書以賀
多事怱(一作/卒)卒未能也司諫七品官爾於執事得之
不爲喜而獨區區欲一賀者誠以諫官者天下之得
失一時之公議繫焉今世之官自九卿百執事外至
一郡縣吏非無貴官大職可以行其道也然縣越其
封郡逾其境雖賢守長不得行以其有守也吏部之
官不得理兵部鴻臚之卿不得理光禄以其有司也
若天下之失得生民之利害社稷之大計惟所見聞
而不繫職司者獨宰相可行之諫官可言之爾故(一/有)
(謂/字)士學古懷道者仕於時不得爲宰相必爲諫官諫
官雖卑與宰相等天子曰不可宰相曰可天子曰然
宰相曰不然坐乎廟堂之上與天子相可否者宰相
也天子曰是諫官曰非天子曰必行諫官曰必不可
行立殿陛之前與天子争是非者諫官也宰相尊行
其道諫官卑行其言言行道亦行也九卿百司郡縣
之吏守一職者任一職之責宰相諫官繫天下之事
亦任天下之責然宰相九卿而下失職者受責於有
司諫官之失職也取譏於君子有司之法行乎一時
君子之譏著之簡冊(一作/冊書)而昭明垂之百世而不泯
甚可懼也夫七品之官任天下之責懼百世之譏豈
不重邪(一作/歟)非材且賢者不能爲也近執事始被召
於陳州洛之士大夫相與語曰我識范君知其材也
其來不爲御史必爲諫官及命下果然則又相與語
曰我識范君知其賢也他日聞有立天子陛下直辭
正色靣爭庭論者非他人必范君也拜命以來翹首
企足竚乎有聞而卒未也竊惑之豈洛之士大夫能
料於前而不能料於後也將執事有待而爲也昔韓
退之作爭臣論以譏陽城不能極諫卒以諫顯人皆
謂城之不諫盖有待而然退之不識其意而妄譏脩
獨以謂不然當退之作論時城爲諫議大夫巳五年
後又二年始庭論陸贄及沮裴延齡作相欲裂其麻
纔兩事爾當德宗時可謂多事矣授受失宜叛將強
臣羅列天下又多猜忌進任小人於此之時豈無一
事可言而須七年耶當時之事豈無急於沮延齡論
陸贄兩事也謂宜朝拜官而夕奏䟽也幸而城爲諫
官七年適遇延齡陸贄事一諫而罷以塞其責向使
止五年六年而遂遷司業是終無一言而去也何所
取哉今之居官者率三歳而一遷或一二歳甚者半
歳而遷也此又非一可以待乎七年也今天子躬親
庶政化理清明雖爲無事然自千里詔執事而拜是
官者豈不欲聞正議而樂讜言乎然今未聞有所言
說使天下知朝廷有正士而彰吾君有納諫之明也
夫布衣韋帶之士窮居草茅坐誦書史常恨不見用
及用也又曰彼非我職不敢言或曰我位猶卑不得
言矣又曰我有待是終無一人言也可不惜哉伏惟
執事思天子所以見用之意懼君子百世之譏一陳
昌言以塞重望且解洛之士大夫之惑則幸甚幸甚
　　　與郭秀才書
僕昨以吏事至漢東秀才見僕於叔父家以啓事二
篇偕門刺先進自賔階拜起旋辟甚有儀坐而語諾
甚謹讀其辭温密華富甚可愛視秀才待僕之意甚
勤而禮也古人之相見必有歡欣交接之誠而不能
逹乃取羔羊雉鶩之類致其意爲贄而先既致其意
又恥其無文則以虎豹之皮繢畫之布以飾之然後
意逹情接客旣贄而主人必禮以答之爲陳酒殽幣
篚壺矢燕樂之具將其意又爲賦詩以陳其情今秀
才好學甚精博記書史務爲文辭不以羔禽皮布爲
飾獨以言文其身而其贄既美其意既勤矣宜秀才
責僕之答厚也僕既無主人之具以爲禮獨爲秀才
賦詩女曰鷄鳴之卒章曰知子之來之雜佩以贈之
取其知客之來豫儲珩璜琚瑀之美以送客雖無此
物猶言之以致其意厚也僕誠無此物可謂空言之
爾秀才年且少貌厚色揚志銳學敏因進其業脩其
辭暴練緝織之不已使其文采五色潤澤炳欝若贄
以見當世公卿大人非惟若僕空言以贈也必有分
庭而禮加籩豆實幣篚延爲上賔者惟勉之不巳
　　　與張秀才第一書(棐)
脩頓首致書秀才足下前日辱以詩賦雜文啓事爲
贄披讀三四不能輒休足下家籍河中爲郷進士精
學勵行嘗巳選於里升於府而試於有司矣誠可謂
彼邦之秀者歟然士之居也遊必有友學必有師其
郷必有先生長者府縣必有賢守長佐吏彼能爲足
下稱才而述美者宜不少矣今乃越數百里犯風霜
千(一作/好)大國望官府下首於閽謁者以道(一作/通)姓名
趨走拜伏於人之階廡間何其勤勞乎豈由心負其
所有而思以一發之邪将顧視其郷之狹陋不足自
廣而謂夫大國多賢士君子可以奮揚而光逺之邪
則足下之來也其志豈近而求豈小邪得非磨光濯
色計之熟卜之吉而後勇决以來邪今市之門旦而
啓商者趨焉賈者坐焉持寶而欲價者之焉賫金而
求寳者亦之焉間民無資攘臂以遊者亦之焉洛陽
天下之大市也來而欲價者有矣坐而爲之輕重者
有矣予居其間其官位學行無動人也是非可否不
足取信也其亦無資而攘臂以遊者也今足下之來
試其價既就於可以輕重者矣而反以及予夫以無
資者當求價之責雖知貪於所得而不知有以爲價
也故辱賜以來且慙且喜既不能塞所求以報厚意
姑道此以爲謝
　　　與張秀才第二書
脩頓首白秀才足下前日去後復取前所貺古今雜
文十數篇反復讀之若大節賦樂古太古曲(一作/典)等
篇言尤髙而志極大尋足下之意豈非閔世病俗究
古明道欲拔今以復之古而翦剥齊整凡今之紛殽
駮冗者歟然後益知足下之好學甚有志者也然而
述三皇太古之道捨近取逺務髙言而鮮事實此少
過也君子之於學也務爲道爲道必求知古知古明
道而後履之以身施之於事而又見於文章而發之
以信後世其道周公孔子孟軻之徒常履而行之者
是也其文章則六經所載至今而取信者是也其道
易知而可法其言易明而可行及誕者言之乃以混
蒙虚無爲道洪荒廣略爲古其道難法其言難行孔
子之言道曰道不逺人言中庸者曰率性之謂道又
曰可離非道也春秋之爲書也以成隱讓而不正之
傳者曰春秋信道不信邪謂隱未能蹈道齊侯遷衛
書城楚丘與其仁不與其專封傳者曰仁不勝道凡
此所謂道者乃聖人之道也此履之於身施之於事
而可得者也豈如誕者之言者耶堯禹之書皆曰若
稽古傅說曰事不師古匪說攸聞仲尼曰吾好古敏
以求之者凡此所謂古者其事乃君臣上下禮樂刑
法之事又豈如誕者之言者邪此君子之所學也夫
所謂捨近而取逺云者孔子曰(疑)生周之世去堯舜
逺孰與今去堯舜逺也孔子刪書斷自堯典而弗道
其前其所謂學則曰祖述堯舜如孔子之聖且勤而
弗道其前者豈不能邪盖以其漸逺而難彰不可以
信後世也今生於孔子之絶後而反欲求堯舜之巳
前世所謂務髙言而鮮事實者也(二字一/作云者)唐虞之道
爲百王首仲尼之歎曰蕩蕩乎謂髙深閎大而不可
名也及夫二典述之炳然(一作/如)使後世尊崇仰望不
可及其嚴若天然則書之言豈不髙邪然其事不過
於親九族平百姓憂水患問臣下誰可任以女妻舜
及祀山川見諸侯齊律度謹權衡(一有斗/斛飾字)使臣下誅
放四罪而巳孔子之後惟孟軻最知道然其言不過
於教人樹桑麻畜雞豚以謂養生送死爲王道之本
夫二典之文豈不爲文孟軻之言道豈不爲道而其
事乃世人之甚易知而近者盖切於事實而已今學
者不深本之乃樂誕者之言思混沌於古初以無形
爲至道者無有高下逺近使賢者能之愚者可勉而
至無過不及而一本乎大中故能亘萬世可行而不
變也今以謂不足爲而務髙逺之爲勝以廣誕者無
用之說是非學者之所盡心也宜少下其高而近其
逺以及乎中則庶乎至矣凡僕之所論者皆陳言淺
語如足下之多聞博學不宜爲足下道之也然某之
所以云者本(一作/卒)欲損足下髙逺而俯就之則安(一/作)
(又)敢務爲竒言以自髙邪幸足下少思焉
　　　與石推官第一書
脩頓首再拜白公操足下前歳於洛陽得在鄆州時
所寄書卒然不能即報遂以及今然其勤心未必若
書之怠而獨不知公操察不察也脩來京師已一歳
也宋州臨汴水公操之譽日與南方之舟至京師脩
少與時人相接尤寡而譽者無日不聞若幸使盡識
舟上人則公操之美可(一作/何)勝道哉凡人之相親者
居則握手共席道歡欣既别則問疾病起居以相爲
憂者常人之情爾若聞如足下之譽者何必問其他
乎聞之欣然亦不減握手之樂也夫不以相見爲歡
樂不以疾病爲憂問是豈無情者乎得非相期者在
於道爾其或有過而不至于道者乃可爲憂也近於
君子之於學是而巳不聞爲異也好學莫如揚雄亦
曰如此然古之人或有稱獨行而髙世者考其行亦
不過乎君子但與世之庸人不合爾行非異世蓋人
不及而反棄之舉世斥以爲異者歟及其過聖人猶
欲就之於中庸況今書前不師乎古後不足以爲來
者法雖天下皆好之猶不可爲況天下皆非之乃獨
爲之何也是果好異以取高歟然嚮謂公操能使人
譽者豈其履中道秉常德而然歟抑亦昂然自異以
驚世人而得之歟古之教童子者立必正聽不傾常
視之母誑勤謹乎其始惟恐其見異而惑也今足下
端然居乎學舍以教人爲師而反率然以自異顧學
者何所法哉不幸學者皆從而効之足下又果爲獨
異乎今不急止則懼他日有責後生之好恠者推其
事罪以奉歸此脩所以爲憂而敢告也惟幸察之不
宣同年弟歐陽某頓首
　　第二書
脩頓首白公操足下前同年徐君行因得寓書論足
下書之恠時僕有妹居襄城喪其夫匍匐將徃視之
故不能盡其所以云者而略陳焉足下雖不以僕爲
狂愚而絶之復之以書然果未能諭僕之意非足下
之不諭由僕聽之不審而論之之略之過也僕見足
下書久矣不即有云而今乃云者何邪始見之疑乎
不能書又疑乎忽而不學夫書一藝爾人或不能與
忽不學時不必論是以黙黙然及來京師見二像石
本及聞說者云足下不欲同俗而力爲之如前所陳
者是誠可諍矣然後一進其說及得足下書自謂不
能與前所聞者異然後知所聽之不審也然足下於
僕之言亦似未審者足下謂世之善書者能鍾王虞
柳不過一藝已之所學乃堯舜周孔之道不必善書
又云因僕之言欲勉學之者此皆非也夫所謂鍾王
虞柳之書者非獨足下薄之僕固亦薄之矣世之有
好學其書而恱之者與嗜飲茗閱畫圖無異但其性
之一僻爾豈君子之所務乎然至於書則不可無法
古之始有文字也務乎記事而因物取類爲其象故
周禮六藝有六書之學其點畫曲直皆有其說揚子
曰斷木爲棊梡革爲鞠亦皆有法焉而況書乎今雖
隸字已變於古而變古爲隸者非聖人不足師法然
其點畫曲直猶有準則如毋母彳亻之相近易之則
亂而不可讀矣今足下以其直者爲斜以其方者爲
圎而曰我第行堯舜周孔之道此甚不可也譬如設
饌於案加帽於首正襟而坐然後食者此世人常爾
若其納足於帽反衣而衣坐乎案上以飯實酒巵而
食曰我行堯舜周孔之道者以此之於世可乎不可
也則書雖末事而當從常法不可以爲怪亦猶是矣
然足下了不省僕之意凡僕之所陳者非論書之善
不但患乎近怪自異以惑後生也若果不能又何必
學僕豈區區勸足下以學書者乎足下又云我實有
獨異於世者以疾釋老斥文章之雕刻者此又大不
可也夫釋老惑者之所爲雕刻文章薄者之所爲足
下安知世無明誠質厚君子之不爲乎足下自以爲
異是待天下無君子之與已同也仲尼曰後上可畏
安知來者之不如今也是則仲尼一言不敢遺天下
之後生足下一言待天下以無君子此故所謂大不
可也夫士之不爲釋老與不雕刻文章者譬如爲吏
而不受貨(一作/禄)財蓋道當爾不足恃以爲賢也屬久
苦小疾無意思不宣某頓首
　　　答西京王相公書
月日某謹齋沐頓首復書于相公閤下所遣使二十
一日至許州獲賜書一通伏讀周復且慚且悸脩幸
得僃下吏承寵光日趨走于前竊慕古人堂下一言
之獻思有所陳而恨愚無識不足自效徒抱區區之
心者有日矣昨以初去府輒因奏記陳己踈淺(一作/賤)
得蒙大君子休德之幸以爲離去眷戀之辭既有次
第臨治以來施政之善者顧寮吏宜有助而闇懦獨
無能之過以爲謝因又妄思一言之獻以畢曩時區
區之心以爲忠懇又輒賛德美願廣功業益休問以
爲禱其誠雖勤其言狂惑猶即蓍龜之神而再三黷
宜其拒以不應伏蒙相公不即棄絶猶辱以書條陳
曉諭以爲寵若其爲賜也厚矣然伏讀求繹似有未
察其誠者敢一終其說以逃責焉某聞古之爲政者
必視年之豐凶年凶則節國用振民窮姦盗生爭訟
多而其政䌓年豐民樂然後休息而簡安之以復其
常此善爲政者之術而禮典之所載也凡某前所陳
者亦不過如是而已其意謂夫乘凶年之後災沴消
息風雨既時耕種既得常平之粟既出而民有食關
西之運既重至而軍不乏不旱不蝗下民樂利天子
不憂慮能如是然後務大體簡細事而已豈有直以
鎮俗(一作/雅)救民愁無爲置軍食之說邪伏惟詳而察
之昔者孔子嘗爲委吏必曰稱其職而已蓋苟守其
官不敢慢其事而思其他伏惟相公所賜之書有居
官不出位之言有以見君子用心也然某之所陳非
謂略一邦之小而不爲湏四海之廣而後施以棄職
而越思也蓋願乎進德廣業思以致君而及天下不
以一邦而止既禱且勸之辭也噫士之至賤敢以言
干其上者有三焉不量輕重之勢不度貴賤之位必
爭以理而後止者此直士也蒙德思報不計善否務
罄其誠而言者此知義之士也其言乖謬不合道理
問不及而自僣者此狂士(三字一/作狂者)也然直士之言雖
逆意宜思而擇報德之言雖善原其心之所來宜容
而納狂者之言既狂矣宜不足與之辨某士之賤者
敢有干而云者於斯三者有其二焉伏惟相公擇之
納之不足與之辨而絶之惟所賜焉
　　　投時相書
某不佞疲軟不能強筋骨與工人田夫坐市區服畎
畝爲力役之勞獨好取古書文字考尋前世以來聖
賢君子之所爲與古之車旗服器名色等數以求國
家之治賢愚之任至其炳然而精者時亦穿蠧盗取
飾爲文辭以自欣喜然其爲道閎深肆大非愚且迂
能所究及用功益精力益不足其勞反甚於市區畎
畝而其所得較之誠有不及焉豈勞力而役業者成
功易勤心而爲道者至之難歟欲悔其所難而反就
其易則復慙聖人爲山一簣止焉之言不敢叛棄故
退失其小人之事進不及君子之文茫然其心罔識
所嚮若棄車川游澷於中流不克攸濟回視陸者顧
瞻徨徨然復思之人之有材能抱道德懷智慮而可
自肆於世者雖聖與賢未嘗不無不幸焉禹之偏枯
卻克之跛丘明之盲有不幸其身者矣抱關擊柝恓
惶奔走孟子之戰國揚雄之新室有不幸其時者矣
少焉而材學焉而不回賈誼之毁仲舒之禁錮雖有
其時有不幸其偶者矣今以六尺可用之軀生太平
有道之世無進身毀罪之懼是其身時偶三者皆幸
於古人之所有者獨不至焉豈天之所予不兩足歟
亦勉之未臻歟伏惟明公履道懷正以相天下上以
承天子社稷之大計下以理公卿百職之宜賢者任
之以能不賢者任之以力由士大夫下至於工商賤
技皆適其分而收其長如脩之愚既不足任之能亦
不堪任以力徒以常有志於學也今幸以文字試於
有司因自顧其身時偶三者之幸也不能黙然以自
羞謹以所業雜文五軸贄閽人以俟進退之命焉
外集卷第十六
奏議卷第十六　歐陽文忠公集一百十二
　　翰苑
　　　乞與尹􁀌一官狀(嘉祐四年)
右臣等伏見故起居舎人直龍圖閣尹洙文學議論
爲當世所稱忠義剛正有古人之節𥘉蒙朝廷擢在
館閣而能不畏權臣力排衆黨以論范仲淹事遂坐
貶黜其後元昊僣叛用兵一方當國家有西顧之憂
思得材謀之臣以濟多事而洙自初出師至於元昊
納欵始終常在兵間比一時之人最爲宣力而群邪
醜正誣􁀌百端卒䧟罪辜流竄以死嚮蒙陛下仁聖
恩憐哀其冤枉特賜清雪俾復官資足以感勤群心
勸勵忠義今洙孤㓜並在西京家道屢空衣食不給
洙止一男􁀌年方十餘歲􁏁然無依實可嗟惻伏見
将來祫享大禮在近群臣皆得奏䕃子孫伏望聖慈
録洙遺忠憫洙不幸特賜其子一官庶霑寸禄以免
飢寒則天地之仁幽顯蒙徳臣等忝列侍從愧無獻
納苟有所見不敢不言謹具狀奏聞伏候勑㫖
　　　舉丁寳臣狀(同前)
右臣竊見太常丞湖州監酒務(一作/稅)丁寳臣前任知
端州日因遭儂智髙事停官叙理監當方智髙攻劫
嶺南州縣例以素無備禦官吏各至犇逃如(一作/兼)聞
當時獨寳臣曽捉得智髙探事人便行斬决及曽鬪
敵朝廷以其如此故他人皆奪兩官獨寳臣只奪一
官以此見其比衆人情理之輕臣伏見寳臣履行清
純頗有官業惟海賊遽至力屈致敗出於不幸今者
伏遇祫享恩赦欲望聖慈特與不候監當滿任牽復
官資就移一親民差遣如後犯入已贓臣甘當同罪
謹具奏聞伏候勑㫖
　　　乞免舉臺官劄子(嘉祐四年)
臣近凖勑爲見闕臺官下學士院令臣與孫抃等同
共保舉兩人聞奏者伏以學士之職置自有唐初以
文辭供奉人主其後漸見親信至於朝廷機宻及大
除拜毎𬒳詢訪皆與參決當時居是職者選擇旣精
信任亦重下至五代莫不皆然國朝遵用唐制尤重
其任自比年以來選用之際時容繆濫職以人廢官
以人輕徃時臺官闕人只命學士一貟獨舉今乃令
三人共舉若以爲俱可信則一貟足以公舉若以爲
俱不可信則雖衆舉亦豈爲得人若以爲有可信有
不可信者則自宜捨不可信者專委可信者其不可
信者旣不稱職罷黜之可也以臣思之朝廷所以遽
改舊制而學士不足取信皆由用非其人如臣是也
今在院學士三貟孫抃胡宿各曽獨舉臺官朝廷甞
所取信惟臣未曽舉人伏念臣材識庸暗不能知人
使臣隨衆署名則臣實爲耻欲三人所見皆一則理
必不能欲望聖慈免臣共舉却依舊制只命學士一
貟專舉況孫抃胡宿甞曽舉官可以不疑如以臣爲
不可獨任乞候將來續有臺官貟闕更不差臣專舉
非敢避事直以任非其才不足取信致煩朝廷改更
舊制以此不敢不言今取進止
　　　論許懷徳狀(嘉祐五年)
右臣今月初四日當直準内降許懷徳讓恩命表一
道撰批答臣勘㑹昨來許懷徳祫享加恩自合兩表
陳讓只曽投進一表批答後更不曽進第二表稽停
至今四十餘日制書留在閤門旣不受命又不陳讓
直至今來移鎮方於讓表内因帶引叙前來祫享加
恩乞併寢二命盖懷徳以祫享例加恩命爲輕所以
更無表讓却於今來表内因帶叙陳其前來恩制乆
巳稽留不讓不受顯是輕侮朝廷違慢君命閤門無
所申舉臺司風憲亦無彈糾況懷徳身是將臣職典
禁衞敢此違廢國家典制罪大不恭其批答臣未敢
撰辭乞下所司勘劾懷徳正以典刑庶肅朝綱以戒
不恪謹具狀奏聞伏候勑㫖
　　　再論許懷徳狀(同前)
臣竊以謂治天下在明號令正朝廷在修紀綱號令
所行紀綱所振由人主有賞罰之柄也若號令出而
不從紀綱弛而不整又不以賞罰臨之而欲正朝廷
治天下臣不知其可也今者陛下親祀宗廟不敢獨
受其福推恩群臣徧及中外此聖徳之至深厚也而
臣下輒敢有所輕重以謂例恩泛及視以爲輕而慢
之原其情理其可恕乎方祫享始畢恩典推行命出
之日宰相押班百官在列宣揚制誥布告天下而將
臣偃蹇不肯受命稽停制書四十餘日有司無所申
舉恬然不以爲恠是陛下號令不能行於朝廷而紀
綱弛壞於武士凡士之知治體者皆爲陛下惜也臣
謂方今國家全盛天下無虞非有彊臣悍將難制之
患而握兵之帥輒敢如此不畏朝廷者盖由從前不
惜事體因循寛弛有以馴致也今若又不正其罪罰
而公爲縱弛則恐朝廷失刑自此而始武臣驕慢亦
自此而始號令不行於下紀綱遂壞於上亦自此而
始夫古人所謂見於未萌者智之明也若事有萌而
能杜其漸者又其次也若見其漸而興之浸成後患
者深可戒也臣前日爲許懷徳事曽有奏論略陳大
槩蓋以方今賞罰之行只據簿書法令以從事而罕
思治體況如懷徳在法非輕於事體又重故臣復罄
愚瞽伏乞聖慈裁擇而行之
　　　論茶法奏狀(嘉祐五年)
右臣伏見朝廷近改茶法本欲救其弊失而爲國誤
計者不能深思逺慮究其本末惟知圖利而不圖其
害方一二大臣銳於改作之時樂其合意倉卒輕信
遂決而行之令下之日猶恐天下有以爲非者遂直
詆好言之士指爲立異之人峻設刑名禁其論議事
旣施行而人知其不便者十蓋八九然君子知時方
厭言而意殆(一無/二字)不肯言小人畏法懼罪而不敢言
今行之踰年公私不便爲害旣多而一二大臣以前
者行之太果令之太峻勢旣難回不能遽改而士大
夫能知其事者但騰口於道路而未敢顯言於朝廷
幽逺之民日𬒳其患者徒怨嗟於閭里而無由得聞
于天聽陛下聦明仁聖開廣言路從前容納𥙷益尤
多今一旦下令改事先爲峻法禁絶人言中外聞之
莫不嗟駭語曰防民之口甚於防川川壅而潰傷人
必多今壅民之口已踰年矣民之𬒳害(一作/患)者亦已
衆矣古不虚語於今見焉臣亦聞方(一作/𥘉)改法之時
商議已定猶選差官數人分出諸路訪求利害然則
一二(一作/二三)大臣不惟𥘉無害民之意實亦未有自信
之心但所遣(一作/使)之人旣(一無/此字)見朝廷必欲更改不
敢沮議又志在希合以求功賞傳聞所至州縣不容
(一作/用)吏民有所陳述直云朝廷意在必行但來(一無/此字)
要一審狀爾果如所傳則誤事者在此數人而已(一/無)
(二/字)蓋𥘉以輕信於人施行太果今若明見其害救失
何遲患莫大於遂非過莫深乎不改臣於茶法本不
詳知但外論旣喧聞聽漸熟古之爲國者庶人得謗
於道商旅得議於市而士得傳言於朝正爲此也臣
竊聞議者謂茶之新法旣行而民無私販之罪歲省
刑人甚多此一利也然而爲害者五焉江南荆湖兩
浙數路之民舊納茶稅今變租錢使民破産亡家怨
嗟愁苦不可堪忍或舉族而逃或自經而死此其爲
害一也自新法旣用小商所販至少大商絶不通行
前世爲法以抑豪商不使過侵國利與爲僣侈而已
至於通流貨財雖三代至治猶分四民以相利養今
乃斷絶商旅此其爲害二也自新法之行稅茶路分
猶有舊茶之稅而新茶之稅絶少年歲之間舊茶稅
盡新稅不登則頓虧國用此其爲害三也徃時官茶
容民入雜故茶多而賤徧行天下今民自買賣須要
真茶真茶不多其價遂貴小商不能多販又不暇逺
行故近茶之處頓食貴茶逺茶之方向去更無茶食
此其爲害四也近年河北軍糧用見錢之法民入米
於州縣以鈔筭茶於京師三司爲於諸埸務中擇近
上埸分特留八處專應副河北入米之人飜鈔筭請
今埸務盡廢然猶有舊茶可筭所以河北和糴日下
未妨竊聞自明年以後舊茶當盡無可筭請則河北一
和糴實要見錢不惟客旅得錢變轉不動兼亦自京
師歲歲輦錢於河北和糴理必不能此其爲害五也
一利不足以𥙷五害今雖欲減放租錢以救其弊此
得寛民之一端爾然未盡公私之利害也伏望聖慈
特詔主議之臣不護前失深思今害黜其遂非之心
無襲弭謗之迹除去前令許人獻說亟加詳定精求
其當庶幾不失祖宗之舊制臣冐禁有言伏待罪責
謹具狀奏聞伏候勑㫖(李燾長編說五害處止是節/文仍改變轉不動一句爲艱)
(於移/用)
　　　論監牧劄子(嘉祐五年)
臣所領羣牧司近準宣差吴中復王安石王陶等同
共相度監牧利害事竊以國馬之制置自祖宗歲月
旣深官司失守積習成弊匪止一時前後因循重於
改作今者幸蒙朝廷因言事之官有所陳述選差臣
寮相度更改臣以謂監牧之設法制具存條目旣繁
弊病亦衆若秖坐案文籍就加増損恐不足以深革
弊源如欲大爲更張剏立制度則凡於利害難以遥
度必須目見心曉熟於其事然後可以審詳裁制果
決不疑蓋謀於始也不精則行於後也難乆況此是
臣本職豈敢辭勞欲乞權暫差臣仍於吴中復等三
人内更差一人與臣同詣左右廂監牧地頭躬親按
視至於土地廣狹水草善惡歲時孳牧吏卒勤惰以
至牝牡種類各隨所宜棚井温涼亦有便否嚮何以
致馬之耗減今何以得馬之蕃滋旣詳究其根源兼
旁采於衆議如此不三數月間可以周遍然後更將
前後臣寮起請與衆官叅詳審處與其坐而遥度倉
卒改更其爲得失不可同日而論也臣又竊思今之
馬政(一有/者字)皆因唐制而今馬多少與唐不同者其利
病甚多不可悉(一作/槩)舉至於唐世牧地皆與馬性相
宜西起隴右金城平涼天水外曁河曲之野内則岐
豳涇寧東接銀夏又東至於樓煩皆(一作/此)唐養馬之
地也以今考之或䧟没夷狄或巳爲民田皆不可復
得惟聞今(一作惟/今之)河東(一有/路字)嵐石之間山荒甚多及
汾河之側草地亦廣其間草軟水甘最宜牧養徃時
河東軍馬常在此處牧放今馬數全少閑地極多此
乃唐樓煩監地也可以興置一監臣以謂推迹而求
之則天池元池三監之地尚冀可得又臣徃年因奉
使河東甞行威勝以東及遼州平定軍見其不耕之
地甚多而河東一路山川深峻水草甚佳其地髙寒
必宜馬性及京西唐汝之間乆荒之地其數甚廣欲
乞更下河東京西轉運司差官就近於轄下訪求草
地有可以興置監牧處如稍見次第即乞朝廷差官
與羣牧司官員同共徃彼踏行擘畫若可以興置新
監則河北諸監内有地不宜馬處却可議行廢罷惟
估馬一司利害最爲易見若國家廣捐金帛則劵馬
利厚來者必多於其多中時得好馬若有司惜費則
蕃部利薄馬來漸少兼亦好馬不來然而招誘之方
事非一體亦須知其委曲欲乞特差羣牧司或禮賔
院官一貟直至秦州以來體問蕃部劵馬利害凡此
三者雖暫差官比及吴中復等檢閱本司文字講求
商議未就之間巳各來復可以參酌相度庻不倉卒
輕爲改更如允臣所請乞賜施行今取進止(一作國/馬之制)
(置自祖宗嵗月旣深官失其守積習成弊匪止一時/伏覩詔書命奎等商度利害將有更革臣以謂監牧)
(之設法制具存條日旣繁其弊亦衆若止坐案文籍/就加增損恐不足以深革弊源如欲大為更張剏立)
(制度則凡於利害難以遥度蓋謀於始也不精則行/於後也難乆請詔相度官一人同臣躬按左右廂監)
(牧凡土地廣狹水草善惡歳時孳牧吏卒勤墮以至/牝牡種類各隨所宜棚井温涼亦有便否嚮何以致)
(馬之耗減今何以得馬之蕃滋詳究根源旁采衆議/然後以比日臣寮奏請參詳審處與其坐而遥度倉)
(卒改更其爲得失不可同日而論也臣又竊思今之/馬政皆因唐制而今馬多少與唐不同者其利病甚)
(多不可槩舉至於唐世牧地皆與馬性相宜西起隴/右金城平涼天水外曁河曲之野内則歧豳涇寧東)
(接銀夏又東至於樓頌此唐養馬之地也以今考之/或䧟没夷狄或已為民田皆不可復得惟聞今河東)
(路嵐石之間山荒甚多及汾河之側草地亦廣其間/草軟水甘最宜養牧此乃唐樓煩監地也可以興置)
(一監臣以謂推迹而求之則樓煩元池天池三監之/地尚冀可得又臣往年奉使河東甞行威勝以東及)
(遼州平定軍見其不耕之地甚多而河東一路山川/深峻水草甚佳其地髙寒必宜馬性及京西路唐汝)
(之間乆荒之地其數甚廣請下河東京西轉運司遣/官訪草地有可以興置監牧則河北諸監有地不宜)
(馬可行廢罷至於估馬一司利害易見若國家廣捐/金帛則劵馬利厚來者必多若有司惜費則蕃部利)
(薄馬來寖少然而招誘之方事非一體請遣羣牧司/或禮賔院官一人至邊訪蕃部劵馬利害以此三者)
(參酌商議庻不倉卒輕爲改更/以上乃通鑑長編所載與集本頗異)
　　　舉章望之曽鞏王回等充館職狀(同前)
右臣猥以庸虚過蒙獎任竊惟古人報國之效無先
薦賢雖知人之難愧於不廣而髙材實行亦莫多得
苟有所見其敢黙然臣竊見祕書省校書郎章望之
學問通博文辭敏麗不急仕進行義自修東南士子
以爲師範太平州司法參軍曽鞏自爲進士已有時
名其所爲文章流布逺邇志節髙爽自守不回前亳
州衞真縣主簿王回學行純固論議精明尤通史傳
姓氏之書可備顧問此三人者皆一時之秀宜𬒳朝
廷樂育之仁而或廢處江湖或沉淪州縣不獲聞逹
議者惜之其章望之曽鞏王回臣今保舉堪充館閣
職任欲望聖慈特賜甄擢如後不如舉狀臣甘當同
罪謹具狀奏聞伏候勑㫖
　　　舉蘇軾應制科狀(嘉祐五年)
右臣伏以國家開設科目以待儁賢又詔兩省之臣
舉其所知各以聞逹所以廣得人之路副仄席之求
臣雖庸暗其敢不勉臣伏見新授河南府福昌縣主
簿蘇軾學問通博資識明敏(一作姿/識敏明)文采爛然論議
蠭出其行業脩飭名聲甚逺臣今保舉堪應材識兼
茂明於體用科欲望聖慈召付有司試其所對如有
繆舉臣甘伏朝典謹具狀奏聞伏候勑㫖
　　　免進五代史狀(同前)
右臣準中書劄子為知制誥范鎮等奏乞取臣五代
文草付唐書局繕寫上進事伏念臣本以孤拙初無
他能少急養親遂學干禄勉作舉業以應所司自忝
竊於科名不忍忘其素習時有妄作皆應用文字至
於筆削舊史襃貶前世著爲成法臣豈敢當徃者曽
任夷陵縣令及知滁州以負罪謫官閑僻無事因將
五代史試加𥙷緝而外方難得文字檢閱所以銓次
未成昨自還朝便蒙差在唐書局因之無暇更及私
書是致全然未成次第欲候得外任差遣庻因公事
之暇漸次整緝成書仍復精加考定方敢投進冀於
文治之朝不爲多士所誚謹具狀奏聞伏候勑㫖
　　　論刪去九經正義中䜟緯劄子
臣伏見國家近年以來更定貢舉之科以爲取士之
法建立學校而勤養士之方然士子文章未純節行
未篤不稱朝廷勵賢興善之意所以化民成俗之風
臣愚以謂士之所本在乎六經而自暴秦焚書聖道
中絶漢興收拾亡逸所存無幾或殘編斷簡出於屋
壁而餘齡昬眊得其口傳去聖旣逺莫可考證偏學
異說因自名家然而授受相傳尚有師法曁晉宋而
下師道漸亡章句之篇家藏私畜其後各爲箋傳附
著經文其說存亡以時好惡學者茫昧莫知所歸至
唐太宗時始詔名儒撰定九經之䟽號爲正義凡數
百篇自爾以來著爲定論凡不本正義者謂之異端
則學者之宗師百世之取信也然其所載旣愽所擇
不精多引䜟緯之書以相雜亂恠竒詭僻所謂非聖
之書異乎正義之名也臣欲乞特詔名儒學官悉取
九經之䟽刪去䜟緯之文使學者不爲恠異之言惑
亂然後經義純一無所駮雜其用功至少其爲益則
多臣愚以謂欲使士子學古勵行而不本六經欲學
六經而不去其詭異駮雜欲望功化之成不可得也
伏望聖慈下臣之言付外詳議今取進止
　　　議(一有/新字)學狀(嘉祐元年)
右臣等伏見近日言事之臣爲陛下言建學取士之
法者衆矣或欲立三舎以養生徒或欲復五經而置
愽士或欲但舉舊制而修廢墜或欲特創新學而立
科條其言雖殊其意則一陛下慎重其事下其議於
群臣而議者遂欲創新學立三舎因以辨士之能否
而命之以官其始也則教以經藝文辭其終也則取
以材識徳行聽其言則甚備考於事則難行夫建學
校以養賢論材徳而取士此皆有國之本務而帝王
之極致也而臣等謂之難行者何哉蓋以右今之體
不同而施設之方皆異也古之建學取士之制非如
今之法也蓋古之所謂爲政與設教者遲速異宜也
夫立時日以趨事考其功過而督以賞罰者爲政之
法也故政可速成若夫設教則以勸善興化尚賢勵
俗爲事其𬒳於人者漸則入於人也深収其效者遲
則推其功也逺故常緩而不迫古者家有塾黨有庠
遂有序國有學自天子諸侯之子下至國之俊選莫
不入學自成童而學至年四十而仕其習乎禮樂之
容講乎仁義之訓敦乎孝悌之行以養父兄事長上
信朋友而臨財廉處衆讓其修於身行於家逹于隣
里聞于郷黨然後詢於衆庶又定於長老之可信者
而薦之始謂之秀士乆之又取其甚秀者爲選士乆
之又取其甚秀者爲俊士乆之又取其甚秀者爲進
士然後辨其論隨其材而官之夫生七八十嵗而死
者人之常壽也古乃以四十而仕蓋用其半生爲學
考行又廣察以隣里郷黨而後其人可知然則積徳
累善如此勤而乆求賢審官如此慎而有次第然後
矯僞干利之士不容於其間而風俗不䧟於媮薄也
古之建學取士其施設之方如此也方今之制以貢
舉取人徃者四歲一詔貢舉而議者患於太遲更趣
之爲間歲而應舉之士來學於京師者類皆去其郷
里逺其父母妻子而爲旦暮干禄之計非如古人自
成童至于四十就學於其庠序而鄰里郷黨得以衆
察徐考其行實也蓋古之養士本於舒遲而今之取
人患於急迫此施設不同之大槩也臣請詳言方今
之弊旣以文學取士又欲以徳行官人且速取之歟
則真僞之情未辨是朝廷本欲以學勸人脩徳行(一/有)
(而/字)反以利誘人爲矯僞此其不可一也若遲取之歟
待其衆察徐考而漸進則文辭之士先已中於甲科
而徳行之人尚未登於内舎此其不可二也且今入
學之人皆四方之游士齎其一身而來烏合群處非
如古人在家在學自少至長親戚朋友隣里郷黨衆
察徐考其行實也不過取於同舎一時之毀譽而決
於學官數人之品藻爾然則同學之人蹈利爭進愛
憎之論必分朋黨昔東漢之俗尚名節而黨人之禍
及天下其始起於處士之横議而相訾也此其不可
三也夫人之材行若不因臨事而見則守常循理無
異衆人苟欲異衆則必爲迂僻竒恠以取徳行之名
而髙談虚論以求材識之譽前日慶曆之學其弊是
也此其不可四也今若外方專以文學貢士而京師
獨以徳行取人則實行素履著於郷曲而守道丘園
之士皆反見遺此其不可五也近者朝廷患四方之
士寓(一有/籍字)京師者多而不知其士行遂嚴其法使各
歸於郷里今又反使來聚於京師云欲考其徳行若
不用四方之士(一作/人)止取京師之士則又示人以不
廣此其不可六也夫儒者所謂能通古今者在知其
意逹其理而酌時之宜爾大抵古者教學之意緩而
不迫所以勸善興化養賢勵俗在於遲乆而不求近
効急功也臣謂宜於今而可行者立爲三舎可也復
五經博士可也特創新學雖不若即舊而脩廢然未
有甚害創之亦可也教學之意在乎敦本(一作在於/敦本教學)
(之/意)而修其實事給以糇糧多陳經籍選士之良者以
通經有道之士爲之師而舉(一作/謹)察其有過無行者
黜去之則在學之人皆善士也然後取以貢舉之法
待其居官爲吏已接於人事可以考其賢善優劣而
時取其尤出類者旌異之則士知修身力行(一作士/修其行)
非爲一時之利而可伸於終身則矯僞之行不作而
媮薄之風歸厚矣此所謂實事之可行於今者也臣
等伏見論學者四人其說各異而朝廷又下臣等俾
之詳定是欲盡衆人之見而採其長者爾故臣等敢
陳其所有以助衆議之一非敢好爲異論也伏望聖
慈特賜裁擇
奏議卷第十六
議學狀賢善(善字/疑)
　此卷薦蘇軾應制科云行業脩飾案說文以修爲
　飾以脩爲脯篇韻脩兼訓長故公字永叔今文集
　多以修爲脩不敢輕改者蓋當時集古録千卷皆
　有公之名印視其篆文乃從攸從彡未甞從月而
　漢武帝策董仲舒亦云何脩何飾古字簡少殆可
　通用公亦甞全用此句非如後人之拘也
　監牧考異　仁宗實録嘉祐四年公以翰林學士
　兼群牧使明年七月言者謂馬政不舉當有更革
　壬子命吴奎吴中復王安石王陶同相度利害八
　月奎等乞以監牧市馬就委陜西漕臣薛向措置
　而不及公之姓名考公奏劄云臣所領群牧司準
　宣差中復安石陶等同共相度利害又明年公入
　樞府復奏云昨差中復等與臣共議並不及壬子
　命奎之㫖公以兼職固當與三人同議無待降㫖
　然何爲獨不及奎今李燾長編載奎等請如公奏
　而實録有奎奏無公奏長編雖有公奏而比集中
　所載更改至四百餘字其間有云伏覩詔書命奎
　等商度利害而集本元無此語姑以長編所改附
　注其下當考
居士集卷第十六　歐陽文忠公集十六
　　論三首(或問一首附)
　　　正統論三首
　　　　序論
臣脩頓首死罪言伏見太宗皇帝時甞命薛居正等
撰梁唐(一作/後唐)晉漢周事爲五代史凡一百五十篇又
命李昉等編次前丗年號爲一篇(一作/卷)藏之秘府而
昉等以梁爲僞梁爲(一無/此字)僞則史不冝爲帝紀(一本/有而)
(後唐之事當續劉昫唐史爲一書或比/二漢離爲前後二十二字一前一作先)而(一作/則)亦無
曰五代者於理不安今又(一作/又今)司天所用崇天曆承
後唐書天祐至十九年而盡黜梁所建號援之於古
惟張軌不用東晉太興而虚稱建興非可以爲後丗
法蓋後唐務惡梁(一有/甚字)而欲黜之歷家不識古義但
用有司之傳遂不復改至於昉等𥘉非著書第採次
前丗名號以備有司之求因舊之失不專是正乃與
史官戾不相合皆非是臣愚因以謂正統王者所以
一民而臨天下三代用正朔後丗有建元之名然自
漢以來學者多言三代正朔(一作改正/朔之事)而恠仲尼甞
修尚書春秋與其學徒論述堯舜三代間事甚詳而
於正朔尤大事乃獨無明言頗疑三代無有其事及
於春秋得十月隕霜殺菽二月無冰推其時氣乃知
周以建子爲正(一有/月字)則三代固甞改正朔而仲尼曰
行夏之時又知聖人雖不明道正朔之事其意蓋非
商周之爲云其興也新民耳目不務純以德而更易
虚名至使四時與天不合不若夏時之正也及秦又
以十月爲正漢始稍分後元中元至于建元遂名年
以爲號由是而後(一無此四字而有太𥘉之元年復/用夏正其後遂不復改十五字)
直以建元之號加於天下而已所以同萬國而一民
也而後丗推次以爲王者相繼之統若夫上不戻於
天下可加於人則名年建元便於三代之改歲然而
後丗僭亂假竊者多則名號紛雜不知所從於是正
閏眞僞之論作而是非多失其中焉然堯舜三代之
一天下也不待論說而明自秦昭襄訖周顯德千有
餘年治亂之迹不可不辨而前丗論者靡有定說伏
惟大宋之興統一天下與堯舜三代無異臣故曰不
待論說而明謹採秦以來訖于顯德終始興廢之迹
作正統論臣愚不足以知願下學者考定其是非而
折中焉
　　　　正統論上
傳曰君子大居正又曰王者大一統正者所以正天
下之不正也統者所以合天下之不一也由不正與
不一然後正統之論作堯舜之相傳三代之相代或
以至公或以大義皆得天下之正合天下於一是以
君子不論也其帝王之理得而始終之分明故也及
後丗之亂僭僞興而盜竊作由是有居其正而不能
合天下於一者周平王之有呉徐是也有合天下於
一而不得居其正者前丗謂秦爲閏是也由是正統
之論興焉自漢而下至于西晉又推而下之爲宋齊
梁陳自唐而上至於後魏又推而上之則爲夷狄其
帝王之理舛而始終之際不明由是學者疑焉而是
非又多不公自周之亡迄于顯德實千有二百一十
六年之間或理或亂或取或傳或分或合其理不能
一槩大抵其可疑之際有三周秦之際也東晉後魏
之際也五代之際也秦親得周而一天下其迹無異
禹湯而論者黜之其可疑者一也以東晉承西晉則
無終以隋承後魏則無始其可疑者二也五代之所
以得國者雖異然同歸於賊亂也而前丗議者獨以
梁爲僞其可疑者三也夫論者何爲疑者設也堯舜
三代之始終較然著乎萬丗而不疑固不待論而明
也後丗之有天下者帝王之理或舛而始終之際不
明則不可以不疑故曰由不正與不一然後正統之
論作也然而論者衆矣其是非予奪所持者各異使
後丗莫知夫所從者何哉蓋於其(一作/其於)可疑之際又
挾自私之心而溺(一作/入)於非聖之學也自西晉之滅
而南爲東晉宋齊梁陳北爲後魏北齊後周隋私東
晉者曰隋得陳然後天下一則推其統曰晉宋齊梁
陳隋私後魏者曰統必有所受(一作授/下同)則推其統曰
唐受之隋隋受之後周後周受之後魏至其甚相戾
也則爲南史者詆北曰虜爲北史者詆南曰夷此自
私之偏說也自古王者之興必有盛德以受天命或
其功澤被于生民或累丗積漸而成王業豈偏名於
一德哉至於湯武之起所以捄弊拯民蓋有不得已
者而曰五行之運有休王一以彼衰一以此勝此歷
官術家之事而謂帝王之興必乗五運者繆妄之說
也不知其出於何人蓋自孔子殁周益衰亂先王之
道不明而人人異學肆其恠竒放蕩之說後之學者
不能卓然奮力而誅絶之反從而附益其說以相結
固故自秦推五勝以水德自名由漢以來有國者未
始不由於此說此所謂溺於非聖之學也惟天下之
至公大義可以祛人之疑而使人不得遂其私夫心
無所私疑得其決則是非之異論息而正統明所謂
非聖人之說者可置而勿論也
　　　　正統論下
凡爲正統之論者皆欲相承而不絶至其斷而不屬
則猥以假人而續之是以其論曲而不通也夫居天
下之正合天下於一斯正統矣堯舜夏商周秦漢唐
是也始雖不得其正卒能合天下於一夫一天下而
居上則是天下之君矣斯謂之正統可矣晉隋是也
天下大亂其上無君僭竊並興正統無屬當是之時
奮然而起並爭乎天下有功者彊有德者王威澤皆
被于生民號令皆加乎當丗幸而以大并小以彊兼
弱遂合天下於一則大且彊者謂之正統猶有說焉
不幸而兩立不能相并(一作/兼)考其迹則皆正較其義
則均焉則正統者將安予奪乎東晉後魏是也其或
終始不得其正又不能合天下於一則可謂之正統
乎魏及五代是也然則有不幸而丁其時則正統有
時而絶也故正統之序上自堯舜歷夏商周秦漢而
絶晉得之而又絶隋唐得之而又絶自堯舜以來三
絶而復續惟有絶而有續然後是非公予奪當而正
統明然諸儒之論至於秦及東晉後魏五代之際其
說多不同其惡秦而黜之以爲閏者誰乎是漢人之
私論溺於非聖曲學之說者也其說有三不過曰滅
棄禮樂用法嚴苛與其興也不當五德之運而巳五
德之說可置而勿論其二者特始皇帝之事爾然未
原秦之本末也昔者堯傳於舜舜傳於禹夏之衰也
湯代之王商之衰也周代之王周之衰也秦代之王
共興也或以德或以功大抵皆乗其弊而代之𥘉夏
丗衰而桀爲昬暴湯救其亂而起稍治諸侯而誅之
其書曰湯征自葛是也其後卒以攻桀而滅夏及商
丗衰而紂爲昬暴周之文武救其亂而起亦治諸侯
而誅之其詩所謂崇宻是也其後卒攻紂而滅商推
秦之興其功德固有優劣而其迹豈有異乎秦之紀
曰其先大業出於顓頊之苗裔至孫伯翳佐禹治水
有功唐虞之間賜姓嬴氏及非子爲周養馬有功秦
仲始爲命大夫而襄公與立平王遂受岐豐之賜當
是之時周衰固巳乆矣亂始於穆王而繼以厲幽之
禍平王東遷遂同列國而齊晉大侯魯衛同姓擅相
攻伐共起而弱周非獨秦之暴也秦於是時旣平犬
夷因取周所賜𡵨豐之地而繆公以來始東侵晉地
至于河盡滅諸戎拓國千里其後關東諸侯強僭者
日益多周之國地日益蹙至無復天子之制特其號
在爾秦昭襄王五十二年周之君臣稽首自歸於秦
至其後丗遂滅諸侯而一天下此其本末之迹也其
德雖不足而其功力尚不優於魏晉乎始秦之興務
以力勝至於始皇遂悖棄先王之典禮又自推水德
益任法而少恩其制度文爲(一作云爲/一作文章)皆非古而自
是此其所以見黜也夫始皇之不德不過如桀紂桀
紂不廢夏商之統則始皇未可廢秦也其私東晉之
論者曰周遷而東天下遂不能一然仲尼作春秋區
區於尊周而黜呉楚者豈非以其正統之所在乎晉
遷而東與周無異而今黜之何哉曰是有說焉較其
德與迹而然耳周之始興其來也遠當其盛也規方
天下爲大小之國衆建諸侯以維王室定其名分使
傳子孫而守之以爲萬丗之計及厲王之亂周室無
君者十四年而天下諸侯不敢僥倖而窺周於此然
後見周德之深而文武周公之作眞聖人之業也况
平王之遷國地雖蹙然周德之在人者未猒而法制
之臨人者未移平王以子繼父自西而東不出王畿
之内(一本注西周之地八百里東周六百/里以井田之法計之通爲千里之方)則正統之
在周也推其德與迹可以不疑夫晉之爲晉與乎周
之爲周也異矣其德法之維天下者非有萬丗之計
聖人之業也直以其受魏之禪而合天下於一推較
其迹可以曰正而統耳自惠帝之亂(一有晉政/巳亡四字)至于
愍懷之間晉如綫爾惟嗣君繼丗推其迹曰正焉可
也建興之亡晉於是而絶矣夫周之東也以周而東
晉之南也豈復以晉而南乎自愍帝死賊庭琅邪起
江表位非嗣君正非繼丗徒以晉之臣子有不忘晉
之心發於忠義而功不就可爲傷巳若因而遂竊正
統之號其可得乎春秋之說君弑而賊不討則以爲
無臣子也使晉之臣子遭乎聖人適當春秋之誅况
欲干天下之統哉若乃國巳滅矣以宗室子自立於
一方卒不能復天下於一則晉之琅邪與夫後漢之
劉備五代漢之劉崇何異備與崇未甞爲正統則東
晉可知焉耳其私後魏之論者曰魏之興也其來甚
遠自昭成建國改元承天下衰弊得奮其力並爭乎
中國七丗至于孝文而去夷即華易姓建都遂定天
下之亂然後修禮樂興制度而文之考其漸積之基
其道德雖不及於三代而其爲功何異王者之興今
特以其不能并晉宋之一方以小不備而黜其大功
不得承百王之統者何哉曰質諸聖人而不疑也今
爲魏說者不過曰(一作/於)功多而國彊耳此聖人有所
不與也春秋之時齊桓晉文可謂有功矣呉楚之僭
迭彊於諸侯矣聖人於春秋所尊者周也然則功與
彊聖人有所不取也論者又曰秦起夷狄以能滅周
而一天下遂進之魏亦夷狄以不能滅(一作/并)晉宋而
見黜是則因其成敗而毀譽之豈至公之篤論乎曰
是不然也各於其黨而已周秦之所以興者其說固
已詳之矣當魏之興也劉淵以匈奴慕容以鮮卑符
生以氐弋仲以羌赫連秃髮石勒季龍之徒皆四夷
之雄者也其力不足者弱有餘者彊其最彊者符堅
當堅之時自晉而外天下莫不爲秦休兵革興學校
庶幾刑政之方不幸未幾而敗亂其又彊者曰魏自
冮而北天下皆爲魏矣幸而傳數丗而後亂以是而
言魏者纔優於苻堅而已豈能干正統乎五代之得
國者皆賊亂之君也而獨僞梁而黜之者因惡梁者
之私論也唐自僖昭以來不能制命於四海而方鎮
之兵作已而小者并於大弱者服於彊其尤彊者朱
氏以梁李氏以晉共起而窺唐而梁先得之李氏因
之借名討賊以與梁爭中國而卒得之其勢不得不
以梁爲僞也而繼其後者遂因之使梁獨被此名也
夫梁固不得爲正統而唐晉漢周何以得之今皆黜
之而論者猶以漢爲疑以謂契丹滅晉天下無君而
漢起太原徐驅而入汴與梁唐晉周其迹異矣而今
乃一槩可乎曰較其心迹小異而大同爾且劉知遠
晉之大臣也方晉有契丹之亂也竭其力以救難力
所不勝而不能存晉出於無可柰何則可以少異乎
四國矣漢獨不然自契丹與晉戰者三年矣漢獨髙
拱而視之如齊人之視越人也卒幸其敗亡而取之
及契丹之北也以中國委之許王從益而去從益之
勢雖不能存晉然使忠於晉者得而奉之可以冀於
有爲也漢乃殺之而後入以是而較其心迹其異於
四國者幾何矧皆未甞合天下於一也其於正統絶
之何疑
　　　或問
或問子於史記本紀則不僞梁而進之於論正統則
黜梁而絶之君子之信乎後丗者固當如此乎曰孔
子固甞如此也平桓莊之王於春秋則尊之書曰天
王於詩則抑之下同於列國孔子之於此三王者非
固尊於彼而抑於此也其理當然也梁賊亂之君也
欲干天下之正統其爲不可雖不論而可知然謂之
僞則甚矣彼有梁之土地臣梁之吏民立梁之宗廟
社稷而能殺生賞罰以制命於梁人則是梁之君矣
安得曰僞哉故於正統則冝絶於其國則不得爲僞
者理當然也豈獨梁哉魏及東晉後魏皆然也堯舜
桀紂皆君也善惡不同而巳凡梁之惡余於史記不
没其實者論之詳矣或者又曰正統之說不見於六
經不道於聖人而子論之何也曰孔孟之時未甞有
其說則冝其不道也後丗不勝其說矣其是非予奪
人人自異而使學者惑焉莫知夫所從又有偏王一
德之說而益之五勝之術皆非聖之曲學也自秦漢
以來習傳乆矣使孔孟不復出則巳其出而見之其
不爲之一辨而止其紛紛乎此余之不得巳也嗚呼
堯舜之德至矣夏商周之起皆以天下之至公大義
自秦以後德不足矣故考其終始有是有非而參差
不齊此論之所以作也德不足矣必據其迹而論之
所以息爭也或者又曰論必據迹則東周之時呉徐
楚皆王矣是正而不統也子獨不論何也曰東周正
統以其不待較而易知是以不論也若東晉後魏則
兩相敵而予奪難故不可以不論呉徐楚非周之敵
雖童子之學猶知予周也何必論哉

居士集卷第十六
　熈寧五年秋七月男發等編定
　　紹熈二年三月郡人孫謙益校正
(朝佐)攷正統論初有原正統明正統秦魏東晉後
　魏梁論凡七篇又有正統後論二篇或問一篇魏
　梁解一篇正統辨二篇當編定居士集時刪原正
　統等論爲上下篇而繼以或問魏梁解(魏梁解在/第十七卷)
(中)餘篇雖削去而傳於丗今附外集
正統序論以謂正統(慶曆文粹統/字下有者字)
正統論下秦起夷狄(夷/作戎)符生(皆當作/苻姓也)
或問益之(此下/有以字)
外集卷第十七　歐陽文忠公集六十七
　　書二
　　　與范希文書
脩頓首再拜知郡學士希文足下自去歳在洛陽聞
以言事出睦州及來京師又知移常州㝷復得蘇州
遷延南方歳且終矣南方美江山水國富魚與稻世
之仕宦者舉善地稱東南然竊惟希文登朝廷與國
論每顧事是非不顧自身安危則雖有東南之樂豈
能爲有憂天下之心者樂哉若夫登髙以望逺飲旨
而食嘉所以宣輔神明亦君子起居寢食之宜也爲
别久矣所懷如何自古言事而得罪解當復用逺方
久處省思慮節動作此非希文自重亦以爲天下士
君子重也謝希深學士丁家艱將謀南歸有少私事
湏託營辦因通區區之誠以問左右
　　　代人上王樞宻求先集序書
某月日具位某謹齋沐獻書樞密相公閤下某聞傳
曰言之無文行而不逺君子之所學也言以載事而
文以飾言事信言文乃能表見於後世詩書易春秋
皆善載事而尤文者故其傳尤逺荀卿孟軻之徒亦
善爲言然其道有至有不至故其書或傳或不傳猶
繫於時之好惡而興廢之其次楚有大夫者善文其
謳謌以傳漢之盛時有賈誼董仲舒司馬相如揚雄
能文其文辭以傳由此以來去聖益逺世益薄或衰
下迄周隋其間亦時時有善文其言以傳者然皆紛
雜滅裂不純信故百不傳一幸而一傳傳亦不顯不
能若前數家之焯然暴見而大行也甚矣言之難行
也事信矣須文文至矣又繫其所恃之大小以見其
行逺不逺也書載堯舜詩載商周易載九聖春秋載
文武之法荀孟二家載詩書易春秋者楚之辭載風
雅漢之徒各載其時主(一作/王)聲名文物之盛以爲辭
後之學者蕩然無所載則其言之不純信其傳之不
久逺勢使然也至唐之興若太宗之政開元之治憲
宗之功其臣下又爭載之以文其詞或播樂歌或刻
金石故其間鉅人碩德(一作/士)閎言髙論流鑠前後者
恃其所載之在文也故其言之所載者大且文則其
傳也章言之所載者不文而又小則其傳也不章某
不佞守先人之緒餘先人在太宗時以文辭爲名進
士以對筞爲賢良方正既而守道純正爲賢待制逢
時太平奮身揚名宜其言之所載文之所行大而可
恃以傳也然未能甚行於世者豈其嗣續不肖不能
繼守而泯没之抑有由也夫文之行雖繫其所載猶
有待焉詩書易春秋待仲尼之刪正荀孟屈原無所
待猶待其弟子而傳焉漢之徒亦得其史臣之書其
始出也或待其時之有名者而後發其既殁也或待
其後之紀次者而傳其爲之紀次也非其門人故吏
則其親戚朋友如夢得之序子厚李漢之序退之也
伏惟閤下學老文鉅爲時雄人出入三朝其能望光
輝接歩武者惟先君爲舊則亦先君之所待也豈小
子之敢有請焉謹以家集若干卷數寫獻門下惟哀
其誠而幸賜之
　　　代楊推官洎上吕相公求見書
某聞古者堯舜禹之爲君也有臯夔益稷之徒者(五/字)
(一作稷契/者之徒)爲其臣而湯之王也亦有仲虺伊尹者周
之始興也有周公召公其復(一作/後)興也有方叔邵虎
申(一作/山)甫之徒下而至漢其初也功臣尤多而稱善
相者曰蕭曹其後曰丙魏唐之始則曰房杜既而曰
姚宋者是皆能以功德佐其君而卓然特以名出衆
而見於世者夫詩書之所美莫大乎堯舜三代其後
世之盛者莫盛乎漢與唐而其興也必有賢哲之臣
出其際而能使其君之功業名譽赫然光顯於萬世
而不泯故每一讀其書考其事量其功而想乎其人
疑其瓌傑竒怪若神人然非如今世之人可得而識
也夫其人巳亡其事巳久去數千百歳之後徒得其
書而一讀之猶灼然如在人耳目之際使人希慕稱
述之不暇況得身出(二字一/作生)於其時親見其所爲而
一識其人則雖奔走俯伏從妾圉執鞭扑猶爲幸歟
某嘗誦於此而私自爲恨者有日矣國家之興(一有/也字)
七十有五年矣禮樂文章可謂太平而傑然稱王公
大人於世者徃徃而出凡士之得身出於斯時者宜
爲幸矣又何必忽近以慕逺違目而信耳且安知後
之望今不若今之望昔者邪然其實有若不幸者某
生也少賤而愚賤則不接乎朝廷之聞愚故不能與
於事則雖有王公大人者並出而欲一徃識之乃無
一事可因而進焉噫古之君子在上不幸而不得出
其間今之君子在上幸而親見矣又以愚賤見隔而
莫可望焉是真可閔歎也巳然嘗獨念昔有聞於先
君大夫者似有可以藉而爲說以干進於左右者試
一陳之先君之生也好學勤力以孤直不自進於時
其晚也始登朝廷享榮祿使終不困其志而少伸者
蓋實出於大君子之門則相公(一有閤/下二字)之於楊氏不
爲無恩矣某不肖其(一作/莫)能繼(一作/光)大先君之世而
又苟欲藉之以有緒於閽人誠宜獲罪於下執事者
矣然而不詢於長者不謀於蓍龜而決然用是以自
進者蓋冀萬一得償其素所願焉雖及門而獲罪不
猶愈於望古而自爲恨者邪言狂計愚伏惟聰明幸
賜察焉
　　　與黃校書論文章書
脩頓首啓蒙問及丘舍人所示雜文十篇竊嘗覽之
驚歎不巳其毁譽等數短篇尤爲篤論然觀其用意
在於筞論此古人之所難工是以不能無小闕其救
弊之說甚詳而革弊未之能至見其弊而識其所以
革之者才識兼通然後其文博辯而深切中於時病
而不爲空言蓋見其弊必見其所以弊之因若賈生
論秦之失而推古養太子之禮此可謂知其本矣然
近世應科目文辭求若此者蓋寡必欲其(一作/至於)極致
則宜少加意然後煥乎其不可禦矣文章繫乎治亂
之說未易談況乎愚昧惡能當此愧畏愧畏脩謹白
　　　與髙司諫書
脩頓首再拜白司諫足下某年十七時家隨州見天
聖二年進士及第牓始識足下姓名是時予年少未
與人接又居逺方但聞今宋舍人兄弟與葉道卿鄭
天休數人者以文學大有名號稱得人而足下厠其
間獨無卓卓可道說者予固疑足下不知何如人也
其後更十一年予再至京師足下已爲御史裏行然
猶未暇一識足下之面但時時於予友尹師魯問足
下之賢否而師魯說足下正直有學問君子人也予
猶疑之夫正直者不可屈曲有學問者必能辨是非
以不可屈之節有能辨是非之明又爲言事之官而
俯仰黙黙無異衆人是果賢者耶此不得使予之不
疑(三字一作/不疑之)也自足下爲諫官來始得相識侃然正
色論前世事歷歷可聽褒貶是非無一謬說噫持此
辯以示人孰不愛之雖予亦疑足下真君子也是予
自聞足下之名及相識凡十有四年而三疑之今者
推其實迹而較之然後決知足下非君子也前日范
希文貶官後與足下相見於安道家足下詆誚希文
爲人予始聞之疑是戯言及見師魯亦說足下深非
希文所爲然後其疑遂決希文平生剛正好學通古
今其立朝有本末天下所共知今又以言事觸宰相
得罪足下既不能爲辨其非辜又畏有識者之責巳
遂隨而詆之以爲當黜是可怪也夫人之性剛果懦
軟禀之於天不可勉強雖聖人亦不以不能責人之
必能今足下家有老母身惜官位懼飢寒而顧利祿
(一作/禄利)不敢一忤宰相以近刑禍此乃庸人之常情不
過作一不才諫官爾雖朝廷君子亦將閔足下之不
能而不責以必能也今乃不然反昂然自得了無媿
畏便毀其賢以爲當黜庶乎飾已不言之過夫力所
不敢爲乃愚者之不逮以智文其過此君子之賊也
且希文果不賢邪自三四年來從大理寺丞至前行
員外郎作待制日日僃顧問今班行中無與比者是
天子驟用不賢之人夫使天子待不賢以爲賢是聦
明有所未盡足下身爲司諫乃耳目之官當其驟用
時何不一爲天子辨其不賢反黙黙(一作/然)無一語待
其自敗然後隨而非之若果賢邪則今日天子與宰
相以忤意逐賢人足下不得不言是則足下以希文
爲賢亦不免責以爲不賢亦不免責大抵罪在黙黙
爾昔漢殺蕭望之與王章計其當時之議必不肯明
言殺賢者也必以石顯王鳯爲忠臣望之與章爲不
賢而被罪也今足下視石顯王鳯果忠邪望之與章
果不賢邪當時亦有諫臣必不肯自言畏禍而不諫
亦必曰當誅而不足諫也今足下視之果當誅邪是
直可欺當時之人而不可欺後世也今足下又欲欺
今人而不懼後世之不可欺邪況今之人未可欺也
伏以今皇帝即位巳來進用諫臣容納言論如曹脩
古劉越雖殁猶𬒳褒稱今希文與孔道輔皆自諫諍
擢用足下幸生此時遇納諫之聖主如此猶不敢一
言何也前日又聞御史臺牓朝堂戒百官不得越職
言事是可言者惟諫臣爾若足下又遂不言是天下
無得言者也足下在其位而不言便當去之無妨他
人之堪其任者也昨日安道貶官師魯待罪足下猶
能以面目見士大夫出入朝中稱諫官是足下不復
知人間有羞恥事爾所可惜者聖朝有事諫官不言
而使他人言之書在史冊他日爲朝廷羞者足下也
春秋之法責賢者備今某區區猶望足下之能一言
者不忍便絶足下而不以賢者責也若猶以謂希文
不賢而當逐則予今所言如此乃是朋邪之人爾願
足下直携此書于朝使正予罪而誅之使天下皆釋
然知希文之當逐亦諫臣之一効也前日足下在安
道家召予徃論希文之事時坐有他客不能盡所懷
故輒布區區伏惟幸察不宣脩再拜
　　　與尹師魯第一書
某頓首師魯十二兄書記前在京師相别時約使人
如河上既受命便遣白頭奴出城而還言不見舟矣
其夕及(一作/又)得師魯手簡乃知留船以待怪不如約
方悟此奴懶去而見紿臨行臺吏催苛百端不比催
師魯人長者有禮使人惶迫不知所爲是以又不留
下書在京師但深託君貺因書道脩意以西始謀陸
赴夷陵以大暑又無馬乃作此行沿汴絶淮泛大江
凡五千里用一百一十程纔至荆南在路無附書處
不知君貺曽作書道脩意否及來此問荆人云去郢
止兩程方喜得作書以奉問又見家兄言有人見師
魯過襄州計今在郢久矣師魯歡戚不問可知所渇
欲問者别後安否及家人處之如何莫苦相尤否六
郎舊疾平否脩行雖久然江湖皆昔所游徃徃有親
舊留連又不遇惡風水老母用術者言果以此行爲
幸又聞夷陵有米麪魚如京洛又有梨栗橘柚大筍
茶荈皆可飲食益相喜賀昨日因㕘轉運作庭趨始
覺身是縣令矣其餘皆如昔時師魯簡中言疑脩有
自疑之意者非他蓋懼責人太深以取直爾今而思
之自決不復疑也然師魯又云闇於朋友此似未知
脩心當與髙書時蓋巳知其非君子發於極憤而切
責之非以朋友待之也其所爲何足驚駭路中來頗
有人以罪出不測見弔者此皆不知脩心也師魯又
云非忘親此又非也得罪雖死不爲忘親此事須相
見可盡其說也五六十年來天生此輩沈黙畏慎布
在世間相師成風忽見吾輩作此事下至竈門(一作/間)
老婢亦相驚怪交口議之不知此事古人日日有也
但問所言當否而已又有深相賞歎者此亦是不慣
見事人也可嗟世人不見如徃時事久矣徃時砧斧
鼎鑊皆是烹斬人之物然士有死不失義則趨而就
之與几席枕藉之無異有義君子在傍見有就死知
其當然亦不甚歎賞也史冊所以書之者蓋特欲警
後世愚懦者使知事有當然而不得避爾非以爲竒
事而詫人也幸今世用刑至仁慈無此物使有而一
人就之不知作何等怪駭也然吾輩亦自當絶口不
可及前事也居閑僻處日知進道而巳此事不湏言
然師魯以脩有自疑之言要知脩處之如何故略道
也安道與予在楚州談禍福事甚詳安道亦以爲然
俟到夷陵寫去然後得知脩所以處之之心也又常
與安道言每見前世有名人當論事時感激不避誅
死真若知義者及到貶所則慼慼怨嗟有不堪之窮
愁形於文字其心歡戚無異庸人雖韓文公不免此
累用此戒安道慎勿作慼慼之文師魯察脩此語則
處之之心又可知矣近世人因言事亦有被貶者然
或傲逸狂醉自言我爲大不爲小故師魯相别自言
益慎職無飲酒此事脩今亦遵此語咽喉自出京愈
矣至今不曾飲酒到縣後勤官以懲洛中時懶慢矣
夷陵有一路秖數日可至郢白頭奴足以徃來秋寒
矣千萬保重不宣脩頓首
　　　同前
某頓首自荆州得吾兄書後㝷便西上十月二十六
日到縣倐茲新年已三月矣所幸者老㓜無恙老母
舊不飲酒到此來日能飲五七盃隨時甘脆足以盡
歡脩之舊疾漸以失去亦能飲酒矣不知師魯爲況
如何到此便欲遣任進去又爲少事且遣伊入京師
於今未回前者於朱駕部處見手書略知動静夷陵
雖小縣然諍訟甚多而田契不明僻逺之地縣吏朴
鯁官書無簿籍吏曹不識文字凡百制度非如官府
一一自新齊整無不躬親又朱公以故人日相勞慰
時時頗有宴集加以乍到閨門内事亦須自營開正
以來始似無事治舊史前歳所作十國志蓋是進本
務要卷多今若便爲正史盡宜刪削存其大要至如
細小之事雖有可紀非干大體自可存之小說不足
以累正史數日檢舊本因盡刪去矣十亦去其三四
師魯所撰在京師時不曾細看路中昨來細讀乃大
好師魯素以史筆自負果然河東一傳大妙脩本所
取法此傳爲此外亦有繁簡未中願師魯亦刪之則
盡妙也正史更不分五史而通爲紀傳今欲將梁紀
并漢周脩且試撰次唐晉師魯爲之如前歳之議其
他列傳約略且將逐代功臣隨紀各自撰傳待續次
盡將五代列傳姓名寫出分而爲二分手作傳不知
如此於師魯意如何吾等棄於時聊欲因此粗伸其
心少希後世之名如脩者幸與師魯相依若成此書
亦是榮事今特告朱公遣介馳此奉咨且希一報如
可以便各下手只候任進歸便令齎國志草本去次
春寒保重
　　　同前(慶曆五年春)
某頓首啓兩路地壤相接幸時文字徃還然闕附状
蓋書生責以錢榖強其所不能自然公私不濟況其
素懶於作書也然時聞師魯動止蘇子美事深欲論
敘但避猶豫聞有極言乃知自信爲是甚善甚善子
美雖未亟復其如排沮羣議爲益不少晉潞師魯少
所樂遊其況如何春寒千萬保愛
列傳人名便請師魯録取一本分定寄來不必以人
死年月斷於一代但著功一代多者隨代分之所貴
作傳與紀相應千萬遞中却告一信要知尊意
　　　同前(慶暦四年)
某頓首啓始聞師魯徙晉乃駭然本初與郭推官計
師魯必離渭而受晉命中道無所淹留徑之晉則謂
於晉得相見既聞待闕至九月又計當入洛則謂於
洛得相見又聞方留邠州有所陳來期未可知則謂
遂不相見而東也及陜乃知直趨絳州脩在絳阻雨
數日苟更少留猶得道中相遇柰何前後相失如此
尚欲留陜走人至解期一爲㑹而大暑懼煩徃復亦
須三四日又不欲久在陜使郡人有館待之勞顧此
勢不得留慶晉不足屑屑於胷中但向聞師魯有失
子之苦時方走河東界道逺多事不暇奉慰脩嘗失
一五歳小兒已七八年至今思之痛若初失時脩素
謂諸君自爲寡情而善忽世事者尚如此況師魯素
自謂有情而子長又賢哉語及此雖脩忽自不堪又
欲進何說以解師魯心邪自西事巳來師魯之髮無
黒者其不如意事多矣人生白首矣外物之能攻人
者其類甚多安能尚甘於自苦邪得失不足計然雖
歡戚勢既極亦當自有否泰惟不動心於憂喜非勇
者莫能焉咫尺不相見又無以奉慰惟自寛自愛乃
佳
　　　同前(慶暦五年夏)
某頓首今春子漸兄云亡脩在鎮陽半月後方知時
又臥病草率走介託趙秉致奠云已之洛中矣苦事
苦事脩一春在外四月中還家則母病妻皆臥在牀
又值沈四替去本司獨力出治公事入營醫藥纔得
清卿來即徃徳博視河功比還馬墜傷足至今行履
未得以故久不及拜書爲慰一寫朋友號呼之痛子
漸平生所爲世謂吉人君子者然人生固不可以善
惡較夀夭吾徒所爲天下之人嫉之者半故人相知
不比他人易得失一人如他人之失百人也脩徃時
意銳性本真率近年經人事多於世俗間漸似耐煩
惟於故人書問尚有逭慢之僻在因子漸亡追思數
年不以一字徃還遂至幽明永隔因此欲勉彊於書
尺益知交㳺之難得爲可惜也子漸爲人不待縷述
脩自知之然其所爲文章及在官有可記事相别多
年不知子細望錄示一本脩於子漸不可無文字墓
誌或師魯自作則巳若不自作則須脩與君謨當作
蓋他平生相知深者吾二人與李之才爾縱不作墓
誌則行狀或他文字須作一篇也愁人愁人師魯知
爲士廉所訟仇家報怨不意亦聽而行此更不須較
曲直他不足道也夏君來日詢他潞州事得動静甚
詳差慰夏熱千萬保重
　　　回丁判官書(景祐三年)
九月十四日宣徳郎守峽州夷陵縣令歐陽脩謹頓
首復書于判官祕校足下脩之得夷陵也天子以有
罪而不忍即誅與之一邑而告以訓曰徃字吾民而
無重前悔故其受命也始懼而後喜自謂曰幸而謂
夷陵之不幸也夫有罪而猶得邑又撫安之曰無重
前悔是以自幸也昔春秋時鄭詹自齊逃來傳者曰
甚佞人來佞人來矣此不欲佞人入其邦而惡其來
甚之(一作/之甚)之辭也脩之是行也以謂夷陵之官相與
語於府吏相與語於家民相與語於道皆曰罪人來
矣凡夷陵之人莫不惡之而不欲入其邦若魯國之
惡鄭詹來者故曰夷陵不幸也及舟次江陵之建寧
縣人來自夷陵首蒙示書一通言文意勤不徒不惡
之而又加以厚禮出其意料之外不勝甚喜而且有
不自遂之心焉夫人有厚已而自如者恃其中有所
以當之而不愧也如脩之愚少無師傳而學出已見
未一發其藴忽發焉果輒得罪是其學不本實而其
中空虚無有而然也今猶未獲一見君子而先辱以
書待之厚意以空虚之質當甚厚之意竊懼既見而
不若所待徒重媿爾且爲政者之懲有罪也若不鞭
膚刑肉以痛切其身則必擇惡地而斥之使其奔走
顛躓窘苦左山右壑前虺虎而後蒺䔧動不逢偶吉
而輒竒凶其狀可爲閔笑所以深困辱之者欲其知
自悔而改爲善也此亦爲政者之仁也故脩得罪也
與之一邑使載其老母寡妹浮五千五百之江湖冒
大熱而履深險一有風波之􁐢則叫號神明以乞須
臾之命幸至其所則折身下首以事上官吏人連呼
姓名喝出使拜起則趨而走設有大㑹則坐之壁下
使與州校役人爲等伍得一食未徹俎而先走出上
官遇之喜怒訶詰常歛手慄股以伺顔色冀一語之
温和不可得所以困辱之如此者亦欲其能自悔咎
而改爲善也故脩之來也惟困辱之是期今乃不然
獨蒙加以厚禮而不以有罪困辱之使不窮戹而得
其所爲以無重悔如前訓可謂幸矣然懼其頑心而
不知自改也夫士窮莫不欲人之閔己然非有深仁
厚義君子之閔矣(疑)則又懼且慙焉謹因弓手還敢
市所懐不勝區區伏惟幸察
外集卷第十七
代楊推官上吕相公書伊尹者(一無/者字)私自(一作/私以)嘗獨
念昔有聞於先君大夫者(一作獨念昔者有/聞於先君大夫)
與髙司諌書於予友尹師魯問足下(一作問予友尹/師魯以足下)
不可屈之節(屈字下一/有曲字)不以賢者(一作以/不賢者)
與尹師魯第一書見有就死(有一/作其)
第二書五七盃(一作七/五盃)
第四書及陕(一作及/至陜)
回丁判官書自如(一作/自恕)今乃(一作/乃今)
奏議卷第十七　歐陽文忠公集一百十三
　　樞府
　　　論均稅劄子(嘉祐五年)
臣爲諫官時甞首言均稅事乞差郭諮孫琳蒙朝廷
依臣所言起自蔡州一縣以方田法均稅事方施行
而議者多言不便尋即罷之近者伏見朝廷特置均
稅一司差官分往河北陜西均稅始聞河北傳言人
户虚驚斫伐桑棗尚不爲信次見陜西州郡有上言
歲儉民饑乞罷均稅者稍巳疑此一事果爲難行而
朝廷之意決在必行言者遂不能入近者又見河北
人户凡千百人聚訴於三司然則道路傳言與州郡
上言雖爲不足信其如聚集千人於京師此事不可
掩蔽則民情可知矣蓋均稅非以規利而本以便民
如此民果便乎竊知朝廷本只(一作/則)以見在稅數量
輕重均之𥘉不令其别生額外之數也近聞衛州通
利軍括出民冒佃田土不於見在管催數内均減重
者攤與冒佃户却别(一無/此字)生立稅數配之此非朝廷
本(一作/之)意而民所以喧訴也又聞澶州諸縣(一有/於字)見
今實額管催數外將帳頭自來樁坐有名無納及(一/有)
(夫/字)開閣將行(一無/二字)兩項逺年稅數並係祥符景徳已
前以至五代長興年樁管虚數並攤與見今人户又
聞以地肥瘠定爲四等其下等田有白鹻帶鹹地并
鹹鹵沙薄可殖地死沙不可(一無/此字)殖地並一例均攤
與稅數謂此雖不可耕種尚可煎鹽且河北之民自
祖宗以來蒙賜恩䘏放行鹽不(一無/此字)禁只令據鹽斤
兩納稅今煎鹽者已納鹽稅又令更納田稅豈祖宗
所以恵河北之民意又聞河南不殖之地係禁鹽地
分者亦均攤與稅又不知使(一無/此字)民何以納也澶衛
去京師近偶可聞知者如此其餘逺方(一作/地)謂所均
稅悉便於民其可得乎以此見朝廷行事至難小人
希意承㫖者言利而不言害俗吏貪功希賞見小利
忘大害爲國歛怨於民朝廷不知則巳苟巳知之其
可不爲救其失哉欲望聖慈特賜指揮令均稅所只
如朝廷本議將實催見在稅數量輕重均之其餘生
立稅數及逺年虚數却與放免及未均地分並且罷
均且均稅一事本是臣先建言聞今事有不便臣固
不敢緘黙今取進止
　　　乞差檢討官校國史劄子(嘉祐六年)
臣前爲學士日兼充史館脩撰竊見本院國史自進
本入内後官守空司因具奏陳乞降付院収藏以備
檢討尋準朝㫖於龍圖閣冩本關送本院令修撰官
躬親對讀修改其國史尋已冩了竊縁本院元有修
撰官三員後來孫抃及臣相次别蒙差任今止有胡
宿一員其未經對讀(一有國/史二字)卷數尚多竊慮冩下多
日闕官校對乆不了當漸至因循欲乞添差檢討官
三兩員同共對讀早令了當況檢討官檢閱本朝故
事亦是本職仍乞不令漏泄今取進止
　　　論牧馬草地劄子(嘉祐六年)
臣爲學士日兼充群牧使朝廷以馬政乆弊差吴中
復等與臣共議利害欲有改(一有/更字)爲未見得牧地善
惡多少難爲廢置欲乞差官先且打量牧馬草地次
臣遽蒙恩擢在樞府所有牧馬利害商量未了事件
臣有愚見方欲條陳今聞諸監所差官各將前去竊
縁監牧帳舊管(一作/管舊)地甚多自來界至不明官私作
弊積乆爲民間侵占耕種年歲已深昨已曽差髙訪
等根括打量人户多稱父祖世業失却契書無慿照
驗但追呼搔擾而已今若更行根究必亦難明徒爲
追擾未見其利民先𬒳害臣今欲乞令差去官只據
見在草地逐䟝先打量的實頃畒明立封標界至因
便相度其地肥瘠宜與不宜牧馬其廢置改更候逐
官回日令相度牧馬所據利害擘畫申奏其巳爲民
間侵耕地土更不根究蓋以本議欲以見在牧地給
與民耕豈可却根究巳耕之地重爲搔擾至於民間
養馬等事利害甚多臣當續具奏聞其不根究侵耕
地土一事伏乞先賜指揮今取進止
　　　論臺諫官唐介等宜早牽復劄子(嘉祐六年)
臣材識庸暗碌碌於衆人中蒙陛下不次抜擢置在
樞府其於報效自宜如何而自居職以來已逾半歲
凡事關大體必須衆議之協同其餘日逐進呈皆是
有司之常務至於謀猷啓沃蔑爾無聞上辜聖恩下
君不欲自聞其過而樂聞臣下之過人主好察多疑
於上大臣側足畏罪於下於此之時諫人主者難而
言大臣者易若寛仁恭儉之主動遵禮法自聞其失
則從諫如流聞臣下之過則務爲優容以保全之而
爲大臣者外秉國權内有左右之助言事者未及見
聽而怨仇已結於其身故於此(一有/之字)時諫人主者易
言大臣者難此不可不察也自古人主之聽言也亦
有難有易在知其術而已夫忠邪並進於前而公論
與私言交入于耳此所以聽之難也若知其人之忠
邪辨其言之公私則聽之易也凡言拙而直逆耳違
意𥘉聞若可惡者此忠臣之言也言婉而順希㫖合
意𥘉聞若可喜者邪臣之言也至於言事之官各舉
其職或當朝正色顯言于廷或連章列署共論其事
言一出則萬口爭傳衆目共視雖欲爲私其勢不可
故凡明言于外不畏人知者皆公言也若非其言職
又不敢顯言或宻奏乞留中或面言乞出自聖斷不
欲人知言有主名者蓋其言渉傾邪懼遭彈劾故凡
隂有奏(一有/陳字)而畏人知者皆挾私之說也自古人主
能以此術知臣下之情則聽言易也伏惟陛下仁聖
寛慈躬履勤儉樂聞諫諍容納直言其於大臣尤所
優禮常欲保全終始思與臣下愛惜名節尤慎重於
進退故臣謂方今言事者規切人主則易欲言大臣
則難臣自立朝耳目所記景祐中范仲淹言宰相吕
夷簡貶知饒州皇祐中唐介言宰相文彦博貶春州
别駕至和𥘉吴中復吕景𥘉馬遵言宰相梁適並罷
職出外其後趙抃范師道言宰相劉沆亦罷職出外
前年韓絳言冨弼貶知蔡州今又唐介等五人言陳
旭得罪自范仲淹貶饒州後至今凡二十年間居臺
諫者多矣未聞有規諫人主而得罪者臣故謂方今
諫人主則易言大臣則難陛下若推此以察介等所
言則可知其用心矣昨所罷黜臺諫五人惟是從(二/字)
(一作/吕)誨(一有新/進二字)入臺未乆其他四人出處本末迹狀
甚明可以歷數也唐介前因言文彦博逺竄廣西煙
瘴之地頼陛下仁恕哀憐移置湖南得存性命范師
道趙抃並因言忤劉沆罷臺職守外郡連延數年然
後(一有/來字)復今三人者又以言樞臣罷黜然則介不以
前蹈必死之地爲懼師道與抃不以中滯進用數年
爲戒遇事必言得罪不悔蓋所謂進退一節終始不
變之士也至如王陶者本出孤寒只因韓絳薦舉始
得臺官及絳爲中丞陶不敢内顧私恩與之爭議絳
終得罪夫牽顧私恩人之常情爾斷恩以義非知義
之士不能也以此言之陶可謂徇公滅私之臣矣此
四人者出處本末之迹如此可以知其爲人也就使
言雖不中亦其情必無他議者或謂言事之臣好相
朋黨動揺大臣以作威勢臣竊以謂不然至於去歲
(一無十/一字)韓絳言冨弼之時介與師道不與絳爲黨乃
與諸臺諫共論絳爲非然則非相朋黨非欲動揺大
臣可明矣臣固謂未可以此疑言事之臣也況介等
此者雖爲謪官幸蒙陛下寛恩各得爲郡未至失所
其可惜者斥逐諫臣非朝廷美事阻塞言路不爲國
家之利而介等盡忠守節未蒙憐察也欲望聖慈特
賜召還介等置之朝廷以勸守節敢言之士則天下
幸甚今取進止
　　政府
　　　舉劉攽吕恵卿充館職劄子(嘉祐六年)
臣伏見前廬州觀察推官劉攽辭學優贍履行修(一/作)
(清)謹記問該博可以備朝廷詢訪前真州軍事推官
吕恵卿材識明敏文藝優通好古飭躬可謂端雅之
士並宜置之館閣以副聖朝養育賢材之選臣以庸
繆參聞政論無能報國敢舉所知其劉攽吕恵卿欲
望聖慈俾充館閣之職如後不如舉狀臣甘同罪取
進止
　　　論祠祭行事劄子(嘉祐八年)
臣近準勑差祭神州地祇於北郊竊見有司行事不
合典禮據開寳通禮當先引行事官於東壝門外道
南北向立次引入壝門就壇東南位西向行事蓋即
事有漸自外而入於禮爲宜今却先引行事官於壇
下卯堦之側北向立次引東行向外就行事位由内
而外乖背禮文臣遂於本院檢詳蓋是徃年撰祀儀
之時誤此一節今據祀儀四時及三(一作/土)王五帝上
辛祈糓春分祀九宫朝日髙禖孟夏雩秋分夕月仲
秋祀九宫貴神季秋大享明堂冬至祀昊天臘蜡夏
至祀皇地祇及孟冬祭神州地祇凡一十七祭並係
大祀一例錯誤並合改正依開寳通禮兼禮生賛唱
生踈多不依禮文臣伏見朝廷近年新製祭祀器服
修飭壇壝務極精嚴而有司失傳行事之際於禮繆
誤伏乞下禮院詳定依開寳通禮改正祀儀及教習
禮生使依典禮以上副聖朝精嚴祀事之意今取進
止
　　　論逐路取人劄子(治平元年)
臣伏見近有臣寮上言乞將南省考試舉人各以路
分糊名於逐路毎十人解一人等事雖巳奉聖㫖送
兩制詳定臣亦有愚見合具敷陳竊以國家取士之
制比於前世最號至公蓋累聖留心講求曲盡以謂
王者無外天下一家故不問東西南北之人盡聚諸
路貢士混合爲一而惟材是擇又糊名謄録而考之
使主司莫知爲何方之人誰氏之子不得有所憎愛
薄厚於其間故議者謂國家科埸之制雖未復古法
而便於今世其無情如造化至公如權衡祖宗以來
不可易之制也傳曰無作聦明亂舊章又曰利不百
者不變法今言事之臣偶見一端即議更改此臣所
區區欲爲陛下守祖宗之法也臣所謂偶見一端者
蓋言事之人但見毎次科埸東南進士得多而西北
進士得少故欲改法使多取西北進士爾殊不知天
下至廣四方風俗異宜而人性各有利鈍東南之俗
好文故進士多而經學少西北之人尚質故進士少
而經學多所以科埸取士東南多取進士西北多取
經學者各因其材性(一無/二字)所長而各隨其多少取之
今以進士經學合而較之則其數均若必論進士則
多少不等此臣所謂偏見之一端其不可者一也國
家方以官濫爲患取士數必難増若欲多取西北之
人則却須多減東南之數今東南州軍進士取解者
二三千人處只解二三十人是百人取一人蓋巳痛
裁抑之矣西北州軍取解至多處不過百人而所解
至十餘人是十人取一人比之東南十倍假借之矣
若至南省又減東南而増西北則(一無/此字)是已裁抑者
又裁抑之巳假借者又假借之此其不可者二也東
南之士於千人中解十人其𥘉選已精矣故至南省
所試合格者多西北之士學業不及東南當發解時
又十倍優假之蓋其𥘉選已濫矣故至南省所試不
合格者多今若一例以十人取一人則東南之人合
格而落者多矣西北之人不合格而得者多矣至於
他路理不可齊偶有一路合格人多亦限以十一落
之偶有一路合格人少亦須充足十一之數使合落
者得合得者落取捨顛倒能否混淆其不可者三也
且朝廷專以較藝取人而使有藝者屈落無藝者濫
得不問繆濫只要諸路數停此其不可者四也且言
事者本欲多取諸路土著之人若此法一行則寄應
者爭趨而徃今開封府寄應之弊可驗矣此所謂法
出而姦生其不可者五也今廣南東西路進士例各
絶無舉業諸州但據數解發其人亦自知無藝只來
一就省試而歸冀作攝官爾朝廷以嶺外煙瘴北人
不便須藉攝官亦許其如此今若一例與諸路(一無/二字)
十人取一人此爲繆濫又非西北之比此其不可者
六也凡此六者乃大槩爾若舊法一壞新議必行則
弊濫隨生何可勝數故臣以謂且遵舊制但務擇人
推朝廷至公待四方如一惟能是選人自無言此乃
當今可行之法爾若謂士習浮華當先考行就如新
議亦須只考程試安能必取行實之人議者又謂西
北近虜士要牢籠此甚不然之論也使不逞之人不
能爲患則巳苟可爲患則何方無之前世賊亂之臣
起於東南者甚衆其大者如項羽蕭銑之徒是巳至
如黄巢王仙芝之輩又皆起亂中州者爾不逞之人
豈專西北矧貢舉所設本待材賢(一作/能)牢籠不逞當
别有術不在科埸也惟事乆不能無弊有當留意者
然不須更改法制止在振舉綱條爾近年以來舉人
盛行懷挾排門大譟免冠突入虧損士風傷敗善類
此由舉人旣多而君子小人雜聚所司力不能制雖
朝廷素有禁約條制甚嚴而上下因循不復申舉惟
此一事爲科埸大患而言事者獨不及之願下有司
議革其弊此當今科埸之患也臣忝貳宰司預聞國
論苟不能爲陛下守祖宗之法而言又不足取信於
人主則厚顔尸禄豈敢偷安而乆處乎故猶此彊言
乞賜裁擇
　　　乞獎用孫沔劄子(治平二年)
臣伏見諒祚猖狂漸違誓約僣叛之迹彰露巳多年
歲之間必爲邊患國家禦備之計先在擇人而自慶
曆罷兵以來至今二十餘年當時經用舊人零落無
幾惟尚書户部侍郎孫沔尚在西事時沔守環慶一
路其人磊落有智勇但以未甞出兵又不遇敵故未
有臨陣破賊之功然其養練士卒招撫蕃夷恩信著
於一方至今邊人思之雖世不乏材朝廷方務推擇
若求曽經西事可用之人則臣謂無如沔者沔今年
雖七十聞其心力不衰飛鷹走馬尚如平日況所用
者取其智謀藉其威信前世老將彊起成功者多沔
雖中間曽以罪廢棄瑕使過正是用人之術臣今欲
乞朝廷更加察訪如沔實未衰羸伏望聖慈特賜獎
用庻於擇(一作/人)材難得之時可備一方之寄取進止
(英宗實錄所載乃節文但於孫沔姓名之/上添致仕二字又國家禦備作朝廷禦備)
奏議卷第十七
論均稅劄子河北之民意(疑是民/之意)
論遂路取人劄子臣所區區(所字下/脫以字)
　此卷凡言一作者乃善本而正文反可疑如論臺
　諫宜牽復劄子正文云從誨入臺未乆一作以爲
　吕誨新進又正文先云前年韓絳言冨弼後却以
　爲去歲故一作無後段十一字論祠祭行事劄子
　正文云四時及三王五帝一作以三王爲土王(去/聲)
　之類皆當以一作爲正巳刻板難盡易書示後人
　使知所擇焉
居士集卷第十七　歐陽文忠公集十七
　　論六首
　　　本論上
佛法爲中國患千餘歲世之卓然不惑而有力者莫
不欲去之巳甞去矣而復大集攻之暫破而愈堅撲
之未滅而愈熾遂至於無可柰何是果不可去邪蓋
亦未知其方也夫醫者之於疾也必推其病之所自
來而治其受病之處病之中人乗乎氣虚而入焉則
善醫者不攻其疾而務養其氣氣實則病去此自然
之効也故救天下之患者亦必推其患之所自來而
治其受患之處佛爲夷狄去中國最遠而有佛固巳
乆矣堯舜三代之際王政修明禮義之教充於天下
於此之時雖有佛無由而入及三代衰王政闕禮義
廢後二百餘年而佛至乎中國由是言之佛所以爲
吾患者乗其闕廢之時而來此其受患之本也𥙷其
闕修其廢使王政明而禮義充則雖有佛無所施於
吾民矣此亦自然之埶也昔堯舜三代之爲政設爲
井田之法籍天下之人計其口而皆授之田凡人之
力能勝耕者莫不有田而耕之歛以什一差其征賦
以督其不勤使天下之人力皆盡於南畒而不暇乎
其他然又懼其勞且怠而入於邪僻也於是爲制牲
牢酒醴以養其體弦(一作/笙)匏爼豆以恱其耳目於其
不耕休力之時而敎之以禮故因其田獵而爲蒐狩
之禮因其嫁娶而爲婚姻之禮因其死葬而爲䘮祭
之禮因其飲食羣聚而爲郷射之禮非徒以防其亂
又因而教之使知尊卑長㓜凡人之大倫(一有/者字)也故
凡養生送死之道皆因其欲而爲之制飾之物采而
文焉所以恱之使其易趣也順其情性而節焉所以
防之使其不過也然猶懼其未也又爲立學以講明
之故上自天子之郊下至郷黨莫不有學擇民之聰
明者而習焉使相告語而誘勸其愚墯嗚呼何其備
也蓋(一有堯/舜二字)三代之爲政如此其慮民之意甚精治
民之具甚備防民之術甚周誘民之道甚篤行之以
勤而被於物者洽浸之以漸而入於人者深故民之
生也不用力乎南畒則從事於禮樂之際不在其家
則在乎庠序之間耳聞目見無非仁義(一有/禮字)樂而趣
之不知其倦終身不見異物又奚暇夫外慕哉故曰
雖有佛無由而入者謂有此具也及周之衰秦并天
下盡去三代之法而王道中絶後之有天下者不能
勉彊其爲治之具不備防民之漸不周佛於此時乗
間而出千有餘歲之間佛之來者日益衆吾之所爲
者日益壞井田最先廢而兼并游惰之姦起其後所
謂蒐狩婚姻喪祭郷射之禮凡所以教民之具相次
而盡廢然後民之姦者有暇而爲佗其良者泯然不
見禮義之及己夫姦民有餘力則思爲邪僻良民不
見禮義則莫知所趣佛於此時乗其隙(一無此/六字)方鼔
其雄誕之說而牽(一作/率)之則民不得不從而歸矣又
况王公大人徃徃倡而毆之曰佛是眞可歸依者然
則吾民何疑而不歸焉幸而有一不惑者方艴然而
怒曰佛何爲者吾將操戈而逐之又曰吾將有說以
排之(一有何其不思/之甚也七字)夫千歲之患徧於天下豈一人
一日之可爲民之沈酣入於骨髓非口舌之可勝然
則將柰何曰莫若修其本以勝之昔戰國之時楊墨
交亂孟子患之而專言仁義故仁義之說勝則楊墨
之學廢漢之時百家並興董生患之而退修孔氏故
孔氏之道明而百家(一有/自字)息此所謂修其本以勝之
之効也今八尺之夫被甲荷㦸勇蓋三軍然而見佛
則拜聞佛之說則有畏慕之誠者何也彼誠壯佼其
中心茫然無所守而然也一介之士眇然柔懦進趨
畏怯然而聞有道佛者(一無/此字)則義形於色非徒不爲
之屈又欲驅而絶之者何也彼無佗焉學問明而禮
義熟中心有所守以勝之也然則禮義者勝佛之本
也今一介之士知禮義者尚能不爲之屈使天下皆
知禮義則勝之矣此自然之勢也
　　　本論下
昔荀卿子之說以爲人性本惡著書一篇以持其論
予始愛之及見丗人之歸佛者然後知荀卿之說繆
焉甚矣人之性善也彼爲佛者棄其父子絶其夫婦
於人之性甚戾又有蠶食蟲蠹之弊然而民皆相率
而歸焉者以佛有爲善之說故也嗚呼誠使吾民曉
然知禮義之爲善則安知不相率而從哉柰何教之
諭之之不至也佛之說熟於人耳入乎其心乆矣至
於禮義之事則未甞見聞今將號於衆曰禁汝之佛
而爲吾禮義則民將駭而走矣莫若爲之以漸使其
不知而趣焉可也蓋鯀之治水也鄣之故其害益暴
及禹之治水也導之則其患息蓋患深勢盛則難與
敵莫若馴致而去(一有其/害二字)之易也今堯舜三代之政
其說尚傳其具皆在誠能講而修之行之以勤而浸
之以漸使民皆樂而趣焉則充行乎天下而佛無所
施矣傳曰物莫能兩大自然之埶也奚必曰火其書
而廬其居哉昔者戎狄蠻夷雜居九州之間所謂徐
戎白狄荆蠻淮夷之類是也三代旣衰若此之類並
侵於中國故秦以西戎據宗周呉楚之國(一作/君)皆僭
稱王春秋書用鄫子傳記被髮於伊川而仲尼亦以
不左衽爲幸當是之時佛雖不來中國幾何其不夷
狄也以是而言王道不明而仁義廢則夷狄之患至
矣及孔子作春秋尊中國而賤夷狄然後王道復明
方今九州之民莫不右衽而冠帶其爲患者特佛爾
其所以勝之之道非有甚髙難行之說也患乎忽而
不爲爾夫郊天祀地與乎宗廟社稷朝廷之儀皆天
子之大禮也今皆舉而行之至於所謂蒐狩婚姻喪
祭鄉射之禮此郡縣有司之事也在乎講明而頒布
之爾然非行之以勤浸之以漸則不能入於人而成
化自古王者之政必丗而後仁今之議者將曰佛來
千餘歳有力者尚無可柰何何用此迂緩之說爲是
則以一日之功不速就而棄必丗之功不爲也可不
惜哉昔孔子歎爲俑者不仁葢歎乎啓其漸而至於
用殉也然則爲佛者不猶甚於作俑乎當其始來未
見其害引而内之今之爲害著矣非待先覺之明而
後見也然而恬然不以爲恠者何哉夫物極則反數
窮則變此理之常也今佛之盛乆矣乗其窮極之時
可以反而變之不難也昔三代之爲政皆聖人之事
業及其乆也必有弊故三代之術皆變其質文而相
救就使佛爲聖人及其弊也猶將救之况其非聖者
乎夫姦邪之士見信於人者彼雖小人必有所長以
取信是以古之人君惑之至於亂亡而不悟今佛之
法可謂姦且邪矣蓋其爲說亦有可以惑人者使丗
之君子雖見其弊而不思救豈又善惑者歟抑亦不
得其救之之術也救之莫若修其本以勝之捨是而
將有爲雖賁育之勇孟軻之辯太公之隂謀吾見其
力未及施言未及出訃未及行而先巳䧟於禍敗矣
何則患深埶盛難與敵非馴致而爲之莫能也故曰
修其本以勝之作本論
　　　朋黨論(在諫院進一本以論爲議)
臣聞朋黨之說自古有之惟幸人君辨其君子小人
而巳大凡君子與君子以同道爲朋小人與小人以
同利爲朋此自然之理也(一無此/六字)然臣謂小人無朋
惟君子則有之其故何哉小人所好者禄利也所貪
者財貨也當其同利之時暫相黨引以爲朋者僞也
及其見利而爭先或利盡而交踈則反相賊害雖其
兄弟(一作/弟兄)親戚不能相保故臣謂小人無朋其暫爲
朋者僞也君子則不然所守者道義所行者忠信所
惜者名節以之修身則同道而相益以之事國則同
心而共濟終始如一此君子之朋也故爲人君者但
當退小人之僞朋用君子之眞朋則天下治矣堯之
時小人共工讙兠等四人爲一朋君子八元八凱十
六人爲一朋舜佐堯退四凶小人之朋而進元凱君
子之朋堯之天下大治及舜自爲天子而臯䕫稷契
等二十二人並列于朝更相稱美更相推讓凡二十
二人爲一朋而舜皆用之天下亦大治書曰紂有臣
億萬惟億萬心周有臣三千惟一心紂之時億萬人
各異心可謂不爲朋矣然紂以亡國周武王之臣三
千人爲一大朋而周用以興後漢獻帝時盡取天下
名士囚禁之目爲黨人及黃巾賊起漢室大亂後方
悔悟盡解黨人而釋之然巳無救矣唐之晚年漸起
朋黨之論及昭宗時盡殺朝之名士或(一作/咸)投之黃
河曰此輩淸流可投濁流而唐遂亡矣夫前世之主
能使人人異心不爲朋莫如紂能禁絶善人爲朋莫
如漢獻帝能誅戮淸流之朋莫如唐昭宗之世然皆
(一有/以字)亂亡其國更相稱美推讓而不自疑莫如舜之
二十二臣舜亦不疑而皆用之然而後丗不誚舜爲
二十二人朋黨所欺而稱舜爲聰明之聖者以辨君
子與小人也周武之丗舉其國之臣三千人共爲一
朋自古爲朋之多且大莫如周然周用此以興者善
人雖多而不猒也夫興亡治亂之迹爲人君者可以
鑒矣(一有作朋/黨議四字)
　　　魏梁解(一作論)
予論正統辨魏梁(一作不黜魏而辨/梁/注曹魏朱梁)不爲僞議者或
非予(一作/其)大失春秋之㫖以謂魏梁皆負篡弑之惡
當加誅絶而反進之是奬篡也非春秋之志也予應
之曰是春秋之志耳魯桓公弑隱公而自立者宣公
弑子赤而自立者鄭厲公逐丗子忽而自立者衛公
孫剽逐其君衎而自立者聖人於春秋皆不絶其爲
君此予所以不黜魏梁者用春秋之法也魏梁之惡
三尺童子皆知可惡予不得聖人之法爲據依其敢
進而不疑乎然則春秋亦獎篡乎曰惟不絶四者之
爲君於此見春秋之意也聖人之於春秋用意深故
能勸戒切爲言信然後善惡明夫欲著其罪於後丗
在乎不没其實其實甞爲君矣書其爲君其實篡也
書其簒各傳其實而使後丗信之則四君之罪不可
得而揜耳使爲君者不得揜其惡則人之爲惡者庶
乎其息矣是謂用意深而勸戒切爲言信而善惡明
也凡惡之爲名非徒君子嫉之雖爲小人者亦知其
可惡也而小人常至於爲惡者蓋以人爲可欺與夫
幸人不知而可揜耳夫位莫貴乎國君而不能逃大
惡之名所以示人不可欺而惡不可揜也就使四君
因聖人誅絶而其惡彰焉則後丗之爲惡者將曰彼
不幸遭逢聖人黜絶而(一作/之)不得爲君遂彰其惡耳
我無孔子丗莫我黜則冀人爲可欺而惡可揜也如
此則僥倖之心啓矣惟與其爲君使不得揜其惡者
春秋之深意也桀紂不待貶其爲王而萬丗所共惡
者也今匹夫之士比之顔閔則喜方之桀紂則怒是
大惡之君不及一善之士也春秋之於大惡之君不
誅絶之者不害其襃善貶惡之㫖也惟不没其實以
著其罪而信乎後丗與其爲君而不得揜其惡以息
人之爲惡能知春秋之此旨然後知予不黜魏梁之
是也
　　　爲君難論上
語曰爲君難者孰難哉蓋莫難於用人夫用人之術
任之必專信之必篤然後能盡其材而可共成事及
其失也任之欲專則不復謀於人而拒絶羣議是欲
盡一人之用而先失衆人之心也信之欲篤則一切
不疑而果於必行是不審事之可否不計功之成敗
也夫違衆舉事又不審計而輕發其百舉百失而及
於禍敗此理之冝然也然亦有幸而成功者人情成
是而敗非則又從而賛之以其違衆爲獨見之明以
其拒諫爲不惑羣論以其偏信而輕發爲決於能斷
使後丗人君慕此三者以自期至其信用一失而及
於禍敗則雖悔而不可及此甚可歎也前丗爲人君
者力拒羣議專信一人而不能早悟以及於禍敗者
多矣不可以徧舉請試舉其一二昔秦苻堅地大兵
彊有衆九十六萬號稱百萬蔑視東晉指爲一隅謂
可直以氣吞之耳然而舉國之人皆言晉不可伐更
進互說者不可勝數其所陳天時人事堅隨以強辯
折之忠言讜論皆沮屈而去如王猛苻融老成之言
也不聽太子宏少子詵至親之言也不聽沙門道安
堅平生所信重者也數爲之言不聽惟聽信一將軍
慕容垂者垂之言曰陛下内斷神謀足矣不煩廣訪
朝臣以亂聖慮堅大喜曰與吾共定天下者惟卿爾
於是决意不疑遂大舉南伐兵至壽春晉以數千人
擊之大敗而歸比至洛陽九十六萬兵亡其八十六
萬堅自此兵威沮喪不復能振遂至於亂亡近五代
時後唐淸泰帝患晉祖之鎮太原也地近契丹恃兵
踐扈議欲徙之於鄆州舉朝之士皆諫以爲未可帝
意必欲徙之夜召常所與謀樞宻直學士薛文遇問
之以決可否文遇對曰臣聞作舎道邊三年不成此
事斷在陛下何必更問羣臣帝大喜曰術者言我今
年當得一賢佐助我中興卿其是乎即時命學士草
制徙晉祖於鄆州明旦宣麻在廷之臣皆失色後六
日而晉祖反書至淸泰帝憂懼不知所爲謂李崧曰
我適見薛文遇爲之肉顫欲自抽刀刺之崧對曰事
巳至此悔無及矣但君臣相顧涕泣而巳由是言之
能力拒羣議專信一人莫如二君之果也由之以致
禍敗亂亡亦莫如二君之酷也方苻堅欲與慕容垂
共定天下淸泰帝以薛文遇爲賢佐助我中興可謂
臨亂之君各賢其臣者也或有詰予曰然則用人者
不可專信乎應之曰齊桓公之用管仲蜀先主之用
諸葛亮可謂專而信矣不聞舉齊蜀之臣民非之也
蓋其令出而舉國之臣民從事行而舉國之臣民便
故桓公先主得以專任而不貳也使令出而兩國之
人不從事行而兩國之人不便則彼二君者其肯專
任而信之以失衆心而斂國怨乎
　　　爲君難論下
嗚呼用人之難難矣未若聽言之難也夫人之言非
一端也巧辯縱橫而可喜忠言質樸而多訥此非聽
言之難在聽者之明暗也䛕言順意而易恱直言逆
耳而觸怒此非聽言之難在聽者之賢愚也是皆未
足爲難也若聽其言則可用然用之有輒敗人之事
者聽其言若不可用然非如其言不能以成功者此
然後爲聽言之難也請試舉其一二戰國時趙將有
趙括者善言兵自謂天下莫能當其父奢趙之名將
老於用兵者也毎與括言亦不能屈然奢終不以括
爲能也歎曰趙若以括爲將必敗趙事其後奢死趙
遂以括爲將其母自見趙王亦言括不可用趙王不
聽使括將而攻秦括爲秦軍射死趙兵大敗降秦者
四十萬人阬於長平蓋當時未有如括善言兵亦未
有如括大敗者也此聽其言可用用之輒敗人事者
趙括是也秦始皇欲伐荆問其將李信用兵幾何信
方年少而勇對曰不過二十萬足矣始皇大喜又以
問老將王翦翦曰非六十萬不可始皇不恱曰將軍
老矣何其怯也因以信爲可用即與兵二十萬使伐
荆王翦遂謝病退老於頻陽已而信大爲荆人所敗
亡七都尉而還始皇大慙自駕如頻陽謝翦因强起
之翦曰必欲用臣非六十萬不可於是卒與六十萬
而徃遂以滅荆夫𥘉聽其言若不可用然非如其言
不能以成功者王翦是也且聽計於人者冝如何聽
其言君可用用之冝矣輒敗事聽其言若不可用捨
之冝矣然必如其說則成功此所以爲難也予又以
謂秦趙二主非徒失於聽言亦由樂用新進忽棄老
成此其所以敗也大抵新進之士喜勇銳老成之人
多持重此所以人主之好立功名者聽勇銳之語則
易合聞持重之言則難入也若趙括者則又有說焉
予略考史記所書是時趙方遣廉頗攻秦頗趙名將
也秦人畏頗而知括虚言易與也因行反間於趙曰
秦人所畏者趙括也若趙以爲將則秦懼矣趙王不
悟反間也遂用括爲將以代頗藺相如力諫以爲不
可趙王不聽遂至於敗由是言之括虚談無實而不
可用其父知之其母亦知之趙之諸臣藺相如等亦
知之外至敵國亦知之獨其主不悟爾夫用人之失
天下之人皆知其不可而獨其主不知者莫大之患
也前丗之禍亂敗亡由此者不可勝數也
居士集卷第十七
　熈寧五年秋七月男發等編定
　　紹熈二年三月郡人孫謙益校正
(朝佐)攷本論初有上中下篇此卷所載即中下二
　篇其上篇編居士集時雖削去而傳於丗今附外
　集
本論上王政闕(闕一作/缺下同)者洽(一作/者廣)耳聞目見無非仁
義禮樂而趣之不知其倦(一無此/十七字)其爲(一作/而爲)莫知所
趣(趣一/作趍)操戈而逐之(而一/作以)
本論下蓋歎(一作/蓋傷)亦有可以惑人者(一作亦有所長/而可以惑人者)
朋黨論而已(二字一/作其)紂有臣(紂一/作受)以辨君子(以字下一/有能字)
魏梁解不黜(一作/不絶)
外集卷第十八　歐陽文忠公集六十八
　書三
　　　與謝景山書
脩頓首再拜景山十二兄法曹昨送馬人還得所示
書并古瓦硯歌一軸近著詩文又三軸不勝欣喜景
山留滯州縣行年四十獨能異其少時儁逸之氣就
於法度根蔕(一作/柢)前古作爲文章一下其筆遂髙於
人乃知駔駿之馬奔星覆駕及節之鑾和以駕五輅
而行於大道則非常馬之所及也古人久困不得其
志則多躁憤佯狂失其常節接輿屈原之輩是也景
山愈困愈刻意又能恬(一作/安)然習於聖人之道賢於
古人逺矣某嘗自負平生不妄許人之交而所交必
得天下之賢才今景山若此於吾之交有光所以某
益得自負也幸甚幸甚與君謨徃還書不如此何以
發明然何必懼人之多見也若欲衒長而恥短則是
有爭心於其中有爭心則意不在於謀道也荀卿曰
有爭氣者不可與辯此之謂也然君謨既規景山之
短不當以示人彼以示人景山不當責之而欲自蔽
也願試思之此縣常有人入京頻得書信徃還今者
兹人入京作書多未能子細夏熱千萬自愛
　　答李淑内翰書
脩啓脩違去門館今三年矣罪棄之迹不敢自齒於
人是以雖有誠心饑渇之勤而奏記通問彌時曠闕
惟恃憐憫寬而置之今月六日郵中蒙賜手書加以
存恤憔悴之意感恱何勝幸甚幸甚問及五代紀傳
脩曩在京師不能自閑輒欲妄作幸因餘論發於教
誘假以文字力欲奨成不幸中閒自罹咎責爾来三
年陸走三千水行萬里勤職𥙷過營私養親偷其暇
時不敢自廢收拾綴緝粗若有成然其銓次去取湏
有義例論議褒貶此豈易當故雖編摭甫就而首尾
顛倒未有卷第當更資指授終而成之庶㡬可就也
蕞爾之質列(一作/限)於囚拘瞻望門墻豈任私恨
　　　答孫正之(侔)第一書
脩白孫生足下丁元珍書至辱所示書及雜文二篇
辭博義髙而不違於道甚喜甚喜元珍言足下好古
自守不妄接人雖居郷閭罕識其面其特立如此而
乃越千里以書見及若某者何以當之豈足下好忽
近而慕逺邪得非以道見謀不爲逺近親疎然者也
僕愚學不足以自立而氣力不足以動人而言不見
信於世不知足下何爲而見及今又豈足下所取信
者丁元珍愛我而過譽邪學者不謀道久矣然道固
不茀廢而聖人之書如日月卓乎其可求苟不爲刑
禍祿利動其心者則勉之皆可至也惟足下力焉而
不止則不必相見以目而後可知其心相語以言而
後可盡其說也以所示文求足下之志苟不惑而止
則僕將見足下大發于文著于行而質于行事以要
其成焉
　　　答孫正之第二書
某再拜人至辱書甚勤前年丁元珍得所示書喜吾
子之好學自立然未深相知及得今書乃知吾子用
心如此僕與吾子生而未相識面徒以一言相徃來
而吾子遽有愛我之意欲戒其過使不陷於小人此
非惟朋友之義乃(一作/而)吾父兄訓我者不過如此也
僕自知何足愛而吾子所愛者道也世之知道者少
幸而有焉又自爲過失以取累不得爲完人此吾子
之所悉也僕知道晚三十年(一作/以)前尚好文華嗜酒
歌呼知以爲樂而不知其非也及後少識聖人之道
而悔其徃咎則巳布出而不可追矣聖人曰勿謂小
惡爲無傷言之可慎也如此爲僕計者已無柰何惟
有力爲善以自贖爾書曰改過不吝書不譏成湯之
過而稱其能改則所以容後世之能自新者聖人尚
爾則僕之改過而自贖其不晚也吾子以謂如此可
乎尚爲未可則願有可進可贖之說見教吾子待我
者厚愛我者深惜乎未得相見以規吾子之所未至
者以報大惠蓋其他不足以爲報也值多事不子細
　　　與王源叔問古碑字書
脩頓首白源叔學士秋涼體候無恙脩以罪廢不從
先生長者之遊久矣今春蒙恩得徙兹邑然地僻而
陋罕有學者幸而有之亦不足與講論或事有凝滯
無所考正則思見君子北首瞻望而已縣有古碑一
片(一作/斫)在近郊數大冢之間圖經以爲儒翟先生碑
其文云先生諱壽字元考南陽隆人也大略述其有
道不仕以斆學爲業然不著其姓氏其題額乃云玄
孺(一作玄/儒)先生碑　字疑非翟字而莫有識者許
慎說文亦不載外方無他書可考正其文辭簡質皆
隸書書亦古樸隱隱猶可讀乃云熹平三年所立去
今蓋八百五十六年矣漢之金石之文存扵今者蓋
寡惜其将遂磨滅而圖記所載訛謬若斯遂使漢道
草莽之賢湮没而不見源叔好古博學知名今世必
識此字或能究見其人本末事迹悉以條示幸甚幸
甚原叔居京師事多不當以此煩聽覽漸寒千萬保
重不宣
　　　與刁景純學士書
脩頓首啓近自罷乾德遂居南陽始見謝舍人知丈
丈内翰凶訃聞問驚怛不能巳已丈丈位望並隆然
平生亦嘗坎軻數年以來方履亨塗任要劇其去大
用尺寸間爾豈富與貴不可力爲而天之賦予多少
有限邪凡天之賦予人者又量何事而爲之節也前
既不可詰但痛惜感悼而巳某自束髮爲學初未有
一人知者及首登門便被憐獎開端誘道勤勤不巳
至其粗若有成而後止雖其後遊於諸公而獲齒多
士雖有知者皆莫之先也然亦自念不欲効世俗子
一遭人之顧已不以至公相期反趨走門下脅肩諂
笑甚者獻䜛諛而僃使令以卑昵自親名曰報徳非
惟自私直亦待所知以不厚是故懼此惟欲少勵名
節庶不泯然無聞用以不負所知爾某之愚誠所守
如此然雖胥公亦未必諒某此心也自前嵗得罪夷
陵奔走萬里身日益窮迹日益踈不及再聞語言之
音而遂爲幽明之隔嗟夫世俗之態既不欲爲愚誠
所守又未克果惟有望門長號臨柩一奠亦又不及
此之爲恨何可道也徒能惜不永年與未大用遂與
道路之人同歎爾知歸葬廣陵遂謀京居議者多云
不便而聞理命若斯必有以也若須春水下汴某歳
盡春初當過京師尚可一拜見以盡區區身賤力微
於此之時當有可致而無毫髮之助慚愧慚愧不宣
某再拜
(按内翰胥偃以寳元二年八月卒此書乃當時所/作旣與刁君不應稱文人若與胥氏子又不應稱)
(胥公/當考)
　　　與陳貟外書
陳君足下無恙近縣幹上府得書一角屬有少吏事
不皇作報既而私有惑者脩本愚無似固不足以希
執友之逰然而羣居平日幸得肩從齒序跪拜起居
竊兄弟行寓書存勞謂宜有所款曲以親之之意柰
何一幅之紙前名後書且狀且牒如上公府退以尋
度非謙即䟽此乃世之浮道之交外陽相尊者之爲
非宜足下之所以賜脩也古之書具惟有鉛刀竹木
而削札爲刺止於逹名姓寓書於簡止於舒心意爲
問好惟官府吏曹凡公之事上而下者則曰符曰檄
問訊列對下而上者則曰狀位等相以徃來曰移曰
牒非公之事長吏或自以意曉其下以戒以飾者則
曰教下吏以私自逹於其屬長而有所候問請謝者
則曰牋記書啓故非有狀牒之儀施於非公之事相
㕘如今所行者其原蓋出唐世大臣或貴且尊或有
權於時縉紳湊其門以傅嚮者謂舊禮不足爲重務
稍增之然始於刺謁有㕘候起居因爲之狀及五代
始復以候問請謝加狀牒之儀如公之事然止施於
官之尊貴及吏之長者其僞繆所從來既逺世不根
古以爲當然居今之世無不知此而莫以易者蓋常
俗所爲積習以(一作/巳)牢而不得以更之也然士或同
師友締交游以道誼相期者尚有手書勤勤之意猶
爲近古噫候問請謝非公之事有狀牒之儀以施于
尊貴長吏猶曰非古之宜用況又用之於肩從齒序
跪拜起居如兄弟者乎豈足下不以道義交游期我
而惜手書之勤邪將待以牽俗積習者而姑用世禮
以遇我之勤邪不然是爲浮道以陽相尊也是以不
勝拳拳之心謹布左右屬以公檄赴滑臺行視驛傳
迫於促装楊秀才旦(一作/且)詣縣府中事可悉數
　　　答祖擇之書
脩啓秀才人至蒙示書一通并詩賦雜文兩策諭之
曰一覽以爲如何某既陋不足以辱好學者之問又
其少賤而長窮其素所爲未有足稱以取信於人亦
嘗有人問者以不足問之愚而未嘗答人之問足下
卒然及之是以愧懼不知所言雖然不逺數百里走
使者以及門意厚禮勤何敢不報某聞古之學者必
嚴其師師嚴然後道尊道尊然後篤敬篤敬然後能
自守能自守然後果於用果於用然後不畏而不遷
三代之衰學校廢至兩漢師道尚存故其學者各守
其經以自用是以漢之政理文章與其當時之事後
世莫及者其所從來深矣後世師法漸壞而今世無
師則學者不尊嚴故自輕其道輕之則不能至不至
則不能篤信信不篤則不知所守守不固則有所畏
而物可移是故學者惟俯仰徇時以希禄利爲急至
於忘本趨末流而不返夫以不信不固之心守不至
之學雖欲果於自用莫知其所以用之之道又況有
祿利之誘刑禍之懼以遷之哉此足下所謂志古知
道之士世所鮮而未有合者由此也足下所爲文用
意甚高卓然有不顧世俗之心直欲自到於古人今
世之人用心如足下者有幾是(一作/士)則郷曲之中能爲
足下之師者謂誰交游之間能發足下之議論者謂
誰學不師則守不一議論不博則無所發明而究其
深足下之言髙趣逺甚善然所守未一而議論未精
此其病也竊惟足下之交游能爲足下稱才譽美者
不少今皆捨之逺而見及乃知足下是欲求其不至
此古君子之用心也是以言之不敢隱夫世無師矣
學者當師經師經必先求其意意得則心定心定則
道純道純則充於中者實中充實則發爲文者輝光
施於世者果致(疑)三代兩漢之學不過此也足下患
世未有合者而不棄其愚將某以爲合故敢道此未
知足下之意合否
　　　與田元均論財計書
脩啓承有國計之命朝野忻然引首西望近審已至
闕下道路勞止寢味多休弊乏之餘諒煩精慮建利
害更法制甚易若欲其必行而無沮改則實難裁冗
長塞僥倖非難然欲其能久而無怨謗則不易爲大
計既遲久而莫待收細碎又無益而徒勞凡相知爲
元均慮者多如此說不審以爲如何但日冀公私蒙
福爾春暄千萬爲國自厚(一作/重)不宣脩再拜
　　　答徐無黨第一書
脩白人還惠書及始隱書論等并前所記獲麟論文
辭馳騁之際豈常人筆力可到於辨論經旨則不敢
以爲是蓋吾子自信甚銳又嘗取信於某苟以爲然
誰能奉奪凡今治經者莫不患聖人之意不明而爲
諸儒以自出之說汨之也今於經外又自爲說則是
患沙渾水而投土益之也不若沙土盡去則水清而
明矣魯隱公南面治其國臣其吏民者十餘年死而
入廟立謚稱公則當時魯人孰謂息姑不爲君也孔
子脩春秋凡與諸侯盟㑹行師命將一以公書之於
其卒也書曰公薨則聖人何嘗異隱於他公也據經
隱公立十一年而薨則左氏何從而知其攝公羊榖
梁何從而見其有譲桓之迹吾子亦何從而云云也
仲尼曰吾其爲東周乎與吾子起於平王之說何相
反之甚邪故某常告學者慎於述作誠以是也秋初
許相訪此不子細略開其端吾子必能自思而得之
不宣某書白
　　　答徐無黨第二書
脩再拜白前夜自外歸燈下得吾子書言陳烈事亟
讀之未暇求陳君之所爲尤愛吾子辭意甚質徑知
吾子之有成不負其千里所以去父母而來之之意
脩亦粗塞責不愧干吾子之父母與親戚鄰里郷黨
之人甚善甚善脩今歳還京師職在言責值天下多
事常日夕汲汲爲明天子求人間利病無小大皆躬
自訪問於人又夏大暑老母病故不得從今學者以
逰得少如前歳之樂自入京來便聞陳君之名數以
問於人多不識今得吾子所言如見其面矣幸母病
今巳愈望時過且謀共見陳君
　　　與陳之方書
某白陳君足下某憂患早衰之人也廢學不講久矣
而幸士子不見棄日有來吾門者至於粹然仁義之
言韙然閎博之辯蔚然組麗之文閱於吾目多矣若
吾子之文辨明而曲暢峻潔而舒遲變動徃來有馳
有止而皆中於節使人喜慕而不厭者誠難得也某
固不能悉得天下之士然盡某所見如吾子之文豈
一二而可數哉爲而不止行而必至畜厚而發益逺
吾雖不能悉得天下之士然天下之士如吾子者可
一二而數也某老矣心耗力憊有所不能徒喜後生
之奮於斯也恨不得鳴躍於其間而從之姑奉此爲
謝
外集卷第十八
答孫正之第一書今又(二字/疑衍)
第二書三十年前(一作年三/十以前)
答祖擇之書兩策(一作/兩冊)未知足下之意合否(知字下/一有於)
(字)
答徐無黨書於辨論經旨(於字上一/有至字)并前所記(記一/作寄)
奏議卷第十八　歐陽文忠公集一百十四
　　政府
　　　言西邊事宜第一狀(治平二年)
右臣伏見諒祚狂僣釁隙已多不越歲年(一無/此字)必爲
邊患臣本庸暗不逹時機輒以外料敵情内量事勢
鑒徃年已驗之失思今日可用之謀雖兵不先言俟
見形而應變然坐而制勝亦大計之可圖謹具條陳
庻禆萬一臣所謂外料敵情者諒祚世有夏州自彛
興克叡以前止於一鎮五州而巳太宗皇帝時繼捧
繼遷始爲邊患其後遂䧟靈鹽盡有朔方之地盖自
淳化咸平用兵十五餘年旣不能剪滅遂務招懷適
㑹繼遷爲潘羅支所殺其子徳明乃議歸欵而我惟
以恩信復其王封歲時俸賜極於優厚徳明旣無南
顧之憂而其子元昊亦壯遂併力西攻回紇拓地千
餘里徳明旣死地大兵彊元昊遂復背叛國家自寳
元慶曆以後一方用兵天下騷動國虚民弊如此數
年元昊知我有厭兵之患遂復議和而國家待之恩
禮又異於前矣號爲國主僅得其稱臣歲予之物百
倍徳明之時半於契丹之數今者諒祚雖曰狂童然
而習見其家世所爲蓋繼遷之叛而復王封元昊再
叛而爲國主今若又叛其志可知是其欲自比契丹
抗衡中國以爲鼎峙之勢爾此臣竊料敵情在於如
(一無/此字)此也夫所謂内量事勢者蓋以慶曆用兵之時
視方今禦邊之備較彼我之虚實彊弱以見勝敗之
形也自真宗皇帝(一無/二字)景徳二年盟北虜於澶淵明
年始納西夏之欵遂務休兵至寳元𥘉元昊復叛蓋
三十餘年矣天下安於無事武備廢而不修廟堂無
謀臣邊鄙無勇將將愚不識干戈兵驕不識(一作/知)戰
陣器械朽腐城郭隳頽而元昊勇鷙桀黠之虜也其
包畜姦謀欲窺中國者累年矣而我方恬然不以爲
慮待其謀成兵具一旦(一作/日)反書來上然後茫然不
知所措中外震駭舉動蒼惶所以用兵之𥘉有敗而
無勝也旣而朝廷用韓琦范仲淹等付以西事極力
經營而勇夫銳將亦因戰陣稍稍而出數年之間人
謀漸得武備漸修似可枝梧矣然而天下巳困也(一/無)
(此/字)所以屈意忍耻復與之和此慶曆之事爾今則不
然方今甲兵雖未精利不若徃年之腐朽也城壘粗
甞完緝不若徃年之隳頽也土兵蕃落増添訓練不
若徃年寡弱之驕軍也大小將校曽經戰陣者徃徃
尚在不若徃年魏昭炳夏隨之徒綺紈子弟也一二
執政之臣皆當時宣力者其留心西事熟矣不若徃
時大臣茫然不知所措者也蓋徃年以不知邊事之
謀臣馭不識干戈之將用驕兵執朽器以當桀黠新
興之虜此所以敗也方今謀臣武將城壁器械不類
徃年而諒祚狂童不及元昊逺甚徃年忽而不思今
又巳先覺可以早爲之備苟其不叛則巳若其果叛
未必不爲中國利也臣謂可因此時雪前耻収後功
但顧人謀如何爾若上慿陛下神威睿筭係纍諒祚
君臣獻於廟社此其上也其次逐狂虜於黄河之北
以復朔方故地最下盡取山界奪其險而我守之以
永絶邊患此臣竊(一作/内)量事勢謂或如此臣所謂鑒
徃年巳驗之失者其小失非一不可悉數臣請言其
大者夫夷狄變詐兵交陣合彼佯敗以爲誘我貪利
而追之或不虞横出而爲其所邀或進䧟死地而困
于束手此前日屢敗之戒今明習兵戰者亦能知之
此雖小事也亦不可忽所謂大計之繆者攻守之䇿
皆失爾臣視慶曆禦邊之備東起麟府西盡秦隴地
長二千餘里分爲路者五而路分爲州軍者又二十
有四而州軍分爲寨爲堡爲城者又幾二百皆須列
兵而守之故吾兵雖衆不得不分所分旣多不得不
寡而賊之出也常舉其國衆合聚爲一而來是吾兵
雖多分而爲寡彼衆雖寡聚之爲多以彼之多擊吾
之寡不得不敗也此城寨之法旣不足自守矣而五
路大將所謂戰(一無/此字)兵者分在二十四州軍欲合而
出則懼後空而無備欲各留守備而合其餘則數少
不足以出攻此當時所以用兵累年終不能一出者
以此也夫進不能出攻退不足(一作/能)自守是謂攻守
皆無䇿者徃年已驗之失也臣所謂今日可用之謀
者在定出攻之計爾必用先起制人之術乃可以取
勝也蓋列兵分地而守敵得時出而撓於其間使我
處處爲備常如敵至師老糧匱我勞彼逸昔周世宗
以此䇿困李景於淮南昨元昊亦用此䇿以困我之
西鄙夫兵分備寡兵家之大害也其害常在我以逸
待勞兵家之大利也其利常在彼所以徃年賊常得
志也今誠能反其事而移我所害者予敵奪敵所利
者在我則我當先爲出攻之計使彼疲於守禦則我
亦得志矣(一無/此字)凡出攻之兵勿爲大舉我毎一出彼
必呼集而來拒彼集於東則别出其西我歸彼散則
我復出而彼又集我以五路之兵畨休出入使其一
國之衆聚散犇走無時暫停則無不困之虜矣此臣
所謂方今可用之謀也蓋徃年之失在守方今之利
在攻昔至道中亦甞五路出攻矣當時將相爲謀不
重(一作/審)蓋欲攻黠虜方彊之國不先以謀困之而直
爲一戰必取之計大舉深入所以不能成功也夫用
兵至難事也故謀旣審矣則其發也必果故能動而
有成功也若其山川之險易道里之迂直蕃漢兵馬
之彊弱騎軍歩卒長兵短兵之所利與夫左右前後
一出一入開闔變化有正有竒(一無四/十八字)凡用兵之形
勢有可先知者有不可先言者臣願陛下遣一重臣
出而廵撫遍見諸將與熟圖之以先(一無/此字)定大計凡
山川道里蕃漢歩騎出入之(一無/此字)所宜可先知者悉
圖上方略其餘不可先言付之將率使其見形應變
因敵制勝至於諒祚之所爲宜少屈意含容而曲就
之旣以驕其心亦少緩其事以待吾之爲備而且嚴
戒五路訓兵選將利器甲畜資糧常具軍行之計待
其反書朝奏則王師暮出以駭其心而奪其氣使其
枝梧不暇則勝勢在我矣徃年議者亦欲招輯横山
蕃部謀取山界之地然臣謂必欲招之亦須先藉勝
捷之威使(一有/其字)知中國之彊則方肯來附也由是言
之亦以出攻爲利矣凡臣之所言者大略如此爾(一/無)
(此/字)然臣足未甞踐邊陲目未甞識戰陣以一儒生偏
見之言誠知未可必用直以方當陛下勞心西事廣
詢衆議之時思竭愚慮備蒭蕘之一說爾
　　　言西邊事宜第二劄子(同前)
臣近曽上言諒祚爲邊患朝廷宜早圖禦備及乞遣
一重臣親與邊將議定攻守大計等事至今多日未
蒙降出施行臣竊見慶曆中元昊作過時朝廷輕敵
翫冦無素定之謀毎遇邊奏急來則上下惶恐倉卒
指揮旣多不中事機所以落賊姦便敗軍殺將可爲
痛心今者諒祚以萬騎冦秦渭兩路焚燒數百里間
掃蕩俱盡而兩路將帥不敢出一人一騎則國威固
巳挫矣諒祚負恩背徳如此陛下未能發兵誅討但
遣使者齎詔書賜之又拒而不納使者羞媿俛首懷
詔而回則大國不勝其辱矣當陛下臨御之𥘉遭此
狂童威沮國辱此臣等之罪也臣謂陛下宜赫然發
憤以邊事切責大臣至於山川形勢有利有不利士
卒勇怯孰可用孰不可用何處宜攻何處宜守何兵
宜屯某地何將可付某兵如此等事甚多皆陛下聖
慮所宜及者臣謂陛下宜因閑時御便殿召當職之
臣使按圖指畫各陳所見陛下可以不下席而盡在
目前然後制以神機睿略責將相以成功而陛下以
萬機之繁旣未及此兩府之臣如臣(一無/二字)等日所進
呈又皆常程公事亦未甞聚首合謀講定大計外則
四路邊臣自賊馬過後亦不聞别有擘畫臣恐上下
因循又如慶曆之初矣近者韓琦曽將慶曆中議山
界文字進呈此邊事百端中一端爾盖琦亦患事未
講求假此文字爲題目以牽合衆人之論爾自進呈
後尋送宻院至今多日亦未曽擬議臣以非才陛下
任之政府便是國之謀臣若其謀慮淺近所言狂妄
自可黜去不疑臣亦昨因目疾懇求解職曲蒙聖恩
未許其去旣使在其位又棄其言而不問使臣尸禄
厚顔何以自處所有臣前來所上奏狀欲望聖慈(一/無)
(二/字)降付中書宻院與韓琦山界文字一處商量若其
言果不足取棄之未晚今取進止
　　　乞𥙷館職劄子(治平三年)
臣竊以治天下者用人非止一端故取士不以一路
若夫知錢榖曉刑獄熟民事精吏幹勤勞夙夜以辦
集爲功者謂之材能之士明於仁義禮樂通於古今
治亂其文章論議與之謀慮天下之事可以决疑定
䇿論道經邦者謂之儒學之臣善用人者必使有材
者竭其力有識者竭其謀故以材能之士布列中外
分治百職使各辦其事以儒學之臣置之左右與之
日夕謀議講求其要而行之而又於儒學之中擇其
尤者置之廊廟而付以大政使緫治羣材衆職進退
而賞罰之此用人之大略也由是言之儒學之士可
謂貴矣豈在材臣之後也是以前世英主明君未有
不以崇儒嚮學爲先而名臣賢輔出於儒學者十常
八九也臣竊見方今取士之失患在先材能而後儒
學貴吏事而賤文章自近年以來朝廷患百職不修
務(一作/而)獎材臣故錢榖刑獄之吏稍有寸長片善爲
人所稱者皆巳擢用之矣夫材能之士固當擢用然
專以材能爲急而遂忽儒學爲不足用使下有遺賢
之嗟上有乏材之患此甚不可也臣謂方今材能之
士不患有遺固不足上煩聖慮惟儒學之臣難進而
多棄滯此不可不思也臣以庸繆過蒙任使俾陪宰
輔之後然平日論議不能無異同雖日奉天威又不
得從容曲盡拙訥今臣有館閣取士愚見具陳(一作/列)
如别奏(一作/劄)欲望聖慈因宴間之餘一迂睿覽或有
可采乞常賜留(一有/聖字)意今取進止
　　　又論館閣取士劄子(同前)
臣竊以館閣之職號爲育材之地今兩府闕人則必
取於兩制(翰林學士謂之内制中書舎人知制誥謂/之外制今并雜學士待制通謂之兩制)
兩制闕人則必取於館閣然則館閣輔相養材之地
也材旣難得而又難知故當博採廣求而多畜之時
冀一得於其間則傑然而出爲名臣矣其餘中人以
上優游養育以獎成之亦不失爲佳士也自祖宗以
來所用兩府大臣多矣其間名臣賢相出於館閣者
十常八九也祖宗用人𥘉若不精然所采旣廣故所
得亦多也是以有文章有學問有材有行或精於一
藝或長於一事者莫不畜之館閣而獎養之其傑然
而出者皆爲賢輔相矣其餘不至輔相而爲一時之
名臣者亦不可勝數也先朝循用祖宗舊制収拾養
育得人尤多自陛下即位以來所用兩府之臣一十
三人而八人出於館閣此其驗也只自近年議者患
館職之濫遂行釐革而改更之𥘉矯失太過立法旣
峻取人遂艱使下多遺賢之嗟國有乏材之患今先
朝収拾養育之人或已𬒳遷擢或老病死亡見在館
者無幾而新法艱阻近年全無選進臣今略具館閣
取人舊制并新格則可見取人之法如何所得之人
多少也
　一舊制館閣取人以三路進士髙科一路也大臣
　薦舉一路也歲月疇勞一路也進士第三人以
　　上及第者并制科及第者不問等第並只一任
　替回便試館職進士第四第五人經兩任亦得
　試此一路也兩府臣寮𥘉拜命各舉三兩人即
　時召試此一路也其餘歷任繁難乆次或寄任
　　重處者特令帶職此一路也今三路塞其二矣
　　自科埸改爲間歲後第一人及第者須兩任回
　　方得試自第二人至第王人更永不試制科入
　　第三者亦須兩任回方得試(凡五七次科埸未/有一人中第三等)
(者)其餘等第並永不試則進士髙科一路巳塞
　　矣兩府大臣所薦之人並只上簿候館職有闕
　　則於簿内點名召試其如館閣本無貟數無有
　　闕時故自置簿來至今九年不曽點試一人則
　　太臣薦舉一路又塞矣惟有疇勞帯職一路尚
　　在爾
　　一新制館閣共置編校八貟本爲館中書籍乆不
　　齊整而館職多别有差遣不能專一校正乃别
　　置此八貟故選新進資淺人令乆任而專一校
　　讀所以先令作編校二年然後升爲校勘(未是/王館)
(職)爲校勘四年後升爲校理(始是正/館職)爲校理又
　　一年方罷編校别任差遣然自置編校後適值
　　館閣取人之路漸廢今議者遂只以編校爲取
　　士新格徃時直館直院直閣校理皆無定貟惟
　　材是用不限人數今編校限以八貟爲定以此
　　待天下之多士宜其遺材於下矣八貟之内仍
　　毎七年方遇一貟(一有/之字)闕而𥙷一人以此知天
　　下滯材者衆矣
右以臣愚見編校八貟自可仍舊毎有貟闕令中書
擇人進擬陛下必欲牢籠天下英俊之士則宜脫去
常格而獎拔之今負文學懷器識磊落竒偉之士知
名於世而未爲時用者不少惟陛下博訪審察悉召
而且置之館職養育三數年間徐察其實擇其尤者
而擢用之知人自古聖王所難然不以其難而遂廢
但拔十而得一二亦不爲無益矣況中人上下養育
獎成之不止十得一二也
　　　薦司馬光劄子(治平四年)
臣伏見龍圖閣直學士司馬光徳性淳正學術通明
自列侍從乆司諌諍讜言嘉話著在兩朝自仁宗至
和服藥之後羣臣便以皇嗣爲言五六年間言者雖
多而未有定議最後光以諌官極論其事敷陳激切
感動主聽仁宗豁然開悟遂决不疑由是先帝選自
宗藩入爲皇子曽未踰年仁宗奄棄萬國先帝入承
大統盖以人心先定故得天下帖然今以聖繼聖遂
傳陛下由是言之光於國有功爲不淺矣可謂社稷
之臣也而其識慮深逺性尤慎宻光旣不自言故人
亦無知者臣以忝在政府因得備聞其事臣而不言
是謂蔽賢掩善詩云無言不酬無徳不報光今雖在
侍從日承眷待而其忠國大節隱而未彰臣旣詳知
不敢不奏
　　青州
　　　言青苗錢第一劄子(熈寧三年)
臣伏見朝廷新制俵散青苗錢以來中外之議皆稱
不便多乞寢罷至今未蒙省察臣以老病昬忘雖不
能究述利害苟有所見其敢不言臣今有起請事件
謹具畫一如後
　一臣竊見議者言青苗錢取利於民爲非而朝廷
　　深惡其說至煩聖慈(一作/聽)命有司具述本末委
　　曲申諭中外以朝廷本爲恵民之意然告諭之
　　後搢紳之士論議益多至於田野之民蠢然固
　　不知周官泉府爲何物但見官中放債毎錢一
　　百文要二十文利爾是以申告雖煩而莫能諭
　　也臣亦以謂等是取利不許取三分而許取二
　　分此孟子所謂以五十歩笑百歩者以臣愚見
　　必欲使天下曉然知取利非朝廷本意則乞除
　　去二分之息但令只納元數本錢如此始是不
　　取利矣盖二分之息以爲所得多耶固不可多
　　取於民所得不多耶則小利又何足顧何必以
　　此上累聖政
　　臣檢詳元降指揮如災傷及五分巳上則夏料
　　　青苗錢令於秋料送納秋料於次年夏料送納
　　　臣竊謂年歲豐㐫固不可定其間豐年常少而
　　　㐫歲常多今所降指揮盖只言偶然一料災傷
　　　爾若連遇三兩料水旱則青苗錢積壓拖欠數
　　　多若纔遇豐熟却須一併催納則農民永無豐
　　　歲矣至於中小熟之年不該得災傷分數合於
　　　本料送納者或人户無力或頑猾拖延本料尚
　　　未送納了當若令又請次料合俵錢(一作/散)數則
　　　積壓(一作/欠)轉多必難催索臣今欲乞人户遇災
　　　傷本料未曽送納者及人户無力或頑猾拖延
　　不納者並更不支俵與次料錢如此則人户免
　　積壓拖欠州縣免鞭扑催驅官錢免積乆(一作/欠)
　　失䧟
　一臣竊聞議者多以抑配人户爲患所以朝廷屢
　　降指揮丁寧約束州縣官吏不得抑配百姓然
　諸路各有提舉管勾等官徃來催促必須盡錢
　　俵散而後止由是言之朝廷雖指揮州縣不得
　　抑逼百姓請錢而提舉等官又却催促盡數散
　　俵故提舉等官以不能催促盡數散俵爲失職
　　州縣之吏亦以俵錢不盡爲㢮慢不才上下不
　　得不遞相督責者勢使之然各不獲已也由是
　　言之理難獨責州縣抑配矣以臣愚見欲乞先
　　罷提舉管勾等官不令催督然後可以責州縣
　　不得抑配其所俵錢取民情願專委州縣隨多
　　少散之不得(一作/必)須要盡數亦不必須要闔縣
　　之民户户盡請如此則自然無抑配之患矣
右謹具如前臣以衰年昏病不能深識逺慮所見目
前止於如此然而青苗之議乆已喧然中外羣臣乞
行寢罷者不可勝數其所陳乆逺利害必已詳盡而
無遺矣一日陛下赫然開悟悉採羣議追還新制一
切罷之以便公私天下之幸也若中外所言雖多猶
未能感動天聽則見行不便法中有此三事尤繫目
下利害如臣畫一所陳伏望聖慈特賜裁擇今取進
止
　　　言青苗第二劄子(同前)
臣近曽奏爲起請俵散青苗錢不便事數内一件乞
遇災傷夏料未納及不係災傷人户頑猾拖欠者並
更不俵散秋料錢數至今未奉指揮臣勘㑹今年二
麥纔方成熟尚未収割巳係五月又合俵散秋料錢
數竊縁夏料巳散錢尚未有一户送納若又俵散秋
料錢竊慮積壓拖欠枉有失䧟官錢臣已指揮本路
諸州軍並令未得俵散秋料錢别候朝廷指揮去後
(一作/訖)臣伏思除臣近所起請災傷未納及人户拖欠
不納者乞且不俵次料一事外臣今更有愚見不敢
緘黙臣竊見自俵青苗錢巳來議者皆以取利爲非
朝廷深惡其說遂命所司條陳申諭其言雖煩而終
不免於取利然猶有一說者意在恵民也以臣愚見
若夏料錢於春中俵散猶是青黄不相接之時雖不
户户闕乏然其間容有不濟者以爲恵政(一作/濟)尚有
說焉(一作/可說)若秋料錢於五月俵散正是蠶麥成熟人
户不乏之時何名濟闕直是放債取利爾若二麥不
熟則夏料尚欠豈宜更俵秋料錢使人户積壓拖欠
以此而言秋料錢可以罷而不散欲望聖慈特賜詳
擇伏乞(一無/八字)早降指揮今取進止
　　　舉宋敏求同知太常禮院劄子(嘉祐二年)
臣等勘㑹同知太常禮院張師中近𬒳朝命差充兩
浙提點刑獄伏見太常丞集賢校理宋敏求文學該
贍多識故事家藏古今書史禮樂制度記傳尤多禮
官博士毎有所疑多就之質證其人見是知州差遣
資望不淺臣等今保舉欲乞就差充同知太常禮院
一次如後不如舉狀臣等甘當朝典今取進止六月
日
　右公在翰苑時薦宋敏求奏劄得之汪逵旣云臣
　等則非獨薦或公自草或止預名不可知也
奏議卷第十八
論館取士劄子先朝(一作/先帝)
言青苗錢第一劄子若纔(一作又/若纔)
　公奏議十八卷緫一百六十三篇仁宗實録李燾
　長編因事而書者八十有八其間論唃厮囉者一
　論陳洎王倫水洛城者再論修河者三以挍集本
　類多増損盖自古史官徃徃於制誥奏䟽時有修
　潤長編則又本之實録故其語欲簡其事欲首尾
　相貫此其所以異同比公元文殊不敷暢當以集
　爲正
　奏議雖以年月編次間有論事在前降㫖在後尚
　或疑混未能盡正覽者詳之
　衢州刻公奏議十八卷如辭免遷轉丐去乞休致
　之類皆在焉巳移入表奏四六中韶州從諌集八
　卷諌院奏䟽也公家書目無此名合併入奏議二
　者緫十八卷仍以公歷官先後爲序凡兩州印本
　頗經後人輕改今悉爲考證讀者審之可也
居士集卷第十八　歐陽文忠公集十八
　　經㫖十一首(辯一首附)
　　　易或問三首
或問大衍之數易之緼(一作/數)乎學者莫不盡心焉曰
大衍易之末也何必盡心焉(一無/此字)也易者文王之作
也其書則六(一無/此字)經也其文則聖人之言也其事則
天地萬物君臣父子夫婦人倫之大端也大衍筮占
(一作/卜筮)之一法耳非文王之事也然則不足學乎曰得
其大者可以兼其小未有學其小而能至其大者也
知此然後知學易矣六十四卦自古用焉夏商之丗
筮占之說略見于書文王遭紂之亂有憂天下之心
有慮萬丗之志而無所發以謂(一作/爲)卦爻起於竒耦
之數隂陽變易交錯而成文有君子小人進退動靜
剛柔之象而治亂盛衰得失吉凶之理具焉因假取
以寓其言而名之曰易至其後丗用以占(一作/卜)筮孔
子出於周末懼文王之志不見于後丗而易專爲筮
占(一作/卜筮)用也乃作彖象發明卦義必稱聖人君子王
后以當其事而常以四方萬國天地萬物之大以爲
言蓋明非止於卜筮也所以推原本意而矯丗失然
後文王之志大明而易始列乎六經矣易之淪于卜
筮非止今丗也微孔子則文王之志没而不見矣夫
六爻之文占辭也(一有文王之/作也五字)大衍之數占法也自
(一作/皆)古所用也文王更其辭而不改其法故曰大衍
非文王之事也所謂辭者有君子小人進退動靜剛
柔之象治亂盛衰得失吉凶之理學者專其辭於筮
占(一作/卜筮)猶見非於孔子況遺其辭而執其占法欲以
見文王作易之意不亦遠乎凡欲爲君子者學聖人
之言欲爲占者學大衍之數惟所擇之(一無/此字)焉耳
或問繫辭果非聖人之作前丗之大儒君子不論何
也曰何止乎繫辭舜之塗廩浚井不載於六經不道
於孔子之徒蓋俚巷人之語也及其傳也乆孟子之
徒道之事固有出於繆妄之說其𥘉也大儒君子以
丗莫之信置而不論及其傳之乆也後丗反以謂更
大儒君子而不非是實不誣矣由是曲學之士溺焉
者多矣自孔子殁周益衰王道喪而學廢接乎戰國
百家之異端起十翼之說不知起於何人自秦漢以
來大儒君子不論也或者曰然則何以知非聖人之
作也曰大儒君子之於學也理逹而巳矣中人已下
指其迹提其耳而譬之猶有惑焉者溺於習聞之乆
曲學之士喜爲竒說以取勝也何謂子曰者講師之
言也吾甞以譬學者矣元者善之長亨者嘉之㑹利
者義之和貞者事之幹此所謂文言也方魯穆姜之
道此言也在襄公之九年後十有五年而孔子生左
氏之傳春秋也固多浮誕之辭然其用心亦必欲其
書之信後丗也使左氏知文言爲孔子作也必不以
追附穆姜之說而疑後丗蓋左氏者不意後丗以文
言爲孔子作也孟子曰盡信書不如無書孟子豈好
非六經者黜其雜亂之說所以尊經(一有/也字)
或問(一有/曰字)大衍筮占之事也其於筮占之說無所非
乎曰其法是也其言非也用蓍四十有九分而爲二
掛一揲四歸竒再扐其法是也象兩象三至于乾坤
之䇿以當萬物之數者其言皆非也傳曰知者創物
又曰百工之事皆聖人之作也筮者上古聖人之法
也其爲數也出於自然而不測四十有九是也其爲
用也通於變而無窮七八九六是也惟不測與無窮
故謂之神惟神故可以古今爲大衍者取物合數以
配蓍是可測也以九六定乾坤之䇿是有限而可窮
也矧占之而不効夫竒耦隂陽之數也隂陽天地之
正氣也二氣升降有進退而無老少且聖人未甞言
而雖繫辭之痝雜亦不道也問者曰然則九六何爲
而變曰夫蓍四十有九無不用也昔之言大衍者取
四揲之䇿而捨掛扐之數兼知掛扐之多少(一又有/多少字)
則九六之變可知矣蓍數無所配合隂陽無老少乾
坤無定䇿知此然後知筮占矣嗚呼文王無孔子易
其淪於卜筮乎易無王弼其淪於異端之說乎因孔
子而求文王之用心因弼而求孔子之意因予言而
求弼之得失可也
　　　明用
乾之六爻曰𥘉九潛龍勿用九二見龍在田九三君
子終日乾乾夕惕若厲无咎九四或躍在淵九五飛
龍在天上九亢龍有悔又曰用九見羣龍无首吉者
何謂也謂以九而名爻也乾爻七九九變而七無爲
易道占其變故以其所占者名爻不謂六爻皆常九
也曰用九者釋所以不用七也及其筮也七常多而
九常少有無九者焉此不可以不釋也曰羣龍无首
吉者首先也主也陽極則變而之他故曰无首也凡
物極而不變則弊變則通故曰吉也物無不變變無
不通此天理之自然也故曰天德不可爲首又曰乃
見天則也坤之六爻曰𥘉六履霜堅冰至六二直方
大不習无不利六三含章可貞或從王事无成有終
六四括囊无咎无譽六五黃裳元吉上六龍戰于野
其血玄黃又曰用六利永貞者何謂也謂以六而名
爻也坤爻八六六變而八無爲亦以其占者名爻不
謂六爻皆常六也曰用六者釋所以不用八也及其
筮也八常多而六常少有無六者焉此不可以不釋
也隂柔之動或失於邪故曰利永貞也隂陽反復天
地之常理也聖人於陽盡變通之道於隂則有所戒
焉六十四卦陽爻皆七九隂爻皆六八於乾坤而見
之則其餘可知也
　　　春秋論上
事有不幸出於乆遠而傳乎二說則奚從曰從其一
之可信者然則安知可信者而從之曰從其人而信
之可也衆人之說如彼君子之說如此則捨衆人而
從君子君子博學而多聞矣然其傳不能無失也君
子之說如彼聖人之說如此則捨君子而從聖人此
舉丗之人皆知其然而學春秋者獨異乎是孔子聖
人也萬丗取信一人而巳若公羊髙榖梁赤左氏(一/本)
(氏作/丘明)三子者博學而多聞矣其傳不能無失者也孔
子之於經三子之於傳有所不同則學者寧捨經而
從傳不信孔子而信三子甚哉其惑也經於魯隱公
之事書曰公及邾儀父盟于蔑其卒也書曰公薨孔
子始終謂之公三子者曰非公也是攝也學者不從
孔子謂之公而從三子謂之攝其於晉靈公之事孔
子書曰趙盾弑其君夷臯三子者曰非趙盾也是趙
穿也學者不從孔子信爲趙盾而從三子信爲趙穿
其於許悼公之事孔子書曰許丗子止弑其君買三
子者曰非弑之也買病死而止不甞藥耳學者不從
孔子信爲弑君而從三子信爲不甞藥其捨經而從
傳者何哉經簡而直傳新而竒簡直無恱耳之言而
(一無/此字)新竒多(一作/有)可喜之論是以學者樂聞而易惑
也予非敢曰不惑然信於孔子而篤者也經之所書
予所信也經所不言予不知也難者曰子之言有激
而云爾夫三子者皆學乎聖人而傳所以述經也經
文隱而意深三子者從而發之故經有不言傳得而
詳爾非爲二說也予曰經所不書三子者何從而知
其然也曰推其前後而知之且其有所傳而得也國
君必即位而隱不書即位此傳得知其攝也弑君者
不復見經而盾復見經此傳得知弑君非盾也君弑
賊不討則不書葬而許悼公書葬此傳得知丗子止
之非實弑也經文隱矣傳曲而暢之學者以謂三子
之說聖人之深意也是以從之耳非謂捨孔子而信
三子也予曰然則妄意聖人而惑學者三子之過而
巳使學者必信乎三子予不能奪也使其惟是之求
則予不得不爲之辨
　　　春秋論中
孔子何爲而修春秋正名以定分求情而責實别是
非明善惡此春秋之所以作也自周衰以來臣弑君
子弑父諸侯之國相屠戮而爭爲君者天下皆是也
當是之時有一人焉能好廉而知讓立乎爭國之亂
丗而懷讓國之髙節孔子得之於經冝如何而别白
之冝如何而襃顯之其肯没其攝位之實而雷同衆
君誣以爲公乎所謂攝者臣行君事之名也伊尹周
公共和之臣甞攝矣不聞商周之人謂之王也使息
姑實攝而稱號無異於正君則名分不正而是非不
别夫攝者心不欲爲君而身假行君事雖行君事而
其實非君也今書曰公則是息姑心不欲之實不爲
之而孔子加之失其本心誣以虚名而没其實善夫
不求其情不責其實而善惡不明如此則孔子之意
踈而春秋繆矣春秋辭有同異尤謹嚴而簡約所以
别嫌明微慎重而取信其於是非善惡難明之際聖
人所盡心也息姑之攝也㑹盟征伐賞刑祭祀皆出
於已舉魯之人皆聽命於巳其不爲正君者幾何惟
不有其名爾使其名實皆在巳則何從而知其攝也
故息姑之攝與不攝惟在爲公與不爲公别嫌明微
繫此而巳且其有讓桓之志未及行而見殺其生也
志不克伸其死也被虚名而違本意則息姑之恨何
申於後丗乎其甚髙之節難明之善亦何望於春秋
乎今說春秋者皆以名字氏族與奪爲輕重故曰一
字爲襃貶且公之爲字豈不重於名字氏族乎孔子
於名字氏族不妄以加人其肯以公妄加於人而没
其善(一作/實)乎以此而言隱實爲攝則孔子決不書曰
公孔子書爲公則隱決非攝難者曰然則何爲不書
即位曰惠公之終不見其事則隱之始立亦不可知
孔子從二百年後得其遺書而脩之闕其所不知所
以傳信也難者又曰謂爲攝者左氏耳公羊榖梁皆
以爲假立以待桓也故得以假稱公予曰凡魯之事
出於已舉魯之人聽於已生稱曰公死書曰薨何從
而知其假
　　　春秋論下
弑逆大惡也其爲罪也莫贖其於人也不容其在法
也無赦法施於人雖小必慎况舉大法而加大惡乎
旣輒加之又輒赦之則自侮其法而人不畏春秋用
法不如是之輕易也三子說春秋書趙盾以不討賊
故加之大惡旣而以盾非實弑則又復見于經以明
盾之無罪是輒加之而輒赦之爾以盾爲無弑心乎
其可輕以大惡加之以盾不討賊情可責而冝加之
乎則其後頑然未甞討賊旣不改過以自贖何爲遽
赦使同無罪之人其於進退皆不可此非春秋意也
趙穿弑君大惡也盾不討賊不能爲君復讎而失刑
於下二者輕重不較可知就使盾爲可責然穿焉得
免也今免首罪爲善人使無辜者受大惡此決知其
不然也春秋之法使爲惡者不得幸免疑似者有所
辨明(一有/此字)所謂是非之公也據三子之說𥘉靈公欲
殺盾盾走而免穿盾族也遂弑而盾不討其迹渉於
與弑矣此疑似難明之事聖人尤當求情責實以明
白之使盾果有弑心乎則自然罪在盾矣不得曰爲
法受惡而稱其賢也使果無弑心乎則當爲之辨明
必先正穿之惡使罪有所歸然後責盾縱賊則穿之
大惡不可幸而免盾之疑似之迹獲辨而不討之責
亦不得辭如此則是非善惡明矣今爲惡者獲免而
疑似之人䧟于大惡此決知其不然也若曰盾不討
賊有幸弑之心與自弑同故寧捨穿而罪盾此乃逆
詐用情之吏矯激之爲爾非孔子忠恕春秋以王道
治人之法也孔子患舊史是非錯亂而善惡不明所
以修春秋就令舊史如此其肯從而不正之乎其肯
從而稱美又教人以越境逃惡乎此可知其繆傳也
問者曰然則夷臯孰弑之曰孔子所書是矣趙盾弑
其君也今有一人焉父病躬進藥而不甞又有一人
焉父病而不躬進藥而二父皆死又有一人焉操刃
而殺其父使吏治之是三人者其罪同乎曰雖庸吏
猶知其不可同也躬藥而不知甞者有愛父之孝心
而不習於禮是可哀也無罪之人爾不躬藥者誠不
孝矣雖無愛親之心然未有殺父之意使善治獄者
猶當與操刃殊科况以躬藥之孝反與操刃同其罪
乎此庸吏之不爲也然則許丗子止實不甞藥則孔
子決不書曰弑君孔子書爲弑君則止決非不甞藥
難者曰聖人借止以垂教爾對曰不然夫所謂借止
以垂教者不過欲人之知甞藥耳聖人一言明以告
人則萬丗法也何必加孝子以大惡之名而甞藥之
事卒不見于文使後丗但知止爲弑君而莫知藥之
當甞也教未可垂而巳䧟人於大惡矣聖人垂教不
如是之迂也果曰責止不如是之刻也難者曰然則
盾曷爲復見于經許悼公曷爲書葬曰弑君之臣不
見經此自三子說爾果聖人法乎悼公之葬且安知
其不討賊而書葬也自止以弑見經後四年呉敗許
師又十有八年當定公之四年許男始見于經而不
名許之書于經者略矣止之事迹不可得而知也難
者曰三子之說非其臆出也其得於所傳如此然則
所傳者皆不可信乎曰傳聞何可盡信公羊榖梁以
尹氏卒爲正卿左氏以君氏卒爲隱母一以爲男子
一以爲婦人得於所傳者蓋如是是可盡信乎
　　　春秋或問
或問春秋何爲(一無/此字)始於隱公而終於獲麟曰吾不
知也問者曰此學者之所盡心焉不知何也曰春秋
(一有/之字)起止吾所知也子所問者始終之義吾不知也
吾無所用心乎此(一有/也字)昔者孔子仕於魯不用去之
諸侯又不用困而歸且老始著書得詩自關雎至于
魯頌得書自堯典至于費誓得魯史記自隱公至于
獲麟遂刪修之其前遠矣聖人著書足以法丗而巳
不窮遠之難明也故據其所得而修之孔子非史官
也(一無/此字)不常職乎史故盡其所得修之而止耳魯之
史記則未甞止也今左氏經可以見矣曰然則始終
無義乎曰義在春秋不在起止春秋謹一言而信萬
丗者也予厭衆說之亂春秋者也
或問子於隱攝盾止之弑據經而廢傳經簡矣待傳
而詳可廢乎曰吾豈盡廢之乎夫傳之於經勤矣其
述經之事時有頼其詳焉至其失傳則不勝其戾也
其述經之意亦時有得焉及其失也欲大聖人而反
小之欲尊經而反卑之取其詳而得者廢其失者可
也嘉其尊大之心可也信其卑小之說不可也問者
曰傳有所廢則經有所不通柰何曰經不待傳而通
者十七八因傳而惑者十五六日月萬物皆仰然不
爲盲者明而有物蔽之者亦不得見也聖人之意皎
然乎經惟明者見之不爲他說蔽者見之也
　　　泰誓論
書稱商始咎周以乗黎乗黎者西伯也西伯以征伐
諸侯爲職事其伐黎而勝也商人已疑其難制而惡
(一作/患)之使西伯赫然見其不臣之狀與商並立而稱
王如此十年商人反晏然不以爲恠其父師老臣如
祖伊微子之徒亦黙然相與熟視而無一言此豈近
於人情邪由是言之謂西伯受命稱王十年者妄說
也以紂之雄猜􁲖虐甞醢九侯而脯鄂侯矣西伯聞
之竊歎遂執而囚之幾不免死至其叛巳不臣而自
王乃反優容而不問者十年此豈近於人情邪由是
言之謂西伯受命稱王十年者妄說也孔子曰三分
天下有其二以服事商使西伯不稱臣而稱王安能
服事於商乎且謂西伯稱王者起於何說而孔子之
言萬丗之信也由是言之謂西伯受命稱王十年者
妄說也伯夷叔齊古之知義之士也方其讓國而去
顧天下皆莫可歸聞西伯之賢共徃歸之當是時紂
雖無道天子也天子在上諸侯不稱臣而稱王是僭
叛之國也然二子不以爲非依之乆而不去至武王
伐紂始以爲非而棄去彼二子者始顧天下莫可歸
卒依僭叛之國而不去不非其父而非其子此豈近
於人情邪由是言之謂西伯受命稱王十年者妄說
也書之泰誓稱十有一年說者因以謂自文王受命
九年及武王居喪二年并數之爾是以西伯聽虞芮
之訟謂之受命以爲元年此又妄說也古者人君即
位必稱元年常事爾不以爲重也後世曲學之士說
春秋始以改元爲重事然則果常事歟固不足道也
果重事歟西伯即位已改元矣中間不冝改元而又
改元至武王即位冝改元而反不改元乃上冒先君
之元年并其居喪稱十一年及其滅商而得天下其
事大於聽訟遠矣又不改元由是言之謂西伯以受
命之年爲元年者妄說也後之學者知西伯生不稱
王而中間不再改元則詩書所載文武之事粲然明
白而不誣矣或曰然則武王畢喪伐紂而泰誓曷謂
稱十有一年對曰畢喪伐紂出於諸家之小說而泰
誓六經之明文也昔者孔子當衰周之際患衆說紛
紜以惑亂當世於是退而修六經以爲後世法及孔
子旣殁去聖稍遠而衆說復興與六經相亂自漢以
來莫能辨正今有卓然之士一取信乎六經則泰誓
者武王之事也十有一年者武王即位之十有一年
爾復何疑哉司馬遷作周本紀雖曰武王即位九年
祭於文王之墓然後治兵于盟津至作伯夷列傳則
又載父死不葬之說皆不可爲信是以吾無取焉取
信于書可矣
　　　縱囚論
信義行於君子而刑戮施於小人刑入于死者乃罪
大惡極此又小人之尤甚者也寧以義死不苟幸生
而視死如歸此又君子之尤難者也方唐太宗之六
年録大辟囚三百餘人縱使還家約其自歸以就死
是以君子之難能期小人之尤者以必能也其囚及
期而卒自歸無後者是君子之所難而小人之所易
也此豈近於人情或曰罪大惡極誠小人矣及施恩
德以臨之可使變而爲君子蓋恩德入人之深而移
人之速有如是者矣曰太宗之爲此所以求此名也
然安知失縱之去也不意其必來以冀免所以縱之
乎又安知夫被縱而去也不意其自歸而必獲免所
以復來乎夫意其必來而縱之是上賊下之情也意
其必免而復來是下賊上之心也吾見上下交相賊
以成此名也烏有所謂施恩德與夫知信義者哉不
然太宗施德於天下於茲六年矣不能使小人不爲
極惡大罪而一日之恩能使視死如歸而存信義此
又不通之論也然則何爲而可曰縱而來歸殺之無
赦而又縱之而又來則可知爲恩德之致爾然此必
無之事也若夫縱而來歸而赦之可偶一爲之爾若
屢爲之則殺人者皆不死是可爲天下之常法乎不
可爲常者其聖人之法乎是以堯舜三王之治必本
於人情不立異以爲髙不逆情以干譽
　　　怪竹辯
謂竹爲有知乎不冝生於廡下謂爲無知乎乃能避
檻而曲全其生其果有知乎則有知莫如人人者萬
物之最靈也其不知於物者多矣至有不自知其一
身者如駢拇枝指懸疣附贅皆莫知其所以然也以
人之靈而不自知其一身使竹雖有知必不能自知
其曲直之所以然也竹果無知乎則無知莫如枯草
死骨所謂蓍龜者是也自古以來大聖大智之人有
所不知者必問於蓍龜而取決是則枯草死骨之有
知反過於聖智之人所知遠矣以枯草死骨之如此
則安知竹之不有知也遂以蓍龜之神智而謂百物
皆有知則其他草木瓦石叩之又頑然皆無所知然
則竹未必不無知也由是言之謂竹爲有知不可謂
爲無知亦不可謂其有知無知皆不可知然後可萬
物生於天地之間其理不可以一槩謂有心然後有
知乎則蚓無心謂凡動物皆有知乎則水亦動物也
人獸生而有知死則無知矣蓍龜生而無知死然後
有知也是皆不可窮詰故聖人治其可知者置其不
可知者是之謂大中之道
居士集卷第十八
　熈寧五年秋七月男發等編定
　　紹熈二年三月郡人孫謙益校正
　初公作易或問三篇第二篇論卦爻彖象其後刪
　去别作一篇論繫辭此卷所載是也元論卦爻彖
　象一篇諸本皆不載恐遂棄遺今編入外集第十
　卷
明用無首(無當作/无下同)
春秋論下而嘗藥之事(而一/作又)
外集卷第十九　歐陽文忠公集六十九
　　書四
　　　答宋咸書(至和三年)
某啓去年冬承惠問時以奉使契丹不皇爲答兹者
人至辱書豈勝感愧某區區于比無𥙷當時徒於京
師大衆中汩汩人事舊學都廢耳不聞仁義之言久
矣惟君子不以甘榮祿走聲利之徒見待時有所教
幸甚幸甚天日之髙以其下臨於人者不逺而自古
至今積千萬人之智測驗之得其如此故時亦有差
者由不得其真也聖人之言在人情不逺然自戰國
及今述者多矣所以吾儕猶不能黙者以前人未得
其真也然亦當積千萬人之見庶㡬得者多而近是
此所以學者不可以止也足下以爲如何尚或不然
當賜教向熱爲政外自重以副所懷不宣某再拜
　　　與集賢杜相公(慶暦四年秋)
脩皇恐頓首三兩日不審尊體動止何似某被催赴
任不得躬造門下豈勝戀戀之誠保州叛卒必欲招
之而外不退兵雖使忠臣孝子不免疑惑今又聞有
築城之請雖知朝廷不以爲是而便宜之旨巳下軍
前萬一他事盡如築城之繆遂不請而便宜從事脫
有敗誤則一方之事繫天下安危伏惟聰明何以裁
處某才薄力劣不足以備急緩(一作/緩急)之用若止於調
發輸餉此俗吏之所能爲故自請願與田李共議兵
事至今寢而不報内竊自度不報誠宜然朝廷既已
力排言事者而託以用才於外今反疑之而不任以
事何以解言者之惑哉此某之不可諭也秋暑尚繁
伏惟爲國自重
　　　答李大臨學士書
脩再拜人至辱書甚慰永陽窮僻而多山林之景又
嘗得賢士君子居焉脩在滁之三年得博士杜君與
處甚樂每登臨覽泉石之際惟恐其去也其後徙官
廣陵忽忽不逾歳而求(一作/來)潁在潁逾年差自適然
滁之山林泉石與杜君共樂者未嘗輒一日忘于心
也今足下在滁而事陳君與居足下知道之明者固
能逹于進退窮通之理能逹於此而無累於心然後
山林泉石可以樂必與賢者共然後登臨之際有以
樂也足下所得與脩之得者同而有小異者脩不足
以知道獨其遭世憂患多齒髮衰因得閑處而爲宜
爾此爲與足下異也不知足下之樂惟恐其去能與
脩同否況足下學至文髙宜有所施於當世不得若
某之戀戀此其與某異也得陳君所寄二圖覽其景
物之宛然復思二賢相與之樂恨不得追逐于其間
因人還草率
　　　答陳知明書
脩再拜啓人至辱書有秦燕玉馬之說何其謙之甚
邪某昨在廣陵一相見於衆人中未有相知之意及
食將徹案方接足下以言而始知其非衆人也然尚
不暇少留以盡脩之所欲得者後常以爲恨也去年
辱書于潁又客之來自滁者皆能道足下之事於是
判然以爲士之相知或相望於千里或相追於異世
知其道而已不必接其迹也則廣陵之不留無足以
爲恨此前書所道勤勤僃矣某於足下不必見其文
章之自述然後以爲知也明矣蓋嘗辱示詩及書讀
而愛之不巳以謂閎博髙深必有放縱奔馳而可喜
者雖得之多宜不厭也因復輒有求於足下者譬之
垂涎已啖一臠之味而思快意於五鼎之間也何足
怪哉幸足下無惜
　　　與王深甫論世譜帖
脩啓惠借顔氏譜得見一二大幸前世常多喪亂而
士大夫之世譜未嘗絶也自五代迄今家家亡之由
士不自重禮俗苟簡之使然雖使人人自求其家猶
不可得況一人之力兼考於繆亂亡失之餘能如所
示者非深甫之好學深思莫能也顔譜且留愚有未
逹須因見過得請集古錄未始委僮奴昨曰大熱艱
於檢尋今送不次脩再拜
　　　同前
脩啓辱示承旦莫體佳髙陽說如此爲得之矣載初
元年正月乃永昌年之十一月爾當與永昌同年天
授庚寅載初己丑爾然自天授至長安四年甲辰凡
十五年使自武徳不除周年則乾元己亥乃一百四
十二年除周年則大曆乙卯爲一百四十年乙卯大
曆十年也哥舒晃事在八年又江西出兵不當越數
千里出於明州此又可疑前日奉答(一作/啓)後再將校
勘却未敢書更俟面議也蓋江西出嶺路絶近次則
出湖南巳爲稍逺就令出明州非江西可節制也病
(一作/疾)嗽無悰姑此爲報脩頓首
　　　同前
脩啓蒙䟽示開益巳多感服何巳唐除周歳誠如所
諭兼密罷明州在建中二年則大曆八九年後儆爲
明守而密代之以年數推之與乾元之說不較可知
但恐除周之年前人未必如此難以臆斷爲定當兩
載之使來者自擇也髙陽門徒之說恐便是髙陽人
未知何如(一作/如何)郭子儀家傳等先送碑當續馳脩再
拜　所推誠好然更深思唐人除周之說恐未必然
也則天是天授中改周惟復是載初相較亦只一年
爾
　　　與王深甫論五代張憲帖
脩啓辱教甚詳蒙益不淺所疑所論皆與脩所考驗
者同今翫疑之則欲著一小論于傳後以哀其忠如
此得否脩之所書只是變賜死爲見殺於憲無所損
益憲初節甚明但棄城而走不若守位而死巳失此
節則見殺與賜死同爾其心則可喜但舉措不中爾
更爲不見張昭傳中所載或爲錄示尤幸目痛草草
不次脩再拜　荘宗月一日遇弑存覇在河中聞變
走太原見殺而憲亦走忻州明宗初三日入洛十日
監國二十日即位憲二十四日死初以此疑之又本
傳言明宗郊天憲得昭雪則似非明宗殺之更爲思
之如何
　　　同前
脩啓辱教益詳盡多荷多荷存覇奔太原人言其馬
鞦斷疑其戰敗而來存覇乃以情告仍自髠衣僧衣
見符彦超曰願爲山僧望公庇護彦超亦欲留之俟
朝命爲軍衆所殺若此則憲似知荘宗已崩據張昭
勸憲奉表則知新君立明矣但不知其走忻州何故
也此意可喜而死不得其所爾食後見過更盡髙議
可乎脩再拜
　　　問王深甫五月一日㑹朝帖
脩啓信宿爲況清佳前日貪奉笑言有一事數日欲
咨問偶忘之唐時有五月一日㑹朝之禮略記其始
本出於道家是日君臣集會其儀甚盛而其說不經
不知起自何帝亦記得是開元巳後方有略與批示
其時爲幸脩再拜　中間嘗罷後又復行復行恐是
憲宗朝亦不記子細
　　　與杜訢論祁公墓誌書
脩啓專人至辱書伏承暑熱孝履支福深慰企想所
要文字終不曽得的實葬日以謂十日尚逺遂未曾
銓次忽辱見索亦莫知葬期逺近爲一兒子患傷寒
三次勞發已(二字一/作復)一月在牀虚乏可憂日夕憂迫
心緒紛亂不能清思於文辭縱使強爲之辭亦不工
有玷清徳如葬朝逼乞且令韓舍人將行狀添改作
誌文脩雖遲緩當自作文一篇紀述平生知已先相
公最深別無報答只有文字是本職固不辤雖足下
不見命亦自當作然須慎重要傳久逺不鬭速也苟
粗能傳述於後亦不必行(疑)況治命不用邪若葬期
未有日可待即尤好也然亦只月十日可了若以愚
見誌文不若且用韓公行狀爲便縁脩文字簡略止
記大節期於久逺恐難滿孝子意但自報知已盡心
於紀錄則可耳更乞裁擇范公家神刻爲其子擅自
增損不免更作文字發明欲後世以家集爲信續得
錄呈尹氏子卒請韓太尉别爲墓表以此見朋友門
生故吏與孝子用心常異脩豈負知已者范尹二家
亦可爲鑒更思之然能有意於傳久則須紀大而略
小此可與通識之士語足下必深曉此但因葬期速
恐倉卒不及遂及斯言也幸察京師區區中日爲病
患憂煎不時遣人致問夏熱節哀自愛
　　　同前
脩啓秋涼不審孝履何似前於遞中辱書所示誌文
今巳撰了爲無得力人遂託李學士送逹脩愚鄙辱
正獻公知遇不比他人公之知人推獎未有若脩之
勤者脩遇知已未有若公知之深也其論報之分他
事皆云非公所欲惟紀述盛徳可以盡門生故吏之
分然以衰病文字不工不能次序萬分之一此尤爲
愧恨也然所紀事皆錄實有稽據皆大節與人之所
難者其他常人所能者在他人更無巨美不可不書
於公爲可略者皆不暇書(如作提刑/斷獄之類)然又不知尊意
以爲何如苟見信甚幸或擇一真楷書而字畫不怪
者書之亦所以傳世易曉之意也刻石了多乞數本
爲人來求者多葬事知定十月不知何人篆葢早了
爲善昨禮院定謚曰正獻(清白守節曰正正避御名/音同所改也文賢有成曰)
(獻義兼文/節文正矣)知已今不可得每臨公事但知感涕爾漸
寒侍親千萬節哀自愛不宣脩再拜
　　　問劉原甫侍讀入閤儀帖
入閤之禮起自何年(閤是/何殿)開延英亦起何年五日一
起居遂廢正衙不坐起何年三者孤陋所不詳乞示
其本末
脩啓辱示甚煩尊用然得以開釋未悟其幸尤多感
刻感刻問此一事本爲明宗置内殿起居又復入閤
當時縁昭宗朝誤繆不合故事也朔望宣政一事尤
失紫宸入閤本制也(然不見初/起年代)今乃入閤却御前殿
(此自昭/宗失之)延英之對與入閤合儀(亦自昭/宗失之)起居而廢正
衙(自明宗失之/至今遂爾)含元大殿(大朝/㑹)宣政常朝(謂之正衙/本爲玄宗)
(朔望以陵寢薦食不復御正殿始於便殿召入宰臣/巳下此入閤之漸今云朔望御宣政殿大失之矣)
延英便殿(亦謂入閤乃五日一開與宰臣議事宣政/立而奏事訖賜坐茶湯延英賜坐而論事)
(盖漸密而漸親也昭宗始一日中九度開/延英入閤仍於一度開延英一日行之)前殿入閤
(唐未即於朔望日前殿正觀殿行入閤自後唐至國/朝並於文明殿行入閤皆非便殿或指朔望宣政爲)
(入閤尢/誤說也)脩於史巳不熟於制度又不熟乞爲參詳之
　　　與蔡君謨求書集古錄序書
脩啓曏(一作/曩)在河朔不能自閑嘗集錄前世金石之
遺文自三代以來古文竒字莫不皆有中間雖罪戾
擯斥水陸奔走顛危困踣兼之人事吉凶憂患悲愁
無聊倉卒未嘗一日忘也蓋自慶曆乙酉逮嘉祐壬
寅十有八年而得千卷顧其勤至矣然亦可謂富哉
竊復自念好嗜與俗異馳乃獨區區收拾世人之所
棄者惟恐不及是又可笑也因輒自敘其事庶以見
其志焉然顧其文鄙意陋不足以示人既則(一作/而)自
視前所集錄雖浮屠老子詭妄之說常見貶絶於吾
儒者徃徃取之而不忍遽廢者何哉豈非特以其字
畫之工邪然則字書之法雖爲學者之餘事亦有助
於金石之傳也若浮屠老子之說當棄而獲存者乃
直以字畫而傳是其幸而得所託爾豈特有助而巳
哉僕之文陋矣顧不能以自傳其或幸而得所託則
未必不傳也由是言之爲僕不朽之託者在君謨一
揮毫之頃爾竊惟君子樂善欲成人之美者或聞斯
說謂宜有不能却也故輒持其說以進而不疑伏惟
幸察
　　　與樂秀才第一書(景祐三年續添)
某白秀才樂君足下昨者舟行徃來皆辱見過又蒙
以所業一冊先之啓事宛然如後進之見先逹之儀
某年始三十矣其不從郷進士之後者於今纔七年
而官僅得一縣令又爲有罪之人其徳爵齒三者皆
不足以稱足下之所待此其所以爲慙自冬渉春隂
洩不止夷陵水土之氣比頻作疾又苦多事是以闕
然聞古人之於學也講之深而信之篤其充於中者
足而後發乎外者大以光譬夫金玉之有英華非由
磨飾染濯之所爲而由其質性堅實而光輝之發自
然也易之大畜曰剛健篤實輝光日新謂夫畜於其
内者實而後發爲光輝者日益新而不竭也故其文
曰君子多識前言徃行以畜其徳此之謂也古人之
學者非一家其爲道雖同言語文章未嘗相似孔子
之繫易周公之作書奚斯之作頌其辭皆不同而各
自以爲經子游子夏子張與顔回同一師其爲人皆
不同各由其性而就於道耳今之學者或不然不務
深講而篤信之徒巧其詞以爲華張其言以爲大夫
強爲則用力艱用力艱則有限有限則易竭又其爲
辭不規模於前人則必屈曲變態以隨時俗之所好
鮮克自立此其充於中者不足而莫自知其所守也
竊讀足下之所爲髙健志甚壯而力有餘譬夫良駿
之馬有其質矣使駕大輅而王良馭之節以和鑾而
行大道不難也夫欲充其中由講之深至其深然後
知自守能如是矣言出其口而皆文脩見惡於時棄
身此邑不敢自齒於人人所共棄而足下過禮之以
賢明巧正見待雖不敢當是以盡所懷爲報以塞其
慙某頓首
京本英辭類槀有答樂秀才二書首尾意頗相類
其一居士集所無今録如右其二雖載居士集而
用字或不同併列于左(見居士集四十七卷)
外集卷第十九
　按居士集第四十七卷有答宋咸書論補注周易
　其末云屬出疆怱怱不具蓋至和二年冬也今此
　卷所載次年夏答咸之書謂去冬不皇爲答得非
　前書之後咸復有書而未答耶
答宋咸書兹者人至(此下一/有又字)
與王深甫論世譜前世(真蹟世字/下有固字)況一人之力(真蹟/況字)
(下有/以字)
同前(以集古跋裴公紀徳碣觀之則此帖正/論此事其書百四十年處疑脫零數)
同前代亡(一作/代之)
與蔡君謨書自三代(此下一有/秦漢二字)奔走(此下一有山/川險阻四字)不
足以示人(不字上一/有恐字)白傳(此下一/有也字)
居士集卷第十九　歐陽文忠公集十九
　　詔冊七首
　　　請皇太后權同聽政詔
門下朕承大行之遺命嗣列聖之丕基踐祚之𥘉銜
哀罔極遂罹疾恙未獲痊和而機政之繁裁決或壅
皇太后母儀天下子育朕躬輔佐先朝練逹庶務因
請同於聽覽蒙曲賜於矜從俾緩憂勤冀速康復候
將來聽政日皇太后權同處分文武百官並放朝叅
候朕平愈日如故故茲詔示想冝知悉
　　　皇太后還政議合行典禮詔
勑中書門下朕頃以嗣承大統方執𥘉喪過自摧傷
遂嬰疾恙皇太后尊居母道時遘家艱閔余哀荒俯
徇誠請勉同聽覽用適權冝頼保護之勤劬獲淸明
而康復恭惟坤德之至静實猒事機之乆煩殆此彌
年荐承諄誨顧寔繁於庶政難重浼於睿慈然而方
國多虞則共濟天下之務惟時無事亦冝享天下之
安先民有言無德不報雖日以三牲之養未足盡於
予心而刑于四海之風必務先於孝治惟是事親之
禮蓋存有國之規當極尊崇以稱朕意應合行儀範
等事令中書門下樞宻院參議以聞故茲詔示想冝
知悉
　　　賜大宗正司詔
勑夫明德以親九族正家而刑萬邦古先哲王罔不
由此朕嗣守丕業率循舊章惟皇屬之敦和命宗正
而董正而累聖承繼百年盛隆荷宗社之慶靈茂本
支而蕃衍念其性本於仁厚冝廣學以勤修顧其日
益於衆多必増員而統理故外巳詔於儒學各選於
經師而内仍擇於親賢共司於屬籍庶乎恊􁇔其職
並修厥官糺乃非違先以正而爲率勉夫怠墮惟其
善而是從式孚于休以副予意
　　　賜夏國詔書
朕嗣守丕圖日新庶政方推大信以協萬邦思與藩
屏之臣永遵帶礪之約矧勤王而述職固奕世以推
誠而近年以來將命之使或不體朝廷之意或罔循
規矩之常多於臨時率爾改作旣官司之有守致事
體以難從且下修奉上之儀本期効順而君有錫臣
之寵所以隆恩豈冝一介於其間輒以多端而生事
在國家之撫御固廓爾以無疑想忠孝之傾輸亦豈
欲其如此故特申於㫖諭諒深認於眷懷今後所遣
使人更冝精擇不令妄舉以紊彝章所有押賜押伴
使臣等亦巳嚴行戒勵苟有違越必寘典刑載惟信
誓之文炳若丹靑之著事皆可守言貴弗違毋開間
隙之萌庶敦悠乆之好
　　　英宗遺制
詔内外文武百寮等朕蒙先帝之遺休荷髙穹之眷
命獲主大器于茲五年樂與羣公講求至治先身以
儉冀臻四海之富康勵志之勤未甞一日而暇逸而
憂勞積慮疾恙踰時有加無瘳遂至大漸皇太子頊
睿哲之性天資夙成儲兩之明人朢攸屬可於柩前
即皇帝位尊皇太后爲太皇太后皇后爲皇太后諸
軍賞給並取嗣君處分喪服以日易月山陵制度務
從儉約在外羣臣止於本處舉哀不得擅離治所成
服三日而除應縁邊州鎮皆以金革從事不用舉哀
於戲死生之理聖智所同惟頼宗社之靈臣隣恊德
輔我元子永康王家咨爾多方當體予意主者施行
　　　尊皇太后冊文
維治平二年歲次乙巳十一月丁巳朔十有六日壬
申嗣皇帝臣頊謹稽首再拜言曰臣聞昔者明王之
以孝治天下者非家至而日見也蓋有要道焉推所
以行於已者爲天下率盡所以奉其親者爲天下先
而四海靡然而承風矣洪惟有宋受命造邦百年四
聖而小子獲承之以繼我仁考之遺休餘烈方與羣
公卿士夙夜以思勉其不逮庶幾如我仁考付卑之
意以申罔極欲報之心此固慄慄祗懼不敢遑寜者
巳顧惟眇末之質提攜鞠育慈仁咻煦至于有成自
我聖母嗣位之始哀迷在疚而憂勞艱難一日萬務
恊和綏靖保佑扶持功施邦家亦惟我聖母永惟至
恩大德無物可稱是以稽參典禮率籲羣心合志一
辭懇懇惓惓不勝大願謹遣攝太尉具官臣韓琦司
徒具宫臣胡宿奉玉冊金寳上尊號曰皇太后恭惟
皇太后聖善明哲柔閑静專粤自正位中宫内助先
帝隂禮修而教行儉德著而下化遂及萬國先於正
家逮夫玉几受遺遭時多難勉徇勤請權同聽決而
明識遠慮動懷謙畏深鑒漢家母后之失訖不踐於
外朝及歸政沖人合於易之進退不失其正之聖是
惟全節鉅美固巳超出前古而垂法後世冝乎盛烈
播于聲詩尊名光於典冊惟末小子獲奉温凊嗚呼
殫九州之冨以爲養未足盡於孝心享萬壽之福而
無疆期永承於慈訓臣頊誠懽誠抃稽首再拜謹言
居士集卷第十九
　熈寧五年秋七月男發等編定
　　紹熈二年三月郡人孫謙益校正
　此卷皆任叅知政事日中書所用之文公家定本
　元又有濮王典禮奏今旣載之濮議更不重出
聽政詔候(一作/俟)
冊文司徒(二字上/有攝字)
外集卷第二十　歐陽文忠公集七十
　　䇿問
　　　問進士策題五道
問古之人作詩亦因時之得失鬰其情於中而發之
於詠歌而巳一人之爲詠歌歡樂悲瘁宜若所繫者
未爲重矣然子夏序詩以謂動天地感鬼神莫近於
詩者詩之言果足以動天地感鬼神乎
問古之爲聖人者莫如舜賢而與聖人近者莫如顔
回仲尼稱虞舜不可及而顔氏其殆庶㡬至其稱舜
之所爲則曰好問而好察邇言而已稱顔氏之好學
則曰不遷怒不貳過而巳然則如是者是爲不可及
與庶㡬乎
問漢宣中興丙魏爲相後之人言爲相之賢者必稽
焉宜其有興樹之業顯於世也及觀其紀傳亦無他
功徳相獨有明堂月令一章吉之事大槩而巳不識
丙魏之所以得賢於後世者可得見乎
問子丑寅三代之正也孔子何獨行夏之時說者曰
夏時質也忠質文三代之政也孔子何獨曰從周之
文使夏之時爲正則商周之時不正乎周之政尚文
則夏商之政無文乎夫周以子則今之冬十一月乃
春正也商以丑則今之冬十二月乃春正也夫以冬
十有一月十有二月頒春正於天下而教民之事無
乃與天時相戾歟夫君臣之相和父子之相愛兄弟
夫婦之相爲悌順是文之本也仁以守之義以制之
禮樂以和節之是文之成也使夏商而無文則夏商
之世無君臣父子兄弟夫婦之制歟說者曰三代之
正皆同也子丑寅出於後儒之妄也忠質文亦出於
後儒之妄也使夫誠出於後儒之妄則孔子安有行
時從文之說
問周天子之田方千里號稱萬乘萬乘之馬皆具又
有十二閑之馬而六卿三百六十官必皆各有車馬
車馬豈不多乎哉千里之地爲田㡬何其牧養之地
又㡬何而能容馬若是之多乎哉千里之地爲田㡬
何馬之法又如何今天下廣矣常患無馬豈古之善
養馬而今不善乎宜有說以對也
　　謚議
　　　贈太尉夏守贇謚議
議曰謹按謚法世篤勤勞曰忠小心恭慎曰僖今考
公之行狀言其父以軍校殁戰陣遂獲賞延子以君
命死道塗得謚莊(一作/壯)恪公自束髮已能孝謹遭遇
先帝給事左右材敏自力愈久益勤至於典掌師旅
宿衛王宫出領節旄入登樞輔安享榮竉六十餘年
方真宗時繼遷叛命用兵朔方契丹未和再駕河北
多事之際其勤最著或奔走自效不暇過於私家親
暱雖至未嘗敢請恩澤歷小大之職無纎毫之過先
朝用此尤加獎擢昨者西師始出父子迭行北顧之
憂選任居首迫於奄忽厥用未彰較其始終其迹可
見所謂勤勞著於奕世恭慎見於小心考之不誣宜
以節惠謹合二灋謚曰忠僖謹議
　　齋文
　　　順祖惠元睿明皇帝忌辰齋文
伏以積仁累德王業始於艱難追逺奉先孝治刑於
遐邇式臨諱日祗率舊章順祖惠元睿明皇帝肇啓
慶基克光前烈昭聖謨而貽厥隆廟德而可觀今皇
帝嗣繼大明克昌盛業屬諱辰而增感因佛事以薦
嚴順祖皇帝伏願如在之威亘百年而可畏無疆之
祚佑億世以垂休今皇帝伏願聖夀延鴻丕圖永固
然後願鈞衡舊徳宗室羣英下洎臣民咸均福祐
　　祭文
　　　祭沙山太守祈晴文
脩謹告祭于沙山太守之神脩扶護母喪歸祔先域
大事有日隂雲屢興脩不孝罪逆賴天地鬼神哀憐
行四千里之江得無風波之恐今即事矣幸神寛之
假三日之不雨則始終之賜報徳何窮尚饗
　　　祭五龍祈雨文(一作祭五龍神)
伏以去秋之潦豐不𥙷凶飢民食糟麥爲命而天久
不雨苗將槁焉旱非人力之能移徒知奔走雨者龍
神之所作其忍不爲薄奠拙辭致誠而巳尚饗
　　　祈晴文
吏之所以食民之賦而神之所以享民之祭祀者吏
以刑政庇民而神能以禍福加之也冤枉之無訴刑
罰之不明此人力能爲而吏不舉之其過宜在吏水
旱而不時饑饉而疾疫此人力所不能及而皆職神
之由今自冬渉春雨雪不止居人無食市肆不開人
皆食糟以延旦夕之命至於無食有自殺者此縣吏
不能治民以致神禍之過此冝罰縣令之身使爲病
恙災殃以塞其責不冝使數千户人皆受其災雨雪
雖乆及今而止民猶有望焉惟神閔之
　　　祭東嶽文
某比者獲解郡章許還里閈方巾車而即路屬暑雨
之時行輒以愚誠仰干大造蒙神之惠賜以不違吹
清飈而散隂暴秋陽以涸轍遂無道路之阻得返草
茅之居荷德之深不知爲報一觴之㓗謹用薦衷尚
饗
　　　祭金城夫人文
脩謹遣表弟鄭興宗以清酌庶羞之奠致祭于金城
夫人之靈脩遭罹酷罰方在哀疚護喪歸葬千里之
外忽承凶訃情禮莫伸聊陳薄奠致誠而巳尚饗
　　　祭王深甫文
嗟吾深甫孝悌行於郷黨信義施於友朋貧與賤不
爲之恥富與貴不爲之榮雖得於内者無待於外物
而不可掩者蓋由其至誠故方身窮於陋巷而名巳
重於朝廷若夫利害不動其心富貴不更其守處於
衆而不隨臨於得而不苟惟吾知子於初世徒信子
於久念昔居潁我壯而子方少年今我老矣來歸而
送子于泉古人所居必有是邦之友況如子者豈止
一邦之賢舉觴永訣夫復何言
外集卷第二十
居士集卷第二十　歐陽文忠公集二十
　　碑銘
　　　金部郎中贈兵部侍郎閻公神道碑銘(并序)
惟閻氏世家于鄆其先曰太原王寳以武顯於梁晉
之間實佐莊宗戰河上取常山功書史官爵有王土
鄆之諸閻皆王後也周廣順二年以鄆州之鉅野鄆
城爲濟州閻氏今爲濟州鉅野人也公生漢晉之間
遭世多虞雖出將家而不喜戰鬭獨好學通三禮頗
習子史爲文辭是時鉅野大賊有衆千餘人以公郷
里儒者掠致賊中問以謀略公毅然未甞有所言而
爲人狀皃竒偉舉止嚴重有威儀賊皆憚之莫敢害
賊平公還郷里以三禮教授弟子大宋受命天下將
平公乃岀以三禮舉中建隆某年某科歷漢州之金
堂虢州之湖城二縣尉遷濮州濮陽令皆有吏績太
宗皇帝遣使者行視天下使者還言公可用召見奏
事語音鬯然殿中皆聳動太宗竒之拜太子洗馬知
岳州(一有遷殿中丞知/均州一作鄆州)呉越忠懿王再朝京師籍其
所有浙東西之地納之有司天子以爲新附之邦乃
以禁兵千人屬公安撫其人遂知蘇州(一有又/知婺州)五代
之際江海之間分爲五大者竊名號其次擅征伐故
皆峻刑法急聚歛以制命於其民越雖名爲臣屬之
邦然閡於江淮與中國隔不相及者乆矣公以齊魯
之人悉能知越風俗而揉以善政或摩以漸或革以
冝推凡上之所欲施寛凡民之所不堪恩涵澤濡民
以蘇息政成召還以國子博士知濟州又知晉州入
拜尚書水部員外郎廣平郡王府翊善賜緋衣銀魚
居六年廣平封陳王出閤公以司門員外郎求知黃
州陳王徙封許乃詔公還遷庫部員外郎賜金紫侍
講許王府王薨公出知　州居歳餘以淮陽近鉅野
乃求知淮陽軍公雖居許王府而眞宗素知其賢數
詔訪以經術謂之閻君子眞宗即位問公何在左右
具言所以然即時召之巳在道拜金部郎中知靑州
其後鄆州守臣某臨遣對殿上眞宗問鄆去靑遠近
守臣對若干眞宗曰爲吾告之將召也已而見召行
至鉅野遇疾使者臨問慰賜滿百日賜告下濟州伺
疾少間趨(一作/趣)就道巳而疾病(一作亟/一作革)以某年某月
某日薨于濟州享年七十有七贈兵部侍郎葬于鉅
野大(一有/關字)徐村公諱象字某曽祖諱某某官祖諱某
某官考(一作/父)諱某某官公娶孫氏封冨春縣君用子
貴追封泗水縣太君子男三人長曰某某官次曰某
某官次曰某某官女三人皆適士族孫五人一早亡
次皆巳仕曽孫十人仕者五人嗚呼士患不逢時時
逢矣患人主之不知知矣而不及用者命也惟公履
道純正生於多艱而卒遇太平以奮其身又遭人主
之知甞用矣而不暇於大用以殁殁而無章焉則其
遂不見於後丗乎景祐五年冬其子光禄君自光化
罷還郷閭乃謀刻其先德於墓之碑而以其辭屬脩
詞曰
閻世將家大纛髙牙有封太原王功桓桓公不勇力
而勇於學奮身逢時卒有成業不大其榮繼丗而卿
挻(一作/挺)其後丗多有孫曽有墓于里有碑其隧郷人
無傷郷之君子
　　　太子太師致仕贈司空兼侍中文惠陳公神
　　　道碑銘(并序)
潁川公旣葬于新鄭其子尚書主客郎中述古等七
人具公之行事及太常之狀祁伯之銘以來告曰唯
陳氏丗有顯人我先正文惠公歷事太宗眞宗而相
今天子其出處始終之大節可考不誣如此故敢請
以墓隧之碑予爲考其丗次得其所以基于初盛于
中有于終而大施于其後者曰信哉陳氏載德晦顯
以時其畜厚來遠故能發大而流長自公五丗以上
爲博州人皇髙祖翔當五代時爲王建掌書記建欲
帝蜀以逆順禍福譬之不聽棄官于閬州之西水遂
爲西水人皇曽祖齊國公諱詡皇祖楚國公諱昭汶
皇考秦國公諱省華皆開府儀同三司太師尚書令
兼中書令自翔巳下三丗不顯于蜀至秦公始事聖
朝爲左諫議大夫其配曰燕國太夫人馮氏公其次
子也諱堯佐字希元舉進士及第累遷太常丞知開
封府録事參軍用理獄有能績遷府推官以言事切
直貶通判潮州自潮還獻詩數百篇而大臣亦薦其
文學得直史館知壽廬二州提點府界諸縣公事丁
秦公憂服除判三司都勾院兩浙轉運使徙京西河
東河北三路糾察在京刑獄天禧三年編次御試進
士坐誤差其第貶監鄂州茶埸未至丁燕國太夫人
憂明年河決滑州天子念非公不可塞乃起公知滑
州乾興元年作永定陵徙公京西轉運使以辦其事
入爲三司戸部副使徙副度支拜知制誥兼史館修
撰同知天聖二年貢舉知通進銀臺司遷龍圖閣直
學士知河南府徙并州知審官院開封府拜翰林學
士兼龍圖閣學士七年拜樞宻副使其年八月叅知
政事居三歲間凡三請罷明道二年罷知永興軍行
過鄭州爲狂人所誣御史中丞范諷辨公無罪徙知
廬州又徙同州復徙永興又徙鄭州累官至戸部侍
郎景祐四年四月召拜同中書門下平章事公爲人
剛毅篤實好古博學居官無大小所至必聞(一有其/仁足以)
(庇民智足以利物忠足/以事上誠足以信于人)潮州惡谿鱷魚食人不可近
公命捕得鳴鼔于市以文告而戮之鱷(一作/其)患屏息
潮人歎曰昔韓公諭鱷而聽今公戮鱷而懼所爲雖
異其能使異物醜類革化而利人一也吾潮間三百
年而得二公幸矣在潮修孔子廟韓公祠率其州民
之秀者就于學知壽州遭歲大饑公自出米爲糜以
食餓者吏民以公故皆爭出米其活數萬人公曰吾
豈以是爲私惠邪蓋以令率人不若身先而使其從
之樂也錢塘江堤以竹籠石而潮嚙之不數歲輒壞
而復理公歎曰堤以捍患而反病民乃議易以薪土
而害公政者言于朝以爲非便是時丁晉公叅知政
事主言者以黜公公爭不已乃徙公京西而籠石爲
堤數歲功不就民力大困卒用公議堤乃成河東地
寒而民貧奏除石炭稅減官冶鐵課歲數十萬以便
民曰轉運征利之官也利有本末下有餘則上足吾
豈爲俗吏哉太行山當河東河北兩路之界公以謂
晉自前丗爲險國常先叛而後服者恃此也其在河
東鑿澤州路後徙河北鑿懷州路而太行之險通行
者德公以爲利公曰吾豈爲今日利哉河決壞滑州
水力悍甚毎埽下湍激并人以没不見蹤跡者不可
勝數公躬自暴露晝夜督促剏爲木龍以巨木駢齒
浮水上下殺其暴堤乃成又爲長堤以護其外滑人
得復其居相戒曰不可使後人忘我陳公因號其堤
爲陳公堤開封府治京師公以謂治煩之術任威以
擊彊盡察以防姦譬於激水而欲其澄也故公爲政
一以誠信毎歲正月夜放燈則悉籍惡少年禁錮之
(一夲有歲/以爲常)公召少年諭曰尹以惡人待汝汝安得爲
善吾以善人待汝汝其爲惡邪因盡縱之凡五夜無
一人犯法者太常博士陳詁知祥符縣縣吏惡其明
察欲中以事而詁公廉事不可得乃欲以竒動京師
自録事巳下空一縣皆逃去京師果諠言詁政苛暴
是時章獻明肅太后猶聽政怒詁欲加以罪公爲樞
宻副使力爭之以謂罪詁則姦人得計而沮能吏詁
由是獲免公十典大州六爲轉運副使(一無副字一/無副使字)
常以方嚴肅下(一作方嚴/清肅莅下)使人知畏而重犯法至其
過失則多保佑之故未甞桉黜一下吏公貶潮州其
所言事蓋人臣所難言者其平生奏䟽尤多悉焚其
藁其他文章有文集三十卷又有野廬編潮陽編愚
丘集多慕韓愈爲文與修眞宗實録又修國史故事
知制誥者常先試其文辭天子以公文學天下所知
不復命試自國朝以來不試而知制誥者惟楊億及
公二人而已公居官不妄進取爲太常丞者十三年
不遷爲起居郎者七年不遷自議錢塘堤爲丁晉公
所絀後晉公益用事專威福故人子弟以公乆于外
多勉以進取公曰惟乆然後見吾守如是十五年今
天子即位晉公事敗投海外公乃見召用公𥘉作相
以唐劉蕡所對䇿進曰天下治亂自朝廷始朝廷賞
罰自近始凡蕡之所究言者皆當今之弊此臣所欲
言而陛下之所冝行且臣等之職也天子嘉納之公
在相位不乆其年冬雷地震星象數變公言王隨位
在臣上而病不任事程琳等位皆在下乃引漢故事
以災異自責求罷章凡四上明年三月拜淮康軍節
度使檢校太傅同中書門下平章事判鄭州康定元
年五月以太子太師致仕詔大朝㑹立宰相班遂居
于鄭其起居飲食康寜如少者後四年年八十有二
以疾卒于家公居家以儉約爲法雖巳貴常使其子
弟親執賤事曰孔子固多能鄙事作爲善箴以戒子
孫臨卒口占數十言自誌其墓公前娶曰𣏌國夫人
宋氏後娶曰沂國夫人王氏子男十人長曰述古次
曰比部員外郎求古主客員外郎學古虞部員外郎
道古大理評事館閣校勘博古殿中丞脩古秘書省
正字履古光禄寺丞游古大理寺丞襲古太常寺太
祝象古秦公三子長曰堯叟爲樞宻使同中書門下
平章事季曰堯咨爲武信軍節度使皆舉進士第一
人(一無/人字)及第(一無/第字)三子已貴秦公尚無恙毎賔客至
其家公及伯季侍立左右坐客䠞蹜不安求去秦公
笑曰此學(一作/兒)子輩耳故天下皆以秦公教子爲法
而以陳氏丗家爲榮公之孫四十人曽孫二人合伯
季之後若子若孫若曽孫六十有八人女若孫曽五
十有四人而仕于朝者多以材稱於時(一無/於時)嗚呼可
謂盛矣銘曰
陳氏髙節在汚全潔閟德潛光有俟而發其發惟時
自公啓之英英伯季踵武偕來相車崇崇武節之雄
髙幢巨轂四丗六公惟丗有封秦楚及齊尚書中書
儀同太師祖考在前孫曽盈後公居于中伯季左右
惟勤其始以享其終惟能其約以有其豐休庸顯問
播美家邦有遠其貽有大其繼刻詩垂聲以質來裔
　　　資政殿學士戸部侍郎文正范公神道碑
　　　銘(并序)
皇祐四年五月甲子資政殿學士尚書户部侍郎汝
南文正公薨于徐州以其年十有二月壬申葬于河
南尹樊里之萬安山下公諱仲淹字希文五代之際
丗家蘇州事呉越太宗皇帝時呉越獻其地公之皇
考從錢俶朝京師後爲武寧軍掌書記以卒公生二
歲而孤母夫人貧無依再適長山朱氏旣長知其丗
家感泣去之南都入學舎掃一室晝夜講誦其起居
飲食人所不堪而公自刻益苦居五年大通六經之
㫖爲文章論說必本於仁義祥符八年舉進士禮部
選第一遂中乙科爲廣德軍司理叅軍始歸迎其母
以養及公旣貴天子贈公曽祖蘇州粮料判官諱夢
齡爲太保祖秘書監諱賛時爲太傅考諱墉爲太師
妣謝氏爲呉國夫人公少有大節於冨貴貧賤毀譽
歡戚不一動其心而慨然有志於天下常自誦曰士
當先天下之憂而憂後天下之樂而樂也其事上遇
人一以自信不擇利害爲趨捨其所有爲必盡其方
曰爲之自我者當如是其成與否有不在我者雖聖
賢不能必吾豈苟哉天聖中晏丞相薦公文學以大
理寺丞爲秘閣校理以言事忤章獻太后㫖通判河
中府(一有/陳州)乆之上記其忠召拜右司諫當太后臨朝
聽政時以至日大㑹前殿上將率百官爲壽有司巳
具公上䟽言天子無北面且開後丗弱人主以彊母
后之漸其事遂巳又上書請還政天子不報及太后
崩言事者希㫖多求太后時事欲深治之公獨以謂
太后受託先帝保佑聖躬始終十年未見過失冝掩
其小故以全大德初太后有遺命立楊太妃代爲太
后公諫曰太后母號也自古無代立者由是罷其冊
命是歲大旱蝗奉使安撫東南使還㑹郭皇后廢率
諫官御史伏閤爭不能得貶知睦州又徙蘇州歲餘
即拜禮部員外郎天章閣待制召還益論時政闕失
而大臣權倖多忌惡之居數月以公知開封府開封
素號難治公治有聲事日益簡暇則益取古今治亂
安危爲上開說又爲百官圗以獻曰任人各以其材
而百職修堯舜之治不過此也因指其遷進遲速次
序曰如此而可以爲公可以爲私亦不可以不察由
是吕丞相怒至交論上前公求對辨語切坐落職知
饒州明年吕公亦罷公徙潤州又徙越州而趙元昊
反河西上復召相吕公乃以公爲陜西經略安撫副
使遷龍圗閣直學士是時新失大將延州危公請自
守鄜延扞賊乃知延州元昊遣人遺書以求和公以
謂無事請和難信且書有僭號不可以聞乃自爲書
告以逆順成敗之說甚辯坐擅復書奪一官知耀州
未逾月徙知慶州旣而四路置帥以公爲環慶路經
略安撫招討使兵馬都部署累遷諫議大夫樞宻直
學士公爲將務持重不急近功小利於延州築靑澗
城墾營田復承平永平廢寨熟羌歸業者數萬戸於
慶州城大順以據要害(一本有奪賊地/而耕之六字)又城細腰胡
蘆於是明珠滅臧等大族皆去賊爲中國用自邊制
乆隳至兵與將常不相識公始分延州兵爲六將訓
練齊整諸路皆用以爲法公之所在賊不敢犯人或
疑公見敵應變爲如何至其城大順也一旦引兵出
諸將不知所向軍至柔遠始號令告其地處使徃築
城至於版築之用大小畢具而軍中𥘉不知賊以騎
三萬來爭公戒諸將戰而賊走追勿過河巳而賊果
走追者不渡而河外果有伏賊(一有/旣字)失計乃引去於
是諸將皆服公爲不可及公待將吏必使畏法而愛
己所得賜賚皆以上意分賜諸將使自爲謝諸蕃質
子縱其出入無一人逃者蕃酋來見召之卧内屏人
徹衛與語不疑公居三歲士勇邊實恩信大洽乃决
䇿謀取橫山復靈武而元昊數遣使稱臣請和上亦
召公歸矣初西人籍爲郷兵者十數萬旣而黥以爲
軍惟公所部但刺其手公去兵罷獨得復爲民其於
兩路旣得熟羌爲用使以守邊因徙屯兵就食内地
而紓西人饋輓之勞其所設施去而人德之與守其
法不敢變者至今尤多自公坐吕公貶羣士大夫各
持二公曲直吕公患之凡直公者皆指爲黨或坐竄
逐及吕公復相公亦再起被用於是二公驩然相約
勠力平賊天下之士皆以此多二公然朋黨之論遂
起而不能止上旣賢公可大用故卒置羣議而用之
慶曆三年春召爲樞宻副使五讓不許乃就道旣至
數月以爲叅知政事毎進見必以太平責之公歎曰
上之用我者至矣然事有先後而革弊於乆安非朝
夕可也旣而上再賜手詔趣使條天下事又開天章
閣召見賜坐授以紙筆使䟽于前公惶恐避席始退
而條列時所冝先者十數事上之其詔天下興學取
士先德行不專文辭革磨勘例遷以别能否減任子
之數而除濫官用農桑考課守宰等事方施行而磨
勘任子之法僥倖之人皆不便因相與騰口而嫉公
者亦幸外有言喜爲之佐佑㑹邊奏有警公即請行
乃以公爲河東陜西宣撫使至則上書願復守邊即
拜資政殿學士知邠州兼陜西四路安撫使其知政
事纔一歲而罷有司悉奏罷公前所施行而復其故
言者遂以危事中之頼上察其忠不聽是時夏人巳
稱臣公因以疾請鄧州守鄧三歲求知杭州又徙靑
州公益病又求知潁州肩舁至徐遂不起享年六十
有四方公之病上賜藥存問旣薨輟朝一日以其遺
表無所請使就問其家所欲(一有/爲)贈以兵部尚書所
以哀䘏之甚厚公爲人外和内剛樂善汎愛喪其母
時尚貧終身非賔客食不重肉臨財好施意豁如也
及退而視其私妻子僅給衣食其爲政所至民多立
祠畫像其行已臨事自山林(一作/搢紳)處士里閭田野之
人外至夷狄莫不知其名字而樂道其事者甚衆及
其丗次官爵誌于墓譜于家藏于有司者皆不論著
著其繫天下國家之大者亦公之志也歟銘曰
范於呉越丗實陪臣俶納山川及其士民范始來北
中間幾息公奮自躬與時偕逢事有罪功言有違從
豈公必能天子用公其艱其勞一其初終夏童跳邊
乗吏怠(一作/殆)安帝命公徃問彼驕頑有不聽順鋤其
穴根公居三年怯勇隳完兒憐獸擾卒俾來臣夏人
在廷其事方議帝趣公來以就予治公拜稽首茲惟
難(一作/艱)哉初匪其難在其終之羣言營營卒壞于成
匪惡其成惟公是傾不傾不危天子之明存有顯榮
殁有贈謚藏其子孫寵及後丗惟百有位可勸無怠
居士集卷第二十
　熈寧五年秋七月男發等編定
　　紹熈二年三月郡人孫謙益校正
　范文正公神道碑自公坐吕公貶羣士大夫各持
　二公曲直吕公患之凡直公者皆指爲黨或坐竄
　逐及吕公復相公亦再起被用於是二公驩然相
　約勠力平賊天下之士皆以此多二公然朋黨之
　論遂起而不能止○按司馬文正公記聞景祐中
　吕許公執政范文正公知開封屢改吕短坐落職
　知饒州康定元年復舊職知永興㑹許公復相言
　於仁宗曰仲淹賢者朝廷將用之豈可但除舊職
　即除龍圖閣直學士陜西經略安撫副使上以許
　公爲長者天下亦以許公不念舊惡又蘇文定公
　龍川志范文正自饒州還朝出領西事恐申公不
　爲之地無以成功乃爲書自咎解仇而去故歐陽
　公作文正碑有二公晚年歡然相得之語後生不
　知皆咎歐陽公予見張公安道言之乃信又邵氏
　聞見録當時文正子堯夫不以爲然從歐陽公辯
　不可得則自削去驩然勠力等語公不樂謂蘇明
　允曰范公碑爲其子弟擅於石本改動文字令人
　恨之故今羅氏本於坐落職知饒州下無明年吕
　公亦罷六字爲陜西經略安撫副使上無上復召
　相吕公六字又無自公坐吕公貶已下至故卒置
　羣議而用之一段以此觀之諸家本乃當時定本
　也羅氏本堯夫改本也今從衆而載堯夫所改如
　此陳無巳談叢叙二公曲折未必盡然吕公薨范
　公雖有祭文蓋交際常禮今載集中詞意亦平平
　無已謂歸重而自訟過矣
陳文惠公碑棄官(此下一/有家字)嚙(當作/齧)
范文正公碑來臣(來一/作徠)
外集卷第二十一　歐陽文忠公集七十一
　　譜
　　　石本歐陽氏譜圖序
歐陽氏之先本出於夏禹之苗裔自帝少康封其庶
子於㑹稽使守禹祀歷夏商周以世相傳至于允常
子曰句踐是爲越王越王句踐傳五世至王無疆爲
楚威王所滅其諸族子分散爭立皆受封於楚而無
疆之子蹄封於烏程歐餘山之陽爲歐陽亭侯其後
子孫遂以爲氏當漢之初有仕爲涿郡太守者子孫
遂居于北或居青州之千乘或居冀州之渤海千乘
之顯者曰生字和伯爲漢博士以經名家所謂歐陽
尚書者是也渤海之顯者曰建字堅石所謂渤海赫
赫歐陽堅石者是也建遇趙王倫之亂見殺其兄子
質以其族南奔居于長沙其七世孫曰景逹仕于齊
不顯至其孫頠頠子紇仕于陳紇子詢詢子通仕于
唐四世有聞遂顯自通三世生琮爲吉州刺史子孫
因家于吉州自琮八世生萬又爲吉州安福令其後
世或居安福或居廬陵或居吉水而脩之皇祖始居
沙溪至和二年分吉水置永豐縣而沙溪分屬永豐
今譜雖著廬陵而實爲吉州永豐人也蓋自亭侯蹄
因封命氏自别於越其後子孫散亡不可悉紀其可
紀者千乘渤海而已千乘之族自生傳八世至歙子
復無後世絶經不傳家其他子孫亦皆微弱遂不復
見而渤海之後獨見于今然中間失其世次者再盖
自質奔長沙至于景逹七世而始見自琮至于安福
府君又八世而始見其後遂不絶安福府君之九世
孫曰脩當皇祐至和之間以其家之舊譜問于族人
各得其所藏諸本以考正其同異列其世次爲譜圖
一篇自景逹以後始得其次敘
譜圖
安福府君諱萬事迹闕
處士諱雅字正言髙年不仕德行稱於郷里夫人龍
氏
韶陽府君諱效字德用爲韶州韶陽主簿夫人周氏
處士諱託字逹明隱德不仕郷里稱之凡民有爭決
之官府者後多復訴訟有從處士平其曲直者遂不
復爭夫人王氏
令公府君諱郴字可封仕南唐爲武昌令吉州軍事
衙推官至檢校右散騎常侍兼御史大夫性至孝兄
弟相友愛有紫芝一莖兩葩生於楹郷人以爲孝徳
所感爲著賦頌享年九十有四葬歐桂里横溪保之
鷰湖夫人劉氏府君累贈金紫光祿大夫太師中書
令夫人累封楚國太夫人
屯田府君諱俊(第三/十六)仕南唐爲洪州屯田院判官享
年五十七葬栗源夫人李氏
處士諱伸(第三/十七)守道不仕享年七十有三葬滁陂夫
人蕭氏
屯田府君諱儀(第三/十八)字象之仕南唐舉進士及第官
至屯田郎中府君之登進士第也父母皆在郷里榮
之乃改廬陵之文覇郷安德里爲儒林郷歐桂里其
所居履順坊爲具慶坊享年五十有五葬官山夫人
王氏
處士諱伾(第三/十九)守道不仕夫人王氏張氏
靜江府君諱信(第四/十)仕南唐爲靜江軍團練使(據宋/奭所)
(撰安福太君墓志列序八子官封云信爲靜/江軍團練使兼憲秩南唐官品疑與今異)享年二
十有五葬曾家㽵夫人郭氏
令公府君諱偃(第四/十一)少以文學著稱南唐恥從進士
舉乃詣文理院上書獻其所爲文十餘萬言召試爲
南京街院判官享年三十八葬吉水之回陂夫人李
氏府君累贈金紫光祿大夫太師中書令兼尚書令
夫人累封呉國太夫人
處士諱佺(第四/十二)晦迹不仕享年四十有七葬東田夫
人陸氏
工部府君諱倣(第四/十三)仕皇朝爲許田令葬奉新累贈
工部侍郎夫人李氏
處士諱翺事迹闕
處士諱宏事迹闕
處士諱猛葬馬家坑夫人鄭氏
水部府君諱谷爲筠州團練副使官至檢校水部員
外郎葬傅家坑夫人王氏
封州府君諱寬爲封州司理參軍葬早禾坑夫人邊
氏
工部府君諱載字則之淳化三年進士及第歐陽氏
自江南歸朝以進士登科者自府君始爲人方重寡
言真宗皇帝嘗自擇御史府君以祕書丞拜監察御
史後知泗州毀龜山佛寺誅妖僧數十人爲政清㢘
簡靜所至官舍不窺園圃至果爛墮地家人無敢拾
者官至尚書工部郎中享年六十有八夫人金壇縣
君米氏
處士諱素事迹闕
處士諱端事迹闕
崇公諱觀字仲賔事具瀧岡阡表享年五十有九葬
吉水沙溪之瀧岡累贈金紫光禄大夫太師中書令
兼尚書令追封崇國公夫人彭城郡大君鄭氏累封
魏國太夫人享年七十有二祔葬瀧岡
處士諱旦隱德不仕事母以孝爲郷里所稱葬烏龜
塘夫人彭氏
兵部府君諱曄字日華咸平三年進士及第官至都
官員外郎歷知桂陽監端黃永三州所至有能稱尤
長於決疑獄所得俸禄分養孤遺其兄之子脩少孤
教之如巳子享年七十有九葬安州應城之彭樂村
夫人福昌縣君范氏其後兄子脩者以參知政事遇
今上登極恩贈府君兵部員外郎
處士諱翦事迹闕
處士諱羽事迹闕
職方府君諱潁字孝叔咸平三年進士及第官至尚
書職方郎中歷知萬峽鄂歙彭岳閬饒八州爲政務
嚴明有威惠以本官分司享年七十有三家于荆南
遂葬焉夫人廣陵縣君曾氏
奉職府君諱顗爲三班奉職
殿直府君諱頊爲右班殿直
　譜例曰姓氏之出其來也逺故其上世多亡不見
　譜圖之法斷自可見之世即爲髙祖下至五世玄
　孫而别自爲世如此世久子孫多則官爵功行載
　於譜者不勝其繁宜以逺近親疎爲別凡逺者疎
　者略之近者親者詳之此人情之常也玄孫既別
　自爲世則各詳其親各繫其所出是詳者不繁而
　略者不遺也凡諸房子孫各紀其當紀者使譜諜
　互見親踈有倫宜視此例而審求之(諸房譜皆以/此圖爲首)
　　　集本歐陽氏譜圖序
　　吉州　廬陵縣　儒林郷　歐陽里
歐陽氏之先本出於夏禹之苗裔自帝少康封其庶
子於(一作/于)㑹稽使守禹祀傳二十餘世(五字一作歷/夏商周以世)
(相/傳)至於允常允常之子曰句踐是爲越王越王句踐
卒子王鼫與立自鼫與傳五世至王無疆爲楚威王
所滅其諸族子分散爭立濵於江南海上皆受封於
楚有封於歐陽亭者爲歐陽亭侯歐陽亭在今湖州
烏程歐餘山之陽(二十六字一作而無疆之子蹄封/於烏程歐餘山之陽爲歐陽亭侯)
其後子孫遂以爲氏漢髙祖滅秦得無疆之七世孫
(一有閩/君字)揺復以爲越王使奉越後而歐陽亭侯(一有/蹄字)
之後有仕漢爲涿郡太守者子孫遂居于北一居冀
州之渤海一居青州之千乘(十四字一作或居青州/之千乘或居冀州之渤)
(海)其居千乘(四字一作/千乗之顯)者曰(一有生/字二字)和伯仕于漢世
爲博士以經名家所謂歐陽尚書者是也其居渤海
(四字一作/渤海之顯)者仕于晉最顯(一無/五字)曰建字堅石所謂渤
海赫赫歐陽堅石者是也建遇趙王倫之亂見殺其
兄子質以其族奔于長沙由是子孫復于南仕于陳
者曰頠威名著于南海頠之孫曰詢詢之子通仕于
唐尤顯皆爲名臣其世居長沙猶以渤海爲封望自
通三世生琮琮爲吉州刺史子孫因家焉今爲吉州
吉水人也自琮八世生萬萬爲安福縣令萬生某某
生雅雅生效效生託託生皇髙祖府君府君生子八
人於世次爲曾祖今圖所列子孫皆出于八祖自安
福府君以來遭唐末五代之亂江南陷于僭僞歐陽
氏遂不顯然世爲廬陵大族而皇祖(一有少/卿二字)府君以
儒學知名當世至今名其所居郷曰儒林云及宋興
天下一八祖之子孫稍復出而仕宦然自宋興三十
年而吾先君伯父叔父始以進士登于科者四人後
又三十年某與其兄之子乾曜又登于科今又殆将
三十年矣以進士仕者又纔二人蓋自八祖以來傳
六世百年或絶或微分散扶踈而其逹於仕進者何
其遲而又少也今某獲承祖考之餘休列官于朝叨
竊榮寵過其涯分而才卑能薄泯然遂将老死於無
聞夫無徳而祿辱也適足以爲身之媿尚敢以爲親
之顯哉嗚呼自通而上其行事見於史自安福府君
而下遭世故而無所施焉某不幸幼孤不得僃聞祖
考之遺徳然傳於其家者以忠事君以孝事親以㢘
爲吏以學立身吾先君諸父之所以行于其躬教于
其子弟者獲承其一二矣某又嘗聞長老言當黃巢
攻破江西州縣時吉州尤被其毒歐陽氏率郷人扞
賊賴而保全者千餘家子孫宐有𬒳其隂德者顧某
不肖何足以當之傳曰積善之家必有餘慶今八祖
之子孫甚衆苟吾先君諸父之行于其躬教于其子
孫者守而不失其必有當之者矣故圖其世次傳于
族人又志于其石以待自八祖以來遷徙婚嫁官封
名謚與其行事則具于譜(一本自以其族奔于長沙/至其行事則具于譜五百)
(五十七字改云以其族南奔已而晉室大亂歐陽氏/之諸族曰舉曰迹曰純亦以其族隨晉渡江散居丹)
(陽呉郡豫章然皆不顯而質之族居于長沙其七世/孫曰景逹仕于齊無所稱至其孫頠頠子紇紇子詢)
(詢子通仕于唐四世有聞遂顯自通三世生琮爲吉/州刺史子孫因家于吉州自琮八世生萬萬又爲吉)
(州安福縣令其後世或居安福或居廬陵或居吉水/而譜著廬陵縣儒林郷歐陽里爲定者因其舊也𥘉)
可悉紀其不可紀者千乘渤海之後蓋其後亡在乎
人有其人雖歷千載不絶其人無所稱其世輒没不
見可不勉哉千乘之族以尚書顯于漢自生傳歙八
世歙子復無後世絶經不傳家其他子孫亦遂微弱
不復見而渤海之後獨見于今然或微或絶中間失
其世次者再蓋自質奔長沙至于景逹七世而始見
自琮至于安福府君又八世而始見其後遂不絶安
福府君之九世孫曰脩當皇祐至和之間以其家之
舊譜問于族人各得其所藏諸本以考正其同異大
抵文字殘闕其言又不純雅然取其所同多者并列
其世次爲譜圖一篇而略存其舊譜所載舊譜前列
魏司空清河崔林宋太保王弘齊太尉王儉梁御史
中丞王僧孺尚書兵部馬将臣賈贄等上又列唐吏
部尚書髙士㢘中書舍人徐令言等重定其譜多載
千乘之族至歙而止魏晉已後無復次序疑其脫亂
不真其尤可疑者漢書曰生子和而譜自涿郡太守
而下列其十世而無生太守亡其名字有其夫人曰
楚春申君之女也生子曰睦字公安睦夫人陳氏生
子曰欽字子敬欽夫人張氏生三子曰容曰述曰興
皆不著其字而云同受業於濟南伏生容爲博士其
夫人夏侯氏生子曰巨字孝仁巨夫人戴徳之女生
子曰逺字叔逰逺夫人倪寬之女生子曰髙字彦士
髙夫人孔安國之女生子而亡其名有其字曰仲仁
仲仁夫人趙氏生子曰地餘字長賔地餘夫人戴氏
生二子曰崇曰政政字少翁夫人孫氏生子曰歙字
正思漢氏以歙爲和伯八世孫然今譜無生而有容
又云容受尚書於伏生自容至歙八世疑漢所謂歐
陽生者以其經師謂之生如伏生之類而其實名容
容字和伯於義爲通此其可疑者也漢書曰髙字陽
而譜字彦士小不同此不足怪其夫人世家無可考
證莫知其是非故存之至於他說可知其繆者皆不
錄渤海之族自景逹以下至于通事見于史記譜尤
詳自幼明以下至于今或見于譜或得于家而多闕
謹錄乎左以俟乎将來(自此後歷序譜中名字官爵/夀數喪葬及夫人名氏有事)
(迹可紀者各/隨其人紀之)
　譜例曰姓氏之出其來也逺故其上世多亡不見
　譜圖之法斷自可見之世玄孫而别自爲世如此
　世久子孫多則官爵功行載於譜者不勝其繁宜
　有逺近親踈之限凡逺者踈者略之近者親者詳
　之此人情之常也玄孫既别自爲世則各詳其親
　各承其所出是詳者不繁而略者不遺也凡諸房
　子孫各紀其當紀者使譜諜互見親踈有倫宐視
　此譜爲例而審求之
外集卷第二十一
　前賢遺文徃徃集本異於石本按公集古錄跋盤
　谷詩序云以集本校濟源石刻或小不同疑刻石
　誤竊謂非誤也後或改定爾故此譜不敢專以碑
　爲正而存集本於後
集本歐陽氏譜圖序凡玄孫(凡字上一/有故字)字彦士(士一/作世)
(又作/事)
　譜圖二本其甚不同者如集本載寬四子素一子
　皆不名曉而石本則謂寬之第四子素之第二子
　皆名曉豈曉嘗出繼耶又集本肅生一子顗唐書
　世系表亦同而石本無之其間世次與表又多差
　殊二書皆經公手不應異同如此當考
九射之格其物九爲一大侯而寓以八侯熊當中虎
居上􁂬居下雕雉猿居右雁兎魚居左而物各有籌
射中其物則視籌所在而飲之射者所以爲羣居之
樂也而古之君子以争九射之格以爲酒禍起扵争
争而爲歡不若不争而樂也故無勝負無賞罰中者
不爲功則無好勝之矜不中者無所罰則無不䏻之
誚探籌而飲飲非觥也無所耻故射而自中者有不淂
免飲而屢及者亦不得辤所以息争也終曰爲樂而
不耻不争君子之樂也探籌之法一物必爲三籌盖
射賔之數多少不常故多爲之籌以備也凡今賔主
之數九人則人探其一八人則置其熊籌不及八人
而又少則人探其一而置其餘籌可也益之以籌而
人探其一㦯二皆可也惟主人臨時之約然皆置其
熊籌中則在席皆飲若一物而再中則視執籌者飲
量之多少而飲噐之大小亦惟主人之命若兩籌而
一物者亦然凡射者一周既飲釂則歛籌而復探之
籌新而屢變矢中而無情或適當之㦯幸而免此所
以歡然爲樂而不厭也
　　醉翁亭記云射者中弈者勝觥籌交錯恐㦯謂
　　此
居士集卷第二十一　歐陽文忠公集二十一
　　碑銘四
　　　尚書戸部郎中贈右諫議大夫曾公神道碑
(一作/墓誌)銘(并序)
公諱致堯字某撫州南豐人也少知名江南(一本作/少有大)
(志以文/行知名)當李氏時不就郷里之舉李氏亡太平興國
八年(一有/始字)舉進士及第爲符離主簿累遷光禄寺丞
監越州酒稅數上書言事獻文章太宗竒之召拜著
作佐郎直史館使行視汴河漕運稱㫖遷祕書丞爲
兩浙轉運使諫議大夫魏庠知蘇州時舊恩多不法
吏莫敢近公(一本有曰/此吾職也)劾其狀以聞太宗驚曰是敢
治魏庠可畏也卒爲公罷庠洛苑使楊允恭以言事
見幸無不聽事有下公常厝不行允恭以訴太宗遣
使問公公具言其不可(一本下有/事卒不行)公旣繩其大而人
所難者至其小易則務爲寛簡歲終其課爲最徙知
壽州壽近京師諸豪大商(一作/姓)交結權貴(一本作豪/又有恃其)
(聲/勢)號爲難治公居歲餘諸豪歛手莫(一作/不)敢犯公法
人亦莫見其以何術而然也(一本下有夫敢以法加/諸豪乃彊吏之所能爾)
(使諸豪不敢干其法此爲/法之本意而人之難也故)公於壽尤有惠愛旣去壽
人遮留數日以一騎從二卒逃去過他州壽人猶有
追之者再遷主客員外郎判三司鹽鐵勾院是時李
繼捧以銀夏五州歸朝廷其弟繼遷亡入磧中爲冦
太宗遽遣繼捧徃招之至則誘其兄以隂合卒復圖
而囚之自陜以西旣苦兵矣眞宗初即位益欲來以
恩德許還其地使聽約束公獨以謂繼遷反覆(一有/如此)
(字)不可予繼遷巳得五州後二年果叛圍靈武議者
又欲予之公益爭以爲不可言雖不從眞宗知其材
將召以知制誥而大臣有不可者乃巳出爲京西轉
運使王均伏誅奉使安撫西川誤留詔書于家其副
潘惟岳(一作/吉)教公上言渡吉栢江舟破亡之(一有/可字)以
自解公曰爲臣而欺其君吾不能爲也乃上書自劾
釋不問其後惟岳(一作/吉)入見禁中道蜀事具言公所
自劾者眞宗嗟歎乆之繼遷兵旣乆不解丞相張齊
賢經略環慶以西署公判官以從公曰西兵十萬皆
屬王超超材旣不可專任(一有/以事)而兵多勢重非易可
指麾若不得節度諸將事必不集眞宗難其言爲詔
陜西聽經略使得自發兵而已(一無/而巳)公度言終不合
乃辭行㑹召賜金紫公謝曰臣甞言丞相某事未効
不敢受賜由是貶黃州團練副使公巳貶而王超兵
敗繼遷破淸遠軍朝廷卒亦棄靈州公貶逾年復爲
户部員外郎知泰州丁母憂服除拜吏部員外郎知
泉州徙知蘇州又徙知揚州上䟽論事語斥大臣尤
切當時皆不恱又徙知鄂州坐知揚州(一有/日字)悞入添
支俸多一月雖甞自言猶貶監江寧府酒稅用封禪
恩累遷户部郎中大中祥符五年五月某日卒于官
享年六十有六遺戒無以佛汚我家人如其言公之
曾祖諱某某官曾祖妣某氏某縣君祖諱某某官祖
妣某氏某縣君考諱某某官妣某氏某縣君子男七
人曰某(一本曰某二/字作某等)女若干人用其子易占恩再遷
右諌議大夫初葬南豐之東園水壞其墓某年月日
改葬龍治(一作/冿)郷之源(一作/原)頭慶曆六年夏其孫鞏
稱其父命以(一有公/之事)來請曰願有述遂爲之述曰維
曾氏始出於鄫鄫爲姒姓之國微不知其始封春秋
之際莒滅鄫而子孫散亡其在魯者自别爲曾氏蓋
自鄫遠出於禹歷商周千有餘歲常微不顯及爲曾
氏而蒧參元西始有聞于後丗而其後又晦復千有
餘歳而至於公(一作千有餘歳/而又顯於公焉)夫晦顯常相反覆(一/作)
(復)而丗德之積者乆則其發也冝非一二丗而止矧
公之有不得盡施而有以遺其後丗乎是固不冝無
銘者巳公當太宗眞宗時言事屢見聽用自言西事
不合而出遂以卒于外然在外所言(一本作然其在/外所言尤多)
如在朝廷而任言責者(一本/無者)至其難言則人有所不
敢言者予於其論議旣不能盡載而亦有所不得載
也取其初不見用乆而益可思者(一本/有將)特詳焉所以
見公之志也銘曰
公於事明由學而知先知逆決(一本作逆/决臧否)有若蓍龜
告而不欺不顧從違初雖不信後必如之公所論議
(一作/議論)敢人之難古稱君子有德有言德畜不施言猶
可聞銘而不朽公也長存
　　　尚書度支郎中天章閣待制王公神道碑
　　　銘(并序)
公諱質字子野其先大名莘人自唐同光初公之皇
曾祖魯公舉進士第一顯名當時官至右拾遺歷(一/有)
(仕/字)晉漢周而皇祖晉公益以文章有大名逮事太祖
太宗官至兵部侍郎當眞宗時伯父文正公居中書
二十餘年天下稱爲賢宰相今天子慶曆三年公與
其弟素皆待制天章閣自同光至慶曆蓋百有二十
餘年王氏更四丗丗(一作/代)有顯人或以文章或以功
德公生累丗冨貴而操履甚於寒士性篤孝悌厚於
朋友樂施與以賙人而妻子常不自給視榮利淡若
無意平居苦疾病退然如不自勝及臨事介然(一有/不可)
(回奪/字)有仁者之勇君子之剛樂人之善如自已出𥘉
范仲淹以言事貶饒州方治黨人甚急公獨扶病率
子弟餞于東門留連數日大臣有以讓公曰長者亦
爲此乎何苦自䧟朋黨公徐對曰范公天下賢者顧
某何敢朢之然若得爲黨人公之賜某厚矣聞者爲
公縮頸其爲待制之明年出守于陜又明年小人連
搆大獄坐貶廢者十餘人皆公素所賢者聞之悲憤
歎息或終日不食(一上有語于人曰善人/若此吾不樂在丗矣)因數劇飲
大醉公旣素病益以酒遂卒公初以廕𥙷太常寺太
祝監都進奏院獻其文章召試賜進士及第校勘館
閣書籍遂爲集賢校理通判蘇州州守黃宗旦負材
自喜頗以新進少公議事則曰少年乃與丈人爭事
耶公曰受命佐君事有當爭職也宗旦雖屢屈折而
政常得無失稍德公助已爲之加禮宗旦得盜鑄錢
者百餘人以詫(一作/託)公公曰事發無跡何從得之曰
吾以術(一有/隂字)鉤出之公愀然曰仁者之政以術鉤人
寘之死而又喜乎宗旦慚服悉緩出其獄始大稱公
曰君子也判尚書刑部吏部南曹知蔡州始至發太
姦吏一人去之繩諸豪猾以法與轉運使爭曲直事
有下而不便者皆格不用旣去其害政者然後崇學
校一以仁恕臨下其政知寛猛必使吏畏而民愛其
爲他州州率大而難治必常有善政皆用此入爲開
封府推官巳而其兄雍爲三司判官公曰省府皆要
職吾豈可兄弟居之求知壽州徙廬州盜有殺其徒
而并其財者獲之寘于法大理駮曰法當原公以謂
盜殺其徒而自首者原之所以疑壞其黨而開其自
新若殺而不首旣獲而亦原則公行爲盜而第殺一
人旣得兼其財又可以贖罪不獲則肆爲盜(一本公/行爲盜)
(以相殺兼其財/不獲則爲盜)獲則引以自原如此盜不可止非法
意䟽三上不能爭公嘆曰吾不勝法吏矣乃上書自
劾請不坐佐吏公坐貶監靈仙宫其後議者更定不
首之罪(一作其後韓某知審/刑院議正首之罪)卒用公言(一作/議)爲是而
公貶猶不召資政殿學士鄭戩翰林學士葉淸臣訟
公無罪始起知泰(一夲/作秦)州遷荆湖北路轉運使當用
(一作/治)兵西方急於財用之時獨不進羨餘其賦歛近
寛平治以常法故他路不勝其弊而荆湖之人自若
(一作獨/若平日)權知荆南府民有訟婚者訴曰貧無貲故後
期問其用幾何以俸錢與之使婚獲盜竊人衣者曰
(一本有平/生不爲過)迫於飢寒而爲之公爲之哀憐取衣衣之
遣去荆人比公爲子産召爲史館修撰遂拜天章閣
待制判吏部流内銓號爲稱職而於選法未甞有所
更易人或問之公曰選法具備如權衡在執者不欺
其輕重耳何必屢更其法(一作/器)是歲天子開天章閣
召大臣問天下事以手詔責范公等(一本作是時天/子感悟黨人說)
(進用范公/等在左右)而議事者爭言天下利害務欲更革諸事
公獨無一言問之則曰吾病未能也公於榮利旣薄
臨禍福不爲喜懼其視丗事若無一可以動其心者
惟以天下善人君子亨否爲巳休戚遂以此卒此其
爲志豈小哉豈有(一作/以)病而不能者哉公誠素病而
任之以事所至必皆有爲使其壽且不死而用其必
(一作/如)有所爲(一本而任之大用/其必大有爲於事)豈其不欲空言而巳
(一本已/作無益)者哉嗚呼公享年(一作公/年止)四十有五官至度
支郎中階朝奉大夫勲上護軍爵平晉男娶周氏某
縣君生子某曾祖諱某祖諱某皆贈太師尚書中書
令考諱某官至兵部郎中有賢行贈戸部尚書公以
某年某月某日卒于陜某年某月某日葬于某所先
塋之次銘曰
仕不爲利以行其仁處豐自薄而淸厥身其仁誰思
不在吏民其淸孰似(一作/嗣)以遺子孫(一有生雖有/止殁也長存)銘
以昭之以告後人
　　　袁州冝春縣令贈太師中書令兼尚書令冀
　　　國公程公神道碑銘(并序)
上即位之十有六年(一有/以字)今鎭安軍節度使檢校太
師同中書門下平章事程公自三司使吏部侍郎爲
叅知政事乃詔有司寵其祖考於是贈其皇考故袁
州冝春縣令爲太子少師公在政事遷尚書左丞又
贈太子太師其爲資政殿學士工部尚書又贈太師
中書令其爲宣徽北(一作/南)院使武昌軍節度使又贈
兼尚書令其爲武勝軍節度使同中書門下平章事
追封定國公徙鎭鎭安(一作徙/鎭安軍)又追封冀國公惟冀
國(一無此/三字)公諱某字某少舉明經仕不得志退居于
家畜德不施貽其後丗而相國太師實爲之子初以
文學舉進士髙第歷館閣掌制命儁德偉朢顯于朝
廷遂爲中丞執國之憲尹正京邑有聲蜀都乃由三
司入與大政公亦自太常博士累贈兵部侍郎遂遷
太師中書尚書令位皆一品有國定冀以啓其封雖
發不自躬而其施益遠晦於一時而顯於百丗蓋夫
享于身者有時而止施于後者其耀無窮表于其郷
以勸爲善可謂仁人之利博矣惟程氏之先自重黎
歷夏商周而程伯休父始見於詩書其後丗遠而分
至唐定氏族而程氏之朢分爲七中山之程蓋出於
魏安郷侯昱之後也公丗爲中山愽野人曽祖諱某
祖諱某贈太師祖妣齊氏呉國夫人考諱某贈太師
中書令妣呉氏秦國夫人當唐末五代天下亂於兵
程氏再丗不仕後唐長興三年公之皇考以神童舉
官至太子􁇔善大夫宋興(一本有/天下一)於今百年而程氏
亦再顯太平興國初公之從祖羽佐太宗自晉王即
皇帝位爲文明殿學士官至兵部侍郎今相國太師
出入將相爲時名臣子孫蕃昌丗族昭著推其所自
來者遠矣初公與其仲父象明同舉春秋皆中第是
時從祖以給事中知開封府召公及象明謂曰吾新
𬒳寵天子待罪于此不欲子弟並登科(一有/選字)使其自
擇去就公因讓其從父自引去從祖頗賢之其後累
舉不中從祖謂曰由我困汝退而使人察公無悔色
由是大嗟異之以爲不可及太平興國五年遂以明
經中第爲䖍州贑縣尉蔡州上蔡主簿袁州冝春令
所至皆有惠愛公事母至孝與其兄弟怡怡爲郷里
所稱而仕宦不求名譽爲贑縣尉七年不代旣罷冝
春遂不復仕退居于蔡州淳化三年七月某日(一作/甲子)
以疾卒于家享年四十有九以天聖十年十一月某
日(一作/甲子)葬于鄭州管城縣馬亭郷之北田村夫人楚
氏追封晉國夫人子男五人長曰瓘官至太常博士
次曰瑗曰琬皆早卒次曰琳相國太師也次曰琰國
子博士女一人適某人諸孫九人銘曰
遠矣程侯顓頊之苗始自重黎歷夏商周惟伯休父
聲詩孔昭丗不絶聞盛于有唐程分爲七三祖安郷
廣平中山以曁濟陽中山之程出自靈洗實昱裔孫
仕于陳季陳滅散亡播而北遷公丗中山爲博野人
道德家潛孝悌邦聞不耀自躬以貽後昆惟後有人
將相文武有國寵章覆其考祖定冀之封實開土宇
程丗其隆公多孫子有畜其源發而孰禦刻銘髙原
以示來者
　　　鎭安軍節度使同中書門下平章事贈太師
　　　中書令程公神道碑銘(并序)
惟文簡公旣葬之二年其子嗣隆泣而言于(一作/於)朝
曰先臣幸得備位將相官階品皆第一爵勲皆第二
請得立碑如令於是天子曰噫惟爾父琳有勞于我
國家余其可忘乃大書曰旌勞之碑遣中貴人即賜
其家曰以此名爾碑又詔史臣脩曰汝爲之銘臣脩
與文簡公故徃來知其人又甞誌其墓又甞述其丗
德于冀公太師之碑得其丗次官封功行最詳乃不
敢辭惟公字天球姓程氏曽祖諱新贈太師曽祖妣
呉國夫人齊氏祖諱􁇔明贈太師中書令祖妣秦國
夫人呉氏考諱元白袁州冝春令贈太師中書令兼
尚書令冀國公妣晉國夫人楚氏公舉大中祥符四
年服勤詞學髙第試秘書省校書郎泰寧軍節度推
官改著作佐郎知并州壽陽縣祕書丞監左藏庫天
禧中詔選文學履行召試直集賢院今天子即位遷
太常博士三司戸部判官㑹修眞宗實録而起居注
闕命公追修大中祥符八年已後書成遂修起居注
遷祠部員外郎提舉諸司庫務以本官知制誥同判
吏部流内銓契丹甞遣使賀上即位命公迓之使者
妄有所言公折以理遂屈服其後又遣使賀天聖五
年乾元節天子思公前甞折其使乃以公爲館伴使
使者果言契丹見中國使者坐殿上位次髙而中國
見契丹使者位下當遷議者以爲小故可許雖天子
亦將許之公爭以謂契丹所以與中國好者守先帝
約也一切冝用故事若許其小將啓其大天子是之
乃止歲中遷右諌議大夫權御史中丞丞相張文節
公少所稱許而最知公方除中丞文節當執筆喜曰
不辱吾筆矣明年拜樞宻直學士知益州公性方重
寡言笑凡所處畫常先慮謹備所以條目巨細甚悉
至臨事簡嚴僚吏莫能窺其際甞夜張燈㑹五門大
集州民而城中火起吏如公教不以白而隨即救止
終宴民去始稍知火監軍得告者言軍謀變懼而入
白公笑曰豈有是哉監軍惶惑不敢去公曰軍中動
靜吾自知之苟有謀者不能隱也已而卒無事其他
多類此蜀妖人自名李冰神子署官屬吏卒以恐蜀
人公捕斬之而謗者言公妄殺人蜀且亂天子遣人
馳視之使者還言蜀人便公政方安樂而誅妖人所
以止亂由是天子益知公賢召爲給事中知開封府
前爲府者苦其治劇或不(一無/不字)滿歲罷不然被謗譏
或以事去獨公居數歲乆而治益精明盜訟稀少獄
屢空詔書數下襃美遷工部侍郎龍圖閣(一有/直字)學士
守御史中丞乆之天子思其治召爲翰林(一有侍/讀字)學
士復知開封府明年爲三司使不恱苟利不貪近功
時議者患民稅多目吏得爲姦欲除其名而合爲一
公以謂合而没其名一時之便後有興利之臣必復
増之是重困民也議者莫能奪其於出入尤謹禁中
時有所取未甞肯予宦官怒言陛下雖有(一作/所)欲物
在程某何可得公曰臣所以爲陛下惜爾天子以爲
然累遷吏部侍郎景祐四年以本官叅知政事(一有/遷尚)
(書左/丞)公益自信不疑宰相有所欲私輒衆折之其語
至今士大夫能道也初范仲淹以言事忤大臣貶饒
州巳而上悔悟欲復用之稍徙知潤州而惡仲淹者
遽誣以事語入上怒亟命置之嶺南自仲淹貶而朋
黨之論起朝士牽連出語及仲淹者皆指爲黨人公
獨爲上開說上意解而後巳是時元昊叛河西朝廷
多故公在政事𥙷益尤多而小人僥倖皆不便遂以
事中之坐貶爲光禄卿知潁州巳而徙知靑州又徙
大名府居一歲中遷戸部吏部二侍郎尚書左丞資
政殿學士北京建遂以爲留守宦者皇甫繼明方用
事主治行宫務廣制度以市恩公爲裁抑之與繼明
章交上天子遣一御史徃視之還直公天子爲罷繼
明獨委公以建都事公自知政事以論議不私見嫉
被貶斥巳稍復見用遂與繼明爭曲直由是益不妄
合於世雖不復大用而契丹方遣使數有所求兵誅
元昊未克西北宿重兵公於是時天子常委以河北
陜西之重留守北京凡四年遷工部尚書資政殿大
學士河北安撫使慶曆六年拜武昌軍節度使陜西
安撫使知永興軍府事明年加宣徽北院使鄜延路
經略使馬歩軍都部署判延州仍兼陜西安撫使皇
祐元年加同中書門下平章事留守北京其於二方
威惠信著尤知夷狄情僞山川險易行師制敵之要
其在延州夏人數百驅畜産至界上請降言契丹兵
至衙頭矣國且亂願自歸公曰契丹兵至元昊帳下
當舉國取之豈容有來降者乎聞夏人方捕叛族此
其是乎不然誘我也拒而不受巳而夏人果以兵數
萬臨界上公戒諸堡塞無得數(一作/輒)出兵夏人以爲
有備引去自此不復窺邊公於河北最乆民愛之爲
立生祠明年改武勝軍節度使猶在北京又改鎭安
軍節度使在鎭四年猶上書鎭安一郡爾不足以自
効願復守邊書未報得疾以至和三年(一作嘉/祐元年)閏三
月七日己丑薨于陳州之正寢享年六十有九天子
輟視朝二日贈中書令謚曰文簡(一本有以嘉祐二/年十月十八日葬)
(河南府伊闕縣/神隂郷張劉里)明年祫享太廟推恩加贈公太師尚
書令公累階至開府儀同三司勲上柱國廣平郡爵
公封户七千四百而實封貳阡壹伯賜號推誠保德
守正翊戴功臣娶陳氏封衛(一作/陳)國夫人子男四人
曰嗣隆太常博士嗣弼殿中丞嗣恭太常博士嗣先
大理寺丞女五人皆適良族謹按程氏之先出自重
黎至休父爲周司馬國於程其後子孫遂以爲氏自
秦漢以來丗有其人程氏必顯而各以其所居著姓
後丗因之至唐尤盛號稱中山程氏者皆祖魏安郷
侯昱公中山博野人也丗有積德至公始大顯聞臣
脩以謂古者功德之臣進受國寵退而銘於器物非
獨私其後丗所以不忘君命示國有人而詩人又播
其事聲於詠歌以揚無窮今去古遠爲制不同而猶
有幽堂之石隧道之碑得以紀德昭烈而又幸蒙天
子書而名之其所以照臨程氏恩厚寵榮出古遠甚
而臣又得刻銘其下銘臣職也懼不能稱銘曰
程以國氏丗遠支分因居著姓各以其人公丗中山
在昔有聞充大自公厥聲以振乃秉國鈞乃授將鉞
出入其勤險夷一節帝曰噫歟余有勞臣何以旌之
有爛其文惟此勞臣實余同德憂國在心匪勞以力
二方有事諸將無功俾我舊老不遑居中間息近藩
庶休厥躬有請未(一作/嗇其)報奄云其終殁而後巳茲可
謂忠惟帝之襃其言甚簡銘以述之萬丗丕顯
居士集卷第二十一
　熈寧五年秋七月男發等編定
　　紹熈二年三月郡人孫謙益校正
　冀國程公神道碑遂遷少師中書尚書位皆一品
(朝佐)考是時未置三少雖有太子少師乃非一品
　今諸本皆作少師當是筆誤合作太師羅本尚書
　下有令字今從之
　程文簡公神道碑除中丞日丞相張文節公當執
　筆喜曰不辱吾筆矣(朝佐)按文簡兩爲中丞其初
　在天聖五年九月時文節爲集賢相實當筆明年
　三月文節薨後數年當明道二年十月文簡方再
　守中丞諸本誤載文節之言於再除之後惟羅氏
　本移附初除之下今從之又諸本作至和三年閏
　三月薨惟羅氏本作嘉祐元年(朝佐)按仁宗實録
　至和三年九月下詔改嘉祐元年則閏三月固冝
　繫之至和但史官例書新元則至和合盡二年羅
　氏本亦有所據
諫議大夫曾公碑遣使(一有/者字)十萬(一作數/十萬)某日卒(一/本)
(書二/十日)再遷(一作/贈)龍治郷(治一/作也)
待制王公碑入爲(二字一作/又甞爲)之時獨(三字一/作而)近寛(二/字)
(上一有/務字)曾祖諱徹祖諱祜考諱旭公以慶曆五年七
月二十六日卒(一本所/書如此)
冀國程公碑公諱元白祖諱新考諱賛明(一夲/如此)再丗
(一作/累丗)
程文簡公干乆之(一作/頃之)命置一(置一/作寘)被貶斥巳(一有/而字)來
降者乎(一無/乎字)堡塞(一作/堡寨)猶上書(一有/言字)廣平郡(三字上/脫開國)
(二/字)
外集卷第二十二　歐陽文忠公集七十二
　　譜(牡丹記附)
　　　硯譜
端石出端溪色理瑩潤本以子石爲上子石者在大
石中生蓋精石也而流俗傳訛遂以紫石爲上又以
貯水不秏爲佳有鸜鵒眼爲貴眼石病也然惟此巖
石則有之端石非徒重於流俗官司嵗以爲貢亦在
他硯上然十無一二發墨者但充翫好而巳歙石出
於龍尾溪其石堅勁大抵多發墨故前世多用之以
金星爲貴其石理微麤以手摩之索索有鋒鋩者尤
佳余少時又得金坑礦石尤堅而發墨然世亦罕有
端溪以北嵓爲上龍尾以深溪爲上較其優劣龍尾
逺出端溪上而端溪以後出見貴爾
絳州角石者其色如白牛角其文有花浪與牛角無
異然頑滑不發墨世人但以研丹爾
歸州大沱石其色青黒斑斑其文理微麤亦頗發墨
歸峽人謂江水爲沱蓋江水中石也硯止用於川峽
人世未甞有余爲夷陵縣令時甞得一枚聊記以廣
聞爾
青州紫金石文理麤亦不發墨惟京東人用之又有
鐡硯製作頗精然患其不發墨往往函端石於其中
人亦罕用惟研筒便於提携官曹往往持之以自從
爾
紅絲石硯者君謨贈余云此青州石也得之唐彦猷
云須飲以水使足乃可用不然渇燥彦猷甚竒此硯
以為發墨不減端石君謨又言端石瑩潤惟有鋩者
尤發墨歙石多鋩惟膩理者特佳盖物之竒者必異
其類也此言與余特異故并記之
青州濰州石末研皆瓦硯也其善發墨非石硯之比
然稍麤者損筆鋒石末本用維水石前世巳記之故
唐人惟稱濰州今二州所作皆佳而青州尤擅名於
世矣
相州古瓦誠佳然少真者盖真瓦朽腐不可用世俗
尚其名爾今人乃以澄泥如古瓦狀作瓦埋土中乆
而斵以為硯然不必真古瓦自是凡瓦皆發墨優於
石爾今見官府典吏以破盆甕片研墨作文書尤快
也􁆁州澄泥唐人品硯以為第一而今人罕用矣文
房四譜有造瓦硯法人罕知其妙嚮時有著作佐郎
劉羲叟者甞如其法造之絶佳硯作未多士大夫家
未甚有而羲叟物故獨余甞得其二一以贈劉原父
一余置中書閤中尤以為寳也今士大夫不學書故
罕事筆硯硯之見於時者惟此爾
　　記
　　　洛陽牡丹記
　　　花品序第一
牡丹出丹州延州東出青州南亦出越州而出洛陽
者今為天下第一洛陽所謂丹州花延州紅青州紅
者皆彼土之尤傑者然來洛陽纔得備衆花之一種
列第不出三已下(七字一作/終列第三)不能獨立與洛花敵而
越之花以逺罕識不見齒然雖越人亦不敢自譽以
旁薄之間未必中也又況天地之和氣冝遍𬒳四方
上下不冝限其中以自私夫中與和者有常之氣其
推於物也亦冝為有常之形物之常者不甚羙亦不
甚惡及元氣之病也美惡鬲(一作/隔)并而不相和入故
物有極美與(一作/有)極惡者皆得於氣之偏也花之鍾
其美與夫癭木擁腫之鍾其惡醜好雖異而得分氣
之偏病則均洛陽城圎(一作/圍)數十里而諸縣之花莫
及城中者出其境則不可植焉豈又偏氣之美者獨
聚此數十里之地乎此又天地之大不可考也已凡
物不常有而為害乎人者曰災不常有而徒可怪駭
不為害者曰妖語曰天反時為災地反物為妖此亦
草木之妖而萬物之一怪也然比夫癭木擁腫者竊
獨鍾其美而見幸於人焉余在洛陽四見春天聖九
年三月始至洛其至也晚見其晚者明年㑹與友人
梅聖俞游嵩山少室緱氏嶺石唐山紫雲洞既還不
及見又明年有悼亡之戚不暇見又明年以留守推
官歲滿解去只(一作/止)見其蚤者是未甞見其極盛時
然目之所矚巳不勝其麗焉余居府中時甞謁錢思
公於雙桂樓下見一小屏立坐後細書字滿其上思
公指之曰欲作花品此是牡丹名凡九十餘種余時
　不暇讀之然余所經見而今人多稱者纔三十許種
　不知思公何從而得之多也計其餘雖有名而不著
　未必佳也故今所録但取其特著者而次第之
　　　姚黄　魏花
　　　細葉壽安　鞓紅(亦曰青州紅)
　　　牛家黄　濳溪緋
　　　左花　獻來紅
　　　葉底紫　鶴翎紅
　　　添色紅　倒暈檀心
　　　朱砂紅　九蘂真珠
　　延州紅　多葉紫
　　麤葉壽安　丹州紅
　　蓮花萼　一百五
　　鹿胎花　甘草黄
　　一㩎紅　玉板白
　　　花釋名第二
牡丹之名或以氏或以州或以地或以色或旌其所
異者而志之姚黄牛黄左花魏花以姓著青州丹州
延州紅以州著細葉麤葉壽安潜溪緋以地著一㩎
紅鶴翎紅朱砂紅玉板白多葉紫甘草黄以色著獻
來紅添色紅九蘂真珠鹿胎花倒暈檀心蓮花萼一
百五葉底紫皆志其異者姚黄者千葉黄花出於民
姚氏家此花之出於今未十年姚氏居白司馬坡其
地屬河陽然花不傳河陽傳洛陽洛陽亦不甚多一
歲不過數朶牛黄亦千葉出於民牛氏家比姚黄差
小真宗祀汾隂還過洛陽留宴淑景亭牛氏獻此花
名遂著甘草黄單葉色如甘草洛人善别花見其樹
知為某花云獨姚黄易識其葉嚼之不腥魏家花者
千葉肉紅花出於魏相仁溥家始樵者於壽安山中
見之斲以賣魏氏魏氏池館甚大傳者云此花初出
時人有欲閱者人稅十數錢乃得登舟渡池至花所
魏氏日收十數緡其後破亡鬻其園今普明寺後林
池乃其地寺僧耕之以植桑麥(一作/棗)花傳民家甚多
人有數其葉者云至七百葉錢思公甞曰人謂牡丹
花王今姚黄真可為王而魏花乃后也鞓紅者單葉
深紅花出青州亦曰青州紅故張僕射齊賢有第西
京賢相坊自青州以馲駝䭾其種遂傳洛中其色類
腰帶鞓故謂之鞓紅獻來紅者大多葉淺紅花張僕
射罷相居洛陽人有獻此花者因曰獻來紅添色紅
者多葉花始開而白經日漸紅至其落乃類深紅此
造化之尤巧者鶴翎紅者多葉花其末白而(一作/其)本
肉紅如鴻鵠羽色細葉麤葉壽安者皆千葉肉紅花
出壽安縣錦屏山中細葉者尤佳倒暈檀心者多葉
紅花几花近萼色深至其末漸淺此花自外深色近
萼反淺白而深檀點其心此尤可愛一㩎紅者多葉
淺紅花葉杪深紅一點如人以手指㩎之九蘂真珠
紅者千葉紅花葉上有一白點如珠而葉宻蹙其蘂
為九叢一百五者多葉白花洛花以糓雨為開候而
此花常至一百五日開最先丹州延州花皆千葉紅
花不知其至洛之因蓮花萼者多葉紅花青趺三重
如蓮花萼左花者千葉紫花(一有出民/左氏家字)葉宻而齊如
截亦謂之平頭紫朱砂紅者多葉紅花不知其所出
有民門氏子者善接花以為生買地於崇徳寺前治
花圃有此花洛陽豪家尚未有故其名未甚著花葉
甚鮮向日視之如猩血葉底紫者千葉紫花其色如
墨亦謂之墨紫花在叢中旁必生一大枝引葉覆其
上其開也比它花可延十日之乆噫造物者亦惜之
耶此花之出比它花最逺傳云唐末有中官為觀軍
容使者花出其家亦謂之軍容紫歲乆失其姓氏矣
玉板白者單葉白花葉細長如拍板其色如玉而深
檀心洛陽人家亦少有余甞從思公至福嚴院見之
問寺僧而得其名其後未甞見也濳溪緋者千葉緋
花出於濳溪寺寺在龍門山後本唐相李藩别墅今
寺中巳無此花而人家或有之大是紫花忽於叢中
特出緋者不過一二朶明年移在他枝洛人謂之轉
(音/篆)枝花故其接頭尤難得鹿胎花者多葉紫花有白
點如鹿胎之紋故蘇相禹珪宅今有之多葉紫不知
其所出初姚黄未出時牛黄爲第一牛黄未出時魏
花爲第一魏花未出時左花爲第一左花之前唯有
蘇家紅賀家紅林家紅之類皆單葉花當時爲第一
自多葉千葉花出後此花黜矣今人不復種也牡丹
初不載文字唯以藥載本草然於花中不為髙第大
抵丹延已西及襃斜道中尤多與荆棘無異土人皆
取以為薪自唐則天巳後洛陽牡丹始盛然未聞有
以名著者如沈宋元白之流皆善詠花草計有若今
(五字一作當/時有一花)之異者彼必形於篇詠(一作/什)而寂無傳
焉唯劉夢得有詠魚朝恩宅牡丹詩但云一叢千萬
朶而已亦不云其美且異也謝靈運言永嘉竹間水
際多牡丹今越花不及洛陽甚逺是洛花自古未有
若今之盛也
　　　風俗記第三
洛陽之俗大抵好花春時城中無貴賤皆揷花雖負
擔者亦然花開時士庶競為逰遨往往於古寺廢宅
有池臺處為市井張幄帟笙歌之聲相聞最盛於月
陂堤張家園棠　坊長壽寺東街與郭令宅至花落
乃罷洛陽至東京六驛舊不進花自今徐州李相迪
為留守時始進御歲遣衙校一貟乗驛馬一日一夕
至京師所進不過姚黄魏花三數朶以菜葉實竹籠
子藉覆之使馬上不動揺以蠟封花蔕乃數日不落
大抵洛人家家有花而少大樹者盖其不接則不佳
春𥘉時洛人於壽安山中斵小栽子賣城中謂之山
箆子人家治地爲畦塍種之至秋乃接接花工尤著
者謂之門園子(盖本姓東門氏或是西門俗但云門/園子亦由今俗呼皇甫氏多只云皇)
(家/也)豪家無不邀之姚黄一接頭直錢五千秋時立契
買之至春見花乃歸其直洛人甚惜此花不欲傳有
權貴求其接頭者或以湯中蘸殺與之魏花𥘉出時
接頭亦直錢五千今尚直一千接時須用社後重陽
前過此不堪矣花之木去地五七寸許截之乃接以
泥封裹用軟土擁之以蒻葉作庵子罩之不令見風
日惟南向留一小户以逹氣至春乃去其覆此接花
之法也(用瓦/亦可)種花必擇善地盡去舊土以細土用白
歛末一斤和之盖牡丹根甜多引蟲食白歛能殺蟲
此種花之法也澆花亦自有時或用日未出或日西
時九月旬日一澆十月十一月三日二日一澆正月
隔日一澆二月一日一澆此澆花之法也一本發數
朶者擇其小者去之只留一二朶謂之打剥懼分其
脉也花纔落便剪其枝勿令結子懼其易老也春𥘉
既去蒻庵便以棘數枝置花叢上棘氣暖可以辟霜
不損花芽他大樹亦然此養花之法也花開漸小於
舊者盖有蠧蟲損之必㝷其穴以硫黄簮之其旁又
有小穴如鍼孔乃蟲所蔵處花工謂之氣䆫以大鍼
點硫黄末鍼之蟲乃死蟲死花復盛此毉花之法也
烏賊魚骨以鍼花樹入其膚花輒死此花之忌也
　　　牡丹記跋尾
右蔡君謨之書八分散隷正楷行狎大小草衆體皆
精其平生手書小簡殘篇斷槀時人得者甚多惟不
肯與人書石而獨喜書余文也若陳文惠公神道碑
銘薛将軍碣真州東園記杭州有美堂記相州晝錦
堂記余家集古録目序皆公之所書最後又書此記
刻而自蔵子其家方走人於亳以模本遺予使者未
復於閩而凶訃已至于亳矣盖其絶筆於斯文也於
戯君謨之筆既不可復得而予亦老病不能文者乆
矣於是可不惜哉故書以傳兩家子孫
外集卷第二十二
硯譜惟此嵓石(此一/作比)歸峽(此下一/有間字)
牡丹記花品序以自私(此下一/有也字)偏氣之羙(一作偏/病之氣)萬
物之一怪也(㦯無/一字)
花釋名或以氏(以字下一/有姓字)九蘂真珠(此下一有/紅字下同)司馬
坡(一作/坂)鬻其園(此下一/有宅字)因曰(一作因/名曰)有一白點如珠
而葉宻(一作點白如珠其/葉宻㦯作宻其葉)丹州延州花(此下脫/一者字)崇徳
寺(一作崇/真寺)如拍板(此下一有/之狀二字)不過一二朶(二一/作兩)此花
黜矣(此一/作其)丹延巳西(己一/作巴)
風俗記以菜葉(以一/作用)尤著者(此下或有/一人兩字)或用日未出
或日西時九月旬日一澆十月十一月三日二日一
澆正月隔日一澆二月一日一澆(一作㦯用日西或/用日未出秋時旬)
(日乃澆十月十一月二三/日一澆正月隔日一澆)以鍼花(三字上一/有用字)入其膚
花輙死(膚一作皮/輒一作必)
　士大夫家有公牡丹譜一卷乃承平時印本始列
　花品序及名品與此卷前兩篇頗同其後則曰叙
　事宫禁貴家寺觀府署元白詩譏鄙吴蜀詩集記
　異雜記本朝雙頭花進花丁晉公續花譜凡十六
　門萬餘言前題吏部侍郎參知政事歐陽某撰後
　有梅堯臣跋盖假託也姑以三事明之公之花釋
　名大㮣謂自唐則天巳後洛陽牡丹雖盛然沈宋
　元白未甞形容其羙且異劉夢得亦止云一叢千
　萬朶而巳盖言今之名品當時未有而此乃以元
　白常花唱酬為一門一也花譜蔡君謨所書至今
　流傳熈寧元年公跋云君謨絶筆於斯文安得此
　萬餘言者二也梅之後序云公𥘉筮西洛作花品
　及參大政亦有謝西京王尚書牡丹詩案梅以嘉
　祐五年四月卒是冬公方入西府明年遷參政其
　妄尤甚三也此𥘉無足辨特以印本流傳恐後人
　㦯信耳
居士集卷第二十二　歐陽文忠公集二十二
　　碑銘二首
　　　太尉文正王公神道碑銘(并序)
至和二年七月乙未樞密直學士右諫議大夫王素
奏事殿中巳而泣且言曰臣之先臣旦相眞宗皇帝
十有八年今臣素又得待罪侍從之臣惟是先臣之
訓其遺業餘烈臣實無似不能顯大而墓碑至今無
辭以刻惟陛下哀憐不忘先帝之臣以假寵於王氏
而朂其子孫天子曰嗚呼惟汝父旦事我文考眞宗
叶徳一心克終厥位有始有卒其可謂全徳元老矣
汝素以是刻于碑素拜稽首(一有/泣而)出明日有詔史館
修撰歐陽脩曰王旦墓碑未立汝可以銘臣脩謹按
故推誠保順同徳守正翊戴功臣開府儀同三司守
太尉充玉清昭應宫使上柱國太原郡開國公贈太
師尚書令兼中書令追封魏國公(一作上柱國魏國/公食邑一萬三千)
(戸食實封六千五百/户贈太師尚書令)謚曰文正王公諱旦字子明大
名莘人也皇曽祖諱言滑州黎陽令追封許國公皇
祖諱徹左拾遺追封魯國公皇考諱祜尚書兵部侍
郎追封晉國公皆累贈太師尚書令兼中書令曽祖
妣姚氏魯國夫人祖妣田氏秦國夫人妣任氏徐國
夫人邊氏秦國夫人公之皇考以文章自顯漢周之
際逮事太祖太宗為名臣甞諭杜重威使無反漢拒
盧多遜害趙普之謀以百口明符彦卿無罪故世多
稱王氏有隂徳公之皇考亦自植三槐于庭曰吾之
後世必有為三公者此其所以志也公少好學有文
太平興國五年進士及第為大理評事知臨(一作/平)江
縣監潭州銀埸再遷著作佐郎與編文苑英華遷殿
中丞通判鄭濠二州王禹稱薦其材任轉運使驛召
至京師辭不受獻其所為文章得試直史館遷右正
言知制誥知淳化三年禮部貢舉遷虞部貟外郎同
判吏部流内銓知考課院右諫議大夫趙昌言叅知
政事公以壻避嫌求解職太宗嘉之改禮部郎中集
賢殿修撰昌言罷復知制誥仍兼修撰判院事召賜
金紫乆之遷兵部郎中居職眞宗即位拜中書舍人
數日召為翰林學士知審官院通進銀臺封駮事公
為人嚴重能任大事避逺權勢不可干以私由是眞
宗益知其賢錢若水名能知人常稱公曰眞宰相器
也若水為樞密副使罷召對苑中問誰可大用者若
水言公可(一有用字一/有大用二字)眞宗曰吾固已知之矣咸平
三年又知禮部貢舉居數日拜給事中知樞密院事
明年以工部侍郎叅知政事再遷刑部侍郎景徳元
年契丹犯邊眞宗幸澶州雍王元份留守東京得暴
疾命公馳自行在代元份留守二年遷尚書左丞三
年拜工部尚書同中書門下平章事集賢殿大學士
監修國史是時契丹初請盟趙徳明亦納誓約願守
河西故地二邊兵罷不用眞宗遂欲以無事治天下
公以謂宋興三世祖宗之法具在故其為相務行故
事愼所改作進退能否賞罰必當眞宗乆而益信之
所言無不聽雖他宰相大臣有所請必曰王某以謂
如何事無大小非公所言不決公在相位十餘年外
無夷狄之虞兵革不用海内富實羣工百司各得其
職故天下至今稱為賢宰相公於用人不以名譽必
求其實苟賢且材(一作/能)矣必乆其官而(一無/而字)衆以為
冝某職然後遷其所薦引人未甞知冦準為樞密使
當罷使人私(一作/告)公求為使相公大驚曰將相之任
豈可求邪且吾不受私請準深恨之巳而制出除準
武勝軍節度使同中書門下平章事準入見泣涕曰
非陛下知臣何以至此眞宗具道公所以薦準者準
始媿歎以為不可及故叅知政事李穆子行簡有賢
行以將作監丞居于家眞宗召見慰勞之遷太子中
允初遣使者召之(一無/之字)不知其所止眞宗命至中書
問王某然後人知行簡公所薦也公自知制誥至為
相薦士尤多其後公薨史官修眞宗實録得内出奏
章乃知朝廷之士多公所薦者公與人寡言笑其語
雖簡而能以理屈人黙然終日莫能窺其際及奏事
上前羣臣異同公徐一言以定今上為皇太子太子
諭徳見公稱太子學書有法公曰諭徳之職止於是
邪趙徳明言民飢求糧百萬斛大臣皆曰徳明新納
誓而敢違請以詔書責之眞宗以問公公請勑有司
具粟百萬於京師詔徳明來取眞宗大喜徳明得詔
書慚且拜曰朝廷有人大中祥符中天下大蝗眞宗
使人於野得死蝗以示大臣明日佗宰相有䄂死蝗
以進者曰蝗實死矣請示于(一作/於)朝率百官賀公獨
以為不可後數日方奏事飛蝗蔽天眞宗顧公曰使
百官方賀而蝗如此豈不為天下笑邪宦者劉承規
(一作/珪)以忠謹得幸病且死求為節度使眞宗以語公
曰承規(一作/珪)待此以瞑目公執以為不可曰他日將
有求為樞密使者柰何至今内臣官不過留後公任
事乆人有謗公於上者公輙引咎未甞自辨至人有
過失雖人主盛怒可辨者辨之必得而後巳榮王宫
火延前殿有言非天災請置獄劾火事當坐死者百
餘人公獨請見曰始失火時陛下以罪已詔天下而
臣等皆上章待罪今反歸咎於人何以示信且火雖
有迹寧知非天譴邪由是當坐者皆免日者上書言
宫禁事坐誅籍其家得朝士所與徃還占(一作/書)問吉
㓙之說眞宗怒欲付御史問狀公曰此人之常情且
語不及朝廷不足罪眞宗怒不解公因自取甞所占
問之書進曰臣少賤時不免爲此必以爲罪願并臣
付獄眞宗曰此事巳發何可免公曰臣爲宰相執國
法豈可自爲之幸於不發而以罪人眞宗意解公至
中書悉焚所得書旣而眞宗悔復馳取之公曰臣巳
焚之矣由是獲免者衆公累官至太保以病求罷入
見滋福殿眞宗曰朕方以大事託卿而卿病(一作/疾)如
北因命皇太子拜公公言皇太子盛徳必任陛下事
因薦可爲大臣者十餘人其後不至宰相者李及凌
䇿二人而巳然亦皆爲名臣公屢以疾請眞宗不得
已拜公太尉兼侍中五日一朝視事遇軍國大事不
以時入參決公益惶恐因卧不起以疾懇辭冊拜太
尉玉清昭應宫使自公病使者存問日常三四眞宗
手自和藥賜之疾亟遽幸其第賜以白金五千兩辭
不受以天禧元年九月癸酉薨于家享年六十有一
眞宗臨哭輟視朝三日發哀于苑中其子弟門人故
吏皆被恩澤即以其年十一月庚申葬公於開封府
開封縣新里郷大邊村公娶趙氏封榮國夫人後公
五年卒子男三人長曰司封郎中雍次曰賛善大夫
沖次曰素女四人長適太子太(一作/少)傳韓億次適兵
部貟外郎直集賢院蘇耆次適右正言范令孫次適
龍圖閣直學士兵部郎中吕公弼(一本有諸/孫十四人)公事寡
嫂謹與其弟旭相(一無/相字)友悌尤篤任以家事一無所
問而務以儉約率勵子弟使在冨貴不知為驕侈(一/作)
(後)兄子睦欲舉進士公曰吾常以大(一作/太)盛為懼其
可與寒士爭進至其薨也子素猶未官遺表不求恩
澤有文集二十卷乾興元年詔配享眞宗廟庭臣脩
曰景徳祥符之際盛矣觀公之所以相而先帝之所
以用公者可謂至哉是以君明臣賢徳顯名尊生而
俱享其榮殁而長配於廟可謂有始有卒如明詔所
襃昔者烝民江漢推大臣下之事所以見任賢使能
之功雖曰山甫穆公之詩實歌宣王之徳也臣謹考
國史實録至於搢紳故老之傳得公終始之節而録
其可紀者輙聲(一無/聲字)為銘詩昭示後世(一無上/四字)以彰
先帝之明以稱聖恩襃顯王氏流澤子孫與宋無極
之意銘曰
烈烈魏公相我眞宗眞廟翼翼魏公配食公相眞宗
不言以躬時有大事事有大疑匪卜匪筮公為蓍龜
公在相位終日如黙問其夷狄包裹兵革問其卿士
百工以職問其庶民耕織衣食相有(一作/所)賞罰功當
罪明相所(一作/有)黜升惟否惟能執其權衡萬物之平
孰不事君胡能必信孰不為相其誰有終公薨于位
太尉之崇天子孝思來薦清廟侑我聖考惟時元老
天子念功報公之隆春秋從享萬祀無窮作為詩歌
以諗廟工
　　　觀文殿大學士行兵部尚書西京留守贈司
　　　空兼侍中晏公神道碑銘(并序)
至和元年六月觀文殿大學士行兵部尚書西京留
守臨淄公以疾歸于京師八月疾少間入見天子曰
噫予舊學之臣也乃留侍講邇英閤詔五日一朝前
殿明年正月疾作不能朝敕(一作/飭)太醫朝夕徃視有司
除道將幸其家公歎曰吾無狀乃以疾病憂吾君即
馳奏曰臣疾少間行愈矣乃止其月丁亥以公薨聞
天子震悼亟臨其喪以不即視公為恨贈公司空兼
侍中謚曰元獻有司請輟視朝一日詔特輟二日以
其年三月癸酉葬公于許州陽翟縣麥秀郷之北原
旣葬賜其墓隧之碑首曰舊學之碑旣又勑史臣脩
考次公事具書于碑下臣脩伏讀國史見眞宗皇帝
時天下無事天子方推讓功徳祠祀天地山川講禮
樂以文頌聲而儒學文章儁賢偉異之人出公世家
江西之臨川年始十四一日起田里進見天子時方
親閱天下貢士㑹廷中者千餘人與夫宫臣衛官擁
列圜視公不動聲氣操筆爲文辭立成以獻天子嘉
賞賜同進士出身遂登館閣掌書命以文章爲天下
所宗逮陛下養徳東宫先帝選用臣屬即以公遺陛
下由王官宫臣卒登宰相凡所以輔道聖徳憂勤國
家有舊有勞自始至卒五十餘年公旣薨而先帝之
名臣與陛下東宫之舊人皆無在者冝其襃寵優異
比公甘盤臣脩幸得執筆史官奉明詔謹昧死上臨
淄公事曰公諱殊字同叔姓晏氏其世次晦顯徙遷
不常自其髙祖諱墉唐咸通中舉進士卒官江西始
著籍于髙安其後三世不顯曽祖諱延昌又徙其籍
于臨川祖諱郜追封英國公考諱固追封秦國公自
曽祖巳下皆用公貴累贈開府儀同三司太師中書
令兼尚書令曽祖妣張氏陳國太夫人祖妣傅氏許
國太夫人妣呉氏唐(一作/越)國太夫人公生七歲知學
問(一作始/學知)為文章郷里號為神童故丞相張文節公
安撫江西(一作/南)得公以聞眞宗召見旣賜出身後二
日又召試詩賦論公徐啓曰臣甞私習此賦不敢隱
眞宗益嗟異之因試以佗題以為秘書省正字置之
秘閣使得悉讀秘書命故僕射陳文僖公視其學明
年獻其所為文召試中書遷太常寺奉禮郎封祀太
山推恩遷光禄寺丞數月充集賢校理明年遷著作
佐郎丁父憂去官已而眞宗思之即其家起復命淮
南發運使具舟送之(一作/至)京師從祀太清宫賜緋衣
銀魚同判太常禮院又丁母憂求去官服喪不許今
天子始封昇王公以選為府記室叅軍再遷左正言
直史館今天子為皇太子以户部貟外郎充太子舍
人賜金紫知制誥判集賢院遷翰林學士充景靈宫
判官太子左庻子兼判太常寺知禮儀院公旣以道
徳文章佐佑東宫眞宗毎所諮訪多以方寸小紙細
書問之由是參與機密凡所對必以其藁進示不洩
其後悉閱眞宗閤中遺書得公所進藁類為八十卷
藏之禁中人莫之見也初眞宗遺詔章獻明肅太后
權聽軍國事宰相丁謂樞密使曹利用各欲獨見奏
事無敢決其議者公建言羣臣奏事太后者垂簾聽
之皆母得見議遂定乾興元年拜右諫議大夫兼侍
讀學士遷給事中景靈宫副使判吏部流内銓以易
侍講崇政殿遷禮部侍郎知審官院為樞密副使遷
刑部侍郎上䟽論張耆不可為樞密使由是忤太后
旨坐以笏擊其僕悞折其齒罷留守南京大興學校
以教諸生自五代以來天下學廢興自公始召拜御
史中丞改兵部侍郎兼秘書監資政殿學士翰林侍
讀學士知天聖八年禮部貢舉明年為三司使復為
　樞密副使未拜改叅知政事遷尚書左丞太后謁太
　廟有請服衮冕者太后以問公公以周官后服對太
　后崩大臣執政者皆罷(一有/以字)公為禮部尚書知亳州
　徙知陳州遷刑部尚書復召為御史中丞又為三司
　使知樞密院事拜樞密使再加檢校太尉同中書門
　下平章事慶曆三年三月遂以刑部尚書居相位充
　集賢殿大學士兼樞密使自公復召用而趙元昊反
　師出陜西天下弊於兵公數建利害請罷監軍無以
　陣圖授諸將使得應敵為攻守及制財用為(一無/為字)出
　入之要皆有法天子悉為施行自宫禁先以率天下
而財賦之職悉歸有司卒能以謀臣元昊使聽約束
乃還其王號公為人剛簡遇人必以誠雖處冨貴如
寒士罇酒相對歡如也得一善稱之如已出當世知
名之士如范仲淹孔道輔等皆出其門及為相益務
進賢材當公居相府時范仲淹韓琦冨弼皆進用至
於臺閣多一時之賢天子旣厭西兵閔天下困弊奮
然有意遂欲因羣材以更治數詔大臣條天下事方
施行而小人權倖皆不便明年秋㑹公以事罷而仲
淹等相次亦皆去事遂巳公旣罷以工部尚書知潁
州徙知陳州又徙許州三遷户部尚書拜觀文殿大
學士知永興軍充一路都部署安撫使徙知河南府
兼西京留守累進階至開府儀同三司勲上柱國爵
臨淄公食邑萬二千户實封三千七百户公享年六
十有五自少篤學至其病亟猶手不釋卷有文集二
百四十卷甞奉勑修上訓及眞宗實録又集類古今
文章為集選二百卷其(一作/公)為政敏而務以簡便其
民其於家嚴子弟之見有時事寡姊孝謹未甞為子
弟求恩澤其在陳州上問宰相曰晏某居外未甞有
所請其亦有所欲邪宰相以告公公自為表問起居
而已故其薨也天子尤哀悼之賜予加等以其子承
(一作成/下同)𥙿為崇文院檢討孫及甥之未官者九人皆
命以官公初娶李氏工部侍郎虚巳之女次孟氏屯
田貟外郎虚舟之女封鉅鹿郡夫人次王氏太師尚
書令超之女封榮國夫人子八人長曰居厚大理評
事早卒次承𥙿尚書屯田貟外郎宣禮賛善大夫崇
讓著作佐郎明逺祗德皆大理評事幾道傳正皆太
常寺太祝女六人長適户部侍郎同中書門下平章
事冨弼次適禮部侍郎三司使楊察其四尚㓜孫十
有二(一作/三)人公旣樂善而稱為知人士之顯于朝者
多公所薦逹至擇其女之所從又得二人者如此(一/有)
(嗚呼/字)可謂賢也巳銘曰
有姜之裔齊為晏氏齊在春秋晏顯諸侯傳載桓子
嬰稱干丘其後無聞不亡僅存有煒自公厥聲以振
公之顯聲實相天子天子曰噫予考眞宗唯多名臣
以臻盛隆汝初事我王官東宫以曁相予始卒一躬
輔我以徳有勞于邦公疾在外來歸自洛天子曰留
汝予舊學凡今在庭莫如汝舊孰以卑予唯予聖考
今旣亡矣孰為予老何以贈之司空侍中禮則有加
予思何窮有篆其文在其碑首天子之襃史臣有詔
銘以述之永昭厥後

居士集卷第二十二
　熈寧五年秋七月男發等編定
　　紹熈二年三月郡人孫謙益校正
廣韻注誤字云謬誤又注悞字云上同禮部韻始
　以誤為謬以悞為欺居士集第二卷鎮陽讀書詩
　云悞蒙天子知其它詩文大率用此悞字蓋以誤
　悞古人通用也今晏公碑乃王洙奉勑書洙於字
　　學最精其書悞以笏擊僕齒字亦從心後人多改
　　從言過矣碑云道徳文學而印本作文章次子名
　　成𥙿印本作承𥙿題銜加推忠保徳功臣六字皆
　　當以碑為正
外集卷第二十三　歐陽文忠公集七十三
　　雜題跋
　　　書李翺集後
予為西京留守推官得此書於魏君書五十篇子甞
讀韓文所作哀歐陽詹文云詹之事既有李翺作傳
而此書亡之惜其遺闕者多矣
　　　書梅聖俞稾後
凡樂逹天地之和而與人之氣相接故其疾徐奮動
可以感於心歡欣惻愴可以察於聲五聲單出於金
石不能自和也而工者和之然抱其器知其聲節其
㢘肉而調其律吕如此者工之善也今指其器以問
於工曰彼簨者簴者堵而編執而列者何也彼必曰
鼗鼔鍾磬絲管干戚也又語其聲以聞之曰彼清者
濁者剛而奮柔而曼衍者或在郊或在廟堂之下而
羅者何也彼必曰八音五聲六代之曲上者歌而下
者舞也其聲器名物皆可以數而對也然至乎動盪
血脉流通精神使人可以喜可以悲或歌或泣不知
手足鼔舞之所然問其何以感之者則雖有善工猶
不知其所以然焉盖不可得而言也樂之道深矣故
工之善者必得於心應於手而不可述之言也聽之
善亦必得於心而㑹以意不可得而言也堯舜之時
䕫得之以和人神舞百獸三代春秋之際師襄師曠
州鳩之徒得之為樂官理國家知興亡周衰官失樂
器淪亡散之河海逾千百歲間未聞有得之者其天
地人之和氣相接者既不得泄於金石疑其遂獨鍾
於人故其人之得者雖不可和於樂尚能歌之為詩
古者登歌清廟大師掌之而諸侯之國亦各有詩以
道其風土性情至於投壷饗射必使工歌以逹其意
而為賔樂盖詩者樂之苗裔與漢之蘇李魏之曹劉
得其正始宋齊而下得其浮淫流佚唐之時子昻李
杜沈宋王維之徒或得其淳古淡泊之聲或得其舒
和髙暢之節而孟郊賈島之徒又得其悲愁欝堙之
氣由是而下得者時有而不純焉今聖俞亦得之然
其體長於本人情狀風物英華雅正變態百出哆兮
其似春凄兮其似秋使人讀之可以喜可以悲陶暢
酣適不知手足之将鼔舞也斯固得深者邪其感人
之至所謂與樂同其苗裔者邪余甞問詩於聖俞其
聲律之髙下文語之疵病可以指而告余也至其心
之得者(一作/直)不可以言而告也余亦将以心得意㑹
而未能至之者也聖俞乆在洛中其詩亦往往人皆
有之今将告歸余因求其稾而寫之然夫前所謂心
之所得者如伯牙鼔琴子期聽之不相語而意相知
也余今得聖俞之稾猶伯牙之琴絃乎
　　　讀李翺文
予始讀翺復性書三篇曰此中庸之義䟽爾智者誠
(一作/識)其性當讀(一作/復)中庸愚者雖讀此不暁也不作
可焉又讀與韓侍郎薦賢書以謂翺特窮時憤世無
薦已者故丁寧如此使其得志亦未必然以韓為秦
漢間好俠(一作/事)行義之一豪儁亦善論(一作/諭)人者也
最後讀幽懐賦然後置書而歎歎已復讀不自休恨
翺不生於今不得與之交又恨予不得生翺時與翺
上下其論也凡昔(二字一/作況廼)翺一時人有道而能文者
莫若韓愈愈甞有賦矣不過羡二鳥之光榮歎一飽
之(一作/而)無時爾此其(二字一/作推是)心使光榮而飽則不復
云矣若翺獨不然其賦曰衆囂囂而雜處兮咸歎老
而嗟卑視予心之不然兮慮行道之猶非又怪神堯
以一旅取天下後世子孫不能以天下取河北以為
憂嗚呼使當時君子皆易其歎老嗟悲之心為翺所
憂之心則唐之天下豈有亂與亡㢤然翺幸不生今
時見今之事則其憂又甚矣奈何今之人不憂也余
行天下見人多矣脫有一人能如(一作/知)翺憂者又皆
賤(一作/䟽)逺與翺無異其餘光榮而飽者一聞憂世之
言不以為狂人則以為病癡子不怒則笑之矣嗚呼
在位而不肯自憂又禁他人使皆不得憂可歎也夫
景(一作/皇)祐三年十月十七日歐陽脩書
　　　書春秋繁露後
漢書董仲舒傳載仲舒所著書百餘篇第云清明竹
林玉柸繁露之書盖略舉其篇名今其書纔四十篇
又緫名春秋繁露者失其真也予在館中校勘羣書
見有八十餘篇然多錯亂重複又有民間應募獻書
者獻三(一作/二)十餘篇其間數篇在八十篇外乃知董
生之書流散而不全矣方俟校勘而予得罪夷陵秀
才田文𥘉以此本示予不暇讀明年春得假之許州
以舟下南郡獨卧閱此遂誌之董生儒者其論深極
春秋之旨然惑於改正朔而云王者大一元者牽於
其師之說不能髙其論以明聖人之道惜哉惜哉景
祐四年四月四日書
　　　書韋應物西澗詩後
右唐韋應物滁州西澗詩今州城之西乃是豐山無
所謂西澗者獨城之北有一澗水極淺遇夏潦漲溢
但為州人之患其水亦不勝舟又江潮不至此豈詩
家務作佳句而實無此耶然當時偶不以圖經考正
恐在州界中也聞左司郭貟外新授滁陽欲以此事
問之
　　　論尹師魯墓誌
誌言天下之人識與不識皆知師魯文學議論材能
則文學之長議論之髙材能之羙不言可知又恐太
略故條㭊其事再述于後述其文則曰簡而有法此
一句在孔子六經惟春秋可當之其他經非孔子自
作文章故雖有法而不簡也脩於師魯之文不薄矣
而世之無識者不考文之輕重但責言之多少云師
魯文章不合秪著一句道了既述其文則又述其學
曰通知古今此語若必求其可當者惟孔孟也既述
其學則又述其論議云是是非非務盡其道理不苟
止而妄隨亦非孟子不可當此語既述其論議則又
述其材能備言師魯歷貶自兵興便在陜西尤深知
西事未及施為而元昊臣師魯得罪使天下之人盡
知師魯材能此三者皆君子之極羙然在師魯猶為
末事其大節乃篤於仁義窮逹禍福不媿古人其事
不可徧舉故舉其要者一兩事以取信如上書論范
公而自請同貶臨死而語不及私則平生忠義可知
也其臨窮逹禍福不媿古人又可知也既已具言其
文其學其論議其材能其忠義遂又言其為仇人挾
情論告以貶死又言其死後妻子困窮之狀欲使後
世知有如此人以如此事廢死至於妻子如此困窮
所以深痛死者而切責當世君子致斯人之及此也
春秋之義痛之益至則其辭益深子般卒是也詩人
之意責之愈切則其言愈緩君子偕老是也不必號
天呌屈然後為師魯稱冤(一作/怨)也故於其銘文但云
蔵之深固之宻石可朽銘不滅意謂舉世無可告語
但深蔵牢埋此銘使其不朽則後世必有知師魯者
其語愈緩其意愈切詩人之義也而世之無識者乃
云銘文不合不講徳不辯師魯以非罪盖為前言其
窮逹禍福無媿古人則必不犯法況是仇人所告故
不必區區曲辯也今止直言所坐自然知非罪矣添
之無害故勉徇議者添之若作古文自師魯始則前
有穆脩鄭條輩及有大宋先逹甚多不敢斷自師魯
始也偶儷之文苟合于理未必為非故不是此而非
彼也若謂近年古文自師魯始則范公祭文已言之
矣可以互見不必重出也皇甫湜韓文公墓誌李翺
行狀不必同亦互見之也誌云師魯喜論兵論兵儒
者末事言喜無害喜非嬉戱之戯喜者好也君子固
有所好矣孔子言回也好學豈是薄顔回乎後生小
子未經師友苟恣所見豈足聽哉脩見韓退之與孟
郊聮句便似孟郊詩與樊宗師作誌便似樊文慕其
如此故師魯之誌用意特深而語簡盖爲師魯文簡
而意深又思平生作文惟師魯一見展卷疾讀五行
俱下便暁人深處因謂死者有知必受此文所以慰
吾亡友爾豈恤小子輩哉
　　　書沖厚居士墓銘後
東南固多學者而徐氏尤為大族其子弟從予學者
往往有聞于時視其子弟則可知其父兄之賢也廬
陵歐陽脩書
　　　讀裴寂傳
予甞與尹師魯論自魏晉而下佐命功臣皆可貶絶
以其貳心舊朝叶成大謀(二字一/作謀主)雖曰忠於所事而
非人臣之正也及讀裴寂傳迹其終始良有以哉始
寂為晉陽宫監私以宫人饋髙祖因見親暱可謂貳
隋矣及太宗以博奕啗之遂開義師之謀卒成唐室
武周為冦請行自敗不即就誅者非特佐命有功豈
非曩時私狎之恩哉坐交沙門法雖免官見放復有
所陳太宗數之曰計公勲庸不至於此數以武徳時
(一作/官)政之繆皆歸其人又聞妖言不自明乃欲殺人
緘(一作/滅)口遂𬒳流放列其四罪貸不致理盖由進身
之私恩衰即敗也韓彭之功猶終不保況寂也哉
　　　書梅聖俞河豚魚詩後
予友梅聖俞於范饒州席上賦此河豚魚詩余每體
中不康誦之數過輙佳亦屢書以示人為竒贈翰林
東閤書
　　　書三絶句詩後
前一篇梅聖俞詠泥滑滑次一篇蘇子羙詠黄鸎後
一篇余詠畫眉鳥三人者之作也出於偶然𥘉未始
相知及其至也意輙(一作/趣)同歸豈非其精神㑹通遂
暗合耶自二子死余殆絶筆於斯矣翰林東閤書
　　　跋晏元獻公書
右觀文殿大學士兵部尚書晏元獻公二帖公為人
真率其詞翰亦如其性是可佳也
　　　跋李西臺書
嘉祐三年三月晦日和叔携以過余因得覽之不能
釋手嗟今之人清尚如西臺君者何少也遂書其後
而還之廬陵歐陽脩
　　　同前
李公為人端重清方為當時所重不徒愛其筆蹟也
嘉祐三年三月晦日脩題
　　　跋李翰林昌武書
昌武筆畫遒峻盖欲自成一家冝其見稱於當時也
脩覽其書知此道(七字一/作風雅)寂寞乆矣嚮時蘇梅二子
以天下兩窮人主張斯道一時士人(一作/人士)傾想其風
采奔走不暇自其淪亡遂無復繼者豈孟子所謂折
枝之易第不為邪覽李翰林詩筆見故時朝廷儒學
侍從之臣未甞不以篇章翰墨為樂也
　　　記舊本韓文後
予少家漢東漢東僻陋無學者吾家又貧無蔵書州
南有大姓李氏者其子堯(一作/彦■)輔頗好學予為兒童
時多遊其家見有弊筐貯故書在壁間發而視之得
唐昌黎先生文集六卷脫落顛倒無次序(一作/第)因乞
李氏以歸讀之見其言深厚而雄博然予猶少未能
悉究其義徒見其浩然無涯若可愛是時天下學者
楊劉之作號為時文能者取科第擅名聲以誇榮當
世未甞有道韓文者予亦方舉進士以禮部詩賦為
事年十有七試于州為有司所黜因取所蔵韓氏之
文復閱之則喟然(一有/而字)嘆曰學者當至於是而止爾
因怪時人之不道而顧已亦未暇學徒時時獨念于
予心以謂方從進士干禄以養親苟得禄矣當盡力
于斯文以償其素志後七年舉進士及第官于洛陽
而尹師魯之徒皆在遂相與作為古文因出所蔵昌
黎集而𥙷綴之求人家所有舊本而校定之其後天
下學者亦漸趨於古而韓文遂行于世至于今盖三
十餘年矣學者非韓不學也可謂盛矣嗚呼道固有
行於逺而止於近有忽於往而貴于今者非惟世俗
好惡之使然亦其理有當然者而孔孟惶惶於一時
而師法於千萬世韓氏之文没而不見者二百年而
後大施於今此又非特好惡之所上下盖其乆而愈
明不可磨滅雖蔽于暫而終耀于無窮者其道(一有/皆字)
當然也予之始得於韓也當其沈没棄廢之時予固
知其不足以追時好而取勢利於是就而學之則予
之所為者豈所以急名譽而干勢利之用哉亦志乎
乆而已矣故予之仕於進不為喜退不為懼者盖其
志先定而所學者冝然也集本出於蜀文字刻畫頗
精於今世俗本而脫繆尤多凡三十年間聞人有善
本者必求而改正之其最後卷秩不足今不復𥙷者
重増其故也予家蔵書萬卷獨昌黎先生集為舊物
也嗚呼韓氏之文之道萬世所共尊天下所共傳而
有也予於此本特以其舊物而尤惜之
　　　題薛公期畫
善言畫者多云鬼神易為工以謂畫以形似為難鬼
神人不見也然至其隂威慘淡變化超騰而窮竒極
怪使人見輙驚絶及徐而定視則千狀萬態筆簡而
意足是不亦為難哉此畫雖傳自妙本然其筆力精
勁亦自有嘉處嘉祐八年仲春旬休日竊覽而嘉之
題還薛公期書室廬陵歐陽脩題(一作俗言見畫鬼/神者易為工以其)
(人不常見也然而隱見出没於有無之際千狀萬態/筆簡而意足難矣及其變化飛騰窮竒極怪使人見)
(輙驚絶豈不又難哉此畫雖所傳好本然其筆力精/勁亦自有佳處廬陵歐陽脩竊覽而嘉之遂題其後)
(以還公期書室嘉/祐八年仲春休日)
　　　跋杜祁公書
右杜祁公墨蹟公當景祐中為御史中丞時余以鎮
南軍掌書記為館閣校勘始登公門遂見知奨後十
五年余以尚書禮部郎中龍圖閣直學士留守南都
公已罷相致仕于家者數年矣余歲時率僚屬候問
起居見公福壽康寧言笑不倦歲餘予遭内艱去居
于潁服除來京師蒙恩召入翰林為學士與公書問
徃還無虚月又二歲公以疾薨于家予既泣而論次
公之功徳而銘之又集在南都時唱和詩為一卷以
傳二家之子孫又發篋得公手書簡尺歌詩類為十
卷而蔵之余與時寡合辱公之知乆而愈篤冝於公
有不能忘矧公筆法為世楷模人人皆寳而蔵之然
世人莫若余得之多也嘉祐八年六月晦日
　　　跋永城縣學記
唐世執筆之士工書者十八九盖自魏晉以來風流
相承家傳少習故易為能也下逮懿僖昭哀衰亡(一/作)
(世)之亂冝不暇矣接乎五代四海分裂士大夫生長
干戈於積屍白刃之間時時猶有以揮翰馳名於當
世者豈又唐之餘習乎如王文秉之小篆李鄂郭忠
恕之楷法楊凝式之行草至於羅紹威錢俶皆武夫
驕将之子酣樂於狗馬聲色者其於字畫亦有以過
人及宋一天下於今百年儒學稱盛矣唯以翰墨之
妙中間寂寥者乆之豈其忽而不為乎将俗尚苟簡
廢而不振乎抑亦難能而罕至也盖乆而得三人焉
嚮時蘇子羙兄弟以行草稱自二子亡而君謨書特
出於世君謨筆有師法真草惟意所為動造精絶世
人多蔵以為寳而予得之尤多若茘枝譜永城縣學
記筆畫尤精而有法者故聊誌之俾世蔵之知余所
好而吾家之有此物也廬陵歐陽某書嘉祐八年歲
在癸卯中元日
　　　書茘枝譜後
善為物理之論者曰天地任物之自然物生有常理
斯之謂至神圎方刻畫不以智造而力給然千狀萬
態各極其巧以成其形可謂任之自然矣(二十七字/一作千態)
(萬狀維不以智造而力給一/任之自然故能各極其巧)而其(一無/此字)醜好精麤壽
夭多少皆有常分不有尸之敦為之限數由是言之
又若有為之者(一無此/十字)是皆不可詰於有無之間故
謂之神也牡丹花之絶而無甘實茘枝果之絶而非
名花昔樂天(二字一/作人)有感於二物矣是孰尸其賦予
邪然斯二者惟一(一無/此字)不兼萬(一無/此字)物之羙故各得
(一作/得各)極其精此於造化不可知而推之至理冝如此
也余少逰洛陽花之盛處也因為牡丹作記君謨閩
人也故能識茘枝而譜之因念昔人甞有感於二物
而吾二人者適各得其一之詳故聊書其所以然而
以附君謨譜之末嘉祐八年七月十九日廬陵歐陽
脩題
　　　跋學士院題名
余嚮在翰林七年甞以謂宰輔有任責之憂神仙無
爵禄之寵既都榮顯又享清閑而兼有人天之樂者
惟學士也自頃以來叨𬒳恩私俾參政論力疲矣而
勤勞不得少息心衰矣而憂患浩乎無涯却思玉堂
如在天上偶因發篋閑覽題名不覺慨然遂書於此
嘉祐八年中秋日
　熈寧四年正月二十九日載覽至却思玉堂如在
　天上之語因思余作内制集序亦為此語英宗皇
　帝甞加稱賞為之泫然感涕不能止也六一居士書
　　　跋茶録
善為書者以真楷為難而真楷又以小字為難羲獻
以來遺迹見於今者多矣小楷維樂毅論一篇而巳
今世俗所傳出故髙紳學十家最為真本而斷裂之
餘僅存者百餘字爾此外吾家率更所書温彦博墓
銘亦為絶筆率更書世固不少而小字亦止此而已
以此見前人於小楷難工而傳於世者少而難得也
君謨小字新出而傳者二集古録目序横逸飄發而
茶録勁實端嚴為體雖殊而各極其妙盖學之至者
意之所到必造其精予非知書者以接君謨之論乆
故亦粗識其一二焉治平甲辰
　古之善書者必先楷法漸而至於行草亦不離乎
　楷正張芝與旭變怪不常出乎筆墨蹊徑之外神
　逸有餘而與羲獻異矣襄近年粗知其意而力已
　不及烏足道哉(此蔡忠恵公所題)
　　　跋觀文王尚書(舉正)書
右觀文學士尚書王公字伯中清徳之老也余晚接
公逰愛其為人未㡬公以病卒因録其遺迹而蔵之
實思其人不獨玩其筆也天聖中公與謝絳希深黄
鑑唐卿修國史余為進士𥘉至京師因希深始識公
而未接其逰後三十年余為翰林學士公以書殿兼
職經筵始得竊從公後故得公手筆不多嗚呼天聖
之間三人者皆一時之選今皆亡矣其遺迹尤可惜
矧公素以書名當世也治平元年清明前一日書
　　　跋學士院御詩
列聖御製刻石龕在玉堂北壁扃鏁甚嚴至和元年
秋余𥘉蒙恩召為學士甞因事獨對便殿先帝宻諭
将幸玉堂及欲如祖宗時夜召學士因問唐朝故事
余奏曰唐世學士以獻替為職業至於進退大臣常
參宻議故當時號為内相又謂之天子私人其職在
禁近故唐制學士不與外人交通比來選用非精致
上恩禮亦薄漸見踈外無異百司若聖君有意崇奨
則當漸修故事予遂退而建言不許私謁執政時人
喧然共以為非盖流俗習見近事不知學士為禁職
舊制不通外人也真宗時劉子儀當直既不為丁晉
公草制明日晏元獻公入直劉見晏來遽趨(一作/移)以
出相遇不揖掩面而過盖當時學士猶交直也近時
當直者多不宿宿者暮入晨出玉堂終日閴然吏人
共守空院而巳職隳事廢已乆自朝廷近臣皆不知
故事流俗不足怪也因覽刻石遂并記之于後治平
元年清明日
　院中名畫舊有董羽水僧巨然山在玉堂後壁其
　後又有燕肅山水今又有易元吉猿及狟皆在屏
　風其諸司官舍皆莫之有亦禁林之竒玩也余自
　出翰苑夢寐思之今中書樞宻院惟内宴更衣則
　借學士院解歇每至裴回畫下不忍去也
　　　跋薛簡肅公(奎)書
右薛簡肅公詩并書其背乃天聖四年司農卿李湘
門狀是歲丙寅至今丁未實四十二年矣偶得於家
人篋中因褾軸而蔵之公之清節直道余既銘之而
有傳在國史此不復書治平四年閏月十八日
　　　跋醉翁吟
余以至和二年奉使契丹明年改元嘉祐與聖俞作
此詩後五年聖俞卒作詩殆今十有五年矣而聖俞
之亡亦十年也閱其辭翰一為泫然遂軸而蔵之熈
寧三年五月十三日
　　　題青州山齋
吾常喜誦常建詩云竹逕通幽處禪房花木深欲効
其語作一聮乆不可得廼知造意者為難工也晚來
青州始得山齋宴息因謂不意平生想見而不能道
以言者乃為已有於是益欲希其髣髴竟爾莫獲一
言夫前人為開其端而物景又在其目然不得自稱
其懷豈人才有限而不可彊将吾老矣文思之衰邪
兹為終身之恨爾熈寧庚戍仲夏月望日題
　　　跋三絶帖
南唐澄心堂紙為世所珍今人家不復有曼卿詩與
筆稱雄於一時今亦未有繼者謂之三絶不為過矣
余家蔵此盖三十餘年熈寧壬子正月雨中記六一
居士
外集卷第二十三
論尹師魯墓誌故條析(石本作故/又條悉)可當之(石本作可/以當之)
而不簡(類稾作而/或不簡)必求其可當務盡其道理(石本無/二其字)
歷貶(石本作歷/官屢貶)盡知師魯(四字上石/本有不字)仁義(石本作/忠義)其
學(石本無/其字)呌屈(類稾作/呌地)於其銘文(石本無/其字)乃云銘文
(石本無/文字)以非罪(石本無/以字)未必為非(石本作/皆非)故不(此下/一有)
(必/字)若謂(石本作/若為)皇甫湜韓文公墓誌李翺行狀(類稾/作皇)
(甫湜作韓文公/誌與李翺行狀)誌云(石本作/誌言)之戯(石本作/之喜)孔子言(石/本)
(作仲/尼言)故師魯之誌(故字下一/有於字)豈恤(此下石本/有彼字)
跋永城縣學記唯以(真蹟作/唯於)廢而(真蹟廢字/上有遂字)世人(真/蹟)
(無人/字)
　　此卷論尹師魯墓誌即辨誌也遂寧府有石刻載
　　師魯妻𥘉怒誌文簡略新進士孔嗣宗請詣潁州
　　與公辨論凡留半月公爲添換并遺辨誌又荅嗣
　　宗兩帖與今本書簡第七卷同但増一節云此不
　　當辨爲世人多云云恐尹氏惑之使其妻子不足
　　故須委曲近曽録寄范公今録奉呈爲語尹氏凡
　　三十九字據此則所謂添換尚或可疑姑附于此■
　　外集第十九卷與杜訢書云尹氏子卒請韓太尉
　　别爲墓表以此見朋友與孝子用心常異然則當
　　時固無甚添換也
居士集卷第二十三　歐陽文忠公集二十三
　　碑銘二首
　　　忠武軍節度使同中書門下平章事武恭王
　　　公神道碑銘(并序)
惟王氏之先為常山眞定人後世葬河南密而密分
入于管城遂為鄭州管城人其封國仍世于魯惟魯
武康公事太宗皇帝秉節治戎出征入衛乃受遺詔
輔眞宗有勞有勤報䘏追崇以有兹魯國是生魯武
恭公公少以父任為西頭供奉官至道二年遣五將
討李繼遷公從武康公出鐵門為先鋒殺獲甚衆軍
至烏白池諸將失期不得進公告其父曰歸師過險
爭必亂乃以兵前守隘號其軍曰亂行者斬由是士
卒無敢先後雖武康公亦爲之按轡追兵望其軍整
不敢近武康公歎曰王氏有子矣後以御前忠佐爲
軍頭廵檢邢洺男子張洪霸聚盜二州間歷年吏不
能捕公以氈車載勇士爲婦人服盛飾誘之邯鄲道
中賊黨爭前邀劫遂皆就擒由是知名公以將家子
宿衛眞宗爲内殿直殿前左班都虞候捧日左廂都
指揮使累遷英州團練使今天子即位改博州團練
使知廣信軍徙知冀州遷康州防禦使歷龍神衞捧
日天武四廂都指揮使侍衛親軍歩軍馬軍殿前都
虞候歩軍副都指揮使桂福二州觀察使是時章獻
太后猶臨朝有詔補一軍吏公曰補吏軍政也敢挾
詔書以干吾軍亟請罷之太后固欲與之公不奉詔
乃止及太后上僊有司請衛士坐甲公以為故事無
爲太后喪坐甲又不奉詔於是天子知(一作/以)公可任
大事明道二年拜檢校太保簽署樞密院事遂爲副
使明年以奉國軍留後同知院事又明年領安徳軍
節度使又明年加檢校太尉宣徽南院使公為將善撫
士而識與不識皆喜為之稱譽其狀貌雄偉動人雖
里兒巷婦外至夷狄皆知其名氏御史中丞孔道輔
等因事以為言乃罷公樞密拜武寧軍節度使言者
不已即以為右千牛衛上將軍知隨州士皆為之懼
公舉止言色如平時惟不接賔客而巳乆之徙知(一/作)
(公)曹州而孔道輔卒客有謂公曰此害公者也公愀
然曰孔公以職言事豈害我者可惜朝廷亡一直臣
於是言者終身以為愧而士大夫服公為有量慶曆
二年起公為保靜軍留後知青州未行而契丹聚兵
幽涿遣使者有所求自河以北皆警乃拜公保静軍
節度使知澶州契丹使者過澶州見公喜曰聞公名
乆矣乃得見於此邪公為言巳衰老中國多賢士大
夫因指坐客歷陳其世家使者竦聽是歲徙眞定府
定州等路都部署改宣徽南院使判成徳軍未行徙
判定州兼三路都部署公治其軍無撓其私亦不貸
其過居頃之士皆可用契丹使人覘其軍或勸公執
而戮之公曰吾軍整而和使覘者得吾實以歸是屈
人兵以不戰也明日大閱于郊公執桴鼔誓師號令
簡明進退坐作肅然無聲乃下令曰具糗糧聽鼔聲
視吾旗所鄕契丹聞之震恐㑹復議和兵解徙知陳
州道過京師天子遣中貴人問公欲見否公謝曰備
邊無功幸得蒙恩徙内地不敢見明年徙河陽不行
以宣徽使奉朝請已而出判相州六年拜同中書門
下平章事判澶州明年徙鄭州封祁國公又明年乞
骸骨不許以為㑹靈觀使巳而復判鄭州徙澶州除
集慶軍節度使徙封冀國公皇祐三年遂以太子太
師致仕大朝㑹許綴中書門下班居一歲天子思之
起為河陽三城節度使同中書門下平章事判鄭州
六年以本官為樞密使徙封魯國公旣而上以富公
弼為宰相是歳契丹使者來公與之射使者曰天子
以公典樞密而用冨公為相得人矣語聞上喜賜公
御弓一矢五十公善射至老不衰甞侍上射辭曰幸
得備位大臣舉止為天下所視臣老矣恐不能勝弓
矢上再三諭之乃手二矢再拜一發中之遂將釋復
位上固勉之再發又中由是左右皆驩呼賜以襲衣
金帶自寶元慶暦之間元昊叛河西兵出(一無/出字)乆無
功士大夫爭進計䇿多所改作公笑曰奈何紛紛兵
法不如是也使士知畏愛而怯者勇勇者不驕以吾
可勝因敵而勝之爾豈多言哉其在樞密亦甞自請
臨邊不許凡大謀議必以咨之其在外則遣中貴人
詔問其言多見施用公自致仕復起掌樞密凡三歲
以老求去位至六七上為之不得巳以為景靈宫使
徙忠武軍節度使又以為同羣牧制置使五日一朝
給扶者以子若孫一人是歲公年七十有八矣明年
二月辛未以疾薨于家詔輟視朝二日發哀于(一作/於)
苑中贈太尉中書令其遺言曰臣有俸禄足以具死
事不敢復累朝廷願無遣使者護喪無厚賻贈天子
惻然哀其志以黃金百兩白金三千兩賜其家固辭
不許以其年五月甲申葬于管城明年有詔史臣刻
其墓碑臣愚以謂自國家西定河湟北通契丹罷兵
不用幾四十年一日元昊叛幽燕亦犯約二邊騷動
而老臣宿將無在者公於是時屹然為中國鉅人名
將雖未甞躬矢石攻堅摧敵而恩信巳足撫士卒名
聲巳足動四夷遂登朝廷典掌機密以老還仕復起
干家保有冨貴享終壽考雖古之將帥及于是者其
幾何人至於出入勤勞之節與其進退綢繆君臣之
恩意可以襃勸後世如古詩書所載皆應法可書(一/作)
(紀)謹按魯武恭公諱徳用字元輔曽祖諱方追封蔣
國公祖諱玄追封䢴(一作/邢)國公皆贈中書令父諱超
建雄軍節度使贈尚書令(一有中/書今)追封魯國公謚曰
武康公娶宋氏武勝軍節度使延渥之女𥘉為安定
郡夫人追封榮國公夫人五男四女男曰咸熈東頭
供奉官蚤卒次曰咸融西京左藏庫使果州團練使
次曰咸庶(一作/度)内殿崇班早卒次曰咸英供備庫副
使次曰咸康内殿承制銘曰
魯始錫封以襃武康爰曁武恭乃克有邦桓桓武恭
其容甚飭偉其名聲以動夷狄公治軍旅不寛不煩
恩均令齊千萬一人公在朝廷出守入衛乃登大臣
與國謀議公曰老矣乞臣之身帝曰休哉汝予舊臣
亟其强起秉我樞鈞禮不䈥力老予敢侮公來在庭
拜母蹈舞若子與孫助其興俯凡百有位誰其敢儔
惟時黃耇天子之優冨貴之隆亦有能保孰享其終
如公壽考公有世徳載勲旂常刻銘有詔俾嗣其芳
　　　贈刑部尚書余襄公神道碑銘(并序)
始興襄公旣葬于曲江之明年其子仲荀走于亳以
來告曰余氏世爲閩人五代之際逃亂于韶自曽髙
以來晦迹嘉遁至于博士府君始有禄仕而襄公繼
之以大曲江僻在嶺表自始興張文獻公有聲于唐
爲賢相至公復出爲宋名臣蓋余氏徙韶歷四世始
有顯仕而曲江寂寥三百年然後再有聞人惟公位
登天臺正秩三品遂有爵土開國郷州以繼美前哲
而爲韶人榮至於襃䘏贈謚始終之寵盛矣蓋襃有
詔䘏有物贈有告而謚行考功有議有狀合而誌之
以閟諸幽有銘可謂備矣惟是螭首龜趺掲于墓隧
以表見於後世而昭示其子孫者冝有辭而闕焉敢
以為請謹按余氏韶州曲江人曽祖諱某祖諱某皆
不仕父諱某太常博士累贈太常少卿公諱靖字安
道官至朝散大夫守工部尚書集賢院學士知廣州
軍州事兼廣南東路兵馬鈐轄經略安撫使柱國始
興郡開國公食邑二千六百户食實封二百户治平
元年自廣朝京師六月癸亥以疾薨于金陵天子惻
然輟視朝一日賻以粟帛贈刑部尚書謚曰襄明年
七月某甲子返葬于曲江之龍歸郷成山之原公為
人質重剛勁而言語恂恂不見喜怒自少博學强記
至於歷代史記雜家小說隂陽律曆外暨浮屠老子
之書無所不通天聖二年舉進士為贑縣尉書判拔
萃改將作監丞知新建縣再遷秘書丞刋校三史充
集賢校理天章閣待制范公仲淹以言事觸宰相得
罪諌官御史不敢言公䟽論之坐貶監筠州酒稅稍
徙泰州巳而天子感悟亟復用范公而因之以被斥
者皆召還惟公以便親乞知英州遷太常博士丁母
憂服除遂還為集賢校理同判太常禮院景祐慶暦
之間天下怠於乆安吏習因循多失職及趙元昊以
夏叛師出乆無功縣官財屈而民重困天子赫然思
振頽弊以修百度旣巳更用二三大臣又増置諌官
四貟使言天下事公其一人也即改右正言供職公
感激奮勵遇事輙言無所廻避姦䛕權倖屏息畏之
其補益多矣然亦不勝其怨嫉也慶暦四年元昊納
誓請和將加封冊而契丹以兵臨境上遣使言為中
國討賊且告師期請止母與和朝廷患之欲聽重絶
夏人而兵不得息不聽生事北邊議未決公獨以謂
中國猒兵乆矣此契丹之所幸一日使吾息兵養勇
非其利也故用此以撓我爾是不可聽朝廷雖是公
言猶留夏冊不遣而假公諌議大夫以報公從十餘
騎馳出居庸關見虜於九十九泉從容坐帳中辯言
(一作/折)徃復數十卒屈其議取其要領而還朝廷遂發
夏冊臣元昊西師旣解嚴而北邊亦無事是歲以本
官知制誥史館修撰而契丹卒自攻元昊明年使來
告捷又以公徃報坐習虜語出知吉州怨家因之中
以事左遷將作少監分司南京公怡然還郷里闔門
謝賔客絶人事凡六年天子毎思之欲用者數矣大
臣有不喜者弟遷光禄少卿于家又以為某(一本作/右領軍)
衛將軍壽州兵馬鈐轄辭不拜皇祐二年祀明堂覃
恩遷衛尉卿明年知䖍州丁父憂去官而蠻賊儂智
髙䧟邕州連破嶺南州縣圍廣州乃即廬中起公為
秘書監知潭州即日疾馳在道改知桂州廣南西路
經略安撫使公奏曰賊在東而徙臣西非臣志也天
子嘉之即詔公經制廣東西賊盜乃趨廣州而智髙
復西走邕州自智髙初起交趾請出兵助討賊詔不
許公以謂智髙交趾叛者冝聽出兵母沮其善意累
䟽論之不報至是公曰邕州與交趾接境今不納必
忿而反助智髙乃以便冝趣交趾㑹兵又募儂黃諸
姓酋豪皆縻以職與之誓約使聽節制或疑其不可
用公曰使不與智髙合足矣及智髙入邕州遂無外
援旣而宣撫使狄青㑹公兵敗賊於歸仁智髙走入
海邕州平公請復終喪不許諸將班師以智髙尚
在請留公廣西委以後事遷給事中諌官御史列䟽
言公功多而賞薄再遷尚書工部侍郎公留廣西逾
年撫緝完復嶺海肅然又遣人入特磨襲取智髙母
及其弟一人俘于京師斬之拜集賢院學士乆之徙
知潭州又徙青州再遷吏部侍郎嘉祐五年交趾冦
邕州殺五廵檢天子以謂恩信著於嶺外而為交趾
所畏者公也驛召以為廣西體量安撫使悉發荆湖
兵以從公至則移檄交趾召其臣費嘉祐詰責之嘉
祐皇恐對曰種落犯邊罪當死願歸(一本/作留)取首惡以
獻即械五人送欽州斬于界上公還邕人遮道留之
不得明年以尚書左丞知廣州英宗即位拜工部尚
書代還道病卒享年六十有五公經制五管前後十
年凡治六州所至有惠愛雖在兵間手不釋卷有文
集二十卷奏議五卷三史刋誤四十卷娶林氏封魯
郡夫人子男三人伯莊殿中丞早卒仲荀今為屯田
貟外郎叔英太常寺太祝女六人皆適士族孫(一本/有男)
四人孫女五人銘曰
余遷曲江仍世不顯奮自襄公有聲甚逺始興開國
襲美于前兩賢相望三百年間偉歟襄公惟邦之直
始登于朝官有言責左右獻納姦䛕屏息慶曆之治
實多𥙷益逢時有事奔走南北功書史官名在夷狄
出入艱勤險夷一徳小人之讒公廢于里一方有警
公起于家威行信結嶺海幽遐公之在焉帝不南顧
胡召其還殞于中路返柩來歸韶人負土伐石刻辭
立于墓門以貽來世匪止韶人

居士集卷第二十三
　熈寧五年秋七月男發等編定
　　紹熈二年三月郡人孫謙益校正
王武恭公碑河南密(此下一/有縣字)過險(一作/遇險)號其軍(一作/號令)
(其/軍)能捕(一作/敢捕)
余襄公碑曾祖諱從祖諱榮父諱慶(一本/如此)兵馬鈐轄
(鈐字上一/有都字)某甲子(一作/乙酉)成山(一作成/家山)猶留(猶字上一/有然字)
某衛將軍(一作雅/州刺史)嘉之(一作/喜之)廣東西(一作廣/南東西)入海(一/作)
(峒)太常寺太祝(一作大/理評事)皆適士族(一作長適職方貟/外郎郭師愈次適)
(屯田貟外郎孫邵次適宿州觀察支使周熊次適祕/書省校書郎章惇𥙿次適越州上虞縣主簿張元淳)
(一尚/㓜)孫男四人(一作七人嗣恭嗣昌皆大理評事嗣/隆太常寺奉禮郎嗣徽嗣光嗣立嗣)
(京未/仕)
(右石本所書較集本/加詳盖刻時所增)
外集卷第二十四　歐陽文忠公集七十四
　　近體賦(詩附)
　　　進擬御試應天以實不以文賦(并引狀)
臣伏覩今月十三日御試應天以實不以文賦題目
初出中外群臣皆歡然以謂至明至聖有小心翼翼
事天之意盖自四年來天災頻見故陛下欲脩應天
以實之事時謂出題以詢多士而求其直言外議皆
稱自來科埸只是考試進士丈辭但取空言無益時
事亦(一作/未)有人君能上思天戒廣求規諫以爲試題
者此乃自有殿試以來數百年間景美之事獨見於
陛下然臣竊慮逺方貢士乍對天威又迫三題不能
盡其說以副陛下之意臣忝列書林粗知文字學淺
文陋不自揆度謹擬御題撰成賦一首不敢廣列前
事但直言當今要務皆陛下所欲聞者臣聞古者聖
帝明王皆不免天降災異惟能脩徳脩政則變災為
福永享無窮之休臣不勝大願其賦一首謹隨狀上進
　　　賦(推誠應天/豈尚文飾)
天災之示人也若響應聲君心之奉天也惟徳與誠
固當務實以推本不假浮文而治情彼雖不言讁見
以時而下告吾其脩徳禍患可銷於未萌臣聞天所
助兮惟善則降祥徳苟至兮雖妖而不勝皆由人事
之告召然後天心之上應若國家有闕失之政則當
頻見於衆災欲人主知戒懼之心所以保安於萬乗
臣請述當今之所為引近事而為證至如陽能和隂
則雨降若歲大旱則陽不和隂而可推(去年/大旱)隂不侵
陽則地静若地頻動則隂干於陽而可届(去年河東/地頻動)
又如黒者隂之色晦者隂之時或暴風慘黒而大至
白晝晦冥而四垂(康定元年三月/黒風起白日晦)日食正旦雨冰木
枝(今春/二月)如此之類皆隂之為盖隂為小人與婦人又
為大兵與蠻夷若四者之為患則群隂之失冝故天
象以此告吾君不謂不至陛下所冝奉天戒不可不
思是謂應以實者臣敢列而言之若夫慎擇左右而
察小人則視聽之不惑肅清宫闈而減冗列則恭儉
而成式況乎逺佞人者孔宣父之明訓放宫女者唐
太宗之盛徳又若西師乆不利冝究兵弊而改作叛
羌乆未服冝講廟謀之失得在陛下之至聖行此事
而不忒庶天意之可囬雖有災而自息方今民疲賦
歛之苦又值饑荒之年貲財盡於私室苗稼盡於農
田刼掠居人盗賊並起流離道路老㓜相連陛下視
民如子覆民如天在於仁聖非不矜憐故徳音除刻
削之令赦書行賑濟之權然而詔令雖嚴州縣之吏
多慢人死相半朝廷之恵未宣夫天至髙逺也惟可
動以精誠民之休戚也皆繫君之好尚惟善政之能
恵則休符之並貺而況冨有四海之大獨制萬民之
上一言之出兮誰敢不從百事責實兮自然無曠發
號施令在聖意之必行變災爲祥則太平之可望今
漢史有五行之志尚書有洪範之文願詔侍臣之講
說許陳古事於聽(一作/聦)聞可以見自召妖災雖由於
時政能招福應亦自於明君故禾偃於風表周王之
覺悟雉鳴于鼎成商帝之功勲盖恐懼脩省者實也
在乎不倦祈禳消伏者文也皆不足云臣生逢納諌
之聖明不間直言之狂斐惟冀愚衷(一作/忠)之可採苟
避誅夷而則豈盖賦者古人規諌之文臣故敢上干
於旒扆
　　　監試玉不琢不成器賦(良玉非琢/安得成器)
至寳雖美因人乃彰欲成器而斯尚由載琢以為良
瑕玷弗施始中含於温潤切瑳有則取應用於圎方
披大禮之遺言洞先儒之所録以謂玉不因琢器莫
得以自貴人不因學道無由而内朂故我誘之於人
諭之以玉内含其美雖禀質而可嘉外飾其形假載
雕而後足然以寳有可尚世誠所希價連城而有待
氣如虹而上揮禮神之用斯在磨玷之言則非禀爾
天真包十徳而成質制由工巧參六瑞以凝輝然則
攻自它山列乎良璞雖曰寳也不能效於自用雖曰
堅也未有成於不琢美在中矣徒内抱於英華礲而
錯諸始外成於圭角豈不以玉者華於國而可重器
者用於人而克安規矩殊形於圭璧短長具制於躬
桓亦猶在鎔者金必資乎鍜礪之設從繩者木遂分
乎曲直之端且夫人務其師玉貴其徳􁄪雖本善不
學則弗至於道質雖至美不琢則弗成其飾稽匪刻
匪雕之說理實異斯嘉如切如磋之言義誠有得彼
大圭貴乎尚質鳴珮取乎揚聲雖效珍而並用在設
諭以非精曷若彰教誨而有漸譬琢雕而可成是故
西琥東圭捨規模而安創半璋全璧非制度以難明
向若追琢不加刻畫非備雖縝宻以含彩在文華而
曷視故楊子以謂玉不雕則璠璵不作器
　　　國學試人主之尊如堂賦(堂陛隆峻/人主尊矣)
位旣異等君冝有常惟居尊而體國爰取諭於如堂
望而畏之使下民之咸仰髙為貴者譬逺地以同彰
稽往諜之遺文懿嘉言之洞啓謂立制於君上諭相
承扵堂陛盖以貴賤殊品尊卑異禮下臨於物必也
尊嚴而有儀上譬於堂所以崇髙乎正體誠以赫赫
化𬒳巍巍道隆儼正宁以居極統群黎於宅中盖取
乎馭民之貴非資於構厦之功位正當陽若盛九筵
之制民欣戴后如瞻七尺之崇然則堂非髙則偪下
而易陵君弗尊則保位而難慎卑髙必貴乎不瀆上
下於焉而克順邇臣内附類榱棟之相依(一作/髙)列辟
下陳由陛㢘而比峻豈不以冨有函夏躬臨兆民示
臣庶之弗越表等威之有倫将使制爾萬國宗予一
人下絶僣王非歷階之可及世惟與子彰肯構以相
因是知制衆室者莫先乎堂奄九有者必尊其主盖
兼統於邦國匪專稱於棟宇化有於下奉穆穆以深
居仰之彌髙若耽耽之可覩盖由堂不可以卑而亂
制君不可以黷而不尊喻穹隆於九仞用緫制於群
元且異夫蓋之如天但述居髙之旨就之如日惟明
照下之言大哉陛峻而堂髙者勢之然臣貴而君尊
者國之理伊制度之有别俾崇髙而是視所以建公
卿大夫而天子加焉其尊也於斯見矣
　　　詔重修太學詩
漢詔崇儒術虞庠講帝猷叢楹新寳構萬杵逐歡謳
照爛雲甍麗回環璧水流冠童儀盛魯蒿柱徳同周
舞翟彌文郁横經盛禮脩微生聽昕鼔願齒夏弦游
　　　省試司空掌輿地圖賦(平土之職/圖掌輿地)
率土雖廣披圖可明命乃司空之職掌夫輿地之名
奉水土以勤修慎司無曠覽山川而盡載按諜惟精
所以專一官而克謹辨九區而厎平者也伊昔令王
尊臨下土以謂綿宇非一不可以周覽衆職異守俾
從於各主故我因地理(二字一/作輿地)之察冝建冬官而法
古将使如指諸掌括乎地以無遺皆聚此書著之圖
而可覩險固咸在方隅異冝分形勝以昭若庶指陳
而辨之度地居民旣脩官而有舊辨方正位俾披文
而可知其或作屏建親命侯封國小大有民社之制
逺邇異封圻之式非圖無以辨乎數非官無以奉其
職主於空土旣險阻之盡明别爾分疆誌廣輪而可
識誠由據函夏之至要賛大君之永圖上以體國而
經野下以建邦而設都參古號於周官各司其局辨
群方於禹跡無得而踰是何標區域以並分限華夷
而靡爽域中所以張乎大天下無以逾其廣亦猶五
土異物必辨於司徒之官九州有冝乃命乎職方之
掌用能三壤咸則四民奠居窮人跡於遐域包坤載
於方輿且異夫充國論兵但模方略之狀鄼俟創業
惟收圖籍之餘彼夏貢紀乎州名漢史標乎地志雖
前䇿之並載在設官而未備曷若我謹三公於漢儀
專掌圖於輿地
　　　翠旌詩
盛禮郊儀肅純音帝樂清葳蕤飄翠羽赫奕展華旌
鳳邸光交覆鸞旗色共明􁈔紛拂葩蓋輝映雜緌纓
且異文竿飾非同翿舞名竹宫歌毖祀雅曲播遺聲
　　　殿試蔵珠於淵賦(君子非貴/難得之物)
稽治古之敦化仰聖人之作君務蔵珠而弗寳俾在
淵而可分效乎至珍雖希世而弗産棄於無用嫓還
浦以攸聞得外篇之寓言述臨民之致理将革紛華
於媮俗復芚愚於赤子謂非欲以自化則爭心之不
起盖賤貨者爲貴徳之義敦本者由抑末而始示不
復用雖乎寳而奚爲捨之則蔵祕諸淵而有以誠由
窒民情者在杜其漸防世欲者必蔵其機使嗜欲不
得以外誘則淳朴於焉而可歸将抵璧以同議諒彈
雀而誠非照乗無庸盡遺碕岸之側連城奚取皆沉
媚水之輝用能崇儉徳以外昭復淳風而有謂民心
朴以歸本物産全而靡費珍雖無脛俾臨淵而盡除
事異暗投永沉川而不貴然而道既散則民薄風一
澆而朴殘玩好既紛乎外役質素無由而内安故我
斥乃珍竒之用絶乎侈靡之端将令物遂乎生老蚌
蔑剖胎之患民知非尚驪龍無探頷之難是則恢至
治之風揚淳古之式不寳於逺則知用物之足不見
其欲則無亂心之惑上苟賤於所好下豈求於難得
是雖寳也将去泰而去奢從而屏之使不知而不識
彼捐金者由是類矣摘玉者可同言之諒率歸於至
理寔大化於無為致爾漢臯之濵各全其本雖有淮
蠙之産無得而窺自然道著不貪時無異物民用遵
乎至儉地寳蕃而不屈所以虞舜垂衣亦由斯而弗
咈
　　　博愛無私詩
　　　賞以春夏賦(天子行賞/欽順時令)
賞出於國時行在天紀勲庸而有序順春夏以昭宣
無忘爾勞法蠢生而布恵用嘉乃績因長飬以旌賢
原夫執政者君為民之紀懼賞罰之一失則恩威之
兩弛受焉不以其私賜之非為其喜盖夫欲固其國
者必謹國之常能奉乎天者是謂天之子将出令以
無僣必順時而后軌顯庸制爵爰占星鳥之中茂悳
建官當俟薫風之始且夫春居東以首歲夏司南而
執衡在氣為燠於時主生東動也以之起南任也以
之成我所以推本萬事之理欽象四時之行政刑由
是以有度寒暑於焉而不爭頒以土田順木行而養
育昭其服物助火徳之光明故曰天之大端在隂陽
君之大柄在刑賞操其柄以歸巳求其端而取象法
太蔟賛陽之月行慶有常體林鍾種物之時勸功無
爽誠以賞當則民恊澤流而徳深但慮過時之失敢
懷虚受之心故月令有布徳之文前規具在景風為
賜爵之候往牒攸欽嗚呼王者畏天以臨民天道在
人而可信事與時合則為和而為福時與事逆則有
災而有饉在乎察動靜以為本布仁恩而克慎亦由
獮田主教非仲秋而不行議獄齗刑須大冬而乃順
故能光昭國體欽奉邦彞用豈有於踰徳舉無聞於
振時且異夫賜以鞶纓示假人而取誚贈其衮冕譏
錫命以非冝大哉君之舉者必書上之出者為令苟
違時而不度懼招尤而失正故左氏載聲子之言以
戒後王之立政
　　　畏天者保其國賦(祗畏天道/能守其國)
聖人以凝命恭黙膺圖肅祗爰務畏天之義但彰保
國之規惟帝難之翼翼固欽於乾道為人上者兢兢
慎守於邦基用能御寳位而惟永隆昌運以咸熈者
也探齊王之式陳懿子輿之所謂将設治民之術先
本為君之貴且曰天惟簡在誠由乎不敢荒寧國乃
洽平是冝乎克自抑畏恵此方國欽若昊天實克遵
於慄慄示無爽於乾乾慮威宣咫尺之間所以嚴恭
罔怠致疆啓幅貟之内所以厎定無愆盖由仰髙明
以惟勤遂邦家而永保又新之戒斯在無逸之篇可
考順帝之則始敦危懼之誠俾民不迷終得阜安之
道豈不以天者本降鑒而是顯國者在緝綏而以興
畏乎天表降鑒之甚邇保乎國示緝綏而可慿審雖
休勿休之理遵日慎一日之稱是故懼無災以為懷
見楚荘之勿伐不敢康而在念識周成之有能夫如
是則垂拱是圖持盈可乆不遑啓居兮以圎靈之是
奉無敢暇豫兮以中區而自守昭事而冝乎宗社咸
寧之㫖攸同欽承而恵彼民人設險之功何有不然
又安得惟寅謹爾匪懈昭其盖足憚於覆燾必克固
於蕃維周詩垂陟降之文亦足畏也洊雷著修省之
說于時保之至哉闡繹聖猷鋪昭皇極眷戁悚以為
本在撫綏而作式有以見惟天為大而君則之故定
于萬國
　　　斲雕為樸賦(除去文飾/歸彼淳樸)
徳以儉而為本器有文而可除爰斲載雕之飾将全
至樸之餘篆刻未銷見背偽歸真之始鏤章咸滅知
去華務實之初稽史牒之前聞述政風而遐舉懿淳
儉之攸尚斥浮華而可沮謂乎防世偽者在塞其源
全物性者必反其所素以為貴将抱樸而是思煥乎
有文俾運斤而悉去誠由淳自澆散器隨樸分騁匠
巧而傷本掩天真而蔑聞故我反淳風而矯正杜末
作之紛紜剖刻桷之形復采椽而不琢滅鏤簋之僣
反木器於無文則知工巧盡捐浮淫是抑道尚取乎
反本理何求於外飾圭磨嶽鎮歸璞玉以全真罍去
山雲表瓦罇而務徳是則遵乎樸者将反始而臻極
斲乎雕者惡亂真而飾非約澆風於一變矯治古以
同歸礲而錯諸盡滅彫蟲之巧質為貴者寧慙朽木
之譏用能杜文彩之煥然返淳和而遵彼雕雖著則
尚可磨也樸其復則在其中矣棄末反本小巧之工
盡捐革故取新見素之風可美彼琢玉然後成器命
工列乎彫人務以文而勝質徒散朴以還淳曷若剞
劂之功靡施大巧若拙刻鏤之華盡減其徳乃真懿
之隆者非假飾以為資儉之至者匪竒淫而是覺但
期乎去泰去甚寧患乎匪雕匪斲有以知一變至道
之風由是而復歸乎樸
　　　祭先河而後海賦(王者行祭/先務其本)
在祭者必有常典務本者貴乎不忘既先河而告備
乃後海以為常幣玉始陳恭視諸侯之瀆牲牢繼列
方祠百谷之王探國典之舊文撫禮經之大旨以謂
河導其派本一勺而始矣海納其㑹實百川之委也
祀容肅設必先有事於靈長望秩並修然後功歸於
善下誠以決九川而分導括衆流而混并一則窮本
而有自一則兼容而積成是用分禮章而異數昭祭
典以推行命祀首陳始則出圖之所禱辭以設方祈
紀地之名用能縟乃令儀昭夫重祭利萬物以斯善
用五材而並濟無文既秩禜經瀆以領祠羣望繼行
禱朝宗而用幣外則盡物中惟告䖍既義取於源委
乃禮分於後先一禱致誠必告榮光之涘大川並走
嗣臨重潤之淵得非衆嶽肇乎一拳椎輪生乎五輅
考厥初之攸在彰返始而爲務亦猶文王之祀雖貴
不踰后稷之尊齊人之事将行敢越配林之故是知
河必居首取發源而肇兹海不自大由積衆以成其
導洪流而並注散靈潤以旁滋顧乃濫觴之因必有
先也視爾委輸之廣然後從之异哉祭尚潔誠禮惟
思反将展報以為義必討源而自逺故夫三王之祭
川必務其本
　　　大匠誨人以䂓矩賦(良匠之誨/人以䂓矩)
工善其事器無不良用準繩而相誨由䂓矩以為常
度木隨形俾不欺於曲直運斤取法必先正於圎方
載考前文爰稽哲匠伊作器以祖善必誨人而攸尚
有模有範俾從教之克精中矩中規貴任材而必當
誠以人於道也非學而弗至匠之能也在器而攸施
既諄諄而誨爾俾拳拳而服之黙受以全曲則輪而
直則軫動皆有法完為鞠而斷為棊然則道不可以
弗知人不可以無誨苟審材之義失則教人之理昧
規矩有取為圭為璧以異冝制度可詢象地象天以
是配匠之心也本乎大巧工之事也作干聖人因從
繩而取諭彰治材而有倫學在其中辨蓋輿之異狀
藝成而下明鑿枘之殊陳義不徒云道皆有以将博
我而斯在寜小巧而專美殊玉工之作器惟求磨琢
之精異扁人之斲輪但述苦甘之旨是知直在其中
者謂之矩曲盡其妙者本乎規然工藝以斯下俾後
來之可師道或相營引圎生方生而作諭言如未逹
譬周旋折旋而可知是何樸斲為工剞劂斯主翫其
役以雖未聽乃言而可取故孟子謂學者之誨人亦
必由於規矩
　　　魯秉周禮所以本賦(魯公之後某本周禮/見振竒集巳下續添)
侯國脩度時王著彞惟東魯之大本秉西周之舊儀
曲阜襲封率奉先規之盛鎬京遺法限為至治之基
說者謂惟王建邦裂疆分土禀正朔者歸於元后尊
制度者合於前古惟周之典世為大則惟魯之盛法
為常矩及夫姬道衰逸邦侯侵侮雖周公之才之美
不行於時文王之徳之純盡在於魯述夫禮與時至
教由治隆翊奉孺子位為上公千乗之國仰有遺法
數世之後敢弃元功雖治邦治刑尚可宏宣於祖業
而教典教法■能固本於民風大徳純純兮世不敢
忘至文微微兮流而自逺守茂典之惟永遵飛(疑)休
而可損一變于道聖人之後所以昌百世可知先王
之法以為本且夫徳固則邦化法行則教流治而乆
於諸侯則莫若魯教而正於三代則莫如周在隱桓
之世力行純軌至定哀之後不弃芳猷盖固蔕以惟
至以治人而可求彼雖發歎於詩人改王室而作離
黍何俟興言於聲子見易象之與春秋盖夫與治同
道罔不興安上治民莫如禮禮與邦化則莫窺其枝
葉法因時至則深蟠其根柢亦如齊有太公之遺制
定作民彞杞觀夏道之可知式成邦體嗚呼聖之所
治人不可追移茂實以參用著通規而有冝遂使化
民之議有所經理之大者治國之君無亂紀則而行
之大哉周世所行魯邦慎守秉其法為治之極則其
文延付而後故仲孫知魯而不可取者禮為本焉致
邦儀之含厚
　　　秋獮詩(見古省/題詩)
豳籥迎寒至商飈應節流戎容修大獮殺氣順行秋
多稼登方茂三農隙始休飲歸軍實獻誓衆黻為裘
索享儀非蜡圍田禮異蒐國威思逺播神武暢皇猷
外集卷第二十四
進擬御試賦引狀自四年來(四字下一/有五字)
玉不琢不成器賦可成(一作/可名)難成(一作/難明)
賞以春夏賦必順(一作/先順)東動也以之起南任也以之
成(一作東動也事之以/發南任也物之以成)養育(一作/長育)有常(一作/無差)無爽(一/作)
(不/爽)具在(一作/其載)往牒攸欽(一作往/諜攸藏)事逆(一作/事戾)有災而有
饉(一作或災/而或饉)主教(一作/主殺)而不行(不一/作後)故能(一作/盖其)且異
夫賜以鞶纓(一作豈北夫/賜以繁纓)贈其衮冕(一作贈/夫衮冕)
大匠誨人以規矩賦完為鞠(完當/作梡)
居士集卷第二十四　歐陽文忠公集二十四
　　墓表八首
　　　石曼卿墓表
曼卿諱延年姓石氏其上世為幽州人幽州入于契
丹其祖自成始以其族間走南歸天子嘉(一作/喜)其來
將禄之不可乃家于宋州之宋城父諱補之官至太
常博士幽燕俗勁武而曼卿少亦以氣自豪讀書不
治章句獨慕古人竒節偉行非常之功視世俗屑屑
無足動其意者自顧不合於時乃一混以(一作/干)酒然
好劇飲大醉頽然自放由是益與時不合而人之從
其遊者皆知愛曼卿落落可竒而不知其才之有以
用也年四十八康定二年二月四日以太子中允秘
閣校理卒于京師曼卿少舉進士不中(一有/第字)眞宗推
恩三舉進士皆補奉職曼卿初不肯就張文節公素
竒之謂曰母老乃擇禄耶曼卿矍然起就之遷殿直
乆之改太常寺太祝知濟州金郷縣歎曰此亦可以
為政也縣有治聲(一有用薦/者三字)通判乾寧軍丁母永安
縣君李氏憂服除通判永静軍皆有能名充館閣校
勘累遷大理寺丞通判海州還為校理莊獻明肅(一/有)
(皇/字)太后臨朝曼卿上書請還政天子其後太后崩范
諷以言見幸引甞言太后事者遽得顯官欲引曼卿
曼卿固止之乃巳自契丹通中國徳明盡有河南而
臣屬遂務休兵養息天下然内外弛武三十餘年曼
卿上書言十事不報已而元昊反西方用兵始思其
言召見稍用其說籍河北(一無/二字)河東陜西之民得郷
兵數十萬曼卿奉使籍兵河東還稱旨賜緋衣銀魚
天子方思盡其才而且病矣旣而聞邊將有欲以郷
兵扞賊者笑曰此得吾粗也夫不教之兵勇怯相雜
若怯者見敵而動則勇者亦牽而潰矣今或不暇教
不若募其敢行者(一有/用字)則人人皆勝兵也其視世事
蔑若不足為及聽其施設之方雖精思深慮不能過
也狀貌偉然喜酒自豪若不可繩以法度退而質其
平生趣(一作/取)舍大節無一悖于理者遇人無賢愚皆
盡忻歡(一作/歡忻)及間而可不天下是非善惡當其意者
無幾人其為文章勁徤稱其意氣有子濟滋天子聞
其喪官其一子使禄其家旣卒之三十七日葬于太
清之先塋其友歐陽脩表於其墓曰
嗚呼曼卿寧自混以為髙不少屈以合世可謂自重
之士矣士之所負者愈大則其自顧也愈重自顧愈
重則其合愈難然欲與共大事立竒功非得(一無/得字)難
合自重之士不可為也古之魁雄之人未始不負髙
世之志故寧或毀身汚迹卒困於無聞或老且死而
幸一遇猶克少施於世若曼卿者非徒與世難合而
不克所施亦其不幸不得至乎中壽其命也夫其可
哀也夫
　　　尚書屯田貟外郎李君墓表
漢水東至乾徳匯而南民居其衝水悍暴而岸善崩
然其民尤冨完其下南山(一作/山南)之材治室屋聚居蓋
數千家皆安然易漢而自若者以有石隄為可恃也
景祐五年余始為其縣令旣行漢上臨石隄問其長
老皆曰吾李君之作也於是喟然而歎求李君者得
其孫厚厚舉進士好學能自言其世云李氏貝州清
河人君舉進士中淳化三年乙科鎭州眞定主簿齊
化基為吏以強察自喜惡君廉直不為屈多求事可
釀為罪者責君理之君辨愈明不可汚卒服其能反
薦之遷威虜軍判官秩滿(一無/二字)河北轉運使又薦為
冀州軍事判官逾年(一無/二字)吏部考(一無/此字)籍凡四較考
者外皆召還公考當召是時契丹侵邊冀州獨乞留
君督軍餉課為最多遷大理寺丞乘傳治(一作/理)壁州
疑獄旣還轉運使又請通判冀州督旁七縣軍餉課
尤多而民不勞遭歲饑悉出庾粟以貸民且曰凶豐
甚必復使豐而歸諸庾是化吾朽積而為新乃兩利
也轉運使以為然因請君益貸貝魏滄■諸州後歲
果豐饑民徳君粟歸諸庾無後者蓋頼而活者數十
萬家(一本有/居三年)轉運使上冀人言乞留許留一歲就拜
殿中丞歲滿將去冀民夜私入其府塹其居若不可
出君諭之乃得去通判河南(一有/府字)未行契丹兵指邢
洺天子擇吏之能者改君通判邢州其守(一無/二字)趙守
一當守邢以扞冦辭不任邢事天子曰李某佐汝可
無患守一至邢悉以州事任君御史中丞王嗣宗辟
推直官遂薦為御史以疾不拜求知光化軍作所謂
石隄者孫何薦其材拜三司戸部判官改知建州皆
以疾辭又求知漢陽軍居三歲而漢陽之獄空者二
歲卒以疾解退居于漢旁大中祥符六年五月某日
卒于家遂葬縣東遵教郷之友于村子孫因留家焉
君諱仲芳字秀之享年五十有三(一作/二)官至尚書屯
田貟外郎君為人敦敏而材以疾中止(一有善不享/其厚用不旣)
(其/能)余聞古之有徳於民者殁則郷人祭於其社今民
旣不能祠君于(一作/於)漢之(一無/之字)旁而其墓幸在其縣
余令也又不表以示民嗚呼其何以章乃徳俾其孫
刻石于隧以永君之揚(一作/賜)
　　　内殿崇班薛君墓表
公諱塾字宗道姓薛氏資政殿學士兵部尚書簡肅
公之弟薛之世徳終始有簡肅公之誌與碑公官至
内殿崇班以某年某月某日卒官于蜀州其子仲孺
以其喪歸葬于絳州之正平先葬而來乞銘以誌予
幸甞紀次簡肅公之徳而又得銘公其銘曰公躬直
清官以材稱惟賢是似不愧其兄旣葬而仲孺又來
請曰銘之藏誠(一作/者)以永吾先君于不朽然不若碣
于隧以表見于世之昭昭也予惟薛氏於絳為著姓
簡肅公於公為兄弟而公之世徳予旣見之銘而其
子又欲碣以昭顯于世可謂孝矣然予考古所謂賢
人君子功臣烈士之所以銘見于後世者其言簡而
著及後世衰言者自疑於不信始繁其文而猶患於
不章又備其行事惟恐不為世之信也若薛氏之著
于絳簡肅公之信于天下而予之銘公不愧於其兄
則公之銘不待繁言而信也然其行事終始予亦不
敢略而誌諸墓矣今之碣者無以加焉則取其可以
簡而著者書之以慰其子之孝思而信于絳之人云
　　　連處士墓表
連處士應山人也以一布衣終于家而應山之人至
今思之其長老教其子弟所以孝友恭謹禮讓而温
仁必以處士為法曰為人如連公足矣其矜寡孤獨
凶荒饑饉之人皆曰自連公亡使吾無所告依而生
以為恨嗚呼處士居應山非有政令恩威以親其人
而能使人如此其所謂行之以躬不言而信者歟處
士諱舜賔字輔之其先閩人自其祖光𥙿甞為應山
令後為磁郢二州推官卒而反葬應山遂家焉處士
少舉毛詩一不中而其父正以疾廢于家處士供養
左右十餘年因不復仕進父卒家故多貲悉散以賙
郷里而教其二子以學曰此吾貲也歲饑出糓萬斛
以糶而市榖之價卒不能増及旁近縣之民皆頼之
盜有竊其牛者官爲捕之甚急盜窮以牛自歸處士
爲之媿謝曰煩爾送牛厚遺以遣之甞以事之信陽
遇盜於西關左右告以處士盜曰此長者不可犯也
捨之而去處士有弟居雲夢徃省之得疾而卒以其
柩歸應山應山之人去縣數十里迎哭爭負其柩以
還過縣市市人皆哭爲之罷市三日曰當爲連公(一/作)
(當與/處士)行喪處士生四子曰庶庠庸膺其二子教以學
者後皆舉進士及第今庶爲壽春令庠爲冝城令處
士以天聖八年十二月某日卒慶曆二年某月日葬
于安陸蔽山之陽自卒至今二十年應山之長老識
處士者與其縣人甞頼以爲生者徃徃尚皆在其子
弟後生聞處士之風者尚未逺使更三四世至于孫
曽其所傳聞有時而失則懼應山之人不復能知處
士之詳也乃表其墓以告于後人(一作/云)八年閏正月
一日廬陵歐陽脩述
　　　尚書屯田貟外郎張君墓表
君諱谷字應之世爲開封尉氏人曾祖節祖遇皆不
仕父炳爲鄭州原武縣主簿因留家焉今爲原武人
也君舉進士及第為河陽河南主簿蘇州觀察推官
開封府士曹叅軍遷著作佐郎知陽武縣通判眉州
累遷屯田貟外郎復知陽武縣以疾致仕卒于家享
年五十有九君為人剛介(一作/毅)好學問事父母孝與
朋友信其為吏潔廉所至有能稱其在河南時予為
西京留守推官與謝希深尹師魯同在一府其所與
游雖他掾屬賔客多材賢少壯馳騁於一時而君居
其間年尚少獨苦羸病肺唾血者巳十餘年幸其疾
少間輒亦從諸君飲酒諸君愛(一作/惜)而止之君曰我
豈乆生者邪雖他人視君亦若不能勝朝夕者其後
同府之人皆解去而希深師魯與當時少壯馳騁者
喪其十八九而君癯然唾血如故後二十年始以疾
卒君雖病羸而力自為善居官為吏未甞廢學問多
爲賢士大夫所知乃知夫康强者不可恃以乆而羸
弱者未必不能生雖其遲速長短相去幾何而彊者
不自勉或死而泯没於無聞弱者能自力則必有稱
於後世君其是巳君甞謂予曰吾旦暮人耳無所取
於世也尚何區區於仕哉然吾常哀禄之及於親者
薄若幸得不死而官登于朝冀竊國家襃贈之寵以
榮其親然後歸病于原武之廬足矣乃益買田治室
於原武以待君自河南蘇州累為名公卿所薦乃遷
著作為郎官贈其父太子中允(一作/舎)母宋氏京兆(一/作)
(司氏/未安)縣太君於是遂致仕歸于原武營其徳政郷之
張固村原將葬其親卜以皇祐五年十一月某日用
事前四日君亦卒遂以某日從葬于原上予與君遊
乆記其昔所謂予者且哀君之賢而不幸又嘉君之
志信而有成於其葬也不及銘乃表於其墓君娶祝
(一作/竹)氏封華陽縣君有子曰損試將作監主簿至和
二年三月七日翰林學士尚書吏部郎中知制誥充
史館修撰歐陽脩撰
　　　龍武將軍薛君墓表
薛姓居河東者自唐以來族最盛宋興百年而薛姓
五顯資政殿學士尚書户部侍郎贈兵部尚書簡肅
公當天聖中參輔大政以亮直剛毅爲時名臣公絳
州正平人也有子直孺早卒無後以其弟之子仲孺
爲後然其兄弟五人及其諸子皆用公廕禄仕以忠
厚孝謹多材能爲絳大族君諱某字某簡肅公之兄
也少有髙節仕而不得志退老于家以徳行文學爲
郷善人君少好學工爲文辭應有司格旣而曰是豈
足學也哉乃棄而不爲其後簡肅公貴顯以恩例補
君右班殿直君篤愛其弟不得巳為强起就職居頃
之卒棄去遂不復仕君居郷里孝悌於其家忠信於
其朋友禮讓於其長老郷里之人始而愛乆而化旣
殁而猶思焉君以天聖二年十一月某日以疾卒于
家享年六十有九以某年某月某日葬于正平縣清
原郷之周村原曽祖景贈太保祖温瑜贈太傅父光
化贈太師母曰鄭國夫人費氏子男二人長曰長孺
今為尚書虞部貟外郎知絳州軍州事次曰良孺殿
中丞女三人君以子恩累贈右龍武軍將軍夫人鄭
氏正平縣太君君卒之若干年其子始以尚書郎來
守是州予薛氏婿也且嘉君之隱徳以終而有後乃
為表于其墓旣又作詩以遺之曰
伊絳之人其出如雲徃于周原從我邦君周原有墓
鬱鬱其松絳無居人惟邦君是從來以春秋執事必
躬邦君在絳禮我耆艾惟父之執其恭敢怠邦君有
政惠我後生從民上冢閭里之榮嗟我絳人孝慈友
悌為善有後惟邦君是視
　　　永春縣令歐君墓表
君諱慶字貽孫姓歐氏其上世為韶州曲江人後徙
均州之鄖郷又徙襄州之榖城乾徳二年分榖城之
隂城鎭為乾徳縣建光化軍歐氏遂為乾徳人脩甞
為其縣令問其故老郷閭之賢者皆曰有三人焉其
一人曰太傅贈太師中書令鄧文懿公其一人曰尚
書屯田郎中戴國忠其一人曰歐君也三人者學問
出處未甞一日不同其忠信篤於朋友孝悌稱於宗
族禮義逹于(一作/於)郷閭乾徳之人初未識學者見此
三人皆尊禮而愛親之旣而皆以進士舉于郷里(一/無)
(里/字)而君獨黜于有司後二十年始以同三禮出身為
潭州湘潭主簿陳州司法叅軍監考城酒稅遷彭州
軍事推官知泉州永春縣事而鄧公巳貴顯于朝君
尚爲州縣吏所至上官多鄧公故舊君絶口不復道
前事至終其去不知君為鄧公友也君為吏廉貧宗
族之孤㓜者皆養于家居郷里有訟者多就君決曲
直得一言遂不復爭人至于今傳之嗟夫三人之為
道無所不同至其窮逹何其異也而三人者未甞有
動於其心雖乾徳之人稱三人者亦不以貴賤為異
則其幸不幸豈足為三人者道哉然而逹者昭顯于
一時而窮者泯没於無述則為善者何以勸而後世
之來者何以考徳於其先故表其墓以示其子孫君
有子世英為鄧城縣令世勣舉進士君以天聖七年
卒享年六十有四葬乾徳之西北廣節山之原(一有/云字)
　　　河南府司録張君墓表(一作/碣)
故大理寺丞河南府司録張君諱汝士字堯夫開封
襄邑人也明道二年八月壬寅以疾卒于官享年三
十有七卒之七日葬洛陽北邙山下其友人河南尹
師魯誌其墓而廬陵歐陽脩爲之銘以其葬之速也
不能刻石乃得金谷古塼命太原王顧以丹爲隷書
納于(一作/於)壙中嘉祐二年某月某日其子吉甫山甫
改葬君于伊闕之教忠郷積慶里君之始葬北邙也
吉甫纔數歲而山甫始生余及送者相與臨穴視窆
且封哭而去今年春余主試天下貢士而山甫以進
士試禮部乃來告以將改葬其先君因出銘以示余
蓋君之卒距今二十有五年矣初天聖明道之間錢
文僖公守河南公王家子特以文學仕至貴顯所至
多招集文士而河南吏屬適皆當世賢材知名士故
其幕府號爲天下之盛君其一人也文僖公善待士
未甞責以吏職而河南又多名(一無/名字)山水竹林(一作/葱竹)
茂樹竒花忹石其平臺清池上下荒墟草莽之間余
得日從賢人長者賦詩飲酒以爲樂而君爲人靜黙
修㓗常坐府治事省文書尤盡心於獄訟初以辟爲
其府推官(一作/察推)旣罷又辟司録河南人多頼之而守
尹屢薦其材君亦工書喜為詩間則從余遊其語言
簡而有意飲酒終日不亂雖醉未甞頺墮與之居者
莫不服其徳故師魯誌之曰飭身臨事余甞愧堯夫
堯夫不余愧也始君之葬皆以其地不善又葬速(一/有)
(其/字)禮不備君夫人崔氏有賢行能教其子而二子孝
謹克自樹立卒能改葬君如吉卜君其可謂有後矣
自君卒後文僖公得罪貶死漢東吏屬亦各引去今
師魯死且十餘年王顧者死亦六七年矣其送君而
臨穴者及與君同府而遊者十蓋八九死矣其幸而
在者不老則病且衰如予是也嗚呼盛衰生死之際
未始不如是是豈足道哉惟爲善者能有後而託於
文字者可以無窮故於其改葬也書以遺其子俾碣
于墓且以寫余之思焉吉甫今爲大理寺丞知緱氏
縣山甫始以進士賜出身云翰林學士右諌議大夫
史館修撰歐陽脩撰
居士集卷第二十四
　熈寧五年秋七月男發等編定
　　紹熈二年三月郡人孫謙益校正
　連處士墓表羅氏本葬安陸蔽山之原諸本以陸
　爲陵朝佐按安州安陸郡其倚郭有安陸縣應山
　乃鄰邑今從羅本
石曼卿墓表然好(一無/然字)
連處士墓表連處士(此下一/有者字)
張屯田墓表幸其疾(三字上一/有時字)
龍武將軍薛君墓表清原郷(原一/作源)
外集卷第二十五　歐陽文忠公集七十五
　　論
　　　殿試儒者可與守成論(闕)
　　　三皇設言民不違論
論曰夫至治之極也塗耳目以愚民之識暢希夷以
合道之極化𬒳而物不知功成而迹無眹古有臻於
是者其大道之行乎聖人之興也捐仁義以為徳之
細放約束以取民之信徳及而物自化言行而人必
從古有盛於此者其三皇之世歟故孔子有三皇設
言而民不違之說敢試論之若乃暢上古之至道張
億世之逺御結繩所以為信也而懼信之未孚我則
有書契之易於是乎畫八卦以由數起茹毛所以飬
生也而憚生之未具我則有烹飪之利於是乎甞百
糓以粒烝民網罟利人以為用使以畋而以漁牛馬
異性而必馴使可乗而可服壯棟宇以易古者之居
垂衣裳以興天下之治凡所以使民不倦者皆伏犧
神農黄帝之為世(疑)然而治既行矣民既賴矣守之以
至靜化之以無為上有淡泊清淨之風下無薄惡叛
離之俗故言為教詔非誥誓而自聽言為號令不鞭
扑而自隨且夫㰱血以涖盟約要之於信者由不信
而然也為刑以殘肌骨威之使從者由不從而設也
不若御至質之民行大道之化恱不以愛故不待賞
而勸畏不以威故不待罰而責政不罔民故不待約
而信事不申令故不待誥而從一言以行萬民禀命
賴其徳者百年而利服其化者百年而移非三皇之
徳其孰能與於此乎噫商人作誓欲民之從也而人
始疑周人㑹盟欲信之固也而諸侯叛由是而言則
詛民於神明狃民於賞罰而違之者末世之為也服
民以道徳漸民以教化而人自從之者三皇之盛也
夫設言而不違者其在兹乎
　　　賈誼不至公卿論
論曰漢興本恭儉革弊末移風俗之厚者以孝文為
稱首議禮樂興制度切當世之務者惟賈生為美談
天子方忻然說之倚以為用而卒遭周勃東陽之毁
以謂儒學之生紛亂諸事由是斥去竟以憂死班史
賛之以誼天年早終雖不至公卿未為不遇予切惑
之甞試論之曰孝文之興漢三世矣孤秦之弊未救
諸吕之危繼作南北興兩軍之誅京師新蹀血之變
而文帝由代邸嗣漢位天下初定人心未集方且破
觚斲雕衣綈履革務率敦朴推行恭儉故改作之議
謙於未遑制度之風闕然不講者二十餘年矣而誼
因痛哭以憫世太息而著論況是時方隅未寧表裏
未輯匈奴桀黠朝那上郡蕭然苦兵侯王僣儗淮南
濟北繼以見戮誼指陳當世之冝規畫億載之策願
試属國以系單于之頸請分諸子以弱侯王之勢上
徒善其言而不克用又若鑒秦俗之薄惡指漢風之
奢侈嗼屋壁之𬒳帝服憤優倡之為后飾請設庠序
述宗周之長乆深戒刑罰明孤秦之速亡譬人主之
如堂所以優臣子之禮置天下於大器所以見安危
之㡬諸所以日(疑)不可勝而文帝卒能拱黙化理推
行恭儉緩除刑罰善飬臣下者誼之所言略施行矣
故天下以謂可任公卿而劉向亦稱逺過伊管然卒
以不用者得非孝文之初立日淺而宿将老臣方握
其事或艾旗斬級矢石之勇或鼔刀販繒賈竪之人
朴而少文昧於大體相與非斥至于謫去則誼之不
遇可勝歎哉且以誼之所陳孝文略施其術猶能比
徳於成康況用於朝廷之間坐於廊廟之上則舉大
漢之風登三皇之首猶決壅禆墜耳奈何俯抑佐王
之略逺致諸侯之間故誼過長沙作賦以弔汨羅而
太史公傳於屈原之後明其若屈原之忠而遭棄逐
也而班固不譏文帝之逺賢痛賈生之不用但謂其
天年早終且誼以失志憂傷而横夭豈曰天年乎則
固之善志逮(疑作/殆)與春秋襃貶萬一矣謹論
　　　夫子罕言利命仁論
論曰昔明王不興而宗周衰斯文未喪而仲尼出修
敗起廢而變于道扶衰救弊而反於正至如探造化
之本賾㡬深之慮以窮乎天下之至精立道徳之防
張禮樂之致以逹乎人情之大竇故易言天地之變
吾得以辭而繫詩厚風化之本吾得以擇而刪禮樂
備三代之英吾得以定而正春秋立一王之法吾得
以約而修其爲教也所以該明帝王之大猷推見天
人之至隱道有機而不得祕神有密而不得蔵暁乎
人倫明乎耳目如此而詳備也然獨以利命仁而罕
言其旨何哉請試言之夫利命仁之爲道也淵深而
難明廣博而難詳若乃誘生民以至教周萬物而不
遺草木賁殖而無知所以遂其生跋喙行息而不知
所以逹其樂物性莫不欲茂則薫之以太和人情莫
不欲壽則濟之以不夭滯者導之使逹蒙者開之使
明衣𬒳羣生贍足萬類此上之利下及於物聖人逹
之以和於義也則利之爲道豈不大哉凾五行之秀
氣兼二儀之肖貌禀爾至命得之自天厥生而靜謂
之性觸物而動感其欲派而為賢愚誘而為善惡賢
愚所以異貴賤善惡所以定吉凶貧冨窮逹死生天
壽賦分而有定循環而無端聖人逹之内照乎神明
小人逆之外滅於天理則命之為義豈不逹哉又若
兼百行以全美居五常而稱首愛人而及物力行而
能近守而行之一日由乎復禮推而引之天下稱乎
逹道則仁之為理豈不盛哉噫三者之說誠皆聖人
之深逹非難言之也易曰乾以羙利利乎天下又曰
利者義之和中庸曰天命之謂性又曰君子居易以
俟命繫辭曰樂天知命故不憂禮記曰仁者天下之
表又曰仁者右也道者左也酌是而論之則非不言
也然罕言及者得非以利命仁之為道微而奥博而
逺賢者誠而明之不假言之道也愚者鮮能及之雖
言之弗可曉也故曰中人已上可以語上中人已下
不可以語上又曰仁則吾不知者舉一可知也子貢
以謂夫子之言性與天道不可得而聞者誠在是乎
然則利命仁之罕言由此而見矣謹論
　　策
　　　南省試策五道(并問目)
　問管夷吾之書曰聖人之治天下也四民勿使雜
　處則其言哤其事易士就間燕工就官府商就市
　井農就田野羣萃而州處少而習焉其志安焉不
　見異物而遷焉且曰士農之子常為士農工商之
　子常為工商若乃士講學以居位農力穡以阜生
　安而不遷斯則嘉矣其或百工居肆萬商成淵竒
　技淫巧之蕩心鬻良雜苦之牟利安於所習未足
　敦風見善而遷兹亦何害又如端木之貨殖膠鬲
　之魚鹽倪寛之帶經王猛之賣畚乗時萬變安可
　限其定居黄憲之牛醫胡廣之田畒桑羊之賈竪
　叔敖之負薪肯構百端安可責其承世今兹貢士
　之制亦有異類之防雖條禁之乆行諒甄明之不
　暇衆君子優於博古長於辨冝以爲如何無惜辭費
對講天人之精祲責􁁉茅之愚言古之求治者莫急
於此興愚民之休利傳經術而條對士之射䇿者以
盡其才自漢而還於唐爲盛然以公孫之對置第本
下天子自擢於第一劉蕡之言指時甚直有司不敢
以入第盖言至切者顧後害論至甚者爲難行故事
欲述者枉於有司而議不得申言欲顯者牽於文辭
而談不得騁爲弊之甚由古而然夫能革之誠在今
日皇上垂衣御圖側席延士詔郡國以充賦命公卿
而署奏而末學庸妄亦預試言開陳其端周爰而問
上所以講求至治之本下所以展盡思慮之秋也䇿
以謂古之四民罔敢雜處之義而今取士故有異類
之防端木膠鬲倪寛王猛之徒謂不可限以定居黄
憲胡廣桑羊叔敖之賢謂不可責其世職以古之鑒
求今之冝此誠當世之所急也且夫至治之世四民
異居士處間燕談仁義禮樂於是乎興農服力穡限
井田衣食於是乎足工述巧以備器用商逹貨以遷
有無少而習之各有常分故命射以觀其徳命御以
論其行如是則可以官賢材而不肖者有所勸不耕
則祭無盛不𧖟則衣無帛如是則可以禁㳺手而趨
末者著於本器竒者殺以杜工之僞關譏弗征以檢
商之猾此聖王所以治天下之本罪(疑)不得以異物
遷也及周之晚漢繼而興救時之冝猶有可取士雖
不選於里而有孝㢘之舉農欲勸之使勤故有力田
之秩有市籍則不得仕禁乗車之抑其豪行之當時
猶為進士(疑)降及弊末適於權冝有入貲以為郎有
入粟而拜爵農商雜進黒白混然今國家監太清以
為治求王道之大端務思真賢以登庶位故於貢士
之制亦有異類之防此誠法古為政之要也然自井
田一墮四民失業士不本郷里舉不明真僞後世之
取賢者冝條禁之故有行限年之制有復郷舉之請
有立秀才之科有立中正以品功伐之髙下有從土
斷以禁人士之流移科條益嚴變更非一賢否之辨
未覩其真豈非制其末而失其要歟方今詔郡國歲
貢謹土著以占數先郷議而覈實然患條禁乆行甄
明不暇者誠由制之未得其術爾必若取人以才考
行以實舉賢者上賞以旌功不肖者黜地以明罰自
然無冐舉之過有得人之盛又何患工商雜以並進
士類混而無别乎彼作竒巧以蕩心雜良苦而射利
謂其媮俗未足敦風在乎禁之以絶其僞而巳若乃
端木殖財膠鬲擅利倪寛為御史而稱職王猛與諸
葛而並功黄憲有三公之量胡廣明萬事之理桑羊
之心計叔敖之善相如此數賢者皆遭遇其時以立
勲業故不限以定居責其世職烏得同條而語哉謹
對
　　　第二道
　問古者糾邦禁以敘六典因天討而作五刑所以
　申嚴國章明慎時憲恊大中之法助教化之治定
　三尺以著令明一成而不變又赦過宥罪議獄緩
　死法天地之茂育象雷雨之作解式顯好生之化
　茂宣去殺之仁且肆眚之恩尚廢而不用則時無
　滌穢之澤若數以為利則人有委轡之歎折衷之
　理願聞嘉言
對夫民弊於末心作乎爭徳不可以獨輔也輔之者
其刑法乎猛而則殘虐以為暴刑不可以獨任也濟
之者其仁恩乎先王由是扶衰世以捄溢即民心而
有作謂天有震耀殺戮我則嚴之以威虐刑罰謂天
有生殖長養我則申之以温慈恵和大為之防曲為
之制以商周之盛徳有九刑之典亦知獄與刑之不
可去也如此然而議獄緩死羲易之明文眚災肆赦
帝典之奥訓周官有三宥新國用輕典皆所以寛民
之謂也故肆眚苟廢則時無滌穢之澤是傷乎無恩
也數以爲利則人有委轡之歎是因而起弊也折衷
之理何以辨之盖周家之政至忠厚也須成康而刑
乃錯漢世之徳至寛仁也至文景而獄乃平夫所以
致刑之錯獄之平其要非他在削苛刻之深文執議
論之平讞無罹民之不逺無縱誅以快怒使愚民知
所避姦吏無所弄則獄雖不赦刑将自平且投簞者
不能救饑持鞿者不能御騎又何必申小恵推私恩
啓民心之姦弛古刑之典者哉故謂不赦者良醫之
針石赦者奔馬之委轡質斯言也不其然乎謹對
　　　第三道
　問天駟先牧列於祭經圉人圉師實有官局然則
　國馬之政其來尚矣皇朝累盛函夏大同華陽之
　歸偃息既乆坰野之頌孳生益蕃而又河隴朔方
　歲行互市頗積縻於金帛亦罕辨於良駑誠由騎
　兵不可以闕供夷落仰資於善價寖為經制著在
　有司議者或云承平日深冗費冝革思欲減邊關
　之條禁遂氓庶之貿遷儻緩急於戎容可借資於
　民畜恭惟聖治務廣蒭言靡倦極談以光俊域
對養馬有夏庌之制掌於周官春秋紀日中之候著
於左傳逺郊任乎牧事祭祖標於月令作延廐禁原
𧖟著為國經並載方策則國馬之政其可廢乎國家
接千歲之大統承五代之末流畫牡荆以指麾包虎
皮而載戢聞(一作/間)有日矣而猶弗敢忘戰備於不虞
内有七校禁衛之屯外有三邊防秋之戍而兵騎之
衆畜牧且蕃資河朔以仰足用金帛而交易為日滋
乆其費日深然欲減邊防之條禁遂氓庶之貿遷施
之于今未見其得何則探寳貨以懷利者此夷落之
民所甚欲也商功利以惜費則主計之臣所徧明也
若乃捐有餘之寳獲爲兵之備以其所有易其所無
斯誠利害可明而經乆弗變之制也非互市不能以
足用歸氓庶則懼乎起姦顓蒙所見故在於此謹對
　　　第四道
　問粤若姬氏肇自邰封佐堯而爲農師居豳成於
　王業綿綿之瓞本仁積功膴膴之原聿來胥宇逮
　文武之景化𬒳𡵨鎬之故區繼聖嗣興定命攸厚
　相兹河洛之宅求乎天地之中澗瀍之間風雨所
　㑹在禮也載土圭之法於書也兆龜墨之祥逖觀
　獻卜之文顯著徙都之事何乃丘明作傳康王有
酆宫之朝杜預垂言平王為東周之始豈先後之
　殊致将方策之失傳矧又奉春始謀極談秦地之
　固孟堅能賦頗㭊西賔之問建邦之利折理奚長
　諒兹俊髦精于經傳敷言條對勿尚猥并
對肇祖乎后稷以至乎赧王流徳而深厚者莫大乎
西周始封乎邰土卒終於洛都因世而相宅者逮歷
乎七百方策之所並載詩頌之所歌舞可略而談也
若乃武王在鎬繼文而有聲周公踐祚相成而負扆
即神臯以開壤據澗瀍之上㳺是為洛都以徙周邑
然而丘明作傳康王有酆宫之朝杜預垂言平王為
東周之始此策所以疑而問者得非洛之初營周都
既定但遷九鼎以居其中及周徳之下衰始平王之
東徙迹先後之可見非方策之失傳也夫守金城之
府據繞霤之固扼關中之形勢者彊秦之興也此奉
春以是建策而為髙皇說也因土圭之影迹宗周之
舊當天下而宅中者東漢之盛也此孟堅之所以因
賦而陳光武之業也夫圯耿徙亳成湯非一邦而理
在𡵨居鎬姬氏不共邑而興世之盛衰顧徳薄厚而
巳又烏稱建邦之利哉故東西二都皆兩漢由之而
興廢也謹對
　　　第五道
　問聽徳惟聦前王之至訓嘉言罔伏舉善之令猷
　國家守承平之基御中區之廣地利無極齒籍益
蕃各有爭心必虞彊詐之患或非良吏慮興枉濫
　之尤故立肺石以逹窮民設匭函以開言路而又
　俾之轉對復彼制科思廣所聞遂延多士屬兹舉
　首将列仕塗以何道致民之暴者興仁智者無訟
　以何術使吏之酷者存恕貪者守㢘試舉所長用
　觀精識
對帝堯之徳非不聖也必乗九功而興虞舜之明非
不智也必開四聦之聽大禹之勤求賢士乃至乎王
漢家之並建豪英以翼乎治誠以一人之聖據羣元
之尊王道之寖微寖昌生民之或仁或鄙理有未燭
思求其端是以垂精留神廣覽兼聽居以側遲賢之
席行則馳裹輪之車施及於方外而弗遺退託於不
明而求輔其勤若此猶懼乎弗及也故今國家所以
覽照前古講求舊規下明詔以開不諱之門設匭函
以廣言者之路復轉對以採搢紳之議立制策以待
儁良之言者意在兹乎猥惟檮昧之微舉皆管淺之
說夫欲民之暴者興仁智者無訟在乎庠序以明教
化欲吏之酷者存恕貪者守㢘在乎嚴督責而明科
條為治之方不過乎是而已謹對
　　　國學試策三道(并問目)
　問詩刪風雅有一國四方之殊書載典謨實二帝
　三王之道君臣之制有别小大之政不侔然而關
　雎王者之風反繫於周公之化秦誓諸侯之事乃
附於訓誥之餘究其閎綱必有微旨且巧言者丘
　明為耻傳春秋蒙誣艷之譏恵人者子産用心作
　丘賦𬒳蠆尾之謗謂之誣艷非巧言乎目之蠆尾
　豈恵人也夫子又何謂之同耻歎其遺愛者哉子
　大夫博識洽聞彊學待問請談大義用釋深疑
對舉賢而問炎漢之得人射策程材有唐之明詔晁
錯明國家之大體仲舒究春秋之一元皆條對于篇
章備天子之親覽劉蕡述兵農之大略微之以才識
而中科然品覈其言詞由有司而考第皇上思講勛
華之閎道欲舉漢唐之茂規已詔公卿之流博選賢
良之士而又申周官辨論之法以考於賢能較成均
上㳺之徒並升於歲貢退媿拘儒亦當奥問夫近世
取士之弊䇿試爲先談無用之空文角不急之常論
知井田之不能復妄設沿革之辭知榷酤之不可除
虚開利害之說或䇿之者鉤探微細殆皆㳺談而對
之者骫骳曲辭僅能塞問棄本求末捨實得華若乃
詩書之可疑聖賢之異行樂所以導和而率俗官所
以共治而建中此皆聖師之所談明問之至要敢陳
臆見用備詢求䇿曰詩刪風雅有一國四方之殊書
載典謨是二帝三王之道關雎王者之風反繫於周
公之化秦誓諸侯之事乃附於訓誥之餘考其本因
可爲梗槩夫述四始之要明五際之變始之以風終
之以頌以厚風俗以察盛衰此詩之所以作也而變
風變雅有六義之殊焉關雎王化之基三百五篇推
其首而周南之作(一作/化)亦繫其列者盖姬旦分陜而
居天子與之共治故其政化之美得繫于王者之風
也述百篇為歷代之寳斷之自唐迄之以周以陳典
謨以為約束此書之所以設也作誥作誓皆三王之
事焉成湯有罪已之言五十九篇載其義而秦侯之
誓亦參其末者盖穆公伐晉之辭夫子善之於改過
故其誡令之說亦附訓誥之餘不然夫仲尼述堯舜
刪詩書著為不刋以示來葉豈容其失乎且巧言者
丘明所耻恵人者子産用心著于前經此可明矣先
儒稱仲尼立一王之法始修春秋而親授丘明使之
作傳及范寗欲專糓梁一家故蒙以誣艷之譏前志
稱子産猶衆人之母善其養民而臨治鄭國能行其
恵及國人怨其丘賦之重歛故𬒳以蠆尾之謗夫傳
一經之義非曲而暢之盖不能詳也救一時之弊盖
推(一作/權)而行之非為毒也學者偏見妄云誣艷豈丘
明之失歟國人無知謗以蠆尾非子産之過矣況以
仲尼之聖作經親授豈有繆舉乎國僑既死國人皆
罷不曰恵乎冝其同巧言之為耻以遺愛而見稱也
荒孱之說敢以此聞謹對
　　　第二道
　問樂由中出音以心生自金石畢陳咸韶間作莫
　不恊和律吕感暢神靈雖嗜欲之變萬殊思慮之
　端百致敦和飾喜何莫由斯是以哀樂和睽則噍
　殺嘽緩之音應其外禮信殊衍則(一作/雖)大雅小雅
　之歌異其冝鍾期改聽於流水伯喈囬車於欲殺
　戚憂未弭子夏不能成聲感㮣形言孟甞所以抆
　泣斯則樂由志革音以情遷盖心術定其慘舒鏗
　鏘發之影響是以亡陳遺曲唐人不以爲悲文皇
　劇談杜生於斯結舌謂致樂可以導志将此音不
　足移人先王立樂之方君子審音之旨請論(一作/為)
　詳悉傾竚洽聞
對人肖天地之貌故有血氣仁智之靈生禀隂陽之
和故形喜怒哀樂之變物所以感乎目情所以動乎
心合之為大中發之為至和誘以非物則邪僻之将
入感以非理則流蕩而忘歸盖七情不能自節待樂
而節之至性不能自和待樂而和之聖人由是照天
命以窮根哀生民之多欲順導其性大為之防為播
金石之音以暢其律為制羽毛之采以飾其容發焉
爲徳華聽焉逹天理此六樂之所以作三王之所由
用人物以是感暢心術於焉慘舒也故樂記之文噍
殺嘽緩之音以隨哀樂而應乎外師乙之說以小雅
大雅之異禮信而各安於冝夫姦聲正聲應感而至
好禮好信由性則然此則禮信之常也若夫流水一
奏而子期賞音殺聲外形則伯喈興歎子夏戚憂而
不能成聲孟甞聽曲而爲之墮睫亡陳之曲唐人不
悲文皇劇談杜生靡對斯瑣瑣之濫音曽非聖人之
至樂語其悲適足以蹙匹夫之意謂其和而不能暢
天下之樂且黄鍾六律之音尚賤於末節大武三王
之事猶譏於未善況鼔琴之末技亡國之遺音又烏
足道哉必欲明教之導志音之移人粗舉一端請陳
其說夫順天地調隂陽感人以和適物之性則樂之
導志将由是乎本治亂形哀樂歌政之本動民之心
則音之移人其在兹矣帝堯之大章成湯之大濩乃
是先王立樂之方延陵之聘魯夫子之聞韶則見君
子審音之旨謹對
　　　第三道
　問建官惟百帝堯之閎規涖事惟能武成之令典
　然則簡易之理斯得爵禄之馭有經自卜洛伻圖
　述天定位别九服廣輪之數辨一圻國邑之冝乃
　六卿在郊五家為比咸用蒙士尸於厥官教以和
　親禁其愛惡惟列爵之既衆豈取士之盡賢匪徒
　百里比肩尚艱於充選抑亦一命授職咸仰於代
　耕以夫至寡治衆之言清心省事之論㑹其歸趣
　不乃異乎是以秦漢已還抑而不舉得非折衷難
　用相治乎象魏舊章人倫彞訓遟聞清論用折深
　疑
對天生民而樹之牧執政以馭邦王建國以辨其方
設官而分理列職乎庶位立民之大中以登至平皆
由此道帝堯以巍巍之功臻乎靜治故建官惟百緝
熈於大猷姬周以郁郁之風縟乎至化故涖事惟能
否揚於景鑠逮夫卜洛開基述天定位别九服而有
等建六官而分職至于六卿在郊五家為比並列官
敘教於民人嬴政并諸侯之彊姍古以自是其制不
經搢紳者罕道炎漢承孤秦之弊日給不暇相沿末
流貴因循而不比崇(疑)民𬒳乎無為之化故官雖至
簡亦可以治平姬周承二代之弊意在救時之失故
官必衆建乃能為共治此世之異時之然也雖曰六
卿五家為職甚細然由計以㑹要行之誅賞賢者旌
之以勸善不賢者罰之以去惡則列職雖云至衆取
人安不盡賢禄何由而濫尸官誠難於充選此宗周
所以治安而長乆後世所冝法則而未行也自秦歷
漢積弊相沿權冝適時放去古法居位者莫分善惡
之真考課者未見誅賞之當故列職彌衆涖事益煩
故政立而治不能進官衆而人不必賢夫清心省事
之論所以爲此弊而設非爲宗周而談也今欲捨姬
周之往軌談秦漢之末規濁源清流未見其可夫惟
簡易之深旨賢哲之異能求禮樂之深源述官師之
大義此誠逺大之閎體非陋儒之能具也管窺之微
既難於殫見蒭蕘之鄙聊備於周詢謹對
外集卷第二十五
南省試策第三道徧明(一作/偏明)
第四道策問頗㭊(疑是/頗折)折理(疑是/㭊理)土圭之影(影合/作景)
國學試策第一道是二帝(策題作/實二帝)
居士集卷第二十五　歐陽文忠公集二十五
　墓表六首
　　　尚書屯田貟外郎贈兵部貟外郎錢君墓表
君諱冶字良範姓錢氏世為彭城人後徙呉興自君
之七世祖寶又徙常州之武進曾祖諱某祖諱某父
諱某當唐末五代錢氏起餘杭據浙東西為呉越王
於是時常州或屬江南或屬呉越而武進錢氏獨不
顯一以儒學廉讓行于郷里連三世不仕宋興取江
南常州歸于有司君始以州進士舉中景徳二年甲
科試祕書省校書郎為楊州廣陵潮州海陽縣令遷
寧國軍節度推官監黃州麻城茶埸遂知縣事遷著
作佐郎知蘄州蘄水懐安軍金堂縣又遷祕書丞知
泰州如臯縣再遷屯田貟外郎通判宣州未行明道
二年六月十一日以疾卒于家享年五十有二君少
好學能為文辭家貧其母賢甞躬織絍以資其學問
每夜讀書(一有不/止字)母為滅燭止之君陽卧母且睡輒
復起讀(一有年二/十三字)州舉進士第一試禮部髙第遂中
甲科為吏長於決獄歷六縣皆有能政潮州自五代
時劉氏暴殘其民君為海陽經年民歸業者千餘户
由是海陽升為大縣潮之大姓某氏火迹其來自某
家吏捕訊之某家號冤不服太守刁湛曰獄非錢君
不可君問大姓得火所發牀足驗之疑里仇家物因
率吏入仇家取牀折足合之皆是仇人即服曰火自
我出然故遺其迹某家者欲自免也某家誠冤君即
日出某家獄致仇人以法舉州稱為(一無/此字)神明其佐
宣州數決大獄及旁近郡獄有疑者皆歸決於君工
部侍郎凌䇿知宣州尤稱君文學曰吏事不足汚子
當以文章居臺閣欲薦其文未及而䇿卒初宣州官
歲市茶于涇縣命君主之䇿子不肖以惡茶數千斤
入于官君立焚之以白䇿䇿益以此知君䇿卒君歎
曰世無知我者矣在麻城以茶課歲増五倍遂遷著
作金堂故多盜君以伍保籍民察其出入凡為盜者
許其徒告以贖罪盜遂止㑹甘露降其縣明年麥禾
大稔麥一莖五𡵨禾一莖五穗者縣人以爲君政所
致謂之錢公三瑞君歎曰吾知治民爾瑞豈吾致哉
縣人為君立生祠如臯民不農桑以鹽為生君曰使
民足以衣食鹽猶農也乃悉求鹽利害為條目民便
其利而鹽最増積以石數者至四十五萬君在如臯
時年五十或歎其仕不逹君曰使吾政行於民是逹
也蔡文忠公為御史中丞數欲引君為御史㑹君卒
君平生所為文章三百餘篇號曰晦書君之皇考贈
殿中丞母諸葛氏封萬年縣太君徙封福昌娶蔣氏
初封樂安縣君又封福清子男五人曰公餗公瑾公
輔公儀公佐蔣氏有賢行自君之卒日以君所為朂
其五子以學蔣氏後君二十年以卒卒時公瑾公輔
皆以進士及第公瑾為新鄭尉公輔以文章知名當
世為太常丞集賢校理錢氏自其相寶徙武進其居
與葬皆在其縣之遵教郷敦行里慶曆三(一作/二)年九
月庚申公餗等葬君于其居之東北原皇里水之北
至和二年三月壬午(一無上/八字)以蔣夫人從歐陽脩曰
錢姓出陸終蓋顓頊之苗裔始以士為周官乆而以
為姓自三代以來無甚顯者至唐末錢氏多居東南
及鏐乘亂世起餘杭有地十三州號兼呉越而王
者幾百年而武進錢氏獨以隱徳累世不顯豈以力
者如彼而以徳者如此哉豈其盛衰遲速之理固有
不同哉武進之錢自寶七世至君有聞又有賢子不
墜益彰其埶孰止蓋恃力者雖盛而必衰以徳者愈
遲而終顯立石刻辭其示彌逺
　　　太常博士周君墓表
有篤行君子曰周君者孝於其親友於其兄弟居父
母喪與其兄某弟某居于倚廬不飲酒食肉者三年
其言必戚其哭必哀除喪而癯然不能勝人事者蓋
乆而後復自孔子在魯而魯人不能行三年之喪其
弟子疑以為問則非魯而他國可知也孔子殁而其
後世又可知也今世之人知事其親者多矣或居喪
而不哀者有矣生能事而死能哀或不知喪禮者有
矣或知禮而以謂喪主於哀而巳不必合於禮者有
矣如周君者事生盡孝居喪盡哀而以禮者也禮之
失乆矣喪禮尤廢也今之居喪者惟仕宦婚嫁聽樂
不為此特法令之所禁爾其衰麻之數哭泣之節居
處之别飲食之變皆莫知夫有禮也在上位者不以
身率其下在下者無所望於其上其遂廢矣乎故吾
於周君有所取也君諱堯卿字子俞道州永明縣人
也天聖二年舉進士累官至太常博士歷連(一作/道)衡
二州司理參軍桂州司録知髙安寧化二縣通判饒
州未行以慶曆五年六月朔日卒于朝集之舍享年
五十有一皇祐五年某月日葬于道州永明縣之紫
微岡曽祖諱某祖諱某父諱某贈某官母唐氏封某
縣太君娶某氏封某縣君君學長於毛鄭詩左氏春
秋家貧不事生産喜聚書居官禄雖薄常分俸以賙
宗族朋友人有慢已者必厚為禮以愧之其為吏所
居皆有能政有文集二十卷君有子七人曰諭鼎州
司理叅軍曰詵湖州歸安主簿曰謐曰諷曰諲曰說
曰誼皆未仕嗚呼孝非一家之行也所以移於事君
而忠仁於宗族而睦交於朋友而信始於一郷推之
四海表于金石示之後世而勸考君之所施者無不
可以書也豈獨俾其子孫之不隕也㢤
　　　右班殿直贈右羽林軍將軍唐君墓表
嘉祐四年冬天子旣受祫享之福推恩羣臣並進爵
秩旣又以及其親若在若亡無有中外逺邇於是天
章閣待制尚書户部貟外郎唐君得贈其皇考驍衞
府君爲右羽林軍(一無/軍字)將軍府君諱拱字某(一無/某字)其
先晉原人後徙爲錢塘人曽祖諱休復唐天復中舉
明經爲建威(一作/武)軍節度推官祖諱仁恭仕呉越王
爲唐山縣令累贈諌議大夫父諱謂官至尚書職方
郎中累贈禮部尚書府君以父廕補太廟齋郎改三
班借職再遷(一作/轉)右班殿直監舒州孔城鎭澧州酒
稅廵檢泰州鹽埸漳州兵馬監押乾興元年七月某
日以疾卒于官享年四十有六府君孝悌於其家信
義於其朋友廉讓於其郷里其居於官名公鉅人皆
以為材而未及用也享年不永君子哀之有子曰介
字子方舉進士皇祐中甞為御史以言事切直貶春
州别駕當是時子方之風悚動天下巳而天子感悟
貶未至而復用之今列侍從居諌官自子方為祕書
丞始贈府君為太子右清道率府率其為尚書主客
貟外郎殿十侍御史裏行又贈府君為右監門衞將
軍其為尚書工部貟外郎直集賢院權開封府判官
又贈府君為右屯衞將軍其遷户部貟外郎河東轉
運使又贈府君為驍衞將軍蓋自登于朝以至榮顯
遇天子有事于天地宗廟推恩必及焉府君初娶博
陵崔氏贈仙游縣太君後娶崔氏贈清河縣太君皆
衞尉卿仁冀之女生一男介也五女長適太子中舍
盧圭次適歐陽昊早卒次適橫州推官髙定次適進
士陸平仲次適著作佐郎陳起慶曆三年八月某日
以府君及二夫人之喪合葬于江陵龍山之東原後
十有七年廬陵歐陽脩乃表於其墓曰嗚呼余於此
見朝廷所以襃寵勸勵臣子之意豈不厚哉又以見
士之為善者雖堙没幽鬱其潜徳隱行必有時而發
而遲速顯晦在其子孫然則為人之子者其可不自
勉哉蓋古之為子者禄不逮養則無以及其親矣今
之為子者有克自立則尚有榮名之寵焉其所以教
人之孝者篤於古也深矣子方進用於時其所以榮
其親者未知其止也姑立表以待焉
　　　胡先生墓表
先生諱瑗字翼之姓胡氏其上世為陵州(一作/京兆)人後
為泰州如臯(一作/海陵)人先生為人師言行而身化之使
誠明者逹昏愚者勵而頑傲者革故其為法嚴而信
為道乆而尊師道廢乆矣自景祐明道以來學者有
師惟先生曁泰山孫明復石守道三人而先生之徒
最盛其在湖州之學弟子去來常數百人各以其經
轉相傳授其教學之法最備行之數年東南之士莫
不以仁義禮樂為學慶曆四年天子開天章閣與大
臣講天下事始慨然詔州縣皆立學於是建太學於
京師而有司請下湖州取先生之法以為太學法至
今為著令後十餘年先生始來居太學學者自逺而
至太學不能容取旁官署(一作/字)以為學舍禮部貢舉
歲所得士先生弟子十常居四五其髙第者知名當
時或取(一作/中)甲科居顯仕其餘散在四方隨其人賢
愚皆循循雅飭其言談舉止遇之(一無/二字)不問可知為
先生弟子其學者相語稱先生不問可知為胡公也
先生初以白衣見天子論樂拜(一有/試字)祕書省校書郎
辟丹州軍事推官改密州觀察推官丁父憂去職服
除為保寧軍節度推官遂居湖學召為諸王宫教授
以疾免已而以太子中舍致仕遷殿中丞於家皇祐
中驛召至京師議樂復以為大理評事兼太常寺主
簿又以疾辭歲餘為光禄寺丞國子監直講廼居太
學遷大理寺丞賜緋衣銀魚嘉祐元年遷太子中允
充天章閣侍講仍居太學已而病不能朝天子數遣
使者存問又以太常博士致仕東歸之日太學之諸
生與朝廷賢士大夫送之東門執弟子禮路人嗟歎
以為榮以四年六月六日卒于杭州享年六十有七
以明年十月五日葬于烏程何山之原其世次官邑
與其行事莆陽蔡君謨具(一作/旦)誌于幽堂嗚呼先生
之徳在乎人不待表而見於後世然非此無以慰學
者之思乃掲于其墓之原六年八月三日廬陵歐陽
脩述
　　　瀧岡阡表
嗚呼惟我皇考崇公卜吉于瀧岡之六十年其子脩
始克表於其阡非敢緩也蓋有待也脩不幸生四歲
而孤太夫人守節自誓居窮(一作/貧)自力於衣食以長以
教俾至于成人太夫人告之曰汝父為吏廉而好施
與喜賔客其俸禄雖薄常不使有餘曰母以是為我
累故其亡也無一瓦之覆一壠之植(碑本/作殖)以庇而為
生吾何恃而能自守邪吾於汝父知其一二以有待
於汝也自吾為汝家婦不及事吾姑然知汝父之能
養也汝孤而㓜吾不能知汝之必有立然知汝父之
必將有後也吾之始歸也汝父免於母喪方逾年歲
時祭祀則必涕泣曰祭而豐不如養之薄也間御酒
食則又涕泣曰昔常(一作/吾)不足而今有餘其何及也
吾始一二見之以為新免於喪適然耳旣而其後常
然至其終身未甞不然吾雖不及事姑而以此知汝
父之能養也汝父為吏甞夜燭治官書屢廢而歎吾
問之則曰此死獄也我求其生不得爾吾曰生可求
乎曰求其生而不得則死者與我皆無恨也(一無/也字)矧
求而有得邪以其有(一本有字/作求而)得則知不求而死者
有恨也夫常求其生猶失之死而世(一作/况)常求其死
也回顧乳者劒(一作/抱)汝而立于旁因指而歎曰術者
謂我歲行在戍將死使其言然吾不及見兒之立也
後當以我語告之其平居教他子弟常用此語吾耳
熟焉故能詳也其施於外事吾不能知其居于家無
所矜飾而所為如此是眞發於中者邪嗚呼其心厚
於仁者邪此吾知汝父之必將有後也汝其勉之夫
養不必豐要於孝利雖不得博於物要其心之厚於
仁吾不能教汝此汝父之志也脩泣而志之不敢忘
先公少孤力學咸平三年進士及第為道州判官泗
綿二州推官又為泰州判官享年五十有九葬沙溪
之瀧岡太夫人姓鄭氏考諱徳儀世為江南名族太
夫人恭儉仁愛而有禮初封福昌縣太君進封樂安
安康彭城三郡太君自其家少微(一作/賤)時治其家以
儉約其後常不使過之曰吾兒不能苟合於世儉薄
所以居患難也其後脩貶夷陵太夫人言笑自若曰
汝家故貧賤也(碑本無/六字)吾處之有素矣汝能安之吾
亦安矣自先公之亡二十年脩始得禄而養又十有
二年列官于朝始得贈封其親又十年脩為龍圗閣
直學士尚書(一無尚/書字)吏部郎中留守南京太夫人以
疾終(一作/卒)于官舍享年七十有二又八年脩以非才
入副樞宻遂參政事又七年而罷自登二府天子推
恩襃其三世故(一作/蓋)自嘉祐以來逢國大慶必加寵
錫皇曽祖府君累贈金紫光禄大夫太師中書令曽
祖妣累封楚國太夫人皇祖府君累贈金紫光禄大
夫太師中書令兼尚書令祖妣累封呉國太夫人皇
考崇公累贈金紫光禄大夫太師中書令兼尚書令
皇妣累封越國太夫人今上初郊皇考賜爵為崇國
公太夫人進號魏(一作/韓)國於是小子脩泣而言曰嗚
呼為善無不報而遲速有時此理之常也惟我祖考
積善成徳冝享其隆雖不克有於其躬而賜爵受封
顯榮襃大實有三朝之錫命是足以表見於後世而
庇頼其子孫矣乃列其世譜具刻于碑旣又載我皇
考崇公之遺訓太夫人之所以教而有待於脩者並
掲于阡俾知夫小子脩之徳薄能鮮遭時竊位而幸
全大節不辱其先者兵來有自熈寜三年歲次庚戍
四月辛酉朔十有五日乙亥男推誠保徳崇仁翊戴
功臣觀文殿學士特進行兵部尚書知青州軍州事
兼管内勸農使充京東東路安撫使上柱國樂安郡
開國公食邑四千三百户食實封一千二百户脩表
　　　集賢校理丁君墓表
君諱寶臣字元珍姓丁氏常州晉陵人也景祐元年
舉進士及第為峽州軍事判官淮南節度掌書記杭
州觀察判官改太子中允知剡縣徙知端州遷太常
丞愽士坐海賊儂智髙䧟城失守奪一官徙置黃州
乆之復得太常丞監湖州酒稅又復博士知諸曁縣
編校祕閣書籍遂為校理同知太常禮院君為人外
和怡而内謹立望其容貌進趨知其君子人也居郷
里以文行稱少孤與其兄篤於友悌兄亡服喪三年
曰吾不幸㓜失其親兄吾父也慶曆中詔天下大興
學校東南多學者而湖杭尤盛君居杭學為教授以
其素所學問而自修於郷里者教其徒乆而學者多
所成就其後天子患館閣職廢特置編校八貟其選
甚精乃自諸曁召居祕閣君治州縣聽決精明賦役
有法民畏信而便安之其始治剡也如此後治諸曁
剡鄰邑也其民聞其來讙曰此剡人愛而思之謂不
可復得者也今吾民乃幸而得之而君亦以治剡者
治之由是所至有聲及居閣下淡然不以勢利動其
心未甞走謁公卿與諸學士羣居恂恂人皆愛親之
蓋其召自諸曁也以材行選及在館閣乆而朝廷益
知其賢英宗毎論人物屢稱之國家自削除僣偽東
南遂無事偃兵弛備者六十餘年矣而嶺外尤甚其
山海荒闊列郡數十皆爲下州朝廷命吏常以一縣
視之故其守無城其戍無兵一日智髙乘不備䧟邕
州殺將吏有衆萬餘人順流而下潯梧封康諸小州
所過如破竹吏民皆望而散走獨君猶率羸卒百餘
拒戰殺六七人旣敗亦走初賊未至君語其下曰幸
得兵數千人伏小湘峽扼至險以擊驕兵可必勝也
乃請兵於廣州凡九請不報又甞得賊覘者一人斬
之賊旣平議者謂君文學冝居臺閣備侍從以承顧
問而眇然以一儒者守空城提百十飢羸之卒當萬
人卒至之賊可謂不幸而天子亦以謂縣官不素設
備而責守吏不以空手捍賊冝原其情故一切輕其
法而君以甞請兵不得又能拒戰殺賊則又輕之故
他失守者皆奪兩官而君奪一官巳而知其賢復召
用後十餘年御史知雜蘇寀受命之明日建言請復
治君前事奪其職而黜之天子知君賢不可以一眚
廢而先帝巳察其罪而輕之矣又數更大赦且罪無
再坐然猶以御史新用故屈君使少避而不傷之也
乃用其校理歲滿所當得者即以君通判永州方待
闕於晉陵以治平四年四月某甲子暴中風眩一夕
卒享年五十有八累官至尚書司封貟外郎階朝奉
郎勲上輕車都尉曾祖諱某祖諱某皆不仕父諱某
贈尚書工部侍郎母張氏仙游縣太君君娶饒氏封
晉陵縣君先卒子男四人曰隅曰除曰隮皆舉進士
曰恩兒才一歲女一人適著作佐郎集賢校理胡宗
愈君旣卒天子憫然推恩録其子隅為太廟齋郎君
之平生履憂患而遭困阨處之安焉未甞見戚戚之
色其於窮逹壽夭知有命固無憾於其心然知君之
賢哀其志而惜其命止於斯者不能無恨也於是相
與論著君之大節伐石紀辭以表見於後世庶幾以
慰其思焉熈寧元年六月十四日廬陵歐陽脩述
居士集卷第二十五
　熈寧五年秋七月男發等編定
　　紹熈二年三月郡人孫謙益校正
　周君墓表諸本皆作君諱某字某某州某縣人朝
　佐竊謂篤行君子正頼公文以傳逺豈可逸其名
　字郷里乃為考舂陵志悉書之
錢君墓表悉求(一作/多求)賢行(一作/節行)
唐君墓表父諱謂(一作/渭)
胡先生墓表景祐明道(一作明道/景祐為是)於京師(於一/作于)
瀧岡阡表吾始(石本作/始吾)
丁君墓表召自諸曁也以材行選(也一/作巳)曾祖諱輝祖
諱諒父諱柬之(一本/如此)
居士集卷第二十六　歐陽文忠公集二十六
　　墓誌四首
　　　尚書虞部貟外郎尹公墓誌銘
公諱仲宣姓尹氏尹氏世居太原無顯者由公之父
贈刑部侍郎諱文化始舉毛詩登某(一無/此字)科(一有/能字)以
材敏稱於當時仕至尚書都官郎中於今人士語尹
氏者徃徃能稱其名字由是始有聞人刑部葬其父
於河南今爲河南人公舉周易咸平三年中第歷梓
州銅山鳯翔麟游二主簿京兆府司理叅軍潞州襄
垣主簿遷汝州梁(一有/縣字)懷州武陟二令又遷蜀州軍
事判官薦其能者數十(一作/十數)人拜大理寺丞太子中
舍殿中丞國子博士尚書虞部貟外郎歷知汝州之
葉鄭州之滎陽(一有/縣字)又知大寜監通判華州又知資
州皆有政(一作/能)績最後知郢州至州之三日晨起衣
冠得疾(一有及寢/而三字)卒實景祐四年三月七日也年七
十一以五年十一月二十八日葬壽安母鄭氏徳興
縣太君妻張氏壽安縣君子七人源洙湘沖淑沂泳
諸孫十餘人公旣卒許州進士朱生遊資州資人(一/作)
(州)家家能道公之遺事及聞公喪皆巷哭其吏與民
各以其類之浮屠發哀受弔朱生旣得公善十餘事
爲作遺愛録以遺資人朱生未甞識公者而言若兹
信矣嗚呼善人之爲善也生不赫赫於當時則其遺
風餘思在乎人者必有時而著公生而爲善殁也見
思(一作殁也見稱/斯可知也已)銘者所以名其善功以昭後世也
(一有/夫字)銘曰
物塞而通必艱其初至于大亨乃燁而敷尹氏之先
乆窒不耀自公再世始發其奥公不墜徳有善在人
孰當其興在子與孫(一作在/于子孫)
　　　尚書兵部貟外郎知制誥謝公墓誌銘
朝散大夫行尚書兵部貟外郎知制誥知鄧州軍州
事兼管内勸農使上輕車都尉陽夏縣開國男食邑
三百户賜紫金魚袋謝公諱絳字希深其先出於黃
帝之後任姓之别爲十族謝其一也其國在南陽宛
三代之際以微不見至詩嵩髙始言周宣王使召公
營謝邑以賜申伯蓋謝先以失國其子孫散亡以國
爲姓歷秦漢魏益不顯至晉宋間謝氏出陳郡者始
爲盛族公之皇考曰太子賔客諱濤其爵陳留伯至
公開國又爲陽夏男皆在陳郡故用其封復因爲陳
郡人然其官邑卒葬隨世而遷其譜自八世而下可
見曰八代祖汾為河南緱氏人至五代祖希圖始遷
而南或葬嘉興或葬麗水自皇考巳上三代皆葬杭
州之冨陽公以寶元二年四月丁卯來治鄧其年十
一月已酉以疾卒于官以逺不克歸于南即以明年
八月得州之西南某山之陽遂以葬公享年四十有
五初娶夏侯氏先卒今舉以祔後娶髙氏文安縣君
三男六女男某皆將作監主簿女一早亡五尚㓜公
之卒其客歐陽脩弔而哭于位退則歎曰初賔客之
薨脩獲銘其徳納諸冨陽之原今又哭公之喪哭者
在位莫如脩舊蓋甞銘其世矣乃論次其終始曰公
年十五起家試秘書省校書郎復舉進士中甲科以
奉禮郎知潁州汝隂縣遷光禄寺丞上書論四民失
業楊文公薦其材召試充秘閣校理再遷太常丞通
判常州丁母晉陵郡君許氏憂服除遷太常博士用
鄭氏經唐故事議昭武皇帝非受命祖不冝配享感
生帝天聖中天下水旱而蝗河決壞滑州又上書用
洪範五行京房傳推災異所以爲天譴告之意極陳
時所闕失無所諱與修眞宗國史遷祠部貟外郎
直集賢院通判河南府移書丞相言歲凶嵩山宫冝
罷勿治又上書論妖人方術士不冝出入禁中請追
所賜先生處士號歲滿權開封府判官再遷兵部貟
外郎爲三司度支判官上書論法(一作/詔)禁密花透背
詔書云自内始今内人賜衣復下有司取之是爲法
而自戾無以信天下又言後苑作官市龜筒亦禁物
民間非所有有之爲犯法因請罷内作諸器皆以其
職言又言有司多(一無/此字)求上旨(一有/多字)從中出而數更
且謂號令數變則虧國體利害偏聽則惑聦明請者
務欲各行而守者患於不一請凡詔令皆由中書樞
密院然後行郭皇后廢上書用詩白華引申后襃姒
以爲戒景祐元年丁父憂服除(一本賔客薨于京/師以喪南歸三年)召
試知制誥判流内銓諌者言李照新定樂不可用下
其議議者乆不决公爲兩議曰宋樂用三世矣照之
法不合古吾從舊乃署其一議曰從新樂者異署議
者皆從公署公爲人肅然自脩平居温温不妄喜怒
及其臨事敢言何其壯也雖或聽或否或論髙而不
能行或後果如其言皆傅經據古切中時病三代巳
來文章盛者稱西漢公於制誥尤得其體世所謂常
楊元白不足多也公旣以文知名至於爲政無所不
逹自汝隂巳有能名佐常州至今常人思之錢思公
守河南悉以事屬之是時莊獻明肅太后莊懿太
后起二陵於永安至於鐵石畚鍤不取一物於民而
足修國子學教諸生自逺而至者百餘人舉而中第
者十八九河南人聞公喪皆出涕諸生畫像於學而
祠之初吏部擬官以圭田有無為均公取州縣田覆
其實者凖其方之物賈(一作/價)差為多少掲之省中它
有名而無實者皆不用人以為便天下之吏有定職
而無定貟故選者常患其多而乆積吏縁以姦至公
為之選而集者有不逾旬而去天下皆稱其平其遇
事尤劇(一有/處字)尤若簡而有餘及求知鄧州其治益以
寛靜為本州遂無事先時有妖僧者以偽言誘民男
女數百人徃徃晝夜為㑹凡六七年不廢公則取其
首惡二人寘之法餘一不問民始知公法可畏而安
於不苛南陽堰引湍水漑公田水之來逺而少能及
民而堰(勑列/反)墩破公議復召信臣故渠以罷鄧人
歲役而以水與民大興學舍皆未就而卒始公來鄧
食其廩者四十餘人或疑其多及其喪為之制服其
治衣􁈊纔二婢至三從孤弟妹皆聚而食之卒之日
廩無餘粟家無餘貲入哭其堂椸無新衣然平生(一/有)
(好施/宗族)喜賔客談宴怡怡如也自少而仕凡三十年間
自守不回而外亦不為甚異此其始終大節也(一無/也字)
(下有昔太史公世稱其文善以多為少今予不能乃/不暇具書公之事而特著其大者略書之噫公之事)
(何多歟繁予文而不克究使公而壽且用極其材則/凡今所書又有不暇書而又著其尤大者爾將葬其)
(嗣子某/來乞銘)銘曰
壽吾不知命繫其偶不俾其隆安歸其咎惟徳之明
惟仁之茂惟力之爲而公之有
　　　資政殿學士尚書戸部侍郎簡肅薛公墓誌
　　　銘
明道二年尚書禮部侍郎叅知政事河東公以疾告
歸其政天子曰吾不可以數煩公乃詔優公不朝而
使視事如故居歲中數以告乃得還第又數以告然
後拜公爲資政殿學士戸部侍郎判尚書都省罷其
政事景祐元年八月庚申公薨于家年六十有八贈
兵部尚書公諱奎字宿蓺姓薛氏薛氏之先出於黄
帝之後任姓任姓之别為十族薛者奚仲之始封也
其後奚仲去遷邳而仲虺留居薛春秋之際以國見
經而其子孫後以為氏此其譜也隋唐之間薛姓居
河東者為最盛公絳州正平人也曽王父贈太保諱
某大王父贈太傅諱某王父殿中丞贈太師諱某三
世皆不顯而以公貴初太宗皇帝伐并州太師以
䇿干行在不見用罷公生十餘歲已能屬文辭太師
顧曰是必大吾門吾復何為乃不復事生業務施貸
以賙鄕閭曰吾有子矣後何患後五十年公始佐今
天子叅政事為世名臣如其言公為人敦篤忠烈果
敢明逹初舉進士為州第一讓其里人王嚴而居其
次於是鄕里皆稱之淳化三年再舉乃中授秘書省
校書郎隰州軍事推官始至取州獄巳成書活冤者
四人徙儀州推官士爭薦其能丁太夫人憂服除用
薦者拜大理寺丞知興化軍莆田縣悉除故時王氏
無名租莆田人至今以為徳遷殿中丞知河南長水
縣徙知興州州舊鑄鐵錢用功多人以為苦公乃募
民有力者弛其山使自為利而收其鐵租以鑄悉罷
役者人用不勞遷太常博士御史中丞向敏中薦公
材中御史就拜監察御史召爲殿中侍御史判三司
都磨勘司賜緋衣銀魚出為陜西轉運副使坐舉人
免官居數月通判陜府歲餘召還臺安撫河北稱旨
改尚書户部貟外郎淮南轉運使江淮制置發運使
開揚州河廢其三堰以便漕船歲以八百萬石食京
師其後罕及其多轉吏部貟外郎丁太師憂去職不
許居二歲入爲三司戸部副使與三司使李士衡爭
事省中士衡扳時權貴人為助公拜户部郎中直昭
文館出知延州遷吏部郎中入為龍圖閣待制知開
封府遷右諌議大夫御史中丞契丹使蕭從順來朝
是時莊獻明肅太后垂簾聽政從順舉止多不遜
以謂南使至契丹者皆見太后遂請見之朝議患之
未有以决公獨以理折之從順乃止而嫉公者讒其
漏禁中語由是拜集賢院學士出知并州改知秦州
秦州宿重兵兵甞慊食公為勤儉積畜教民水種歲
中遷樞密直學士知益州而秦之餘粟積者三百萬
征筭之衍者三十萬覈民舊隱田數百頃所得芻粟
又十餘萬秦州之民與其蕃(一作/夷)落數千人詣轉運
使請留不果公在開封以嚴為治肅清京師京師之
民至私以俚語目公且相戒曰是不可犯也囹圄為
之數空而至今之人猶或目之及居蜀尤有善政民
有得偽蜀時中書印者夜以錦囊掛之西門門(一作/閽)
者以白蜀人隨之者萬計皆恟恟(一作/詾詾)出異語且觀
公所為公顧主吏藏之略不取視民乃止老媪告其
子不孝者子訴貧不能養公取俸錢與之曰用此為
生以養母子遂相慈孝里冨人三女皆孤民或妄爭
其産公析其貲為三為嫁其女於是人皆以公為仁
恩蜀人喜亂而易揺公旣鎭以無事又能順其風俗
從容宴樂及其臨事破姦發伏逆見隨決如逄蒙之
射而方朔之占無一不中蜀人(一作/其後)愛且畏之以比
張尚書詠而不苛開封天子之畿益州蜀一都㑹皆
世號尤難理者而公尤有名其猛寛之政前後異施
可謂知其方矣入拜龍圖閣直學士權三司使遂拜
叅知政事公入謝上曰先帝甞言卿可用吾今用卿
矣公益感激自勵而素剛毅守節不苟合旣與政尤
挺立無所牽隨然遂欲繩天下無細大一入於規矩
徃徃不可其意則歸卧于家歎息憂愧輙不食家人
笑其何必若此公曰吾慚不及古人而懼後世譏我
也公甞使契丹與其君臣語而以論議服其坐中其
後契丹使來必問公所在及聞已用乃皆喜曰是得
人矣邊吏得諜者言契丹欲弃約舉兵上亟召大臣
議或欲選將増兵公曰契丹畏誓而貪利且無隙以
開其端其必不動不宜失持重之勢而使其可窺已
而卒無事他日上顧公曰果如公言於是益重之明
道二年莊獻明肅太后欲以天子衮冕見太廟臣下
依違不決公獨爭之曰太后必若王服見祖宗若何
而拜乎太后不能奪爲改他服太后崩上見羣臣泣
曰太后疾不能言而猶數引其衣若有所屬何也公
遽曰其在衮冕也然服之豈可見先帝乎上大悟卒
以后服葬於是益以公為果可用也(一無也字下有/而不至乎大用)
(終/焉)公先娶潘氏早卒後娶趙氏今封金城郡夫人子
男一人直孺大理寺丞女五人長適故職方貟外郎
張竒其次適故開封府士曹叅軍喬易從早亡次適
太原王拱辰早亡次適廬陵歐陽脩次又適王氏公
旣貴贈其曽祖而下三室曰太保太傳太師追封曽
祖妣某氏某夫人祖妣某氏某夫人妣某氏某夫人
公性孝慈雖在大位家人勤儉不知爲驕奢諸子㓜
孤撫養不異平生所為文章四(一作/二)十卷直而有氣
如其為人五年某月某甲子其孤直孺奉其柩自京
師葬于絳州以某年某月某甲子即事先期狀公之
功行上之太常太常議曰謚法一徳不懈曰簡執心
決斷曰肅今其狀應法乃謚曰簡肅銘曰
薛夏之封以國為姓其後河東隋唐最盛公世載徳
實河東人必大其門太師之云公之從事以難為易
叅于大政不撓不牽屢決大議有言炳然公不為相
告病還家賵賻之榮尚書是加公有敏徳焯其行事
公有令名有司之謚事告之史謚傳子孫又刻銘章
納于墓門
　　　贈尚書度支貟外郎張君墓誌銘
君諱思字希聖青州人也曽祖諱庭實不仕祖諱昻
贈尚書職方郎中父諱從化尚書駕部貟外郎贈秘
書少監母河南縣太君朱氏君天禧四年舉進士及
第爲濰州司理叅軍青州益都縣主簿開封府倉曹
叅軍改秘書省著作佐郎知益都縣再遷秘書丞太
常博士通判閬州權知興元府景祐四年九月十七
日以疾卒于官享年六十有四君世以明經仕宦至
君始爲辭章舉進士官雖卑事親能盡其養不知其
禄之薄也退與妻子惡衣𬞞食無難色居親喪盡哀
葬其家三十餘喪郷里稱其孝爲吏所至有能名京
柬歲大飢所在盗賊起獨君所治益都無盗而賑䘏
飢人比他縣尤多安撫使以為言詔書襃美在閬州
治嘉陵江石隄民至今頼之君為博士時其弟愈猶
為布衣君甞歎曰吾年四十有七始以進士及第今
且老吾志其衰矣顧其三子曰是必大吾門因獨念
其弟愈先君之所愛也乃欲致其仕以冀一子恩得
以命其弟顧貧未能去禄仕毎以為恨巳而其子唐
卿舉進士第一君聞之喜且泣曰吾志其就矣乃上
書求致仕且欲官其弟愈未及而卒君娶王氏馮翊
縣君後君二十二年以卒子男三人唐卿將作監丞
通判陜府唐輔孟州濟源縣尉皆早卒唐民今爲秘
書丞女二人長適屯田貟外郎任沆次早卒孫男二
人曰危行果行孫女二人皆尚㓜君以子恩贈尚書
度支貟外郎夫人王氏亦以子恩封長壽縣太君以
嘉祐四年十月十二日葬君夫人于青州益都縣仁
徳郷之南原銘曰
張有世序是爲青人君治益都有政于民仕也四方
昌其子孫終必返本斯之謂仁郷人之思封樹長存
居士集卷第二十六

　熈寧三年秋七月男發等編定
　　紹熈二年三月郡人孫謙益校正
尹公墓銘滎陽(此下一有/二縣兩字)及寢(一作/反寢)朱生(一作朱/公佐)公
善(此下一/有政字)
謝公墓銘終始(一作/始終)
薛簡肅公墓銘後世譏我(譏一/作議)
居士集卷第二十七　歐陽文忠公集二十七
　　墓誌五首
　　　翰林侍讀學士給事中梅公墓誌銘
翰林侍讀學士給事中(一云行給事中知許州上柱/國南昌郡開國公食邑三千)
(二百户實封六百/户賜紫金魚袋)梅公旣卒之明年其孤及其兄之
子堯臣來請銘以葬曰吾叔父病且亟矣猶卧而使
我誦子之文今其葬冝得子銘以藏公之名在人耳
目五十餘年前卒一歲予始拜公於許公雖衰且(一/無)
(此/字)病其言談詞氣尚足動人嗟予不及見其壯也然
甞聞長老道公咸平景徳之初一遇眞宗言天下
事合意遂以人主為知已當時搢紳之士(一無此/二字)望
之若不寸及巳而擯斥流離四十年間白首翰林卒
老一州嗟夫士果能自爲朴邪惟世用不用爾故予
記公終始至於咸平景徳之際尤為詳焉良以悲其
志也公諱詢字昌言世家宣城年二十六進士及第
試校書郎利豐監判官遷將作監丞知杭州仁和縣
又遷著作佐郎舉御史臺推勘官時亦未之竒也咸
平三年與考進士於崇政殿眞宗過殿廬中一見
以為竒材召試中書直集賢院賜緋衣銀魚是時契
丹數寇河北李繼遷急攻靈州天子新即位銳於為
治公乃上書請以朔方授潘羅支使自攻取是謂以
蠻夷攻蠻夷眞宗然其言問誰可使羅支者公自
請行天子惜之不欲使蹈兵間公曰苟活靈州而罷
西兵何惜一梅詢天子壯其言因遣使羅支未至而
靈州没于賊召還遷太常丞三司户部判官數訪時
事(一有使得/以書論)於是屢言西北事時邊將皆守境不能
出師公請(一有/出字)大臣臨邊督戰募遊兵擊賊(一有論/曹瑋馬)
(知節才可/用又十字)論傅潜楊瓊敗績當誅(一有以正/刑三字)而田紹
斌王榮等可責其効以贖過凡數十事其言甚壯天
子益器其材數欲以知制誥宰相有言不(一作/未)可者
乃已其後繼遷卒爲潘羅支所困而朝廷以兩鎭授
徳明徳明頓首謝罪河西平天子亦再幸澶淵(一有/以金)
(帛三/字)盟契丹而河北之兵解天下無事矣公旣見踈
不用初坐斷田訟失實通判杭州徙知蘇州又徙兩
浙轉運(一有/副字)使還判三司開拆司遷太常博士用封
禪恩遷祠部貟外郎又坐事出知濠州以刑部貟外
郎爲荆湖北路轉運使坐擅給驛馬與(一作/假)人奔喪
而馬死奪一官通判襄州徙知鄂州又徙蘇州天禧
元年復爲刑部貟外郎陜西轉運使靈州弃已乆公
與秦州曹瑋得胡蘆河路(一有無/沙二字)可出兵無沙行之
阻而能徑(一無此/八字)趨靈州遂請瑋居環慶以圖出師
㑹瑋入爲宣徽使不克而止遷工部郎中坐朱能反貶
(一作/左遷)懷州團練副使再貶(一作/改)池州天聖元年拜度
支貟外郎知廣徳軍徙知楚州遷兵部貟外郎知壽
州又知陜府六年復直集賢院又遷工部郎中改直
昭文館知荆南府召為龍圖閣待制紏察在京刑獄
判流内銓改龍圖閣直學士知并州未行遷兵部郎
中樞密直學士以徃就遷右諌議大夫入知通進銀
臺司復判流内銓改翰林侍讀學士羣牧使遷給事
中知審官院以疾出知許州康定二年六月某日卒
于官公好學有文尤(一無此/五字)喜為詩為人嚴毅修潔
而材辯敏明少能慷慨見竒眞宗自𥘉召試感激
言事自以謂君臣之遇巳而失職逾二十年始復直
於集賢(一作始復/直集賢院)比登侍從而門生故吏曩時所考
進士或至宰相居大官故其視時人常以先生長者
自處論事尤多發憤其在許昌繼遷之孫復以河西
叛朝廷出師西方而公已老不復言兵矣享年七十
有八以終(一無此/二字)梅氏逺出梅伯世乆而譜不明公
之皇曾祖諱超皇祖諱逺皆不仕父諱邈贈刑部侍
郎夫人劉氏彭城縣君子五人長曰鼎臣官至殿中
丞次曰寶臣皆(一無/皆字)先公卒次曰得臣太子中舍次
曰輔臣前將作監丞次曰清臣大理評事公之卒天
子贈賻優恤(一無此/二字)加(一作/拜)得臣殿中丞清臣衛尉
寺丞明年八(一作/九)月某日葬公宣州之某縣某郷某
原(一作葬于宣城縣/長安郷西山里)銘曰
士之所難有藴無時偉歟梅公人主之知勇無不敢
惟義之為困于翼飛中垂以歛一失其塗進退而坎
理不終窮旣晚而通惟其壽考福禄之隆(一作/終)
　　　尚書都官貟外郎歐陽公墓誌銘
公諱曄字日華於檢校工部尚書諱託彭城縣君劉
氏之室爲曽孫武昌縣令諱郴蘭陵夫人(一作蘭陵/郡無夫人)
(字)蕭氏之室爲孫贈太僕少卿諱偃追封潘原縣太
君李氏之室爲第三子於脩爲叔父脩不幸㓜孤依
于叔父而長焉甞奉太夫人之教曰爾欲識爾父乎
視爾叔父其狀貌起居言笑皆爾父也脩雖㓜巳能
知太夫人言爲悲(一作/哀)而叔父之爲親也歐陽氏世
家江南僞唐李氏時爲廬陵大族李氏亡先君昆弟
同時而仕者四人獨先君早世其後三人皆登于朝
以殁公(一有/以字)咸平三年舉進士甲科歷南雄州判官
隨閬二州推官江陵府掌書記拜太子中允太常丞
博士尚書屯田都官二貟外郎享年七十有九最後
終于家以慶曆四年三月十日葬于安州應城縣髙
風郷彭樂村於其葬也其素所養兄之子脩泣而書
曰嗚呼叔父之亡吾先君之昆弟無復在者矣其長
養教育之恩旣不可報而至於狀貌起居言笑之可
思慕者皆不得而見焉矣惟勉而紀吾叔父之可傳
于世者庶以盡脩之志焉公以太子中允監興國軍
鹽酒稅太常丞知漢州雒縣博士知端州桂陽監屯
田貟外郎知黃州遷都官知永州皆有能政坐舉人
奪官復以屯田通判歙州以本官分司西京許家于
隨復遷都官于家遂致仕景祐四年四月九日卒公
為人嚴明方質尤以潔廉自持自為布衣非其義不
輙受人之遺少而所與親舊後或甚貴終身不造其
門其涖官臨事長於決斷初為隨州推官治獄之難
決者三十六(一有/人字)大洪山竒峯寺聚僧數百人轉運
使疑其積物多而僧為姦利命公徃籍之(一有官為/岀入四字)
僧以白金千兩餽公公笑曰吾安用此然汝能聽我
言乎今歲大凶汝有積榖六七萬石能盡以輸官而
賑民則吾不籍汝僧喜曰諾飢民頼以全活陳堯咨
以豪貴自驕(一有所居為/不法五字)官屬莫敢仰視在江陵用
私錢詐為官市黃金府吏持帖强僚佐署公呵吏曰
官市金當有文符獨不肯署堯咨雖憚而止然諷轉
運使出公不使居府中鄂州崇陽素號難治乃徙公
治之至則決滯獄百餘事縣民王明與其同母兄李
通爭産累歲明不能自理至貧為人賃舂公折之一
言通則具伏盡取其産鉅萬(一有/一字)歸于明通退而無
怨言桂陽民有爭舟而相毆至死者獄乆不決公自
臨其獄出囚坐庭中去其桎梏而飲食之食訖悉勞而還
于獄獨留一人于庭留者色動惶顧公曰殺人者汝
也囚不知所以然公曰吾視食者皆以右手持匕而
汝獨以左今死者傷在右肋此汝殺之明也囚即涕
泣曰我殺也不敢以累他人公之臨事明辨有古良
吏決獄之術多如此所居人皆愛思之公娶范氏封
福昌縣君子男四人長曰宗顔次曰宗閔其二早亡
女一人適張氏亦早亡銘曰
公之明足以决於事愛足以思於人仁足以施其族
清足以潔其身而銘之以此足以遺其子孫
　　　江寧府句容縣令贈尚書兵部貟外郎王公
　　　墓誌銘(代/恕)
王氏世家開封陳留之通許鎭咸平中分通許為咸
平縣故王氏今為開封咸平人公諱某字某曾祖諱
丕祖諱祚父諱銳世以貲雄里中不樂仕宦而好施
其有以賙人之急及公而貲益衰乃歎曰吾聞施於
為政其利可以賙天下貲安足道㢤乃慨然以孔氏
尚書舉於有司累不中因就他選曰可以為政何擇
焉初任萊州萊陽主簿㑹令坐事解去公署令事告
其民曰令欲為法簡而利民博者當何為去其甚惡
可也乃縛故吏唐權條其宿惡上于州杖其脊而還
之縣之姦豪皆歛色屏氣指權相戒不可犯公法公
曰使我為令朞年不獨善人不懼惡人可使惡人爲
善也巳而河決東平公部縣丁夫數千召權署隊長
權喜曰公許我自新矣卒以丁夫治河為諸縣最歷
婺州蘭溪尉陳州項城主簿㑹歲旱蝗州守風吏按
田者言旱不為灾公與守爭至三四民得復乃巳改
潁州司法叅軍州民藥氏為盜㑹赦出入里閭操弓
矢為民害有朱氏者募客二人謀殺之法當死公曰
為法所以輔善而禁惡也今殺良民為惡盜報仇豈
法意邪乃狀列之朱氏得減死改華州司法遷蘇州
之呉江江寧之句容二縣令遂老于京師以某年某
月某日卒于家享年六十有九公好學善書喜賔客
務賙人緩急而為性寛靜沈黙(一有及於吏事敢/於所為不屈其守)左
右丞史有不如意未甞笞責諸子問之則曰刑法豈
為喜怒設邪公𥘉娶趙氏永安郡太君後娶李氏陳
留郡太君子男十人二早卒女二(一作/一)人一(一無/一字)卒
于家一適朱氏慶曆四年九月庚申葬于開封尉氏
蔣成郷栢子原之新塋於其葬也長子拱璧右侍禁
次拱之左班殿直次拱徳衛州獲嘉縣令次拱安右
班殿直次拱巳守將作監主簿次拱式尉氏縣尉次
拱辰右諌議大夫權御史中丞次拱著歙州司户叅
軍以中丞之貴累贈尚書兵部貟外郎將葬中丞君
泣而語其伯仲曰吾家通許世有隂徳于人而無興
者至吾先君不有于其躬而以貽後世小子不侫幸
得備貟御史府進退大夫之後小子何有焉然懼乎
後世徒見王氏之興而不知吾世積漸之所以來者
若此其可無銘乃來求銘銘曰
公世以貲施徳于人至公貲衰乃施于官有子之一
足大公門矧公多子多子多孫惟彼世徳如流有源
其來者逺愈積益蕃銘昭其昧以永厥存
　　　張子野墓誌銘
吾友張子野旣亡之二年其弟充以書來請曰吾兄
之喪將以今年三月某日葬于開封不可以不銘銘
之莫如子冝嗚呼予雖不能銘然樂道天下之善以
傳焉况若吾子野者非獨其善可銘又有平生之舊
朋友之恩與其可哀者皆冝見於予文冝其來請於
予也初天聖九年予爲西京留守推官是時陳郡謝
希深南陽張堯夫與吾子野尚皆無恙於時一府之
士皆魁傑賢豪日相徃來飲酒歌呼上下角逐爭相
先後以爲笑樂而堯夫子野退然其間不動聲氣衆
皆指爲長者予時尚少心壯志得以爲洛陽東西之
衝賢豪所聚者多爲適然耳其後去洛來京師南走
夷陵並江漢其行萬三四千里山砠水厓窮居獨遊
思從曩人邈不可得然雖洛人至今皆以謂無如嚮
時之盛然後知世之賢豪不常聚而交遊之難得為
可惜也初在洛時巳哭堯夫而銘之其後六年又哭
希深而銘之今又哭吾子野而銘(一有/之字)於是又知非
徒相得之難而善人君子欲使幸而乆在於世亦不
可得(一有/也)嗚呼可哀也巳子野之世曰贈太子太師
諱某曽祖也宣徽北院使樞密副使累贈尚書令諱
遜皇祖也尚書比部郎中諱敏中皇考也曽祖妣李
氏隴西郡夫人祖妣宋氏昭應郡夫人孝章皇后之
妹也妣李氏永安縣太君子野家聮后姻世乆貴仕
而被服操履甚於寒儒好學自力善筆札天聖二年
舉進士歷漢陽軍司理叅軍開封府咸平主簿河南
法曹叅軍王文康公錢思公謝希深與今叅知政事
宋公咸薦其能改著作佐郎監鄭州酒稅知閬州閬
中縣就拜秘書丞秩滿知亳州鹿邑縣寶元二年二
月丁未以疾卒于官享年四十有八子伸郊社掌坐
次從次㓜未名女五人一適人矣妻劉氏長安縣君
子野為人外雖愉怡中自刻苦遇人渾渾不見圭角
而志守端直臨事敢(一作/果)決平居酒半脫冠垂頭童
然秃且白矣予固巳悲其早衰而遂止於此豈其中
亦有不自得者邪子野諱先其上世博州髙堂人自
曽祖巳來家京師而葬開封今為開封人也銘曰
嗟夫子野質厚材良孰屯其亨孰短其長豈其中有
不自得而外物有以戕開封之原新里之鄕三世于
此其歸其藏
　　　孫明復先生墓誌銘(并序)
先生諱復字明復姓孫氏晉州平陽人也少舉進士
不中退居㤗山之陽學春秋著尊王發微魯多學者
其尤賢而有道者石介自介而下皆以弟子事之先
生年逾四十家貧不娶李丞相迪將以其弟之女(一/作)
(子)妻之先生疑焉介與羣弟子進曰公卿不下士乆
矣今丞相不以先生貧賤而欲託以子是髙先生之
行義也先生冝因以成丞相之賢名於是乃許孔給
事道輔為人剛直嚴重不妄與人聞先生之風就見
之介執杖屨侍左右先生坐則立升降拜則扶之及
其徃謝也亦然魯人旣素髙此兩人由是始識師弟
子之禮莫不歎嗟之而李丞相孔給事亦以此見稱
於士大夫其後介為學官語于朝曰先生非隱者也
欲仕而未得其方也慶曆二年樞密副使范仲淹資
政殿學士冨弼言其道徳經術冝在朝廷召拜校書
郎國子監直講甞召見邇英閤說詩(一有/且字)將以為侍
講而嫉之者言其講說多異先儒遂止七年徐州人
孔直温以狂謀捕治索其家得詩有先生姓名坐貶
監䖍州商稅徙泗州又徙知河南府長水縣簽署應
天府判官公事通判陵州翰林學士趙槩等十餘人
上言孫某行為世法經為人師不冝棄之逺方乃復
為國子監直講居三歲以嘉祐二年七月二十四日
以疾卒于家享年六十有六官至殿中丞先生在太
學時為大理評事天子臨幸賜以緋衣銀魚及聞其
喪惻然予其家錢十萬而公卿大夫朋友太學之諸
生相與弔哭賻治其喪於是以其年十月二十七日
葬先生於鄆州須城縣盧(一作/靈)泉郷之北扈原先生
治春秋不惑傳註不為曲說以亂經其言簡易明於
諸侯大夫功罪以考時之盛衰而推見王道之治亂
得於經之本義為多方其病時樞密使韓琦言之天
子選書吏給紙筆命其門人祖無擇就其家得其書
十有五篇録之藏干秘閣先生一子大年尚㓜銘曰
聖旣殁經更戰焚逃藏脫亂僅傳(一作/得)存衆說乘之
汨其原恠迁百出雜僞眞後生牽卑習前聞有欲患
　之寡攻羣徃徃止燎以膏薪有勇夫子闢浮雲刮磨
　蔽蝕相吐吞日月卒復光破昏博㦲功利無窮垠有
　考其不在斯文
　居士集卷第二十七
　　熈寧五年秋七月男發等編定
　　　紹熈二年三月郡人孫謙益校正
　梅公墓銘於許(一作/于許)見其(一作/譏其)時邊將(三字上一/有是字)
　孫先生墓銘聖旣殁經更戰焚(一作聖人旣/没經更焚)
居士集卷第二十八　歐陽文忠公集二十八
　　墓誌六首
　　　蔡君山墓誌銘
予友蔡君謨之弟曰君山為開封府太康主簿時予
與君謨皆為舘閣校勘居京師君山數徃來其兄家
見其以縣事決於其府府尹呉遵路素剛好以嚴憚
下吏君山年小位卑能不懾屈而得盡其事之詳呉
公獨喜以君山為能予始知君山敏於為吏而未知
其他也明年君謨南歸拜其親夏京師大疫君山以
疾卒于縣其妻程氏一男二女皆㓜縣之人哀其貧
以錢二百千為其賻程氏泣曰吾家素以廉為吏不
可以此汚吾夫拒而不受於是又知君山能以惠愛
其縣人而以廉化其妻妾也君山間甞語予曰天子
以六科䇿天下士而學者以記問應對為事非古取
士之意也吾獨不然乃晝夜自苦爲學及其亡也君
謨發其遺藁得十數萬言皆當世之務其後踰年天
子與大臣講天下利害為條目其所改更於君山之
藁十得其五六於是又知君山果天下之竒才也君
山景祐中舉進士初為長谿縣尉縣媪二子漁於海
而亡媪指某氏為仇告縣捕賊縣吏難之皆曰海有
　風波豈知其不水死乎且雖果為仇所殺若屍不得
　則於法不可理君山獨曰媪色有冤吾不可不為理
　乃隂察仇家得其迹與媪約曰吾與汝宿海上期十
　日不得屍則為媪受捕賊之責凡宿七日海水潮二
　屍浮而至驗之皆殺也乃捕仇家伏法民有夫婦偕
　出而盜殺其守舍子者君山亟召里民畢㑹環坐而
　熟視之指一人曰此殺人者也訊之果伏衆莫知其
　以何術得也長谿人至今喜道君山事多如此曰前
　史所載能吏號如神明不過此也自天子與大臣條
　天下事而屢下舉吏之法尤欲官無小大必得其材
方求天下能吏而君山死矣此可為痛惜者也君山
諱髙享年二十有八以某年某月某日卒今年君謨
又歸迎其親自太康取其柩以歸將以某年某月某
日葬于某所且謂予曰吾兄弟始去其親而來京師
欲以仕宦為親榮今幸還家吾弟獨以柩歸甚矣老
者之愛其子也何以塞吾親之悲子能為我銘君山
乎乃為之銘曰
嗚呼吾聞仁義之行于天下也可使父不哭子老不
哭少(一作/㓜)嗟夫君山不得其壽父母七十扶行(一作/杖)
送柩退之有言死孰謂天子墓予銘其傳不朽庶幾
以此慰其父母
　　　黃夢升墓誌銘
予友黃君夢升其先婺州金華人後徙洪州之分寧
其曾祖諱元吉祖諱某父諱中雅皆不仕黃氏世爲
江南大族自其祖父以來樂以家貲賑郷里多聚書
以招(一有/延字)四方之士夢升兄弟皆好學尤以文章意
氣自豪予少家隨(一有/州字)夢升從其兄茂宗官于隨予
爲童子(一作予時為童/子無下四字)立諸兄側見夢升年十七八
眉目明秀善飲酒談笑予雖㓜心巳獨竒夢升(一作/巳能)
(知夢升為/可竒其)後七(一作/八九)年予與夢升皆舉進士於京師
夢升得丙科初任興國軍永興主簿怏怏不得志以
疾(一有/解字)去乆之復調江陵府公安主簿時予(一作/予時)謫
夷陵令遇之于江陵夢升顔色憔悴初不可識乆而
握手嘘􁃩相飲(一作/勞)以酒夜醉起舞歌呼大噱(一作/自若)
予益悲夢升志雖衰而少時意氣尚在也後二年予
徙乾徳令夢升復調南陽主簿又遇之于鄧間常問
其平生所為文章幾何夢升慨然歎曰吾巳諱之矣
窮逹有命非世之人不知我(一有/乃字)我羞道於世人也
求之不肯出遂飲之酒復大醉起舞歌呼因(一有/大字)笑
曰子知我者(一作獨/子知我)乃肯出其文讀之(一無/二字)博辨雄
偉其(一無/此字)意氣奔放猶(一有/若字)不可禦予又益悲夢升
志雖困而獨其(一無/二字)文章未衰也是時謝希深出守
鄧州尤喜稱道天下士予因手書夢升文一通欲以
(一本改欲/以字為將)示希深未及而希深卒予亦去鄧後之守
鄧者皆俗吏(一作/庸人)不復知夢升夢升素剛不苟合負
其所有常怏怏無所施(一作憤憤/無所發)卒以不得志死于
南陽夢升諱注以寶元二年四月二十五日卒享年
四十有二其平生所為文曰破碎集公安集南陽集
几三十卷娶潘氏生四(一作其娶/温氏生三)男二女將以慶曆
四年某月某日葬于董坊之先塋(一作葬于/先塋之側)其弟渭
泣而來告曰吾兄患世之莫吾知孰可為其銘予素
悲夢升者因為之銘曰
予甞讀夢升之文至於哭其兄子庠之詞曰子之文
章電激雷震雨雹忽止閴然滅泯未甞不諷誦歎息
而不已嗟夫夢升曽不及庠不震不驚鬱塞埋藏孰
與(一作/予)其有不使其施吾不知所歸咎徒爲夢升而
悲
　　　大理寺丞狄君墓誌銘
距長沙縣西三十里新陽郷梅溪村(一作距某縣東/南若干里某原)
有墓曰狄君之墓者廼予所記(一作/紀)榖城孔子廟碑
所謂狄君栗者也始君居糓城有善政甞已見於予
文及其亡也其子遵誼泣而請曰願卒其詳而銘之
以終先君死生之賜烏虖予哀狄君者其壽止於五
十有六其官止於一卿丞蓋其生也以不知於世而
止於是若其殁而又無傳則後世遂將泯没而爲善
者何以勸焉此予之所欲銘也君字仲莊世爲長沙
人㓜孤事母鄕里稱其孝好(一作/力)學自立年四十始
用其兄棐䕃補英州眞陽主簿再調安州應城尉能
使其縣終君之去無一人爲盜薦者稱其材任治民
乃遷糓城令漢旁之民惟鄧糓爲冨縣尚書銓吏常
邀厚賂以售貪令故省中私語(一有鄧/榖二字)以一二數之
惜爲竒貨而二邑之民未甞得廉吏其豪猾習以賕
賄污令而爲自恣至君一切以法繩之姦民大吏不
便君之政者徃徃訴於其上雖按覆率不能奪君所
爲其州所下文符有不如理必輙封還州吏亦切齒
求君過失不可得君益不爲之屈其後民有訟田而
君誤斷者訴之君坐被劾已而縣籍彊壯爲兵有告
訟田之民隱丁以規避者君笑曰是甞訴我者彼冤
民能自伸此令(一有/養民)之所欲也吾豈挾此而報以罪
邪因置之不問縣民繇是知君爲愛我是歲西北初
用兵州縣旣大籍彊壯而訛言相驚(一作/警)云當驅以
備邊縣民數萬聚邑中㑹秋大雨霖米踊貴絶粒君
發常平粟賑之有司劾君擅發倉廪君即具伏事聞
朝廷亦原之又為其民正其稅籍之失而吏得歲免
破産之患逾年政大洽乃脩孔子廟作禮器與其邑
人春秋釋奠而興于學時予為乾徳令甞至其縣與
其民言皆曰吾邑不幸有生而未識廉吏者而長老
之民所記纔一人而繼之者今君也問其一人者曰
張及也推及之歲至于君蓋三十餘年是謂一世矣
嗚呼使民更一世而始得一良令吏其可不愼擇乎
君其可不惜其殁乎其政之善者可遺而不録乎君
用糓城之績遷大理寺丞知新州至則丁母夫人鄭
氏憂服除赴京師道病卒于宿州實慶曆五年七月
二十四日也曽祖諱崇謙連州桂陽令祖諱文蔚全
州清湘令父諱𣏌不仕君娶滎陽鄭氏生子男二人
遵誼遵微皆舉進士(一無/四字)女四人長適進士胡純臣
其三尚㓜其(一無/其字)銘曰
彊而仕古之道終中壽不為夭善在人宜有後銘于
石著不朽
　　　薛質夫墓誌銘
故大理寺丞薛君直孺字質夫資政殿學士贈禮部
尚書簡肅公之子母曰金城(一有/郡字)夫人趙氏質夫生
四歲為殿直公為參知政事拜大理評事遷將作監
丞景祐元年公薨天子推恩於其孤拜大理寺丞公
以忠直剛毅顯于當世質夫為名臣子能純儉謹飭
好學自立以世其家公葬絳州質夫自京師杖而行
哭至于絳州行路之人皆哀嗟之質夫少多病後公
六年以卒享年二十有四初娶向氏某人之孫某人
之女再娶王氏某人之孫某人之女皆無子嗚呼簡
肅公之世於是而絶孟子曰不孝有三無後為大此
為舜娶妻而言耳非萬世之通論也不娶而無後罪
之大者可也娶而無子與夫不幸短命未及有子而
死以正者其人可以哀不可以為罪也故曰孟子之
言非通論為舜而言可也質夫再聚皆無子不幸短
命而疾病以死其可哀也非其罪也自古賢(一作/聖)人
君子未必皆有後其功徳名譽垂世而不朽者非皆
因其子孫而傳也伊尹周公孔子顔回之道著于萬
世非其家世之能獨傳乃天下之所傳也有子莫如
舜而瞽不得為善人卒為頑父是為惡者有後而無
益為善雖無後而不朽然則為善者可以不懈為簡
肅公者可以無憾也使簡肅公無憾質夫無罪全其
身終其壽考以從其先君于地下復何道㢤某娶簡
肅公之女質夫之妹也常哀質夫之賢而不幸傷簡
肅公之絶世閔金城夫人之老而孤故爲斯言庶幾
以慰其存亡者巳悲夫銘曰
死而有祀四世之間死而不朽萬世之傳簡肅之徳
質夫之賢雖其閟矣乆也其存
　　　隴城縣令贈太常博士吕君墓誌銘
君(一本上/有吕字)諱士元字佐堯江寧人也咸平二年舉明
經爲潭州醴陵尉廬州司理參軍寧州彭原廣州四
㑹縣令又為湖州司理泗州録事叅軍吉州太和秦
州隴城縣令以疾卒于官享年六十有五娶閻氏生
子四人曰淵曰溱曰淙曰淇閻氏年七十三後君十
五年以卒子淙後其母三月卒以慶曆八年十二月
二十日以閻氏之喪合葬于揚州江都縣東興郷馬
坊村先塋之次君為人剛介有節長於為政醴陵太
和皆大邑民喜鬪訟徃徃因事中吏以法吏多不免
而君日與長吏爭曲直下為邑民伺候終無毫髪過
失可得而民卒愛思之四㑹近海俗雜蠻夷君尤知
其人之利害事所經決後有欲輙改更者民必自言
于廷曰此吕君所決豈可動邪後人亦莫能改也君
仕三十餘年以一縣令之禄衣食其族四十餘口雖
薄而必均夫人閻氏尤能爲勤儉子淵溱皆舉進士
溱有賢材以文學選中第一今淵爲祕書丞溱著作
郎直集賢院以溱官得封贈贈君太常博士毋夫人
封天長縣太君嗚呼吕君官雖卑惠於其民足以為
政禄雖薄周於其族足以為仁身雖不顯而有子以
大其門足以彰為善之効君之皇祖諱𥙿贈兵(一作/工)
部尚書皇考諱文膺官至太子左賛善大夫自宋興
百年間吕姓之族五顯于世君之叔父刑部侍郎集
賢院學士文仲實為先朝名臣而今君有賢子又將
顯吕氏之族于後於其葬也是宜銘以誌其銘(一作/墓)
曰
善無不報報不必同或在其後或及其躬積乆發遲
逾(一作/愈)逺彌昌如其不信考此銘章
　　　尹師魯墓誌銘
師魯河南人姓尹氏諱洙然天下之士識與不識皆
稱之曰師魯蓋其名重當世而世之知師魯者或推
其文學或髙其議論或多其材能至其忠義之節處
窮逹臨禍福無愧於古君子則天下之稱師魯者未
必盡知之師魯為文章簡而有法博學彊記通知今
古(一作/古今)長於春秋其與人言是是非非務窮盡道理
乃已不為苟止而妄隨而人亦罕能過也遇事無難
易而(一無/此字)勇於敢為其所以見稱於世者亦所以取
嫉於人故其卒窮以死師魯少舉進士及第為絳州
正平縣主簿河南府戸曹參軍邵武軍判官舉書判
拔萃遷山南東道掌書記知伊陽縣王文康公薦其
才召試充舘閣校勘遷太子中允天章閣待制范公
貶饒州諫官御史不肯言師魯上書言仲淹臣之師
友願得俱貶貶監郢州酒稅又徙唐州遭父喪服除
復得太子中允知河南縣趙元昊反陜西用兵大將
葛懷敏奏起為經略判官師魯雖用懷敏辟而尤為
經略使韓公所深知其後諸將敗於好水韓公降知
秦州師魯亦徙通判濠州乆之韓公奏得通判秦州
遷知涇州又知渭州兼涇原路經略部署坐城水洛
與邊臣(一作/將)異議徙知晉州又知潞州為政有惠愛
潞州人至今思之累遷官至起居舍人直龍圖閣師
魯當天下無事時獨喜論兵為叙燕息戍二篇行于
世自西兵起凡五六歲未甞不在其間故其論議益
(一作/亦)精密而於西事尤習其詳其為兵制之說述戰
守勝敗之要盡當今之利害又欲訓土兵代戍卒以
減邊用為禦戎長乆之䇿皆未及施為而元昊臣西
兵解嚴師魯亦去而得罪矣然則天下之稱師魯者
於其材能亦未必盡知之也初師魯在渭州將吏有
違其節度者欲按軍法斬之而不(一作/未)果其後吏至
京師上書訟師魯以公使錢貸部將(一作訟師/魯自盗)貶崇
信軍節度副使徙監均州酒稅得疾無醫藥舁至南
陽求醫疾革隱(一作/憑)几而坐顧稚子在前無甚憐之
色與賔客言終不及其私享年四十有六以卒師魯
娶張氏某縣君有兄源字子漸亦以文學知名前一
歲卒師魯凡十年間三貶官喪其父又喪其兄有子
四人連喪其三女一適人亦卒而其身終以貶死一
子三歲四女未嫁家無餘貲客其喪于南陽不能歸
平生故人無逺邇(一作/近)皆徃賻之然後妻子得以其
柩歸河南以某年某月某日葬于先塋之次余與師
魯兄弟交甞銘其父之墓矣故不復次其世家焉銘
曰
藏之深固之密石可朽銘不滅
居士集卷第二十八

　熈寧五年秋七月男發等編定
　　紹熈二年二月郡人孫謙益校正
黃夢升墓銘後二年(一作後/又二年)飲之酒(之一/作以)獨其文章
未衰也(一作文章/獨未衰)因為(一作/乃為)
　又别本南陽主簿黃君墓誌銘　予友黄君夢升
　其先婺州金華人後徙洪州之分寧其曽祖諱某
　祖諱某父諱某皆不仕黃氏世為江西大族自其
　祖父以來樂以家貲賑施郷里多聚書以招延四
　方之士夢升兄弟皆好學尤以文章意氣自豪予
　少家隋州夢升從其兄官于隋予時為童子見夢
　升年十七八眉明秀善飲酒談笑予雖㓜巳能知
　夢升為可竒其後八九年與予皆舉進士于京師
　夢升得丙科初任興國軍永興主簿怏怏不得志
　以疾解去乆之復調江陵府公安主簿予時謫夷
　陵令遇之于江陵夢升顔色憔悴初不能識乆而
　握手吁􁃩相勞以酒夜醉起舞歌呼自若予益悲
　夢升志雖衰而少時意氣尚在也後又二年予徙
　乾徳令夢升復調南陽主簿又遇之于鄧間甞問
　其平生所為文章幾何夢升慨然曰吾巳諱之矣
　窮逹有命非世人不知我乃我羞道於世人也求
　之不肯出遂飲以酒復大醉起舞歌呼因大笑曰
　獨子知我者也乃肯出其文其博辯雄偉意氣奔
　放猶若不可禦予又益悲夢升志雖困而其文章
　獨未衰也是時謝希深守鄧州尤喜稱道天下士
　予因手書夢升文一通將示希深未及而希深卒
　予亦去鄧後之守鄧者皆庸人不復知夢升夢升
　素剛不苟合負其所有常憤憤無所發卒以不得
　志死于南陽夢升諱注以寶元二年四月某日卒
　享年四十有二其平生所為文曰破碎集公安集
　南陽集凡若干卷其娶温氏生四男二女以某年
　某月某日葬于先塋之側其弟渭泣而來告曰吾
　兄患世之莫知孰可為其銘予素悲夢升者乃為
　之銘曰
　予甞喜讀夢升之文至於哭其兄子庠之辭曰子
　之文章電激雷震雨雹忽止閴然滅泯未始不諷
　誦嘆息而不已嗟夫夢升曽不及庠不震不驚鬱
　塞埋藏孰予其有不使其施吾不知夫歸咎徒為
　夢升而悲
　　　與黃渭小簡
　脩啓多事不及周謹鄙文或可刋石望只依首尾
　不須添他語亦不必平空及不用官銜惟書刻人
　欲署姓名無妨墨本乞三五紙乍别保愛脩再拜
　　叔祖夢升學問文章五兵從橫制作之意似徐
　　陵庾信使同時遇合未知孰先孰後也然不幸
　　得人間四十年尔使之白髪角逐於英俊之埸
　　又未知與歐陽文忠公孰先孰後也夢升旣乖
　　啎不逢嘗以文哭世父長善云髙明之家尚為
　　鬼瞰子之文章豈無物憾蓋自道也安世十三
　　弟秀而不實使人氣塞於今孫曽特多英妙之
　　質力學不休安知來者之不如今也紹聖元年
　　五月諸孫庭堅記
　　右黃夢升墓銘公年三十八所作眞蹟今藏興
　　國軍呉氏字畫端麗雖似淨本然亦間有塗改
　　校今衆本凡增損異同七十餘字疑公後甞修
　　潤或傳冩差訛今録示後人併以元帖并山谷
　　跋附焉
狄君墓銘至君(一作/君至)
居士集卷第二十九　歐陽文忠公集二十九
　　墓誌六首
　　　尚書主客郎中劉君墓誌銘(并序)
君諱立之字斯立姓劉氏吉州臨江人也曽祖諱逵
祖諱琠當五代時避亂皆不仕父諱式官至尚書工
部貟外郎掌三司磨勘十餘年能其職世以其官名
其家君少孤能自立舉進士為福州連江尉睦州青
溪主簿宣州南陵令改大理寺丞知婺州金華縣太
子中舍知梓州中江縣通判瀘州瀘州接西南夷常
用武人為守而夷數怨叛議者以謂武人不習夷情
以生患冝得能吏通判州事君始以材選至則為明
約束止侵欺曰必使信自我始夷人安之凡君之所
更立至今用(一作/因)以為法而夷亦至今不叛通判常
州知髙郵軍累遷殿中丞國子博士尚書虞部比部
貟外郎知潤州皆有能政以能選為提點福建路刑
獄察獄之冤死者奏黜知泉州蘇壽與其通判張太
沖福建七州皆震悚(一作/慄)御史考其課為天下第一
遷司勲貟外郎開封府判官荆湖北路轉運使坐舉
官免杜衍李若谷范仲淹等皆言方天下多事時(一/作)
(方今天/下多事)如劉某者不宜乆居于家(一作/外)乃復起為比
部貟外郎知漣水軍言事者以謂自元昊反一方用
兵而天下之民弊財絀於上而盜起於下然州縣吏
猶習故態苟簡弛壞(一作/曼)如無事時於是大選轉運
使以按察諸路君以選為荆湖北路轉運使他路繩
吏或過急而𬒳按劾者多不服君所舉察簡而(一作/其)
賢否無不當是時廣西湖南䕫峽諸蠻皆叛亂君所
部下溪辰州彭氏蠻亦折誓柱招集亡命移書州縣
州縣使人徃者(一無/者字)輙囚辱侮慢(一作侮/慢辱囚)辰鼎澧(一/作)
(鼎澧/辰)三州守吏皆言蠻叛有迹請加兵詔書問君君
曰蠻道辰溪落鶴水悍激可下不可上其必不敢輙
出而辰州土丁勝兵者三萬人冝積粟利兵為備而
已因言蠻類雖人冝鳥獸畜其小嘲秋抵觸驅而逺
之耳若必擾伏制從至戾其性則噪呼跑虣駭起而
奔突乃欲力追而捕之則散漫山林我弊而彼逸凡
湖廣之患皆如此也天子以其言然下三州毋得妄
動一聽君所為而蠻亦卒無事復為司勲貟外郎判
三司度支句院改鹽鐵判官假太常少卿接伴契丹
使者遂送之明年遂使于契丹還言澶魏築河堤非
其時必難成雖成必決不如因其所趣而導之利後
河果決商胡君仕宦四十年不營産業自復為司勲
貟外郎遂不復求磨勘凡三遷皆為知者所薦為人
沉敏少言笑與人寡合而喜薦士士由君薦者多為
聞人天章閣待制杜𣏌田瑜是也轉運鹽鐵皆掌財
賦而君常以民為先其調率有可免免之其不得已
(一有/費字)必為處畫使吏不能因縁而民不重費(一作/困)其
守官不為勢牽(一作/奪)不為利奪(一作/牽)為青溪主簿時
知州事李階通判朱正辭者皆(一有/世字)號強吏喜負其
能以折辱下士士皆承望奔走不暇獨君數以事爭
而二人者常輙屈其始皆怒後卒歎服共薦之其通
判瀘州州有鹽井蜀大姓王蒙正請歲倍輸以自占
蒙正與莊獻明肅(一有/皇字)太后連姻轉運使等皆不敢
與奪君曰倍輸於國家猶秋毫耳柰何使貧民失業
遂執不與鄂州官歲市茶五百(一作/十)萬斤君為轉運
使時三司請益(一無/益字)市一百萬君上言曰鄂人利茶
以為生今官市之多反以茶為病縱不能減柰何增
之天子為君許寛一年君曰事苟可行何必一年如
其不可雖寛十年不可也爭之不已後卒為君罷之
君在鹽鐵次當舉官掌某事(一作某/人爲)三司使欲用其
私人以空名狀請君署君不肯署而求舉者姓名三
司使不恱卒命他判官舉之其後三司使竟坐所舉
罷慶曆八年五月遷主客郎中益州路轉運使其年
十一月七日卒于官享年六十有四夫人臨沂縣君
王氏贈尚書右僕射礪之女先君若干年卒五子元
卿眞卿亦早亡敞今為大理評事攽鳯翔府推官皆
賢而有文章放太廟齋郎尚㓜四女三適人一尚㓜
以某年某月某日葬于某縣某鄕某原銘曰
劉氏顯晦以時亂治有聲王朝自君再世惟徳之貽
是將又大曷知其然君實有子
　　　翰林侍讀學士右諌議大夫楊公墓誌銘
慶曆八年春翰林侍讀學士右諌議大夫楊公年六
十有九告老即以工部侍郎致仕歸于常州其行也
天子召見宴勞賜以不拜公卿大夫咸出餞于東門
贍望咨嗟相與言曰楊公歸哉於公計為可榮於國
家計為可惜其明年九月十三日公疾革出其兵論
一篇示其子忱慥而授以言曰(一有臣/聞二字)臣子雖死不
敢忘其君父者天下之至恩大義也今臣偕不幸猶
以垂閉之口言天下莫大之憂為陛下無窮之慮者
其事有五以畢臣志死無所恨惟陛下用臣言不必
哀臣死也言訖而卒不及其私忱慥以其語并其兵
論以聞天子震悼顧有司問可以寵公者有司舉故
事以對天子曰此何足以慰吾思乃詔特贈公兵部
侍郎公少師事种放學問爲文章長於議論好讀兵
書知古兵法以謂士不兼文武不足任大事當四方
無事時數上書言邊事後二十餘年元昊叛河西契
丹舉衆違約三邊皆警天下弊於兵公於此時耗精
疲神日夜思慮創作兵車陣圖刀楯之屬皆有法天
子以歩卒五百如公之法試于庭以爲可用而世多
非其刀楯脩甞奉使河東得邊將王吉言元昊出兎
毛川爲吉所敗者用楊公(一有/刀)楯也蓋世未甞用其
術爾然公素剛(一作/剛直)少合而議者不一故不得盡用
其言夏竦經略陜西請益置土兵公言竦據内地無
破賊之謀而坐請益兵蓋虞敗事則欲以兵少為解
竦復論公不忠沮計公不能忍以語詆之其後三路
農民壯者咸墨為兵公又言兵在精不在衆衆而不
練則不整而易敗困國而難供時自將相大臣議者
皆務多兵獨公之論能如此劉平兵敗元昊圍延州
甚急而救兵不至公在河中乃僞爲書馳告延州救
兵十萬至矣因命旁郡縣具芻粮什器如其數以俟
已而元昊亦解去後公守并州即詔公為并代麟府
路經略安撫招討等使兼兵馬都部署公執勑告其
羣吏曰天子用我矣然任其事必圖其効欲責其効
必盡其方乃列六事以請曰能用臣言則受命不然
則已朝廷難之公論不已坐是徙知邢州公志之不
就皆此類也公甞為御史章獻太后兄子劉從徳為
團練使以卒其門人親戚厮養用從徳拜官爵者數
十人馬季良以劉氏壻為龍圖閣直學士公上書言
漢吕太后王禄産欲彊其族而反以覆宗唐武三思
楊國忠之禍不獨其身幾亡其國太后大怒貶監舒
州酒稅居二歲復召為御史言事愈切公祥符元年
進士及第以上書言事眞宗竒之召試不赴拜著作
佐郎累官至工部侍郎為天章閣待制龍圖閣樞密
直學士遂侍講于翰林甞為審刑院詳議官知淮陽
江隂軍三司度支判官知御史雜事判吏部流内銓
三司度支副使河北河東都轉運使知河中府陜并
邢滄杭五州所至皆有能績(一作/稱)爲人廉潔(一作/平)剛
直少屈而難犯其仁心愛物至其有所能容人多所
不及也公(一有諱/皆二字)字次公曽祖諱偉祖諱某父諱守
慶初娶張氏又娶李氏又娶李氏(一無此/八字)又娶王氏
太原郡君(一有六孫景略景亮景謨景道/景直景彦十四字/直一作宣)公卒之明
年秋其子忱以其喪歸于河南又明年二月十七日
葬于洛陽縣宣武管平洛郷之先塋公有文集十卷
兵書十五卷讀其書可以見公之志考其始終之節
可以知公之心嗚呼可謂忠矣脩為諌官時甞與公
爭議(一作/言)于朝者而且未甞識公也及其葬也其子
不以銘屬於他人而以屬脩者豈以脩言為可信也
歟然則銘之其可不信銘曰
逺矣楊氏有來其(一作其/未有)始赤泉侯功與漢俱起震
官太尉四世以公於陵正直僕射于唐師復理卿振
左拾遺文蔚獲嘉其後益衰避亂中州曽祖始(一作/遷)
南祖屈僞邦令于烏江又適南粤皇考是生晦顯(一/作)
(顯/晦)有時發于皇明在考司馬始仕坊州遂家中(一作/内)
部道徳之優司馬四子唯公克大非徒大之將又長
之世有官族孰無繫譜或絶於㣲或亡其序不絶不
亡由屢有人誰如楊世愈乆而蕃次第(一作/後嗣)弗迷昭
穆緜聮公其歸此(一作/乎)安千萬年
　　　供備庫副使楊君墓誌銘
君諱琪字寶臣姓楊氏麟州新秦人也新秦近胡以
戰射為俗而楊氏世以武力雄其一方其曽祖諱弘
信為州刺史祖諱重勲又爲防禦使太祖時為置建
寧軍於麟州以重勲為留後後召以為宿州刺史保
靜軍節度使卒贈侍中父諱光扆以西頭供奉官監
麟州兵馬卒于官君其長子也君之伯祖繼業太宗
時為雲州觀察使與契丹戰殁贈太師中書令繼業
有子延昭眞宗時為莫州防禦使父子皆為名將其
智勇號稱無敵至今天下之士至於里兒野竪皆能
道之君生於將家世以武顯而獨好儒學讀書史為
人材敏謙謹沈厚意恬如也初以父卒于邊補殿侍
後用其從父延昭任為三班奉職累官至供備庫副
使階銀青光禄大夫爵原武伯李溥為發運使以峻
法繩下吏凡溥所按行吏皆先戒以備而溥至多不
免其黜廢者數百人其聞溥來輙惶懼自失至有投
水死者君時年最少為奉職監大通堰去溥治所尤
近溥甞夜拏輕舟猝至按其文簿視其職事如素戒
以備者溥稱其才君所歷官無不稱職其後同提點
河東京西淮南三路刑獄公事君歎曰吾本武人豈
足以知士大夫哉然其職得以薦士亦吾志也其所
舉者二百餘人徃徃為世聞人甞坐所舉一人罰金
君喜曰古人拔士十或得五而吾所薦者多矣其失
者一而已君少喪父事其母韓夫人以孝聞後以恩
贈其(一無/此字)父左驍衛將軍母夫人南陽縣太君初娶
慕容氏又娶李氏有子曰畋賢而有文武材今為尚
書屯田貟外郎直史館君以皇祐二年六月壬戌卒
于淮南年七十有一皇祐三年十月甲申畋以其喪
合慕容氏之喪葬于河南洛陽杜澤原銘曰
楊世初微自河西彎弓馳馬耀(一作/躍)邊陲桓桓侍中
國屏毗太師防禦傑然竒名聲累世在羌夷時平文
勝武力衰温温供備樂有儀好賢舉善利豈私愷悌
君子神所宜康寧壽考順全歸有畋為子後可知
　　　太子中舍王君墓誌銘
王君之皇考曰贈衛尉少卿諱某皇妣曰南充縣太
君胥氏皇祖諱某皇曽祖諱某君諱汲字師黯娶胡
氏(一有/曰字)安定縣君子男三人女五人男曰尚恭尚喆
尚辭初天聖明道之間予為西京留守推官時王君
寓家河南其二子始習業國子學日從諸生請學於
予較其藝常為諸生先而尚恭尤謹飭儼然有儒者
法度予固竒王君之有是子也以故與君游而君性
簡質重然諾臨事而敏與之游者必愛其為人其後
二子者果皆以進士中第予亦罷去不復遇王君且
七年矣而尚恭來請曰不幸吾先人之亡將以今年
某月甲子葬于河南某縣某郷之某原宜得銘于石
以誌諸後世(一有予甞嘉尚恭/而從王君遊十字)乃為次其世而作銘
以遺之云
惟王氏之先長安萬年四代之祖刺史壁州遭巢猾
唐得果而留卒葬西充為郷壁公王孟有蜀或家或
禄三世不遷自君東還始家河南廣文之生舉三不中
任仕以兄主簿之卑試原武密晉城是令政專自出令
政有稱遷理之丞藍田夏雒三邑皆聞壽五十九終中
舍人在雒逢饑餔粟不殍襃功勸吏天子有詔雒人染
癘躬之不避以死勤民在法宜祀刻詩同藏惟世之揚
　　　尚書工部郎中歐陽公墓誌銘
歐陽氏世為廬陵人廬陵於五代時屬僞呉故歐陽
氏在五代無聞者淳化三年脩仲父府君始以進士
中乙科(一作太宗時脩仲父府君始/以進士中淳化三年乙科)其後為御史有
能名眞宗甞自擇御史府君以秘書丞(一有/召字)見見者
數人皆進自稱薦惟恐不用府君獨立墀下無所說
(一作/無言)明(一作/翌)日拜監察御史中丞王嗣宗指曰是獨
立墀下者眞御史也(一有/㑹字)絳州守齊化基犯法制
劾其事化基嗣宗素所惡者諷之欲使蔓其獄府
君(一有遽/拒二字)曰如詔(一作如/制所劾)而已嗣宗怒及獄上奏用
他吏覆之(一有他/吏二字)索其家得(一有金/塗二字)銅器十數
府君坐鞠獄不盡免官明年復得御史監蘄州稅又
明年遷殿中侍御史左廵使居二歲奏事殿中眞宗
識之勞曰御史乆矣亦勞乎問何所欲府君謝不任
(一作/稱)職而巳後數日眞宗語宰相與轉運使宰相疑
其有求而不先白已對以貟無闕復使與一大郡宰
相召至中書問御史家何在欲郡孰為便對曰無不
便宰相怒與海州又移睦州天禧元年入遷侍御史
二年出知泗州先是京師歲旱有浮圖人斷(一作有/僧某者)
(用浮屠/術斷一)臂禱雨官為起寺於(一有淮/上二字)龜山自京師王
公大臣皆禮下之其勢傾動(一無/動字)四方又誘民男女
投淮水死曰佛之法用此得大利而愚民歲死淮水
者幾百(一作常/數十)人至其臨溺時用其徒倡呼前後擁
之以入至有自悔欲走者(一無/者字)叫號不得免(一作而/一號不)
(得免/者)府君聞之驚(一作/大駭)曰害有大(一作/甚)於此邪盡捕
其徒詰其姦民誅數(一作/十餘)人遣還郷里者數百人遂
(一作/而)毀其寺入轉尚書司封貟外郎三司户部判官
六年為廣南東路轉運使前為使者以市舶物代俸
錢其利三倍府君歎曰(一作嶺南舊以市舶司物代/轉運使俸錢其利三倍前為)
(使者相襲乆而不/變府君至則歎曰)利豈吾欲邪使直以錢為俸今上
即位就轉工部郎中秩滿以一弊舟還無一海上物
歸朝賜金紫為兩浙路轉運使以足疾求知江州天
聖四年又求分司未得命以其年二月某日卒於江
州之廨享年六十有八以某年某月某日葬某所曽
祖諱某祖諱某僞唐吉州軍事判官父諱某僞唐屯
田貟外郎娶米氏封金壇縣君先府君以卒嗣子鑒
(一有/今字)為右侍禁武昌廵檢女二人長適某次未嫁府
君諱載字則之性方直嚴謹(一有美/儀容)治身儉薄簡言
語為政務清淨平居歛色而(一作常/正依獨)坐如對大賔終
日不少懈(一作色/不少)弛人用憚之薦舉下吏人未甞(一/作)
(不/之)知後有知者來謝皆拒不納所至官舍未甞窺園
圃至果爛墮地家人無敢取者其清如此銘曰
唐隳盜猖土裂四(一作食/有一)方鍾氏於洪入(一作/八)州自
王傳死子時敗臣于楊自梁迄周廬陵僞邦歐陽是
家世以不章(一作/彰)違命之侯廬陵王土歐陽有聞始
我仲父以貢中科來者繼武仲父之材御史其能廉
清儉恭直躬以行銘以藏之子孫之承
　　　少府監分司西京裴公墓誌銘
君諱徳𥙿(一作/谷)字某姓裴氏河中萬泉人也其九世
祖耀卿為唐名臣曽祖諱某祖諱某贈左千牛衛大
將軍父諱濟以智勇事太宗皇帝從李繼隆擊契丹
於唐河屢立戰功守鎭定十餘年威惠著于北邊咸
平中李繼遷叛河西以内客省使順州防禦使守靈
州繼遷連歲攻之城守堅不能下繼遷擊破清逺軍
而粮道絶救兵不至城乃䧟遂殁于賊贈鎭江軍節
度使累贈尚書令兼中書令追封呉國公方其殁也
詔録其子孫君以長子自四門助教拜太子右賛善
大夫累官至少府監階朝奉大夫勲上柱國爵開國
侯以老分司西京許居于京師某年某月某日以疾
卒于家享年七十有六君為人質重寛易居父喪盡
哀宗族稱其孝得父金帛悉分諸弟不有其一錢其
爲吏廉清不擾歷監藥蜜庫店宅務泗(一作/明)州粮料
院宿州酒稅知明州奉化興元南鄭二縣同判吏部
南曹通判南京留守司知蓬絳解􁆁澤沂六州皆有
能政喜自晦黙如不能言予甞問其解之鹽池君解
析纎密自前世功利㳂革損益條布如在目前寶元
中甞上書論茶鹽利害多所施行其聽獄訟敏決數
得疑獄皆強吏所不能辨者及平居議法必以仁恕
為本君初名徳昌前娶康氏後娶趙氏封平原郡君
有賢行子男三人士倫士林大理寺丞士傑衛尉寺
丞女八人長適右侍禁張用之次適大理寺丞薛寅
集賢校理孫錫大理寺丞丁某殿中丞孫祖慶庫部
貟外郎張承懿集賢校理王益柔以某年某月某日
葬君于河南登封縣之某原其孤士傑來請銘以葬
銘曰
裴始絳人於唐顯聞偉歟文獻八世有孫守節蹈義
厥聲以振忍生而耻亦終以死死義之榮令名不巳
豈惟令名報徳之隆延延裴氏其頼無窮少府之賢
寛恭信厚保身承家多其禄壽壽豐于躬禄及其嗣
爰告後人俾知所自
居士集卷第二十九
　熈寧五年秋七月男發等編定
　　紹熈二年三月郡人孫謙益校正
劉君墓銘起爲(一作起/君為)
楊公墓銘舒州(一作/徐州)以其喪歸于河南(一無其/于二字)
歐陽公墓銘左廵使(三字上一/有充字)僞唐(一作南/唐下同)
居士集卷第三十　歐陽文忠公集三十
　墓誌四首
　　　翰林侍讀學士右諌議大夫贈工部侍郎張
　　　公墓誌銘(并序)
翰林侍讀學士朝散大夫右諫議大夫上柱國清河
縣伯張公諱錫字貺之其先京兆長安人也其祖山
甫從唐僖宗入蜀留不返蜀遭王孟再亂絶於中國
中國更五代天下爲宋而蜀平張氏留蜀盖亦巳
五世矣始得去爲漢陽人又二世而張氏遂以大顯
公爲人清方敏黙爲善不倦而喜自晦歛若不欲人
知其遇人怡怡若無所不可及視其發施於事者其
義有可畏其守有不可奪其能有不可及旣巳則若
未嘗有所爲者少喜讀書至其疾革猶不釋手自經
史子集百家之說無不記覽通逹而絶口不道於人
故其(一無/此字)晚始侍讀于中上嘗歎曰自吾得張錫日
益有所聞以飛白爲博學二字賜之曰錫老矣恨得
之晚也公𥘉舉進士中大中祥符元年甲科試秘書
省校書郎知南昌縣遷萍郷令改著作佐郎又知安
逺縣徙知新州興學校以教新人新人有進士自公
始再遷太常博士監染院詔選能吏治畿縣公以選
知東明前爲令者闔門重簾以壅隔廢治公至則闢
門去簾告其人曰吾所治者三而巳彊恃力冨恃貲
刑恃贖者吾所先也其人以謂公言簡必信法簡必
嚴於是豪勢者屈而善弱者伸縣以大治工部侍郎
李及薦公材堪御史上曰李及清慎人未嘗妄有所
舉此可信也乃以爲監察御史故相丁謂貶崖州至
是議徙内地公䟽言謂姦邪弄國罪當死無可憐且
大臣竄逐本與天下棄之今復内還是違天下意由
是止徙道州玉清昭應宫災坐火事劾當死者百餘
人公䟽言天災可畏不可反以罪人而重天怒願益
脩德以塞譴人乃獲免公於御史自監察歴殿中侍
御史侍御史知雜事於尚書爲貟外郎郎中累官至
諌議大夫於外爲荆湖北路京東河北轉運使江淮
(一有/南字)兩浙荆湖發運制置使利夔路安撫使知河中
府滑州於三司爲鹽鐵判官判句院歴鹽鐵度支戸
部副使又嘗權知諫院判三班審官院太常寺國子
監於侍從爲天章閣待制龍圗閣直學士翰林侍讀
學士雖其(一作/其雖)自晦其所居人皆以爲冝其在京東
籍淄青齊濮濟鄆六州之人冒耕河壖地收租緍絹
歲二十八萬而六州之民爭訟遂息其後言利者請
稅天下橋渡以佐軍公建言津梁利人而反稅之以
爲害卒爭罷之平居退讓未嘗肯爲人先妖賊王則
反貝州兵圍乆不克而自河以北軍餉調發益急轉
運使受命者以疾留不行公自滑州權河北轉運使
命至即日馳城下軍須皆如其期其於取舎緩急常
如此公居家有常法雖貴顯衣服飲食如少賤時事
母至孝與族兄甚相友愛人以爲同産(一有平生所/爲文章有集)
(十/卷)公以皇祐元年七月十日遇疾卒于京師享年六
十有八上聞震悼以白金三百兩賜其家特贈工部
侍郎曽祖諱惟序不仕祖諱文翼復州録事參軍贈
太子中舎父諱龜從贈右諫議大夫母南陽郡太君
鄧氏自皇祖中舎君家于漢陽遂葬之至公始葬汝
州之襄城某郷某原(一作彰孝/郷保豐原)實五年閏七月十七
日也公𥘉娶程氏再娶孫氏封樂安郡君先公五十
日而卒公子五人曰子駿子充子雲(一作子/瑾下同)子諒子
眞子眞子充皆早卒於公之葬(一作/終)也子駿子雲皆
爲大理評事子諒大理寺丞有孫十人女三人長適
虞部貟外郎杜樞次早卒㓜適大理寺丞王縡銘曰
自足乎其中不求乎其外斯惟公之善晦仁能勇於
必爲善有應而無逺故公晦其終顯難於自進以晚
見嗟而壽胡不俾其遐嗚呼其奈何
　　　兵部貟外郎天章閣待制杜公墓誌銘
慶暦三年盗起京西掠商鄧均房叛兵燒光化軍逐
守吏吏不能捕天子患之問宰相誰可任者宰相言
度支判官尚書虞部貟外郎杜某名家子(一有/好字)學通
知古今冝可用乃以君爲京西轉運按察使居數月
賊平叛兵誅死明年廣西歐希範誘白崖山蠻蒙趕
襲破環州䧟鎮寧帶溪普義有衆數千以攻桂管宰
相又言前時杜某守横州言蠻事可聽冝知蠻利害
天子驛召君見便殿所對合意即除君刑部貟外郎
直集賢院廣南西路轉運按察安撫等使君至冝州
得州人呉香及獄囚歐世宏脫其械使入賊峒說其
酋豪君乗其怠急擊之破其五峒斬首數百級復取
環州因盡焚其山林積聚希範窮迫走荔波洞蒙趕
率僞將相數十人以其衆降君與將佐謀曰夫蠻習
險恃阻如捕猩猱而吾兵以苦暑難乆是進退遲速
皆不可爲故常務捐厚利以招之蓋威不足以制則
恩不能以懷此其所以數叛也今吾兵雖幸勝然蠻
特敗而來耳豈眞降者邪啖之以利後必復動乃慨
然歎曰蠻知利而不知威乆矣吾將先威而後信庻
幾信可立也(一無/比字)乃擊牛爲酒大㑹環州戮其(一作/之)
坐中者六百餘人而釋其尫病脅從與其非因敗而
降者百餘人後三日兵破荔波擒希範至并戮而醢
之以醢賜諸溪峒於是叛蠻無噍類而君威震南海
言事者論君殺降爲國失信於蠻貃天子置之不問
詔書諭君賜以金帛君即上書引咎六年徙爲兩浙
轉運使築錢塘堤自官浦至沙陘以除海患明年又
徙河北轉運使召見奏事移刻天子益知其材賜金
紫服以遣之是歲夏拜天章閣待制充環慶路兵馬
都部署經略安撫使知慶州君言殺降臣也冝得罪
將吏惟臣所使其勞未録不敢先受命天子爲君悉
録將吏賞之乃受命自元昊稱臣聽誓而數犯約抄
(一作/撓)邉邉吏避生事縱不敢爭君始至其酋孟香率
千餘人内附事聞詔君如約君言如約當還而孟香
得罪夏人勢無還理遣之必反爲邉患議未决夏人
以兵入界求孟香孟香散走自匿夏兵驅殺邉戸掠
奪羊(一作/牛)馬而求孟香益急朝議責君亟索而還之
君言夏人違誓舉兵孟香不可與因移檄夏人不償
所掠則孟香不可得夏人不肯償所掠君亦不與孟
香夏人後亦不復敢動君治邉二歲有威愛皇祐一
年五月甲子疾卒于官享年四十有六天子震悼賻
䘏其家以其子炤爲(一有/守字)秘書省校書郎君以䕃𥙷
將作監主簿累官至尚書兵部貟外郎階朝奉郎勲
護軍嘗以太子中舎知建陽縣除民無名租歲以萬
計閩俗貪嗇有老而生子者父兄多不舉曰是將分
吾貲君上書請立伍保俾民相察寘之法由是生子
得免閩人乆之以君爲徳多以君姓字名其子曰生
汝者杜君也君諱祀字偉長世爲金陵人其曽伯祖
昌業仕江南李氏爲江州節度使江南國㓕杜氏北
遷今爲開封府開封人也曽祖諱某贈給事中祖諱
鎬官至龍圗閣學士尚書禮部侍郎父諱某贈尚書
工部侍郎君𥘉娶蔣氏封某縣君後娶徐氏封東海
縣君女六人其二適人四尚㓜子男一人炤也杜氏
自君皇祖侍郎以博學爲世儒宗故其子孫皆守儒
學而多聞人君尤博覽強記其爲文章多論當世利
害甚辯有文集十卷奏議集十二卷其居官以精敏
明幹所至有聲君學問之餘兼喜隂陽數術之說常
自推其數曰吾年四十六死矣其親戚朋友莫不聞
其說至其歲果然嗚呼可謂異矣所謂命者果有數
邪其果可以自知邪皇祐六年某月日其兄駕部貟
外郎植與其孤葬君于某縣某郷某原銘曰
其敏以逹其果以决其守不奪其摧不折其終一節
兹謂不没
　　　尚書比部貟外郎陳君墓誌銘
故尚書比部貟外郎陳君卜以至和二年正月某日
葬于京兆府萬年縣洪固鄕神禾原其素所知秘書
丞李詡與其孤安期謀將乞銘於廬陵歐陽脩安期
曰吾不敢詡曰我能得之乃相與具書幣遣君之客
賈繹自長安走京師以請蓋君以至和元年五月某
日卒于長安享年四十有六其仕未逹而所爲未有
大見于時也然詡節義可信之士以詡能報君而君
能知詡則君之爲人可知也巳君諱漢卿字師黯世
居閬中其先博州人因事僞蜀爲縣令遂留家焉其
曽叔祖省華官至諫議大夫生堯叟堯佐堯咨先後
爲將相而君自曽祖而下三世不顯曽祖諱省恭不
仕祖諱堯封舉進士爲􁆁縣主簿王均亂蜀詣闕上
書獻破賊䇿不報遂退老于嵩山父諱淵亦舉進士
官至大理寺丞與其兄漸所謂金龜子者皆以文學
知名君生一歲而孤年十三與其母入蜀過鳯翔謁
其府尹而吏少君不爲之通君直入伏庭下曰陳某
請見因責尹慢士戒吏不謹尹慙笞吏以謝君君用
叔祖堯咨䕃𥙷將作監主簿累遷大理寺丞監沙苑
監權知渭南縣民有兄弟爭田者吏常直其兄而弟
訟不巳君爲徃視其田辨其劵書而以田與弟其兄
謝曰我悔欲歸弟以田者數矣直懼笞而不敢耳弟
曰我田故多然耻以不直訟兄今我直矣願以田與
兄兄弟相持慟哭拜而去由是縣民有事多相持詣
君得一言以决曲直又知登封縣縣有惡盗十人巳
謀未發而尉方以事出君募少年選手力夜徃捕獲
之明日召尉歸以賊與之曰得是可以論賞賞未及
下而尉卒尉河南儒者魏景山也老而且貧君爲主
其喪事買田宅于汝州以活其妻子通判嘉州治田
訟三十年不决者一日决之秩滿嘉人詣轉運使乞
留不得時文丞相守成都薦其材而薦者十有五人
通判河中府府有妖獄二百餘人君方以公事之他
州提點刑獄司疑獄有冤召君還視之獨留其一人
餘皆釋之累遷尚書虞部貟外郎天子享明堂推恩
遂遷比部通判寧州决疑獄活一家五人君好學重
氣節嘗有負其錢數千萬輒毀其劵棄之與人交乆
而益篤喜爲歌詩至於射藝書法醫藥皆精妙尤好
古書竒畫毎傾貲購之嘗自爲録蔵于家其材能好
尚皆可嘉也母曰仁壽縣太君王氏𥘉娶王氏生一
子安期也後娶又曰王氏銘曰
在蜀僞時處昏不迷惟陳最㣲蜀亡而東髙明顯融
莫如陳宗惟陳有聲自其髙曽君世不興惟興與伏
有俟而畜其周必復實始自君昌其子孫考銘有文
　　鎭安軍節度使同中書門下平章事贈中書
　　　令謚文簡程公墓誌銘
嘉祐元年閏三月巳丑鎮安軍節度使檢校太師同
中書門下平章事使持節陳州諸軍事陳州刺史程
公薨于位以聞詔輟視朝二日贈公中書令於是其
孤嗣隆以狀上考功移于太常而博士起曰法冝謚
乃謚曰文簡明年十月十八日葬公于河南伊闕之
某鄕某原(一作神陰/郷張留里)其孤又以請于太史而史臣脩
曰禮冝銘乃考次公之世族官封爵號卒葬時日與
其始終之大節合而誌於其墓且銘之曰惟程氏逺
有世序自重黎以來其後居中山者出於魏安鄕侯
昱之後公諱琳字天球中山博野人也曽祖贈太師
諱新曽祖妣呉國夫人齊氏祖贈太師中書令諱賛
明祖妣秦國夫人呉氏考袁州冝春令贈太師中書
令(一有/兼字)尚書令冀國公諱元白妣晉國夫人楚氏公
以大中祥符四年舉服勤辭學髙第爲㤗寜軍節度
掌書記(一作/推官)改著作佐郎知壽陽縣祕書丞監左蔵
庫天僖中詔舉辭學履行召試直集賢院今天子即
位遷太常博士三司戸部判官是時契丹所遣使者
數出不遜語生事而主者應對多失辭上患之巳而
契丹來賀即位乃選公爲接伴使而契丹使者言太
后當遣使通書公遽以禮折之乃巳史官修眞宗
實録而起居注闕命公修大中祥符八年以後起居
注遂修起居注遷祠部貟外郎提舉在京諸司庫務
以本官知制誥同判吏部流内銓天聖五年館伴契
丹賀乾元節使使者言中國使至契丹坐殿上位次
髙而契丹使來坐次下當陛語甚切不巳而上與大
臣皆以爲小故不足爭將許之公以謂許其小必啓
其大力爭以爲不可遂止河决滑州𥘉議者言可塞
役旣作而後議者以爲不可乃命公徃視之公言可
塞遂塞之歲中遷右諫議大夫權御史中丞明年拜
樞宻直學士知益州蜀人輕而喜亂公常先制於無
事至其臨時如不用意而略其細治其大且甚者不
過一二而蜀人安之自寮吏皆不能窺其所爲正月
俗放燈吏民夜㑹聚遨嬉盛天下公先戒吏爲火備
有失火者使隨救之勿白以動衆旣而大宴五門城
中火吏救止卒宴民皆不知蓋其他設施多類此軍
士見監軍告其軍有變監軍入白公笑遣之惶恐不
敢去公曰軍中動静吾自知之苟有謀者不待告也
可使告者來監軍去而告者卒不敢來公亦不問遂
止蜀州妖人有自號李冰神子者署官屬吏卒聚徒
百餘人公命捕寘之法而讒之朝者言公妄殺人蜀
人恐且亂矣上遣中貴人馳視之使者入其境居人
行旅爭道公善使者問殺妖人事其父老皆曰殺一
人可使蜀數十年無事使者問其故對曰前亂蜀者
非有智謀豪傑之才乃里閭無頼小人爾惟不制其
始遂至於亂也使者視蜀旣無事又得父老語還白
於是上益以公爲能遷給事中知開封府禁中大火
延兩宫宦者治獄得縫人火斗巳誣伏而下府命公
具獄公立辨其非禁中不得入乃命工圗火所經而
後宫人多所居隘其烓竈近版壁歲乆燥而焚曰此
豈一日火哉乃建言此殆天災也不冝以罪人上爲
緩其獄故卒得無死者公在府决事神速一歲中獄
常空者四五遷工部侍郎龍圗閣直學士守御史中
丞是歲以翰林侍讀學士復知開封府明年爲三司
使治財賦知本末出入有節雖一金不可(一作/敢)妄取
累遷吏部侍郎景祐四年以本官叅知政事司天言
日食明年正旦請移閏月以避之公以謂天有所譴
非移閏可免惟脩德政而巳乃止范仲淹以言事忤
大臣貶饒州巳而上悔悟欲復用之稍徙知潤州而
惡仲淹者復誣以事語入上怒亟命置之嶺南自仲
淹貶而朋黨之論起朝士牽連(一有/一字)出語及仲淹皆
指為黨人公獨爲上開說明其誣枉上意解而後巳
公爲人剛決明敏多識故事議論慨然及知政事益
奮勵無所回避宰相有所欲私輒以語折之至今人
徃徃能道其語而小人僥倖多不得志遂共以事中
之坐貶光禄卿知潁州巳而上思之徙知青州又徙
大名府居一歲間遷户部吏部二侍郎尚書左丞資
政殿學士北京建與宦者皇甫繼明爭治行宫事章
交上上遣一御史視其曲直御史直公遂罷繼明是
時繼明方信用其勢傾動中外自朝廷大臣莫不屈
意下之而公𬒳中傷方起未復而獨與之爭雖小故
不少假也故議者不以公所直爲難而以能不爲繼
明屈爲難也遷工部尚書資政殿大學士河北安撫
使慶暦六年拜武昌軍節度使陜西安撫使知永興
軍府事明年加宣徽北院使判延州夏人以兵三萬
臨界上前三日公諜知其來戒諸堡寨按兵閉壁虜
至以爲有備引去訖公去不復窺邉趙元昊死子諒
祚立方㓜三大將共治其國言事者謂可除其諸將
皆以爲節度使使各有其所部以分弱其勢可遂無
西患事下公公以謂幸人之喪非所以示大信撫夷
狄而諒祚雖㓜君臣和三將無異志雖欲有爲必無
功而反生事不如因而撫之上以爲然皇祐元年加
同中書門下平章事復判大名府兼北京留守自元
昊反河西契丹亦犯約求地二邉兵興連歲不觧而
公方入與謀議更守西北二方尢知夷狄虚實情僞
山川要害所以行師制勝營陣出入之法於河北尤
詳其奏議頗多雖不能盡用其指畫䂓爲之際有可
喜也再居大名前後十年威恵信於其人人爲立生
祠公自罷政事益不妄與人合亦卒不復用旣徙鎮
安居三歲上書曰臣雖老尚能爲國守邉未報而得
疾享年六十有九公累階開府儀同三司勲上柱國
開國廣平郡爵公食户七千四百而實封二千一百
賜號推誠保德守正翊戴功臣娶陳氏封衛國夫人
子男四人曰嗣隆太常博士嗣弼殿中丞嗣恭太常
博士嗣先大理寺丞女五人長適職方貟外郎榮諲
次適秘書丞韓縝次適都官貟外郎晁仲約(一作/綽)次
適大理寺丞呉得次適將作監主簿王偁孫三人長
曰伯孫次曰公孫皆太常寺太祝次曰昌孫守秘(一/作)
(挍)書郎有文集奏議六十卷公平生寡言笑愼於知
人旣巳知之乆而益篤喜飲酒引滿然人罕得其驩
而與余尤相好也銘曰
君子之守志於不奪不學而剛有摧必折毅毅䄇公
其剛不屈公在政事有諤其言直雖不容志豈不完
謂公不顯公位將相豈無謀謨胡不以訪老于輔藩
(一作/藩輔)白首猶壯公雖在外邦國之光奄其不存士夫
曷望吉卜之從兆此新岡惟其休聲逾(一作/愈)逺彌長
居士集卷第三十
　熈寧五年秋七月男發等編定
　　紹熈二年三月郡人孫謙益校正
　杜待制墓誌知建安縣建本吉本同而蜀本衢本
　作建昌羅氏本作建陽朝佐按仁宗實録杜𣏌傳
　作建陽今從之
張公墓銘讀于(一作/於)新人有進士(人一/作之)乃以爲(一作/乃以)
(公/爲)工部(二字上一/有尚書字)
杜公墓銘四十六(一作四/十有六)
程文簡公墓銘八年以後起居江(此下一有二/十卷三字)告其
軍(一作告/某軍)
居士集卷第三十一　歐陽文忠公䧶三十一
　　墓誌五首
　　　太子太師致仕杜祁公墓誌銘
故太子太師致仕祁國公贈司徒兼侍中杜公諱衍
字世昌越州山隂人也其先本出於堯之後歷三代
常爲諸侯後徙其封于杜而子孫散適他國者以杜
爲氏自杜赫爲秦將軍後三世御史大夫周及其子
建平侯延年仍顯于漢又九世當陽侯預顯于晉又
十有四世岐國公佑顯于唐又九世而至于祁公其
爲家有法其吉凶祭祀齋戒日時幣祝從事一用其
家書自唐㓕士喪其舊禮而一切苟簡獨杜氏守其
家法不遷於世俗蓋自春秋諸侯之子孫歴秦漢千
有餘歲得不絶其世譜而唐之盛時公卿家法存於
今者惟杜氏公自曽髙以來以恭儉孝謹稱鄕里至
公爲人尤㓗㢘自剋(一作/刻)其爲大臣事其上以不欺
爲忠推於人以行己取信故其動静纎悉謹而有法
至考其大節偉如也(一作至考其始終之大節雖古/君子有不能及也其立於朝廷)
(天下國家以爲重退而/老也乆而天子益思之)公享年八十官至尚書左丞
方其六十有九歲且盡即上書告老明年以太子少
師致仕累遷太子太保太傅太師封祁國公於其家
天子祀明堂遣使者召公陪祠將有所問以疾不至
而歲時存問勞賜不絶公少舉進士髙第爲揚州觀
察推官知平遥縣通判晉州知乾州遷河東京西路
提點刑獄知揚州河東陜西路轉運使入爲三司戸
部副使拜天章閣待制知荆南府未行以爲河北路
都轉運使遂知天雄軍召爲御史中丞判流内銓知
審官院拜樞宻直學士知永興軍徙知并州遷龍圗
閣學士復知永興軍權知開封府康定元年以刑部
侍郎同知樞宻院事即拜副使慶暦三年遷吏部侍
郎樞宻使明年以夲官同中書門下平章事公治吏
事如其爲人其聽獄訟雖明敏而審覈愈精故屢决
疑獄人以爲神其簿書出納推析毫髮終日無倦色
至爲條目必使吏不得爲姦而巳及其施於民者則
簡而易行始居平遥嘗以吏事適他州而縣民爭訟
者皆不肯决以待公歸知乾州未滿歲安撫使察其
治行以公權知鳯翔府二邦之民爭於界上一曰此
我公也汝奪之一曰今我公也汝何有焉夏人𥘉叛
命天下苦於兵而自陜以西尤甚吏縁侵漁調發督
迫至民破産不能足徃徃自經投水以死於是時公
在永興語其人曰吾不能免汝然可使汝不勞爾乃
爲之區處計較量物有無貴賤道里逺近寛其期㑹
使以次(一作得/次第)輸送由是物不踴貴車牛芻秣宿食
來徃如平時而吏束手無所施民比他州費省十六
七至於繕治城郭器械民皆不知開封治京師常撓
於權要有干其法而能不爲之屈者世皆以爲難至
公能使權要不敢有所干凡其爲治以聽斷盗訟爲
能否爾獨公始有餘力省其民事如治他州而畿赤
諸縣之民皆𬒳其恵開封比比出能吏而兼於民政
者惟公一人吏部審官主天下吏貟而居職者類以
不乆遷去故吏得爲姦公始視銓事一日選者三人
爭某闕公以問吏吏受丙賕對曰當與甲乙不能爭
遂(一作/乃)授他闕居數日吏教丙訟甲負某事不當得
公悟召乙問之乙謝曰業巳得他闕不願爭公不得
巳與丙而笑曰此非吏罪乃吾未知銓法爾因命諸
曹各具格式科條以白問曰盡乎曰盡矣明日勑諸
吏無得升堂使坐曹聽行文書而巳由是吏不得與
銓事與奪一出於公居月餘翕然聲動京師其在審
官有以賄求官者吏謝不受曰我公有賢名不乆見
用去矣姑少待之慶暦之𥘉上猒西兵之乆出而民
弊亟用今丞相冨公樞宻韓公及范文正公而三人
者遂欲盡革衆事以修紀綱而小人權倖皆不恱獨
公與相佐佑而公尤抑絶僥倖凡内降與恩澤者一
切不與毎積至十數則連封而靣還之或詰責其人
至慙恨涕泣而去上嘗謂諫官歐陽脩曰外人知杜
某封還内降邪吾居禁中有求恩澤者毎以杜某不
可告之而止者多於所封還也其助我多矣此外人
及杜某皆不知也然公與三人者卒皆以此罷去公
多知本朝故實善决大事𥘉邉將議欲大舉以擊夏
人雖韓公亦以爲可舉公爭以爲不可大臣至有欲
以沮軍罪公者然兵後果不得出契丹與夏人爭銀
甕族大戰黄河外而鴈門麟府皆警范文正公安撫
河東欲以兵從公以爲契丹必不來兵不可妄出范
公怒至以語侵公公不爲恨後契丹卒不來二公皆
世俗指公與爲朋黨者其論議之際盖如此及三人
者將罷去公獨以爲不可遂(一作/故)亦罷以尚書左丞
知兖州歲餘乃致仕公自布衣至爲相衣服飲食無
所加雖妻子亦有常節家故饒財諸父分産公以所
得悉與昆弟之貧者俸禄所入分給宗族賙人急難
至其歸老無屋以居寓於南京驛舎者乆之自少好
學工書畫喜爲詩讀書雖老不倦推獎後進今世知
名士多出其門居家見賔客必問時事聞有善喜若
已出至有所不可憂見於色或夜不能寐如任其責
者凡公所以行之終身者有能履其一君子以爲人
之所難而公自謂不足以名後世遺戒子孫無得紀
述嗚呼豈所謂任重道逺而爲善惟日(一無/此字)不足者
歟曽祖太子少保(一作/師)諱某贈太師祖鴻臚卿諱叔
詹追封呉國公父尚書度支貟外郎諱遂良追封韓
國公皆贈太師中書令兼尚書令娶相里氏封晉國
夫人子男曰詵大理評事訢太常愽士訥將作監主
簿詒祕書省正字三子早卒女長適集賢校理蘇舜
欽次適祕閣校理李綖次適單州團練推官張遵道
公以嘉祐二年二月五日卒于家其子訢以其年十
月十八日葬公于應天府宋城縣之仁孝原銘曰
翼翼祁公率履自躬一其𥘉終惟徳之恭公在干位
士知貪㢘退老于家四方之瞻豈惟士夫天子曰咨
爾曲爾直繩之墨之正爾方圎有矩有規人莫之踰
公無爾欺予左予右惟公是毗公雖告休受寵不巳
宫臣國公即命于第奕奕明堂萬邦從祀豈無臣工
爲予執法何以召之惟公舊德公不能來予其徃錫
君子愷悌民之父母公雖百齡人以爲少不俾黄耇
喪予元老寵禄之隆則有止期惟其不巳旣去而思
銘昭于逺萬世之詒
　　　太常博士尹君墓誌銘(并序)
君諱源字子漸姓尹氏與其弟洙師魯俱有名於當
世其論議文章博學彊記皆有以過人而師魯好辯
果於有爲子漸爲人剛簡不矜飾能自晦蔵與人居
乆而莫知至其一有所發則人必驚伏其視世事若
不干其意巳而搉其情僞計其成敗後多如其言其
性不能容常人而善與人交乆而益篤自天聖明道
之間予與其兄弟交其得於子漸者如此其曾祖諱
誼贈光禄少卿祖諱文化官至都官郎中贈刑部侍
郎父諱仲宣官至虞部貟外郎贈工部郎中子漸𥘉
以祖廕𥙷三班借職稍遷左班殿直天聖八年舉進
士及第爲奉禮郎累遷太常博士歴知芮城河陽二
縣簽署孟州判官事又知新鄭縣通判涇州慶州知
懷州以慶暦五年三月十四日卒于官趙元昊冦邉
圍定川堡大將葛懷敏發涇原兵救之君遺懷敏書
曰賊舉其(一無/此字)國而來其利不在城堡而兵法有不
得而救者且吾軍畏法見敵必赴而不計利害此其
所以數敗也冝駐兵瓦亭見利而後動懷敏不能用
其言遂以敗死劉渙知滄州杖一卒不服渙命斬之
以聞(一作/徇)坐專殺降知密州君上書爲渙論直得復
知滄州范文正公常薦君材可以居館閣召試不用
遂知懷州至朞月大治是時天子用范文正公與今
觀文殿學士冨公武康軍節度使韓公欲更置天下
事而權倖小人不便三公皆罷去而師魯與時賢士
多𬒳誣枉得罪君歎息憂悲發憤以(一無/此字)謂生可厭
而死可樂也徃徃𬒳酒哀歌泣下朋友皆竊怪之巳
而以疾卒享年五十至和元年十有二月十三日其
子材葬君于(一作/於)河南府壽安縣甘泉鄕龍(一作/龕)澗
里其平生所爲文章六十篇皆行於世子男四人曰
材植機桴嗚呼師魯常勞其智於事物而卒蹈憂患
以窮死若子漸者矌然不有累其心而無所屈其志
然其壽考亦以不長豈其所謂短長得失者皆非此
之謂歟其所以然者不可得而知歟銘曰
有韞于中不以施一憤樂死其如歸豈其志之將衰
不然世果可嫉其如斯
　　　太子中舎梅君墓誌銘
故太子中舎致仕梅君諱讓字克讓世爲宣城人常
以文學仕進君獨不肯仕其弟詢勉之君曰士之仕
也進而取榮禄易欲行其志而無媿於心者難吾豈
不欲仕哉居其(一無/此字)官不得行其志食其(一無/此字)禄而
有媿於其心者吾不爲也今吾居父母之邦事長老
以恭接朋友以信守吾墳墓安吾里閭以老死而無
恨此吾志也其弟後貴顯必欲官之君堅不肯乃奏
任君大理評事致仕于家有子六人曰堯臣曰正臣
曰彦臣曰禹臣曰純臣其一早卒其三子皆仕宦而
堯臣有名當世今爲國子博士累以郊祀恩進君爲
太子中舍君旣老堯臣來歸朱服象笏侍君旁郷人
不榮其子而榮其父堯臣等皆以君年髙願留養君
不許曰此非吾意也顧其二子曰勉爾朝夕以輔吾
老顧其三子曰勉爾名譽以爲吾榮居者養吾體仕
者養吾志可也君享年九十有一(一作/二)康彊無恙以
皇祐元年正月朔卒于家其子堯臣泣請於其友廬
陵歐陽脩曰堯臣不肖仕不顯而無聞不足以成吾
先人之志退託文字以銘後世又不敢以自私予乃
爲之(一本上四字作/子其爲吾銘之)銘曰
志之充樂也(一作/乎)中壽以隆福有終銘無窮耀幽宫
　　　湖州長史蘇君墓誌銘(并序)
故湖州長史蘇君有賢妻杜氏自君之喪布衣𬞞食
居數歲提君之孤子歛其平生文章走南京號泣于
其父曰吾夫屈於生猶可伸於死其父太子太師以
告於予予爲集次其文而序之以著君之大節與其
所以屈伸得失以深誚世之君子當爲國家樂育賢
材者(一有/惜字)且悲君之不幸其妻卜以嘉祐元年十月
某日葬君于潤州丹徒縣義里鄕檀山里石門村又
號泣于其父曰吾夫屈於人間猶可伸於地下於是
杜公及君之子泌皆以書來乞銘以葬君諱舜欽字
子美其上世居蜀後徙開封(一有/府字)爲開封人自君之
祖諱易簡以文章有名太宗時承㫖翰林爲學士參
知政事官至禮部侍郎父諱耆官至工部郎中直集
賢院君少以父䕃𥙷太廟齋郎調滎陽尉非所好也
巳而鎻其㕔去舉進士中第改光禄寺主簿知蒙城
縣丁父憂服除知長垣縣遷大理評事監在京樓店
務君狀貌竒偉慷慨有大志少好古工爲文章所至
皆有善政官于京師位雖卑數上䟽論朝廷大事敢
道人之所難言范文正公薦君召試得集賢校理自
元昊反兵出無功而天下殆(一作/怠)於乆安尤(一作/而)困
兵事天子奮然用三四大臣欲盡革衆弊以紓民於
是時范文正公與今冨丞相多所設施而小人不便
顧人主方信用思有以撼動未得其根以君文正公
之所薦而宰相杜公壻也乃以事中君坐監進奏院
祠神奏用市故𥿄錢㑹客爲自盗除名君名重天下
所㑹客皆一時賢俊悉坐貶逐然後中君者喜曰吾
一舉網盡之矣其後三四大臣(一有/相字)繼罷去天下事
卒不復施爲君携妻子居蘇州買水石作滄浪亭日
益讀書大涵肆於六經而時發其憤悶於歌詩至其
所激徃徃驚絶又喜行狎(一作/草)書皆可愛故其雖短
章醉墨落筆爭爲人所傳天下之士聞其名而慕見
其所傳而喜徃揖其貌而竦聽其論而驚以服乆與
其居而不能捨以去也居數年復(一作二/年後)得湖州長
史慶暦八年十二月某日以疾卒于蘇州享年四十
有一君先娶鄭氏後娶杜氏三子長曰泌將作監主
簿次曰液曰激二女長適前進士陳紘次尚幼𥘉君
得罪時以奏用錢爲盗無敢辨其冤者自君卒後天
子感悟凡所𬒳逐之臣復召用(一有/今字)皆顯列于朝而
至今無復爲君言者冝其欲求伸於地下也冝予述
其得罪以死之詳而使後世知其有以也旣又長言
以爲之辭庻幾并寫予之所以哀君者其辭曰
謂爲無力兮孰擊而去之謂爲有力兮胡不反子之
歸豈彼能兮(一作/而)此不爲善百譽而不進兮一毀終
世以顛擠荒孰問兮杳難知嗟子之中兮有韞而無
施文章發耀兮星日光輝雖冥冥以掩恨兮不(一作/冝)
昭昭其永垂
　　　翰林侍讀侍講學士王公墓誌銘(并序)
公諱洙字原叔其生始能言巳知爲詩指物(一有/輙字)能
賦旣長學問自六經史記百氏之書至於圗緯隂陽
五行律吕星官筭法訓故字音(一本上四字作方/言訓詁篆隷八分)無
所不學學必通逹如其專家其語言𥘉如不出諸口
已而辨别條理發其精㣲聽者忘倦决疑請益人人
必得其所欲故自其少也一時名臣賢士皆稱慕之
其名聲著天下𥘉舉進士爲廬州舒城尉坐事免官
歸居南京故相臨淄晏公爲留守竒其文章待以客
禮乆之復調賀州冨川主簿未行臨淄公薦其才留
居應天府學教諸生㑹(一無/此字)詔舉經術士爲學官京
東轉運使舉公應詔召爲國子監直講遷太理評事
史舘檢討知太常禮院天章閣侍講直龍圗閣同判
太常寺慶暦中小人有不便大臣執政者欲排去之
未知所發而杜丞相子壻蘇舜欽爲集賢校理負時
名所與交遊皆當世賢豪巳而舜欽坐監進奏院祠
神㑹客爲御史所彈公以(一作/預)坐客貶知濠州徙知
襄徐亳三州范文正公冨丞相皆言王某學問經術
多識故事冝在朝廷復召爲檢討同判太常寺侍講
充史館修撰拜知制誥權判吏部流内銓至和元年
九月爲翰林學士三年以親嫌改侍讀學士兼侍講
學士嘉祐二年九月甲戌朔以疾卒享年六十有一
累官至尚書吏部郎中階朝散大夫勲輕車都尉爵
開國伯食邑五百戸公爲人寛厚樂易孝於宗族信
於朋友諸孤不能自立者皆爲之嫁娶始舉進士時
與郭稹同保人有告稹冒(一有/祖字)母禫者法當連坐主
司召公問果保稹否不然可易也公言保之不可易
也於是與稹俱罷公以文儒進用能因其所學爲上
開陳其言緩而不迫天子常喜其說意有所欲必以
問之無不能對嘗以塗金龍水牋爲飛白詞林二字
以襃之至於朝廷他有司前言故實皆就以考正旣
領太常吉凶禮典撰定尤多嘗修集韻校定史記前
後漢書編國朝㑹要鄕兵制度祖宗故事三朝經武
聖略皇祐中大享明堂翰林侍讀學士宋祁言明堂
禮廢乆必得通知古今之學者詔公共草其儀禮成
撰大享明堂記又詔修雅樂晚喜隷書尤有古法著
易傳十篇(一無此/五字)其他(一作/所爲)文章千有餘篇其施於
爲政敏而有方襄州中廬戍兵驕前爲守者患之不
能制公至因事召之悉集于庭告曰某時爲某事者
非某人邪取其一二人(一無/此字)寘于法餘悉不問(一有/由是)
(二/字)兵始知懼是時妖賊反貝州州縣無逺近皆警動
佐吏勸公毋給州卒教習者真兵公笑曰是欲防亂
乎此所以使人不安也在徐州遭歲大饑免民舟筭
緡使得糴旁郡而(一有/多字)出公私米粟賑民所活尤多
(一作/甚衆)有司上其最(一有爲京東/第一五字)降詔書襃美(一作/奬諭)其
在朝廷多所論議遇人恂恂惟謹及旣殁而考其言
皆當世要(一作/大)務公知制誥夏竦卒天子以東宫舊
恩賜謚文獻公曰此僖祖皇帝謚也封還其目不爲
草辭因曰前有司謚王溥爲文獻章得象爲文憲字
雖異而音同皆當改於是太常更謚竦文莊而溥得
象皆易謚又嘗論宗戚近幸冒法干恩澤以亂刑賞
又言天下民田稅不均而姦民逃亡有司失其常稅
請用郭諮孫琳千歩開方爲均田法頒之州縣使因
民訟稍稍均之可不擾而有司得復其常數近時選
諌官御史有執政之臣嘗薦舉者皆以嫌不用公以
謂士飭身勵行而大臣薦賢以報國以嫌廢(一作/置)之
是疑大臣而廢賢材不可及論河功邉食皆可施行
方公病時八月開邇英閤侍臣並進講讀而公獨病
(一作/不在)天子思之遣使者問公疾少間否能起而爲予
講邪旣而公病篤以卒天子震悼賻䘏加等贈給事
中特賜謚曰文即以其年十月辛酉葬于應天府虞
(一作/宋)城縣之孟諸鄕土山原公應天宋城人也曽祖
諱厚祖諱化贈太傅父諱礪贈太師中書令兼尚書
令公𥘉娶董氏再娶胡氏皆先公卒又娶齊氏封髙
陽郡君子男五人長曰叟臣早卒次曰力臣太常寺
太祝次欽臣祕書省正字次陟臣將作監主簿次曽
臣某官(一無/二字)一女適太常博士陳安道銘曰
惟王氏之先逺自三代下迄戰國商周齊魏其後之
人皆以王爲氏故其爲姓尤多於後世而太原之王
出周王子公世可考實太原人後家于宋遂以蕃延
惟其皇考是生八子公實其季其徳克嗣播其休聲
以顯于仕八支之盛名譽材賢公考朝廷儒學之臣
退食于家詵詵子孫豈其不樂胡奪之年朝無咨詢
士失益友送車國門出涕引首于兹歸蔵刻銘不朽
居士集卷第三十一
　熈寧五年秋七月男發等編定
　　紹熈二年三月郡人孫謙益校正
　杜祁公墓誌銘衢閩蜀本皆作娶相里氏司馬公
　記聞亦然惟羅氏并吉本以爲李氏近歲吉州教
　授林仲熊遂入纂誤非也
　王文公墓誌銘諸本皆作階朝奉大夫惟羅氏本
　作朝散大夫
　蘇長史墓誌天下殆於乆安二十三卷余襄公神
　道碑作怠於乆安朝佐攷公集怠迨殆三字似通
　用徐氏墓誌吾母不以愛殆我糓城縣夫子廟記
　見者殆焉此亦以怠爲殆也劉侍讀墓誌殆今三
　十年祭丁學士文殆榮華之銷歇此則以迨爲殆
　也諸本間有改者覽者以意讀之
杜祁公墓誌銘而三人者遂欲盡革衆事(遂一/作乃)工書
畫(盖心畫之畫一本以其用俗書畫字遂削/去/後有李端懿蔡襄墓誌皆云工書畫)
蘇君墓銘太子太師(此下一有祁/國公三字)文章(一作/文華)所好(一/作)
(其/好)
居士集卷第三十二　歐陽文忠公集三十二
　墓誌七首
　　　尚書戸部侍郎參知政事贈右僕射文安王
　　　公墓誌銘(并序)
公姓王氏其先太原祁人其六世祖某爲唐輝州刺
史遭世亂因留家碭山碭山近宋其後又徙宋州之
虞城今爲應天虞城人也公諱堯臣字伯庸天聖五
年舉進士第一爲將作監丞通判湖州召試以著作
佐郎直集賢院知光州歲大饑群盗發民倉廪吏法
當死公曰此飢民求食爾荒政之所恤也乃請以减
死論其後遂以著令至今用之丁父憂服除爲三司
度支判官再遷右司諫郭皇后廢居瑶華宫有疾上
頗哀憐之方后廢時宦者閻文應有力及后疾文應
又主監醫后且卒議者疑文應有姦謀公請付其事
御史考按虚實以釋天下之疑事雖不行然自文應
用事無敢指言者(一有/其字)後文應卒以恣横斥死后猶
在殯有司以歲正月用故事張燈公言郭氏幸得䝉
厚恩復位號乃天子后也張燈可廢上遽爲之罷景
祐四年以本官知制誥賜服金紫同知通進銀臺司
兼門下封駮提舉諸司庫務遷翰林學士知審官院
元昊反西邉用兵以公爲陜西體量安撫使公視四
路山川險易還言某路冝益兵若干某路賊所不攻
某路冝急爲備至於諸將材能長短盡識之薦其可
用者二十餘人後皆爲名將是時邉兵新敗於好水
任福等戰死今韓丞相坐主帥失律奪招討副使知
秦州范文正公亦以移書元昊不先聞奪招討副使
知耀州公因言此兩人天下之選也其忠義智勇名
動夷狄不冝以小故置之且任福由違節度以致敗
尤不可深責主將由是忤宰相意并其他議多格不
行明年賊入涇原戰定川殺大將葛懷敏乃公指言
爲備處由是始以公言爲可信而前所格議悉見施
行因復遣公安撫涇原路公曰陛下復用韓琦范仲
淹幸甚然將不中御兵法也願許以便冝從事上以
爲然因言諸路都部署可罷經略副使以重將權而
偏將見招討使以軍禮置德順軍於籠竿城廢涇原
等五州營田以其地募弓箭手其所更置尤多方公
使還行至涇州而德勝寨兵迫其將姚貴閉城叛公
止道左解裝爲牓射城中以招貴且發近兵討之𥘉
吏白曰公奉使且還歸報天子爾貴叛非公事也公
曰貴土豪也頗得士心然𥘉非叛者今不乗其未定
速招降後必生事爲朝廷患貴果出降明年四月以
學士權三司使自朝廷理元昊罪軍興而用益廣前
爲三司者皆厚賦暴歛甚者借内藏率冨人出錢下
至果菜皆加稅而用益不足公始受命則曰今國與
民皆弊矣在陛下任臣者如何由是天子一聽公所
爲公乃推見財利出入盈縮曰此本也彼末也計其
緩急先後而去其蠹弊之有根穴者斥其妄計小利
之害大體者然後一爲條目使就法度罷副使判官
不可用者十五人更薦用材且賢者朞年民不加賦
而用足明年以其餘償内藏所借者數百萬又明年
其餘而積於有司者(一有/又字)數千萬而所在流庸稍復
其業公曰臣之術止於是矣且臣母老願解煩劇天
子多公功以爲翰林學士承㫖兼端明殿學士群牧
使𥘉宦者張永和方用事請收民房錢十之三以佐
國事下三司永和隂遣人以利動公公執以爲不可
度支副使林濰附永和議不巳公奏罷濰乃止益利
夔三路轉運使皆請増民鹽井課歲可爲錢十餘萬
公亦以爲不可而權倖因縁多見裁抑京師數爲飛
語及上之左右徃徃讒其短者上一切不問而公爲
之亦自若也及公旣罷上慰勞之公頓首謝曰非臣
之能惟陛下信用臣爾丁母憂去職服除復爲學士
群牧使再遷給事中皇祐三年以本官爲樞密副使
公持法守正遂以身任天下事凡宗室宦官醫師樂
工嬖習之賤莫不關樞宻而濫恩倖請隨其事可損
損之可絶絶之至其大者則皆著爲定令由是小人
益怨􁀌爲飛書以害公公得書自請曰臣恐不能勝
衆怨願得罷去上愈知公爲忠爲下令購爲書者甚
急公益感勵在位六年廢職修舉皆有條理樞宻使
狄青以軍功起行伍居大位而士卒多屬目徃徃造
作言語以相扇動人情以爲疑而青色頗自得公甞
以語衆折青爲陳禍福言古將帥起㣲賤至冨貴而
不能保首領者可以爲鑒戒青稍沮畏嘉祐元年三
月拜戸部侍郎叅知政事三年遷吏部侍郎八月二
十一日以疾薨于位享年五十有六公在政事論議
有所不同必反復切劘至於是而後止不爲獨見在
上前所陳天下利害甚多至施行之亦未嘗自名其
所設施與在樞宻時特異豈政事者丞相府也其體
自冝如是邪公爲人純質雖貴顯不忘儉約與其弟
純臣相友愛世稱孝悌者言王氏遇人一以誠意無
所矯飾善知人多所稱薦士爲時名臣者甚衆有文
集五十(一作/六十)卷將終口授其弟純臣遺奏以宗廟至
重儲嗣未立爲憂天子愍然臨其喪輟視朝一日贈
左僕射太常謚曰文安曽祖諱化某官(一無某官/二字下同)贈
太傅妣戚氏封曹國太夫人祖諱礪某官父諱瀆某
官皆贈太師中書令兼尚書令祖妣袁氏鄆(一作/鄭)國
太夫人妣仇氏徐國太夫人娶丁氏安康郡夫人子
男三人同老大理評事周老太常寺太祝早卒朋老
大理評事二女長適校書郎戚師道早卒次未嫁王
氏自遷虞城由公曽祖而下或葬雙金或葬土山皆
在虞城嘉祐四年八月十日改葬公之皇考于宋城
縣平臺郷石落原而以公從葬焉銘曰
王爲祁人遭亂不還六世之祖𥘉留碭山其後再遷
虞宋之間遂安其居葬不逺卜宋多名家王實大族
族大而振自公顯聞公𥘉奮躬以學以文逢國多事
有勞有勤利歸于邦怨不避身帝識其忠謂堪予弼
俾副樞機出入惟密遂叅政事實有謀謨誰中止之
不俾相予帝有襃章愍飾之贈長于百寮考德惟稱
維古載功在其廟器今亦有銘幽宫是閟
　　　資政殿大學士尚書左丞贈吏部尚書正肅
　　　呉公墓誌銘
嘉祐四年十一月丁未資政殿大學士金紫光禄大
夫尚書左丞知河南府兼西京留守司上柱國渤海
郡開國公食邑二千八百戸食實封八百戸贈吏部
尚書謚曰正肅呉公葬于鄭州新鄭縣崇義郷朝村
之原呉氏世爲建安人自髙曽以來皆葬建州之浦
城至公始葬其皇考于新鄭公諱育字春卿爲人明
敏勁果彊學博辯能自忖(一作/持)度不可守不發巳發
莫能屈奪天聖中與其弟京方俱舉進士試禮部爲
第一遂中甲科而京方皆及第當弟時呉氏兄弟名
聞天下公𥘉以大理評事知臨安諸曁二縣遷本寺
丞知襄城縣舉才識兼茂明於體用䇿入三等遷著
作佐郎直集賢院通判蘇州同知太常禮院三司戸
部度支二判官知諫院脩起居注知制誥判太常大
理二寺吏部流内銓史舘修撰累遷起居舍人爲翰
林學士乆之遷禮部郎中以學士知開封府公爲政
簡嚴所至民樂其不擾去雖乆愈思之𥘉秦悼王葬
汝州界中其後子孫當從葬者與其歲時上家者不
絶故宗室宦官常徃來爲州縣患公在襄城毎裁折
(一作/抑)之宗室宦官怒或夜半叩縣門索牛駕車以動
之公輒不應及旦徐告曰牛不可得也由是宗室宦
官曰此不可爲也凡過其縣者不敢以鷹犬犯民田
至他境矣然後敢縱獵其治開封尤先豪猾曰吾何
有以及斯人去其爲害者而巳居數日發大姦吏一
人流于嶺外一府股栗又得巨盗積贓萬九千緡獄
具而輒再變衆疑以爲冤天子爲遣他吏按之卒伏
法由是京師肅清方元昊叛河西契丹亦乗間隳盟
朝廷多故公數言事獻計畫自元昊𥘉遣使上書有
不順語朝廷亟命將岀師而群臣爭言竪子即可(一/作)
(可/即)誅㓕獨公以謂元昊雖名藩臣而實夷狄其服叛
荒忽不常宜示以不足責外置之且其巳僭名號誇
其人勢必不能自削以取羞種落第可因之賜號若
國主者且故事也彼得其欲冝不肯妄動然時方銳
意於必討故皆以公言爲不然其後師乆無功而(一/無)
(此/字)元昊亦歸過自新天子爲除其罪卒以爲夏國主
由是議者始悔不用公言而虚弊中國公在開封數
以職事辨爭或有不得則輒請引去天子惜之慶暦
五年正月以爲諫議大夫樞密副使三月拜叅知政
事與賈丞相爭事上前上之左右與殿中人皆恐色
變公論辯不已旣而曰臣所爭者職也顧力不能勝
矣願罷臣職不敢爭上顧(一作/多)公直乃復以爲樞密
副使居歲餘大旱賈丞相罷去御史中丞髙若訥用
洪範言大臣廷爭為不肅故雨不時若因并罷公以
給事中知許州又知蔡州州故多盗公按令爲民立
伍保而簡其法民便安之盗賊爲息京師有告妖賊
千人聚確山者上遣中貴人馳至蔡以名捕者十人
使者欲得兵自徃取之公曰使者欲藉兵立威欲得
妖人以還報也使者曰欲得妖人爾公曰吾在此雖
不敏然聚千人于境内安得不知使信有之今以兵
徃是趣其爲亂也此不過郷人相聚爲佛事以利錢
財爾一弓手召之可致也乃館使者日與之飲酒而
密遣人召十人者皆至送京師告者果伏辜拜資政
殿學士徙知河南府兼西京留守司又徙陜府遷禮
部侍郎徙永興軍丁父憂去官起復懇請終喪服除
加拜翰林侍讀學士且召之公辭以疾上惻然遣使
者存問賜以名藥遂以知汝州居乆之又辭以疾即
以爲集賢院學士判西京留守司御史臺疾少間(一/作)
(愈)復知陜府加拜資政殿大學士自公罷去上數爲
大臣言呉某剛正可用毎召之輒以疾不至於是召
還始侍講禁中判通進銀臺司尚書都省明年拜宣
徽南院使鄜延路經略安撫使判延州龐丞相經略
河東與夏人爭麟州界亟築栅於白草公以謂約不
先定而亟城必生事遽以利害牒河東移書龐公且
奏䟽論之(一有朝/廷二字)皆不報巳而夏人果犯邊殺驍將
郭恩而龐丞相與其將校十數人皆以此得罪麟府
遂警旣而公復以疾辭不任邊事且求解宣徽使乃
復以爲資政殿大學士尚書左丞知河中府遂徙河
南公前在河南踰月而去河南人思之聞其復來皆
驩呼逆于路惟恐後其卒也皆聚哭公享年五十有
五以嘉祐三年四月十五日(一作/乙卯)卒于位(一有以/聞二字)詔
輟朝一日曽祖諱進忠贈太師妣陳氏呉國太夫人
祖諱諒贈中書令妣葛氏越國太夫人父諱待問官
至禮部侍郎贈太保妣李氏楚國太夫人娶王氏太
原郡夫人子男十人安度安矩安素皆太常寺太祝
安常大理評事安正安本安序皆祕書省正字安厚
太常寺奉禮郎安憲安節未仕女三人長適集賢校
理韓宗彦次適著作佐郎龐元英皆早卒次適光禄
寺丞任逸公在二府時太保公以列卿奉朝請父子
在廷士大夫以爲榮而公踧踖不安自言子班父前
非所以示人以法顧不敢以人子私亂朝廷之制願
得罷去不聽天子數推恩群臣子弟公毎先及宗族
踈逺者至公之卒子孫未官者七人有文集五十卷
尤長於論議銘曰
顯允呉公有家于閩自我皇考卜兹新原厚壤深泉
樂其寛閑今公其從公志之安公昔尚少(一作/少時)始來
京師挾其二季名發聲馳乃賜之䇿以承帝問語驚
于(一作/天)廷有偉其論乃登侍從乃任大臣出入險夷
周旋屈伸公所䇿事先其利害𥘉有不從後無不悔
公於臨政簡以便人人失(一作/去)而思愈乆彌新帝曰
廷臣汝剛而直來汝予用斷余不惑公曰臣愚負薪
之憂帝爲咨嗟公其少休優以本邦寵其秩禄尚冀
公來公卒不復史臣考德作銘幽宅
　　　鎭潼軍節度觀察留後李公墓誌銘
嘉祐五年八月某日鎭潼軍節度觀察留後知澶州
軍州事隴西李公得暴疾薨于州之正寢其以疾聞
也上方宴禁中爲止樂命中貴人馳國醫徃視未及
行而以薨聞詔輟視朝一日賜其家黄金三百兩贈
公感德軍節度使巳而又贈兼侍中太常謚曰某即
以其年某月某日葬于開封府開封縣襃親鄕先塋
之次公諱端懿字元伯開封人也右千牛衛將軍贈
太師尚書令兼中書令隴西元靖王諱崇矩之曽孫
連州刺史贈太師諱繼昌之孫鎭國軍節度使駙馬
都尉贈尚書令兼中書令許和文公諱遵朂之子母
曰齊國獻穆大長公主太宗之女眞宗之妹今天子
之姑屬親而尊禮秩崇顯其淑德美問彰于内外而
和文公好學不倦折節下士喜交名公卿一時翕然
號稱賢尉故李氏之盛受寵三朝而天下之士不侈
其榮而樂道其德公爲冡子於其家法習見安行不
待教告少篤學問長而孝友喜爲詩工書畫至於隂
陽醫術星經地理無所不通七歲爲如京副使歴文
思副使供備庫使洛苑使新州刺史康懷二州團練
使濟州防禦使坐知冀州失捕妖人降授單州團練
使知均州未行改滑州兵馬鈐轄居歲中遷汝州防
禦使蔡州觀察使天子祀明堂推恩徙華州觀察使
獻穆大長公主薨起復爲鎭國軍節度觀察留後公
泣血辭讓願終喪制上不許其讓許其終喪給以全
俸服除拜鎭潼軍節度觀察留後累階金紫光禄大
夫勲上柱國爵開國公食邑四千四百户實封九百
戸公爲兒時上在東宫眞宗命公侍研席上尤親愛
嘗解方玉帶賜之稍長出入宫禁禮如家人雖燕見
語不及私數爲上陳朝廷闕失開說古今治亂多所
𥙷益退而未嘗言公旣薨得其遺藁之未上者言宗
室事甚詳其餘不傳公少自勉勵見士大夫有失節
廢義者輒歎曰士起寒苦以學行自名至牽利欲遂
亡其所守况驕佚易習而生長冨貴間邪故常惕然
痛自刮磨思立名節聞一善士傾身下之而賢士大
夫亦樂與之遊以此多得名譽方大長公主在時數
欲求外官以自効不可得乆之出知冀州爲政循法
度檢身束下民以不擾歲滿召還𥘉在冀捕妖人李
挍挍窮自經死驗得實矣後貝州妖賊王則閉城叛
聲言挍在以惑衆公坐貶官巳而則誅城開無李挍
者乃還公防禦使又知鄆州安撫京東之西路是歲
京東水災民饑流亡公爲治室廬發倉廪而流人至
者如歸咸賴以全活置弓手馬教其馬鬪皆如精兵
治汶陽堤百餘里鄆人遂無水患又知澶州發軍吏
之姦者去之流其尤者於逺方然後明軍籍均其勞
逸軍中稱平而畏其法始下令捕盗有登隣屋取一
杓者遽寘之法以徇於市曰是固足以信吾令由是
盗賊屏息公雖以公主子自少居京師常領職事其
在三班院尤爲稱職三班掌諸使臣功過黜陟而主
者皆顯官自重或貴家子食俸廪而已吏得因依爲
姦而職廢乆不省至公始躬治簿書考覈虚實賞罰
必當後人多遵用其法及出爲三州又皆有治狀故
雖享年不永不究其所施而士君子皆知其非安於
冨貴者也及聞其喪也莫不痛惜焉公自爲鎭潼留
後十年不遷上以其乆也以爲寜逺軍節度使公懇
辭不拜及其薨也遂贈感德軍節度使公享年四十
有八娶郭氏封仁壽郡君先公九年卒贈太原郡夫
人西京左蔵庫使昌州團練使中和之女子男五人
長曰詵供備庫副使次曰諲曰詢皆右侍禁次曰諄
曰訢尚㓜女四人長適皇姪右屯衛大將軍吉州團
練使建安郡公宗保早卒次適祕書丞夏倚次適皇
姪左領軍衛大將軍宗景次適皇姪孫右監門衛將
軍世逸公平生嘗語其子弟曰吾蒙國厚恩未有以
報吾且死冝有遺言毋因以求恩澤及其薨也其家
如其言銘曰
允矣和文惟時顯人蔚有士譽匪矝帝姻賚其子孫
列爵啓國惟公承之克似其徳士起寒家驕于滿盈
紛其利欲敗節隳名公生盛族赫奕髙明都尉之子
天子之甥惟謹惟恭其色不懈聞善如貪在得思戒
間亦宴見忠言告猷學而從政有惠三州享其多美
獨不遐年髙旌巨節以賁于泉曷又贈之金璫附蟬
寵渥名榮(一作/榮名)惟有其實刻詩同藏其固其密
居士集卷第三十二
　熈寧五年秋七月男發等編定
　　紹熈二年三月郡人孫謙益校正
王文安公墓銘封曹國(一無/封字)
呉正肅公墓銘才識兼茂明於體用(一作賢良方/正直言極諫)上
顧(一作/上稱)州故多盗(州一/作蔡)留守司(一無/守字)本邦(一作/大邦)
居士集卷第三十三　歐陽文忠公集三十三
　　墓誌四首
　　　尚書工部郎中充天章閣待制許公墓誌銘
(并序)
公諱元字子春姓許氏宣州宣城人也許氏世以孝
謹稱郷里其父亡一子當官兄弟相讓乆之曰吾弟
材後必庇吾宗乃以公𥙷郊社齋郎徙居海陵力耕
以飬其母調明州定海劒州順昌縣尉㤗州軍事推
官戍兵千人自海上亡歸州守聞變不知所爲公爲
詰其所以來二三人出前對公叱左右執之曰惑衆
者此爾其餘何罪勞其徒而遣之遷鎭東軍節度推
官知潤州丹陽縣縣有練湖决水一寸爲漕渠一尺
故法盗决湖者罪比殺人㑹歲大旱公請借湖水漑
民田不待報决之州守遣吏按問公曰便民罪令可
也竟不能詰由是漑民田萬餘項歲乃大豐再遷太
子中舍監揚州博鹽和糴倉知㤗州如臯縣所至民
愛思之公爲吏喜修廢壞其術長於治財自元昊叛
河西兵出乆無功而天下勞弊三司使言公材以主
榷貨公言先時賈人入粟塞下京師錢不足以償故
錢償愈不足則粟入愈少而價愈髙是謂内外俱困
請髙塞粟之價下南鹽以償之使東南去滯積而西
北之粟盈曰此輕重之術也行之果便是時京師粟
少而江淮歲漕不給三司使懼大臣以爲憂叅知政
事范仲淹謂公獨可辦乃以公爲江淮兩浙荆湖發
運判官公曰以六路七十二州之粟不能足京師者
吾不信也至則治千艘浮江而上所過州縣留三月
食其餘悉發而州縣之廩逺近以次相𥙷由是不數
月京師足食旣而嘆曰此可爲於乏時然歲漕不給
者有司之職廢也乃考故事明約信令發歛轉徙至
於風波逺近遲速賞罰皆有法凡江湖數千里外談
笑治之不擾不勞而用以足公𥘉以殿中丞爲判官
巳而爲副爲使毎歲終㑹計來朝天子必加恩禮特
賜進士出身官至工部郎中天章閣待制凡在職十
有三年巳而曰臣憊矣願乞臣一州天子顧代公者
難其人其請至八九乆之察其實病且老矣乃以知
揚州居歲餘徙知越州公益病又徙㤗州至州未視
事以嘉祐二年四月某日卒于家享年六十有九曾
祖諱稠池州録事叅軍祖諱規贈大理評事父諱逖
尚書司封貟外郎贈工部侍郎公娶馮氏封崇德縣
君先公卒子男二人長曰宗旦眞州楊子縣主簿次
曰宗孟守將作監主簿女一人適太常寺太祝滕希
雅先是江淮歲漕京師者常六百萬石其後十餘歲
歲益不充至公爲之歲必六百萬而常餘百萬以備
非常方其去職有勸公進爲羡餘者公曰吾豈聚歛
者哉敢用此以希寵公爲人善談論與人交乆而益
篤於其家尤孝悌所得俸禄分給宗族無親踈之異
其孤宗旦等以某年某月某日葬公於真州楊子縣
甘露郷之某原其所與遊廬陵歐陽脩誌於其墓曰
嗚呼爲天下者固常養材於無事之時蓋必有事然
後材臣出自寳元慶暦以來兵動一方奔走從事於
其間者皆號稱天下豪傑其智者出謀材者獻力訖
不得少如其志而公遭此時用其所長且乆於其官
故得卒就其業而成此名此其可以書矣乃爲之銘
曰
材難矣有藴而不得其時時逢矣有用而不盡其施
功難成而易毀雖明哲或不能以自知公材之敏兮
用適其冝志方甚壯兮力則先衰行著于家而勞施
于國永幽其閟兮銘以哀之
　　　尚書刑部郎中充天章閣待制兼侍讀贈右
　　　諌議大夫孫公墓誌銘
公諱甫字之翰許州陽翟人也𥘉舉進士天聖五年
得同學究出身爲蔡州汝陽縣主簿八年再舉進士
及第爲(一無/此字)華州觀察推官轉運使李紘薦其材遷
大理寺丞知絳州翼城縣故丞相杜祁公與紘皆以
清節自髙尤難於取士聞公紘所薦也數招致之一
見大喜巳而祁公自御史中丞拜樞密直學士知永
興軍辟公司録凡事之繁猥者一以委之公歎曰待
我以此可以去矣祁公爲謝顧事非他吏不能者不
敢煩公公乃從容爲陳當世之務所以緩急先後施
設之冝又多薦士之賢而在下者於是祁公自以爲
得益友歲滿知彭州永昌縣監益州交子務再遷太
常博士祁公爲樞密副使薦于朝得祕閣校理是時
諸將兵討靈夏乆無功天下騷動盗賊數入州縣殺
吏卒吏多失職而民弊矣天子方銳意更用二三大
臣乃極選一􁽫知名士増置諌貟使𥙷闕失公以右
正言居諫院上好納諫諍未嘗罪言者而至言宫禁
事他人猶須委曲開諷而公獨曰所謂后者正嫡也
其餘皆猶婢爾貴賤有等用物不冝過僭自古寵女
色𥘉不制而後不能制者其禍不可悔上曰用物在
有司吾恨不知爾公曰世謂諫臣耳目官所以逹不
知也若所謂前世女禍者載在書史陛下可自知也
上深嘉納之保州兵變前有告者大臣不時發之公
因力言樞密使副當得罪使乃杜祁公也邊將劉滬
城水洛于渭州部署尹洙以滬違節度將誅之大臣
稍主洙議公以謂水洛通秦渭於國家利滬不可罪
由是罷洙而釋滬洙公平生所善者也公在諫院所
言𥙷益尤多是三者其一人所難言其二人所難處
者其後言宰相以某事當去者上亟爲罷之因以陳
執中爲叅知政事公又言執中不可用由是上難之
公遂求解職於是小人不便大臣執政而朋黨之論
起二三公相繼去位公亦在論中而辨諍愈切不自
疑由是罷諫職以右司諫知鄧州徙知安州歴江南
兩浙轉運使再遷兵部貟外郎改直史館知陜府又
徙晉州河東轉運使公素羸性淡然寡所好欲恂恂
似不能言而内勁果遇事精明議者謂公道徳文學
冝在朝廷備顧問而錢糓刀筆非其職然公處之益
辦至臨疑獄滯訟常立得其情大賊張海郭貌山攻
劫商鄧新破南陽順陽公安輯有方常曰教民知戰
古法也乃親閱縣弓手教之擊射坐作皆爲精兵盗
賊爲息陜當東西衝吏苦厨傳而前爲守者顧毀譽
不能有所損至公痛裁節之過客畏其清𥘉無所望
而亦莫之毀也陜人頼以紓後遂以爲法其爲轉運
使所至州縣視其職事修廢察其民樂否以此升黜
官吏而不納毀譽遇下雖嚴而不害其在兩浙范文
正公守杭州以大臣或便冝行事公曰范公貴臣也
吾屈於此則不得伸於彼矣由是一切繩以法而常
以監司自處范公遇公無倦色及退而不能無恨公
遇范公不少下然退而未嘗不稱其賢也自河東召
爲度支副使勤其職不以爲勞巳而得疾嘉祐元年
遷刑部郎中天章閣待制河北都轉運使不行疾少
間乃留侍讀公博學彊記尤喜言唐事能詳其君臣
行事本末以推見當時治亂毎爲人說如其身履其
間而聽者暁然如目見故學者以謂終歲讀史不如
一日聞公論也所著唐史記七十五卷論議宏贍書
未及成以嘉祐二年正月戊戌卒于家享年六十公
旣卒詔取其書藏于祕府贈右諫議大夫又有文集
七卷公喜接士務揚人善所得俸廩多所施與撫諸
孤兒教育如已子曽祖諱恕博州堂邑主簿祖諱賁
尚書庫部貟外郎考諱從革不仕以公貴累贈都官
郎中毋曰長安縣太君李氏娶程氏壽昌縣君子三
人長曰冝滑州節度推官次曰寔曰寘皆將作監主
簿女三人一適將作監主簿程著餘皆早亡以五年
七月丁酉葬公于陽翟縣舊學郷塢頭村之北原銘
曰
惟學而知方以行其義惟簡而無欲以遂其剛力雖
弱兮志則彊積之厚兮發也光冝壽兮奄以藏有深
其泉兮有崇其岡永安其固兮百世無傷
　　　梅聖俞墓誌銘(并序)
嘉祐五年京師大疫四月乙亥聖俞得疾卧城東汴
陽坊明日朝之賢士大夫徃問疾者騶呼屬路不絶
城東之人市者廢行者不得徃來咸驚顧相語(一作/謂)
曰兹坊所居大人誰邪(一作兹坊/大人誰也)何致客之多也居
八日癸未聖俞卒於是賢士大夫又走弔(二字一/作共)哭
如前日益多而其尤親且舊者相與聚而謀其後事
自丞相以下皆有以􁏉䘏其家粤六月甲申其孤(一/作)
(子)増(一無/此字)載其柩南歸以明年正月丁丑葬于某所
(一作宣州揚/城鎭雙歸山)聖俞字也其名堯臣姓梅氏宣州宣城
人也(一作姓梅氏名/堯臣宣州人也)自(一無/此字)其家世頗(一有/皆字)能詩而
從(一作/叔)父詢以仕顯至聖俞遂以詩聞自武夫貴戚
童兒(一作/兒童)野叟皆能道其名字雖妄愚人不能知詩
義者直曰此世所貴也吾能得之用以自矜故求者
日踵門而聖俞詩遂行天下其𥘉喜爲清麗閒肆平
淡乆則涵演深逺間亦琢刻以出怪巧然氣完力餘
益老以勁其應於人者多故辭非一體至於他文章
皆可喜非如唐諸子號詩人者僻固而狹陋也聖俞
爲人仁厚樂易未嘗忤於物至其窮愁感憤有所罵
譏笑謔一發(一有/之字)於詩然用以爲驩而不怨懟可謂
君子者也𥘉在河南(一有/時字)王文康公見其文歎曰二
百年無此作矣其後大臣屢薦冝在館閣嘗一召試
賜進士岀身餘輒不報嘉祐元年翰林學士趙槩等
十餘人列言于朝曰梅某經行修明願得留與國子
諸生講論道德　爲雅頌(一作/風雅)以謌詠聖化乃得國
子監直講三年冬祫干太廟御史中丞韓絳言天子
且親祠當更制樂章以薦祖考惟梅某爲冝亦不報
聖俞𥘉以從父䕃補太廟齋郎歴桐城河南河陽三
縣主簿以德興縣令知建德縣又知襄城縣監湖州
塩稅簽署忠武鎭安兩軍節度判官監永濟倉國子
監直講累官至尚書都官貟外郎嘗奏其所撰唐載
二十六卷多𥙷正舊史闕繆乃命編修唐書書成未
奏而卒享年五十有九曽祖諱逺祖諱邈皆不仕父
諱讓太子中舍致仕贈職方郎中母曰仙遊縣太君
束氏又曰清河縣太君張氏𥘉娶謝氏封南陽縣君
再娶刀氏封某(一作/平恩)縣君子男五人曰増曰墀曰坰
曰龜兒一早卒女二人長適太廟齋郎薛通次尚㓜
聖俞學長於毛氏詩爲小傳二十卷其文集四十卷
注孫子十三篇余嘗論其詩曰世謂詩人少逹而多
窮蓋非詩能窮人殆窮者而後工也聖俞以爲知言
銘曰
不戚其窮不困其鳴不躓于艱不履于傾養其和平
以發厥聲震越渾鍠衆聽以驚以揚其清以播其英
以成其名以告諸冥
　　　江鄰幾墓誌銘
君諱休復字鄰幾其爲人外若簡曠而内行修飭不
妄動於利欲其彊學博覽無所不通而(一無/此字)不以矜
人至有問輒應雖好辯者不能窮也巳則黙若不能
言者其爲文章淳雅尤長於詩淡泊閒逺徃徃造人
之不至善隷書喜琴奕飲酒與人交乆而益篤孝於
宗族事孀姑如母天聖中與尹師魯蘇子美遊知名
當時舉進士及第調藍山尉騎驢赴官每據鞍讀書
至迷失道家人求得之乃覺歴信潞二州司法叅軍
又舉書判拔萃改大理寺丞知長葛縣事通判閬州
以母喪去職服除知天長縣事遷殿中丞又以父憂
終喪獻其所著書召試充集賢校理判尚書刑部當
慶暦時小人不便大臣執政者欲累以事去之君友
蘇子美杜丞相壻也以祠神㑹飲得罪一時知名士
皆𬒳逐君坐落職監蔡州商稅乆之知奉符縣事改
太常博士通判睦州徙廬州復得集賢校理判吏部
南曹登聞檢(一作/鼔)院爲群牧判官出知同州提點陜
西路刑獄入判三司鹽鐵句院修起居注累遷刑部
郎中君於治人則曰爲政所以安民也無擾之而巳
故所至民樂其簡易至辨疑折獄則或權以術舉無
不得而不常用亦不自以爲能也君所著書號唐冝
鑒十五卷春秋世論三十卷文集二十卷又作神告
一篇言皇嗣事以謂皇嗣國大事也臣子以爲嫌而
難言或言而不見納故假神告祖宗之意務爲深切
冀以感悟又嘗言昭憲太后杜氏子孫冝録用故翰
林學士劉筠無後而官没其貲宜爲立後還其貲劉
氏(一有/因字)得不絶君之論議頗多凡與其遊者莫不稱
其賢而在上位者乆未之用也自其修起居注士大
夫始相慶以爲在上者知將用之矣而用君者亦方
自以爲得而君亡矣嗚呼豈非其命哉君以嘉祐五
年四月乙亥以疾終于京師即以其年六月庚申葬
于某所(一作陽夏/郷之原)君享年五十有六方其亡恙時爲
理(一作/治)命數百言巳而疾且革其子問所欲言曰吾
巳著之矣遂不復言曽祖諱濬殿中丞贈駕部貟外
郎妣李氏始(一作/隆)平縣太君祖諱日新駕部貟外郎
贈太僕少卿妣孫氏冨陽縣太君考諱中古太常博
士贈工部侍郎妣張氏仁壽縣太君夫人夏侯氏永
安縣君金部郎中彧之女先君數月卒子男三人長
曰懋簡并州司戸叅軍次曰懋相太廟齋郎次曰懋
迪女三人長適祕書丞錢衮餘尚㓜君姓江氏開封
陳留人也自漢轑陽侯德居於陳留之圉城其後子
孫分散(一作/居)而君世至今居圉城不去自髙祖而上
七世葬圉南夏岡由大王父而下三世乃葬陽夏銘
曰
彼馳而我後彼取而我不豈用力者好先而知命者
不苟嗟吾鄰幾兮卒以不偶舉世之隨兮君子之守
衆人所亡兮君子之有其失一世兮其存不朽惟其
自以爲得兮吾將誰咎
居士集卷第三十三
　熈寧五年秋七月男發等編定
　　紹熈二年三月郡人孫謙益校正
孫公墓銘未嘗罪言者(五字上一/有雖字)冝壽兮(冝字上/脫仁字)
梅聖俞墓銘號詩人者(一作號/爲詩人)見其文(文一/作詩)
居士集卷第三十四　歐陽文忠公集三十四
　墓誌五首
　　　尚書駕部貟外郎致仕薛君墓誌銘(并序)
尚書駕部貟外郎致仕薛君諱長孺字元卿絳州正
平人也贈太傅諱温瑜之曽孫殿中丞贈太師諱化
光之孫右班殿直贈左驍衛大將軍諱睦之子尚書
户部侍郎贈司空簡肅公兄之子薛爲絳大族簡肅
公爲時名臣君爲薛氏良子弟少用簡肅公䕃𥙷郊
社齋郎將作監主簿太常寺太祝大理評事衛尉大
理寺丞太子右(一作/左)賛善大夫殿中丞國子博士尚
書虞部比部駕部三貟外郎歴知趙州臨城縣通判
漢湖滑三州知彭州坐斷獄降監陽武縣稅㑹簡肅
公夫人薨葬于絳州即起君知州事以辦葬歲滿通
判成都府未行遂以疾致仕居于許州之郾城嘉祐
六年七月丙午以卒享年六十有一君在漢州州兵
數百殺其軍校燒營以爲亂君挺身徒歩自壞垣入
其營中以禍福語亂卒曰叛者立左脅從者立右於
是數百人者皆趨立於右獨叛者十三人亡去州遂
無事明年蜀大饑今韓丞相安撫兩川獨漢人不甚
殍賜詔書獎諭其在絳也曰絳吾郷里也長老乃吾
父師子弟猶吾子弟也爲立學置學官以教之爲政
有恵愛絳人大恱君爲人謹黙淳質平居似不能言
而其臨事如此先娶李氏早亡後娶董氏封范陽縣
君子男二人長曰延永興軍醴泉縣主簿次曰通蔡
州司戸叅軍孫男曰震孫女三人以治平三年二月
乙酉葬于絳州正平縣清原(一作/源)郷周村原將葬其
女弟之夫歐陽脩爲之銘曰
維聖有言兮仁勇而壽壽胡不多兮勇則信有爲政
郷州兮稱于長老匶車來歸兮郷人奔走遺思在人
兮刻銘不朽
　　　國子博士薛君墓誌銘(并序)
君諱良孺字得之姓薛氏絳州正平人也少孤育於
其叔父是爲簡肅公以公䕃爲將作監主簿太常寺
奉禮郎大理評事將作監丞大理寺丞遷太子右賛
善大夫殿中丞嘗知秦州清水縣縣雜蕃夷君爲簡
其政令示之必信蕃夷畏愛歲滿罷去人甚思之其
後簽書通利軍判官公事與其軍守爭事坐停官乆
之復爲殿中丞遷國子博士監陳州清酒務嘉祐八
年二月甲午以疾卒于官舎享年四十有六宋興百
年薛姓五顯而簡肅公以清德直節聞故其家法嚴
而子弟多賢材君爲人開爽明秀㓜爲簡肅公所愛
若已(一作/過其)子長工書作歌詩甞一舉進士不中以䕃
𥙷例監庫務無所施其能一爲民政遂有聲平居喜
飲酒談笑與其親戚朋友驩然未嘗有怨惡其在通
利與其軍守所爭皆公事旣廢無懟色至卒窮以死
豁如也嗚呼可哀也巳曾祖贈太傅諱温瑜祖贈太
師諱化光父右班殿直贈左驍衛大將軍諱睦君娶
張氏故樞宻直學士逸之女封仁壽縣君先君二歲
而卒子男一人曰遜女三人長適大理評事王正甫
次適太常寺太祝王端甫次尚㓜治平三年二月乙
酉其孤遜舉其喪合葬于絳州正平縣清原(一作/源)郷
周村原將葬廬陵歐陽脩曰余薛氏壻也與君遊而
賢其人冝有以哀之乃爲之銘曰
維古才子兮出于名族嗟吾得之兮旣哲而淑有能
不施兮不遐以趣卒困于艱兮泰乎自足絳水深長
兮山岡起伏利我後人兮安于吉卜
　　　徂徠石先生墓誌銘(并序)
徂徠先生姓石氏名介字守道兖州奉符人也徂徠
魯東山而先生非隱者也其仕嘗位於朝矣魯之人
不稱其官而稱其德以爲徂徠魯之望先生魯人
之所尊故因其所居山以配其有德之稱曰徂徠先
生者魯人之志也先生貌厚而氣完學篤而志大雖
在畎畒不忘天下之憂以謂時無不可爲爲之無不
至不在其位則行其言吾言用功利施於天下不必
出乎已吾言不用雖獲禍咎至死而不悔其遇事發
憤作爲文章極陳古今治亂成敗以指切當世賢愚
善惡是是非非無所諱忌(一作/忌諱)世俗頗駭其言由是
謗議喧然而小人尤嫉惡之相與出力必(一有/欲字)擠之
死先生安然不惑不變曰吾道固如是吾勇過孟軻
矣不幸遇疾以卒旣卒而姦人有欲以竒禍中傷大
臣者猶指先王以起事謂其詐死而北走契丹矣請
發棺以驗頼天子仁聖察其誣得不發棺而保全其
妻子先生世爲農家父諱丙始以仕進官至太常博
士先生年二十六舉進士甲科爲鄆州觀察推官南
京留守推官御史臺辟主簿未至以上書論赦罷不
召秩滿遷某軍節度掌書記代其父官于蜀爲嘉州
軍事判官丁内外艱去官垢靣跣足躬耕徂徠之下
葬其五世未葬者七十喪服除召入國子監直講是
時兵討元昊乆無功海内重困天子奮然思欲振起
威徳而進退二三大臣増置諫官御史所以求治之
意甚銳先生躍然喜曰此盛事也雅頌吾職其可巳
乎乃作慶暦聖德詩以襃貶大臣分别邪正累數百
言詩出太山孫明復曰子禍始於此矣明復先生之
師友也其後所謂姦人作竒禍者乃詩之所斥也先
生自閑居徂徠後官于南京常以經術教授及在太
學益以師道自居門人弟子從之者甚衆太學之興
自先生始其所爲文章曰某集者若干卷曰某集者
若干卷其斥佛老時文則有怪說中國論曰去此三
者然後可以有爲其戒姦臣宦女則有唐鑑曰吾非
爲一世監也其餘喜怒哀樂必見於文其辭博辯雄
偉而憂思深逺其爲言曰學者學爲仁義也(一有仁/急於利)
(物義果於/有爲十字)惟忠能忘其身信篤於自信者乃可以力
行也以是行於巳亦以是教於人所謂堯舜禹湯文
武周公孔子孟軻楊雄韓愈氏者未嘗一日不誦於
口思與天下之士皆爲周孔之徒以致其君爲堯舜
之君民爲堯舜之民亦未嘗一日少忘于心至其違
世驚衆人或笑之則曰吾非狂癡者也是以君子察
其行而信其言推其用心而哀其志先生直講歲餘
杜祁公薦之天子拜太子中允今丞相韓公又薦之
乃直集賢院又歲餘始去太學通判濮州方待次于
徂徠以慶暦五年七月某日卒于家享年四十有一
友人廬陵歐陽脩哭之以詩以謂待彼謗熖熄然後
先生之道明矣先生旣没妻子凍(一作/寒)餒不自勝今
丞相韓公與河陽冨公分俸買田以活之後二十一
(一無/此字)年其家始克葬先生于某所將葬其子師訥與
其門人姜潜杜黙徐遁等來告曰謗熖熄矣可以發
先生之光矣敢請銘某曰吾詩不云乎子道自能乆
也何必吾銘遁等曰雖然魯人之欲也乃爲之銘曰
徂徠之巖巖與子之德兮魯人之所瞻汶水之湯湯
與子之道兮逾(一作/愈)逺而彌長道之難行兮孔孟(一/有)
(亦云/二字)遑遑一世之屯兮萬世之光曰吾不有命兮安
在夫桓魋與臧倉自古聖賢皆然兮噫子雖毀其何
傷
　　　故霸州文安縣主簿蘇君(一作趙郡/蘇明允)墓誌銘
(并序)
有蜀君子曰蘇君諱洵字明允眉州眉山人也君之
行義修於家信於郷里聞於蜀之人(一無此/二字)乆矣當
至和嘉祐之間與其二子軾轍偕至京師翰林學士
歐陽脩得其所著書二十二篇獻諸朝書旣出而公
卿士大夫爭傳之其二子舉進士皆在髙等亦以文
學稱於時眉山在西南數千里外一日父子隱然名
動京師而蘇氏文章遂擅天下君之文博辯宏偉讀
者悚然想見其人旣見而温温似不能言及即之與
居愈乆而愈可愛間而出其所有愈叩而愈無窮嗚
呼可謂純明篤實之君子也曽祖諱祐祖諱杲父諱
序贈尚書職方貟外郎三世皆不顯職方君三子曰
澹曰渙皆以文學舉進士而君少獨不喜學年巳壯
猶不知書職方君縱而不問郷閭親族皆怪之或問
其故職方君笑而不荅君亦自如也年二十七始大
發憤謝其素所徃來少年閉戸讀書爲文辭歲餘舉
進士再不中又舉茂材異等不中退而歎曰此不足
爲吾學也悉取所爲文數百篇焚之益閉戸讀書絶
筆不爲文辭者五六年乃大究六經百家之說以考
質古今治亂成敗聖賢窮逹出處之際得其粹精(一/作)
(精/粹)涵畜充溢抑而不發乆之慨然曰可矣由是下筆
項刻數千言其縱横上下出入馳驟必造於深㣲而
後止蓋其禀也厚故發之遲志也慤故得之精自來
京師一時後生學者皆尊其賢學其文以爲師法以
其父子俱知名故號老蘇以别之𥘉脩爲上其書召
試紫㣲閣辭不至遂除試祕書省校書郎㑹太常修
纂建隆以來禮書乃以爲霸州文安縣主簿使食其
禄與陳州項城縣(一無/此字)令姚闢同脩禮書爲太常因
革禮一百卷書成方奏未報而君以疾卒實治平三
年四月戊申也享年五十有八天子聞而哀之特贈
光禄寺丞勑有司具舟載其喪歸于蜀君娶程氏大
理寺丞文應之女生三子曰景先早卒軾今爲殿中
丞直史館轍權大名府推官三女皆早卒孫曰邁曰
遲有文集二十卷謚法三卷君善與人交急人患難
死則䘏飬其孤郷人多德之蓋晚而好易曰易之道
深矣汨而不明者諸儒以附㑹之說亂之也去之則
聖人之㫖見矣作易傳未成而卒治平四年十月壬
申葬于彭山之安鎭郷可龍里君生於逺方而學又
晚成常歎曰知我者惟吾父與歐陽公也然則非余
誰冝銘銘曰
蘇顯唐世實欒城人以宦留眉蕃蕃子孫自其髙曾
郷里稱仁偉歟明允大發於文亦旣有文而又有子
其存不朽其嗣彌昌嗚呼明允可謂不亡
　　　贈太子太傅胡公墓誌
太子少師致仕贈大子太傅胡公諱宿字武平其先
豫章人也後徙常州之晉陵世有隱德爲晉陵著姓
公舉進士中天聖二年乙科爲眞州楊子尉縣大水
漂溺居民令不能救公曰拯溺吾職也即率公私舟
活數千人歲滿調廬州合淝主簿張丞相士遜稱其
文行薦諸朝召試學士院爲館閣校勘與修北史改
集賢校理通判宣州三遷太常博士判吏部南曹賜
緋衣銀魚(一有/出字)知湖州爲政有惠愛築石塘百里捍
水患大興學校學者盛於東南自湖學始公丁母夫
人憂去而州人思之名其塘口胡公塘學者爲公立
生祠于學中至今祠之公居喪毀瘠過禮三年不居
于内服除爲三司鹽鐡判官轉尚書祠部貟外郎判
度支句院知蘇州兩浙路轉運使召還脩起居注以
本官知制誥兼句當三班院巳而兼判吏部流内銓
入内都知楊懷敏坐衛士夜盗入禁中驚乗輿斥出
爲和州都監懷敏用事乆勢動中外未幾召復故職
公封還辭頭不草制論曰衛士之變蹤跡連懷敏得
不窮治誅死幸矣豈冝復在左右其命遂止乆之拜
公翰林侍讀學士遷翰林學士兼史舘修撰判館事
兼端明殿學士累遷尚書左司郎中兼知通進銀臺
司審刑院群牧使提舉在京諸司庫務醴泉宫判尚
書禮部遂判都省再知禮部貢舉奉使契丹館伴北
朝人使亦皆再而虜人嚴憚之公爲人清儉謹黙内
剛外和群居笑語讙譁獨正容色温温不動聲氣與
人言必思而後對故其涖官臨事慎重不輒發發亦
不可回止而其趣要歸於仁厚朝議在官年七十而
不致仕者有司以時按籍舉行公以謂飬㢘耻厚風
俗冝有漸而欲一切以吏議從事殆非所以優老勸
功之意當少緩其事(一作/法)使人得自言而全其美節
朝廷嘉其言是至今行之皇祐新樂成議者多異論
有詔新樂用於常祀朝㑹而郊廟仍用舊樂公言書
稱同律而今舊樂髙新樂下相去一律難並(一作/遂)用
而新樂未施於郊廟先用之朝㑹非先王薦上帝配
祖考之意皆不可(一作遂/不行)近制禮部四歲一貢士議
者患之請更爲間歲議巳定公獨以爲不然曰使士
子廢業而奔走無寧歲不知復用三歲之制也衆皆
以公言爲非行之數年士子果以爲不便而卒用三
歲之制仁宗乆未有皇子群臣多以皇嗣爲言未省
公以學士當作青辭禱嗣(一作/祠)于山川即建言儲位
乆虚非所以居安而慮危願擇宗室之賢者立之以
慰安天下之心語甚切至公學問該博兼通隂陽五
行天人(一作/文)災異之說南京鴻慶宫災公以謂南京
聖宋所以受命建號而大火主於商丘國家乗火德
而王者也今不領於祠官而比年數災冝修火祀事
下太常歲以長吏奉祠商丘自公始慶暦六年夏河
北河東京東同時地震而登萊尤甚公以歲推之曰
明年丁亥歲之刑徳皆在北宫隂生於子而極於亥
然隂猶彊而未即伏陽猶㣲而未即勝此所以震也
是謂龍戰之㑹而其位在乾今西北二虜中國之隂
也冝爲之備不然必有内盗起於河朔明年王則以
貝州叛公又以爲登萊視京師爲東北隅乃(一作/易艮)少
陽之位也今二州並置金坑多聚民以鑿山谷陽氣
損泄故隂乗而動縣官入金歲幾何小利而大害可
即禁止以寧地道皇祐五年正月㑹靈宫災是歲冬
至祀天南郊以三聖並配明年大旱公曰五行火禮
也去歲火而今又旱其應在禮此殆郊丘並配之失
也即建言並配非古冝用迭配如𥘉詔其後并州議
建軍爲節鎭公以星土考之曰昔髙辛氏之二子不
相能也堯遷閼伯於商丘主火而商爲宋星遷實沉
於臺駘主水而參爲晉星國家受命始於商丘王以
火德又京師當宋之分野而并爲晉地參商仇讎之
星今欲崇晉非國之利也自宋興平僣僞并最後服
太宗削之不使列於方鎭八十年矣謂冝如舊制公
在翰林十年多所𥙷益大扺不爲苟止而妄隨故其
言或用或不用或後卒如其言然天子察公之忠欲
大用者乆矣嘉祐六年八月拜公諫議大夫樞密副
使公旣愼静而當大(一作/重)任尤顧惜大體而群臣方
建利害多更張庻事以革弊公獨猒之曰變法古人
(一作/今)之難不務守祖宗成法而徒紛紛無益於治也
又以謂契丹與中國通好六十餘年自古未有也善
待夷狄者謹爲備而巳今三邊武備多弛牧馬著虛
名於籍可乗而戰者百無一二又謂滄州冝分爲一
路以禦虜此今急務也若其界上交侵小故乃城寨
主吏之職朝廷冝守祖宗之約不冝爭小利而隳大
信深戒邊臣生事以爲功在位六年其論議類皆如
此英宗即位拜(一作/遷)給事中治平三年累上表􁦋致
仕未(一作/不)允乆之拜尚書吏部侍郎觀文殿學士知
杭州爲政不略細故或謂大臣不冝自勞公曰此民
事也吾不敢忽以是民尤愛之明年今上即位遷左
丞五月公以疾告遂除太子少師致仕命未至而公
以六月十一日薨于正寢享年七十有三(一作/二)即以
其年十一月某日葬于某州某縣某郷之某原(一作/常州)
(晉陵縣萬安/郷之隆亭)公之曾祖諱持累贈太傅曾祖妣歐陽
氏追封晉陵郡太夫人祖諱徽累贈太師祖妣楊氏
追封華隂郡太夫人余氏嘉興郡太夫人余氏丹陽
郡太夫人龔氏武陵郡太夫人父諱㝝累贈太師兼
中書令妣沈氏追封東陽郡太夫人貝氏南陽郡太
夫人李氏金城郡太夫人公累階光禄大天勲上柱
國開國安定爵公食邑二千八百户食實封四百户
賜推誠保德翊戴功臣𥘉娶呉氏追封蘭陵郡夫人
再娶何氏封南康郡夫人子男五人長曰宗堯今爲
都官貟外郎次曰遵路早卒次曰宗質國子博士次
曰宗炎著作佐郎次曰宗厚祕書省正字早卒女四
人皆適士族孫志脩太常寺太祝行脩守祕書省校
書郎簡脩試祕書省校書郎世脩德脩安脩奕脩愼
脩益脩公自(一無/此字)爲進士知名于時楊文公億得其
詩題于祕閣歎曰吾恨未識此人其舉進士也謝陽
夏公絳薦公爲第一公名以此益彰而謝公亦以此
自負少嘗善一浮圗其人將死謂公曰我有祕術能
化瓦石爲黄金子其葬我我以此報子公曰爾之後
事吾敢不勉祕術非吾欲也浮圗歎曰子之志未可
量也其篤行自勵至於貴顯常如布衣時有文集四
十(一有/一字)卷銘曰
允矣胡公順外剛中惟𥘉曁終一德之恭公之燕居
其氣温温舉必可法思而後言公在朝廷正色侃侃
蔚有嘉話(一作/謀)憂深慮逺不迎利趨不畏勢反有或
不從後必如之乆(一作/多)而愈信(一作/篤)孰不公思侍從
之親樞機之宻名望三朝清職峻秩愷悌之仁(一作/化)
宜國黃耇七十而止孰云多壽惟善在人刻銘(一作/知名)
不朽
居士集卷第三十四
　熈寜五年秋七月男發等編定
　　紹熈二年三月郡人孫謙益校正
薛長孺墓銘郷州(一作/故州)稱于(于一/作於)
蘇君墓銘志也慤(一作其/志也慤)
胡公墓銘兩浙路(一無/路字)風俗(一作/化)于山(一作/於山)隂生於
子(當作/午)入金歲幾何(一作歲入/金幾何)十一月某日(一作/甲申)追
封(一本惟曾祖妣用追封/二字祖妣妣皆削去)
居士集卷䇿三十五　歐陽文忠公集三十五
　墓誌三首(碣一首附)
　　　永州軍事判官鄭君墓誌銘
鄭君諱平字某衡州衡陽人也少倜儻有大志舉進
士中天禧三年甲科爲郴州軍事推官監潭州茶場
坐茶惡免官乆之試祕書省校書郎知連州陽山縣
爲道州軍事推官丁母憂服除調永州軍事判官監
衡州茭源銀冶以疾去官慶暦三年七月某日卒于
家享年五十有一以某年某月某日葬于某所曾祖
諱某永州祁陽令祖諱某江陵府建寧縣令父諱某
道州軍事判官君娶孫氏贈尚書工部侍郎冕之女
子男六人綯緫紀經維綬綯早卒緫舉進士出身亦
早卒孫七人皆㓜君世仕不顯少孤而貧毋夫人某
氏賢母也教其三子以學皆有立君與其兄本弟革
皆舉進士及第君𥘉監茶埸茶實不惡上官挾他事
以罪中之君不自辯竭其貲以償解官而去無愠色
及爲陽山有善政民甚愛之其旣以疾廢慨然歎曰
吾少力學而不幸廢以疾吾終不用於時矣安事空
言哉即取其平生所爲文藁悉焚之嗚呼君之志可
哀也巳自三代詩書巳來立言之士多矣其始無不
欲其言之傳也而散亡磨㓕泯然不復見於後世者
何可勝數或暫見而終没或其言雖傳而其人不爲
世所貴者有矣惟君子有諸躬而不可揜者不待自
言而傳也君之不欲見於空言其可謂善慮於無窮
者矣其志豈不逺哉雖然君之志旣不自見於言而
冝有爲之著者銘所以彰善而著無窮也乃爲之銘
曰
夫惟自信有不疑知命者不惑故能得失不累其心
喜愠不見其色嗚呼鄭君學幾於此斯可謂之君子
　　　端明殿學士蔡公墓誌銘
公諱襄字君謨興化軍仙遊人也天聖八年舉進士
甲科爲漳州軍事判官西京留守推官改著作佐郎
館閣挍勘慶暦三年以祕書丞集賢挍理知諫院兼
修起居注是時天下無事士大夫弛於乆安一日元
昊叛師乆無功天子慨然猒兵思正百度以修太平
旣已排群議進退(一作/用)二三大臣又詔增置諫官四
貟使拾遺𥙷闕所以遇之甚寵公以材名在選中遇
事感激無所回避(一有於/是二字)權倖畏歛不敢撓法干政
而上得益與大臣圗議明年屢下詔書勸農桑興學
校革弊修廢而天下悚然知上之求治矣於此之時
言事之臣無日不進見而公之𥙷益爲尤多四年以
右正言直史館出知福州以便親遂爲福建路轉運
使復古五塘以漑田民以爲利爲公立生祠于塘側
又奏减閩人五代時丁口稅之半丁父憂服除判三
司鹽鐵勾院復修起居注今叅知政事唐公介時爲
御史以直言忤㫖貶春州别駕廷臣無敢言者公獨
論其忠人皆危之而上悟意解唐公得改英州遂復
召用皇祐四年遷起居舍人知制誥兼判流内銓御
史吕景𥘉呉中復馬遵坐論梁丞相適罷臺職除他
官公封還辭頭不草制其後屢有除授非當者必皆
封還之而上遇公益厚曰有子如此其母之賢可知
命特賜冠帔以寵之至和元年遷龍圗閣直學士知
開封府三年以樞密直學士知泉州徙知福州未幾
復知泉州公爲政精明而世(一作/於)閩人(一有/尤字)知其風
俗至則禮其士之賢者以勸學興善而變民之故除
其甚害徃時閩人(一作/士)多好學而專用賦以應科舉
公得先生周希孟以經術傳授學者常至數百人公
爲親至學舍執經講問爲諸生率延見處士陳烈尊
以師禮而陳襄鄭穆方以德行著稱郷里公皆折節
下之閩俗重凶事其奉浮圗㑹賔客以盡力豐侈爲
孝否則深自愧恨爲郷里羞而姦民游手無頼子幸
而貪飲食利錢財來者無限極徃徃至數百千人至
有親亡祕不舉哭必破産辦具而後敢發喪者有力
者乗其急時賤買其田宅而貧者立劵舉責終身困
不能償公曰弊有大於此邪即下令禁止至於巫覡
主病蠱毒殺人之類皆痛斷絶之然後擇民之聦明
者教以醫藥使治疾病其子弟有不率教令者條其
事作五戒以教諭之乆之閩人大便公旣去閩人相
率詣州請爲公立德政碑吏以法不許謝即退而以
公善政私刻于石曰俾我民不忘公之德嘉祐五年
召拜翰林學士權三司使三司開封世稱省府爲難
治而易以毁譽居者不由以遷則由以敗而敗者十
常四五公居之皆有能名其治京師談笑無留事尤
喜破姦(一有/發字)隱吏不能欺至商財利則較天下盈虚
出入量力以制用必使下完而上給下曁百司因習
蠹弊切磨剗剔乆之簿書纎悉紀綱條目皆可法七
年季秋大享明堂後數月仁宗崩英宗即位數大賞
賚及作永昭陵皆猝辦於縣官經費外公應煩愈間
暇若有餘而人不知勞遂拜三司使居二歲以母老
求知杭州即拜端明殿學士以徃三年徙南京留守
未行丁母夫人憂明年八月某日以疾卒于家享年
五十有六蔡氏之譜自晉從事中郎克以來世有顯
聞其後中衰隱德不仕公年十八以農家子舉進士
爲開封第一名動京師後官于閩典方州領使一路
二(一作/而)親尚皆無恙閩人瞻望咨嗟不榮公之貴而
榮其父母母夫人尤有壽年九十餘飲食起居康彊
如少者歲時爲壽母子鬢髪皆皤然而命服金紫煌
煌如也至今閩人之爲子者必以夫人祝其親爲父
母者必以公教其子也公於朋友重信義聞其喪則
不御酒肉爲位以哭盡哀乃止嘗㑹飲㑹靈東園坐
客有射矢誤(一有/中)傷人者客遽指爲公矢京師喧然
事旣聞上(一又有/上字)以問公公即再拜媿謝終不自辯
退亦未嘗以語人公爲文章清遒粹美有文集若干
卷工於書畫頗自惜不妄爲人書故其殘章斷藁人
悉珍藏而仁宗尤愛稱之御製元舅隴西王碑文詔
公書之其後命學士撰温成皇后碑文又勑公書則
辭不肯書曰此待詔職也公累官至禮部侍郎旣卒
翰林學士王珪等十餘人列言公賢其亡可惜天子
新即位未及識公而聞其名乆也爲之惻然特贈吏
部侍郎官其子旻爲秘書省正字孫傳(一作/傅)及弟之
子均皆守將作監主簿而優以􁏉䘏以旻尚㓜命守
吏助給其喪事曾祖諱顯皇不仕祖諱恭贈工部貟
外郎父諱琇贈刑部侍郎毋夫人盧氏長安郡太君
夫人葛氏永嘉郡君子男三人曰匀將作監主簿曰
旬大理評事皆先公卒㓜子旻也女三人一適著作
佐郎謝仲規二尚㓜以某年某月某日葬公於莆田
縣某郷將軍山銘曰
誰謂閩逺而多竒産産非物寳惟士之賢嶷嶷蔡公
其人傑然奮躬當朝讜言正色出入左右彌縫𥙷益
(一作/闕)間歸于閩有政在人食不畏蠱喪不憂貧疾者
有醫學者有師問誰使然孰不公思有髙其墳有拱
其木凡閩之人過者必肅
　　　集賢院學士劉公墓誌銘
公諱敞字仲原父姓劉氏世爲吉州臨江人自其皇
祖以尚書郎有聲太宗時遂爲名家其後多聞人至
公而益顯公舉慶暦六年進士中甲科以大理評事
通判蔡州丁外艱服除召試學士院遷太子中允直
集賢院判登聞鼓院吏部南曹尚書考功於是夏英
公旣薨天子賜謚曰文正公曰此吾職也即上䟽言
謚者有司之事也且竦行不應法今百司各得守其
職而陛下侵臣官䟽凡三上天子嘉其守爲更其謚
曰文莊公曰姑可以止矣權判三司開坼司又權度
支判官同修起居注至和元年九月召試遷右正言
知制語宦者石全彬以勞遷宫苑使領觀察使意不
滿退而愠有言居三日正除觀察使公封還辭頭不
草制其命遂止二年八月奉使契丹公素知虜山川
道里虜人道自古北口回曲千餘里至桞河公問曰
自(一有/古字)松亭趨桞河甚直而近不數日可至中京何
不道彼而道此蓋虜人常故迂其路欲以國地險逺
誇使者且謂莫習其山川不虞公之問也相與驚顧
羞媿即吐其實曰誠如公言時順州山中有異獸如
馬而食虎豹虜人不識以(一有/爲字)問公曰此所謂駮也
爲言其形狀聲音皆是虜人益歎服三年使還以親
嫌求知揚州歲餘遷起居舎人徙知鄆州兼京東西
路安撫使居數月召還糺察在京刑獄修玉牒知嘉
祐四年貢舉稱爲得人是歲天子卜以孟冬祫旣廷
告丞相用故事率文武官加上天子尊號公上書言
尊號非古也陛下自寳元之郊止群臣毋得以請迨
今二十年無所加天下皆知甚盛德奈何一旦受虚
名而愪實美上曰我意亦謂當如此遂不允群臣請
而禮官前祫請祔郭皇后於廟自孝章以下四后在
别廟者請母合食事下議議者紛然公之議曰春秋
之義不薨于寢不稱夫人而郭氏以廢薨按景祐之
詔許復其號而不許其謚與祔謂冝如詔書又曰禮
於祫未毀廟之主皆合食而無帝后之限且祖宗以
來用之傳曰祭從先祖冝如故於是皆如公言公旣
驟屈廷臣之議議者已多仄目旣而又論吕溱過輕
而責重與臺諌異由是言事者亟攻之公知不容于
時矣㑹永興闕守因自請行即拜翰林侍讀學士充
永興軍路安撫使兼知永興軍府事長安多冨人右
族豪猾難治猶習故都時(一無/此字)態公方發大姓范偉
事獄未具而公召由是獄屢變連年吏不能决至其
事聞制取以付御史臺乃决而卒如公所發也公爲
三州皆有善政在揚州奪發運使冐占雷塘田數百
項予民民至今以爲德其治鄆永興皆承旱歉所至
必雨雪蝗輒飛去歲用豐稔流亡來歸令行民信盗
賊禁止至路不拾遺公於學博自六經百氏古今傳
記下至天文地理卜醫數術浮圗老莊之說無所不
通其爲文章尤敏贍嘗直紫㣲閣一日追封皇子公
主几人公方將下直爲之立馬却坐一揮九制數千
言文辭典雅各得其體公知制誥七年當以次遷翰
林學士者數矣乆而不遷及居永興歲餘遂以疾聞
八年八月召還判三班院太常寺公在朝廷遇事多
所建明如古渭州可棄孟陽河不可開樞宻使狄青
冝罷以保全之之類皆其語在士大夫間者若其規
切人主直言逆耳至於從容進見開導聦明賢否人
物其事不聞于外廷者其𥙷益尤多故雖不合於世
而特𬒳人主之知方嘉祐中嫉者衆而攻之急其雖
危而得無害者仁宗深察其忠也及侍英宗講讀不
專章句解詁而指事據經因以諷諌毎見聽納故尤
竒其材巳而復得驚眩疾告滿百日求便郡上曰如
劉某者豈易得也復賜以告上毎宴見諸學士時時
問公少間否賜以新橙五十勞其良苦疾(一有/乆字)少間
復求外𥙷上悵然許之出知衛州未行徙汝州治平
三年召還以疾不能朝改集賢院學士判南京留司
御史臺熈寧元年四月八日卒于官舍享年五十嗚
呼以先帝之知公使其不病其所以甲之者豈一翰
林學士而止哉方公以論事忤於時也又有􁀌爲謗
語以怒時相者及歸自雍丞相韓公方欲還公學士
未及而公病遂止於此豈非其命也夫公累官至給
事中階朝散大夫勲上輕車都尉開國彭城爵公邑
戸二千一百實食者三百曾祖諱琠贈大理評事祖
諱式尚書工部貟外郎贈戸部尚書考諱立之尚書
主客郎中贈工(一作/禮)部尚書公再娶論氏皆侍御史
程之女前夫人先公早卒後夫人以公貴累封河南
郡君子男四人長定國郊社掌座早卒次奉世大理
寺丞次當時大理評事次安上太常寺太祝女三人
長適大理評事韓宗直二尚㓜公旣卒天子推恩録
其兩孫望旦一族子安世皆試將作監主簿公爲人
磊落明白推誠自信不爲防慮至其屢見侵害皆置
而不較亦不介于胷中居家不問有無喜賙宗族旣
卒家無餘財與其弟攽友愛尤篤有文集六十卷其
爲春秋之說曰傳曰權衡曰說例曰文權(一無/三字)曰意
林合四十一(一無/此字)卷又有七經小傳五卷弟子記五
卷而七經小傳今盛行於學者二年十月辛酉其弟
攽與其子奉世等葬公於某所(一作葬公祥符縣/魏陵郷祔于先墓)以
來請銘乃爲之銘曰
嗚呼維仲原父學彊而博識敏而明坦其無疑一以
誠見利如畏義必爭觸機履險危不傾畜大不施奪
其齡惟其文章粲日星雖欲有毀知莫能維古聖賢
皆後亨有如不信考斯銘
　　　零陵縣令贈尚書都官貟外郎呉君墓謁銘
(并序)
君諱舉字太冲姓呉氏興國軍永興人也曾祖諱瑗
祖諱章父諱思逈五代之際自江以南爲南唐呉氏
亦㣲不顯君當李煜時以明經爲彭澤主簿太祖皇
帝召煜來朝煜不奉詔遣曹彬討之前鋒兵破池陽
遣使招降郡縣使者至彭澤其令欲以城降君以大
義責之且曰吾能爲李氏死爾乃共殺使者爲煜守
煜巳降君爲游兵執送軍中主將責以殺使者君曰
固當如是爾主將義而釋之當是時嘗仕煜者皆隨
煜至京師得復𥙷吏君獨棄去不顧太平興國二年
詔求李氏時故吏所在敦遣君始至京師以爲鄆州
平隂主簿歴益州成都令陜州録事叅軍襄州之冝
城洋州之眞符福州之連江楚州之鹽城耀州之同
官最後爲零陵令以祥符九年八月二十六日道卒
于揚州享年七十有六夫人伏氏能讀書史有賢行
後君十有四年以卒享年八十有二子男二人長曰
晛早卒次曰中復今爲起居舍人以景祐三年十有
一月甲子合葬君夫人于南康軍都昌縣之長城君
學春秋通三傳其臨大節知所守當五代時僭竊分
裂喪君亡國不勝數士之不得守其節與不能守者
世皆習而不怪君於此時獨區區志不忘李氏其義
有足動人然而亦無爲君道者考君之出處自重不
妄冝其世莫之知而潜德晦善顯於後世克有賢子
爲時名臣君以子恩累贈尚書都官貟外郎考於令
品文得碣于其墓以昭令德而示子孫於是史官廬
陵歐陽脩曰此余職也乃爲之辭曰
世逢屯兮㢘耻道缺中國五䄠兮九州分裂朝存夕
亡兮士莫守節昧者習安兮懦夫志奪偉哉呉君兮
凛矣其烈世莫我知兮不妄自伐有韞必昭兮後世
而發嗚呼呉君兮寓銘斯碣
居士集卷第三十五
　熈寧五年秋七月男發等編定
　　紹熈二年三月郡人孫謙益校正
鄭君墓銘天禧三(一作/二)年
劉公墓銘得也(也一/作耶)定國(一作/充國)
呉君墓碣不勝數(一作不/可勝數)然而(此下一/有人字)
居士集卷第三十六　歐陽文忠公集三十六
　　墓誌七首(碣一首附)
　　　南陽縣君謝氏墓誌銘
慶暦四年秋予友宛陵梅聖俞來自呉興出其哭内
之詩而悲曰吾妻謝氏亡矣丐我以銘而葬焉予(一/有)
(諾之/二字)未暇作居一歲中書七八至未嘗不以謝氏銘
爲言且曰吾妻故太子賔客諱濤之女希深之妹也
希深父子爲時聞人而世顯榮謝氏生於盛族年二
十以歸吾凡十七(一作/八)年而卒卒之夕歛以嫁時之
衣甚矣吾貧可知也然謝氏怡然處之(一作處/之怡然)治其
家有常法其飲食噐皿雖不及(一作/至)豐侈而必精以
㫖其衣無故新而澣濯縫紉必㓗以完所至官舍雖
􁃦陋而庭宇灑掃必肅以嚴其平居語言容止必怡
(怡一作/從容)以和吾窮於世乆矣(一有不惟信於聖/人以自守九字)其出
而幸與賢士大夫遊而樂入則見吾妻之怡怡而忘
其憂使吾不以冨貴貧賤累其心者抑吾妻之助也
吾嘗與士大夫語謝氏多從戸屏竊聽之間則盡能
商搉其人才能賢否及時事之得失皆有條理吾官
呉興或自外醉而歸必問曰今日孰與飲而樂乎聞
其賢者也則恱否則歎曰君所交皆一時賢儁豈其
屈已下之耶惟以道德(一作/得)焉故合者尤寡(一無此/十七字)
今與是人飲而歡邪是歲南方旱仰見飛蝗而歎曰
今西兵未解天下重困盗賊暴起於江淮而天旱且
蝗如此我爲婦人死而得君葬我幸矣其所以能安
居貧而不困者其性識明而知道理多此類(一作/類此)嗚
呼其生也迫吾之貧而沒也又無以厚焉謂惟文字
可以著其不朽且其平生尤知文章爲可貴殁而得
此庻幾以慰其魂且塞予悲此吾所以請銘於子之
勤也若此予忍不銘夫人享年三十七用夫恩封南
陽縣君二男一女以其年七月七日卒于髙郵梅氏
世葬宛陵以貧不能歸也某年某月某日葬于潤州
之某縣某原銘曰
髙崖(一作/岸)斷谷兮京口之原山蒼水深兮土厚而堅
居之可樂兮卜者曰然骨肉雖(一作/歸)土兮魂氣則(一/作)
(升)天何必故郷兮然後爲安
　　　萬壽縣君徐氏墓誌銘(并序)
河東都轉運使天章閣待制施君卜以慶暦五年三
月某日葬其夫人萬壽縣君于蘇州呉縣三讓郷之
陸公原以來請銘夫人姓徐氏世家通州之静海七
歲喪其母哀不自勝泣曰母女所恃以生者也無母
其復能生因欲投水火(一無/火字)其父兄力止之旣長事
其繼母則以孝聞年若干歸于施氏逮事其姑紉縫
烹飪必以身蚤暮寒暑飲食必以時姑亡哀毀得疾
逾年而後能起生五男一女男曰邈舉進士某官知
開封府太康縣曰述曰造皆將作監主簿曰逈曰遜
尚㓜女曰錦娘慶暦三年十一月甲子以疾卒于河
東之官舍享年四十有三夫人之生也事其繼母及
姑皆稱曰孝及其殁也其夫之稱曰吾妻助我而賢
其子之㓜者曰吾母慈我其長者之稱曰吾母不以
愛怠(一作/殆)我而以成人朂我使我至於有立凡施氏
外内婚姻宗族之稱者曰夫人遇我有禮而仁至于
妾媵左右之稱者亦曰夫人於我仁而均嗚呼夫人
之行至矣其勤而有法其施之各有冝可謂賢也巳
若夫男子見于外其善惡功過可舉而書至於婦德
主内自非死節徇難非常之事則其幽間淑女之行
孰得顯然列而詩之以示後惟視其所稱與其所思
則其賢可知矣施君名昌言(一無此三字有以明識/敏行守正敢言逹於當)
(世其稱曰助我則夫人之/賢又從可知矣二十八字)夫人曾祖諱某祖諱某父
諱某以尚書都官貟外郎致仕夫生而其善可稱未
若没而遺思之深也悲夫銘曰
於惟夫人東海之華始來施氏有此室家爲婦爲母
勤孝勞劬有女昔褓今婉其𥚑子綬煌煌弟長相趨
夫爵之髙榮及親踈厥家巳成而獨不居千里之逺
歸魂東呉銘以哀之巳矣嗚呼
　　　長沙縣君胡氏墓誌銘(并序)
故太子中舍張君諱某之夫人曰(一無/此字)長沙縣(一有/太字)
君(一有/曰字)胡氏胡氏世爲某(一作世某/郡某縣)人父諱震官至
刺史夫人年二十七以歸中舍君君時爲融州司理
叅軍歴潭州寧郷縣尉鳯州兩當福州寧德二(一作/兩)
縣令以卒夫人之爲婦也以勤儉恭肅主張氏之祭
饋而睦其内外之宗姻生子(一無/此字)男二人女一人男
曰大年大有皆舉進士(一無此/四字)大年今爲鄭州原武
縣令大有秘書丞女適邵陽縣令錢奕夫人之爲母
也以禮義慈嚴教育其子故其(一無/此字)男也有立而克
嗣其世女也適於人而冝人之家爲婦爲母之道無
不俻而成其夫之家享其子之禄以某年某月某日
以疾卒享年七十有五又用其子之恩追封長沙縣
(一有/太字)君嗚呼(一有夫/人二字)可謂榮矣中舍君先以(一無此/二字)
某年某月日卒葬于某州某縣某郷夫人(一無此/二字)以
某年某月某日(一有奉夫/人之喪)合葬于中舍君之墓銘曰
婦德之備功施也(一作/于)内銘昭其幽以法後世
　　　長壽縣太君李氏墓誌銘
太中大夫尚書屯田郎中上柱國王公諱利之夫人
曰李氏李氏世家湖南其父諱昭文官至國子博士
贈工部侍郎夫人年二十二歸于王氏用夫封隆平
縣君後以其子徙封長壽縣太君夫人爲李氏女事
後母以孝聞及爲王氏婦(一有以事父/母者五字)逮(一無/此字)事其
舅姑其舅姑嘗稱夫人以誡諸婦曰事我者當如此
又以誡其諸女曰爲人婦者當如此其爲母也有三
男二女及其老也鼎爲職方貟外郎震太子中舎復
太常博士三子者皆有才行而復尤好古有文聞于
當世女皆有歸孫男六人曰夷仲曰虞仲曰于仲曰
南仲曰武仲曰延仲女五人一亦歸人矣餘尚㓜夫
人享年八十有六以慶暦七年七月十日終于京兆
子復之官舎用明年二月十七日合葬于河南洛陽
大樊原王公之墓夫人於王氏積行累功其德備矣
不可以徧書(一作夫人之/德可謂備矣)書其舅姑之所嘗稱者以
見其爲婦之道書其子之賢而有立以見其爲母之
方書其子孫之衆壽考之隆以見其勤于其家至于
有成而終享其福之厚嗚呼於夫人無不足矣而其
子若孫皆曰未也謂必有以示永乆而不没(一有/者字)庻
幾以慰無窮之哀乃來請銘以葬其子之友廬陵歐
陽脩爲之銘曰
家成于勤德隆以壽歸安其藏以昌厥後
　　　廣平郡太君張氏墓誌銘(并序)
故右諫議大夫集賢院學士贈禮部尚書􁆁略楊公
之夫人曰廣平郡太君張氏其先青州人後徙爲開
封人也楊公諱大雅以文行知名於時號有清節夫
人佐公以勤儉治其家教子弟和宗族皆有法公以
明道元年四月某日薨後二十有四年至和二年六
月某日夫人以疾卒于髙郵以嘉祐元年十二月某
日葬于杭州錢塘縣履泰郷湖西村靈隱山祖塋之
西夫人曾祖嗣當五代之亂不顯祖平舉三禮太宗
皇帝爲晉王署平押衙爲人剛果有智謀以此尤見
親信官至三司鹽鐵使父從古莊宅副使景德中以
殿直從李繼隆軍擊契丹繼隆戰敗從古入見陳繼
隆所以敗之狀其言甚辯稱㫖㑹冝州蠻叛乃以從
古爲供奉官守冝州從古招降叛蠻秩滿罷去以内
殿崇班馮勵代之蠻復叛攻冝州斬勵而去告邉吏
曰得張侯守冝州我則聽命即復遣從古守冝州凡
七年蠻無事徙知澧州而冝州人陳進反攻嶺南驛
召從古以爲廵撫副使與賊戰象州斬首萬餘級巳
破進留冝州以疾卒冝人爲立廟于州北韓婆嶺慶
暦中蠻賊區希範攻冝桂轉運使杜杞禱兵于廟下
更其名曰制勝嶺至今冝人祠之蓋楊氏自漢以來
世有令譽迨公千餘歲常有顯人而張氏威烈信于
一方楊氏以德張氏以功合二族之美而夫人爲淑
女爲賢婦母享年六十以壽終公先娶漳南縣君張
氏生子二人曰洎虞部貟外郎曰濬殿中丞女三人
長適國子博士袁成師次大理寺丞李嚴次殿中丞
温嗣良夫人生子男四人曰泳大理寺丞曰漸奉禮
郎曰沆太子中舍曰渢衛尉寺丞有女一人歸于脩
女之適李氏者今封武原縣太君餘女及濬泳漸皆
先夫人而亡孫男十四人嗚呼惟德與功與賢法皆
冝銘銘曰
有邑清河遂開其邦又徙南陽皆以夫榮後用子封
京兆廣平冝其夫子有淑其聲子孫之思考德有銘
　　　渤海縣太君髙氏墓碣
故尚書兵部貟外郎知制誥知鄧州軍州事陽夏公
之夫人姓髙氏宣州宣城人也父諱惠連官至兵部
郎中母曰廣陵縣君句氏陽夏公諱絳姓謝氏夫人
有子曰景𥘉景温景平景回女一早卒次適上虞縣
令王存次適大理寺丞李處厚次若干人未嫁寳元
二年陽夏公卒于鄧州以其年八月某日葬于某所
後若干年夫人隨其子某官于某州以某年某月某
日卒于官舎遂以某年某月某日合葬于公之墓夫
人𥘉以夫封文安縣君後以其子封渤海縣太君謝
氏世爲名族而陽夏公尤顯聞於時𥘉公與予俱官
于洛陽而公之父太子賔客諱濤尚無恙其子景𥘉
景温方爲童兒景平始生二三女子皆㓜予日至其
家進拜賔客見其鬢髮垂白衣冠肅㓗貌厚而氣清
壽考君子也退而與陽夏公遊見其年壯志盛偉然
方爲一時名臣而諸兒女子戯嬉罇席之間者皆穎
發而秀好於是時夫人以孝力事其舅爲賢婦以柔
順事其夫爲賢妻以恭儉均一教育其子爲賢毋後
二三年賔客薨于京師又五六年陽夏公卒于鄧又
十餘年景𥘉景温景平皆以進士及第景𥘉爲某官
景温某官景平某官夫人於其舅與夫爲婦之禮備
於其子立家之道成享年若干以卒嗚呼予始銘賔
客又銘陽夏公今又書夫人之事于碣殆見謝氏更
一世矣其爲之書也冝得其詳
　　　北海郡君王氏墓誌銘
太常丞致仕呉君之夫人曰北海郡君王氏濰州北
海人也皇考(二字一/作父)諱汀舉明經不中後爲本州助
教夫人年二十三歸于呉氏天聖元年六月二日以
疾卒享年三十有七夫人爲人孝順儉勤自其㓜時
凡於女事其保傅皆曰教而不勞組紃織絍其諸女
皆曰巧莫可及其歸於呉氏也其母曰自吾女適人
吾之内事無所助而呉氏之姑曰自吾得此婦吾之
内事不失時及其卒也太常君曰舉吾里中有賢女
者莫如王氏於是娶其女弟以爲繼室而今夫人戒
其家曰凡吾呉氏之内事惟吾女兄之法是守至今
而不敢失夫人有賢子曰奎字長文𥘉舉明經爲殿
中丞後舉賢良方正直言極諫(一有對/䇿二字)今爲翰林學
士尚書兵部貟外郎知制誥大人𥘉用子恩追封福
壽(一作/昌)縣君其後長文貴顯以夫人爲請天子曰近
臣吾所寵也有請其可不從乃特追封夫人爲北海
郡君長文號泣頓首曰臣奎不幸竊享厚禄不得及
其母而天子寵臣以此俾以報其親(一有雖/然二字)臣奎其
何以報當是時朝廷之士大夫呉氏之鄕黨鄰里皆
咨嗟歎息曰呉氏有子矣嘉祐四年冬長文請告于
朝將以明年正月丁酉葬夫人于鄆州之魚山(一有/以書)
(來乞銘/五字)夫人生三男曰奎奄胃今夫人生一男曰參
女三人孫男女九人曽孫女二人銘曰
奎顯矣奄早亡胃與參仕方強以一子榮一鄕生雖
不及殁有光孫曽多(一作/已)有後愈昌
　　　長安郡太君盧氏墓誌銘
長安郡太君盧氏尚書刑部侍郎蔡公諱琇之夫人
端明殿學士尚書禮部侍郎襄之母也以治平三年
十月某日卒於杭州之官舍享年九十有二嗚呼可
以爲壽矣夫壽者洪範所謂五福也福者百順之名
也故離之雖爲五必合而不闕其一然後爲福之備
也蓋五者其一在人曰德而其四在天必有其一於
已然後能致其四而有諸己者或厚或薄故其所致
亦有備有不備焉夫老而貧且病者是人之所哀非
福也壽且冨康而無德以將之謂之賊與不仁非福
也三者具而又有德而死非其命者謂之不幸非福
也故曰必不闕其一然後爲福之備者惟夫人有之
夫人在父母家奉其親以孝其歸于蔡氏也其舅姑
老事之如其親其歸寧於父母也能使其舅姑不見
三日必涕泣而思其事長慈㓜旣儉且勤乆而宗族
和郷黨化其亡也匶自餘杭至里閭親戚哭之徃徃
有過乎哀者問之皆曰夫人於我有德而人人各有
述焉嗚呼可謂賢也已夫人生四子其三皆早卒而
端明君第二子也獨顯赫爲時名臣自爲諫官知制
誥翰林學士知開封府三司使間出知泉福二州福
建路轉運使出入清要光華寵榮以爲其親之飬而
夫人享此者蓋三十有六年端明君巳顯貴天子嘉
之曰有子如此其母之賢可知於是有冠帔之錫夫
人平生少疾病雖老而耳目聦明食生飲寒如壯者
晚從端明君于杭州極東南冨麗海陸之珎竒以爲
娯樂之奉而奄然以其壽終其於五福可謂不闕一
矣方夫人之盛時凡爲人子者舉觴壽其親莫不以
夫人爲祝而不幸榮不及飬者必仰天怨吁謂薄厚
不均以不得如夫人爲恨蓋不知夫有諸已者厚故
能致其福之備也夫人泉州惠安人也曽祖諱某祖
諱某父諱某皆不仕其三子早卒者曰丕不及仕曰
髙太康縣主簿曰奭福州司戸叅軍女二人皆適士
族孫六人曽孫三十餘人嗚呼盛矣蔡氏之後其又
將大興乎銘者所以昭徳而示後也於是端明君之
友人廬陵歐陽脩爲之銘曰
維治平四年十有一月某日孤子襄祔其母夫人盧
氏于先君之墓其縣仙遊其里慈孝其岡半井其固
其安其千萬年之永
居士集卷第三十六
　熈寧五年秋七月男發等編定
　　紹熈二年三月郡人孫謙益校正
謝氏墓銘居貧(一作/吾貧)
徐氏墓銘千里(一作/萬里)
胡氏墓銘鳯州(二字上一有/又爲二字)
李氏墓銘于仲(一作/平仲)
居士集卷第三十七　歐陽文忠公集三十七
　　墓誌一十七首(宗室)
　　　皇從姪衛州防禦使遂國公墓誌銘
惟遂昭𥙿公宗顔字希聖太宗皇帝之曽孫潞恭憲
王元佐之孫鎭江軍節度使兼侍中郇國公允成之
長子𥘉除西頭供奉官歷内殿崇班禮賔崇儀副使
六宅使改左屯衛大將軍封州刺史遷左金吾衛大
將軍領復州團練使左衛大將軍領郢州防禦使拜
衛州防禦使公好學通王氏易喜爲詩藏書數萬卷
性聦敏多能至於琴奕之藝佛老之說所學必通履
行修謹未甞有過失每燕見侍上讀易賦詩數賜器
幣詔書襃美甞召宴太清樓賦祼玉詩爲諸皇子第
一上尤嘉賞賜繒綵二百叚有詩集十卷至和二年
九月壬戌以疾薨享年四十有八𥘉其疾也上遣中
貴人押國醫治之旣薨輟視朝一日勑有司具駕將
視其喪以雨不克遣中貴人厚加賻䘏乃贈昭信軍
節度使太常考行謚曰昭𥙿權厝于東法濟寺夫人
太原郡君郭氏燕王從義之裔孫子男三人長曰仲
連右千牛衛將軍次曰仲丹仲筠皆太子右内率府
副率早卒女四人長適左侍禁潘若旦今亡次適内
殿承制閤門祗候郭士選次(一作/其)二(一有/亦字)亡以嘉祐
五年十月乙酉葬于河南永安縣銘曰
學而通行益修中充實外譽優見於言帝所襃雖不
克施於事斯可以銘諸幽
　　　皇從姪筠州團練使安陸侯墓誌銘
安陸侯宗訥字行敏太宗皇帝之曽孫潞恭憲王元
佐之孫鎭江軍節度使兼侍中郇國公允成之第二
子𥘉除西頭供奉官歷内殿崇班承制改右千牛衛
將軍領茂州刺史天子祀明堂推恩遷領筠州團練
使至和元年八月癸卯以疾卒享年四十有六天子
哀䘏贈安州觀察使追封安陸侯權厝於薦嚴佛寺
嘉祐五年十月乙酉葬於河南永安縣夫人長樂郡
君賈氏子男五人其二早卒次仲緘右千牛衛將軍
二人尚㓜未名女八人長適右侍禁蔚世庸再適右
侍禁郭昭簡今亡次適左班殿直劉起次適陳敦今
亡次適王整次適董昭遜次適張經今亡次適程翼
皆右班殿直最㓜入太和宫爲道士惟侯學知爲詩
好義喜施性端謹能修容止進退有法未甞少懈銘
曰
思無邪容則莊蔚然有儀人所望學而不止乆愈彰
銘昭厥美示不忘
　　　皇從姪右領軍衛大將軍博平侯墓誌銘
惟太祖皇帝之長子曰吴懿王之曽孫右屯衛大將
軍昌州團練使贈彰化軍節度使舒國公惟忠之孫
萊州防禦使東萊侯從恪之第二子金紫光禄大夫
檢校國子祭酒右領軍衛大將軍兼御史大夫輕車
都尉天水郡開國侯世融字仲源㓜好學不驕冨貴
以清節白勵尊重師友執經問道無倦色甞自銘其
器物起居寢食視之喜爲詩工書亦通浮屠說平居
一室蕭然終日無所營欲世咸知其賢𥘉爲殿直歷
左右侍禁改太子右衛率府率遷右領軍衛將軍天
子祀明堂推恩爲本衛大將軍當寳元康定間趙元
昊叛西邊用兵侯率宗室七人詣闕自言願效用上
深嘉獎至和二年七月癸未得疾神色怡然與諸昆
弟談論不輟是日卒享年四十贈博州防禦使追封
博平侯天子悲思不巳爲飛白字六曰世融好學忠
孝以襃之夫人金城縣君王氏子男七人五早亡在
者二人曰令晏右千牛衛將軍令箴太子右監門率
府率女二人長適右班殿直王戡次早卒以嘉祐五
年十月乙酉葬于某所銘曰
冨貴不動其心生死不渝其色惟性之安惟學之力
孰云不壽永昭厥德
　　　皇從姪康州刺史髙密侯墓誌銘
惟髙密侯宗師字靖之太宗皇帝之曽孫潤恭靖
王元份之孫濮王允讓之第七子明道元年爲右侍
禁遷左侍禁改太子左清道率府副率累遷金紫光
禄大夫檢校國子祭酒行太子左清道率府率兼侍
御史騎都尉封天水縣開國男食邑三百户居三歳
遷右監門衛將軍兼御史大夫轉勲上騎都尉進爵
子加食邑三百户天子祀明堂推恩遷右領軍衛大
將軍轉勲輕車都尉進爵伯加食邑三百户天子有
事于南郊推恩轉勲上輕車都尉進爵侯加戸四百
至和元年五月領康州刺史嘉祐元年十月甲子暴
疾薨于家享年二十有九贈密州觀察使追封髙密
侯惟侯沈靜寡言寛仁好學未甞有過失夫人濮陽
郡君吴氏生男一人仲廪太子右内率府副率女三
人尚㓜以嘉祐五年十月乙酉葬于河南永安縣銘
曰
好仁而静敏學而明雖不永年而垂令名卜安于此
其固其寧
　　　皇從姪右監門衛將軍廣平侯墓誌銘
廣平侯宗沔字上善太宗皇帝之曽孫潤恭靖王元
份之孫濮王允讓之第二十子𥘉授銀青光禄大夫
檢校國子祭酒行太子左監門率府率兼監察御史
武騎尉遷太子左清道率府率兼侍御史轉勲上騎
都尉天子祀明堂推恩遷左監門衛將軍轉勲輕車
都尉天子有事于南郊推恩轉上輕車(一有都/尉二字)天水
縣開國男食邑三百戸明年二月甲辰以疾卒享年
二十贈洺州防禦使追封廣平侯權厝于承天佛寺
惟侯爲人明敏好學能爲文辭娶髙氏封仁壽縣君
子男二人仲足仲霄皆太子右内率府副率早卒以
嘉祐五年十月乙酉葬于河南永安縣銘曰
性之明學有方壽不隆永以藏
　　　皇從姪右監門衛將軍墓誌銘
太祖皇帝之長子曰吴懿王德昭之曽孫彰化軍節
度使舒國公惟忠之孫萊州防禦使東萊侯從恪之
子曰右監門衛將軍贈右武衛大將軍世衡字夏卿
母曰平原郡夫人米氏世衡生早狐而平原夫人教
之以學性沈敏自爲童兒不好弄旣長好學問通周
易孟子喜爲詩暇則學射法而已在諸昆弟爲最㓜
而尤以孝悌見稱𥘉補殿直改太子右衛副率天子
祀明堂推恩拜右監門衛將軍累遷至金紫光禄大
夫檢校國子祭酒兼御史大夫柱國天水縣開國伯
食邑九百戸嘉祐四年六月丙寅以疾卒享年三十
有一娶王氏太原縣君子男二人令展令持皆率府
副率早卒女一人尚㓜嘉祐五年十月乙酉葬于河
南永安縣銘曰
學問以爲文孝悌以爲夲其華巳榮而實斯殞銘以
藏之以昭其韞
　　　皇從孫右屯衛大將軍武當侯墓誌銘
惟武當侯世宣吴懿王德昭之曽孫彰國軍節度使
舒國公惟忠之孫武勝軍節度觀察留後韓國公從
藹之子母曰太寧郡君慕容氏惟侯生於冨貴而不
習爲驕侈少好學喜購古書竒字遇人卑恭事親孝
悌累官至左(題目/作右)屯衛大將軍嘉祐三年五月己卯
以疾卒享年三十有六𥘉娶天水縣君王氏再娶金
城縣君張氏子男六人長曰令鐸左千牛衛將軍次
曰令進令禱令愔皆太子右内率府副率其二㓜未
名以嘉祐五年十月乙酉葬于河南永安縣以天水
縣君祔焉銘曰
孝行之夲謙德之恭壽胡不隆閟此幽宫
　　　安陸侯夫人長樂郡君賈氏墓誌銘
夫人姓賈氏曽祖廷瓌累贈左神武大將軍祖官至
四方館使昭州團練使父德滋前左班殿直夫人以
選歸于安陸侯宗訥至和元年五月乙卯以疾卒享
年三十有六權厝于薦嚴佛寺以嘉祐五年十月乙
酉祔安陸侯以葬銘曰
配德惟諧卜藏斯吉其固其安于此室
　　雍國太夫人馮氏墓誌銘
雍國太夫人馮氏者皇兄右千牛衛大將軍贈永清
軍節度觀察留後臨汝侯惟和之夫人襄州觀察使
襄陽侯從誨寧國軍節度觀察留後宣城公從審之
母曽祖暉靜難軍節度使衛王祖繼業定國軍節度
使贈中書令父訥西上閤門使馮氏自衛王仍世守
西邊有功載國史夫人生將家孝謹柔明動不踰禮
以世族選爲臨汝侯(詺夲有/公字)之配居十有二年而臨
汝侯卒夫人居喪哀毀眞宗嘉其行特封譚國夫
人以襃寵之夫人益自勵衣服飲食務爲儉薄居處
嚴潔未甞下堂雖家人亦罕得見喜誦浮屠書皇祐
五年正月癸亥以疾卒享年六十有七追封雍國太
夫人子男二人從誨從審也女五人長適東頭供奉
官宋宗顔次早亡次以疾廢爲比丘尼次適供備庫
使姚宗望次適西頭供奉官宋從政孫男十一人世
逺世儀皆大將軍世英世堅世及世開世卿世肱皆
衛將軍世禕世緫世仍皆太子率府率重孫九人令
駔令晃(一作/冕)皆率府率令戈令甲令績(一作/纉)令課令
浮令收令僉皆副率以嘉祐五年十月乙酉合葬于
臨汝侯之墓銘曰
世髙勲選賢配進國爵襃行懿加大名由子貴壽考
隆銘不墜
　　　東萊侯夫人平原郡夫人米氏墓誌銘
皇從姪故萊州防禦使東萊侯從恪之夫人曰平原
郡夫人米氏贈太子太師承德之曽孫横海軍節度
使信之孫内殿崇班閤門祗候繼豐之女夫人年十
七選配東萊侯累封平陽郡君子男六人長曰世安
贈左(一作/右)驍衛大將軍次曰世融贈博州防禦使追
封博平侯次曰世昌右屯衛大將軍次曰世規右監
門衛將軍次曰世猷太子右監門率府率早亡次曰
世衡贈左武衛大將軍女三人長適左侍禁劉希立
次適内殿承制王說次適右侍禁陳宗誨孫男十二
人皆諸衛將軍夫人將家子有賢行東萊之亡諸孤
尚㓜夫人治家訓子皆有法皇祐元年二月癸酉以
疾卒享年五十有一追封平原郡夫人權厝于奉先
佛寺以嘉祐五年十月乙酉合葬于東萊侯之墓銘
曰
門以勲髙配以賢求撫孤教善内德以優永揚其懿
以閟諸幽
　　　韓國公夫人太寧郡君慕容氏墓誌銘
夫人姓慕容氏贈太保章之曽孫贈中書令河南郡
王延釗之孫太子率府率德正之女河南王有功於
國爲時名臣夫人以賢女選爲韓國公從藹之配韓
公彰化軍節度使舒公之子事其親以孝而夫人承
其夫以順事其舅姑以禮下其妾媵以仁撫其子無
嫡庶以均故其内外宗姻莫不稱其能封太寧郡君
至和元年正月戊寅以疾卒享年五十有六子男十
人長曰世豐贈右驍衛大將軍次曰世宣贈均州防
禦使次曰世凖世雄世本世綱皆諸衛將軍次曰世
岳世瓞世庸(一作/膺)皆太子率府副率女三人長適髙
允懷次適張承訓次適鄭偃皆右侍禁餘皆㓜以嘉
祐五年十月乙酉舉夫人之喪合葬于韓公之墓銘
曰
承夫以順爲婦以勤逮下以恩愛子以均以成厥家
以播其芬
　　　右監門衛將軍夫人李氏墓誌銘
惟右監門衛將軍世堅之配曰李氏天雄軍節度使
同中書門下平章事兼侍中贈中書令隴西郡王繼
勲之曽孫崇儀副使守微之孫東頭供奉官舜舉之
女惟李氏世爲將家功在國史餘烈遺德是生賢女
夫人年十有五以選配世堅惟孝與順以事其親以
佐其夫惟禮與義以正其躬以全其節歸于世堅也
凡若干年而世堅卒無子夫人自誓不嫁宗族敦迫
其守益堅凡七年當皇祐五年六月庚辰以疾卒于
寢享年二十有三以嘉祐五年十月乙酉合葬于世
堅之墓銘曰
婦德之休惟先順柔及其大節有不可奪刻銘幽隂
以永芳烈
　　　右監門衛將軍夫人金堂縣君錢氏墓誌銘
夫人姓錢氏餘杭人也曽祖吴越忠懿王俶祖衛州
防禦使惟渲父文思副使象輿錢氏自五代以來尊
中國效臣順世稱其忠子孫蕃昌至今不衰夫人生
於盛族孝謹勤儉性巧慧喜字書年十有四以選爲
右監門衛將軍世準之配封金堂縣君嘉祐二年九
月庚子以疾卒享年二十有八子男二人令　令烜
皆太子右内率府副率早亡女三人皆尚㓜以嘉祐
五年十月乙酉葬于永安之原銘曰
生冝其室殁安其藏銘昭其昧以永不忘
　　　右監門衛將軍夫人武昌縣君郭氏墓誌銘
(并序)
夫人姓郭氏曽祖恕右千牛衛將軍祖遵式洛苑使
父昭晦(一作/誨)左侍禁夫人聦明孝謹能讀書史善書
畫喜浮圖之說以選歸于皇從孫右監門衛將軍世
覃封武昌縣君子男四人長曰令辟太子右内率府
副率餘皆㓜未賜名夫人以嘉祐二年十一月丁亥
以疾卒享年三十有三權厝于奉先佛寺以嘉祐五
年十月乙酉葬于永安之原銘曰
行之修學以明德施於内銘告諸㝠
　　　右監門衛將軍夫人東陽縣君鄭氏墓誌銘
夫人姓鄭氏曽祖誠贈定國軍節度使祖崇勲贈左
屯衛將軍父從範内殿崇班夫人以選歸于皇從孫
右監門衛將軍世智封東陽縣君生子男三人長曰
令唐太子右内率府副率早卒次未名卒次令祈太
子右内率府副率夫人爲人孝謹節儉喜誦浮圖書
至和元年八月戊戌以疾卒享年十有九以嘉祐五
年十月乙酉葬于永安之原銘曰
儉以行其躬孝以事其親以是貽其子孫
　　　右屯衛將軍夫人永安縣君慕容氏墓誌銘
永安縣君慕容氏者皇從孫贈右屯衛大將軍仲謇
之配也曽祖隠贈左千牛衛大將軍祖興􁆁州團練
使父守恩左班殿直年十七選爲屯衛之配有子二
人長曰士潔太子右監門衛率府率早卒次士彠太
子右内率府副率女一人尚㓜夫人以嘉祐三年三
月丙戌以疾卒享年二十有五嘉祐五年十月乙酉
合葬于仲謇之墓銘曰
選以賢配封以夫貴殁而從之安此位
　　　右監門衛將軍夫人周氏墓誌銘(并序)
皇從孫右監門衛將軍世哲之夫人曰永安縣君周
氏曽祖景左領軍衛上將軍累贈尚書令祖瑩天平
軍節度使宣徽南院使父普西染院使夫人以慶曆
五年選爲監門之配勤孝柔仁克有婦道生一男曰
太子右内率府率令儇女三人皆㓜夫人以嘉祐二
年二月庚午以疾卒享年二十有九五年十月乙酉
葬于河南永安之原銘曰
山川旣佳日月惟吉惟永其安其藏其密
居士集卷第三十七
　熈寧五年秋七月男發等編定
　　紹熈二年三月郡人孫謙益挍正
皇從姪遂國公墓銘諸皇子(疑)
賈氏墓銘祖官至(闕其名)
慕容氏墓銘子男十人(今山書九人世庸注一/作世膺恐在十人之數)
　國朝故事宗室宗婦𥘉亡皆權櫕京城之僧寺遇
　葬尊屬乃啓殯從行嘉祐五年十月三十日葬皇
　兄濮安懿王以向傳式爲護葬使於是分命近屬
　宗懿隨護三祖下宗室宗婦同時祔于西京及汝
　州路例差翰林學士分撰誌銘此卷合附内制集
　今從其舊不敢易
居士集卷第三十八　歐陽文忠公集三十八
　　行狀二首
　　　尚書戸部侍郎贈兵部尚書蔡公行狀
公諱齊字子思其先洛陽人皇祖以下始著籍於膠
東公㓜依外舅劉氏能自力爲學𥘉作詩已有動人
語今相國李公見之大驚謂公之皇考曰兒有大志
冝善視之州舉進士第一以書薦其里人史防而居
其次祥符八年眞宗皇帝采賈誼置器之說試禮部
所奏士讀至公賦有安天下意歎曰此宰相器也凡
貢士當賜第者考定必召其高第數人並見又叅擇
其材質可者然後賜第一及公召見衣冠偉然進對
有法天子爲無能過者亟以第一賜之𥘉拜將仕郎
將作監丞通判兖州太守(諸夲/作原)王臻治政嚴急喜以
察盡(一作/盡察)爲明公務爲裁損濟之以寛獄訟爲之不
冤逾年通判濰州民有告某氏刻僞稅印爲姦利者
巳逾十年蹤跡連蔓至數百人公歎曰盡利於民民
無所逃此所謂法出而姦生者邪是爲政者之過也
爲緩其獄得減死者十餘人餘皆釋而不問濰人皆
曰公德於我使我自新爲善人由是風化大行天禧
二年還京師當召試時大臣有用事者意不恱公居
數月不得召乆而天子記其姓名趣使召試拜著作
佐郎直集賢院階再加爲宣德郎勲騎都尉主判三
司開坼司賜緋衣銀魚遷右正言階朝奉郎勲上騎
都尉今天子即位遷右司諌眞宗新弃天下天子諒
隂不言丁晉公用事專權欲邀致公許以知制誥公
拒不徃益堅已而冦萊公王文康公皆以不附已連
黜公歸歎曰吾受先帝之知而至於此豈冝爲權臣
所脅得罪非吾懼也旣而晉公敗士甞爲其用者皆
恐懼獨公終無所屈未幾同修起居注又拜尚書禮
部貟外郎兼侍御史知雜事判流内銓賜服金紫改
三司户部度支二副使轉勲輕車都尉借給事中奉
使契丹天聖八年拜起居舎人知制誥同知審官院
㑹靈宫判官充翰林學士加侍讀學士賜爵汝南縣
開國子食邑五百戸太后修景德寺成詔公爲記而
宦者羅崇勲主營寺事使人隂謂公曰善爲記當得
叅知政事公故遲之頗乆使者數趣終不以進崇勲
怒讒之太后遷禮部郎中改龍圖閣直學士出爲西
京留守是時魯肅簡公方叅知(一無/此字)政事爭之太后
前卒不能留以親便求改密州遭歲旱除其公田之
租數千石(諸本作碩/疑頃字訛)又請悉除京東民租弛其鹽禁
使民得賈海易食以救其飢東人至今頼之皆曰使
吾人百萬口活而不飢者蔡公也徙南京留守進爵
侯増邑戸五百爲一千階朝散大夫召還拜右諌議
大夫權御史中丞判吏部流内銓遷給事中勲護軍
増邑五百爲千五百戸莊獻明肅皇太后崩議尊楊
太妃爲太后垂簾聽政議決召百官賀公曰天子明
聖奉太后十餘年今始躬親萬事以慰天下之心豈
冝女后相繼稱制且自古無有固止不追班太妃卒
不預政止稱太后於宫中復爲龍圖閣直學士權三
司使京師有指荆王爲飛語者内侍省得三司小吏
鞫之連及數百人上聞之大怒詔公窮治迹其所來
無端而上督責愈急有司不知所爲京師爲之恐動
公以謂繆妄之說起於小人不足窮治且無以慰安
荆王危疑之心奏䟽論之一夕三上上大悟乃可其
奏止笞數人而巳中外之情乃安拜樞密副使進爵
公増邑戸五百爲二千南海蠻酋虐其部人部人𣢾
冝州自歸者八百餘人議者以爲叛蠻不可納冝還
其部公獨以爲蠻去殘酷而歸有德且以求生冝内
之荆湖賜以間田使自營今縱却之必不復還其(一/無)
(此/字)部茍散入山谷當爲後患爭之不能得其後數年
蠻果爲亂殺將吏十餘人冝桂以西皆警朝廷頗以
爲憂景祐元年遷禮部侍郎叅知政事二年賜號推
忠佐理功臣進階正奉大夫勲柱國郭皇后廢京師
冨人陳氏女有色選入宫爲后公爭之以爲不可自
辰至巳辨論不巳上意稍悟遂還其家河決横壠改
而北流議者以爲當塞公曰水性下而河北地卑順
其所趣以導之可無澶滑壅潰之患而貝博數州得
在河南於國家便但理堤護魏州而巳從之澶滑果
無患契丹祭天於幽州以兵屯界上界上驚搔議者
欲發大軍以備邊公獨料其必不動後卒無事公在
大位臨事不回無所牽畏而恭謹謙退未甞自伐天
下推之爲正人搢紳之士倚以爲朝廷重三年頻表
(一有/求字)解職不許明年遂罷以戸部侍郎歸班改賜推
誠保德功臣勲上柱國乆之出知潁州寳元二年四
月四日以疾卒于官公在潁州聞西方用兵惻然有
憂國心自以待罪外邦不得盡其所懷使其弟禀言
西事甚詳公之卒故吏朱寀至潁潁之吏民見寀(一/有)
(號/字)泣(一有/拜字)於馬前指公甞所更歷施爲曰此公之迹
也其爲政有仁恩所至如此平生喜薦士(一有所/薦二字)如
楊偕郭勸劉隨龐籍叚少連比比爲當世名臣公爲
人神色明秀須眉如畫精學博聞寛大沈黙一言之
出終身可復其莅官行已出處始終之大節可考不
誣如此謹按贈兵部尚書於令爲三品其法當謚敢
告有司謹狀
　　　司封貟外郎許公行狀
君諱逖字景山世家歙州少仕僞唐爲監察御史李
氏國除以族北遷獻其文若干篇得召試爲汲縣尉
冠氏主簿凡主簿二歲縣民七百人詣京師願得君
爲令遷秘書省校書郎知縣事數上書論北邊事是
時趙普爲相四方奏䟽不可其意者悉投二甕中甕
滿輒出而焚之未甞有所肯可獨稱君爲能曰其言
與我多合又二歳徙江華令未行轉運使樊知古薦
其材拜太僕寺丞磨勘錢帛粮草監永城和糴知海
陵監三歳用鹽最遷大理寺丞賜緋衣銀魚監泗州
排岸司遷賛善大夫監永興軍榷貨務遷太常丞知
鼎州州雜蠻蜑喜以攻劫爲生少年百餘人私自署
爲名號常伺夜出掠居人居人惡之莫敢指君至而
歎曰夫政民之庇也威不先去其惡則惠亦不能及
人君政旣行盗皆亡入他境約君去乃還遷國子愽
士奉使兩浙江南言茶鹽利害省州縣之役皆稱旨
出知興元府大修山河堰堰水舊漑民田四萬餘頃
世傳漢蕭何所爲君行壞堰顧其屬曰鄼侯方佐漢
取天下乃暇爲此以漑其農古之聖賢有以利人無
不爲也今吾豈冝憚一時之勞而廢古人萬世之利
乃率工徒躬治木石石墜傷其左足君益不懈堰成
歳穀大豐得嘉禾十二莖以獻遷尚書主客貟外郎
京西轉運使徙荆湖南路荆湖南接谿洞諸蠻歳出
爲州縣患君曰鳥獸可馴況蠻亦人乎乃召其酋豪
諭以禍福諸蠻皆以君言爲可信訖三歲不以蠻事
聞朝廷君罷來朝眞宗面稱其能㑹有司言荆南乆
不治眞宗拜君度支貟外郎知府事荆南鈐轄北路
兵馬於荆湖爲大府故常用重人至君特選以材用
貟外郎自君而始明年遷司封貟外郎賜金紫徙知
揚州州居南方之㑹世之仕宦於南與其死而無歸
者皆寓其家于揚州故其子弟雜居民間徃徃倚權
貴恃法得贖出入里巷爲不法至或破亡其家君捕
其甚者笞之曰此非吏法乃吾代汝父兄教也子弟
羞媿自悔稍就學問爲善人風俗大化歳滿在道得
疾卒于髙郵君少孤事其母兄以孝謹聞常戒其妻
事嫂如姑而未甞敢先其兄食衣雖弊兄不易衣不
敢易𥘉違命侯遣其弟朝京師君之故友全(一作金/一作潘)
惟岳當從以其家屬託君惟岳果留不返君善撫其
家爲嫁其女數人李氏國亡君載其家北歸京師以
還惟岳歷官四十年不問家事好學尤喜孫吴兵法
𥘉在僞唐數上書言事得校書郎遂遷御史王師圍
金陵李氏大將李雄擁兵數萬留上江隂持兩端李
氏患之以謂非君不能召雄君走上江以語動雄雄
即聽命巳而李氏以蠟書止雄於溧水君曰此非柵
兵之地留之必敗乃戒雄曰兵來愼無動待我一夕
吾當入白可與公兵俱入城君去王師挑之雄輒出
戰果敗死君至收其餘卒千人而去君少慷慨卒能
自立於時其孝謹聞於其族其信義著於其友其材
能稱於其官是皆可書以傳謹狀
居士集卷第三十八
　熈寧五年秋七月男發等編定
　　紹熈二年三月郡人孫謙益挍正
蔡公行狀詩巳有(一作巳/能有)

許公行狀全惟岳(全恕本/作金)
居士集卷第三十九　歐陽文忠公集三十九
　　記十首
　　　泗州先春亭記
景祐二年秋清河張侯以殿中丞來守泗上旣至問
民之所素病而治其尤暴者曰暴莫大於淮越明年
春作城之外堤因其舊而廣之度爲萬有九千二百
尺用人之力八萬五千泗之民曰此吾利也而大役
焉然人力出於州兵而石出乎南山作大役而民不
知是爲政者之私我也不出一力而享六利不可相
與出米一千三百石以食役者堤成髙三十三尺土
實石堅捍暴備災可乆而不壞旣曰泗四逹之州也
賔客之至者有禮於是因前蔣侯堂之亭新之爲勞
餞之所曰思邵亭且推其美於前人而志邦人之思
也又曰泗天下之水㑹也歳漕必廪於此於是治常
豐倉西門二夾室一以視出納曰某亭一以爲舟者
之寓舎曰通漕亭然後曰吾亦有所休(一有暇其/勞三字)乎
乃築州署之東城上爲先春亭以臨淮水而望西山
是歳秋予貶夷陵過泗上於是知張侯之善爲政也昔
周單子聘楚而過陳見其道穢而川澤不陂梁客至
不授館羇旅無所寓遂知其必亡蓋城郭道路旅舎
寄寓皆三代爲政之法而周官尤謹著之以爲禦備
今張侯之作也先民之備災而及于賔客徃來然後
思自休焉故曰知爲政也先時歳大水州㡬溺前司
封貟外郎張侯夏守是州築堤以禦之今所謂因其
舊者是也是役也堤爲大故予記其大者詳焉
　　　夷陵縣至喜堂記
峽州治夷陵地濵大江雖(一無/此字)有椒􁈍紙以通商賈
而民俗儉陋常自足無所仰於四方販夫所售不過
鱐魚腐鮑民所嗜而巳冨商大賈皆無爲而至地僻
而貧故夷陵爲下縣而峽爲小州州居無郭郛通衢
不能容車馬市無百貨之列而鮑魚之肆不可入雖
邦君之過市必常下乘掩鼻以疾趨而民之列處竈
廪匽井無異位一室之間上父子而下畜豕其覆皆
用(一作/以)茅竹故歳常火災而俗信鬼神其相傳曰作
(一無/此字)瓦屋者不利夷陵者楚之西境昔春秋書荆以
狄之而詩人亦曰蠻荆豈其陋俗自古然歟景祐二
年尚書駕部貟外郎朱公治是州始樹木増城􁲑甓
南北之街作市門市區又教民爲瓦屋别竈廪異人
畜以變其俗旣又命夷陵令劉光裔治其縣起勑書
樓飾㕔事新吏舎三年夏縣功畢某有罪來是邦朱
公於某有舊且哀其以罪而來爲至縣舎擇其㕔事
之東以作斯堂度爲䟽絜髙明而日居之以休其心
堂成又與賔客偕至而落之夫罪戾之人冝棄惡地
處窮險使其憔悴憂思而知自悔咎今乃賴朱公而
得善地以偷宴安頑然使忘其有罪之憂是皆異其
所以來之意然夷陵之僻陸走荆門襄陽至京師二
十有八驛水道大江絶淮抵汴東水門五千五百有
九十里故爲吏者多不欲逺來而居者徃徃不得代
至歳滿或自罷去然不知夷陵風俗朴野少盗爭(一/作)
(少盜/亊静)而令之日食有稻與魚又有橘柚茶筍四時之
味江山美秀而邑居繕完無不可愛是非惟有罪者
之可以忘其憂而凡爲吏者莫不始來而不樂旣至
而後喜也作至喜堂記藏其壁夫令雖卑而有土與
民冝志其風俗變化之善惡使後來者有考焉爾(一/作)
(使後來有考/其歳月云爾)
　　　峽州至喜亭記
蜀於五代爲僭國以險爲虞以冨自足舟車之迹不
通乎中國者五十有九年宋受天命一海内四方次
第平太祖改元之三年始平蜀然後蜀之絲枲織文
之冨衣𬒳於天下而貢輸商旅之徃來者陸輦秦鳯
水道岷江不絶于萬里之外岷江之來合蜀衆水岀
三峽爲荆江傾折回直捍怒鬪激束之爲湍觸之爲
旋順流之舟頃刻數百里不及顧視一失毫釐與崖
石遇則糜潰漂没不見蹤迹故凡(一有/西字)蜀之可以充
内府供京師而移用乎諸州者皆陸出而其羨餘不
急之物乃下于江若棄之然其爲險且不測如此夷
陵爲州當峽口江出峽始漫爲平流故舟人至此者
必瀝酒再拜相賀以爲更生尚書虞部郎中朱公再
治是州之三月作至喜亭于江津以爲舟者之停留
也且誌夫天下之大險至此而始平夷以爲行人之
喜幸夷陵固爲下州廩與俸皆薄而僻且逺雖有善
政不足爲名譽以資進取朱公能不以陋而安之其
心又喜夫人之去憂患而就樂易詩所謂愷悌君子
者矣自公之來歳數大豐因民之餘然後有作惠于
徃來以館以勞動不違時而人有賴是皆宜書故凡
公之佐吏因相與謀而屬筆於脩焉
　　　御書閣記
醴陵縣東二十里有宫曰登眞其前有山丗傳仙人
王喬錬藥於此唐開元間神仙道家之說興天子爲
書六大字賜而揭焉太宗皇帝時詔求天下前世名
山異迹而尤好書法聞登眞有開元時所賜字甚竒
乃取至京師閱焉巳而還之又賜御書飛帛字使藏
焉其後登眞大火獨飛帛書存康定元年道士彭知
一探其私笈(一作/篋)以市工材悉復宫之舊建樓若干
尺以藏賜書予之故人處士任君爲予言其事來乞
文以志凡十餘請而不懈予所領職方悉掌天下圖
書考圖驗之醴陵老佛之居凡八十而所謂登眞者
其說皆然乃爲之記夫老與佛之學皆行於世乆矣
爲其徒者常相訾病若不相容於世二家之說皆見
斥於吾儒冝其合勢并力以爲拒守而乃反自相攻
惟恐不能相弱者何哉豈其死生性命所持之說相
盭而然邪故其代爲興衰各繫於時之好惡雖善辯
者不能合二說而一之至其好大宫室以矜世人則
其爲事同焉然而佛能箝人情而鼓以禍福人之趣
者常衆而熾老氏獨好言清淨逺去靈仙飛化之術
其事㝠深不可質究則其爲(一無/此字)常以淡泊無爲爲
務故凡佛氏之動揺興作爲力甚易而道家非遭人
主之好尚不能獨興其間能自力而不廢者豈不賢
於其徒者哉知一是已慶曆二年八月八日廬陵歐
陽脩記
　　畫舫齋記
予至滑之三月即其署東偏之室治爲燕私之居而
名曰畫舫齋齋廣一室其深七室以戸相通凡入予
室者如入乎舟中其温室之奥則穴其上以爲明其
虚室之䟽以逹則欄檻其兩旁以爲坐立之倚凡偃
休於吾齋者又如偃休乎舟中山石􁦛崒佳花美木
之植列於兩簷之外又似汎乎中流而左山右林之
相映皆可愛者故因以舟名焉周易之象至於履險
蹈難必曰渉川蓋舟之爲物所以濟險難而非安居
之用也今予治齋於署以爲燕安而反以舟名之豈
不戾哉矧予又甞以罪謫走江湖間自汴絶淮浮于
大江至于巴峽轉而以入于漢沔計其水行㡬萬餘
里其羇窮不幸而卒遭風波之恐徃徃(二字一/作或)叫號
神明以脫須臾之命者數矣當其恐時顧視前後凡
舟之人非爲商賈則必仕宦因竊自歎以謂非冒利
與不得巳者孰肯至是哉賴天之惠全活其生今得
除去宿負列官于朝以來是州(一無此/二字)飽廩食而安
署居追(一作/遐)思曩時山川所歷舟檝之危蛟鼉(一有/白鱀)
(二/字)之出没波濤之洶歘冝其寢驚而夢愕而乃忘其
險阻猶以舟名其齋豈眞樂於舟居者邪然予聞古
之人有逃世逺去江湖之上終身而不肯反者其必
有所樂也苟非冒利於險有罪而不得巳使順風恬
波傲然(一無此/二字)枕席之上一日而(一無/此字)千里則舟之
行豈不樂哉(一作誠/可樂也)顧予誠有所未暇而(此八字一/作今舟之)
(制尤/多)舫者宴嬉之舟也姑以名予齋奚曰不冝予友
蔡君謨善大書頗怪偉將乞其大字以題於楹懼其
疑予之所以名齋者故具以云又因以(一無/此字)置于壁
壬午十二月十二日書
　　　王彦章畫像記
太師王公諱彦章字子明鄆州壽張人也事梁爲宣
義軍節度使以身死國葬於鄭州之管城晉天福二
年始贈太師公在梁以智勇聞梁晉之爭數百戰其
爲勇將多矣而晉人獨畏彦章自乾化後常與晉戰
屢困莊宗於河上及梁末年小人趙巖等用事梁之
大臣老將多以讒不見信(一作/用)皆怒而有怠心而梁
亦盡失河北事勢巳去諸將多懷顧望獨公奮然自
必不少屈懈志雖不就卒死以忠公旣死而梁亦亡
矣悲夫五代終始纔五十年而更十有三君五易國
而八姓士之不幸而出乎其時能不汙其身得全其
節者鮮矣公本武人不知書其語質平生甞謂人曰
豹死留皮人死留名蓋其義勇忠信出於天性而然
予於五代書竊有善善惡惡之志至於公傳未甞不
感憤歎息惜乎舊史殘略不能備公之事康定元年
予以節度判官來此求於滑人得公之孫睿所録家
傳頗多於舊史其記德勝之戰尤詳又言敬翔怒末
帝不肯用公欲自經於帝前公因用笏畫山川爲御
史彈而見廢又言公五子其二同公死節此皆舊史
無之又云公在滑以讒自歸於京師而史云召之是
時梁兵盡屬叚凝京師羸兵不滿數千公得保鑾五
百人之鄆州以力寡敗於中都而史云將五千以徃
者亦皆非也公之攻德勝也𥘉受命於帝前期以三
日破敵梁之將相聞者皆竊笑及破南城果三日是
時莊宗在魏聞公復用料公必速攻自魏馳馬來救
已不及矣莊宗之善料公之善(一無/此字)出竒何其神哉
今國家罷兵四十年一旦元昊反敗軍殺將連四五
年而攻守之計至今未決予甞獨持用竒取勝之議
而歎邊將屢失其機時人聞予說者或笑以爲狂或
忽若不聞雖予亦惑不能自信及讀公家傳至於德
勝之捷乃知古之名將必出於竒然後能勝然非審
於爲計者不能出竒竒在速速在果此天下偉男子
之所爲非拘牽常筭之士可到也毎讀其傳未甞不
想見其人後二年予復來通判州事歳之正月過俗
所謂鐵槍寺者又得公畫像而拜焉歳乆磨滅隱隱
可見亟命工完理之而不敢有加焉懼失其眞也公
(一有/尤字)善用槍當時號王鐵槍公死已百年至今俗猶
以名其寺童兒牧竪皆知王鐵槍之爲良將也一槍
之勇同時豈無而公獨不朽者豈其忠義之節使然
歟畫已百餘年矣完之復可百年然公之不泯者不
繫乎畫之存不存(二字一/作否)也而予尤區區如此者盖
其希慕之至焉耳讀其書尚想乎其人況得拜其像
識其面目不忍見其壞也畫旣完因書予所得者于
後而歸其人使藏之(一有/焉字)
　　　襄州榖城縣夫子廟記
釋奠釋菜祭之略者也古者士之見師以菜爲摯故
始入學者必釋菜以禮其先師其學官四時之祭乃
皆釋奠釋奠有樂無尸而釋菜無樂則其又略也故
其禮亡焉而今釋奠幸存然亦無樂又不徧舉於四
時獨春秋行事而已記曰釋奠必有合有國故則否
謂凡有國各自祭其先聖先師若唐虞之夔伯夷周
之周公魯之孔子其國之無焉者則必合於鄰國而
祭之然自孔子没後之學者莫不宗焉故天下皆尊
以爲先聖而後世無以易學校廢乆矣學者莫知所
師(一有/則字)又取孔子門人之髙第曰顔回者而配焉以
爲先師隋唐之際天下州縣皆立學置學官生貟而
釋奠之禮遂以著令其後州縣學廢而釋奠之禮吏
以其著令故得不廢學廢矣無所從祭則皆廟而祭
之荀卿子曰仲尼聖人之不得勢者也然使其得勢
則爲堯舜矣不幸無時而没特以學者之故享弟子
春秋之禮而後之人不推所謂釋奠者徒見官爲立
祠而州縣莫不祭之則以爲夫子之尊由此爲盛甚
者乃謂生雖不得位而没有所享以爲夫子榮謂有
德之報雖堯舜莫若何其謬論者歟祭之禮以迎尸
酌鬯爲盛釋奠薦饌直奠而巳故曰祭之略者其事
有樂舞授器之禮今又廢則於其略者又不備焉然
古之所謂吉凶郷射賔燕之禮民得而見焉者今皆
廢失而州縣幸有社稷釋奠風雨雷師之祭民猶得
以識先王之禮器焉其牲酒器幣之數升降俯仰之
節吏又多不能習至其臨事舉多不中而色不莊使
民無所瞻仰見者怠焉因以爲古禮不足復用可勝
歎哉(一無此/四字)大宋之興於今八十年天下無事方修
禮樂崇(一作/尊)儒術以文太平之功以謂王爵未足以
尊夫子又加至聖之號以褒崇之講正其禮下於州
縣而吏或不能諭上(一有/之字)意凡有司簿書之所不責
者謂之不急非師古好學者莫肯盡心焉榖城令狄
君栗爲其邑未逾時修文宣王廟易於縣之左大其
正位爲學舎於其旁藏九經書率其邑之子弟興於
學然後(一作/后)考制度(一作/圖記)爲爼豆籩篚罇爵簠簋凡
若干(一作凡/百餘事)以與其邑人行事(一本大宋之興至謂/之不急一叚載于此)
(下)穀城縣政乆廢狄君居之朞月稱治又能載國典
修禮興學急其有司所不責者諰諰然惟恐不及可
謂有志之士矣
　　　吉州學記
慶曆三年秋天子開天章閣召政事之臣八人問治
天下其要有㡬施於今者冝何先使坐而書以對八
人者皆震恐失位俯伏頓首言此非愚臣所能及惟
陛下所欲爲則天下幸甚於是詔書屢下勸農桑責
吏課舉賢才其明年三月遂詔天下皆立學置學官
之貟然後海隅徼塞四方萬里之外莫不皆有學嗚
呼盛矣學校王政之本也吉者致治之盛衰視其學
之興廢記曰國有學遂有序黨有庠家有塾此三代
極盛之時大備之制也宋興蓋八十有四年而天下
之學始克大立豈非盛美之事須其乆而後至於大
備歟是以詔下之日臣民喜幸而奔走就事者以後
爲羞其年十月吉州之學成州舊有夫子廟在城之
西北今知州事李侯寛之至也謀與州人遷而大之
以爲學舎事方上請而詔巳下學遂以成李侯治吉
敏而有方其作學也吉之士率其私錢一百五十萬
以助用人之力積二萬二千工而人不以爲勞其良
材堅甓之用凡二十二萬三千五百而人不以爲多
學有堂筵齋講有藏書之閣有賔客之位有游息之
亭嚴嚴翼翼壯偉閎耀而人不以爲侈旣成而來學
者常三百餘人予世家于吉而(一無/此字)濫官于朝(一有/廷字)
進不能􁇔揚(一作/明字)天子之盛美退不得與諸生揖讓
乎其中然予聞教學之法本於人性磨揉遷革使趨
於善其勉於人者勤其入於人者漸善教者以不倦
之意須遲乆之功至於禮讓興行而(一無/此字)風俗純美
然後爲學之成今州縣之吏不得乆其職而躬親於
教化也故李侯之績及於學之立而不及待其成惟
後之人母廢慢天子之詔而殆(一作/怠)以中止幸予他
日因得歸榮故郷而謁於學門將見吉之士皆道德
明秀而可爲公卿問於其俗而婚喪飲食皆中禮節
入於其里而長㓜相孝慈於其家行於其郊而少者
扶其羸老壯者代其負荷於道路然後樂學之道成
而得時從先生耆老席于衆賔之後聽郷樂之歌飲
獻酬之酒以詩頌天子太平之功而周覽學舎思詠
李侯之遺愛不亦美哉故於其始成也刻辭于石而
立諸其廡以俟
　　　豐樂亭記
脩旣治滁之明年夏始飲滁水而甘問諸滁人得於
州(一作/城西)南百歩之近其上豐山聳然而特立下則幽
谷窈然而深藏中有清泉滃然而仰(一無/此字)出俯仰左
右顧而樂之於是䟽泉鑿石闢地以爲亭而與滁人
徃遊(一作還一/有於字)其間滁於五代干戈之際用武之地
也昔太祖皇帝甞以周師破李景兵十五萬於清流
山下生擒其將皇甫暉姚鳯於滁東門之外遂以平
滁脩甞考其山川按(一作桉其/山水考)其圖記升髙以望清
流之關欲求暉鳯就擒之所而故老皆無在者蓋天
下之平乆矣自唐失其政海内分裂豪傑並起而爭
(一有/而字)所在(一有/自字)爲敵國者何可勝數及宋受天命聖
人出而四海一嚮之憑恃險阻剗削消磨百年之間
漠然徒見山髙而水清欲問其事而遺老盡矣今滁
介於江淮之間舟車商賈四方賔客之所不至民生
不見外事而安於畎畝衣食以樂生送死而孰知上
之功德休養生息(一作覆/𬒳休養)涵煦百年之深也脩之來
此樂其地僻而事簡又愛其俗之安閑旣得斯泉于
山谷之間乃(一無/此字)日與滁人仰而望山俯而聽泉掇
幽芳而䕃喬木風霜水雪刻露清秀四時之景(一作/美)
無不可愛又幸其民樂其歳物之豐成而喜與予遊
也因爲本其山川道其風俗之美使民知所以安此
豐年之樂者幸生無事之時也夫宣上恩德以與民
共樂刺史之事也遂書以名其亭焉慶曆丙戌六月
日右正言知制誥知滁州軍州事歐陽脩記
　　　醉翁亭記
環滁皆山也其西南諸峯林壑尤美望之蔚然而深
秀者琅邪也山行六七里漸聞水聲潺潺而瀉出于
兩峯之間者讓泉也峯回路轉有亭翼然臨于泉上
者醉翁亭也作亭者誰山之僧曰(一無/此字)智僊也名之
者誰太守自謂也太守與客來飲于此飲少輒醉而
年又最髙故自號曰醉翁也醉翁之意不在酒在乎
山水之間也山水之樂得之心而寓之酒也若夫日
出而林霏開雲歸而巖穴暝晦明變化者山間之朝
暮也野芳發而幽香佳木秀而繁隂風霜髙潔水清
(一作涸/一作落)而石出者山間之四時也朝而徃暮而歸四
時之景不同而樂亦無窮也至於負者歌于塗行者
休于樹前者呼後者應傴僂提攜徃來而不絶者滁
人遊也臨谿而漁谿深而魚肥釀泉爲酒泉香而酒
洌(一作泉洌/而酒香)山肴野䔩雜然而前陳者太守宴也宴
酣之樂非絲非竹射者中奕者勝觥籌交錯起坐而
諠譁者衆賔懽也蒼顔白髪頽然乎其間者太守醉
也已而夕陽在山人影散亂太守歸而賔客從也樹
林隂翳鳴聲上下遊人去而禽鳥樂也然而禽鳥知
山林之樂而不知人之樂人知從太守遊而樂(碑有/而字)
不知太守之樂其樂也醉能同其樂醒能述以文者
太守也太守謂誰廬陵歐陽脩也
居士集卷第三十九
　熈寧五年秋七月男發等編定
　　紹熈二年三月郡人孫謙益校正
御書閣記醴陵縣東有宫曰登眞(朝佐)按長沙志
登眞觀名非宫也公父名觀故其功德觀亦曰西
陽宫蓋避諱易之三十四卷胡文恭公墓誌醴泉
觀使爲宫使亦以此
至喜亭記始平蜀(石本無/始字)于萬里(于石本/作千)合蜀衆水
出三峽爲荆江(宋文粹云合蜀衆水歷三峽/爲别江峽山之險與江相傾)捍(石本/作悍)
舟人至此(一作舟人/之至此)更生(石本此字下有/朝奉郎三字)之停留也
(石本作弭/櫂之地)誌(石本/作識)喜幸(石本此字/下有也字)固爲下州(石本無/固字)
固爲(固一/作舊)廪與俸(一作守/之廩俸)朱公能(朱一/作獨)愷悌(石本作/豈弟)
數大豐(一作頻/大登)
畫舫齋記以舟名之(之一/作焉)
榖城縣夫子廟記大宋之興(一作/宋興)太平之功(一無之/功二字)
爲其邑(其一/作是)有志之士矣(此下一有寳元元年/廬陵歐陽脩記十字)
吉州學記西北(石本作/西南)知州事(石本此字下有/殿中丞三字)人不
以爲多(石本無人字下句人/不以爲侈亦無人字)世家于吉(于石本/作於)其入
(其石本/作而)者漸(石本此字/下有故字)㛰(石本/作昬)長幼(石本作/幼長)
(至喜亭記吉州學記各有石本)
豐樂亭記欲求(一無/欲字)之所(一作/之處)道其(此上/有而字)以與民
共樂(以一/作而)
醉翁亭記宴酣(一作/宴適)
　此卷峽州至喜亭記縠城夫子廟記再以慶曆四
　年宋文粹本挍之尚有不同又吉州學記以挍承
　平時閩本徃徃異辭疑是𥘉稾先巳傳布今録全
　篇附外集十三卷之後使學者有考焉
居士集卷第四十　歐陽文忠公集四十
　　記八首
　　　菱谿石記
菱谿之石有六其四爲人取去其一差小而尤竒亦
藏民家其最大者偃然僵卧於谿側以其難徙故得
獨存每歳寒霜落水涸而石出谿傍人見其可怪徃
徃祀以爲神菱谿按圖與經皆不載唐㑹昌中刺史
李濆爲荇谿記云水出永陽嶺西經皇(一作/黄)道山下
以地求之今無所謂荇谿者詢於滁州人曰此谿是
也楊行密有(一作/據)淮南淮人爲諱其嫌名以荇爲菱
理或然也谿傍若有遺址云故將劉金之宅石即劉
氏之物也金僞(一作/爲)呉時貴將與行密俱起合淝號
三十六英雄金其一也金本武夫悍(一作/驍)卒而乃能
知愛賞竒異爲兒女子之(一作/所)好豈非遭逢亂世功
成志得驕於冨貴之佚欲而然邪想其陂池臺榭竒
木異草與此石稱亦一時之盛哉今劉氏之後散爲
編民(一作/氓)尚有居谿旁者予感夫人物之廢興(一無/此字)
惜其可愛而(一有/反字)棄也乃以三牛曵置幽谷又索其
小者得於白塔民朱氏遂立于亭之南北亭負城而
近以爲滁人歳時嬉遊之好夫物之竒者弃没於幽
逺則可惜置之耳目則愛者不免取之而去嗟夫劉
金者雖不足道然亦可謂雄勇(一作/勇悍)之士其平生志
意豈不偉哉及其後世荒堙零落至於子孫泯没而
無聞況欲長有此石乎用此(一無此/二字)可爲冨貴者之
戒而好竒之士聞此石者(一作聞/石而來)可以一賞而足何
必取而去也哉
　　　海陵許氏南園(一作/園亭)記
髙陽許君子春治其海陵郊居之南爲小園作某亭
某堂于其間許君爲江浙荆淮　制置發運使其
所領六路七十六州之廣凡賦斂之多少山川之逺
近舟楫之徃來均節轉徙視江湖數千里之外如運
諸其(一無/此字)掌能使人樂爲而事集當國家用兵之後
修前人乆廢之職𥙷京師匱乏之供爲之六年厥績
大著自國子博士遷主客貟外郎由判官爲副使夫
理繁而得其要則簡簡則易行而不違惟簡與易然
後其力不勞而有餘夫以制置七十六州之有餘治
數畝之地爲園誠不足施其智而於君之事亦不足
書君之羙衆矣予特書其一節可以示海陵之人者
君本歙人世自孝德其先君司封喪其父母事其兄
如父戒其妻事其嫂如姑衣雖弊兄未易衣不敢易
食雖具兄未食不敢先食司封之亡一子當得官其
兄弟相讓乆之諸兄卒以讓君君今遂顯于朝以大
其門君撫兄弟諸子猶已子歳當上計京師而弟之
子病君留不忍去其子亦不忍捨君而留遂以俱行
君素清貧罄其家貲走四方以求醫而藥必親調食
飲必親視至其矢溲亦親候其時節顔色所下(一作/疾)
如可理則喜或變動逆節則憂戚之色不自勝其子
卒君哭泣悲哀行路之人皆嗟歎嗚呼予見許氏孝
悌(一有/耆字)著于三(一作/四)世矣凡海陵之人過其園者望
其竹樹登(一作/覩)其臺榭思其宗族少長相從愉愉而
樂於此也愛其人化其善自一家而形一郷由一郷
而推之無逺邇(一作/近)使許氏之子孫世乆而(一無/此字)愈
篤則(一作/焉)不獨化及其人將見其園間之草木有駢
枝而連理也禽鳴之翔集于其間者不爭巢而棲不
擇子而哺也嗚呼事患不爲與夫怠而止爾惟力行
而不怠以止然後知予言之可信也慶曆八年十二
月二十七日廬陵歐陽脩記
　　　眞州東園記
眞爲州當東南之水㑹故爲江淮兩浙荆湖發運使
之治所龍圖閣直學士施君正臣侍御史許君子春
之爲使也得監察御史裏行馬君仲塗爲其判官三
人者樂其相得之懽而因其暇日得州之監軍廢營
以作東園而日徃遊焉歳秋八月子春以其職事走
京師圖其所謂東園者來以示予曰園之廣百畝而
流水横其前清池浸其右髙臺起其(一作/超而)北臺吾望
以拂雲之亭池吾俯以澄虚之閣水吾泛以畫舫之
舟敞其中以爲清讌之堂闢其後以爲射賔之圃芙
渠芰荷之的歷幽蘭白芷之芬芳與夫佳花美木列
植而交隂此前日之蒼煙白露而荆棘也髙甍巨桷
水光日景動揺而下上(一作/上下)其寛閑深靚可以答逺
響而生清風此前日之頽垣斷塹而荒墟(一作/塸)也嘉
時令節州人士女嘯歌而管絃此前日之晦㝠風雨
鼪鼯鳥獸之嘷音也吾於是信有力焉凡圖之所載
蓋其一二之略也若廼升于髙以望江山之逺近嬉
于水而逐魚鳥之浮沈其物象意趣登臨之樂覽者
各自得焉凡工之所不能畫者吾亦不能言也其爲
我書其大槩焉又曰眞天下之衝也四方之賔客徃
來者吾與之共樂于此豈獨私吾三人者哉然而(一/作)
(其)池臺日益以新草樹日益以茂四方之士無日而
不來而吾三人者有時而皆去也豈不眷眷於是哉
不爲之記則後孰知其自吾三人者始也予以謂三
君子之材賢足以相濟而又恊于其職知所後先使
上下給足而東南六路之人無辛苦愁怨之聲然後
休其餘閑又與四方之賢士大夫共樂于此是皆可
嘉也乃爲之書廬陵歐陽脩記
　　　浮槎山水記
浮槎山在慎縣南三十五里或曰浮闍山(一無此/五字)或
曰浮巢二(一無/此字)山其事出於浮圖老子之徒荒怪誕
幻之說其上有泉自前世論水者皆弗道余甞讀茶
經愛陸羽善言水後得張又新水記載劉伯芻李季
卿所列水次第以爲得之於羽然以茶經考之皆不
合又新妄狂險譎之士其言難信頗疑非羽之說及
得浮槎山水然後益以羽爲知水者浮槎與龍池山
皆在廬州界中較其水味不及浮槎逺甚而又新所
記以龍池爲第十浮槎之水弃而不録以此知其所
失多矣羽則不然其論曰山水上江次之井爲下山
水乳泉石池漫流者上其言雖簡而於論水盡矣浮
槎之水發自李侯嘉祐二年李侯以鎭東軍(一無/此字)留
後出守廬州因遊金陵登蔣山飲其水旣又登浮槎
至其山上有石池㳙㳙可愛蓋羽所謂乳泉漫流者
也飲之而甘乃考圖記問於故老得其事迹因以其
水遺余於京師予報之曰李侯可謂賢矣夫窮天下
之物無不得其欲者冨貴者之樂也至於䕃長松藉
豐草聽山溜之潺湲飲石泉之滴瀝此山林者之樂
也而山林之士視天下之樂不一動其心或有欲於
心顧力不可得而止者乃能退而獲樂於斯彼富貴
者之能致物矣而其不可兼者惟山林之樂爾惟冨
貴者而不得兼然後貧賤之士有以自足而髙世其
不能兩得亦其理與勢之然歟今李侯生長冨貴猒
於耳目又知山林之爲樂至於攀縁上下幽隱窮絶
人所不及者皆能得之其兼取於物者可謂多矣李
侯折節好學喜交賢士敏於爲政所至有能名凡物
不能自見而待人以彰者有矣其物未必可貴而因
人以重者亦有矣故予爲志其事俾世知斯(一作/竒)泉
發自李侯始也三年二月二十有四日廬陵歐陽脩
記
　　　有美堂記
嘉祐二年龍圖閣直學士尚書吏部郎中梅公出守
于杭於其行也天子寵之以詩於是始作有美之堂
蓋取賜詩之首章而名之以爲杭人之榮然公之甚
愛斯堂也雖去而不忘今年自金陵遣人走京師命
予誌之其請至六七而不倦予乃爲之言曰夫舉天
下之至美與其樂有不得而兼焉者多矣故窮山水
登臨之美者必之乎寛閑之野寂寞之郷而後得焉
覽人物之盛麗夸都邑之雄冨者必據乎四逹之衝
舟車之㑹而後足焉蓋後放心於物外而此娱意於
繁華二者各有適焉然其爲樂不得而兼也今夫所
謂羅浮天台衡嶽廬阜洞庭之廣三峽之險號爲東
南竒偉秀絶者乃皆在乎丁州小邑僻陋之邦此幽
潛之士窮愁放逐之臣之所樂也若乃四方之所聚
百貨之所交物盛人衆爲一都㑹而又能兼有山水
之美以資冨貴之娱者惟金陵錢塘然二邦皆僭竊
於亂世及聖宋受命海内爲一金陵以後服見誅今
其江山雖在而頽垣廢址荒煙野草過而覽者莫不
爲之躊躇而悽愴獨錢塘自五代時知尊中國効臣
順及其亡也頓首請命不煩干戈今其民幸冨完安
樂又其俗習(一作/習俗)工巧邑屋華麗蓋十餘萬家環以
湖山左右映帶而閩商海賈風㠶浪舶出入於江濤
浩渺煙雲杳靄之間可謂盛矣而臨是邦者必皆朝
廷公卿大臣若天子之侍從又有四方遊士爲之賔
客故喜占形勝治亭(一作/臺)榭相與極遊覽之娱然其
於所取有得於此者必有遺於彼獨所謂有美堂者
山水登臨之美人物邑居之繁一寓目而盡得之蓋
錢塘兼有天下之美而斯堂者又盡得錢塘之美焉
冝乎公之甚愛而難忘也梅公清愼好學君子也視
其所好可以知其人焉四年八月丁亥廬陵歐陽脩
記
　　　相州晝錦堂記
仕宦而至將相冨貴而歸故郷此人情之所榮而今
昔之所同也蓋士方窮時困阨閭里庸人孺子皆得
易而侮之若季子不禮於其嫂買臣見棄於其妻一
旦髙車駟馬旗旄導前而騎卒擁後夾道之人相與
駢肩累迹瞻望咨嗟而所謂庸夫愚婦者奔走駭汗
羞愧俯伏以自悔罪於車塵馬足之間(一有而莫敢/仰視五字)
此一介之士得志(一有/於字)當時而意氣之盛昔人比之
衣錦之榮者也惟大丞相衛國公則不然公相人也
世有令德爲時名卿自公少時已擢髙科登顯仕海
内之士聞下風而望餘光者蓋亦有年矣所謂將相
而富貴皆公所冝素有非如窮阨之人僥倖得志於
一時出於庸夫愚婦之不意以驚駭而夸耀之也然
則髙牙大纛(一作/斾)不足爲公榮桓圭衮冕不足爲公
貴惟德被生民而功施社禝勒之金石播之聲詩以
耀後世而垂無窮此公之志而士亦以此望於公也
豈止夸一時而榮一郷哉公在至和中甞以武康之
節來治於相乃作晝錦之堂于後圃旣又刻詩於石
以遺相人其言以快恩讎矜名譽爲可薄蓋不以昔
人所夸者爲榮而以爲戒於此見公之視冨貴爲如
何而其志豈易量哉故能出入將相勤勞王家而夷
險一節至於臨大事決大議垂紳正笏不動聲氣(一/作)
(色)而措天下於泰山之安可謂社稷之臣矣其豐功
盛烈所以銘彞鼎而被弦歌者乃邦家之光非閭里
之榮也余雖不獲登公之堂幸甞竊誦公之詩樂公
之志有成而喜爲天下道也於是乎書尚書吏部侍
郎叅知政事歐陽脩記
　　　仁宗御飛白記
治平四年夏五月余將赴亳假道于汝隂因得閱書
於子履之室而雲章爛然輝眏日月爲之正冠肅容
再拜而後敢仰視蓋仁宗皇帝之御飛白(一作/帛)也曰
此寳文閣之所藏也胡爲於子之室乎子履曰曩者
天子宴從臣於羣玉而賜以飛白余幸得與賜焉予
窮於世乆矣少不恱於時人流離竄斥十有餘年而
得不老死江湖之上者蓋以遭時清明天子嚮學樂
育天下之材而不遺一介之賤(一作/善)使得與羣賢並
遊於儒學之館而天下無事歳時豐登民物安樂天
子優游清閑不邇聲色方與羣臣從容於翰墨之娱
而余於斯時竊獲此賜非惟一介之臣之榮遇亦朝
廷一時之盛事也子其爲我志之余曰仁宗之德澤
涵濡於萬物者四十餘年雖田夫野老之無知猶能
悲歌思慕於壠畝之間而況儒臣學士得望清光䝉
恩寵登金門而上玉堂者乎於是相與泫然流涕而
書之夫玉韞石而珠藏淵其光氣常見於外也故山
輝如白虹水變而五色者至寳之所在也今賜書之
藏于子室也吾知將有望氣者言榮光起而屬天者
必賜書之所在也(一有觀文殿學士刑/部尚書歐陽脩謹記)
　　　峴山亭記(一本題上有/史光禄修)
峴山臨漢上望之隱然蓋諸山之小者而其名特著
於荆州者豈非以其人哉其人謂誰羊祜叔子杜預
元凱是已方晉與呉以兵爭常倚荆州以爲重而二
子相繼於此遂以平呉而成晉業其功烈巳蓋於當
世矣至於風流餘韻藹然𬒳於江漢之間者至今人
猶思之而於思叔子也(一作而於/叔子思之)尤深蓋元凱以其
功(一作/力)而叔子以其仁二子所爲雖不同然(一作/謂)皆
足以垂於不朽余(一作/而)頗疑其反自汲汲於後世之
名者何哉傳言叔子甞登兹山慨然語其屬以謂此
山常在而前世之士皆巳湮滅於無聞因自顧而悲
傷然獨不知兹山待已而名著也元凱銘功於一石
一置兹山之上一投漢水之淵是知陵谷有變而不
知石有時而磨㓕也豈皆自喜其名之甚而過爲無
窮之慮歟將自待者厚而所思者逺歟山故有亭世
傳以爲叔子之所遊止也故其屢廢而復興者由後
世慕其名而思其人者多也熈寜元年余友人史君
中煇以光禄卿來守襄陽明年因亭之舊廣而新之
旣(一無/此字)周以回廊之壯又大其後軒使與亭相稱君
知名當世所至有聲襄人安其政而樂從其遊也因
以君之官名其後軒爲(一作/曰)光禄堂又欲紀其事于
石以與叔子元凱之名並傳于乆逺君皆不能止也
乃來以記屬於余余謂君知慕叔子之風而襲其遺
迹則其爲人與其志之所存者可知矣襄人愛君而
安樂之如此則君之爲政於襄者又可知矣此襄人
之所欲書也若其左右山川之勝勢與夫草木雲煙
之杳靄出没於空曠有無之間而可以備詩人之登
髙寫離騷之極目者冝其覽者自得之至於亭屢廢
興或自有記或不必究其詳者(一有/則字)皆不復道(一有/也字)
熈寜三年十月二十有二日六一居士歐陽脩記
居士集卷第四十
　熈寜五年秋七月男發等編定
　　紹熈二年三月郡人孫謙益校正
菱谿石記滁州人(一無/州字)即劉(一作/乃劉)
東園記監軍(石夲作/鹽軍)芙渠(一作/芙蕖)塹(石本/作壍)
浮槎山水記浮闍山(石本無/山字)問於(石本無/於字)而不得兼
(而一/作之)
有美堂記又有(一作/必有)
御飛白記江湖之上(四字上一/有於字)
居士集卷第四十一　歐陽文忠公集四十一
　　序七首
　　　章望之字序
校書郎章君(一作/望之)甞(一無/此字)以其名望之(一無/二字)來請字
曰願有所教使得以勉焉而自勗者予爲之字曰表
民而告之曰古之君子所以異乎衆人者言出而爲
民信事行而爲世法其動作容貌皆可以表於民(一/作)
(皆有以/爲民表)也故紘綖(一作/纓旒)冕弁以爲首容佩玉玦環以
爲行容衣裳黼黻(一作/設色)以爲身容手有手容足有足
容揖讓登降獻酬俯仰莫不有容又見其寛柔温厚
剛嚴果毅之色以爲仁義之容服其服載其車立乎
朝廷而正君臣出入宗廟而臨大事儼然人皆望而
畏之曰此吾民之所尊也非民之知尊君子而君子
者能自修而尊者也然而行不充于内德不備於人
雖盛其服文其容民不尊也(一作民弗/尊也巳)名山大川一
方之望也山川之岳瀆(一有/則字)天下之望也故君子之
賢於一郷者一郷之望也賢於一國者一國之望也
名烈著于天下者天下之望也功德被于後世者萬
世之望也孝慈友悌達于一郷(一作於/州閭)古所謂郷先
生者一郷之望也春秋之賢大夫若隨之季良鄭之
子産者(一作春秋諸侯之大夫若/鄭之子産吴之季札之類)一國之望也位于
(二字一/作居)中而姦臣賊子不敢竊(一作/輒)發于外如漢之
大將軍出入將相朝廷以爲輕重天下繫其(一作/以爲)安
危如唐之裴丞相(一有若/此二字)者天下之望也其人巳没
(一作/死)其事巳乆(一作/矣)聞其名想其人若不可及者夔
龍稷契是也其功可以及百(一作/𬒳萬)世其道可以師百
王雖有賢(一作/後)聖莫敢過之(一作自/謂莫及)者周孔是也此
萬世之望而皆所以爲民之表也傳曰其在(一作/在其)賢
者識其大者逺(三字一/作逺大)者(一有若此數者皆可自擇/而勉焉者也今十四字)
章君儒其衣冠氣剛色仁好學而有志(三字一作/志於古視)其
絜然修乎其外而煇然充乎其内以發乎(一作/爲)文辭
則又辯博放(一作/宏)肆而無涯(一作/不流)是數者皆可以自
擇而勉焉者也(一無此/十三字)是固(一無/此字)能識夫(一作/其)逺大
者矣雖予何(何字一/作信可)以勗焉苐(一作/敢)因其志廣其說
(一作彊/爲之言)以塞請慶曆三年六月日序
　　　釋祕演詩集序
予少以進士遊京師因得盡交當世之賢豪然猶以
謂國家臣一四海休兵革養息天下以無事者四十
年而智謀雄偉非常之士無所用其能者徃徃伏而
不出山林屠販必有老死而世莫見者欲從而求之
不可得其後得吾亡友石曼卿曼卿爲人廓然有大
志時人不能用其材曼卿亦不屈以求合無所放其
意則徃徃從布衣野老酣嬉淋漓顚倒而不猒予疑
所謂伏而不見者庶幾狎而得之故甞喜從曼卿遊
欲因以隂求天下竒士浮屠(二字一/作僧)祕演者與曼卿
交最乆亦能遺外世俗以氣節相髙二人懽然無所
間曼卿隱於酒祕演隱於浮屠皆竒男子也然喜爲
歌詩以自娯當其極飲大醉(一作臨/水望月)歌吟笑呼以適
天下之樂何其壯也一時賢士皆願從其(一作/之)游予
亦時至其室十年之間祕演北渡河東之濟鄆無所
合困而歸曼卿巳死祕演亦老病嗟(一作/若)夫二人者
予乃見其盛衰則余亦將老矣夫曼卿詩辭清絶尤
稱祕演之作以爲雅健有詩人之意祕演狀貌雄傑
其胷中浩然旣習于佛無所用獨其詩可行于世而
懶不自惜已老胠其橐尚得三四百篇皆可喜者曼
卿死祕演漠然無所向聞東南多山水其巓崖崛峍
江濤洶涌甚可壯也遂欲徃遊焉足以知其老而志
在也於其將行爲叙其詩因道其盛時以悲其衰慶
曆二年十二月二十八日廬陵歐陽脩序
　　　釋惟儼文集序
惟儼姓魏氏杭州人少遊京師三(一作/二)十餘年雖學
于佛而通儒術喜爲辭章與吾亡友曼卿交最善曼
卿遇人無所擇必皆盡其忻歡惟儼非賢士不交有
不可其意無貴賤一切閉拒絶去不少顧曼卿之兼
愛惟儼之介所趣雖異而交合無所間曼卿甞曰君
子泛愛而親仁惟儼曰不然吾所以不交妄人故能
得(一作/得待)天下士若賢不肖混則賢者安肯顧我哉以
此一時賢士多從其遊居相國浮圖不出其户十五
年士甞遊其室者禮之惟恐不至及去爲公卿貴人
未始一徃干之然甞竊怪平生所交皆當世賢傑未
見(一作/有)卓卓著(一作/見)功業如古人可記者因謂世所
稱賢材若不笞兵走萬里立功海外則當佐天子號
令賞罰於明堂苟皆不用則絶寵辱遺世俗自髙而
不屈尚安能酣豢於冨貴而無爲哉醉則(一作/甞或)以此
誚其坐人人亦復之以謂遺世自守古人之所易若
奮身逢時欲必就功業此雖聖賢難之周孔所以窮
逹異也今子老於浮圖不見用於世而幸不踐窮亨
之塗乃以古事之已然而責今人之必然邪雖然惟
儼(四字一/作儼雖)傲乎退偃於一室天下之務當世之利病
聽其言終日不猒惜其將老也已曼卿死惟儼亦買
地京城之東以謀其終乃斂平生所爲文數百篇示
予曰曼卿之死旣已表其墓願爲我序其文然及我
之見也嗟夫惟儼旣不用於世其材莫見(一作/顯)於時
若考其筆墨馳騁文章贍逸之能可以見其志矣廬
陵歐陽永叔序
　　　詩譜𥙷亡後序
歐陽子曰昔者聖人已没六經之道㡬熄於戰國而
焚弃於秦自漢已來收拾亡逸發明遺義而正其訛
繆得以粗備傳于(一作/於)今者豈(一有/止字)一人之力哉後
之學者因迹前世之所傳而較其得失或有之矣若
使徒抱焚餘殘脫之經倀倀於去聖千百年後不見
先儒中間之說而欲特立一家之學者果有能哉吾
未之信也然則先儒之論苟非詳其終始而抵捂質
於聖人而悖理害經之甚有不得巳而後改易者何
必徒爲異論以相訾也毛鄭於詩其學亦巳博矣予
甞依其箋傳考之於經而證以序譜惜其不合者頗
多蓋詩述商周自生民玄鳥上陳稷契下迄(一作/訖)陳
靈公千五六百歳之間旁及列國君臣世次國地山
川封域圖牒鳥獸草木魚蟲之名與其風俗善惡方
言訓故(一作/詁)盛衰治亂美刺之由無所不載然則孰
能無失於其間哉予疑毛鄭之失旣多然不敢輕爲
改易者意其爲說不止於箋傳而恨己(一作/巳恨)不得盡
見二家之書未能徧通其旨夫不盡見其書而欲折
其是非猶不盡人之辭(一作/辯)而欲斷其訟之曲直其
能果於自決乎其能使之必服乎世言鄭氏詩譜最
詳求之乆矣不可得雖崇文緫目祕書所藏亦無之
慶曆四年奉使河東至于絳州偶得焉其文有注而
不見名氏然首尾殘缺自周公致太平巳上皆亡之
其國譜旁行尤易爲訛舛悉皆顚倒錯亂不可復考
凡詩雅頌兼列商魯其正變之風十有四國而其次
比莫詳其義惟封國變風之先後不可以不知周召
王豳同出於周邶鄘并於衛檜魏無世家其可考者
陳齊衛晉曹鄭秦此封國之先後也豳齊衛檜陳唐
秦鄭魏曹此變風之先後也周南召南邶鄘衛王鄭
齊豳秦魏唐陳曹此孔子未刪詩之前周太師樂歌
之次第也周召邶鄘衛王檜鄭齊魏唐秦陳曹豳此
鄭氏詩譜次第也黜檜後陳此今詩次比也初予未
見鄭譜甞略考春秋史記本紀世家年表而合以毛
鄭之說爲詩圖十四篇今因取以𥙷鄭譜之亡者足
以見二家所說世次先後甚備因據而求其得失較
然矣而仍存其圖庶㡬以見予於鄭氏之學盡心焉
耳夫盡其說而有所不通然後得以論正予豈好爲
異論者㢤凡補其譜十有五補其文字二百七(一本/注云)
(譜序自周公致太平巳上皆亡其文予取孔頴逹正/義所載之文𥙷足因爲之注自周公已下即用舊注)
(云)増損塗乙改正者三(一作/八)百八十三而鄭氏之譜
復完(一有/矣字)
　　　集古録目序
物常聚於所好而常得於有力之彊有力而不好好
之而無力雖近且易有不能致之象犀虎豹蠻夷山
海殺人之獸然其齒角皮革可聚而有也玉出崑崙
流沙萬里之外經十餘譯乃至乎中國珠出南海常
生深淵採者腰絙而入水形色非人徃徃不出則下
飽蛟魚金礦于山鑿深而穴逺篝火餱粮而後進其
崖崩窟塞則遂葬於其中者率常數十百人其逺且
難而又多死禍常如此然而金玉珠璣世常兼聚而
有也凡物好之而有力則無不至也湯盤孔鼎𡵨陽
之鼓岱山鄒嶧㑹稽之刻石與夫漢魏巳來聖君賢
士桓碑彛器銘詩序記下至古文籀篆分隷諸家之
字書皆三代以來至寳怪竒偉麗工妙可喜之物其
去人不逺其取之無禍然而風霜兵火湮淪磨滅散
弃於山崖墟莽之間未甞收拾者由世之好者少也
幸而有好之者又其力或不足故僅得其一二而不
能使其聚也夫力莫如好好莫如一予性顓而嗜古
凡世人之所貪者皆無欲於其間故得一其所好於
斯好之巳篤則力雖未足猶能致之故上自周穆王
以來下更秦漢隋唐五代外至四海九州名山大澤
窮崖絶谷荒林破塚神仙鬼物詭怪所傳莫不皆有
以爲集古録以謂轉(一作/傳)寫失眞故因其石本軸而
藏之有卷帙次第而無時世之先後蓋其取多而未
巳故隨其所得而録之又以謂聚多而終必散乃撮
其大要别爲録目因并載夫可與史傳正其闕謬者
以傳後學庶益於多聞或譏予曰物多則其勢難聚
聚乆而無不散何必區區於是哉予對曰足吾所好
玩而老焉可也象犀金玉之聚其能果不散乎予固
未能以此而易彼也廬陵歐陽脩序
　　　蘇氏文集序
予友蘇子美之亡後四年始得其平生文章遺藁於
太子太傅杜公之家而集録之以爲十卷子美杜氏
壻也遂以其集歸之而告于公曰斯文金玉也弃擲
埋没糞土不能銷蝕其見遺于一時必有收而寳之
于後世者雖其埋没而未出其精氣光怪巳能常自
發見而物亦不能揜也故方其擯斥摧挫流離窮(一/本)
(作/困)厄之時文章巳自行于(一作/於)天下雖其怨家仇人
及甞能出力而擠之死者至其文章則不能少毀而
揜蔽(一無/此字)之也凡人之情忽近而貴逺子美屈于今
世猶若此其伸於後世冝如何也公其可無恨予甞
考前世文章政理之盛衰而怪唐太宗致治㡬乎三
王之盛而文章不能革五代之餘習後百有餘年韓
李之徒出然後元和之文始復于古唐衰兵亂又百
餘年而聖宋興天下一定晏然無事又幾百年而古
文始盛于今自古治時少而亂時多幸時治矣文章
或不能純粹或遲乆而不相及何其難之若是歟豈
非難得其人歟苟一有其人又幸而及出于治世世
其可不爲之貴重而愛惜之歟嗟吾子美以一酒食
之過至廢爲民而流落以死此其可以歎息流涕而
爲當世仁人君子之(一無/此字)職位冝與國家樂育賢材
者惜也子美之齒少於予而予學古文反在其後天
聖之間予舉進士于有司見時學者務以言語聲偶
擿裂號爲時文以相誇尚而子美獨與其兄才翁及
穆叅軍伯長作爲古謌詩雜文時人頗共非笑之而
(一無/此字)子美不顧也其後天子患時文之弊下詔書諷
勉學者以近古由是其風漸息而學者稍趨於古焉
獨子美爲於舉世不爲之時其始終自守不牽世俗
趨舎可謂特立之士也子美官至大理評事集賢校
理而廢後爲湖州長史以卒享年四十有一其狀貌
竒偉望之昻然而即之温温乆而愈可愛慕其材雖
髙而人亦不甚嫉忌其擊而去之者意不在子美也
頼天子聦明仁聖(四字一/作聖明)凡當時所指名而排斥二
三大臣而下欲以子美爲根而累之者皆蒙保全今
並列於榮寵雖與子美同時飲酒得罪之人多一時
之豪俊亦被收采進顯于朝廷而子美獨不幸死矣
豈非其命也悲夫廬陵歐陽脩序
　　　鄭荀改名序
三代之衰學廢而道不明然後諸子出自老子猒周
之亂用其小見以爲聖人之術止於此始非仁義而
詆聖智諸子因之益得肆其異說至於戰國蕩而不
反然後山淵齊秦堅白異同之論興聖人之學㡬寽
其息最後荀卿子獨用詩書之言貶異扶正著書以
非諸子尤以勸學爲急荀卿楚人甞以學干諸侯不
用退老蘭陵楚人尊之及戰國平三代詩書未盡出
漢諸大儒賈生司馬遷之徒莫不盡用荀卿子蓋其
爲說最近於聖人而然也滎陽鄭昊少爲詩賦舉進
士巳中第遂弃之曰此不足學也始從先生長者學
問慨然有好古不及之意鄭君年尚少而性淳明輔
(一有/之字)以彊力之志得其是者而師焉無不至也將更
其名數以請予使之自擇遂改曰荀於是又見其志
之果也夫荀卿者未甞親見聖人徒讀其書而得之
然自子思孟子已下意皆輕之使其與游夏並進於
孔子之門吾不知其先後也世之學者苟如荀卿可
謂學矣而又進焉則孰能禦哉余旣嘉君善自擇而
慕焉因爲之字曰叔希且以勗其成焉
居士集卷第四十一
　熈寧五年秋七月男發等編定
　　紹熈二年三月郡人孫謙益挍正
章望之字序著于(一作/著乎)將相(此下一/有而字)之表(此下一/有者字)章
君儒其衣冠(章君之下一有/之耒也三字)
祕演詩集序祕演隱於浮屠(一無祕/字下同)江濤(一作/濤江)
惟儼文集序其戸(一無/其字)世俗(一作/世事)文章(一作/文辭)
詩譜補亡後序焚棄(一無/棄字)去聖(此下一/有人字)次比(一作/次第)
蘇氏文集序治矣(此下一/有其字)冝與(一作/冝爲)而人(一作/而世)
居士集卷第四十二　歐陽文忠公集四十二
　　序九首
　　　韻緫序
倕工於爲弓而不能射羿與逄蒙天下之善射者也
奚仲工於爲車而不能御王良造父天下之善御者
也此荀卿子所謂藝之至者不兩能信哉儒者學乎
聖人聖人之道直以簡然至其曲而暢之以通天下
之理以究隂陽天地人鬼事物之變化君臣父子吉
凶生死凡人(一作/禍福)之大倫則六經不能盡其說而七
十子與孟軻荀楊之徒各極其辯而莫能殫焉夫以
孔子之好學而其所道者自堯舜而後則詳之其前
蓋略而弗道其亦有所不暇者歟儒之學者信哉逺
且大而用功多則其有所不暇者冝也文字之爲學
儒者之所用也其爲精也有聲形曲直毫釐之别音
響清濁相生之類五方言語風俗之殊故儒者莫暇
精之其有精者則徃徃不能乎其他是以學者莫肯
捨其所事而盡心乎此所謂不兩能者也必待乎用
心專者而或能之然後儒者有以取焉洛僧鑒聿爲
韻緫五篇推子母輕重之法以定四聲考求前儒之
失辯正五方之訛顧其用心之精可謂入於忽微若
櫛(一有/者字)之於髪績(一有/者字)之於絲雖細且多而條理不
亂儒之學者莫能難也鑒聿通於易能知大演之數
又學乎隂陽地理黃帝𡵨伯之書其尤盡心者韻緫
也世(一作/聿)本儒家子少爲浮圖入武當山徃來江漢
之旁十餘年不妄與人交有不可其意雖王公大人
亦莫肯顧聞士有一藝雖千里必求之介然有古獨
行之節所謂用心專者也冝其學必至焉耳浮圖之
書行乎世者數百萬言其文字雜以夷夏讀者罕得
其眞徃徃就(一有/聿字)而正焉鑒(一無/此字)聿之書(作/韻)非獨
有取於吾儒亦欲傳於其徒也
　　　送楊寘(一作送楊/二赴劒浦)序
予甞有幽憂之疾退而閒居不能治也旣而學琴於
友人孫道滋受宫聲數引乆而樂之不知疾之在其
體也(一本有夫疾生乎憂者也藥之毒者能攻其疾/之聚不若聲之至者能和其心之所不平心而)
(平不和者和則疾之/忘也冝哉四十五字)夫琴之爲技小矣及其至也大
者爲宫細者爲羽操絃驟作忽然變之急者悽然以
促緩者舒然以和如崩崖裂石髙山出泉而風雨夜
至也如怨夫寡婦之歎息雌雄雍雍之相鳴也其憂
深思逺則舜與文王孔子之遺音也悲愁感憤則伯
竒孤子屈原忠臣之所歎也喜怒哀樂動人心深而
純古淡泊與夫堯舜三代之言語孔子之文章易之
憂患(一作思/一作深)詩之怨刺無以異其能聽之以耳應之
以手取其和者道其堙鬱寫其憂思則感人之際亦
有至者焉(一有是不可以/不學也七字)予友楊君好學有文累以
進士舉不得志反從廕調爲尉於劒浦區區在東南
數千里外是其心固有不平者且少又多疾而南方
少醫藥風俗飲食異冝以多疾之體有不平之心居
異冝之俗其能鬱鬱以乆乎然欲平其心以養其疾
於琴亦將有得焉故予作琴說以贈其行且邀道滋
酌酒進琴以爲别(一無比二字而有說以贈其行挈/道滋之琴而行曰是眞可樂也行)
(將學之二/十二字)
　　　送曾鞏秀才序
廣文曾生來自南豐(一作自/南豐來)入太學與其諸生羣進
於有司有司斂羣材操尺度槩以一法考其不中者
而弃之雖有魁壘抜出之材其一絫黍不中尺度則
棄不敢取幸而得良有司不過反同衆人歎嗟(一作/咨嗟)
(而)愛惜若取捨非已事者諉曰有司有法奈不中何
(一作奈何/其不中也)有司固不自任其責而天下之人(一作/士)亦
不以責有司皆曰其不中法也(一作其如/不中法何)不幸有司
尺度一失手(一作/守)則徃徃失多而得少(一作失多/於所得)嗚
呼(二字一/作噫)有司所操果良法邪何其乆而不思革也
況若曾生之業其大者固巳魁壘其於(一無/此字)小者亦
可以中(一作/就)尺度而有司(一有/遽字)弃之可怪也然曾生
不非同進不罪有司告予以歸思廣其學而(一有/益字)堅
其守予初駭(一作/驚)其文(一有/旣字)又壯其志夫農不咎歳
而菑播是勤其水旱則已使一有穫則豈不多邪曾
生橐其文數十萬言來京師京師之人無求曾生者
然曾生亦不以干也(一作而生亦/不一徃干之)予豈敢(一作若予/者豈能)
求生而生辱以顧予是京師之人旣不(四字一作士/大夫旣莫能)
求之而有司又失之而獨余得也於其行也遂見於
文使知(一有/曽字)生者可以弔有司(一有之/失二字)而賀余之獨
得也
　　　送田畫秀才寧親萬州序
五代之初天下分爲十三四及建隆之際或滅或微
其在者猶七國而蜀與江南地最大以周世宗之雄
三至淮上不能舉李氏而蜀亦恃險爲阻秦隴山南
皆𬒳侵奪而荆人縮手歸峽不敢西窺以爭故地(一/本)
(注云徃時忠萬夔施皆屬/荆南五代之際爲蜀所侵)及太祖受天命用兵不過
(一作/及)萬人舉兩國如一郡縣吏何其偉歟(一作/哉)當此
時文初之祖從諸將西平成都及南攻(一作/破)金陵功
最多於時(一作最有/功於時)語名將者稱田氏田氏功書史
官禄世于家至今而不絶及天下已定(一作天下/旣平乆矣)將
率無所用其武士君子爭以文儒進故文初將家子
反衣白衣從郷進士舉於有司彼此一時亦各遭其
埶而然也文初辭業通敏爲人敦潔可喜歳之仲春
自荆南西(一作自荆/南而西將)拜其親於萬州維(一作/繫)舟夷陵
予與之登髙以逺望(一作望/山川)遂遊東山窺緑蘿溪坐
磐石文𥘉愛之(一有/留字)數日乃去(一作/行)夷陵者其地志
云北有夷山以爲(一有/之字)名或曰巴峽之險至此地始
平夷蓋今文𥘉所見尚未爲山川之勝者由此而上
泝江湍入三峽險怪竒絶乃(一作/直)可愛也當王師伐
蜀時兵出兩道一自鳯州以入一自歸州以取忠萬
以西今之所經皆王師嚮所用武處(一作今文𥘉所/歷皆嚮時王師)
(用武/處)覽其山川可以慨然而賦矣
　　　謝氏詩序
天聖七年予始遊京師得吾友謝景山景山少以進
七中甲科以善歌詩知名(一作以好古能/文知名於時)其後予於
他所又得今舎人宋公所爲景山母夫人之墓銘言
夫人好學通經自教其子乃知景山出於甌閩數千
里之外負其藝於大衆之(一無/此字)中一賈而售遂以名
知(一作/知名)於人者繄其母之賢也今年予自夷陵至(一/作)
(之)許昌景山岀其女弟希孟所爲詩百餘篇然後又
知景山之母不獨成其子之名而又以其餘遺其女
也景山甞學杜甫杜牧之文以雄健髙逸自喜希孟
之言尤隱約深厚(一作/切)守禮而不自放有古幽間淑
女之風非特婦人之能言者也然景山甞從今世賢
豪者遊故得聞於當時而希孟不幸爲女子莫自章
顯於世昔衛莊姜許穆夫人録於仲尼而列之國風
(一有/使字)今有傑然巨人能輕重時人而取信後世者一
爲希孟重之其不泯没矣予固力不足者復何爲哉
復何爲哉希孟嫁進士陳安國卒時年二(一作/三)十四
景祐四年八月一日守峽州夷陵縣令歐陽脩序
　　　送張唐民歸青州序
予讀周禮至於教民興學選賢命士之法未甞不輟
而歎息以謂三代之際士豈皆素賢哉當其王道備
而習俗成仁義禮樂逹於學孝慈友悌逹於家居有
教養之漸進有爵福之勸苟一不勉則又有屏黜不
齒(一無/二字)戮辱之羞然則士生其間其勢不得不至於
爲善也豈必生知之賢及後世道缺學廢苟僞之俗
成而忘其教養之具(一作/漸)至於爵禄黜辱之法又失
其方而不足以勸懼然則土生其間能自爲善(二字/一作)
(立)卓然而不惑者非其生知之性天所賦予其孰能
至哉則凡所謂賢者其可貴於三代之士逺矣故善
人尤少幸而有則徃徃飢寒困踣之不暇其幸者或
艱而後通夫賢者豈必困且艱歟蓋髙世則難合違
俗則多窮(一有/困字)亦其勢然也嗚呼人事修則天下之
人皆可使爲善士(一無/此字)廢則雖天所賦予其賢亦困
於時夫天非不好善其不勝於人力者其勢之然歟
此所謂天人之理在於周易(一有/爲字)否泰消長之卦能
通其說則自古賢聖窮逹而禍福皆可知而不足怪
秀才張生居青州其母賢而知書三子喪其二獨生
最賢行義聞於郷而好學力爲古文是謂卓然而不
惑者也今年舉進士黜於有司母老而貧無以養可
謂困且艱矣嗟乎予力旣不能(一有/以字)周於生而生尤
好(一有/學字)易常以講於予若歸而卒其業則天命之理
人事之勢窮逹禍福可以不動于其心雖然若生者
豈必(一作/終)窮也哉安知其不艱而後通也哉慶曆二
年三月十九日序
　　　送王陶序(一作剛說送王/先輩之岳陽)
六經皆載聖人之道而易著(著一作/尤明)聖人之用吉凶
得失動靜進退易之事也其所以爲之用者剛與柔
也乾健坤順剛柔之大用也至於八卦之變六爻之
錯剛與柔迭居其位而吉亨利无咎凶厲悔吝之象
生焉蓋剛爲陽爲德爲君子柔爲隂爲險爲小人自
乾之初九爲姤而上至於剥其卦五皆隂剥陽之卦
也小人之道長君子靜以退之時也自坤之初六爲
復而上至於夬其卦五皆剛決柔之卦也小人之道
消君子動以進而用事之時也夫剛之爲德君子之
常用也庇民利物功莫大焉其爲卦(一有/也字)過泰之三
而四爲大壯(一本/晝卦)五爲夬(一本/畫卦)壯者壯也夬者決也
四陽雖盛而猶有二隂然陽衆而隂寡則可用壯以
(一作以/壯而)攻之故其卦爲壯五陽而一隂隂不足爲直
可決之而巳故其卦爲夬然則君子之用其剛也審
其力視其時知隂險小人之必可去然後以壯而決
之夫勇者可犯也彊者可詘也聖人於壯決之用必
有戒焉故大壯之彖辭曰大壯利正其象辭曰君子
非禮弗履夬之彖辭曰健而說決而和其象辭曰居
德則忌以明夫剛之不可獨任也故復始而亨臨浸
而長泰交而大壯以衆攻其寡夬乗其衰而決之夫
君子之用其剛也有漸而不失其時(一作/冝)又不獨任
必以正以禮以說以和而濟之則功可成此君子動
以進而用事之方也太原王陶字樂道好剛之士也
常嫉世隂險(三字一作/夫君子少)而小人多居京師不妄與人
遊力學好古以(一無/此字)自(一作/篤)信自守今其初仕於易
得君子動以進之象故予爲剛說以贈之大壯之初
九曰壯于趾征凶夬之初九亦曰壯于趾徃不勝爲
咎以此見(三字一/作此皆)聖人之戒用剛也不獨於其(一作/著于)
彖象而又常深戒於其初嗚呼世之君子少而小人
多君之力學好剛以蓄其志未始施之於事也今其
徃尤冝愼乎其𥘉(一有/脩述)
　　　孫子後序(一作書/孫子後)
世所傳孫武卜三篇多用曹公杜牧陳皥注號三家
孫子余頃與撰四庫書目所見孫子注者尤多(一有/至二)
(十餘家/五字)武之書本於兵兵之術非一而以不窮爲竒
冝其說者之多也凡人之用智有短長其施設各異
故或膠其說於偏見然無出所謂三家者三家之注
皥最後其說時時攻牧之短牧亦慨然最喜論兵欲
試而不得者其學能道春秋戰國時事甚博而詳然
前世言善用兵稱曹公曹公甞與董吕諸袁角其力
而勝之遂與呉蜀分漢而王傳言魏之諸將出兵千
里(一有/公字)每坐計勝敗授其成筭諸將用之十不失一
一有違者兵輒敗北故魏世用兵悉以新書從事其
精於兵也如此牧謂曹公於注孫子尤略蓋惜其所
得自爲一書是曹公悉得武之術也然武甞以其書
干呉王闔閭闔閭用之西破楚北服齊晉而霸諸侯
夫使武自用其書止於彊伯及曹公用之然亦終不
能滅呉蜀豈武之術盡於此乎抑用之不極其能也
後之學者徒見其書又各牽於已見是以注者雖多
而少當也獨吾友聖俞不然甞評武之書曰此戰國
相傾之說也三代王者之師司馬九伐之法武不及
也然亦愛其文略而意深其行師用兵料敵制勝亦
皆有法其言甚有次序而注者汩之或失其意乃自
爲注凡膠於偏見者皆抉(一作/排)去傅以巳意而發之
然後武之說不汩而明吾知此書當與三家並傳而
後世取其說者徃徃於吾聖俞多焉聖俞爲人謹質
温恭(一有仁厚/而明四字)衣冠進趨眇然儒者也後世之視其
書者與太史公疑張子房爲壯夫何異
　　　梅聖俞詩集序
予聞世謂詩人少逹而多窮夫豈然哉蓋世所傳詩
者多出於古窮人之辭也凡士之藴其所有而不得
施於世者多喜自放於山巔水涯(一有/之字)外見蟲魚草
木風雲鳥獸之狀類徃徃探其竒怪内有憂思感憤
之鬱積其興於怨刺以道羇臣寡婦之所歎而寫人
情之難言蓋愈窮則愈工然則非詩之能窮人殆窮者
而後工也予友梅聖俞少以䕃𥙷爲吏累舉進士輒抑
於有司困於州縣几十餘年年今五十猶從辟書爲
人之佐鬱其所畜不得奮見於事業其家宛陵㓜習
於詩自爲童子出語巳驚其長老旣長學乎六經仁
義之說其爲文章簡古純粹不求苟說於世世之人
徒知其詩而巳然時無賢愚語詩者必求之聖俞聖
俞亦自以其不得志者樂於詩而發之故其平生所
作於詩尤(一作/最)多世旣知之矣而未有薦于上者昔
王文康公甞見而歎曰二百年無此作矣雖知之深
亦不果薦也若使其幸得用於朝廷作爲雅頌以歌
詠大宋之功德薦之清廟而追商周魯頌之作者豈
不偉歟奈何使其老不得志而爲窮者之詩乃徒發
於蟲魚物類羇愁感歎之言世徒喜其工不知其窮
之乆而將老也可不惜哉聖俞詩旣多不自收拾其
妻之兄子謝景初懼其多而易失也取其自洛陽至
于呉興已來所作次爲十卷予甞嗜聖俞詩而患不
能盡得之遽喜謝氏之能類次也輒序而藏之其後
十五年聖俞以疾卒于京師余旣哭而銘之因索于
其家得其遺藁千餘篇并舊所藏掇其尤者六百七
十七篇爲一十五卷嗚呼吾於聖俞詩論之詳矣故
不復云廬陵歐陽脩序
居士集卷第四十二
　熈寧五年秋七月男發等編定
　　紹熈二年三月郡人孫謙益挍正
送曽鞏序與其(一無/其字)京師之人(四字一作/士大夫)
送田畫序十三四(一作十/四五)其在(一作/其存)爲蜀所侵(四字/一作)
(入於/蜀)如一郡縣吏(一作若取/一郡縣吏)功最多於時語名將者
稱田氏(一作最有功故當時/語名將者稱田氏)于家(一作/其家)反衣(一作/反以)通
敏(一作/精敏)三峽(此下一/有其字)以取(一作/而取)
謝氏詩序泯没(此下一/有必字)
送張唐民序爵福之勸(福一/作禄)豈必(一作豈/皆必)而忘(一作/而亡)
又失(一作/乆失)三月(一作/五月)
送王陶序五陽而一隂(一作一隂/而五陽)直可決之(一作則/可直決)
(之)泰交而大(大一/作泰)用其剛(一無/其字)以正以禮以說以和
(宋文粹作以禮/以正以和以說)隂險而小人多(而一/作之)君之力學(四字/上一)
(有若/字)施之於事(一無/之字)
居士集卷第四十三　歐陽文忠公集四十三
　　序七首
　　　送祕書丞宋君歸太學序
陋巷之士甘藜藿而脩仁義毀譽不干其守飢寒不
累其心此衆人以爲難而君子以爲易生于髙門丗
襲軒冕而躬布衣韋帶之行其驕榮佚欲之樂生長
于其間而不溺其習日見于其外而不動乎其中此
雖君子猶或難之學行足以立身而進不止材能足
以高人而志愈下此雖聖人亦以爲難也書曰不自
滿假又曰汝惟不矜不伐(一有/夫字)以舜禹之明(一有/且字)猶
以是爲相戒懼況其下者哉此誠可謂難也巳廣平
宋君宣獻公之子公以文章爲當丗宗師顯于朝廷
登于輔弼清德著于一時令名垂于後丗君少自立
不以門地驕于人旣長學問好古爲(一無/此字)文章天下
賢士大夫皆稱慕其爲人而君慊然常若不足于已
者守官太學甘寂寞以自處日與寒士往來而從先
生國子講論道德以求其益夫生而不溺其習此蓋
出其(一作/於)天性其見焉而不動于中者由性之明學
之而後至也學(一作/進)而不止髙而愈下予自其㓜見
其長行而不倦乆而愈篤可知其將無所不至焉也
孟子所謂孰能禦之者歟予陋巷之士也遭時奮身
竊位于朝守其貧賤之節其臨利害禍福之際常恐
其奪也以予行君子之所易者猶若是知君行聖賢
之所難者爲難能也歳之三月來自京師拜其舅氏
予得延之南齋聽其論議而慕其爲人雖與之終身
乆處而不厭也留之數日而去於其去也不能忘言
遂爲之序廬陵歐陽脩述
　　　送徐無黨南歸序
草木鳥獸之爲物衆人之爲人其爲生雖異而爲死
則同一歸於腐壞澌盡泯滅而巳而衆人之中有聖
賢者固亦生且死於其間而獨異於草木鳥獸衆人
者雖死而不朽逾(一作/愈)逺而彌存也其所以爲聖賢
者修之於身施之於事見之於言是三者所以能不
朽而存也修於身者無所不獲施於事者有得有不
得焉其見於言者則又有能有不能也施於事矣不
見於言可也自詩書史記所傳其人豈必皆能言之
士哉修於身矣而不施於事不見於言亦可也孔子
弟子有能政事者矣有能言語者矣若顔回者在陋
巷曲肱飢卧而巳其羣居則黙然終日如愚人然自
當時羣弟子皆推尊之以爲不敢望而(一作/以)及而後
丗更百千歳亦未有能及之者其不朽而存者固不
待施於事況於(一作/其)言乎予讀班固藝文志唐四庫
書目見其所列自三代秦漢以來著書之士多者至
百餘篇少者猶三四十篇其人不可勝數而散亡磨
滅百不一二存焉予竊悲其人文章麗矣言語工矣
無異草木榮華之飄風鳥獸好音之過耳也方其用
心與力之勞(一作/勤)亦何異衆人之汲汲營營而忽焉
以死者雖有遲有速(一作其遲/速雖異)而(一作/然)卒與三者同
歸於泯滅夫言之不可恃也蓋如此今之學者莫不
慕古聖賢之不朽而勤一丗以盡心於文字間(一無/此字)
者皆可悲也東陽徐生少從予學爲文章稍稍見稱
於人旣去而與羣士試於禮部得髙第由是知名(一/有)
(而/字)其文辭日進如水涌而山岀予欲摧其盛氣而勉
其思也故於其歸告以是言然予固亦喜爲文辭者
亦因以自警焉
　　　廖氏文集序
自孔子殁而(一無/此字)周(一有/益字)衰接乎戰國秦遂焚書六
經於是中絶漢興蓋乆而後出其散亂磨滅旣失其
傳然後諸儒因得措其異說於其間如河圖洛書怪
妄之尤甚者余甞哀夫學者知守經以篤信而不知
僞說之亂經也屢爲說以黜之而學者溺其乆習之
傳反駭然非余以一人之見決千歳不可考之是非
欲奪衆人之所信(一作/好)徒自守而丗莫之從也余以
謂自孔子没至今二千歳之間有一歐陽脩者爲是
說矣又二千歳焉知無一人焉與脩同其說也又二
千歳將復有一人焉然則同者至于三則後之人不
待千歳而有也同予說者旣衆則衆人之所溺者可
勝而(二字一/作以)奪也夫六經非一丗之書(一有/也字)其將與
天地無終極而存也以無終極視數千歳(一作/載)於其
間頃刻爾是則余之有待於後者逺矣非汲汲有求
於今丗也(一作今/之丗矣)衡山廖倚與余遊三十年已而岀
其兄偁之遺文百餘篇號朱陵編者其論洪範以爲
九疇聖人之法爾非有龜書岀洛之事也余乃知不
待千歳而有與余同於今丗者(一有/矣字)始余之待于後
丗也冀有因余言而同者爾若偁者未甞聞余言蓋
其意有所合焉然則舉今之丗固有不相求而同者
矣亦何待於數千歳(一作/載)乎廖氏家衡山丗以能詩
知名於湖南而偁尤好古能文章其德行聞于郷里
一時賢士皆與之遊以其不達而早死故不顯于丗
嗚呼知(一有/有字)所待者必有時而獲知(一有/有字)所畜者必
有時而施茍有志焉不必有求而後合余嘉與偁不
相求而兩得也於是乎書嘉祐六年四月十六日翰
林學士尚書吏部郎中知制誥充史館修撰歐陽脩
序
　　　外制集序(一作慶/曆制草)
慶曆三年春丞相吕夷簡病不能朝上旣更用大臣
銳意天下事始用諌官御史䟽追還夏竦制書旣而
召韓琦范仲淹於陜西又除冨弼樞密副使弼仲淹
琦皆惶恐頓首辭讓至五六不巳手詔趣琦等就道
甚急而弼方且入求對以辭不得見遣中貴人趣送
閤門使即受命嗚呼觀琦等之所以讓上之所以用
琦等者可謂聖賢相遭(一作/逢)萬丗一遇而君臣之際
何其盛也於是時天下之士孰不願爲材邪顧予何
人亦與其選夏四月召自滑臺入諌院冬十二月拜
右正言知制誥是時夏人雖數請命而西師尚未解
嚴京東累歳盗賊最後王倫暴起沂州轉劫江淮之
間而張海郭貌山等亦起商鄧以驚京西州縣之吏
多不稱職而民弊矣天子方慨然勸農桑興學校破
去前例以不次用人哀民之困而欲除其蠹吏知磨
勘法乆之弊而思别材不肖以進賢能患百職之不
修而申行賞罰之信蓋欲修法度矣予時雖掌誥命
猶在諌職常得奏事殿中從容盡聞天子所以更張
庶事憂閔元元而勞心求治之意退得載于制書以
諷曉訓勑在位者然予方與修祖宗故事又修起居
注又修編勑日與同舎論議治文書所省不一而除
目所下率不一二時巳迫丞相岀故不得專一思慮
工文字以盡導天子難諭之意而復誥命於三代之
文嗟夫學者文章見用于丗鮮矣況得施於朝廷而
又遭人主致治之盛若脩之鄙使竭其材猶恐不稱
而況不能專一其職此予所以常遺恨於斯文也明
年秋予岀爲河北轉運使又明年春權知成德軍事
事少間發嚮所作制草而閱之雖不能盡載明天子
之意於其所述百(一作/而)得一二足以章示後丗蓋王
者之訓在焉豈以予文之鄙而廢也於是録之爲三
卷予自直閣下儤直八十始滿不數日奉使河東還
即以來河北故其所作纔一百五十餘篇云三月二
十一日序
　　　禮部唱和詩序
嘉祐二年春予幸得從五人者於尚書禮部考天下
所貢士凡六千五百人蓋絶不通人者五十日乃於
其間時相與作爲古律長短歌詩雜言庶㡬所謂羣
居燕處言談之文亦所以宣其底滯而忘其倦怠也
故其爲言易而近擇而不精然綢繆反復若斷若續
而時發於竒怪雜以詼嘲笑謔及其至也徃徃亦造
於精微夫君子之博取於人者雖滑稽鄙俚猶或不
遺而況於詩乎古者詩三百篇其言無所不有惟其
肆而不放樂而不流以卒歸乎正此所以爲貴也於
是次而録之得一百七十三篇以傳於六家嗚呼吾
六人者志氣可謂盛矣然壯者有時而衰衰者有時
而老其岀處離合參差不齊則是詩也足以追惟平
昔握手以爲笑樂至於慨然掩卷而流涕嘘嚱者亦
將有之雖然豈徒如此而止也覽者其必有取焉廬
陵歐陽脩序
　　　内制集序
昔錢思公甞以謂朝廷之官雖宰相之重皆可雜以
他才處之惟翰林學士非文章不可思公自言爲此
語頗取怒(一作/怨)於逹官然亦自負以爲至論今學士
所作文書多矣至於青詞齋文必用老子浮圖之說
祈禳祕祝徃徃近於家人里巷之事而制詔(一作/誥)取
便於宣讀常拘以丗俗所謂四六之文其類多如此
然則果可謂之文章者歟予在翰林六年中間進拜
二三大臣皆適不當直而天下無事四夷和好兵革
不用凡朝廷之文所以指麾號令訓戒約束自非因
事無以發明矧予中年早衰意思零落以非工之作
又無所遇以發焉其屑屑應用拘牽常格卑弱不振
冝可羞也然今文士尤以翰林爲榮選予旣罷職院
吏取予直草以日次之得四百餘篇因不忍棄況其
上自朝廷内及宫禁下曁蠻夷海外事無不載而時
政記日曆與起居郎舎人有所略而不記未必不有
取於斯焉嗚呼予且老矣方買田淮潁之間若夫涼
竹簟之暑風曝茅簷之冬日睡餘支枕念昔平生仕
宦岀處顧瞻玉堂如在天上因覽遺藁見其所載職
官名氏以較其人盛衰先後孰在孰亡足以知榮寵
爲虚名而資笑談(一作/談笑)之一噱也亦因以誇於田夫
野老而已嘉祐六年秋八月二日廬陵歐陽脩序
　　　帝王丗次圖序
堯舜禹湯文武此六君子者可謂顯人矣而後丗猶
失其傳者豈非以其逺也哉是故君子之學不窮逺
以爲能而闕其不知愼所傳以惑丗也方孔子時周
衰學廢先王之道不明而異端之說並起孔子患之
乃修正詩書史記以止紛亂之說而欲其傳之信也
故略其逺而詳其近於書斷自唐虞以來著其大事
可以爲丗法者而巳至於三皇五帝君臣丗次皆未
甞道者以其丗逺而愼所不知也孔子旣没異端之
說復興周室亦益衰亂接乎戰國秦遂焚書先王之
道中絕漢興乆之詩書稍岀而不完當王道中絕之
際竒書異說方充斥而盛行其言徃徃反自託於孔
子之徒以取信於時學者旣不備見詩書之詳而習
傳盛行之異說丗無聖人以爲質而不自知其取捨
眞僞至有博學好竒之士務多聞以爲勝者於是盡
集諸說而論次𥘉無所擇而惟恐遺之也如司馬遷
之史記是矣以孔子之學上述前丗止於堯舜著其
大略而不道其前遷逺出孔子之後而乃上述黃帝
以來又詳悉其丗次其不量力而務勝冝其失之多
也遷所作本紀出於大戴禮丗本諸書今依其說圖
而考之堯舜夏商周皆同岀於黃帝堯之崩也下傳
其四丗孫舜舜之崩也復上傳其四丗祖禹而舜禹
皆壽百歳稷契於髙辛爲子乃同父異母之兄弟今
以其丗次而下之湯與王季同世湯下傳十六丗而
爲紂王季下傳一丗而爲文王二丗而爲武王是文
王以十五丗祖臣事十五丗孫紂而武王以十四丗
祖伐十四丗孫而代之王何其繆哉嗚呼堯舜禹湯
文武之道百王之取法也其盛德大業見於行事而
後丗所欲知者孔子皆巳論著之矣其乆逺難明之
事後丗不必知不知不害爲君子者孔子皆不道也
夫孔子所以爲聖人者其智知所取捨皆如此
　　　後序
余旣略論帝王丗次而見本紀之失猶謂文武與紂
相去十五六丗其繆較然不疑而堯舜禹之丗相去
不逺尚冀其理有可通乃復以尚書孟子孔安國皇
甫謐諸書參考其壽數長短而尤乖戾不能合也據
書及諸說云堯壽一百一十六歳舜壽一百一十二
歳禹壽百歳堯年十六即位在位七十年年八十六
始得舜而試之二年乃使攝政時舜年三十居試攝
通三十年而堯崩舜服堯喪三年畢乃即位在位五
十年而崩方舜在位三十三年命禹攝政凡十七年
而舜崩禹服舜喪三年畢乃即位在位十年而崩由
是言之當堯得舜之時堯年八十六舜年三十以此
推而上之是堯年五十七已見四丗之玄孫生一歳
矣舜居試攝及在位通八十二年而禹壽百歳以禹
百年之間推而上之禹即位及居舜喪通十三年又
在舜朝八十二年通九十五年則當舜攝試之𥘉年
禹纔六歳是舜爲玄孫年三十時見四丗之髙祖方
生六歳矣至於舜娶堯二女據圖爲曾祖姑雖古逺
丗異與今容有不同然人倫之理乃萬丗之常道必
不錯亂顚倒之如此然則諸家丗次壽數長短之說
聖經之所不著者皆不足信也決矣
居士集卷第四十三
　熈寧五年秋七月男發等編定
　　紹熈二年三月郡人孫謙益校正
送祕書丞宋君序爲相戒懼(一無/爲字)乆處(一作/乆遊)
廖氏文集序千歳(一作數/千載)
外制集序諫職(一作/諫院)盡導(一作/盡道)
禮部唱和詩序三篇(一作/二篇)
帝王丗次圖序十四丗(四當作六/後序可證)
居士集卷第四十四　歐陽文忠公集四十四
　　序六首(傳一首附)
　　　思潁詩後序
皇祐元年春予自廣陵得請來潁愛其民淳訟簡而
物産美土厚水甘而風氣和於時慨然巳有終焉之
意也爾來俯仰二十年間(一無/此字)歷事三朝竊位二府
寵榮巳至而憂患隨之心志索然而筋骸憊矣其思
潁之念未甞(一有一/日二字)少忘于心(一無此/二字)而意(一作/心)之
所存亦時時見於文字也今者幸蒙寛恩獲解重任
使得待罪于亳旣釋危機之慮而就間曠之優其進
退岀處顧無所繫於事矣謂可以償夙志者此其時
哉因假道于潁蓋將謀(一有葺弊/廬以四字)決歸休之計也乃
發舊藁得自南京以後詩十餘篇皆思潁之作以見
予拳拳於潁者非一日也不類勌飛之鳥然後知還
惟恐勒移之靈却回俗駕爾治平四年五月三日廬
陵歐陽脩序
　　　歸田録序
歸田録者朝廷之遺事史官之所不記與夫士大夫
笑談之餘而可録者録之以備閑居之覽也有聞而
誚余者曰何其迂哉子之所學者修仁義以爲業誦
六經以爲言其自待者冝如何而幸蒙人主之知備
位朝廷與聞國論者蓋八年于兹矣旣不能因時奮
身遇事發憤有所建明以爲𥙷益又不能依阿取容
以徇丗俗使怨嫉謗怒叢于一身以受侮于羣小當
其驚風駭浪卒然起於不測之淵而蛟鰐黿鼉之怪
方駢首而闖伺乃措身其間以蹈必死之禍頼天子
仁聖惻然哀憐脫於垂涎之口而活之以賜其餘生
之命曾不聞吐珠銜環效蛇雀之報蓋方其壯也猶
無所爲今旣老且病矣是終負人主之恩而徒乆費
大農之錢爲太倉之䑕也爲子計者謂冝乞身于朝
逺引疾去以深戒前日之禍(十一字一作/退避榮寵)而優游田
畒盡其天年猶足竊知止之賢名而乃裴回俯仰乆
之不決此而不思尚何歸田之録乎余起而謝曰凡
子之責我者皆是也吾其歸哉子姑待治平四年九
月乙未歐陽脩序
　　　仲氏文集序
嗚呼語稱君子知命所謂命其果可知乎貴賤窮亨
用捨進退得失成敗其有幸有不幸或當然而不然
而皆不知其所以然者則推之於天曰有命夫君子
所謂知命者知此而已蓋小人知在我故常無所不
爲君子知有命故能無所屈凡士之有材而不用於
丗有善而不知於人至於老死困窮而不悔者皆推
之有命而不求苟合者也余讀仲君之文而想見其
人也君諱訥字樸翁其氣剛其學古其材敏其爲文
抑揚感激勁正豪邁似其爲人少舉進士官至尚書
屯田貟外郎而止君生於有宋百年全盛之際儒學
文章之士得用之時冝其馳騁上下發揮其所畜振
耀於當丗而獨韜藏抑鬱乆伏而不顯者蓋其不茍
屈以合丗故丗亦莫之知也豈非知命之君子歟余
謂君非徒知命而不苟屈亦自負其所有者謂雖抑
於一時必將伸於後丗而不可揜也君之旣殁富春
孫莘老狀其行以告于史臨川王介甫銘之石以藏
諸幽而余又序其集以行於丗然則君之不苟屈於
一時而有待於後丗者其不在吾三人者邪噫余雖
老且病而言不文其可不勉觀文殿學士刑部尚書
知亳州廬陵歐陽脩序
　　　續思潁詩序
皇祐二年余方留守南都已約梅聖俞買田于潁上
其詩曰優游琴酒逐漁釣上下林壑相攀躋及身彊
健始爲樂莫待衰病須扶携此蓋余之本志也時年
四十有四其後丁家艱服除還朝遂入翰林爲學士
忽忽七八年間歸潁之志雖未遑也然未甞一日少
忘焉故其詩曰乞身當及彊健時顧我蹉跎已衰老
蓋歎前言之未踐也時年五十有二自是誤𬒳選擢
㓛塵二府遂歷三朝蓋自嘉祐治平之間國家多事
固非臣子敢自言其私時也而非才竊位謗咎巳盈
頼天子仁聖聦明辨察誣罔始終保全其出處俯仰
十有二年今其年六十有四蓋自有蹉跎之歎又復
一紀矣中間在亳幸遇朝廷無事中外晏然而身又
不當責任以謂臣子可退無嫌之時遂敢以其私言
天子惻然閔其年猶未也謂尚可以勉故奏封十上
而六被詔諭未賜允俞今者蒙上哀憐察其實病且
衰矣旣不責其避事又曲從其便私免并得蔡俾以
偷安此君父廓大度之寛仁遂萬物之所欲覆載含
容養育之恩也而復蔡潁連疆因得以爲歸老之漸
冀少償其夙願兹又莫大之幸焉𥘉陸子履以余自
南都至在中書所作十有三篇爲思潁詩以刻于石
今又得在亳及青十有七篇以附之蓋自南都至在
中書十有八年而得十三篇在亳及青三年而得十
有七篇以見余之年益加老病益加衰其日漸短其
心漸迫故其言愈多也庶㡬覽者知余有志於彊健
之時而未償於衰老之後幸不譏其踐言之晚也熈
寧三年九月七日六一居士序
　　　江鄰㡬文集序
余竊不自揆少習爲銘章因得論次當丗賢士大夫
功行自明道景祐以來名卿鉅公往往見於余文矣
至於朋友故舊平居握手言笑意氣偉然可謂一時
之盛而方從其遊遽哭其死遂銘其藏者是可歎也
蓋自尹師魯之亡逮今二十五年之間相繼而殁爲
之銘者至二十人又有余不及銘與雖銘而非交且
舊者皆不與焉嗚呼何其多也不獨善人君子難得
易失而交游零落如此反顧身丗死生盛衰之際又
可悲夫而其間又有不幸罹憂患觸網羅至困阨流
離以死與夫仕宦連蹇志不獲伸而殁獨其文章尚
見於丗者則又可哀也歟然則雖其殘篇斷藁猶爲
可惜況其可以垂丗而行逺也故余於聖俞子美之
殁旣已銘其壙又類集其文而序之其言尤感切而
殷勤者以此也陳留江君鄰㡬常與聖俞子美遊而
又與聖俞同時以卒余旣誌而銘之後十有五年來
守淮西又於其家得其文集而序之鄰㡬毅然仁厚
君子也雖知名於時仕宦乆而不進晚而朝廷方將
用之未及而卒其學問通博文辭雅正深粹而論議
多所發明詩尤清淡閑肆可喜然其文巳自行於丗
矣固不待余言以爲輕重而余特區區於是者蓋發
於有感而云然熈寧四年三月日六一居士序
　　　薛簡肅公文集序
君子之學或施之事業或見於文章而常患於難兼
也蓋遭時之士功烈顯於朝廷名譽光於竹帛故其
常視文章爲末事而又有不暇與不能者焉至於失
志之人窮居隱約苦心危慮而極於精思與其有所
感激發憤惟無所施於丗者皆一寓於文辭故曰窮
者之言易工也如唐之劉栁無稱於事業而姚宋不
見於文章彼四人者猶不能於(一無/此字)兩得況其下者
乎惟簡肅公在眞宗時以材能爲名臣仁宗母后時
以剛毅正直爲賢輔其決大事定大議嘉謀讜論著
在國史而遺風餘烈至今稱於士大夫公絳州正平
人也自少以文行推於郷里旣舉進士獻其文百軸
於有司由是名動京師其平生所爲文至八百餘篇
何其盛哉可謂兼於兩得也公之事業顯矣其於文
章氣質純深而勁正蓋發於其志故如其爲人公有
子直孺早卒無後以其弟之子仲孺公期爲後公之
文旣多而徃徃流散於人間公期能力収拾蓋自公
薨後三十年始克類次而集之爲四十卷公期可謂
能丗其家者也嗚呼公爲有後矣熈寧四年五月日
序
　　　六一居士傳
六一居士𥘉謫滁山自號醉翁旣老而衰且病將退
休於潁水之上則又更號六一居士客有問曰六一
何謂也居士曰吾家藏書一萬卷集録三代以來金
石遺文一千卷有琴一張有碁一局而常置酒一壷
客曰是爲五一爾奈何居士曰以吾一翁老(一作/老翁)於
此五物之間是豈不爲六一乎客笑曰子欲逃名者
乎而屢易其號此莊生所誚畏影而走乎日中者也
余將見子疾走大喘渇死而名不得逃也居士曰吾
固知名之不可逃然亦知夫不必逃也吾爲此名聊
以志吾之樂爾客曰其樂如何居士曰吾之樂可勝
道哉方其得意於五物也太山在前而不見疾雷破
柱而不驚雖響九奏於洞庭之野閱大戰於涿鹿之
原未足喻其樂且適也然常患不得極吾樂於其間
者丗事之爲吾累者衆也其大者有二焉軒裳珪組
勞吾形于外憂患思慮勞吾心於内使吾形不病而
已悴心未老而先衰尚何暇於五物哉雖然吾自(一/作)
(方)乞其身於朝者三年矣一日天子惻然哀之賜其
骸骨使得與此五物偕返於田廬庶㡬償其夙願焉
此吾之所以志也客復笑曰子知軒裳珪組之累其
形而不知五物之累其心乎居士曰不然累於彼者
巳勞矣又多憂累於此者旣佚矣幸無患吾其何擇
哉於是與客俱起握手大笑曰置之區區不足較也
巳而歎曰夫士少而仕老而休蓋有不待七十者矣
吾素慕之(二字一/作志)冝去一也吾甞用於時矣而訖無
稱焉冝去二也壯猶如此今旣老且病矣乃以難彊
之筋骸貪過分之榮禄是將違其素志而自食其言
冝去三也吾負三冝去雖無五物其去冝矣復何道
哉熈寧三年九月七日六一居士自傳
居士集卷第四十四
　熈寧五年秋七月男發等編定
　　紹熈二年三月郡人孫謙益校正
歸田録序怨嫉(一作/怨恨)無所(一作/無可)
六一居士傳曰吾家(三字上一/有對字)所誚(一作/所謂)聊以(一作/所以)
無稱(一作/無𥙷)
居士集卷第四十五　歐陽文忠公集四十五
　　上書一首
　　　通進司上書
十二月二十四日宣德郎守太子中乆充館閣挍勘
臣歐陽脩謹昧死再拜上書于皇帝闕下臣伏見國
家自元昊叛逆關西用兵以來爲國言事者衆矣臣
𥘉竊爲三䇿以料賊情然臣迂儒不識兵之大計始
猶遲疑未敢自信今兵興旣乆賊形巳露如臣素料
頗不甚逺故竊自謂有可以助萬一而塵聽覽者謹
條以聞惟陛下仁聖寛其狂妄之誅幸甚夫關西弛
備而民不見兵者二三十年矣使賊萌亂之𥘉藏形
隱計卒然而來當是時吾之邊屯寡弱城堡未完民
習乆安而易驚將非素選而敗怯使其羊驅豕突可
以奮然而深入然國威未挫民力未疲彼得城而居
不能乆守虜掠而去可邀擊其歸此下䇿也故賊知
而不爲之戎狄侵邉自古爲患其攻城掠野敗則走
而勝則來蓋其常事此中䇿也故賊兼而用之若夫
假僭名號以威其衆先擊吾之易取者一二以恱其
心然後訓養精銳爲長乆之謀故其來也雖勝而不
前不敗而自退所以誘吾兵而勞之也或擊吾東或
擊吾西乍出乍入所以使吾兵分備多而不得減息
也吾欲速攻賊方新銳坐而待戰彼則不來如此相
持不三四歳吾兵巳老民力巳疲不幸又遇水旱之
災調斂不勝而盜賊羣起彼方奮其全銳擊吾困弊
可也使吾不堪其困忿而岀攻決於一戰彼以逸而
待吾勞亦可也幸吾苦兵計未知岀遂求通聘以邀
歳時之賂度吾困急不得不從亦可也是吾力一困
則賊謀無施而不可此兵法所謂不戰而疲人兵者
上䇿也而賊今方用之今三十萬之兵食於西者二
歳矣又有十四五萬之郷兵不耕而自食其民自古
未有四五十萬之兵連年仰食而國力不困者也臣
聞元昊之爲賊威能畏其下恩能死其人自𥘉僭叛
嫚書巳上逾年而不岀一出則鋒不可當執劫蕃官
獲吾將帥多禮而不殺此其兇謀所畜皆非倉卒者
也柰何彼能以上䇿而疲吾吾不自知其巳困彼爲
乆計以撓我我無長䇿而制之哉夫訓兵養士伺隙
乘便用間岀竒此將帥之職也所謂閫外之事而君
不御者可也至於外料賊謀之心内察國家之勢知
彼知此因謀制敵此朝廷之大計也所謂廟筭而勝
者也不可以不思今賊謀可知以乆而疲我耳吾勢
可察西人巳困也誠能豐財積粟以紓西人而完國
壯兵則賊謀沮而廟筭得矣夫兵攻守而巳然皆以
財用爲彊弱也守非財用而不乆此不待言請試言
攻昔秦席六丗之彊資以事胡卒困天下而不得志
漢因文景之冨力三舉而纔得河南隋唐突厥吐蕃
常與中國相勝敗擊而勝之有矣未有舉而滅者秦
漢尤彊者其所攻今元昊之地是也況自劉平䧟没
賊鋒熾銳未甞挫衂攻守之計非臣所知天威所加
雖終期於掃盡然臨邊之將尚未聞得賊釁隙挫其
兇鋒是攻守皆未有休息之期而財用不爲長乆之
計臣未見其可也四五十萬之人坐而仰食然關西
之地物不加多關東所有莫能運致掊克細碎旣以
無益而罷之矣至於鬻官入粟下無應者改法權貨
而商旅不行是四五十萬之人惟取足於西人而巳
西人何爲而不困困而不起爲盜者須水旱尔外爲
賊謀之所疲内遭水旱而多故天下之患可勝道哉
夫關西之物不能加多則必通其漕運而致之漕運
巳通而關東之物不充則無得而西矣故臣以謂通
漕運盡地利權商賈三術並施則財用足而西人紓
國力完而兵可乆以守以攻惟上所使夫小瑣目前
之利旣不足爲長乆之謀非旦夕而可効故爲長乆
而計者𥘉若迂愚而可笑在必而行之則其利博矣
故臣區區不敢避迁愚之責請上便冝三事惟陛下
裁擇其一曰通漕運臣聞今爲西計者皆患漕運之
不通臣以謂但未求之耳今京師在汴漕運不西而
人之習見者遂以爲不能西不知秦漢隋唐其都在
雍則天下之物皆可致之西也山川地形非有變易
於古其路皆在昔人可行今人胡(一作/何)爲而不可漢
𥘉歳漕山東粟數十萬石是時運路未修其漕尚少
其後武帝益修渭渠至漕百餘萬石隋文帝時沿水
爲倉轉相運置而關東汾晉之粟皆至渭南運物最
多其遺倉之迹徃徃皆在然皆尚有三門之險自唐
裴耀卿又尋隋迹於三門東西置倉開山十八里爲
陸運以避其險卒泝河而入渭當時歳運不減二三
百萬石其後劉晏遵耀卿之路悉漕江淮之米以實
關西後丗言能經財利而善漕運者耀卿與晏爲首
今江淮之米歳入于汴者六百萬石誠能分給關西
得一二百萬石足矣今兵之食汴漕者出戍甚衆有
司不惜百萬之粟分而及之其患者三門阻其中尔
今冝浚治汴渠使歳運不阻然後按求耀卿之迹不
憚十許里陸運之勞則河漕通而物可致且紓關西
之困使古無法今有可爲尚當爲之況昔人行之而
未逺今人行之而豈難哉耀卿與晏𥘉理漕時其得
尚少至其末年所入十倍是可乆行之法明矣此水
運之利也臣聞漢髙祖之入秦不由東關而道南陽
過酈析而入武關曹操等起兵誅董卓亦欲自南陽
道丹析而入長安是時張濟又自長安出武關奔南
陽則自古用兵徃來之徑也臣甞至南陽問其遺老
云自鄧西北至永興六七百里今小商賈徃徃行之
𥘉漢髙入關其兵十萬夫能容十萬兵之路冝不甚
狹而險也但自雒陽爲都行者皆趨東關其路乆而
遂廢今能按求而通之則武昌漢陽郢復襄陽梁洋
金商均房光化沿漢之地十一二州之物皆可漕而
頓之南陽自南陽爲輕車人輦而遞之募置遞兵爲
十五六鋪則十餘州之物日日入關而不絶沿漢之
地山多美木近漢之民仰足而有餘以造舟車甚不
難也前日陛下深恤有司之勤内賜禁錢數十萬以
供西用而道路艱逺輦運逾年不能畢至至於軍裝
輸送多苦秋霖邊州巳寒冬服尚滯於路其艱如此
夫使州縣綱吏逺輸京師轉冒艱滯然後得西豈若
較南陽之旁郡度其道里入于武關與至京師逺近
等者與其尤近者皆使直輸于關西京師之用有不
足則以禁帑岀賜有司者代而充用其迂曲簡直利
害較然矣此陸運之利也其二曰盡地利臣聞昔之
畫財利者易爲工今之言財利者難爲術昔者之民
賦稅而已故其不足則鑄山煑海榷酒與茶征關市
而筭舟車尚有可爲之法以茍一時之用自漢魏迄
今其法日増其取益細今取民之法盡矣昔者賦外
之征以備有事之用今盡取民之法用於無事之時
悉以冗費而糜之矣至卒然有事則無法可増然獨
猶有可爲者民作而輸官者巳勞而㳺手之人方逸
地之産物者耕不得代而不墾之土尚多是民有遺
力地有遺利此可爲也況歴視前丗用兵者未甞不
先營田漢武帝時兵興用乏趙過爲畎田人犁之法
以足用趙充國攻西羌議者爭欲岀擊而充國深思
全勝之䇿能忍而待其弊至違詔罷兵而治屯田田
於極邊以遊兵而防鈔冦則其理田不爲易也猶勉
爲之後漢之時曹操屯兵許下彊敵四面以今視之
疑其旦夕戰爭而不睱然用棗祗韓浩之計建置田
官募民而田近許之地歳得穀百萬石其後郡國皆
田積穀無數隋唐田制尤廣不可勝舉其勢艱而難
田莫若充國迫急而不暇田莫如曹操然皆勉焉不
以迂緩而不田者知地利之博而可以紓民勞也今
天下之土不耕者多矣臣未能悉言謹舉其近者自
京以西土之不闢者不知其數非土之瘠而棄也盖
人不勤農與夫役重而逃尔乆廢之地其利數倍於
營田今若督之使勤與免其役則願耕者衆矣臣聞
郷兵之不便於民議者方論之矣充兵之人遂棄農
業託云教習聚而飲博取資(一有/於字)其家不顧無有官
吏不加禁父兄不敢詰家家自以爲患也河東河北
關西之郷兵此猶有用若京東西者平居不足以備
盜而水旱適足以爲盜其尤可患者京西素貧之地
非有山澤之饒民惟力農是仰而今三夫之家一人
五夫之家三人爲游手凡十八九州以少言之尚可
四五萬人不耕而食是自相糜耗而重困也今誠能
盡驅之使耕于棄地官貸其種歳田之入與中分之
如民之法募吏之習田者爲田官優其課最而誘之
則民願田者衆矣太宗皇帝時甞貸陳蔡民錢使市
牛而耕眞宗皇帝時亦用耿望之言買牛湖南而治
屯田今湖南之牛歳賈于北者皆出京西若官爲買
之不難得也(一有又冝重爲法以困所謂私牛之客/者使不客於民而樂爲官耕凢民之巳)
(有牛者使自耕則牛不足/而官市者不多四十四字)且郷兵本農也籍而爲兵
遂棄其業今幸其去農未乆尚可復驅還之田畒使
不得羣游而飲博以爲父兄之患此民所願也一夫
之力以逸而言任耕縵田一頃使四五萬人皆耕而
乆廢之田利又數倍則歳穀不可勝數矣京西之分
北有大河南至漢而西接關若又通其水陸之運所
在積穀惟陛下詔有司而移用之耳其三曰權商賈
臣聞秦廢王法啓兼并其上侵公利下刻細民爲國
之患久矣自漢以來甞欲爲法而抑奪之然不能也
蓋爲國者興利日繁兼并者趨利日巧至其甚也商
賈坐而權國利其故非他由興利廣也夫興利廣則
上難專必與下而共之然後通流而不滯然爲今議
者方欲奪商之利一歸於公上而專之故奪商之謀
益深則爲國之利益損前日有司屢變其法法毎一
變則一歳之間所損數百萬議者不知利不可專欲
專而反損但云變法之未當變而不已其損愈多夫
欲十分之利皆歸于公至其虧少十不得三不若與
商共之常得其五也今爲國之利多者茶與鹽耳茶
自變法巳來商賈不復一歳之失數年莫𥙷所在積
朽棄而焚之前日議者屢言三說之法爲便有司旣
以詳之矣今誠能復之使商賈有利而通行則上下
濟矣解池之鹽積若山阜今冝暫下其價誘羣商而
散之先爲令曰三年將復舊價則貪利之商爭先而
湊矣夫茶者生於山而無窮鹽者出於水而不竭賤
而散之三年十未減其一二夫二物之所以貴者以
能爲國資錢幣尔今不散而積之是惜朽壤也夫何
用哉夫大商之能蕃其貨者豈其錙銖躬自鬻於市
哉必有販夫小賈就而分之販夫小賈無利則不爲
故大商不妬販夫之分其利者恃其貨博雖取利少
貨行流速則積少而爲多也今爲大國者有無窮不
竭之貨反妬大商之分其利寧使無用而積爲朽壤
何哉故大商之善爲術者不惜其利而誘販夫大國
之善爲術者不惜其利而誘大商此與商賈共利取
少而致多之術也(一有又今商賈之難以術制者以/其積貨多而不急故也利厚則來)
(利薄則止不可以號令召也故每有司變法下利旣/薄小商以無利而不能行則大商方幸小商之不行)
(適得獨賣其貨尚安肯勉趨薄利而來哉故變法而/刻利者適足使小商不來而爲大商賈積貨也今必)
(以術制商冝盡括其居積之物官為賣而還之使其/貨盡而後變法夫大商以利為生一􁇳不營利則有)
(惶惶之憂彼必不能守積錢而閑居得利雖薄猶將/勉而來此變法制商之術也夫欲誘商而通貨莫若)
(與之共利此術之上也欲制商使其不得不從則莫/若痛裁之使無積貨此術之下也然此可制茶商耳)
(若鹽者禁益密則冐法愈多/而刑繁凡二百三十八字)若乃縣官自爲鬻市之
事此大商之不爲臣謂行之難乆者也誠能不較錙
銖而思逺大則積朽之物散而錢幣通可不勞而用
足矣臣愚不足以知時事若夫堅守以扞賊利則出
而擾之凡小便冝願且委之邊將至於積榖與錢通
具漕運不二三歳而國力漸豐邊兵漸習賊銳漸挫
而有隙可乘然後一舉而滅之此萬全之䇿也願陛
下以其小者責將帥謀其大計而行之則天下幸甚
臣脩昧死再拜
居士集卷第四十五
　熈寧五年秋七月男發等編定
　　紹熈二年三月郡人孫謙益挍正
通進司上書財用足(一作財/足用)耕于(一作/耕於)大商之不爲
(一作不/自爲)
居士集卷第四十六　歐陽文忠公集四十六
　　上書一首
　　　準詔言事上(一作上/封事)書
月日臣脩謹昧死再拜上書于皇帝陛下臣近準詔
書許臣上書(一作許/以封章)言事臣學識愚淺(一作/昧)不能廣
引深逺以明治亂之原謹採當今急務條爲三弊五
事以應詔書所求伏惟陛下裁擇臣聞自古王者之
治天下雖有憂勤之心而不知致治之要則心愈勞
而事愈乖雖有納諫之明而無力行之果斷則言愈
多而聽愈惑故爲人君者以細務而責人專大事而
獨斷此致治之要術(一無/此字)也納一言而可用雖衆說
(一作/議)不得以沮(一作/汨)之此力行之果斷也知此二者
天下無難治矣(一本治/作致理)伏見國家自大兵一動中外
(一作/天下)騷然陛下思社稷之安危念兵民之疲(一作/困)弊
四五年來聖心憂勞(一作/勤)可謂至矣然而兵日益老
賊日益彊併九州之力討(一作/平)一西戎小者尚無一
人敢前今又北戎大者違盟而動(一作/妄作)其將何以禦
之從來所患者夷狄今夷狄叛矣所惡者盜賊今盜
賊起矣所憂者水旱今水旱作矣所頼(一作/仰)者民力
今民力困矣所須(一作/急)者財用今財用乏矣陛下之
心日憂於一日天下之勢歳危於一歳此臣所謂用
心雖勞不知求致治之要者也近年朝廷開發(一作/雖廣)
言路獻計之士不下數千然而事緒轉多枝梧不暇
從前所採衆議紛紜至於臨事誰䇿可用此臣所謂
聽言雖多不如力行之果斷者也伏思聖心所甚憂而
當今所尚(一作/最)闕者不過曰無兵也無將也無財用
也無禦戎之䇿也無可任之臣也此五者陛下憂其
未有而臣謂今皆百之然陛下未得而用者未思其
術也國家創業之𥘉四方割據中國地狹兵民不多
然尚能南取荆楚收僞唐定閩嶺西平兩蜀東下并
潞北窺幽燕當時所用兵財將吏其數㡬何惟善用
之故不覺其少何況(一作/豈如)今日承百年祖宗之業盡
有天下之冨彊人衆物盛十倍國𥘉故臣敢言有兵
有將有財用有禦戎之䇿有可任(一有/用字)之臣然陛下
皆不得而用者其故何哉由朝廷有三大弊故也何
謂三(一有/大字)弊一曰不愼號令二曰不明賞罰三曰不
責功實此三弊因循於上則萬事弛慢廢壞於下臣
聞號令者天子之威也賞罰者天子之權也若號令
(一有煩/而二字)不信賞罰(一有行/而二字)不當則天下不服故又須
責臣下以功實然後號令不虚岀而賞罰不濫行是
以愼號令明賞罰責功實此三者帝王之竒術也自
古人君英雄如漢武帝聦明如唐太宗皆知用(一作/皆能)
(知)此三術而自執威權之柄故(一有二/帝二字)所求無不得
所欲皆如意漢武好用兵則誅滅四夷立功萬里以
快其心欲求將則有衛霍之材以供其指使欲得賢
士則有公孫董汲之徒以稱其意唐太宗好用兵則
誅突厥服遼東威振夷狄以逞其志欲求將則有李
靖李勣之徒(一作/儔)入其駕馭欲得賢士則有房杜之
徒(一作/輩)在其左右此二帝者(一有凡有所爲/後丗莫及八字)可謂所
求無不得所欲皆如意無他術也惟能自執威權之
柄耳伏惟陛下以聖明之姿超出(一作/越)二帝又盡有
漢唐之天下然而欲禦邊則常患無兵欲破賊則常
患無將欲贍軍則常患無財用欲威服四夷則常患
無䇿欲任使賢材則常患無人是所求皆不得所欲
皆不如意其故無他由不用威權之術也自古帝王
或爲強臣所制或爲小人所惑則威權不得出於已
今朝無強臣之患旁無小人偏任之溺(一作又無小/人獨任之惑)
内外臣庶尊陛下如天愛陛下如父傾耳延首願(一/有)
(聽/字)陛下之所爲然何所憚而不爲乎(一作何憚而/乆不爲哉)若
一日赫然執(一作/奮)威權以臨之則(一作/可使)萬事皆辦何
患五者之無柰何爲三弊之因循一事之不集臣請
言三弊夫言多變則(一有/俗字)不信令頻改則(一有/下字)難從
(一作/入)今岀令之𥘉不加詳審行之未乆尋又更張以
不信之言行難從之令故每有處置之事州縣(一作/天下)
知朝廷未是一定之命則官吏或(一作/咸)相謂曰且未
要(一作/可)行不乆必須更改或曰備禮行下略與應破
指揮旦夕之間果然又變至於將(一作/官)吏更易道路
疲於送迎符(一作/文)牒縱橫上下莫能遵守(一作/禀)中外
臣庶(一作官/吏軍民)或聞而歎息或聞而竊笑歎息者有憂
天下之心竊笑者有輕朝廷之意號令如此欲威天
不貶而依舊軍中見有罪者不誅則諸將誰肯用命
矣所謂賞不足勸威(一作/罰)無所懼賞罰如此而欲用
人其可得乎此不明賞罰之弊(一有/二字)也自兵動以來
處置之事不少然多有名而無實臣請略言其一二
則其他可知數年以來點兵不絶諸路之民半爲兵
矣其間老弱病患短小怯懦者不可勝數(一有兵額/空多所用)
(者少/八字)是有點兵之虚名而無得兵之實數(一作/効)也新
集之兵所在教習追呼上下民不安居主教者非將
領之材所教者無旗鼔之節(一作/法)往來州縣愁(一作/怨)
嘆嗷嗷旣多是老病小怯(一作弱/小懦)之人又無訓齊精
練之法(一作/術)此有教兵之虚名而無訓兵之實藝(一/作)
(効)也諸路州軍分造器械(一作諸州所造/器悈數不少矣)工作之際
已勞民力輦運般送又苦道塗(一作/路)然而鐵刃不剛
(一作/鋼)筋膠不固長短大小多不中度造作之所但務
充數而速了不計所用之不堪經歷官司又無檢責
此有器械之虚名而無器械之實用也以草草(一作/無實)
之法教老(一作/小)怯之兵執鈍折不堪之器械百戰百
敗理在不疑臨事而悟何可及乎故事無大小悉皆
鹵莽則不責功實之弊(一有/三字)也臣故曰三弊因循於
上則萬事弛慢廢壞於下萬事不可盡言臣請(一直/直字)
言(一有/其字)大者五事其一曰兵臣聞攻人以謀不以力
用兵鬭智不鬭多前代用兵之人多者常敗少者常
勝漢王尋等以百萬之兵遇光武九千人而敗是多
者敗而少者勝也苻堅以百萬之兵遇東晉二三萬
人而敗是多者敗而少者勝也曹操以三十萬青州
兵大敗於吕布退而歸許復以二萬人破袁紹十四
五萬(一作四/十萬人)是用兵多則敗少則勝之明驗也況於
夷狄尤難以力爭只可以計取李靖破突厥於定襄
只用三千人其後破頡利於隂山亦不過一萬(一作/萬人)
(下有其佗以三五千人立功/塞外者不可悉數十六字)蓋兵不在多能以計取
(一作能/用計)爾故善用兵者以少(一有/而字)爲多不善用者雖
多而愈少也(一無/此字)爲今計者(一作臣/謂方今)添兵則耗國減
兵則破賊今沿邊之兵不下七八十萬可謂多矣然
訓練不精又有老弱虚數則十人不當一人是七八
十萬之兵不當七八萬人之用加又(一作/之)軍無統制
分散支離分多為寡兵法所忌此所謂不善用兵者
雖多而愈少故常戰而常敗也臣願陛下赫然奮威
勑勵諸將精加訓練去其老弱七八十萬中可得(一/有)
(四/字)五十萬數古人用兵以一當百今旣未能但得以
一當十則五十萬精兵(二字一/作數)可當五百萬兵之用
此所謂善用兵者以少而爲多古人所以少而常勝
者以此也今不思實効但務添多耗國耗民積以年
歳(子作遷/延日月)賊雖不至天下巳困矣此一事也其二曰
將臣又聞古語曰將相無種故或出於奴僕或岀於
軍卒(一作或岀於士或岀/於卒伍或岀於奴僕)或出於盜賊惟能不次而
用之乃爲名將耳國家求將之意雖勞(一作/切)選將之
路太狹今詔近臣舉將而限以資品則英豪之士在
下位者不可得矣試將材者限以弓馬一夫之勇則
智略萬人之敵皆遺之矣山林竒傑之士召而至者
以其貧賤而薄之不過與一主簿借職使其(一作/之)怏
怏而去則古之屠釣飯牛之傑皆激怒而失之矣至
於無人可用則寧用龍鍾跛躄庸懦暗劣之徒皆(一/有)
(委之要/地四字)授之兵柄天下三尺童子皆爲朝廷危之前
日澶淵之卒㡬爲國家生事此可見也議者不知取
將之無術但云當今之無將臣願陛下革去舊弊奮
然精求有賢豪之士不須限以下位有智略之人不
必試以弓馬有山林之傑不可薄其貧賤惟陛下能
以非常之禮待人人臣亦將以非常之効報國(一作/爲報)
(又下有又何患/於無將哉一句)此二事也其三曰財用臣又聞善治
病者必醫其受病之處善救弊者必尋(一作/塞)其起弊
之源今天下財用困乏其弊安在起於用兵(一作/兵興)而
費大故也漢武好窮兵用盡累丗之財當時勒兵單
于臺不過十八萬(一作十/萬人)尚能困其(一無/其字)國力況未
若(一無/二字)今日七八十萬連四五年而不罷(一作/解)所以
罄天地之所生竭萬民之膏血而用不足也今雖有
智者物不能増而計無所岀矣惟有減冗卒之虚費
練精兵而速戰功成兵罷自然足矣今兵有可減之
理(一有/而字)無人敢當其事賊有速擊之便(一有/而字)無將(一/作)
(人)敢奮其勇後時敗事徒耗國而耗民(一有惟陛下/以威權督責)
(之乃有期/耳二句)此三事也其四曰禦戎之䇿臣又聞兵法
曰上兵伐謀其次伐交北虜與朝廷通好僅四十年
不敢妄動今一旦發其狂謀者其意何在蓋見中國
頻爲元昊所敗故敢啓其貪心伺隙而動尔今若勑
勵諸將選兵秣馬疾入西界但能痛敗昊賊一陣則
吾軍威大振而虜計沮矣此所謂上兵伐謀者也今
詗(一作/論)事者皆知北虜與西賊通謀欲併二國之力
窺我河北陜西(一有若使二虜並㓂/則難以力支十一字)今若我能先擊
敗其一國則虜勢減半不能獨舉此兵法所謂伐交
者也元昊地狹賊兵不多向來攻我傳聞北虜常有
助兵今若虜中自有點集之謀而元昊驟然𬒳擊必
求助於北虜北虜分兵助昊則可牽其南㓂之力若
不助昊則二國有隙自相疑貳此亦伐交之䇿也假
令二國剋期分路來㓂我能先期大舉則元昊蒼皇
自救不暇豈能與北虜相爲表裏是破其素定之約
乖其剋日之期此兵法所謂親而離之者亦伐交之
䇿也元昊叛逆以來幸而屢勝常有輕視諸將之心
今又見朝廷北憂戎虜方經營於河朔必謂我師不
能西岀今乘其驕怠正是疾驅急擊之時此兵法所
謂岀其不意者此(一無/此字)取勝之上䇿也前年西將有
請岀攻者當時賊氣力(一無/力字)方盛我兵未練朝廷尚
許其岀師況今元昊有可攻之勢此不可失之時彼
方幸吾憂河北而不虞我能西征岀其不意此可攻
之勢也自四路分帥今巳半年訓練恩信兵巳可用
故近日屢奏小捷是我師漸振賊氣漸衂此可攻之
勢也苟失此時而使二虜先來則吾無䇿矣臣願陛
下(一有不以臣言/爲狂密七字)詔執事之臣熟(一作詔四/路之帥協)議而行
之此四事也其五曰可任之臣臣又聞仲尼曰十室
之邑必有忠信況今文武列職(一作文武常選/之官盈於朝廷)徧於
天下其間豈無材智之臣而陛下總治萬機之大旣
不暇盡識其人故不能躬自進賢而退不肖執政大
臣動拘舊例又不敢進賢而退不肖審官吏部三班
之職但掌文簿差除而巳又不敢越次進賢而退不
肖是上自天子下至有司無一人得進賢而退不肖
者所以賢愚混雜僥倖相容三載一遷更無旌别平
居無事惟患太多而差遣(一作/除)不行一旦臨事要人
常患乏人使用自古任官之法無如今日之繆也今
議者或謂(一有/以字)舉主轉官爲進賢犯罪黜責爲退不
肖此不知其弊之深也大凡善惡之人各以類聚故
守廉愼者各舉清幹之人(一無上/十字)有贓汙者各舉貪
濁之人好徇私者各舉請(一作好財利/者各舉誅)求之人性庸
暗者各舉不材之人(一有守廉節者乃/舉公幹之人十字)朝廷不問是
非但見舉主數足便與改官則清(一作/公)幹者進矣貪
濁者亦進矣請(一作/誅)求者亦進矣不材者亦進矣混
淆如此便可爲進賢之法乎方今黜責官吏豈有澄
清糾舉之術哉惟犯贓之人因民論訴者乃能黜之
耳夫能舞弄文法而求財賂者亦強黠之吏政事必
由已岀故雖誅剥豪民尚或不及貧弱至於不材之
人不能主事衆胥羣吏共爲姦欺則民無貧冨一時
受弊以此而言則贓吏與不材之人爲害等耳今贓
吏因自敗者乃加黜責十不去其一二至於不材之
人上下共知而不問寛緩容姦其弊如此便可爲退
不肖之法乎賢不肖旣無别則冝乎設官雖多而無
人可用也臣願陛下明賞罰責功實則材(一有不/材二字)皆
列於陛下之前矣臣故曰五者皆有然陛下不得而
用者爲有弊也三弊五事臣旣已詳言之矣惟陛下
擇之天下之務不過此也方今天文變於上地理逆
於下人心怨於内四夷攻於外事勢如此矣非是陛
下遲疑寛緩之時惟願爲社稷生民留意(一作惟陛/下留計狂)
(直甘俟/誅夷)臣脩昧死再拜

居士集卷第四十六
　熈寧五年秋七月男發等編定
　　紹熈二年三月郡人孫謙益校正
準詔言事伏見(一作臣/伏見)所採(一作/年來)伏思(一作臣/伏思)惟善
(一作/蓋善)其少(此下一/有也字)敢言(一作/敢曰)漢武好用兵(一作漢/武帝)立
功(一作/収功)服遼(一作/破遼)威振夷狄(一作威/加四海)房杜(一作王/魏房杜)欲
贍軍則常患無財用(一作欲贍軍冨/國則常患無財)今朝(一作方/今外)一
事之不集(此上一/有而字)十年不問(此下一/有蓋字)皆當斬罪(一作/法皆)
(當/斬)所謂賞(所一/作是)言其一二(言一/作舉)造作(二字上一/有蓋字)則不
責功(則一/作此)王尋等以百萬之兵(兵一/作師)九千人(九一/作六)苻
堅以百萬之兵(兵一/作衆)只用三千人(用字下一/有兵字)愈少(一/作)
(爲/少)破賊(一作/破虜)不當七八萬(當一/作得)勑勵(勑一/作飭)至於無人
可用(至於一/作以至)授之(一作/授以)賢豪(一作/英豪)漢武好(一作昔漢/武帝好)
勒兵(一作/耀兵)勑勵(勑一/作督)仲尼曰(一作/語曰)豈無材智之臣(一/作)
(非無材/智之人)動拘舊例(拘一/作循)糾舉之術(一作糾/案之法)寛緩容姦
(緩一/作縱)天文變(一作天/災見)於外(一作/其外)事勢(一作/事理)
　右言事書凡一作者皆江鈿文海本疑是𥘉槀不
　若集本之善故難盡從姑擿其大槩如此後人亦
　可推公改定之意矣
居士集卷第四十七　歐陽文忠公集四十七
　　書八首
　　　荅陜西安撫使范龍圖辭辟命書
脩頓首再拜啓急脚(一作/歩)至得七月十九日華州所
發書伏審即日尊體動止萬福(一有卑情不任/欣慰之至八字)戎狄
侵邊自古常事邊吏無狀至煩大賢伏惟執事忠義
之節信於天下天下之士得一識面者退誇於人以
爲榮耀至於游談布衣之賤往往竊託門下之名矧
今以大謀小以順取逆濟以明哲之才有必成功之
勢則士之好功名者於此爲時孰不願岀所長少助
萬一得託附以成其名哉況聞狂虜猖蹶屢有斥指
之詞加之輕侮購募之辱至於執戮將吏殺害邊民
凡此數事在於脩軰尤爲憤恥毎一思之中夜三起
不幸脩無所能徒以少喜文字過爲世俗見許此豈
足以當大君子之舉哉若夫參決軍謀經畫財利料
敵制勝在於幕府苟不乏人則軍書奏記(一有之二/拙三字)
一末事耳有不待脩而堪者矣由此始敢以親爲辭
況今丗人所謂四六者非脩所好少爲進士時不免
作之自及第遂棄不復作在西京佐三相幕府於職
當作亦不爲作此師魯所見今廢巳乆懼無好辭以
辱嘉命此一端也(一本此下云某雖儒生不知兵事/竊惟兵法有勇有怯必較彼我之)
(利否事之如何要在成功不限遲速某近至京師屢/於諸公間畧聞緒言攻守之計此實當時之冝非深)
(思逺見者孰能至此/願不爲浮議所移)伏見自至關西辟士甚衆古人
所與成事者必有國士共之非惟在上者以知人爲
難士雖貧賤以身許人固亦未易欲其盡死必深相
知知之不盡士不爲用今竒怪豪儁之士徃徃蒙見
收擇顧用之如何尔(一有此在明/哲豈須獻言)然尚(一作/但)慮山林
草莽有挺特知義慷慨自重之士未得岀於門下也
冝少(一作/亦冝)思焉若脩者恨無他才以當長者之用非
敢効庸人苟且樂安佚也(一本此下云伏蒙示書夏/公又以見舉某孤賤素未)
(甞登其門非執事過見襃稱何以及此媿/畏然某已以親老爲辭更無可往之理惟)幸察(一有/焉字)
　　　荅李詡第一書
脩白人至辱書及性詮三篇曰以質其果是(一有/非字)夫
自信篤者無所待於人有質於人者自疑者也今吾
子自謂夫子與孟荀楊韓復生不能奪吾言其可謂
自信不疑者矣而返以質於脩使脩有過於夫子者
乃可爲(一作/與)吾子辯況脩未及孟荀楊韓之一二也
脩非知道者好學而未至者也丗無師乆矣尚頼朋
友切磋之益苟不自滿而中止庶㡬終身而有成固
常樂與學者論議徃來非敢以益於人蓋求益於人
者也況如吾子之文章論議豈易得哉固樂爲(一作/與)
吾子辯也苟尚有所疑敢不盡其所學以告旣吾子
之自信如是雖夫子不能奪使脩何所說焉人還索
書未知所荅慚惕慚惕脩再拜
　　　荅李詡第二書
脩白前辱示書及性詮三篇見吾子好學善辯而文
能盡其意之詳今丗之言性者多矣有所不及也故
思與吾子卒其說脩患丗之學者多言性故常爲說
曰夫性非學者之所急而聖人之所罕言也易六十
四卦不言性其言者動靜得失吉凶之常理也春秋
二百四十二年不言性其言者善惡是非之實録也
詩三百五篇不言性其言者政教興衰之羙刺也書
五十九篇不言性其言者堯舜三代之治亂也禮樂
之書雖不完而雜岀於諸儒之記然其大要治國脩
身之法也六經之所載皆人事之切於丗者是以言
之甚詳至於性也百不一二言之或因言而及焉非
爲性而言也故雖言而不究予之所謂不言者非謂
絶而無言蓋其言者鮮而又不主於性而言也論語
所載七十二子之問於孔子者問孝問忠問仁義問
禮樂問脩身問爲政問朋友問鬼神者有矣未甞有
問性者孔子之告其弟子者凡數千言其及於性者
一言而巳予故曰非學者之所急而聖人之罕言也
書曰習與性成語曰性相近習相逺者戒人愼所習
而言也中庸曰天命之謂性率性之謂道者明性無
常必有以率之也樂記亦曰感物而動性之欲者明
物之感人無不至也然終不言性果善果惡但戒人
愼所習與所感而勤其所以率之者尔予故曰因言
以及之而不究也脩少好學知學之難凡所謂六經
之所載七十二子之所問者學之終身有不能逹者
矣於其所逹行之終身有不能至者矣以予之汲汲
於此而不暇乎其他因以知七十二子亦以是汲汲
而不暇也又以知聖人所以教人垂丗亦皇皇而不
暇也今之學者於古聖賢所皇皇汲汲者學之行之
或未至其一二而好爲性說以窮聖賢之所罕言而
不究者執後儒之偏說事無用之空言(一作/文)此予之
所不暇也或有(一作/者)問曰性果不足學乎予曰性者
與身俱生而人之所皆有也爲君子者脩身治人而
巳性之善惡不必究也使性果善邪身不可以不脩
人不可以不治使性果惡邪身不可以不脩人不可
以不治不脩其身雖君子而爲小人書曰惟聖罔念
作狂是也能脩其身雖小人而爲君子書曰惟狂克
念作聖是也治道備人斯爲善矣書曰黎民於變時
雍是也治道失人斯爲惡矣書曰殷頑民又曰舊染
汙俗是也故爲君子者以脩身治人爲急而不窮性
以爲言夫七十二子之不問六經之不主言或雖言
而不究豈略之哉蓋有意也或又問曰然則三子言
性過歟曰不過也其不同何也曰始異而終同也使
孟子曰人性善矣遂怠而不教則是過也使荀子曰
人性惡矣遂棄而不教則是過也使楊子曰人性混
矣遂肆而不教則是過也然三子者或身奔走諸侯
以行其道或著書累千萬言以告于後丗未甞不區
區以仁義禮樂爲急蓋其意以謂善者一日不教則
失而入于惡惡者勤而教之則可使至于善混者驅
而率之則可使去惡而就善也其說與書之習與性
成語之性近習逺中庸之有以率之樂記之愼物所
感皆合夫三子者推其言則殊察其用心則一故予
以爲推(一無/此字)其言不過始異而終同也凡論三子者
以予言而一之則譊譊者可以息矣予之所說如此
吾子其擇焉
　　　與荆南樂秀才書
脩頗首白秀才足下前者舟行往來屢辱見過又辱
以所業一編先之啓事及門而贄田秀才西來辱書
其後予家奴自府還縣比又辱書僕有罪之人人所
共棄而足下見禮如此何以當之當之未暇荅冝遂
絶而再辱書再而未荅冝絶而又辱之何其勤之甚
也如脩者天下窮賤之人尔安能使足下之切切如
是邪蓋足下力學好問急於自爲謀而然也然蒙索
僕所爲文字者此似有所過聽也僕少從進士舉於
有司學爲詩賦以備程試凡三舉而得第與士君子
相識者多故往往能道僕名字而又以游從相愛之
私或過稱其文字故使足下聞僕虚名而欲見其所
爲者由此也僕少孤貧貪禄仕以養親不暇就師窮
經以學聖人之遺業而渉獵書史姑隨丗俗作所謂
時文者皆穿蠹經傳移此儷彼以爲浮薄惟恐不恱
于時人非有卓然自立之言如古人者然有司過採
屢以先多士及得第已來自以前所爲不足以稱有
司之舉而當長者之知始大改其爲庶㡬有立然言
出而罪至學成而身辱爲彼則獲譽爲此則受禍此
明効也夫時文雖曰浮巧然其爲功亦不易也僕天
姿不好而彊爲之故比時人之爲者尤不工然巳足
以取禄仕而竊名譽者順時故也先輩少年志盛方
欲取榮譽於丗則莫若順時天聖中天子下詔書勑
學者去浮華其後風俗大變今時之士大夫所爲彬
彬有兩漢之風矣先輩往學之非徒足以順時取譽
而巳如其至之是直齊肩於兩漢之士也若僕者其
前所爲旣不足學其後所爲愼不可學是以徘徊不
敢出其所爲者爲此也在易之困曰有言不信謂夫
人方困時其言不爲人所信也今可謂困矣安足爲
足下所取信哉辱書旣多且切不敢不荅幸察
　　　荅呉充秀才書
脩頓首白先輩呉君足下前辱示書及文三篇發而
讀之浩乎若千萬言之多及少定而視焉纔數百言
尔非夫辭豐意雄霈然有不可禦之勢何以至此然
猶自患倀倀莫有開之使前者此好學之謙言也脩
材不足用於時仕不足榮於丗其毀譽不足輕重氣
力不足動人丗之欲假譽以爲重借力而後進者奚
取於脩焉先輩學精文雄其施於時又非待脩譽而
爲重力而後進者也然而惠然見臨(六字一作惠/然而見及)若
有所責(一作/求)得(一無/此字)非急於謀道不擇其人而問焉
者歟夫學者未始不爲道而至者鮮焉非道之於人
逺也學者有所溺焉尔蓋文之爲言難工而可喜易
恱而自足丗之學者往往溺之一有工焉則曰吾學
足矣甚者至棄百事不關于心曰吾文士也職於文
而巳此其所以至之鮮也昔孔子老而歸魯六經之
作數年之頃尔然讀易者如無春秋讀書者如無詩
(一作讀春秋/者如無詩書)何其用功少而至(此字一/作自然)於至也聖人
之文雖不可及然大抵道勝者(一有/於字)文不難而自至
也故孟子皇皇不暇著書荀卿蓋亦晚而有作若子
雲仲淹方勉焉以模(三字一作彊/區區力作)言語此(一無此字/有而宏博)
(不及孟荀之/雄者十字)道未足而彊(一作/勉)言者也後之惑者徒
見前丗之文傳以爲學者文而巳(此句一作又/溺其恱也)故愈
力(一無此/二字)愈勤而愈不至此足下所謂終日不出於
軒序(一無此足下/以下一句)不能縱横髙下皆如意者道未(一/作)
(不)足也若道之充焉雖行乎天地(一作/下)入于淵泉無
不之也(一有何患/不至四字)先輩(一作/足下)之文浩乎霈然可謂善
矣而又志於爲道猶自以爲未廣若不止焉孟荀可
至而不難也脩學道而不至者然幸不甘於所恱而
溺於所止因吾子之能不自止又以勵脩之少進焉
幸甚幸甚脩白
　　　上杜中丞論舉官書
具官脩謹齋沐拜書中丞執事脩前伏見舉南京留
守推官石介爲主簿近者聞介以上書論赦𬒳罷而
臺中因舉他吏代介者主簿於臺職最卑介一賤士
也用不用當否未足害政然可惜者中丞之舉動也
介爲人剛果有氣節力學喜辯是非眞好義之士也
始執事舉其材議者咸曰知人之明今聞其罷皆謂
赦乃天子巳行之令非踈賤當有說以此罪介曰當
罷脩獨以爲不然然不知介果指何事而言也傳者
皆云介之所論謂朱梁劉漢不當求其後裔尔若止
此一事則介不爲過也然又不知執事以介爲是爲
非也若隨以爲非是大不可也且主簿於臺中非言
事之官然大抵居臺中者必以正直剛明不畏避爲
稱職今介足未履臺門之閾而已用言事見罷眞可
謂正直剛明不畏避矣度介之才不止爲主簿直可
任御史也是執事有知人之明而介不負執事之知
矣脩甞聞長老說趙中令相太祖皇帝也甞爲某事
擇官中令列二臣姓名以進太祖不肯用它日又問
復以進又不用它日又問復以進太祖大怒裂其奏
擲殿階(一作/陛)上中令色不動揷笏帶間徐拾碎紙䄂
歸中書它日又問則𥙷綴之復以進太祖大悟終用
二臣者彼之敢尔者蓋先審知其人之可用然後果
而不可易也今執事之舉介也亦先審知其可舉邪
是偶舉之也(一作/邪)若知而舉則下可遽止若偶舉之
猶冝一請介之所言辯其是非而後巳若介雖忤上
而言是也當助以辯若其言非也猶冝曰所舉者爲
主簿尔非言事也待爲主簿不任職則可罷請(一作/請罷)
以此辭焉可也且中丞爲天子司直之臣上雖好之
其人不肖則當彈而去之上雖惡之其人賢則當舉
而申之非謂隨時好惡而髙下者也今備位之臣百
十邪者正者其糺舉一信於臺臣而執事始舉介曰
能朝廷信而將用之及以爲不能則亦曰不能是執
事自信猶不果若遂言它事何敢望天子之取信於
執事哉故曰主簿雖卑介雖賤士其可惜者中丞之
舉動也況今斥介而它舉必亦擇賢而舉也夫賢者
固好辯若舉而入臺又有言則又斥而它舉乎如此
則必得愚闇懦黙者而後止也伏惟執事如欲舉愚
者則豈敢復云若將舉賢也願無易介而它取也今
丗之官兼御史者例不與臺事故敢布狂言竊獻門
下伏惟幸察焉
　　　與曽鞏論氏族書
脩(一有/拜字)白(一有曽君先/輩足下六字)貶所僻逺不與人通辱遣專
人惠書甚勤豈勝媿也示及見託撰次碑文事脩於
人事多故不近文字乆矣大懼不能稱𫐠丗德之萬
一以滿足下之意然近丗士大夫於氏族(一作/族氏)尤不
明其遷徙丗次多失其序至於始封得姓亦或不眞
如足下所示云曽元之曽孫樂爲漢都郷侯至四丗
孫據遭王莽亂始去都郷而家豫章考於史記皆不
合蓋曽元去漢近二百年自元至樂似非曽孫然亦
當仕漢𥘉則據遭莽丗失侯而徙蓋又二百年疑亦
非四世以諸侯年表推之雖大功德之侯亦未有終
前漢而國不絶者亦無自髙祖之丗至平帝時侯纔
四傳者宣帝時分宗室趙頃王之子景封爲都郷侯
則據之去國亦不在莽丗而都郷巳先别封宗室矣
又樂據姓名皆不見於年表蓋丗次乆逺而難詳如
此若曽氏岀於鄫者蓋其支庶自别有爲曽氏者尔
非鄫子之後皆姓曽也蓋今所謂鄫氏者是也楊允
恭據國史所書甞以西京作坊使爲江浙發運制置
茶鹽使乃至道之間耳今云洛苑使者雖且從所述
皆冝更加考正山州無文字尋究(一有不能/周悉四字)幸察
　　　荅宋咸書
脩頓首白州人(一作/吏)至蒙惠書及𥙷注周易甚善丗
無孔子乆矣六經之旨失其傳其有不可得而正者
自非孔子復出無以得其眞也儒者之於學博矣而
又苦心勞神(一作/疲精)於殘編朽簡之中以求(一作/考)千歳
失傳之繆茫乎前望巳逺之聖人而不可見杳乎後
顧無窮之來者欲爲未悟決難解之惑是眞所謂勞
而少功者哉然而(一有/六字)經非一丗之書也其傳之繆
非一日之失也其所以刋正𥙷緝亦非一人之能也
使學者各極其所見而明者擇焉十取其一百取其
十雖未能復六經於無失而卓如日月之明然聚衆
人之善以𥙷緝之庶㡬不至於大繆可以俟聖人之
復生也然則學者之於經(一無/三字)其可巳乎足下於經
(一本二字/作之於學)勤矣(一有其於/經至矣字)凡其所失無所不欲正之
其刋正補緝者衆則其所得亦巳多矣脩學(一作/性)不
敏明而又無彊力以自濟恐終不能少出所見以補
六經(一作/失傳)之萬一得足下所爲故尤區區而不能忘
也屬奉使出疆(一本二字/作行有日)怱怱不具(一本具字作/得盡所懷)惟
(一有以/時字)自愛廬陵歐陽脩再拜
居士集卷第四十七
　熈寧五年秋七月男發等編定
　　紹熈二年三月郡人孫謙益校正
答陜西范龍圖辭辟命書知義(此下/有/可用二字)
答李詡第二書而不究(此下一/有凡字)果善邪果惡邪(邪一/本作)
(而)人性混矣(混字上一有/善惡二字)勤而教之(勤一/作勸)
與荆南樂秀才書當之未暇答(之或作時一/無當之二字)冝絶(二/字)
(上一有/益字)切切(二字一/作勒)遺業(二字一/作道)浮薄(一作/浮巧)恱于(一/作)
(恱/於)爲彼(二字丄一/有蓋字)受禍(一作/獲罪)不易(一作/未易)譽者(一無/者字)先
輩少年(一作今先/輩年少)方欲(一作/方將)如其至之是直齊肩於
兩漢之士也(一作如其器焉直可/齊於兩漢之士也)愼不可學(一作又/不冝學)
今可謂困(今字下一/有子字)安足爲足下所取信哉(一作雖/有言安)
(能取信於/先輩哉)
答呉充秀才書何以(一作/孰能)先輩學精(先輩精學一/作矧也足下)鮮
焉(一作/鮮矣)讀易者(三字上一/有使字)
上杜中丞論舉官書不爲過也(也一/作矣)又不知執事(不/一)
(作/未)殿階上(一作/陛下)終用二臣者(一無/者字)百十(一作/百千)幸察焉
(一作幸/賜察焉)
與曽鞏論氏族書僻逺(一作/僻绝)當仕(一作/當在)亦未有(一作/亦少)
(得)鄫氏(鄫一/作繒)茶鹽使(此下一/有時字)
答宋咸書儒者之於學(一作學者/之爲工)
居士集卷第四十八　歐陽文忠公集四十八
　　䇿問十二道
　　　武成王廟問進士䇿二首
問學者言三統之義備矣然自孔子刪脩六經與其
弟子論辯堯舜三代之際甚詳而於正朔獨無明文
見於經者三正王者所以正一統蓋大法也豈冝略
而不言歟抑隱其義以寓見諸書歟或者經籍散缺
而失之歟自漢以來學者多増三統之說以附六經
之文今所見者特因漢儒之說爾當漢承秦焚書聖
經未備而百家異說不合于理者衆則其言果可信
歟夫衆辭淆亂質諸聖今考於六經孔子所筆何說
可以驗其信然歟不然商周未甞有改歟豈其不足
爲法聖人非之而不言歟請稽三王之舊典考六經
之明文以祛厥疑敢俟來對
問禮樂治民之具也王者之愛養斯民其於教導之
方甚勤而備故禮防民之欲也周樂成民之俗也厚
苟不由焉則賞不足勸善刑不足禁非而政不成大
宋之興八十餘歳明天子仁聖思致民於太平乆矣
而天下之廣元元之衆州縣之吏奉法守職不暇其
他使愚民目不識爼豆耳不聞弦匏民俗頑鄙刑獄
不衰而吏無任責夫先王之遺文具在凡歳時吉凶
聚㑹考古禮樂可施民間者其别有㡬順民便事可
行於今者有㡬行之固有次第其所當先者又有㡬
禮樂興而後臻於冨庶歟將旣冨而後教之歟夫政
緩而迂鮮近事實教不以漸則或戾民欲其不迂而
政易成有漸而民不戾者其術何云儒者之於禮樂
不徒誦其文必能通其用不獨學於古必可施於今
願悉陳之無讓
　　　問進士䇿三首
問六經者先王之治具而後丗之取法也書載上古
春秋紀事詩以微言感刺易道隱而深矣其切於丗
者禮與樂也自秦之焚書六經盡矣至漢而岀者皆
其殘脫顚倒或傳之老師昏耄之說或取之冡墓屋
壁之間是以學者不明異說紛起況乎周禮其出最
後然其爲書備矣其天地萬物之統制禮作樂建國
君民養生事死禁非道善所以爲治之法皆有條理
三代之政美矣而周之治迹所以比二代而尤詳見
於後丗者周禮著之故也然漢武以爲瀆亂不驗之
書何休亦云六國隂謀之說何也然今考之實有可
疑者夫内設公卿大夫士下至府史胥徒以相副貳
外分九服建五等差尊卑以相統理此周禮之大略
也而六官之屬略見於經者五萬餘人而里閭縣鄙
之長軍師卒伍之徒不與焉王㡬千里之地爲田㡬
井容民㡬家王官王族之國邑㡬數民之貢賦㡬何
而又容五萬人者於其間其人耕而賦乎如其不耕
而賦則何以給之夫爲治者故若是之煩乎此其一
可疑者也秦旣誹古盡去古制自漢以後帝王稱號
官府制度皆襲秦故以至於今雖有因有革然大抵
皆秦制也未甞有意於周禮者豈其體大而難行乎
其果不可行乎夫立法垂制將以遺後也使難行而
萬丗莫能行與不可行等爾然則反秦制之不若也
脫有行者亦莫能興或因以取亂王莽後周是也則
其不可用決矣此又可疑也然其祭祀衣服車旗似
有可采者豈所謂郁郁之文乎三代之治其要如何
周禮之經其失安在冝於今者其理安從其悉陳無
隠
問古者爲治有繁簡其施於民也有淺深各適其冝
而已三代之盛時地方萬里而王所自治者千里而
巳其餘以建諸侯至於禮樂刑政頒其大法而使守
之則其大體蓋簡如此諸侯大小國蓋數千必各立
都邑建宗廟卿士大夫朝聘祭祀訓農練卒(一作訓/練武士)
居民度土自一夫以上皆有法制則其於衆務何其
繁也今自京師至於海隅徼障一尉卒之職必命於
朝政之大小皆自朝岀州縣(一作/郡)之吏奉行而巳是
舉天下皆所自治其於大體則爲繁(一有且/勞二字)矣其州
縣大小邑閭田井訓農練卒一夫以上略無制度其
於衆務何其忽而簡也夫禮以治民而樂以和之德
義仁恩長養涵澤此三代之所以深於民者也政以
一(一作/均)民刑以防之(一作/姦)此其淺者爾(一有蓋不可/專用也六字)
今自宰相至于州縣(一有之字一作/至内外凡百)有司莫不行文
書治吏事其急在於督賦斂斷獄訟而巳此特淺者
爾禮樂仁義吏不知所以爲而欲望民之被其教其
可得乎(一有況民之泯泯乎此專務其淺而忘其/所以教民之深之弊也乆矣二十五字)夫
治大以簡則力有餘治小以繁則事不遺制民以淺
則防其僻漸民以深則化可成此三代之所以治也
今一切悖古簡其當繁而繁其可簡(一作大者煩而/勞細者簡而忽)
務其淺而忽其深故爲國百年而仁政未成生民未
厚者以此也然若欲使國體大小適繁簡之冝法政
弛張盡淺深之術諸侯井田不可卒復施於今者何
宜禮樂刑政(一作/仁義)不可卒成用於今者何便悖古之
失其原何自修復之方其術何始迹治亂通古今子
大夫之職也其悉心以陳焉
問禮樂之書散亡而雜出於諸儒之記獨中庸出於
子思子思聖人之後也其所傳冝得其眞而其說有
異(一作/戾)乎聖人者何也論語云吾十有五而志于學
三十而立四十而不惑五十而知天命蓋孔子自年
十五而學學十五年而後有立其道又須十年而一
進孔子之聖必學而後至乆而後成而中庸曰自誠
明謂之性自明誠謂之教自誠明生而知之也自明
誠學而知之也若孔子者可謂學而知之者孔子必
須學則中庸所謂自誠而明不學而知之者誰可以
當之歟堯用四凶其𥘉非不思也蓋思之不能無失
耳故曰惟帝其難之舜之於事必問於人而擇焉故
曰舜好問禹之於事已所不決人有告之言則拜而
從之故曰禹拜昌言湯之有過後知而(三字一/作人告)必改
故曰改過不恡孔子亦甞有過故曰幸苟有過人必
知之而中庸曰誠者不勉而中不思而得夫堯之思
慮常有失舜禹常待人之助湯與孔子常有過此五
君子者皆上古聖人之明者其勉而思之猶有不及
則中庸之所謂不勉而中不思而得者誰可以當之
歟此五君子者不足當之則自有天地巳來無其人
矣豈所謂虚言髙論而無益者歟夫孔子必學而後
至堯之思慮或失舜禹必資於人湯孔不能無過此
皆勉人力行不怠有益之言也若中庸之誠明不可
及則怠人而中止無用之空言也故予疑其傳之謬
也吾子以爲如何
　　　南省試進士䇿問三首
問昔者禹治洪水奠山川而堯稱之曰萬丗之功也
蓋遭大水莫如堯致力以捍(四字一/作能弭)大患莫如禹别
四海九州山川地形盡水之性知其利害而治之有
法莫(一作/未有)如禹貢之爲書(一作/詳)也故後丗之言知水
者必本於禹求所以治之之法與其跡者必於禹貢
然則學者所冝盡心也國家天下廣矣其爲水害者
特一河耳非有堯之大患也自横壠商胡再決三十
餘年天下無一人能興水利者豈有其人而弗求歟
求而弗至歟抑不知水性而乖其導洩之方由禹貢
之學乆廢而然歟此當今之務學者之所留意也且
堯之九州孰髙孰下禹所治水孰後孰先考其治之
之跡導其大水所從來而順其歸其小水則或附而
行或止而有所畜然後百川皆得其冝夫致力於其
大而小者從之此豈非其法歟然所導大水其名有
㡬夫欲治水而不知地形髙下所治後先致力之多
少及其名與數則何以知水之利害故願有所聞焉
夫禹所以通治水之法如此者必又得其要願悉陳
之無隱
問三王之治損益不同而制度文章惟周爲大備周
禮之制設六官以治萬民而百事理夫公卿之任重
矣若乃祭祀天地日月宗廟社稷四郊明堂之類天
子大臣所躬親者一歳之間有㡬又有廵狩朝㑹師
田射耕燕饗凡大事之舉一歳之間又有㡬而爲其
民者亦有畋獵學校射郷飲酒凡大聚(聚字一/作事期)㑹一
歳之間有㡬又有州黨族官歳時月朔春秋酺禜(一/作)
(蜡/祭)詢事讀法一歳之間又有㡬其齋戒供給期召奔
走廢日㡬何由是而言疑其官不得安其府民不得
安其居亦何暇修政事治生業乎何其煩之若是也
然說者謂周用此以致太平豈朝廷禮樂文物萬民
冨庶豈弟必如是之勤且詳然後可以致之歟後丗
苟簡不能備舉故其未能及於三代之盛歟然爲治
者果若是之勞乎用之於今果安焉而不倦乎抑其
設施有法而弟弗深考之歟諸君子爲言之
問六十四卦所謂易者聖人之書也今謂之繫辭昔
謂之大傳者亦皆曰聖人之作也其言曰兩儀生四
象四象生八卦又曰河出圖聖人則之又曰庖犧氏
之王天下也仰觀于天俯察于地觀鳥獸之文近取
(一有諸/字下同)身逺取物始作八卦又曰昔者聖人之作易
也幽􁇔於神明而生蓍參天兩地而倚數觀變於隂
陽而立卦一書而四說則八卦者果何從而有乎若
曰河圖之說信然乎則是天生神馬負八卦岀于水
中乃天地自然之文爾何假庖犧始自作之也如幽
贊生蓍之說又似八卦直因蓍數而生爾至於兩儀
四象相生而成則又無待於三說而有卦也故一說
苟勝則三說可以廢也然孰從而爲是乎卜筮自堯
舜二代以來用之蓋古聖人之法也不必窮其始於
古逺茫昧之前然繫辭聖人之作也必有深旨幸決
其疑
　　　問進士䇿四首
問孟子以謂井田不均則糓禄不平經界旣正而分
田制禄可坐而定也故曰仁政必自經界始蓋三代
井田之法也自周衰迄今田制廢而不復者千有餘
歳凡爲天下國家者其善治之迹雖不同而其文章
制度禮樂刑政未甞不法三代而於井田之制獨廢
而不取豈其不可用乎豈憚其難而不爲乎然亦不
害其爲治也仁政果始於經界乎不可用與難爲者
果萬世之通法乎王莽甞依古制更名(一有/民字)田矣而
天下之人愁苦怨叛卒共起而亡之莽之惡加于人
者雖非一而更田之制當時民特爲不便也嗚呼孟
子之所先者後世皆不用而治用之而民特愁苦怨
叛以爲不便則孟子謂之仁政可乎記曰異世殊時
不相沿襲書又曰事不師古匪說攸聞書傳之言其
戾如此而(一作/於)孰從乎孟子世之所師也豈其泥於
古而不通於後世乎豈其所謂迂闊者乎不然將有
說也自三代之後有天下莫盛漢唐漢唐之治視三
代何如其民田之制稅賦之(一有法穀/禄之四字)差又何如其
可施於今者又何如皆願聞其詳也
問子不語怪著之前說以其無益於事而有惑於人
也然書載鳯凰之來舜詩録乙鳥之生商易稱河洛
出圖書禮著龜龍游宫沼春秋明是非而正王道六
鷁鸜鵒於人事而何干二南本功德於后妃麟曁騶
虞豈婦人而來應昔孔子見作俑者歎其不仁以謂
開端於用殉也況六經萬世之法而容異說自啓其
源自秦漢巳來諸儒所述荒虛怪誕無所不有推其
所自抑有漸乎夫無焉而書之聖人不爲也雖實有
焉書之無益而有害不書可也然書之亦有意乎抑
非聖人之所書乎予皆不能諭也惟博辯明識者詳
之
問爲政者徇名乎襲迹乎三代之名正名也其迹治
迹也所謂名者萬世之法也迹者萬世之制也正名
立制言順事成然後因名迹以考實而其文章事物
粲然無不備矣可謂盛哉董仲舒以謂三代質文有
改制之名而無變通之實者是也自秦肆其虐滅棄
古典然後三代之名與迹皆變易而喪其實豈所謂
變其道者邪然自秦迄今千有餘歳或治或亂其廢
興長短之埶各由其人爲之而巳其襲秦之名不可
改也三代之迹不可復也豈其理之自然歟豈三代
之制止於三代而不可施於後世歟王莽求其迹而
復井田宇文求其名而復六官二者固昏亂敗亡之
國也然則孔子言爲政必也正名孟子言爲政必始
經界豈虚言哉然自秦以來治丗之主㡬乎三代者
唐太宗而巳其名迹固未甞復三代之一二而其治
則㡬乎三王豈所謂名迹者非此之謂歟豈遺名與
迹而直考其實歟豈孔孟之所謂者有旨而學者弗
深考之歟其酌古今之冝與其異同者以對
問古之取士者上下交相待以成其美今之取士者
上下交相害欲濟於事可乎古之士教養有素而進
取有漸上之禮其下者厚故下之自守者重上非厚
禮不能以得士士非自重不能以見禮於上故有國
者設爵禄車服禮樂于朝以待其下爲士者修仁義
忠信孝悌於家以待其上設于朝者知下之能副其
待則愈厚居下者知上之不薄于已故愈重此豈不
交相成其美歟後丗之士則反是上之待其下也以
謂干利而進爾雖有爵禄之設而日爲之防以革進
之濫者下之視其上也以謂雖自重上孰我知不自
進則不能以達由是上之待其下也益薄下之自守
者益不重而輕嗚呼居上者欲得其人在下者欲行
其道其可得邪原夫三代取士之制如何漢魏迨今
其變制又如何冝歷道其詳也制失其本致其反古
(一有復自何時欲就今/制稍復於古十二字)當自何始今之士皆學古通
經稍知自重矣而上之所以禮之者未加厚也噫由
上之厚然後致下之自重歟必下之自重然後上禮
之厚歟二者兩不爲之先其執亦奚由而合也冝具
陳其本末與其可施於今者以對
居士集卷第四十八
　熈寧五年秋七月男發等編定
　　紹熈二年三月郡人孫謙益校正
問進士䇿第二首諸侯大小國蓋數千必各立都邑
建宗廟(一作諸侯之國小大數/十皆建■邑立宗廟)
問進士䇿第一首書傳之言(言一/作說)井田(一作/井地)聞其詳
也(一作聞/其說)
第四首上熟我知(一作上或/不我知)
居士集卷第四十九　歐陽文忠公集四十九
　　祭文二十首
　　　求雨祭(一作五/龍祈雨)文
年月日乾德縣令歐陽脩謹以清酌庶羞之奠祭于
五龍之神曰百里之地一時而不雨則民𬒳其災者
數千家然則水旱(一有/之字)重事也(一無/此字)天之庇生斯民
者豈欲輕爲之乎不幸而遭焉則歸其說於二者一
曰吏之貪戾不能平民而使怨吁之氣干於隂陽之
和而然也一曰凡山川能出雲爲雨者皆有神以主
之以節豐凶而爲民之司命也故水旱之災不以責
吏則以告神嗚呼民不幸而罹其災脩(一作/吏)與神又
不幸而當其事者以吏食其禄而神享其祀也今歳
旱矣令(一作/吏)雖愚尚知恐懼而奔走神至靈也得不
動於心乎尚饗
　　　求雨祭漢景帝文
維年月日具官脩告于漢孝景帝之神縣有州帖祈
雨諸祠縣令至愚以謂雨澤頗時民不至於不足不
敢以煩神之視聽癸丑岀于近郊見民稼之苗者荒
在草間問之曰待雨而后耘耔又行見老父曰此月
無雨歳將不成然後乃知前所謂雨澤頗時者徒見
於城郭之近而縣境數百里山陂田畒之間蓋夫及
也脩以有罪爲令於此冝勤民事神以塞其責令旣
治民獄訟之不明又不求民之所急至去縣十餘里
外凡民之事皆不能知頑然慢於事神此脩爲罪又
甚於所以來爲令之罪惟神爲漢明帝生能惠澤其
民布義行剛威靈之名照臨後丗而尤信於此土之
人神其降休以答此土之民之信尚饗
　　　祭桓侯文
謹以彘肩巵酒之奠告于桓侯張將軍之靈農之爲
事亦勞矣盡筋力勤歳時數年之耕不遇一歳之稔
稔則租賦科歛之不暇有餘而食其得㡬何不幸則
水旱相枕爲餓殍夫豐歳常少而凶歳常多今夏麥
巳登粟與稻之早者民皆食之矣秋又大熟則庶㡬
可以支一二歳之凶荒歳功將成曷忍敗之今晚田
秋稼將實而少雨雨之降者頻在近郊山田僻逺欲
雨(一作/髙阜)之方皆未及也惟神降休冝均其惠而終成
歳功神生以忠勇事人威名震於荆楚沒食其土民
之所冝告也尚饗
　　　北嶽廟賽雨祭文
古者諸侯之國水旱豐凶山川所禱各即其封祀薄
秩卑止於一國而神所降休亦不過其國中豈如巨
岳四方之鎭天下之雄天子命祀公王之崇而脩之
職旣非一邦之守凡河北千里上給下足皆責于厥
躬故脩之禱非鎭一州而止自河以北冀厥惠之咸
蒙況神之主又非河北而巳利澤之廣冝及於無窮
旣獲賜矣而又敢黷幸神聽之惟聦尚饗
　　　修城祈晴祭五龍文(滁州)
雨澤於物博哉其利及其過差患亦不細民勞於農
將熟而敗吏勤於職(一作/于城)巳成而圯(一作/壞)龍於吏民
何怒何戾山湫有祠樂可潛戲冝安爾居(一作/藏)靜以
養智冬雪春雨其多巳太浸潤収畜足支一歳旱則
來告(一作/救)否當且待(一作/有待)
　　　又祭城隍神文(滁州)
雨之害物多矣而(一作/惟)城者神之所職不敢及他請
言城役用民之力六萬九千工食民之米一千三百
石衆力方作雨則止之城功旣(一作/巳)成雨又壞之敢
問雨者於神誰尸吏能知人(一作/成城)不能知(一作/爲字)雨惟
神有靈可與雨(一作/以與)語吏竭其力神祐以靈各供其
(一作/厥)職無媿斯民
　　　祈晴祭城隍神文
昨者王倫爲盗攻劫城市州民𬒳虐餘毒未瘳非待
脩言乃神所見近蒙朝旨許理城隍所以戒往弊防
未然惟神愛福此州必有隂助今興役有期而大雪
不止沮民害事咎必有歸惟脩不能事神治民當有
明罰而城之成否自繫神民惟神之靈敢以誠告數
日之内豁然陽開尚不失時在神而巳尚饗
　　　又祭漢髙祖(一作城/隍廟)文(滁州)
民常患不勤於農農勤矣而雨敗其稼吏常患不修
其職職修矣而雨害其功吏與民(一作/民怠)慢則懼神罰
妨民沮吏豈又神聦今麥雖巳失猶有望於糓城尚
可𥙷敢不勞厥躬咎難追於巳往神幸惠於其終
　　　祈雨祭漢髙皇帝文(滁州)
維年月日具官歐陽脩謹以清酌庶羞之奠致祭于
漢髙皇帝之靈(一作/神)而言曰吏有常職來官于滁(一/作)
(此)者不三四歳而易也神食于此無窮已也神與吏
於滁人孰親且乆(一有/也字)孰冝愛其(一作/滁)人之深也滁
人敢慢其吏而犯吏法者有矣未聞有敢慢神而犯
威靈也其畏信勤事於吏孰若畏信勤事於神也吏
於凡小事猶皆(一無/此字)動有法令約束違則有罰孰若
神之變化不測而能與民轉災爲福也吏朝夕拜禱
彌旬越月而無所感動神之召呼風雲開闔隂陽而
役使鬼物頃刻之間(一有爾孰難/而孰易六字)也今民田待雨急
矣吏知人力不能爲猶竭其力而不得巳況神之易
爲也況滁人(一作/民)畏信勤事之乆而親神冝愛之(一/作)
(神冝愛/之深也)而又有可以轉災爲福變化不測之能也吏
誰敢與神較而(一無此二/十三字)脩輒(一作/敢)以此爲黷者蓋
哀民之急辭也其政(一作某/政之)不善而召災旱又以爲
黷神冝降殃於(一作/于)脩而賜民以雨使賞罰並行而
兩得也民之幸也脩之願(一作/幸)也尚饗
　　　漢髙祖廟賽雨文
謹以清酌庶羞之奠致祭于漢髙皇帝之神古之爲
政者率人甚勤備災甚謹而自勉甚篤故勸農節用
均豐補敗雖有水旱之歳而無饑殍之民一遇天災
則厚自貶責務修人事之闕而復隂陽之和今乃不
然當無事之時不能勤民於農而亡備災之具一月
不雨使民惶惶又不自責以修其闕而動輒干神頼
神聦明知厥過之在吏閔斯民之可哀賜之豐年徧
及逺邇神之大惠如何可報吏之大過如何可逃惟
與民永永事神無敢懈尚饗
　　　祈雨祭張龍公文(潁州)
維年月日具官脩謹以清酌庶羞之奠致祭于張龍
公之神曰刺史不能爲政而使民失所其咎安歸而
又頑傲愚冥無誠慤忠信之心可以動於物者是皆
無以進說於神雖其有請冝不(一作/無)聽也然而明天
子閔閔憂勞於上而生民嗷嗷困苦于下公私並乏
道路流亡於此之時以一日之雨救一方之旱用力
至少其功至多此非人力之所能爲而神之所甚易
也苟以此說神其有不動於心者乎幸無以刺史不
堪而止也刺史有職守不獲躬走祠下謹遣管界廵
檢田甫布兹懇迫尚饗
　　　祭薛尚書(一作簡/肅公)文
維年月日具官歐陽脩謹以清酌庶羞之奠恭祭于
故資政殿學士贈兵部尚書薛公之靈景祐之元公
𥘉解政雖告于家而疾未病若脩之鄙敢辱公知公
於此時欲以女歸公德方隆謂當再起齊大之婚敢
辭以禮天不憗遺公薨忽然其後二(一作/三)年卒追前
言生死(一作/死生)之間以成公志掛劒于墓古人之義公
敏於材剛毅自勵不顧不隨以直而遂命也在天徃
則難期惟其行巳敢言是(一作/自)師有罪之身竄逐囚
拘生不及門葬不送車致誠薄奠因道終初尚饗
　　　祭謝希深(一作/舎人)文
維年月日具官脩將以明日祗役于滑謹用清酌庶
羞之奠致祭于故副閣舎人謝公之靈鳴呼謝公(一/作)
(公/乎)性明於誠履蹈其方其於死生固巳自達而天下
之士所以嘆息而不已者惜時之良況於吾徒師友
之分情親義篤其何可忘景祐之初脩走于峽而公
在江東寓書眞州哀其親老(一作/甚用)而勉以自彊其後
二年再遷漢上風波霧毒凡萬二千里而㑹公南陽
初來謁公迎我而笑與我别乆憐其貌若故而氣揚
清風之館覽秀之涼坐竹林之脩廕泛水芰之清香
及告還(一作/歸)邑得官靈昌走書來報喜詠于章罷縣
無歸來客公邦歡言未㡬遽問于牀不見五日而入
哭其堂嗚呼謝公年不得中壽而位止于郎惟其殁
也哭者爲之哀不識者爲之相弔或賻其家或力其
喪嗟夫爲善之効得此而已庸何傷富貴偶也壽夭
數也奚(一作/何)較其少多而短長若公之有言著于文
行著于事材著于用旣乆而愈彰此吾徒可以無大
恨而君子謂公爲不亡滑人來迎脩馬當北而不即
去者以公而彷徨始脩將行期公餞我今其去也來
奠公觴兹言悲矣公其聞乎抑不聞也徒有淚而浪
浪尚饗
　　　祭薛質夫文(大理寺丞薛直孺)
嗟吾質夫行豐而腴乃享其癯莖華雖敷不菂而枯
善惡賢愚非有契符報或一差咎誰歸辜孔智通天
曰命矣夫在聖猶疑況於吾徒嗟吾質夫母不勝縗
慕無孺孤奠觴爲訣已矣嗚呼尚饗
　　　祭叔父文
維年月日具官姪脩謹以清酌庶羞之奠致祭于十
四叔都官之靈曰昔官夷陵有罪之罰今位於朝而
參諌列榮辱雖異實皆羈紲使脩哭不及喪而葬不
臨穴孩童孤艱哺養提挈昊天之報於義何闕惟其
報者庶㡬大節尚饗
　　　祭尹子漸文(太常博士知/懷州尹㴡)
年月日具官歐陽脩謹遣人自鎭陽至懷州以清酌
庶羞之奠致祭于亡友尹君子漸十一兄博士之靈
嗚呼天於(一作/生)萬物與吾人孰愛憎而薄厚其生未
始以一齊其死冝其有夭壽苟百年者亦死則短長
之何較惟善人之可喜謂冝在丗而常存曰仁者壽
兮是亦愛之者之說謂善必福兮得非以已而推天
禍福吉凶(一作/壽夭)至其難通雖聖人亦曰命而罕言兮
豈其至此而辭窮壽夭置之吾不能問嗟乎子漸吾
獨有恨我不見子於今㡬時自子得懷始有見期子
不能來我欲亟往子今安歸我往何(一作/誰)訪昔我在
朝諌官侍從職當薦賢知子不貢朋黨之誣苟避讒
諷兩相知而以心謂尺書之不用遂聲音之永隔哭
不聞而徒慟嗟此奠之一觴冀歡言之可共往莫及
兮難追哀以辭而永送尚饗
　　　祭尹師魯文
維年月日具官歐陽脩謹以清酌庶羞之奠祭于亡
友師魯十二兄之靈曰嗟乎師魯辯足以窮萬物而
不能當一獄吏志可以狹四海而無所措其一身窮
山之崖野水之濱猿猱之窟麋鹿之羣猶不容於其
間兮遂即萬鬼而爲鄰嗟乎師魯丗之惡子之多未
必若愛子者之衆何其窮而至此兮得非命在乎天
而不在乎人方其奔顚斥逐困厄艱屯舉丗皆冤而
語言未甞以自及以窮至死而妻子不見其悲忻用
捨進退屈伸(一作/出處)語黙夫何能然乃學之力至其握
手爲訣隠几待終顔色不變笑言從容死生之間旣
巳能通於性命憂患之至冝其不累於心胷自子云
逝善人冝哀子能自逹予又何悲惟其師友之益平
生之舊情之難忘言不可究嗟乎師魯自古有死皆
歸無物惟聖與賢雖埋不没尤於文章焯若星日子
之所爲後丗師法雖嗣子尚㓜未足以付予而丗人
藏之庶可無於墜失子於衆人最愛予文寓辭千里
侑此一罇冀以慰子聞乎不聞尚饗
　　　祭蘇子美文
維年月日具官歐陽脩謹以清酌庶羞之奠致祭于
亡友湖州長史蘇君子美之靈曰哀哀子美命止斯
邪小人之幸君子之嗟子之心胷蟠屈龍虵風雲變
化雨雹交加忽然揮斧霹靂轟車人有遭之心驚膽
落震仆如麻須臾霽止而回(一作/四)顧百里山川草木
開發萌芽子於文章雄豪放肆有如此者吁可怪邪
嗟乎丗人知此而巳貪恱其外不窺其内欲知子心
窮達之際金石雖堅尚可破壞(一作/碎)子於窮達始終
仁義惟人不知乃窮至此藴而不見遂(一作/遽)以没地
獨留文章照耀後丗嗟丗之愚掩抑毁傷譬如磨鑑
不滅愈光一丗之短萬丗之長其間得失不待較量
哀哀子美來舉予觴尚饗
　　　祭鄭宣徽文
謹以清酌庶羞之奠致祭于宣徽太尉鄭公之靈曰
脩曩在埸屋公爲先進旣登館閣遂獲並遊平生笑
言俯仰今昔至於勤勞中外啓沃謀猷紀德揚功巳
著朝廷之論臨風隕涕但伸朋舊之私永訣之情一
觴而巳尚饗
　　　皇考焚黃祭文
男脩謹以清酌庶羞之奠告于皇考郎中之靈脩不
肖不能紹禀先訓尚頼餘德遺休不隕其丗得階仕
進荷國寵靈欲報之恩不知其所幸天子以孝治天
下凡列位于朝者皆有追榮之典俾其知所以有此
爵䘵者皆有自來而退得伸其私志故自上三見于
郊一開明堂以大享其所推恩自太子中允尚書工
部兵部貟外郎兵部郎中告于第者四今謹以告惟
是襃榮之意則具載于訓辭尚饗
居士集卷第四十九
　熈寧五年秋七月男發等編定
　　紹熈二年三月郡人孫謙益校正
祈雨祭漢髙皇帝文不三四歳而易(一作不過/三四歳)威靈
也(一作威/靈者也)無所感動(一作雨/不可得)
祭謝希深文景祐之初(𥘉一/作間)
祭尹子漸文年者(一作/年之)常存(一作/長存)莫及(一作/莫返)
居士集卷第五十　歐陽文忠公集五十
　　祭文十七首
　　　祭程相公文
維至和三年歳次丙申月日具官歐陽脩謹以清酌
庶羞之奠致祭于故太師相國程公之靈嗚呼公於
時人氣剛難合予實後進晚而相接一笑之樂淋漓
酒巵十年再見公老予衰公遽如此予存㡬時人生
冨貴朝露之光及其零落止(一作/秖)益悲傷惟可喜者
令名不忘士窮閭巷念不逢時公位將相韜能不施
公居廟堂有言諤諤白首于外愉愉其樂酒酣氣振
猶見鋒鍔惜也雖老神清志完手書未復訃巳在門
昔者罇酒歌歡笑謔今而一觴涕淚霑落死生忽焉
自古常然撫棺爲訣夫復何言尚享
　　　祭資政范公文
月日廬陵歐陽脩謹以清酌庶羞之奠致祭于故資
政殿學士尚書户部侍郎范文正公之靈曰嗚呼公
乎學古居今持方入圓丘軻之艱其道則然公曰彼
惡公爲好訐公曰彼善公爲樹朋公所勇爲公則躁
進公有退讓公爲近名讒人之言其何可聽先事而
斥羣譏衆排有事而思雖仇謂材毀不吾傷譽不吾
喜進退有儀(一作/度)夷行險止嗚呼公乎舉丗之善誰
非公徒讒人豈多公志不舒善不勝惡豈其然乎成
難毀易理又然歟嗚呼公乎欲壞其棟先摧桷榱傾
巢破鷇披折傍枝害一損百人誰不罹誰爲黨論是
不仁哉嗚呼公乎易名謚行君子之榮生也何毁没
也何稱好死惡生殆非人情豈其生有所嫉而死無
所爭自公云亡謗不待辨愈乆愈明由今可見始屈
終伸公其無恨寫懷平生寓此薄奠
　　　祭杜祁公文
維嘉祐二年三月日具官歐陽脩謹遣驅使官趙日
宣以清酌庶羞之奠致祭于故太子太師贈司徒侍
中杜公之靈曰士之進顯於榮禄者莫不欲安享於
豐腴公爲輔弼飲食起居如陋巷之士環堵之儒他
人不堪公處愉愉士之退老而歸休者所以思自放
於閑適公居于家心在于國思慮精深言辭感激或
逹旦不寐或憂形于色如在朝廷而有官責嗚呼進
不知冨貴之爲樂退不忘天下以爲心故行於已者
老益篤而信於人者乆愈深人之愛公寧有猒巳壽
胡不多八十而止自公之喪道路嗟咨況於愚鄙久
辱公知繫官在朝心往神馳送不臨穴哭不望帷銜
辭寫恨有涕漣洏尚饗
　　　祭呉尚書文
維嘉祐三年五月庚午朔具官歐陽脩謹遣驅使官
田安之至于西京以清酌庶羞之奠致祭于故留守
資政左丞贈吏部尚書呉公之靈曰嗚呼公乎余將
老也閱丗乆也見(一作/念)時之事可喜者少而可悲者
多也士少勤其身以干禄仕取名聲初若可愛慕者
衆也旣而得其所欲而怠與迫於利害而遷求全其
節以保其終者十不一二也其人康彊飲食平居笑
言以相歡樂察其志意可謂偉然而或離或合不見
㡬時遂至於衰病與其俯仰旦暮之間忽焉以死者
十常八九也嗚呼公乎所謂善人君子者其難得旣
如彼而易失又如此也故每失一人未甞不咨嗟殞
泣至於失聲而長號也(一有/惟字)公材謀足以居大臣文
學足以名後世冝在朝廷以講國論而乆留于外冝
享壽考以爲人望而遽云長逝(一作/往)此搢紳大夫所
以聚弔于家而交朋故舊莫不走哭于位(一作/次)豈惟
老病之人獨易感而多涕也尚饗
　　　祭梅聖俞文
維嘉祐五年歳次庚子七月丁亥朔九日乙未具官
歐陽脩謹率具官吕某劉某以清酌庶羞之奠致祭
于亡友聖俞之靈而言曰昔始見子伊川之上余仕
方𥘉子年亦壯讀書飲酒握手相歡談辯鋒岀賢豪
滿前謂言仕宦所至皆然但當行樂何有憂患子去
(一作/出)河南余貶山峽三十年間乖離㑹合晚被選擢
濫官朝廷薦子學舎吟哦六經余才過分可愧非榮
子雖窮厄日有聲名余狷而剛中遭多難氣血先耗
髪鬚早變子心寛易在險如夷年實加我其顔不衰
謂子仁人自宜多壽余譬膏火煎熬豈久事今反此
理固難知況於冨貴又可必期念昔河南同時一軰
零落之餘惟予子在子又去我余存兀然凡今之遊
皆莫余先紀行琢辭子冝余責送終䘏孤則有衆力
惟聲與淚獨岀余臆尚饗
　　　曽祖曾祖母祖祖母焚黃祭文
維嘉祐七年歳次壬寅某月朔日曽孫具官脩謹以
清酌庶羞之奠及太子少保太保延安郡榮國太夫
人之告四通告于曽祖太保曽祖母太夫人之靈曰
脩以不肖之質獲蒙祖考之餘休享有爵禄材薄任
重繆膺獎擢踐更二府國有常典命及其先非惟優
異丞弼之臣蓋所以彰積善垂慶其來有自而欲潜
光閟德發耀有時俾爲臣子者退得伸孝於家而進
以盡忠於國是謂一施而兩得此朝廷所以推仁廣
恩而爲小子之幸也敢不夙夜祗畏竭其思慮勉其
不逮俾有樹立冀不顚墜其家聲以對揚天子之寵
靈以永頼祖考之遺德官有職位繫身于朝不得瞻
望松楸親執籩豆謹遣兄之子廬陵縣尉嗣立以告
(祖祖母同詞)
　　　皇考太師祭文
嗣子具官脩謹以清酌庶羞之奠及太常少卿給事
中太子少師太師告身四通告于皇考太師之靈曰
脩獲罪于天㓜罹孤苦蒙頼積德積善之慶不殞其
躬得從士大夫之列天子哀其禄不獲養而寵及其
親曰非以爲榮俾以伸汝志亦以示國家推仁廣惠
不忘人之先也有慶賜之恩而又有官秩之寵粤元
年季秋天子恭謝天地于大慶則有太常少卿之命
四年孟冬祫享于廟則有給事中之贈五年冬十有
一月脩忝貳樞宻則有少師之錫明年閏八月承乏
東府則有太師之告而脩官職有守不得以時躬親
即事留君之命于家不恭不勉力於其親不孝罪莫
大焉是以涕泣憂懼不能自安謹遣兄之子廬陵縣
尉嗣立以告尚饗
　　　皇妣太夫人祭文
嗣子具官脩謹以清酌庶羞之奠及平昌滎陽郡太
君安定郡永國太夫人告身四通告于皇妣太夫人
之靈曰脩有不孝之罪不得躬親省視松柏者于兹
十年無歳不請于朝而訖不獲報遂以貪冒榮禄留
連歳時獨幸天子仁恩教人以孝俾得寵及其親故
自嘉祐之元殆今凡四𬒳追封之告亦足以少慰烏
鳥之心而備官東府任責至重不得退徇其私有司
所下告第之制所以誕揚休命寵襃幽顯者不能躬
自臨事則又以永負至慈罔極不報之恩不勝悲慕
哀愴之情謹遣兄之子嗣立以告尚饗
　　　祭宋侍中文
惟靈明誠敏識清方粹直由𥘉考終不變一德忽然
云亡天子之惻冨於文章玉質天葩施之朝廟炳耀
光華自兹而絕學者之嗟旣文(一作/智)且賢周逹善問
惟此不朽有司之信輤車其行禮備哀榮奠觴爲訣
脩等之誠尚饗
　　　英宗皇帝靈駕發引祭文
維治平四年歳次丁未八月丁未朔八日甲寅具官
臣歐陽脩伏覩大行皇帝靈駕發引臣以官守有職
不得攀號於道左謹擇順天門外恭陳薄奠瞻望靈
輿臣脩西望泣血頓首死罪言曰伏惟大行皇帝至
仁至孝本堯舜之心克儉克寛躬禹湯之聖德澤𬒳
物威靈在天今者因山爲陵卜萬世而叶吉同軌畢
至無一人之後期而臣受恩最深報國無狀不能秉
翣持紼以供賤事而古人可慕有媿三良之殉身罔
極衘哀但同百姓之喪考尚知豺獺之薦冀伸犬馬
之誠臣無任號天摧絶哀慕感切之至臣脩西望泣
血頓首死罪謹言
　　　祭石曼卿文　祭(一作/弔)
維治平四年七月日具官歐陽脩謹遣尚書都省令
史李敡至于太清以清酌庶羞之奠致祭于亡友曼
卿之墓下而弔之以文曰嗚呼曼卿生而爲英死而
爲靈其同乎萬物生死而復歸於無物者暫聚之形
不與萬物共盡而卓然其不朽者後丗之名此自古
聖賢莫不皆然而著在簡冊者昭如日星嗚呼曼卿
吾不見子乆矣猶能髣髴子之平生其軒昂磊落突
兀崢嶸而埋藏於地下者(一有/吾字)意其不化爲朽壤而
爲金玉之精不然生長松之千尺産靈芝而(一作/之)九
莖柰何荒煙野蔓荆棘縱横風凄露下走燐飛螢但
見牧童樵叟歌唫而上下與夫驚禽駭獸悲鳴躑躅
而咿嚶今固如此更千秋而萬歳兮安知其不穴藏
狐貉與鼯鼪此自古聖賢亦皆然兮獨不見夫纍纍
乎曠野與荒城嗚呼曼卿盛衰之理吾固知其如此
而感念疇昔悲涼悽愴不覺臨風而隕涕者有媿乎
太上之忘情尚饗
　　　祭胡太傅文
維治平四年歳次丁未十一月乙亥朔某日具官脩
謹以清酌庶羞之奠致祭于故太子太傅致仕胡公
之靈自昔並遊儒館當丗英豪譬如花卉先後零凋
惟公松栢凛凛寒標他人磨礲爭岀圭角公獨渾然
不見其璞廊廟之器誰能測度晚登大用蔚有嘉言
予文之鄙懼不能傳三十年間旣親且舊哭不及喪
行不送柩寫恨臨風有懷莫究尚饗
　　　祭劉給事文
惟熈寧元年歳次戊申四月壬寅朔十五日丙辰具
官脩謹遣通引官行首龐簡以清酌庶羞之奠致祭
于亡友留臺給事原甫之靈曰嗚呼金百錬以爲鑑
而萬物不能遁其形及爲物蝕而蔽其光頑然無異
乎瓦甓然而一遇良工之藥磨而瑩之則可以見肝
膽而數毛髪蓋其可昏者光不可昏者性其或廢而
或用由有幸與不幸若吾原甫者敏學通於今古精
識造乎幽微乃百錬之英而萬事之鑑也一爲末疾
昏之至使良醫不能措其術百藥無所施其功遂埋
至寶銜恨無窮此所以士夫驚呼莫不爲朝廷而痛
惜至於不知命者皆有疑於造物之工況相知於道
義而乆接於遊從念以身而莫贖徒有淚而沾胷尚
饗
　　　祭丁學士文
嗚呼元珍善惡之殊如火與水不能相容其勢然爾
是故郷人皆好孔子不然惡於不善然後爲賢子之
美才懿行純德誰稱諸朝當丗有識子之憔悴遂以
湮淪問孰惡子可知其人毀善之言譬若蠅矢點彼
白玉濯之而巳小人得志蹔快一時要其得失後丗
方知受侮被謗無如仲尼巍然衮冕不祀桓魋孟軻
之道愈乆彌光名尊四子不數臧倉是以君子脩身
而俟擾擾姦愚經營一丗迨榮華之銷歇嗟泯沒其
誰記是皆生則狐䑕死爲狗彘惟一賢之不幸歷千
載而猶傷自古孰不有死至今獨弔乎沅湘彼靈均
之事業𥘉未見於南邦使不遭罹於放斥未必功顯
而名彰然則彼讒人之致力乃借譽而揄揚嗚呼元
珍道之通塞有命在天其如予何孔孟亦然何以慰
子聊爲此言寄哀一奠有涕漣漣尚饗
　　　祭呉大資(一作/長文)文
維年月日具官脩謹遣某人以清酌庶羞之奠致祭
于資政侍郎呉公之靈曰惟公以孔孟之學晁董之
文佐佑三朝始終一節顧惟庸繆敢企光塵而金門
玉堂早接儁遊之末紫樞黃閤晚陪國論之餘雖出
處之略同在進退而則異余實衰病乆思返於田疇
(一作/廬)公方盛年宜復還於廊廟豈期白首來哭素帷
飲釂百分尚想平生之意氣寫哀一奠不知涕淚之
縱橫尚饗
　　　祭蔡端明文
維年月日具官脩謹遣三班奉職指使李敡以清酌
庶羞之奠致祭于故端明殿學士尚書吏部侍郎蔡
公君謨之靈曰嗚呼盛必有衰而生必有死物之常
理也生爲可樂而死爲可哀人之常情也而又有不
幸於其間者冝其爲恨於無窮也自公之奮起徒歩
而名動京師遂登朝廷列侍從其年壯志銳而意氣
橫岀材宏業茂而譽望偉然方公之輝華顯赫之時
而其親享壽考康寧之福夫得禄及親人以爲幸也
而公以榮名顯仕爲之養綵衣而戲昔以爲孝也而
公以金章紫綬恱其顔使天下爲子者莫不欲其親
如公之親爲父母者莫不欲其子如公之爲子也其
榮且樂可謂盛哉及其衰也母夫人喪猶在殯而公
已卧病於苫􁐳之間而愛子長而賢者遽又卒於其
前遂以奄然而瞑目一孤藐然以爲二喪之主嗚呼
又何其不幸也此行路之人聞之皆爲之出涕況於
親戚朋友乎況如脩者與公之遊最乆而相知之最
深者乎夫丗之舉逺以爲言者不過曰四海而閩負
南海齊臨東海使脩不得躬一觴之奠寫長慟之哀
此其爲恨又可涯哉尚饗
　　　青州求晴祭文　求晴(一作/祈晴)
維年月日具官脩謹以清酌之奠致告于東嶽天齊
仁聖帝而言曰夫麥之爲物歷四時而後實凡所以
生育長養成就之功可謂至矣以四時之功而成之
以數日之雨而壞之此殆非天之意也非神之欲也
農服耒􁯆有勞筋苦骨之勤而水旱之災螟蝗之孽
豐歳常少而凶歳常多所得常不𥙷其所失天之至
仁憫斯民之若此也故於其間時賜一大豐之歳以
償之夫豐歳可謂難得也旣賜與之又遽奪之此非
天之意也非神之欲也今在田者垂穗而蔽野在場
者其積而如坻民徬徨而視之穗者不得施其手積
者不得入于廩使皆化爲羽翼而飛揚之豈不可惜
也哉此非天之意也非神之欲也惟神之惠假以十
日之不雨以成天之大賜使收穫得以時而民足食
公足用是則頼神之靈假之旬浹之頃而九州數千
里之地公私皆受其賜矣蓋所假者少而所利者多
故敢以爲請尚饗

居士集卷第五十
　熈寧五年秋七月男發等編定
　　紹熈二年三月郡人孫謙益校正
祭程相公文韜(一作/韞)
祭呉大資文金門(一作/金馬)
青州求晴文斯民之若此也(之字下一/有若字)
