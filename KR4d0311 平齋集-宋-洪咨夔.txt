#+TITLE: 平齋集-宋-洪咨夔
#+DATE: 2016-06-11 12:25:00
#+SOURCE: github.com/kanripo/KR4d0311 master 4a9a526c                
平齋文集目録上
卷第一
　古賦
　　大冶賦　老圃賦
　　閔垊賦　烘蚤賦
卷第二
　詩一
　　廬山五猗　解纜
　　晚晴　水宿
　　　過四望山　阻風呈趙史君(三絶)
　　　左蠡　落星寺
　　　入山　三峽橋
　　　萬杉寺酌觀音泉　瀑布(開先寺後)
　　　青玉峽　大孤山
　　　東西林　天池燈
　　　庾樓　谷簾泉
　　　楚城靖節祠　湯泉
　　　歸宗墨池　三疊泉
　　　白鶴觀　楞伽山房(二絶)
　　　水行　洪園洗心堂飲中偶成
　　　荅仲肅梅　鄱江樓晩望
　　　有感　取凉(二絶)
　　敞雲樓(二絶)正月三日遊東西園
　　擬古送莊郎中歸朝(二首)次林同年韻(二絶)
　　送陳倅　陪郡侯出郊勸農(六絶)
　　夜讀夷堅放卷偶成　秋夜
　　次韻曹提管楚東之作中秋對月次曹提管韻
　　和黄宰木犀　清斯樓分韻得里字
　　次韻曹提管梅　次黄宰早春韻
　　分岐四絶呈及甫　白鹿書院
　　和黄幾叔墨梅(二絶)和黄宰招飲
　　觀芳草次黄宰韻　古竟謝崔楊州辟(七/首)
　　送潜同年(敷)調官歸　嚴陵道上雜詠(七絶)
　　爲清隱打化僧說偈　丁東泉
　　昭君行　春日山行(二首)
　　挽中書俞侍郎(二首)贈希聲居士
　　江頭寄致逺(二絶)寄崔帥卿
　　贈趙同年别　壽崔帥卿(七絶)
　　續洗兵馬上李制置　送興元聶帥
　　送新婺州汪緫領歸歙　送崔少蓬南歸(五首)
　　平山　勸農呈丘帥(二首)
　　挽孫謙伯(二首)次繆仲右韻(二首)
　　用胡衛道贈姚居士韻　孫推内子挽詩
　　李致逺母夫人挽詩(二首)送商緫郎(三絶)
　　挽伯父(二首)次張亞夫喜雨
　　挽李漕(二首)次洪漕韻(二首)
　　寄趙景周撫幹(二首)贈洪子需(二絶)
　　口占　贈相者
　　送丘都承
卷第三
　詩二
　　呈同行諸丈　遇風出陸次程及甫韻
　　次及甫韻送致逺别　九日復口
　　荅程及甫徐少望　宿柁頭次及甫入沌韻
　　又荅孫正叔　祖母哀挽(二首)
　　夜泊劉郎浦(二絶)夜泊柳子口
　　荆州江浮水燈作佛事江陵
　　渚宫　又次及甫渚宫
　　艬舡　次及甫即事
　　登無盡墓次程教韻(二/絶)次及甫覺寒
　　舟中望南山次及甫韻青草夢詩
　　次及甫入峽雜詠峽口十二培
　　平善埧　至喜亭
　　三游洞(二絶)釣魚石翁
　　蝦䗫培泉　聖節日望拜黄牛祠有感
　　荅及甫和　又用韻
　　十月晦過巫山(二首)峽中
　　八陣圗　次費伯矩贈行韻(五/首)
　　崔綿谷共賦亭次韻　詩告至李漢州
　　叅政李公以勤謹和緩勵後學江憲益以公
　　　廉忠信爲八箴因賦詩贈别
　　次王同年(晞鴻)不遇之韻九日閱武退而紀事
　　酬呉教程丞　送髙才卿守永康(二/首)
　　贈相士郭少僊　水僊
　　鏡月酒後戯呈及甫　偶成
　　梅(二絶)荅呉叔永叔長(二絶)
　　荅家朝南(二絶)次髙永康送行韻
　　重過劒門　荅程教見和梅詩(二/絶)
　　和虞仲易送行(二首)次李閬州禀議(三首)
　　夢中得蕎粥詩　和程教元日韻
　　次鄭宣撫詩刻韻　酬黎倅元夕
　　春日即事　再用韻
　　春行　次程廷邁春行
　　送王萬里赴闕　再和廷邁
　　草堂　次虞憲日近即事(五/絶)
　　垂去　送崔吉甫分韻得舎字
　　次李叅政晚春口占(十絶)次朝南送研屏香几韻
　　和李叅政東園韻(十絶)次程季允韻
　　謝髙倅送糟蟹破故𥿄荅髙才卿(二絶)
　　次劉後溪和雁湖即事(十/絶)四月壬午發利州(二/絶)
　　漩口　帽子簷水宿
　　發閬州(二絶)回龍寺松
　　龜勝寺枸𣏌　伏中宿冨樂山賞泉
　　次張伯脩韻　宿觀音寺次朝南韻(二/絶)
　　青渠追和宋金部壁間韻幽芳晩凉倚䆫觀稼(二/絶)
　　龍尾　食菜
　　讀楞嚴　得老人書中詩用韻
　　次徐隆慶夀詩韻(二首)
卷第四
　詩三
　　壽崔西清(二首)試院口占(二絶)
　　隨筆　林氏著存亭
　　馬城詩寄趙耤令　挽李貫之郎中(二首)
　　次張義立登九頂三絶(大像/烏尤/清音亭)
　　萬景樓次韻(六絶)壽鄒茶使(三首)
　　次曹瀘南韻(三首)大雲寺同王翬父晚歸
　　用伯脩韻迓虞提刑　嘉陵江舟中三絶
　　落棗　岸行
　　新井道間　安泰
　　戯成四十字寄王翬父和黎德升贈别
　　應提刑招飲北山　伯矩同登牛頭
　　過三鶴山(二絶)入少城
　　題李叅政范殿撰大散關詩後
　　次李公謹美人行見寄後溪挽詩(二首)
　　柳絮(二絶)追和及甫雪
　　用虞仲易觀棊詩韻　拜和老人見寄韻
　　彌牟觀土八陣寄程嘉定楊漢州見和荅之(二/絶)
　　荅程嘉定(二絶)賦隆慶徐守蜀固堂
　　送王崇慶得樽字　昭化
　　送交代王公輔　行三盤蟇頥棧道(三/首)
　　赤崖　讀史(三絶)
　　用蜀行送徐隆慶守金州毀鄧艾廟
　　西龍道院　賦龍州麩金丹砂
　　七夕　夜坐
　　雨　范漕(仲武)季克雲坡
　　官舎見月(三首)酬程嘉定楊漢州見和(三/首)
　　又次程嘉定(三首)次及甫見寄(二首)
　　次費伯矩護印道中韻生日口占
　　用王火井見寄韻(三/首)送曹瀘南赴闕
　　薺餛飩　羅浮髙壽崔制置
　　張太博亨泉　用韻荅廷邁
　　送范漕赴召(八絶)𬒳檄出城
　　次李綿州韻(二首)劒外驢
　　潭毒關　送崔先生東歸
　　次仲禹韻(二首)壽鄭制置
　　讀書樓(二首)發龍州
　　泥溪(兩首)荅及甫見和(兩首)
　　唐何循吏廟　先妣忌日發昭化
　　荅贈劉交代(二首)僊鶴樓避暑
　　次韻張提刑(方)送行(六/絶)
卷第五
　詩四
　　次楊瀘南韻　岑公洞
　　開濟堂　東屯
　　髙齋　中秋秭歸岸下
　　懷程及甫(二絶)獨醒亭
　　温泉院(二絶)劉家江阻風(二首)
　　千竿夾　包港風濤(二首)
　　寧宗皇帝挽詩(二首)送章君範之湖南幕
　　寄題張宰壓雲樓(二絶)送杜陽安奉親還蜀(二/首)
　　和髙續古省中雪　省中和何子温見寄
　　和何特夫見寄　送秦祕監還蜀(二首)
　　送張行父守贛(二首)送客一首送眞侍郎
　　和續古蜜术　贈小兒醫
　　和續古謝送墨　題周昉明皇對弈圗
　　乙酉應詔言事去國　天基節趍寶福院寒甚
　　大人用韻再一首　乙酉歳暮有感(三絶)
　　敬和大人新年韻　梅(二絶)
　　又用韻(二絶)挽禮上人
　　和開之社日　春事
　　寒暄不齊(二絶)敬次老人即事
　　清明(二絶)次韻西塢道庵
　　雪歎(二絶)桂子次韻贈阮甥
　　次韻雙桂　閑居
　　鍾惠叔轉示趙臨安兩山堂諸公詩刻隨喜(二/首)
　　挽阮開之　柳　杏
　　柳用前韻　上巳呈子有
　　顔延年三月三日率爾成詩重韻太率可笑
　　百舌　晚食
　　次韻荼䕷(二絶)官採木
　　楊花　春禽雜言
　　次韻賦桃源無脚橋　次韻映山紅
　　送家同年守簡池　浮玉道士琴
　　山中吟　損戒(二首)
　　引鏡　苦笋
　　丁謂　食糟行
　　五月庚申夢人指爲馬周且誦詩兩句覺而足之
　　苦笋用前韻　天象
　　用虞提刑見寄韻荅之次韻夏日
　　瀑布　狐䑕
　　次韻髙蓼　示諸兒
　　續夢　浄𣑽僧頥蒙堂
　　讀漢書　六月卄八入朱陀山寺
　　促織　荅子有
　　用韻荅游司直(侶)見寄龍池沙漲
卷第六
　詩五
　　　秋半聞鶯　夕陽
　　　讀書蠖室　秋山即事
　　　方氏棣華桂叢亭各一首送黎德升出守眉州(二/首)
　　　晨起　敬和老人秋日山行
　　　和子有雨中述懷　㝷梅
　　　㑹心　清虚堂六言(爲浄𣑽/僧作)
　　　挽萬將仕　寄題真相寺遥月堂
　　　烏息隱山堂覔詩　米積外科僧照源堂
　　　至節前一日遊汪茫田至日歡喜口號(二絶)
　　　獨夜　雪留董景揚
　　　立雪　髙壷隱挽詩
　　山房藏書萬三千卷子有賦詩用韻
　　又荅景揚　挽章冠叟
　　再用陀字韻　斸葛行
　　卒歳　疥癢
　　和雪　寶雲庵戒師
　　戊子新元老人七十有詩自述敬和
　　用韻荅子有　歳事
　　羅察院父瑞桂堂　治平寺清音堂
　　春行　二月二日晴枕上口占
　　敬和老人青梅　點檢山房用呵字韻
　　同日次韻可庵　長寧髙守見寄用韻
　　陳尉(信伯)括水傷冒雨下朱陀示兩詩次韻
　　老人挈累下西市感而賦詩呈友人二首
　　用老人韻賦瑞梅　鍾太君挽詩
　　鍾雲叔挽詩　羅震龍母胡氏挽詩
　　水牡丹　東山塔影
　　東西山(二絶)敬和老人寓舎
　　午困　再賦(二首)
　　題李杜蘇黄像　生雲軒雲閑閣(各一首)
　　夏至過東市(二絶)和黄伯淵見寄(二首)
　　敬和老人覽鏡　又和憶可庵
　　次韻夏日　敬和老人荷花
　　鎮越堂辭　西庵晚歩
　　次韻七夕　蜘蛛
　　晩徑六言　中秋
　　敬和老人石菖蒲　又敬和還家自喜
　　又敬和還家　次韻趙丞讀紹運圗
　　洗研　贈俞次孟
　　己丑新年　病起獨歩
　　荅請事簡　寓事六言
　　次韻西山　次韻遣懷
　　挽元寂王道士　古意
　　中春望後一日登玲瓏夢語
　　次韻娑羅花　讀漢事
　　粥罷　識字行
　　散䇿　花獅
　　老人賦芝隱樓次韻　又敬和寓舎
　　除妄　晚凉
　　迎秋　敬和老人盆池
　　喜雨簡趙丞　古樂府用禮滅翁韻四
　　槿花　用王司理(垠)韻送别(二/首)
　　挽鍾孺人　挽阮宣義
　　獎菊(二絶)章升伯妻孺人挽詩
　　用禮滅翁韻　山中菰生米用子有韻
　　𥘉霜　九州山僧房
　　挽俞致政　挽銅里葉提點
　　徽州葉司理送冬笋　挽俞景梁
　　用韻荅厲輔卿(二首)用老人功臣浄土院韻
　　石斛
卷第七
　詩六
　　庚寅元日甲子晴　元夕
　　水仙蘭　燈歎
　　對門(兩絶)禽語
　　讀元公輔傳有感　示諸兒
　　　阮亨甫夀樂堂澹庵　秋懷(二首)
　　　記夢　山行紀事
　　　和何伯温見寄(二首)和子有感時
　　　歳杪用韻(二首)侍老人遊雙林
　　　和老人明朝中春(二首)春行次韻
　　　病齒　春思(三絶)
　　　偶成　三月晦東山
　　　續夢　作茶行
　　　送程於潜(兩首)新月
　　　百合花　雨中次韻(兩絶)
　　　送徐顯道尉無錫　二花
　　理菖蒲　閑居(二首)
　　雙林志廉得元暉筆法爲賦六言兩首
　　送阮深甫尉桂東(二首)侍老人宿超然館聞鐘
　　翠蛟亭(兩絶)贈石室朱修行(兩絶)
　　送趙處士遊方　何正言母安人挽詩
　　𥘉釀　贈前京東王制屬
　　翁媪行　哭都城火(辛卯)
　　還自谷川道中(兩絶)遊勝因寺
　　謹次老人至節韻　至節出謁回(二絶)
　　病目　椒菊枕
　　俞提舉挽詩(二首)奚知縣挽詩
　　臈中歩月(二絶)何正言挽詩
　　謹和老人惠山泉(二首)歳暮山中紀事(三首)
　　除夜　新年
　　謹和老人欲還故廬　謹和老人春行
　　又塔院　燈夕獨酌(二絶)
　　送游考功將漕夔門(七/絶)夢乞聦明於東坡
　　老人晚得女真真又曽孫女金華皆再周而
　　　殤葬塔院後今春焚化用前韻賦詩謹和
　　送澄維那訪舊湖山　葉主簿挽詩
　　謹和老人古硯韻　路逢徽州送牡丹入都
　　首夏一絶示徐錦囊　荅王仲鈞(兩首)
　　次子有下第韻　荅駱肖秦
　　𥘉夏即事　重午山蹊獨歩
卷第八
　詩七
　　觀物(二首)抹利
　　晚蓮　凉月(二絶)
　　挽阮倅　挽李丞
　　和子有催歸　謹和老人蓮桂(二絶)
　　移居西郭重樓　自和
　　小雪前三日侍老人行山共十四首
(長橋渡/宿妙勝閣/閬山妙嚴院次無垢韻二/出閬山)
(和老人鳯口遇雨/翔鳯山資福寺/宿資福小閣次韻二楊墳)
(何山書堂/玉湖書院懷二倪/道埸山/葉推官無盡景)
　　梅(兩絶)和樓前梅(兩絶)
　　送李致逺安逺簿(二首)夜坐
　　又用韻　洪崖圗行
　　歳晏(兩絶)謹和老人賦梅
　　和趙保之青田即事　臈月二十五夜
　　送程宗武遊岝㠋　謹和老人雪晴
　　元寂宫生祠行　婆餅焦
　　孫教授挽詩　笋蕨
　　浴罷氣體和　金不換歌
　　酬東風引　溪行
　　用呉祕書正月晦韻　寄禮滅翁
　　㯶櫚　碧桃曲
　　燭下次海棠　送李微之倅成都
　　次叔厚韻　二佳
　　遊僊洞次壁間韻　用韻荅趙主簿
　　謹和老人羅山　寄題辛氏塵外樓
　　𥘉夏　里人送芍藥用韻
　　寄髙子厚　憫農
　　和禮滅翁感錢氏舊事滅翁爲日者求詩
　　用鍾侍郎韻贈懶谷　暑夕
　　王章　暑坐
　　和老人夏日即事(二首)田家建除體
　　和趙青田燕坐　新秋藥名(兩首)
　　和老人看髙子厚修墓用子有述懷韻爲壽
　　俞成大送新芋　范待制(子長)挽詩(二首)
　　和俞成大八月梅花　謹和老人秋日遣懷
　　月下用鄭大參韻　東山即事
　　過増口道中　謹和老人九日
　　和老人賦牛尾貍(二首)用趙忠簡孫(璧)韻
　　和老人𥘉冬即事　和老人𥘉冬寓筆(十絶)
　　又和　還可庵謁墓遂入都
　　䑓中聽雪　呈司封呉舎人
　　謹和老人除日　清凉院僧房致齋
　　銓闈董試上已(二絶)除夜哭内
　　省闈試士　集英殿䇿士待宣
　　六月十六日宣鎻　恭和御製賜聞喜宴詩
　　謹和老人瘳字韻　謹和大人喜晴
　　奉御香祈天竺觀音於昭慶寺是日得霽
　　謹和老人賦退朝　後省試進奏院吏
　　十一月五日鎻學士院　直玉堂和李參政韻
　　老人生朝爲壽　孟享從駕(二絶)
　　太廟致齋
卷第九
　記
　　饒州州學新田記　重築采芹堤記
　　東圃記　楊州重修城壕記
　　利州通判㕔記　清約堂記
　　洞霄宫施田記　於潜丞㕔續題名記
　　奚疑堂記　著圗書所記
　　於潜登科續題名記　浮溪橋記
　　知心堂記　於潜縣㕔題名記
　　臨安眞相院修造記　竹洲記
　　此君軒記　善圃記
　東山婆娑巖壑記　餘杭重建縣治記
　　鎮江府學田記
卷第十
序
　楚泮榮登義約序　送何龔父序
　　於潜洪氏譜系圗序　豫章外集詩注序
　　桂巖雙蓮圗序　春秋說序
　　兩漢詔令序　送程叔運之湖南序
　　嬾窟詩藁序
題跋
　　龍州免運糧夫碑跋　易齋詩藁跋
　崔文昌書翰跋　俞拙庵偈語跋
　陶同年詩卷跋　彭忠毅謚勑跋
　　家朝南避僞回任檄跋　徽廟草書千文跋
　　髙廟千文跋　程剛愍死事跋
　題洪崖圗　題西岳降獵圗
　　題天台十八尊者像　范丞相謝表跋
　劉忠肅尚書右丞告跋忠肅冗費官制擬草跋
　　忠肅遺龔輔之手啓跋觀劉忠肅手簡
　　題劉忠肅和洗竹詩帖觀劉忠肅書金剛經
　書李立之十全堂詩後書天竺杲古鏡住持箴
卷第十一
　箴
　　緝熈箴(并序)好軒箴
　銘
　　可齋銘　三研銘
　　蠖室銘　端齋銘
　　阮逢時澹庵銘　龔時俌庸齋銘
　　鶴巖銘
　賛
　　老人壽容賛　崔先生壽容賛
　　白李韓柳賛　東山渡水布袋賛
　　蜀繡轉經觀音賛　昭君賛
　　莫愁賛　鍾冠之出山佛賛
　　題子馨弟寄容
　雜文
　　兩漢詔令緫論　八陣圗說
　　漢磚考　勸農文
　　大人里居上梁文
䟽
　　普信院重建佛殿䟽　朱陀寳福院鐘樓䟽
　　寂照寺佛殿䟽
卷第十二
奏狀
　　復官申省狀　禮部郎官辭免申省狀
　　辭免除監察御史申省狀
　　辭免殿中侍御史申省狀
　　第二次辭免狀　辭免中書舎人申省狀
　　第二次辭免狀
　　辭免兼同修國史實録院同修撰奏
　　乞祠奏　再乞𥙷外申省狀
　　辭免兼權吏部侍郎申省狀
　　病乞𥙷外奏　辭免兼直學士院奏
　　辭免兼侍講奏　經筵乞祠奏
　　辭免除吏部侍郎兼給事中奏
　　再辭免奏　辭免除給事中奏
　　再辭免奏　辭免兼侍讀奏
　　乞叢祠奏　辭免翰林學士知制誥奏
　　再辭免奏　第三次辭免申省狀
　　乞檢㑹八次奏申特卑閑廪奏
　　辭免除端明殿學士在京宫觀奏
　　再辭免奏
　　乞將慶典一官改賜父親銀緋申省狀
卷第十三
　表
　　龍州謝到任表　謝暦日表
　　瑞慶聖節賀表　功德䟽
　　謝授中書舎人告仍賜紫章服表
　　謝特理磨勘授朝請郎告表
　　謝授侍講告表
　　謝授給事中兼侍讀賜對衣金帶表
　　遺表
　簡劄
　　上廟堂劄子　與張司業(宓)劄子
　　賀游景仁工部書　荅游工部簡
　　荅葉子真書　荅黄濟叔簡
　　與李微之校理書　荅印松巖帖
　　荅楊平叔知丞簡　與俞提舉簡
　　荅何正父簡　荅沈簿餽歳簡
　　荅葉子真書　荅髙處州書
　　荅魏鶴山書　荅呉叔永寺丞書
　　又至節小簡　荅張簿惠白魚帖
　　荅程宗武書　通崔菊坡書
　　荅毛君玉簡　荅呉叔永司封書
　　又荅借書帖　荅葉子真書
　　荅眞福州書　荅張鹽官簡
　　荅趙南塘書　荅蘇上舎書
　　荅禮滅翁帖　回蔣祕書
　　荅淮東趙帥書　荅袁守書
　　與余京尹書　通余尚書書
　　荅趙淮東書　荅眞福帥書
　　荅趙楊州書　荅呉緫卿書
　　徐倅
卷第十四
　内制一
　　戒飭將帥撫恤士卒詔
　　四川安撫制置使趙彦呐獎諭詔
　　新除吏部尚書李􁅱辭免專一提領纂修
　　　髙宗皇帝正史不允詔
　　楊鳯孫辭免除安德軍承宣使依舊提舉佑
　　　神觀免奉朝請不允詔
　　崔與之辭免除廣東經略安撫使兼知廣州
　　　不允詔
　　從臣李􁅱等乞將所得俸給减半幇支不允
　　　詔
　　真德秀辭免資政殿學士在京宫觀兼侍讀
　　　不允詔
　　右丞相鄭清之再上奏劄待罪不允詔
　　知院喬行簡等再上奏劄待罪不允詔
　　喬行簡辭免除兼參知政事不允詔
　　喬行簡辭免權監修國史日暦不允詔
　　右丞相鄭清之乞解罷機政不允詔
　　右丞相鄭清之乞俾還故里不允詔
　　鄭清之辭免授特進左丞相兼樞宻使不允
　　　詔
　　喬行簡辭免特授金紫光禄大夫右丞相兼
　　　樞宻使不允詔
　　魏了翁辭免兼直學士院不允詔
　　喬行簡辭免提舉國史實録院提舉㑹要勑
　　　令經武要略不允詔
　　曽從龍辭免除知樞宻院事兼參政不允詔
　　鄭性之辭免除同知樞宻院事不允詔
　　陳卓辭免除簽書樞宻院事不允詔
　　魏了翁辭免兼侍讀不允詔
　　魏了翁辭免兼同修國史實録院同修撰不
　　　允詔
　　新除左丞相兼樞宻使鄭清之辭免特進不
　　　允詔
　　魏了翁辭免兼權吏部尚書不允詔
　　兵部侍郎淮東制置使趙葵乞罷黜不允詔
　　崔與之再辭免除參知政事不允詔
　　寶謨閣學士提舉江州太平興國宫余嶸乞
　　　俾致其事不允詔
　　權禮部尚書魏了翁乞賦祠廪不允詔
　　魏了翁辭免慶典轉一官不允詔
　　曽從龍辭免樞宻使督視江淮軍馬不允詔
　　魏了翁辭免除同簽書樞宻院事督視京湖
　　　軍馬不允詔
　　鄭性之辭免兼叅知政事不允詔
　　陳韡辭免刑部尚書㳂江制置大使不允詔
　　端明殿學士提舉萬壽觀兼侍讀李􁅱乞賜
　　　骸骨不允詔
　　史嵩之辭免除華文閣直學士知隆興府江
　　　西安撫使不允詔
　　鄭性之辭免同提舉編修勑令不允詔
　　李􁅱乞歸田里不允詔
　　魏了翁辭免兼同提舉編修經武要略不允
　　　詔
　　李鳴復辭免除權工部尚書不允詔
卷第十五
内制二
　　王遂辭免除户部侍郎不允詔
　　趙立夫辭免除户部侍郎不允詔
　　李性傳辭免除禮部侍郎不允詔
　　趙彦悈辭免除兵部侍郎不允詔
　　趙彦悈辭免陞兼同修國史實録院同修撰
　　　不允詔
　　特進左丞相鄭清之等奏乞賜罷黜不允詔
　　特進左丞相鄭清之等奏　天基聖節乞免
　　　肆筵不允詔
　　同知樞宻院事兼參知政事鄭性之乞賜黜
　　　罰不允詔
　　李鳴復辭免玉牒兼侍讀不允詔
　　王遂辭免同修國史實録院同修撰不允詔
　　趙彦悈辭免侍講不允詔
　　左丞相鄭清之右丞相喬行簡再上表乞賜
　　　罷免不允詔
　　李􁅱辭免除資政殿學士知眉州不允詔
　　李􁅱再上表辭免不允詔
　　淮東安撫制置使趙葵乞賜罷歸不允詔
　　戸部侍郎趙立夫乞卑叢祠不允詔
　　李鳴復辭免除權刑部尚書不允詔
　　鍾震辭免除寳章閣直學士知静江府廣西
　　　經略安撫不允詔
　　四川安撫制置使趙彦呐乞汰斥不允詔
　　㳂江制置使兼江南東路安撫使知建康軍
　　　府事陳韡乞卑祠廩不允詔
　　魏了翁辭免除簽書樞宻院事疾速赴行在
　　　奏事不允詔
　　謝奕昌辭免特授保寧軍節度使提舉萬夀
　　　觀不允詔
　　謝奕禮辭免特授保康軍節度使提舉萬壽
　　　觀不允詔
　　魏了翁再辭免恩命不允詔
　　皇叔祖少傅保寧軍節度使充萬壽觀使嗣
　　　秀王師彌生日詔
　　同知樞宻院事鄭性之生日詔
　　永寧郡王楊石生日詔
　　鄭清之再辭免授特進左丞相兼樞宻使不
　　　允批荅
　　喬行簡再辭免特授金紫光禄大夫右丞相
　　　兼樞宻使不允批荅
　　喬行簡再上表辭免恩命不允斷章批荅
　　鄭清之再上表辭免恩命不允斷章批荅
　　曽從龍上表再辭免除知樞宻院事兼叅知
　　　政事不允斷章批荅
　　鄭性之上表再辭免除同知樞宻院事不允
　　　斷章批荅
　　陳卓再上表辭免簽書樞宻院事不允斷章
　　　批荅
　　曽從龍再辭免樞宻使不允批荅
　　魏了翁再辭免簽樞督視京湖軍馬不允斷
　　　章批荅
　　曽從龍第二次辭免樞宻使都督江淮軍馬
　　　不允斷章批荅
　　文武百寮宰臣鄭清之等奏請　皇帝天基
　　　聖節御紫宸殿上壽不允批荅
　　文武百寮宰臣鄭清之等再上表奏請
　　　皇帝天基聖節御紫宸殿上夀不允批荅
　　謝奕昌再辭免特授保寧軍節度使提舉萬
　　　壽觀不允斷章批荅
　　謝奕禮再辭免特授保康軍節度使提舉萬
　　　壽觀不允斷章批荅
　　左丞相鄭清之丐閑不允襃語
卷第十六
内制三
　　鄭清之可特授特進拜左丞相兼樞宻使加
　　　食邑食實封制
　　喬行簡特授金紫光禄大夫右丞相兼樞宻
　　　使加食邑食實封制
　　曽從龍可除樞宻使督視江淮軍馬加食邑
　　　食實封制
　　賜都督樞使曽從龍告口宣
　　賜樞使曽從龍批荅口宣
　　左丞相鄭清之口宣
　　右丞相喬行簡口宣
　　左丞相鄭清之批荅口宣
　　右丞相喬行簡批荅口宣
　　右丞相喬行簡批荅口宣
　　左丞相鄭清之批荅口宣
　　知院曽從龍同知鄭性之僉書陳卓批荅口
　　　宣
　　樞宻使曽從龍批荅口宣
　　節度使謝奕昌批荅口宣
　　節度使謝奕禮批荅口宣
　　賜京湖制置大使趙范淮東制置使趙葵等
　　　及鎮江都統制王虎等銀合夏藥勑書
　　賜京湖制置大使趙范等及建康都統制王
　　　鑑等銀合臘藥勑書
　　賜簽樞督視江淮軍馬魏了翁銀合臘藥勑
　　　書
　　賜㳂海制置副使兼知慶元府王定銀合臘
　　　藥勑書
　　文舉殿試䇿
　　武舉殿試䇿
　　召試館職䇿
　　萬壽觀開啓甲子本命道埸青詞
　　朱表
　　太一宮祈晴醮青詞
　　永祐陵下宮顯恭皇后殿神帳後壁山墻坍
　　　損修整畢告遷神御還殿表文
　　孟冬朝獻祝香文
　　昭德崇勲閣安奉太師趙汝愚貌像祝文
　　祭告功臣二十三人祝文
　　甲子本命青詞
　　滿散朱表
　　立春祭太一祝文
　　太一宮交年醮青詞
　　天基聖節青詞
　　朱表
　　孟春朝獻祝香文
　　攅宮𥙷種祝文
　　孟夏朝獻祝香文
　　雨師雷師風師祝文
　　昭慈聖憲皇后永思陵憲節皇后憲聖慈烈
　　　皇后下宫修葺奏遷神御表文
　　孟秋朝獻祝香文
　　天基聖節錫宴致語
　　勾合曲
　端平二年端午貼子詞
　　皇帝閤五言三首　七言三首
　貴妃閤五言二首　七言三首
　端平三年春帖子詞
　皇帝閤五言三首　七言三首
　皇后閤五言二首　七言三首
　　貴妃閤五言二首　七言三首
端午帖子詞
　　皇后閤五言二首　七言三首
平齋文集目録上
平齋文集目録卷下
卷第十七
　外制一
　　國子司業張虙除祭酒仍兼侍講制
　　樞宻檢詳袁肅除右司郎中兼權樞宻副都
　　　承旨制
　　袁肅除太府少卿兼知臨安府制
　　李鳴復除大理卿制
　　趙彦悈除大理少卿制
　　國子博士李大同除祕書丞仍兼崇政殿說
　　　書制
　　著作佐郎蔣重珍除著作郎仍兼崇政殿說
　　　書制
　　校書郎黄朴除著作佐郎仍兼崇政殿說書
　　　制
　　太常愽士徐清叟太學博士葉味道並除祕
　　　書郎仍兼崇政殿說書制
　　彭方除著作佐郎兼權侍左郎官制
　　張洽除著作佐郎制
　　敷文閣學士通奉大夫程珌該　慶典轉正
　　　議大夫制
　　著作郎權司封郎官吳泳除軍噐少監兼直
　　　舎人院制
　　禮部郎官兼學士院權直趙汝談除祕書少
　　　監兼權直學士院制
　　何炳除司農卿制
　　金淵李榘並除太學博士制
　　葉應輔除國子博士仍兼景獻太子府教授
　　　制
　　奉議郎袁立儒餫賞轉一官制
　　全子材除淮西安撫副使兼知廬州兼計度
　　　轉運副使制
　　楊邁特贈龍圗閣學士制
　　黄壯猷何處信課最各轉一官制
　　右正言王遂除殿中侍御史制
　　吏部郎中兼右司李宗勉除監察御史制
　　大理卿李鳴復除侍御史制
　　祕書丞兼崇政殿說書李大同除右正言兼
　　　侍講制
　　吕殊除太學録制
　　蔡範除户部郎中淮西緫領制
　　歸順人李義承節郎張瑀李德魏珏保義郎
　　　制
　　歸順人同鼎武翼郎王聞顯武翼大夫呼延
　　　實來伯友修武郎制
　　廣州觀察推官魏國梁殁于王事贈通直郎
　　　制
　　淮西路鈐范用吉授髙州刺史節制京西北
　　　路軍馬制
　　江陵府副都統孟珙特轉武經郎制
　　西和州守陳寅妻安人杜氏男基墍墾死節
　　　贈官制
　　西和州守陳寅族人立照璽館客李良臣死
　　　節贈官制
　　權兵部侍郎陳公益磨勘轉中大夫制
　　徐僑除太常少卿制
　　楊一夔父秉遷　明堂恩封承務郎制
　　韓昱特轉武功郎制
　　辛克承除太府卿制
　　資政殿大學士曽從龍　明堂加恩制
　　資政殿學士葛洪　明堂加恩制
　　左諌議大夫鄭性之　明堂加恩制
　　吏部尚書崔與之　明堂進封南海郡開國
　　　公加恩制
　　余嶸除華文閣學士㳂海制置使知慶元府
　　　制
　　直祕閣新成都府路提刑趙彦覃除都大坑
　　　冶制
　　太后山陵復土錢忠表趙若浚轉一官制
　　李安國特轉武節郎制
　　游九功除司農少卿制
　　林禧子封父承務郎制
　　林禧子封母孺人制
　　歸順人孫政等一十八人並𥙷承信郎制
　　歸順人王元純𥙷迪功郎制
　　史復祖除刑部郎中制
　　李直柄除大理少卿制
　　趙范除兩淮制置大使節制廵邊軍馬兼㳂
　　　江制置副使制
　　趙嶷除大理寺丞陶木司農寺丞趙崇嵒太
　　　府寺丞姚珤國子監丞賈似道軍噐監丞
　　　制
　　林申除宗正寺簿趙鎬夫司農寺簿趙汝譢
　　　太府寺簿余元廙國子監簿制
　　趙汝􁤑除司農寺丞杜範軍噐監丞李以制
　　　大理寺簿章勱將作監簿制
　　劉子澄除軍噐監簿兼淮西安撫司參議官
　　　制
　　張翀除祕書丞制
　　尤焴除樞宻院編修官兼檢詳制
　　劉炳除諸王宫大小學教授制
　　謝奕禮除大宗正丞兼權兵部郎官制
　　賈似道特轉奉議郎制
　　謝采伯除軍噐監制
　　魏峻除太社令楊璪耤田令制
　　知瀘州魏了翁　明堂恩進封加食邑制
卷第十八
外制二
　　蔡仲龍除太常愽士制
　　太社令季晞顔除大理司直制
　　敷文閣學士李􁅱　明堂恩加食邑實封制
　　戸部侍郎京湖制置使史嵩之　明堂恩進
　　　封加食邑制
　　徽猷閣學士新知太平州鄒應龍　明堂加
　　　恩制
　　華文閣學士知慶元府余嶸　明堂恩進封
　　　加食邑制
　　楊汝明聶子述　明堂進封加食邑制
　　吏部尚書崔與之除端明殿學士提舉西京
　　　崇福宫制
　　陳韡除權工部侍郎兼江西安撫使知隆興
　　　府制
　　鄭伯謙差知常德府提舉常德澧辰沅靖州
　　　兵馬制
　　復中大夫直龍圗閣致仕季衍特贈通議大
　　　夫制
　　趙彦紓除直祕閣宫觀制
　　王儀特轉朝奉郎致仕制
　　李燔特轉朝奉大夫直華文閣致仕制
　　歸順人僞防禦使樊辛特𥙷武翼大夫忠州
　　　刺史淮西兵馬副都監制
　　李大謙特轉朝議大夫依前直寳章閣致仕
　　　制
　　寳謨閣待制致仕毛憲　明堂加恩制
　　許應龍除禮部郎中制
　　傅壅除都官郎中制
　　淮西強勇軍統制吕深轉武經郎制
　　趙汝遇除度支郎中制
　　安恭行除大理寺簿制
　　陳隆之除直寶章閣權知沔州兼利州路提
　　　刑兼提舉制
　　王翔除利路轉運判官制
　　宫觀葉莫除權發遣贛州提舉南安南雄汀
　　　州兵甲制
　　陳良驥轉承議郎制
　　王丙特改承務郎制
　　叅知政事兼同知樞宻院事喬行簡除知樞
　　　宻院事加食邑實封制
　　資政殿大學士新知建康府曽從龍除叅知
　　　政事加食邑實封制
　　左諌議大夫鄭性之除端明殿學士簽書樞
　　　宻院事加食邑實封制
　　何處乆除直寶謨閣知鎮江府制
　　何琮除直徽猷閣福建路轉運副使制
　　董洪父自脩王公瑾父囦方岳父欽祖趙子
　　　森父復先陳子椿父千期朱日炎父師友
　　　孫鏞父玠以　明堂恩封官制
　　太中大夫曹叔逺特轉通奉大夫依前煥章
　　　閣待制致仕制
　　正議大夫程珌磨勘轉正奉大夫制
　　閭丘梓林炎趙崇媺趙崇森除大理評事制
　　虞衡除大理寺正制
　　史彌忞除將作監丞制
　　趙與懽起復直寶謨閣淮西提刑制
　　大理寺丞桂萬榮除考功貟外郎制
　　權兵部尚書趙至道除寶謨閣直學士知鎮
　　　江府制
　　曽天麟除將作少監制
　　王瀹轉承議郎制
　　歸順人沙兀惹特𥙷修武郎添差蔡州兵鈐
　　　兼權蔡州事制
　　房應發轉文林郎制
　　劉顯以父評戰殁𥙷承信郎制
　　石天瑞白華𥙷秉義郎制
　　李駿起復直龍圗閣四川都大茶馬制
　　鄭寅除尚左郎官制
　　王　轉朝請郎制
　　趙與芮除大理少卿制
　　鄧雲轉武節郎制
　　王旻
　　直寶謨閣宫觀劉宰除太常寺丞制
　　桂萬榮除尚右郎官制
　　前右正言何萬齡特轉朝奉大夫直寶謨閣
　　　致仕制
　　兩淮制置使兼㳂江制置副使趙范除江淮
　　　制置大使制
　　留元英除集英殿修撰知江州制
　　葉奭除國子愽士應㒡除太學博士兼莊文
　　　府教授汪之道除國子録制
　　蔣重珍除起居舍人兼崇政殿說書制
　　黄壯猷除金部郎官制
　　趙鎬夫除司農寺丞兼提領安邊所制
　　陳振孫除諸王宫大小學教授制
　　方大琮除司農寺簿樓杓除軍噐監簿制
　　知南安軍彭鉉職事修舉轉一官制
　　施􁐢差知融州制
　　曹叔逺贈光禄大夫制
　　季衍直寶文閣致仕制
卷第十九
　外制三
　　林清之除直寶章閣都大坑冶制
　　黄垺權知建寧府制
　　戸部侍郎京湖制置使史嵩之除權兵部尚
　　　書制
　　趙與芮除寶文閣待制提舉佑神觀仍奉朝
　　　請制
　　辛克承除直顯謨閣主管紹興府千秋鴻禧
　　　觀制
　　張洽除直祕閣主管建康府崇禧觀制
　　張嗣古除祕閣修撰樞宻副都承旨制
　　謝奕禮除將作少監制
　　陳韔除大宗正丞制
　　張嗣古除右文殿修撰權知建康府江東安
　　　撫制
　　張元簡除太府寺丞制
　　曽天麟除浙東提舉常平茶鹽公事制
　　僉書樞宻院事鄭性之贈三代
　　故曽祖可大贈太子少保制
　　　故曽祖妣陳氏贈咸寧郡夫人制
　　　故祖獎贈太子少傅制
　　　故祖妣陳氏贈齊安郡夫人制
　　　故父汝永贈太子少師制
　　　故母碩人黄氏贈冝春郡夫人制
　　　故妻碩人潘氏贈清河郡夫人制
　　楊恢除知襄陽府京西安撫副使時暫兼京
　　　湖制置司公事制
　　尤爚除直祕閣權知江陵府兼主管湖北路
　　　安撫司公事制
　　知吉州劉煒叔職事修舉特轉奉直大夫制
　　范炎特轉承議郎與宫觀制
　　葉武子特落致仕除直祕閣主管華州雲臺
　　　觀制
　　劉福轉武德大夫制
　　髙之問除直祕閣主管亳州明道宫制
　　知樞宻院事喬行簡贈三代
　　　故曽祖勝之太保贈太傅制
　　　故曽祖母孫氏婺國夫人贈越國夫人制
　　　故祖尭太傅贈太師制
　　　故祖母杜氏慶國夫人贈益國夫人制
　　　故繼祖母蔣氏華國夫人贈呉國夫人制
　　　故父森太師追封寧國公制
　　　故母俞氏福國夫人贈魯國夫人制
　　　故妻吕氏安定郡夫人贈東陽郡夫人制
　　　故繼妻樓氏譙郡夫人贈呉國郡夫人制
　　趙應愚轉保義郎制
　　王珪轉武顯大夫制
　　繆夢逹轉武德郎制
　　林演權知德安府制
　　李煒知崇慶府制
　　吏部侍郎鍾震除寶文閣待制知太平州制
　　謝奕禮除大理少卿制
　　呉昌裔除軍噐監簿制
　　太社令魏峻上殿特改宣教郎制
　　王極權發遣順慶府制
　　權刑部侍郎周端朝磨勘轉中大夫制
　　曽庶贈通直郎制
　　姚珤除祕書丞制
　　呉昌裔除將作監簿制
　　彭方除將作少監兼景獻太子府教授制
　　江西安撫使陳韡除工部侍郎制
　　馮邦佐除直祕閣主管潼川路安撫司公事
　　　知瀘州制
　　黎伯登除直寶章閣潼川府路提刑兼提舉
　　　制
　　項寅孫除直祕閣權成都府路轉運判官制
　　童頥除直祕閣權發遣夔州兼主管本路安
　　　撫司公事制
　　游九功除祕閣修撰知慶元府兼㳂海制置
　　　制
　　張元簡除湖北路轉運判官兼知鄂州制
　　何元壽除太府寺丞緫領湖廣軍馬錢糧制
　　林半千除江東提刑制
　　丘岳除淮東路轉運判官兼知眞州制
卷第二十
　外制四
　　貴妃賈氏贈三代
　　　故曽祖嗣業太子少保贈太子太保制
　　　故曽祖母於氏贈文安郡夫人制
　　　故繼曽祖母於氏贈通義郡夫人制
　　　故祖偉太子少傅贈太子太傅制
　　　故祖母於氏贈蘄春郡夫人制
　　　故繼祖母陸氏贈和政郡夫人制
　　　故父渉太子少師贈太子太師制
　　　故母史氏贈太寧郡夫人制
　　桂如琥除川秦都大茶馬制
　　髙稼知沔州兼利州路提刑制
　　陳隆之除直華文閣知興元府兼安撫制
　　陳公益除集英殿修撰知漳州制
　　王與權除國子司業制
　　尤焴除樞宻院檢詳兼右司制
　　趙汝譢除樞宻院編修官兼權兵部郎官制
　　朱揚祖除樞宻院編修官兼權刑部郎官制
　　羅愚除淮西提舉兼知無爲軍制
　　黄朴除著作郎兼權考功郎官徐清叟著作
　　　佐郎兼權司封郎官葉味道著作佐郎兼
　　　權屯田郎官並仍兼崇政殿說書制
　　杜㓜節除祕書郎兼莊文府教授制
　　趙與懃除太府寺丞余元廙國子監丞章勱
　　　太府寺簿髙奎國子監簿制
　　宣繒除資政大學士光禄大夫提舉洞霄宫
　　　制
　　劉用行除太常寺簿制
　　林申差權發遣安吉州制
　　謝奕禮除右文殿修撰主管佑神觀仍奉朝
　　　請制
　　林應龍轉承直郎制
　　戸部侍郎淮東緫領岳珂磨勘轉中大夫制
　　慈聖太后山陵復土提舉官呉惟德轉翊衛
　　　大夫制
　　叅知政事曽從龍贈三代
　　　故曽祖詳太傅贈太師制
　　　故祖憕太師衛國公贈魏國公制
　　才人賈氏故伯冲贈迪功郎制
　　才人賈氏故兄承奉郎貫道贈承事郎制
　　故母弟迪功郎史商卿贈修職郎制
　　趙以夫除江西路提舉常平茶鹽制
　　趙汝談除宗正少卿依舊兼權直學士院制
　　袁甫除祕書少監制
　　張嗣古右文殿修撰知平江府制
　　趙立夫除祕閣修撰樞宻副都承旨制
　　朱鑑除大理寺簿林瓖軍噐監簿制
　　張元簡除直寶文閣知鄂州兼㳂江制置副
　　　使制
　　眞德秀除翰林學士知制誥兼侍讀制
　　曽頴秀除浙西提刑制
　　傅壅差知嚴州制
　　鄒應龍父徽贈宣奉大夫制
　　葉宰直華文閣知泉州制
　　陳舜臣湖北提刑林演湖北提舉制
　　桂萬榮直寶章閣知常德府彭方直祕閣知
　　　袁州制
　　留元剛轉中大夫直寶文閣致仕制
　　李􁅱除權禮部尚書兼侍讀制
　　陳卓除吏部尚書兼給事中兼侍讀制
　　崔福轉兩官制
　　故通直郎游九言特贈直龍圗閣制
　　葉奭除宗學博士金淵國子博士戚士遜太
　　　學博士袁商武學博士兼魏惠獻王府教
　　　授制
　　劉克莊除宗正寺簿制
　　戴杰宗學諭何處恬太學正馮去疾太學録
　　　王萬國子録制
　　顔頥仲司農寺丞魏峻軍噐監簿制
　　韓濤除太社令制
　　史冝之直龍圗閣致仕制
　　王陞轉承節郎制
　　同鼎武節郎來伯友武翼郎王聞顯武節大
　　　夫呼延賞武翼郎制
　　張震雷張萬取並𥙷承信郎制
　　史彌鞏轉朝散郎髙不儔轉奉議郎制
　　髙平郡夫人毛氏進封和國夫人制
　　楊恢除直徽猷閣權知襄陽府京西安撫副
　　　使制
　　彭鉉廣東提刑石孝淳廣東運判制
　　陳畏浙東提刑制
卷第二十一
　外制五
　　陶木除大宗正丞制
　　權兵部尚書史嵩之除寶章閣直學士宮觀
　　　制
　　林楷特轉朝議大夫直敷文閣致仕制
　　趙范除龍圗閣學士京湖制置大使兼知襄
　　　陽府制
　　史洽轉奉直大夫制
　　孟點鄧泳各轉一官制
　　樓昉贈直龍圗閣制
　　李道傳贈直龍圗閣制
　　胡夢昱贈朝奉郎制
　　徐瑄贈集英殿修撰制
　　陳宓贈直龍圗閣制
　　張柙中奉大夫致仕制
　　楊必復贈朝請大夫制
　　尤元龍贈通直郎制
　　趙與貌贈奉議郎制
　　宋昭逺贈通直郎制
　　呉淵轉朝奉大夫制
　　趙必灋轉承議郎制
　　王子申落致仕除刑部郎中制
　　趙希昔除工部郎官制
　　辛稏潼川府路提刑趙希濬夔州路提刑張
　　　起艮成都府路提刑制
　　汪之強特贈朝奉郎與一子恩澤制
　　楊伯雨除夔州路轉運判官制
　　王翔除直祕閣利州路轉運判官兼知利州
　　　制
　　黎伯登除直華文閣知潼川府制
　　汪之道除諸王宫大小學教授制
　　趙薿除司農寺丞制
　　趙崇濤直祕閣知遂寧府制
　　李鋂差知嘉定府制
　　李艮孫知隆慶府李仲熊知紹慶府制
　　劉竑之改知重慶府制
　　李景翺和糴賞轉朝議大夫致仕制
　　陳一薦屯田和糴賞轉承議郎制
　　歸順周岊𥙷武功郎遥郡刺史淮東兵馬鈐
　　　轄制
　　李敏𥙷修武郎制
　　蒲南強落致仕差知茂州制
　　楊恢除直寳文閣淮西制置副使兼知黄州
　　　制
　　工部侍郎知建康府陳鞾　明堂加恩制
　　虞孝先特轉一官授朝奉大夫制
　　陳亞卿知德慶府制
　　牛大年除直敷文閣主管建康府崇禧觀制
　　曽治鳯除直徽猷閣知建寧府制
　　沈安義辟差知冝州制
　　鄧雲特轉武略大夫制
　　留子邁救荒推賞轉朝奉大夫依舊潭州通
　　　判制
　　王爚轉朝奉郎致仕制
　　章謙亨除京西路提舉常平茶鹽公事制
　　桑青轉武功大夫制
　　趙彦覃除直寶謨閣權知廣州兼廣東路經
　　　略安撫制
　　翰林學士眞德秀磨勘轉中大夫制
　　項容孫改差知順慶府制
　　李以制除大理寺丞趙師楷太府寺丞衛洙
　　　大理寺簿魏峻太府寺簿制
　　朝謁八陵朱復之除軍噐監簿制
　　曹友聞特轉承事郎權知天水軍事制
　　呉馹特轉武經郎制
　　城固縣尉趙僎特轉儒林郎制
　　武功大夫湯孝信轉右武大夫制
　　桂如琥除户部貟外郎制
　　呉昌裔除太常寺簿鄭逢辰將作監簿制
　　陳塏授中奉大夫直敷文閣宫觀制
　　中奉大夫趙善璙轉一官回授本生父不卞
　　　贈承事郎制
　　中奉大夫趙善璙轉一官回授故本生母梅
　　　氏贈孺人制
　　中大夫叅知政事陳貴誼特授正議大夫守
　　　叅知政事致仕制
　　陳章特授中大夫致仕制
　　僞觀察副使顔仲明等一十四人並𥙷承信
　　　郎僞朝列大夫郝士特等四人並𥙷承節
　　　郎僞光禄大夫張俊特𥙷忠翊郎制
　　陳貴誼特贈少保資政殿大學士制
　　黄壯猷除直祕閣權知紹興府兼浙東安撫
　　　制
　　彭協贈承事郎制
　　歸順人王青等十一人並𥙷保義郎制
卷第二十二
　外制六
　　國用安除順昌軍承宣使右武衛將軍制
　　李琦武義大夫吉州刺史制
　　李琦除福州觀察使蕭均除和州防禦使黄
　　　國弼轉武功大夫除蘄州防禦使李璨轉
　　　武經大夫除和州防禦使制
　　歸順人李伯淵武翼大夫和州防禦使制
　　歸順人李璨補武功郎制
　　陳一薦除軍噐監簿兼淮西制置司叅議官
　　　制
　　劉用行知安慶府制
　　趙彦悈除太府卿制
　　崔福轉四官授武功大夫制
　　楊孝錫贈通直郎予一子恩澤制
　　龐謙轉武翼郎制
　　陳畏除大理少卿制
　　白身人任震亨襲父官𥙷修武郎充珍州綏
　　　陽縣㳂邊都同廵檢制
　　崔端純除倉部郎官制
　　朱實之差知肇慶府制
　　權刑部侍郎周端朝特轉通議大夫守刑部
　　　侍郎致仕制
　　李伯度除直祕閣京西轉運判官兼提舉提
　　　刑制
　　顔耆仲直祕閣淮東路提舉常平茶鹽兼提
　　　刑制
　　楊椿贈武經郎制
　　李安國轉武功郎依舊知金州兼管内安撫
　　　制
　　周宗傑轉四官授武功郎制
　　宫人丘氏封信安郡夫人制
　　陳隆之除屯田郎官兼知興元府兼利州路
　　　安撫制
　　盧進李聚朱廣等十六人歸順𥙷承節郎制
　　李虎趙邦永轉右武大夫王政轉左武大夫
　　　制
　　周衧轉從事郎制
　　王瓉轉朝奉郎制
　　林瓖除直祕閣與宫觀制
　　殿前司統領劉喜轉武顯大夫制
　　董昇葛仙白身𥙷忠翊郎制
　　游佀除軍噐監制
　　知嘉興府趙與􁤏政績轉朝議大夫制
　　李昴英除大理司直兼廣東經略司機冝文
　　　字制
　　李華依舊直華文閣廣東路轉運判官制
　　趙汝憚轉中奉大夫致仕制
　　趙希逾轉兩官授朝奉郎制
　　呉泳除祕書少監兼權中書舎人制
　　安癸仲除太府少卿依舊緫領四川軍馬錢
　　　粮制
　　陳康􁦄除司農寺簿兼知泰州制
　　歸順人王丗昌𥙷武翼大夫差知宿州制
　　歸順人張子良𥙷武翼郎京東路兵馬鈐轄
　　　制
　　歸順僞進士出身齊希古𥙷承直郎制
　　歸順人西珪𥙷承信郎制
　　歸順人于仙郭珍劉用游淑並𥙷承信郎制
　　僞朝列大夫張德直改𥙷文林郎僞朝列大
　　　夫李國賢改𥙷從事郎制
　　張叔寅贈宣教郎予一子恩澤制
　　趙善璙除刑部郎中制
　　黄朴差知安吉州制
　　叅知政事眞德秀除資政殿學士提舉萬壽
　　　觀兼侍讀制
　　吕延年除大理寺丞制
　　劉煇叔除太府寺丞制
　　何琮依舊直徽猷閣知福州兼福建路安撫
　　　制
　　曽頴茂除直祕閣依舊福建路提刑制
　　趙彦候湖南路轉運判官姚子材湖南路提
　　　點刑獄黄静夫湖南路提舉常平茶鹽制
　　陳塏除直敷文閣知安慶府制
　　厲模直祕閣知常德府制
　　葛逢除著作郎劉炳除司農寺丞制
　　陳韡除工部侍郎㳂江制置使兼江東安撫
　　　使知建康府制
　　王與權知寧國府制
　　韓祥轉儒林郎制
　　鍾璵轉修職郎制
　　崔興等八人並𥙷承節郎制
　　劉謙王鎔轉兩官並授保義郎制
　　王福轉武翼郎陞差淮西路鈐兼強勇軍都
　　　統制
　　戴翼轉奉議郎制
　　何元壽除户部郎官依舊緫領湖廣軍馬錢
　　　糧制
　　王伯大除江南路提舉常平茶鹽兼知池州
　　　制
　　李江轉四官授武功大夫依舊淮東路兵馬
　　　鈐轄制
　　趙汝捍和糴賞轉朝奉大夫制
　　趙希㥁轉承事郎制
　　陶木除祕書丞兼右司郎官制
　　趙與􁤏除大宗正丞兼權樞宻院檢詳制
　　趙與虤轉一官授儒林郎制
　　陳應星輸粟𥙷迪功郎制
　　衛洙除大理寺丞方大琮太府寺丞制
　　劉煇叔除大理寺丞制
　　知髙郵軍馬光祖政績轉朝奉郎制
　　何文美轉武德郎依舊淮安州副都統制
　　何處乆除太府卿制
　　史嶲之除直寶謨閣致仕制
　　游九功除司農卿依舊知慶元府㳂海制置
　　　使制
　　莫異德白身襲父官授銀青光禄大夫制
　　陳韡磨勘轉朝議大夫制
卷第二十三
　外制七
　　呉淵除右文殿修撰知鎮江府制
　　蔣重珍除集英殿修撰知安吉州制
　　姚珤除直祕閣權知建寧府制
　　何炳除集英殿修撰知江州制
　　徐雄除國子録制
　　陳大樸平黎蠻賞轉儒林郎制
　　張綽平蠻督餫賞轉儒林郎制
　　趙善瀚知岳州制
　　黄朴改差知泉州制
　　塗顯行知崇慶府制
　　厲模楮綱賞轉朝請大夫制
　　權工部侍郎徐僑除集英殿修撰提舉佑神
　　　觀兼侍讀制
　　黄堮知肇慶府制
　　丁曄除直寶謨閣淮東路轉運判官制
　　魏了翁除權禮部尚書兼直學士院兼侍讀
　　　制
　　叅知政事曽從龍除知樞宻院事加食邑實
　　　封仍兼叅知政事制
　　簽書樞宻院事鄭性之除同知樞宻院事加
　　　食邑四百户制
　　同簽書樞宻院事陳卓除簽書樞宻院事加
　　　食邑四百户制
　　余玠起復宣教郎襄陽府通判兼京西制司
　　　機冝文字制
　　李勉平蠻賞轉朝奉郎制
　　徐清叟除將作監依舊兼司封郎官制
　　蔣峴除軍噐少監仍兼權侍左郎官制
　　丘岳除兵部郎官趙與􁤏除都官郎中兼樞
　　　宻院檢詳文字制
　　趙汝譢除宗正寺丞仍兼右司制
　　汪之道除太常寺丞制
　　劉克莊除樞宻院編修官兼權侍右郎官制
　　陳一薦護獻俘有勞轉朝奉郎制
　　顔信之獻俘有勞轉保義郎制
　　蔡仲龍除大宗正丞兼權屯田郎官袁商太
　　常博士並兼沂靖王府教授制
　　安恭行除大理寺正制
　　魏峻除宗正寺簿楊璪太府寺簿趙與爽耤
　　　田令制
　　馮去疾除武學博士制
　　劉宰除將作少監制
　　尤爚除知江陵府兼京湖路安撫劉煇叔政
　　　績轉一官依舊知建昌軍制
　　葛洪除資政殿大學士提舉洞霄宫制
　　何處乆太府卿兼知嘉興府制
　　度正轉朝議大夫守禮部侍郎致仕制
　　禮部侍郎致仕度正贈通議大夫制
　　趙綝除大理寺丞諸葛十朋除大理司直制
　　李榘除諸王宫大小學教授制
　　何處恬除太學博士制
　　林宋偉除太學正林伯順除武學諭鄭斗祥
　　　太學録制
　　顔頥仲除户部郎官兼知臨安府制
　　趙與􁤏除直寶章閣兩浙路轉運判官制
　　端明殿學士廣東經略知廣州崔與之除叅
　　　知政事加食邑四百户制
　　凌嵩除大理評事制
　　呉潜除太常少卿制
　　馮田改差知金州兼管内安撫制
　　眞德秀轉太中大夫守資政殿學士致仕制
　　眞德秀贈銀青光禄大夫制
　　同簽書樞宻院事陳卓贈三代
　　　故曽祖嘉謨朝奉郎贈太子少保特贈太
　　　　子太保制
　　　故曽祖母黄氏上饒郡夫人特贈文安郡
　　　　夫人制
　　　故祖膏朝奉大夫太府少卿贈太子太傅
　　　特贈少傅制
　　　故祖母蔡氏魏郡夫人特贈安國夫人制
　　　故祖母汪氏魯郡夫人特贈崇國夫人制
　　　故父居仁華文閣學士正奉大夫贈太師
　　　特追封申國公制
　　　故嫡母王氏鎮國夫人特贈燕國夫人制
　　　故所生母俞氏新安郡夫人特贈和政郡
　　　　夫人制
　　　故妻林氏信安郡夫人特贈大寧郡夫人
　　　　制
　　家抑除將作監丞制
　　趙垙夫除太社令制
　　史彌鞏王㝢榷務羡賞各轉一官制
　　史全之監軍平蔡州轉兩官制
　　孫林張旺告發軍姦並𥙷承信郎制
　　陳文孫知髙州制
　　淮東路兵馬領轄耶律均復山陽有功轉三
　　　官授武德大夫兼知淮安州鹽城縣制
卷第二十四
啓一
　　謁莊提舉啓　謝葉提刑薦啓
　　謝費提刑薦啓　謝鞏都大薦啓
　　回鄱陽章宰啓　通交代林教授啓
　　生日回學職啓　謝黄留守科目啓
　　宗教謝廟堂啓　謝莊中書舉自代啓
　　謝廟堂啓　謝廟堂差幹官啓
　　通崔安撫啓　謝崔安撫舉改官啓
　　謝丘安撫舉改官啓　賀侍御啓
　　謝李坡舉自代啓　謝李制使舉改官啓
　　謝權帥洪提刑薦啓　謝賈制置特薦啓
卷第二十五
　啓二
　　通李參政啓　上劉閣學啓
　　上安宣撫啓　添倅到任謝廟堂啓
　　通成都倅啓　回節推䄂啓
　　回僉判䄂啓　龍州到任謝廟堂啓
　　謝制置崔閣學啓　回生日啓
　　迓鄭制置啓　𬒳㫖奏事謝廟堂啓
　　賀廟堂定䇿啓劄　祕書郎謝廟堂啓
　　回胡判院啓　臨安諸友招講東山啓
　　再荅招講啓劄　生日回啓
　　生日回程宰啓　生日回啓
　　生日回啓　生日回呉寺簿啓
　　復官謝廟堂啓
卷第二十六
啓三
　　賀鄭丞相啓　禮部郎官謝廟堂啓
　　回薛觀文啓　回程内翰啓
　　中書舎人謝丞相啓　回趙制使啓
　　回楊侍郎啓　回趙婺州劄子
　　回趙制置劄子　除禮部謝丞相劄子
　　荅呉緫卿劄子　荅葉子真劄子
卷第二十七
　易講義上
　　豫卦　隨卦
　　蠱卦
卷第二十八
　易講義下
　　臨卦　觀卦
　　噬嗑卦
卷第二十九
　故事
　　共二十一篇
卷第三十
　䇿問
　　江東漕司不礙格　礙格
　　饒州堂試十八道　武舉公試
　　省試二道
卷第三十
　墓誌銘
　　吏部鞏公墓誌銘　孺人呉氏墓誌銘
　　呉氏孺人墓誌銘　孺人呉氏墓誌銘
　　鍾孺人墓誌銘　亡弟子文壙誌
　　舒夫人墓誌銘　髙朝散墓誌銘
　　佛心禪師塔銘　二鍾君墓記
　　羅迪功墓誌銘　獅巖沈君墓誌銘
　　呉致政墓誌銘　郎迪功墓誌銘
卷第三十二
　祭文
　　祭俞侍郎文　龍州武侯祠堂祭文
　　祭莊侍郎文　祭程廷邁文
　　祭鄒都大文　靈澤侯生日祭文
　　老人祭疇甫文　鍾惠叔哀辭
　　祭孫漢州文　諸父堂祭妣徐夫人文
　　老人祭亡㛐阮氏文　同日祭百二姪文
行狀
　　提舉俞太中行狀
平齋文集目録下
平齋文集卷第一
　古賦
　　　　大冶賦
余宦遊東楚宻次冶臺職冷官閑有聞見悉篹于
䇿垂去廼輯而賦之其詞曰
堪輿奠位峙嶽融瀆合地四與天九乾爲金而兊
屬發㤗媪之珍閟轉靈脩之妙軸而築冶鳬􁨟叚
桃攻之有六出智創物重在泉幣燧昊俶興黄虞
踵繼姒乙鼔于莊歴濟陽九之厄歳姬姜均于九
府定帛刀之殊制侈卯金之七福筦鹽鐵於大農
榆莢之與赤側獨五銖之適中冝乎䜟白水而謡
黄牛兆御天之六龍晉陽崛起齊秦賜爐含三體
之邈籀印𥘉生之望舒雖㑹昌因州以辨名不易
開元之舊模彼其輕之則爲荇葉耒子鵝眼綖環
風飄水浮重之則比輪兩柱大布大泉直百當千
逞私智以膠擾夫豈足以操大利之權哉顥蒼監
德　眞人起涿聚五星摩兩日嘘風雲旋斗極夷
崑崙蕩溟渤湖湘收波劒閣失險而王師飛渡於
采石攬六朝之王氣混江南之版籍冶有永平仍
鎮楚澤　列聖重規同文一軌穹符象瑜絫鴹疊
媺卝人申其厲禁九牧脩其貢篚於是監有永豐
永通阜財阜民熈寧廣寧神泉寶泉豐國豐逺冨
民惠民昈分錯跱不可殫論時則提封之廣東枕
蟠木南控丹穴西瞰大蒙北薄祝栗地産物冝旅
充庭實而萬寶畢萃莫東南之與匹蓋其鍾温厚
之仁氣應絜齊之分域斗牛𬒳飾以晶光江漢灌
輸其靈液淮海荆衡之壤厥貢三品㑹稽具區之
畛其利金錫漢鐵官長丞五十有一而專其官以
主丹陽之銅唐諸道置爐九十有九而重其使以
緫江淮之鐵皆所以斡山海天地之藏充少府水
衡之積者也矧火德之王離薫恊氣之嘉生銅犇
牛而流魄銀走鹿而儲精釥鋈鈏錯丹汞之入非
一端之可名漕軺兼統肇於興國都提命官昉於
咸平合江淮荆浙閩廣而建一臺則景祐之憲度
東治於饒西治於䖍則元豐之章程戾淳熈之綜
核始復囊括於永平矣黄旗紫蓋天運有屬醴泉
噐車地靈自鬻冶場之盛名在斡官者紛紛其可
覆鈆山𪷟山石堰岑水昭寶冨寶寶成寶瑞雙瑞
嘉瑞大挺大濟永興新興興國興利大冨廣冨通
利通濟監務坑井殆幾萬計有嗇而豐有興而廢
舉斯以旃特其凢例然或鐵山之孕銅或銅坑之
懷金或叄銀而偕發或且浸而且淋腸蠡羊僅之
言利莫能研幾而極深但見汰金有洲淘金有崗
瑞金有監通金有埸曵寶氣而貫虹蜺溢乎麟趾
􁑄蹏之祥豐城之黄璨焉瑳瑳秋菊染霜寒英欲
墮落亭之紫爛焉􁥒􁥒春蒲闖水茸芽尚短樂安
精鏐胎瑞坑谷濬埼磧以採摭畫墠沙而披漉大
如落萁之豆小如脫粃之粟輕如麩之去麧細如
塵之生麯澄之汰之倐胂蒲掬渠陽澤銑毓竒溪
洞尋苗罽汋之邃破的䃪壁之壅焮以火則流脂
鐵籠之烈淬以水則舂糜鈆杵之重吉挺旅陳符
采飛動鑄神鼎而制嘉量是爲萬丗不窮之用以
至銀城有埸銀斜有坑銀玉有塢銀嶂有山寶積
張萬竇之空洞天壽倚一柱之㠝岏立巖墻而弗
顧慨徇利而忘安豅路深入閣道横躡篝燈避風
而上照梁杠挿水而下壓戽枵深穽之腹炮泐駢
石之脅捷跳蛙其不繫磔蒼髯而可鑷碓山藉礦
而殷雷淘池攪粘而飛霎流景倒爐星星曄曄燒
窖熟盫爐裂鈆駞沸灰窠發氣𥘉走於煙雲花徐
翻於霜雪它山莫優朱提則劣于以供王府匪頒
之用于以𥙷冶臺貸本之闕是二品則然矣請復
究銅之爲說劉濞萃逋逃之藪擅採山之冨而呉
之産豐於豫章卓氏争王者之利錮齊人之業而
蜀之産阜於臨卭歐子破赤堇之山涸若耶之溪
而越之産不止於鏌鎁干將錢幣或造於楚晉冶
鑄多出於齊梁伏羲以來銅山四百六十有七今
之大要不過厥色之有三其爲黄銅也坑有殊名
山多衆樸蜿蟺扶輿鬰積磅礴嶻　岑巆崴嵬嶢
崅璘彬䦨斑黋漾璀錯　脉見函路灼牛飲盤天
井落礦紋異采乍純遽駁燻苗殊性欲斷還絡烏
膠綴金星爍蔌花淡丹砂渥䑕結聚團雞燋散泊
餈餌膏油英潤濯濯宿炎煬而脆解紛剞劂而巧
斵批亢轟博浪之椎䧟堅洞混沌之鑿巖雲欲起
而復墜石火不吹而自躍磅磅馳霆剥剥灑雹丘
示掩耳而疾遯木客捧心而竦愕膽寒野伏之夔
罔魂禠泥蟠之龍蠖繚乎脩隧􁇠乎幽壑潜㕎旁
呀隂􁏛斜郤共工觸不周而地維斷神禹闢伊闕
而龍門拓驪山百仞之下穿昆明萬夫之偕作曽
未嫓其功用之博也逮其籠簣齊畚臿具專諸虎
攫孟賁豕負徙堆阜於平陸矗岑樓於爐歩熺炭
周繞薧薪環附若望而燎若城而炬始束緼於畢
方旋皷鞴於熛怒鞭火牛而突走騎燭龍而騰鶩
戰列缺霹靂於焱庉舞屏翳豐隆於煙霧陽烏奪
耀熒惑遜度石迸髓汋流乳江鏁融臍膏注銗再
錬而麤者消鈲復烹而精者聚排燒而汕溜傾吹
拂而飜窠露利固孔殷力亦良苦唯彼泉井淘沙
可鑄其浸銅也鈆山興利首鳩僝功推而放諸象
皆取蒙辨以易牙之口膽隨味而不同青澁苦以
居上黄醓　而次中鑒以离婁之目泛浮漚而異
容赤間白以爲貴紫奪朱而弗庸陂沼旣瀦溝遂
斯決瀺灂澒溶汨滵潎冽銅雀臺之簷霤萬瓦建
瓴而淙淙龍骨渠之水道千澮分畦而潏潏量深
淺以施槽隨踈宻而制閘陸續吞吐蟬聮貫列乃
破不轑之釡乃碎不湘之錡如鱗斯布如翼斯起
漱之瓏瓏濺之齒齒沉涵極表裏以俱暢蒸釀窮
日夜而不止元冥効其巧譎陽侯獻其恠詭變蝕
爲沬轉澁爲􁏠或浹下簟自凝珠蕊且濯且漸盡
化乃已投之爐錘遂成粹美其淋銅也經始岑水
以逮永興地氣所育它可類稱土抱膽而潜發屋
索綯而亟乗剖曼衍攻崚嶒浮埴去堅壤呈得雞
子之肧黄知土銗之所凝輦運塞於介蹊㷈積髙
於脩楹日愈乆而滋力礬旣生而細碖是設抄盆
筠絡以􁌛是築甓槽竹龍以釃散鈱葉而中鋪沃
銗液而下漬勇抱甕以潺湲馴飜瓢而滂濞分釅
淡於淄澠别清濁於涇渭其滲㵼之聲則糟丘壓
酒於歩兵之厨其轉引之勢則渴烏傳漏於挈壷
之氏左挹右注循環不竭晝湛夕漑薫染翕欱幻
成寒煖燥濕不移之體疑刀圭之點鐵若乃卝課
登綱程促鐵往銅來錫至鈆續川浮舳艫之衘尾
陸走車擔之繦屬出嶺嶠下荆蜀絶彭蠡洞庭而
星馳泝重淮大江而電逐四趍圜府如輻有轂殷
轔軒礚崱屴複陸頓之連城貯之列屋黒雲隤山
而亂委熊豹谽谺而起伏蓋不待銷飛㢘鉟瞿曇
而鍾官之用足於是鑄錢使攷其㑹辨銅令第其
品丁夫竭作匠師讙奮煤突整㓗炭户充牣鼓兩
儀之籥而大播役六丁之工而迭運祝融作女媧
進一煽濤生海門之微波再煽日吐扶桑之疊暈
三煽烘朝霞而爛照四煽洶屯雷而欲震張格澤
之輝𦦨迸攙搶之芒潤夸父即之汗翻漿而暍河
伯望之瞳眩花而瞬澄澈不殽通明無燼黒濁之
氣竭而黄氣次黄白之氣竭而青氣應液爰㵼於
兠杓匣遂明於模印　之落落貫之磷磷磋之以
風車之輣軋轆之以水輪之砰隱繒網㳙拭蠱覈
摩揗肉好周郭堅澤精緊文勁銀鈎色瑩玉填旣
刮垢以磨光始結緍而就凖盡東門之漚麻不足
以爲其貫引百吏告功三官動色乃督餫艘乃輸
王國版曹稽其贏虚之數起部程其精觕之績謹
内府之登儲衍外帑之樁積天子守之以恭儉冡
宰理之以均節與五銖開元而並行異黄榜紫標
之私殖金工鑠之則有禁蠻舶洩之則有辟冝京
師貫朽而莫校天下藏鏹而山則也其或用取鹿
皮制參飛錢通物之變扶時之偏亦本於輕重之
相濟子母之相權至論殖財莫如擇使有管仲則
藏冨於國得劉晏則錢流於地言未畢客有在旁
啞然而笑曰子來自畨知泉則詳坎蛙難語乎海
水醯雞未窺乎天光獨不聞負扆南面運坱北之
鈞而皷四方者乎盪八卦範九章颺關睢播我將
融庶品於道德之槖歛衆寶於俊乂之埸磨而不
磷者布在臺省動之斯和者坐諸廟堂旋乾轉坤
闔隂闢陽陶唐冶虞規周矩商禮樂凝俗易窳而
良仁義鑄人革否而臧㤗階以平天歩以康前星
爛乎重暉旄頭澹其不芒南風薰而民財阜膏雨
時而年榖昌于以植帝王太平之業詎止圗霸功
之冨強余乃豁然悟蹶然起拜手而系之曰天不
愛道聖賢興兮地不愛寶稼穡登兮人不愛情冨
壽且安兮化工之巧莫窮其端兮
　　　　老圃賦
嗟余生之刺乖甘偭宻而即䟽痡虺隤其勌游臝
盤薄乎閑居老旣怯於山橋窮莫備乎澤車坐玩
相牛之經間抄種樹之書五十弓兮野園數百武
乎破廬一秃翁以自業羣癡兒而共鉏冰解寒祛
霏開日舒濯濯我畦瀏瀏我渠穉甲怒長鮮英蔚
扶渉熟成趣驩然忘劬翁放鉏顧兒而言曰汝亦
知夫丗有遇不遇之𬞞乎鴽釀施蓼蠯醢侑𦵔蔌
之冨強余乃豁然悟蹶然起拜手而系之曰天不
愛道聖賢興兮地不愛寶稼穡登兮人不愛情冨
壽且安兮化工之巧莫窮其端兮
　　　　老圃賦
嗟余生之刺乖甘偭宻而即䟽痡虺隤其勌游臝
盤薄乎閑居老旣怯於山橋窮莫備乎澤車坐玩
相牛之經間抄種樹之書五十弓兮野園數百武
乎破廬一秃翁以自業羣癡兒而共鉏冰解寒祛
霏開日舒濯濯我畦瀏瀏我渠穉甲怒長鮮英蔚
扶渉熟成趣驩然忘劬翁放鉏顧兒而言曰汝亦
知夫丗有遇不遇之𬞞乎鴽釀施蓼蠯醢侑𦵔蔌
蒲羞鱉食苽薦魚芥醬且胾葱渫且朐烈有桂椒
滑有堇榆已多乎燧人庖犧氏之𥘉而况織翠
㢝殷紅氍毹沐漓觴斚轟豗鍾竽猩唇豹胎之鼎
素黿紫駞之厨始饞涎其趨新中便腹而厭餘於
是葷臊望風而引郤芳辛候色而應湏擷翠苕於
崑丘掇瑶頴乎方壷蔗漿盛夏而凍合萍虀祁寒
而煖敷行以白玉奉之緑珠五侯鯖兮遜美天酥
陀兮失腴此其遇合不翅𥘉識之機雲晚見之嚴
徐也若乃巖壑棲遲竹屋槿籬蓴擅場於秋風空
結鱸魚之思韭争長於春雨未辦黄粱之炊荻生
而河魨上橙熟而蟹螯肥指雖動而莫酬腹不負
其幾希巳而凌寒采薇迎陽刈葵祮萱堂背䄡芹
澗湄鑱黄獨之雪苗筐白薤之露蕤茗蘼蕪以滌
煩醪枸𣏌而𥙷羸冷淘煮兮槐茁餫飩斫兮薺滋
泫膏鉶兮雹突飫糞火兮蹲鴟酣糟紫薑之掌沐
醯青蔯之絲雲蒸罌粟之乳濤洶胡麻之糜輪囷
鵝鴨之瓠鬰屈龍蛇之芝婆娑熊蹯之菘䰐鬖虬
髯之菭鱭孕子兮㯶魚鱉解裙兮樹雞竹競綳兮
稚子蕨𥘉拳兮小兒以至太華之藕黄河之菇婆
羅之波稜大宛之苜蓿南越之鹿角江東之耑蹄
與夫蜀之雞蘇龍鶴栮脯加皮名品紛綸色光陸
離性異温凉氣分王衰芼擇加精調胹得冝香聞
爽心味適解眉有舉桉之接敬無轑釡之見欺芬
芬苾苾雜陳更進可以甦文園之渴療首陽之飢
彼其石芥老而逾勁苦筍少而巳竒蔊有拂士之
風菊抱幽人之姿囬睨蔓菁隨地而易質薯蕷視
人而變形曽不蒲乎一嗤矧肯數乎惡苣邪蒿臭
蒜而穢荽然是𬞞也進不榮於珥貂鳴玉之齒退
不豪乎洒削胃脯之頥煙雲歕薄乎夜讀之吻風
露簸蕩乎朝吟之脾與齋鉢其争道食方丈乎何
期其不遇可知已兒拱而前其然豈然諸葛以姓
行元脩以字傳玉糝得坡老而重銀茄爲涪翁而
妍與其見賞於肉食之鄙孰若託名於捽茹之賢
蓋窮患姱名之不立而不患併日之食粥逹患宿
學之不能行而不患一筯之萬錢茍道義之信飽
飯𬞞食而樂焉翁捧腹一笑長歌振林皎白駒兮
束芻母金玉兮爾音
　　　　閔氓賦
嗟蚩蚩兮皇之氓惟皇引逸兮氓不自逸厥生考
室于山兮山嘯而瀑其降丘宅土兮土又墊而谷
中田爲廬謂可髙枕無虞兮劃吞齧爲川渠倚岸
環竹以奠厥居兮岸且善隤不可以乆諸死殮無
衾兮生煬無竈哭不成聲兮仰天以􁅭天蕩蕩兮
何尤陽侯不仁兮挾天虐氓而横流卑畦席卷兮
望已絶瀦澮坼兮髙疇隨裂今夕之憂兮無以爲
歸明發之憂兮何以禦飢嗚呼蚩蚩之氓兮惟皇
之依
　　　　烘蚤賦
麥送爽寒梅迎溽隂羸肌老幹敗絮故衾睡蛇甫
蟠跳蟲倐臨無蜂蠆材有豺虎心孕藁之隩宅笫
之岑質眇乎粟觜餓也鐔其來施施其進駸駸假
託茵慿陵躐祍襟躁躍如舞潜行似瘖左發右應
前郤後侵螫其股錐惕其氊針據蒺刺刺負芒森
森龜息正清撓不可禁蝶夢方栩攪不可任􁅥搔
空疲摸索曷尋撫床以興子規夜吟赤脚張燈蒼
頭熾煁絮衾壓篝烈於釡􁃺𥘉而蠕動如商望參
少焉紛綸如髪聚簮或壯或穉或纁或黔或尾而
丁或腹而壬龍跳虎擲疑聞嗚喑星流電激驚逃
沸潯力窮勢屈駢搏旅擒祈父爪牙凱平緑林蠢
爾蕞末虱爲賞音虱養大體尚知酌斟爾繁有徒
喋血􁂋深予其火攻難腥斧碪老妻在旁一笑振
衿謂彼族赤可爲丗箴逢笋氣張見瓜影沉王極
必衰理無古今(俗諺謂蚤笋/籜來瓜皮去)
平齋文集卷第一
平齋文集卷第二
　　詩一
　　　　廬山五猗
猗若人兮葛巾渡柴桑兮水泠泠稚子髧兩髦兮
從而後東家有酒兮緑參天其䕃柳山風凉兮月
瞑枕白石兮未醒漭無極兮天游不知乾之爲馬
兮坤之爲牛
猗若人兮錦𫀆屏九疊兮紫雲髙騎雲氣兮超遥
汗漫下上兮昌羊以遨左手兮提北斗之杓右手
兮挈東海之鼇摩兩耳兮酣熱眇八荒兮秋毫
猗若人兮草堂谷簾夕隂兮香爐朝陽表溟涬以
爲門兮架虚空以爲屋四海非無友兮邀白雲而
同宿風露澹兮我琴舞玄鶴兮龍吟與太古兮同
音尚靈脩兮知心
猗若人兮黄犢春風蕩兮瑶草緑犢護草兮行復
止隔林呼兮老觳􁁥眠犢背兮閑閑仰看青天兮
飛鳥還恍夢游兮何所箕山頴水兮匪巢伊許
猗若人兮深衣萬鐘不爲㤗兮一簞而遯肥溪之
清兮不受淄月離離兮風披披芙蓉兮渉採欲淡
兮心夷駕言兮何之羲文兮與歸
　　　　解纜
春落平蕪外舟行白雨邊鳩譍山爾汝櫓畫水之
玄官冷誰能吏身閑便是僊康廬眞箇去信有夙
生縁
　　　　晚晴
子規聲裏半晴隂百丈牽行岸草深挾雨倒回風
有力避山横轉水無心人於熟處難爲别酒到離
邊不柰斟漁叟厎知如許事櫂歌穿入暮烟林
　　　　水宿
分席眠鷗渚廬山夢巳通蓬聲踈宻雨燈影往來
風我正思吾母兒應說乃翁擁衾天未曉此味與
誰同
　　　　過四望山
人逺鷺孤立湖平天四垂柂移舡解語帘舞酒求
知望眼傾三笑騷吟寄九思今宵吾計得解鼈薦
鴟夷
　　　　阻風呈趙史君(三絶)
長紅送酒岀江城檣燕喃喃第二程風色似知攀
卧意打頭未肯放舡行
倚風晴纜着煙莎一抹斜陽白鳥過脫手簿書無
半點細飜黄卷課龜羅
遲速乗除轉晩飈布㠶快意定明朝廬山試問髙
多少欲望西川萬里橋
　　　　左蠡
山爲飛沙白江縁漲潦黄古今雙去鶩天地一輕
航雋永還欹枕牢愁忍别觴晴雲横不度何處是
柴桑
　　　　落星寺
春秋隕石于宋五分作金焦與星渚大圎鏡裏八
䆫開面面魚龍聽人語瀑垂一線吹不動山擁萬
騎明可數嗟哉蓄眼無此竒欲倒銀河卷歸去
　　　　入山
箯輿軋幽徑喬松矯踈花好鳥媚嘉䕃圎吭咽清
笳膏畦走秧馬茅簷嘶蠒車誰知天下樂盡屬山
人家橋横澗水斷寺古林屋斜(羅漢/寺)銘架鎮法皷
詩碑記煎茶尊者儼如故天奎失龍蛇劃然小䆫
開五蕊撑谽谺斗酒軟兩脚捷歩窮烟霞
　　　　三峽橋
太行擘破黄河出贔屭飜身滄海立老龍抱寶正
鼾睡地厎黒風吹霹靂挹之以北斗之柄瀹之以
明月之璧啜之以太白東坡兩謫僊尚不負乎此
山之泉石
　　　　萬杉寺散珠亭酌觀音泉
蒼杉拱立萬夫長破衲素封千户侯昨夜金僊失
瓔珞寒光滿地不曽收
　　　　瀑布(開先寺後)
青壁雙尖長劒倚博山突兀晴煙紫槐里先生醉
欲醒丫山道人定𥘉起摩莎兩眼看飛虹猛悟此
身如此水崑崙絶頂有眞瀑倒㵼生肥玉池裏淙
淙夜半漱白石十二瓊樓浸清泚是中有味人不
知白練銀河較形似
　　　　青玉峽
水繞江南阿李家滿空飛雪響雷車流將采石磯
頭去坐看浮梁壓浪花(開先乃李/中主書院)
　　　　大孤山
洶長江其迅流巋傑石乎中峙送兩目兮雙㠶有
美人兮千里
　　　　東西林
逺永兩尊宿未了人我心相距纔百武割據東西
林淵明游其間買酒時共斟虎溪醉來往同是廬
山隂清溜轉幽港斷雲度巍岑等作如是觀爐香
對森森
　　　　天池燈
山谷人家避李成誰知刼數莫逃兵到今鬼燐青
無數認作文殊佛火明
　　　　庾樓
湓城陶庾共功名廟食樓居孰重輕衮衮長江流
不盡淮山青處夕陽明
　　　　谷簾泉
山椒飛派落寒空闘水曽收第一功萬馬鐵衣行
夜雪六虬銀甲動秋風分甘晩到玉川子知味早
輸桑苧翁手弄潺湲坐盤石蒼凉新月上孤桐
　　　　楚城靖節祠
雨引莓苔上短垣流泉無恙自㳙㳙不如歸去來
兮好百丗聞風只杜䳌
　　　　湯泉
水府燃犀處扶桑浴日時能觀雷復地始信坎生
離浄垢元無着温凉祗自知驪山殷鑒在莫受阿
環緇
　　　　歸宗墨池
龍跳虎躍入昭陵墨汁空留一叚冰散作淋漓元
氣濕屋頭老木掛踈藤
　　　　三疊泉
捉月仙人不到處騎鵠凌風髙着歩巃嵸翠壁挿
天開天上飛來素濤怒玻瓈琢岀蓮花漏激電吸
蜍髙下注布㠶危掛八節灘飽風吹上龍門路冰
絲細織無幅綃雪花亂卷有聲絮蔚然而龍鏘然
韶大者如珠小者霧解衣盤薄踞虎豹遥送空濛
濕巾屨金鋪玉户蔡家姝拍手招人笑相顧麻姑
老矣不解事指點五雲推使去
　　　　白鶴觀
缺唇丹井應千尺秃頂靈杉恰百圍鶴去不聞人
下子黄蜂無數採花歸
　　　　楞伽山房(二絶)
八萬猊床方丈室九千書卷半邊䆫儋翁句子無
人問流水泠泠度石矼
風標勁似聶政姊筆力健如曹大家此手始能爲
此竹對渠枯木老槎牙
　　　　水行
岸曲頻移柂巾欹獨倚檣月分雲外影風進水邊
凉宿鳥樹三匝佳人天一方清斯纓可濯誰爲賦
滄浪
　　　　洪園洗心堂飲中偶成
官事何時了抽身朱墨叢未霜烏桕赤得日紫嶶
紅山勢西南缺湖光左右通引將絲竹郤洗耳聽
松風
　　　　荅仲肅梅
廵簷索笑爲踈花便未開花亦自佳帶月折歸香
在手閙觀塞破路三丫
　　　　鄱江樓晩望
暮雨纔收未炙燈蒼鷖掠破岸隂澄湏臾認得舡
頭竹始信漁人掛起􁉞
　　　　有感
一蝗東方來孕子九十九未岀婪酣肚巳辦饞
口漫天自成幕掃地不用帚一朝霜風寒何處弄
百醜
　　　　取凉(二絶)
六月冷官還解熱解衣盤礴坐蒼苔微風只在松
梢頂着意招呼不下來
平湖水則减三分尚欠紅蕖一叚雲萬斛波光自
吞吐月明亦足張吾軍
　　　　敞雲樓(二絶)
江天雲作黒山頽上到樓頭手決開水墨枕屏三
百里斜陽屬玉一雙來
草樹成行整復斜江頭白處定蘆花夜深更着無
邊月好箇樓居處士家
　　　　正月三日同莫幹祝法遊東西園
探得行春第一籌南梢花事半將休斷雲不礙逺
山碧新月自隨江水流金谷主人眞已矣玉堂老
子尚來不丁寧留取蒲城酒更約東風汗漫遊
　　　　擬古送莊郎中歸朝(二首)
西北有髙樓長眺起我思我思非今人古人莫見
之孟軻尊仁義妾婦秦與儀孔明抱禮樂鬼蜮操
及丕已物孰重輕徇道不徇時冨貴一餉樂名節
百丗師居今而行古豈無若人斯遡洄從之游洧
盤濯雙緌
渉江採芙蓉露華不盈筐雜之蘭爲佩申之蕙爲
纕持此孰與贈美人天一方駟虬乗蒼鷖御風朝
虚皇䄂中治安書琅琅奏明光探囊岀刀圭爲民
起膏肓臨流不可渡與丗爲津梁玉池浸雞舌薫
作青史香
　　　　林同年𬒳檄來體訪民租寓僧舎有詩
　　　　因次韻(二絶)
河水清兮有縣特東方作矣未解𥜗寄聲卿自用
卿法我獨舉酒留詩臞
我雖不飽尚二簋人則何辜無一𥜗官儂早下减
租筆天下可肥身寧臞
　　　　送陳倅
泊然無營如子雲撓之不濁如黄憲清静勿擾如
曹參躬行不言如石建古人與稽今人居外若不
足中有餘治中别駕寄途耳用則天下皆華胥東
風昨夜收雨脚楊柳亭前小盤礴楚江君去定思
君有酒一杯湏滿酌
　　　　陪郡侯岀郊勸農(六絶)
勸農冠蓋岀江干馬上東風觱栗寒珍重春衫唾
花碧畫眉狼籍道傍看
山青未了曉光開鳩喚鳩譍雨又催消得犢車泥
滑滑此行不爲杏花來
茅屋人家蓐食烟相呼趂雨好翻田去年下麥泥
如鐵一寸春膏直幾錢
争問官儂子謂誰看來似不是農師向人羞道閑
陪渉說與豳風七月詩
煉丹人去屋蕭蕭脚厎羣山走翠蛟長嘯一聲空
響荅砉然隻鶴起松梢(王仙壇勸農乃馬蹄福地/晉王遥仙去之所丹爐猶)
(存)
半落梅花雪透明不妨把酒當春行光風有意相
料理楊柳青邊約畧晴
　　　　夜讀夷堅放卷偶成
歛卷驚嗟語幻哤搔頭危坐對明缸梧桐細語秋
傳信絡緯長鳴月上䆫濁酒不多雙耳熱妙香無
盡寸心降家山未得平安報飛夢東歸拜老龐
　　　　秋夜
一日一畨雨三更三昧凉桐邊青弄影荷厎静留
香俗物刺人眼丗情冰我腸關山何處笛落月照
胡床
　　　　次韻曹提管楚東之作
蕭騷兩岸落秋蓬楚水西流不肯東好酒但湏知
婦有新凉莫問與誰同片心置向嚚塵外萬事留
將醉眼中喜得建安標格在何曽詩解使人窮
　　　　中秋楚東對月次曹提管韻
西風一笑話綢繆白露横江滴滴秋天没遮欄金
餅上水無邊際玉繩收扶將太白酣方適喚起馮
夷舞未休今夕明年應更好夜潮來處倚危樓
　　　　和黄宰木犀
春風花事數河陽又見玲瓏糝綴黄萬斛香添秋
醖藉十分凉借月容光熏奩拾取留長挹湯鼎煎
來得細嘗湏信小山標致别從渠塗額學宫粧
　　　　冷廨面挹重湖結樓以收逸放之景扁
　　　　以清斯諸友移酒落其成分韻得里字
寧飲三斗水不揖褦襶子寧食三斗葱不踏龍斷
市伯夷聖之清餓死不受滓死猶清可爲况乃未
必死幾人濁惡海雞鳴爲利起魏其武安門洒削
胃脯氏椰榆首陽山自伐我計是使清能死人濁
者亦死耳官居寂寞濵不墮闤闠裏嚚塵一關隔
宛在水中沚樓居得未有鑒影時自喜天空塔戴
角湖歛沙脫觜烏桕生晴隂芙蕖淡秋蘂鷺點横
烟稠鴈掠斷雲駚山缺女墻轉林斜僧屋倚江流
在何許危檣岀半指長堤苔㾗平盡日無歩屣有
人爲我來寒冰照人只鷗盟以要之相對弄清泚
明月不滿掬一漱霜入齒葹菉薋盈室爲君種蘭
茞户服艾盈腰爲君攬荃芷吾非好獨清濁亦君
所耻千丈一寸渾清恐不如此出門歌濯纓聲節
中宫徴西風騎兩鵠碧落絶萬里
　　　　次韻曹提管梅
凌寒峭立向庭除晉宋淵明漢二踈面冷不堪相
娬媚心清聊爲一軒渠月來月去香仍在春少春
多意自如皎㓗孤芳誰與共作詩我欲寄東徐
　　　　次黄宰早春韻
勝裏春來早遲君秉燭遊煖如三月暮香老百花
頭心事付桑落風光催栗留人生行樂耳任命不
湏求
　　　　分歧四絶呈及甫
草色半有無梅花間開落還家正自好柰此抱離
索
送君一程歸别我數里隔定非愛雞黍前例無此
客
大兒長如竹小兒秀如柳迎爺拜新年頷髭白八
九
客裏有厎忙申旦不成夢逺歸勝新昏還君春睡
重
　　　　白鹿書院
萬緑團隂町疃埸倚凉弦誦玉琅琅溪山涵毓中
和氣草木薫蒸正大香陋巷顔淵何所樂舞雩曽
點若爲狂懦夫百丗聞風起此去濂溪更有莊
　　　　和黄幾叔墨梅(二絶)
月暗雲迷竹外枝寒香未動便能竒面如坡老南
歸後骨似温公獨樂時
六月夜䆫留取看霜風蕭颯墮林端問渠厎事青
青晩耻上㝷常桃李盤
　　　　和黄宰招飲
大都春色三分耳能得眉頭幾度開見說東家酒
𥘉熟不論今雨也湏來
　　　　幕官相約觀芳草於法曹之亭黄宰病
　　　　不至以詩來因次韻
似無細雨還應有欲落餘花更復留草際水邊青
未了可禁杯酒爲扶頭
　　　　古意謝崔楊州辟(七首)
突兀誰家樓風雨歳薄之大梁危欲壓小柱亦半
欹匠斧睨其旁搏手難獨支南山有竒材細鉅不
可遺
拒霜着秋紅夸詡顔色好五更青女勁顦顇一何
早深林蘭自芳寒節耿獨抱識此知見香鼻觀不
草草
山深閴無人夜半迷黒月魑魅乗其昏光恠互岀
没獨行欲何之十歩八九兀隔林炬火明命向虎
口脫
汾隂有古鼎金景歊浮雲斡棄不知愛瓦豆薦苾
芬提携向中庭拂拭蒼蘚紋雖非大籀篆彷彿猶
八分
㩥㩥兒女手申旦軋機杼織成遍地錦翠鳳濕花
露三年卷篋中背立泣不遇持歸付刀尺晝線金
針度
江頭客子舡盡日卧沙尾維楫非不具潮弱未能
跬秋風雪浪髙長年絶呌起舡行莫倚柁難得此
汛水
梧桐生髙岡上有朝陽枝鳯從南方來覽煇而下
之一鳴寒暑平再鳴風雨時秋秋百鳥羣振翼長
追隨
　　　　送潜同年(敷)調官歸
以君一年長爲我異姓兄衡從玄圃玉岀入武庫
兵急手搏蒼兕雋氣鞭長鯨議論到千古慷慨吐
不平漢以𥘉元衰唐以天寳傾附勢妾媚嫵避事
兒嚘嚶頽靡寖成俗忠良竟吞聲自謂倚南山不
知壞長城君子勇於義小人罔而生儻不餓采薇
逺可死結纓每聞壯其語亦嘗用吾情有餘不必
盡尺渾勝丈清六經源岷嶓百家派渭涇歸求性
内學莫計身外名春風兩鬢緑秋月雙眼明通德
擁髙髻勤勤剔寒檠
　　　　嚴陵道上雜詠(七首)
江上送行潮汛小舡頭回首夕陽多人生有幾柳
如此客思不禁花柰何
半江雲濕欲成雨兩岸水渾𥘉退潮短短竹籬花
朶壓深深麥塢雉媒嬌
玄英范老聞風起俱爲羊裘一釣絲堂扁三賢非
本意何如只號子陵祠
石壇千尺薜蘿古沙徑百盤苔蘚香不是先生求
矯丗懶將日月趂人忙
闖巢摶黍待晨餉投岸舂鉏㝷暮棲揔是心爲形
所役搔頭獨立渡橋西
髙髙下下客行路整整斜斜人住家端的今年蠶
較晩石榴花下響繅車
細草護沙連不斷踈風畧雨散還收山田麥熟不
歸去三百里江都是愁
　　　　爲清隱打化僧說偈
雲山幸不求吾是魚鳥依然笑我頑自欲入城持
鉢去扣門可煞老僧閑
　　　　丁東泉
渇烏滴盡三更雨鐵鳯敲寒六月風湯餅困來茶
未熟爲師揺夢作丁東
　　　　昭君行
紅嫣翠濕平陽里轣轆遊車汛流水蒼頭擁騎知
謂誰草草人家寄生子君王神武重邊功不愛穠
華勝桃李青鸞扶下五雲車顛倒衣裳冠薦履賞
功未了說和親又墮蛾眉芳夢裏平章三十六宫
春遣似天驕買驩喜朔風吹雪胡馬嘶獵歸月淡
龍城西重旃穹窿壓斗帳泛盎快攪金留犂細調
弦索爲郎皷手未推郤眉先低林深人静孤啄木
春盡樹暗雙黄鸝大居次吹梅花老小居次舞楊
花迷屠牙勃窣起爲壽一粲相對酣如泥子卿海
上亦良苦牧羝未乳兒先乳信道天涯共此情誰
謂姬姜必齊魯妾身不爲漢婕妤下嫁猶獲當單
于從來蕃漢等昆弟得婿渠不如家奴君不見冡
象廬山誰比數青塚名傳千萬古
　　　　春日山行(二首)
一晴一雨柳添碧半落半開梅着酸不𬒳東風相
鼔弄春山只有老蒼官
兩點眼光牛背上一􁨀春色落花邊丗縁不到山
深處只恐深山起丗縁
　　　　挽中書俞侍郎(二首)
噐重千鈞鼎胷涵萬斛舟文章歐六一政事冨青
州偃月知誰在靈光獨我留貂蟬雖未着不作汗
青羞
銓省承新渥詞垣訪舊隂頽波回萬折斷岸立千
㝷秪謂人猶已那思昔異今時清猶憤死天地是
知心
　　　　贈希聲居士
汗漫騎鯨去西風髮半簮安心元是藥得趣不妨
琴人静蛩鳴夜天寒月出林爲君重洗耳别酒不
湏斟
　　　　江頭寄致逺(二首)
箕斗光移析木津踏霜扶醉不驚塵夜寒應是梅
花覺半歛愁容婉待春
客䆫翻遍竹爐香樓外更聲作許長解事燈花相
報似擁爐兒女說荒唐
　　　　寄崔帥卿
歸鴻隻影宿汀洲夢繞蘆花不柰愁頴谷杯羮無
日遺翳桑槖飯有時酬功名曠丗來斯受議論驚
人合則留此事大關天下望殷勤爲報古楊州
　　　　贈趙同年别
買田招隱落星灣採盡詩材始放還逆境自安天
理順閙籃誰識道心閑兩窮覿面塵埃裏一笑論
情醉夢間爲說斯文有宗主春風楊柳滿平山
　　　　壽崔帥卿(七絶)
嶺右山川間岀賢開元宰相最居先中間不數余
安道恰到于今五百年
連蜷雌霓墮晴空光照書樓卷𥿄紅天爲斯文開
瑞應海南海北一宗工
塞下人家盎盎春又推餘澤及流民慶州小范青
州冨合作先生社稷身
弄兵澒洞射陽秋一𥿄招呼殺氣收十萬蒼生驚
魄定活人隂德過賔州
夕烽旁午徹甘泉獨有淮東一臂全若使盡從持
重計廟謨厎用更憂邊
紛紛傳檄方言戰猝猝囊金又說和誰信規摹湏
早定計然半䇿不湏多
垂弧節過便春風入侍猩𫀆一點紅殿上獸樽誰
得飲漢廷諸老定輸公
　　　　續洗兵馬上李制置
太白過午芒角獰蚩尤亘天鉤尾赬淮東千里正
齁寢夜半洶湧傳邊聲王師北渡衂泗口胡馬南
牧揺青平擁城敗將死蝸縮護堡羸卒飛猱驚詩
書元帥戒夙駕往試百萬胷中兵幾人險語挽衣
斷甚至涕泗交縱横李晟爲國不虚出裴度與賊
難俱生兩軍相持以氣勝督戰火急開行營長江
漲緑馮夷舞擊楫東來親一鼓威靈閃閃動牛斗
精采軒軒起貔虎金牌銀牌膽爲冷千户萬户色
如土尺兵寸鏃不待施巳覺目中無此虜四旬頡
頏闘困獸一夕倉皇竄飢䑕不聞令狐戞刁斗但
見龜山撑窣堵麥畦黄裏栗留風秧甽青邊勃姑
雨老農想見太平年買酒煮茶相勞苦黄旗紫蓋
祥光開宫柳飛絮公歸來平淮勒碑字如斗鐃歌
奏曲聲如雷奉觴再拜白壽母兒輩破賊邊州回
歡然一笑春滿面婆娑起舞斑衣萊還觀先正紹
興日立朝清節髙崔嵬獨於和議植赤幟坐令火
德然寒灰家傳此意石不轉事業自許圗雲臺從
今着手快經理一洗河洛無纎埃君不見武侯用
西蜀誅賞大明人自服又不見叔子鎮襄陽恩信
一孚江漢皆金湯
　　　　送興元聶帥
泛觀天地間一氣如爨鼎半鼎沸正急半豈獨爾
静從旁更益薪旣往漫不省疇當起沃之轆轤轉
脩綆長空墮旄頭胡命懸漏頃不戢方自焚餘熖
燎吾境俶從淮漢擾馴至襃斜警勢欲合南北事
湏得要領和固不可爲戰亦未易逞中興關人謀
而可倚天幸君侯冨經綸頗牧在禁省憂國如憂
家申旦抱耿耿䄂中平戎䇿直欲繫其頸王斧下
青冥上游建巨屏秋髙馬正肥慨慷泝巴郢鏠旗
凛太一福星映參井蜀從更化來舊痛甫甦醒風
寒不善護遂與勞復等内勢旣􁀰盭外兵且贅癭
但嗟車轔轔未見旗整整胷中百萬兵氣壓貔虎
猛凉飈送先聲鬼蜮巳匿影自昔樹勲業莫先拔
翹頴共功非衆材殆類無麵餅孔明駐漢中欲翦
漢賊梗委心任費禕屈膝拜許靖笑談扼姦雄老
死不得■至今出師表日月光烱烱惜哉㑹潼關
不從魏延請公才幾倍亮謀略濟忠鯁機㑹有可
乗臨事勿吹冷秦隴咳唾定歸衮顓國秉頌磨浯
水濵銘勒燕然頂諸生筆如椽湏公一笑肯
　　　送新婺州汪緫領歸歙
天驕運去如隤堤横決燕涿流青齊斬竿掲旗扣
並塞𬒳髮左祍稱遺黎膾肝山前走肉語碓骨寨
裏飢魂啼盡籠虎兕淮南北期獵狐兎山東西常
人喜功首例肯智士察變眉先低危言不顧犯衆
忌設難直欲開羣迷近嗟唐禍兆回紇逺述晉亂
基羗氐積薪未然不着手曲突巳驗空噬臍賊㠶
方落射湖去胡騎巳闖滁山嘶正湏籌幄坐月觀
却卷郡紱㝷黟谿帶泥燒筍薦晨餉踏雨剪韭供
春韲心安便是上池藥眼浄何用黄金箆蜀公早
嘗着野服君實晚始持桓圭方來事業推不去還
踏曉皷聽朝雞窮邊殺氣貫矛㦸嚴城酸風吹鼔
鼙化雲相隨不可得矯望玉宇横蒼鷖
　　　　送崔少蓬南歸(五首)
美官誰不愛所貴以道得道足以得之有厎去尤
力祥麟快掣鎻玄鶴不受弋此意關重輕當有識
者識
欽永早患失光禹晚志得飄風一鴻毛何能益人
國己重物乃輕此理要深識方寸浩然氣天地吾
其塞
冨貴紛探驪功名競騎虎眉端萬國愁公意良獨
苦五年安邊功絶口不自語仙㠶去蓬萊急浪一
砥柱
岀江梅未花過嶺青着枝解裝書滿床自課應門
兒獨樂非不好民瘼將疇醫詔來不俟駕丗事猶
可爲
楊州傾城出作逺事追送諸生更依依瘦馬踏朝
凍冥鴻去何許水落霜宇空鬢短心緒長危檣曵
清夢
　　　　平山
放脚氛埃表搔頭廣莫間淮分三代水江護六朝
山落日蒼烟起秋風白鳥還歐韓呼不起髀滿鬢
毛斑
　　　　勸農呈丘帥
劭耕好語落西疇父老逢迎笑點頭銷甲事農官
有術賣薪沽酒我何憂黄金深椀頻傾倒白布長
衫迭獻酬颯颯雨華隨後乗安排麥隴十分秋
南樓健目畧江臯淅蔌風沙響鬢毛草色不隨壕
岸斷柳梢恰與女墻髙碧幢紅斾三邊帥羽扇綸
巾一丗豪坐上捷書來獵獵官軍破賊戰方鏖
　　　　挽孫謙伯(二首)
文妙生花筆名成映雪書處家貧似冨應物宻如
踈薦墨交黄綬榮光照板輿出門車折軸天理竟
何如
日月無多子郷邦失兩賢直爲吾黨慟不作丗情
憐握手春風醉論心夜雨眠耳言猶歴歴何忍表
君阡
　　　　次繆仲右韻(二首)
心緒千絲結年華一鳥過可人元自少知已不湏
多咄咄君休恠嗚嗚我亦歌將軍渾健在醉尉莫
誰何
䆫暖楊花撲庭空燕子過年侵歡易減春惱病冝
多攪涕論兵事扶頭讀凱歌日來能飲未正好醉
亡何
　　　　用胡衛道贈姚居士韻
牢落淮南賦小山霜風容易老人顔楊瀾左蠡天
垂碧夢與盟鷗共往還
　　　　孫推内子挽詩
玉立金閨客家人亦許清共聽秋塞柝細剔夜䆫
檠娣𬒮從渠好兒𥜗得我平西風吹落葉不盡夕
陽明
　　　　李致逺母夫人挽詩(二首)
有子何蕃似懸知母訓賢市賖留客酒隣貸買書
錢苦過蓮心後甜囬蔗境邊一朝風木憾誰與問
蒼天
日與夫人子相隨若弟兄羡渠猶有母使我欲無
生未病思求藥方餐念遺羮此情今巳矣淚雨待
同傾
　　　　送商緫郎(三首)
鶴唳風聲淝水捷馬騰士飽蔡州平笑談定取中
興䇿莫道司存只餉兵
霜遲斷隴蕎花白水足平田稻子紅剰把豐年供
祖帳送將玉節過江東
百㝷浮玉三更月萬里長江一色秋照映此心湏
此水不妨小泊讀書舟
　　　　挽伯父(二首)
白髮兒隨母蒼顔弟對兄四休元易足一笑更何
營論事絲弦直存心鏡面平德人今已矣誰與嗣
郷評
憶作行邊别相期到鶴州秋風驚過眼落日懶回
頭華屋空遺憾佳城足逺謀無從扶柩哭揮淚寄
江流
　　　　次張亞夫喜雨(亞夫從張林/自青州到楚)
汴都黍離迷宫堧金鋪獸面秋風寒百年大義冷
於鐵西湖走馬狨絲鞍亡秦定必三户楚况今南
北皆王土紫髯青鬢祖豫州威如迅霆惠如雨山
東井落回生意收召驚魂髙枕睡中有虓將來青
州馬蹄欲踏狼胥碎邦人聚觀閧塞塗和氣釀雪
蘇焦枯銀城萬里軋坤軸燭龍一色煇天衢殷殷
好語傳田間雪晴又雨直幾錢翠麰漲天士宿飽
踴躍一皷空兩甄中原宿愁無地愬歡呼從此歸
王度更煩老筆爲草檄讀之㑹使頭風愈
　　　　挽李漕(二首)
翰墨多推轂功名早着鞭風行青草外春到白鹽
邊老去心猶壯歸來意正便如何天不愸烟雨閟
新阡
百折溪山裏佳哉有此翁名方隨政起命已坐文
窮滿眼棠隂在回頭橘隱空詩髯無復磔萬象自
春風
　　　　次洪漕韻(二首)
塞垣擁雪髑髏寒多少將軍博美官莫恨知心今
丗鮮湏知行道古來難時窮地狹何能舞命好天
髙亦可鑚此理乗除應㑹得梅邊索酒笑相看
和月梅花共一寒兠牟未必盡麄官醉來抱膝吟
梁父睡起搔頭著說難冨貴冰山何用倚功名盤
石自湏鑚朔風衰草腥狐兎獵火歸鞭夾市看
　　　　寄趙景周撫幹(二首)
罨畫春樹碧逢迎繫行舟酒盡可以起更作湏臾
留我方鶴投籠君已鷹脫韝相期在歳晏贈之珊
瑚鉤
楊柳青巳絮芍藥紅方葩詩隨去㠶東春風屬誰
家音踈日月駚目短天宇賖小德最憐渠丹頰三
髻丫
　　　　贈洪子需(二首)
莫恃青春兩頰紅年來我巳鬢如蓬盤洲野處源
流在早挹文名尉若翁
樓倚晴空月滿湖一塵飛不到庭除虞𥘉九百渾
髙閣且讀人間本分書
　　　　口占
秋風巳颯梧猶碧宿雨纔収稗亦花天着工夫供
醉眼東鄰有酒不堪賖
　　　　贈相者
猨臂老不侯鳶肩騰上速婁羅千丈長不博一寸
福
　　　　送丘都承
藝祖立鰲極腹心趙書記披圗指幽燕翰死誰可
繼異時拾空城中國坐自弊伊吾紛抵掌湏作根
本計　仁皇柔北夷冨公效表餌終身耻言功力
辭樞宻使況今百年間未洗新亭淚平凉急㝷盟
正恐廢大義中朝兩說分各植漢趙幟詔書趣公
歸渇欲斷羣議矯矯鸞鳯姿鼎鼎廊廟噐持心水
鏡平料事蓍蔡智天道方好還上䇿先自治折衷
和戰間守乃萬全利西關碎其有東壘掇所棄證
狀朝暮殊守亦豈易事醫國得和扁神聖工巧備
囊中黄昏湯着手湏早試外禦幾邊將中權一閫
制當思擇時髦不在變局勢(時欲分道/置制閫)忠賢乃命
脉公道實元氣精神以此彊可郤十萬騎淮南畏
汲黯奉天倚陸䞇中興在公手一語澤百丗太山
重名節鴻毛等冨貴不惟天下望是亦文定志紫
樞摩斗極青藜照中祕江風駕檣烏天闊秋雨霽
諸生笑牽衣狂語出半醉勿作醉語看嚼蠟或有
味
平齋文集卷第二
平齋文集卷第三
　　詩二
　　　　呈同行諸丈
秋風俱白髪萬里錦城官箭貫雙鵰易琴隨一鶴
難國寛同是福民病獨何安前見乖崖老煩君舉
似看
　　　　遇風出陸金陵道中次程及甫韻
留滯周南命使然莫疑上水逆風舡郷山故故隨
人後客月依依墮我前半夜索樽同決計五更囬
柂不成眠筍輿吹面新凉入湏信封姨正自賢
　　　　次及甫韻送致逺别
塞塵没没馬蕭蕭丗事今朝異昨朝爲羡白鷗何
浩蕩却思斥鴳亦逍遥平沙露磧江波歛逺樹明
堤野霧銷快着扁舟歸教子勝渠滿屋貯胡椒
　　　　九日復口
凉邊未放菊花斑莫作重陽節物看就網買魚風
露重推篷舉酒水天寛箭頭歳月離弦易局面功
名下着難慙媿竟陵江上叟採菰搗黍鬢毛寒
　　　　荅程及甫徐少望
客程欠舞綵衣斑懶把茱茰對酒看凉思着人窮
脚健豐年到手老懷寛有風不怕江流逆無媿何
憂蜀道難但願浣花花好在免教杜曲眼長寒
　　　　宿柂頭次及甫入沌韻
手遮西日望褒斜百折舟行尚玉沙風趂港回㠶
落柱草迷路斷牽収車長烟漠漠非吾土老樹離
離似我家今夜宿頭應更好月明四面盡蘆花
　　　　又荅孫正叔
萬里西風鴈影斜平安書到魯家沙遣愁白墮湏
行甕報喜烏邪又滿車老屋打頭思釣隱健艫銜
尾認詩家道旁啁哳兒童說有脚陽春向浣花
　　　　祖母哀挽(二首)
我祖當家始零丁隻影存根芽惟大母枝葉又曽
孫觸少心猶惕慈多語易温德尊年亦稱消得誥
花恩
疊綵春風裏含飴愛獨深卷卷行已訓歴歴讀書
箴長憶違離語難酬侍養心微官稽執紼東望淚
盈襟
　　　　九月十八日夜泊劉郎浦(二絶)
甥館劉郎舅仲謀並縁瓜葛借荆州人生一藉裙
𥜗力卒丗如何得舉頭
平生意氣壓曹瞞却爲夫人(石首縣有/孫夫人臺)鬢作斑堂
上横刀何足問五兵只在畫屏間
　　　　風定舡開夜泊柳子口上到荆州尚三
　　　　程
山逺江平眼爲開楚樓西畔即陽臺金釵短笠風
聲接蒸褁燋糟節物來雞喚客程三老起鴈將歸
夢五更回白雲飛處西湖近應買霜螯試潑醅
　　　　荆州江浮水燈作佛事
誰把銀河徹厎傾倒飜星斗著行明又疑籠道紅
梔子隱隱鳴鞘出五更
　　　　江陵
三海先聲壯重城大勢連竹爲人丗界燈結水因
縁風物詩囊裏英雄淚眼邊江平洲露碧沙市穩
開舡
　　　　渚宫
孤城銅斗匝枉渚玉環連柳老蟲穿蝕花殘蝶撲
縁功名棊腹角勢利蜜中邊落日興亡裏誰同藥
玉舡
　　　　又次及甫渚宫
南樓風物逺西郭市聲連蠅虎寒䆫搏蝸牛敗壁
縁懷人喬木外吊古折荷邊冨貴今安在樵歸喚
渡舡
　　　　艬舡
地與人相習天於水欲連柂迎斜岸轉笪避斷崖
縁龜殻蹣􁚂厎羊腸詰曲邊幾年西蜀路無此鶴
琴舡
　　　　次及甫即事
萬里西征路同君汗漫期呉歈花裏曲楚些菊邊
詞問學千雞跖功名五羖皮目前姑置此多辦峽
江詩
　　　　白羊同行五六登無盡墓入義方傳慶
　　　　寺讀鍾離公所書兩句贈八瓊張子髙
　　　　碑及吕公來訪事程教有詩次其韻
鍾離權約同燒汞吕洞賔呼共屑瓊便合身隨笙
鶴去厎湏冠劒葬空塋
墓前蒼榦直能竒勾引先生讀斷碑見說嘉禾曽
有頌平生行止不湏疑
　　　　次及甫覺寒
霜勒衾如水寒於客有期不成神女夢空賦外孫
詞甕暖冝桑落冠凉怯竹皮懸知鄱水上冷落扊
扅詩(程鄱/陽人)
　　　　舟中望南山次及甫韻
水贏牽路漫水縮灘磧多渉丗正如許忠信平風
波寒肩擁榾柮灰裏㝷隂何舉頭見南山白雲生
薜蘿
　　　　青草夢詩後兩句早作足之
乾馬坤牛放手騎縱横上下盡通逵杖頭挑起東
風海掛向東邊若木枝
　　次及甫入峽雜詠
　　　　峽口
山隘留天少江迂占地多風梢猿自掛露草虎曽
過坐客猶呉語行人盡楚歌川妃瀾浪甚着語試
誰何
　　　　十二培
舎車不渉猢猻愁行舟未過蝦蟆培咸池樂部十
二鍾六丁挈置巫山背鼇頭贔屭方壷裂鯨腹膨
脝海門碎鑿開混沌尸者誰事逐浮雲墮茫昧
　　　　平善埧
水風静處抛舡易山雨晴時着句難便向箇中占
好䜟一程平善過雲安
　　　　至喜亭
巴峽頭邊第一州竹枝歌裏水東流蓋亭老柳今
如此六一先生幾繫舟
　　　　三游洞(二絶)
寥陽殿古瓊關啓祗樹園深寳蓋張長嘯一聲空
響荅只疑驚起橘中商
披苔覔字雙明健倚樹商詩兩鬢皤地劃天開今
幾丗往來人物盡消磨
　　　　釣魚石翁
刀耕火種皆丘甲背負腰纒盡筭緍獨有石翁魚
得計至今疑是避秦人
　　　　蝦䗫培泉
丹墀萬字中興䇿西蜀人材待細掄好把玉蜍留
水去直言莫問近前嗔
　　　　聖節日望拜黄牛祠前退讀衆碑感而
　　　　有作
蜀在八極間卦位西南坤萬里泝天險三峽爲坤
門巨靈擘太華飛出黄河源餘刃落巴山巉絶雷
斧㾗衆崖束長江水石相吐吞轟豗九鼇戰洶湧
萬馬奔髙低建瓴峻上下竹節繁操舟失毫氂虀
粉千丈渾灘名鼎無義造物疑少恩黄牛壓其漘
坐睨驚濤飜入門兩石馬耳缺蹄噭存行人紛乞
靈熏燎迷旂旛摩挲幾豐碑䬃沓箎應塤醉翁事
巴恠無盡語不根黄能羽淵魄蒼牛離堆魂逞竒
角異說終莫探厥原或指峽名掲或取山形蹲狼
頭與鹿角胡不登脤膰五行土勝水似識丁壬婚
爾牛何來思此義欠討論黄裳正坤色爲牛亦坤
元坤維闖其户職之廟貌尊叱咤遁蛟蜃麾訶走
鼉黿駚湍危就夷怒石厲即温神以順治險抑以
静制喧萬命脫谽谺神手司平反長年送迎神性
瘠漓酒酸歸舡詫靈賜意氣殊軒軒心安畫鷁穩
目送征鴻騫哦詩紀行役霜風耿黄昏
　　　　荅及甫和
束髮讀連山端倪識乾坤欲辨南北戒湏窺越胡
門藏書探禹穴乗槎窮靈源平生蓬矢志到處屐
齒㾗脚方西湖脫眼已青丘吞長風一葦航急浪
萬里奔易艬泝月峽訊程指新繁江行大玉篆星
垂小銅渾風俗異東呉氣候如南恩青壁拔地起
黄流從天飜身隨五兩動命恃百丈存山靈迎我
來林影羅旌旛川妃導我去濤聲合鐘塤蛟龍蟄
淵厎虎豹潜崖根間逢偓期語盡辟䕫魍魂有祠
扁汶川倚山坐平原已絶白狗渡尚望黄牛蹲要
神楚懷糈賚福魯致膰力護重險濟兆應匪㓂婚
歐以異夢紀蘇以定分論君詩班其間壓倒白與
元短䆫箬葉蓬濁酒椰子尊肯來共吸鯨有味過
解黿磴蘚挹曉潤巖葩借春温郊丁趂虚集灘户
射利喧巢雲屋鱗鱗鉏月坡反反㯶花薦甘芳竹
枝冩辛酸是中有佳趣所在留行軒胷次飫壯觀
筆端快孤騫一朝簿書來能令目眵昏
　　　　又用韻
雲漢應地紀尾艮首起坤直坤導岷江畧艮赴海
門我家海之角我行江之源秋月幾改弦落漲頻
移㾗金山手可挈牛渚氣欲吞追前趣倍道殿後
虞䇿奔主賔㑹面適兒女問事繁舡燈半悲喜村
醪雜清渾王陽正懷親石洪未報恩飈㠶鵬翼飽
浪柂鷹尾飜姑熟人物逺秋浦風景存彭郎飫牲
酒小姑豔幢幡兩磯峭植柱萬壑譁吹塤潯陽蕩
波光赤壁盤雲根莫追白傅夢空招老坡魂黄鶴
矗河漢南樓頫川原劉郎别浦横孫媛荒臺蹲雄
心漫衷甲餒魄誰薦膰吊古君雅志懷人兒新婚
等爲身名謀難以丗俗論沌口出百盤水府迷三
元沙市俗更凋渚宫名徒尊樓艦郤長鯨艬舟進
伏黿夷陵曉未霜秭歸冬猶温玉虚想竒崛蓮碚
辭囂喧楚些風骨變巴歌舌齶反屈平坐落寞昭
君苦悲酸懸知鳯鎩翮不如鶴乗軒巫峯又鬱起
赤甲方横騫直登黄牛堡極目秦關昏
　　　　十月晦過巫山(二首)
巫峽逢𥘉度平生一叚竒江山襟抱冩歳月鬢毛
知神女翻旗下馮夷疊皷隨直湏豪舉酒棙柂不
妨遲
客裏年華老舡頭日色曛天寒催雨雪地逺隔飛
雲爲吏徒三尺於民未一分重慙豪傑士度外立
竒勲
　　　　峽中
清猿遺響落三巴樹老霜遲葉未霞大抵近南春
易早梅花開盡又桃花
　　　　八陣圖
負卦龜藏尾鳴臯鶴引吭縱横中左右竒正銳圎
方石挾孤忠在江輸宿恨長無人同領㑹搔首立
斜陽
　　　　益昌次費伯矩贈行韻(五首)
浯水欲磨元結頌聊城未下魯連書静中好與髙
擡眼恐有英豪在草廬
掎角中原二百州熟知彼已是良籌時賢所及都
能幾清渭黄河祗自流
朝氣風生暮氣歸將材零落事功微酸風斜谷祁
山路眼厎何人挿羽飛
幕下精神清似水門前責望重於山君家文偉規
摹在事業全歸静定間
快湏滌硯入承明爛熳飛章拂太清冨貴功名元
素定莫隨人後頌升平
　　　　崔綿谷共賦亭次韻
風度崔秋浦聲名鄭子眞爲便官事少不厭客來
頻竹裏觥籌宻花邊屐齒新拍欄誰得句喚起主
林神
　　　　詩告至李漢州
驛奴莫問客爲誰但報房湖水石知象鼻卷筩和
月吸鳯膺横玉倚風吹江淮消息愁端壓關洛功
名老色欺陶冩此情湏㑹得行㕑催喚莫教遲
　　　　叅政李公以勤謹和緩勵後學江憲益
　　　　以公廉忠信爲八箴因賦詩贈别
百工聚一車百行根一誠反身物皆備動與誠俱
行勤如轂下轉謹如軾前横和緩以將之轡舞錫
鸞鳴廉者慾之軫公者事之衡更當主忠信軸正
箱自平是理誰獨無旦晝昏其明不誠故無物噐
窳轍易傾公材如大車致逺不計程八物攻且良
悉由一誠生玉節天西南三峨軋峥嶸志雖屈乎
位身已榮於名紹興博士翁四十辭簮纓慶鍾侍
御史勇與雷霆争清風激百丗湏公亢家聲挾此
八字箴東歸侍延英
　　　　次同年王火井(晞鴻)不遇之韻
題遍慈恩最上層青雲塗轍幾人升一經秋雨禾
方穟未到春風海亦冰閙裏功名多目論淡中氣
味獨心朋蒼苔不掃芙蓉老有客𫾣門自出譍
　　　　九日閱武預觀軍容退而紀事
遨頭不管菊花寒簇隊晨登上將壇戯馬臺前千
古事籌邊樓下萬人看弓聲瀏亮秋風勁旗采精
明宿雨乾後部鐃歌歸較晚雪西烽火報平安
　　　　酬呉教程丞
六花結陣護輕寒緩帶西風夾谷壇破竹正期多
筭勝把茰何暇半酣看聲驅黒祲千山卷氣攝黄
河一夜乾識得天津裴度面人心已作太山安
　　　　送髙才卿守永康(二首)
同社紛紛早上坡一麾獨愛晚婆娑矜春桃李好
能幾飽雨稻梁収更多管攝三才還正大陶鎔萬
象是中和西風未用輕分手尚欲從君細切磋
岷峨悽愴未全蘇急要諸公着力扶政似刈葵難
放手民如種樹莫搔膚雪山西去三邊静沬水東
來萬井腴小隊還家聊上冡天寒早與問無𥜗
　　　　贈相士郭少僊
崇蘭生深林澹泊一點芳江梅倚脩竹醖藉萬斛
香氣骨抱金玉精神貯冰霜若以色見我照紅還
海棠
　　　　水僊
萬卉浄如掃風霜猶典刑睟容閑整整姱節矯亭
亭几滑銅熏鼎䆫明石硯屏窈深人不到香觸夢
魂醒
　　　　鏡月酒後戯呈及甫
判取琅璫醉贏教糊塗眠參横梅下客月淡菊中
僊(成都學官有/菊花仙祠)舌在君何患尻髙我自憐岷峨如
許碧強欲爲人妍
　　　　偶成
有口只飲酒有眼只看書看書知古今治亂能愁
予不如一味飲醉眼昏蘧蘧
　　　　梅(兩絶)
玉佩瓊𥚑蕚緑華銅瓶清浸廣寒家客懷無着春
風處醉向梢頭嚼盡花
蒼枝老去蘚㾗乾喚起東風點暮寒㑹得生生無
盡意雪花零亂月欄干
　　　　荅呉叔永叔長(二絶)
刮霜面目澹無華落落孤山處士家若使丗間蜂
蝶覺光風縱好不成花
瓶笙吹徹硯蜍乾獨有梅花伴夜寒萬境空明香
一點丗塵元自不相干
　　　　荅家朝南(二絶)
竹光水色近宣華彷彿江南萬里家可是老諳春
寂寞夜深無夢到梅花
角聲悽惋笛聲乾獨立黄昏不柰寒未省半山梅
在否東風歸路憶長干
　　　　度劒有日髙永康以詩送行次韻
紫巖護川陜號令賊膽寒客有屏山劉萬甲胷中
蟠石湖牧參井遨頭黄金鞍亦有山隂陸春風迸
詩肝主翁西清老羽扇元戎壇莫府若而人眼厎
缺未完顧予書生耳外強苦中乾從軍十年事未
有半䇿干征笳蘆葉脆戍角梅花殘凄凉郾城月
想像李與韓獨鶴發深省連雞激長嘆中原氣猶
愴眉作醉裏攅君詩逺寄似語出秀可餐論事極
痛快得之夢魂安御蜀知有法水曲鳴和鸞
　　　　重過劒門
衆水東瞿峽連山北劒門地非甘習坎天欲護全
坤直上雲千尺中間月一㾗客懷無柰惡索酒自
招魂
　　　　荅程教見和梅詩(二絶)
一叚清冰浸月華短籬踈竹是誰家春光元不分
呉蜀驚見江南半樹花
春隂欲雪凍雲乾索笑踈枝共一寒静裏聞香祗
自覺怕人饒舌似豐干
　　　　和虞仲易送行(二首)
霜曉滄江路梅花對此君清明涵止水變滅送浮
雲論事強人意揮毫張我軍雍公衣鉢在好䇿後
來勲
歳月雙蓬鬢風沙一老兵氣惟慿義養命不與窮
争鼎正中邊沸舡湏左右平半籌無可畫空賦洗
兵行
　　　次李閬州禀議三首
　　　　訓狐(蒼溪驛聞其聲甚妖厲五更/忽轉如鈴鐸音是日立春矣)
頑民遷洛風隨改佞士歸唐操立更勿怪訓狐知
氣轉銅丸落落便春聲
　　　　立春日風
千騎行春雪未消早乗羊角問逍遥明年好與供
春帖淑景祥飈近九霄
　　　　益昌
長恨詩人挽不來東風無頼又㠶開城南城北佳
山水多少甘棠手自栽
　　　　夢中得蕎粥詩覺而記其景聮
墨雲吹雨落霜空滿地珊瑚樹樹紅老磨踏烟霏
淅蔌鈍鐺奏火沸蒙茸寒江浪起雪飛外古嶂風
鳴雲攪中識破太官羊氣味故山好處夢先通
　　　　和程教元日韻
曉雲三素過天東早送韶華入萬紅枍詣霜寒遲
景轉昆明太液薄澌融憨癡官事龜生手㤗定天
光􁇀點瞳栢葉更湏隨酒進醉郷有地爵無功
　　　　春風堂左偏鄭宣撫詩刻猶存程季允
　　　　次韻亦賦
寶峯翠壓小房櫳簾映平安候火紅寒送落梅吹
雪外春隨細柳入雲中人情鬰處多思治天道還
時只願豐賸辦從軍詩幾解爲君管勾杏花風
　　　　酬黎倅元夕
淡黄巴月護簾櫳隨分芙蓉數點紅茶鼎擅埸文
武火酒杯争道聖賢中小游退舍三邊静甲子占
晴二麥豐樂事賞心無過此不關花信幾畨風
　　　　春日即事
楊柳黄黄燕子來梅花落盡巳青梅一年春事閉
門過萬里客懷呼酒開西土逖哉鴻鴈斷東方明
矣子規催海棠多買燕宫本歸去家山手自栽
　　　　再用韻
黄妳扶春夢覺來禪心已墮老黄梅沾沾桃葉相
先發寂寂梨花未肯開抱案併無鉗𥿄請索書時
有打門催人生消得韶華幾兩鬢霜根不待栽
　　　春行
野荼䕷發牡丹開蔌蔌楊花墮酒杯過盡韶華纔
一出祗應喚作探春來
　　　　次程岳州廷邁春行昨訪天梯佛龕今
　　　　約烏奴
汗血嘶風草正青眼中萬馬歛春埛檄書縱不煩
師魯薦藁猶當出古靈杜若扶䟽明逺渚荼䕷猗
靡馥中庭天梯行遍烏奴去到手深杯莫暫停
　　　　送王萬里赴闕
安西老元戎再出護全蜀槃槃大幕府賔從如立
竹狷者多調娯狂者間棖觸誰與得中行有美萬
里獨正大一根氣義利兩孰復信人樂正子君子
蘧伯玉春風半蕭艾秋雨幾薋菉劃然心眼明見
此霜曉菊何人誦子虚燕說得舉燭平沙起孤鴻
太液下黄鵠雲深閶闔啓天近觚稜矗牖明易納
約井渫終受福楊柳細吹絮海棠豔成屋買酒鏖
東風嘉陵江水緑
　　　　再和廷邁
歩障晴絲夾道青土橋石磴向西埛李烏奴宅空
懷古武阿婆祠懶乞靈杜宇一聲猶客路白雲萬
里是親庭只應江水知人意東下何曽半息停
　　　　草堂
嚴武能詩甫亦詩詩名相軋便相疑思量丗上交
游事大似詩名更可知
　　　　次虞憲日近即事(五絶)
風落虚簷燕子聲屋頭屋尾菜花明爐熏燕坐參
消息理本無虧莫望盈
丙中甲上竒章石水厎山巔杜預碑矻矻一生圗
不朽光風好處幾曽知
衾寒更着癡兒踏背痒時令醜婦搔骨肉團欒窮
亦好誰能膏火自煎熬
急雨蕭蕭撼瓦溝夢隨潮落浙江頭倚門白髮遲
歸信不爲蓴絲爛熳秋
梅桃結子緑隂濃饒與葵榴自在紅只有道根湏
猛進未甘四下二之中
　　　　垂去
鳯凰知細德鷗鳥識機心物理固如此丗情非特
今足纓清與濁厲掲淺和深覺破從前夢長歌月
滿襟
　　　　送崔吉甫倅安康分韻得舎字
孤松鬰澗厎老栢生石罅斗州漢水曲着此健别
駕審固外體直爲仁正如射萬事春冰融所貴過
者化雷園陽關酒葵藥紛婭姹加餐時寄書相望
無幾舎
　　　　次李叅政晚春湖上口占十絶
䙰褷痩鶴耻乗軒踏遍莓苔十畒園欲下横塘還
決去漲㾗一尺晚來渾
藉地殘花五色茵東風來去寂無㾗餘香不肯汙
塵土留得蜂房活計温
一簾風雨攪黄昏歸思無邊客倚門烏賊江魚潮
後市龍山漁浦渡頭村
雨過桃花盡處源庭前新緑長芳蓀目前點檢燕
支篆手汲清泉洗着樽
屋角春聲幾様翻勾牽春夢遶丘樊三桃二李成
隂早恨不安仁老灌園
濡需附勢幾崩奔獨抱離騷細討論萬事只慿方
寸去剛風元不隔天關
近山氣候易凉温雲爲隂晴半吐吞草木趍新千
萬態芸芸何者是歸根
緑隂羃定蔚藍天庭户蕭然有漏仙麥飯熟時蠶
百箔山中啼鳥識豐年
燕子將雛鹿養茸年華冉冉鬢成翁拂開萬古瞢
騰眼多少英豪老彀中
潼關殺氣渺春隂渭水泱泱柳色深爲問草廬人
起否漢家遺老尚謳吟
　　　　朝南以詩送巴石研屏香几用韻
天上何人修月斧巧將餘刃斵巴山玉蜍清浸婆
娑影正在微雲點綴間
首䑕年來困兩端石屏空照鬢絲斑歸舟莫道全
無物分得蓬婆小雪山
　　　　　右研屏
玉版横陳醉眼邊尚餘金鴨水沉烟客䆫寂寂那
消得祗有南豐一瓣縁
竹風吹酒未全醒夢入香爐五老雲好句得君青
玉案起來盥手炷清熏
　　　　　右香几
　　　　同孫子直和李叅政東園韻(十絶)
扶持吾黨誰爲地保護斯文頼有天鼎欲大亨湏
玉鉉井於冽食定寒泉
治國冝將治圃看墾除容易整齊難沼泉莫放源
頭濁種竹先教地歩寛
破艦巳風方洶洶積薪未火又悠悠天公解管人
間事甲子占晴穩有秋
狂蝶正便春從臾好花猶怯冷禁持從渠歌徹鐵
如意輸我興來金屈巵
辦得蕭蕭水竹居閉門足了一生娯坐忘老子慵
開眼強聒癡兒任挽鬚
食肉玉關徒自苦然臍郿塢太生癡人心溪壑元
無厎冨貴功名十二時
院落深沉燕子歸應時納祐試春衣海棠過雨精
神索楊柳無風力氣微
大渡畫河餘玉斧祁山破賊只綸巾聖賢深意誰
能㑹滿徑桃梅又着人
孔明遯丗吟梁甫范蠡遭時䇿計然鍾鼎山林非
二物莫隨窮逹較蚩妍
露下三更月滿林鶴眠未警獨長吟芭蕉身丗都
來幾天地中間要立心
　　　　程廣文季允得崔西清薦詩來用韻
古人輕國重一士士皆大吕黄鍾噐道於天運主
消長身爲民生管榮悴五羊老僊用心古清不受
塵如止水一肩直欲荷斯文兩眼從前識英偉歡
然得士如得金甚矣愛賢猶愛已髙山流水甫點
頭急電驚雷即燒尾天南天西各一握未見名流
早傾意聲光蔚起摩日月氣類相求如鑒燧春風
婭姹吹筆端毛嬙西施無粉膩咄哉婢子磨青銅
雙頰晞紅欠才思珊瑚琢鈎珠結網錦署玉堂相
望咫崔羣美莊居第一推轂好言良有味樂莫樂
乎遇合新憂莫憂乎轇轕始柱撑大厦必衆木扶
植太平湏善類君不見黄河以北函關東無數赤
子號悲風
　　　　髙倅送糟蟹破故𥿄芽口占以謝
無腸公子醉郷徒風味元來蜀似呉便好掛門驅
瘧鬼不湏詩詠血模糊
滿筥新芽𥙷骨脂雨㾗照眼碧離離功於枸𣏌菴
藦似不是山人厎得知
　　　　荅髙才卿(二絶)
煙波隻艇着吾徒蓴鱠秋風早憶呉左蟹右杯東
計決醉來萬事付含糊
脆勝芎苗軟勝脂雅冝碧椀貯流離渠渠地主恩
何在骨裏黄金祗自知
　　　　劉後溪和䧹湖即事詩十絶見示次韻
誰家柳繫夜郎舟半月風顛估客愁起候五更風
脚定安排篙楫放中流
斷煙落日護林丘三數人家屋打頭見說春來寒
更甚𥙷䆫塞户勝防秋
巴山深處一江流好着藏書百尺樓椳闑欂櫨渾
易得杏梁桂柱若爲求
去年竈婦飽而腴今歳啼飢眼欲枯麥飯熟時猶
逺在不多元氣急湏扶
䕫人壁柵未曽修好事癡兒只浪遊草樹低迷風
淅瀝於莵又在屋山頭
金谷人家大謬悠春江自理送窮舟漁人拍手從
旁笑淡飯麄衣過即休
桔栢津頭訪昔遊夕陽衰草幾畨秋人心誰向忙
中覺天理湏從定處求
雪花白盡沔山頭咽咽冰澌沔水流不見將軍闞
如虎行人猶指定功樓
槿花朝發夕而萎得失興亡揔一機古往今來磨
不盡人間公是與公非
中原離合數由天百戰關河血滿川日月赤雲占
勝氣掛弓何處是祁連
　　　　四月壬午發利州
十里迎春(地名)水面開櫓聲不動柁聲催春山轉
處疑江盡白鳥迎人曲折來
兩岸騷騷麥尾黄茅簷半瓦䕃垂楊牧兒吹笛隨
歸犢淺草平沙瞑色蒼
　　　　漩口
秃山束紆江寸土無平田麥登粟事起竟歳相周
旋扶犂犖确間竝驅從兩犍兩犍力不齊手胼後
者鞭日暮鞭更急軛促肩領穿歸來茅屋下撫牛
涕泗漣一飽弗易得柰此官租錢
　　　　帽子簷水宿
聚石樁長纜依沙挿短艫日昏山虎下風急水鶬
呼道豈隨時變人湏岀力扶仲由兒女見謂欲果
乗桴
　　　　發閬州(二絶)
錦屏山後十二渡一渡一回商淺深前行戒後謹
母忽淺處着脚深寒心
木奴(鎮山/名)夭矯二十里大似盤龍趍桂林中人薄
暑遽如許覔樹依凉無好隂
　　　　回龍寺松
環蜀多冝栢回龍獨見松似驚前輩落忽與故人
逢水石清髙骨風霜老退容更湏堅晚節莫洿大
夫封
　　　　龜勝寺枸𣏌大如椽陳日華發其根而
　　　　枯堂猶以地仙名
地僊蛻骨歸何許獨有㯶花三四樹鹿頭風月夜
三更老厖吠入青雲去
　　　　伏中宿冨樂山賞泉
喚舡絶芙蓉夾道森古栢碧天倚熏籠烈日發薌
澤清凉奏水觀熱惱脫火宅石虬漱潺湲銀竹墮
格磔林宻天早昏巖擁地少窄坐乆萬想定虚浸
一奩白螢行露烱烱蛩語風䇿䇿胡床笛三弄所
欠可人客
　　　　還自益昌道得張伯脩詩次韻
劒外風煙老鬢華歸心更切獨孤遐明知東郭非
吾土苦認西樓是我家萬古聲名供敝帚九州意
氣付浮查同來蓬沓於潜女一笑長歌陌上花
　　　　六月六日宿觀音寺次朝南韻(二絶)
微管仲其左祍矣捨安石如蒼生何湏君快草三
秦檄盡爲先生祛宿痾
煮餅無奚徒自苦護篝有妾未爲非爲言示病維
摩重也解天花散亂飛(時崔制使/頭風甚)
　　　　青渠追和宋金部壁間韻
短亭放脚小軒渠從險趍平本一塗掌上煙川三
百里蜀都風物似呉都
汗青孰與老黄間能爲君王把蜀山懊惱秋風吹
客鬢一年三過劒門關
　　　　幽芳晚凉倚䆫觀稼(魏城四十里)
晚風不動稻苗平葉葉頭邊沆瀣明井養不窮功
用在誰將易象細推評
飛明一點上苗端難作㝷常露雨看碧眼道人參
解得黄河夜半泝崑崙
　　　　龍尾(綿州西二十里)
淺磧苕花紫平畦芋梗紅瞑収漁筏雨凉入酒帘
風客路三年夢官身兩鬢蓬誰知龍尾道却在鹿
頭東(關名)
　　　　食菜
清晨薄采采風露拍滿篝漢中信可王新都亦冝
侯(王侯蜀/以名菜)甕菹氏諸葛籠炊字元脩駢頭束翠鳯
碎甲屠蒼虬下筯萬錢直轑釡千户謀暑寒乆不
厭暮蚤急易求相與共甘苦傾蓋成白頭厚味五
兵媒文字葷羶仇移文東郭生母作肉食羞(成都/彘骨)
(名東郭/先生)
　　　　讀楞嚴
人人有路證無還一念纔差隔萬山識得吾儒無
妄卦筏城長語盡湏刪
　　　　生朝前一日過隆慶十里得　老人書
　　　　中詩因用尊韻
劒棧髙寒潦水空兒心片片趂歸鴻喜聞禪觀如
黄蘖想見仙風過赤松利慾無厭騎鶴客功名有
定賦狙翁萬鐘不博斑衣樂巳判身爲邴曼容
燈花太喜酒樽空客路眞成印雪鴻出塞曲中迷
灞滻籌邊圗裏認維松汗鞮虱胄心猶壯蓬矢桑
弧鬢已翁東望只知歸計是輕舠苕霅采夫容
　　　　次徐隆慶壽詩韻(二首)
牛奮箕張小丙申熟知命駁不能純年來頗恠刀
頭蜜老去難供席上珍闖靄千章森㦸纛鏖風萬
壑繹韶鈞劒山拾得商山橘醉共仙翁脯白麟
史君筆斡萬牛回脚厎春風舌厎雷一夜劇談逢
野閬百年髙誼見歐梅客心衮衮江流去老色翩
翩歳事來墮地渠儂天巳定酒邊贏得笑顔開
平齋文集卷第三
平齋文集卷第四
　詩三
　　　　壽崔西清(二首)
武侯王佐材有膽大如屋愛之莫助之隻手挈全
蜀淋漓出師表所舉良且淑孔鸞非不佳健翮欠
鴻鵠先生能休休用衆不用獨何止福蜀人爲作
天下福
幾年生一賢大任天所授三光五嶽氣半點無缺
漏胷中老規摹超出造化囿静爲動之機燕坐運
宇宙艮居冬春間𥘉度恰先後用心得艮體所以
仁者壽
　　　　試院口占(二絶)
燕隨社去鴈𥘉來黄蜀葵花隔岸開萬里江湖秋
思動擣橙和蟹薦新醅
追懷三五少年時歳月堂堂兩鬢絲茅屋秋風歸
未決障泥能費幾熊皮
　　　　隨筆
歸州多癭生昭君郢州多癭生莫愁造物何如等
教癭盡令尤物不成尤
　　　　林氏著存亭
有銘於鼎未爲著無忝所生方是存篠下若人元
不死春風吹雨着寒根
　　　　馬城詩寄趙耤令(馬城在/北關外)
馬城去天咫雨露足芳澤萬菲主園丁造物乃其
客秋能揠而春紅可幻以白枝葉隨手變根蔕若
爲索逹人一笑粲胷寛斗杯窄
　　　　挽李貫之郎中(二首)
剛大平生氣誠明問學功不爲官所餌寧以道而
窮論事馮唐力憂時賈誼忠朝陽無此鳯何止哭
江東
天定何能待西風杳去槎斯人嗟已矣吾道信非
耶石泐名猶在江空恨更賖濂溪應配食杯水薦
寒花
　　　次張義立登九頂三絶
　　　　大像
坐斷江山現法身大光明裏萬波旬東風歸棹津
頭過同是慈航得度人
　　　　清音亭
漚生漚滅負苓易雲去雲來摩詰詩莫道賞音今
古少江山新亦受人知
　　　　烏尤
酒壯千林如欲舞詩豪萬景不容驕山中肯着如
斯客來聽春風婆餅焦
　　　　萬景樓次韻(六絶)
扶踈巖桂拒霜開蒼莽鵁鶄屬玉來想見山隂秋
色裏一聲欵乃暮潮回
金谷白頭誰石友香山青眼幾殷兄三峨九頂知
人意長與江樓酒面平
秋入徐熈水墨山荻花吹雪渺江干樓頭未用催
行酒待到三更月上看
木落川空亦大竒坐中亡酒客湏追非渠江漢孟
東野孤我南山韓退之
霜磧蕭蕭落漲痕西風吹日墮金盆馮髙送目河
湟外萬里戎情屬柳渾
過鴈聲中歳月侵東流江水識歸心峨眉天目髙
相似多買青山尚及今
　　　　壽鄒茶使(二首)
鶴鴈旌旗導紫軿方瞳秋水照人明㤗山可碎膽
常定滄海自渾心轉清萬事至公如正獻片言不
妄即元城擎天正要堅牢柱長與皇家植太平
手挈蓬弧掛井參籌邊樓下瑞雲深傳將絶學聖
賢脉㑹得𥘉陽天地心議論文章胷萬甲功名冨
貴腹三壬春風禁柳東華路扈駕催行荔子金
　　　　辛巳夏四月行西山欲賦未能也得曹
　　　　瀘南壬午冬留題上清詩因次韻(三首)
窈深青城路逢僊不知名悠然拾瑶草天風颭雙
纓進予語之道誠者非思誠谷神以虚應萬物同
一靈是謂衆妙門古今未嘗扄
僊人愛樓居梯空衒靈赫下有煉丹井光怪不容
羃凌晨酌井花御風謝塵迹飄揺芙蓉斾三十六
峯碧欲扣讀易翁蒼苔洞門閴
朝陽生危岑委光皂江壖江妃舞倒景老木奔驚
猿羣僊亦戯劇挹𬒮來聮翩笑倒天地間誰虧復
誰全手携昭文琴一曲三千年
　　　　大雲寺同王翬父晩歸
春風拍天梯夕舂墮寒浦潭潭水晶宫灔灔赤金
柱汞爐煮丹砂釀作九霞醑陽侯醉而狂喚起燭
龍舞濕紅照白髪客子有酒所舉鞭問同來扶桑
在何許同來狂更甚揺手作虜語上流屠鯨鯢流
血一川雨
　　　　用伯脩韻迓虞提刑
從來圗易必思艱運甓工夫莫放閑萬里功名終
竟在百年元氣早湏還安危着眼棋枰外中否留
心弩括間寄似匆匆無幾語華陽東去是潼關
　　　　嘉陵江舟中(三絶)
柳色黄黄草色微一川新渌兩紅衣老天也信還
家好淡日柔風送客歸
辛夷零落水生漪睡暖沙鳬蔭酒旗不是歸㠶相
料理春光如許厎能知
東風吹老地棠花燕子歸來認得家茅屋石田渾
好在白頭何苦尚天涯
　　　　落棗
楊柳天機淺櫻桃丗態深空山鳩問荅肥水鶩浮
沉格物知窮理觀時㑹省心最憐誰氏女沙裏日
淘金
　　　　岸行
少年血氣暗消磨盎盎陽春保大和已放杏花風
味短未酸梅子典刑多一官滿去魚無餌萬里歸
來燕有窠但願時平蠶麥好免教人問蜀如何
　　　　新井道間
飲澗思浮白行山當踏青栢邊榿葉長麥裏豆花
零清哢愁腸泮踈香勌眼醒牛頭應不逺三舎即
鹽亭
　　　　安㤗
不是官身是客身下車隨意踏芳塵空濛山色雨
非雨冷淡花梢春自春裘弊黒貂猶耐老褐移紫
鳯未全貧青帘垂脚遊絲外到處東風似故人
　　　　徒然萬里行所得惟一莊王翬父泥溪
　　　　別時語也戯足成四十字以寄
徒然萬里行所得惟一莊莊中果何有􁙩赤䕷菽
黄豐歳誰可口凶年或充腸旦旦勤櫛薅謹勿令
莊荒
　　　　和黎德升贈别
朱弦無繁聲大羮有至味人惟不茍同終亦不茍
異咸戒咸其腓賁取賁其趾出處進退間當思古
人齒嗟予何爲者渉丗聊復爾來從呉盡頭直到
蜀築厎赫日青石裂凄風黄葉委道旁幾揶揄得
已猶不巳君如細柳軍堅壁閱兒戯又如渥洼馬
超軼不受縶客䆫日相從肝膽瑩彼已偏校紛已
侯憐我尚猿臂胷藏數萬甲智絶三十里清談對
夜分常恨丗少治酒酣或怒罵天下無眞是佞夫
戴髑髏請劒淬越砥長亭楊柳黄妙語鮑謝體不
作兒女别相期青雲噐深沉老元戎夢寐古輿地
視師薄郾城受甲髙熊耳相與善籌之塞草春無
際
　　　　應提刑招飲北山
萬緑梢頭眼雙江合處城山如人有立水與市俱
横啼鳥春風暖飛花晩照明笙歌推使去緩屧當
車行
　　　　伯矩同登牛頭
兩翼城包險三分寺占竒市囂芳草隔古意落花
知歳熟人情樂時清物態熈江山輸眼厎盡是太
平詩
　　　　過三鶴山(二絶)
造物工夫拙剪裁羣芳各自得春開梨花嫁與東
風去隨後荼䕷作媵來
客路浪成千里繳老懷虚過一春遨落紅剛𬒳風
扶起恰與連雲石棧髙
　　　　入少城
嚴城槌皷瞑隂催劒棧歸來第幾回喘汗老兵迎
馬報燕王宫裏海棠開
　　　　題李叅政范殿撰大散關詩後
秦關老月幾虧盈長照詩人白髮明一死一生漚
起滅未應於此見交情
　　　　次李公謹美人行見寄
梨花深寂楊花閑雨鳩晴鳩兩關關越王樓下春
事繁有美一人心獨丹欲往從之厚我顔無繡叚
兮爲君懽子規夜嘷斗䦨干江草碧色江波漫芙
蓉城頭芳露乾有美一人擁朝寒欲往從之髀肉
酸無桂棹兮揚君瀾牛頭撥雲㝷懶殘牛背落日
人空還短笻尚點湘妃斑好春未必天能慳東風
到處如家山白髮相對毋永歎荼䕷結架三百間
爲君醉倒驕旁觀
　　　　後溪挽詩(二首)
玉珮華𥚑翠霜髯睟頰紅四朝天下老百丗後溪
翁緑竹猗重較黄裳美在中平生涵養力於道有
全功
氣象融三極規摹隘九州天津朝發軔野渡晚横
舟衛道身何愛憂時死未休落花春寂寂萬古蜀
江流
　　　　柳絮(二絶)
造化勿忘還勿助精神非色亦非空殘雲𥘉雪雍
容甚髙下東風點亂紅
風標清白難諧俗氣候中和易得朋招不肯來麾
不去若無才思渠應能
　　　　追和及甫雪
肧腪造化妙天家趂得辛夷未着花濁水淤泥還
絮白枯株朽樹亦芳華長空光眩鳴臯鶴厚地寒
侵入宇蛇鉅竹南墻清絶甚一編孟子一甌茶
　　　　三月十四日送燾東下至龍爪灘過虞
　　　　開國墳庵見壁間虞仲易觀棊詩有天
　　　　上人間元一氣如何頃刻爛樵柯之句
　　　　雁湖甚賞之因用韻反騷
周天日月何曽住大地山河祗自磨不死者存人
獨耳㑹令斧亦爛如柯
　　　　拜和　老人見寄韻
阿翁瑩徹八䆫冰獨愛春郊畫有聲正鮆魚肥桃
漲暖欲河魨上荻芽生驚雷破柱眠逾穩明月中
庭酌屢更應待兒歸相從臾萬紅堆裏槊齊横
　　　　彌牟觀土八陣寄程嘉定
房公堂是蓋公堂漏下無聲日正長應念常山蛇
陣處有人搔首立斜陽
　　　　楊漢州見和荅之(二首)
西樓伴食老西堂拆韈渾無半線長推向萬山深
處去沉犀橋北望龍陽
春隨落絮去堂堂白髪相看作許長人物如公猶
未節諸生何敢薄淮陽
　　　　荅程嘉定(二首)
練𬒮蒿簮不下堂肯隨時丗畫眉長旁人莫解東
風意只道花梢合向陽
鈴索閑閑静冶堂(漢州/東堂)槐隂匼匝柳絲長東君五
日如京兆早及殘紅醉豔陽
　　　　隆慶徐守作堂名蜀固一夕夢與余賦
　　　　詩堂上有何時首歸塗樽酒逢故人之
　　　　句未幾過其堂爲賦之
蜀踞國上流蜀固天下固欲爲天下謀護蜀風寒
處極邊植藩籬黄牛白環戍中間屹垣墉武休河
池路近裏古劒關峭絶鳥莫度屏蔽益梓䕫堂奥
有門户天險以德強地險以勢阻王公設人險頗
牧與羊杜前茅元戎崔當道卧老虎後距付君侯
萬卷作干櫓坤維鞏金湯國勢重鼎吕予曰有䟽
附予曰有禦侮我聞大劒旁小劒可馳鶩雙軌來
蘇坡半葦白水渡徹桑徧綢繆迨此未隂雨毋謂
天下壯而恃一夫怒髙堂挹横山雲木呌杜宇樽
酒逢故人重圎夢中語
　　　　送王崇慶得樽字
白苧籠輕暑紅榴照别樽兩㠶先後去一水古今
存玉札湏多蓄金甌莫點㾗相期黄卷裏培植太
平根
　　　　昭化
梅子収霖雨榆花斷瘴煙濃雲明白鳥深草暗烏
犍歳月灘聲裏家山客枕邊老來圭角盡戒得是
韋弦
　　　　送交代王公輔
興州乳臭腥紅𫀆萬馬夾擁横磨刀奴顔婢舌競
勸進羅拜狗彘讙優猱漢家衣冠餘兩豪(同楊/騤)却
立渠肯汙腥臊傳呼趣拜聲色厲一巳俛首昻其
尻獨君此膝竟不屈男兒等死輕鴻毛群憸相顧
重太息我輩天地焉能逃安西樓碑字如斗勲名
爛熳官稱髙若爲龍州易萬州雙鬢如雪風騷騷
君不見義不帝秦魯仲連何曽黄金横帶後部皷
吹前騂旄
　　　　行三盤蟇頥棧道(三首)
棧險涎魚蛤梯危嘯虎貙室人交謫我客子倍愁
予後殿推腰上前行掉臂呼龍眠如得見冩作赴
州圖
息女頩相問危途骨欲摧兒知縁厎去耶自爲官
來野圃榴多子山田芋有魁乞歸吾計决一粲且
傳杯
虎爪灘頭棹蟇頥閣上車危機知略似薄命聽何
如鸕筏陵飛景鳩巢架太虚乾坤眞一穽着眼莫
躊躇
　　　　赤崖
老箐深藏洞嵌崖峭夾谿雙扉巫峽似半壁竇圌
(山名在/彰明界)低落日人煙絶孤雲客路迷紅旗穿石去
青兕隔林啼
　　　　讀史(三絶)
泗水飛沉周寳鼎霸城遏住漢銅人人心不似無
情物多少英豪入魏秦
晉將屈乗餌來虞越送西施買斷呉馬齒雖髙人
未老五湖風月䄠陶朱
黄門常侍禱明堂竇武陳蕃横𬒳殃料得天公方
睡着不應受囑變官方
　　　　用蜀行送徐隆慶守金州
兵家如弈棋局局勢不同漢王引兵故道出襲雍
武侯率師祁山揺關中何曽踏陳迹乃欲収新功
中興用蜀九十秋咄哉求劒空刻舟今年出秦州
明年岀鞏州了無一鏃飛到商􁄹州但諉險絶不
可度豈識竒道湏竒謀漢水隂洵水陽左房襄右
梁洋中間詩書禮樂帥手提招揺麾天狼以人材
爲武庫以人心爲金湯於斯二者有足恃出竒度
險如康莊君不見紹興間虜從鶻嶺窺蜀山彼旣
能來我能往疾驅風雨過潼關
　　　　毀鄧艾廟
蜀庸無與守魏吃浪成名血巳洿砧机魂猶饕酒
牲柏溪融雪㵼玉案倚雲横瀦薙莫留跡山川方
氣平
　　　　西龍道院
溪影山光浸曉寒空庭人馬報平安夢回非想天
中界身是無懷國裏官桑葚青紅鳩澒洞麥花開
落雉蹣􁚂好班嘉定中興詔盡與蓬婆滴博看
　　　　龍州麩金丹砂到官後民告所得倍於
　　　　他時喜爲賦詩
乳到零陵竭珠辭合浦行地非慳所産人自晦於
征砂粒層層長金麩點點明盛衰非自爾利莫與
民争
　　　　七夕
黄姑織女萬古心脉脉欲渡銀河深有齊季女起
拜月緑髪一縷蒙金針眼明志針如志鵠針髪相
投如破鏃回身拍手笑廼翁字大行踈燒矮燭
　　　　夜坐
公退不妨飲夜凉猶未眠瓦檠鳴落燼鑞鼎濕霏
煙露葉悄相煦候蟲讙自煎白頭行萬里轉眼過
三年
　　　　雨
夥頥秋後雨瞑些晚來凉夾市崩崖赤環城漲潦
黄隨冝梨栗熟滿意黍蕎香白鷺追紅鶴歸飛作
箇忙
　　　　范漕(仲武)季克雲坡
西來一鶴山澤臞春風六轡閑且都公餘鏡月晝
隂寂睡起手校羣芳圗海棠酣透燕王邸豹血深
染重氍毹昌南别派更竒絶豐容靚飾香生膚牡
丹鼎盛漢川譜行輩近許天彭俱翠微㔩葉光照
路馬上秦􁄹湏人扶鳯州楊柳足佳思苒苒百尺
青流蘇黎州菊華抱勁節濯濯一丈黄䄡䄖老成
典刑識􁑚桂晩出姓字聞珊瑚石蟬風味更清烈
比屋梓益梁䕫巫豐年樂事與民共浣花㝷勝時
騎驢珍葩異卉價如玉爛買西産歸東呉雲坡手
種五色錦徧地歩障金谷無花光深處澹容與碧
瞳如水霜髯湏公家鴟夷老僊伯功成始去浮江
湖中原赤子未奠枕而忍獨樂盟鷗鳬湘江之西
勒浯石瀚海之北封狼胥歸來岸幘坐想雪太白
萬里峨眉孤氣平德全紀渻子宇定光發南榮趎
不隨造物共流轉玉立堂下松千株
　　　　官舎見月(三首)
山如天目髙水如天目急明月如郷人不速推户
入問月從何來天梯幾何級辛勤度參井萬里逺
神我來萬山厎舉眼無似人惟月獨知我寂歴常
相親而我亦知月愛其日日新今夕自今夕不踏
昨夜陳凉邊蔗境佳静裏大羮眞郤書對月坐掃
空翳根塵絡緯無寸絲軋軋夜向晨路晞胡不歸
貂裘弊蘇秦
　　　　酬程嘉定楊漢州見和(三首)
詩禮椎徐徐律令符急急翛然丗紛逺愛此山斗
入政無勸課條功蔑捕虜級尺清蓋丈渾過眼秋
巳及濁暑怯中乾積潦窘下濕脫雲得佳月如渇
快新汲湓浦琵琶語赤壁洞蕭泣斯人不可見庭
空漏聲澁我榻乆欲下我堂日巳葺儻有謫仙來
文采晁無咎襟期李伯時昔爲鈎直釣今是刼忙
棋弩谷深無路盤堤薄有基(程辟武/階教官)廣文如我冷
兩地四愁詩
燕頷非無相鳶肩㑹有時三薫珍敝帚一笑玩征
棋松菊吾家物衡茅厥父基青峯簾獨捲細和式
微詩
　　　　次費伯矩護印道中韻
合着絲絇侍建章却隨靴袴踏蒼凉燈前針線爲
誰好鏡裏黛鈆如許忙野水無心鷗等伍秋風有
味菊顔行到頭靈運終成佛妙境湏聞戒定香
　　　　生日口占
霜露剛氐道侵㝷五十翁相逢多郢癭自笑亦龍
聾(同官/多聾)黍甕新醅緑丹爐宿火紅斗杓明建子芸
荔又春風
　　　　王火井見過先以詩寄用韻(二首)
自期東里先生似恰與西龍道院冝槲葉蕭騷秋
入畫梅花的皪月供詩盟鷗誰是知機早歎鶴吾
猶決計遲歸去來兮松菊在故山毋用費文移
故人寒踏龍門路來聽深山唱竹枝半丗向人長
落落幾回於我獨竒竒淡交似水有餘味薄俗如
雲無定姿一點青燈俱白髮相看不語只心知
　　　　送曹瀘南赴闕
聞之善治水不與水争勢順流導漢漾徐當過三
澨又聞善登山不與山争力緩歩出朝陽晚亦到
崧極展也曹瀘南所學見所履致身以登山應物
以治水幾年蠶叢州歸問長安道巴船五百料太
半外省草白駒在彼谷桑扈鶯其領人物方眇然
惜此尺璧景踈梅耿絶碕飛夢隨去槳索蓍爲占
之聖功得蒙養
　　　　薺餛飩
嫰斸苔邊緑甘包雪裏春蕭家湯是祖束叟餅爲
鄰混沌函三極冲和貯一眞日斜摩腹睡自謂葛
天民
　　　　羅浮髙壽崔制置
羅浮髙哉四百四十有二峯三峯最髙拔起金芙
蓉耀眞洞天鎻溟𪷟鰲背咫尺蓬萊通璿房瑶室
深玲瓏霞袿霓袽紛丰茸中有老僊擾白龍藕花
冠巾九節笻招邀茅盈挾赤松麾訶列缺鞭靊霳
天雞未呌萬籟空夜半喚出扶桑紅下照萬象方
屯蒙起踏斗柄呼東風夫胥雲氣低葱蘢海若吐
蜃天投虹前旌招揺導祝融從以五色騎羊翁蒼
舒檮戭伯虎熊風后力牧常先鴻日用大學心中
庸暗室屋漏十目同夏璜薦繅旅大弓太蔟爲角
諧函鐘日星宗彛映華蟲江河健㠶轉蒙衝慶暦
元祐諸儒宗立朝直聲摩穹窿眞卿長孺誰爲容
白頭萬里行蠶叢清獻清節乖崖忠太平盛時適
其逢事有至難莫如公表裏壞證阻且訌參苓温
平匪砭攻潜瘳膏肓夷疽癰三邊按堵九扈豐祥
飈甘雨天爲功趯趯和樂躍阜螽沾沾啁哳瘖寒
蛩雪山不隔黈纊聦衮衣繡裳遄歸東天津疋馬
兩玉童䄂䟽入奏明光宫中興規模舊提封直北
燕薊西崆峒功成跨鶴追葛洪神光烱烱方雙瞳
金丹寳訣傳枕中負薪汲水長相從
　　　　張太博亨泉(古人以木爲井/義立發而得之)
公家老博望手斵扶桑根騎之泛溟渤飄然泝崑
崙直到析木津細問黄河源玉繩澹碧落機杼閑
天孫北斗可用挹槎腹窪爲樽獨携天一水從乾
納諸坤梧桐九秋影苔蘚千年㾗媪神發深閟泉
冽槎猶存爾泉以亨字是亨本於元丗人重通塞
祗就利處論習坎維心亨中有眞肧腪木上有水
井何嘗以亨言泉於性中汲畫向象外吞安得跨
黄鵠往𣢾君平門
　　　　廷邁留少城和𥘉入西龍道院詩來用
　　　　韻荅之
雪錦樓髙眼易寒春風朶朶似長安終年避事寧
爲客到處㝷詩勝覔官金鑿落邊檛蹀躞玉參差
裏舞􁤉􁚂華燈變盡歸來晩囬首西涪可忍看(蜀/燈)
(夕有/變燈)
　　　　送范漕赴召(八絶)
太平宰相范堯夫曽駕西州使者車雅操清規公
更勝委蛇退食一編書
淮頭蜀口幾虺隤百戰山川入眼來行伍姓名渾
歴歴定知水鏡不遺材
急符喚岀雅州丁刀染紅巾血雨腥定蜀論功誰
第一茗山合着後溪銘
走卒兒童口是碑百年幾見好監司浣花鏡月經
行處草木江山亦去思
嘉州過盡又涪州到處湏判十日留汲媪畬翁遮
道拜東風未定莫行舟
匹馬西征歳月多蒼頭引鶴共婆娑傳聞虚佇如
清獻益漕歸來徑上坡
天道頻年說好還到今胡壒没天山延英爲奏平
戎䇿只在人心國勢間
紅絲歩障海棠開厎似西湖半樹梅要試平生調
鼎手安排青子待公來
　　　　𬒳檄出城
引郤東風觱栗聲竹輿如斗作春行山中祗恠天
能窄棧外方知地本平黔𬒮煉　斜屋小黄纓淘
礦亂砂明終年一飽難如許愧爾爐熏管送迎
　　　　次李綿州和丁興元韻(二首)
燕寢深凝自在香蒼髯扶病玩流光桃符暦日又
新歳粔籹燋糟非故郷燈影參差棋濺雹酒行雜
遝劒横霜武侯遺憾誰當洗夜半銜枚入鳯翔
梅花巳是隔年香投老何能面復光求則得之青
籸飯歸斯受矣白雲郷果柑微似温生乳閬柿多
於處着霜扶起東南風物夢舉觴目送去鴻翔
　　　　劒外驢
苦甚淮南䭾嗟哉蜀口􁖨護身㯶結䪌防口竹編
籠逺近關梁接髙低閣棧通琅璫鳴鐸裏誰識木
牛功
　　　　潭毒關
倚天翠壁夾黄流傴僂嘔啞輓上舟今古英雄愁
絶處夕陽籌筆驛東頭
　　　　送崔先生東歸
嘉定甲戌冬掃門古楊州一見握手歎飛黄厄鹽
輈士憂不聞道勿以窮故憂爲聖爲賢人所貴天
爵修萬卷我有莊子肯從我游良農不輟耕嘉榖
終有秋動心得曽益雪案三年留一朝推使岀西
風着兠牟莽蒼淮月冷低迷汴雲愁正抱虎兕寢
孰脫鷹隼韝越在歳執徐公來殿西頭廷臣擇自
從喚起驂玉虬暑發采石磯寒登籌邊樓孤燈語
中夕民瘼何當瘳明年護全蜀後車旅枚鄒熟聆
老規模劒湏鑄知収中間卑一麾牢關控西涪相
望幾何驛時許聞成謀積誠泮羣疑實踐激衆媮
風濤澎湃中竟濟師德舟主人永終譽客亦無窮
休見謂汾陽門走卒皆王侯騎火明桃林詔催告
辰猶仍挈舊司馬入詹翠雲裘裏江水齊穩一葉
隨沙鷗道重冨貴輕目光送羅浮竿頭要猛進壷
尾毋浪投此意造物知筮得素履幽十年甘苦客
從我冝如由可歸猶未歸魂斷楊花洲六經孔孟
學其用爲伊周天方昌斯文敢告司鼎篝
　　　　次仲禹迓叔禹西歸韻(二首)
坡頴風流幾許年依然夜雨落花邊白頭故媪釡
忘轑紅頰諸孫衣解牽聚鴈沙平江百折養鵝水
暖柳三眠行厨洗玉更爲壽父老來看許近前
萬里春風一札書錦幢繡斾二難俱殷紅荔子武
侯渡深碧藕花房相湖家慶盛於羣玉府身名榮
過執金吾人生信是團欒好我亦歸謀種芋區
　　　　壽鄭制置
昆丘侍郎南霍僊身騎於莵雪毛韉芙蓉結旌紫
雲導望舒參乗豐隆鞭晨朝東華天帝所班在玉
斧茅盈前帝矜下土沸螘垤往哉爲洗中原羶扶
桑五色枝拂日蔚藍一碧壷藏天祥飈吹衣𬒳髮
下輪囷旁薄煙非煙㤗山喬嶽氣矗矗長江大河
胷淵淵五三六經濟丗學盡得慶暦諸公傳絲絇
勌踏龍尾道玉轡直上羊腸巔印方趣視已走敵
擔未及弛先行邊黄牛皂郊撤戍堡左洋右沔閑
屯田規摹了了入眼厎奠而後發矢脫弦長安可
到只十日祁山不岀今幾年甲申有䜟爲公設席
卷關洛趍幽燕命珪相印明騎火碧瞳黒鬢冝貂
蟬槐龍不動晝隂永瑶草無際春風妍蒼生元氣
秋葉薄善類命脉遊絲懸保兹天子屬山甫願獻
大雅烝民篇
　　　　讀書樓(二首)
流水青山一榻深銅柯石榦半䆫隂公餘點校七
分易老去服行三字箴消長乗除觀物理存亡操
舎驗人心日長大得官閑力乳燕鳴鳩盡好音
引郤蜂衙一事無求師尚友聖賢俱激昻意氣中
興頌収歛身心太極圗畬火明邊飢虎過渡船聲
外老鶬呼江南雲水寛多少萬里深山着此臞
　　　　發龍州(六月十六日)
涪山信有靈送客六月雨曉行如深秋午憇無點
暑
　　　　泥溪(兩首)
沙路縁江曲斜陽塞轎明晩花酣暈淺平水笑􁨀
輕喜䕃時休駕疑昏屢問程誰家剛齊餅味過八
珍烹
左計來行險強名爲愛竒一家川藞苴三頓豆離
萁壓架龍門石撑囊劒閣詩扁舟歸計足不問鶴
和龜
　　　　荅及甫見和(二首)
喚晴山鳥滑辟暑水花明蜀隷綿猶重呉儂葛自
輕交情潘接魏師法尹從程鵝鴨堪供客多煩拗
項烹
我愛湖南客從横正復竒短裳甘製芰破釡懶燃
萁憤丗惟堪飲憂邊不到詩最憐孤寂甚欲爲喚
羅龜
　　　　唐何循吏廟
阿姉雲鬒融翠翹主翁縞髮明金貂軍功告身博
一粲嬖奴銅綬華臀腰有民有社桔栢渚腥風怪
電騰炎熛望青採木起生廟奴主分席城狐驕延
年國釗怙女寵無此土木丹青妖居人側目路人
指把炬睥晲桓宫焦維唐益昌有循吏身代挽繂
寛科徭婆娑棠芾滿江滸不與霜後菰蒲凋邦人
扣縣合詞請撤彼祔此安羣囂青𫀆角帶儼如在
雲車風馬手可招前榮後寢曼且碩庭容百騎鳴
箎簫龜蛇琢鋪閟煙燎衛卒拔劒垂彤弨去思香
火幾百祀叢廬風雨寒蕭蕭眼前突兀忽見此天
實假手金屋嬌吁嗟勢來不足恃秋雲變滅春冰
消桐郷烝嘗麟閣畫未省隨手遭人祧君不見江
原清獻楠新繁衛公栢蒼榦合抱干雲霄萬牛拽
倒斫廟柱售䛕薦佞喘猲獢只今還有楮錢肯向
荒庭燒(楠栢皆託言大風所/拔採爲成都生祠)
　　　　先妣忌日發昭化
短棹横秋桔栢磯青山無盡白雲飛官三年矣母
安在天一方兮兒欲歸拱木隂隂閑墓隧背萱寂
寂老庭闈呼兒掃驛陳遺像杯酒爐香淚滿衣
　　　　荅贈劉交代(二首)
危棧摩千仞牢關護一􁨀山巔閑地少溪面白雲
多晝永琴書樂年豐皷角和官清誰得似祗欠客
經過
畨上松扶塞逢迎桔栢碕髙風挹元祐遺事說開
禧丹鳯崗頭咮蒼龍洞口漦秋光無限好管勾費
新詩
　　　　僊鶴樓避暑
孤塔山光寂危樓岸影斜秋聲來木末客思滿天
涯離列髙低樹滄茫隱見沙夜凉人𬒳酒乗月快
浮家
　　　　次韻張提刑(方)送行(六絶)
着破征衫欠再逢三峨九頂夢遊從也知造物函
深意未放西南易道東
伊川去後幾多年道在離堆沫水邊身任兹文湏
着力莫將人事屬之天
扁舟觸熱下涪忠肩聳無人肯拍洪詩送凉風天
外至魚龍起舞浪花中
太白嘗嗟蜀道囏少陵欲鏟劒門山何如推起蓬
䆫看萬里江天碧鳥還
了無薏苡可囊珠解事家人氣甚都日試西川煎
茗法半投白堊半雞蘇
雲邊江樹作離聲囬首秋光滿渭城蜀水呉山無
間斷只應明月識人情
平齋文集卷第四
平齋文集卷第五
　詩四
　　　　次楊瀘南以前區字韻送行
水穩風凉快長年歸㠶東指白雲邊落花𣢾叚兒
能御薦草烏犍手自牽蜀口戍兵誰飽飯淮頭編
户幾安眠野人只願羣賢進輻湊良籌到上前
萬里來鴻未有書社前歸燕與人俱漲㾗落後杭
巫峽風力髙時畧太湖深愧平生嗟靖節一厈天
下望夷吾延英入定中興業早震天聲到鬼區
　　　　岑公洞
洞從開闢有翁獨擅眞清磴古蒼苔澁巖空細溜
明誰刋新即事盡剔舊題名太息今猶古江山不
丗情
　　　　開濟堂
魚復平沙漲夕隂紅旗影底老蛟吟窮今亘古三
分恨托地撑天一寸心過雨斷雲閑絶壁凉風歸
鳥急平林江山難着醒時眼有酒如澠放手斟
　　　　東屯
犖确嶔岑轉百盤峽天深處得平寛秋風䇿䇿􁊈
花老暮雨蕭蕭稻子寒仁者樂山心本静碩人在
澗體俱胖農家不解詩翁趣只道豐年了納官
　　　　髙齋
江滸行厨轉關頭細路過手摩如象石目送臥龍
坡骯髒雲端栢鬅鬙雨後莎晚來晴更好舟發亂
山阿
　　　　中秋秭歸岸下
岀蜀趍吴第一州夕凉隨意繫扁舟十分人鮓甕
頭月一片水晶宫裏秋夜氣長存號老鶴天機自
動舞潜虬得歸到處皆佳思不問西風解白頭
　　　　懷程及甫(二絶)
撇濆梢渦穩下舟狼牙鹿角又黄牛兒曹脫險讙
呶甚數到家山十二州
石馬門前萬里廻向人似亦笑顔開獨㝷舊日題
詩處却恨騷翁不共來
　　　　獨醒亭
今來古往江山老地盡天窮草木愁爲問大夫能
飲否芙蓉落盡菊花秋
　　　　温泉院(二絶)
老火欺人客路長艤舟取次浴温湯犬鳴三峽夜
逾静月上四更天始凉
神虎護泉寒翠壁靈虬吐沬暖冰壷玉環不碎征
塵裏更引三郎到古渝
　　　　劉家江阻風(二首)
動地千牛力行天萬馬聲溟濛迷太極浩蕩送平
生夢與屏幃兀心隨簋缶傾黄頭多着纜作止候
三更
歳月孤槎轉風波斷梗隨謝三元自慣巽二莫相
欺沙岸往來拍蘆林開闔吹欠伸呼斗酒一笑酹
馮夷
　　　　千竿夾
方雨江流紅未霜蘆花紫寂寂逺㠶來拍拍晴鷗
起
　　　　包港風濤(二首)
䉲百丈幾牽掣斷鐵三脚已撼揺浮陽侯戯劇何
湏爾身丗從來等一漚
顛風立海雷轟柁駭浪翻天雪壓篷夜半乖龍酣
戰退一奩冰鑑本來空
　　　　寧宗皇帝挽詩(二首)
虚已堯黄屋清心漢弋綈乾符開太一坤軫拓全
齊鎮國天球在賔空寶仗迷歴年施澤乆四海哭
遺黎
德粹三靈接功成萬國雍方培豐水芭忽跨鼎湖
龍廟號追文考陵名冠丗宗微臣趍覲晩灑涕續
車攻
　　　　送章君範之湖南幕
天闊孔鸞起江晴荃若春親榮知有子主勝信冝
賔嶽麓盛古學衡山多秀民平生金玉質更看濯
磨新
　　　　寄題成都張宰壓雲樓(二絶)
清霜戒曉日將岀急雨報晴雲乍開庭下簿書渾
引郤獨揩雙眼上樓來
氣如軻也生於義道似參乎任以仁乾蓋坤輿猶
塞破何難壓倒玉嶙峋
　　　　送杜陽安奉親還蜀(二首)
訪落方勤止而翁苦掉頭立幾遺丗獨行盍爲王
留日月馳雙轂乾坤寄一舟勿縁歸計得忘却緯
邊憂
買我歸呉棹揚君泝蜀旃雖爲萬里別端有一家
縁臘雪添新漲春風减舊綿江山隨處好横槊小
留連
　　　　和髙續古省中雪
升平見一斑未臘得三雪天開銀色界人立水晶
闕小團醉後煮清夢梅邊說莫道石渠春不似山
隂月
　　　　省中和何子温見寄
東風婉娩燕來雙禁漏無聲萬緑香寳鴨炷雲朝
太紫玉蜍挹露校鈆黄聖賢不斷千年脉宇宙長
存一點光老鶴也知虚静好夜深踏月上脩廊
　　　　和何特夫見寄
人從萬里蜀天歸御柳藏鴉絮又飛風細爐熏揺
穗直日長漏箭岀花稀九重旰食圗無逸四塞宵
征賦采薇愛國書生心更苦夜占列象候璿璣
　　　　送秦祕監還蜀(二首)
岷峨人物古淮海姓名香識面歳華晚論心春晝
長有懷胡去國無媿好還郷呼酒犒三老柁樓天
正凉
蜀産班行幾分符又去之氣完吞落日心定發凉
颸蠅虎攫何壯蝸牛升更癡見幾能許早別思渺
江蘺
　　　　送張行父守贛(二首)
覺是聖賢脉復爲天地根典刑諸老盡文獻幾家
存露下鶴先警風髙鴻獨騫一時京洛價知有魏
公孫
南斗一㠶外西風千騎頭莫嗟中落落湏感上休
休賈誼詞林曉陳蕃墓草秋經行拚斗酒爲浣古
今愁
　　　　送客一首送眞侍郎
風雨寂歴蘆荻秋梧桐落盡斜陽収孤鴻影斷蒼
莽外愁絶送客濤江頭客心恰似濤江水夾岸擁
沙潮不起海門一線拱觚稜無聲夜到龍山尾重
雲壓江秋隂隂千古送客非斯今有酒可别不敢
斟天乎天乎知客心天乎天乎知客心
　　　　和續古蜜术
參桂齊名骨自香百花釀醑助甘凉含金咀玉風
標别消得肩吾爲發揚
　　　　贈小兒醫
忍飢覔句孟東野守寂草玄楊子雲囊有遺書無
與讀兩家恨不早逢君
　　　　和續古謝送墨
黒月黳雲脫太清海風吹上筆頭輕瑣䆫冷透芙
蕖碧定有新銘到九成
　　　　題鍾春伯所示周昉明皇對弈圗
寳欄十二午隂移思入雲霄落子遲當局早知提
醒着危機應不墮蛾眉
　　　　乙酉六月十九日應　詔言事九月一
　　　　日去國一首
黒風吹雨岀長安破帽騷騷怯暮寒不得之乎成
一事却因而已失三官人心天理推詳易丗路交
情點檢難白髮老人經事慣教兒只作博投看
　　　　丙戍天基節自至道宫趍寳福院寒甚
朝謁千秋節攀援萬歳藤山明松戴雪澗澁石懷
冰清壯髯還㦸酸癯面亦稜暖寒能破戒珍重虎
溪僧
　　　　大人用韻再一首
静裏栽梨棗閑邊話葛藤縁塵還我雪丗態任渠
冰宿卉芽渾脫新禽語摸稜年華催鑷白自笑秃
於僧
　　　　乙酉歳暮有感(三絶)
罷參歸趂日髙眠隨意繙書不計編歳事從教催
白髪春風元只在丹田
精神收召入腔來水色山光面目開可惜行􁨀新
失伴雪晴未忍說㝷梅
樽酒團欒里社情眼中忽不見公榮祗應天體如
雞子地下人間共月明(時疇甫/𥘉逝)
　　　　敬和　大人新年韻
井渫得泉終必食睽弧遇雨更奚疑毋庸伊尹要
三聘且學顔淵克四非勢去鐵鞋無處覔志亨金
印有時纍梅花結子桃花發爛熳春風醉典衣
　　　　梅
寒瓶虚挿一枝斜留待春風放霽華巳信不冰方
着水可憐欲槁更開花
繁芳玉立夾胡床勾引春韶午夢長有眼盡迷空
裏色無心方識定中香
　　　　又
竹屋茅簷一樹斜冰霜意氣蓋韶華有餘不盡如
知道半巳青青半尚花
桃花紅豔照銀床黄入金明柳線長欲與晚梅相
輩行同時到厎不同香
　　　　挽禮上人
盤屈虹蜺氣空山老白雲酒因陶令買芋爲鄴侯
分甘露門知味毗耶藏著勲南軒無復見巖卉自
清芬
　　　　和開之社日
乆要來新燕簷花泫曉霏治聾憨舅醉廢讀惰孫
歸鶻突輸􁏮局醒鬆脫着衣一簾春寂寂誰解識
吾機
　　　　春事
莫爲春愁兩鬢翁管愁元不屬春風深黄楊柳夕
陽外淡白杏花明月中大自在身天地並妙光明
性聖愚同鳴鳩乳燕相料理融得從前萬慮空
　　　　寒暄不齊(二絶)
社後歸來燕兩三門前細柳緑摻摻乞將蝴蝶蜻
蜓扇與試鵝黄水碧衫
次第新烟欲試茶錚錚飛霰響簷牙惜春苦欲春
長在且得輕寒約住花
　　　　敬次　老人即事
韶華九十恰平分過化中存一點神草脫燒㾗非
故色梅收花事又新人正襟危坐三靈㑹擁鼻長
謡萬象賔酬荅風光惟辦此可能春夢到天津
　　　　清明(二絶)
梨花匼匝不見葉柳穟玲瓏𥘉欲綿寒食清明等
閑過日長飜覆壓書眠
風將好夢到蘭亭驚覺虚簷九子鈴老眼醒來無
着處倚樓檢校樹頭青
　　　　次韻西塢道庵
芳蹊幾曲重行行塢裏曽隂塢外晴秧馬鬅鬙和
雨種蘀龍菌蠢帶煙烹黒風動地前程暗白日行
天内景明却愛道民無別解一杯春茗雪花輕
　　　　雪歎(二絶)
唐時三月十八雪况復今年多一旬萬紫千紅渾
過盡荼䕷滿架與争春
桑頴騷騷麥又萎雪花如椀雨如絲老天只解苦
黔首快活貴人那得知
　　　　桂子次韻贈阮甥
一樹青青桂子榮廣寒宫殿玉爲楹不知天上何
年墮故使人間有種生風影碎揺籖帙爽露華倒
洗筆頭清寸田更與加培埴收取天香染姓名
　　　　次韻雙桂
物理無枯厎有榮一雙玉樹倚脩楹長如拱璧天
球在元共交梨火棗生卜築地連盤谷勝賦歸人
占小山清晝隂最喜添新緑時有佳禽自薦名
　　　　閑居
暑設青綀幕晴更皂葛巾家貧猶氣象人老亦精
神蜂閙花生計蛾翾繭化身静中觀物變同是一
天眞
　　　　鍾惠叔轉示趙臨安兩山堂諸公詩刻
　　　　隨喜二首
兩峯髙峙玉五畒秀含滋細柳未眠種脩篁方醉
移雨將雲岀谷水引月歸池動静天機宻何人共
一巵
朶頥常逐逐觀復自休休静晝青竹笋深春黄栗
留覺圎熏穟直夢破茗華浮爲問連山易床頭好
在不
　　　　燕巢
華堂横架晴虹壯來鳯結巢長一丈中間贔屭譙
樓勢兩旁坡陀翼城様相攸爾居莫此樂得意鳴
聲相下上同時啐啄三四雛盡日往來千百餉欲
飛未飛翅羞澁似定不定跋揺漾施施引趂女墻
行戢戢教升危堞望黄金鑄印分裏有何用芹泥
呈瑞象(事見/類說)主人長健燕長歸但願春風不相放
　　　　浮溪周居士挽詩
野水崗頭屋春風竹裏厨所安仁者静其樂道之
腴遺逸盍徴詔耆英空畫圗詩書根氣逺叢桂蔚
相扶
　　　　次韻子有賦著圗書所
冨兒種巵敵封君貧翁結柳呼奴星物理虧盈蛇
䕫蚿惟有讀書可以逃天刑守玄老死天禄閣巧
宦三入承明庭人生得失雉梟盧惟有知道可以
垂芳馨嗟予鈍甚爐厎鑛陶冩淬濯誰爲硎買書
充屋手點勘𣏌菊門巷槐花零九流七略宗六經
大川小澮趍東溟騷人墨客幾汗青秦姬趙女争
娉婷聖賢氣脉眇如綫義理門户元無扄圎冠方
屨弗見道金貂玉櫑空圗形君年正壯眼如􁇀一
過萬字披不停借書一瓻走赤脚燈前急雨鳴髙
瓴扶輿磅礴天兩目渟蓄雲氣藏風霆鈎深造極
猛着力㑹挿八翼摶青冥
　　　　九日
老無擘畫笑柴桑兩眼惺惺菊自黄渠更笑人無
菊把拒霜相對過重陽
　　　　荅子有
褁飯無人過子桑拒霜一徑雨昏黄花根記縳西
湖纜紅淺紅深醉夕陽
　　　　夫容
向背有深態纎穠無定姿最憐花脫後全似蕊包
時
　　　　荆公
君臣一德盛熈寧厭故趍新用六經但怪畫圗來
鄭俠何期奏議出唐埛掌中大地山河舞舌厎中
原草木腥養就禍胎身始去依然鍾阜向人青
　　　　冬雷行
三月卄八雪十月十九雷日官起歴失氣朔深春
爲臘冬爲梅衣巾暄淑糝白醭研席昏濕凝青埃
堦頭蠢䏰上未已陣陣送雨千峯來水郷種早埸
巳築山郷種晚鎌方催漏天未信解晴否低田芽
茁髙田摧老農一飽不自保愁面百摺何當開君
不見太史局申十月雷麥成堆
　　　　送郎丞(文炳)之桐城
江北江南雪意催半酣椎皷起征桅銳從猿鶴歸
休去剛𬒳功名引調來破虜檄傳淝水定屯田䟽
上皖陂開筆端矍鑠精神在莫只清吟伴老槐
　　　　奚左藏(士逹)挽詩二首
理學不逺復躬行毋自欺志雖千萬往材僅二三
施花竹觥籌宻雲山歩屐遲眇然人物裏公竟止
於斯
諸老定交早羣兒驚見稀功名身韞櫝翰墨丗傳
衣龜壽前占夢鷗盟晚息機呉頭耆舊盡搔首送
斜暉
　　　　次韻可庵梅
點雪非耶果是耶紫千紅萬未曽芽蒼苔有暈龍
鍾樹幽谷無人自在花地暖孤鴻來索伴天空雙
鷺下通家詩翁快整春風脚山路霜泥踏馬牙
　　　　卭杖次韻
槎使携歸餉老人髙稜踈節屈中伸撥開豺虎慿
陵氣攝取蛟龍變化身訪洗頭盆還喜健伴行脚
笠未嫌貧一般仙骨清如鶴倚看滄溟解起塵
　　　　疇甫叔挽詩(二首)
南渡幾年裏深山誰力書獨君酣百戰許我丐三
餘參斗明燈燼湖江渇硯蜍斯人猶不第天理竟
何如
撰屨西山路㝷春得重陪那知分手去不作轉頭
來寂寂雙溪雪依依半樹梅經行陳迹在横涕濕
蒼苔
　　　　夢中和人梅詩山礬韻
溪路槎牙木葉乾角聲吹動五更寒踈踈梅蘂踈
踈雪一叚生綃不用礬
　　　　又用韻
竹外横梢半欲乾透香肌骨不勝寒定知天上梅
花腦不比人間柳絮礬
　　　　聞山陽夏全之變
洮湟私牘舊開邊淮楚依然様子傳抱虎寢蛟心
不保護疽諱蠱禍相挻河流三舎盡人血城闔四
門無竈烟昨夜洗兵盈尺雪華夷齊賀太平年
　　　　丁亥歳朝把筆
雞喚璇杓一夜東長天紺碧静無風年華老子懽
娱裏春事兒曹翰墨中脫雪薺芽盤飣緑晞陽椒
蕾酒行紅赭𫀆親上　慈明冊正想千官㑹漢宫
　　　　三日兄弟侍　老人展墓歸和尊韻
雲淡風柔霽色輕瀧岡阡上氣和明莫思舊日遨
頭岀且試新年便面行飽飯即爲君子㤗濁醪不
失聖人清一翁二季春無盡更願諸孫向老成
　　　　次韻梅影
白玉堂前絶丗容水晶簾薄透重重非僊非鬼樹
明滅似夢似眞花淡濃韈照晴波添縹緲佩揺寒
月欠𤤮瓏一畨青子成隂後却笑癡兒認舊蹤
　　　　春雪
甲子乾飛雨元宵濕隕星風柔行陣陣月淡下亭
亭木筆侵凌碧來牟掩映青東皇収拾急暖漲赴
滄溟
　　　　招隱三章贈李洋(自號同/𥘉子)
雲氣歛兮天目之顛濤江綫横兮海門濺濺扶桑
子半兮陽烏翩可俯而掬兮嚥以天井無聲之泉
子其隱乎吾與子兮拾荃
雲氣冒兮天目之趾疊湫歕薄兮洞石齒齒列缺
正晝兮睡蛟起可仰而擾兮浴以天河倒流之水
子其隱乎吾與子兮采芷
雲氣吐吞兮天目之腹乳潭沉沉兮鴨潭煜煜徐
伍朝往而暮來兮雙碧鹿可挽而舞兮侑以天風
歩虚之曲子其隱乎吾與子兮蒔菊
　　　　次韻遊龍門十絶
若木扶桑莫苦攀芙蓉薜荔不妨閑封三萬户煙
雲裏化百千身水石間
欲訪天池水發源倒騎北斗挾飛僊髙低八節灘
頭路俛仰三生石上縁
拍手東風喚白猿劃開元蓋洞天門可能路指虚
無去兩脚湏留點地跟
蒼崖斗立兩扉開行雨龍歸尚殷雷嫋嫋天風瑶
草碧神清依舊鎻樓臺
武陵溪上迷津處衡嶽峯頭失道時珍重牧兒相
指似隔林招手不吾欺
飛泉濺雪林華濕盤石生雲古蘚乾早着些詞招
隱去㤗山有賊膾人肝
稻花秋晚蟹洗手薺菜春𥘉餳膠牙築厎空山誰
辦此留君只有石邊茶
不提長劒斬江蛟便掲脩竿釣海鰲縱老無成猶
自許一溪流水兩山桃
不知我者謂何哉布韈青鞋日日催長嘯一聲啼
鳥外朶頥有象著山雷
平明岀去日斜回小立巖花澗草隈光景留連非
我事此心曽點􁇀雕開
　　　　挽阮開之
窮逹皆歸命虧成不掛心醉餘便腹睡棋罷掉頭
吟孔雀門䦨舊驪駒院落深可堪重剥啄寂寂杏
花隂
　　　　柳
天機日與物華新嫵緑柔黄觸撥人精采只消些
子雨腰肢無着許多春興亡螢苑迷樓夢榮辱孤
山麯院塵醒眼年來渾看破萬縁分定不湏顰
　　　　杏
萬山築厎作春妍一樹繁紅直幾錢深院日長來
燕後平池水暖浴鵝天弦歌禮樂詩書地榜帖功
名冨貴天兒輩對花湏自勉莫教空惱少陵顛
　　　　柳用前韻
菀彼烟絲一様新依然面目我陳人只疑大造元
無物豈料深山亦有春盡日三眠渾得意隨風萬
舞不驚塵長長短短亭前路肯與渠儂管笑顰
　　　　上巳呈子有
隔水梨花豪放盡安排䑕耳到庭槐十分春事杜
門過百色老懷中酒來聞麗人行頭輙掉見蘭亭
帖眼還開碧衫玉唾酴醿晩更倩詩翁着句催
　　　　顔延年三月三日率爾成詩前詩重韻
　　　　太率可笑
過盡風波灔澦堆一閑無夢到宫槐迎頭寒食清
明近入手櫻桃芍藥來率爾成詩聊意逹快然自
足亦顔開期君曲水芳林序花裏傳宣火急催
　　　　百舌
飛上三足烏喚起百舌鳥皷弄林杪春瀾飜屋頭
曉氣吞黄栗留勢挾秦吉了向人售嘈雜司物窘
煎炒轉頭芳意歇噤喙青隂悄
　　　　晚食
從來此腹負將軍淡飯投韲現報身三月不曽知
笋蕨夢魂敢到水晶鱗
　　　　次韻荼䕷(二絶)
瓔珞垂垂蕚緑華光明淡竚自成家枕幃醖藉風
流足甘放朝來𬒳厎衙
愛春留得瓊英在添竹扶將翠蔓髙更着金沙相
間種主人四壁錦周遭
　　　　官採木
深山風雨幾百秋直干雲漢大蔽牛輪囷離竒中
尺度一旦岀應天家搜山摧浪壓斧斤下横亘十
畒眠蒼虬白頭地主坐歎息物囿於數吾何尤爲
言此殆有天幸如拔莘渭歸商周棟梁未央坐萬
乗柱石明堂朝諸侯老翁聞語囅然起致祝切莫
去作昭陽梳洗樓
　　　　楊花
舊雨人無半迹來惺惺獨坐眼慵開却嫌飛絮猶
多事點破門前一徑苔
　　　　春禽雜言
倉庚倉庚集谷之苕謂汝也幽而豈其喬勃鳩勃
鳩有安斯巢矜婦之功不念鵲勞决决杜䳌念歸
何悲豈知汝歸不如未歸翩翩元鳥羣雛相依羽
毛浹矣同乳異飛負隂抱陽均此一氣孰使然哉
凄其永愾
　　　　次徐雲叟賦桃源無脚橋
經始西風八月秋桃花春漲巳無憂横飛閣道虚
空度直放銀河自在流倚岸斜看疑是洞循坡穩
上認爲樓遍行呉蜀今纔識却笑浮橋謾造舟
　　　　次韻映山紅
燧人鑚榆岀新烟烟光濕雨山蒼然黄鸝怯寒噤
未語有喙三尺惟啼䳌血流染花不知數赤霞爛
熳横丹天前山後山列錦障上澗下澗敷金蓮海
棠無香許流亞石榴有豔疑姻連目光逺送空翠
表勝處正在繁芳邊七香寳車果安在東風老去
空華顛
　　　　送監丞家同年守簡池三十韻
去年爲君來明廷峙鸞鵠今年爲親歸蠶市苦思
蜀扶輿岀脩門萬里宛在目大江六月寒風飽㠶
數幅金山如幽人杜蘅繚荷屋采石如壯士鐵騎
明鋈續五老烟光開九華雲氣矗如王公大人冠
冕而佩玉大孤狷介甚赤壁清曠足黄鶴俠者流
雋放不容束英雄古荆州霜月耿喬木寂寞三閭
亭風露落秋菊陽臺峰十二森拱峽江曲髙標聳
赤松絶槩凛孤竹或如漢汲黯抗直敢掁觸又如
唐眞卿峻絜不受辱瞿唐灔澦堆一柱軋坤軸潰
城雎陽孤鉤黨林宗獨水石明邊酌蘋蓼佳處宿
寛作幾月程迎面峨眉緑丗道淡有味人生平爲
福江山無愧容草木有餘馥試劒信雄拔易簡更
清沃虎蛇方横道有此廉平牧相如駟馬貴長孺
一翁秃明河隔黄姑碧落杳飛鶩獨復即無妄多
識廼大畜歳晏以爲期仁亦在乎熟木末老芙蓉
䦨干深首蓿郵籖莫厭婁瑟僴尉淇奥
　　　　浮玉道士琴
老蟾亭午潭澄隂雄虬怒吼雌虬吟空巖納息耳
應心冩之以神寓之音大音激越風振林細音窈
眇雲起岑天機不動天和深非虧非成非古今博
山一點蓬萊沉
　　　　山中吟
　　　　　幽居多暇櫽括黄庭内篇賦山中吟
　　　　　俾善琴者倚操而歌之
蘂珠閑居兮作七言琴心三疊兮舞胎僊呼吸日
月下上雲烟兮囬紫抱黄入丹田一面宗泥丸六
府主丹元七蕤應兩扉九微徹三關明堂閟虎章
玄闕森龍幡素衣翠重裏朱帶緑華裙上有黄裳
子丹兮常在兩眉端欲求泥丸滿直湏丹元存靈
臺貯清明太極涵肧腪升坎降離凝正一而融三
五兮付之靈堅童子玉池太和官重樓十二環兮
蘭玕朱鳥白石源兮潺湲專閉御景而握固兮嗽
咽金液漑靈根胎津溢而琅英飽兮積精累氣而
成眞髙研恬淡兮道之園物物不干兮㤗而平身
披鳯衣銜虎符兮控駕三素躡飛霞而升廣寒東
西兩目兮倚天木隂隂兮泉㳙㳙一唱三歎兮玄
鶴下其蹁躚八景二十四眞兮吾亦不知其然而
然
　　　　損戒(二首)
河魨行水厎志在全其生縋綆激使怒拍浮拾彭
亨觸來不自制天君失和平懲忿當如山一静弭
百争
野虞雉爲媒榖榖雌召雄隂機發翳緑碎迸錦纈
紅耳目誘於物顛倒不有躬窒慾當如澤涵渟清
鏡空
　　　　引鏡
水白深還黒山黄逺自青紛然無定色何者是眞
形不壞只太極長存惟六經莫疑晨鏡裏黳􁇀換
星星
　　　　苦笋
臨軒解褐賜湯沐一節兩節水蒼玉氣嚴慣嘗志
士膽格髙厭食太官肉此君可人如西湖荷邊冰
簟三更鋪心知爽快不冝過柰此風月人間無
　　　　丁謂
鶴相專朝巧萬般中書位子太山安沂公冷眼旁
邊看機㑹來時隻脚飜
欽若獎丁丁䧟若謂之厚演演擠丁勢交利合皆
如此說與金陵老子聽
　　　　食糟行
龍州石秫七斗醪百錢半升官價髙村民無分酒
到吻清晨荷薪争博糟得糟還家喜欲舞逺汲淡
煮燃松毛　餈麥餅澁難下藉此嚥送如葷臊我
時作守輙自愧每飯釡有羮堪轑罷官兩夏肉入
務食糟却如住百牢紛綸玉縷芼葱㳿晃漾珠滴
霑麻膏多從未破甑頭餾間入半折鐺中爊王瓜
未甲蒿苣老芬美獨擅盤飱豪饞奴停匕朶予餕
一餔七八譏何饕太平無事稱意飽竹床大鼾枕
離騷客來闖户口尚臭錯疑𬒳酒醺陶陶我亦爲
言恰夢金絲帳厎斟羊羔
　　　　五月庚申夢人相指爲馬周且誦詩兩
　　　　句覺而足之
伸縮一雙手去來三丗身新豐驚昨夢斗酒滿懷
春
　　　　苦笋用前韻
林谷迎梅新雨沐和綳熟煮琅玕玉籜龍别種冨
風味㯶魚同科少肌肉吾廬兩山介宣湖緑隂門
徑楊花鋪攻苦食淡父子俱笑看兩孫指之無(老/人)
(曽/和)
　　　　天象
白氣一抹蚩尤旗南斗北斗天兩垂西方熒惑耀
芒角𥘉月吐魄來食之去年天象巳可駭今年天
象更可疑春王正月曁三月黒氣幾度摩晨曦銅
盤亭亭慘且淡鐵鈸拍拍合復離沙盆貯水静照
影眼亂兩日讙童兒移時妖氛漸引郤赤光如血
鋪庭墀家無占書矒休咎但効􁁪婦顰雙眉昨朝
忽見邸狀報詔荅丞相辭公師首言金烏効祥瑞
變我愁蹙成愉怡玉堂學士天下選王治有象非
吾欺東淮西蜀狗䑕賊看折尺箠從頭笞
　　　　用虞提刑(剛簡)見寄詩韻荅之
有美人兮古錦官落花芳草幾慿欄紛紛丗故肱
三折忽忽年華指一彈詩到考槃湏熟講易於未
濟莫輕看門前尺雪清燈夜尚欲從公扣兩端
雞鳴而起一般時舜跖殊途覺與迷此理天無分
厚薄乃心人自眩東西柴門風雨榴花老草巷烟
霏燕子低玉汝有書來萬里聖賢不㤗不栖栖
　　　　次韻夏日
乍晴雲更黒頓冷日如青飽飯眞成蠧幽居又見
螢燈光翻露柱琴疊舞黄庭猛作逃儒去沉酣幾
箇醒
　　　　瀑布
白龍飛岀翠雲堆不見源頭只見來勢有盛衰惟
視雨聲無髙下盡成雷誰教河皷翻將落我欲陽
侯挽取回東陌西阡分港去豐年入眼稻花開
　　　　狐䑕
狐䑕擅一窟虎蛇行九逵不論天有眼但管地無
皮吏鶩肥如瓠民魚爛欲糜交征誰敢問空想素
絲詩
　　　　次韻髙蓼
隰葒照眼似舡䆫只欠沙頭野鴨雙花引穟垂丹
作佩葉扶節起翠爲幢婦収滋味歸羮鼎兒挹馨
香赴酒缸老我爲渠牽午夢白蘋風冷釣煙江
　　　　示諸兒
徂徠古君子涇渭何太明一姦衆稷契詩作竒禍
萌姦人擠之死旣死氣未平銳欲剖其棺謂北走
猶生妻子坐凍餒不斷啼號聲冨韓各分俸買田
活其嬰吾䟽視彼詩歴數羣公卿觸怒非一竦舉
朝眼瞠瞠所頼　天子聖不死五鼎烹斥歸天目
下石田力躬耕田少食指多讀書飢鳶鳴此身不
足憂憂我身後惸冨韓不常有勉哉自玉成忍貧
知好脩道在困亦亨
　　　　續夢
造化有眞機寒暑不停軸秋風促絡緯春雨鳴播
榖一氣臂屈伸萬事手翻覆得牛或貽災失馬詎
非福七侯梁冀誅三妹國忠族鼎貴正酣豢旁窺
巳魚肉自古聖賢徒不耻貧賤辱忠信以爲寳豈
弟而干禄但信命行藏不計得遲速㤗極必有否
剥爛乃爲復一理無間斷九卦要精熟夢起獨忘
言䆫前數叢菊
　　　　浄𣑽僧頥蒙堂
山下有雷頥山下出泉蒙主静山之體養正静之
功閑閑六䆫明寂寂萬籟空坐觀鼻端白巖花自
春風
　　　　讀漢書
漢衰元帝爲優游成帝荒淫更可憂論說金華風
過耳山河大柄醉中休
　　　　六月二十八日入朱陀山寺
决决巖下泉翛翛竹間路破寂孤蜩吟送瞑踈鍾
度箇裏欲求心應生無所住
　　　　促織
一點光分草際螢繰車未了緯車鳴催科知要先
期辦風露飢腸織到明
水碧衫裙透骨鮮飄揺機杼夜凉邊隔林恐有人
聞得報縣來拘土産錢
　　　　荅子有
髙吟梁甫卧隆中眼厎駑駘不足空清白自將千
古月温凉不定六時風交梨火棗根苗長翠竹黄
花信息通樓外秋鶯強饒舌笑人遲却黒頭公
　　　　用韻荅游司直(佀)見寄
道在皇王帝霸間古今同是一人寰不愁垂白三
千丈獨喜飛黄十二閑晚桂薦花熏鼎古寒松墮
子茗甌斑山中風味無人㑹頼得新詩起老頑
　　　　龍池沙漲
龍徙三湫宅山飛百道洪雲車風馬去福地洞天
空蒼莽渾沙積﨑嶇没徑通等閑陵谷變驚倒白
頭翁

平齋文集卷第五
平齋文集卷第六
　　詩五
　　　　秋半聞鶯
木葉青黄幾栗留盡情啼破兩山幽怕人冷落生
秋思故作春聲爲遣愁
　　　　夕陽
百丈崗頭路滄凉歩夕陽石芒輕放屨草莢緊牽
裳深紫猴樝熟踈紅馬蓼荒牧兒良得意吹笛下
牛羊
　　　　讀書蠖室
扁爲孜禪作侵㝷二十年屈伸聊復爾俛仰故依
然直榻無餘地横䆫不欠天焚香長誦罷風雨響
山川
　　　　秋山即事
避俗鹿挺走依僧龜深藏淡中般若味定後摩尼
光壞垣被雜卉爛熳野媪裝叢薄鳴幽禽凄抑怨
女吭桂謝紅不墜菊繁青巳香瘖蟬怯露葉忙蜂
急寒芳魁芋鶩護乳拳栗蝟脫芒菘蒔虀甕緑栗
登釀篘黄田父時泥飲樵夫間談王意適兩竪屏
神王三仇攘龍耶老聃化鳯兮接輿狂翠壁千仞
表西風吹我裳
　　　　方氏棣華桂叢亭各一首
一忍來百順寸私生萬殊能思根共出自愛鄂相
扶夜雨平生約春風盡日娯幾家燃豆泣知愧脊
令無
天上廣寒種人間方寸㘽田三和氣溢竇十慶源
開色閱風霜在香包月露來入䆫秋競爽堪覆掌
中杯
　　　　送黎德升出守眉州(伯登)
霜隼健毛骨冥鴻髙羽翰來遲懷去速退易挽留
難文物聲明郡中和孝友官大馮棠䕃在多放一
分寛
同是郾城客對床如弟兄秋風雙鬢改落日寸心
明終古方書在隨時局面更公餘經濟學講貫不
嫌精
　　　　晨起
入夜風収雨遲明暖釀霜人窮髭易白地瘦葉先
黄繡眼語叢竹畫眉啼斷崗炊烟猶未動吾亦起
歌商
　　　　敬和　老人秋日山行
湍險中回棹寛平處整驂雲峯環六六禪板占三
三地冷梅枝北天空鴈影南真觀觀自性危坐讀
書龕
　　　　和子有雨中述懷
畏塗險如峽中州蝮蛇倒退猢孫愁熟將義理自
陶冩麄衣淡飯過即休邇來陽侯横造業兩涘莫
辨馬與牛髙原低隰半爲壑下潦上霧昏人眸西
風滯穗可能幾尚作饘粥餘冬謀如麻雨脚未肯
斷便有餓死儒冠憂惟窮益堅老益壯更式相好
無相猶縱爲溝瘠亦何憾多少華屋皆山丘環堵
短褐陶靖節𣢾叚下澤馬少游平生耻作稻粱計
好還渠不桑榆收東家夫子共此約一醉斷送黄
花秌
　　　　㝷梅
揺落園林一再霜梅梢葉剰兩三黄蕾紅包褁春
猶宻隔壠枇杷得擅香
　　　　㑹心
不是非心佛還疑有漏仙朝聞馳皷起夜候定鍾
眠浴少衣偏垢遊多韈易穿祗將母不敬推倒野
狐禪
　　　　清虚堂六言爲浄𣑽僧作
石澗寒泉霜曉竹崗霽月凉秋一炷銅爐栢子老
禪破衲蒙頭
　　　　挽萬登仕
種德諌議竇處心承事黄池園花竹老庭户簡編
香四丗環疊綵百年酣累觴紫㣲身不到丹墨付
諸郎
　　　　寄題眞相寺遥月堂仍簡禮上人
四特遞盈闕八還齊闇明湏從心觀覔莫認指摽
生地僻人聲逺山空夜氣清何時煨芋火相與聽
瓶笙
　　　　烏息隱山堂覔詩
未出爲逺志出則爲小草請看耆闍窟幾年黄面
老
　　　　米積外科僧照源堂
潜山盡頭孤峯嶭嵲布寳鬘雲雨玉珂雪中有醫
禪碧眼電掣人以病求一歳幾闑開方便門出廣
諸郎
　　　　寄題眞相寺遥月堂仍簡禮上人
四特遞盈闕八還齊闇明湏從心觀覔莫認指摽
生地僻人聲逺山空夜氣清何時煨芋火相與聽
瓶笙
　　　　烏息隱山堂覔詩
未出爲逺志出則爲小草請看耆闍窟幾年黄面
老
　　　　米積外科僧照源堂
潜山盡頭孤峯嶭嵲布寳鬘雲雨玉珂雪中有醫
禪碧眼電掣人以病求一歳幾闑開方便門出廣
長舌病從心起當從心滅方起於心洶洶烈烈不
冰而寒不火而熱寒熱交戰内外癥結瘰􁭙疽瘤
痀瘻蹩躠湯熨箴砭色察脉切不如治心心和氣
恱如凝斯泮如壅斯决勿藥有喜匪渙其血凢濁
惡海萬病一轍大摩尼珠一照萬徹是珠在祴無
有差別名九轉丹字千金訣爲安心竟寒水秋月
維摩無病文殊無說
　　　　至節前一日遊汪茫田
聖主親郊肹蠁通風恬日霽作春容好從輦路聽
清蹕却向深山把瘦笻樵子徑隨蘿薜上道人屋
借竹茅封一杯旋煮山泉盪浣盡平生磊砢胷
　　　　至日歡喜口號
太平寳慶第三年萬乗𥘉郊大報天恰應漢家辛
巳日八觚㤗畤立甘泉
青城矗矗紫壇深碧宇無風掛斗參億萬蒼生齊
合爪　聖明天子得天心
　　　　獨夜
兩䆫明月一庭霜佛屋風鈴語夜長孤酌不多人
易醒九囬腸付篆盤香
　　　　雪留董景揚
一色凝雲合大和定知冝瑞不冝多飢餐烏昧丗
皆是飽進羊羔人幾何搶地折腰紛岸篠撑天強
項獨庭柯留君待放晴光出同歩春風十二􁨀
　　　　立雪
立雪窮蘭若侵寒破驌驦雲迷山糊塗冰壓樹琅
璫甕厎茅柴熟爐頭榾柮香樂天隨分足吾欲老
田莊
　　　　髙壷隱挽詩
種德黄芽鼎陶心碧玉壷多交天下士幾喚竹間
厨秋雨凉催讀春風醉索扶忽成觀化去冷落輞
川圗
　　　　山房藏書萬三千卷子有賦詩用韻
門巷蕭然雀可羅藏山萬卷自研磨懶㝷玉女登
西岳甘伴金僊坐𥙷陀書帶草長塵慮少鉢曇花
放道縁多酒肴問字如相過引道松間不用呵
　　　　又荅景揚
朝家乆設禮爲羅小寄禪䆫共講磨紅錦障泥飛
騕􁑄黄金寳校琢盤陀冰虀薦飯郷風古雪汁烹
茶雅道多領取單傳心法去㑹將佛祖一時呵
　　　　挽章冠叟
卷却青雲靶書來意轉平於斯觀所養知不失其
亨梧竹自師友梅礬皆弟兄悲風吹夢逺不朽是
郷評
　　　　再用陀字韻
煙霏深處萬山羅閑裏工夫歳月磨上采緯書乾
鑿度下搜雜志薛延陀手披不厭薫沉水心悟何
妨渉貝多若問尊經閣中事南豐作記也湏呵
　　　　斸葛行
晨雞未號霜塞塗前村後村遞招呼長鑱短篝采
葛去冰滿髯鬢風無𥜗頻年米賤置不問髙藤稠
葉青扶踈但聞酒渇欲吞海一片兩片甘於酥山
深土厚雨露足造物巧爲凶年儲𥿄錢掛樹跪致
祝地媪發閟何其都𥘉疑大澤龍蛇蟄又疑京觀
鯨鯢屠防風氏骨碩且大母陀羅臂脩而腴赬肩
下山日未䀯候門迎路讙要孥松明燃火塼地爐
且削且搗投冰壷細如桄榔滑如菰白如人面柔
如膚和以粉米隨所湏餅餌其精飯其麄潦田不
収野草枯飢虎藉此猶能驅蕨萁札耳皆可糈征
自葛始功莫逾小兒媚竈愁眉舒大兒捧盎還嗟
吁青青之麥何時鬚長葛盡矣吾誰餔嗚呼冨青
州黄承事古人有今人無醉摩便腹視餓夫以腹
揣腹心安乎
　　　　卒歳
山雲披披日翳翳澗冰衷甲風擁篲𥿄䆫透明竹
扉閉蒲團坐穩栢烟細於羊去智魚得計優哉游
哉聊卒歳
　　　　疥癢
疥癢悲志鬰髮凉慨年徂人特自苦耳天竟可恃
夫忘憂草良嫵蠲忿花更姝多渠有酒醑寛我無
錢沽阿芝亦解事低眉薦呉歈
　　　　和雪
肅容盛氣下璇霄不作投壷玉女嬌坡老堂前微
撲面伊川門外驟齊腰得風還解掀天起帶雨纔
能控地飄無限陳根生意動早看緑長後園焦
　　　　寳雲庵戒師
鍾山好住苦弗住䭾嶺難居眞欲居出地入天湏
任我來今去古不關渠萬由旬上起膚寸一刹那
間彌太虚識得鬘華雲體叚妙髙髙處坐如如
　　　　戊子新元　老人七十有詩自述敬和
松鶴昻昻省見稀獨游汗漫友佺期光風霽日安
排好秀水佳山闘飣竒嘉慶圗中身最貴耆英㑹
上爵猶卑縱心境界天和聚一笑花開蝶滿枝
　　　　用韻荅子有
舊雨來人眼厎稀春風獨許共襟期斜川追古年
年早曲水從今事事竒爛熳和詩齊少長淋漓被
酒略崇卑驚回蜀道芳時夢花亞銀釵舞竹枝
　　　　歳事
山居歳事似羗村注瓦傾瓷酒半渾微麝和餳溲
粔籹芳鳬夾薺斫餫飩阮生朱老情懷宻張丈殷
兄笑語温簾外東風花信早更煩吹緑鬢毛根
　　　　羅察院父瑞桂堂
老僊方寸長黄芽百順薫蒸到物華移得廣寒宫
裏種開將后土廟中花詩書根蔕聖賢脉忠孝馨
香今古牙冨貴儻來餘事耳化工深意屬君家
　　　　治平寺清音堂
普門以眼聽觀音以耳觀謂得觀聽眞竟𬒳耳眼
瞞瞎却觀音耳聾却普門眼萬法本來空蒙頭都
不管君不見大藏五千四十八卷第一句如是我
聞無着處
　　　　春行
百舌梢頭一半春日長無處着閑心推枰競欲投
機早結毦誰知用意深梅子肧胎鹽裏味桐花擺
布蜜邊隂東臯西崦行幾遍軟脚踉蹡索酒斟
　　　　田家以二月二日晴雨占榖價枕上口
　　　　占
葛根巳盡麥方青延頸東來米價平怕聽三更三
點雨要占二月二朝晴
　　　　敬和　老人青梅
雪水迎風細作鱗青青又是故園春只知和鼎非
凢子豈料升盤有苦人還我核來機轉熟寄渠花
去意猶新側生厎事揺車頰空作漁陽一點顰
　　　　社前一日點檢山房用呵字韻
不論塌扱與婁羅判却風光屐齒磨老柳強顔翻
拓跋新禽滿意奏娑陀山如欲雨何妨住僧不能
禪亦足多湏信斯文天未䘮龍蛇虎豹厎煩呵
　　　　同日次韻可庵
夢破巫峯十二鬟家山逸駕尚容攀桃花見面東
風裏應笑陳人老上顔
　　　　長寧髙守(定子)見寄用韻奉酬
呼吸東風養姹嬰翰林非主墨非卿吾身元與三
才並此性湏存一點明盤谷釣鮮深復窈羗村傾
榼濁還清乆要誰似長寧守尚記慈恩惡姓名
　　　　陳尉(信伯)括水傷冒雨下朱陀出示兩
　　　　詩次韻
娑竭寳藏移列缺雲氣從平地决爲壑殱人銳於
鋒豐年變菜色樂土生愁容湏煩霹靂手左耳
乖龍
陳編貯山房故事追康廬欲共天下士讀盡人間
書多君弓刀來發我金璧儲山靈似不分震雨翻
河魚
　　　　中春中澣後一日老人挈累下西市寓
　　　　舍越三日某行感而賦詩呈友人(二首)
血氣危頻復頭顱老數竒家如縁角䑕身是脫筒
龜草樹春離列雲山晚蔽虧意行隨所到不必問
何之
吐氣韶華裏關心曉哢邊鷓鴣天性在杜宇丗情
然怒笋和泥煮殷花蘸乳煎湏君來共此巳辦杖
頭錢
　　　　族叔疇甫老死於埸屋人共惜之其子
　　　　得瑞梅於園實三而花一花十二瓣碧
　　　　色其遺文發祥歟老人爲賦詩敬用韻
乃翁抱璞售無媒去作修文地下魁換骨法從青
子得返魂香自緑隂來詩書根氣春無盡清白源
流慶有開十二循環花瓣異信知天理有時囬
　　　　鍾太君挽詩
護額錦裁帕扶腰珠絡衣幾囬呼使進盡日醉言
歸徑古梅成䕃堂深桂合圍重來無復拜春色黯
斜暉
　　　　鍾雲叔挽詩
秋隼風神聳春雲筆勢竒人情方共屬天理竟難
窺哭子零丁母啼耶婭姹兒落花飛絮急行道亦
傷悲
　　　　羅解元震龍母胡氏挽詩
三丗不異爨一門皆力書此風今所少他行特其
餘藻錡明䟽牖萱􁨀護碧除春光元自在遺夢杳
安輿
　　　　水牡丹(都人呼爲雙魚花禁/中呼爲紫𫀆玉帶花)
魏紫潜緋眞正紅天公不管老東風紫𫀆玉帶雙
魚掛猶把䦨珊造化功
　　　　東山塔影
相輪髙挿碧霄寒好是如如不動山弄影翻光顛
倒轉微權只在隙䆫間
　　　　東西山(二首)
西山許邁無人問只說東山有謝安冨貴光明貧
賤晦丗情從古兩般看
折屐碁邊情易矯捋鬚筝畔淚難禁何如拍手招
元放玉室金堂深更深
　　　　敬和　老人寓舍
鄒不辭三徙滕何愛一㕓典衣寛酒債乞米續炊
烟勝敗供飛雹虧成付響泉東山時撰屨花厎弄
潺湲
　　　　午困
故人書斷故山離義重惟窮到處隨無米胷中元
自杵不蠶鬢厎却能絲消梅乞與嘲鹽貴苦笋烹
來恠醬遲亡可柰何安若命午䆫􁏮得睡便冝
　　　　再賦(二首)
誰爲風光管合離緑隂芳草日相隨此身百丈牽
三峽吾道千鈞繫一絲力戒盪舟君子适志期學
圃小人遲平生客氣消磨盡醉固佳哉醒亦冝
一出俄經震巽離盈虚消息取諸隨盆栽菡蓞何
時藕簷掛蜘蛛盡日絲左墄右平魂夢逺東崗西
崦杖藜遲稜稜瘦骨蕭蕭髮恰與黄冠野服冝
　　　　題李杜蘇黄像
金鑾天子如天大九萬里鵬容幾箇㝷常溝瀆蝦
䗫過紅錦宫𫀆空着破故書收拾歸去來倚杖斜
陽唱誰和
　　　　　右太白
風雲慘淡豺貙吼日憂無飯仍無酒秋來東屯熟
八九舉家歡呼拍銅斗老夫欲釀兒欲炊老夫怕
醒兒怕飢商量不下撚斷髭歸與汝母折衷之
　　　　　右少陵
黒風撼海晨烏青海恠出没雲濤腥矯首獨立天
冥冥保一以静吾清寧椰冠野服雙鬢星抱書自
隨妙娉婷眼寒海南蜑家丁
　　　　　右東坡
神爲驂騑氣爲車秋雲扶踈春風腴湯餅睡起茗
椀湏意往獨與奚奴俱奴低頭笑公放懶不著書
　　　　　右山谷
　　　　普照僧生雲軒雲閑閣
巖芳歛空華谷響荅虚牝坐看白雲生㑹得無生
忍
雨來山出雲雨過雲歸海悠然天地間得此大自
在
　　　　夏至過東市(二絶)
挿遍秧疇雨恰晴牧兒頂踵是升平秃穿犢鼻迎
風去横坐牛腰趂草行
漲落平溪水見沙緑隂兩岸市人家晚風來去吹
香逺蔌蔌冬青幾樹花
　　　　和黄伯淵(閩人)見寄(二首)
流轉風光不暫違等無地角與天涯故人書到幾
青李生面客來時紫芝窮裏埋頭傾啞酒凉邊趂
手應盲棋寂寥簡短君應笑郎罷吟詩囝和詩
錦埜西頭始識君便期堊鼻着風斤餘甘到厎有
遺味薝蔔本來無異芬忽忽又弦凉榭月亭亭還
合暮山雲玉泉道士窮於我也買新鵝約右軍
　　　　敬和　老人覽鏡
西谷柴車手自巾風吹不到庾郎塵回光返照千
江月復命歸根一點春永晝同䆫陶處士凉宵專
席竹夫人徐公好醜渾休問認取青銅鏡裏眞
　　　　又和憶可庵
耐翁流慶徧仍來隨處烝嘗薦筍苔但認白雲飛
一點便勝黄犢走千回屋山早露柤梨熟墓道秋
風菊桂開父子相從歸展省豈無野水爲添杯
　　　　次韻夏日
秧青水白四郊同召雨無煩訪守宫槐葉煮􁑩隨
市俗蓮花搗麴稱家風過從乆謝三千客嬉戯長
娯七十翁巳是太平農圃老更揩兩眼看升中
　　　　敬和　老人荷花
紅紅白白兩般栽淺淺深深一氣催但愛透從清
水出不辭脫自淤泥來隨花着蓋相依立聚菂爲
房忍擘開妙㓗色香無間斷床頭更撥洗兒醅
　　　　鎮越堂辭(汪紹興綱/仲舉建)
氣佳哉兮鬰葱文五色兮虎龍江胥杵沙爲馳道
兮海若歛潮其下風前羲舒而後翳霳兮軫獵來
自東孕㤗和兮諸馮煽炎暉兮沛豐於乎秦望禹
㑹其宇内之鎮兮詎伊越之雄堂兮堂兮冝其眇
翠閬而羞丹蓬
　　　　西庵晚歩
荷披菰折似秋嚴茀草叢中菊露尖只有木犀荒
不得媻􁚂勃窣上亭簷
　　　　次韻七夕
弄巧拙逾甚合歡愁轉多擘金盟似海搔玉淚成
河天運眞旋磨人生特擲梭身閑凉月好且與醉
無何
　　　　蜘蛛
巳迫斜陽欲墜時謀身只怕脚行遲縱横籠罩大
爲網首尾經綸渾是絲腹飽飛蟲肥似瓠喙工毒
螫利於錐朝來猛被兒童掃不放簷牙一點遺
　　　　晩徑六言
促織聲來竹裏凌霄花上松梢清泉白石心領野
鶴孤雲手招
　　　　中秋
要看中秋月湏交夜半時當中明朗朗直下浄離
離地只餘風露天何有斗箕虚靈昭徹性開眼幾
人知
　　　　敬和　老人石菖蒲
西風擺脫絡頭絲蓀壁爲家不問蓍分得九華煙
雨壑種將五老水雲芝㦸髯灑灑精神健劒脊稜
稜氣骨竒䆫外幾多凢草木爲誰張王爲誰衰
　　　　又敬和還家自喜
溪山魚鳥識車塵風日温明試小春黄帽青鞋安
樂法芋魁豆莢太平人接籬倒着情懷放蓬沓逢
迎氣味眞兒亦夢牽潭上菊和香細嚼勝猩唇
　　　　又敬和還家
䘮家知似狗生子望如狼過盡燈花影空餘汗竹
香菊肥人自痩髮短慮何長霜蟹新篘酒由來苦
易忘
　　　　次韻臨安趙丞(時)讀紹運圗
燧農以前疑傳疑理耶亂耶難盡知唐虞三代號
極治說着已是令人悲古來神噐付有德人心天
命何容私使朱與均不豚犬亦家天下如啓時乾
尊坤卑大分定孰陽爲耦隂爲竒南巢牧野可自
諉爲民嘘寒濯其痍後來龍虎戰劉李大氐鸇獺
驅秦隋杯羮分我弗暇顧肯與兒女同車馳晉陽
宫監計可刼機穽不管爲天窺橘中老翁虬髯客
冷看丗變從旁嗤當塗典午夜負耳南北五代晝
攫之螳螂黄雀逓相視誰肯帖耳甘伏雌日月出
矣爝火熄此殆天意非人爲所嗟患失長樂老東
家浙米西家炊榮華冨貴風雨過但見金椎控人
頥君侯讀書眼如月坐閱兩岸隨舟移詩成索酒
澆磊磈通德裙帶紅榴垂
　　　　洗研
自洗洮州緑閑題柿葉紅一塵空水月百念老霜
風鈍菊淒猶蕾顛桃艶巳叢斡流千萬變誰實主
鴻𪷟
　　　　贈俞次孟
古屋無過客新凉得可人爲回黄觳􁁥同飯紫輪
囷杜雨𥘉華稻秋風未老蘋扁舟苕霅去詩料正
横陳
　　　　已丑新年
幾度椒花頌歳朝今年心事最蕭條官雖有路猶
窮轍住豈無家却寄巢金盡床頭顔易改樽空座
上客難招一般獨得便冝處病裏逢人免折腰(背/疽)
(猶未/平)
　　　　病起獨歩
病將春到眼慵開只爲梅花猛一來何處琵琶推
郤手舉頭啄木起林隈
　　　　荅請事簡
臘雪如席麥苗肥春雨如膏菜薹賤寧令前壁打
後壁不將熱面塌冷面
　　　　寓事六言
飽鶩避弓横渚驚鱗透網平波一叚春光揺曵幾
雙静眼摩挲
　　　　次韻西山
山深莫道得春遲雲漏晴光巳大竒夾徑幽香吹
艾納隔林絶豔點燕支一川逺近迷漁屋兩市東
西認酒旗錦野着亭坡老後曽來可惜獨無詩
　　　　次韻遣懷
不用憂春雨時來百草芳猫頭肥可臿雀舌嫰堪
囊舊酒聞香烈新詩索味長櫻桃空落去吾老白
雲郷
　　　　挽元寂王道士
盤隱早具眼栗齋仍點頭豐碑俱好在爛醉更何
求院静桃開落林深鶴去留翛然風露表無處覔
青牛
　　　　古意
條風從東來習習振枯槁美人倚䆫閨别思忽巳
早(兩句夢/中得)昔爲連理枝今爲斷腸草雞號天五更
髮白不待老
　　　　中春望後一日登玲瓏
出郭暄欲暑渉林清自秋歩隨目力髙身與山氣
浮飛來辛夷花拾得蓮葉舟一聲提壷盧四顧叢
薄幽詰屈九曲屏突兀十二樓泉流澗級峻雲起
峯隂稠左摩紫髯兕右拂蒼鱗虬牽衣憇更好擁
䇿登三休上呼笙簫侣下瞰錦繡州豁落不平事
消融無涯憂太極浩𥘉判此山鬰相繆幾人記曽
來老苔蝕琱鎪玲瓏聽我歌歌徹玲瓏愁有酒且
湑我羲娥雪人頭
　　　　夢語
麈尾御犢轅竹枝招羊車意足各人眼心合無天
涯寳扇閑草蟲碧衫凉暗花茶䕷金沙厎清歌按
紅牙醒疑不是夢夢到故自佳
　　　　次韻娑羅花
摩耶樹老無多子天女花妍有許般莫把東邊枝
便斫堂堂留與碧霄干
　　　　讀漢事
病禹逢沈驁酣參事懦盈隂陽眠爕理天地醉財
成河嶽瞢騰立羲娥蹩躠行無人能喚醒作意造
升平
　　　　粥罷
昨朝隣家飯疊爼肉曁魚今晨自家粥單簋筍與
蒲不爲昨而腯不爲今而臞面前有豐殺此腹只
自如所以顔氏子簞瓢靡求餘
　　　　識字行
識字不用多識多反爲累結交何用深交深或中
棄紫㣲有君房郎將得賔王胷無半點墨七襄亦
成章票姚新賔客文園舊婦翁雖非平生驩冰雪
生春容勸君五車不湏讀瞑坐蒲團養雙目作雲
作雨手飜覆有時烏好丈人屋
　　　　散䇿
窈窕薜荔徑勃窣瞻蔔林六出無他香御此衆緑
隂低頭拾摽梅齒老酸不禁仰看栗䑕度危梢與
雲侵百舌巧滕頰時過聲自沉摶黍晩得意睍睆
流好音水旁兩三家煮繭矮屋深午忙不暇饁荷
鉏歸藁砧夾橋女蘿宻趍塢孫竹森仙人左元放
拍手東西岑一氣地依天萬事古猶今溪山豈不
好感槩霜滿簮前乎千百年有人獲我心後乎千
百年知誰同此襟
　　　　花獅
雪氄吾家虥知親翰墨妍渇來趍研飲飽去枕書
眠弄影窺清鏡収聲聽素絃最能持大體䑕輩任
便儇
　　　　老人賦鄭醫芝隱樓敬次韻
鵲經心訣在鴻寳肘方全爲問春痟首何如夏脅
肩樓居髙進月園渉細䟽泉學得種芝法疑君今
稚川
　　　　又敬和寓舍
借得盧仝屋數間不爲太窄不爲寛胷中鵬背三
千里膜外羊腸百八盤薜荔水中摽本逺菖蒲石
上見花難麄茶糲飯隨縁過等作湏彌芥子看
　　　　除妄
酒泉能醉麽飯顆免飢不萬事得如願一生應莫
愁凉風髙放鶴落日倒騎牛諸妄冰消盡吾師馬
少游
　　　　晚凉
樛枝隂合翠熏籠曲曲斜斜石徑通窈眇蟬聲繰
獨繭爲渠立盡晚來風
　　　　迎秋
熱不能堪又便秋天公厎暇與人謀形容如許馬
非馬氣力幾何牛戴牛勃勃松梢雲片起琤琤藕
葉雨聲留新凉收拾歸歌板鈿合金釵萬古愁
　　　　敬和　老人盆池
埋盆作沼野人家數斛山泉拍兩涯人立晚風凉
似水荷浮香氣勝於花蛙聲恰恰冝飛兩鶩影依
依欠落霞齊物逍遥無大小不湏煩惱髮生丫
　　　　喜雨一絶簡趙丞
龍公有眼識英材好雨隨聲喚得來酒面添如田
水滿眉頭放與稻花開
　　　　古樂府用禮禪滅翁韻四
黄金絡頭五花馬槲葉無風雪蜚野仰看飛鳥命
中之好兮儇兮誰似者上蔡門望夷宫往事了不
省引白春滿容嘯笙坎皷踏雪歸馬蹄不記來時
蹤
　　　　　右公子遊獵
河水湯湯公母渡爲妾言嗟未力公渡竟不疑雲
昏風雨寒波深蛟鰐飢二十三絃悲復悲黄鵠不
雙鸞獨飛
　　　　　右公母渡河
桐春華竹秋霏蒼梧雲深人未歸烏八九子恣飛
啄夜半飽啼山月落鸑鷟引孤雛腸空羽毛薄爲
言増擊勿作遥吹參差兮共飄飄
　　　　　右鳯引雛
羽肅肅鳴雝雝江南江北秋思同秋思中人無避
處風酸月冷江流去鴈奴亦良苦群鴈不我馮夜
深炬火滅復明舉網揜盡蘆花翎
　　　　　右鴻鴈行
　　　　槿花
露徑風籬取次芳朝榮暮悴付流光一秋朶朶紅
相續比着人情大段長
　　　　用主司理(垠)韻送别(二首)
亨衢方四十滿謂乃翁如爲厎澼洸藥依然城旦
書光塵風物裏消息事情𥘉束起東西玉功名冨
貴餘
蘆花秋摵摵征思斾悠悠歌吹莫愁國皷鐃熊繹
州胷竒空盾鼻膽雋落旄頭儻有西風鴈頻書老
故侯
　　　　挽鍾孺人
夫没姑嫜老年芳鑑珥新孤峯晴後雪碩果剥中
春命義生無媿言容死未陳西風吹拱木雙劒合
龍津
　　　　挽阮宣義(逢原父)
夜氣精神飽春風笑語酣脩篁森道北叢桂郁城
南雨露榮三釡煙雲老一龕瀧岡阡上路秋思薄
晴嵐
　　　　獎菊(二絶)
木犀滿送第三香交割秋光與後行細雨斜風籬
下菊安排青蘂做重陽
菰葉離披藕葉欹精神得似未秋時西風坐斷群
芳路不屬黄花更屬誰
　　　　章升伯妻孺人挽詩
婉孌從君子青雲逺大謀樂羊燈火夜李侃皷􁎅
秋露舄鳬迎喜星機鵲送愁誥花紛五色光動九
原頭
　　　　東山懷謝傅用禮滅翁韻
金堂石室舊徜徉𬒳髮依然下大荒月送嬋姢華
落蘂雲移縹緲濕踈篁桓伊筝外深情酒㓜度棋
邊定力香往古來今開闔眼樓頭吹面朔風凉
　　　　山中菰生米父老謂豐年之祥用子有
　　　　韻
秋風菰黍黑山崦罕聞之産瑞揺銀海占豐灔玉
池芃芃秔合穗裊裊穄分枝却憶官張望嘗新薦
一匙
　　　　𥘉霜
庭下曉來霜菰頓芭蕉折絡石瘦菖蒲獨抱青青
節
　　　　九州山僧房
路突亭依石林凹渚見沙嶔危幾岣嶁深蔚似琅
琊客勌驚寒思僧閑忘歳華兩䆫風露影一樹枇
杷花
　　　　挽俞致政(徳藻父)
渉丗萬縁薄愛書雙眼明身從平處立道向拙中
生啖蔗何妨晚栽槐恰待榮偈成投筆去天闊暮
雲横
　　　　挽銅里葉提點
養性居士白用心承事黄春風花竹墅秋雨鱠蓴
郷簡淡趍眞諦廉平絜義方誌幽無長語手墨粲
琳琅
　　　　徽州葉司理送冬笋
凍雪晴邊白柄鑱浴泥扶出錦綳衫定知王謝家
苗裔風味生來便不凢
　　　　挽俞景梁
億計橋門士輸君第一籌文爲天下様行與古人
謀磨鐵素心在注金蒼鬢休梅邊清絶夢誰更酒
扶頭
　　　　用韻荅厲輔卿(二首)
坐窮無過客失喜得吾儕材逸類淮海詩清如簡
齋山明知玉氣水涸見霜涯期子進此道爲親生
好懷
南北錦一住東西巖屢登報春梅有信送酒鵲無
憑之子能相過詩名不浪稱漉冰烹小鳯爽思爲
渠増
　　　　敬用　老人功臣浄土院韻
髓腦供祠寺膏脂倒井閭岸隤猶畧彴塔秃只夫
湏窈窕釵先燕夷猶帶不魚醉歸天欲雪好箇探
梅圗
　　　　石斛
蚱蜢髀多節蜜蜂脾有香蘚㾗分磥砢蘭頴聚琳
琅藥譜知曽有詩題得未嘗瓦盆風弄晩披拂一
襟凉
平齋文集卷第六
平齋文集卷第七
　　詩六
　　　　庚寅元日甲子晴
聖君元命是元正三素雲開甲子晴不識姓名農
圃老相逢便與賀升平
　　　　元夕
輕隂不隔團團月遺俗猶傳緩緩歌踏雪看燈知
不惡冝春釀酒恨無多
　　　　水仙蘭
水仙瀟洒伴梅寒鴻鴈行中合數蘭七里香花陪
隸耳涪翁醉眼被麄瞞
　　　　燈歎
坐乆燈欲乾倒檠丐餘瀝點滴能幾多燼滅在漏
刻可以觀養生精涸神氣蝕豈伊半圭茸能續踵
後息可以觀爲政歛苦生理迫豈伊數匙糜能起
溝中瘠嗟哉秋晨禾葉葉含露液母使暵就槁而
望一漑益
　　　　對門(兩絶)
對門三日罷晨炊無處傭身老畫師安得化山爲
飯顆大家皷腹太平時
一簾霏雨暗花朝焙藥爐邊擁破貂深坐不知畦
麥信喜看黄液上瓶焦
　　　　禽語
脫却布袴博米歸崗泥滑滑行苦遲打麥作飯知
何時阿婆餅焦涎滿頥更願春𧖟一百箔賣新得
價絲貴樂葫蘆沽酒和家酌免教竈婦嘲姑惡
　　　　讀元公輔傳有感
公輔溪壑慾胡椒八百斛若比梁兾大是廉幾舡
珠璣幾車玉三十萬萬無厭足我　宋從來相用
儒國肥民飽却家臞田園圗史論貧冨鼎鼐樓臺
辨有無嗚呼哉鄙夫嗚呼哉貪夫
　　　　示諸兒
　　　　　老人四十年前示兒長詩豫章實佳
　　　　　木㝷丈早異衆匠石雖未顧終解作
　　　　　梁棟社櫟大蔽牛不資丗所用棄置
　　　　　成散材歳乆即空洞誠由天所産亦
　　　　　在德者種吾兒豫章流丱角不好弄
　　　　　經訓雖未通數過輙成誦只今十五
　　　　　六舉止頗持重仰頼師友功綴緝成
　　　　　賦頌積絲未盈尺粗喜入機綜胡爲
　　　　　不自量將使應郷貢文埸倍千數作
　　　　　者豈倖中而子於其間燕雀雜鸞鳯
　　　　　鈆刀未易割庶可供一閧造物果何
　　　　　如往往形吉夢天其助我心勿使汝
　　　　　放縱業貴精于勤耐取曉䆫凍文章
　　　　　實公器妙語丗人共歳朝哦此詩洗
　　　　　醆掲春甕吾家有隂德行矣光炎宋
　　　　　某今五十五矣敬用　尊韻示諸兒
道大兩儀小身寡萬物衆此心能砥柱斯文即隆
棟書從羲孔來字字濟丗用愈窮理愈邃如探無
厎洞有書不勤讀惰農失春種如何望秋成箕杵
日簸弄一經勝籯金萬帙供洛誦所願噐業進増
益門户重兒童悟易玄奴婢曉詩頌而况以士名
經史懶條綜古來天目下誰識三歳貢吾翁破天
荒教子期命中顧我肋巳雞望汝毛猶鳯詩書氣
脉續聲價天壤閧毋學韓家符燈火照睡夢毋學
陶家雍文術付遊縱光明發勤苦竒雋出餓凍四
壁瓢腹空一檠鐺脚共人情易喘筒丗事難筭甕
努力湏青春三陳與二宋
　　　　春行
花信雨擔閣睡魔茶破除朗吟揺矮屋徐歩逸輕
車鳥語向人宻交情隨事踈紛紛何足問天地一
蘧廬
　　　　次趙保之清明即事(五絶)
餅喫紅綾空復憶錢分白打厎曽知推排風雨清
明過只有梨花三兩枝
草草携家去踏青舊阡新冡𥿄錢輕觸懷易作中
年惡羡殺兒童笑語聲
花信東風第幾回蕭條門巷老蒼苔漢宫儘有新
鑚火無分傳將一點來
看花何必只長安到處韶華緫一般可是家貧風
物晚郎當萵筍鬪春盤
擅春正是海棠時賸爲新晴凖備詩潑火雨來還
有信崗南崗北竹雞啼
　　　　九華葉子眞賦汴呉兩都極陳治亂之
　　　　原仍有詩用杜遣懷韻見寄因和酬之
於皇　永昌陵食龜大梁都坐控天下樞卜丗周
鼎俱聖賢六七作夷夏同康衢懷鴆玩積安厝火
忘細娯黼京相與樂興亡視如無元氣付一錮膏
血供百湏但知豢冨貴金珠潤黄壚豈料醉夢中
蠱瘵生華腴凄風暗離黍斜陽渺煙蕪空令老忠
簡渡河死猶呼南來呉㑹雄北望汴水枯迓續赤
帝脉覊縻黄頭胡楚蜀壯襟帶江淮豐灌輸以此
圗中原所嗟欠謀夫平園舊賔客清燈耿寒爐搔
首宿感集拊髀流光徂理亂有成鑒天髙不容呼
擬古賦二京舉一通三隅謂墮狗監舌寜老瓜芋
區誰能齒臯朔俳優雜星巫芙蓉歸去來月落長
庚孤
　　　　暮春即事
温明好天氣猛憶湖山遨平堤到處柳流水誰家
桃樽斚選勝檻笙歌喚輕舠百需不移具一醉何
庸逃膜皷着日緊𥿄鳶得風髙買歸不論價矜詡
相爲豪迅晷畧兩眼柔颸揺三毛閙裏夢巳破閑
邊趣方牢摘桑暮西崦浸榖朝東臯病來飯即藥
客至茶當醪雲煙面目稔筍蕨氣勢鏖腰頑渠稱
鶴脚硬難爲鰲吾非東山謝亦非華陽陶泊乎潜
溪潜萬事隨所遭
　　　　次韻閔飢(兩絶)
貴人生長不知田絲竹聲中醉飽眠渠信春山青
草盡排門三日未炊煙
巷頭巷尾幾夷齊日爲飢腸不肯西只願天公多
雨粟便教米價賤如泥
　　　　茶笋病
蕾金𥘉出焙板玉又登厨爲愛頰車雋做成風骨
臞黄婆幾倒盡姹女得安無快意冝知悔清標不
忍孤五兵生厚味寜作病浮屠
　　　　口占酬俞端叔牡丹
沉香亭北夢魂賖驚見祥雲七寳車窮孟嘗君空
好客病維摩老不禁花
　　　　次韻何伯温(三首)
庭前木蘭花皦皦扶春陽鶴鳴夜漏午歩花獨歌
商低迷露濕衣浩蕩月滿梁深省渺誰語中心空
自藏
出門夾徑松春盡花滿林毿毿麈尾黄梟梟雲氣
深仙人左元放騎龍夜相㝷飯我花杪露實腹虚
其心
銅瓶一穟蕙芳㓗以自旌相看色轉睟未言意先
傾翛如鄭子眞聲名豈其卿明䆫細披挹心空氣
和平
　　　　山郷
石田磽确萬山隈逢着荒年更可哀盡日幾人擔
米上長年何處得錢來扣門強貸刑難逭閉户清
飢死又催不是乾坤芻狗汝要令箇箇學顔回
　　　　錢德成山水窟
亦有黄金埓非無瑞錦窠養蒙知趣早觀復用功
多嘉客賁埸谷碩人槃澗阿時平風日好花竹幾
行窩
　　　　壽程宰(三首)
作縣如弄潮莫吸半呷水紅旗上岸來喝采沙河
市拈取第一籌細柳天風裏
愛民如縁竿百尺頭進歩未到百尺頭努力莫回
顧當埸萬人看亭亭碧霄住
回翁十日前先脫老鶴胎拍手浮玉頂君騎鳯凰
來相逢說長生一笑榴花開
　　　　曉出
一雙杜宇青天月兩點烏犍白水陂不爲好山勾
引出那知巳是揷秧時
　　　　行臨安縣圃
縣勢坡陀樹老蒼山光明潤客荒唐木蘭多露不
能濕薝蔔匪風還自香萬事婦姑鳴好醜百年翁
仲領興亡九龍堂裏隨冝酒盧橘來禽日正長
　　　　寄題永嘉林氏眞意堂
萱草逕庭寂橘花䆫户明我惟天地性物自古今
情元酒無窮味朱弦不盡聲道從涵泳得寛作讀
書程
　　　　荅隆慶李守(楀)
萬里一天碧百懷雙鬢秋凄其占後㑹展也企前
脩風露昻藏鶴煙波浩蕩鷗書來如覿面香滿藕
花洲
　　　　東山次俞紫微止止堂韻
佛法元無法人謀盡過謀說空猶是着領妙更何
求徑滑松杉古䆫虚水石幽琤琤鳴鐵裏安處一
時休
　　　　繡觀音酬郢州王知録丹青美人之贈
　　　　兩絶
楚人不識女湏面只畫昭君并莫愁􁏮得江南窮
相眼自嗟空白一生頭
十相端嚴具足身一團楊柳浄瓶春石城莫與蛾
眉看羞不如人却妬人
　　　　乍凉
一雨添一凉秋近暑巳逺菰荷響騷颯忽其歳年
晚悁悁我所思室而偏其反燕乳巢未空蛩吟枕
先滿渉非忘淺深飲自知冷暖黄姑與織女隔河
送悽惋南金英瓊瑶不換霜鬢短
　　　　七夕
好箇牽牛織女天凄其獨夜不成眠柳家細婢何
能問太尉麄人祗自憐比翼難磨終古恨嫵眉未
了宿生縁新凉如水誰消得平等天公也解偏
　　　　秋思
一曲玉連瑣十分金屈巵故新相代謝厎用爲秋
悲
　　　　寓興
巨口松江鱸縮頸槎頭鯿一釂聊復爾百懷故依
然林静横沆瀣庭空澹嬋姢鳴螿識人意切切悲
流年最憐重開桂抱寒爲人妍
　　　　阮亨甫壽樂堂澹庵各一首
孤塔明横巘短橋華枉渚結堂水石邃奉此清節
母菊能駐頽景松下蔚可數萱能忘百憂竹間粲
欲語日淡迎春風雲薄謝秋暑板輿穿䕃來綵𬒮
踏花舞點頭毎一笑彈指忽千古盡將栢舟淚灑
作蓼莪雨僾然其若存青山照庭户
　　　　　右壽樂
江西老澹庵髙節湛秋水君庵亦澹名聞其風興
起一徑窈栢竹八䆫秀荃芷意行襲幽芳燕坐鑑
碧泚銅爐古鍾磬瓦研素屏几玄根息芸芸㤗宇
安止止大羮及元酒不入丗人齒床頭周易在更
與參妙理
　　　　　右澹庵
　　　　秋懷(二首)
素節垂垂杪衰懷拍拍叢風乾梧葉白霜老菊花
紅理曲多添瘦停詩不减窮出㝷空闊處揩眼送
飛鴻
鸚鵡琵琶恨融歸十四弦撥寒紅玉笋拍暖繡金
蓮梅影春風裏茶聲雪水邊自憐還自笑星髮照
嬋姢
　　　　記夢
青天一朶雲起東斗黒怒雨驤玉龍江頭女子十
七八喚出八十老龍翁龍翁擲珠引龍舞女子笑
滿雙頰紅天風吹動翡翠佩騎龍直入蓬萊宫
　　　　山行紀事
　　　　　至節後兩日侍　老人訪岳林精舎
　　　　　晩過眞君觀小飲還宿澄維那房厥
　　　　　明登九僊山晚取道陌上花里而歸
　　　　　徐雲叟鍾冠之崇之偕行男延勲侍
扉開日華早路轉霜花鮮遊鴻得嘉客健鶴隨老
僊舴艋野渡淺畧彴孤村連紆餘盤龍外杳靄烏
猿邊麥畦破凍剗稻架烘晴懸萬鴉暗鴻洞隻鷺
明㛹姢寺古繚虚嶂房深貯澄漣珍鱗紫金睟秀
石蒼玉攣住僧自縳律愛客能逃禪老帖不容塌
枯琴尚堪弦出訪文舉碣還息維摩氊䆫暉梅枝
月帳鬰栢子煙吸清飽蟬腹擁薄攅龜肩忍寒如
忍艾望曉猶望年報明翠鯨壯送暖紅麟妍讀易
坐方穩搜詩去俄翩行行晉縣壘歴歴呉墓田森
峭徑絶壁嵌空派危泉飛墮雪珂境撼動冰輪(閣/名)
天憇寂小養雋挾酣急凌巔閣摧失傑詠巖在餘
竒鐫夕氣生逺嶼勌懷寄平川路旁柳如此陌上
花依然數年束強項一日舒聮拳大千自鵬鷃方
寸皆魚鳶東風染芳碧更着㝷春鞭
　　　　和何伯温見寄(二首)
問字無人過草堂昨非今是兩俱忘鶴何骯髒寒
方警梅許凄凉静更香萬古江山窮太白一簾風
月老張蒼多君不作炎凉語識我平生鐵石腸
青山流水曉葱朧讀遍黄庭萬境空羔甕無縁澆
舌本貘屏有分護頭風人謀歴歴旣未濟民力班
班大小東陶冩此懷湏好句殷勤時與寄來鴻
　　　　和子有感時
八州都督新推轂兩紀中書舊覆甌郿塢然齊如
有䇿聊城飛笴便無憂(時逆全/作過)
　　　　歳杪用韻(二首)
日月磨心緒風霜染鬢華暦看新歳草梅憶舊年
花濁酒供僛舞清歌應摻撾阿咸多事在猶問老
生涯
黄麾春簇仗夢不到東華瓦研磨冰葉塼爐煮雪
花窮甘猿帳卧老勌犢轅撾凍解光風轉晴波拍
兩涯
　　　　元宵前三日侍　老人遊雙林
大徑山髙寺山巔小徑山深寺山趾辛夷花開數
點雨艾納香空半泓水新新故故自樓閣下下髙
髙各䆫几二三名公詩一束八十老衲畫幾𥿄雲
岑滅没野屋浮草樹離列渡舟檥露横斷浦月巳
髙日落平沙風欲起直疑着我江湖間安得伴君
巖壑裏魚肥尚恨絲蓴晚酒酣苦愛𦵔筍美參寥
有句墮杳靄更上迎暉亭徙倚
　　　　謹和　老人明朝中春(二首)
田夫野老布長衫郊外相逢與共譚一把年華將
望六九分春色又過三竹雞絶呌茶生笋梅子微
酸酒熟藍流轉風光無間斷此身元與化功參
淡黄深碧上春衫無限春懷豈易譚隨手去來拈
放一到頭得失暮朝三日烘花氣通玄牝雨洗山
光漲蔚藍熟聽五更晴哢好不湏多恨罷朝參
　　　　春行次韻
拂開芳草碧坐斷落花紅丗味觥籌外年華帶眼
中六州空鑄鐵萬物任爲銅有鷕桑疇雉逢時㑹
長雄
　　　　病齒
吾母苦蚤衰髮霜齒存幾小兒得其髮大兒得其
齒予方四十時上齶右車毀從兹白石源歳歳費
經理軟疑梅着酸踈類榴㙤子根浮觸易兀力弱
遇輙靡懷核忌堅栗設胔便脆美爛炰故自佳急
嚥聊復爾刺肥劇鉏姦剔纎難拔壘屢搜風屢入
一快勢一圯撼揺腫貫顴焦蠧痛徹髓外雖編貝
然中實空齦似赤龍攪沆􁭥玉池漲清泚天皷弗
能扣金鼎亦徒䑛乳媪老不羞機女少自喜風流
乆已絶血氣安足恃磨治朝辛鹽漱漑夕莎芷庶
幾尚扶危不至遽乏使太官羊何腴五侯鯖更旨
雖無轑釡嗔未免媚竈耻菽腐柔趂梜粟糜滑流
七不愁餒在中却笑飽欲死舌以柔故存此語未
敢唯
　　　　春思(三絶)
柳汁何能染鬢根柳絲只解絆愁魂年光有厎催
人急水牡丹花又上盆
細草荒煙古墓田知經寒食幾年天雪條花下翩
翩𥿄疑是曽分白打錢
蝴蝶深深淺淺黄被春惱得一般狂打團飛入菜
花去自信丗間無别香
　　　　偶成
沂水春風弄夕暉舞雩意得詠而歸爲何與點狂
曽晢箇裏湏參最上機
　　　　三月晦東山
太皥明朝禪祝融杖藜能送幾東風兩崖蘿蔓因
依緑一樹桐華自在紅聒聒竊脂農即事喈喈摶
黍女趍功細思舉丗誰閑得一笑浮圗倒景中
　　　　續夢
琉璃庭釦水晶欄寶樹婆娑玉斧閑只恐姮娥嫌
冷落却隨飛月下人間
　　　　作茶行
磨斵女媧𥙷天不盡石磅礴輪囷凝紺碧臼刳扶
桑掛日最上枝媻􁚂勃窣生紋漪呉罡小君贈我
杵阿香藁砧授我斧斧開蒼璧粲磊磊杵碎玄璣
紛楚楚出臼入磨光吐吞危坐隻手旋乾坤碧瑶
宫殿几塵墮蕊珠樓閣粧鈆飜慢流乳泉活火鼎
淅瑟微波開溟涬花風迸入毛骨香雪月浸澈湏
眉影太一眞人走上蓮花航維摩居士驚起獅子
床不交半談共細啜山河日月俱清凉桑苧翁玉
川子欵門未暇相倒屣予方抱易坐虚明參到洗
心玄妙旨
　　　　送程於潜(兩首)
溪山民物古政理噐能寛平易見眉睫明清生肺
肝春風簾影暖霜月研聲寒野老自相語元豐崔
長官
遡紫催飛舄攅紅簇去鞍吾邦傾市送旁邑塞塗
看清廟登犧象明庭峙孔鸞野翁麋鹿友時與訊
平安
　　　　新月
天面如人面昏昏鎮是愁晚來雲色解新月放眉
頭
　　　　百合花
日月飛雙轂如何駐黒頭纔看敷宻友又見拆彊
仇葉聚稜稜峭花垂娜娜稠晩凉芬烈甚欲睡更
遲留
　　　　雨中次韻(兩絶)
積多雲鶴巖前雨種遍長松墓上田豐歉相乗天
有數今年管取斗三錢
提壷勸飲元無秫促織催機未有絲葉厎蟬蟟尤
更苦吸風飲露伴人飢
　　　　送徐顯道尉無錫
握手不禁別庭梧聲欲秋雲霄生脚厎田里付眉
頭敬是禔身柱和爲應物舟卷旗蒲柳市茶鼎雨
颼颼
　　　　二花
粲粲金錢映玉簮榮華能得幾光隂季倫歌妓春
申客零落秋風没處㝷
　　　　理菖蒲
朝刪石上青之黄暮摘鏡裏黒之蒼胸中多少冗
荆棘不翦不芸空過日君不見顔子一克巳曽參
三省身每日低頭矻矻自點檢何曽浪把外物勞
精神嗟乎我猶未免爲郷人
　　　　閑居(二首)
一覺湯餅睡幾轉庭花隂不作八翼夢以無冨貴
心東家朝鳴玉西家暮横金芭蕉大蔽牛不柰霜
風侵何如老忘得曲肱滋味深
出門聞鳩語秋思生春妍豆苗深没腰稻花髙出
肩路旁兩三叟合爪感謝天老身幸不死得見穰
穰田眼中多少人不能待豐年
　　　　雙林志廉得元暉筆法作此七十三矣
　　　　爲賦六言兩首
近浦霏開略彴逺山雲没招提樹厎人家欲曉隔
籬彷彿雞啼
潮退寒洲聚沫雨収春嶂蒸雲歴歴舊經行處江
村曙色𥘉分
　　　　送阮深甫尉桂東(兩首)
秋隂踈梧桐暮寒老蒹葭病鶴臥空谷遊鴻起平
沙飄揺征衣單寂歴津堠賖中年不禁别湘江渺
天涯
一静鎮百紛一恕生百順所居欲官大此道貴坐
進塗平鞭影疾風壯㠶力迅臯蘭拾秋芳好寄南
來信
　　　　九月一日侍　老人遊洞霄宿超然館
　　　　聞鐘
太一相過燭未銷朝元鐘動鬰羅蕭身輕不怕瓊
臺滑蹴踏青霞上斗杓
　　　　翠蛟亭(兩絶)
壯杉耄檜護嵌空飛墮蜿蜒白玉虹莫道隔凡元
有柱胡麻流出石矼東
晴雷碾破白雲􁨀無數林華衮下坡好把轆轤飜
轉着崑崙頂上卷黄河
　　　　贈石室朱修行(兩絶)
響泉一派落天風人在浮雲柳絮中亭午柴關猶
未啓碧珍瓏厎拒霜紅
落葉堆中折脚鐺白雲煑盡又還生洞門黄鶴婆
娑舞留得松風待月明
　　　　送趙處士遊方
道家何荒唐釋氏更汗漫君胡欲逃儒結入楊墨
案時文窘枘鑿俗好厭冰炭起㝷出頭路去覔行
脚飯左携仙君茅右挾佛祖粲隨身絶長物到處
得竒觀江山枯桐冩風月老筆判識透心轉空養
足骨自換長生不可獨分寄石髓半
　　　　何正言母安人挽詩
鳯采生丹穴螢光聚絳幃兩登黄甲去一佩皂囊
歸萱老悲方切蘭枯夢又非青山秋寂歴客淚不
勝揮
　　　　𥘉釀
手臼登新秫頭缸試嫰醪蒲城寒信早栗里曠懷
髙重熟魚沾麵微生蟹帶糟老儂元不飲隨喜亦
陶陶
　　　　贈前京東王制屬
赤葉風欲盡黄花霜未乾病添予許老窮迫子能
寒劒蝕蛟還吼袍塵鶻尚盤山東河北事欲語涙
汍瀾
　　　　翁媪行
翁頭白如銀媪頭黄如金抵足搔瘡昏到明羞殺
敗布多年衾晴䆫蟢子懸瀰瀰翁媪相看顔色啓
門前人送撰碑錢半贖冬衣半糴米
　　　　哭都城火(辛卯)
九月丙戍夜未中祝融漲熖通天紅曽樓傑觀舞
燧象綺峯繡陌奔燭龍始從李博士橋起三面分
風十五里崩摧洶洶海潮翻填咽紛紛釡魚死開
禧回禄前未聞今更五分多二分大塗小撤噤不
講拱手坐視連宵焚殿前將軍猛如虎救得汾陽
令公府　祖宗神靈飛上天痛哉九廟成焦土
　　　　仲冬二日還自谷川道中(兩絶)
晴烟杳靄似春山踈柳啼鴉意度閑溪上麥田翻
未遍故遲牛帶夕陽還
滿天返照醉紅殷未到生明月巳彎好是蛾眉無
點恨盈盈淡掃有無間
　　　　至節前十日遊勝因寺
霜霽午曦暖潦収沙路晞束山知寺古避客恠僧
稀籜滑渉危屐藤鈎穿宻衣月黄風不動燈火虹
(去聲)橋歸
　　　　謹次　老人至節韻
但見隂陽遞斡流誰知陽本未嘗休善端繼繼無
窮脉元化生生不盡頭杜牧浪將箱勸讀少陵空
爲線添愁何如静坐觀其復一點靈臺造物遊
　　　　至節出謁回(二絶)
一脉陽從地厎回人情物意便春䑓鮮衣稚子面
紅醉知向外家參節來
巧笑聲揺六博盆纎纎人在緑䆫根隔紗想見春
風面雲滑金釵欲溜㾗
　　　　病目
日過學不力年催名未芳心期雖皦皦目視巳茫
茫燈疊青紅暈書紛黒白行蒲團深瞑坐禪味覺
偏長
　　　　椒菊枕
矮檠矻𥘉年細字窘晚節天憐蠧書障神授鴻寳
訣金葩凉而嚴丹寳温以烈兩囊貯風露半簮藉
霜雪芬透頂𩕳爽清祛腦脂熱夢魂寥廓逺宇觀
沆瀣澈雲開月更朗電掣巖欲裂術妙刮膜金功
過刳蟇鐵聱牙讀楚詛瑣尾窺越絶不憂幻景侵
且喜翳根滅頌花醉春温餐英飽秋㓗塗屋兆蕃
碩飲潭進耆耋况兹芳澤聚盡洗空華結夜氣存
虚明天光發昭晣湏彌能微塵渤澥或丘垤不直
一笑粲巳判雙眥决
　　　　俞提舉挽詩(二)首
展也萬夫特翛然山澤臞朔風空汴泗春水渺淮
湖籌驛尹師魯詩壇梅聖俞繡衣歸老去有韞不
輕沽
蒼鶴孤山曉黄花栗里秋一身雖物外萬國尚眉
頭遺老幾何在耆英只麽休問天天不語江闊莫
雲愁
　　　　奚知縣挽詩
敏銳霹靂手寛平雲夢胷雄臺髙幕畫劇邑冨民
庸㠶掛風方駃戈揮日又舂炊粱剪春韭無復奉
從容
　　　　臈中歩月(二絶)
平山堂下解圍去天水堡前經戰來天地無情一
般月照人霜骨白皚皚
賣妻鬻子年饑後索母求爺賊亂餘對月椎胷幾
家哭更堪蕭索歳將除
　　　　何正言挽詩
雋手芥拾紫忠肝蒲伏青嬰龍雲氣直縳虎雪毛
腥炊枕夢何短書棺名更馨眇然人物幾墓草涕
交零
　　　　謹和　老人惠山泉(二首)
取水驛符到喊山旗信通碾分花厎月爐受竹間
風金谷正覔醉玉川誰道窮頂門甘露入喚醒主
人公
第二水泉動斜三封印通愛竒親煮雪得雋細生
風酒肺蘇將渇詩情洗盡窮娉婷湏好買供奉讀
書公
　　　　歳暮山中紀事(三首)
南山大小空横行無常時蓄狗豢豕盡澤吻樵牧
兒翁嫗起譟逐妥尾行愈遲力窮哭且罵天網不
汝遺
里巷負暄翁隤然支離䟽饕虱縁緼袍點綴頷下
湏旁人勸翁捫揺手一任渠虱多轉不癢何庸事
驅除
郷風臘卄五比户然爆竹窮隂挾黄昏霹靂起空
屋梁間鬼拍手笑人未免俗罔兩白晝行渠爾一
爆逐
　　　　除夜
市兒數十百挾炬相追奔争唱賣獃歌祈以昭易
惛我獃大如屋幾臘擁敗垣群雛勸我賣急售價
莫論弄巧或成拙太清不如渾老鐵無孔鎚甘守
鈍性根
　　　　新年
欲識新年課都非舊日圗詞分詩料帳酒奪飯工
夫鍜息柳邊手鑷閑花裏鬚寒消芳草緑打急辦
行厨
　　　　謹和　老人欲還故廬
颼颼破屋小青禂客枕頻年寄道周行止非人眞
可笑窮通有命尚何愁春風舊壘雙飛燕宿雨新
巢百拙鳩信是還家貧亦好德人何處不天遊
　　　　謹和　老人春行
抗䟽明時効伏伽一歸七度試春紗柔風緑遍庭
前草細雨紅催陌上花惠逺買來猶濁酒趙州喫
去只麄茶回頭恰恰鶯啼處黄四娘今尚有家
　　　　又塔院
僧伽傳法處阿育放光時到頂直無縫透心横有
枝梅間詩鳯咮竹裏酒鴟夷醉上危層去空明渺
所思
　　　　燈夕獨酌(二絶)
鈿車羅帕禁街夜珂傘炬城沙路春少不自強今
老矣落梅風暖酒生鱗
海濤風定柳枝曲江檝波明桃葉歌剪燭停盃聽
宛轉不妨白雪映青蛾
　　　　送游考功將漕䕫門(七絶)
温公一傳諌議劉菊坡一傳吏部游長庚伴月天
欲曉西照太白南羅浮
神鼎一鑄魑魅怖法鼓四震波旬悲祖宗涵養天
下氣留得此脉扶顛危
欲鳴不鳴銜口馬欲去不去羸角羝排天絶呌河
漢裂隻舸飛上岷江西
古來刀鋸鼎鑊具用待誹謗妖言人掁觸不怒予
節去惟天爲大知堯仁
金湯棄去七百里珠玉走盡六十州誰生厲階不
可問桔栢江上風颼飀
燒畬瀼外竹枝瘦踏磧灘上桃花肥繡衣故郷豈
不好爲天下計母庸歸
四肢誰謂可無骨五臟自信難留寒跋予望之不
得語但願萬里書平安
　　　　正月二十四日早夢乞聦明於東坡
東來一舸横天上御風而行無點浪有人野服帽
髙簷宛如赤壁圗中様舉手疾聲呼先生爲我心
孔開聦明䱼然一笑若相語乞得聦明不如魯
　　　　老人晚得女眞眞又曽孫女金華皆再
　　　　周而殤葬塔院後今春焚化用前韻賦
　　　　詩謹和
窣波影裏誦陁伽古佛燈籠護絳紗智慧竭羅雖
正果慈悲妙善亦空花怕寒婉孌𥘉拳蕨望雨醒
鬆細舌茶節物感人還自解有兒何用女當家
　　　　送澄維那訪舊湖山
梅子酸猶淺桃花豔已饒春風開口吸明月換肩
挑鶴向平湖放猿從古洞招出門天地濶何處不
逍遥
　　　　葉主簿挽詩
生理鴟夷子心期桑苧翁行厨脩竹月坐艦落花
風雛好纔孤鳯行踈忽斷鴻呉松明逺目一點夕
陽紅
　　　　謹和　老人古硯韻
破壞憨僧衲凹欹漫叟窪吐雲頭縮蜃啖月口呿
蟇宫㜮愁難捧堂胥怒可撾莫貪濡筆利浪草侍
中麻
　　　　路逢徽州送牡丹入都
飛絮遊絲弄霽華出門芳草渺天涯太平莫道全
無象脫繡鳴鈴傳送花
　　　　首夏一絶示徐錦囊
金九未熟櫻桃過錦幄俱空芍藥來共坐晩凉觀
物化床頭有酒爲君開
　　　　荅王仲鈞(兩首)
無言安止止不動妙如如暴虎未聞道汗牛空讀
書赤窮遑恤後白坐且求𥘉寂歴野花晩嫣然風
雨餘
老鏡風霜飽離觴歳月悠曲多傳郢水(前郢州/司理)詩
亦到蘇州拽轉撩天鼻抽將閙市頭投林母用急
時至㑹封侯
　　　　次子有下第韻
東風換骨立成僊五色終迷自古然龍變未符今
舉䜟鶴來當驗後科縁情如中酒冝親酒命合腰
錢㑹有錢許買娉婷供老伴不妨遲得兩三年
　　　　荅駱肖秦
過我葵榴巷留君筍薤厨襟懷新雨快面目故山
癯自笑孤飛鶴誰憐返哺烏未應埋没得囊有萬
驪珠
　　　　𥘉夏即事一首謝俞德逺惠茶
病眼昏花懶讀書閉門恬養冉溪愚一簾草色蛤
呼伴四壁樹隂雞護雛巳是歸來何用引本無太
極不湏圗小團自汲新泉試凉滿松風石銚爐
　　　　重午山蹊獨歩
扶病索清䕃循林歩幽霏花拈勃姑飯草拾蝦蟆
衣良藥觸手是壯容轉頭非昜𥙷天上漏難駐人
間暉寒暑遞流斡悲樂相因依功名少終吉冨貴
多危機李泌語欲咽屈平志空違不如滿引酒舉
丗知我希
平齋文集卷第七
平齋文集卷第八
　　詩七
　　　　觀物(二首)
飽飯茶甌罷閑觀萬物情狗加獅立號猫冒虎爲
名故沼慈姑王新畦腐婢榮蟬從何許變忽送出
林聲
薄命天元定深居日轉長塔鈴空洛度車鐸慣琅
璫筍長竹還老蓮遲荷自香羡他雛又乳雙燕勝
春忙
　　　　抹利
翡翠簾帷雪透肌纎風不動閙香吹裴回顧影精
神發省得京華識面時
　　　　晚蓮
颯然秋入井梧嘶䆫下紅蕖始脫泥但有意開何
論晚縱無力上不嫌低魚貪芳影機還熟蝶怕深
香路自迷更把閑情堅耐着明年花與屋簷齊
　　　　凉月(二絶)
蓮房折盡只留荷露蓋班班一丈過髙下横斜無
定影聚凉着得月明多
金粟安排雨後黄定知花亦愛新凉夜深月透玲
瓏影花自光明月自香
　　　　挽阮倅
膠庠推博洽州縣著廉平人物萬夫特山川千古
英虬髯横意氣猿臂鬰功名一掬同年淚西風浩
蕩情
　　　　挽李丞
篤敬古君子公平賢大夫筆端知已有劵外得心
無落日揺墻竹淒風墮井梧蓄深施不盡留與讀
書符
　　　　和子有催歸
卜廬必擇地買鄰不論金出機與入機去心即來
心拗性臨川翁罷相老境侵霜竹鍾山寺雅寄金
玉音強項峨眉僊渡海憂患深𥝧稏陽羡田歡言
飽甘霖故山月在眼客屋風滿襟欲歸欠生業隨
寓如家林覔榿適閑趣借竹供清吟俛仰一逆旅
乾坤古猶今
　　　　謹和　老人蓮桂(二絶)
點破秋光數葉荷水清時見小魚過渟涵風露三
更足収拾江湖萬頃多
搗成一百八丸黄入手能令熱惱凉金粟如來身
巳化蕊珠僊子骨猶香
　　　　移居西郭重樓(閏九十八)
欲歸未辦買山資東寄西存漫一枝樓上起樓渠
自巧客中作客我何癡﨑嶇溪歩通虚市鬰屈山
蹊護短籬不用子猷親種竹屋頭元有緑猗猗
　　　　自和
得寮便住似西資誰暇安巢更擇枝閤宻不妨中
酒聖樓明大好養書癡誌公分料存刀尺龐老家
風欠笊籬大厦千間宵八尺傍人莫笑太窮猗
　　　　小雪前三日鍾冠之約余侍　老人行
　　　　山舟發後洪入杜塢自鄭蓋庵過閬山
　　　　趍翔鳯山菁山徧覽楊墳秀園遂至何
　　　　山道埸山乗興薄呉興訪玉湖書院水
　　　　晶境界而歸自戊子至庚子隂晴相半
　　　　勝處輙徘徊賦詩飲酒偉哉觀也數詩
　　　　見後
溪流轉處兩三家落落踈林淺淺沙可是小春風
物早檐頭一束杜䳌花
　　　　　右長橋渡
止水攪不動好山邀輙來松間寒月晚似欠兩翁
催
　　　　　右閬山妙嚴院松月堂讀張汪二公
　　　　　詩有感用無垢韻
鈎輈格磔鳥呼晚勃窣媻姍人試寒野水不流山
四合寶華雲裏着欄干
一徑白雲明似雪滿山紅葉豔於花過溪買酒等
閑事只恐客來非當家
　　　　　右宿妙勝閣
無雨又無日此行天相之荒園遺木老古隧得峯
竒霜晩𬞞猶劔風温茗巳旗行厨何用許勝處可
忘飢
　　　　　右出閬山
狂暖釀成雨逆風揺斷橈寂談王舎衛悶想欎臺
蕭遊興孤芒屩歸期數翠翹推篷占霽色木末散
聲招
　　　　　右謹和　老人鳯口遇雨
聽雨客無寐放晴山有靈禪關深紫翠勲廟肅丹
閑事只恐客來非當家
　　　　　右宿妙勝閣
無雨又無日此行天相之荒園遺木老古隧得峯
竒霜晩𬞞猶劔風温茗巳旗行厨何用許勝處可
忘飢
　　　　　右出閬山
狂暖釀成雨逆風揺斷橈寂談王舎衛悶想欎臺
蕭遊興孤芒屩歸期數翠翹推篷占霽色木末散
聲招
　　　　　右謹和　老人鳯口遇雨
聽雨客無寐放晴山有靈禪關深紫翠勲廟肅丹
閑事只恐客來非當家
　　　　　右宿妙勝閣
無雨又無日此行天相之荒園遺木老古隧得峯
竒霜晩𬞞猶劔風温茗巳旗行厨何用許勝處可
忘飢
　　　　　右出閬山
狂暖釀成雨逆風揺斷橈寂談王舎衛悶想欎臺
蕭遊興孤芒屩歸期數翠翹推篷占霽色木末散
聲招
　　　　　右謹和　老人鳯口遇雨
聽雨客無寐放晴山有靈禪關深紫翠勲廟肅丹
青鼇負摩雲碣龍扶拱日屏眞如無盡意石澗水
泠泠
　　　　　右翔鳯山資福寺
古木隂隂兀老蒼月於踈處弄昏黄廵簷不見梅
花面認得東風句子香
小䆫無欠亦無餘一榻翛然雪透膚収拾故書藏
恰好怕人冩入鳯山圗
　　　　　右宿資福小閣次梁間韻
生前圗形燿凌煙死後起冡髙祁連垜樓隂合蒼
官立輦路苔生石翁泣呉人最重十月朝𥿄錢掛
冡風飄飄積金至斗命可買玉帶貂冠鎮長在
　　　　　右楊墳
日髙褁飯看何山山缺東南水遶關松檜不揺風
自度讀書聲在白雲間
　　　　　右何山書堂
何山如幽人道埸如大家穰穰衲子脚刺刺騷翁
牙挾雋控寒飈搜光躡晨霞危顛矯窣堵平疇畧
汙邪巖泉跑虎湧徑松髯龍拏鍾𣑽破深寂金碧
開紛葩脩廊歩屐峻傑閣望眼賖山勢珮玦矗湖
光鏡奩谺清苕杳靄入古弁空𪷟遮列翠(軒名/新建)不
可唾群籟無敢譁坐我旃檀林酌之槍旗茶宇定
岫出雲語妙天雨華吾生乆墮甑昔遊慣乗槎夷
猶廬阜陽宿留岷江涯髙曽凌嶠棧卑或搜崖窪
昨夢難歴省此行足雄誇老親八十健閑儔二三
嘉拍浮一葉眇収攬萬景奢冨貴上蔡犬貧賤東
陵瓜未湏笑落鐸誰能苦觰沙候門占噪鵲旋橈
趂歸鴉竒事恐没没舉詩屬僧伽
　　　　　右道埸山
苕霅趍太湖地少天宇寛髙低寶樓閣盛之水晶
盤中有讀書廬八䆫頫晴瀾衡弁儼相望不受湖
光吞彼美金玉人伊吾斗䦨干騎鯨渺何許衰柳
風露寒
　　　　　右玉湖書院懷二倪
繫舡官柳根闤闠得深宻日落逺水明雲収好山
出天開有聲畫人立無價璧酒行不湏多鷺下菰
蒲夕
　　　　　右葉推官無盡景
　　　　梅(兩絶)
風霜揺落都盧盡一點春回造化家萬物成終又
成始湏將艮體看梅花
寒根不與物俱陳髁髁梢頭寂寂春却月凌風誰
㑹得不沾一葉是眞身
　　　　和樓前梅(兩絶)
飛香漲艶拍簷牙暖熱樓居鄂陸家寶髻盤鴉冰
柱曉倚䦨平折北梢花
樓髙夜静月華陳冷浸含章一叚春人影花光相
上下定知梅亦解分身
　　　　送李致逺安逺簿(二首)
四海幾青眼五車今白頭信天投矮屋覔地起岑
樓山逈風煙合江平潦霧収誰歟人物計留取備
枚鄒
與我迭知已喜君𥘉得官時來寧論晚身健莫辭
難訪雪牽魂夢停雲寄肺肝斯文元氣在努力好
加餐
　　　　夜坐
夜永難爲睡群兒坐伴翁漉虀冰甕碧撚豆雪爐
紅清誦聽還雋閑談笑又烘安排明蚤供薺長後
園叢
　　　　大人和云樓厎雪千峯樓頭着寓翁梅
　　　　方開蕚緑桃巳亞枝紅斟淺偏勞勸眠
　　　　遲不受烘錦城春在眼何暇問蠶叢時
　　　　四川李制置以榮州見辟辭之也某因
　　　　用前韻
寄榻髙寒地収心懶散翁雞鳴虚室白鴉起小䆫
紅古操塵絃拂新詩凍研烘桃梅芳意覺不是去
年叢
　　　　洪崖圗行(葉知録溥臨/龍眠本見遺)
脩髯危肩老僊人布𫀆革帶烏靴巾胸中不着半
點塵天地萬象肧腪春扇者橘書者栗瓢者术韁
而掣者葛笠而鞭者拙中間厖然大者雪從我兩
髯三髧一蹩躠驢何鈍奴何癡前掣後鞭趣使馳
麾鞭愈急行愈遲掣韁欲斷人驢疲但見尻秃秃
蹄局局欲墜不墜止鳴木本無伎倆能噴玉正可
吞聲春草緑先生御氣存其神下驢歩行意更眞
從渠蹇材拗莫馴超然目送八極轡鳯驂麒麟
　　　　歳晏
得路隻輪車易上失時獨幅𬒳難眠淡黄虀飯茅
柴酒東掩西遮也過年
百想卧輪翻伎倆三生圎澤弄精魂何如静對梅
花坐春滿江南雪後村
　　　　謹和　老人賦梅
寄得江南驛信來窺林映水幾枝開形容綺語空
能絮酬荅芳心揔巳灰厭舊趍新和粉染奪眞弄
假點酥裁紛紛兒女春風惱却笑詩翁醉打隈
　　　　和趙保之青田即事
寶犀壓帳春風入渇烏傳箭寒澌滴砉然推枕起
放衙霜月滿庭鳬鴈集簿書顛倒六作五文移縱
横一取十精神坐照吏姦破政事流從儒術出墨
池霹靂送飛雨積案如山笑譚畢逢迎合爪逓相
賀戒石亭前見天日公餘琴疊舞胎僊客退爐熏
齋繡佛芳蹊桃李不自言舊燕新鶯沸消息詩筒
入手如見面金井新泉生玉色汗青不朽湏早計
過眼年華征羽急
　　　　臈月二十五夜
䏑玉懷雪貍膾銀憶冰鱭異哉山澤荒坐我窮鬼
祟兒頭似耶白相對玩殘歳爐寒灰熒熒檠涸燈
翳翳擘柑老赤脚煖酒小青髻一酌佳入蔗再酌
甘勝薺陶然㑹道妙嗒然司德契吾身與乾坤共
此小關棙三百六十節一節一節繫四萬八千息
一息一息繼日月有往來隂陽有開閉太和行其
間周流無邊際臈盡梅紛披春回柳揺曵非時難
強揠有命莫過計顔回簞瓢空季路緼𫀆弊只恐
非大賢公不待後丗
　　　　送程宗武遊岝㠋
驟暖揠芳意薄遊烘軟塵亂山雲氣曉啼鳥杏花
春人物少催老物華新換陳一聲鏗爾瑟沂水緑
鱗鱗
　　　　謹和　老人雪晴
雲屏九折跨三休公欲行春雪不愁逗暖流澌鳴
暗谷送晴倒景漾層樓似無似有草㾗動半落半
開花氣浮婆餅焦聲林外起便從野渡喚横舟
　　　　元寂宫生祠行(上元庚申)
間臺珍館嚴鶴林老桂鉅竹籠春隂騎鶴僊翁杳
莫㝷適從何來貂挿金裳珮丹青雜璆琳旗旛繡
綵薫甲沉蕊函三洞羅森森雲璈九奏鏘愔愔擁
爐歩虚揺箕參稽首寥陽祈博臨庭下朝謁紛冠
簮願言福壽髙於岑問子爲誰對輙瘖以目代口
手拊襟伊民豺虎國蠧蟫細大敲剥無遺針凛虞
膏血供几砧巧䛕曲媚求回心天乎少戢湯火燖
庶幾沸魚逃釡􁃺上帝福善禍必淫髙目下耳一
監歆察此頌禱皆呻吟革彼飛鴞懷好音嗚呼愛
而祠者古畏而祠者今安得皥皥相忘武城弦歌
單父琴
　　　　婆餅焦
萬斛精神一握身清吭宛轉欲飛塵雞纔唱後便
知曉燕未來前先得春驚覺海棠休苦睡提醒楊
柳莫空顰最憐吉語能相報麥熟同爲皷腹人
　　　　孫教授挽詩
手織天孫錦胷吞海若洋官卑材不盡年往慮空
長啼鳥呼春夢飛花餞夕陽唯餘君子澤挿架簡
編香
　　　　笋蕨
小兒握固骨何弱稚子着綳肌尚寒豈不愛渠風
味好只應催我鬢毛殘
　　　　浴罷氣體和
浴罷氣體和坐睡便胡床首欹如汲瓶數俯輙一
昻瞢騰復瞢騰慾泯想亦忘乾坤孰髙下今古誰
興亡矍然瞠兩眼踈䆫半斜陽䆫下櫻桃花無風
自吹香
　　　　金不換歌
東家鼎貴萬户侯西家暴冨十谷牛喚絲呼竹進
玉舟把酒巳作明朝愁中間人家賤貧慣旣得未
得兩無患晏眠起喫盫菜飯飯罷亂拈書冊看此
樂名爲金不換
　　　　酬東風引
魏鄭公田舎翁陸敬輿老獠奴斯人斯人尚如許
薄命蛾眉何足數野桃溪杏次第紅脫袴博酒酬
東風
　　　　溪行
却掃晝隂永意行溪上汀鬢華年减黒草暈日添
青魚舞新磨鏡鷗飛小畫屏梨花寒食近誰與管
飄零
　　　　用呉祕書正月晦韻
攬春群玉冩芳懷次第安排到藥苔但得斯文留
脉在湏教我輩放眉開踈風細雨桃花過竹屋柴
門燕子來老去湖山無復夢荷鉏西崦覔榿栽
　　　　禮滅翁退天台能仁院歸梁渚一絶寄
　　　　之
倒劄枯藤立晚風山光不與水俱東蘋花落盡蘆
花老地闊天髙一箇鴻
　　　　㯶櫚
舊脫敗蓑亂新添華節髙肅容春尚静俠氣夏方
豪黄孕子魚腹青披孔雀尻豐撞知可製雷動景
鍾號
　　　　碧桃曲
草平不斷瑶池路樓礙東風花滿樹緑眉素頰澹
裙裳月華暖透三更露雙成飛瓊妬髙妍引梢揺
月分嬋姢雲璈一曲迸空碧青鸞驚起花翩翩
　　　　燭下次海棠
紅深翠淺浣花春投老相逢過所欣有許精神冝
半睡無多醖藉莫全醺涵渟芳露湏饒月籠護晴
暉不礙雲成就化工眞冨貴天香更與牡丹分
　　　　送李微之倅成都
鳯生丹山西來爲太平符矯立青琅玕祥雲蔚相
扶一鳴合簫韶再鳴應騶虞散爲清明風萬象皆
旉與色舉抑何决矢脫金僕姑戞摩參旗髙可望
不可呼穿花迷嬌雉唼藻戯乳鳬搔首重太息春
隂渺江湖
　　　　次叔厚韻
夢斷紅塵踏九衢雲山佳處借樓居採將瓠葉隨
冝煑拾得榴皮信意書未問我今忘我丗湏知吾
本愛吾廬黄公壚在花隂裏磊砢從君一破除
　　　　二佳
佳笋如佳人柔晢飽風致佳醑如佳士醇明負骨
氣此笋配此醑可愛不可醉得醉豈不好醉恐不
知味蔚如王謝家文雅將冨貴
　　　　二月二十七遊僊洞次壁間韻
點脚地維絶舉頭天語聞瀑泉飛響雪洞石湧崩
雲縹緲追元放低回揖郭文神清知好在煙鎻緑
苔紋
　　　　用韻荅趙主簿
逸氣蓋三謝英詞參二班飛緌冝北闕枉駕忽東
山花妥晝隂寂絮吹春思閑光風知幾轉盡付酒
杯間
　　　　謹和　老人羅山
自鑄鐵成錯誰吹灰使然俗情床上下野趣宻中
邊花豔明光錦苔㾗白打錢醉翁詩板在山莫放
童顛
　　　　寄題辛氏塵外樓
羅浮三十里樓對玉崔嵬風卷軟紅去雲扶飛翠
來㑹心湏盡帙適性莫多杯除得翳根盡靈光生
鏡臺
　　　　𥘉夏
鶴帳華纓絶牛蹊老屐穿薄晴生晩哢深緑護餘
妍萬卷不堪煮百懷空自煎朱櫻黄苦笋小酌便
陶然
　　　　里人送芍藥用韻
詩墨淋漓似小王殷勤包贈暖紅香楊州金繫腰
何在隨分留春共一觴
　　　　寄髙子厚(因讀東坡馬生本/窮士詩有感而作)
盤隱門下客流落餘兩箇我故稔子窮子亦諒我
懦穉松髙未尺早望屋脊過小蓮出纔寸便譽車
輪大急灘倒撑舡狹路錯推磨不誚材無堪祗嘆
命未作(去聲)沽酒勞閴寂褁飯問寒餓爲分猢猻
愁相對槖駝坐有無共甘苦休戚先吊賀綢繆平
生期荏苒歳月蹉人情少耐乆丗事難預課欲㝷
買山盟恐踏筭甕破
　　　　憫農(時邑令/建長橋)
麥黄蠶登簇秧青雨催耕農家竭作時無工搏蚊
蝱短杠鴈鶩進脩繂螻蟻行謨蓋溪壑滿名言輿
梁成吞聲不敢怨但願天長晴
　　　　和禮滅翁感錢氏舊事
民不知兵物自華表忠消得老碑誇虎符龍節故
王國鳯舞鸞飛今帝家遺廟斷垣低槲葉荒村舊
井濕桐花馮夷尚怕潮頭弩一望西興渡口沙
　　　　滅翁爲日者求詩
大橈甲子一串穿東州西州走諸禪芭蕉虚實果
何物橄欖苦甜猶問天華光佛壽十二刼瞿曇像
法一千年兩翁見子肯倒屣好爲推到無生前
　　　　用鍾侍郎韻贈懶谷
蒲團竹几妙髙臺瞑坐何能放眼開門外白雲多
事在又將飛雨出山來
　　　　暑夕
樓髙収晩照野逈送宵隂鷺下汀沙静螢行岸竹
深攖寧和順氣縁督正平心轉物天機妙昭文不
在琴
　　　　王章
皂囊盥手自封題忘却牛衣忍凍啼一點丹心通
碧落歳寒寧負白頭妻
　　　　暑坐
隔簾草樹隔溪山宻宻深深洞啓關水色山光無
障礙南風送入亂書間
　　　　謹和　老人夏日東山即事(二首)
剗草根湏盡傳花葉未多明波撑窣堵老石卧盤
陀煨美甘分芋蒸肥欠褁荷醒然下山去明月滿
林阿
菜把野園送花枝隣巷賖搗蟾和絳雪騎斗弄青
霞古帖臨禽李新詩續稻瓜晩凉隨杖履携酒訪
魚槎
　　　　田家建除體
建鼓勸竭作除田緑紛披滿築沮澤岸平流綺堘
陂定約欲水均執熱願雨隨破柱雷電合危簷溜
紳垂成功一天瓢収穫萬京坻開元正觀盛閉關
更休師
　　　　和趙青田燕坐
青田鶴翁杜德機天根月窟手探之嬰兒姹女熟
摶弄妙處不許旁人知渠家庭院紛花藥啄木黄
鸝幾推郤流蘇百子卧春風萬慾難供無厎壑生
門死户一線間内丹走盡求外丹明朝赤黄裂大
山護鼎龍虎方閑閑
　　　　新秋藥名(兩首)
老色蒼蒼耳向聾秋聲欺得白頭翁已甘草詔元
無分只苦耽詩乆欠功引興從容風月足放懷浪
宕水雲空雨餘凉意生庭户夜半天河鵲信通
兩眼旋花雪點鬚鑚頭故𥿄枉工夫勌懷懶附子
公櫝閑性熟諳摩詰圗枝拂雲香行到桂葉隨風
舞又催梧乗槎欲到空青問織女牽牛事有無
　　　　謹和　老人官山看髙子厚修墓
秋風問訊老芙蕖靖節前行後阿舒緩䇿穩過金
絡馬小烹佳勝蔗漿厨何榮何辱人千古誰是誰
非冡一區遇着好花隨處醉莫論他屋與吾廬
　　　　用子有述懷韻爲壽
筆力強於二石弓文埸早合擅元戎東西塗抹未
爲老左右圗書那得窮三日窺牛酬壯志十年到
鳯䇿竒功更湏傳取長生訣蜜炬髙燒不受風
　　　　俞成大送新芋
謝三郎女敗蓑衣繿縷中藏玉雪肌柱下莫愁無
乳媪秋風得此可忘飢
　　　　范待制(子長)挽詩(二首)
太白曉𦦨𦦨飛鴻秋冥冥氣節蚤巳勁勲名晚逾
馨冰霜蜀棧蹇風雨秦關腥一范不可作岷峨千
古青
生不餌栢寺死纔跨松階浮雲忽易滅明月終難
埋宇宙卓有立江山渺無涯掩卷獨搔首西風知
此懷
　　　　和俞成大八月梅花
秋光深處送春來青葉扶踈數點梅料是知君新
釀熟攙先九月菊花開
　　　　謹和　老人秋日遣懷
鬰鬰年來亦欲東窮魔揮斥欠天蓬得甜自喜皆
花宻與苦相忘獨蓼蟲張望紅秔新作業柴桑青
菊舊家風隣翁強解人間事數問朱轓甚日熊
　　　　月下用鄭大參和沾維那圎覺韻
無縫冰輪萬古同御風飛到碧天中四方上下無
遮礙一點清光處處通
　　　　東山即事
西風卷宿祲天髙近重陽閣虚自沆瀣塔静能琅
璫幽花多素英穠香奪春芳老木未黄落繁隂生
夏凉棋雋决楚漢杯壯迷彭殤醉㡌信孟嘉歸鞭
忘葛強萬事貴適意誰能扣蒼蒼
　　　　九月四日過増口道中
秋光拍塞小村墟髙下人家意自如屋厎四蠶抽
蛹細墻頭三桂着花踈握兒早秫酒無限杓子晚
菘虀有餘大似元豐年界好天應容我老樵漁
　　　　謹和　老人九日
樓頭獨立夕陽西摇落髙風萬木嘶人自官芻銜
馬口我方社酒薦豚蹄一塵不着青銅鏡萬法皆
空黒􁇀箆節後龍山應更好秋光拍滿錦障泥
　　　　謹和　老人賦牛尾貍(二首)
踏白霜明夜牽黄木葉秋斕斑文未豹觳􁁥䏑先
牛壓玉開三面蒸酥讓一頭酒邊纎手削醉倒老
浮丘
北雪佛貍種西風金狗秋謀生貪過䑕逃死喘如
牛糟熟涎奴舌虀芳點客頭何時明獵火吞盡楚
青丘
　　　　趙忠簡孫璧見過有詩用韻
薄命窘震凌餘生颯糞朽閑閑飽欵竹寂寂老鍜
柳溪空漁争隈野熟飲𬒳肘有隣晨致薤無客夜
剪韭忽來闖户屨自挈問字酒𥘉見了眉睫徐語
應心口顧予果誰與恐子不我友維昔燕夾攻坐
使汴失守應奉固亂階新法實禍首療危非庸醫
救敗湏國手豐魏兩翁奮關洛孤憤乆人謀宻相
濟天意斷非偶攻守豈必同勝負亦常有誰推姦
人岀竟墮黠虜誘包將復讎戈付與掃愁帚風雲
激矢脫日月峻輪走殘羶汚北雪遺憾掛南斗功
名本同舟學術廼各牖一時䇿得失千古史妍醜
忠簡社稷臣尚起九京否
　　　　謹和　老人𥘉冬即事
莫怒狙公賦芧慳萬縁一定不容干老便䆫下迷
離暖醉愛尊前郭索寒屑玉晨光明沆瀣流珠夜
氣鬰蘭玕但能飽喫長年飯射虎南山有分看
　　　　謹和　老人𥘉冬寓筆十絶
平泉草木湏臾夢金谷鶯花一撮塵冨貴若生根
到厎兩家占斷别無人
是非不驗道應壞禍福無慿天也荒便使曹瞞生
賣履巳賖王衍死排墻
何人地下管天條不是臯陶即是蕭金埒謾誇錢
過斗鐵圍寧問玉垂腰
當場弄出百般竒傀儡棚中老偃師滿眼機關無
着處到頭線索有収時
兩儀亦有盈虧數萬物難逃出入機一把牙籌空
自苦蓋棺着得幾通衣
避風䑓上深情寵偃月堂中盡意謀争柰天公無
面目滿林黄葉一畨秋
煑茗燒香雙赤脚撿書洗研一蒼頭斯文興䘮由
天在未用安排地起樓
元子掃空桓氏業窟郎蕩盡李家風前人留得兒
孫立何患鸞枝不長桐
方窮蔡澤問唐舉未遇鄴侯逢懶殘觸石起雲能
沛雨不應長作旱雷看
命有窮通分虎䑕事無得失盡雞蟲東籬獨有黄
花在挹取寒香壽阿翁
　　　　又和
青女籠晴試小春門前沙路浄無塵平洲水竹因
依好白鷺飛來不避人
往來魚虎澗流淺出没䑕狼庭草荒宅近市傍人
不到獨迎西日上東墻
柳亞溪橋幾換條鬢根添得雪飄蕭清臞自信堪
騎鶴最喜無錢絆住腰
爾雅蟲魚巳熟知更將埤雅訪農師投糟赤蟹眞
無價薦餅黄雞正及時
終朝聒得耳神飛東舎西隣盡販機百様攀花無
我分慣將簾作後堂衣
架上亂書兒自整床頭濁酒婦能謀只將翹足垂
蓮勢静對書䆫課弈秋
風裏行雲不自由低眉重整玉搔頭桃根縱有飛
花渡燕子寧無接翅樓
寒燈芳燼發春紅讀到豳詩繼匪風吾道有消還
有長欲將此意冩絲桐
蟹正肥時秋色老鴉争噪處夕陽殘未湏多進玻
瓈盌滿樹霜紅正好看
天時人事共流通何用將冰語夏蟲判爲梅花多
釀酒春風裏着蜜翁翁
　　　　仲冬九日還可庵謁墓遂入都
未放梅梢一箇春枇杷花巳玉嶙峋霜靴帶取苔
㾗去應𬒳孤猿野鶴嗔
　　　　䑓中聽雪
淅瀝松㕔夜空山一様聲冰霜元自勁水月更添
清衾薄難留夢䆫虚易得明庭烏催奏墨未曉巳
先鳴
　　　　太一宫齋祭呈司封呉舎人(立春前/一日)
寳鑰轟霄啓玉晨風恬雪霽浄無塵東皇太一紫
壇曉丗界大千青陸春藜杖流光環珮集鏠旗歛
影豆籩陳樂歌湏仗甘泉筆斧藻天家㤗道新
　　　　謹和　老人除日
吾道何通塞人情自寂喧無羔還可茗有鶴不湏
錢議論追嘉祐聲名續正元壽親惟此爾一笑栢
椒邊
　　　　清凉院僧房致齋
花片墻隂晚禽聲屋角晴東風猶峭在煨芋坐深
明
　　　　銓闈董試上巳二絶
天氣年年只麽新官忙不似舊閑身油車畫舫西
湖閙可惜埋頭典却春
柳暗鴉嬌日正長筆頭風雨響脩廊一簾芳碧雙
蝴蝶也解㝷人姓字香
　　　　除夜哭内
宻雪踈風客屋穿幾回除夕伴憂煎團欒方索日
邊飯契闊巳成松厎眠畫火何堪思舊事理衣誰
與管新年平時戒汝無多酌争得屠蘇到汝前
　　　　省闈試士
東風蓆帽快行催渾爲天家造士來捧詔九霄雲
氣濕分題五色日華開㨂金沙裏湏精鑒脫頴囊
中盡異材容受直言天子聖好聽臚唱響春雷
　　　　六月五日集英殿䇿士從官待宣于内
　　　　軍噐庫廊
漢廷與目䇿英豪投釣知誰首掣鰲百日紅連綸
閣逈萬年枝拂禁城髙内廊坐永風生席輦路歸
遲月映𫀆西抺東塗渾忘却一絇短雪不堪搔(李/尚)
(書季允度侍郎周卿趙侍郎/履常趙侍郎適道同待宣)
　　　　六月十六日宣鎻
禁門深鑰寂無譁濃墨淋漓兩相麻唱徹五更天
未曉一池月浸紫薇花
　　　　恭和　御製賜呉叔告巳下聞喜宴詩
致主唐虞澤兆民賢才端是國精神作人欲返皇
風古拔士先隨聖化新収歛文章歸獻替安排事
業到彌綸宸章屬望丁寧甚上荅天恩莫愛身
　　　　謹和　老人瘳字韻
本期洗眼看伊周到此華胥只夢遊爛熳蒼苔心
事晚婆娑紅槿鬢華秋藏頭欲効鑚沙鼈捫舌空
成噍草牛飯豆芋魁渾好在得歸不藥病還瘳
　　　　謹和　大人喜晴
雨脚如麻日日然垂成生恐壞豐年九重肸蠁通
方寸一點光明徧大千喜動朝行花厎散愁銷野
次葦間縁奄觀銍艾霜風晚重壓牛車倍費鞭
　　　　閏月卄六日奉　御香祈天笁觀音於
　　　　昭慶寺是日得霽
大士慈悲出𥙷陀掃除隂翳作人和武康芋子鹽
官棗遇着豐年也倍多
　　　　謹和　老人賦退朝
丗事鵬斥鷃人情燕伯勞心湏腔放闊眼要孔提
髙陳力惟求健承㤙敢恃牢熟思歸計是春酒薦
蔞蒿
　　　　下元節後省試進奏院吏
推雲不動雨聲苦醖雪未成風力乾瘖鶩一庭淘
墨汁也煩老子坐深寒
　　　　十一月五日鎻學士院
樓頭禁皷試𥘉撾催草江淮督使麻落𥿄一簾風
雨疾不知斜墨陣翻鴉
　　　　直玉堂和李參政絶句
曲折宫墻日影方堂深人静似山梁㯶櫚葉厎梅
花老次第風光到海棠
　　　　老人生朝爲壽
迎侍京華又見春天時人事一畨新丙申兒遇丙
申歳已卯　逢已卯辰本分法門行得熟長生様
子學來眞斑衣奉酒多爲壽滿眼光風正可人
　　　　正月十九日孟享從駕
黄繖中間一點紅繡雲鹵簿海棠風鈞容聲出雲
霄外馬上誰憐有老聾
新將給事換前銜班𬒳眞除法從攙道是緊頭人
不信回看壓得兩緋衫(游景仁呉叔/永兼權侍郎)
　　　　太廟致齋
風雨殘春晚作晴寳山深静勃鳩鳴雲収翠㦸龍
文潤日透金鋪獸面明蠶出火時桑正沃秧抽頴
處麥還成在天　列聖孫謀逺流福人間釀太平
平齋文集卷第八
平齋文集卷第九
　　記
　　　　饒州州學新田記
弁峯葉公司臬江左之明年某來庀楚泮一夕漏
過午曵屣脩廊齋廬燈半明滅聞有扣庭竹而歌
曰月連姢兮露垂木蘭厭浥兮蟬飲之朶頥兮疇
屬饜不如東湖洋洋兮可樂飢又歌曰露函月兮
相輝鶴鳴九臯兮止復飛屋漏兮尚不愧羗三月
不肉兮吾亦肥其思深而不迫其音悄而不怨甚
異之明發謁臺下爲公誦所聞公笑謂予得無與
廣文飯俱不足耶因問歳入之目予謝不與知獨
數慶暦元祐以來幾豐碑以對而終以罪歳公又
太息㞐亡幾以番水下郷在官之田歸于學最五
頃有竒山稱是僦廬數十楹已而攝郡組且還續
食之布意尤未艾也夫教與刑同出而異用出教
則入刑皆以約人心歸諸譱公亭刑一道聽訟以
平鎮俗以静格姦暴以誠惻然念民力之窮而甘
苦同之民隱然恃爲太山而心不揺簿書期㑹時
方􁑌午獨汲汲學官之是崇壽名教之命脉扶風
俗之元氣其深識輕重緩急之權度者歟饒學居
臺府鼎峙之地刺史二千石士皆能皂白之毎爲
予言三山李公珏握憲節時威名凛乎動人康山
膏腴十頃舉以加惠于學視疇昔始廢告朔之禮
而􁑤吾所有以肥𣏌者賢否何如也今李公平反
西道與公實共長江聲明風采彪丙交映詩曰矯
矯虎臣在泮獻馘江右以是期李公淑問如臯陶
在泮獻囚江左以是頌葉公公名簣字景山嘗任
太府少卿今直寶謨閣嘉定三年四月朔旦洪某
記
　　　　重築采芹堤記
城東數百武爲泮宫貢士之闈冷官之廬附庸而
翼之督軍湖匯其右貫湖爲堤徑于學湖裂爲東
西西湖在堤北倚山瀦水植以蓮菱隄無風濤撼
觸故不壞東湖在其南瞰湖有亭曰采芹夷曠虚
明莎蕪彌望潦水時至挾風鏖岸拍拍作聲不少
息日朘月圯闊不能半㝷歳大比縣編竹貯土𥙷
葺以苟目前事巳輙頽析如是婁矣余來分教毎
出擇地而履或夜㑹風雨寸跬不前毛髮磔立因
念士與民同出是塗可拱睨不問命絫石爲趾毎
五尺揵以石笋東爲層六西益一開級道以便下
上者三覆石甃以草墼根盤結不可動鱗次而上
以殺水勢廣十有七尺崇十有五尺脩一千二百
尺植楊護其趾且爲舉子繫纜地烏桕合抱垂䕃
下接景益深秀作門于西扁以泮水役始於去年
十月甲子訖二月壬戍凢靡錢二百萬嗟夫物之
成壞也有時時之難易也有數堤昉於文正范公
再築於元祐之庚午余之増築又適當庚午之冬
周兩甲子所成僅爾謂之非數可乎更兩甲子陵
耶谷耶嘉定四年春社前五日錢塘洪某記
　　　　東圃記
余旣結樓廨西偏以受兩湖之勝東偏有隟地數
百歩畦𬞞灌莽争長遂規以爲圃買梅數十本手
自扶植少長有序寒香冷蘂緑隂青子人所共愛
秋後木葉脫盡若枯不枯欲蕾未蕾更自佳耳梅
有君子之德臭味同者必愛之或不好事析之不
中薪斵之不中桷亦足自壽旁種竹數十箇忍者
戕饞者揠懼其不能與梅俱乆梅下薔薇整整就
列可編以爲屏萱菊成􁮬隱映陸續水仙芍藥必
火于秋分培其根使豐碩乃能多華金沙酴醿上
䕃惡木援昌條而升之萎蕤下飾庶幾惡者亦轉
而良因窪䟽沼輦淖毓蓮隨種即葩菂殊快人意
乆不雨則躬抱甕之勞壇有新安牡丹方苞湏籠
護以防鵲啅有庶蘖則搔去母使分正氣巖桂𥘉
移更數年乃盛小松髙不能㝷丈又當期之百餘
年後桃杏之繁葵榴之豔海棠之姝麗風日佳時
若有矜色特未知松桂肯之否築亭其中表以百
花頭上獨主梅而言者春秋書盟㑹之例也客笑
余名亭有舉子習氣余夜夢游埸屋觀榜帖則躍
然以喜習氣未除安敢諱異時士友藏脩之暇婆
娑梅隂采華摭實必有能爲我誦角弓之詩者嘉
定壬申仲春望日記
　　　　楊州重修城壕記
廣陵負淮挾海前頫大江槃槃爲一都㑹古蕪城
昉吴王濞而拓於隋俯仰千古岸移谷遷坡陀濔
迆隱起蒼莽間後周顯德中韓令坤相攸東南陬
别城以亢治所周二十里一百五十歩崇二十六
尺是爲今州城　國朝盛時南轅北輈走集旁午
如奠枕堂皇無所事乎金湯之險六飛南駐郡爲
北門重鎮形勢控帶繕防日嚴培庳葺陋萬雉鬰
起矗如長雲望不可極而壕河堙陿日甚稍不雨
則褰裳可渉嘉定甲戍春金部郎崔公出鎮是邦
厥𥘉視事登陴臨眺進父老而問故謂役費夥繁
民壤綺錯且城東髙卬平衍虜嘗頓兵浚下増髙
守禦非冝坐是噤不敢輕議公慨然念天下事患
不爲耳度逺近凖髙下程廣狹量淺深圗成而鎮
江都統馮榯實來聮請于朝㝷報可屬時晏清弓
䩨矢箙戍兵湏暇售力相先植表作旗萬臿競奮
行行伍伍一無敢譁單車廵勞犒給有度蒐簡勤
惰勸懲有章日出而作未昳戒休嘯篁坎皷歸營
驩動其施功自東徂西而終於南因地相冝河面
闊至十有六丈厎殺其半深五分廣之一環繚三
千五百四十一丈壕外餘三丈護以旱溝又外三
丈封積土以限淋淤又展地七丈以受土使與危
堞不相陵民地眡歳入庚其直事已俾復作業城
五門爲月河緫百十七丈而南爲裏河又八十七
丈呀然而淵沛然而川波光柳隂下上交映實墉
實壑深與髙稱賈航餫艘並㠶疾馳萬目驚盱前
所未暏西北曰堡寨城周九里十六歩相去餘二
里屬以夾城勢如蜂腰地所必守左右尤淺隘濬
之槩如州城壕以丈計者七百三十有一且甓女
墻以壯其勢郡倚三塘爲固有邊遽則䟽陳公句
城塘水灌州城壕支河引水入九曲池合雷塘水
灌西城壕公先是封築閘柵斥大隄岸潴水益漭
漾兩壕告功試決而注之水僅落數寸而河流四
溢矣經始于八年八月訖于九年九月工一百一
十五萬四百二十五費　朝家緍錢三十四萬八
千七百五十六米石二萬一千八百四十七州家
激犒爲緍錢五萬一千六百市河貫城即古䢴溝
南距北五里六十歩外壕旣深水勢趍下市河涸
不可舟就加深廣三分廣一新輿梁五又費緍錢
四萬有竒公以正大學問發爲政事所至聲迹章
灼擊楫東來恩信孚浹軍民歸命恃爲長城識者
以經濟事業望之斯役特細耳客謂孱虜垂亡機
㑹方集何規規守是爲公曰不然古人設險如弈
棋置子雖踈取勢欲廣楊爲根本要地控海沂而
引汴泗取勢爲獨多吾試與子馮髙而望中原故
壤一目千里強本折衝顧不在兹乎客領之去是
役也參議陳師文機冝何處禮提督通判髙惟月
鈐轄劉諶節度推官鮑克正受給統制孟顯仁緫
轄統制王明元眞統領韓亮王孝忠張健李進李
琮莊安國夏榮部役敢勇精銳武鋒神勇左軍強
勇鎮淮則其役兵也公名與之字正子南海人
　　　　利州通判㕔記
上更化十有三年南海崔公以名灋從出殿成都
柬其屬得宣城孫君若蒙正叔爲成都宰與俱西
明年公盡護全蜀闢幕府于劔外緝忠裒益正叔
參焉又明年辟通判利州利以寧武冠其軍介梁
益拓表撑裏自昔號重鎮中興後臺閫鼎立又重
郡太守印綰以部刺史丞貳非它郡比也舊有廨
郡治東歳庚辰合爲大行臺郡治麗于漕郡丞倀
倀無與歸濡需而游寠藪而泊吾腹果矣它不暇
問正叔以爲大愧一日過南門綿谷故驛掖仆碑
摩桫讀之皇祐中規置也秦蜀同軌利當孔道故
崇大其館以贏客使其後郡將兵鈐迭嘗匽薄近
復釐爲四五以廬僑士叢猥族紛左陊右壓庭下
老木數章突兀輪囷猶有百年文獻在正叔喜曰
可矣退而咨諸長長曰可哉翼衡以從張故以新
迪晦以明堂序有嚴官府具體旣表舊扁諸大夫
相與落之三邊無塵野無遺秉可信眉一釂矣書
來屬余以記余謂天壤間孰非傳舎閱人之地况
毀室於鴞取巢於鵲抑有甚不獲巳者未足爲正
叔書也憶疇昔過正叔抵掌劇談丗故節節中窽
郤其言利者怨之殖也名者忌之的也忿與慾損
摩桫讀之皇祐中規置也秦蜀同軌利當孔道故
崇大其館以贏客使其後郡將兵鈐迭嘗匽薄近
復釐爲四五以廬僑士叢猥族紛左陊右壓庭下
老木數章突兀輪囷猶有百年文獻在正叔喜曰
可矣退而咨諸長長曰可哉翼衡以從張故以新
迪晦以明堂序有嚴官府具體旣表舊扁諸大夫
相與落之三邊無塵野無遺秉可信眉一釂矣書
來屬余以記余謂天壤間孰非傳舎閱人之地况
毀室於鴞取巢於鵲抑有甚不獲巳者未足爲正
叔書也憶疇昔過正叔抵掌劇談丗故節節中窽
郤其言利者怨之殖也名者忌之的也忿與慾損
之棘也氣壹動志者壯之蹶而得者老之蝕也天
下所謂磨之不磷灼之不焦震之不碎者惟一誠
實而巳身不行道不行於妻子苟誠其身則可以
順乎親信乎朋友而獲乎上眞者不可矯昭者不
可匿也余聞而惕然向知正叔之老於才今知正
叔之老於學故書嘉定十六年六月朔洪某記
　　　　清約堂記
參天地而立者人包天地而運者心同是心也而
有人心道心之别道心性之存也人心情之動也
情動而百欲生故危之危而難安未至於亡也故
猶可及反反則危者平矣顔之復曽之省反身之
謂也然省在復先能省而後能復顔子有不善未
嘗不知知之未嘗復行隨省而復也曽子則用力
於省者顔色之正容貌之動辭氣之出戰兢惕厲
警察精宻無一息之間斷而夫子之道竟以是得
三省之積一貫之入歟晉人張君承祖伯脩學博
而材偉氣明而膽壯舉天下禍福利害莫能壓之
試劇成都期年政成作堂以休扁以清約殆老於
丗故落其華而取實將以是志所省乎夫養心莫
善於寡欲其爲人也寡欲雖有不存焉者寡矣其
爲人也多欲雖有存焉者寡矣此心具清明之全
體人欲一萌清明隨蝕去其所以蝕清明者而清
明還則本然之心得矣故天下之損莫大於欲人
心之所當損亦莫急於欲邑大夫公餘退食燕坐
深省曰夜氣之存其不爲旦晝汨乎雞鳴而起其
於利與善之間巳辨乎宫室之美妻妾之奉所識
窮乏之得我其不爲之動乎口之於味耳之於聲
目之於色四體之於安逸其知有命而委順乎内
以敬而直外以義而方敬義充塞於内外物慾無
自而入則民𬒳學道之澤矣董㓜宰不足進也詩
云蒹葭蒼蒼白露爲霜所謂伊人在水一方西郷
舉酒爲伯脩賦之寶慶𥘉元八月旦日古潜洪某
記
　　　　洞霄宮施田記
洞霄距　行闕三舎而近翠華臨幸舊德典領廷
緌寺貂禜禱旁午望出璇臺珍館之右星冠羽衣
來游來處常不翅數百千指九霞八景晴霏濕翠
朝攬夕挹充然有得而主其徒者毎皇皇懼無鞅
數衆之弗克澹唐中葉嘗賜觀庄田一所國𥘉錢
氏籍以歸有司祥符中賜仁和田十有五頃除其
租政和中易賜膏田千畒逮紹興刱通明殿于宫
之東偏又歳有常餼以給齋祭　列聖涵育之恩
至矣賜田中更多故僅存磽瘠歳入不足支數月
都監宫事龔大明語其徒王思明王大年前是住
山潘君三華尚能斥槖裝買曹橋田以繼粟吾徒
可坐睨寛郷上腴大家腐陳丐彼有餘輔吾不足
庶幾我疇我耕我庾我積以𥙿我後之人怡聲勸
相堅力經度其志卒以酬畏壘旣攘姑射且熟皷
腹升平稽首萬壽欲與是山相爲無窮來諗予爲
記夫道行乎天地之間日用飲食何者非道先王
以是生養天下一夫授田百畒于耜築埸有其時
紏笠趙鎛有其具堅好頴栗舂揄釋烝有其成墻
屋有桑疆畎有果蓏柵有雞豚沼有魚鱉身勤於
所養心安於所止一毫無待於人此王道所以爲
盛也丗降道裂始有食非其力者浮屠氏幻而辯
能撼人以禍福塍陌綺錯鉢巾雲趍所至皆是而
爲老氏之學者大氐以清浄無爲爲宗湏於人者
狹故其廬聚不能十佛之一雖名山藏室大洞殊
庭號稱海内之望亦往往㣲常産以自殖其教然
也於其教清浄無爲之中而能謀長以殖其衆可
不謂難乎雖然樂與餌過客止道澹乎其無味視
之不可見聽之不可聞而用之不可旣爾師之說
然也繼今不以口體爲心害冝有進乎澹而無味
者余家天目之陽去天柱爲近間當分半席叩之
施者生有祈死有薦其姓氏畒石附見碑隂云
　　　　於潜丞廳續題名記
吴門葉君芭丞吾潜諸臺交薦其材垂滿過余以
題名更端屬之記且曰官無􁃠崇職無簡繁事無
易難惟敬則行居是官而罔其思非敬也居是官
而出其思亦非敬也上不侵官以僣下不怠官以
曠心止於事靡他其適如農有畔行無越思其斯
爲執事敬乎芭不佞何足以及此惟是常平義倉
之賦受丁口力役之簡稽曁上官所以奔走使令
之悉惟謹土膏脉奮凍解泉動出入阡陌程督坊
瀦日與臺笠襏襫相爾汝過此不問也有堂述六
面山而俯沼嘉卉美竹參伍布列暇時玩游鱗之
溶曵聽幽吭之啁哳弄柔芳而坐宻䕃以休其心
負丞不負丞不敢知也余愛其言知敬於職業因
筆而卑之石且告來者
　　　　奚疑堂記(爲楊尚書/汝明作)
太極運而隂陽生隂陽分而剛柔斷人具隂陽剛
柔之體而性太極者也氣禀則有不齊得陽剛之
粹者爲正直爲平易爲静定爲勇决得隂柔之偏
者爲便曲爲險躁爲多愛爲不果自昔聖賢所以
擇精而守一與道俱出與義俱入進不㤗驕退不
吝屈動以天而不牽於物剛實爲之夫剛者疑之
斧慾者疑之蘖慾則不能剛矣剛而無慾然後能
知天知天之所以命我者不容毫忽人力於其間
則能安乎天凢利害禍福榮辱得䘮錯立乎吾前
不將不迎不掣不撓躍如脫矢􁆦如奏刀沛如决
千仭之隄而赴平川疑何有哉今寶章閣學士瀘
南帥尚書公表和而裏也剛其立朝不沽激以爲
異亦不媕阿以爲同惟時之中締知茂陵廩廩枋
用一日幡然請蜀麾而去築堂家山顯爽靚深志
將老焉間斯燕斯謂歸去來一詞指在末章先君
嘗欲以奚疑扁所居未暇也遂名之易之遯曰肥
遯無不利無所疑也見於上九之剛坤之六二不
疑其所行則動而剛也有是剛信道而踐實任運
而養胖處貧賤無患得之心處冨貴無患失之心
遯與坤所以均於群疑之泮然見幾以用遯違丗
者之事故其剛著於外敬直義方而德不孤用丗
者之事故其剛動於中靖節違丗者也公用丗者
也違丗固安乎天用丗抑何往非天哉昔伯起傳
秉及彪四丗德業蟬聮相煇爲東京名族清白之
遺也公以安乎天者上承考下以詔子若孫德業
庸可旣乎敢爲楊氏賀且爲楊氏勸
　　　　著圗書所記
余誦天隨子杞菊賦愛之因取著圗書所名閑居
之室菊坡爲灑其扁廉頑立懦之風可挹也嘗言
曰結繩以前未有書有書自易三畫始易在天地
之先而畫顯於一隂一陽之後陽竒爲乾隂耦爲
坤隂陽竒耦之畫交而文生焉故易者文之太極
也詩書禮樂春秋論語文之兩儀也諸子之有見
於道有𥙷於丗教者文之四時五行三辰也太史
之紀録先儒之訓詁文人才士之撰著騷人墨客
之賦詠公卿大夫之論奏百家異端稗官小說各
求自表於丗其融爲江河峙爲山嶽散爲風雲雨
露磔裂爲草木之華昆蟲之鳴不知其幾也而緫
之爲圗書其出於河洛者蓋其元也前代書皆禇
素傳抄至五季始有六經墨版　國𥘉又刋司馬
遷班固范曄諸史以幸學者猶未盡然也今則靡
書不版矣手抄之得難版傳之聚易得之難則讀
之力聚之易則有書不讀如前輩之慮蓋多然亦
有由也士未一命晨䆫向白執編而長哦夜膏欲
涸掩卷而紬繹莫非所謂科舉之文書非不讀也
而讀非其書及旣一命矣日以司空城旦從事神
疲力瘁於簿書文墨中書不暇讀矣爲士而讀非
其書爲吏而書不暇讀勇於學問者顧不爾而力
與心違類不能不爾故惟不士不吏而後可以力
於書余家合新故書亡慮萬餘帙放斥還山無埸
屋之冗無官府之勞書於此而不讀眞不讀矣郤
萬紛以保静揩雙眵而就明日課一編心領大義
老退雖不能彊記如苗得漑生意亦新易曰君子
多識前言往行以蓄其德厚其入而不輕其出是
之謂蓄蓄之極而至於何天之衢亨則上逹矣未
蓋棺之日月尚勉之
　　　　於潜登科續題名記
上科詔再頒之歳冬十月己未邑令池陽程君燾
修鹿鳴故事于宣化堂諸生作而言曰潜士登科
有題名自慶元　龍飛始閱三十年石且溢矣表
先逹以厲後進盍續諸令曰唯唯鳯凰鳴矣于彼
髙岡地之得也梧桐生矣于彼朝陽時之得也時
與地莫難乎兼得士生王國得其地矣雲風感召
得其時矣其地得其時又得觀光利賔䇿名奉常
以階顯庸顧不謂榮乎抑涵負穹博擇精守固出
可以爲邦家之光萬民之望然後榮名氏之書志
榮也郷校群居藏脩餘隟相與摩挲題刻歴訂平
生非其研席之游從則家庭之詔語疇賢疇不若
類荃茅而品椒榝其榮也可不懼乎知所以懼則
榮至矣此賢大夫期属方來之意也邑人洪某記
　　　　浮溪橋記
浮溪吴蜀往來之津始以略彴渡繼維以舟前令
邵紫微梁而亭之山潤川明彷彿垂虹宣霅分派
南注潦水時匯雷轟電射橋莫克支乆趙帥卿來
絫以石且屋其上規制堅宻而勢益雄前年秋洪
發諸山平疇廣隰漭爲一壑縱放横軼洶如濤江
直北之橋盡决順濟亦壞方令垂滿綿蕞艤度暴
漲斷綆渉者仍病焉池陽程君燾至之逾年間與
客行溪上愛風物之勝思䇿隊立壞如帥卿而重
於煩民遂一用紫微成摹釃水爲十三道巨植駢
峙脩䦨旁翼袤三百尺廣三㝷有二尺東西石梁
各一星兩亭壓岸猶舊先是紫微中橋着亭麗于
北坐挹兩天目以便遊息迎湍受激亭仆而橋隨
之改着于南勢相屬而不相麗異時亭或不力橋
庶幾保無恙市材僦工直與時平手畫目授匠與
心謀不累朔而告功疊嶂危瞰漪漣涵碧霏開煙
合人冉冉行圗畫中潦無停輪冰無留屨相與夸
誦前邵後程不容口而君意猶若欿然者謂凢物
廢興㳂革相循無窮壞必有由成必有漸橋凢幾
變矣今揆時度力所僅就爾他山可斵安知來者
之不復石乎士大夫之患莫大於吝與驕吝者拔
一毛利其民不肯爲驕者毫髪及其民則施施有
德色蓋無學問義理以養其心而氣爲之贏縮也
君廉平有精力得敬事愛人之意視可以興利除
害者不慮費而橋役其大橋成不矜爲巳惠而以
圗堅惠逺卷卷後之人加於人一等矣紹定己丑
十月日里人記
　　　　知心堂記
昔在　孝宗皇帝以盛德大業紹開中興仁不異
逺視坤維戚休如在陛枑間廼淳熈丙申秋七月
制詔晉原李公蘩以倉部貟外郎緫蜀賦望選也
未上首奏利路和糴爲民害假臣三數月可永除
五十年病根爲國爲民之慮目無全牛矣㝷奏易
之裒多益寡書之懋遷有無皆深寓理財至計臣
願於經費中揆盈虚歛散之冝酌緩急先後之序
通融排斡劑量取予盡變抑配舊法官自與農爲
市不虧豪忽之價不取圭撮之贏而軍不乏興民
不加賦其條凢數十其大節目十有一反覆熟究
皆經乆實利惟少寛轡䇿俾得盡其愚上大竒之
詔制置范公成大同詳度又詔度支郎周嗣武就
覈利害悉奏所請可施行公以聖主難逢時幾易
失亦連上奏願任責辦集其議三閱歳而堅定案
全蜀餉道歳大約以石計者一百五十餘萬中六
十餘萬科之邊氓量家業以定均敷之數名和糴
實強取民不堪命怨咨轉聞　皇明洞燭萬里一
意任公以寛西顧奏始上非惟九重難之公卿大
夫皆難之蜀人之切於解倒垂者亦莫不難之而
公見定守篤慷慨論列不少折累書與同列辨難
尤力汔如始議官糴民槩價與時爲低昻逺邇讙
趍輦負繈屬聲氣不動而軍餉給九州數十萬户
踴躍呼舞始知有生之樂家祠人祝之迨范公入
參機宻上問蜀罷糴可乆行否范公奏以身保之
上恱曰是大不易得繇倉部郎再進太府卿且嚮
用遽以不起聞當宁悼惜特予遺表恩庶官所未
有也前是倉部綸言有心乎愛民朕實知之之語
越五十年其子昌州守瑀掇知心名所居堂侈聖
賢際遇之盛示丗丗萬子孫以無忘先烈書曰亦
越文王武王克知三有宅心灼見三有俊心以敬
事上帝立民長伯又曰文王惟克宅厥心乃克立
兹常事司牧人以克俊有德夫知人以知其心爲
難人主之心存乎民而後能知人臣愛民之心知
人安民所以爲一事也方公領餉事上未嘗識其
面朝虚相位中莫有主之者蜀丗將怙勢吝權兵
竈虚實不容問而制閫𥘉亦未即孚是議章前後
上者十有三璽書下尚書報可者八變而通之以
盡利至于今嘉頼公獨恃上之明上獨知公之誠
也此誠感動豈一日之積哉自爲小官所至以惠
利著西憲邊防十事之奏榷牧馬政七害之奏興
元歳旱免糴關隘守兵之奏康濟一念動切諸身
指陳利病明白洞逹上久巳心屬至此簡知益深
雖􁀬將詭辭沮撓而宸翰勞問至再洞然不疑君
臣之際毫髪無遺憾矣趙充國奏屯田便冝毎上
輙下公卿議臣𥘉是其計者什三中什五最後什
八宣帝旣報將軍計是猶兩從破羗彊弩之畫未
爲深知其心也上之知公曠千古而一遇者歟然
公之遇合天也非人也𥘉建議罷糴關内梁洋諸
郡旱而雨關外階成西和鳯皆大有年糴價大减
天知公之心矣此心上通於天而天知之君其有
不知者乎人臣患乎此心之不盡不患君門之逺
天之髙也某日宦于蜀賢士大夫多爲誦資政黄
公裳漢中行及罷糴行謂雪山可磨汶江可竭阜
陵之德公之功不可諼且感今懷往未有巳也昌
州以廉寛守家法進進爲時用嘗寮有雅好輙爲
稡所聞以詔烝彛鼎吁王之藎臣無念爾祖丗光
顯冝矣夙興夜寐母忝爾所生尚益懋之哉
　　　　於潜縣㕔題名記
六飛都吴邑加重令加選題名昉於隆興甲申續
於嘉㤗癸亥前後著見者四十有二人石近燬紹
定戊子續記自見大夫始舊聞放失矣九華程君
燾至精敏而峻絜大不弛綱細不漏目民隱吏慝
蒐獵幾無遺治行亹亹逼前獻垂滿討諸故府合
題名三爲一以存往而詔來且追書唐及　國朝
全盛時賢令十一人于首髙山景行不以耳目所
接爲僅足也然著記未免於闕文遺風或得於慨
想東晉虞府君嘗爲吾長吏甚有遺愛志逸其名
託錢武肅乾山濟安廟碑以傳邑自漢隷丹陽以
來爲令者知幾人傳者能幾否固幸其不傳臧而
不幸不傳者可勝道耶夫士君子立於丗豈以傳
而爲善不傳而遂巳也未有爲善而必其傳也亦
未有善積而名不傳也其亦爲所可傳勿爲所不
可傳而自幸於無傳也雖自幸於無傳而根窳相
形其溢於邦之耆老俊秀牙頰間者未嘗不並傳
也書曰康乃心顧乃德逺乃猷𥙿乃以民寧司民
社者尚監兹哉
　　　　臨安眞相院修造記
佛以大圎覺爲伽藍非刼火所能壞也而麗於有
爲之迹者則有壞有興東天目之蘿山翼若翥鳯
其下爲白佛院治平中賜今額開禧丙寅臈殿廬
堂廡院額僧牒俱火唯門閈存主僧清皎與其徒
智月收合餘燼集諸弟子詔之曰魔事至矣吾徒
能以佛事處魔事何不濟汝文禮禪學而儒行名
在諸公其往復吾額汝宗㑹銳於丗故其往復吾
宇汝藴湘其相㑹出丗間法不離丗間法一念精
進勝妙現前因相與信受而退明年冬禮部給額
據嘉定庚午春僧堂及廊廡成巳卯春二月已未
佛殿成紹定戊子冬佛像成門閣鍾簴㝷一新近
者倡其役逺者勸其功亡慮爲錢三千萬㑹行乞
于兩淮者七湘亦再披攘經營奮空起有堅忍彊
濟越二紀廼迄于成而智淵募建善法堂亦就緒
佛氏願力歴三生如一日閱累丗如一人名山勝
壤塔廟之崇閎樓觀之傑麗切雲漢亘崖谷人力
窮矣猶以爲未足大抵非一手足之爲也皎之徒
五丗相承人人以飭壞植仆爲巳責志念之烈不
爲飢渇寒暑變穹如奥如繚如闢如燁如卒不愆
于素丗之貴家大室或不一再傳而臺傾池荒弗
支弗治沈沈渠渠境變主移何肯堂之難耶㑹謁
余誌興造顛末因著所感如此若夫三十二相孰
相爲眞孰相非眞以是因縁而爲說法有汝師滅
翁廣長舌相在余不能也癸巳春正月甲子於潜
洪某記
　　　　竹洲記
盤洲野處之族子天成士龍蚤力學從予游頃因
肄業之舊治竹洲以寄其志洲與崧君山拱揖一
水縈紆琅玕萬箇著亭其中曰令寒曰吟風弄月
怪石森植効竒表其尤日雲根曰倚天曰華山孫
洲之外曰樵谿曰碧澗循澗而北行百許歩直王
子峯之麓有泉甘冽曰石盆衡從可七八㝷泉旁
小山横陳斷厓絶壁勢敵千仭飛玉泉漱其左松
風巖敞其右髙槐老桂參錯蔽虧風雨晦明姿度
百出毎藏脩之暇坐清隂以數息頫寒泉而照影
春緑晴哢機觸神㑹無一不可人意而洲獨以竹
著右竹也竹之得於天者與君子同其直壓之贔
屭而不折也其剛暴之栗烈而不移也其虚飽之
風露而不盈也苞之寸茁而有干雲之勢則其氣
之不可遏叢之衆卉而無徇丗之容則其德之不
可狎也而於水石爲最冝因依暎帶魚魚翼翼如
家人拂髦櫛縰端鞸佩紛林立於巖君之側如冠
者童子試春服於舞雩如子大夫射䇿于廷如百
辟鳴玉而朝御史執法之在旁屏氣若不息如三
軍衿甲而陳大將軍旗皷中立坐作進退唯其令
也故有志於乆大者取焉淇奥之竹以猗猗言識
者謂即淇園之竹其詩曰有斐君子如切如磋如
琢如磨夫如切如磋道學也如琢如磨自脩也自
脩之與道學何取於竹士龍家有老斵盍以是質
之寶慶𥘉元中和節古潜洪某記
　　　　此君軒記
軒舊麗寂照精舎東坡以倅行縣爲賦不可居無
竹之詩隆興𥘉徙于縣治衮繡堂之東開禧間嘗
重建寶慶𥘉元避　上嫌名令桐江方侯熈易以
此君仍用坡詩晉王徽之語也君者有德位之尊
稱自萬乗至子男百里之國皆稱君以君名縣齋
之竹其尊與君百里等然竹之君以德言百里之
君以位言知君之所以爲德則優於君百里矣易
之震爲旉爲蕃鮮爲蒼筤竹其於時爲春春物之
生旉而蕃鮮莫竹若孤根峭植不數歳𬒳山而雲
戴角蠒栗曽幾崇朝巳干霄而槊生意勃勃乎其
不可禦故觀造物生生之德亦莫竹若也侯政成
心休日與君對念吾民生齒之數能如君之蕃乎
生養之具能如君之阜乎襁褓鞠育能如君日夜
所息與沆瀣俱升黄髪婆娑能如君什伍相依少
長相扶老歳月飽風霜而無蕉萃之色乎以君之
生觀民之生侯於此不徒名也吁人未哺吾不可
以獨飫人方臞吾不可以獨腴對此大嚼奚心哉
說詩者以意逆志可也紹定元年正月日里人洪
某記
　　　　善圃記
余官太少時𬒳檄行青城道上夏氣淑清空無點
雲西望群巘巉碧雪山出其顛霽霏留滋朝陽映
明濯濯如白夫渠擢立萬葉間可攬也入山秀蔚
而邃古與廬阜琅琊相上下宿丈人觀規犂明登
儲福挹三十六峯之勝雨不果迄今旁午于懷一
夕新崇寧丞楊君平叔過余玉泉山麓自言先吏
部墓距峯七八里而近現眞馬溪兩山夾峙小溪
中貫竝溪原谷曠平冝耕鑿因廬焉屋後竹可二
十畒左右臯壤鱗屬葺爲小圃摟溪山爲我有入
圃畦𬞞環小莊曰壠畒丗田可耕也稍行結屋三
間曰讀書處丗書可讀也又稍行瀦淪漪爲蓮沼
亭其中曰君子讀書求爲君子也又稍行桃李與
梅錯植小亭曰託根耻獨爲君子也出與丗接和
則易流屋篔簹深處曰節堂直哉清矣清易至於
隘必輔以通循曲水闢徑曰通蹊蹊盡海棠數十
本堂曰天冨貴修其天爵非以要人爵也少折者
亭柳隂曰早歸來逹當知止窮亦不失歸根復命
之理也能如是然後不遺臭於丗築臺叢桂旁曰
垂芳以厚終也最而名之曰善圃志獨善兼善之
義丐爲我發之余方夢想西山聞君占勝其下喜
如從歩屧於煙畦露徑間回詹衆峯之倚寒碧燭
向跋不覺膝之促因爲言易九卦示所以善其身
十三卦示所以善天下天下者身之推也善天下
之難未若善其身之難故於九卦反覆致意尤深
君躬耕力書汲汲君子之歸羣而思立介而思通
進而思反一朝夕而思百丗知嚮乎明善誠身之
學矣然非名之求之貴而實之踐之貴非修之終
身之爲多而敗之斯湏之爲不少日用飲食之細
家人唯諾之常暗室屋漏之宻所謂獨善者在是
而兼善者亦在是夫豈可以異言哉吏部公蚤以
文墨表西南入爲名郎權臣曲意鉤致正色郤之
其於善身善天下之要體認熟矣而推行未究也
君能於著存之頃循而進之使充實輝光衣被丘
園花竹魚鳥生意相續九原之眉信矣平叔竦然
拱立曰敢不勉請書以爲圃記歸而刻諸石紹定
四年春正月甲午錢唐洪某記
　　　　東山婆娑巖壑記
婆娑巖壑者何郷先生吏部俞公讀書處也天目
下趍于臨安穹爲雙徑奥爲大滌洞崛竒明邃爲
九僊玲瓏及東西永安山其鍾爲人物唐季光啓
中錢武肅始以功名著越百二十餘年有郎工部
出又百七十餘年有公卓犖相望爲名法從山川
英靈之氣大氐屯固蒙鬰蓄極而後發夫豈易然
也哉公家西市距東山里所少時屏人事窮年藏
脩山中學成一舉冠天下後毎解官還里輙抱書
山房繹其業講索益精詣益深論著益雄古四方
秀艾摳請屨滿緇徒可與語亦泊然與爲莫逆交
軒宇佳處丐一語品題未嘗不笑領也公即丗忽
忽二十年僧老死且盡獨主塔了仁應門業浄趣
明澹寂如止水撫風物之蕭䟽愴耆舊之凋落以
公平生最愛環翠之勝因葺閣下爲堂以祠公擿
疇昔所賦名之且悉䟽詩文于壁林巘蔽虧花竹
深映與窣堵相近逺儼猶昔也公儻騎雲馭風挾
僊人左元放之徒忽去倐來乎夫出處之義大矣
静者常得之艮爲山主静而動静不失其時其道
光明雖動未嘗不静也公方昌羊空谷燕坐而山
月上長嘯而林華墮閉風霆閣雲雨人莫窺其涘
及出而施之詩書仁義之澤滂葩淋漓而春萬象
風節所存殆有駭濤怒颶日夜舂撞所不能揺者
身在禁闥乃心清泉白石間蓋處亦静出亦静也
綸巾一壑目擊道存山顧不重耶晉謝太傅髙卧
是山石室濬谷之趣自謂伯夷何逺悠悠千古此
意惟公識之故併圗其像以慰山靈之思云門人
洪某記
　　　　餘杭重建縣治記
餘杭苕霅之津㑹故冬予奉老親行霅上諸山扁
舟循苕谿而下間登岸從牧翁漁媪語人人夸誦
吾令年方壯而識老政出清静民曽不省有官府
也因以野服謁訂所聞令肅客于丞舎起訊之故
曰縣治舊占溪南後徙于北宣和焚於睦㓂江令
袤重建建炎焚於金㓂張令永嗣又建閱年百餘
浸淫穿蠧凛乎欲壓圗撤而新之治寺吏民之耳
目非他役比故不敢不勉予退而心念是邑近在
畿内地望非不枵然大也而土薄水淺十日晴則
告乾三日雨已相戒爲溢備民以故亡蓋藏而令
以負租督過者十七八彼芘于是豈漢無壓焉之
懼哉所壓有急於屋者也見大夫以朝士來寧乆
此苟可撑扶以了歳月何新爲新之寧不勤其民
而自爲紛紜耶未信潰于成也越數月苕人過予
門曰縣寺成矣治事之㕔退食之堂宴息之室崇
楹邃闥表裏中度發地得中霤遺跡位置面勢且
還其𥘉矣屋後惡木冗莽鴟梟狐狸嘯醜舞恠之
地薙翦不留餘拓圃結亭松竹伍伍氣象一新矣
而田里晏然罔聞知嗟夫縣無劇易視令爲劇易
弱者以苟偷爲安皇恤我後強者惟力是矜一役
之興萬慼之乗也於此能於政休俗暇儲材庸力
以植壞起仆使吏治尊民詹聳而一毫不以勤其
民至斥圭田再歳之入以食功可表也巳惟昔聖
賢道化之盛有本末而無内外其用力自相在爾
室始蓋萬室之治不如一室之難也言偃宰武城
澹臺滅明非公事未嘗至其室是室之嚴所親必
直諒所講必正大所踐必誠敬詖辭詭行姦聲亂
色無一得以揺吾之清明而弦歌之化行矣令其
進於是乎役起正月已未訖五月癸丑大尹詳定
户部侍郎余公佐其費爲多令公族名希磐以進
士試刑法中其科嘗爲大理評事云紹定癸巳秋
七月甲子潜山洪某記
　　　　鎮江府學田記
三代學校與井田相表裏量地以制邑度地以居
民食足事時安居而樂業然後興學養在教先也
然比閭族黨聮合保受而教與養巳並行五家之
比積而至於二十五家之閭門側必有塾衆庶所
聚以里居之有道徳者爲之師是入於塾而學也
春將出民里胥坐於右塾隣長坐於左塾畢出然
後歸是出於塾而耕也出於塾而耕則周旋乎同
并之田入於塾而學則薫浹乎同門之訓養之所
至教亦至焉𥘉未嘗去里巷違父兄以爲學而人
人有士君子之噐自塾升之黨庠遂序國學官而
禄之不勝用矣王道衰井田壞學校日廢漢除秦
禁士始散出以求師自是經生學士傳業寖蕃大
師衆至千餘人博士弟子貟之外未知何以爲養
東漢儒學益盛精廬所建贏糧動以千百耆名髙
義開門受徒著録毎不下萬人蓋人自養而自學
矣士生三代之時教且養一出於上生三代之後
廼自養而自學是後丗之爲士難於古無恠乎人
材道化之不古也　國朝以崇儒右文爲一道德
同風俗之本上自太學下至郡縣學莫不教且養
田不井授而庠序之盛不减三代故其養爲難京
口郡學之田在金壇湖澤間爲多經界行於潦浸
之後以茭葑地定租畮出錢僅二十餘歳乆茭葑
爲膏腴而租猶故官沙諸莊在江渚者又日朘於
潮以故食常患於不續歳已丑今兵部侍郎趙公
范爲守有以金壇田告者檄官核其入毎畮俾量
岀斗租以澹士事未竟㑹邊遽移鎮維楊而軍噐
監丞韓公大倫實來視校官陊圯首經葺之民聞
風欣然願輸大約山土田以畮計一萬五千一百
有竒歳増米以石計九百二十錢以緍計九百五
十四於是廪有繼粟而寢處有筦簟几席之安沙
田之可捍築者亦次第集事郡文學羅君闓慮異
時勢攘力刼乾没詆讕之無以爲乆請記之孟子
曰無常産而有常心唯士爲然士之異於凢民者
以是心不爲飢渇害也然非講學不足以窮理非
窮理不足以知命非知命不足以養心夫繫於天
而無所用吾力者命也循乎天而無往不惟天之
聽者所以致其命也吾知脩吾身行吾義而死生
禍福之在天者一不與知命自我而立也以此處
貧賤雖禄萬鍾食方丈不足以易吾簞瓢之樂所
養豈不浩然矣乎而職於養人者不當以是論羣
吾民之秀於學欲使鳶飛魚躍於作成之下以長
治其民而壽吾國顧未免養之有不澹焉而曰士
有常心不爲飢渇害也其可哉然則二公封植學
校之意學者不可不承來者不可不嗣也
平齋文集卷第九
平齋文集卷第十
　　序
　　　　楚泮榮登義約序
禮賔周制續食漢法士未嘗爲舂糧之謀科舉設
而待士之意衰薦名春官至有貧不能行者亦有
婁上而索其家者逺方皆病之番江去武林餘千
里歳當大比相與裒金俟同盟薦送之多寡均以
給費嗟乎床頭金盡壯士失色嚢無一錢羞澁萬
態彼蓋未知道者吾儒讀書萬卷可敵猗頓之富
何至預以行槖不充爲憂是舉以義爲勸亦唯相
期於功名之㑹而已然義利相去不能以寸而趍
舎有舜跖之分平時燈䆫議論務以道義相磨礲
至利害迫之小則賣友大則賣國視所學爲芻狗
者多矣諸君聮翩青雲致身冨貴其母忘虀鹽時
後車十乗從者數百其母忘聚糧時一貴一賤升
沉不齊其母忘同盟時能守是約斯可謂義皆曰
能遂輟萬錢爲之倡嘉定三年正月望日錢塘洪
某序
　　　　送何龔父序
夏至後三日龔父歸閬訪予以别飲之酒且告之
曰君子之學進於静爲難静者誠之復性之貞也
聖人定之以中正仁義而主静學聖人者必以静
養夫中正仁義之所自出蓋人生本静物交物引
之則静者動動而無以制之愛惡情僞互相感觸
則横流而忘返静所以制夫動也而静之功非可
以驟進朝省夕察日磨月錬用力於惟危之地如
馭駻馬如防潰隄如治百萬之師使志足以帥氣
而氣不爲非義餒在我者立在物者靡慾心平而
躁心釋静之功進矣静進則内體純固而清明廣
大生焉清明則天地萬物之理皆㑹於吾誠廣大
則方寸之運天地萬物皆爲吾用而道在是矣易
六十四卦乾坤之外其本體以道言者惟復與艮
復之動隱於至静之中故曰反復其道艮之静立
於羣動之表故曰其道光明道未有不自静入者
也參之魯艮顔子之如愚復聖門之正傳以此龔
父資簡茂近於静其入道爲易澄心以觀我平心
以觀物一敬主内萬想不揺山光凝而白雲度野
水空而庭草碧悠然意得表裏俱融所到詎可㝷
尺計哉予方習矣弗察乃以告吾子它山之石可
以爲錯朋友講切之義也龔父勉之異日將於是
乎觀所進
　　　　於潜洪氏譜系圗序
洪姓有兩出一避唐孝敬帝及　本朝宣祖諱易
弘爲洪一伏羲神農間共工以水德伯九州其子
勾龍爲后土後裔封於共爲共氏漢末避仇益水
爲洪吾宗共伯之胄也聚族天目下以東洪名其
村無慮六七十家耆舊相傳始祖自四明挈家奉
母來今西莊下擔墓猶亡恙毎歳除家祀所謂渡
江祖席地用古禮而所徙歳月漫不可考然自始
祖至于今不翅十五六丗一丗三十年當是唐中
葉徙居於潜谷口矣洪望燉煌郡其散見於纂記
多占籍東南呉廬江太守矩宣城人唐集賢學士
孝昌舒城人翰林學士侃仕南漢參知政事昌杲
仕南唐昇元宗譜一侍御三尚書則鄱陽三洪之
逺祖也得姓以來鄱陽爲鼎盛而在潜之洪四五
百年間種德蓻善源深流長曽未有顯者豈聞崖
僊之風以肥遯爲髙歟抑名山大川英淑之氣有
待而發蓄雲閉霆然後大沛厥施歟紹興巳酉裔
孫珏首考丗系派别爲圗藏于家其後斌又采之
爲祖宗諱第圗訖于已卯去今六十八年支葉益
蕃不可無紀余自郎曹罷歸地偏日永因彚稡而
續之凢力田以肥家從戎以丗宦讀書爲文以名
埸屋皆倉監公長子仁朗之傳吾所祖也故詳仁
藴之後數傳而遂微故老不存舊聞放失未免間
闕文以俟質訪夫能言其祖郯子見師不識其先
籍談取誚肖貌于兩間者不可不知丗繫之所自
出知所自出則知根榦華葉同此一氣自葉流根
不容間斷春秋烝嘗以序昭穆而謹終追逺之意
存歳時㑹聚以親族黨而乖争陵犯之風息朝夕
講磨修飭求爲善人君子之歸而無忝於爾祖此
圗蓋亦風教之助云寶慶丙戍六月庚寅十五丗
孫某序
　　　　豫章外集詩注序
天降時雨山川岀雲故嵩髙烝民之詠不于人物
之盛而于其生我　列聖以人文陶天下學問議
論文章之士莫盛於熈豐元紹間其生也類在
神文朝如詩家曰蘇黄曰黄陳蘇公生於景祐陳
公生於皇祐而豫章生於慶暦天地清寧日月正
明禀於氣者全也公得清寧正明之全氣氣全而
神王挾豐隆騎倒景飄飄乎與造物者游放爲篇
章超軼絶塵獨立萬物之表坡翁蓋心服之而後
山師焉其集嘗擬莊子分内外篇外集如韓淮隂
驅市人背水而戰暗與兵法合内集如諸葛武侯
八陣竒正相生鬼神莫窺其奥彚分之意嚴矣君
子之學日進而日新日新而日化進則人新則道
化則天逝者如斯不舎晝夜正以是也文與詩亦
然論詩者不泝其始無以知其進而新不極其終
無以知其新而化内集斷自入舘以後極其終矣
外集起𥘉年溪上吟泝其始也眉山任處士驥天
成擺落科舉之累眞積於學書無不覽愛公詩若
嗜欲然以内集有任子淵注因注外集十二卷攷
年譜以推出處用事必求其意用字必探其原勤
且博至矣或以詩嘗經公手刪而疑其多愛然使
學者盡見前輩少壯至老之作以觀日新日化之
功雖多不厭也子逢博習有家法方注詩時兩髦
耽耽撿書捧研領退而學詩之意今以名卿守蜀
白首矣懼父書無傳力自讎校鋟而公諸丗萬里
信來俾序之某晩岀未闖其樊何敢贅樓攻媿謂
宋宗儒摘阮歌戴道士彈琴詩不知何以分内外
當有能辨之者余聞李衛公好惠山泉置驛取水
有僧言長安昊天觀井水與惠山泉通雜它水十
餘缶試之僧指其二曰此惠山泉也文饒爲罷水
驛欲知内外之辨者請以是觀之
　　　　桂巖雙蓮圗序
西風入簷凉滿巾席紫水何君噐之以嘉蓮圗來
示云大兒自任舎桂巖沼中所産也前是庭砌嘗
長異篁今復有此郷之耆耋雋艾相與夸詠以爲
瑞懼弗克當也子以爲何如余撫圗太息言曰深
哉造物之意也鳲鳩在桑其子七兮淑人君子其
儀一兮鳲鳩之哺其子朝從上而下暮從下而上
均平如一君以義方名家以厚德燕後男子子四
叔仲季連著聲科級而伯未也伯有子亦復嶄然
露頴於埸屋派義方之澤蔓厚德之慶猶鳲鳩晚
哺已徧於下方進而上及固有開必先乎夫英華
者和順之發也馨香者忠信之逹也充實輝光者
善美之形見呈露不可遏者也君觀是華根培而
榦擢歧芳而趾榮天理人事之相爲符昭昭也惟
無必其在天而後知天之可必也年月日序
　　　　春秋說序
帝王誥命訖於平王國風變於黍離聖人傷王者
之不作因魯史修春秋以奉天命而立人極夫天
命流行於人極之中無一息間斷人惟不知吾心
有天而外求天謂吉凶禍福天未嘗定往往無天
而動於惡然天雖有時而未定終必有時而定天
者定則人者屈此人極之所由立也此春秋成亂
臣賊子所以懼也彼亂臣賊子惟利是計豈懼夫
空言之貶身後之辱哉懼夫天者定而人者屈失
其所以爲利也故凢犯天下之清議冒天下之大
罪能逭諸一時不能逭諸異日能逭諸其身不能
逭諸其子若孫人誰無愛身愛子孫之念知天定
有不可逭則欲動於惡將有所懼而戢此撥亂反
正之筆所以有功於人極也且易春秋在魯皆所
以司天人之契人欲窮而天理滅其卦爲剥春秋
二百四十二年純乎剥者也以齊威霸天下始末
求之毎四十年當一爻隂愈進則亂愈甚盟宋之
後晉以天下之權授之楚而大夫專盟諸侯皆廩
廪乎贅斿之危五隂之剥成矣其末又以天下之
權授之吴吴楚與越參立而交横大夫各朶頥其
國禍亂及矣而獲麟於西狩亂極必治安知無王
者作此碩果不食剥所以不終於剥也春秋以傷
王者不作而始以幸王者復作而終以魯聖賢之
澤未泯一變可至道而託之以詔萬丗天道至教
聖人至德備見於行事斷斷乎循之則治違之則
亂得之則生失之則死信人極非春秋不立也余
自考功罷歸杜門深省有感於聖人以天治人之
意作春秋說
　　　　兩漢詔令序
天道不言而四時行聖人不言而萬化成言非感
人悟物之本也審矣二帝之典三王之誥猶不能
已於言誠在言前也言岀於誠雖言而忘言漢丗
至誠之學不講皇極之訓蔑聞而一人志慮形爲
播告大抵岀於手製天下猶得以因其言知其意
夫言之不文行之不逺渾渾灝噩王言之體也漢
上接三代統緒其文猶有爾雅之遺人主天資有
髙下躬行有純駁識量有廣狹政事有得失固不
容槩論而以仁立國之意丁寧懇惻四百年猶一
日至先主孔明之用蜀一時詔勑亦能使聞者爲
之興起豈非兩漢之澤未斬歟孟子曰誦其詩讀
其書不知其人可乎是以論其丗也此書爲尚論
其丗作嘉定癸未冬甲子於潜洪某序
　　　　送程叔運(掌)之湖南序
秋風動容木葉欲下眉新進士叔運程君過我東
山將歴沅湘而南征愀然買酒酌之曰香草佳木
隨地皆産而莫盛於湘之南湘南衆芳所在杜衡
江蘺夫容薜荔木蘭若芷荃蓀椒桂不可一二名
而莫盛於蘭蘭有國香人服媚之𥘉不以進而榮
其生深林無人自芳亦不以退而辱騷人所以反
覆深致其意以其似道也故紉之爲佩折瓊枝以
繼之而求襲其芳澤是芳發於身逹於家漸於國
以及乎天下薫蒸乎兩間流𬒳乎百丗曽何負於
人哉而服艾者謂不可佩人心嗜好不同乃爾於
蘭庸何悲委厥美以從俗而與惡草俱化則蘭之
悲也然蕪没於蕭艾之中可蔽其芳不可奪其芳
故曰佩􁇇紛其繁飾兮芳菲菲其彌章又曰惟兹
佩之可貴兮芳菲菲其難虧其根於天者蓋終始
未嘗爲時俗流從所轉也蘭有數種有澤蘭有石
蘭有一榦一花之蘭或秀於春或旉於夏而發榮
沅湘者紫而尤馥見於秋爲正秋方憭慄慘悽萬
卉溘然如戰敗無人色緑葉紫莖表表獨芳其可
敬也夫坎維心亨困而不失其所亨此蘭之所以
似道也君欲進乎道盍於蘭乎訪之且爲我歴訊
衆芳無羔攬涕延佇未知九畹百畮之誰屬也
　　　　嬾窟詩藁序(錢積)
祕丞檇李錢君子正與余好嘗從容論詩喜稱仲
氏慶善賦詠得回谿老人之傳恨不及識也子正
即丗十有五六年其猶子巖友以嬾窟一編來曰
願徼福于祕丞叔丐爲先君子發之余愴然追往
不能已因念詩亡而離騷作騷之憤丗疾邪蓋岀
於小雅之變後丗之詩又以岀於騷爲近雅時觸
乎所感事拂乎所遇託物引興以寄永愾紆餘窈
眇激揚頓挫有不盡之思而詩工矣然皆變小雅
流風之遺也知大雅廣哉熈熈乎之體幾何人哉
慶善嘗爲長樂宰施不盡學其見於詩凢騷人感
槩不平之氣憤鬰無聊之情一無有陶冩性分惟
澹然樂易之歸江山之平逺風月之清明草木魚
鳥之幽間自適皆其神氣之動德符之充也廣大
而静䟽逹而信者冝歌大雅其必有㑹乎
　　題跋
　　　　龍州免運糧夫碑跋
蜀自開禧佳兵以來調役婁矣龍之民獨共其二
平時家出丁壯畨上十關五寨以扼氐隴有警則
以賦授役霜骭雷腹􁈹奔魚貫飛輓于關表間顧
更厚征之其民重困有懟而無告制置南海崔公
都運合陽趙公聞而惻然曰不堪命矣嚴爾戍寛
爾轉饟自今其勿與山窮水盡之邦刀耕火種之
俗始有生意誠求之也詩曰民亦勞止汔可小息
母縱詭隨以謹罔極敢告諸來者嘉定甲申五月
旦日
　　　　易齋詩藁跋
詩無定鵠㑹心是的仲可謫居二十年自放於詩
多警䇿其賦梅有天不能寒獨有梅一渉春風不
足竒之句讀之至此悵然乆之曰其有分寒餓也
耶余於此有㑹其亦有分寒餓也耶因書卷末
　　　　崔文昌書翰跋(爲黎監丞/伯登作)
蜀輿鬼分野多鬼術辛已　瑞慶節有日者自益
昌過少城竊詹菊坡老先生於大慈寺滿散所退
而謂某曰帥嶺南古佛西蜀福星也至節前後度
劔即辭過崇寧謁德升曰賢大夫旦夕入益昌幕
時宣閫猶無恙甚疑之已而至節後果度劔德升
㝷入幕以縝栗緯恢博以簡静翼方嚴從容論議
如正志審固之鏃劃然而破的如躊躇四顧之刄
謋然而中􁏛如鳴和鸞逐水曲之馭妥然王良造
父之手而六轡如舞也用能起乆憊之俗弭紛集
之變而遂與同外賔主遇合固有數行乎其間乎
夫以朝廷信臣由一路帥四路若可億揣莫府𥘉
開求士於叢英旅雋之中而數巳先定人其可萌
一毫劵外之想乎因觀菊坡手帖有感敬書其後
　　　　俞拙庵偈語跋
士君子平生學力最可驗於啓手足之頃曵消揺
之杖易華睆之簀蓋安之以爲常而不以爲異也
拙庵居士業儒好脩以拙自喜拙則静静則平平
則澄而明理明志定不爲氣所動故能無怛化病
革家人環泣撝勿泣命子德藻滌研濡筆手書四
句偈以訣神宇凝正鉤畫勁峭實踐素履絯攝呈
露坦然以方寸遺子孫非學力之驗耶至此然後
知簸弄精光於百巧者之不如拙
　　　　陶同年(崇)詩卷跋
某與宗山同壬戍進士甲申冬同除祕書郎迓之
江上投分日宻乙酉秋某去脩門未幾宗山亦去
時上方郷用舊學何落落獨爾耶宋廣平賦梅
花疑非鐵石心腸人海棠詩近之矣九原莫起撫
卷澘然
　　　　彭忠毅謚勑跋(爲董景揚作)
紹興間顔邵以其祖魯公所自書告進上曰人
皆有一死或輕於鴻毛或重於太山處死爲難耳
忠毅彭公亦善處死者也守衢日方臘䧟歙睦杭
衢介于三郡賊勢張甚獨與郡僚叚處約守城城
䧟罵賊以死有殺身以成仁公之謂矣公伯氏尚
書元祐紹聖正人壻余御史亦以直聲聞天下一
門氣節相尚輝映千古景揚公曽孫壻得呉傅朋
所書謚勑於其家故篋猥釀中寶之如天球珙璧
其知所尚哉年月日某敬觀于朱陀聞復閣
　　　　家朝南避僞回任檄跋
開禧丁卯之變蜀士有死之以爲忠者有去之以
爲義者各行其志也吾朝南其去之以爲義者歟
夫死生命也去就義也惟其委死生於天而後能
全去就於人易曰君子以致命遂志朝南以之
　　　　徽廟草書千文跋
臣恭惟　徽宗皇帝聖學天縱粃糠姚姒萬幾餘
閑游戯翰墨元氣淋漓不擇地而施梁周興嗣所
次千文遂𬒳異丗非常之遇　髙宗皇帝中興江
左志在復古　列聖雲章奎畫厚募歸之東序每
得宣和宸藻輙悲不自勝以故左璫慮傷　上意
多抑不進此文其一也龍騰電掣出入造化躪繇
轢羲前無千古甲丁護持刼燼不壞凢十有六𥿄
悉以交龍篆章劵其縫臣子述博古識眞恭禠而
寶襲之一日出以示臣臣聞紹興間　上知懷素
千文藏董弅家命朱勝非諭指投進使此書得陳
乙覽豈復求鶩於野乎感歎之餘謹拜手稽首志
其末寶慶𥘉元寒食日臣洪某
　　　　髙廟千文跋
經乾緯坤者典學之全功出聖入神者游藝之餘
事臣恭惟　髙宗皇帝斷鰲立極息馬論道緝熈
光明之學追嫓三五倬彼雲漢敷賁石經龍畫螺
書旁分徧刻莫不大關造化細及庶務垂則于億
萬丗千文特凢將下陳何與大學婣姢餘閑亦復
肆筆及之臣子述所藏臨智永書識以彭城瑶暉
奉華印章劉望彭城或謂當時劉貴妃所得好賜
楷法遒潤草聖妍力神動天隨超絶衆妙視永所
書可謂集厥大成金聲而玉振之矣我　太宗皇
帝嘗行草千文賜李至至請鑱諸石以詔方來
上曰梁武得鍾繇破碑俾周興嗣次韻非垂丗立
教之道孝經百行之本朕當親書觀　思陵奎藻
者當以　熈陵之意參之寶慶改元清明後一日
臣洪某九頓首謹記
　　　　程剛愍死事跋
死生命也處死生義也義所當死直死耳君子不
茍免而生也身不茍免而生乃所以生社稷也天
寳之禍唐以顔李張許之死而生靖康之禍吾
宋以傅李梅陳程安諸賢之死而生皆功在社稷
者也嗚呼安有功在社稷如剛愍而其後莫之録
乎端平𥘉元立夏後兩日古潜洪某
　　　　題洪崖圗
洪崖三皇時有道之士其見於隋唐間者曰張氲
或曰藴自號洪崖先生岀入以髯髧五雪驢一自
隨此圗是也呉興葉子淵得晁氏所藏龍眠本手
臨以見遺老人戯題云先生固清髙弄拙反成巧
一人御六子終𬒳雪兒妙此畫此詩俱有眼也猶
子穮弦誦之暇取所畫臨之一發輙破的老睫爲
明因識其末紹定癸巳立秋日
　　　　題西岳降獵圗
君玉以宫車遊獵圗二寄示共七𥿄韔箙前驅嬪
御紛從來輿去馬蹴踏雲氣其精妙瑰恠縱横變
化出天入神嘆非龍眠莫能作而不能名之轉似
都官隆山李成之曰西岳降獵圗也吾家絹本得
之康節孫邵公濟家人物部分與此無一不合獨
第七節前多馬上美人四因合二圗爲一次第其
先後以復得非兩家所藏同出一時之筆𥿄其創
絹其成歟絹壽止五百年𥿄壽千年君玉倒黄河
以洗研挹玉井以濡翰醉攬風露吸金天之晶而
賦之必有與此畫相爲壽者紹定癸已立秋日於
潜洪某舜俞書于繡山堂
　　　　題天台聲聞十八尊者像
余庚午𥘉夏與㑹稽王仲鈞同遊廬山旬餘一夕
仲鈞先還南康城余獨宿開元寺軒䆫静深毛骨
灑然夜半夢至佛殿前遇長身僧握余手而言堯
曰數句巳斷於篇章之末參乎一唯獨得於言意
之外孔子子思相傳者如是吾佛亦如之孟子不
足與語此言訖而覺林月滿庭水泠泠如琴筑因
起坐不復寐晨粥舉似衲子無能㑹但以山中古
佛示現爲對轉首二紀矣臨安東山浄空岀天台
聲聞十八尊者像乞一轉語恍然有感追前夢書
之聲聞領此必有超悟於文字語言之表者
　　　　范丞相謝表跋
慶暦中　仁宗以中外人望用韓范冨共政責治
於期月間遇合之盛如此一朝欲止僥倖退不肖
而小人始側目相繼去位髙平公受知　髙廟前
無與比至重惜名噐裁抑茍得亦罷相於紹興𥘉
直道之難行雖盛丗猶不免可勝歎哉端平丙申
正月十一日於潜洪某書
　　　　劉忠肅尚書右丞告跋
挫士氣者沽激之名壞國是者調亭之論忠肅公
在元祐𥘉以吕正獻薦爲侍御史進御史中丞又
以正獻薦擢尚書右丞方在臺時彈奏蔡確章亨
吕惠卿安燾等靡遺餘力第知去大姦大佞以扶
植更化之盛不暇計它日之禍也使公計它日之
禍則必以無所是非可否避沽激之名開調亭之
論局面隨手變更奚待閱八年而後爲紹聖哉雖
然無鮑叔則無管仲無子皮則無子産無正獻則
安有忠肅觀此告者當有感丙申春社日於潜洪
某敬題于摛文堂
　　　　劉忠肅冗費官制擬草跋
前兩項寳元嘉祐詳定减省冗費似是進故事之
類後兩項元豐頒行官制指揮必公爲右司郎中
時代宰臣擬進續通鑑於覈正吏治條曰詔於創
𬒳差命條曰上批其間頗有刪改處大意皆如所
擬年月與此合　神宗聖訓左右司湏是學爲宰
相良有以夫
　　　　劉忠肅遺龔輔之手啓跋(公時爲/校書郎)
公用韓魏公薦自江陵府觀察推官除祕閣校勘
𥘉入朝時帖也尊諌院以先生丈丈首畨用名印
於月次畨用於名皆近丗所罕見
　　　　觀劉忠肅手簡
嘉定甲申某與公曽孫爲龍州交承端平乙未丙
申又獲與公元孫今太常寺主簿同朝常簿論事
挺挺有祖風烈可敬也出示此軸敬書其後
　　　　題劉忠肅和洗竹詩帖
洗竹和篇與白樂天養竹記同意闢邪衛正嚴矣
異時罷相乃出於所善之楊畏何薈翳託根之深
耶
　　　　觀劉忠肅所書金剛經
此必非在臺省時所書閑退中移心法耳
　　　　書諸公贈鍼醫李立之十全堂詩文後
眞西山病革呉義夫自江西津致立之視之曰鍼
有起死功未至之數日西山隤嗚呼天胡奪斯人
之亟耶豈二竪畏立之之至迫之殆耶抑立之有
天幸鍼不及施於决不可起之疾得以全其術耶
余得竒疾於上齶逾年累更醫不効立之視之曰
鍼艾所不及也知其不可治而不治是亦全巳江
湖間恐有異人竒士能以竒方治竒疾試爲訪之
幸得其方以寄是又不自居其全而能進於全歟
古潜洪某舜俞
　　　　書天笁杲古鏡住持箴
此古鏡磨鏡法也乆後光明透徹自無待磨諸禪
莫𬒳老行者熱瞞道不湏拂拭古潜洪舜俞
平齋文集卷第十
平齋文集卷第十一
　　箴
　　　　緝熈箴(并序)
臣　月正元日　皇帝陛下御大慶殿受朝朝
退中出奎畫詔増𥙷講讀官夫天下之務衆矣而
學爲大故二典莫先於若稽古　陛下襟道佩德
軌堯矩舜履端於始典學是崇豈特漢丗重席於
正旦以華觀聽哉虚心遜志日再御緝熈延見儒
臣峩冠垂紳魚雅就列凢皇王帝霸之所以治天
地民物之所以立莫不聚辨居行以進乎罔覺臣
寡陋不足以望日月之末光躐升勸誦榮燭縑簡
退惟恭在責難敬在陳善輙効虞人官箴王闕謹
拜手稽首裁减一篇昧死塵獻于進讀之始文詞
骫骳而毣毣寸忠日以髙明光大望　陛下伏惟
聖慈特垂采擇其辭曰
灝穹生民作之君師中立一身宗主兩儀仁在自
弘敬在自約剛在自克明在自覺蓋尊莫尊於德
性微莫微於道心正能養於蒙則如泉之始逹慾
不窒於損則如澤之彌深是以大學止於至善中
庸必謹其獨凖繩規矩檢百爲於將動盤杅几杖
収一念於未逐惟定可以澄萬化之源惟虚可以
來萬善之益惟博易可以培人材之氣惟寛静可
以𥙿民生之力五事乃饗帝之本九經實用丗之
則關雎麟趾之意存則王政舉常棣葛藟之義明
則天彛植此帝王所以正心而脩身齊家而治國
彼惠而姣臨春昭陽豈不爾思伐德之鋩彼醲而
郁糟隄肉林豈不爾思傷生之鐔况淫樂者志必
荒沈湎者氣必昏前靡顧乎太華之壓後遑恤乎
滄溟之翻以四海大命供方寸之侈以百丗惡名
易一息之懽胡不思天命之不易王業之至艱欽
哉母謂天髙厥鍳匪近相在爾室莫見乎隱母謂
民卑其聽易欺鼔鍾于宫莫顯乎微故清燕而居
必如駿奔在廟之頃嚮晦而息必如辨色眡朝之
時所觀貴大母梏於隘所慮貴逺母局於淺母功
之徼維莠驕驕母利之涸維木濯濯母名之慕而
實之棄母才之尚而德之遺母任賢而貳母去邪
而疑母愛直而䟽母喜正而違事母輕於舉而中
畫令母易於出而遽移優游則威權遷姑息則紀
綱壞牽親故之私恩則虧人心之公玩左右之小
慧則累君德之大以至舟偏重則失平藥泛試則
徒快朝不和何以和於野内未治何以治乎外是
皆有國者之通患願治者之深戒於戯道自學而
入治自學而出思王度於祈招知稼穡於無逸惡
旨酒好善言三王四事之樞要放鄭聲逺佞人四
代禮樂之根極行必力行積必眞積小臣詔讀敢
告執㦸
　　　　好軒箴
典午稱好不與物忤其圜外方中者歟稽之三代
直道則未也子斐名軒之意不可不箴
人心如面醜妍異姿譽醜爲妍嫫突西施丗道如
樂雅淫異曲指淫爲雅韶遜桑濮离婁師曠惟明
以聦阿邑莫辨塗耳目同如好好色大學所貴懷
我好音詩人取義理有攸當孰謂其誣而或反之
非欺則䛕以言餂人君子不予隱惡揚善聖人所
許侯魯男子善學展禽欲師德操斯軒斯箴
　　銘
　　　　可齋銘
子斐佳公子篤學好脩詞葩而履方以可名齋玉
堂老仙記之某贅爲作銘
仕止乆速始終條理中清中權我則異是繄聖之
時天地相似賢希乎聖考祥視履謟驕不作端木
所喜簡以自將子桑伯子事稽厥冝不啻足矣欲
進乎道尼母以柅樂而好禮如金就砥敬以行簡
如弓矯矢任重致逺其謂斯士盤洲有孫玉雪蘭
芷垂髫拱立一語提耳挾山超海不可則止我與
聖賢相去半跬爲所可爲如詘伸指勿謂僅足稅
駕旋軌光昭前聞銘在齋几
　　　　三研銘
瓦得之梓潼令端得之五羊醫子石得之天目黄
冠叄銘之
艮其埴坤其閾坎其洫蔡而墨之離其食
金聲而方玉紺而章洸洸乎泱泱乎三代禮樂之
藏
割􁇠龍之膽剖玄鵬之卵霆耶風耶此其筦
　　　　蠖室銘
室在聞復閣衡維摩方丈五去一從半之三面禇
屏闢左牖以受朝陽之光孜禪作也余爲名以蠖
今二十餘年矣而閑居讀書其中似非偶然者不
可不銘銘曰
天地四維八尺之璣日月兩燿八尺之表中立吾
身宇宙而人心統元識肧腪太極有室衡㝷此身
此心如璣之斡如表之臿屏宻牖明體舒氣平其
處也眇其運也杳萬古在前後千億年六合爲大
微一塵芥悉受以虚不欠不餘溥通妙用縱横錯
綜屈必有伸所致者神伸必有屈所養者德屈伸
相生天命流行維欽厥止青山在几
　　　　端齋銘
王孫保之丞臨安有廉静稱與余篤相好也滿别
爲言先大夫蚤以端人爲過庭訓荏冉四十餘年
矣心之所存身之所履未嘗不凖於端日營一室
􁌛父書其中將歸而熟讀益求所謂端者子盍爲
我發焉余􁑔然有感於切磋之義遂爲之銘曰
猗君子兮身端行莊以端爲符詔子直方義以方
外内主乎敬敬勝百邪何適非正容色辭氣所貴
者三日省厥身居與道參視聽言動所勿者四日
用其力欲仁斯至冨貴利逹孰無是心所不可爲
枉尺直㝷貧賤困苦夫豈其願所不可悔任重道
逺無餒則大無欲則剛萬鍾一瓢緼𫀆繡裳太山
積雪蒼松鐵色黄河怒濤孤峯斗立維古端人悠
悠我思惟今端人尚其似之聖賢參前一室環堵
母貳爾心受天之祐
　　　　阮逢時澹庵銘
人統氣形中涵太冲不將不迎虚静明通物誘而
遷逐外忘内天理人慾彼進此退有醴其醲勢利
之酣有飴其美聲色之甘飽心生疾快意起競能
寡其欲自還所性盎乎春融寥乎秋清靚乎深淵
汨乎大羮脫機削械未散之樸郤紛屏華可乆之
約朋來斯孚匪宻匪踈事至斯應匪亟匪徐左圗
右書前槐後竹明月在池白雲滿谷琴入希微詩
造和平神怡體舒赫胥大庭以此事先以此燕後
鄙聞而寛薄見而厚噫委命則恬任理則眞收歛
則敬警省則仁方寸寜極萬象化醇味此無味名
其實賔
　　　　龔時俌庸齋銘
顥穹生民秉彛好德本體明清實用平直耳目口
鼻此性形色仁義禮智此心知識父止父道子共
子職郷黨恂恂閨門翼翼是爲天常亦曰帝則無
哲無愚無今無昔雞鳴而起向晦而息夏葛冬裘
渇飲飢食順而循之如水就濕背而反之如木倒
植夙夜匪懈如穎斯栗旦晝或汨如皦斯蝕秩叙
諏謨信謹稽易學爲入門敬是居域無事而擾凢
夫擿埴與時而中君子安宅體認要精踐守貴力
行著習察有舜無跖經名而廬(慈湖名其母夫/人墓廬曰天經)庸
名而室允蹈斯義勿問元吉
　　　　鶴巖銘
東天目支峯曰雲鶴巖雲冒其顛輙雨鶴未嘗見
也壬戌春群鶴見某叨奉常第己卯秋再見子有
翁冠郷選夫豈偶然哉翁所居與巖直因以鶴巖
自命昻昻中林奮爲時瑞巖瑞翁耶翁瑞巖耶銘
曰
天作髙山東西兩目虬潜西淵鶴盤東谷枕西之
沱宅東之阿與虬委蛇與鶴婆娑鶴禀乎陽維君
子性清哉伯夷浩然鄒孟鶴遊乎隂維君子居顔
氏陋巷孔明草廬導陽而鳴九霄咫尺脫隂而升
萬里瞬息在易後天尻坎頂離葆此純白觀象玩
辭
　　賛
　　　　老人壽容賛
徹也禪葆也僊静也淵全也天
　　　　崔先生壽容賛
清獻之清忠定之定杭海健㠶燭天老鏡
　　　　白李韓柳賛
壬午春行劒利萬山中乞漿野人家小憇見壁間
唐人像四頗有思致扣所從來主人謂探籌得之
遂售于我四君子聲名俱震燿一丗俱以事貶香
山昌黎還爲名法從柳州竟爲蕉荔留太白且騎
鯨不返矣中苟無媿讎我者豈能終病之少餒焉
好我者不能翼而奮也人耶天耶戊子夏五西市
暴梅因太息爲之賛
忠南夜郎零陵潮陽地何凉凉人何堂堂如星在
天垂精耀芒隕而爲石桀立不僵如水行地茫乎
望洋激而之山歕薄淋浪不縮不張不軋不揚繄
人之鬰斯天之昌理有消息時有通塞禍同福殊
剛柔異則柔必有麗剛能自植剛窮斯返柔窮愈
窒否終則傾屯終則泣剥終碩果坎終叢棘士寜
剛躓母坐柔踣吾以四子占終於易
　　　　東山渡水布袋賛
半進半退是罥是礙且請老師放下布袋
　　　　蜀繡轉經觀音賛
觀丗間音非丗間音非丗間音觀丗間音咦一卷
旁行雙點􁇀無人識得老婆心
　　　　昭君賛
彼姝者子丰兮孌兮懷我好音邦之媛兮今夕何
夕而恍此見兮雖然賢賢易色可也
　　　　莫愁賛
美目盻兮清揚婉兮悠悠我思室而逺兮還予授
子之粲兮雖然好德如好色可也
　　　　鍾冠之出山佛賛
聞何法來爲何事岀放妙光明作大饒益
　　　　題子馨弟寄容
髯星星而氣腴眉垂垂而意舒易足而寡求危坐
而深居此吾家之少游㓜輿也聽風雨於對床約
雲山之卜廬朝奉親而撰屨夕課兒而讀書吾其
歸乎
　　雜文
　　　　兩漢詔令緫論
自典謨訓誥誓命之書不作兩漢之制最爲近古
一曰䇿書其文曰維某年月日二曰制書其文曰
制詔三公三曰詔書其文曰告某官如故事四曰
誡勑其文曰有詔勑某官此其凢也䇿有制䇿詔
䇿親䇿勑有詔勑璽勑宻勑書有䇿書璽書手書
權書赫蹏書詔有制詔親詔宻詔特詔優詔中詔
清詔手筆下詔遺詔令有下令著令挈令及令甲
令乙令丙諭有口諭風諭譙諭宥罪有赦訓諸王
有誥召天下兵有羽檄要詰有誓約延拜有賛以
致有報有賜有問有詰又有手迹手記詔記其曰
恩澤詔書寛大詔書一切詔書及哀痛之詔隨事
名之此其目也䇿命簡長二尺短者半之以篆書
罷免用尺一木兩行以隷書遺單于書牘以尺一
寸選舉召拜亦書之尺一板古今篆隷文體曰鶴
頭書與偃波書俱詔板所用在漢則謂之尺一簡
詔書有眞草又有案案者冩詔之文一扎十行細
書以賜方國扎牒也孟康曰漢𥘉有三璽蔡邕獨
斷曰天子六璽皆白玉螭虎紐輿地志曰漢封詔
璽用武都紫泥故制詔皆璽封尚書令印重封唯
赦贖令司徒印露布州郡詔記緑綈方厎用御史
中丞印通官文書不著姓司隷詣尚書封胡降檄
著姓非故事詔書皂囊施檢報書緑囊宻詔或衣
帶間丹書藏之石室策書藏之金匱此其制也漢
丗代言未設官王言作命厥意猶古而討論潤色
亦間有其人髙后令大謁者張澤報單于嫚書淮
南王安善文辭武帝每爲報書及賜常召司馬相
如視草光武荅北匈奴藁草司徒掾班彪所上至
永寧中陳忠謂尚書出納帝命爲王喉舌諸郎鮮
有雅材每爲詔文轉相求訪且辭多鄙固遂薦周
興爲尚書郎秦少府吏四人在殿中主發書謂之
尚書漢因之武昭以後稍重張安丗以善書給事
尚書囊簮筆事武帝數十年後漢始置尚書郎三
十六人主作文書起草月賜赤管大筆隃麋墨此
其造命之原也詔御史大夫下相國相國下諸侯
王御史中執法下郡守制下御史御史大夫下丞
相丞相下中二千石二千石下郡太守諸侯丞相
從事下當用者如律令郡國長史上計丞相御史
記室大音讀勑畢遣以詔書部刺史奉詔條察州
所察母過六條守令則承流宣化使田里咸知上
意此其奉行之序也君能制命爲義臣能承命爲
信君不能以義制命則無以使人心丕應惟命之
承故夫夜下詔書決之亟也甲寅書報應之疾也
母下所賜書幾事宻也封還詔書渙號不容於輕
出也更報單于書辭令不嫌於修飾也六月甲子
詔書非赦令皆蠲除之雖反汗猶愈於遂非而稔
惑也有司母得言赦前事所以示民信也䇿書泰
深痛切君子作文爲賢者諱所貴乎體之識也昧
死奏故事詔書二十三事所重乎祖宗良法美意
之得也璽書封小詔書獨下抑不可不慮其賈疑
而召激也案尚書大行無遺詔詔書獨臧嬰家及
安得詔書封三子事姦隱於倉卒詐售於危疑尤
有國者所當謹察而不可忽也知此則知所以造
命知所以造命則知所以奉行矣然有不敢奉詔
者有期期不奉詔者有以死争不奉詔者有詔數
彊予然後奉詔者猶或許之蓋所以養士氣也若
其奉行不䖍則有常刑故廉問不如吾詔者以重
論敢有議詔不如詔者皆腰斬詐詔者當棄市格
詔者亦當棄市矯制者腰斬誤宣詔者應罰金令
下腹誹者論死誹謗聖制者當族謂詔書不可用
者丞相御史劾之無承用詔書意者御史奏之而
奉詔不謹者皆坐以不敬丞相𬒳䇿書則歩出司
農發詔書則鳴皷其嚴如此當時猶不能盡然始
而奉詔不勤終而遏絶詔命始而撟䖍終而擅詔
以至詐下詔書詐作詔板僞作璽書假爲䇿自書
詔以授廉級陵夷紀綱板蕩而國命之柄移大抵
外戚宦官之禍闔闥稱制實肧胎之有天下者可
不鑒哉按藝文志儒家髙祖傳十三篇髙帝與大
臣述古諭及詔䇿文帝傳十一篇文帝所稱及詔
䇿當時㑹稡蓋有其書遷固必采取諸此先漢詔
遷多以上曰書固間因之一詔或二三出詳略及
用字亦有不同疑不能無刪潤髙帝未即位遷不
書詔惟重祠敬祭詔見封禪書景帝紀遷不書詔
其議太宗廟樂舞制詔附見文帝紀文帝於陳武
等議謂且無議軍見於律書當亦是詔固不書後
漢詔有以東觀漢記漢名臣奏等書見於注其改
詔爲制爲誥或謂避武后諱丗祖官王閎子詔附
見董賢傳曄書逸之大氐史遷所筆皆有深意固
文贍而意不逮曄則文亦不逮乎固矣某假守龍
陽俗古事簡因得縱觀三史裒其所謂詔制書䇿
令勑諭報誓約之成章者凢若干通事著其略毎
帝以臆見繫之釐爲若干卷揔曰兩漢詔令以𥙷
續書之亡欲觀漢治者當有考於斯文
　　　　八陣圗說
庚辰秋余以太少贅丞入蜀天台許才甫偕行小
至後維舟魚復灘下散䇿同訪武侯之遺跡霜風
凛晴寒浦縮潦平沙壘石歴歴可數知其原信出
於易八陣魁六十有四重易之卦也却月魁二十
有四作易之畫也畫起於圎而神故却月之形圎
卦定於方以知故八陣之體方方居前而圎居後
卦自畫始方自圎生也壁門直袤曲折翼其旁則
隂陽二物握竒則有虚一之象焉丗之言風后握
竒經者徒知四爲正四爲竒餘竒爲握竒又徒知
數有九中心零者大將握之而不知握之在何地
余記歩入八陣深處細視魁間平沙之上沙隱起
如兩大帶直袤曲折具壁門之體而微竚立環睨
正居衆魁之心而虚其中餘竒所握其在兹乎况
壁門東向歸峽此則其門西向涪萬出機入機又
有不可測識之妙江流湯湯歳月浩渺彼石所壘
不爲衝波怒濤轉移巳非人力所及此特微沙相
屬亦爾儼然如新抑異矣武侯之忠上貫三極下
洞萬古山靈川祇所以護存至此正欲後丗即其
虚實向背推見至隱而知侯之用心談古者按圗
而不及暏訪古者撫境而不及察往往能言八陣
之異同而大將中握遊軍外布曽莫得其指要余
每爲之太息才甫出蜀今十年考訂圗說用力乆
而功深天機地軸搜抉呈露莫不精確而有據依
其於壁門之設先出遊軍定兩端尤得諸賢未發
之藴展卷熟覽恍然如對鹽甲因發握竒居中之
義以表裏之且詡吾賔主西征之不爲徒行也
　　　　漢磚考
三代墓中欵識用銅偃師比干墓銅槃是也漢銅
禁嚴始易以磚至晉唐亦間用磚潜人耕鑿多獲
晉磚紹定已丑秋校長謝濟叔源治墓東塢得漢
磚七十六面橅脫螭虎文隱起上下爲字十有四
曰元康元年太歳在丙辰何遒貞立墓去今千二
百九十四年矣案史記歴書用太𥘉暦太𥘉元年
歳在焉逢攝提格甲寅也元康元年尚章大荒落
則癸已漢律歴志用三統暦太初元年歳在星紀
婺女名困敦乃丙子也推至元康元年則丁已惟
通監舉要暦與磚合磚其年造志後來追書以磚
證志當是元封六年冬改元用夏正建亥以後猶
丙子建寅即丁丑越四十年至元康𥘉元爲丙辰
也或疑遒爲􁍧貞爲正謂漢仍周官置酒正周禮
酒正注􁍧音糟又子由反固不爲無據然周漢官
名有酒正宫正軍正宗正皆爲正不爲貞若月令
大酋是秦官正避政爲貞則秦紀注正月爲征不
爲貞漢隷之遶或從三點兼遒字下畫稍長非􁍧
明甚隷法用筆上出下鈎故與從艸類其實名遒
字貞立也遒與貞立義頗相關以􁍧貞爲酒正鑿
矣塼徑一尺五寸廣五寸半髙二寸叔源以二見
餉因考之
　　　　勸農文
龍陽萬山環合控引氐隴去　朝廷無慮七千里
聖天子仁不異逺俾太守自東南來牧是邦太守
山中人也熟知爾父老安於山爲可樂然地勢峭
隘土脉磽瘠非刀莫耕非火莫種細民終歳勤動
不得一飽至煉　以續朝夕亦良苦矣故不患爾
農之不力而患乎爾農之蠧夏熟秋成公租私債
未暇問長于耆保者取之胥于邑里者取之雄于
閭黨者取之隷于坊場河渡者取之召集有定期
裒歛有定數怒攘笑攫不厭不止其獲登于爾瓦
釡土鉶有幾此農所以重苦也太守以牧養細民
爲職爾無患所以蠧爾者而益力于農冬至元正
晴和臈未盡一日得雪立春開霽其占爲豐年于
耜舉趾母後爾時深耕易耨母愛爾力母徇小利
逐末母肆小忿啓争以荒爾業天時旣順人事又
力冝爾百榖穰穰有秋雞豚燕社歡浹隣里仰事
俯育優游卒歳又家推其秀子弟使力于學孝悌
修明風俗淳古太守與爾父老同此樂也可不勉
諸
　　　　大人里居上梁文
天目山前兩乳拱帝王都玉川城裏數間占神仙
府規摹仍舊氣象増新谷隱老人萬事任縁一生
守分焚香讀易老去之意已消把酒賦詩醉來之
興不淺雖烟雲自足於别墅而風雨不堪於敝廬
乆懷問舎之心忽有肯堂之請拔貧作冨搜材𣏌
梓之林培下就髙拓址蘭荃之圃門前流水屋上
青山可容髙車駟馬之歸可受玉帶金魚之謁脩
梁肇舉好語讙傳
東家近祥雲杳靄紅千古溪山鍾秀氣一庭梧竹
貯春風
南水轉山回護蔚藍客有可人來剥啄掃花藉草
共春酣
西夭矯晴虹臥碧溪脚力好山俱不盡朝來佳氣
與雲齊
北飛簷正與琁杓直槐邊消息我先知橘裏風光
誰解識
上積善有根天所相黄庭誦徧晝隂閑十二行􁮬
春盎盎
下老來倦學樊遲稼大兒鉏耨小兒耘萬頃心田
収𥝧稏
伏願上梁之後上慈下順内肅外雍里社歡聲之
交暢門庭慶事之常逢丹桂孫枝不断讀書之種
蒼松老榦長存好德之容
　　䟽
　　　　普信院重建佛殿䟽
錦繡名山鳯鸞拱揖旃檀古刹龍象莊嚴幾年安
住道場一旦幻成魔境無量華樓閣謂與法身化
身報身而俱存推落大火坑乃至牛車羊車鹿車
而莫救勢炎炙手禍烈焦頭固知我佛欲放大光
明其柰爾時自墮熱惱苦風幡安在露柱俱空給
孤園千二百五十人赤躶躶以相顧毗盧藏五千
四十八卷令嵬嵬而獨存幸死灰中餘生意在有
能出一臂力便可成七寳林兠率宫天上移來妙
勝殿人間示現證無漏果歸有福人
　　　　朱陀寳福院鍾樓䟽
華鍾鯨吼欲喚醒不識暁夜人老簴螭拏尚掛在
莫庇風日處蘭若之規摹古矣蒲牢之氣象䬃然
要令聲外求聲直湏屋上架屋夜义木硬立脚起
飛跂雲霄金剛杵輕着手撞震動山嶽勿道爲髙
力士布施且請與朱頭陀結縁
　　　　寂照寺佛殿䟽
菩薩福德智慧十種宫政自光明圎滿如來摩尼
清浄一切殿亦湏殊勝莊嚴睠我鳯凰山着此獅
子座星霜荏苒風雨侵凌左方撑而右欹東未𥙷
而西漏瞿曇彌勒巳是頂門撞破虚空迦葉阿難
未必脚跟踏着實地屢舉頭而太息欲奮臂以更
張仗衆福縁成妙法界古潜州三十六蘭若雄占
上游舎衛城千二百比丘同祝聖壽
平齋文集卷第十一
平齋文集卷第十二
　　奏狀
　　　　復官申省狀(辛卯)
今月二十二日凖尚書省劄子勘㑹某昨因臣僚
論列乆掛責籍累經赦宥今又該遇慶壽霈恩合
議指揮七月十六日奉　聖旨洪某特與叙復元
官仍與宫觀伏念某曩以狂愚自速罪戾遭逢大
慶蒙𬒳寛恩特還舊階仍賦優廩仰戴天地生成
之造所有省劄除巳於當日望闕謝恩祗受外湏
至申聞者
　　　　禮部郎官辭免申省狀(癸巳十月)
今月十八日恭凖尚書省劄子備奉　聖旨洪某
除禮部郎官成命肇頒危衷震愓伏念某曩以狂
瞽自干譴何去國巳閱於九年奉祠且及於兩歳
委心丘壑絶望班行不圗大明昭掲之辰亦與衆
正彚征之㑹沉淪吐氣俛仰知榮第惟司馬位冡
宰之𥘉蘇軾𬒳儀曹之召詎容是選猥及非材欲
望朝廷特賜敷奏改卑在外合入小小差遣以養
偏親實出生成之造所有省劄見寄留臨安縣庫
未敢祗受謹具申尚書省乞賜敷奏伏候指揮
　　　　辭免除監察御史申省狀
右某今月二十九日凖尚書省劄子三省同奉
御筆洪某除監察御史日下供職者恩榮自天兢
懼無地竊以公議國家之命脉人材朝廷之精神
方其未出則望之如景星如鳯凰及其旣用則倚
之爲屈軼爲獬豸元祐王巖叟之召明道范仲淹
之來繄時所推皆此其選　皇上養晦於十年之
乆天下望治於踰月之間轉機括以作新厲搢紳
而更始紀綱所繫風憲可輕如某者積困窮途甫
還舊著學問不足以窺王猷之逺議論不足以扶
國是之公首玷親除必速官謗况未嘗作縣難以
入臺欲望朝廷特賜敷奏収非常之誤渥卑有望
之時髦庶使危蹤少安微分所有省劄某未敢祗
受謹具申尚書省伏候指揮
　　　　辭免殿中侍御史申省狀(甲午四月)
右某今月十五日凖尚書省劄子節文三省同奉
御筆洪某除殿中侍御史日下供職者渙敡異渥
震愓危衷竊惟柱後惠文之官尤重殿中執法之
選職修明於國是用整肅於朝綱粤從琴瑟之更
張類多矛盾之並立邊帥之或和或戰正值兩強
廷臣之孰是孰非必求一勝决治亂安危之勢觀
抑揚進退之機疇副臺端盍掄時望如某者誤䝉
蒐抜濫厠紏繩謂車當主於可行何人心之擾擾
而舟必無於偏重乃王道之平平方包不稱之羞
忽冒非常之擢周旋烏府供奉赤墀純仁之内出
姓名固誓圗於美報唐介之願解言職正恐負於
隆知欲望朝廷特賜敷奏光摩日月别求䕫龍接
武之英威厲風霜庶折犲狼當道之氣所有省劄
某未敢祗受謹具申尚書省伏候指揮
　　　　第二次辭免
右某昨凖尚書省劄子節文三省同奉　御筆洪
某除殿中侍御史日下供職於當日具狀辭免今
月十六日凖尚書省劄子備奉　聖旨不允者聞
命知榮感恩思奮官卑不當再具辭免事有上關
國體難以黽勉供職蓋縁近者一再論奏邊事與
外閫異同諸將方鳴劒皷行而前少有疑情必妨
大計欲望朝廷念中外相應之理力賜敷奏改卑
某閑慢差遣邊臣聞之亦將踴躍赴功而無後顧
一進退間足強國勢某下情不任懇切之至謹具
申尚書省伏候指揮
　　　　辭免中書舎人申省狀
右某今月二十八日凖尚書省劄子三省同奉
衘筆洪某除中書舎人挾日再遷寸衷積悸伏念
某賦資至陋遇事最踈甫叨赤墀供奉之官遽劾
烏臺分察之士冝加誅斥廼𬒳襃除矧討論欲貴
於皇猷而封駁亦關於國論詎容冒處自速煩言
欲望朝廷特賜敷奏収絲綸之新渥卑香火之叢
祠所有省劄某未敢祗受
　　　　第二辭免狀
右某昨凖尚書省劄子三省同奉　御筆洪某除
中書舎人某於當日具狀辭免今月二十九日凖
尚書省劄子備奉　聖旨不允者某控辭誤渥尚
閟俞音恩重命輕不當再具免櫝重念某九年流
落一旦遭逢自郎分察執法殿中曽未踰旬忽塵
詞掖　聖上更新萬化収召衆正蒙𬒳寵眷未有
某之比者况判花演誥儒生至榮豈不願發揚九
重厲精更始之意使百工砥礪以承休德而某瓶
甖噐溢潢潦源枯儻華要之冒居必顛隮之立見
欲望朝廷力賜敷奏亟収成命特賦叢祠或蒙矜
念係是招徠一人之數改授斗壘以慰偏親實出
望表所有省劄未敢祗受
　　　　辭免兼同修國史實録院同修撰奏
右臣今月二十六日凖尚書省劄子三省同奉
聖旨洪某兼同修國史兼實録院同修撰者專官
演誥甫玷討論分職紬書忽參譔次蒙恩舄奕揣
分屏營竊㠯典謨所以記言春秋所以斷事六經
不作三史相承馬遷辨而不華猶坐是非之謬班
固詳而有體尚譏仁義之輕迨其下之紛紛徒
傳之譾譾矧今脩明三館之制揚厲累朝之休在
國史則紀傳表志之纂裁在實録則日月時年之
編繫欲成萬丗之典冝得三長之材豈臣斐狂可
賛筆削伏望　皇帝陛下亟収寵渥别卑譽髦必
漬墨之得人庶汗青之有日所有恩命臣未敢祗
受
　　　　乞祠奏
右臣藐然踈庸乆坐罪斥　皇帝陛下更新萬化
登崇衆正誤蒙簡記首預収召爲郎甫旬而分察
分察數月而執法執法踰旬而代言㝷兼史館仍
理還磨勘歴觀廷紳未有叨竊若臣之甚者遭時
遇主冝圗報稱而性禀狷介學術迀拙但知以竭
慮爲忠不計以直情爲激天涵地育未賜譴何揆
之進退之誼出臺便當引去貪戀芻豆黽勉至今
廉耻道䘮朝夕芒負况當衆賢和於朝之時獨累
皇極之治隆寛不誅公議莫貸欲望聖慈特賜祠
廪俾歸求君子時中之學以備異時噐使實戴終
始生成之造謹録奏聞伏候勑旨
　　　　再乞𥙷外申省狀
照對某昨具狀奏陳乞賦祠廩今月十六日凖尚
書省劄子備奉　聖旨不允某蒙恩優異揣分賤
微不當再有陳請兼區區肝臆巳盡敷控前狀不
敢更有陳述惟是某叨第三十有三年除奉祠外
未及十考四年蜀道父親以逺不克往前後就養
僅五六年閑居積乆菽水不給遭逢聖朝録用其
不肖子目睹恩榮踴躍自慶今春秋七十有六每
以足跡未到江湖爲不滿年當喜懼急於養志欲
望朝廷念人子事親之日短特賜敷奏陶鎔某一
小小合入差遣俾獲迎侍官遊以娛晚景實爲孝
治錫類之仁湏至申聞者
　　　　辭免兼權吏部侍郎申省狀
右某今月𥘉九日凖尚書省劄子三省同奉　聖
旨洪某兼權吏部侍郎蒙恩便蕃聞命兢惕竊以
詞垣四禁稽緩爲先選部三銓繁劇尤甚專掌尚
虞於弗曁兼官必至於多違伏念某學問空踈材
識譾陋領内史之職舉乎一而未能參小宰之聮
共其二以何有雖代庖而越爼將毁瓦而畫墁欲
望朝廷特賜敷奏念御馬不容於窮力而牧羊每
患於多岐俾塵舊官亟寢新命少安愚分實戴隆
私所有省劄某未敢祗受
　　　　病乞𥙷外奏
右臣竊惟窮則呼天疾痛則呼父母方臣頻年擯
退窮莫之恤　陛下更新萬化不待呼天首加蒐
拔自閑外爲禮部郎如蘇軾不作縣爲御史如周
必大以殿中執法出臺而陞詞掖如張震還乆廢
之磨勘如胡銓又渉筆史館攝組銓曹曽未逾年
徧歴華要遭時遇主若此豈不願周旋衆正之㑹
少効千慮之愚而臣分量易盈災蹇踵至悼亡未
幾忽得竒疾癰生上齶數醫更療累旬未愈痛連
牙頰飲食减少形骸雖具氣液潜泄斯皆素餐無
𥙷朶頥不節之所由致君父以體群臣爲心有疾
痛而不呼是爲欺隱欲望聖慈察臣知事君之誼
而非㓗身有垂白之親而非輕禄俯憐實病𥘉非
飾詞特卑在外待闕差遣還家將理或可痊愈實
戴天地父母生全之恩謹録奏聞伏候勑旨
　　　　辭免兼直學士院奏(乙未)
右臣今月十五日凖尚書省劄子三省同奉　御
筆洪某兼直學士院自天渙寵控地包羞伏念臣
乆困投閑適逢更化市駿骨以致千里馬方共興
於斯文剖大瓠以爲五石樽獨無𥙷於當丗越從
言責猥玷從班危蹤坐滕口之愆竒疾示朶頥之
戒精神銷鑠翰墨荒蕪屢懇請於一麾忽進兼於
兩制負且乗而知懼服不稱以貽譏伏望　皇帝
陛下察臣孤陋而寡聞憐臣早衰而多病俾從外
𥙷免冒中除庶幾少安斗筲之分所有恩命臣未
敢祗受
　　　　辭免兼侍講奏
右臣凖尚書省劄子今月十八日三省同奉　御
筆洪某兼侍講者疊𬒳寵私彌深榮懼伏念臣力
耕有素渉獵無多文淪巫史之微道昧聖經之奥
頃叨召對拱聽訓辭首明宣光綜攬之方繼論羲
文經綸之旨退深慙於謏聞難仰跋於清光政虞
汙玉堂之廬忽俾侍金華之席丘學山而莫及蠡
測海以奚堪伏望　皇朝俯垂英鑒肆别求於鴻
碩容自蓋於空踈所有恩命臣未敢祗受
　　　　經筵乞祠奏
臣蕞爾庸陋饕榮過分朶頥致疾經年不愈嘗
控祠壘之請邇來病證轉劇又再控祠請天聽遼
邈未賜俞允臣非不知　陛下待士之厚接下之
周當仰體眷遇力疾自効又非不知所領職事備
極清華有名儒終身企望而不得爲者印纍綬若
榮耀偏親豈應自取閑退維臣噐量淺狹病根深
固若一意營進不思還家休養形􁣏神離溘先朝
露此身永負君親之恩矣扶憊經筵祈憐宸扆欲
望聖慈亟賜從欲俾収朝蹟歸佚叢祠息心將理
容可痊愈凢未正首丘之日皆駿奔王事之時中
庸九經曰體群臣　陛下蓋深得之故敢籲天請
命臣下情無任迫切之至取進止
　　　　辭免除吏部侍郎兼給事中奏
右臣今月十日凖尚書省劄子三省同奉　御筆
洪某除吏部侍郎兼給事中日下供職者渙綸舄
奕震魄正營臣竊以銓省者人材之權衡瑣闥者
國是之綱紀裴行儉以知人之鑒顯張元素以回
天之力稱匪得譽髦曷當妙選如臣者背時渫辱
遇主光榮鳯掖代言兼儤鑾坡之直虎門勸講仍
紬石室之藏　井不可以汲深弊車尤難於任重
譾焉溢量竒甚纒痾屢退乞於叢祠忽進聮於法
從貳題才而旣重參批敕以尤嚴求閑獲遷服寵
知懼欲望　皇帝陛下官必懋德噐母假人念輔
頰欲穿莫稱論思之職而精神已索難居閱讀之
司母拘反汗之嫌特徇祝釐之請用安愚分庶保
危蹤所有恩命臣未敢祗受
　　　　再辭免奏
右臣昨凖尚書省劄子三省同奉　御筆洪某除
吏部侍郎兼給事中日下供職臣具奏辭免拾肆
日恭凖詔不允者寵命便蕃嘗伸控避綸言温厚
未賜矜俞在微臣不當更有懇陳而公議詎容弗
加祗畏靖惟弱質乆苦沉痾期息影於一祠致瀝
忱於九䟽兹蒙誤渥更越常倫無清通之鑒而爲
小宰之眞無孤特之操而兼夕郎之重聮翩六組
照映一時方退處之力祈乃進陞之狎至將疑矯
僞必速顛危伏望　皇帝陛下俯矜病悴之深亟
寢恩榮之茂俾叨閑廩免玷華塗緑給事中不容
虚職除已權冝一面閱讀外所有恩命臣實未敢
祗受
　　　　辭免除給事中奏(丙申正月)
右臣今月𥘉一日凖尚書省劄子三省同奉　御
筆洪某除給事中日下供職兼職依舊者自天錫
命無地措躬臣竊惟朝廷命令之出在中書則許
舎人封還在門下則許給事中審駁尚書旣奉行
矣又許臺諌論列皆所以扶植紀綱而維國勢
皇帝陛下親政日勤責治日切方一新臺諌舎人
之選搢紳想望其風采給事中冝得漢魏相唐李
藩者流以紏正違失顧以寵臣臣頃貳選部嘗攝
承瑣闥批敕無夕郎之風論事乏回天之力正虞
幽黜敢冒真除矧當元㑹之辰爵人於朝而使彼
其之子不稱其服先之公議謂何伏望聖慈念左
省實喉舌之司名噐非假人之具博選一丗豪雋
有風力者俾專省閱容臣姑仍東銓徐丐閑廪以
全陳力不能之誼所有恩命臣未敢祗受
　　　　再辭免奏
右臣昨凖尚書省劄子三省同奉　御筆洪某除
給事中日下供職兼職依舊臣具奏辭免今月𥘉
五日恭凖詔不允者訓辭温厚德意丁寧螻蟻微
臣所當即祗成命第自濫吹朝列以來蒙𬒳隆知
夐無倫比而福薄噐狹苦竒疾者一年有半寢食
俱妨老形畢具方圗再理祠請夕拜真除從天而
下俯伏自揣榮懼交集蓋命令喉衿之地精神枯
涸則省閱有違見志氣銷耎則封駁無彊力鸞臺
廢職自臣養痾始臣將何所逃罪欲望聖慈爲官
擇人以振起朝廷之綱紀収還誤渥俾免顛隮實
戴乾坤之造所有恩命臣未敢祗受
　　　　辭免兼侍讀奏
右臣今月𥘉三日凖尚書省劄子正月𥘉一日三
省同奉　御筆洪某兼侍讀者便蕃䟽渥懾讋交
懷臣竊惟上聖以典學爲功諸儒以詔媺爲職執
經並列勸讀尤嚴間嘗起舊弼於内祠今亦進耆
英於書殿必深於道乃稱厥官如臣者猥繇法從
之聮濫厠細氊之講懷鈆無得呻畢何禆屬月正
元日之臨盛春王三朝之㑹首叨榮於瑣闥仍陟
寵於金華四象八卦之陳未知源委五典三墳之
誦曷効㳙埃儻兼取於熊魚必重譏於鶉特伏望
皇帝陛下充能自得師之妙廣佛時仔肩之公察
臣潢潦之易除矜臣丘垤之難進俾安舊序别選
名流所有恩命臣未敢祗受
　　　　乞叢祠奏
右臣竊惟體群臣者人君之大經尸寵利者人臣
之大戒君體臣而閔其情臣事君而致其義斯合
乎進退出處之冝矣臣恭遇　陛下親事法宫之
始拔擢於留落之餘清塗要轍再歳幾徧廼正月
𥘉吉首叨宸筆進陞銀臺金華之峻至榮至耀群
臣莫能跋及臣亦罔知上膺睿睠之繇序髙而鬼
瞰量盈而神害宿恙加進竒證迭出齒頰浮腫面
目可憎雖包羞茹痛牽強應酬寢食俱妨形神不
接反覆自揣詎容尚玷班綴臣非不知去歳以乆
病冝去屢䟽塵瀆面蒙　聖訓諭留如待鴻儒宿
德所當國爾忘身少圗報稱而災迍迫逐無一日
寧若更貪戀寵利尸素養疢則是進乏獻替之益
旣仰負於殊奬退失廉耻之節復上累於隆知將
何所容身宇宙之間欲望聖慈念臣形證皆　陛
下之所目擊特推體群臣之意賦以叢祠還家將
理俟病少間容續次陳乞斗壘勉効民庸頂乾踵
坤不外履育臣下情無任祈天請命之至謹録奏
聞伏候勑旨
　　　　辭免除翰林學士知制誥奏
右臣今月二十四日凖省劄三省同奉　御筆洪
某除翰林學士知制誥兼職依舊者内制䟽榮中
襟襲懼伏念臣山林樸朽場屋腐陳出逢日月清
明之𥘉進立雲漢昭回之下自濫竽於西掖仍越
爼於北扉狹量超踰竒痾間作方祠櫝聮翩之上
徹忽除書煥爛之中敷蠲塗歸之煩陞儤直之峻
駑駘千里斥鷃九霄荒虚不稱於摛文羸頓尤難
於就職伏望　皇帝陛下察臣饕寵爲巳劇祈閑
爲巳多特詔大臣檢㑹前後奏申賦以香火之廪
博選歐蘇増重鼇禁庶幾詔令有古風烈而名噐
不至假人所有恩命臣未敢祗受
　　　　再辭免奏
右臣昨凖省劄三省同奉　御筆洪某除翰林學
士知制誥兼職依舊臣具奏辭免四月二十九日
恭凖詔不允續凖省劄備奉　聖旨陞兼修國史
兼實録院修撰者臣竊惟正天下之動莫如給事
中鼓天下之動莫如翰林學士繇唐以來俱號妙
選學士尤爲貴重自非風裁峻㓗文詞爾雅負王
佐噐略罕有疊踐二職之眞者臣批敕乏李藩之
風力草詔無陸贄之法度誤蒙聖擢正序瑣闈甫
閱十旬即專内命仍勸金華之誦讀進陞石室之
纂修變化而嬗未有速於臣者天施地生榮𬒳萬
象蟲鳴螽躍莫知稱塞兼自濫吹東曹以來苦病
丐祠䟽至六七今乃於委惙之中叨深嚴之選而
扶病就職爲給事中則求去爲學士則留是舎魚
而取熊掌也何以爲出處之義用是傴俯控陳不
嫌再瀆伏望　皇帝陛下察巳試之罔功矜不能
之冝止俯從所欲特與祠廟差遣一次庶免以進
爲退上玷公議所有恩命臣未敢祗受
　　　　第三次辭免申省狀
右某昨凖省劄三省同奉　御筆洪某除翰林學
士知制誥兼職依舊某嘗再具奏辭免今月𥘉三
日凖省劄備奉　聖旨依已降詔不允不得再有
陳請者某重惟　神宗朝首擢司馬光翰林學士
以不能四六辭其後王安石除知制誥自此不復
辭官光非不能四六安石非慕官爵者辭受之間
各有深意某待罪夕拜驟領詞苑材不稱官病不
任事在義當去昭如白日累䟽祈免非有他也而
俞音猶閟况今文詞之長不無其人趙汝談之古
㓗呉泳之典麗眞德秀無恙時甚推賞之内之陳
耆卿應㒡外之呉潜李劉陳塤參合輿論皆可次
第而當妙選某老矣病矣眢井不可汲矣欲望朝
廷特賜敷奏改卑香火之廩擁北門視草之名㝷
西崦投閑之迹雖即首丘百丗有餘榮也所有恩
命某未敢祗受
　　　　乞檢㑹八次奏申特卑閑廩奏
右臣自歳旦蒙恩拔擢待罪瑣闈宿量坌盈沉痾
日進連上五䟽丐祠未蒙俞允間又叨詞苑之命
三控免櫝天聽愈髙旬日以來昏昏常如醉人四
肢浮腫百骸酸碎氣息迫促生意一綫欲望聖慈
詔有司檢㑹前後八次奏申特卑閑廩庶幾早還
故山杜門謝事或可攝理易曰拘係之乃從維之
詩曰縶之維之以永今朝　陛下方此藂天下之
賢而無容輕去者如臣窳陋亦在縶維之列命之
逢也貴賤有常夭壽不貳臣之去也亦命之不可
過也謹録奏聞伏候勑旨
　　　　辭免除端明殿學士在京宫觀奏
右臣今月十九日凖尚書省劄子三省同奉御
筆洪某除端明殿學士在京宫觀者臣聞名噐者
君道之所甚重分量者臣道之所當安臣蒙𬒳聖
眷超絶周行多病早衰屢嘗丐去俞音未報除目
又攽天道虧盈眷愈厚除愈峻而病愈進病愈進
而留愈篤正序禁林一草未視叨華書殿且領京
祠非耆儒宿德而兼取之晉如鼫䑕正厲臣之謂
也欲望聖慈念猿鳥冝歸於山林之中鷗騖徒多
於江湖之上収還成命俾返故廬銜戴天恩生死
肉骨以之所有恩命臣未敢祗受
　　　　再辭免奏
右臣昨凖尚書省劄子三省同奉　御筆洪某除
端明殿學士在京宫觀臣具奏辭免今月二十五
日恭凖詔不允又凖尚書省劄子備奉聖旨仍
舊兼修國史兼實録院修撰兼侍讀者臣竊惟端
殿之穹崇内祠之優佚經筵史館之清顯望不輕
屬恩無妄施親覽政柄以來崔與之之難進易退
李􁅱之博物洽聞皆以耆儒當此殊禮臣實何人
病且死矣乃使接迹二賢之後續貂奚益諉鶴是
懼祠請屢陳俞音尚閟欲望聖慈憐臣乆病不差
察臣眞情不欺収還上件誤渥特卑在外一祠以
養殘喘以待驅馳所有恩命臣未敢祗受
　　　　乞將慶典一官改賜父親銀緋申省狀
凖尚書省劄子洪某該遇昨來慶典赦文轉一官
並不曽陳乞轉行十月二十二日奉　聖旨特與
轉行伏念臣脫身淹滯遭丗盛明巳蒙優恩理還
積年閑廢磨勘官至正郎此來又蒙特旨轉行塵
竊過分莫遑寧處惟是父親(鉞)甘貧無營教忠有
訓春秋今七十有七雖累經恩封見通直郎致仕
服緑纔及十一年該賜章服之日尚逺喜懼交至
人子至情照得紹興中太常博士張九成乞以磨
勘一官與父伸賜五品服朝廷從之(某)輙援上項
事例欲將慶典轉行一官恩命乞與父親(某)改賜
銀緋伏望朝廷敷奏特賜從欲用爲就養之榮式
昭錫類之孝湏至申聞者
　小貼子　照㑹某父親(某)昨以某在責降中不
　敢陳乞慶典轉一官恩例欲乞朝廷併賜指揮
平齋文集卷第十二
平齋文集卷第十三
　　表
　　　　龍州謝到任表
參井天髙甫解佐州之組洮氐地逈猥分護塞之
符祗服詔條具宣德意(中謝)竊以蠶叢開國於千
古之上龍門置郡於萬山之間壤雖接於松維風
尚餘於綿劒諸關晏謐商通蓬婆滴博之郊兩縣
豐登民樂無懷大庭之俗相安清静冝得循良伏
念臣濩落無庸輪囷有志遡淮堧以北慨祖逖之
如存捫蜀道而西信武侯之可作繇治中之冗綴
從閫外之下陳趼足徒勞刳心何𥙷不遑將父方
滿秩以謀歸亡以瘉人廼蒙恩而出守靖惟忝冒
倍切凌兢兹蓋恭遇　皇帝陛下立賢無方用人
惟已格帝若伊陟臣扈内尊朝廷治民則黄霸翁
歸外布郡國况在坤維之表欲如天陛之前遂使
譾材亦叨煩使臣誓鞭駑駕仰荅鴻私七百里山
髙谷深首嚴保鄣二千石政平訟理共樂耕桑臣
無任
　　　　謝暦日表
運承天統益綿卜丗之休暦授人時特重歸竒之
閏民生知勸吏績用熈(中謝)恭惟　皇帝陛下紹
開中興昭受上帝齊璿璣之政旦復旦而有常推
神筴之元朔又朔而不息爰謹日官之課仍新月
令之頒臣猥戍龍門恪循鳯紀刀耕火種俾陶一
氣之春椎髻卉裳同樂三登之俗臣無任
　　　　瑞慶聖節賀表
日宣重光乆啓升平之運龍成五色仍摽震夙之
辰懽動幅貟和薫宇宙(中賀)恭惟　皇帝陛下天
大亦大日新又新丗祖之三十年寖格清明之治
武王之八百國迄成耆定之勲屬電樞之發祥冝
旗翼之齊壽臣涪江領戍嵩嶽傳呼十月未央阻
効稱觴之慶千秋華蕚願輸獻鑑之忠臣無任
　　　　功德䟽
赤龍紀瑞聖人間生白狼獻詩天下同慶輙裒衆
妙之果仰介無疆之休　皇帝陛下共願福禄萬
年本支百丗日所照露所墜盡復輿圗天以清地
以寧永隆磐石
　　　　謝授中書舎人告仍賜紫章服表
臣某言恭奉告命授臣中書舎人仍賜紫章服者
南臺執法方虞妄發之愆西掖代言忽冒眞除之
寵恩深語塞感激涕零(中謝)臣竊觀元祐之𥘉欲
救熈寧之弊御史則劉摰傅堯俞王巖叟諌官則
孫覺鮮于侁朱光庭給事中則純仁知制誥則蘇
軾維當今之更化冝視昔之得人伏念某學術
踈文氣卑沮無欲不欲蚤嘗慕於前賢時行則行
晚始遭於上聖甫玷粉闈之直趣陞烏府之班知
可爲於忠言期不負於所學莧陸夬夬去惡草以
未能莠田驕驕護良苗而徒切坐需汰斥誤𬒳褒
遷踰旬觀象之門即日紫微之閣移抨彈於封駁
固脉絡之相關加修飾於討論柰精神之巳奪戴
天坱圠控地凌兢兹蓋恭遇　皇帝陛下煥文惟
堯好善如禹謂臣九年之謫困何意於求升念臣
一日之逢否不期而返㤗俾効操觚之技驟參簮
筆之聮進之史職則望溢於元超錫之命服則事
同於李絳便蕃君寵洋溢親懽臣敢不砥礪夙心
研磨素習雷一動而皆奮勉揚更化之風水萬折
以必東誓竭徇公之節臣無任
　　　　謝特理磨勘授朝請郎告表
臣言恭奉告命特授朝請郎者課格三銓尚汙丹
籍秩陞二等忽冒紫綸轉渫辱以光榮抜滯淹而
奮厲(中謝)伏念臣學惟守僻志不量難明主樂忠
雖嬰龍而不忤柄臣忌直竟編虎以奚迯投閑三
禠之餘待盡百罹之外㑹恩不宥引咎誰憐元成
玷缺之詩動心有益范滂黨錮之傳委命何辭浩
日月之居諸歘乾坤之軒豁晨脫深穽夕趨要塗
困據蒺以雖危㤗包荒而終吉鑒觀素履知無一
朝詭遇之心考覈踐更念有十年不調之歎
官簿與進文階歴觀大化之更無若微生之幸兹
蓋恭遇　皇帝陛下惟皇作極觀過知仁謂静者
無營臣之静特安於拙而退者不競臣之退乃厄
於窮過爲華衮之褒昭示緇衣之好疊䟽新渥一
洗舊愆臣敢不懲迷復於前戒冥升於後終身不
理磨勘固慙淳熈勸講之官當制封還詞頭尚勉
康定代言之職臣無任
　　　　謝授侍講告表
臣某言恭奉告命授臣兼侍講者五花疊組甫塵
鼇禁之除六畫專經仍玷虎門之選籲天莫避蹐
地靡皇(中謝)臣竊以太極判而兩儀生聖人出而
八卦作取小過取大壯堯舜獨盡其神曰連山曰
歸藏夏商參用其灋皆繇汲汲之學能進乾乾之
功迨開物成務之教衰而崇德廣業之意泯第資
誦說莫究推行武帝尊儒紊通變使民之理太宗
慕古昧以蒙養正之方縱得其言何關於治蓋形
而上者謂之道必神而明之存乎人恭惟　皇帝
陛下觀象洗心玩爻盡性悟㤗之内健外順首賢
路之宏開鑒蠱之上剛下柔急朝綱之復振有體
則斯有用能知而必能行奚俟鯫生尚容蠡測况
臣鈎深無得納約有慙朱雲之折充宗僅致忠
之辨京房之事延壽靡忘理亂之占雖爝火莫
乎日月之光然勺水猶覬乎江河之益探先天之
妙藴踐前聖之微言剛健中正粹精著在自彊之
德聦明睿智神武形爲不殺之仁俾斯文之大興
幸當丗之親見臣無任
　　　　謝授給事中兼侍讀賜對衣金帶表
臣某言恭奉告命授臣試給事中兼直學士院兼
同修國史兼實録院同修撰兼侍讀仍賜臣對衣
金帶者瑣闥邃嚴首玷塗歸之選經闈清閟仍塵
勸誦之聮拜奎畫以欣榮佩身章而増愓(中謝)臣
竊以月正元日虞朝闢四門以逹聦毎歳孟春夏
室狥百工而來諌蓋重履端之序用開進善之機
矧銀臺乃國論綱維之司而金華實君德涵養之
地運適逢於道泰賢冝急於時升伏念臣質弱早
衰噐卑晚遇烏府詞垣之陟首破拘攣鰲扉銓省
之登徑排膠葛念有君之忍負務非道之不陳薪
未及然慮在上恬下嬉之表􁁪不恤緯憂形外阻
内訌之間過蒙採擇之明荐𬒳褒遷之寵禮成元
㑹命出昕朝責之以論事回天期之以引君當道
鵜梁不稱其服凛疊組之難安鴻陸可用爲儀藐
濫巾之無𥙷兹蓋恭遇　皇帝陛下至公廣𬒳小
善兼収謂臣狷有不爲靡徇脂韋之習嘉臣斷無
他技粗存骨鯁之風故於漢廷奪席之朝魏殿設
樽之旦趣陞華要俾罄迂愚第臣術昧觀頥病深
咸頰乞投閑而雖切蒙賜告以良優惟薄蹄之力
巳窮而倦翼之影冝息願解禁廬之直退從釐館
之游飯籸扶羸儻遂山林之養羮芹效美敢忘畎
畒之忠臣無任
　　　　遺表
臣某言竊以榮必有悴生必有死戀昌期而雖切
撫頽景以難留(中謝)臣猥起窮途首塵要路志存
冠鐵竟貽捫舌之羞戒忽佩韋遂召朶頥之疾廼
若兩年而五擢甚至一月而屢遷拜宸翰於形神
凋落之中進華序於氣躰摧頽之日屢騰祠請終
閟俞音聖恩磅礴於兩儀遺忠輪囷於九地息今
垂絶鳴固冝哀臣竊謂今日内訌外阻之勢已成
根深蒂固之計安出殆非人力之及尚幸天心之
回　皇帝陛下至敬無邪表裏靡間而後可以祈
天至公無私親踈如一而後可以祈天君子常進
不摇於憸壬而後可以祈天直言常用不移於䜛
佞而後可以祈天省賦薄歛不以四海奉一人之
慾而後可以祈天賞功誅罪不以一人抑四海之
論而後可以祈天大臣叶心共治群臣絜已奉職
皆所以仰輔天德同迓天休守决不可玩視和决
不可輕信事關存亡何止成敗臣奄謝明時永孤
聖造魂氣有知猶當上訴于帝蒙韃不可爲中原
主必佑助于有德猶是微臣區區報主之職分也
臣無任
　御筆端明殿學士洪某鯁亮忠慤有助親政遽
覽遺表深用悼惜可特與執政恩例
　　簡劄
　　　　上廟堂劄子
某猥叨誤渥祗拜明綸靖惟僥逾莫稱拔擢不敢
僣控私謝謹熏沐拜手以毣毣之愚僣言之　聖
上更新萬化取端拱咸平建號改元欲還　太宗
真宗一統太平之盛其原必自近始秦王薨於端
拱之前四年　太宗聞之流涕即詔曰涪陵公廷
美朕之同氣也冝追封涪王謚曰悼且封其子至
真宗未改咸平之數月追復秦王㝷改葬汝鄧間
兩朝忠厚親睦之仁上通於天今紀元取法其有
感於斯乎　聖上本心之所發見必於首春自有
處分股肱大臣從容開廣使早有定論以慰　列
聖在天之靈端拱咸平忠厚之脉迓續於無窮矣
某備數分察欲舉乙酉封事中語再有陳述退念
事關大體必出於宸衷獨斷而後光明俊偉在大
臣亦盡將順歸美之道與臺諌有言而後行
萬矣因觀布衣諸葛符所上續生意書冒昧敷
爲廟堂新元壽國獻伏丐鈞察
　　　　與張司業(宓)劄子
某少禀適有經德劉齋長見過䄂出上　皇帝書
録本自言欲解職去退閱所上書殊有直氣學舎
累年厄於鉗制今始得伸一喙於可言之日九重
樂聞人言大臣不惡人言給舎臺諌而下人言所
及聞之亦足以戒今何所忤而欲去耶敢望開諭
前廊勿令解職以成朝廷培養士氣作成士風之
美伏覬炳照
　　　　賀游景仁工部書
某承𬒳郎潜之除私切賛懌正大明誠謂冝日夕
在上左右陳善閉邪以究中庸大學之功青綾入
直未足多賀數年來奏議警䇿如執事者有幾吾
君不以爲午而除目毎在噤蟬喑馬之先搢紳可
知所勸矣論思精切尚盛氣以湏之
　　　　荅游工部簡
伏讀奏篇如喧啾百鳥中之孤鳯如窮隂沍寒中
之霹靂如九鼎象物而鑄魑魅罔兩爲之膽栗神
悸如大光明鏡當空而懸大魔王無所遯形甚盛
甚偉司馬公門之有元城崔先生之有執事可以
名百丗矣
　　　　荅葉子真書
某疇昔過九芙蓉下知有隱君子之廬在舟駚弗
能扣謁迄今不滿珤帖相先陳誼甚髙凛然不敢
當兩都盛作雖用班張賦體發我宋之光明究治
亂之本末主文而諌國風之遺意也明主冝置一
通於座右以爲龜鑑惜無夜誦子虚者雖然得如
狗監誦之政恐牙頰汚君賦耳琴書何時過潜山
寓舎在臨安道旁弭節賜訪庶滿定交之願切幾
紆照
　　　　荅黄濟叔簡
某不聞問又許時東山桃柳觀玉泉笋蕨供未嘗
不撫景懷人寵示睡藤深仞愛念養生者枕不欲
髙以禇爲則日减一畨其平以漸也前是有惠枕
者皆苦髙拜賜獨便衰惰鈞天之想已斷遊仙之
夢可㝷老去惟睡熟有味耳
　　　　與李微之校理書
某疇昔祓飾子墨酬先施後山深林宻病嬾相乗
賤姓氏無從徹風日不到處斾芙蓉而弄斗柄駕
蓮葉而讀玉書殊恨仙凢之隔也伏諗通金閨之
籍進紫宸之班上待特舉有禮矣公可以留矣多
賀多賀司馬遷史號實録酷吏傳張湯在其中平
凖書又謂湯死亡思湯平生大略可睹班固
推賢揚善拔之酷吏推賢揚善可進也而煽虐流
毒不可泯也讀史至此毎疑班氏以宫掖之故與
金張許史不能忘情特曲筆以出之丗未有擿其
心者執事以良史材實録以信後丗於遷固必有
折衷敢請所以教
　　　　荅印松巖帖
道人出山去山色如死灰更下一轉脚作麽生鷲
峯旣能飛來何不飛去曰百動不如一静松巖畢
竟何如(時印老再/住中天笁)
　　　　荅楊平叔知丞簡
某正尓寂寂忽來跫然之音於萬里外猿鶴起舞
清燈相對澹有餘味哦新詩道舊游恍然置我太
白峩眉間而飽之風露也去不待明良用悁結善
圃記見屬極仞下采蜀名公巨筆如林何爲乃貴
野鶩告更圗之庶不爲江山花竹羞
　　　　與俞提舉簡
某聞抱邁往英特之氣而不伸舒固易成疾湏得
慷慨士共談古今盛衰治亂之故南北離合成敗
之因奮髯頓足極其痛快以振宣精神否則秀眉
清吭緩歌美成小晏得意詞更畨進酒花信風散
入骨髓經絡則病自霍然去矣公以爲何如
　　　　荅何正父簡
衲子有修水觀者湛然虚白在前童子投以瓦礫
而心爲之痛瓦礫去心即安如𥘉執事得無有隱
然未快者乎又有叅黄梅禪者百雜碎還我核子
來老夫不復作核子想也
　　　　荅沈簿餽歳簡
某今年至窮無錐可卓老色懽悰相爲消長可柰
何風誼不替先春致餉脂賜銀罌柑傳紫帕不復
作此夢烹鯉點酥而引大白亦窮臘盛事感甚感
甚
　　　　荅葉子真書
三墳書見寄張燈細讀如登無懷赫胥之庭與鴻
𪷟汗漫語知易無起止太極無増减特今人自不
古耳連山歸蔵方從館中傳抄俟至更當參合以
驗所造大比又近俛踏槐黄否篤志古學如此安
用追逐時好東塗西抺爲某歳裏殊乏好懷得袁
安太丘語不覺興起略此奉報時中彊飯以昌斯
文
　　　　荅髙處州書
某毎懷龜緫之冨騶牙之博玉連瑣之竒古金背
鏡之明清一代能幾三十年前玉堂䇿天猶教管
一樓煙雨耶峯雲留鬰堘水溜潺挾此豐年歸報
天子某屏息萬山間不敢以隻字汚人門髙誼絶
俗銀鈎寳唾逺訪死生正是北關風雨中送客時
節可勝悢然異書如見異人它稱是褁飯問子桑
之意何可忘
　　　　荅魏鶴山書
某重午日忽得李校勘書轉示珤帖鈎畫爛然晃
漾心目竊知存養深固踐履堅實著書立言超然
自得不爲江山風景動揺喜劇而悲如見君子記
文録似皆有益丗教不爲徒丈如入清廟觀武庫
一名一物皆足以使人起敬畏志定而氣盛也簡
州三賢閣記發明著於人心極有味百丗之下猶
將聞風興起天目山房𥘉無足道託髙文以不朽
遂與廬山山房照映今古講學之方行已之要用
丗之大法皆在焉切磋究之愧不獲朝扣夕請何
敢以爲過額篆竒古清壯與文稱崔菊坡結字老
蒼當禀凂書記二美具矣自有天目無此竒事老
人年七十有二菽水蕭然相與安之若命而獨學
無友孤陋寡聞求仁入德之本尚幸私淑之
　　　　荅呉叔永寺丞書
某山中人不敢修履端賀頗聞除用衮衮可奪淮
南之氣蜀珍何尚遲之叔永四六時出一斑亹亹
追逐前輩似聞近頗推擇玉堂揮翰之手欲辭得
乎某一斥七年床頭惟有易在百榖草木皆甲拆
焦榖不芽亦是天道栽培傾覆之常但願麥熟師
休與大千丗界同此太平之樂長安城中燈火笙
歌徹暁湖山柳又黄矣過蒙紆念寂寞顓函勞訪
鮮醲交委窮悴亦春多感多感
　　　　又至節小簡
新陽方升天機在半夜子之𥘉人事在五更三之
後觀復于此作如何薦取偶得雙魚二兎持獻求
筌蹄外一轉語莫只道萬物未生時芸生荔挺出
矣
　　　　荅張簿惠白魚帖
入夜辱雙玉尺之餉張燈舉酒恨無水晶盤行之
媿感媿感
　　　　荅程宗武書
某前辱見過清談殊欵鄙吝之意消矣讀書爲文
皆以優游涵泳而得之優游涵泳之功非膠膠擾
擾者所能爲也故必主之以静外静其形内静其
心危坐沉思始能㑹古人之意於糟粕之外不惟
進於文且進於道矣丗有形雖静而心實馳者亦
有心欲静而牽於物交物不能静者大約息形而
後能収心形且不息心豈能収心不能収學於何
有異端之子猶能以觀鼻端白數踵後息爲功吾
儒乃不能歛方寸於環堵間顧欲求史記於名山
大川如子長是爲大也是自恕也吾子年甚少天
資甚髙恃其天資之髙而忘其年之不能以常少
濡筆伸𥿄前無古人問其所以尉垂白倚門之望
則未免老歳月於奔走吾爲子懼夫君子之於學
蔵焉脩焉息焉遊焉藏脩學也息遊亦學也非曰
墯肢體以爲息縱耳目以爲遊也藏修之未加而
假息遊以自放求夫文之進且不可得况道乎吾
子往矣深居而衆籟寂寧極而萬境融以此讀書
則書有味以此爲文則文有法以此立身則身有
度優游涵泳之功日異而月不同矣若曰吾身雖
動吾心未嘗不静當思静在動先可也相愛之深
不容不盡情幸勿罪
　　　　通崔菊坡書
某伏自閬州城南下違離之拜整整十年進不能
爲公朝趍事赴功以荅所主退不能從師門攷德
問業以益所學一不成而萬有餘䘮空老此生然
猶不敢自枉者寜以窮故負知已不以通負知已
也况今天下逹尊誰出先生之右門人弟子之最
親孰如牛馬走造物深意安敢不使同退又同進
耶搢紳間謂凢任制閫莫有終譽獨吾菊坡不待
躡足之疑便引掉頭之興綽然餘𥙿乆而愈安公
孫碩膚德音不瑕考槃在澗碩人之寛詩取碩大
爲言蓋其胸中浩乎而淵盎乎而春貧賤冨貴不
能移吾之所樂惟先生以之邇來頭風不作酒時
進而飯日加天所以壽吾道之脉也某骫骳之藁
近綴拾若千首繕録仰塵宗匠郢人運斤成風斵
鼻端之堊斵者固難受斵者亦不易告痛賜斤削
暇時更告賜一序引以黼黻之使得託之不朽死
生榮幸
　　　　荅毛君玉簡
某正坐晝寂而髙軒來氣甚明禮甚度浩乎吞鴟
夷五湖於胷中而無西子之累所見過所聞矣金
堂石室之勝俟霽同登判作半月期揚鞭索去銳
不可留目送征鴻立盡梧桐半軒之影
　　　　荅呉叔永司封書
某比承遣信暴下後勉出勞苦之聞其歸言鬚白
容悴不類前時司封甚駭且疑非愛念之深不及
此人生能幾寒暑六十到頭如何禁得老色不上
面頻年窮阨以少知命而安誼不至以飢渇害其
心猶能堅忍待盡於萬山間暇時繙書考觀古人
行事體察諸身毎竊笑韓退之不善處窮去國得
州未至落寞嗟嗟戚戚日與死迫欲奏薄伎於從
官之内紀太山鏤玉牒便作司馬相如垂死時語
使其重錮乆窮無覔飽之地又當如何彼宗元禹
錫爲冨貴所引如嬰兒之慕乳其不能處貧賤却
不足責辱愛念不翅骨肉輙發其狂言幸勿爲不
知我者道
　　　　又荅借書帖
某宿拜還誨玩未脫手蠆尾又來閴寥中風誼孰
如司封者携酒與魚以借書又是山中一竒事平
生只據見在無力殺青數種皆未之収南宫北扉
旦夕且出命直湏洗濯舊見以生新意使前無古
人叔永肯効獺祭魚耶
　　　　荅葉子真書
某面壁窮山自分老死一且蒙恩入爲禮部郎未
浹月忽叨分察之命夢想不到神魂爲飛髙誼絶
俗妙灑臨存不作兒女子昵昵賀語而開以象筵
第一誼拈槌竪拂喝佛罵祖平生無此伎倆所擉
雖非甕中鱉亦直鱉耳憶昔行見寄崛竒警切起
敬不暇雪平地尺欲覔訪安道之舟無繇可得擁
鼻清吟徒深悁想
　　　　荅真福州書
某疇昔端拜上記後兒曹得從阿戎於日邊獲知
時止時行之槩大用尉㥦鳯凰覽德輝而下千仞
維日望之　聖上遵養時晦之乆剛明奮發風采
立變大姦距脫來者始有安脚之地前因奏對嘗
陳君子聚則爲泰今自外至者纔一二而大老未
來真儒未召否泰之機猶未决私心憂之温陵積
蠧之餘不謂費支撑𥙷緝如此陽春有脚又轉而
南朝家不過爲潢池未清計國有仁賢則四海赤
子莫不奠居奚一方之足慮新元發春或以登延
君實爲第一義則上下之疑泮内外之泰成矣某
爲郎纔旬日忽叨分察之命控辭弗獲黽勉就職
來從乆廢朝廷之事體人才之品級懵然莫識冒
處非據夙夜針氊昨借樞臣開端連上三䟽未報
可平昔聲望不立致使官以人輕更遲數日不報
則自作去就得從此脫去豈勝至幸况内蘖外疽
未易直問耶珤帖下辱在爲郎時郎只官守察乃
言責一有曠敗必貽善類宗主羞不惜鉗鎚俾有
見趣郵置可數數也
　　　　荅張鹽官送無垢詩刻簡
見惠無垢詩帖石刻得窺前輩典刑凛凛起敬其
守永嘉以病目歸而字畫轉遒勁向毎嘆無垢連
蹇十四年纔脫覊紲得一郡又以盲去疑老天大
無分暁今因字始知非目病雖病亦非盲也
　　　　荅趙南塘書
某近拜報翰之辱良尉尊嚮山中人備數周行饕
榮巳甚毎思季子黒貂裘弊氣厭厭出裙𥜗下纔
得一飽竈婦亦爲之動色不知窮不失義逹不離
道爲何如人也面前事推排且盡更一兩日即上
祠請𣏌天之憂固隨寓隨在朶頥宿疾庶幾可瘳
珤帖臨存備仞燕間之適曲肱飲水尚自託於下
風鍾皷園林此生絶念矣
　　　　荅蘇上舎書
士君子立於斯丗能處逆以順則無入而不自得
猶之水焉瀑於吕梁湍於龍門束於瞿唐灔澦或
搏或激或洄或洑或潜或濆所遇之勢不能皆如
長江大河一放千里之爲快而其順則自若此習
坎之險所以維心亨也足下得罪之𥘉士友過者
皆扼腕裂眥以相告非其罪明矣非其罪而處非
其地境之逆也聖賢觀人不觀其處順而觀其處
逆貧賤則不去患難則傃行空乏其身行拂亂其
所爲則以之動心忍性其中休休焉安乎天而進
乎道也某於足下無一日之雅賜之書如乆要誦
數過喜其無怨懟之辭舂陵論著誦之半月喜其
在貧賤患難空乏拂亂之中而有以養其心信其
善處逆也易窮則變故否終有喜困終終吉剥終
得輿如足下之學之文天豈終厄之哉占報草草
伏惟亮察
　　　　荅禮滅翁帖
承教帖獲知新正領衆安隱甚尉湖山作春雪供
草木玉立聽說法這一句直是難道更湏教衲子
門嚼着冷冰冰地應心方好
　　　　回蔣祕書
伏審入趍中祕候對外朝養齊明之誠以動凝嚴
之聽造請可略也劄翰戒暁仰仞謙光進昌其言
用鬯所學不勝區區之望切覬台察
　　　　荅淮東趙帥(葵)書
某恭諗張碧油之幢眡黄金之印淮海澄晏青齊
震驚慶愜慶愜張忠定在蜀五年工夫只一信字
某官雍容籌邊慷慨敵愾淮民之不淪於左祍皆
一手拯拔之力威名惠利草木亦孚今又撫甘棠
婆娑之䕃而封植之足食足兵而民信冝無難者
衮衮未皇上記以賀首𬒳珍蹟鈎畫淋漓猶帶平
山堂之雲氣尉浣以還恨不獲從公于邁周旋樽
爼細聽堂前楊柳之詞一洗磊砢寵示榜文切中
兵民之害還浮鹽通竹木規摹整暇懦志爲起邊
風不動以湏暇之日而圗堅乆之功北顧寛矣
　　　　荅袁守(甫)書
某投閑時士友自番江來爲言新刱書院甚盛教
刑合爲一其淑人心甚大拳拳歸敬遂因名山四
大字之賜附記以自通浮湛不足計也九年擯廢
一旦推出失身閙籃眞是窘事馬伏波謂聞人過
如聞父母之名今乃盻盻然揣量長短指摘是非
用心雖公亦壞心術朝夕凛凛抱負乗之懼而眞
貳卿書來告之以當徐徐開導母遽激烈以養人
主之善意使正論日伸正氣日長越兩日閤下書
亦來又告之以私情不克公義不昭以含糊依違
之意見而欲挽回積年巳倒之瀾天下無是理於
是滌泓濯頴手録二君子書粘置屋壁東西銘之
旁合以自警氣卑識陋恐終負期屬朝廷𥘉意不
過禮隗以勸來者今諸賢漸集不能者當止少焉
力求一閑慢之禄以養偏親或未容遽去則群邪
窟穴巨蠧根株明以見飭尚摩厲以湏邇者　上
諭臺長以隂消潜化可謂天地之量帝王之言然
君子之進未盛小人無自消之理此萬目所以顒
顒望閤下與二三公之來相與成端平之治也臺
諌捄過於已著講讀格非於未形兼官信是確論
亦必待其人然後行樂只君子邦家之光某遡風
曷勝忱切
　　　　與余京尹(鑄)書
某仰恃惻怚愛民之素輙有控禀昨因論寛民力
事遂及四郡仰給客米三縣民無藏鏹乞除禁米
下江之令與免三分見錢　聖上視民如傷從善
如流聞已蒙報可推君之惠致之民則在大尹欲
望主盟嚴與行下遍榜暁示通知使乆後貪吏黷
胥母得容轉移之姦牟竝縁之利則家戴上恩人
𬒳公賜與江山相爲無窮也前所白楮皮事巳荷
矜從田里皷舞謹此且謝且祈伏丐台察
　　　　通余尚書(天錫)書
某九年坐廢一旦謂來擬時從賔尾矯望班頭攷
德問業之有地人事好乖勇去莫挽江空目斷悁
焉下風疇昔閑居讀論語用舎行藏一叚嘗妄論
不終於藏之學在用先故能用之則行不急於用
之志在舎先故能舎之則藏公於此理講貫素熟
善刀而藏之莫窺其際少焉天定以時止爲時行
道更光明也太夫人乍還里第不至蔕芥否伯壎
仲篪垂金佩玉以奉綵衣之樂魯侯燕喜何以過
此某墮身閙籃直是窘事旦夕湏謀脫去趍承淺
而知遇深告時時警䇿開迪之
　　　　荅趙淮東書
某洊拜珍帖之辱謙光爛然病睫開明寵報漣水
已還版圗之舊不折半㦸坐収全功以嚴淮堧之
屏蔽視窮力以堰瓦梁利害相萬前此有言屯田
者某毎謂屯於外壤而不爲盗資屯於内地而不
奪民有然後可爲經乆之利漣水間田不可以頃
畒計果能因其人力使自守自耕旣不爲盗資又
不奪民有積粟強兵隱然金湯之固自治之上䇿
也前時但知移吾粟以養左祍故終於無成爲國
謀長正倚忠略規模審重乃見良圗某曷勝欽嚮
之至
　　　　荅眞福帥書
某備貟分察兩月間凢十二䟽其論事一則中書
積弊二求言求賢三講學急務四乞施行同列論
䟽五寛民力論人之䟽首薛次袁又其次中外十
餘輩而已外間所傳人數甚多皆非事實所陳亦
未有不行但行之不盡如所乞尓　上嘗諭臺長
得放過且放過使之隂消潜化此天地之量也然
君子道長則小人道消進君子不勇小人無自消
之理此中外所以顒顒望公之來公果來天下何
患不泰前日講學䟽中首及兄弟之好又以公劄
與廟堂言之意猶有待末及邊臣生事異日憂端
恐在此兹拜珤汗之辱蒙以静定和平爲然静定
易揺於喜功和平之過易入於弱又湏得舒卷闔
闢之權可也閩中想不至如泉南費力欲作三五
年規摹公計甚得天下計則未也去非筆力敏健
且記得人物本末甚冨駑良不齊物論莫揜少焉
湏　謝去尚惟以主盟國是爲心隨事警
起惴志使不爲公朝羞察官例以上下半年檢
三省樞宻院簿書舊幕次都堂之右嘉定移就入
門客次近僅能正此一事餘無足言併乞台察
　　　　荅趙楊州書
某坐想平山楊柳之盛東門芍藥之芳雅歌投壷
恨不獲爲席間小異客妙畫忽臨光風滿把尉浣
不容聲日來苦目眚焮瘇腮頰醫者謂當於春宣
時大下之則風熱盡去昏眵可一洗自料元氣素
弱禁不得此下遂謝醫瞑坐數日而目眚愈保此
殘喘悉藉穹芘
　　　　荅呉緫卿書
某方抱婺緯之憂珤墨以奏議來熏薌莊誦灑然
醒霍然汗下而愈其論起於好勝遂至以國爲戯
士無定見又相與慫慂之洶洶如海濤之方生勢
不容禦朝廷處以王述遺意幸未大决忠忱體國
議論回天以守爲實以和爲形以戰爲應孰謂峩
其冠者皆不知兵哉末引　髙廟語　孝廟勝負
存亡之判最爲切當若曰　主上它日臨朝有無
一人爲朕言之嘆却恐有所見略同者未可謂盡
無也淮襄爲藩籬江面是門户玉麟主人目今作
如何措置守禦徹桑未雨莫待臨期出打樁之䇿
幸甚折衝樽爼何必臨邊拂天旌斾之來區區
望
　　　　荅徐倅(普)書
某叨竊過分病魔瞰之藥褁未嘗離手親舊書率
是踈闊不特記府爲然圗上方略奏陳便冝慷慨
功名可勝起敬五福言冨而不及貴足下冨矣又
貴之求熊魚兼得豈不大佳然馳驅戎馬之場拮
据牛犁之役得不𥙷失勞而無功孰如棹扁舟於
苕剡岸紅堤緑應接不暇酒後耳熱倚風而浩歌
足以洗胸中之磊砢子舎孫枝督之力學異時取
科第以興門户志斯酬矣
平齋文集卷第十三
平齋文集卷第十四
　　内制一
　　　　戒飭將帥撫恤士卒詔
朕仰惟　藝祖皇帝立國以仁制國以義撫軍馭
軍恩威不相揜用能賦民養軍而民不憚整軍衛
民而軍不怨經制一定國勢尊安慨慕風烈常懼
弗逮間者惠陽建安京口髙沙之軍蠢爲不静以
駭民聽雖怙終必戮迄伸邦憲而事非獲巳痛切
朕躬夫三綱五常之理在人未始泯絶彼其忘平
時撫養之恩背理捐生而以衛民者厲民豈盡本
心哉有司奉令不䖍故其病於掊尅而飢寒之不
免困於力役而休息之無期鬰悒於沮遏而赴愬
之無所殆非一日亦惟朕之不明有以敢之詩不
云乎祈父予王之爪牙胡轉予于恤内而三衙外
而列閫曁諸軍主兵官其各體至意上下交飭訓
禮示信威以儆其玩而恩以恤其私使人人自愛
相安于紀律而國勢張時惟汝嘉狃故必罰朕不
敢赦
　　　　四川安撫制置使趙彦呐堅守邊関將
　　　　士用命奬諭詔
坤維國之上游我　髙宗皇帝暢威逺之略炳知
人之鑒拔虓將玠俾
扼賊虜出竒制勝隱如長城蜀固而國勢定於皇
祖烈朕甚慕之蠢兹新虜荐食亡厭廼者窺我蜀
関諸將嘗奮前鏖郤矣兹又渉漢沔以逞卿儒而
知兵忠於徇國用玠勝筭身爲金湯駐軍于原上
馮髙下臨熊卧虎視圍合累旬而氣不折將士感
厲用命人百其勇虜有後顧逡廵不敢深入卿之
力也朕自聞卿犯危難控險阻每飯意未嘗不在
原忽㩜吉奏且歎且喜彼曲我直彼竭我盈乗神
人之共憤鼔吾貔貅滌氛壒而空之勞士輯民治
堡繕塞使西陲安堵如故母患有功之不見知也
書曰汝多修扞我于艱若汝予嘉卿尚勉之哉
　　　　新除吏部尚書李􁅱辭免陞兼修國史
　　　　兼實録院修撰專一提領纂修
　　　　髙宗皇帝正史恩命不允詔
自史䇿散逸於鬰攸之後　思陵大典正史迄今
猶未脫藁朕甚懼焉卿以開物成務之材通今博
古之識入儀于禁途國史實録俾參撰次具有家
法兹旣正厥職掌而炎興之醲綱懿榘所以維人
心而永天命者併屬卿鈎元提要亟緒成之用副
予思皇祖烈之意典銓批勑精明有餘母以學槁
思昏爲解使太史公之業無傳也所辭冝不允
　　　　福州觀察使楊鳯孫除安德軍承宣使
　　　　依舊提舉佑神觀免奉朝請恩命不允
　　　　詔
朕躬御路朝永懷長樂旣推恩猶子又推恩猶子
之子所以隆罔極之報也矧卿文雅自將謙静寡
過尤慈扆所鍾愛進之留務佚之祠館雍容家食
以奉其親可不謂榮乎昔隂馬氏以恂恂丗厥家
用能龜紫傳襲與國同慶尚祗踐之奚辭爲所辭
冝不允
　　　　端明殿學士崔與之辭免除廣東經略
　　　　安撫使兼知廣州恩命不允詔
朕惟先朝以韓琦守相范仲淹守蘇德選也然擁
旄里第於安平無事之時孰與即家宅牧而分憂
寄卿風節在朝廷威名在夷狄朕之韓范也頃辭
聘召佚老海濵悍卒嘯兇薄畨禺幅巾登陴赤心
諭暁衆狙屏氣宵遁賢者有益於人國如此就鎮
郷枌全護海嶠家國一體孰如卿冝矧弭盗於淮
郤㓂於蜀沉深有逺略爲我強起可也士君子行
乎蠻貊易行乎州里難愈近而愈不可欺卿忠信
篤敬積孚於州里推之可以孚蠻貊鴞音之革奚
難哉即日建牙四履驩舞朕方嘉卿勇義而識變
巽櫝非所樂聞也所辭冝不允
　　　　從臣李􁅱等乞將所得俸給减半幇支
　　　　不允詔
朕承丗治垢敝之極楮輕物重公私交瘉夙夜不
皇寜惟昔司馬光有言撙節用度冝自上始故裁
濫約冗興于眇躬而大臣祈歸賦禄之半蓋錢榖
之問方棘相與警勑貶損以圗其闕非以是爲可
𥙿吾國也卿等誼深體國援比有請其未諭朕志
乎夫損貴酌損節戒苦節惟時之中尓知厲羔羊
五紽之風予乃蹈權輿四簋之戒國雖未𥙿何至
是勉思大計之禆母徇小㢘之執所請冝不允
　　　　中大夫眞德秀辭免資政殿學士在京
　　　　宫觀兼侍讀恩命不允詔
天之生賢不數其得時行道亦非偶然者朕以王
佐噐卿於十年之前儀圗共政所以承天祐慰人
望也平治之機方開無妄之疾來諗當饋重歎天
豈虚生是賢哉惟大學一書卿推致知格物之理
啓沃甚悉而未竟其以祕殿内祠養疾闕下少間
則勸讀于邇英卿獲專意嗇衛朕不失佛時仔肩
之益而大政易於諮訪是爲兼得天壽斯文何恙
不巳股肱嘉哉母輕於去朕所辭冝不允
　　　　光禄大夫右丞相兼樞宻使鄭清之再
　　　　上奏劄乞從鐫罷居家待罪不允不得
　　　　再有陳請詔
國朝筦軍於三衙本兵於宥府務立上下相維之
制使知少長有禮之風故服事有階而犯法惟劒
是關國體可忽廟謨卿具守文應變之長得禁暴
和衆之略謂平陸失伍固訓齊之乆隳曲梁亂行
抑驕駻之難制恩威並用紀律復張顧倚成之方
深胡引慝之荐至廼腃周公之輔克綏洛邑之頑
予以敉寧武功毎思艱而圗易我惟無斁康事迄
欲去而復留冝體朕心勉安厥位惟京師南北軍
之置必謹惟羽林左右衛之選必精益奮乃庸茂
躋于治尚奚罪之待所請冝不允不得再有陳請
　　　　知院喬行簡參政曽從龍樞宻鄭性之
　　　　同僉書陳卓再上奏劄仰祈明罰居家
　　　　待罪不允不得再有陳請詔
維國大勢如人一身病之受也有源證之發也有
候粤從債帥莫制驕兵但知畏不識之煩曽靡見
光弼之整適當其弊乃在于今卿宣弼諧之勞懋
綏靖之畫虎兕出於柙知干戈之可憂牛羊反諸
人念芻牧之有在抗章自劾陳義甚髙維開寳川
班擊皷之時與慶暦衛士踰垣之日股肱未嘗引
咎精神自能折衝勉殫訏謨奚事挹損所請冝不
允
　　　　賜宣奉大夫知樞宻院事喬行簡辭免
　　　　除兼參知政事恩命不允詔
存養固則智識明閱歴深則謀慮逺此朕倚重黄
髮之意也睠留樞筦數日一朝帷幄大議瞭如蓍
蔡維我隆興淳熈軍國一體典宥宻者必參大政
安有文武兼資之老猶未與聞萬微之務乎命從
中出旣喻朕心何嫌何疑而欲引避况天下之弊
莫大於因循姑息朕寤寐治道茫乎渉川卿其與
丞相同心協力濟斯丗于艱以副責治之切施置
罷行之得冝則轉移興起之有漸矍鑠是翁謹勿
憚煩也所辭冝不允
　　　　知院兼參政喬行簡辭免權監修國史
　　　　日暦恩命不允詔
春秋修魯史之舊以事繫日以日繫月而書法著
因書法以求聖人心法不在鉅儒乎卿學優柔而
饜飫文贍直而詳核軍國訏謨之暇振挈綱領錯
綜注記襲六爲七而作一經蓋浩乎沛然也矧自
薛居正以來執政緫統尚矣其母以兼三爲解而
曠大典所辭冝不允
　　　　光禄大夫右丞相兼樞宻使鄭清之乞
　　　　解罷機政不允詔
朕永惟萬務之統在一相相安厥位然後可圗社
稷之安丞相蚤以天下爲己任弼予親政期厎丕
乂謂宿弊沉痼勢難遽起而正氣寖還徐當自瘉
用能虚心無我聚衆賢於朝抜茅而泰盍簮而豫
朕日夜望之遽以孤危祈解機政中流捨濟川之
楫可乎天下之理一公可以勝衆私一敬可以勝
百邪益旣乃心終輔台德母使國人謂朕任賢之
或貳也所請冝不允
　　　　光禄大夫右丞相兼樞宻使鄭清之乞
　　　　俾還故里不允詔
廼六月庚寅召對宰執于便殿咨訪庶務漏過午
太史奏日有承氣其占爲臣承君其吾相開心布
公率同列以承弼厥辟之象歟諄切諭留旣還需
牘越四日癸巳仍以去請殊咈朕懷周公聖人也
群情猶不能遽孚其欲去迄留輔成太平之業爲
文武申固天命也朕於卿一體無間而明農之志
浩不可遏縱不念公無困哉之訓獨不爲前寧人
付託之重奉幣供王以祈天永命虖慶暦之車主
必行元祐之舟戒偏重卿旣得之推是心以往何
治不濟國歩方艱而捨去天下其謂卿何其謂朕
何所請冝不允
　　　　光禄大夫右丞相兼樞宻使鄭清之辭
　　　　免授特進左丞相兼樞宻使恩命不允
　　　　詔
元祐更化一日制下命二相吕大防爲左范純仁
爲右而大防之宅左凢七年君臣之際盛矣哉朕
遵晦養蒙之乆嘉與群生共躋新美得卿舊學相
我親政壅者迪之仆者植之憊者翼之大明當天
群隂盡伏靡容光之不照卿之力也左揆虚位有
年如人身之股肱何可偏舉故進卿以首相兼緫
文武之柄且選於衆得耆俊以助之朝夕納誨夾
輔台德庶幾元祐之盛撝章來上乃以寵榮爲懼
而求歸老卿豈人爵所能榮哉得位與時憂責彌
重勉殫金礪之益迄成玉鉉之功獨善非所望也
所辭冝不允
　　　　宣奉大夫知樞宻院事兼參知政事喬
　　　　行簡辭免特授金紫光禄大夫右丞相
　　　　兼樞宻使恩命不允詔
帝王盛丗左禹而右臯左周而右召用能濟登雍
熈泰和之治　本朝稽古建官並相非一權臣專
國則獨相如彼其乆可不變而通之乎卿直大無
競心老成有逺慮方威柄未還他人所不敢言者
毎雍容造膝歴言之簡在朕心知爲宰相噐迨更
化共政而益信進升次輔仍斡樞極蔽自夙志倚
爲蓍龜謂冝亟展經綸之藴副予望治之切顧猶
以衰病諉大廷朝㑹進趨䄡如拜起翼如搢紳動
色相慶謂少壯有不速精神折衝奚難哉書曰若
濟巨川用汝作舟楫其勿辭所辭冝不允
　　　　權禮部尚書魏了翁辭免兼直學士院
　　　　恩命不允詔
戊寅並命二相越翼日己卯便朝同班奏擬首以
卿進曰號令文章有國之精神禁林虚直非了翁
不可朕喜於得人亟俞之卿乆困排根趣還禁近
學益老文益偉戞摩三光斧藻萬象沛乎有餘思
以是而草内命孰謂典誥之逺母多遜也所辭冝
不允
　　　　喬行簡辭免提舉國史實録院提舉㑹
　　　　要勑令經武要略恩命不允詔
房元齡之監修國史實録崔鉉之進讀㑹要與蕭
何之次律令魏相之知兵略皆宰相職也卿以名
丗鴻碩爰立作相内外萬務蓋無不統矧簡䇿之
記兵律之志乎維是諸書事嚴體重設官分纂曠
歳未就非老於經制述作之學緫提其綱要諸儒
將奚所折衷而収汗青之功哉國典有常巽章良
過所辭冝不允
　　　　金紫光禄大夫參知政事兼同知樞宻
　　　　院事曽從龍辭免除知樞宻院事兼參
　　　　知政事恩命不允詔
乾坤以六子爲用而化功成朕同日命二相又同
日命四執政六子備矣卿以凝重參大政以深沉
賛廟筭履正奉公言可厎績朕簡注蓋深進筦五
兵之寄仍預萬微之務夫豈以序遷爲卿榮天下
大勢方厝火於積薪朝廷逺慮冝徹桑於未雨討
諸軍國一日不可緩也抗章祈免欲别求文武全
材而用之孰有加於卿者乎旣深多事之憂母徇
一謙之執所辭冝不允
　　　　端明殿學士太中大夫簽書樞宻院事
　　　　鄭性之辭免除同知樞宻院事恩命不
　　　　允詔
慶暦以韓琦范仲淹爲樞宻副使士大夫酌酒相
賀朕思見其人若飢渇卿氣明而抗志逺見定而
慮事精列在宥府隱憂更切指陳可否多中肯綮
進參樞筦之嚴増壯精神之本待之優乃望之深
也卿能以琦仲淹自勉則何巽避之有所辭冝不
允
　　　　端明殿學士正議大夫同簽書樞宻院
　　　　事陳卓辭免除依舊端明殿學士簽書
　　　　樞宻院事恩命不允詔
朕即政之七年嘗命舊德爲同簽書㝷進簽書今
右揆是也故甚重其選卿廉方足以起懦謙毖足
以壓浮擢聮宥宻訏謨備究如玉在山隱然邦家
之光循序而升寵數非過深長邊瑣之思懇切籌
帷之助朕所以進卿者未艾也懋哉母格成渙所
辭冝不允
　　　　權禮部尚書魏了翁辭免兼侍讀恩命
王人求多聞以建事朕自親政以來宏開氊厦詳
延儒雅性命道德之奥治亂安危之機所聞多矣
卿何相見之晩耶一命而典禮再命而儤直三命
而勸讀蘇軾在元祐嘗兼之惟卿爲允平居之所
講切憂患之所論著本末該貫從容前陳朕將虚
心以聽尚奚辭
　　　　權禮部尚書兼侍讀魏了翁辭免兼同
　　　　修國史實録院同修撰恩命不允詔
西狩絶筆遷固獨以良史稱迨唐魏謩領起居注
人主索觀之以兼書善惡不奉詔厥職舉矣爾系
出於謩論議挺挺猶有證之風烈紬書史館裁成
一代之典疇不謂冝况爲望郎名卿爲柱下史皆
嘗執簡纂次今顧以大宗伯參紀録之職而辭乎
往欽哉書法母隱所辭冝不允
　　　　光禄大夫新除左丞相兼樞宻使鄭清
　　　　之辭免特進恩命不允不得更有陳請
　　　　詔
朕惟說命之進于王立政之教厥后旣交孚於志
慮必共訂於規摹無言不酬從欲以治卿學足以
正人心承三聖材足以經邦國紀萬民進躋上宰
之班増壯中朝之勢牢辭欲去力挽廼留歴歴乎
奏牘之數百言卷卷乎治道之十餘事上勿揺於
疑間下自絶於依違開元要說之姚崇彼何取尓
正觀勸行之魏證是蓋似之方堅此意以責成必
踐乃言而厎績胡爲卑牧猶遜崇賢雖賜位之加
隆實懋官之冝厚矧乾道並命之盛典即元豐改
制之首階匪朕敢私惟人是稱亟對揚於休命母
過事於撝詞所辭冝不允
　　　　權禮部尚書魏了翁辭免兼權吏部尚
　　　　書恩命不允詔
朕謀廟訪落之始卿以嘉猷入告曰王位在德元
厥亦惟棐民彛用懌寧人受命實獲我心無人乎
子思之側不我留也間去而嗑惠然來思敷奏以
言亦克用乂方將迪簡在庭偕庶明翼于朕躬以
春官行天官事顧以爲大介賚尓耶惟寅斯清惟
公斯明卿蓋𥙿於率屬母違朕所辭冝不允
　　　　兵部侍郎淮東制置使趙葵乞罷黜不
　　　　允詔
維予前寧人經德秉哲咨乃父宅牧于江漢匪舒
匪棘肆敉寜武圗功迨今靡間言良用嘉歎廼者
錫壹惠之謚以忠冠肅亦惟旌往勸來庶幾丗有
不二心之臣服勞于王家卿佩教忠之訓奮志孔
武朕推心任之整淮浦之旅雪崤函之眚奄觀後
効顧以群疑自鞠自沮何耶夫簡物議者䘮功之
本畏人言者進德之機㩜卿來奏謂忠孝有聞憂
懼無所且重感於惎間不行之子儀継自今其知
所進矣虖秋風戒寒嚴車攻之修備謹采薇之守
衛以張吾國而昭乃辟之有乂睽疑何有哉避讙
祈免非朕樂聞所請冝不允
　　　　端明殿學士太中大夫廣東經略安撫
　　　　使崔與之再辭免除參知政事趣令就
　　　　道恩命不允不得再有陳請詔
朕慨念爲君之難儀圗耆壽俊共政用康保民以
長我王國詔書屢下申之親札致敬有禮視安車
蒲輪爲加厚卿抱道俟時可幡然起東海之濵矣
巽章至再陳義何切范鎮年未及謝事而休致在
元祐固不以爲矯獨不思文彦博起於旣老之餘
力扶丕乂豈徒爲保身之哲耶夫麒麟鳯凰之出
百鷙率服以其德非以其力也卿旅力雖愆精神
逾勁坐而謀國必能折姦弭慝翼朕攸濟維日望
之彊飯就道母憚于行所辭冝不允不得再有陳
請
　　　　寳謨閣學士正議大夫提舉江州太平
　　　　興國官余嶸乞俾致其事不允詔
華髪舊德壯猶元老有國者所甚重故朕親政以
來樂得耆喆是馮是翼兆渭水以奮庸起海濵而
共政經闈史觀亦參列備咨訪安有先朝名法從
老於學問政事如卿而簡拔獨後乎顧卿牧御湖
湘積勞嬰疢姑俾均佚祠庭嗇精神以俟用兹攬
來章祈致厥事惻然宿恙之未平也知止不殆抗
懷固髙渇想儀刑詎容得謝其務玩勿藥有喜之
象以康乃身佇嘉謀之入告所請冝不允
　　　　太中大夫權禮部尚書兼直學士院兼
　　　　同修國史實録院同修撰兼侍讀魏了
　　　　翁乞賦祠廩不允詔
靺鞨不道闖我蜀関卿伯氏杖使者節乗沔誓不
與俱生而死之朕䀌然歎嘉詔褒金城之節以勸
忠且以紓卿孔懷之戚而請祠欲西將進至荆䕫
與父老謀救郷國陳義甚髙昔漢嘗有事于四方
馳傳諭蜀屬之司馬相如汲黯則留以自近山立
玉色姦宄奪氣功出大將軍上本彊則精神折衝
故也卿其圗濟乃辟謹勿言去有勝筭亟入告所
請冝不允
　　　　禮部尚書魏了翁辭免慶典轉一官詔
緇衣之冝兮敝予又改爲兮好賢之心無斁也卿
曩以言去國非朕意更化入儀槖從直諒之氣不
少衰朕愛其有元祐諸賢之風旣還銓簿之四階
兹又進慶典之一秩眷隆恩浹豈以周南留滯爲
間哉夫天爵之尊固無慕於人爵緇衣之好朕心
庶幾焉其母過辭所辭冝不允
　　　　知樞宻院事曽從龍辭免樞宻使督視
　　　　江淮軍馬恩命不允詔
朕承艱難之業昧綏御之方蜀旣𬒳兵襄復告警
長淮大江風寒之備孔棘元戎重寄安危惟人然
自昔康時濟丗非便儇皦厲者所能爲此截截善
諞言秦誓所以重悔也卿沉深如鄧禹鎮静如謝
安始對延英首以佳兵爲戒識慮逺矣共政逾年
威重有體朕知可屬大事時方多壘輟股肱之臣
以盡護邊將國有令典便朝咨卿勉爲朕往卿旣
許朕矣而猶以取具臨時爲解夫軍國一機内外
同體措置得冝精采立變走符堅於肥水折佛貍
於瓜歩盡在卿指縱之下母留成命佇奏膚公所
辭冝不允
　　　　權禮部尚書魏了翁辭免除端明殿學
　　　　士同簽書樞宻院事督視京湖軍馬恩
　　　　命不允詔
可大之業由事而生此功業所以見乎變也蠢兹
黠虜窺我蜀襄朕慨事變之方來一日建兩督府
於江上使聲援相接以全制勝卿學洞古今安危
之略識照夷夏盛衰之幾眷知特深䜛惎莫間趣
進參於樞筦往盡護於上流成命一頒江漢重湖
巳隱然有虎豹在山之勢顧以軍旅未學辭何耶
中軍謀帥必本之詩書禮樂萬里戎情亦惟儒者
能料之文事武備不容異觀也集思廣益之有加
保大定功之可必亟究真儒之韞母遲先乗之行
所辭冝不允
　　　　同知樞宻院事鄭性之辭免兼參知政
　　　　事恩命不允詔
軍國雖有異容文武𥘉非二道屬時多故輯我衆
謀召虎來旬來宣旣出揔徹疆之寄山甫令儀令
色冝進參賦政之規卿學術深明氣度軒豁蚤培
逺業嘗有志於着鞭晚簉邇聮猶不忘於運甓居
切風寒之慮圗爲隂雨之防適當東府之暫虚爰
藉西樞之兼領雖相與經綸於萬務何以假爲然
熟觀酬酢於百爲自此升矣勉殫忠益奚事勞謙
所辭冝不允
　　　　權工部尚書兼知建康府陳韡辭免刑
　　　　部尚書㳂江制置大使控扼長江往來
　　　　武昌廵視恩命不允詔
西陵之至江都俱切風寒之護建鄴之控天塹尤
嚴王氣之占方邊遽之孔殷冝中權之増重卿弘
深智略沉毅威名自膺留鑰之司備舉戎旃之務
賢於長城矣旣髙閫外之謀豈憂匈奴哉何吝師
中之寵常伯申加於妙選制垣仍進於大名寧於
卿榮徒得君重盍亟講於勝畫母過爲於遜辭乃
若上流更資廵視之勤陪都恐有空虚之慮肆披
來奏式契朕懷况西府盡護於列屯北門母勞於
行役第江流之絶警曁海道之無虞寛予顧憂維
尓成績所辭冝不允
　　　　端明殿學士提舉萬壽觀兼侍讀李􁅱
　　　　乞賜骸骨不允詔
卿宿學深於造微壯略優於經逺簡知惟舊禮遇
特殊專紬石室之蔵首勸金華之讀班升書殿恩
視政塗示委曲以貪賢俾從容而獻可胡爲陳力
婁欲乞骸豈齊王無以留孟軻抑魯公不能安孔
伋致煩耆德遂起遐心朝無白首大儒則内勢輕
國有黄髮良士則外侮息當此艱圗之日豈卿得
謝之時母以兄弟之子而嬰其心勉爲君臣之義
而安厥位所請冝不允
　　　　寶章閣直學士太中大夫提舉江州太
　　　　平興國宫史嵩之辭免除華文閣直學
　　　　士知隆興府江西安撫使恩命不允詔
南昌爲江湖間一都㑹蠻荆甌粤左控右引形勢
今猶古也必得威望夙著者宅乃牧以卿抱應變
之材懷經逺之志分閫京峴厥有勞績故進嬀閣
之直起家以鎮之顧以親年喜懼辭往來擊鮮獨
不可耶亟其入覲朕將臨遣所辭冝不允
　　　　太中大夫同知樞宻院事兼參知政事
　　　　鄭性之辭免同提舉編修勑令恩命不
　　　　允詔
道者立治之本法者制治之具成周盛時冡宰以
六典八灋八則治邦國都鄙官府必有掌其貳者
重成憲也我朝勑局之設緫以宰臣貳以執政盖
此意卿冨博古通今之學茂致君澤民之志擢副
樞筦進翊政枋凢前律後令著在簡䇿參舉而科
别之非卿誰冝爲有次律令之蕭何則規摹宏逺
有奏故事詔書之魏相則品式備具而况以三代
之佐修三代之法乎分職有常引避徒贅所辭冝
不允
　　　　端明殿學士提舉萬壽觀兼侍讀李􁅱
　　　　乞歸田里不允詔
岷峨江漢之英靈鍾爲人物其萃在本朝莫今爲
盛而德爵齒之俱尊孰有過於卿者累章祈去挽
留愈力朕豈私卿哉一陽在内衆陽朋來留卿所
以聚坤産之珍爲邦家之光也矧蜀警未弭思卿
疇昔控禦還定之功猶未大暴白於時儻聽之輕
去人謂朕何卿以禮義㢘耻而自砥礪朕以耆壽
俊在厥服而加縶維冝體貪賢之心益究格君之
學所請冝不允不得再有陳請
　　　　新除端明殿學士太中大夫同簽書樞
　　　　宻院事督視京湖軍馬魏了翁辭免兼
　　　　同提舉編修經武要略恩命不允詔
國朝以武名書究鶡冠黄石之旨則有神武袐略
采留侯揚僕之制則有武經緫要　三朝控禦之
方則有經武要略　阜陵規恢之志則有武經龜
鑑而經武要略爲尤重創業中興之宏模懿範皆
在焉編剗以儒臣提綱以宰輔尊閣以樞廷其來
尚矣朕方整軍修戎以折衝固圉旣進卿翊本兵
於内又屬卿視成師於外而是書命以參掌凢兵
制邊防而下發金匱之閟蔵續玉鈐之㑹稡昈分
彚輯熟訂詳施職也亦時之冝也卿胸蟠四庫神
斡五兵筆力所至挾雷霆而驅風雨奚遜爲所辭
冝不允
　　　　侍御史兼侍講李鳴復辭免除權工部
　　　　尚書恩命不允詔
朕撫艱難之運而求治越拘攣之法以用人苟得
非常之材可無不次之舉卿頃階卿列峻陟臺端
蔚乎直其正方其義之風挺然剛不吐柔不茹之
操力扶國論宻契朕衷兹繇耳目之官超進喉舌
之寄蓋中興百年所未有也侍從職在獻納何事
不可言卿其母以言責官守爲間祗若予命所辭
冝不允

平齋文集卷第十四
平齋文集卷第十五
　　内制二
　　　　殿中侍御史王遂辭免除户部侍郎恩
　　　　命不允詔
朕自親政以來臺諌以直聲著者必超軼等級而
進之所以勸敢言廣忠益也卿氣壯而材茂識髙
而論偉繇分察再遷察非法於殿中暴未殄之惡
折方萌之姦蹇蹇匪躬聞于天下朕甚噐其直稽
諸故府臺臣以供奉赤墀攝貳版部僅一二見如
卿即日爲真亦足昭眷簡之殊旌拔之異矣矧嘗
考覈郡國計簿具見本末理財有䟽義利之辨尤
嚴今特舉而措之毋多遜所辭冝不允
　　　　權户部侍郎趙立夫辭免除户部侍郎
　　　　恩命不允詔
小司徒掌建邦之教灋令貢賦抑其細也而後世
專以理財爲職卿本固而末茂外寛而内明踐敡
所至務以有餘不敢盡之意寓於政事攝貳地卿
恂恂如不能言而鈎索原委檢覈滲漏吏無所容
其欺心計精矣就俾爲真用懋前業夫天下大計
分隷四緫其入于版曹者纔二十七郡生寡而食
衆用疾而爲舒故常患不澹鞭筭笏畫之長朕方
以陳恕望卿勿辭可也所辭冝不允
　　　　權刑部侍郎李性傳辭免除禮部侍郎
　　　　恩命不允詔
有虞氏命伯夷作秩宗曰夙夜惟寅直哉惟清寅
故直直故清也知此然後可以爲禮樂之官卿務
敬以直内之學有淵乎似道之風甘泉之論思露
門之勸講責難陳善備罄忠益而不汲汲於進寅
直清矣若昔折民惟刑與降典相爲表裏疇庸邦
憲之平正序春官之貳選妙望華朕命惟允齊仲
孫來省難知魯秉周禮而不敢動晉欲服楚必先
大蒐被廬示之禮時方多艱卿其思所以尊吾國
者徒鳴其謙非朕所望所辭冝不允
　　　　權兵部侍郎趙彦悈辭免除兵部侍郎
　　　　恩命不允詔
卿學問造乎精微論議根乎正大垂紳端笏於朝
蓋麟之儀儀鳯之師師也引年告歸朕以金華之
業未竟擢繇武部之最就進貳卿之真亦可爲勉
留矣而猶以歸諗歴觀在廷畨畨黄髪我尚有之
而公族之年耆德明孰踰卿者四郊多壘主憂則
臣辱同姓之老方與國同其戚休而忍不爲朕修
九伐之灋明七德之武遽舎之去乎其彊起就厥
位所辭冝不允
　　　　朝議大夫新除兵部侍郎兼國史院編
　　　　修官實録院檢討官兼崇政殿說書趙
　　　　彦悈辭免陞兼同修國史實録院同修
　　　　撰恩命不允詔
經者道之綱也史者事之紀也八書十志而下述
作紛紛經學之不明也深於經則必良於史卿學
有師傳晚造自得邇英論說析微抉隱多先儒所
未發用力於經深矣典謨歴代之軌範春秋百王
之繩墨記言動者祖焉卿能以經法爲史法品藻
實録方將軼遷董而上之進参纂修尚奚遜所辭
冝不允
　　　特進左丞相兼樞宻使鄭清之等奏爲
　　　　雷發非時乞賜罷黜家居待罪不允詔
自昔有國之患莫大於君臣玩天變而不知懼間
者雷洊發於首春雷君象也爗爗震電不寧不令
朕方引咎修省卿等亦以陽不歛藏俟罪于家上
下相與儆懼若此吾國其庶幾乎漢丙魏同心輔
政風雨災變時氣失節皆惕然以爲已憂而中興
之治成卿冝一乃心德圗所以回天意者移災股
肱非朕志也明發其率百辟以朝端朔所請冝不
允
　　　　特進左丞相兼樞宻使鄭清之等奏爲
　　　　滿散　天基聖節乞許免肆筵不允詔
朕惟天心仁愛人君故岀災異以譴告之星雷示
變天所以大儆朕也而卿等職思其憂莫不震恐
引慝可謂得交修之誼矣然損貴酌損節戒苦節
禮以義起必惟厥中朕於誕日旣寢上壽之禮群
臣嘉賔之式燕可盡略乎勉體示慈之意毋勤引
避之嫌所辭冝不允
　　　　太中大夫同知樞宻院事兼參知政事
　　　　鄭性之奏爲雷電非時乞賜顯加黜罰
　　　　不允詔
廼立春再翼日庚戍殷雷始發又再翼日壬子而
震少陽驟洩恐懼靡寧故預戒百官天基節寢介
壽輟用樂庶幾上荅天譴卿乃謂咎在臣等乞加
顯黜昔我仁祖以春雷爲異明詔責躬曷嘗歸過
股肱卿冝悉心輔朕以􁀉􁀉致福勿復辭費所請
冝不允
　　　　工部尚書李鳴復辭免玉牒兼侍讀恩
　　　　命不允詔
周小史掌邦國之志奠繫丗辨昭穆師氏以媺詔
王居虎門之左司王朝自唐以來瑤牒之纂修經
幃之誦說蓋昉諸此而兼其長爲難卿着御史之
冠曵尚書之履聲稱籍甚而執春秋一經以陪緝
熈之講尤多所發明朕孰察所韞閎中而肆外故
以開元禇無量開成李衢之職兼命之進而勸讀
則明引君於當道之誼退而撰次則用大事書於
䇿之法恢乎有餘地也所辭冝不允
　　　　户部侍郎王遂辭免同修國史實録院
　　　　同修撰恩命不允詔
文以氣爲主職史事者有直氣則無曲筆卿以學
問養集義之氣頃爲御史不爲強禦屈剛且直矣
進升言語侍從之聮参舉紀傳編年之法以前日
之是非一時者榮辱百丗均是氣也况司馬遷之
進姦雄崇埶利班固之否正直輕仁義曽莫能當
卿麾訶之餘鋒一代大典乆未就緒非卿其誰宜
爲所辭冝不允
　　　　兵部侍郎趙彦悈辭免侍講恩命不允
　　　　詔
元祐中程頥爲說書以敬涵飬君德范祖禹爲侍
講以和開導主意親學士大夫之益如此朕知卿
和而能敬始進之以頥今進之以祖禹德性之迪
意嚮之正惟吾宗老是凖巽櫝來上謂究心自得
而無能悟主朕實愧焉雖然學有緝熈于光明佛
時仔肩示我顯德行亦惟卿勉之所辭冝不允
　　　　特進左丞相兼樞宻使鄭清之金紫光
　　　　禄大夫右丞相兼樞宻使喬行簡再上
　　　　奏爲雷發非時乞賜罷免退伏田里不
　　　　允不得再有陳請詔
春秋書三月大雨震電夏正月也劉向謂雷未可
以發而發陽不能閉隂之象故邇者雷發於春始
朕甚懼焉丞相與國同其戚休旣夙夜熏心圗荅
譴告積隂随霽矣而猶執咎不自巳夫勑天之命
惟時惟幾元首股肱交相儆戒固應天之實然宣
王遇災而懼側身修行詎嘗分過於申伯仲山甫
哉况今外患未弭内治未飭朕方倚丞相如左右
手其安厥位懋我政事以保乂我有夏穆我天縡
毋輕於奉身而退以孤朕也所請冝不允
　　　端明殿學士宣奉大夫李􁅱上表辭免
　　　　除資政殿學士知眉州恩命不允詔
朝廷以耆儒而尊故國以世臣而重朕萬里召卿
期以爲股肱心膂詎肯使一日去脩門哉惟西土
嘗不靖朕爲之廢寢食者累月峨英岷秀盡萃王
庭郷大夫之舊德宿望莫有留者拊髀躊躇憂顧
無所寄然後知季良在隨㢘頗用趙之足以重郷
國也輟經幄之優進書殿之重髙牙大纛歸鎮鳴
珂薦紳父老念疇昔綏靖之勲猶在必動色相告
坤維可無憂矣况峻職以尚賢即家而爲守在蜀
纔止一人朕於卿可謂盡體貌之冝往哉毋以中
外爲間所辭冝不允
　　　　端明殿學士宣奉大夫李􁅱再上表辭
　　　　免除資政殿學士知眉州恩命不允詔
孔子自衛而反魯孟軻去齊而歸鄒弗逢其時乃
諉諸命卿心存於致主朕志切於用賢將以有行
未爲不遇曩頻年外服甞著績於制垣今再歳中
朝遂眡班於執政雍容勸讀繾綣給扶顧圗任之
念未志何引謝之章屢至躋隆名於祕殿建巨屏
於故郷歴考前聞罕見近比相如之諭蜀道方來
弩矢之迎買臣之守㑹稽何勤印綬之上諒薄言
於晝繡尚逺告於辰猶所辭冝不允
　　　太中大夫守兵部侍郎淮南東路安撫
　　　制置使兼知楊州軍州事趙葵以護邊
　　　　無狀乞賜罷歸不允詔
善射或失於百命中之餘良醫多得於三折肱之
後此操危慮深者所以逹也卿蚤懷智略銳赴事
功雖鳴劒伊吾之志未酬而堅壁細柳之風猶在
梁荆俶擾淮獨晏然渉歴多而識慮老可與圗守
矣邊烽少歛亟上歸請兵法曰毋恃其不來恃吾
有以待之賊情叵測吾圉尚䟽卿冝日討軍實思
敵王愾其可遽奉身而退乎所請冝不允
　　　　太中大夫守尚書户部侍郎兼刪修敕
　　　令官趙立夫乞卑叢祠不允詔
漢張蒼爲計相更以列侯主計唐劉晏自度支領
租庸鹽鐵至僕射猶領使如舊理財不宿其官簿
書放紛吏並縁爲姦利雖竭江河之入莫供尾閭
之泄也卿踐更中外之乆財賦脉絡洞燭表裏而
姿禀静固精力彊乂又足以行之左户爲真朕方
委重閱日幾何遽以春衣辨集而求均佚蒼晏職
業僅以是自諉耶維時調度孔殷尚究爾材毋曠
吾事所請冝不允
　　　　朝奉大夫權工部尚書時暫兼權吏部
　　　　尚書兼修玉牒官兼侍讀李鳴復辭免
　　　　除權刑部尚書日下供職兼職並依舊
　　　　恩命不允詔
朕惟舜命九官垂共工臯陶作士皆終其身不易
後世必遞遷熟試以觀通材卿爲棘卿有明清之
風則峻緫一臺爲臺端有直亮之操則超躋八座
爲起部有簡静之譽則併攝天官知卿深故進卿
亟也然經逺猶者貴事功之詳歴圗大任者在望
實之積孚兹繇五雉之華趣典鷞鳩之重擢無虚
月意蓋有在卿以因人序升而辭過矣其思式敬
爾由獄以長我王國所辭冝不允
　　　　中奉大夫寶文閣待制賜紫金魚袋鍾
　　　　震辭免除寳章閣直學士知静江府廣
　　　　西經略安撫恩命不允詔
朕待臣下無中外之間以乆不見卿召自姑孰賜
對于便朝議論平實可見於行良用嘉獎攝長起
曹詔墨猶濕而嘖言已至憮然不得而私也廼睠
桂筦爲廣右都㑹有江山之勝無瘴癘之虐峻直
西清往顓牧御過家上冡行道謂榮豈若季布徒
以一毀譽爲進退哉勉敷徳意使海蜑山獠人人
懷其生則予以懌所辭冝不允
　　　　朝議大夫權尚書兵部侍郎四川安撫
　　　　制置使趙彦呐乞速加汰斥不允詔
西南六十州倚天險以爲固卿老於邊籌控仙原
之險以挫賊鋒功與馬服先據北山等朕旣下詔
奬勞矣而爾子洸夫又能獮潰旅以紓心腹之憂
威名旣立賊雖狼貪無厭羝觸未巳獨不忌吾老
羆之當道耶進卿武部之貳且官厥子於朝其體
有功見知之意益堅授任危難之圗収合散亡謹
固封守使全蜀以寧毋過爲引咎以自餒其氣也
所請冝不允
　　　　朝議大夫試尚書工部侍郎㳂江制置
　　　使兼江南東路安撫使馬歩軍都緫管
　　　　知建康軍府事兼行宫留守陳韡乞亟
　　　　卑祠廪不允詔
天下一身也論病以及國原診以知政漢之􁀰盭
唐之疽根皆識國體者所深憂朕不能逺徳䀌然
念三垂之不静北門管鑰徒得卿重除戎蒐實飬
威制變靡一政之不舉再進文昌用懋乃績俾修
扞我于艱病在膏肓日甚一日忽騰祠請殊駭朕
聞得非切於憂國以身之病諭國之病歟天醫緩
所視固砭劑所不及秦越人浣腸滌胃必有可起
之方蓋國勢之轉移在人未可諉之壞證而不之
治也卿亦勉爲王事親藥餌嗇精神以佩安危之
寄所請冝不允
　　　　魏了翁辭免依舊端明殿學士除簽書
　　　　樞宻院事令疾速赴行在奏事恩命不
　　　　允詔
采薇以遣戍視薇之剛柔爲行役乆近之候而岀
車勞還枤杜勤歸繼之所以閔歴時之勞也間者
歳聿云暮卿憤於封豖長蛇荐食上國烈然以樞
臣視師于江上星言夙駕冒犯霜露曽無幾微見
顔面亦云壯矣呉楚上下數千里臂指運掉氣勢
翕合有岀門同人之應朕寢爲安廼睠莫春閱時
且再勞於王事盍遄其歸在師中吉序進一等特
以示吉甫之燕喜而舎爵䇿勲猶有待也何行而
弭歛戍之後艱何施而杜挻憂之内奰何所處置
而使朝廷尊彊生靈之無失所延英入對其孰數
于前以圗綏靖引疾而辭非朕所望所辭冝不允
　　　　謝奕昌辭免特授保寧軍節度使提舉
　　　　萬壽觀恩命不允詔
我孝宗迪關雎之風重葛覃之本言告師氏閒歸
謁於祖禰之庭詔馭群臣必進褒於伯仲之列著
爲國典用厚人倫卿笙磬和平珩璜縝粹清規雅
度具存江左之風嘉則令儀同禀洽陽之氣聮鴈
行於朱閤肅鷺序於彤墀祗奉宫闈還展寢廟榮
光接子五丗異數萃於一門超陟齋壇緫提真館
蓋率先朝之舊匪繇近戚之私冝益務於好脩毋
過勤於引避所辭冝不允
　　　　謝奕禮辭免特授保康軍節度使提舉
　　　萬壽觀恩命不允詔
朕尊臨函夏夙建長秋化成二南曽無示私外家
之意禮成五廟冝有昭德異姓之恩卿性行淑均
風神秀徹如圭如璧泝慶派於貂蟬吹壎吹篪播
英聲於鵷鷺託在肺附蔚爲羽儀奉翟禕而修寢
廟之恭擁旄節以領祠庭之佚寵超二等榮動一
時以淳熈戚畹之彛章爲慶元相閥之盛事匪徒
馭貴抑以教婣勉循制節之規冝略撝謙之請所
辭冝不允
　　　　魏了翁再辭免依舊端明殿學士除簽
　　　　書樞宻院事令疾速赴行在奏事恩命
　　　　不允詔
兵難隃度則倍道而疾征事有宻奏則乗傳而趣
入王事靡盬所以不皇啓處也　國朝儒而知兵
莫加於范仲淹慶暦中岀經略西事乆之未獲要
領而召爲副樞定廟謨於殿陛之間震天聲於靈
夏之表卒揉服之卿腹有萬甲名齊一韓廼者視
師之行恊比諸閫拊循三軍有關疆事旣得以直
逹朕聽今又以所目擊還歸坐籌折箠笞之好音
懷之吾有以待虜矣恢台之交風日未烈其遄驅
以尉渇佇所辭冝不允不得再有陳請
　　　皇叔祖少傅保寧軍節度使充萬壽觀
　　　　使嗣秀王師彌生日詔(十一月十/七日生)
新陽踰浹恊氣先春生一代之宗英爲兩朝之國
老眷隆列棘恩賁垂蓬備牢餼以陳儀荗燕頥而
介壽
　　　　同知樞宻院事鄭性之生日詔
小寒届節駿嶽儲神應昌運以生賢斡洪樞而賛
治特隆睠遇肇錫餼牽介黄髪之脩齡侈緇衣之
篤好
　　　　永寧郡王楊石生日詔
紀鳯標春將臨銘栢傳龜毓瑞先慶垂蓬豐好賜
於周官洽燕私於漢戚祗予寵渥介爾耆齡
　　　　光禄大夫右丞相兼樞宻使鄭清之再
　　　　辭免授特進左丞相兼樞宻使恩命不
　　　　允批荅
元愷並舉而百揆宅之司空公孤俱立而六典掌
之冡宰大厦必棟梁之任巨川惟舟楫之資允繫
具瞻曽微虚授以卿韞帝師之學抱王佐之材疇
績中台升班首輔蓋欲究致主澤民之業凝調元
賛化之功使國勢重於泰山而人心安於磐石倚
毗良切考謹非輕盍亟爲奠枕之圗猶堅執循墻
之請人不足與適也朕正頼於格心時則勿有間
之卿何疑於立政况此艱難之日豈其閑退之時
所辭冝不允
　　　　宣奉大夫知樞宻院事兼參知政事喬
　　　　行簡再辭免特授金紫光禄大夫右丞
　　　　相兼樞宻使恩命不允批荅
帝賚良弼而輔丕乂天生賢佐而祐中興繄一徳
之交孚實千齡之幸㑹卿三朝夀俊四海逹尊充
於性則碩大而光明備於身則康寧而夀考如圭
如璧之猗重較乆人望之獨隆非龍非彲之遺汝
師新國均之對秉蓋天所相維朕之承中外之壞
證己形上下之憂心如醉趣展濟時之略毋貽避
事之嫌所辭冝不允
　　　　宣奉大夫知樞宻院事兼参知政事喬
　　　　行簡再上表辭免特授金紫光禄大夫
　　　　右丞相兼樞宻使恩命不允仍斷來章
　　　　批荅
朕以治國平天下根本於人主之身深宫暗室左
凖右規曷甞一息懈而世道積壞之餘國勢未振
物情易揺中夜以思懔乎若朽索之馭六馬榆塞
又將秋矣並建輔弼亟圗康濟免櫝洊至得無以
𥙷苴罅漏扶植頽敝之難耶　列聖紀綱法度具
在天下事猶可爲以卿老於謀國勇於致君調元
經武特在機括之一轉趣亮天功用荅人望牢辭
可巳也所辭冝不允仍斷來章
　　　　光禄大夫右丞相兼樞宻使鄭清之再
　　　　上表辭免特授特進左丞相兼樞宻使
　　　　恩命不允仍斷來章批荅
元首明則股肱良股肱喜則元首起相湏甚切相
值甚艱卿學足以承三聖之傳識足以定萬丗之
䇿適更張之有待嗟大壞之難圗救病於已危以
爾爲上醫之盧扁葺廬於旣朽以爾爲巧工之般
輸特隆左揆之登昭示右賢之切交孚靡間頻巽
奚爲瞑眩而厥疾瘳妙試回生之劑綢繆而彼桑
徹熟思禦侮之規毋棄爾成亟祗朕命所辭冝不
允仍斷來章
　　　　金紫光禄大夫參知政事兼同知樞宻
　　　　院事曽從龍上表再辭免除知樞宻院
　　　　事兼參知政事恩命不允仍斷來章批
　　　　荅
國朝之治莫盛於嘉祐時則有大臣考覈兵數地
理使邊防無闕戍奉行典章故事使百官奉法循
理而朝廷尊卿之祖也卿山立川流克丗厥徳兹
以參預進本兵之重且丗厥官運籌幄中制勝堂
上修攘兩盡庶幾海内復還全盛之風詩不云乎
對揚王休作召公考此朕所望於卿者撝辭徒費
所辭冝不允仍斷來章
　　　　端明殿學士太中大夫簽書樞宻院事
　　　　鄭性之上表再辭免除同知樞宻院事
　　　　恩命不允仍斷來章批荅
有國之患莫大於君臣上下以危爲安而不知懼
知懼則可爲矣朕静觀天下之勢惕如渉淵故並
建股肱心膂圗濟于艱二三大臣切於體國莫不
念戒懼之不可已而卿踧然以外憂内患爲己責
天所以訓楚警晉之意其庶矣乎本彊則精神折
衝得道則狙詐作使力賛樞機之運毋徒傴俯之
恭所辭冝不允仍斷來章
　　　　端明殿學士正議大夫同簽書樞宻院
　　　　事陳卓再上表辭免簽書樞宻院事恩
　　　　命不允仍斷來章批荅
蓋聞宣王中興倚重於孝友之張仲有孝友之臣
主於内則戎車四牡始得以成伐功於外卿踐履
全君子之和操守得大臣之正朕之張仲也自登
宥府物望具孚進不躐等厥任増重夫國勢之安
危在所寄邊防䟽闊軍律放紛風寒之慮方深隂
雨之備冝急卿雖位樞庭之末可過謙乎所辭冝
不允仍斷來章
　　　　曽從龍再辭免樞宻使不允批荅
召虎江漢之命姬旦淮夷之征皆爵上公往衛中
國欲威靈之旁暢必名位之加崇卿有武而有文
能定而能應處基命宥宻之寄得受任危難之風
果爲朕行耶趣進臨於都㑹吾無復憂矣知坐折
於遐衝胡尚遜於使端似未孚於予志望之重則
可以盡護諸將權之尊則可以獎率三軍矧視周
家之禮猶輕其在國朝之典未逺匪隆㧾統曷聳
觀瞻抑使表裏聮絡之諸屯皆識上下綱維之深
意玁狁孔熾我是用急姑煩籌筆之勞徐方來庭
王曰還歸佇錫命珪之寵倚毗良切傴俯奚勤所
辭冝不允
　　　　魏了翁再辭免簽樞督視京湖軍馬不
　　　　允斷章批荅
昔在先朝蜀岀名輔張浚精忠之山立允文碩畫
之淵深皆於王事靡盬之秋克奮元戎啓行之略
朕方深於憂顧卿盍展於英猷荐披謙櫝之勤猶
遜師千之重睠禁塗之獻納暨經厦之建明雖所
陳略施未盡如賈誼之志然其䇿常用巳深識子
房之心兹共濟於艱難乃過虞於扜格况上流之
形勢甚重而中朝之體統不殊精神旣孚脉絡自
貫甲寅報可亟冝上方略於金城辛已饗功詎止
訖天誅於洄曲倚湏戒道勿事循墙所辭冝不允
仍斷來章
　　　　曽從龍第二次辭免樞宻使都督江淮
　　　　軍馬不允斷章批荅
易之師正丈人吉非必以素居冨貴稱也才謀德
業衆所尊信畏服則國勢倚之而重卿德業之茂
才謀之偉積孚于衆望出分憂寄盡董師干十乗
啓行有日矣本兵置使特壯前茅豈以冨貴卿哉
矧兩相兼官於中元戎專官於外體貌均壹脉絡
貫通修扞于艱以敉寧武圗功蓋在此行虎拜稽
首對揚王休毋屢勤遜牘爲也所辭冝不允仍斷
來章
　　　　文武百寮宰臣鄭清之等上表奏請
　　　　皇帝正月五日天基聖節御紫宸殿上
　　　壽不允批荅
朕親㩜政枋以來嘉與海内相安於善治而秉德
不康寧無以輯天人之和咎證荐形於象緯妖氛
旁煽於畺垂致使吾民重罹其害夙夜怵厲心焉
如擣其敢晏然盛禮備樂于廷以侈誕彌之慶哉
群公百辟盍圗往求朕攸濟顧援承平舊章以請
君曰卜爾萬壽無疆固天保歸美之至情而嚴恭
寅畏天命自度治民祗懼無逸享國之長在此不
在彼也其思將順用副憂勤所請冝不允
　　　　文武百寮宰臣鄭清之等再上表奏請
　　　皇帝正月五日天基聖節御紫宸殿上
　　　壽不允批荅
誕節之置非古也我朝　列聖觀㑹通以合禮必
随時而酌損之上天示變則寢同天之祲容萬民
失業則蠲天申之縟典蓋以畏天恤民爲心不以
位爲樂也朕獲承至尊休德于今一紀露囊獻賀
毎仰而不進矧今玩洊雷之象恐懼修省莫敢遑
息而可効千秋爲宴樂乎約浮崇簡朕志堅定卿
等勿重請也所請冝不允
　　　　謝奕昌再辤免特授保寜軍節度使提
　　　　舉萬夀觀恩命不允仍断來章批荅
后父據春秋褒紀之義帝舅縁大雅申伯之意而
外戚恩澤寖博其來尚矣卿以相門芝蘭之彦中
闈棠棣之雋蹈履規矩藹有令譽翟車歸謁首建
騂旄雖恩數超出拘攣之表而人不謂過豈特舊
章之可循抑官惟其稱非私昵之及也樊氏丗篤
隂亦戒侈恂恂苗裔傳龜襲紫朕所以期卿者甚
逺毋留成命所辭冝不允仍断來章
　　　謝奕禮再辭免特授保康軍節度使提
　　　舉萬壽觀恩命不允仍断來章批荅
閨門者王道之本后有進賢之志無私謁之心則
公道行而倖門塞紀綱立而名噐重雖同氣何有
乎濫恩卿傃冨貴而退遜服儒雅而謹勑后實嘉
之于邑于謝寢廟旣成禕衣歸省相祀有恪伯仲
一日而授兩節度越常科恩義稱也免櫝來上謂
隆名盛典不容倖得而謙畏有加漢四姓罔克專
美於前矣亟祗若予命所辭冝不允仍断來章
平齋文集卷第十五
平齋文集卷第十六
　内制三
　　　　光禄大夫右丞相兼樞宻使鄭清之可
　　　　特授特進拜左丞相兼樞宻使加食邑
　　　　食實封制
門下伊尹學而後臣商后所以懋格天之業周公
相而爲左成王所以綿卜丗之休朕厲精百度之
新注意一賢之切望旣孚於巖石位冝正於元台
咸輯群工渙揚大號具官某道包乎衆甫氣塞乎
兩間其無我則顔氏克巳之仁其有爲則曽子守
約之勇升晹谷之日而春萬象翊我𥘉潜興太山
之雲而雨八瀛賛予更化即上天下澤以辨分本
内陽外隂而進賢凛諌路之復開紛倖門之自塞
回狂瀾於旣倒坐消貪濁之風泝大川而獨航期
濟艱難之運惟宿弊不容於驟革而駿功有待於
美成修攘之務孔嚴安危之寄逾重匪進乆虚之
次曷旋丕應之機是用稽之端拱趙普之元勲叅
以咸平李沆之舊德序陞左輔光踐前修緫樞機
於本兵超品級於賜位仍陪多邑併衍真畬以尊
天官冡宰之權以應太微上相之象於戯一徳咸
有莫大乎主善之爲師百志惟熈莫先乎任賢之
勿貳予欲天縡之穆汝翼予欲國棟之隆汝爲予
欲職業咸修汝明子欲形聲俱和汝聽仰承尊帝
籲俊之意益究佐王治邦之功一人以寧萬丗永
頼可
　　　宣奉大夫知樞宻院事兼參知政事喬
　　　　行簡特授金紫光禄大夫右丞相兼樞
　　　宻使加食邑食實封制
門下朕玩占㤗象稽若乾文北斗璇璣之斡天樞
旣運平於四序太微端門之列次相爰經緯於三
光肆嘉宥宻之英夙稔弼諧之望誕揚制綍旉告
廷紳具官某秉先覺之姿厲後凋之操學問貫穿
於千古噐能苞括於三才退然不勝衣充以至大
至剛之氣淵乎其似道形爲可觀可度之容徧儀
禁路之華趣踐政塗之峻力扶更化備罄陳謨卷
卷乎任賢而去邪懇懇乎理内而禦外尚猷詢兹
黄髮獨知籌慮之深咨岳有能奮庸咸謂延登之
晚睠予菲質紹我前休宴紫雲之樓念民生之未
𥙿開天章之閣虞國事之多艱楫舟必頼於烝徒
維厦匪資於一木参諸夢卜得爾耆明庸合守文
應變之長共致經體賛元之助仍揔提於樞筦兼
疊進於文階申錫多畬併陪真采於戯仲虺爲左
而伊尹爲右本一體以相湏召奭在後而周公在
前必同心而叶濟惟宻於𥙷衮則無彌縫之迹惟
妙於和羮則有調一之功惟精神強則國勢張惟
紀綱正則人心定俾予以治時乃之休可
　　　　金紫光禄大夫知樞宻院事兼参知政
　　　　事曽從龍可除樞宻使督視江淮軍馬
　　　　加食邑食實封制
門下朕祗承洪業逺慕駿功督江左之軍而國勢
張晉頼謝安之略視淮右之師而皇威暢唐資裴
度之籌顧采薇治外之孔嚴冝烝民任賢之尤急
妙簡元樞之望盡提諸將之權肆諏剛辰式渙孚
號具官某學醇而識邃德厚而噐閎蚤擅兩都之
倫魁蔚爲三代之王佐炳謀國之智先見洞乎蓍
龜勵事君之忠精誠貫乎金石再踐政塗之峻獨
顓宥府之崇一念慮必圗乂於邦家一訏謨必思
安於社稷氣塞乾坤之大志期宇宙之清蠢靺鞨
之黠戎乗女真之末緒并吞諸郡莽萬里之丘墟
蹂􁞻中原慘兆民之塗炭不顧夷夏大分之定不
思帝王正統之尊敢嘯餘兇自干顯討况太一之
神來格乆占福曜之臨而甲子之暦有開適應𥘉
陽之復趣迎善氣特命元戎皇天付予有家莫重
要衝之守寧王遺我大寳適資艱運之扶維文武
之全才藴沉深之大略就陞使領仍衍井畬緫表
撑裏拓而庭規摹合前茅後勁而受節度風生草
木聲震山川聖䇿定則有功可必應兵之勝真儒
用而無敵何難賊虜之平注倚非輕延登有待於
戯義問之拒逆亮収萬全於指顧之間張浚之郤
偽齊奏三捷於談笑之頃朕方恢於祖烈爾冝邁
於前修衆思集則精神彊列戍睦則首尾應亟菑
攘於外侮用勱相於中興可
　　　　左丞相鄭清之口宣
卿德尊朝廷勲在社禝欲重處中之寄冝膺虚左
之求宅揆奮庸揚庭孚號亟祗殊婘力濟丕平
　　　　右丞相喬行簡口宣
卿斯文砥柱有國元龜乆樞紐之宻旋趣鈞衡之
對秉綸言渙發輿望僉諧亟祗予休共圗乃乂
　　　　左丞相鄭清之批荅口宣
延登上宰翊賛中興増九鼎之尊安永三階之澄
穆趣祗成渙毋事勞謙
　　　　右丞相喬行簡批荅口宣
孚號大廷登庸碩輔允頼巨川之濟式隆巖石之
瞻亟効賛襄奚勤遜避
　　　　右丞相喬行簡批荅口宣
朕寤寐治功延登耆德旣協從於龜筮冝交濟於
鹽梅其遏牢辭以圗丕乂
　　　　左丞相鄭清之批荅口宣
天毖成功帝賚良弼首陟泰階之峻亟圗鼎飪之
和勉爲堅留毋煩牢避
　　　　知樞宻院曽從龍同知鄭性之簽書陳
　　　　卓批荅口宣
外治有嚴中樞尤重必進爽邦之彦廼凝基命之
功勉効勝籌毋勤遜櫝
　　　　樞宻使曽從龍批荅口宣
十乗董戎亟冝引道五兵置使奚尚循墙體予憂
顧之深寢爾撝謙之過
　　　　節度使謝奕昌批荅口宣
卿丗業韋平家法隂馬寵陟齋壇之峻榮施先廟
之崇渙綍已孚巽函可遏
　　　　節度使謝奕禮批荅口宣
卿椒掖流暉芝庭峙秀襲冠貂之積慶膺綬鶻之
殊恩朕授非私爾辭毋屢
　　　　賜龍圗閣學士京西湖北路安撫制置
　　　　大使兼知襄陽府趙范兵部侍郎淮東
　　　　安撫制置使兼知楊州趙葵銀合夏藥
　　　　勑書
卿望聳禁塗籌髙邊閫屬履炎蒸之序備殫牧御
之勞冝錫上奩用攽内劑禦兹烈日揚我仁風
　　　　賜工部侍郎㳂江制置使知建康府陳
　　　　韡銀合夏藥勑書
卿法從名流陪京重寄(餘同上)
　　　　賜權兵部侍郎四川安撫制置使趙彦
　　　　呐銀合夏藥勑書
卿天派名流坤維重寄(餘同上)
　　　　賜司農卿知慶元府兼㳂海制置使游
　　　　九功銀合夏藥勑書
炎令司衡赫威鑠石廼睠輔藩之彦具宣制閫之
勞爰錫珍良式資寶衛
　　　　賜右文殿修撰四川安撫制置副使兼
　　　　知成都府丁黼銀合夏藥勑書
廼睠漢廷之彦具宣蜀閫之勞(餘同游/九功詞)
　　　　賜兵部郎官兼淮西安撫制置副使兼
　　　　知黄州楊恢銀合夏藥勑書
廼睠漢廷之彦具宣淮閫之勞(餘同游/九功詞)
　　　　賜直寶章閣權發遣鄂州兼權㳂江制
　　　　置副使張元簡銀合夏藥勑書
炎令司衡赫威鑠石廼睠上流之寄具宣外禦之
勞爰錫珍良式資寶衛
　　　　賜鎮江府都統制王虎池州都統制趙
　　　　邦永鄂州江陵府副都統制樊文彬江
　　　　州左軍統制權管幹光州武定都統制
　　　　司職事王忠銀合夏藥勑書
三庚御序萬甲分屯緫戎律以良勞犯炎威而不
憚冝攽珍劑用示眷懷
　　　賜平江府許浦水軍都統制董琳銀合
　　　　夏藥勑書
三庚御序萬甲分屯護海道以良勞犯暑威而不
憚冝攽珍劑用示眷懷
　　　　賜帶御噐械兼權主管馬軍行司公事
　　　　兼知光州孟珙建康府都統制兼知泗
　　　　州李虎鄂州江陵府都統制兼權發遣
　　　德安府王旻興元府都統制李顯忠鎮
　　　　江府副都統制劉虎襄陽府忠衛軍副
　　　　都統制江海權沔州都統制司職事陳
　　　　昱權利州都統制司職事曹友聞權廬
　　　　州強勇軍都統制司職事王福利州後
　　　　軍統制權行管幹金州都統制司職事
　　　　呉桂銀合夏藥勑書
三庚御序萬甲乗邊㧾戎律以良勞犯炎威而不
憚冝攽珍劑用示眷懷
　　　　賜龍圗閣學士京西湖北路安撫制置
　　　　大使兼知襄陽府趙范銀合臘藥勑書
卿任隆外閫威聳上游犯霜露以靡寧護風寒而
良苦爰錫衛生之寶用旌敵愾之勞壯爾精神寛
予憂顧
　　　　賜權刑部尚書㳂江制置大使兼江東
　　　　安撫使知建康府陳韡銀合臘藥勑書
卿佩囊法禁典鑰陪都凛水澤之中堅嚴風寒之
外護爰錫攝調之劑用昭眷倚之懷壯爾精神寛
予憂顧
　　　　賜寶章閣待制㳂江制置副使兼知鄂
　　　　州黄伯固銀合臘藥勑書
卿承恩中扆建閫上游犯霜露以夙征護風寒而
良苦奚錫衛生之寶用旌敵愾之勞壯爾精神寛
予憂顧
　　　　賜兵部侍郎淮東制置使兼知楊州淮
　　　東安撫使趙葵將作監淮西制置副使
　　　兼如廬州尤焴銀合臘藥勑書
朔雪方霏淮風更凛言念制垣之重備殫王事之
勞爰錫珍良用資葆嗇増壯魚麗之氣茂揚鶴唳
之威
　　　　賜權兵部侍郎四川安撫制置使趙彦
　　　　呐右文殿修撰四川安撫制置副使兼
　　　　知成都府丁黼銀合臘藥勑書
卿分憂北顧制勝西垂犯霜露以靡寧護風寒而
良苦爰錫攝調之劑用昭眷倚之懷大振戎容亟
蘇民瘼
　　　　賜太府卿四川緫領兼撫諭使安癸仲
　　　　銀合臘藥勑書
卿分憂北顧宣指西垂(餘同上)
　　　　賜司農卿知慶元府兼㳂海制置使游
　　　　九功銀合臘藥勑書
卿坐綏海服宻拱京畿凛水澤之中堅嚴風寒之
外護爰錫攝調之劑用昭眷倚之懷民瘼旣蘇戎
容益振
　　　　賜帶御噐械兼權主管侍衛歩軍司公
　　　　事兼建康都統制王鑑帶御噐械兼權
　　　　主管侍衛馬軍行司公事兼知黄州孟
　　　　珙帶御噐械鎮江都統制李虎池州都
　　　　統制趙邦永鄂州江陵都統制兼權發
　　　　遣德安府王旻興元都統制李顯忠平
　　　　江府許浦水軍都統制劉虎權光州武
　　　　定都統制司職事于俊權利州都統制
　　　　司職事曹友聞利州後軍統制權行管
　　　　幹金州都統制司職事呉桂權江州副
　　　　都統制楊福興襄陽府忠衛副都統制
　　　　江海鄂州江陵副都統制兼知棗陽軍
　　　　樊文彬平江府許浦水軍副都統制兼
　　　　知海州趙東淮西路鈐兼權廬州強勇
　　　　諸軍副都統制司職事王福權管沔州
　　　　都統制司職事和彦威銀合臘藥勑書
卿等系岀山西威行塞北慨朔風之未静忘霏雪
之爲勞賚以寶奩實之珍劑用壯前茅之氣進圗
破竹之功
　　　　賜端明殿學士同簽書樞宻院事督視
　　　　江淮京湖軍馬魏了翁銀合臘藥勑書
卿推誠體國决計視師犯霜露以靡寧護風寒而
良苦爰錫上池之劑用紓先乗之勞壯爾精神寛
予憂顧
　　　　賜直徽猷閣㳂海制置副使兼知慶元
　　　　府王定銀合臘藥勑書
卿顯膺閫寄坐鎮瀛壖(餘同游/九功詞)
　　　　文舉殿試䇿
朕猥承至尊休德于今一紀夙寤晨興懼不克負
荷以羞列聖廼者収攬大柄躬親萬務嘉與海内
共濟丕乂拔人材於乆鬰䟽言路於積壅亦旣踰
年而更化善治猶未云獲豈弊端膠轕汙俗沉浸
未昜遽更與抑崇名忘實齊末遺本所更者政而
不及化與何責治愈切而愈邈也黄帝堯舜通其
變使民不倦非聽其窮而莫之反垂衣裳而天下
治必有妙於化裁推行之表者三代忠質文之尚
其敝未始不可救而禮有損益隨時施冝亦非區
區於制度文爲之間也孔子變魯至道孟軻以齊
王猶反手綏來動和過化存神固不容以淺智窺
而四代禮樂經丗之大法三王四事治國之要道
知之者衆而行之者寡何與夫天命不難於迓續
而難於凝人心不難於轉移而難於固朕歴觀治
忽消長之運念此至孰而行有弗逮國體嘗少振
矣而茍且相仍未保其不弛國論嘗少定矣而是
非交至未保其不揺國勢不可不彊而選將厲兵
屯田積榖未能兩全攻守之冝國計不可不𥙿而
約已厚下開源節流未能一岀取予之正伊欲整
紀綱於姑息之餘飭法度於因循之後洒濯衆志
新美大化以凝固天命人心於無窮其要安在子
大夫彊學待問乆矣其据經證古科别以對朕將
親覽焉靡有所隱
　　　　武舉殿試䇿
蓋聞有天下者審其御御有得失則狙詐有作使
作敵之殊自昔英君猶難之朕厲精更始以來無
日不討諸軍國以興起治功而轡䇿一丗銜橜四
夷毎有慕於漢髙祖經營帝業築壇而拜以籠韓
信踞洗而召以挫黥布御將帥之法然也周廬内
衛列屯外戍使功使過俾皆踴躍奔走於作興之
下而無跅弛之累兒戯之習其道何先光武再造
炎圗璽書明見以服竇融幘坐迎笑以折馬援御
豪傑之法然也中原遺材慕義來附效智效勇俾
皆歡呼皷舞於大受之中而無飬鷹之患放虎之
虞其術何要孝宣號稱中興先零負固則留屯浩
亹以平之呼韓稱藩則置酒甘泉以饗之御夷狄
之法然也故讎雖殄新隣方張或和或戰情僞叵
測在我必有以待之進可爲車攻之復古退不失
采薇之守衛其䇿何上夫能御將帥而後能御豪
傑能御豪傑而後能御夷狄審本末之序權緩急
之勢以制動静之機操縱闔闢顧不在我乎至若
軍律之當嚴戎旃之當睦邊民之當䘏新􁐙之當
撫無一不關宵旰之慮子大夫有志事功其悉意
茂明之朕將親覽
　　　　召試館職䇿
天下大勢首蜀尾淮而腰膂荆襄自昔所甚重也
諸葛亮之用蜀祖逖謝元之用淮羊祜陸遜之用
荆襄規摹具在得其人善用之則撫機酬變進退
闔闢豈不在我而猶患備守之匪易蜀方告警襄
又戒嚴且蔓延于淮賊虜爲三師以觀所應故我
之應敵不容岀於一術諸閫交相爲援如常山之
蛇力非不合也或慮趍前不能無後顧畫境人自
爲守可無連雞之患然同舟遇風又慮一處不牢
則俱受其害分建三數大鎮聚甲兵糗糧以重中
權似可熊卧虎視而並塞列城護風寒之地恐難
於歛戍使寸寸而守之則備多力分抑兵家之所
忌挾𥘉郡以爲外扞庶増藩籬之固而鞭長或不
及於馬腹委雞功而棄之又幾前功之俱廢㳂江
諸大屯招兵増戍而練舟師門户之急務也或謂
守淮襄自能蔽江原堡綿亘於鳯沔所以保蜀也
移三關之戍而扼三泉得無已迫乎督府進駐荆
鄂上流壯矣金房聮蜀海道接淮延袤數千里或
虞運掉之難隨地分立莫府則大費又未易支也
以至南北軍何以相制官民兵何以相使屯田於
新疆何以能不資敵調夫於邊郡何以能不重優
子大夫熟於觀時切於憂國其舉三邊備守之要
悉意陳之將復于上
　　　　萬壽觀純福殿開啓甲子本命道埸青
　　　　詞
玉暦紹休猥次周星之歳金行紀閏適臨元命之
辰祗祓瑶壇具宣瓊籙伏願真游潜格景况旁流
九扈有秋陶人心於和樂三邊無警鞏國勢於尊
安
　　　　朱表
孟秋月閏先甲命元肅延真馭之臨仰控忱衷之
禱上銷咎證下鎮危情格丕乂於萬方儲鴻休於
百丗
　　　　太一宫祈晴醮青詞
西成應兊南畒占豐熏心淫雨之憂拜手叢霄之
禱伏願飈斿潜格曦馭昭升凢陶玉燭之和均燕
金穰之慶
　　　　永祐陵下宫　顯恭皇后殿神帳後壁
　　　　山墙坍損修整畢告遷神御還殿表文
奠幄栢宫靈斿夙御繕垣椒寢僊仗嘗移屹鳩僝
之告功儼燕寧之復次
　　　　孟冬朝獻祝香文
伏願乾文循軌㤗道迓衡愛日薫和民遂恬熈之
樂朔風絶警軍無暴露之憂
　　　　昭德崇勲閣安奉太師趙汝愚貌像祝
　　　　文
維姬有旦維宋有公斷鰲奠極賔日升穹歳閱周
星祀登功宗諏禮曲臺妥靈肖容肩摩前喆凌煙
嫓隆
　　　　祭告功臣二十三人祝文
容臺丹青森拱星弁有虚其席惟人是踐相我前
寜盤宗碩彦訊良告䖍爼豆群獻
　　　　甲子本命青詞
氣轉一陽甫應𥘉躔之紀辰開六甲首逢端命之
元祗演雲籖仰延飈駕伏願天光下濟帝况博臨
壽域四方永底凝民之治金城萬里亟収郤敵之
功
　　　　滿散朱表
序届𥘉陽辰臨元命宣演冲科之祕導迎善氣之
新鶴唳風聲奉天威而制勝星暉日暈受帝祉以
緜休
　　　　立春祭太一祝文
天尊神兮挾東皇龍駕翶兮周八荒五福舎兮迪
時康祠壇紫兮歌青陽神宴娭兮夜未央星留俞
兮集祥光四氣和兮萬有昌三垂晏兮九農穰多
受祉兮命溥將
　　　太一宫交年醮青詞
化功宻轉序首正於孟陬歳事更新灋肇頒於象
魏輙輸悃素仰扣旻蒼靖念眇躬適逢多故狂胡
反道方孔熾以逞兇降虜背恩又相挻而濟惡狼
烽交於梁沔騎壒徧於荆襄由秉德之不康寜致
御事之曰艱大跋叢霄而引咎迎端朔以祈休伏
願上帝卑矜尊神篤右以全取勝亟清玉塞之塵
轉危爲安増壯金城之勢凢遂耕桑之樂悉歸覆
育之仁
　　　　天基聖節青詞
保右自天運應一元之㤗誕彌厥月氣陶萬彚之
春展宷瑶壇投忱璇極伏願兩儀申祐列曜延光
時和歳豐妙協玉衡之正兵寢刑措屹隆磐石之
安
　　　　朱表
星回蓂歴茂迎震夙之期雲護芝函備展泰元之
薦仰祈昭鑒申錫鴻釐東作西成躋民生於仁夀
南暢北洽措國勢於安彊
　　　　孟春朝獻祝香文
伏願緝熈純嘏保合大和雨霽秧疇咸樂東郊之
業風恬柳塞盡清南牧之塵
　　　　攅宫𥙷種祝文
路寢孔碩毎切慕思春露旣濡冝加繕植先事以
告維靈之安
　　　　孟夏朝獻祝香文
伏願本支蕃衍畺埸敉寜物𬒳生成穆若薫風之
阜民陶耕鑿熈然化日之舒
　　　　雨師雷師風師祝文
天歩方艱以稔爲命龍見而雩雨不時若髙原下
隰熯其乾矣熬熬然卷簔笠倚耒臿以告瘉神所
閔也雷霆以皷之風雨以潤之坎震巽三者之氣
合而隂陽和甘沛應旣霑旣足迄用康年維爾神
之功
　　　　昭慈聖憲皇后永思陵憲節皇后憲聖
　　　　慈烈皇后下宫修葺奏遷神御表文
葱葱鬰鬰蟠佳氣於兩儀實實枚枚鞏閟宫於千
古飭御史以省視戒工師而繕修遷御有嚴前期
敢告
　　　　孟秋朝獻祝香文
伏願氣調玉燭序秩金行雨足周原年屢登於大
有風清漢塞運丕濟於中興
　　　　天基聖節錫宴致語
帝岀乎震祥開華渚之光雲上於天恩錫鎬京之
燕恭惟　皇帝陛下聦明時乂剛健日新與物爲
春播大和於有截自天申命綿景祚於無疆臣等
幸備伶官願陳口號
寶鳯㘅春度玉墀開基節後即天基日行黄道三
辰秩斗轉蒼龍萬象熈扶起車攻常武運做成旣
醉太平時千官拜舞東風裏歡上延英萬歳巵
　　　　勾合曲
嵩岳三呼山鞏聖人之壽鈞天九奏春融治丗之
音上奉天顔教坊合曲
　　　端平二年端午貼予詞
　　　　皇帝閤五言三首
更化開皇極中興兆赤符節摽千歳暦氣協五時
圗
　　　　又
雨足秧分甽風清麥弄𡵨聖心涵水鏡即是太平
基
　　　　又
明進離方午柔生遇巳隂妙参三聖易細測兩儀
心
　　　　七言三首
緝熈虚敞薫颸細清燕深明晝晷長大學中庸繙
詠乆金猊幾度手添香
　　　　又
登進英才追慶暦開延正論踵咸平朝廷有道長
如此拜賜宫衣信是榮
　　　　又
王師一舉下河東好定規摹繼伐功入眼宫槐冝
夏日轉頭關柳易秋風
　　　　貴妃閤五言二首
珮襲芳蘭碧釵明寶篆紅深宫三十六同𬒳二南
風
　　　　又
萱長冝男草榴開結子花歡聲喧令節慶事屬天
家
　　　　七言三首
綺䟽浸影槐龍轉繡户浮香艾虎垂硯冷玉蜍金
井水手抄警戒愛君詩
　　　　又
裁成寶月翻宫扇織就祥雲製御衣朝賀歸來無
點暑坐看燕子引雛飛
　　　　又
穿蓮漏永金鋪邃雪藕衣輕玉殿凉好把無邪毋
不敬細挑綵字夀君王
　　　端平三年春帖子詞
　　　　皇帝閤五言三首
龡鳯東風轉擕龍北斗回人間遒鐸振天上獸樽
開
　　　　又
冰天寒色餞暘谷霽華賔生意乾坤滿宸襟一點
春
　　　　又
寛大朝廷詔中和郡國詩欲求躋慶暦先使見淳
熈
　　　　七言三首
喚仗紫宸披暁靄退朝清燕坐晴霏簡編有味爐
熏永鈴索無聲漏箭稀
　　　　又
東風送喜上天顔吉語飛來井軫間榆塞雪消鳴
鏑静柳營月暖擊刁閑
　　　　又
麥苗培秀臘前雪稻種浸芽春後晴野老田夫觀
治象便從新歳賀升平
　　　　皇后閤五言二首
太液輕澌泮温明霽日融菜流芳荇碧花頌瑞椒
紅
　　　　又
甲觀韶光集禖壇好語傳思齊男慶百假樂子冝
千
　　　　七言三首
塗山隂賛夏王化嬀汭宻禆虞帝仁保合大和無
間斷際天蟠地一般春
　　　　又
關雎風化冠周南次第桃夭及葛覃農事未興先
獻種女紅方起又親𧖟
　　　　又
殷雷金鑰千門邃斜月璇題六寢深禁柳護寒鴉
未起求衣巳獻晩朝箴
　　　　貴妃閤五言二首
梅試催粧粉蘭披入夢香迎春占北斗受福拜東
皇
　　　　又
象應軒龍次恩承帝座光燕壇風澹蕩𧖟館日舒
長
　　　　七言三首
春透蓬萊碧玉壷晴䆫恭侍寶奎敷從容玩畫家
人卦取次題箴列女圗
　　　　又
鳷鵲雪殘籠霽景鵁鶄波暖颺紋漪宫中不用催
行樂草木群生各自熈
　　　　又
萬年枝上綵裁緑千葉花頭酥點紅鏡綬囊絲相
映燭探先半月慶流虹
平齋文集卷第十六
平齋文集卷第十七
　外制一
　　　　國子司業張虙除祭酒仍兼侍講制
勑具官某賢必希乎聖士必希乎賢朕欲新美天
下之士親擇老成有賢望者爲國子師士非幸歟
爾淵乎海濵之老也見幾而蚤遯覽德而肯來俾
参師氏詔媺于虎門望其容則易直子諒之心生
聽其辭則淵泉溥博之義見而况摳衣問業於函
丈之間者兹用進之大司成以專六德之教師道
立而善人多豐芭所以爲數丗之仁朕其庶幾乎
可
　　　　樞宻檢詳袁肅除右司郎中兼權樞宻
　　　　副都承旨制
勑具官某朕更張萬化首命一相筦文武之柄宰
掾以賛政理樞掾以参訏謨非深識厲精求治之
意不在此選爾學得其傳而邃於知氣集以義而
勇於行端笏立朝論議閎偉朕知其可大受也挈
宏綱於省闥導宻旨於殿陛肆兼命爾維時股肱
大臣内欲爲朕修天保以上之治爾彌縫之外欲
爲朕舉采薇以下之治爾佐佑之往欽哉可
　　　　右司郎中袁肅除太府少卿兼知臨安
　　　　府制
勑具官某維前寧人得名法從濬正大之源以養
君德折姦邪之氣以興人心學無不該用有未盡
求諸一庭詩禮之彦爲我四方岳牧之師爾講貫
有源業履甚度盤根利噐奏民庸而獨髙熟路輕
車聳朝望以更偉肆簡都曹之最進参列寺之華
典吾神臯資乃儒術俗乆壤而周南之化未浹政
積弛而商邑之治未張澄精神於百爲妙機括於
一轉迪若考詩書之訓宣朕躬道德之行民情咸
熈國勢自重此非趙張三王所能知也往逺乃猷
用對予渥可
　　　　大理少卿李鳴復除大理卿制
勑具官某朕近觀勑令所編類舊典我　孝祖宸
筆逐事點勘増修刪改曲當情法於恤刑之條尤
加詳焉企慕不已因親扎以示輕用徒刑之戒廷
尉天下平可不遴擇爾表于西州儀于王朝心夷
氣龢藹然君子長者之風廼者俘纍之獄咨爾聽
之簡稽得情弊成以宥而朕好生之德𬒳于貉隷
逹于窮髮之北良用嘉歎晉躋九列帥屬棘廷使
四方司政典獄咸知朕欽恤之意念之哉刑期無
刑以長我王國可
　　　　吏部郎中趙彦悈除大理少卿制
敕具官某朕近觀勑令所編類舊典我　孝祖宸
筆逐事點勘増修刪改曲當情法於恤刑之條尤
加詳焉孰復企慕因親扎以示輕用徒刑之戒廷
尉天下平可不遴擇爾講學之粹操履之茂摽的
于公族而吏治更髙司臬江左讞奏平允一道無
冤民入爲望郎進參列棘四方司政典獄於爾乎
則焉欽哉刑期無刑以長我王國可
　　　　國子博士李大同除祕書丞仍兼崇政
　　　　殿說書制
勑具官某斯文在天地間前乎管百丗之旣往後
乎鑰百丗之方來非諸儒誰屬爾以經明行修都
倫魁之望詩所謂如金如錫如圭如璧者也列在
書帷据經訂古以沃朕心具有師法朕甚嘉之繇
博士進丞中祕仍懋金華之業蓋將閎其中而肆
其外用昌斯文豈特以鎮吾群玉之府可
　　　　著作佐郎蔣重珍除著作郎仍兼崇政
　　　　殿說書制
朕甚嘉之繇佐譔進領著廷(餘同前)
　　　　校書郎黄朴除著作佐郎仍兼崇政殿
　　　　說書制
朕甚嘉之進繇典校佐譔祕廷(餘同前)
　　　　太常博士徐清叟太學博士葉味道並
　　　　除祕書郎仍兼崇政殿說書制
爾以經明行修茂名家之傳(徐)
爾以經明行修都儒林之望(葉)
朕甚嘉之繇博士進典中祕(餘並同前)
　　　　祕書丞彭方除著作佐郎兼權侍左郎
　　　　官制
勑具官某斯文在天地間前乎管百丗之旣往後
乎鑰百丗之方來非諸儒誰屬爾以經明行修都
儒林之望詩所謂如金如錫如圭如璧者也丞于
祕丘攝組畫省銓綜餘隟盡讀禾見之書韜涵日
冨進之佐著蓋將閎其中而肆其外用昌斯文豈
特爲時佳吏部哉可
　　　　祕書郎張洽除著作佐郎制
入典中祕盡讀未見之書(餘同彭/方制)
　　　敷文閣學士通奉大夫程珌該　慶典
　　　轉正議大夫制
勑奉壽巵於長樂方深追慕之悲通禁籍於甘泉
尚共榮懷之慶有嘉宿德何愛崇階具官某學邃
而識融履純而飬厚濟時谹議五英六莖之龢華
國髙文四璉八簋之古自玉堂之引去毎宣室之
興思胡扼虎關尚閑駒谷復非遽復已萌於碩果
之餘睽不終睽必合於遇雨之後首進班於穹閣
仍賦廪於珍臺在爾初無慕爵之心惟朕蓋有懋
官之典肆加蕃錫庸侈殊私施㦸方新寧鬰起家
之望佩囊惟舊毋忘存闕之忠可
　　　　著作郎權司封郎官呉泳除軍噐少監
　　　　兼直舎人院制
勑具官某朕親攬萬機緫飭百度與士大夫洒濯
激昻以追元祐思得軾轍掌我書命興起人心於
播告之下爾操行純茂文思汗瀾本之詩書暢之
莊騷太史體冝演誥朕有戎監職優務省往服少
事雍容討論推厲精更始之意著之訓辭渾厚森
嚴與越棘大弓同其古斯無媿江漢之靈矣論駮
以扶國是朕又於此觀爾之風力可
　　　　禮部郎官兼學士院權直趙汝談除祕
　　　　書少監兼權直學士院制
勑具官某中興百餘年公族之直禁林惟淳熈間
彦中一人爾識度純明風槩凝逺杜門著書尚友
千古皎皎白駒之在空谷也㤗道宏開勉爲朕起
南宫北扉文簡而有法進參木天之峻仍直丹地
之嚴選妙擢殊前後間見爾其推朕厲精更始之
意著之訓辭使四方萬里咸曰大哉王言一哉王
心是爲稱職可
　　　　太府少卿何炳除司農卿制
勑具官某文帝一形錢榖岀入之問貫朽粟腐其
効立見朕於國計登耗念之孰矣而大農經費常
患於不澹何耶爾性行純固材諝通明蚤游刃而
有餘晚韜光而更宻入參治藏之府曽幾何日能
聲著聞進長九扈將以𥙿吾國也孰漏當窒孰蠧
當除孰冗當節公爾忘私毋憚叢劇庸稱予厲精
政事之意可
　　　　金淵李榘並除太學博士制
勑具官某等科舉之學非所以淑士心也必義理
性命之學明則多善士化更而新師選可不重乎
爾抱負閎講貫熟製錦劇邑弦歌藹聞可以爲成
均師矣敷暢奥義薫陶善性使諸生人人有舞雩
詠歸之樂則吾與點可
　　　　太學博士葉應輔除國子博士仍兼景
　　　　獻太子府教授制
勑具官某科舉之學非所以淑士心也必義理性
命之學明則多善士化更而新師選可不重乎爾
抱負閎講貫熟模範賢關惠訓宗邸能茂明所學
可以爲胄子師矣敷暢奥義薫陶善性使人人有
舞雩詠歸之樂則吾與點可
　　　　奉議郎袁立儒餫賞轉一官制
勑具官某間者均光襄房之役靡勞不酬爾材良
氣雋優於邊畫督餫以濟軍事不憚鞅掌禦侮制
勝與有勞焉朕方信賞以勸事功進官一列其懋
承之保障最聞嗣有褒擢可
　　　　全子材除淮西安撫副使兼知廬州兼
　　　　計度轉運副使制
勑具官某朕夢想東都廼睠西顧若昔濡頃之築
芍陂之屯郾城之士飽馬騰淝水之風聲鶴唳欲
追往躅宅牧良難爾彊乂而忠果逹且武荆襄淮
海備著賢勞入搴朝列之華岀鎮邊維之重四履
綏静三軍激昻令行陳潁之間氣薄潼藍之表朕
嘉爾勇於徇國就卑帥旄仍揔飛輓用究多多益
辦之韞惟和戰之議論不齊守禦之規模一定必
量敵而進慮勝而㑹必臨事而懼好謀而成能圗
萬全何往不濟爾尚勉之哉可
　　　贈寶文閣直學士楊邁特贈龍圗閣學
　　　　士制
勑朕慨念漢宣入承天統博陽侯之定䇿方共致
於中興澓中翁之受詩胡獨成於長往宻勿麟儀
之舊淒凉馬鬛之新睠懷若存襃贈冝厚具官某
抱古粹學事予𥘉潜反覆發明盡詩書禮樂之奥
從容規切必仁義道德之言毎尊所聞務藏諸用
旣授五龍而夾日忽比列星而騎箕雜佩贈之莫
䆒仔肩之益一鑑亡矣可勝殄瘁之悲雖䘏典之
有加尚徽章之未稱峻陟淵圗之序丕増泉壤之
光易文子之名死冝不朽録叔敖之後生與俱榮
尚其營魂服我休寵可
　　　　黄壯猷何處信課最各轉一官制
勑具官某緫核名實而信必其賞罰親政之急務
也爾守(何處/信貳)輔藩有美政且能濬導利源坏窒蠧
穴版部課賦入以最聞増秩賞能庸示予信其益
厲精白以承可
　　　　右正言王遂除殿中侍御史制
勑具官某朕始親萬幾首得一士置在明目張膽
之地蔚有正色敢言之風神鼎鑄而魑魅莫逢干
將淬而犀兕亦斷善類吐氣貪夫革心察之旣稔
所安用之不厭其速甫躋諌列亟副臺端純仁之
内岀姓名蓋非輕授趙抃之不避權倖抑所優爲
朕方虚已以受人爾亦得時而行道難逢者風雲
之胥㑹易失者日月之如流萬古在前億丗在後
母替精白承休之節用爲汗青傳逺之圗可
　　　　吏部郎中兼右司李宗勉除監察御史
　　　　制
勑具官某蓋聞淫朋去然後可以榖正人側媚屏
然後可以用吉士天運之往來消長此其機歟爾
和而趨於中大而進於正日用力於明善之學如
恐不及洊奉郡最入儀郎省素絲一節未嘗以爵
禄入於心諸大夫國人皆信其爲賢也朕方謹憸
人充耳目之戒儀圗可御史者莫如汝冝在易一
隂不能勝五陽則决之於夬五陽不可忽一隂則
柅之於遇潜觀機括而制其微天下可常㤗也爾
亦有辭于永丗可
　　　　大理卿李鳴復除侍御史制
勑具官某朕稽家法之相傳睠臺綱之特重　仁
廟思得忠厚淳直之士　𥙿陵務革澆浮薄惡之
風蓋心術正則無詭隨議論平則不沽激欲維吾
國冝表若人爾秉心澹夷藴識精粹良吏之譽溢
於外服吉士之稱著於中朝甫陞卿月之華趣應
法星之象維昔田錫曁于何郯莫非西土之英列
在南床之選幾年無此一旦得之春秋之盡而不
汙大關榮辱洪範之㑹其有極一洗黨偏百辟咸
慕乎君子之中四方聳聞乎仁者之勇繄予所屬
惟爾其承可
　　　　祕書丞兼崇政殿說書李大同除右正
　　　　言兼侍講制
勑具官某師氏詔媺保氏諌惡皆有道之士爲之
朕厲精求治之𥘉増置經筵官相與講明五三六
經之道以養其源諸儒序進䄡如翼如爾於其間
湏眉皓白氣肅而辭莊淵乎其似道也朕退而自
喜曰得一佳諌官矣擢寘騎省仍侍氊厦逆耳沃
心朕於爾乎嘉頼官守一時之臧否言責萬丗之
榮辱毋憚嬰鱗有懷不盡然軔輪折檻特救過於
巳著望儀刑而意消不聞亦式不諌亦入庶其置
朕於無過之地乎可
　　　　吕殊除太學録制
勑具官某科舉之學非所以淑士心也必義理性
命之學明則多善士化更而新師選可不重乎爾
抱負閎講貫熟金玉其度而不茍售可以爲成均
師矣規矩脩明之餘敷暢奥旨薫陶善性使人人
有舞雩詠歸之樂則吾與點可
　　　　大宗正丞蔡範除戸部郎中淮西緫領
　　　　制
勑具官某三表五餌不如晁錯實塞之䇿破羗強
弩不如充國留田之奏綏御皆不可廢夫守也爾
名儒之胄良吏之表廉静有立不爲茍同冝岀入
省闥以緝庶務中原事機方集必事力之𥙿乃克
濟庸輟爾以尚書郎給餉道往哉守淮所以蔽江
而控河士飽而歌馬騰于槽淮西之成雋功以此
出納有經而無壅利取予有權而無近名足食足
兵爾蓋優爲之寓攻於守而不株其守盍以方略
上可
　　　　歸順人李義承節郎張瑀李德魏珏保
　　　　義郎制
勑具官某討叛以誼懷服以仁殱渠貸脅歸斯受
之爾能革心奚愛勇爵祗戴寛恩勉圗報効可
　　　　歸順人同鼎武翼郎王聞顯武翼大夫
　　　　呼延實來伯友修武郎制
勑具官某國家推天覆之仁舎逆取順豈以南北
爲間爾等執羈絏以從亡虜途窮力屈束身歸命
朕不汝棄也昜卑武級之勞毋忘忠力之報可
　　　　廣州觀察推官魏國梁殁于王事贈通
　　　　直郎制
勑具官某嶺甿不靖爾挺身往諭恩信亦旣勤止
得疾于行齎志以没録勞進秩尚慰九泉可
　　　　淮西路鈐范用吉授髙州刺史節制京
　　　　西比路軍馬制
勑具官某殘虜就燼中原爲墟關河方徯於來蘇
陳潁首歸於疆理上功莫府謂爾有勞亟陞遥刺
之華仍揔進屯之重祗承休渥益勵忠勤可
　　　　江陵府副都統孟珙特轉武經郎制
勑具官某方城爲城漢水爲池天險也制閫設險
加嚴峙芻榦具畚臿濬深培髙屹然金湯之固第
勞來上爾實程督進秩二等用勸事功可
　　　　西和州守陳寅妻安人杜氏男基墍墾
　　　　死節贈官制
勑具官某妻某氏(男某/人等)西和嬰孤城抗賊力窮援
絶臣爲國死忠子爲父死孝妻爲夫死義三綱立
焉捐身犯難人所甚難闔門徇節古亦罕見朕悲
歎不忘優贈以賁營魂往從爾夫于廟食可(三子/改夫)
(爲/父)
　　　　西和州守陳寅族人立照璽館客李良
　　　　臣死節贈官制
勑具官某族人某人等(館客/某人)西和嬰孤城抗賊力
窮援絶臣爲國死忠子爲父死孝妻爲夫死義三
綱立焉爾以族黨(良臣爾/館于守)義不茍免亦相從于死
良用嘉歎贈秩以賁營魂往從寅于廟食可
　　　　權兵部侍郎陳公益磨勘轉中大夫制
勑朕一日萬幾厲精方切三歳群吏考績尤嚴肆
疇法從之勞庸渙明緍之寵具官某操修無玷問
學有源簮筆雍容毎罄論思之益敷經宻勿屢殫
啓沃之忠繇積日以效功爰歴年而㑹課睠賢雖
舊詔爵惟新漢中大夫之貟寖髙秩序周小司馬
之職勿替謀猷可
　　　　祕書少監徐僑除太常少卿制
勑具官某禮者天地之序樂者天地之和夷䕫不
兼命也而簞瓢陋巷之士夫子遽以四代禮樂付
之何哉爾好古學行古道瞻彼淇奥其容比於禮
考槃在澗其節比於樂朕方網羅衆俊聚之本朝
老成典刑思見如渇擢貳蓬省翔而未集又舉奉
常亞卿以進之時行則行幡然一來講明王道於
玉帛鍾皷之外以善人心視獨善有間矣毋使朕
有齊魯二生之歎可
　　　　楊一䕫父秉遷　明堂恩封承務郎制
勑具官某父某人宗祀慶成均福寰宇髙年尤吾
所尊禮爾禀厚養深年過九袠有子登名于奉常
義方立矣錫慶増封用勸好德可
　　　韓昱特轉武功郎制
勑具官某廼者兇渠就殱于揚逆儔猶負固于楚
元戎進討諸將争奮薄城一鼓而空之東垂以寧
第多來上爾戰尤力用命必賞朕不食言進秩四
等緫徒騎以護周廬勸功之典渥矣益懋衛上之
忠増壯居重之勢可
　　　　門下省檢正諸房公事辛克承除太府
　　　　卿制
勑具官某朕閱班簿輙興才難之嘆得非比年以
來抱有用之才而鬰於頓挫老於閑退者多乎爾
純實無華廉靖不競越在外服治譽夙著顧善刀
而藏之若將終身焉朕方収召四方俊乂以重周
行起爾宰士又進爾治藏之長豈以貨賄出納爲
足以煩吾老成哉百辟卿士媚于天子不解于位
民之攸墍尚求無媿於古可
　　　　資政殿大學士曽從龍　明堂加恩制
勑朕紹　祖宗之休蒙天地之况十年飬晦垂衣
裳於巖廊三歳蕆祠奉珪幣於重屋肹蠁髙靈之
墮嘉虞熈事之成廼睠時髦嘗参政枋有赫慶條
之布於昭命綍之敷具官某肅括而端方沉深而
凝重涵今茹古學術兩都之宗尊主庛民噐業三
代之佐孰復於安危之勢雍容乎進退之機始終
幾年夷險一節東山之卧安石常存憂丗之心江
左之見夷吾盍究濟時之略登崇有侍注想惟深
頃展采於合宫躬受釐於宣室肆朌祭澤増錫圭
畬以昭體貌之隆以侈榮懷之盛噫靖四方於我
將之頌朕正切於儀刑卜萬夀於天保之詩爾毋
忘於歸美趣承丕渥入告嘉謀可
　　　　資政殿學士葛洪　明堂加恩制
勑朕稽周典九筵之規酌羲經二簋之義禮從簡
約誠罄精純王瓉黄流裒時之對泰元神筴何天
之休屬祲容之熈成冝惠術之具舉疇咨舊德誕
播顯綸具官某簡栗而廉剛大以直博學明辨非
一日用力於仁特立獨行雖三公不易其介甫罄
弼諧之益遽興恬養之思心廣而體自胖年髙而
德彌邵方詳延於俊乂毎渴想於老成翊翊而神
嘉虞雖阻受釐之問皇皇而帝宴饗盍均賜胙之
恩申衍租畬光昭簡注噫列文辟公之錫祉福聿
圗繼序之功黄耉台背之介壽祺尚篤乞言之意
體予寅畏告爾辰猶可
　　　左諌議大夫鄭性之　明堂加恩制
勑朕蒐儀先甲展采上辛賦思齊之詩制雖嚴於
孝慕稽我將之頌禮不廢於宗祈恍三靈之宴娭
遒百禄之來下有嘉首諌冝錫閎休具官某抱陸
贄之忠勵汲黯之直深見逺識平國論於玉衡忠
言嘉謨開君心於金鑑其博大則廊廟之噐其浚
明則邦家之光啓沃方深郷用良切授䇿而拜泰
一莫侍奉髙之祠受釐而問鬼神尚前宣室之席
肆増華於騎省庸申衍於爰田雖舉邦彛實均帝
祉春秋承祀欲大　祖功　宗德之傳夙夜畏威
勿替天命人心之戒可
　　　　吏部尚書崔與之　明堂進封南海郡
　　　　開國公加恩制
勑朕蒐儀先甲展采上辛賦思齊之詩制雖嚴於
孝慕稽我將之頌禮不廢於宗祈恍三靈之宴娭
遒百禄之來下聿懷耆俊冝錫閎休具官某行峻
而約之中氣剛而飬以直風曁髙古秋霜烈日之
嚴典刑鎮浮泰山喬嶽之重洊十行之趣召儼三
命之滋恭展也逹尊爛然全節延英論事莫遑汗
盛夏之衣宣室受釐猶思前半夜之席肆肇開於
公社仍申衍於爰田繄舉邦彛實均帝祉積德而
後興禮安得魯生之來爲治不至多言勿替申公
之告可
　　　　敷文閣直學士知潭州余嶸除華文閣
　　　　學士㳂海制置使知慶元府制
勑朕緫治中朝分任外閫或統江淮表裏之勢或
當襄蜀風寒之衝廼睠鄞江近扼海道欲壯股肱
之郡必求方面之材具官某學明而履方氣充而
用博操縱闔闢莫窮應變之長卷舒屈伸不改有
常之度擁甘泉之宿望鎮長沙之价藩謂弄兵多
岀於無聊而患盗毎生於有欲風采一振號令具
孚驩緑林之革心渺青草之息警轉聞良偉簡在
逾深㓂恂之定頴川乆徇借留之請蕭生之守馮
翊更圗詳試之功陟奎閣之穹班緫制垣之重寄
宏開四履逺控三韓惟威望聳則風颿浪舶之無
虞惟恩信著則椎髻卉衣之來慕以至業相安於
田里福併及於京師繄我譽髦奚煩多訓可
　　　　直祕閣新成都府路提刑趙彦覃除都
　　　　大坑冶制
勑具官某國計莫重乎銅楮之相權朕出寶帑之
儲歛宿楮而易之物價寖平又必鐘官能振厥職
爾天支之秀周行之雋甫起家于蜀部舉圜府之
權盡卑之進用亟矣唐諸道置爐九十有九在東
南爲多地産今猶昔也爾能公以程浮冗明以剔
姦蠹敏以幹壅滯少府水衡之積何患不承平若
哉可
　　　　太后山陵復土錢忠表趙若浚轉一官
　　　　制
勑具官某等六騩復土五使置官凢備驅馳悉霑
賞賚爾祗吏役例進一階茂對恩榮勉思䇿厲可
　　　　李安國特轉武節郎制
勑具官某比歳蜀閫失馭潰旅迸逸爲民害甚於
㓂爾薫染忠義奮揚驍雄扼險要待其來民恃以
無恐果山至今德之増秩旌勞嗣有褒擢可
　　　　直祕閣知温州游九功除司農少卿制
勑具官某良二千石入爲九卿漢法也北海朱邑
以治行第一掌周稷之業蓋此其選爾膚敏而静
平易而立京蜀荆閩屢更名郡剛不至甈柔不至
坯民安其政而有去思可謂良矣朕懲吏道放紛
之弊循名責實思用其良不俟東嘉上計以漢法
選貳司均夫長於治民者必優於𥙿國信能爲朕
養其和節其流而時斟酌焉錢榖之問其紓乎可
　　　　林禧子封父承務郎制
勑具官某父某宗祀慶成均福寰宇髙年尤吾所
尊禮爾禀厚養深年過九袠有子登名于奉常義
方立矣錫慶䟽封用勸好德可
　　　　林禧子封母孺人制
勑具官某母某氏宗祀慶成均福寰宇髙年尤吾
所尊禮爾禀厚養深年過九袠有子登名于奉常
母訓昭矣錫慶䟽封用勸好德可
　　　　歸順人孫政鮑義邊寶張仲于德楊翼
　　　　張彪張實髙三受張旺汲漢臣邢海蔡
　　　　青魏成方元郭通綦仝張時並𥙷承信
　　　　郎制
勑具官某人等討叛以義懷服以仁殱渠貸脅歸
斯受之爾能革心奚愛勇爵祗服寛恩勉圗報效
可
　　　　歸順人王元純𥙷迪功郎制
勑具某人討叛以義懷服以仁殱渠貸脅歸斯受
之爾嘗爲士奚愛文秩祗服異恩勉圗報效可
　　　　史復祖除刑部郎中制
勑具官某朕間者閔雨念中外獄吏奉吾法不䖍
逮繫多淹上干和氣亟下宥减之令而雨憲部列
屬必求知朕意者爾静而不浮謹而不迫明習于
律令而不苛累駕緹屏具有善譽輟郡而郎参聽
四方之讞奏其選甚髙公則強禦不能欺恕則文
致不能入勤則冗釀不能因欽哉監于兹祥刑以
逹朕好生之德可
　　　　軍噐監兼刑部郎官李直柄除大理少
　　　　卿制
勑具官某我　坤宗定官制李寺卿一少卿二分
左右聽刑獄今圜土空虚治獄雖非宿其業可也
四方奏讞萃於斷刑業可不宿乎爾悃愊近厚容
氣儼肅習于舜士師周司㓂之典而以惻怚行之
五爲理官三爲憲曹其業宿矣爰命爾以亞卿斷
天下之刑宥過無大刑故無小能知此意則可以
明于刑之中率乂于民棐彛念之哉可
　　　　權工部尚書㳂江制置副使知黄州兼
　　　　淮西制置使趙范除兩淮制置大使節
　　　　制廵邊軍馬兼㳂江制置副使制
勑江爲國之門户淮爲國之藩籬門户嚴則謝元
無後顧之憂藩籬固則祖逖有前進之勢蓋岀入
運掉之如意在表裏撑拓之得冝分外閫以相維
緫中權而尤重具官某兼資文武丗篤忠勞賛籌
江漢之衝隱若敵國制勝淮海之表賢於長城功
雖著而有謙抑之風氣雖銳而有沉深之度知可
屬於大事期共成於逺圗殘虜宿讎歘一朝之就
燼中原故壤莽萬里之爲墟欲乗車攻復古之機
無岀天保治内之略孰強吾意爾壯其猶㧞諸八
座之聮付以元戎之寄淮東西之星壘盡受指麾
江上下之雲屯參聽號令本之老成謹重之識行
之平定安集之心以守爲攻以全取勝乃若秦人
之鹿掎角相資常山之蛇首尾俱應必能通脉絡
於諸道斯可㑹精神於一家迄濟中興用光前烈
可
　　　　趙薿除大理寺丞陶木司農寺丞趙崇
　　　　嵒太府寺丞姚珤國子監丞賈似道軍
　　　　噐監丞制
勑具官某等漢宣帝厲精求治綜核名實以練群
臣黜陟有序衆職修理上下無茍且之意迄濟中
興朕甚慕之爾薿丗業之華噐能精敏爾木儒林
之望議論堅明爾崇嵒公族之彦材諝通暢爾珤
决科之雋講習有源爾似道克家之美趣尚不茍
廷尉大農太府有丞胄監戎監亦有丞往爲我分
治之丞者承也所以承輔其長使無曠職也政事
文學法理之士繼自今咸稱厥職則予以懌可
　　　　林申除宗正寺簿趙鎬夫司農寺簿趙
　　　　汝譢太府寺簿余元廙國子監簿制
勑具官某等漢宣帝厲精求治綜核名實以練群
臣黜陟有序衆職修理上下無苟且之意迄濟中
興朕甚慕之爾申茂於踐􁧑聲華甚暢爾鎬夫勇
於奮厲材術孔優爾汝譢抱負純明志不茍售爾
元廙渉歴詳練材不自襮宗正大農太府胄監皆
有簿往爲我分治之先簿正祭噐聖人猶不敢忽
職業之盡也政事文學法理之士繼自今咸稱厥
職則予以懌可
　　　趙汝􁤑除司農寺丞杜範軍噐監丞李
　　　　以制大理寺簿章勱將作監簿制
勑具官某等漢宣帝厲精求治綜核名實以練群
臣黜陟有序衆職修理上下無茍且之意迄濟中
興朕甚慕之爾汝􁤑秀于公姓材刃有餘爾範頴
于儒紳業履甚度爾以制金玉其質安雅自將爾
勱弓冶其傳謹畏自飭大農戎監有丞李寺匠監
有簿往爲我分治之丞以承輔其長簿以紏正厥
違非特示進擢之榮也政事文學法理之士繼自
今咸稱厥職則予以懌可
　　　　淮西安撫司機冝兼通判廬州劉子澄
　　　　除軍噐監簿兼淮西安撫司參議官制
勑具官某邊閫上介之置非内地比中原事機之
集非他時比故擇材尤謹爾氣禀爽邁論議英發
與聞經略西事之機籌亦旣熟矣班王朝而長莫
府厥任逾重深沉者無躁謀老成者多逺慮爾能
賛乃牧圗全而制勝功懋懋賞朕所不吝也可
　　　　國子監丞張翀除祕書丞制
勑具官某寺監皆有丞中祕爲髙天球琬琰之岀
元圃楩柟𣏌梓之生鄧林地望殊也爾學殖瓌粹
材猷翹拔蔚乎諸儒之頴丞我胄監不撓于法而
教令行賢問益昭西崑群玉之府游其間者皆天
下選爾往丞之地望稱矣本固則末茂形大則聲
宏其益充所飬以待方來之用可
　　　　太府寺丞尤焴除樞宻院編修官兼權
　　　　檢詳制
勑具官某　國朝經武要略一書尊閣於樞庭朕
萬幾之暇親御翰墨作經武閣三大字扁之事増
重矣職刪潤者冝稱爾涵負噐識之髙講明理義
之熟困能不失所亨此致養所以致用也中興保
大定功之略咨爾纂修垂則于億丗時政有記㑹
計有録併以屬爾而檢詳兼組爾祖淳熈間嘗爲
之長慮却頋宻賛幄籌求所以安國家利社稷期
無忝家傳之學可
　　　　太府寺簿劉炳除諸王宫大小學教授
　　　　制
勑具官某行葦忠厚内睦九族朕豈惟睦之必擇
師儒以玉其成爾西産之良邃於易能發明未畫
之藴其師表于磐宗紬繹義理切劘情性使成人
有德小子有造則予汝嘉可
　　　　軍噐監丞謝奕禮除大宗正丞兼權兵
　　　　部郎官制
勑具官某丞郎朕所重非其人不輕卑爾韋平之
裔有詩禮之傳隂馬之族無冨貴之累可謂雅噐
矣丞我大宗攝組郎省豈特用爲爾榮恭儉惟徳
恪勤廼事朕將以是觀爾之致逺可
　　　　賈似道特轉奉議郎制
勑具官某朕建后於相家又命妃於法從家而関
雎之化行進封有俶推恩惟稱爾襲芳弓冶之傳
承暉四星之首擢丞武監進秩二等奕奕光榮矣
務學好脩用燕多祉可
　　　　度支郎中謝采伯除軍噐監制
敕具官某呉粤之劒取其地良妢胡之笴取其材
美朕觀諸此得噐使群工之道爾生相家而無驕
氣地之良也挹儒科而有能聲材之美也地良材
美繇郎版部長戎監疇不謂冝豈徒以肺附進哉
易之除戎詩之備械書之糓胄敿干皆今急務毋
視訓工程作爲猥釀而不之屑可
　　　　魏峻除太社令楊璪除耤田令制
勑具官某等社耤置令類以公卿佳子弟處之鸞
停鵠峙於梧竹間貴其稱也爾峻貂蟬丗家風度
凝粹爾璪筆槖名裔氣禀開敏或司國社或掌帝
藉列在容臺培養逺噐其益勵于學以對寵榮可
　　　　華文閣待制知瀘州魏了翁　明堂恩
　　　　進封蒲江縣開國男加食邑制
勑朕蒐儀先甲蕆祀上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有懷時彦冝錫神釐具官某學貫乎古今氣
塞乎穹壤立朝素節挺朝陽之梧桐去國丹心凛
歳寒之松栢屬更張之伊始頋趣召之冝先頴川
正急於借恂宣室遂遲於見誼旣厎于治廼遄其
歸維昔宗祈敷時餕惠駿奔百辟曽齊胙之靡遺
燕衎一賢胡魯膰之未至冝爵升於榖壁仍户衍
於畬圭爾毋謂萬鐘之何加朕方念四簋之不飽
亟承顯渥入告嘉猷可
平齋文集卷第十七
平齋文集卷第十八
　外制二
　　　　諸王宫教授蔡仲龍除太常博士制
勑具官某奉常禮樂之司王政繇出朕方起耆儒
爲介卿以備諏訪博士參之冝得賢爾仲龍醖藉
其學詳雅其度楷模宫邸蔚有賢聲端委佩玉据
經以訂損益之文折是非之議蓋𥙿如也彼度吾
所能行而遷就焉朕安取此可
　　　　太社令季晞顔除大理司直制
勑具官某三尺法枉於舞文吏之手朕甚憫焉必
得古之遺直而後可爲邦之司直爾詞藻有華業
履有度所居官惟法守是謹以是議法於廷尉不
撓不折不僣不濫而王道行皇極立矣枉已未有
能直人則孟軻之戒可
　　　　敷文閣學士李􁧶　明堂恩加食邑實
　　　　封制
勑朕蒐儀先甲蕆祀上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有懷時彦冝錫神釐具官某學博而識明氣
全而節勁螭頭去國望乆鬰於論思豹尾行邊功
獨髙於綏定屬大權之親攬務衆正之詳延首告
李泌以束裝欲爲賈生而前席正深樂只冝亟來
思維昔宗祈敷時餕惠駿奔百辟曽齊胙之靡遺
燕衎一賢胡魯膰之未至肆疇采邑仍衍真畬爾
母謂萬鍾之何加朕未嘗五秉之輕與懋承顯渥
入告嘉猷可
　　　　戸部侍郎京湖制置使史嵩之　明堂
　　　　恩進封鄞縣開國子加食邑制
勑朕蒐儀先甲蕆祀上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有嘉邊最冝錫神釐具官某賦頴脫之才抱
輻湊之略從塗融顯侈丗業於韋平制閫崇嚴聳
軍聲於羊陸惟四履遐烽之絶警故九筵精意之
潜通禮旣厎於熈成福寧容於專嚮爵升蒲璧户
衍畬圭帝命式于九圍朕旣荷受球之寵天威不
違咫尺爾母忘拜胙之恭懋暢英猷對敡景况可
　　　　徽猷閣學士新知太平州鄒應龍　明
　　　　堂加恩制
勑朕蒐儀先甲展采上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有懷夙望冝錫蕃釐具官某學擅倫魁望髙
法從居易以俟命𥘉無徇丗之心充實而有輝未
究濟時之藴試望之於馮翊得汲黯於淮陽雖廣
合宫之詢尚遲宣室之見維時熈事丕舉慶條肆
加多邑之榮庸示名藩之寵綏我思成者在於温
恪介爾景福者由乎靖共懋展英猷對敡休渥可
　　　華文閣學士知慶元府余嶸明堂恩
　　　　進封信安郡開國侯加食邑制
勑朕蒐儀先甲展采上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有懷宿望冝錫閎休具官某學擅名儒材優
法從長沙之稱呉芮乆藉蕃宣東海之得翁歸更
需鎮撫雖緩受釐之訪靡忘籲俊之思廼睠明禋
迄成熈事餕惠下逮於煇胞之賤脤膰上親乎族
姓之尊豈繄時髦可後祭澤肆進徹侯之重仍加
采邑之腴綏我思成在於温恪介爾景福由乎靖
共趣懋展於英猷用對敡於休渥可
　　　楊汝明聶子述　明堂進封加食邑制
勑蒐儀先甲展采上辛賦思齊之詩慕親方切稽
我將之頌饗帝尤嚴恍三靈之宴娭遒百禄之來
下有懷宿望冝錫閎休具官某業擅名儒材優法
從騎星辰於奎閣歩武寖穹挹風露於珍臺精神
更逺屬改弦而更始每前席之興思廼睠明禋迄
成熈事餕惠下逮乎煇胞之賤脤膰上加乎族姓
之尊豈繄時髦可後祭澤肆肇開於公社仍申衍
於爰田雖舉邦彛實均帝社予靡忘於寅畏爾母
替於辰猶可
　　　　吏部尚書崔與之除端明殿學士提舉
　　　　西京崇福官制
勑節誼天下之大閑而厲其節者在人主德齒天
下之逹尊而褒其德者在朝廷朕睠懷東海之濵
夙著南陽之望渇於見晚趣使來思顧抗志之何
髙冝䟽恩之特異具官某純明而積學静定而善
謀東撫淮堧制勝紛拏之表西馳蜀道計安震擾
之餘乃　寧考簡知之深予冲人注想之切遲十
年之圭覲洊一旦之旌招戔戔之賁丘園儀圗共
政囂囂之樂畎畒懇請辭行屹砥柱於患失之波
巋靈光於戒得之境勉從雅志丕振髙風維元祐
諸賢之方來獨范鎮屢召而不至進承明之祕殿
領崇福之殊庭兹復見於耆英冝一循於優禮鳯
翽翽而亦集爰止朕雖阻於儀刑駒皎皎而母有
遐心爾尚殫於訓告可
　　　　華文閣待制江西安撫使陳韡除權工
　　　　部侍郎兼江西安撫使知隆興府制
勑政令寛猛之中而後有苻澤之姦民困飢寒之
迫而後有潢池之盗鉏萌芽則力易圗滋蔓則功
難有嘉討捕之勞庸示褒遷之寵具官某忠以體
國儒而知兵遏淮冦之鴟張威名蚤暢殄閩兇之
螽起籌略更髙緑林動於循梅黒祲被於汀贛跳
梁莫制震蕩靡寧朕合三道而建元戎爾鼓諸將
而鏖劇賊訪鴻鴈於棘矜之下追狌鼯於篁竹之
間左翦右屠而禽其良旣大懲於弗靖下筦上簟
而安斯寢遂咸樂於有生以數年宣力之勤厎一
旦成功之偉冝進班於起部仍宅牧於洪都勉爲
朕留益振如虎如貔之氣盡除民蠧永凝買牛買
犢之風可
　　　　大理寺丞鄭伯謙差知常德府提舉常
　　　　德澧辰沅靖州兵馬制
勑具官某武陵枕重湖帶五溪民夷錯處牧御匪
易必熟知德意者往綏之爾厚而不浮莊而不撓
正于廷尉惻然惟恐一民之冤德意蓋熟之矣出
布藩條旁制四郡奉法循理以康乂民夷俗亦將
聞風而帖服本正則末治也朕方以責實課吏爾
求爲可知嗣對光華之渥可
　　　　復中大夫直龍圗閣致仕季衍特贈通
　　　　議大夫制
勑具官某天未有乆而不定者士君子所以不急
乎人之知而蘄乎天之知也爾公而忠廉而直所
至厥績用茂顧以閑退終人勝天乎朕思起事功
於積弛而才之難九京莫作良深悼歎旣還爾秩
又寓直羲圗進兩階以追榮之天者定矣魂而有
知歆此愍章可
　　　　新知西外宗正事趙彦紓乞休致除直
　　　　祕閣宫觀制
勑具官某奔競成俗如水下趨有安於命誼而無
得心吾能尊顯之爾業履平實治行廉静嘗爲部
刺史通顯矣耻於浚常之求甘從肥遯之樂讀書
求志若將終身朕起之外宗曽莫能奪何卷懷之
深耶寓直木天優游間館身愈退而愈榮可以媿
丗之嗜進而騖得者可
　　　　王儀特轉朝奉郎致仕制
勑具官某仕者以貟外郎致其事則澤及後嗣非
㑹課應格不可倖得爾䟽通而勤敏嘗貳安慶板
築之功居多引疾告老進秩一等不俟積閥遂郎
貟外殊恩也歸而教忠尚其無斁可
　　　朝散郎直祕閣李燔特轉朝奉大夫直
　　　華文閣致仕制
勑具官某朕新美政化民獻有十夫予翼方來而
未艾也胡一賢之不憗遺爾蚤從諸老之游熟講
有用之學果逹而藝從政何難時未可爲則卷而
懷之時可爲矣則歳不爾與果制於命也耶陟序
正郎陞華奎閣榮其歸老示我惜賢可
　　　　歸順人僞防禦使樊辛特𥙷武翼大夫
　　　　忠州刺史淮西兵馬副都監制
勑具官某淮右鞠旅汝南歸疆爾有簞食壷漿之
迎我無亡矢遺鏃之費肆嘉知義易授穹階往分
刺郡之榮仍領護戎之寄勉殫忠力用荅殊恩可
　　　　李大謙特轉朝議大夫依前直寳章閣
　　　　致仕制
勑具官某竭忠盡瘁者人臣之職分榮始厚終者
人君之恩禮爾寛平而栗精練而介吏能著聞乆
矣輟從郎省司臬左淛皇皇臨遣精神猶炯然也
亡幾何遽以謝事告良用閔惻華之奎直佚之祠
館又陞之元士始終恩榮爾尚奚憾可
　　　　寳謨閣待制致仕毛憲　明堂加恩制
勑蒐儀先甲展采上辛賦思齊之詩慕親方切稽
我將之頌饗帝尤嚴恍三靈之宴娭遒百禄之來
下有懷宿望冝錫蕃釐具官某業擅名儒材優法
從松階凝邃了忘勢利之榮栗里蕭閑自適性真
之樂屬厲精而更始毎籲俊之興思廼睠明禋迄
成熈事餕惠下逮乎煇胞之賤脤膰上加乎族姓
之尊豈繄耆英可後祭澤肆衍邑畬之冨庸増家
食之華雖舉邦彛實均帝祉予方篤養老乞言之
意爾母忘歸美報上之忠可
　　　　許應龍除禮部郎中制
勑具官某朕親政以來除南宫郎者再西垣北扉
斧藻王度皆繇此其選爾紉襲荃蕙之芳歩武珩
璜之節璧海瀛山休問藉甚望郎出守挹汗瀾之
澤于潮學益老矣撰儀草奏挈之華峻能以博古
之識昌用丗之文其升也孰禦可
　　　　司農寺丞傅㻾除都官郎中制
勑具官某周司隷緫冗辱之役屬秋官漢都官從
事掌中郎官不法屬司隷今庀曹憲部挈令隷士
職古而事簡爾儒術通明吏事詳敏累綰郡紱綽
有治行蓋能丗其家者渉筆農扈甫謂之來賜墨
隃麋趣進厥序其欽飭百隷使不枉于法以培郷
用之望可
　　　　淮西強勇軍統制吕深轉武經郎制
勑具官某廼者山東逆儔敢犯王略大振貔虎之
氣亟正鯨鯢之誅制閫第功爾嘗鏖戰進官三列
仍統一軍其日夕淬礪以稱信賞可
　　　　趙汝遇除度支郎中制
勑具官某地官帥屬以經邦用司金職其入司度
職其出􁏮虚所關維材是授爾敡歴中外以老成
精練聞國費積冗軍調紛集楮幣鹽筴術窮而莫
繼爾其精意計度量入爲出斟酌損益而圗厥中
母徒委諸有司之吝可
　　　　安恭行除大理寺簿制
勑具官某朕緬懷　先朝樞臣保蜀之勲而垕其
報旣擢其子又録其孫爾競爽而警敏王父所鍾
愛也丞郡東川方騰善譽簿正棘廷趣登華綴三
丗有蹟于朝榮矣哉仕優則學圗稱厥家可
　　　　利州路轉運判官陳隆之除直寳章閣
　　　　權知沔州兼利州路提刑兼提舉制
勑具官某蜀號天險沔當要衝積吾百年之經營
空於一旦之蹂躪孰寛憂顧冝得偉材爾氣銳於
理棼術優於應變祁山斜谷之遺迹木牛流馬之
故智紬繹蓋精輟從漕輓往圗控禦合兩節奎閣
以重其行爾能以公滅私一意國事阨塞常築堡
塢當修流離當集疲弱當練悉爲朕挽舊觀而回
之進可以瞰秦隴退可以蔽梁益則維汝功可
　　　利州路提刑王翔除利路轉運判官制
勑具官某武侯用蜀毎患餉道之不繼以木牛流
馬爲未足而雜耕渭上規摹逺矣朕訂古謀今慨
然于懷爾志氣閎壯材猷瓌逹周旋劒棧之表具
著勞効繇憲而漕豈特以平時將輸望爾關隘空
於冦攘閭井蕩於兵燬舊規猶未還也爾其以堅
力行實政安輯流離經葺荒墜使民趍生業之樂
則兵享耕屯之利西顧庶其寛乎可
　　　　宫觀葉莫除權發遣贛州提舉南安南
　　　　雄汀州兵甲制
勑具官某章貢與閩粤錯壤其俗易揺而難服奉
吾詔令以填綏之其惟良二千石乎爾和平而有
制莊静而有立武岡戎伍之變洞察情僞宻設方
略不數旬兇渠授首一邦厎寧帥閫上功旣懋爾
賞繩於文吏吾帥臣又爲爾明白之起分二水之
符坐緫三州之甲必恩意孚而善良吐氣威信著
而悍獷革心治化蒸蒸如漢良吏是爲不負所舉
可
　　　　陳良驥轉承議郎制
勑具官某維揚翦冦之賞大閫第功無微不逮爾
庀役瓜洲賫伐援比以自請亦陞一列責實方嚴
思稱所蒙可
　　　　王丙特改承務郎制
勑具官某巴蓬山髙林深姦民淵藪嘯呼剽刼實
繁有徒爾奮身書生急義郷井招懷其脅從禽僇
其不率一方安堵制閫上功超授京秩宦塗方開
亦克用勸可
　　　　參知政事兼同知樞宻院事喬行簡除
　　　　知樞宻院事同提舉編修經武要略加
　　　　食邑實封制
勑朕撫車攻復古之運慕烝民任賢之風我儀圗
之則山甫柔嘉侯誰在矣則張仲孝友廼睠股肱
之重夙咨德齒之尊講内治以旣嚴籌中興而抑
熟進握本兵之寄俾殫謀國之長渙我明綸諗于
列序具官某直大而不倚沉深而有謀翛然其臞
精神溢乎萬物之表皓然其老志氣塞乎兩儀之
間予養晦則宻勿以效忱予更化則從容而賛决
凢君子小人之進退曁中國外夷之盛衰備輸啓
沃之忠居頼弼諧之助惟關洛有鼎來之機㑹而
江淮有前進之規模必元老壯猷乃可以出萬全
必真儒無敵乃可以大一統就煩舊德坐筦洪樞
緫提經武之編益懋運籌之略申陪井賦併實圭
腴噫詢黄髮則罔愆朕方謹仡仡畨畨之戒有常
德以立武爾母忘緜緜翼翼之圗渉歴深則無躁
謀思慮精則無遺䇿共恢大業茂對閎休可
　　　　資政殿大學士新知建康府曽從龍除
　　　　參知政事同提舉編修勑令加食邑實
　　　　封制
勑慶暦之開太平范仲淹爲參預元祐之新大化
吕公著爲疑丞朕遵晦十年厲精一旦趣召先
朝之彦俾還近輔之聮誕敡絲綸敷告簪紱具官
某學根乎正大氣抱乎純明其重足以挫衆紛屹
然鼎吕其静足以燭群動瞭若蓍龜蚤服在於大
僚耻苟同於汙俗不合則去有待而行鶴鳴九臯
乆聞聲而樂只鳯翔千仞迄覽德以來思予興相
見何晚之嗟爾動可爲忠言之喜舉昔大對勸今
力行嘿有契於此心期共繇於斯道更化則可善
治冝増重於本朝折衝何必臨邊奚尚勞於外服
爰輟居留之寄聿嚴共政之圗莅勑局以提綱拓
爰田而衍賦併昭異數式獎英猷噫六典建於周
家莫先乎設參而置輔庶績凝於虞室尤在乎同
寅而協恭勉殫訏謨之忠共濟垂拱之治可
　　　左諌議大夫鄭性之除端明殿學士簽
　　　書樞宻院事同提舉編修經武要略進
　　　　封加食邑實封制
勑朕迪簡在廷儀圗共政繇諌長而選蓋僅聞於
二紀之間自倫魁而升况並見於一日之頃繄非
常之盛舉必不丗之竒材翊我事樞揚于制綍具
官某身端而行治心廣而體胖鴻漸可用爲儀望
風髙於華著雞鳴不改其度志晚適於槃阿維予
𥘉潜慕丗賢喆未親魏證之論已稔蕭生之名迨
躬攬於萬幾首旁招於衆正擢從郡最列在從塗
朝入對於治朝暮進登於騎省規君德則中庸大
學條國事則天保采薇方累䟽之前陳巳一言之
黙寤徑躋宥府宻賛籌帷由求之切而得之難故
知之深而用之速緫武經之大筆陟書殿之穹班
爵肇啓於徹侯封更陪於多邑以寄股肱之重以
示精神之強噫虞舜之治有五人朕方篤任賢之
意宣王之德洽四國爾盍思復古之圗叶濟廟謨
丕昭儒効可
　　　　何處乆除直寳謨閣知鎮江府制
勑具官某南徐襟江枕海而控淮地望重矣制勝
孔嚴擇守加遴爾材猷閎碩志氣激壯爲御史諌
官嘗陳内外修攘之略具有本末朕甚偉之冠冕
蓬山未鬯設施祖逖擊楫渡江之地以奎直往爲
朕圗厥功應接于外屏蔽于内威行愛孚而天險
之勢以強京師併蒙福也可
　　　　何琮除直徽猷閣福建路轉運副使制
勑具官某七閩樂郊也間者鴟義姦宄多抵冒于
法非蕉萃菀結莫之省乎爾風槩凝逺性行脩絜
丗道渫濁能不磷緇朕噐之奏對間乆矣歛武華
要寓直凝邃夙駕暑征往將使指豈直爲飛輓計
以鐵冠觸邪之餘威察一道臧否貪亷而刺舉之
使吏姦澄而民氣舒斯稱朕臨遣之意可
　　　　董洪父自脩王公瑾父囦方岳父欽祖
　　　趙子森父復先陳子椿父千期朱　炎
　　　父師友孫鏞父价以　明堂恩封官制
勑具官某緫章大饗熈事㳙成歛福錫民同躋仁
壽爾旄期康彊有子仕版京秩䟽封式昭善慶可
　　　　太中大夫曹叔逺特轉通奉大夫依前
　　　　煥章閣待制致仕制
勑訪正元之遺事尚想告猶追長慶之髙風遽聞
請老莫囬雅志庸錫徽章具官某襟度曠夷風規
凝粹羊腸峻阪蚤備罄於忠勤豹尾屬車晚寖隆
於恩遇勞禁塗而諗疾佚真館以言歸賜杖竊遲
掛冠何亟疊進髙華之秩仍通嚴邃之班祗服寵
榮益綏壽嘏可
　　　　正議大夫程珌磨勘轉正奉大夫制
勑等六曹而上課嚴三歳之遷超四品而升秩重
八年之轉雖循彛典實著恩章具官某粹學淵深
英規山立謀猷獻納備殫日月之忠典冊鋪張叶
應風雲之㑹繇殊庭之引興毎魏闕之存心積閱
旣深陟明可後飛鴻自適𥘉何計於穹階鳴鶴相
求肯尚遺於宿德可
　　　　閭丘梓林炎趙崇媺趙崇森除大理評
　　　　事制
勑具官某等興獄惟平之難漢吏用法巧文寖深
於是置廷尉平四人務平之爾梓爾炎爾崇媺爾
崇森皆練習律令而文無害故並命以司庶獄之
平明啓刑書胥占咸庶中正中則平矣欽哉可
　　　　虞衡除大理寺正制
勑具官某王制獄辭之成史告于正正聽之正所
以正庶獄之不正也爾簡澹而詳敏褰帷嶺嶠之
東以風力著庸命爾正于李吏有上下其手以舞
吾法爾悉爲朕紏之庶幾廷中稱平而天下無冤
民可
　　　　權知信州史彌忞除將作監丞制
勑具官某上饒間于江浙頃悍卒軼紀律以駭吾
民翦其萌可緩乎爾優於應變勇於討惡尸二渠
于市而群姦之魄禠千里厎定朕甚材之召丞匠
監用旌爾能繕修務簡益培雅望可
　　　　趙與懽起復直寳謨閣淮西提刑制
勑具官某兵刑一也西淮方整軍經武陳時臬事
冝加謹爾公族之雋材優而氣盛嘗守輔邦蔚有
能譽繁弱可乆櫜乎起之欒棘進之奎直往司臬
于西能使在泮獻囚與在泮獻馘同功則移孝爲
忠之道得矣可
　　　　大理寺丞桂萬榮除考功貟外郎制
勑具官某馮唐白首顔駟厖眉尚書郎以老於識
爲重爾行己純固莅事精恪丞于北寺不詭不撓
蓋渉深而識定者也考功課吏之法公則一私則
萬殊勉爲我權衡之抑揚惟允嗣有襃進可
　　　　權兵部尚書趙至道除寳謨閣直學士
　　　　知鎮江府制
勑法從莫如文昌八座之尊价藩莫如扶風三輔
之重必卷舒之有𥙿斯出入之俱榮具官某蚤以
孝稱晩繇亷進歴耳目之寄毎侃侃以自將升喉
舌之官尤循循而唯謹乆厭禁嚴之直欲㝷閑退
之盟莫挽而留冝華其去赤刀琬琰峻祕職於西
清皂蓋朱􁚫鞏名城於北固亟上中和之最尉予
耆艾之思可
　　　　太常寺丞兼權右司曽天麟除將作少
　　　　監制
勑具官某永惟技巧工匠之鮮及不如宫室苑囿
之無増故繕監不以飭工而以儲材爾䟽通而文
寛静而栗材出鄧林信良矣容臺省闥趣升于少
匠厚其儲以致用也爾知噐用利則用力少而就
效衆斯識朕心可
　　　　王瀹轉承議郎制
勑具官某朕觀新店民之語知和糴之厲民尚矣
爾守滁日糴辦而民不擾數踰三萬應我賞格増
秩旌勞尚鞭其後可
　　　　歸順人沙兀惹特𥙷修武郎添差蔡州
　　　　兵鈐兼權蔡州事制
勑具官某襄漢奮伐淮蔡底平莫府以戎捷來上
謂爾能知逆順之分赤心歸誼願効忠力蔡人即
吾人也爰卑右階就命爾守復民業以趨耕作士
氣以待戰保障鞏固斯稱委寄可
　　　　房應發轉文林郎制
勑具官某六騩復土五使置官凢備驅馳悉霑賞
賚爾祗吏役例進一階茂對恩榮尚思䇿厲可
　　　　劉顯以父評戰殁𥙷承信郎制
勑具官某蜀關禦寇虓將死勇爾父從之鏖戰繼
殁羽林孤兒漢恩特厚録爾一官用勸徇國可
　　　　石天瑞白華𥙷秉義郎制
勑具官某等方城濯征垂瓠震潰執訊獲醜餘燼
爲空爾能自歸貸而官使尚圗忠効用荅生全可
　　　　李駿起復直龍圗閣四川都大茶馬制
勑具官某秦蜀榷牧之政分合凢幾然非其人分
任而不足得其人合治而有餘爾沉毅足以經逺
果逹足以治劇所居厎績晚譽更偉坤維事力日
匱茗法壞而後馬政壞頃嘗分任未見其益也兹
庸合以命爾且寓直淵圗以重其行母俟祥琴慷
慨叱馭能使廉信浹於園户行於蕃落則摘山冨
而効牽蕃矣可
　　　　工部郎中鄭寅除尚左郎官制
勑具官某艮以止爲體能時止則止然後能時行
則行爾簡粹而通亮爲郡嘗以治理効聞顧時俗
之流從又孰能無變化懼荃蕙之俱茅也而恬然
歸絜坐玩歳華待化機之轉移偕衆正而彚集其
將有行乎郎選甚髙母憚于劇朕方思所以進爾
者可
　　　　王　轉朝請郎制
勑具官某榷務萬貨萃焉而摘山煮海之利居多
羡入必賞厥有著令爾材優於從政嘗司出納歳
有羡利其知理財正辭之義乎一官懋賞益圗爾
庸可
　　　　將作少監趙與芮除大理少卿制
勑具官某孟侯朕其弟必卷卷以陳時臬事丕蔽
要囚爲誥豈非刑者君子所盡心友之篤則誨之
切乎爾氣質金玉歩趨繩矩卓有大雅不羣之風
朕猶欲其政事之熟更也旣試之大匠又試之少
大理民命至重國脉所關欽哉恤哉其寧惟永爾
亦與有令聞可
　　　　鄧雲轉武節郎制
勑具官某山東逆儔負固淮楚大振貔貅之氣一
空狐兎之群制閫第功爾嘗鏖戰進官四等護戎
湖右其日夕淬礪以稱信賞可
　　　　王旻
勑具官某山東逆儔負固淮楚大振貔貅之氣一
空狐兎之群制閫第功爾嘗鏖戰峻升武級用獎
驍雄仍顓戎律之嚴坐鎮邊城之重祗承異渥勉
䇿竒勲可
　　　　直寶謨閣宫觀劉宰除太常寺丞制
勑具官某聖人與曽點說􁇀雕開蓋不汲汲於用
乃所以致用也爾得於天者厚求於人者薄見幾
逺引樂道而著書與行乎國政之乆者相爲終始
丗方瀾倒獨落落乎其有風飈朕甚嘉之抜之槃
澗丞我奉常幡然一來尚不負國人之望可
　　　考功貟外郎桂萬榮除尚右郎官制
勑具官某比歳倖門開而吏道雜武級猥濫尤甚
綜核方嚴銓筦冝允爾爲考功郎氣嚴詞厲吏莫
敢欺推是以修審官西院之法鑒掲而妍醜分衡
設而輕重判劇曹其澄乎來幾何日三錫厥命用
惟其材母謂序進可
　　　　前右正言何萬齡特轉朝奉大夫直寳
　　　　謨閣致仕制
勑具官某臺諌以觸邪指佞爲職自仗馬相戒而
舍豺狼問狐狸有年矣爾以駿發之材邁往之氣
列在騎省能於波流風靡之中奮擊大吏疾於迅
霆非不畏強禦者乎銜䘏以殁歳月奔駚崇階邃
職示不汝忘可
　　　　兩淮制置使兼㳂江制置副使趙范除
　　　　江淮制置大使制
勑全江淮濟中興莫重乎要衝之勢築壇埸拜大
將莫嚴乎專閫之權廼睠時髦宻承廟筭内養威
而植屏外觀變以投機丕建使名特加命綍具官
某挺姿果毅抗志忠勤材閎而用周力振西平之
業氣壯而識老逺追鄧禹之風自討賊之䇿勲即
平戎之定計入儀法從出撫成師朕惟九節度以
無統率而危唐四將軍以有領屬而強漢必中權
之獨揔斯外治之咸張車攻復㑹東都首經營於
江滸閟宫遂荒徐宅先疆理於淮夷兹大恢表裏
之規摹冝盡禀精明之號令翼翼文昌之座堂堂
太一之旗壯本根於荆揚震聲采於汴洛詩書之
帥以尊主爲德仁義之將以安民爲功行三軍則
務於好謀掌六師則貴乎同力觀宣勞之寖乆信
任重之優爲江左自有夷吾朕方倚深長之略河
南盡爲晉土爾盍堅綏定之圗可
　　　　權工部侍郎留元英除集英殿修撰知
　　　　江州制
勑翠緌鳴玉入聮法從之榮皂蓋飛旟出殿名藩
之重不輕厥選冝賁其行具官某篤實無華寛平
有則物情方靡𥘉何意於鷹鸇丗道旣回仍可儀
於鵷鷺政藉居中之益忽騰𥙷外之章勉徇懇祈
俾圗共理升班論譔留夙望於甘泉奉最蕃宣寄
壯懷於湓浦予曲盡待臣之禮爾益殫報上之忠
可
　　　　葉奭除國子博士應㒡除太學博士兼
　　　　莊文府教授汪之道除國子録制
勑具官某道存乎人心藴之爲德行行之爲事業
文辭陋矣朕故謹擇知道者爲學校師爾奭直簡
而廉爾㒡融明而静爾之道英拔而粹俱有得乎
正大之旨庸命奭爲博士以學胄子㒡爲博士以
學士仍典藩房之教之道爲録以紏胄監之不如
規者師道立而皆知以求仁明善爲急化成天下
獨不在兹乎可
　　　　著作郎兼權司封郎官蔣重珍除起居
　　　　舎人兼崇政殿說書制
勑具官某迪惟　先朝䇿士多得倫魁之彦敷遺
後人休朕旣簡在大僚又簡厥修如爾重珍者以
柱史從華光之游矯矯乎鳯凰之集阿閣黄鵠之
下太液也榮貴素定盛名難居詔媺責難益究爾
韞使碩大光明不愧天聖嘉祐之盛顧不偉歟可
　　　　黄壯猷除金部郎官制
勑具官某朕方經理京洛財計𥙿於内則事力充
於外金幣委輸鉤考其數以周知登耗而頒節制
司珍職也爾噐局明整材華暢茂司庾左淛能斟
酌取予歛散之冝以乂我民趣踐郎省參掌國用
曹雖劇刃游盤錯矣抑以是詳觀爾之能可
　　　　司農寺簿趙鎬夫除司農寺丞兼提領
　　　　安邊所制
勑具官某景壽昌丞大農關内漕榖國便之常平
置倉民便之北邊亦藉以給丞不當如是耶爾鎬
夫機圜而不窮氣銳而有立逾月再轉就丞九扈
且坐緫邊計材選也孰科當興孰害當除母使壽
昌專美於漢則職之稱可
　　　　軍噐監簿陳振孫除諸王宫大小學教
　　　　授制
勑具官某我　仁宗詔諸宫院教授非止講習經
旨湏選履行端慤蓋欲其以身教也爾静而不競
簡而不華可謂端慤矣振振麟定以爾爲之師觀
榘度於歩武之間挹芳潤於言論之頃而成童旣
冠莫非大雅麗澤講習之功將有考於此可
　　　　方大琮除司農寺簿樓杓除軍噐監簿
　　　　制
勑具官某寺監有簿職鈎稽違失簡矣國以養材
士以養望爾大琮粹然其瑜而静俾簿于農寺爾
杓凝然其度而立俾簿于戎監鴻之漸而鷺之振
也觀其所養朕不敢忽爾益觀其自養可
　　　　知南安軍彭鉉職事修舉轉一官制
勑具官某漢二千石有治理効輙璽書勉厲増其
秩故良吏爲盛朕甚慕之爾果於事功逹於識慮
而敏於材江右南接嶺嶠俗駻而難御支壘假守
能不以蠒絲易保障田里相安蟊賊屏息其漢吏
之良乎一秩示勸益進于理以對顯擢可
　　　　施􁐢差知融州制
勑具官某融在廣右爲望郡銅虎符不輕卑爾以
淳熈執政之胄克修令猷履平而植固三爲別乗
抱璞不售亦老於丗故矣以是起家母鄙逺其民
而厚拊之廉善逹于聽聞斯稱惟良之選可
　　　　曹叔逺贈光禄大夫制
勑老之將至甫抗志於垂車生也有涯遽遺言於
易簀推我䀌傷之意形于贈禭之章具官某薫然
澤物之春蔚乎成已之學中年去國留落而氣不
衰晚節還朝虺隤而志巳勌進陟論思之選退㝷
蕭散之盟方惜日以自休胡御風而不返出處本
末具知存闕之忠始終哀榮茂享書棺之寵可
　　　　季衍直寶文閣致仕制
勑具官某河東守以一人之毁而去雲中守以文
吏之繩而罰今昔之通恨爾直方自信無所撓折
宅牧淮右竟以賈憎朕夷攷其平生公於徇國廉
於居官暌弧之疑可亡也齒髮未衰遺榮何亟進
直寶奎尚其吐氣可

平齋文集卷第十八
平齋文集卷第十九
　　外制三
　　　　倉部郎中林清之除直寶章閣都大
　　　　冶制
勑具官某蓋聞有道之丗地不愛寶比鍾官之課
不登非地寶嗇耶抑𥙿之惟人爾通練敏劭治郡
有善狀九府圜法泉布爲重輟材星省徃斡東南
三品之産轉嗇而爲豐賈誼有言上挾銅積以御
輕重錢輕則以術歛之重則散之貨物必平朕有
望於汝矣可
　　　　黄垺權知建寧府制
勑具官某建安冨庶文物之邦比歳不登糴踴而
民易動遺朝廷憂故擇守良難爾審機於應物迎
刃於制事咸以材屬駕軺漕粤易轍殿閩人冝其
官何嫌改令夫鎮危疑之情活彫瘵之俗固守職
也揠苗常患於助長種木亦忌於太恩行所無事
而不求赫赫其吏治之良乎可
　　　　戸部侍郎京湖制置使史嵩之除權兵
　　　　部尚書制
勑朕仰稽韓奕江漢之詩俯考皇武方城之雅嗟
古風之寖邈睠王事之良勞擢繇外閫之崇列在
中臺之峻有華從槖冝錫賛書具官某挺秀相門
出竒將略審刺虎之勢必滅虜以爲期乗投鼠之
機雖㑹戎而不憚震威聲於垂瓠禠營魄於穹廬
珍竒之灰旣空冒頓之鏑遂絶圗八陵而效捷固
知天道之還告九廟以歸功亦頼人謀之賛肆嘉
乃志式獎爾庸躋文昌八座之聮攝司馬五兵之
柄維時眷遇允謂遭逢豈不懷歸而畏簡書旣舉
勞還之典乃使帥屬而平邦國尚修獻愷之儀可
　　　　大理少卿趙與芮除寶文閣待制提舉
　　　　佑神觀仍奉朝請制
勑龜鈕藻衣甫奏平反之最翠緌玉佩趣躋次對
之聮匪親愛之私恩實榮懷之彛典具官某暉承
霄極秀挹天潢性行忠和踐丞郎而養望材猷通
敏歴卿監以蜚聲朕觀葛藟之綿綿嘉棠棣之韡
韡乆恬於進冝峻其遷延閣陞華儼荷囊而待問
真庭均逸樂戯綵以承顔益隆信厚之風茂對熾
昌之嘏可
　　　　辛克承除直顯謨閣主管紹興府千秋
　　　　鴻禧觀制
勑具官某蒹葭蒼蒼白露爲霜丗道不競人材老
於摧折者何可勝數爾以練逹之材精宻之識屢
更事任具著勞効意所不合翩然駕飛鴻而獨徃
不計揺落之幾秋也朕厲精求治亟起耆哲而用
之則以病諗豈遂忘斯丗乎寳奎寓直　館養恬
尚識予遡洄之意可
　　　　張洽除直祕閣主管建康府崇禧觀制
勑具官某蒹葭蒼蒼白露爲霜丗道不競人材老
於摧折者何可勝數爾以簡澹之姿明逺之識嘗
於撫字關决見其材意所不合翩然駕飛鴻而獨
往不計揺落之幾秋也朕厲精求治亟起耆哲而
用之則以病諗豈遂忘斯丗乎祕廷寓直間館養
恬尚識予遡洄之意可
　　　　宗正少卿張嗣古除祕閣修撰樞宻院
　　　　副都承旨制
勑具官某朕長馭中原樞掾皆得以與聞廟筭矧
導宣宻命日與柱下史並直文拗爲最近爾識照
未然之機材擅有用之噐曩記言于朝國勢虜情
論建甚悉恨不果用也白首重來識益定材益老
其以中祕論譔參承宥宻制勝之略保大之謀凢
可以賛吾樞紐者母懲母忽可
　　　　大宗正丞兼兵部郎官謝奕禮除將作
　　　　少監制
勑具官某右賢左戚國之令典戚且賢襃進可後
乎爾端良而敏英潤而澤芝煇玉映有文靖故家
之風度冝不爲流水游龍而移攝　幾亟貳繕
監非朕之私戚而賢也其靖共爾位以　鼎來之
福可
　　　　太府寺丞陳韔除大宗正丞制
勑具官某綿綿瓜瓞本支百丗必屬近行尊者訓
齊之而丞以庶姓春秋公族大夫之意也爾頴然
處囊之錐恢然發硎之刃而退然不自襮涵負蓋
逺庀屬外府藉甚有聲董治大宗勉賛而長朕之
進用爾者此其階可
　　　　副都承旨張嗣古除右文殿修撰權知
　　　　建康府江東安撫制
勑具官某秣陵槃槃一都㑹進可以控中原朕方
規復輿圗思得魁壘俊偉之彦付以留籥爾起自
乆間入對便殿敷陳攻守大要具有顛末擢承宻
旨出揔陪京䘏民以厚根本厲兵以壯形勢鞏護
天塹應接汴洛地以人重母謂事權之非昔也祕
殿論譔姑華爾行有功見知顯拔未艾可
　　　　張元簡除太府寺丞制
勑具官某士君子知用舎有命行藏有義則身可
屈氣不可折爾軒岸而閎偉任重噐也荆門城築
之役平板榦程土物其成不愆于素如楚艾獵民
方便安之遽掣其肘而去身雖屈其氣全矣起之
家食丞于外府朕蓋以是爲事任之儲可
　　　　曽天麟除浙東提舉常平茶鹽公事制
勑具官某朕親政以來諸道部使者選必精察必
謹欲光華之被原隰也爾名家之彦周行之翹頴
知朕德意志慮蓋熟左浙庾臺往將使指維昔先
朝有䟽曹娥斗門洩鑑湖入江而田不病民至今
德之非爾祖也耶逺乃猷𥙿乃以民寧母徒曰山
海之藏足以利吾國可
　　　僉書樞宻院事鄭性之贈三代
　　　　故曽祖可大贈太子少保制
勑朕儀圗近弼招選譽髦自竒童而升如天聖之
晏殊由倫魁而進如端拱之蒙正蔚扶輿之鍾粹
侈演迆之儲祥榮燭九原寵延三世具官某故曽
祖具官某隱居求志積善在身無言不酬著在郷
評之望非禮勿動形爲家法之傳軸雖折於壯齡
榦實培於慶裔予倚西府邇臣之重爾登東宫亞
保之崇祗服禭章茂綏廟祀可
　　　　故曽祖妣陳氏贈咸寧郡夫人制
勑豫章生於鄧林璆琳出於元圃積深蓄厚則發
之逺推髙原大則報之隆具官某故曽祖妣某氏
􁁪居而肅於齊家約處而豐於教子惠來師友燕
及孫曽覩警悟之姿則愛鍾于心聞弦誦之聲則
喜動於色成兹國噐翊我政樞雖八柱明堂不及
生前之見而六瑚清廟竟爲身後之光肇開湯沐
之封増賁烝嘗之祀尚其不昧歆此殊榮可
　　　　故祖獎贈太子少傅制
勑叔虞之唐必興畢萬之魏必大何天道之應若
劵劑以取償蓋人事之修猶耒耨而望穫欲驗孫
謀之逺盍觀祖澤之休具官某故祖某頴悟秉姿
淹該進學文從字順勇追賈馬之風墨妙筆精雅
得鍾王之法方賢哉之騰譽胡逝者之興嗟不在
其身克昌厥後繄我弼諧之助皆而講習之傳宫
傅參華起英魂於旣往泉扄増燿垂景祐於方來
可
　　　　故祖妣陳氏贈齊安郡夫人制
勑上推乎八丗者康成之先下占乎五丗者有嬀
之後矧王母誨言之未泯而聞孫承弼之方新肆
加告第之恩庸表起家之慶具官某故祖妣某氏
坦直無隱静間有儀奉事􁁪姑動不違於四德扶
携㓜子守益厲於三從斷機之教旣嚴含飴之愛
更切受兹介福發爾幽光文軒象服之華愍典蜜
章之寵懿魂如在尚克饗之可
　　　　故父汝永贈太子少師制
勑爲人君止於仁而仁莫宏於錫類爲人子止於
孝而孝莫盛於揚名朕博求開物成務之材唯濟
修政攘夷之治隆樞廷之眷倚侈禰廟之褒崇具
官某故父具官某蹈道有常秉德無競周旋郷黨
寛洪長者之風盤礴丘園正㓗幽人之操念義方
之爲訓豈科舉之徒文凢一時師友之功必千古
聖賢之藴晁董公孫之對固有源流益稷皐陶之
謨正資羽翼佩一經而追往撫三釡以興悲欲慰
孝思可稽禭典超進宫師之亞増光家學之傳式
勸教忠母忘垂𥙿可
　　　　故母碩人黄氏贈冝春郡夫人制
勑衮衣而感蓼莪不如戯綵之爲榮鼎食而悲凱
風不如負米之爲樂矧乃三遷之訓成予四輔之
賢冝沛恩榮用紓孝慕具官某故母某氏夙姿警
慧素履静柔佩帨奉姑修婉容而特謹傾奩教子
掲懿範以尤嚴迄培隆棟之材克賛改弦之化流
徽無斁鍾慶有源幾年馬鬛之封一旦魚軒之錫
德無不報魂尚知歆可
　　　　故妻碩人潘氏贈清河郡夫人制
勑碩人其頎必稱厥德君子偕老誰無此心同甘
苦於隱約之秋異幽明於顯融之日有懷契闊曷
尉欷歔具官某故妻某氏生自名門儷于魁彦淑
均接下佩纕荃芷之芳雝肅奉先錡釡藻蘋之㓗
推舉按齊眉之意致趨機斷織之規生資助以居
多殁追榮而冝厚委佗象服首正小君之封積累
鵲巢益綿奕丗之慶可
　　　　直華文閣知江陵府楊恢除知襄陽府
　　　　京西安撫副使時暫兼京湖制置司公
　　　　事制
勑具官某荆襄自昔衿喉之地吾國之上游也師
以進爲功故襄陽視荆南爲尤重爾雋偉而有志
莊静而有謀頃上邊最擢帥于荆事任蓋重矣王
師方向河洛俾爾擁旄進屯于襄任又加重望隆
中而懷葛亮眺峴首而慕羊祜臨江漢而思召虎
積榖練甲控扼險要使前茅無後顧之憂首尾有
相應之勢而吾之取中原可以萬全時乃功可
　　　　尤爚除直祕閣權知江陵府兼主管湖
　　　　北路安撫司公事制
勑具官某荆州用武之國東連呉㑹西通巴蜀而
北控京洛經理中原之秋宅乃牧尤難其人爾渉
深而養之固蓄厚而發之閎太阿龍泉之出匣斷
蛟剸犀忽若篲泛豈安陸專城足以展其材寓直
中祕全護荆楚觀三國必争之形勢考羊陸守禦
之規摹熊臥虎視精神折衝上流之顧寛則朕可
安意而圗中原矣往懋厥功用副推擇可
　　　　知吉州劉煒叔職事修舉特轉奉直大
　　　　夫制
勑具官某漢二千石有治理効輙璽書勉厲増其
秩故良吏爲盛朕甚慕之爾處己靖莊待民樂易
所至有漢循吏之風兹守廬陵政平訟理田里安
其條教而灌輸章貢以戢蠢動曽靡告勞休問逹
于朕聽乆矣奉直必實歴七年乃轉優於示勸不
汝靳也其益勤弗懈以需選拔可
　　　　范炎辭免赴都堂審察特轉承議郎與
　　　　宫觀制
勑具官某髙帝有尊顯賢士之詔而魯兩生不至
朕収攬衆正如茅斯拔爾顧安貧樂天不屑弓旌
之招易所謂履道坦坦幽人正吉非耶進秩賦祠
姑遂雅志病愈造朝尚其有待可
　　　　葉武子辭免召命特落致仕除直祕閣
　　　　主管華州雲臺觀制
勑具官某元祐間文彦博旣老復與大政范鎮旣
老不復來亦各行其志也爾少而立壯而仕有聲
老而知止不殆良可嘉尚朕求士如渇起之垂車
志益堅節益固可以媿鐘鳴不休者寓直祕丘賦
廪祠館貪賢重老之意尚懋承之可
　　　　劉福轉武德大夫制
勑具官某鵝鸛魚麗征行方銳犀渠鶴膝製作冝
精巖除上功謂爾舉職進官一列用勸忠勤可
　　　　髙之問除直祕閣主管亳州明道宫制
勑具官某人之止以乆爲難節或移於晚守或失
於終此艮之上九所以爲止道之至善也爾姿簡
澹而踐平易用不盡材渺送目於冥鴻之表光生
德宇之泰定坐閱物華之變遷時可以行猶堅卧
而莫起其艮止之至善者乎厖眉華髮與汗漫游
命職賦祠用賁晚節可
　　　知樞宻院事喬行簡贈三代
　　　　故曽祖勝之太保贈太傅制
勑朕惟有維師尚父則成爕伐之功有元老方叔
則建中興之業延登壽俊坐筦洪樞備殫啓沃之
忠宏濟規恢之治垂休亡斁開迹有源具官某故
曽祖具官某琮璧粹温笙鏞淳古左圗右書之外
一泯行藏仰事俯育之間兩無愧怍克篤曽孫之
慶肆躋近弼之聮申錫恩章誕揚愍冊拜王祥之
秩夙敷賁於泉扄進卓茂之官益寵綏於廟祏尚
其冥漠同此榮懷可
　　　　故曽祖母孫氏婺國夫人贈越國夫人
　　　　制
勑形大者聲宏膏沃者光燁爲仁雖在於一日之
頃積德實計於百年之餘睠華髮之元龜兆中興
之治象遡求慶派申賁曽闈具官某故曽祖母具
某氏淑謹飭躬惠和逮下于沼于沚克勤錡釡之
共冝室冝家允穆琴瑟之好積自一門之懿流爲
三丗之昌地靈有開天報不爽小君都號夙臨婺
女之區大國進封肇啓㑹稽之壤歆我漏泉之澤
揚而奕葉之休可
　　　　故祖堯太傅贈太師制
勑袁安之爲太尉自良而傳陳群之録尚書由寔
所積寸雲足以興泰山之雨勺水足以導黄河之
源方倚重於中樞冝追榮於先廟具官某故祖具
官某家庭肅穆郷黨雍和機械俱忘忠信之寳獨
冨肧腪不鑿仁義之爵尤尊篤生萬石之孫坐斡
五兵之柄推功祖澤錫命師垣雖聲迹巳陳何施
靈壽之杖而典刑具在不愧進賢之冠祗服予恩
永綏爾祀可
　　　　故祖母杜氏慶國夫人贈益國夫人制
勑樂莫樂於抱孫榮莫榮於尊祖况樞機周宻特
重舊臣之圗而源流深長實受王母之福欲報含
飴之德可稽刻蜜之章具官某故祖母具某氏婉
娩令儀幽間懿行受茞蘭而獻常存起孝之心采
蘋藻以承益秉有齊之念培本根而燾後茂枝葉
以光前積累旣豐襃崇亦腆􁂍管有煒首開慶水
之封象服是冝易胙岷山之壤紓悲霜露燕祉雲
仍可
　　　　故繼祖母蔣氏華國夫人贈呉國夫人
　　　　制
勑有孚而它吉者人事之當修積善而餘慶者天
理之必應欲驗自葉流根之澤當觀歛華就實之
功具官某故繼祖母具某氏冲静以和嫕柔而度
三遷教子未酬志士之懷萬卷詒孫遂享真儒之
効惟股肱之寄甚重故體貌之恩特隆延及重闈
均加禭典旌周公之逺裔旣盛笄珈相太伯之名
邦更豐湯沐信在天之可恃冝奕丗之知榮可
　　　　故父森太師追封寧國公制
勑四海之福君明而臣良一家之慶父慈而子孝
睠言耆俊服在大僚上應極樞星紐之光散爲天
街析木之潤増彊吾國用顯其親具官某故父具
官某明善而誠身弸中而彪外學貫穿於千古獨
得其宗氣充塞於兩間莫窮所養培經畬而遺子
拓文苑以傳家成兹儒英爲我國鎮髙車駟馬雖
不覿於生前衮冕植圭果有開於身後侈赫赫南
山之望啓槃槃北地之封庶可作於九京尚克昌
於百丗可
　　　　故母俞氏福國夫人贈魯國夫人制
勑松産於徂徠而充棟梁桐生於嶧陽而中琴瑟
蓋禀鬰積蜿蜒之氣乃成光明俊偉之材匪施告
第之恩曷顯擇鄰之教具官某故母具某氏姿涵
圭璧行中凖繩夙夜組紃恪謹女功之習春秋錡
筥祗勤婦德之修旣舉按以賔夫又斷機而訓子
及今熾艾念昔劬勞㓜學而壯欲行豈爲萬鍾之
奉欲養而親不逮空懷三釡之悲尉孝慕於寒泉
拓恩封於曲阜懿魂如在休命知歆可
　　　　故妻吕氏安定郡夫人贈東陽郡夫人
　　　　制
勑宋啓皇圗吕爲望姓賛太平之治則蒙正夷簡
輔更化之功則公著大防迨南渡之徙都盛東陽
之占籍丗傳雖逺家法猶存旣有名儒以昌斯文
又有賢女以相君子具官某故妻具某氏性姿􁋯
澹襟度冲夷誦内則之篇佩左紛而克謹玩家人
之卦主中饋以尤嚴冝爲偕老之期俱享鼎來之
慶胡先朝露莫共歳寒拱木參天護泉臺之佳氣
脂田易地聳郷國之榮觀可
　　　　故繼妻樓氏譙郡夫人贈呉國郡夫人
　　　　制
勑魯公有令德之妻韓侯有燕譽之婦惟冝家而
得助斯與國以同休猗嗟契闊之情於赫便蕃之
渥具官某故繼妻具某氏儲英顯胄配德名門禮
法周旋凛若惠昭之訓詩書薫染粲然道韞之風
居旣定於鵲巢進方偕於鴻漸命胡不淑生遽有
涯易譙城之故封斥茂苑之吉壤増華窀穸永燕
烝嘗可
　　　　趙應愚轉保義郎制
勑具官某王后六服周主以奄女御及奚實從其
役爾爲胥史亦旣竣事一秩酬勞當思自勉可
　　　　王珪轉武顯大夫制
勑具官某西洛歸疆巳奏三京之捷東淮平冦猶
論一壘之功爾於是行嘗奮其勇升四階而示勸
緫尺籍以知榮可
　　　　繆夢逹轉武德郎制
勑西洛歸疆巳奏三京之捷東淮平冦猶論一壘
之功爾於是行嘗效其力疊進官而示賞雖去職
以知榮可
　　　　林演權知德安府制
勑具官某黄霸爲廷尉正數决疑獄廷中稱平至
守頴川其治遂爲天下第一爾以内寛外明嘗庀
屬棘寺不阿不縱鉥之以禍福不顧起家景陵冝
其政平訟理而民無愁歎也安陸爲湖右重鎮往
布藩條能推所以治景陵者治之根本強則保障
固懋之哉可
　　　　李煒知崇慶府制
勑具官某西南六十州惟唐安以蜀名最古且
阜陵潜藩也不輕授爾篤厚不欺慈祥有則分符
天彭制閫以實政上旣増秩矣兹以蜀辟將又觀
實政焉朕厲精更始以來寛䘏之詔婁下賦欲簡
刑欲平政令欲信莫非實之尚州縣吏能勤於奉
詔澤安有不下流者哉其典聽朕毖可
　　　　吏部侍郎鍾震除寶文閣待制知太平
　　　　州制
勑大江以東姑孰爲重　先朝建侯植屏莫非雞
翹之英近丗爲人擇官未免龍斷之賤迨改弦而
更始每弄印以柬求得諸小宰之聮付以鉅藩之
寄具官某家傳正大躬踐和明華國鴻文轔轢常
揚之上沃君讜論頡頏禇馬之間顧朝望之方穹
胡民庸之自詭貪賢良切申諭莫留擢升次對之
華往膺共理之重周行十五年之乆曽不磷緇漢
守二千石之真何難鎮撫維川澮浸淫之後加田
閭椎剥之餘正藉循良爲甦凋瘵風規汲黯諒無
薄淮陽之心事業周瑜尚識屯牛渚之意勉圗治
最入告嘉猶可
　　　　將作　監謝奕禮除大理少卿制
勑具官某朕篤於同氣之愛必試之匠監進之棘
卿封培其逺噐推此以待椒掖之同氣顧不厚歟
爾謹言而敏行履和而牧謙貂蟬丗家龜紫大閥
有此天球琬琰之粹親賢並用列在班著旣觀之
以繕修之儉又觀之以欽恤之仁豈苟然哉有關
雎麟趾之意而後可以行周官之法度冝識朕心
可
　　　　呉昌裔除軍噐監簿制
勑具官某士以登朝爲榮伯仲同朝又儒者之至
榮矧同官寺乎爾學有源委氣明而材良入充坤
産之賦如獲珙璧戎監務簡肩隨伯氏相與講繹
於鈎稽之餘兊戈和弓森然在目杜武庫萃一門
矣其益砥礪以對寵榮可
　　　　太社令魏峻上殿特改宣教郎制
勑具官某朕待天下士靡親踈之間日博士有以
奏篇可采通金閨之籍者矣爾氣和姿整將以儒
雅便殿入對首陳天命人心堅凝之本其味悠然
而長懿戚大家好學喜文良用嘉歎升之京秩仍
司右社顯融舄奕懋稱厥家可
　　　　王極權發遣順慶府制
勑具官某果山躪於兵厥旣収合餘燼還井邑之
舊聚渙剔蠱使斯民忘其阽危懷其　者
之爾博習修絜以文學爲政事吾制閫者
謂婉畫居多舉以守果沛乎詩書之澤家游泳而
人皷舞潜藩重矣勉哉行且召可
　　　　權刑部侍郎周端朝磨勘轉中大夫制
勑一日無曠董治官之常規三年有成待法從之
令典屬嚴㑹課特重䟽綸具官某氣莊以舒學博
而約勸露門之講發韞奥於微言紬石室之書泝
源流於絶筆越在司刑之貳乆殫弼教之勤爰計
積勞肆陞華級登崇方切豈以日月而爲功獻替
有加庶幾夙夜之終譽可
　　　　曽庶贈通直郎制
勑具官某掎鹿固爲共踣之謀養虎必有反噬之
患山陽荼毒爾以幕僚死事闔門不免焉念之慘
怚追卑陞朝之秩仍録應門之孤魂而有知歆此
殊渥可
　　　　國子監丞姚珤除祕書丞制
勑具官某自天聖至嘉祐進士上之三人多至公
卿豈惟后稷之穡有相抑豐芭之仁也爾以強立
之學輔致逺之噐大廷射䇿名在龜列而安平進
朕親政始徠之丞于胄監進丞于中祕盡交瀛洲
之彦縱論藏室之書浩乎沛然光明秀傑之望得
所封植矣可
　　　　軍噐監簿呉昌裔除將作監簿制
勑具官某簿皆以紏違鈎墜而匠監視戎監爲髙
非賢不捷進爾茂於學頴於文而縝於識蜀閫以
賢聞結綬登畿諸大夫皆信其賢也擢庀除戎之
屬越三日改屬于大匠雖伯氏聮治之嫌實公朝
褒進之意鴻漸于干而至于磐於爾乎觀之可
　　　　著作郎兼權左司彭方除將作少監兼
　　　　景獻太子府教授制
勑具官某省闥百司之綱領萬務之機衡劇矣而
繕監爲最簡用者以材仕者以志爾學有誠身之
功心無交物之累泊乎其遇而不留也頃繇著廷
參我宰掾理明見定優於叢劇顧欲趨簡以養天
龢何志尚之逺耶升班少匠靖共自守宗磐峙秀
往爲我淑艾之冝有餘𥙿可
　　　　江西安撫使陳韡除工部侍郎制
勑朕永懷　阜陵妙選法從越在内服必有獻可
替否之益越在外服必有折衝厭難之勞兹率循
於燕謀庸謹簡於英望具官某懿文而莊栗洵武
而沉雄髙山深林卓爾濟時之略秋霜烈日皜乎
徇國之心自蠢動於江閩寖蔓延於嶺海民無寧
處國有隱憂屢勤繡斧之行未息耰鉏之警龔遂
尉安渤海令一布而巳孚景弇窮追尤來威四馳
而隨定䇿勲獨茂締眷逾深歌出車以勞還趣韓
奕而入覲班參五正宻扈豹尾屬車之塵朝進一
賢坐掃旄頭罕畢之祲究爾論思之韞副予柬注
之懷可
　　　　馮邦佐除直祕閣主管潼川路安撫司
　　　　公事知瀘州制
勑具官某瀘南控扼六詔爲重鎮頃連以法從宅
乃牧民夷按堵繼之厥選雖艱爾文有英氣政有
卓識蜀士之位表著者亟稱之擢自偏州往殿帥
閫且榮以中祕之直朕於用材可謂超越拘攣之
表矣維昔武侯將有事于中原必深入不毛先定
南方欲無後顧之慮也懋展夙韞稱此隆委可
　　　　黎伯登除直寶章閣潼川路提點刑獄
　　　　公事兼提舉制
勑具官某民無逺近悉恃部使者爲司命御史爲
朕言東蜀司臬之非材謹擇而亟易之爾静實充
於内亮逹著於外立朝未幾翩然引去累更名郡
櫛垢濯痍聲稱藉甚出少府之節巳晚故寓直寶
奎以賁之周爰咨詢則民情通不畏強禦則吏治
聳惟察惟法其審克之則獄訟平蜀雖萬里夫何
逺之有可
　　　　項寅孫除直祕閣權成都府路轉運判
　　　　官制
勑具官某魚鳬𧖟叢之國邈在參井皇華命使自
江漢差擇而上之庶忘登天之爲難爾以果逹之
姿彊乂之志給餉上流旣厎厥績就易飛輓之節
駕言西征其氣蓋巳狎瞿唐灔澦而旁礴峩雪之
表矣吏以不失平爲良民以不取􁏮爲冨邊徼以
不求功爲安知此於將指乎何有可
　　　　童頥除直祕閣權發遣䕫州兼主管本
　　　　路安撫司公事制
勑具官某䕫子之國楚蜀衿吭時平急於拊綏有
遽　於控扼牧民御衆必惟其材爾氣岸瑰瑋風
采英發曩守齊安能不撓于彊衡陽又以節用愛
人著推之坐鎮三峽鞏護十連不惟刀耕火種之
民懷生而樂業平沙八陣歴歴魚復折衝應變之
略盡在目中矣往哉母憚叱馭可
　　　　游九功除祕閣修撰知慶元府兼㳂海
　　　　制置制
勑具官某四明宻拱呉㑹遥控瀚海制閫重寄間
以法從臨之苟當其材何嫌超授爾涵負之深踐
敡之乆要衝鉅鎮隨所至以最聞矧導承宻旨熟
聞德意而以中祕論譔莅吾股肱郡辦治易爾雖
然維大家有禮字細民有恩讋魚鹽姦宄之出没
有威靡舛厥施時乃良牧其祗若予訓可
　　　　張元簡除湖南路轉運判官兼知鄂州
　　　　制
勑具官某季子歸魯㢘頗用趙民望素孚則舞轡
於熟路易爲功爾氣壯而材豐識髙而論偉曩守
邊壘奮不顧身以衛其民重湖以北莫不想聞其
風采兹駕漕軺往填鄂渚號令未施列城已信其
能福我矣轉輸澄按之餘扶羸飫飢蒐惰繕圯使
隱然長城之足恃斯増重於夙望可
　　　　何元壽除太府寺丞緫領湖廣軍馬錢
　　　　糧制
勑具官某紹興分建四緫今垂百年時有不同得
其人則轉難而爲易爾肅括而將以敏暢逹而守
以静試郡並塞不求快意之功厥慮蓋深起守武
昌以漕輓攝軍賦切切於民之瘵國之疚厥慮益
深事惟知其難則易者將至此朕所以就卑餉節
而華之丞郎也信能以仁爲本以智爲制斡盈虚
權取予俾挈畚用𥙿而民不病則予以懌可
　　　　林半千除江東路提點刑獄公事制
勑具官某慶暦𥘉謀國者欲漸易監司使澄汰所
部吏以興太平朕采是說於親政之始所易多矣
而一節以庾再節以漕三節以憲獨爾之升若梯
級然豈非進不失矩施不失度能以儒術行耶夫
聽獄之道明則不濫恕則不苛敏則不淹爾固無
俟多告察屬吏賢不肖廉濁而勸沮之使江左風
采有聞焉惟汝嘉可
　　　　丘岳除淮東路轉運判官兼知真州制
勑具官某國家有事于中原淮民征調勤止必知
其俗者順而拊之庶幾說以先民而忘勞爾淮人
也忠實而無僞精敏而有勇乆宦于淮閻閭之休
戚邊瑣之利病瞭然于中朕知其非嘗試者比也
虎符龍節自西徂東科歛思所以紓之繇役思所
以間之和糴之害屯田之便思所以罷行之笏畫
鞭筭之中不失鞠人謀人保居以福一道豈特
真之私哉可
平齋文集卷第十九
平齋文集卷第二十
　　外制四
　　　貴妃賈氏贈三代
　　　　故曾祖嗣業太子少保贈太子太保制
勑朕仰觀天樞四星之象俯稽王宫六寢之儀選
名閥以建妃帥列嬪而佐后恩同宰輔秩視公台
推慶系於一門加愍章於三丗具官某故曽祖具
官某忠信行乎里孝友著于家源深流長散作滂
葩之潤本固末茂敷爲沛艾之芳冝荷祉於孫曽
遂參華於宫壼肆稽故典茂發潜光升青宫三太
之榮侈黄壤百年之報歆予休渥燕爾後昆可
　　　　故曽祖母於氏贈文安郡夫人制
勑古者髙禖之祠帶韣而授弓宗廟之服躬桑而
獻繭后必以妃參之此朕所以柬求淑德陪輔隂
教而成王假有家之吉也匪開其先曷昌厥後具
官某故曽祖母某氏令儀中度懿行應規教子則
朱􁚫熊軾之榮抱孫則茸纛油幢之重慶垂三葉
化應二南冝申拓於脂田用増華於翟茀予非私
授爾尚祗歆可
　　　　故繼曽祖母於氏贈通義郡夫人制
勑后順承乾元朕旣選之貂蟬之裔妃宻賛坤德
朕必選之筆槖之門顧積慶之有𥘉冝追榮之無
斁具官某故繼曽祖母某氏幽閑女則婉娩婦儀
承先以于沼于沚之勤垂後以如山如河之懿是
鍾邦媛實冠宫嬙泝産嘏之源流衍䟽恩之命數
易封名壤増賁幽扄可
　　　　故祖偉太子少傅贈太子太傅制
勑赤城霞起而建標雙闕雲竦而夾路渟涵神秀
發越嘉祥地靈人傑之有開德厚流光之可卜具
官某故祖具官某材猷雋茂學問精深射䇿决科
蚤聳士林之望分符出守晚搴宦路之華惟所積
如江河之源故其傳全川嶽之氣子爲法從孫有
賢妃予方正王化之基爾盍進儲宫之傅九京可
作百丗其昌可
　　　　故祖母於氏贈蘄春郡夫人制
勑帝嚳建四妃而萬化成虞舜立二妃而四海乂
蓋得正家之道廼凝治國之功兹位亞於軒龍甫
儀新於䄖翟肆嘉内德爰獎先徽具官某故祖母
具某氏秉柔　之姿履惠和之行閨門視則婣黨
推尊生也有涯蚤棄采蘩之㓗死焉不朽終流芼
荇之芳號旣正於小君封更加於大郡僾乎如在
其克祗承可
　　　　故繼祖母陸氏贈和政郡夫人制
勑唐之諸妃有以恭順稱者有以敏淑稱者雖禀
天姿之懿實原丗範之嚴具官某故繼祖母具某
氏歩節佩環聲諧琴瑟言言乎勉君子之正翼翼
乎承先祖之恭身無愧於女箴家克貽於嬪則膺
子光寵具乃肅雍紫綬金章旣視儀於一品文軒
象服冝追命於重闈益開湯沐之封永燕焄蒿之
𣏌可
　　　　故父渉太子少師贈太子太師制
勑梁傅有孫首𬒳丗宗之選膠東生女亦形光武
之思推百丗之發祥驗一門之流慶肇新妃掖追
賁親闈具官某故父具官某敵愾精忠折衝逺略
披攘妖祲功成淮泗之郊撫納遺黎恩𬒳淄青之
境施隆而報必腆積厚而發亦閎象開次北之星
光映遡明之月關睢寤寐思服克參窈窕之求雞
鳴警戒相成更致盈昌之助望孚禁壼澤被私庭
進東宫師範之尊侈北岳神休之應繩繩蟄蟄尚
克相之可
　　　　故母史氏贈太寧郡夫人制
勑葛覃后妃之本必以在父母家志女功之事言
之予得賢妃言動中繩矩母訓豈無自來哉具官
某故母具某氏出韋平之裔歸嚴徐之門熟薫染
於詩書恪歩趨於禮法維蛇恊夢篤生淑　之姿
禖燕占祥　迓衆多之祉睠起家之垂慶冝告第
之䟽榮申錫郡封永綏廟食可
　　　　桂如琥除川秦都大茶馬制
勑具官某茗出於蜀駔駿來於秦熈寧分職元豐
合之故邇者榷牧分而復合爾氣禀温良治理平
易䕫巫之民安其政進嬀閣之直緫秦蜀之務興
利除害必有得於熟聞素講者詩曰秉心塞淵騋
牝三千又曰思無疆思馬斯臧精爾心思之運蕃
吾充廐之良魯衛之政且將改聽易視矣往哉母
忽可
　　　　髙稼知沔州兼利州路提點刑獄公事
　　　　制
勑具官某沔屏翰梁益而扼秦隴自關堡險阻蕩
析於兵燼連年繕治舊觀猶未還故擇牧尤遴爾
氣度軒豁議論精到周旋閫幙秦蜀如指諸掌朕
方趣之來將有訪也而沔非爾莫固吾圉榮以木
天之直一道臬事併屬之拊循必厚經理必宻東
西應援同獎王室必睦小大之獄必以情奉計入
奏有日矣可
　　　　陳隆之除直華文閣知興元府兼安撫
　　　　制
勑具官某西顧之憂朕未嘗一日志也制蜀旣分
置使副梁又以謀帥請得非原堡失其險難於方
面之勲乎爾出入兵間而膽略雄往來塞下而機
籌熟沔雖重孰與梁重進直丈奎建屏作牧民生
之未殖者爾集之軍政之未覈者爾飭之邊防之
未宻者爾緝之聲援合而彼已無異情志慮公而
内外有實政守固而戰克矣往勿替朕命可
　　　　權兵部侍郎陳公益除集英殿修撰知
　　　　漳州制
勑荷紫槖而事主儒生之榮擁朱􁚫以奉親人子
之樂肆升華於論譔庸増重於蕃宣具官某韞篤
實之姿迪中和之度通今博古曽靡事於空言明
善誠身常自安於平進翼翼從塗之列誾誾經幄
之游如慶雲莫能名其祥如時雨不自知其潤屢
抗分符之請勉爲紬史之留旣上送官爰卑便郡
睠言漳浦近接海■雖緑林妖祲之已空而篁竹
驚魂之靡定亟圗綏輯盡息歎愁雅在本朝豈不
念蕭生之志咸知上意正欲觀黄霸之功可
　　　　吏部郎中權國子司業王與權除國子
　　　　司業制
勑具官某大少司成並置定於隆興朕旣得老成
之望爲大司成以範多士少司成亦必於士望乎
取之爾經明而行修本固而末茂冝爲人師白首
郎潜攝貳成均士翕然胥嚮三學之教法政令非
爾其誰屬夫學校長育人材之地寛以來之必嚴
以導之生徒斤斤皆有法度陽城所以陶冶人心
必有在於記事纂言之外者知此則知樂正后䕫
教胄子之意可
　　　　樞宻院編修官兼右司尤焴除樞宻院
　　　　檢詳兼右司制
勑具官某宰樞掾軍國之筦彊弱安危出焉淳熈
甲辰乙巳間三邊無塵九扈樂業時則有文儒以
檢詳爲右司行其所無事而天下安強蓋爾祖也
去之五十年爾以竒材壯志踐厥官故事便冝家
有遺墨自公退食盡取而閱之以尚論其丗豈特
寳魏證之笏哉朕方懼祖武之不克繩故申告可
　　　　太府寺簿趙汝譢除樞宻院編修官兼
　　　　權兵部郎官制
勑具官某刪潤置官隷樞屬爲卑在紹興有若直
臣銓在乾道有若名儒熹能大其官爾拔于公族
名在甲科鞅掌州縣坐閱群飛之刺天而無競心
不旣賢乎朕蒐英獵雋首在選中擢掾宥廷攝耶
武部以貫穿馳騁之材與聞廟畫從容援古誼以
訂邦國之若否所居官大矣母安於卑而不之勉
可
　　　　太常寺簿朱揚祖除樞宻院編修官兼
　　　權刑部郎官制
勑具官某八陵隔於腥壒踰百年讎虜燼滅伻來
以圗朕灑涕恭覽慨懷朝謁謀及卿士爾銳於行
犯暑披榛祗欵陵下橋山弓劒儼乎猶昔而嵩洛
之王氣可挹也星言歸奏良尉朕心進編摩於宥
府仍攝事於郎曹姑獎忠勤實階選拔可
　　　　羅愚除淮西提舉兼知無爲軍制
勑具官某王師順動科調繁興朕懼淮民之告瘉
亟下詔蠲逋已責母収今年租非部使者之賢殆
壅吾澤爾名家之雋論事剴切處事精練出守江
城不求有餘於官而慮民之不足田里用乂其以
一節觀風于淮右平爾糴公爾榷察州縣吏奉吾
詔不勤而厲民者紏逖之人心固則國勢強矣濡
湏斗壘特游刃之餘可
　　　　黄朴除著作郎兼權考功郎官徐清叟
　　　著作佐郎兼權司封郎官葉味道著作
　　　　佐郎兼權屯田郎官並仍兼崇政殿說
　　　　書制
勑具官某元祐𥘉程頥說書崇政范祖禹在著廷
朕登崇畯良思得若人發六經三史之韞爾以魁
壘之彦立于朝如玉在山輝潤虹貫經帷論說屢
爲席前承明金馬之邃網羅舊聞採摭前記以
一代之史兹舉以屬爾涵養君德鋪張帝典求無
媿於昔賢可也青綾入直又以觀爾之吏能可
　　　　校書郎杜㓜節除祕書郎兼莊文府教
　　　　授制
勑具官某漢藏書麒麟天禄命劉向楊雄典校謂
之中祕書後漢藏之東觀以馬融爲郎惟其稱也
爾深於龍韜豹略之學而進於經蔚爲兩科之雋
翶翔冊府摩光奎壁序升以司四部之圖籍且爲
宗藩師疇不謂稱乃若萬里之情三邊之勢討論
餘隟試爲朕孰計之可
　　　　趙與懃除太府寺丞余元廙國子監丞
　　　　章勱太府寺簿髙奎國子監簿制
勑具官某君人在於阜財明道大府掌貢賦之貳
師氏掌教國子不容偏廢也與懃擢秀宗盟首騰
關决之最其爲我丞外府而以吏事通敏能稱其
家之勱爲之簿元廙蜚英膠庠乆著敡歴之譽其
爲我丞胄監而以邊畫精練克踐所學之奎爲之
簿夫善政得民財善教得民心其得民雖不同而
同於盡君師之責爾等其各效厥長以助予治可
　　　　資政殿學士提舉萬壽觀兼侍讀宣繒
　　　　除資政殿大學士光禄大夫提舉洞霄
　　　　宫制
勑朕睠懷元祐登用群賢范鎮以内祠召而辭行
馮京以勸讀除而請老維予宿德有昔遺風肆加
進律之恩庸渙告廷之綍具官某體全碩大性韞
端良蚤擅文埸盡奪諸儒之氣晚躋政路首參元
化之機國論之可否未明人材之進退未决深沉
籌畫宻勿敷陳巳究同寅協恭之謀廼抗陳力就
列之誼功成名遂而身退固適雅懷齒宿才壯而
意新毎形渇想屬親政柄趣侍經筵逺稽　真廟
之命耆儒近法　阜陵之尊舊學亟冝強起胡不
果來進祕殿之大名升争臣之穹秩夷猶故里匽
薄殊庭式昭體貌之隆増重儀刑之舊且酒醴維
醹以祈黄耇豈忘壽俊之思母金玉爾音而有遐
心尚頼逺猶之告可
　　　　劉用行除太常寺簿制
勑具官某孔子先簿正祭噐寅清禮樂之府簿非
冗曹比也爾以凝重之噐和平之政乆著聲於湖
表擢寘容臺禮制樂作皆參聽之漢儀雜秦唐舞
因隋情文本末必稽其失而紏其違母徒諉之簿
書之末可
　　　　宗正寺簿林申差權發遣安吉州制
勑具官某衆賢聚於朝而郡國吏不能皆賢元氣
猶未貫也故間擇周行之彦以出守爾博習明修
蚤藹時譽翔而後集甫簿正于麟宗呉興闕守
輟一賢以惠之漢選博士諌大夫爲守相之意也
脩門咫尺轉聞良易勿棘勿弛圗惟厥中可
　　　　大理少卿謝奕禮除右文殿修撰主管
　　　　佑神觀仍奉朝請制
勑具官某本朝家法上軋三代戚畹冨而貴之不
及以政豈特防微杜漸之意示優異也爾晉太傅
之懿傳漢長秋之篤友丰神氣度灑然塵表詎容
乆煩奏讞之冗升班論譔賦廪内祠日奉便朝玉
色而山立優且榮矣益厲謙恭之美對敡光大之
休可
　　　　林應龍轉承直郎制
勑具官某飛錢造幣蜀材孔良灌輸外帑歳有常
額爾董裝發應我賞科其進一階益勤勿懈可
　　　　户部侍郎淮東緫領岳珂磨勘轉中大
　　　　夫制
勑虞廷考百工之績而黜陟行周官計群吏之治
而誅賞定兹疇勞於法從冝䟽渥於綸言具官某
蚤擅長材屢膺煩使控天塹之勢望乆著於筭鞭
參地官之權班寖髙於禁槖閥匪一朝之積課當
三歳之遷爰舉彛章式増文秩元豐近臣之品特
示寵榮紹興名將之家益殫忠藎可
　　　　慈聖太后山陵復土提舉官呉惟德轉
　　　　翊衛大夫制
勑慈殿升真渺僊游於少廣茂陵卜祔矗王氣於
橋山廼睠按行之勞特循襃進之典具官某禀姿
温恪莅事精勤北省承休特重遭逢之慶東朝罹
變可勝攀慕之悲泝沙麓之慶源相稽山之吉壤
龍盤鞏勢騩馭妥靈冝陟序於横階用増華於留
務益思謙毖祗對恩榮可
　　　叅知政事曽從龍贈三代
　　　　故曽祖詳太傅贈太師制
勑朕進　寧考之舊臣懷　昭陵之碩輔修紀綱
於基命宥宻之日問政令於同寅協恭之時終定
䇿于兩朝用垂休乎億丗去之幾葉有爾曽孫具
官某故曽祖具官某靈臺湛凝㤗宇昭晣忠和孝
友之行悉本諸身詩書禮樂之風遂昌厥後卓犖
倫魁之彦雍容近弼之聮逺泝慶源丕敡愍冊巖
石之瞻師尹蔚爲窀穸之光故國之有丗臣益介
雲仍之祉可
　　　　故祖憕太師衛國公贈魏國公制
勑元受之參則一貫忠恕之學參得之點則浴沂
舞雩之風出雲必自於太山導漾實由於嶓冡不
遡所積曷觀厥成具官某故祖具官某性抱冲和
氣涵磅礴𣢾叚下澤夙優郷里之評駟馬髙車終
遂門閭之志鍾聞孫而間出參大政以更張爰敷
告第之恩庸侈傳家之慶自天錫羡文公之衛允
臧易地進封畢萬之魏必大營魂儼在寵渥祗歆
可
　　　　才人賈氏故伯冲贈迪功郎制
勑具官某氏故伯具某人維邦之媛建閤後庭澤
曁一門厥有令典爾其伯父拱木巳隂𥘉品追榮
尚歆殊渥可
　　　　才人賈氏故兄承奉郎貫道贈承事郎
　　　　制
勑具官某氏故兄具官某維邦之媛建閤後庭澤
曁一門厥有令典爾其同氣拱木巳隂進秩追榮
尚歆殊渥可
　　　　故母弟迪功郎史商卿贈修職郎制
勑具官某氏故母弟具官某維邦之媛建閤後廷
澤曁母黨厥有令典爾其季舅拱木巳隂進秩追
榮尚歆殊渥可
　　　　趙以夫除江西路提舉常平茶鹽公事
　　　　制
勑具官某江右壤接閩粤創殘未𥙷思得賢使者
藥石而梁肉之亟還元氣之舊爾以公族儀儀之
麟周旋外服藉甚有聞輟臨漳之符以庾節幸一
道部邑南豐繄乃故治民之情僞俗之良寙皦如
示諸掌咨諏所及精采一變積憊甦醒矣亦惟深
求大學以義爲利之意則獲我心可
　　　　祕書少監趙汝談除宗正少卿依舊兼
　　　　權直學士院制
勑具官某宗正四星在帝座東南漢取象置官以
序九族辟彊德更生遞爲之爾學如辟彊行如德
文采議論有更生之風羽儀道山翛然澤臞輝浸
群玉不可得而親踈也維今屬籍蕃衍盛大過劉
氏其爲朕奠丗繫辨昭穆而陶之信厚以重盤石
之宗視草鑾坡則已試可矣可
　　　　袁甫除祕書少監制
勑具官某朕惟五緯聚奎天開離明之運科目取
士而異人出焉故親政以來招選魁躔之雋登之
政途列之經幄且進之䇿府爾學傳于家磨礲于
師友所造蓋深麾節攸届旣推詩書之澤浸其民
又合秀民佳子弟以義理性命之學啓迪而薫陶
之自任以斯道若此參領登瀛冝矣詩曰樂只君
子邦家之光其疾驅以副虚佇可
　　　　張嗣古右文殿修撰知平江府制
勑具官某漢重三輔唐重四輔闔閭故國吾股肱
郡也選任維艱爾蚤聞前輩之論議熟識昭代之
典章而材諝足以濟之龍泉干將鳴匣蓋乆用之
惟恐不亟北門留鑰雖輟干行屏翰近畿徒得君
重其通班于祕殿往宣朕意時和歳豐坻京相望
民有漁陽不可支之樂而無新店實強取之苦斯
稱厥職可
　　　　趙立夫除祕閣修撰樞宻副都承旨制
勑具官某天下之勢猶衡朕旣遴柬廷彦出長外
服必博選民庸入治内服然後無輕重之偏爾頃
繇九列觀風近甸聲氣不揺而百蠧戢蓋吏師也
孝宣厲精政事樞機周宻周貴加詳宻貴加謹維
爾老於識而精於慮式遄其歸以譔著中祕參宥
廷之導旨周宻以濟中興其庶矣乎可
　　　　朱鑑除大理寺簿林瓌軍噐監簿制
勑具官某等作士而致猾夏之誅獻囚而參獻馘
之禮此致刑儲戎所以分職並命也爾鑑所傳者
正濟以䟽通爾瓌所養者厚守以静退朕惟兵刑
非二事旣命鑑以鈎棘寺之違又命瓌以稽戎監
之闕能使桁楊卧於圜扉戈鋋森於武庫厥職無
不舉矣可
　　　　張元簡除直寶文閣知鄂州兼㳂江制
　　　　置副使制
勑具官某江漢上流而下三制閫相望撑裏拓表
之勢也鄂渚參襄陽金陵之間事權旣還責任與
等爾氣盛於折衝謀深於應變而崇論足以發之
廷臣讙謂可當一面寶奎寓直龍節虎符往爲朕
控長江而制勝逺觀三國必争之形近考中興布
置之略民力汝𥙿軍實汝充千艘萬弩汝肄墜者
舉惰者奮而隱然老羆當道之足恃乃言厎績矣
可
　　　　權户部尚書眞德秀除翰林學士知制
　　　　誥兼侍讀制
勑天下之動正夫一務興起於群心聖人之情見
乎辭在宣昭於大訓迪惟　仁祖有若臣脩朝京
師於甲午之元拜内相於季秋之月其深厚則兩
都之正氣其坥明則三代之遺風登崇若人皷舞
斯丗具官某剛而濟以大和而約之中殫見洽聞
學貫乎百丗之上崇論閎議名塞乎兩儀之間
先帝封植以詒謀冲人招徠而訪落甫辭儤直遽
厭論思羔羊素絲五紽毎慨懷於正直白駒生芻
一束徒嘉歎於逍遥惟碩果之剥不窮故拔茅之
㤗有待少重十連之寄遄歸八座之班屬親攬於
皇綱志中興於帝業予欲山東之聽詔令觀化成
於湏臾予欲河西之𬒳璽書驚明見於萬里疇咨
大筆樂得英髦趣躋鼇禁之崇仍侍虎門之邃虞
夏之書渾爾逺追雅奥之風堯舜之道皇兮備究
緝熈之益尚圖大任用穆群瞻可
　　　　曽頴秀除浙西路提點刑獄公事制
勑具官某畿内部使者諸道取則非識召南甘棠
行露之意不在繡斧之選爾篤學喜脩風裁簡逺
抱夜光而不輕售起之浙右之節行以絜矩之道
貪殘退聽善良吐氣四方將於是乎觀不特狴犴
之無冤也矧伯氏陳時臬事千閩其思光華所𬒳
無逺邇之間可
　　　　都官郎中傅壅差知嚴州制
勑具官某諌大夫有以直聲著於嘉定𥘉者吾不
得而見之思用其子爾謹守家學而有父風不阿
不詭安於平進朕始親政事旣起之丞又進之郎
顧猶退然以疾辭維爾郡縣最著於江閩乆矣嚴
陵輔邦姑分符竹少需葵丘之戍以俟疾平朕不
汝忘也可
　　　　鄒應龍父徽贈宣奉大夫制
勑蕆儀丗室備殫饗帝之誠肆眚端闈誕布漏泉
之澤矧義方之垂慶冝愍典之追榮具官某侃侃
德人怡怡善士一眞不鑿伹知櫝玉之藏萬卷有
傅何愛籝金之滿鍾倫魁之雅望通法從之穹班
嚴父之禮旣成顯親之恩可後蕭零湛露特升一
列之華木撼悲風尚吐九原之氣可
　　　　葉宰直華文閣知泉州制
勑具官某朕嘉與海内更始疇昔庶士御事淫朋
比德者退之有爲有猷有守者進之而内外肅爾
以直簡之噐明通之識列在烏府斡棄周鼎而寶
康瓠時論日陂乃能不爲咸股之隨有識韙之泉
七閩望郡且筦琛航凋憊乆而未甦爾其以奎直
起家熟思振刷之方挽回冨庶之舊用稱簡拔可
　　　　陳舜臣湖北提點刑獄公事林演提舉
　　　　湖北路常平茶鹽公事制
勑具官某等禹貢田賦定於雲土夢作乂之後召
南獄訟息於美化行乎江漢之餘今荆楚境也故
出節而分遣爾舜臣以詳練之材治邕管逺民安
之司庾湖右就進憲節明刑弼教必能使江漢皆
善俗爾演以平易之政治景陵人有去思易麾安
陸亟進庾節推利予民必能使雲夢無横歛夫監
司賢則郡守賢郡守賢則縣令賢轉移習俗當自
身始保護風寒亦惟本固往懋哉可
　　　　桂萬榮直寶章閣知常德府彭方直祕
　　　　閣知袁州制
勑具官某等汲黯願出入禁闥蕭望之雅意本朝
士以華近爲榮自昔然也而吾望郎如萬榮名監
少如方顧牽聮以外庸請豈朕待賢之道有未至
耶抑賢者體國無内外之間也武陵統乎澧辰沅
靖冝春介乎潭洪贛吉其俗皆易治而難服爾萬
榮予職往守武陵爾方予職往守冝春寛以字之
静以鎮之異壤而同治矣朕將於此乎選表可
　　　　留元剛轉中大夫直寶文閣致仕制
勑具官某唐以博學宏詞設科裴度陸䞇李絳杜
黄裳繇此途選今其蜚聲是科者皆列在禁近惜
一賢之不及見也爾學該七略文成一家先朝以
殊科擢寘柱下史未爲不遇而留滯周南抑何乆
耶未衰告老冝實僅秀進之華秩仍直寶奎以寄
賢雋之思尚祗休渥可
　　　　權刑部尚書李􁧶除權禮部尚書兼侍
　　　　讀制
勑羲易之定民志莫先乎乾坤衣裳禹範之叙彛
倫莫大乎威福玉食朕収還八柄扶立三綱堂陛
之分旣嚴鼎吕之勢斯重爲國以禮待人而行具
官某氣清而神腴齒宿而意壯奫淪其學瞿唐三
峽之深紆餘其文卭郲九折之峻自夾螭而振武
屢鳴鳯以蜚聲去不可留用然後見油幢中立坐
息江湖之波茸纛外馳盡収峩雪之祲茂賢勞而
不伐堅𥘉志以善藏玩丗何求際時乃出渇大老
之入見促便朝之給扶中庸九經所陳者天下國
家之道丘索五典所讀者上丗帝王之書嘉德義
之可尊知文獻之足證擢繇司冦進攝春官以正
名爲衛之先以秉禮爲魯之本豈止九賔之臚句
群臣無敢諠譁抑令三輔之威儀老吏或至垂泣
乃若石室太史之業金華師氏之功具罄英猷奚
煩多訓可
　　　　禮部尚書陳卓除吏部尚書兼給事中
　　　　兼侍讀制
勑朕仰惟　孝廟夙重天官妙選於乾道淳熈之
間豈一二士眞除於俊卿必大之後纔三數人矧
趨瑣闥之嚴仍侍露門之邃輯兹茂渥屬我耆儒
具官某玉粹而春和霜明而秋㓗代言爾雅蔚乎
廊廟之文批勑森嚴屹然社稷之噐乆周旋於禁
槖日宻勿於宸旒望之則祥麟威鳯之在廷親之
則天球洪璧之照几簡知惟舊郷用罙深睠遵晦
於十年甫厲精於期月内閑請謁旣絶側門敕授
之風外杜營求盡革都堂唱注之弊猶慮三銓之
法未精九等之材疇庸儀曹冠序選部以水鏡之
清而洗丗道之濁以衡石之公而遏物情之私品
藻之鑒旣髙論思之望逾重帥屬掌治朕方思周
公六典之規知人安民爾盍究臯陶九德之訓祗
承眷倚懋對儀圗可
　　　　崔福轉兩官制
勑具官某邊城讎保虓將火攻烈熖駕風危櫓飛
燼受降旣乆論賞可稽峻陟武階力圗忠報可
　　　　故通直郎游九言特贈直龍圗閣制
勑具官某洙泗之傳爲伊洛伊洛之傳爲建之熹
潭之栻得其學者皆能著見於丗爾天姿敏強博
極群書而質疑就正於二子體之心驗之身且推
之民其學進乎成矣習僞有禁秉德不回棄通籍
而抱遺經賫志黄壤朕聞而嘉之羲圗寓直表厲
節介光明芬郁於百丗者未嘗没也可
　　　　葉奭除宗學博士金淵國子博士戚士
　　　　遜太學博士袁商武學博士兼魏惠獻
　　　　王府教授制
勑具官某等漢重師法淄川濟南齊魯燕趙之學
皆以專門名家爲博士或變其師說雖衆薦不得
與厥選蓋精爾奭直而方有折角之風爾淵莊而
静有下帷之志爾士遜明而整五業並授爾商端
而㓗諸家兼通其學悉有師法兹進奭于宗庠進
淵士遜于上庠進商于右庠仍範我麟定各推所
藴招諸生立堂下誨以仁義道德性命之歸正學
有傳矣可
　　　　將作監簿劉克莊除宗正寺簿制
勑具官某鶴鳴于九臯聲聞于天士抱負足以鳴
於丗雖逖隱未有不逹於朕聽者爾學有源文有
度歛芒鏟采不與韋布角進而英聲發越不容揜
朕夙有聞焉瑤牒屬籍與慶系僊源圗譜纂輯于
司宗天近地嚴有列其中者皆名儒咨爾往簿正
之途轍清矣益養其聲之所自出以鳴國家之盛
可
　　　　戴杰宗學諭何處恬太學正馮去疾太
　　　　學録王萬國子録制
勑具官某等士始進于朝而優游詩書之林饜飫
道德之海不其榮乎爾杰之温明雅有風致爾處
恬之沉厚蔚有典刑爾去疾之雋邁逺有志槩爾
萬之純茂深有韞藉其學皆可爲人師杰往諭宗
庠處恬去疾萬往正録成均進之始也大學始教
皮弁祭菜宵雅肄三知此則知立教之本可
　　　　顔頥仲司農寺丞魏峻軍噐監簿制
勑具官某三代盛時因井田以制軍賦廼積廼倉
與干戈戚揚非二事也農寺戎監故並建屬爾頥
仲抱材通敏治郡可紀其歸以丞治粟之司爾峻
賦姿爽亮立朝可觀其進以簿儲戎之府太倉武
庫雖異厥職農以養兵兵以衛農尚於斯有考可
　　　　韓濤除太社令制
勑具官某司社置官紹興中首命臣彦直爲之蓋
以光寵勳將之家爾同出一門克紹弓冶庀職漕
幕能寡悔尤兹故命之丗厥官知寅直之難秉而
輕肥之易縱則亢厥官矣可
　　　　史冝之直龍圗閣致仕制
勑具官某維昔　兩朝元輔之猶子冝之均佚釐
館以謝事告亡幾何台星亦坼朕念之怛然爾敡
歴四十餘年業行在州里政理在郡國人能誦之
胡遽止於斯也華屋山丘恍其昨夢淵圗進直尚
服恩榮可
　　　　王陞轉承節郎制
勑具官某造幣之楮來自蜀道爾督綱程靡有稽
失進秩一等用酬勞瘁可
　　　　同鼎武節郎來伯友武翼郎王聞顯武
　　　　節大夫呼延賞武翼郎制
勑具官某等漢開降者封賞之科唐著異域歸忠
之傳爾委身王國效力邊城疊二秩以升華肩一
心而圗報可
　　　　張震雷張萬取並𥙷承信郎制
勑具某人等武舉以郭子儀重爾兄弟講磨兵略
外省聮登屬邊關之賛籌阻萬里之入對悉授𥘉
品開之榮途其相勉以功名見可
　　　　史彌鞏轉朝散郎髙不儔轉奉議郎制
勑具官某筦榷國計所關羡利必賞爾庀職京口
克懋厥官歳入有常能溢其額俾進升於一列庸
獎厲於勞能可(不儔改京/口爲畿内)
　　　　髙平郡夫人毛氏進封和國夫人制
勑明德伏波之女自藺發祥和熹太傅之孫由隂
毓瑞睠慶源之特異冝寵數之増隆具官某氏性
行金相容儀玉度河山禀粹嬪于相國之門江漢
毓徽鍾我俔天之妹篤禕衣之致養侈象服之䟽
榮號旣正於小君秩更加於大國祗膺休渥茂介
耆齡可
　　　　楊恢除直徽猷閣權知襄陽府京西安
　　　　撫副使制
勑具官某西清邃閣　列聖圗訓在焉寓直其間
非積望之舊效績之新不輕卑躐級而升尤爲異
數爾擷岷峩之秀吞雲夢之雄進牧京襄坐控許
洛文奎峻直越三等而上之蓋以方面之勲望爾
非徒以華爾也矧徽猷實維　哲廟寶儲遐想俘
獲鬼章青冝結之盛尚起壯志可
　　　　彭鉉廣東路提點刑獄公事石孝淳廣
　　　　東路轉運判官制
勑具官某等五嶺之東官以征粟鬻醝牟利民一
䟽食不獲安或怵於無聊而動朕甚憫焉爾孝淳
守曲江無苛政旣出節以推平反之惠就卑外計
坐斡賦輿爾鉉守南安有善譽甫増秩以獎中和
之最趣攬濡轡往司祥刑其踐實同好整同熟於
治理又同觀省民瘼廉訪吏姦相與布宣詔條如
朕臨遣母使逺方重蘇洵刺史又抑之歎也可
　　　　陳畏浙東路提點刑獄公事制
勑具官某泰與否相爲消長疇昔人材排根於憸
人耳目之官者朕悉起諸家食用之不遐遺爾豈
弟而㢘端方而静中外之譽俱髙薋菉葹以盈室
判獨離而不服冝險德之莫容也錯枉舉直公道
是張左淛郷部亟爲朕起衣繡而晝行獄讞之亭
吏治之澄惟爾風力之凝可
平齋文集卷第二十
平齋文集卷第二十一
　　外制五
　　　　司農寺丞陶木除大宗正丞制
勑具官某宗正以卿少丞簿聮事合治大宗正獨
置丞簡且嚴乎爾融明而凝重有韞而不襮論奏
亹亹切於爲民旣俾丞大農矣重惟明德睦族之
意非賢莫宣故亟進之以丞大宗尚書郎之選於
此乎儲勉佐乃長母以再轉爲淹也可
　　　　權兵部尚書史嵩之除寳章閣直學士
　　　　宫觀制
勑封萬里之侯不足以敵過庭之榮佩六國之印
不足以易戯綵之樂方枤杜之還役乃式微之賦
歸具官某蚤奮儒科寖躋朝列牧民御衆擁漢水
之騂旄舎爵䇿勲佩甘泉之紫槖雖向日之云切
顧望雲之抑深願爲返哺之烏退奉閑居之燕重
違雅志俾領真游以西清嚴邃之聮致南陔怡愉
之養石奮之教素謹諒亟下於里門子牟之心常
存尚母忘於魏闕可
　　　　林楷特轉朝議大夫直敷文閣致仕制
勑具官某情莫切於閔勞恩莫厚於崇卒廼者赤
子嘯兵三衢朕爲之丙夜不安枕爾以公平廉静
選拔出守薙鉏稂莠不遺餘力廩廩向還定矣而
病以革告天胡奪之亟耶進官一列升職四等用
書爾柩尚克知歆可
　　　　趙范除龍圗閣學士京湖制置大使兼
　　　　知襄陽府制
勑仲淹守慶州而純粹踵其成規丗衡築青澗而
种諤保其遺績繄㦸纛交輝之盛實衣冠奕葉之
榮具官某望壓江淮志吞河洛前茅後勁不虞街
亭節度之違左櫜右鞬益慕金城圗略之上獨差
彊於人意常簡在於朕心睠上流形勢之雄有乃
考威名之著闞如虓虎賢於長城爾嘗從士爕之
謀晉　心廉頗之用趙士冠西清之邃職護
北門　老農扶杖以歡迎喜談舊事宿將帕
紅而上謁誓立新功惟寡欲可以全剛惟集思可
以廣益惟多筭可以制敵惟不殺可以結人守果
見於有餘攻奚憂於不足功名未艾何止復鴈門
之踦機㑹無窮正可奮澠池之翼勉揚先烈用荅
殊知可
　　　　史洽轉奉直大夫制
勑具官某間者韃犯信陽略雲夢轉黄陂而薄浮
光虐𦦨蓋烈烈也爾爲守將能識事機亟調貔貅
奮前迎擊賊禠氣而宵遁可謂敏則有功矣一歳
三階實爲異數賞無倖得其懋承之可
　　　　孟點鄧泳各轉一官制
勑具官某等唐鄧息蔡復歸版圗雖發縱之有人
亦莫府之交助爾能知體國不憚從戎効婉畫於
郾城賛成功於峴首特升一級用獎賢勞可
　　　　樓昉贈直龍圗閣制
勑具官某士君子存心養性以事天夭壽不貳以
立命豈計一時之屈伸哉爾淹貫而有歸正固而
不撓蓋深於道者立朝莅郡聲稱甚茂井雖渫而
可汲需見險而竟止此心不失其本然之天則命
自我立冝區區者之不能縻也王通氏抱太平之
䇿以殁房杜諸賢卒用之以昌正觀之治道安有
終屈而不伸耶羲圗邃直仍録遺孤拱木九京尚
其可作可
　　　　李道傳贈直龍圗閣制
勑具官某學以見道爲難苟有見乎道則形而爲
實踐發而爲正論推而爲美政無異源也爾以蜀
莊之珍薦清廟之璧踐履也方議論也剛政事也
昌非漸乎師友之澤洞乎聖賢之奥殆將委厥美
以從俗蘭芷變而不芳矣西風寥碧駟虬獨逺跋
予望之惜不我遇奎躔峻直且表其孤以一時之
屈易百丗之伸爾尚奚憾可
　　　　胡夢昱贈朝奉郎制
勑具官某朕訪落伊始首下詔來讜直蓋與諌皷
謗木同意以直言求人而以直言罪之豈朕心哉
爾風裁峭絜志槩激壯繇廷尉平上書公車言人
之所難言方嘉貫日之忠巳墮偃月之計問途胥
口訪事瀧頭曽無幾微見於面何氣節之烈也
仁祖能全介於逺謫之餘　孝祖能拔銓於投荒
之後撫今懷往魂不可招潦霧墮鳶悲悔何及陟
階貟外仍官厥子用旌折檻之直且識投杼之過
爾雖死可不朽矣可
　　　　徐瑄贈集英殿修撰制
勑具官某舎生而取義殺身以成仁惟剛者能之
爾燭理明植志果屢躓而氣愈勁晚治廷尉獄怵
之風㫖不移壓之禍福不折据經訂律反覆開陳
寧以一身試不測之淵而不忍以根連株送之命
資其身委蛻炎瘴其甘如飴非所謂剛者乎唐司
刑有功守死明道不阿旨詭辭以求苟免吾於爾
見之追榮論譔仍録遺孤英魂如在尚知未有乆
而不定之天也可
　　　　陳宓贈直龍圗閣制
勑具官某　列聖以隆寛大公涵養天下敢言之
氣故雖丗道波靡必有嶤然自見折姦萌而扶正
論者爾風猷名相之裔學問諸老之傳刷行出政
具有源委嘉定一䟽朝陽獨鳴於萬喙皆瘖之頃
憸壬禠魄而不敢肆頑鄙洒心而思自立何其偉
也分符卑節挽之莫回樂道著書死而後已砥柱
斯丗之功甚大進直淵圗仍獎厥子泉扄有知其
識予恨不同時之意可
　　　　張柙中奉大夫致仕制
勑具官某岷峨多竒士朕弓旌下招絯網略盡其
不克忍死以湏更化則囿於命爾抱材翹雋藴識
超邁分教眉山適遭蜀變慷慨灑涕不草賀僞之
表志節立矣入儀班著出最麾節方將滂洋厥施
於盈科之後何返壑之速耶萬里蒐賢于嗟靡及
一階告第冥漠知榮可
　　　　楊必復贈朝請大夫制
勑具官某聖人有金城以守圄扞敵之臣能死城
郭封疆也爾乗障文南不虞潰卒之渉境挺身諭
告期革鴞音雖披赤心竟蹈白刃望風棄郡紱而
逃者冝知媿矣優加愍典超進華階仍俾丗延用
旌死節可
　　　　尤元龍贈通直郎制
勑具官某尉以警捕爲職盗發三衢爾能躬帥弓
刀嬰其鋒而死之職不曠矣官之升朝仍録厥孤
尚紓九泉之悲可
　　　　趙與貌贈奉議郎制
勑具官某靺鞨頃爲不道犯我應山爾以户曹攝
邑寄勇於徇國率厲戍卒輿臺迎擊之雖死於寡
不勝衆而氣吞此虜矣旌之華秩用尉忠魄可
　　　　宋昭逺贈通直郎制
勑具官某鹽城之役飛芻走粟以餉師亦旣勞止
又轉致于山陽冝爾馬瘏僕痡而卒於行也官以
升朝知予閔恤可
　　　　呉淵轉朝奉大夫制
勑具官某漢筦鹽鐵有官唐榷茶有使利源出於
東南爲多均通得冝經費用𥙿爾以儒術飾吏事
以宰士賛邦計提綱筦榷有條不紊一歳之入沛
乎其􁏮旣應懋賞之科冝進正郎之秩毋忘體國
用對恩華可
　　　　趙必灋轉承議郎制
勑具官某虜保陡山王師進討調度旁午陸運尤
艱爾賛畫於計臺備宣勞於供億進升一列益礪
廉勤可
　　　　王子申落致仕除刑部郎中制
勑具官某韓厥旣老而禀政留侯道引不食榖而
強起材足以爲斯丗用詎容得謝爾操尚渾厚風
致簡逺郡國選表再召再辭遂以垂車請幅巾林
壑獨立氛壒之表固泊乎丗味矣朕訪西南人物
於朝謂爾年耆德明精神猶未衰懷香憲部勉爲
一來霜峽放舟使觀者知朕能致華髮於萬里顧
不韙歟可
　　　　趙希昔除工部郎官制
勑具官某朕日御便朝與二三大臣妙柬四方之
雋乂登崇之廼睠西顧有公姓之老在爾秉心静
夷制行縝栗聲問蚤頴擢于政事之科晚守東川
材益練政益美捐有餘以紓征調之迫家誦而人
德之卷懷滋乆宿望猶鬰握蘭起部冝不俟駕蜀
之邊防軍實民賦吏治爾平日講之蓋熟朕將修
輦過郎舎故事而問焉可
　　　　辛稏潼川府路提點刑獄趙希濬䕫州
　　　　路提點刑獄張起艮成都府路提點刑
　　　　獄公事制
勑具官某等東井法令所取平參下三星曰罰主
斬艾分節司憲於參旗井絡之分加遴惟均爾稏
丗傳威望身佩材名直指䕫巫姦宄屏息其進以
典東川之獄爾希濬氣禀篤厚政術寛平共理眉
山田里熈豫其升以司巴峽之臬爾起艮吏事詳
敏邊籌精練出入制幙多所毗益其擢以亭西州
之讞在易賁無敢折獄豐折獄致刑噬嗑明罰勑
法皆有離象取其外剛而内明也然無慾者必剛
無私者必明爾等果能以明用剛則數道之間吏
之不良民之無告悉暸乎目擊矣欽哉毋謂君門
萬里之逺可
　　　　汪之強殁於王事特贈朝奉郎與一子
　　　　恩澤制
勑具官某魯誄賁父漢録孤兒閔死事也爾庀職
淮幙宻參機籌變起倉卒父子併命聞者悲傷之
進官一等澤及遺孤營魂有知可無銜憾可
　　　　楊伯雨除䕫州路轉運判官制
勑具官某四蜀財計莫豐於大寧鹽筴之入數十
年來漕臣以羡餘濟苞苴囊槖無遺利矣朕欲變
而通之故謹擇所使爾材甚頴政甚練可使治其
職也一節起家六轡督餫擁牢盆之冨運筭鞭之
長輕車峻阪夫誰能禦然民力竭矣盍思所以𥙿
之軍餉棘矣盍思所以濟之利源無壅上下阜通
朕蓋於此乎課爾之㢘能可
　　　　王翔除直祕閣利州路轉運判官兼知
　　　　利州制
勑具官某寧武控梁蔽益夙號重鎮故必以漕兼
守而制閫亦於此立莫府今閫外之制移梁閫内
之制還益漕守滋重爾材茂而識逺志堅而慮宻
隴蜀山川之形勢兵民之便冝歴歴在目中玉節
銅符采衆譽而併屬且木天寓直以華之委寄隆
矣夫邊儲軍實以厚民爲本農桑勸則食貨通田
里安則保障固祁山斜谷之運與中和樂職之詠
實相表裏爾其懋圗之可
　　　　黎伯登除直華文閣知潼川府制
勑具官某實材用則天下治堯舜三代循吏之効
惟其務實不務名也爾莊静不襮而篤求己之學
廉直無華而堅爲民之意自去周行屢牧壯郡朝
梳夕􁅥不遺餘力用能害除而利興非善美充實
之發耶甫出憲節隨卑藩符進以嬀閣之直維東
梓地鉅望隆疇昔間以衮舄筆槖臨之非偏郡比
布吾實德行爾實政使民𬒳實惠選表有日矣可
　　　　國子録汪之道除諸王宫大小學教授
　　　　制
勑具官某朕寤寐雋髦以起治功日輪百執事入
對便朝求其通逹如賈誼懇到如陸䞇未多見也
爾茹古而涵今弸中而彪外頃敷奏以言慷慨英
發作興天下之勢皷舞天下之材纚纚有契於心
朕甚竒之楷模河間東平之系陶冶成人小子之
質姑爲朕往起視六合周覽群動朕方思所以訪
爾者可
　　　　大理寺丞趙薿除司農寺丞制
勑具官某師行日費千金石城非粟莫守漢大將
軍票騎之出所以必取給於大農也爾居家有孝
謹之行治郡有廉静之譽立朝有深逺之識甫丞
棘廷又丞農扈夫豈輕進爾哉仲季分閫淮襄日
講立武足兵之略一歳錢榖出入使爾與聞則軍
國之調度供億壎篪交應矣且以示獎拔之權輿
可
　　　　趙崇濤直祕閣知遂寧府制
勑具官某泝䕫萬而陸走穹山複嶺虎兕出没渉
武信乃趨夷良疇沃壄桑稻彌望坤維樂土也必
填之良吏爾以信厚之質邁往之材行平易之政
將指巴䕫灌輸阜通而民不病可謂良矣寓直中
祕殿我巨屏旁制于四郡恩威兼濟辦治無難然
元祐諸賢邦有遺像尚求聞於往行用康保民以
表于蜀可
　　　　李鋂差知嘉定府制
勑具官某犍爲古夜郎國漢定西南夷與沈黎俱
置郡而地望夐出黎上迨爲潜藩又加重爾璵璠
其質豫章其材故家之最良也試郡于黎疚心邊
瑣所陳便民事冝懇切而詳明知必良于政易鎮
犍爲昭示獎擢體予不忘逺之意懋爾有常吉之
行恩信並著民夷胥安則所至可紀矣可
　　　　李艮孫知隆慶府李仲熊知紹慶府制
勑具官某等劒門北扼棧道黔陽南控溪洞皆要
藩也亦皆潜藩也守不輕授爾艮孫以敏劭之姿
著關决之譽就擁劒麾駕輕車於熟路爾仲熊以
駿邁之噐養融顯之望趣綰黔紱發利刃於新硎
孟子曰固國不以山谿之險險雖天設必以人固
爾能䖍奉吾詔養民也惠使民也義則人心隱然
可恃如金湯徃哉毋忽可
　　　　劉竑之改知重慶府制
勑具官某蜀有耆壽雋直節著於慶元髙風振於
嘉定落落乎其不苟合朕聞而賢之爾其季子也
力學而脩㓗抱材而謙粹雍容氣度酷似厥考方
需偏壘趣典名藩超等而授人不謂過而喜古渝
之得賢守家法可想也益懋中和之治用昌詩禮
之業可
　　　　李景翶和糴賞轉朝議大夫致仕制
勑具官某李悝平糴之法百丗可行也居是邦而
習其俗則雖多易辦爾緫蜀賦而歸優游家食以
冨於才任我糴事年豐價平農固樂市積數踰億
能無勞乎躐升元士之級尚知告老之榮可
　　　　陳一薦屯田和糴賞轉承議郎制
勑具官某羊祜墾田於襄陽至有十年之積豈一
手足之力哉爾材髙莫府職涖耕屯當危機交急
之秋収平時勸課之効迄充兵廩用濟邊功進升
一級之華益懋方來之績可
　　　　歸順周岊𥙷武功郎遥郡刺史淮東兵
　　　　馬鈐轄制
勑具官某朐山東峙宻邇淮浦挈城歸誼爾實倡
之莫非王臣超卑武級仍躋榮於遥刺俾參領於
戎鈐祗服異恩勉殫忠力可
　　　　李敏𥙷修武郎制
勑具官某虜情叵測以間爲竒爾戍安豐深察情
僞不爲利誘仍效戰多超授武階用旌知義可
　　　　蒲南強落致仕差知茂州制
勑具官某自筰以東北冉駹爲大茂其地也六夷
七羗九蠻錯處之俗猶有遺者置守必廉静爾廉
而介於守静而恬於進踐敡可紀蜀士共推之詎
容以據鞍矍鑠掛神武之冠耶起之里居徃鎮汶
水化浹于襏襫風行于旃毳不待按籌邊之圗而
遐徼奠枕矣其母徒以遺榮爲髙可
　　　　楊恢除直寶文閣淮西制置副使兼知
　　　　黄州制
勑具官某弈莫先於審局布勢取勢多則勝局也
江淮表裏分置制閫亦然爾乗塞於均宅牧於荆
進屯於襄撫機應變之材愈出而不窮維時淮右
風寒最切而齊安據山川之㑹峻直寶奎參領閫
寄往爲朕守中襄鄂昇揚而立首尾聮絡非取勢
獨多乎江漢之詩曰匪安匪舒淮夷來鋪又曰經
營四方告成于王淮服厎寧則四方可經營也内
繕諸關外嚴列戍懷來新氓綏定故境朕方倚重
於汝懋哉可
　　　　工部侍郎知建康府陳韡明堂加恩制
勑朕蒐儀先甲蕆祀上辛賦思齊之詩慕親方切
稽我將之頌饗帝尤嚴恍三靈之宴娭遒百禄之
來下有懷時彦冝錫神釐具官某學擅名儒望髙
法從輪囷膽略吞青海於胷中磅礴威名碎黒山
於掌上廼睠明禋之講迄臻熈事之成雖阻清廟
之執籩靡忘宣室之前席爵爰升於蒲璧户仍衍
於畬圭帝命式干九圍朕旣荷受球之寵天威不
違咫尺爾毋忘拜胙之恭懋暢英猷對敡景况可
　　　　虞孝先特轉一官授朝奉大夫制
勑具官某蜀關赤白囊交馳姦甿或乗間矯䖍爲
郡縣害去敗群之羊必良牧爾以長材選拔攝守
閬川芟夷不逞封護善良千里絶桴皷之警可無
獎乎進階正郎分麾邊徼益厲精白以承可
　　　　陳亞卿知德慶府制
勑具官某古康名藩也邈在嶺海之東必習其風
土諳其俗者爲之守爾𥙿於材諝敏於事功自筮
仕至試郡扶胥黄木之間熟知津矣藹勞能之可
紀鬰瓌韞之未究起家分符往鎮瀧水其爲朕布
宣寛大之意簡賦平刑以惠逺民可
　　　　牛大年以子病乞祠除直敷文閣主管
　　　　建康府崇禧觀制
勑具官某立朝而引去握節而賦歸殆不以冨貴
利逹入其心者歟爾玉雪其廉明凖繩其平直卓
有立於斯丗晚繇蜀道入儀郎省歩武寖華矣而
出駕四牡列城聳動顧浩然有歸志何耶父母惟
其疾之憂天性之愛也爾以子諗朕重違之進班
穹閣均佚釐館非朕之不汝以也尚培髙風用礪
頽俗可
　　　　曽治鳯除直徽猷閣知建寧府制
勑具官某閩粤接壤比歳黔首失職相挻而動亦
旣厎定矣推吾德意燠寒飫飢以遂其欲安欲壽
之情在賢牧守爾噐識邃明材猷通亮所至以最
稱宅牧畨禺恩信茂著一道晏然沉柝建安鉅屏
號稱難治其進直奎躔易地填綏之爾知閩之俗
與粤近則爕友柔克彊弗友剛克何徃非美政哉
可
　　　　沈安義辟差知冝州制
勑具官某廣右郡二十餘或繚而深控蠻而枕海
守慮人噐之不相習也故委重於臺閫之辟爾賦
材彊敏抗志駿偉貳政長沙綽有佳譽辟函上於
公車謂冝方闕守奉詔條以撫遐嶠莫如汝稱往
哉毋鄙逺其俗而同其戚休山甿溪獠咸知德意
是爲舉能其官可
　　　　鄧雲特轉武略大夫制
勑具官某功之多者賞必厚爾江右捕盗山陽討
虜皆以功受賞崗門鹽城又著竒功信能迪果毅
矣躐進穹級參護戎旅毋玩寵榮而忘賈勇可
　　　　留子邁救荒推賞轉朝奉大夫依舊潭
　　　　州通判制
勑具官某救荒無定法得其人則政舉爾試邑衡
陽再講荒政旣脫民於溝瘠又儲粟爲先備朕惠
養元元之意庶幾下逹矣升秩正郎貳政大府益
進民庸惟勤惟毖可
　　　　王爚轉朝奉郎致仕制
勑具官某官至貟外郎則賞延于丗必年勞乃克
轉爾飭已無玷莅官有聲方諗疾以少休遽遺榮
而長往肆疇前績式進華階燕爾後昆服予異渥
可
　　　　章謙亨除京西路提舉常平茶鹽公事
　　　　制
勑具官某朕選拔四方譽俊布列中外茍當其材
用之惟恐不亟縱騁景靡過都歴塊乃見齧膝乗
旦之良也爾業履正平材氣駿發能不墜其家聲
擢繇轄院趣守壯藩未合竹符趣卑英蕩蓋欲及
精銳而用之維京右民力憊而未甦財計屈而未
𥙿出納歛散權之以義而行以仁惟爾之能可
　　　　淮東路兵馬鈐轄桑青轉武功大夫制
勑具官某于台之役大小三十七戰而城降士用
命也莫府上功謂爾勇􁀳而敢戰冝受醲賞峻躋
武級統戍惟揚報國赤心更觀來効可
　　　　趙彦覃除直寳謨閣權知廣州兼廣東
　　　　路經略安撫制
勑具官某自唐以來殿南服者能使海嶺之陬旣
足旣濡幾何人故宅牧必謹爾嚴於治己而不絶
物切於愛民而不近名公族之英吏之良也起乗
蜀傳卑冶節刀布之利方興畨禺課帥又輟以往
爲官擇人奚嫌數易夫貪泉不能汙夷齊之操固
也以身爲表州縣吏聞風皆趨於精白則遵海而
南斯民安必樂業如中州矣朕蓋以廉頑立懦而
望汝可
　　　　翰林學士真德秀磨勘轉中大夫制
勑用儒無敵奚拘考績之科彰德有常可後懋官
之典矧承暉於蓮炬盍䟽寵於芝綸具官某學冨
而文醇行方而言正孟氏舎齊而去昔豈本心季
子爲魯而來今維衆望冠鑾坡而視草列氊厦以
侍言展也開陳隱然禆益雖時行或異於時止而
歳㑹悉歸於歳成稽課簿之旣髙陟文階之冝峻
食舊德從上吉也政資宻勿之規有好爵與爾靡
之懋對便蕃之渥可
　　　　項容孫改差知順慶府制
勑具官某果山朕潜藩也睠焉西顧未有以慰其
父兄子弟思得良二千石以惠之爾林猷之偉事
功之敏能稱其家者分符蜀道亦旣皷枻三峽易
文以果地益大寄益重疲甿凋俗元氣未固視其
戚休爲朕風披而雨濡之使物物皆生意澤庶乎
不下壅矣往哉盡乃心可
　　　　李以制除大理寺丞趙師楷太府寺丞
　　　　衛洙大理寺簿魏峻太府寺簿制
勑具官某文帝明習國家事首以决獄錢榖爲問
仁儉一念之發也朕此意毎於分職授任見之以
制學業粹明心術平厚勾稽棘讞惟允故進之以
丞廷尉洙莊静有守寛夷無競則擢繇司匭爲之
簿師楷宗枝秀頴吏能通暢討論外計蓋熟故來
之以丞外府峻風規􁋯整志尚簡逺則輟繇儲戎
爲之簿獄者生民之司命財者天下之血脉朕甚
重焉爾等惟良折獄而不留獄惟正理財而不傷
財斯副體仁行儉之意可
　　　　朝謁八陵朱復之除軍噐監主簿制
勑具官某紹興間燾士㒟朝八陵之後今且百年
朕祗承聖緒慨想中原未嘗不望嵩洛而灑涕龍
庭　橋山歛壒分道展省爾弗憚行駿極之勢
　　　　　氣如故歸陳梗槩若指諸掌克尉抔
　　　　　履之良勞俾勾稽于戎監胷中兵甲
筆端戈矛尚於此培致逺之噐可
　　　　天水軍教授權知軍州曹友聞特轉承
　　　　事郎權知天水軍事制
勑具官某矯矯虎臣在泮獻馘此風無傳乆矣爾
奮迹詩書典教邊壘冦至不爲先去之謀見義乃
有必爲之勇迎鋒鏖擊蜀關以寜儒而知兵良用
嘉歎趣升京秩仍進一階就分保障之符増壯金
湯之勢可
　　　　呉馹特轉武經郎制
勑具官某縠將中軍溱爲之佐賛籌幙府毎難其
材爾從元戎備殫婉畫躋榮一列毋替忠勞可
　　　　城固縣尉趙僎特轉儒林郎制
勑具官某尉黄綬卑秩也苟志事功必露囊頴爾
警于邊瑣克賛戎旃進秩旌能益勤勿懈可
　　　　武功大夫湯孝信轉右武大夫制
勑繁纓不如多邑弊袴必待有功况品級超越于
拘攣之表具官某抱姿梟勇屢効戰多都梁之役
援近比以祈醲賞雖礙止法亦進横階予豈爾私
蓋以勸忠勞也懋建舟師之績仰酬異等之恩可
　　　　川秦都大茶馬桂如琥除户部貟外郎
　　　　制
勑具官某尚書郎非民庸暴白不授矧地官之屬
選髙而劇可輕乎爾將漕于䕫就建帥閫不苛急
以牟利不矯異以干名刀耕火種之民悉安之朕
惟榷牧卑節以示獎厲孰與入奏明光之爲宻式
遄其歸賛我邦計凋窮若何而𥙿煩冗若何而節
幣輕物重若何而權推此類具言之用觀爾韞可
　　　　呉昌裔除太常寺簿鄭逢辰將作監簿
　　　　制
勑具官某等朕惟湯執中立賢無方故待天下之
材未嘗以進士丗家爲輕重爾昌裔氣明而文冨
所謂江漢炳靈曄曄其秀者爾逢辰志立而噐整
所謂臺閣之儀不習自成者朕知其皆嶄然而角
陞昌裔于奉常以訂禮登逢辰于匠監以信度塗
轍相望而簿正等臺萊𣏌梓盡在封植中其競厥
職以對蒐拔可
　　　　陳　授中奉大夫直敷文閣宫觀制
勑具官某朕親攬八柄進退百辟以成調瑟之化
苟爵於先甲當其材則申命之爾澹乎無慾凝乎
有度藹乎聲稱江右繡斧之行雖未竟乃功亦旣
勞止増秩進職於更化之前今不與易也真祠均
佚善刀而藏時方急材尚觀新硎之發可
　　　　中奉大夫趙善璙轉一官回授本生父
　　　　不卞贈承事郎制
勑松栢不生於培塿而梧桐生於朝陽士君子可
忘其本哉具官某故本生父某秀挹天潢評髙月
旦是生賢息岀繼同支屬進秩以旌能願貤恩而
報本爰加愍典用慰孝思顯親揚名之榮衣𬒳九
原矣尚歆承之無斁可
　　　　中奉大夫趙善璙轉一官回授故本生
　　　　母梅氏贈孺人制
勑松栢不生於培塿而梧桐生於朝陽士君子可
忘其本哉具官某故本生母某氏歸嬪宗磐蔚著
閫範是生賢息岀繼同支屬進秩以旌能願貤恩
而報本爰加愍典用尉孝思顯親揚名之榮衣𬒳
九原矣尚歆承之無斁可
　　　　中大夫參知政事陳貴誼特授正議大
　　　　夫守參知政事致仕制
勑湏股肱而治甫新萬化之更乞骸骨而歸俄惜
一賢之老晉加異數渙播明緍具官某寛博而川
涵凝重而山立道貫六學足以羽翼乎聖傳文成
一家足以經緯乎國典蚤華塗之徧歴亟邇列之
延登𥙷衮於有闕之時而胥訓居多改弦於不調
之後而同寅更力允天民之先覺蔚王佐之全材
况休然而有容且澹乎而無慾冝其俾艾胡爾遺
榮維楫未施朕方念乗航之勢輻輪俱壯爾乃爲
稅駕之圗睠委倚之素深惜訏謨之未究趣升峻
秩仍拓真畬九老自娯孰與繪樂天之社五湖莫
返尚思鑄范蠡之金可
　　　　陳章特授中大夫致仕制
勑具官某㓜學而壯行者在所立生榮而死哀者
在所遇爾制行寛夷莅事明練荐更共理之寄民
熈於田野士競於庠序蔽芾猶未拜也方祝釐而
自適遽謝事以長逝進躋崇秩用荅宿勞朕之待
臣下可謂有恩矣營魂如存歆此禭典可
　　　　僞觀察副使顔仲明僞都緫領王逸僞
　　　　徴仕郎化平縣令胡士元僞徴仕郎單
　　　　公履僞明威將軍鄭彦僞將仕郎尚書
　　　　户部任嘉言僞都緫領亢志忠僞安平
　　　　都尉張林僞宣武將軍安居信僞明威
　　　　將軍晉德僞武節將軍同進僞同知􁄹
　　　　州軍州事聞鈞僞徴仕郎王采苓僞登
　　　　科人尚書令史朝列大夫陳紀並𥙷承
　　　　信郎僞朝列大夫郝士特僞都尉劉儀
　　　　僞昭毅大將軍楊全僞定逺大將軍郭
　　　　春並𥙷承節郎僞光禄大夫張俊特𥙷
　　　　忠翊郎制
勑具官某等王者大一統際天所覆孰非吾臣爾
等效官外域歸誼中朝授之右階拔干左祍其相
與竭忠以報上可
　　　　故正議大夫守參知政事致仕陳貴誼
　　　　特贈少保資政殿大學士制
勑抗章太紫之北歸志方新占象尾箕之東遊魂
巳逺廼睠謨明弼諧之韞未究輔相彌縫之功茂
錫恩徽誕敡命綍具官某學根乎正大氣備乎中
和德盛禮恭謙九三君子之美義方敬直坤六二
大臣之風自儀禁路之華趣踐政塗之重了無緇
磷具罄猷爲欲仁而仁斯至則無念非公不言而
言必中則有謀斯斷屬更大化共振頽綱三千惟
一心正頼烝徒之助五十不稱夭遽驚隆棟之摧
惟慶暦之仲淹曁元祐之蘇轍用俱不盡命尚奚
尤萬金之藥雖施何嗟及矣十漸之屏猶在如將
見之欲紓殄瘁之悲庸侈襃崇之典位外朝之列
棘班祕殿之鴻名噫亮天功而弼一人詎止書棺
之寵質鬼神而俟百丗永爲銘鼎之光極而生死
之榮歆我始終之遇可
　　　　金部郎中黄壯猷除直祕閣權知紹興
　　　　府兼浙東安撫制
勑具官某㑹稽東南鉅鎮中興百年之馮翊朕之
豐沛也吏治剛則甈柔則坯故牧守以識體爲良
爾韞姿融明慮事精宻間者攬轡左淛政得寛猛
之中朕深知之輟自望郎出殿帥閫中祕寓直擁
髙牙大纛而東豈特以華舊部之觀哉書曰以厥
庶民曁厥臣逹大家又曰康濟小民率自中德禮
刑政導齊有序而上下相安於和樂體斯得矣重
楮幣而輕和買抑思乃言之踐可
　　　　彭協贈承信郎制
勑具官某勇士不忘䘮其元義重於生也武休之
役爾挺戈䧟陣効死封疆而賊氣奪可謂勇矣荐
升武級仍録孤兒英魂有知歆戴無憾可
　　　　歸順人王青劉天山米興王庭李思齊
　　　　門清劉全魏師愈王瑜李𥙿范天保並
　　　　𥙷保義郎制
勑具官某等王者大一統際天所覆孰非吾臣爾
等效官外域歸命中朝授之右階拔于左祍其相
與竭忠以報上可
平齋文集卷第二十一
平齋文集卷第二十二
　　外制六
　　　　忠州團練使淮東路鈐國用安除順昌
　　　　軍承宣使右武衛將軍制
勑李祐自蔡而至效力擒吴韓信由楚而來抗謀
滅項惟知擇主之義斯著際時之勲具官某山西
梟雄冀北翹駿屹虎頭之風槩勇蓋三軍聳龍額
之威名氣酣百戰耻委身於戎索願歸命於王朝
抱志竟酬乗機斯奮杖劒而渡漣水適㑹風雲搴
旗而入汴都不淹日月朕肆嘉壯志首録前勞升
班留務之崇領衛周廬之重仍提軍律坐振邊
豈小丈夫哉徒較一勝一負之勢此真將軍矣尚
圖萬舉萬全之功厲爾精忠對予顯渥可
　　　　李琦武義大夫吉州刺史制
勑某人制域有華夷之辨勸功無内外之殊爾倡
義來歸杖忠自奮勵貔虎以賈勇屠鯨鯢而効功
峻陟武階仍躋遥刺祗承異渥勉究殊庸可
　　　　李琦除福州觀察使蕭均除和州防禦
　　　　使黄國弼轉武功大夫除蘄州防禦使
　　　　李璨轉武經大夫除和州防禦使制
勑具官某唐収契苾阿史之用漢有弓髙襄城之
封能効殊勞可稽醲賞爾拔身區脫庀役蝥弧王
旅嘽嘽氣獨髙於後勁戎容曁曁志尤銳於先登
進乗汴洛之機圗合關河之勢趣升武級仍卑廉
車(兵/防)益殫奮衛之忠用對勸功之典可
　　　　歸順人李伯淵武翼大夫和州防禦使
　　　　制
勑某人制域有華夷之辨勸功無内外之殊爾倡
義來歸杖忠自奮勵貔虎以賈勇屠鯨鯢而効功
趣升武級之穹仍揔軍防之重祗承異渥勉究殊
庸可
　　　　歸順人李璨𥙷武功郎制
勑某人制域有華夷之辨勸功無内外之殊爾倡
義來歸杖忠自奮振貔虎以賈勇屠鯨鯢而効功
峻卑武階用厲壯志可
　　　　陳一薦除軍噐監簿兼淮西制置司參
　　　　議官制
勑具官某幕掾以王官兼之朕親政逾年未嘗輕
假人也爾抱駿拔之材賛襄峴之畫積勞著矣今
嚴内柔外淮右爲要思得識機逹體者叅外閫之
謀冝莫如汝武監有簿以榮其行朕不得而吝也
繁弱之弓闕鞏之甲尚精思古制以告可
　　　　劉用行知安慶府制
勑具官某群舒灊爲大兵調旁午之餘民亦勞止
疇爲我分承流之寄以爾儒猷茂明吏事宏逹可
使足民而治賦也輟之奉常爲我屏翰推禮樂之
澤以浸其民庶有望矣漢丗循吏蜀郡之文翁東
海之朱邑皆生長於是邦尚論千古而師友之何
民瘼之不瘳乎可
　　　　大理少卿趙彦悈除太府卿制
勑具官某鄭武公以同姓爲王卿士緇衣一詩適
館而授粲親親賢賢也爾公族老成之典刑而邃
於學力於行入貳廷尉平心以閱四方之讞咸庶
　正兹庸進之卿于受頒貨賄之府易之理財有
義大學之生財有道非言利析秋毫以爲冨也推
明經意發舒儒術𥙿民足國於道義之中蓋爾素
學朕抑將引之自近以究講貫之益可
　　　　崔福轉四官授武功大夫制
勑具官某于台之役大小三十七戰而城降將士
用命也莫府上功謂爾勇􁀳敢戰冝受醲賞峻躋
武級鈐護南昌公侯干城毋忘努力可
　　　　楊孝錫贈通直郎予一子恩澤制
勑具官某爾積學入官奉檄督餫見危授命罵賊
不降父子併命於白刃而女光訟其節可哀也巳
禭以升朝之階且録遺孤用尉忠魄可
　　　　龐謙轉武翼郎制
勑具官某滁陽介于兩淮恃城以爲固修壞植圯
爾與有程督之勞進官二列用示激厲庀職轅門
勿憚鞅掌可
　　　　陳畏除大理少卿制
勑具官某朕嘗詔有司母輕用徒刑頃又詔諸將
母專殺重人命也而哲人惟刑必自士師始爾見
善之明迪德之茂山立時行不與物靡推以折獄
冝片言而人信之甫憲節之起家趣棘廷之參聽
豈徒以登僊之行爲爾榮唐虞畫象而民不犯朕
甚慕之得淑問如臯陶者弼五教則欽恤之仁逹
于四海矣懋哉可
　　　　白身人任震亨襲父官𥙷修武郎充珍
　　　　州綏陽縣㳂邊都同廵檢制
勑某人士無丗官惟控扼西南夷則襲之爾恪遵
父訓洞曉邊情冝傳勇爵之榮仍踐徼廵之職撫
寧遐俗惟信惟廉可
　　　　崔端純除倉部郎官制
勑具官某周設廩人之職漢置倉氏之官求㑹計
當也而重本之意存爾静而不苛平而不陂脩㓗
而不矯田里相安之政番之士民讙稱之襆𬒳粉
闈司我庾事蓋以旌治行也維時八蜡雖通國與
民猶未厎俱𥙿髙廩萬億及秭太倉紅腐相因果
何道可以臻此亟其來思具以告朕可
　　　　朱實之差知肇慶府制
勑具官某朕廣求民瘼毎患郡縣吏不能體篤近
舉逺之意故嶺嶠擇守尤謹爾踐歴之乆通練而
詳明佐理畨禺蔚有善譽就卑符組假守髙要炎
荒凋羸特甚鎮物以静字民以寛吾澤東漸于海
矣徃旣乃心罔俾包拯之專美可
　　　　權刑部侍郎周端朝特轉通議大夫守
　　　　刑部侍郎致仕制
勑孟氏脩身立命不以殀壽易其心曽子正色出
辭不以寢疾忘其道生惟無媿殁亦有榮具官某
蚤負直聲晚充素學廣厦細氊之上考古以訂今
法從屬車之間獻可而替否乆朕心之簡在斯吾
道之將行胡不歳寒乃先朝露渺流光之莫返湛
正性之長存跋予望之尚想嘉猷之告嘅其歎矣
徒勤遺藁之求往升二級之華用作九原之氣可
　　　　李伯度除直祕閣京西轉運判官兼提
　　　　舉提刑制
勑具官某京右比歳科調轉輸之繁民不堪命朕
屢詔寛䘏必賢刺史奉行之爾材周於用政得其
平上流並邊之郡治理茂著擢卑庾節民情具冝
進丞戎監就領漕輓又華之中祕之直憲庾併以
屬爾身兼數噐矣孟子謂省刑薄歛深耕易耨而
修孝弟忠信可以撻堅甲利兵人心國勢蓋相爲
表裏也往圗稱朕指可
　　　　顔耆仲直祕閣淮東路提舉常平茶鹽
　　　　兼提點刑獄公事制
勑具官某江淮財賦之淵唐所恃以用其國也朕
自親萬務日討御外理内之術顧詹在廷求善治
賦者使于淮廼今得之爾開亮而敏精練而實越
在省闥事有可否不爲詭隨朕嘉其公爾忘私也
輟泉南之行授節東出庾政臬事併咨之而牢盆
之課爲尤重本錢給則亭户樂其㢘鈔法定則商
賈趨其信浮鹽窒則官府安其義從容笏畫斡東
南山海之藏以濟經費可不勉歟可
　　　　楊椿贈武經郎制
勑具官某爾結髮從戎熟知虜勢赤心報國竟死
邊鋒陞再級以示襃俾列屯之知勸可
　　　　李安國轉武功郎依舊知金州兼管内
　　　　安撫制
勑具官某爾忠烈有傳材勇自奮入庀八屯之列
備宣十稔之勞旣應賞科冝升華級往任蕃宣之
寄力圖控禦之勲可
　　　　周宗傑轉四官授武功郎制
勑具官某于台之役大小三十七戰而城降士用
命也莫府上功謂爾勇􁀳而敢戰冝受醲賞峻躋
武級統戍惟揚報國赤心更觀來効可
　　　　宫人丘氏封信安郡夫人制
勑曹大家之芳規具存女訓藺夫人之淑行實重
母儀冝䟽翟茀之榮用侈葛覃之慶宫人某氏性
姿柔惠德履懿和祗事名臣壯聲猷於虓虎篤生
良媛承輝采於軒龍屬通禁籍之華盍渙郡封之
寵仍稽禄式並著恩徽尚謙毖之有加對熾昌之
未艾可
　　　　陳隆之除屯田郎官兼知興元府兼利
　　　　州路安撫制
勑具官某諸葛亮北駐漢中以圗中原以木牛流
馬爲未足又雜耕于渭上食足兵強而後國勢振
遺蹟可㝷也爾材猷卓踔志氣軒岸健颿烝楫駕
順風於長川誰能禦之褒斜建藩瞰雍蔽益威名
一震膚公亟奏朕知其當一面有餘也惟邊關雖
靖田菜尚荒繕原堡濬溝洫貸牛種以耕最今急
務咨爾良牧郎于司田以莅之墾屯積榖貔貅宿
飽秦隴在吾目中矣往哉圗稱柬拔可
　　　　盧進李聚朱廣等一十六人歸順𥙷承
　　　　節郎制
勑具官某等王道以舎逆取順爲貴人情以用夏
變夷爲難唐鄧歸疆爾能自拔爵之鶡弁爲我王
官其祗服恩榮毋怠可
　　　　李虎趙邦永轉右武大夫王政轉左武
　　　　大夫制
勑具官某等隆興詔旨横階非戰功不授勸忠勇
也山陽之役爾等忠於衛國勇於敵愾功最來上
應我賞典進升五列特免貤恩尚思在師中吉以
承天寵可
　　　　周衧轉從事郎制
勑具官某荒政莫先於勸分建安饑爾不俟勸捐
私廪與邦人共之非輕財急義能爾耶循陞二列
用旌好善抑厲異時居官及民之益可
　　　　王瓉轉朝奉郎制
勑具官某浮光子威巴灣之捷論者疑之然功疑
惟重爾禔身肅括莅事正固非徼功爲利者關决
于光嘗同調遣書生而知戎情何愛一官不以爲
賢勞勸往分乗障之符亟上安邊之最可
　　　　林瓌除直祕閣與宫觀制
勑具官某朕惟華髮國之元龜年耆德明靡不招
選而逸老養髙亦必有以厲其節爾素履昭融泰
宇澄澈逾八望九脫屣丗故之心與冥鴻俱逺朕
欲起之名藩不能奪也木天寓直仍賦真祠閱理
多而更事深尚乞言之有待可
　　　　殿前司統領劉喜轉武顯大夫制
勑具官某詩嚴備噐易重除戎爾董工程悉皆犀
利進陞穹列用獎精能庀役羽林益勤國事可
　　　董昇葛仙白身𥙷忠翊郎制
勑具官某等拔自材官戍吾邊壘勇而知義不墮
賊謀登名勇爵之榮勵志事功之㑹可
　　　　游佀除軍噐監制
勑具官某紹熈末國有大議蜀士主軍噐監簿者
實發之冝其有子哉爾雅粹而明静莊而舒曩列
干朝慷慨論事有風槩意所不合攬轡徑去朕未
嘗不思見賈生也化弦更張召自萬里便朝趣對
氣不少衰武監務簡姑爲朕長之以需柬抜夫難
得者可爲之時易奪者有爲之志立朝大節能若
犀渠鶴膝淬勵而常新爾父履綦猶在與有榮矣
可
　　　　知嘉興府趙與􁤏政績轉朝議大夫制
勑具官某檇李吾股肱郡民衆物繁號難治共理
得人朕不輕易也爾明而整寛静而有立所至冝
其材典我輔藩視田里疾痛抑搔之亦旣用乂而
賦入不愆于期知體國矣孝宣親政以良二千石
爲重有治狀則増秩使留朕於爾用之度越品級
不計也然自昔政令以乆而孚亦以乆而玩力鞭
其後益茂厥成則惟汝能可
　　　　李昴英除大理寺司直兼廣東經略司
　　　　機冝文字制
勑具官某東廣弗靖朕起壯猶之老於其郷以鎮
綏之簡僚必謹爾抱邁往之氣而有賢聲月評所
重進列棘廷就參幕畫雲川飛泳熟講長筭恩威
得兼濟之方海嶠息桴皷之警謂爾來矣可
　　　　李華依舊直華文閣廣東路轉運判官
　　　　制
勑具官某朕親政逾年深惟民貧而不加恤軍勞
而不加閔戒飭攸司屢矣嶺左吏奉吾詔不勤釀
成蒲澤之警部刺史可不擇乎爾踐履平實施置
精敏臨汀政美盗不敢近嘗進之奎直以風厲四
方南顧未寛用輟以往星言夙駕謹勿歎賢勞之
獨也轉輸方亟綏静爲期臺閫相望叶謀共濟斯
稱予重逺之意可
　　　　趙汝憚轉中奉大夫致仕制
勑具官某生而在選拔之科死則有贈禭之典國
家之待搢紳厚於恩篤於禮矣爾以公族之雋蚤
即鴻騫中嘗鷁退老其材而用之意蓋有待何崦
嵫迅景之迫耶進官一等往書爾柩榮光下燭尚
克祗歆可
　　　　趙希逾轉兩官授朝奉郎制
勑具官某維昔洞徭負固湖湘繹騷爾切於衛民
勇於徇國深入窮討一方以寧帥垣上功疊進華
秩公議信其不忝也益殫撫字之勤茂對襃遷之
渥可
　　　　軍噐少監直舎人院呉泳除祕書少監
　　　　兼權中書舎人制
勑具官某東璧圗書之府西垣誥令之司皆儒者
至榮也然成周盛時内史掌䇿命御史掌賛書外
史參其間掌四方之志掌三皇五帝之書豈書志
之藏與䇿賛之出相爲源委歟爾學明河洛之正
文擅江漢之竒試代予言韶雅而不華翹明而有
體斧藻百度律吕萬化具孚于觀聽而還詔惟允
朕甚噐之用進貳于蓬山以重四禁汗牛之書飫
於中而倚馬之藻掞於外源而委也唐武德正觀
間是兼命師古號爲稱職爾尚懋乃訓以亢斯文
可
　　　　安癸仲除太府少卿依舊緫領四川軍
　　　　馬錢粮制
勑具官某西南民力竭矣稽九賦之登耗權萬貨
之盈虚以贍列營惟王人是屬苟稱厥職九卿不
吝也爾蚤嘗與聞定蜀之謀天險地産歴歴在目
以燭照數計之智濟笏畫鞭筭之長挈畚用𥙿外
府繇貳而長豈特序遷以獎爾勞推周官九府之
法均通乎上下兵食足而民不病朕有望焉可
　　　　陳康􁦄除司農寺主簿兼知泰州制
勑具官某蜀有三陳閩之三陳實似之爾抱淹洽
之學雖退然不以殊科見而素履行願含章時發
鴻鴈行之良也簿正農扈出守海邦蓋以起爾詎
謂是足以處爾哉可
　　　　歸順人王丗昌𥙷武翼大夫差知宿州
　　　　制
勑具官某老上之庭旣焚月氏之頭且􁇀爾見幾
興起慕義來歸挈符離於版圗削左祍而冠帶朕
甚嘉之峻陞武列仍領軍防往分銅竹之符用聳
郷枌之望其竭忠以稱殊渥可
　　　　歸順人張子良𥙷武翼郎京東路兵馬
　　　　鈐轄制
勑具官某爾乆厭旃裘樂慕冠帶鏠旗所指相與
挈符離而歸職方可謂知義矣峻躋武級往莅戎
鈐茂對寵光勉圖忠効可
　　　　歸順僞進士出身齊希古𥙷承直郎制
勑具官某爾乆厭旃裘樂慕冠帶鏠旗所指相與
挈符離而歸職方可謂知義矣特卑文階毋忘忠
藎可
　　　　歸順人西珪𥙷承信郎制
勑具官某爾乆厭旃裘樂慕冠帶鏠旗所指相與
挈符離而歸職方可謂知義矣易授勇爵尚知激
厲可
　　　　歸順人于仙郭珍劉用游淑並𥙷承信
　　　　郎制
勑具官某等爾等乆厭旃裘樂慕冠帶首挈唐鄧
歸吾版圗可謂知義矣易授勇爵尚知激厲可
　　　僞朝列大夫張德直改𥙷文林郎僞朝
　　　　列大夫李國賢改𥙷從事郎制
勑具官某等江漢之師于征唐鄧之境盡復爾等
窮而歸義待以同仁易授文階示有科級祗服好
生之德勉殫事上之忠可
　　　　張叔寅贈宣教郎予一子恩澤制
勑具官某韃犯蜀關兵行如鬼爾以郡博士從戎
而死之盡臣節也褒進京秩仍官遺孤邾矢復魂
可以瞑目可
　　　　趙善璙除刑部郎中制
勑具官某吾欲省刑甚憲部置郎以參决四方之
讞必熟於布宣德意者乃在此選爾守潯陽能奉
吾詔以惠利其民近規社倉逺凖平糴露積相望
使千里無凶年而嬰孺之失乳保者皆有養民之
慈母也推是心聽刑於省户天下無冤民其庶矣
乎可
　　　　黄朴差知安吉州制
勑具官某董仲舒冝在漢廷而出相江都膠西教
令國中所居而治志在及物無中外之間也爾以
春秋奉天人之對褎然爲舉首細氊廣厦著廷郎
省搏扶揺羊角而上方將使九萬里風在其下而
一息豈仲舒不遇比哉霅川宻拱行闕姑煩共理
脩材奥學朕不汝忘可
　　　　參知政事真德秀除資政殿學士提舉
　　　　萬壽觀兼侍讀制
勑避繁機於政府特陞書殿之班祝曼壽於殊庭
仍勸經闈之讀睠予近弼爲丗鉅儒雖寒疾未遂
於造朝然嘉猷何嫌於告后茂揚異渥誕播明緍
具官某玉𥙿而金相川涵而嶽負十年去國澹乎
沕淵潜以自珍一旦際時幡然覽德輝而復下其
入奏則祈天永命其侍言則格物致知嘉其有𥙷
衮之風進而共改弦之政偶嬰微疢遽起遐心魯
人望季子來歸期弼諧之有益秦伯使醫和視疾
謂輔養之冝先稽典章於熈朝隆體貌於舊德躋
榮穹職均佚内祠時從邇英延義之游丕展中庸
大學之韞噫道之將行也命方無言之不酬天之
未䘮斯文尚勿藥之有喜勉加葆嗇用副倚毗可
　　　　太府寺丞吕延年除大理寺丞制
勑具官某中原故家落落如晨星况蓋丗名儒之
子乎爾挹正大之澤襲秀頴之芳好脩而有吏事
■外府轉丞廷尉能賛而長以欽恤之意是爲克
家可
　　　　劉煇叔除太府寺丞制
勑具官某丞者述六職以輔治故九卿皆有丞而
外府爲重爾守家傳之典刑究吏術之本末分符
盱江能使其民愛慕如貳郡時知爲政矣治藏設
官來渉爾筆尚思理財正辭之義可
　　　　何琮依舊直徽猷閣知福州兼福建路
　　　　安撫制
勑具官某君子而有才國之寶臣也故孔子以爲
難爾爲臺諌清而不隘和而有立質直而知體敷
對詳雅藹然君子之風輟自版曹出將漕指不苛
不虣威愛胥濟豺虎興於前而色不動迄談笑而
　之才之稱也閩中謀帥弄印蓋乆就爲朕往以
詩書禮樂陶其民於整暇使朕無方面乏才之歎
顧不美歟可
　　　　曽頴茂除直祕閣依舊福建路提點刑
　　　　獄公事制
勑具官某端拱𥘉詔就崇文院建祕閣擇三館書
充其中淳化御飛白以扁之穹窿宏敞號稱木天
今偉觀猶昔也寓直其間有登瀛之榮爾佩詩書
之訓濟聲猷之美亭刑七閩而行帥事薙姦植良
民聽用肅朕聞而嘉之俾進直于東壁以重臬臺
天球琬琰河圗大訓虹光下飭可挹可攬益思所
以稱榮遇可
　　　　趙彦候湖南路轉運判官姚子材湖南
　　　　路提點刑獄黄静夫湖南路提舉常平
　　　　茶鹽公事制
勑具官某等重湖以南地大而物夥二三部使者
皆賢則列城風動與斯民相安於和平之域爾彦
候秀整而雅䟽亮而㓗陳我臬事率乂棐彛其升
之漕節爾子材寛夷而栗安恬而邵司我庾事亦
克用乂其進之憲節爾静夫平易而敏詳謹而練
著績外服善不近名其卑之倉節孔門三子果逹
藝皆可從政仁則未也朕同日出三節以參舉一
道之政治賦折獄能知用力於仁民其有不𬒳皇
華之澤者乎往哉毋虚朕選可
　　　　陳塏除直敷文閣知安慶府制
勑具官某漢科瑣邊吏於赤白囊交馳之後蓋巳
晩矣故竝邊擇守綢繆於未隂爾清謹而有立志
宣勞江湖間非一日起丞農扈聲問益華皖城闕
守其寓邃嚴之直勉爲朕往民嘗苦於征調兵猶
疲於戍守恪意鎮撫屹爲保鄣尚何風寒之慮哉
可
　　　　厲模直祕閣知常德府制
勑具官某武陵人氣和柔多淳孝常彈五絃以自
樂有虞夏之遺風守得其人易治也爾氣姿開敏
材諝通亮自齊安改守是邦嘗以有政稱寓直中
祕往訪故俗蔽芾其猶舊乎朕惟五溪蠻獠昔梗
漢化與其得一討擊之名將不若得一撫循之賢
守爾尚勉之可
　　　　葛逢除著作郎劉炳除司農寺丞制
勑具官某等漢良二千石必選召渤海入爲水衡
都尉頴川入爲太子太傅左馮翊入爲大鴻臚美
意猶在也爾逢脩㓗而寛厚守嚴能使其民咸樂
於有生承明有庭進爲之長爾炳詳明而通敏守
徽能與其民相安於無事司均有丞俾還其舊文
學政事之科雖異表厲藩輔之意則同或汗竹之
摛華或治粟之賛計各攄素韞用對殊獎可
　　　陳韡除工部侍郎㳂江制置使兼江東
　　　　安撫使知建康府制
勑朕顧詹陪京控扼天塹折衝有術武騎千群奚
所用之設險無方衣帶一水何足恃者茂選從塗
之雋往開制閫之雄具官某瓌韞鈎深英猷經逺
智略輻湊蚤馳騁於淮楚之間功名鼎來晩震耀
於江閩之表進起部之妙選揔別都之重權虎踞
龍蟠遺風猶昔魚麗鵝鸛勝筭方新惟江陵武昌
之相望曁合肥蕪城之對峙首尾聮絡輔車因依
其堅共獎王室之心以壯外攘夷狄之勢頃奉圭
而入覲有嘉韓奕之忠兹掌籥以居留尚■鄼侯
之志可
　　　　王與權知寧國府制
勑具官某宛陵介呉楚之交地望非不枵然大也
其土磽瘠其民􁊴嗇大絃急則小絃絶故其治貴
清静爾舎於昔而無愠容用於今而無矜色挈範
六館士曰得師翽翽孔鸞之在廷何色舉之亟耶
詳試近藩能如烹鮮之勿擾巖耕谷隱生意彌滿
儒以道得民爾尚有焉可
　　　　韓祥轉儒林郎制
勑具官某江東荒政之講民無捐瘠夫豈一手足
之力哉部使者第勞來上謂爾冝賞其進一列用
勸字民可
　　　鍾璵轉修職郎制
勑具官某六騩復土五使置官凢備馳驅悉霑賞
賚爾祗冗役例進一階茂對恩榮毋忘䇿厲可
　　　　崔興王信劉旺彭立劉政王才彭辛王
　　　　用並𥙷承節郎制
勑某人等壽春兩寨分扼東西爾能効忠冦不敢
犯登名勇爵益厲功多可
　　　　劉謙王鎔轉兩官並授保義郎制
勑具官某等虜旣焚巢爾因削祍易之武級列在
王官其加進於二階俾恪勤於乃職可
　　　　王福轉武翼郎陞差淮西路鈐兼強勇
　　　　軍都統制
勑具官某軍務孔嚴將材匪易爾以挽彊射逺奮
不顧身爲吾帥臣所舉升之一秩進領戎鈐任責
捍邊尚迪果毅可
　　　　戴翼轉奉議郎制
勑具官某盗發江右蔓延嶠南討平雖倚於元戎
奔奏抑資於群吏爾抱材試邑竭力餉軍其進華
階用旌勞効可
　　　　何元壽除户部郎官依舊緫領湖廣軍
　　　　馬錢糧制
勑具官某我　思陵詔户部郎建臺鄂渚專緫軍
賦自霍蠡始良法美意垂𥙿百丗爾以通練燭物
理以沉宻制事冝餉師逾年有宿飽而無後爨襄
鄂用壯正序地官之屬増重王人之權有功見知
矣主兵主財惟和惟一漢之人傑豈以戰勝攻取
而後給餽之勞哉可
　　　　王伯大除江南路提舉常平茶鹽公事
　　　　兼知池州制
勑具官某朕甚重部刺史之選必試可然後爲眞
爾清粹而恬夷多文而有政所至以治行著池陽
宻控天塹臺郡常相依而立假節臨藩亦旣滿歳
牧御兩得軍民胥安爰疇屏翰之庸就正司庾之
寄歛一道之權以重一州又推一州之澤以幸一
道田閭爾甦卒乗爾輯吏治爾澄財計爾𥙿賢譽
日起豈乆於外服者可
　　　　李江轉四官授武功大夫依舊淮東路
　　　　兵馬鈐轄制
勑具官某于台之役大小三十七戰而城降士用
命也莫府上功謂爾勇鷙而敢戰冝受醲賞峻躋
武級緫戍海陵報國赤心更觀來効可
　　　　趙汝捍和糴賞轉朝奉大夫制
勑具官某漢享平糴之利唐𬒳和糴之害行之惟
人爾以材選將漕畿内雖乗豐糴賤易於辦集而
農樂與市亦云善矣進陟正郎賞格維信可
　　　　趙希㥁轉承事郎制
勑具官某永王朕大父行也莫覩老成之則尚思
垂殁之請爾其季子信厚有傳進陟一偕前言是
踐庸示予追逺睦族之意可
　　　　陶木除祕書丞兼右司郎官制
勑具官某中書之務清而後能簡節䟽目以經綸
天下之大務置掾不可不謹也爾裏夷表莊言寡
理中蔚爲通逹國體之噐轉丞道山脫氛壒而凌
沆瀣俾得以悉心於省闥整紛䟽壅剔煩撮要中
書之務其清乎　神宗聖訓有云左右司湏是學
爲宰相爾雖兼官尚帥志毋怠可
　　　　趙與􁤏除大宗正丞兼權樞宻院檢詳
　　　　諸房文字制
勑具官某朕欲内外之輕重等朝譽之休或卑之
麾節民庸之茂必登之班著爾守近輔潜藩民無
繭絲之苦而有耕鑿之樂旣増秩以表厲之又趣
之來丞我麟籍劉德以千里駒嘗爲是官矣職清
務簡攝掾宥府帷幄勝籌勉思禆益可
　　　　趙與虤轉一官授儒林郎制
勑具官某六騩復土五使置官凢備馳驅悉霑賞
賚爾祗冗役例進一階𬒳服恩榮毋忘䇿厲可
　　　　陳應星輸粟𥙷迪功郎制
勑某人一毛亦嗇冨民之常爾業儒樂善能於兵
荒發廪無靳色冨而知仁矣文階示勸増耀旦評
可
　　　　衛洙除大理寺丞方大琮太府寺丞制
勑具官某片言折獄千乗治賦孔門髙第爲之於
此可以觀有用之學爾洙浚明而不苛爾大琮安
雅而不襮皆學者也聮翔表著有問甚華爰進丞
于廷尉外府獄訟得哀矜之仁財賦得阜通之誼
所學見於用矣懋哉毋忽可
　　　　新太府寺丞劉煇叔除大理寺丞制
勑具官某郡太守以美最登朝著榮矣脩門未入
除書再下其榮抑多爾守劇壘于江右政得寛猛
之中爕友者樂業彊弗友者無梗化風物寖還舊
矣召丞外府轉丞廷尉丈二之組猶綰也惟服其
榮而圗其稱可
　　　　知髙郵軍馬光祖政績轉朝奉郎制
勑具官某承據江淮舟車之㑹冨庶出他郡上能
與民相安則爲良守爾以實頴之材分共理之寄
政令明簡田里熈豫其在惟良之選乎進官一等
用旌善最尚加鞭以湏甄采可
　　　　何文美轉武德郎依舊淮安州副都使
　　　　制
勑具官某定逺戰禦之勞去今十有八年矣爾累
閥積階而後自列朝廷方厲忠勇以勸事功不汝
靳也進升再級仍將偏師淮水湯湯毋忘敵愾可
　　　　何處乆除太府卿制
勑具官某九府設於周今唯太府官名猶古受其
貨賄之入頒于受藏之府職業亦猶古也知圜法
之爲均通則爲稱職爾登騎省而聲采肅長蓬山
而風致逺治輔藩而恩威立蓋通儒也鹽楮之令
屢變錢榖之問日棘非通莫濟蓋法猶衡也人猶
權也衡一定不易而權之以人則通矣入儀九列
緫斡萬貨任法任人庶其兩得乎可
　　　　史嶲之除直寶謨閣致仕制
勑具官某范吕丗家多良材所積厚也爾師垣之
孫文昌之子受材孔良遺榮何早禹閣寓直尚尉
出門折軸之憾可
　　　　游九功除司農卿依舊知慶元府㳂海
　　　　制置使制
勑具官某江淮制閫皆以王人臨之重其權也分
閫海服其可輕爾簡而㢘剛而塞彊而義頃縣農
少出殿東藩待煢獨髙明有體而無吐茹
乎鯨波之表朕用嘉之進升列棘仍鎮舊
晏澄三農和樂尚益加之意可
　　　　莫異德白身襲父官授銀青光禄大夫
　　　　制
勑具官某舜化柔逺禹聲曁南爾知慕於華風冝
克承於丗業卑階崇禄効職遐陬祗服寵光益肩
忠孝可
　　　　陳韡磨勘轉朝議大夫制
勑虞陟明於考績之餘周詔賞於計治之後睠時
法從鎮我陪都適銓簿之程勞冝賛書之錫寵具
官某涵渟術業震耀威名豹尾屬車之嚴告猶良
切石頭鍾阜之勝宣力惟勤積日　以課功按歳
成而進秩雖髙賢躅不廢彛章元祐之著定貟増
重論思之望紹興之付劇政益堅控禦之圗可
平齋文集卷第二十二
平齋文集卷第二十三
　　外制七
　　　　呉淵除右文殿修撰知鎮江府制
勑具官某物不受變則材不成人不渉難則智不
明此風雨霜露所以爲天道至教爾以昻霄聳壑
之質秀出於鄧林夫豈常材也哉而匠石必取於
歛華就實之後京口爲江淮襟喉升班論譔起家
出鎮識老氣定而政平軍民之福也暇日登北固
而長望慷慨擊楫聞風作興斯稱予蓄材待事之
意可
　　　蔣重珍除集英殿修撰知安吉州制
勑具官某董仲舒冝在漢廷而出相教令國中所
居輙治志在及物無中外之間爾以奥學閎識奉
天人之對嘗褎然爲舉首不輕於售挽莫能致迨
攬大政幡然肯來敷經氊厦吮墨螭首朕方傾意
郷之非仲舒不遇比也卧疾念歸姑以論譔殿輔
藩勿藥且召矣可
　　　　姚珤除直祕閣權知建寧府制
勑具官某冨沙軍情屢揺頃爲甚官治民廬半委
烈燼朕念之怛然故選孰知德意者爲守寓直中
祕以榮其行爾名在文學之科而議論鏘發志氣
英邁丞于麟臺郎于憲部與聞廟筭於宥府聲問
日起詎冝輕去一方病矣勉爲朕往廉平以字民
簡静以馭軍百廢具舉而聲色不動以表列城是
爲稱選可
　　　　何炳除集英殿修撰知江州制
勑長江上下護風寒非一處潯陽西挹武昌東引
京口自晉以來爲重鎮故輟從臣臨之具官某以
撥煩之材致逺之識嘗建臺閫于上流厥績用茂
晩登從塗齒宿而氣不衰升華論譔往控天險酌
保鄣繭絲之計嚴綢繆牖户之圗江波不驚廬阜
屹峙尚可登庾亮之樓而銷憂也可
　　　　國子監書庫兼皇后宅教授徐雄除國
　　　　子録制
勑具官某虞周有胄子國子之教漢有四姓小侯
之學朕參用之以作人爾講習克勤圭角不露方
授經隂馬之家遂分録成均之政師道行焉茂哉
思其所以爲人師可
　　　陳大樸平黎蠻賞轉儒林郎制
勑具官某黎蠻千紀海邦繹騷爾宻賛守臣設謀
致討論功冝賞爰進一階漢水之陽益勤警邏可
　　　　張綽平蠻督餫賞轉儒林郎制
勑具官某黎蠻干紀海邦繹騷維時守臣亟致討
定爾服官黄綬督餫良勞示勸一階益勤警邏可
　　　　趙善瀚知岳州制
勑具官某岳陽處粤蜀荆楚之㑹呉晉皆爲重鎮
以魯肅陶侃爲之守爾氣盛於權竒材優於盤錯
傑傑然公族之頴繁弱櫜藏人所共惜起馮熊軾
揖肅侃於千古之上可無薄洞庭而羞君山也維
彼澤國民生孔艱悉力拊循毋失休譽我有好爵
將於爾乎進之可
　　　　黄朴改差知泉州制
勑具官某奉親而守便郡搢紳之至榮爾學問昭
融議論激壯以倫魁雅望昌文聲於朝而料戎情
商國勢類出人意表識者以方面之材期之甫懷
呉興之綬隨綰温陵之組去家壓境能幾何舎板
輿親御如行户庭父老相與榮豔於道周且喜色
相告曰仁孝同源孝於親必仁於民凋瘵其甦乎
可
　　　塗顯行知崇慶府制
勑具官某蜀在萬里外朕於人物之賢否難隃度
而耳目惟制閫之寄爾之公廉律已豈弟愛民彦
呐爲朕言之觀逺臣以其所主唐安一麾不汝吝
也政平訟理圗稱厥舉謹勿以去朝廷爲邈可
　　　　厲模楮綱賞轉朝請大夫制
勑具官某幣行於東南而取楮於蜀精實緻宻僞
難以亂眞也爾抱材敏銳將漕井絡歳發楮綱適
應賞令其升一級庸勸奉公可
　　　　權工部侍郎徐僑除集英殿修撰提舉
　　　　佑神觀兼侍讀制
勑勞侍從之事願去承明考仁聖之風勉留廣厦
雖優老之令典實崇儒之盛心具官某志操孤髙
問學淳古詠歸沂水之上丗果何求作興北海之
濵時然後出有嘉耆艾寘在清華守益固而眷益
隆進愈峻而辭愈力兹領祠於闕下仍勸讀於禁
中以體貌大臣之舊規爲尊寵髙年之特禮更陞
論譔不替纂修行葦之養老乞言亦孔厚矣大學
之致知格物尚茂明之可
　　　　黄堮知肇慶府制
勑具官某朕惟民生之不易吏治之不良雖斗壘
未嘗輕卑矧名藩乎爾承元祐故家之傳材優而
氣壯自著勞於試邑即振譽於登畿僅爾小休倐
焉復起爲遐嶠之民擇守也潰旅未殄地迫髙要
往疾其驅亟圗按堵可
　　　　丁曄除直寶謨閣淮東路轉運判官制
勑具官某王良造父之御鳴和鸞逐水曲無不中
節人與馬相習也爾氣明而敏材通而偉屏翰澄
清之最荐著於淮左物情地利習之乆矣兹還寶
奎之直俾膺飛輓之寄咨諏貴廣積貯貴豐往究
乃心用圗厥績以寛我東顧可
　　　　魏了翁除權禮部尚書兼直學士院兼
　　　　侍讀制
勑秩宗之典三禮虞凝垂拱之功春官之掌九儀
周格盈成之治繄制作之自古必推行之在人進
我鴻儒膺兹妙選具官某氣以志爲帥學以經爲
宗賈誼六太息之書洞逹國體魏證十不終之䟽
仰當帝心梧桐方挺於朝陽兼葭已颯於白露逆
處以順樂忘其憂務著書而立言期精義以致用
緑竹猗猗而瞻彼奥毎興磨切之思白駒皎皎而
奎之直俾膺飛輓之寄咨諏貴廣積貯貴豐往究
乃心用圗厥績以寛我東顧可
　　　　魏了翁除權禮部尚書兼直學士院兼
　　　　侍讀制
勑秩宗之典三禮虞凝垂拱之功春官之掌九儀
周格盈成之治繄制作之自古必推行之在人進
我鴻儒膺兹妙選具官某氣以志爲帥學以經爲
宗賈誼六太息之書洞逹國體魏證十不終之䟽
仰當帝心梧桐方挺於朝陽兼葭已颯於白露逆
處以順樂忘其憂務著書而立言期精義以致用
緑竹猗猗而瞻彼奥毎興磨切之思白駒皎皎而
食我苗徒起縶維之歎適中朝之更始俾外服之
遄歸睠百王之典寖微而一代之防多闕匪究定
民之本曷爲經丗之方漢僅草儀猶折武夫之氣
魯惟秉禮卒回彊國之謀爾熟講乎后倉之九篇
深稽乎姬公之六典未入趨於宣室趣攝長於容
臺仍摛盤誥之文更勸索丘之讀登崇伊始簡注
良深吏士之見官儀正頼濟時之略公卿之明王
制毋忘致主之規可
　　　　叅知政事曽從龍除知樞宻院事加食
　　　　邑實封仍兼叅知政事制
勑聖賢相維而致升平莫重弼諧之寄文武兼資
而有智略尤嚴宥宻之圗廼睠譽髦洊參大政進
筦五兵之重用培九鼎之尊倚成匪輕作命惟允
具官某學該乎今古識貫乎天人長江大河不足
以喻其量之深太山喬嶽不足以言其噐之重夙
擅倫魁之望嘗陪近輔之聮仲舒見嫉孫洪不少
安於朝廷之上李泌出避元氏寧退處乎畎畒之
間旣屢最於价藩爰趣還於政路屬逢更化備罄
告猶直方大之兼全深得鎮浮之體知仁勇之並
用洞明應變之機顧邊瑣之孔艱期廟謨之宏濟
宣帝樞機周宻固先二相之資憲宗紀律設張尤
切衆賢之助肆疇庸於間社俾進序於本兵緫提
星紐之權仍賛台衡之務邑畬申衍邦典増崇以
成道德之彊以全帝王之勝噫天保治内所以収
采薇之功烝民任賢所以定車攻之業維眞儒之
無敵知中國之有人務逺乃猷用厎于乂可
　　　簽書樞宻院事鄭性之除同知樞宻院
　　　事加食邑四百户制
勑帝舜之格三苗有伯益以賛禹宣王之定四國
有吉甫以誦申睠宥宻之孔嚴頼寅恭之協濟肆
頒命綍叅典事樞具官某資蚤悟而夙成學旁貫
而曲暢凾鐘太蔟爲角始終皦繹之和玉瓉黄流
在中表裏清明之粹乆矣冥鴻之去時哉儀鳯之
來不累日而長諌坡未再月而登政路以非常之
際㑹爲有大之規摹難於定不難於回熟知國勢
可以戰斯可以守洞識戎情爰進貳於本兵仍申
陪於賜邑維予制勝咨爾陳謨府兵列於關中孰
是相維之制屬國置於塞下曷爲叵測之防隱憂
旣深區畫可後坐弭控弦之警宻輸借箸之籌噫
文武之憲萬邦政有頼中興之畫明良之康庶事
盍共圗丕應之功惟爾之能俾予以治可
　　　　同簽書樞宻院事陳卓除簽書樞宻院
　　　　事加食邑四百戸制
勑民獻敉寧武功求濟於艱大之日王師遵養時
晦用介於純熈之餘睠國勢之重輕視人謀之臧
否進賢宥府揚號明廷具官某柳下惠之聖和樂
正子之好善謙謙自牧夙全君子之風蹇蹇匪躬
克慕王臣之操紛炎門之競騖獨夷軌之徐行一
泯忮求兩無緇磷去知有命靡矜噐能政理之長
來亦何心益稔議論文章之望迨親攬於威柄爰
趣登於政塗勤樸斵於梓材力賛厲精之治綢牖
户於桑土常懷先事之憂備罄壯猷罙深邃簡就
陟樞庭之序仍循書殿之班爵進公圭秩陪邑采
俾宻禆於勝筭用坐折於遐衝噫明主可爲忠言
朕方合介胄搢紳之議上䇿莫如自治爾盍思車
馬噐械之圗必同寅協恭而和衷斯禁暴定功而
保大式孚民聽庸對王休可
　　　　余玠起復宣教郎襄陽府通判兼京西
　　　　制置司機冝文字制
勑具官某奪情非令典也惟從戎則許其墨爾以
明敏練逹受知于制閫秋防孔邇辟置自助起之
堊室貳政要藩且參莫府之畫不以家事辭王事
其禮之變乎移孝爲忠勉圗協濟可
　　　　李勉平黎賞轉朝奉郎制
勑具官某廣右平黎上功爾以彊敏宣勞于莫府
進二秩以獎之甫通閨籍遂階貟外異渥也試邑
于䖍益勵勿懈可
　　　　軍噐少監徐清叟除將作監依舊兼司
　　　封郎官兼崇政殿說書制
勑具官某朝廷之用賢非一途信其賢耶用之惟
恐不亟故必躐正郎梯監少而升爾家傳正大之
學躬厲直方之操金華開說援古以證今亹亹不
倦朕甚嘉之攝主爵貳戎監而進大匠華軌直矣
朴素化行繕修務簡涵泳竹素綽乎餘暇輪人有
釋椎鑿議堂上之讀者試詳訪之以告庶乎他山
之石可以政玉也可
　　　　大宗正丞蔣峴除軍噐少監仍兼權侍
　　　　左郎官制
勑具官某武監戎部之附庸官間無事少也占位
渉筆無幾牘然郷用之材於此乎儲爾學問醇茂
義理融暢恬夷而莊舒卷阿吉士其人歟丞我麟
宗攝郎銓省几案文書填委不動聲氣隨手冰泮
而九品無遺鑒體用具矣試材以劇養望以暇鶴
膝犀渠姑貳程作朕方圗所以進爾者可
　　　　丘岳除兵部郎官趙與􁤏除都官郎中
　　　　兼樞宻院檢詳文字制
勑具官某等國朝最重尚書郎之選懷香而奏明
光襆𬒳而直建禮非郡最不眞授爾岳篤茂而暢
邁守儀眞以吏畏民懷稱爾與􁤏䟽明而詳逹守
嘉禾以政平訟理著朕厲精政事以來歴課吏治
皆其良也表惟良之吏以勸郡國故俾岳郎于司
武與􁤏自丞大宗郎于司僕且攝屬于宥府太微
積星之次即日爲眞顧不謂榮乎兵不可黷刑不
可濫必寢必措勉賛而長可
　　　　樞宻院編修官趙汝譢除宗正寺丞仍
　　　　兼右司制
勑具官某三丞望華職簡而宰屬爲劇授官兼劇
以簡欲其材有餘於事也爾蚤収危級蔚著雅望
攝組省闥靡枉于法守而事不辭難沛乎其材也
擢繇編纂渉筆宗盟仍行紀綱百司之職輕車熟
路疇能及之益涵致逺之噐用對方來之渥可
　　　　汪之道除太常寺丞制
勑具官某漢制朝儀武夫拔劒擊柱之風爲之氣
奪使成周禮樂得見于後丗情僞之防何如哉故
奉常置丞必通于古誼爾學博而約氣直而清時
輅冕舞之傳孰復蓋乆談經宫邸薫陶信厚渉筆
曲臺冝矣因革損益訂古而施諸今以美化善俗
亦惟無忘夙夜惟寅之義可
　　　　劉克莊除樞宻院編修官兼權侍右郎
　　　　官制
勑具官某時政記者國史之椎輪經武要略則先
朝制勝典刑之囊括其書纂次於樞屬自昔必名
儒文士爾家傳儒藝蚤著文聲韞抱不凢脫餌科
級諸老先生多之簿正屬籍進升刪潤維汗青之
稱也與聞廟畫攝事郎潜精毖簡通對我殊擢可
　　　　陳一薦護獻俘有勞轉朝奉郎制
勑具官某垂瓠合圍穹廬就燼凾守緒檻天綱獻
功于藁街脩途護役爾寔宣勞其升貟外之階往
効幕中之畫可
　　　　顔信之獻俘有勞轉保義郎制
勑具官某淮蔡凾骨獻俘之役爾與有勞其陞一
階以酬跋渉可
　　　　蔡仲龍除大宗正丞兼權屯田郎官袁
　　　　商太常博士並兼沂靖王府教授制
勑具官某等沂邸於屬爲近朕篤内睦擇師而教
之乆則逓遷獎其勤爾仲龍爾商皆以經明行修
立於朝如玉在山燁然其煇潤楷範麟趾麗澤多
益是用進仲龍丞于大宗且攝省郎進商繼仲龍
議禮于曲臺而典教悉惟求舊懋詩書禮樂之訓
陶河間東平之風不特講留屯蒐綿蕞之欽厥職
也可
　　　　安恭行除大理寺正制
勑具官某廷尉有正監及平漢制也我朝置正於
卿少之下丞司直之上厥選蓋謹爾材姿亮通風
榘明整蔚其梧鵠之秀丞郡以李法簿召未至升
之正以聽獄成甄拔峻矣書曰明啓刑書胥占咸
庶中正勉哉圗厥稱可
　　　　魏峻除宗正寺簿楊璪太府寺簿趙與
　　　　爽耤田令制
勑具官某等楩柟𣏌梓之材生於鄧林其地美矣
非雨露之養不成爾峻簡而温雅而文爾璪茂而
通整而練爾與爽頴而秀韶而明英英丗家翹翹
天支朕皆欲養其材以待用故進峻簿正于瑶牒
璪繼峻簿外府與爽繼璪令帝耤前煇後暎其各
懋於自獻可
　　　　馮去疾除武學博士制
勑具官某善用兵者不學古兵法而圯下一編亦
詎容無師慶暦置右庠之意昉此爾以通經博古
之學彪炳於文成均諸生咸歛祍其下風而平時
慷慨激烈論南北離合之勢兵家勝負之略皆有
據依遷之博士使業韜鈐者又得所矜式新美作
成之下安知不有武舉如子儀出於中乎可
　　　　劉宰除將作少監制
勑具官某朕宵旴圗治計効猶邈每嘆君子有材
之雖然不敢諉斯丗之無其人也爾隱居以求志
深造而自得君子人歟其論天下事目無全牛投
刃可以中桑林之節材抑偉矣旌招屢下未肯從
吾游何耶超越拘攣繇丞奉常徑貳繕監迎之致
敬有禮矣惠然來思毋興盡而返可
　　　　尤爚除知江陵府兼京湖路安撫劉煇
　　　　叔政績轉一官依舊知建昌軍制
勑具官某等河東以地望之重歸季布頴川以民
情之安留冦恂悉惟其冝爾爚抱識時應變之長
往帥荆州事權非昔而承上撫下無間言可以爲
難矣故齒召復還以壯吾上游控扼之勢爾煇叔
厲盡職奉公之志出守盱江邑里甫集而興利除
害無遺功可以爲善矣故選擢復留以尉千里戀
慕之情分閫乗壘任有輕重朕爲地望民情而擇
官奚有間哉各鞭厥後毋棄爾成可
　　　葛洪除資政殿大學士提舉洞霄宫制
勑武公叡聖晩不忘箴國之心文子廉忠老猶篤
事君之志朕緬懷舊弼乆樂燕居年垂九袠之崇
望稔三朝之重峻陞邃職昭示隆恩具官某嶧陽
特生之桐新甫後凋之栢致身廊廟雍容麟也之
來引興丘園翕忽鳯兮之去仁樂山而俱寂義飲
水以自娯雖黄髪之畨畨愈丹心之烱烱廼睠粹
古務尊耆儒不得謝則賜杖而安車優游佚老如
有問則就室而珍從懇切乞言方將遣掌故而訪
伏生乃欲致少傅而從䟽受旄期雖重於趣召矍
鑠詎容於告歸陟祕殿之大名踵珍臺之優廩肆
加體貌式聳觀瞻噫壽考維祺朕敢忽日秩月存
之禮憂心如醉爾毋忘晨興夙寤之規益茂養恬
對揚猷訓可
　　　　何處乆太府卿兼知嘉興府制
勑具官某士君子任於時入儀九列出殿三輔通
顯矣矧建惟月之旜馮扶風之軾而爲王人爾守
故家之學術熟昭代之典章色莊辭毅争是非於
殿陛間不少詘用之郡國何姦萌之不戢戾氣之
不弭哉因南徐惜其去之早知檇李恐其來之暮
就乗夏縵趣布藩條徒得君重毋薄淮陽也可
　　　　度正轉朝議大夫守禮部侍郎致仕制
勑允矣君子佩筆槖以方眞賢哉大夫掛衣冠而
何亟能知所止盍賁其行具官某學守粹傳性全
至善見於治郡有閉閤思過之風推以立朝得自
牖納約之體進貳秩宗之典仍參師氏之司尚頼
繩愆遽聞告老一正君而定未究責難之恭致爲
臣而歸廼慕保身之哲冝升華秩用尉耆齡還家
峩雪之邊遺丗煙霞之表莫回爾志徒愴予懷可
　　　　禮部侍郎致仕度正贈通議大夫制
勑有十夫予翼方來下於井參不一老憗遺乃去
騎於箕尾冝加禭典庸示眷懷具官某秉心醇明
制行平實大夫國人之譽蚤推其賢諸老先生之
傳晚試所學踐禁途而獻替簉經幄以開陳每望
其儀嘗期以壽胡夕陽之莫駐忽朝露之先零臥
病於數千卷之間性焉巳盡殮含於二三子之手
命也何言凄凉萬里之歸赫奕四階之贈英魂如
在茂渥歆承可
　　　　趙綝除大理寺丞諸葛十朋除大理寺
　　　　司直制
勑具官某等獄重事也鍜錬以爲巧攟摭以爲察
析律以爲宻深文以爲公而民命近止國脉斵矣
理官其可不選爾綝噐涵渾璞薫然忠厚長者之
風挈繩直於圜棘刑不失仁故就進之丞爾十朋
歩中規矩藹然悃幅無華之美賛笏畫於國帑利
不失義故俾繼綝司邦之直皆以逹吾好生之德
也敬之哉惟良折獄可
　　　　太學博士李榘除諸王宫大小學教授
　　　　制
勑具官某大學在西郊小學在國中四代之制然
也二學並設以教神明之胄則我朝作古爾行應
周旋之規學茂講習之澤相觀而善六館得師而
吾葛藟瓜瓞之秀不可無良範也故輟之司教于
宫庠小以成小大以成大等就傅肄簡而上皆知
勉於爲善則振振之化行矣可
　　　　太學正何處恬除太學博士制
勑具官某博士掌通古今漢始以五經置施讎之
易孔霸之書張生之詩小戴之禮皆嘗以是論同
異於石渠其通經何如哉爾涵渾厚之氣藴精深
之學正于膠庠士服習其訓而不敢犯升之分經
講授之官剖疑析滯導正釋回以成首善之風乃
見師法可
　　　　架閣林宋偉除太學正臨安府學教授
　　　　林伯順除武學諭鄭斗祥除太學録制
勑具官某等文武異庠而樞紐風化坯冶人物之
功等故選授皆明師爾宋偉志氣激昻講藝精博
爾伯順風規凝整汲古深長爾斗祥抱負瑰傑造
理閎奥掌故郡博士中一舉而得三士上庠以宋
偉爲正斗祥爲録右庠以伯順爲諭望實孚矣教
學相長之道尚觀所進可
　　　　兩浙轉運判官顔頥仲除户部郎官兼
　　　　知臨安府制
勑具官某朕間者親扎十有二條敕畿尹以重四
方之本丁寧貇到奉行惟人爾立心直而平見理
静而明處事果而精將漕闕下聲采奮厲撫虎兕
之出柙知牛羊之求牧兼組彈壓都人士安之兹
用擢之版部郎俾爲眞周以尊枕于京爲盛漢以
桴皷不鳴爲能爕友彊弗友剛柔異施而國勢増
鼎吕之重斯克訓于朕志可
　　　　都官兼檢詳趙與􁤏除直寶章問兩浙
　　　　路轉運判官制
勑具官某歳九遷而日三接遇合之盛也未半歳
褒表者五六其非常之遇歟爾良而材寛夷而精
宻治輔郡有善最朕旣増秩原其任未幾以丞大
宗召又未幾以都官樞掾進又未幾以寶奎寓直
國畿將漕選翼乎鴻鵠之遇順風誰能禦之夫諸
路之漕一也而漕于畿爲難嘘弱揉彊壓浮鎮薄
與牧尹參錯爲功皇皇枕奠矣可
　　　　端明殿學士廣東經略知廣州崔與之
　　　　除參知政事加食邑四百戸制
勑朕仰稽列聖並建輔臣在乾德則除餘慶於荆
南就參國秉在紹興則擢趙鼎於江右入預政機
肆嘉牧御之賢乆鬰訏謨之望討論舊典揚厲新
綸具官某存心以事天行義以逹道風節髙乎一
丗威名聳于四夷泛三峽而歸乆適山林之樂越
五嶺而召尚安水石之閑甫陞書殿以賦祠旋即
里門而宅牧期釋宵衣之慮忘居晝錦之榮方飛
鴞懷我好音已肅登陴之諭迨急鹿鋌而走險竟
伸負固之誅環扶胥黄木以懷生極交阯蒼梧而
息警益深簡在可後儀圗維漢化之雖更尚唐綱
之未振聚民獻以爲敉寧之本毎拊髀於才難開
皇極以示㑹歸之方尤拂膺於道逺疇可禆於大
政信無易於老成以叶群心以熈庶務仍緫提於
邦典兼申衍於邑租趣裝而來虚宁以待噫召公
成南國之化旣茂著於民庸尚父起東海之濵盍
共扶於國勢體予至意究爾嘉猷可
　　　凌嵩除大理評事制
勑具官某天下之平一傾則用法者皆爲之輕重
故廷尉置評以平之爾秉心近厚蒞事詳敏退然
不知而不愠擢畫一之科亭四方之讞以身體之
以心求之何往不得其平哉母徒曰三尺法安出
可
　　　　江西路轉運副使呉潜除太常少卿制
勑具官某禮樂根於心著於日用逹於天地之化
百物之産隆古聖人重之故分命夷䕫以治其精
後丗文勝實衰一奉常掌其粗足矣矧卿不常命
惟貳之置爾以倫魁之望發名父之傳事親從兄
仁義充於一性而禮以節之樂以樂之無非實理
出揚濡轡之光華入揔容臺之制作孰非實用哉
丗教之防範不立人心之情僞益滋借鉏取帚拔
劒擊柱綱常幾少隳矣爾其思辨上下和神人之
道以暢所學可
　　　　馮田改差知金州兼管内安撫制
勑具官某襄沔上流爲安康以守行帥事左符毎
艱其選爾守洋川有治行制閫謂才周應變績著
籌邊冝易鎮要藩信如其言吾得良牧矣郡據秦
楚蜀之㑹距啇􁄹孔邇非識常山蛇勢不足以圗
攻守而撫軍字民其本也毋怠毋易可
　　　　資政殿學士中大夫提舉萬壽觀兼侍
　　　　讀眞德秀轉太中大夫守資政殿學士
　　　　致仕制
勑上印祈閑風獨髙於東府掛冠告老景遽迫於
西山繄一身何有於去留而四海實關於輕重特
隆禮貌昭示眷懷具官某俊偉而光明直大而博
厚出則野老望車而迎拜識恨不先入則都人遮
道以聚觀用嗟何晩進陟詞坡之長宻陪經厦之
游勉朕躬爲天地而立心使斯丗見帝王之爲道
乆韞經綸之妙徑躋丞弼之崇方觀厥成廼辭以
疾雖堅留於勸講莫力遏於懷歸何但上下床信
人才之有間如失左右手况時事之多艱維聖賢
之㑹難逢而治忽之機易判所期三事寜計一階
噫君子不可諼兮尚想英規之在賢者樂與共也
竟嗟𥘉志之違往服恩徽用光祖道可
　　　　資政殿學士太中大夫致仕眞德秀贈
　　　　銀青光禄大夫制
勑致爲臣而歸甫惜孟軻之去非夫人之慟忽驚
顔子之亡以十年退養廊廟之姿不一日與聞朝
廷之議悲深易簀恩重書棺具官某休休焉有容
屬屬乎其敬中庸大學之經丗講貫深微伊訓說
命之格君敷陳坦白少徊朔於禁路首典領於文
闈爲國蒐賢忘身竭瘁方騰徹棘之譽已告負薪
之憂趣升股肱旋乞骸骨鍾全氣於三光五嶽如
斯幾人受正命於太極兩儀僅爾中壽舉朝歎息
行道咨嗟顧民生之方殿屎豈天意之未平治咸
觖金甌之望特陞銀艾之榮噫渉大水而無津孰
濟奔流之勢仰髙山而景行尚聞屹立之風九原
可興百丗不朽可
　　　同簽書樞宻院事陳卓贈三代
　　　　故曽祖嘉謨朝奉郎贈太子少保特贈
　　　　太子太保制
勑有嬀逺系爲漢丗家咸而欽欽而躬躬而寵則
位司空寔而紀紀而群群而泰則官僕射繄流光
之無斁蓋鍾慶之有源具官某故曽祖具官某充
實中存浚明外著愛人利物　博古
通今　子拔列卿之頴孫搴法從之
華傳至爾曽進輔予治培深而發必茂積厚而報
亦豐雨露九霄峻陟青宫之保雲來百丗益増黄
壤之光可
　　　　故曽祖母黄氏上饒郡夫人特贈文安
　　　　郡夫人制
勑天降時雨山川出雲崧髙駿極之詩所以作也
必有隤祉發祥之懿是鍾經文緯武之英具官某
故曽祖母具官某氏淑行椒蘭柔儀蘋藻婦從夫
而積累始大厥家孫生子以顯揚遂彊吾國丕顯
曽門之慶申加名郡之封僾然如存歆此休渥可
　　　　故祖膏朝奉大夫太府少卿贈太子太
　　　　傅特贈少傅制
勑寤寐治功登崇人傑三階聮耀不忘夙夜宥宻
之忠五廟均休益茂春秋烝嘗之孝冝隆尊祖用
顯詒孫具官某故祖具官某德履純明風猷簡逺
荐更外服隂成勿翦之棠特立中朝氣凛後凋之
栢僅升華於卿月竟鍾瑞於樞星賛我逺圗皆而
遺訓班髙亞傅時申加第之恩望重丗臣益篤傳
家之慶可
　　　　故祖母蔡氏魏郡夫人特贈安國夫人
　　　　制
勑舜帝之後爲陳文王之昭有蔡冝其家室貽厥
子孫具官某故祖母具某氏任只秉心温其積行
禮嚴舉桉曵藻綬於名卿教篤斷機飛翠緌於法
從傳芳再丗制勝五兵不忘報本之思冝厚追榮
之典積恩徽於大郡新湯沐於名邦象服是冝尚
其不昧可
　　　　故祖母汪氏魯郡夫人特贈崇國夫人
　　　　制
勑含飴弄孫者家庭之慶爲醴烝祖者寢廟之榮
肆倚重於良臣庸追榮於大母具官某故祖母具
某氏淑均姆訓雍肅婦儀采南澗之蘋躬承家而
共祀有北山之李丗爲國以生賢睠時樞紐之尊
賛我經綸之妙孝思維永德報冝隆易郡號於曲
阜之墟進國封於崇墉之壤潜光煥發懿魄祗歆
可
　　　　故父居仁華文閣學士正奉大夫贈太
　　　　師特追封申國公制
勑朕講求采薇治外之略企慕烝民任賢之風擢
時英猷列我該輔千㝷之木以培埴而茂九層之
臺以積累而髙必有教忠乃能移孝具官某故父
具官某心夷而履粹學博而文雄締眷阜陵佩
荷囊之清切受知　光廟擁茸纛之森嚴視萬石
以爲輕傳一經而特重克開哲嗣進翊洪樞禰廟
䟽榮躋上公於二吕師垣流慶邁盛事於三陳可
　　　　故嫡母王氏鎮國夫人特贈燕國夫人
　　　　制
勑延范逵而開陶侃濟丗之功闚元齡而卜王珪
佐時之業家或無於賢母國奚有於名臣具官某
故嫡母具某氏環珮雍和帨紛肅穆獻納論思之
最能勉其夫彌縫輔賛之功克昌厥子任方隆於
政路報冝侈於脂田進召公故國之封正魯人小
君之號音容未泯蠁䀜其歆可
　　　　故所生母俞氏新安郡夫人特贈和政
　　　　郡夫人制
勑綵衣之戯天性眞樂板輿之奉人生至榮睠予
兩社爲輔之英抱此萬鍾致養之憾匪隆禭典曷
尉孝思具官某故所生母具某氏毓詩禮之門嬪
衣冠之族怡聲下氣奉棘列之尊章柔則令儀佐
槖班之君子爰篤生於國棟肆坐斡於天樞心如
母存義以子貴易舊封於古歙加新命於西岷不
惟紓蓼莪之悲抑亦示白華之勸可
　　　　故妻林氏信安郡夫人特贈大寧郡夫
　　　　人制
勑召南鵲巢之什夫人起家魯侯燕嘉之詩令妻
受祉何嗟契闊不逮顯融具官某故妻具某氏佩
服女箴踐修婦則于沼于沚齊明錡釡之共如山
如河􁋯雅笄珈之飾冝百年之偕老胡一旦之溘
先顧予樞臣失此内助冝郡封之加峻俾廟食之
増華隂相其夫永輔吾國可
　　　　家抑除將作監丞制
勑具官某參井之光下濟岷峨之氣上直鍾其英
者多清廟之噐故選拔爲盛爾淵於學而睟葩於
詞而峻西産之珍也外閫荐以名薦深鐍弗售特
招乃來球璧冝在東序而渉匠監之筆朕豈以閬
劒善最爲可略哉職優事簡姑涵雅望伯仲壎箎
聲問孰禦可
　　　　四川制置司機冝文字趙垙夫除太社
　　　　令制
勑具官某朕重名噐甚録其父之勞而進其子於
周行不一二見也爾父以名法從當方面撫蜀控
秦具有威略賛籌莫府爾抑有助朕何愛司社不
以爲循陔之榮哉其砥礪事功使人知西平之有
子可
　　　史彌鞏王㝢㩁務羡賞各轉一官制
勑具官某等筦㩁國計所關羡必賞爾庀職京口
克懋厥官歳入有常能溢其額俾進陞於一列庸
獎厲於勞能可
　　　　史全之監軍平蔡州轉兩官制
勑具官某方城負固我師進討摩壘鏖戰遂復故
境爾監厥軍計功受賞兩秩升華勉思來効可
　　　　孫林張旺告發軍姦並𥙷承信郎制
勑具某人羽林失馭敢犯紀律爾發其姦悉正顯
戮而京邑以寧登名武階儲材將列表示戎行使
知懲勸可
　　　陳文孫知髙州制
勑具官某炎嶠守吏必諳風土稔習俗然後能盡
心於撫字爾端飭而敏於政守封川民無歎愁易
符髙凉必能推之共理詩不云乎誰能亨魚漑之
釡􁃺貴不擾也徃毋鄙逺其民可
　　　　淮東路兵馬領轄耶律均復山陽有功
　　　轉三官授武德大夫兼知淮安州鹽城
　　　　縣制
勑具官某山陽淮之門户間爲冦保王師大討蟻
潰䑕逸爾搴旗鏖擊之勇莫府髙之疊進武階徃
理邊邑加意撫循毋失軍民之譽可

平齋文集卷第二十三
平齋文集卷第二十四
　啓一
　　　　謁莊提舉啓
鐵硯關心莫續盤洲之脉繡衣具眼好開泮水之
荒雖離竒了無先事之容而啐啄或有同時之理
不孤此志端繫其逢昔者東坡之門卓然北斗之
望惟斯文之宗主在是故當丗之豪傑歸之后山
仕徐嘗賦稻苗待公秧之句山谷游魏亦哦小草
有逺志之詩皆繇郡文學之官自附墨客卿之列
品題一岀聲價倍増四學士之名等華嶽而俱重
六君子之選與日星而並垂此風無傳吾道誰屬
必宗工之繼作則善類之争趍伏念某骨相蹣􁚂
性資骯髒悲歌長鋏盾鼻之檄未能活計短檠床
頭之易猶在颯重闈之白髪峭獨冷之青衫訪三
洪於故國之中拜一范於公堂之上湖山醒夢何
嫌書懶讀之嘲山色療飢敢爲飯不足之歎顧此
游之不惡知其命之將通恭惟某官吾儒津梁斯
丗鼎吕辟雍講道激揚洙泗之波祕府紬書排戞
蓬萊之氣胡斜飛而背日肯夙駕以觀風以胸中
之鏡而照老吏之百姦以肘後之方而起疲氓之
九死且力扶於公議每樂得於英髦有覬賞音遂
忘躍冶僖公六轡九頓首於先驅惠子五車一點
頭於後覺歸依良切敷染奚殫
　　　　謝葉提刑薦啓
泮水思樂熟觀魯侯之旂舞雩詠歸首與曽點之
瑟孰蚍蜉之借援自蜾臝之投機引而進之望不
及此竊以古靈之藁莫匪名臣温公之門類多君
子惟相知不在肝鬲之表故一見盡得眉睫之間
信公道之主盟乃人材之司命如某者拊缶不韻
挈瓶無竒遇㑹意之文時擬景福靈光之賦求安
心之法日對布衾陋室之銘羞褦襶以不為任揶
揄而弗顧正請老農之學忽求病躄之師抵掌而
談古今千歳可坐致也屈指而計日月期年尚竊
遲之豈期夜雨之燈忽入春風之筆先鞭方着歸
衮難留溘埃風而上征殿奔雖後過屠門而大嚼
知味已多儻自兹或㝷覆蕉之縁則其他可乗破
竹之勢造物所相終身焉依兹蓋伏遇某官列㦸
名家褰帷膚使抱王霸之略前身江左之夷吾主
人物之評後丗汝南之許劭障末流於旣倒牖晚
學於方來淑氣一嘘韶華四滿猶謂踈枝冷蘂有
未放之寒梅縱令換葉移根亦舊㘽之紅藥軒昻
露剡特逹知音某敢不恪守官箴勉求師說四方
逐東野自今有入道之門一瓣爲南豐何日是報
恩之地
　　　　謝費提刑薦啓
光近繡衣乆跋八鸞之末褒榮華衮忽開三鱣之
先一舉軒然斯文幸甚嘗觀種樹之傳因得論花
之評香岀淤泥濂溪之愛蓮未爲過影横籬落和
靖之好梅正自佳其或合山樊水仙而爲弟兄以
至集海棠酴醿而與賔客雖非同調還許聮芳如
某者狷有弗爲懦知自立収心學問不過乗欵叚
而稱善人抗志功名未免帶櫑具而見公子來習
青青之佩得依皇皇之華曲爲吾道之主盟不以
衆人而見遇念瀕於滿盍寵其歸飛一鶚於霄漢
之邊送乗鴈於江湖之上俾之末綴假以先容兹
蓋伏遇某官功過于張材如房杜轉移風俗力可
以廻萬牛主張人材言足以重九鼎滋蘭荃而方
茂擷芹茆以尤勤遂令孤枿之微亦殿群英之後
某敢不篤於信道期以酬恩誦醉時歌寧嘆廣文
之冷作進學解尚觀宰相之方過此以還未知所
措
　　　　謝鞏都大薦啓
虎䑕不齊幾多屬吏熊魚兼得獨一門生異哉知
已之深榮矣終身之託嘗觀古人推賢之道因得
君子引類之心仁傑之舉柬之婁稱爲宰相之噐
蕭何之薦韓信數謂有大將之材言不厭多用然
後已毎嘆此風之寖逺不圗今日之猶存如某者
真是孤寒甘從獨冷過辱諸公之遇特開寸進之
塗着從事之衫固知有分給尚書之札猶嘆無因
忽聞一鶚之飛復許六鼇之掣俾與政事文學之
秀者早及英華精銳而用之兹蓋伏遇某官範世
清規鑄人妙學以修明公道自任如日行天以涵
育人材爲心如川赴海最憐冰厎之芹藻屢采水
邊之芷荃始終三年盻睞一意某敢不力守狂狷
之行多讀聖賢之書陳古靈䟽名以聞未知所報
趙韓王綴奏而進更大其成國士自期墨卿莫究
　　　　回鄱陽章宰啓
閱千佛之經升沉有異作同官之記先後無多分
桃李之餘隂動茆芹之生意恭惟某官氣摩霄漢
手摘星辰過秦論以來復見作者諭蜀檄而下蓋
優爲之蜚聲翰墨之埸抗志功名之㑹凛凛胸中
之兵甲堂堂眼厎之金湯八面當鋒一身是膽張
睢陽之罵賊誰解秋圍劉并州之却胡竟成宵遁
勲當居最賞未酬勞収唳鶴之餘聲躡飛鳬之雋
武未施於事已信其能三異政成沸弦歌於東楚
十行詔下鏘環佩於西崑某一第八年重親寸禄
睨健翮於扶揺之上抱寒根於寂寞之濵怱得年
盟好爲道地有酒酤我不湏問識字之竒退食自
公政可說從軍之樂
　　　　通交代林教授啓
才名方冊之間願從而後交好佩衿之地偶在其
前糠粃包羞藻芹増氣恭惟某官學傳伊洛文過
晁張横絶銀河織天孫之雲錦倒飜滄海弄明月
之驪珠妙舎選之青錢髙臚傳之淡墨欲培所養
靡疾其驅乃睠楚東庠序之林實爲江左衣冠之
藪一關隔市俗客不來雙塔照湖偉人間岀冝得
胡安定之宿望以修范文正之遺規螺觜地清聊
對簷花之雨螭頭天近即迎御柳之春某喜共儒
門媿妨賢路經腹之嘲未解刀頭之夢頻驚遺君
子以桃李之埸逝將去此納諸生於芝蘭之室尚
亟圗之
　　　　生日回學職啓
乾䇿年華方驚去速土圭日景又欲添長雖無蛻
鶴之姿僅有聞雞之志辱髙懷之期許迂雋歩以
臨存岀㓜婦受辛之詞推老人甲子之數絳紗幃
厎欠度曲之雪兒青玉案邊付誦詩之驥子其爲
感佩未易名言
　　　　謝黄留守科目啓
分教三年受察詩書之帥去官數月登名文學之
科藐無地以先容恍自天而下墜得公借重舉丗
知榮竊以古人以文表見者蓋多後丗隨手澌滅
者皆是作毛頴傳猶謂類俳續春秋經或譏失僣
要得宗工之印可始成後進之聲名伏念某嗜古
忘餐愛竒成癖有歐陽必同歐陽之說期之千百
年之餘非子雲莫好子雲之書豈以一二人而輟
未離翰墨之逕遂墮虀鹽之埸患在爲師教因知
困謝江郊之陳跡臨京國之迷津吾黨雖狂誰門
可扣遽辱収千金之敝帚奚啻獲一壷於中流機
㑹之來神明所相兹蓋恭遇某官日光玉㓗山立
時行著書立言襲六爲七而無媿解疑辨惑問一
得三而有餘發先儒之所未傳使後覺之有定郷
頃東游而納謁因北面以知歸見若平生期諸晏
歳不謂乆違於矩範乃蒙肯記其姓名雖無子固
之文亦應温公之格某敢不益彊所學期放厥辭
日近長安喜聽衮歸之詔雲趍材館終歸鈞播之
功
　　　　宗教謝廟堂啓
虀鹽有分未寒侯頖之盟槖籥無私仍玷宗庠之
選寸進當安於常分一命皆出於至恩拊已包羞
逢時知幸竊以東平爲善之最樂河間大雅之不
群由其得涵養學問之源所以忘生長冨貴之習
欲陶成於公族必鑒擇於師儒如某者乆坐文窮
難醫書癖頭顱如許敢謂絣䌟有封侯之方面目
可憎自知管城非食肉之相末第坐踰於一紀冷
官僅了於三年畫餅可觀炊沙不飽靖念皇極無
棄人之法况當太平樂與賢之秋歸誠光範之門
妄意翹材之館惟愛人之以德故應物之無心謂
其嘗在文學之科可使往分屬籍之教資格雖慙
於黄甲姓名猶託於青氊磨鐵硯以爲期徒抱益
堅之志垂玉衡而在上莫名平施之功兹蓋恭遇
某官德享天心功在王室綱維萬化國有關雎麟
趾之風羽翼群經人由中庸大學之道力任斯文
之重妙裁吾黨之狂權度無差斗筲不棄某敢不
篤於絜已思以淑人遲瓜戍於八年之餘疇能縮
地速化功於一息之頃尚覬廻天捧戴惟深栞摩
罔旣
　　　　謝莊中書舉自代啓
禁路問津首玷十科之選詞垣正席仍推三字之
儲賞音愈乆而愈深推轂不進則不巳感由心刻
聲與淚俱竊以東坡免試而薦伯脩南豐𥘉除而
舉貢父是賔是主無古無今如某者鐵硯僅存金
桴何有少未聞道徒寄榮華於飄風之中晚悟作
文頗見涯涘於霜降之後抑而爲說難孤憤放而
爲牢愁反騷是特不平之鳴殆非有用之學胡傑
出於一佛俾同升於諸公舎旃舎旃茍亦無然雖
䜛波之可畏類我類我乆則肖矣終恩地之有歸
對黄茅白葦之秋光借紅藥蒼苔之春色聞風甚
偉學歩良難兹蓋恭遇某官道德宗師文章宿老
紫微閣静一揮賛普之書白玉堂深婁草河凉之
詔毎謂絲綸之手要湏錦繡之胷豈無他人正在
我輩爲命得禆諶子産顧不韙歟稽首遜殳斨伯
與亦幾過矣某敢不彈冠而起執筆以從醜婦効
顰詎作金屋人家之想癡兒說夢尚追鈞天帝所
之遊銘德惟勤抒詞莫旣
　　　　謝廟堂啓
雷霆震疊正切省循日月清明遂叨抆拭轉化功
其有力戴恩紀乎無涯竊以剥復相乗者隂陽之
機生育不窮者天地之德蠖伸於屈沍寒之氣回
春苗槁而興大旱之雲爲雨凢物皆尔於人亦然
如某者魏瓠中枵晉錐外鈍生涯牢落𥘉無郭外
之田學殖荒踈僅餘床頭之易或喜其有山林之
氣或疑其非邊幅之材竟坐五窮難逃百謫大爲
丗僇方無地以容身過重親憂遽終天而抱痛所
欠一死不圗更生緇衣之冝又改爲兮端出中心
之好白圭之玷尚可磨也大明前事之愆復俾臨
民免爲棄物兹蓋恭遇某官身任四海九州之重
道爲五帝三王之師排斡黄河回天下不能回之
勢涵渟滄海受敵已所難受之言趙韓王開國之
元勲文潞公服人之厚德相去幾丗合爲一人乃
若以春秋爲繩丗之權以皇極爲用人之法平心
而運公是以昭脫諸千仭之淵示以九逵之路虎
豹啄下人些知莫扼於九關鸞皇爲先戒兮願早
施於八翼大造所及終身焉依
　　　　謝廟堂差幹官啓
公朝天大甫開荆棘之塗邊閫地雄遽綴芙蓉之
幕驚魂復返感涕交流蓋嘗絶大江而東遊倚長
淮而北望雖有可乗之機㑹未知一定之規摹苟
於偏安殆非孔眀公瑾之志急於進取未免蔡謨
羲之之憂雖堅忍可與成功而審重最爲上䇿首
擊尾應尾擊首應要莫測於吾謀我出彼歸彼出
我歸使常牽於後顧縱未大尉乎玄黄之篚亦可
坐弭乎赤白之囊責在元戎亦資婉畫如某者交
無狗監泣有牛衣滄浪濯纓早嘆鬢毛之颯太行
倚劔斗驚髀肉之盈居紛紛其離郵分落落乎難
合化功一轉生意頓回朝刋黜籍之丹暮剡辟函
之墨拔從九地寘在重霄巴西此日之放麑可謂
仁矣塞北向來之失馬詎非福耶矧去家無千里
之遥而望禄特半年之近生成至此稱塞謂何恭
惟某官以社稷臣爲帝王佐十年生聚十年教訓
坐凝更化之勲一歳力役一歳戍屯深軫佳兵之
慮惟尊安中國以爲急斯鎮撫四夷而有餘旣素
定於廟謨尤不輕於邊瑣大先謀帥細及簡僚遂
令守玄尚白之蹤亦在依紅泛緑之數某敢不痛
心前轍加意後鞭不徒丐升斗以養親庶幾展尺
寸以報國平定安集况曽讀建武天子之詔書踴
躍歡呼所願草頡利可汗之露布依歸大造誓畢
餘生
　　　　通崔安撫啓
捧研從游乆綴門人之列分弓庀役就充幕吏之
貟天巧其逢人榮所託竊以小范之帥環慶舉張
方平大蘇之牧中山進李端叔兩公辟士之盛事
百丗知人之美談不圗晚生親見前輩恭惟某官
光明而亮偉端重而沉深望之儼乎道德之容挹
之薫然仁義之澤驅千兵萬馬於筆下風雨恬霽
而無聲吞五湖三江於胷中波濤舂撞而不動剸
兕麻源之右掣鯨桂海之南清畏人知静忘物競
其去也諸公挽留而莫可其歸也四輩趣召而後
來甫躋郎省之華亟填戎垣之重秋風保障威行
萬竈之煙春日耕桑驩動一犂之雨淮南倚以爲
脉山東聞而屬心况狐兎失穴之餘正貔貅扼塞
之日人皆輕進公獨隱憂謂中原機㑹之方來而
外治規摹之未立灞上棘門如兒戯耳尚遺債帥
之風方城漢水雖衆用之未免市人之戰要湏彊
國勢於精神之表乃可制虜命於掌股之間反覆
開陳庶幾感悟彼竪儒幾敗乃事徒諉諸一勝一
負之常此元老克壯其猶必運以萬舉萬全之略
寧少遲於遄召庸迄奏於膚公坐縳可汗盡還輿
地某四年食客三丗夙縁濟慈航於黒風大海之
中送靈槎於黄河昆侖之上烏幕濫巾於温石兎
園接𬒮於鄒枚誓上下以相隨抑東西而惟命誦
蕪城之賦熟形勢於曽來續泗水之碑寄功名於
不朽矢心歸倚拜手敷陳
　　　　謝崔安撫舉改官啓
子來幾日甫爾依紅我有二天居然破白惟屹立
於丗方横潰之表故力挈於人不比數之中抒敬
瓣香歸恩丈席竊以人材由江左而降幕客在淮
南爲多韓魏公得王金陵而不及賞音牛竒章辟
杜書記而未嘗推轂遂令遺憾尚見前聞伏念某
讀書不多渉道更淺方其始銳自謂五石瓠可剖
以爲樽迨此中艱乃知六州鐵猶鑄不成錯以舟
行岸移而閱丗變以霜降水落而觀物情虚憍寖
平剥蝕漸復冨貴非吾願未敢云然貧賤玉汝成
容或有此然紛紛成敗之異論而咄咄炎凉之易
情不圗一日之逢遂有終身之託拔從食客列在
屬僚歳寒東閤之梅結根已舊春色平山之柳成
䕃方新廣平下坐而揖之前相如末至而進諸右
使無地主誰破天荒兹蓋伏遇某官功蓋三邊眼
髙四海論材以相馬之法觀過於奪牛之蹊得一
士於河南了無貴戚之命空群良於洛北惟有山
人之媒共驚甄拔之殊誰識機契之早五更進履
已是㑹心半夜傳衣不容放手故於落落難合之
㑹而有沾沾自喜之榮上下四方盡是依劉之地
始終一節敢忘在莒之時銜戴寔深編摩抑略
　　　　謝丘安撫舉改官啓
從莫府之游甫當春後上公車之薦忽在秋先軒
軒特逹之知落落希闊之遇得之驚躍傳者信疑
竊以槖駞種樹以蚤實爲功狙翁賦芧以朝得而
喜伊物理之猶爾豈人情之不然矧墮七選之坑
欲結五剡之塔寧爲雞口母跋狼胡必考素以點
頭始探期而入手如某者有婞直之短無趍和之
長肝膽輪囷據鞍之髀易滿頭顱蕭颯讀書之眼
尚明不能忍藜莧之飢漫欲決枋榆之起勉辭襏
襫來拂兠鍪多以白面書生而見嗤獨得紫髯將
軍而許可樂哉飛泳藉甚推揚着鞭要使出祖逖
之先成佛肯教在靈運之後未回沆碭預借扶揺
兹蓋伏遇某官親得南軒之傳丗濟文定之美非
有心於冨貴而冨貴自迫不求名於氣節而氣節
更髙脫彼少年新進之埸運此真儒無敵之略識
微見逺常懷猛虎出柙之憂彊本折衝自有老羆
當道之勢至若虚以接物而謙以下士明於見善
而勇於抜材又當路諸公之所難實舉丗善類之
攸屬矧在晩出亶爲至榮本無疇昔之縁便蒙刮
眼不負平生之學即是酬恩百喙可窮寸襟莫冩
　　　　賀侍御啓
榻前承渥柱裏升班物情大旱之餘適蘇霖雨天
象太微之次首應法星九重侈知人之明四海享
任賢之福竊以兩儀具清明廣大之體萬物鍾扶
輿磅礴之靈得其中和者爲景星爲鳯凰全其剛
正者爲屈軼爲獬豸况千古之間氣生一朝之偉
人如伯夷聖之清如孟軻勇於義用能任天子耳
目之寄于以壽皇家氣脉之傳恭惟某官歩趍聖
賢冠佩道德旁蹊捷徑不求少室之山絶岸孤峯
坐閱瞿唐之浪顧環轍之乆矣終覽輝而下之簮
筆烏臺伏蒲騎省上不爲危言而駭聽下不爲矯
節以沽名惟致辨於君子小人之間而防微於宦
官女子之際外邪不入元氣自充以培社稷無疆
之休以兆國家中興之象深締邃嚴之眷進顓雄
劇之權堂堂不撓爲儒宗謀猷惟舊行行且止避
御史風采又新然而一論列關吾道之盛衰一建
明係斯民之休戚時雖無闕事或可言士夫懷寡
㢘鮮耻之風將帥乏趍事赴功之志戰守之規摹
靡定賞罰之綱紀未張斜封尚費於調停横歛更
多於朘剥惟正人用則國勢重於黄鍾九鼎惟公
道行則人心安於泰山四維此皆前日之已言抑
亦于今之最急願申谹議迄濟丕平當今文靖之
警君復聞于丗母使清獻之論事專美於前狂斐
一鳴隕越萬坐
　　　謝李坡舉自代并應詔啓
草正元之諌䟽旣許同升應建武之詔書又蒙特
舉人驚再推轂於朞月之頃誰信屢擊節於十年
之前撫往事以慨然幸平生之有此伏念某灌畦
自命媚竈不能忽起市虎無端之疑遂罹蹊牛巳
甚之禍丹心獨破疇能百口保之白髮相看寧忍
一家哭矣已甘墮地之棄甑不謂中流之得壷剪
𥿄而招驚魂探囊而起壊證雖乏洛北山人之譽
亦備淮南幕客之貟憐抱影之零丁爲騰書之旁
午六鰲連掣五鶚齊飛它人不足而我有餘大造
已多而公未倦讓䕫壤龍而讓朱虎誠過乎謙進
豹進鮒而進樂羊抑何其力所謂真知已者夫豈
輕予人哉兹蓋伏遇某官地望如山門庭似水萬
斛轉柁運平國論之偏五色𥙷裳彌縫君德之闕
其正足以用大其公足以生明去小人如去稂莠
不厭其芟夷愛君子如愛𣏌梓寧過於封殖引蔡
襄而居同列有言必酬薦唐介而處要官弗進不
已爰得魚而取掌仍騎鶴以纏腰曷勝自喜之情
猶有無厭之請苦心選佛固慙衣鉢之傳凢骨登
僊更乞刀圭之賜寸忱有屬尺禇奚殫
　　　　謝制使李尚書舉改官啓
謁裴度於洄曲之營最居人後拔杜牧於淮南之
幕忽處衆先得之擊地而驚恍若從天而下竊㠯
前輩所謂汲引孤寒之綆近丗以爲攀結權要之
梯倚冰山爲太山延頸待囑指䑕璞謂荆璞拱手
奉歸名爲蓄吾家之參苓實則種它人之桃李自
喜得計烏知可羞若其點頭堂下之一言具眼坐
中之小異幾年無此一日見之如某者材非竒竒
老已冉冉方虚憍恃氣安知涪翁四句偈之有功
迨拂亂動心始信􁭊山三字箴之得力眇鴻毛其
自命蕞雞肋以何求朅來刀斗之郷偶備櫜鞬之
役旣不能磨盾以草檄又不能推枰而畫籌第於
内外臂指之拘攣與夫上下精神之消靡多所感
觸爲之隱憂顧國事以如斯於身謀而何有炎門
耻炙捷徑甘賖道之將行歟但居易以俟命人莫
我知也欲忍窮而著書不圗負壑之秋乃有回瀾
之力未齊五鶚先獲一麟固非曹劉沈謝模索以
可知且無金張許史游揚而爲助逈出望表猥塵
選中兹蓋伏遇某官翰墨大蘇威名小范黄髮鯢
齒入奉壽母之懽織文鳥章出寛聖主之顧以忠
孝兩全之懿用文武兼資之材號召青齊指麾燕
薊已斷匈奴之臂行􁇀月氏之頭與共功名孰非
豪傑乃至嘘一寒之谷欲使脫七選之坑以勸着
鞭以愧刓印偉此舉之尤特信所關之匪輕某敢
不敬佩十六字之襃期荅二三䇿之取丸藥生翼
𥘉匪求而得之瓣香報恩當有大於此者卷卷衘
戴切切敷敶
　　　　謝權帥洪提刑薦啓
騎楊州之鶴正切夢思冠楚人之猴忽叨論薦嗟
丗道之寖薄幸宗盟之有歸竊㠯絲苓同生於松
而絲託苓爲根蕖荷皆出於藕而蕖倚荷爲䕃惟
鼻祖源流之無閒故耳孫枝榦之相依伏念某少
耕潜山壯宦鄱水訪盤洲之事業正印難傳誦野
處之文章餘燈可續柰九京之不作竟千里之空
還昔期芳菲菲而彌章今歎景翳翳其將暮不圗
州牧出我丗家蔚乎相扶日有川泳雲飛之樂劃
然長嘯時窺山鳴谷應之機胡人事之方乖曽身
謀之靡定㠶隨風引舟挾岸移長鋏自隨勃窣兠
牟之厎短檠相對凄凉刁斗之邊皇華不隔於照
臨吉語忽傳於吹送一鳬巳去五鳯俱飛雖狄武
襄之譜梁公大非吾耦然吕文穆之舉夷簡豈無
它人出於真情有此竒事兹蓋伏遇某官噐能管
樂苗裔韋平材恢恢乎辦多身矯矯其立獨山韞
玉而自潤粹然有道之容水中凖則不争澹乎無
我之意扶立故家之喬木挽回末俗之頽波涕唾
熱宫金玉寒畯謂族姓如晨星之有幾况主賔與
春風而俱和置冗蹟於四賢借華襃於一字俾懋
所學用昌斯文白髮聲名媿難齊於二陸青雲歩
武尚自附於三洪深感于中姑陳其槩
　　　　謝賈制置特薦啓
小單于之膽落方集竒謀大都督之眼髙首薦下
士試新刻黄金之印署獨銜碧玉之章同日驩傳
一時盛事伏念某萬無能役一不敢欺滿架挿書
自矜鄴侯之冨舉家食粥誰念魯公之貧風霜不
貸而枝葉凋歳月已老而根榦在往來塞下出入
兵間車轔轔馬蕭蕭毎痛心於浪戰田确确牛㕰
㕰更攬涕於煩輸兩年之賞識固多一旦之遭逢
九異蟻隨磨轉鴈逐陽飛趨幕折腰甫識少陵之
面上堂携手已知􁈻蔑之心聽說劔於酒邊許推
枰於燈下良由機契遂以名聞兹蓋恭遇某官貫
穿古今揮斥宇宙望長安於灞岸一生忠義之心
進雍丘於淮隂百戰功名之㑹用紹興分道之典
故施慶暦定邊之規摹旣綏靖於山東且經營於
河北築臺延士思得良籌推轂進賢不遺餘力爰
俾摧頽之下走亦蒙特達之殊知念圖報之無它
惟納忠之有益虎兕出於柙曩甞失於防閑蛇龍
放之菹今盍思於區處勢必知已而又知彼權當
在我而毋在人御衆莫若寛平制敵無如審重財
散則民乃聚食足則兵自強此皆巳見於施行務
在更加於推廣大孚衆望弘濟中興繪像雲臺不
媿膠東之傳磨崖浯水願書元結之碑觸突有誅
震愓退聽
平齋文集卷第二十四
平齋文集卷第二十五
　啓二
　　　　通李參政啓
退思巖之勲名聞從諸老獨樂園之風骨識後群
兒惟伯陽實出於洪冝孔融自通於李輙將一瓣
仰扣六符竊以武侯未起於草廬熟知成敗晉公
雖逸於緑野常佩安危上天非無故而生賢君子
蓋有待而行道矧今大勢異昔平時朝廷未深察
取燕之圗邊鄙或復用攻遼之䇿國計捉衿而見
肘民生剜肉以醫瘡士懷諉鶴之心將有養鷹之
志屯棘門屯灞上視紀律以如無出斜谷出祁山
問規模而猶未縱使置一勝一負於度外可不計
五大五細於目前鬰攸煽熖而薄京師熒惑吐芒
而犯帝座仰占天意似應人謀朋黨漸萌未免向
時一網之慮元良未定豈無異日半𥿄之憂波方
急而維楫莫施證已壞而刀圭安在上深念此公
有意乎恭惟某官道德宗師文章宿老太山之雲
爲雨自有機緘虞淵之日洗光不動聲色方權姦
之用事惟明哲以保身幾年出鄴侯以避元載之
鋒一日進弱翁而正霍禹之罪雲霓盡掃宇宙復
清五龍夾以飛旣展濟時之略四蛇入其宇𥘉無
求丗之心鋤梅花之月於未春飲木蘭之露於將
曉觀渠血指攅我醉眉然救否者莫謹乎苞桑而
反剥者亦由乎碩果離當復合危可使平我公有
衮衣以歸趣登上相天子負斧扆而立迄濟中興
某渉道未深謀身更拙聊爾署冗銜於𥿄尾居然
託後乗於遨頭矯詹峨眉太白之間知有東坡頴
濵者在雖執鞭之晩矣尚捧研以從之蓋欲質平
生書囊之疑豈止爲方來夾袋之地後天下而樂
况曽協於寅恭安宇内爲先願無忘於辰告寸忱
所屬百喙奚殫
　　　　上劉閣學啓
駟玉虬以征尚遲牀下之拜騎青牛而過敢後道
傍之迎顧斯文千古以無傳而前輩百年之幾見
熟窺梗槩粗識源流蓋自蜀公以來始有後溪者
作其清明則青天白日其髙深則太山黄河參古
今之典刑具出處之本末權門鼎盛在熈寧自拔
於熈寧聖化更張處元祐不黨於元祐以雞鳴嘐
嘐之志追鴻飛冥冥之風去不可留歸猶未老廵
梅花而索笑浩若胸中之春樹諼草以忘憂蕭然
物外之樂盡醉於田父泥飲之頃相忘於舎者争
席之間文章散落於人寰翰墨流傳於夷裔雖有
詔以強起曽何心於復來然而一飯不忘乎吾君
百方欲濟乎斯丗有關廟畫毎以驛聞宗磐未強
首陳儲嗣事之十九䟽民瘼已亟次及條例司之
數千言伏孤忠以直前犯衆怒而不顧亶爲仁者
之勇兼得聖人之清天下之逹尊三孰如公者國
中之儒者一其捨我乎賜劔履以給扶偉衣冠而
入侍某遨頭後乗鉗尾冗銜毎思退續離騷之詞
何幸親問太玄之字觀神和而氣定知目擊而道
存自憐孺子倥侗毋惜一編之教更願老親強健
亦如三壽之朋敬在下風有如皦日
　　　　上安宣撫啓
魚鳬蠶叢以來形勢千古伏龍鳯雛而後勲業一
人朝家西顧以寛憂屬吏東郷而聽令九　卯旗
之近三熏子墨之恭竊嘗泛觀古今制敵之機頗
識東南立國之勢腹心江浙腰膂荆襄維蜀道之
山川如人身之頭目呉合之則可奪曹瞞之氣晉
失之則難折阿堅之謀雖太白峩眉四萬八千年
始通中國然西陵江都五千七百里莫重上游唇
亡則齒必寒首撃而尾自應欲混鼎峙三分之地
無如坤維半壁之天恭惟某官抱王佐之材任天
下之重乗雲氣騎日月横騖泬寥之間簸鴻𪷟扇
雷霆獨立汗漫之表以道義養吾之大勇以忠忱
運我之壯猶唾怒虎其方拏截奔鯨乎已沛聲子
璋之罪血模糊於髑髏正劉闢之誅刀紛綸於膾
脯三綱垂弛以重立四極旣揺而復安逮黒谷之
繹騷重緑林之俶擾病逢壞證棋入危機人寒心
而莫支公攬涕而又起矛驅海若障漢沔之頽瀾
甲洗天河歛殽函之妖祲威行夷夏功塞堪輿盍
歸上相之班猶坐元戎之帳以西土之方靖冝東
人之欲留不惟後勁以中權要使左饘而右粥勃
律天西之野春草犢肥蓬婆雪外之城秋風馬臥
惟梁益無鳴弓之警則荆楊享奠枕之安紀社稷
之元勲申山河之信誓㣲管仲其左祍矣夙髙耆
定之謀歸周公以衮衣兮佇翼升平之運某暫洿
班尾即趂遨頭顧治中之非長置貟外而奚益惟
大莫府推赤心而聽計而小朝廷開青眼以延材
甘踏羊腸願詹馬首出師一表旣於伊訓說命而
有光皇武兩詩當視吉日崧髙而無媿委心歸倚
拜手敷陳
　　　　添倅到任謝廟堂啓
東望日邊迷前塵於班尾西來雪外陪後乗於遨
頭轍行地以雖遥梯倚天而實近作平生不到之
夢出造化非常之恩伏念某文字蟲魚姓名蟣虱
偪仄何偪仄定非湖海之豪伊優自伊優粗有山
林之氣襲子長南游之遺跡放少陵北征之壯懷
捩淮柂以方休掛江㠶而又去石頭牛渚六朝名
勝之如存夏口烏林三國英雄之安在木葉秋飛
於楚些竹枝寒送於巴歌毎渺渺以凝思還逢逢
而催發灘稠十二培之上路遶百八盤之間鹿角
狼牙旋渦正沸虎鬚龍脊激浪欲飛電驚鮓甕之
谽谺雷吼業牀之濆薄寄性命於一蔑蕩神魂於
兩橈可謂人生之畏塗然亦天下之偉觀三峽矗
井絡而上動揺星辰一川飜月窟而來傾倒河漢
屏巫山於絶岸柱灔澦於中流峭立百牢之關横
陳八陣之磧脚力未窮於涪萬目光已射於岷峨
萬里橋邊啁哳估舡之曉百花潭上喧呼藥市之
春以治中别駕之冗貟追方外司馬之樂事經行
所到獵取巳多進可賡王褒益州之詩退可續太
冲蜀都之賦匪私鈞播疇與玉成兹蓋恭遇某官
道大而有容功髙而不伐謂紫雲樓之議論在安
細民而天章閣之條陳務去宿弊咄坤軸之萬里
邈君門之九重碩䑕多貪小鮮易擾旣擇蕃宣之
雅望又収關决之駑材俾笏而魚隨琴與鶴惟民
愁之旣劇且兵調之方殷衛公籌邊之圗必精思
而制勝武侯出師之表非快意以徼功要當爲根
本之謀乃可固藩籬之勢勉毗鎮撫期荅生成一
弛一張知妙得濟時之略五細五大願早施醫國
之功言非所冝死有餘罪
　　　　通成都倅啓
手弄參旗快治中之展驥眼穿危棧容貟外之題
輿凄其一葉之來幸甚萬間之托恭惟某官儲岷
巫之秀傳坡頴之源天孫雲漢之分軒軒傑作巨
靈太華之擘矯矯竒材藏諸用而不窮隨所施而
可紀盍陟道山之峻猶迂錦水之遥泥軾生光油
幢倚重浣花勝踐聊接武於遨頭視草新除便問
津於龍尾某淮城乆戍蜀道遐征雖云裂風月而
三之不過旅琴龜之一耳古心而又古貌自信獨
難異人而得異書相從未晩
　　　　回節推䄂啓
殿上呼盧之䜟早動諸公幕中倚馬之材肯交餘
子接茵巳幸衘𬒮何謙恭惟某官琅琅國子監之
書爛爛蓬萊宫之賦一通脫手萬乗改容杜書記
在其下風嚴少尹置諸上客如石投水猶珠生淵
指籌邊之兩圗平章蠻徼草出師之一表號召秦
關盡搴芙蓉之華遂翻芍藥之影某幾年心敬一
日眼明略窺小陸之文已識大任之韞屋頭問訊
欣雞犬之相聞劔外征行恨燕鴻之相避
　　　　回僉判䄂啓
星槎仙客忽來笙鶴之聲雪錦主人益壯琴龜之
氣辱在聮事願言定交恭惟某官賀白材名晁黄
文采集芙蓉之裳而脩𥘉服不着一塵卧蓮葉之
舟而讀玉書平吞八極屢試發硎之刄難蔵露頴
之錐宣閫拔尤戎垣借重落筆於龍筋鳯髓之上
寄興乎魚泳鳥飛之間姑賛籌邊即登天禄某逺
趨幕厎近接墻隂合簮甫挹於清摽㩜𬒮首勤於
好語手遮西日曷圗横草之功脚踏東風當共浣
花之樂
　　　　龍州到任謝廟堂啓
萬里橋邊甫解佐州之組百牢關裏忽分護塞之
符名未登聖天子之御屏身巳入眞宰相之夾
袋夢想不到頂踵有歸伏念某冰霰窮厓風濤苦
海藐爾幾年之流落軒然一旦之遭逢𥙷太廟齋
郎入扣天田之角與京官通判出捫雲棧之參了
無關决之長惟佩丁寧之訓一來錦水四度劔門
雖弗陪大莫府之賔猶自詭老元戎之客其於徇
國靡忘愚公移山之心所謂籌邊但進彭祖觀井
之法偶畢葵丘之戍方謀栗里之歸不圗寒根遽
動春意兹盖恭遇某官胸中水鏡筆下化爐有猷
有爲有守則念之得箕子建極之意乃牧乃事乃
凖惟后矣循周公立政之規凢諸老退而無營曁
衆正用之未盡大爲坯冶悉入蒐羅上關豐芭數
丗之仁下應泰茅三陽之象爲今元祐嗣昔淳熈
矧墮甑之餘生乃播鈞之舊物亟令剖竹靡俟需
瓜歴吉日以問塗遡下風而委命丹心許國敢矜
畫㦸之榮白髮倚門第想綵衣之樂兩全命誼一
出生成
　　　　謝制置崔閣學啓
目送飛雲欲問吴頭之路手遮落日忽乗蜀尾之
關告赤崖父老以　天子之聖仁諭青羗種族以
元戎之威信凢束衿而聽令皆彈指以知恩伏念
某危機熏心老色上面拍銅㪷而舞角銳之習巳
空摩石鼓而歌嗜竒之癖猶在惟鷽鳩不能以自
奮故駏蛩有待而後行追隨一琴跋履雙劔草左
將軍之檄雖未愈於頭風誦崔大夫之詩亦能驅
於瘧鬼滿冝去矣行復尼之走絶棧之危途訪縋
兵之間道邦人嗟異昔無朝士之來山獠傳呼今
見幕賔之出樂郊至止道院蕭然長嘯而萬壑譍
獨立而千章拱真成吏隱何有官癡兹蓋恭遇某
官心與造物者游身任天下之重以強國勢爲定
三秦之根本以収人材爲用四蜀之規摹乗鴈雖
多前魚未棄始平辟司馬以丞郡其事略同小范
挾師魯以行邊所期更逺故雖公斯丗而稱物未
免私其人而擇官矜此踈庸置之簡静俾於撫字
催科之暇而求切磋琢磨之功爲君子儒從先生
後類我類我乆則肖敢忘凾席之規式微式微胡
不歸尚尉倚門之望請事斯語有如大江
　　　　回生日啓
年華垂暮乆矣倦游月紀就盈依然𥘉度影留積
雪之表心在飛雲之邊何勤記存特枉慶問夸詡
斑衣之樂鋪張黄絹之辭義重同寅情深泛愛贈
之秋菊知欲制於頽齡歌以木桃尚無忘於永好
　　　迓鄭制置啓
入侍中宸出制外閫西控六詔磊落籌邊之圗北
定三秦淋漓出師之表惟卧龍之規橅素定故刺
虎之機㑹可投氣壓赤雲聲揺紫邏恭惟某官學
空萬古名塞兩間緇衣敝予又改爲兮典刑尚在
朱弦倡而有遺音矣格調更髙岸巾湓浦之秋風
舉酒平山之春色吟懷激壯酣膽輪囷論山東之
事冝浪戰非䇿指淮南之形勢寢謀在人上知爲
天下之竒材公請當今日之重寄方整雍丘之役
又嚴斜谷之征惟井參之上游與關隴而錯壤枕
戈雖切傳檄尚遲豈人謀之未臧抑天運之有待
虜乗丙午之釁而犯梁汴于今百年我應甲申之
䜟而破秦川在此一舉開誠心以集衆智倡大義
以激三軍招揺所臨攙槍如洗天生晟非爲朕亟
収耆定之功帝咨度遂相予丕賛升平之業某一
身虎䑕萬里駏蛩昔凌斗野以從游今介雪山而
聽令慨斯道之孰主誇吾邦之有人未暏前茅已
占破竹讀長安之露布相與驩呼賡涇水之鐃歌
尚知興起
　　　𬒳　旨奏事謝廟堂啓
瞻太行之雲心方揺於西徼近長安之日夢忽到
於東華天道以從欲爲仁人紀以錫類爲孝綱常
立矣聖賢能之竊以行卭郲九折而去官漢許全
於子道守西山三城而入奏唐使便於親闈蓋天
下之至情冝人上之深察伏念某汚邪家丗窶藪
身名王粲問從誰猝猝行邊之志顧况悔生汝依
依去國之懷泝瞿唐灔澦而西躡龍門石櫃以北
趼足萬里回首五年江上秋風影斷未歸之鴈城
頭落日魂飛返哺之烏讀何蕃之傳而躊躇覽孫
寳之章而愓息去天雖邈控地有祈但爲昏定晨
省之謀廼叨朝奏暮召之寵父曰嗟予子行役展
轉許時昔我往矣今來思團欒有日舉家懽舞行
道榮觀兹蓋伏遇某官以躬行作百丗之程以性
學立三才之極大旣和於民則細亦盡於人情四
牡之啓處不遑聽其來諗杖杜之憂心孔疚知爾
懷歸况家山正在紅雲之旁而菽水難供白雪之
外俾趍北闕就養南陔所謂老者安少者懷莫非
仁之至義之盡第閶闔護關之有虎蓬萊引棹之
常風可恃而前惟繫所主三吐哺三握髮行窺上
衮之光壹舉足壹出言永戴洪鈞之施過此以往
未知所裁
　　　　賀廟堂定䇿啓劄
恭審以一代元勲定萬丗大䇿生靈有主社稷無
疆嘗觀歴代之源流因攷置君之本末奉之冕服
伊尹在太甲爲阿衡逆以干戈召公相康王作顧
命凢邦家奕丗之慶皆宰輔得人之功秦不足言
漢亦未善代王之入以太尉陳平何爲曽孫之立
以將軍楊敞不與或外戚推擇於襁褓之内或宦
官操制於掌握之中託周公行事者皆然如武侯
用心者有幾以至晉聽之司馬之處分唐付之中
尉之轉移倒持太阿擅弄神噐忠如狄仁傑中宗
僅付諸人智如李衛公宣宗不出於己噬臍莫及
搤擥徒多惟我熈朝若時元老藏書金匱定大業
於兄弟之繼承漬墨水盂扶正統於父子之授受
顧託之寄在宰相擁立之權歸朝廷大典具存盛
事復見某官相先帝十七年之治培皇家億萬祀
之休巍巍煌煌無逸太平之業濯濯赫赫崧髙中
興之謀逮慿几之道揚重嗣服之付托謳歌之啓
而人心屬暦數在舜而天命歸危疑雖深咳唾已
定挈洊雷而出地獨恃寸心扶大明而當天盡出
一手此蓋列聖監其志先正啓其衷用能奠九鼎
於聲色不動之中于以大一統於觀聽惟新之始
旂常徧紀鍾吕特書泰山喬嶽之俱崇長江大河
之無極某委身坱圠拭目休明知宗祏之有依與
草木而同慶然事莫難於謀始功尤重於圗終潞
公老臣盡日立侍於少主之側魏公舊相一旦卷
簾於母后之前有光昔人正在今日某下情不任
踴躍慶快之至
　　　　秘書郎謝廟堂啓
虎落賦歸尚憶窮邊之戍龍飛入奏忽叨廣内之
除當明兩作離之旦而兼収與謂一爲元之制而
並下始終大造之力俛仰平生之榮竊以漢九種
一百三家録嚴中祕唐四部二十萬卷藏冨弘文
迨熈朝之煟興嚴列館之鼎峙上捜禹穴下采虞
𥘉登其庭者道山日月之最華讀其書者瀛洲風
露之亦飽乃若秩羙職清之選莫非見殫聞洽之
材如某者識字亡竒用心徒苦日斜牛背慣從襏
襫之耕月暗馬頭間問兠牟之役莫府劔山之外
麗譙涪水之濵粗了官癡不改書癖伊川絶學巳
箍匠之不存清獻髙風尚蒼頭之可語心折百牢
之客路眼穿萬里之親闈第期西崦之還乃作東
華之夢周章拜命勃窣趨朝天近五雲甫候紫宸
之對地清群玉忽陪碧閬之遊左思于此而賦三
都丗南由是而擅五絶歴觀作者深媿斯文兹蓋
㳟遇某官定大計如隆興開皇極如元祐収召乆
閑之耆艾韓吕朋來登崇未顯之畯良晁張輩出
謂今奎壁之府自昔豫章之林國以儲材士焉養
望遂下采於兎褐亦俾乗於鹿車某敢不澡雪精
神於征塵没没之餘収歛身心於夜氣揺揺之後
竹裏汲泉而煮茗花邊挹露以研朱端日將臨首
獻三元之頌盛時親見尚賡七德之歌
　　　　回胡判院啓
曠度髙才方快景星之睹雄文大軸忽勤明月之
投喜獲一麟盡洗萬馬恭惟某官壘劘屈賈灰撥
隂何以湖海一生之豪爲京洛諸老之客流涕痛
哭見於議論怒罵嘻笑發爲文章具眼非無其人
壓頭終付之命黄金且盡長鋏猶存自昔聲名當
三千而何啻祗今冨貴過五十以非遲某脫從煙
霞來足風露枕書清樾之厎誰與喚醒拾　落花
之邊更煩舉似略兹具報幸甚鑒紆
　　　　臨安諸友招講東山啓
慕徂徠之餘風退安西崦引嶽麓之故事延致東
巖豈不願一郷善士之交其如非諸儒名家之選
莫當盛意輙誦淺聞蓋自兩楹之夢旣符一貫之
學如綫以仲尼事有若安能無貌似之疑由子思
傳孟軻所幸有性善之說迨秦熖之寖冷而漢塗
之復開淄川言易濟南言書各擅專門之業賈逵
作訓馬融作傳居多著録之徒雖穿鑿之未純亦
發明之良苦㑹文有益温故冝師乃若泰北之仰
昌黎衡湘之宗子厚頭童齒豁未免先生欺余哉
之嘲耳拂心騷且有吾子見愛爾之嘆顧好爲之
通患在善誘以疇能惟　本朝五星之聚奎而斯
文百川之至海自伊洛出有洙泗風氣象巖巖立
盡三更之雪精神盎盎坐餘一月之春所謂賢希
聖聖希天夫豈書盡言言盡意諸老信有功於後
覺群英求無媿於前脩腔子裏盡惻隱之心貴加
存養科舉外有義理之學不厭討論能自得於源
流更孰加於模範藐如逐客老矣陳人乆忘東塗
西抺之時未定南去北來之地辱拂黄龍之榻俾
修白鹿之規端是借聾誠難起躄見大巫而怯敢
危坐於虎皮從野翁者遊尚醉眠於牛背略敷梗
槩切幾鑒紆
　　　　再荅招講啓劄
某伏承妙語申諭寵延曷月予還歸哉乆起故園
之興吾年今已如此難陪勝社之遊况蝸涎不足
以自濡而螢爝何堪於共照徒慙便腹多費解頥
幸諸君之見寛容老子之省事窪樽西乳甘寂寞
之漫郎石室東山付風流之太傅荐滕口說切幾
心孚
　　　　生日回啓(戊子)
蒼顔五十三又逢𥘉度化身千百億揔是窮愁辱
飛雙鳬來顧獨鶴開行厨於竹裏出妙語於梅邊
爲留西日之隂待轉東風之信掛梢緑鳯夢何到
於調羮啄黍黄雞盟尚㝷於煑餅其爲心感併得
面陳
　　　　生日回程宰啓(己丑以墨/梅并詩來)
牛奮其角閱良月之就盈鴻漸于干驚朔風之欲
暮過勤掞藻加賁垂蓬某官學道愛人折節下士
同出老先生之門而矜其不耦日奉太夫人之懽
而念其有親欲回東里之春先寄西湖之信句隨
香動格與幹髙照見百里奚飯牛之心冩出九方
臯相馬之意戒以點白俾之守玄老我長閑敲棊
聲於橘裏爲君細誦引酒興於梅邊
　　　　生日回啓(庚寅)
閱天地之數乆矣疑年對聖賢之書蕭然送日方
嘆箕張而牛奮忽聞春發以鯨鏗笑桃李之争新
許楩楠之耐乆詞髙戞玉意重訂金水調數聲恨
欠雪兒之唱山光一帶願從詩老之遊占報斐然
垂察幸甚
　　　　生日回啓(癸巳)
九年謫之賦不暇問天十月交之詩猶記墮地方
擁山隂之雪忽披沁水之春醖藉不凢機杼自别
以彼冨貴榮華之夢開此風流散誕之懷意氣重
於斷金音調諧於佩玉醉喚盧仝之赤脚強爲我
歌笑摩杜老之白頭莫當君賜其爲感著未易名
言
　　　　生日回呉季永寺簿啓(乙未)
歳周六甲氣近一陽過辱髙情俯記𥘉度呉罡之
斧修月出語不凢洪崖之榼留春拜賜殊侈琢磨
以岷山五花之玉護養以峨眉千歳之苓愛之欲
生永以爲好義襟特重莫訝卷錦鯨而還老眼尚
明要看冠鐵豸而立
　　　復官謝廟堂啓
新綸渙發宏開宥罪之科舊秩復還仍賦祝釐之
廪與兩儀而同量控九地以知恩伏念某姿禀迂
踈學問寡陋明主可忠言之日誼孰數之天下本
無事之秋黯妄發矣冝坐反脣之律特寛擢髮之
誅僅禠官聮俾安家食兒從郎罷拾柿葉以學書
妻對藁砧然松明而理績凢此團欒之適莫非坱
北之私以口語心引手加額第一日之去國倐七
年之杜門户外屨空但有莓苔之徑床頭金盡况
無𥝧稏之圩未問數百指碎累之煎熬可堪七八
十老親之落寞居然待盡忽爾更生長樂宫之稱
觴華夷同慶丹鳯門之肆青天地皆春大或漏吞
丹之魚細亦振坯户之蟄洗之丹筆卑以青氊昔
漁者争隈巳斷市朝之夢今廪人繼粟遂紓溝壑
之憂靖惟平生盡出大造兹蓋伏遇某官手扶社
稷心契乾坤卷卷乎緇衣之好賢休休然干旄之
樂善謂四海之英雄豪傑悉歸籠絡之中豈一介
之皦厲便儇不在涵容之數貸之衆人欲殺之始
察之公論旣定之餘欲放一頭趣開三面搢紳相
顧而動色簡冊大書而有光某敢不仰體包荒退
思遷善歩虚聲裏疑從鈞天帝所之游知見香中
期報佛地位人之德銘藏亡斁栞染奚殫
平齋文集卷第二十五
平齋文集卷第二十六
　啓三
　　　　賀鄭丞相啓
伏審揚廷渙號宅揆奮庸天開聖人掲大明於積
隂之後帝賚良弼興霖雨於乆旱之餘九鼎尊強
萬殊闓懌竊以慶暦之進杜正獻盡革弊端元祐
之相司馬公力囬正論凢其變則通通則乆本乎
定而静静而安　聖上始親於萬機朝家大整於
百度追還盛觀允屬眞儒恭惟某官秉粹而履方
造博而守約黄裳文在中也道傳往聖之宗緇衣
敝又爲兮身繋衆賢之脉蚤勸𥘉潜之學蔚爲大
任之儲淵源養蒙羽翼出震六龍御天而萬物覩
依乗最先九鰲負地而四極安扶植更力肆増隆
於上婘亟入賛於中樞宻勿引𥚑雍容𥙷衮避權
逺勢𥘉無冨貴之心合意運籌自契明良之㑹覆
金甌其乆矣登玉鉉焉遲之播一朝希闊之麻開
幾年壅塞之路昔妖星示變除舊之兆巳萌今瑞
雪應期作新之慶可卜兩全文武之憲獨斡中和
之機惟國事緫緫乎其方殷而民情喁喁然其更
切决否泰之消長在乾坤之轉旋平輕重於一舟
丕展濟川之略寄安危於八柱迄成支厦之功以
福華夷以壽社稷某霜途易蹶冰谷難春夙蒙鑒
賞之殊快覩延登之盛調元有道坐培上甲子之
休播物無垠早吐雌丙申之氣踴躍胥慶編摩曷
宣
　　　　禮部郎官謝廟堂啓
九年去國甘從西崦之耕一旦起家遽草南宫之
奏大明昭掲於積曀之後妙造潜回於沍寒之中
脫跡沉淪委心坱圠伏念某天姿不頴丗諦更踈
虎負嵎莫敢攖徒奮直前之氣鹿走嶮何能擇了
無善後之謀寄懷抱於倚楹付光隂於面壁低徊
空谷展轉窮途蠻素掉頭早厭香山之老雍端拍
手亦嗤栗里之貧間意行而覔詩率危坐而讀易
忽逢隂剥遂與陽升牢落馮唐㝷青綾之故歩摧
頽禹錫訪瑞錦之新窠乆湮焦榖之芽頓吐寒灰
之熖俛仰自省生成有歸兹蓋恭遇某官道包元
功心契眞宰伊尹舉而不仁逺矣選衆惟公臯陶
歌而庶事康哉知人尤急孰觀否泰往來之運宻
轉乾坤闔闢之機大姦朝鋤衆雋暮拔謂鵲巢可
窺而鳯凰集駿骨旣市而騏驥來憐其數竒開以
寸進某敢不敬佩隆眷加鞭後圗白首爲郎敢嘆
桑榆之晚丹心報國更祈松栢之堅
　　　　回薛觀文啓
恭審陞華祕殿均逸殊庭六子之佐乾坤功成斯
退八還之玩日月宇定自光几几雖新巖巖維舊
恭惟某官吏師一代王佐兩朝問方略之丗家自
唐浸盛練制度之人物視漢略同三十年宻拱於
脩門一萬户肇開於大國倚成方切引去何輕野
梅官柳之坊路喧迎騎流水青山之屋門繫歸艎
兒孫出萬卷以披吟父老散千金而燕集移閶闔
衣冠之夢爲園林鍾皷之盟陽羡買田拍塞秧疇
之雨惠山試水颼飀茶竈之風誰爲公謀使有此
樂某猥馮容度輙犯顔行吕獻可固得罪於荆舒
文潞公𥘉何尤於質肅想見幅巾蕭散訪疇昔之
釣遊願言列鼎舂容享方來之耆艾
　　　　回程内翰啓
伏審均逸珍臺陞華穹閣人材凋落之乆　上深
念之天運轉移之新公嚮用矣漸所以進泰於此
占恭惟某官九垓隆名五嶽全氣伊川明道而後
獨傳正宗野處平園以來復見老作蚤從龍尾直
上鰲頭扶日之功未酬偃月之機已露方奪萑苻
之氣遽㝷花竹之盟司馬公之流水青山姑從獨
樂歐陽子之茅簷凉簟尚想玉堂雖出處了無累
於吾心然安危豈遽忘於斯丗冝膺蠖濩之眷趣
進凝嚴之班與造物者游益培夜氣後天下而樂
亟告辰猷某狂編虎鬚窮卷龜殻追十年之夢寧
傲宰相而不敢傲翰林叨一日之逢難爲諌官而
猶使爲御史蒙恩莫稱請誨無從所願君子之彚
征庶幾吾道之浸長元祐之詔大老峩冠而來慶
暦之頌名臣執筆以俟卷卷有屬纚纚奚殫
　　　　中書舎人謝丞相啓
歳星之犯執法(前數夕太史奏歳星/犯中執法公果出臺)猥干憲府之
誅帝座之拱紫微驟玷詞垣之選觀君相之深意
知乾坤之厚恩竊以爲治莫重乎紀綱之張用人
尤患乎意嚮之轉拱辰一網君子之氣遂衰之邵
兩來小人之勢斯逞歴攷往鑒寜忘隱憂伏念某
髮種種其絲棼心怦怦乎繩直歐陽余靖列在四
諌毎懷聖德之詩王衍盧𣏌合爲一人欲著辨姦
之論適改弦而更始偶簮筆以居先議論不足以
聳鳯凰之鳴風力不足以快鷹鸇之逐第潜觀於
機括慮或撓於規摹景祐一不肖之來大圗搏噬
熈寜三舎人之作孰効鉗槌去稂莠所以養嘉禾
薙茅艾所以護芳草獨奮一擊衆觀四驚或疑面
前行路之未寛或怪䄂中彈文之太早勇爲國計
奚暇身謀奉帝勑而傳霹靂之符何難驅鬼仗佛
力以運金剛之杵自可降魔雖閤門不隔於交章
而臺院俱成於退舎彼姦旣折此志還伸立五花
之塼甫軒眉於旬浹扈六飛之蹕遽蛻骨於湏臾
黜轉而升榮忘其辱兹蓋恭遇某官吾道砥柱斯
文津梁遜直諌如元齡之佐唐去副封如魏相之
興漢謂保合善類必去敗群之羊而修明大公何
愛溺井之狗辨薫蕕之殊氣培𣏌李之深根俾京
尹授館以使留許詞臣遜闕以見處宣昭實意安
集危蹤續翻紅芍藥之吟莫知稱塞占澄碧琅玗
之夢終托生成銜戴輪困栞摩梗槩
　　　　回趙制使啓
恭審上思東略公請西征以文昌八座之尊緫元
戎十乗之重江淮増氣關洛屬心恭惟某官文武
兼資忠孝兩盡西平父子悉如飛而如翰慶州弟
兄抑非彲而非虎挫狂虜於指顧之下平逆雛於
笑談之間功歸一家名震四海正佩甘泉之槖又
分細柳之弓㓜度却符堅於合肥風聲撼塞公瑾
破曹瞞於赤壁雪浪翻江中莫府之宏開外提封
之盡護不求一勝必出萬全東夏口西武昌規模
旣定北羊腸南伊闕經略何難大奏愷於前茅永
垂光於汗竹某搔頭白雪引睇赤雲竹樓之記猶
存徒懷清賞桃林之詩可作尚賀元功
　　　　回楊侍郎啓
竊以南臺執法未輸折檻之忠西掖代言遽獻斵
䆫之醜蒙恩超越揣分凌兢伏念某蚤坐排根乆
成流落窮懷不柰毎嗟煮鶴之琴老氣未衰尚愛
擊蛇之笏天適開於日月地偶借於風霜了無回
川障瀾之功僅有去莠護苗之志方奮前而抨擊
忽踵後以褒遷觀象門深浹日之留已幸翔鸞閣
静半生之夢還驚取數過多揆元有自恭惟某官
聲諧笙磬佩襲璆璜閙裏掉頭耿耿髙時之操閑
邊䄂手卷卷憂丗之心念善類之相扶欲頽風之
復起遂令渫辱亦轉光榮詩到蒼苔寄宦情之澹
泊帖來青李佩交好之綢繆占報斐然垂察幸甚
　　　　回趙婺州(必愿)謝忠定配享劄子
恭惟先正忠定太師周程粹學文冨精忠龍夾日
以飛定神噐於危疑之頃鰲負極而立安盤石於
指顧之間𥘉罹偃月之謀終墮浮雲之計迨更聖
化始記功宗侑食原廟之廷圗形容臺之閣阿衡
格于上帝雖音跡之莫追周公祭于大烝迄英靈
之如在旂常増耀簡䇿騰芬某濫厠周行聳瞻盛
典知臧孫之有後冝文子之作原爾祖與享之已
著丹青之信斯文未䘮也更堅清白之傳賛抃良
深敷宣曷旣略此酬謙施之辱切丐紆察
　　　　回趙制置(葵)謝忠肅賜謚劄子
恭惟先正忠肅太師學問以母自欺爲先踐履以
不逺復爲主胷吞八九雲夢浩乎無涯腹有數萬
甲兵用之不盡擁師千於江漢控戎索於關河以
頗牧之籌修羊陸之政屯田之奏則營平之逺略
出師之表則孔明之精忠収績前茅垂休汗竹邊
有雲中之警上興鉅鹿之思灑寶墨以䟽恩易美
名而壹惠光流宇宙聲撼華夷是皆曹武穆之將
家范文正之儒裔克傳丗業深結帝知故能顯揚
於無窮于以侈大其有子某聳聆盛事倍激懦衷
方圗羾於柔緘忽首勤於珍翰執謙良過抱媿爲
多排紛控賀不莊仰匄台察
　　　　除禮部謝丞相劄子
某恭惟　聖上親萬幾之𥘉賢相宅百揆之始大
明昭掲公道宏開群隂見晛而雪消衆正連茹而
茅拔融歸皇極扶立太平某去國九年奉祠再歳
自謂窮途之老死不圗大造之更生抱舊直之青
綾趍新窠之瑞錦孰云起廢有此叨榮某官監其
愚而無它腸愛其懦而有立志以恤窮悼屈之念
爲嘘枯吹生之仁首加招徠使脫沉滯動八十親
之喜寛數百指之愁踴躍而興糜捐以報然念禹
錫十年待文昌之相始授此官温公數月趣東坡
之還乃居是選豈繄晩學可跂前脩伏望鈞慈憫
傷弓之心危察墮甑之氣索収還誤渥改轉真機
賙其甔石之家授以斗升之壘一飽養志三熏戴
恩謹此控謝併布其衷仰祈鈞察
　　　　荅呉緫卿劄子
某九年擯去玄都之樹已空一日喚回少林之壁
忽倒若有相者夫豈偶然某官功名鼎盛之秋意
氣相期之素謂荃蕙化爲茅乆矣尚復何言而桃
李自成蹊有之不湏多慮毎對酒而憶太白必褁
飯而問子桑更加牙頰之春欲起頭顱之暮昔耕
今穫彼竭此盈竊自攷其平生曽不滿乎一笑方
趍郎舎忽𬒳郵籖論復如前固待以唐質肅之舉
節難保晚正恐如韓忠獻之言倚湏公歸共論此
事伏丐丙照
　　　　荅葉子真劄子
某九年坐廢翟公之門欲冰一旦謂來馮唐之首
巳雪方群振鷺忽點棲烏作之髀肉乆消之餘置
諸夢想不到之地莫知稱塞第劇凌兢足下氣雲
升而川増文水湧而山出念甞交訊知可論心方
從九芙蓉之游特貽百車渠之帖首勸之以劉元
城范希文奏䟽継戒之以王彦霖朱光庭䇿題推
車惟主於行乗舟毋偏其重卷卷一意纚纚千言
期頽風之復興使懦志之有立把玩不巳感藏可
知此去凢可以警䇿其不逮毋惜陸續
平齋文集卷第二十六
平齋文集卷第二十七
　講義上
豫利建侯行師
豫有猶豫備豫和豫逸豫之義人能决猶豫而
　思備豫則見幾於吉之先安往而不和豫過於
豫則逸矣其義雖四而實一也豫承謙之後謙
　無凶悔吝則和豫可知震動於上坤順於下動
　必以順故建侯以親衆行師以動衆事雖至重
無不利大順則大利在其中也建侯而非順則
開國而用小人行師而非順則行險而毒天下
果何利之有哉其卦以一陽主五隂亦有比建
國師蓄衆之互體
象曰豫剛應而志行順以動豫豫順以動故天地
如之而况建侯行師乎天地以順動故日月不過
而四時不忒聖人以順動則刑罰清而民服豫之
時義大矣哉
　六五以柔居上九四以剛應之剛宻比於柔不
　期應而自應也人君有柔中之德虚已以任大
　臣大臣有剛健之德自任以天下之重剛柔相
　應而相濟志所欲爲何往不克然志之所以行
　亦惟其順也以順而動用能致豫旣豫之後又
　以順動終始一順無有間斷天地所以妙不息
　之運如此而已人君之建侯行師其能違乎天
地以順而動則日月四時無過忒人君以順而
　動則不待刑罰而民心服在我無所違乎理在
　人自無所違乎我也時者天運義者天理順而
　行之豫之時義豈不甚大茍或違道干譽咈民
　從欲是爲悖矣
象曰雷出地奮豫先王以作樂崇德殷薦之上帝
以配祖考
禮極順樂極和順則和矣樂所以導和也方雷
　在地中動於至静而不露迨出乎地而奮乎天
群蟄啓户萬象趍榮孰不同其和豫然聖人合
震坤以爲象不曰雷出地上而以奮言深閉乆
鬰之餘一旦震發造化妙用軒豁呈露施生訢
合動植昭蘇豫莫大於此先王觀豫之象發揚
和聲褒崇先德如韶繼勺酌以侈祖考對天之
休盛薦之上帝如思文我將推而配之蓋謂治
至於豫皆祖考盛德之積非予一人所能致也
人君惟不以和豫自居則不至於以逸豫自安
矣
𥘉六鳴豫凶象曰𥘉六鳴豫志窮凶也
臣聞巧言者誤國之具佞人者危丗之本豫五
隂皆宗九四一陽四秉大臣之權𥘉以隂柔小
人宻相應與極其趍和之意形爲邪謟之辭以
求容恱大臣亦恱其愛已而甘受之象以志窮
致凶爲言志不自立惟用之於獻佞貢諛其窮
可知矣等而上之以此求容恱於君人材阨而
不進則曰野無遺賢民生困而不省則曰雨不
害稼積薪將然而曰已安已治朋黨方興而曰
太平無象其發於聲音謟曲萬態而宦官女子
之言朝夕薫浹於耳者又相與爲表裏大厦就
頽同於一壓凶孰大焉
六二介于石不終日貞吉象曰不終日貞吉以中
正也
　臣聞天下之理非與物俱轉者所能察也人惟
　主中正於中然後能介然如石能介然如石然
　後能見幾而作蓋石質堅而體静静者見善必
　明堅者用心必剛一念不動萬理洞燭不俟終
　日巳盡見未然之幾區處先定應酬不差冝其
　正固而吉也蓋二與五爲應不與四爲應衆爻
　皆宗九四之大臣二獨居中得正介特自立以
　砥柱一丗可謂難矣然二五君臣雖爲正應而
　隔於九四其情不得以相親故介特之臣但能
　堅於守未能鬯於用其先見之逺先知之明萬
　夫之望已深屬之矣人主能不沉酣於逸縱不
昏蔽於便佞好賢之心不衰求善之志不改則
介者終有時而親矣
六三盱豫悔遲有悔象曰盱豫有悔位不當也
臣謂此人臣患得患失之象三迫近九四當國
之大臣欲如𥘉六小人進爲容恱恐非正應而
不我與眄眄仰視逐逐營求是患得也欲如六
　二君子介特自守又利害禍福交戰於胸中躊
躇未决趑趄復前是患失也以不中正之人處
不中正之位而盱遲皆悔隕穫充詘情狀畢露
其悔而不凶者大臣不與爲應姦無所售故不
至凶使其姦得售則欺君賣國無所不至矣有
國者安用是患得患失之臣爲哉
九四由豫大有得勿疑朋盍簮象曰由豫大有得
志大行也
臣聞九四以一陽爲衆隂所宗材全而氣盛毅
然以天下之重爲已任下傾心而仰之上虚心
而屬之此天下之豫所由致也由我致豫建侯
而國勢尊行師而人心順其有得大矣然功業
之盛者必有信已太過之弊權任之隆者必有
專已自用之咎大臣當由豫之時苟驕吝一萌
不能開心與天下之賢以共治則豫之由致安
保其不爲亂之階得亦安保其不失也惟洞無
　有我之私披胸臆以待賢忘勢分以下士疑豫
　一點不留於中則聲應氣求之下如簮聚髮何
材之不集而致君澤民之志遂得以逹於天下
　信於萬丗此正周公握髮吐哺時也蓋疑者德
　之莠事之賊大臣無疑心之累則足以合天下
之善斷斷乎知賢之當任知邪之當去不以疑
貳之心來䜛賊而啓惎間則百志惟熈矣
六五貞疾恒不死象曰六五貞疾乗剛也恒不死
中未亡也
　臣聞疾非特六淫之疾凢足以爲吾心之害吾
德之累吾國之憂吾民之戚皆疾也人君處和
豫之極而逸豫生嗜慾好樂便嬖側媚之足以
蠱方寸者紛至於前於此能一念内固外邪客
氣不得以乗虚而干正則德性堅明元氣充實
旣壽其身又以壽其民壽其國則億萬年無疆
之休皆其功也象以乗剛中未亡爲言蓋六五
柔中之君乗乎剛則有格心之大臣而内志不
可揺秉乎中則有閑邪之定力而外慾不能入
内外交相養此所以貞疾而安恒不死而壽也
夫德慧生乎疢疾鴆毒藏於宴安此爻在豫之
五當以無逸三宗享國之意參之
上六冥豫成有渝无咎象曰冥豫在上何可長也
　臣聞人孰無靈明虚徹之性有物蔽之則靈者
　冥和豫之極而肆逸豫此心瞽塞罔有知覺故
　冥豫以成成非一日之積也方此心清明之𥘉
　豈不知觀逸遊田沈湎耽樂之爲患及爲外物
　所移則勤者惰立者弛操者放日積月累性爲
　情鑠而冥頑不靈之豫於是乎成正以隂柔之
　資不能聞義而徙見善而遷以至此極也易卦
　未有窮而不變者故逸豫旣極必渝渝則亦可
　以无咎无咎善𥙷過前日之不善庶幾其可揜
　也茍旣極而不知變則危亡無日何長之有哉
　然冥豫旣成冝無可變之理聖人猶許之渝若
其未成而知變豈特无咎而止觀此則知唐元
宗之亂兆於開元成於天寶懵不知變禍亂四
起可爲萬丗之戒
隨元亨利貞无咎
臣聞隨者從也從之義無不該人之從乎我與
我之從乎人皆從也而隨以我之所從爲重外
卦兊内卦震震動而兊說一念動於中隨所感
而說從之得所從則有大亨之理然動說成體
易於轉移惟利乎貞則可以保其終之无咎况
人君宅民物之上一言而萬里響應一動而群
黎風偃致亨之大有不難者特懼乎所從不得
其正爾從乎天理正也而從人欲從乎人心正
也而從已私賢人君子之從正也而從佞人忠
言嘉謨之從正也而從䜛說儒生學士之從正
也而從宦官女子從非其正咎能免乎穆姜謂
有是四德隨而无咎似識此意其以隨元亨利
正同乾德之備非彖意也
彖曰隨剛來而下柔動而說隨大亨正无咎而天
下隨時隨時之義大矣哉
臣聞易以上下無常剛柔相易成卦乾上九之
剛來於坤二隂之下爲震而上卦則兊動於内
而說於外也蓋隨自否來方否之時三陽位於
　上三隂位於下天地不交而萬物不通何隨之
　有隨之爲卦上下接而隂陽交故其動也臣言
　可從則說而從乎臣民欲可從則說而從乎民
　剛下於柔不惟已之徇也惟不徇乎已之私是
　以否之塞轉而爲隨之通大亨且正終保其无
　咎而與天下相安於時措之冝羲農黄帝堯舜
　氏十三卦之制作與夫子丑寅之建忠質文之
　尚析因夷隩作訛成易之序莫非與時而偕行
　上無戾乎天運下無咈乎人心其義至大而不
　可窮皆剛來下柔轉否爲隨之功也茍徒恃一
　巳之剛而不明下柔之義勢尊則亢氣盈則驕
君子之言日踈小民之情日戾猶不免於無民
無輔又安保隨之不爲否乎
象曰澤中有雷隨君子以嚮晦入宴息
臣聞静極而動動極而静造化自然之理也雷
動於春夏今潜伏於澤之中兊爲澤正秋之時
也雷収聲於正秋亦維當静之時隨時而安於
静且以養夫動也雷不養動於静無以出地而
奮豫君子不養動於静無以體天而行健龍蛇
之蟄以存身豈徒蟄哉故朝以聽政晝以訪問
夜以安身莫非惟時之隨使不安其身於夜神
過役則易竭朝聼晝訪烏能無憊是以嚮晦必
　入處於内而宴息息蓋作之幾生之本也夜氣
存於至静之中湛然其清淵然其明渾然與太
　極同體嚮晦所養若此凢旦晝所以泛應酬酢
　各中乎理而用之不窮者皆此其出也彼沈湎
　於長夜宴安於祍席安知瞬存息養之義
𥘉九官有渝貞吉出門交有功象曰官有渝從正
吉也出門交有功不失也
臣聞隨以剛來下柔成卦重在𥘉九𥘉隨之始
也所隨邪正是非當嚴之於始夫耳目之官不
思而蔽於物心之官則思人之一身耳司聦目
司明以至口鼻體莫不各有所司心則統之君
　子治身之道當先治其心蓋此心不難於應事
　物之常而難於接事物之變境變於前感物而
　動官失其守遂與俱移能於紛至沓來之變操
　之常得其正則吉矣然必出門而交乃能有功
　出門即出門同人之義交於事物無親暱係吝
　之私也一私不立與天下爲公則旣吉而且有
　功豈非所交不失其正歟彼謂不見可欲使心
　不亂是必死灰槁木而後可其何以定而應寂
　然不動感而遂通天下之故感而通天下之故
　而寂然不動者常自若能如是則見可欲而心
　不亂然後可與論從正不失之義
六二係小子失丈夫象曰係小子弗兼與也
臣聞理無兩立心無兩用人無兩從隨以得所
從爲吉六二以隂從陽𥘉九陽之微爲小子九
五陽之盛爲丈夫小子剽輕而無逺慮丈夫静
重而有深識吾心所係苟屬於在下之小子則
必失在上之丈夫所與豈能兼哉大抵中人之
性趨下易趨上難小子狎而親便辟善柔如以
石投水丈夫敬而踈直諒多聞如以水投石言
焉舎忠而從佞事焉舎是而從非行焉舎正而
從邪得於此則失於彼曽不自覺也六二隂柔
牽於多愛故設此戒以勸擇善板詩刺厲王失
　道老夫灌灌然輸其忱欵而不見聽小子則蹻
　蹻然得志而驕所從可不謹乎
六三係丈夫失小子隨有求得利居貞象曰係丈
夫志舎下也
　臣聞同是心也操舎有存亡善利有舜跖一念
　之發所由分也故人心惟危六二本居中得正
係乃在於小子六三本不中不正係反在於丈
夫克念罔念之間狂聖易位此心界限烏可不
　嚴哉吾之所係旣能舎邪而從正舎非而從是
　則無求不獲人之善皆我之善也而猶以居貞
　爲利不正則雖擇善而從不能固執何益哉然
所係得失當觀之立志之𥘉趨嚮髙明則上從
趨嚮卑汚則下從三欲舎卑汚而進髙明冝不
爲小子屈也君道亦然志在於下則係孟明而
失蹇叔係商鞅而失甘龍係林甫而失九齡係
盧𣏌而失陸䞇天下以之而亂六二六三兩爻
政相反玩易者可以類推而知所擇矣
九四隨有獲貞凶有孚在道以明何咎象曰隨有
獲其義凶也有孚在道明功也
臣聞仁者先難而後獲𥘉未嘗有獲心詭遇一
朝而獲十則有心於獲者也人臣之患莫大乎
　有心於獲獲心一萌則髙者徇名卑者逐利一
　念外騖曽莫知返功與道始判而爲二臯䕫稷
　契伊傅周召道行而功自存乎其中管晏求功
　於道之外而功亦泯矣九四以陽剛之材居近
　君之位動於中而說於外其心所隨惟在於獲
　急淺功近利之計昧至正大公之趍貞固守此
　冝其凶也是必順天命本人心以輔治而行其
　所無事惟知有道不知有功一忱所存終始無
　間則功自道出昭然大明於天下皆歸於仁義
　禮樂之中皥皥乎其不自知尚何咎之有夫子
　之得邦家立之斯立道之斯行綏之斯來動之
　斯和足以盡此董仲舒謂仁人正其誼不謀其
利明其道不計其功足以知此
九五孚于嘉吉象曰孚于嘉吉位正中也
臣聞嘉者善也九五居中得正之君在隨之時
以說爲體聲色玩好一無動乎其中而惟善之
從言必善言動必善行發必善政用必善士其
推之四海散之兩間良心善性之感發祥風膏
　雨之霑𬒳何往而非嘉哉然其要在孚孚者出
　於中心之實而非僞表裏相應終始相續以不
貳不息之心而從乎善斷斷乎有諸巳之信以
　極乎充實之善輝光之大而進乎聖神之域吉
孰大焉茍惟矯揉於十手十目之地而放於宫
　庭之淵邃勉強於一朝一夕之頃而怠於歳月
　之悠乆秉於中者非實意飾於外者皆僞爲善
轉而惡吉亦轉而凶一念之孚不孚其應蓋不
爽也象以位正中爲言蓋有是位不可無是德
　九五之位旣正且中而德之正中又能㑹萬善
於一已位斯稱矣是知居天下之廣居立天下
　之正位必行天下之大道
上六拘係之乃從維之王用亨于西山象曰拘係
之上窮也
　臣聞民至愚而神可以心感不可以力刼可以
道御不可以智籠隨之上六人心恱從有所不
　容釋此非智力所能及也大玊居邠迫於狄不
　忍以養人者害人而去之民相與遮前擁後力
　攀強挽惟恐仁人之舎去旣拘係之又從而維
　之與詩白駒之留賢者縶之維之同意民之留
　大王者若此大王終不爲之留而從者如歸市
　有人斯有土故用之亨于西山周家八百年之
　業於是乎肇迹矣象以拘係之爲上窮蓋上處
　隨之極髙而無位大王爲狄所迫失位而去至
　於拘係之不可留遂邑于𡵨山之下豈非隨之
　窮乎易道窮必變窮上返下冝有亨之理也然
　則人心之所去秦雖刼之而不能止人心之所
趍周雖逃之而不能郤有天下者可不深求撫
后虐讎之義而思所以固結斯民之心哉
蠱元亨利渉大川先甲三日後甲三日
臣聞大弊極壞之丗天所以開聖人也蠱取壊
亂爲義以爻言之自㤗來以卦言之繼豫隨之
後安則玩玩則媮媮則垢弊日積養成壞證與
　人乆宴溺而疾生於心其爲蠱一也而蠱無終
蠱之理故蠱壊之中有元亨者存何則飢易爲
食渇易爲飲大弊極壞易爲治方王道板蕩綱
　紀文章一切掃地英君起而拯之中興不翅反
掌是知蠱未有不可治治得其道而大亨雖江
河至險亦利於渉特患乎安於蠱而無興起之
志耳然急於救弊者未免用意之太銳切於望
治者未免求功之太速險難在前徑渉不懼志
壯氣盈視天下事若無足爲而易之易則難者
將至過懲前日之不事事適滋後日之多事未
保其不然也夫甲者十干之首而事之端旣先
三日以謀其始又後三日以圗其終反覆擬論
備極詳宻使治道日有趍新之功而無矯枉之
慮前弊可拯後患可弭矣夫如是然後謂之善
治蠱
彖曰蠱剛上而柔下巽而止蠱蠱元亨而天下治
也利渉大川往有事也先甲三日後甲三日終則
有始天行也
臣聞戸樞不蠧流水不腐以其日運而不息也
故蠱壞常生於乆安不事事之餘人君亢然于
上人臣靡然於下截然其不相接且下以巽順
養諛無切劘正救之益上以逸樂養尊乏振厲
奮發之意於是紀綱隳於姑息制度弛於因循
道揆法守紊亂於私意之膠轕天下之治日入
於大弊極壞之境而不自知在卦艮之剛居上
九巽之柔居𥘉六巽順艮止而蠱以成正君臣
相與拱手安坐以致天下之亂也然蠱豈終於
蠱哉有能以飭蠱爲已任力量大而規摹壯精
神全而風采立一斡旋間掃積壞之弊而興大
亨之治有不難者利渉大川必明之以往有事
蓋乆安不事事所以成蠱往有事所以濟蠱也
况作事貴果慮事貴精丗之賢君思欲爲天下
拯弊起壞而納之治豈非立志之美然或發強
有餘而宻察不足廣大已致而精微未盡故事
隨舉而隨沮令隨行而隨輟皆由未得先甲後
甲之義也夫先甲三日以謀始後甲三日以圗
終終而復始循環無間精義入神以致用何蠱
之不治其在天行如貞之復返於元艮之復出
　於震非終之外他有所謂始也故觀天運則知
　人事
象曰山下有風蠱君子以振民育德
　臣聞左氏傳風落山爲蠱風落於山下無物不
撓故蠱以取象然致蠱者風之動治蠱者艮之
静蓋艮體重厚而篤實不爲物移屹乎山之止
也風能撓於一時使山下之物散亂不齊少焉
風止草木之髙髙下下自若山何嘗加損哉君
　子觀象於蠱以巽振民以艮育德育成君德固
　作興民心之本而德之育也必以山之静與山
下出泉蒙同吾能體中正仁義而主静挫衆紛
而不擾應萬變而不亂動與静無非静外物孰
能蠱之吾心無所蠱則人心無所蠱而天下國
家之治無所蠱一静足以制百動也玩易者必
因象而求意
𥘉六幹父之蠱有子考无咎厲終吉象曰幹父之
蠱意承考也
　臣聞蠱自泰來具坤乾之體故諸爻幹蠱以父
母言父之行事一出於正作室而塗墍茨爲力
甚易不見其子幹治之功惟前人蠱壞有待振
　飭必其材足以植僵起仆使百堵偕作於室毁
　之餘則幹治之功見矣有子而考无咎正以子
　能𥙷其過也不然生不之諍没不之改䧟父不
　義猶爲有子乎然聖門以不改父臣父政爲難
　𥘉六乃於繼父之始亟懲其蠱壞而飭治之必
　有甚不獲已者而於心終不安故必以惕厲處
　之事無輕舉舉之必當如此則可以終吉終不
　失其順也象所謂意承考蓋前人之蠱自我而
　治不曰我之能而曰吾父之志欲爲而未遂者
　今特以我之意逆父之意而行之幹治非我功
　也是不特揜父之過又將揚父之名豈不俱有
　光榮哉元祐改新法斥姦臣皆推之　神考之
　志正得此意
九二幹母之蠱不可貞象曰幹母之蠱得中道也
臣聞九二上應六五爲子事母母有不及不可
不正正救或過則易至於傷恩怡聲下氣柔行
巽入使之浸潤而冰釋則蠱爲可治或以貞行
之隂柔之性吝執不回情有所激未必不重其
蠱也貞者事之幹而幹母之蠱不可貞不貞乃
所以爲中蓋闈閫之内聽其自蠱爲不及急於
治蠱爲太過無過無不及則中道得二居巽體
之中猶以是爲子道戒事母難於事父也詩凱
風母氏聖善我無令人痛自尅責幾無以自容
於天地間卒能回母心而成其志可謂得此義
矣推之事君睽之遇主于巷未免委曲開陳隂
柔故也若夫事剛明之主則王臣蹇蹇匪躬之
故惟恐其不克貞
九三幹父之蠱小有悔无大咎象曰幹父之蠱終
无咎也
臣聞舜之齋慄曽子之養志莫非順乎親也子
以順感父以慈應家有蠱壞不治之事隨冝整
飭次第畢舉而閨門雍肅氣象自如乃幹蠱之
善也九三處巽體而過於剛安得無悔然其才
足以克家與其嘻嘻失節置父於有過之地孰
若三諌號泣納父於無過之域故所悔小而咎
不至於大象以終无咎言之迹若非順心未嘗
不順也彼排闥引𥚑折檻􁮘輪之臣雖一時若
以忤上爲咎而其心欲使國家動無過舉實存
乎愛君忠顯而咎泯亦猶是也然則子以剛幹
父之蠱而无咎恃父之慈臣以剛幹君之蠱而
无咎恃君之明
六四𥙿父之蠱往見吝象曰𥙿父之蠱往未得也
臣聞德可以勉而進才不可以強而能丗之賢
子以起家爲已任如善弈者以一着救一枰之
敗非有過人之材不能也六四以柔居艮體之
下寛夷静厚有餘而材不足方家事之蠱壊非
不思滌蕩振刷而一新之材不逮心詎容強揠
故其蠱僅止於𥙿𥙿者寛緩而不迫也事勢搶
攘弊端膠轕人情易於躁忿而能鎮動以静制
逆以順撫獷戾以柔逶迤容與不求快於一時
而磨以歳月終能使亂繩之自解而蠱亦徐飭
矣茍不量其材冒爲一决則往必見吝正以力
常奪於過髙變毎激於欲速不可以輕進也人
臣治君之蠱亦有隨材就功以爲𥙿者子産相
鄭修辭令以交於晉楚而外難紓主彊直以盟
於駟豐而内難解郷校議之而不怨輿人誦之
而不怒鄭頼以寧非𥙿於蠱者乎故孔子美其
有君子之道而不稱其材茍材過於子産而道
非君子則盆成括之死又孟子所深歎
六五幹父之蠱用譽象曰幹父用譽承以德也
臣聞愛敬者孝之始顯揚者孝之終人君出而
當遺大投艱之責仆者興之紛者理之壊者修
之彌縫前人之闕使天下後丗不得以議其過
如昭帝繼武帝與民休息已爲難事而况揚父
令譽於無窮者乎六五柔中之君得九二剛中
之臣爲之輔蠱壊之見於前者一意幹治不遺
餘力已往之咎與時俱化方來之善隨日加新
而父之譽用是暴白於天下後丗此無他承之
以德故也承以材略則必求度外之功承以文
法則僅救目前之過惟承之以德則髙明光大
之懿緝熈於九重溥博淵泉之澤滲漉於四海
天下莫不以手加額賀吾君之有子後丗亦莫
不稱其爲天下得人之仁父之譽豈不充塞於
天地之間乎文王當商末蠱壞之丗志有未遂
武王以聖德繼之而文之聲益廣此爻應之
上九不事王侯髙尚其事象曰不事王侯志可則
也
臣聞功名之士輕冨貴道義之士輕功名丗道
蠱壞少有抱負者孰無趍事赴功之心而上九
　乃不屑事王侯豈其恝然忘天下不與丗同其
　憂哉費惠公曰吾於子思則師之矣吾於顔般
　則友之矣王順長息則事我者也繆公亟見於
　子思子思不恱以位則子君也我臣也何敢與
　君友也以德則子事我者也上九居無位之地
　而道足以爲王者師茍其時上無明天子下無
　賢諸侯詎肯屈道而事之潜心太極之先獨立
　萬物之表髙尚其所行事外物無一足以動其
　心志如此其逺也百丗聞風猶將興起豈不可
　爲丗則哉雖然隱居求志正所以爲行義逹道
　之本一瓢非所憂則可以繼四代而興禮樂萬
鐘非所慕則可以承三聖而正人心丗之興大
事建大業决非患得患失者之所能爲窮居不
損盛行不加則致君澤民恢乎有餘用矣伊尹
三聘而成格天之功孔明三顧而定興漢之計
道義重故也是知不以冨貴功名先入其心者
乃可與圗天下之事
平齋文集卷第二十七
平齋文集卷第二十八
　講義下
臨元亨利貞至于八月有㐫
　臣聞事㑹沓來乃君子大有爲之機此蠱之所
以轉而臨也夫陽大而隂小有自然相臨之分
方一陽爲復其端甚微五隂在上詎能獨勝故
必待朋來而後无咎至二陽爲臨則有朋矣陽
得朋則群隂禠氣而退聽故復止於亨臨則元
亨利貞陽寖長而隂寖消也臨據陽長之㑹旣
能變蠱壞而亨通又能處亨通而正固以此保
大其又奚虞而見逺識微者巳不勝其隱憂何
　則隂陽無兩盛之理一長則一消其機在反掌
　間自復而臨以至爲泰爲大壯爲夬爲乾陽極
　矣而一隂潜萌於五陽之下爲姤二隂則遯也
　由建子而復至建未而遯凢八閱月二隂之遯
　與二陽之臨正相反陽消而隂長㐫可必也然
　亂生於治否生於泰理所必至而酣豢宴安者
　常忽之有能燭其幾於人情之所易忽而轉移
　機軸於冥冥之中使履霜不至於堅冰陽常進
　而隂常置於空虚不用之地則大亨以正可常
　保而吉其㐫矣觀至于之辭則知吉㐫未定之
　間儘有可用力之地特患乎玩安忘危不知所
　以用其力
彖曰臨剛浸而長說而順剛中而應大亨以正天
之道也至于八月有㐫消不乆也
　臣聞一陽而復二陽而臨剛浸長也下卦爲兊
　上卦爲坤說而順也九二以剛處中上與六五
　相應剛中而應也臨有是德故大亨以正也隂
陽消長皆非一日之積今陽剛浸長於復返之
餘其來有漸然懼其乗方進之機銳於逐群隂
　而失之暴故繼以說而順說而無所忿順而無
　所拂心和氣平動循天理則剛不至於過於是
　臣之剛中足以輔乎君君之柔中足以濟乎臣
　上下交應同歸一中冝大亨可致且不失其正
　也豈特人事爲然天爲剛德猶不干時一元運
　於上而雲行雨施保合大和莫非剛健中正之
　用天道亦何嘗過於剛哉况陽無常勝之功隂
　無盡滅之理消長往來間不容髮二陽之臨方
　長而二隂之遯巳知其必至陽消蓋不乆也自
　復至遯閱月凢八而謂其消不乆何哉疾疢萌
　於彊壯之時人不自覺也元祐𥘉司馬光一洗
　新法之弊而奉行差役巳有蔡京消豈待乆哉
　遯進而否君子之道盡消則蔡京之禍天下㐫
　莫甚焉夫惟上之人常以防微杜漸爲心遏隂
柔於未進之始尚何陽消之慮
象曰澤上有地臨君子以教思無窮容保民無疆
臣聞坤地在上兊澤居下地之臨澤最爲切近
君臨民之象也地上有水爲比澤上有地爲臨
皆以切近取義而水與澤異水流而不盈故比
於地而不爲臨澤者水之瀦涵深蓄逺渟奫演
迆而地之岸際常臨之此具區雲夢大野所以
爲澤而不爲川浸也君子觀地與澤相臨之象
　而得近民之理故教思必无窮容保必无疆无
窮者意味深長百丗猶有先王之澤則兊之浸
潤也無疆者規摹恢廣出日莫非丕冒之地則
坤之包含也人君以是臨民無媿君師之責矣
蓋君之於民猶父之於子其相親也以情相維
也以道而非可以勢分拘以勢而臨則教思必
淺容保必狹私心町畦公道磔裂尚何足以知
臨之爲大乎大哉堯之爲君惟天爲大惟堯則
之人君方寸之中與堯同大而後可以盡臨之
不然教思何由而无窮容保何由而无疆哉
𥘉九咸臨貞吉象曰咸臨貞吉志行正也
臣聞澤通於山爲咸咸感也凢具隂陽孰能無
感以貞則吉貞者正也君子小人之辨在於正
　不正之間臨爲剛長之卦𥘉九與四爲應而比
　於二皆臨我者也吾欲感動所臨獲乎上以行
　吾道必一出於正曠乎其公而係吝之私不留
　純乎其誠而矯飾之僞不作此以正感彼以正
　應精神心術之妙相與凝固而不散則君子之
　道由是進進乎泰亨之盛所感以正而吉也然
　所感之邪正莫謹乎其𥘉志者心之所之在卦
　之𥘉此心趨嚮主於正而行則無往不以正合
　進以正可以正邦也一渉於邪則見金夫不有
　躬進不以正特一時之茍合爾然則下之感乎
　上能察乎正不正而爲進退則不至於失已上
　之應乎下能辨乎正不正而爲用舎則不至於
失人
九二咸臨吉无不利象曰咸臨吉无不利未順命
也
臣聞臨之爲卦以二陽爲主二陽又以九二爲
重二承乎五五臨乎二實君臣相與感通之㑹
二剛中五柔中俱得其正冝旣吉且无不利也
然自復而臨陽剛浸長固吉矣而長必有消八
月之遯巳逆計其必㐫君臣相與綱維斯丗其
將聽隂陽之自爲消長付之無可柰何而安之
若命乎抑將進陽退隂以制消長之運而自我
立命乎命賦於天受於人行廢有定運死生有
　定數非可以人力轉移然有君子不謂命者存
　二陽長而爲臨與二隂長而爲遯固天運之所
　必至茍一以命哲命吉㐫委之天而安之八月
　有㐫拱手順受而不思闔闢變通之道臨終爲
　遯矣我生不有命在天此商之所以亡也惟知
　賦命在天制命在我旋乾轉坤與丗立極陽冝
　消矣挽而回之使不至於消隂冝長矣尼而止
　之使不至於長吾方以天自處未容一切惟命
　之順也夫如是君子常長小人常消而咸臨之
　吉常存二五君臣各盡其道矣不然何以君相
　不可言命
六三甘臨無攸利旣憂之无咎象曰甘臨位不當
也旣憂之咎不長也
臣聞君子之樂王天下不與存爲人上者不可
　以位爲樂也夫以天命難諶民情難保大業難
守重噐難安夙夜兢愓危懼猶恐不蔇而可樂
於得位而泰然處之乎甘者說樂之至也六三
　居下卦之上處兊說之極而以臨人之位爲樂
　玩聲色之娯而忘美疢之患懷宴安之適而遺
　鴆毒之慮好樂一形投合四集便嬖側媚相與
　以巧言令色皷舞之施之政事冝其無往而利
　也有能凛然深省幡然大改以所樂爲所憂念
　二陽方進於下而消不乆之㐫已兆於吸呼之
頃操危慮深若不能以終日切切乎予又集于
蓼之懼則前日之咎今可免矣蓋三以甘說爲
臨其位不中不正一惟偏私之徇故象示不當
之戒又懼夫人耻過而遂非開之自新許以轉
甘爲憂雖有咎而不長有國者冝知所擇矣
六四至臨无咎象曰至臨无咎位當也
臣聞至臨臨之至也四居大臣之位上比於五
君以道合下應於𥘉賢以道親且時當剛長大
臣虚心無我援天下陽剛之賢進輔其君與共
成致君之業以此而臨豈非至乎然進賢退不
肖大臣職也援陽剛之賢與共成致君之業乃
職分之當然極其至如周公之握髮吐哺始可
以无咎有一毫驕吝之色賢者望望而去之則
咎隨之矣象明臨之能極其至亦惟處得其位
之故以六居四是爲正位體柔履順不自矜其
能而惟賢是與德與位稱也六五之君柔矣六
四之大臣又柔而下無陽剛之賢爲之應則治
淪於姑息勢失於委靡謀國者能辭其咎乎
六五知臨大君之冝吉象曰大君之冝行中之謂
也
　臣聞知所以察未見之幾制有爲之㑹人君之
　臨天下轉移萬化闔闢萬變必有知行乎其間
　而知以得中爲難蓋是知之用不及則闇太過
　則察無過無不及則中六五有深沉先物之知
　又下與九二之賢爲正應不以一已之聦明爲
　聦明而以賢者之聦明爲聦明臨無遺知矣然
　知不可以過用丗之小知自私者用知必過明
　帝之苛察德宗之猜忌何其𥚹也故惟大德之
　君然後於用知爲冝明有前旒之蔽見無淵魚
　之察知君子之當進必推翕受之量知小人之
　當退曽微深疾之心以大用知而知得其中即
　舜之大知也象言行中之謂豈非不過用其知
即舜之用中歟中庸聦明睿知以有臨必寛𥙿
温柔以有容正此意
上六敦臨吉无咎象曰敦臨之吉志在内也
臣聞卦終必變君臨天下之道以克終爲難必
用心加厚乎其𥘉則可以保其終敦者厚之至
也何所厚厚於親君子也親君子逺小人之心
乆而愈篤則以之畏天必加畏以之愛民必加
愛無所往不用其厚也艮上九敦民以加厚而
吉臨旣吉又申之以无咎者爲六三設也上六
　居臨之終而應乎三三不中不正上茍私所應
與而親之何以免咎惟舎三隂邪之小人而志
　在二𥘉陽剛之君子故冝有咎而免也兊爲内
　卦君子在内屈已下親不以乆而替寜有加於
　大亨之鼎母或失於二簋之權輿則賢者肩一
　心以輔乎上非箴之庭燎則戒之無逸君臨天
　下之道於是乎保克終之吉矣明皇始厚宋璟
韓休張九齡終厚李林甫憲宗始厚杜黄裳李
　絳裴度終厚皇甫鎛此心一移卒貽不終之禍
　可爲百丗戒
觀盥而不薦有孚顒若
　臣聞臨觀反對卦也臨二陽在下觀二陽在上
　觀如兩觀之觀儀刑掲而群瞻聳也觀之聖人
　正心脩身以觀天下一誠之外無他尚猶宗廟
　之祭交於神明一誠之外無他物盥即奉槃沃
　盥巾以帨手時也祭先盥手然後酌鬯而祼祼
　用鬰鬯猶未免託物以求神盥則蠲㓗内外與
　神黙接洋洋乎如在其上如在其左右不假物
　而誠已通又何俟腥熟之薦而後逹其誠哉爲
　人上者能至誠主一無假乎外如盥而不薦斯
　民不期孚而自孚矣孚者信也誠之實有諸已
　者也人受天地之中以生誰無是誠君以誠感
　民以誠應顒然興起不約而同與聖人作而萬
　物覩均此機也是知人君之化天下不難於孚
　諸人而難於孚諸已
彖曰大觀在上順而巽中正以觀天下觀盥而不
薦有孚顒若下觀而化也觀天神道而四時不忒
聖人以神道設教而天下服矣
　臣聞一隂爲姤進而爲遯爲否爲觀爲剥莫非
　小人道長觀獨不以隂盛爲憂者二陽在上四
　隂順聽於下是上有陽剛之君儀表一丗隂柔
　雖衆方將化而爲君子之歸其爲觀甚大也觀
　合巽坤爲卦以九居五順巽而中正也循理而
　行無所拂逆可以懷天下未足以觀天下觀天
　下必中且正大明當天萬物咸仰一有偏倚必
　有照臨不及之地此聖人所以爲天立極也然
　必本之以誠誠者物之終始不誠無物此心之
　誠不存則順巽中正俱失其有猶盥而不薦以
　誠爲主黍稷不如明德之馨殺牛不如禴祭之
　福在誠不在物也此誠所格斯民莫不相孚以
　心顒然尊仰隨所觀而化其觀果何所見哉誠
　則形也其化果孰使之然哉唯天下至誠爲能
　化也求諸天道春夏秋冬運行而不息皆神之
　所爲聖人以是道設教天下不期服而自服又
　豈非誠則神乎觀之聖人一誠貫通三才之間
　始與人爲一終與天爲一極而歸於無聲無臭
之妙非黄帝堯舜之神化冝民文王之純亦不
　巳不足以當之
象曰風行地上觀先王以省方觀民設教
臣聞自上示下爲觀天下之物凢可以示人者
皆有形之觀惟風行乎地上草木均𬒳披拂則
　無形之觀有形之觀其觀淺無形之觀其觀深
故先王取象於風之行地省方觀民而設教五
方之俗各有不同隨方省察因民俗而教之以
救其偏扶其正使同歸道德之中舜之同律度
量衡成王之考制度雖若渉於有形之觀教行
而民從猶風行而草偃皥皥乎其不自知實有
　無形之觀存蓋誠存乎中不動而敬不言而信
　不容以形迹窺也後丗省方之禮廢人主深居
　九重之上民何由觀教何由設亦惟心存乎群
生之休戚庶俗之媺惡四方萬里皆暸然於户
庭之間而以身爲教自正心誠意以至於脩身
齊家無一不盡自然國治而天下平與身歴目
睹所設教何異哉
𥘉六童觀小人无咎君子吝象曰𥘉六童觀小人
道也
　臣聞觀以二陽位否剥之間欲化小人爲君子
　故待小人恕欲君子益進其爲君子故待君子
　嚴九五宅中于上光明碩大之德如日月之照
　臨有目皆覩𥘉氣卑質弱而去五逺乃爲童稚
　之觀童者蒙而未發孩提之童無不知愛其親
　則有可發之機彼其䧟於小人豈性也哉物欲
　蔽之也茍如童稚於倥侗顓蒙之𥘉有以發之
　則昏者可迪塞者可通氣質變化安知小人之
　不爲君子故雖童觀而許其无咎象以小人道
　爲言其質固不可以語上而申言𥘉六亦示其
　上進之路也爲君子而不能以學問開明所見
　而甘心與懵無識知者同歸則爲吝矣聖人於
　大觀之𥘉恕於待小人所以示皇極大受之法
嚴於待君子所以示春秋責備之法
六二闚觀利女貞象曰闚觀女貞亦可醜也
臣聞聖人之道無窮人心之見有限上帝降衷
若有常性靈明虚徹𥘉無聖愚賢不肖之間而
氣有清濁材有利鈍故所見亦隨之而廣狹仁
者見之謂之仁知者見之謂之知百姓日用而
不知此其所以區而别之也闚觀之不能廣大
豈非六二氣質之柔闇歟九五陽剛之君大觀
在上乃帝光天之下至于海隅蒼生萬邦黎獻
共惟帝臣之時𥘉以童稚之見而觀蒙昧未有
識知二以闚覘之見而觀有識知矣又自安於
卑陋蹇淺僅足以知聖人之汙是惟女子生長
於深閨之中幽間專静而有守則闚觀猶未至
害士君子則害道矣象發明爻辭之所未發謂
闚覘爲觀雖女子之貞亦有可醜蓋鑚穴相闚
闚見室家皆爲不正之視女子雖貞而所視不
正心隨境移恐不能保其貞也然則欲廣闚觀
之見則何先中庸曰好學近乎知學愈進則見
愈廣聖人之全體大用目擊而道存矣故惟人
百之已千之雖愚必明雖柔必彊
六三觀我生進退象曰觀我生進退未失道也
臣聞三上承二陽下接二隂而居其中陽爲君
　子隂爲小人進而從陽則爲君子之歸退而從
　隂則爲小人之趍一進一退蓋邪正善惡之關
　也三於此觀我生生者出於吾身者也其大端
　則言行是巳觀吾之言其進而合於君子耶其
　未至於君子耶觀吾之行其退而䧟於小人耶
　其遂逺於小人耶君子小人之界限其間不能
　以寸反觀吾身之所發必欲進與上之二陽同
　其光明而不欲退與下之二隂同其柔闇能如
　是三雖處不中不正之位亦未至於失道也蓋
　三之質易於失道以能反觀諸身去小人而從
　君子故道爲未失也然未之一辭猶未深保其
　不失道盍亦戰戰栗栗於取舎之决爲舜而不
爲跖爲堯而不爲桀哉此正大學致知工夫之
地
六四觀國之光利用賔于王象曰觀國之光尚賔
也
臣聞九五剛中之君在上𥘉與二去九五爲逺
故止於童觀闚觀三少近則未失道四切近則
利用賔觀愈近見愈親也賢者進退有時行藏
有道如麒麟鳯凰其出必待休明之丗故觀國
之光然後賔也國之光明本君德之光明人君
能明吾之明德如鑑不受翳水不受滓則本然
　之明常存篤實之光充實之輝皆由此而發在
　朝廷則禮樂彰法度著在天下則道德同風俗
　一其爲國之光大矣賢者觀乎此而願立於其
　朝伊尹起於莘野吕望歸於東海豈非湯文之
　時利用賔乎象以尚賔發之蓋道義重則勢利
　輕賢者寜甘心於白駒之谷考槃之澗不肯屈
　身輕售其出也以時其進也以禮其事君也以
　道君望其儀刑而起敬故崇尚之以賔禮而不
　敢臣取重者在已重之者在君如此則諌行言
　聽膏澤下於民矣茍在已無以取重君且望而
　輕之母恠乎有言莫之行也
九五觀我生君子无咎象曰觀我生觀民也
臣謂反觀内省之功儒者所難而况貴爲萬乗
可喜可欲所以移其心者滿於前乎九五陽剛
而中正居巽而應順動無過舉矣然猶於我生
必反而觀之凢言行出於吾身者爲我生觀吾
　一言之出皆合於君子之道則言無過言一行
之出皆合於君子之道則行無過行以此示民
可以无咎有一不合於君子則有咎矣吾身未
能无咎顧欲使天下皆有士君子之噐表偏而
影正無是理也象又以觀民言者君子之道本
諸身證諸庶民觀群黎百姓徧爲爾德則知言
行之出於吾身者爲善觀怙侈滅義服美于人
則知言行之出於吾身者爲不善是觀我生者
必當觀諸民也因觀民之所化而觀吾身則言
行是非不能揜因觀我之所生而觀吾心則念
慮之邪正不能蔽由外而反諸内愈近愈不敢
自恕由内而推諸外愈逺愈不能自隱内外交
相養之道旣盡天下觀而化之孰不顒然而孚
乎
上九觀其生君子无咎象曰觀其生志未平也
臣聞上九與九五爻辭同惟我生其生異蓋吾
身之所出爲我生九五之君所以自觀也上九
　則觀君身之所出故爲其生五君位上處無位
　之地而宻比之雖居無位之地一念未嘗忘乎
　君常欲納之於無過故觀君之言行果君子耶
　則喜其能免於咎觀君之言行未君子耶則憂
　其不能免於咎身在畎畒心在王室因所觀而
　察之惟恐吾君之出乎身發乎邇者有一毫之
　未當無以示四海之儀則其志豈遽平哉然九
　五觀我生上九觀其生皆合乎君子之道而僅
　止於无咎何耶人君之治身無止法言行極尭
　舜禹湯文武之盛不過盡其身之所當爲𥘉非
　有餘故君子乃无咎不然有咎矣人臣之望君
無止法以禹湯文武爲未足又耻其不及堯舜
故君德至于君子特喜其无咎未敢遽以爲可
安也此觀之君臣所以各盡其道
噬嗑亨利用獄
臣聞嗑者合也噬去頥中之物而合也頥卦合
艮震爲體𥘉上皆剛而中之四爻皆柔猶人之
頥虚其中也噬嗑𥘉上皆剛與頥同而四亦剛
是頥中有物間之故有待於噬而後嗑也凢去
間之道皆然時則勿有間之是君臣之際以無
　所間而合也人不間於父母昆弟之言是骨肉
　之際以無所間而合也彼蠻夷猾夏㓂賊姦宄
蓋梗聖人之化爲天下之間者去其間則化行
　於天下矣噬嗑亨間去而合即亨也其義利於
用獄獄以推見其爲間之情而去之則梗吾化
者不至於覆出爲惡病根除而正氣還也其在
　人心則人欲爲天理之間人欲盡去天理流行
豈非間去而亨乎此又克巳工夫之當盡
彖曰頥中有物曰噬嗑噬嗑而亨剛柔分動而明
雷電合而章柔得中而上行雖不當位利用獄也
臣聞頥者養也頥以納飲食致養而有物梗之
故必待噬而後合合則亨矣亨之功在噬噬者
用力囓去之也小人爲君子之間不用力以退
　小人則君子不進夷狄爲中國之間不用力以
　却夷狄則中國不尊姦民爲良民之間不用力
　以治姦民則良民不安此皆噬之功所以致亨
　也以爻言之則三陽三隂爲剛柔分以卦言之
　則下震上離爲動而明以象言之則震爲雷離
　爲電二者參合而成章雷取其威電取其明治
　獄之道無大於此然六五爲用獄之主乃以柔
　中之道行於上雖以隂居陽爲不當位而治獄
　以燭見情僞爲先离體虚中而明故於用獄爲
　利夫獄者民命所係得其情則哀矜而弗喜欽
　恤之仁行焉茍不以柔治而以剛治則明過於
察威過於猛人將無所錯手足失天地大生之
德矣噬嗑義在除間而歸於柔中以此知好生
者聖人之本心用刑者聖人之不得已
象曰雷電噬嗑先王以明罰勑法
臣聞隂陽相薄而爲雷相軋而爲電故震之一
陽動於下離之一隂明於中噬嗑之象取焉卦
本先電彖象乃以雷先於電者蓋泰卦上坤而
下乾不曰地天交泰而曰天地交泰取其交也
噬嗑上離而下震不曰電雷噬嗑而曰雷電噬
嗑取其合也電明而雷動雷行而電隨明與威
合然後梗化者可去徒明而不威則詳於察姦
而不能除其失也懦徒威而不明則銳於去惡
而不能辨其失也闇明行以威威發以明天下
無難去之間矣先王觀雷電之象於是用電之
明以明罰用雷之威以勑法罰顯而枉直各得
其情法飭而輕重各當其罪利用獄之道盡矣
舜之去四㐫成王之去三監孔子之去少正卯
皆此道也然辟以止辟刑期無刑聖人豈徒恃
法令爲齊民之具明與威並用罰一人而千萬
人懼法雖飭而不常用也雷電之合隨即開霽
天道亦豈常用其威哉
𥘉九屨校滅趾无咎象曰屨校滅趾不行也
　臣聞噬嗑利用獄𥘉上爲受刑之人人之性本
　善情動欲生遂䧟於惡聖人憫之故設爲刑罰
　以懲惡而挽之於善然善惡觀其所積欲惡之
　不積當於其始而禁之趾在下爲行之始加校
　於屨而趾滅焉彼雖欲行而不可得則不進於
　惡可以免咎矣校足械也滅没也校深大至於
　没其足也或謂滅趾爲刖刑刖則施踊何取乎
　屨有屨加校非斷趾明矣唐虞畫象而民不犯
　特赭衣菲屨之類肉刑未嘗用也蓋小懲而大
　誡故能免麗於刑小不懲則惡積罪大聖人豈
　得而私宥哉其在人心一念有不善貴乎早覺
而力遏不貳過不逺復之功皆基於此覺之不
早遏之不力則去舜就跖悔莫追矣觀易者知
治已則知治人
六二噬膚滅鼻无咎象曰噬膚滅鼻乗剛也
臣聞爲一卦之間者九四也𥘉九與四爲正應
是同惡相濟者也膚柔而易噬猶𥘉之爲惡未
稔而易制鼻髙而難滅猶四之爲間甚大而難
治始噬者膚而終至於滅鼻小懲於𥘉遂大討
於四也四之間去則𥘉無與應小人之黨孤何
能爲哉乗剛言二位乎𥘉之上乗𥘉之剛以攻
四之剛因瑕而及堅也蓋二居中得正以用刑
所施不失其序故下能治𥘉之罪上能除四之
間輕重有權尚何過咎之有皇矣一詩文王侵
自阮疆不過用輕兵以臨之而阮自服進至崇
墉則聲罪致伐必是絶是忽而後巳彼其剛戾
梗化之罪雖同阮爲易討崇爲難討侵阮則膚
之噬伐崇則鼻之滅聖人𥘉意不汲汲於深治
小人而終有不容不深治者皆其所自取也
六三噬腊肉遇毒小吝无咎象曰遇毒位不當也
臣聞周禮腊人掌乾肉腊物之全乾者也小人
掌盛而勢強其堅難噬與全體之腊同三乗𥘉
應上而隣於四疾小人挾黨爲間欲盡除之然
人之爲惡情有淺深罪有輕重不問渠魁脅從
而例殱之是舉腊肉之全體求快於一噬故反
遇其毒豈非可吝者乎而其吝小終歸於无咎
我之治小人名正言順彼雖有反噬之心無所
施也然其遇毒亦以位不當之故無瑕者可以
戮人三所處不中不正而欲施刑去天下之間
人其肯心服哉齊威公自侵蔡而伐楚猶噬難
噬之腊肉屈元如師辭多勃戾有遇毒小吝之
象而終於服包茅不貢之罪則无咎矣齊之挾
天子以令諸侯位固不當楚雖強不敢不服豈
非齊之尊王名正言順乎
九四噬乾胏得金矢利艱貞吉象曰利艱貞吉未
光也
臣聞凢物乾爲陽濡爲隂腊胏及肉以乾取義
指陽爻言也九四在一卦之中本爲間者以爻
言之則四之位近君九之材足以堅决而立斷
故資之以除間𥘉九不畏不仁不耻不義四與
爲正應猶聮骨之胏肉旣乾而堅至爲難噬一
旦噬而去之見善明而趍義勇蓋得金矢之象
焉有金之剛而無柔懦有矢之直而無回遹義
形於色不茹不吐冝難噬者之無不噬也然去
間不可有所易以易視之樞機不宻未必不反
爲人所制不可有所撓在我不能貞固其守而
猶豫遷就安知無當斷不斷之患此所以利艱
貞吉也象言未光蓋始與小人宻而終力去之
雖得去間之義亦豈所謂表裏純一本末坦明
昭昭然掲日月而行者乎平勃勸吕氏王諸吕
其後卒誅諸吕在漢爲有大功參之王陵以白
馬之盟折其萌則二臣爲未光矣大臣任去間
之責者當觀諸此
六五噬乾肉得黄金貞厲无咎象曰貞厲无咎得
當也
　臣聞人主天下之利勢威靈氣𦦨之所曁以去
　小人之間則小人消以去夷狄之間則夷狄服
　權有所歸則勢有所易也腊肉全體最難噬乾
　胏附骨亦難噬乾肉雖難噬而視腊胏爲易凢
　三爻之陽皆足以梗化以六五離明之君制之
　如噬乾肉然何堅之不斷何間之不除正以其
　得黄金之象也黄取其中金取其剛人君有剛
　中之德天下之悍戾邪僻無不退聽尤當正固
　守此而以兢愓危厲行之則惡無覆出㐫無反
　噬尚何咎之有夫有間則有咎其所以能終免
　於咎蓋以得剛中之道以治間當其冝也六五
　本柔中爻乃取剛中爲義上卦屬離離一隂居
二陽之間中柔而外剛仁者之勇也君德茍仁
有餘而剛不足則無以斷天下之疑定天下之
業唐之姑息受制於強藩悍鎮漢之優游養釁
於宦官外戚豈不甚可鑒哉
上九何校滅耳凶象曰何校滅耳聦不明也
臣聞𥘉上兩爻皆受刑之人初九小懲而大誡
故受刑輕上九惡積而罪大故受刑重何校械
其頸也械深大至於没耳耳主聦有耳而不能
聞過徙義聾瞶其心而浸至此極其所由來者
漸矣夫視曰明聽曰聦本二事也而以不明麗
之聦明於聽德然後謂之聦也天下之耳相似
　誰無是聦私心塞之顛倒是非而有誤蠅聲而
　雞蟻闘而牛外雖有聞中實蔽惑故聞人之善
言而惡其逆已聞人之惡言則恱其順已不明
孰大焉使盗跖桀紂能聽人逆已之言而不以
順已爲恱亦何至天下之惡皆歸萬丗不可湔
濯哉此易象示人遷善改過之門最緊切處
平齋文集卷第二十八
平齋文集卷第二十九
　故事
髙宗皇帝建炎元年冬十月内侍自京賫内府珠
玉二囊來上上投之汴水翌日以諭輔臣黃潜善
曰可惜有之不必棄無之不必求上曰太古之丗
擿玉毁珠小盗不起朕甚慕之庶幾求所以息盗
耳
臣聞人主一念之動左右承之百辟趍之天下
嚮之故好惡之念當謹其微蓋此心不能兩用
有所重則有所輕愛易流之隂者視尺璧如瓦
礫寶難得之賢者視逺物如糞壤徑寸之珠不
　易齊之四臣連城之璧不奪趙之一士審輕重
　之義也魯公伐衛齊人來歸衛寶而意不啻足
　齊伐北燕賂以瑶甕玉櫝遂不克而還此念一
　爲外物所移志消氣沮矣我　髙宗皇帝紹開
　中興急欲信大義於天下以内侍所獻投之汴
　水使左右諸大夫國人皆知志不在小而在大
　與光武手不執珠玉同意用能収拾人心於渙
　散之餘振起國勢於頽壞之後後聖所當法也
　廼者經略山東九重之上𥘉未嘗有嗜好見於
　外而當國惟寶玉是徇諸將旁捜巧索争投所
　好竒珍異玩坌集私第歸附者得以窺其無志
　於中原而動於惡臣願　陛下一懲宿弊而反
　之凢以珠玉服玩來獻皆碎之通衢以示聖意
之所嚮邊臣聞風亦將以功名自勵務爲廉白
　以服豪傑盗賊之心事功可集矣至若中原銅
鏹亦不必以輦入内郡爲功昔張林告淮閫有
云土地歸本朝銅錢安往識者謂爲至論謀國
者所當察也
晉謝安以荆江二州並缺亘石䖍有沔陽之功慮
其驍猛在形勝之地終或難制乃以亘石民爲荆
州亘伊爲中流石䖍爲豫州旣以三亘據三州彼
此無怨各得所任其經逺無競類皆如此
　臣聞御得其道則天下狙詐咸作使御失其道
　則天下狙詐咸作敵御之爲言以馬喻也詭銜
　泛駕之馬跅弛而難制使王良造父御之則鳴
　和鸞逐水曲進退伸縮無不如意否則駻不受
　覊矣謝安之用三亘人徒知其經逺無競而不
　知駕御之術黙寓乎其間蓋石䖍趫捷絶倫旣
　奪之上流而石民與伊非所患兼是時荆江豫
　三州軍事皆在安都督之下而兵權實操於内
　此首重則彼尾輕也苟朝廷無以操其權而制
　其命王彪之所謂兵權萃於一門非深根固蔕
　之冝安烏得不爲之深慮哉知此則知八柄馭
　臣雖王者有所不敢忽
髙帝詔曰欲省賦甚今獻未有程吏或多賦以爲
獻而諸侯王尤多民疾之令諸侯王通侯常以十
月朝獻及郡各以其口數率人歳六十三錢以給
獻費
武帝置𥘉郡十七且以其故俗治毋賦稅南陽漢
中以往各以其地比給𥘉郡而𥘉郡時時殺吏漢
發南方吏卒往誅之費皆仰給大農以均輸調鹽
鐵助賦故能贍之然兵所過縣爲以訾給毋乏而
巳不敢言擅賦法矣
　臣聞人君有愛民之實意而後有及民之實惠
　漢丗詔書出於人主之筆精神心術之微悉於
　詔見之觀髙帝欲省賦甚之語簡嚴明白繼之
　文帝振貸减租之詔勤勤懇懇其愛民實意皆
　可以對越天地安有不𬒳其澤者漢賦有三口
　賦以食天子筭賦以治庫兵車馬更賦以給戍
　邊此詔所欲省當是斯時又有獻賦郡國假獻
　爲名重賦以爲民害故亟欲省之方楚漢之争
　未決則𥘉爲筭賦及天下旣定則欲省獻賦以
　此見傷財害民無如兵費之重兵費百出而欲
　行愛民之政蓋難然愛民之意不可以兵而間
　斷也武帝元狩之詔謂君者心也民猶支體支
　體傷則心􁂋怛非無愛民之意而好大喜功移
　之臣嘗考司馬遷平凖書其論帝取財贍兵本
　末凢十餘節一節害深於一節曰江淮之間蕭
　然矣曰廢格沮誹窮治之獄用矣曰三人言利
　析秋毫矣曰吏道益雜而多賈人矣曰稍稍置
　均輸通貨物矣曰無慮皆鑄金錢矣曰公卿大
　夫多謟䛕取容矣曰楊可告緍令縱矣曰縣官
　有鹽鐵緍錢之故用益饒矣曰株送徒入財得
　𥙷郎郎選衰矣而終至於曰不敢言擅賦法矣
　而極髙帝欲爲民省賦帝乃聽吏擅取非經常
　之賦夫豈不知有民哉置郡方新顒顒待哺恐
廢前功惟求趣辦雖欲禁吏之不擅賦不可得
也益口賦三十輪臺悔之猶幸此意不絶如綫
而仁義之澤未至於遽斬此所以壽四百年之
脉歟
紹興元年六月辛巳上虞縣丞婁寅亮上書言宗
社大計欲望於伯字行下遴選　太祖諸孫有賢
德者視秩親王使牧九州以待皇嗣之生退處藩
服上大嘆寤戍子上諭大臣曰昨令㢜選　藝祖
之後宗子二三歳者得四五人資相皆非𡵨嶷且
令歸家俟其至泉南選之
　臣恭攷　髙宗皇帝誕聖於大觀丁亥即位於
建炎丁未至婁寅亮上書之歳聖壽方二十有
　五萬丗無疆之計大矣哉
蜀先主將東征孫權群臣多諌不從大軍敗績諸
葛亮歎曰法孝直若在則能制主上東行就復東
行必不傾危矣
唐太宗欲自征髙麗群臣多諌不聽凢拔十城上
以不能成功深悔之歎曰魏證若在不使我有是
行也
　臣聞孟子曰入則無法家拂士出則無敵國外
患者國常亡蓋自堯舜不作人主孰能無舉動
之過所頼以拂正其非而反諸是惟左右前後
　之臣爾而便佞者逢之輕黠者長之具位者拱
　視而不暇問畏事者竊歎而不敢言幸而敢言
　亦惟一言以塞責而終歸於首鼠人主過舉於
　是莫之能救使當舉動少差之𥘉力盡面折廷
　諍之誼引𥚑不從繼以折檻自非諱過愎諌之
　主安能不矍然悟幡然改惟其若宫之竒懦而
　不能強諌故雖諌無益也先主復關羽之耻而
　興忿兵太宗討髙麗之罪而興貪兵非無黄權
　禇遂良等之諌而所諌不力無救於行法魏二
　臣猶在必將激烈懇到極其骨鯁不從不止也
　夷陵鴨緑之悔當時諸臣安得辭其責哉雖然
亮知惜孝直而考其推擇之素特蔣琬費禕之
純良向寵之淑均何望其復有孝直之方勁太
宗知惜魏證而田舎翁之怒見於生前仆碑停
昏之恨形於身後敢言之氣沮䘮殆盡末節欲
望廷臣如證之剴切難矣是則人君平時能養
法家拂士之氣臨事乃獲法家拂士之力
上方欲用文武求之如弗及始以蒲輪迎枚生見
主父偃而歎息群士慕嚮異人並出卜式抜於芻
牧洪羊擢於賈孺衛青奮於奴僕日磾出於降虜
斯亦曩時版築飯牛之朋巳漢之得人於兹爲盛
儒雅則公孫洪董仲舒兒寛篤行則石建石慶質
直則汲黯卜式推賢則韓安國鄭當時定令則趙
禹張湯文章則司馬遷相如滑稽則東方朔枚臯
應對則嚴助朱買臣歴數則唐都洛下閎協律則
李延年運籌則桑洪羊奉使則張騫蘇武將率則
衛青霍去病受遺則霍光金日磾其餘不可勝紀
是以興造功業制度遺文後丗莫及
順帝知能任使故士得用情天下喁喁仰其風采
遂廼備元纁玉帛以聘南陽樊英天子降寢殿設
壇席尚書奉引延問失得急登賢之舉虚降已之
禮於是處士鄙生忘其拘儒拂巾祍褐以企旌車
之招矣至廼英能承風俊乂咸事若李固周舉之
淵謨洪深左雄黄瓊之政事正固亘焉楊厚以儒
學進崔爰馬融以文章顯呉祐蘇章种暠欒巴牧
民之良幹龐參虞詡將帥之宏規王龔張皓虚心
以推士張綱杜喬直道以紏違郎顗隂陽詳宻張
衡機術特妙東京之士於兹盛焉向使廟堂納其
髙謀疆埸宣其智力帷幄容其謇辭舉措禀其成
式則武宣之軌豈其逺而
臣聞求賢而不用吉士與不求同知人而不善
任使與不知同人主有志於治孰不知非賢罔
乂而急於求賢者有行可除可公養之仕亦莫
不起而應其求海濵之大老至洛陽之年少至
　東山之髙卧者至周南之滯留者至明庭立鵠
　華階振鷺非不極一時之盛而知不盡所抱用
　不盡所知如醫者聚參苓术桂玉札丹砂於一
　槖品雖至珍用與病違雖聚無益也武帝蒲輪
　之招一下而異人並出順帝元纁之聘一馳而
　俊乂咸事好賢急士之意前後無間然武帝有
　儒雅篤行質直推賢定令文章滑稽應對歴數
　協律運籌奉使將率受遺所聚凢二十七人而
　漢以之盛順帝有淵謨政事儒學文章牧民將
　帥推士紏違隂陽機術所聚凢二十人而漢以
　之衰蓋武帝於人才之長短小大洞察底藴隨
　所用而各當順帝第知來之而髙謀不見納謇
　辭不見容智力不得宣賢雖滿朝廷足以美觀
　聽而巳諸葛亮嘗言親賢人逺小人先漢所以
　興隆親小人逺賢士後漢所以傾頽一親一逺
　之間盛衰判矣易之損益皆以十朋之龜弗克
　違明衆賢之助在損之六五虚中自損以從在
　下之賢則爲元吉在益之六二賢者欲致益於
　君而君之樂受其益未可盡必也則惟常守正
　固以待之至王用之以享于帝然後吉有志於
　治者其可以徒聚天下之賢哉賢者之聚亦豈
　可徒樂簮盍之盛而不思相與共慰天下之望
哉
晉元帝建武元年置史官立太學太興元年帝親
雩𥘉置諌皷謗木新作聽訟觀二年置博士貟四
年置周易儀禮公羊博士帝親覽庶獄
臣聞物有本末事有終始知所先後則近道矣
先者事之所當急後者事之所當緩緩急先後
不舛其序治道何患於不舉元帝承皇綱解紐
之餘冝思興起國勢如拯溺救焚之急顧乃以
安平之大體治危亡之壊證以守文之常度制
應變之危機故近丗論者謂此何等時而舉不
急之務訟觀作矣胡不築將壇以拜淮隂太學
　興矣胡不立武舉以招汾陽親雩之禮行矣胡
　不屈帝尊而勞細柳博士之貟置矣胡不造樓
　舡而命將軍諌皷謗木設矣胡不修車馬備噐
　械以圗修攘之治是非數端爲可略也典午綴
　斿胡羯扛鼎中原豪傑競起而逐鹿時之所急
　不在是也使當時内以經制國用爲實政而不
　以綀衣爲僅足之規外以嚴飭兵備爲實功而
　不以玉冊爲茍安之地晉其興乎厥今金甌雖
　無玷缺之虞玉關未有閉拒之䇿戰難於必勝
　守難於必固和難於必信而民力國計已俱至
　於窮不汲汲於豐財強兵先其所當急而論義
理者多清談言政事者多細務拆裳𥙷帶以爲
巧折柳樊圃以爲固厝火積薪以爲安脫有意
外之警臣恐非雍容拱揖之所能辦也
席前左端之銘曰安樂必敬前右端之銘曰無行
可悔後左端之銘曰一反一側亦不可以忘後
右端之銘曰所監不逺視邇所代
机之銘曰皇皇惟敬口生㖃口戕口
鑑之銘曰見爾前慮爾後
盥盤之銘曰與其溺於人也寧溺於淵溺於淵猶
可游也溺於人不可救也
楹之銘曰毋曰胡殘其禍將然毋曰胡害其禍將
大毋曰胡傷其禍將長
杖之銘曰惡乎危於忿㚄惡乎失道於嗜慾惡乎
　相忘於冨貴
帶之銘曰火滅修容謹戒必恭恭則壽
屨履之銘曰謹之勞勞則冨
觴豆之銘曰食自杖食自杖戒之憍憍則逃
户之銘曰夫名難得而易失無懃弗志而曰我知
　之乎無懃弗及而曰我杖之乎擾阻以泥之若
風將至必先揺揺雖有聖人不能爲謀也
牗之銘曰隨天時地之財敬祀皇天敬以先時
劒之銘曰帶之以爲服動必行德行德則興倍德
則壞
弓之銘曰屈伸之義廢興之行無忘自過
矛之銘曰造矛造矛少間弗忍終身之羞予一人
所聞以戒後丗子孫
衣之銘曰桑𧖟苦女工難得新捐故後必寒
鏡之銘曰以鏡自照見形容以人自照者見吉凶
觴之銘曰樂極則悲沈湎致非社稷爲危
机之銘曰安無忘危存無忘亡孰惟二者必後無
凶
杖之銘曰輔人無茍扶人無容
此武王聞丹書於師尚父爲銘以自警也維昔
　帝王之治天下莫不以敬爲主敬則百慮澄不
　敬則百慮擾敬則萬善集不敬則萬善隳是敬
　非自外而入也上帝臨女毋貳爾心知所畏然
　後知所敬也人主身都綦貴心受衆攻非隨物
　致戒以警勑之則畏心忘而敬心泯天理之存
　者幾何武王惕懼而銘諸物不曰視邇所代則
　曰溺不可救不曰其禍將大則曰社稷爲危何
　其辭之嚴也天眞難保人慾易流岀入起居之
　際龜鑒在目庶幾常若危亡禍亂之壓其前而
　起臨深履薄之懼無一念之非敬也然以武王
　之聖豈待睹銘而知懼哉尭舜性之也湯武身
之也身之則寜過於檢防求進乎性之之域也
其或収歛於十手十目之地而縱肆於暗室屋
漏之中修飾於親儒生學士之時而玩狎於對
宦官女子之頃雖有此銘如無此銘矣故中庸
大學皆貴乎君子謹其獨
宣公十有五年秋𥘉稅畒𥘉者何始也稅畒者何
履畒而稅也𥘉稅畒何以書譏何譏爾譏始履畒
而稅也
　臣謂立法以取民莫患乎其作俑也夫君與民
夲一家國用之而取諸民民出其所有以供乎
　上猶子奉父孰不敬應然自昔什一之法公田
藉民力而耕収其歳入民田之私則未嘗有稅
魯剏法履畒以稅之國用不足蓋有甚不獲已
者聖人於此乃書𥘉以示譏豈非𥘉之所剏疑
若特一時之暫而後之㳂襲必假是以行其無
藝之歛如螽之生喙其害未有厎止二吾不足
而用田賦此其俑也武帝紀書𥘉筭商車𥘉筭
緍錢𥘉榷酒酤頗識此意
梁冀在位二十餘年窮極滿盛収冀財貨縣官斥
賣合三十餘萬萬以充王府用减天下租稅之半
散其苑囿以業窮民
臣聞財用之在天下如血脉行乎一身可通而
不可壅王者藏冨於民霸者蔵冨於國其下冨
不在國又不在民而在於聚歛臣之家蓋自正
道不行而人心壞人心壞而吏治壞舎義趍利
假公售私朘民自封一孔不貸柄國者又爲生
姦受盗之府而天下之冨偏聚焉此冀所以積
至三十餘萬萬而未屬饜也夫財本吾國之有
而取以助國財皆吾民之出而還以予民其理
順其政公故収冀家以充王府而减租稅天下
以爲快後丗莫以爲非不謂威帝能行之也
太祖問李承進曰莊宗以英武定中原享國不乆
何也承進曰莊宗務姑息將士毎出禁兵衛卒必
控馬首告兒郎輩寒冷望與捄接莊宗即隨其所
欲給之蓋威令不行賞賚無節也　上撫髀歎曰
三十年夾河戰争取得天下不能用軍法約束此
輩縱其無厭之求以兹臨御誠爲兒戯朕今撫養
士卒固不吝惜爵賞茍犯吾法惟有劒耳
易曰上天下澤履君子以辨上下定民志上下
不辨民志何由定民志不定而欲求國勢之安
彊是却行而求前也况三軍以紀律爲重處不
知禮則出不知律犯上之意一萌作亂之機巳
兆尚可望其敵王愾而伸國威哉唐自肅宗偷
　一時之安平盧節度察軍中所欲立者授以旌
節自是以姑息爲常至於偏禆士卒殺逐主帥
而不問廉逺地則堂髙廉近地則堂卑陵夷之
勢何所不至此唐所以亡也後唐莊宗猶襲故
態不能以軍法約束而威令不行享國不永竟
坐姑息之過我　太祖皇帝受天明命爲丗立
極盡革唐季五代禮法蕩析之弊一階一級上
下相承川班妄訴必肆顯戮此所以國勢有金
城千里之固民生有泰山四維之安也然豈徒
以階級之法繩之哉平時撫養不吝爵賞苟犯
法則有劒恩施而後威立冝軍心恱服不敢輕
於有犯也
憲宗嘗與宰相論治道於延英殿日旰暑甚汗透
御服宰相恐上體倦求退上留之曰朕入禁中所
與處者獨宫人宦官耳故樂與卿等共談爲理之
要殊不知倦也
人心不可以兩用有所慕則有所忘好善者忘
酒樂德者忘色八年于外急於拯四海之溺而
忘其家日􁀈不食勤於合萬民之和而忘其身
所重在此則所輕在彼也方時癉暑人孰不惟
寛凉之是慕憲宗銳於圗治議政延英日且旰
矣汗透御衣而不顧蓋忘其爲暑也謙虚以盡
大臣之情而無取乎宫人宦官之與處奮厲以
講中興之要而不求乎深宫廣厦之自逸社稷
生靈之念日切於中凢人情之所共樂者無不
忘之其肯以天下之未安爲一身之適乎况是
時名相皆足以穆天縡經國體所議必非不急
　細務徒留旰食之聽者堂堂兩河已盡在規畫
中矣彼避暑九成而忘其親生凉殿閣而忘其
民心移於物惟欲是縱賢君所當戒也
熈寧三年知舉吕公著在貢院中宻奏言天子臨
軒䇿士而用詩賦非舉賢求治之意乞出自宸衷
以諮訪治道至是上御集英殿進士𥘉就席有司
猶給禮部韻及試題出乃䇿問也旣而賜葉祖洽
巳下及第時韓維吕惠卿𥘉考䇿阿時者多在髙
等訐直者多在下等
自郷舉里選之法壞而取士惟虚文是尚漢䇿
賢良雖未免以利禄入其心科别或有未竟猶
不失言揚之意唐進士得人爲盛特絺章繪句
之習工如日五色何益丗用　國朝䇿士𥘉襲
唐人詞章之舊至此始以䇿諮訪治道與漢制
科等其意美矣然草茅言事豈能皆若素宦于
朝而効忠獻直悉出於愛君憂國之眞情言之
當固不以人廢言之過亦貴於能容人君能容
過直之言市駿骨揖怒蛙感發作興之下孰不
以安危治忽之實來告茍有司喜阿逢而惡訐
直以行上下其手之私如吕惠卿輩美意一失
奚以臨軒發䇿爲哉維我　仁宗之䇿蘇轍其
言宫中事過於直上曰以直言求人而以直棄
之天下謂我何可謂有大舜之大矣是時考官
則司馬光范鎮蔡襄
唐太宗謂蕭瑀曰朕少好弓矢得良弓十數自謂
無以加近以示弓工乃曰皆非良材朕問其故工
曰木心不直則脉理皆邪弓雖勁而發矢不直朕
始寤向者辨之未精也
　虞人有原獸之箴輪人有糟粕之議工執藝事
　以諌不聞於丗乆矣而唐之弓工獨得古意其
　言蓋以規太宗功業雖盛而治心之道實未嘗
　講也夫心者萬理之㑹萬事之主此心明白洞
　逹無一毫迂曲之累則見面盎背皆天理之形
　著發號出令盡人心之契合敬義直方所以相
　爲表裏也太宗天姿髙而學問不足其得在於
　好名其失亦在於好名好名故能矯揉爲善惟
　名之好而觀省存養之不加故矯揉之力怠而
　禀受之偏者不能揜輕我宫人之怒不役一夫
　之怒㑹湏殺此田舎翁之怒以至好大喜功而
　多愛無非夲心之發露也木心不直脉理皆邪
雖勁而發矢不直弓工可謂善窺其君心術之
㣲矣太宗亦可於此進格物正心之功矣其謂
勇辯謟䛕姦詐嗜慾輻湊以攻一心是特知制
外而未知養内安有内心不治而外邪可閑者
哉
孝宗皇帝宣諭宰臣十年來欲令宰執進呈退將
得旨文字再具熟狀進入朕再行審閱批出然後
施行旣免專擅之嫌且無遷令之患
易曰渙汗其大號書曰令出惟行勿惟反反汗
非也號令當反而不反是又遂非也然未當而
反不若謹之於樞機未發之先一發而民信之
孝祖所以欲再行審閱使無遷令之患也茍熟
狀之進隨入隨可而思慮不加焉其與不再進
　何異惟能存主一之敬毎事収歛精神熟觀詳
繹而後出尚奚舛令之有
孝宗皇帝臨朝毎以方寸𥿄作掌記微偃兩旁而
中摺之寘在御手若内殿則留香案上三省宻院
奏事畢即視所記一一宣諭已乃収之
　人主日緫萬幾之繁而心思有限安能無所遺
　忘　孝祖聦明睿智與神爲謀猶識所欲宣諭
　之事於掌記可謂文理宻察矣故凢禁嚴清燕
　之地經史之所閱典故之所聞群臣章奏之所
采有當與大臣參酌可否日隨記於其上俟坐
論從容歴舉而訪之大臣所知悉心以對所未
　及知則討論以進乆而天下事無一不明習而
　洞曉其益豈不多哉
明道中執政除親舊二人爲正言司諌上謂曰祖
宗法臺諌官湏出宸選若大臣自除則大臣過失
無敢言者
治平二年以范純仁爲殿中侍御史吕大防爲監
察御史裏行近制御史有闕則命翰林學士御史
中丞迭舉二人而上自擇取一人爲之至是闕兩
貟舉者未上内出純仁大防姓名而命之
　臣聞臺諌天子耳目之官耳以司吾之聦目以
　司吾之明而人執之可乎張行成無先容舉爲
　殿中侍御史柳公權有諍臣風屈爲諌議大夫
　萬乗親擢邇臣莫與夫如是則任耳目之寄者
　激昻振厲思稱主知周而無所比正而無所阿
　朝政之得失廟論之是非相業之修廢不吐不
　茹悉以上聞不至於懷私恩徇偏見以亂天下
　之公我　朝　祖宗法臺諌官湏出宸選正以
　是也異時唐介論文彦博王陶彈韓琦以二輔
　臣之賢猶不爲之少隠况下於文韓者乎雖然
　臺諌不由進擬固足攬馭臣之枋要必人主有
至明之見而後能奮獨斷以聳衆望否則不謀
之外廷謀之左右親䁥附下罔上抑又甚矣大
明在上邪正洞燭得范純仁吕公著而内出姓
名得歐陽脩余靖王素而御筆親除斯無愧累
朝之盛
唐正元中宣武都知兵馬使李萬榮逐節度使劉
士寧上聞之使問陸贄贄上奏士寧見逐雖是衆
情萬榮揔軍且非朝旨願審之謹之上復謂贄曰
今議除一親王充節度使令萬榮知留後贄復上
奏曰夫制置之安危由勢付授之濟否由才勢如
噐焉唯在所置置之夷地則平才如負焉唯在所
授踰其力則踣爲國之道以義訓人將教事君先
令順長若使傾奪之徒便得代居其任利之所在
人各有心此源潜滋禍必難救非徒長亂之道亦
開謀逆之端上不從竟以萬榮爲留後
臣聞名分者天下之大閑植之則治隳之則亂
唐自天寳以宴安兆釁君失其尊肅宗復國冝
思挈皇綱於旣墜扶大分於寖隳乃就平盧軍
中察所欲立者授以旄節自此廢置之權在軍
士而姑息之弊開至代宗專事姑息僅止覊縻
德宗加甚焉李萬榮逐劉士寧而自揔宣武陸
贄以傾奪長亂爲諌曽莫之聽夫姑息者陵夷
　之夲姑且也息止也茍圗一時之静急求目前
　之紓而莫計其窮是以強藩悍將敗國事者不
　敢問冒國禁者不敢討屈情抑勢俯而就之以
　順適其意所求必從所請必獲倨傲偃蹇莫知
　禀承始則節度不知有朝廷乆則將校不知有
　節度更相睥睨見便則奪犯上者必好亂德宗
　亦安能禁萬榮之自爲留後乎然使當時君德
　脩明朝綱振肅不以猜忌踈臣下不以聚歛苦
　民生禁兵非市井之冨兒軍政非宫庭之嬖倖
　以至在列皆陸䞇而非盧𣏌皆李泌而非張延
　賞則朝廷之勢重於九鼎藩鎮安得而輕視之
藩鎮之敢於干名犯分朝廷輕故也自昔安有
朝廷輕於上廉傾級圯而能措大噐於安者哉
魏丗祖東如許昌大興軍伐吴親御舟循蔡潁浮
淮如壽春至廣陵吴徐盛爲疑城自石頭至江乗
一日而成又大浮舟艦于江時江水盛長帝臨望
歎曰魏雖有武騎千群無所用之未可圗也帝舟
遇暴風漂蕩幾至覆没乃旋師
臣聞江流湯湯萬古一天險也而飛渡者有之
曹操之至赤壁曹丕之至廣陵佛狸之至瓜歩
逆亮之至采石皆望洋奪氣或且送死豈長江
隨時而爲險夷耶天險在勢人險在德與政君
無闕德天人交助夫誰敢犯之其次朝無闕政
紀綱立賞罰明號令信任賢使能各當其材則
人謀咸賛國勢増彊坐有以制勝矣丕之再飲
江窺吴輙自廢而返非特川后之効其靈孫權
爲國靡政不舉謀臣勇將咸樂爲用疑城相望
巨艦相銜而丕膽落天限南北冝其不敢以一
衣帶水易視之也是知天險待人險而固德政
増修勝勢在我東南有太山之安矣
周丗宗撃北漢主劉崇於髙平之南樊愛能何徽
引騎兵先遁帝欲誅愛能等以肅軍政猶豫未决
張永德曰愛能等望敵先奔死未塞責且陛下方
欲削平四海茍軍法不立雖有熊羆之士百萬之
衆安得而用之帝擲枕於地大呼稱善即収愛能
徽及所部軍使以上七十餘人悉斬之自是驕將
惰卒始知所懼不行姑息之政矣
臣聞軍國之綱紀莫大於賞罰有賞而無罰則
惠褻而威不振白刃在前誰肯委命此軍法所
　以不立也近年以來僨軍之將未嘗有顯罰間
　鐫其階隨即牽復曽無損於毫毛故皆以棄甲
曵兵避死趍生爲得計朝廷姑息將帥將帥姑
息士卒未戰即潰旣潰即招望風獸奔恬不爲
怪於是兵律壞國勢微矣英主欲大有爲冝以
丗宗髙平之事爲法
群臣請上尊號及作樂　神宗以乆旱不許群臣
固請冨弼言故事有災變皆徹樂恐　陛下以同
天節虜使當上壽故未斷其請臣以爲此盛德事
正當以示夷狄乞并罷上壽從之即日而雨弼又
上䟽願益畏天戒逺姦佞近忠良　神宗親書荅
詔曰義忠言親理正文直苟非意在愛君志在王
室何以臻此敢不置之枕席銘諸肺腑終老是戒
更願公不替今日之志則天災不難弭太平可立
俟也
　臣聞詩曰文王陟降在帝左右又曰陟降厥士
　日監在兹上天之心與君接人君之心與天通
　一陟一降隨寓隨在𥘉無毫髮之間五事有敬
　怠則庶證有休咎其應如響之應聲我　神祖
　以乆旱輟同天節上壽之禮亢陽即日而雨
　陛下以雷變寢天基節上壽之禮積隂即日而
　霽夫豈人力所能致哉此心即天心天心即此
　心也冨弼於旣雨之後奏益畏天戒逺姦佞近
　忠良蓋姦佞之逺忠良之近即以畏天戒天意
　在於進君子退小人人君欽承此意而行之則
　寅畏之實也荅詔欲弼不替今日之志君臣交
　相儆戒冝有以祈天永命也歟臣故亦願　陛
下與二三大臣不以天意已回爲喜常以天命
難諶爲懼
平齋文集卷第二十九
平齋文集卷第三十
　　䇿問
　　　　江東漕司不礙格
問國無常勢隨時而爲彊弱周公之於魯太公之
於齊乃能逆料預計於數百年之前則其勢亦有
時而定也周之季丗地不大於曹滕民不衆於邾
莒而諸侯不敢有無周之心秦汛埽六合鞭笞四
夷自以爲帝王萬丗之業而繩樞之子亦得而易
視之人有尫羸而壽考物或暴長而夭折理固應
爾獨怪春秋以來齊有葵丘之㑹晉有踐土之盟
均爲五霸之盛而心術譎正宜可以占其國何威
公僅能終其身霸業遂替文公之後丗爲盟主齊
且屈而從之豈譎正無關於彊弱耶是猶有可諉
者曰國異而勢殊也及觀漢之文宣規摹一家而
彊弱乃有異勢呉王不朝賜以几杖匈奴嫚侮結
以金繒太息流涕之書其不滿人意非一事然兵
無刃而威權自振刑不肉而德化自孚貫朽粟腐
迄成冨庶之効而後嗣頼之樞機周宻技巧咸精
吏稱民安之餘單于且欵塞而來享中興之治赫
然莫及而一傳之後漢業衰焉弱轉而彊彊轉而
弱始終之變相反若此其必有故矣恭惟　主上
更張萬化緫攬權綱舉天下之政滌蕩振刷而一
新之朝廷清明邊鄙不聳四方延頸以望太平而
轉弱爲彊之機不可失也宵旰雖切庶績未凝鴻
鴈之民尚勞於還定鼠狗之盗猶費於掃除而内
外體統之間血脉壅厎臂指拘攣識者尤爲之深
慮國勢所係若有待而彊意者刑賞之施恵褻而
威不振耶紀綱之張名存而實未至耶抑亦體
祖宗立國之意守以寛仁道德安彊隱然自有不
可犯之威而天命人心之固在此而不在彼耶諸
君其敷繹濟時之䇿以告
　　　　礙格
問國論之變至乎中而定夫中在易爲二五在書
爲皇極君子小人進退之機天下國家理亂之夲
皆於此乎見泰之九二居治泰之位審處泰之道
包荒得尚于中行是以并包兼容而爲中也然泰
自否來君子之道方長閑邪不可以不嚴防微不
可以不謹而負荒穢之累者乃從而包含之得無
啓小人乗間而進之漸耶洪範皇極之疇有猷有
爲有守則念之好德則錫之福冝也至不協于極
不罹于咎亦且大而受之恊于極則君子罹于咎
則小人居君子小人之間而爲郷原之行其害德
爲尤甚受之者何意四凶之惡已著猶得以假息
於堯朝非包荒歟尭不去四凶而舜去之豈包荒
不能如堯之大歟少正卯言行之僞加以兩觀之
誅蓋謂其已罹于咎矣三家分魯陽虎執國命罪
固浮于少正卯而誅反不及胡爲獨受於此彼其
知宦孺專殺之罪而不問遂成優游聽藩鎮陸梁
之勢而莫制寖至姑息得非假是說以自文曰吾
將以求合于中者又况泰以朋亡爲貴洪範以淫
朋爲戒至公無我黨與不立而中道以行漢唐之
季朋黨成風雖賢者不能免豈其自叛于中歟抑
上之人無以并包而大受之故逸爲朋黨之歸歟
厥今　更化以來進君子而退小人開衆正而杜
群枉天下莫不服　聖上之明而用舎之際猶恐
或激於偏徇議者乃有中立不倚之說蓋欲示尚
中建極之意而定國論於不可轉移之地也夫否
與泰常相反極與咎不兩立邪正消長間不容髮
伊欲恢包荒之量而小人無得以投君子之隙推
大受之公而君子自有以制小人之變皇極大明
與天下相安於泰和之域若何而可憂丗之士盍
相與圗之
　　　　饒州堂試一
問周有宫正掌王宫之戒禁紏令宫伯掌王宫之
士庶子凢在版者皆屬之天官所以嚴宿衛而備
非常也漢制周廬千列陛㦸百重視周爲加詳光
禄勲衛尉之設即宫伯宫正之遺意亦屬之丞相
否乎排闥而入大臣隨之内朝外朝之勢猶未至
於隔絶加官旣設之後大臣亦得至内庭否乎入
未央宫殿門不納徘徊往來其禁嚴矣使北軍之
印未解則將何以制其變清宫具法駕而入謁者
之衛端門且誰何之則夜拜衛將軍無乃猶或置
疑其間耶置酒宣室敢於形辟㦸之言從幸林光
有以杜觸瑟之變若不當以詼諧覊虜少之而當
時議者欲使列侯郡守二千石各擇吏民之賢者
歳貢以給宿衛豈其猶未足爲賢耶儒者侍中特
聽掌御唾壷朝廷榮之似不足榮也其榮之何說
願爲中郎出入禁闥而薄淮陽之郡似未可薄也
其薄之何意黄門侍郎號爲要處彼擢之給事黄
門又以爲官之拓落何也郡國材官畨上宿衛其
法果皆便乎南北分屯以相統制其權果孰重乎
謁者執楯執㦸武士騶與期門羽林之置亦各有
說乎丗爲衛尉見於同姓而王國人乃不得宿衛
何也太傅古官論道經邦而以給事中領宿衛又
何也夫以漢丗宿衛之嚴防微杜漸皆有深意揆
之成周其得失安在邇者議臣有請宫禁侍衛各
儆攸司欲以隆主威而尊國勢　上亟俞之不識
漢制有可施於今日者乎諸君博古通今言之毋
略
　　　　二
問恭惟　主上撫盈成之運垂延洪之休豫建元
良以固國夲謹擇天下耆儒端士爲之輔翼儲德
日隆㳙剛授冊三代有道之長誠不是過自漢以
下固不容並論也而有司竊於攷古有疑焉四皓
之來衣冠甚偉羽翼旣成而漢之大本以定子房
之畫婉矣論者乃謂其植黨締交以相傾軋殆非
子房之意然髙帝與吕后母子共起於艱難之中
漢業甫定顧牽於私愛欲動揺之期期之諌曽莫
能回其意則權以濟事似不當以植黨論也至觀
異日開博望苑以延賔客遂至於虧天性之恩無
乃出於招致四皓之故智乎二䟽之去知足不辱
有以激漢丗頑廉懦立之風亦可謂賢矣而論者
謂是時太子年未冠學未成未可以㓗身而退然
宣帝之教太子不過雜霸之制度巳非詒謀燕翼
之道獨親許氏而尊禮師傅之意寖薄見幾而作
似不當以㓗身論也至攷其旣去之餘論語孝經
之學遂轉移於甘泉洞簫頌之好卒無以養成其
德得非二䟽遺其憂乎夫齊威㑹諸侯于首止而
王丗子始定髙宗舊學于甘盤旣乃遯于荒野是
則四皓之來二䟽之去蓋非茍然者而得失是非
曽無定論何耶諸君以麟趾之英親逢懿鑠自冝
鋪張揚厲編之詩書而無愧商訂及此特以觀講
學之素耳幸茂明之
　　　　三
問五百歳而聖人出若囿於天地之定數君臣而
並父子而處胡爲獨盛於帝王之丗耶電繞斗樞
虹流華渚瑶光貫月赤龍生風其見於丗紀者若
此質之正符亦過於愛竒矣然履帝武敏歆天命
元鳥降而生商詩人猶且永歌之不足得非聖人
之生固與人異而受命之符抑有在耶夫天生聦
明天錫勇智謂之生知之性出類拔萃可也語恠
及神顧安取此至若東南有天子氣南陽有鬰葱
之佳氣得非王氣有所屬乎夢神遇於大澤之陂
夢吞日於猗蘭之殿得非精神有所感乎重瞳八
彩日角龍顔與夫鳯姿日表之異抑肖貌有不同
乎十四月而生乃立堯母門胡爲誕彌之月適相
似也甲觀畫堂或謂畫九子母於其中果何據也
功成慶善之樂何爲而作誕聖繼天之樂孰從而
獻千秋紀節何所夲始節近長春其議安在恭惟
主上天縱之聖冠冕千古膺籙御圗重熈累洽屬
兹良月　瑞慶摽辰桂海冰天嵩呼華祝同一心
也諸君生逢千一之期目覩五三之盛躋公堂稱
兕觥以介萬壽實維其時是冝鋪張對天之閎休
與生民天保之詩相爲表裏凢自昔帝王震夙之
盛事盍相與訂㩁以諗有司
　　　　四
問道揆明於上法守嚴於下則天下之治不難舉
矣宅揆之官奮庸熈載三公之職論道經邦古之
大臣所以任天下之重曷嘗以細故自累哉漢唐
之丗九卿更進它官參預巳失委任大臣之意而
持禄固位伴食摸稜尚何望其職業之能盡其間
少知治體者抑又不能無疑焉錢糓决獄所冝與
聞乃一諉之内史廷尉而不復省事無不統顧如
是耶死傷横道豈不大於牛喘而科瑣邊吏僅見
於赤白囊交馳之後恐憂邊思職者不爾也聽受
獄訟日不暇給乃至有愧禮樂豈萬丗長䇿未暇
講耶序進郎吏仰視不顧則體貌安在而止擇十
使猶患未盡得人恐兼収待用者不爾也夫坐而
論道謂之王公綱舉目張豈無其要而丗之喜事
事者乃以身親細務爲稱職不事事者又以無所
建明爲得體漢唐相業之卑得無坐是乎　主上
更新萬化圗任老成以恢張治功冝日異而月殊
可也然天下之弊紛如蝟毛二三大臣夙夜盡瘁
於其間而未厎厥成故議臣欲清中書之務簡節
踈目而講明其大者揆守之辨要必有在至若賢
材之未盡舉倖門之未易塞兵聚而難散民困而
易揺榖貴尤艱於和糴楮輕尚費於稱提凢此數
端莫非當今之急務孰爲大臣之職孰爲有司之
事輕重緩急當與識時務者籌之諸君其毋隠
　　　　五
問兵以多筭勝智者察事機於呼吸之間料敵勢
於千里之外發無不中如矢破的何其神也而謀
之用舎抑又有幸不幸者存焉廣武說成安欲假
竒兵絶信耳之輜重而兩將可致淮隂使人間視
知其不用然後敢下井陘亦可謂竒䇿矣使成安
果用其計則信將何以應之魏延每隨亮出輙欲
請兵異道㑹于潼關如韓信故事其謀差強人意
亮乃制而不用每嘆巳才之不獲盡幸而從之不
識長安果可入乎信抱國士之略亮負王佐之材
得失勝負燎如觀火隨機而應慮勝而㑹必有非
衆人所能窺者幸紬繹之
　　　　六
問三盤五誥之不作而漢制詔幾於典誥得非去
古未逺猶有渾灝之遺風耶漢唐有天下皆數百
年漢之帝紀詔不一書而唐史略之何耶文帝之
詔半爲農下山東布詔令老癃枎杖往聽願觀德
化之成可謂善於布宣者矣而當時猶謂吏奉吾
詔不勤勸民不明何貴吏之深也循良無傳獨一
河南抑吏治誠有未至歟憲宗之丗藩鎮禀令制
下魏博士卒驩動如雷至有倔強何益之嘆可謂
易於感動者矣而淮蔡以三州之衆合兵環攻累
年乃下何平盗之難也草制失辭至煩改定抑人
心亦有未孚歟彼其輪臺之詔奉天之詔均罪已
也其辭孰切寛大之詔陣傷之詔均恤人也其惠
孰渥河凉三鎮播告之修均所以奪其心也其意
孰明視草之才較以除書德音擅名者孰勝期期
之請視以批勑壞麻爲忠者孰優此猶未足深議
也後元獨盛於七制元和並列於三宗號令之煥
然可述與温雅有古風烈乃不見於文帝之賛唐
之威令幾於復振獨於賛憲宗言之而二祖之制
命無稱焉作史者必有深意恭惟　主上祗畏天
戒勤恤民隱嘉與海内同躋仁壽廼者明詔荐頒
飭監司守令以奉職之意開盗賊脅從以自新之
塗王言大哉一見可决四方萬里鼓舞於風雷之
下當不止於山東魏博吏士而已也然澄清者流
爲姑息撫字者轉爲催科習俗移人詎能遽革錢
幣乆壅而未通榖價方踴而未艾凶歳多暴還定
猶難伊欲吏治興起姦盗革心翕然丕應如漢唐
之盛時若何而可憂丗之士盍相與圗之
　　　　七
問周南爲三百篇之始文王脩身齊家治國平天
下之道悉於此見之亦猶易首乾坤書斷自唐虞
之意歟然自關雎至兎罝凢七詩始言關雎之化
行又四詩而至麟趾始著其應夫王道自閨門祍
席而逹乎天下逺而難化者冝莫如㭬杙之人近
而易化者冝莫如同姓之親今乃不應於彼而應
於此何耶羔羊爲鵲巢之功致在位皆節儉正直
至其應見於騶虞則天下純𬒳文王之化草木群
生無一不遂夫召南特諸侯之風其視周南王者
之風固爲有間彼之應顯於庶類之微此獨應於
公子信厚無犯非禮而已又何耶詩取麟以爲興
趾定角果有仁厚之象歟抑謂太平致麟之時歟
序言衰丗不知果紂與文王之日歟抑謂周之季
丗歟麟趾鑄金以班諸侯王夫豈無說而良史之
作訖于麟其意安在語曰人而不爲周南召南其
猶正墻面而立有志於學者必三復於此而好脩
之公子尤當佩之而不忘反覆二南之意推之於
行葦角弓以究終始盛衰之變諸君事也其爲我
索言之
　　　　八
問六經著天道人事之極莫詳於春秋雖不言某
事有某應而證應具存其聖人憂丗之心所由見
乎日食三十六螽蝝蜚蜮之災緫十有八雪電星
石隕霜無冰凢其關於天人之際雖微必録而水
旱之變尤不敢略僖王正月不雨夏四月不雨六
月始雨其不曰旱謂其有志於民而不爲災然文
自正月不雨至于秋七月昭上辛大雩季辛又雩
旱亦甚矣而不以旱書無乃亦不爲災耶以至夏
大旱欲焚巫尫而復止是歳饑而不害然旱以大
書爲虐尤酷安有民不困于饑者不然則宣亦書
大旱而不書饑亦謂其不害可也或書旱或書雩
或書不雨美惡異辭必有深意宣大水而繼以饑
襄大水而繼以大饑淫潦妨農固冝艱食而威成
之秋大水莊之末年横流尤數至皷用牲于社于
門何爲皆不以歉告抑豈如七年之水雖無麥苗
不害嘉榖故從而略之然大無麥禾臧孫辰遂至
告糴貽我來牟獨非嘉殖歟亦未有洚水若是而
嘉榖不害者威之𥘉年有平原出水之害越二歳
而有年其轉㓙爲豐者何道它國非無乖沴宋獨
書水淫雨害於粢盛乃知其必興者何說恭惟
主上篤於敬天切於愛民真得堯湯之用心而大
兵之後四方未免以水旱告若幾於春秋之不一
書者天心仁愛固在是歟木飢水毁皆有數歟有
年之慶勃興之兆否泰相反抑權輿於此歟近觀
吾饒去歳常暘今兹常雨官無委積民有菜色而
或者猶以饒在江東爲優得無旱不爲災雨不害
榖如魯史之所書歟諸君學貫天人不愧舒向盍
相與發明春秋筆削之意以諗爲政者毋以訐而
爲直
　　　　九
問人主操冨貴之柄以御天下錢幣輕重之權當
一出於上不當與天下共之也虞夏金爲三品周
立九府圜法利權所在上實專之至景王欲更鑄
大錢單穆公雖諌而不聽百姓竟蒙其利揆之劉
陶之議則不合文帝除盗鑄之令賜鄧通銅山得
以自鑄而錢乃至於貫朽質之賈生之論則不然
撰直三千錯刀五千何其直之多百錢墊七八與
三十五爲陌何其陌之寡是猶未足深論彼漢之
五銖唐之開元錢制是爲得輕重之中然五銖旣
行郡國多姦鑄而益輕公卿請鑄鍾官赤側以一
當五其後二歳赤側以賤而廢三官錢始冨矣開
元旣用以經費不給始鑄乾元重寶參用以一當
十犯法日數百終復其舊然後民便之夫錢出於
上而散於下上之所重孰得而輕顧方行而遽輟
何耶抑上之人不過爲一時權冝之舉隨即反經
耶否則朝廷之上無以主其議以一人之言爲用
舎耶漢方再造猶興五銖之思唐凢幾丗一循開
元之制而赤側重寶不復見抑又何也　國家銅
楮並行深得子母相權之意頃以楮幣益輕多爲
秤提之術而未厎於重於是以開禧新布以二准
三行於輦轂之下利權輕重操之自我可謂得其
冝矣或者猶謂貨泉新舊均國寶也而自爲抑揚
京城内外皆畿甸也而自爲畛域恐未免抵冒之
多然使以二准三果可通行則錢之布於天下者
皆可從而増益否幸以利害得諸目撃者爲有司
告
　　　　十
問大江以東衣冠之盛饒爲最螺洲地䜟異人出
焉冠大廷丗殊科班班可數皆學校作成之功也
漢之畨君唐之顔魯公德澤在人至深而獨不聞
垂意興學何耶晉虞公爲内史大脩庠序是前此
嘗有學矣誰實基之移告屬縣廣招生徒至七百
餘人教養之盛若此今所養僅能三之一而韲鹽
之態常患不足不知當時雲㑹輻湊何以爲養先
正范文正公相攸於東湖上繼者始築儒宫以據
水光山色之㑹公之詩文胡不及之買田三頃以
澹士大書特書詫以爲盛然所入其能幾何今膏
腴歳増數凢幾倍而倉廩之積不見有餘抑尾閭
之泄無以窒其源耶髙堂顯敞不改舊觀硯湖平
逺尤覺増明二公所以淑艾後人者雖百丗聞風
而亦起諸君藏脩其間講明正心誠意之學涵養
致君澤民之業以求無負於教育之素盍各爲我
言爾志
　　　　十一
問丗臣之喬木舊德之元龜有國者所甚重而出
處進退天下莫不望以爲標的尚論古人顧不能
無疑焉復亳卜洛之餘告歸之志則同胡爲乃有
欲去而復留者不惟自留且作書以留同列同列
亦爲乆留而不去何勇退之難耶海濵二老同爲
善養而來歸扣馬之諌鷹揚之舉果孰爲義天下
旣定表東海者乃不與師保左右之任何耶從心
不踰矩之年尚皇皇於歴聘否以天下之逹尊自
居能終不見諸侯否乗馹而見輦而如公告老猶
得以與聞國事至朝廷大議遣廷尉諮問亦乞言
之遺意否願棄人間事從赤松子游蓋已見幾而
作何衣冠甚偉者始來上閔將軍之老召其子爲
太僕可謂貪賢之切何知足不辱者遽去求文武
如不及而蒲輪之迎特能詞賦爲治顧在力行而
魯邸之議乃先服色據鞍矍鑠非不銳也未免乗
下澤車之悔食肉萬里非不壯也未免入玉門關
之請而無踰老臣尚堪一行則又好勇至老而不
衰其視畨畨黄髮之謀孰得孰失晚應賢良但見
不情而多詐周流四公不過恭遜以取媚請尚方
劒賜靈壽杖與夫長樂老之自叙血氣旣衰固應
爾歟彼緑野堂之遊九老圗之作亦必有所懲而
然也著節而稱祭酒攷於周當爲何官遮說而得
三老不謂秦尚存此名自諌大夫遷御史大夫爲
太傅而封褒德侯漢家校年夕法抑又安在書陳
舊人之圗任詩歌元老之壯猶年髙德邵閱義理
爲甚熟出處大節必有非衆人所能識者幸商訂之
　　　　十二
問漢公子之好學莫如楚元王一門之盛元王受
詩於浮丘伯諸子皆讀詩至孫辟強亦好讀詩越
數丗猶有以少通詩書召者豈非過庭之訓而然
歟然德修黃老之術得枕中鴻寳苑祕書於淮南
其子竟以是下吏恐非所以爲義方之教也而典
校祕書於天禄閣太一青藜爲之下照歆復領五
經卒父前業可謂能丗其官矣然向自主榖梁春
秋義歆則欲建左氏春秋論難迭出自爲矛盾豈
父書有不必讀耶抑輪扁斵輪不能授其子耶其
䆒榖梁左氏於聖人之經爲孰近左氏多古字歆
獨好之引傳釋經轉相發明其於字學蓋精棻則
方且問竒字於子雲無乃有貴鶩之意歟向作洪
範五行傳嚴爲外戚之戒歆乃挾周官泉府之說
爲新室國師父子異心一至於此然國師方貴顯
矣棻以符命投四裔何其忘䑛犢之愛也董仲舒
爲漢純儒通逹古今有𥙷於丗向與之相伯仲伊
吕無以加之語必非輕許可者淵源不及游夏何
爲歆復少之曽孫龔篤論君子以歆言爲然黨同
伐異孰爲至當自交而至于龔弓冶箕裘之業蟬
聮十丗輝映兩都其間先後異同是非得失不可
槩論意者同於好學而不同於所學亦不害爲丗
家歟諸君平時自許不在漢公子之下家學之傳
亦能若是其盛否
　　　　十三
問周之士也貴而肆秦之士也賤而拘疇實使之
然賤而且拘秦固以亡貴而至於肆周亦安取此
得非周以道勝法秦以法勝道耶太學賢士之關
士氣屈伸公論通塞所係爲甚重鮑宣爲司隷諸
生舉幡集闕下而留之夫司隷内治京師外統諸
郡其於太學若無與也愛而留之不忍其去所以
能得其心者何固嘗聞郷校議執政之善否而憎
兹多口者欲毁之胡爲於宣獨眷眷如此韓愈爲
祭酒招諸生而誨之學競起欺予之嘲夫祭酒爲
古司成國人矜式其於弟子貟至近而易格也侮
而嘲之曽不受教所以莫能回其心者何固嘗聞
聚爲朋曹誶罵有司而退然自克者無幾胡爲於
愈亦不能少降心以相從耶異時處士横議名節
相望適以趣漢室之衰六館之士不䧟非義終無
以弭唐室之變遡流尋源要必有說
　　　　十四
問孔門速肖者七十子而名在四科者十人而已
果孰爲之區别耶參悟一貫於口耳之外胡爲不
在四科之列夫子傳之曽子曽子傳之子思子思
傳之孟子是道之統參乃得之而在四科者反不
與何耶借曰政事言語文學不足以盡道德行之
顔閔蓋嘗在寢矣平日之所許可之所期屬非曽
子所敢望今不傳諸此而傳諸彼必有深意謂參
之魯有受道之質歟回也亦如愚謂參之孝爲百
行之源歟孝哉子騫𥘉亦何愧意者寶藏於海聽
夫人之所自取歟後世以顔孟配先聖而得道統
之正傳如曽子僅與游夏齒又有不可曉者願聞
其說
　　　　十五
問臺諌天子之耳目建置本末可得聞乎九官之
命聖䜛納言龍獨任其責它官何爲不得與善旌
謗木人皆可言而四凶之惡胡不聞有斥其非者
周官有御史司諌似以風采議論爲職然御史掌
治令賛書之事𥘉不及於觸邪指佞而弊群吏者
乃有小宰司諌掌紏萬民之德亦不及於繩愆弼
違而諌王惡者乃有保氏官名與後丗同而職業
則異何故藉曰凢治者受灋令御史得以劾其違
令之罪以詔廢置司諌可以因事而納規三百六
十官之中職於紏察者止二人無乃自狹其進言
之塗歟漢承秦制以御史大夫爲三公中執法領
侍御史十五人諌大夫無常貟多至數十人唐則
監察御史十人又有裏行之名諌議大夫四人而
拾遺𥙷闕亦復並置其視周人設官可謂詳矣而
當時治道曽不能庶幾成周之盛豈惟其人不惟
其官歟方今衆正在列國是堅定臺諌紀綱之地
雖不備其官而一士諤諤嘗首形於王言之嘉歎
然攷之　國朝之制天禧中御史諌官皆四貟慶
暦有三諌之除元豐有六察之命今焉冠豸伏蒲
各專一官而不並建必有深意謂才難而不輕授
歟賢俊滿朝敦無明目張膽之志否則得其人而
一䕫自足歟十朋之龜弗克違冝其不厭多也又
否則聖朝無闕小人退聽而皂囊白筆之可略歟
則人情之譸張國事之膠轕未可盡諉諸太平之
無事意者御史司諌之專其任將以復成周之訓
歟復古之難不可不詳議而熟圗也諸君志於有
用其爲鋪張聖賢相逢之盛事
　　　　十六
問與其有聚歛之臣寧有盗臣以其爲國植怨於
民也盗竊寶玉大弓春秋誅之胡獨聚歛之臣不
及贓吏犯法法在姦吏舞法法亡蓋無法則無以
爲國也伐檀之貪鄙無功詩人刺之胡不聞有刺
在位之姦者茍變賦於民而食人二雞子至疑其
傷廉然禮順人情乃或置米肉之遺於不問何耶
劉寵之爲守受一大錢而去人皆稱其賢然法有
明禁受所監臨一孔以上皆贓論何耶得非禮法
不相爲用歟頃者貪相債帥之得志上下成風恬
不爲怪　聖化更新首嚴簠簋不飾之禁革貪爲
廉冝翕然丕變論者猶謂賞罰不信不足以懲汚
染之習而善類名家科甲之士不當遷就爲之諱
是欲一以文法繩之也禮義廉耻以維持士大夫
之風俗法禁之外亦有可行者乎若曰人心趍利
如水就下禮不足以防其無厭之慾法不足以制
其自營之私又將何術而可史家皆傳酷吏獨無
傳贓吏者伊欲裒爲一書暴諸國史一字之貶若
撻諸市不識可使革心易行精白以承休否
　　　　十七
問宰相論可否於廟堂之上以行其道諌官争是
非於殿陛之間以行其言經綸治功彌縫君德蓋
非它官比也冡宰制國用必於歳杪然周官大宰
歳終受群吏之㑹其不㑹者惟酒與膳服耳夫惟
辟玉食膳服之不㑹冝也酒誥一篇歴歴無彛酒
之戒酒而可以不㑹乎彼庖人膳夫之不㑹王及
后丗子皆然而酒正之不㑹唯王及后而丗子不
與得非養正於蒙不容以是亂德耶歳終天子齊
戒受群臣之諌然周官司諌不過紏萬民之德而
掌諌王惡者惟保氏一官進言之路何示人不廣
藉曰左右前後皆可繩愆而受諌獨於歳終事有
可諌必待卒歳而後言則爲立仗馬者多矣彼孟
春徇鐸工執藝事以諌此受以歳終彼諌以歳始
抑又何故後丗宰相兼領鹽鐵度支諌大夫無常
貟揆之周家建官之制然歟否歟朝而問一歳錢
榖之數與正旦酌獸樽以賞直言槩之歳杪制用
歳終受諌同歟否歟頃建言于朝者請宰相制國
用諌官𥙷闕貟歳云莫矣因舉周官王制之疑以
爲問
　　　　十八
恭惟　主上盛德大業冠冕帝王閎休懿鑠輝映
天地廼者自仲秋𥘉吉日御昕朝巳而儲闈之授
冊宗祀之慶成千秋之上壽元正長至萬玉來庭
盛事荐臻祲容迭講凢此大朝㑹之儀固有曲臺
之議在然　國家制作多仍唐舊是不可以無攷
也今觀唐制大駕屬車十二乗大陳設則分左右
施於衛内三衛畨上分爲五仗號衙内五衛元日
朔望視朝則服翼善冠其後朔望仍用弁服元日
冬至朝㑹七德與九功同舞其後至有不忍觀破
陣樂舞者至於大陳設皇太子而下以次上夀且
奏祥瑞雲物其大略亦若是而巳而其間不能無
疑者太極宫之承天門受萬國之朝賀旣曰古之
外朝矣或又謂含元殿在周爲外朝在唐爲大朝
何也太極殿者朔望坐而視政旣曰古之中朝矣
或又謂宣政殿在周爲中朝在唐爲正殿何也兩
儀殿常日以聽政而視事爲古内朝又以爲紫宸
周之内朝漢之宣室唐之上閤亦曰内衙然乎否
耶兩儀承慶皆爲受朝聽訟之所而元和中正朔
乃御紫宸朝賀寳暦中則又月朔御紫宸行入閤
之儀胡爲受朝之地曽無定所舊制以隻日視朝
其後乃命輟朝放朝皆用雙日或又五日一御太
極殿胡爲臨朝之日曽無定期引對廷臣何婁見
於延英讀示月令何獨見於宣政入閤之儀開元
舊禮夲無之後之諸儒從而附益抑又何說也夫
以唐家一代之制損益㳂革豈無得失之辨仰參
周典俯采漢儀其合於古而冝於今要必有一定
之說諸君結綬登畿觀國之光有日矣試言其槩
　　　　武舉公試䇿問(乙酉)
問恭惟　皇上以聦喆英粹嗣無疆大歴服學聚
問辨寛居仁行四方萬里翹跂望治諸君蒙𬒳新
美之化可無說以禆新政敢問舜月正元日受終
于文祖首察璣衡以齊七政而類禋望徧之並舉
豈觀天交神庶政莫先歟異時月正元日格于文
祖詢四岳闢四門明目逹聦惟恐或後且進十二
牧而歴咨之聽言用人又所當急也太甲元祀祗
見厥祖伊尹明言烈祖之成德以訓于王是天下
之政無大於法祖宗矣髙宗恭嘿思道君臣相與
告語尤卷卷於遜志時敏之務典學豈容緩歟成
王即政無逸舉三宗以勸主乎畏天愛民而巳立
政一書乃以三宅三俊爲不可忽終之勿誤庶獄
爲重意固各有在歟抑又有可疑者禹受命于神
宗不旋踵㑹群后誓師而征有苗康王率循大卞
大臣進戒未暇他及首以張皇六師爲言佳兵不
祥之噐顧先之何歟豈國之大事在戎不可一日
弛歟新服厥命求以聳四方之觀聽歟人情易玩
泰用馮河之義歟君以乾剛爲德必神武英略而
後足以運天下歟事有夲末物有先後知所先後
則近道矣隆古帝王出治之序參之今日所當先
者悉意陳之有司將以復于上
　　　　省試一(乙未)
問大明當天而萬景隨北辰居所而列曜拱恭惟
主上以文王之聖躬虞舜之孝宫中三年之制畢
將㳙剛旦御路朝以延見百官臨撫萬國禮隆典
鉅不可不預蒐而夙講也周外朝在路門外内朝
在路門内燕朝在路寢之庭所謂治朝者果安在
豈即外朝歟天官大宰王眡治朝則賛聽治豈王
公坐論關於治道甚大斯謂之治朝歟司士之公
孤卿大夫士朝士之群吏州長衆庶莫不在列揆
之明堂位夷蠻戎狄不與焉豈置之國門之外不
容列於表著歟漢接三代而興奉常綿蕞之習不
過秦儀雜就巳知皇帝之貴使得魯兩生相與翼
成之果盡還周典之舊歟德陽殿大朝㑹夜漏未
盡七刻鳴鍾受賀與長樂之儀先後交映然長樂
陳車俠陛執㦸傳警而不設樂德陽乃鍾皷鏗鍧
管絃燁煜豈禮樂至此而後備歟宣帝受釐前席
何盛服齊明獨施於少年之見宣德幘坐迎笑何
威儀簡略能奪夫說客之氣髙帝之朝廷而愛幸
者媟戯於殿上宰相得以折之先帝之正處而貴
寵者引内於殿中中郎得以郤之佞倖方張二臣
何爲無投䑕之忌小臣廷辱師傅至攀折殿檻而
不顧蓋謂其不能正主益民也而金華入說尚書
論語其有𥙷於帝學者何事武帳不冠不見使人
可其奏而出入禁闥之請曽不克從間見髙門之
論乃謂妄發其不能動帝聽者何說十萬横行面
謾可斬而殿上皆恐遂罷朝不復議何聽納之易
奉珍來朝待以客禮而甘泉受謁稱藩而不名何
禮遇之過朝而問錢榖出入公私之積何其難於
𥙿也坐朝而日􁀈未退内外之務何其難於清也
朝堂百僚之位蕭曹邴魏謀謨乎其上司徒府毎
天子親幸與丞相决大事是外朝之存者豈非君
臣一堂交孚無間而後足以増朝廷之重歟其歴
攷周漢夲末以告
　　　　二
問繼志述事者人主之逹孝崇德報功者朝廷之
盛典昔在　寧考親挈神噐以授聖明昭哉嗣服
于今一紀而　文母保佑之恩永言孝思亦旣升
祔侑食清廟豈無舊弼顧猶缺焉可乎盤庚告其
臣民兹予大享于先王爾祖其從與享之功臣配
食於廟商家尚矣而莫名所享之臣伊尹格于皇
天伊陟臣扈格于上帝豈即其人乎周司勲有功
者祭於大烝傳者於王功曰勲獨取輔成王業之
周公而召公之夾輔尚父之爕伐皆所不及豈難
其人乎漢論功定封録第侯籍臧諸宗廟以至麒
麟雲臺之繪崇報厚矣未聞有列於烝嘗者而先
儒謂漢祭有功於廟庭其詳可得聞乎唐享功臣
祫則配禘則不配其後禘祫皆配果合乎古否也
髙祖廟以裴劉故人爼豆其間能無出於私乎太
宗廟以魏證讎臣冠佩其中抑無一之非公乎長
風孤騫之仁傑廟享冝也而五王之賢並侑固不
厭其衆乎忠貫日月之子儀廟享亦冝也而中興
第一之功不與亦不嫌其寡乎佐佑王化之說享
之未過也而應變守文之名相皆不在選其有所
抑乎光復宗祏之晟享之誠當也而上不負天子
下不負所學者廼置而不問豈文墨議論不如汗
馬乎翦蜀於清明無蔽之日平蔡於惟斷乃成之
時杜裴元功享之俱無媿也而崇文及愬莫非指
縱之下乃與同升豈將相叶心然後功業有濟乎
許敬宗威勢熾灼停享於神龍固足以懲滔天之
罪而名宰相如元齡百丗猶將宥之亦以子停何
以允公論苗晉卿小心謹畏崇配於大暦已不足
以孚當丗之望而首賛經綸如裴冕一時無能及
者乃以即丗先後爲疑何以逃清議自武德至于
元和功臣列在祀典凢四十餘人穆敬文武宣而
下廟食靡所著見豈無其人則闕乎抑有其人而
泯乎無傳也夫黄鍾動而氣序轉應龍翔而雲霧
集君臣感召之機蓋非偶然者然一時之功敦與
乎萬丗之功左右諸大夫之曰賢孰與乎國人之
皆曰賢人心是非昭如日月侑饗大議可一言而
定也諸君攷古驗今以對毋枉

平齋文集卷第三十
平齋文集卷第三十一
　　墓誌
　　　　吏部鞏公墓誌銘
靖康建炎間中原學士大夫多辟地南徙鞏至自
東平吕至自東萊愛寳婺溪山之勝家焉地偏俗
古文物未振山堂鞏先生首以北方之學授徒著
録常數百人吕成公繼講道明招精舎負笈坌集
聲氣薫浹淵源濡漸類爲丗聞人公諱嶸字仲同
山堂季孫成公門弟子也㓜神氣明粹風骨凝重
大父愛其似北人曰必昌吾宗長偕兄豐執經明
招鉤邃摘幽神接心領出語輙破的同舎歛祍避
其鋒中淳熈二年第授嚴州建德尉調淮西緫領
所凖備差遣以格知徽州歙縣憂免起知處州麗
水縣當路交薦其材入提轄榷貨務都茶埸幹辦
諸軍審計司遷太學博士進大理寺丞出知嚴州
未踰月改邵州擢都大提點坑冶鑄錢司職事修
舉直祕閣因其任七十餘年曠典也除侍右郎官
以煩言卑武夷祠起家知温州擢江西轉運判官
比年丐閑有旨入奏未行除司封郎官罷奉鴻禧
祠祠滿檢㑹續食而春秋寖髙浩然巳忘丗故垂
車得請日杖屨溪山間弄花漉月昌羊忘返曰佚
我以老上恩深矣寳慶丁亥三月庚申終于武義
里第享年七十有七積階至中大夫爵湏城縣開
國男食邑三百戸𥘉尉建德丗其官拯溺字荒不
遺力父老謂有祖風淮西緫臣𬒳命築歴陽倉修
采石戰艦及體訪㳂江軍政舉以委公條畫詳明
悉當上意一日大軍庫延燎拔幟登屋周麾而呼
曰􁋛士力者賞衆奮火撲觀者勇之歙十有八郷
訟牒叢夥公日聽郷二操約御詳庭空如水麗水
以撫字寓之催科如治歙前積負郡逋絫萬郡胥
利其稽以索縣賕縣胥乗其索以重民擾公曰此
無𥙷於州而厲民以飫吏可乎力白守刋其籍編
户以役破家者相踵爲去所以蠧役者民争應恐
後東南仰茶鹽爲國計三㩁務緫於轄官討尋源
委如理家事吏莫敢欺歳入數倍冨商木栰之訟
府尹掣於交謁改屬于理公當承鞠慨然曰天嶽
臨安府可乞送耶避嫌止當送隣路白于朝從之
審計輪對論催科筦㩁之弊甚力暨爲學官適有
詔以火災求直言謂學校公論自出不可徒應故
事上書陳時政闕失多所指切大略謂兵端不可
開權姦忤矣未幾予郡　陛辭論外攘當先内脩
復寓兵不可輕用之意自信不撓朝譽藉甚江右
劇賊方棘邵與溪洞接蠻徭性狙易動至即増埤
濬隍肄射繕甲以折姦萌發儲勸分置六十四埸
澹䘏飢羸一郡帖然冶司　孝宗朝定鑄額歳十
五萬緍積乆寖虧六不及一公推原弊端知楮輕
丱重售不酬費故入少而鑄虧乃使楮與丱各時
其直輕重足以相權坑丁競勸丱務倍入先是冶
卒窳惰多遺丱泥滓中有司莫之察公置局淘洗
所得皆精良於是盡還故額俄兼憲節積潦薄番
城民廬半没葉舟掀舞家訪户歴周䘏之見者引
手加額永嘉始至訪名儒之閭問所冝先以海瀕
逐末者衆首勸民務夲業適歳大比増闢貢闈以
受多士士狃積習以逞試之三日躬警護于棘外
有貴游子挾醉號呶道上莫敢何亟械于市曰士
不自愛者視此訖事無敢譁牓掲校藝官例亟行
緩則群譟遮境上生可否公故宴留至累日乃去
前所未有也時嚴海道之防得　旨造蒙衝二十
艘掾屬請下諸邑公不可捐利誘海商二十人人
造一艘按期辦集符不及民漕臺以官軍討捕劇
賊日費供億公私告匱公綜理綱條𥙷窒罅漏漕
計𥙿而民不知和糴至百五十萬斛皆商賈願出
於市盡革敷配之弊十一州上供歳團綱六有無
相影數多虧公區别窠名使不相紊卒復其舊豫
章一再攝閫歳和物阜政平訟簡時往來東湖書
院與諸生以義理之學相講磨士風爲起釋奠帥
守宿學必露刃以衛曰此何爲者郤之士服其知
體去之日邦人掲幟追送擁車後先有經昔不能
舎去者性静正夷博居官未嘗澤辭色貫聲光以
媒進而儒術吏能毎爲時所不舎與人不植崖異
周旋委曲惟恐失一士之心至不爲利回義疚雖
議其介不顧也平居細謹動中徽墨及倉卒應變
多出度外邵陽番汭江右凡三斬虣卒弭患未萌
其識權類此爲政務因其俗未嘗容心終歸之愛
利民多繪像祠之始生踰月而孤與兄相依爲命
白首無間言母楊夫人通孝經論語毛詩大義所
至奉版與行日請所以爲政如丱角口授章句時
郷黨稱其孝愛書一過目終身不遺忘作文期於
有用非精粹不輕出有厚齋文集八十卷藏于家
其先出晉士莊伯丗爲眞定人後徙鄆曽祖燾左
奉議郎贈通奉大夫祖庭芝左承議郎贈太中大
夫父灋贈正奉大夫娶何氏繼髙氏先卒皆贈令
人子友聞儒林郎台州司理參軍賁亨蚤卒友說
從事郎温州司户參軍孫端祖從事郎江州瑞昌
縣尉次延祖孫女一曽孫男女五紹定巳丑正月
庚午朔諸孤葬公于金華縣夀溪原友聞以某辱
公知最早重趼請銘嗚呼柳下惠聖之和者也而
三公不易其介卒窮於三黜公遭時且郷用矣雲
出輙還膏施未光其囿於命也耶銘曰
可欲之善莫難於有中庸之德莫難於乆何以有
之典則丗守何以乆之源流師友公祖山堂而師
東萊學貫體用根榦條枚氣定心夷求福不回絫
麾再節用不盡材孰虧孰成蛻和委順易簀琅然
忠孝其訓有菀彼阡山暉木潤過者式之我耆夀
俊
　　　　孺人呉氏墓誌銘
孺人呉姓諱妙静臨安將仕郎渭之女承務郎致
仕俞君泳之妻子三人修職郎新桂陽軍教授德
藻進士德林德棻女二人適進士陳千齡國學呉
元卿呉氏丗以詩書孝友爲家法將仕君四女見
聞濡浹皆有淑行孺人㓜尤敏悟誦書知倫類識
大義親有疾衣不解帶藥餌非親嘗不進旣嫁踰
月而哭其姑以不獲日奉巾櫛爲終身恨歳時感
愴烝嘗孔嚴承務君性䟽直不切切規利約衣節
食以相之身任家事之勞而𥙿其子於學子未就
外傅孝經論語率口授誦聲鏘然塗𥿄淋漓輙喜
溢顔面延師聚書斥簮珥無靳色間遣游學裝齎
靡宻必經手反必問所習及所與友教授以嘉定
甲戍入太學登舎選癸未中甲科明年秋新　天
子大饗承務君與孺人俱受𥘉封族姻交賀孺人
愀然曰吾舅姑餘慶也歳侵輟餐以食餓者疫癘
手和藥以遺病者内外親黨小不咸爲之委曲開
暁使釋然驩洽如𥘉而後已故其殁也哭之皆盡
哀實寶慶丙戍六月癸已也年五十有九卜丁亥
九月丙午葬于平西郷九山之原教授以某辱與
游一日欵門泣且拜曰母氏攻苦教諸兒閔焉日
望其成德藻甫得一官垂及迎養而棄之不自意
忍死以襄大事百用旣戒敢請銘嗚呼吾母之教
某猶君母疇昔需外教之次而失吾母與君同痛
割迨今未間也尚忍銘君母哉銘曰
山韞玉而長虹水孕珠而五色維子之賢繄母之
德鬰鬰林丘過者必式
　　　　呉氏孺人墓誌銘
臨安故鍾君子度之妻呉氏守静以寶慶二年六
月丁亥卒年六十有四曽祖贇祖憲父渭將仕郎
將仕公壻于鍾夫人鍾出也而歸子度男二人長
殤次應僑孫二人甫阜孫女二人曽孫三人夫人
之卒姑王夫人春秋八十九矣一日呼應僑來前
曰吾年至此䘮兒女幾盡繄汝母是頼汝母方哭
汝妻吾又哭汝母天乎忍哉丗非無賢婦賢如汝
母不多見未嫁時其母苦上氣疾多方療之未愈
晨起剔股和糜以進兄孝立感之亦齋戒露禱穴
胸析肝以救遂活其母郷閭稱孝旣嫁吾家一手
綜理家務以相汝父汝父得專意問學所與游皆
當丗知名士風月佳時論文氣雋諸公索飲亡筭
其典中饋隨取輙辦無倦容客去主人頽然奏床
鼻息如雷汝母復秉燭料撿中外理明日事矣如
是二十四年而婺婺居又二十四年未嘗御鈆華
所以孝於奉我者終始如一日記汝父無恙時日
侍我昌羊後圃半酣奉觴起舞且歌吾欣然和之
汝母手挹新果以薦聲怡氣下吾毎爲盡醉不幸
婦姑俱孀相依爲命杯羮必絮寸跬必掖悲歡榮
瘁同之今舎我而先吾不欲生矣應僑放聲哭王
夫人亦哭應僑遂奉大母命來丐銘以葬夫孝者
百行之本也女而孝於母婦而孝於姑其本立矣
以之治身峻而絜以之理家儉而法以之處妯娌
婣族和而有禮訓子孫必以學手足親愛有疾痛
恨不能分其楚鄰有襁褓失哺惻然遣乳媪日字
之如已出歳儉包黍以遺餓者大侵則捐攻苦食
淡之積倡郷邑爲粥以食之其風槩有介胄不可
犯之色而慈於䘏人其言論識趣雖賢士大夫不
能過而信於行事孝之推也於古誼應銘某與其
孤應僑厚當銘故中書貳卿嘗銘子度宰木拱矣
夫人卜以其年十二月丙申合葬于國昌郷湊水
山之原廼爲之銘銘曰
人生兩間與萬物異孝爲之根其榦也義有齊季
女孝於事親移之事姑厥孝惟鈞孝著而義松堅
玉㓗衆善萃焉皆其枝葉凡得於天悉具是彛不
媿于幽維此銘詩
　　　　孺人呉氏墓誌銘
孺人姓呉氏臨安新溪人呉與同里郎姓丗有連
父憲噐孜以妻之生二男思懃懃蚤卒一女嫁呉
公棨孫四人謙諤詠該曽孫八人偉儀倬俶伋儼
僑俌元孫四人孫曽元女十人人壽七袠鮮矣孺
人九十有四上壽也上壽百未必一有有之衰病
日侵食費祝動費掖常也孺人晚益堅強視聽不
少衰耄期而堅強累百未必一有有之必含飴擁
䣛嬉戯蒲前而後懌以舒孺人身見五丗家數百
指矣耄期而堅強身見五丗千百未必一有有之
能少長巉巉盡在目中乎孺人一門數十年尊不
哭卑兒婦皆七十餘歳時帥諸孫班白者弁者角
者髫鬢者羅拜奉觴介夀綵衣紛如也耄期而堅
強身見五丗且一門數十年尊不哭卑抑寥乎鮮
矣矧能以詩書華其家偉挹郷薦伋升太學勝衣
以上層級相師友進未艾也好德者福積善者慶
天道可必如此孺人福慶萃於身鍾於後豈偶然
哉卒以紹定戊子十一月丁丑葬以明年十一月
癸酉合章塢夫兆思謁銘爲書人之所難天之可
必者以勸其奉尊章順相夫勤約以厚烝嘗嚴待
骨肉有恩意常事不書銘曰
豐難乎其臧也耋難乎其康也繩繩難乎其將也
噫盛哉夀母之慶也
　　　　鍾孺人墓誌銘
余杜門東山下一日有客冒前乞銘其母弗省也
旣而言吾聞君子不以已廢人君能使巴清母傳
寧能使衛姜母詩乎因改容扣其槪信不可没已
孺人鍾姓諱妙清丗居臨安西市年十六歸東市
阮君自勵十九娠而寡父林母陳夙愛甚即而唁
之唶唶憐之哭而指其腹曰勿我憐也生男耶守
男生女耶守女安之命也逾月得男又即而撫之
哭而目其嬰曰天以此厚我矣除䘮歸寧母黨具
杯勺相勞苦且泛辭覘之哭而罵曰爾不聞良馬
不兩鞍耶亟索車去事舅姑謹於夫時舅殁姑老
益謹於舅時姑殁輯睦先後篤於姑時惠誨其孤
逢時使成立三孫亦秀爽而生日饒毎自喜曰可
以見吾夫地下矣年五十七而卒實紹定已丑五
月一日也古者婦人女子居處有圗史之訓行歩
有環珮之節用能養其心於禮義孺人里中家人
子耳箴紉機杼之外無它習而芳齡自誓雪明日
烈根於天性然歟前是逢時痛父蚤丗無塋爲母
預治兆域于錦南平原築堂夀樂環以水竹時奉
板輿來游意甚適至是以九月壬申復父魂合葬
焉銘曰
水有時兮洄石有時兮泐匪泐匪洄兮維婦之則
　　　　亡弟子文壙誌
洪氏丗居潜山之谷口大父年二十四生我伯父
鎡伯父亦以二十四生我弟琥皆冡嗣也琥字子
文生於淳熈丁酉二月丙子後余一歳㓜嬉戯相
逐長同就外傳旣而余忝一官檣浮轡走胸喘膚
汗曽不免於窮子文循分理生足不趼腰不折而
疆畎日斥塗墍日華林沼日蕃爼鮮以奉親籝書
以教子優游卒歳兩忘榮辱余未嘗不嘆其計之
得也其爲人脩榦豐下而髯行已恪與人信磊落
明白不爲深險操切且退然若虚里黨推重寶慶
丙戌四月辛卯以渇作一夕不起莫不惋惜之母
妻皆増口阮氏男二人日卿庶孫三人尚㓜母夫
人慈而肅禮法行於家春秋七十有六失壯子悲
不自勝末疾増劇明年九月己亥卒又明年正月
壬辰次子璞偕日卿葬夫人于家山鳩起之原從
夫兆同日葬子文于西鳩相望三里所兄某攬涕
叙其平生納諸壙
　　　　舒夫人墓誌銘
余友毛璲君玉書以舒城尉何光華填諱狀一通
來曰先大父帥屬諱若訥字辯道丗爲處松陽望
族娶葉無子殁繼舒氏諱妙慧婺永康人年二十
六來歸生洙次涬次庶子渙文璲父克任㓜子也
孫五人璡璲璚璋琡女孫六人慶元已未正月二
十六日大父卒後十有四年嘉定壬申十二月八
日大母卒得壽七十有八性静而慈相大父惟義
之急不以有亡爲解教諸父必儒璲父酷嗜収書
鬻田園以庚直借書問字者滿門縱論古今留連
燕飲莫繼燭弗倦至空其家歳庚午春大母且泣
且語吾望而取冨貴以華老今顧日貧爾妻死矣
母懷居挈爾子游都門或幸成立不成吾死母歸
夏鬻荷塘屋得緍錢千二百留半爲菽水不虞備
偕璲哭辭以出月移歳改倀倀逆旅莫之省大母
訃聞無斗舂以奔䘮父子東望號躃絶已復蘇念
惟忍死賣文以辦葬庶乎不孝之罪可末减於是
曵𥚑並奏王公貴人門鉤摘繪冩脫手眼青解衣
推食不我勒也紹定庚寅璲侍父歸自惟揚倒槖
中裝經度窀穸相攸逍遥觀舊址古洞陽之側山
明水清妥厥靈爲冝越壬辰二月廼克葬先是璲
母程氏兆金山之陽地卑多潦從弟璋之母程死
焚而末殯同日併遷柩骨夾祔于側置田租二十
斛入逍遥爲烝嘗供挽道士楊祖雲主岡林仍度
一人以丗汛埽烏乎樂莫樂於負米悲莫悲於齧
臂髙堂垂白一訣千古爲子若孫者何心哉頼天
卑矜積囏苦二十年了大事子幸哀而銘之水激
則髙矢激則逺賢父子激於太夫人一言日夜刻
厲用能以子雲之筆札孔璋之書檄撥窮起悴還
以奉之生之養不過百年而死之奉與山川相爲
乆其無憾矣乎小人有母凄其拱木因感愴系之
詞以申孝子慈孫之志銘曰
林洞古兮虚壇瑶草春兮芳蘭笙鶴杳兮雲旗閑
魂返宅兮吉且安
　　　　髙朝散墓誌銘
嘉定辛已壬午間成都通守髙才卿泰叔以文學
噐能爲西閫賞重某時貟外置間與聞末議回首
十寒暑矣其守三嵎﨑嶇走書天目下爲言先君
子即窆有年識竁之文猶未也蜀非無宗工可屬
必公諸東南庶幾信百丗子好我敢請案髙姓派
於齊占籍卭蒲江者丗有隠操珣生孝立孝立生
興國嘗大書于屏訓子孫學以忠信孝悌爲本君
其長子也諱澤字叔淵少朗悟絶人書一再過成
誦荀楊氏韓柳氏漢唐三國南北諸史皆手抄是
非得失反覆究見根極而折以經郷先生趙澥深
可之侵尋不耦退謂其子曰基之以孝悌植之以
忠信培之以至誠無息天終阨我哉未幾子䇿名
奉常君喜見顔面曰天所以逸我也屏舉子業不
復省輕車就養笈書以自隨所至雋艾系踵請益
危坐縱論其要歸於涵泳孰復而自得幅巾蕭散
當路欲一見輙謝去不喜誦佛氏書而戒殺嚴甚
曰物我俱生天地間同一氣也用心􁂋怛類如此
開禧丙寅夏啓手足於普慈郡文學官舎春秋六
十有二累贈　郎娶韓氏事姑婉恪能得其懽
心間君客游手課其子容止服御有常度里黨尊
爲婦則先君十八年卒贈恭人葬仁惠郷龜山阡
從舅姑也君兆卜向六門惟乾食相距三里而近
丁卯蜀變淺殯故廬西丙子四月乙酉廼克葬一
子即泰叔今朝請大夫知嘉定軍府事一孫允績
某官曽孫男女若干人士求仁之方莫切於孝悌
忠信四者秉彛所鈞有甚易知易行也往往由之
而不知何哉學失其傳爾君得一語之傳於家庭
知之至守之篤朝夕省飭欲天理之在我者皆實
而無僞其志於仁矣乎明善誠身上可以順乎親
則下可以穀爾子冝其至嘉定而大也銘曰
切已之學莫如求仁求仁維何誠善於身孝悌其
本忠信其質仁莫近焉落華取實翼翼緜緜是似
是傳榮光漏泉何千萬年
　　　　佛心禪師塔銘
寧宗皇帝在宥三十有一年元嘿無爲以心學仁
天下聞主徑山如琰得即心非心之祕賜號佛心
禪師婁命就山爲衆說法錫賚甚寵山川震燿夫
敬直義方表裏兩盡下學上逹顯微一貫此自昔
聖賢相傳之心法釋氏得之證其體而滅其用以
成之者性爲圜覺以復則不妄爲楞嚴以勿忘勿
助長爲金剛第一義以不失赤子之心爲華嚴最
上乗湛然太虚本無増减雲行月脫隨有昏明頂
竅靈關鼻端寂觀一喚覺於意識智得之表而大
光明藏無欠無餘　南渡百年間大慧杲以是說
授佛照光佛照以授師師寧海國氏子母夢神人
遺大珠而娠生有光瑞能言時母戯之曰人從何
來曰人中來聞者異之十五出家浄土院十八祝
髮二十游方卅一得法於佛照𥘉束包問津雙徑
見大慧髙弟仁扣以當時千七百衆咨决之要得
狗子無佛性話黙領去江湖徧叅群疑塞匈還求
决佛照於台之報恩夜參聞舉丗尊鞭影語曰見
鞭影而行非良馬也言下有省旦日入室問不思
善不思惡正恁麽時如何是琰上座本來面目師
云佛手遮不得曰恁地也未夢見在乆之從過靈
隠苦研精索至忘食寢佛照勇其進痛施砭劄師
終以未徹憤悱遂謁證老衲於番易聞旁僧商略
雲門話墮語云那裏是這僧話墮處豁然洞見佛
照從前機用義諦宻融智辯捷出九萬里風在下
矣還參於育王佛照迎呼曰大事辦耶尋復從過
是山朝莫激揚極其造詣佛照毎語人曰我握佛
柄以來的契吾機惟琰耳其賞屬如此繇育王分
座出主南劒之含清歴越之能仁明之光孝建康
之蔣山皆迫而後應最後天童與是山宸命也師
見趣髙深提倡直截所至禪衲川赴平居簡黙似
不能言及籌室勘驗學徒如驚雷忽電不容湊泊
領衆嚴而奉已約應物圎而處事定叢林推敬謂
浙中尊宿獨此翁因共稱浙翁住山八年春秋七
十五矣以退休請未獲命一日忽剡遺奏遣書别
素所往來公卿抵莫問侍者曰鐘鳴未曰已鳴大
書偈擲筆端逝寶慶𥘉元秋七月戊寅也越九日
塔于東􁭝之麓其徒了阡以師六㑹語要介法戒
謁辭圗堅銘曰
佛果有心萬籟沉沉佛果無心萬象森森靈明溥
通徹古徹今契非其真杳不可尋佛照鉗椎雲門
芥鍼是印非印脫鑛鑄金沕萬古淵閉陽闢隂砲
車起雲奮霹靂音川鬽澤恠腦裂氣瘖湏臾恬霽
天垂斗參無去無來谷髙岸深護窣堵波龍公夜
吟爲蜜說甜以詔主林
　　　　二鍾君墓記
臨安亭川鍾氏景常生子淵子淵生福州助教億
億二子長貴州助教俊卿字子明次將仕郎仁卿
字子壽子明娶徐氏生端禮蚤卒次端詳一孫與
齡子壽娶龔氏生端謨端誼二女適施大用龔奐
二孫道齡佑孫子明忼慨機警遇事無留難子壽
通而敏文多成誦生相後十年志鈞材耦以力業
相摩厲凡所規畫兄不自謀必以咨諸弟弟劑度
可否聽兄决之壎倡篪和如出一人以故積居懋
化中權而獲厚生理旣𥙿又相與以輕財急義聚
書樂教爲聲華勝士往往願交邦大夫亦賔禮異
等居旁池園深秀結堂竹石間扁以丗友暇時相
携娛娭華髮交映兒姪迭起奉觴爲壽雍如也子
夀年六十有四以紹定庚寅十一月晦卒越明年
八月五日子明卒得年七十有五二君無恙時誓
生無異廬死無異兆治夀竁於新安郷南山之原
右左以序至是同卜以其年十一月丙申葬焉惟
孝友于兄弟知孝於其親而思手足均父母之遺
體則能友矣兄弟之子猶子也知伯叔父即吾父
從兄弟即吾兄弟則能丗其友矣子明子夀之友
後人盍求以丗之乎嗚呼和樂而家道昌睽疑而
外侮起又可不懼乎余探二君友愛之情併誌之
使其子各刻一通藏諸墓以尉九原云十月望日
於潜洪某記
　　　　羅迪功墓誌銘
行於蠻貊易行於州里難行於閨門尤難愈近愈
不可以矯揉欺也三代直道微俗日益薄有能積
忠利平實之踐使郷人尊而信家人親而化耳目
所接得臨安羅君介圭元度焉曽祖將仕曉祖文
學虨父將仕若濟聚族以恩義相陶浹三丗不異
㸑君意承厥考弗懈偕夫人廑苦節約以奉烝嘗
酬應内外一簮弗營其私倒已槖且弗靳而量淺
機深之戒毎爲子姪誦之肅雝一門自爲師友升
其堂詩書之聲鏘如也紹熈甲寅水穀賈騰躍道
殣相枕前是里中貸子錢者計緍累萬君嘆若救
死不澹何忍更責若償裒劵焚之他歳饑疫率推
食饋藥以振羸乏惟恐不我聞郷鄰信其長者有
訟不之有司而之君取平相踵也人性皆善氣質
厚薄則有不齊而行事因之君於善利取舎之間
擇明而守確旣行於其家又行於其郷天者厚矣
歳癸卯蓮異葩同跗擢于沼而子震龍生壬午玉
燕巢于庭辛卯異竹産於書塾之廡義方發祥蘭
院競爽震龍聲撼膠序舎選以優升君時七袠遭
逢　慈明大慶遂𬒳𥘉品封天於厚德之報未垠
也明年二月乙卯以微疾考終于家巷哭多失聲
十一月庚申葬平西上沈塢夫人先六年卒同兆
子男四震龍正奏名進士次友龍從龍一龍女四
適俞元龍俞鎔呉伯振郎應午孫男六女二銘曰
盡已忠乎推已恕乎踐其著乎處其𥙿乎噫庶乎
元度乎
　　　　獅巖沈君墓誌銘
浙漕貢士沈湀與余交歩趨語黙中度文中律執
親䘮啜𬞞處獨不見齒者三年一日舉内外柩四
竣事謁余銘其先大父獅巖君墓孝子慈孫之請
不得辭也沈氏望呉興避五季亂徙瑞安丗以儒
名家惟正生忠訓咸咸生特奏琮琮生君諱賁字
成伯年七十有三以慶元己未五月十日卒娶給
事劉公安上姪女先卒子二振蚤卒抃未除君䘮
卒女二適進士鄔說許仲承孫一湀女孫三湀承
考志以紹定己丑十一月癸酉葬君于横山考祔
焉君少負英氣身七尺射命中聞舊臣宿將說中
原事輙慷慨流涕間往來武夷考亭諸山從偉人
訪異聞得八陳微指因㑹稡諸家方圎竒正之說
著書數千言附以孤虚六甲占風望氣之法期於
有用學成不售杜門評論諸史究見成敗得失以
寄憤鬰氣岸㓗然湛盧青萍之在匣有不可蟠屈
者而行已居家動合繩矩事母劉夫人以孝聞訓
育猶子収拾師友遺孤乳保之若已子董勸里丁
郷校之役若家事行義著矣猶未足爲君多也丙
戍風潮之變死者山積君旣負母如亢爽群從少
稚􁈹至轟豗澎湃震掉心目跬歩不能進相與號
呼於浮沉中君奮前不顧手挈而登之人人得脫
魚鼈之涎而君二子反迷失道莫知所之或唁君
君曰是有命旣而亦皆免於難士平居暇日孰不
知志士仁人爲可慕猝然之變壓于前死生禍福
垂於一髪未有不志移氣奪擇利以自謀於此能
委命徇義寧忘其身忘其子而不忍遺兄弟之子
其惟近古之卓行乎先是君家東美躬行二君子
從伊川先生游得其學特奏未冠以明經走京師
試行臺爲貢士第一遂介從弟游伊川門君學得
於特奏就正於東美抗志制行信有自來哉銘曰
學出伊洛如江河近接其流渚而沱釃爲洫渠引
沚阿滲漉所及黍與禾有相之道嘉且多壬辰冬
十有二月庚寅於潜洪某撰
　　　　呉致政墓誌銘
東朝慶霈臨安呉君孝先謙仲以子元卿爲太學
諸生封𥘉品官越再歳紹定癸巳春正月壬申卒
夀六十有八先是君未屬疾晨起語家人吾夢遊
穹林邃洞三茅君命之坐殆非乆於人間丗者自
今勿以肉食進越半月曰吾殆病矣四肢百骸無
所苦而胃少弱自今勿以粒食進惟日飲參棗湯
兩瓦桮又半月曰參棗煮湯固佳未免烟火氣棘
人第汲井花水飲我可也如是者又半月水不復
飲矣翛然一榻神恬氣明親交省候人人起道寒
温叙殷勤去則執手訣别以寡慾延年樂善受福
爲勸唅殮葬祭纎悉治命忽整衿曰吾苦目眚累
年今劃若開明亟取筆來書頌甫畢而坐瞑莫不
異之君讀書務實踐耻爲口耳之學晩勌遊埸屋
移志道家書得谷神琴心之旨毎謂其說與吾儒
同歸手稡孔子子思孟子仁義孝悌之訓自出機
杼纂爲科典亡慮萬餘言冠珮宣誦聽者竦立家
事付諸子深居燕坐飛神御氣排膠葛而泝沉寥
超揺八極之表水旱緑章精禱雨霽遲速言輙驗
静則虚虚則明故也性冲澹不忮競而篤愛敬治
家嚴而有節端黙堂皇内外無履聲待人接物恕
而慈嘉定已已大疫暴骼莫揜君募致累萬舉佛
老㑹歸之明年歳大侵道殣相枕首發私廩爲粥
以食餓者巨家相率致助全活不可計又明年榖
騰躍猶故盡出伏臘之儲損直以糶爲郷里先而
包黍以遺飢紉絮以濟寒和藥以拯病歳其常也
人有善誦美如已出有不善惻然閔其失本心見
義勇前苟利於衆不退顧見賢起敬起慕不暇隣
曲小故傷和雍容談笑以平其忿而人犯之不校
親族以事咨訪立爲劑量輕重使不失凖雖童稚
必拱而忠告其篤於信道而誠於善自少壯至老
猶一朝夕也卒之日郷閭逺邇嗟惜不容口室鍾
氏先六年卒墓在福昌玉泉山君以其年八月甲
申合葬焉曽祖某祖某父某將仕郎男五元卿和
卿舜卿舟卿德卿皆業詩二女適進士鍾甫錢克
俊孫男七人道家以清静自然爲宗致柔返朴而
虚其心所以求道也東郭順子人貌而天虚縁而
葆真清而容物深於道矣君中扄虚明内行純固
蓋淵乎似之委蛻乗化冝有以異於人哉某省疾
牀下辱以幽竁之銘屬掛劒之義不可寒也銘曰
深根寧極絶外營危坐内照虚白生龍章虎籙提
玉衡鞭風駕霆溘上征九光前導八景迎祗欵寥
陽朝通明紫皇潜簡一念精瑶宫璇臺敕標名積
功滿千道紀成拍手下招僊人盈獨騎黃鶴凌太
清遺劒墮舄摇寒晶雲氣紛葱護佳城
　　　　郎迪功墓誌銘
余自郎曹以言事擯僑居西市距君舎二里所嘗
過君飲君時已七十餘姿狀厖艾髯髮盡白酒酣
慷慨道平生經行山川之險易風俗之媺惡及可
喜可愕事纚纚有本末且言開禧𥘉淮楚繹騷身
在圍城中間以竒畫干主帥用輙中圍解欲官僕
掉頭挾所得胡人弓矢徑歸毎北風塵起拂絃撫
笴猶踴躍自喜恨不獲窄𫀆快馬蹴踏冰雪効驅
馳也語畢目光烱然如秋隼之欲擊意甚壯之問
君何以不從戎曰吾宗本詩書家也景德六年逺
祖簡登進士第仕至工部侍郎名在國史衣冠中
絶落莫幾二百年物乆鬰必怒奮貨乆居必暴贏
僕少游四方閱人多視諸孫當有以儒科進者歸
出槖中裝延師教之晝綜理家事夜張燈挾筴坐
孫輩傍吟諷與相應和老者未寢少者不敢懈以
故偉伋能力于學紹定壬辰同忝科第以續前脉
僕藉是亦階𥘉品孰與鶡冠多因扣君養生以何
術曰寡慾安生以何術曰寡怨治生以何術矍然
揺手曰是非考功所當問老夫亦不能語考功也
余今浮湛周行媿且病念君渉多而見博年耆而
識明沼魚畦卉可以永日欲歸效太史公訪所過
長老從君執筆記所聞而遽以不起赴噫惜哉君
郎姓在漢爲安丘人在魏爲中山人唐五季以來
丗爲杭之臨安人贇生瑀瑀生孜孜生君君諱思
字伯永性明直無機械事母老彌篤撫鞠猶子盡
恩平居意色沈毅閨門整暇與人言是是非非不
茍同臨財義不立責劵而樂周急生以紹興庚辰
卒以端平乙未十一月八日娶章氏封孺人男三
謙詠該季蚤卒女嫁施廷祀孫男七偉前紹興酒
官儀俶伋新慶元市舶務儼僑俌孫女四曽孫男
女十二卜以明年三月壬申葬君于章塢先域偉
伋奉大母命來乞銘曰曽大母嘗得銘大父不得
銘寜不葬惟先生哀憐之因次第其說系之銘曰
動以任乎時爲冨静以安乎命爲壽四丗而林立
一科而𡵨秀其蓻之深封之茂也夫
平齋文集卷第三十一
平齋文集卷第三十二
　　祭文
　　　　祭俞侍郎文
中興倫魁舄奕顯融頴出天京横浦與公公殖其
學裏腴表豐井養厥德用汲不窮匪矯爲崖春陽
茸茸温作之厲飛霆駕風匪阻爲巇晴波溶溶平
激之躍驚濤矗空肆爲文章奫淪舂容麾屈軋宋
轢遷軼雄發造化籥爲丗迪蒙萬象旉與與天爲
功再入西掖筆老逾工皷舞八極渾噩嫓隆矧抱
勁節志爲氣帥翼如冥鴻碧落無際有冰其山衆
倚而睨有蜜其刃衆嗜而嚌公乎閑閑表立一丗
卷舌方棘獨犯其銳岸不受馴嗾獒以噬采荼羅
山其甘勝薺大明中天攘屏霾曀帝趣公歸不奪
彌勵胡爲孤憤菀結惉懘任重道逺竟死弘毅翦
焉諸生淑艾一蓺中流失楫夫誰與濟丹旐悠悠
遮道哭酹匪私之悲邦國殄瘁
　　　　龍州新建武侯祠堂祭文
三綱五常之理與卑髙俱陳其斁也時其存也人
周衰吾夫子作春秋書盗書叛一辭不貰而亂臣
賊子懼公以賊名魏迄能倡天下之大義扶天下
之大倫此聖賢所以有功於人極而百丗其仁也
夫以公之功在天下仁在後丗豈蜀得而私之蜀
之薦紳大夫父兄子弟維公之訓用能不爲鬼蜮
之魏而爲漢冝其德公之深歴千百祀而常新䕫
巫以東瀘黔以南岷峨以西劒棧以北莫不家社
而户稷嘗秋而禴春江由獨無公祠而祠鄧艾是
知畏􁑤攘之盗而不知慕鞠復之親知用物精多
之爲厲不知正直聦明之謂神方艾縋兵無人之
境行險徼倖特乗漢運之屯耳魏爲漢賊晉爲魏
賊三尺童子皆知之艾顧嗾昭挾魏以蹙漢漢亡
而魏亦亡天彛泯矣小有材未聞君子之大道適
足以殺其身安能禍福爾民哉某始至毁艾祠垂
去祠公於遺址之西而丹青之背甲而腹壬羽扇
而綸巾魚復彌牟之八陣龍騰虎躍左揖右拱可
駭可愕而不可馴于以鑰疑牖蔽勸不二心之臣
栢溪奫淪玉平嶙峋公兮來妥椒馨醑醇
　　　　祭莊侍郎文
嗚呼三代而下何其正且大之難耶西都之士如
洞庭彭蠡匯衆川以爲容非不大也未見砥柱千
仞截齧乎頽瀾東都之士如峨眉太白拔地而峭
立可謂正矣所少者吞雲夢若八九之寛公造萬
理之根極涵一真之肧腪道大學而中庸文五誥
而三盤望之閑閑炙之温温扣之盤盤風停水止
渺不知其孰倪孰端及義形於色凛不可干則孤
峰絶岸坐睨乎横决而崩奔大而不失之靡正而
不流於隘蓋三代人物之遺也奚兩都之足論去
玉堂其歸乎搴芙蓉而飲蘭歘帝所之謂來徑御
風而不還功在斯文名在太史於公乎何憾寛兮
倬兮瑟兮僴兮其如四海善類思君子之不可諼
某岀入函丈十五暑寒毎進而誨之必曰敬立而
内直義行而外方然後可以闖聖賢之門忽梁木
之告壞撫張紳其永歎遡秋風而一酹誰與作於
九原
　　　　祭程廷邁文
嗚呼廷邁君坤之垠我巽之漘氣貫脉應傾蓋忘
新泛東津之月踏西岑之雲盡日乎酴醿芍藥之
春相瑩以虚相熈以真上下數千祀之論議沉着
痛快眉一伸而百顰是何貌之臞而精神之敷與
言之温而肝膽之輪囷信抱負之不凢繅蒼璧其
純綸見乎文采政理者特臯蘭之餘芬山風吹衣
馬首劃分胥命維何禁柳壓闉無何我斥而君始
來謂庶幾隔關之相聞書猶在几詩猶在手而君
已招魂大江之濆嗚呼人之生也氣日至而滋息
其盈也氣日反而遊散皆不離乎隂陽往來而屈
伸伸而爲物屈而爲變魂升魄落旣化而無有矣
根於理而日生者固浩然與天地而長存况君定
静而明明清而凝冝與根於理而日生者相爲無
窮乗雲御飈横八極而戞九旻杏銘旌兮西還嘻
有子兮應門寄一酹於江風眇離索其酸辛
　　　　祭鄒都大文
中興百年人物雲蒸大江之東以氣骨稱宫亭彭
蠡藍田昆丘公於其間琅玕天球純明而剛平直
而方落華取實錦衣綗裳力回萬牛氣凌三軍宴
坐觀來堅壁挫紛奔鯨盪海崩濤矗空千艘辟易
獨杭逆風雷電晦冥刼火漲天萬瓦俱灰浮屠屹
然見危致命衆雌我雄在蹇六二王臣匪躬上功
莫府我醒衆酣勞而不伐應謙九三蜀控遼夏人
爲金湯探囊取槖神旗央央潼關函谷秋風扇腥
籌筆未試前軍墮星矍鑠如援能飯如頗一朝至
斯於理則那巴秦父老齎咨同詞東南諸生矧公
所竒榘度在目誨言在紳一酹寄悲天乎不仁
　　　　靈澤侯生日祭文(龍州)
惟神炳山川之靈司一方之命不知其幾祀矣誕
彌厥月秋以爲期民猶生事之欲神之福民無窮
也某敢爲民奉觴上萬有千歳之壽
　　　　老人祭疇甫文
嗚呼天目之陽翼翼鱗鱗道同味合吾三數人溪
光澹暮野芳炫春孰賦不旅疇觴弗賔老瓦逓肘
柴車共巾山中之樂白頭一真年過六十氣壯意
新期之歳寒開我胷陳君遽舎我如蚤脱輪我不
見君如釣失緍村南村北梅笑柳顰扶笻出門誰
歟問津嗟彼有司賤玉貴珉老死不售連城之珍
此在疇甫逹觀屈伸而我所悲殘星向晨銘旌飄
揺寶華輪囷斗酒隻雞遮道酸辛
　　　　鍾惠叔哀辭(并序)
惠叔臨安人諱應僑與余内同母余仲女其子阜
婦也君蚤敏悟絶人讀書日千言埸屋屢見頭角
氣盛志勇風進颿駚得前輩格言題滿屋壁坐卧
與對伊洛諸老書多隠括爲歌詩時時自諷詠以
苦志得竒疾毎發輙神游六虚驂轡鸞鵠與浮丘
安期相後先寤則索酒轟引耳熱浩歌吸呼月露
以盪胸中之峥嶸幾豪矣而操行純白與人交無
貴賤皆盡情奉重闈惟恐少攖其和䘮母過哀悴
以死年止四十有五吾黨共惜之余敗官寄廬西
㕓期與君周旋作暖熱至未幾君捨之去可勝欷
哉葬有日爲賦哀辭相柩繂且以塞余内余女之
悲其詞曰
凢託形於𬈑涬兮藐起滅於一漚前乎名丗之旣
往兮後方來而未休來者不我接兮往者不我留
譬草木茍吾臭味兮攬而祛以冩憂便儇嶔　之
紛前兮巋斯人之好脩凝乎其觚而不堅兮澹乎
其靚而不浮素忠信以爲絢兮粻詩書以爲羞索
珊瑚於海若兮采夜光於崑丘黙㑹心其躍如兮
獨起舞而長謳樂得朋而講習兮甕未蛆其已篘
暖澗兮泉瀏凄巘兮雲幽松矯矯兮雪明柳濯濯
兮烟柔君其蘭亭竹溪人物之儔耶胡思􁣏神放
而莫収若士聳身八景之上兮禦㓂冷風而跨九
州排赫戯以超遥挾鴻𪷟與夷猶頫人寰而隘之
不翅蟻垤蜂牗蠛蠓而蜉蝣也徑御母於少廣之
庭謁帝於碧瑶之樓丗之壽者未必薫兮夭者未
必蕕蒹葭老於霜露兮胡梧桐之不能秋豈魂氣
聚散之靡常兮聽推還而斡流抑百鬼常瞰乎髙
明兮三彭甘心乎爾仇不然萬物芸芸各歸其根
兮蹇彼蒼尚奚尤薄寒兮梅窩嫰凉兮荷洲佇立
以望兮君不來有酒不樂兮謂我何求嗚呼天乎
何奪吾良之亟兮孰論心乎白頭
　　　　祭孫漢州文
嗚呼君宣我杭共此天目竹西定交日稔月熟清
不失和惠濟以肅韞抱國噐涵渟民福越在庚辰
太少擇牧旅鶴與琴萬里追逐暁皷齊發暮燈分
宿短髮相扶蘆花映燭風恬日舒前山迎緑推篷
喚酌爛熳魚蔌雲變風怒雪浪翻屋更呼遞號投
岸挿舳瞿唐灔澦奔濁飛鏃舟失豪釐蛟齶鼉腹
巾子桂林峭磴危矗牽車青冥於莵起伏脫險趍
曠秀水佳竹交口勞苦挈命博禄頻年過從分誼
骨肉綢繆勸酬低鬟度曲我守江油君倅綿谷相
望幾驛靡善不告莫府奏功菊坡解蜀我踵而東
君荐華轂風槩絶丗等視榮辱尉薦寂寥駢函絫
幅政平如水行粹如玉謂壽而臧胡奪之速皦皦
召汚落落起讟人不勝天天定斯復江飈有靈穩
送歸鵠所不滿君早訪松菊西望敬亭設位慟哭
平生故人安得正叔嗚呼哀哉
　　　　諸父堂祭妣徐夫人文
嗚呼哀哉吾父蚤孤獨當門户眇然丗業危如一
縷所頼協濟其不及以相其成惟有吾母中寛而
外和上順而下撫螽斯之德薫浹於閨門鳲鳩之
愛均壹於兒女諸兒旣及成人相與扶植以不墜
祖父之緒則母訓之故也年過八十孫曽如堵含
飴戯綵婆娑笑語蓋一身之所關實衆福之攸聚
尚安享於期頥胡奄成於千古嗚呼哀哉風木不
停駒隙易度垂畢素冠三年之䘮不忍靈車一日
之去恍音容其在堂䬃丹旐其欲舉一酹號攀終
天悲慕嗚呼哀哉嗚呼痛哉
　　　　老人祭亡㛐阮氏文
嗚呼吾父在時德厚福全三子七孫競爽滿前婦
姑妯娌肅然歡然門無哭聲二三十年吾父旣䘮
仍歳憂苦首哭吾妻繼哭吾母若弟若兄俱淪千
古諸猶子中亦不堪數恃有㛐氏爲家典刑粹言
懿行蘭椒其馨歳時上壽疊綵照庭環數百指藹
如春榮逾七望八亦旣備福晩哭冡子遽棄華屋
銘旌聮翩子先母續遮道祖酹老涙可掬嗚呼哀
哉
　　　　同日祭百二姪文
嗚呼吾與汝父友愛純切記屬纊時握手嗚咽謂
令兄弟可惜作别言猶在耳念輙痛絶惟汝克家
子姪之傑不有渥洼無此汙血毎見汝來紫髯紅
頰如見汝父我心則恱牗宻蜂勞巢成燕怯諱病
莫告汲海欲竭脩程方開出門軸折母病在牀尋
亦永訣吾年寖髙晨星孤月何忍見汝母子俱發
祖道一巵春甕𥘉撥汝能飲否我懷如割嗚呼哀
哉
　　行狀
　　　　提舉俞太中行狀
公諱灝字商卿其先晉公子食采俞豆亭以爲氏
典午永嘉中歙人縱爲征西大將軍榦葉扶踈或
顯或微唐末昱有蹟于朝昱生稠自江南宦呉越
爲睦州刺史中奉刺史五丗孫也丗居杭爲著姓
太中娶于呉興之烏程因徙家焉公㓜敏悟吐辭
輙不凢旣冠挹浙漕舉材名鬰起大家貴公子競
延致爲師登紹熈癸丑乙科授呉縣尉秩滿辟户
部犒賞武康酒庫以格知寧國府宣城縣未上辟
知盱眙軍招信縣逾年改辟鎮江都統司主管機
冝文字嘉定𥘉元充淮東安撫司參議官二年知
臨安府城南左廂公事未上監行在都進奏院兼
添差淮東安撫司參議官三年知安豐軍六年知
常德府七年提舉湖北常平茶鹽尋主管冲佑觀
十二年辟淮東安撫司參議官不就主管崇禧觀
提舉千秋鴻禧觀寶慶二年引年致其事先是隨
軍䇿應守禦暴露屢特褒轉積階至中大夫爵錢
塘縣開國男食邑三百戸賜紫金魚袋東朝大
慶尊禮髙年以孫晦封太中大夫𥘉任警捕筦㩁
職守外無一辭自鬻當路愛其廉而文交推輓不
遺力試邑極邊謂攻守以人心爲本首發芻粟振
窮乏家嫗摩之甚得民和王師驟起趨泗隨軍轉
運使倉卒無措約公共議公言敝邑已備夫馬千
囊米以俟使者大喜薄暮促行遲明悉辦因歎服
曰非公幾敗事招撫司調兵道出招信境二河深
廣非浮梁莫濟辰巳間檄至申欲渡具材有素先
期而集邑阻敵境僅一水北界數千人拏舟坌至
邑人大恐公謂彼飢民欲就食耳亦安知非嘗試
我者使諭之曰汝等皆中原遺黎慕義而來然湏
申明上司方敢受可令徒長至邑議之已而桀黠
者十輩來勞之肴醑潜遣戍兵驅其徒出境歘驚
疑潰去十輩者返岸亡其衆踉蹡而逃自是知邑
有備莫敢窺宣撫丘公崈聞其静定有謀檄使禀
議一見大噐賞所陳數䇿即施行留幕下數月聞
虜且南㓂以盱眙畢守再遇孤立命攝倅助之還
未數日虜果襲淮隂圍山陽畢𬒳　旨䇿應解圍
甚亟公謂將軍去此虜必引兵壓吾境不去如方
命何畢决計啓行挽公與俱屯于雲山諜報日急
公料虜必深入窺采石請回軍守石梁河以遏其
鋒騎壒漲天人情洶洶戎服行伍中意氣激壯如
平時畢毎笑語公吾不料書生亦有此膽也時畢
威名暴振招撫深忌之多掣肘公走樞府力陳利
害乃命畢節制兩淮軍馬亟回守六合虜果分兵
擣虚不得入相距逾月而遁畢尋以都統兼知楊
州念非公無與共濟國事辟置機幕進參謀議邊
計郡政悉委之區處救脫機於矢石之間回震暴
於碪斧之下心平理明軍民恱服留軍中五閱歳
以親老歸省胡海弄兵復繇奏邸參幕議公熟識
淮人情僞招納盪平計畫居多餘黨有來降者帥
以乆抗王師誅之公謂此皆一時迫脅非夲心元
惡旣殄來者即良民也極力救護全活甚衆仍各
給據使歸農帥怒其咈已同列咸爲危之公曰死
生命也委順而已卒歡好如𥘉朝廷以佐平淮㓂
有勞擢守六安　陛辭論嚴邊備清流品甚切郡
經兵燼一意勞集建治宇黌舎葺軍營井井有端
緒未幾以太中憂去邊氓共惜之守武陵以簡静
稱隨領庾節取予中度未數月引疾去自是絶念
榮進矣丘公壽雋帥維揚以公先丗老賔客欲羅
致自助掉頭謝去卜築西湖之九里松出門數百
歩即買舟任所之㑹意處竟日忘返毎舉酒望孤
山而酹曰湖山政爲我輩設也如是者幾二十年
湖旁居人以老僊目之晩喜觀釋氏書疾革屏藥
餌弗御索筆大書偈語而逝紹定四年四月朔前
三日也享年八十有六娶范氏贈令人繼髙氏封
碩人二子長遜次修職郎楚州録事叅軍丙皆先
卒女三人適進士倪良能芮爕秉義郎前監嘉興
府贍軍酒庫沈吉甫孫三人晦從事郎監嘉興府
比較務昕㬇業進士公遇郊先任猶子而後孫人
推其義性亮直不茍合而接物必以情待婣黨有
恩退然若不勝衣而精神充滿志氣奮厲不爲死
生禍福所移其驅馳疆埸出入莫府料敵制勝多
破的開禧乙丑開邊有萌芽一唱萬和功在漏刻
張公巖位政府宻引公籌之公爲言輕脫寡謀之
人若可喜不可信燕人趙良嗣平州張覺往轍可
鑒力陳之張公然其說後悉驗識慮深逺矣文流
出胸臆擺落陳言詩有晩唐風致詞妙處迫秦晏
客或扣其舊作輙太息言未第時姜潘諸故人相
與泛苕霅登垂虹放浪煙波風露間更倡遞酬以
得句相夸尚夜深𬒳酒膽壯拍手嘯歌魚龍起舞
今無復此樂矣尚何言哉姪孫松得公詩百篇鋟
爲青松居士集餘蒐録未竟諸孫將以其年十二
月癸酉葬公于錢塘縣定山郷排山塢之原某視
公爲郷執謹叙其業履以告太史氏
平齋文集卷第三十二
