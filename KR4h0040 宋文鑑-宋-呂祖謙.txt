#+TITLE: 宋文鑑-宋-呂祖謙
#+DATE: 2016-06-11 12:26:02
#+SOURCE: github.com/kanripo/KR4h0040 master 99f03930                
皇朝文鑑序
　中奉大夫試禮部尚書兼翰林學士兼侍讀
　兼太子詹事兼脩國史管城縣開國子食邑
　五百户賜紫金魚袋臣周必大奉
　聖旨撰
臣聞文之盛衰主乎氣辭之工拙存乎理昔者
帝王之丗人有所養而教無異習故其氣之盛
也如水載物小大無不浮其理之明也如燭照
物幽隱無不通國家一有殊功異德卓絶之跡
則公卿大夫下至於士民皆能正列其義袚飾
而彰大之載於書詠於詩略可考巳後丗家異
政人殊俗剛大之不充而委靡之習勝道德之
不明而非僻之說入作之弗振也索之易窮也
譬之盪舟於陸終日馳驅無以致逺摶土爲像
丹青其外而中奚取焉此豈獨學者之罪哉上
之教化容有未至焉爾時不否則不泰道不晦
則不顯天啓
藝祖生知文武取五代破碎之天下而混一之
崇雅黜浮汲汲乎以垂丗立教爲事
列聖相承治出於一援亳者知尊周孔游談者
羞稱楊墨是以二百年間英豪踵武其大者固
巳羽翼六經藻飾治具而小者猶足以吟詠情
性自名一家盖建隆雍熈之間其文偉咸平景
德之際其文博天聖明道之辭古熈寜元祐之
辭逹雖體制互興源流間岀而氣全理正其歸
則同嗟乎此非唐之文也非漢之文也實
我宋之文也不其盛哉
皇帝陛下天縱將聖如夫子
煥乎文章如帝尭
萬幾餘暇猶玩意於衆作謂篇帙繁夥難於徧
覽思擇有補治道者表而出之乃
詔著作郎吕祖謙發三館四庫之所藏裒縉紳
故家之所録斷自
中興以前彚次來上古賦詩騷則欲主文而譎
諌典冊詔誥則欲温厚而有體奏䟽表章取其
諒直而忠愛者箴銘賛頌取其精慤而詳明者
以至碑記論序書啓雜著大率事辭稱者爲先
事勝辭則次之文質備者爲先質勝文則次之
復謂律賦經義
國家取士之源亦加采掇略存
一代之制定爲一百五十卷規模先後多本
聖心承
詔於淳熈四年之仲冬奏
御於六年之正月
賜名曰
皇朝文鑑而
命臣爲之序臣待罪翰墨才識駑下固無以推
原作者闡繹
隆指抑甞竊讀大雅之詩而知
祖
宗所以化成天下者矣棫樸官人也旱麓受祖
也辭雖不同而俱以遐不作人爲言盖魚躍于
淵氣使之也追琢其章理貫之也况夫雲漢昭
于上豈弟施於下濟濟多士其有不觀感而化
者乎是則
祖
宗啓之
陛下繼焉樂文王之壽考申太王王季之福禄人
才將至於不可勝用豈止乎能文而巳臣雖不肖
尚當執筆以頌作成之效云臣謹序
　　太史成公編皇朝文
　　鑑始末
　淳熈丁酉
　孝宗因觀文海下臨安
　府今委教官校正畢
　刋行其年冬十一月
　翰林學士周公必大夜
　直奏事語次及之因
　奏曰此書乃近時江佃
　類編殊無倫理書坊刋
　行可耳今降
　旨校正刻板事體則
　重恐難傳後莫若委館
　閣別加詮次以成一代之
　書
　上大以為然一日參知政
　事王公淮李公彦穎
　奏事
　上頋兩參道周公前語
　俾舉其人李公首以著
　作佐郎鄭鑑為對
　上黙然頋王公曰如何
　淮對以臣愚見非祕書
　郎吕祖謙不可
　　上以首肯之曰卿可即
　　宣諭朕意且令專取有
　　益治道者王公退如
　　上旨　召太史宣諭太史
　　承　命不辤即關祕書
　　集庫所藏及因昔所
　　記憶訪求於外所得文
　　集凡八百家搜撿編集
　　手不停披至次年十月
　　書乃克成未及上而属
　　疾
　　上聞之一日因王公奏事
　　問曰聞吕某得末疾朕固
　　憂其太肥向令其編文海今
　　巳成否王公對曰吕某雖病
　　此書編類極精繕冩將畢
　　方欲繳進適值有疾故未
　　果
　　上甚喜曰朕欲見諸臣奏
　　議庻有益於治道卿可
　　諭令進來王公即使其從
　　具宣
　　聖諭乆之乃以其書繳申
　　三省投進書既奏御
　　上復諭輔臣曰朕嘗觀其
　　奏議甚有益治道當與
　　恩數又聞其因此成病朕
　　當從内府厚錫之已而降
　　旨吕某編類文海採摭
　　精詳與除直袐閣又宣賜
　　銀絹三百疋兩中書舎人
　　陳騤再上繳章
　　上皆留中不行騤㝷罷去
　　旣而賜名皇朝文鑑且令
　　周公必大為之序下國子
　　監板行有媢者宻奏云
　　文鑑所取之詩多言田里疾
　　苦之事是乃借舊作以刺
　　今又所載章䟽皆指
　　祖宗過舉尤非所宜於是
　　上亦以為鄒浩諌立劉后䟽
　　語訐别命他官有所修定
　　　而鋟板之議遂寢(太史之取/鄒公諌䟽)
(非他昔鄒公抗䟽之後即遭逺貶其後還朝/徽宗勞苦之且問諫革何在鄒公失於徼奏同)
(輩曰禍在此矣既而國論復變蔡京令人偽撰/鄒公諌草言既鄒俚加以狂訐騰播中外流聞)
(禁中/徽宗果怒降詔有姦人造言之語鄒公/遂再貶太史得其𥘉䟽故特載之)
　　　自太史以病歸里深知前日
　　　紛紛之由遂絶口不道文鑑
　　事門人亦不敢請故其去取
　　之意世罕知者周益公既𬒳
　　旨作序序成書來以封示
　　太史太史一讀命子弟藏
　　之蓋其編次之曲折益公
　　亦未必知也今間得於傳
　　聞以為太史嘗云國𥘉文人
　　尚少故所取稍寛
　　仁廟以後文士軰出故所
　　取稍嚴如歐陽公司馬公蘇
　　内翰黃門諸公之文俱自成
　　一家以文傳世今姑擇其尤
　　者以備萹帙或其人有聞於時
　　而其文不為後進所誦習
　　如李公擇孫莘老李㤗伯
　　之類亦搜求其文以存其
　　姓氏使不湮没或其嘗仕
　　于朝不為清議所予而其
　　文自亦有可觀如吕惠卿
　　之類亦取其不悖於理者
　　而不以人廢言又嘗謂
　　本朝文士比之唐人正少韓
　　退之杜子美如柳子厚李
　　太白則可與追逐者如周
　　　美成汴都賦亦未能侈
　　　國家之盛止是別無作者
　　　不得巳而取之若斷自渡
　　　江以前蓋以其年之巳逺議
　　　論之已定而無去取之嫌也
　　　其大略若此太史旣病南
　　軒以書與晦翁以為編次
　　文鑑無𥙷治道何益後
　　學而晦翁晚歳甞語
　　學者以為此書編次篇
　　篇有意每卷卷首必取
　　一大文字作壓卷如賦
　　則取五鳯樓賦之類其所載
　　奏議皆係一代政治之大節
　　祖宗二百年規模與後來
　　中變之意思盡在其間讀
　　者着眼便見蓋非經濟録
　　之比也(經濟録趙公丞相編次趙丞相謂/文鑑所取之略故𣸪編次此書)
　　豈南軒未見其成書而
　　朱公則嘗深觀之耶臨
　　江劉公清之又以爲此即
　　刪詩定書官使衆材之
　　意蓋亦善觀此書者故
　　備列之以俟知者相與審
　　訂焉從子喬年謹書
　　　皇朝文鑑一書諸䖏未
　　　見有刋行善本惟建寜
　　　書坊有之而文字多脱
　　　誤開卷不快人意新安號
　　　出帋墨乃無佳書因為
　　　參校訂正鋟板于郡齋
　　　嘉泰甲子重陽日郡守
　　　梁谿沈有開
　文以鑑名非為標題設也以
　銅為鑑則可以别妍醜以古
　為鑑則可以審興衰以人為
　鑑則可以正得失至於以文
　為鑑則又不可以别妍醜審
　興衰正得失盡之也新安郡
　齋舊有文鑑木本余每惜其
　脫略􁅜誤莫研精華如渉蓬
　山而阻弱水隔雲霧而索豹
　章輒嘆曰斯文之墜越漢厯
　唐至我
　皇宋始還三代之舊今牴牾
　訛舛若此學者何頼焉郡博
　袁君甞加訂證暨嘉定辛已
　冬余領郡事一日吏部喻君
　貽書以　東莱吕文公家本
　來寄余喜而不寐亟併取袁
　君所校以相參攷易其謬誤
　𥙷其脫畧凡三萬字命工悉
　取舊板及漫裂者刋而新之
　遂為全書使學者覧表䟽而
　思都俞吁咈之羙觀制冊而
　得盤誥誓命之意閲賦詠而
　追國風雅頌之音續渾金璞
　玉之體免覆瓿鏤冰之譏藻
　飾　皇猷黼黻　治具俾斯
　文之作厯千萬人如出一手
　越千百載如在一日則文鑑
　之名為無負文鑑之利為甚
　愽矣嘉定十五禩壬午夏五
　月上澣郡守開封趙彦适跋
　前軰之文粹然出正蓋
　累朝涵飬之澤而師友淵
　源之所漸也此書會稡略
　盡真足以鳴
　國家之盛惜夫鋟木之始一
　付之刀筆吏欠𥙷亡刋誤之
　功後雖更定訛缺猶未能
　免思𣣔就正有道恨
　吕成公之不可作也近扵東
　莱家塾得證誤續本命
　郡錄事劉君崇卿參以
　他集而訂正之凢刪改之字
　又三千有竒與刓缺不可讀
　者百餘板併新之其用心勤
　矣其有𥙷扵此書多矣旣
　迄後将如亰囙語之曰夫校
　讎工夫如拂几上塵旋拂旋
　生去後尋繹當更有得
　錄以見寄抑以觀子日進之
　學端平𥘉元清明郡守
　四眀劉炳書于黃山堂
皇朝文鑑
　　朝奉郎行祕書省著作佐郎兼國史院
　　　編修官兼權禮部郎官臣吕祖謙奉
　　　聖㫖銓次劄子
先於淳熈四年十一月内承尚書省劄子勘㑹巳
降　指揮令臨安府校正開雕
聖宋文海十一月九日三省同奉
聖旨委吕祖謙專一精加校證祖謙竊見文海元
係書坊一時刋行去取未精名賢髙文大冊尚多
遺落遂具劄子乞一就増損仍斷自中興以前銓
次庶幾可以行逺十一月五日三省同奉
聖旨依祖謙㝷將祕書省集庫所藏
本朝諸家文集及於士大夫家宛轉假借旁采傳
記它書雖不知名氏擇其文可録者用文選古詩
十九首例並行編纂凡本門爲百五十卷目録四
卷祖謙竊自伏念
本朝文字之盛衆作相望誠冝采掇菁華仰副
聖意而祖謙學問荒凉知識畢陋不足以知前輩
文字之工拙黽勉承命今巳經年簡牘浩繁取㑹
繆戾加以繕冩纔畢偶嬰末疾尚恐踈略抵牾未
敢遽以投進今月二十四日偶蒙具宣
聖諭縁祖謙巳除外任俯詢所編次第自懼稽緩
不勝震懼所有編次到
聖宋文海一部共一百五十四冊并臨安府元牒
到御前降下
聖宋文海舊本一部計二十冊並用黃羅夾複封
作七複欲望特與敷奏繳進祖謙不勝皇懼俟罪
之至
　　朝奉郎行祕書省著作佐郎兼國史院
　　編修官兼權禮部郎官臣吕祖謙奉
　　聖旨所編文鑑精當
　　謝　賜銀絹除直祕閣表
右臣今月四日承中使李𥙿文宣諭
聖旨所編文鑑精當賜銀絹三百疋兩者奏編無
取錫命有加旣叨中祕清切之隆復拜内府便蕃
之賜人微恩厚感極涕零此蓋伏遇
皇帝陛下聖學髙明皇猷淵懿粲然衆作思採摭
以無遺蕞爾小臣懼討論之不稱巳逃罪戾仍被
眷私抱槧懷鈆曷副右文之意賜金増秩徒慙稽
古之榮臣無任感天荷聖激切屏營之至謹録奏
聞謹奏
(此尚是嘉興時新安𥘉印本在未經重脩前宋刻致佳/純參僅/有良/寳/貴盥手展讀心目俱開/李/王同借觀)
新雕皇朝文鑑緫目
賦
　　一卷　二卷　三卷
　　四卷　五卷　六卷
　七卷　八卷　九卷
　十卷
律賦
　十一卷
四言古詩　樂府歌行
　十二卷　十三卷　十四卷
五言古詩
　十五卷　十六卷　十七卷
　十八卷　十九卷　二十卷
七言古詩
　　二十一卷
　五言律詩
　　二十二卷
　　二十三卷
　七言律詩
　　二十四卷　二十五卷
　五言絕句
　　二十六卷
　七言絕句
　　二十七卷　二十八卷
　雜體
　　二十九卷
　騷
　　三十卷
　詔
　　三十一卷
　勑赦文冊
　　三十二卷
　御劄批荅
　　三十三卷
　制
　　三十四卷　三十五卷　三十六卷
　誥
　　三十七卷　三十八卷　三十九卷
　　四十卷
　奏䟽
　　四十一卷　四十二卷　四十三卷
　　四十四卷　四十五卷　四十六卷
　　四十七卷　四十八卷　四十九卷
　　五十卷　五十一卷　五十二卷
　　五十三卷　五十四卷　五十五卷
　　五十六卷　五十七卷　五十八卷
　　五十九卷　六十卷　六十一卷
　　六十二卷
　表
　　六十三卷　六十四卷　六十五卷
　　六十六卷　六十七卷　六十八卷
　　六十九卷　七十卷　七十一卷
　牋箴
　　七十二卷
　銘
　　七十三卷
　頌
　　七十四卷
　替
　　七十五卷
　碑文　記
　　七十六卷　七十七卷
　　七十八卷　七十九卷
　　八十卷　八十一卷
　　八十二卷　八十三卷
　　八十四卷
　序
　　八十五卷　八十六卷　八十七卷
　　八十八卷　八十九卷　九十卷
　　九十一卷　九十二卷
　論
　　九十三卷　九十四卷　九十五卷
　　九十六卷　九十七卷　九十八卷
　　九十九卷　一百卷
　論義
　　一百一卷
　䇿
　　一百二卷　一百三卷　一百四卷
　議
　　一百五卷　一百六卷
　　說
　　　一百七卷
　　說戒
　　　一百八卷
　　制䇿
　　　一百九卷
　　　一百一十卷
　制䇿　說書　經義
　　百一十一卷
　書
　　百十二卷　百十三卷　百十四卷
　　百十五卷　百十六卷　百十七卷
　　百十八卷　百十九卷　百二十卷
　啓
　　　百卄一卷　百卄二卷　百卄三卷
　䇿問
　　百卄四卷
　雜著
　　百卄五卷　百卄六卷　百卄七卷
　對問　移文　連珠
　　百卄八卷
　琴操上梁文書判
　　百卄九卷
　題跋
　　百卅卷
　　百卅一卷
　樂語
　　百卅二卷
　祭丈　謚議
　　百卅三卷　百卅四卷　百卅五卷
　行狀
　　百卅六卷　百卅七卷　百卅八卷
　墓誌
　　百卅九卷　百四十卷　百四十一卷
　　百四二卷　百四三卷　百四四卷
　墓表神道碑
　　百四五卷
　神道碑銘
　　百四六卷
　　百四七卷
　神道碑
　　百四八卷
傳
　百四九卷
傳　露布
　百五十卷
新雕皇朝文鑑緫目終
新雕　皇朝文鑑目録上
　　　朝奉郎行祕書省著作佐郎兼國史院
　　　編脩官兼權禮部郎官臣吕祖謙奉
　　　聖旨銓次
　卷第一
　　賦
　　　五鳳樓賦　梁　周翰
　　　籍田賦　王　禹偁
　　　端居賦　种　放
　　　大蒐賦　丁　謂
　　　　　洞庭賦　夏侯　嘉正
　　　　　矮松賦　王　曽
　　　　　聲賦　張　詠
　　　　　春雪賦　錢　惟演
　　　　　君可思賦　楊　億
　　卷第二
　　　賦
　　　　皇畿賦　楊　侃
　　　　大酺賦　劉　筠
　　　　中園賦　晏　殊
　　　明堂賦　范　仲淹
　卷第三
　　賦
　　　松江秋汎賦　葉　清臣
　　　鳴蟬賦　歐陽　脩
　　　秋聲賦　歐陽　脩
　　　圎丘賦　宋　祁
　　　右史院蒲桃賦　宋　祁
　　　詆仙賦　宋　祁
　　　憫獨賦　宋　祁
　　　　靈烏賦　梅　堯臣
　　　　凌霄華賦　梅　堯臣
　　　　栟櫚賦　劉　敞
　　　　離憂賦　劉　敞
　　　　石室賦　狄　遵度
　　　　鑿二江賦　狄　遵度
　　　　交趾獻竒獸賦　司馬　光
　　　　思歸賦　王　安石
　　　　歷山賦　王　安石
　　　　事君賦　王　回
　卷第四
　　賦
　　　抱關賦　王　回
　　　　駟不及舌賦　王　回
　　　責難賦　王　回
　　　　愛人賦　王　回
　　　大報天賦　范　鎭
　　　鴻慶宫三聖殿賦　劉　攽
　　　　秋懷賦　劉　攽
　卷第五
　　　賦
　　　　不寐賦　劉　攽
　　　　拙賦　周　悙頥
　　　　洛陽懷古賦　邵　雍
　　　　灎澦堆賦　蘇　軾
　　　　屈原廟賦　蘇　軾
　　　　昆陽城賦　蘇　軾
　　　　赤壁賦　蘇　軾
　　　　後赤壁賦　蘇　軾
　　　　秋陽賦　蘇　軾
　　　　中山松醪賦　蘇　軾
　　　　懷歸賦　沈　括
　　　　黃樓賦　蘇　轍
　卷第六
　　賦
　　　感山賦　崔　伯易
　卷第七
　　賦
　　　珠賦　崔　伯易
　　　煎茶賦　黃　庭堅
　　　別友賦　黃　庭堅
　　　　汴都賦　周　邦彦
　卷第八
　　賦
　　　大禮慶成賦　張　耒
　　　齋居賦　張　耒
　　　鳴雞賦　張　耒
　　　　雨望賦　張　耒
　　　鳴蛙賦　張　耒
　　　哀伯牙賦　張　耒
　　　求志賦　晁　𥙷之
　卷第九
　　賦
　　　北渚亭賦　晁　𥙷之
　　　黃樓賦　秦　觀
　　　送將歸賦　蔡　確
　　　天下爲一家賦　吕　大鈞
　　　　南征賦　邢　居實
　　　宣防宫賦　劉　跋
　卷第十
　　賦
　　　南都賦　王　仲旉
　　　颶風賦　蘇　過
　　　思子臺賦　蘇　過
　　　參賦　米　敝
　卷第十一
　　律賦
　　　有物混成賦　王　曽
　　　金在鎔賦　范　仲淹
　　　德車結旌賦　宋　庠
　　　應天以實不以文賦　歐陽　脩
　　　王畿千里賦　宋　祁
　　　長嘯却胡騎賦　范　鎭
　　　首善自京師賦　王　安石
　　　歷者天地之大紀賦　蘇　頌
　　　圎丘象天賦　鄭　獬
　　　濁醪有妙理賦　蘇　軾
　　　三階平則風雨時賦　孔　文仲
　　　四海以職來祭賦　孔　文仲
　　　舜琴歌南風賦　舒　亶
　　　公生明賦　許　安丗
　　　智若禹之行水賦　孔　平仲
　　　周以宗強賦　沈　𥘉
　　　佚道使民賦　林　希
　　　王道正則百川理賦　江　衍
　　　郭子儀單騎見虜賦　秦　觀
　卷第十二
　　詩
　　　　　　四言
　　　皇雅十首　尹　洙
　　　　定州閲古堂　富　弼
　　　　祫禮頌聖德　梅　尭臣
　　　　魏京　劉　敞
　　　　古風　劉　敞
　　　　閔雨　劉　敞
　　　　新田　王　安石
　　　　潭州新學　王　安石
　　　　明堂樂章二首　王　安石
　　　　顔樂亭　程　顥
　　　　何公橋　蘇　軾
　　　觀棊　蘇　軾
　　　和陶淵明時運　蘇　軾
　　　和陶淵明勸農　蘇　軾
　　　江郊　蘇　軾
　　　泂酌亭　蘇　軾
　卷第十三
　　詩
　　　　　樂府歌行(雜言附)
　　　桃花犬歌呈修史錢侍郎　李　至
　　　江南春　㓂　準
　　　　西遊曲　錢　易
　　　　伐棘編　路　振
　　　　呉中曉寒曲　王　琪
　　　　清輝殿觀明皇山水石字歌應制
　　　　　　　　　　　　　　　　　王　琪
　　　　鵯鵊詞　歐陽　脩
　　　　明妃曲　歐陽　脩
　　　　廬山髙贈同年劉中允歸南康
　　　　　　　　　　　　　　　　　歐陽　脩
　　　　紫石屏歌　歐陽　脩
　　　　山鳥　梅　堯臣
　　　　送撫州通判袁丗弼寺丞　梅　尭臣
　　　　永叔月石硯屏　蘇　舜欽
　　　　荒田行　劉　敞
　　　　挑源行　王　安石
　　　　食黍行　王　安石
　　　　杜甫畫像　王　安石
　　　　題燈　陳　烈
　　　　鞠歌行　張　載
　　　　君子行　張　載
　　　　上書行　劉　攽
　　　　茂陵徐生歌　劉　攽
　　　　熈州行　劉　攽
　　　　江南曲　沈　括
　　　　織婦怨　文　同
　　　　自君之出矣　文　同
　　　　五原行　文　同
　　　　法惠寺橫翠閣　蘇　軾
　　　　於潜僧緑筠軒　蘇　軾
　　　　河復　蘇　軾
　　　禽言二首　蘇　軾
　　　書王定國所藏煙江疊嶂圖
　　　　　　　　　　　　　　　　蘇　軾
　　　書晁說之考牧圖後　蘇　軾
　　　鶴歎　蘇　軾
　　　荔枝歎　蘇　軾
　　　東方書生行　蘇　轍
　　　和謝公定征南謡　黃　庭堅
　　　以團茶洮州緑石研贈無咎文潜
　　　　　　　　　　　　　　　黃　庭堅
　　　　贈送張叔和　黃　庭堅
　　　　平南謡　楊　蟠
　　　　打麥　張　舜民
　　　　勿去草　楊　傑
　　　　妾薄命　陳　師道
　　　古墨　陳　師道
　卷第十四
　　詩
　　　　　　樂府歌行(雜言附)
　　　勞歌　張　耒
　　　　江南曲　張　耒
　　　　牧牛兒　張　耒
　　　　孫彦古畫風雨山水歌　張　耒
　　　　于湖曲　張　耒
　　　　秋雨歎　許　彦國
　　　　觀易元吉獐猿圖歌　秦　觀
　　　　豆葉黃　晁　𥙷之
　　　　漁家傲　晁　𥙷之
　　　　蓮根有長絲　郭　祥正
　　　　金山行　郭　祥正
　　　　驪山行　李　廌
　　　　築長堤　田　晝
　　　　叢臺歌　賀　鑄
　　　　　　五言古詩
　　　　戒兒姪八百字　范　質
　　　　　　懷賢詩
　　　　懷桑魏公(維翰)王　禹偁
　　　　懷李兵部(濤)王　禹偁
　　　　懷王樞密(朴)王　禹偁
　　　　　　五哀詩
　　　故尚書兵部侍郎琅琊王公(祐)
　　　　　　　　　　　　　　　王　禹偁
　　　故尚書虞部貟外郎知制誥貶萊州司馬
　　　　㴾海髙公(錫)王　禹偁
　　　故殿中侍御史榮陽鄭公(起)
　　　　　　　　　　　　　　　王　禹偁
　　　故國子博士郭公(忠恕)王　禹偁
　　　故太子中允知洛陽縣事潁公(贄)
　　　　　　　　　　　　　　　王　禹偁
　　　橄欖詩　王　禹偁
　　　勸學篇　張　詠
　　　悼蜀詩四十韻　張　詠
　　　愆亢取湫水徴巫覡致禱亟遣罷去越翊
　　　　　日漸獲優洽　劉　筠
　　　寄岳陽劉從事　韓　丕
　　　温泉詩　錢　易
　　　夏日山居　种　放
　　　諭蒙詩　种　放
　卷第十五
　　五言古詩
　　　新居感詠　杜　衍
　　　幽居即事　杜　衍
　　　和王校勘中夏東園　晏　殊
　　　列子有力命王充論衡有命禄極言必定
　　　　　之致覽之有感　晏　殊
　　　贈劉潜歸陶丘　石　延年
　　　鄱陽酬泉州曹使君見寄范　仲淹
　　　四民詩　范　仲淹
　　　晝錦堂　韓　琦
　　　歳晏出沐感事内訟　宋　庠
　　　秋日白鷺亭向夕風晦有作
　　　　　　　　　　　　　　　　王　琪
　　　水谷夜行寄子美聖俞　歐陽　脩
　　　讀徂徠集　歐陽　脩
　　　重讀徂徠集　歐陽　脩
　　　獲麟贈姚闢先軰　歐陽　脩
　　　喜雨　歐陽　脩
　　　飛蓋橋翫月　歐陽　脩
　　　奉答子華學士安撫江南見寄之作
　　　　　　　　　　　　　　　歐陽　脩
　　　　感興二首　歐陽　脩
　　　　讀書　歐陽　脩
　　　　感事　歐陽　脩
　　　　董永　葉　清臣
　　　　憫農　葉　清臣
　　　　縣齋對雪　梅　尭臣
　　　　秋思　梅　尭臣
　　　　郭之美忽過云徃河北謁歐陽永叔沈子
　　　　　山　梅　尭臣
　　　　送王判官之江隂軍幙　梅　尭臣
　　　范饒州坐中客語食河豚魚
　　　　　　　　　　　　　　　　　梅　尭臣
　　　送薛氏婦歸絳州　梅　堯臣
　　　川上田家　梅　堯臣
　　　送王介甫知毗陵詩　梅　堯臣
　卷第十六
　　五言古詩
　　　撿書　蘇　舜欽
　　　感興　蘇　舜欽
　　　哭尹師魯　蘇　舜欽
　　　　秋懷　江　休復
　　　　同持國宿太學官舎　江　休復
　　　　牟駞岡閱馬　江　休復
　　　　許希　顔　太𥘉
　　　　東州逸黨　顔　太𥘉
　　　　贈張績禹功　石　介
　　　　小孤山　劉　敞
　　　　雜詩效玉川體　劉　敞
　　　　雜詩二首　劉　敞
　　　　示張直温　劉　敞
　　　　朝乗　劉　敞
　　　　哀張子厚先生　司馬　光
　　　　今古路　司馬　光
　　　　漢文帝　王　安石
　　　　戴不勝　王　安石
　　　　司馬遷　王　安石
　　　　楊雄　王　安石
　　　　楊劉　王　安石
　　　　日出堂上飲　王　安石
　　　　我欲徃滄海　王　安石
　　　　少狂喜文章　王　安石
　　　　今日非昨日　王　安石
　　　　田漏　王　安石
　　　　送潮州吕使君　王　安石
　　　　雜詠　王　安石
　　　　謝公墩　王　安石
　　　　同昌叔賦鴈奴　王　安石
　　　　寓言四首　王　安石
　　　　逰土山示蔡天啔　王　安石
　　　　夜夢與和甫別如赴北京時和甫作詩覺
　　　　而有作因簡純甫　王　安石
　　　獨臥有懷　王　安石
　卷第十七
　　五言古詩
　　　分題得癭木壷　吕　公著
　　　寄題徑山懷郎簡侍郎　張　瓌
　　　過介甫歸偶成　曽　鞏
　　　劉景升祠　曽　鞏
　　　㸔白雲愛而成詩　狄　遵度
　　　哀老婦　李　泰伯
　　　　悠悠西江水送李殿丞　王　回
　　　　魯恭太師廟　韓　維
　　　　服除送兄弟還都　韓　維
　　　　靈溝道中　韓　維
　　　　謁孔先生　韓　維
　　　　下橫嶺望寧極舎　韓　維
　　　　景仁示去歳所賦菊屏菊塔二詩輙以一
　　　　　篇荅之　韓　維
　　　　讀書　傳　堯俞
　　　　舉舉媚學子　王　令
　　　　呼雞　王　令
　　　　秋懷　王　令
　　　　雜詩　王　令
　　　　采選示王聖美葛子明諸友
　　　　　　　　　　　　　　　　　　王　令
　　　　介亭　孫　覺
　　　　讀魏丗家　王　安國
　　　　夏日獨居二首　王　安國
　　　　堂上有遺羶　王　安國
　　　　忘言　王　安國
　　　　異服　王　陶
　　　　採鳬茈　鄭　獬
　　　　兵器　陶　弼
　　　　送同年蒲叔範察判杭州監酒
　　　　　　　　　　　　　　　　　　王　疇
　　　　四事　邵　雍
　　　　髙竹　邵　雍
　　　　巢鳥　張　光
　　　　臨水　黃　亢
　　　　次韻和子儀問蟬　黃　庶
　　　自警　范　純仁
　　　檢覆郟城旱田示同官及寄河南諸賢
　　　　　　　　　　　　　　　　　　劉　攽
　　　雜詩　劉　攽
　　　齊魯　劉　攽
　　　擬古　劉　攽
　　　漕舟　沈　文通
　　　題福唐津亭　陳　烈
　卷第十八
　　五言古詩
　　　懷賢閣　蘇　軾
　　　和子由記園中草木二首　蘇　軾
　　　調水符　蘇　軾
　　　贈劉莘老　蘇　軾
　　　甘露寺　蘇　軾
　　　垂雲亭　蘇　軾
　　　西齋　蘇　軾
　　　司馬君實獨樂園　蘇　軾
　　　除夜病中贈叚屯田　蘇　軾
　　　和頓教授見寄　蘇　軾
　　　京師哭任遵聖　蘇　軾
　　　張寺丞益齋　蘇　軾
　　　送鄭戸曹　蘇　軾
　　　送李公擇　蘇　軾
　　　懷西湖晁美叔同年　蘇　軾
　　　種松得徠字　蘇　軾
　　　以雙刀遺子由子由有詩次其韻
　　　　　　　　　　　　　　　蘇　軾
　　　與王郎昆弟及兒邁遶城觀荷花二首
　　　　　　　　　　　　　　　蘇　軾
　　　送俞節推　蘇　軾
　　　東坡七首　蘇　軾
　　　冬至日贈安節　蘇　軾
　　　陳季常見過三首　蘇　軾
　　　𥘉秋寄子由　蘇　軾
　　　過建昌李野夫公擇故居蘇　軾
　　　栖賢三峽橋　蘇　軾
　　　髙郵陳直躬處士畫鴈　蘇　軾
　　　次韻王覿正言喜雪　蘇　軾
　　　故李承之待制六丈挽詞　蘇　軾
　　　送范純粹守慶州　蘇　軾
　　　送千乗千能兩姪還郷　蘇　軾
　　　故周茂叔先生濂溪　蘇　軾
　　　歐陽叔弼見訪道陶淵明事因語及元載
　　　　之死歎　其識有淺深退作此詩
　　　　　　　　　　　　　　蘇　軾
　　　竹閒亭小酌懷叔弼季黙蘇　軾
　　　東府雨中別子由　蘇　軾
　　　過髙郵寄孫君孚　蘇　軾
　　　次韻定慧欽老見寄　蘇　軾
　　　　江月五首　蘇　軾
　　　　遷居之夕聞鄰居兒請誦書
　　　　　　　　　　　　　　　　蘇　軾
　　　　次韻子由所居　蘇　軾
　　　　和陶淵明飲酒　蘇　軾
　　　　和陶淵明愁詩　蘇　軾
　　　　和陶淵明雜詩　蘇　軾
　　　　和陶淵明庚戍歳九月中於西田穫早稻
　　　　　　　　　　　　　　　　蘇　軾
　　　　和陶淵明始作鎭軍參軍經曲阿
　　　　　　　　　　　　　　　　蘇　軾
　　　和陶淵明詠三良　蘇　軾
　　　和陶淵明詠貧士　蘇　軾
　　　夏晝　章　望之
　　　宿簡寂觀　袁　陟
　　　再遊雲居　袁　陟
　　　覆驗餘姚道中　王　存
　　　雜興二首　鮮于　侁
　　　新堂夜坐　鮮于　侁
　　　海州觀放鶻搏兔不中而飛去
　　　　　　　　　　　　　　　　　　沈　括
　　　觀餘姚海氛　謝　景𥘉
　　　餘姚董役海堤有作　謝　景𥘉
　　　法喜堂　謝　景𥘉
　　　村居　謝　景𥘉
　　　新晴山月　謝　景𥘉
　　　屬疾梧軒　謝　景𥘉
　卷第十九
　　五言古詩
　　　買炭　蘇　轍
　　　　早行　孔　文仲
　　　　逍遥亭二首　潘　興嗣
　　　　師道　潘　興嗣
　　　　過百里大夫冡　黃　庭堅
　　　　寄秉夷　黃　庭堅
　　　　和子瞻粲字韻二首　黃　庭堅
　　　　寄師載　黃　庭堅
　　　　過家　黃　庭堅
　　　　上冡　黃　庭堅
　　　　題王黃州墨蹟後　黃　庭堅
　　　　和張文潜贈晁無咎二首　黃　庭堅
　　　　留王郎　黃　庭堅
　　　　和孔常父雪　黃　庭堅
　　　　次韻荅邢悙夫　黃　庭堅
　　　　題竹石牧牛　黃　庭堅
　　　　贈秦少儀　黃　庭堅
　　　　謝公定和二范秋懷　黃　庭堅
　　　　宿舊彭澤懷陶令　黃　庭堅
　　　　題宛陵張待舉曲肱亭　黃　庭堅
　　　　和邢悙夫秋懷二首　黃　庭堅
　　　次謝與迪所作竹　黃　庭堅
　　　次韻楊明叔見餞十首　黃　庭堅
　　　拜劉凝之畫像　黃　庭堅
　　　跋子瞻和陶詩　黃　庭堅
　　　次徐仲車因婁行父見寄之詩
　　　　　　　　　　　　　　　黃　庭堅
　　　遊蔣彦回玉芝園　黃　庭堅
　　　沐浴有感　彭　汝礪
　　　就食　楊　蟠
　　　古興　沈　遼
　　　　濉陽　徐　積
　　　　别三子　陳　師道
　　　　示三子　陳　師道
　　　　田家　陳　師道
　　　　送蘇公知杭州　陳　師道
　　　　送李奉議亳州判官　陳　師道
　　　　觀兖文忠公家六一堂圖書
　　　　　　　　　　　　　　　　　陳　師道
　　　　咸平讀書堂　陳　師道
　　　　次韻荅晁無斁　陳　師道
　卷第二十
　　五言古詩
　　　　寄楊道孚　張　耒
　　　　旦起　張　耒
　　　　夏日雜感　張　耒
　　　　春日雜書　張　耒
　　　　感遇　張　耒
　　　　昭陵六馬　張　耒
　　　　斑竹　張　耒
　　　　寓陳詩　張　耒
　　　　糴官粟有感　張　耒
　　　　賀雨拜表　張　耒
　　　　田居　秦　觀
　　　　海康書事五首　秦　觀
　　　　孤憤吟二首　張　商英
　　　　接花　陳　瓘
　　　　文選樓　李　廌
　　　　寄陳履常　邢　居實
　　　　雨後出城馬上作　邢　居實
　　　　述懷　任　伯雨
　　　　春風　晁　詠之
　　　　𥘉行山　晁　詠之
　　　　王立之大裘軒　謝　逸
　　　　閨恨　謝　逸
　　　　酴醿依栢引蔓上冒其巔崔　鶠
　　　　江月圖　崔　鶠
　　　　雨餘　鮑　欽止
　　　　寄友人　張　繹
　　　　秋日書懷　毛　滂
　　　　次韻毛逹可給事秋懷念歸
　　　　　　　　　　　　　　　　　　倪　濤
　　　贈趙正之　林　敏功
　　　送趙叔問奉議歸南都　方　元修
　　　張牧之竹溪　林　敏修
　　　山行　曹　緯
　　　燭蛾　賀　鑄
　卷第二十一
　　七言古詩
　　　禁直　楊　億
　　　滄浪亭　歐陽　脩
　　　　希眞堂東手種菊花十月始開
　　　　　　　　　　　　　　　　　歐陽　脩
　　　　哭梅聖俞　歐陽　脩
　　　　和賈相公覽杜工部北征篇
　　　　　　　　　　　　　　　　　宋　祁
　　　　白鶻圖　梅　堯臣
　　　　送葛都官南歸　梅　堯臣
　　　　和呉冲卿元㑹　梅　堯臣
　　　　諭學　孫　復
　　　　漁翁　劉　敞
　　　　朱雲　劉　敞
　　　　道傍田家　司馬　光
　　　　虎圖　王　安石
　　　　張良　王　安石
　　　　寄贈胡先生　王　安石
　　　　贈陳景回　蘇　洵
　　　　和渙之深秋月夜書事　狄　遵度
　　　　雨　狄　遵度
　　　　有竇復者丗居鎭戎能道邊事
　　　　　　　　　　　　　　　　　王　陶
　　　大孤山　黃　庶
　　　通判國博命賦假山　陳　襄
　　　與子由別於鄭州西門之外馬上賦詩一
　　　篇寄之　蘇　軾
　　　送安悙秀才失解西歸　蘇　軾
　　　送劉道原歸觀南康　蘇　軾
　　　和錢安道寄惠建茶　蘇　軾
　　　韓幹馬十四匹　蘇　軾
　　　贈寫　御容妙善師　蘇　軾
　　　定慧院寓居月夜偶出　蘇　軾
　　　豆粥　蘇　軾
　　　荅西掖諸公見和　蘇　軾
　　　􁄹國夫人夜遊圖　蘇　軾
　　　郭熈畫秋山平逺　蘇　軾
　　　任氏閲丗堂大檜　蘇　轍
　　　韓信二首　黃　庭堅
　　　杜子美浣花醉歸圖　黃　庭堅
　　　送范德孺知慶州　黃　庭堅
　　　送謝公定作竟陵主簿　黃　庭堅
　　　過東平侯趙景珍墓　黃　庭堅
　　　紫騮馬　許　彦國
　　　墨染絲　郭　祥正
　　　浯溪　潘　大臨
　　　豫章別李元中宣德　謝　逸
　　　聞徐師川自京師還豫章謝　逸
　　　早春偶題　崔　鶠
　　　阻風雨封家市　李　彭
　　　萝訪友生　李　錞
　卷第二十二
　　五言律詩
　　　　中秋月　王　禹偁
　　　　送枝江秦長官罷秩　鄭　文寳
　　　　送曹緯劉鼎二秀才　鄭　文寳
　　　　夜泊江上　㓂　準
　　　　春日登樓懷歸　㓂　準
　　　　楚江夜懷　㓂　準
　　　　題太湖　羅　處約
　　　　受　詔修書述懷感事三十韻
　　　　　　　　　　　　　　　　　楊　億
　　　　至郡累旬惡風　楊　億
　　　　獄多重囚　楊　億
　　　　梁縣界虸蚄蟲生　楊　億
　　　　禁中庭樹　錢　惟演
　　　　寄楊塤　趙　湘
　　　　荅徐本　趙　湘
　　　　喜故人至　王　操
　　　　送人南歸　王　操
　　　　南兵　錢　易
　　　　上知府㓂相公　魏　野
　　　　書友人屋壁　魏　野
　　　　閑居書事　魏　野
　　　　述懷　魏　野
　　　　夏日宿西禪　潘　閬
　　　　叙吟　潘　閬
　　　　歳暮自桐廬歸錢塘晚泊漁浦
　　　　　　　　　　　　　　　　　潘　阆
　　　　銘坐右　張　齊賢
　　　　酬陳齊民見寄　种　放
　　　　勘書　孫　僅
　　　　江南立春日　吕　夷簡
　　　　秋日旅懷　江　爲
　　　　江行　江　爲
　　　　經戰地　魯　交
　　　　大雪　魯　交
　　　　野水　錢　昭度
　　　　塞上作　唐　異
　　　　閑居書事　唐　異
　　　　瀑布　石　延年
　　　　曹太尉西帥　石　延年
　　　　春　石　延年
　　　　赴桐廬郡至淮上遇風　范　仲淹
　　　　瀑布　范　仲淹
　　　　堯廟　范　仲淹
　　　　野色　范　仲淹
　　　　八月十四夜月　范　仲淹
　　　　題飬眞亭　范　仲淹
　　　　有將獨鶴行都市道上者左右奔迫野態
　　　　　憔悴因成短韻　宋　庠
　　　　春夕　宋　庠
　　　　群玉殿賜宴　歐陽　脩
　　　　下直呈同行三公　歐陽　脩
　　　　東閤兩中　歐陽　脩
　　　　秋懷　歐陽　脩
　　　　東晉　宋　祁
　　　　詠史　宋　祁
　　　　遣吏視諸公塋樹回有感三首
　　　　　　　　　　　　　　　　　　宋　祁
　　　　　文正王丞相
　　　　　文靖吕丞相
　　　　　宣獻宋公
　　　僻居　燕　肅
　卷第二十三
　　五言律詩
　　　泛溪　梅　尭臣
　　　發勻陵　梅　尭臣
　　　聞鴈　梅　尭臣
　　　和謝仲弓廷評栽竹　梅　尭臣
　　　覽含元殿基因想昔時朝㑹之盛且感其
　　　　興廢也　蘇　舜欽
　　　五哀詩
　　　明皇　鄭　獬
　　　送趙樞寺丞宰䖍化縣　陶　弼
　　　出嶺題石灰鋪　陶　弼
　　　同宋復古遊大林寺　周　悙頥
　　　冬至　邵　雍
　　　晚涼閑歩　邵　雍
　　　重九日登石閣　邵　雍
　　　悟人一言　邵　雍
　　　陳公廙園修禊事席上賦　程　顥
　　　和王正仲熈寧郊祀二十韻
　　　　　　　　　　　　　　　　　劉　攽
　　　　和鄭閎仲仙居　陳　襄
　　　　和子由𥘉到陳州　蘇　軾
　　　　廣愛寺朱瑶畫　蘇　軾
　　　　過淮　蘇　軾
　　　　乗舟過賈収水閣二首　蘇　軾
　　　　郊祀慶成　蘇　軾
　　　　新年二首　蘇　軾
　　　　倦夜　蘇　軾
　　　　次韻王晦叔　蘇　軾
　　　次韻公定丗弼登北都東樓二首
　　　　　　　　　　　　　　　黃　庭堅
　　　歳寒知松栢　黃　庭堅
　　　𣢾塞來享　黃　庭堅
　　　神宗皇帝挽詞二首　黃　庭堅
　　　次韻崔伯易席上所賦因以贈行
　　　　　　　　　　　　　　　黃　庭堅
　　　司馬文正公挽詞二首　黃　庭堅
　　　范忠文公挽詞二首　黃　庭堅
　　　和荅錢穆父詠猩猩毛筆黃　庭堅
　　　次韻秦少章晁適道贈荅詩
　　　　　　　　　　　　　　　黃　庭堅
　　　和文潜舟中所題　黃　庭堅
　　　漢陽親舊携酒追送　黃　庭堅
　　　次韻廖明略陪吳明府白雲亭宴集
　　　　　　　　　　　　　　　黃　庭堅
　　　贈揚明叔　黃　庭堅
　　　閑居有感　李　宗易
　　　江上逢晁適道　崔　子方
　　　荷花　豐　稷
　　　　寄鄭介夫　畢　仲游
　　　　春日獨遊南園　楊　蟠
　　　　聞赦有作　張　舜民
　　　　曽子固挽詞二首　陳　師道
　　　　司馬温公挽詞二首　陳　師道
　　　　登城樓　陳　師道
　　　　和王子安至日　陳　師道
　　　　送呉先生謁惠州蘇運使陳　師道
　　　　懷逺　陳　師道
　　　　張芻令餘杭　孫　處
　　　　種圃　張　耒
　　　　近清明　張　耒
　　　　晨興　張　耒
　　　　都梁亭下　張　耒
　　　　舟中暁思　張　耒
　　　　南澗月夕　俞　紫芝
　　　　廣武山懷古　劉　季孫
　　　　春日遊金明池　李　昭玘
　　　　獨歩懷元中　洪　朋
　　　　宿范氏水閣　洪　朋
　　　石牛莊閑居　崔　鶠
　　　見黃太史　髙　荷
　　　題折氏下城園　具　則禮
　　　春日書懷　潘　大臨
　　　江上晚歩　潘　大臨
　　　題吕少馮聽雨堂　李　彭
　　　春日有懷　林　敏功
　卷第二十四
　　七言律詩
　　　和御製夏日垂釣作　徐　鉉
　　　　内宴應制　曹　翰
　　　　豫章胡氏華林書堂　張　齊賢
　　　　春日書懷　㓂　準
　　　　春夕偶作　趙　湘
　　　　上李昉相公二首　王　操
　　　　温泉　鄭　文寳
　　　　讀江緫傳　鄭　文寳
　　　　梅花　林　逋
　　　　小園梅花　林　逋
　　　　晨興　魏　野
　　　　山居　丁　謂
　　　　民牛多疫死　楊　億
　　　　漢武　楊　億
　　　　莎衣　楊　朴
　　　　假中示判官張寺丞王校勘
　　　　　　　　　　　　　　　　　　晏　殊
　　　　𥘉秋宿直　晏　殊
　　　　安昌侯　晏　殊
　　　　偶成　石　延年
　　　　金郷張氏園亭　石　延年
　　　　首陽　石　延年
　　　　喜雨　韓　琦
　　　　寄子京　宋　庠
　　　　府齋歳晏寄昭文相公樞密太尉
　　　　　　　　　　　　　　　　　宋　庠
　　　　重展西湖　宋　庠
　　　　招魯清　范　雍
　　　　書王元之畫像側　歐陽　脩
　　　　上致政太保杜師公　歐陽　脩
　　　　内直對月　歐陽　脩
　　　下直　歐陽脩
　　　早朝感事　歐陽脩
　　　青州書事　歐陽脩
　　　望太湖　蘇　舜欽
　　　春睡　蘇　舜欽
　　　中秋松江新橋對月和柳令之什
　　　　　　　　　　　　　　　　蘇　舜欽
　　　喜永叔安道仲儀除諌官　蔡　襄
　　　詠門　龍　昌期
　　　走筆寄夷陵歐陽永叔　謝　伯𥘉
　　　　許昌公宇書懷呈歐陽永叔韓子華王介
　　　　　甫　謝　伯初
　　　　寄杭州孫資政　唐　介
　　　　讀史　王　安石
　　　　示張安君　王　安石
　　　　詳定試卷　王　安石
　　　　和金陵懷古　王　安石
　　　　思王逢原　王　安石
　　　　次韻元厚之平戎慶捷　王　安石
　　　　葛溪驛　王　安石
　　　郡舎偶書　楊　偕
　　　送唐介之貶所　李　師中
　　　送唐御史　仲　訥
　　　聞冨并州入相　王　令
　　　𥿄鳶　王　令
　　　聞南陽吕諌議誨長逝　鄭　獬
　　　恭和　御製上元觀燈　王　珪
　卷第二十五
　　七言律詩
　　　閑居吟　邵　雍
　　　　仁者　邵　雍
　　　　清風短吟　邵　雍
　　　　閑行吟　邵　雍
　　　　洛下園池　邵　雍
　　　　荅人語名教　邵　雍
　　　　何事吟　邵　雍
　　　　觀三皇　邵　雍
　　　　觀五帝　邵　雍
　　　　觀三王　邵　雍
　　　　觀五霸　邵　雍
　　　　觀七國　邵　雍
　　　　觀嬴秦　邵　雍
　　　　觀兩漢　邵　雍
　　　　觀三國　邵　雍
　　　　觀西晉　邵　雍
　　　　觀十六國　邵　雍
　　　　觀南北朝　邵　雍
　　　　觀隋　邵　雍
　　　　觀有唐　邵　雍
　　　　觀五代　邵　雍
　　　　觀盛化　邵　雍
　　　　問鼎　邵　雍
　　　　安樂窩　邵　雍
　　　　自詠　邵　雍
　　　　首尾吟七首　邵　雍
　　　　蒼蒼吟寄李審言　邵　雍
　　　　林下　邵　雍
　　　　安樂四吟(詩書/香酒)邵　雍
　　　　自和打乖吟　邵　雍
　　　　題華下無相院西溪　張　先
　　　寄李朝議　范　純仁
　　　郊行即事　程　顥
　　　秋日偶成　程　顥
　　　出頴口𥘉見淮山　蘇　軾
　　　新城道中　蘇　軾
　　　和王斿　蘇　軾
　　　次韻李脩孺留别　蘇　軾
　　　直玉堂詔賜官燭法酒　蘇　軾
　　　和劉景丈見贈　蘇　軾
　　　王文玉挽詞　蘇　軾
　　　　雪後書北臺壁二首　蘇　軾
　　　　徃歧亭　蘇　軾
　　　　姪安節逺來夜坐　蘇　軾
　　　　祭常山回小獵　蘇　軾
　　　　次韻穆父尚書侍祠郊丘　蘇　軾
　　　　樂全先生生日以鐡柱杖爲壽
　　　　　　　　　　　　　　　　蘇　軾
　　　　新釀桂酒　蘇　軾
　　　　連雨江漲二首　蘇　軾
　　　　桄榔杖寄張文潜　蘇　軾
　　　　夜坐達曉寄子由　蘇　軾
　　　　六月二十日夜渡海　蘇　軾
　　　　潤州甘露寺　沈　括
　　　　感秋扇　蘇　轍
　　　　寄黃幾復　黃　廷堅
　　　　寄上叔父夷仲　黃　廷堅
　　　　詠雪　黃　廷堅
　　　　新喻道中寄元明用觴字韻
　　　　　　　　　　　　　　　　　黃　廷堅
　　　　壺中九華　黃　廷堅
　　　郊丘從駕　彭　汝礪
　　　喜聞中丞包公稱職有書楊　蟠
　　　陪潤州裴如晦學士遊金山廻
　　　　　　　　　　　　　　　楊　蟠
　　　示諸君　徐　積
　　　次韻㓂秀才寄下邳家兄　陳　師道
　　　次韻春懷　陳　師道
　　　東山謁外大父墓　陳　師道
　　　寄泰州曽侍郎　陳　師道
　　　夏日二首　張　耒
　　　元日　任　伯雨
　　　聞趙正夫遷門下　鄒　浩
　　　旅中諭懷　俞　紫芝
　　　寄蘇内翰　劉　季孫
　　　望舊廬有感　葉　濤
　　　題半隱堂　劉　跋
　　　晚登秋屏閣示杜氏兄弟　洪　朋
　　　回荅王立之惠書　潘　大臨
　　　望西山懷駒父　李　彭
　　　簡田升之時升之赴金陵　呉　則禮
　　　病後登快哉亭　賀　鑄
　卷第二十六
　　五言絶句詩
　　　松江夜泊　鮑　當
　　　孤鴈　鮑　當
　　　　江上漁者　范　仲淹
　　　淮上遇風　范　仲淹
　　　出守桐廬道中十首　范　仲淹
　　　無絃琴　王　琪
　　　逺山　歐陽　脩
　　　　夏夜小亭有懷　梅　堯臣
　　　　寒草　梅　堯臣
　　　　芳草　王　安石
　　　　送望之赴臨江　王　安石
　　　　溝港　王　安石
　　　　梅花　王　安石
　　　　歳寒　邵　雍
　　　　廬山三首　蘇　軾
　　　　蝸牛　蘇　軾
　　　　讀史　蘇　轍
　　　　遺老齋三首　蘇　轍
　　　　陪謝師厚遊范文正公祠十首
　　　　　　　　　　　　　　　　　黃　庭堅
　　　　謫居黔南五首　黃　庭堅
　　　　𧖟婦　張　俞
　　　　秦王纜舡石　揚　蟠
　　　　紈扇　張　舜民
　　　　鴈　陳　師道
　　　　春日　崔　鶠
　　　　題績溪雪峯樓　崔　鶠
　　　　歳暮書堂　汪　革
　　　　長安在何許二首　賀　鑄
　　　六言絕句
　　　　題舒州山谷寺石牛洞　王　安石
　　　　題西太一宫　王　安石
　　　　四賢吟　邵　雍
　　　　獨坐　文　同
　　　　相如　文　同
　　　　鷺鷥　文　同
　　　　題鄭防畫夾三首　黃　庭堅
　　　蟻蝶圖　黃　庭堅
　　　有惠江南帳中香者戯作黃　庭堅
　　　子瞻繼和復荅　黃　庭堅
　　　和髙子勉　黃　庭堅
　　　登山望海　張　耒
　　　寧浦書事　秦　觀
　卷第二十七
　　七言絶句詩
　　　新蟬　㓂　準
　　　書河上亭壁　㓂　準
　　　　離京日作　㓂　準
　　　　寄傅逸人　張　詠
　　　　赴闕日過申州經石子鎭驛
　　　　　　　　　　　　　　　　　鄭　文寳
　　　　菊　韓　丕
　　　　題河陽後城平嵩閣　李　迪
　　　　水亭秋日偶書　林　逋
　　　　自作壽堂因作一絕誌之　林　逋
　　　　上王相公　魏　野
　　　　天華寺　吕　夷簡
　　　　　漁者　郭　震
　　　　　老卒　郭　震
　　　　　雲　郭　震
　　　　　觀藏珠　夏　竦
　　　　　睢陽　夏　竦
　　　　　松江　陳　尭佐
　　　　　華清宫　陳　尭佐
　　　　　酬阮逸詩卷　鮑　當
　　　　　行色　司馬　池
　　　　　雪中　晏　殊
　　　讀史　謝　濤
　　　秋夕北樓　石　延年
　　　題龍興寺老栢院　張　在
　　　荅永叔問客　王　琪
　　　端午帖子詞二首　歐陽脩
　　　温成皇后閤春帖子詞　歐陽脩
　　　樵者　歐陽脩
　　　謝判官幽谷種花　歐陽脩
　　　對雪憶徃歳錢塘西湖訪林逋三首
　　　　　　　　　　　　　　　　梅　尭臣
　　　　淮中晚泊犢頭　蘇　舜欽
　　　　暑中閑詠　蘇　舜欽
　　　　夏意　蘇　舜欽
　　　　蠟燭　孫　復
　　　　書汜水關寺壁　王　安石
　　　　漢武　王　安石
　　　　張良　王　安石
　　　　曹參　王　安石
　　　　諸葛武侯　王　安石
　　　　讀唐書　王　安石
　　　　懷張唐公　王　安石
　　　　南浦　王　安石
　　　　𥘉夏即事　王　安石
　　　　光宅寺　王　安石
　　　　悟眞院　王　安石
　　　　示公佐　王　安石
　　　　邵平　王　安石
　　　　讀漢書　王　安石
　　　　臺城寺側獨行　王　安石
　　　　雜詠　王　安石
　　　楊子　王　安石
　　　范増　王　安石
　　　杏花　王　安石
　　　韓子　王　安石
　　　省中　王　安石
　　　溝西　王　安石
　　　歸庵　王　安石
　　　封舒國公　王　安石
　　　北山　王　安石
　　　壬戍正月晦日復至齊安　王　安石
　　　　書何氏宅壁　王　安石
　　　　金陵即事三首　王　安石
　　　　定林　王　安石
　　　　孟子　王　安石
　　　　孔光　李　泰伯
　　　　酴醿　韓　維
　　　　頴國龐公挽詞　李　師仲
　　　　負暄閑眠　仲　訥
　　　　夜深吟　王　令
　　　　登樓三首　狄　遵度
　　　讀司馬君實撰吕獻可墓誌
　　　　　　　　　　　　　　　　　鄭　獬
　　　途次葉縣觀千葉桃花　陶　弼
　　　登潮月亭　陶　弼
　　　對花有感　陶　弼
　卷第二十八
　　七言絶句詩
　　　天人　邵　雍
　　　禁煙留題錦屏山下　邵　雍
　　　懶起　邵　雍
　　　　　送蘇修撰赴闕四首　張　載
　　　　　別館中諸公　張　載
　　　　　聖心　張　載
　　　　　老大　張　載
　　　　　有䘮　張　載
　　　　　土牀　張　載
　　　　　芭蕉　張　載
　　　　　貝母　張　載
　　　　　題解詩後　張　載
　　　　　怪石　黃　庶
　　　　白雲庵　黃　庶
　　　　偶成　程　顥
　　　　送吕晦叔赴河陽　程　顥
　　　　贈司馬君實　程　顥
　　　　題館壁　劉　攽
　　　　山堂偶書　唐　詢
　　　　冬至日遊吉祥寺　蘇　軾
　　　　唐道人言天目山　蘇　軾
　　　　陳季常所蓄朱陳村嫁娶圗二首
　　　　　　　　　　　　　　　　　蘇　軾
　　　　春日　蘇　軾
　　　　贈劉景文　蘇　軾
　　　　望湖樓醉書二首　蘇　軾
　　　　望海樓晚景　蘇　軾
　　　　書雙竹湛師房　蘇　軾
　　　　王莽　蘇　軾
　　　　金橙徑　蘇　軾
　　　　霜筠亭　蘇　軾
　　　　中秋月　蘇　軾
　　　　梅花二首　蘇　軾
　　　　南堂　蘇　軾
　　　　書李丗南所畫秋景　蘇　軾
　　　　題澄邁驛通潮閣　蘇　軾
　　　　歸計　沈　括
　　　　姑熟　沈　括
　　　　靜居　李　宗易
　　　　虞姬墓　蘇　轍
　　　　秋祀髙禖　蘇　轍
　　　　題陽關圖　黃　庭堅
　　　　題李伯時畫嚴子陵釣灘　黃　庭堅
　　　北䆫　黃　庭堅
　　　和謝公定河朔漫成　黃　庭堅
　　　梅福隱居　黃　庭堅
　　　次韻子瞻延英入侍　黃　庭堅
　　　戯題小雀捕飛䖝畫扇　黃　庭堅
　　　竹枝歌二首　黃　庭堅
　　　荅聞善二首　黃　庭堅
　　　病起荆江亭即事　黃　庭堅
　　　臺下　沈　遼
　　　宿濟州西門外旅館　晁　端友
　　　　召試學士院　王　欽臣
　　　　題淺沙泉　黃　履
　　　　次韻荅學者　陳　師道
　　　　寄都下故人示王子安　陳　師道
　　　　絕句　陳　師道
　　　　贈呉氏兄弟　陳　師道
　　　　絶句　陳　師道
　　　　經筵大雪不罷講二首　吕　希哲
　　　　曽點　吕　大鈞
　　　　題宣州後堂壁　張　耒
　　　　栢武公　張　耒
　　　　絶句　張　耒
　　　　漫成　張　耒
　　　　北郊　吕　大臨
　　　　送劉戸曹　吕　大臨
　　　　題驛舎　盧　秉
　　　　送吕子進　張　舉
　　　　守關　劉　季孫
　　　　題李丗南畫扇　蔡　肇
　　　　自歎　任　伯雨
　　　　感古二首　任　伯雨
　　　　途中　張　公庠
　　　　張辟彊　劉　跋
　　　　春日村居　崔　鶠
　　　　讀漢書　鮑　欽止
　　　　垂虹亭　米　黻
　　　　題泗濵南山石壁曰第一山
　　　　　　　　　　　　　　　　　　　米　黻
　　　　杜牧　田　晝
　　　　墨子　田　晝
　　　見降羗感事　晁　詠之
　　　暮雨　謝　薖
　　　雨中謾成　謝　薖
　　　村老　馬　存
　　　自齊山借舟泛湖還家　曹　緯
　　　茅塘馬上　賀　鑄
新雕　皇朝文鑑目録上
新雕　皇朝文鑑目録中
　　　朝奉郎行祕書省著作佐郎兼國史院
　　　編修官兼權禮部郎官臣吕祖謙奉
　　　聖旨銓次
卷第二十九
　詩
　　　　　雜體
　　星名
　　　二十八宿歌贈無咎　黃　庭堅
　　人名
　　　和蕭十六　孔　平仲
　　郡名
　　　郡名詩呈吕元鈞　孔　平仲
　　藥名
　　　登湖州銷暑樓　陳　亞
　　　荆州即事五首　黃　庭堅
　　建除
　　　重贈徐天隱　黃　庭堅
　　八音
　　　八音歌答黃魯直　晁　𥙷之
　　四聲
　　　還郷展省道中作四聲詩寄豫章僚友
　　　　　　　　　　　　　　　　孔　平仲
　　藏頭
　　　寄賈宣州　孔　平仲
　　　呈章子平　孔　平仲
　　離合
　　　藥名離合四時四首　孔　平仲
　　回紋
　　　泊鴈　王　安石
　　　一字至十字
　　　　詠竹　文　同
　　　兩頭纎纎
　　　　兩頭纎纎二首　張　舜民
　　　五雜組
　　　　五雜組四首　孔　平仲
　　　了語不了語
　　　　了語　孔　平仲
　　　　不了語　孔　平仲
　　　難易言
　　　難易言二首　蘇　舜欽
　　聮句
　　　劔聮句(范仲淹歐陽脩/滕宗諒)
　　　風琴聮句(謝濤梅尭臣)
　　　悲二子聮句(蘇舜元舜欽)
　　　地動聮句(蘇舜元舜欽)
　　集句
　　　送呉顯道　王　安石
　　　戯贈湛源　王　安石
　　　與北山道人　王　安石
　　　示蔡天啓　王　安石
　　　烝然來思　王　安石
　　　集杜句寄孔元忠　孔　平仲
　卷第三十
　　騷(如騷者亦附)
　　　山中之樂(三首)歐陽　脩
　　　逐伯強文　劉　敞
　　　屈原嘏辭　劉　敞
　　　釋謀　王　安石
　　　寄蔡氏女子　王　安石
　　　　九誦(尭祠舜祠周公孔子嶽神/河伯箕子微子雙廟)
　　　　　　　　　　　　　　　　　　鮮　于侁
　　　　上清辭　蘇　軾
　　　　黃泥坂詞　蘇　軾
　　　　南山之田　王　令
　　　　我思古人　王　令
　　　　山中辭　王　令
　　　　江上辭　王　令
　　　　放言　狄　遵度
　　　　幽命　沈　括
　　　題禹廟璧　劉　彛
　　　詆風穴　劉　攽
　　　弔王右軍宅辭　錢　公輔
　　　　解雨送神曲　李　常
　　　超然臺辭　文　同
　　　廉溪詩　黃　庭堅
　　　明月篇贈張文潜　黃　庭堅
　　　秋風三疊寄秦少游　邢　居實
　　　華清宫詞五首　田　畫
　卷第三十一
　　詔
　　幸西京詔　盧　多遜
　　　祖宗升配詔　宋　綬
　　　賜中書門下詔　歐陽　脩
　　　皇太后還政議合行典禮詔
　　　　　　　　　　　　　　　　歐陽　脩
　　　通商茶法詔　歐陽　脩
　　　求直言詔　韓　維
　　　賜中書門下置寶文閣學士待制詔
　　　　　　　　　　　　　　　　張　方平
　　　禁内降詔　胡　宿
　　　立皇子詔　王　珪
　　　爲雨灾許言時政闕失詔　王　珪
　　　封　太祖皇帝後詔　王　珪
　　　皇太后付中書門下還政書
　　　　　　　　　　　　　　　王　珪
　　　太皇太后賜門下詔　蘇　軾
　　　太皇太后賜門下詔　蘇　軾
　　　合祭天地詔　范　祖禹
　　　元符日食求言詔　曽　肇
　　　賜夏國主詔　韓　琦
　　　賜觀文殿學士禮部尚書王舉正不允詔
　　　　　　　　　　　　　　　歐陽　脩
　　　賜夏國主詔　歐陽　脩
　　　賜南平王李德政日曆詔　宋　祁
　　　賜判永興軍韓琦再乞相州不允詔
　　　　　　　　　　　　　　　王　安石
　　　賜守司徒檢校太師兼侍中韓琦詔
　　　　　　　　　　　　　　　王　安石
　　　賜冨弼乞判汝州允詔　王　安石
　　　賜知亳州歐陽脩乞致仕不允詔二道
　　　　　　　　　　　　　　　王　安石
　　　賜答曽公亮詔　王　安石
　　　賜特放知潭州燕度待罪詔
　　　　　　　　　　　　　　　王　安石
　　　賜宰臣韓琦不赴文德殿文班待罪不允
　　　　詔　王　珪
　　　賜河陽三城節度使兼侍中曽公亮乞免
　　　　冊禮允詔　王　珪
　　　賜判亳州冨弼乞罷使相不允詔
　　　　　　　　　　　　　　　王　珪
　　　賜吳奎免恩命不允詔　王　珪
　　　戒諭夏國主詔　王　珪
　　　賜宰臣韓琦請郡不允詔　吕　公著
　　　賜王廣淵張詵不允詔　元　絳
　　　賜新除落致仕依前光禄大夫范鎭赴闕
　　　　詔　蘇　軾
　　　賜尚書刑部侍郎范百禄乞外任不允詔
　　　　　　　　　　　　　　　蘇　軾
　　　㳂路賜奉安　神宗皇帝御容禮儀使呂
　　　大防銀合茶藥詔　蘇　軾
　　　賜阿里骨詔　蘇　軾
　　　賜正議大夫知鄧州蔡確乞量移弟碩允
　　　　詔　蘇　軾
　　　賜端明殿學士銀靑光禄大夫致仕范鎭
　　　　獎諭詔　蘇　軾
　　　賜觀文殿大學士集禧觀使蘇頌乞致仕
　　　　不允詔　范　祖禹
　　　賜新除觀文殿大學士中太一宫使范純
　　　　仁令赴闕供職詔　曽　肇
　卷第三十二
　　勑
　　　頒貢舉條制勑　歐陽　脩
　　　賜右屯衛大將軍叔韶獎諭勑
　　　　　　　　　　　　　　　歐陽　脩
　　　賜陜西西路㳂邊經略招討都部署司勑
　　　　　　　　　　　　　　　宋　祁
　　　罷諸路同提點刑獄使臣置轉運判官勑
　　　　　　　　　　　　　　　劉　敞
　　　復天下州縣官職田勑　張　方平
　　　條制資廕勑　張　方平
　　　皇族岀官勑　蘇　頌
　　赦文
　　　建隆登極赦文
　　　嘉祐明堂赦文　王　珪
　　　治平立皇太子赦文　王　珪
　　　熈寧七年南郊赦文　元　絳
　　　元豐立皇太子赦文　鄧　潤甫
　　冊
　　　乾德上　尊號冊文　范　質
　　　封祀玉牒文
　　　尊皇太后冊文　歐陽　脩
　　　皇后冊文　王　安石
　　　仁宗皇帝加上徽號冊文　王　珪
　　　立夏國主冊文　王　珪
　　　皇后冊文　李　清臣
　　　仁宗皇帝哀冊文　韓　琦
　　　宣仁聖烈皇后哀冊文　畢　仲游
　　　欽聖憲肅皇后哀冊文　李　清臣
　卷第三十三
　　御札
　　　大慶殿恭謝　御札　歐陽　脩
　　　熈寧元年南郊御札　王　珪
　　　熈寧四年大饗明堂御札
　　　　　　　　　　　　　　　元　絳
　　批答
　　　賜除宰臣文彦博讓恩命批答
　　　　　　　　　　　　　　　歐陽　脩
　　　賜新除宰臣冨弼讓恩命不允批答
　　　　　　　　　　　　　　　歐陽　脩
　　　賜宰臣冨弼乞退不允批答
　　　　　　　　　　　　　　　　歐陽　脩
　　　再賜宰臣冨弼乞退不允批答
　　　　　　　　　　　　　　　　歐陽　脩
　　　賜宰臣冨弼乞解機務不允批答
　　　　　　　　　　　　　　　　歐陽　脩
　　　賜宰臣文彦博乞解重任不允批答
　　　　　　　　　　　　　　　　歐陽　脩
　　　賜樞密使宋庠讓恩命不允批答
　　　　　　　　　　　　　　　歐陽　脩
　　　賜杜衍讓恩命不允批答　宋　祁
　　　賜賈昌朝讓恩命不允批答
　　　　　　　　　　　　　　　宋　祁
　　　再賜杜衍讓恩命不允批答
　　　　　　　　　　　　　　　宋　祁
　　　賜陳執中韓琦讓恩命不允批答
　　　　　　　　　　　　　　　宋　祁
　　　賜皇弟允迪讓恩命不允批答
　　　　　　　　　　　　　　　宋　祁
　　　賜皇長子淮陽郡王免恩命不允批答
　　　　　　　　　　　　　　　　王　珪
　　　賜皇伯祖承亮改封秦國公免恩命不允
　　　　批答　王　珪
　　　賜宰臣韓琦巳下乞立　壽聖節宜允批
　　　　答　王　珪
　　　賜宰臣韓琦巳下上尊號不允批答
　　　　　　　　　　　　　　　　王　珪
　　　賜宰臣韓琦免恩命不允批答
　　　　　　　　　　　　　　　　王　珪
　　　賜宰臣曽公亮免恩命不允批答
　　　　　　　　　　　　　　　王　珪
　　　賜韓琦免明堂恩命不允批答
　　　　　　　　　　　　　　　王　珪
　　　賜郝質免恩命不允批答　王　珪
　　　賜宰臣冨弼乞退不允批答
　　　　　　　　　　　　　　王　珪
　　　賜歐陽脩乞退不允批答　王　珪
　　　賜宰臣韓絳免恩命不允批答
　　　　　　　　　　　　　　元　絳
　　　賜宰臣韓絳巳下上尊號不允批答
　　　　　　　　　　　　　　　元　絳
　　　賜皇伯宗諤免恩命不允批答
　　　　　　　　　　　　　　　元　絳
　　　賜陳升之免恩命不允批答
　　　　　　　　　　　　　　　元　絳
　　　賜宰臣王安石巳下乞　御正殿復常膳
　　　　不允批答　元　絳
　　　賜劉摯辭免恩命不允批答
　　　　　　　　　　　　　　　蘇　軾
　　　賜太師文彦博乞致仕不允批答
　　　　　　　　　　　　　　　蘇　軾
　　　再賜太師文彦博乞致仕不允批答
　　　　　　　　　　　　　　　蘇　軾
　　　賜宰臣吕公著乞外任不允批答
　　　　　　　　　　　　　　　蘇　軾
　　　賜宰臣吕公著乞致仕不允批答
　　　　　　　　　　　　　　　蘇　軾
　　　賜司空吕公著免恩命不允批答
　　　　　　　　　　　　　　　蘇　軾
　　　賜右僕射范純仁免恩命不允批答
　　　　　　　　　　　　　　　蘇　軾
　　　賜門下侍郎孫固乞致仕不許批荅
　　　　　　　　　　　　　　　蘇　軾
　　　賜劉昌祚免恩命不允批答蘇　軾
　卷第三十四
　　制
　　　除趙普門下侍郎同中書門下平章事集
　　　　賢殿大學士制　李　沆
　　　除吕蒙正中書侍郎兼戸部尚書平章事
　　　　制　李　沆
　　　除文彦博判大名府制　歐陽　脩
　　　除　皇弟允𥘉依前檢校尚書右僕射充
　　　　感德軍節度使加食邑食實封餘如故
　　　　制　歐陽　脩
　　　封皇弟九女福安公主制　歐陽　脩
　　　除皇兄允弼武康軍節度使加食邑食實
　　　　封制　宋　祁
　　　除皇弟允迪安靜軍節度使加食邑實
　　　　封制　宋　祁
　　　立皇太子制　張　方平
　　　除　皇兄宗諤保靜軍節度使制
　　　　　　　　　　　　　　張　方平
　　　除韓琦守司徒兼侍中鎭安武勝等軍節
　　　　度使制　張　方平
　　　除吕公弼樞宻使檢校太傅制
　　　　　　　　　　　　　　張　方平
　　　除李昭亮殿前副都指揮使寜武軍節度
　　　　使制
　　　　　　　　　　　　　　張　方平
　　　除曽公亮檢校太尉充樞宻使制
　　　　　　　　　　　　　　　胡　宿
　　　除王德用依前檢校太師同中書門下平
　　　　章事兼群牧制置使充樞密使河陽三
　　　　城節度使加食邑實封仍改賜功臣制
　　　　　　　　　　　　　　　胡　宿
　　　祁國長公主進封衛國長公主制
　　　　　　　　　　　　　　　司馬　光
　　　立皇后髙氏制　范　鎭
　　　曽公亮加恩制　范　鎭
　　　除冨弼樞宻使制　范　鎭
　　　兖國公主降沂國公主制范　鎭
　　　韓琦加恩制　王　安石
　　　李璋加恩制　王　安石
　　　皇伯祖威德軍節度使榮國公承亮加恩
　　　　制　王　安石
　　　李日尊加恩制　王　安石
　卷第三十五
　　制
　　　封韓琦儀國公制　王　珪
　　　除韓琦門下侍郎兼兵部尚書依前同中
　　　　書門下平章事進封衛國公加食邑實
　　　　封制　王　珪
　　　除曽公亮門下侍郎兼吏部尚書依前同
　　　　中書門下平章事進封英國公加食邑
　　　　實封功臣制　王　珪
　　　除文彦博樞密使賜功臣制
　　　　　　　　　　　　　　　王　珪
　　　除文彦博守司空依前樞密使加食邑實
　　　　封制　王　珪
　　　除富弼依前同中書門下平章事充武寜
　　　　軍節度使判河南府兼西京留守司事
　　　　仍賜功臣制　王　珪
　　　除陳升之禮部尚書同中書門下平章事
　　　　集賢殿大學士加食邑實封制
　　　　　　　　　　　　　　　王　珪
　　　除程戡安武軍節度使加食邑實封再判
　　　　延州制　王　珪
　　　除曹佾保平軍節度使加食邑實封制
　　　　　　　　　　　　　　　王　珪
　　　除李璋殿前副都指揮使武康軍節度使
　　　　制　王　珪
　　　除郝質殿前都指揮使安武軍節度使加
　　　　勲食邑實封制　王　珪
　　　除皇伯祖承亮檢校工部尚書榮國公感
　　　　德軍節度使加食邑實封制
　　　　　　　　　　　　　　　王　珪
　　　賢妃苗氏進封徳妃制　王　珪
　　　皇長女徳寜公主進封徐國公主制
　　　　　　　　　　　　　　　王　珪
　　　除富弼尚書左僕射充觀文殿大學士集
　　　　禧觀使制　吕　公著
　　　除富弼依前尚書左僕射兼門下侍郎同
　　　　中書門下平章事昭文館大學士兼譯
　　　　經潤文使鄭國公制　鄭　獬
　　　邢氏進號賢妃制　孫　洙
　　　陳升之起復同中書門下平章事集賢殿
　　　　大學士制　元　絳
　　　除皇弟頵保信保靜軍節度使進封嘉王
　　　制　元　絳
　　　除韓琦京兆尹再任判大名府制
　　　　　　　　　　　　　　　元　絳
　　　除韓絳觀文殿大學士知許州制
　　　　　　　　　　　　　　　元　絳
　　　除燕逹武康軍節度使充殿前副都指揮
　　　　使勲封如故制　李　清臣
　卷第三十六
　　制
　　　除皇伯宗暉依前檢校右散騎常侍充淮
　　　　康軍節度使特封濮國公加食邑食實
　　　　封餘如故制　鄧　潤甫
　　　立皇太子制　鄧　潤甫
　　　封荆王頵太傅武寜鎭海節度使制
　　　　　　　　　　　　　　　鄧　潤甫
　　　除皇弟偲武成軍節度使祁國公制
　　　　　　　　　　　　　　　鄧　潤甫
　　　除司馬光左僕射制　鄧　潤甫
　　　除文彦博平章軍國重事制
　　　　　　　　　　　　　　　鄧　潤甫
　　　除吕公著右僕射制　鄧　潤甫
　　　除呂公著守司空同平章軍國事制
　　　　　　　　　　　　　　蘇　軾
　　　除吕大防太中大夫守尚書左僕射兼門
　　　　下侍郎制　蘇　軾
　　　除范純仁太中大夫守尚書右僕射兼中
　　　　書侍郎制　蘇　軾
　　　除苗授武泰州軍節度使充殿前副都指
　　　　揮使制　蘇　軾
　　　除皇伯祖宗晟特起復制蘇　軾
　　　西蕃邈川首領阿里骨加食邑制
　　　　　　　　　　　　　　蘇　頌
　　　劉昌祚加恩制　蘇　轍
　　　除文彦博太師河東節度使致仕制
　　　　　　　　　　　　　　　蘇　轍
　　　文彦博司徒判河南制　曽　布
　　　除范純仁觀文殿大學士知頴昌府制
　　　　　　　　　　　　　　　曽　布
　　　立皇后孟氏制　梁　燾
　　　徐王改封冀王制　范　祖禹
　　　除向宗良檢校司空充醴泉觀使昭信軍
　　　　節度使　曽　肇
　　　除皇弟似守太保依前開府儀同三司蔡
　　　　王充保平鎭安等軍節度使制
　　　　　　　　　　　　　　　曽　肇
　　　除曽布右僕射制　曽　肇
　　　復元祐皇后制　蔡　京
　　　蔡京降太子少保致仕制　張　閣
　卷第三十七
　　誥
　　　韓通贈中書令　劉　敞
　　　王䞇授殿中侍御史　王　禹偁
　　　登州黃縣尉東方辛可密州司士參軍
　　　　　　　　　　　　　　　歐陽　脩
　　　西京左藏庫使内侍省内侍押班任守信
　　　　可遥郡刺史依舊鄜延路駐泊兵馬鈐
　　　　轄　歐陽　脩
　　　前杭州司理參軍范衮可衛尉寺丞
　　　　　　　　　　　　　　　歐陽脩
　　　前知彰信軍節度判官禇式可太子中舎
　　　　致仕　歐陽脩
　　　虞部貟外郎吕師簡可比部貟外郎
　　　　　　　　　　　　　　　　　歐陽　脩
　　　　頴州推官江揖可大理寺丞
　　　　　　　　　　　　　　　　　歐陽　脩
　　　　進納人空名海詞　歐陽脩
　　　　著作佐郎張去惑可秘書丞
　　　　　　　　　　　　　　　　　歐陽　脩
　　　　永興軍節度推官董士廉可著作佐郎
　　　　　　　　　　　　　　　　　歐陽　脩
　　　　内殿崇班郝質可内殿承制
　　　　　　　　　　　　　　　　　歐陽　脩
　　　龍衛指揮使开贇拱聖指揮使胡元並可
　　　　内殿承制　歐陽　脩
　　　秦州觀察支使喬察可靜難軍節度推官
　　　　知隴城縣　歐陽脩
　　　試助教郭固可寧州軍事推官
　　　　　　　　　　　　　　　歐陽脩
　　　范仲温可台州黃巖縣尉歐陽脩
　　　史館書直官潘宗益可梓州司戸參軍
　　　　　　　　　　　　　　　歐陽　脩
　　　内殿崇班李允恭可内殿承制
　　　　　　　　　　　　　　　　歐陽　脩
　　　　彰武軍節度推官李仲昌可大理寺丞簽
　　　　　署渭州判官事　歐陽　脩
　　　　泰州興化縣主簿朱思道可衛尉寺丞
　　　　　　　　　　　　　　　歐陽　脩
　　　　京西轉運按察使虞部貟外郎杜杞可刑
　　　　　部貟外郎直集賢院充廣西轉運使
　　　　　　　　　　　　　　　歐陽　脩
　　　　河北都轉運使工部郎中張昷之可兵部
　　　　　郎中充天章閣待制三司戸部副使
　　　　　　　　　　　　　　　張　方平
　　　前秀州崇德縣尉左惟温可漣水軍録事
　　　　參軍　劉　敞
　　　太常少卿張鑄可光禄卿致仕
　　　　　　　　　　　　　　　劉　敞
　　　無爲軍録事參軍馬易簡可太子中舎致
　　　　仕　劉　敞
　　　龍圖閣直學士兵部郎中涇原路經略使
　　　　王素可諌議大夫　劉　敞
　　　太子中舎通判衡州張兊可殿中丞
　　　　　　　　　　　　　　劉　敞
　　　前邠州觀察推官李育可著作佐郎前趙
　　　　州軍事推官許林宗可大理寺丞
　　　　　　　　　　　　　　劉　敞
　　　皇姪右監門衛將軍克孝妻某氏可封仁
　　　　和縣君　劉　敞
　　　西京左藏庫使忠州刺史髙陽関路駐泊
　　　　兵馬鈐轄時明可文思使
　　　　　　　　　　　　　　劉　敞
　　　宰相冨弼奏試國子四門助教王淵宰相
　　　　韓琦奏郷貢進士李常並可試將作監
　　　　主簿　劉　敞
　　　内殿崇班唐詢可内殿承制
　　　　　　　　　　　　　　　劉　敞
　　　定武軍節度推官衛觀可大理寺丞常州
　　　　團練推官沈披可衛尉寺丞
　　　　　　　　　　　　　　　劉　敞
　　　翰林學士給事中知制誥歐陽脩可禮部
　　　　侍郎端明殿學士吏部侍郎宋祁可尚書
　　　　左丞禮部郎中知制誥范鎭可吏部郎
　　　　中刑部郞中知制誥王疇可右司郎中
　　　　三司度支判官太常博士集賢校理宋
　　　　敏求可祠部貟外郎並依舊職任
　　　　　　　　　　　　　　劉　敞
　　　禮部侍郎參知政事曽公亮可加正奉大
　　　　夫進封開國公食邑五百戸賜雄忠佐
　　　　理功臣　劉　敞
　　　將作監林洙可司農卿　劉　敞
　　　權郴州軍事判官楊永可右賛善大夫致
　　　　仕前岳州平江縣張正已可大理寺丞
　　　　致仕　劉　敞
　卷第三十八
　　誥
　　　都官貟外郎邢夣臣可侍御史殿中丞沈
　　　　起可監察御史裏行　劉　敞
　　　兵部貟外郎張中庸可開封府判官
　　　　　　　　　　　　　　　劉　敞
　　　屯田貟外郎胡揆除都官貟外郎
　　　　　　　　　　　　　　　劉　敞
　　　度支郎中李碩可三司戸部判官
　　　　　　　　　　　　　　　劉　敞
　　　陜西路都轉運使兵部郎中天章閣待制
　　　　傅求可右諌議大夫河北都轉運使工
　　　　部郎中天章閣待制周沆可兵部郎中
　　　　依舊　劉　敞
　　　司門貟外郎張鞏可開封府推官
　　　　　　　　　　　　　　　劉　敞
　　　曹頴叔充天章閣待制知福州
　　　　　　　　　　　　　　　蔡　襄
　　　張昷之可光禄卿致仕　蔡　襄
　　　王元可右衛大將軍遥郡觀察使
　　　　　　　　　　　　　　　胡　宿
　　　皇姪右衛大將軍岳州團練使可起復舊
　　　　官泰州防禦使知宗正寺
　　　　　　　　　　　　　　　王　安石
　　　起居舎人直祕閣同修起居注司馬光改
　　　　天章閣待制　王　安石
　　　左司諌王陶可皇子伴讀王　安石
　　　范鎭加修撰　王　安石
　　　髙且可著作佐郎　王　安石
　　　德妃沈氏姪孫獻卿可試大理評事
　　　　　　　　　　　　　　　王　安石
　　　沈德妃姪授監簿　王　安石
　　　磨勘轉官　王　安石
　　　王伯恭轉官　王　安石
　　　甘昭吉入内副都知　王　安石
　　　崔嶧刑部侍郎致仕　王　安石
　　　皇兄故保康軍節度觀察留後承簡可贈
　　　　彰化軍節度使追封安定郡王
　　　　　　　　　　　　　　　王　安石
　　　參知政事歐陽脩曽祖某贈某官
　　　　　　　　　　　　　　　王　安石
　　　曽祖母某氏某國太夫人　王　安石
　　　祖　王　安石
　　　祖母　王　安石
　　　父　王　安石
　　　母　王　安石
　　　樞密使張昇所生母　王　安石
　　　三司使禮部侍郎田况可樞宻副使
　　　　　　　　　　　　　　　王　珪
　　　屯田郎中詹庠可都官郎中
　　　　　　　　　　　　　　　王　珪
　　　戸部副使太常少卿燕度可右諌議大夫
　　　　知潭州　鄭　獬
　　　劔南節度推官張士澄等可大理寺丞
　　　　　　　　　　　　　　鄭　獬
　　　皇姪右監門衛大將軍仲郃可依前右監
　　　　門衛大將軍黃州刺史特封齊安郡公
　　　　　　　　　　　　　　韓　維
　　　頴王府翊善守太常少卿直昭文舘齊恢
　　　　可守尚書左司郎中依前直昭文舘兼
　　　太子左諭德諸王府記室參軍尚書司
　　　封貟外郎直集賢院陳薦可工部郎中
　　　　依前直集賢院兼太子右諭德
　　　　　　　　　　　　　　韓　維
　　　西頭供奉官常用之可右清道率府率致
　　　仕右侍禁李襄可率府副率致仕
　　　　　　　　　　　　　　韓　維
　　　台州寧海縣令魏昂可試大理評事充山
　　　　南東道節推知劔州劔浦縣
　　　　　　　　　　　　　　　沈　文通
　　　内東頭供奉官廖浩然可内殿崇班
　　　　　　　　　　　　　　　沈　文通
　　　都官郎中楊佐可司封郎中
　　　　　　　　　　　　　　　沈　文通
　卷第三十九
　　誥
　　　西京左藏庫副使楊文廣可供備庫使
　　　　　　　　　　　　　　　沈　文通
　　　西京左藏庫副使髙允元可文思副使
　　　　　　　　　　　　　　沈　文通
　　　屯田貟外郎王衮可都官貟外郎太常博
　　　　士杜保衡可屯田貟外郎　沈　文通
　　　徐鐸張崇翟思太學博士　曽　鞏
　　　徐禧給事中　曽　鞏
　　　呉居厚京東轉運副使吕孝廉可轉運判
　　　　官　曽　鞏
　　　王從伾知岢嵐軍　曽　鞏
　　　崔象先等帶御器械　曽　鞏
　　　尚書祠部貟外郎知制誥直學士院孫洙
　　　　可翰林學士知制誥　李　清臣
　　　劉永年充殿前都虞候燕逵充馬軍都虞
　　　　候苗授歩軍都虞候　李　清臣
　　　翰林醫官尚藥奉御王永和可依前尚藥奉
　　　　御直翰林醫官　李　清臣
　　　中大夫守尚書右丞李清臣可太中大夫
　　　　依前守尚書右丞　王　震
　　　朝奉郎蘇軾可守禮部郎中
　　　　　　　　　　　　　　　王　震
　　　朝散郎勾當京東排岸司胡及可依前官
　　　權發遣開封府推官公事
　　　　　　　　　　　　　　王　震
　　　通直郎河北西路提刑吕温卿可依前官
　　　　充河北東路提刑奉議郎河北東路提
　　　　刑吕仲甫可依前官充河北西路提刑
　　　　　　　　　　　　　　王　震
　　　通直郎著作佐郎豐稷可權發遣提舉利
　　　　州路刑獄公事　王　震
　　　朝奉大夫少府少監吕希績可權發遣頴
　　　州　王　震
　　　朝奉郎行宗正寺主簿楊完可權知衢州
　　　　　　　　　　　　　　王　震
　　　左藏庫使趙諒可供備庫使供備庫副使
　　　　王繼恩盧昭用可並西京左藏庫副使
　　　　内殿崇班楊貴田珏張僅可並内殿承
　　　　制　王　震
　　　皇姪右千牛衛將軍士倞皇弟右千牛衛
　　　　將軍叔嫣可並右監門衛大將軍
　　　　　　　　　　　　　　　王　震
　　　朝請郎權發遣陜西運副葉康直可朝奉
　　　　大夫再任承議郎權發遣陜西運副李
　　　　察可朝奉郎再任　王　震
　　　故内殿崇班劉景男可奉職
　　　　　　　　　　　　　　王　震
　　　朝請郎吳安度等故母廣陵郡太夫人王
　　　　氏可贈榮國太夫人　劉　攽
　　　殿中侍御史豐稷可右司諌
　　　　　　　　　　　　　　劉　攽
　　　皇叔祖保信軍節度使宗隱男仲䙼等可
　　　　並太子右内率府副率劉　攽
　　　左藏庫副使純昱可權知廉州
　　　　　　　　　　　　　　　劉　攽
　　　皇城使漢州刺史廣南西路兵馬鈐轄張
　　　　整等降官添差監當　劉　攽
　　　吏部侍郎胡宗愈可御史中丞
　　　　　　　　　　　　　　　劉　攽
　　　承議郎充祕閣校理權判登聞鼔院張舜
　　　　民可通判􁄹州　劉　攽
　　　太常少卿趙詹可戸部侍郎
　　　　　　　　　　　　　　　蘇　軾
　　　鮮于侁可太常少卿　蘇　軾
　　　楊繪可知徐州　蘇　軾
　　　楊王子孝騫等二人荆王子孝治等七人
　　　　並逐州團練使　蘇　軾
　　　吕公著妻魯氏贈國夫人　蘇　軾
　　　張恕將作監丞　蘇　軾
　　　李承之知青州　蘇　軾
　　　韓維父億贈冀國公　蘇　軾
　　　母蒲氏王氏贈秦國太夫人
　　　　　　　　　　　　　　　蘇　軾
　卷第四十
　　誥
　　　蔣之竒天章閣待制知潭州
　　　　　　　　　　　　　　　蘇　軾
　　　吕惠卿責授建寧軍節度副使本州安置
　　　　不得簽書公事　蘇　軾
　　　李南公知滄州穆珣知廬州王子韶知壽
　　　　州趙揚知潤州　蘇　軾
　　　李之純戸部侍郎　蘇　軾
　　　謝卿材陜西轉運使　蘇　軾
　　　御史中丞劉摰兼侍讀　蘇　軾
　　　皇兄右千牛衛將軍士昇轉官
　　　　　　　　　　　　　　錢　勰
　　　待制知青州鄧綰可龍圖閣直學士知永
　　　　與軍　錢　勰
　　　范育直龍圖閣知秦州　錢　勰
　　　劉攽祕書少監　錢　勰
　　　正議大夫知樞密院事章悙知汝州
　　　　　　　　　　　　　　　錢　勰
　　　劉奉丗起居郎孔丈仲起居舎人
　　　　　　　　　　　　　　　錢　勰
　　　陳烈落致仕福州教授　錢　勰
　　　蔡確改知安州　錢　勰
　　　侍御史林旦權淮南運副　錢　勰
　　　郭逵自致仕起知潞州　錢　勰
　　　范鎭侍讀太一宫使　錢　勰
　　　莊公岳成都提刑蘇泌利州運判
　　　　　　　　　　　　　　　錢　勰
　　　劉摰尚書右丞　錢　勰
　　　太僕少卿李周祕書少監　曽　肇
　　　通議大夫賈昌衡正議大夫致仕
　　　　　　　　　　　　　　曽　肇
　　　左武衛上將軍郭逵特贈雄武軍節度使
　　　　　　　　　　　　　　曽　肇
　　　正議大夫知鄧州蔡確復觀文殿學士差
　　　　遣依舊　曽　肇
　　　龍圖閣直學士朝議大夫御史中丞兼侍
　　　讀李常中大夫依前龍圖閣直學士御
　　　　史中丞兼侍讀　曽　肇
　　　蔣之竒寳文閣待制　曽　肇
　　　御史中丞胡宗愈中大夫尚書右丞
　　　　　　　　　　　　　　曽　肇
　　　陜西運副吕大忠知陜府　曽　肇
　　　知洪州熊本知越州　曽　肇
　　　朝奉郎石賡京東路提刑　曽　肇
　　　契丹僞公主錫令結牟封夫人
　　　　　　　　　　　　　　曽　肇
　　　范純禮復天章閣待制樞密都承旨
　　　　　　　　　　　　　　曽　肇
　　　故降授太子少保致仕潞國公文彦博追
　　　　復河東節度管内觀察處置等使太師
　　　　開府儀同三司太原尹潞國公
　　　　　　　　　　　　　　　曽　肇
　　　東頭供奉官李志張大中並轉兩官
　　　　　　　　　　　　　　　曽　肇
　　　尚書左丞梁燾資政殿學士同醴泉觀使
　　　　　　　　　　　　　　　吕　陶
　　　李潜落致仕　鄒　浩
　　　章楶同知樞宻院　鄒　浩
　　　吕希哲直祕閣知曹州　鄒　浩
　卷第四十一
　　奏䟽
　　　雍熈三年請班師　趙　普
　　　論彗星　趙　普
　　　論軍國機要朝廷大體　田　錫
　　　論邊事　田　錫
　　　諌北征　張　齊賢
　卷第四十二
　　奏䟽
　　　　請除非法之刑　錢　易
　　　應詔言事　王　禹偁
　　　論宰執不許接客　謝　泌
　　　論兩省與臺司非統攝　李　宗諤
　　　論靈州事宜　楊　億
　　　論澶淵事宜　㓂　準
　　　諌幸汾隂　孫　奭
　　　又諌幸汾隂　孫　奭
　卷第四十三
　　奏䟽
　　　論天書　孫　奭
　　　諌作玉清昭應宮　王　曽
　　　論官制　孫　何
　　　請詢訪晁李　劉　隨
　　　請皇太后軍國常務專取皇帝處分
　　　　　　　　　　　　　　　　劉　隨
　　　洪州請斷祅巫　夏　竦
　　　荅手詔條陳十事　范　仲淹
　卷第四十四
　　奏䟽
　　　辯滕宗諒張亢　范　仲淹
　　　請將先減省諸州公用錢却令依舊
　　　　　　　　　　　　　　　范　仲淹
　　　議許懷德等差遣　范　仲淹
　　　論驕卒誣告將校乞嚴軍律
　　　　　　　　　　　　　　　韓　琦
　　　論減省冗費　韓　琦
　　　論西夏請和　韓　琦
　　　論時事　韓　琦
　　　論青苗　韓　琦
　　　荅詔問北虜地界　韓　琦
　卷第四十五
　　奏䟽
　　　辭樞宻副使　富　弼
　　　論河北流民　富　弼
　　　論辨邪正　富　弼
　　　論邊事　賈　昌朝
　　　請繼上奏封細陳事理　文　彦博
　卷第四十六
　　奏䟽
　　　論官官飬子　呉　及
　　　論宋庠　包　拯
　　　論燕度勘滕宗諒事張皇太過
　　　　　　　　　　　　　　　　　歐陽　脩
　　　論杜韓范富　歐陽　脩
　　　論狄青　歐陽　脩
　　　論賈昌朝　歐陽　脩
　　　論修河　歐陽　脩
　　　論日曆　歐陽　脩
　　　論包拯除三司使　歐陽　脩
　卷第四十七
　　奏䟽
　　　中書請議濮安懿王典禮　歐陽　脩
　　　請𥙷舘職　歐陽　脩
　　　請復唐䭾幕之制　宋　祁
　　　請下罪已詔并求直言　宋　祁
　　　論常平倉　余　靖
　　　論國計　張　方平
　　　論免役錢　張　方平
　　　論灾異　劉　敞
　　　論温成立忌　劉　敞
　　　論輔郡節制　劉　敞
　　　論邪正　劉　敞
　卷第四十八
　　奏䟽
　　　論増置諌官　蔡　襄
　　　請叙用孫沔　蔡　襄
　　　論陳執中　范　鎭
　　　請建儲　范　鎭
　　　請留歐陽脩等供職　趙　抃
　　　論皇城司廵察親事官　司馬　光
　　　請令皇子伴讀提舉左右人
　　　　　　　　　　　　　　　　　司馬　光
　　　論後宫等級　司馬　光
　　　貢院乞逐路取人　司馬　光
　　　進五規狀(保業惜時逺/謀重微務實)司馬　光
　卷第四十九
　　奏䟽
　　　論治身治國所先　司馬　光
　　　論階級　司馬　光
　　　論北邊事宜　司馬　光
　　　應詔論體要　司馬　光
　卷第五十
　　奏䟽
　　　應詔言朝政闕失　司馬　光
　　　論錢榖冝歸一　司馬　光
　　　請罷韓琦等轉官　吕　誨
　　　請諸路安撫舉辟士人　吕　誨
　　　論選部　吕　誨
　　　論王安石　吕　誨
　卷第五十一
　　奏䟽
　　　論治本　孫　沔
　　　請罷不管兵節使公用　孫　沔
　　　論詔獄　吳　育
　　　論　本朝百年無事　王　安石
　　　論孫覺令吏人冩章䟽劄子
　　　　　　　　　　　　　　　王　安石
　　　請令文武致仕官依外任官給俸錢
　　　　　　　　　　　　　　　吕　公著
　　　論臧否人物冝謹宻　吕　公著
　　　請廣収人才　吕　公著
　　　論李定言程顥顧臨不當　吕　公著
　卷第五十二
　　奏䟽
　　　進十事(畏天愛民修身講學任賢/納諫薄歛省刑去奢無逸)
　　　　　　　　　　　　　　　吕　公著
　　　論韓維不當責降　吕　公著
　　　請議恕私罪　韓　維
　　　論勑不由銀臺司　韓　維
　　　請不汎於諸家爲頴王擇妃
　　　　　　　　　　　　　　　韓　維
　　　論𥘉御殿三事　韓　維
　　　請舉遺逸　鄭　獬
　　　請置經略副使判官參謀　吕　大防
　　　論章悙　范　純仁
　　　論黃河　范　純仁
　　　請寛蔡確貶責　范　純仁
　　　請放吕大防等逐便　范　純仁
　卷第五十三
　　奏䟽
　　　上　皇帝書　宇文　之邵
　　　論責任守忠乞一切不問餘人
　　　　　　　　　　　　　　　　傅　尭俞
　　　論蔡確旣貶請寛心和氣傅　尭俞
　　　論君道　程　顥
　　　論王覇　程　顥
　　　論十事　程　顥
　　　論新法　程　顥
　卷第五十四
　　奏䟽
　　　上　皇帝書　蘇　軾
　卷第五十五
　　奏䟽
　　　徐州上　皇帝書　蘇　軾
　　　論治道二首　蘇　軾
　　　因擒鬼章論西羗夏人事宜
　　　　　　　　　　　　　　　　蘇　軾
　　　論内中車子爭道亂行　蘇　軾
　卷第五十六
　　奏䟽
　　　上　皇帝書　蘇　轍
　卷第五十七
　　奏䟽
　　　論吕惠卿　蘇　轍
　　　請分別邪正　蘇　轍
　　　論省曹寺監法令繁密　蘇　頌
　　　論人才　劉　摰
　　　論分析助役　劉　摯
　　　請重修太學條制　劉　摰
　卷第五十八
　　奏䟽
　　　請修勑令　劉　摯
　　　論監司　劉　摯
　　　論王中正李憲宋用臣石得一
　　　　　　　　　　　　　　　　劉　摰
　　　論新法進流民圖　鄭　俠
　　　論李憲　鄧　潤甫
　　　代彭思永論濮王典禮　程　頥
　　　論經筵事　程　頥
　　　又論經筵事　程　頥
　　　又論經筵事　程　頥
　　　論開樂御宴　程　頥
　　　上　太皇太后書　程　頥
　卷第五十九
　　奏䟽
　　　論農事　范　祖禹
　　　論明堂　范　祖禹
　　　論立后上　太皇太后　范　祖禹
　　　論聽政　范　祖禹
　　　論官官　范　祖禹
　卷第六十
　　奏䟽
　　　論吕大防乞以旱罷　梁　燾
　　　請還政　梁　燾
　　　請令帶職人赴三館供職　胡　宗愈
　　　請詔有司講究商賈利病　王　巖叟
　　　請廣言路參用四方之士　王　巖叟
　　　請復内外官司舉官法　王　巖叟
　　　請詔執政裁抑三省人吏僥倖
　　　　　　　　　　　　　　　王　巖叟
　　　請依舊法賑濟免河北貸糧出息
　　　　　　　　　　　　　　　　王　巖叟
　　　請罷三舎法　王　巖叟
　　　論罷試中斷案人入寺　王　巖叟
　　　論堂除之弊　劉　安丗
　　　請戒約傳習異端　朱　光庭
　　　請用經術取士　朱　光庭
　卷第六十一
　　奏䟽
　　　請留安燾　王　覿
　　　請禁絶登科進士論財娶妻
　　　　　　　　　　　　　　　丁　隲
　　　請下御史臺體訪小人造作謗議
　　　　　　　　　　　　　　　丁　隲
　　　請罷國子司業黃隱職任　吕　陶
　　　諌立后　鄒　浩
　　　論選忠良博古之士置諸左右
　　　　　　　　　　　　　　　曽　肇
　　　論内批直付有司　曽　肇
　　　辤免左諌議大夫　豐　稷
　　　論士風　游　酢
　　　論章悙蔡下　任　伯雨
　　　論求言之詔未及舊弼　陳　瓘
　　　論國是　陳　瓘
　　　論瑶華不當遽復何大正不當遽賞
　　　　　　　　　　　　　　　陳　瓘
　卷第六十二
　奏䟽
　　　論蔡京　陳　瓘
　　　請檢㝷文及甫究問獄案牘
　　　　　　　　　　　　　　　　　　龔　夫
　　　　論蔡王府獄　江　公望
　　　論邏察　江　公望
　　　　論馮澥　崔　鶠
　　　　再論馮澥　崔　鶠
　卷第六十三
　　表
　　　　進刑統表　竇　儀
　　　　滁州謝上表　王　禹偁
　　　黃州謝上表　王　禹偁
　　　駕幸河北起居表　楊　億
　　　謝賜衣表　楊　億
　　　汝州謝上表　楊　億
　　　賀冊皇太子表　劉　筠
　　　謝直集賢院表　夏　竦
　　　進兩制三館牡丹歌詩狀　晏　殊
　　　侍讀學士等請宫中視學表
　　　　　　　　　　　　　　　晏　殊
　　　謝除使相判相州表　韓　琦
　　　睦州謝上表　范　仲淹
　　　謝轉禮部貟外郎充天章閣待制表
　　　　　　　　　　　　　　　　范　仲淹
　卷第六十四
　　表
　　　辤起復表　冨　弼
　　　謝知制誥表　歐陽　脩
　　　賀平貝州表　歐陽　脩
　　　謝復龍圖閣直學士表　歐陽脩
　　　南京留守謝上表　歐陽　脩
　　　謝覃恩轉官表　歐陽　脩
　　　謝宣召入翰林狀　歐陽　脩
　　　乞罷政事表　歐陽　脩
　　　亳州謝上表　歐陽　脩
　　　乞致仕表　歐陽　脩
　　　謝賜漢書表　歐陽　脩
　　　謝止散青苗錢放罪表　歐陽　脩
　　　乞致仕第二表　歐陽　脩
　　　乞致仕第三表　歐陽　脩
　　　進修新唐書表　歐陽　脩
　　　賀南郊大赦表　宋　祁
　　　賀生皇子表　宋　祁
　　　代人乞出表　宋　祁
　卷第六十五
　　表
　　　謝衣襖表　宋　祁
　　　謝換龍閣表　宋　祁
　　　謝加端明表　宋　祁
　　　代陳州章相公乞致仕第一表
　　　　　　　　　　　　　　　　宋　祁
　　　乞致仕表　張　方平
　　　　服闋謝復官表　孫　沔
　　　　揚州謝上表　劉　敞
　　　　謝加學士表　劉　敞
　　　　賀皇長子封公表　王　拱辰
　　　　永興謝上表　司馬　光
　　　　進資治通鑑表　司馬光
　　　　蘄州謝上表　吕　誨
　　　　奏乞致仕表　吕　誨
　　　　潭州通判謝上表　唐　介
　　　　賀冊貴妃表　王　安石
　　　賀生皇子表　王　安石
　　　　又表　王　安石
　　　又表　王　安石
　　　　又表　王　安石
　　　漳州進珠表　王　冕
　卷第六十六
　　表
　　　謝知制誥表　王　安石
　　　　江寧府謝上表　王　安石
　　　謝翰林學士表　王　安石
　　　謝賜對衣鞍馬表　王　安石
　　　謝賜弟安國及第表　王　安石
　　　進修南郊式表　王　安石
　　　謝男雩除中允說書表　王　安石
　　　乞　皇帝御正殿復常膳衣
　　　　　　　　　　　　　　　王　安石
　　　第二表　王　安石
　　　謝東府賜御筵表　王　安石
　　　乞罷政事表　王　安石
　　　乞退表　王　安石
　　　第二表　王　安石
　　　賀周德妃及魏國大長公主禮成表
　　　　　　　　　　　　　　　　王　安石
　　　賀冬表　王　安石
　　　乞宫觀表　王　安石
　　　賀赦表　王　安石
　　　賀正表　王　安石
　　　謝朱炎傳聖旨令視事表
　　　　　　　　　　　　　　　　王　安石
　　　謝加南郊恩表　王　安石
　　　賀景靈宫奉安列聖御容表
　　　　　　　　　　　　　　　　王　安石
　　　賀南郊禮畢表　王　安石
　　　辤南郊陪位表　王　安石
　　　謝免南郊陪位表　王　安石
　　　辤明堂陪位表　王　安石
　　　謝加食邑表　王　安石
　　　廣徳軍謝上表　錢　公輔
　卷第六十七
　　表
　　　　謝南郊加恩表　王　珪
　　　　請　皇帝罷謁太廟表　王　珪
　　　　謝賜生日生餼表　王　珪
　　　　謝賜生日禮物表　王　珪
　　　　越州謝上表　沈　文通
　　　　越州謝上表　元　綘
　　　　謝致仕表　元　綘
　　　　定州謝上表　吕　公著
　　　　河陽謝上表　馮　京
　　　　賀熈寕十年南郊禮畢大赦表
　　　　　　　　　　　　　　　曽　鞏
　　　謝元豐元年曆日表　曽　鞏
　　　謝翰林侍讀學士表　范　鎭
　　　謝致仕表　范　鎭
　　　謝龍圖閣直學士表　宋　敏求
　　　安州謝上表　滕　甫
　　　謝澶州簽判表　程　顥
　　　代謝進和御詩獎諭表　強　至
　　　代都運趙待制謝上表　強　至
　　　代謝再任表　強　至
　卷第六十八
　　表
　　　淮南轉運使謝上表　蘇　頌
　　　右僕射待罪表　蘇　頌
　　　衡州鹽倉謝上表　劉　摰
　　　青州謝上表　劉　摰
　　　知亳州謝上表　劉　攽
　　　知襄州謝上表　劉　攽
　　　徐州謝上表　蘇　軾
　　　徐州賀河平表　蘇　軾
　　　謝失覺察妖賊放罪表　蘇　軾
　　　謝宣召入院狀　蘇　軾
　　　謝侍讀表　蘇　軾
　　　杭州謝放罪表　蘇　軾
　　　又謝　太皇太后表　蘇　軾
　　　賀駕幸太學表　蘇　軾
　　　謝賜曆日表　蘇　軾
　　　賀立皇后表　蘇　軾
　　　謝禮部尚書表　蘇　軾
　　　謝賜對衣金帶馬表　蘇　軾
　　　謝復官提舉玉局觀表　蘇　軾
　　　建寧府節度副使謝表　吕　惠卿
　　　賀元日大朝㑹表　吕　惠卿
　　　謝翰林侍講學士表　范　祖禹
　卷第六十九
　　表
　　　開封府群見致辤　林　希
　　　尚書禮部元㑹奏天下祥瑞表
　　　　　　　　　　　　　　　林　希
　　　尚書省謝車駕臨幸表　林　希
　　　亳州謝賜䘏刑詔書表　林　希
　　　謝天章閣待制表　林　希
　　　賀皇后冊禮表　林　希
　　　代范忠宣賀平河外三州表
　　　　　　　　　　　　　　　畢　仲游
　　　京東運副謝到任表　畢　仲游
　　　謝賜資治通鑑表　張　舜民
　　　謝諌議大夫表　張　舜民
　　　謝賜䘏刑詔表　李　清臣
　　　免加右光禄大夫表　李　清臣
　　　謝中書舎人表　蘇　轍
　　　謝尚書右丞表　蘇　轍
　　　賀明堂表　蘇　轍
　　　降朝請大夫謝表　蘇　轍
　　　代賀景靈宫奉安御容禮畢表
　　　　　　　　　　　　　　　　吕　希純
　卷第七十
　　表
　　　代文潞公謝　太皇太后表
　　　　　　　　　　　　　　　　張　耒
　　　免右僕射表　韓　忠彦
　　　謝史成授朝奉郎表　曽　肇
　　　陳州謝上表　曽　肇
　　　賀元祐四年明堂表　曽　肇
　　　南京謝上表　曽　肇
　　　徐州謝上表　曽　肇
　　　南京謝上表　曽　肇
　　　賀冊皇后表　曽　肇
　　　賀上傳國寳表　曽　肇
　　　宣州謝上表　賈　易
　　　鄂州謝上表　張　商英
　卷第七十一
　　表
　　　明州謝到任表　蔡　肇
　　　代范德孺戸部表　廖　正一
　　　謝昭雪表　劉　跋
　　　謝吏部侍郎表　鄒　浩
　　　謝復官表　鄒　浩
　　　代范忠宣公遺表　李　之儀
　　　通州自便謝表　陳　瓘
　　　進四明尊尭集表　陳　瓘
　　　台州羈管謝表　陳　瓘
　卷第七十二
　　牋
　　　對皇太子問政牋　李　至
　　箴
　　　大寳箴　陳　彭年
　　　用材箴　田　錫
　　　文箴　孫　何
　　　省分箴　王　隋
　　　　畏言箴　劉　敞
　　　　讓箴　劉　敞
　　　　歩箴　蔡　襄
　　　　勸講箴　趙　師民
　　　　友箴　司馬　光
　　　　視聽言動四箴　程　頥
　　　　審已箴　王　無咎
　卷第七十三
　　銘
　　　　財貨銘　李　瑩
　　　　續座右銘　李　至
　　　　武關銘　胡　且
　　　　彭祖觀井圖銘　陳　靖
　　　　門銘　呂　夷簡
　　　　几銘　陳　尭佐
　　　　几銘　晏　殊
　　　　擊虵笏銘　石　介
　　　　槃水銘　司馬　光
　　　　醫銘　吕　誨
　　　　明州新修刻漏銘　王　安石
　　　　布衾銘　范　純仁
　　　　西銘　張　載
　　　　東銘　張　載
　　　　鼎硯銘　蘇　軾
　　　　鄧公硯銘　蘇　軾
　　　　天硯銘　蘇　軾
　　　　文與可琴銘　蘇　軾
　　　　徐州蓮華漏銘　蘇　軾
　　　　三槐堂銘　蘇　軾
　　　　擇勝亭銘　蘇　軾
　　　　九成臺銘　蘇　軾
　　　　端石硯銘　蘇　軾
　　　　邁硯銘　蘇　軾
　　　　洪州分寧縣藏書閣銘　黃　庭堅
　　　　游蓺齋銘　黃　庭堅
　　　　研銘　黃　庭堅
　　　　黃樓銘　陳　師道
　　　　克已銘　吕　大臨
　　　　蜀舎銘　劉　跋
　　　　大圎硯銘　晁　𥙷之
　　　　座右銘　鄒　浩
　　　家藏古硯銘　唐　庚
　　　　古硯銘　崔　鶠
　卷第七十四
　　頌
　　　廣農頌　夏　竦
　　　　大順頌　晁　逈
　　　㑹聖宮頌　歐陽　脩
　　　　籍田頌　宋　祁
　　　　明堂頌　宋　祁
　　　皇帝神武頌　宋　祁
　　　慶曆聖德頌　石　介
　　　錢鄧州不燒楮鏹頌　吕　南公
　卷第七十五
　　賛
　　　擬富民侯傳賛　張　詠
　　　杜甫賛　狄　遵度
　　　西漢三名儒賛　劉　敞
　　　河間獻王賛　司馬　光
　　　無爲賛　司馬　光
　　　晉蔡謨賛　王　回
　　　嵆紹賛　王　回
　　　畫賛　李　泰伯
　　　九馬圖賛　蘇　軾
　　　二踈圖賛　蘇　軾
　　　偃松屏賛　蘇　軾
　　　三馬圖賛　蘇　軾
　　　王元之畫像賛　蘇　軾
　　　王仲儀真賛　蘇　軾
　　　文與可飛白賛　蘇　軾
　　　師子屏風賛　蘇　軾
　　　管㓜安畫賛　蘇　轍
　　　王元之眞賛　黃　庭堅
　　　孔北海賛　陳　師道
　卷第七十六
　　碑文
　　　唐狄梁公碑　范　仲淹
　　　成都府新建漢文翁祠堂碑
　　　　　　　　　　　　　　　　宋　祁
　　　文潞公家廟碑　司馬　光
　　　澶州靈津廟碑　孫　洙
　卷第七十七
　　碑文
　　　表忠觀碑　蘇　軾
　　　上清儲祥宮碑　蘇　軾
　　　伏波將軍廟碑　蘇　軾
　　記
　　　來賢亭記　柳　開
　　　待漏院記　王　禹偁
　　　竹樓記　王　禹偁
　　　河南縣尉㕔壁記　張　景
　　　亳州法相禪院鍾記　穆　修
　　　靜勝亭記　穆　修
　　　庭莎記　晏　殊
　　　岳陽樓記　范　仲淹
　　　桐廬郡嚴先生祠堂記　范　仲淹
新雕　皇朝文鑑目録中
　文鑑一書爲新安所刋布者始于嘉泰繼于嘉定而再脩
　于端平北本于諸帝御諱雖嫌名偏旁缺畫惟謹且帋墨
　精古具爲宋槧宋印無疑抑于理庿嫌諱如筠字之類多
　未缺笔則幷在端平重脩以前矣葉氏菉竹堂抄本從宋
　刻傳録已逺勝明刋况真種尚存可不彌加珤重邪
　道光庚寅三月既望隅山邵淵　記
新雕　皇朝文鑑目録下
　　　朝奉郎行祕書省著作佐郎兼　國史院
　　　編脩官兼權禮部郎官臣吕祖謙奉
　　　聖㫖銓次
　卷第七十八
　　記
　　　重脩五代祖塋域記　韓　琦
　　　定州閱古堂記　韓　琦
　　　峽州至喜亭記　歐陽　脩
　　　畫舫齋記　歐陽　脩
　　記
　　　王沂公祠記　劉　敞
　　　東平樂郊池亭記　劉　敞
　　　先秦古噐記　劉　敞
　　　澶州頓丘縣重脩縣治記　江　休復
　　　萬安渡石橋記　蔡　襄
　　　諫院題名記　司馬　光
　　　獨樂園記　司馬　光
　　　信州興造記　王　安石
　　　楊州龍興十方講院記　王　安石
　　　桂州新城記　王　安石
　　　張尚書畫象記　蘇　洵
　　　木山記　蘇　洵
　　　呉郡州學六經閣記　張　伯玉
　　　分寕縣雲峰院記　曾　鞏
　　　仙都觀三門記　曾　鞏
　卷第八十
　　記
　　　兠率院記　曾　鞏
　　　擬峴䑓記　曾　鞏
　　　撫州顔魯公祠堂記　曾　鞏
　　　筠州學記　曾　鞏
　　　齊州二堂記　曾　鞏
　　　道州山亭記　曾　鞏
　　　霍丘縣驛記　王　囘
　　　建昌軍景徳寺重脩大殿彌陀閤記
　　　袁州學記　李　泰伯
　　　義田記　錢　公輔
　卷第八十一
　　記
　　　慶州大順城記　張　載
　　　澠池縣新溝記　趙　瞻
　　　登州新造納川亭記　章　望之
　　　清溪亭記　王　安國
　　　刑州堯山縣令廳壁記　沈　括
　　　七門廟記　劉　攽
　　　泰州玩芳亭記　劉　攽
　　　新脩東府記　陳　繹
　　　新脩西府記　陳　繹
　　　臨湘縣閱武亭記　劉　摯
　卷第八十二
　　記
　　　墨君堂記　蘇　軾
　　　凈因院畫記　蘇　軾
　　　李氏山房藏書記　蘇　軾
　　　眉州逺景樓記　蘇　軾
　　　荘子祠堂記　蘇　軾
　　　靈壁張氏園亭記　蘇　軾
　　　放鶴亭記　蘇　軾
　　　文與可畫篔簹谷偃竹記　蘇　軾
　　　南安軍學記　蘇　軾
　　　成都府運判廳讌思堂記　文　同
　　　齊州閔子祠堂記　蘇　轍
　　　東軒記　蘇　轍
　卷第八十三
　　記
　　　黄州快哉亭記　蘇　轍
　　　遺老齋記　蘇　轍
　　　司馬温公布衾銘記　范　祖髙
　　　湖學田記　顧　臨
　　　重脩御史䑓記　曽　肇
　　　適南亭記　陸　佃
　　　蜀州重修大廳記　吕　陶
　　　考古圖後記　吕　大臨
　卷第八十四
　　記
　　　撫州新建使廳記　王　無咎
　　　定州凝壽寺塑佛記　張　舜民
　　　大雅堂記　黄　庭堅
　　　汲水新渠記　陳　師道
　　　咸平縣丞廳酴醿記　張　耒
　　　雙槐堂記　張　耒
　　　照碧堂記　晁　𥙷之
　　　新城逰北山記　晁　𥙷之
　　　髙廟碑隂記　唐　意
　　　拱北軒記　鄒　浩
　　　易庵記　唐　庚
　　　顔魯公祠堂記　唐　庚
　　　絳州思堂記　張　繹
　卷第八十五
　　序
　　　重脩說文序　徐　鉉
　　　贈麴植彈琴序　栁　開
　　　龍圖序　陳　搏
　　　奕棋序　宋　白
　　　御覧序　田　錫
　　　留别知已序　向　敏中
　　　栁如京文集序　張　景
　　　送栁推赴南海序　穆　脩
　　　唐栁先生文集後序　穆　脩
　　　景祐鹵簿圖記序　宋　綬
　　　輔弼名對序　劉　顔
　　　送張損之赴定武幕職序
　　　　　　　　　　　　　　劉　牧
　卷第八十六
　　序
　　　祕演詩集序　歐陽　脩
　　　惟儼文集序　歐陽　脩
　　　集古目録序　歐陽　脩
　　　梅氏詩集序　歐陽　脩
　　　送徐無黨南歸序　歐陽　脩
　　　外制集序　歐陽　脩
　　　詩圖總序　歐陽　脩
　　　慶暦兵録序　宋　祁
　　　邯鄲圖書十志序　李　淑
　　　唐鑑序　石　介
　卷第八十七
　　序
　　　皇祐㑹計録序　田　况
　　　秦國軍衙司都目序　錢　彦逺
　　　送楊鬱林序　劉　敞
　　　劉景烈字觧　劉　敞
　　　送湖南某使君序　劉　敞
　　　送馬承之通判儀州序　蔡　襄
　　　送張揔之温州司理序　蔡　襄
　　　送黄子思寺丞知咸陽序　蔡　襄
　　　唐史論斷序　孫　甫
　　　伊川擊壤集序　邵　雍
　　　洛陽耆英會序　司馬　光
　　　序􁎚禮　司馬　光
　　　送陳升之序　王　安石
　　　送孫正之序　王　安石
　　　唐百家詩選序　王　安石
　　　故蹟遺文序　王　回
　卷第八十八
　　序
　　　譜例序　蘇　洵
　　　送石昌言舍人北使引　蘇　洵
　　　蘇氏族譜引　蘇　洵
　　　仲兄郎中字序　蘇　洵
　　　列女傳目録序　曽　鞏
　　　戰國䇿目録序　曽　鞏
　　　陳書目録序　曽　鞏
　　　南齊書目録序　曽　鞏
　　　范貫之奏議集序　曽　鞏
　　　相國寺維摩院聽琴序　曽　鞏
　卷第八十九
　　序
　　　送周屯田序　曽　鞏
　　　送江任序　曽　鞏
　　　送趙宏序　曽　鞏
　　　李氏退居類藁序　李　泰伯
　　　鳬繹先生詩集序　蘇　軾
　　　田表聖奏議序　蘇　軾
　　　錢塘勤上人詩集序　蘇　軾
　　　六一居士集序　蘇　頌
　　　華戎魯衛信録總序　蘇　頌
　　　章公甫字序　章　望之
　　　鄭野甫字序　章　望之
　卷第九十
　　序
　　　後周書序　王　安國
　　　良方序　沈　括
　　　縣法序　吕　惠卿
　　　易傳序　程　頥
　　　春秋傳序　程　頥
　　　羣居治五經序　龔　鼎臣
　　　送焦千之序　劉　攽
　　　送趙希道序　潘　興嗣
　　　南豐集序　王　震
　卷第九十一
　　序
　　　正蒙序　范　育
　　　仁皇訓典序　范　祖禹
　　　熈寕太常祠祭揔要序　楊　傑
　　　仁宗御書後序　陳　師道
　　　茶經序　陳　師道
　　　中庸後觧序　吕　大臨
　　　進䇿序　秦　觀
　　　楊州集序　秦　觀
　　　集瑞圖序
　　　送李端叔赴定州序
　卷第九十二
　　序
　　　送秦少章赴臨安簿序　張　耒
　　　捕魚國序　晁　𥙷之
　　　離騒新序　晁　𥙷之
　　　送田承君序　鄒　浩
　　　孫莘老易傳序　㳺　酢
　　　論語觧序　謝　良佐
　　　趙氏金石録序　劉　跂
　　　泰山秦篆譜序　劉　跋
　　　新校楚辭序　黄　伯思
　卷第九十三
　　論
　　　君臣論　徐　鉉
　　　持權論　徐　鉉
　　　師臣論　徐　鉉
　　　勸農論　髙　錫
　　　斷論　田　錫
　　　原古　賈　同
　　　原祭　鄭　褎
　　　原孝　陳　堯佐
　卷第九十四
　　論
　　　封建論　廖　偁
　　　洪範論　廖　偁
　　　近名論　范　仲淹
　　　晁錯論　文　彦博
　　　本論　歐陽　脩
　　　朋黨論　􁍰陽　脩
　　　爲君難論上　歐陽　脩
　　　爲君難論下　歐陽　脩
　卷第九十五
　　論
　　　秦誓論　歐陽　脩
　　　辨惑　石　介
　　　漢論上　石　介
　　　漢論中　石　介
　　　漢論下　石　介
　　　隂徳論　石　介
　　　賞罰論　劉　敞
　　　患盗論　劉　敞
　　　叔輒論　劉　敞
　卷第九十六
　　論
　　　治戎上　劉　敞
　　　治戎下　劉　敞
　　　賢論　劉　敞
　　　救日論　劉　敞
　　　材論　王　安石
　　　原過　王　安石
　　　周公　王　安石
　　　功名論　司馬　光
　　　葬論　司馬　光
　卷第九十七
　　論
　　　心術　蘇　洵
　　　任相　蘇　洵
　　　辨姦　蘇　洵
　　　備辭　鄭　獬
　　　唐論　曽　鞏
　　　晉武　錢　勰
　卷第九十八
　　　留侯論　蘇　軾
　　　孔子從先進論　蘇　軾
　　　續歐陽子朋黨論　蘇　軾
　　　志林三首　蘇　軾
　　　顔子所好何學論　程　頥
　　　蕭瑀論　張　唐芙

　卷第九十九
　　論
　　　三國論　蘇　轍
　　　晉論　蘇　轍
　　　北狄論　蘇　轍
　　　三宗論　蘇　轍
　　　漢武帝論　蘇　轍
　　　漢昭帝論　蘇　轍
　　　漢光武論上　蘇　轍
　　　漢光武論下　蘇　轍
　　　爭論　潘　興嗣
　　　原諫　潘　興嗣
　　　通論　潘　興嗣
　卷第一百
　　論
　　　隋論　李　清臣
　　　石慶論　秦　觀
　　　漢文帝　曽　肇
　　　諱言　張　耒
　　　敢言　張　耒
　　　李郭論　張　耒
　　　邴吉　張　耒
　　　秦論　何　去非
　　　西晉論　何　去非
　卷第一百一
　　論
　　　明皇論　崔　鶠
　　　楊嗣復　崔　鶠
　　　察言論　唐　庚
　　　憫俗論　唐　庚
　　義
　　　公食大夫義　劉　敞
　　　士相見義　劉　敞
　　　致仕義　劉　敞
　卷第一百二
　　䇿
　　　内帑　田　况
　　　叙燕　尹　洙
　　　息戍　尹　洙
　　　兵制　尹　洙
　　　根木　石　介
　　　明禁　石　介
　　　貴臣　石　介
　　　言治　劉　敞
　　　明禮　蔡　襄
　　　去冗　蔡　襄
　卷第一百三
　　䇿
　　　原賞　蔡　襄
　　　禮法　鄭　獬
　　　賞格　孫　洙
　　　嚴宗廟　孫　洙
　　　擇使　孫　洙
　　　敦儉　錢　彦逺
　　　䇿略　蘇　軾
　　　决壅蔽　蘇　軾
　卷第一百四
　　䇿
　　　勸親睦　蘇　軾
　　　師友　王　安國
　　　舉士　王　安國
　　　臣事　蘇　轍
　　　民政　蘇　轍
　　　埶原　李　清臣
　　　明責　李　清臣
　卷第一百五
　　議
　　　左右僕射東宫三師為表首議
　　　　　　　　　　　　　　竇　儀
　　　祖宗配侑儀　宋　祁
　　　郭禛不應為嫁母持服議　宋　祁
　　　請置㢘察罷轉運議　黄　亢
　　　爲兄後議　劉　敞
　　　濮安懿王典禮議　司馬　光
　　　廟議　韓　維
　　　南北郊議　陳　襄
　卷第一百六
　　議
　　　救災議　曽　鞏
　　　賞罰議　趙　曕
　　　議御戎　仲　訥
　　　議水　王　同
　　　渾儀議　沈　括
　　　邉議四首(省戎/淸野/因民/固守)張　載
　　　世守邊郡議　吕　大鈞
　　　選小臣宿衛議　吕　大鈞
　　　民議　吕　大鈞
　　　皇族稱伯父叔父議　顔　復
　　　議官　李　清臣
　　　官制　畢　仲㳺
　卷第一百七
　　說
　　　恠說上　石　介
　　　恠說下　石　介
　　　唐說　尹　源
　　　雜說　劉　敞
　　　進說　王　安石
　　　太極圖說　周　敦頥
　　　雜說送張琥　蘇　軾
　　　剛說　蘇　軾
　　　雜說　蘇　軾
　卷第一百八
　　說
　　　迂說　王　令
　　　師說　王　令
　　　葬說　程　頥
　　　史說　張　舜民
　　　弔說　吕　大鈞
　　　芻說　陳　瓘
　　戒
　　　治戒　宋　祁
　　　福州五戒　蔡　襄
　　　行舟戒　江　休復
　　　毁戒　王　回
　　　嫌戒　王　回
　　　戒子孫　邵　雍
　　　女戒　張　載
　卷第一百九
　　制䇿
　　　制科䇿　蘇　軾
　卷第一百十
　　制䇿
　　　制科䇿　孔　文仲
　卷第一百十一
　　制䇿
　　　擬進士御試䇿　蘇　軾
　　　擬御試武舉䇿　陳　師道
　　說書
　　　心雅周之衰　蘇　軾
　　　君子能𥙷過　蘇　軾
　　　大夫無遂事　蘇　軾
　　經義
　　　惟㡬惟康其弼直　張　庭堅
　　　自靖人自獻于先王　張　庭堅
　卷第一百十二
　　書
　　　代李煜遺劉鋹書　潘　佑
　　　上叔父平事論葬書　柳　開
　　　大名府請首薦張覃書　張　詠
　　　荅王觀察　張　詠
　　　上宰相書　田　錫
　　　荅喬適書　穆　脩
　　　荅樞宻范給事書　晏　殊
　　　上相府書　范　仲淹
　卷第百十三
　　書
　　　荅趙元昊書　范　仲淹
　　　上吕相公書　范　仲淹
　　　㳺嵩山寄梅殿丞書　謝　絳
　　　與陳都官書　富　弼
　　　上范司諫書　歐陽　脩
　　　與尹師　歐陽　脩
　卷第百十四
　　書
　　　與石推官書
　　　荅吳充秀才書
　　　上杜中丞論舉官書
　　　與四路招討司幕府李諷田棐元積中書
　　　　　　　　　　　　　　尹　洙
　　　荅張洞書　孫　復
　　　上孔中丞書　石　介
　　　荅韓持國書　蘇　舜欽
　卷第百十五
　　　與吳九論武舉書　劉　敞
　　　荅趙内翰書　蔡　襄
　　　荅劉蒙書　司馬　光
　　　與范景仁論樂書　司馬　光
　　　與王介甫書　司馬　光
　卷第百十六
　　書
　　　與吴相書　司馬　光
　　　荅司馬君實論樂書　范　鎮
　　　請杜醇先生入縣學書　王　安石
　　　荅韶州張殿丞書　王　安石
　　　荅叚縫書　王　安石
　　　荅吴孝宗論光志書　王　安石
　　　賀相公書　錢　彦逺
　　　上杜相公書　曽　鞏
　　　與孫司封書　曽　鞏
　　　上韓范二招討書　劉　奕
　卷第百十七
　　書
　　　與容季書　王　回
　　　上歐陽内翰書　蘇　洵
　　　上冨相公書　蘇　洵
　　　與兩浙安撫陳舍人薦士書　陳　襄
　　　與王介甫書　劉　攽
　　　與門下韓侍郎書　范　百禄
　卷第百十八
　　書
　　　上梅直講書　蘇　軾
　　　上韓魏公論場務書　蘇　軾
　　　上文侍中論榷鹽書　蘇　軾
　　　黄州上文潞公書　蘇　軾
　　　與張子厚書　蘇　軾
　　　與李方叔書　蘇　軾
　　　上樞宻韓太尉書　蘇　軾
　卷第百十九
　　書
　　　代韓愈荅栁宗元示浩𥘉序書　王　令
　　　上邵不疑書　王　令
　　　與趙六觀書　張　載
　　　與吕微仲書　張　載
　　　荅横渠張子厚書　程　顥
　　　荅人示奏草書　程　頥
　　　荅朱長文書　程　頥
　　　謝人求哀辭書　林　希
　　　上林季州書　陳　師道
　　　與秦少㳺書　陳　師道
　　　上曽樞宻書　陳　師道
　卷第百二十
　　書
　　　上蘇公書　陳　師道
　　　與石司理書　張　舜民
　　　與張江東論事書　吴　孝宗
　　　上張虞部書　豐　稷
　　　與王觀復書　黄　庭堅
　　　荅李推官書　張　耒
　　　與陳瑩中書　陳　師錫
　　　荅李景夏書　鮑　鈫止
　　　謝祭酒司業書　周　行巳
　　　上丞相曽子宣書　眺　詠之
　卷第百二十一
　　啓
　　　賀刁秘閣啓　楊　億
　　　回潁州曽學士啓　劉　筠
　　　賀舒州李相公啓　夏　竦
　　　免奉使啓　夏　竦
　　　荅胡秀才啓　歐陽　脩
　　　謝館職啓　歐陽　脩
　　　與晏相公書　歐陽　脩
　　　回文侍中書　歐陽　脩
　　　回諫院傳龍圖攀違　歐陽　脩
　　　潁州通制揚虞部書　歐陽　脩
　　　回寳文吕内翰書　歐陽　脩
　　　賀吕相公兼樞宻啓　宋　祁
　　　賀吕待制啓　宋　祁
　　　定州謝到任上両府啓　宋　祁
　　　賀參政侍郎啓　宋　祁
　　　鎮府謝兩府啓　宋　祁
　　　賀司空吕相公啓　李　淑
　　　知陳州謝上啓　張　方平
　　　上鄭資政啓　劉　敞
　　　知永興軍謝両府啓　劉　敞
　　　上郎侍郎啓　王　安石
　　　謝王司封啓　王　安石
　　　上韓太尉先狀　王　安石
　　　謝提刑啓　王　安石
　　　知常州上監司啓　王　安石
　　　賀韓魏公啓　王　安石
　　　賀致政趙少保啓　王　安石
　　　賀致政楊侍讀啓　王　安石
　　　謝髙麗國王啓　王　安石
　　　謝知制誥啓　王　珪
　　　謝相府啓　蘇　洵
　　　賀歐陽相府啓　蘇　洵
　　　通倅謝兩府啓　姚　闢
　卷第百二十二
　　啓
　　　謝倪平事禮書　陳　襄
　　　代賈内翰荅蔡州錢龍圖啓
　　　　　　　　　　　　　　强　至
　　　代王給事回陳待制啓　强　至
　　　謝永興軍知府王龍圖啓　强　至
　　　代問候程宻諫書　强　至
　　　代謝両制啓　强　至
　　　代韓待制到任謝史館相公啓
　　　　　　　　　　　　　　强　至
　　　謝除校勘啓　劉　敞
　　　與孫觀文啓　劉　敞
　　　賀致政少傅啓　劉　敞
　　　同登州知郡司封啓　蘇　頌
　　　謝南省主文與歐陽内翰啓
　　　　　　　　　　　　　　蘇　軾
　　　謝應中制科啓　蘇　軾
　　　賀楊龍圖啓　蘇　軾
　　　賀歐陽少師致仕啓　蘇　軾
　　　賀吕副樞啓　蘇　軾
　　　賀文尉太尉啓　蘇　軾
　　　登州謝両府啓　蘇　軾
　　　謝中書舍人啓　蘇　軾
　　　荅試館職人啓　蘇　軾
　　　謝賈朝奉啓　蘇　軾
　　　賀范端明啓　蘇　軾
　　　上參政侍郎啓　王　安國
　　　賀課院舍人啓　沈　括
　　　賀蔡宻學啓　張　載
　　　謝館閣校勘啓　林　希
　　　謝中制科啓　蘇　轍
　　　賀河陽文侍中啓　蘇　轍
　卷第百二十三
　　啓
　　　上韓亷公啓　程　頥
　　　定親書　程　頥
　　　賀提刑上官正言状　曾　肇
　　　謝校勘啓　曾　肇
　　　謝中書舍人啓　曾　肇
　　　回馮如晦學士啓　曾　肇
　　　賀翰林曽學士啓　陳　師道
　　　謝館職啓　秦　觀
　　　㛰書　秦　觀
　　　荅林學士啓　張　耒
　　　潤州謝執政啓　張　耒
　　　賀潘奉議致仕啓　張　耒
　　　謝觧啓　李　廌
　　　回永興李待制啓　蔡　肇
　　　回知河中府宇文學士啓　蔡　肇
　　　與常州廖明學士啓　蔡　肇
　　　賀陳履常教授啓　眺　𥙷之
　　　荅賀李祥改宣德啓　晁　𥙷之
　　　永興提刑謝到任啓　李　昭玘
　　　昭雪謝執政啓　劉　跋
　　　賀同州侍郎啓　晁　詠之
　　　謝永興待制啓　晁　詠之
　卷第百二十四
　　䇿問
　　　䇿問七首　歐陽　脩
　　　䇿問二首　劉　敞
　　　䇿問二首　范　鎮
　　　䇿問二首　張　載
　　　私試䇿問一首　蘇　軾
　　　國學秋試䇿問一首　蘇　軾
　　　省試䇿問一首　蘇　軾
　　　進士䇿問三首　劉　攽
　　　私試䇿問二首　蘇　轍
　　　私試武學䇿問一首　蘇　轍
　　　為家君作試漢州學䇿問一首
　　　　　　　　　　　　　　程　頥
　　　省試䇿問二首　范　祖禹
　　　䇿問一首　劉　跋
　　　䇿問一首　晁　詠之
　卷第百二十五
　　雜著
　　　時鑑　栁　開
　　　敗諭　种　放
　　　碑觧　孫　何
　　　書異　丁　謂
　　　責荀　賈　同
　　　禁焚死　賈　同
　　　望歲　髙　弁
　　　戮鰐魚文　陳　堯佐
　　　州文急就章　歐陽　脩
　　　儒辱　孫　復
　　　𥙷趙肅充州學教授詞　宋　祁
　卷第百二十六
　　雜著
　　　續謚法　劉　敞
　　　責和氏璧　劉　敞
　　　君臨臣䘮辨　劉　敞
　　　閔習　王　安石
　　　許氏世譜　王　安石
　　　讀玄　司馬　光
　　　訓儉示康　司馬　光
　　　雜識二首　曾　鞏
　卷第百二十七
　　雜著
　　　告友　王　回
　　　記客言　王　回
　　　臨淄尉考詞　黄　庻
　　　汜水縣尉第一考詞　傅　堯俞
　　　濟源縣主簿吕師民考詞　傅　堯俞
　　　録事參軍考詞　傅　堯俞
　　　道旁父老言　王　令
　　　自訟　劉　恕
　　　東坡酒經　蘇　軾
　　　述醫　龔　鼎臣
　　　弔鎛鐘文　秦　觀
　　　責沈文貽知默姪　陳　瓘
　卷第百二十八
　　對問
　　　應責　栁　開
　　　荅客問　尹　源
　　　諭客　劉　敞
　　　反求齋對　謝　逸
　　移文
　　　三山移文　宋　白
　　　跛奚移文　黄　庭堅
　　連珠
　　　連珠二首　徐　鉉
　　　連珠一首　晏　殊
　　　連珠一首　宋　庠
　　　連珠一首　劉　攽
　卷第百二十九
　　琴操
　　　懷歸操　劉　敞
　　　醉翁操　蘇　軾
　　　扵忽操　王　令
　　　畫操　林　希
　　上梁文
　　　開封府上梁文　楊　億
　　　英徳殿上梁文　王　安石
　　　披雲樓上梁文　陳　師道
　　書判
　　　辛捕罪人丁過而不救辭云家有救事救
　　　　療　余　靖
　　　丙越度官府垣籬官司罪之辭云隨甲而
　　　　往　余　靖
　　　丙為左僕射門立棨㦸其子封國公復請
　　　　立㦸儀曹不許　余　靖
　　　乙夜居於外丙往弔之或責其非
　　　　　　　　　　　　　　余　靖
　　　乙為政清隳都城譏其無備辭云都城不
　　　　過百雉　余　靖
　　　丁去官而受舊属饋與或告其違法訴云
　　　　家口已離本任
　　　甲為縣令士乙與其故人丙醉毆乙乙詣
　　　　縣訟丙令問曰傷乎曰無傷也相識乎
　　　　曰故人三十年矣嘗相失乎曰未也何
　　　　為而毆汝乎曰醉也觧之使去有司劾
　　　　甲故岀丙罪甲曰闘不至傷勑許在村
　　　　了奪耆長則可縣令顧不可乎　王回
　　　甲為岀妻已告其在家嘗岀不遜語指斥
　　　　乗輿有司言雖岀妻而所告者未岀時
　　　　事也或疑薄君臣之禮隆夫婦之恩律
　　　　不應經　王　回
　卷第百三十
　　題䟦
　　　䟦放生池碑　歐陽　脩
　　　䟦華嶽題名　歐陽　脩
　　　䟦平泉草木記　歐陽　脩
　　　䟦景陽井銘　歐陽　脩
　　　䟦王獻之法帖　歐陽　脩
　　　讀李翶文　歐陽　脩
　　　讀封禅書　劉　敞
　　　書种放事　王　回
　　　書襄城公主事　王　回
　　　書洪範傳後　王　安石
　　　讀江南録　王　安石
　　　讀孟嘗君傳　王　安石
　　　書剌客傳後　王　安石
　　　讀栁宗元傳　王　安石
　　　書沿淮廵檢廳壁　傅　堯俞
　　　書賈偉節廟　傅　堯俞
　　　書魏鄭公傳　曾　鞏
　　　書資治通鑑外紀後　劉　恕
　卷第百三十一
　　題䟦
　　　書東楽子傳後　蘇　軾
　　　書黄子思詩集後　蘇　軾
　　　題唐氏六家書後　蘇　軾
　　　題逸少帖　蘇　軾
　　　書鮮于子駿八詠後　蘇　軾
　　　書鄭玄傳　林　希
　　　題論衡後　吕　南公
　　　題鄭綮傳　徐　積
　　　題張唐公香城記後　潘　興嗣
　　　書王知載朐山雜詠後　黄　庭馭
　　　書贈韓瓊秀才　黄　庭馭
　　　書邢居實南征賦後　黄　庭馭
　　　書邢居實文卷　黄　庭堅
　　　題濟南伏勝圖　黄　庭堅
　　　題摹燕郭尚父圖　黄　庭堅
　　　題陳自然畫　黄　庭堅
　　　題徐巨魚　黄　庭堅
　　　題自書卷後　黄　庭堅
　　　題崔圓傳後　王　無咎
　　　書五代郭崇韜卷後　張　耒
　　　題郇公詩帖　張　舜民
　　　主父之事　張　舜民
　　　龍井題名　秦　觀
　　　記殘經　李　昭玘
　　　書洛陽名園記後　李　格非
　　　䟦薜唐卿秦璽文　周　行已
　　　書與賈明升書後呈崔德符
　　　　　　　　　　　　　　田　晝
　　　書張主客遺事　晁　詠之
　卷第百三十二
　　樂語
　　　教坊致語　宋　祁
　　　教坊致語　王　珪
　　　集英殿秋宴教坊致語　元　綘
　　　集英殿秋宴教坊致語　蘇　軾
　　　㑹老堂致語　歐陽　脩
　　哀辭(誄附)
　　　哭尹舍人詞　富　弼
　　　哀穆先生文　蘇　舜欽
　　　弔岳二生文　劉　敞
　　　蘇朗允哀詞　曾　鞏
　　　錢君倚哀詞　蘇　軾
　　　鍾子翼哀詞　蘇　軾
　　　　　　　　　　　　　　文　同
　　　毘陵張先生哀辭(侍講作/并序代吕)
　　　　　　　　　　　　　　汪　革
　　　王升之誄　劉　跋
　卷第百三十三
　　祭文
　　　祭薜尚書文　歐陽　脩
　　　祭尹子漸文　歐陽　脩
　　　祭尹師魯文　歐陽　脩
　　　祭蘇子美文　歐陽　脩
　　　祭范公文　歐陽　脩
　　　祭杜公文　歐陽　脩
　　　祭石曼卿文　歐陽　脩
　　　祭丁學士文　歐陽　脩
　　　祭吴大資文　歐陽　脩
　　　祭孫僕射文　宋　祁
　　　祭孔中丞文　石　介
　　　祭僕射王沂公文　尹　洙
　　　祭梅聖俞文　劉　敞
　　　告伯父殯文　劉　敞
　　　祭范潁州文(仲淹)王　安石
　　　祭吴冲卿相公文　王　安石
　　　祭杜待制文　王　安石
　卷第一百三十四
　　祭文
　　　祭韓欽聖文　王　安石
　　　祭曾博士文　王　安石
　　　祭王深甫文　王　安石
　　　祭歐陽少師文　曾　鞏
　　　祭王平甫文　曾　鞏
　　　祭歐陽文忠公文　蘇　軾
　　　祭魏國韓令公文　蘇　軾
　　　祭任師中文　蘇　軾
　　　黄州再祭文與可文　蘇　軾
　　　祭范蜀公文　蘇　軾
　　　祭歐陽文忠公夫人文　蘇　軾
　　　潁州祭歐陽文忠公文　蘇　軾
　　　祭滕大夫母楊夫人文　蘇　軾
　　　祭栁仲逺文二首　蘇　軾
　　　再祭亡兄端明文　蘇　轍
　　　爲家君祭吕申公文　程　頥
　　　祭知命弟文　黄　庭堅
　　　祭彭江州文　曾　肇
　　　代范樞宻祭温公文　曾　肇
　　　代祭劉貢父文　曾　肇
　　　祭張生文　張　舜民
　　　祭王樞宻文　張　舜民
　　　祭范忠宣公文　陳　瓘
　　　祭吕申公文　鄒　浩
　　　祭王和甫文　田　畫
　　　祭范德孺文　畢　仲㳺
　　　祭陳了翁文　㳺　酢
　　　祭程伊川文　張　繹
　　　祭鄭庭誨文　毛　滂
　卷第百三十五
　　祭文
　　　祈雨祭漢景帝文　歐陽　脩
　　　祭城隍神　歐陽　脩
　　　祈雨祭漢髙帝文　歐陽　脩
　　　北岳祈雪文　宋　祁
　　　祭左丘明文　黄　晞
　　　祭馬當山上水府文　吕　誨
　　　諸廟謝雨文　曾　鞏
　　　福州鱔溪禱雨文　曾　鞏
　　　始定時薦告廟文　張　載
　　　生擒西蕃鬼章(𥙿陵祝文/奏告/永)蘇　軾
　　　禱雨社稷四首　蘇　軾
　　　祭戰馬文　路　振
　　謚議
　　　孫奭宣公議　宋　祁
　　　張忠定謚議　劉　敞
　　　趙僖質謚議　劉　敞
　　　陳執中謚滎靈議　韓　維
　　　歐陽文忠公謚議　李　清臣
　　　范仲忠宣公謚議　鄧　忠臣
　卷第百三十六
　　行狀
　　　馮侍講行狀　宋　祁
　　　張文定公行狀　宋　祁
　卷第百三十七
　　行狀
　　　司馬温公行狀　蘇　軾
　卷第百三十八
　　行狀
　　　程伯淳行狀　程　頥
　　　田明之行狀　劉　跋
　卷第一百三十九
　　墓誌
　　　吴王李煜墓誌銘　徐　鉉
　　　穆夫人墓誌銘　栁　開
　　　徐文質墓誌銘　穆　脩
　　　种世衡墓誌銘　范　仲淹
　　　范純佑墓誌銘　冨　弼
　卷第百四十
　　墓誌
　　　孫明復墓誌銘　歐陽　脩
　　　黄夢升墓誌銘　歐陽　脩
　　　尹師魯墓誌銘　歐陽　脩
　　　蘇子美墓誌銘　歐陽　脩
　　　梅聖俞墓誌銘　歐陽　脩
　　　石守道墓誌銘　歐陽　脩
　　　蘇明允墓誌銘　歐陽　脩
　卷第百四十一
　　墓誌
　　　南陽郡尹謝氏墓誌銘　歐陽　脩
　　　張晦之墓誌銘　宋　祁
　　　吕獻可墓誌銘　司馬　光
　　　葛源墓誌銘　王　安石
　　　蘇安世墓誌銘　王　安石
　　　許平墓誌銘　王　安石
　　　陳比部墓誌銘　王　安石
　　　王深甫墓誌銘　王　安石
　　　趙師旦墓誌銘　王　安石
　卷第百四十二
　　墓誌
　　　孔寕極墓誌銘　王　安石
　　　戚舜臣墓誌銘　曾　鞏
　　　錢純老墓誌銘　曾　鞏
　　　孫適墓誌銘　曾　鞏
　　　沈率府墓誌銘　曾　鞏
　卷第百四十三
　　墓誌
　　　程伯淳墓誌銘　韓　維
　　　邵古墓誌銘　陳　繹
　　　范蜀公墓誌銘　蘇　軾
　卷第百四十四
　　墓誌
　　　周茂叔墓誌銘　潘　興嗣
　　　邵康節先生墓誌銘　程　顥
　　　李仲通墓誌銘　程　顥
　　　張天祺墓誌銘　張　載
　　　商瑶墓誌銘　張　耒
　　　唐充之墓誌銘　陳　瓘
　　　任宗誼墓誌銘　劉　跂
　　　王公旦墓誌銘　滕　宗諒
　卷第百四十五
　　墓表
　　　石曼卿墓表　歐陽　脩
　　　太常博士周君墓表　歐陽　脩
　　　胡翼之墓表　歐陽　脩
　　　瀧岡阡表　歐陽　脩
　　　處士征君墓表　王　安石
　　　外祖母黄夫人墓表　王　安石
　　　程伯淳墓表　程　頥
　　　吕和叔墓表　范　育
　　神道碑表
　　　范文正公神道碑銘　歐陽　脩
　　　王文正公神道碑銘　歐陽　脩
　卷第百四十六
　　神道碑銘
　　　晏元獻公神道碑銘　歐陽　脩
　　　王武恭公神道碑銘　歐陽　脩
　　　馬正惠公神道碑銘　王　安石
　　　梅侍讀神道碑銘　王　安石
　　　曾子固神道碑銘　韓　維
　卷第百四十七
　　神道碑銘
　　　富鄭公神道碑銘　蘇　軾
　卷第百四十八
　　神道碑銘
　　　趙清獻公神道碑銘　蘇　軾
　　　趙康靖公神道碑銘　蘇　軾
　卷第百四十九
　　傳
　　　𥙷正先生傳　栁　開
　　　退士傳　种　放
　　　六一居士傳　歐陽　脩
　　　桑懌傳　歐陽　脩
　　　趙延嗣傳　石　介
　　　范景仁傳　司馬　光
　　　文中子𥙷傳　司馬　光
　　　無名君傳　邵　雍
　　　洪渥傳　曾　鞏
　卷第百五十
　　傳
　　　曹氏女傳　章　望之
　　　方山子傳　蘇　軾
　　　公默先生傳　王　向
　　　上谷郡君家傳　程　頥
　　　巢谷傳　蘇　軾
　　　孫少述傳　林　希
　　　錢乙傳　劉　跋
　　　王友傳　劉　跋
　　露布
　　　嶺南道行營擒劉鋹露布
　　　昇州行營擒李煜露布
新雕　皇朝文鑑目録下
　虞山小琅騾仙結儲藏之冨甲扵三吳即些宋處文
　鑑藏有三中即家和明时而本㑒幠嗣旗的敏
　即本百土巴岀罕覩家漠仿􁣟龔黌垠畮張筼
　刻而即夲增匕潡七十緑費處曀小小覺右者撲
　人眉事只當二偉雪樓芒藏䓺龔􁧛和的龍迼䪊連
　是柘與元皁夲皆絿蓋选生刻别假鑍彺夲𥙷
　完以金璧硬有功視藝扵家波也余当藏之心余藏
　三蘇文輝輕此例室西囘復岀月賁賻岀載入藏梦
　志回会此覧扵置無靚此禁神張參
　通光十六年河由小春十日家雤天衡
皇朝文鑑卷第一
　　　　　　　　　　　　　　　臣吕祖謙奉
　　聖旨銓次
　賦
　　　五鳳樓賦　梁　周翰
　　　籍田賦　王　禹偁
　　　端居賦　种　放
　　　大蒐賦　丁　謂
　　　洞庭賦　夏侯　嘉正
　　　矮松賦　王　曾
　　　聲賦　張　詠
　　　春雪賦　錢　惟演
　　　君可思賦　楊　億
　　　　五鳯樓賦　梁　周翰
伊京師之權輿也遐哉邈乎驗河圖之象按輿地
之書宅禹貢豫州之域距天文辰馬之墟因四履
建侯之地為六代興王之居城浚而都派河而渠
結坤之絡振乾之樞星甍櫛堵我民之廬海漕山
廥我田之租勢雄跨胡氣王吞吳茫茫萬國魚貫
而趨惟　聖皇之受命應期運而握符光潜躍
龍徳踐元亨於帝衢道德何師尊盧赫胥揖讓何
比陶唐有虞英略神武威憚八區封豕必誅長鯨
盡刳虎皮包刃鵠板捜儒墜典皆索闕政咸鋪成
天下之大務若雷奮而風驅乃顧京室時行聖謨
陋宸極之非制稽紫垣之舊圖且曰不壯不麗豈
傳萬丗禹之卑宮盖勿暇之計堯之茅茨非經乆
之制矧象魏之縣法伊億兆之所視况我力如天
我貲如地不漁爾民不牟爾利一毫之費差足爲
易乃詔共工度景之中因舊謀新庀徒􁃁功臺卑
(者豐棟易/者崇屋卑)而隆椽斵而礱去地百丈在天半空五
鳯翹翼若鵬運風雙龍蟠首若鼇載宮丹楯霞繞
神光何融朱楹虹植晴文始烘繡楣焜燿雕栱玲
瓏椒壁塗赭綺䆫暈紅雙闕偶立突然如峯平見
千里深映九重奔星墜而交觸靈景互而相逢門
呀洞缺若天之裂縱舉百武横駕六轍金鋪爍人
光景明㓕舞陽之力莫得而排叔梁之力胡可以
挾其下則冠盖葳蕤劒佩陸離車如流水待漏而
馳駕肩排踵兼蠻渾夷萬衆紛錯魚龍尊卑咸去
來之由此競奔湊於玉墀亶皇風之無外豈朝盈
之有時三事庶尹乃拜表蕭牆謁帝未央以落大
壯登謌永昌曰
元聖明兮帝道昌威四海兮君萬方峙髙闕兮冠
百常赫　宋徳兮垂無疆瞻天顔兮獻壽觴願君
王兮長樂康帝曰俞哉爾觴且置當聽朕言庶曉
朕意頃於戎馬之暇詳窺歷代之紀乃知乎夏徳
之衰　室自庇啇政之壊傾宮大侈楚王章華一
身何寄秦皇阿房二丗而棄漢武栢梁孽火隨熾
陳后三閣義師尋至豈非乎禍生於漸欲起於恣
亦如崇飲不已必至昏醉嗜色不已必至乏瘁遷
怒不已必絶人紀窮兵不已必暴人胔甘䛕不已
必杜忠義溺讒不已必斥賢智亡國之君未嘗不
爾朕皆知之得以趨避淫於土木雅不如是美其
成功良以為愧不舉君觴恐驕朕志其大者天地
所重者神器尾虎足冰終日惴惴當共重之勿使
顛墜謹謝公卿無忘納誨群臣乃退咸呼萬歳
　　　　籍田賦　王　禹偁
臣謹按周制孟春之月天子親載耒耜躬耕籍田所
以事天地山川社稷先王醴酪粢盛于是乎取之恭
之至也自周徳下衰禮文殘缺故宣王之時有虢
公之諌秦皇定覇鮮克由禮漢祖龍興日不暇給
孝文孝景始復行焉昭帝弄田亦其義也後漢永
平中明帝東廵耕于懷縣非古制焉魏氏親耕闕
百官之禮盖草創爾晉武太始之年略修墜典宋
文元嘉之代亦舉舊章齊用丁亥之辰梁以䢖夘
之月後魏北齊㳂革有異隋朝唐室文物可觀太
宗行之于前明皇繼之于後自兹已降廢而不行
將煥先農必待真主　皇家享國三十載　陛下
嗣統十四年武功已成文理已定乃下明詔耕于
東郊百執恱隨三農知勸禮官博士蹈舞而草儀
甸師嗇夫謌詠而供職右拾遺直史館王禹偁再
拜而颺言曰耕藉之義大矣哉千畒之田三推之
禮所以教諸侯而事上帝率人力而成歳功實邦
國之彛章皇王之大典昔潘安仁賦之于晉岑文
夲頌之于唐今王道行矣王籍修矣神功帝業煥
其有光宜暢頌聲以播樂府謹上籍田賦一章雖
不足形容盛德亦小臣勤拳之至也其詞曰
十四年兮帝業遐宣寰區晏然乃順考於古道将躬耕
乎籍田務夲勸農稽前文而備矣事神教養奉墜
典以行焉萬國歡心而懌懌百官供職以䖍䖍章
儀注於有司議㳂革於遺編築壇墠之三陛開阡
陌之百㕓文物聲明合禮經而有度旌旗衣服應
方色而不愆旣而届孟春擇元日太史先奏天子
將出是月也遒人徇路星鳥中律當東郊之迎春
是東作之平秩　皇帝於是即齋宫辭帝室戒錫
鸞嚴警蹕乗青輅以有威儼朱紘而無逸佩乎玉
也懸黎之色蒼蒼載其旂焉干吕之雲鬱鬱屬車
負播殖之器後宫獻穜稑之實紅縻黛耜服葱犗
以陸離縹軛紺轅駕蒼龍而飄歘太常之禮具舉
司農之屬各率甸師掌舎警御陌以惟嚴封人野
廬設壝宫而靡失于國之東千官景從風清塵而
習習雨洒道以濛濛時也木德盛陽氣充春芒甲
坼青青兮葱葱春土脉起油油兮溶溶冠盖蔽野
珮環咽風狀浮雲兮隨應龍旂幟張日車徒塞空
若衆星兮環紫宫修農事以惕惕襲春服之重重
爾乃配少皥祠先農尸祝無媿豆籩以供太牢之
牲薦之而肥腯太簇之樂奏之而舂容于是脩帝
籍勞聖躬撫御耦以無怠履㳺場而有蹤將循乎
千畒之制豈止乎數歩之中耕鈎盾之弄田但矜
兒戯脩建康之春籍未煥農功有以見萬乗之尊
三推而舎或五或九降殺之義有倫爾公爾侯貴
賤之班相亞嗇夫灑種以斯畢庶人終畒而告罷
千耦其耕煥乎禮成播百穀兮率人乃謌載芟兮
揚頌聲將見乎餘糧棲畒腐粟如京神倉令納乎
黍稷以備粢盛廩犧氏収其藁秸用餉犧牲親畎
畒兮化𬒳重民天而教行自得訓農之實非貪慕
古之名然後下青壇歸絳闕百姓知勸羣后咸謁
在鎬之宴啓謌虞之音發獻萬壽兮懽呼奏九韶
兮鏗越開三面以行惠宥五刑而審罰恩流於孝
悌力田德𬒳於雕題辨髪興王土之利固必躬而
必親同三代之風復不矜而不伐大矣哉籍田之
禮豈三年而不為躬耕之義將百代而可知我所
以舉乆廢之禮定不刋之儀慮弗勤於四體將有
害於三時務農桑兮為政夲興禮節兮崇教資民
乃力穡歳無阻饑神農斵木之功我其申矣后稷
播時之利我得兼之供秬鬯以斯在介豐年而有
期丕顯事天之禮誕謌祈社之詩祀山川兮神鑒
明矣配祖考兮徳馨逺而永錫純嘏用先孝思乃
作頌曰倬彼東郊公田是闢大君戾止言耕其籍
帝籍旣脩乃及公侯親爾耒耜勤爾田疇言采黍
稷祀于圎丘億萬斯年以承天休又曰倬彼東郊
耕壇其崇大君戾止言訓其農農功旣督乃知榮
辱爾家以給爾人以足言奉烝嘗遍于比屋億萬
斯年以介景福
　　　　端居賦　种　放
予嘗闔扉而居不樂他游未嘗以一詞輙于公侯
以借浮譽門外苔封草纎非知己之深者無一造
其居或罪予曰嗟乎明逸上有明天子賢執事子
獨貧且賤恥也又易稱君子以貞凶子其有是乎
予退而作端居賦
山鳥寂寂梧隂晝碧窮居退夫耿然不懌精神沮
而徜徉冠屨陋而踧踖類沈酣而未醒豈執迷而
莫析固貽譏於獨善尚多言而自釋鯨鵬雖大無
風波而何益胡粤萬里捨舟車而奚適在聖賢雖
有志于下民孰能無位而立辟况予才不迨於徃
哲名器敢期於苟得在得䘮不忘於明聖顛沛必
思於正直終皮弁以自守惡鷸冠以假飾進不妄
而嘻嘻退不怨而戚戚故孟軻有言雖有鎡基不
如逢乎有年顔氏幾聖樂在陋巷亦將育乎令徳
兹窮通之自信匪古今之可尤顧竊位而擇肉兮
予誠自羞寍守道而食芹兮中心日休予將息萬
競消百憂養浩氣於蓬茅之下飲清源於淵黙之
流侣鸞鵠兮雲霓之表終焉泯衆議之啾啾
　　　　大蒐賦　丁　謂
司馬相如揚雄以賦名漢朝後之學者多規範焉
欲其克肖以至等句讀襲徵引言語陳熟無有已
出觀子虚長楊之作皆逺取傍索靈竒瑰怪之物
以壯大其體勢撮其辭彩茟力恢然飛動今古而
出入天地者無幾然皆人君敗度之事又於典正
頗逺　今國家大蒐行曠古之禮辭人文士不宜
無歌詠故作大蒐賦其事實夲之於周官歷代沿
革制度參用之以取其麗則竒言逸辭皆得之於
心相如子雲之語無一似近者彼以好樂而諷之
此以勤禮而頌之宜乎與二子不類辭曰仲冬天
子嚴祀事荅神祐佇農隙謹蒐狩踵教夲稽與舊
禮容左右武事前後䓁尊第卑上長下㓜人民豐
濃物色繁富盖亦閲軍實於介胄非徒恣遊畋於
禽獸者哉前期命虞人以萊莽蒼芟擁遏草木躶
枯原隰砥闊視軍衆寡度地本末髙表四立坦場
中豁限田防而蘭織志轅門而旌掲青龍白虎擁
䕶乎行在之所左罕右畢分　乎侍衛之列風蕭
蕭而野鳴雲隂隂而晝結麋鹿狼狽以投林狐狸
踉蹌而遷穴由是司馬舉職群吏咸秩各有司存
皆給名物備　駕而六龍集開武庫而五兵出輅
車金玉旂章日月㦸牙刺舉旄頭雪宻畫蚩尤於
斾顛匣干將於劒室騠駃妥貼以負軛驌驦徘徊
而轉軼召佽飛以前導命玄武而殿卒目恍羅列
神驚比􁆽師勑戰法帥董戎律始建旗以誓衆亦
斬牲而戒失所畋之野備物咸畢外事尚剛戊日
惟吉　上乃乗七騶擁六軍白旄方下於北極黄
纛已搴於應門服章天地車駕風雲日隨月侍嶽
走川奔列缺收聲而聴蹕豐隆鼓力以扶輪隊仗
乎八百諸侯殿呼乎七十二君煙霞錯雜以垂地
河漢顛倒而失源靈祇懾慄恠物驤騫顓帝蒼黄
而廢職元冥倐閃以馳魂儼方離於大内盛已列
於平原禡表云已衘枚而前虵陣翼張虎賁環匝
鼓以三闋圍不四合律戎索以濟濟飭軍威而燁
燁鐶再振而鐃再鳴弓斯張而矢斯浹爾乃驅
百獸當一人弓工操軒轅之弧奉御羅氏設商湯
之網擁群熊羆之爪距摧折虎豹之心肝分裂射
必三獸發則五豝雹逆毛羽星颺角牙肉墮庖丁
刃血濺魯陽之戈諸侯卒事以儼雅百姓宇圍而
交加　上方歛緌以惨愴衆乃靡旗而諠譁圍開
一方憫盡殺也捨順取逆彰懷來也出表不顧恥
逐奔也等别三殺貴宗廟也得匪上以顯孝思下
以不愆乎鳥獸之肉不登器者無取貔虎之士罔
用命者有誅警進退於鉦皷習威儀於卒徒戎事
同鑾輅廻軍聲振而方國聳立天仗指而九門洞
開郊饁獸而禮之勤也廟獻禽而神其享哉以勞
飲至以能䇿勲刑必加於共棄爵乃及乎衆尊如
是則不曰暴天物不曰教民戰于以辨名號而訓
仁義于以昭文章而明貴賤也下臣竊詳三代之
書頗究二王之典大閲之制昭然義見軍旅之事
闕教則失利祭薦之制非理則不獻施信賞率怠
倦使夫民知方兵識變莫若示蒐畋而敦大勸也
後之王者反禮叛經荒樂誅殺放懷蕩情借如漢
武於古詳明博搜聖書廣召文英講評謨訓華飭
聲明凡曰大樂闕焉不行乃窮畋極獵誇國耀兵
隔蜀羅設跨秦戈横麛卵夭死獝狨愁聲以至欺
猛狂而手格喜暴惡以力爭豈殘忍之足恥唯豪
勇之所京下垂歴代不能變更魏晉而下離合寰
瀛咸局促以僅守曷禮樂之能興粤扺李唐時惟
㑹昌彼文明二帝實驅馳百王大畋之義猶或廢
亡若　陛下自膺寳命臨萬方動必法度舉皆
故常緝犧軒之絶緒新姫孔之舊章郊焉而五帝
肅肅享焉而百神洋洋九年三月升于糾壇十有
三年躬耕籍田心以民本事由禮先謫王滿嗜慾
乎馳騁斥帝徹瞽瞶乎神仙故天地不能藏祥而
祕瑞日月無以示譴而戒愆甘露降而區宇澤景
星燭而氛祲蠲緫治本操化源措慮寂爾存神泊
然是以發狂之心無自入焉下臣以謂大蒐之典
周公制於往古　陛下行于今兹中間數千餘祀
咸杳昧而不知彼唐漢之士修崇禮儀封禪之徵
誕明堂之說竒此數事不詳於堯舜文武之書臣
寕敢狂斐而陳諸所以賦大蒐而謌盛禮也俾千
古知至徳之巍巍
　　　　洞庭賦　夏侯　嘉正
楚之南有水曰洞庭環帶五郡淼不知其㡬百里
臣乙酉夏使岳陽抵湖上思作賦眀目披襟而觀
之則翼然動足然跂慄然駭愕然胎恍若駕春雲
而軾霓浩若浮汗漫而朝躋退若據太山之安進
若履千仞之危懵若無識智若通微跛若不倚蹌
若將馳耳不及掩目不暇逃情悸心嬉二三日而
後神始宅氣始正若此不敢以賦為事者二年然
眷眷不已一日登崇丘望大澤有雲崪兮興歘兮
止興止未霽忽若有遇由是漬陽輝沐芳澤覩一
異人于巗之際霞為𥚑雲為𬒮氷膚雪肌金玦玉
佩浮丘羡門斯實其對因言曰若非好辭者也臣
曰然然則若智有所不通識有所不窮用不通不
窮而循乎無端之紀若得無殆乎臣又曰然然至
極則物應思精則道來嘉若之勤無譁無談吾為
若稱云太極之生曰地曰天中含五精五精之用
而水居一焉水之䟽邇則爲江兮逺則爲河積則
爲瀦兮緫則爲湖若今所謂洞庭者傑立而孤廓
然如無區其大無徒含陽字隂元神之都曖曖昧
昧百川不敢退有若臣者有若賔者有若僕者有
若子者有若附庸者有若娣姒者有若禹㑹塗山
武巡牧野千出百㑹咸處麾下每六合澄静中流
廻睨莽莽蒼蒼纎靄不翳太陽望舒出没其間萬
頃咸沸彊而名之爲巨澤爲長川爲水府爲太淵
縱之不踰蹁之不卑乍若賢人以重自持誘之不
前犯之愈堅又若良將以謀乎邉澎澎濞濞浩爾
一致又若太始未有仁義冲冲漠漠二氣交錯又
若混沌凝然未鑿此乃方輿之心胷溟海之郛郭
也三代之前其氣濩落浩浩滔天與物迴薄滅木
襄陵無際無廓上帝降鍳巨人斯作乃命玄夷授
禹之機隧山堙谷滌源暢微然後若金在鎔若木
在工流精成噐夫何不通是澤之設允執厥中既
巽其性遂得其正有升有降有動有静臣應之曰
升降動静可得聞乎神曰水之性非圓非方非柔非
剛非直非曲非玄非黄畫象為坎本乎羲皇外婉
而固内健而彰降以姤始升以復張其静處隂其
動隨陽六府之甲萬化之綱式觀是澤乃知天常
若乃四序之變九夏攸楚烘然而炎沸然而煑群
物鴻洞爍為隆暑澤之作頎然其容若去若住若
茹若吐靈趨恠覲杳不可覩蒸之為雲散之為雨
倐忽萬象如還太古眞可嘉也若乃秋之為神素
氣清泚肅肅翛翛羣籟四起澤之動黝然其姿若
挺若倚若行若止巽宫離離為之騰風蒼梧崇崇
為之供雲四顧一色黯然氤氲其聲濔濔若商非
商若徵非徵東凑海門一浪五千里又足畏也言
其狀則石然而骨岸然而革氣然而榮降(切/户江)然
而脉有山而心有洞而腹有玉而體有珠而目穹
鼻􁀾島呀口萬谷臂帶三吳足跬荆巫或跂然而
望或翼然如趨彭蠡震澤詎可云乎臣又問曰澤
之態已聞命矣水之族將如何居神曰大道變易
或文或質沉潜自遂其類非一或𬒳甲而邅或曵
𥚑而娱或秃而跋或角而蜿或吞而呀或呿而牙
或心以之蟹或目以之蝦或脩臂而立或横騖而
疾或髪於首或髯於肘或儼而荘或毅而黝彪彪
玢玢若太虚之含萬彚各備其生而合乎群者也
臣又問曰若神之資其品何如也神曰清矣静矣
麗矣至矣邈難知矣肇于古古有所未逹形于今
今有所未察非希非夷合其心於自然然後上天
入地把三根六况水居陸處夫何不燭彼鞚鯉之
賢轡龍之仙乃吾之肩也其餘海若天吴陽侯神
胥齪齪而逰曽不我儔臣又問曰易稱王公設險
是澤之險可以為固而歴代興衰其義安取神曰
天道以順不以逆地道以謙不以盈故治理之世
建仁為旌聚心為城而弧不暇弦矛不暇鋒四海
以之而大同何必持險阻何必據要衝若秦得百
二而帝齊得十二而王其山為金其水為湯守之
不義歘然而亡禍不在大特之者敗水不在微怙
之者危若漢疲於昆明桀困於酒池亦其類也故
黄帝張樂而興三苗棄義而傾則知洞庭之波以
仁不以亂以道不以賊惟賢者觀之而後得也於
是盤旋徙倚凝精流視罄以辭對倐然而晦
　　　　矮松賦　王　曽
齊城西南隅矮松園自昔之閒館此邦之勝㮣二
松對植卑枝四出髙不倍尋周且百尺輪囷偃亞
觀者駭目盖莫知其年祀亦靡記其本原真造化
竒詭之絶品也曽咸平中忝鄉薦登甲科䝉被寵
靈踐歴清顯幾三十載前歲秋始罷冡司出守青
社下車之後省閭里訪故舊則曩之耆耋悉淪逝
童冠皆壮老邑居風物觸目遷變惟彼珍樹依然
故態竊謂是松也匪獨以後凋克固歳寒抑由擁
腫支離不為世用故能宅兹臯壌免於斤斧向若
負構厦之材竦凌雲之幹必将為梁棟戕伐無餘
又安得保其天年全其生理哉感物興歎聊為賦云
惟中齊之舊國乃東夏之奥區有囿㳺之勝致
直􁍭閈之坤隅偉茂松之駢植軼衆木而特殊上
輪囷以夭矯旁翳薈而紛敷廣庭廡之可庇髙尋
常之不踰枝擁閼兮以横亘根蹙縮兮盤紆徒觀其
前瞻林嶺却顧康衢宅寳勢兮葱鬱據右地兮膏
腴類蟠蟄兮蛟蜧訝騰倚兮虎貙將拏攫兮未奮
忽伏竄兮爭趨色闘鮮兮欲滴形詭俗難圖
而望之蔚兮若搏鵬之出滄海迫而察之黕兮若
方輿之承寳盖矗洞口之㱕雲堆巗阿之宿靄談
揮麈兮何多𬒳集翠兮増汰度朔吹兮颼飀含陽
暉兮晻藹吾不知其㡬千歲起毫末而碩大昔去
里兮離邦攀緑條兮彷徨今剖符兮臨郡識竒樹
兮青蒼怵光景兮遄邁嘉歳寒兮益彰葉毿毿兮
不改情眷眷兮難忘異古人之歎栁協予志之恭
桑信矣夫卑以自牧終然允臧效先哲之俯僂法
幽經之伏藏願跼影於澗㡳厭争榮於豫章鄙直
木兮先伐懼秀林兮見傷幸髙梧之垂䕃愧脩竹
之聮芳鸞乍迷於枳棘鷃每悮於榆枋嫓周雅之
蹐地符羲易之巽牀既交譲以屈節復善下而同
方自儲精於甘露不受命於繁霜客有系而稱曰
材之良兮梓匠之攸貴生之全兮蒙荘之所羙苟
入用於鉤䋲寕委跡於塵滓俾其夭性而稱珍曷
若存身而受祉紛異趣兮誰與歸當去彼而取此
　　　　聲賦　張　詠
聲賦之作豈拘模限韻春雷秋蟲之為事也蓋取
諸聲成之文王化之本苟有所𥙷不愧空言爾賦
曰
罔象迷冥大人忽生混沌初竅呀然震驚二儀吐
形萬靈吐英天機動制軋而為聲故形有美惡焉
聲有小大焉伊物類之動作俟人事而克全至于
大雷殷空萬竅吼風不為之隆品物磨臬羽足動
發不為之末未若人聲與天通功與物長雄口吻
之啓義於厥躬道機之張騰凌鴻濛其所聞者羲
黄唐虞繼踵而至宇宙隘其神造化侔其智在聲
之偉也得不廻天而動地觀其得一之發清清泠
泠凉寰洗瀛萬類聽之如懵而醒仁信之發溶溶
弈弈呼道振徳萬類聴之如日破黒曰禮曰義相
迭而起鳴孝響悌駭心清耳萬類聼之如愁得喜
廣成五老聞而啓齒曰是何帝皇之聲也如此九
道交訛華夷和歌蠢動鼻息歡咍寔多其在物也
昭昭融融萬類和同萬籟響空荅天之功其在人
也萬心氣平萬口宣騰雲門六英荅君之聲故知
五音八聲聲之枝歟金石絲竹聲之器歟若本不
正而聲不清何甞動天地泣鬼神而有諸三五迭
生異業同聲唱古寡應呼今得精儀事以之繁㑹
時風為之勁清作禮者有周旋之矩制樂者有大
武之名故聖人之音鏗如鏘金聖人之治潺如流
水加以商辛夏癸行無轍軌情慾沸空淫哇盈耳
民不知告政聲遂毁幽厲繼作心胡可度唱僻者
輕脱和僞者交錯皷鉦之響日馳禮義之風日薄
王道民政潰然投壑攻乎亡國之音聚為終身之
樂秦恠一聲天摇地坑烘赫火烈荒茫海傾阿房
輦材枿臬山迴紫塞築壘訇轟震雷鉗聖愚儒
四海暌孤刮剥亡命痛腦連脛于是民失其業怨
口喋喋野薄其農荆榛颺風刑失其矩民哀無所
兵革填委死為怨鬼故怨之為氣也散為囂塵積
為屯雲閉鬱六合陽靈不曛怨之為聲也烈風相
倚怒濤兼起鬼哭於郊神號於市川谷為之闘擊
山巒以之崩圯陳具一呼而宗社瓦毁天窮地終
醜聲不已洎于漢唐惟髙與光太宗纉堯開元嗣
皇智冠絶古氣凌昊蒼倚天憑怒即動盪於八荒
按劒大呼即交映於中方借力者黎獻助聲者賢
良亦不能廣仁義於遞奏使道徳之激揚掩商秦
之餘韻系唐虞之聲芳者也未若我后凝神定思
誠求理致與聖作則為難於易惟禮是崇惟仁是
嗜叩乎杳冥清静以聽聞古謬惑皇心不平於以
忠良是旌息嗟吁之聲不肖是黜息濫謬之聲均
物惻隱息哀怨之聲厚施薄歛息流亡之聲四人
是别息澆競之聲狴犴是理息冤枉之聲道徳是
守息兵革之聲人勞是恤息雕斵之聲小人是逺
息邪佞之聲正音是奏息惉懘之聲竒哉壯矣堯
嗟舜驚致章濩之調下覺唐堯之頌輕浩浩蕩蕩
無得而名異聲之襲也揚溢昭灼上賢下愚既歡
且謔鳥獸蹌蹌䖝虺躍躍信乎載之一時與有生
而同樂余欲引聲而作未知何若
　　　　春雪賦　錢　惟演
癸亥歳二月晦訖季春旦霧霰雪雜下平地二尺
寒威於是凌厲陽和爲之潜伏問諸農曰田有傷
矣問諸圃曰果不實矣考諸史曰隂陽戾矣予守
土者豈不以民爲心因愴然而賦
春陽已中百昌俱作彼隂冷而忽興何飛霙之驟
落始䝉蔽於陽烏遂潜藏於天幕氷霰雜下温寒
相搏纔衮衮而紛揉更霏霏而交錯因方就圓填
溪滿壑迷匹練於素鷴混髙雲於皓鶴七盤頓失
乎巇嶮二室僅存乎􁭔崿我有爰田既鋤既耰我
有條桑且桋且柔豈滅裂而是取顧沃若之待収
罹此暴殄予心則憂亦有庶草群木千芳萬琲粉
落絮起珠傾玉碎建森纚之髙牙垂陸離之長珮
掩藩匽之鬱栖覆臺塘之畏(切/於鬼)佳(切/醉癸)病李殭
於井幹芳蘭沉於林會有奔敻敻有鳴嚶嚶趍
薦草以無所戀危巢之欲傾顧澤中而罷釣之壠
上而輟耕手足癉瘃吾道不行吾乃詩歎麻衣歌
悲黄竹兎園靡召於游客鈃山遂仆於王屬隔瑶
水之來使沒騷人之行轂東郭歎不完之衣梁山
作思㱕之曲豈由漢女之冤遂至衛民之哭已而
違時令反天常氣雖凄而不烈風雖暴而不揚忽
曜靈之委照佇消釋於輝光
　　　　君可思賦　楊　億
夫民生在三兮事之攸同子之能仕兮父教之忠
念委質而勿貳兮本陳力以首公雖代耕而徯禄
兮曷期侈以圖豐亦懷材而待試兮将乗時而奮
庸夫何直諒不回孤堅寡偶貫歲寒而勿改兮濯
江漢而無垢中履絜以好修兮外葆光而虚受筮
仕逢亨奏技承平濯鱗禁沼拊翼丹楹堯文載郁
禹律惟精荷紫囊而舐筆兮從單于之勤兵霜飈
刮骨流塵滿纓自此研精藻翰局影天扄毫殘鷄
管香消鶴綾鬢凋屋幘心懸閤鈴矧乃郢坊酒醇
武都泥紫版急鵠頭書詳馬尾石屋紬書鴻都約
史攟摭闕遺發明統紀竊企跡於前修庶司風於
古始慮罔越思身亦勤止宣漢徳於無窮納舜韶
於盡羙志本勿矜言乎有憑非施勞而伐善豈揚
已而害能每燥吻而躑躅屢撫心而屏營敷談泉
而載涸皷思風而弗興感外邪而遘厲殆五日之
沈冥悵官事之孰了泪勞府而靡寕豈望夫連城
之報豈愛乎畫餅之名羗民生之朴忠希在昔之
遐蹤思不出位罔貪天功慕臺駘之業官肯有二
事念犂彌之辭賞愈激厥衷庶克終於雅尚聊有
禆於素風柰何虺心昌熾錦言萋斐蝇薨薨以交
亂犬狺狺而迎吠賢登朝而共嫉女入門而各媚
乍緝緝以翩翩競翕翕而訿訿結合隂邪締造疑
似俾朕師之震驚恣星箕之華哆幸大度之不校
専巧言而縱毁胡能傷君徳之巍巍徒以動賢心
之惴惴然後飾衛鶴之華軒衒黔驢之短技竊名
噐以宴居絶上下之愧畏俟貫惡之既盈将幽神
而共棄若夫晬穆東房奚望清光定心服物偉量
包荒耿求賢兮不及慎乃憲而惟康延登體貌義
問覃詳伊蓬心之受惠憐橘性之有常寘之近署
采其寸長遇忠見察浸潤無傷犯四禁而多恕緩
千編而不遑丁寕一札在宥三章踐丹塗而乃春
宴華林而釂觴動羣倫之聳羡曷丹心之弭忘盛
憲多憂長卿沉疾退迹東閣之陂舉首長安之日
色變愁鬢讒消病骨周田食粟聊彊飯於數升江
徑誅茅姑却掃於一室豈不念悲哀作主甽畆思
君羇心蘗苦别緒絲棼岷江一􁍭幸天畿之接畛
成周五世庶宰樹以參雲感騷人之遺韻聊抒意
於斯文
皇朝文鑑卷第一
皇朝文鑑卷第二
　賦
　　　皇畿賦　楊　侃
　　　大酺賦　劉　筠
　　　中園賦　晏　殊
　　　明堂賦　范　仲淹
　　　　皇畿賦　楊　侃
有賦家者流欲馳名於當丗思著詠於神州忽念
前古深懷景慕誦二京於張衡覽兩都於班固於
是輟卷意慙閣筆心伏讓而謂臣請書簡臣辭
不獲巳而謂之曰子讀二子之賦而知兩漢都邑
之制宫殿之麗而未知　大宋畿甸之美政化之
始也予幸得職採風謡官參儒雅千里之郊圻是
廵八使之軺車斯假若夫大邑名城神皐沃野畫
地可記濡毫可冩至於宫禁之深嚴予未聞也都
城之浩穰衆所覩也是故彼述其内子言其外蓋
萬分之舉一難盡述而備載昔者唐綱不振國鼎
將遷俄梁室之革命啓浚都而應天旣觀法於左
崤右隴亦取則於西澗東瀍大矣雄圖昭然聖謨
所陳留天下之衝要謂大梁海内之膏腴漢祖得
之則齊楚之敵敗亡相繼咸就擒而即誅梁王守
之則七國之師不敢西向盡爲馘而爲俘實王氣
之長在宜萬丗而作都也莫不廣封溝設險固襄
平割宋之美田戴邑裂曹之沃土滑分屬邑之二
城陳减太康之萬户頴川之鄢陵扶溝滎陽之中
牟陽武咸命落編民於州籍升地圖於天府故得
雄臨九州陋視三輔經營歷於五代法則垂于萬
古　皇宋之受命也　太祖以神武獨斷　太宗
以聖文誕敷平江表破蜀都下南越來東呉北定
并汾南取荆湖是故七國之雄軍諸侯之陪臣隨
其王公與其士民小者十郡之衆大者百州之人
莫不去其郷黨率彼宗親盡徙家於上國何懷土
之不聞甲第星羅比屋鱗次坊無廣巷市不通騎
於是有出居王畿掛户縣籍興産樹業出賦供役
者矣豈比夫秦遷户口於咸陽漢徙豪傑於陵邑
魏將實於河南驅冀民而是入也今　聖上之在
東宫也尊以皇儲尹兹京邑視政之初民訟雲集
莫不察之以情僞辯之以曲直發伏禁姦親剸繁
劇旣而桴皷不鳴豪右歛迹吏不敢欺民用懷徳
若乃龍樓曉出奉法謹身教民以事父也親拜師
傳降禮國儲教民以事師也公退則侍講在前出
入則四賔是翼尚老尊學與民爲則是時王畿之
内易俗移風以至正南面居域中由内及外化行
令從是君上德惠素立而政教早崇也若乃銳旅
百營髙城千雉孫武教陣呉起撫士其齊如林其
猛如虎手擊利劒足張彊弩躍馬奪槊投石㧞距
入則訓練出無征戰身閑賞厚家有餘羡是故擁
彊兵衛近甸如大郡雄藩爲屏爲翰者且有九縣
(太康考城東明陽武也/尉氏咸平陳留雍丘襄邑)天設二渠曰蔡曰汴通
江㑹海縈畿帶甸千倉是興萬庾是建杜預主計
劉晏司漕何貢何輸呉粳楚　月致百萬猶責其
少漢之太倉積粟紅腐使彼粒而計之未及我斗
量之數成王之庾萬箱以供未若我千艘徃來運
江淮而無窮是故備九年之儲充六軍之給當津
處要山積雲入者復有五邑(尉氏咸平也/陳留雍丘襄邑)若乃
惣戎者貴領專城宰邑者上應列星簿旣資髙尉
亦秩清率兵守戍者五鎭(勝鎭皆置甲士防守有/建雄義聲園城馬欄萬)
(領之/使臣掌)統騎分巡者兩路(置都同廵檢二人/府界東西兩路各)城皇
之外遊徼四布(檢各一人/京城四面廵)桓桓八臣是警是護
(面廵檢使臣共八人也/謂東西兩路洎京城四)郊原膴膴春草萋萋邉烽
不警牧馬爭嘶廏空萬櫪野散千蹄陂閑牧南(河/汴)
(野多牧放之地/巳南縣邑長陂廣)沙平走西(沙平尤宜牧馬/中牟巳西地廣)一飲
空川一齕空原去如霧散來若雲連地廣馬多古
未有焉若乃任土出於民心獻芹比於古俗園茄
早實時菓先熟瓜重南門笋宜脩竹鬻於市兮利
旣兼倍進於君兮恩必霑沐時或戴勝降桑螻蟈
未鳴野人登麥以先至𧖟婦貢絲而已成別有襄
陵之桃陽夏之柿朱櫻冝於谷林丹杏出於尉民
其或陽郷千樹之梨扶樂千樹之栗比封千户之
侯亦何讓於昔日醎壤冝北郷之羊野蓑羙東邑
之豕魚鼈鳬鴈之盛西有陂兮萬頃菱芡蓮藕之
美東㳂堤兮百里其或仲冬之月禮尚進鮮介䴢
素出於逢澤狡兎復多於梁園乃命萊田於虞人
選徒於司馬四校畢陳六飛夙駕何千乘萬騎之
馳騁滿四通五逹之郊野西或過於圃田之藪東
或出於平臺之下乃有孟賁之徒烏獲之類檀裼
而來叱咤而至搏虎兕擊熊豕玄豹逆曵白狐生
致復有負羽從獵之人控弦伏獸之士落孤鴈於
馬首貫雙鵰於雲裏然猶示之以三驅之仁寛之
以一面之網不使獸殫於下禽盡於上何長楊之
獵自謂於禽多雲夣之畋敢誇其地廣哉圗書載
詳境土斯見開封則漢志之名邑今二赤之首冠
祥符則天書之降年易新名於舊縣　秸之入斯
爲近甸若乃百萬衆之分營十二市之環城囂然
朝夕異彼郊坰其東則有汴水之陽宜春之苑向
日而亭臺最麗迎郊而氣候先暖鸎囀何早花
開不晚瞻太一之清宫壯先朝之命工􁀌宇煙霞
之外出俗囂塵之中效仙人之樓居慕老氏之玄
風青青道邊千畝何田端拱之𥘉藉于此焉黛耜
一執青史千年登蓼隄以東朢見髙臺之百尺居
道之南在岡之北下有廣埸可馳可逐　我皇帝
𥘉即寳位大閱軍旅親乗戎輅習戰于此士馬秋
勁甲胃晨整上慿軾以將觀衆無譁而是聽列八
陣之形申三令之語肅將帥嚴部伍頗牧授之以
方略韓彭進之以旗皷失軍容者戮以徇衆有勇
敢者賞而裂土彼上林之馳射驪山之講武豈可
同日而語哉其南則有崇崇清壇肅肅齊宫卜是
吉土龜從筮從永奉禋祀郊見昊穹燔柴展禮萬
丗無窮别有景象仙島園名玉津珍果獻夏竒花
進春百亭千榭林間水濵珍禽貢兮何方怪獸來
兮何郷郊藪旣樂山林是忘則有麒麟含仁騶虞
知義神羊一角之祥靈犀三蹄之瑞狻猊來於天
竺馴象貢於交趾孔雀翡翠白鷴素雉懷籠暮歸
呼侣曉去何毛羽之多竒罄竹素而莫紀也忽斷
苑牆又連池籞介族千狀沙禽萬類盡㳺泳而徃
來或浮沈而出處柳籠隂於四岸蓮飄香於十里
屈曲溝畎髙低稻畦越卒執耒呉牛行泥霜早刈
速春寒種遲舂紅粳而花綻簸素粒而雪飛何江
南之野景來輦下以如移雪擁冬苗雨滋夏穗當
新麥以時薦故清蹕而親至輦從千官郊陳萬騎
旣觀穫以云罷亦宴犒而後巳其西則有池鑿金
明波寒水殿鷁首萬艘而壓浪虹橋一道而通輦
太液無濫觴之深靈沼有潢汙之淺時或薰風微
扇晴瀾始暖命樓舡之將軍習昆明之水戰　天
子乃駐翠華開廣宴凭欄檻於中流瞰渺茫於四面
俄而旗影霞亂陣形星羅萬棹如風而倐去千皷
似雷而忽過則有官名佽飛將號伏波驤江中之
龍避舩下之戈黄頭之郎旣衆文身之卒且多類虬
龍而似蛟蜃駭鯨鯢而走黿鼉勢震動於山嶽聲沸
騰於江河別有浮泛傀儡之戯雕刻魚龍之質應
樂皷舞隨波出沒鑾輿臨賞以盡日士庶縱觀而
踰月彼池之南有苑何大旣瓊林而是名亦玉輦
而是待其或桂折天庭花開鳳城則必有聞喜之
新宴掩杏園之舊名於是連鑣上苑列席廣庭蓋
我朝之盛事爲士流之殊榮一派如飛通槽架虚
越廣汴湍流之上轉皇城西北之隅貫都注御溝
之口轉漕通廣濟之渠京索導源而干彼金水名河
而在兹其北則瑞聖新名含芳舊苑四方異花於
是乎見百囀好鳥於是乎聞十洲得景三島分春
延廏之設是名天駟伐大宛以新求渉渥洼而逺
致群驅八駿隊數十驥雖輓粟之千車乃嘗秣之
一費彼沙臺之崔嵬聳佛刹之千尺岡阜連延於
西南原田平坦於東北何沙海之飛揚忽到此而
止息莫不地多賢士代出異人何干旄之子子向
浚郊而雲臻雖梁多於長者非安國而不聞過信
陵之祠宇想英風而若存何侯嬴之白首尚抱關
於夷門遇公子之好賢忽柱駕而咨詢旣同載而
過市謁隱屠而駐輪果嘉謀之斯得救邯鄲而義
伸奪晉鄙之十萬終自將而却秦設守冡而奉祀
值漢皇之東巡若乃過陳留之故邑訪地名之所
因蓋二留之分别彼彭城而此陳昔赤帝之起義
㑹子房而于此始錫賢於上天終受封於兹地旣
萬户以建侯亦千年而崇祀千屯北縣之郛郭三
月南河之廛市何飛梁之新遷患横舟之觸柱今
之雍丘古曰祀國民厚風俗土繁貨殖縣之西郊
山曰谷林其或花迎野望煙禁春深景當妍麗俗
重登臨移市景日傾城賞心幄幕蔽野軒蓋成隂暮
而忘歸樂不絶音旣同歡於萬室罔惜費於千金
厥篚織文出於襄邑池濯錦以爲名蜀有江而焉
及復有咸平大縣　我家新建因紀年以命號詔
將作而營繕公宇之制甲子畿甸中有大川通闤
帶闠貫都邑而北來走江湖而南㑹何客棹之常
喧聚茶啇而斯在千舸朝空萬車夕載西出玉關
北越紫塞徴尉氏之名本大夫之邑蓋鄭國之上
田俾獄官而丗襲何彼樂郊今爲畿地爰有仁木
應乎嘉瑞二棠合生雙榆連理槐獨秀而通枝木
異類而同氣良宰畫圖而來聞大尹飛章而奏異
莫不召虎殿之宿儒集麟閣之名士驗彼祥經考
乎信史表六合之一家而帝德之光被也加以地
多藪澤利有蒲魚晴瀾望皛陂之色山水觀惠民
之渠乃有檝師炭商交易徃復素衣化緇漆身同
色行舟則夏瞻雲雨售貨則冬禱雪霜經宋樓而
關征旣薄歷朱曲而市稅有常潺潺洎溝渙渙洧
水入鄢陵而碧截原田過扶亭而清映閭里珍貨
奔馬欄之道豪俠聚建雄之市彼東昏之舊城易
美號於新室似興廢之有時而圖䜟之預出何以
明而代昏符作畿於聖日考城之人舊俗剛毅郷
出勇夫里多壯士椎埋爲姦任俠尚氣睚眦必報
盃間刃起今爲畿民禮束化𬒳暴虎之徒聞義則
畏南徂太康淮陽甚邇地冝瑯玕家有蒼翠城過
兩扶溝踰二備地旣成於上田人不趨於末利桑
成隂而春繁棗結實而秋美問中牟之耆民歎魯
恭之仁宰何三異之善政有千年之遺愛遇我后
之盛明西朝拜於園陵瞻路隅之靈廟想前史之
嘉名祭以上公之禮爵以太師之榮若夫八澤(經/圖)
(蓼澤淳澤卑澤龍澤滑邏也/有八澤清口澤管澤鴈澤)九溝(溝青陽溝泥溝蓼溝/九溝謂醋溝鸛鳥)
(家溝白馬溝也/渡沒溝文八溝浮)二池(蓮藕/青陽)三固(也按圖經取髙/潘固朱固鄭固)
(爲名也/阜堅固)周流原野表界境土指萬勝以遥觀見斗
門之雙注吸驚浪以横來絶長隄而可懼其始也
患彼决溢利其塡閼漑萬頃之陂澤變終古之舄
鹵盡若膏腴咸通耒耜有若决漳灌鄴旁之田
鑿涇沃關内之土然後䟽導入白溝之流㑹同爲
漕渠之助彼梁固之在東亦派分於波勢(門在萬/梁固斗)
(景德四年置/勝鎮東三十里)㳂流有一舎之遥則水無寸差之
異何一啓而一閉常若合於符契始注陂而雷聲
終入渠而駟逝散濁浪以澄沙廣良田而濟丗指
陽武以北邁渉博浪之長沙岡斷續以千疊塵飛
揚而四遮人迷途而莫辨鳥投樹以何賖䇿不進
兮我馬輪欲理兮何博過户牖之名郷乃曲逆之
舊里何分社之稱平巳宰國而有志經計相之里
中思張蒼之善筭屈柱史以事秦榮列侯而佐漢
宜二賢之靈祠歷千古而輝煥西望河流㯲帶二
邑髙岸山立回灣箭急蟻壤憂漏衝決莫救基根
相扶萬柳千榆輿梢畚土常設備禦建營置卒轉
粟實庾堅彼金隄鑒手前古秋防夏扞守以朝暮
冬計春修役均編户岸艤連航兵屯兩渡阻浩浩
之波扼憧憧之路北掉謳晨南帆落暮唯姦是防
非利是務右倚太行横絶雲霧夫雍阻二崤之險
洛慿九河之固方之於是彼若平路過濮水之長
渠經封國之舊域寥落兮桐牢之亭湮沒兮黄池
之迹何昔也明誓重重諸侯於此以㑹同今也京
邑翼翼四方於此以取則渉長垣之塗歷古衛之
境城有婦姑之名人慕孝慈之行嘉孔子之入蒲
先宰予以觀政美大家之東征復農田而發運若
乃南瞻潘里北指蘭岡樹新文於二碑易美號於
兩郷因東封之行幸感瑞應之非常忽有鳴唳降
于穹蒼丹頂未辨於煙際玉羽已穿於仗旁九其
數象君道之體陽再而降符帝運之重光何德動
於上天而道盛於前王也如是哉客旣聞臣之說
而知漢以宫室壯麗威四夷　宋以畿甸風化正
萬國彼尚侈而務奢此謌道而詠德乃曰使孟堅
可作平子再生讀子之賦不敢復談于漢京也
　　　　大酺賦　劉　筠
臣謹按前志酺之言布也王德布於天下而合聚
飲食焉肇自炎漢𥘉興日不暇給罰其合醵之㑹
著于三尺之法逮乎孝文崇修禮義賜酺之惠繇
是流行况　我朝盛德形容汪洋圖諜固不可以
寸毫尺素孟浪而稱也臣今所賊者但述海内豐
盛兆庶歡康爲負暄獻芹之比爾其辭曰聖宋紹
休兮三葉重光祥符薦祉兮萬壽無疆昭景貺於
紀元之號還淳風於建德之郷慶無邈而不𬒳俗
無細而不康乃下明詔申舊章賜大酺之五日洽
歡心於庶邦爾乃京邑翼翼四方是則通衢十二
兮砥平廣路三條兮繩直固不以列肆千里集民
萬億群有司而先置戒掌次而具飭幕九章兮燦
若舒霞廊千歩兮軒如布翼外饔之百品有叙酒
正之六物不忒分命司市遷闤闠於東西鳩集梓
人校輪輿於南北將以極瑰竒詭異之歡示深慈
至惠之澤也於是二月𥘉言春日載陽　皇帝乃
乗歩輦出披香排飛闥歴未央御南端之嶢闕臨
廻望之廣場百戯備萬樂張仙車九九而並騖樓
舩兩兩而相當昭其瑞也則銀瓮丹甑象其武也
則青翰艅艎聲砰礚兮非雷而震勢慿凌兮弗葦
而航且觀夫魚龍曼衍鹿馬騰驤長蛇白象麒麟
鳳凰吞刀璀璨吐火熒煌或㪣氣而爲霧或叱石而
成羊文豹左拏兮右攫玄珠倐耀兮忽藏畫地而川
流涆涆移山而列岫嶈嶈神木垂實靈草擢芒䯱髵
巨獸綽約天倡曵綃紈而綷䌨振環珮兮鏗鏘赤刀
受黄公之祝大面體蘭陵之王木女發機於曲逆鳥
言流俗於冶長千變萬化紛紜頡頏前者拗怒而欲
息後者技癢而激昂舞以七盤之妍䄂間以九
部之清商彈箏㩎籥吹竽皷簧南音變楚隴篴鳴
羌琵琶出於胡部摻皷發於禰狂方響遺銅磬之
韻羯皷闘山花之芳箜篌之妙引𥘉畢笳管之新
聲更揚洞簫參羌兮上處燕筑慷慨兮在旁琴瑟
合奏而奚辨塤箎相須而靡遑信滿阬而滿谷豈
止乎盈耳洋洋而已哉又若橦未之技趫捷之徒
籍其名於樂府丗其業於都盧竿險百尺力雄十
夫望仙盤於雲際視髙絙於坦塗俊軼鷹隼巧過
猿狙衒多能於懸絶校微命於錙銖左廻右轉旣
亟只且嘈噆沸濆皷譟歋􁘒突倒投而將墜旋歛
態而自如亦有侲僮赤子提携呌呼脫去襁褓負
集危軀效山䕫之躑躅恃一足而有餘歘對舞於
索山跳丸劒而爭趨偃仰拜起如禮之拘雜以㧞
距投石衝狹戯車虵矛交擊猿騎分驅韓嫣之金
丸疊中孟光之石􁀋凌虚習五案者於斯盡矣透
三峽者何以加諸復有俳優旃孟滑稽淳于詼諧
方朔調笑酒胡縱横謔浪突梯囁嚅混妍醜於戚
施變舒慘於籧篨乃至角抵蹴踘分朋列族其勝
也氣若雄虹其敗也形如槁木誰謂乎狼子野心
而熊羆可擾誰謂乎以彊凌弱而猫䑕同育斯固
藝之下者亦可以娛情而恱目是時也都人士女
農商工賈鱗萃乎九逹之逵星拱乎兩觀之下舉
𬒮兮連帷揮汗兮霈雨鈿車金勒雜遝而晶熒祇
服靚裝藻縟而容興網利者罷登龍斷力田者競
辭畎畒屠羊說或慕功名斲輪扁亦忘規矩寂寂
兮巷無居人憧憧兮觀者如堵以遨以遊爰笑爰
語始乃抃舞於康莊終乃含歌於罇爼旁有相如
滌器濁氏賣用以兼贏咸鬻良雜苦勺藥之味蚔
䖶盡取旣賈用以兼贏咸滿志而自許又乃百工
居肆衆貨叢聚錦繡之設𦦨朗甍廡競相髙以奢
麗羌難得而覼縷于以見國家蕃冨上下充足女
有餘絲男有餘粟顧金土兮同價興禮譲兮郁郁
若夫七相茂族四姓良家蟬聮鼎盛照耀繁華皆
結駟而連騎雖兩漢其寧加則又有莬裘老臣逍
遥髙尚乗下澤之車曵靈壽之杖爰稽首於堯雲
挹衢罇而無量郷里俊造草澤英才覽德輝而狎
至觀國光而聿來顧鼎食之可取豈直野苹之謂
哉羽林戴鶡之夫期門佽飛之子罷羽獵於長楊
投賔壷於棘矢襲楚楚之衣　交臂於㕓里大
矣哉惟堯舜之作主兮盛德日新矧臯䕫之爲佐
兮嘉猷矢陳奏君臣相恱之樂㑹比屋可封之民
湛露未晞在藻之懽允洽太牢如享登臺之衆咸
臻老吾老以㓜吾之㓜不獨子其子而親其親鰥
寡孤惸兮各有所飬蠻夷戎狄兮孰非我臣粟帛
之賜已厚牛酒之給仍均春醴雅醇炮炙薌芬皤
髮者駕肩而洩洩支離者攘臂而欣欣莫不含和
而吐氣蹈德而詠仁一之二之日樂且有儀三之
四之日不醉無歸五日兮饜飫斯極但見乎含哺
而嬉介爾眉壽和爾天倪非夫上聖之乾乾致治
其孰能逸豫而融怡者哉敢爲系曰於鑠　我宋
巍乎帝先創業垂統靜直動專威烈旣茂文德
是宣謙而不宰讓之于天上帝允荅靈貺昭然厥
慶惟大庶民頼焉爰錫酺飲流惠周旋有殽如阜
有酒如川旣醉旣飽無黨無偏體安舒兮被堯日
氣和樂兮暢薫絃祝聖祚兮揚純懿永延長兮彌
億年
　　　　中園賦　晏　殊
在昔公儀身居鼎軸念家食之慿厚斥芳𬞞之薦
蔌粤有仲子堅辭廩禄率齊體於中野灌百畦
而是足惟二哲之髙矩藹千齡之信牘雖顯晦之
非偶諒謨猷而可復豈不以崇髙宅乎冨貴聲教
移乎風俗四民謹舊德之業百乗鄙盗臣之畜義
利愧於交戰矛盾蚩兮並鬻代工而治兮戒在貪
競付物以能兮使其茂育斯有位之良訓乃羣倫
之所屬天地閉兮賢隱罝網張兮獸伏怖炎火之
焚石恧東龜之毁櫝甘田畒以昬作晦膏蘭而擇
福我負子戴兮終年靡勞夏葛冬裘兮匪躬是辱
斯遯丗之攸處詎紛華之可瀆眷予生兮曷爲幸
親逢平盛時進寛大治之責退有上農之貲求中
道於先民樂鴻鈞於聖期寓垣屋於窮僻敞林巒
於蔽虧朝青閣以夙退飭兩驂兮獨歸窈藹郊園
扶踈町畦鮮巾組以遨遊飾壷觴而宴嬉㓜子蓬
鬢孺人布衣嘯傲蘅畹留連渚湄或捕雀以承蜩
或摘芳而翫蕤食周粟以勿踐詠堯年而不知琴
風颯以解愠田雨滂兮及私爾乃壇杏蒙金蹊桃
衒碧李雜紅縹柰分丹白梨誇大谷之種梅騁含
章之飾烏勃旁挺來禽外植櫻胡品糅而形别棠
棣名同而實析大椑朱柿兮駢發梬棗安榴兮間
拆榠楂以馨烈蒙采枳椇以甘芳見識援蘡薁於
林際架葡萄於沼側况夫霜薤含潤露葵薦澤芹
自南楚蒜來西域蘇荏抽頴蓼荽凝液堇薺更茂
菲葑代殖苜蓿麗簁蘘荷羃歷鍾山之菘韭早晚
呉郡之莧茄紫白織女耀而瓜薦大昴中而芋食
匏瓠在格以増衍藜藿縁隂而可摘若其愈疾栽
菊忘憂樹萱香珍緑蕙媚服崇蘭玉蘂金䔲相思
杜鵑辛夷襲紫芍藥含丹游龍出隰芳苡生原籬
槿彫暮宫槐合昏四衢綺錯五出星聮蓑蓑(切/蘇回)
落蘂纂纂𥘉妍護臺香而蝶亂聚崖蜜以蜂喧
與夫豬苓馬勃澤茞溪蓀茘芸禦凍椒桂含温茰
房入佩菰首登飱薜茘成惟昔邪在垣獨椹除渇
酸漿治煩菖蒲感於百隂亭歷萌於大寒卷施心
㧞而不死虎櫐蔓生而自懸彘首牛脣之夥鷄腸
烏喙之繁紅鬢緗膚丹房碧延或山經之號著或
藥録之名傳至夫松檜𬒳徑梧楸䕃軒江蕉凝(餕/牛)
(切)緑海栢渾圓石南薈蔚扶老縈纏矗嶰筠之東
美垂溪柳之三眠或後彫而秀出或緫翠以相先
叢灌駢滋翾飛所據驗九扈以農正察五鳩而民
聚戴鵀興蠶織之候布穀起耕耘之務當陸成而
鶗鴂云止麰麥秀而倉庚始翥伯勞驚於早寒盍
旦戒乎將曙晨風不擊而逐雀斵木無聲而食蠧
鷮介立以擅澤烏羣嗷而反哺鷦匪陋於荆棘鷃
無營於鍾皷順時律以弄吭樂天和而命侣鷰溢
溢以交賀鵲翛翛而告語旣罿罻之不設在橧巢
而可俯談王道於樵子接歡歌於壤父鑿坎井之
凝冽决清渠而灌注愚抱甕以殫力智設槹而盡
慮咸不病於夏畦各無憂於稡茹懿夫觀品彚之
零茂識元精之所存覩百嘉之穰儉明四序之無
愆動植飛潜兮得宜乃恱雨暘寒燠兮叶度而蕃
且復諭名花於君子興瑶草於王孫采家臣之秋
實歌上瑞之豐年資旨蓄而御冬擷衆芳而錬顔
至若嚴客幸臨良辰是遘載掃危榭爰張宴豆蒙
山騎火之茗豫北釀花之酎或秋弈以當局或唐
弓而在彀哨壷枉矢之設博簺樗蒲之侑誠一笑
兮相樂亦千金而爲壽灑毫牘以摛思極朋情而
卜晝送歸鴻兮海壖揳鳴瑟兮賔右舞長袖兮相
屬命歡謡兮遞奏無取次公之狂不遺椒舉之舊
春晼晚兮氣佳臨髙臺兮淑華夏恢台兮日永隂
茂林兮脩逈涼月皎兮鍾漏寂朔霰飛兮天宇敻廓丹
府以懲忿悦靈龜而繕性兹所謂袪魯相之介節
略於陵之獨行却園夫之利兮取彼閑適荷王國
之寵兮遂夫游泳禽託藪以思騖獸安林而獲騁
倡佯乎大小之隱放矌乎遭隨之命庶樂育於嘉
運契哲人之養正
　　　　明堂賦　范　仲淹
臣聞明堂者天子布政之宫也在國之陽于巳之
方廣大乎天地之象髙明乎日月之章崇百王之
大觀掲三宫之中央昭壯麗于神州宣英茂於皇
猷頒金玉之宏度集人神之丕休故可祀先王以
配上帝坐天子而朝諸侯者也粤自蒼牙開極黄
靈耀德巢穴以革棟宇以植徹太古之弊明大壯
之則風雨攸止宫室斯美將崇髙乎冨貴之位統
和乎天人之理乃聖大造明堂肇起明以清其居
堂以髙而視壁廓焉而四逹殿巋焉而中峙禮以
㓗而儉必表之以茅教以清而流故環之以水曁
二帝之述焉合五府而祭矣逮夫夏禮秩秩奉以
丗室商祀穆穆制以重屋神禹卑宫階以一尺之
崇成湯受命革以三尺之盛赫赫周堂制度景彰
七筵兮南北之廣九筵兮西東之長堂并包於五
室室辨正於五方左青陽而右緫章面明堂而背
北堂耽然太室儼乎中黄都徽名之在南取盛德
之向陽或謂厥堂惟一厥室惟九闢闔其三十六
户䟽逹兮七十二牖亦規上而天覆復矩下而坤
厚近郊之宫廣而能受通天之宇髙而弗偶八方
象其幅貟九陛參其前後肅肅(一作桓桓)焉聽政
之廟應辰而周彰趪趪焉承天之柱列宿而相望
環林兮葱葱圎海兮泱泱旣方舟而經梁復素飭
其廻牆陳位序以有嚴議法象而必臧示邦域之
景鑠期人神之樂康左有辟雍天子學宮墳籍浩
以明備文物森其㑹同奉三壽以勗天下之孝設
三乏以勸諸侯之風右有靈臺庶民子來若經始
於神明廼占候於昭回天之道也惟黙黙以有象
聖之心也蓋惕惕而無災此三雍之大者故百丗
以欽哉若夫約周之禮禀夏之正天子升青陽之
位體大德之生彼相恊謀有司奉行慶賜必均歷
象必明布農事於準直習舞德於和平止伯益之
伐木禁蚩尤之稱兵惟倉廩兮賑天之窮惟幣帛
兮禮邦之英無隱不彰無潜不亨蒙蕩蕩之至仁
浸灝灝之醇精此明堂之春也萬物爲之榮又若
炎以繼天羲以永日始於仲吕之管復于清宫之
律天子乃登諸明堂曁夫太室命盛樂以象德致
大雩以祈實升髙明而有豫定心氣而無逸靜百
官之事驅五榖之疾無索於關無難於門止北伐
之威以助養於生生導南風之和以飾喜於元元
此明堂之夏也萬物爲之繁爾乃象正火位德王
金行羽漸于以南嚮穀萬斯而西成天子乃居緫
章之奥奏清商之聲圖有功而專任詰不義而徂
征脩法制以謹收藏之令養衰老以惻揺落之情
同我度量平子權衡人社以崇厚兆民報本之志
神倉以祕示萬邦致孝之誠此明堂之秋也天下爲
之清反夫蟲介時分虎威夕永詩人發其涼之詠
日官賔可愛之景天子乃北堂以居南面而省錫
飲蒸之慶從祀寒之請於是戒門閭備邉境勞三
農於休息警百辟於恭靖關市必易宮室必整無
用之器斯徹無事之官必省飭國典以俟來歳之
宜講武經以肅萬邦之屏此明堂之冬也天下爲
之靜斯乃順其時與物咸宜適其變使民不倦者
也稽夫宗祀之文大享之辰上儀乎皇皇盛節兮
彬彬比於郊也我則取文之勝方其廟也我則取
質之純損益其禮尊嚴其親五天之坐曄曄以陳
五帝之席弈弈而倫惟太室之位廼上帝之神作配
者先王從祀者五臣樽斚離離玉幣莘莘牲牢之舉
旣遵於夏后𬞞果之薦復本於周人禮無不當誠無
不臻聖人於是出齋宮而肅肅𬒳法服而循循酌一
獻以從質躬百拜以表寅司儀實相樂正攸賔進
爼豆之吉蠲羅簨簴之輪囷六樂咸在統羙乎列
皇八風相盪同和乎天鈞下舞上歌蹈德詠仁非
常之祭駿奔者萬國莫大之孝蟻懷者兆民於是
神醉其德人樂而極太史書於䇿大夫頌於國頌
曰明堂崇之明王祀之禮以成之樂以歌之光天
之下教以化之若夫元朔㑹同羣后對越穆穆乎
舜門之闢晣晣乎宣燎之發帝時待旦而乆求衣
以先紆黄組冠通天建日月服乾坤佩干將升崑
崙進山嶽之圭當雲龍之軒正聖人之大寳示天
下之有尊巍巍焉負扆而立濟濟焉辨色而入太
常正其等衰九賔序其名級中階之前三公屹然
應門之外九采察焉阼階之東諸侯以同西階之
西諸伯以齊門東北面者子之位門西東上者男
之次東門之外則有樂浪蟠木九夷之國西面而
而北上西門之外則有蒙汜大秦六戎之屬南上
而東向南門之外則有朱垠越裳八蠻之族唯北
是望北門之外則有葷粥幽陵五狄之種唯東是
尚於是兟兟旅進鏘鏘肆覲嚮明者蓋取諸離觀
光者受之以晉君臣之位定禮樂之道振雅韶以
奏文鐸以徇皆望雲而就日必歌堯而頌舜上和
而下樂金聲而玉潤(乎/况)晨光赫曦天顔弗違冕紱
兮霞集玉帛兮川歸盛乎王庭之聲明煥乎天家
之光輝若北辰之㑹衆星咸粲粲而在共如太陽
之臨多露普湛湛而將晞莫不君三揖于上臣載
拜于下行典禮揚風雅訪雋良議窮寡人曷幽而
覆盆賢曷側而遺野于以盛名器于以休宗社署
聖法於圎闕馳神教於方夏皇哉耀今昔之榮觀
至哉敷億兆之純嘏故曰揖讓而治天下者明堂
之謂也惜乎三代以還智者間間諸儒靡恊議者
喋喋而皆膠其増損忘禮樂之大本泥於廣狹廢
皇王之大業使朝廷茫然有逾逺之嘆惘然有中
輟之議殊不知五帝非㳂樂而興三王豈襲禮而
至爲明堂之道不必尚其奥行明堂之義不必盡
其制適道者與權忘象者得意大樂同天地之和
豈匏竹而已矣大禮同天地之節豈豆籩之云爾
自漢魏之下曁隋唐之際堂或三五之上道非三
五之丗蓋不取其厚而取其薄不得其大而得其
細享配之文或然未分政教之烈斯焉弗聞是則
帝道不施胡取乎緫章皇德不隆胡取乎合宫故
夫明堂之設也天子居之日敬日思思之何也萬
微存乎消息敬之何也兆靈繫之安危繇是惟克
念以作聖思堯舜之齊名懼巍巍之弗逮廼孜孜
於鷄鳴唯至平之休代思阜財於吾民懼四維之
有艱尚瘡痍而百辛故聖人之寶儉弗下剥而上
侈思寡費而薄索民庶幾于格恥惟下武之太寜
亦省躬于干戈取諸豫於四方慨風雲以長歌惟
知人其古難思濟濟乎賢者蓋舉一於臯陶廼連
茹于天下惟好生之至德思與物而爲春懼幽陋
之靡及常咨命于仁人惟及人之一德始若晦而
彌彰故三五之君子騰茂實而無疆惟皇極之大
範思天下而與平懼萬物之或差持我心於誠衡
然後見天下齊於無體和於無聲厖眉而壽吾何
仁之有含哺而嬉吾何力之爲但淵淵緜緜無反
無偏浸淳澤以咸若樂鴻化於自然此明堂之道
也蓋無德而稱焉我　國家凝粹百靈薦馨三極
東升煙於岱首西展琮於汾側未正天神之府以
讓皇人之德祖考來格俟配天之儀諸侯入朝思
助祭之職豈上聖之謙而愚臣之惑也臣請考列
辟之明術塞處士之横議約其制復其位儉不爲
其陋奢不爲其肆斟酌乎三王擬議乎簡易展宗
祀之禮正朝㑹之義廣明堂之妙道極真人之能
事以至聖子神孫億千萬期登於斯念於斯受天
之禧與天下宜而已乎
皇朝文鑑卷第二
皇朝文鑑卷第三
　賦
　　　松江秋汎賦　葉　清臣
　　　鳴蟬賦　歐陽　脩
　　　秋聲賦　歐陽　脩
　　　圎丘賦　宋　祁
　　　右史院蒲桃賦　宋　祁
　　　詆仙賦　宋　祁
　　　憫獨賦　宋　祁
　　　靈烏賦　梅　堯臣
　　　凌霄華賦　梅　堯臣
　　　栟櫚賦　劉　敞
　　　離憂賦　劉　敞
　　　石室賦　狄　遵度
　　　鑿二江賦　狄　遵度
　　　交趾献竒獸賦　司馬　光
　　　思歸賦　王　安石
　　　歴山賦　王　安石
　　　事君賦　王　回
　　　　松江秋汎賦　葉　清臣
澤國秋晴天髙水平遥山晚碧別浦寒清循遊具
區之野縱泛呉松之􁫕東瞰滄海西瞻洞庭槁葉
微下斜陽半明樵風歸兮自朝暮汐溜滿兮誰送
迎浩霜空兮一色横霽色兮千名於是積潦未收
長干無際澄瀾萬頃扁舟獨詣社橘𥘉黄汀葭餘
翠驚鷺朋飛別鵠孤唳聽漁桹之遞響聞牧笛之
長吹旣覽物以放懷亦思人而結欷若夫敵冦𥘉
平覇圖方盛均憂待濟同安則病魚貪餌而登鈎
鹿走險而忘命一旦辭禄揚舲髙泳功崇不居名
存斯令逹識先明孤風孰競又若金耀不融洛塵
其蒙宗城寡扞王國爭雄拂衣客右振耀江東拖
翠綸兮波上膾蟬翼兮柈中儻即時之有適遑我
後之爲恫至如著書笠澤端居甫里兩槳汀洲片
帆煙水夕醉酒壚朝盤魚市浮游塵外之物嘯傲
人間之丗冨詞客之多才劇騷人之清思𬗟三子
之芳徽諒隨時之有宜非才髙見棄於榮路乃道
大不容於禍機申屠臨河而蹈　壅伯夷登山而
食薇皆有謂而然爾豈得已而用之別有執簡仙
瀛持荷帝柱晨韜史氏之筆暮握使臣之斧登覽
有澄清之心臨遣動光華之賦荷從欲之流慈慰
逺游之以懼肇提封之所履屬方割之此憂將濬
䟽於匯川期拯濟乎沴疇轉白鶴之新渚據青龍
之上游濯埃垢於緇𬒮刮病膜乎昏眸左引任公
之釣右援仲由之桴思勤官而𥙿民廼善利之逺
猷彼全身以逺害蓋孔臧於自謀鮮鱗在爼眞茶
滿甌少廻俗士之駕亦未可爲兹江之羞
　　　　鳴蟬賦　歐陽　脩
嘉祐元年夏大雨水奉詔祈晴于醴泉宫聞鳴蟬
有感而賦云
肅祠庭以祗事兮瞻玉宇之崢嶸收視聽以清慮
兮齋子心以薦誠因以靜而觀動兮見乎萬物之
情於時朝雨驟止微風不興四無雲以青天雷隱
隱其餘聲乃蓆芳葯臨華軒古木數株空庭草間
爰有一物鳴于樹顛引清風以長嘯抱纎柯而永
歎嘒嘒非管冷冷若絃裂方號而復咽凄欲斷而還
連吐孤韻以難律含五音之自然吾不知其何物其
名曰蟬豈非因物造形能變化者邪出自糞壤慕清
虚者邪凌風髙飛知所止者邪嘉木茂樹喜清隱(一)
(作隂)者邪呼吸風露能尸解者邪綽約雙鬢修嬋姢
者邪其爲聲也不樂不哀非宫非徴胡然而鳴亦胡
然而止吾嘗悲夫萬物莫不好鳴若乃四時代謝
百鳥嚶兮一氣候至百䖝驚兮嬌兒姹女語鸝庚
兮鳴機絡緯響蟋蟀兮轉喉哢舌誠可愛兮引腹
動股豈勉彊而爲之兮至於汙池濁水得雨而聒
兮飲泉食土長夜而歌兮彼蝦蟇固若有欲而蚯
蚓又何求兮其餘大小萬狀不可悉名各有氣類
隨其物形不知自止有若爭能忽時變以物改咸
漠然而無聲嗚呼逹士所齊萬物一類人於其間
所以爲貴蓋以(已/一作)已巧其語言又能傳於文字
是以窮彼思慮耗其血氣或吟哦其窮愁或發揚
其志意雖共盡於萬物乃長鳴於百世予亦安知
其然哉聊爲樂以自喜方將考得失較同異俄而
隂雲復興雷電俱擊大雨旣作蟬聲遂息
　　　　秋聲賦　歐陽　脩
歐陽子方夜讀書聞有聲自西南來者悚然而聽
之曰異哉𥘉淅瀝以蕭颯忽奔騰而砰湃如波濤
夜驚風雨驟至其觸於物也鏦鏦錚錚金鐵皆鳴
又如赴敵之兵衘枚疾走不聞號令但聞人馬之
行聲予謂童子此何聲也汝出視之童子曰星
月皎㓗明河在天四無人聲聲在樹間予曰噫嘻
悲哉此秋聲也胡爲而來哉蓋夫秋之爲狀也其
色慘淡煙霏雲歛其容清明天髙日晶其氣慄列
砭人肌骨其意蕭條山川寂寥故其爲聲也凄凄
切切呼號憤發豐草緑縟而爭茂佳木葱蘢而可
恱草拂之而色變木遭之而葉脫其所以摧敗零
落者乃其一氣之餘烈夫秋刑官也於時爲隂又
兵象也於行用金是謂天地之義氣常以肅殺而
爲心天之於物春生秋實故其在樂也商聲主西
方之音夷則爲七月之律商傷也物旣老而悲傷
夷戮也物過盛而當殺嗟乎草木無情有時飄零
人爲動物惟物之靈百憂感其心萬事勞其形有
動于中必揺其精而况思其力之所不及憂其智
之所不能宜其渥然丹者爲槁木黝然黒者爲星
星奈何以非金石之質欲與草木而爭榮念誰爲
之戕賊亦何恨乎秋聲童子莫對垂頭而睡但聞
四壁䖝聲蝍蝍如助予之歎息
　　　　圎丘賦　宋　祁
若夫天地之區旣奥而腴王者所以作京焉神明
之隩匪攻而築上帝所以定位焉　我朝之擁歸
運也譏函鎬保界之陋鄙周雒渟瀯之淵乃据梁
之芒芒偵河之渾渾畫邦畿之千里于以宅天子
之尊然後翼翼乾乾作邦孚先禘其祖之所自出
兮遂有事乎昊天占國南之七里得髙丘之崛然
自乾㝢之𥘉闢保坤靈而不遷藏偉兆於遐葉震
元符於兹年此　烈祖所以裒神之對　神宗所
以旅物之蠲　眞考之所陟降　丕后之所周旋
藹　列聖以烝衎緫萬靈而賔延翕降監之厚福
焯巍巍而亡原則晉考卜乎委粟漢肹飾乎甘泉
曽不得望我之末光絕炎况並驅而齊肩哉敢問
圓丘之狀也其何如矣廣矣大矣略可詳矣上崔
嵬以鬱律兮外博敞而神麗遡朱鳥以髙蟠兮槩
瑶魁而邪峙休氣回復乎其椒兮滎泉滋滲乎其
趾魑魅不若泯伏於其逺兮神明肅然離衛乎其
邇於是攘之辟之其菑其翳修之平之其坎其畷
上三陔以積髙外四門而䟽陛列道糊頳重營界
紫無縮板以作勞不藉罽而昭侈因天質之自然
非人力之攸致崒兮似髙山之在周邦嶻焉若隆
雎之亘汾澨及夫㳙日肇祀于郊之宫陶匏尚質
金石有容璧奠褥以蒼蒼兮鼎㪣雲而隆隆百神
服食曼衍乎坎間兮有司守燎粲爛乎壝中穆穆
天子相維辟公咸盛氣以彊力相升降兮穹崇披
大紫之莫莫招翠黄之雍雍合蕭薌於欽柴曵髙
煙乎璇穹塞天淵以隤祉奮光明於亡窮踆乎已
事罔有不恭若乃自内出者無匹不行自外至者
無主不止故我率乎祖而推本正乎位而升配使
禮動乎上則神饗樂交乎下而人喜畢九州以獻
力罄一純以盡意君子曰觀天下之物無以稱其
德所以因天事天取至誠之爲貴則斯丘也實國家
集福之清場事神之寶畤國聽之所馮厚靈心之
所翔㑹駐魄寳於飈歘賁黄圗之方志彼草樓列
仙之館像設𣑽王之廬豚蹄種祠之託鱗長九淵
之居皆祠官之細祀族之餘尚且落成者皷吻而
極嘆乞靈者䑛筆而爭書叛宣父以語怪溺丘明
之好巫獨圓丘巋而遺美寧儒者佁僅而未之思
歟遂作頌曰屹圓壇赫昈昈大盤盤兮君之升帝
是饗鞏而安兮禮無違福不回委如山兮聖繼聖
萬斯年長監觀兮
　　　　右史院蒲桃賦　宋　祁
癸酉之仲夏予授詔修書寓於右史院紬繹多暇
裴回堂除有蒲桃一本延蔓踈瘠垂實甚寡予
且玩且唶以爲省户凝切禁廷敞閑人不夭摧禽
不棲啄與平原槁壤有間匪灌叢宿莾所干而條
悴葉芸不爲時珍何邪得非地以所宜爲安根以
屢徙爲危封殖浸灌信羙非願因爲小賦代其臆
對云
昔炎漢之遣使道西域而始通得蒲桃之異種偕
苜蓿以來東矜所從以至逺遂徧殖乎離宫去䓤
雪之寒郷託崤函之福地並萬寳以均載歷千古
而舒粹玩之可使蠲煩食之足以平志不由甘而
取壞廼因少而獲貴鄙柚苞之輕侻賤蔗境之塵
滓粤何人斯殖我于兹託深嚴之祕署切轇轕之
文榱培孤莖以膏壤引柔蔓乎標枝泉石渠以蒙
浸露金莖而泣滋布涼影於宫月獵重葩於禁颸
蔽周廬之岑寂隱肅唱而逶遲彼得地而逢辰冝
欣欣以茂遂奚敷華而委質反慘慘而兹瘁乏磊
砢於當年讓紛華於此世是必野荄非曽掖之玩
菲實異太官之味困枳橘之屢遷嘆匏瓜之徒繫
亦猶鬱柳有性不願桮棬之華海鳥取容非榮觴
酒之饋胡不放之巖際歸之壠隂上敷榮於樛木
外結庇於緇林蒙煙沐霧跨野彌岑豐茸大德之
谷棲息無機之禽保深根以庇本誡繁實之披心
窮天年以善育奚斤斧之可尋亂曰階藥衒華堂
萱爭麗枝以萬年爲名木以五衢稱瑞是皆託中
㳙以進孰荷鈎盾之爲地結賞心以自如非孤生
之所冀
　　　　詆仙賦　宋　祁
予旣守壽春覽郡圖得八公山故老爭言山上有
車轍馬跡是淮南王上賔之遺耕者徃徃得金云
丹砂所化可以療病因取班固書葛洪神仙二傳
合而質之嗟乎人之好竒而不責實也尚矣而洪
又非愚無知者猶慿浮證僞况鄙人委巷語耶作
詆仙賦
憫兹俗之鮮知兮徇悠悠之妄陳常牽竒以合恠
兮欲矜已以自神操百丗之實亡兮唱千齡之僞
存彼淮南之有將兮固殊剌而殞身縁内篇之丕
誕兮眩南公之多聞謂八人者語王兮歷倒景而
上賔餌玉匕之神藥託此謳乎霄晨王負驕以弗
䖍兮又見譎於列真雖長年之彌億兮屏帑偃而
念愆(乃謫守郡都厠後爲散仙/葛傳云仙伯主者奏安不恭)蹇斯事之吾欺
兮聊反復乎遺言號聖仙之靈稟兮宜常監德而
輔仁不足察王之倨貴兮遽引内於天門已乃悟其
非是兮胡爲賞罰之紛紜寜仙者之回惑兮無以
異乎常人國爲墟而嗣絶兮載遺惡而不泯故里盛
傳其遺金兮證碮石之餘痕武安隂語而前死兮
更生僞鑄以贖論彼逞詐以罔時兮宜自警於斯
文
　　　　憫獨賦　宋　祁
憫前人之抗志兮雖有適而遂迷恃我醒於皆醉
兮矜獨是於衆非吾固知髙木不得林兮孤音鮮
與之諧特立廢於曹踞兮一妍掩於萬蚩舉吾黨
以同寐兮挈予覺其何之越家祝而訶冕兮祼户
䄇而哂衣奮單辭以正議兮安足救輿談之參差
發介瞭之精覽兮何預群蒙之倀嬉屈自髙以赴
淵兮夷已信而餓薇波潰流而無益兮返蒙讙而
𬒳訾今吾有道於此兮請質古而瑩疑狂者以不
狂　爲狂兮飲泉流而後宜非聖者以聖爲非兮
均獵較而免譏挫爾方而殺㢘兮常偶欣而儷悲
保獨行以中晦兮庶明哲而爲期
　　　　靈烏賦　梅　堯臣
烏之謂靈者何噫豈獨是烏也夫人之靈大者賢
小者智獸之靈大者麟小者駒蟲之靈大者龍小
者龜鳥之靈大者鳳小者烏賢不時而用智給給
兮爲丗所趨麟不時而出駒流汗兮擾擾於脩途
龍不時而見龜七十二鑚兮寧自保其堅軀鳳不
時而鳴烏鵶鵶兮招唾罵於邑閭烏兮事將兆而
獻忠人反謂爾多凶凶不本於爾爾又安能凶凶
人自凶爾告之凶是以爲凶爾之不告兮凶豈能
吉告而先知兮謂凶從爾出胡不若鳳之時鳴人
不怪兮不驚龜自神而刳殻駒負駿而死行智騖
能而日役體劬劬兮䘮精烏兮爾靈吾今語汝庶
或汝聽結爾舌兮鈐爾喙爾飲啄兮爾自遂同翺
翔兮八九子勿噪啼兮勿睥睨徃來城頭無爾累
　　　　凌霄華賦　梅　堯臣
厥草惟夭厥木惟喬草有柔蔓木有繁條縁根兮
附蔕(一作質)布葉兮敷苖朱華粲兮下覆本幹蔽
兮不昭嗟兮(一作乎)此木幾歳幾年而至於合抱
夫何此草一旦一夕而遂曰凌霄是使藜藿蒿艾
慕髙艶而仰翹翹也安知蘋藻自㓗蕙蘭自芳芙
蓉出汙而自麗芝菌不根而自長或紉珮帶或采
頃筐或製裳於騷客或登歌於樂章故得爲馨
爲薦爲嘉爲祥皆無附著亦以名揚奚必託危柯
而後昌吾謂木老多枯風髙必折當是時將恐摧
爲朽荄不復萌蘖豈得與百卉並列也耶
　　　　栟櫚賦　劉　敞
圎方相摩純粹精兮剛徤專直交神靈兮馮翼正
性栟櫚榮兮中立不倚何亭亭兮受命自天非曲
成兮外無附枝匪其旁兮密葉森森劒㦸鋩兮温
潤可親廉而不傷兮雪霜青青不畏彊兮壽比南
山邈其無疆兮被髮文身何佯狂兮沐雨櫛風蹇
無所妨兮苦身克已用不失職兮摩頂至踵尚禹
墨兮黄中通理類有得兮屹如承天孔武且力兮
懍其無華不尚色兮表　映衆木如繩墨兮播弃
蠻夷反自匿兮遁丗無悶曷幽嘿兮明告君子吾
將以爲則兮
　　　　離憂賦　劉　敞
抱戚戚以長處兮弔惸惸以自眎魂離離以駿邁
兮精蒙蒙而就翳氣貿亂以轇轕兮形爽沕而荒
瘁信民生之多囏兮伊天命之方摯知隕性之無
續兮畏忝經而遺義日月騰以漂忽兮春與秋其
狎至卒撫心以抑志兮諒投艱以遺大胃帝堯之
餘烈兮歷三正而相仍下天漢而逾熾兮啓東藩
於大彭胡亂夏以泯棼兮賢辟丗而迅征遡江介
以幽處兮汔三徙而弗聲求王明而受福兮祖來
儀於太平(三徙皆江南/自彭城以來凡)友群龍以登績兮勑休
命於逺夷兆別子於都邑兮更名數於京師繇清
白以象賢兮爰頽慶而歷兹馭長䇿以遹駿兮周
窮荒而不疑敵輸歡以馴教兮𤏡變服而來娯中
心實使生外兮諶大道之難推惟保姓之蟬聮兮
上參差以千嵗𥙿後葉之孔艱兮憚情申而事廢
志激揚之未究兮不克荷而爲罪誨丁寧之在耳
兮洵僶俛而違殆忽馳思於昊天兮又寤擗而自
懟發與齡以交永兮旦命訢而罔害凉不肖而遘
愍兮曽夫人之髣髴原本始而罔豫兮心涫湯以
崩潰􁂦履厚而戴髙兮顧乆生其誰頼願去人間
以超舉兮復供養以弭憂苟一覩於顔色兮豈餘
生之足留中怳忽而自失兮恭聞命乎前脩天不
可以忌兮道不可與謀毋苟襲匹婦以圖諒兮固
將徇騫父以寡尤
　　　　石室賦　狄　遵度
石室之幽古城之陬煙剥雨落苔萃蘚稠斷勁頑
而植立攅衆磊而互鳩鼇首屹以孤挺虹氣攄而
外浮誚築金之用侈陋銘燕之積偷傑立西土邈
視千秋何愛人而思樹卒頽否之靡由室之經始
請稽其紀其人則逺其室甚邇其室也奠維人之
繫其繫維何維德之𬒳其𬒳維何撤華於裔弃民
而夷嘗亦聞之易夷而民侯其偉而惟蜀之啓邈
乎逺矣㑹牧野而微盧與同導嶓冡而樏橇斯洎
或斃力而啓其隘或窮兵而伐其地東杭諸夏之
喉右得秦原之臂地不爲之限天不設其閉氣清
肅而休晏物菴茂而𬒳麗柰何推髻之與雜卉服
之與俱貪其地則地或爲已有視其民則曰非吾
徒已雖善忍彼亦何辜有大人者民之是圖視爾
之鄙嗟予其吁曰吾不智將彼之愚教而有類聖
其欺予解辮而冠削祍而𥚑䟽之濬之使蕩其瀦
培之養之使豐其枯誘而利之麾督而趨圜而規
之不縶而拘乃豫乃詠以嬉以娛處乎其變泱乎
其舒始也夷貉之弗如今也鄒魯之靡殊始也自
我兮居居今也視我兮姁姁孰我有德室其視諸
室之奠兮知公之德安以肆兮室之堅兮知公之
德純以一兮室之磊兮知公之德傑以卓兮室之
魁兮知公之德碩以鉅兮德不可忘室不可隳隳
其室則胡以見公之德泯其德則胡以示後之規
孰治其業我將趨之孰締其跡我將經之故教無
俗兮不變俗靡教兮弗移曰吾之智斯亦其宜曰
彼之愚故甚之欺况乎位天下之正位居天下之
廣居其所爲民皆二帝三王之故俗其所治具皆
二帝三王之成謨法不更造事不更謀曰是懵者
奚足以教則斯室也其謂何乎
　　　　鑿二江賦　狄　遵度
予始至蜀詢諸古之賢於蜀有功者以爲無出文
翁上者於是作石室賦已而復聞有李侯者於蜀
有大功焉二人者用力於民雖有勞逸然參其功
亦其等耳於是又爲之賦鑿二江使蜀之民知蜀
之所以爲蜀皆二公之力乎
嗚呼吾聞魚鳬氏以降秦太守之前蜀之爲國不
㡬千萬年方二江之害𬒳兹土以禹之功不是施
兮嗟後來亦奚言彼民之昬溺兮無乃得之於天
不能遷土而改宅兮其流漂亦誰冤勁崖挺以中
亞兮激狂瀾而右旋横騖折走莽知其所之兮吼
穹谷而下穿蛟鼉鼈蟹呀以相濡兮何允蠢而縁延
嘬膚吮血沸以咀嚼兮咸飫腐而飽膻萑蒲菱芡
紛以相𬒳兮汙百頃之良田土不藝而民無所食
兮孰與奏其艱鮮民之害固不可終極兮歷百千
萬世天乃授之以賢曰噫中國之無人遂使民至
於此焉天之生斯民兮固使之食飽而居安降巨
菑以漂之兮天之意不然水之性固就下善利兮
决之則宣濬九川而距四海亦奚艱且九載之孜
孜民不憚苦而訴煩蓋因利而爲利兮勞之在先
不忍一勤其力兮乃至騖萬丗而害弗捐胡不浚
發其利源剷削其害根巨崖剖以罅裂兮􁆦頽乾
而䧟坤怒石奮以失墜兮吁電走而雷奔蕩重淵
以傾覆兮喪百恠之精䰟雲轉霧溢盤薄蹙蹐
兮注壑于其間寂寥嵗漫肆以長往兮若氣散於
坯渾决其餘以旁溉兮居其側數百頃皆膏腴之
上珍民降丘而下宅兮若蟻聚而蜂屯則幾年幾
丗之積害一日刷去兮不啻捐芥而蕩塵嗚呼蜀
之爲國非地之中宜乎夷貊之雜處魚鼈之與同
有李侯者至然后别類於水物有仲翁者至然后
同俗於華風然則今所以棟宇而處衣冠而嬉皆二
公之所翳若李侯之事固所莫得而繼彼仲翁之
教亦何憚而弗爲嗚呼以禹之功至大至神括六
合以横𬒳疇有存而勿論胡兹爲害獨不得聞無
乃力所不洎兮抑亦遺其功於後人而今而後乃
知民未得所欲事或有不利先丗所未暇除去聖
人所未及裁制苟有志於生民皆吾人之所事若
曰兹事體大必聖人而后爲則小子也不敢與知
　　　交趾獻竒獸賦　司馬　光
皇帝御天下三十有六載化洽於人德通於神邇
無不恊逺無不臻粤有交阯來獻其麟其爲狀也
熊頸而鳥噣豨首而牛身犀則無角象則有鱗其
力甚武其心則馴蓋遐方異氣之産故圖諜靡得
而詢於是降軺車之使發旁縣之民除塗於林嶺
之隘引舟於江淮之濵曠時月而陟萬里然後得
入覲乎中宸與夫雕題卉服之士南金象齒之珎
欵紫闥而坌入充形庭而並陳於是群公卿士百
僚庶尹儼然垂紳薦笏旅進而稱曰　陛下功冠
邃古化侔儀極恭承神祇嚴奉宗稷純孝烝烝小
心翼翼出入起居不忘於訓典進退周旋必咨於
軌則體文王之卑服遵大禹之菲食宫室觀臺無
礱刻之華輿馬器用無珠玉之飾遊必備於法駕
燕不廢於朝夕此皆帝王所不能爲而　陛下行
之尚不忘於怵惕是以方内乂寧黎民滋殖垂髫
之童耳皆習於詩禮戴白之叟目不睹夫金革至
於根著浮流跋行喙息無不翔舞太和涵濡茂澤
此殊俗所以嚮臻靈獸所以來格雖漢室之𥘉黒
鷼貢於絶徼周家之隆白雉通於重譯殆不足方
也臣等謂宜命恊律播之聲歌詔太史編之簡䇿
以發揮不丗之鴻休張大無倫之丕績不亦偉乎
皇帝乃穆然深思愀然不怡曰吾聞古聖人之治
天下也正心以爲本脩身以爲基閨門睦而四海
率服朝衆和而群生恱隨故務其近不務其逺急
其大不急其微今邦雖康未能復漢唐之宇俗雖
阜未能追堯舜之時况物尚疵癘而民猶怨咨朕
何敢以未治而忘亂未安而忘危享四方之獻當
三靈之釐且是獸也生嶺嶠之外出沮澤之湄得
其來吾德不爲之大縱其去吾徳不爲之虧柰何
貪其琛賮之美恱其鱗介之竒容其欺紿之語
聽其謟䛕之辭以惑逺近之望以爲蠻夷之嗤不
若以迎獸之勞爲迎士之用養獸之費爲養賢之
資使功烈烜赫聲明葳蕤廢耳目一日之玩爲子
孫萬丗之規豈不美歟於是群臣拜手稽首咸曰
此盛德之事臣等愚戇所不及　陛下誠有意於
此臣等敢不同心竭力對揚而行之　皇帝於是
御棫樸之篇觀大畜之繇延黄髮之儒顯巖穴之
秀善有可旌無間於幽逺言有可采不弃於微陋
位匪德而不升官無能而不授使稷契居左皐䕫
立右伊吕在前周召侍後相與講經蓻之淵源覽
皇王之歩驟求大化之所未孚訪惠澤之所未究
興民之利若療夫飢渇除民之害若憂夫疾疚賜
予簡而功無所遺刑罰清而姦無所漏浮費省而
物不屈於求湏苛役蠲而農不妨於耘耨使之夏
有葛而冬有裘居有倉而行有糗絲纊之饒足以
養其老甘脆之餘足以慈其㓜地不加廣而百姓
足賦不加多而縣官富道塗之人恥爭而喜讓閭
閻之俗弃漓而歸厚户知禮義之方人享期頥之
壽然後旃裘之長頓顙而讋服祝髮之渠回面而
奔走靡不投利兵而襲冠帶焚僣服而請印綬於
是三光澄清萬靈敷佑風雨時若百稼豐茂休氣
充塞殊祥輻湊甘露霡霂於林薄醴泉觱沸於嵌
竇平慮羅植於階戺朱草叢生於庭霤鳳凰長
離駢枝而結巢黄龍騶虞群友而爲畜由是觀之
則彼裔夷之凡禽瘴海之怪獸皮不足以備車甲
肉不足以登爼豆夫又何足以耗水衡之芻而汚
百里之囿者哉
　　　　思歸賦　王　安石
蹇吾南兮安之莽吾北兮親之思朝吾舟兮水波
暮吾馬兮山阿亡濟兮維夷夫孰驅兮亡巇風翛
翛兮來去日翳翳兮溟濛之雨萬物紛披蕭索兮
歳逶迤其今暮吾感不知夫塗兮徘徊徬徨以反
顧盍歸兮盍去兮獨何(乎/爲)此旅
　　　　歷山賦　王　安石
餘姚縣人有與季父爭田于縣于州于轉運不直
提點刑獄令余來直之將歸閔然望歷山而賦之
歷山在縣西上虞縣界中或曰舜所耕云
歷山之峩峩兮予汝耕之孰汝疆之此匪予私云
然兮誰汝使子人之子兮余師歷山之峩峩兮則
維其常人之子兮云曷而亡云曷而亡兮我之思
今孰繼兮我之悲嗚呼已矣兮來者爲誰
　　　　事君賦　王　回
北面以受命兮命同而功則異矢中心而自賛兮
非有道曷明其所爲蓋圖國之在人兮我得之故
爲貴若貨利之不敢愛兮奉君欲之所便役股肱
而忘死兮濟君難於已然豈不輸忠而塞報兮柰
何猶憾於天倬我圖而孔臧兮志常足而名全閲
萬物之至衆兮孰一人之至寡呼同德以佐佑兮
頼先權於取捨張有司而賦政兮寄聦明於夙夜
儻虚其人而瘝厥官兮雖有食而誰暇彚以進夫
賢能兮罄嵓澤而無留但見朝大夫士兮曁四方
之守侯咸顯任其所知兮迓交泰之時休君無爲
而垂拱兮我亦退食而優游昔重華之弼唐兮抜
嶽牧與禹稷文命躡其近武兮晤皐陶而謨九徳
摯虺夾以相湯兮羙遂良而舉直文公作周衡兮尚
勤訓於三宅其誠可薦於天地兮况我民之馴格君
臣享其淑問兮詒萬丗之矜式亞斯之不敢緩兮
亦何丗而無人隨小大以成功兮但挾覇而未純
諒要道之自然兮如歳運於陽春迷咫歩以它之
兮固治亂之所分臧仲之蔽展禽兮坐掛譏於竊
位公孫託擯於仲舒兮衆交詆其疾忌夫豈不念
於善傳兮反貪巧而速累曽莫望於貨之徒兮猶
可以逃罪彼匠者之構厦兮操斧墨而自能(楩/使)楠
老於深林兮斧墨具而焉程惟得人而事君兮乃
受命而有成感先儒之話言兮聊頌箴而一明
皇朝文鑑卷第三
皇朝文鑑卷第四
　賦
　　　抱關賦　王　回
　　　駟不及舌賦　王　回
　　　責難賦　王　回
　　　愛人賦　王　回
　　　大報天賦　范　鎭
　　　鴻慶宫三聖殿賦　劉　攽
　　　秋懷賦　劉　攽
　　　　抱關賦　王　回
嘉祐五年回始仕爲衛真主簿日負吏責憫已之
不如古人也作抱關賦
抱關之無責兮聊可充吾食兮匪可食兮吾何易
兮抱關之無愧兮聊可由吾仕兮匪可仕兮吾何
累兮抱關之無悶兮聊可託吾遯兮匪可遯兮吾
何慁兮
　　　　駟不及舌賦　王　回
彼駟能行駸駸萬里此舌能言人纔聞耳萬里逺
矣駟行有疆聞耳甚微舌言無方六轡在手縱之
吾游見險逢艱不可控留一出諸口死傳吾志善
惡吉凶孰追孰避蓋古君子取物以箴學士誦焉
可毋愼今
　　　　責難賦　王　回
臣卑而君尊兮侔地道之承天北靣䞇以伏朝兮
南面受之偃然役股肱於夙夜兮須有命而後䖍
含厥美以自忠兮避成功而不敢先何責善於難
行兮奄恭名而獨傳蓋曰善之爲猷兮匪身修而
弗克五事生之所廪兮覺𥘉微而漸碩儻一失其
本源兮外物來而横逆况宅勢於人上兮百度叢
而歸責治則身安而名榮兮亂甚者喪其家國賢
臣出而登用兮爵旣好而禄又豐師保阿焉受教
兮箴諌謹於群工匪聖法而不敢述兮推天命於
始終使吾君至誠兮執忠信以自主使吾君逹其
所忍兮仁無不恕使吾君恥不若先王兮遵義之
路使吾君不敢慢於匹夫兮禮乃大具使吾君察
天下之理而無鑿兮智足以成務勤君之思而劬
君之力兮誰謂吾倨蓋志行則爵禄可報兮否則
遁而去昔舜禹之相堯兮斯猷著於典謨商摯慕
其遺風兮引撻市而爲虞說冡宰於武丁兮繩正
木而靡渝周公之告孺子兮揚文武之永圖召伯
又歌乎公劉兮美厚民而匪居雖孔孟之游於衰
丗兮固守經而嚴如宜其名實之一揆兮彼興廢何
區區後千載豈無臣兮忘鑚仰於我極逢君欲以
就利兮凡枉尋而直尺量君才爲不及兮聊順時
而姑息詆髙論曰迂闊兮喜近已而循迹嗚呼君
名貶於雜覇兮專頌美於在昔臣不恭莫甚於此
兮徒没齒而愧惕竊獨嘉夫魏公兮沃唐文而迓
衡知正已而民服兮破俗辨之刑名旣柔逺而能
邇兮尚惜其學略而功速成作正位之儆戒兮雖
芻蕘者亦聽匪吾言之能賦兮唯尚文之易明
　　　　愛人賦　王　回
俶天民之秉彛兮同懿德而自好縱百骸以徇物
兮義與利其殊報彼君子兮唯先覺是號故忠恕
以愛人兮捨元元其焉肖竊誦夫曽氏之求志兮
忘違禮而寢於大夫之簀感童子之關諷兮雖疾
病猶扶而反席元與春務飬吾欲兮何屑屑而姑
息詒話言於一朝兮可推而措諸靡極蓋曰德之
爲物兮在已而不在他焉其形輶於鴻毛兮其力
重於太山吾人所以相保而生死兮固頼此而能
然俾各逹其常心兮因厥類區而復遷孝莫大於
尊親兮不格姦於幾諌慈莫隆於燕子兮擇明師
而講善忠莫美於致君兮專責難於可願禮莫隆
於任臣兮敕欽職而有間莫戚於夫婦之際兮風
雎鳩而誰溷莫孺於兄弟之間兮泣關弓而弭怨
莫樂於朋友之交兮競切磋而成信其餘泛吾義
之所及兮亦應乎求而敢倦異此則䧟父於惡兮
晉申生纔謚爲恭納寵孽於驕奢兮衛莊侯卒覆
其宗逢主欲以厚歛兮冉求服鳴皷之攻王僚試
於私人兮形變雅之大東恣同床之干政兮嬉妲
繼以興戎小不忍於咈母兮鄭克叔而俱凶損友
之三科兮匪孔門之所容况巧言與佞色兮實媚
衆以雷同嗚呼是非之甚明兮成敗亦不爲効歷
萬古而猶惑兮寧醉昬而夣未覺惜勞心而日拙
兮竊方循理而造要庶無忝於曽氏之言兮聊矢
賦而彌邵
　　　　大報天賦　范　鎭
大宋七十有二載符節合於聖神陶鈞運於真宰
化至而乾用九令行而風不再泰山四維兮固基
圖而靜寧黄河一清兮撫期運而茂對元尊降休
其如響冨媪効珍而弗愛星氣交見景炎青赤之
光魚馬兩至道出東西之海於時百靈㑹鈞天之
游萬物極崇丘之大鑿井者罔識帝力仰盆者不
知天蓋以上方游神治古之表垂意幾成之㑹道
皇極以甚夷基太平而無外重兹盈成罔或遑怠
若曰時靡愆伏物不疪癘恊氣洪鬯而融然無際
者上穹之保艾邉鄙不聳干戈倒載生靈相與而
讙然於内者三后之大賚桉物理以順考曾朕躬
之弗逮不有反本之報曷爲含生之頼况夫事具
徃聖之行文備前丗之載嬀庭有六宗之禋周家
有始祖之配書以巡嶽而用事禮以掃地而展采
緫條貫於先猷赫聲文乎當代上一其唱下百其
響伯夷秩宗之典叔孫奉常之掌咸謹職以先次
率參謀而來上僉曰用日之至吾道之長就國之
南吾君之嚮可以爲人而祈福示聖人之能饗也
㳙辰之良旣如是講儀之盛又如彼將命以方底
飛文以疾置皷先令於民聽俾咸知於上意西踰
月毳之垠東走天池之紀北窮祝栗之野南極濮
鉛之地雷出而奮豫風興而披靡穹居卉服革體
本薦之酋髽首貫胷離身反踵之帥尋聲望景知
中國之有至仁梯虚航深示戎狄之無外事順走
我轍跡服馴我邊轡廼有變觡共觝之獸赤汗赭沬
之駟浮琛没羽之珍文鉞碧砮之異諸福之物倜
儻竒偉衆變之狀燦爛譎詭按圖諜而未書歷封
禪而不至滔滔焉峩峩焉來助祭者波委而嶽峙
吾皇游巖廊操絕瑞嘉聞聲教之逺樂觀儀物之
備迺飭四方近逮周行捜傑索俊提忠挈良相與
齊於蟺蜎蠖濩之中思所并而周流常羊者已在
出警之先期也闕觚削其如倚鋪首呀而欲驤行
幄黕而下垂樂宮屼其髙張八校拱著五旗司方
禮器之葳蕤軍裝之陸梁錯文以章藻采兮四㑹
五逹之莊旣法從之肸飭倐呼鞭之對揚神扶絳
扆乾行東箱左黄鍾兮五應以俱動前式道兮三
候而相望始乗輿也顒顒昂昂奮至德之光大明
登兮重昬破而群隂藏旣遵途也秋秋蹌蹌走萬人
之望駭飈馳兮浮埃沉而瑞氣翔參忠信於倚衡兮
逺何適而不臧揔德法於衘勒兮大何爲而不防嶽
然其不動兮躬自厚而矜莊春然其太和兮躬不違
而滋涼顓儲思於逆釐之事也徑息駕乎列仙之場
儼陟降以肅㓗兮杳悟靈於忽恍(平)􁏣謁之辭稱畢
孝思之容外溢葦然如傷沛然不懌念報天之罔極
顧履霜而懷惕莫重乎禮經之五以觀乎丗廟之
七内則樂穆羽舞旄狄薦苾芬儀赫奕遲奉乎明
靈之來格外則熊司旗虎視㦸威振厲氣㪍鬱肅
陳乎游徼之駢坒俄而傳呼旦之聲嚴出廟之蹕
眄重闉以南直届夫禮神之室觀夫涂大朱以洞
闢壇八觚而翼騫颯紳緌之綷䌨熲貂蟬之䓤芊
上摩星以旓雲下藻野而縟川聖人凝旒以則數
薦璧而象圎樂六變而導和爵三獻而告䖍百神
愛瑞以祖洽四方承宇而來旋啓膟膋之芬膏焜
樵蒸於髙煙杳馨明之升聞藹嘉休而肅延廻五
輅兮清道御兩觀於中天歌塗巷而沸湧觀堵牆
而騈塡或隂而霞紛振衣而瞥𬒮方冬而暑盛疊
跡而側肩靚糚千車廻轅衝輣岌若移山之行隱
如奔雷之聲礚砰􁩝硡以拱乎神庭鐵衣萬騎奮
踶横逸皛如積雪之釋迅如衝風之疾宛轉絡繹
以環於帝室嚴辦兮中外臚句兮上下縄鶴馭以
飛書絙鷄竿而肆赦縱係縲以畢出普疪吝而一
灑重离之曜大繼明以照四方泰山之雲不崇朝
而徧天下飭飫賜沐純嘏受釐而延膝席飲福而
奏需雅太室之聲曼延於壽曆覆盂之安盤固於
宗社彼甘泉汾隂后土之祠交門竹宮神光之拜
或孜孜於曲請或屑屑於末戒隘哉陋乎曽未知
福含生懷萬靈之爲大也有一二眉壽顧謂臣曰
子游都而盛其際吉其逢者所謂觀國之光利用
賔于王矣亦甞知盛際之所自出吉逢之所由來
者乎子少留吾其語汝夫聖人之將有爲也必本
於仁義聲而爲樂文而爲禮柄而刑賞統而祠祭
崇讓以樹之懷逺以固之作德以茂之此古先之
能事教化之肇基也故其始下詔則有司指圗有
經叩天進辭相與上乎號榮者當宁却而不名斯
崇讓之至誠也將僎儀則百蠻𣢾塞移珍謁讙象
譯厥角于北闕者本朝羈而不絶斯懷逺之上烈
也旣已事則縣官去煩削密輕徭緩租驅躋於仁壽
者庶黎愉然而在宥斯作德之洪覆也夫一舉而
關衆目非曰躬聖發憤其孰能大圖而殫究子蓋
亦桉胥庭之圖披羲農之籙援結縄造契之具迹
卷領垂衣之躅料(平)基緒之馮厚準元精之回復
揚波以挹其腴潤摛芳以搴其稠縟然後攄文心
散辭氣伏天庭而進牘臣蹶然而仰曰冨哉言乎
微文人後進生其不識王澤之滲漉也謹拜手而
系曰赫赫　鉅宋體元垂統升中而奉兮恢恢大
圎應聖何言隤祉以蕃兮　吾皇之隆彼蒼之崇
合符無窮兮
　　　　鴻慶宫三聖殿賦　劉　攽
臣伏見　陛下追述祖考崇奉明祀新作三聖殿
以昭孝明功于天下臣以文學中第太常試官祕
書目覩盛事不敢以鄙薄自絀輙作古賦一篇以
歌詠盛德昔靈光景福之作丗稱其美麗然其所
謂壯大不出乎彫刻畫繢文彩之煌煌而已又盛
道工人之巧民力之衆材木之多金玉之偉臣以
謂聖王有作則必智者獻其巧壯者輸其力山林
不敢愛其材府庫之聚皆所供億也是物理之常
不足以夸大臣愚竊陋之若夫天命廢興之際聖
王授受之符非敏智通逹未有能究知其始終者
固難爲寡見淺聞者道也臣竊大之是以略所陋
而張所大不敢仰希風人雅頌之列庶幾有其志
云爾　蓋上帝之所選建明聖命以天位者乃所
以享德而報功焉未有德盛於前功播於後而其
子孫寂寥千載無聲者也賢哲所談六籍之云德
莫著於有虞功莫隆於五臣禹平水土夏姒以家
司徒后稷是教是食肇商興周歷載累百臯陶大
理五刑以明于其苖裔乃興于唐若夫董淳耀以
攸司奏庶民之鮮食焚山烈澤害服妖息鳥獸咸
若草木允殖固伯益之力焉天報以位俾秦周繼
于其子孫誣祖不紹去火即水叛禮尚刑法以慘
急然猶兼六國一天下而不知變于𥘉二丗以斃
非天不相朕虞之後乃其否德得罪于祖而斷弃
也惟伯益之功未報是以大命復集于趙氏焉五
代喪德九土分裂海水横流民用墊溺鳥獸昌熾
黔首失職滔滔惑惑蓋若洪流之未闢於是
太祖乗火而帝繼益之功天胙吉土曰惟商丘是
爲星火大辰之居亦曰明堂布政之由出潜離隱
或躍在淵以有九有百度正焉削禍戡亂出民塗
炭風揮日舒天地正觀荆燕呉蜀楚越并冀懾威
懷仁奔走失氣崛強者執服柔從者加賜
太宗承之　眞宗成之登封降禪矢直砥平巍巍
乎邈三五而儔儷彼漢魏之瑣瑣曽何比京夫伯
益始掌火而底績而　宋以火帝興于火墟天之
報施豈不昭昭可推而類也哉且夫積功以凝命
而創業因物以胙土由土以建號樂以反𥘉禮不
忘其本是故作于原廟建之别都三聖鼎列大厦
以居以荅景貺以昭成功俾子孫知厥所由億兆
仰德而不窮也厥後烈風雲雨電雷震曜儆戒于
下濫炎流燒天子怵于大異反已正德伏念七年
乃其有得曰天以德訓予而以威震予依類託諭
予敢不信夫政不變不足以日新禮不修不足以
化民天之示人若曰政禮之敝雖祖宗之爲猶當
勿憚乎改更於是詔三事飭九卿和布于舊載損
載益以荅天誡以舉聖職夫旣天行而日白矣乃
復閟宫奬夫神衷三后在天對越上穹經之營之
不日成之閎偉竒麗所以使宫寢之勿踰也清閑
窅密鬼神之所都也絜百圍而置楹兮度千仞以
架棟擇一木於萬章兮顧餘羡者猶衆般倕獿人
之儔獻巧而林立兮莫不心競而賈用亘長廊其
如城兮闢重門其似洞欒拱粲其如星兮侏儒屹
其承重如翬斯飛如鳥斯革兮誠可慓其將動闔
隂房之宻靜兮雖六月其必寒闢陽榮之敞麗兮
蓋中夜而已旦渉廣除而徑上兮毎百尺而一級
歷青珉之瑩滑兮曽不得而側立顧風雨之在下
兮足以避夫燥濕良非人力之所爲兮冝鬼神之
攸集於是使夫設色之工後素之巧想像形容圖
寫必効夫其龍顔日角天質之顒昂兮臣乃今知
眞人之異表於是駕鑾輅登玉蚪千乗萬騎雲動
而景附兮想平生之豫㳺旂常繽紛以赩翕兮鍾
皷軒轟簫管發而啁啾雜魚龍之竒技兮蜿蜒曼
延於道周百神紛而並迎兮出閶闔而御夫龍舟
爾乃川后靜波屏翳息風舳艫相衘若複道之延
屬兮亘千里而相通百工備官而夙設兮棹夫讙
呼而奏功惟吉行之五十兮餘日力而靡窮旣届
旣止威儀若𥘉以幸夫壽宮乃即前楹以脩祀事
威神如在望之可畏殫金玉以備用罄飛潜以薦
味帷帳筦簟之安肆几杖筆研之儲偫靡一物之
蓋闕兮所以廣孝思而盡心志守臣侍祠罔不肹
飭旣事而旋閟而莫覿列仙之儒偓佺之倫迎神
頌祗於其側若夫祝融重黎相土閼伯固已喜動
乎魄情見乎色護清蹕而睎盛德也巍巍大哉不
可得而記已且夫天命之不忘人生之大寳也祖
宗之有繼子孫之勿替也兹聖王所以繼統垂業
超商邁周䘏嗣錫羡貽厥孫謀使萬有千歳得以
晞風而承流也遂作頌曰崇崇商丘大火主兮曰
宋之興道是配兮建邦設都以有九土兮有皇上
帝明德輔兮伯益之功邈不可忘兮　三聖承承
有烈光兮奕奕寢廟神翶翶兮胥于萬年尚無疆
兮
　　　　秋懷賦　劉　攽
丗量力以爲智兮孰不自師其成心不強短以彼
修兮亦各濟其所任蓋周任之明清兮予甞服於
德音羌專直其似愚兮遂底滯而廢沈惟古人有
不遇兮亦奚慨於斯今昔旣冠而從仕兮冀陳力
而帥職何日月之不淹兮亹亹至乎不惑丗與我
其異衷兮増余懷之黙黙數廢日而陪參兮願自
竭而安得將奔走而及事兮愧𥘉心而變色譬游者
之無術兮念愈躁而逾沒荷衆賢之并容兮曽介
善之不遺辱興廉之未舉兮遂以造夫攸司君之
門不可以徑入兮旣待詔而歷時唯𥚹心之狷狹
兮樂縄墨其自持誠詭遇其有獲兮雖得獸而恥
之信天命之有在兮非智勇其孰勿疑時旣秋而
凉風兮草木落而變衰皎月麗於西廂兮蟋蟀迅
而鳴悲閱四序之代謝兮旣逝者之如斯悼我心
之弗獲兮起惆悵而稱詩　皇朝文鑑卷第四
皇朝文鑑卷第五
　賦
　　　不寐賦　劉　攽
　　　拙賦　周　悙頥
　　　洛陽懷古賦　邵　雍
　　　灔澦堆賦　蘇　軾
　　　屈原廟賦　蘇　軾
　　　昆陽城賦　蘇　軾
　　　赤壁賦　蘇　軾
　　　後赤壁賦　蘇　軾
　　　秋陽賦　蘇　軾
　　　中山松醪賦　蘇　軾
　　　懷歸賦　沈　括
　　　黄樓賦　蘇　轍
　　　　不寐賦　劉　攽
忳鬱邑其馮中兮何鑒寐其弗夷方永夜之未艾
兮廓靜處而長思悼旣徃之弗及兮慨來今之曷
知緒將絶而復續兮精發越而淫移倐四海其再
撫兮泯萬朞乎須臾武勝商而歸周兮天保定其
千億叔旦兼乎三王兮仰勤思而有獲孔潜精於
好學兮致憤懣於無益樂好善而用魯兮孟見喜
乎顔色仁弗遇於衛頃兮願奮飛而不得翟相氛
而見祥兮獻肇謀乎虞虢彼逺慮之與近思兮智
與愚皆從其職嗟民生之多艱兮羌以心爲形役
君子　有不安其命兮小民有不度其力非蚊虻之
噆膚兮曽内懷於大棘惟昔夢之蘧蘧兮旣悵然
而獨寤亮伐柯之不逺兮何内韄而罙固晞聖人
之大覺兮綿萬丗而不遇幸曲肱而自怡兮庶無
迷於𥘉度
　　　　拙賦　周　悙頥
或謂予曰人謂子拙予曰巧竊所恥也且患丗多
巧也喜而賦之
巧者言拙者黙巧者勞拙者逸巧者賊拙者德巧
者凶拙者吉嗚呼天下拙刑政徹上安下順風清
弊絶
　　　　洛陽懷古賦　邵　雍
洛陽之爲都也居天地之中有終天之王氣在焉
予家此治平歳㑹秋乗雨霽與殿院劉君玉登天
宫寺三寳閣洛之風景因得周覽惜其百代興廢
以來天子雖都之而多不得其乆居也故有懷古
之感以通諷　諭君玉好賦以賦言
秋雨霽日色清景方出秋益明何幽懷之能快唯
髙閣之可憑天之空廓風之輕冷覽三川之形勝
感千古之廢興乃眷西北物華之妍雲情物態一
氣茫然擁樓閣以髙下煥金碧之光鮮當地勢之
拱處有王居之在焉惜乎天子居東都此邦若諸
夏不㑹要于方來不號令于天下聲明文物不此
而出道德仁義不此而化宮殿森列鞠而爲茂草
園囿棊布荒而爲平野鸞輿曽不到者三十餘年
使人依然而歎曰虚有都之名也噫夏王之治水
也四海之内列壤惟九而居中者實曰豫州荆河
之北此爲上流周公之卜宅也率土之濵建國爲
萬而居中者實曰洛陽瀍澗之側此唯舊都迄于
今日二千年之有餘因興替之不定故靡常其厥
居我所以作賦者閱古今變易之時𫐠興亡異同
之迹追旣失之君王存後來之國家也噫太昊始
法二帝成之三王全法參用適冝伊六聖之經理
實萬丗之宗師我乃謂治民之道於是乎大盡矣
逮夫五覇抗軌七雄駕威漢之興乗秦之弊曹之
擅幸漢之衰始鼎立而治終豆分而墮晉中原之
失守宋江左之畫畿或走齊而驛魏或道陳而經
隋自元魏廓河南之土植六朝之風物李唐蟠關
中之腹孕五代之亂離其間或道勝而得民或兵
強而慴下或虎吞而龍噬或鷄狂而犬詐或創業
於艱難或守成於逸暇或覆餗而終焉或包桑而
振者故得陳其六事雖善惡不同其成敗一也其
一曰大哉德之爲大也能潤天下必先行之於身
然後化之於人化也者効之也自人而効我者也
所以不嚴而治不爲而成不言而信不令而行順
天下之性命育天下之生靈其帝者之所爲乎其
二曰至哉政之爲大也能公天下必先行之於身
然後教之於人教也者正之也自我而正之者也
所以有嚴而治有爲而成有言而信有令而行拔
天下之疾苦遂天下之生靈其王者之所爲乎其三
曰壯哉力之大也能致天下必先豐府庫峙倉箱
銳鋒鏑峻金湯嚴法令于烈火肅兵刑于秋霜竦
民聽于上下慴夷心于外荒其霸者之所爲乎其
四曰時若傷之于隨失之于寛始則廢事乆則生
姦旣利不能勝言故冗得以疾賢是必薄其賦歛
欲民不困而民愈困省其刑罰欲民不殘而民愈
殘蓋致之之道失其本矣其五曰時若任之以民
專之以察始則烈烈終焉缺缺旣上下以交虐乃
恩信之見奪是必峻其刑罰欲民不犯而民愈犯
厚其賦歛欲國不竭而國愈竭蓋致之之道失其
末矣其六曰水旱爲沴年歳豐虚此天地之常理
雖聖人不能無蓋有備而無患不得中者加以寛
猛失政重輕逸權不有水旱而民已困而况有水
旱兵革焉所謂本末交失不亡何待天下有成敗
六焉此之謂也君天下者得不用聖帝之典謨行
明王之教化士可殺不可辱民可近不可下上能
撫如子焉下必戴其后也仲尼所以陳革命則抑
爲人之匪君明遜國則杜爲人之不臣定禮樂而
一天下之政教修春秋而罪諸侯之亂倫刪詩以
揚文武之美序書以尊堯舜之仁賛大易以都括
與六經而並存意者不可以地之重易民之教不
可以民之教悖天之時教之各備則居地而得宜
是故知地不可固有之也君上必欲上爲帝事則
請執天道焉中爲王事則請執人道焉下爲霸事
則請執地道焉三道之間能舉其一千古之上猶
反掌焉則是洛之興也又何計乎都與不都也如
欲用我吾從其中
　　　　灔澦堆賦　蘇　軾
丗以瞿唐峽口灔澦堆爲天下之至險凡覆舟者
皆歸咎於此石以余觀之蓋有功於斯人者夫蜀
江㑹百水而至於䕫瀰漫浩汗横放於大野而峽
之小大曽不及其十一茍先無以齟齬於其間則
江之逺來奔騰迅快盡銳於瞿唐之口則其嶮悍
可畏當不啻於今耳因爲之賦以待好事者試觀
而思之
天下之至信者唯水而已江河之大與海之深而
可以意揣唯其不自爲形而因物以賦形是故千
變萬化而有必然之理掀騰悖怒萬夫不敢前兮
宛然聽命惟聖人之所使予泊舟乎瞿唐之口而
觀乎灔澦之崔嵬然後知其所以開峽而不去者
固有以也蜀江逺來兮浩漫漫之平沙行千里而未
甞齟齬兮其意驕逞而不可摧忽峽口之逼窄兮
納萬頃於一盃方其未知有峽也而戰乎灔澦之
下喧豗震掉盡力以與石闘勃乎若萬騎之西來
忽孤城之當道鉤援臨衝畢至於其下兮城堅而
不可取矢盡劒折兮迤邐循城而東去於是滔滔
汨汨相與入峽安行而不敢怒嗟夫物固有以安
而生變兮亦有以用危而求安得吾說而推之兮
亦足以知物理之固然
　　　　屈原廟賦　蘇　軾
浮扁舟以適楚兮過屈原之遺宮覽江上之重山
兮曰惟予之故郷伊昔放逐兮渡江濤而南遷去
家千里兮生無所歸而死無以爲墳悲夫人固有
一死兮處死之爲難徘徊江上欲去而未决兮俯
千仞之驚湍賦懷沙以自傷兮嗟子獨何以爲心
忽終章之慘烈兮逝將去此而沉吟吾豈不能髙
舉而逺遊兮又豈不能退黙而深居獨嗷嗷其怨
慕兮恐君臣之愈踈生旣不能力爭而強諌兮死
猶冀其感發而改行苟宗國之顛覆兮吾亦獨何
愛於乆生託江神以告寃兮馮夷教之以上訴歷
九關而見帝兮帝亦悲傷而不能救懷瑾佩蘭而
無所歸兮獨惸惸乎中浦峽山髙兮崔嵬故居廢
兮行人哀子孫散兮安在况復見兮髙臺自子之
逝今千載兮丗愈狹而難存賢者畏譏而改度兮
隨俗變化斵方以爲圓黽勉於亂丗而不能去兮
又或爲之臣佐變丹青於玉瑩兮彼乃謂子爲非
智惟髙節之不可以企及兮冝夫人之不吾與違
國去俗死而不顧兮豈不足以免於後丗嗚呼君
子之道豈必全兮全身逺害亦或然兮嗟子區區
獨爲其難兮雖不適中要以爲賢兮夫我何悲子
所安兮
　　　　昆陽城賦　蘇　軾
淡平野之靄靄忽孤城之如塊風吹沙以蒼莾悵
樓櫓之安在横門豁以四逹故道宛其未改彼野
人之何知方傴僂而畦菜嗟夫昆陽之戰屠百萬
於斯須曠千古而一快想尋邑之來陣兀若驅雲
而擁海猛士扶輪以蒙茸虎豹雜沓而横潰罄天
下於一戰謂此舉之不再方其乞降而末獲固已
變色而驚悔忽千騎之獨出犯𥘉鋒於未艾始憑
軾而大笑旋弃鼔而投械紛紛籍籍死於溝壑者
不知其何人或金章而玉佩彼狂童之僣竊蓋已
旋踵而將敗豈豪傑之能得盡市井之無頼貢符
獻瑞一朝而成羣兮紛就死之何怪獨悲傷於嚴
生懷長才而自浼豈不知其必喪獨徘徊其安待
過故城而一弔増志士之永慨
　　　　赤壁賦　蘇　軾
壬戌之秋七月旣望蘇子與客泛舟遊於赤壁之
下清風徐來水波不興舉酒屬客誦明月之詩歌
窈窕之章少焉月出於東山之上徘徊於斗牛之
間白露横江水光接天縱一葦之所如凌萬頃之
茫然浩浩乎如馮虚遇風而不知其所止飄飄乎
如遺丗獨立羽化而登仙於是飲酒樂甚扣舷而歌
之歌曰桂棹兮蘭槳擊空明兮泝流光渺渺乎予懷
望美人兮天一方客有吹洞簫者倚歌而和之其
聲嗚嗚然如怨如慕如泣如訴餘音嫋嫋不絶如
縷舞幽壑之潜蛟泣孤舟之嫠婦蘇子愀然正襟
危坐而問客曰何爲其然也客曰月明星稀烏鵲
南飛此非曹孟德之詩乎西望夏口東望武昌山
川相繆鬱乎蒼蒼此非孟德之困於周郎者乎方
其破荆州下江陵順流而東也舳艫千里旌旗蔽
空釃酒臨江横槊賦詩固一丗之雄也而今安在
哉况吾與子漁樵於江渚之上侣魚鰕而友麋鹿
駕一葉之扁舟舉匏樽以相屬寄蜉蝣於天地渺
浮海之一粟哀吾生之須臾羡長江之無窮挾飛仙
以遨遊抱明月而長終知不可乎驟得託遺響於
悲風蘇子曰客亦知夫水與月乎逝者如斯而未
嘗徃也盈虚者如彼而卒莫消長也蓋將自其變
者而觀之則天地曽不能以一瞬自其不變者而觀
之則物與我皆無盡也而又何羡乎且夫天地之
間物各有主苟非吾之所有雖一毫而莫取惟江
上之清風與山間之明月耳得之而爲聲目遇之
而成色取之無禁用之不竭是造物者之無盡藏
也而吾與子之所共食客喜而笑洗盞更酌肴核
旣盡杯盤狼籍相與枕藉乎舟中不知東方之旣
白
　　　　後赤壁賦　蘇　軾
是歳十月之望歩自雪堂將歸于臨皐二客從予
過黄泥之坂霜露旣降木葉盡脫人影在地仰見
明月顧而樂之行歌相荅已而歎曰有客無酒有
酒無肴月白風清如此良夜何客曰今者薄暮舉
網得魚巨口細鱗狀似松江之鱸顧安所得酒乎
歸而謀諸婦婦笑曰我有斗酒藏之乆矣以待子
不時之須於是携酒與魚復遊於赤壁之下江流
有聲斷岸千尺山髙月小水落石出曽日月之幾
何而江山不可復識矣予乃攝衣而上履巉巖披
蒙茸踞虎豹登虬龍攀栖鶻之危巢俯馮夷之幽
宫蓋二客不能從焉劃然長嘯草木震動山鳴谷
應風起水涌予亦悄然而悲肅然而恐凛乎其不
可留也反而登舟放乎中流聽其所止而休焉時
夜將半四顧寂寥適有孤鶴横江東來翅如車輪
玄裳縞衣戞然長鳴掠予舟而西也須臾客去予
亦就睡夣一道士羽衣翩僊過臨皐之下揖予而
言曰赤壁之遊樂乎問其姓名俛而不荅嗚呼噫
嘻我知之矣疇昔之夜飛鳴而過我者非子也耶
道士顧笑予亦驚悟開户視之不見其處
　　　　秋陽賦　蘇　軾
越王之孫有賢公子宅於不土之里而詠無言之
詩以告東坡居士曰吾心皎然如秋陽之明吾氣
肅然如秋陽之清吾好善而欲成之如秋陽之堅
百穀吾惡惡而欲刑之如秋陽之隕羣木夫是以
樂而賦之子以爲何如居士笑曰公子何自知秋
陽哉生於華屋之下而長遊於朝廷之上出擁大
蓋入侍幃幄暑至於温寒至於凉而已矣何自知
秋陽哉若予者乃真知之方夏潦之淫也雲烝雨
泄雷電發越江湖爲一后士冒沒舟行城郭魚龍
入室􁑚衣生於用器蛙蚓行於几席夜違濕而五
遷晝燎衣而三易是猶未足病也耕於三呉有田
一㕓禾巳實而生耳稻方秀而泥蟠溝塍交通牆
壁頽穿面垢落墍之塗目泫濕薪之煙釡甑其空
四鄰悄然鸛鶴鳴於户庭婦宵興而永歎計無食
其幾何矧有衣於窮年忽釡星之雜出又燈花之
雙懸清風西來皷鍾其鏜奴婢喜而告予此雨止
之祥也蚤作而占之則長庚澹其不芒矣浴於暘
谷升於扶桑曽未轉盼而倒景飛於屋梁矣方是
時也如醉而醒如瘖而鳴如痿而起行如還故郷
𥘉見父兄公子亦有此樂乎公子曰善哉吾雖不
身履而可以意知也居士曰日行於天南北異宜
赫然而炎非其虐穆然而温非其慈且今之温者
昔之炎者也云何以夏爲盾而以冬爲衰乎吾儕
小人輕愠易喜彼冬夏之畏愛乃群狙之三四自
今知之可以無惑居不障户出不御笠暑不言病
以無忘秋陽之德公子拊掌一笑而作
　　　　中山松醪賦　蘇　軾
始予宵濟於衡漳車徒渉而夜號燧松明以記淺
散星宿於亭皐鬱風中之香霧若訴予以不遭豈
千歳之妙質而死斤斧於鴻毛効區區之寸明曽
何異於束蒿爛文章之糾纆驚節解而流膏喜􁀌
厦其巳逺尚藥石之可曹收薄用於桑榆製中山
之松醪救爾灰燼之中免爾螢爝之勞取通明於
盤錯出肪澤於烹熬與黍麥而皆熟沸春聲之嘈
嘈味甘餘而小苦歎幽姿之獨髙知甘酸之易壞
笑涼州之蒲萄似玉池之生肥非内府之烝羔酌
以癭藤之紋樽薦以石蟹之霜螯曽日飲之幾何
覺天刑之可逃投拄杖而起行罷兒童之抑搔望
西山之咫尺欲褰裳以遊遨跨超峯之奔鹿接掛
壁之飛猱遂從此而入海眇飜天之雲濤使夫嵆
阮之倫與八仙之羣豪或騎麟而翳鳳爭榼挈而
瓢操顛倒白綸巾淋漓宫錦𫀆追東坡而不可及
歸餔歠其醨糟漱松風於齒牙猶足以賦逺遊而
續離騷也
　　　　懷歸賦　沈　括
歸休乎嗟生亦勞兮歳常九行而一息四方已莫
不異兮欲終徃而安即披荆榛以孤鶩渉大塗之
梗塞投孱顔以坌入孰爲晏眠而朝食謦欬一山而
百折兮况千里之綿邈髙浪鱗卷而電劃兮近不
保乎咫尺嗟　子乗此而安之兮託扶揺以寸翮
吾一念子之徃兮意乆兀硉而屹栗彼夫人之聖
哲寧有欲乎顚踣摩冥冥之無窮抽萬丗之潜黙
雖皎中而自信亦終壈坎而莫覿來之不可與謀
兮果去亦庸何傷旣振轡而大驅兮蓋倡佯其所
適期無羡於古人兮苟亦善吾之令德終曠蕩之
可驤兮信幽履之不惑
　　　　黄樓賦　蘇　轍
熈寧十年秋七月乙丑河决於澶淵東流入鉅野
北溢于濟南溢于泗八月戊戌水及彭城下余兄
子瞻適爲彭城守水未至使民具畚鍤畜土石積
芻茭窒隙穴以爲水備故水至民不恐自戊戊至
九月戊申水及城下二丈八尺塞東西北門水皆
自城際山雨晝夜不止子瞻衣製履屨廬於城
上調急夫發禁卒以從事令民無得竊出避水以
身帥之與城存亡故水大至民不潰方水之淫也
汗漫千餘里漂廬舍敗冡墓老弱蔽川而下壯者
狂走無所得食槁死於丘陵林木之上子瞻使習
水者浮舟擑載糗糧以濟之得脫者無數水旣涸
朝廷方塞澶淵未暇及徐子瞻曰澶淵誠塞徐則
無害塞不塞天也不可使徐人重𬒳其患乃請増
築徐城相水之衝以木堤捍之水雖復至不能以
病徐也故水旣去而民益親於是即城之東門爲
大樓焉堊以黄土曰土實勝水徐人相勸成之轍
方從事於宋將登黄樓覽觀山川弔水之遺迹乃作
黄樓之賦其詞曰
子瞻與客遊於黄樓之上客仰而望俯而歎曰噫
嘻殆哉在漢元光河决瓠子騰蹙鉅野衍溢淮泗
梁楚受害二十餘年下者爲汙澤上者爲沮洳民
爲魚鼈郡縣無所天子封祀太山徜徉東方哀民
之無辜流死不藏使公卿負薪以塞宣房瓠子之
歌至今傷之嗟惟此邦俯仰千載河東傾而南洩
蹈漢丗之遺害包原隰而爲一窺吾墉之摧敗吕
梁齟齬横絶乎其前四山連屬合圍乎其外水洄
洑而不進環孤城以爲海舞魚龍於堭壑閱帆檣
於睥睨方飄風之迅發震鞞皷之驚駭誠蟻穴之
不救分閭閻之横潰幸冬日之旣迫水泉縮以自
退棲流枿於喬木遺枯蚌於水裔聽澶淵之奏功
非天意吾誰頼今我與公冠冕裳衣設几布筵斗
酒相屬飲酣樂作開口而笑夫豈偶然也哉子瞻
曰今夫安於樂者不知樂之爲樂也必渉於害者
而後知之吾甞與子馮兹樓而四顧覽天宇之宏
大繚青山以爲城引長河而爲帶平皐衍其如席
桑麻蔚乎斾斾畫阡陌之從横分園廬之向背放
田漁於江浦散牛羊於煙際清風時起微雲霮䨴
山川開闔蒼莽千里東望則連山參差與水背馳
群石傾奔絶流而西百歩湧波舟楫紛披魚鼈顛
沛没人所嬉聲崩震雷城堞爲危南望則戯馬之
臺巨佛之峯巋乎特起下窺城中樓觀翶翶嵬峩
相重激水旣平眇莽浮空駢洲接浦下與淮通西
望則山斷爲玦傷心極目麥熟禾秀離離滿隰飛
鴻羣徃白鳥孤没横煙澹澹俯見落日北望則泗
水湠漫古汴合焉匯爲濤淵蛟龍所蟠古木蔽空
烏鳥號呼賈客連檣聮絡城隅送夕陽之西盡導
明月之東出金鉦薄於青嶂隂氛爲之辟易窺人
寰而直上委餘彩於沙磧激飛楹而入户使人體
寒而戰慄息洶洶於羣動聽川流之蕩潏可以起
舞相命一飲千石遺弃憂患超然自得且子獨不
見夫昔之居此者乎前則項籍劉戊後則光弼建
封戰馬成群猛士成林振臂長嘯風動雲興朱閣
青樓舞女歌童勢窮力竭化爲虚空山髙水深草
生故墟盖將問其遺老旣巳灰滅而無餘矣故吾
將與子弔古人之旣逝閔河決於疇昔知變化之
無在付杯酒以終日於是衆客釋然而笑頽然就
醉河傾月墮携扶而出
皇朝文鑑卷第五
皇朝文鑑卷第六
　賦
　　　　感山賦　崔　伯易
客有爲予言太行之富其山一名皇母一名女媧
或於此煉石𥙷天今其上有女媧祠因感其說爲
之賦其辭曰
曲轅先生從先大夫之南征省黒許於紫霄訪武
王於朱陵授羅浮之隱書擷三茅之神英息肩淮
泗之濵閉闢弦歌與丗無營一日梁國公子銅鞮
處士闖然踵門恱然相親曰先生倦游者矣祈有
異聞先生不對賔請愈勤於是爲論山中之物山
中之民叙山中之遺懽詠山中之淳文二客相視
而笑曰先生唐相之家族蕃西京京於吾郷駕材
累程連聮髙山見于群經兹其不言疑未之行試
爲先生陳之何如公子賛之處士曰夫坤厚之勢
猶一人之體崑崙爲之首自首而下岟㟐屹　無
復平地陵轢百國有隂山焉横二千餘里北爲戎
狄南爲古聖之所治測中言之殆吾國之乾位昕
天銅渾周髀保章參地之形兹爲最詳上正樞星
下開冀方逢胃而畢自柳以張亂則冀安弱則冀
強起爲名丘妥爲平罔巋乎甚尊其名太行挾大
河於楚東瞰北嶽其在旁其髙也邐迤而上始莫
知其髙也登躡千里昂目而前望駭實與夫天當
其深也繚繞盤辟始莫知其深也馳朔東而左轉
垂三月而見脊盛連延乎碣石傳曰東海之水不
盡而此山也吾莫知其所極此其知言哉如彼大
邦圻鉤壤連如彼大川洲維浦聮殊郷異觀習乎
所傳拗然若鞍者曰鞍山突然若竈者曰竈山色
黒者黒山形方者方山如此之類名何可殫墨翟
察而知驥之貴尸佼過而辨牛之難穆王升由雀
道而出丗宗行自大河而還孝明甞登幸上黨郡
章帝以游至天井關孟德北上紀摧輪之恐謝公
西顧引憂生之端阮籍失路而詠懷劉峻懷交而
發嘆歸晉陽子惠之便道對二坂祖濬之祥觀開
元錫問於逢車武德置縣而當煩霍褰吾襟共附
吾肘纒午壁之勢探長城之口天門掲其部分烏
嶺支其􁞻蹂姑射王屋隆慮雷首靡迤嶔岑參錯
飣餖或拱其左或捧其右或導其前或賛其後讓
以竒巘貢以重岫曽夸娥之輸力攡大帝之寳授
上晻曖兮鵬擊下砰磕兮鯨闘又若王畿之外五
等諸侯奉命守土率屬千萬悉靣内而騰輳此山
之形也汾潞丹洹滹池　易涑沁淇潼清源濟溴
奄呴將迎縱橫嗽激安陽巨馬出其夸白䋈北涿
度其液觸遥阜以孤引㶑榮光而歷羃凝染漸漬
裒青貯碧此山之容也奠荒有神開社有伯以風
主威以雲主澤飜手熯陽覆手霹靂近靡百城
逺霈萬域暴暑亟寒暗天一白煙不得爲瘴氣不
得爲疫豈其幽深也深其欲而難期其并合也合
其力則無敵此山之氣候也軒后以來至于成王
自時建都遷徙不常逺近表裏其隂其陽春秋之
前封國旣多春秋之後唯晉爲彊大抵以兵爲阻
以險爲防守不敢㢮戰不敢忘越至卑耳而齊桓
以霸一入孟門而平公幾亡燕趙中山衛韓與魏
或主山東或主河内或主山西或主河外或城其
隈或據其㑹或保作咽頸或恃爲腹背屯留有常
阻山陽有常界跬歩之側萬人死之復驅萬人而
地不少退如羆斯林如虬斯壑左顧右睨瓜牙鋒
鍔乗間薄人肝腦塗地以搴旗虜將而爲樂不然
假息竊視扞以城郭從姬歌兒名琲重璞不敢不
獻雖欲藏之亦終歸乎攫搏駭乎哉固甞一朝之
中一舎之間烹四十餘萬之衆築頭顱之山舉長
平爲鼎鑊舊壁荒城豆分棊錯今千餘年幽隂
寂寞此山之勢勝也當時雄豪迭指交質行野者
非樂其野逐獸者非即其獸裴徊陵陸踰跇阪阜
裁約六國䀝睨九道孰爲龍首孰爲天竈向背孰
徙草木孰遘器械孰便憑倚孰厚東西孰廣南北
孰袤爲蛇孰尾爲鸛孰噣孰方孰圎孰牝孰牡衝
輪孰敏沮鴈孰懋孰利襲掩孰利藏覆孰此出擊
孰此入㓂孰可徒搏孰可騎驟孰可㗖誘孰可斥
候孰可接戰孰可挑闘孰最恐夜孰不欲晝勝此
孰遂敗此孰救佯遁孰止乗亂孰走孰要於邇孰
閉其後記省在目陳說在口慿軾結靷忿豢去就
所過之邑鸇視狼吼詰無不講嚮無不偶入軍則
建旗皷入朝則佩印綬以國試膽以民試手爲縱
橫家隨以此售關警遲速稱晝貧冨矯尾厲角
恐愒飜構鬼神不能窺其密賢畯不能糾其繆中
人主之利欲移將相之恩舊其後或主或臣建功
立業尤顯聞於後丗則有决羊腸之險壍此山之
道攻榮陽伐韓以威天下應侯爲秦昭王之謀也
據敖倉之粟杜中山之阨距飛狐之口守白馬之
津使天下知所歸者酈食其爲漢髙祖之謀也踰
此山入射犬破青犢之衆殺謝躬於鄴以収復天
下爲心者漢光武之謀也濟河降射犬之衆還軍
敖倉屬魏种以河北事然后西向以爭天下者魏
武帝之謀也進據武牢扼其襟要俾竇建徳不能
踰山入上黨収河東之地而卒以併天下者唐太
宗之謀也徐思以觀亦吾之近藩北壓燕葪西臨
順檀籠裏控外聮區接寰州開其隅邑䟽其間衡
而爲壘缺而爲關有朝歌内黃黎陽之支離有五
原髙平廣武之依攀前規成皐逆嬰邯鄲収褰帷
趣駕之威宰簮笏假轡之官大城望之如雲小城
夾而金完各負城勢熊驤虺蟠宿貔貅之倘佯峙
芻粟之㠝岏此又其山古今因人以明效者也偏
隅之祲蒸鬱成象或爲樓闕或類亭障下利墾闢
其土白壤榖備五種頴栗豐穰以陶則不窳以牧
則易長騂鴇駩駽騧驪驖駔繁鬛赤喙黃脊白顙
竒毛異骨駧駾駚驡或出凹揜或㑹廣敞或隨齕
而乍散或就飲以群徃秦青覩之而目眩造父逢
之而伎癢若乃邊風夜號寒氣朝蕩木葉晝脫川
原蕭爽挺逸彩之踈瞬厲雄心之倜儻分騰而郊
野暗聚鳴而阮谷響最下者籝糧載士日中而馳
百里鳳臆蘭筋探前抉後何止乎蹄間三丈馬之
所施險之所依有德者然後能之其或守之不以
道用之失其冝則是二者在所爲盗賊之資司
馬侯告晉侯以先王之不務者非棄之也而呉起
言商紂之國志有激於當時何則宣帝處先零金
城而終貽漢患武帝倚元海并州而俄傾晉基自
後聦曜石勒姚萇季龍元魏髙齊諸苻慕容呼侣
嘯類提羌占戎或屯於定襄或保於居庸或建都
鄴下或渡軍河中或攺元離石之北或僣號沙河
之東胡塵一踰三關遂空長安之城洛陽之宫揺
轡長驅傳國都而扼蹤暴衣冠於塗炭客宗廟於
妖兇更帝迭王抑爲盛衰其四方簡冊不可得而
書者凡幾戰而幾攻由是觀之爲彼君者始失之
一朝遂使天下之人親戚離散一百二十六載挂
性命於兵鋒此又當丗賢人君子登髙慮逺所宜
追述爲萬丗深誡者也當彼之時國中窄而山中
寛天下危而山中安外憸人苟容以盗官兮内浩
歌乎考槃外吁嗟愁涕之辛酸兮内逰􁂬豕其方
歡外窮奢極侈以相殘兮内交讓乎瓢簞外仍椹
縮劔以銜冤兮内樂天其盤桓仁智所依仙聖所迹
其動如龍非迅雷烈風不起其出如鳳非醴泉甘
露不食服皇媧之妙道藏𥙷天之神石或餌木而
採芝或吞陽而嗽液或自耦於樵釣或偶懷於老
易引公和之餘韻振文舉之歸䇿壄王二老猶自
輕之士壷關令狐殆多言之客至精元以友造化
緒餘尚足以治萬國此其山之隱逸也即以仰之
首名歸山岭巆紆餘巉巗孱顔曵泉紳之飄颻束
雲衣之廻還樻衆精於寳姥糝靈氣於天丹矗雰
霞之朝覆豁光恠之宵環其金則鈑盪鏐銑鐐鑗
鏋鑀其玉則瓊玖　㻆璒琪璵璠石黃緑而青碧
珠玟瑰而木難餘糧石脂之磽䂚赭堊理長之斕
斒隂映宛倚穹注蟠聮絲絺氈􁅧鈶鹽銅礬備先
賦之不名距三方而祖䌓復有紫沙黃霧神鋼是
取逗落液於庳澗萃堅英於弱土播蚩尤之遺勇
回歐冶之靈顧下分擅乎百源上夾輸於六務此
其山之琛賂也其鳥五色豪鷹窟生崚崚貌如秋胡
明星明星呴撥利㦸足卷枯荆鵰趨鶚隨徃還青
冥木栖則鵗鷣鸒鸛水止則鴇翠鳬鶄殊種詭類
莫可殫名其狀如麋有距四角馬尾聲若鍾磬以
出爲瑞赤虎文豹黃熊封豕　鹿瑞䝢行搏坐噬
草則紫團之葠勤漏盧麋銜牡蒙蓯容首烏牛
膝豹足龍沙虎須赤節紫蒨如雷茈胡雲英玉支
解蠡菴䕡鹿腸鶴虱彭根屈据澤態夭糅芳臭粉
敷或同葩異實或冬榮暑枯或珍傳太一或用講
臾區木則有榛有栗其桐其椅篁篠懷風桃李成
蹊梗柟楓檜思仲蕪荑梓􁇀樞栲青檀紫葳樅檍
槐棗棠榴楟黎陽櫨檿桑枌榆棪槻交柢並節韜
唐䕃隄身縁中材實資療肌松栢千歳蹇金石姿
彌根萬仭之峰落影千丈之溪孤幹直出百㝷而
後有枝逺而望焉或如翔鸞或如蟠螭其大蔽牛
其圎中規參差櫹槮下隔百歩猶樛戞而相覊公
子矍然曰陸産之盛僕知焉不若是之詳也且聞
之漢甘泉肇於武帝唐含元建於髙宗或决事於
上或受計其中始用材之有餘終興利於無窮
陛下臨御以來四十餘年未聞圖苑囿之觀事土木
之工戸牖朱緑之飾詔五歳而一易服玩帷帳之
具雖屢𥙷而尚供四方黎元自視忲然咸願獻力
京師進娯皇躬聽鍾皷管籥之音瞻車馬羽旄之
容儻有司因億兆之心率懷衛磁相澤潞之人
披蒼莽伐崆巄賤新甫之得簡徂徠之封激春淫
之悍豪扶丹濟其來東經營庶民作爲新宫以壯
閬乎中區以周嚴乎九重高闈祕廬侍從兮蜿蟬
翠華黄屋徃來其冲融追三雍養老之法申其孝慈
復延英訪問之迹考其邪正更取士之弊法著乆
官之新令明剌舉勸沮之典絶苟簡異同之政廣
廡長廊翼其兩旁左選天下經術辯通之士以爲
議郎居講朝廷疑難之義𥙷百司之闕出委觀民
决獄之事以信其所詳右選天下材勇温恭之人
以爲衛士居講司馬軍機之要掌諸門之禁岀委
偏禆别屯之任以觀其所莅興利如此顧不爲偉
歟山日以開貨日以通衆庶習知勿爲牢籠欲發
者發欲攻者攻登者搰者剥者斵者烹者掇者縶
者弋者四時憧憧皆民所同庶寳之輪幽萬模之
紛紜雕艧彩製羽須毛群弓矢鎧楯之材輿馬骨革
之倫𬒳服纎華鼔鑄精珍三十取一歸于縣官寧
有聞子富而父貧興利如此顧不爲偉歟公子再
言處士再思之曰公子之惠亦云善矣且民可與
樂成不可與慮始况乃三晉人號沉􁀳孕鶉火之
流烈感斗極之勁氣瞻顧端巧手足便利蔑淫蠱
狂厲之感無喘夜皸瘃之累專思慮而喜任俠貴
然諾而多懻忮重淪姦侈之化孤守而莫變由滲
唐虞之澤彌乆而未墜平居之際以氣義相視馳
馬射獸以爲樂投石拔距以爲戯悲歌慷慨以攄
其鬱矜誇功名以見其志自古受命之主不先得
其土則先得其士不得其地不足以控諸夏不得
其兵不足以威萬㝢粤天寳失御之後事雖近而
不復言而五代不綱之時其迹甚明而可以數朱
梁失守則晉人南下而急攻河陽師厚不死則魏
博六州據山口之路莊宗之禍由鄴郡而起清泰
之敗縁上黨之助蕃戎䧟相而石滅鄴兵過河而
劉去或群盗乗隙而並出或前軍自此而先渡河
東之舉昧李驤疾度控孟津之䇿丗宗之征頼車
駕倍程有南平之遇可畏也如人懷心腹之疾難
去也如木受根柢之蠧故吾　太祖皇帝之興也
踐祚五月親平澤潞念賊失仲卿之計不西下而
直趨懷孟而我用向拱之言速濟河而擊其未聚
離穴成擒呉祚之前料登無難色李氏之深諭如
洪波薄江借海以爲力大霆擊空與電而俱赴交
廣閩蜀之區淮海江漢之壖彊侯暴王襲頓蹁蹮
納土稱臣冠佩隣聮雖天命之所在亦主威之使
然其勢如此猶藏太原謝將休戎十有九年
太宗之弔伐也指師爲林轉糧如川斷石嶺之應
剗隆成之堅躬擐甲胄劘鋒易弦晝夜圍督六師
爭先壓之以天下之重然後始能破焉迨我
眞宗撫養其人留蹕授關南之師促使益安陽之
屯許北虜之通和勑猛將之䟽軍以至　陛下仁
風德澤扶導長養踰八十春賦不聞竭其才力未
甞疲其身憙辯者不知約從連衡之謀尚勇者不
知収城奪邑之勲室家熈熈老於耕耘如養虎者
不與之全物賞先至者不導於一津兹柰何合之
深山觸􁀳猛而爲勍敵之怒心鐖鑿棘矜若南國
之茶海濵之鹽千百良民化爲頑兵或蒙欲而拒
捕或負恃而貪凌始逭罪而羣亡終盛氣而橫行
鎭之常貟則威有所不足列之大誅則民轉相震
驚陸機謂興利不足以𥙷害君焉孰懲公子曰不
然古𥘉生民禽獸雜居無機械以荐食無衣裳以
𬒳軀累聖哀之脩其所無鑚燧取火鑠金於鑪銳
以鋒刄俾持以趨逐其䖝虵創其室廬刳木成舟
結繩爲罛剡木爲矢弦木爲弧以飲以食以畋以
漁服牛軺馬紡績䥳鋤後王因之訖今以娯安有
至治之丗導民以利復爭亂之是虞太公封齊熊
繹封楚魚鹽之義山林之阻公一發之民往如鶩不
數十年齊楚以冨彼諸侯之國民且守法豈天下
之廣人或敢侮調發存邑里之籍出入視保伍之
名倚之守令之良護以使者之能蓋建隆𥘉興通
餽之役奚今日之政姑息而艱行是有司不復舉
因民之利四方無時有可勞之氓弗䘏所治之法
何如而巳亟此禁山搉海之圖疑所思之未明處
士曰君不聞天子之建宫乎猒江陵之瑰幹空鄧
林之巨樹山鬼見榮而儵爍坤后斥緼而容與青
帝執規白帝司矩攝离朱之魄䚕其徽纆捨倕繭
之神相其斤斧裁魯鎭以爲址判湘巒以爲礎趨
歩而龜鳥正叱咤而虹蜺舉星覆重撩雲縮萬堵
塗以齊赭甓以􁄹土華薦金石之美梁修牙角之
賦揚瑶琨與織貝荆砮丹而箘簵蒙羽之纎縞澗
瀍之枲紵優尊而百禮六樂華國則東房西序邦
賄豐息寧主是耶公子曰嘻　上方東𬒳于流求
西薄乎羊同南暢于訶陵北憺乎空峒積摰鴻臚
塡貨大農天人之交何求而不充徒念覃懷之域
三河之衝漘斷乎滄溟背栖乎犬戎齊楚甌越魯
鄭巴卭轅有所不適檝有所不通重兵之常處列
城之所宗將帥之治守詔使之過從壤地所生衣
食所庸不疲其貲即疲其力不出於官則岀於農
帑焉而乏府焉而空或驕陽淫雨之災或戍發備
河之逢流離其民易資梟雄或隂㑹於朋仇或椎
埋以成風故先諸權俾怡其衷禹散歷山之金而
贖賣子之虐湯鑄莊山之幣而救無􁎣之凶非先
君不足以說士非首衆不足以就功如彼泉源我
發其蒙如彼委藏我啓其封設坐視天財而不知
發猶有此民而不以爲兵徒示二虜之涵容處士
曰君知其一未覩其二琉璃之河華林之莊昔居
臣民今游犬羊然黠虜奚民視此而莫敢乗焉吾
非有以守之殆由天設于王公帝限乎豺狼若之
何侵而夷之以紓其行餌之可欲以發其狂義未
聞於灌瓜兵或興於爭桑投蒭生心文子之至喻
牛甘必闘管堅之所量國家近邊雖上腴之地乆
禁而不耕所棄甚輕爲利甚明發丁以通驛隋政
之巳失治氣而未盡魏室之旋傾彼烏足陳於治
朝哉山東之兵三十五將之師君所聞也請置其
說公子曰大農之家不患穿墉而廢囷倉善賈之
行不念胠篋而捐金珠備得其術則害何能擾利
果大入則小或可踈今防秋之兵不寄之土豪而
歳起屯戍繕治之物不蓄於逐州而授于京都不
募人訪銅而私或自鑄重給民曠土而爭糴於胡
遺計若此庸爲利歟由衆人焉南牧之慮將智者
兮北伐之涂推石傳土决其成功束馬懸車胙乎
能事突収燕樂捐范陽涿郡三道之師直壓懷柔
拒虎北石門四兵之勢引輕軍發羗夏之東穴出
竒道斬匈奴之右臂二客紛辯旣乆色相不平抗
𬒮俱起質于先生先生囅然而笑適然而興曰坐
吾告汝夫有財而弗取無道者之言也取而不以
先王之制無法者之言也二者吾聖人之深惡不
順乎冬夏不相乎隂陽禽獸之殄暴貨幣之誅戕
不時而源枯不禁而山傷逆于天元降爲災祥則
雖傳道之人豈容無責哉古者大德大功之人天
子尊之公侯之爵殊其奉養之方功厚者享亦厚
德長者報亦長推之四海之内入爲公卿出爲牧
伯盛不過數十土地所育人民所藏其貨易供其
財易當然報非天子之獨私焉蓋天下皆樂其有
以報也故其民賢者勉焉以脩其業愚者雖甚欲
焉而無敢望其志易平其勞易償今髙貲大姓之
家列肆侔於府庫邸第羅於康莊金紺采綴鎪劘
焜煌被以黼繡褁以雕墻狗馬弃齊民之食飲輿
妾賤士夫之衣裳賔昏祠葬隳敗紀綱通吏買法
隂淫陸梁其慿荒負險之民擅彌山絡野之疆畜
奴如兵占田論郷主逋豢㓂者攸衆寳龜藏甲者
爲常州縣徒史私爲之視察郷亭部夫公隨之奮
攘是天下山林之出除公上之賦守令吏寺略有
常制每郡每邑宛轉麋潰輸幾侯而幾王彊桀相
師極欲爲威怒網而川貧笑斧而林飛孰察諸刋
剥水火之遺製孰恤乎堅稺曲直之所宜積之徒
多而器用殊寡舉之或逺而民資自疲冨者售之
益輕貧者勞而愈微誓窮原藪之饒而况膏腴之
歸乃方乃州或蝗或饑民以爲災而彼反爲冝從
是其氓匿稅併田之不暇益令羣猾藏租隱地之
無疑南方諸山非復昔時材不愛而木不蕃木不蕃而
獸不滋迨有千里不毛裹餱莫支是天地隂陽晝夜
長養猶不能以充其欲則吾民何負獨爲貍而畜
雞蓋馭民無予奪之政厚生無發歛之期萬物失
由儀之道四海廢崇丘之詩或者縣官列膠幹皮
羽之須營棟宇舟車之材上苛之以㪣笞下撓之
以追催索之于邇則此旣莫有求之于逺則險孰
能來方此之時跱蓄之家驩相比朋固所以制百
姓之命朞年而簒其業更歳而竭其財如是不巳
饑寒怨愁不委於溝壑則聚爲盗賊非此二者吾
不知其安所爲哉始於傷財則終於害民察其蠧
國必固乎亂俗故國家以皇祐之版書較景德之
圖録雖増田三十四萬餘頃返减賦七十一萬餘
斛由是言之土地財利名制約束不用先王之法
其爲弊也民失其平若之何而可復高者愈貪而
肆虵豕下者抵禁而趨口腹刑罰日増烖害日續
蓋兼并不去不足以語政制度不立不足與言治
禁錫存省米之說賤肉有愛牛之意此言雖小可
以推類事爲之法物爲之制數罟之得非不多也
先王禁之以其傷生原蠶之利非不博也先王禁
之以其害氣果實未熟木不中伐用器不中度禽
獸不中殺鬻於市者執而有罰不以其時不順其
教捕一禽折一草謂之不仁斷一樹伐一木謂之不
孝公卿大夫羣士黎庶居室有品器械有度車馬
有等衣服有據飲食有常味人徒有常數戮民不
敢服絻君子不履絲屨爲農者不得爲工爲士者
不得爲賈天王之尊也合圍猶惡其盡物諸侯之
貴也殺牛尚戒於無故小旣無越大豈容負草木
鳥獸而舜以命益水火土榖而堯以任禹名山大
川縱封國而不朌至其􁇀林獨二十而征五著于
後王脩之愈明典之於天官圖之於地卿任之九
職之事辨其五物之征主山而有虞主林而有衡
中士下士賛其政令府史胥徒頒其所行豺祭而
弓矢陳隼擊而罻羅興司險逹其道路山師辨其
物名􁀳獸在前穴氏火物而誘之出阱檴旣設冥
氏伐鼔而使之驚然後萬民隨之詔焉以程斬材
者有期日竊木者有常刑至于金玉錫石丱人之
專取犀象麋鹿角人之所登率避其孳育以待其
豐成必以其時素王稱其大順不可勝用孟軻陳
其飬生貴賤有差六器五輅之資民得而無所用
興造不妄五金六材之屬民用而無所傷禁發之
有期重輕之有常天生時而寒暑平地生財而品
類昌碩以盆鼔蕃以谷量暴暴如山岳渾渾如河
江山出銀甕丹甑棷聚麒麟鳳凰追前丗之盛𬒳
于此時以吾君之聖方諸先王陶唐之二宫姚虞
之緫章商人之重屋周人之明堂雖尨眉耆耉愛
惜朝夕期有以必覩也子之言曽何比今於漢唐
陛下慈仁如天廣厚如地任臣則勿疑聞諌而必
喜賞罰不濫切愛乎民命祭祀罄䖍動交乎天祉
逺民之弊雖守臣不知而知之甚詳克已之誠在
匹夫難行而行之甚易至若五帝憲老之禮三王
觀風之制六典建官之法三適進賢之例患有司
不得其術不患朝廷之不行患臣下不舉其職不
患信任之不至今也輔相大臣左右良士重君子
爲臣去就之節思古人得君功烈之致施以善俗
爲本學以力行爲貴居朝廷不以先後持其嫌守
藩鎭不以内外疑其勢同德一心齊力恊議皐陶
謨而矢契稷之業伯夷讓而中䕫龍之志以共察
天下之善不使有蓋虚驕士之黨以共収天下之
傑不使有妬功蔽賢之吏以衆人之耳爲耳聽衆
耳之所不聽以衆人之目爲目視衆目之所不視
授百司因革於吏而緫其成績委二邊軍賦於將
而責其必治法制素具東南旣饒天府宏壯講練
有時呉越皆霸王之兵朝令乎西西納十四州之
地夕使乎北北歸十三州之城渾然臨之以至徤
隤然載之以不傾伊洛之水畫乎其前戎夷畏之
踰黃河之湍丘垤之山簣乎其旁戎夷阻之甚太
行之橫與其邀近功於一山増衆糅之弊牽危疑
於徃代汨因循之名使王者之興百有餘年神聖
在位而仁愛之澤獨未及於禽獸草木曷可同丗
而語哉二客離席跼跽媿謝不敏請爲弟子旣而
少進曰問阜財得阜民之法問治山得治國之風
且昔者將大有爲之君必有所不召之臣欲有謀
焉則就之不得巳而後起有學焉而後臣者有不
可得而臣者今山之隱逸亦如是而後至乎曰莫
可得而知也神農之於悉諸黃帝之於崆峒顓頊
之於緑圖髙辛之於柏招帝堯之於務成帝舜之
於尹壽禹之於國先生湯之於伊尹文王之於鬻
熊武王之於尚父周公之於􁄹叔齊桓之於管仲
然尊德樂道說者如此也吾觀之彼數子者之心
將如是而巳乎莫可得而知也二客怳若自失再
拜而罷
皇朝文鑑卷第六
皇朝文鑑卷第七
　賦
　　　珠賦　崔　伯易
　　　煎茶賦　黃　庭堅
　　　別友賦　黃　庭堅
　　　汴都賦　周　邦彦
　　　　珠賦　崔　伯易
髙郵西北有湖名甓社近歳夜見大珠其光屬天
甞問諸漁皆言或遇於它湖中有竊謀之者則風
輙引舡而去終莫能至賦曰
萬物之精上爲列星其在下者因物而成形故天
下之偉寳不妄其所託託物之主實内鍾乎神靈
吾甞臨東海旅南溟泛淮江之湯湯濟岳陽之洞
庭觀其溶液衍𥙿蓋天地之委藏祕恠惚恍鮫虬
崢嶸豈丗人敢指名哉若乃雲夣震澤浮梁合浦
獸潜宫亭神見牛渚直湘沅以南浮懷涇渭而北
注顧導東而成滄浪激西而爲灔澦延平誕竒漢
臯殊遇率傳載之雜出爲異物之所處或設限於
藩服或效琛於王府鑠髙郵之經治裂楊州之故
部有湖隷旁將三千所大或萬頃小亦千畒迤邐
兮聮絡參錯兮駢布由卑以自處兮傾十數州之
羡沃穹山大野谿谷原藪晝夜走險越千里而來
赴者莽不知其幾千百處壓東南之湠漫勢㶀㵧
而無涯魚則鰋鯉鯿鱖鯩鰱鱨鯋鳥則鴇鴰鳬鷺鵁
鶤鴻鴽翥若煙海㑹如泥沙蟲螺蠏若蝦蛤卉菱
芡而荷華水不數舟陸無筭車漑灌乎民田漕引
乎國家夾埭長陂程水壤之固護飭官命屬厭功利
之紛拏迨夫地脉泉源孰爲要遮潜合隂附應淮
海之􁨕砑微風飜瀾矧其甚邪其或駭怒決溢隄
防之所不加決漭千里農民播溺宛轉流離而不
相救又况其廬舎之與桑麻噫是亦渉者之厖觀
矣瑰祥恢恠庶幾乎託焉間乃省貢書考圖編所
陳者特盤飱之微固不聞有把握之貴爲當丗之
所傳發詠乎川珍翶翔乎水邊爰有蘆人漁子相
語而來前曰先生之念者貨也若夫川澤之精理
則不然不寳於人獨寳於天今此有夜光之珠産
於深淵我意其神先生辨旃其始也天和景晴湖
波夜平煙冉冉以四収萬籟息而無聲則是珠也
凛氣將之若海月之升含彩吐耀周隅皆明呀紺
石而爲宫𬒳緑苔以垂纓挹奔星之光芒吸沆􁭥
之精英木散景兮扶踈草露實兮紅青林烏警而
移枝羣犬愕兮爭鳴於是卭人徐呼上流俱起撫
鴻罿以先趨領罾笱之巳試連徽挺扠灑網持枻
嗟雖鑑其眉睫疑未曉其機器方詭置之漸張果
造形而巳逝而况伏見靡時欻彼倐此與蛟龍之
爲朋曽風雨而作衛彼能三足而在禦鼈九肋而
充饋漢蛟蚱之青骨鄭黿羮之異味勍牛恱水而
黃奪澤馬翫繩而足躓犀狎偶而解角翠因媒而
折翅江使𬒳執於行役巨魚爲腊於貪餌文貝瑇
瑁出禍其腸腹金華玉英坐窮於淘縋　蜃胎寒
熠燿自喜忲絶意於遐引適足殺其軀而巳矣是
故號數選者我固謂之貨也能不爲珠之笑耶予
曰嗚呼噫嘻信子言也旣明且哲則大雅君子者
耶不常所居擇利害而去就者耶用以晦明知在
巳者耶色斯舉矣學孔子之徒者耶薄泥塗而不
辱不恥下賤者耶川不涸岸不枯有德郷里者耶
乆而不聞其遯丗者耶旣而復曰嗚呼噫嘻照魏
王之乗耶燭隋侯之室耶謂上幣耶飾冠冕而佩
耶客有聞者亦矍然而興曰嗚呼噫嘻吾聞諸石
室之書曰王者得之長有天下四夷賔服然則得
之者或非其心獨王者之心耶
　　　　煎茶賦　黃　庭堅
洶洶乎如澗松之發清吹皓皓乎如春空之行白
雲賔主欲眠而同味水茗相投而不渾苦口利病
解膠滌昏未甞一日不放箸而䇿茗椀之勲者也
余甞爲嗣直瀹茗因録其滌煩破睡之功爲之甲
乙建溪如割雙井如　日鑄如㔢其餘苦則辛螫
甘則厎滯嘔酸寒胃令人失睡亦未足與議或曰
無甚髙論敢問其次涪翁曰味江之羅山嚴道之
蒙頂黔陽之都濡髙株瀘川之納溪梅嶺夷陵之
壓甎臨卭之火井不得巳而去於三則六者亦可酌
兎褐之甌瀹魚眼之鼎者也或者又曰寒中瘠氣
莫甚於茶或濟之鹽勾賊破家滑竅走水又况鷄
蘇之與胡麻涪翁於是酌歧雷之醪醴參伊聖之
湯液斮附子如博投以熬葛僊之堊去藙而用鹽
去橘而用薑不奪茗味而佐以草石之良所以固
太倉而堅作彊於是有胡桃松實菴摩鴨脚勃賀
靡蕪水蘇甘菊旣加臭味亦厚賔客前四後四各
用其一少則美多則惡發揮其精神又益於咀嚼
蓋大匠無可棄之材太平非一士之略厥𥘉貪味
雋永速化湯餅乃至中夜不眠耿耿旣作温齊殊
可屢歃如以六經濟三尺法雖有除治與人安樂
賔至則煎去則就榻不游軒后之華胥則化莊周
之胡蝶
　　　　別友賦送李次翁　黃　庭堅
曩聞義於孫李指尊選以見招惜予行之舒舒曰其
夜以爲朝予望道於垝垣見萬物之富有恨逸駕之
絕塵又驂予以四牡喟車後之無䇿其四方乎索友
仰雲飛而注弋俯淵靚之沈鈎或一能之勝予忘日
月之不予謀或登吞舟之鱗或下垂天之翼手予弓
而不釋恐斯道之或息維廬江之四李三隱約於龍
眠維若人之仕蚤懷明月而麗川歳庚午而㑹梁語
聞道之大用吸江漢以爲深累丘嶽以自重尾擊之
而首應西犯之而東抗棄旗鼔而不逐儼其陳之堂
堂偉道學之崇崛増懦夫之激昂觀出日於東方雖
於食馬而不吝無肯綮以自試居自喜於餘刄彼覆
却之萬方期斯言之猶信水渾渾而進舟風剡剡
而侵裘恐事親之不勸則惟是之同憂
　　　　汴都賦　周　邦彦
臣邦彦頓首再拜曰自古受命之君多都於鎬京
或在洛邑惟梁都於宣武號爲東都所謂汴州也
後周因之乃名爲京周之叔丗統微政缺天命蕩
杌歸我有　宋民之戴　宋厥惟固哉奉迎鸞輿
至汴而上是爲東京　六聖傳繼保丗滋大無内
無外涵養如一含牙帶角莫不得所而此汴都髙
顯宏麗百美所具億萬千丗承學之臣弗能究宣
無以爲稱伊彼三國割據方隅區區之霸言餘事
乏而三都之賦磊落可駭人到于今稱之矧皇居
天府而有遺美可不愧哉謹拜手稽首獻賦曰
發微子客游四方無所適從旣倦游廼﨑嶇邅廻
造於中都觀土木之妙冠蓋之冨煒爗煥爛心駴
神悸􁶮䁨而不敢進於是夷猶於通衢彷徨不知
所届適遭衍流先生目而招之執其祛局局然嘆
曰觀子之貌神采不定狀若失守豈非蔽席隱茅
未游乎廣厦誅草鉏棘未擷乎蘭蔎披褐挾緼未
曵乎綺縠微邦陋邑未覩乎雄藩大都者乎發微
子姡然有赧色曰臣翶翔乎天下東欲究扶桑西
欲窮虞淵南欲盡反戸北欲徹幽都所謂天子之
都則未甞歷焉今先生訊我誠有是也然觀先生
類辯士其言似能碎崑崙而結溟渤鏤混沌而形
罔象試移此辯原此汴都可乎臣固不敏謹願承
教先生笑曰客知我哉於是申喙據牀虚徐而言
曰噫子獨不聞之歟今天下混一四海爲家令走
絕徼地掩鬼區惟是日月所㑹隂陽之中據要緫
殊搹鍵制樞拱衛環周共安乗輿而此汴都禹畫
爲豫周封鄭地觜觽臨而上直實沈分以爲次惟
蓬澤之故境昔合縻之所至芒碭渙渦截其面金
隄玉渠累其脊雷夏灉沮繞其脇罍丘訾婁夾其
胰梁周帝據而麋沸唐漢尹統而寧一故此王國
襲故不徙恢坼甸域尊崇天體司徒制其畿疆職
方辨其土地前千官而㑹朝後百族而爲市分疆
十同提封萬井舟車之所輻輳方物之所灌輸宏
基融而壯址植九鼎立而四嶽位仰營域而體極
立土圭而測晷蜀險漢坌荆惑閩鄙惟此中峙不
首不尾限而不迫華而不侈環晞睋於郡縣如岣
嶁之迤邐觀其髙城萬雉埤堄鱗接繚如長雲之
方舒屹若崇山之䃳􁯁坤靈因贔􁹈而跼蹐土怪
畏榨壓而妥貼靡胥不可縋而登爵䑕不可噣而
穴利過百二嶮踰四塞鄙秦人之踐華陋荆州之
却月頓捷歩與超足矧蹣􁚂與蹩躠闞城爲門二
十有九瓊扉塗丹金鋪鏤獸列兵連卒呵夜警晝
異物不入詭邪必究城中則有東西之阡南北之
陌其衢四逹其塗九軌車不理轚互人不爭險易
劇驂崇期蕩夷如砥雨畢而除糞夷茀穢行者不
馳而安歩遺者惡拾而恣棄跨虹梁以除病渉列
佳木以安怵愓殊異羊腸之詰曲或踠蹏而折轊
顧中國之闤闠叢貲幣而爲市議輕重以奠賈正
行列而平肆竭五都乏瓌冨備九州之貨賄何朝
滿而夕除蓋趨嬴而去匱萃駔儈於五均擾販夫
於百隧次先後而置叙遷有無而化滯抑彊賈之
乘時摧素封之專利售無詭物陳無窳器欲商賈
之阜通廼有㕓而不稅銷卓鄭猗陶之殖貨禁乘
堅䇿肥之擬貴道無游食以無爲矧敢婆娑而爲
戯其中則有安邑之棗江陵之橘陳夏之􁇀齊魯
之麻薑桂藁榖絲帛布縷鮐鮆鯫鮑釀鹽醯䜴或
居肆以鼔鑪槖或鼔刀以屠狗彘又有醫無閭之
珣玗㑹稽之竹箭華山之金石梁山之犀象霍山
之珠玉幽都之筋角赤山之文皮與夫沉沙棲陸
異域所至殊形妙狀目不給視無所不有不可殫
紀若夫帝居宏麗人所未聞南有宣德北有拱辰
延亘五里百司雲屯兩觀門峙而竦立罘罳遐望
而相吞天河羣神之闕紫微太一之宫擬法象於
穹昊敞閶闔而居至尊樸桷不斲素題不枅上圎
下方制爲明堂告朔朝歷頒宣憲章謂之太廟則
其中可以叙昭穆謂之靈臺則其髙可以觀氛祥
後宫則無非貟無録之女佞倖滑稽之臣陋甘泉
與楚宫繆延壽與阿房信無益於治道徒竭民而
怠荒故今上林仙籞不聞乎鳴蹕瓴甋歳乆而苔
蒼其西則有寳閣靈沼巍峩泛灔繚以重垣防以
回隄雲屋連簃瓊欄壓墀池水則溶溶沄沄洋洋
湜湜涵潣滉瀁潚㵾浩溔微風過之則灛泦瀺灂
漫散洄淀㵫㵫漣漪大風過之則汨湧湁潗􁠏㴎
湢㳁掀鼔渼溢不見津　儛櫩景以斷續漾金碧
而陸　離恍湡浯與方壷帝令鬼鑿而神移其中
則有菰蒻萑蘆菡蓞蓮蕸薲蘋蘮蒘其魚則有鱣
鯉鯊鮀鮤鮅鰋鮧魴鱒鰼鰝鱖鯞王鮪科斗魁陸
鼃鼉鼈蜃含螿巨螯容與相羊䕃藻衣蒲其鳥
則有鵯鶋鵜鴣鵝鷺鳬鷖　􁣀鵁鶄鶤鴸鷴鶴鶬鶊
楚雀鸛　揮霍䨊䨊雥雥群􁉜孴啄其木則有
檆檟栟櫚梗楠栴樅欞橒㯽榔檿柘桑楊梓𣏌豫
章勾科扶䟽蔽芾竦㝷集弱椅施挐枝剌條條幹
蟠根矯躩鱗皴其下則有申葉蘭茞芸芝荃蓀髪
布絲勻馥郁清芬其氣襲人　上方欲與百姓同
樂大開苑圃凡黃屋之所息鸞輅之所駐皆得窮
觀而極賞命有司無得彈劾也於時則有絕丗之
巧凝神之技恍人耳目使人忘疲是故宫旋室浮
􁘝艦移也蛟螭蜿蜒千橈渡也虓虎䖜　角抵戯
也曐流電掣弄丸而揮劔也鸞悲鳳鳴纎麗歌也
鴻驚燕居綽約舞也霆震雷動鈞天作也犇驫䮋
驋群馬闖也　輷􁢩　萬車轍也灑天翳日揚𡋯
壒也杌山蕩海歡聲同而和氣浹也震委虵而嗁
罔象出鮫人而舞馮夷者潜靈幽怪助喜樂也若
廼豐廪貫廥旣多且冨永豐萬盈廣儲折中順
成冨國星列而棊布其中則有元山之禾清流之
稻中原之菽利髙之黍利下之稌有虋有芭有秠
有秬千箱所運億廪所露入旣夥而委積食不給
而紅腐如坻如京如崗如阜野無菜色溝無捐瘠
攟拾狼戾足以厭鰥夫與寡婦備凶旱之乏絕則
有九年之預又將敦本而勸稼開帝籍之千畒良
農丗業異物不覩播百榖而克敏應三時而就緒
蹠鏄鎧閧灌畷雨霔孰任其力侯疆侯以千耦其
耘不怒自力䟽遫其理狼莠不植奄觀堅皁與與
薿薿溝塍畹畦亘萬里而連繹醜惡不毛磽陿荒
瘠化爲好畤轉名不易惟彼汴水貫城爲渠並洛
而趨昔在隋葉禩丁大業欲爲流連之樂行幸之
游故鑿地導水南抵乎楊州生民力盡於畚鍤膏
血與水而爭流鳳䑽徒見於載籍玉骨巳朽於髙
丘顧資治丗以爲利迄今抗筏而浮舟桃花候漲
竹箭比駃洶湧淈㶠㵯渱沸澅揈防嶏岸湱瀥迅
邁匪江匪海而朝夕舞乎滂湃掀萬石之巨　比
拗堂之一芥舵艣不時而相值篙師鼯拱而俟敗
智者不敢睥睨而興作緜千禩而爲害豈積患切
病待聖人而後除耶厥有建議導河通洛引宜禾
之清源塞擘華之渾濁蹙廣堤而節暴紆直行而
殺虐其流舒舒經炎涼而靡涸於是自淮而南邦
國之所仰百姓之所輸金榖財帛歳時常調舳艫
相衘千里不絕越舲呉艚官艘賈舶閩謳楚語風
帆雨楫聮翩方載鉦鼔鏜鉿人安以舒國賦應節
若夫連營百將帶甲萬伍控弦貫石動以千數其
營則龍衛神勇飛山雄武奉節拱聖忠靖宣効吐
渾金吾擲颺萬勝渤海廣備雲騎武肅材能蹶張
力能挾輈投石超距索鐵伸鉤水執黿鼉陸拘羆
貅異黨之㓂大邦之讎電􁀳雷擊莫不繫纍而爲
囚於是訓以鸛鵞魚麗之形格敵擊剌之法剖微
中虱貫牢徹札揮鉈擲鏼舉無虚發人則便捷器
則犀利金角丹􁇀脂膠竹木以時取之遴棄惡弱
割蛟革以連函剫兕觡以爲弭剸魚服以懷鍔百
工備盡鋥磨鍥削其成鑒鋼而鋹鏸植之霜凝而
電爍故有彊衝勁弩雲梯䡴車脩鍜延鏦銛戈兊
殳繁弱之弓肅愼之矢谿子之弩夫差之甲龜蛇
之旐鳥隼之旟軍事蚤正用戒不虞其次則有文
昌之府分省爲三列寺爲九殊監爲五左選爲文
右選爲武曰三十房二百餘案二十四部黜隋之陋
更唐之故𥙷弊完罅剔朽焚蠧人夥地溥事若織
組滋廣莫治亹亹成蠱纎弱不除將勝戕斧雖離
婁之明目迷簿書而莫覩豪胥倚文以鬻獄庸吏
瘝官而受侮各懷苟且以逃責孰肯長慮而却顧
官有隱事國有遺利紛訟牘於庭戺縶纍囚於囹
圄此浮彼沉甲可乙否操私議而軋沕各矛盾而齟
齬於是合千司之離散儼星羅於一宇千梁負棟
萬楹鎭礎誅喬松以爲煤空奥山而斸楮官有常
貟取雄材偉器者以充其數上維下制前按後覆
譬如長虵抶其脊膂而首尾皆赴闔户而議飛檄
乎房闥應荅乎秦楚披荒榛而成徑繹　䋦而得
緒崇善廢醜平險除穢纎悉不遺乎一羽於是宣
其成式變亂易守者刑之所取貽之後昆永丗作
矩至若儒宫千楹首善四方勾襟逢掖褒衣博帶
盈仭乎其中士之匿華鏟采者莫不拂巾袵褐彈
冠結綬空巖穴之幽䆳出郡國之遐陋南金象齒
文旄羽翮丗所罕見者皆傾囊鼔篋羅列而願售
咸能湛泳乎道實沛然攻堅而大叩先斯時也皇
帝悼道術之沉鬱患詁訓之荒繆諸子騰􁞻而相
角群言駘蕩而莫守黨同伐異此妍彼醜挈俗學
之蕪穢詆淫辭而擊掊滅　突之熒燭仰天庭而
覩晝同源共貫開覆發蔀於是俊髦並作賢才自
厲造門闈而臻壼奥騁辭源而馳辨囿術藝之場
仁義之藪温風扇和儒林發秀宸眷優渥皇辭結
糾榮名之所作慶賞之所誘應感而格駒行雉呴
磨鈍爲利培薄爲厚魁梧卓行　鋒露頴不驅而
自就復有珮玉之音籩豆之容絃歌之聲盈耳而
溢目錯陳而交奏煥爛乎唐虞之日雍容乎洙泗
之風誇百聖而再講曠千載而復覯又有律學以
議刑制筭學以窮九九舞象舞勺以道㓜稚樂德樂語
以教丗胄成材茂德隨所取而咸有若夫㑹聖之
宫是爲原廟其制則般輸之所作其材則匠石之
所掄萬指舉築千夫運斤揮汗䬠霧吁氣如雲鼛
鼔弗勝靡有諗勤赫赫大宇有若山踊而嶙峋下
盤黃壚上赴北辰蘂珠廣寒黃帝之宫榮光休氣
籠曨徃來葱葱鬱鬱而氤氲其内則檐橑榱題杗
賢楹栭閍栱闈闥屏宇　閽聳張矯踞龍征虎蹲
延樓跨空甬道接陳􁇠堊備昈燦爛詭文菱阿芙
蕖之流漫驚波廽連之瀷淢飛仙降眞之縹緲翔
鵷　鶠之􁯂􁜡地必出竒土無藏珍球琳琅玕璠
璵瑶琨流黃丹沙玳瑁翡翠垂棘之璧照夜之蠙
鵠象觷角剒犀剫玉鍥刻雕鏤其妙無倫焜煌煥
赫璀錯輝映繁星有爛彤霞互照軒廡所繪功臣
碩輔書太常而銘鼎彛者環列而趨造龍章鳳姿
瑰形瑋貌文有伊周武有方召猶如蹇諤以立朝
圖寧社稷指斥利害踟蹰四顧而不撓其殿則有
天元太始皇武儷極大定輝德熈文衍慶美成繼
仁治隆之名重瞳隆準天日炳明　皇帝歩送百
寮拜迎九卿三公挾輈扶衡儀仗衛士塡郛溢城
于時黔首颷集百作皆停地震嶽移波翻海傾足
不得旋耳不得聽神旣安止窮閭微巷惟聞咨嗟
嘆異之聲於是山罍房爼犧樽竹篚踐列於兩楹
瞽史陳辭宰祝行牲案芻豢之肥臞視物色之犂
觪登降祼獻百禮具成至於天運載周甲子新曆
受朝萬方大慶新闢于時再鼔聲絕按矟收鏑儼
三衛與五仗森戈矛與殳㦸探平明而傳點趣校
尉而唱籍千官騖列以就次然後奏中嚴外辦也
撞黃鍾以啓樂合羽扇以如翼佽飛道駕以臨座
千牛環帝而屏息爐烟旣升寳符奠瑞聆乾安之
妙音仰天顔而可覿羗夷束髪而蹈舞象胥通隔
而傳譯宣表章以上聞奏靈物之充斥群臣廼進
萬年之觴上南山之壽太尉升奠尚食酌酒樂有
嘉禾靈芝和安慶雲舞有天下大定盛德升聞飲
食衎衎燔炙芬芬威儀孔攝而中度笑語不譁而
有文故無族譚錯立之動衆躐席布武之紛紜蓋
天子以四海爲宅有百姓而善羣廷内不洒掃而
行禮則天下雲擾而絲棼故受玉而惰知晉惠之
將卒執幣以傲知若敖之不存聞樂而走者爲金
奏之下作雖美不食者爲犧象之出門賦湛露彤
弓而武子不敢荅奏肆夏大明而穆子不敢聞蓋
禮樂之一缺則示亂而昭昏是以定王享士㑹以
殽烝而刑三晉之法髙祖因叔孫之制而知爲帝
之尊豈治朝之禮物尚或展翳而沉湮此所以舉
墜典而定彛倫者也其樂則有咸池承雲九韶六
英采齊肆夏簫韶九成神農之瑟伏羲之琴倕氏
之鍾無句之磬鏗鏗鍠鍠和氣薫烝于以致祖考
之格于以廣先王之聲昔王道旣弱淳風變澆樂
器遭鄭衛而毀矇瞽適秦楚而逃朝廷慢金石之
雅正諸侯受歌管之敖嘈文侯聽淫聲而忘倦桓
公受齊樂而輟朝季子始無譏於鄶仲尼廼忘味
於韶故使制度無考中聲浸消非細則摦非庳則
髙惟今也求器得耕野之尺吹律有聽鳳之簫或
灑或離或鼖或毊或鏞或棧或䇾或筊衆器俱舉
八音孔調鸑鷟離丹穴而來集鳴嗈喈而舞脩
又有賨旅巴渝之舞僸佅狄鞮之倡逺人面内而
進技踰山海而梯航故納之廟者周公所以廣魯
觀之庭者安帝所以喜其來王若其四方之珍以
時修職取竭天産發窮人迹砥其逺邇陳之藝極
厥材竹木厥貨龜貝厥幣錦繡厥服絺綌斿貢羽
毛祀貢祭物嬪貢絲枲物貢所出器貢金錫礪砥
砮丹鈆松怪石惟金三品惟土五色泗濵浮磬羽
畎夏翟龍馬千里神茅三脊方箱橢篚肆陳乎殿
陛豐苞廣匱亟傳乎騎驛連檣結軌川咽塗塞
歈終歳而不息至於羗氐𤏡翟儋耳雕腳獸居鳥
語之國皆望日而趨累載而至懷名琛拽馴獸以
致於闕下者旁午廼有帛㲲罽氍蘭干細布水精
琉璃軻蟲蚌珠寳鑑洞膽神犀照浦山經所不記
齊國所不覩者如糞如壤軨積乎内府或致白雉
於越裳或得巨􁄶於西旅非威靈之遐暢孰能出
瑰竒於深阻蓋徼外能率夾種來以修好則中土
當有聖人出而寧宇然皇帝不寳逺物不尚殊觀
抵金於嶃巖之山沉玉於五湖之川洞㓵之劔廼
入騎士之鞘齧䣛之馬或服鼔車之轅至於乾象
表貺坤維薦祉靈物仍降嘉生屢起暈適背鐍􁅫
蜺抱珥鳴星隕石怪飈變氣垂白鮐背者不知有
之况能言孺倪豈獨此而巳也復有穹龜負圖龍
馬載文汾陽之鼎函德之芝肉角之獸簫聲之禽
同頴之禾旅生之榖游郊栖庭充畦冐畤非煙非
雲蕭索輪囷映帶乎闕角葱蔚乎城壘􁀳鳥不攫
猛獸不噬應圖合諜窮祥極瑞史不絕書歳有可
紀發微子於是言曰國家之有若是歟意者先生
快意於吻舌而及此耶先生曰國家之盛烏可究
悉雖有注河之辯折角之口終日危坐抵掌而譚
猶不能旣其萬一此特汴都之治迹耳子亦知夫
所以守此汴都之術古昔之所以興亡者乎客曰
願聞之先生曰繄此寰宇代狹代廣更張更弛黃
帝都涿鹿而是爲幽州少昊都窮桑廼今魯地伏
犧都陳帝嚳都亳堯都平陽廼若昊天而授人時
舜都蒲阪廼覲羣后而輯五瑞公劉處豳而兆王
業之所始太王徙邠者以避狄人之所利文王作
酆方蒙難而稱仁武王治鎬復戎衣而致乂蓋周
有天下三百餘年而刑措不用及其衰也亦三百
餘年而五伯更起星離豆割各據榖兵以專利彊
侯脇帶於弱國不領人君之經費天下日蹙而日
裂中國所有者無幾當時權謀爲上雌雄相噬孰
有長距孰有利觜兵孰先選糧孰夙峙孰有橋關
之卒孰有慿軾之士孰有素德孰有彊倚孰欲報
惠孰欲雪耻或奉下邑以賂讎或舉連城而易器
骸骨布野介胄生蟣肘血丹輪馬鞍銷髀勢成莫
格國墟人鬼噫彼土宇凡幾吞而幾奪幾完而幾
弛秦中形勢之國加兵諸侯如髙屋之建瓴水神
臯天邑以先得者爲上計其他或左據函谷右界
褒斜號爲百二之都東有成臯西有崤澠定爲王
者之里以至置舂陵之俠客興泗上之徤吏扼襟
控咽屏藩表裏名城池爲金湯役諸侯爲奴隷拓
境斥地輮轥荒裔東包蟠木西卷流沙北繞幽陵
南裹交趾厥後席治滋永泰心益侈或慢守以啓
戎或朋淫而招宄橫調無藝而垂竭㳺役不時而
就斃盧令日縱而不紲鷺翿厭觀而常值睚眦則
覆尸而流血愉恱則結纓而珮璲粉墨雜糅賢才
逆曵腫微　而竊肉食賊臣廻穴而圖大器郡
國制節侯伯方軌或爲大尾而不掉或爲重膇而
屢踕室有丹楹城有百雉朝廷無用於揚燎冠冕
不閑於執䞇天維披裂地軸杌棿羣生　㸐而殄
瘁雖有城池周以鄧林縈以天漢曵輦可以陟崇
巘設跗可以濟深水故魏武侯浮西河而下自哆其
地而進戒於呉起蓋秕政肆於廟堂之上則敵國
起於蕭墻之裏奚問左孟門而右大行左洞庭而
右彭蠡發微子曰天命有德主此四方如輻之拱
轂如桷之㑹極其硈鞏者天與之昌其闢砢者天
與之亡且非易之所能壞亦非險之所能藏非愚
之所能弱亦非賢之所能彊故將吞楚也白虵首
斷於大澤將繼劉也雄雉先雊於南陽龍漦出櫝
而檿弧隱亡周之語蓐収襲門而天帝貽刑􁄹之
殃人力地利信不能偃植而支仆而皆聽乎彼蒼
故鯨鯢㔥解决一死於吻血兕虎　踐巍嶽爲
平崗蹂生靈如蹋塊簸天下如揚糠其敗也抉目
而扸骨其成也頂冕而垂裳由此觀之土地足以均
沛澤而施靈光而巳易險非所較賢否亦未可議
也先生曰以易險非所較者固巳乖矣以賢否非
議者烏乎可哉客不聞王公設險以守其國有德
則昌者乎地欲得險勢欲參德迫隘卑陋則無以
容萬乗之扈從供百司之廪餼據偏守隅則無以
限四方之貢職平道理之逺邇膴原申區割宅製
里走八極而奔命正南面而負扆舉天下於康逵
力士䪆　而不敢取貪夫汗縮而不敢睨者恃德之險
也襟馮終南太華之固背負清渭濁河之注搤人
之吭而拊人之脊一日有變而萬卒立具然而布
衣可以窺隙而試勇匹夫可以爭衡而號呼彼天
府之衍沃適爲人而保聚此以地爲險者也地嚴
德暢然後爲神造之域天設之阻大哉　炎宋帝
眷所矚而此汴都百嘉所毓前無湍激旋淵吕梁
之絕流後無太行石洞飛狐句望浚深之岩谷豐
樂和易殊異四方之俗兵甲士徒之須好賜匪頒
之用廟郊社稷百神之祀　天子奉養群臣稍廩
之費以至五榖六牲魚鼈鳥獸闔國門而取足甲
不解纍刄不離韣秉鉞匈奴而單于奔幕抗旌西
𤏡而冉駹螘伏南夷散徒黨而入質朝鮮畏菹醢
而修睦解編髪而頂文弁削左袵而曵華服逆節
躑躅而取禍者折簡呼之而就戮耽耽帝居如森
鍉利鏃之外向死士逡巡而莫觸仁風冒於海隅
頌聲溢乎家塾伊昔天下阽危王猷失度皇綱解
紐噑豺當路帝懷寳曆未知所付可受方國莫越
藝祖圖緯恊期謳謡扇　孺赤子雲望而風靡英雄
螽趯而蠅附玉帛駿奔者萬國　冠冕充塞乎寰
宇絕塞稅鎧而免䩜障壘熄㸂而摧櫓拜檻神威
有此萬旅奕丗載德蔑聞過舉髪櫛禾耨子擕稚
哺擊菓懋穗䟽惡鑒嫵鈋觚角之磣刻刜攙搶而
牧圉爰曁　皇帝粉飾朴質稱量纎鉅鍠鍠奏廟
之金玉璨璨夾楹之簠簋訓典嚴密財本豐阜刑
罰糾䖍布施優𥙿田有願耕之農市有願藏之賈
草竊還業而歛迹大道四通而不􁆕車續馬連千
百爲群肩輿􁗂載前郤而後跙搏壤歌咢者萬井
未聞欭嚘而告瘉雖立壝爲界其誰敢㩱膊以批
捭况此汴都者乎抑又有天下之壯客未甞覩其
奥也且　宋之𥘉營是都也上睇天時下度地制
中應人欲測以聖智建以皇極基以賢傑限以法
士垣以大師屏以大邦扞以公侯城以宗子以義
爲路以禮爲門鍵鑰以柄開闔以權掃除以政周
褁以恩廼立室家以安吾君有庭其桓社稷臣也
有挻其桷衆材㑹也有闈孔張通厥明也有牖孔
陽逹厥聦也其檻如衡前有慿也其壁如削後有
據也其陛則崇止陵踐也其極則隆帝居中也邑
都旣周宫室旣成於是上意自足廼駕六龍乗德
輿先警蹕由黃道馳騁乎書林下觀乎學海百姓
欣躍莫不從屬車之塵而前邁妙技皆作見者膽
碎廼使力士提挈乎隂陽搏捖乎剛柔應乎成器
方圎微碩或粉或白隨意所裁上方咀嚼乎道味
斟酌乎聖澤而意猶未快又欲浮槎而上窮日月
之盈􁀈㝷天潢之流派操執北斗之柄按行二十
八曐之次奪雷公之枹収風伯之鞴一瞬之間而
甘澤霶霈囚孛彗於幽獄敷景雲而黯靄統攝隂
機與帝唯諾而無閡如此淫樂者十有七年疲而
不止諌而不改吾不知天王之用心但聞夫童子
之歌曰孰爲我尸孰釐我載茫茫九有莫知其界
客廼覤覤然驚拳拳然謝曰非先生無以刮吾之
矇藥吾之瞶臣不能究　皇帝之盛德謹再拜而
退
皇朝文鑑卷第七
皇朝文鑑卷第八
　賦
　　　大禮慶成賦　張　耒
　　　齋居賦　張　耒
　　　鳴鷄賦　張　耒
　　　雨望賦　張　耒
　　　鳴蛙賦　張　耒
　　　哀伯牙賦　張　耒
　　　求志賦　晁　𥙷之
　　　　大禮慶成賦　張　耒
惟　宋六丗　皇帝踐祚之七年所以和同天人
綏靜中外垂鴻襲𥙿増髙累厚以對神祇祖考者
固巳蒙被充塞光融翕赫六合一意四海一口無得
而言矣粤以壬申之仲冬將有事于南郊乃詔列
位恪職賦事而有司建言惟我　國家因時施禮
郊丘之位天地咸在牲幣並薦禮樂合舉而古者
乃以隂陽之至即南北之郊别位殊時薦獻異數
有司其何從於是天子惕然深思祗畏敬戒曰兹
大事我其敢專群公卿士典禮之官竭思和㑹以
訂不易於是議者曰先王齊明以享帝而帝之享
否雖聖人未由知之惟受福者其享之占也恭惟
國家合祭天地于兹六丗矣惟我　太祖躬膺駿
命以遏亂畧堂皇二儀拓落八極以定萬丗之業
太宗威定宇内震蕩大鹵以一九有定天下於一
尊　眞宗熈洽冨盛符瑞委積南牧之猘不戰請
命威加北荒奏功岱宗　仁宗席安據厚不動指
顧孽獠猾羗含毒内向吏士未頓藏竄屈伏終始
太平垂五十年　英宗入纂百姓與能　神考有
爲六服承德此可謂受天地之福矣然則神祇之
安吾享也其乆哉於是天子乃翳青雲之屋乗雕
玉之輿應龍受轡招揺翼輈建虹霓之修竿兮颺
彗星之飛斿太一執節以先駈兮二十八星拱手
布武經營而周流貔貅六師雷霆萬乗𥘉海沸而
雲湧忽山峙而川靜蓋天子粹然玉温徤然天運
望宫門而動色顧執䇿而命進惟烜赫之靈源兮
實鼻祖於神明覽光德而來降兮舘玉宇之嚴清
張咸英之廣樂備干籥之盛舞景光交徹鸞鶴來下
神嬉靈豫醉爵飽爼翼翼清廟觀德之宫　七聖
在天時降于宗丗有哲孫豈弟無疆惠我文人瞻
祖祏而念功兮顧禰室而感親聖孝油然發中兮
在位望而含辛霽暘告旦祥飈掠塵從我髦士來
祗精禋御史肅吏司馬飭兵旣逶逶遲遲雲流而
日行兮又洶洶業業海運而天聲靈旗洪斾翕赫
歘霍兮攫挐龍虎而亂鯤鵬雄驁憺威而震伏兮
柔良化禮而肅清弛威弧戢天戈兮固巳熄㓕蚩
尤而折攙槍執飛廉圉啇羊屬之有司兮羲和磨
刮披拂盡獻其光明蓋傾都空閭翹首跋足俯窺
履綦傍覘佩玉者忽焉不知手之加顙口之成祝
也於是背都城望帷宫郊坰坦其迤邐兮場圃旣
寒而畢功頽青雲以連屬粲虹霓之經緯紫微下
屬於兩觀勾陳錯施於萬雉扶傾之神仰立而拱
翔德龍下抱而曵疑神變之歘成兮涌九地而出
峙連廡千柱廣殿萬杙飛甍闘桷洞牖屹壁酸股
之隅眩目之極唐洛執筭而莫計班倕操斤而自
惑者類非資材於斵墁而皆機杼之紡績也一室
之用足以温一家一宫之費何啻衣一國驚霆之蹕
旣震洶壑之聲咸寂敞齋寢之靜深兮何清虚而䆳
密天子方端而虚儼而一多儀未舉精意巳塞甲
夜始晦嚴鼔載作飛歛走伏神讋鬼愕望舒騰精以
燭宵兮玄冥収威而布德靈鼉五震軫車將中天
子乃被衮執玉兮齊明莊栗之誠動于進趨表于
形容千燎具揚萬炬畢融上揜熒惑旁爍燭龍近
爲朝晹逺爲融風赫赫曦曦煌煌輝輝列次之士
野屯之師巋如酌醇醪而御兼衣黃流汪洋璧玉
照徹祥祲衡布恊氣下浹音爲樂和形爲人恱白
質之獸簫聲之鳥紛披雜沓應奏而舞節陟降旣
周燎煙始升奔星走虹奉璧薦牲豐降奔馳而仰
騖兮祝融焜煌而上征開閶闔兮闢清都后帝燕
兮百神愉圎錫蓋兮方獻輿岳輸固兮溟効濡於
是禮備樂成整車而旋萬類環極端門闢天賞出
千庾恩流百川北包大壤南盡島蠻西越流沙東
窮海壖令未脫口雷運風傳野無窮人獄無宿愆
破械解縲負帛囊錢車反其舎士復其伍効技呈
才千鐃萬鼔天子舉酒以屬羣公咸曰休哉天子
之功系曰於穆聖主建皇極兮嚴恭精禋帝來格
兮柔祇並位儼牲璧兮文祖右坐臨有赫兮於惟
祖宗有常則兮諱兵畏刑後貨食兮政有損益兹
不易兮帝則鑒之戩榖錫兮兢兢業業日一日兮
三載一祀年萬億兮
　　　　齊居賦　張　耒
仲夏之月隂氣始至陽旣盛而𥘉剥隂浸亨而用
事水伏畏涸火燎方熾其於人也心實過炎而腎
受其弊惟人之生受命在子推卦曰坎於行爲水
微陽所潜元氣之始故火甚烈則正氣或因而衰
則水受害者君子之所深畏於是屏事燕息滌慮
齋居旣靜事以無形又逺眺而髙居却紛華而弗
陳與淡泊乎爲徒絕嗜窒慾愛精嗇神聲色不御
滋味罕親冲然與和俱遊湛兮以道合眞故能躰
強志寧愉樂壽考逺去疾厲保此難老嗚呼苟能
推此以盡道考此以察物則豈惟齋戒以御時冝
其顛沛而勿失且夫氷炭相乗利害交至隕真盗
和豈獨隂沴道心惟微易失難常困於侵陵有如
㣲陽則浣心滌志以却外垢虚中保和以全天君
故能渉至變而不濡更萬變而常存蓋將窮年以
齋居豈特飬生而善身乎
　　　　鳴雞賦　張　耒
先生閑居學道昧旦而興家畜一雞司晨而鳴畜
之旣老語黙有程意氣武毅𬒳服鮮明峩峩朱冠
丹頸玄膺蒼距矯攫秀尾翹騰奉聀有恪徐歩我
庭啄粟飲水孔肅靡爭山川蒼蒼風霰宵凝黯幽
䆫之紞紞恍余夢之𥘉驚萬里一寂鍾皷無聲聞振
衣之腷膊忽孤奏而泠泠委更籌之雜亂和城角
之淒清應雲外之鳴鴻弔山巔之落星歌三終而
復寂夜五分而旣更萬境皆作車運馬行先生杖
屨而出觀大明之東生
　　　　雨望賦　張　耒
淡海天之蒼茫觀驟雨之霶霈飄風擊而雲奔曠
萬里而一蔽卒然如百萬之卒赴敵驟戰兮車旗
崩騰而矢石亂至也巳而餘飄旣定盛怒巳泄雲
逐逐而散歸縱橫委乎天末又如戰勝之兵整旗
就隊徐駈而回歸兮杳然惟見夫川平而野闊夫
雲霞風月之容雷雨電雹之變非巧力之能爲蓋
人間之絕觀必也登雄樓傑閣之崢嶸慿髙山巨
海之空曠徹除耳目之障蔽而後能窮極變化之
竒狀嗟我居之卑湫兮束視聽於㝷丈顧所欲之
莫得兮徒臨風而惆悵
　　　　鳴蛙賦　張　耒
余寓山陽學舎夏大雨屋四隅成塘聚蛙以千計
聲鳴不絕夜爲不能　寐客有獻予以殺蛙之術
曰投余藥一丸蛙無類矣童子將用之予曰不可
復爲賦示之夏雨𥘉止積潦過尺有蛙百千更跳
互出幸此新霽夜月清溢我勞其休歸偃於室于
時蛙鳴若嘯若啼若訴若歌若歡若悲若喜而語
若怒而詬若噦而嘔若咽而嗽瘖者之呼吃者之
闘或急或緩或清或濁若羗絲野鼔雜亂無節兮
又似夫蠻歌獠語詭怪之迭作也爾其困於泥潦
失其所處而悲又若夫旱暵旣乆得其所處而樂
也爰有童子持燭來謁曰蛙羣夜鳴君寢其聒考
之周官洒灰駈蛤君其教之余得盡殺余語童子
爾無是酷爾樂而歌而哀則哭哭則悲嗟樂有聲
曲聚語群爭引吭而呼一日之間不寧須臾蛙不
汝嫌汝奚蛙誅萬物一府誰好誰惡爾奚自私已
厚蛙薄參通彼巳樂我自然弭爾怒心置燭而眠
夜半張子援枕而吁顧謂童子記吾言歟前言未
究請卒吾說物各有時夫誰敢遏爾觀夫春露𥘉
靄朝華始敷文羽清喙飛鳴自如若奏琴筝而和
笙竽清耳恱心聽者爲娯及夫陽春旣徂炎火將
極惡草蕃遮淫潦瀦積蛙於此時生養蕃息跳梁
號呼噫氣橫逸子如之何時不可逆時乎時乎美
惡皆然當其盛時誰得而遷及其雪霜旣降木實
草衰飛蠅聚蚊孽無所施於是此蛙歛吻収足尫
然土中一聲不出黨散巢披不可終日盛不可常
與衰迭來子姑忍之奚以殺爲哉
　　　　哀伯牙賦　張　耒
伯牙鼔琴後丗無如我哀伯牙似智而愚天地之間
四方萬里知爾琴者一人而巳鍾子旣死其一又
亡欲彈無聽泣涕浪浪已奏已聞欲語不可愊塞
滿懷無所傾寫折楊黃華巷歌里曲入邑娯邑入
國恱國回視伯牙面有矜色夫操至伎者必不和衆人
之耳而媚衆耳者又善工之深恥違衆者常孑孑其
無與而冒恥者乃身安而獲利則亦安知夫至藝之
非禍而庸工之非祉也嗟夫將爲至巧者必無顧於
終身之無與則至巧之於人乃不祥之上器操不祥
之器終身而不知則伯牙者乃後丗之深戒
　　　　求志賦　晁　𥙷之
㓜余不自知惷兮願求古人而與之遊髙平邑於
大野兮魯東鄙而北鄒固余心其悃𣢾兮求前聖
又不逺豈無鄰莫可與謀兮治邴氏而俗泮幽離
房誠不忍兮弃此而莫能藏執徐之青陽兮余先
孑兮東征橫武林之大江兮暀始寧之南邑路㑹
稽以周流兮求歷山之所在昔封嵎之丗守兮以
後夫而致刑越懲恥於夫椒兮進樵女而抑心懿
二臣以國覇兮卒焉異夫出處行束薪而自言兮
妻不忍而求去助申威於司馬兮卒殞聲以淮南
睚訴死於婆娑兮悲綽約之亦纎彼章程之詭嘯
兮旣􁂚眙於甲夜何仲御之清激兮而亦云駭夫
觀者紛回穴其莫識兮泮千載而迹陳思苖山猶
若兹兮又何悲乎曲水惟鄭公之志約兮逢神人
焉靡求山􁖶峍而谷紆兮風瀏瀏乎旦莫耿吾何
不可留此土兮切悲越人之機豈其食鮭而化音
兮無所用吾之緌冬曚曚其多雨兮夏癉熱以生
蠚溪水之淺深兮舟上下而擊石吾遵夏蓋之山
兮聊以觀乎逺海吾先子之𥘉服兮羌董道而不
攺小人之有心兮猶不假器末余從於東安兮依
哲人而聞誼蜀蘇子之有㕓兮漢遺化而多儒徃
者其不可及兮曷不從子之廬胡余食兮山中夕
余宿乎江上悲丗俗之近市兮余安能忍而與之
皆徃余令樓季爲右兮使王良前余丗解轡而馳
石兮𬗟余得此坦塗良吾輈使環灂兮密吾牙使
撲屬攬九州而顧懷兮夫安知余力之不足遘余
生之罹憫兮歸將母乎故都伏里門而畏鄰兮幽
獨守此四隅時命大繆兮吾遑遑欲何之慨永夏
之冝養霜薆然其萃之増歔欷以啜泣兮殺身其
安可宇摧榮而藩穴兮雀䑕去而不舎􁂋四序之
不淹兮春藹藹其旣菲攬卉木猶若兹兮吾獨不
聊此時悲予仲之婉孌兮饒其心以詩禮吾不能
操贏而坐閭兮耘東山而自食歳旱暵而不雨兮
螟又生余之場屬歳秋之有榖兮河出墳而湯湯
於陵子之終𥚹兮井上李其猶飽服芬芳而㓗腹
兮夫豈不足以忘老衆虒豸而好朝兮咸得時而
的㿨持衣裳而鬻暑兮余固知余賈之不售思遐
舉而莫從兮心紆軫而衋傷訊黃石以吉凶兮棊
十二而星羅曰由小基大兮何有顛沛旣非𥘉志
之敢期兮曽何以知其所繫頮清濟以去垢兮芝
九莖而爲華宵倚楹而悲咤兮疇獨憂余之無家
蕭苑候之慷慨兮孰云非食之故濟澶淵之靈津
兮橫中流而飈怒思城闕之挑逹兮勉踵夫昔之
人羿之志於彀兮亦反求夫余身小人不知學禮
兮畏罪罟之所㝷　宋七丗之炳靈兮皇純佑此
下土舉賢而授能兮哀煢獨此黎庶牧羊而肥兮
式亦用而有聞辟雍之洋洋兮宇干日而紏紛連
袵以成雲兮汗而爲雨豈余不足於同門兮獨惆
悵而延竚先事而後得兮惟其食者之費舉九鼎
於鯢淵兮亦人假夫一臂余張子之好修兮蹇博
大而無朋雪霏而宇棟兮松栢不攺其青固黃子
甞語余兮曰此是爲明月雖工師不以佩兮保厥
美亦未艾彼喔咿爲巳甚兮羌浮石而沉木子雲
之好思兮亦衆誶其寂寞虞氏之爲政兮舉五臣
而與言彼霡霂之射谷兮何足以容江潭之鱣衆
不察余之情兮求余𥘉猶未沫超孤舉而逺㝷兮
唯夫不足以論丗良恫韓而成漢兮皓保惠而悟
髙成功則去兮曽何足以介其一毛融躬行旣卒
驕兮禹服義亦太靡陳輜車與乘馬兮桓榮亦酋
乎富貴蕃居室以不理兮滂之志以四海允膺之
激烈兮羌不以生而害義意豈弟神所嘏兮何以
罹此不祥豈其莫忍鄰之捽兮紛救闘而得傷嘉
林宗之善裁要成敗而不失寧遵不知時之可爲
兮行漁瀬以畢丗喟嵆康之蹈盡兮愧孫子其安
𥙷阮清舌而咎目兮潜固自識而逺去謂道不可
爲兮爲者敗之衆悖然咸不留兮惟至人焉在之
泮千祀而語鄰兮孰與至人之服意神龍之乗雲
兮吾欲從焉以足士生各有遇兮吾何爲侘傺兮
此時曽藿叔不足以化兮求余身其庶幾滋蘭以
旨蓄兮菊以爲糗脩忠信以抑躁兮大安知余之
後圖前聖吾永頼兮攬百子與並輿時翺翔於道
奥兮歷年歳以爲娯
皇朝文鑑卷第八
皇朝文鑑卷第九
　賦
　　　北渚亭賦　晁　𥙷之
　　　黃樓賦　秦　觀
　　　送將歸　蔡　確
　　　天下爲一家賦　吕　大鈞
　　　南征賦　邢　居實
　　　宣防宫賦　劉　跋
　　　　北渚亭賦　晁　𥙷之
北渚亭熈寜五年集賢校理南豐曽侯鞏守齊之
所作也蓋取杜甫宴歷下亭詩以名之所謂東藩
駐皂蓋北渚凌清河者也風雨廢乆州人思侯猶
能道之後二十一年而祕閣校理南陽晁𥙷之來承
守乏侯於𥙷之丈人行辱出其後訪其遺文故事
廑有存者而圃多大木歷下亭又其最髙處也舉
首南望不知其有山嘗登所謂北渚之址則羣峯
屹然列於林上城郭井閭皆在其下陂湖迤邐川
原極望因太息語客想見侯經始之意曠然可喜
非特登東山小魯而巳廼撤池南葦間壞亭徙而
復之請記其事𥙷之曰賦可也作北渚亭賦其詞曰
登爽丘之故墟兮睇岱宗之獨立根旁礴而維坤
兮支扶踈而走隰跆琅邪與鉅野兮梁清濟而北
出前湠漫而將屯兮後嶊嶉其相襲坯者扈者嶧
者垣者礜者磝者障魯屏齊曰惟歷山或肺附之
箕拱環連勢厓絕而脉泄兮萬源發於其間谷射
沙出浸淫潗濈瀺灂汨泌澎濞㴾潏忽瀵起而成
川經營一國其利汾澮防爲井沼壅爲碓磑得平
而肆廼滉漾而滂沛經民閭而貫府舎兮瀦爲池
之千畒惟守之居面巖背阻邈闉闍之遺址兮肇
嘉名乎北渚悲經始之㡬何兮牛羊牧而宇顚非
境勝之爲難兮善擇勝之爲難嘗試觀夫其園千
章之萩合抱之楊立而成阡躋歷下之岧嶤望南
山之孱顔脩榦大枝出櫩造天藐砠岫之蔽虧乍
髣髴其雲煙思僊人之樓居尚輕舉而髙飜盍駕
言其北游登斯渚而盤桓崗巒忽其翔舞萩楊眇
以如箸撫千里於一眒收城郭乎環堵其下陂湖
汗漫葭蘆無畔菱荷荇藻蘅荃杜茞衆物居之浩
若煙海歳秋八月草木始衰乃命罾罟觀魚其脽
鳴桹四合方舟順涯鱨鯉窘乎深塘兮鴻鴈起於
中泜復有桂舫蘭枻浮游其中榜歌流唱自西徂
東纎餌投隈微鱗掛空客顧而嬉傾盂倒鍾明月
出於缺嶺夕陽眇其微紅天耿耿而益髙夜寥寥
其方中駭河漢之衝波披海岱之泠風恐此樂之
難留兮願乗槎乎星渚期韓終與偓佺兮采芝英
乎瑶圃庶忘老而遺死兮路漫漫其脩阻於是酒
酣太息中座語客曰自昔太公奄有此丘是征五
侯桓公用之攘狄尊周方其盛時山河十二號稱
東秦臨菑遨樂中具五民秋田靑丘實囿海濵而
薛又其小邑也區區之賦食三千人其彊孰與比
哉觀華不注朅其孤巘虎牙桀立芙蓉菡蓞尚想
三週追奔執韅下車取飲僅以身免困責質於蕭
同尚何私乎紀甗而齊自是亦不競矣夸奪勢窮
雖彊安在事以日遷而山不攺則物之可樂固不
可得而留也認而有之來不可持所玩無固去何
必悲此齊侯之所雪涕而晏子之所竊嗤也今我
與客論古人則知述属有感而歔欷豈不重惑也
哉仕如行賈孰非逆旅託生理於四方固朝秦而
暮楚曽無必於一笑尚何知乎千古於是客囅然
喜再拜舉觴而前曰凡主人言理實易求而我曠
然巳忘昔憂使客常滿使酒不空請壽主人如漢
孔公主人亦辴然喜受飲反觴執客之手而言曰
詩固有之未見君子憂心忡忡旣見君子云胡不
樂再拜洗觴而酬客舎然大笑
　　　　黃樓賦　秦　觀
太史蘇公守彭城之明年旣治河決之變民以更
生又因修繕其城作黃樓於東門之上以爲水受
制於土而土之色黃故取名焉樓成使其客髙郵
秦觀賦之其辭曰
惟黃樓之瓌瑋兮冠雉堞之左方挾光晷以橫出
兮干雲氣而上征旣要眇以有度兮又洞逹而無
旁斥丹雘而不御兮爰取法於中央列千山而環
峙兮交二水而旁奔岡陵奮其攫拏兮谿谷效其
吐吞覽形勢之四塞兮識諸雄之所存意天作以
遺公兮慰平日之憂勤繄大河之𥘉决兮狂流漫
而稽天御扶揺以東下兮紛萬馬而爭前象罔出
而侮人兮螭蜃過而垂涎微精誠之所貫兮㡬孤
墉之不全偷朝夕以昧逺兮固前識之所羞慮異
日之或然兮復壓之以兹樓時不可以驟得兮姑
從容而浮遊儻登臨之信美兮又何必乎故丘觴
酒醪以爲壽兮旅殽核以爲儀儼雲霄以爲侍兮
笑言樂而忘時發哀彈與豪吹兮飛鳥起而參差
悵所思之遲暮兮綴明月而成詞噫變故之相詭
兮遒傳馬之更馳昔何負而遑遽兮今何暇而遨
嬉豈造物之莫詔兮惟元元之自貽將苦逸之有
數兮疇工拙之能爲韙哲人之知其故兮蹈夷險
而皆冝視蚊虻之過前兮曽不介乎心思正余冠
之崔嵬兮服余佩之焜煌從公於樓兮聊裴回以
倘佯
　　　　送將歸賦　蔡　確
昔人之言秋意也曰若在逺行登山臨水送將歸
此其平日游子之所悲怨慕悽愴尚不能自支
而况於予乎戀髙堂之慈愛積三歳之違離余親
屬子以侍我行且復命於庭闈其送子也乃在粤
嶺之南溟海之西洗亭之側瀘水之湄出門躑躅
以將别仰天涕泣之交頥浮雲爲我變色行路爲
我齎咨而况於予乎予方省愆念咎藿食布衣髪
如秋霜形如槁枝子見吾親勿以告之　明明二
聖仁如天也雷霆雨露固有明也孤臣放逐乆當
憐也晨夕定省歸可期也子告吾親其以斯也居乎
天下之險處乎人跡之稀觸氛霧以罙入仗忠信
而不疑以余之故而兩走乎萬里嗟如子者其誰
周楚之郊余親所棲瞻彼白雲予留子馳安得借
翰於鴻鵠徑從子而奮飛也
　　　　天下爲一家賦　吕　大鈞
古之所謂天下爲一家者盡日月所照以度地極
舟車所至以畫疆以八荒之際爲蕃衞以九州之
限爲垣墻列國則羣子之舎王畿則主人之堂凡
民之賢而不可逺者皆我之父兄保傳愚而不可
棄者皆我之㓜稚獲臧理其財乃上所以養下之
道分責之事乃下所以事上之常渾渾然一尊百
長以酙酌其教令萬卑千㓜以奉承其紀綱貿遷
有無而不知彼我之實損益上下而不辨公私之
藏大矣哉外無異人旁無四鄰無㓂賊可禦無閭
里可親一人之生喜如似續之慶一人之死哀若
功緦之倫一人作非不可不媿亦我族之醜一人
失所不可不閔亦吾家之貧尊賢下不肖則父教
之義嘉善矜不能則母鞠之仁朝覲㑹同則㓜者
之定省承禀廵守聘問則長者之教督撫存嗚呼
周德旣衰斯道斯屈析爲十二并爲六七勢不相
統亂從而出忘祖考之訓則刼奪其屢盟之時輕
骨肉之命則戰死於爭城之日曲防遏糴以幸其
災縱諜用間以乗其失乖睽有甚於闚墻鬪很不
離於同室迨至秦政以強自吞推所不愛以殘自
昬斧斤親刄其九族塗炭自隳其一門興阡陌而
廢井田則委貨財於盗賊之手置郡縣而罷封建
則託婦子於羈旅之屯貧冨不均㡬臣僕其昆弟
苟簡不省皆土苴其子孫自漢以來終亦不復
雖有王侯而不得輒預其政雖有守令而不得乆
安其禄譬之錦衣玉食縱無所用之子雕車良馬
委不善御之僕門庭雖存亦何足以統制閨門無
法則何縁而雍睦豪疆日橫而畧無鞭朴之制單
弱日困而不識襁褓之鞠豈天理之固然寔人謀
之不足甞聞之治亂有數廢興有主昔旣有離則
今必有合彼旣可廢則我亦可舉惟盛德之難偶
故曠時而未覩豈有待於吾君將一還於治古
　　　　南征賦　邢　居實
嗟予生之賤貧兮常坎壈而多憂汨東西與南北兮
無畎畒以歸休皇六丗之十祀兮朅來賔夫京師
奉晨昏于庭闈兮忽十年其于兹哀衆人之夢夢
兮乗巇危以射利騖精神於末流兮固廉士之所
耻慕前哲之髙蹈兮臨川流而盥耳懼離群之孤
陋兮將逺舉而復巳彼丗論之糾纆兮謂白圭爲
多疪何我公之㓗清兮亦見尤於盛時皇命之不
可淹兮方仲春而戒行惟甲子之良晨侍安輿而
南征昔仲尼之去魯車遲遲以淹留此雖非吾之
舊邦兮猶慘慘而懷憂賔朋肅駕而來餞兮班豆
觴於水湄執余手以踟蹰兮不覺涕下而霑衣輈
軋軋而不能前兮馬蕭蕭而反顧念長路之超逺
兮恐白日之云暮敕僕夫使整駕兮遂奮𬒮而辭
去將發􁮘而回首兮望國門之穹崇唯小人之眷
戀兮情鬱結乎余衷經土山之盤䊸兮入空谷之
鴻豁野曠蕩而無垠兮榛林蕭條而來風鹿􁇔􁇔
以鳴羣兮鳥嚶嚶而求犮悵遑遑於中野兮徒悁
悒其誰咎晨脂車於諸阡兮夕稅駕于尉氏登髙
丘以長嘯兮聲慷慨而凌厲想阮氏之風流兮停
予車于山椒斯人不可得而見兮寄陳迹於蓬蒿
時荏苒其不淹兮春草生兮靑青群雉挾雌以髙
飛兮倉鶊得意而和鳴麥漸漸以𬒳隴兮遵微行
而徂征欲淹留以容與兮心揺揺而靡寧平原坱
莽以阤靡兮逈極目乎百里獨焭焭以逺遊兮曽
不得而少止歷釣臺之故丘兮渉潁水之溱溱望
周襄之蕪城兮弔封人之圮墳魂飛揚而不反兮
墓蕪穢而不治曽不得其死所兮豈純孝之可恃
蹇邅回於水濵兮日掩掩其黃昏問捷徑於野人
兮釋予馬於汝墳中且展轉而不能寐兮起視夜
之何其僕夫告予以肅裝兮指明星而疾馳群山
崴嵬而造天兮踐羊氏之北境企余足以長望兮
南路眇其方永經昆陽之遺墟兮聊裴回而逡廵
髙城曲􁖶而特起兮雉堞隱嶙而猶存狐狢穴處
於其下兮鼪鼯吟嘯而成羣蒿艾蓊薆以相依兮
枳棘鬱其榛榛悼漢氏之絶滅兮想丗祖之中興
方巨滑之滔天兮恣豺狼之噬吞肆橫行於天下
兮駈虎豹以爲羣仗大義而奮討兮實南土之裔
孫運攙搶而一掃兮忽電滅而無存彼百萬之貔
貅兮曽一旅之莫亢信天道之輔順兮豈人謀之
不臧迄於今㡬千祀兮魂魄遊乎何郷冀髣髴其
神靈兮歩徙倚而彷徨過宛葉而弭節兮陟方城
之峨峨歎羈旅之無友兮彈劔鋏而浩歌覧陵阜
之參差兮實鬻熊之舊疆不修德而恃險兮曽幾
何而不亡宿上唐之候舘兮聽晨雞之悲鳴濯予
纓于泌水兮瞻桐栢之崎嶔飄風嫖怒以來東兮
薄寒慘悽而中人雲漫漫以承空兮霰雪下而􁇇
紛念佳人之阻脩兮嘆行役之多艱車䧟淖而不
進兮馬頓轡而盤􁚂僕夫憔悴以懷歸兮憩章陵
而南邁奠濁醪于漢祠兮顧白水之如帶眞人一
去而不返兮佳氣葱鬱而如在歷﨑嶇之九邑兮
渉川路之千里心澹澹而忘食兮筋骨疲乎鞭箠
唯君子之無累兮雖九夷其可居矧神農之所宅
兮土深厚而無虞誦孔氏之法言兮疾没丗而無
名就寂寞以閑處兮非予心之所慿植木蘭以爲
籬兮塗申椒以爲堂荃蕙披靡而盛茂兮衆香郁其
芬芳優游偃息靜以索志兮又何必歸夫故郷
　　　　宣防宫賦　劉　跋
余以事抵白馬客道漢瓠子事感其語故賦曰
元封天子旣乾封臨决河沉璧及馬慷慨悲歌河
塞築宣防之宫燕其羣臣乃稱曰隤林竹兮揵石
菑宣防塞兮萬福來顧眄意得詔問東方大夫樂
乎朔進而跽曰君王佩乾符妥坤靈封岱岳禪云
亭雷行焱馳一蹕四海力餘氣盈爰覽德水至於
人靡遺智天不愛祉石城金墉屹立亭峙則又經
廣輪度棟宇裴回領畧心解目覩八隅九維千門
萬戸沈嚴神麗秦帝之府於是植翠華喧靈鼉觴
川流浩長歌神哉沛君心和患去喜至無所復加
可謂樂矣然臣觀之未可謂無憂也天子愕眙不
怡少焉顧曰亦有說乎朔再拜曰主臣盖聞大川
之源發乎崑崙之神墟出陽紆與陵門道積石而
沉游包渾淪與俱逝羗亹亹其徂征千里一曲萬
里九折盤礴瀇滉呼洽沕潏蕩然長波激爲迅湍
莽不知其幾何遂異派而同瀾巳而略廣武循大
伾轔沛轢洛積爲委輸瀵沸出乎地上怳莫際其
焉如粤若神禹繼道作德範圍天儀聮絡地脉䟽
排湠漫鐫鑿窄峉平野其蓺人有安宅化鱗介爲
冠冕蓋千有八百國臣曽問遺黎遵海隅繇平成
之徒駭下東光之胡蘇淵然覆鬴脩若馬頰如鬲
及盤以簡以㓗太史分流參匯衆折然後安翔徐
回脉脉並釃紆餘衍漾緜眇逶遲虬潜蛟伏波不
得興視榮光與休氣茂玉檢而金繩煥乎三日而
五色何必千歳而一清若夫羣雄逐兮位隔并山
川圍兮氣弗宣託洶湧以爲貨兮阻厜㕒以自藩
崇墉連蜷矗以相售兮巨浸瀺灂汨乎宛延立遮
害之亭謹白馬之津雉堞瞰其東區脫臨其西又
東北留其行又西北繫其歸垂天之翼橫海之鱗
豗隤膠葛曽不得搶榆枋而泛蹄涔匒匌勃鬱靡
所容怒霆擊電掣歘巳脫兎益以桃華之流駛乎
竹箭之馭彌滿澒洞千里四顧乃始伐薪石程
疀汰鷄距之防橫鐻牙之木上下連環旁側伏闕
竹落干緷夾㮴而下岌乎喘牛蹶若踶馬糗糧齊
山徒庸成林商羊鼔舞澤門謳唫析骸樵蘇慘於
長平之禍累塊珠玉埒乎水衡之藏諒人謀之或
違將度數之適逢今夫呼吸潮汐關竅丘源洲潬
浮空澭泹旁穿井乍甘而撤舎麥未槁而培根何
靈龜之下伏寓三峯乎層巓表泰紫之嶕嶢陋靈
光之巋然長封爲扄土鍵石鐍守如崤函葉萬不
拔然而燕雀賀而人吊枝葉茂而本撥財乏力屈
河且再塞君王方且駐屬車以流觀啓離宫而落
成却四載之乗勞負薪之臣舉烽賦酒飛輪奉牲
戢長慮於一笑起駕望而慿陵神閑意定澹然無
營語未旣天子數顧尚席推凡欲興臣朔逡巡却
立不謝而退其後舘陶之役竟如東方大夫言
皇朝文鑑卷第九
皇朝文鑑卷第十
　賦
　　　南都賦　王　仲旉
　　　颶風賦　蘇　過
　　　思子臺賦　蘇　過
　　　參賦　米　黻
　　　　南都賦　王　仲旉
洛陽王仲旉侍親客于宋十有餘年矣宋南都也
山川城邑人物風俗禽獸草木博觀而窮覧粗得
其凡焉因藉華陽先生渙上公子爲問荅以賦詞
曰
華陽先生與渙上公子歩于西山之隈環于竹圃
之左(囿有竹數百頃周四十一里/水經曰睢水東南流歷于竹)曰美哉邈乎土
地之沃人物之夥也公子喟然歎曰先生睹斯而
巳獨不聞徃者之事歟上自五帝中接三代下訖
漢唐目擊而可知指陳而可喻請爲先生言之於
顯樂國在睢之陽其地則宋其分則房夏豫周青
秦碭漢梁帶以黍丘之野包以閼伯之疆盟豬出
其右汳水更其旁渙榖濊猚漻淶逐黃(城黃見左/八水出宋)
(渙見元和志淶逐漻見圖經/傳濊見北征記榖猚見水經)從橫馳騖源分派張過乎
隕石之壄徑乎龍丘之岡行乎釣臺之渚出乎榖
城之塘上接大河通于銀潢下逹渦泗匯于淮湘
漰　嚳灂淼淼洋洋㵗㶔􁠽淑潏潏湯湯若乃歷
華里經汋陵乗襄塢陟貫城傍空桐而過沙隨階
鴻口而升橫亭伊髙辛之帝子主大火而脩祀鄙
葛伯之仇餉猗湯征之攸始嘉微子之啓封卒繼
承於商氏訪桐盧之兩門孰丗逺而難紀企蒙城
之故邑懷􁇀園之傲吏登北岡而逺瞰想橋公之
德懿銘三鼎與征鉞曾餘光之未墜仰子喬之飈
馭丗獨尚其丘墳臨繪水而徙倚(繪水見述異志/睢渙二水謂之)
誦相如之髙文閟雙廟之靈宇欽張許之威神忠
義煥乎日月丗彌乆而逾新英風激於萬代如想
見乎其人觀山川人物之舊纔得其凡而略之僕
固未能詳也若宫室苑囿之盛池沼臺榭之廣侈
靡誇前光輝絕後惟梁孝王有足稱者僕願繼其
說而先生自覧其切焉漢有天下至文而昌九族
敦序帝室以光乃命子武俾侯于梁惟梁大國城
四十餘北限泰山之險西界髙陽之墟禦備東南
則九州之奥區焉廣衍沃壤則天下之膏腴焉於
是舎大梁之故土卜睢陽之新都傍漻城而連屬
起甬道以縈紆外廣池洫内經郭郛陋九筵與百堵
法上國之規模發小鼔以始倡下節杵而和之流
樂府而度曲豈餘音之獨遺於是乃作曜華之宫
儗阿房與林光鬱正殿之􁨨虆巍然起乎中央散
彤彩而澔涆復煒煒以煌煌驚虬龍於金楹乍矯
首以騰驤軒鸞翥於飛甍欲乗風而下翔歷太階
之寳砌駢璧瑛與玉璫光陸離而眩目足幾徃而
徜徉旁有曲室後連洞房叫窱窈窕仰不見陽列
方䟽而散騎玉女睨而悠颺又有宴間之舘寔曰
忘憂文章灝博卓落瑰竒者萃乎其中貢以文鹿
白鶴參以渌酃細柳間以連璋沓璧綴以清管弱
絲東苑望囿三百餘里駿鸃鷦􁣀山鵲野雉守狗
戴勝鴝鵒翡翠聲音相聞翶翔徃來萬端鱗崪不
可勝記其木則檉松楩柟楸梧柘橿欃檀木欄栟
櫚豫章華楓翠槐古檜朱楊雲封霧鏁臨谷𬒳岡
其果則樝梨梬栗素奈朱櫻紫棗來禽呉橘楚橙
其草則蕙若蘭茞䕷蕪蓀蘢杜蘅菥　江蘺芎藭
庭蕉聳緑堦藥飜紅糅以忘憂合歡之嘉植雜以
避暑延壽之芳叢芬芬馥馥蒙蒙芃芃其竹則篔
簹籦䈽　䇙篈篃踈篁密篠布壠夾池檀欒蓊葺
婀娜陸離露滋雪映風靡雲披於是乎複道連綿
亘數千歩飛閣層樓動以百數　望平臺與離宫
瞟眇忘其何所中有百靈煙嵐竒秀表以落猿之
巖環以捿龍之岫旣盤紆以茀鬱亦映帶其左右
面百尺之深潭瀬鳴玉之清溜升望秦之峻嶺懷
故關而回首維彼蠡臺在城之西勢千仭而崛起
豈終日之可躋攀未半而神悸意欲下而復迷驚
斗杓之頫逼頎霓鬛之下垂疑眞仙之攸舘非人
寰之所棲屹清冷之對峙復偃蹇以穹隆上慿危
檻之崢嶸怳忽不知其幾重下瞰清淵之澄澈金
碧倒影乎其中旁接鴈池緑爭漪漣秋浪漲雨春
波拍天鶴洲背其後鳬渚面其前棹女謳而蕩漿
漁人集而叩舷水禽則有鸊鷉鳵鶂鴐鵝鷺鷗鳬
鶵鶴子鵠侣鴻儔翶翔　載沉載浮旣瀺灂而
隨波蹔蜚鳴而驚舟水草則有藨苧薠莞蒹葭蒲
蔣白蘋緑荇芡實蓮房雨濯幹而増緑風翍華而
吐芳王臨是國綽有餘閑思遊東苑縱獵乎其間
於是乘雕玉之輿馴寅褭之馬紛萬騎之徒騖千
乗之駕服太阿之雄劔靡彩虹之珠旂鳴和鑾以
玲瓏翳羽蓋以葳蕤安國奉轡嚴忌附輿扈從橫
出並山之隅左許少右專諸依岡爲罝因川爲漁
奮駭百獸電激雷驅搤雄螭蹵豪豬􁖥犀犛轔麕
麌轢游嶲􁞻駏驉弓不妄發應聲而殊鋌不虚擲
洞胷穿髃山殫谷盡孑然無餘於是梁王弭節而
還容與委虵徘徊徃來其樂未衰相與賔客復遊
於鴈鶩之池登龍艦飛鳳蓋釣錦鱗出文貝弋白
鷴挂黃鶴鶬鴰下鷫鷞落薄暮日斜俛仰極樂獲
獸之多弋禽之衆子虚之所遺西賔之所略也馳
騁少怠明日乃宴于平臺召相如延鄒枚綺席列
雕屏開膾猩脣炙豹胎酌金漿之酎觴縹玉之醅
吹紫鳳之簫擊靈鼉之鼓聆遼滇之歌睇巴渝之
舞又有邯鄲曼姬燕代麗女輕祛靚粧綽約媚嫵
明眸微睨色授神予於是衆客皆醉頺然忘歸浩
歌起舞獻壽考無疆之詩曰君王淵穆德日躋間
暇遊宴樂無涯願千秋兮萬歳常與日月爭光輝
先生曰噫公子何謂兹邪若公子所謂重耳而輕
目榮古而陋今膠以人物之陳迹炫以山川之舊
經又烏覩　大宋之盛乎夫　大宋之開基也肇
自商丘大啓土宇創洪圖而遺億代一帝統而超
邃古萬國𬒳德澤四裔暢皇武西盪巴蜀東澹海
漘北指幽薊南曜朱垠天乙七十里而興王姬周
三十丗而卜宅曽何足云至于祥符之際累盛而
重熈増太山之髙禪梁父之基神祇安妥日星光
輝寶符瑞應萃乎斯時於是廵方㝢幸亳社動天
輅備法駕海夷獻珍黃雲覆野就見百年存問鰥
寡明壹法度赦宥天下當是時也翠華廻馭龍斾
載揚廼睠兹土如歸故郷觀紫氣於芒山辨白水
於南陽洒翔鸞之神翰掞鴻藻之天章於是建南
京陪上國首諸夏作民極對列乎浚郊相輝乎洛
宅頒慶洞開歸德峻峙(端門曰頒慶/正殿曰歸德)若閶闔之特
闈連馺娑與枍指偉宫室之光明仰觚稜之神麗
儉不至陋奢不逾侈旁立原廟(慶宫宫官日事酌/三聖神御奉安鴻)
(獻)巋㠑穹崇殿實有三一祖二宗顯文謨而承武
烈彌萬祀而無窮觀其英豪之域冠蓋相望元勲
雋老五姓寔昌(肅張文定寓睢陽者凡五族/杜正獻趙康靖王文忠蔡敏)蹈先
生之學舎(于雎陽爲諸郡之先祠堂存焉/祥符中正素戚先生始建學舎)溢誦聲
以洋洋敬鄭公之碩德仰文正之餘芳(文正甞游/冨鄭公范)
(此/學於)俯浪宕之舊渠(名浪宕/汴渠一)廻伊洛之清流(中引/熈寜)
(于汲/洛水入)釃江呉之漕粟浮寶鷁之千舟若乃昭仁
崇禮廻鸞祥輝(門名/南都四)連闤帶闠列隧通畿萬商
千賈鱗集羽歸星布纎麗山積瑰竒來不可抑徃
不可羈南獠蠻而東濊貊紛大貝與明璣其軍旅
則棘門細柳連緫百營馭以驍將厲以犀兵時以
蒐獮之際陣以魚麗之形扼一都之衝㑹耀萬里
之天聲其原野則田疇彌望不可計數浸以曜漁
之源𬒳以沃壤之土舉趾即雲荷鋤廼雨芃芃離
離禾麥稷黍其亭舘内之則有流觸渌波檜隂四
合照碧妙峯武備道接外之則有朝雨暮雲暖風
殘月又有王觴金縷光華宴喜嘶馬落帆芳草柳
枝之列(枝十二亭名/自流觴至柳)聮觀光與望雲(二亭名/觀光望雲)指
中天之巍闕其池沼則東西二湖　迢迢水
澄似鏡波泛如潮窺馴鷺於别渚(於南湖作賦以/晏元獻放馴鷺)
(紀)識海鴈於舊橋(置湖中名其橋曰海鴈/夏文莊自青社携二鴈)爾乃金
魚分籥玉麟剖符命夫輔弼耆德侍從鴻儒鎭撫東
土保釐此都視先王之遺民愛風俗之安舒乗剸
繁之多𥙿覺坐嘯而有餘陟髙臺而環望悟神意
之自如臨緑水而暫止疑放曠於江湖若予之所
舉僅知其髣髴十分未得其一隅吾子徒聞孝王
之遺風舊迹不暏　大宋之豐功偉烈也徒詫梁
國故墟之名不知　藝祖興王之實也徒誇兎園
之大鴈沼之廣不識原廟之尊帝宫之美也曜華
故基鞠爲茂草孰若都城佳氣鬱與雲翔諸侯僣
上游宴無度孰若天子廵守動靜有常珍怪之翫
竒木異卉孰若農夫之慶黍稷稻梁先生之言未
終公子矍然若驚惘然若醒茫然若有所失者旣
而幡然攺曰鄙哉予乎嗟予舎近而取逺習迷而
遂非其亦乆矣先生博我以皇道宏我以王圻使
數十年所眩曜釋焉無疑僕雖不敏請終身而誦
之先生於是作歌以遺焉其辭曰翼翼神都
皇祖起焉煌煌巍闕眞人廵焉有睟其容三殿位
焉於萬斯年天子明焉
　　　　颶風賦　蘇　過
仲秋之夕客有叩門指雲物而告予曰海氣甚惡
非祲非祥斷霓飲海而北指赤雲夾日而南翔此
颶之漸也子盍備之語未卒庭戸肅然槁葉蔌蔌
驚鳥疾呼怖獸辟易忽野馬之决驟矯退飛之六
鷁襲土囊而暴怒掠衆竅之叱吸予乃入室而坐
歛祍變色客曰未也此颶之先駈爾少焉排戸破
牖殞瓦擗屋礧擊巨石揉拔喬木勢飜渤澥響振
坤軸疑屏翳之赫怒執陽侯而將戮鼔千尺之濤
瀾襄百仭之陵谷吞泥沙於一卷落崩崖於再觸
列萬馬而並騖㑹千車而爭逐虎豹讋駭鯨鯢犇
蹙類鉅鹿之戰殷聲呼之動地似昆陽之役舉百
萬於一覆予亦爲之股慄毛聳索氣側足夜拊榻
而九徙晝命龜而三卜蓋三日而後息也父老來
唁酒漿羅列勞來僮僕懼定而說理草木之旣偃
輯軒檻之已折𥙷茅茨之罅漏塞墻垣之頽缺已
而山林寂然海波不興動者自止鳴者自停湛天
宇之蒼蒼流孤月之熒熒忽悟且歎莫知所營嗚
呼小大出於相形憂喜因於所遇昔之飄然若爲
巨耶吹萬不同果足怖耶蟻之縁也嘘則墜蚋之
集也呵則舉夫嘘呵不足以振物而施之二虫則
甚懼鵬水擊而三千搏扶揺而九萬彼視吾之惴
慄亦爾汝之相莞均大塊之噫氣奚巨細之足辨
陋耳目之不廣爲外物之所變且夫萬象起滅衆
怪耀昡求髣髴於過目視空中之飛電則向之所
謂可懼者實耶虚耶惜吾知之晚也
　　　　思子臺賦　蘇　過
余先君宫師之友史君諱經臣字彦輔眉山人與
其弟沆子凝皆竒士博學能文慕李文饒之爲人
而學其議論彦輔舉賢良不中弟子凝以進士得
官止著作佐郎皆早死且無子有文數百篇皆亡
之予少時常見彦輔所作思子臺賦上援秦皇下
逮晉惠反復哀切有𥙷於丗蓋記其意而亡其辭
乃命過作𥙷亡之篇庶幾君子猶得見斯人胷懷
髣髴也
客有自蜀遊梁傃關而東覽河華之形勝兮訪秦
漢之遺宫得巋然之頽基兮並湖城之西墉弔漢
武之暴怒兮悼戾園之憫凶聞父老之哀歎兮猶
有歸來望思之遺恫吁大臺之䜛頰兮實咀毒而
銜鋒敗趙國於俛仰兮又將覆劉氏之宗間漢武
之多忌兮謂左右之皆戎殺陽石而未厭兮又瘞
禍於宫中狃君王之好殺兮視人命猶昆虫死者
幾何人兮豈問骨肉與王公惑狂傳之淺謀兮不
忍忿忿而殺充上曽不鍳予之無聊兮實有豕心
負此名而欲亡兮天下其孰吾容苟逭死於泉鳩
兮冀稍乆而自理遘大患於倉猝兮懷孤憤於永
巳念君老而孰圖兮嗟肉食其多鄙獨三老與千
秋兮懷愛君之拳拳犯雷霆之方怒兮消積禍於
一言洗沉冤之無告兮戮䜛人其巳晚幸曽孫之
無恙兮或慰夫九原雖築臺其何救兮固知巳矣
之不諌䰟㷀㷀其歸來兮蓋庶㡬於復見也昔秦
之亡也禍始於扶蘇眇斯髙之羸豕兮視其君猶
乳虎曽纊息之未定兮乃敢探其穴而㗖其雛在
晉四丗有君不惠孽婦晨雊彊王定制惟愍懷之
遭離兮實追二於漢戾顧孱后之何知兮亦號呼
於旣逝冩餘哀於江陵兮發故臣之幽契仍築臺
以望思兮蓋援武以自例嗚呼噫嘻可弔而不可
哂兮亦各言其子也彼茂陵之雄傑兮係九戎而
鞭百蠻笑堯禹而陋湯武兮蓋將與黃帝俱仙及
其失道於幾微兮狐鬼生於左臂如嬰兒之未孩
兮易耳目而不知甘泉咫尺而不通兮與式乾其
何異一旣上配於秦皇兮又下比於晉惠君子是
以知狂聖之本同而聦明之不可恃也覽觀古𥘉
孰哲孰愚皆知指笑乎前人而莫知後之視予方
漢武之盛也肯自比於驪山之朽骨而况於金墉
之獨夫乎自今觀之三后一律皆以信䜛而殺子
暱姦而敗國吾築臺以寄哀信同名而齊實彼昏
庸者固不足告也吾將以爲明主之龜策自建元
以來張湯主父偃之流與兩丞相三長史之徒皆
以無罪而夷滅一言以就誅曽無興哀於旣徃一
洗其無辜獨於據也悲歌慷慨泣涕躊躇嗚呼哀
哉莫有以楚靈之言告者曰人之愛其子也亦如
余乎天道好還以德爲符惟孟德之􁀳忍兮以嗜
殺以爲娯彼揚公之愛脩兮豈减吾之蒼舒恨元
化之不可作兮然後知䑕輩之果無同䑛犢於晚
歳兮又何怨於老臞吾將以嗜殺爲戒也故於末
而并書
　　　　參賦　米　黻
武帝旣祠太一受釐頒胙意得氣泰神怡志豫閱
符合瑞至于嚮暮於是升通天之臺攬泬寥之路
覩三星聮影晻然當戸顧侍臣曰是何星也侍臣
枚臯進曰參星也帝曰是何主對曰是主民帝曰
可聞其晻歟臯曰臣之淺學俳儕優隊捷語翩言
奉歡承話稱道盛德受况甚大此大對也臣不敢
帝曰先生無辭臯乃跽而進曰自周衰道䘮百里
一王嗜欲加僣民財用傷貪如碩䑕墮號鵜梁匪
鳶匪鮪或潜或翔至于暴秦襲冕而狼趙郊坑肉
魏野封瘡粤嶺山斷遼海城長驪丘虚地阿房繡
墻則是星也晻晻而無光帝曰亦甞有明乎曰有
古有治君曰堯與禹敬時命官以民爲主民之樂
生鼔腹歌舞次逮成湯視民如傷一夫不獲如巳
納隍周之文武汔于成康道德化洽禮義興行刑
措不用至于百齡則是星也亦常煒燁而晶熒帝
曰冝乎自此不復有光矣曰有昔秦籙不究上天
悔亡乃命髙祖匹夫奮張一洗丗亂恵綏四方化
其姦宄約以三章及我文景恭儉惇朴隱恤賑周
徳澤甚渥太倉積紅腐之粟司農朽不較之索則
是星亦甞爗爗而灼灼今　陛下承累聖之休光
翕五福於仰戴坐明堂神明之㑹據建章珍陸之
海臣萬國朝四裔名王系於祈連宛馬來於天外
致赤鴈駮麃之異物獲寶鼎芝房之珍恠名在百
王之上游德並五帝之左界而乃晻晻而無光臣
臯所以堙鬱而未快逡廵而不對也古訓有言曰
民猶水也可以載舟可以覆舟言未及休命蓋陳
鈎寢不得寐三起問籌翌旦坐明光殿封冨民侯
皇朝文鑑卷第十
皇朝文鑑卷第十一
　律賦
　　　有物混成賦　王　曾
　　　金在鎔賦　范　仲淹
　　　德車結旌賦　宋　庠
　　　應天以實不以文賦　歐陽　脩
　　　王畿千里賦　宋　祁
　　　長嘯却胡騎賦　范　鎭
　　　首善自京師賦　王　安石
　　　歷者天地之大紀賦　蘇　頌
　　　圎丘象天賦　鄭　獬
　　　濁醪有妙理賦　蘇　軾
　　　三階平則風雨時賦　孔　文仲
　　　四海以職來祭賦　孔　武仲
　　　舜琴歌南風賦　舒　亶
　　　公生明賦　許　安世
　　　智若禹之行水賦　孔　平仲
　　　周以宗彊賦　沈　𥘉
　　　佚道使民賦　林　希
　　　王道正則百川理賦　江　衍
　　　郭子儀單騎見虜賦　秦　觀
　　　　有物混成賦(天地之始/虚象生在)王　曾
妙物難模先天有諸著自無名之始生乎立極之
𥘉不縮不盈賦象寧窮於廣狹匪雕匪斵流形罔
滯於盈虚原夫未辨兩儀中含四象雖欲兆於形
質曾莫知夫影響問洪纎而莫得自契胚渾考上
下以都忘孰分天壤及夫大樸將散三光欲萌清
濁待兹而一判昬明由是以相生然後品彚咸觀
用作有形之始淳和外發或知至道之精是何小
不隱於纎介大不充於寰海配一氣以㝠運亘終
古而斯在縱隂陽之推盪我質難移任變化之紛
紜斯形不改豈不以有者眞有之筌物者生物之
先冥搜而兆朕斯顯寂聽而音容莫傳得我之小
者散而爲草木得我之大者聚而爲山川視焉且
無訝深蟠於厚地搏之不得疑上極於高天本自
疆名誠難取類其始也既出無而入有其終也亦
規天而矩地既不可指掌而窺又不可困人而致
明君體之而成化則所謂無爲而爲君子執之而
立身亦同乎不器之器無反無側神之聽之諒潜
形於恍惚實委化於希夷傾毁何由固秉持之在
我剛柔有體將用捨以隨時　今我后掌握道樞
恢張天紀將窮理以盡性思反古而復始巍巍乎
執大象而撫域中達妙有之深㫖
　　　　金在鎔賦(求鑄成器/金在良冶)范　仲淹
天生至寶時貴良金在鎔之姿可覩從革之用將
臨熠耀騰精乍躍洪鑪之内縱橫成噐當隨哲匠
之心觀其大冶既陳滿籝斯在俄融融而委質忽
曄曄而揚彩英華既發雙南之價彌高鼔鑄未停
百錬之功可待况乎六府㑹昌我禀其剛九牧納貢
我稱其良因烈火而變化逐懿範而圎方如令區
別妍媸願爲軒鑑儻使削平禍亂請就干將國之
寶也有如此者欲致用於君子故假手於良冶時
將禁害夏王之鼎可成君或好賢越相之容必寫
是知金非工而弗用工非金而曷求觀此鎔金之
義得乎爲政之謀君諭冶焉自得化人之㫖民爲
金也克明從上之由彼以披沙見尋藏山是務一
則求之而未顯一則棄之而弗顧曷若動而愈出
既踊躍以來伸用之則行必周流而可鑄美夫五
行之粹三品之英昔麗水而隱晦今躍冶而光亨
流形而不縮不盈出乎其類尚象而無小無大動
則有成士有鍜錬誠明範圍仁義俟明君之大用
感良金而自試居聖人天地之鑪亦庶幾於國器
　　　　德車結旌賦(昭德之美/車結旌者)宋　庠
君有至德時乘大車當偃革以無外乃結旌而有
𥘉奉駕陳儀采物雖資於備設鳴鸞示禮旂旒匪
俟於垂舒順考前經鋪聞徃說謂戎事以既息貴
君車之有結雍容撫軾蓋藏飾以尚純肅穆展鈴
詎垂旓而就列蓋由抑乃盛飾昭夫令名雖冠品
於輿服蔑揚威於斾旌肅軫無譁方斂藏於斿厲
馳輪有度靡赫奕於緌纓且夫禮有質文器隨用
捨車號乎德則崇化於邦本旌結其表則示人於
天下意自象見名非人假君軒弭節孰訝乎卷而
懷之國乘制容益顯乎素爲貴者是知車之用兮
充德以成大旌之飾兮輔威而孔昭既武怒之不
作信軍容而外銷組轡啓行陋邦旄之孑孑錯衡
遵路殊風斾之揺揺若然則動有彛儀文無異色
雖嚴駕以備物終去華而表德故使禮典攸重民
瞻不忒皇皇整御始中括於采章轞轞肅容豈外
揚於藻飾用能上載明德旁昭縟儀自駕言而戾
止殊幅裂以藏之升降惟寅僅比非心之屋章明
盡屏寧同止獵之緌大矣哉邦禮是崇帝儀資始
實務德以垂教必收旌而昭理宜乎國容備而兵
器銷率由兹而盡矣
　　　　應天以實不以文賦(豈尚文爲/天應誠德)
　　　　　　　　　　　　　　歐陽　脩
天灾之示人也若響應聲君心之奉天也惟德與
誠固當務實以推本不假浮文而治情彼雖不言
讁見以時而下告吾其脩德禍患可銷於未萌臣
聞天所助兮惟善則降祥德苟至兮雖妖而不勝
皆由人事之告召然後天心之上應若國家有闕
失之政則當頻見於衆灾欲人主知戒懼之心所
以保安於萬乘臣請述當今之所爲引近事而爲
證至如陽能和隂則雨降若歲大旱則陽不和隂
而可推(大旱/去年)隂不侵陽則地靜若地頻動則隂干
於陽而可知(地頻動/去年河東)又如黒者隂之色晦者隂
之時或暴風慘黒而大至白晝晦㝠而四垂(元年/康定)
(起白日晦/三月黒風)日食正旦雨冰木枝(二月/今春)如此之類皆
隂之爲蓋隂爲小人與婦女又爲大兵與蠻夷若
四方之爲患則羣隂之失宜故天象以此告吾君
不謂不至　陛下所宜奉天戒不可不思是謂應
以實者臣敢列而言之若夫愼擇左右而察小人
則視聽之不惑肅清宫闈而减冗列則恭儉而成
式況乎逺佞人者孔宣父之明訓放宫女者唐太
宗之盛德又若西師乆不利宜究兵弊而改作叛
羗乆未服宜講廟謀之失得在　陛下之至聖行
此事而不忒庶天意之可回雖有灾而自息方今
民疲賦斂之苦又值饑荒之年貲財盡於私室苖
稼盡於農田劫掠居人盗賊並起流離道路老㓜
相連　陛下視民如子覆民如天在於仁聖非不
矜憐故德音除刻削之令赦書行賑濟之權然而
詔令雖嚴州縣之吏多慢人死相半朝廷之惠未
宣天至高逺也惟可動以精誠民之休戚也皆繫
君之好尚惟善政之能惠則休符之並貺富有四
海之大獨制萬民之上一言之出兮誰敢不從百
事責實兮自然無曠發號施令在聖意之必行變
灾爲祥則太平之可望今漢史有五行之志尚書
有洪範之文願詔侍臣之講說許陳古事於聽聞
可以見自召妖灾雖由於時政能招福應亦自於
明君故禾偃於風表周王之覺悟雉鳴于鼎成商
帝之功勲蓋恐懼脩省者實也在乎不倦祈禳消
伏者文也皆不足云臣生逢納諌之聖明不閒直
言之狂斐惟冀愚忠之可採苟避誅夷而則豈蓋
賦者古人規諌之文臣故敢上干於旒扆
　　　　王畿千里賦(尊大王國/畿制千里)宋　祁
王有一統人無異歸中四方而正位畫千里以爲
畿揔大衆之奠居式昭民極據方來而處要㠯重
皇威二代而還維周有制擥庶績以圖大廓多方
而爲衞作我上國垂諸永世以謂地非中夏無以
示天子之常尊土不一圻無以待諸侯之入計爾
乃測圭於地考極于天風雨之所交者道里之必
均焉郊野錯而回合郷遂亘而蟬聮溝封斯萬疆
埸且千差籍九畿定夫家於都鄙出車萬乘括賦
入於原田是謂辨方且非期侈廓焉天府之國巍
乎王者之里爵禄命賜之供億朝覲㑹同之厎止
不偪陋以取侮不夸矜而役美侔江海之重潤乃
據上游法日月之徑圍用張天紀且其蠻夷面内
玉帛駿奔内則百官承式外則四國于蕃化之逺
者禮益廣歸之衆者務愈繁必在制廣輪於有截
示極摯於羣元倍十子男大有由而御小任包甸
稍卑不得以侔尊亦由天之高燾物而無外地之
厚廣生而咸頼使髙而可度則寥廓何仰厚而易
知則沉潜有害是用控天下以咸乂極宸居而稱
大詩美四方之是則理乃同歸史稱後世之無加
事誠胥㑹美夫周原膴膴禹畫芒芒或處瘠爲教
或建瓴是防然皆按成事於神甸跡前謀於令王
所以漢相論都首識金城之廣召公相宅前知墨
食之祥洪惟　我朝奄有方國託宏基於天地亘
長藩於道德所以申畫邦畿是用守之無極
　　　　長嘯却胡騎賦(胡騎潜去/清嘯聞外)范　鎭
制動者以靜善勝者不爭伊劉氏之長嘯却胡人
之亂兵初歷歷以傳聞合圍風靡遂稍稍而引退
一境塵清當其分晉室之憂勤守并門之衝要邊
寇衆至虜戰數挑勝不可以近決敵不可以前料
凌雲拔幟誰爲趙壁之謀訴月登樓獨引蘇門之
嘯出自予口期於衆聞徵角更變宫商互分儼神
意以不動服戎心而若醺終夜長吟故異鷄鳴之
客逺人咸聽遂收烏合之羣是知安可破危利能
圖害攻而至吾不爲之戚服而去吾不爲之泰亦
猶雅歌之樂坐鎭軍中不假射聲之威横行塞外
豈不以嘯本予發抑揚而自娛騎雖爾衆顧視而
如無既傾聽以知漢乃散逃而入胡若楚軍夜遁
之時聞歌於四面殊漢將道窮之日振臂而一呼
宜夫深謀者爲衆歸尚力者必自匱此以安而得
儁彼以彊而失利因惟口之出好去滿目之異類
遂使本朝雙闕時有内面之人廣莫一隅不逢南
牧之騎大哉人籟斯發邊兵遂潜蓋得先聲之術
曾無黷武之嫌談笑而却秦軍理宜共底偃息而
藩魏室功亦難兼是何據一郡之尊慿百姓之助
勢至小也以徳而大嘯甚微也因誠以著使被髮
之醜類咸審音而逺去夫如是則有天下之君曷
爲西北之慮
　　　　首善自京師賦(爲天下始/崇勸儒學)王　安石
王化下究人文内崇繄京師首善之教自太學親
民之功闓承師論道之基先繇轂下廣成俗化民
之誼甫暨寰中古之聖人君有天下治逺於近制
衆以寡不用文何以修飾政教非設校何以崇明
儒雅迺建左學率先諸夏在郊立制繫一人之本
焉養士興仁形四方之風也本仁祖義取材歛賢
講制量于中土鬯聲明於普天始于邦家用廣師
儒之衆行乎郷黨斯爲庠序之先是何拳拳諸生
亹亹先覺所傳者道徳仁義所隷者詩書禮樂以
言乎功則萬世用乂以言乎化則八紘匪邈其流
及於三代率以明倫此理達於諸侯誰其廢學故
曰校官者庶俗之原本京邑者羣方之表儀養源
於上則庶俗流被設表於内則羣方景隨惟時於
變繄上之爲三王四代惟其師使人知化兆姓黎
民輯於下自我興基向若俗敗隄防朝隳統紀教
化之宫衰落禮義之官廢弛郷風者無以勸於善
隷業者不能官其始則撫封之主毁郷校者有之
承學之民在城闕者多矣必也啓胄子之祕宇據
神邦之奥區憲先王而講道風下國以恢儒邑翼
翼以宅中契商人之詠士彬彬而蒙化參漢室之
謨噫孝武逸王也而有興置之謀公孫具臣也而
有將明之論矧睿明之主紹起俊乂之僚並建宜
乎隆儒舘以視方來使元元之敦勸
　　　　歷者天地之大紀賦(天地之數/聖人以通)蘓　頌
昔聖王建官司地因象知天推曆用明於大紀考
星咸自於初躔合三體以爲元成書㝡密舉二篇
之定䇿備數無愆古有善談載於前志因太初創
曆之首述徃聖知時之義莫不究極象數精窮天
地有時以記夫啓閉有日以紀乎分至躔離弦望
也於此而爲正晦朔昬明也於此而攸示下可辨
乎斗建上靡差於辰次惟君審璣衡之運所以緒
正於元功使民知寒暑之來然後順修於時利況
夫歷爲一歲之本紀明太極之基惟精祲之至妙
豈深思之與知必也迎辰以策定晷于儀帝舜則
羲和而分命顓頊則重黎而是司皆所以準厥二
氣乗於四時聖有作也人皆度之制自清臺得舉
正履端之要職由太史盡觀文察理之宜若乃辰
集于房月窮于紀孟陬既協於月建攝提亦隨乎
杓指國將班正朔以爲令王乃觀情性而順理章
蔀元之書兮著於彼子丑寅之正兮見於此可以
察發斂於未然定舒慘之所以推而生律子陽午
隂而互分治以明時春作秋成而是擬且夫天之
運也日與星而代逢地之道也柔以剛而莫窮非
乃聖無以探其賾非立法無以舉其中我乃錯綜
氣候稽參變通起建星而運筭故積歲以成功考
連珠合璧之辰得名尤邃應大吕黄鍾之統立道
斯同用能鈞校舊儀審觀新度成敗因之而遂紀
氣節於焉而可步于以極隂陽之大端于以備六
五之中數亦何異魯經比事舉二中以歲成羲易
窮神合五位而象布後王以是知曆象不可不審
經紀不可不循或立元而謹其始或節事而授於
民馮相則致乎日月保章則志夫星辰以定五十
五數以通三百六旬所謂見道而知治何患以天
而占人彼爲刻漏以考中星但紀曉昏之度處璇
璣而觀大運蓋明氣候之因猶未若測運動於二
儀齊徃來於七政建乃星紀先夫筭命　吾皇所
以監古曆之尤䟽頒新書而考正天人之際因以
明焉乃知夫作者謂聖
　　　　圎丘象天賦(上憲天體/圎丘就陽)鄭　獬
禮大必簡丘圎自然蓋推尊於上帝遂擬象於髙
天必在國南蟠宏基之髙厚用符陽體取大運之
周旋王者揆禮之文爲民之倡修明大禘導迎景
貺有祭焉格神于下有祀焉享帝于上謂丘也其
形特異我所以貴其自成蓋天也其體亦圎我所
以法之相尚爾乃旋仲冬之序迎至日之長掃以
除地升而詔王是必肇靈壤以髙峙模圎清而上
當擇吉土之成基乃定其位倣髙穹之大體以就
乎陽由是懽然神意交穆然天貺授徧羣靈以從
之祀嚴太祖以爲之侑煥爾盛容配乎大就成非
人力聳寶勢以下蟠仰合乾儀環太虚而髙覆然
則禮有物也其制可象天無形也其端可求故我
相法於厚地取類於重丘崇崇其髙隱若積土之
固浩浩其大渾如洪覆之周是故有藳秸以籍誠
有陶匏以薦禮大裘焉以彰其質蒼璧焉以象其
體固異周朝授政築層級之三成漢祀命郊兆重
階之八陛是則事至神者物無以稱其德接至髙
者丘所以表其䖍與地居上如天轉圎對方澤之
成形乃殊其象規大儀之㝠運自貴其全聖人所
以明禮大原建邦茂憲兆其成迹符於至健夫然
因天事天得先民之至論
　　　　濁醪有妙理賦(無㨗於酒/神聖功用)蘇　軾
酒勿嫌濁人當取醇失憂心於昨夢信妙理之凝
神渾盎盎以無聲始從味入杳㝠㝠其似道徑得
天眞伊人之生以酒爲命常因既醉之適方識此
心之正稻米無知豈解窮理麴糵有毒安能發性
乃知神物之自然蓋與天工而相並得時行道我
則師齊相之飲醇逺害全身我則學徐公之中聖
湛若秋露穆如春風疑宿雲之解駮漏朝日之暾
紅初體粟之失去旋眼花之掃空酷愛孟生知其
中之有趣猶嫌白老不頌徳而言功兀爾坐忘浩
然天縱如如不動而體無礙了了常知而心不用
坐中客滿惟憂百榼之空身後名輕但覺一盃之
重今夫明月之珠不可以𥜗夜光之璧不可以餔
芻豢飽我而不我覺布帛燠我而不我娯惟此君
獨游萬物之表蓋天下不可一日而無在醉常醒
孰是狂人之藥得意忘味始知至道之腴又何必
一石亦醉罔閒州閭五斗解酲不問妻妾結襪廷
中觀廷尉之度量脫鞾殿上夸謫仙之敏捷陽醉
逷地常陋王式之褊嗚歌仰天每譏楊惲之狹我
欲眠而君且去有客何嫌人皆勸而我不聞其誰
敢接殊不知人之齊聖匪昏之如古者晤語必旅
之於獨醒者汨羅之道也屢舞者髙陽之徒歟惡
蔣濟而射木人又何狷淺殺王敦而取金印亦自
狂踈故我内全其天外寓於酒濁者以飲吾僕清
者以酌吾友吾方耕於渺莾之野而汲於清冷之
淵以釀此醪然後舉窪樽而屬予口
　　　　三階平則風雨時賦(風雨時若/泰階旣平)
　　　　　　　　　　　　　　孔　文仲
圎極之運泰階以平表聖神之徳盛致風雨之時
行位正六符炳光芒於常次氣流四序普散潤於
羣生大儀之逺兮其體髙明列宿之繁兮其文交
錯君道修於下則瑞爲之證人事失於此則變從
而作偉一徳之温恭感三階之炳爍騰精于上燭
太微紫微之居垂象於人應時雨時風之若爗爗
華藻蒼蒼昊穹常煇乎太一之座密次乎文昌之
宫則必天地恊應隂陽大同沐之以膏雨撓之以
祥風上燦髙躔既色齊而光大俯呈休驗俾根著
之滋豐靈臺齊政兮知精祲之祥太史占天兮測
宿離之㑹上焉兩兩之悉正下焉元元之永賴盛
澤鼔舞洪恩霶霈觀文察變仰魁斗之均明薄山
流淵蘇物情而交泰豈不以天至邈也其監無私
星至逺也其應不欺惟上階之成象合元后之題
期或當乎卿大夫之列或主乎士庶人之卑率皆
騰燿而有爛守常而莫移致此恊氣播于大時薫
兮解愠之美沛若如膏之滋順軌而居展開徳宣
符之效以節而至無鳴條破塊之爲斯蓋位焉不
易其尊卑行焉不差其經緯使清微之令均被乎
率土霡霂之澤昭蘇乎品彚化養無外涵濡罔既
相比而列連炳煥於七星仰觀其符知恊調於六
氣誠由至仁之化也四表光被太平之治也兆民
允懷藹休功於萬宇兆祥應於三階載於傳則微
淒苦之戾出於記則無焱暴之乖驗斗覆而嵗穰
求端則正占畢明而夷貢取類其皆班固志之也
曉然示人方朔陳之也勤於致主修皇徳以上動
煥台光而可覩符作肅作聖之事鮮極備極無之
苦又何必饗帝于郊始能節乎風雨
　　　　四海以職來祭賦(能助王祭/天下之職)孔　武仲
上聖孝至諸侯職揚當一人之奉祭罄四海以來
王肅爾駿奔各𫐠修方之舊翼如顯相用嚴肆祀
之常夫惟承祖宗積累之休處廉陛崇高之勢尊
其親也既重假廟大其禮也又當配帝化首正宁
教流當世本至誠之恭愛可以感人極四海之欣
歡入而助祭時也六服面内五侯至前同姓異姓
兮各奉玉帛大賔大客兮迭承豆籩並來享以悦
懌咸侍祠而吉蠲造此闕庭鎗八鸞於外屏盛其
饌貢洽百禮於中天擇於大射則賔自得賢誓以
常刑則臣無廢職辨其吉禮之掌同厥驩心之得
儼若將事欣然獻力分行逓見居多振鷺之容承
命勤修皆有和羮之徳誠以報本反始者神聖之
美教尊祖嚴父者朝家之上儀在盛王之顒若格
緜宇以承之故爾各備上服並承約軧所以周廟
陳常美羣公之肅肅湯孫致饗詠列辟之祁祁衆
莫衆於侯方尊孰尊於君者大邦小國兮至自畿
外美味和氣兮實於堂下共承上化參徳遜於前
書各盡臣恭恊祼將於大雅夫盡九州之力致五
福之膺殊免爵於西漢異責茅於召陵以極精禋
之意用全孝饗之能薦牡惟時推至誠而茂對執
膰有序賛大事以靈承噫徳教所加惠心益著外
易俗於蠻貊下感心於黎庶矧乎茅土分寵親賢
同慮幸丁萃亨之時孰不驩虞而來助
　　　　舜琴歌南風賦(以歌南風/帝舜作琴)舒　亶
帝意雖逺琴音可通欲發揚於孝道遂歌詠於南
風寓意五絃寫生成之至徳託言萬物荷長養之
元功粤其耕稼陶漁至爲君聦明睿智積諸已日
深致孝之念躬盡事親之理以謂鞠養之徳欲言
之不足生育之愛欲報之何以緣情指物孰形孝
子之思流詠在琴且載南風之旨時其比屋熙乂
巖廊靚深包我萬慮冩于一琴恊天地以同趣按
絲桐而播音作以叙情適在無爲之日薫兮入奏
永言至孝之心蓋曰風之於物也有化養之恩覃
親之於已也有劬勞之徳博眷物理之明甚假琴
聲而逺託一彈而歡意具寫再鼔而羣心咸若按
絃而奏聲參韶樂之淳寓象而言義並凱風之作
議夫琴求以意而不求乎形器帝樂在孝而非樂
於絃歌感民之義豈並於北里思親之志固深於
蓼莪藏韻於心非止解一時之愠寄聲於政又將
陶萬國之和自是正音暢而化洽幽遐恊氣流而
時消惉懘閨門聴之則翕爾和順朝廷聞之則歡
然感厲風被乃俗功歸于帝又得䕫工之奏同樂
於民不煩鄒律之吹阜財於世兹蓋淵黙玩意優
游面南歌孝風之逺暨託琴理以中含惜乎道與
世汨樂非徳參操變而亡徒起後人之嘆音調而
理空聞前史之談夫豈知昔者導樂理之淳淳達
孝思之進進内將報徳之㒺極外以格民之大順
然則歌琴之意至矣哉莫如虞舜
　　　　公生明賦(明則生矣/公不偏黨)許　安世
事欲無蔽心宜盡公既守正以宅志遂生明而在
躬祛一意之黨偏不私乎物照百爲之情僞罔汨
於中若夫外交事變之繁中固心誠之守以謂虚
已鑒物則枉直昭晣挾情適事則是非紛糾欲庶
理之皆辨捨至公而則不中立不倚始持正於羣
倫旁燭無疆遂致明於萬有無陂無側不阿不偏
非妄惡也惡其衆之所棄非作好也好其衆之所
賢蓋依違牽制者固已去矣則明白洞逹者乃其
自然百志惟寧居絶傾邪之漸五綦不亂遂觀昭
曠之先蓋夫智因窒而後昬性以私而有黨愛憎
既絶則眞僞必審取捨既平則善惡不爽抱純正
以中執涵機靈而内養所以主心善治湯無蔽塞
之憂直道欽承文有照臨之廣豈不以湛靜者人
之性偏闇者性之情知靜爲本故虚之則定知闇
爲害故去之則明正厥心官始閑邪而制物發爲
智燭終迪哲以通誠大抵處有累之地者莫不徇
私對無窮之變者鮮能不惑凡適理以非眩由秉
心之自克得不保守天質蹈行聖則周而不比無
一曲之蔽情靜之徐清有三知之入徳因知心乃
物之鑒公爲職之衡係吝既屏純明自生以之察
已則事至不惑推而成務則物來敢名是故君子
養源于以致忠邪之判大人正已豈徒無譖愬之
行嗟夫有爲者易失其本心無憚者或迷於至理
故伾文黨與以醜正恭顯庸回而嫉士智尚昧於
自保識敢期於逺視惟夫以公正爲心明則生矣
　　　　智若禹之行水賦(如禹行水/明智之大)孔　平仲
古有大智中潜至明何行水以爲喻蓋存心之自
誠淵然剏物之謀敏而外發沛若決川之勢順以
東傾夫惟靈萬類而生毓五常之粹不滯於物其
端曰智然順其故則不致於交譎悖其本則浸成
於大僞居惟適正委美質之自然舉若下鴻措安
流於無事審利圖害籌安計危藴千慮以無惑包
萬殊而不遺每優游而處此不汨亂以行之内畜
清明陶天眞而去詐逺侔䟽鑿適地勢以流卑湛
然恬養於中廓然識周於外不滌源而滌性之垢
不治水而治情之害較迹無間成功亦大可通塞
壅順意表以彌綸如决懷襄貫地中而滂沛大抵
多計者流於機巧好辨者溺於空虚其弊明甚惟
人戒歟故我抱靈鑒以無隱導沉㡬而自如心常
惡其鑿也勢若排而注諸舜以是而察邇言聦明
並決堯因之而急先務障蔽皆除夫運至計以利
仁紹徽謀於平土徳一也何獨議乎智人一也何
獨尊乎禹蓋智之於物兮必順適其理而禹之於
水兮亦䟽導其苦茍能此道宜効臯陶之謨一失
其原或謂白圭之愈後世蘇張之辯勝莊老之道
鳴其耀才者或籠愚而不正其矯枉者又絶聖以
無營皆與性以相戾譬濬川而逆行亦猶戕柳以
爲之棬並非其質揠苗而助之長反害其生噫喻
玉瑩者楚有屈平侔蓍龜者秦聞樗里或以易變
而貽誚或以不知而爲恥皆莫若順其性以行焉
所謂智者樂水
　　　　周以宗彊賦(彊固王室/周以同姓)沈　初
古之建國制莫如周盛宗枝而作庇強王室以承
休治尚以文重恩親於同姓世緜其祚大形勢於
諸侯自昔后稷開基公劉經始盛徳物被豐功世
美文武大其業成康繼其軌奚永永以能然蓋親
親而得以任先宗子恊圖夾輔之勲本固王家益
植太平之趾天邑中奠侯封外崇大邦小邦兮我
所錫壤伯父叔父兮汝其懋功鞏國勢於寖盛粹
民風於大同膺木徳以當天王圖以永法轄星而
建屏邦本其隆有衮服以華其躬有金路以優其
命寳玉分賜脤膰均慶所以等異諸臣恩先庶姓
史稱乃徳盛陳過曆之期詩大其功茂著維城之
詠豈無異姓與之翊昌豈無列辟與之賛襄推本
而治尚親則強故蒼籙之興起始諸姬而阜康忠
厚一時重本枝而相輔儀刑百世壯基緒於重光
至如魯衛之所分邢茅之所附衆列邦壤一寜國
祚巋然磐石之安屹然寶鼎之措無煩兵革坐收
禦侮之功不假山河自得爲藩之固譬夫木之殖
枝茂者幹必大水之委源深者流必長繄爾列辟
輔予一王秦室寖微蓋削五侯之壤漢邦未善徒
恢七國之疆盛哉本本之扶持承承之操術國五
十兮比如犬牙之制年七百兮緜如瓜瓞之實
方今宗也盛而國也強跨基圖於周室
　　　　佚道使民賦(勞固無怨/民得終佚)林　希
古者善政陶乎庻民上安行於佚道下無憚於勞
身敎思有原得樂趨於農役人知足養胥仰戴於
君仁始也井天下之田比民居之域乃闢疆里乃
營稼穡寒則思爲之衣飢則願爲之食法既歸厚
利兹各得蓋上執其道務優佚以便民衆樂其生
率歡娛而竭力春使之作熈然恱從冬使之息慶
其有終趨時也如鳥獸之至收成也如寇盜之空
利而不庸自足王民之用厚而無困本資帝力之
功蠢惟有生不能自恤役之所以奉其已利之然
後知其佚仰有以供其祭祀俯足以寧其家室榖
播其始化同豳俗之深壤擊而歌野有堯民之質
俾爾晝出于塾俾爾宵索其綯無力役以奪其節
無賦斂以爲之搔曽動作之敢息由醇醲之所陶
驅於足用之原安而服業圖厥終身之養樂以忘
勞大抵強民者難使從利衆者乆益慕及充其口
腹之欲由竭其手足之故汝業既畢汝居既固爲
之一日之蜡怠心已忘優爾三時之農收功有素
然則于于其處皥皥其趨俾常産之各得顧閑民
之舉無治貴優游農者願耕耘於野俗相廉遜老
而不負戴於塗噫藏其用者其政神厚其本者其
民愿化而不示其迹勞而不知其困斯道也養生
送死無憾焉何有於怨
　　　　王道正則百川理賦(而百川理/王道公正)江　衍
物格大順化由至公本一道以持正致百川而㑹
通庶政修明端若承天之意衆流恊應沛然行地
之中嘗聞宰物之工提平在聖大而覆載者既輔
相以徳廣而融結者皆管攝以政故彼災祥繫乎
邪正惟王有歸徃之義蓋在爲公而水存平準之
稱遂皆得性何則明審刑罰持循紀綱亶聦明而
作后一好惡以遵王執此之政兮堅若金石行此
之令兮信如隂陽有猷有爲屏邪心於黨附或源
或委暢柔徳於靈長由是温洛效珍滎河薦祉若
江漢焉莫不歸其潤若畎澮焉莫不循其理民自
絶於昬墊物大蒙於豐美坦周人之砥道率履大
中恊夏后之神功敉寜洚水豈非徳之隆者髙深
逺近而必及道之公者徧覆包含而不偏博既通
於化育幽遂達於淵泉上廣堯仁有既陂之九澤
下殊幽暴無皆震之三川況夫中和發於聖誠精
祲交於神造萬物之類尚率育而揔揔五行之本
宜分流而浩浩平康在治兹咸叙於彜倫脉絡交
通遂安行於故道向若所持悖繆所向阿私或盛
外家之寵或簡宗廟之儀害既作矣時將殆而白
馬沉而福益逺金堤塞而民已疲是以雅什貽譏
蓋念沸騰之失漢臣建白重興涌溢之悲殊不知
水之爲功物資其澤以之浸潤也其功倍以之灌
溉也其利百然而䟽導則莫勝其勞壅塞則悉罹
其厄惟王道公正而不頗自然順適
　　　　郭子儀單騎見虜賦(壓以至誠/汾陽征虜)秦　觀
回紇入寇汾陽出征何單騎以見虜蓋臨戎而示
情匹馬雄趨方傳呼而免胄諸羗駭矚俄下拜以
投兵方其唐祚中微胡塵内侮承范陽猖獗之亂
值永泰因循之主金繒不足以塞其貪嗜鎧仗不
足以止其攘取雲屯三輔但分諸將之兵烏合萬
羣難破重圍之虜子儀乃外弛嚴備中輸至誠氣
干霄而直上身按轡以徐行於是露刃者膽䘮控
弦者骨驚謂令公尚臨於金革想可汗未厭於寰
瀛頓釋前憾來尋舊盟彼何人斯忽去幢幡之盛
果吾父也敢論戈甲之精豈非事方急則宜有異
謀軍既孤則難拘常法遭彼虜之悍勁屬我師之
困乏校之力則理必敗露示以誠則意當親狎所
以徹衛四環去兵兩夾雖鋒無鏌邪之銳而勢有
太山之壓據鞍以出若乘擒虎之騘失仗而驚如
棄華元之甲金石至堅也以誠可動天地至大也
以誠可聞矧爾熊羆之屬困乎蛇豕之羣於是時
也將乘驕而必敗兵不戢則將焚惟有明信乃成
茂勲吐蕃由是而引歸師殱靈夏僕固於焉而暴
卒禍息并汾非不知猛虎無助也受侮於狐狸神
龍失水也見侵於螻蟻曷爲鋒鏑之交下遽遺紀
綱而不以蓋念至威無恃於張皇大智不資於詼
詭逺同光武輕行銅馬之營近類曹成獨造國良
之壘向若怨結不解禍連未央養威嚴於將軍之
幕角技巧於勇士之場攻且攻兮天變色戰復戰
兮星動芒如此則雖驍雄而必弊顧創病以何長
符秦夸南伐之師坐投淝水新室恃北來之衆立
潰昆陽固知精擊刺者非爲將之良敢殺伐者非
用兵之至況徳善之身積宜福祥之天畀故中書
二十四考焉由此而致

皇朝文鑑卷第十一
皇朝文鑑卷第十二
　詩
　　四言
　　　皇雅十首　尹　洙
　　　定州閲古堂　富　弼
　　　祫禮頌聖徳　梅　堯臣
　　　魏京　劉　敞
　　　古風　劉　敞
　　　閔雨　劉　敞
　　　新田　王　安石
　　　潭州新學　王　安石
　　　明堂樂章二首　王　安石
　　　顔樂亭　程　顥
　　　何公橋　蘇　軾
　　　觀棊　蘇　軾
　　　和陶淵明時運　蘇　軾
　　　和陶淵明勸農　蘇　軾
　　　江郊　蘇　軾
　　　泂酌亭　蘇　軾
　　　　皇雅十首　尹　洙
天監受命也自梁至于周兵難不息　宋受命統
一萬方焉
天監下民亂靡有定甚武且仁祚厥眞聖仁實懷
徠武以執競匪䖍匪劉拯我大命自昔外禪月經
日營令以挾制政以隂傾　帝初治兵志勤于征
奄受神器匪謀而成淮潞弗䖍卒汙叛迹戎輅戒
嚴皇威有赫彼冦詿民吾勇其百殄厥渠魁貸其
反側　帝朝法宫左右宗公忮夫悍士以雍以容
爾居爾室爾工爾農既息既養惟天子功
　　　　天監四章章八句
西師征蜀也
主用西師岷梁弗賔匪曰負固實交晉人予訓予
誓合我將臣正厥有罪無庸傷民矯矯虎士載摧
其壁于嗟孟侯亦果其策迎師而降靡抗鋒鏑豈
獨身謀完是宗國蜀都既平將臣失律此衆悍驕
彼民危慄當塗叫呶合萬爲一匪懷則威　帝心
是恤　帝曰將臣予嘉乃庸廢命毒民爾弗有終
邦典用疑惟罪惟功靡殛而削恊于厥中　帝曰
孟侯受封于楚淑旂琱戈備物異數俾爾族姻及
乃文武服在王庭靡不有序蜀民呼歌天子威靈
保我者封暴我者刑匪功是私匪弱是陵天子惠
民疇敢不承
　　　　西師六章章八句
耆武受俘也命將伐南海平金陵俘二王以獻
耆武定功時惟二方淮服其義海南遂荒孰孱而盭
孰暴而猖自底不譓乃終滅亡　帝戒二俘同即
爾誅予惟民無辜休息是圖時其輯矣寧威獨夫
帝嗟汙邦乆罹于兵或暴下以征或敷虐以刑予
命中典恊于國經民服德音室家以寧
　　　　耆武三章二章八句一章六句
憲古令守臣也削其附庸以強帝室焉　帝懷永
圖治古是憲四方守臣惟屏惟翰在昔艱難弗惠
訓典跨都連城高牙以建有土有民肆乃征繕以
息以容終焉叛換凡今帥臣狃厥聞見匪革亂原
曷清多難　帝告庶邦式是典彜元侯顯父戚臣
宗支正乃封圻予一人是毗凡曰附城罔爾俾之
畜兵厚賦靡爾得私母㐫而國作福作威天子有
命疇敢不祇子孫承承唯萬世規
　　　　憲古二章章十六句
大鹵王師討晉罪也
冀州之疆粤惟大鹵俗忮而專地扼而固恊比幽
都蕩揺邊圉三垂既夷兇威弗沮　帝御六師百
萬貔虎剪其附庸至于城下鋒鏑始交梯衝如舞
蠢爾孱王請附降虜我士奮揚願究吾武　皇帝
曰吁念彼黎庶匪鯨匪鯢復爲王士晉郊既平九
區以寧陳功太廟告假威靈在昔武王于啇觀兵
維我　藝祖亦勤于征匪貸晉罪俟厥貫盈聖作
聖繼巍巍相承皇矣　二后功莫與京
　　　　大鹵二章一章二十二句一章十四句
帝籍修故典也躬耕以劭農焉
帝籍于郊典儀具陳務農以訓供祀以勤祀在誠
誠匪勤于人訓農以實匪訓以文　帝謹二物乃
躬乃親公侯卿士暨厥庶民千甸有制飭哉惟寅
帝賚高年式宴且喜種種黄髮族立而議我生艱
難暴亂以繼耳狃金鼔目狎戎器皇其我圖親講
農事有子有孫力田孝悌鼔舞至仁薫焉如醉
　　　　帝籍二章章十四句
庶工任賢也
帝咨庶工疇其輔予俊乂以登厥勞乃圖匪忘舊
勲非賢勿俞巍巍衮台盛德以居任賢伊何昌言
是庸勉告爾猷罔恤廼躬豈無狷辭怫于予衷予
不爾疵爾無面從始時從官戎容揚揚今　帝左
右儒冠煌煌朝廷以尊文物典章得人之盛奕世
重光
　　　　庶工三章章八句
帝制北方請盟也
帝制萬邦罔有弗賔蠻夷戎狄羈而勿臣威格三
方稽顙獻珍單于革心願交使人　帝謀公卿列
侯庶校咸曰彼心暴戾隂狡既擾我疆復利吾寶
無若勵兵襲其還道　皇曰有衆予實念兹戰無
必勝矧其歸師借曰大獲疇能盡之益俾餘醜毒
吾朔陲乃俞其盟北州以綏在漢世宗抗威北戎
暴農筭商經用弗充中土震騷漢南始空降及後
世猶稱厥功於穆　聖考德無與偕匪勤于兵北
人遂來逮是三紀逺俗以懷生民休息嗚呼仁哉
　　　　帝制五章四章八句一章十句
皇治恤刑也
帝仁于用刑在位者以寛恤爲治焉皇底其治欽
哉惟刑在疑而宥罔察爲明愛怒弗肆孰爲重輕
母一弗辜惟典之平前世理官倚法以刻匪彼爲
仇蓋曰任職今之蔽獄務正其辟鍳于前人繄我
仁德皇德在仁寖而成風公侯卿士靡不率從麛
卵萌生咸保厥終不鄙不夭樂哉融融
　　　　皇治三章章八句
太平封祀告成功也
噫太平無象兮世烏得而知維盛德可迹兮其封
祀之儀東岱宗兮西汾脽禮上帝兮賔地祇　皇
有征兮吾民以嬉　皇有祈兮吾民是私天敷佑
兮俾　皇之釐永世億寧兮無疆之基
　　　　太平一章章八句
　　　　定州閱古堂　富　弼
天下十八道惟河北㝡重河北三十六州軍就其
中又析大名府定州眞定府高陽關爲四路惟定
州㝡要定爲一路治所實天下要重之㝡知是州
者兼本路兵馬都部署居則治民出則治兵非夫
文武才全望傾于時者不能安疆埸屏王室也然
自國初已來專以武臣帥諸路慶曆七年甘陵妖
賊據城叛河北妖黨相揺以謀應卒驕將偄人心
大震　天子悟始議選儒臣帥四路以督諸將廼
起知鄆州資政殿學士給事中昌黎韓公帥眞定
以遏亂萌明年春賊誅人安既而夏大雨河決商
胡東北入于海河北灾人復不寧流徙失業者四
出咸不翅千里僵殍滿道　天子侐然且虞他姦
遂以公帥定定既要重天下宿兵素多屬傷殘之
後官民枵困征賦逃無幾而兵不少減兵襲舊幸
歉益驕以悍公夙夜裁整以威以懷兵之驕不從
令者捽其首惡斬以徇略爲條教餘怗怗就約不
敢譁于室至有調發者逺而彌戢如公親臨已而
招集逋亡四流爭還如啼孩奔父母惟恐其後至
則充然各得其欲農無廢隴賦有餘粒不旁誅橫
斂而上下足堙漏補罅一面完固公既擊彊梗之
兵又育彫瘵之民左行斧鉞右哺飲食亂者畢治
亡者畢存禮法政教向之人所不得聞者今漸濡
酣飫無不貫徹自是邊人革其耳目新其肝腸優
爲而樂從故人易治而功成速也又明年秋　天
子圖公之功詔加大學士公先嘗表其志幸終三
年不願亟易也至　天子抑騎召而使即以授姑
遂公請亦以慰斯人愛公之心也公惕寵處官雖
無事未嘗輒自豫念兵與民之急宜無過者矧臨
要重之路憂虞所繫凡是繪畫不可以無法廼擇
取歷代賢守良將揔若干人行事創大屋以類相
次繪于周壁牓之曰閱古堂蓋欲閱古之人所爲
而爲之法也噫公雅文傑武自當視乎古人且天
下方遲公入輔以致太平若其安疆埸屏王室豈
庸考古而後能哉實公冲然不自有其有而歸乎
古人也其懸知來者不師繪事而公是師也雖然
蹋古蒐善惠人警已公之意謂其至矣乎公郵問
索詩因粗序所致之旨以誌其始而示于後詩曰
朔方之兵勁于九土尤勁而要粤惟定武兵勁在
馭用則羆虎失馭而勁驕不可舉曰保曰貝閉壁
連阻武爵斯守束手就虜　皇帝曰噫汝武曷取
有敝必革以儒于撫公來帥定始以威怒有兵悍
橫一用干斧連營怛之膽栗腰傴既懼而教如脂
如乳以刺以射以鉦以鼔無一不若師師旅旅列
城自敕靡不和附隂沴爲梗降此大雨大河破洩
在河之滸民被黜墊田入汚莽流離蕩析不得其
所公慼曰吁予敢寧處廼大招來乃大保聚乃營
帛粟寒衣飢茹民歸而安水下孰禦彊弱死生由
公復慮曰義曰仁震肅春煦合和蒸天天順以序
公境獨稔爰夌爰黍公俗獨樂夫耕婦杼人雖曰
康公亦奚豫謂此一方民與兵具務劇任重稽古
人𥙿人皆謂公與古爲伍公文化民公武禦侮何
思古人公不自許遂擇竒將繪于堂宇列其行事
指掌可數前有古人在我門戸後有來者依我墻
堵斯堂勿壞有堂有故堂之不存來者曷覩宏乎
煥乎千載是矩
　　　　祫禮頌聖德　梅　堯臣
溥哉孝享將事于寧文武卿士冠劒在庭奚俟
帝齋風霰其零風霰不已鉤陳豹尾龍旂太常立
列比比
帝居路寢百辟就次至于榖旦漫漫翳翳􁕁帝入
靈宫左撞黄鍾陞階置玉日氣曈曈鴻鴻杲杲氛
駁隂掃宿于太宫月星皓皓侍祠之臣鵠舉鷺振
或捧其匜或進其巾輔相夾導俯僂鮮鱗圭瓉以
陳登歌以均東向虚位發爵親親平明　帝還紫
宸序班望　帝之顔穆穆閑閑簷步廊廊雪浮陽
光大楹爛爛朱陛煌煌稱祝萬壽萬壽無疆却登
寶輿以御端門揭雞肆赦雷動乾坤于時都人于
時婦女于時蠻夷異口同語　天子萬年仁聖之
主臣時執冊與物咸覩敢播于詩庶聞九土
　　　　魏京　劉　敞
上二十年治建北京以章明　先帝廵狩之德以
逹孝思于下于時野之處士或相與議曰蓋文王都
豐武王都鎬豐鎬之間不能數百里文武之位不
過侯伯而詩人乃以聖人之德天子之事歌之有
如　聖朝德位相侔述作相繼而無遹駿烝哉之
詩此乃處士之罪非公卿之過也乃考聲譔辭以
繼大雅垂之無窮其文曰
皇作大都大都雄雄奄定北國四方來同　皇曰
卿士在昔　聖考祗遹文武維慈㓜老天監在上
既有明德乃命于下罔有不服匪允命之亦章慶
之匪允服之亦保育之時維玁狁侮予之疆靡度
靡虞跳呼以狂業業烝黎載震載驚侵魏及澶羣
心不寧　帝奮厥武百萬其士匪怒以棘于三十
里如虎如貔如霆如雷靡有逺邇　天子其來
天子來止士增其喜孰偷其生以不奮興驅之渾
渾攘之賁賁靡有輈張殱厥鯨鯤或獻其寶或請
其命　帝振于旅維時既定屹屹魏土山河之固
匪山河則固維上帝伊怒既閟爾弓既櫜爾予玁狁
臣之四方是休　皇曰卿士　聖孝之德允于孝
思孝思維則爾眎于魏以作我都以赫厥靈俾後
勿踰　皇曰卿士維帝時功時亦維人維冦萊公
爾敬爾止弼予于治期爾前人用迪爾事　皇曰
卿士維帝作武垂是萬年莫敢予侮泰山之封后
土之禪予監若兹惟天是眷翼翼魏土天子國之
穆穆原廟聖人則之孰爲彊暴來覯來覲俾讋于
威于忠是訓顯顯　天子孝德自躬率是休烈覃
之北戎河水東注昭哉禹績時萬斯年　天子之
德
　　　　古風　劉　敞
子欲富矣何用爲富農不若工工不若賈子欲貴
矣何用爲貴德不若名名不若勢粹兮純兮三五
之人兮終窶且貧兮孰知其珍兮
　　　　閔雨　劉　敞
臣伏見春首以來天乆不雨曆官李用晦治大衍
軌革太醫趙從古治黄帝六氣咸以謂風旱歲惡
然　陛下焦心勞意側躬修德蕃樂損膳議獄宥
過以迎導善氣爰及言事得罪者唐介杜樞之徒
復特見甄序小大之臣莫不欣然人情悅則天氣
和矣乃三月己巳日入而雨至于庚午詩不云乎
益之以霡霂既優既渥既霑既足生我百榖以此
見聖人之德與天相符言出而物應行發而神助
雖水旱之占有常數者猶不能違之況其眇者乎
竊觀詩書所載盛德之君至誠動天之速未有及
陛下者也臣不勝皷舞之至謹撰閔雨詩一首十
三章章六句投進以聞
堪輿絪緼一晦一明或沉而毁或亢而暘自古以
然世習爲常民生㝠㝠靡究靡知其幸而吉不幸
而灾猖狂妄行唯所遇之天命降監在我　元聖
兼覆廣𥙿四方既定維民之恤無所疵病伊年暮
春旱乆不雨人曰時哉曆有常數禹湯之賢莫能
弗遇　帝獨喟息是豈足言化育萬物若鎔以埏
患在誠薄不能動天退而齋心淵黙以居鍾鼔不
抎宴游不娛左右肅然一懷瞿瞿䟽獄省刑與物
更始内恕孔悲引咎在已爰及四海愚智咸喜追
悟讜直褒進淹滯聲色無迕式序在位嬖習權近
懾威屏氣已已乃雨若有鬼神凄凄其風渰渰其
雲自東徂西罄無不均匪震匪拔匪溢匪洩生曰
百榖區萌畢逹以享以食小大胥悅天子之德視
雨之施肇自京師達于四裔無有蠻貊孚我君惠
天子之政視雨之時飬老長㓜速哉熈熈更化易
俗而民不知　天子之慶視雨之積自天降康時
萬時億眉壽無疆以靖四國
　　　　新田　王　安石
唐治四縣田之入於草莽者十九民如寄客雖簡
其賦緩其徭而不可以必留尚書比部郎中趙君
尚寛之來問弊於民而知其故乃使推官張君恂
以兵士興大渠之廢者一大陂之廢者四諸小渠
陂教民自爲者數十一年流民作而相告以歸二
年而淮之南湖之北操囊耜以率其妻子者其來
如雨三年而唐之土不可賤取昔之菽粟者多化
而爲稔環唐皆水矣唐獨得歲焉舩漕車輓負檐
出于四境一日之間不可爲數而唐之私廩固有
餘循吏之無稱於世乆矣予聞趙君如此故爲作
詩詩曰
離離新田其下流水孰知其初灌莽千里其南背
江其北逾淮父抱子扶十百其來其來僕僕慢我
雜屋趙侯劬之作者丕饑歲仍大熟飽及鷄鶩僦
舡與車四鄙出榖今游者處昔止者流維昔牧我
不如今侯侯來適野不有觀者稅于水濵問我鰥
寡侯其歸矣三歲于兹誰能止侯我徃來之
　　　　潭州新學　王　安石
治平元年天章閣待制興國吳公治潭州之明年
正月改築廟學于城東南越五月告成孔子用幣
潭人曰公爲善政以德我又不勩我而爲此學以
嘉我士子誰能詩乎以誦我公於無窮皆辭不敢
乃使來請詩曰
有嘉新學潭守所作守者誰歟仲庶氏吳振養矜
寡衣之褰襦黔首鼔歌吏靜不求乃相廟序生師
所廬上漏旁穿燥濕不除曰嘻遷哉迫阨卑汚當
其壞時適可以謀營地慮工伐楩楠櫧徹故就新
爲此渠渠潭人來止相語而喜我知視成無豫經
始公升在堂從者如水公曰誨汝潭之士子古之
讀書凡以爲已躬行孝悌由義而仕神聽汝助况
於閭里無實而夸非聖自是雖大得意吾猶汝恥
士下其手公言無尤請詩我歌以逺公休
　　　明堂樂章二首　王　安石
　　　　皇帝還大次憩安之曲
有奕明堂萬方時㑹宗子聖考作帝之配樂酌虞
典禮從周制釐事既成於皇來暨
　　　　歆安之曲
穆穆在堂肅肅在庭於顯辟公來相思成神既歆
止有聞惟馨錫我休嘉燕及羣生
　　　　顔樂亭　程　顥
天之生民是爲　物則非學非師孰覺孰識聖
賢之分古難其明有孔之遇有顔之　生聖以
道化賢以學行　萬世心目破昏爲醒周爰闕
里惟顔舊止巷汙以榛井堙而圯郷閭蚩蚩弗視
弗履有卓其誰師門之嗣追古念今有惻其心良
價善諭發帑出金巷治以闢井渫而深清泉澤物
佳木成隂載基載落亭曰顔樂昔人有心予忖予
度千載之上顔惟　孔學百世之下顔居孔作
盛德彌光風流日長道之無疆古今所常水不忍
廢地不忍荒嗚呼正學其何可忘
　　　　何公橋　蘇　軾
天壤之閒水居其多人之徃來如鵜在河順水而
行雲駛鳥疾維水之利千里咫尺亂流而涉過膝
則止維水之害咫尺千里沔彼濫觴蛙跳鯈游溢
而懷山神禹所憂豈無一木支此大壞舞于盤渦
冰拆雷解坐使此邦畫爲兩州鷄犬相聞胡越莫
救允毅何公甚勇于仁始作石梁其艱其勤將作
復止更此百難公心如鐵非石則堅公以身先民
以悅使老壯負石如負其子䟽爲玉虹隠爲金堤
直欄橫檻百賈所栖我來與公同載而出讙呼塡
道抱其馬足我歎而言視此滔滔未見剛者孰爲
此橋願公千歲與橋壽考持節復來以慰父老如
朱仲卿食于桐郷我作銘詩子孫不忘
　　　　觀棊　蘇　軾
予素不解棊甞獨遊廬山白鶴觀觀中人皆闔户
晝寢獨聞棊聲於古松流水之閒意欣然喜之自
爾欲學然終不解也兒子過乃粗能者儋守張中
日從之戲予亦偶坐竟日不以爲厭也
五老峯前白鶴遺址長松䕃庭風日清美我時獨遊
不逢一士誰與棊者戸外屨二不聞人聲時聞落子
紋枰坐對誰究此味空鈎意釣豈在魴鯉小兒近道
剥啄信指勝固欣然敗亦可喜優哉游哉聊復爾耳
　　　　和陶淵明時運　蘇　軾
丁丑二月十四日白鶴峯新居成自嘉祐寺遷入
詠淵明時運詩云斯晨斯夕言息其廬似爲余發也乃
次其韻長子邁與予别三年矣挈携諸孫萬里逺
至老朽憂患之餘不能無欣然
我卜我居居非一朝龜不吾欺食此江郊廢井已
塞喬木干霄昔人伊何誰其裔苗下有碧潭可飲
可濯江山千里供我遐矚木固無脛瓦豈有足陶
匠自至嘯歌相樂我視此邦如洙如沂邦人勸我
老矣安歸自我幽獨倚門或揮豈無親友雲散莫
追旦朝丁丁誰欵我廬子孫逺至笑語紛如剪髮
垂髫覆此瓠壺三年一夢乃復見余
　　　　和陶淵明勸農　蘇　軾
海南多荒田俗以貿香爲業所産秔稌不足於食乃
以藷(切/時諸)芋雜米作粥糜以取飽予旣哀之乃和
淵明勸農詩以告其有知者
咨爾漢黎均是一民鄙夷不訓夫豈其眞怨忿刧
質尋戈相因欺謾莫訴曲自我人天旤爾土不麥
不稷民無用物怪珍是植播厥薫木腐餘是穡貪
夫汚吏鷹摰狼食豈無良田膴膴平陸獸蹤交締
鳥喙諧穆驚麏朝射猛狶夜逐芋羮藷麋以飽耆
宿聽我苦言其福永乆利爾鉏耜好爾鄰偶斬艾
蓬藋南東其畒父兄搢梃以抶游手天不假易亦
不汝匱春無遺勤秋有後冀雲舉雨決婦姑畢至
我良孝愛袒跣何愧逸諺戲侮博奕頑鄙投之生
黎俾勿冠履霜降稻實千箱一軌大作爾社一醉
醇美
　　　　江郊　蘇　軾
惠州歸善縣治之北數百步抵江少西有盤石小
潭可以垂釣作江郊詩云
江郊葱曨雲水蒨絢碕岸斗入洄潭輪轉先生悅
之布席閒燕初日下照潜鱗俯見意釣忘魚樂此
竿綫優哉悠哉玩物之變
　　　　泂酌亭　蘇　軾
瓊山郡東衆泉觱發然皆冽而不食丁丑歲六月
軾南遷過瓊始得雙泉之甘於城之東北隅以告
其人自是汲者常滿泉相去咫尺而異味庚辰歲
六月十七日遷于合浦復過之太守承議郎陸公
求泉上之亭名與詩名之曰泂酌其詩曰
泂酌彼兩泉挹彼注兹一缾之中有澠有淄以瀹以
烹衆喊莫齊自江徂海浩然無私豈弟君子江海
是儀既味我泉亦嚌我詩
皇朝文鑑卷第十二
皇朝文鑑卷第十三
　詩
　　樂府歌行(雜言附)
　　　桃花犬歌呈修史錢侍郎　李　至
　　　江南春　寇　準
　　　西遊曲　錢　易
　　　伐棘篇　路　振
　　　呉中曉寒曲　王　琪
　　　清輝殿觀明皇山水石字歌應制(王琪)
　　　鵯鵊詞　歐陽　脩
　　　明妃曲　歐陽　脩
　　　廬山髙贈同年劉中允歸南康(歐陽脩)
　　　紫石屏歌　歐陽　脩
　　　山鳥　梅　堯臣
　　　送撫州通判袁世弼寺丞　梅　堯臣
　　　永叔月石硯屏　蘇　舜欽
　　　荒田行　劉　敞
　　　桃源行　王　安石
　　　食黍行　王　安石
　　　杜甫畫像　王　安石
　　　題燈　陳　烈
　　　鞠歌行　張　載
　　　君子行　張　載
　　　上書行　劉　攽
　　　茂陵徐生歌　劉　攽
　　　熙州行　劉　攽
　　　江南曲　沈　括
　　　織婦怨　文　同
　　　自君之岀矣　文　同
　　　五原行　文　同
　　　法惠寺横翠閣　蘇　軾
　　　於潜僧縁筠軒　蘇　軾
　　　河復　蘇　軾
　　　禽言二首　蘇　軾
　　　書王定國所藏煙江疊嶂圖(蘇軾)
　　　書晁說之考牧圖後　蘇　軾
　　　鶴歎　蘇　軾
　　　荔枝歎　蘇　軾
　　　東方書生行　蘇　轍
　　　和謝公定征南謡　黄　庭堅
　　　以團茶洮州緑石研贈無咎文潜(黄庭堅)
　　　贈送張叔和　黄　庭堅
　　　平南謡　楊　蟠
　　　打麥　張　舜民
　　　勿去草　楊　傑
　　　妾薄命　陳　師道
　　　古墨　陳　師道
　　　　桃花犬歌呈修史錢侍郎　李　至
宫中有犬桃花名絳繒圍頸懸金鈴　先皇爲愛
馴且異指顧之閒知上意珠簾未卷扇未開桃花
揺尾長生至夜靜不離香砌眠朝飢秪傍御牀餧
彩雲路熟不勞牽瑶草風微有時吠無何軒后鑄
鼎成忽遺弓劒弃寰瀛迢迢松闕伊川上遠逐龍
輴十數程兩皆漣漣似垂淚骨見毛寒頓憔悴萬
人見者倍傷心微物感思猶若是韓盧備獵何足
嘉西旅充庭豈爲瑞聞君奉詔修實録一字爲褒
應不曲白魚赤鴈且勿書願君書此懲浮俗
　　　　江南春　冦　準
波渺渺柳依依孤村芳草逺斜日杏花飛江南春
盡離腸斷蘋滿汀洲人未歸
　　　　西遊曲　錢　易
花銷秋老白日短敗紅荒緑迷空舘擬將清血洒
昭陵幽谷蛇啼半山晚十年辭家勤獻書王孫不
許延公車江頭祖廟祭無血重門生草寒離離我
有黄金三尺劒姦骨餘㾗古波艶佩入函關無故
人玉握凋零七星暗
　　　　伐棘篇　路　振
伐棘何所山之巓秋風騷颾棘子丹折根破柢堅
且頑斸夫趑趄汗汙顔攅鋒束芒趨道還　之森
森繚長藩暮冬號風雪暗天漏寒不鳴守犬眠主
人堂上多金錢東陵暴客來窺垣舉手觸鋒身隕
顚千矛萬㦸爭後先襟袖結裂不可揎蹠破指傷
流血殷神離氣沮走蹁蹮數尺之墻弗復攀索頭
醜奴搔河壖朔方屯師連七年木波馬領沙塡塡
氣脉不絶如喉咽官軍虎怒思吼軒強弩一發山
河穿將不叶謀空即安翫養小醜成兇顚推芻挽
粟徒喧喧邊臣無心靜國艱爲余諷此伐棘篇
　　　　吳中曉寒曲　王　琪
大澤穹天莽同色碧瓦閶門曉花白石岩左右斷
行人洞庭一夜冰千尺曾持漢節單于北雪舞金
山風卷磧却憐凍足幸雙摧一生不向胡廷屈今
年補郡來南州中吳風土清且柔令嚴氣正天地
肅忽驚身𬒳貂葺裘玉蘭酒熟金醅溢大白連雲
尚難敵長松雖老不須憂幾日紅梅斷消息
　　　　清輝殿觀唐明皇山水石字歌應制
　　　　　　　　　　　　　　王　琪
皇家四葉恢聖功天臨日燭清華戎漢條靜治洽
柔教堯心稽古開神聦有唐英主稱好文仙毫灑
落驅風雲壯哉山水有竒字煥乎八法存翠珉自
從棄置咸陽道蘚駮煙滋委宫草天開神賛㑹休
辰甄改再作皇居寶如何淪廢三百春迎逢睿鍳
來紫宸奎鈎粲粲光華動羣玉森森氣象新丹籞
春妍瑞靄深文梁藻棟結芳林鴻翔鳯翥徑方文
杯流泉涌蒙親臨鯫臣榮幸從金輿鈎婉魂驚拭
目初多慙攬筆非清藻唯慶千齡際帝圖
　　　　鵯鵊詞(效王建作)歐陽　脩
龍樓鳳閣鬱崢嶸深宫不聞更漏聲紅紗蠟燭愁
夜短緑䆫鵯鵊催天明一聲兩聲人漸起金井轆
轤聞汲水三聲四聲促嚴粧紅靴玉帶奉君王萬
年枝軟風露濕上下枝間　聲轉急南衙促仗
三衛列九門放鑰千官入重城禁籞瑣池臺此鳥
飛從何處來君不見潁河東岸村陂闊山禽野鳥
常嘲􁚉田家惟聽夏鷄聲(人謂之夏鷄/鵯鵊京西村)夜夜壠頭
耕曉月可憐此樂獨吾知眷戀君恩今白髮
　　　　明妃曲　歐陽　脩
漢宫有佳人天子初未識一朝隨漢使逺嫁單于
國絶色天下無一失難再得雖能殺畫工於事竟
何益耳目所及尚如此萬里安能制夷狄漢計誠
已拙女色難自誇明妃去時淚灑向枝上花狂風
日暮起飄泊落誰家紅顔勝人多薄命莫怨春風
當自嗟
　　　　廬山髙贈同年劉中允歸南康(歐陽脩)
廬山髙哉幾千仞兮根盤幾百里嶻然屹立乎長
江長江西來走其下是爲揚瀾左里兮洪濤巨浪
日夕相舂撞雲消風止水鏡靜泊舟登岸而遠望
兮上摩青蒼以晻靄下壓后土之鴻厖試徃造乎
其間兮攀縁石磴窺空谾千巖萬壑響松檜懸崖巨
石飛流淙水聲聒聒亂人語六月飛雪灑石矼仙
翁釋子亦徃徃而逢兮吾甞惡其學幻而言哤但
見丹崖翠壁遠近映樓閣晨鍾暮鼔杳靄羅幡幢
幽花野草不知其名兮風吹露濕香澗谷時有白
鶴飛來雙幽尋逺去不可極便欲絕世遺紛痝羡
君買田築室老其下挿秧盈疇兮釀酒盈缸欲令
浮嵐暖翠千萬狀坐臥常對乎軒䆫君懷磊砢有
至寶世俗不辨珉與玒策名爲吏二十載青衫白
首困一邦寵榮聲利不可以苟屈兮自非青雲白
石有深趣其氣兀硉何由降丈夫壯節似君少嗟
我欲說安得巨筆如長杠
　　　　紫石屏歌寄蘇子美　歐陽　脩
月從海底來行上天東南正當天中時下照千尺
潭潭心無風月不動倒影射入紫石巖月光水㓗
石瑩淨感此隂魄來中潜自從月入此石中天有
兩耀分爲三清光萬古不磨滅天地至寶難藏緘
天公呼雷公夜持巨斧隳嶄巖墮此一片落千仞
皎然寒鏡在玉奩蝦蟇白兎走天上空留桂影猶
杉杉景山得之惜不得贈我意與千金兼自云每
到月滿時石在暗室光出簷大哉天地閒萬怪難
悉談嗟予不度量每事思窮探欲將兩耳目所及
而與造化爭毫纎煌煌三辰行日月尤尊嚴若今
下與物爲比(聲/去)擾擾萬類將誰瞻不然此石竟何
物有口欲說嗟如鉗吾竒蘇子胷羅列萬象中包
含不惟胷寛膽亦大屢出言語驚愚凡自吾得此
石未見蘇子心懷慚不經老匠先指決有手誰敢
施鐫鑱呼工畫石持寄似幸子留意其無謙
　　　　山鳥　梅　堯臣
婆餅焦兒不食爾父向何之爾母山頭化爲石山
頭化石可奈何遂作微禽啼不息
　　　　送撫州通判袁世弼寺丞　梅　堯臣
㠶䟽䟽纎緑蒲二十四幅輕江湖髙秋逆水上天
去朝過瓜步暮濡須長風沙頭問鯉魚大孤山側
鳴寒鳥魚腹無書報家信慿烏爲到西山區西山
松栢應更好及取之官來拜掃
　　　　永叔月石硯屏歌　蘇　舜欽
日月行上天下照萬物根向之生榮背則死故爲
萬物生死門東西兩交征晝夜不暫停胡爲號山
石留此皎月痕常存桂樹散踈隂有若圖畫成永
叔得之不能曉作歌使我窮其源且疑月入此石
中分此兩曜三處明或云蟾　蜍好溪山逃遁
出月不可關浮波穴石恣所樂常娥孤坐𥘉不覺
玉杵夜無聲無物來搗藥常娥驚推輪下天自尋
捉遶地掀江踏山岳二物驚奔不復見留此玉輪
之迹在青壁風雨不可剥此說亦詭異予知未精
確物有無情自相感不閒幽微與髙邈老蚌吸月
月降胎水犀望星星入角彤霞爍石變靈砂白虹
貫巖生美璞此乃西山石乆爲月照著歲乆光不
滅遂有團團月寒輝籠籠出輕霧坐對不復嗟殘
缺蝦蟇從汝惡觜吻可能食此清光没玉川子若
在見必喜不徹此雖隱石中時有靈光發土怪山鬼
不敢近照之僵仆肝腦裂有如君上明下燭萬類
無遁形光艷百世無虧盈
　　　　荒田行　劉　敞
大農棄田避征役小農挈家就兵籍良田茫茫少
耕者秋來雨止生荆棘縣官募兵有著令募兵如
率官有慶從今無復官勸農還逐魚盬作亡命
　　　　桃源行　王　安石
望夷宫中鹿爲馬秦人半死長城下避世不獨商
山翁亦有桃源種桃者此來種桃經幾春採花食
實枝爲薪兒孫生長與世隔雖有父子無君臣漁
郎漾舟迷遠近花閒相見驚相問世上那知古有
秦山中豈料今爲晉聞道長安吹戰塵春風回首
一霑巾重華一去寧復得天下紛紛經幾秦
　　　　食黍行　王　安石
周公兄弟相殺戮李斯父子夷三族富貴常多患
禍嬰貧賤亦復難爲情自隨衣食南與北至親安
能常在側謂言黍熟同一炊歘見隴上黄離離遊
人中道忽不返從此食黍還心悲
　　　　杜甫畫像　王　安石
吾觀少陵詩謂與元氣侔力能排天斡九地壯顔
毅色不可求浩蕩八極中生物豈不稠醜妍巨細
千萬殊竟莫見何以雕鎪惜哉命之窮顚倒不見
收青衫老更斥餓走半九州瘦妻僵前子仆後攘
攘盗賊森戈矛吟哦當此時不廢朝廷憂甞願天
子聖大臣各伊周寧令吾廬獨破受凍死不忍四
海赤子寒颼飀傷屯悼屈止一身嗟時之人我所
羞所以見公像再拜涕泗流推公之心古亦少願
起公死從之游
　　　　題燈　陳　烈
富家一椀燈太倉一粒粟貧家一椀燈父子相聚
哭風流太守知不知惟恨笙歌無妙曲
　　　　鞠歌行　張　載
鞠歌胡然兮邈余樂之不猶宵耿耿其尚寐日孜
孜焉繼予乎厥修井行惻兮王收曰曷賈不售兮
阻德音其幽幽述空文以繼志兮庶感通乎來古
搴昔爲之純英兮又申申其以告鼔弗躍兮麾弗
前千五百年寥哉寂焉謂天實爲兮則吾豈敢羌
審已兮乾乾
　　　　君子行　張　載
君子防未然見幾天地先開物象未形弭灾憂患
前公旦立無方不恤流言喧將聖見亂人天厭懲
孤偏竊攘豈予思瓜李安足論
　　　　上書行　劉　攽
仕不至二千石賈不至五百萬此事夸者憂而非
志士歎君不見下邳少年受書起幄中運籌制千
里功成不受三萬戸拂衣歸從赤松子君不見計
然半策誅強吳鴟夷扁舟浮五湖三致千金不自
擅至今籍籍宗陶朱大賢富貴不爲已心事邈與
常人殊逢時致身如反手雲烝龍變無時無君勿
愛上書獻賦稱賢豪剌繡倚市相矜高丈夫昔曾
笑徒勞商賈旦旦爭錐刀
　　　　茂陵徐生歌　劉　攽
茂陵徐生老且迂一心區區長信書拜章北闕三
待報意欲霍氏安無虞那知世主心不同積惡未
極難爲功徙薪曲突事不爾壯侯幾人當受封髙
岸爲谷丘淵移魯酒之薄邯鄲圍人生快已各以
時舊意望君君不思
　　　　熈州行　劉　攽
自胡請盟供貢職關西二紀剽兵革胡人歲來受
金帛地雖國本胡不惜帝家將軍勇無敵謀如轉
圜心匪席精誠動天天不隔鑿空借籌皆碩畫賈
生屬國試五餌買臣朔方發十策偏師倐然盡西
海一月三捷猶餘力百蠻解辮慕冠帶五郡掃地
開城壁葱嶺陂陁蒲類深回笑秦并與禹績尚書
論功易等差御史行封自明白武功貤爵十萬金
徹侯印組丈二尺奮行過望理自爾少從進熟來
無極憶昔漢武開西域天下騷然苦征役哀痛輪
臺置肥美割棄造陽捐斗僻豈知洮河宜種稻此
去涼州皆白麥女桑被野水泉甘吳兒力耕秦婦
織行子雖爲萬里程居人坐盈九年食熈州歡娛
軍事息天王聖明丞相直
　　　　江南曲　沈　括
新秋拂水無行跡夜夜隨潮過江北西風卷雨上
半天渡口微涼含晚碧城頭鼔響月脚垂天際籠
煙鏁山色高樓索莫臨長陌黄竹一聲無北客時
平田苦少人耕唯有蘆花滿江白
　　　　織婦怨　文　同
擲梭兩肘倦踏籋雙足趼三日不住織一疋纔可
剪織處畏風日剪時審刀尺皆言邊幅好自愛經
緯密昨朝持入庫何事監官怒大字彫印文濃和
油墨汙父母抱歸舍抛下中門下相看各無語淚
迸若傾瀉質錢解衣服買絲添上軸不敢輒下機
連宵停火燭當須了租賦豈暇恤襦袴前知寒切
骨甘心肩骭露里胥踞門限叫罵嗔納晚安得織
婦心變作監官眼
　　　　自君之出矣　文　同
自君之出矣弔影度晨夕中門一步地未省有行
迹閨闈足儀檢常恐犯繩尺欲寄錦字書知誰者
云的
　　　　五原行　文　同
雲蕭蕭草搖落風吹黄沙昏寂寞胡兒滿窟臥寒
日卓旗繫馬人一匹夜來烽火連篝起銀鶻呼兵
臺遊人尋我舊遊處但覔吳山横處來
　　　　於潜僧緑筠軒　蘇　軾
可使食無肉不可使居無竹無肉令人瘦無竹令
人俗人瘦尚可肥俗士不可醫旁人笑此言似髙
還似癡若對此君仍大嚼世間那有楊州鶴
　　　　河復　蘇　軾
熈寧十年秋河決澶淵注鉅野入淮泗自澶魏以
北皆絶流而齊楚大被其害彭門城下水二丈八
尺七十餘日不退吏民疲於守禦十月十三日澶
州大風終日既止而河流一枝已復故道聞之喜
甚庶幾可塞乎乃作河復詩歌之道路以致民願
而迎神休蓋守土者之志也
君不見西漢元光元封閒河決瓠子二十年鉅野
東傾淮泗滿楚人恣食黃河鱣萬里沙回封禪罷
𥘉遣越巫沈白馬河公未許人力窮薪蒭萬計隨
流下吾君仁聖如帝堯百神受職河神驕帝遣風
師下約束北流夜起澶州橋東風吹凍収微緑神
功不用淇園竹楚人種麥滿河淤仰看浮槎棲古
木
　　　　禽言二首　蘇　軾
南山昨夜雨西溪不可渡溪邊布榖兒勸我脫破
袴不辭脫袴溪水寒水中照見催租瘢(榖爲脫却/土人謂布)
(袴/破)
姑惡姑惡姑不惡妾命薄君不見東海孝婦死作
三年乾不如廣漢龐姑去却還(婦以姑虐死故其/姑惡水鳥也俗云)
(云/聲)
　　　　書王定國所藏煙江疊嶂圖(蘇軾)
江上愁心千疊山浮空積翠如雲煙煙耶雲耶逺
莫知煙空雲散山依然但見兩崖蒼蒼暗絶谷
中有百道飛來泉縈林絡石隱復見下赴谷口爲
奔川川平山開林麓斷小橋野店依山前行人稍
度喬木外漁舟一葉江吞天使君何從得此本㸃
綴毫末分清妍不知人閒何處有此景徑欲徃置
二頃田君不見武昌樊口幽絶處東坡先生留五
年春風揺江天漠漠暮雲捲雨山娟娟丹楓飜鵶
伴水宿長松落雪驚晝眠桃花流水在人世武陵
豈必皆神仙江山清空我塵土雖有去路尋無縁
還君此畫三歎息山中故人應有招我歸來篇
　　　　書晁說之考牧圖後　蘇　軾
我昔在田閒但知羊與牛川平牛背穩如駕百斛
舟舟行無人岸自移我臥讀書牛不知前有百尾
羊聽我鞭聲如鼔鼙我鞭不妄發視其後者而鞭
之澤中草木長草長病牛羊尋山跨坑谷騰趠筋
骨強煙蓑雨笠長林下老去而今空見畫世閒馬
耳射東風悔不長作多牛翁
　　　　鶴歎　蘇　軾
園中有鶴馴可呼我欲呼之立坐隅鶴有顔色側
晲余豈欲臆對如鵩乎我生如寄良畸孤三尺長
頸閣瘦軀俛啄少許便有餘何至以身爲子娛驅
之上堂立斯須投以餅餌視若無嘠然長鳴乃下
趨難進易退我不如
　　　　荔枝歎　蘇　軾
十里一置飛塵灰五里一候兵火催塡坑赴谷相
枕藉知是荔枝龍眼來飛車跨山鶻横海風枝露
葉如新採宫中美人一破顔驚塵濺血留千載永
元荔枝來交州天寶歲貢取之涪至今欲食林甫
肉無人舉觴酹伯游我願天公怜赤子莫生尤物
爲瘡痏君不見武夷溪邊粟粒芽前丁後蔡相籠
加爭先取寵稱入貢今年鬪品充官茶吾君所乏
豈在此致養口體何陋耶洛陽相君忠孝家近時
亦進姚黄花
　　　　東方書生行　蘇　轍
東方書生多愚魯閉門讀書口生土䆫中白首抱
遺經自信此書傳父祖辟雍新說從上公冊除僕
射酬元功太常弟子不知數日夜吟諷如寒蟲四
方窺覘不能得一卷百金猶復惜康成頴逹棄塵
灰老𥅆瞿曇更出入舊書句句傳先師中途欲棄
還自疑東隣小兒識機㑹半年外舍無不知乘輕
策肥正年少齒踈唇腐眞堪笑是非得失付它年
眼前且買先騰踔
　　　和謝公定征南謡　黄　庭堅
傳聞交州初陸梁東連五溪西氐羗軍行不斷蠻
標盾謀主皆收漢叛亡合浦譙門腥血沸晉興城
下白骨荒謀臣異時坐致冦守臣今日愧包桑已
遣戈船下離水更分樓船浮豫章頗聞師出三鵶
路盡是中屯六郡良漢南食麥如食玉湖南驅人
如驅羊營平請榖三百萬祁連引兵九千里少府
私錢不可知大農計歲今餘幾土兵蕃馬貔虎同
蝮虵毒草篁竹中未論芻粟捐金費直愁瘴癘連
營空我思荆州李太守欲募蠻夷令自攻至今民
歌尹殺我州郡擇人誠見功張喬祝良不難得誰
借前箸開天聦詔書哀痛言語切爲民一洗橫尸
血摧鋒䧟堅賞萬戸塹山堙谷窮三穴南平舊時
頗臣順欲獻封疆請旄節廟謀猶計病中原豈知
一朝更屠滅天道從來不爭勝功臣好爲可喜說
交州雞肋安足貪漢開九郡勞臣監吕嘉不肯佩
銀印徵側持戈敵百男君不見徃年瀕海未郡縣
趙佗閉關罷朝獻老翁竊帝聊自娛白頭抱孫思
事漢孝文親遣勞苦書稽首請去黄屋車得一亡
十終不忍太宗之仁千古無
　　　　以團茶洮州緑石研贈無咎文潜
　　　　　　　　　　　　　　黄　庭堅
晁子智囊可以括四海張子筆端可以回萬牛自
我得二士意氣傾九州道山延閣委竹帛清都太
微望冕旒貝宫胎寒弄明月天網下罩一日收此
地要須無不有紫皇訪問冨春秋晁無咎贈君越
侯所貢蒼玉璧可烹玉塵試春色澆君胷中過秦
論斟酌古今來活國張文潜贈君洮州緑石含風
漪能淬筆鋒利如錐請書元祐開皇極第入思齊
訪落詩
　　　　贈送張叔和　黄　庭堅
張侯温如鄒子律能令隂谷黍生春有齊先君之
季女十年擇對無可人箕帚掃公堂上塵家風孝
友故相親廟中時薦南澗蘋兒女衣袴得補紉兩
家俱爲白頭計察公與人意甚眞吏能束縳老姦
手要使鰥寡無顰呻但回此光還照已平生倦學
皆日新我提養生之四印君家所有更贈君百戰
百勝不如一忍萬言萬當不如一黙無可簡擇眼
界平不藏秋毫心地直我肱三折得此醫自覺兩
踵生光輝團蒲日靜鳥吟時鑪薫一炷試觀之
　　　　平南謡　楊　蟠
海南山似刀溪惡如發弩溪山毒煙中人骨水有
蛟蜃陸犲虎蠻人傜賊行若飛縱火刼民殺官府
溪中之水漲赤血山頭積屍變成土經年鬪戰兵
已窮磔將屠城不可數官家發軍救死國萬里歡
喜得時雨誅擒凶黨功德髙海水一清奏歌舞山
非無險水非無阻有地不城城亦不武將民赤肉
致戈㦸口不能言心自苦
　　　　打麥　張　舜民
打麥打麥彭彭魄魄聲在山南應山北五月太陽
出東北才離海嶠麥尚青轉到天心麥已熟鶡旦
催人夜不眠竹鷄呼雨雲如墨大婦腰鎌出小婦
具筐逐上壠先捋青下壠已成束田家以苦乃爲
樂敢憚頭枯面焦黒貴人薦廟已嘗新酒醴雍容
㑹所親曲終厭飫勞僮僕豈信田家未入唇盡將
精好輸公賦次把斗升求市人麥秋正急又秧禾
豐歲自少凶歲多田家辛苦可奈何將此打麥詞
兼作挿禾歌
　　　　勿去草　楊　傑
勿去草草無惡若比世俗俗浮薄君不見長安公
卿家公卿盛時客如麻公卿去後門無車唯有芳
草年年加又不見千里萬里江湖濵觸目凄凄無
故人唯有芳草隨車輪一日還舊居門前草先除
草於主人實無負主人於草宜何如勿去草草無
惡若比世俗俗浮薄
　　　　妾薄命　陳　師道
主家十二樓一身當三千古來妾薄命事主不盡
年起舞爲主壽相送南陽阡忍着主衣裳爲人作
春妍有聲當徹天有淚當徹泉死者恐無知妾身
長自憐
　　　　古墨行　陳　師道
晁無斁有李墨半丸云　𥙿陵故物也徃於秦少
游家見李墨不爲文理質如金石亦　𥙿陵所賜
王平甫所藏者潘谷見之再拜云眞廷珪所作也
世惟王四學士有之與此爲二矣嗟乎世不乏竒
乏識者耳敬爲長句率無斁同作
秦郎百好俱第一墨丸如漆姿如石巧作松身與
鏡面借美於外非良質潘翁拜跪摩老眼一生再
見三歎息了知至鑒無遁形王家舊物秦家得君
今所有亦其亞伯仲小低猶子姪黄金白璧孰不
有古錦句囊聊可敵睿思殿裏春夜半燈火䦨殘
歌舞散自書細字答邊臣萬里風塵入長筭𥘉聞
橋山送弓劒寧知玉盌人間見夜光炎炎衝斗牛
㑹有太史占星變人生尤物不必有時一過目驚
老醜念子何忍遽磨研少待須㬰圖不朽明䆫淨
几風日暖有愁萬斛才八斗徑須脫帽管城公小
試玉堂揮翰手

皇朝文鑑卷第十三
皇朝文鑑巻第十四
　詩
　　樂府歌行(雜言附)
　　　勞歌　張　耒
　　　江南曲　張　耒
　　　牧牛兒　張　耒
　　　孫彦古畫風雨山水歌　張　耒
　　　于湖曲　張　耒
　　　秋雨歎　許　彦國
　　　觀易元吉猿獐圗歌　秦　觀
　　　豆葉黃　晁　𥙷之
　　　漁家傲　晁　𥙷之
　　　蓮根有長絲　郭　祥正
　　　金山行　郭　祥正
　　　驪山歌　李　􁏰
　　　築長堤　田　畫
　　　叢臺歌　賀　鑄
　　五言古詩
　　　戒兒姪八百字　范　質
　　　懷賢詩　王　禹偁
　　　五哀詩　王　禹偁
　　　橄欖　王　禹偁
　　　勸學篇　張　詠
　　　悼蜀詩四十韻　張　詠
　　　愆亢取湫水徴巫覡致禱亟遣罷去越翊
　　　　日漸獲優洽　劉　筠
　　　寄岳陽劉從事　韓　丕
　　　温泉詩　錢　易
　　　夏日山居　种　放
　　　諭蒙詩　种　放
　　　　勞歌　張　耒
暑天三月元無雨雲頭不合惟飛土深堂無人午
睡餘欲動身先汗如雨忽憐長街負重民筋骸長
轂十石弩半衲遮背是生涯以力受金飽兒女人
家牛馬繫高木惜恐牛驅犯炎酷天工作民良乆
難誰知不如牛馬福
　　　　江南曲　張　耒
江蒲芽白江水綠江頭花開自幽淑人家晨炊欲
熟時旋去網魚惟所欲徃來送租只用船未省泥
沙曾汙足有錢買酒醉鄰畔終日數口常在目不
學長安貴公卿每遣離心寄朱轂朝游巖廊暮海
島譴人未歸身自逐
　　　　牧牛兒　張　耒
牧牛兒遠陂牧遠陂牧牛芳草綠兒怒掉鞭牛不
觸澗邊柳古南風清麥深蔽目田野平烏犍礪角
逐草行老牸臥噍飢不鳴犢兒跳梁没草去隔林
應母時一聲老翁念兒自携餉出門先上崗頭望
日斜風雨濕蓑衣拍手唱歌尋伴歸遠村放牧風
日薄近村牧牛泥水惡珠璣燕趙兒不知兒生但
知牛背樂
　　　　孫彥古畫風雨山水歌　張　耒
山深巖高石壁青白日忽變天晦㝠黒風驅雲走
不停驚電疾雨來如傾山前雨㸃大如手山下水
湧危槎横崩崖古樹老有靈吼怒直與風雲爭枝
披葉偃闘不怯萬竅却欲藏雷霆鞭驢疾驅者誰
子石路嶮澀驢凌兢目迷心懾愈走愈不及來憩
樹下如寒蠅蒼茫直與鬼神接恍惚不保龍虵驚
平居此樂忽入眼孫家古圖才可辨柰何一幅一
尺餘欲奪天地之奇變我心愛之良有以昔若山
行親遇此一生兩足不下堂輸爾朱門貴公子
　　　　于湖曲　張　耒
蕪湖令寄示温庭筠湖隂曲其序乃云晉王敦反
屯于湖隂帝微行至其營敦夢日遶之覺而追不
及故樂府有湖隂曲按晉地志有于湖而無湖隂
本記云敦屯于湖又曰帝至于湖隂察營壘而去
予頃遊蕪湖問父老湖隂所在皆莫知之也然則
帝至于湖當爲斷句乃作于湖曲以遺之使正其
是非云
武昌雲旗蔽天赤夜築于湖洗鋒鏑巴滇緑駿風
作蹄去如滅没來不嘶日圍萬里纒孤壁虜氣如
霜已潜釋虵矛賤士識天顔玉帳髯奴落妖魄君
不見銅駞陌上塵沙起胡騎春來飲瀍水浮江天
馬是龍兒蹙踏揚州開帝里王氣髙懸五百秋弄
兵老濞空白頭石城戰骨臥秋草更欲君王分上
流
　　　　秋雨歎　許　彥國
霖雨不出動隔旬門前秋草長於人江湖浩渺欲
無岸錦石㝡小猶生雲微陽片月何曾見只有莓
苔香筆硯田家黍穗未暇悲茅屋且爲螢火飛
　　　　觀易元吉猿獐圖歌　秦　觀
參天老木相樛枝嵌空怪石衘青漪兩猿上下一
旁掛兩猿熟視蒼蛙疑蕭蕭叢竹山風吹海棠杜
宇相因依下有兩獐從兩兒花飱草囓含春嬉藝
老筆精湖海推書意忘形形更奇解衣一掃神扶
持他日自見猶嗟咨金錢百萬酒千鴟荆南將軍
欣得之老禪豪取槖爲垂白晝掩門初許窺房櫳
烱烱明冬曦榛藂羽革分毫釐殘編未終且歸讀
歲暮有閒重借披
　　　　豆葉黄　晁　補之
蒹葭蒼豆葉黄南村不見岡北村十頃強東家車滿
箱西家未上場豆葉黄野離離䑕窟之兎入畦豕
母從豚兒豕豚啼咿咿銜角復銜萁豆葉黄榖又
熟翁媪衰鋪糜粥豆葉黄葉黄不獨豆白黍堪作
酒瓠大棗紅皺豆葉黄穰穰何膴膴腰鎌獨健婦
大男徃何許官家散弓刀要汝殺賊去
　　　　漁家傲　晁　補之
漁家人言傲城市未曾到生理自江湖那知城市
道晴日七八船熈熈在清川但見笑相屬不省歌
何曲忽然四散歸遠處滄洲微或云後車載藏去
無復在至老不曲躬羊裘行澤中
　　　　蓮根有長絲　郭　祥正
蓮根有長絲不供貧女機柳梢有飛綿不暖寒者
衣朝歌悠悠暮歌短下地沉沉上天遠東生白日
還西流志士長懷萬古愁
　　　　金山行　郭　祥正
金山杳在滄溟中雪崖氷柱浮仙宫乾坤扶持自
今古日月髣髴躔西東我泛靈槎出塵世搜索異
境窺神工一朝登臨重太息四時想像何其雄卷
簾夜閣掛北斗大鯨駕浪吹長空舟摧岸斷豈足
數徃徃霹靂鎚蛟龍寒蟾八月蕩揺海秋光上下
磨青銅鳥飛不盡暮天碧漁歌忽斷蘆花風蓬萊
乆聞未成徃壯觀絶致遥應同潮生潮落夜還曉
物與數㑹誰能窮百年形影浪自苦便欲此地安
微躬白雲南來入我望又起歸興隨征鴻
　　　　驪山歌　李　廌
君門如天深九重君王如帝坐法宫人生難處是
安穩何爲來此驪山中複道連雲接金闕樓觀隱
煙横翠紅林深谷暗迷八駿朝東暮西勞六龍六龍
西幸峨眉棧悲風便入華清院霓裳蕭散羽衣空麋
鹿來遊墟市變我上朝元春半老滿地落花人不
掃羯皷樓高掛夕陽長生殿古生青草可憐吳楚
兩醯鷄築臺未就已堪悲長楊五柞漢幸免江都
樓成隋自迷由來流連多喪德宴安鴆毒因奢惑
三風十愆古所戒不必驪山可亡國
　　　　築長堤　田　畫
築長堤白頭荷杵隨者妻背脅傴僂筋力微以手
置胷路旁啼老夫七十嫗與齊五尺應門生兩兒
夜來春雨深一犁破曉徑去耕南陂南隣里正豪
且強白紙大字來呼追科頭跣足不得稽要與官
長脩長堤官長亦大賢能得使者意正堤駕軺軒
不復問餘事終當升諸朝自足富妻子何惜桑榆
年一爲官長死
　　　　叢臺歌　賀　鑄
累土三百尺流光二千年人生物數不得待摧頹
故址秋風前武靈舊壠今安在禿樹無隂困樵采
玉簫金鏡未消沉幾見耕夫到城賣君不聞叢臺
全盛時綺羅成市遊春輝一從琱輦閉荒草蕭散
行雲無復歸招魂想像風流在晴華露蔓猶依俙
紆棘逕撩人衣禾黍晚成貆貉肥層簷壁瓦碎平
地夢作鴛鴦相伴飛登臨弔古將語誰城郭人民
今是非指君看取故時物南有清流西翠微彷徨
華表不忍去豈獨遼東丁令威
　　五言古詩
　　　　誡兒姪八百字　范　質
昨得謝課書希於京秩之中更與遷轉余以諸兒
姪軰生長以來未諳外事艱難損益懵然莫知因
抒古詩一章曉之
去年初釋褐一命列蓬丘(課/謂謝)青袍春草色白紵
棄如仇適㑹龍飛慶王澤天下流爾得六品階無
乃太爲優凡登進士第四選昇校讎歷官十五考
叙階與爾儔如何志未滿意欲陵雲遊若言品位
卑寄書來我求省之再三歎不覺淚盈眸吾家本
寒素門地寡公侯先子有令德樂道尚優游生逢
世多僻委順信沉浮仕宦不喜逹吏隱同莊周積
善有餘慶清白爲貽謀伊余奉家訓孜孜務進修
夙夜事勤肅言行思悔尤出門擇交友防㥀畏薫
蕕省躬常懼玷恐掇庭闈羞童年志于學不墯爲
箕裘二十中甲科頳尾化爲虬(第今舉全數/二十三進士及)三
十入翰苑(十三/時三)步武向瀛州四十登宰輔(十一/年四)貂
冠侍冕旒備位行一紀將何助帝猷既非救旱雨
豈是濟川舟天子未遐棄日益素飡憂黄河潤九
里草木皆􁋚漬吾宗凡九人繼踵昇官次門内無
白丁森森朱緑紫鵷行洎内職亞尹州從事府掾
監省官高低皆清美悉由僥倖昇不因資考至朝
廷懸爵秩命之曰公器才者祿及身功者賞於丗
非才及非功安得專厚利寒衣内府帛飢食太倉
米不蚕復不穡未嘗勤四體雖然一家榮豈塞衆
人議顒顒十目窺齪齪千人指(古人云千人所指/曾參云十目所視)
(畏/言可)借問爾與吾如何不自媿戒爾學立身莫若
先孝悌怡怡奉親長不敢生驕易戰戰復兢兢造
次必於是戒爾學干祿莫若勤道藝嘗聞諸格言
學而優則仕不患人不知惟患學不至戒爾遠恥
辱恭則近乎禮自卑而尊人先彼而後已相䑕與
茅鴟宜鑑詩人刺(左傳茅鴟刺不恭/毛詩相䑕刺無禮)戒爾勿放曠
放曠非端士周孔垂名教齊梁尚清議南朝稱八
逹千載穢青史戒爾勿嗜酒狂藥非佳味能移謹
厚性化爲兇險類古今傾敗者歷歷皆可記戒爾
勿多言多言者衆忌苟不㥀樞機灾危從此始是
非毁譽閒適足爲身累舉世重交游擬結金蘭契
忿怨容易生風波當時起所以君子心汪汪淡如
水舉世好承奉昻昻增意氣不知承奉者以爾爲
翫戲所以古人疾籧除與戚施舉世重任俠(輕死/史記)
(曰俠/重義)呼俗爲氣義爲人赴急難徃徃䧟刑死所以
馬援書殷勤戒諸子(書甚非此事/馬援告兒孫)舉世賤清素奉
身好華侈肥馬衣輕裘揚揚過閭里雖得市童怜
還爲識者鄙我本羇旅臣遭逢堯舜理位重才不
充戚戚懷憂畏深淵與薄氷蹈之惟恐墜爾曹當
憫我勿使增罪戾閉門斂蹤跡縮首避名勢名勢
不乆居畢竟何足恃物盛必有衰有隆還有替速
成不堅牢亟走多顛躓灼灼園中花早發還先委
遲遲澗畔松鬱鬱含晚翠賦命有疾徐青雲難力
致寄語謝諸郎躁進徒爲耳
　　　懷賢詩　王　禹偁
僕直東觀時閲五代史見近朝名賢立功立事者
聳慕不已思欲形于謌詠而未遑今待罪上雒不
與郡政專以吟諷爲事業因賦懷賢詩三首仍以
官氏列于篇首云
　　　　桑魏公(維翰)
魏公王佐才獨力造晉室揮手廓氛霾放出扶桑
日感慨㑹風雲周旋居密勿下民得具瞻上帝賚
良弼沉沉帷幄謀落落政事筆品流遂甄别法令
頗齊一䟦勑朝據案論兵夜造膝多士若鴛鴻官
材咸有秩諸侯如狼虎請謁盡股栗秉鈞多事朝
綽綽有紀律遠將留侯比近以賛皇匹志在混車
書誓將闡儒術皇天未厭亂運去何飈歘高祖猒
寰區少帝無始卒老成既䟽遠羣小相親暱瀆武
兵漸驕倒懸人不恤和親絶強虜謀帥用悍卒魏
公在藩垣上䟽論得失七事若丹青辭切痛人骨
忠言殊不省直道果見屈鐵馬從北來煙塵晝蓬
勃穹廬易市朝左袵雜纓紱主辱臣不死囚縳自
安逸唯公獨遇害身殞名不没惜乎英偉才濟世
功未畢一讀晉朝史遺恨空鬱鬱子孫亦不振天
道難致詰
　　　　李兵部(濤)
有唐張曲江盛名何暐曄請誅安祿山先覺不見
納胡鶵有反相其事遠相接賢人何代無舊史聊
可獵兵部事晉朝文學中科甲強臣方䟦扈朝士
多恇怯獨持尚方劒願斬犇鯨鬛堂堂張彥澤反
勢凌閶闔邦章請顯戮直氣不可壓三進叩玉墀
植笏立蓂莢皇情彌慰撫清問屢應答終焉念小
恩曾不顧大業高吟歸去詩潺湲淚承睫旋踵即
亂華有同虞不臘張公領鐵馬朝市胡塵合剌謁
甚閑詳辭氣殊不懾虎狼不敢害加禮爲下榻當
年棄謇諤異代居調爕相位席不煖帝澤安可洽
斯人既淪亡此風亦蕭䬃滑稽何足累大節世已
乏安用學腐儒矻矻守禮法
　　　　王樞密(朴)
西樞經緯才慷慨遇真主文學中甲科風雲參霸
府直躬在密勿未始畏强禦凭案讀古書箕踞視
太祖澤欲浸生民化將還邃古拆寺遇武宗排佛
如韓愈盡髮郡苾芻使之藝禾黍兵威遂強盛人
力不耗蠧世宗征淮甸委任當留務馬前拜侯伯
堦下列椹斧叱咤氣生風將校汗如雨手築太平
基胼胝不輟杵具瞻人有望衰運時不與脩短天
難忱殱奪民何怙恩深與小斂撫椁甚悲沮云亡
復殄瘁前哲非虛語世豈乏賢良材難具文武曆
象過羲和文章敵燕許可能隨衆人㝠寞歸塵土
子孫雖衆多必復事未覩誰銘遷客詩高揭王公
墓
　　　五哀詩　王　禹偁
予讀杜工部八哀詩唯鄭廣文蘇司業名位僅不
顯者餘多將相大臣立功垂裕無所哀矣噫子美
之詩蓋取人之云亡邦國殄瘁而已非哀乎時也
有未列於此者待同志而嗣之云
　　　　故尚書兵部侍郎琅邪王公(祐)
琅邪名父子少孤起徒步贄謁桑魏公藻鑑非易
與撫頂乆歎惜王楊許爲伍諸侯取爲官佐幕大
名府主帥杜重威功大心䟦扈天驥𬒳縶維神龜
罹網罟六師薄孤壘三面開生路主人既釋放賔
筵因詿誤逼脅本非辜貶謫尋不赴折腰紆墨綬
搨翼乆未舉梁竦恥州縣長卿有辭賦裏行旌邑
政柱史登朝序抨彈志不樂潤色身有素錦窠應
列宿星垣吟藥樹丹青生帝典金玉鏗王度東觀
秉直筆南宫司貢部時英萃門下藹藹騰嘉譽鵬
掀六月風豹蔚七日霧多才同列忌嫉惡姦人怒
排斥屢專城織羅仍典午名官頗流離衣食常貧
窶文明起代邸振㧞非不遇紫微雖正拜白髮已
遲暮史魚直有遺棖也剛不吐非才占清列志欲
投兕虎英俊在草萊力能生翅羽毁譽兩無私華
衮閒蕭斧掌選循故實尹京恥鈎鉅名位僅三事
疾瘵嬰二竪告滿拜貳卿君恩慰沉痼終見哲人
萎蕭蕭空壠墓鯉庭有令嗣鳯閣登仙署兩制列
門生九原應自許蒼蒼猶足信吾道似有訴餘慶
在子孫明明深可據
　　　　故尚書虞部員外郎知制誥貶萊州司
　　　　馬渤海高公(錫)
文自咸通後流散不復雅因仍歷五代秉筆多艷
冶高公在紫微濫觴誘學者自此遂彬彬不蕩亦
不野惜哉傷躁進忤㫖出閤下吾君登大寶兊澤
連􁋏灑均陽又淮陽移徙曾不暇遂無牽復命虚
偶文明化何路得自新齎志入長夜人謂責太深
終于郡司馬
　　　　故殿中侍御史滎陽鄭公(起)
柱史有名跡清才自天縱運思慶雲合落筆醴泉
湧歌詩與文賦錚錚人口諷揚袂入澤宫鵠心一
箭中恃才善戲謔負氣好侮弄大志有誰知細行
乖自訟小諌事丗宗惕惕佩光寵　太祖方歷試
握兵權已重上書范魯公先見不能用歷數不在
周謳謠卒歸　宋汗漫失屠龍接輿遂謌鳯行荷
伯倫鍤高臥畢卓甕　神德不爲嫌優待臺憲俸
晚求萬泉令吏隱官資冗一旦隨朝露識者彌哀
痛無子副家聲身丗若一夢文編多散失人口時
傳誦空持一器酒何處澆孤冡
　　　　故國子博士郭公(忠恕)
汾陽飽經術賦性甚坦率在昔舉神童廣陽推傑
出尚書誦在口何論落自筆(尚書手寫論語/公應舉時口念)緫角
取科名弱冠紆纓紱早佐襄隂幕漢鼎入周室失
志罷屠龍佯狂遂捫虱周行亦僶俛吏隱多放逸
滑稽東方朔圖畫王摩詰古文識蝌蚪奥學辯萍
實字窮蒼頡本篆證陽氷失王績醉爲卿伯倫居
無匹俸錢乏一囊官路從三黜朱衣多不著白髮
仍慵櫛漸老羈旅年方見昇平日忽以伎術召此
意殊鬱鬱放口忤無鬚何門求造膝遁逃終見捕
譴逐道中卒遺孤落閭閻荒塜鳴蟋蟀手澤漸難
求誰家耀箱帙投吊焚此詩九原應有物
　　　　故太子中允知洛陽縣事潁公(䞇)
洛陽冨文彩峭㧞四子流提筆入廣埸辭氣干斗
牛擢第在芸閣言事觸冕旒在降宰百里道勝心
無憂才高恥吏役放蕩不檢脩起應賢良科下筆
不見休青官尚淹恤寺縣且優游輕才糞土賤高
義雲天浮懸磬任貧窶盈樽長獻酬知己彼何人
鳯閣與鼇頭推挽終不起壯志將焉收晚年圮橋
役闗市良可羞忽焉爲異物寒草封一丘孀婺應
凍餓交友誰尋求遺孫方稚齒爽秀已遒遒皇天
若有慿必使光貽謀
　　　　橄欖　王　禹偁
江東多果實橄欖稱珍竒北人將就酒食之先顰
眉皮核苦且澁歷口復棄遺良乆有回味始覺甘
如飴我今何所喻喻彼忠臣辭直道逆君耳斥退
投天涯丗亂思其言噬臍焉能追寄語采詩者無
輕橄欖詞
　　　　勸學篇　張　詠
大化不自言委之在英才玄門非有閉苦學當自
開丗上百代名莫遣寒如灰晨雞固自勉男子胡
爲哉胷中一片地無使容纎埃海鷗尚可狎人世
何嫌猜勤慎君子職顏閔如瓊瑰刻薄小人事斯
輩直可哀放蕩功不遂滿盈身亦灾將心須内疚
禍福本無媒
　　　　悼蜀詩四十韻　張　詠
至道紀號元祀春正月爲審官院考績引對天子
曰天厭西蜀歲荐飢饉任失其人枉政殘剥民興
惡作孽授命虎旅殄滅兇逆矧彼黔首不聊其生
觀人安民朕意罔怠寛則育姦猛則殘俗得夫濟
者實難其人爾惟方直歷政有績卭僰幽遐徃理
其俗克畏克愛汝其欽哉祗奉命乘輅西征夏四
月二十有八日供厥職噫謀術庸陋罔敢怠忽豪
猾抑之賦斂乃息存恤窮困招綏流亡杜厥剥削
宣揚皇風間一歲而民弗克安非郡縣之罪偏將
之罪也有聽者孰不知民心上畏王師之剽掠下
畏草孽之強暴乎良家困弊漸復從　賊庶賖其
死深可忿也　天子遠九重孤賤者憚權豪而不
敢言嗚呼雖采詩之官闋之乆矣然謌詠諷刺亦
不可寂然詠敢作悼蜀古詩四十韻書于視政之
㕔有識君子幸勿以狂瞽爲罪
蜀國富且庶風俗矜浮薄奢僣極珠貝狂佚務娛
樂虹橋吐飛泉煙柳閉朱閣燭影逐星沉歌聲和
月落鬬雞破百萬呼盧縱大噱遊女白玉璫驕馬
黄金絡酒肆夜不扄花市春慚怍禾稼暮雲連䊵
繡淑氣錯熈熈三十年光景倐如昨天道本害盈
侈極禍必作當時布政者罔思救民瘼不能宣淳
化移風復儉約情性非方直多爲聲色著從欲竊
虚譽隨俗縱貪攫蠶食生靈肌作威恣暴虐佞罔
天子聽所利唯剥削一方忿恨興千里攘臂躍火
氣烘寒空雪彩揮蓮蕚無人能却敵何假施擊柝
害物黷貨軰皆爲白刃爍瓦礫積臺榭荆棘迷城
郭里第鎻苔蕪庭軒喧燕雀斗粟金帛市束芻羅
綺博悲夫驕奢民不能飽葵藿朝廷僉元戎帥師
蕩兇惡虎旅一以至梟巢一何弱燎毛熖晶熒破
竹鋒熠爚兵驕不可戢殺人如戲謔悼耄皆麗誅
玉石何所度未能剪強暴爭先謀剽掠良民生計
空賖死心殞穫四野起豺狼五畒孰耕鑿出師不
以律餘孽何由却俾夫熾蜂蠆寡術能籠絡邊陲
未肅清胡顏食天爵世方尚奔競誰復振謇諤黄
屋遠萬里九重高寥廓時稱多英雄才豈無衞霍
近聞命良臣拭目觀奇略
　　　　赴郡之初尋屬愆亢有司舉舊典取湫
　　　　水徴巫覡以致禱而涉旬靡應農事方
　　　　急遣罷去越翊日漸獲優洽　劉　筠
優詔將州任視政纔旬時田畯訴炎暵坐虞多稼
萎雲將掉頭去波臣涸轍危行部殊未及隨車杳
難期徃慙神父化(郡豐穰吏民愛悅號爲神父/鮑德守南陽時多荒灾唯此)今
取旱母嗤(大旱人號爲旱母/蕭雅所臨必赤地)諸曹白事者雩典舉
舊規郡北岐棘山上有三湫池衙吏絜齊徃汲水
置縹瓷朝服領巫覡詰旦迓諸岐承以結綵輿奉
於五龍祠自是率賓介寅午𣢾于斯紛敷薦楮鏹
浸漬灑楊枝瓦鑪松香鈍瓢樽黍酌醨四壁繪神
變正筵塑靈儀怖若葉公牖怪甚葛仙陂老覡十
數軰勃屑頭如魌童巫及伶倡貌寢語嘍囇但多
罋盎質曾乏婉孌姿交手操鈐拂合譟屢僛僛喧
塵著蓬髮穢汗落粉頥一聞且一嘔掩鼻以攢眉
隮蔚朝待族敗革震散之巽飄暮欲息竅竹呼復
來慢黷固已甚誕妄相馮隨如是者浹日僅得沾
服滋嗟予政無狀百拜胡敢辭矧夫民習俗姑用
慰齎咨抑聞古人言天鑒實無私神道貴得一何
乃託邪師遽俾送湫勺撤役勤繭絲申明恤刑詔
挺重捨輕疑從此四三日油霈洽封圻又聞堯湯
丗水旱軫君慈存救自有術斂散適所宜元元無
菜色九載尚熈熈周禮地官職皇舞雖有祈道經
蒞天下傷民誠弗爲惟神禀聦正遠鬼務肅祗願
守有常德可戒興妖思
　　　　寄岳陽劉從事　韓　丕
秋來憶故人寓目臨大野遠近聞清商依稀奏豳
雅經霜樹半紅無風葉自下一片洞庭心聊慿塞
鴻寫
　　　　溫泉詩　錢　易
悲哉天寶時帝耄政不修寵幸尊婦人隂極陽已
柔外戚盛本枝櫛比封列侯丞相大將軍備位甚
悠悠天下安既乆積漸力不周車服金玉煥黎庶
飢寒愁驪山溫泉宫晝幸與夜游一游百司備萬
費一日休雖能心自快化作社稷憂國忠咨吞噬
林甫懷姦偷胡雛據太原鍾鼓無計收黄塵蒲長
安慘黷九廟羞唐天未使絶返正知疾瘳自兹遊
賞地荆棘生荒秋舊物悉已廢蜘蛛挂重樓覽者
咸寒心一過三廻頭因知帝王業堅固宣鴻猷豈
可信嗜欲侮弄生瘡疣雕墻峻宇誡簡牘况有由
飜思黍離章續之應可仇
　　　　夏日山居詩　种　放
隂隂林木靜寂寂無人境紅綻紫葳香嵐沈玉膏
冷看雲時獨坐㥀事常中省何客馭風來新篁動
踈影
　　　　諭蒙詩　种　放
大盈卑百瀆自成浮天潯崇丘下累塊竟爲蔽日
深王者在謙小夙惟堯禹心拜言尊賢仁㥀德棄
珠金自滿九族散匪驕百善尋炳兹夏商鑒滅國
因夸淫
皇朝文鑑卷第十四
皇朝文鑑巻第十五
　五言古詩
　　　新居感咏　杜　衍
　　　幽居即事　杜　衍
　　　和王校甚中夏東園　晏　殊
　　　列子有力命王充論衡有命禄覽之有感
　　　　　　　　　　　　　　晏　殊
　　　贈劉潜歸陶丘　石　延年
　　　鄱陽酬泉州曹使君見寄　范　仲淹
　　　四民詩　范　仲淹
　　　晝錦堂　韓　琦
　　　歳晏出沐感事内訟　宋　庠
　　　秋日白鷺亭向夕風晦有作　王　琪
　　　水谷夜行寄子美聖俞　歐陽　脩
　　　讀徂徠集　歐陽　脩
　　　重讀徂徠集　歐陽　脩
　　　獲麟贈姚闢先輩　歐陽　脩
　　　喜雨　歐陽　脩
　　　飛蓋橋翫月　歐陽　脩
　　　奉答子華學士安撫江南見寄之作
　　　　　　　　　　　　　　歐陽　脩
　　　感興二首　歐陽　脩
　　　讀書　歐陽　脩
　　　感事　歐陽　脩
　　　董永　葉　清臣
　　　憫農　葉　清臣
　　　縣齋對雪　梅　堯臣
　　　秋思　梅　堯臣
　　　郭之美忽過云徃河北謁歐陽永叔沈子
　　　　　山　梅　堯臣
　　　送王判官之江隂軍幙　梅　堯臣
　　　范饒州坐中客語食河豚魚(梅/堯臣)
　　　送薛氏婦歸絳州　梅　堯臣
　　　川上田家　梅　堯臣
　　　送王介甫知毗陵　梅　堯臣
　　　　新居感詠　杜　衍
無似老且病唯恐歸田遲一旦得引年九天還聼
卑尚霑二品禄俾盡百年期恩深淪骨髓感極横
涕洟始營莵裘地來向濉水湄城隅㝡窮僻匠者
寕求竒卜築悉由已軒牖亦隨宜外以庇風雨内
以安妻兒鷰雀莫羣噪鷦鷯才一枝因念古聖賢
名爲千古垂何嘗廣居室儉爲後人師亞聖樂簞
食寝丘無立錐文終防勢奪景桓恥家爲文園四
壁立鄭公小殿移伊余具貟者適㑹承平時無術
毗萬務無才撫四夷爲郡亦齪齪勞心徒孜孜保
身已天幸拊已冝自知開卷顔閒厚復懼來者嗤
朂哉知止足清白猶可追
　　　　幽居即事　杜　衍
寂寂復寂寂告老閑居日徑草高於人林鳥熟如
客黄巻不釋手清風常滿室内顧平生心無過此
時適
　　　　和王校勘中夏東園　晏　殊
東園何所樂所樂非塵事野竹亂無行幽花晚多
思閑窺魚尾赤暗辨蜂腰細樹影宻遮林藤梢狂
罥袂潘蔬足登膳陶秫經取醉幸獲我汝交都忘
今昔丗歡言捧瑶佩願以踈麻繼
　　　　列子有力命王充論衡有命禄極言必
　　　　定之致覽之有感　晏　殊
大鈞播羣物零茂歸自然黙定既有初不爲智力
遷禦冦導其流仲任派其源智愚信自我通塞當
由天宰丗白臯伊迷邦有顔原吾道誠一㮣彼途
鍾百端卷之入纎毫舒之盈八埏進退得其宜夸
榮非所先朝聞可夕隕吾奉聖師言
　　　　贈劉潜歸陶丘　石　延年
丈夫未大用身與仁義閑可宜更聚㪚風塵摧其
顔君今歸柯澤路出梁宋間梁宋有吾廬親老待
我還矧復君先歸因君頭應班春老有時回人老
不再少草自有時榮髮白不再好人生不如春髮
生不如草可堪送别春草前青春未老人先老
　　　　鄱陽酬泉州曹使君見寄　范　仲淹
吾生豈不幸所禀多剛膓身甘一枝巢心苦千仞
翔志意苟天命冨貴非我望立譚萬乗前肝竭喉
無漿意君成大舜千古聞羶香寸懐如春風思與
天下芳片玉棄且在雙足何辭傷王章死於漢韓
愈逐諸唐獄中與嶺外妻子不得将義士撫巻起
眦血一霑裳胡弗學掲厲胡弗隨低昻于時宴安
人滅然已不揚匹夫虎敢鬪女子熊能當況彼二
長者烏肯巧如簧我愛古人節皎皎明於霜今日
貶江徼多慙韓與王罪大禍不稱所損傷纎芒盡
室來官下君恩大難忘酒聖無隱量詩豪有餘章
秋來魏公亭金菊何煌煌登高發秘思聊以攄吾
狂卓有梅聖俞作邑郡之旁矯首賦靈烏擬彼歌
滄浪因成答爲戲移以贈名郎泉南曹使君詩源
萬里長復我百餘言疑登孔子堂聞之金石音純
純自宫商念此孤鳴鶴聲應來逺方相期養心氣
彌天浩無疆鋪之被萬物照之諧三光此道果迂
闊陶潜吾醉郷
　　　　四民詩　范　仲淹
前王詔多士咸以徳爲先道從仁義廣名由忠孝
全美禄報爾功好爵縻爾賢黜陟金鑑下昭昭媸
與妍此道日以踈善惡何茫然君子不斥怨歸諸
命與天術者乗其隙異端千萬惑天道入指掌神
心出胷臆聽幽不聽明言命不言徳學者忽其本
仕者浮於職節義爲虚言功名思苟得天下無所
勸賞罰幾乎息隂陽有變化其神固不測禍福有
倚伏循環亦無極前聖不敢言小人爾能億禆竈
方激揚孔子甘寂黙六經無光輝反如日月蝕大
道豈復興此弊何時抑末路競馳騁澆風揚羽翼
昔多松柏心今皆桃李色願言造物者廻此天地
力
聖人作耒耜蒼蒼民乃粒國俗儉且淳人足而家
給九載襄陵禍此户獨安輯何人變清風驕奢日
相襲制度非唐虞賦斂由呼吸傷哉桑榖人常悲
大弦急一夫耕幾壠游墮如雲集一蠶吐幾絲羅
綺如山入太平不自存凶荒亦何及神農與后稷
有靈應爲泣
先王教百工作爲天下器周旦意不朽刋之考工
記嗟嗟逺聖人制度日以紛窈窕阿房宫萬態横
青雲熒煌甲乙帳一朝那肯焚秦漢驕心起陳隋
益其侈鼔舞天下風滔滔弗能止可堪佛老徒不
取慈儉書竭我百家産崇爾一室居四海競如此
金碧照萬里茅茨帝者榮今爲庻人恥宜哉老成
言欲攦般輸指
嘗聞商者云轉貨頼斯民逺近日中合有無天下
均上以利吾國下以藩吾身周官有常籍豈云逐
末人天意亦何事狼虎生貪秦經界變阡陌吾商
苦悲辛四民無常籍茫茫僞與眞游者竊吾利墯
者亂吾倫淳源一以蕩頽波浩無津可堪貴與富
侈態日日新萬里奉綺羅九陌資埃塵窮山無遺
寳竭海無遺珍鬼神爲之勞天地爲之貧此弊已
千載千載猶因循桑柘不成林荆棘有餘春吾商
則何罪君子恥爲鄰上有堯舜主下有周召臣琴
瑟願更張使我歌良辰何日用斯言皇天豈不仁
　　　　晝錦堂　韓　琦
古人之冨貴歸於本郡縣譬若衣錦游白晝自光
絢不則如夜行雖麗胡由見事累載方册今復著
俚諺或紆太守章或擁使者傳歌樵忘故窮滌器
掩前賤所得快恩仇愛惡任驕狷其志止于此士
固不足羡兹予來舊邦意弗在矜衒以疾而量力
懼莫稱方面抗表納金節假守翼郷便帝曰其汝
俞建纛徃臨殿行路不云非觀歎溢郊甸病軀諧
少休先隴遂完繕歳時存父老伏臘㓗親薦恩榮
孰與偕衰劣愧獨擅公餘新此堂夫豈事飲燕亦
非張美名輕薄詫紳弁重禄許安閑顧已常兢戰
庶一視題牓則念報主眷汝報能何爲進道確無
倦忠義聳大節匪石烏可轉雖前有鼎鑊死耳誓
不變丹誠難悉陳感泣對筆硯
　　　　歳晏出沐感事内訟　宋　庠
山海有完士希世無良籌偶穿東郭履遂别野人
舟不恥篆刻賦來肩英俊游私智甚鳬短塵容若
鴟愁備貟太史氏補屬冨民侯姑學了官事何嘗
分主憂日貪斗食利歳感星躔周中都冨才彦方
駕若龍虬茂先善史漢平津治春秋髙文用司馬
格五寵吾丘閒闊路逢葛繽紛人召鄒桑羊興賈
竪安國出縲囚汲鄭貴交盛徐陳英藻遒况乃天
下樞雄雌來九州衣冠徑複道鼔吹出長楸席上
萬錢箸橋邊八列騶雍容紱魯玦意氣拂呉鈎咨
余良不韙瓴甓厠琳璆吹竽昔已濫在梁今可尤
臺閣魏舒被風霜蘇季裘有志謝軒鶴無機防海
鷗恭竢杜陵課誅茅歸故疇
　　　　秋日白鷺亭向夕風晦有作
　　　　　　　　　　　　　　王　琪
白鷺敞西軒棟宇窮爽塏千峯若聮環翠色不可
解是時天宇曠六幕無纎靄金斗熨秋江素練横
衣帶乾坤清且斂氣象朝昏改蘆花作雪風飛舞
來滄海九宵汀鶴起萬里檣烏快月上三山頭烏
沒横塘外滄茫洲渚寒銀錯星斗大開樽屏絲竹
披襟向簫籟余生本江湖偃蹇欣所㑹清興雖自
發苦嗜亦吾累魚龍憑夜濤四面忽滂湃安得犀
燈然煌煌發水怪
　　　　水谷夜行寄子美聖俞　歐陽　脩
寒鷄號荒林山壁月倒掛披衣起視夜攬轡念行
邁我來夏云初素節今已届髙河瀉長空勢落九
州外微風動凉襟曉氣清餘曖緬懐京師友文酒
邈髙㑹其間蘇與梅二子可畏愛篇章冨縱横聲
價相磨蓋子美氣尤雄萬竅號一噫有時肆顚狂
醉墨洒􁋏霈譬如千里馬已發不可殺盈前盡珠
璣一一難柬汰梅公事清切石齒漱寒瀬作詩三
十年視我猶後輩文詞愈清新心意難老大譬如
妖韶女老自有餘態近詩尤古硬咀嚼苦難嘬初
如食橄㰖眞味乆愈在蘇豪以氣轢舉丗徒驚駭
梅窮獨我知古貨今難賣二子雙鳯凰百鳥之嘉
瑞雲煙一翺翔羽翮一摧鎩安得相從游終日鳴
噦噦問胡苦思之對酒把新蟹
　　　　讀徂徠集　歐陽　脩
徂徠魯東山石子居山阿魯人之所瞻子與山嵳
峩今子其死矣東山復誰過精魄已埋沒文章豈
能磨壽命雖不長所得固已多舊藁偶自録滄溟
之一蠡其餘誰付與散失存幾何存之警後丗若
鑑照妖魔子生誠多難憂患靡不罹(羅/音)宦學三十
年六經老硏摩問胡所專心仁義丘與軻揚雄韓
愈氏此外豈知他尤勇攻佛老奮筆如揮戈不量
敵衆寡膽大身么麽徃年遭母䘮泣血走岷峨垢
面跣雙足鋤犁事田坡至今郷里化孝悌勤蠶禾
昨者來太學青衫踏朝靴陳詩頌聖徳厥聲續猗
那羔鴈聘黄晞晞驚走鄰家施爲可怪駭丗俗安
委蛇謗口由此起中之若飛梭上賴
天子明不挂網者羅憶在太學年大雪如翻波生
徒日盈門飢坐列鴈鵝絃誦聒鄰里唐虞賡詠謌
常續㝡髙第騫游各名科豈止學者師謂宜國之
皤夭壽反仁鄙誰尸此偏頗不知詉詉者又忍加
詆訶聖賢要乆逺毁譽暫諠譁生爲舉丗疾死也
魯人嗟作詩遺魯社祠子以爲歌
　　　　重讀徂徠集　歐陽　脩
我欲哭石子夜開徂徠編開編未及讀涕泗已漣
漣勉盡三四章收淚輒忻懽切切善惡戒丁寜仁
義言如聞子談論疑子立我前乃知長在丗誰謂
已沉泉昔也人事乖相從常苦難今而每思子開
巻子在顔我欲貴子文刻以金玉聮金可爍而銷
玉可碎非堅不若書以紙六經皆紙傳但當書百
本傳百以爲千或落於四夷或藏在深山待彼謗
熖熄放此光芒懸人生一丗中長短無百年無窮
在其後萬丗在其先得長多幾何得短未足憐惟
彼不可朽名聲文行然䜛誣不須辨亦止百年間
百年後來者憎愛不相縁公議然後出自然見媸
妍孔孟困一生毁逐遭百端後丗苟不公至今無
聖賢所以忠義士恃此死不難當子病方革謗辭
正騰喧衆人皆欲殺聖主獨保全已埋猶不信僅
免斵其棺此事古未有每思輙長嘆我欲犯衆怒
爲子記此寃下紓㝠㝠忿仰叫昭昭天書於蒼翠
石立彼崔嵬巓詢求子丗家恨子兒女頑經嵗不
見報有辭未能銓忽開子遺文使我心已寛子道
自能乆吾言豈須鐫
　　　　獲麟贈姚闢先輩　歐陽　脩
丗已無孔子獲麟意誰知我嘗爲之說聞者未免
非而子獨曰然有如塤應篪惟麟不爲瑞其意乃
可推春秋二百年文約義甚夷一從聖人沒學者
自爲師崢嶸衆家說平地生嶮巇相㳂益迂怪各
鬪出新竒爾來千餘歳舉丗不知迷焯哉聖人經
照曜萬世疑自從䝉衆說日日遭蔽虧常患無氣
力掃除浮雲披還其自然光萬物皆見之子昔已
好古此經手常持超然出衆見不爲俗牽卑近又
脫賦格飛黄擺銜羈聖門開大道夷路肆騰嬉便
可勦衆說旁通塞多岐正途趨簡易愼勿事嶇﨑
著述須待老積勤宜少時苟思垂後丗大禹尚胼
胝顧我今老矣兩瞳蝕昬眵大書難乆視心在力
已衰因思少自棄今縱悔可追戒我以勉子臨文
但吁嘻
　　　　喜雨　歐陽　脩
大雨雖霶霈隔轍分晴隂小雨㪚浸淫爲潤廣且
深浸淫苟不止利澤何窮已無言雨大小小雨農
尤喜宿麥已登實新禾未抽秧及時一日雨終歳
飽豐穰夜響流霡霂晨暉霽蒼涼川源淨如洗草
木自生光童稚喜瓜芋耕夫望陂塘誰云田家苦
此樂殊未央
　　　　飛蓋橋翫月　歐陽　脩
天形積輕清水徳本虚靜雲收風波止始見天水
性澄光與粹容上下相涵映乃於其兩間皎皎掛
寒鏡餘暉所照耀萬物皆鮮瑩矧夫人之靈豈不
醒視聽而我於此時翛然發孤詠紛昬忻洗滌俯
仰恣涵泳人心曠而閑月色髙愈逈惟恐清夜䦨
時時瞻斗柄
　　　　奉答子華學士安撫江南見寄之作
　　　　　　　　　　　　　　歐陽　脩
百姓病已乆一言難遽陳良醫将治之必究病所
因天下乆無事人情貴因循優游以爲髙寛縱以
爲仁今日廢其小皆謂不足論明日壊其大又云
力難振旁窺各隂拱當職自逡廵歳月􁋚隳頽紀
綱遂紛紜坦坦萬里疆蚩蚩九州民昔而安且冨
今也廹以貧疾小不加理浸淫将徧身湯劑乃常
藥未能去深根鍼艾有竒功暫痛勿吟呻痛定支
體胖乃知鍼艾神猛寛相濟理古語六經存蠧弊
革僥倖濫官絶貪昏牧羊而去狼未爲不仁人俊
乂沈下位惡去善乃伸賢愚各得職不治未之聞
此說乃其要易知行每艱遲疑與果决利害反掌
間捨此欲有爲吾知力徒煩家至與户到飽饑而
衣寒三王所不能豈特今所難我昔忝諌列日常
趨紫宸聖君堯舜心閔閔極憂勤子華當來時玉
音耳甞親上副明主意下寛斯人屯江南彼一方
巨細到可詢諭以上恩徳當冬反陽春吾言乃其
㮣豈止一方云
　　　　感興二首　歐陽　脩
懐禄不知慙人雖不吾責貧交重意氣握手猶感
激煌煌腰間金兩鬢颯已白有生天地間壽考非
金石古人報一飯君子不苟德憂來自悲歌涕淚
下沾臆
仕宦希寸禄庶無饑寒迫讀書爲文章本以代耕
織學成頗自喜禄厚愈多責挾山以超海事有非
其力君子貴量能無輕食人食
　　　　讀書　歐陽　脩
吾生本寒儒老尚把書巻眼力雖已疲心志殊未
倦正經首唐虞僞說起秦漢篇章與句讀解詁及
箋傳是非自相攻去取在勇斷初如兩軍交乗勝
方酣戰當其旗皷催不覺人馬汗至哉天下樂終
日在几案念昔始從師力學希仕宦豈敢取聲名
惟期脫貧賤忘食日已晡燃薪夜侵旦謂言得志
後便可焚筆硯少償辛苦時惟事寢與飯歳月不
我留一生今過半中間嘗忝竊内外職文翰宦榮
日清近廪給亦豐羡人情慎所習酖毒比安宴漸
追時俗流稍稍學營辦盃盤窮水陸賔客羅俊彦
自從中年來人事攻百箭非惟職有憂亦自老可
歎形骸苦衰病心志亦退懦前時可喜事閉眼不
欲見惟尋舊讀書篇簡多朽斷古人重温故官事
幸有間乃知讀書勤其樂固無限少而干禄利老
用忘憂患又知物貴乆至寳見百鍊紛華暫時好
俯仰浮雲㪚淡泊味愈長始終殊不變何時乞殘
骸萬一免罪譴買書載舟歸築室潁水岸平生頗
論述銓次加㸃竄庶幾垂後丗不黙死芻豢信哉
蠧書魚韓子語非訕
　　　　感事　歐陽　脩
空山一道士辛苦學延齡一旦隨物化反言仙已
成開墳見空棺謂已超青㝠尸解如蛇蟬換骨蛻
其形旣云須變化何不任死生
　　　　董永　葉　清臣
董生少失母老父鰥且貧無田事耕稼客作奉晨
昏朝推鹿車去大樹爲庭藩農家乏甘旨糠籺苟
自存父死不得藏鬻身奉九原人道孝爲本畎畒
知所尊傷嗟世教薄至行豈足論廪禄厚妻子楄
柎遺其親靳吝一抔土因循三尺墳空令丘壑閒
凛凛慙英魂
　　　　憫農　葉　清臣
甲子孟冬予隨牒之呉郡汎舟丹陽毗陵閒徐歩
野次周視民田其苖甚豐而榖皆秕問諸穫者則
曰是春無雨中夏始布秋未及實霜降而秕奔訴
諸縣已更季旦吏曰農田之制不是過也子姑輸
之雖然予卒歳不粒矣聞之有感故作是詩
五月雨未沛吾民耕固遲中秋霜早至我稼颯其
委膏澤歎苦晚芁苖惜遽衰盈疇皆秕稗卒嵗誤
京坻國謝三年蓄人悲一頃萁編齊陳牒訴奔走
失程期縣籍拘彜制官征有定規勞歌不可繼爲
作憫農詩
　　　　縣齋對雪　梅　堯臣
密雪夜來積起見萬物春山川忽改色草木一以
新古邑失荒穢王路覆平均從兹慶豐年蹈詠慙
小臣
　　　　秋思　梅　堯臣
梧桐在井上蟋蟀在床下物情有與無節候不相
假寥寥風動葉颯颯雨墮瓦耳聽心自靜誰是忘
懐者
　　　　郭之美忽過云徃河北謁歐陽永叔沈
　　　　子山　梅　堯臣
春風無行迹似與草木期髙低新萌芽閉户我未
知忽聞人扣門手把蟠桃枝問我此蟠桃縁何結
子遲但笑不復答問者當自推振衣向河朔河朔
人偉竒以兹不答意遲子北歸時
　　　　送王判官之江隂軍幙　梅　堯臣
徃時初渡江頗愛江南美誰知坐臥間思極煙波
裏絮逐魮魚繁鼓添蒓線紫君行語風物到日應
相似
　　　　范饒州坐中客語食河豚魚
　　　　　　　　　　　　　　梅　堯臣
春洲生荻芽春岸飛楊花河豚當是時貴不數魚
蝦其狀已可怪其毒亦莫加忿腹若封豕怒目猶
呉蛙庖煎苟失所入喉爲鏌鎁若此䘮軀體何須
資齒牙持問南方人黨護復矜誇皆言美無度誰
謂死如麻我語不能屈自思空咄嗟退之來潮陽
始憚餐龍蛇子厚居柳州而甘食蝦蟇一物雖可
憎性命無舛差斯味曽不比中藏禍無涯甚美惡
亦稱此言誠可嘉
　　　　送薛氏婦歸絳州　梅　堯臣
在家朂爾勤女功無不喜旣嫁訓爾恭恭已乃逺
恥我家本素風百事無有侈隨宜具奩箱不陋復
不鄙當須記母言夜寐仍夙起愼勿窺䆫户愼勿
輒笑毁妄非勿較競醜語勿辨理每順舅姑心況
逆舅姑耳爲婦若此能乃是儒家子看爾十九年
門閫未嘗履一朝陟大行悲傷黄河水車徒望何
處哭泣動隣里生女不如男天親反由彼
　　　　川上田家　梅　堯臣
斜光隔河明入照桑柘下臯壠生麥苗青青尚堪把
逺見牛羊歸相親童稚野醉歌秋草閒頗與丗家寡
　　　　送王介甫知毗陵詩　梅　堯臣
呉牛常畏熱呉田常畏枯有樹不䕃犢有水不漑
稌孰知事春農但知急秋租太守廹縣官堂上怒
奮鬚縣官促里長堂下鞭扑俱不體天子仁不恤
黔首逋借問彼爲政一一何所殊今君請郡去預
喜民将蘇每觀二千石結束辭國都絲韀加錦縁
銀勒以金塗兵吏擁後隊劒撾盛前駈君又不若
此革轡障泥烏徐行問風俗低意騎疲駑下情靡
不逹略細舉其麤曽肯爲衆異亦罔爲丗趨學詩
聞已熟愛棠理豈無　皇朝文鑑巻第十五
皇朝文鑑巻第十六
　五言古詩
　　　檢書　蘇　舜欽
　　　感興　蘇　舜欽
　　　哭尹師魯　蘇　舜欽
　　　秋懐　江　休復
　　　同持國宿太學官舎　江　休復
　　　牟駞岡閱馬　江　休復
　　　許希　顔　太𥘉
　　　東州逸黨　顔　太𥘉
　　　贈張績禹功　石　介
　　　小孤山　劉　敞
　　　雜詩效玉川體　劉　敞
　　　雜詩二首　劉　敞
　　　示張直温　劉　敞
　　　朝乗　劉　敞
　　　哀張子厚先生　司馬　光
　　　今古路　司馬　光
　　　漢文帝　王　安石
　　　戴不勝　王　安石
　　　司馬遷　王　安石
　　　楊雄　王　安石
　　　楊劉　王　安石
　　　日出堂上飲　王　安石
　　　我欲往滄海　王　安石
　　　少狂喜文章　王　安石
　　　今日非昨日　王　安石
　　　田漏　王　安石
　　　送潮州吕使者　王　安石
　　　雜詠　王　安石
　　　謝公(御名/泰安)王　安石
　　　同昌叔賦鴈奴　王　安石
　　　寓言四首　王　安石
　　　遊土山示山蔡天啓　王　安石
　　　夜夢與和甫別覺而有作　王　安石
　　　獨臥有懷　王　安石
　　　　檢書　蘇　舜欽
煩心思所持屏事入小閤踾撲下塵梁侈哆張敗
笈雨爛百數畨虫食三四夾軒昻醉墨閙纎悉新
書雜魚子或破碎蠶兒尚狎恰快心伯長文䟦尾
清臣榻㓜辭反知進故句時自愜墜亡多玩愛存
聚必劵帖踈密交及戚前後生與　誨束儼父師
寒暑布兒妾謔浪突忽還私匿情再接愴事涕涔
涔憫時歎􁀨􁀨一餉誠寂寞千里遽㑹合遊心到
句涌開眼見苕霅京華歷歷復節物忩忩渉恍爾
驚異方遁去乃幾臘回頭厭襞積舉體覺疲􁒜束
閣聊欠伸夢斷風一颯
　　　　感興　蘇　舜欽
後寝藏衣冠前廟宅神主吾聞諸禮經此制出中
古秦嬴食先法乃復祭於墓漢衣以月遊於道蓋
無取宣帝尊祖廟失制徧九土孝元酌前文一旦
悉除去魏帝樂銅臺遺令置歌舞昏嗣竟從之此
事狂夫阻唐制益紛華諸陵鎻嬪御曠女日哀吟
於先亦奚補吾廟　三聖人乘雲不可覩威靈已
霄漢　嗣皇念　宗祖繪事移天光刻象肖神武
徧勑舊遊地輸材起宫宇階墄釦以金牆壁衣之
黼功旣即奉迎法仗疊簫鼓玩好擇珍竒目奪不
可數三京佛老家已有十數處朝家雖奉先越禮
古不許君不祭臣僕父不祭支庶丹楹豈非孝聖
貶甚蕭斧大祀當以時寝廟即其所惜哉恭儉徳
乃爲侈所盬痛乎神聖姿遂與夷爲侣蒼生何其
愚瞻歎走旁午賤子私自歎傷時淚如雨
　　　　哭尹師魯　蘇　舜欽
前年子漸死予哭大江頭今年師魯死予方旅長
洲初聞尚疑惑涕淚已不收舉盃欲向口荆棘生
咽喉憶初定交時後前穆與歐君顔白如霜君語
清如流予年又甚少學古衆所羞君欲舉㧞萃聲
偶日抉搜不鄙吾學異推尊謂前脩今踰二十年
迹遠心甚稠後㑹國南門夜談雪滿樓青燈照素
髪酒闌氣益遒昨君握兵柄節制關外侯予才入
册府俄作中都囚飛章力辯雪危言動前旒時雖
不見省凛凛壓衆媮旋聞君下獄六月送渭州渭
州舊治所昔擁萬貔貅堂中坐玉帳堂下森蛇矛
令嚴山石裂恩煦春色浮釁生無根牙衆言起愆
尤返來入狴犴吏對安可詶法冠巧椎拍刺骨不
肯抽削秩貶漢東驅廹日置郵窮塗無一簮百口
誰相賙諸子繼死亡清血漬兩眸貿然幾䘮明憤
苦結不瘳君性本剛峭安可小屈柔暴罹此寃辱
苟活何所求人閒不見容不若地下遊又疑天憎
善專與惡報讎二竪潜膏肓衆鬼來揶􁘒棄局奔
南陽後事得所投心膽尚卓犖精明已彌留生平
經緯才蕭瑟掩一丘青天自芒芒長夜何悠悠萬
物孰不死死常在嚴秋君齒方盛壮衆期樹風猷
二邊况横猾四海皆瘡疣斯時忽云亡孰爲朝廷
憂予方編呉氓日自親鋤耰無縁匐匍救兀兀空
悲愁時思荘生言所樂唯髑髏物理不可詰此説
誠㝡優
　　　　秋懐　江　休復
西風萬里至曠然天地秋暮雨生夕涼百蟲鳴啾
啾楚山曉蒼蒼楚水亦悠悠騷人試登臨感物增
離憂所思在遐方欲徃路阻脩香草有蕙茞嘉樹
有梧楸白露委芳馨彫零使我愁窮年倦羈窘江
湖思舊游紉蘭製芰荷飄泛一葉舟肆情雲水間
意適何所求
　　　　同持國宿太學官舍　江　休復
翳翳雲月薄冷冷雪風清學省夜岑寂天街斷人
行廣庭層閣隂尋廊歩餘明松篠遞遥響如聞絃
誦聲悠悠子佩詩講坐塵埃生廻就直舍休亹亹
談道精心㑹境物融泯然遺丗營寒眠屢展轉寤
言冩素誠
　　　　牟駞岡閲馬　江　休復
牧馬散近坰閲視乘高秋駞岡似沙苑堆阜帶川
洲坡陁故梁城縈薄西南陬連棚映林樾星羅倚
層丘回風吹陣雲奔騰歘來游野性脱羈馽飲齕
遂所求腹幹頗肥張鬱怒何彪休羣敺驟麋鹿逸
勢凌蛟虬軍戎選輕捷和鑾御調柔毛物有千名
衆美歸驊騮梁王愁思臺佛刹居上頭朅來一慿
眺遺墟莽悠悠信陵骨已朽巖穴誰見收當時英
豪軰事逐東波流置酒臨風軒聊以紓煩憂
　　　　許希　顔　太初
鍼工許希下蔡人住梁門西市三十年及天聖中
皇躬遺裕有内戚達其姓名　上召見三進鍼而
疾平面授尚藥奉御其賜予不可勝紀謝恩畢西
向而拜　上詢其故奏曰臣拜本師扁鵲也　上
惜其用心不忘本給錢五十萬爲立祠封曰靈應
侯或曰人生乎世愼乎習希失其習者也使希不
習醫而習儒其遇主之日不忘先師明矣若然則
讀書爲儒乗時取富貴高冠長劒昻昻廟堂之上
自負自得不知素王之力者許希之罪人也因爲
詩云
京城名利塗車馬相奔馳其間取冨貴徃徃輸巫
醫前後十數軰身沒名已隳獨有許希者藴蓄何
瑰竒始自下蔡來所處尤喧卑西市三十年汨汨
無人知一朝仗至藝驟登文石墀三鍼愈　上疾
神速不移時酬以六尚官著藉通端闈旌以三品
服佩紫垂金龜于時稱謝畢西向復陳儀當宁驚
且問歷歷宣其辭臣傳扁鵲術遇主今得施特此
一展謝臣心不自私
主上惜其意擊賞爲嘘唏仍給水衡錢國西命立
祠復加靈應號金額照華榱自此輦轂下求禱何
祁祁我過慶成坊見之心且悲秦醫術雖妙五腑
及四肢所習得其人千齡祀不虧魯聖術至大帝
道與民彜所習非其人一朝反相持小吏師荀況
竊爲辯説資作相勸焚書詐云愚蚩蚩後之爲儒
者其心皆李斯昔在布衣日動守先王規朝談十
二經夕誦三百詩依憑稽古力榮進無他岐及居
廟堂上劒長冠峩巍自謂天所賦焉知有宣尼宣
尼斷襲封十經寒暑移他姓爲邑官郷老皆驚疑
上章寝不報九重遭面欺諌官不舉失御史不言
非盡爲許希笑得路忘先師
　　　　東州逸黨　顔　太初
天之有常度躔次絶乖離地之有常理沉潜無變
虧人之有常道高下遵軌儀三才各定位萬古永
不移二儀設有變修徳可以祈人道或反常其亂
何由支昔在典午朝國祚向陵夷日向中夜出赫
赫來東陲地向太極裂中有蒼鵝飛高厚灾且異
人妖亦繁滋始有竹林民怪誕名不羈次有夷甫
輩高談慕無爲沉湎多越禮阮籍兼輔之虛名能
飾詐光逸與王尼何曾有先見不能救其衰張華
徒竭力無以扶其危至今西晉書讀之堪涕洟爾
來歷千年　炎宋運重熈東州有逸黨尊大自相
推號曰方外友蕩然絶四維六籍被詆訶三皇遭
毁訾坑儒愚黔首快哉秦李斯與丗立憲度迂哉
魯先師流宕終忘反惡聞有民彜或爲童牧飲垂
髽以相嬉或作概量歌無非市井辭或作薤露喝
發聲令人悲或稱重氣義金帛不爲貲或曰外形
骸頂踵了無絲塵聚復優雜何者爲尊卑遥聞風
波民未見如調飢偶逢紳帶士相對如拘縻不知
二紀來此風肇自誰都縁極顯地多用寜馨兒斯
人之一喝翕然天下隨斯人之一趨靡然天下馳
郷老爲品状不以逸爲嗤宗伯主計偕不以逸爲
非私庭訓弟子多以逸爲冝公朝論人物飜以逸
爲竒家國盡爲逸禮法從何施我常病其事中夜
起思惟平地三尺限空車登無岐重載歷百仞所
來因陵遲萬一染成俗雖悔何由追衆人皆若夢
焉能分其麋衆人皆若醉不知啜其醨天下皆病
痿俾誰就魯醫天下皆病狂何暇炙其眉幸有名
教黨可與決雄雌所嗟九品賤不得立文墀賈誼
唯慟哭梁鴻空五噫終削南山竹冒死指其疵願
乘九廟靈感悟宸心知赫爾奮獨斷去邪在勿疑
分捕復大索憸人無孑遺大者肆朝市其徒竄海
湄殺一以戒萬是曰政之基千奴共一膽膽破衆
自隳無使永嘉風敗亂昇平時
　　　　贈張績禹功　石　介
李唐元和間文人如蠭起李翺與李觀言雄破姦
宄孟郊及張籍詩苦動天地持正不退讓子厚稱
絶偉元白雖小道爭名愈弗已卒能霸斯文昌黎
韓夫子吾　宋興國來文人如櫛比黄州才專勝
漢公氣全粹晦之號絶羣平地走虎兕謂之然駮
雜亦文中騏驥曰稹洎盧震江沱自爲水朱巖兼
孫僅培塿對嶽峙卒能霸斯文河東柳開氏嗟吁河
東沒斯文乃屯否汨汨三十年淫洼滿人耳粤從
景祐後大儒復唱始文人如麻立樅樅櫕戰騎徂
徠山磊砢生民實頑鄙容貎不動人心膽無有比
不度蹄涔微直欲觸鯨鯉有慕韓愈節有肩柳開
志今讀禹功文矛㦸寒相倚寳光千里高飛出破
屋裏龍音萬丈長㧞出重淵底雷霆皆藏身日星
或失次我慙年老大才力漸衰矣禹功氣奔壯今
方二十二前去吾之年猶有十四歳今讀禹功文
䰟魄已驚悸更加十四年丗應絶儔類卒能霸斯
文吾恐不在已禹功幸勉旃當仁勿讓爾
　　　　小孤山　劉　敞
驚波觸南崖反怒射北壁蒼山與相排所謂小孤
石蟠根萬仞淵聳角百丈碧祠堂豁精嚴行旅進
粉澤或云婦女神肸蠁頗有迹吾知定名意似欲
旌介特流俗失其眞傳聞莫開釋居人私其利禍
福妄損益競爲媢奴説以誣聦明徳先王拱山川
禮典有廟食柰何媚於竈屈已忘正直吾欲爲小
孤作書解行客復恐不見從嗟哉丗多惑
　　　　雜詩效玉川體　劉　敞
毁巢鳯不至竭澤龍不游賢者有所歸得非龍鳯
儔周公下白屋聖徳被九州趙禹謝賔客漢朝以
爲優澆淳不相襲用合何其繆苟徇一身利不爲
萬姓謀哀彼枤杜詩死生遺道周
　　　　雜詩二首　劉　敞
鑿井取泉飲上山採薇食豈不信憔悴所願皆我
力泉也非難致薇也不易得志士恥徒飽衆人苟
所獲犧牲畏芻豢樊籠害羽翼晤理宜在早無爲
晚更惑
道薄徳亦散功名爲時須用力丗所賢守正衆云
愚智者競蒿目小人復邇圖悠悠三季後此風益
已渝安知治未病䑛痔而多車堯舜無能名越哉
已矣夫
　　　　示張直温　劉　敞
築山必使高鑿井必使深百工戒淺近盛徳羞浮
沉焉有尺寸枝能棲垂天禽焉有升斗泉能容横
江鱘借兹諭物理足以開君心隘在容不足弱在
力不任大道如路然固無古與今
　　　　朝乗　劉　敞
朝乗日車出暮載星影還顚㝠朝暮中出入咫尺
間已覺素志非更知人理艱小利專欲速大徳不
踰閑
　　　　哀張子厚先生　司馬　光
先生負材氣弱冠游窮邊麻衣揖鉅公決策期萬
全謂言叛羗軰坐可執而鞭意趣小參差萬金莫
留連中年更折節六籍事精研羲農訖周孔上下
皆貫穿造次循繩墨儒行無少愆師道乆廢闕模
範幾無傳先生力振起不絶尚聮緜教人學雖博
要以禮爲先庶幾百丗後復覩三王前釋老比尤
熾羣倫将蕩然先生論性命指示令知天聲光動
京師名卿爭薦延寘之石渠閣豈徒脩簡編丞相
正自用立有榮枯權先生不可屈去之歸臥堅孤
嫠聚滿室餬口耕無田欣欣茹䔧藿皆不思肥鮮
近應詔書起尋取病告旋舊廬不能到丹旐風翩
翩人生㑹歸盡但問愚與賢借令陽虎壽詎足驕
顔淵况於朱紫貴飄忽如雲煙豈若有清名高出
太白巓門人俱絰帶雲梯㑹松阡厚終信爲美繼
志仍須專讀經守(書/一作)舊學勿爲利禄遷好禮效
古人勿爲時所(俗/一作)牽修内勿修外執中勿執偏
當令洙泗風郁郁滿秦川先生儻有知無憾歸重
泉
　　　　今古路　劉　敞
出門道路多縱横不可測我今欲遠行須問曽行
客徐徐逢路人借問青松側客曰今何徃答之遊
京國客乃指要路而言行有益古路雖大道不如
今路直但行今人路猶如假羽翼彼客别我去獨
自躊躇立爲見今古路信乃無苦忒今路足輪蹄
古路多荆棘欲行今人路恐背古人跡欲行古人
路今人笑迂僻又擬不出門柰何飢寒逼哀哀此
時路悠悠蒼天色不避今人嫌路須行古陌古陌
雖然逺且保無蹶失勉哉自勉哉前去難之適不
獲見楊朱萬古凝愁魄
　　　　漢文帝　王　安石
輕刑死人衆短䘮生者偷仁孝自此薄哀哉不能
謀露臺惜百金灞陵無高丘淺恩施一時長患被
九州
　　　　戴不勝　王　安石
昔在宋王所皆非薛居州區區一不勝辛苦亦何
求懐禄詎有耻知命乃無憂此士自可怜能復識
此不
　　　　司馬遷　王　安石
孔鸞負文章不忍留枳棘嗟子刀鋸間悠然止而
食成書與後丗憤悱聊自釋領略非一家高辭殆
天得雖微樊父明不失孟子直彼欺以自私豈啻
相十百
　　　　揚雄　王　安石
孔孟如日月委蛇在蒼旻光明所照耀萬物成冬
春揚子出其後仰攀忘賤貧衣冠眇塵土文字爛
星辰歳晚天禄閣強顔爲劇秦趨舍迹少迕行藏
意終隣壤壤外逐物紛紛輕用身徃者或可返吾
将與斯人
　　　　楊劉　王　安石
人各有是非犯時爲患害唯詩以譎諌言者得無
悔厲王昔監謗變雅今尚載末俗忌諱繁此理寧
復在南山詠種豆議法過四罪玄都戲桃花母子
受顚沛疑似已如此況欲諄諄誨事變故不同楊
劉可爲戒
　　　　日出堂上飲　王　安石
日出堂上飲日西未云休主人笑而歌客子歎以
愀指此堂上柱始生在巖幽雨露飽所滋凌雲亦
千秋所託願永乆何言值君收乃令卑濕地百蟻
上窮鎪丹青空外好鎭壓已堪憂爲君重去之不
使一蟻留蟻力雖云小能生萬蚍蜉又能髙其礎
不爾繼者稠語客且勿然百年等浮漚爲客當酌
酒何豫主人謀
　　　　我欲徃滄海　王　安石
我欲徃滄海客來自河源手探嚢中膠救此千載
渾我語客徒爾當還治崑崙歎息謝不能相看涕
翻盆客止我且徃濯髪扶桑根春風吹我舟萬里
空自存
　　　　少狂喜文章　王　安石
少狂喜文章頗復好功名稍知古人心始欲老蠶
耕低徊但志食邂逅亦專城仰慙冥冥士俯愧擾
擾氓良夜未渠央青燈數寒更撥書置左右仰屋
慨平生
　　　　今日非昨日　王　安石
今日非昨日昨日已可思明日異今日如何能勿
悲當門五六樹上有蟬鳴枝朝聽尚壯急暮聞已
衰遲仰看青青葉亦復少華滋萬物同一氣固知
當爾爲我友南山居笑談解人頥分我秋栢實問
言歸何時衣冠汙窮塵苟得猶苦飢低徊歳已晚
恐負平生期
　　　　田漏　王　安石
占星昬曉中寒暑已不疑田家更置漏寸晷亦欲
知汗與水俱滴身隨隂屢移誰當哀此勞徃徃奪
其時
　　　　送潮州吕使君　王　安石
韓君掲陽居戚嗟與死隣吕使掲陽去笑談面生
春當復進趙子詩書相討論不必移鱷魚詭怪以
疑民有若大顚者高材能動人亦勿與爲禮聽之
汨彜倫同朝叙朋友異姓接昬姻恩義乃獨厚懷
哉余所陳
　　　　雜咏　王　安石
懐王自墮馬賈傳至死悲古人事一職豈敢苟然
爲哭死非爲生吾心良不欺滔滔聲利間絳灌亦
何知
　　　　謝公(御名/泰安)王　安石
走馬白下門投鞭謝公墩昔人不可見故物尚或
存問樵樵不知問牧牧不言摩挲蒼苔石㸃檢屐
齒痕想此絓長檣想此倚短轅想此玩雲月狼籍
盤與罇井逕亦已没漫然禾黍村摧藏羊曇骨放
浪李白魂亦已同山丘緬懐蒔蘭蓀小草戯陳迹
甘棠詠遺恩萬事付鬼録恥榮何足論天機自開
闔人理孰畔援公色無懼喜儻知禍福根涕淚對
栢伊暮年無乃昏
　　　　同昌叔賦鴈奴　王　安石
鴈鴈無定棲隨陽以南北嗟哉此爲奴至性能􁃶
惻人将伺其殆奴輙告之亟舉羣寤而飛機巧無
所得夜或以火取奴鳴火因匿頻驚莫我捕顧謂
奴不直嗷嗷身百憂泯泯舉一息相隨入繒繳豈
不聽者惑偷安與受紿自古有亡國君看鴈奴篇
禍福甚明白
　　　　寓言四首　王　安石
不得君子居而與小人游疵瑕不相摩況乃禍釁
稠高語不敢出鄙辭强顔酬始云避世患自覺日
已偷如無一齊人以萬楚人咻云復學齊言定復
不可求仁義多在野欲從苦淹留不悲道難行所
悲累身修
周公歌七月耕稼乃王術宣王追祖宗考牧與宫
室甘棠能聽訟召伯聖人匹後生論常高於丗復
何實
瞢瞢俗所共察察與丗違違丗有百善一疵惡皆
歸就求無所得猶以好名譏彼哉負且乘能使正
日微
言失於須臾百丗不可除行失几席間惡名滿八
區百年養不足一日毁有餘諒彼恥不仁戒哉惟
厥初
　　　　遊土山示蔡天啓　王　安石
定林瞰土山近乃在眉睫誰謂秦淮廣正可藏一
艓朝予欲獨徃扶憊强登渉蔡侯聞之喜喜色見
兩頰呼鞍追我馬亦以兩黥挾歛書付衣囊褁飯
隨藥笈翛翛阿蘭若土木老山脅鼓鍾臥空曠簨
簴雕􁇅業升堂廓無主考擊誰敢輒坡陀謝公冡
藏椁乆穿刼百金買酒地野老今行饁􁛁懐起東
山勝踐比稠曡於時國累卵楚夏血常喋外實備
艱梗中仍費調燮公能覺如夢自喻一蝴蝶桓温
適自斃符堅方天厭且可緩九錫寧當快一捷彼
哉斗筲人得䘮易矜怯妄言屐齒折吾欲刋史牒
傷心新城埭歸意終難惬漂揺五城舟尙想浮河
擑千秋隴東月長照西州堞豈無華屋處亦捉蒲
葵箑碎金諒可惜零落隨秋葉好事所傳玩空殘
法書帖清談眇不嗣陳迹怳如接東陽故侯孫少
小同鼓篋一官初嶺海仰視飛鳶跕窮歸放款叚
高臥停逺蹀牽襟肘卽見著㡌耳纔擪數椽危敗
屋爲我炊陳浥雖無膏汙鼎尚有羮濡筴縱言及
平生相視開笑靨邯鄲枕上事且飲且田獵或昬
眠委翳或妄走超躐或叫號而寤或哭泣而魘幸
哉同勝時田里老安帖易牛以寳劒擊壤勝彈鋏
追憐衰晉末此土方岌嶪強偷須臾樂撫事終愁
惵予雖天戮民有械無接摺翁今貧而静内熱非
復葉予衰極今歳儻與雞夢恊委蛻亦何恨吾兒
已長鬛翁雖歳長我未見白可鑷祝翁尚難老生
理歸善攝乆留畏年少譏我兩呫囁束火扶路還
霄明狐兎懾蔡侯雄俊士心憭形亦諜異時能飛
鞚快若五陵俠胡爲阡陌間踠足僅相躡諒欲交
轡語怯子不能嗋
　　　　夜夢與和甫别如赴北京時和甫作詩
　　　　覺而有作因簡純甫　王　安石
水菽中歳樂鼎茵暮年悲同胞苦零落㑹合尚凄
其况乃夢乖闊傷懐而賦詩詩言道路寒乃似北
征時叔兮今安否季也來何遲中夜遂不眠輾轉
涕流離老我孤主恩結草以爲期異叔善事國有
知無不爲千里永相望昧昧我思之幸唯季優游
歳晚相携持於焉可晤語水木有茅茨畹蘭佇歸
憇遶屋正華滋
　　　　獨臥有懐　王　安石
午鳩鳴春隂獨臥林壑靜微雲過一雨淅瀝生晚
聽紅緑紛在眼流芳與時競有懐無與言佇立鍾
山暝

皇朝文鑑巻第十六
皇朝文鑑巻第十七
　五言古詩
　　　分題得癭木壺　吕　公著
　　　寄題徑山懐郎簡侍郎　張　瓌
　　　過介甫歸偶成詩　曽　鞏
　　　劉景升祠　曽　鞏
　　　看白雲愛而成詩　狄　遵度
　　　哀老婦　李　泰伯
　　　悠悠西江水送李殿丞　王　回
　　　魯恭太師廟　韓　維
　　　服除送兄弟還都　韓　維
　　　靈溝道中　韓　維
　　　謁孔先生　韓　維
　　　下橫嶺望寧極舎　韓　維
　　　景仁示去歳所賦菊屏菊塔二詩輒以一
　　　　　篇答之　韓　維
　　　讀書　傅　堯俞
　　　舉舉媚學子　王　令
　　　呼雞　王　令
　　　秋懷　王　令
　　　雜詩　王　令
　　　采選示王聖美葛子明諸友
　　　　　　　　　　　　　　王　令
　　　介亭　孫　覺
　　　讀魏丗家　王　安國
　　　夏日獨居二首　王　安國
　　　堂上有遺羶　王　安國
　　　忘言　王　安國
　　　異服　王　陶
　　　採鳬茈　鄭　獬
　　　兵器　陶　弼
　　　送同年蒲叔範察判杭州監酒
　　　　　　　　　　　　　　王　疇
　　　四事　邵　雍
　　　髙竹　邵　雍
　　　巢鳥　張　光
　　　臨水　黃　亢
　　　次韻和子儀問蟬　黃　庶
　　　自警　范　純仁
　　　檢覆郟城旱田示同官及寄河南諸賢
　　　　　　　　　　　　　　劉　攽
　　　雜詩　劉　攽
　　　齊魯　劉　攽
　　　擬古　劉　攽
　　　漕舟　沈　文通
　　　題福唐津亭　陳　烈
　　　　分題得癭木壷　吕　公著
天地産衆材任材謂之智棟桷與楹杙小大無有
棄方者以矩度圓者中規制嗟爾木之癭何異肉
有贅生成擁腫姿賦象難取類櫽括所不施鈎繩
爲爾廢大匠睨而徃惻然乃有意孰非造化功而
終朽不器刳剔虚其中朱漆爲之僞􁍗漿挹酒醴
施用惟其利犧象非不珍金罍豈不貴設之於楹
階十目肯注視幸因左右容反見謂竒異人之於
才性夫豈逺於是性雖有不善在教之揉勵才亡
不可用由上所措置飾陋就其長皆得爲良士執
一以廢百衆功何由備是惟聖人心能通天下志
　　　　寄題徑山懷郎簡侍郎　張　瓌
天地一洲渚北平南欹危幽并深以厚江淛清且
竒武林頗英秀川匯仍山卑應接殫天巧類非人
力爲徑山㝡佳處有巖稱玉芝居防俗士駕地乃
賢人宜郎公留名德平時爲羽儀引年歸故里不
復衣朝衣留侯黄石心白傳香山期結宇名勝外
日與塵事違泉石景物狀盡在諸賢詩伊予來東
藩濫持使者麾平生愛山水弗憚命駕之當候秋
風高逺造巖下扉澣濯纓上塵散歩松閒綦未能
繼高躅聊用慰所思
　　　　過介甫歸偶成　曾　鞏
結文謂無嫌忠告期有補直道詎非難盡言竟多
迕知者尚復然悠悠誰可語
　　　　劉景升祠　曾　鞏
景升得二蒯坐論勝凶殘正當䘮亂時能使憔悴
寛繽紛多士至肅穆萬里安能收衆材助圖大信
不難諸公龍鳯姿有待乆盤桓得一固足興致之
豈無端廼獨采樗櫟不知取椅檀蓋云器有極在
理良足歎
　　　　看白雲愛而成詩　狄　遵度
秋風吹白雲觸處自何谷初猶半洞門欻出遍巖
腹零落依水湄片叚挂枯木餘影透微白滅跡混
空緑煙蘿自蘙薈島漵徒縈曲安知蒼梧野下覆
猿鳥哭誰能乆徘徊返顧視黄鵠
　　　　哀老婦　李　泰伯
里中一老婦行行啼路隅自悼未亡人暮年從二
夫寡時十八九嫁時六十餘昔日遺腹兒今兹垂
白鬚子豈不欲養母豈不懷居繇役及下户財盡
無所輸異籍幸可免嫁母乃良圖牽車送出門急
若盗賊驅兒孫孫有婦小大攀且呼回頭與永訣
欲死無刑誅我時聞此言爲之長歎嗚天民固有
窮鰥寡實其徒仁政先四者著在孟軻書吾　君
務復古旦旦師黄虞赦書求節婦許與旌門閭繄
爾愚婦人豈曰禮所拘蓬茨四十年不知形影孤
州縣莫能察詔㫖成徒虚而況賦役閒羣小所同
趨姦欺至骨髓公利未錙銖良田歳歳賣存者唯
萊汙兄弟欲離散母子因變渝天地豈非大曽不
容爾軀嗟嗟孝治主早晚能聞諸吾言又無位反
袂空漣如
　　　　悠悠西江水送李殿丞　王　回
殿中丞李侯清叔筦頴之酒事三年入朝闕下將
别其徃還寮友皆索言焉長樂王回辱清叔之交
㝡深而慕其才志魁特將有以成功名於世也以
謂挾此才潜此志者第循其本而完之則物之應
者自廣然功名之成否豈足道哉故作悠悠西江
水詩一章以興其義塞清叔之索而聊冩其意云
悠悠西江水浩浩拍兩涯深㵠含淵潭澄澄露陂
池介鱗育性命跳泳各適宜人謀濟任途航楫又
㳂洄飄風吼天地白浪相飜豗旁觀駭非常水德
自不虧風收浪還恬狎者終何疑賢豪應丗務有
本亦若兹剛明發其用愷悌以成之外物雖横來
我心固如夷功名豈足道請監江水詩
　　　　魯恭太師廟　韓　維
善教邈無跡其流在民心君看魯太師廟食猶至
今豈如文俗士朱墨坐浮沉趨營止目前不顧患
害深去漢餘千載此弊竟相尋我行道祠下感激
爲悲吟不見田雉馴啼鵶空滿林
　　　　服除送兄弟還都　韓　維
日月忽已逺再見新榖升䘮期有常數吉我衣與
纓俯仰自悲吒淚下肝膽崩尚惟立身報未即泯
餘生肅肅忠憲公秉德輔休明報國有遺意訓言
猶在聽况兹丗厚恩兄弟秩王庭一朝出門去事
業各有營上當答君仁下以爲親榮獨此抱痾瘵
謝喧守柴荆掃冡奉時祭履田課春耕既無公家
責聊徇狷者情出處雖云異要以道爲程
　　　　靈溝道中　韓　維
春風來無迹泱莽天地和羣生樂時陽衆鳥舞且
歌嗟爾道傍叟寒餒獨見羅短席不自蔽皮骨橕
枯柯呼童問所以口噤不得哦所見且如此況餘
生齒多吾聞古三代仁術固匪他老㓜孤洎疾餼
養平不頗斯道乆寂寞吾悲其柰何
　　　　謁孔先生　韓　維
月出高樹枝影動酒樽處樹深月色薄稍以燈火
助主人喜我過斟酌亦云屢於時幸無累所談非
近務涼風自逺至清景淡吾慮方斯西山秋歷覽
陪杖屨
　　　　下橫嶺望寧極舎　韓　維
驅車下峻坂西走龍陽道青煙人㡬家緑野山四
抱鳥啼春意闌林變夏隂早應近先生廬民風亦
淳好
　　　　景仁示去歳所賦菊屏菊塔二詩輒以
　　　　一篇答之　韓　維
斯民去古逺日與巧僞遷粲粲黄金花揉屈同杯
棬列屏聳浮圖光彩生盤筵匪惟悅羣兒愛詠及
華顛我欲叱園吏解結除其編萬物有本性各使
歸自然
　　　　讀書　傅　堯俞
吾屋雖喧卑頗不甚蕪穢置席屋中閒坐臥羣書
内橫風吹急雨入屋洒我背展巻殊未知心與昔
人㑹有客自外來笑我苦癡昩且問何爲爾我初
尚不對强我不得已起答客亦退聊復得此心沾
濕安足悔
　　　　舉舉媚學子　王　令
舉舉媚學子居曰不吾知知而有不能無乃失於
欺不知未爲患不欺浩難期咄哉天下懷何以天
下爲
　　　　呼雞　王　令
雞呼雞來前犬嗾犬至止夫豈必可召役以食乃
爾今吾曷爲悲人而雞犬爲自計無自存西山謝
夷齊
　　　　秋懐　王　令
槭槭庭樹葉朝零非昔稠呦呦草虫鳴暮急曉未
休爾虫無不平豈亦有哀憂胡爲勞呻吟與士感
傷投壯士亦何者哀哦與虫酬所抱不列陳調苦
難謡謳極目有逺見直懐羞曲求蒿䔧襲乆安功
名忘前收日月忽未幾天地今復秋少壯負所懐
老大安能謀生無及人功死骨埋泉羞胡爲不奮
飛徒與寒餓讎
　　　　雜詩　王　令
古人重非道飢不苟豆羮有爲非其心或不脫冕
行如何後丗人以官業其生鄙哉樂欺人猶以學
爲名
　　　　采選示王聖美葛子明諸友
　　　　　　　　　　　　　　王　令
酒樽厭運行衆客喧已醉忽得簿上籍共出聲名
外孤昻忽雄軒泯黙亦馴致追爭相後先得失自
愚智隨時有能稱逐釁得訶訾雖非人力爲適與
天幸值或競以禍覆亦有終自遂卒無及物效徒
有高人氣回樽變新局忽若已異丗嗟人乆以迷
高爵樂自嗜誰爲衎衎飽競逐孜孜利矜驕侈雄
奢摧折嘆淹滯昬昬忘所大擾擾爭其細安知茫
昩閒身非天所戲是非未暇辨歡戚先已至退之
昔裁詩頗以豪橫恃暮年意氣得金玉多自慰買
居紀廂榮顧影樂冠佩喜將閭巷好持與妻子議
彼哉何足道進退兹焉係安知九列榮顧是德所
累寧論聖人爲適莫固以義有時曲肱樂不以易
冨貴吾曹頗勉脩兹道乆自詣何必問浮雲斯理
固可視
　　　　介亭　孫　覺
眞人昔未起奔鹿駭四方連延天目山兩乳百里
長有地跨江海無種生侯王中霄燎穹旻列石表
壇場朱旗大梁野英氣吞八荒寥寥百年後故物
亦已亡所餘彼巉巖峯巔屹相望主人承明老星
斗工文章築亭紫霄上坐客蒼株旁攀雲弄明月
曉星生扶桑禹山隔波濤簡書永埋藏願逢希夷
使水土還故常
　　　　讀魏丗家　王　安國
亹亹談先王古今誰有得施爲雖緒餘要在情不
匿嗟彼三代後淪胥入戰國翟璜聞一言僶俛慙
李克論材稱權衡輕重無物惑吾心能如此乃可
任人責
　　　　夏日獨居二首　王　安國
竹苗敷夏隂蘿蔓蔽朝亮感此節物佳百骸適無
恙委蛇投廣厦蕭瑟絶遺響稍讎簡編餘俄得冠
裾放身雖勢利乖心遂弦歌尚黙然想聖賢游丗
無得䘮抱關秉翟閒未分棄冗長人生適意難聊
各安所郷
晳晳池沼鯈緑萍隨下上黳黳堂廡燕白晝容俛
仰顧我亦晏如環廬花藥長無材助太平得地幸
閒曠稍披千古書日覺神明王乘閒盼物情自適
忘外奬涵濡覆載仁誰廢魚麗唱黄塵洮隴戍黑
霧荆衡饟奔波暍道邊畢命營邊障吾此獨何爲
飛潜樂能饗何時聞解嚴慰彼西南望當使少陵
翁得見廉恥將
　　　　堂上有遺羶　王　安國
堂上有遺羶堂下無聚蟻但知嗜欲求不必風雨
至客方笑營營貪得故無幾安知萬類中趨舍忘
彼已天乎顧人寰等是一時戲受形巨細分阽患
後先爾浸淫蚍蜉生穴柱從此始莊生亦知言信
矣當棄智
　　　　忘言　王　安國
宋國旌孝子東門毁以斃楚王好細腰後宫餒而
殪物情信可憐徇外易生死身存寵可誇亡矣安
所恃吾今思彼哉未足語擇利擾擾智驚愚卑卑
學阿丗吹嘘出虹蜺頓挫入塵滓愛憎雖人爲榮
辱乃天使恩無斯須懐怨已塞天地百年呼吸中
毫髪誰豫已逹者黙然窺隂陽驅意氣始終本何
有一息累萬丗由來適人適宿昔多如此喟余聊
自欲安得忘言士
　　　　異服　王　陶
辛有歎被髪趙靈喜胡服遂成陸渾戎終有沙丘
辱用夷反變夏亡禮以從俗先王仁義術詎用此
求福齊桓九合功不以兵車轂仲尼歎微管幾爲
左袵屬爾來豪俠兒徃徃異装束耀武何必然禦
戎有前躅余敢告司關異服宜禁肅
　　　　採鳬茈　鄭　獬
朝携一筐出暮携一筐歸十指欲流血且急眼前
飢官倉豈無粟粒粒藏珠璣一粒不出倉倉中羣
䑕肥
　　　　兵器　陶　弼
五代乏真主姧雄何僣僞横磨闊刃劒白日相篡
弑我宋有　神祖潜德動天意故天意若曰徃爲
我之嗣　神祖拜稽首乃即皇帝位不惠兆民樂
不怒諸侯畏顛倒執玉帛奔走恐後至大商國三
分一朝有其二　太宗以義撫　真宗以仁治王
道竹箭直誦聲金鼎沸獨有隂山戎時時冦邊地
天子赫斯怒大警廵澶衛射殺右賢王遂斷匈奴
臂狼心帖然服結好同昆弟自此兩河閒寂寂無
戎備卒閑喜夜歌將老貪春睡自此爲太平恍逾
三十歳戎昊乘我閒南馳賀蘭騎陽關乆夜開樞
朽不可閉陣雲起秦雍殺氣橫涇渭使臣股慄奏
宰相瞋目議僉曰亟發兵豎子坑甚易倉惶築邊
壘未戰力先瘁逼廹開庫兵土蝕鋒鋩脆防秋採
舊屯推轂謀新寄舊屯老且死少者無實藝良由
不訓練手足迷擊刺新寄将家子從小生冨貴六
韜未嘗讀口但知肉味師復從中御進退由􁆻寺
權輕號令冗兩戰無遺類曹公棄七軍晉人獲三
帥吾兵自此䘮有詔新其製此器不預設一旦何
從致朝廷急郡縣郡縣急官吏官吏無它術下責
蚩蚩輩耕牛拔筋角飛鳥秃翎翅簳截㑹稽空鐵
烹堇山碎供億稍後期鞭扑異他罪愁氛壅太虚
霽景晝冥晦我聞郭汾陽料敵多竒異單箠諭突
厥蕃長膝雙墜又聞李西平臨戎有英氣身著紅
錦袍懐光肝膽碎是知用兵術在人不在器君耳
舜高聽君目舜明視願採謀略長勿倚干戈鋭
　　　　送同年蒲叔範察判杭州監酒
　　　　　　　　　　　　　　王　疇
釋之乆未調王粲嘗從軍謂言塞垣事壮氣横風
雲育材幸明代薦賢無令君如何漢酤冗沉此荆
山珍萍氏本幾酒周官有彛倫孝武事攘郤志清
天地屯連兵無時已四海蕭然貧官始操釀具榷
之飽師人利源一以洩頽波蕩無垠糜榖費耒耜
良糵爭清醇酒禁著律令犯笞及其身狂藥乃䧟
穽傷哉堯舜民炎靈屬我　后天資英且仁邦力
早雄冨漢制仍相循歳賦二千萬經入固已勤(農/大)
(獲緡如此/天下酒科歳)彌年擁武節乘邊清國氛雄雄百萬
師跨邁聮燕秦仰給傾府庫賞賚圖戎勲加斂猶
不足返古當何云杭城東南劇地將湖海鄰榷利
冠天下旗亭壓重闉彼雖斗筲職亦擇才英臣風
露氣已肅溪潭寒彌新沙榜朝泛泛吳濤暮沄沄
南州近牛斗氣象雄霜旻汀楓變老枿赤葉晴相
紛嘗茶泊幽寺觀魚下輕䑳行當收翹楚寧復混
蒸薪無爲狎吳叟坐戀秋江蓴
　　　　四事　邵　雍
㑹有四不赴時有四不出(大寒大暑大風大雨/公㑹生㑹廣㑹醵㑹)無
貴亦無賤無固亦無必里閈閑過從身安心自逸
如此三十年幸逢太平日
　　　　高竹　邵　雍
高竹碧相倚自能發餘清時時微風來萬葉同一
聲道汙得夷理物虚含逺情階前閑歩人意思何
清平
　　　　巢鳥　張　先
烏啼東南林危巢鶵五六心在安巢枝一日千徃
復脫網得羣食入口不入腹窮生俾反哺豈能報
成育
　　　　臨水　黄　亢
人生朝復暮水波流不駐去年咋日水今日到何
處惆悵雨殘花嫣紅隨水去花落水東流識盡人
生事
　　　　次韻和子儀問蟬　黄　庶
落日掛樹閒長我亭下隂園林動秋意髙蟬忽微
吟清風轉餘聲杳若下逺岑微物感時節鏗鍧吐
商金古樂乆破碎兹虫抱金音荒忽尚偃蹇激起
壯士心願爲秋蟬操被之朱絲琴
　　　　自警　范　純仁
憶昔爲小官位卑職易營朋知喜其勤民口亦見
稱中閒忝臺諌已覺言難行然賴識者恕尚謂無
欹傾數年忽遭遇用大過其能名虚稱不實任重
力難勝具瞻不可欺舉動招譏評士論因不與自
知亦甚明祿厚難報答徒兹驕侈萌子孫忘艱難
服用饒誇矜清白素風減冗長浮費增親舊多責
望厚薄貽怨憎貧賤勝富貴古語信可慿請病䝉
罷免方幸憂責輕俄復統一道撫民帥邊兵冦狂
適偃蹇民疲未蘇醒勝負繫司命休戚及羣氓細
務委將佐大事禀朝廷所禀有違從委擇有不精
差失雖豪釐致敗或丘陵殞身何足道誤國玷家
聲可不常惕懼臨淵履春冰庶幾免危溢書此爲
心銘
　　　　檢覆郟城旱田示同官及寄河南諸賢
　　　　　　　　　　　　　　劉　攽
昔歳歉無年今夌仍荐飢罷民去南畒賤價捐東
菑藉藉道路閒餓者何纍纍藜藿不充腸􁒜然旄
與倪嗟我祿代耕每食爲不怡徒懐仲由志身賤
郍得施屬城上民訟比牒皆苦詞奉詔實有無百
聞謝一窺星言説桑田行與父老期觸熱不敢休
重趼寧告疲郊原赤如赭秉穂無孑遺􁱘藝不可
分四旁生蒺䔧流行誠代有愚弱豈易欺附上亦
有刑殘下罪攸司鄙夫不忍此告吏咸赦之庶兹
咻噢恩足以蘇惸嫠大農急經費言利析毫釐二
吾猶不足一切寜謂宜國僑敏爭承鄭邑用不危
馮援焚劵書田氏人若歸區區二小邦兩士能若
斯當官在必行匪石安可移諸公悉吾友此志良
弗非當令徇路人一聽狂者詩
　　　　雜詩　劉　攽
齊有梁丘據晉有樂王鮒據能愛晏嬰鮒欲殘叔
譽二臣嬖兩朝事君爲悦豫景有尚賢志據逆以
爲助平失宥善心鮒乃速其去毋以據爲賢易地
則同趣丈夫處丗閒必有遇不遇豈無覺者乎正
色君亦悟區區嬖幸徒何忍就朋附
　　　　齊魯　劉　攽
齊魯大儒師專門盛章句應物非己長何以責成
務乃其忠孝心足以事君父不如商利徒反道趨
詭遇剥牀以及膚泉貨山嶽聚賜金再百斤封邑
成千户若母天事變豈不厚且固商鞅既誅夷桑
羊亦刀鋸寄言逢衣人施施幸安步
　　　　擬古　劉　攽
老萊隠窮楚因與時丗隔暮歸恠車轍夜起辟山
澤若人不可見況肯低顔色安知叢臺下一旦三
千客西遷竟不還嗟哉莫良畫
　　　　漕舟　沈　文通
漕舟上太倉一鍾且千金太倉無陳積漕舟來無
極畿兵已十萬三垂戍更多廟堂方濟師將柰東
南何
　　　　題福唐津亭　陳　烈
溪山龍虎蟠溪水鼔角喧中宵郷夢破六月夜衾
寒風雨生殘樹蛟龍喜怒瀾慇勤祝舟子移棹過
前灘
皇朝文鑑巻第十七
皇朝文鑑卷第十八
　詩
　　五言古詩
　　　懷賢閣　蘇　軾
　　　和子由記園中草木二首　蘇　軾
　　　調水符　蘇　軾
　　　贈劉莘老　蘇　軾
　　　甘露寺　蘇　軾
　　　垂雲亭　蘇　軾
　　　西齊　蘇　軾
　　　司馬君實獨樂園　蘇　軾
　　　除夜病中贈叚屯田　蘇　軾
　　　和頓教授見寄　蘇　軾
　　　京師哭任遵聖　蘇　軾
　　　張寺丞益齋　蘇　軾
　　　送鄭户曹　蘇　軾
　　　懷西湖寄晁美叔同年　蘇　軾
　　　送李公擇　蘇　軾
　　　種松得徠字　蘇　軾
　　　以雙刀遺子由子由有詩次其韻
　　　　　　　　　　　　　　蘇　軾
　　　與王郎昆弟及兒邁遶城觀荷花二首
　　　　　　　　　　　　　　蘇　軾
　　　送俞節推　蘇　軾
　　　東坡七首　蘇　軾
　　　冬至日贈安節　蘇　軾
　　　陳季常見過三首　蘇　軾
　　　初秋寄子由　蘇　軾
　　　過建昌李野夫公擇故居　蘇　軾
　　　栖賢三峽橋　蘇　軾
　　　髙郵陳直躬處士畫鴈　蘇　軾
　　　次韻王覿正言喜雪　蘇　軾
　　　故李承之待制六丈挽詞　蘇　軾
　　　送范純粹守慶州　蘇　軾
　　　送千乗千能兩姪還郷　蘇　軾
　　　故周茂叔先生濂溪　蘇　軾
　　　歐陽叔弼見訪道陶淵明事因語及元載
　　　　　　　　　　　　　　蘇　軾
　　　竹間亭小酌懷叔弼季默　蘇　軾
　　　東府雨中别子由　蘇　軾
　　　過髙郵寄孫君孚　蘇　軾
　　　次韻定慧欽老見寄　蘇　軾
　　　江月五首　蘇　軾
　　　遷居之夕聞鄰居兒誦書　蘇　軾
　　　次韻子由所居　蘇　軾
　　　和陶淵明飲酒　蘇　軾
　　　和陶淵明愁詩　蘇　軾
　　　和陶淵明雜詩　蘇　軾
　　　和陶淵明始作鎭軍參軍　蘇　軾
　　　和陶淵明庚戌歳九月中於西田穫早稻
　　　　　　　　　　　　　　蘇　軾
　　　和陶淵明詠三良　蘇　軾
　　　和陶淵明詠貧士　蘇　軾
　　　夏晝　章　望之
　　　宿簡寂觀　袁　陟
　　　再遊雲居　袁　陟
　　　覆驗餘姚道中　王　存
　　　雜興二首　鮮于　侁
　　　新堂夜坐　鮮于　侁
　　　海州觀放鶻搏兔不中而飛去
　　　　　　　　　　　　　　沈　括
　　　觀餘姚海氛　謝　景初
　　　餘姚董役海隄有作　謝　景初
　　　法喜堂　謝　景初
　　　村居　文　與可
　　　新晴山月　文　與可
　　　屬疾梧軒　文　與可
　　　　北山僧舍有閣曰懷賢南直斜谷西臨
　　　　五丈原諸葛孔明所從岀師也
　　　　　　　　　　　　　　蘇　軾
南望斜谷口三山如犬牙西觀五丈原鬱屈如長
蛇有懷諸葛公萬騎出漢巴吏士寂如水蕭蕭聞
馬檛公才與曹丕豈止十倍加顧瞻三輔間勢若
風捲沙一朝長星墜竟使蜀婦髽山僧豈知此一
室老煙霞徃事逐雲散故山依渭斜客來空弔古
清淚落悲笳
　　　　和子由記園中草木二首
　　　　　　　　　　　　　　蘇　軾
種柏待其成柏成人亦老不如種叢篲春種秋可
倒隂陽不擇物美惡隨意造栢生何苦艱似亦費
天巧天工巧有幾肯盡爲汝耗君㸔藜與藿生意
常草草
蘆筍初似竹稍開葉如蒲方春節抱甲漸老根生
鬚不愛當夏緑愛此及秋枯黄葉倒風雨白花揺
江湖江湖不可到移植苦勤劬安得雙野鴨飛來
成畫圖
　　　　愛玉女洞中水旣致兩瓶恐後復取而
　　　　爲使者見紿因破竹爲契使寺僧藏其
　　　　一以爲徃來之信戯爲之調水符
　　　　　　　　　　　　　　蘇　軾
欺謾乆成俗關市有契繻誰知南山下取水亦置
符古人辨淄澠皎若鶴與鳬吾今旣謝此但視符
有無常恐汲水人智出符之餘多防竟無及棄置
爲長吁
　　　　贈劉莘老　蘇　軾
江陵昔相遇幕府稱上賔再見明光宫峩冠揖搢
紳如今三見子坎坷爲逐臣朝遊雲霄間欲分丞
相茵莫落江湖上遂與屈子鄰了不見喜慍子豈
眞可人邂逅成一歡醉語出天眞士方在田里自
比渭與莘出試乃大謬芻狗難重陳嵗晚多霜露
歸耕當及辰
　　　　甘露寺　蘇　軾
欲遊甘露寺有二客相過遂與偕行寺有石如羊
相傳謂之很石云諸葛孔明坐其上與孫仲謀論
曹公也大鐵鑊二案銘梁武帝所鑄畫獅子一菩
薩二陸探微筆李衞公所留祠在寺手植柏合抱
矣近寺僧發古殿基得舎利七粒并石記乃衞公
爲穆宗皇帝追福所塟者也
江山豈不好獨遊情易䦨但有相攜人何必素所
歡我欲訪甘露當途無閑官二子舊不識欣然肯
聯鞍古郡山爲城層梯轉朱欄樓臺斷崖上地窄
天水寛一覽吞數州山長江漫漫却望大明寺惟
見煙中竿很石臥庭下穹窿如伏羱緬懷臥龍公
挾䇿事琱鑚一談收猘子再說走老瞞名髙有餘
想事徃無留觀蕭公古鐵鑊相對空團團坡陀受
百斛積雨生微瀾泗水逸周鼎渭城辭漢盤山川
失故態怪此能獨完僧繇六化人霓衣挂冰紈隱
見十二疊觀者疑夸謾破板陸生畫青猊戯盤跚
上有二天人揮手如翔鸞筆墨雖欲盡典刑垂不
刋赫赫賛皇公英姿凜以寒古柏親手種挺然誰
敢干枝撐雲峯裂根入石窟蟠薙草得斷碑斬崖
出金棺瘞藏豈不牢見伏理可歎四雄皆龍虎遺
迹儼未刓方其盛壯時爭奪肯少安廢興屬造物
遷逝誰控摶況彼妄庸子而欲事所難古今共一
軌後丗徒辛酸聊興廣武歎不待雍門彈
　　　　僧清順新作垂雲亭　蘇　軾
江山雖有餘亭榭著難穩登臨不得要萬象各偃
蹇惜哉垂雲軒此地得何晚天功爭向背詩眼巧
増損路窮朱欄出山破石壁很海門浸坤軸湖尾
抱雲巘葱葱城郭麗淡淡煙村逺紛紛烏鵲去一
一漁樵返雄觀快新獲微景收昔遁道人眞古人
嘯詠慕嵇阮空齋臥蒲褐芒屨每自捆天憐詩人
窮乞與供詩本我詩乆不作荒澁旋鋤墾從君覓
佳句咀嚼廢朝飯
　　　　西齋　蘇　軾
西齋深且明中有六尺牀病夫朝睡足危坐覺日
長昏昏旣非醉踽踽亦非狂褰衣竹風下穆然中
微涼起行西園中草木含幽香榴花開一枝桑棗
沃以光鳴鳩得美䕃困立忘飛翔黄鳥亦自喜新
音變圓吭杖蔾觀物化亦以觀我生萬物各得時
我生日皇皇
　　　　司馬君實獨樂園　蘇　軾
青山在屋上流水在屋下中有五畮園花竹秀而
野花香襲杖屨竹色侵盞斝樽酒樂餘春棊局消
長夏洛陽古多士風俗猶爾雅先生臥不出冠蓋
傾洛社雖云與衆樂中有獨樂者才全德不形所
貴知我寡先生獨何事四海望陶冶兒童誦君實
走卒知司馬持此欲安歸造物不我捨名聲逐吾
軰此病天所赭撫掌笑先生年來效瘖啞
　　　　除夜病中贈叚屯田　蘇　軾
龍鍾三十九勞生已強半歳暮日斜時還爲昔人
歎(十九嵗暮日斜時/樂天詩云行年三)今年一線在那復堪把玩欲
起強持酒故交雲雨散惟有病相尋空齋爲老伴
蕭條燈火冷寒夜何時旦勌僕觸屏風飢鼯嗅空
案数朝閉閤臥霜髪秋蓬亂傳聞使者來䇿杖就
梳盥書來苦安慰不怪造請緩大夫忠烈後髙義
金石貫要當擊權豪未肯覷衰懦此生何所似闇
盡灰中炭歸田計已決此邦聊假舘三徑粗成貲
一枝有餘暖願君更信宿庶奉一笑粲
　　　　和頓教授見寄　蘇　軾
我笑陶淵明種秫二頃半婦言旣不用還有責子
歎無弦則無琴何必勞撫玩我笑劉伯倫醉髮蓬
茆散二豪苦不納獨以鍤自伴旣死何用埋此身
同夜旦孰云二子賢自結兩重案笑人還自笑出
口談治亂一生溷塵垢晚以道自盥無成空得懶
坐此百事緩側聞頓夫子講道出新貫豈無一尺
書恐不記庸懦陋邦貧且病數米銖稱炭慚愧章
先生十日坐空館袖中出子詩貪讀酒屢暖狂言
各煩愼勿使輸薪粲
　　　　京師哭任遵聖　蘇　軾
十年不還郷兒女日夜長豈惟催老大漸復成凋
䘮毎聞耆舊亡涕泫聲輙放老任況寄逸先子推
輩行文章少得譽詩語尤清壯吏能復所長談笑
萬夫上自喜作劇縣偏工破豪黨奮髯走猾吏嚼
齒對姦將哀哉命不偶每以才得謗竟使落窮山
青衫就黄壤宦遊乆不樂江海永相望退耕本就
君時節相勞餉此懷今不遂歸見纍纍葬望哭國
西門落日銜千嶂平生唯一子抱負珠在掌見之
齠齓中已有食牛量他年如入洛生死一相訪惟
有王濬沖心知中散狀
　　　　張寺丞益齋　蘇　軾
張子作齋舎而以益爲名吾聞之夫子求益非速
成譬如遠遊客日夜事征行今年適燕薊明年走
蠻荆東觀盡滄海西渉渭與涇歸來閉户坐八方
在軒庭又如學醫人識病由飽更風雨晦明滛跛
躄瘖聾盲虚實在其脉静躁在其情榮枯在其色
壽夭在其形茍能閱千人望見知死生爲學務日
益此言當自程爲道貴日損此理在旣盈願君書
此詩以爲益齋銘
　　　　送鄭户曹　蘇　軾
水遶彭祖樓山圍戯馬臺古來豪傑地千載有餘
哀隆準飛上天重瞳亦成灰白門下吕布大星隕
臨淮尚想劉德輿置酒此徘徊爾來苦寂寞廢圃
多蒼苔河從百步響山到九里回山水自相激夜
聲轉風雷蕩蕩清河壖黄樓我所開秋月墮城角
春風揺酒盃遲君爲坐客新詩出瓊瑰樓成君已
去人事固多乖他年君倦游白首賦歸來登樓一
長嘯使君安在哉
　　　　送李公擇　蘇　軾
嗟予寡兄弟四海一子由故人雖云多出處不我
謀弓車無停招逝去勢莫留僅存今幾人各在天
一陬有如長庚月到曉爛不收宜我與夫子相好
手足侔比年兩見之賔主更獻酬樂哉十日飲衎
衎和不流論事到深夜僵仆鈴與騶頗嘗見使君
有客如此不欲别不忍言慘慘集百憂念我野夫
兄知名三十秋已得其爲人不待風馬牛他年林
下見傾蓋如白頭
　　　　懷西湖寄晁美叔同年　蘇　軾
西湖天下景遊者無愚賢深淺隨所得誰能識其
全嗟我本狂直早爲丗所捐獨專山水樂付與寕
非天三百六十寺幽尋遂窮年所至得其妙心知
口難傳至今清夜夢耳目餘芳鮮君持使者節風
采爍雲煙清流與碧巘安肯爲爾妍胡不屏騎從
暫借僧榻眠讀我壁間詩清流洗煩煎䇿杖無道
路直造意所便應逢古漁父葦間自寅縁問道若
有得買魚勿論錢
　　　　種松得徠字　蘇　軾
春風吹榆林亂葉飛作堆荒園一雨過戢戢千萬
栽青松種不生百株望一枚一枚已有餘氣壓千
畮槐野人易斗粟云自魯徂徠魯人不知貴萬竈
飛青煤束縛同一車胡爲乎來哉泫然解其縳清
泉洗浮埃枝葉傷尚困生意未肯回山僧老無子
養視如嬰孩坐待老龍蛇清隂滿南臺孤根裂山
石直幹排風雷我今百日客養此千歳材(不百日/時去替)
茯苓無消息雙鬢日夜催古今一俛仰作詩寄餘
哀
　　　　以雙刀遺子由子由有詩次其韻
　　　　　　　　　　　　　　蘇　軾
寶刀匣不見但見龍雀鐶何曾斬蛟蛇亦未切琅
玕胡爲穿窬輩見之要領寒吾刀不汝問有愧在
其肝念此刀自藏包之虎皮斑湛然如古井終嵗
不復瀾不憂無所用憂在用者難佩之非其人匣
中自長歎我老衆所易屢遭非意干惟有王玄通
堦庭秀枝蘭知子後必大故擇刀所便屠狗非不
用一歳六七刓欲試百鍊剛要須更泥蟠作詩銘
其背以待知者看
　　　　與王郎中昆仲及兒邁遶城觀荷花二
　　　　首　蘇　軾
昨夜雨鳴渠曉來風襲月蕭然欲秋意溪水清可
啜環城三十里處處皆佳絶蒲蓮浩如海時見舟
一葉此間真避丗青蒻低白髪相逢欲相問已逐
驚鷗没
清風定何物可愛不可名所至如君子草木有嘉
聲我行本無事孤舟任斜横中流自偃仰適與風
相迎舉杯屬浩渺樂此兩無情歸來兩溪間雲水
夜自明
　　　　送俞節推(字退翁/尚之子尚)蘇　軾
呉興有君子淡如朱絲琴一唱三歎息至今有遺
音嗟余與夫子相避如參辰(師余歸而退翁去及/退翁官干蜀余在京)
(則退翁亡矣/余官于呉興)猶喜見諸郎窈然清且深異時多良
士末路䘮初心我生不有命其肯枉尺尋
　　　　東坡七首　蘇　軾
余至黃二年日以困匱故人馬正卿哀余乏食爲
於郡中請故營地數十畮使得躬耕其中地旣乆
荒爲茨棘瓦礫之場而歳又大旱墾闢之勞筋力
殆盡釋耒而歎乃作是詩自愍其勤庶幾來歳之
入以忘其勞焉
廢壘無人顧頺垣長蓬蒿誰能捐筋力歳晚不償
勞獨有孤旅人天窮無所逃端來拾瓦礫歳旱土
不膏﨑嶇草棘中欲刮一寸毛喟然釋耒歎我廩
何時髙
荒田雖浪莽髙庳各有適下隰種秔稻東原蒔棗
栗江南有蜀士桑果已許乞好竹不難栽但恐鞭
横逸仍須卜佳處規以安我室家僮燒枯草走報
暗井出一飽未敢期瓢飲已可必
自昔有微泉來從遠嶺背穿城過聚落流惡壯蓬
艾去爲柯氏陂十畮魚蝦㑹嵗旱泉亦竭枯萍粘
破塊昨夜南山雲雨到一犂外泫然尋故瀆知我
理荒薈泥芹有宿根一寸嗟獨在雪芽何時動春
鳩行可膾(雜鳩肉作之/蜀人貴芹芽膾)
種稻清明前樂事我能數毛雨暗春澤針水聞好
語(生時農夫相語稻針水矣/蜀人以細雨爲雨毛稻𥘉)分秧及初夏漸喜風
葉舉月明㸔露上一一垂珠縷秋來霜穗重顚倒
相撐拄但聞畦隴間蚱蜢如風雨(蜢羣飛田間如/蜀中稻熟時蚱)
(不害稻/小蝗狀而)新舂便入甑玉粒照筐筥我乆食官倉
紅腐等泥土行當知此味口腹吾已許
良農惜地力幸此十年荒桑柘未及成一麥庶可
望投種未逾月覆塊已蒼蒼農夫告我言勿使苗
葉昌君欲冨餅餌要須縱牛羊再拜謝苦言得飽
不敢忘
種棗期可剥種松期可斲事在十年外吾計亦已
慤十年不足道千載如風雹舊聞李衡奴此䇿擬
可學我有同舎郎官居在灊岳(擇也/李公)遺我三寸柑
照坐光卓犖百栽儻可致當及春冰渥想見竹籬
間青黃垂屋角
潘子乆不調沽酒江南村郭生本將種賣藥西市
垣古生亦好事恐是押衙孫家有十畮竹無時容
扣門我窮交舊絕三子獨見存從我於東坡勞餉
同一飱可憐杜拾遺事與朱阮論吾師卜子夏四
海皆弟昆
　　　　冬至日贈安節　蘇　軾
我生幾冬至少小如昨日當時事父兄上壽拜脫
膝十年閱凋謝白髪催衰疾瞻前惟兄三顧後子
由一近者隔濤江逺者天一壁今朝復何幸見此
萬里妷憶汝緫角時啼笑爲梨栗今來能慷慨志
氣堅鐡石諸孫行復爾丗事何時畢詩成却超然
老淚不成滴
　　　　陳季常見過二首　蘇　軾
仕宦常畏人退居還喜客君來輙館我未覺雞黍
窄東坡有竒事已種十畮麥但得君眼青不辭奴
飯白
送君四十里只使一帆風江邊千樹柳落我酒盃
中此行非逺别此樂固無窮但願長如此來徃一
生同
　　　　初秋寄子由　蘇　軾
百川日夜逝物我相隨去惟有宿昔心依然守故
處憶在懷遠驛閉門秋暑中藜羮對書史揮汗與
子同西風忽凄厲落葉穿户牖子起尋裌衣感歎
執我手朱顔不可恃此語君勿疑别離恐不免功
名定難期當時已悽斷況此兩衰老失塗旣難追
學道恨不早買田秋已議築室春當成雪堂風雨
夜已作對牀聲
　　　　過建昌李野夫公擇故居
　　　　　　　　　　　　　　蘇　軾
彭蠡東北源廬阜西南麓何人脩水上種此一雙
玉思之不可見破宅餘脩竹四鄰戒莫犯十畮森
似束我來仲夏初解籜呈新緑幽鳥向我鳴野人
留我宿裴回不忍去微月挂喬木遥想他年歸解
組巾一幅對牀老兄弟夜雨鳴竹屋臥聽鄰寺鍾
書䆫有殘燭
　　　　栖賢三峽橋　蘇　軾
吾聞太山石積日穿綫溜況此百雷霆萬丗與石
鬪深行九地底險出三峽右長輸不盡溪欲滿無
底竇跳波飜潜魚震響落飛狖清寒入山骨草木
盡堅瘦空蒙煙靄間澒洞金石奏彎彎飛橋出歛
歛半月殻玉淵神龍近雨雹亂晴晝垂瓶得清甘
可嚥不可嗽
　　　　髙郵陳直躬處士畫鴈　蘇　軾
野鴈見人時未起意先改君從何處㸔得此無人
態無乃槁木形人禽兩自在北風振枯葦微雪落
璀璀慘澹雲水昏晶熒沙礫碎弋人悵何慕一舉
眇江海
　　　　次韻王覿正言喜雪　蘇　軾
聖人與天通有詔寛獄市好語夜喧街濕雲朝覆
砌紛然退朝後色映宫槐媚欲夸翦刻工故上朱
藍袂我方執筆侍未敢書上瑞君猶伏閤爭髙論
亦少慰霏霏止還作盎盎風與氣神龍乆濳伏一
怒勢必倍行當見三白拜舞讙萬嵗歸來飲君家
酣詠追旣醉
　　　　故李承之待制六丈挽詞
　　　　　　　　　　　　　蘇　軾
青青一寸松中有梁棟姿天驥墮地走萬里端可
期丗無阿房宫可建五丈旗又無穆天子西征燕
瑶池材大古難用老死亦其宜丈夫恐不免豈患
莫已知公如松與驥少小稱偉竒俯仰自廊廟笑
談無羌夷清朝竟不用白首仍憂時願斬横行將
請烹乾沒兒言雖不見省坐折姦雄窺嗟我去公
乆江湖生白髭歸來耆舊盡零落存者誰比公嵇
中散龍性不可羈疑公李北海慷慨多雄詞淒涼
五君詠沉痛八哀詩邪正乆乃明人今屬公思九
原不可作千古有餘悲
　　　　送范純粹守慶州　蘇　軾
才大古難用論髙常近迂君㸔趙魏老乃爲滕大
夫浮雲無根蔕黄潦能須㬰知經幾成敗得見眞
賢愚羽旄照城闕談笑安邊隅當年老使君赤手
降於莵諸郎更何事折箠鞭其雛吾知鄧平叔不
鬪月支胡
　　　　送千乘千能兩姪還郷　蘇　軾
治生不求富讀書不求官譬如飲不醉陶然有餘
歡君㸔龐德公白首終泥蟠豈無子孫念顧獨遺
以安鹿門上冡回牀下拜龍鸞躬耕竟不起耆舊
節獨完念汝少多難冰雪落綺䊵五子如一人奉
養眞色難烹雞獨食母自饗苜蓿盤口腹恐累人
寧我食無肝西來四千里敝袍不言寒秀眉似我
兄亦復心閑寛忽然捨我去嵗晚留餘酸我豈軒
冕人青雲意先䦨汝歸蒔松菊環以青琅玕榿隂
三年成可以挂我冠清江入城郭小圃生微瀾相
從結茅舎曝背談金鑾
　　　　故周茂叔先生濂溪　蘇　軾
丗俗眩名實至人疑有無怒移水中蟹愛及屋上
烏坐令此溪水名與先生俱先生本全德廉退乃
一隅因抛彭澤米偶似西山夫遂即世所知以爲
溪之呼先生豈我輩造物乃其徒應同柳州柳聊
使愚溪愚
　　　　歐陽叔弼見訪道陶淵明事因語及元
　　　　載之死歎其識有淺深退作此詩
　　　　　　　　　　　　　　蘇　軾
淵明求縣令本縁食不足束帶向督郵小屈未爲
辱飜然賦歸去豈不念窮獨重以五斗米折腰營
口腹如何元相國萬鍾不滿欲胡椒銖兩多何用
八百斛以此殺其身何啻抵鵲玉徃者不可悔吾
其返自燭
　　　　竹間亭小酌懷歐陽叔弼季黙呈趙景
　　　　貺陳履常一首　蘇　軾
歳莫自急景我閑方緩觴醉餘西湖晚歩轉北渚
長地坐略少長意行無澗岡乆知薺麥清稍喜榆
柳黄盎盎春欲動㶑㶑夜未央水天鷗鷺靜月霧
松檜香撫景方婉娩懷人重淒涼豈無一老兵坐
念兩歐陽我意正麋鹿君才亦圭璋此㑹恐難乆
此歡不可忘
　　　　東府雨中别子由　蘇　軾
庭下梧桐樹三年三見汝前年適汝隂見汝鳴秋
雨去年秋雨時我自廣陵歸今年中山去白首歸
無期客去莫歎息主人亦是客對牀定悠悠夜雨
空蕭瑟起折梧桐枝贈汝千里行歸來知健否莫
忘此時情
　　　　過髙郵寄孫君孚　蘇　軾
過淮風氣清一洗塵埃容水木漸幽茂菰蒲雜游
龍可憐夜合花青枝散紅茸美人遊不歸一笑當
誰供故園在何處已偃手種松我行忽失路歸夢
山千重聞君有負郭二頃收横從卷野畢秋穫殷
牀聞夜舂樂哉何所憂社酒粥面醲宦遊豈不好
毋令到千鍾
　　　　次韻定慧欽老見寄　蘇　軾
閑居蓄百毒救此跛與盲依山作陶穴掩此暴骨
横區區效一漑豈能濟含生力惡不已出時哉非
汝爭
　　　　江月五首　蘇　軾
嶺南氣候不常吾嘗云菊花開時乃重陽良天佳
月即中秋不須以日月爲斷也今歳九月殘暑方
退旣望之後月出愈遲然予嘗夜起登合江樓或
與客遊豐湖入栖禪寺扣羅浮道院登逍遥堂逮
曉乃歸杜子美云四更山吐月殘夜水明樓此殆
古今絕唱也因其句作五首仍以殘夜水明樓爲
韻
一更山吐月玉塔臥微瀾正似西湖上湧金門外
㸔冰輪橫海闊香霧入樓寒停鞭且莫上照我一
杯殘
二更山吐月幽人方獨夜可憐人與月夜夜江樓
下風枝乆未停露草不可藉歸來掩關臥唧唧蟲
夜話
三更山吐月栖鳥亦驚起起尋夢中遊清絶正如
此驅雲掃衆宿俯仰迷空水幸可飲我牛不須違
洗耳
四更山吐月皎皎爲誰明幽人赴我約坐待玉繩
橫野橋多斷板山寺有微行今夕定何夕夢中遊
化城
五更山吐月䆫逈室幽幽玉鈎還挂户江練却明
樓星河澹欲曉鼓角冷知秋不眠飜五詠清切變
蠻謳
　　　　遷居之夕聞鄰舎兒誦書欣然而作
　　　　　　　　　　　　　　蘇　軾
幽居亂蛙黽生理半人禽跫然已可喜況聞弦誦
音兒聲自圎美誰家兩青衿且欣習齊咻未敢笑
越吟九齡起韶石姜子家日南吾道無南北安知
不生今海闊尚挂斗天髙欲橫參荆榛短牆缺燈
火破屋深引書與相和置酒仍獨斟可以侑我醉
琅然如玉琴
　　　　次韻子由所居　蘇　軾
幽居有古意義井分西牆誰言三伏熱止須一杯
涼先生坐忍渴羣囂自披猖衆散徐酌飲逡廵味
尤長
　　　　和陶淵明飲酒　蘇　軾
道䘮士失已出語輙不情江左風流人醉中亦求
名淵明獨清眞談笑得此生身如受風竹掩冉衆
葉驚俯仰各有態得酒詩自成
　　　　和陶淵明怨詩楚調示龐主簿及鄧治
　　　　中　蘇　軾
當歡有餘樂在戚亦頽然淵明得此理安處固有
年嗟我與先生所賦良竒偏人間少宜適惟有歸
耘田我昔墮軒冕毫釐眞市􁍭歸來臥重茵憂愧
自不眠如今破茅屋一夕或三遷風雨睡不知黄
葉滿枕前寧當出怨句慘慘如孤煙但恨不早悟
猶推淵明賢
　　　　和陶淵明雜詩　蘇　軾
眞人有妙觀俗子多妄量區區勸粒食此豈知子
房我非徒跣相終老懷未央兎死縳淮隂狗功指
平陽哀哉亦可羞世路皆羊腸
　　　　和陶淵明庚戌歳九月中於西田穫早
　　　　稻　蘇　軾
蓬頭二獠奴誰謂愿且端晨興洒掃罷飽食不自
安願此治圃畦少資主遊觀晝功不自覺夜氣乃
潜還早韭欲爭春晚菘先破寒人間無正味美好
出艱難早知農圃樂豈有非意干尚恨不持鋤未
免騂我顔此心苟未降何適不間關休去復歇去
食菜何所歎
　　　　和淵明始作鎭軍參軍經曲阿
　　　　　　　　　　　　　　蘇　軾
虞人非其招欲徃畏簡書穆生責醴酒先見我不
如江左古弱國強臣擅天衢淵明墮詩酒遂與功
名踈我生值良時朱金義當紆天命適如此幸收
廢棄餘獨有愧此翁大名難乆居不思犧牛龜兼
取熊掌魚北郊有大賚南冠解囚拘眷言羅浮下
白鶴返故廬
　　　　和陶淵明詠三良　蘇　軾
此生太山重忽作鴻毛遺三子死一言所死良已
微賢哉晏平仲事君不以私我豈犬馬哉從君求
蓋帷殺身固有道大節要不虧君爲社禝死我則
同其歸顧命有治亂臣子得從違魏顆眞孝愛三
良安足希仕宦豈不榮有時纒憂悲所以靖節翁
服此黔婁衣
　　　　和陶淵明詠貧士　蘇　軾
夷齊恥周粟髙歌誦虞軒産禄彼何人能致綺與
園古來避丗士死灰或餘煙末路益可羞朱墨手
自研淵明𥘉亦仕弦歌本誠言不樂乃徑歸視世
差獨賢
　　　　夏晝　章　望之
一日常百刻轉若車輪忙千日十萬刻百年能幾
長逹者齊古今一生甚微茫夏日豈爲永而足以
較量人丗不足惜行善乃自彰無及間暇時般樂
爲滛荒夷齊餓人者顔閔非公王其人品孰亞周
氏與虞唐亦用仁義積豈今身未亡冨貴無可恃
莫與公道強夜思晝以力四序皆流光示君夏晝
誦惕惕其自傷
　　　　宿簡寂觀　袁　陟
名山崇祕祠終夜得清賞真氣溢空浮流泉隨砌
響林巒片月散殿閣髙風行天際斗杓直庭中盤
石横(朝斗之石/即陸脩靜)逸人今何之故嶺不改秀白鶴唳
松梢青燈　巖竇怳追汗漫駕深悟逍遥言四顧
羣動寂冥心歸灝元
　　　　再遊雲居(西莊而上取姚田莊路唯麥/登山有三路去冬自防潭由)
(未行/莊一路)袁　陟
風吹嶺頭樹似欲招行客縁雲過絕頂復見紫霄
宅平觀三百里下視八千尺隼擊九秋嚴鵬展萬
里翮五老鎭相望西岫天與敵可笑培塿羣亦自
矜寸碧氛埃卷宇宙鴈騖下川澤旣諧慧智心若
蹈聖賢域危亭據中峯回抱竦天壁沈沈古帝坐
左右列夔稷舉頭河漢通直欲攀南極合奏天地
籟兩耳清歷歷吁嗟萬類微胡爲競朝夕安知太
清上我方適所適尚思西巘路去冬躡雙屐髙興
挹洪厓大句鼔天力到今巖壑間浩浩起金石安
得少陵翁物外講新格重來羈紲在欲隱丗累廹
多謝受命松長存歳寒色
　　　　覆驗餘姚道中　王　存
一夫死非命滌驗更兩吏一囚坐法誅三覆與衆
棄去年交阯敗殺戮無賤貴江淮屢歳眚積殍溝
壑穢聖人於赤子愛重若彼至謹小以遺大誰其
原帝意
　　　　雜興三首　鮮于　侁
幽居觀物變天道固虚盈炎馭日方熾微隂一已
生涼風動野草桃李先飄零蜩螗集髙栁絡緯響
空庭愁心獨耿耿宵夢竟難成
一氣斡元造爲功未嘗煩羣生自委化天地亦何
言鳬脛不可増楮葉不可鐫欲益固爲損勞心非
自然不見平陽侯醇酒聊終年
三王貴養老取重在乞言酒醴副佳肴黄髪斯皤
然朝廷本忠厚風俗亦變遷豈意漢道微侍中惟
少年耆舊無備問李公所以難
　　　　新堂夜坐月色皎然由連理亭信歩庭
　　　　中徘徊乆之因爲五言一首
　　　　　　　　　　　　　　鮮于　侁
秋風動微涼天雨新霽後閑齋獨隱几明月在髙
栁振衣歩庭下顥氣入襟袖天空雲漢明隱約辨
列宿蒼蒼松檜上零露霏欲流(聲/去)脱葉滿閑園繁
華迨衰朽清宵望蟾彩宜付一杯酒多病謝樽罍
城頭轉寒漏
　　　　海州觀放鶻搏兎不中而飛去
　　　　　　　　　　　　　　沈　存中
秋霜濯空林暮日在峯頂冥冥起長風稍稍絕遺
影驍禽值猛搏俯取不待頃豈非求者乖矯翮成
遠騁未能謝榛莽那用遽悻悻此心竟可憐得失
未宜病
　　　　觀餘姚海氛　謝　景初
海上風與雨未朕先氣升澤鹵雜山雲蓊鬱相薫
蒸交語面已障安辨丘與陵衣濡帶革緩臭腥殊
可憎自非昌其陽疾癘得以乗君子却隂邪何必
醫師能
　　　　餘姚董役海隄有作　謝　景初
五行交相陵海水不潤下處處壞堤防白浪大於
馬顧予爲其長恐懼敢暫捨董衆完築塞䟦履率
曠野使人安於生兹不羞民社調和隂與陽自有
任責者
　　　　法喜堂　謝　景初
虚堂庇風雨結(御諱/髙宗)不務壯外飾無髹髵置物況
容長開篋藥劑靈拈棊白黒抗階花澹亦夭庭石
碧交向出門鳥雀喧燕處物我䘮呉俗夸有素佛
徒侈相尚獨能守質靜坐以矯流宕棲之果自喜
何須山海上
　　　　村居　文　與可
日影滿松䆫雲開雨初止晴林梨棗熟曉巷兒童
喜牛羊深澗下鳬鴈寒塘裏田父酒新成瓶甕饋
隣里
　　　　新晴山月　文　與可
髙松漏踈月落影如畫地徘徊愛其下夜乆不能
寐怯風池荷捲病雨山果墜誰伴予苦吟滿林啼
絡緯
　　　　屬疾梧軒　文　與可
髙梧覆新葉滿院發華滋白日一何永清隂閑自
移暖蟲垂到地晴鳥語多時病肘倚枯几泊然忘
所思

皇朝文鑑卷第十八
　　　過家　黃　庭堅
　　　上冡　黃　庭堅
　　　題王黃州墨蹟後　黃　庭堅
　　　和張文濳贈晁無咎二首　黃　庭堅
　　　留王郎　黃　庭堅
　　　和孔常父雪　黃　庭堅
　　　次韻答邢(御諱/光宗)夫　黃　庭堅
　　　題竹石牧羊　黃　庭堅
　　　贈秦少儀　黃　庭堅
　　　謝公定和二范秋懷　黃　庭堅
　　　宿舊彭澤懷陶令　黃　庭堅
　　　題宛陵張待舉曲肱亭　黃　庭堅
　　　和邢(御諱/光宗)夫秋懷　黃　庭堅
　　　次謝與迪所作竹　黃　庭堅
　　　次韻楊明叔見餞十首　黃　庭堅
　　　拜劉凝之畫像　黃　庭堅
　　　跋子瞻和陶詩　黃　庭堅
　　　次徐仲車因婁行父見寄之詩(黃庭堅)
　　　遊蔣彦回玉芝園　黃　庭堅
　　　沐浴有感　彭　汝礪
　　　就食　楊　蟠
　　　古興　沈　遼
　　　濉陽　徐　積
　　　別三子　陳　師道
　　　示三子　陳　師道
　　　田家　陳　師道
　　　送蘇公知杭州　陳　師道
　　　送李奉議亳州判官　陳　師道
　　　觀兖文忠公家六一堂圖書(陳師道)
　　　咸平讀書堂　陳　師道
　　　次韻答晁無斁　陳　師道
　　　　買炭　蘇　轍
苦寒搜病骨絲纊莫能禦析薪燎枯竹勃鬱煙充
宇西山古松櫪材大招斤斧根槎委溪谷龍伏熊
虎踞挑抉靡遺餘陶穴付一炬積火變深黳牙角
猶忿怒老翁睡破氊正晝出無屨百錢不滿籃一
坐幸至莫御爐歳増貢圜直中常度閭閻不敢售
根節姑付汝升平百年後地力已難富知夸不知
嗇俛首欲誰訴百物今盡然豈惟一炭故我老或
不及預爲子孫懼
　　　　早行　孔　文仲
客興謂已旦出視見落月瘦馬入荒陂霜花重如
雪海風吹萬里兩耳凍幾脫歳晏已苦寒近北尤
凛冽況當清曉行遡此原野闊笠飛帶繞頸指強
不得結農家煙火微炙手粗可熱豈能迂我留而
就苟且活仰頭視四宇夜氣亦漸豁苦心待正晝
白日想不缺
　　　　逍遥亭　潘　興嗣
作亭名逍遥此理誠不虚寛於一天下原憲惟桑
樞況我卜清曠風雨庇有餘方池容㶑灔小徑足
縈迂花木頗窈窕松筠亦扶踈鳴蛙送鼔吹好鳥
來笙竽可琴亦可詠可飲亦可娯盤雖無下筯賔
食亦有魚恢論或申旦隱几忘移晡困來展足眠
醉倒從人扶率爾但付暢因煩而領無鄴侯三萬
軸方朔五車書棄置復棄置任自相賢愚無妨吾
逍遥此樂誠何如
　　　　師道　潘　興嗣
師道乆不振小儒咸自私破崖求圭角務出已新
竒惻惻去聖遠六經秦火隳不有傳授學渉獵安
所爲漢儒守一經學者如雲隨承習雖未盡摸法
有根基薦紳立朝廷開口應萬機附對皆據經金
石確不移熟爛見本末較然非可欺吾願下學官
各立一經師務盡道德業不取章句辭庶幾昔人
風炳然復在兹
　　　　過百里大夫冡　黃　庭堅
行客抱憂端況復思古人何年一丘土不見石麒
麟斷碑略可讀大夫身霸秦虞公納垂棘將軍西
問津安知五羊皮自粥千金身末俗工媒孽浮言
妬道眞幸逢孟軻賞不愧微子䰟
　　　　寄秉夷　黃　庭堅
少時調詩書貫穿數萬字爾來窺陳編記一忘三
二光隂如可玩老境飜手至良醫曾折足說病廼
眞意
　　　　和子瞻粲字韻二首　黃　庭堅
公材如洪河灌注天下半風日未嘗攖晝夜聖所
歎名丗二十年窮無歌舞玩入宫又見妬徒友飛
鳥散一飽事難諧五車書作伴風雨暗樓臺雞鳴
自昏旦雖非錦繡贈欲報青玉案文似離騷經詩
窺關雎亂賤生恨晚學曾未奉巾盥昨蒙雙鯉魚
逺託鄭人緩風義薄秋天神明還舊貫更磨薦禰
墨推挽起疲懦忽忽未嗣音微陽歸候炭仁風從
東來拭目望齋館鳥聲日日春柳色弄晴暖漫有
酒盈樽何因見此粲
元龍湖海士毁譽各相半下牀臥許君上牀自永
歎丈夫屬有念人物非所玩坐令結歡客化爲煙
霧散武功有大略亦復寡朋伴詠歌思見之長夜
鳴鶡旦東南望彭門官道平如案簡書束縳人一
水不能亂斯文嫓秬鬯可用圭瓉盥誠求活國醫
何忍棄和緩開疆日百里都内錢朽貫銘功甚俊
偉迺見儒生懦且當置是事勿求冰作炭上帝羣
王府道家蓬萊館曲肱夏簟寒炙背冬屋暖只令
文字垂萬丗星斗粲
　　　　寄師載　黃　庭堅
齊地榖翔貴排門無爨饙二仲有甘㫖奉親亦良
勤原田水洸洸何時稼如雲無民願豐歳政自不
忘君
　　　　過家　黃　庭堅
絡緯聲轉急田車寒不運兒時手種柳上與雲雨
近舎傍舊傭保少換老欲盡宰木鬱蒼蒼田園變
畦畛招延屈父黨勞問走婚親歸來飜作客顧影
良自哂一生萍託水萬事雪侵鬢夜闌風隕霜乾
葉落成陣燈花何故喜大是報書信親年當喜懼
兒齒欲毁齓繫船三百里去夢無一寸
　　　　上冡　黃　庭堅
自公返蓬蓽稅駕上丘隴霜露此日悲松楸十年
拱養雛數羽毛𥘉不及承奉康州斷腸猿風枝割
永痛少年不如人登仕無前勇髪踈牙齒揺鯨波
怒號洶願爲保家子敢議丗輕重稱觴太夫人魚
菜贍庖供
　　　　題王黃州墨蹟後　黃　庭堅
掘地與斷木智不如機舂聖人懷餘巧故爲萬物
宗丗有斲泥手或不待郢工徃時王黃州謀國極
匪躬朝聞不及夕百壬避其鋒九鼎安盤石一身
轉孤蓬浮雲當日月白髪照秋空諸君發蒙耳汲
直與臣同
　　　　和張文潛贈晁無咎二首　黃　庭堅
龜以靈故焦雉以文故翳本心如日月利欲食之
旣後生玩華藻照影終没丗安得八紘罝以道獵
衆智
談經用燕說束棄諸儒傳濫觴雖有罪末派瀰九
縣張侯真理窟堅壁勿與戰難以口舌爭水清石
自見
　　　　留王郎　黄　庭堅
河外吹沙塵江南水無津骨肉常萬里寄聲何由
頻我隨簡書來顧影將一身留我左右手奉承白
頭親小邦王事略蟲鳥聲無人王生解鞍馬夜語
雞喚晨母慈家人肥女慧男垂紳有田爲酒事豚
韭及秋春生涯得如此舊學更光新索去何草草
少留慰囏勤百年才一炊六籍經幾秦要知胷中
有不與跡同陳郢人懷妙質聊欲運吾斤
　　　　和孔常父雪　黄　庭堅
春皇賦上瑞來寧黄屋憂下令走百神大雲庇九
丘風聲將仁氣灔灔生瓦溝寒花舞零亂表裏照
皇州千門委圭璧曉日不肯收元年冬無澤穴處
長螟蟊兩宫𥘉旰食補衮獻良籌有道四夷守無
征萬邦休耆年秉國論涇渭極分流輟耒入班品
逸民盡歸周股肱共一體間不容戈矛人材如金
玉同美異剛柔政須衆賢和乃可踈共吺改弦張
弊法病十九已瘳王指要不匿蝕非日月羞桑林
請六事河水問九疇天意果然得玄功與吾謀此
物有嘉德占年在麥秋近臣知天喜玉色動冕旒
儒館無他事作詩配崇丘
　　　　次韻答邢(御諱/光宗)夫　黃　庭堅
爲山不能山過在一簣止渥洼騏驎兒墮地志千
里岷江𥘉濫觴入楚乃無底將升聖人堂道固有
廉陛邢子好少年如丗有源水方求無津涯不作
蛙井喜兒中兀老蒼趣造甚竒異過閱王公門袖
中有漫刺别來阻河山望逺每障袂斯文向千載
有志常寡遂後生文楚楚照影若孔翠不應太玄
草晞價咸陽市雨作枕簟秋官閑省中睡夢不到
漢東茗椀乃爲祟聞君肺渴減頗復佳食寐讀書
得新功來鴈寄一字
　　　　題竹石牧牛　黃　庭堅
野次小崢嶸幽篁相依緑阿童三尺箠御此老觳
觫石吾甚愛之勿遣牛礪角牛礪角尚可牛鬪殘
我竹
　　　　贈秦少儀覿　黃　庭堅
汝南許文休馬磨自衣食但聞郡功曹滿丗名籍
籍渠命有顯晦非人作通塞秦氏多英俊少游眉
最白頗聞鴻鴈行筆皆萬人敵吾蚤知有覯而不
知有覿少儀袖詩來剖蚌珠的歷乃能持一鏃與
我箭鋒直自吾得此詩三日臥向壁挽士不能寸
推去輙數尺才難不其然有亦未易識
　　　　謝公定和二范秋懷　黃　庭堅
西風一葉脫迹已不可掃巷有白馬生朝回焚諫
草誰云事君難是亦父子間所要功補衮不言能
犯顔
　　　　宿舊彭澤懷陶令　黃　庭堅
濳魚願深渺淵明無由逃彭澤當此時沉㝠一丗
豪司馬寒如灰禮樂卯金刀歳晚以字行更始號
元亮淒其望諸葛骯髒猶漢相時無益州牧指撝
用諸將平生本朝心歳月閱江浪空餘詩語工落
筆九天上向來非無人此友獨可尚屬余剛制酒
無用酌盃盎欲招千載䰟斯文或宜當
　　　　題宛陵張待舉曲肱亭　黃　庭堅
仲蔚蓬蒿宅宣城詩句中人賢忘巷陋境勝失途
窮寒葅書萬卷零亂剛直胷偃蹇勲業外嘯歌山
水重晨雞催不起擁𬒳聽松風
　　　　和邢(御諱/光宗)夫秋懷二首　黃　庭堅
王度無畦畛包荒用憑河秦收鄭渠成晉得楚材
多用人當其物不但軸與薖六通而四闢玉燭四
時和
相如用全趙留侯開有漢名登泰山重功略天下
半讓頗封韓彭事成羣疑泮天道常曲全小智驁
後患
　　　　次謝與迪所作竹　黃　庭堅
吾宗墨脩竹心手不自知天公造化鑪攬取如拾
遺風雪煙霧雨榮悴各一時此時抱明節君又潤
色之抽萌或發石懸箠有阽危林梢一片雨造次
以筆追猛吹萬籟作微涼大音稀霜兎束豪健松
煙泛硯肥盤桓未落筆落筆必中宜今代捧心學
取笑如東施或可遺巾幗選愞如辛毗生枝不應
節亂葉無所歸非君一起予衰病豈能詩憶君𥘉
解鞍新月挂彎眉夜月上金鏡坐歎光景馳我有
好東絹晴明要㑹期漪漪淇園姿此君有威儀願
作數百竿水石相因依他年風動塵洗我别後思
開圖慰滿眼何時遂臻兹
　　　　次韻楊明叔見餞十首　黄　庭堅
平津喜牧豕佽飛能斬蛟終藉一汲黯淮南解兵
交楊子有直氣未忍死草茅引之入漢朝誰爲續
弦膠
楊君清渭水自流濁涇中今年貧到骨豪氣似元
龍男兒生世間筆端吐長虹何事與秋螢爭光蒲
葦叢
事隨丗滔滔心欲自得得楊君爲已學度越流軰
百坐捫故衣蝨垢襪春汗黒睥睨紈袴兒可飲三
斗墨
清淨草玄學西京有子雲太尉死宗社大鳥泣其
墳寂寥向千載風流𬒳仍昆冨貴何足道聖處要
䇿勲
桑輿金石交旣别十日雨子輿裹飯來一笑相告
語楊君困簞瓢諸公不能舉儻可從我歸沙頭駐
鳴櫓
山圍少天日狐鬼能作妖睒閃載一車獵人用鳴
梟小智窘流俗蹇淺不能超安得萬里沙霜晴看
射鵰
元之如砥柱大年若霜鶚王楊立本朝舉丗作郛
郭觀公有膽氣似可繼前作丈夫存逺大胷次要
落落
虚心觀萬物險易極變態皮毛剥落盡唯有眞實
在侍中乃珥貂御史即冠豸顧影或可羞短蓑釣
寒瀨
松柏生澗壑坐閱草木秋金石在波中仰看萬物
流骯髒自骯髒伊優自伊優但觀百丗後傳者非
公侯
老作同安守蹇足信所便胷中無水鏡敢當吏部
銓恨此虚名在未脱丗糾纏念作白鷗去江南水
如天
　　　　拜劉凝之畫像　黃　庭堅
棄官清潁尾買田落星灣身在菰蒲中名滿天地
間誰能四十年保此清淨退徃來澗谷中神光射
牛背
　　　　跋子瞻和陶詩　黃　庭堅
子瞻謪嶺南時宰欲殺之飽喫惠州飯細和淵明
詩彭澤千載人東坡百丗士出處雖不同風味乃
相似
　　　　次徐仲車因婁行父見寄之詩(黄庭堅)
前朝老諸生太半正丘首投荒萬里歸煩公問健
否徃時望江宰今爲夏津吏它日可教之玉音尚
無棄
　　　　遊蔣彦回玉芝園　黃　庭堅
春生瀟湘水風鳴澗谷泉過雨花漠漠弄晴絮翩
翩名園上朱閣觀後復觀前借問昔居人岑絕無
炊煙人生須冨貴河水清且漣百年共如此安用
涕潺湲蔣侯眞好事杖屨喜接連車載溪中骨堆
排若差肩厭看孔壬面醜石反成妍感君勸我醉
吾亦無間然亂我朱碧眼空花墜便翾行動須人
扶那能金石堅愛君雷式琴湯湯發朱弦但恨賞
音人太平隨逝川平生有詩病如痼不可痊今當
痛自改三釁復三湔
　　　　沐浴有感　彭　汝礪
去垢如去邪不欲留毫分髪不止一沐身不止三
熏如何迷本原浴德不自勤區區養樲棘俯仰愧
前聞
　　　　就食　楊　蟠
未知田上勞徒厭鼎中味及與農事接方驚食者
貴余生寡營求念此豈易致況敢懷寸禄平居但
羞愧
　　　　古興　沈　遼
我不歎白髪安得新少年徃者不失勢後來豈能
賢丗間亦多士倚伏良有縁寄語夸奪子古人已
皆然
　　　　濉陽　徐　積
嘗聞唐李氏丗號爲賢妻以力營七䘮或謂難庶
幾孰知蔡家婦其事乃同之豈特在中饋無往而
無儀孝於其所尊慈於其所卑旣知義所在能終
義所爲我生至此極我嫁逢百罹其屬死略盡其
骨俱無歸身爲未亡人心乃眞男兒以已任其責
無忘須臾時但恐事不濟安知恤寒飢乃捐奉生
具而爲送亡資面不御膏沐首不加冠笄金珠鬻
於市文繡容何施更無囊中裝唯有身上衣殆將
截其髪幸苟完其肌所得蓋良苦所積從細微如
此十年乆猶以爲支離日時卜諸良宅兆相厥宜
一舉十八䘮一旦得所依手自植松楸身亦沾塗
泥何暇裹兩足但知勤四肢居者歎於室行者泣
於𡵨鳥亦助叫號人思操虆梩冥冥長夜䰟所獲
喜可知鬱鬱佳城中不爲中道尸卒辦其家事少
慰而心悲義深海可涸行堅山可摧孤誠貫白日
幽光凌虹蜺吾聞古烈女犖犖非無竒一死盡易
處一節亦易持至如張氏者使人尤歔欷誰爲孝
婦傳誰爲黃絹碑亦有淮上翁爲述濉陽詩移書
太史氏無令兹逸遺
　　　　别三子　陳　師道
夫婦死同穴父子貧賤離天下寜有此昔聞今見
之母前三子後熟視不得追嗟乎胡不仁使我至
於斯有女𥘉束髪已知生離悲枕我不肯起畏我
從此辭大兒學語言拜揖未勝衣喚爺我欲去此
語那可思小兒襁褓間抱負有母慈汝哭猶在耳
我懷人得知
　　　　示三子　陳　師道
去逺即相忘歸近不可忍兒女已在眼眉目略不
省喜極不得語淚盡方一哂了知不是夢忽忽心
未穩
　　　　田家　陳　師道
雞鳴人當行犬鳴人當歸秋來公事急出處不待
時昨夜三尺雨竈下已生泥人言田家樂爾苦人
得知
　　　　送蘇公知杭州　陳　師道
平生羊荆州追送不作逺豈不畏簡書放麑誠不
忍一代不數人百年能幾見昔如馬口銜今爲禁
門鍵一雨五月涼中宵大江滿風帆目力短江空
歳年晚
　　　　送李奉議亳州判官　陳　師道
祁氏號外府藏室多異書自公有餘力一覽意何
如爲學雖日益受益不受誣正須髙著眼濠梁有
遊魚
　　　　觀兖文忠公家六一堂圖書(陳師道)
生丗何用早我已後此翁頗識門下士略已聞其
風中年見二子已復歳一終呼我過其廬所得非
所蒙　先朝羣玉殿冠佩環羣公　神文煥王度
喜色見　天容御榻誰復登　帝書元自工黃絹
兩大字一覽涕無從似欲託其子天意人與同歷
數況有歸敢有貪天功集古一千巻明明並羣雄
誰爲第一手未有百丗公廟器刻科斗寶樽播華
蟲緬懷弁服士酬獻鳴瑽瑢挿架一萬軸遺子以
固窮素琴乆絕弦棊酒頗闕供向來一瓣香敬爲
曾南豐丗雖嫡孫行名在惡子中斯人日已逺千
歳幸一逢吾老不可待草露濕寒蛩
　　　　咸平讀書堂　陳　師道
昔人三百篇善丗已有餘後生守章句不足供囁
嚅一登吏部選筆硯隨掃除閉閤畫眉嫵隔屋聞
歌呼奉公用漢律寧復要詩書俛首出跨下枉此
七尺軀今代陶朱公不作大梁屠計然特未用意
得輕全呉爲邦得畿縣政密自計踈寧書下下考
不奉急急符用意簿領外築室課典謨平生五千
巻還舍不問途舊事更漢唐稍以詩自娯復作無
事飲醉臥擁青奴桃李春事繁軒䆫晝景舒鳴屋
鳩喚雨窺簷燕哺雛休吏散篇帙修篁獻笙竽听
然一啟齒斯民免爲魚
　　　　次韻答晁無斁　陳　師道
女生願有家名妾以不聘田里亦慕君又惡不由
正欲行不問塗已破寧顧甑耕蠶無一廛庖井要
三徑還家憂患餘挽須兒女競十年寧有此一寒
可無命平生晁夫子得士公室慶稍無車馬音復
作賔客請論文到韓李念舊說蘇鄭長年斷消息
獨語誰和應此生恩未報他日目不瞑歸臥無好
懷扣門有佳聽誰來雪霜後更覺天宇浄少好老
未工持刃授予柄

皇朝文鑑卷第十九
皇朝文鑑巻第二十
　五言古詩
　　　寄楊道孚　張　耒
　　　旦起　張　耒
　　　夏日雜感　張　耒
　　　春日雜書　張　耒
　　　感遇　張　耒
　　　昭陵六馬　張　耒
　　　斑竹　張　耒
　　　寓陳詩　張　耒
　　　糴官粟有感　張　耒
　　　賀雨拜表　張　耒
　　　田居　秦　觀
　　　海康書事五首　秦　觀
　　　孤憤吟二首　張　商英
　　　接花　陳　瓘
　　　文選樓　李　廌
　　　寄陳履常　邢　居實
　　　雨後岀城馬上作　邢　居實
　　　述懷　任　伯雨
　　　春風　洪　朋
　　　初行山　晁　詠之
　　　王立之大裘軒　謝　逸
　　　閨恨　謝　逸
　　　酴醿依柏引蔓上冒其顚　崔　鶠
　　　江月圖　崔　鶠
　　　雨餘　飽　欽止
　　　寄友人　張　繹
　　　秋日書懷　毛　滂
　　　次韻毛達可給事秋懷念歸(倪濤)
　　　贈趙正之　林　敏功
　　　送趙叔問奉議歸南都　方　元修
　　　張牧之竹溪　林　敏修
　　　山行　曹　緯
　　　燭蛾　賀　鑄
　　　　寄楊道孚　張　耒
士師我自出爽邁凌清秋年少不飲酒昏燈夜問
囚君家外大父聽獄代其憂備飢朝煮飯驅蚊夜
張幬獄成上府時稽顙呼張侯怒心臨縲紲相盜
以戈矛無令市死厲請帝號重幽
　　　　旦起　張　耒
漫漫東牖白開帷納晨光欠伸推夜枕扣齒被朝
裳瓦盎汲石泉漱甘齒頰涼維兹孟夏初宿雨清
髙堂栖鳥起且啅露鶯鳴更藏悠悠晚花殷落落
古栁蒼西舎初鳴舂東隣出求糧客馬已别櫪商
車欲踰岡羲和一揚輝羣動皆擾攘有生無不求
誰得偃于牀人生但如此勤苦亦可傷況我病倦
翮飄飄信風翔永懷中林士栖志煙霞郷願言寄
旅跡栖託以徜徉
　　　　夏日雜感　張　耒
士而懷其居孔子亦云非賢臣事晉侯夜載使逃
齊酖毒比燕居君子不可懷樂小必害大安近逺
之迷野芻養騏驥當念和鑾馳一飽願即止幾何
非犬雞髙賢意有在汲汲不敢違安能守槽櫪長
伴兒曹嬉
　　　　春日雜書　張　耒
昨日爲雨備今晨天乃風障風謹自保通夕雪迷
空備一常失計盡備力不供因之置不爲拱手受
禍凶當爲不可壞任彼萬變攻築室如金石何勞
計春冬此道簡且安古來家國同
　　　　感遇　張　耒
穰侯擅關中頗畏諸侯客搜車計已遲終困范公
策庸夫吝冨貴百計私自惜勢移禍敗至智巧竟
何益至公覽英俊苴補乃無隙請看桑林餓亦脫
趙子厄
　　　　昭陵六馬　張　耒
天將剗隋亂帝遣六龍來森然風雲姿颯爽毛骨
開飈馳不及視山立儼莫回長鳴視八表擾擾萬
駑駘秦王龍鳳姿魚鳥不足摧腰閒大白羽中物
如風雷區區數竪子縳取如提孩手持掃天箒六
合無塵埃艱難濟大業一一非常才惟時六驥足
績與英衞陪功成鏘八鸞玉輅行天街荒涼昭陵
闕古石埋蒼苔
　　　　斑竹　張　耒
重瞳陟方時二妃蓋老人安肯泣路傍洒淚留叢
筠頗疑葛陂化㸃㸃留斑鱗愼勿脫水去人丗多
埃塵
　　　　寓陳詩　張　耒
我不知暑退但覺衣汗乾頗怪庭中天湛然清以
寛有物叫草根啾啾自相喧問知己新秋大火流
金丸天工變寒暑正爾事亦繁靜觀付一笑吾事
寧相關但使筋力健悠然佳意還喧喧憎鄰里砧
杵亂人眠
　　　　糴官粟有感　張　耒
持錢糴官粟日夕擁公門官價雖不髙官倉常苦
貧兼并閉囷廩一粒不肯分伺待官粟空騰價邀
吾民坐視旣不可禁之亦紛紜擾擾田畮中果腹
才幾人我欲究其原宏闊未易陳哀哉天地間生
民常苦辛
　　　　賀雨拜表　張　耒
羣雲雨事畢振旅不復陣掃天無一塵千里還緑
潤晨朝大明賀沙路萬蹄印朝光泛翠瓦佳氣去
人近頗聞避斧扆侑膳徹龍筍願君愛物心從此
至堯舜
　　　　田居　秦　觀
雞號四隣起結束赴中原戒婦預爲黍呼兒隨掩
門犂鋤帶晨景道路更笑喧宿潦濯芒屨野芳簪
髻根霽色披宿靄春空正鮮繁辛夷茂橫阜錦雉
驕空園少壯已雲趨伶俜尚鴟蹲蟹黃經雨潤野
馬從風奔村落次第集隔塍致寒温眷言月占好
努力競晨昏
　　　　海康書事五首　秦　觀
白髪坐鈎黨南遷海瀕州灌園以餬口身自離蒼
頭籬落秋暑中碧花蔓牽牛誰知把鋤人舊日東
陵侯
荔子無幾何黃柑遽如許遷臣不惜日恣意移寒
暑層巢俯雲木信美非吾土草芳自有時鵯鵊何
關汝
十居近流水小巢依嶔岑終日數椽間但聞鳥遺
音鑪香入幽夢海月明孤斟鷦鷯一枝足所恨非
故林
培塿無松柏駕言出焉遊讀書與意㑹却掃可忘
憂尺蠖以時詘其信亦非求得歸良不惡未歸且
淹留
海康臘己酉不論冬孟仲殺牛撾祭鼔城郭爲沸
動雖非堯曆頒自我先人用大笑荆楚人嘉平獵
雲夢
　　　　孤憤吟二首　張　啇英
平津䛕武帝堯舜未爲聦歸來東閤士稱頌比周
公勢利變人心上下交相蒙低顔望眉睫一喜生
春風優游卒兹歳安知朝野空
青青一本桑下可百夫息泠泠一井泉上有千人
汲千里以爲郡百里以爲邑生齒豈不繁教化繄
爾力何事北䆫人歎此徒勞職
　　　　接花　陳　瓘
色紅可使紫葉單可使千花小可使大子少可使
繁天賦有定質我力能使遷自矜接花手可奪造
化權衆聞悉驚詫遣我屢嘆吁用智固巧矣天時
可易歟我欲春採菊我欲冬賞桃汝不能栽接汝
巧亦徒勞雨露草必生雪霜松不死不死有本性
必生亦時爾汝之所變易是亦時所爲時乎不可
違何物不隨時
　　　　文選樓　李　廌
申轅應楚聘鄒枚適梁苑藩侯喜賔客賢賢易鷹
犬黃綺游漢庭羽翼繒繳逺秦府十八公攀附名
益顯昭明衆才子文囿俾蒐選髙齋切浮雲雉堞
俯晴巘尚應愧河間筆削非大典
　　　　寄陳履常　邢　居實
十年客京洛衣袂多黄塵所交盡才彦惟子情相
親㑹合能幾日歡樂何遽央春風東北來飄我西
南翔驪駒已在門白日行且晚停觴不能飲將去
更復返把腕捋髭鬚悲啼類兒女人生非鹿豕安
得常羣聚朝別河上梁莫渉關山道匹馬逐飛蓬
離恨如春草去去日已逺行行淚橫臆昨日同袍
友今朝異郷客來時城南陌始見梅花白回首漢
江頭黄梅已堪摘杖䇿登髙城極目逈千里落日
下青山但見白雲起逺望豈當歸長歌涕如雨歸
心如明月幽夢過潁汝抱膝長相思故人安可見
忽枉數行書彷彿如對面紛紜輦轂下冠蓋爭馳
逐吹嘘多賢豪肯復念幽獨空齋聽夜雨深竹聞
子規此情不可道此心君詎知
　　　　雨後出城馬上作　邢　居實
旣雨天氣佳微雲淡如掃欲尋煙際鍾騎馬河邊
草紫椹飽黃鸝人家夏𧖟老田婦踏繅車隔籬語
音好嗟我一何愚讀書浪枯槁不及此中人終年
客長道
　　　　述懷　任　伯雨
元符庚辰歳孟冬十二日任子丞大宗碌碌奉朝
籍聖主訪落𥘉聽言勞日􁀈諫路貟有闕求人恐
不及誰謂方遴選邂逅首踈逖詔㫖忽中授聞命
旦夕惕不是憂不合致君憂失職旣憂亦復喜不
是貪禄秩平生慕古人素願或可畢精神倍䟽瀹
激昻登文石青雲開九天清光親咫尺每見情益
交肝膽盡剖析敬承丁寧訓重許以忠直自喜千
載遇奮身遑他恤志欲收主威力先排巨室切齒
憤欽永刻意望䕫稷不數千羊皮豈讓一狐腋勤
勤履霜戒不復慮不宻問夜欲自勞百䟽竟何益
哀哉愛君心不能當衆嫉投湘爲獨醒得罪因懷
璧尚賴天德廣閱歳已再謫仇人意未厭窮荒必
投斥轉海僅萬里艱危備經歷有時遭颶風天地
如抺漆雪浪山崩頽轟豗飛霹靂扁舟甚桔橰俯
仰顚倒立雙檣捲欲折繩斷水蘸蓆鯨鱷口垂涎
噴咤煙雨集萬怪競周章腥臊助嘘吸生平仗忠
信安敢保瞬息寅縁脫魚腹島嶼稍登陟天氣鬱
欲流土色焦成赤草木蒸氛霧亭午日未出荒徑
少人行悉窣走虺蜴居民滂溪滸横斜户百十矮
屋盡棚欄臭穢如圏櫪家家啖菜粥雜米無十一
小魚與細鰕相尚珍鼎食鳥言紛嘲哳卉服坌蒙
羃顔色盡黃腫太牛抱瘴疾其風貪以淫其俗拙
以僻殆非人間世宜爾太荒閴我生本匹夫賦性
自眞率雅有江海志仕宦特牽迫一日偶遭際用
捨何敢必但思忠邪分於國繫休戚周嫠不恤緯
我意何窮極􁇀女倚門嘯我情第堙鬱嗚呼謀身
者所宜念隂騭
　　　　春風　洪　朋
春風吹桃李欻然滿中園羣動不遑息胡蝶紛飛
飜我亦感兹時步屧遶林間顔色豈不好持乆良
獨難置酒休其下聊復罄余歡君看桃與李成蹊
亦無言
　　　　𥘉行山　晁　詠之
靄靄初蒸雲落落欲墜石山深多晚花照水自紅
碧漁艇入煙小松竹凌煙直西風漾碧波扁舟恣
欹側客從北方來苦遭丗俗迫登臨雖夙願山川
多未識浩蕩渉寒流躋攀並蒼壁捫蘿窺鳥道踏
逕窮人迹清泉洗塵心山鳥慣幽客逸興良未巳
日下千崖赤十載孫承公好具登山屐
　　　　王立之大裘軒　謝　逸
小人拙生事三冬臥無帳忍寒東䆫底坐待朝曦
上徐徐晨光熈稍稍氣血暢薫然四體和恍若醉
春釀此法祕勿傳不易車百兩君胡得此法開軒
亦東向蘇公名大裘意豈在萬丈但觀名軒心人
人如挟纊
　　　　閨恨　謝　逸
汲井澣我衣伐石固我墉塵埃不被體寂無人迹
通洋洋西江水我車不敢渡夙駕豈不早早行畏
多露行止旣有義離合亦有時衆人豈無心不如
我所之
　　　　酴醿依柏引蔓上冒其顚(崔鶠)
春風亦已老自厭丹采媚獨留白雪花洒此千尺
翠嵯峨珠籠冠縹緲冒佛髻幽香勿襲人恐爲眞
色累但願保明姿終日奉清對要之萬物夥汙㓗
自有類
　　　　江月圖　崔　鶠
冥冥一葉輕不知水與天獨於灝氣中仰見素璧
圎超然狂道士起視清夜闌自拈白玉笛吹此江
月寒想當萬籟息逸響流空煙我從江海來形留
意先還何當買魚蓬追此水墨仙
　　　　雨餘　鮑　欽止
礎潤雨欲作好風每相先蕭蕭清入簾令我心洒
然閉門倦永夏枕書日昏眠快此風雨餘端如濯
飛泉盆山有佳趣草木更幽妍井華養文石香篆
橫雲煙俯仰方丈間勝事亦可憐永懷觸熱子我
勞良獨賢
　　　　寄友人　張　繹
有客厭事事㓗身山之幽寒暑不相貸乃有卒歳
憂有生此有事簡之成贅疣澄江本無浪不如信
虚舟六經乃道要無以利心求一朝與理㑹萬境
眞天遊伊水正清泠子行無滯留西風昨夜至送
子馳中流落月洒殘夢已著古岸頭我病強送君
是行良難儔異時青門下誰識東陵侯
　　　　秋日書懷　毛　滂
秋日吐微明寒葉墮半碧姢姢竹弄影冉冉香引
脉䆫明棐几淨水石涵虚白茶開睡足眼苔上嬾
行屐屋寒無燕雀豈獨少賔客顧我警露友佇此
遼天翮相對雖不言孤髙比三益邇來丗外心漸
覺眼界窄兒時喜功名今念眞戯劇平生飜羮手
欲爛誰能炙豈待二頃田初無一廛宅第當營糟
丘努力期百尺頽然寄踈慵坐看駒過隙韓郎食
不足苦心定誰惜那知落英繁吾食豈無夕舉手
謝飛鳶一䑕何勞嚇
　　　　次韻毛達可給事秋懷念歸(倪濤)
結茅逺人村破屋水半扉涼葉墮清響空山轉斜
暉微官臥江漢素心乆依依十年天涯秋揺落幾
芳菲馬蹄嵗月去蝶夢東南飛平生丘壑志有言
輙乖違不如孤征鴻春風自知歸
　　　　贈趙正之　林　敏功
君爲稻田官君非力田科我今耕田夫爲君奏田
歌南畝茨梁稼東郊煙雨蓑田家不作苦奈此嵗
暮何憫憫望有年一失成蹉跎立苖非不踈稊稗
常苦多小人剥良善蓬蒿賤嘉禾去惡藉老農芟
夷戒駢羅夫君邦之彦妙年加切瑳治國與治身
此道終靡他人心不相逺如以斧伐柯願君日顯
榮吾言期不磨
　　　　奉同程致道著作次鮑溶冬夜答客韻
　　　　送趙叔問奉議歸南都　方　元修
清秋不相借白髪日更多塵埃困煩促原野懷經
過聊當倚滂潤資以生吾禾豈不念離羣驚鵲寧
擇窠王孫别都去澹若依松蘿暫别亦復難賡詩
飲無何我行那爾爾渺邈踰江河賸須作佳句相
我滄浪歌
　　　　張牧之竹溪　林　敏修
張牧之隱於竹溪不喜與丗接客來蔽竹窺之或
韻人佳士則呼船載之或自刺舟與語俗子十反
不一見怒罵相踵弗顧也人或以少漫郎余獨喜
其與古人意合乃作竹溪詩
幽間古城隂結屋清溪曲溪流湛回映上有青青
竹漫郎欣得之緑髪詠空谷髙風及前脩勝趣隨
逺矚惡客徒擾人立談非我欲麾去寧汝嗔眞意
聊自足或言不當爾徃徃相謗讟答云豈吾私恐
作林泉辱源流别涇渭臭味同草木肯當百事勝
容此一物俗獨餘嵇阮軰蕩槳戒臣僕濁醪澆古
胷日没還秉燭僕沗瓜葛後意氣頗相屬平生㡬
兩屐共老三徑菊行年事無定此計諾已宿徑須
買牛衣兒亦荷書簏從子竹間游溪魚刴寒玉
　　　　山行　曹　緯
日出過山頭日入宿山下我行山亦行隠隠似奔
馬朝昏山送迎山意自傾寫借問征途間誰如此
山者
　　　　燭蛾　賀　鑄
鬼蛾來翩翩慕此堂上燭附炎竟何功自取焚如
酷感彼萬動微保生在無欲不見青林蟬飲風聊
自足
皇朝文鑑卷第二十
皇朝文鑑巻第二十一
　詩
　　七言古詩
　　　禁直　楊　億
　　　滄浪亭　歐陽　脩
　　　希眞堂東手種菊花十月始開(歐陽脩)
　　　哭梅聖俞　歐陽　脩
　　　和賈相公覽杜工部北征篇(宋祁)
　　　白鶻圖　梅　堯臣
　　　送葛都官南歸　梅　堯臣
　　　和呉沖卿元㑹　梅　堯臣
　　　諭學　孫　復
　　　漁翁　劉　敞
　　　朱雲　劉　敞
　　　道傍田家　司馬　光
　　　虎圖　王　安石
　　　張良　王　安石
　　　寄贈胡先生　王　安石
　　　贈陳景回　蘇　洵
　　　和渙之深秋月夜書事　狄　遵度
　　　雨　狄　遵度
　　　有竇復者丗居鎭戎能道邊事(王陶)
　　　大孤山　黃　庶
　　　通判國博命賦假山　陳　襄
　　　與子由别於鄭州西門之外馬上賦詩一
　　　　　篇寄之　蘇　軾
　　　送安(嫌名/光宗)秀才失解西歸　蘇　軾
　　　送劉道原歸覲南康　蘇　軾
　　　和錢安道寄惠建茶　蘇　軾
　　　韓幹馬十四匹　蘇　軾
　　　贈寫　御容妙善師　蘇　軾
　　　定慧院寓居月夜偶岀　蘇　軾
　　　豆粥　蘇　軾
　　　答西掖諸公見和　蘇　軾
　　　虢國夫人夜遊圖　蘇　軾
　　　郭熈畫秋山平逺　蘇　軾
　　　任氏閱丗堂前大檜　蘇　轍
　　　韓信二首　黃　庭堅
　　　杜子美浣花醉歸圖　黃　庭堅
　　　送范德孺知慶州　黃　庭堅
　　　送謝公定作竟陵主簿　黃　庭堅
　　　過東平侯趙景珍墓　黃　庭堅
　　　武昌松風閣　黃　庭堅
　　　書磨崖碑後　黃　庭堅
　　　滄州亭懷古　沈　遼
　　　縱歩湘西　張　舜民
　　　寒夜　張　耒
　　　謁客　張　耒
　　　有感　張　耒
　　　北鄰賣餅兒　張　耒
　　　奉先寺　張　耒
　　　美哉　張　耒
　　　紫騮馬　許　彦國
　　　墨染絲　郭　祥正
　　　浯溪　潘　大臨
　　　豫章别李元中宣德　謝　逸
　　　聞徐師川自京師還豫章　謝　逸
　　　早春偶題　崔　鶠
　　　阻風雨封家巿　李　彭
　　　夢訪友生　李　彭
　　　　禁直　楊　億
鳳樓鴛瓦蟾波濕衆籟聲沉百蟲蟄仙盤雲表露
成霜何人夜半牛衣泣芝泥香熟封詔書河漢西
傾移斗車隂風摵摵起庭樹寒澌戞戞鳴宫渠千
廬迭唱傳宵警海山鼇背蓬壺頂金釭珠網結綺
錢玉井銀牀垂素綆前席受釐詢碩生觀書百斤
須中程投籖乍應嚴皷節求衣誤聽蒼蠅聲渴烏
漏盡繁星曙魚鑰建章開萬户初日曈曨豔屋梁
鳴鞭一聲下天路
　　　　滄浪亭　歐陽　脩
子美寄我滄浪吟邀我共作滄浪篇滄浪有景不
可到使我東望心悠然荒灣野水氣象古髙林翠
阜相回環新篁抽筍添夏影老枿亂發爭春妍水
禽間暇事高格山鳥日夕相啾喧不知此地幾興
廢仰視喬木皆蒼煙堪嗟人迹到不逺雖有去路
曽無縁窮竒極怪誰似子搜索幽隱探神仙𥘉尋
一逕入蒙密豁見異境無窮邊風髙月白最宜夜
一片瑩淨鋪瓊田清光不辨水與月但見空碧涵
漪漣清風明月本無價可惜秪賣四萬錢又疑此
境天乞與壯士憔悴天應憐鴟夷古亦有獨徃江
湖波濤渺飜天﨑嶇丗路欲脫去反以身試蛟龍
淵豈如扁舟任飄兀紅蕖緑浪摇醉眠丈夫身在
豈長棄新詩美酒聊窮年雖然不許俗客到莫惜
佳句人間傳
　　　　希眞堂東手種菊花十月始開(歐陽脩)
當春種花唯恐遲我獨種菊君勿誚春枝滿園爛
張錦風雨須臾落顚倒看多易厭情不專鬪紫誇
紅隨俗好豁然髙秋天地肅百物衰陵誰暇弔君
看金蘂正芬敷曉日浮霜相照耀煌煌正色秀可
䬸藹藹清香寒愈峭髙人避喧守幽獨淑女靜容
羞窈窕方當揺落看轉佳慰我寂寥何以報時攜
一罇相就飲如得貧交論乆要我從多難壯心衰
迹與丗人殊靜躁種花不種兒女花老大安能逐
年少
　　　　哭梅聖俞　歐陽　脩
昔逢詩老伊水頭青衫白馬渡伊流灘聲八節響
石樓坐中辭氣凌清秋一飲百盞不言休酒酣思
逸語更遒河南丞相稱賢侯後車日載枚與鄒我
年最少力方優明珠白璧相報投詩成希深擁鼻
謳師魯卷舌藏戈矛三十年間如轉眸屈指十九
歸山丘凋零所餘身百憂晚登玉墀侍珠旒詩老
虀鹽太學愁乖離㑹合謂無由此㑹天幸非人謀
頷鬚已白齒根浮子年加我貌則不歡猶可強閑
屢偷不覺歳月成淹留文章落筆動九州釡甑過
午無饙餾良時易失不早收篋櫝瓦礫遺琳璆薦
賢轉石古所尤此事有職非吾羞命也難知理莫
求名聲赫赫掩諸幽翩然素旐歸一舟送子有涙
流如溝
　　　　和賈相公覽杜工部北征篇(宋祁)
唐家六葉太平罷宫豔醉骨恬無憂孽虜詬天翠
華出模糊戰血腥九州乾瘡坤痍四海破白日殺
氣寒颼飀少陵背賊走行在採梠拾橡塡飢喉眼
前亂離不忍見作詩感慨陳大猷北征之篇辭最
切讀者心隕如摧輈莫肯念亂小雅怨自然流涕
袁安愁才髙位下言不入憤氣鬱屈蟠長虬今日
奔亡匪天作向來顚倒皆廟謀忠骸佞骨相撐拄
一燎同燼悲崑丘相君覽古慨前事追美子美眞
詩流前王不見後王見願以此語詒千秋
　　　　白鶻圖(得黃荃事於景仁)梅　堯臣
雙睛射空眼角聳筋瓜入節韝絛垂翅排霜刀毛
綴甲雪色愁突秋雲披當時始得不知價朝發海
東夕九疑丗爲竒俊玩不足奪質移神歸畫師而
今推向深堂上燕雀屏絶寧來窺畫師黃荃出西
蜀成都范君能具知范云荃筆不取次自養鷹鸇
觀所宜毰毛植立各有態剜竒剔怪乃肯爲尋常
飼鷹多捕䑕捕䑕徃徃驅其兒其兒長大好飛走
其孫賣䑕迭又衰范君語此亦有味欲戒近習無
他移
　　　　送葛都官南歸　梅　堯臣
不羡新爲赤縣尹惟羡暫向江南歸江南羃羃梅
雨時風帆差差並鳥飛􁉞竿夾岸長若桅水籠畜
魚鮮且肥家在千山古溪上先應喜鵲噪門扉
　　　　和呉沖卿元㑹　梅　堯臣
千官車馬閶闔來晝漏始上閶闔開峩峩左右升
龍進昨夜雪飛雲作堆殿前冠劔魚鱗立東風入
仗旗脚回黃鍾一奏寶扇掩玳簾捲起香霧排鳴
鞘未盡霹靂響翠輦已退黃金階聖人端冕御法
座大樂旅作聲和諧羣公抃蹈丹墀下尚書奏瑞
四夷懷乘輿却入更衣閤通天絳袍陞玉榻百拜
稱觴萬歳聞兩廊賜食簪裾匝曲傳大定舞綴踈
波旋煙斂飭宫車衞官解嚴多士退日光停午氣
象舒吴君才筆天下傑歸來作詩傳石渠石渠秘
䆳無凡愚石渠酬唱皆嚴徐我慙短學復在後收
餘掇棄聊以書
　　　　諭學　孫　復
㝠觀天地何云爲茫茫萬物爭蕃滋羽毛鱗介各
異趣披攘攫搏紛相隨人亦其間一物爾餓食渴
飲無休時苟非道義充其腹何異鳥獸安鬚眉人
生在學勤始至不勤求至無由期孟軻荀況揚雄
氏當時未必皆生知因其鑚仰乆不已遂入聖域
爭先馳旣學便當窮逺大勿事聲病淫哇辭斯文
下衰吁已乆勉思駕說扶顚危撃暗敺聾明大道
身與姬孔爲藩籬是非豐悴若不學愼無空使精
神疲
　　　　漁翁　劉　敞
白頭老翁披敗蓑求魚終日罩淮波波深水闊望
不絶網目雖繁能幾何大魚鱣鱏入淵底小魚鯤
鯢登網裏手皸足趼吁可憐何不爲網大如天
　　　　朱雲　劉　敞
志士不忘棄溝壑勇士不忘䘮其元伏雞搏狸狗
襲虎感激只在精神存漢朝陵替外戚盛五嶽振
蕩三辰昏臣彊主弱上不悟廷中唯唯誰能言朱
生節義邁金石面劾不避師傅尊願求上方斬馬
劔誅一厲百清其源天威震怒不我受利刄接頸
雷霆奔當前折檻色不變命在頃刻誰攀援昔時
仲尼魯司寇七日行戮端乾坤嗟哉此生志不就
㝠㝠后土理其冤漢家社稷變王氏張禹虚蒙師
保恩卓然先見在物表佞臣敗國誰復論我願乗
雲𣢾天閽巫陽掌夢招其䰟立朝謇謇辨邪正無
復姦䛕開幸門
　　　　道傍田家　司馬　光
田家翁嫗俱垂白敗屋蕭條無壯息翁攜鎌索嫗
攜箕自向薄田收黍稷靜夜偷春避債家比明門
外已如麻筋疲力弊不入腹未議縣官租稅促
　　　　虎圖　王　安石
壯哉非羆亦非貙目光夾鏡當坐隅橫行妥尾不
畏逐顧盻欲去仍躊躇卒然一見心爲動熟視稍
稍摩其鬚固知畫者巧爲此此物安肯來庭除想
當盤礴欲畫時睥睨衆史如庸奴神閑意定始一
掃功與造化論錙銖悲風颯颯吹黃蘆上有寒雀
驚相呼槎牙死樹鳴老烏向之俛噣如哺雛山牆
野壁黄昏後馮婦遥看亦下車
　　　　張良　王　安石
留侯美好如婦人五丗相韓韓入秦傾家爲主合
壯士博浪沙中撃秦帝脫身下邳丗不知舉國大
索何能爲素書一巻天與之榖城黃石非吾師固
陵解鞍聊出口捕取項羽如嬰兒從來四皓招不
得爲我立棄啇山芝洛陽賈誼才能薄擾擾空令
絳灌疑
　　　　寄贈胡先生　王　安石
孔孟去丗逺矣信其聖且賢者質諸書焉耳翼之
先生與予並時非若孔孟之逺也聞薦紳先生所
稱述又詳於書不待見而後知其人也歎慕之不
足故作是詩
先生天下豪傑魁胸臆廣博天所開文章事業望
孔孟不復睥睨蔡與崔十年留滯東南州飽足藜
藿安蒿萊獨鳴道德驚此民民之聞者源源來髙
冠大帶滿門下奮如百蟄乗春雷惡人沮伏善者
起昔時蹻跖今騫囘先生不試乃能爾誠令得志
如何哉吾願聖帝營太平補葺廊廟扶傾頽披旒
發纊廣耳目照徹山谷多遺材先取先生作梁柱
以次構架桷與榱羣臣面向帝深拱戴仰堂陛方
崔嵬
　　　　丙申歳余在京師郷人陳景回自南來
　　　　棄其官得太子中允景回舊有地在蔡
　　　　今將治園圃於其間以自老余嘗有意
　　　　於嵩山之下洛水之上買地築室以爲
　　　　休息之館而未果今景回欲詩遂道此
　　　　意景回志余言異日可以知余之非戯
　　　　云爾　蘇　洵
岷山之陽土如腴江水清滑多鯉魚古人居之富
者衆我獨厭倦思移居平川如手山水蹙恐我後
丗鄙且愚經行天下愛嵩岳遂欲買地安妻孥晴
原漫漫望不盡山色照野光如濡民生舒緩無夭
扎衣冠堂堂偉丈夫吾今隱居未有所更後十載
不可無聞君厭蜀樂上蔡占地百頃無邊隅草深
野闊足狐兎水種陸收身不劬誰知李斯顧秦寵
不獲牽犬追黄狐今君南去已足老行看嵩少當
吾廬
　　　　和渙之深秋月夜書事　狄　遵度
洞庭葉下涼颼颼凍天頑白凝不流圎月擬缺不
忍缺輕露欲浮終未浮憶吹朱籟鳳軿上更採紫
芝雲嶠陬玉樓天半幾千尺珠樹玲瓏懸上頭
　　　　雨　狄　遵度
髙林風怒雨聲黒小閣燈背人語䦨誰知雲外月
髙照定是葉間鶯最寒時覺急飄愁未巳似聞徐
滴喜初飜驪駒北首榆關路天晴煙樹沙磧寛
　　　　有竇復者丗居鎭戎能道邊事(王陶)
君不見鎭戎德順弓箭手耕種官田自防守相團
置堡禦蕃軍下視賊庭殊不有殺羊取骨燃艾炙
試卜賊兵知入寇都校招呼入堡居堡外重圍百
里餘牆低城小不難破賊箭如棚城上過堡中不
及數十人且鬪且罵且欣欣登陴斫門謂平取應
弦死傷已無數䆫間定箭射酋豪一箭已聞哭聲
舉爭將錦囊裹賊尸鳴金收衆唯恐遲不惟城堡
依然固吾衆不傷毫與釐自從干戈動四鄙覆軍
殺將曽無恥朝廷未省遺邊功何事此勲不聞紀
安得天兵百萬衆盡如此輩堅且勇
　　　　大孤山　黃　庶
彭蠡百里南國襟萬頃蒼煙挿孤岑不知天星何
屋無居止鬻妻棄子人不售價例不復論羊豕白
日市井聞號叫夜堆廊廡如虫虺縣官哀憐發賑
救一飯纔得一盂爾岀門未暇充喉咽已有數十
塡溝水我時過之不忍顧徃徃悲咽胷塡委豈無
智慮裨萬一逺地不得號君耳錢侯作倅忠且仁
悲憐餓殍如親子日開官廩與之食又令豪右發
儲峙昨日持書白轉運披陳肝腎獻金矢更乞兵
儲二萬斛民之大命方有倚侯從新年作假山自
聞民飢不得視非無泉石可盤樂人今方瘁何能
喜願侯勿遽愛此山念此膢臘存狐蟻天無疫癘
五榖熟生者保聚歸田里此山之石堅不堅將與
侯德無窮已
　　　　與子由别於鄭州西門之外馬上賦詩
　　　　一篇寄之　蘇　軾
不飲胡爲醉兀兀此心已逐歸鞍發歸人猶自念
庭幃今我何以慰寂寞登髙回首坡隴隔惟見烏
㡌出復没苦寒念爾衣裘薄獨騎痩馬踏殘月路
人行歌居人樂僮僕恠我苦悽惻亦知人生要有
别但恐歳月去飄忽寒燈相對記疇昔夜雨何時
聽蕭瑟君知此意不可忘㥀勿苦愛髙官職(夜雨/嘗有)
自歎冨貴在天那得忙十年閉户樂幽獨百金購
書收散亡朅來東觀弄丹墨聊借舊史誅姦強孔
融不肯下曹操汲黯本自輕張湯雖無尺箠與寸
刃口吻排撃含風霜自言靜中閱丗俗有似不飲
觀酒狂衣巾狼籍又屢舞旁人大笑供千場交朋
翩翩去略盡惟我與子猶徬徨丗人共棄君獨厚
豈敢自愛恐子傷朝來告别驚何速歸意已逐征
鴻翔匡廬先生古君子挂冠兩紀鬢未蒼定將文
度置膝上喜動隣里烹猪羊君歸爲我道姓字幅
巾他日容登堂
　　　　和錢安道寄惠建茶　蘇　軾
我官于南今幾時嘗盡溪茶與山茗胷中似記故
人面口不能言心自省為君細說我未暇試評其
略差可聽建溪所産雖不同一一天與君子性森
然可愛不可慢骨清肉膩和且正雪花雨脚何足
道啜過始知眞味永縱復苦硬終可録汲黯少惷
寛饒猛草茶無賴空有名髙者妖邪次頑獷體輕
雖復強浮泛性滯偏工嘔酸冷其間絕品豈不佳
張禹縱賢非骨鯁葵花玉􁧸不易致道路幽險隔
雲嶺誰知使者來自西開緘磊落收百餅嗅香嚼
味本非别透紙自覺光烱烱粃糠團鳳友小龍奴
隷日注臣雙井收藏愛惜待佳客不敢包裹鑚權
倖此詩有味君勿傳空使時人怒生癭
　　　　韓幹馬十四匹　蘇　軾
二馬並驅攅八蹄二馬宛頸駿尾齊一馬任前雙
舉後一馬却避長鳴嘶老髯奚官騎且顧前身作
馬通馬語後有八匹飲且行微流赴吻若有聲前
者旣濟出林鶴後者欲涉鶴俛啄最後一匹馬中
龍不嘶不動尾揺風韓生畫馬眞是馬蘇子作詩
如見畫丗無伯樂亦無韓此詩此畫誰當看
　　　　贈寫　御容妙善師　蘇　軾
憶昔射策干　先皇珠簾翠幄分兩廂紫衣中使
下傳詔跪捧再拜聞天香仰觀眩晃目生暈但見
曉色開扶桑迎陽晚出歩就坐絳紗玉斧光照廊
野人不識日月角髣髴尚記重瞳光三年歸來眞
一夢橋山松檜淒風霜天容玉色誰敢畫老師古
寺晝閉房夢中神授心有得覺來信手筆已忘幅
巾常服儼不動孤臣入門涕自滂元老侑坐鬚眉
古虎臣立侍冠劔長平生慣寫龍鳳質肯顧草間
猿與獐都人踏破鐡門限黃金白璧空堆牀爾來
摹寫亦到我謂是　先帝白髮郎不須覽鏡坐自
了明年乞身歸故郷
　　　　定慧院寓居月夜偶出　蘇　軾
幽人無事不出門偶逐東風轉良夜參差玉宇飛
木末繚繞香煙來月下江雲有態清自媚竹露無
聲浩如瀉已驚弱栁萬絲垂尚有殘梅一枝亞清
詩獨吟還自和白酒已盡誰能借不辭青春忽忽
過但恐歡意年年謝自知醉耳愛松風㑹向霜林
結茅舍浮浮大甑長炊玉溜溜小槽如壓蔗飲中
眞味老更濃醉裏狂言醒可怕但當謝客對妻子
倒冠落佩從嘲罵
　　　　豆粥　蘇　軾
君不見呼沱流凘車折軸公孫倉皇奉豆粥濕薪
破竈自燎衣飢寒頓解劉文叔又不見金谷敲冰
草木春帳下烹煎皆美人萍虀豆粥不傳法咄嗟
而辦石季倫干戈未解身如寄聲色相傳心已醉
身心顚倒自不知更識人間有眞味豈如江頭千
頃雪色蘆茆簷出没晨煙孤地碓春秔光似玉沙
瓶煑豆軟如酥我老此身無著處賣書來問東家
住臥聽雞鳴粥熟時蓬頭曵履君家去
　　　　答西掖諸公見和　蘇　軾
雙猊蟠礎龍纏棟金井轆轤鳴曉甕小殿垂簾碧
玉鉤大宛立仗朱絲鞚風馭賔天雲雨隔孤臣忍
淚肝腸痛羡君意氣風生坐落筆縱横盤走汞上
樽日日寫黄封賜茗時時開小鳳閉門憐我老太
玄給扎看君賦雲夢金奏不知江海眩木瓜屢費
瓊瑶重豈惟蹇步困追攀已覺侍史疲犇送春還
宫柳腰支活雨入御溝鱗甲動借君妙語發春容
顧我風琴不成弄
　　　　虢國夫人夜游圖　蘇　軾
佳人自鞚玉花騘翩如驚燕踏飛龍金鞭爭道寶
釵落何人先入明光宫宫中羯鼔催花柳玉奴弦
索花奴手坐中八姨眞貴人走馬來看不動塵眀
眸皓齒誰復見只有丹青餘淚痕人間俯仰成今
古吳公臺下雷塘路當時亦笑潘麗華不知門外
韓擒虎
　　　　郭熈畫秋山平逺(跋尾/路公爲)蘇　軾
玉堂晝掩春日閑中有郭熈畫春山鳴鳩乳燕𥘉
睡起白波青嶂非人間離離短幅開平逺漠漠踈
林寄秋晚恰似江南送客時中流回頭望雲巘伊
川佚老鬢如霜臥看秋山思洛陽爲君紙尾作行
草烱如嵩洛浮秋光我從公遊如一日不覺青山
映黄髪爲畫龍門八節灘待向伊川買泉石
　　　　任氏閱丗堂前大檜　蘇　轍
君家大檜長百尺根如車輪身弦直壯夫連臂不
能抱孤鶴髙飛直上立狂風動地舞枝幹大雪飜
空洗顔色人言此檜三百年未知此是何人植君
家大夫老不遇一生直氣未嘗屈没身不說歸故
里遺愛自知懷舊邑此翁此檜兩相似相與閱丗
何終極汝南山淺無良材櫟社棟椽聊障日便令
殺身起大厦亦恐衆材無匹敵且留枝葉撓雲霓
猶得丗人長歎息
　　　　韓信二首　黃　庭堅
韓信髙才跨一丗劉項存亡飜手耳終然不肯負
沛公頗似雍容得天意成臯日夜望救兵取齊自
重身已輕躡足封王能早悟豈恨淮隂食千户雖
知天下有所歸獨憐身與噲等齊蒯通狂說不可
撼陳豨孺子胡能爲予嘗貰酒淮隂市韓信廟前
柏十圍千年事與浮雲去想見留侯決是非丈夫
出身佐明主用捨行藏要自知功名邂逅軒天地
萬事當觀失意時
韓生沈鷙非悍勇笑出跨下良自重滕公不斬丗
未知蕭相自追王始用成安書生自聖賢左仁右
義兵在咽萬人背水亦書意獨駈市井收萬全功
成廣武坐東郷人言將軍眞漢將兔死狗烹姑置
之此事已足千年垂君不見丞相啇君用秦國平
生趙良頭雪白
　　　　杜子美浣花醉歸圖　黃　庭堅
拾遺流落錦宫城故人作尹眼爲青碧雞坊西結
茅屋百花潭水濯冠纓故衣未補新衣綻空蟠胷
中書萬巻探道欲度羲皇前論詩未覺國風逺干
戈崢嶸暗㝢縣杜陵韋曲無雞犬老妻稚子且眼
前弟妹漂零不相見此公樂易眞可人園翁溪友
肯卜鄰鄰家有酒邀皆去得意魚鳥來相親浣花
酒船散車騎野牆無主看桃李宗文守家宗武扶
落日蹇驢䭾醉起願聞解兵脫兠鍪老儒不用千
户侯中原未得平安報醉裏眉攅萬國愁生綃鋪
牆粉墨落平生忠義今寂寞兒呼不蘇驢失脚猶
恐醒來有新作常使詩人拜畫圖煎膠續弦千古
無
　　　　送范德孺知慶州　黃　庭堅
乃翁知國如知兵塞垣草木識威名敵人開户玩
處女掩耳不及驚雷霆平生端有活國計百不一
試薶九京阿兄兩持慶州節十年麒麟地上行潭
潭大度如卧虎邊人耕桑長兒女折衝千里雖有
餘論道經邦政要渠妙年出補父兄處公自才力
應時須春風旍旂擁萬夫幕下諸將思草枯智名
勇功不入眼可用折箠笞羗胡
　　　　送謝公定作竟陵主簿　黃　庭堅
謝公文章如虎豹至今斑斑在兒孫竟陵主簿極
多聞萬事不理專討論澗松無心古須鬛天球不
瑑中粹温落筆塵沙百馬奔劇談風霆九河飜胷
中恢踈無怨恩當官持廉且不煩吏民欺公亦可
忍植勿驚魚使水渾漢濵耆舊今誰存駟馬髙蓋
徒紛紛安知四海習鑿齒拄笏看度南山雲
　　　　出城送客過故人東平侯趙景珍墓
　　　　　　　　　　　　　　黄　庭堅
朱顔苦留不肯住白髮政爾欺得人嬋姢去作誰
家妾意氣都成一聚塵今日牛羊上丘壟當時近
前左右嗔花開鳥啼荆棘裏誰與平章作好春
　　　　武昌松風閣　黃　庭堅
依山築閣見平川夜闌箕斗挿屋椽我來名之意
適然老松魁梧數百年斧斤所赦今參天風鳴媧
皇五十弦洗耳不須菩薩泉嘉二三子甚好賢力
貧買酒醉此筵夜雨鳴廊到曉懸相看不歸臥僧
氊泉枯石燥復潺湲山川光輝爲我妍野僧早飢
不能饘曉見寒溪有炊煙東坡道人已沉泉張侯
何時到眼前釣臺驚濤可晝眠怡亭小篆蛟龍纏
安得此身脫拘攣舟載諸友長周旋
　　　　書磨崖碑後　黃　庭堅
春風吹船著浯溪扶蔾上讀中興碑平生半丗看
墨本摩挲石刻鬢成絲明皇不作包桑計顚倒四
海由祿兒九廟不守乗輿西萬官已作鳥擇栖撫
軍監國太子事何乃趣取大物爲事有至難天幸
爾上皇跼蹐還京師内間張后色可否外間李父
頥指揮南内凄涼幾苟活高將軍去事尤危臣結
春秋二三䇿臣甫杜䳌再拜詩安知忠臣痛至骨
丗上但賞瓊琚詞同行野僧六七軰亦有文士相
追隨斷崖蒼蘚對乆立凍雨爲洗前朝悲
　　　　滄洲亭懷古　沈　遼
瀟水悠悠天際來夾江古木抱山回柵中人物不
滿把日晏市散多蒼苔九疑巉天古雲埋遥想帝
子龍車廻心衰目極何可望九歌寂寂令人哀
　　　　縱歩湘西　張　舜民
今朝不易得天晴閑過江西取意行忽然林外見
山色又向橋邊聞水聲緑竹長松間桃李天然翠
幕圍羅綺日暮歸舟醉不知晚風吹過湘江水
　　　　寒夜　張　耒
暗空無星雲抹􁇀邑犬叫野人履霜歳云莫矣風
落木夜如何其斗挿江屋頭眠雞正寂寂野縣嚴
鼔先逢逢摩挲老面起吹火春色牀頭酒滿缸
　　　　謁客　張　耒
入門投謁吏翩翩我非欲見禮則然異哉賔主兩
無語客起疾走如避燃我已不恭愧昔賢忍使塗
炭朝衣冠人生暫聚鴻集川春風吹飛何後先
　　　　有感　張　耒
羣兒鞭笞學官府翁憐兒癡傍笑侮翁出坐曹鞭
復呵賢於羣兒能幾何兒曹相鞭以爲戯翁怒鞭
人血流地等爲戯劇誰後先我笑謂翁兒更賢
　　　　北鄰賣餅兒每五更未旦即繞街呼賣
　　　　雖大寒烈風不廢而時略不少差因爲
　　　　作詩且有所警示秬秸　張　耒
城頭月落霜如雪樓頭五更聲欲絶捧盤出户歌
一聲市樓東西人未行北風吹衣射我餅不憂衣
單憂餅冷業無髙卑志當堅男兒有求安得閑
　　　　奉先寺　張　耒
荒涼城南奉先寺後宫美人官葬此角樓相望髙
起墳草間柏下多石人秩卑焚骨不作塜青石浮
屠當丘壠家家墳上作享亭朱門相向無人聲樹
頭土梟作人語月黒風悲鬼揺樹宫中養女作子
孫年年犢車來作主廢后陵園官道側家破無人
掃陵域官家歳給半千錢街頭買餅作寒食
　　　　美哉　張　耒
美哉洋洋清潁尾西通天邑無千里舸艤大艑起
危檣淮潁耕田倍收米芒芒陂澤帶平原古時溝
澗還相連昔人屯田戍兵處今人阡陌連丘墓今
年雨足種麥多北風吹桑鳴空柯髙城回望鬱嵯
峨豐年閭井聞笙歌河邊古隄多老栁去馬來船
一回首百年去住不由人歳暮天寒聊飲酒
　　　　紫騮馬　許　彦國
黃金絡頭玉爲觼蜀錦障泥亂雲葉花間顧影驕
不行萬里龍駒空汗血露牀秋粟飽不食青蒭苜
蓿無顔色君不見東郊瘦馬百戰場天寒日暮烏
啄瘡
　　　　墨染絲　郭　祥正
繰絲自喜如霜白輸入官家吏嫌黒手持退印競
傳呼倐見長條染深墨墨絲歸織家人衣别買輸
官吏嗔遲寄言夷狄與三軍汝得豐衣民苦辛
　　　　浯溪　潘　大臨
公泛浯溪春水船繋帆啼鳥青崖邊次山作頌今
幾年當時治亂春風前明皇聦明眞晚謬乾坤付
與哥奴手骨肉何傷九廟焚蜀山騎驢不回首天
下寧知再有唐皇帝紫袍迎上皇神噐蒼忙吾敢
惜兒不終孝聽五郎父子幾何不豺虎君臣寧能
責胡虜南内淒涼誰得知人間稱家作端午平生
不識顔眞卿去年不答髙將軍老來讀碑淚横臆
公詩與碑當共行不賞邊功寧有許不殺奉皇猶
敢語雨淋日炙字未訛千秋萬嵗所鑒多
　　　　豫章别李元中宣德　謝　逸
舊聞諸李隱龍眠伯時已老元中少一行作吏各
天涯故人落落踈星曉西山影裏識君面碧照章
江眸子瞭向來問道渺多歧只今領袖歸玄妙老
鳳垂頭噤不語古木查牙噪春鳥身在幕府心江
湖左胥右律但坐嘯第愁一葉釣漁舟不容七尺
堂堂表我今歸臥靈谷雲君應紫禁鶯花繞相思
有夢到茅齋細雨青燈坐林杪
　　　　聞徐師川自京師還豫章　謝　逸
九衢塵裏無停輈君居陋巷不出遊滿城惡少弋
鳬鴈對面故人風馬牛别後夢寒燈火夜歸來眠
冷江湖秋馮驩老大食不飽起視八荒提蒯緱
　　　　早春偶題　崔　鶠
寒風淅瀝鳴枯葦小鴨睡殘猶未起更教細雨結
輕寒坐聽蕭蕭打䆫紙石盆養蒲已抽翠雕斛栽
花先弄紫擁爐閉閤賦幽香未怕春冰生硯水
　　　　阻風雨封家市　李　彭
徃時李成寫驟雨萬里古色毫端聚行人深藏鳥
不度便覺非復鵝溪素龍眠老腕作陽關北風低
草雲埋山行人客子兩愁絕未信莆萄能解顔兩
郎了了解人意似是畫我封家市戯作新詩排晝
睡忽有野鴈鳴煙際
　　　　夢訪友生　李　彭
少年結客長安城妄喜縱酒工章程支離老去一
茅屋枕書臥聞長短更友生相望止百里寒夜寥
閴無微聲夢中乘興輙見戴剡溪聊爾扁舟行覺
來蘧蘧一榻上不用僮僕爭歡迎吹燈弄筆欲書
寄䆫前白月方亭亭

皇朝文鑑卷第二十一
皇朝文鑑卷第二十二
　詩
　　五言律詩
　　　中秋月　王　禹偁
　　　送枝江秦長官罷秩　鄭　文寶
　　　送曹緯劉鼎二秀才　鄭　文寶
　　　夜泊江上　宼　準
　　　春日登樓懷歸　宼　準
　　　楚江夜懷　宼　準
　　　題太湖　羅　處約
　　　受詔修書述懷感事三十韻(楊億)
　　　至郡累旬惡風　楊　億
　　　獄多重囚　楊　億
　　　梁縣界虸蚄蟲生　楊　億
　　　禁中庭樹　錢　椎演
　　　寄楊塤　趙　湘
　　　答徐本　趙　湘
　　　喜故人至　王　操
　　　送人南歸　王　操
　　　南兵　錢　易
　　　上知府宼相公　魏　野
　　　書友人屋壁　魏　野
　　　閑居書事　魏　野
　　　述懷　魏　野
　　　夏日宿西禪　潘　閬
　　　叙吟　潘　閬
　　　歳暮自桐廬歸錢塘晚泊漁浦(潘閬)
　　　銘坐右　張　齊賢
　　　酬陳齊民見寄　种　放
　　　勘書　孫　僅
　　　江南立春日　吕　夷簡
　　　秋日旅懷　江　爲
　　　江行　江　爲
　　　經戰地　魯　交
　　　大雪　魯　交
　　　野水　錢　昭度
　　　塞上作　唐　異
　　　閑居書事　唐　異
　　　瀑布　石　延年
　　　曹太尉西師　石　延年
　　　春　石　延年
　　　赴桐廬郡至淮上遇風　范　仲淹
　　　瀑布　范　仲淹
　　　堯廟　范　仲淹
　　　野色　范　仲淹
　　　八月十四夜月　范　仲淹
　　　題養眞亭　韓　琦
　　　有將獨鶴行都巿道上者野態憔悴因成
　　　　　短韻　宋　庠
　　　春夕　宋　庠
　　　羣玉殿賜宴　歐陽　脩
　　　下直呈同行三公　歐陽　脩
　　　東閤雨中　歐陽　脩
　　　秋懷　歐陽　脩
　　　東晉　宋　祁
　　　詠史　宋　祁
　　　遣吏視諸公塋樹回有感三首(相/文正王丞)
(宣獻宋公/文靖吕丞相)宋　祁
　　　僻居　燕　肅
　　　　中秋月　王　禹偁
何處見清輝登樓正午時莫辭終夕看動是隔年
期冷濕流螢草光凝睡鶴枝不禁雞唱曉輕别下
天涯
　　　　送枝江秦長官罷秩　鄭　文寳
衆論才名外親人似古人官嫌容易逹家愛等閑
貧解印詩權在移風澤國春政聲交不得慚見數
鄕民
　　　　送曹緯劉鼎二秀才　鄭　文寶
旦夕春風老離心共黯然小舟聞笛夜㣲雨飬花
天手筆人皆有曹劉世所賢郴侯重才子從此看
鶯遷
　　　　夜泊江上　寇　凖
嵗暮峽中村維舟古樹根羣峯初落月夜後獨聞
猿流水自無盡客愁那可論平明離楚岸迢遞指
吳門
　　　　春日登樓懐歸　寇　凖
高樓聊引望杳杳一川平野水無人渡孤舟盡日
横荒村生斷靄古寺語流鶯舊業遥清渭沉思忽
自驚
　　　　楚江夜懐　寇　凖
西風生遠水蕭颯度吟臺明月夜還滿故人秋未
來寒蛩啼暗壁敗葉下蒼苔誰念空江水年年首
重回
　　　　題太湖　羅　處約
三萬六千頃湖侵海内田逢山方得地見月始知
天南國吞將盡東溟勢欲連何當洒爲雨無處不
豐年
　　　　受詔修書述懐感事三十韻(楊億)
太極垂裳日中原偃革初樓船秋發詠衡石夜程
書好問虗前席徴賢走傳車蓬萊侔漢制煨燼訪
秦餘紬繹資金匱規模出玉除紛綸開四部祕邃
接千廬飫賜雙雞膳親廻六尺輿華芝下閶闔白
羽擁儲胥望氣成龍虎披文辨魯魚清光無咫尺
玄覽亦躊躇羣彦揮鈆筆㣲生濫石渠嵇康眞懶
慢謝客本空踈講學情田埆談經腹笥虚月評依
許邵文體慕相如雅飲歡娛合清言鄙吝祛彌旬
容出沐終日喜羣居撫已慙鳴玉歸田憶荷鋤池
籠養魚鳥章服畏猿狙圜府愁尸祿天閽愧弊裾
虚名同鄭璞散質類莊樗國士誰知我鄰家或侮
予放懐齊指馬屏息度羲舒寡婦宜憂緯三公亦
灌𬞞危心惟觳觫直道忍蘧蒢往聖容巢許先儒
美寗蘧晨趨歎勞止夕惕念歸歟秦痔踈盃酒顔瓢
頼斗儲如諧曲肱臥猶可直鈎魚矯矯龜衘印翩
翩隼畫旟一麾終遂志阮籍去騎驢
　　　　至郡累旬惡風　楊　億
鄧禹功曹器馬周令長才叨臨萬室郡驟致五風
災大木行將㧞繁雲黯不開自知蒙闇極民吏竊
相咍
　　　　獄多重囚　楊　億
鐵鏁銀鐺衆金科伏念頻絶聞空獄奏深愧片言
人清潁黄公接(年獄無重罪囚/黄霸爲潁川守八)甘棠召伯鄰懐
賢不能繼多辟豈由民
　　　　梁縣界虸蚄蟲生　羅　處約
方喜雲油布俄聞葉螣生田神何縱虐稼政自非
明潁鳯那充食吳牛已絶耕(疫死/牛多)黄堂厭梁肉惕
爾自心驚
　　　　禁中庭樹　錢　惟演
紫闥分隂地丹條擢秀時高枝接溫樹密葉覆辛
夷夜影瑶光接晨英玉露滋乘春好封殖爲賦角
弓詩
　　　　寄楊塤　趙　湘
閉門苔自長春恨極天涯落日山横水空城雨過
花斷狂曾避蝶多病更無蛙江上無消息風吹渡
柳斜
　　　　答徐本　趙　湘
天遠草離離秋霖寄信遲相思逢葉盡獨坐聽蟬
悲岳色寒前見松心雪後知頻招猶未至時復檢
清辭
　　　　喜故人至　王　操
地僻無賔侣柴門晝始開溪山寒葉落江國故人
来話舊驚霜鬢論詩滯酒杯相留喜同宿不寤曙
光廻
　　　　送人南歸　王　操
相送當揺落孤舟泛渺瀰去帆看已遠臨水立多
時别浦寒鴻下空山夜鶴移他年重㑹面冷鬢共
成絲
　　　　南兵
曾見南兵苦征遼事一如金瘡寒長肉紙甲雨生
蛆山小韲霜骨河枯臛腐魚黎元無處哭丁戸日
相踈
　　　　上知府寇相公　魏　野
文武禀全才何人更可陪有官居鼎鼐無地起樓
臺聖主詩方和親王狀始廻鎭臨求二陜調燮輟
三台鳯閣須重去龍旌暫擁来下車三度雨上事
數聲雷未暇瞻珪璧先蒙話草萊㡬思趨相府恐
懼復徘徊
　　　　書友人屋壁　魏　野
逹人輕祿位居處傍林泉洗硯魚吞墨烹茶鶴避
煙閑唯歌聖代老不恨流年靜念相尋者還應我
最偏
　　　　閑居書事　魏　野
無才動聖君養拙住山村臨事知閑貴澄心覺道
尊成家書滿屋添口鶴生孫仍喜多時雨經春免
灌園
　　　　述懷　魏　野
東郊魏仲先生計只隨緣任懶自掃地更貧誰怨
天有名閑富貴無事小神仙不覺流光速身將半
百年
　　　　夏日宿西禪　潘　閬
此地絶炎蒸深疑到不能夜凉如有雨院靜若無
僧枕潤連雲石䆫明照佛燈浮生多骨賤時日恐
難勝
　　　　叙吟　潘　閬
高吟見太平不恥老無成髪任莖莖白詩須字字
清搜疑滄海竭得恐鬼神驚此外非關念人間萬
事輕
　　　　嵗暮自桐廬歸錢塘晚泊漁浦(潘閬)
乆客見華髪孤櫂桐廬歸新月無朗照落日有餘
輝漁浦風水急龍山煙火㣲時驚沙上鴈一一背
南飛
　　　　銘坐右　張　齊賢
㥀言渾不畏忍事又何妨國法須遵守人非莫舉
揚無私仍克巳直道更和光此箇如端的天應降
吉祥
　　　　酬陳齊民見寄　种　放
竹扉常晝掩幽僻置身安自委漁樵分因思出處
難周庭方設燎漢將尚封壇莫問漁樵意人寰事
萬端
　　　　勘書　孫　僅
儒家無外事招客勘青編筆墨東西置朱黄次第
研頻憂傷㸃竄細恐誤流傳改易文辭正增加字
數全目因繁處倦心向注中專端坐窮今古披襟
見聖賢疲勞時舉白遊息或談玄得興忘昏旭題
名記嵗年棲毫思確論廢巻恨亡篇魚魯皆刋定
誰人敢間然
　　　　江南立春日　吕　夷簡
灰律何時應江春昨夜來細風光動柳殘雪不藏
梅餘冷迷清管微和發凍醅閉門無客到樽爼爲
誰開
　　　　秋日旅懐　江　爲
迢迢江漢路秋色又堪驚半夜聞鴻鴈多年别弟
兄高風雲影斷㣲雨菊花明欲寄東歸信徘徊無
限情
　　　　江行　江　爲
越信隔年稀孤舟㡬夢歸月寒花露重江晚水煙
微岸直帆相望沙空鳥並飛何時洞庭上春雨滿
蓑衣
　　　　經戰地　魯　交
西邊用兵地黯慘無人耕戰士報國死寒草迎春
生沙飛賊風起晝黒陣雲横未持天下箒何以掃
攙搶
　　　　大雪　魯　交
萬象曉一色皓然天地中楚山雲母障漢殿水精
宫遠近梅花信高低柳絮風吟䰟清不徹和月上
晴空
　　　　野水　錢　昭度
野水光如璧澄心不覺勞與天無表裏共月見分
毫緑好磨長劒清宜汎小舠淡交今已矣惆悵越
波濤
　　　　塞上作　唐　異
防秋人不到萬里絶妖氛馬放降来地鵰閑戰後
雲月依孤壘没燒逐遠荒分未省爲邊客宵笳懶
欲聞
　　　　閑居書事　唐　異
幽居經宿雨屐齒徧林塘一境無過客千山自夕
陽晝禽多獨語夏木有餘凉招隱詩慵寄時清誰
肯忘
　　　　瀑布　石　延年
飛勢挂岳頂無時向此傾玉虹垂地色銀漢落天
聲萬丈寒雲濕千巖暑氣清滄浪不足羡就此濯
塵纓
　　　　曹太尉西師　石　延年
仁者雖無敵王師尚有征獨乘金廐馬都領鐡林
兵肅氣闗河暮屯煙部落晴旗光秋燒去甲色夜
江横士喜擊中鼓虜疑聞後鉦無私乃時雨不殺
是天聲濯濯前誰拒堂堂彼自傾寒逾博望塞春
燕隗囂城外使戎心伏旁資帝道平公還如畫像
爲賛學班生
　　　　春　石　延年
一氣回元運恩含萬物深隂陽造化首天地發生
心有信来還去無私古到今和風激遺暢南轉入
薫琴
　　　　赴桐廬郡至淮上遇風　范　仲淹
聖宋非彊楚清淮異汨羅平生仗忠信盡室任風
波舟楫顚危甚蛟黿出没多斜陽幸無事沽酒聽
漁歌
　　　　瀑布　范　仲淹
逈與衆流異發源高更孤下山猶直在到海得清
無勢闘蛟龍惡聲吹雨雹麄晚来雲一色詩句自
成圖
　　　　堯廟　范　仲淹
千古如天日巍巍與善功禹終平洚水舜亦致薫
風江海生靈外乾坤揖讓中鄕人不知此簫鼓謝
年豐
　　　　野色　范　仲淹
非煙亦非霧羃羃映樓臺白鳥忽㸃破夕陽還照
開肯隨芳草歇疑逐遠帆来誰㑹山公意登高醉
始廻
　　　　八月十四夜月　范　仲淹
光華豈不盛賞宴尚遲遲天意將圓夜人心待滿
時已知千里共猶訝一分虧來夕如澄霽清風不
負期
　　　　題飬眞亭　韓　琦
新葺公居北虚亭號養眞所期清策慮不是愛精
神滿目林壑趣一心忠義身吏民還解否吾豈苟
安人
　　　　有將獨鶴行都市道上者左右奔迫野
　　　　態憔悴因成短韻　宋　庠
明心本霄漢此路極喧埃何意鳴臯罷飜同舞市
來波臣憂轍涸海鳥避風災寄語昻昻質非君羽
獨椎
　　　　春夕　宋　庠
暝色蔽孤齋空軒向夕開花低應露下月暗覺雲
來燭牖輕蛾聚風枝倦鳥猜無言聊隱几萬境一
靈臺
　　　　羣玉殿賜宴　歐陽　脩
至治臻無事豐年樂有成圖書開祕府宴飫集羣
英論道皇墳奥貽謨寶訓明九重多暇豫八體極
研精筆力千鈞勁毫端萬象生飛牋金灑落拜賜
玉鏘鳴盛際崇儒學愚臣濫寵榮惟能同舞獸聞
樂識和聲
　　　　下直呈同行三公　歐陽　脩
午漏聲初轉歸鞍路偶同天清黄道日街闊綠槐
風萬國舟車㑹中天象魏雄戢戈清四海論道屬
三公自愧陪羣彦從來但樸忠時平容竊祿嵗晚
歎衰翁買地淮山北垂竿潁水東稻粱雖可戀吾
志在㝠鴻
　　　　東閣雨中　歐陽　脩
直閤時偷暇幽懐坐獨哦綠苔人迹少黄葉雨聲
多雲結愁隂重風傳禁漏過瑶圖新嗣聖玉塞乆
包戈相府文書簡豐年氣候和還將鳯池句聊雜
野人歌
　　　　秋懐　歐陽　脩
節物豈不好秋懐何黯然西風酒旗市細雨菊花
天感事悲霜鬢包羞食萬錢鹿車終自駕歸去潁
東田
　　　　東晉　宋　祁
倉卒浮江日聲明建號初羣臣讓禁臠上宰製單
綀氣銳燒桁戰心歡折屐書纎兒競撞壞不念好
家居
　　　　詠史　宋　祁
古有容容福人譏齪齪貟生貪巧作奏死戒直如
弦欲重高門地非論媚竈天詩書大儒冢絲竹後
堂旃東閤飜芻馬西園竊瘞錢道謀誰執咎戸選
不因賢朱鼓成妖日羗雛入賀年須防反室詔終
取闔門憐異日讒成錦先時黙似蟬空貽後人歎
流涕掩青編
　　　　遣吏視諸公塋樹回有感三首
　　　　　文正王丞相　宋　祁
兩朝推巨德萬務罄斯猷漢日左右手堯年忠孝
侯名言天下滿故事省中留宸篆旌碑首刋文又
㡬秋(述其事/予作碑隂)
　　　　　文靖吕丞相
慶曆公三入虜謀揺太平啖金眞間敵撓(反/呼髙)酒
不寒盟上印情離切(退不許/公𬒳病求)然髭疾遽輕(髭賜/上翦)
(病愈/公服之)惜哉天弗憗宸幄淚先横(政殿聞之對東/公訃至上在崇)
(府長慟)
　　　　　宣獻宋公
昔去勸明辟(勸還政/明肅朝公)俄歸參大鈞公孫未及相
諸葛已傷神名待天淵蔽文爭日月新英䰟同玉
樹不向土中春
　　　　僻居
蓬茅城市遠草徑接魚村白日偶無客青山長對
門藥鑪留火暖花塢帶煙昏靜坐搜新句冥心傍
酒鐏
皇朝文鑑巻第二十二
皇朝文鑑卷第二十三
　詩
　　五言律詩
　　　泛溪　梅　堯臣
　　　發匀陵　梅　堯臣
　　　聞鴈　梅　堯臣
　　　和謝仲弓廷評栽竹　梅　堯臣
　　　覧含元殿基因想昔時朝會之盛且感其
　　　　　興廢　蘇　舜欽
　　　五哀詩(馬伏波/屈平/斛律丞相/李牧/眺大夫)
　　　　　　　　　　　　　　司馬　光
　　　訪徐沖晦　郎　簡
　　　即事　王　安石
　　　招丁元珍　王　安石
　　　半山春晚即事　王　安石
　　　定林　王　安石
　　　自白土村入北寺　王　安石
　　　和象之北軒書事　韓　維
　　　平居　王　安國
　　　明皇　鄭　獬
　　　送趙樞寺丞宰虔化縣　陶　弼
　　　岀嶺題石灰鋪　陶　弼
　　　同宋復古遊大林寺　周(御名/光宗)頥
　　　冬至　邵　雍
　　　晚涼閑歩　邵　雍
　　　重九登石閣　邵　雍
　　　悟人一言　邵　雍
　　　陳公廙園修禊事席上賦　程　顥
　　　和王正仲熈寧郊祀二十韻
　　　　　　　　　　　　　　劉　攽
　　　和鄭閎中仙居　陳　襄
　　　和子由初到陳州　蘇　軾
　　　過廣愛寺觀朱瑶畫　蘇　軾
　　　過淮　蘇　軾
　　　乗舟過賈收水閣二首　蘇　軾
　　　郊祀慶成　蘇　軾
　　　新年二首　蘇　軾
　　　倦夜　蘇　軾
　　　次韻王晦叔　蘇　軾
　　　次韻公定丗弼登北都東樓二首
　　　　　　　　　　　　　　黃　庭堅
　　　歳寒知松柏　黃　庭堅
　　　𣢾塞來享　黃　庭堅
　　　神宗皇帝挽詞二首　黃　庭堅
　　　次韻崔伯易席上所賦　黃　庭堅
　　　司馬文正公挽詞二首　黃　庭堅
　　　范忠文公挽詞二首　黃　庭堅
　　　和答錢穆父詠猩猩毛筆　黃　庭堅
　　　次韻秦少章眺適道贈答詩
　　　　　　　　　　　　　　黃　庭堅
　　　和文潜舟中所題　黃　庭堅
　　　漢陽親舊攜酒追送聊爲短句
　　　　　　　　　　　　　　黃　庭堅
　　　次韻廖明略陪呉明府白雲亭宴集
　　　　　　　　　　　　　　黃　庭堅
　　　贈楊明叔　黃　庭堅
　　　閑居有感　李　宗易
　　　江上逢眺適道　崔　子方
　　　荷花　豐　稷
　　　寄鄭介夫　畢　仲游
　　　春日獨遊南園　楊　蟠
　　　聞赦有作　張　舜民
　　　曾子固挽詞二首　陳　師道
　　　司馬温公挽詞二首　陳　師道
　　　登城樓　陳　師道
　　　和王子安至日　陳　師道
　　　送呉先生謁惠州蘇運使　陳　師道
　　　懷遠　陳　師道
　　　張芻令餘杭　孫　處
　　　種圃　張　耒
　　　近清明　張　耒
　　　晨興　張　耒
　　　都梁亭下　張　耒
　　　舟中曉思　張　耒
　　　南澗月夕　俞　紫芝
　　　廣武山懷古　劉　季孫
　　　春日遊金明池　李　昭玘
　　　獨歩懷元中　洪　朋
　　　宿范氏水閣　洪　朋
　　　石牛莊閑居　崔　鶠
　　　　發勻陵　梅　堯臣
秋雨密無跡濛濛在一川孤村望漸遠去鳥飛已
先向晚雲漏日㣲光人倚船安知偶自適落岸逄
沙泉
　　　　聞鴈　梅　堯臣
濕雲夜不散薄處微有星孤鴈去何急一聲愁更
聽心應失舊侣翅已高青冥㡬日江湖上鳬鷗共
滿汀
　　　　和謝仲弓廷評栽竹　梅　堯臣
移得溪邊翠來爲庭下隂惜根存舊土帶筍助新
林暗換蕭蕭葉知虚寸寸心東風莫揺撼培㙲未
應深
　　　　覽含元殿基因想昔時朝㑹之盛且感
　　　　其興廢　蘇　舜欽
在昔朝元日千門動地來方隅正無事輔相復多
才仗下簮緌肅天中繖扇開皇威瞻斗極曙色辨
崔嵬赤案波光巻鳴鞭電尾回熊羆驅禁衛雨露
覆蘭臺横賜傾中帑窮奢役九埃只知營國用不
畏屈民財翠輦還移幸旻天未悔災羣心尊困獸
回首變寒灰曾以安無慮翻令世所哀行人看碧
瓦獨鳥下蒼苔雖念陵為谷遥知禍有胎青編遺
迹在此地亦悠哉
　　　　五哀詩　司馬　光
孔子惡利口之覆邦家者甚矣䜛之爲害不可一
二數也聊觀戰國以來楚之屈原趙之李牧漢之
晁錯馬援齊之斛律光皆負不世之才竭忠於上
然卒困於䜛不能自脫流亡不得其所而死或者
國隨以丘墟此其尤可大哀者也因即其事作五
哀詩且以警後世云
　　　　　屈平
白玉徒為潔幽蘭未謂芳窮羞事令尹踈不忘懐
王寃骨銷寒渚忠䰟失舊鄉空餘楚辭在猶與日
爭光
　　　　　李牧
椎牛饗壯士㧞距養竒材虜帳方驚避秦金已闇
來旌旗移莫府荆棘蔓叢臺部曲依稀在猶能話
郭開
　　　　　晁大夫
人主恩猶盛讒夫弄舌端旋聞就斧質不得解衣
冠反虜齒纔冷謀臣心盡寒晁宗噍類盡漢室泰
山安
　　　　　馬伏波
漢令班南海蠻兵避鬱林天涯柱分界徼外貢輸
金坐失姦臣意誰明報國心一棺忠勇骨漂泊瘴
煙深
　　　　　斛律丞相
君臣日荒宴歌舞諱言愁老相猶當國疆鄰不敢
謀謠言雖未出姦謗已先流誰察忠臣意通宵抱
膝憂
　　　　訪徐沖晦　郎　簡
湖上訪髙士徑深行緑苔應聞山犬吠知是野人
來岸幘出相接柴門自為開林間清話久薄暮搒
舟回
　　　　即事　王　安石
徑暖草如積山晴花更繁縱横一川水髙下數家
村静愒雞鳴午荒尋犬吠昏歸來向人説疑是武
陵源
　　　　招丁元珍　王　安石
黙黙不自得紛紛何所為畫墁聊取食獵較久隨
時秋入江湖暗風生草樹悲黄花一杯酒思與故
人持
　　　　半山春晚即事　王　安石
春風取花去酬我以清隂翳翳陂路静交交園屋
深牀敷每小息杖屨或幽尋惟有北山鳥經過遺
好音
　　　　定林　王　安石
漱甘涼病齒坐曠息煩襟因脱水邊屨就敷巖上
衾但留雲對宿仍值月相尋真樂非無寄悲蟲亦
好音
　　　　自白土村入北寺　王　安石
雨過百泉出秋聲連衆山獨尋飛鳥外時度亂流
間坐石偶成歇看雲相與還會須營一畮長此聽
潺潺
　　　　和象之北軒書事　韓　維
舍北多嘉樹垂隂及四鄰清風常滿竹好鳥不驚
人圖史無他物謳吟佚此身應容里中客一醉倒
冠巾
　　　　平居　王　安國
絺綌散南風平居觸事慵古今無適莫義命有違
從水鳥迎秋舫山花映夕舂故鄉圖畫見垂老愧
塵容
　　　　明皇　鄭　獬
四海不摇草九重藏禍根十年傲堯舜一笑破乾
坤夷狄皆冠冕犲狼盡子孫潼關兵已破會憶老
臣言
　　　　送趙樞寺丞宰虔化縣　陶　弼
路入南雲下如何輕解攜人煙五嶺北星斗大江
西暖雪梅花樹晴雷贛石溪青衫欲無淚不奈鷓
鴣啼
　　　　出嶺題石灰鋪　陶　弼
馬度嚴關口生歸喜復嗟天文離巻舌人影背含
沙江勢一兩曲梅梢三四花登髙休問路雲下是
吾家
　　　　同宋復古遊大林寺　周(御名/光宗)頥
三月山方暖林花互照明路盤層頂上人在半空
行水色雲含白禽聲谷應清天風拂巾袂縹緲覺
身輕
　　　　冬至　邵　雍
何者謂之㡬天根理極㣲今年初盡處明日未來
時此際易得意其間難下辭人能知此意何事不
能知
　　　　晚涼閑歩　邵　雍
得處亦多矣風前任鬢斑年過半百外天與一生
閑瑩靜雲間月分明雨後山中心無所愧對此敢
開顔
　　　　重九日登石閣　邵　雍
事出一時間時過事莫閑當時深可愛過後不堪
看夏去休言暑冬來始講寒人能知此理憂患自
難干
　　　　悟人一言　雍
百慮謀猶拙一言迷自開世間無大事天下有雄
才唯恐人難得寜憂道未恢忌心都去盡何復病
塵埃
　　　　陳公廙園修禊事席上賦　程　顥
盛集蘭亭舊風流洛社今坐中無俗客水曲有清
音香篆來還去花枝泛復沉未須愁日莫天際是
輕隂
　　　　和王正仲熈寜郊祀二十韻
　　　　　　　　　　　　　　　劉　攽
駿命膺長發鴻圖本愼徽八方星拱極四海日升
暉舊典增咸秩彌文示表㣲聖時均玉燭天統正
璿璣南極迎陽復隂泉候氣歸積髙常眷顧昭孝
毎無違羽衛來雙闕和鑾並六飛風霆齊命令龍
虎㑹旗旂帳殿層城暮金波列宿稀嚴更虛夜鼜
彫輦下彤闈廣樂千人唱升煙萬目晞衆神知受
記象物競來依陟降兼明察圓方比範圍送音仍
鬻鬻畀福想霏霏霈澤蘇羣動春陽暢墐扉慶深
周掲厲感極至歔欷多士參鳴玉㣲生厠皂衣肅
雍瞻帝武奉引近天威儒舘鵷鸞舊長謡錦繡輝
因知子雲賦何足頌巍巍
　　　　和鄭閎仲仙居　陳　襄
我愛仙居好臨民必以誠簿書無日暇獄訟積年
生(分明子治而歸之或有年深而亡稽者亦妄詞/子始至邑豪有以債負憑折細民田土者迹驗)
(年空納其租許其還主者不可勝數/訟三年分户二千凡有産而無業積)百疾求箴補
千鈞待凖平嗟予不如古斯道未能宏
我愛仙居好隆儒尠大方諸生令講藝(罷又令諸/予每講書)
(相教授/生各轉)童子俾升堂(堂上教授經書或試之書/公暇每有童子十數人至)買
地興民學(買三家之地以廣其基/因孔子廟後修起學舍)驅車下黨庠(每/予)
(學則下以觀童子/岀行諸郷遇有小)三年邑未化官滿意彷徨
我愛仙居好公餘日在房憂民極反覆責巳未周
詳法律行隨手詩書坐滿箱老來須向學多病喜
平康
　　　　和子由初到陳州　蘇　軾
舊隱三年别杉松好在不吾今尚眷眷此意恐悠
悠閉戸時尋夢無人可說愁還來送别處雙淚寄
南州
　　　　廣愛寺朱瑤畫　蘇　軾
朱瑤唐晚輩得法尚雄深滿寺空遺迹何人識苦
心長廊欹雨脚破壁撼鐘音成壞無窮事他年復
弔今
　　　　過淮　蘇　軾
好在長淮水十年三往來功名眞已矣歸計亦悠
哉今日風憐客平時浪作堆晚來洪澤口捍索響
如雷
　　　　乘舟過賈收水閣二首　蘇　軾
嫋嫋風蒲亂猗猗水荇長小舟浮鴨綠大杓瀉鵝
黄得意詩酒社終身魚稻鄕樂哉無一事何處不
清凉
曵杖青苔岸繫船枯柳根德公方上冢季路獨留
言已占蒲魚港更開松菊園從兹來往數兒女自
譍門
　　　　郊祀慶成　蘇　軾
帝出乘昌運天心予太平文章三代繼制作七年
成大祀乾坤合剛辰日月明㤗壇朝掃地魄寶夜
垂精仰御圓蒼盖還觀海岱城北流吞朔易南極
落攙搶升燎靈光答回鸞瑞霧迎需雲徧枯槁解
雨逹勾萌可頌非天德因箴亦下情民言知有酌
帝謂本無聲富國由崇儉蘄年在好生無心斯格
物克巳自消兵化國安新政孤臣反舊耕還將清
廟什留與野人賡
　　　　新年二首　蘇　軾
小雨暗人日春愁連上元水生桃葉渚煙濕落梅
村晚市人歸盡孤舟鶴踏飜猶堪慰寂寞漁火亂
黄昏
北渚集羣鷺新年何所之盡歸喬木寺分占結巢
枝生物㑹有役謀身要及時何當禁畢弋看引雪
衣兒
　　　　倦夜　蘇　軾
欹枕倦長夜小䆫猶未明孤村一犬吠殘月幾人
行衰鬢乆已白旅懐空自清荒園有絡緯虚織竟
何成
　　　　次韻王晦叔　蘇　軾
鐘鼓江南岸歸來夢自驚浮雲世事改孤月此心
明雨已傾盆落詩仍飜水成二江爭送客上杪㸔
橋横
　　　　次韻公定世弼登北都東樓二首
　　　　　　　　　　　　　　黄　庭堅
眞皇多廟勝　仁祖用功深卜宅遷九鼎破胡藏
萬金百年休戰士當日縱前禽欲斷匈奴臂不如
留此心
漢皇勤遠略晚節相千秋不足中原地猶思一戰
收　聖朝方北顧斜日倚東樓廟筭知無敵寒儒
浪自愁
　　　　嵗寒知松柏　黄　庭堅
羣隂彫品物松柏尚桓桓老至惟心在相將到嵗
寒霜嚴御史府雨立大夫官犧象溝中斷徽弦爨
下殘光隂一鳥過斬伐五牛難春日輝桃李蒼顔
亦預觀
　　　　款塞來享　黄　庭堅
前朝夏州守來款塞門西聖上開皇極降書付狄
鞮氊裘瞻日月𠢐面帶金犀殿陛閑干羽邊庭息
鼓鼙永輸量谷馬不作觸藩羝聲勢常相倚今聞
定五溪
　　　　神宗皇帝挽詞二首　黄　庭堅
文思昭日月神武用雷霆制作深垂統憂勤減夢
齡孫謀開　二聖末命對三靈今代誰班馬能書
汗簡青
釣築收賢輔天人與聖能輝光唐六典度越漢中
興百丗　神宗廟千秋　永裕陵帝鄕無馬跡空
望白雲乘
　　　　次韻崔伯易席上所賦因以贈行
　　　　　　　　　　　　　　黄　庭堅
迎新與送故渠已不勝勤民賣腰間劒公寛柱後
文諸郎投賜沐高㑹惜臨分去國雖千里分憂即
近君
　　　　司馬文正公挽詞二首　黄　庭堅
國在多艱日人如大雅詩忠清居没世孝友是生
知加璧延諸老櫜弓撫四夷公身與宗社同作太
平基
毁譽盖棺了于今名實尊哀榮有王命終始酌民
言蟬冕三公府深衣獨樂園平生兩無累憂國愛
元元
　　　　范忠文公挽詞二首　黄　庭堅
信道雖常爾知人乃獨亨書林身老大諫紙字欹
傾鼇去三山動人危五鼎烹保全天子聖几杖送
餘生
公在昭陵日文章近赤墀空嗟伏生老不得邇英
帷去國幾三虎聞韶待一䕫誰言葢棺了新樂鎻
蛛絲
　　　　和答錢穆父詠猩猩毛筆
　　　　　　　　　　　　　　黄　庭堅
愛酒醉䰟在能言機事疎平生幾兩屐身後五車
書物色㸔王㑹勲勞在石渠㧞毛能濟世端爲謝
楊朱
　　　　次韻秦少章晁適道贈答詩
　　　　　　　　　　　　　　黄　庭堅
二子論文地隂風雪塞廬寜穿東郭履不奉子公
書士固難推挽時聞有詔除負暄眞得計獻御恐
成踈
　　　　和文潜舟中所題　黄　庭堅
雲横疑有路天遠欲無門信矣江山美懐哉譴逐
䰟長波空永記佳句洗眵昏誰奈離愁得村醪或
可尊
　　　　漢陽親舊攜酒追送聊爲短句
　　　　　　　　　　　　　　黄　庭堅
接淅報官府敢違王事程宵征江夏縣睡起漢陽
城鄰里煩追送杯盤㵼濁清祗應瘴鄕老難答故
人情
　　　　次韻廖明略陪吳明府白雲亭宴集
　　　　　　　　　　　　　　黄　庭堅
江淨明花竹山空響管弦風生學士麈雲繞令君
筵百越餘生聚三吳遠接連庖霜刀落鱠執玉酒
明船葉縣飛來舄壺公謫處天酌多時暴謔舞短
更成妍唯我孤登覧觀詩未究宣空餘五字賞文
似兩京然醫是肱三折官當嵗九遷老夫㸔鏡罷
衰白敢爭先
　　　　贈楊明叔　黄　庭堅
窮竒投有北鴻鵠止丘隅我已魑魅禦君方燕雀
俱道應無芥蔕學要盡工夫莫斬猿狙杙明堂待
棟桴
　　　　閑居有感　李　宗易
進退荷君恩孤懐豈易論以閑銷日月何力報乾
坤架上書千巻花前酒一樽相持兩成癖此外盡
忘言
　　　　江上逢晁適道　崔　子方
渺渺連江雨㣲㣲到面風主人留一餉佳士得相
逢㑹面嗟何晚論詩許有功君家好兄弟更覺此
心同
　　　　荷花　豐　稷
桃杏二三月此花泥滓中人心正畏暑水面獨揺
風淨刹如金湧嘉賔照幕紅誰歌採菱曲舟在曉
霞東
　　　　寄鄭介夫　畢　仲游
鄭子安强否梅花萬里春如何投虎穴直欲犯龍
鱗北闕今無數南方信有人可憐妻子在年少不
謀身
　　　　春日獨遊南園　楊　蟠
天淨鳥飛遠路幽花自香春風吹草木野水滿池
塘事去青山在人間白日長興來搔短髪微意乆
難忘
　　　　聞赦有作　張　舜民
擊破塡街道傳聲過水濵國嚴三嵗禮恩洗萬家
春舟楫親南斗衣冠拱北辰嶺南并嶺北多少望
歸人
　　　　曾子固挽詞二首　陳　師道
早棄人間事眞從地下遊丘原無起日江漢有東
流身世從違裏功名取次休不應須禮樂始作後
程仇
精爽回長夜衣冠出廣庭勲庸留琬琰形象付丹
青道䘮餘篇翰人亡更典刑侯芭才一足白首太
玄經
　　　　司馬溫公挽詞二首　陳　師道
恭黙思良弼詩書正百工事多違謝傅天遽奪楊
公一代風流盡三師禮教崇若無天下議惡美併
成空
百姓歸周老三年待魯儒世方隨日化身已要人
扶玉几雖來晚明堂訖授圖心知死諸葛終不羡
曹蜍
　　　　登城樓　陳　師道
城郭春容晚因行可當遊飛來雙蛺蝶目盡一浮
鷗峽嶮山將合江平水却流同來端興盡且爲小
遲留
　　　　和王子安至日　陳　師道
物理有終極人情從往還隂陽消長際老疾去留
間申白徒懐惠巢由不買山更歌吾和汝風日稍
侵顔
　　　　送吳先生謁惠州蘇運使
　　　　　　　　　　　　　　陳　師道
聞名欣識面異好有同功我亦慙吾子人誰恕此
公百年雙白鬢萬里一秋風爲說任安在依然一
秃翁
　　　　懐遠　陳　師道
海外三年謫天南萬里行生前只爲累身後更須
名未得平安報空懐故舊情斯人有如此無復涕
縱横
　　　　張芻令餘杭　孫　處
經年獨窮處此去豈無營最近吾民病無嗟縣令
名官卑人易信政肅化方行更有論心處前溪水
正清
　　　　種圃　張　耒
僦舍亦爲圃從人笑我癡自求佳草木仍挿小藩
籬吾事正如此人生聊自怡霜松未及尺獨我見
竒姿
　　　　近清明　張　耒
斜日去不駐好風來有情江城過風雨花木近清
明水樹閑照影山禽時引聲吾年行老矣淹泊蹇
何城
　　　　晨興　張　耒
端居嵗已晏杖屨亦蕭然雲露䆫前日秋明樹外
天大江寒欲落諸嶺霽逾鮮白首無聊劇昏昏只
醉眠
　　　　都梁亭下　張　耒
金塔青冥上孤城莽蒼中淺山寒帶水旱日白吹
風人事劇飜手生涯眞轉蓬高眠待春漲鮭菜伴
南公
　　　　舟中曉思　張　耒
樹色未啼鳥槳聲初度航客燈青映壁城角冷吹
霜飄泊年來甚羈遊情易傷年豐清潁尾吾計亦
差良
　　　　南澗月夕　俞　紫芝
華髪念秋晚青燈憐夜長香團菊花露寒著橘林
霜月在北䆫底人行南澗旁婆娑不知去身興兩
俱亡
　　　　廣武山懐古　劉　季孫
楚漢兵相接乾坤晝亦冥虎爭千里震龍戰四郊
腥故壘從誰問嚴祠自昔靈北風吹敗木落日任
飄零
　　　　春日遊金明池　李　昭玘
日有江湖思坐無車馬塵横橋自照水啼鳥不驚
人輦路晴飛絮宫門暗鎻春多情老園吏灑地喜
相親
　　　　獨歩懐元中　洪　朋
淨盡西山日深行城北村琅璫鳴佛屋薜荔上僧
垣時雨慰呺腹夕風清病䰟所思渺江水誰與共
忘言
　　　　宿范氏水閣　洪　朋
枕水鑿䟽櫺雲扉夜不扃灘聲連地籟林影亂天
星人淨魚頻躍秋高露欲零何妨呼我友乘月與
揚舲
　　　　石牛莊閑居　崔　鶠
不識春風面知從底處來紅深桃靨破綠靜水簾
開物外心常掛人間事不諧從今江海去無復世
推排
　　　　見黄太史　高　荷
萬里南溪郡黄香得賜環盛名喧海内摧翮返雲
間太史資誠峻郎官選亦慳朝廷才特起堂奥援
誰扳一夢追前事羣公厄後艱中傷皆死禍放逐
罕生還别駕之戎僰僑居傍草菅想知諳鳥道聞
說異人寰楊子家元窘王維室乆鰥鵩來心破碎
猨叫淚潺湲逹觀終難得羈愁必易刪衆情相惻
憫靈物自恬憪逈閣澄秋眺幽䆫聳夜跧蜀天何
處盡巴月幾回彎墜履䰟空斷遺弓涕忽潸石門
凄殿楯銅雀慘宫鬟帝綂聨仁聖皇恩感豔頑網
羅䟽黨禁誅蔓掃朋姦㸃檢金閨彦凋零玉筍班
尚令宗廟器遥隔鬼門闗拊髀咨詢及含香誥命
頒笑談趨赤縣吟詠落烏蠻奏記懐東觀移文頷
北山應將九遷待未補七年閑士愧千鈞弩身謀
五兩綸退藏欣望氣延仰竊窺班昌谷詞源窄浯
溪筆力孱斵輪深類扁投斧欲隨般鵠卵眞能伏
龍鱗敢冀攀不嗔無紹介試遣略承顔
　　　　題折氏下城南　吳　則禮
繫馬後河川可人冬景妍要看花到地付與水浮
天未覺隨戎馬端來喚酒船誰云是闗塞勝事總
堪傳
　　　　春日書懐　潘　大臨
舟楫凌漳水風濤接蠡湖龍媒成跬歩驪頷脫㣲
軀樂土供遊戯深文苦縶拘胷中雖磈磊墻外或
歌呼老去嵇康懶歸來寗子愚千鍾眞臭腐十畮
借膏腴春雨何曾密園花竟自都小橋藏細柳方
沼出新蒲酒熟拈巾漉經傳帶雨鋤行盤隨所有
坐客㡬時無日轉淮隂暮門通鳥逕迂仰頭看哺
鷇引手亦將雛撫事盆繅繭勞生戸轉樞形骸浮
大塊毛髮燎紅爐借問青宫犢何如濁水鳧士衡
甘食酪張翰合思鱸世論幾膠枉人心盡好竽屠
龍非至計射雉屈良圖借箸方隆漢推枰已滅吳
從渠畫麟閣吾自著潜夫
　　　　江上晚歩　潘　大臨
白鳥没飛煙微風逆上船江從樊口轉山自武昌
連日月懸終古乾坤别逝川羅浮南斗外黔府若
何邊
　　　　題呂少馮聽雨堂　李　彭
碧澗寒侵屋幽雲夜度墻貪看山入坐怪聽雨鳴
廊苦乏隂鏗句聊登孺子床非君無汲引寄傲學
潜郎
　　　　春日有懐　林　敏功
風高收雨急日薄過䆫㣲梅蘂初迎臈春溪欲染
衣形容今日是遊衍昔人非節物闗愁緒歸鴻正
北飛
皇朝文鑑卷第二十三
皇朝文鑑卷第二十四
　詩
　　七言律詩
　　　和御製夏日垂釣作　徐　鉉
　　　内宴應制　曹　翰
　　　豫章胡氏華林書堂　張　齊賢
　　　春日書懷　宼　準
　　　春夕偶作　趙　湘
　　　上李昉相公二首　王　操
　　　温泉　鄭　文寶
　　　讀江緫傳　鄭　文寶
　　　梅花　林　逋
　　　小園梅花　林　逋
　　　晨興　魏　野
　　　山居　丁　謂
　　　民牛多疫死　楊　億
　　　漢武　楊　億
　　　莎衣　楊　朴
　　　假中示判官張寺丞王校勘
　　　　　　　　　　　　　　晏　殊
　　　𥘉秋宿直　晏　殊
　　　安昌侯　晏　殊
　　　偶成　石　延年
　　　金郷張氏園亭　石　延年
　　　首陽　石　延年
　　　喜雨　韓　琦
　　　寄子京　宋　庠
　　　府齋歳晏寄昭文相公樞密太尉
　　　　　　　　　　　　　　宋　庠
　　　重展西湖　宋　庠
　　　招魯淸(附卷末)范　雍
　　　書王元之畫像側　歐陽　脩
　　　上致政太保杜師公　歐陽　脩
　　　内直對月　歐陽　脩
　　　下直　歐陽　脩
　　　早朝感事　歐陽　脩
　　　青州書事　歐陽　脩
　　　望太湖　蘇　舜欽
　　　春睡　蘇　舜欽
　　　中秋松江新橋對月和柳令之什
　　　　　　　　　　　　　蘇　舜欽
　　　喜永叔安道仲儀除諫官蔡　襄
　　　詠門　龍　昌期
　　　走筆寄夷陵歐陽永叔　謝　伯初
　　　許昌公宇書懷呈歐陽永叔韓子華王介
　　　　　甫　謝　伯初
　　　寄杭州孫資政　唐　介
　　　讀史　王　安石
　　　示長安君　王　安石
　　　詳定試卷　王　安石
　　　和金陵懷古　王　安石
　　　思王逢原　王　安石
　　　次韻元厚之平戎慶捷　王　安石
　　　葛溪驛　王　安石
　　　郡舍偶書　楊　偕
　　　送唐介之貶所　李　師中
　　　送唐御史　仲　訥
　　　聞冨并州入相　王　令
　　　紙鳶　王　令
　　　聞南陽吕諫議誨長逝　鄭　獬
　　　恭和　御製上元觀燈　王　珪
　　　　和　御製夏日垂釣作　徐　鉉
物茂時平日正長翠華停馭睠方塘文竿乍拂圓
荷動頳尾時飜素荇香􁓬賞只應從暇豫聖恩寧
肯間沉翔呑鈎自是貪芳餌猶笑成湯一面張
　　　　内宴應制　曹　翰
三十年前學六韜英名嘗得預時髦曾因國難披
金甲不爲家貧賣寳刀臂健尚嫌弓力軟眼明猶
識陣雲髙庭前昨夜秋風起羞見團花舊戰𫀆
　　　　豫章胡氏華林書堂　張　齊賢
一百年來煙爨同衣冠江左慕家風兒孫歌舞詩
書内鄉黨優㳺禮讓中孝悌筠編爭紀錄門閭天
語賜褒崇莫將六闕方朱氏(葉旌表門㯨六闕/朱敬則家門孝友三)
葉葉蒸奉始終
　　　　春日書懷　宼　凖
曾讀前書笑古今耻隨流俗信浮沉終期直道扶
元化敢爲虚名役片心黙坐野禽啼晝景閉門官
柳長春隂世間事了先湏退不待霜毛漸滿簮
　　　　春夕偶作　趙　湘
一夕衡門獨自開雨隂深巷小塵埃醉醒風傍池
邊起坐乆月從花上來何處夜歌初欲斷四鄰春
夢未知回因思此興無人共時復孤吟歩綠苔
　　　　上李昉相公日首　王　操
弱冠登龍入粉闈少年清貴古來稀袖中詔草朝
天去頭上宫花侍宴歸卓筆玉堂寒漏㢠捲簾池
館水禽飛三台位近猶謙遜閑聽秋霖憶翠㣲
　　　　又
朝苑優游數十春文章敵手更無人對敭旒冕如
僚友下直門闌似隱淪倚檻白雲供醉望榰笻黄
葉落吟身年來得意知難繼大半門生作侍臣
　　　　温泉　鄭　文寶
潺湲如燎嶺雲隂玉石魚龍換古今只見開元無
事乆不知貞觀用功深籠無觧語衣無雪堆有黄
沙粟有金惆悵胡雛負恩澤始知夷甫少經心
　　　　讀江揔傳　鄭　文寶
行人慵過景陽宫宫畔離離禾黍風庭玉有花空
怨白井蓮無歩莫愁紅吟詩功業才雖大亡國君
臣道最同爭忍暮年歸故里綸竿廻避釣魚翁
　　　　梅花　林　逋
吟懐長恨負芳時爲見梅花輙入詩雪後園林纔
半樹水邊籬落忽横枝人憐紅艷多應俗天與清
香似有私堪笑胡雛亦風味解將别調角中吹
　　　　小園梅花　林　逋
衆芳揺落獨暄妍占盡東風向小園疎影横斜水
清淺暗香浮動月黄昏霜禽欲下先偷眼粉蝶如
知合斷魂幸有㣲吟可相狎不須檀板共金樽
　　　　晨興　魏　野
夜長乞待得晨興耽睡僮猶喚不應燒藥爐中無
宿火讀書䆫下有殘燈臨堦短髪梳和月傍㟁衰
容洗帶氷料得巢禽飜怪訝尋常日午起慵能
　　　　山居(香芬芳襲人動或數里/雷化已南山多零陵藿)
　　　　　　　　　　　　　　丁　謂
峒口清香澈海濵四時芬馥四時春山多綠桂憐
同氣谷有幽蘭譲後塵草解忘憂憂底事花能含
笑笑何人(含笑花/海南有)爭如彼美欽天壤長薦芳香奉
百神
　　　　民牛多疫死(至民間青市之以給用/水牛多自湘廣商人駈)
　　　　　　　　　　　　　　楊　億
南海逸風如失性東吳喘月不逢醫一元祀典古
所重九榖民天命在斯眞相柅車寜致問族庖更
刃亦焉施炎神癘鬼爭爲虐度虎消蝗復是誰
　　　　漢武　楊　億
蓬萊銀闕浪漫漫弱水回風欲到難光照竹宫勞
夜拜露溥金掌費朝飡力通青海求龍種死諱文
成食馬肝待詔先生齒編貝郍教索米向長安
　　　　莎衣　楊　朴
軟綠柔藍著勝衣倚船吟釣最相宜蒹葭影裏和
煙臥菡蓞香中帶雨披狂脫酒家春醉後亂堆漁
舍晚晴時直饒紫綬金章貴未肯輕輕博換伊
　　　　假中示判官張寺丞王校勘
　　　　　　　　　　　　　　晏　殊
元已清明假未開小園幽徑獨徘徊春寒不定斑
斑雨宿醉難禁灔灔杯無可奈何花落去似曾相
識燕歸來遊梁賦客多風味莫惜青錢萬選才
　　　　初秋宿直　晏　殊
絳河星斗夜䦨干禁署沉沉閉九闗上帝册書羣
玉府仙人宫闕巨鼇山凉蟾影度秋隂薄促漏聲
來夜唱閑擁鼻吟多欲愁絶嚴鐘凄斷樹烏還
　　　　安昌侯　晏　殊
蓮勺移家近七遷魯儒章句世相傳闗中沃壤通
涇渭堂上繁聲逐管弦身服儒衣同蔡義日將巵
酒對彭宣高墳丈五陽陵外千古朱雲氣凛然
　　　　偶成　石　延年
力振前文覺道孤恥同流輩論榮枯動非仁義何
如靜得是機闗不似無孔孟也宜輕管晏臯䕫未
必失唐虞侯王重問吾何有且自低心混世儒
　　　　金鄕張氏園亭　石　延年
亭舘連城敵謝家四時園色鬬明霞䆫迎西渭封
侯竹地接東陵隱士瓜樂意相闗禽對語生香不
斷樹交花縱遊㑹約無留事醉待參横月落斜
　　　　首陽(其山在蒲蒲乃舜都也豈非二子/夷齊在孟津諫伐紂而死于首陽)
(所不思哉/之意何古之)石　延年
遜國同來訪聖謨適觀爭國誓師徒恥生湯武干
戈日寜死唐虞揖讓區大義充身安是餓清䰟有
所未應無始終天地亡前後名骨雖雙此行孤
　　　　喜雨　韓　琦
何假嗔雷擊怒桴黙然嘉澤浹民區經時亢隔羣
心駭數月焦熬一陣蘇已發宋苖安在揠再生莊
鮒不虞枯須㬰慰滿三農望却斂神功寂以無
　　　　寄子京　宋　庠
八年三郡駕朱輪更忝鴻樞對國均老去師丹多
忘事少來之武不如人車中顧馬空能數海上逢
鷗想見親唯有弟兄歸隱志共將耕鑿報堯仁
　　　　府齋嵗晏節物感人輙成拙詩上寄昭
　　　　文相公樞密太尉　宋　庠
處世何常盡値才虚名高位自驚猜千重浪裏隨
流出百尺竿頭試險回衰鬢不徒欺曉雪孤心兼
欲伴寒灰嵩陽潁曲風煙接已仗歸雲作隱媒
　　　　重展西湖　宋　庠
綠鴨東陂已可憐更因雲竇注西田鑿開魚鳥忘
情地展盡江湖極目天向夕舊灘都浸月過寒新
樹便留煙使君直欲稱漁叟願賜閑州不計年
　　　　書王元之畫像側(瑘山/在琅)歐陽　脩
偶然來繼前賢迹信矣皆如昔日言諸縣豐登少
公事一家飽暖荷君恩想公風采常如在顧我文
章不足論名姓已光青史上壁間容貎任塵昏(貶/公)
(無公事一家飽暖共荷君恩/滁州謝上表云諸縣豐登苦)
　　　　上致政太保杜相公　歐陽　脩
儉節清名世絶倫坐令風俗可還淳貎先年老因
憂國事與心違始乞身四海儀刑瞻舊德一樽談
笑作閑人鈴齋幸得親師席東向時容問治民
　　　　内直對月　歐陽　脩
禁署沉沉玉漏傳月蕐雲表溢金盤纎埃不隔光
初滿萬物無聲夜向闌蓮燭燒殘愁夢斷蕙爐熏
歇覺衣單水精宫鎻黄金闕故比人間分外寒
　　　　下直　歐陽　脩
宫柳街槐綠未齊春雲不解宿雲低輕寒漠漠侵
駞褐小雨班班作燕泥報國無功嗟已老歸田有
約一何稽終當自駕柴車去獨結茅廬潁水西
　　　　早朝感事　歐陽　脩
疎星牢落曉光㣲殘月蒼龍闕角西玉勒爭門隨
仗入牙牌當殿報班齊羽儀雖接鴛兼鷺野性終
存鹿與麛笑殺汝隂常處士十年騎馬聽朝雞
　　　　青州書事　歐陽　脩
年豐千里無夜警吏退一室焚清香青春固非老
者事白日自爲閑人長祿厚豈惟慙飽食俸餘仍
是買輕装君恩天地不違物歸去行歌潁水傍
　　　　望太湖　蘇　舜欽
杳杳波濤閱古今四無邊際莫知深潤通曉月爲
清露氣入霜天作暝隂笠澤鱸微人鱠玉洞庭柑
熟客分金風煙觸目相招引聊爲停橈一楚吟
　　　　春睡　蘇　舜欽
别院簾昏掩竹扉朝酲未解接春暉身如蟬蛻一
榻上夢似楊花千里飛㗳爾暫能離丗網陶然直
欲見天機此中有德堪爲頌絶勝人間較是非
　　　　中秋松江新橋對月和柳令之什
　　　　　　　　　　　　　　蘇　舜欽
月晃長江上下同畫橋横截冷光中雲頭豔豔開
金餅水面沉沉臥彩虹佛氏解爲銀色界仙家多
住玉華宫地雄景勝言不盡但欲追隨乘曉風
　　　　喜永叔安道仲儀除諫官
　　　　　　　　　　　　　　蔡　襄
御筆新除三諫官喧然朝野盡相歡昔時流落丹
心在自古忠賢得路難好竭謀猷居帝右直須風
采動朝端世間萬事皆塵土留取功名乆遠㸔
　　　　詠門　龍　昌期
樞動夲爲榮辱主長因外戸細推尋乾坤出入無
窮象夷狄闗防有限心揜到善人非遠大開當古
道自高深九成載舉簫韶奏穆穆無凶合在今
　　　　走筆寄夷陵歐陽永叔　謝　伯初
舟行無險似瞿塘滿峽猿聲斷旅腸萬里更堪人
謫宦經年應合鬢成霜長官衫色江波綠學士文
蕐蜀錦張去似長沙非黜辱比於連郡亦遐荒(退/韓)
(貶連州令/之以言事初)可能作賦嘲巫渚好爲投文弔耒陽
(陽路經峽/杜子美下耒)下國難留金馬客新詩傳與竹枝娘
才如夢得多爲累情甚安仁乆悼亡絶境化成儒
雅俗遠民爭識校讎郎典詞懸待修青史諫草當
来露皂囊不用臨流羡漁者便將纓足濯滄浪
　　　　許昌公宇書懐呈歐陽永叔韓子華王
　　　　介甫　謝　伯初
十年趨競浪求榮因得閑曹减宦情亂種黄花添
野景旋移高竹聽秋聲驅馳賤事猶干祿約勒清
狂爲近名早晚持竿釣鱸鱖雙溪煙雨一舟横
　　　　寄杭州孫資政　唐　介
何人富貴不圖安大抵爲臣節欲完手執樞機謀
國易心存忠義入時難臨風未覺龍媒老衝斗誰
知劒氣寒天子聖神思舊德肯教旌馭乆盤桓
　　　　讀史　王　安石
自古功名亦苦辛行藏終欲付何人當時黮闇猶
承誤末俗紛紜更亂眞糟粕所傳非粹美丹青難
寫是精神區區豈盡高賢意獨守千秋紙上塵
　　　　示長安君　王　安石
少年離别意非輕老去相逢亦愴情草草杯盤供
笑語昏昏燈火話平生自憐湖海三年隔又作塵
沙萬里行欲問後期何日是寄書應見鴈南征
　　　　和金陵懐古　王　安石
懐鄕訪古事悠悠獨上江城滿目秋一鳥帶煙來
别渚數㠶和雨下歸舟蕭蕭暮吹驚紅葉慘慘寒
雲壓舊樓故國凄凉誰與問人心無復更風流
　　　　詳定試巻　王　安石
童子常誇作賦工暮年羞悔有揚雄當時賜帛倡
優等今日論才將相中細甚客卿因筆墨卑於爾
雅注魚蟲漢家故事眞當改新詠知君勝弱翁
　　　　思王逄原　王　安石
蓬蒿今日想紛披冢上秋風又一吹妙質不爲平
世得㣲言唯有故人知廬山南墮當書案湓水東
來入酒巵陳迹可憐隨手盡欲歡無復似當時
　　　　次韻元厚之平戎慶捷　王　安石
朝廷今日四夷功先以招懐後殪戎胡地馬牛歸
隴底漢人煙火起湟中投戈更講諸儒藝免冑争
趨上將風文武佐時慚吉甫宣王征伐自膚公
　　　　葛溪驛　王　安石
缺月昏昏漏未央一燈明滅照秋牀病中最覺風
露早歸夢不知山水長坐感嵗時歌慷慨起㸔天
地色淒涼鳴蟬更亂行人耳正抱踈桐葉半黄
　　　　郡舍偶書　楊　偕
偃息鈴齋度嵗華著書人靜笑聱牙斯文自信驚
天地吾道誰知繫國家獨愛杉篁寒不變更憐江
海闊無涯因思朝市爭名地何似優游刺史衙
　　　　送唐介之貶所　李　師中
直誠自許時不與孤立敢言人所難去路一身輕
似葉高名千古重於山並游英俊顔何厚已死姦
雄骨尚寒天意若爲宗社計肯教夫子不生還
　　　　送唐御史　仲　訥
力犯雷霆衆共危遠投魑魅獨爲宜忠州學業眞
無負高廟神靈固有知自倚聖明容直道未甘憔
悴死荒陲滿朝卿相多公議莫把文章作楚詞
　　　　聞富并州入相　王　令
元首賡歌樂股肱四方雖遠喜聲盈忠賢不死天
心在輔弼終歸聖慮精中國自今應更重本朝前
日可嗟輕要須待見成堯舜未敢輕浮作頌聲
　　　　紙鳶　王　令
誰作輕鳶壯遠觀似嫌飛鳥未多端纔乘一線憑
風去便有愚兒仰面看未必青霄因可到偶能終
日遂爲安扶揺不起滄溟遠笑殺鵬搏似爾難
　　　　聞南陽吕諫議誨長逝　鄭　獬
子文三仕去何頻一臥南陽竟没身明主自應容
直道皇天何事殺忠臣拄天力屈空留草貫日心
存不化塵黄壤不知人世事爲君慟哭楚江濵
　　　　恭和　御製上元觀燈　王　珪
雪消華月滿仙臺萬燭當樓寶扇開雙鳯雲中扶
輦下六鼇海上駕山來鎬宫春酒霑周燕汾水秋
風陋漢材一曲昇平人共樂(昇平樂曲/唐有聖代)君王又進
紫霞杯
　　　　招魯清　范　雍
吏隱便同眞隱者閉門終日懶追隨人間寡合無
如我天下知音更有誰莫爲利名踈舊分好灰心
計話前期從今寂寞吟情减只有思君兩首詩
皇朝文鑑卷第二十四
皇朝文鑑卷之二十五
　詩
　　七言律詩
　　　閑居吟　邵　雍
　　　仁者　邵　雍
　　　淸風短吟　邵　雍
　　　閑行吟　邵　雍
　　　洛下園池　邵　雍
　　　答人語名教　邵　雍
　　　何事吟　邵　雍
　　　觀三皇　邵　雍
　　　觀五帝　邵　雍
　　　觀三王　邵　雍
　　　觀五伯　邵　雍
　　　觀七國　邵　雍
　　　觀羸秦　邵　雍
　　　觀兩漢　邵　雍
　　　觀三國　邵　雍
　　　觀西晉　邵　雍
　　　觀十六國　邵　雍
　　　觀南北朝　邵　雍
　　　觀隋　邵　雍
　　　觀有唐　邵　雍
　　　觀五代　邵　雍
　　　觀盛化　邵　雍
　　　問鼎　邵　雍
　　　安樂􁨀　邵　雍
　　　自詠　邵　雍
　　　首尾吟　邵　雍
　　　蒼蒼吟寄李審言　邵　雍
　　　林下　邵　雍
　　　安樂四吟　邵　雍
　　　自和打乖吟　邵　雍
　　　題華下無相院西溪　張　先
　　　寄李朝請　范　純仁
　　　郊行即事　程　顥
　　　秋日偶成　程　顥
　　　岀頴口𥘉見淮山　蘇　軾
　　　新城道中　蘇　軾
　　　和王斿　蘇　軾
　　　次韻李脩孺留别　蘇　軾
　　　直玉堂詔賜官燭法酒　蘇　軾
　　　和劉景文見贈　蘇　軾
　　　王文玉挽詞　蘇　軾
　　　雪後書北臺壁二首　蘇　軾
　　　徃歧亭　蘇　軾
　　　姪安節遠來夜坐　蘇　軾
　　　祭常山回小獵　蘇　軾
　　　次韻穆父尚書侍祠郊丘　蘇　軾
　　　樂全先生生日以鐡柱杖爲壽
　　　　　　　　　　　　　　蘇　軾
　　　新釀桂酒　蘇　軾
　　　連雨江漲二首　蘇　軾
　　　桄榔杖寄張文潜　蘇　軾
　　　夜坐逹曉寄子由　蘇　軾
　　　六月二十日夜渡海　蘇　軾
　　　潤州甘露寺　沈　括
　　　感秋扇　蘇　轍
　　　寄黃幾復　黃　庭堅
　　　寄上叔父夷仲　黃　庭堅
　　　詠雪　黃　庭堅
　　　新喻道中寄元明　黃　庭堅
　　　壺中九華　黃　庭堅
　　　郊丘從駕　彭　汝礪
　　　喜聞中丞包公稱職有書　楊　蟠
　　　陪潤州裴如晦學士遊金山回作
　　　　　　　　　　　　　　楊　蟠
　　　示諸君　徐　積
　　　次韻宼秀才寄下邳家兄　陳　師道
　　　次韻春懷　陳　師道
　　　東山謁外大父墓　陳　師道
　　　寄泰州曾侍郎　陳　師道
　　　夏日二首　張　耒
　　　元日　任　伯雨
　　　聞趙正夫遷門下　鄒　浩
　　　旅中諭懷　俞　紫芝
　　　寄蘇内翰　劉　季孫
　　　望舊廬有感　葉　濤
　　　題半隱堂　劉　跋
　　　晚登秋屏閣示杜氏兄弟　洪　朋
　　　答王立之惠書　潘　大臨
　　　望西山懷駒父　李　彭
　　　簡田升之時升之赴金陵　呉　則禮
　　　病後登快哉亭　賀　鑄
　　　　閑居吟　邵　雍
閑居須是洛中居天下閑居皆莫如文物四方賢
俊地山川千古帝王都絶竒花畔持芳醑最軟草
間移小車只有堯夫負親舊交親元不負堯夫
　　　　仁者　邵　雍
仁者難逢思有常平居切勿恃何妨爭先路徑機
闗惡近後語言滋味長爽口物多須作病快心事
過必爲傷與其病後能求藥不若病前能自防
　　　　清風短吟　邵　雍
清風興味未全衰豈謂天心便棄遺長具齋莊緣
讀易每慙踈散爲吟詩人間好景皆輸眼世上閑
愁不到眉生長太平無事日又還身老太平時
　　　　閑行吟　邵　雍
長憶當年掃弊廬未嘗三徑草荒蕪欲爲天下屠
龍手肯讀人間非聖書否㤗悟來知進退乾坤見
了識親踈自從㑹得環中意閑氣胷中一㸃無
　　　　洛下園池　邵　雍
洛下園池不閉門洞天休用别尋春縱游只却輸
閑客遍入何嘗問主人更小亭欄花自好儘荒臺
榭景纔眞虚名誤了無涯事未必虚名揔到身
　　　　答人語名教　邵　雍
開闢而來世教敷其間雄者號眞儒修身有道名
先覺何代無人逹奥區煥若丹青經史義明如日
月聖人途鯫生涵泳雖云乆天下英才敢厚誣
　　　　何事吟　邵　雍
何事教人用意深出塵些子索沉吟施爲欲似千
鈞弩磨厲當如百鍊金釣水誤持生殺柄著碁閑
動戰爭心一盃美酒聊康濟林下時時或自斟
　　　　觀三皇　邵　雍
許大乾坤自我宣乾坤之外更何言初分大道非
常道纔有先天未後天作法極㣲難看蹟收功最
乆不知年若教世上論勲業料得更無人在前
　　　　觀五帝　邵　雍
進退肯將天下讓著何言語狀雍容衣裳垂處威
儀盛玉帛修時意思恭物物盡能循至理人人自
願立殊功當時何故得如此只被聲明類日中
　　　　觀三王　邵　雍
一片中原萬里餘殆非孱德所宜居夏商正朔猶
能布湯武干戈未便驅澤火有名方受革水天無
應不成需請觀仁義爲心者肯作人間淺丈夫
　　　　觀五伯　邵　雍
刻意尊名名愈虧人人奔命不勝疲生靈劒㦸林
中活公道貨財心裏歸雖則餼羊能愛禮奈何鳴
鳯未來儀東周五百餘年内歎息惟聞一仲尼
　　　　觀七國　邵　雍
當其末路尚縱横仁義之言固不聽肯謂破齊存
即墨能勝坑趙盡長平清晨見鬼未爲恠白日殺
人奚足驚加以蘇張掉三寸扼喉其勢不俱生
　　　　觀羸秦　邵　雍
轟轟七國正爭籌利害相磨未便休比至一雄心
底定其如四海血横流三千賔客方成夢百二山
河又變秋謾說罷侯能置守趙高元不是封侯
　　　　觀兩漢　邵　雍
秦破山河舊戰場豈期民復見耕桑九千來里開
封域四百餘年號帝王剝喪旣而遭莽卓經營殊
不念高光當時文物如斯盛城復何由更有隍
　　　　觀三國　邵　雍
桓桓鼎峙震雷音絶唱高蹤没處尋簫鼓一方情
未暢弓刀萬里力難任論兵很石寜無意飲馬黄
河徒有心雖曰天時亦人事誰知慮外失良金
　　　　觀西晉　邵　雍
承平未必便無憂安若忘危非善謀題品人才憑
雅誚雌黄人事用風流有刀難剖公閭腹無木可
梟元海頭禍在夕陽亭一句上東門嘯浪悠悠
　　　　觀十六國
溥天之下號寰區大禹曾經治水餘衣到弊時多
蟣虱瓜當爛後足虫蛆龍章夲不資狂冦象魏何
嘗薦亂胡尼父有言堪味處當時欠一管夷吾
　　　　觀南北朝
方其天下分南北聘使何當絶往還偏霸尚存前
典憲小康猶帶舊腥羶洛陽雅望稱崔浩江表竒
才服謝安二百四年能並轡漫將夷虜互爲言
　　　　觀隋
始謀當日已非臧又更相承或自戕螻蟻人民貪
土地泥沙金帛悅姫姜征遼意思縻荒服泛汴情
懐厭未央三十六年都掃地不然天下未歸唐
　　　　觀有唐　邵　雍
天生神武奠中央不爾羣兇未易攘貞觀若無風
凛凛開元安得氣揚揚凭高始見山河壯入夏方
知日月長三百年間能混一事雖成往道彌光
　　　　觀五代　邵　雍
自從唐季墜皇綱天下生靈被擾攘社稷安危懸
卒伍朝廷輕重繫藩方深冬寒木固不脫未旦小
星猶有光五十三年更五姓始知除掃待眞王
　　　　觀盛化　邵　雍
紛紛五代亂離間一旦雲開復見天草木百年新
雨露車書萬里舊山川尋常巷陌猶簮紱取次園
林亦管絃人老太平春未老鸎花無害日高眠
吾曹養拙頼明時爲幸居多寜不知天下英才中
遁跡人間好景處開眉生來只慣見豐稔老去未
嘗經亂離五事歴將前代舉帝堯而下更無之(事/一)
(事未嘗殺一無罪四事百年方四葉五事百年無/革命之日市不易肆二事克服天下在即位後三)
(患也/腹心之)
　　　　問鼎　邵　雍
請將調鼎問於君調鼎工夫敢與聞只有鹽梅難
盡善豈無薑桂助爲辛和羮必欲須求美衆口如
何更得均切勿輕言天下事伊周殊不是庸人
　　　　安樂􁨀　邵　雍
安樂􁨀中三月期老來纔㑹惜芳菲自知一賞有
分付誰讓萬金無孑遺美酒飲教㣲醉後好花㸔
到半開時這般意思難名狀只恐人間都未知
　　　　自咏　邵　雍
老去無成齒髪衰年將七十待何爲居常無病不
服藥間或有懐時作詩引水更怜魚並至折花仍
喜蝶相隨平生積學都無效只得胷中恁坦夷
　　　　首尾吟　邵　雍
堯夫非是愛吟詩爲見聖賢興有時日月星晨堯
則了江河淮濟禹平之皇王帝霸經褒貶雪月風
花未品題豈謂古人無闕典堯夫非是愛吟詩
堯夫非是愛吟詩詩是堯夫處困時事體極時觀
道妙人情盡處㸔天機孝慈親和未必見松柏嵗
寒然後知匪石未聞心可轉堯夫非是愛吟詩
堯夫非是愛吟詩詩是堯夫自試時事體待諳然
後信人情非乆莫能知同霑雨露蓬蒿質獨出雪
霜松柏姿見慣不如身歴過堯夫非是愛吟詩
堯夫非是愛吟詩詩是閑觀蔬圃時暖地春初纔
翁鬰宿根秋末却披離韮葱蒜薤青遮隴蕷芋薑
蘘綠滿畦時到皆能㺯精彩堯夫非是愛吟詩
堯夫非是愛吟詩詩是堯夫不强爲事到强爲須
渉跡人能知止是先機面前自有好田地天下豈
無平路歧省力事多人不作堯夫非是愛吟詩
堯夫非是愛吟詩詩是堯夫重惜時西晉浮誇時
可歎南梁崇尚事堪悲仲尼豈欲輕辭魯孟子何
嘗便去齊儀鳯不來人老去堯夫非是愛吟詩
堯夫非是愛吟詩詩是精神未耗時水竹清閑都
占了鸎花富貴又兼之梧桐月向懐中照楊柳風
來面上吹被有許多閑捧擁堯夫非是愛吟詩
　　　　蒼蒼吟寄李審言　邵　雍
一般顔色正蒼蒼今古人曾望斷腸日徃月來無
少異陽舒隂慘不相妨迅雷震後山川裂甘露零
時草木香幽暗巖崖生鬼魅清平郊野見鸞凰千
花爛爲三春雨萬木凋因一夜霜此意分明難理
㑹直須賢者入消詳
　　　　林下　邵　雍
老年軀體索溫存安樂􁨀中别有春萬事去心閑
偃仰四支由我任舒伸庭花盛處凉鋪簟簷雪飛
時軟布裀誰道山翁拙於用也能康濟自家身
　　　　安樂四吟　邵　雍
　　　　　詩
安樂􁨀中詩一編自歌自詠自怡然陶鎔水石閑
勲業銓擇風花靜事權意去乍乘千里馬興來初
上九重天忺時更改三兩字醉後吟哦六七篇直
恐心通雲外月又疑身是洞中仙銀河洶湧飜晴
浪玉樹查牙生紫煙萬物有情皆可狀百骸無病
不能蠲命題濫被神相助得句繆爲人所傳肯讓
貴家常奏樂寜慙富室賸收錢若條此過知何限
因甚臺官獨未言
　　　　　書
安樂􁨀中一部書號云皇極意何如春秋禮樂能
遺則父子君臣可廢乎浩浩羲軒開闢後巍巍堯
舜恊和初炎炎湯武干戈外洶洶桓文弓劒餘日
月星辰高照耀皇王帝覇大鋪舒幾千百主出規
制數億萬年成楷模治乆便憂强䟦扈患深仍念
惡驅除才堪命世有時有智可濟時無世無旣往
盡歸閑指㸃未來須俟别支梧不知造化誰爲主
生得㡬多竒丈夫
　　　　　香
安樂􁨀中一炷香凌晨焚意豈尋常禍如許免人
須謟福若待求天可量且異緇黄徼廟貌又殊兒
女裛衣裳中孚起信寜煩禱無妄生災未易禳虚
室清明都是白靈臺瑩靜别生光觀風禦冦心方
醉對境顔淵坐正忘赤水有珠涵造化泥丸無物
隔青蒼生爲男子仍身徤時遇昌辰更歳穰日月
照臨光自大君臣庇䕃効何長非圖聞道至於此
金玉誰家不滿堂
　　　　　酒
安樂􁨀中酒一罇非惟養氣又頥眞頻頻到口㣲
成醉拍拍滿懐都是春何異君臣初際㑹又同天
地乍絪緼醺酣情味難名狀醞釀功夫莫指陳斟
有淺深存爕理飲無多少寄經綸鳯凰樓下逍遥
客郟鄏城中自在人高閣望時花似錦小車行處
草如茵巻舒萬古興亡手出入千重雲水身雨後
靜觀山意思風前閑㸔月精神這般事體權衡别
振古英豪恐未聞
　　　　自和打乖吟　邵　雍
安樂􁨀中好打乖自知元没出人才老年多病不
服藥少日壯心都未灰庭草剗除終未盡檻花擡
舉尚難開輕風吹動半醺酒此樂眞從天外來
　　　　題華下無相院西溪　張　先
積水涵虚上下清幾家門靜岸㾗平浮萍破處見
山影小艇歸時聞草聲入郭僧尋塵裏去過橋人
似鑑中行已憑暫雨添秋色莫放脩蘆礙目生
　　　　寄李朝請　范　純仁
仕逾三黜信多艱名節常憂不自完幸頼聖明寛
罪戾敢辭閑僻儘盤桓孟生墜甑何能顧貢氏塵
冠豈復彈俸入雖貧家世事釡魚從此已稱丹
　　　　效行即事　程　顥
芳原綠野恣行時春入遥山碧四圍興逐亂紅穿
柳巷困臨流水坐苔磯莫辭酒盞十分醉只恐風
花一片飛况是清明好天氣不妨游衍莫忘歸
　　　　秋日偶成　程　顥
閑來無事不從容睡覺東牎日已紅萬物靜觀皆
自得四時佳興與人同道通天地有形外思入雲
煙變態中冨貴不滛貧賤樂男兒到此是豪雄
　　　　出潁口初見淮山　蘇　軾
我行日夜向江海楓葉蘆花秋興長平淮忽迷天
遠近青山乆與舡低昻壽州已見白石塔短棹未
轉黄茅岡波平風軟望不到故人乆立煙蒼茫
　　　　新城道中　蘇　軾
東風知我欲山行吹斷簷間積雨聲嶺上晴雲披
絮㡌樹頭初日挂銅鉦野桃含笑竹籬短溪柳自
揺沙水清西崦人家應最樂煑芹燒筍餉春耕
　　　　和王斿　蘇　軾
異時長恠謫仙人舌有風雷筆有神聞道騎鯨游
汗漫憶甞捫蝨話悲辛氣吞餘子無全目詩到諸
郎尚絶倫白髪故交空掩巻淚河東注問蒼旻
　　　　次韻李脩孺留别　蘇　軾
十年流落敢言歸魚鳥江湖只自知豈意青天掃
雲霧盡呼黄髪寄安危風流吾子眞前輩人物他
年記一時我欲折繻留此老緇衣誰作好賢詩
　　　　卧病逾月請郡不許復直玉堂十一月
　　　　一日鏁院是日苦寒詔賜官燭法酒書
　　　　呈同院　蘇　軾
㣲霰踈踈㸃玉堂詞頭夜下攬衣忙分光御燭星
辰爛拜賜官壺雨露香醉眼有花書字大老人無
睡漏聲長何時却逐桑榆暖社酒寒燈樂未央
　　　　和劉景文見贈　蘇　軾
元龍本志陋曹吳意氣崢嶸老不除失路今爲噲
等伍作詩猶似建安初西來爲我風黧面獨臥無
人雪縞廬留子非爲十日飮要令安世誦亡書
　　　　王文玉挽詞　蘇　軾
才名誰似廣文寒月斧雲斤琢肺肝玄晏一生都
臥病子雲三世不遷官幽蘭空覺香風在宿草何
曾淚葉乾猶喜諸郎有曹志文章還復富波瀾
　　　　雪後書北臺壁二首　蘇　軾
黄昏猶作雨纎纎夜靜無風勢轉嚴但覺衾裯如
潑水不知庭院已堆鹽五更曉色來書幌半月寒
聲落畫簷試掃北堂㸔馬耳未隨埋没有雙尖
城頭初日始翻鴉陌上晴泥已沒車凍合玉樓寒
起粟光揺銀海眩生花遺蝗入地應千尺宿麥連
雲有幾家老病自嗟詩力退空吟氷柱憶劉义
　　　　徃岐亭郡人潘古郭三人送余於女王
　　　　城東禪莊院　蘇　軾
十日春寒不出門不知江柳已揺村稍聞決決流
水谷盡放青青没燒㾗數畆荒園留我住半缾濁
酒待君溫去年今日闗山路細雨梅花正斷魂
　　　　姪安節遠來夜坐　蘇　軾
南來不覺嵗崢嶸坐撥寒灰聽雨聲遮眼文書元
不讀伴人燈火亦多情嗟予潦倒無歸日今汝蹉
跎已半生免使韓公悲世事白頭還對短燈檠
　　　　祭常山回小獵　蘇　軾
青葢前頭㸃皂旗黄茅岡下出長圍弄風驕馬跑
空立趂兎蒼鷹掠地飛回望白雲生翠巘歸來紅
葉滿征衣聖朝若用西凉簿白羽猶能効一揮
　　　　次韻穆父尚書侍祠郊丘瞻望天光退
　　　　而相慶引滿醉吟　蘇　軾
千章杞梓䕃雲天樗散誰収老鄭䖍喜氣到君浮
白裏豐年及我掛冠前令嚴鐘鼓三更月野宿貔
貅萬竈煙太息何人知帝力歸來金帛㸔駢肩
　　　　樂全先生生日以鐵拄杖爲壽　蘇軾
二年相伴影隨身踏遍江湖草木春擿石舊㾗猶
作眼閉門高節欲生鱗畏塗自衛眞無敵捷徑爭
先却累人遠寄知公不嫌重筆端猶自斡千鈞
　　　　新釀桂酒　蘇　軾
擣香篩辣入缾盆盎盎春溪帶雨渾収拾小山藏
社甕招呼明月到芳尊酒材已遣門生致菜把仍
叨地主恩爛煑葵羮斟桂醑風流可惜在蠻村
　　　　連雨江漲二首　蘇　軾
越井岡頭雲出山䍧柯江上水如天牀牀避漏幽
人屋浦浦移家蜒子舡龍巻魚鰕并雨落人隨雞
犬上墻眠秪應樓下平堦水長記先生過嶺年
急雨蕭蕭作晚凉臥聞榕葉響長廊㣲明燈火耿
殘夢半濕簾帷浥舊香高浪隱牀吹甕盎闇風驚
樹擺琳琅先生不出晴無用留向空堦滴夜長
　　　　桄榔杖寄張文潜時初聞黄魯直遷黔
　　　　南范淳父九疑也　蘇　軾
睡起風清酒在亡身隨殘夢兩茫茫江邊曳杖桄
榔瘦林下尋苖蓽撥香獨歩儻逄岣嶁令遠來莫
恨曲江張遥知魯國眞男子獨憶平生盛孝章
　　　　夜坐逹曉寄子由　蘇　軾
燈燼不挑垂暗蘂爐香重撥尚餘熏清風欲發鴉
飜樹缺月初升犬吠雲閉眼此心新活計隨身孤
影舊知聞雷州别乘應危坐跨海幽光與子分
　　　　六月二十日夜渡海　蘇　軾
參横斗轉欲三更苦雨終風也解晴雲散月明誰
㸃綴天容海色本澄清空餘魯叟乘桴意粗識軒
皇奏樂聲九死南荒吾不恨兹游竒絶冠平生
　　　　潤州甘露寺　沈　括
丞相高齋半草萊舊時風月滿亭臺地從日月生
時見眼到江山盡處回三國是非春夢斷六朝城
闕野花開心隨潮水漫漫去流徧煙村半日來
　　　　感秋扇　蘇　轍
團扇經秋似敗荷丹青髣髴舊松蘿一時用捨非
吾事舉世炎凉奈爾何漢代誰令收汲黯趙人猶
復用亷頗心知懐袖非安處重見秋風愧恨多
　　　　寄黄幾復　黄　庭堅
我居北海君南海寄鴈傳書謝不能桃李春風一
杯酒江湖夜雨十年燈持家但有四立壁治病不
蘄三折肱想得讀書頭已白隔溪猿哭瘴煙藤
　　　　寄上叔父夷仲　黄　庭堅
艱難聞道有歸音部曲霜行壁月沉王春正月調
玉燭使星萬里朝天心頗令山海藏國用乃見縣
官恤民深經心隴蜀封疆守必有人材備訪尋
　　　　詠雪　黄　庭堅
春寒晴碧來飛雪忽憶江清水見沙夜聽踈踈還
密密曉㸔整整復斜斜風回共作婆娑舞天巧能
開頃刻花政使盡情寒至骨不妨桃李用年華
　　　　新喻道中寄元明用觴字韻
　　　　　　　　　　　　　　黄　庭堅
中年畏病不舉酒孤負東來數百觴喚客煎茶山
店遠㸔人秧稻午風凉但知家裏俱無恙不用書
來細作行一百八盤携手上至今猶夢遶羊腸
　　　　壺中九華　黄　庭堅
　　湖口人李正臣蓄異石九峯東坡先生名曰
　　壺中九華并爲作詩後八年自海外歸過湖
　　口石已爲好事者所取乃和前篇以爲笑實
　　建中靖國元年四月十六日明年當崇寜之
　　元五月二十日庭堅繫舟湖口李正臣持此
　　詩來石旣不可復見東坡亦下世矣感歎不
　　足因次前韻
有人夜半持山去頓覺浮嵐㬉翠空試問安排華
屋處何如零落亂雲中能廻趙璧人安在已入南
柯夢不通頼有霜鐘難席巻柚椎來聽響玲瓏
　　　　郊丘從駕　彭　汝礪
今嵗郊丘　上始躬宿齋初出未央宫百年禮樂
星辰爛萬國衣冠錦繡中精意與天相應接人心
如水自流通聖時好作休成記今日誰爲太史公
　　　　喜聞中丞包公稱職有書
　　　　　　　　　　　　　　楊　蟠
薛宣執法動　朝廷丙魏如今亦有聲公道未亡
猶可立世人不慣却須驚幅員潤澤嘉謀進臺閣
風流故事明時論已兼言責重莫教天下笑虚名
　　　　陪潤州裴如晦學士遊金山廻作
　　　　　　　　　　　　　　楊　蟠
世上蓬萊第幾洲長雲漠漠鳥飛愁海山亂㸃當
軒出江水中分遶檻流天遠樓臺横北固夜深燈
火見揚州廻舡却望金陵月獨倚牙旗坐浪頭
　　　　示諸君　徐　積
古俗今時不用分只將虚實判澆淳養心有要先
除偽入德無難只用眞此道若從爲得路他岐如
徃是迷津我曹好尚雖迂闊最愛山夫共野人
　　　　次韻寇秀才寄下邳家兄
　　　　　　　　　　　　　　陳　師道
少共千憂老一官中間毁譽兩茫然去留有命眞
如此俯仰從人却未然故着江山供極目正將强
健入新年驚逢小杜風流勝信有衣冠不乏賢
　　　　次韻春懐　陳　師道
老形已具臂膝痛春事無多櫻笋來敗絮不溫生
蟣蝨大杯覆酒着塵埃衰年此日乃爲客舊國當
時只廢臺河嶺尚堪供極目少年爲句未須哀
　　　　東山謁外大父墓　陳　師道
土山宛轉屈蒼龍下有槃槃蓋世翁萬木刺天元
自直叢篁侵道更須東百年富貴今誰見一代功
名託至公少日拊頭期類我莫年垂淚向西風
　　　　寄泰州曾侍郎　陳　師道
八年門第故違離千里河山費夢思淮海風濤眞
有道麒麟圖畫豈無時今朝有客傳河尹是處逢
人說項斯三徑未成心已具世間惟有白鷗知
　　　　夏日二首　張　耒
長夏村墟風日清簷牙燕雀已生成蝶衣曬粉花
枝午蛛網添絲屋角晴落落踈簾邀月影嘈嘈虚
枕納溪聲乆判兩鬢如霜雪直欲樵漁過此生
棗徑瓜畦經雨凉白衫烏㡌野人裝幽花避日房
房斂翠樹含風葉葉凉養拙乆判藏姓字致身安
事巧文章漢庭卿相皆豪傑不遇何妨白髪郎
　　　　元日　任　伯雨
憶惜東班賀紫宸和風佳氣淨無塵龍墀初下觚
稜日雉扇齊開玉座春接武九霄曾近侍投荒三
載作流人窮通忤合雖天理俯仰尋思不爲身
　　　　聞趙正夫遷門下　鄒　浩
促膝論心十二年有時忠憤淚潸然不聞一事拳
拳救但見三臺每每遷天地豈容將計免國家能
報乃身全它時㑹有相逢日解說何由復自賢
　　　　旅中諭懐　俞　紫芝
白浪紅塵二十春就中奔走費光隂有時俗事不
稱意無限好山都上心一面琴爲方外友數篇詩
當槖中金㑹須將爾同歸去家在碧溪煙樹深
　　　　寄蘇内翰　劉　季孫
倦壓鰲頭請左符笑尋潁尾爲西湖二三賢守去
非遠六一清風今不孤四海共知霜鬢滿重陽曾
挿菊花無聚星堂上誰先到欲傍金罇倒玉壺
　　　　望舊廬有感　葉　濤
重來舊屋誰爲主江令蕭條歎獨存已愧問人纔
識路更悲無柳可知門舟車到處成家宅嵗月惟
驚長子孫孤客濫巾非得已故交零落與誰論(令/江)
(識井㸔柳尚知門/尋宅詩云見桐猶)
　　　　題半隱堂　劉　跂
一堂圖籍自陶冶三逕蕭蘭俱嵗華定非平恩許
侯宅㑹是仲長公理家端居雅不煩屏當佳設頗
嘗成咄嗟唯我身閑數來徃徽絃一泛卽生涯
　　　　晚登秋屏閣示杜氏兄弟　洪　朋
病人湯熨暫時停謾向秋屏臺上行白日忽隨飛
鳥去青山斷處落霞明林閒嘒嘒寒蟬急江上悠
悠煙艇横富貴功名付公等嗟予老矣負平生
　　　　荅王立之惠書　潘　大臨
歸自江南卽定居漫勞親友問何如剛腸肯爲黎
羮轉病骨聊憑竹杖扶南圃上腴千樹橘東湖春
水百金魚明年生計應堪說待倩君侯買異書
　　　　望西山懐駒父　李　彭
去嵗湖湘賦凛秋聞君江國大刀頭百年㑹面知
幾遇十事欲言還九休照眼遥岑落懐袖過眉柱
杖立汀洲莫言青山淡吾慮誰料却能生許愁
　　　　簡田升之時升之赴金陵　吳　則禮
建業風流端可怜石城江色曉鮮鮮鳥窺漢節梅
花底雨濕柂樓春水邊霜髪讎書有東觀錦嚢
覔句屬南天枯腸不飽太官肉我種芋魁今十年
　　　病後登快哉亭　賀　鑄
經雨清蟬得意鳴紅塵開處見歸程病來把酒不
知厭夢後倚樓無限情鵶帶殘枝投古刹草將野
色入荒城故園又負黄華約但覺秋風鬢上生
皇朝文鑑巻第二十五
皇朝文鑑巻第二十六
　詩
　　五言絶句
　　　松江夜泊　鮑　當
　　　孤鴈　鮑　當
　　　江上漁者　范　仲淹
　　　淮上遇風　范　仲淹
　　　岀守桐廬道中十首　范　仲淹
　　　無絃琴　王　琪
　　　逺山　歐陽　脩
　　　夏夜小亭有懷　梅　堯臣
　　　寒草　梅　堯臣
　　　芳草　王　安石
　　　送望之赴臨江　王　安石
　　　溝港　王　安石
　　　梅花　王　安石
　　　歳寒　邵　雍
　　　廬山三首　蘇　軾
　　　蝸牛　蘇　軾
　　　讀史　蘇　轍
　　　遺老齋三首　蘇　轍
　　　陪謝師厚遊范文正公祠十絶
　　　　　　　　　　　　　　黃　庭堅
　　　謪居黔南五首　黃　庭堅
　　　𧖟婦　張　俞
　　　秦王䌫船石　楊　蟠
　　　紈扇　張　舜民
　　　鴈　陳　師道
　　　春日　崔　鶠
　　　題績溪雪峯樓　崔　鶠
　　　歳暮書堂　汪　革
　　　長安在何許二首　賀　鑄
　　六言
　　　題舒州山谷寺石牛洞　王　安石
　　　題西太一宫　王　安石
　　　四賢吟　邵　雍
　　　獨坐　文　同
　　　相如　文　同
　　　鷺鷥　文　同
　　　題鄭防畫夾三首　黃　庭堅
　　　蟻蝶圖　黃　庭堅
　　　有惠江南帳中香者戲作
　　　　　　　　　　　　　　黃　庭堅
　　　子瞻繼和復荅　黃　庭堅
　　　和髙子勉　黃　庭堅
　　　登山望海　張　耒
　　　寧浦書事　秦　觀
　　　　松江夜泊　鮑　當
舟閑人已息林際月㣲明一片清江水中涵萬古
情
　　　　孤鴈　鮑　當
寒多稻糧少萬里孤難進不惜充君庖爲帶邊庭
信
　　　　江上漁者　范　仲淹
江上往來人但愛鱸魚羙君㸔一葉舟出没風波
裏
　　　　淮上遇風　范　仲淹
一棹危於葉傍觀亦損神他時在平地無忽險中
人
　　　　出守桐廬道中十首　范　仲淹
隴上帶經人金門齒諌臣雷霆日有犯始可報尹
親
君恩泰山重爾命鴻毛輕一意懼千古敢懐妻子
榮
妻子屢牽衣出門投禍機寜知白日照猶得虎符
歸
分符江外去人笑似騷人不道鱸魚美還堪養病
身
有病甘長廢無機苦直言江山藏拙好何敢望天
閽
天閽變化地所好必眞龍軻意正迃闊悠然輕萬
鍾
萬鍾誰不慕意氣滿堂金必若枉此道傷哉非素
心
素心愛雲水此日東南行笑解塵纓處滄浪無限
清
滄浪清可愛白鳥鑑中飛不信有京落風塵化客
衣
風塵日以遠郡枕子陵溪始見神龜樂優優尾在
泥
　　　　無絃琴　王　琪
寂寞之淳音其爲樂至深應嫌皷腹者猶是撫絃
琴
　　　　遠山　歐陽　脩
山色無遠近㸔山終日行峯巒隨處改行客不知
名
　　　　夏夜小亭有懐　梅　堯臣
西南雨氣濃林上昏月色寒影不隨人寥寥空露
白
　　　　寒草　梅　堯臣
寒草纔變枯陳根已含綠始知天地仁誰道風霜
酷
　　　　芳草　王　安石
芳草知誰種緣階已數叢無心與時競何苦綠葱
葱
　　　　送望之赴臨江　王　安石
黄雀有頭顱長行萬里餘想因君出守暫得免包
苴
　　　　溝港　王　安石
溝港重重柳山坡處處梅小輿穿麥過狹徑礙桑
回
　　　　梅花　王　安石
墻角數枝梅凌寒獨自開遥知不是雪爲有暗香
來
　　　　嵗寒　邵　雍
松柏入冬看方能見嵗寒聲須風裏聽色更雪中
㸔
　　　　廬山三首　蘇　軾
青山若無素偃蹇不相親要識廬山面他年是故
人
自昔懐清賞神游杳靄間如今不是夢眞个到廬
山
芒鞋青竹杖自掛百錢游頗怪深山裏人人識故
侯
　　　　蝸牛　蘇　軾
腥涎不滿殻聊足以自濡升高不知回竟作黏壁
枯
　　　　讀史　蘇　轍
江河浪如屋要須滄海容可憐狄仁傑猶復負婁
公
　　　　遺老齋三首　蘇　轍
乆無叩門聲啄啄問何故田中有人至昨夜盈尺
雨
避事已謝客養性不㸔書書中多感遇掩巻輙長
吁
人言里中舊獨有陳太丘文若命世人惜哉憂人
憂
　　　　陪謝師厚遊百花洲槃礡范文正公祠
　　　　下道羊曇哭謝安事因讀生存蕐屋處
　　　　零落歸山丘爲韻　黄　庭堅
憶在昭陵日傾心用老成功歸　仁祖廟政得一
書生
羊生但着鞭勿哭西州門故有不亡者南山相與
存
慶州自不惡籍甚載聲華忠義可無憾公今有世
家
公歸未百年鸛巢荒古屋我吟殄瘁詩悲風韻高
木
傷心祠下亭在時公燕處臨水不相猜江鷗㑹人
語
公有一盃酒與人同醉醒遺民能記憶欲語涕飄
零
委徑問謡俗高丘省佃作昔遊非苟然今花幾開
落
在昔實方枘成功見圓機九原尚友心白首要同
歸
人去洲渚在春回花草斑清談值淵對發興如江
山
落日衘城壁祠東更一遊悲來惜酒少安得董糟
丘
　　　　謫居黔南五首　黄　庭堅
相望六千里天地隔江山十書九不到何用一開
顔
霜降水反壑風落木歸山冉冉嵗華晚昆蟲皆閉
關
冷淡病心情暄和好時節故園音信斷遠郡親賔
絶
山郭燈火稀峽天星漢少年光東流水生計南枝
鳥
冥性齊遠近委順隨南北歸去誠可憐天涯住亦
得
　　　　蠶婦　張　俞
昨日到城郭歸來淚滿巾遍身羅綺者非是養蠶
人
　　　　秦王䌫船石　楊　蟠
色隂長帶雨疑是白雲根欲問東廵事今猶不敢
言
　　　　紈扇　張　舜民
紈扇本招風曾將熱時用秋來掛壁上却被風吹
動
　　　　鴈　陳　師道
來往違寒暑飛鳴在稻粱未知溟海大不肯過衡
陽
　　　　春日　崔　鶠
落日不可盡丹林紫谷開明明遠色裏歴歴暝鴉
回
　　　　題績溪雪峰樓　崔　鶠
題詩最高處不爲付人㸔記着今朝勝山明松雪
寒
　　　　嵗暮書堂　汪　革
霜重堦鋪紈風凛肌生粟心莊耳目清思慮無由
俗
　　　　長安在何許二首　賀　鑄
長安在何許疑在青天上矯首遡西風浮雲斷人
望
長安在何許疑在白日下裴徊天一隅華月生新
夜
　　六言
　　　　題舒州山谷寺石牛洞　王　安石
水泠泠而北出山靡靡而旁圍欲窮源而不得竟
悵望以空歸
　　　　題西太一宫　王　安石
柳葉鳴蜩綠暗荷花落日紅酣三十六陂煙水白
頭想見江南
　　　　四賢吟　邵　雍
彦國之言鋪陳晦叔之言簡當君實之言優游伯
淳之言條暢四賢洛陽之望是以在人之上　有
宋熈寜之間大爲一時之壯
　　　　獨坐　文　同
不報門前賔客已収案上文書獨坐水邊林下宛
如故里閑居
　　　　相如　文　同
相如何必稱病靖節奚須去官就下其誰不許如
愚是處皆安
　　　　鷺鷥　文　同
避雨竹間㸃㸃迎風柳下翻翻靜依寒蓼如畫獨
立晴沙可憐
　　　　題鄭防畫夾三首　黄　庭堅
子母猿啼槲葉山南山北危機世故誰能樗里彀
中皆是由基
惠崇煙雨歸鴈坐我瀟湘洞庭欲喚扁舟歸去故
人言是丹青
折葦枯荷共晚紅榴苦竹同時睡鴨不知飄雪寒
雀四顧風枝
　　　　蟻蝶圖　黄　庭堅
胡蝶雙飛得意偶然畢命網羅群蟻爭収墜翼策
勲歸去南柯
　　　　有惠江南帳中香者戲作
　　　　　　　　　　　　　　黄　庭堅
螺甲割崑崙耳香材屑鷓鴣斑欲雨鳴鳩日永下
帷睡鴨春閑
　　　　子瞻繼和復荅　黄　庭堅
迎燕溫風旎旎潤花小雨斑斑一炷煙中得意九
衢塵裏偸閑
　　　　和高子勉　黄　庭堅
句法俊逸清新詞源廣大精神建安數六七子開
元纔兩三人
　　　　登山望海　張　耒
鳥去蒼煙古木人歸綠野孤舟信美雖非吾土消
憂且復登樓
　　　　寜浦書事　秦　觀
揮汗讀書不已人皆怪我何求我豈更求聞逹日
長聊以消憂
皇朝文鑑巻第二十六
皇朝文鑑巻第二十七
　詩
　　七言絕句
　　　新蟬　冦　準
　　　書河上亭壁　冦　準
　　　離京日作　冦　準
　　　寄傳逸人　張　詠
　　　赴闕日過申州經石子鎭驛鄭　文寳
　　　菊　韓　丕
　　　題河陽後城平嵩閣　李　迪
　　　水亭秋日偶書　林　逋
　　　自作壽堂因作一絶誌之　林　逋
　　　上王相公　魏　野
　　　天華寺　吕　夷簡
　　　漁者　郭　震
　　　老卒　郭　震
　　　雲　郭　震
　　　觀藏珠　夏　竦
　　　睢陽　夏　竦
　　　松江　陳　堯佐
　　　華清宫　陳　堯佐
　　　酬阮逸詩卷　鮑　當
　　　行色　司馬　池
　　　雪中　晏　殊
　　　讀史　謝　濤
　　　秋夕北樓　石　延年
　　　題龍興寺老栢院　張　在
　　　荅永叔問客　王　琪
　　　端午帖子詞二首　歐陽　脩
　　　温成皇后閤春帖子詞　歐陽　脩
　　　樵者　歐陽　脩
　　　謝判官幽谷種花　歐陽　脩
　　　對雪憶往歳錢塘西湖訪林逋三首
　　　　　　　　　　　　　　梅　堯臣
　　　淮中晚泊犢頭　蘇　舜欽
　　　暑中閑詠　蘇　舜欽
　　　夏意　蘇　舜欽
　　　䗶燭　孫　復
　　　書汜水關寺壁　王　安石
　　　漢武　王　安石
　　　張良　王　安石
　　　曹參　王　安石
　　　諸葛武侯　王　安石
　　　讀唐書　王　安石
　　　懷張唐公　王　安石
　　　南浦　王　安石
　　　初夏即事　王　安石
　　　光宅寺　王　安石
　　　悟眞院　王　安石
　　　示公佐　王　安石
　　　邵平　王　安石
　　　讀漢書　王　安石
　　　臺城寺側獨行　王　安石
　　　雜詠　王　安石
　　　楊子　王　安石
　　　范増　王　安石
　　　杏花　王　安石
　　　韓子　王　安石
　　　省中　王　安石
　　　溝西　王　安石
　　　歸庵　王　安石
　　　封舒國公　王　安石
　　　北山　王　安石
　　　壬戌正月晦復至齊安　王　安石
　　　書何氏宅壁　王　安石
　　　金陵即事三首　王　安石
　　　定林　王　安石
　　　孟子　王　安石
　　　孔光　李　泰伯
　　　酴醿　韓　維
　　　頴國龐公挽詞　李　師中
　　　負暄閑眠　仲　訥
　　　夜深吟　王　令
　　　登樓三首　狄　遵度
　　　讀司馬君實撰吕獻可墓誌鄭獬
　　　途次葉縣覩千葉桃花　陶　弼
　　　登潮月亭　陶　弼
　　　對花有感　陶　弼
　　　　新蟬　冦　準
寂寂官槐雨乍晴高枝㣲帶夕陽明臨風忽起悲
秋思獨聽新蟬第一聲
　　　　書河上亭壁　冦　凖
暮天寥落凍雲垂一望危亭欲下遲臨水數村誰
畫得淺山寒雪未銷時
　　　　離京日作　冦　準
致君才業本無能戀闕情懐老不勝欲過龍津重
回首曈曨初日上觚稜
　　　　寄傳逸人　張　詠
當年失脚下漁磯苦戀明朝未得歸寄語巢由莫
相笑此心不是愛輕肥
　　　　赴闕日過申州經石子鎮驛
　　　　　　　　　　　　　　鄭　文寳
得罪先朝出粉闈五原功業有誰知年深放逐無
人識白雪關頭一望時
　　　　菊　韓　丕
造化功夫豈異端自緣開晚少人㸔若敎㹅似陶
潜眼肯向芳春賞牡丹
　　　　題河陽後城平嵩閣　李　迪
南指嵩高北太行大河中出貫靈長君王不恃金
湯險自有仁恩結萬方
　　　　水亭秋日偶書　林　逋
巾子峯頭烏臼樹㣲霜未落已先紅凭欄高㸔復
下㸔半在石池波影中
　　　　自作壽堂因作一絶誌之
　　　　　　　　　　　　　　林　逋
湖外青山對結廬墳前脩竹亦蕭踈茂陵它日求
遺藁猶喜曾無封禪書
　　　　上王相公　魏　野
聖朝宰相年年出君在中書十四秋西祀東封俱
已畢好來相伴赤松遊
　　　　天華寺　吕　夷簡
賀家湖上天華寺一一軒牎向水開不用閉門防
俗客愛閑能有幾人來
　　　　漁者　郭　震
江柳弄風顰翠黛山花着雨濕燕脂却收短棹拈
長笛一葉舟中仰靣吹
　　　　老卒　郭　震
老來弓劒喜離身説着沙場更愴神任使將軍全
得勝歸時須少去時人
　　　　雲　郭　震
聚散虗空去復還野人閑處倚笻㸔不知身是無
根物蔽月遮星作萬端
　　　　觀藏珠　夏　竦
敏手機心頗自安遮藏有路巧千般主公當面無
因見只怕傍人冷眼㸔
　　　　睢陽　夏　竦
海鴈橋邊春水深略無塵土到花隂亡機不管人
知否自有沙鷗信此心
　　　　松江　陳　堯佐
平波渺渺煙蒼蒼菰蒲纔熟楊柳黄扁舟繫岸不
忍去秋風斜日鱸魚鄉
　　　　華清宮　陳　堯佐
百首新詩百意精不尤妃子即尤兵爭爲一句傷
前事都爲明皇恃太平
　　　　酬阮逸詩巻　鮑　當
木有毫端水有源漸成盤錯始潺湲右丞畫筆多
平淺平淺應知近自然
　　　　行色　司馬　池
冷於陂水淡於秋逺陌初窮見渡頭頼得丹青無
畫處畫成應遣一生愁
　　　　雪中　晏　殊
平臺千里渇商霖内史憂民望最深衣上六花非
所好畒間盈尺是吾心
　　　　讀史　謝　濤
百年竒特幾張紙千古英雄一窖塵惟有炳然周
孔教至今仁義浸生民
　　　　秋夕北樓　石　延年
秋霽露華清帶水月明天色白連河夜䦨澄景生
㣲動瑟瑟層颸上下波
　　　　題龍興寺老栢院　張　在
南鄰北舍牡丹開年少尋芳去又迴唯有君家老
栢樹春風恰似不曾來
　　　　答永叔問客　王　琪
班班踈雨寒無定皎皎圓蟾望欲闌應在浮雲儘
深處更憑絲竹一催㸔
　　　　端午帖子詞二首　歐陽　脩
楚國因讒逐屈原終身無復入君門願因角黍詢
遺俗可鍳前王惑巧言
嘉辰共喜沐蘭湯毒沴何須採艾禳但得臯䕫調
鼎鼐自然災祲變休祥
　　　　温成皇后閤春帖子詞　歐陽　脩
内助從來上所嘉新春不忍見新花君王念舊憐
遺族長使無權保厥家
　　　　樵者　歐陽　脩
雲際依依認舊林斷崖荒磴路難尋西山望見朝
來雨南澗歸時渡處深
　　　　謝判官幽谷種花　歐陽　脩
淺深紅白冝相間先後仍須次第栽我欲四時携
酒去莫教一日不花開
　　　　對雪憶徃歲錢塘西湖訪林逋三首
　　　　　　　　　　　　　　梅　堯臣
昔乘野艇向湖上泊岸去尋高士初折竹壓蘿曽
礙過却穿松下到茅廬
旋燒枯栗衣猶濕去愛峯前有徑開日暮更寒歸
欲懶無端撩亂入舡來
樵童野犬迎人後山葛棠棃案酒時不畏尖風吹
入牖更教牀畔覔䲭夷
　　　　淮中晚泊犢頭　蘇　舜欽
春隂垂野草青青時有幽花一樹明晚泊孤舟古
祠下滿川風雨㸔潮生
　　　　暑中閑詠　蘇　舜欽
嘉果浮沉酒半醺牀頭書冊亂紛紛北軒凉吹開
踈竹卧㸔青天行白雲
　　　　夏意　蘇　舜欽
别院深深夏簟清石榴開遍透簾明樹隂滿地日
卓午夢覺流鶯時一聲
　　　　䗶燭　孫　復
六龍西走入崦嵫寂寂華堂漏轉時一寸丹心如
見用便爲灰燼亦無辭
　　　　書汜水闗寺壁　王　安石
汜水鴻溝楚漢間跳兵走馬百重山如何咫尺啇
於地便有園公綺季閑
　　　　漢武　王　安石
壯士悲歌出塞頻中原蕭瑟半無人君王不負長
陵約直欲功成賞漢臣
　　　　張良　王　安石
漢業存亡俯仰中留侯於此每從容固陵始議韓
彭地複道方圖雍齒封
　　　　曹參　王　安石
束髪河山百戰攻白頭富貴亦成功華堂不著新
歌舞却要區區一老翁
　　　　諸葛武侯　王　安石
慟哭楊顒爲一言餘風今日更誰傳區區庸蜀支
吳魏不是虛心豈得賢
　　　　讀唐書　王　安石
志士無時亦少成中世隨世就功名并汾諸子何
爲者坐與文皇立太平
　　　　懷張唐公　王　安石
直諒多爲世所排有懷長向我前開暮年惆悵誰
知此南陌東阡獨徃來
　　　　南浦　王　安石
南浦東崗二月時物華撩我有新詩含風鴨緑鄰
鄰起㺯日鵝黄裊裊垂
　　　　初夏即事　王　安石
石梁茅屋有彎碕流水濺濺度兩陂晴日暖風生
麥氣緑隂芳草勝花時
　　　　光宅寺(齊武帝宅宋興人在其北/渠武帝宅也其北齊安隔淮)
　　　　　　　　　　　　　　王　安石
齊安孤起宋興前光宅相仍一水邊蜂分蟻爭今
不見故窠遺垤尚依然
　　　　悟眞院　王　安石
野水縱横潄屋除午牎殘夢鳥相呼春風日日吹
香草山北山南路欲無
　　　　示公佐　王　安石
殘生傷性老耽書年少東來復起予各據槁梧同
不寐偶然聞雨落階除
　　　　邵平　王　安石
天下紛紛未一家販繒屠狗尚雄誇東陵豈是無
能者獨傍青門手種瓜
　　　　讀漢書　王　安石
京房劉向各稱忠詔獄當時跡自窮畢竟論心異
恭顯不妨迷國略相同
　　　　臺城寺側獨行　王　安石
春山撩亂水縱横籬落荒畦草自生獨往獨来山
下路筍輿㸔得緑隂成
　　　　雜詠　王　安石
烏石崗頭躑躅紅東江栁色漲春風物華人意曾
相値永日留連草莽中
　　　　揚子　王　安石
儒者陵夷此道窮千秋止有一揚雄當時薦口終
虛語賦擬相如却未工
　　　　范増　王　安石
鄛人七十漫多竒爲漢敺民了不知誰合軍中稱
亞父直湏推讓外黄兒
　　　　杏花　王　安石
垂楊一逕紫苔封人語蕭蕭院落中獨有杏花如
喚客倚墻斜日數枝紅
　　　　韓子　王　安石
紛紛易盡百年身舉世何人識道真力去陳言誇
末俗可憐無補費精神
　　　　省中　王　安石
萬事悠悠心自知強顔於世轉參差移床獨臥秋
風裏靜㸔蜘蛛結網絲
　　　　溝西　王　安石
溝西直下㸔芙蕖葉底三三両両魚若比濠梁應
更樂近人渾不畏舂鉏
　　　　歸庵　王　安石
稻畦藏水緑秧齊松鬛初亁尚有泥縱蹇尋岡歸
獨臥東庵殘夢午時雞
　　　　封舒國公　王　安石
桐鄉山逺復川長紫翠連城碧滿隍今日桐鄉誰
愛我當時我自愛桐鄉
　　　　北山　王　安石
北山輸緑漲横陂直壍回塘灔灔時細數落花因
坐久緩尋芳草得歸遲
　　　　壬戌正月晦復至齊安　王　安石
風暖柴荆處處開雪乾沙浄水洄洄意行却得前
年路㸔盡梅花㸔竹來
　　　　書何氏宅壁　王　安石
有興提魚就公煑此言雖在已三年皖灊終負幽
人約空對湖山坐惘然
　　　　金陵即事三首　王　安石
水際柴門一半開小橋分路入青苔背人照影無
窮柳隔屋吹香併是梅
結綺臨春歌舞地荒蹊狹巷兩三家東風漫漫吹
桃李非復當時伏外花
昏黒投林曉更驚背人相喚百般鳴柴門長閉春
風暖事外還能見鳥情
　　　　定林　王　安石
定林脩木老參天横貫東南一道泉六月杖藜尋
石路午隂多處聽潺湲
　　　　孟子　王　安石
沉魄浮魂不可招遺編一讀想風標何妨舉世嫌
迂闊故有斯人慰寂寥
　　　　孔光　李　泰伯
王莽欲爲先與草董賢將過自迎門省中樹木何
閑事却對妻孥不肯言
　　　　酴醿　韓　維
平生為愛此香濃仰面常迎落架風每至春歸有
遺恨典刑猶在酒盃中
　　　　潁國龐公挽詞　李　師中
獨立無朋但任真不持聲勢掩君親若將坤體論
臣道公是朝廷第一人
　　　　負暄閑眠　仲　訥
茅簷晴日暖於春一枕鈞天樂事新滿眼繁華皆
得意午眠安穩却無人
　　　　夜深吟　王　令
叩几悲歌涕滿襟聖賢千古我如今凍琴絃斷燈
青暈誰㑹男兒半夜心
　　　　登樓三首　狄　遵度
　　　　途次葉縣覩千葉桃花　陶　弼
三月官桃滿上林一花千蕚費春心葉公城外襄
河北一樹無人色更深
　　　　登潮月亭　陶　弼
渡頭人語知潮上下㸔南江東北流試引輕㠶學
歸去茶山溪淺却囘舟
　　　　對花有感　陶　弼
得莫欣欣失莫悲古今人事共花枝桃紅李白薔
薇紫問著春風自不知
皇朝文鑑巻第二十七
皇朝文鑑巻第二十八
　詩
　　七言絶句
　　　天人　邵　雍
　　　禁煙留題錦幈山下　邵　雍
　　　懶起　邵　雍
　　　送蘇修撰赴闕四首　張　載
　　　别館中諸公　張　載
　　　聖心　張　載
　　　老大　張　載
　　　有䘮　張　載
　　　土牀　張　載
　　　芭蕉　張　載
　　　貝母　張　載
　　　題觧詩後　張　載
　　　怪石　黄　庶
　　　白雲庵　黄　庶
　　　偶成　程　顥
　　　送吕晦叔赴河陽　程　顥
　　　贈司馬君實　程　顥
　　　題館壁　劉　攽
　　　山堂偶書　唐　詢
　　　冬至日逰吉祥寺　蘇　軾
　　　唐道人言天目山　蘇　軾
　　　陳季常所蓄朱陳村嫁娶圖
　　　　　　　　　　　　　　蘇　軾
　　　春日　蘇　軾
　　　贈劉景文　蘇　軾
　　　望湖樓醉書二首　蘇　軾
　　　望海樓晚景二首　蘇　軾
　　　書雙竹湛師房　蘇　軾
　　　王莽　蘇　軾
　　　金橙徑　蘇　軾
　　　霜筠亭　蘇　軾
　　　中秋月　蘇　軾
　　　梅花二首　蘇　軾
　　　南堂　蘇　軾
　　　書李世南所畫秋景　蘇　軾
　　　題澄邁驛通潮　蘇　軾
　　　歸計　沈　括
　　　姑熟　沈　括
　　　静居　李　宗易
　　　虞姬墓　蘇　轍
　　　秋祀髙禖　蘇　轍
　　　題陽關圖　黃　庭堅
　　　題李伯時盡嚴子陵釣灘　黃　庭堅
　　　北牎　黃　庭堅
　　　和謝公定河朔漫成　黃　庭堅
　　　梅福隱居　黃　庭堅
　　　次韻子瞻延英入侍　黃　庭堅
　　　戯題小雀捕飛䖝畫扇　黃　庭堅
　　　竹枝歌二首　黃　庭堅
　　　答聞善二首　黃　庭堅
　　　病起荆江亭即事　黃　庭堅
　　　臺下　沈　遼
　　　宿濟州西門外旅館　晁　端友
　　　召試學士院　王　欽臣
　　　題淺沙泉　黄　履
　　　次韻答學者　陳　師道
　　　寄都下故人示王子安　陳　師道
　　　絶句　陳　師道
　　　贈吴氏兄弟　陳　師道
　　　絶句　陳　師道
　　　經筵大雪不罷講二首　吕　希哲
　　　曽點　吕　大鈞
　　　題宣州後堂壁　張　耒
　　　桓武公　張　耒
　　　絶句　張　耒
　　　漫成　張　耒
　　　北郊　吕　大臨
　　　送劉戸曹　吕　大臨
　　　題驛舍　盧　秉
　　　送吕子進　張　舉
　　　守關　劉　季孫
　　　題李世南畫扇　蔡　肇
　　　自歎　任　伯雨
　　　感古二首　任　伯雨
　　　途中　張　公庠
　　　張辟疆　劉　跂
　　　春日村居　崔　鶠
　　　讀漢書　鮑　欽止
　　　垂虹亭　米　黻
　　　題泗濵南山石壁曰苐一山
　　　　　　　　　　　　　　米　黻
　　　杜牧　田　晝
　　　墨子　田　晝
　　　見降羌感事　晁　詠之
　　　暮雨　謝　邁
　　　雨中漫成　謝　邁
　　　村老　馬　存
　　　自齊山借舟泛湖還家　曹　緯
　　　茅塘馬上　賀　鑄
　　　　天人　邵　雍
羲軒堯舜雖難復湯武桓文尚可循事既不同時
又異也由天道也由人
　　　　禁煙留題錦幈山下　邵　雍
春半花開百萬般東風近日惡摧殘可憐桃李性
温厚吹盡都無一句言
　　　　懶起　邵　雍
半記不記夢覺後似愁無愁情倦時擁衾側臥未
忺起簾外落花撩亂飛
　　　　送蘇脩撰赴闕四首　張　載
秦弊于今未息肩高蕭從此法相㳂生無定業田
疆壞赤子存亡任自然
道大寕容小不同顓愚何敢與機通井疆師律三
王事請議成功器業中
闔闢天機未始休袗衣胝足両何求巍巍只爲蒼
生事彼美何嘗與九州
出異歸同禹與顔未分黄閤與青山事機爽忽秋
亳上聊騐天心語黙間
　　　　别館中諸公　張　載
九天宫殿鬱岧嶤碧瓦參差逼絳霄藜藿野心雖
萬里不無忠戀向清朝
　　　　聖心　張　載
聖心難用淺心求聖學須専禮法脩千五百年無
孔子盡因通變老優游
　　　　老大　張　載
老大心思久退消倒巾終日面岧嶤六年無限詩
書樂一種難忘是本朝
　　　　有喪　張　載
有喪不勉道終非少爲親嫌老爲衰舉世只知
考妣功緦不見我心悲
　　　　土牀　張　載
土牀煙足紬衾暖瓦釡泉乾豆粥新萬事不思溫
飽外漫然清世一閑人
　　　　芭蕉　張　載
芭蕉心盡展新枝新巻新心暗已隨願學新心養
新徳旋隨新葉起新知
　　　　貝母　張　載
貝母階前蔓百尋雙桐盤遶葉森森剛強顧我蹉
跎甚時欲低柔警寸心
　　　　題解詩後　張　載
置心平易始通詩逆志從容自解頤文害可嗟高
叟固十年聊用勉經師
　　　　怪石　黄　庻
山鬼水怪着薜荔天禄辟邪眠莓苔鈎簾坐對心
語口曾見漢唐池館來
　　　　白雲庵　黄　庻
白雲無種滿地生有時出山爲雨露老僧惆悵望
雲歸盡日庵前自來去
　　　　偶成　程　顥
雲淡風輕近午天望花隨柳過前川旁人不識予
心樂將謂偷閑學少年
　　　　送吕晦叔赴河陽　程　顥
曉日都門颭斾旌晚風鐃吹入三城知公再爲蒼
生起不是尋常刺史行
　　　　贈司馬君實　程　顥
二龍閑臥洛波清今日都門獨餞行願得賢人均
出處始知深意在蒼生
　　　　題館壁　劉　攽
壁門金闕倚天開五見宫花落古槐明日扁舟江
海去却從雲氣望蓬萊
　　　　山堂偶書　唐　詢
在處煙雲早晚生自疑呼吸氣皆靈十年夢寐江
山裏今見江山入戸庭
　　　　冬至日遊吉祥寺　蘇　軾
井底㣲陽回未回蕭蕭寒雨濕枯荄何人更似蘇
夫子不是花時獨肯來
　　　　唐道人言天目山上俯視雷雨每大雷電
　　　　但聞雲中如嬰兒聲殊不聞雷震也
　　　　　　　　　　　　　　蘇　軾
已外浮名更外身區區雷電若爲神山頭只作嬰
兒㸔無限人間失箸人
　　　　陳季常所蓄朱陳村嫁娶圖二首
　　　　　　　　　　　　　　蘇　軾
何年顧陸丹青手畫作朱陳嫁娶圖聞道一村唯
兩姓不將門戸買崔盧
我是朱陳舊史君勸耕曾入杏花村而今風物那
堪畫縣吏催錢夜打門(朱陳村在徐州蕭縣)
　　　　春日　蘇　軾
鳴鳩乳燕寂無聲日射西牎潑眼明午醉醒來無
一事只將春睡賞春晴
　　　　贈劉景文　蘇　軾
荷盡已無擎雨蓋菊殘猶有傲霜枝一年好處君
須記最是橙黄橘緑時
　　　　望湖樓醉書二首　蘇　軾
黒雲飜墨未遮山白雨跳珠亂入船巻地風來忽
吹散望湖樓下水如天
放生魚鼈逐人來無主荷花到處開水枕能令山
俯仰風舡觧與月徘徊
　　　　望海樓晚景二首　蘇　軾
横風吹雨入樓斜壯觀應須好句誇雨過潮平江
海碧電光時掣紫金蛇
青山斷處塔層層隔㟁人家喚欲譍江上秋風晚
來急爲傳鐘鼓到西興
　　　　書雙竹湛師房　蘇　軾
暮鼓朝鍾自擊撞閉門孤枕對殘釭白灰旋撥通
紅火臥聼蕭蕭雪打䆫
　　　　王莽　蘇　軾
漢家殊未識經綸入手功名事事
夜井千金購得解飛人
　　　　金橙徑　蘇　軾
金橙縱復里人知不見鱸魚價自低湏是松江煙
雨裏小舡燒薤擣香虀
　　　　霜筠亭　蘇　軾
解籜新篁不自持嬋娟已有歲寒姿要㸔凛凛霜
前意須待秋風粉落時
　　　　中秋月　蘇　軾
暮雲収盡溢清寒銀漢無聲轉玉盤此生此夜不
長好明月明年何處㸔
　　　　梅花二首　蘇　軾
春來幽谷水潺潺的皪梅花草棘間一夜東風吹
石裂半隨飛雪度闗山
何人把酒慰深幽開自無聊落更愁幸有清溪三
百曲不辭相送到黄州
　　　　南堂　蘇　軾
掃地燒香閉閤眠簟紋如水帳如煙客來夢覺知
何處掛起西牎浪接天
　　　　書李世南所畫秋景　蘇　軾
人間斤斧日創痍誰見龍蛇百尺姿不是溪山曽
獨徃何人解作掛猿技
　　　　題澄邁驛通潮閣　蘇　軾
餘生欲老海南村帝遣巫陽招我魂杳杳天低鶻
沒處青山一髪是中原
　　　　歸計　沈　括
住山人少説山多空只年年憶薜蘿不是自心應
不信眼前歸計又蹉跎
　　　　姑熟　沈　括
新晴渡口百花香石子池頭鴨㺯黄捲幔夕陽留
不住好風將雨過梅塘
　　　　靜居　李　宗易
大都心足身還足秪恐身閑心未閑但得心閑隨
處樂不須朝市與雲山
　　　　虞姬墓　蘇　轍
布叛增亡國已空摧殘羽翮自令窮艱難獨與虞
姬共誰使西來敵沛公
　　　　秋祀高禖　蘇　轍
乾德年中初一新頺垣破瓦委荆榛興亡舉墜干
戈際閒暇方知國有人
　　　　題陽闗圖　黄　庭堅
斷膓聲裏無形影畫出無聲亦斷膓想得陽闗更
西路北風低草見牛羊
　　　　題李伯時畫嚴子陵釣灘
　　　　　　　　　　　　　　黄　庭堅
平生久要劉文叔不肯爲渠作三公能令漢家重
九鼎桐江波上一絲風
　　　　北䆫　黄　庭堅
生物趨功日夜流園林才夏麥先秋緑隂黄鳥北
䆫簟付與來禽安石榴
　　　　和謝公定河朔漫成　黄　庭堅
漢時水占十萬頃官寺民居皆濁河豈必九渠忘
故道直緣穿鑿用工多
　　　　梅福隱居　黄　庭堅
呉門不作南昌尉上疏歸來朝市空笑拂巗花問
塵世故人子是國師公
　　　　次韻子瞻延英入侍　黄　庭堅
延和西路古槐隂不隔朝宗夙夜心公有胷中五
色線平生𥙷衮用功深
　　　　戯題小雀捕飛䖝畫扇　黄　庭堅
小虫心在一啄間得失與世同輕重丹青妙處不
可傳輪扁斵輪如此用
　　　　竹枝歌二首　黄　庭堅
竹竿坡面蛇倒退摩圍山要胡孫愁杜鵑無血可
續淚何日金雞赦九州
命輕人鮓甕頭船日瘦鬼門闗外天北人墮淚南
人笑青壁無梯聞杜鵑
　　　　答聞善二首　黄　庭堅
公　醉面桃花紅人百忤之無慍容莘老夜闌傾
數斗焚香黙坐日生東
陶令舍中有名酒無夕不爲父老傾四坐歡欣觀
酒德一燈明暗又詩成
　　　　病起荆江亭即事　黄　庭堅
成王小心似文武周召何妨略不同不湏要出我
門下實用人材即至公
　　　　臺下　沈　遼
石梅落落欲黄時細雨濛濛暗不開數日不行臺
下路不知江水過山來
　　　　宿濟州西門外旅館　晁　端友
寒林殘日欲棲烏壁裏青燈乍有無小雨愔愔人
假寐臥聼疲馬齕殘芻
　　　　召試學士院　王　欽臣
翠木隂隂白玉堂長年來此試文章日斜奏罷長
楊賦閑拂塵埃㸔畫墻
　　　　題淺沙泉　黄　履
欄低沙淺一泓寒雨不増深旱不亁要識有源爲
可取餘波更向大江㸔
　　　　次韻答學者　陳　師道
大阿無前鋒不缺鈆刀不堪供一切至柔繞指剛
則折善而藏之光奪月
　　　　寄都下故人示王子安　陳　師道
湖海相忘日自踈經年不作一行書世間惟有韓
康伯肯爲淵明住歳餘
　　　　絕句　陳　師道
里中餽杏得嘗新馬上逢花始見春勤苦著書如
作吏世間枉是最閑人
　　　　贈吳氏兄弟　陳　師道
得失媸妍只自知略容千載有心期恨君不識金
華伯何處如今更有詩
　　　　絕句　陳　師道
書當快意讀易盡客有可人招不來世事相違每
如此好懷百歲幾回開
　　　　經筵大雪不罷講二首　吕　希哲
水晶宫殿玉花零㸃綴宫槐臥素屏特勑下簾延
墨客不因風雪廢談經
強記師承道古先無窮新意出陳編一言有𥙷天
顔動全勝三軍賀凱旋
　　　　曽㸃　吕　大鈞
函文從容問且酬展才無不至諸侯可憐曾㸃推
鳴瑟獨對春風詠不休
　　　　題宣州後堂壁　張　耒
過雨山亭暑氣㣲老人猶未試生衣滿園閑緑無
人到春日南風燕子飛
　　　　桓武公　張　耒
北征談笑縛姚公靜掃諸陵見洛嵩不用登高笑
夷甫正緣此軰使君雄
　　　　絕句　張　耒
風掉浮煙匝地回雨將濃翠撲山來晚凉楼角三
吹罷夕照江天萬里開
　　　　漫成　張　耒
閉門春風作徃還誰家有花堪醉眠栁腰榆莢爭
入眼江海一枝逺若天
　　　　北郊　吕　大臨
村北磽田乆廢耕試投嘉穀望秋成天時地力難
前料萬粒須期一粒生
　　　　送劉戸曹　吕　大臨
學如元凱方成癖文似相如反類俳獨立孔門無
一事唯傳顔氏得心齋
　　　　題驛舍　盧　秉
青山白髪病参軍旋糶黄糧買酒尊但得有錢留
客醉也勝騎馬傍人門
　　　　送吕子進　張　舉
籬鷃雲鵬各有程匆匆送别未忘情恨君不在蓬
籠底共聽蕭蕭夜雨聲
　　　　守闗　劉　季孫
晨雞三呌未開闗留滯行人更解鞍却上月明高
處立曉風吹面作清寒
　　　　題李世南畫扇　蔡　肇
野水潺潺平落澗秋風瑟瑟細吹林逢人抱甕知
村近隔塢聞鍾覺寺深
　　　　自歎　任　伯雨
當年言路亦逡廵白簡青蒲十一人半斥炎荒半
除籍而今無一預朝紳
　　　　感古二首　任　伯雨
一言借諭資鍾㑹意在張華亦已深大抵知言由
飬氣可憐晉武有蓬心
指鹿姦謀豈偶然都緣人事不由天要知左右皆
言馬只爲當時殺正先
　　　　途中　張　公庠
一年春事又成空擁鼻㣲吟半醉中夾路桃花風
雨遇馬蹄無處避殘紅
　　　　張辟彊　劉　跂
老畫駸駸不可攀風流依約片言還小兒若悟他
年事肯復生心涕淚間
　　　　春日村居　崔　鶠
春草門前已沒靴更無人過野人家離離細竹時
聞雨淡淡䟽簾不隔花
　　　　讀漢書　鮑　欽止
漢公事業比阿衡純用詩書致太平它日何人頌
功德至今嘲笑亦諸生
　　　　垂虹亭　米　芾
斷雲一葉洞庭㠶玉破鱸魚霜破柑好作新詩繼
桑苧垂虹秋色滿東南
　　　　題泗濵南山石壁曰苐一山
　　　　　　　　　　　　　　米　芾
京洛風沙千里還船頭出汴翠屏間莫論衡霍撞
(平聲)星斗且是東南苐一山
　　　　杜牧　田　晝
弟病兄孤失所依當時書語最堪悲豈圖乞得南
州後却限尋芳去較遲
　　　　墨子　田　晝
末學紛紛自有師能言兼愛我猶疑定知已駕雲
梯後却悔初心泣染絲
　　　　見降羌感事　晁　詠之
沙塲尺箠致羌渾玉陛朝趨雨露恩自笑百年家
鳯闕一生腸斷國西門
　　　　暮雨　謝　薖
晚雨牆東暗緑槐清隂庭院鎖莓苔委堦紅藥將
春去貼水青荷與夏來
　　　　雨中謾成　謝　薖
東風渾作勒花寒寂寞林塘不受㸔玉板鶴翎俱
未識梨梢空有涙闌干
　　　　村老　馬　存
肉死皮亁垂鬢絲尋暄扶杖向東籬文王没後無
人問直至而今大半飢
　　　　自齊山借舟泛湖還家　曹　緯
十里平湖漫不流晚風吹浪打行舟定知歸得侵
燈火家在菰蒲最盡頭
　　　　茅塘馬上　賀　鑄
壯圖忽忽負當年回羡農兒過我賢水落陂塘秋
日薄仰眠牛背㸔青天(皇朝文鑑卷第二十八)
皇朝文鑑巻第二十九
　詩
　　雜體
　　　星名
　　　　二十八宿歌贈旡咎　黃　庭堅
　　　人名
　　　　和蕭十六　孔　平仲
　　　郡名
　　　　郡名詩呈吕元鈞　孔　平仲
　　　藥名
　　　　登湖州銷暑樓　陳　亞
　　　　荆州即事五首　黃　庭堅
　　　建除
　　　　重贈徐天隱　黃　庭堅
　　　八音
　　　　八音歌答黃魯直　晁　𥙷之
　　　四聲
　　　　還郷展省道中作四聲詩寄豫章僚友
　　　　　　　　　　　　　　孔　平仲
　　　藏頭
　　　　寄賈宣州　孔　平仲
　　　　呈章子平　孔　平仲
　　　離合
　　　　藥名離合四時四首　孔　平仲
　　　回紋
　　　　泊鴈　王　安石
　　　一字至十字
　　　　詠竹　文　同
　　　兩頭纎纎
　　　　兩頭纎纎二首　張　舜民
　　　五雜組
　　　　五雜組四首　孔　平仲
　　　了語不了語
　　　　了語　孔　平仲
　　　　不了語　孔　平仲
　　　難易言
　　　　難易言二首　蘇　舜欽
　　　聮句
　　　　劒聮句
　　　　風琴聮句
　　　　悲二子聮句
　　　　地動聮句
　　　集句
　　　　送呉顯道　王　安石
　　　　戲贈湛源　王　安石
　　　　與北山道人　王　安石
　　　　示蔡天啓　王　安石
　　　　烝然來思　王　安石
　　　　集杜句寄孔元忠　孔　平仲
　　　星名
　　　　二十八宿歌贈无咎　黄　庭堅
虎剝文章犀解角食未下亢竒禍作藥材根氐罹
斸掘蜜蜂奪房抱饑渇有心無心材慧死人言不
如龜曵尾衛平哆口無南箕斗柄指日江使噫狐
腋牛衣同一燠高丘無女甘獨宿虛名挽人受實
禍累棊既危安處我室中凝塵散髪坐四壁矗矗
見天下奎蹄曲隈取脂澤婁豬艾豭彼何擇傾腸
倒胃得相知貫日食昴終不疑古來畢命黄金臺
佩君一言等觜觽月沒參横惜相違秋風金井梧
桐落故人過半在鬼録柳枝贈君當馬䇿歲晏星
囘觀盛德張弓射雉武且力白鷗之翼没江波抽
絃去軫君謂何
　　　人名
　　　　和蕭十六　孔　平仲
式㣲子歎歸期滯踈鍾皓月僧䆫睡滿郭丹楓已
送秋李白桃紅春又至綠楊朱戸鎖娉婷燕趙壹
笑誰相視紅顔回眄能溺人有若大川無際涘吾
曹操行薄雲天去險就平當擇地嚴君平昔敎諸
子肯向贛江爲此事勿捐仁義縱歡娛力與主張
興廢墜不才疆使酬杜詩搦管能令言鄙志
　　　郡名
　　　　郡名詩呈吕元鈞　孔　平仲
相人觀久逺要且視資質酒酸本多甘絹敗爲少
密公家渭川後端亮氣不屈播移雖裔土寧妥如
舊蓽優游歸孔聖坎壈笑趙壹儻來等榮辱所遇
順勞佚道閤接談賔文房散書帙當其泰定時海
宇更無物耳目并已忘何心蘄冕黻忽聞韶曲奏
更覺巴音失温純比金玉清越勝琴瑟似追少陵
歩眞得建安骨從今益淬厲及此舒長日唱酬安
敢同心欽但齋栗
　　　藥名
　　　　登湖州銷暑樓　陳　亞
重樓肆登賞豈羨石爲廊風月前湖近軒䆫半夏
凉罾青識漁浦芝紫認仙鄉却恐當歸闕襟靈爲
别傷
　　　　荆州即事五首
　　　　　　　　　　　　　　黄　庭堅
四海無逺志一溪甘遂心牽牛避洗耳臥著桂枝隂
前湖後湖水初夏半夏凉夜闌鄉夢破一鴈度衡陽
垂空青幕六一一排風開石友常思我預知子能來
幽瀾泉石綠閉門聞啄木運柴胡奴歸車前挂生鹿
雨如覆盆來平地沒牛膝回望無夷陵天南星斗濕
　　　建除
　　　　重贈徐天隱　黄　庭堅
建極臨萬邦稽古　陛下聖除書日日下有耳家
相慶滿意見升平父老扶杖聽平生所傳聞似
仁祖德性定鼎百世長櫜弓四夷靜執事當在朝
官冷殊未稱破帽風欹欹簡易不騎乘危顚相扶
持泉石共嘲詠成樂澗阿中傲世似未敬收潦下
秋船期公拜嘉命開元命觀事身得見全盛閉門
長蓬蒿或許老夫病
　　　八音
　　　　八音歌答黄魯直　晁　補之
金蘭况同心莫樂新相知石田罹清霜念此百草
腓絲㸔煑􁐇吐士聽憤悱語竹馬非妙齡羙人恐
遲暮匏繫魯東家今君尚天涯土膏待陽燀氣至
如咄嗟革薄不可廓士迫下流惡木無松栢心蝎
處螻蟻託
　　　四聲
　　　　還鄉展省道中作四聲詩寄豫章僚友
　　　　　　　　　　　　　　孔　平仲
蕭灘波潺湲巴丘山崔嵬江天如相迎風吹浮雲
開思鄉人皆然惟予頻歸來松楸彌青鮮舂容生
泉臺乆雨水陡長泱漭似海廣葦底解小艇曉起
蕩兩槳早飯野篠下鳥語靜愈響有酒我不飲引
領但子想四際又暮夜意詣尚未到繫䌫坐樹䕃
嘒嘒厭聚噪徑歩氣向暝岸嘯韻自報内顧自慰
幸比歳屢拜掃執熱逼入伏一葉益局促日落月
欲出豁若脱桎梏木色鬱碧幄竹節削綠玉赤脚
踏白石宿泊得沐浴
　　　藏頭
　　　　寄賈宣州　孔　平仲
高㑹當年喜得曹日陪宴衎自忘勞力回天地君
應憊心狹乾坤我尚豪豕亥論書非素學子孫干
祿有東臯十年求友相知寡分付長松䕃短蒿
　　　　呈章子平　孔　平仲
王駱聲華星斗傍方州投老憇甘棠木逃剪伐枝
長碧石耐䥴磨性有常巾禇藏經勤問學子孫傳
業富文章十年留落歸何暮日聽除書侍玉皇
　　　離合
　　　　藥名離合四時四首　孔　平仲
草滿南園綠青青復間紅花開不擇地錦繡逕相
通
漿寒飲一石蜜液和巖桂心渇望天南星河粲垂
地
參旗挂綵木通夕凉如水銀漢耿半天河橋暝煙
紫
雪片擁頽垣衣裘冷如甲香醪不滿榼藤枕欹殘
臈
　　　回紋
　　　　泊鴈　王　安石
泊鴈鳴深渚收霞落晚川柝隨風歛陣樓映月低
弦漠漠汀帆轉幽幽岸火然壑危通細路溝曲繞
平田
　　　一字至十字
　　　　詠竹　文　同
竹竹森寒㓗緑湘江濵渭水曲帷幔翠錦戈矛蒼
玉心虛異衆草節勁踰凡木化龍杖入仙陂呼鳯
律鳴神谷月娥巾帔靜苒苒風女笙竽清簌簌林
間飲酒碎影揺罇石上圍棊輕隂覆局屈大夫逐
去徒悦椒蘭陶先生歸來但尋松菊若論檀欒之
操無敵於君欲圖瀟洒之姿莫賢於僕
　　　兩頭纎纎
　　　　兩頭纎纎二首　張　舜民
兩頭纎纎織女梭半白半黒右軍鵝腷腷膊膊石
子坡磊磊落落大風歌
兩頭纎纎蠒綰絲半白半黒蠅蠧之腷腷膊膊母
赴兒磊磊落落忠臣詞
　　　五雜組
　　　　五雜組四首　孔　平仲
五雜組垂衣裳徃復來就桀湯不獲已剪夏商
五雜組花木春徃復來江湖人不獲已議和親
五雜組錦繡叚徃復來隨陽鴈不獲已猶仕宦
五雜組朝霞明徃復來車馬行不獲已方用兵
　　　了語不了語
　　　　了語(效晉顧愷之殷仲堪)孔　平仲
公餗欲成忽覆鼎銀缾汲絕還沉井乳虎咆哮落
深穽青萍一揮㫁人頸
　　　　不了語(效唐雍𥙿)孔　平仲
無言以手尋珮環寒暑迭運彫朱顔八駿踏地幾
時徧六龍駕日何年閑
　　　難易言
　　　　難易言二首(效韋應物)蘇　舜欽
擬把鈆刀伐丹桂欲坐眢井攀青天排羅嬰兒拒
九虎未若以道干貴權
地上拾芥亦細碎掌裏數文猶苦辛脱使擿丸下
峻阪未若以財而發身
　　　聯句
　　　　劒聯句(范仲淹/歐陽脩/滕宗諒)
聖人作神兵以定天下厄(范)蚩尤發靈機干將構
雄績(歐)槖籥天地開鑪冶隂陽闢(滕)南帝輸火精
西皇降金液(歐)炎炎崑崗熒洶洶洪河擘(范)雷霆
助意氣日月淪精魄(滕)神氣不在天錯落就三尺
(歐)直淬臨溪泉横磨太行石(歐)雄雌威並立晝夜
光相射(范)提擕風雲生指顧煙霞寂(滕)堅剛正人
心耿介志士跡(歐)初疑成夏鼎魑魅世所識(滕)又
若引呉刀犀象謂無隔(范)截波虬尾滑脱浪鯨牙
直(歐)頑水挂隂雷皎月乘孤隙(歐)河角起彗氣雲
罅露秋碧(范)曉鐔星斗爛夜匣飛龍宅(范)舞酣霰
雪回彈俊球琳擊(滕)鮮揺霅水光膩亂湘山色(滕)
青蛟渇雨瘦素虺蟠霜瘠(歐)清敲鏘以鳴寒姿堅
且澤(范)鬼類䘮影響佞黨摧肝膈(歐)一旦㑹神武
四海屠兇逆(范)周王奉天討商郊千里赤(歐)楚子
揚軍聲秦師萬首白(范)祥輝冠呉楚殺氣横燕易
(范)與君斬鼇足八極停震虩(歐)翁君刜鵬翼三辰
増煥赫(范)莫使化猿翁辱我爲幻惑(范)莫使暴虎
人屈我執仇敵(滕)尊嚴侯冠冕左右舞干戚(歐)功
成不可留延年空霹靂(范)
　　　　風琴聯句(謝濤希深/梅堯臣聖俞)
竅竹漏天風張絃擬嶧桐佳名從此得妙響未曽
窮(希深)夜靜危臺上人閑皎月中依依聽不足秋
露滿蘭叢(聖俞)
　　　　悲二子聯句(二子謂穆脩凌孟陽/蘇舜元才翁蘇舜欽子美)
有客自逺方來以二子説穆子疾病初家事巨細缺鄰人
苦其求(才翁)醫師久已决案盃小大空布被旁午裂餘喘
尚能皷(子美)老憤知已結目凄望羊泓髭㫁反喟茁憂酸
繫餘生(才翁)噑　留永訣語妻後日計書䇿未可徹敎子
立丗資(子美)圓曲勿自恱吾屬何流離衆人方草竊凌子
乆道路(才翁)十口著羈絏恰旅重江間正值大饑節既無裹
飯交(子美)疾走繼麤糲又無執漿人及時沃枯渴惜哉殞
天命(才翁)痛焉在親絰帝胡生爾身世復稱其傑
胷伏氣萬丈(子美)腸貯怨百折艱難泊風波憔悴
墮霜雪乆僕勤龍鍾(才翁)弱女癡䠥􁋧文隨寒餓
空道與煙焰㓕魂兮竟何歸(子美)去矣不得别長
府豈無財莫濟醫藥切太倉豈無粟(才翁)莫解腹
腸熱天子聖在上海内清欲澈伊人胡不官(子美)
既死安得活朝青與暮紫神喜天下軋昂車與怒
馬(才翁)門滿道不絕之子苟間厠斯民乃貪餮高
亢世弗親(子美)方嚴鬼所掣敢言才足珍寧免否
來齧思潜涙輒抽(才翁)慘舊面成耋舉目此牢落
側身今鄙媟箴言耳空虚(子美)險論口卼臲作詩
告石梁聊以慰寒骨(才翁)
　　　　地動聯句(蘇舜元舜欽叔才舜元舊字)
大荒孟冬月(叔才)末旬高舂時日腹昬盲倀(子美)
風口鳴嗚咿萬靈困隂戚(叔才)百植嗟陽衰濃寒
有勝氣(子美)大凍無敗期六指忽揺拽(叔才)羣蹠
初奔馳丸銅落蟾吻(子美)始異張渾儀列宿犯天
紀(叔才)預驗漢志辭民甍函皷舞(子美)禁堞彊崩
離坐駭市聲死(叔才)立怖人足踦垣途重車僨(子)
(美)急傳壯馬欹陵阜動撫手(叔才)礫塊當揚箕停
汚有亂浪(子美)僵木無靜枝衆啄不暇息(叔才)沓
嶂驚欲飛踊塔撼鐸碎(子美)安流蕩舟疲倒壺䘮
午漏(叔才)顚巢駭眠鴟居人眩眸子(子美)行客勞
髑兒南北頓儵忽(叔才)西東播戎夷四鎭一毛重
(子美)百川寸涔微斗藪不知大(叔才)軒輊主者誰
共工豈復愁(子美)富媼安得爲寧無折軸患(叔才)
頓易崩山悲衆蟄不安土(子美)羣毛難麗皮驚者
去靡所(叔才)仆或如見擠轟雷下簷瓦(子美)决玉
傾倉粢雙顚太室吻(叔才)四躍宸庭螭萬宇變旋
室(子美)百城如轉機念此大菑患(叔才)必由政瘕
疵勝社勇厥氣(子美)孤陽病其威傳是下乘上(叔)
(才)亦曰尊屈卑夫惟至靜者(子美)猶不可保之况
乃易動物(叔才)何以能自持高者恐顚墜(子美)下
者當鎭綏天戒豈得慢(叔才)肉食冝自思變省孽
可息(子美)損降禍可違願進小臣語(叔才)兼爲丹
扆規偉哉聦明主(子美)勿遺地動詩(叔才)
　　　集句
　　　　送呉顯道　王　安石
五湖大浪如銀山問君西遊何當還以手撫膺坐
長歎空手無金行路難丈夫意有在吾徒且加餐
屏風九疊雲錦張千峯如連環上有横河斷海之
浮雲可望不可攀飛空結樓臺動影褭窕冲融間
沛然乘天遊下㸔塵世悲人寰泊舟潯陽郭去去
翔寥廓君今幸未成老翁衰老不復如今樂
　　　　戲贈湛源　王　安石
恰有三百青銅錢憑君爲筭小行年坐中亦有江
南客自斷此生休問天
　　　　與北山道人　王　安石
可惜昻藏一丈夫生來不讀半行書子雲識字終
投閣幸是元無免破除
　　　　示蔡天啓　王　安石
身着青衫騎白馬日馳三百尚嫌遲心源落落堪
爲將却是君王未備知
　　　　烝然來思　王　安石
　　烝然來思送程公也公來以薧麋饋我我飲
　　餞之率西水滸故作是詩
念我獨兮亦莫我顧烝然來思程伯休父我有旨
酒爾殽伊脯酌言醻之式歌且舞不留不處適彼
樂土言秣其馬率西水滸有客宿宿于時語語山
有橋松江有渚式遄其歸不我與作此好歌倡予
和女
　　　　集杜詩句(寄孫元忠)孔　平仲
君不見瀟湘之山衡山高八月秋高風怒號草木
黄落龍正蟄哀鴻獨呌求其曹男兒生無所成頭
皓白漂零已是滄浪客呼兒覔紙一題詩此心炯
炯君應識
皇朝文鑑巻第二十九
皇朝文鑑巻第三十
　騷(如騷者亦附)
　　　山中之樂　歐陽　脩
　　　逐伯強文　劉　敞
　　　屈原嘏辭　劉　敞
　　　釋謀　王　安石
　　　寄蔡氏女子　王　安石
　　　九誦　鮮于　侁
　　　山清辭　蘇　軾
　　　黃泥坂詞　蘇　軾
　　　南山之田　王　令
　　　我思古人　王　令
　　　山中辭　王　令
　　　江上辭　王　令
　　　放言　狄　遵度
　　　幽命　沈　括
　　　題禹廟壁　劉　彞
　　　詆風穴　劉　攽
　　　弔王右軍宅辭　錢　公輔
　　　解雨送神曲　李　常
　　　超然臺辭　文　同
　　　濂溪詩　黃　庭堅
　　　明月篇贈張文潜　黃　庭堅
　　　秋風三疊寄秦少游　邢　居實
　　　華清宫詞五首　田　畫
　　　　山中之樂　歐陽　修
　　佛者惠勤餘杭人也少去父母長無妻子以
　　衣食于佛之徒徃來京師二十年其人聦明
　　材智亦嘗學問于賢士大夫今其南歸遂將
　　窮極吳越甌閩江湖海上之諸山以肆其所
　　適予嘉其嘗有聞於吾人也於其行也爲作
　　山中之樂三章極道山林間事以動蕩其心
　　意而卒反之正其辭曰
江上山兮海上峯藹青蒼兮杳㠝叢霞飛霧散兮
邈乎青空天鑱鬼削兮壁立於鴻䝉崖懸磴絶兮
險且窮穿雲渡水兮忽得路而不知其深之幾重
中有平田廣谷兮與世隔絶猶有太古之遺風泉
甘土肥兮鳥獸雝雝其人麋鹿兮既壽而豐不
知人間之幾時兮但見草木華落爲春冬嗟世之
人兮曷不歸來乎山中山中之樂不可見今子其
徃兮誰逢
　　　　　其一
丹莖翠蔓兮巖壑玲瓏水聲聒聒兮花氣濛濛石
巉巉兮横路風颯颯兮吹松雲冥冥兮雨霏霏白
猿夜嘯兮青楓朝日出兮林間澗谷紛兮青紅千
林靜兮秋月百草香兮春風嗟世之人兮曷不歸
來乎山中山中之樂不可得今子其徃兮誰從
　　　　　其二
梯崖架險兮佛廟仙宫耀空山兮鬱穹隆彼之人
兮固亦目明而耳聦寵辱不干其慮兮仁義不被
其躬䕃長松之蓊蔚兮藉纎草之丰茸苟其中以
自足兮忘其服胡而顛童自古智能魁傑之士兮
固亦絶世而逃蹤惜天林之甚良兮而自棄於無
庸嗟彼之人兮胡爲老乎山中山中之樂不可久
遲子之返兮誰同
　　　　　其三
　　　　逐伯強文　劉　敞
　　寳元二年予羈旅淮南醫來言曰今兹歲多
　　疾疫予因作文以逐伯強伯強厲也能爲疫
　　者故逐之
皇皇上天兮后土浩浩厥生孔繁兮其施甚溥陶
陶仲夏兮草木蕃廡鳥獸孳息兮我民樂胥我民
孔靈兮上帝是仁天子聖兮百工日新上無粃政
兮下無悖人鄰里其集兮樂哉欣欣伯強何爲兮
孰畀以政反世五福兮持極以令我民不怡兮既
爽其盛白黒眩瞀兮孰察其正謂壽反天兮謂康
反病仁義無益兮苟且爲幸嗟爾伯強兮其獨何
心絶世和氣兮俾民不任上天孔神兮大德曰生
天不可長罔兮民不可乆侵天誅誠加兮安所避
雷公驅兮風伯逝嗟爾伯強兮何所詣南有蠻兮
爲冦爲逋西羗戎兮恃艱自虞天子孔仁兮靡焉
畢屠伯強徃兮代天伐誅嗟中國兮不可久留子
不去兮顚倒思予
　　　　屈原嘏辭　劉　敞
　　梅聖兪在江南作文祝于屈原譏原好競渡
　　使民習尚之因以鬪傷溺死一歲不爲輒降
　　疾殃失愛民之道其意誠善也然競渡非屈
　　原意民言不競渡則歲輒惡者訛也故爲原
　　作嘏辭以報祝明聖兪禁競渡得神意
維時仲夏吉日維午神歆既詞錫辭以嘏曰朕之
初生皇揆予度嘉朕以名終身是守抑豈不淑不幸
逢遇離愍被憂天不可訴宗國爲墟寧取自賊朕
爲忍生豈不永年悁悁荆人是拯是憐赴水蹈波
疚不廢旃既招朕魂巫祝背先豈朕是私將德是
傳淪胥及溺初亦不悛其後風靡民益輕死匪朕
之心是豈爲義婦弔其夫母傷其子人訊其端指
予以詈予亦念之其本有自昔朕婞直不爲衆下
世予尚之謂予好怒昔朕不容自投于江世予尚
之謂予弃躬既習而闘既逺益繆被朕僞名汙朕
以咎朕生不時亂世是遘民之秉彞嘉是直道從
仁於井朕亦不取汝禁其俗幸懐朕忠好競以誣
一何不聦我實鬼神民焉是主其祀其禱予之所
厚予懼天明焉事戲豫予憫横流焉事競渡予懷
堯舜焉事狎侮汝維賢人曾不予怒徇俗雷同譏
予以好履常徇直切諫盡節人神所扶未必皆福
去邪即正何以有罰曽非予懷可禁其爲毋使佞
臣指予以戒錫爾多福畀爾厖眉使爾忠言于君
畢冝
　　　　釋謀　王　安石
雲冥冥兮蔽日風浩浩兮吹沙出予馳兮不得塊
獨處兮咨嗟嗟天地兮無窮暑與寒兮相客以短
褐兮憂親孰知予兮孔棘維抱闗兮擊柝乃予仕
兮所冝祿可辤兮尚冒養孰割兮方虧豈吾事兮
固拙寧我辰兮獨悖信物默兮有制尚可侔兮内
外
　　　　寄蔡氏女子　王　安石
建業東郭望城西堠千嶂承宇百泉遶霤青遙遙
兮纚屬綠宛宛兮横逗積李兮縞夜崇桃兮炫晝
蘭馥兮衆植竹娟兮常茂柳青綿兮含姿松偃蹇
兮獻秀鳥跂兮下上魚跳兮左右顧我兮適我有
班兮伏獸感時物兮念汝遲汝歸兮攜㓜
　　　九誦　鮮于　侁
　　　　堯祠
車轔轔兮廟堧皷坎坎兮祠下竽琴兮並奏㓗時
羞兮䖍祠事瑤華爲饌兮沆􁭥爲漿象籩玉豆兮
金鼎煇煌海珍野蔌兮雜錯而致誠神之來兮風雨
蕭蕭前驅干畢兮上有招搖羽林爲衛兮虹霓爲
旗鳯凰左右兮擾伏蛟螭神之降兮金輿靈欣欣
兮肸蠁德難名兮覆燾千萬年兮不忘
　　　　舜祠
道歴山兮逶蛇思古人兮感歎並儲胥兮肅止仰
曾雲兮晻曖獸何鳴兮林中鳥何悲兮山上木何
爲兮不剪草何爲兮茂暢帝之神兮在天帝之德
兮在人物具兮四海心精兮一純采秀實兮山間
摘其毛兮澗底玉醴湛兮瓊茅肴修雜兮蘭茞樂
備兮九奏鳯舞兮儀韶人駿奔兮如在君卒享兮
神交
　　　　周公
噫嗟兮文公巋然兮祕宇悵王室兮多難獨勤勞
兮左右四國流言兮冲人不知東征問罪兮慆慆
不歸大電以風兮天威震驚弁啓金縢兮衮衣有
光公之心兮大成文武公之子兮建侯啓土山川
兮附庸奄鳬繹兮龜蒙萬子孫兮承祀億兆人兮
仰止惟夫子之嘆嗟兮不復見於寤寐何莽新之
假攝兮文姦言而欺一世造作詭故而戕劉兮亦
亟殄宗而絶嗣公之聖而德恊天兮何妄人之輒
自擬俾其顚而不終兮天實表公衷而警後肅進
拜於廟堂兮冝奉時之牲酒皷鍾兮在宫琴瑟兮
在堂神之格兮樂享民欣欣兮不忘
　　　　孔子
曲阜兮遺墟先師兮闕里神髣髴兮如在涕潺湲
兮不已窮天地兮一人掲日月而照臨生無萬乘
之位兮三千之徒心服而四來嗟愚陋之不明兮
乃商賜之爲疑羗紛紛其妄作兮悖道違義而弗
自知顧六藝之折衷兮取捨縱横而恊于道後世
苟輕肆於胸臆兮必遽貽於詬病三綱立而五教
明兮實治世之宏矩履厚地而戴高天兮胡一日
之可捨冝萬齡之廟貌兮春秋不乏其時祀合仁
義以爲冠兮結忠信而爲佩集道德以爲裳兮服
文章而爲帶列籩豆爲左右兮蘋藻牲牢而㓗肥
酌玉醴以爲酒兮錯瓊瑤而爲粢升堂而北面兮
望冕旒之巍巍惟神明之降鑒兮洞精神其來歆
　　　　嶽神
雲蓊蔚兮山之巓瞻嶽靈兮望青天嶄巖崷崪兮
磅礴無垠巄嵸嵂勃兮寧一以爲仁草木雜而羅
生兮人不可名鳥獸蕃而走集兮虞不能知因高
錯事兮道此躋陛登岱勒成兮胡爲而七十二君
齊余心兮不外高余冠兮甚偉擷芳杜兮爲衣掇
紫芝兮作佩栢實兮松華石髓兮蘭英蕙肴陳兮
玉案明水湛兮清尊誠拳拳兮不解寐接神兮怳
若有言嵩高峻極兮生甫與申周道將明兮宣以
中興水旱不常兮蟲螟以災稼穡卒荒兮民生流
離勞來安集兮之子之功祐此下民兮寧遺神羞
　　　　河伯
清秋方初兮霪雨降而無時舊坊弗治兮河水泛
濫而爲災潏汨沸渭兮澎湃奔波而霈來崩騰覆
溺兮夫豈河伯之不仁汗漫千里兮蕩然室閭耄
稚驚號兮丘冢爲家蛟螭憤怒兮魚鼈縱横黿鼉
馳騖兮鳬鶩飛翔皇天無親兮視聽以民五序參
差兮咎極以滋聖惟唐堯兮固遭横流臣有舜禹
兮輿心所依禦災拯溺兮九叙可歌四凶逐去兮
二八以陛天地平成兮海隅蒙福白馬玉璧兮非
神之欲
　　　　箕子
偉夫子之正諒兮適遭世以離尤悼祖宗之累積
兮大命顚而逢憂忠良屏逺兮讒䛕寖昌神龜在
塗兮虺蟒升堂紫鸞笯置兮鴆羽飛揚騶虞潜遯
兮豺虎縱横江籬鉏割兮鈎吻日滋芳荃不御兮
蔓草難圖比干剖心兮夫子佯狂蒙難以正兮大明
其傷靈脩不察兮國以云亡舊邦維新兮武功以
成囚奴釋辱兮作賔於王九疇演繹兮大法以彰
五事欽明兮君道日隆彞倫攸叙兮庻政其凝朝
鮮分封兮夷貊化行傳國中山兮蕃子以孫廟貎
有嚴兮祀典攸存歲時奉事兮斯千萬年
　　　　㣲子
肇公孫之璇源兮玄鳥降而生商並禹稷之聖賢
兮實惟桓撥之王歷嬀姒之世數兮道日躋於武
湯始伐罪於仇餉兮人怨咨而徯來顧寛仁之冝
民兮天俾式於九圍諒除殘而代虐兮猶云德之
有慙頼燕翼於孫謀兮治克舉於三宗老成不怨
於不以兮隱處不傷於厄窮世四十有六而下衰
兮豈天命之將隳寔遭家之不嗣兮顧麗色之惟
㣲念社稷之顛傾兮七廟無所憑依帝眷在於有
周兮抱祭器而焉歸雖白馬之見廟兮聊血食於
商丘偉夫子一言兮誠有取於三仁
　　　　雙廟
旄頭光芒兮戎馬馳海水沸蕩兮鯨鯢飛煙塵蔽
日兮殺氣昬金鼓轟天兮山岳奔小國不守兮大
國顛傾王侯戮辱兮虵豕肆行二公仗義兮捍賊
濉陽析骸易子兮併力小城勢窮力殫兮外無救
兵亡身徇國兮寧屈虎狼仰天視日兮氣以揚揚
衣纓不絕兮貌如平生旅遊馳驅兮歴此舊都致
詞雙廟兮涕泗不收惟忠與孝兮死義爲尤遭丗
擾攘兮適履其憂訏謀顚置兮邊將怙功尾大權
移兮三鎭握兵忠賢在野兮讒邪肆意女謁内用
兮戚臣外圯紀綱日紊兮典刑日弛胎旤階亂兮
誰執其咎義士没身兮沈寃莫置猗歟二公兮行
人歔欷
　　　　上清辭　蘇　軾
君胡爲乎山之幽顧宫殿兮乆淹留又曷爲一朝
去此而不顧兮悲此空山之人也來不可得而知
兮去固不可得而訊也君之來兮天門空從千騎
兮駕飛龍隷星辰兮役太歲儼晝降兮雷隆隆朝
發軫兮帝庭夕弭節兮山宫壙有妖兮虐下土精
爲星兮氣爲虹愛流血之滂沛兮又嗜瘧癘與螟
䖝嘯肓風而涕淫雨兮時又吐旱火之煙融銜帝
命以下討兮建千仞之脩鋒乘飛霆而追逸景兮
歙砉掃滅而無蹤忽崩播其來㑹兮走海岳之神
公龍車獸鬼不知其數兮旗纛晻靄而冥蒙漸俯
傴以旅進兮鏘劒佩之相礱司殺生之必信兮知
上帝之不汝容既約束以反職兮退戰慄而愈恭
澤充塞於四海兮獨淡然其無功君之去兮天門
開款閶闔兮朝玉臺群僊迎兮塞雲漢儼前導兮
紛後陪厯玉階兮帝迎勞君良苦兮馬虺隤閔人
世兮迫隘陳下土兮帝所哀返瓊宫之嵯峩兮役
萬靈之喧豗黙清淨以無爲兮時節狩於斗魁詣
通明而獻黜陟兮軼蕩蕩其無回忽表裏之煥霍兮
光不燭於九陔時遊目以下覧兮五岳爲豆四溟
爲杯俯故宫之千柱兮若毫端之集埃來非以爲
樂兮去非以爲悲謂神君之既返兮曾顔咫尺之
不違陞祕殿以内悸兮魂凛凛而上馳忽寤寐以
有得兮沐浴而獻辭是耶非邪臣不可得而知也
　　　　黄泥坂辭　蘇　軾
出臨臯而東騖兮並藂祠而北轉走雪堂之坡陁
兮歷黄泥之長坂大江洶以左繚兮渺雲濤之舒
巻草木層累而右附兮蔚柯丘之葱蒨余旦徃而
夕還兮歩徙倚而盤桓雖信美不可居兮苟娯余於
一盻余㓜好此竒服兮襲前人之詭幻老更變而
自哂兮悟驚俗之來患釋寳璐而被繒絮兮雜市
人而無辨路悠悠其莫徃來兮守一席而窮年時
游步而逺覽兮路窮盡而旋反朝嬉黄泥之白雲
兮莫宿雪堂之青煙喜魚鳥之莫余驚兮幸樵蘇
之我嫚初被酒以行歌兮忽放杖而醉偃草爲茵
而塊爲枕兮穆華堂之清晏紛墜露之濕衣兮升
素月之團團感父老之呼覺兮恐牛羊之子踐於
是蹶然而起起而歌曰月明兮星稀迎余徃兮餞
余歸歲既晏兮草木腓歸來歸來兮黄泥不可以
久嬉
　　　　南山之田　王　令
南山之田兮誰爲而蕪南山之人兮誰敎墮且來
者何爲兮徑者誰趾草漫靡兮不種何自始吾徃
兮無耜吾將歸兮客我止要以田兮寄於治我耕
淺兮穀不遂耕之深兮石撓吾耒吾耒撓兮嗟耕
難雨專水兮日專旱借不然兮穎以秀螟懸心兮
螣開口我雖力兮功何有雖然不可以已兮寧時
我違而我不時負
　　　　我思古人　王　令
我所思兮忽古今之異時生兹世以爲期欲勿思
而柰何獨斯人之弗見故永懷而自歌樂吾行之
舒舒忽忘世之汲汲睇萬里以自騖兮豈寧俯以
効拾載重道遠兮予欲行而誰與累九鼎以自重
兮固尫之不舉矯身以爲衡兮權世之重輕廣道
以爲路兮聽人之來去
　　　　山中辭　王　令
山中兮何遊登彼山兮樂夫高弃吾馬兮取步降
吾車兮足兩屨石當道兮行旁木礙上兮下俯曾
蹈險之非艱聊憑高而下顧何所視之乃牛而獨
見之如鼠彼侏侏者出其下兮曾其身之非傴于
嗟徂兮離婁之死則已古不較其爲短長兮何獨
計其高下山之高兮崔嵬山之路兮百折而千回
趨前行而就挽笑顧後使推之彼遊者誰兮何以
子之車來
　　　　江上辭　王　令
江之水兮東流泝湍流兮寄吾舟舟無袽兮載函
重風乘波兮棹人用濟不濟兮柰何横中流兮涕
滂沱來何爲兮不待今雖嗟兮安悔舟方乘兮人
不吾以覆且溺兮我同人死江之水兮東流濟欲濟
兮何由水浸浸兮灘露暮濤下兮夜潦收舟不行
兮推之於陸力不足兮汗顔行無由兮塗足時不
逝兮柰何歸日暮兮塗逺風高兮水波行躊躇兮
竚望聊逍遙兮永歌江之水兮東流㳂湍流兮望
歸舟舟來歸兮何時步芳洲兮濯足陟南山兮采
薇江風波兮日暮望夫人兮未來江之水兮東流
㳂湍流兮望歸舟風滔滔兮浪波若嗟徃者兮未
還惜行人兮將去去何道兮歸何時執子手兮牽
子衣行何如兮來復濟豈無兮它時
　　　　放言　狄　遵度
惘兮忽長不樂兮安極眺平野兮千里坐空館兮
四壁對寒日兮蒼莽披勁風兮悽慄鳥悲鳴兮羣
䘮草離披兮路塞嗚呼物之生天地間雖大小參
差不齊然其材亦各有所適草木不以㣲而廢其
用陵岳不以大而專其職獨人事豈不然亦由兹
而可識性之禀既有賢愚之異位之設亦有貴賤
之隔使大小各得盡其材譬一體之和懌及年嵗
之未暮兮思欲竭其所得曷獨求已之爲兮顧泯
然者可惻古之聖賢固癯瘁而不敢暇兮畏天命
之誅殛天之賦已以是材兮敢不奉而驚惕嗚呼
而今而後用與不用吾將繋之於天在已之有固
斯須而不敢斁
　　　　幽命　沈　括
山木嘯兮雲幽幽秣我歸馬兮無爲久留江鼯翔
兮雨漫漫回予車兮水漸幰仲何爲兮中野澹將
洋兮踈駕目逝兮形留鬱逍遥兮日下㵼慕兮流
觀撫節兮浩望駟黄戾兮靡騁旋吾輈兮焉徃不
我虚兮斯辰思何爲兮鞅掌
　　　　題禹廟壁　劉　彛
皇祐二年秋予自閩由太末登天台川陸間行至
于郡凡數千里觀山澤之可樹殖者或荒瀦焉田
畝之可畎澮者或漫滅焉自剡而西遇雨數日農
田甚豐垂穫而遭霖潦之害春夏斯民飢莩癏瘠
未起者重困是水予心哀焉嗚呼冝樹殖而荒瀦
凍餒之源也冝畎澮而漫滅水旱之道也天地非
不生且育然而吾民重罹飢困賛乎化育之道未
至焉耳夜過鑑湖人指南山而告曰禹廟也予具
冠帶瞻望内起恭肅不覺感歎泣下既而欲誌其
事厥明次于㑹稽之門遂冩屋壁其歌曰
地生財兮天生時聖賢之賛育兮咸適其冝畎澮
距川兮川距海水旱罔至兮民無凍飢畝田是起
兮帝載以熙萬世永頼兮胡不踐履而行之嗚呼
禹乎誰知予心之増悲
　　　　詆風穴　劉　攽
背崧右洛兮維汝泱泱左界韓鄭兮前關魯陽陵
丘曼延兮土膏脉良生植遂茂兮厥夭且長咨飄
風兮胡很而狂乘冬肆威兮怒號以常通晝亘夕
兮日月奪光宇宙昬惑兮顚倒玄黄折枝排根兮
松桂毁傷衝空動楗兮披户登堂獸亡其曹兮鴻
鵠失翔問誰尸之兮厎此不祥曰兹穴之詭異兮
竊神之機幽嶮窮竒兮狹中不夷皷舞蜚廉兮招
摇南箕平居無事兮滛樂而爾爲歷九州而遐觀
兮孰樂土其若此獨蠻夷之僻陋兮乃自古記之
矣邈炎洲之荒忽兮汨大海其千里上霧下潦兮
墊隘瘴癘魑魅羣遊兮樂人之死蓄爲颶風兮㿊
毒疵癘扶濤駕山兮舟航糜毁歷日旋時兮然後
得已西極曠蕩兮隂磧無垠流沙不波兮瀚海無
泉五穀不生兮蓬棘蓁蓁熱風之來兮天地翳昏
觸肌爲痏兮四肢若燔亦幸有老駞之先知兮嗚
呼而告言歸命野獸兮廑焉得存彼鬼方之幽
昧兮固冝以然慨土中之與鄰不避不偏胡穴神
之忍兮固蔽以頑用夏變夷兮至于髦蠻外百里
而不同兮兹邑獨爲匪民帝之高居兮臨照在下
虎豹服仁兮九閽莫阻巫咸上愬兮帝命斯許巨
靈夸娥兮幹其絕膂拔山投石兮北海之渚大野
夷爽兮八風攸叙號令專一兮莫予敢侮蒙常聖
時兮維民所取穴神雖悔兮夫孰閔汝
　　　　弔王右軍宅辭　錢　公輔
晉王右軍宅于越之蕺山爲浮圖而繪像存焉好
事者猶能指墨池鵝池之遺迹而表識其上予嘗
恨東南山之佳水之勝多奪於浮圖氏而衣冠隱
淪無一人得之者既過右軍宅擲文以弔之曰
晉去今兮千齡未餘彼山峩兮晉賢人之故居故
居泯其幾時兮今變化於浮圖嗚呼傷哉絕雲巍
崗葱葱蒼蒼竹茂草美煙高氣長古松蓊兮虬盤
怪石呀兮虎驤前稽嶺之横峙兮下鑑水之輝光
逺市井之喧卑兮據城壘之低昻春可遊而縱望
兮夏可息而凄凉秋可登而感槩兮冬可處而樂
康無一時之不得冝兮環一目而周四方眞孤高
之所廬兮非醜族之能當生冝形體之放浪兮死
冝魂魄之棲藏嗚呼傷哉彼靈何之兮黙不聞一
怪與一祥果無知兮徒結塞予之中腸果有知兮
奚坐視緇徒之賊戕將後葉之湮淪兮無能振其
祖芳抑亂離之荐遭兮百易主而百亡吾固弗得
而知兮兹涕泗而徜徉嗟道之衰兮異　類蠧侵而
日昌嗟越之雄兮豈㣲一丈夫之勇剛如可贖兮
雖萬金可捐萬室可償胡恬夷而莫醜兮徃徃助
資其棟梁聊捐文於山之側兮將鑱石乎洲之堂
嗟嗟越人窮千萬春兮冝吾文之弗忘
　　　　解雨送神曲　李　常
怒風兮揚塵日爍石兮將焚水泉竭兮厚地裂嘉
穀槀兮孰薅且耘神龍兮靈壑挹清波兮幽濆鳴
鼉皷兮舞神覡庻下鑒兮霈祥氛
觸石兮山巓倐四騖兮天邊驚霆怒兮電熾飜河
漢兮繩懸黍離離兮發嘉穗壠高下兮水潺湲讙
吾人兮拜貺請奉事兮無有窮年
肅旂斾兮先驅咽簫笳兮擁歸輿椒醑甘兮牲幣
㓗如肸蠁兮爲之踟蹰瞻前山兮嵯峨指去路兮
縈紆神德大兮報無以稱徒感涕兮長吁
　　　　超然臺詞　文　同
方仲春之盎盎兮覽草木之菲菲胡怫鬱於余懷
兮悵獨處而無依陟危譙以騁望兮丘阜嶊崣而
參差窮莽蒼以極視兮但浮陽之輝輝忽揚飈以
晦沬兮灑氣霾於四垂躓余之所行兮溷溷其安
之蛻余神以遐騖兮控泬寥而上馳闢晻曖以涉
澒洞兮揮霓旌而掉雲旗擺長彗以夭矯兮從宛
虹之委蛇曵采旒以役朱鳯兮駕瓊輈而驅翠螭
涉横潢以出没兮歷大曤而蔽虧翀萬里以一息
兮俯九州而下窺有美一人兮在東方去日乆兮
不能忘凛而㓗兮岌而長服忠信兮被文章中皦
皦兮外琅琅蘭爲襟兮桂爲裳儼若植兮奉珪璋
戢光耀兮祕芬芳賈世用兮斯巻藏遊物外兮肆
猖狂余將從之兮遙相望回羊角兮指龍肮轉嵎
夷兮蹴扶桑笴參山兮聊徜徉下超然兮拜其旁
顧有問兮言非常忽掉頭兮告以祥使余脱亂天
之罔兮解逆物之韁已而釋然兮出有累之場余
復僊僊兮來歸故鄉
　　　　濓溪詩　黄　庭堅
舂陵周茂叔人品甚高胸中灑落如光風霽月好
讀書雅意林壑初不爲人窘束世故權輿仕籍不
卑小官職思其憂論法常欲與民决訟得情而不
喜其爲小吏在江湖郡縣蓋十五年所至輒可傳
任司理參軍運使以權利變具獄茂叔爭之不能
投告身欲去使者歛手聽之趙公恱道號稱好賢
人有惡茂叔者趙公以使者臨之甚威茂叔處之
超然其後廼寤曰周茂叔天下士也薦之於朝論
之於士大夫終其身其爲使者進退官吏得罪者
自以不寃中歲乞身老於湓城有水發源於蓮花
峯下㓗清紺寒下合於湓江茂叔濯纓而樂之築
屋於其上用其平生所安樂嫓水而成名曰濓溪
與之游者曰溪名未足以對茂叔之美雖然茂叔
短於取名而惠於求志薄於徼福而厚於得民菲
於奉身而燕及煢嫠陋於希世而尚友千古聞茂
叔之餘風猶足以律貪則此溪之水配茂叔以永
久所得多矣茂叔諱悙實避厚陵奉朝請名改悙
頥二子壽燾皆好學承家求余作濓溪詩思詠潜
德茂叔雖仕宦三十年而平生之志終在丘壑故
余詩詞不及丗故猶髣髴其音塵
溪毛秀兮水清可飯羮兮濯纓不漁民利兮又何
有於名絃琴兮觴酒冩溪聲兮延五老以爲壽蟬
蛻塵埃兮玉雪自清聽潺湲兮鑒澄明激貪兮敦
薄非青蘋白鷗兮誰與同樂
津有舟兮蕩有蓮勝日兮與客就間人聞挐音兮
不知何處散髪醉高荷爲蓋兮倚芙蓉以當妓霜
清水寒兮舟著平沙八方同宇兮雲月爲家懷連
城兮佩明月魚鳥親人兮野老同社而爭席白雲
䝉頭兮與南山爲伍非夫人攘臂兮誰余敢侮
　　　　明月篇贈張文潜　黄　庭堅
天地具美兮生此明月陞白虹兮貫朝日工師告
余曰斯不可以爲佩棄捐櫝中兮三歲不㑹霜露
下兮百草休抱此耿耿兮與日星遊山中人兮招
招耕而食兮無卹榛艾蓁蓁前吾牛兮疻不可更
扶淺耕兮病歲深耕兮石嬰耜登山兮臨川雉得
意兮魚樂小風兮吹波從其友兮尾尾日下兮川
逝射雉兮喪余一矢佳人兮㓗齊悵何所兮行媒
南山有葛兮葛有本我羞餔兮以君之鉏來
　　　　秋風三疊寄秦少游　邢　居實
秋風夕起兮白露爲霜草木憔悴兮竊獨悲此衆
芳明月皎皎兮照空房晝日苦短兮夜未央有美
一人兮天一方欲徃從之兮路渺茫登山無車兮
涉水無航願言思子兮使我心傷
秋風淅淅兮雲溟溟䲭梟晝號兮蟋蟀夜鳴歲月
祖邁兮忽如流星少壯幾時兮老冉冉其相仍展
轉反側兮從夜逹明悵獨處此兮誰適爲情長歌
激烈兮涕泣交零願言思子兮使我心怦
秋風浩蕩兮天宇高羣山逶迤兮溪谷寂寥登高
望逺兮兮不自聊駕言適野兮誰與遊遨空原無
人兮四顧蕭條猿狖與伍兮麋鹿爲曹浮雲千
里兮歸路遥願言思子兮使我心勞
　　　　華清宫詞五首　田　晝
帝將汰兮般樂睠名山兮華薄羗誰爲兮雲中眇宫
殿兮戍削飛檐兮䡾䡾繡栭兮錯梲颺壁門兮釦
砌承桂柱兮璇跋梅有壇兮椒有苑燠芳蓮兮水
澹澹睎組岫兮晃朗建明珠兮直上彤樓兮綠閣
瑤壇兮羽幄犬羊兮西清鹿得名兮山客殷復殷
兮夷城駕繚復繚兮女墻下儼龍旌兮鳯蓋怳而
明兮忽而曖與女獵兮河曲金爲羈兮玉爲勒與
女席兮天涯霓爲裳兮羽爲衣望夫君兮余思樂
不極兮告我以不歸悵千秋兮若此時不可兮屢
得
有美一人兮心所歆被姣服兮躡纎英朝與出遊
兮夜忘歸山之樊兮羅百司鉤膺兮陸續五貴般
兮相屬沬驪駒兮騖寳軸諸娣從之兮兩大國犀
屏兮象筵墮珥兮委鈿捐珠琲兮霧散裛蘭氣兮
冤延霞冠兮翠珮粲巾㡚兮雲之際合衆豔兮儵
爚轉清矑兮流涕歈音兮眇眇芳塵兮縹縹騁祕
樂兮天中播鐘虡兮夾陳龜盤兮羯皷塤篪高張
兮紛緜緜而來下奄四海兮黷侈君之心兮未已
邑里移兮朝㑹遷光葳㽔兮列貂蟬顧文葆兮贔
屭悄不愕兮不言障玉座兮金雞錫之帶兮十圍
夫人自秉兮美質蹇何爲兮爾疑
浴芳華兮瑤池待夫人兮未來忽中變兮偃蹇拓
九闗兮洞開鬱勃兮駓駓䇿駮駮兮奔螭摐鉟皷
兮蔽野戈鋌動兮拂霓操吾矛兮反吾逐兵接腋
兮車接轂帝順動兮將焉薄屠雲駒兮徹豐屋龍
轙兮華輈和鑾兮啾啾擁周衞兮失次旂旗紛兮
九斿臣鄰兮嬪御俇攘兮載路鈿扇兮榆翟魚須
笏兮赤繶舄謄駕君兮逶遲憑余怒兮不夷踠美
人兮道曲悵羽袖兮􁓀襹朝弛鞅兮山阿夕流憇
兮江滸折瓊枝兮蕙茞將以遺兮無所歌汾冩兮
悲秋風邑邑兮余愁欻與爾兮目結心騷屑兮顧
懷
天兵合兮讋羣兇銷氛沴兮奏膚公皇穆穆兮來
歸盍將疑兮層宫秋風兮颸颸紅實兮離離泯無
人兮跡絶敞紫殿兮金扉霜霑庭兮月侵墀蹇罘
罳兮失玻瓈愴石溜兮激激濯芳葩兮儼如昔錦鳬
兮繡騖思柔匹兮妍嫮溟海阻兮太息魂之來兮
秋之夕涕焭焭兮増悲敕所思兮爲余繄之解幃
𬒮兮玉體謂芬馨兮可佩捉而祍兮原中遺而履
兮行路覽故處兮猶疑徙丹楹兮延佇
秣余馬兮脂余車歲二月兮西南徂登朝元兮騁
望興廢忽兮愁予龍坰兮亹亹清川兮瀰瀰浮綠
樹兮中天非雲非煙兮眇如薺蔚豐壤兮氣冲融
疇隴靜兮芳卉明灼祇服兮雅豔發組繪兮鮮榮
祥光兮繞繚紅霓迴氛兮海收潦軼咳語兮曾穹
薄飛欒兮下眺撫華清之巨麗兮孰轉踵而失之
望秦陵之坡陁兮羗鬱鬱而蔽之驪之山兮畢之
原丘纍纍兮草芊芊諒前世兮俱盡余又悲兮有
唐
皇朝文鑑巻第三十
皇朝文鑑巻第三十一
　　　幸西京詔　盧　多遜
　　　祖宗升配詔　宋　綬
　　　賜中書門下詔　歐陽　脩
　　　皇太后還政議合行典禮詔
　　　　　　　　　　　　　　歐陽　脩
　　　通商茶法詔　歐陽　脩
　　　求直言詔　韓　維
　　　賜中書門下置寶文閣學士待制詔
　　　　　　　　　　　　　　張　方平
　　　禁内降詔　胡　宿
　　　立皇子詔　王　珪
　　　爲雨災許言時政闕失詔　王　珪
　　　封太祖皇帝後詔　王　珪
　　　皇太后付中書門下還政書
　　　　　　　　　　　　　　王　珪
　　　太皇太后賜門下詔　蘇　軾
　　　太皇太后賜門下詔　蘇　軾
　　　合祭天地詔　范　祖禹
　　　元符日食求言詔　曾　肇
　　　賜夏國主詔　韓　琦
　　　賜觀文殿學士禮部尚書王舉正不允詔
　　　　　　　　　　　　　　歐陽　脩
　　　賜夏國主詔　歐陽　脩
　　　賜南平王李德政日暦詔　宋　祁
　　　賜判永興軍韓琦再乞相州不允詔
　　　　　　　　　　　　　　王　安石
　　　賜守司徒檢佼太師兼侍中韓琦詔
　　　　　　　　　　　　　　王　安石
　　　賜冨弼乞判汝州允詔　王　安石
　　　賜知亳州歐陽脩乞致仕不允詔二道
　　　　　　　　　　　　　　王　安石
　　　賜答曾公亮詔　王　安石
　　　賜特放知潭州燕度待罪詔
　　　　　　　　　　　　　　王　安石
　　　賜窣臣韓琦不赴文德殿立班待罪不允
　　　　　詔　王　珪
　　　賜河陽三城節度使兼侍中曾公亮乞免
　　　　　冊禮允詔　王　珪
　　　賜判毫州冨弼乞罷使相不允詔
　　　　　　　　　　　　　　王　珪
　　　賜吳奎免恩命不允詔　王　珪
　　　戒諭夏國主詔　王　珪
　　　賜宰臣韓琦請郡不允詔(未/附卷)吕　公著
　　　賜王廣淵張詵奨諭詔　元　絳
　　　賜新除落致仕依前光禄大夫范鎭赴闕
　　　　　詔　蘇　軾
　　　賜尚書刑部侍郎范百禄乞外任不允詔
　　　　　　　　　　　　　　蘇　軾
　　　㳂路賜奉安　神宗皇帝御容禮僕使吕
　　　　　大防銀合茶藥詔　蘇　軾
　　　賜阿里骨詔　蘇　軾
　　　賜正議大夫知鄧州蔡確乞量移弟碩允
　　　　　詔　蘇　軾
　　　賜端明殿學士銀青光禄大夫致仕范鎭
　　　　　奨諭詔　蘇　軾
　　　賜觀文殿大學士集禧觀使蘇頌乞致仕
　　　　　不允詔　范　祖禹
　　　賜新除觀文殿大學士中太一宫使范純
　　　　　仁令赴闕供職詔　曾　肇
　　　　幸西京詔　盧　多遜
定鼎洛邑我之西都燔柴泰壇國之大事況削平
江表厎定南方惟率土之混同自上天之鑒祐内
慙凉德感是洪休得不罄以恭䖍申其告謝睠惟
京而西顧兆陽位於南郊豆籩陳有楚之儀黍稷
奉惟馨之薦朕今暫幸西京取四月内選日有事
於圓丘冝令有司各揚其職禮容儀衛典故在焉
祗事肅成無或煩擾諸道州府不得以進奉爲名
輒有率斂凡在中外當體予懷
　　　　祖宗升配詔　宋　綬
朕聞王者奉宗廟貴功德禋天祀地則有侑神作
主之尊審諦合食則有百世不遷之重朕以寡薄
獲承天序寔頼　先烈汔臻治平懼不能揚　祖
宗之休丕顯懿鑠夙夜惟念弗遑寧居恭以　太
祖皇帝奮淳耀之精輯樂推之運屬五代澆季中
華剖裂英威一震罔不率俾夷僣黜暴皇綱再張
革其桀驁納諸軌度規摹閎逺詒萬世法　太宗
皇帝躬盛聖之資乃膺繼體及來閩粤復汾晉方
夏一統尉候萬里興文教拔羣材思皇政經憂勞
庶務恵澤漸漬浹人骨髓　眞宗皇帝欽明孝熈
恢纉鴻緒勤儉以率下哀矜以謹刑撫和二邊兵
不復用民靡知役物遂其生因時昭泰憲章考古
登封巡祭聲明焯耀享國多載仁恩漙博昔商周
之際則長發大禘嚴父配天逮於漢氏亦能尊二
宗立廟樂朕甚慕之肆我　藝祖之受天命建大
業可謂有功矣　二聖繼統重雍累洽可謂有德
矣其令禮官稽按典籍辨崇配之序定二祧之位
中書門下審加詳閲稱朕意焉
　　　　賜中書門下詔　歐陽　脩
朕纉承丕基撫有方夏謂教之不可以家至而行
之毎務於身先惟是儉勤敢忘勉勵期與羣庶臻
于富康而人殆久安驕於佚欲物豐太盛耗以浮
虚苟奉養以自私忘僣奢之爲戾士民交黷貴賤
靡分惟其彊力之能無復等威之制考於著令雖
有舊章顧在攸司鮮聞用法民遂安於常習弊罔
革以滋深紀綱既紊於度程風俗以至於流蕩俾
朕有欲治之意不能副余之誠心而民多自䧟之
愚未免煩余之訓導夫令信由於貴始下化先於
上行眷予一二之臣其率庶工而警職俾爾多方
之衆勿踰常憲(法/一作)以干刑庶漸革於侈風以共
趨於治路凡居室之制器用之度冠服之章妾媵
之數其令中外臣庶遵守前後條詔如有違犯仰
御史臺及開封府糾察聞奏其諸路州軍即委轉
運使提㸃刑獄臣寮及逐處長吏施行布告中外
咸使聞知
　　　　皇太后還政議合行典禮詔
　　　　　　　　　　　　　　歐陽　脩
朕頃以嗣承大統方執初䘮過自摧傷遂嬰疾恙
皇太后尊居母道時遘家難閔余哀荒俯徇誠請
勉同聽覽用適權冝頼保䕶之勤劬獲清明而康
規利垂二百年如聞比來爲患益甚民被誅求之
困日惟咨嗟官受濫惡之入歲以陳積私藏盜販
犯者實繁嚴刑峻誅情所不忍使田閭不安其業
商賈不通于行嗚呼若兹是於江湖間幅員數千
里爲䧟穽以害吾民也朕心惻然念此久矣間遣
使者徃就問之而皆讙然願弛榷法歲入之課以
時上官一二近臣件析其狀朕嘉覽于再猶若慊
然又於歲輸裁减其數使得饒阜以相爲生剗去
禁條俾通商賈歷世之弊一旦以除著爲經常弗
復更制損上益下以休吾民尚慮喜於立異之人
緣而爲姦之黨妄陳奏議以惑官司必寘明刑用
戒狂謬布告遐邇體朕意焉
　　　　求直言詔　韓　維
朕渉道日淺晻于致治政失厥中以干隂陽之和
乃自冬迄春旱暵爲虐四海之内被災者廣間詔
有司損常膳避正殿冀以塞責消變歷日滋乆未
蒙休應嗷嗷下民大命近止中夜以興震悸靡寧
永惟其咎未知攸出意者朕之聽納不得於理歟
獄訟非其情歟賦斂失其節歟忠謀讜言鬱於上
聞而阿諛壅蔽以成其私者衆歟何嘉氣之久不
效也應中外文武臣寮並許實封直言朝政闕失
朕將親覽考求其當以輔政理三事大夫其務悉
心交儆成朕志焉
　　　　賜中書門下置寳文閣學士待制詔
　　　　　　　　　　　　　　張　方平
昔我　藝祖神武不殺誕昌寳祚　太宗修文德
以光大業　眞宗崇儒術以承休命　仁宗善繼
謨烈化成治定咸有述作煥于簡編河漢昭回奎
壁相照迺規層構䆳在西清憲上帝藏書之府章
累朝稽古之盛並掲嘉名以登畯望俾服凝嚴之
職因爲咨訪之地誠聖哲之逺業熈洽之髙致也
仁祖升遐　先皇纂御首命近列論次遺文鈿軸
寶函未終繙録白雲紫氣遽復上賔今告畢功甫
將安奉大訓九歌之重垂丗共長廣内祕室之藏
貽謀無極祗循故事遹成先志寳文閣冝置學士
直學士待制著于令
　　　　禁内降詔　胡　宿
朕紹承駿烈祗服先猷蹈道以臨庶邦愼憲而持
大柄馭之予奪正以賞刑悉任至公靡容紊法比
有憸幸肆興妄圖或違理覬恩或負罪希貸率求
内出間亦奉行蠧政虧風莫斯爲甚雖屢頒於詔
約曾未絶於私祈兼慮臣庶之家近貴之列交通
請託巧詐營爲隂致貨賕密輸珍玩寅緣結納侵
撓權綱方務澄清當嚴禁詰儻復違犯斷在必行
重念成湯以六事責躬女謁包苴之先戒管氏以
四維正國禮義廉耻之具張矧宗祀之㳙成屬祥
釐之均被嘉與中外絀此非衺勉于自新以隆至
治今後應内降指揮特與恩澤及原減罪犯者並
仰中書樞密院并所承受官司具前後詔條執奏
不得施行及臣庶家如有潜行貨賄結託貴近者
並令御史諫官覺察論奏咨爾丞弼體朕意焉
　　　　立皇子詔　王　珪
人道親親王者之所先務也蓋二帝之隆治繇兹
出朕甚慕之右衛大將軍岳州團練使(御諱/英宗)皇兄
濮安懿王子猶朕之子也少鞠于宫中而聦知仁
賢見于夙成日者選於宗子近籍命以治宗正之
事使使者數至其第迺崇執謙退乆不受命朕黙
然有嘉焉朕蒙　先帝遺德奉承聖業罔敢失墜
夫立愛之道自親者始固可以厚天下之風而上
以嚴夫宗廟也其(御諱/英宗)以爲皇子
　　　　爲雨災許言時政闕失詔
　　　　　　　　　　　　　　王　珪
蓋聞古之聖賢在位隂陽和風雨時日月光星辰
静黎民阜蕃以底休平朕甚慕之朕猥以眇身託
于王公之上夙夜以思惟懼不能以承　先帝鴻
業而比年以來水潦爲沴廼八月庚寅大雨京師
室廬墊傷被溺者衆大田之稼害于有秋竊迹灾
變之來曾不虚發豈朕之不敏於德而不明於政
歟將天下刑獄滯冤賦繇煩苦民有愁歎亡聊之
聲以奸其順氣歟不然則何天戒之甚著也今飭躬
焦思欲銷復大異而未聞在位者之忠言進祈自
新厥路何繇焉應中外臣寮並許上實封言時政
闕失及當世之利病可以佐元元者悉心以陳毋
有所諱執政大臣皆朕之股肱其恊德交修以輔
朕之不逮
　　　　封太祖皇帝後詔　王　珪
昔我　藝祖皇帝之興以天發之期兵未始一血
刃而卒再造區夏其大謀盛烈被諸萬世而莫髙
焉朕奉承聖緒夙夜不敢康乃顧後之子孫寖微
弗顯而有司未嘗議封爵之文豈朕所以尊大統
推親親之意哉且積厚者其流逺施大者其報豐
宜令中書門下考大宗之籍以屬近而行尊者一
人裂土地而王之使常從獻于郊廟世世勿復絶
　　　　皇太后付中書門下還政書
　　　　　　　　　　　　　　王　珪
日者昊天不弔　先帝上賔遽揚末命之言方結
未亡之痛而　皇帝踐祚之始銜哀過情忽傳詔
於外廷請預聞於庶政載念承邦之重累申還辟
之文皇衷未回羣聽猶鬱顧人子之誠雖至然國
家之事靡安況日聽治朝躬發神明之斷出馳禁
䟆衆聞輿馬之音百姓莫不交欣三靈以之薦祉
吾嘗視前史之戒思絫聖之圖將退飭於母儀庸
進彊於君德從容房闥不亦美歟昨權同聽政事
候　皇帝康復日如舊去歲兩曾降手書還政輔
臣等並於　皇帝御前納下今來聖躬已安好其
軍國事更不同處分故兹示諭宜體至懷
　　　　太皇太后賜門下詔　蘇　軾
皇帝嗣位于兹四年華夷來同天地並應而皇太
妃以恭儉之德鞠育之恩雖典冊以時奉行而情
文疑有未稱　皇帝以祖考之奉尊無二上而吾
惟春秋之義母以子貴其推天下之養以慰人子
之心宜下禮部太常寺討尋如於典故有褒崇未
盡事件令子細開具聞奏
　　　　太皇太后賜門下詔　蘇　軾
官冗之患所從來尚矣流弊之極實萃于今以闕
計員至相倍蓰上有乆間失職之吏則下有受害
無告之民故命大臣考求其本苟非裁損入流之
數無以澄清取士之源吾今自以眇身率先天下
永惟臨御之始甞敕有司䕃補私親舊無定限自
惟薄德敢配前人巳詔家庭之恩止從母后之比
今當又損以示必行夫以　先帝顧託之深天下
責望之重苟有利於社稷吾無愛於髪膚矧此恩
私實同毫末忠義之士當識此誠各忘内顧之心
共成節約之制今後每遇聖節大禮生辰合得親
屬恩澤並四分減一　皇太后皇太妃準此
　　　　合祭天地詔　范　祖禹
朕聞五帝不相㳂樂三王不相襲禮丗有損益因
時制宜惟我　祖宗嚴奉郊廟當遣官攝事皆考
合於前文唯奠玉親祠自裁成於大禮每以三歲
對越二儀咸秩百神大賚四海迄　先帝元豐之
末講方丘特祭之儀蓋將補一代之闕容振百王
之墜典朕惟菲德嗣守丕基　列聖巳行謹當遵奉
先朝未舉懼不克堪是以昔歲仲冬竭誠大祀神
祗饗答　祖考燕寧前詔有司載加集議猶欲咨
度諸儒之論稽參六藝之文然理既不疑則事無
可議斷自朕志恊于僉言祗率舊章永爲成式今
後南郊合祭天地依元祐七年例施行仍罷禮部
集官詳議
　　　　元符日食求言詔　曾　肇
朕以眇身始承天序任大責重罔知攸濟永惟四
海之逺萬幾之煩豈予一人所能徧察必頼百辟
卿士下及庶民敷奏以言輔予不逮矧太史前告
天將動威日有食之期在正月變異甚鉅殆不虚
生夙夜以思未燭厥理將以彌綸初政消弭天菑
非藥石之規孰開朕聽況今周行之内人有所懷
芻蕘之中言亦可採凡朕躬之闕失若左右之忠
邪政令之否臧風俗之媺惡朝廷之德澤有不下
究閭閻之疾苦有不上聞咸聽直言毋有忌諱朕
方開讜正之路消壅蔽之風其於鯁論嘉謀唯恐
不聞聞而行之唯恐不及其言可用朕則有賞言
而失中朕不加罪朕言惟信非事空文尚悉乃心
毋悼後害應中外臣僚以至民庶各許實封言事
在京於合屬處投進在外許於所在州軍附遞以
聞布告邇遐咸知朕意
　　　　賜夏國主詔　韓　琦
昨以夏國累年以來數興兵甲侵犯疆陲驚擾人
民誘迫熟戸去秋乃復直叩大順圍迫城寨焚燒
村落抗敵官軍邊奏屢聞人情共憤羣臣皆謂夏
國已違誓詔請行拒絶　先皇帝務存含恕且詰
端由庶觀逆順之情以決衆多之論逮此遜章之
禀命巳悲仙馭之上賔朕纂極云初包荒在念仰
循先志俯諒乃誠既自省於前辜復願堅於永好
苟奏封所叙忠信無渝則恩禮所加歲時如舊安
民保福不亦休哉
　　　　賜觀文殿學士禮部尚書王舉正乞致
仕不允詔　歐陽　脩
夫朝廷之廣大賢雋之衆多必有皤然耆壽之臣
以當上所優禮之異或事思所訪則有老成俾時
之式瞻以爲人望故禮雖七十猶有不得謝者焉
卿懿文髙行有君子之風清節令聞爲當世所重
閲書祕殿日侍清閑進讀經筵坐論道德固非有
官司之責筋力之勞冝思少安副我眷待
　　　　賜夏國主詔　歐陽　脩
朕嗣守丕圖日新庶政方推大信以恊萬邦思與
藩屏之臣永遵帶礪之約矧勤王而述職固弈世
以推誠而近年以來將命之使或不體朝廷之意
罔循規矩之常多於臨時率爾攺作旣官司之有
守致事體以難從且下脩奉上之儀本期效順而
君有錫臣之寵所以隆恩豈宜一介於其間輒以
多端而生事在國家之撫御固廓爾以無疑想忠
孝之傾輸亦豈欲其如此故特申於㫖諭諒深認
於眷懷今後所遣使人更宜精擇不令妄舉以紊
彜章所有押賜押伴使臣等亦巳嚴行戒勵苟有
違越必寘典刑載惟信誓之文炳若丹青之著事
皆可守言貴弗違毋開間隙之萌庶敦悠久之好
　　　　賜南平王李德政曆日詔
　　　　　　　　　　　　　　宋　祁
頒曆之義以初爲常俾一天下之歸用謹人時之
授以卿列壤南裔率職本朝宣我恩化慰彼黎庶
每屬歲元之㑹必榮廟朔之藏朕亦推處禨祥裁
輔舒慘申命太史分次左方宜案象以奉行表布
和之胥洎特兹馳錫勿怠欽承
　　　　賜判永興軍韓琦再乞相州不允詔
　　　　　　　　　　　　　　王　安石
卿當國家之多難任社稷之至憂實能忠勤以濟
勲績方均逸豫適此外虞煩我元功良非得已亦
惟體國義不辭勞今雖尚謀經武之時非有蒐兵
伐罪之事坐臨諸帥固可優游何必舊邦乃能休
養勉綏居息以副倚毗
　　　　賜守司徒檢校太師兼侍中韓琦詔
　　　　　　　　　　　　　　王　安石
便道之鎭朝廷故常來朝京師朕意所欲使事曲
折旣當聞知忠言嘉謨又所飢渇雖知勤勩可不
勉哉
　　　　賜冨弼乞判汝州允詔　王　安石
比飭使人具宣至意就令賜告冀遂寧瘳卿嚴祗
朕命不敢遑息顧念吏卒閔其久留觸熱載馳用
忘勤勩恭以事上卿實有之仁及賤微又能如此
忠誠所惻豈獨朕心從容小邦姑以養福勉綏吉
祿毋恤後艱
　　　　賜知亳州歐陽脩乞致仕不允詔二道
　　　　　　　　　　　　　　王　安石
股肱名臣與國同體禮當得謝朕尚難之況年非
告老之時而勲在受遺之籍不留屏輔人謂斯何
姑體至懷少安厥位
卿勲德之舊簡在帝心從容一州足以休養而抗
奏至於四五必以田里爲歸豈朕視遇故老有不
足於禮乎何其求去之果也欲喻至意莫知所言
惟能勉留實副勤佇
　　　　賜答曾公亮詔　王　安石
眚烖變異以戒人君推之股肱朕所不敢元勲舊
德實頼交脩譴告之來必緣象類明諭朕志使當
天心庶幾君臣並受遐福不務出此而果於辭權
是惟保身豈曰謀國
　　　　賜特放知潭州燕度待罪詔
　　　　　　　　　　　　　　王　安石
卿受命方隅助宣德化姦兇弗率乃觸大誅引慝
自歸謂當譴黜萬方有罪責在朕躬雖爾長民豈
專任此
　　　　賜宰臣韓琦不赴文德殿立班待罪不
　　　　允詔　王　珪
天子之御正朝乆而未講宰相之班百辟後亦從
隳㩜臺簡之忽陳規邦彜之浸略蓋延英賜對每
隃中􁀈之咨故宣政留班不及大昕之謁矧在職
之匪懈奚引愆而靡寧宜斥細嫌用綏素矚
　　　　賜河陽三城節度使兼侍中曾公亮乞
　　　　免冊禮允詔　王　珪
天子臨軒拜三公其禮舊矣今朕以上公之秩加
于元臣方戒有司卜日而冊授之乃援比固辭不
能爲朕引紱廷下吁其禮何時而可復邪雖用勉
從則匪朕心之懌
　　　　賜判亳州冨弼乞罷使相不允詔
　　　　　　　　　　　　　　王　珪
朕初臨丕基首撰大吏方勞精而共務忽引疾以
屢辭去雖隃於歲年念不舍於朝夕適覽奏函之
蔇又將使衮之還且重祿所以賦上賢樂郡所以
優舊德宜收曲慮終保髙名
　　　　賜吳奎免恩命不允詔　王　珪
天子惟君萬邦建時百辟以祗迪于乃事矧曰左
右之臣以朝夕承又乃辟予敢有弗欽爾克懋乃
猷兹庸命爾圖厥政爾乃陳所以固辭朕命者三
朕思有虞之世羣臣皆讓亦莫安厥位終敇之曰
兪汝徃哉爾弗逖聞于前人其率時訓惟厥中嗚
呼愼爾止毋倚乃身乃罔弗孚于休
　　　　戒諭夏國主詔　王　珪
維乃祖考克有西土世爲漢藩輔今爾弗蹈于前
烈廼竊署重爵以使奉幣於朝方邊吏拒還乃復稽
留境上不及廷見之期洎朕親㩜貢函而僣我王
命實如所聞朕疑風俗荒逺未逹朝廷之儀雖然
棄信慢常誼不可長其務思先世之約以保綏于
斯民毋忽是圖以奸我有邦之罰今後所差使人
即不得僣擬
　　　　賜王廣淵張詵奬諭詔　元　絳
洮岷之役師旅載興維予信臣一廼忠力百爾調
發並濟厥須告凱奏功實繄佽助特加褒寵有腆
分頒宜體眷懷益圖來效
賜新除落致仕依前光禄大夫范鎮赴
闕詔　蘇　軾
夫有德君子以精神折衝譬之麟鳳能服猛鷙朕
虚懷前席以致諸老非敢必以事諉也苟得黄髪
之叟皤然在位則朝廷尊嚴姦宄消伏卿雖篤老
乃心王室毋憚數舍之勞以副中外之望
　　　　賜尚書刑部侍郎范百祿乞外任不允
　　　　詔　蘇　軾
成王命君陳商民在辟予曰辟爾惟勿辟予曰宥
爾惟勿宥惟厥中古之有司與天子相可否蓋如
此而況公卿之間議有異同而不盡其説哉例在
中書與在有司固宜審處歸于至當而卿遽欲以
此去位非古之道也其益修厥官以稱朕意
　　　　㳂路賜奉安　神宗皇帝御容禮儀使
　　　　吕大防銀合茶藥詔　蘇　軾
於赫　神考如日在天雖光明無所不臨而躔次
必有所舍肆予命爾祗奉此行禮既告成勤亦良
至感慕之外嘉歎不忘
　　　　賜阿里骨詔　蘇　軾
惟爾祖先丗篤忠孝本與夏賊日尋干戈亦惟恃
我朝廷爵秩之隆用能保爾子孫黎民之衆肆朕
命爾嗣長乃師而承襲以來強酋外擅爾弗能禁
恣其所爲遂據洮城以犯王略隂連夏賊約日盜
邊朕愍屬羗之無辜出偏師而問罪元惡俘獲餘
黨散亡山後底平河南綏服朕惟率酋豪而捍疆
埸乃爾世功叛君父而從仇讎豈其本意庶能改
過未忍加兵果因物以貢誠願洗心而效順爾既
知悔朕復何求已指揮熙河路更不出兵及除已
招納到部族外住罷招納依舊許般次徃來買賣
及上京進奉爾宜約束種類共保邊陲期寵祿於
有終知大恩之難再勿使來疑復爲虚言
　　　　賜正議大夫知鄧州蔡確乞量移弟碩
　　　　允詔　蘇　軾
以義責備春秋有失教之譏以情内恕詩人有將
母之念碩之得罪事在有司難以貴近之親而廢
朝廷之典反觀來請有㮣予心重違兄弟急難之
詞以傷人子奉飬之意
　　　　賜端明殿學士銀青光祿大夫致仕范
　　　　鎭奬諭詔　蘇　軾
朕惟春秋之後禮樂先亡秦漢以來韶武僅在散
樂工於河海之上徃而不還聘先生於齊魯之間
有莫能致魏晉以下曹鄶無譏豈徒鄭衛之音巳
雜華戎之器間有作者猶存典刑然銖黍之一差
或宫商之易位惟我四朝之老獨知五降之非審
聲知音以律生尺覽詩書之來上閲簨虡之在廷
君臣同觀父老太息方詔學士大夫論其法工師
有司考其聲上追　先帝移風易俗之心下慰老
臣愛君憂國之志究觀所作嘉歎不忘
　　　　賜觀文殿大學士集禧觀使蘇頌乞致
　　　　仕不允詔　范　祖禹
祖宗以來貴德尚齒鼎槐之老莫不眷留班于大
廷表儀百辟卿向繇省轄進涖宰司深執勞謙懇
求去位置使祠館勉徇雅懷巳退處於丘園尚何
殊於田里矧卿筋力克壯聦明不衰中外所瞻足
以重國體兹至意無或費辭
　　　　賜新除觀文殿大學士中太一宫使范
　　　　純仁令赴闕供職詔　曾　肇
卿三朝元老四海具瞻出處爲邦國之重輕用舍
繋仁賢之消長乆置散地宜還本朝俾陟降於殿
帷仍緫司於琳館豈惟尊德尚齒昭示寵優庶幾
鯁論嘉謨日聞忠告昔周公巳老猶在京師留侯
雖病不去漢室眷惟舊弼異世同心聞命疾馳副
朕所望
　　　　賜宰􁶻韓琦請郡不允詔
　　　　　　　　　　　　　　吕　公著
夫忘身徇國者前志之所髙送往事君者人臣之
所勉顧惟寡昧矧在亮隂永言負荷之艱實賴股
肱之助荐披來奏頗異予聞謂巳事於山園必聽
辭於欏柄雖末代或爾在本朝則無唯天聖之𥘉
馮拯去位非緑使領而獲罷蓋以疾疢之匪任卿
體力素强望實兼劭所宜遺履謙之近節懋經國
之逺圖深體至懷勉綏厥位

皇朝文鑑卷第三十一
皇朝文鑑卷第三十二
　勑
　　　頒貢舉條制勑　歐陽　脩
　　　賜右屯衛大將軍叔韶奬諭勑
　　　　　　　　　　　　　　歐陽　脩
　　　賜陜西西路㳂邊經略招討都部署司勑
　　　　　　　　　　　　　　宋　祁
　　　罷諸路同提點刑獄使臣置轉運判官勑
　　　　　　　　　　　　　　劉　敞
　　　復天下州縣官職田勑　張　方平
　　　條制資廕勑　張　方平
　　　皇族岀官勑　蘇　頌
　赦文
　　　建隆登極赦文
　　　嘉祐明堂赦文　王　珪
　　　治平立皇太子赦文　王　珪
　　　熈寧七年南郊赦文　元　絳
　　　元豐立皇太子赦文　鄧　潤甫
　冊
　　　乾德上尊號冊文　范　質
　　　封祀王牃文
　　　尊皇太后冊文　歐陽　脩
　　　皇后冊文　王　安石
　　　仁宗皇帝加上徽號冊文　王　珪
　　　立夏國主冊文　王　珪
　　　皇后冊文　李　清臣
　　　仁宗皇帝哀冊文　韓　琦
　　　宣仁聖烈皇后哀冊文　畢　仲游
　　　欽聖憲肅皇后哀冊文　李　清臣
　　勑
　　　　頒貢舉條制勑　歐陽　脩
夫儒者通天地人之理而兼明古今治亂之源可
謂博矣然學者不得騁其説而有司務先聲病章
句以牽拘之吾豪儁竒偉之士何以奮焉有純明
朴茂之美而無斆學養成之法飭身勵節者使與
不肖之人雜而並進則夫懿德敏行之賢何以見
焉此士人之甚弊而學者自以爲患議者屢以爲
言朕慎於攺更比令詳酌仍詔宰府加之參定皆
以謂本學校以教之然後可求其行實先䇿論則
辨理者得盡其説簡程式則閎博者可見其材至
於經術之家稍増新制兼行舊式以勉中人其煩
法細文一皆罷去明其賞罰俾各勸焉如此則待
士之意周取人之道廣夫遇人以薄者不可責其
厚今朕建學興善以尊子大夫之行而更制革弊
以盡學者之材予於教育之方勤亦至矣有司其
務嚴訓道精察舉以稱朕意學者其思進德脩業
以無失其時凡所科條可爲永制
　　　　賜右屯衛大將軍叔韶奬諭勑
　　　　　　　　　　　　　　歐陽　脩
朕固嘉汝嚮學勵善蔚然而有文與夫習富貴之
驕而樂狗馬之翫者異矣然夫學者所以知君臣
父子之禮出可以施於國入可以施於家汝其慎
擇厥師講救其闕使言行無過以自逺於悔尤夫
能異於衆人誠爲有立必至乎君子然後大成汝
其勉之無或中止
　　　　賜陜西西路㳂邊經略招討都部署司
　　　　勑　宋　祁
朕䘏軍旅之苦寵邊陲之良事從優寛情無遴愛
至於常愆細過並許功除煩文苛法罕由吏議昨
滕宗諒張亢並緣事任合給公用庫錢俾其宴享
賔僚犒飫軍伍而乃用度無藝簿領失防陽託貿
營潜有牟入攸司言上遣使即推如聞逮繫頗多
鞠劾彌廣本其冗費寧足深誅巳罷案窮悉令原
貸其滕宗諒等止免一官量降差遣雖屈吾法期
慰士心且夫盡用市租美推趙將來從我取誼表
漢臣每慕前風思全大體尚慮諸道帥守便以茲
事爲懲或損狹餼牽或裁量藥餌苟存畏避謂免
譏彈胡益至公亦非朕意但當循經費之式去自
潤之私取仰於官均惠於衆由兹厎績夫何間然
安節坦懷毋或疑憚
　　　　罷諸路同提㸃刑獄使臣置轉運判官
　　　　勑　劉　敞
國家兼覆㝢内疆理天下分州立邑十有八路惟
吏之不平民之失職政之頗纇獄之糾紛未能獨
察也故設糾䖍之司使奉欽恤之寄專屬朝寀貳
以武吏誠欲審疑察枉釋冤決滯納民於不冤流
化於無訟而武吏或起世家或由軍功文墨期會
未必深究監司背項適增其繁夫非其習而望其
效違其方而冀其功不亦難乎其罷諸路同提㸃
刑獄使臣令樞密院勘㑹巳及二年者即令赴闕
未及二年者與就移合入差遣及於河北河東陜
西緣邊兵馬多處相度添置路分都監以次補用
庶幾人盡所長官不虚受夫轉運使之任所以寄耳目
治財賦集事功也江南東西荆湖南北廣南東西
福建益梓利䕫等十一路此其去京師逺者萬里
近者數千里或跨帶山海﨑嶇蠻夷而皆一員主
之處則無與參慮出則無與僇力設有緩急之警
調輸之煩機㑹一失民受其弊甚非豫慮先事之
䇿其各增置轉運判官一貟以三年爲一任選差
第二任以上知州資序人候一任滿日與提㸃刑
獄差遣初入知州及第二任通判資序人候滿兩
任日與提㸃刑獄差遣若居部無狀隳職敗事亦
重行其罰蓋士常患任之不當其材無以見長用
之不久其任無以就功今朕别異文武使得自試
選擢賢能使得次進吾於士大夫可謂無負矣其
各竭力悉心勉成功名布告中外咸諭朕意
　　　　復天下州縣官職田勑　張　方平
昔在　先帝詔復公田合王制班祿之差得聖人
養賢之義載原深㫖本自愛民比者搢紳之間屢
陳利害之意以謂郡縣受地有無不齊銓審除貟
權利爲倖辯競以之傷俗因緣至于害人故嘗命
官斷以定數誠足釐於浮弊然未安於予懷禮不
云乎厚祿以勸羣臣則下之報禮重凡厥文武仕
于朝廷雖廉素者惟士之常而冨貴者人之所欲
其全寛大之體自有公平之制所宜給其所未給
均其所未均約爲等差㮣令增足使事父母者得
以致其養畜妻子者得以致其樂冠昏䘮祭有所
奉慶恤饋問有所施不牽私室之憂必專公家之
慮則六計可以弊羣吏之治四方可以期衆職之
修儻自犯于有司亦何逭於彜憲上廣　先朝之
惠示不敢渝下俾諸臣之言審兹自定惟爾中外
體予所存
　　　　條制資廕勑　張　方平
周禮大司樂掌學政以六藝教郡國子漢制光祿
勲典任籍以四行察三署郎兹其官材本於世冑
然當辨論必屬俊良令廕法之所原古典刑之是
憲惟因循之日久寖滋蔓而倖多敝生作法之涼
濫起推恩之過且賞延于世諒非及於踈宗官惟
其人顧何取乎髫稚暨階仕進之路復無誨育之
科室不茨墉田不疆畒處不裕立身之道出不閑
從政之方略觀貴途良鮮舊族此則上因朝廷法
制之不立下自父兄訓義之不孚故俾宰司詳爲
定令使夫冡嗣先錄以篤爲後之體支子限年以
明入官之重設考藝之格激之向學立保行之條
勉令率履前史不云爵禄者天下之砥石人君所
以礪世磨鈍兹實用焉庶乎位有稱職之才朝多
濟世之美非惟爲國造士是乃爲臣立家咨爾具
僚知朕此指
　　　　皇族出官勑　蘇　頌
自我　祖宗(御諱/太上)叙邦族大則䟽封於爵上次則
通籍於閨臺普集京師參奉朝請然而世緒􁋚逺
皇枝益蕃屬有親踈則恩有隆殺才有賢否則祿
有重輕今而一貫於周行是亦奚分於流别雖睦
婣之道誠廣而德施之義未周故廷臣數言宰司
繼請謂宜定正限以等彜朕惟親戚之間經史有
訓漢唐之世典故具存或以九族辨尊卑或以五
宗紀逺近或聽推恩而分子弟或許自試而效才
能或宗子之賢得從科舉或諸王之女自主昬姻
盡前世之所行顧當今之未備況我朝制作動法
先王豈宗室等衰反無定著因俾羣公之合議將
爲一代之通規載攬奏封具陳條目以謂　祖宗
昭穆宜從世世之封王公子孫抑有親親之義若
乃服屬之既竭洎于才藝之並優在隨器以甄揚
使當官而勉懋至於任子之令通昏之儀凡曰有
司之常一用外官之法僉言既允朕意何疑告於
將來遂頒明命噫自義率祖既殊升降之文因時
制宜斯盡變通之利咨爾宗盟之衆固多博識之
倫奉承新書當體朕意
　　赦文
　　　　建隆登極赦文
五運推移上帝於焉睠命三靈攺卜王者所以膺
圖朕起自側微備嘗艱苦當周邦草昧從二帝以
徂征洎虞舜陟方翊嗣君而纂位但罄一心而事
上敢期百姓之與能屬以北虜侵疆邊民罹苦朕
長驅禁旅徃殄胡塵鼓旗纔出於國門將校共推
於天命廹廻京闕欣戴眇躬㓜主以暦數有歸尋
行禪讓兆民不可以無主萬機不可以曠時勉徇
羣心巳登大寶昔湯武革命發大號以順人唐漢
開基因始封而建國宜國號大宋攺周顯德七年
爲建隆元年乗時撫運既叶於謳謡及物推恩宜
周於華夏可大赦天下於戯革故鼎新景命初隆
於王室眚灾肆赦鴻恩普洽於民心更頼將相王
公恊謀同力共禆寡昧以致升平凡爾萬方咸知
朕意
　　　　嘉祐明堂赦文　王　珪
朕承三聖之基履四海之貴深惟持國之日久益
念爲君之道囏有臨聽之廑庶以圖天下之佚無
奉養之靡庶以資天下之豐兢兢萬務之維微勉
勉前事之所戒倚以左右輔弼之正予敢有弗欽
事于上下神祇之明予敢有弗肅屬九榖登冨三
辰昭華象來桂海之祥塵絶玉關之警有邦之應
於朕豈功恭念爲天之子者必修報本之禋爲人
之子者必懷追養之慕重循菲德屢緝曠文頃按
明堂之圖古如路寖之制載經斯室載度斯筵直
大火之騂芒乗季秋之肅氣物無上帝之稱非躬
祠不足昭虖䖍聖維文考之尊非嚴配不足盡虖
孝於時備法物之駕服大冕之章格靈貺於眞庭
欵清德於太宇還祗宗祀之舉具飭純誠之將廼
神光陸離燭于薦鬯之夕喜氣休晏被于燎柴之
時亶丕事之繼成敢蕃釐之專饗宜孚廷渙以契
天心可大赦天下於戯承神之胙既均輝耀之微
盪俗之瑕復若風霆之布蓋禮鉅則擇之博孝至
則勸以遐尚頼秉文之英經武之傑厲同寅於王
室壯大治於邦圖共荷無疆之休亦膺無窮之聞
　　　　治平立皇太子赦文　王　珪
王者承天立極莫不思長世之圖爲國建儲所以
正萬邦之本故朕親先父子而天下不以爲愛命
發朝廷而天下不以爲私粤予上嗣之良禀自日
躋之聖出而就傅寖窮學肆之聞入則承顔勤至
寢門之問比䟽榮於王社益侈德於天枝顧荷丕
基之艱猶虚正體之貳矧漢文命嫡著於即祚之
初年且夏后立子期以傳家於萬丗維羣元之所
徯維大器之所承式符少海之祥宜踐東朝之位
肆顯冊之丕發嘉僉言之大同爰契歡心用覃曠
澤可大赦天下於戯文昭武穆夙詒燕後之謀震
長離明本有承華之象蓋義重虖先者禮必亟舉
慶施虖上則惠必遐流咨爾庶方當體朕意
　　　　熈寧七年南郊大赦　元　絳
王者欽崇神天嚴奉宗祏就郊以饗所以詔天下
之恭假廟而烝所以教天下之孝洪惟五聖之烈
誕輯百王之文肆予冲人昭事上帝載念物無以
稱維一誠可以展大報之儀祭不欲煩維三歲可
以述躬行之典恊會康年之順道迎至日之長是
用朝薦殊庭裸將太室乃進登於陽畤以裒對於
皇穹合祛柔祗陟配文祖祝燧告絜賛犧尚純六
樂變音舞奏而諸物至二精揚燎煙升而萬靈交
方丕事之獲成敢蕃禧之專饗宜旉大號以賚多
邦可大赦天下於戯意盡精禋既秩宗祈之舉政
施惠術亶昭慶宥之行維時黎元綏我德澤尚頼
謨明四近忠藎羣材儀圖新美之功勱相隆平之
運同厎于治永孚厥休
　　　　元豐立皇太子赦文　鄧　潤甫
父子一體也惟立長可以圖萬世之安國家大器
也惟建儲可以係四海之望位序蚤定而人莫不
以爲恱典禮亟崇而衆罔敢以爲私永惟上嗣之
賢寔有妙齡之譽入而視膳孝友見於夙成出則
好書聦哲繇於自得粤紹休於正統猶虚位於東
朝廼考蓍龜之占廼稽方冊之實載㳙吉日肇闢
青宫周家先親不敢忘廟社之重夏后與子蓋以
順天人之心宜覃曠恩徧暨群品可大赦天下於
戯離明震長緜帝緒於億年解吉渙亨灑天仁於
萬物蓋禮之所行者大則澤之所流者深咨爾多
方體朕至意
　　冊
　　　　乾德上尊號冊文　范　質
維乾德元年嵗次癸亥十一月己酉朔十六日甲
子攝太尉守司徒兼侍中蕭國公臣質守司空平
章事臣溥尚書右僕射平章事臣仁浦及内外文
武臣寮馬歩諸軍將校藩郡守臣四夷君長緇黄
耆艾等七千五百人謹再拜稽首上言曰惟天爲
大惟堯則之又曰舜有天下無爲而理是以古之
言道德者莫先於二帝一則曰聦明文思一則曰
温恭濬哲英聲茂實意無欲而自彰景福鴻休心
無求而自至巍巍蕩蕩無得而言伏惟
皇帝陛下髙明博厚宣慈惠和純粹之德全孝友
之行著惟精惟一知微知章向者龍尚處於潜淵
日未離於暘谷歴試之際志在扶危險阻艱難何
徃不濟躍馬蹈髙平之陣麾戈佐淮甸之征喋血
鏖兵一月三捷勞旋飲至論功莫二洎乎天監厥
德用集大命人祇叶應風雨咸若鼎運初建國歩
猶梗始則李筠犯順長㦸指闕并人連禍寇我北
鄙於是有太行之行重進怙亂棄德崇姦幅員千
里生民被毒於是有廣陵之役千乗萬騎如霆如
雷詢彼仇方震疊區宇翠華宵至堅城旦下連平
二孽有同符契累朝巳來出師誅暴未有若兹之
竒速也頃者華風不競中國政微五嶺三江置諸
度外殊文異軌六紀于孳肇啟聖謀驅攘宼亂荆
湖厎定南土晏然燕薊之戎汾晉之孽燕巢幕上
朝不謀夕邊事少間理道無壅嚴恭寅畏一日萬
幾勤於已而泰於人儉於躬而豐於物明四目而
高視逹四聦而逺聽不侮鰥寡恤天窮也信及豚
魚遂物性也惜力念耕耘之苦推食閔介冑之勞
法家之流既峻且密乃詔大理重正刑名俾盡哀
矜務從寛簡減盗竊之罪緩鹽麴之禁好生之德
通於神明若乃昧爽丕顯坐而待旦商湯之戒慎
也側身損已長轡逺馭漢文之化導也循名責實
信賞必罰建武之法制也果敢決斷從善如流貞
觀之風烈也帝王之道於兹備矣太平之業於兹
成矣於是祗見清廟致其孝享圎丘展禮對越上
玄一獻而天帝降祉再獻而神人以和三獻而萬
祿攸報祥風拂𬒮休氣繞壇熈熈怡怡羣心胥恱
國家大慶衆庶共之肆赦覃恩俾民更始與天合
道謂之應天大無不覆謂之廣逺無不至謂之運
博施濟衆謂之仁智周萬物謂之聖化成天下謂
之文保大定功謂之武其德無際謂之至德臣等
不勝大願謹奉玉冊玉寶上尊號曰應天廣運仁
聖文武至德皇帝伏惟垂日月之明監億兆之情
凝旒端委昭受鴻名如山嶽之固如松柏之貞乾
健不息品物咸亨承天之祐萬壽千齡
　　　　封祀玉牒文
維大中祥符元年歲次戊申十月戊子朔二十四
日辛亥有宋嗣天子臣敢昭告于　昊天上帝啓
運大同惟宋受命　太祖開階功成治定　太宗
膺圖重熈累盛粤以冲人丕承列聖寅恭奉天憂
勞聽政一紀于兹四隩來暨玄貺殊尤禎符章示
儲慶發祥清淨可致時和年豐羣生咸遂爰荷顧
懐敢忘繼志僉議大封聿伸昭事躬陟喬嶽對越
上玄率禮祗肅備物吉蠲以仁守泣以孝奉先祈
福逮下侑神昭德惠綏黎元懋建皇極天祿無疆
靈休允廸萬乗其昌永保純錫
　　　　尊皇太后冊文　歐陽　脩
維治平二年歲次乙巳十一月丁巳朔十有六日
壬申嗣皇帝臣(廟諱/英柰)謹稽首再拜言曰臣聞昔者
明王之以孝治天下者非家至而日見也蓋有要
道焉推所以行於已者爲天下率盡所以奉其親
者爲天下先而四海靡然而承風矣洪惟　有宋
受命造邦百年四聖而小子獲承之以繼我　仁
考之遺休餘烈方與羣公卿士夙夜以思勉其不
逮庶㡬如我　仁考付畀之意以申罔極欲報之
心此固慄慄祗懼不敢遑寧者也顧惟眇末之質
提攜鞠育慈仁咻煦至于有成自我　聖母嗣位
之始哀迷在疚而憂勤艱難一日萬務恊和綏靖
保祐扶持功施邦家亦惟我　聖母永惟至恩大
德無物可稱是以稽參典禮率籲羣心合志一辭
懇懇惓惓不勝大願謹遣攝太尉具官韓琦司徒
具官胡宿奉玉册金寶上尊號曰皇太后恭惟
皇太后聖善明哲柔閑静專粤自正位中宫内助
先帝隂禮修而教行儉德著而下化遂及萬國先
於正家逮夫玉几受遺遭時多難勉徇勤請權同
聽決而明識逺慮動懐謙畏深鑒漢家母后之失
恊于神民咨爾向氏懿柔淑恭舊有顯聞肇功唯
祖弼亮帝室流德之澤覃延後嗣是産碩媛比賢
姜任越朕初載來嬪蕃邸盥饋在中率禮無違以
至嗣服祗承内事齋明夙夜罔有曠失宜崇位號
表正宫庭今遣攝太尉推忠恊謀同德佐理功臣
樞密使光祿大夫檢校太傅行尚書刑部侍郎上
柱國東平郡開國公食邑五千戶食實封一千戸
吕公弼攝司徒朝散大夫右諫議大夫參知政事
䕶軍太原郡開國侯食邑一千一百戸賜紫金魚
袋王珪持節冊命爾爲皇后夫惟興王釐厥士女
咸自内始逹于四海朕克勤人用弗怠朕克儉人
用弗奢朕克正人用無敢側頗僻爾勤相朕乃濟
登兹於戯匪初惟艱惟慎厥終爾忱念兹朕以永
享天祿爾亦豫有無疆之福豈不韙哉
　　　　仁宗皇帝加上徽號冊文
　　　　　　　　　　　　　　王　珪
維元豐六年歲次癸亥十一月壬寅朔二日癸卯
孝孫嗣皇帝臣謹再拜稽首言曰臣伏觀古先格
王莫不大名發於前而大惠昭於後其法皆本於
至公而不可易至後世臣子又欲盡報上之道以
謂君德甚盛其言不足以包衆美於是有至郊加
誄之文夫欲推事存之禮述追逺之志則奉素享
之榮號益新紀之鴻烈謀羣公請太室洋洋虖際
天接地而震顯之不亦當靈心而傳古誼乎恭惟
仁宗神文聖武明孝皇帝躬清明之資賦神睿之
略乾行施之不息仁性根於自然時乘六飛端御
大器知窮八荒而不見其迹澤及萬彚而不居其
功爾乃簡抜畯賢放逺邪佞宥恕刑獄懷保鰥寡
賞不徇所私罰必當于理興農桑之本務緝禮樂
之墜文有慘怛好生之心吏或誤入重辟必終身
見斥有寛裕從諫之度言者屢進狂直必曲意見
容念兵革之傷夷則不殺而服念稼穡之勤勞則
罔寧于逸矧履天下之尊而持之以抑畏饗天下
之冨而寶之以儉素輿馬不聞於游盤鍾鼓不渉
於間燕宫室亡奢靡之飾器服亡瓌竒之玩加以
夙夜齊㮚事天之誠盡霜露怵惕念親之感深方
朝廷之久安廼大革因循而聖政又新爲社稷之
重計廼前定禍亂而皇嗣蚤立故四十二年仁恩
川流涵濡薰蒸格于上下日月華風雨均四時和
百穀蕃北有獷狄而不能驕西有黠羗而不能䡍
實封二千五百戸王珪奉玉冊玉寶加上徽號曰
仁宗體天法道極功全德神文聖武濬哲明孝皇
帝恭惟明德在天臨受徽稱維億萬年永錫嘉祉
謹言
　　　　立夏國主冊文　王　珪
維熈寧二年歲次己酉三月戊辰朔十四日辛巳
皇帝若曰於戯昔堯合萬邦而民風和周建列土
而王業楙若古申命蓋國家之成法也咨爾秉常
迪性純壹飭躬靖䖍生禀山川之靈舊傳弓鉞之
賜撫有西夏尊于本朝知事君必盡其節知守國
當保其衆乃内發誠素外孚誓言質之天地而不
欺要之日月而不昧朕用稽酌故典表顯徽實錫
爾以茅土之封不爲不寵加爾以車服之數不爲
不榮涓辰既良備物既渥誕舉丕冊以華一方今
遣朝奉郎守尚書司封郎中上輕車都尉賜紫金
魚袋劉航文思副使銀青光祿大夫檢校太子賔
客兼御史大夫騎都尉彭城縣開國伯食邑七百户
劉怤持節冊命爾爲夏國主爲宋藩輔夫履謙順
者靡不膺長福懐驕肆者靡不蹈後虞率身和民
時乃之績徃欽哉祗予一人之彛訓可不慎歟
　　　　皇后冊文　李　清臣
皇帝若曰天相予　祖宗兹歷世寧康朕既敬紹
丕緒罔作麗觀底信内外惟法惟式蘄以正邦今左右
弼臣禮儀正貳暨族老宗婦各䖍厥事咸鋪繹舊
聞明敭于位曰乾施坤承日照月儷四時　不忒
萬物用成盍稽則象詢考卜筮若時元吉正名錫
服俾長首六宫以母天下予惟國有故常是何敢
弗率咨爾王氏乃祖忠勞王家書于太史子孫公
侯出入藩服惟功澤逮兹是生碩媛淑嫕温恭備有
嘉德聘歸王邸入承事皇姑靡不若禮上天右序
予家蚤育元子慶在宗廟惠賚于四方乃以某年
某月某日遣攝太尉具官某攝司徒具官某賜爾
皇后之寶方寸有半文盝螭紐授之玉冊厥簡五
十命爾翟衣笄纚博鬢黼領大帶以朝暨歲時將
祀于東西宫金輿朱蓋武賁禁衛歩障行導是惟
顯哉爾其克后職思后道履中體順兹日饗多福
集大祐于厥躬其尚佽助予治昭聞于無窮於戯
懋戒之哉
　　　　仁宗皇帝哀冊文　韓　琦
維嘉祐八年歲次癸卯三月癸卯朔二十九日辛
未　仁宗神文聖武明孝皇帝崩于福寧殿旋殯
于殿之西階粤十月戊辰朔六日癸酉遷座于永
昭陵禮也龍馭賔天珠襦留殯萬方之軌同臻七
月之期兹近法仗已嚴靈輴未進風雲慘鬱以生
悲臣妾涕號而思殉孝子嗣皇帝臣(廟諱/英宗)接統承
堯念親晞舜徘徊象物驚禁從以如存摧慕仙游
致哀誠兮必盡繄臨奠以長辭蓋終天之永恨乃
命弼臣以文傳信其詞曰惟　宋受命與天無疆
藝祖以武厎寧四方　神宗以文萬邦一王眞廟
紹隆赫然其光逮夫　仁宗益熾而昌厥生之初
上帝惟祜天日之表振古未覩色出圭璋歩嚴龍
虎其俾眞人來綏下土元良之建匕鬯是主寢門
之問恊若文武嗣訓之循纂承丕緒左右獻言以
䝉自處大運歸乾獨化陶甄進良黜姦始章聖權
其仁如天其度如淵其仁伊何得之自然草秀而
茁蟲飛而翾尚不忍傷況吾民焉惠澤之霈滂洋
幅貟物無不滋四十二年猗如天兮化功則全其
度伊何汪然莫際巨細必容黙分誠偽臣在言職
不知諱忌時肆詆訐衆嫉狂易聖心怡然曰此忠
義是也吾從過焉何戾猗如淵兮是能致治明慎
庶獄極于哀矜惟法所在未嘗妄刑郡邑之吏責
之詳平一失入罪無階顯榮尊爲天子以儉爲貴
崇尚清虚屏斥紛麗向緣不懌輔臣入視殿幄蕭
然茵衾故敝率用繒素了無文綺衆目驚嗟　上
曰何喟吾之受用素止如是此民膏血烏敢妄費
恭事天地孝承祖宗九見圎丘再祗合宫大祫于
廟親藉于東服器精備粢盛㓗豐小次不御秉圭
顒顒何必戸曉民胥偃風取士之路務存至公十
二臨軒䇿之必躬儁髦盡得巖穴幾空有將有相
曰功曰庸眇視三代吾其比崇北胡之强西夏之
猘時欲眺梁恣其貪嗜吾以威懷折其凶銳兩皆
摇尾從我羈餌百蠻梯航琛賮日至禮樂具修干
戈不試夫惟立嗣天下之基前世令王或牽以私
事不前定濵于亂危我出獨斷挺然不疑求賢于
宗唯聖是知神器之重其傳有歸廟社以安生靈
以嬉迹其大公堯舜之爲昔在人上必有偏好或
樂馳逐或喜征討或務宴游或專營造或邇聲色
或泥丹竈棊奕之工擊拂之妙有一于此下從而
效噫吾　仁宗澹無所樂曰吾好者在勤政道日
必旰具惟先之紹間時弄翰或隷或草堊帚之揮
十竒萬巧去冬之暮清燕之間再闢天閣詔呼從
官親作飛白侍臣縱觀心合造化生成筆端書幅
踰百大均寵頒退坐羣玉行觴盡歡嗚呼哀哉賜
墨尚濕宸章未刋植璧斯䖍遽有金縢之禱綴衣
遂徹俄承玉几之言嗚呼哀哉大變之來天傾地
裂四海之慟風號雨血兆民震駭其無生百辟冤
乎而僅絶乗雲之游兮汗漫而自髙持􁐠之慕兮
僵仆而徒切因疑前㑹之非常似與羣臣之叙訣
嗚呼哀哉候律云凛諏辰恊元嚴蜃路以方駕視
羽幢兮始前池竹揺雉車旗飾鸞背朱雀之通逵
指青龍之吉山關路長兮去復去宫車挽兮還不
還痛徹六宫兮莫如逝淚灑重瞳兮胡可攀嗚呼
哀哉寒日晝昏愁隂夜積卷晴霓於丹旐蕩霜波
於素帟悲笳互咽六州之奏憎悽駿嶽前瞻萬歲
之聲何閴大隧一扄幽堂永寂人間之恨空長帝
所之歡豈極嗚呼哀哉秦漢而下御邦子民夐越
三紀纔聞數君其間治亂以相駮否亨之不醇如
仁宗享國之久而始終太平兮彼安敢望吾之清
塵生而無窮者厚載健而不息者髙旻惟至仁盛
德與髙厚之俱兮萬世巍然而不冺嗚呼哀哉
　　　　宣仁聖烈皇后哀冊文(代宰相)
　　　　　　　　　　　　　　畢　仲游
維大宋元祐八年歲次壬申九月三日癸酉大行
皇太后崩于壽康殿旋殯于崇政殿之西階粤明
年正月遷祔座于永厚陵禮也菆殿帟空袒庭燎
晻雲似郤而復凝月雖輝而如慘　孝孫嗣皇帝
臣(廟諱/哲宗)臨遣奠以興哀瞻振容而永慕鳯吟管以
何悲龍挾輴而若駐羽衛羅闕神儀布路爰制近
司紀陳聖度其詞曰
皇矣大宋寶命自天重明累聖跨成軼宣正后在
中契于坤乾較任比姒亦逾于前有系自姜源深
積厚功熈我朝方虎是偶奄韓宅魯益昌厥後月
瑞日符是興太母於鑠　太母躬義率仁居静猶
地含和如春正素自禀聦明夙聞作合　英祖齊
昇並曜受養　神考隂功善教體道不違惟德是
傚元豐末命帝命惟辟聽斷勉同以補天隙擁佑
神孫立民之極恭以勵人儉惟化俗衣有大練奩
無片玉房闥不出四海在目信義由中九夷思服
如鑑不塵如璞不緇三事大夫正直是咨宗藩外
戚滲漉惠慈人爵王官雖卑不私廟謁靡行外朝
靡踐池籞靡臨惟正是勉服御靡更惟惡是善庸
爾萬方爲則爲典左右皇躬　動有壇宇
居由範防造次于是􁋚隆且昌如天清明霽日之
光治化方成憂勞亦至外若平居中潜遘厲坤軸
軋以夜摧月輪翩而曉墜守大化之靡怛尚斯民
之爲意嗚呼哀哉珠箔低垂兮雲霧猶隔蕙帳髣
髴兮爐煙未銷想仙馭以何適謝人寰而已遥萬
乗號慟哀纒九霄千官縞素雨泣東朝嗚呼哀哉
人與神兮變何速秋復春兮時以徂犧罇盈兮未
忘於平昔池綍動兮難留於須㬰翼八翣以爲衛
陳六衣而汜塗嗚呼哀哉野蒼茫兮人漸逺仗徘
徊兮天欲晚遡洛澗兮嗟備物之如在逾鞏岸兮
知神遊之不返山川巳兆於眞宅松栢猶凝於故
苑嗚呼哀哉玉晦龍蟄金藏鑑昏泉關掩夜宫闈
泣晨車軌同兮雖來於萬國寶座閉兮惟朝於百
神魚惟炬以非日鴈長飛而不春嗚呼哀哉成内
則於三朝貽素風於千祀致理之勤兮今已徃大
道之公兮古如此何逺其家以爲國而憂其民之
猶子宜大書而作冊俾永光於　宋史嗚呼哀哉
　　　　欽聖憲肅皇后哀冊文　李　清臣
粤建中靖國元年辛巳歲正月壬戍朔十三日甲
戍　大行皇太后崩于慈德殿二月壬辰朔十一
日壬寅殯于西階以三月壬戍朔八日己巳戒百
官請命於太廟謚曰
欽聖憲肅皇后太史筮之將以五月辛酉朔六日
丙寅遷座于永裕陵禮也哀子嗣皇帝臣(廟諱/徽宗)極
永感之懷寫無窮之慕躬薦泂酌奉寧輴馭痛三
牲之養忽至於遣奠悲萬壽之祝俄成於晞露罄
咳如在聲容不返畢銅史之餘滴動金商之清挽
暑令忽其成凄薰風颯其變慘像設既嚴物儀具
有惟是冊書用傳不朽宫臣承詔式䖍事守紀漸
寓哀貽之永久其詞曰
我宋隆康恩漸動植逺惟暨邇生成滋息趨走賢
智修官懋職遐及四裔左祍重譯維相向公梁棟
宗祏逮女曾孫逌家瑞國蚤歸王藩旋被褕翟至
性温温令儀翼翼道意禮學生知自得慶壽寶慈
問安昕夕執養寒暑端莊不易内輔　神宗賛助
陪益凡厥見聞舒徐啓迪十有九年晏粲椒掖萬
邦託慈六宫仰式約省外氏湯沐脂澤斯世丕平
隂與多績比懿夏啇塗山簡狄姜嫄太姒聮祛並
舄元符三祀歲執徐直正月己卯變同剨砉巍巍
哲宗武威文德夫何弗祐忽遘窀穸上嗣考廟將
決大䇿于時弼臣或藏邪慝輒進異論欲倒白黑
頼我　聖母沉潜剛克折之陛前氣殫語塞庭羅
犀渠門屯闟㦸龍德利見寰宇慶懌一指顧間長
寧社稷譬如媧皇神工妙力錬石補天斷鼇立極
冲融宇宙滉漾澡滌靡賢不登靡冤不釋臣嘗侍
對與聞訓敕曰我　皇帝聖材天錫子道勤毖政
事祗惕治本亂原講磨紬繹惠心溥愽物理研覈
帝堪多難子復明辟何俟祔饗始還禁閾幸濟初
艱後罔餘責重下教告亟就安適　帝扳以留懇
款襞積數請弗回推璽郤籍義盡今兹事髙徃昔
在漢馬鄧固多慚色其於邦民憂不離臆動履仁
儉示先壼則服無珠璣器無瑶碧禁戒彫繪棄捐
組織言祖經墳智該儒墨諸書過眼疑微洞析兢
兢瞿瞿殆忘寢食涼暄密移疹氣侵蝕　皇帝聖
孝啓處在側藥審刀圭術窮鍼石禬禳山川猶期
千億丹劑雖靈冥筭終厄佛供晝昬䘮氛夜赤祲
象告凶軒星示坼數圯坤元景淪望魄五十八載
馳光度隙嗚呼哀哉梓匠奏工嬪娥罷飾帳殿先
途殯堂撤席縞士鼎鼎絳旌弈弈左背城闕右徑
阡陌彀騎䟃𧽼綈車咿噫簫笳悲吟鹵簿哆赫萬
類奪輝四民聚戚御服苴麻皇情欒棘嗚呼哀哉
霧雨故宫莓苔舊墄鳯幌蕭森獸扉虚寂輦路鑑
奩孰非陳迹引望山園涕濡竹栢惟有徽音長留
寶冊嗚呼哀哉

皇朝文鑑巻第三十二
皇朝文鑑巻第三十三
　御札
　　　大慶殿恭謝御札　歐陽　脩
　　　熈寧元年南郊御札　王　珪
　　　熈寧四年大饗明堂御札　元　絳
　批答
　　　賜除宰臣文彦博讓恩命批答
　　　　　　　　　　　　　　歐陽　脩
　　　賜新除宰臣冨弼讓恩命不允批答
　　　　　　　　　　　　　　歐陽　脩
　　　賜宰臣冨弼乞退不允批答
　　　　　　　　　　　　　　歐陽　脩
　　　再賜宰臣冨弼乞退不允批答
　　　　　　　　　　　　　　歐陽　脩
　　　賜宰臣冨弼乞解機政不允批答
　　　　　　　　　　　　　　歐陽　脩
　　　賜宰臣文彦博乞解重任不允批答
　　　　　　　　　　　　　　歐陽　脩
　　　賜樞密使宋庠讓恩命不允批答
　　　　　　　　　　　　　　歐陽　脩
　　　賜杜衍讓恩命不允批答　宋　祁
　　　賜賈昌朝讓恩命不允批答
　　　　　　　　　　　　　　宋　祁
　　　再賜杜衍讓恩命不允批答
　　　　　　　　　　　　　　宋　祁
　　　賜陳執中韓琦讓恩命不允批答
　　　　　　　　　　　　　　宋　祁
　　　賜皇弟允迪讓恩命不允批答
　　　　　　　　　　　　　　宋　祁
　　　賜皇長子淮陽郡王免恩命不允批答
　　　　　　　　　　　　　　王　珪
　　　賜皇伯祖承亮攺封秦國公免恩命不允
　　　　　批答　王　珪
　　　賜宰臣韓琦巳下乞立壽聖節宜允批答
　　　　　　　　　　　　　　王　珪
　　　賜宰臣韓琦巳下上尊號不允批答
　　　　　　　　　　　　　　王　珪
　　　賜韓琦免恩命不允批答　王　珪
　　　賜宰臣曾公亮免恩命不允批答
　　　　　　　　　　　　　　王　珪
　　　賜韓琦免明堂恩命不允批答
　　　　　　　　　　　　　　王　珪
　　　賜郝質免恩命不允批答　王　珪
　　　賜宰臣冨弼乞退不允批答
　　　　　　　　　　　　　　王　珪
　　　賜歐陽脩乞退不允批答　王　珪
　　　賜宰臣韓絳免恩命不允批答
　　　　　　　　　　　　　　元　絳
　　　賜宰臣韓絳巳下上尊號不允批答
　　　　　　　　　　　　　　元　絳
　　　賜皇伯宗諤免恩命不允批答
　　　　　　　　　　　　　　元　絳
　　　賜陳升之免恩命不允批答
　　　　　　　　　　　　　　元　絳
　　　賜宰臣王安石巳下乞御正殿復常膳不
　　　　　允批答　元　絳
　　　賜劉摰辭免恩命不允批答
　　　　　　　　　　　　　　蘇　軾
　　　賜太師文彦博乞致仕不允批答
　　　　　　　　　　　　　　蘇　軾
　　　再賜太師文彦愽乞致仕不允批答
　　　　　　　　　　　　　　蘇　軾
　　　賜宰臣吕公著乞外任不允批答
　　　　　　　　　　　　　　蘇　軾
　　　賜宰臣吕公著乞致仕不允批答
　　　　　　　　　　　　　　蘇　軾
　　　賜司空吕公著免恩命不允批答
　　　　　　　　　　　　　　蘇　軾
　　　賜右僕射范純仁免恩命不允批答
　　　　　　　　　　　　　　蘇　軾
　　　賜門下侍郎孫固乞致仕不許批答
　　　　　　　　　　　　　　蘇　軾
　　　賜劉昌祚免恩命不許批答
　　　　　　　　　　　　　　蘇　軾
　御札
　　　　大慶殿恭謝御札　歐陽　脩
勑内外文武臣寮等執珪璧以事神嚴祖宗而配
帝雖有國之常典亦因時而制宜朕承三聖之丕
基撫萬邦之有衆儉于已使天下之民豐勞于心
致天下之民佚罔敢怠忽庶幾洽平而首春以來
偶爽調適賴三靈敷祐百福來臻順以節宣獲兹
康裕加以邊隅不聳風雨以時雖庶物之咸和顧
眇躬而增惕是用稽先朝之成憲詢故實於有司
即廣殿之翼嚴擇靈辰之良吉式伸昭謝以格純
休宜示先期故兹誕告朕取今年九月内於大慶
殿行恭謝之禮其今年冬至親祀南郊即宜權罷
所有合行諸般恩賞並特就恭謝禮畢一依南郊
例施行至日朕親御宣德門宣制仍令所司詳定
儀注以聞務遵典禮勿俾煩勞咨爾多方咸體予
意故兹札示想宜知悉
　　　　熈寧元年南郊御札　王　珪
有天下者莫重上神之報爲人子者莫嚴宗廟之
承率躬三歲之祠常候一陽之應緬慕先聖光施
沖人載循禋類之期適在諒隂之際大懼不能備
飭儀物奉將粢盛於是刺六經之文傳博士之議
皆以謂喪有以權而順變祭無以卑而廢尊矧稽
參西漢之彞沿用景德之制顧予涼菲賴帝況臨
遂卜天正之辰徃脩郊見之禮方且進祈茂祉以
大芘黎元昭格至精以終圖熈事庶幾能饗其敢
憚勤朕以今年十一月十八日有事于南郊咨爾
攸司各揚厥職諸道州府不得以進奉爲名輒行
科率其百司除事神之物並宜一切仍舊外餘應
干供奉所須務令淳約以稱朕不忘孝思之義
　　　　熈寧四年大饗明堂御札
　　　　　　　　　　　　　　元　絳
勑内外文武臣寮等朕荷二儀之休履四海之冨
經庶政之至治秩將禮之彌文欽惟五聖之謨常
躬三載之祀自纉隆於大業已肆類於圜丘興言
緫章未詔嘉饗維　仁祖之武宜謹於遵修維
文考之尊宜嚴於陟配況萬寶時懋三光仰澄官
師恊恭方夏底定是用稽仍路寢之制㳙選肅霜
之辰上以裒對天明展昭事之重下以敕厲民志
示追養之勤特戒先期以孚大號朕取今年季秋
擇日有事于明堂其今年冬至更不行南郊之禮
所有合行諸般恩賞並特就祀明堂禮畢一依南
郊例施行至日朕親御宣德門宣制咨爾攸司各
揚厥職諸道州府不得以進奉爲名輒行科率務
循典故無致煩勞
　批答
　　　　賜除宰臣文彦博讓恩命批答
　　　　　　　　　　　　　　歐陽　脩
省表具之朕躬儉約以先人而生民未足憂勤以
勵政而百職多隳豈布德之不明抑任人之弗至
是以齋居正慮先志後占鑒屢易以爲煩念難知
之可慎永惟商周之所記至以夢卜而求賢孰若
用搢紳之公言從中外之人望卿以舊哲比嘗相
予惟宇量能寛以服人惟純誠故久而益信勲德
兼著可以重朝廷忠信不回可以臨大事夫謀於
其始而既審則果於必用而不疑汝其欽哉朕命
無易所讓宜不允仍斷來章
　　　　賜新除宰臣冨弼讓恩命不允批答
　　　　　　　　　　　　　　歐陽　脩
卿有憂國愛君之心而忠以忘其己有經邦濟時
之學而用未䆒其能夫畜久而積厚則施之不窮
慮深而計熟則謀無不獲兹朕所以虚心仄席有
望於卿也矧卿正直不回庸邪素忌小人所異君
子所同是以在外十年而左右之譽不及履躬一
德而搢紳之望愈隆朕内決於心外詢于衆敢謂
有得卿其何辭
　　　　賜宰臣冨弼乞退不允批答
　　　　　　　　　　　　　　歐陽　脩
朕眷惟宰輔之司實繫朝廷之重職或非稱勢因
易揺比以連年厭於屢易戒用人之不審致厥位
之靡安故於圖任之初尤極精求之意而議者謂
卿有天下之譽慶朕得非常之才豈惟斷不惑於
予心固以慰久鬱之人望則朕之用卿者至矣卿
之自待者如何而方沃嘉猷遽形退讓駭無因而
及此曾莫諭於乃誠豈廊廟之崇責重者其憂難
任而冨貴之至位髙則其慮易危邪朕嘗歷考徃
昔之人其於進退之際過計而圖全者未必無患
忘身而徇國者固多令名惟爾之明必知所擇宜
少安於職業用深體於倚毗
　　　　再賜宰臣冨弼乞退不允批答
　　　　　　　　　　　　　　歐陽　脩
夫知人之明可謂難矣而任賢之術兹豈易哉若
乃聽之不聦信之不篤施設之方未盡弗極其材
遲速之效有時莫能少待則被其任者實亦艱歟
卿以純一忠亮之誠藴宏深逺大之業朕虚已以
聽推心仰成至於一二之臣是惟同德下逮衆多
之論曾靡閒然方將甄叙賢愚修明法度務究本
根而更治不速歲月之近功期於有成兹乃予意
奈何中道而將止夫亦奚託以爲辭矧上下旣交
寧有不通之志而君臣相遇豈爲易得之時當體
余懷勉安厥位
　　　　賜宰臣冨弼乞解機務不允批答
　　　　　　　　　　　　　　歐陽　脩
夫宰相之事非可以歲月考而一二數也其在朝
廷選賢任能而各得其職下俾民俗遷善逺罪而
不知其然至於法度修紀綱正然後相與慎守而
安行之以臻于治此朕所以虚心一意日有望於
卿者也今事有緒而卿辭焉豈朕德之不明將顧
時之不可中道而止夫何謂哉俾予獲用材不盡
之譏而卿渉苟安自便之計予所不取卿其勉焉
　　　　賜宰臣文彦博乞解重任不允批答
　　　　　　　　　　　　　　歐陽　脩
夫知其人之爲賢任則勿貳事其君而有道去不
可輕此古之臣主之明舉措必慎所以收功於一
時而垂法於後世也卿夙有時望爲予柄臣自復
秉於國鈞僅三周於歲序若乃進退賢否誅賞罪
功每於聽納之間敢忘虚已顧彼搢紳之論曽靡
異辭方期有成以副予意而乃過形謙損思避台
衡豈寡德弗明於用才而不盡將多言害正致厥
位之難安苟異於斯夫何引讓矧卿忠信之節足
以叶予之一心材謀之優可以斷予之大事兹所
柬注寧煩諭言
　　　　賜樞密使宋庠讓恩命不允批答
　　　　　　　　　　　　　　歐陽　脩
朕以因時致享克展於孝思巳祭受釐大均於慶
澤乃眷耆明之哲實予體貌之臣肅臨事之有容
既交神而蒙貺宜推異數以示眷懷雖嘉好謙曷
止成命
　　　　賜杜衍讓恩命不允批答
　　　　　　　　　　　　　　宋　祁
比虚右弼以須畯望卿清約忠壯華皓一節出入
諷議靡事不爲挺然公實見於有政朕志先定成
命惟行況萬幾處可百職脩理朕所倚辦卿宜知
之遽閲讓函猥徇謙㮣且誕告羣方不容顓辭久
曠台路便廢撝遜欽服寵章
　　　　賜賈昌朝讓恩命不允批答
　　　　　　　　　　　　　　宋　祁
卿曩侍經筵巳知國器歷守京邑則風績早樹進
領邦憲則威名流聞揚休山立自處中道朕以爲
履正識敏材任輔佐引與機政參貳台司曽是踰
年休有成效觀行則懿俾謀則臧斷自予志冠升
樞省誕告百執初無異言猥露奏封深存撝遜況
訓諭巳熟典命難淹速即欽膺以光朝舉
　　　　再賜杜衍讓恩命不允批答
　　　　　　　　　　　　　　宋　祁
向以戎醜尚桀師伍留屯公私乏匱不可貲省又
官濫於外吏欺於中苛察過當浮競成俗濟水無
益治絲愈棼圖所振整未知厥序以卿久在樞禁
習緫事經年耆識茂盡悴事國是用選自予志對
秉台衡藉敏材以康調發之難褒介節以懲進取
之弊朕既寡德方兹仰成尺奏荐聞能讓猶固已
嘗批喻宜體眷永母煩費詞早膺寵典
　　　　賜陳執中韓琦讓恩命不允批答
　　　　　　　　　　　　　　宋　祁
朕比執珪幣祗事神祗至誠所向鴻釐如答是以
推衍天祉沛流茂恩徧録侍祠之勞悉從進律之
典卿卓有成效恊於僉言而臨榮引讓稽恩未拜
閲露章而既熟非公論之所期便可欽膺即廢謙
執
　　　　賜皇弟允廸讓恩命不允批答
　　　　　　　　　　　　　　宋　祁
朕(嫌名/光宗)睦懿親差次寵典年長者崇爵屬近者尚
恩眷爾忠賢用加節制公言斯恊朝渙旣頒何執
常謙欲遂素守道風雖亮允令難稽徃哉惟諧母
或煩請
　　　　賜皇長子淮陽郡王免恩命不允批答
　　　　　　　　　　　　　　王　珪
昔我祖宗誕受天命厥惟艱哉克正皇猷丕懋乃
績以遺我子孫無疆之休今朕纂厥服惟稽古建
爾元子于有邦乃季秋辛亥羣公庶尹罔不祗朕
言于廷爾乃陳德弗及期畀于一二弟兄之賢我
聞曰立愛惟親立敬惟長其敢示天下以私乎汝
惟徃哉尚廸時命無違
　　　　賜皇伯祖承亮攺封秦國公免恩命不
　　　　允批答　王　珪
夫戚藩之建王室是毗古者皆世襲其封近代或
别予之邑旣非祖烈之服又失廟祠之傳故朕推
近屬之長賢脩先王之舊履以大子孫不絶之序
以均宗社無窮之休適㩜露章過形沖節宜體親
親之意庸光繼繼之圖
　　　　賜宰臣韓琦巳下乞立壽聖節宜允批
　　　　答　王　珪
赤制告圖肇承題序青煒動陸俯恊誕期卿等過
稽舊章列上芳牘緣華封之素祝建壽聖之嘉名
竊惟受天元符撫國休運百辟稱觴而在席四夷
奉幣而在廷敢以菲懐抑于輿望
　　　　賜宰臣韓琦等下尊號不允批答
　　　　　　　　　　　　　　王　珪
朕獲承大統三載于兹䝉天之休海内清靜方將
飭齊輅㓗純犧以祗見天地宗廟之靈乃敢昭發
丕冊揚徽垂鴻以自施虖尊榮者哉不圖執事之
臣列上表功之號且臨政之日淺未有盛烈之章
況事神之意恭豈在彌文之飾適增于媿難徇所
陳
　　　　賜宰臣韓琦免恩命不允批答
　　　　　　　　　　　　　　王　珪
夫王者壹天下之仕宰相遂萬物之宜故君臣同
德而教化成朝廷上賢則分職治肆朕承邦之久
得卿共政之均且國用失浮規節財力之匪易吏
塗過冗甄序名品之爲囏歷勤勞之百爲蹈夷險
之一致向屬冢卿之缺適登台席之元稽卜神謀
孚言朝聽維百辟之是式維兆民之是瞻奚興曲
讓之辭殊閼大公之舉慊然衆志鬱于予聞蓋德
盛而位隆者望雖與歸然任劇而責至則事當隨
決思體睠毗之異祈收撝固之情徃代天工母留
邦渙
　　　　賜宰臣曾公亮免恩命不允批答
　　　　　　　　　　　　　　王　珪
夫天文中階之象色正則二氣鈞國柄三事之司
體公則萬化緝朕何嘗不寤寐邦傑彌綸政機以
(嫌名/光宗)美風俗之原以甄序官師之品所繋甚大維
材之難卿行足以厲朝謀足以經國代言二禁而
號令皷虖羣動賦政中畿而神明照于宿姦頃陪
議於宰塗旋冠謨於宥省邦之維度靡不舉兵之
紀律靡不張屬上台之進賢宜右弼之膺寵忽起
舜庭之讓未施鄼國之規羣情鬱然予心勞止矧
夫付安危之幾則望豈云淺當名器之分則處之
勿疑所期廣猷慮以同寅會精神而輔力當抑謙
風之固徃調大化之元豈朕之獨跋太平亦卿之
與有令聞
　　　　賜韓琦免明堂恩命不允批答
　　　　　　　　　　　　　　王　珪
予臨路寢之上曾覽八紘邈然有通神明之志廼
季秋宗祈既右上帝亦右文考始予齋精臨獻而
懼不勝及觀夫簠樽在堂鍾石在庭至陟降上下
之數與夫九州四海美物之薦罔不具飭噫何其
禮之盛歟非爾元宰之臣孰緫裁剸之故巳降之
制爲百辟先亦皇天降休命于我家非予之所敢
專也今書固辭顧不廢予惠術之施虖
　　　　賜郝質免恩命不允批答
　　　　　　　　　　　　　　王　珪
國家提萬兵之勁萃之畿中謀元帥之良護于巖
下矧卿嘗從征伐之事加有宿衛之勤宜授鉞於
師壇緫環宫之夜柝蓋旌勞者必異其寵御衆者
必予之權母爲過兢其服重委
　　　　賜宰臣冨弼乞退不允批答
　　　　　　　　　　　　　　王　珪
朕肇履邦圖每恭天戒屬初炎之在序偶時澤之
弗滋且正于近畿顧民灾之未逺然應不旋日知
人事之巳修卿還來相予居位未乆奚抗章而引
咎將援故而辭權雖蹈夫聖賢逺覽之思殆戾於
君臣交儆之意勉規弗及終厎于成
　　　　賜歐陽脩乞退不允批答
　　　　　　　　　　　　　　王　珪
夫與政之途蓋天下之責至者叢矣顧雖智勇不
能以禦流訾之來前日御史加非於卿朕惟其辭
甚悖於義理之文今䜛者放而疑者釋卿猶欲以
去位豈朕所望焉傳不云乎禮義不愆何恤人之
言其起眎事母重朕之不敏也
　　　　賜宰臣韓絳免恩命不允批答
　　　　　　　　　　　　　　元　絳
卿方重淳深清明端亮閲文武之二枋(御名/今上)謀猷
於百爲屬者羌種跳邊王師淹戍徃視方略以宣
威靈嘉維爾忠蔽自朕志絶軼前比延登冢司扶
世澤民將倚調於元化靖兵戡亂猶佇建於膚公
況惟渙號之孚巳穆廣朝之聽胡爲懇牘欲避隆
名雖難進之風自髙沖尚而仰成之屬殊咈顧懐
趣宜欽承母重撝固
　　　　賜宰臣韓絳巳下上尊號不允批答
　　　　　　　　　　　　　　　元　絳
朕聞唐虞之世君臣吁俞相與敇戒以康庶事未
聞其自燿功德大爲名稱以動天下之聽朕以涼
菲獲承皇緒固巳極崇髙之位號矣嚮者奉郊宗
之祀三事大夫亦屢以徽冊來上而愧不敢從方
且嘉與衆賢夙寤晨興以營極治之業要之萬世
建無窮之基亦有無窮之聞不猶愈於虚名歟臣
之尊君義則勤至朕守弗奪母煩數陳
　　　　賜皇伯宗諤免恩命不允批答
　　　　　　　　　　　　　　元　絳
卿爵齒兼尊德名參劭佑予郊廟之事克有夙夜
之勤疇勞策勲時乃舊典徃承成命無用勤辭
　　　　賜陳升之免恩命不允批答
　　　　　　　　　　　　　　元　絳
卿久服樞筦恊成王功屢陳誠辭願解幾政方建
將旄之重　且增台路之華况輔成萬微嘗宣左
右之力兼賦二枋宜旌文武之謨即當欽承安用
冲挹
　　　　賜宰臣王安石已下乞御正殿復常膳
　　　　不允批答　元　絳
垂象之變咎在朕躬内惟菲涼敢不祗懼避朝損
膳欽天之渝神休震動銷去大異而三事庶尹咸
造在庭願復舊常至于再請且星隆晷德猶賴交
修況天畏棐忱固當屢省弭烖嚮福其庶幾焉
　　　　賜劉摰辭免恩命不允批答
　　　　　　　　　　　　　　蘇　軾
政如農耕以旣穫為能事言如藥石以愈疾為成
功若耕不穫疾不愈朕何望焉所以用卿者非以
冨貴卿也勉卒成業何以辭為
　　　　賜太師文彦博乞致仕不允批答
　　　　　　　　　　　　　　蘇　軾
卿出入四世師表萬民無羡於功名而有厭於冨
貴其所以忘身徇國捨逸就勞者豈有求而然哉
凡以　先帝之恩生民之欲也卿之在朝如玉在
山如珠在淵光景不陳而草木自遂去就之際損
益非輕昔西伯善養老而太公自致魯穆公無人
子思之側而長者去之卿自為謀則善矣獨不為
朝廷惜乎藥餌有間時遊廟堂家居之樂何以異
此
　　　　再賜太師文彦博乞致仕不允批答
　　　　　　　　　　　　　　蘇　軾
朕脩身以承六聖虚已以聽四輔而法度未定隂
陽未和民未樂生吏未稱職中夜以思方食而歎
雖不敢以事諉元老實望其以身率百官卿猶未
即於安孰敢不盡其力此聖母沖人之本意而天
下有識之所望也昔唐太宗以干戈之事尚能起
李靖於既老而穆宗文宗以燕安之際不能用裴
度於未病治亂之效於斯可見朕意如此卿其少
安
　　　　賜宰臣吕公著乞外任不允批答
　　　　　　　　　　　　　　蘇　軾
夫以才御物才有盡而物無窮以道應物道無窮
而物有盡凡今之患所乏非才以卿篤於愛君必
能建長久之策澹然無我可以寄枉直之權二年
于兹百度惟正事既就緒民亦小康至於微疾之
屢攻是亦髙年之常理卿其良食自輔為國少安譬
如止水之在盤豈復勞心於鑒物心且不勞而況
於力乎
　　　　賜宰臣吕公著乞致仕不允批答
　　　　　　　　　　　　　　蘇　軾
宰相不自用人主不自爲予欲識人物之忠邪故
以卿為水鏡予欲知利害之輕重故以卿為權衡
苟明此心雖老猶壯與其輕去軒冕獨善其身孰
若優游廟堂兼享其樂益(嫌名/光宗)此義勿復有云
　　　　賜司空吕公著免恩命不允批答
　　　　　　　　　　　　　　蘇　軾
夫國以得人為彊如猛獸之衛藜藿以積賢為寶
如珠玉之茂山川湛然無為物自蒙利故崔公發
議則淄青慙服知朝廷之有人蜀使抗詞則孫權
回顧歎張昭之不在得失之效豈可同日而語哉
朕之用卿意實在此國計之重可無復辤
　　　　賜右僕射范純仁免恩命不允批答
　　　　　　　　　　　　　　蘇　軾
自昔　先帝之世屢歎材難及朕嗣位以來專用
德選雖爵祿名器出於獨斷而長育成就實在羣
公長短不遺輔相之責苟無為國養人之意必有
臨事乏使之憂朕用慨然當食不御思得英雋之
老共收文武之用惟卿篤於憂國明於知人灼見
朕心宜在此位徃任天下之重母事匹夫之廉
　　　　賜門下侍郎孫固乞致仕不許批答
　　　　　　　　　　　　　　蘇　軾
吾不出帷幄臨御家邦實賴股肱之良以持綱紀
之要於其進退顧可輕聽之哉卿頃自近藩擢貳
東省本以年德之故非有筋力之求若夫正顔色
出詞氣使人望之而忠誠可信鄙倍自逺斯可矣
豈可一病未能造朝遂欲舎而去哉誠請雖勤於
義未也
　　　　賜劉昌祚免恩不許批答
　　　　　　　　　　　　　　蘇　軾
卿國之虎臣帥我爪士緫章大祀宿衛有勞宜爲
六軍之先以承大賚之慶辭而不有殊匪吾心
皇朝文鑑巻第三十三
皇朝文鑑卷第三十四
　制
　　　除趙普門下侍郎同中書門下平章事集
　　　　　賢殿大學士制
　　　除吕蒙正中書侍郎兼户部尚書平章事
　　　　　制　李　沆
　　　除文彦博判大名府制　歐陽　脩
　　　除皇弟允初感德軍節度使制
　　　　　　　　　　　　　　歐陽　脩
　　　封皇弟九女福安公主制　歐陽　脩
　　　除皇兄允弼武康軍節度使制
　　　　　　　　　　　　　　宋　祁
　　　除皇弟允迪安靜軍節度使制
　　　　　　　　　　　　　　宋　祁
　　　立皇太子制　張　方平
　　　除皇兄宗諤保靜軍節度使制
　　　　　　　　　　　　　　張　方平
　　　除韓琦守司徒兼侍中鎭安武勝等軍節
　　　　　度使制　張　方平
　　　除吕公弼樞密使檢校太傅制
　　　　　　　　　　　　　　張　方平
　　　除李昭亮殿前副都指揮使寧武軍節度
　　　　　使制　張　方平
　　　除曾公亮檢校太傅充樞密使制
　　　　　　　　　　　　　　胡　宿
　　　除王德用樞密使制　胡　宿
　　　祁國長公主進封衛國長公主制
　　　　　　　　　　　　　　司馬　光
　　　立皇后高氏制　范　鎭
　　　曾公亮加恩制　范　鎭
　　　除冨弼樞密使制　范　鎭
　　　兖國公主降沂國公主制　范　鎭
　　　韓琦加恩制　王　安石
　　　李璋加恩制　王　安石
　　　皇伯祖威德軍節度使榮國公承亮加恩
　　　　　制　王　安石
　　　李日尊加恩制　王　安石
　　　　除趙普門下侍郎同中書門下平章事
　　　　集賢殿大學士制
閎散同功歸馬遂隆於周道蕭張叶力斷蛇因肇
於漢基必資佐命之臣以輔興王之業推忠恊謀
佐理功臣樞宻使光祿大夫檢校太保兼御史大
夫上柱國天水縣開國伯趙普功參締造業茂經
綸禀象緯之淳精契風雲之良㑹洎贊樞機之務
屢陳帷幄之謀沃心方佇於嘉猷調鼎宜膺於大
用俾踐台衡之位仍兼書殿之榮爾其罄乃一心
熈予庶績君臣相正勿忘獻納之規夙夜在公勉
致隆平之化徃服休命無愧前修
　　　　除吕蒙正中書侍郎兼戶部尚書平章
　　　　事制　李　沆
天道無私日月星辰助其照皇王不宰股肱輔弼
代其工所以端拱守成垂衣制理永建丕平之景
運遐追三代之令猷其有業茂經綸才推謹厚參
大政而已淹星嵗秉至公而無捨寅昏宜頒出綍
之殊恩俾正持衡之重柄爰擇剛日特降命書推
忠佐理功臣朝散大夫給事中參知政事柱國東
平郡開國男吕蒙正四氣均和五行鍾秀有濟時
之略輔之以温恭挺命世之才守之以循黙爰覩
舜旌之進善遂指魏闕以來儀臨軒覩敏贍之能
射策見縱横之略暨茲登用益著謨明公忠推社
稷之臣凝重見廟堂之器眷茲大體久鬱具瞻屢
宣作礪之功克懋秉鈞之績别錫褒功之美號仍
陞馭貴之崇階勲籍增榮井田加賦預列侯之峻
爵同大利之計書顧優恩之在茲諒名器之無假
於戲雲從龍而風從虎今也其時啓乃心而沃朕
心必求諸道爾宜周旋庶政佐佑眇躬緩茲宵旰
之憂翊我隆平之運同厎于道豈不美歟
　　　　除文彦博判大名府制　歐陽　脩
朕惟將相之崇資是為文武之極選隆其名器所
以重朝廷列于蕃宣所以屏王室矧乃居留之任
必屬老成之人爰擇剛辰敷告有位具官文彦博器
閎而厚識粹而明學得其方通古今而知要才周於
物適大小以惟宜自奮發於聲猷早更揚於中外
居則參禆乎國論出則宣暢乎皇威兩踐台司首
當柄用賢愚式序舉百職以咸修綱紀甚明贊萬
幾而至悉自懇避鈞衡之任出司管鑰之嚴逮此
逾時蔚然休問眷言邦哲實簡予衷是用更其擁
節之榮委以别京之重勁兵所宿是資緫制之權
雅俗惟淳兼賴撫綏之政於戲與國同體是謂股
肱之良惟民具瞻方隆師尹之望顧我舊德豈煩
訓辭徃其欽哉祗服休命
　　　　除皇弟允初依前檢校尚書右僕射充
　　　　感德軍節度使加食邑食實封餘如故
　　　　制　歐陽　脩
爵賞當功則爲善之勸廣名器不假則至公之道
存然而隆恩睦親所以厚乎風俗建侯作屏所以
扞于王家非余敢私乃國舊典具官允初質性純
茂禀乎天姿學問發明由於師訓維我叔父時爲
賢王緬懷遺烈之存屬乃克家之善自被蕃宣之
寄久參朝請之聮宜從留務之繁進委臨戎之重
節髦並建井賦兼增僉謀克諧寵數惟渥於戲干
戈衛社内有宣勤夙夜之臣甲胄在躬外有奮力
行伍之將爾其念宴安之懷毒知冨貴之難居戒
損於滿而罔敢自驕勞身以謙而克保其位無忘
朂勵徃服恩榮
　　　　封皇弟九女福安公主制
　　　　　　　　　　　　　　歐陽　脩
朕稽有國之彞章著皇女之稱謂取其主以同姓
所以見王體之尊必也錫之美名所以彰禮命之
寵載涓吉日敷告在廷皇弟九女岐嶷之姿有生
知之異禀柔順之質得天性之自然方嚴保傅之
規以養肅雍之德俾遵舊典褒以徽章嘉乃妙齡
盛哉儀服考僉言而惟允非予意之敢私於戲隆
仁恩以厚親茲惟教愛習圖史而循法繄乃夙成
祗若訓言徃膺渙渥
　　　　除皇兄允弼武康軍節度使加食邑食
　　　　實封制　宋　祁
朕惟一二兄弟屏扞吾家每推骨肉之愛以强本
根之託矧在邇屬早休厥聲適及剛辰進膺異數
具官允弼甚德而度參仁以和居貴而罔流心訓
恭而逺祗悔間陪郊獻佐庀宗司抑抑攸儀舉皆
率履綽綽斯𥙿内無違言成予叙親時乃脩職比
者雖䟽王爵未厭寵名宜停後務之繁俾領元戎
之制増食爰賦兼實幹封於戲盤石而宗寄莫重
焉扞城於國義莫先焉可壯非猷可順非迪仍輟
就藩之逺姑隆綏族之恩徃惟懋哉顯對嘉命
　　　　除皇弟允迪安靜軍節度使加食邑實
　　　　封制　宋　祁
朕聞立愛莫先於親繁支實庇其本每念攸訓匪
伊異人用推(嫌名/光宗)序之典期光夾輔之體具官允
迪承燾天祏衍慶宸莩舉動嚴方趨古閑敏思長
冨貴之守寖肄朝夕之䖍向留使華允穆公路頃
以王邸殂謝予懐悼驚念其􁀌堂眷深橋梓維城
有寄墨絰還朝載隆近屬之恩俾領中軍之節仍
增邑食且實戶封於戲乃考之忠勛四邦是式乃
兄之光寵十乗有儀爾偕厥榮毋或茲忝欽即殊
奬祗勵逺猷
　　　　立皇太子制　張　方平
維我　祖宗繼天統業積有功德克享上帝之心
肆其子孫永承百世之祀朕祗纂謨烈詳覽古今
繄崇建於元良實保安於國本上尊宗廟孝無大
於奉先下庇生民教莫逾於居正式宣顯冊敷告
萬邦皇長子具官(廟諱/神宗)英粹日躋中和自至仁義
充涵之美言動惟時禮樂交錯之華威儀可象抑
畏䟽封之重敏修典學之勤亦既多聞足當大受
是宜誕膺徽命肇啓儲闈懋升明兩之輝益廣在
三之道非余私於爾(廟諱/神宗)惟天祐於余家衍寶祚
之靈長成寰區之慶賴徃慎厥德以答揚我列聖
之光訓不曰休哉可立爲皇太子有司擇日備禮
冊命施行
　　　　除皇兄宗諤保靜軍節度使制
　　　　　　　　　　　　　　張　方平
朕惟前王懿德治古舊章必隆蕃屏之親以穆懷
柔之體矧居邇屬夙著令名宜揆剛辰誕揚休命
皇兄具官宗諤甚德而度參仁以和近雅不流繹
如鍾吕之正内明自照瑩若珪璋之温率履無違
在宗有𥙿特推恩典之異聿示表儀之光錫爾騂
旄屬之瑞節時庸褒叙式昭寵嘉於戲祗畏者保
身之永圖恭儉者有家之長業事近效逺罔或忽
諸徃惟欽哉尚克終譽
　　　　除韓琦守司徒兼侍中鎭安武勝等軍
　　　　節度使制　張　方平
朕光宅萬邦肇新駿命正權綱之逺御審名器之
大方眷予宗臣特崇異數以表圖勲之重用昭報
禮之隆爰揆剛辰誕揚贊冊具官韓琦宣昭賢業
熈亮天工光翊三朝咸有一德材周五則之用體
備四時之和社稷是經文武惟憲在成功而弗處
實有大以能謙荐上奏封懇辭政柄顧倚毗之厚
詔諭數頒而精懇之堅辭誠難奪增寵上階之峻
特開兩鎭之崇蔽自朕心事非舊典當盛辰而均
逸望故里以榮歸大業甚明休靈殊渥於戲臣行
其志茲爲自得之全君篤於恩深惜老成之去無
安帥節之樂猶待衮衣之還乃情本朝遐不謂矣
　　　　除吕公弼樞密使檢校太傅制
　　　　　　　　　　　　　　張　方平
本朝之制地分二府之嚴執政之臣共幹庶邦之
重文武承式兵民是圖屬在賢明緫司使職誕敷
明制敭告大廷具官吕公弼器緼純明機靈精逺
瓌材任重中廣厦之棟梁雅音自和合清廟之琴
瑟登貳樞機之密洽聞議慮之長屢陳憂國之言
多發便時之策深明王體有簡朕心宜陞帝傅之
崇以正本兵之任爰田増賦真食衍封名器益隆
典章允穆於戲信而能用嘗思明哲之難知無不
爲期盡臣鄰之益祗若休命以贊大猷
　　　　除李昭亮殿前副都指揮使寧武軍節
　　　　度使制　張　方平
外擁節旄方鎭元戎之重内司禁衛太微上將之
雄匪時英材疇若嘉命圖用親率宜揚大庭具官
李昭亮誠禀忠淳風力敏給世載其德有狐趙之
舊勲文定厥祥廼姜任之高姓早階華顯允蹈中
和入從法從之華出領翰垣之要屬以軍政契於
士心訓撫有方簡稽允肅眷殿巖之離衛悉王旅
之選鋒典茲中權職在圻父特賜節旄之命爰將
注意之隆峻以等威統諸環列於戲齋鉞所付是
爲王之爪牙蘭錡之嚴實曰予之心膂勉旃誠報
茂對寵休
　　　　除曾公亮檢校太尉充樞密使制
　　　　　　　　　　　　　　胡　宿
經逺慮微必慎制兵之術折衝消難亦資畫䇿之
臣是憲樞躔聿崇使號蓋政謨之攸寄匪耆哲而
莫居適得其人誕敷厥命具官曾公亮風業碩茂
志慮深純學多貫於前言性頗修於中道有方重
之德可以抳躁而鎮浮有明逹之材可以造幾而
成務甞講勸於左右亦召置於禁嚴博我訓言代
予明命間請臨於寰輔遄擢典於京師咸有治功
遂聞政本通明練於百物參知穆於羣言貳公之
司久陪於論道内密之任宜正於筦樞仍加傳導
之名更益陪(嫌名/光宗)之數崇階馭貴眞食衍封並示
寵章式旌殊禮於戲典機之任莫慎乎微擊柝之
言蓋取於豫勿謂承平之久益思備禦之深祗服
斯言徃踐乃位
　　　　除王德用依前檢校太師同中書門下
　　　　平章事兼羣牧制置使充樞密使河陽
　　　　三城節度使加食邑實封仍改賜功臣
　　　　制　胡　宿
内樞之地上範於斗宫前筯之籌參寄於人傑以
經常武之事是號本兵之司圖冠厥名疇緫予務
乃眷元侯之長早崇右府之聮爰擇剛辰復還舊
物具官王德用志懷果烈風㮣沉雄通於竒正之
謀居然英傑之氣春秋閲禮韞義府以惟深甲令
書忠載世家而有舊比膺推轂荐歷干城先十乘
以臨戎長萬夫而觀政德刑具舉威惠參施能名
播於外夷沉機隱於敵國曏咨俊望擢典繁機翼
濟事功迪宣忠力孚乃誠而匪懈研諸慮以惟微
旋均基宥之勞亟樹藩宣之治蹈險夷而一致服
忠孝而兩全簡在朕心洽於朝聽是用升鳳池之
寵秩聮虎節之榮章倚殿輔邦用陪京室屬右樞
之闕職咨羣岳以擇材僉曰汝賢宜弼予治蓋天
子二老出以居方伯之尊寰内諸侯入則處公卿
之任抑惟曩制舉是隆名用起壯猷使纂舊服仍
峻雲臺之號兼增井牧之封式厚耆英有加名數
於戲樞機發令制戎事以惟艱樽爼折衝經人謀
而匪易徃慎乃位益思其忠
　　　　祁國長公主進封衛國長公主制
　　　　　　　　　　　　　　司馬　光
帝妹中行易象贊其元吉王姬下嫁召南美其肅
雍命服亞正后之尊主禮用上公之貴寵光之盛
誰昔(昔昔也/釋訓誰)而然矧同氣之至親推異數而何愛
祁國長公主席靈長之緒承濬哲之祥禀乾坤之
粹和鍾日月之明潤淵懿可度柔嘉有章志女功
而忘勞承師教而不倦今玉笄在首厭翟戒塗方
結帨於皇家將執笲(竹器/音煩)於士族宜䟽沫土之邑
俾適冨平之孫庸展茂恩誕孚醲化於戲琴瑟靜
好式昭和樂之音雷風順承是爲常久之道勿以
夫家之平素有虧婦德之聽從祗服訓詞永綏福
履
　　　　立皇后高氏制　范　鎭
天子之有后如天之與地惠養萬物如日之與月
臨照四方苟稱號之弗崇則臣民之安仰京兆郡
君高氏生閥閲之後而不自矜大處冨貴之習而
能安素約服在藩邸宜于室家肆朕纘承嘉乃輔
佐惟長樂之奉養左右不可不䖍惟六宫之表儀
晨夕不可不肅爰正軒星之位以爲國風之倡舉
是典册告于治朝於戯拜教所基人倫茲重塗山
啓夏太任興周勤勞一時焜燿萬世乃其縂笄􁆽
縱日侍慈顔衡紞紘綖時承宗祝庶㡬天下之俗
知我門中之私
　　　　曾公亮加恩制　范　鎭
朕觀前世之載考宗祀之文周漢舊章殘缺無次
王鄭異說雜互莫同大抵奉親以嚴率民以孝交
神明於合莫厚風俗之本原具官曾公亮執禮蹈
方刺經援古爕均大化固已治平制定多儀又皆
節適四時之氣其和見于豆籩九州之力其精在
于玉帛使朕得昭升　烈考裒對上靈誠意所通
顧饗如答惟時顯相宜有褒嘉峻階級所以明等
威崇表號所以懋功賞陪(嫌名/光宗)多賦流衍眞封於
　大典越熈至恩胥暨惟裁成輔相以遂萬物之
宜惟同寅恊恭以収庶工之效庸昭况施永乂基
圖
　　　　除冨弼樞密使制　范　鎭
兵布于天下而至衆故統之有本元謀出於堂上
而無窮故資之於明哲是以基于靜密式暢逺猷
始乎幾微能成大務若時付卑茲謂劇艱前推忠
恊謀同德守正佐理功臣特進行禮部尚書同中
書門下平章事昭文館大學士監修國史兼譯經
潤文使上柱國河南郡開國公冨弼文武相資柔
剛並適誠貫金石材隆棟梁徃在　先朝嘗爲上
宰至言無隠精慮有開方國計之是毗以親䘮而
遽去況夫西漢而下巨唐以還訖于　本朝凡厥
公相率就起復以爲權宜而卿固執禮經懇辭恩
詔三年始事四海具瞻再炳台符之文兼崇樞極
之任重陪多賦庸示褒章於戲天命甚難神器至
重始初纘紹正賴經綸幸元老之聿來偕衆賢之
同濟庶幾涼德罔累慶圖
　　　　兖國公主降沂國公主制
　　　　　　　　　　　　　　范　鎭
陳車服之等所以見王姬之尊啓脂澤之封所以
昭帝女之寵茲惟親愛之攸屬時乃化風之所關
苟不能安諧於厥家則何以觀示於流俗兖國公
主生而甚惠朕所鍾憐故於外家之近親以求副
車之善配而保傅無狀閨門失歡歷年于茲生事
弗順逹於聞聽深所駭驚雖然恩義之常人所難
斷至於賞罰之際朕安敢私宜告大庭降從下國
於戲惟肅雍以成美德惟柔順以輯令名乃其恪
思庶永來福
　　　　韓琦加恩制　王　安石
朕祗率舊章肇稱吉禮對越天地具獲靈明之歆
相維公卿並膺休顯之賜其孚大號以寵元勲推
誠保德崇仁守正恊恭贊治亮節佐運翊戴功臣
淮南節度揚州管内觀察處置營田等使開府儀
同三司守司徒檢校太師兼侍中行揚州大都督府
長史上柱國魏國公食邑一萬三千七百戶食實
封五千戶韓琦躬受偉材出陪熈運保茲天子進
無浮實之名正是國人退有顧言之行開朝廷之
兩社揉方域之萬邦辰猷具臧器寶加重中辭機
軸之要外即蕃屏之安衡紞紘綖備三公服飾之
盛櫜兠㦸纛兼大將威儀之多序績既崇脩方彌
謹恊成宗祀之禮豫有顯助之勞肆衍本封申加
美稱於戲恩典徽數所以旌帝臣明德茂功所以
奬王室徃惟勵翼服此褒嘉
　　　　李璋加恩制　王　安石
若昔大猷紹天明命必有獻享之禮作民㳟先必
有褒嘉之恩自國貴始翊衛功臣奉寧軍節度使
鄭州管内觀察處置河隄等使光祿大夫檢校司
空持節鄭州諸軍事鄭州刺史兼御史大夫上柱國
平原郡開國公食邑四千三百戶食實封一千戶李璋
世載忠善躬服儉勤以后家之洪支爲帝室之隆
棟入緫營衛則兵師無譁出乘蕃維則吏屬不怠
近付京都之籥外更方鎭之旄貢職惟脩祀儀獲
考進加功號申衍邑封以疇服采之勤以恊勸勞
之典於戲貴冨有危溢之可戒禄位匪侈驕之與
期圖惟慶譽之終尚恊龍光之施
　　　　皇伯祖威德軍節度使榮國公承亮加
　　　　恩制　王　安石
朕祼獻廟堂燎禋郊丘内蒙　祖考之居歆外獲
神祇之顧饗嘉我近屬與有陪輔之勞揚于大庭
使膺褒顯之福具官承亮德義自表爵齒兼尊魁
然肅艾之材尚矣神靈之胄世承厥慶有跗蕚之
芬華朝賴以寧若翰藩之嚴密乃相肆祀實綏思
成進加奠食之封申賜詔功之號於戲孝恭可以
儀宗室信厚可以化邦人匪時親賢孰朕承翼徃
肩寵奬尚恊榮懷
　　　　李日尊加恩制　王　安石
朕紹膺駿命稽用上儀祗事郊宫並受三神之福
推恩方夏外交四表之歡告于有司錫是在服推
誠保節同德守正順化翊戴功臣靖海軍節度觀
察處置等使同中書門下平章事李日尊躬懐德
善世濟忠勤奠茲南邦居有扞城之效衛我中國
使無疆場之虞賜之大將之旄胙之眞王之爵徃
踐厥位知欣戴於寵章來獻其琛用恊成於熈事
陪(嫌名/光宗)采邑褒進文階載加眞食之封式允懋功
之典於戲人之所助惟怙冒於王靈國以永存顧
循守於侯度率時新命保乃舊邦
皇朝文鑑卷第三十四
皇朝文鑑卷第三十五
　制
　　　封韓琦儀國公制　王　珪
　　　除韓琦門下侍郎兼兵部尚書進封衛國
　　　　　公制　王　珪
　　　除曾公亮門下侍郎兼吏部尚書進封英
　　　　　國公功臣制　王　珪
　　　除文彦博樞密使賜功臣制
　　　　　　　　　　　　　　王　珪
　　　除冨弼判河南府制　王　珪
　　　除文彦博守司空依前樞密使制
　　　　　　　　　　　　　　王　珪
　　　除陳升之禮部尚書同中書門下平章事
　　　　　集賢殿大學士制　王　珪
　　　除程戡安武軍節度使再判延州制
　　　　　　　　　　　　　　王　珪
　　　除曹佾保平軍節度使加食邑實封制
　　　　　　　　　　　　　　　　　珪
　　　除李璋殿前都副指揮使武康軍節度使
　　　　　制　王　珪
　　　除郝質殿前都指揮使安武軍節度使制
　　　　　　　　　　　　　　王　珪
　　　除皇伯祖承亮檢校工部尚書榮國公感
　　　　　德軍節度使制　王　珪
　　　賢妃苗氏進封德妃制　王　珪
　　　皇長女德寧公主進封徐國公主制
　　　　　　　　　　　　　　王　珪
　　　除冨弼尚書左僕射充觀文殿大學士集
　　　　　禧觀使制　吕　公著
　　　除冨弼依前尚書左僕射兼門下侍郎同
　　　　　中書門下平章事昭文館大學士制
　　　　　　　　　　　　　　鄭　獬
　　　邢氏進號賢妃制　孫　洙
　　　陳升之起復同中書門下平章事集賢殿
　　　　　大學士制　元　絳
　　　除皇弟頵保信保靜軍節度使進封嘉王制
　　　　　　　　　　　　　　元　絳
　　　除韓琦京兆尹再任判大名府
　　　　　　　　　　　　　　元　絳
　　　除韓絳觀文殿大學士知許州制
　　　　　　　　　　　　　　元　絳
　　　除燕達武康軍節度使充殿前副都指揮
　　　　　使制　李　清臣
　　　　除韓琦依前同中書門下平章事進封
　　　　儀國公加食邑實封制　王　珪
朕按奉高之儀思承上帝之福詠我將之什知配
文王之功諏辰季秋之良盡志孝饗之事應一郊
之定卜躬三歲之宗祈于時陳物采於國中接神
明於堂上璧玉温㓗粢盛令芳靈光燭於大庭休
氣䝉于重宇疇相丕祀於顯元臣肆膺拜胙之釐
　　　　　　　　　　　　　　元　絳
　　　除燕達武康軍節度使充殿前副都指揮
　　　　　使制　李　清臣
　　　　除韓琦依前同中書門下平章事進封
　　　　儀國公加食邑實封制　王　珪
朕按奉高之儀思承上帝之福詠我將之什知配
文王之功諏辰季秋之良盡志孝饗之事應一郊
之定卜躬三歲之宗祈于時陳物采於國中接神
明於堂上璧玉温㓗粢盛令芳靈光燭於大庭休
氣䝉于重宇疇相丕祀於顯元臣肆膺拜胙之釐
首布告廷之命具官韓琦命世發德佐王矢謀財
萬化於物宜熈百工於帝載已任沈機之斷力陳
逺馭之圖若歲爲霖可以濟天下之旱如易占筴
可以判天下之疑責大而智愈深事昭而情猶勉
廼先庚之詔靡物備而不嚴維自昔之文或禮闕
而不講使朕得裒六天之對款七廟之靈輯于昭
曠之儀顧匪烈文之輔茲庸錫之名壤建爾上公
􁋚廣奉田之腴復(嫌名/光宗)眞食之賦汝爲汝聽汝勞
汝嘉於戲在福不敢康蓋天有難忱之命於德如
弗及蓋民無常懐之心雖朝廷之甚休益君臣之
相勑宜興盛治允答靈歆
　　　　除韓琦門下侍郎兼兵部尚書依前同
　　　　中書門下平章事進封衛國公加食邑
　　　　實封制　王　珪
王者紹景炎之序履皇極之尊永惟置器之艱屬
在佐王之略睠夫上宰翼我　先朝適及委裘之
辰肆于奉瑁之始定策宗社貫心神明逮躬丕務
之咨敢後元勲之奬首敷邦渙誕告朝倫具官韓
琦器博而適時道閎而濟物禀星辰之精粹㑹日
月之休明歷宣外勞更倚二柄蹈夷險之一節寄
安危之大機仰文考之知賢絶時髦而登用維召
公之託嘗聞顧命之言維漢相之謀終應大横之
兆蓋懐先見者識之邃決至慮者材之英天扶不
拔之基神賛非常之輔是用進文昌之卿序正黄
闥之台符隆以封爵之文益之戶田之數以蕃爾
寵以懋爾庸於戲天視靡私居飭有邦之畏民心
曷戴一歸厥后之仁念先猷之弗敢康顧成業之
不可恃益經茂烈永佐昌圖
　　　　除曾公亮門下侍郎兼吏部尚書依前
　　　　同中書門下平章事進封英國公加食
　　　　邑實封功臣制　王　珪
大火基宋實開　五聖之符六龍乘乾遂繼中天
之運乃睠近弼荐更　三朝元勲冠於百僚利澤
施于萬世載蠲穀旦敷告治廷具官曾公亮學通
天地之微謀合聖賢之舉包剛柔於九德固夷險
之一心蚤膺　皇祖之求爰履公台之位有臯䕫
之論能變堯民於時雍有丙魏之聲不改漢家之
故事肆我　文考遺予冲人咨顧命之老臣輔𥘉
政于天下重宣至策終仰丕成進首中臺之班徃
顓東省之務既䟽榮於公社益躐數於爰田功之
所加寵不敢後於戲恐德弗類念高宗之未言俾
民不迷繄尹氏之素力共祗天監永恊邦休
　　　　除文彦博樞密使賜功臣制
　　　　　　　　　　　　　　王　珪
天極環樞上通帝位之紀神兵㑹府内嚴師律之
謀朕方垂講丕平進經常武雖天下無事思備禦
之不敢忘蓋王者有征視安危之不敢忽適登髦
傑資以輔予具官文彦博器閎而深材敏以濟早
賁賢人之業實膺　聖考之知以忠孝之名形家
國之盛節以文武之略輯將相之大猷肆纂命於
皇圖廼離憂於䘮紀迨終哀戚甫見儀刑屬疆事
之方興煩師旄之載舉折衝境外方將出憺於王
靈收畫幄中曷若坐圖於廟勝宜長機廷之務亶
符巖石之瞻於戲過餌北戎未厭貪驕之志再盟
西夏猶苞狂忽之圖終佇竒勲用恢逺馭
　　　　除文彦博守司空依前樞密使加食邑
　　　　實封制　王　珪
朕若稽先王維御羣品左謀金鉉之老以經治於
廟堂右屬鴻樞之良以定策於帷幄厥有成績可
勿褒乎具官文彦博風力肅明器資恢傑臨至劇
有轉圜之易定大謀如執玉之堅逮事神文之朝
已緝熈於鼎路追言聖考之遇又密勿於機廷肆
涼昧之丕承㑹精神於羣慮雖兵民之異本亦文
武之交脩未隆贊冊之恩曷懋圖庸之舉其保宏
父允釐華陽顧豈名分之私終繄老成之助於戲
有若閎夭尚迪文王之彞罔俾阿衡以專商家之
美徃篤爾烈永承于休
　　　　除冨弼依前同中書門下平章事充武
　　　　寧軍節度使判河南府兼西京留守司
　　　　事仍賜功臣制　王　珪
三台處中以裁萬物之化四嶽緫外以牧黎民之
蕃如山河之經九州如股肱之衛一體出處之際
朕無閒然具官冨弼復貫有元蹈中弗勉學幾聖
而獨至識造物之未形貴名起於　三朝盛德儀
于百辟鄉召從於列屏俾進翊於冡司爲日尚新
何恙靡巳未及經邦之務遽陳避位之辭詔雖屢
而莫回章甫卻而復至朕憮然自念嗟莫能勝既
閔勞於政機其聽遂於私佚建彼徐節以殿東郊
守茲洛符以保西宅仍位鴻鈞之貴尚優黄髮之
行於戲不處成功專老氏榮名之畏其旋元吉要
羲經履道之終雖弗從於吾遊亦自保於而福
　　　　除陳升之禮部尚書同中書門下平章
　　　　事集賢殿大學士加食邑實封制
　　　　　　　　　　　　　　王　珪
色齊三階則風雨不失其序聖如二帝然股肱亦
繄其人朕上撫乾緯之明下㥀國鈞之寄方審求
於賢輔俾參穆於政途若時登庸蓋出定命具官
陳升之識幾聖藴謀合皇猷學積于原而心彌充
智酬于變而力彌𥙿早膺　仁祖之擢以遺　文
考之知肆予沖人克即大任問甲兵則有鎮撫四
夷之略問衣食則有運理羣物之心朕方稽百王
之謨經一世之績宜進躐於賢序以延登於宰廷
夫知歷選之既囏體委用之寄重則義莫得以愛
已道惟專於澤民豈特無疆之休亦有無窮之問
於戲論金榖之計其歸内史之司作霖雨之滋是
應高宗之命徃熈帝載庸代天工
　　　　除程戡安武軍節度使加食邑實封再
　　　　判延州制　王　珪
周禮命卿司馬掌國征之事漢儀遣帥將軍顓閫
制之權自非謀經帷幄之咨名厭疆陲之難則何
以稽圖而受社賜律以臨戎茲疇舊政之良式恊
師虞之望具官程戡體忠忱之度蹈夷雅之風進
搴藝文之華仕階名秩之膴方　先朝之籲畯更
三府之告猷左右六年夙夜一節肆纂休於皇緒
適留寄於邊衝空深寤寐之思且重安危之倚上
金城之方略猶知充國之彊習闕里之弦歌還見
祭遵之佚就付兩河之節荐綏西土之封既衍食
於爰田復陪輸於眞戶風聲雖舊寵數維新於戲
制夷狄者備不可遽忘守方隅者埶不可數易蓋
威素申則敵情慹信久著則士心懐尚堅壯圖徃
服渥命
　　　　除曹佾保平軍節度使加食邑實封制
　　　　　　　　　　　　　　王　珪
朕承景歷之昌嗣丕基之重渙敭大命胥澤羣元
咨我方岳之良時維屏翰之憲念宣勞於劇委稽
渙奬於陟文卜以剛辰告于列序具官曹佾體沖
韻邃氣勁謀沉傳圯上之神書託西京之肺附顯
允祖烈實爲宗臣於皇母儀克后　先帝濟忠純
於奕世履謙劼而保躬鬯共武之威廼踐元戎之
貴助守文之德式繄外戚之賢進導徽猷參聮台
路肆纉膺於聖統方倚輔於英藩載䟽冢位之榮
増視上公之峻隆階表貴衍食(嫌名/光宗)封萃爲寵休
以睦婣近於戲詔爵禄之柄天官以馭夫羣臣錫
車馬之儀大雅以褒夫元舅蓋績美則報之厚愛
隆則禮亦蕃徃懋淑聲永綏多福
　　　　除李璋殿前副都指揮使武康軍節度
　　　　使制　王　珪
羽林神兵北環天衛之象黄帝李法中嚴邦律之
師　國家鬯武節於四遐提禁屯於千列進緫凝
嚴之護歷圖勁傑之資稽衆得人告廷孚命具官
李璋氣沈而果事性裕而知方厲許國之單忠逹
治兵之善志緒服高華之望名推親信之良朕念
長樂之慈愴不及養顧渭陽之族聞蓋多賢自擢
領於戎昭已積遷於留寄屬巖除之缺帥宜齋鉞
之命才六纛啓途既襲重侯之貴萬兵留帳方資
緩帶之安雖其素勞不曰異寵於戲執干戈則有
社稷之衛常慎於假人聽皷鼙則有將帥之思實
深於注意維蹈忠義者急於報主蓋喜功名者要
之逄時勉規壯圖尚率明訓
　　　　除郝質殿前都指揮使安武軍節度使
　　　　加勲食邑實封制　王　珪
國家統御之勢大維持之業隆外倚四嶽藩翰之
臣中謀萬夫貔虎之帥故奉委裘而羣情固聞受
瑁而三靈趨肇臨發政之辰首下攽朝之命具位
郝質性資莊厚氣略沉雄通玉帳之善經體金行
之正氣自昔　先帝知爲勁臣因其勤舊之名立
在親信之地㑹綴衣之陳牖提衛甲之環宫曾無
夜鼜之譁自得剛牙之重紹帝符於景祚渙邦號
於前彞視秩冠于文昌徙節臨乎安武加以緫正使
範陪(嫌名/光宗)井封并旌巖陛之勞以表師干之寵於戲
　　　　加勲食邑實封制　王　珪
國家統御之勢大維持之業隆外倚四嶽藩翰之
臣中謀萬夫貔虎之帥故奉委裘而羣情固聞受
瑁而三靈趨肇臨發政之辰首下攽朝之命具位
郝質性資莊厚氣略沉雄通玉帳之善經體金行
之正氣自昔　先帝知爲勁臣因其勤舊之名立
在親信之地㑹綴衣之陳牖提衛甲之環宫曾無
夜鼜之譁自得剛牙之重紹帝符於景祚渙邦號
於前彞視秩冠于文昌徙節臨乎安武加以緫正使
範陪(嫌名/光宗)井封并旌巖陛之勞以表師干之寵於戲
天之壁壘象在羽林王之爪牙職于圻父蓋地嚴
則必資拱扈之力師衆則尤賴訓齊之方徃堅壯
圖思答殊遇
　　　　除皇伯祖承亮檢校工部尚書榮國公
　　　　感德軍節度使加食邑實封制
　　　　　　　　　　　　　　王　珪
蓋聞周興建土遂膺年歷之長秦失罷侯靡復藩
維之援此國家所以監用徃制封崇茂姻以夾輔
於王家以懷柔於天下肆膺皇緒渙舉丕彞皇伯
祖具官承亮躬耆德之英被忠訓之厚曽無車服
珍寶之玩固有詩書道術之明稽帝堯之仁疇先
骨肉之愛顧秦悼之後不減　祖宗之蕃自居留
務之榮浸廣皇支之譽按戊午之新澤合南陽之
近親華鄂承跗旌樂和於列邸犬牙交壤寄雄畯
於師旄既行爰田之封又陪眞食之入助建大統
圖繄老成於戲積厚者流長雖本神明之祚德隆
者爵重況如宗族之賢均履多祥勉欽渥命
　　　　賢妃苖氏進封德妃制　王　珪
帝居六宫之制率輔於皇猷天極四星之華實禆
於壼事朕嗣膺邦統思穆人倫褒臨妃掖之英化
始宸闈之順命龜薦日班綍布朝賢妃苗氏性資
惠明儀度閒肅居蹈箴圖之戒動循珩珮之龢八
月良家早被後庭之選平陽别館爰開貴主之祥
而能進逺驕華舉思謙畏褕衣奉祀上以賛於后
勤彤史流徽下以儀于嬪則庸賁德言之茂益隆
位序之崇名以副勞議非能典於戲坐而論婦之
禮蓋視三公之尊内有進賢之心始安君子之佐
維正道然後式于外顧私謁不可黷于中徃服訓
辭永綏寵命
　　　　皇長女德寧公主進封徐國公主制
　　　　　　　　　　　　　　王　珪
周美王姬之華下王后之一等漢推帝女之寵主
同姓之諸公故至愛形而九族歡内則正而四海
順乃睠公宫之懿適從世閥之逑宜合丕彞用孚
羣德皇長女德寧公主僊支襲慶邦媛流徽鍾天
性之深慈躬女圖之茂矩㓜而勤組訓之習亦既
飭婦事之脩長則有室家之歸將以經人倫之始
維衿鞶之有命維車馬之有行卜仲冬之嘉辰祉
大易之元吉瓊華在著已戒齊風之醨粉水䟽園
莫如徐國之樂侈燕謀於皇裔充美化於民閭顯
錫徽章大旌柔度於戲前㩜唐家之制盥饋不可
以闕供近稽　仁廟之橅冠服仍從於少損蓋肅
雍者賢之檢儉約者古之師其體至懐自膺長譽
　　　　除冨弼尚書左僕射充觀文殿大學士
　　　　集禧觀使制　吕　公著
聖王賦祿所以崇德而勸勞賢者辭隆所以激貪
而厲俗眷我外相惟時宗工願還重紱之榮蓋露
累章之請既重違於悃愊宜特示於褒優載揆剛
辰式敷渙號推誠保德崇仁忠亮佐運翊戴功臣
武寧軍節度徐州管内觀察處置等使開府儀同
三司檢校太師同中書門下平章事徐州大都督
府長史上柱國鄭國公冨弼體資忠亮識藴淵閎
炳嶽瀆之粹靈挺棟甍之厚器光輔　仁祖蔚爲
文武之師迨事　先皇實緫機衡之要引疾遽辭
於大柄均勞式殿於近邦未移巖石之瞻併及洪
河之潤肆予纉紹尤渴儀刑雖體力之未平顧風
猷之克壯而乃過持沖守深遜寵名諭言已周誠
意彌確朕惟安危所寄雖賴老成之人損益有規
宜伸大雅之志俾進班於左揆聽復節於中臺仍
緫領於殊庭竚論思於祕殿用彰寵數蓋示眷懐
於戲進止不膠共扶於名義幽明有相終卑於壽
臧風於四方時汝之德
　　　　除冨弼依前尚書左僕射兼門下侍郎
　　　　同中書門下平章事昭文館大學士兼
　　　　譯經潤文使鄭國公制　鄭　獬
秉籙膺圖將繼配天之大業銓時論道必資名世
之元臣以言乎體貌則舊德之英以言乎望實則
羣材之表爰立作相宜莫如公丕昭寵數之殊孚
告治朝之聽具官冨弼智資大雅德懋碩膚學足
以造聖人之微幾足以通天下之變繇賢科之得
雋攄逺業以奏功在　仁祖時則首冠廟堂有弼
諧九德之美在　英考世則再登樞府有折衝萬
里之謀庶績已熈太平將洽屬留侯之多病容裴
度以爲藩愷悌所宜神明自復方王家之不造固
賢者之有爲昔居畎畮而志猶在於愛君今處朝
廷而義豈忘於憂國是用召從方守進拜元台仍
左揆之舊班兼東臺之茂秩爰田衍賦盟府易勲
茲實異恩庸昭注意於戲上理乎天工則日月星
辰以之順下遂乎物宜則山川草木以之蕃近則
諸夏仰德以承流逺則四夷傾風以待命凡予欲
治惟爾責成勉盡嘉猷用光丕訓
　　　　邢氏進號賢妃制　孫　洙
王宫六寢崇建婦官天極四星垂著妃象所以恊
宣隂教助穆宸闈矧視秩於上公必敷求於淑哲
朕厲精于治選納尤希嬪嬙靡充位號多闕茲延
登於邦媛用播告於路朝婉儀邢氏德稱後庭體
合法相居念保阿之訓動循環珮之音授弓矢於
媒祠占熊羆於吉夢是宜詳案舊典升備列妃進
參褕狄之華益昭彤管之煒坐論婦禮正始國風
品冠六儀名超九御於戲周南之詠卷耳無險詖
私謁之心齊詩之美雞鳴有警戒相成之道寵靈
烜赫禮秩優隆匪時婉嫕之良疇若褒嘉之命佐
后内治爾尚勉哉
　　　　陳升之起復同中書門下平章事集賢
　　　　殿大學士制　元　絳
閔子絰而服政先賢稱得事君之宜晉侯墨而臨
戎前志謂達變禮之用矧予丞弼奄遘閔囏久虚
席以思賢宜敷朝而渙號具官陳升之藴渾厚之
量挺高明之材體備四氣之至和智通萬方之逺
略發紓一德感會　三朝經武斗樞之庭則王靈
震疊贊元鼎鉉之府則邦治恊寧端正百度之原
章明九叙之極向鍾家疚越解政均稽之師言厥
有前憲桓焉奪服其惟詔使之從趙熹離憂未始
宰司之去盍來復於台路以大熈於天工於戲斷
恩從權自昔弗踰於國制移孝扶義維時尚乂於
王家勉一乃心無替朕命
　　　　除皇弟頵保信保靜軍節度使進封嘉
　　　　王制　元　絳
史謂建大宗之封如安盤石之固詩美得同氣之
助若敷常棣之華朕紹　五聖之休昭九族之序
固已倚天屬於本根之重措公姓於翰幹之彊況
於至親宜有顯冊播告羣位厥維大公具官頵燕
翼發祥温恭迪哲英姿茂而玉𥙿盛氣粹而陽休
講蓺服儒多推道術之對好禮樂善雅有智思之
文曏稽立愛之經屢衍建侯之寵有華上公之衮
有淑元戎之旂賢儀􁋚明師論參穆是用端筴以
審繇按圖而定名表爲眞王奄爲樂國畫岷峨之
野陪以爰田易肥渙之麾加之兩組循典常而出
閤謹著定以奉朝列第環宫彌聳開元之觀側門
通禁永承長樂之顔備飭愛懷布章慶譽於戲展
親以誠信我則友于天倫秉德以輔陪爾則蕃於
王室思長富貴之守懋底忠孝之成徃其欽哉以
對猷訓
　　　　除韓琦京兆尹再任判大名府制
　　　　　　　　　　　　　　元　絳
分陜稱伯召南當公職之尊啓魏就封畢萬得國
名之大況吾元老爲世宗臣久倚師垣之嚴宜遷
尹節之寵飭宣典策敷告搢紳具官韓琦道醇而
深器逺而博渾渾忠孝之業憲憲文武之姿感通
仁朝亮衆采於台極翼戴　英考捧大明於天衢
肆朕纘圖厥𥘉謀落燮諧四氣之序熈輯百官之
成登昭公槐奄涖國社鎮定大事妥如九鼎之安
承寧諸侯端若元龜之信歲勤再閲師律既和重
念郊圻之雄旁據河山之險徒得君重以宣王靈
就更西雍之旄留主北門之鑰載(嫌名/光宗)爰賦并實
幹封於戲漢咨陳平安危注於上意唐用裴度輕
重繋乎厥身維廼純誠無愧前烈懋服休命徃其
欽哉
　　　　除韓絳觀文殿大學士知許州制
　　　　　　　　　　　　　　元　絳
國家登延弼疑内以起功於庶事圖卑藩翰外以
發政於四方閔勞申恩倚重均體肆敷丕號庸諗
廣朝具官韓絳躬莊厚之姿函忠忱之度濟世美
以特立告辰猷而具臧婁陪國均實輔台德嚮自
保釐之寄再膺翼亮之咨高平師師緫脩衆職之
果公孫斤斤參聽百官之成久宣于勤閒愬以疾
確辭幾務之劇祈即燕申之休感于朕聦姑徇爾
欲宜還宰韍徃建州麾陟春官常伯之尊兼禁殿
隆儒之冠載更功號增衍井封於戲乃眷臣鄰雖
爾身之在外不忘壽耇豈茲心之謂遐其服寵章
以將福履
　　　　除燕達武康軍節度使充殿前副都指
　　　　揮使勲封如故制　李　清臣
祈父之官司王爪士上將之任爲國虎臣予得智
勇之材俾共左右之位誕敭休命播告大廷具位
燕達抜迹戎行厲躬武節深明分數之守兼識變
通之權捍外侮於西陲佐濯征於南服嘗皷儳趨
阨以奮率烝徒能降城艾旗以盪定逋冦夙付簡
稽之籍進督蹏噭之軍人知訓齊衆不譁敕是嚴
師律擢扈殿巖越從廉車遂緫齋鉞於戲惟威愛
足以臨下惟忠義可以報君勤懋乃心欽迪朕意
皇朝文鑑卷第三十五
皇朝文鑑卷第三十六
　制
　　　除皇伯宗暉淮康軍節度使特封濮國公
　　　　　制　鄧　潤甫
　　　立皇太子制　鄧　潤甫
　　　封荆王頵太傅武寧鎭海軍節度使制
　　　　　　　　　　　　　　鄧　潤甫
　　　除皇弟偲武成軍節度使祁國公制
　　　　　　　　　　　　　　鄧　潤甫
　　　除司馬光左僕射制　鄧　潤甫
　　　除文彦博乎章軍國重事制
　　　　　　　　　　　　　　鄧　潤甫
　　　除吕公著右僕射制　鄧　潤甫
　　　除吕公著守司空同平章軍國事制
　　　　　　　　　　　　　　蘇　軾
　　　除吕大防守尚書左僕射制
　　　　　　　　　　　　　　蘇　軾
　　　除范純仁尚書右僕射制　蘇　軾
　　　除苗授武泰軍節度使充殿前副都指揮
　　　　　使制　蘇　軾
　　　除皇伯祖宗晟特起復制　蘇　軾
　　　西蕃邈川首領阿里骨加食邑制
　　　　　　　　　　　　　　蘇　頌
　　　劉昌祚加恩制　蘇　轍
　　　除文彦博太師河東節度使致仕制
　　　　　　　　　　　　　　蘇　轍
　　　除文彦博司徒判河南制　曾　布
　　　除范純仁觀文殿大學士知頴昌府制
　　　　　　　　　　　　　　胃　布
　　　立皇后孟氏制　梁　燾
　　　徐王改封冀王制　范　祖禹
　　　除向宗良檢校司空充醴泉觀使昭信軍
　　　　　節度使制　范　祖禹
　　　除皇弟蔡王似保平鎭安軍節度使制
　　　　　　　　　　　　　　范　祖禹
　　　除曾布右僕射制　范　祖禹
　　　復元祐皇后制　蔡　京
　　　蔡京降太子少保致仕制　張　閣
　　　　除皇伯宗暉依前檢校右散騎常侍充
　　　　淮康軍節度使特封濮國公加食邑食
　　　　實封餘如故制　鄧　潤甫
禦侮尚親先王未之或改折衝授鉞天下所以久
安眷惟尊屬之賢蚤有皇支之譽其敷褒律以告
治廷皇伯邕州管内觀察使金紫光禄大夫檢校
右散騎常侍持節邕州諸軍事邕州剌史兼御史
大夫上柱國天水郡開國公宗暉器宇閎深履尚
方重詩書自樂慕漢邸宗英之聞孝友夙成有濮
園天性之愛爵隆而無偩貴之累禄富而懐約已
之風陞拜廉車之崇益增公族之重是用疇庸躐
等辨域展圖付名部之整軍奉賢王之明祀維衮
及繡視上公之儀錫山與田壯元戎之寄兼陪真
賦庸示寵章於戲親親主恩非異數無以昭其意
繼繼在德惟訓嗣可以孚于休更恢逺猷以稱茂
渥
　　　　立皇太子制　鄧　潤甫
建儲非以私親蓋明萬世之統主器莫若長子兹
本百王之謀朕荷天地之況臨席祖宗之詒燕廼
睠上嗣之貴蚤應前星之祥宜告大廷誕揚孚號
皇子彰武軍節度使延州管内觀察處置等使檢
校太尉開府儀同三司持節都督延州諸軍事延
州刺史上柱國延安郡王(廟諱/哲宗)温文日就睿智夙
成回馳道之車能止班輪之騖辨南陽之牘允符
東海之休自䟽錫於王封益光華於德望勝衣視
膳温然孝友之姿好禮受經不煩師傅之誨是用
歷盛陽之嘉日舉　列聖之大章肇正青宮肆攽
顯冊以恊離明之吉以係天下之心於戲立愛始
親商以成千嵗之業建嗣必子漢以撫四海之民
斯爲永圖徃膺徽典
　　　　封荆王頵太傅武寧鎮海節度使制
　　　　　　　　　　　　　　鄧　潤甫
朕罹國大憂紹天明命黄陵玉座永懷復土之深
清廟朱絃序陟寧神之禮哀恫罔極感慕從中念
宗藩尊屬之賢有　文考同生之愛圖功甚茂送
徃良勤敷告大廷肆攽顯冊皇叔武昌武安等軍
節度鄂州潭州管内觀察處置等使守太保開府
儀同三司持節都督鄂州潭州諸軍事鄂州潭州
刺史上柱國荆王賜賛拜不名頵身端而行治識
逺而量夷地則茂親時惟名德翼戴王室雅有二
南之風表儀宗枝獨包兩獻之學恊䇿廟社乃心
朝廷昨朕承祧疇勞錫命屬緝　裕陵之禮逺護
靈駕之行事有感懐義當褒異是用進以官班之
等寵以帝傅之崇出節徐郊建麾青社以應采菽
來朝之賜以慰棠棣孔懐之情於戲詩美大宗是
爲四國之翰禮尊叔父固曰一人之嘉徃服龍光
益膺福祉
　　　　除皇弟偲武成軍節度使祁國公制
　　　　　　　　　　　　　　鄧　潤甫
朕奉承燕謀獲紹大統永懷　先烈曷勝哀疚之
情眷顧同生宜厚褒封之典孚我明命揚于治廷
皇弟偲岐嶷得於自然温文見於異禀挾天材之
美質應帝武之嘉祥未臨射矢之辰遽起號弓之
慕踰年於此錫壤惟時矧周人尚親尤重本支之
務漢廷左戚亦隆襁褓之封規裁半楚之疆載徹
濱河之域苴茅制社授鉞殿邦用建上公尹兹北
國策勲加等衍邑實租於戲西望　𥙿陵敢忘㓜
子之愛東朝長信進預諸孫之遊徃服恩輝益延
壽祉
　　　　除司馬光左僕射制　鄧　潤甫
帥羣臣宿道而嚮方在慎取相佐王者修政而美
國莫若求人顧惟眇躬獲嗣大統儲思業業不敢
忘六聖之休注意賢賢將以緫萬方之儉襃進上
宰敷告外庭正議大夫守門下侍郎司馬光受材
髙明履道醇固智足以任天下之重學足以知先
王之言逮事厚陵徧儀侍從之列被遇　文考擢
緫樞機之繁有大臣特立之風蹈君子難進之節
方予訪落之始起應秉均之求調娛萬幾必先教
化之意辨察百職不失禮義之中是用諮諏僉言
褒加異數越陞左揆之路兼峻東臺之班申衍爰
田陪(嫌名/光宗)真食於戲上寅亮於天心則隂陽風雨
以之順下遂字於物理則山川草木以之寧内阜
安於兆民外鎭撫於四裔蓋輔相者爲之基杖而
老成者重於典刑勉行所聞以底極治
　　　　除文彦博平章軍國重事制
　　　　　　　　　　　　　　鄧　潤甫
師傅道之教訓先王所以迪厥官老成重以典刑
天下所以資其智廼眷舊德時謂元勲謀合祖宗
之心名載鼎彞之器申攽賛䇿播告外朝河東節
度管内觀察處置等使守太師開府儀同三司太
原尹致仕上柱國潞國公文彦博(御名/光宗)大而清明
方嚴而信厚出則秉乎旄鉞入則緫我鈞衡文武
兼備其才夷險能致其力畢公之弼四世三紀于
兹傅説之緫百官萬邦其乂爵隆無冨溢之累名
遂有身退之榮神明相其壽康人心想其風采是
用還之論道倚以經邦以帝者之師臣謀議廟堂
之上以天下之大老制馭夷狄之情庶幾有爲底
于極治陪(嫌名/光宗)多井申衍真封於戲呂望惟賢起
佐文王之治周公已老留爲孺子之師矧我耆英
無愧前哲徃宣一德用格多盤
　　　　除呂公著右僕射制　鄧　潤甫
國莫難於置相君莫重於知人堯舜之隆蓋以疇
咨而熙載商周之盛至以夢卜而求賢天降割于
我家予未堪於多難思用耆德交秉政鈞其敷寵
章以詔羣辟金紫光禄大夫門下侍郎上柱國東
平郡開國公呂公著行應儀表學通本原忠義得
於天資功名自其世美𬒳遇　先帝嘗入賛於樞
庭曁予沖人遂同寅於政路傳經意以謀國體推
上澤以紓民心叙收儁賢𥙷苴法度方重不倚雅
有大臣之風調娛適中遂通當時之務是用陞之
右揆委以繁機申衍爰田陪(嫌名/光宗)真賦爾則代天
而理物予則羞耉以惟君於戲丞相之位未嘗無
其人儒者之效久不白於世孟軻言無有者數百
嵗揚雄稱自得者二三臣蓋迪逺業者其功難循
近迹者其力易勉行所學以底丕平
　　　　除呂公著守司空同平章軍國事制
　　　　　　　　　　　　　　蘇　軾
仁莫大於求舊智莫良於用衆旣得天下之大老
彼將安歸以至國人皆曰賢夫然後用今朕一舉
仁智在焉宜告治朝以孚大號金紫光祿大夫守
尚書右僕射兼中書侍郎上柱國東平郡開國公
呂公著訏謨經逺精識造微非堯舜不談昔聞其
語以社稷爲恱今見其心三年有成百揆時叙維
乃烈考相予　昭陵蓋清淨以寧民亦勞謙而得
士凡我儀刑之老多其賔客之餘在武丁時雖莫
追於前烈作召公考固無異於象賢而乃屢貢封
章力求退避朕重失此三益之友而閔勞以萬幾
之煩是用遷平土之司釋文昌之任毋廢議論時
遊廟堂於戲大事雖咨於房喬非如晦莫能果斷
重德無逾於郭令而裴度亦寄安危罔俾斯人專
美唐世
　　　　除呂大防太中大夫守尚書左僕射兼
　　　　門下侍郎制　蘇　軾
朕聞天子有道其德不可得而名輔相有德其才
不可得而見故漢之文景紀無可書之事唐之房
杜傳無可載之勲當時安榮後世稱頌予欲清心
而省事不求智名與勇功天維顯思將啓承平之
運民亦勞止願聞休息之期眷予元臣咸有一德
咨爾百辟明聽朕言中大夫守中書侍郎上柱國
汲郡開國公賜紫金魚袋呂大防造道淳深受才
宏毅果蓺以達有孔門三子之風直大而方得坤
爻六二之動久踐右闥蔚爲名臣宜陞左輔之崇
兼綜東臺之務加賦進秩寵數益隆得位與時憂
責彌重於戲若古有訓無競維人崔公建中之風
以除吏八百而致裴垍元和之政以薦士三十而
能惟公乃心何逺之有
　　　　除范純仁太中大夫守尚書右僕射兼
　　　　中書侍郎制　蘇　軾
朕惟朝廷之盛衰常以輔相爲輕重若根本彊固則
精神折衝故蔿呂臣奉已而不在民則晉文無復
憂色汲長孺直諫而守死節則淮南爲之寢謀朕
思得其人付之以政使天下聞風而心服則人主
無爲而日尊咨爾在廷咸聽朕命中大夫同知樞
宻院事上柱國髙平縣開國伯賜紫金魚袋范純
仁器逺任重才周識明進如孟子之敬王退若蕭
生之憂國朕覽觀　仁祖之遺迹永懷慶曆之元
臣强諌不忘喜臧孫之有後戎公是似命召虎以
來宣雖兵政之與聞疑逺猷之未究坐論西省進
貳文昌增秩益封兼隆異數於戲時難得而易失
民難安而易危予欲守在四夷以汝爲偃兵之姚
宋予欲藏於百姓以汝爲息民之蕭曹勉思古人
以稱朕意
　　　　除苗授武泰州軍節度使充殿前副都
　　　　指揮使制　蘇　軾
出緫元戎作先聲於士氣入爲環尹寓軍政於國
容將伸閫外之威以迪師中之吉咨于爾衆朕得
其人侍衛親軍歩軍副都指揮使威武軍節度觀
察留後持節福州軍州事福州刺史上柱國濟南
郡開國公苖授早以異材見稱武略被服忠義有
烈丈夫之風砥礪廉隅得士君子之槩荐楊邊圉
益著勞能抜自衆人旣蒙　先帝之遇遂拜大將
無復一軍之驚祗扈殿巖肅將齋鉞予欲少長有
禮而兵可用汝其夙夜在公而令必行於戲愛克
厥威罔功兹爲深戒師衆以順爲武古有成言惟
懋乃衷毋忘朕訓
　　　　除皇伯祖宗晟特起復制
　　　　　　　　　　　　　　蘇　軾
曾閔之哀喪不貳事漢唐之舊禮有奪情矧予藩
屏之親實兼臣子之重雖閨門以恩掩義而公侯
以國爲家伯臣司宗職不可曠要絰服事古有成
言非予爾私其聽朕命皇伯祖彰化軍節度涇州
管内觀察處置等使檢校司空開府儀同三司持
節涇州諸軍事涇州刺史判大宗正事上柱國髙
宻郡王宗晟天資純茂德履方嚴襲餘慶於　祖
宗蹈格言於師保典司屬籍克有令名郢客卒業
於浮丘辟疆受知於　先帝允釐厥位毋愧昔人
屬此閔凶纍然毀瘠嗟日月之逾邁重職業之久
虚宜復寵名式從權制於戲出居官次非王事不
談退適倚廬讀喪祭之禮則忠孝兩得人無閒言
功名益隆親有顯譽勉服朕訓光昭前聞
　　　　西蕃邈川首領阿里骨加食邑制
　　　　　　　　　　　　　　蘇　頌
祭有十倫之義施爵賞以爲先福者百順之名本
忠孝之自出朕祗祓陽館崇嚴禰宫配神穹昊之
尊流澤幅員之廣嘉與卿士同兹慶休便蕃優渥
之恩固無内外之異告于朝寀布乃言綸西蕃邈
川首領河西軍節度凉州管内觀察處置押蕃落
等使金紫光禄大夫檢校太保持節涼州諸軍事
涼州刺史上柱國寧塞郡開國公阿里骨生有軼材
少負偉略禀天地之義氣得秦豳之遺風奠塞外
之封疆繼承列土擁河西之旄鉞坐護諸羌長雄
一方作我西屏屬九筵之講禮盛四海之駿奔來
獻其琛實相予祀是用加命王公之數視秩帝傅
之崇增井賦於爰田廣國租於真食於戲爾有時
享嵗貢之恪史不絶書我有餕神觀政之方惠必
及下旣均承於純嘏宜益厲於忠規徃服訓言克
享天祿
　　　　劉昌祚加恩制　蘇　轍
朕因路寢之正舉合宮之祠禮樂法商周之隆車
服兼漢唐之盛出款原廟還享上穹職貢充庭工
師履位兵衛如植旌斾不煩實惟有人以克成禮
殿前副都指揮使武康軍節度洋州管内觀察處
置等使持節洋州諸軍事洋州刺史上柱國彭城
郡開國侯劉昌祚天姿鷙勇惟本忠良結髮征羌
號馬上之飛將授鉞臨塞皆關中之要區方西鄙
之須材㑹中軍之謀帥卑之旄節之重付之貔虎
之師歸閲浹旬旋聞輯睦逮此熙成之慶賴其宿
衛之勤旣增封爵之崇仍加真食之厚於戲古之
明主立賞以待有功古之賢將有功而恥自列服
予霈澤之異勉爾勲名之思貴當益恭老當益壯
　　　　除文彦博太師河東節度使致仕制
　　　　　　　　　　　　　　蘇　轍
周公未嘗之魯老亦居豐留侯晚雖彊飡終不任
事蓋委寄之重初無間然而止足之風所不敢廢
惟我耆舊歷事　祖宗纉服之初復命以位雖師
保之地優佚不煩而丘樊之心朝夕以請布告在
位俾聞髙風太師平章軍國重事上柱國潞國公
文彦博克孝而忠允文且武其在師旅有方召之
勲其在朝廷有崇璟之業士民視其去就夷狄震
其威名時更四朝躬蹈一節　先皇帝愍勞以事
旣許其歸越予訪落之年凛有涉淵之志起之旣
老待以仰成出入五年終始全德進而論道日聞
典訓之言倚以折衝卒靖邊防之警委成功而不
處指莫景以求安勤請屢聞誠心莫奪顧瞻閭井
近在洛師郭氏有永巷之嚴裴公有緑野之勝豈
以簮紱之累久致形氣之勞貴極上公旣無復加
之爵秩分領全晉仍卑久還之節旄增廣舊封益
衍真食殫盡人臣之寵歸從父老之遊於戲音聲
不遐尚有就問之禮几杖以俟復期親祀之陪勿
以進退之殊而廢謀猷之告式燕且譽俾壽而康
　　　　文彦博司徒判河南制　曾　布
秉國大均絶席廟堂之上經時常武運籌樽俎之
閒維吾老成多所更踐懇辭幾務徃殿近藩敷告
于廷進疇厥位推忠恊謀崇仁同德經邦賛治守
正保運亮節佐理功臣樞宻使劒南西川節度管
内觀察使處置橋道等使開府儀同三司守司空
檢校太師兼侍中兼羣牧制置使行成都尹上柱
國潞國公文彦博器資宏偉智謨靖深逮事　祖
宗蚤登丞弼周旋左右當四海之具瞻宻勿樞機
實萬邦之爲憲肆予纉御屬在倚毗深惟注意之
勤勉徇均勞之請眷言耆舊宜所褒崇增秩上公
衍封真賦光華故里揭全晉之旌旄偃息名城壯
陪京之屏翰出入中外始終顯榮於戲進而論道
經邦則必告嘉猷于后退而承流宣化則必下膏
澤於民惟徃欽哉尚多受祉
　　　　除范純仁觀文殿大學士知頴昌府制
　　　　　　　　　　　　　　曽　布
謀謨廟堂入則股肱於大政偃息藩翰出則師帥
於一方維時宗工引疾辭位均逸近輔敷告大庭
通議大夫守尚書左僕射兼中書侍郎上柱國廣
平郡開國公范純仁端良禀於世資樂易成於天
性有砥名厲行之志有面折廷爭之風越自　累
朝􁋚更華選曁沖人之嗣服適文母之仰成咨于
臣鄰付以宥宻一踐樞要再秉國均朕恭已紹庭
嚮明圖治緝熙緒業追遹先猷方有望於弼諧遽
固辭於機務重違爾志姑即厥安增視秩之榮名
進陪封之寵數式隆體貌何吝眷私於戲論道經
邦常在倚毗之地承流宣化勿忘勵翼之心祗服
朕言徃共爾位
　　　　立皇后孟氏制　梁　燾
正家者義之先天下從而定矣大昬者禮之本聖
王所以重焉朕繼體持盈側身思永方切基圖之
固敢娛宫室之安太母以萬世爲心命䖍宗事之
重大臣以兩極陳義請建坤儀之尊謂王道之大
所由興故人倫之始不可緩明揚德閥之懿簡在
慈闈之公欽承温詔之音俾正中宮之位載蠲吉
日敷告大庭故侍衛親軍馬軍都虞候眉州防禦
使贈太師孟元孫女忠孝令門善慶奕世幽閑專
靜藹聞和聲婉睦惠慈雅應柔則天作之合文定
厥祥人謀恊從龜告并吉是宜入聽内職輔宣外
和式瞻禕翟之章上直軒龍之象嘉典大備並行
今古之情文盛德有開增美國家之治理於戲惟
恭儉爲冨貴之守惟憂勤爲康樂之資如關雎之
進賢則可以基風化之成如樛木之逮下則可以
將福履之盛用久乃濟匪𥘉其難勉爾欽修以法
三宫之端一相予顯祀以崇七廟之清明垂光紫
庭襲譽彤管可立爲皇后
　　　　徐王改封冀王制　范　祖禹
周尊公旦倚爲四輔之師漢重王蒼位處二公之
上及我　仁祖加禮荆王顧惟沖人敢後叔父誕
敷明命播告治廷皇叔永興鳳翔等軍節度管内
觀察處置等使守太尉開府儀同三司雍州牧兼
鳳翔牧上柱國徐王賜詔書不名顥禀訓　英皇
同氣　神考仁義根于天性孝友冠于人倫昔在
先朝蚤膺異數迨　宣后九年之政無愛子一毫
之私追惟崇慶之功罔極　昊天之報方畢太宮
之祔饗莫先尊屬之褒嘉是用登拜師垣仍聮使
節徹彼徐土受兹冀方内奨皇家外綏侯服進陪
多賦衍食真封於戲並建親賢實爲社稷之衛益
彊藩屏用承　祖考之休徃膺典冊之光永介壽
祺之祉式昭令德無愧前人
　　　　除向宗良檢校司空充醴泉觀使昭信
　　　　軍節度使制　曾　肇
昔周盛世則有申伯之良翰在漢懿親則有少君
之長者眷吾仲舅蚤著賢稱登進寵名誕敷詔號
醴泉觀使奉國軍節度明州管内觀察處置等使
持節明州諸軍事明州刺史上護軍河内郡開國
公向宗良席慶深厚秉德粹温富貴無自滿之心
恭孝有夙成之質肆朕承祧之始首膺授鉞之榮
兹屬東朝亟還大政念崇德報功之誼將錫異恩
守右賢左戚之規莫回慈㫖换節瀕江之地參華
空土之名增衍户租併申朕志於戲維我太母有
勞皇家方其艱虞則出任社稷之重及底康靖則
還就宮闈之安動靜必惟其時進退靡失其正而
猶鑒觀前載深抑外親爾其念長樂之好謙思文
簡之垂𥙿益堅素履永保令名
　　　　除皇弟似守太保依前開府儀同三司
　　　　蔡王充保平鎮安等軍節度使制
　　　　　　　　　　　　　　曾　肇
朕惟本朝之制厚公族之恩列第京師不忍使之
去國兼榮將相未嘗責以治民豈惟致(嫌名/光宗)叙之
仁抑亦隆夾輔之勢矧吾寵弟實位真王念方屬
於妙齡將即安於外邸雖云宻邇能不疚懐肆舉
徽章用孚羣聽皇弟武昌武成等軍節度鄂州滑
州管内觀察處置等使守司徒開府儀同三司持
節都督鄂州滑州諸軍事鄂州滑州刺史上柱國
蔡王似出神明之冑鍾禖祝之祥氣禀温良生知
遜悌雅愛圖書之習夙堅忠孝之誠桐葉䟽封已
侈盤維之寄棣華致好毎(嫌名/光宗)和樂之私比遵朝
著之趨尚處宮隅之邃屢觀啓奏祈避禁嚴志雖
莫回情實未忍思在宗之誼豈忘原隰之裒顧開
府以時難廢國家之典廼蠲穀旦增峻官儀更兩
鎮之節旄正三師之位叙兼陪井賦益壯宗藩於
戲周誥孟侯則曰無康好逸漢詔諸子亦云無邇
宵人蓋位不期驕者人情之常寵至益戒者前哲
所尚徃服休命永綏令名
　　　　除曾布右僕射制　曾　肇
左右置相以緫吾喉舌之司東西分臺以斡我鈞
衡之任居中如鼎足之峙承上若台符之聮相須
而成闕一不可廼登次輔以告大廷左光祿大夫
知樞宻院事上柱國魯郡開國公曾布敏識造㣲
懿文貫道器周小大之用智適古今之宜𬒳　神
考特達之知亟躋禁從膺　先朝倚注之重久執
事樞而能悉心公家宣力夙夜忠以迪上誼不辭
難憂勤百爲壯老一節肆朕纂臨之始尤嘉翼戴
之勞參稽師言圖任舊德文昌端揆之列紫微陪
侍之班合兹寵名作我近弼仍遷階品增衍户封
於戲朕有休息百姓之心汝則覿文而匿武朕有
綜覈庶工之志汝則務實而去華以至甄序材良
(嫌名/光宗)奨正直澄清風俗振肅紀綱使萬物各得其
平無一夫或失其所汝之職也尚徃欽哉
　　　　復元祐皇后制　京
朕紹休　列聖承訓東朝施惠行仁旣誕孚於有
衆念今追徃用(嫌名/光宗)叙於我家廢后孟氏頃自勲
門嬪于王室得罪　先帝退處道宮逮兹累年克
庸祗德皇太后念仙遊之寖邈撫前事以興悲惻
然深矜示不終廢申崇位叙還復宮庭乃詔輔臣
具依審議雖元符建號已位於中宮而　永泰上
賔無嫌於並后於戲原情起義蓋示親親之恩克
已慎身宜成婦婦之道其率循於懿範以上答於
深仁徃服茂恩永膺多福
　　　　蔡京降太子少保致仕制
　　　　　　　　　　　　　　張　閣
政事所寄尤嚴誤國之誅人臣之姦莫重欺君之
罪我有常憲揚于大庭太師致仕楚國公蔡京頃
以時才久膺柄任兩冠台衡之峻三登公衮之崇
庶圖爾庸以弼予治而緫秉機務出入八年事􁋚
紊於將來謀悉違於初議擅作威福妄興事功輕
爵禄以示私恩濫錫予以蠧邦用借助姻婭宻布
要途聚引兇邪合成死黨以至假利民以決興化
之水託祝聖以飾臨平之山豈曰懷忠殆将徼福
屢有告陳之迹毎連狂悖之嫌雖僅上於印章猶
久留於里第偃蹇弗避傲睨罔悛致帝意之未孚
昭星文而申譴言章繼上公議靡容固欲用恩難
以屈法宜禠師臣之秩俾參宮保之官聊慰羣情
尚爲寛典於戲天事尚象明罰所以弭灾人道惡
盈省躬所以引咎徃欽善貸無重後愆

皇朝文鑑卷第三十六
皇朝文鑑卷第三十七
　誥
　　　韓通贈中書令　劉　敞
　　　王䞇授殿中侍御史　王　禹偁
　　　登州黃縣尉東方辛可密州司士參軍
　　　　　　　　　　　　　歐陽　脩
　　　任守信可遥郡剌史依舊鄜延路駐泊兵
　　　　　馬鈐轄　歐陽　脩
　　　前杭州司理參軍范衮可衛尉寺丞
　　　　　　　　　　　　　歐陽　脩
　　　前知彰信軍節度判官禇式可太子中舍
　　　　致仕　歐陽　脩
　　　虞部員外郎吕師簡可比部員外郎
　　　　　　　　　　　　　歐陽　脩
　　　潁州推官江揖可大理寺丞
　　　　　　　　　　　　　歐陽　脩
　　　進納人空名海詞　歐陽　脩
　　　著作佐郎張去惑可祕書丞
　　　　　　　　　　　　　歐陽　脩
　　　永興軍節度推官董士廉可著作佐郎
　　　　　　　　　　　　　歐陽　脩
　　　内殿崇班郝質可内殿承制
　　　　　　　　　　　　　歐陽　脩
　　　开贇胡元並可内殿承制　歐陽　脩
　　　喬察可靜難軍節度推官知隴城縣
　　　　　　　　　　　　　歐陽　脩
　　　試助教郭固可寧州軍事推官
　　　　　　　　　　　　　歐陽　脩
　　　范仲温可台州黃巖縣尉　歐陽　脩
　　　史館書直官潘宗益可梓州司户參軍
　　　　　　　　　　　　　　歐陽　脩
　　　内殿崇班李允恭可内殿承制
　　　　　　　　　　　　　　歐陽　脩
　　　李仲昌可大理寺丞簽署渭州判官事
　　　　　　　　　　　　　　歐陽　脩
　　　泰州興化縣主簿朱思道可衛尉寺丞
　　　　　　　　　　　　　　歐陽　脩
　　　京西轉運按察使杜𣏌可直集賢院充廣
　　　　　西轉運使　歐陽　脩
　　　河北都轉運使張昷之充天章閣待制三
　　　　　司户部副使　張　方平
　　　前秀州崇德縣尉左惟温可漣水軍録事
　　　　　參軍　劉　敞
　　　張鑄可光祿卿致仕　劉　敞
　　　無爲軍録事參軍馬易簡可太子中舍致
　　　　　仕　劉　敞
　　　龍圖閣直學士兵部郎中涇原路經略使
　　　　　王素可諫議大夫　劉　敞
　　　太子中舍通判衡州張兊可殿中丞
　　　　　　　　　　　　　　劉　敞
　　　李育可著作佐郎許林宗可大理寺丞
　　　　　　　　　　　　　　劉　敞
　　　皇姪右監門衛將軍克孝妻某氏可封仁
　　　　　和縣君　劉　敞
　　　西京左藏庫使忠州剌史髙陽關路駐泊
　　　　　兵馬鈐轄時明可文思使
　　　　　　　　　　　　　　劉　敞
　　　宰臣冨弼奏試國子四門助教王淵宰相
　　　　　韓琦奏郷貢進士李常並可試將作
　　　　　監主簿　劉　敞
　　　内殿崇班唐詢可内殿承制
　　　　　　　　　　　　　　劉　敞
　　　定武軍節度推官衛觀可大理寺丞常州
　　　　　團練推官沈披可衛尉寺丞
　　　　　　　　　　　　　　劉　敞
　　　歐陽脩可禮部侍郎宋祁可尚書左丞范
　　　　　鎭可吏部郎中王疇可右司郎中宋
　　　　　敏求可祠部員外郎並依舊職任
　　　　　　　　　　　　　　劉　敞
　　　參知政事曾公亮可加正奉大夫進封開
　　　　　國公　劉　敞
　　　將作監林洙可司農卿　劉　敞
　　　權郴州軍事判官楊永可右賛善大夫致
　　　　　仕前岳州平江縣張正已可大理寺
　　　　　丞致仕　劉　敞
　　　　韓通贈中書令　劉　敞
易姓受命王者所以徇至公臨難不苟人臣所以
明大節周故天平軍節度使檢校太尉同中書門
下平章事侍衛親軍馬歩軍副都指揮使韓通定
交覇府委質前朝荷戈共歷於艱貞錫壤迭分於
戎律朕以三靈睠祐百姓樂推言念元勲方疇異
渥蒼黄遇害良用憮然追升浴鳳之池式表潜龍
之舊
　　　　王贄授殿中侍御史　王　禹偁
故事御史府三院轉遷各有月限考績之命異于
他官國朝以來不用此制必因行慶方得叙遷其
閒才行有聞爲衆所譽者不時而授人以爲榮具
官王贄本以懿文輔之通識自登憲署繼領詔條
絜己愛民所在稱理司漕運者奏其課執風憲者
舉其才受代南康陛見與語宜從改秩用以勸能
勉荷寵光勿渝素履
　　　　登州黄縣尉東方辛可宻州司士參軍
　　　　　　　　　　　　　　歐陽　脩
朕以信示天下而以祿報有功今爾辛緣死事而
命于官然按察者糾失職而來有請按察吾所詔
也不從則不自信念功吾所急也不報則無所勸
焉是用易爾散秩優爾俸祿免爾吏責俾爾自安
庶幾使吾信賞並行而不失
　　　　西京左藏庫使内侍省内侍押班任守
　　　　信可遥郡刺史依舊鄜延路駐泊兵馬
　　　　鈐轄　歐陽　脩
國家自靈夏不賔邊隅多警議者率以謂用兵之
道任將宜專恩信不久則無以得士心山川不習
則不可圖勝筭自兵宿于野久而無功此殆將帥
數易之患也苟有能者無遽奪焉以爾具官任守
信選以敏材臨于戎事肅軍捍冦宣力有聞遽以
飛章自言滿嵗顧久親於矢石豈不念於勤勞然
而士卒之樂旣汝安夷狄之情惟汝熟雖欲代汝
實難其人所宜旌以郡章仍臨舊部體兹委寄服
我茂恩
　　　　前杭州司理參軍范衮可衛尉寺丞
　　　　　　　　　　　　　　歐陽　脩
朕觀兩漢名臣多或出於丞史小吏非夫丞史之
能出名臣也乃知古雖吏屬亦必選用賢材焉今
中書丞相之職比古公府曹掾之制吏員已爲簡
闕欲任其事豈不擇人故詔銓衡俾其慎選具官
范衮有司來上以爾爲材進爾諸丞徃率乃職古
人可慕無自怠焉
　　　　前知彰信軍節度判官禇式可太子中
　　　　舍致仕　歐陽　脩
昨按察者言爾事有迹而爾方以老自請吾屈言
者不究而進爾以秩全爾之歸吾之欲成人之美
而不欲成人之惡如此汝其休矣知我之仁
　　　　虞部員外郎呂師簡可比部員外郎
　　　　　　　　　　　　　　歐陽　脩
國家嚮因寡兵特立賞格俾勸勤者速於集事而
議者皆患應募之卒雖多而難用豈夫訓練之未
至將由簡閲之不精然而號令重於已行賞罰貴
乎存信今有司按籍言爾當遷徃服新恩其思實
效
　　　　穎州推官江揖可大理寺丞
　　　　　　　　　　　　　　歐陽　脩
朕思與多士共寧庶邦而賢豪材美之人或自沉
於幽逺與夫懿節茂行之韞于中而未見於事者
吾皆不得而徧觀焉故以舉類之科而爲官人之
法今舉者言爾行可稱命爾新恩以期後效
　　　　進納人空名海詞　歐陽　脩
官者所以治人而非以假人之器也朕閔西人之
勞而欲紓其乏有出其私以佐吾之用者是亦有
益於吾民俾命于官所以示勸爾其徃矣服我茂
恩
　　　　著作佐郎張去惑可祕書監
　　　　　　　　　　　　　　歐陽　脩
國家設官之法患乎巧僞干譽者之難止故考績
之格三載而一例遷所以使沉實守正之人得以
自進及其弊也庸人希累日之賞而賢者不能自
别故又增舊法稍欲因舉類而求能者焉惟爾之
材世所稱美夫累日而遷非爾志干譽而進不可
爲惟思厥中務廣其業
　　　　永興軍節度推官董士廉可著作佐郎
　　　　　　　　　　　　　　歐陽　脩
自古竒偉之士因時立功而名在竹帛者率皆不
以細文常行責其備蓋於其大者人有所不能者
焉惟爾少而好竒不徇小節喜從兵事思奮其材
今積久録勞蓋從請者若夫異賞待爾有爲
　　　　内殿崇班郝質可内殿承制
　　　　　　　　　　　　　　歐陽　脩
夫被甲馳馬出而與敵周旋于原野搴旗斬馘歸
而與士卒數俘獲于軍中量功較計蒙褒被寵進
而受賞于朝廷此將帥之事也豈不榮且樂哉戰
之功有小大國之賞有重輕膺此茂恩更期後效
　　　　龍衛指揮使开贇拱聖指揮使胡元並
　　　　可内殿承制　歐陽　脩
朕之勁兵鋭將戍于邊者不可勝數惟爾能以武
勇出乎其間方吾思得猛士之時吾之大臣以爾
來上髙爵厚禄爲爾等而設也徃其勉矣吾將觀
汝之能
　　　　秦州觀察支使喬察可靜難軍節度推
　　　　官知隴城縣　歐陽　脩
夫吏之不能稱職者或謂數易使之然今爾嘗佐
於州就臨屬縣其上下政令之便及士風民俗之
所安皆所習知可以爲治將觀汝績無替其勤
　　　　試助教郭固可寧州軍事推官
　　　　　　　　　　　　　　歐陽　脩
自邊陲用兵而天下游談之士趨時蹈利者吾非
不知其濫而未始怠焉者冀必有得於其間惟爾
之能乃其素學夫學有實者詰之不窮而推之可
用嘉汝施設精而有條慮變適宜將觀汝用
　　　　范仲温可台州黄巖縣尉
　　　　　　　　　　　　　　歐陽　脩
爾弟仲淹參吾大政方欲輔朕平賞罰推至公以
修紀綱而正庶位爾今所任有土與民惟過與功
則有賞罰爾勤厥職可不戒哉
　　　　史館書直官潘宗益可梓州司户參軍
　　　　　　　　　　　　　　歐陽　脩
給事有年其勞可錄宜命以秩俾旌厥勤凡爲有
司惟久則習尚安乃職以謹克終
　　　　内殿崇班李允恭可内殿承制
　　　　　　　　　　　　　　歐陽　脩
朕患州縣之吏不職者不能禦姦禁暴而憫吾民
罹於賊盗故於捕盗之吏推賞尤厚非以爲私蓋
有爲也今爾之請自陳其勞方吾以賞行勸之時
惟恐不及故加爾寵非狥爾私夫古有讓功不言
之賢惟爾宜慕
　　　　彰武軍節度推官李仲昌可大理寺丞
　　　　簽署渭州判官事　歐陽　脩
羣材之在下者思達其上難矣而在上者思得可
用之材豈爲易哉朕頃自擇能臣使舉其類而洙
以爾充薦今琦又以爲言琦洙皆能體吾勞於擇
士之心者舉爾不應不慎霈然推寵吾所不疑爾
尚勉哉以稱兹舉
　　　　泰州興化縣王簿朱思道可衛尉寺丞
　　　　　　　　　　　　　　歐陽　脩
夫廉爲吏之一節也今保薦之法惟以受財爲同
坐則待夫能吏豈盡其材爾其奮厥所長思有所
立不獨守夫一節而已焉
　　　　京西轉運按察使虞部員外郎杜𣏌可
　　　　刑部員外郎直集賢院充廣西轉運使
　　　　　　　　　　　　　　歐陽　脩
自一隅用兵而調發輸役之繁無逺不及況廣東
西之路於東南尤爲逺者而吏多不良吾之疲民
旣有賦歛之勞而今　罹盗賊之患吾一慮及爲
之惻然凡與吾憂國者豈遑暇於安居哉汝爲吾
徃其可憚勞吾又嘉汝名臣之後好學博文尚有
榮名以爲汝寵凡吾寄汝之事繄汝之材吾惟責
成爾可自勉
　　　　河北都轉運使工部郎中張昷之可兵
　　　　部郎中充天章閣待制三司户部副使
　　　　　　　　　　　　　　張　方平
唐自開元以還王室多故行在之所不能備官而
從軍興之期顧多應卒之事爰從權便置諸使而
天下庶政始不歸於尚書省今之㑹府乃在三司
蓋自中臺至于寺監之務几關出納無不緫者故
建其長以治要立其貳以治凡設其攷以治目以
言乎三司之副是猶文昌之丞轄助上率下舉綱
振目常出髙選以賛大計具官張昷之才識器用
政事風采稱于朝廷著于方面今邊候多警戎車
未脱凡物力之充屈生齒之耗登職司版圖必藉
精力故謀于衆還爾外臺尚悉乃心以集吾事
　　　　前秀州崇德縣尉左惟温可漣水軍錄
　　　　事參軍　劉　敞
天下無事人得養老長㓜脩孝悌之行甚善而猾
惡之民起爲盜賊奪攘以侵擾之郡縣所患者也汝
以邑尉捕擊如律尚書條上閥閲遷爾糺曹祗服
明命益思自奮
　　　　太常少卿張鑄可光祿卿致仕
　　　　　　　　　　　　　　劉　敞
古者有司年至則致仕所以恭讓而不盡其力也
具官張鑄履尚夷粹足以檢俗精力强敏足以濟
物而能顧禮畏義願上印韍朕閔勞以官職之煩
今聽其請夫佚老之士雖不輸力於朝其矯厲風
節不亦過絶保祿持寵不知止者乎俾列九卿以
榮其歸祗若休命思底終譽
　　　　無爲軍錄事參軍馬易簡可太子中舍
　　　　致仕　劉　敞
控搏禄利者至於遷籍損年飾貌匿衰以緩退休
之期爾齒未耄仕無缺行能決於去庸非廉乎自
下郡掾升東宫屬歸安鄉閭足爲榮觀矣
　　　　龍圖閣直學士兵部郎中涇原路經略
　　　　使王素可諫議大夫　劉　敞
朕臨御天下賴宗廟之靈方内乂安元元蒙福而
徃者戎狄窺間緣隙時入爲暴患皆在守圉之臣
文不能附衆武不足威敵使貪暴之民震驚朕師
具官王素假節剖符居邊三年内鎮撫百姓外教
戰士令行禁止惠于鰥寡爰及疆外羈縻之虜咸
懷服集不失朝貢中國以安朝廷益尊此蕃衛之
勲也詩不云乎大邦惟翰其議遷秩升于諫列以
慰吏士出車東山之思
　　　　太子中舍通判衡州張兊可殿中丞
　　　　　　　　　　　　　　劉　敞
郡有倅貳關決衆務所以優民事示重慎也俗吏
不察大體而矜勢怙權以爭重輕吏民反苦之甚
非朝廷意爾居職自若奏課亦善通籍循省以疇
嵗勞方天之休其朂哉
　　　　前邠州觀察推官李育可著作佐郎前
　　　　趙州軍事推官許林宗可大理寺丞
　　　　　　　　　　　　　　劉　敞
古之禮珪璋特達而璧琮有藉寶非不同也所從
用之異豈唯寶哉士亦宜然育用文學進有以自
見林宗繇吏材選稱於知己夫蓬丘圖書之府廷
尉法理之本徃爲之屬各踐爾位思所以報毋墮
而守
　　　　皇姪右監門衛將軍克孝妻某氏可封
　　　　仁和縣君　劉　敞
常棣之詩其輯之亂曰宜爾家室樂爾妻孥知其
爲治内之本也今夫宗婦則有湯沐之邑封君之
號此其所以稱宜且樂不亦光大章顯乎具官克
孝妻某氏慿慶良奥作嬪懿近柔靜之操足儀閨
壼莊肅之風能承祭祀俾䟽列壤且擇令名尚無
懈於夙夜思能對於休寵
　　　　西京左藏庫使忠州刺史髙陽關路駐
　　　　泊兵馬鈐轄時明可文思使
　　　　　　　　　　　　　　劉　敞
執干戈典兵馬之臣當以戰多勇功受賞於朝而
但累嵗月計資考以此取髙位壯士之恥也然今
天下乂安士無所試其能故偏禆將帥例以恩進
遷爾使列以觀來效爾亦母謂易而得之因易以
守之盍亦竭節顧義思所以報國者乎
　　　　宰相冨弼奏試國子四門助教王淵宰
　　　　相韓琦奏鄉貢進士李常並可試將作
　　　　監主簿　劉　敞
曩者朕親祀清廟推恩延賞而大臣得薦其門下
之士置之仕籍今丞相以常等聞夫與我陶冶萬
物長育人材者非丞相歟何惜一命以慰士大夫
之望其慎所履毋辱已知
　　　　内殿崇班唐詢可内殿承制
　　　　　　　　　　　　　　劉　敞
邊吏欲其奉法守職以安吾民而不欲其徼功興
事以撓王略也故嵗滿無負者輒遷其秩爾有治
狀恊于賞格進承制命無隳常守
　　　　定武軍節度推官衛觀可大理寺丞常
　　　　州團練推官沈披可衛尉寺丞
　　　　　　　　　　　　　　劉　敞
昔唐有天下諸侯自辟幕府之士唯其材能不問
所從來而朝廷常收其俊偉以𥙷王官之缺是以
號稱得人今州郡從事皆吏部㫖授然其試之臨
政而不苟察之行已而有立亦皆一時之選已故
吾亦且命以九卿之屬使漸而升於朝觀與披也
旣歷試於外又亟稱於知已得人之聲庶必能勉
焉
　　　　翰林學士給事中知制誥歐陽脩可禮
　　　　部侍郎端明殿學士吏部侍郎宋祁可
　　　　尚書左丞禮部郎中知制誥范鎮可吏
　　　　部郎中刑部郎中知制誥王疇可右司
　　　　郎中三司度支判官太常博士集賢校
　　　　理宋敏求可祠部員外郎並依舊職任
　　　　　　　　　　　　　　劉　敞
古之爲國者法後王爲其近於已制度文物可觀
故也唐有天下且三百年明君賢臣相與經營扶
持之其盛德顯功美政善謀固己多矣而史官非
其人記述失序使興壞成敗之迹晦而不章朕甚
恨之故擇廷臣筆削舊書勒成一家具官歐陽脩
宋祁創立統紀裁成大體具官范鎮王疇宋敏求
網羅遺逸厥恊異同凡十有七年大典乃立閎冨
精覈度越諸子矣朕將據古鑒今以立時治爲朕
得法其勞不可忘也皆讎有功遷秩一等布其書
天下使學者咸觀焉
　　　　禮部侍郎參知政事曾公亮可加正奉
　　　　大夫進封開國公食邑五百户賜推忠
　　　　佐理功臣　劉　敞
朕承七廟之光繼三聖之緒惟慎祀時享未足副
盛德委事有司未足盡誠孝故稽曠典歷吉日親
率公卿躬執豆籩昭見祖宗並受祉福若乃裒時
之對申錫無疆天㝢之内莫不受獲而況一二耋
老肅雍顯相者乎具官曾公亮德器渾厚智謨閎
逺予欲觀于雅頌參元鳥清廟之詩以追孝于前
人汝明予欲謹于王事極四海九州之美以備物
于大饗汝圖予欲時和歳豐以薦厥嘉生登黍稷
之馨汝翼予欲制禮恊樂以對越太室交神人之
雍汝助夫賞國之典不可廢也進階中朝頒爵上
公衍食加田勒忠甲令使百執事粲然皆知輔德
致治之報焉不其偉歟
　　　　將作監林洙可司農卿　劉　敞
自周以來稷爲大官今吾非廢稷不務也而官益
輕豈居其職者未能勉乎具官林洙資禀通𥙿臨
履脩㓗擢正卿位尚宜其事昔乃先正實領大農
之任以迪文考今年榖未充邊人望哺爾其勤身
敏行無忝名實於以勸穡劭民庶有賴焉濟爾世
美不其多乎
　　　　權郴州軍事判官楊永可右贊善大夫
　　　　致仕前岳州平江縣張正已可大理寺
　　　　丞致仕　劉　敞
年至還政典也而貪禄者或不能止能止者皆好
禮者也至於以廉自嘉者有不待年去矣今永也
禮而正已也廉忽而不錄何以慰其子弟之心或
升籍朝閨或丞事卿寺歸榮鄉閭以樂暮齒
皇朝文鑑卷第三十七
皇朝文鑑卷第三十八
　誥
　　　都官貟外郎邢夢臣可侍御史殿中丞沈
　　　　　起可監察御史裏行　劉　敞
　　　兵部郎中張中庸可開封府判官
　　　　　　　　　　　　　　劉　敞
　　　屯田貟外郎胡揆除都官貟外郎
　　　　　　　　　　　　　　劉　敞
　　　度支郎中李碩可三司户部判官
　　　　　　　　　　　　　　劉　敞
　　　陜西路都轉運使兵部郎中天章閣待制
　　　　　傅求可右諌議大夫河北都轉運使
　　　　　工部郎中天章閣待制周沆可兵部
　　　　　郎中依舊　劉　敞
　　　司門貟外郎張鞏可開封府推官
　　　　　　　　　　　　　　劉　敞
　　　曹潁叔充天章閣待制知福州
　　　　　　　　　　　　　　蔡　襄
　　　張昷之可光禄卿致仕　蔡　襄
　　　王元可右衛大將軍遥郡觀察使
　　　　　　　　　　　　　　胡　宿
　　　皇姪岳州圑􁇭使(舊名/英宗)起復泰州防禦使
　　　　　知宗正寺　王　安石
　　　起居舍人直祕閣同修起居注司馬光攺
　　　　　天章閣待制　王　安石
　　　左司諌王陶可皇子伴讀　王　安石
　　　范鎭加修撰　王　安石
　　　髙旦可著作佐郎　王　安石
　　　德妃沈氏姪孫獻卿可試大理評事
　　　　　　　　　　　　　　王　安石
　　　沈德妃姪授監簿　王　安石
　　　磨勘轉官　王　安石
　　　王伯恭轉官　王　安石
　　　甘昭吉入内副都知　王　安石
　　　崔嶧刑部侍郎致仕　王　安石
　　　皇兄故保康軍節度觀察留後承簡可贈
　　　　　彰化軍節度使追封安定郡王
　　　　　　　　　　　　　　王　安石
　　　參知政事歐陽脩曾祖某贈某官
　　　　　　　　　　　　　　王　安石
　　　曾祖母某氏某國太夫人　王　安石
　　　祖　王　安石
　　　祖母　王　安石
　　　父　王　安石
　　　母　王　安石
　　　樞密使張昇所生母　王　安石
　　　三司使禮部侍郎田況可樞密副使
　　　　　　　　　　　　　　王　珪
　　　屯田郎中詹庠可都官郎中
　　　　　　　　　　　　　　王　珪
　　　户部副使太常少卿燕度可右諌議大夫
　　　　　知潭州　鄭　獬
　　　劒南節度推官張士澄等可大理寺丞
　　　　　　　　　　　　　　鄭　獬
　　　皇姪右監門衛大將軍仲郃可依前右監
　　　　　門衛大將軍黃州剌史特封齊安郡
　　　　　公　韓　維
　　　頼王府翊善守太常少卿直昭文館齊恢
　　　　　可守尚書左司郎中依前直昭文館
　　　　　兼太子左諭德諸王府記室參軍尚
　　　　　書司封貟外郎直集賢院陳薦可工
　　　　　部郎中依前直集賢院兼太子右諭
　　　　　德　韓　維
　　　西頭供奉官常用之可右清道率府率致
　　　　　仕右侍禁李襄古率府副率致仕
　　　　　　　　　　　　　　韓　維
　　　台州寧海縣令魏昂可試大理評事充山
　　　　　南東道節推知劒州劒浦縣
　　　　　　　　　　　　　　沈　文通
　　　内東頭供奉官廖浩然可内殿崇班
　　　　　　　　　　　　　　沈　文通
　　　都官郎中楊佐可司封郎中
　　　　　　　　　　　　　　沈　文通
　　　　都官貟外郎邢夢臣可侍御史殿中丞
　　　　沈起可監察御史裏行　劉　敞
御史執憲轂下紀綱國體非雅亮勁正之士不足
參論議廣聦明拯與景初吾所信也使之愼柬厥
僚必皆其人而拯也以起聞景初也以夢臣可稽
之閥閲察之望譽人咸曰允哉予甚嘉之夫鑑以
明故可正容繩以直故可形枉毋勤小補而遺大
體毋忽近務而隳常守事君盡禮其可以報知己
乎
　　　　兵部貟外郎張中庸可開封府判官
　　　　　　　　　　　　　　劉　敞
京師衆大之居其俗具五方而諸侯所視法也號
稱難治蓋自古記之爲之尹者專用擊斷則網密
俗敝崇之以寛則威信不立故常擇精明䟽通之
人以參其職具官張中庸材劇而用博行脩而志
堅處煩決疑必有餘𥙿俾賛浩穰之政當適寛猛
之中根本之地爾惟欽哉
　　　　屯田貟外郎胡揆除都官貟外郎
　　　　　　　　　　　　　　劉　敞
朝廷鎭撫四夷以綏中國貴於息民而不務佳兵
故常申敕邊吏毋邀竒功五嶺以南蠻夷雜居其
俗剽悍尤爲易動而桂州一都㑹也前通判軍州
事尚書屯田貟外郎胡揆承用詔旨悉心疆事終
揆之任怗然無虞亦可謂善吏能宣明威信者矣
夫守邊之患常在見小利而不達大體以侵迫驅
奪之爲故至大沸貽憂吾民則若揆者不可以不
賞也稍增其秩以示褒寵
　　　　度支郎中李碩可三司户部判官
　　　　　　　　　　　　　　劉　敞
財賦大計一出於民取之寡則用不足然而民逸
取之多則用有餘然而民困此三司之難也術不
能通輕重智不能調盈虚則吾不以爲之僚具官
李碩嘗以名字典郡風采奉使敏以爲政精於檢
下所到而治有迹可紀使之參計耗登賛舉籌䇿
庶可以不傷財不害民乎徃即㑹府毋乏乃事
　　　　陜西路都轉運使兵部郎中天章閣待
　　　　制傅求可右諌議大夫河北都轉運使
　　　　工部郎中天章閣待制周沆可兵部郎
　　　　中依舊　劉　敞
岐畢吾西土也被山帶河百二之險而有昆夷之
虞燕亳吾北土也平原廣牧四戰之地而有玁狁
之警贍足兵食綱領郡縣将命宣指甚難其人具
官傅求明智敏察表以文雅具官周沆深中篤厚
居以名撿並委節傳分按州郡皆有述職之勤美
俗之風夫較考陟明其來尚矣或正諌省之列或
遷夏卿之屬所以褒善勸能爾其欽哉
　　　　司門貟外郎張鞏可開封府推官
　　　　　　　　　　　　　　劉　敞
京師者舉衆大之辭名之者也風俗雜而獄市繁
治稱浩穰吾令襄爲尹急吏緩民甚有文理其僚
虚席思得敏才以左右之具官張鞏嘗使行河決
川滌源衆工胥作輓漕以通其精力幹用效在已
試俾賛輦轂之政尚克有立夫都邑翼翼四方是
則無習苟且違道干譽則予一人汝嘉
　　　　曹潁叔充天章閣待制知福州
　　　　　　　　　　　　　　蔡　襄
朕念善爲維持之䇿者運天下如臂使指欲其大
小相臨而威令必達故也東南之郡長樂都㑹表
山環海地險而逺八州生衆繫乎緫帥非有幹明
之資能辦吾事者不可以遣具官曹潁叔智力精
敏應幾必決荐更器任籍有聲稱将漕益部還貳
計曹而猥繁之務罔不給肅今屬以方面之重寵
以延閣之華爾其繕除兵械補完城堞懷綏困窮
剪遏兇猾使吾人無愁苦之嘆朝家有剸倚之賴
朕志唯是爾儀圖之
　　　　張昷之可光禄卿致仕　蔡　襄
朕於羣臣進退之際曷嘗不腆然思之方其強仕
發智能以濟務則有官賞以懋其材逮其謝歸養
志意以自佚則有恩渥以寵其行仕宦者豈不雍
然得其所耶具官張昷之立節清峻無緇磷之苟
臨事明敏有批導之利恤民以惠屏姧以嚴循吏
之風聞于當世自升禁近之列屢委宣藩之重服
老聃之言而知止躡踈廣之迹而告老爾其還上
官事秩以列卿休于而家尚體朕意
　　　　王元可右衛大将軍遥郡觀察使
　　　　　　　　　　　　　　胡　宿
閫制之師蓋威於不若巖除之衛乃備於非常唯
中外之迭更在倚毗之兼厚具官王元才資沉敏
節尚剛嚴少厲武鋒博通軍志幹方授任政屢服
於藩方厭難折衝功實施於邊境眷言雍部控于
西州委以牙爪之師屯乃襟喉之地苛慝不作部
分有嚴閲牘奏之爰來叙足腓之微苦願寘環衛
乞朝京師須藥石之有瘳雖金革而無避忠言可
壯誠實不誣朕以拱扈之嚴當資於宿將察廉之
任用寄於舊勲遥緫十連聮司二衛式表䟽恩之
數且伸從欲之仁惟忠力之是圖亦威名之斯賴
體兹優遇更竭乃誠
　　　　皇姪右衛大将軍岳州團練使(舊名/英宗)可
　　　　起復舊官泰州防禦知宗正寺
　　　　　　　　　　　　　　王　安石
先王糾合宗族而分職以治之所以嚴宗廟也宗
廟嚴則禮俗成而天下治其事豈可以輕哉今朕
選於近屬以脩宗正之官亦先王治親之意也以
爾具官(舊名/英宗)惠仁孝恭忠信純篤故遷厥位以稱
禦侮之實而使任事焉夫士之欲施於政未有不
學而能者學所以脩身也身脩則無不治矣朕言
維服爾徃懋哉
　　　　起居舍人直祕閣同修起居注司馬光
　　　　改天章閣待制　王　安石
揚雄曰周之士也貴秦之士也賤周之士也肆秦
之士也拘蓋言先王以禮讓爲國士之有爲有守
得伸其志而在上不敢以勢加焉朕率是道以君
多士以爾具官司馬光文學行義有稱于時故明
試以言使司告命而乃固執辭讓至于八九改序
厥職以伸爾志是亦髙選徃其懋哉
　　　　左司諫王陶可皇子伴讀
　　　　　　　　　　　　　　王　安石
自天子至於士未有不待學而成者今朕欲進諸
子於學求可與居者而大臣以爾爲言爾乆在諌
垣有聞於世兹惟愼選可不勉哉
　　　　范鎭加修撰　王　安石
昔周人藏上古之書以爲大訓而孔子春秋天子
之事也蓋夫討論一代之善惡而撰次之以法度
之章非夫通儒達才有識足以知先王不欺足以
信後世則孰能託尚書春秋之義勒成大典而稱
吾屬任之指乎以爾具官范鎭有該通之材有純
㓗之操辯論深博溢於文辭論思禁林時議惟允
則夫按善惡見聞之實斷是非去取之疑人之所
難宜以命爾爾其精思熟考自勉以古之良史而
毋襲近世以事屬辭之失使無以考焉
　　　　髙旦可著作佐郎　王　安石
唐虞以三考黜陟幽明而其所命或終身於一職
然則其所謂陟者蓋爵服之加而已今之增位猶
古之加爵服也以爾乆於職事而功用應於有司
之法故使增位以報焉雖所更之嵗月與黜陟之
法古今不同而吾所以褒厲庶工非與唐虞異意
爾其毋怠思稱厥官
　　　　德妃沈氏姪孫獻卿可試大理評事
　　　　　　　　　　　　　　王　安石
朕於后妃之家不欲以恩撓法法之所當得者義
亦無所愛焉爾方眇然未克有知而以外戚之恩
得試理卿之屬時乃邦制不爲爾私勉哉有成以
待官使
　　　　沈德妃姪授監簿　王　安石
京官吾所重也故設磨勘之法以待吏部之所選
非有勞而無罪及有任舉之官則不可以得之爾
由外戚以孩㓜入官得吾之所重其強勉學問求
爲成人以稱吾待爾之意
　　　　磨勘轉官　王　安石
有司考爾等之閥閲而揚爾等於朝廷朕親覽焉
皆應遷法夫命官賦禄之事朕非輕之也維以章
有德序有功名在審官則三嵗而一遷亦維以閔
夫職事之勞而勉之盡力爾等勿謂名器之可計
日以自取也而無報上之意焉
　　　　王伯恭轉官　王　安石
方今仕於朝廷者率三嵗而一遷論者患其不足
以勸功然日月乆矣能祗愼不怠免於罪悔則亦
宜有以褒嘉此朕所以使爾得遷之意也士之爲
義蓋有常心何必利焉然後知勸
　　　　甘昭吉入内副都知　王　安石
古者王之正内必有任職之臣予若稽古而思得
吉士以充其選以爾服勤左右多歷嵗年有專良
之稱無側媚之毁其使序于正内以允廷論之公
焉爾其審門闈謹房闥入宣宫令出賛朝事悉心
夙夜一以忠信則維予爾嘉爾亦永綏寵禄
　　　　崔嶧刑部侍郎致仕　王　安石
仕焉而告老者自一命以上必有以慰其歸況吾
邇臣恩紀所厚宜增位序以示褒優以爾具官崔
嶧比以明揚久於煩使入參侍從出備藩維踐更
滋多寄屬惟允引年辭位得禮之宜進貳秋卿以
榮居息古之士者非苟自佚其身唯愼行祗法以
助成王德爾所知也徃其懋哉
　　　　皇兄故保康軍節度觀察留後承簡可
　　　　贈彰化軍節度使追封安定郡王
　　　　　　　　　　　　　　王　安石
樂其生而哀其死欲其富貴之無窮仁人於親戚
莫不然而王者得盡其褒崇之意具官承簡於宗
室爲近屬於朝廷爲大官有温恭恪愼之稱無驕
嫚逸欲之過不幸至於窀穸用震悼于朕心義兼
親賢恩禮當稱今夫建牙樹纛節制一軍而封爵
至於稱王人臣之極也朕其追命以賜焉尚其有
知享此休顯
　　　　參知政事歐陽脩曾祖某贈某官
　　　　　　　　　　　　　　王　安石
君子善善之義下及子孫況推而上之至其祖考
所以褒美崇寵顧豈可以不稱哉故先王宗廟之
制視其爵禄位之髙下以爲世數之逺近而　本
朝追命之禮亦從其子孫名數之卑尊具官歐陽
脩曾祖潜于丘園躬有善行畜積之慶施于曾孫
爲時宗工名重天下圖仕以登于右府褒嘉當及
其前人東宮之孤位已顯矣進秩一品尚其享哉
　　　　曾祖母某氏某國太夫人
　　　　　　　　　　　　　　王　安石
尊之欲其貴親之欲其冨豈特人主有是心哉推
是心以施於人此人主所以與天下同憂樂之意
也禄有厚薄故禮有隆殺位有髙下故施有逺近
古之道也其可忘哉具官歐陽脩曾祖母含德在
躬作嬪令族積善之慶覃其後昆惟時聞孫實朕
良弼登豫政事人無間言其䟽大邦之　封以報
流澤之施寵　靈之極尚克享哉
　　　　祖　王　安石
爲吾政事之臣所以崇寵之者備矣於是尊大前
人之志亦宜有以稱焉具官歐陽脩祖某積行在
躬潜而不耀畜其善慶以賴後昆厥有聞孫爲朕
良弼典司機要海内所瞻追命之榮至于帝傳進
登師位以極褒嘉尚其冥靈膺此休顯
　　　　祖母　王　安石
朕䟽郡縣以君諸臣之母欲以稱慈孫孝子之心
至於政事之臣則封國及其王母所以望其功者
厚矣則慰其心者顧可以薄哉具官歐陽脩祖母
來嬪名家克配君子積善之福覃于其孫左右朕
躬豫國政事嘉而有後錫以大邦維靈在幽尚克
膺此
　　　　父　王　安石
大臣得爵命其先人至乎公師非古也然禮者人
情而已矣當於人情而義足以勸士則何必古之
有哉具官歐陽脩父某畜其德善不顯於世克生
賢佐爲朕股肱東宫一品人臣髙位追以命汝用
嘉有子尚其享此以稱餽祀之盛哉
　　　　母　王　安石
古者子爲諸侯大夫而父爲士則其祭以諸侯大
夫之禮朕以謂得享其禮而位號不稱則不足以
盡孝子之心故今有列於朝廷皆得追崇其考妣
又況於爲吾左右輔弼之臣哉具官歐陽脩母嚴
稱於天下能教其子爲時名臣恊于詢謀進斷國
論雖禄養不及而饋享有加啓封大邦於禮爲稱
尚其幽穸知享此榮
　　　　樞密使張昇所生母　王　安石
傳稱春秋之義母以子貴說者或非焉而人子之
愛其親豈有窮哉已則冨貴而親不與焉固人情
之甚可哀者也當有追崇之禮稱其思慕之心具
官張昇所生母温柔惠和得嫓君子克生賢佐爲
朕寶臣允于庶言秉國樞要追崇之典旣啓爾邦
其改新封以鴻後慶尚其冥漠享此恩榮
　　　　三司使禮部侍郎田況可樞密副使
　　　　　　　　　　　　　　王　珪
天文三階中躔紫極之輔國事二柄右列鴻樞之
司維君臣之謨明有夙夜之基命朕當登進時傑
賛襄大猷以導萬微之中以合九德之　㑹匪至
公之進曷　羣聽之歸以爾具官田況器懷閎深
業履端厚材適國家表裏之體學貫天人精祲之
交而自髙賢册於大廷儀畯遊於清路西垣名命
之粹内閣論思之勤擁帥節于邊而天聲憺於殊
俗筦財柄于内而國用豐於歷年兹庸倚爾忠力
之良置諸宥弼之地熙我大業垂之亡窮噫本天
下之兵莫重安危之寄在帝右之陟有若臣鄰之
榮蓋德懋者寵所隆任大者責亦至勉思盡瘁永
克承休
　　　　屯田郎中詹庠可都官郎中
　　　　　　　　　　　　　　王　珪
世治俗厚賢能衆多其髙材異行則待以越次之
位而守職奉法亦褒累日之賞非有厚薄理則然
也爾服于朝著陳力事任有司稽年書閥應陟其
增一秩以慰夙夜浚明之勤徃服休命勿忘祗飭
　　　　户部副使太常少卿燕度可右諫議大
　　　　夫知潭州　鄭　獬
湖湘之南溪蠻剽悍而易擾阹而馴之則亦弭伏
至其失御遂出而囓邊其禍亦不細得無肅乂廉
治之帥爲之良牧者哉以爾具官燕度醇明忠厚
通於世務更荐要劇芒刃愈出俾副大農厥功茂
焉宜加賜諌議大夫魚符犀節徃甸南服内以惠
斯民外以柔殊俗朕方端扆面朝以遲爾之奏課
矣
　　　　劒南節度推官張澄等可大理寺丞
　　　　　　　　　　　　　　鄭　獬
萬官之才豈朕一耳一目之可盡之哉然而卒所
以能盡之者寄朕之耳目於嶽牧連帥推而進之
耳維汝脩方宿業以廉治自顯薦牘交上可勿聽
乎宜寵以廷尉丞以示我擇材之公
　　　　皇姪右監門衛大將軍仲郃可依前右
　　　　監門衛大将軍黄州剌史特封齊安郡
　　　　公　韓　維
朕按屬籍以觀祖宗之世而陳王之後獨微且其
位不章顯朕甚憫之以爾具官仲郃孝友(御諱/光宗)謹
善守法度爰命褒録以鴻厥慶剌史重任也郡公
髙爵也遥領紹建兹謂顯休噫惟務學可以正已
惟率禮可以保位汝其懋哉
　　　　潁王府翊善守太常少卿直昭文館齊
　　　　恢可守尚書左司郎中依前直昭文館
　　　　兼太子左諭德諸王府記室參軍尚書
　　　　司封貟外郎直集賢院陳薦可工部郎
　　　　中依前直集賢院兼太子右諭德
　　　　　　　　　　　　　　鄭　獬
唐制左右諭德掌諭太子以道德其内外庶政有
可爲規諷者隨事而賛論焉則處其官者其選可
以不重哉以爾恢清謹廉正不失其常以爾薦質
直和厚可任以事而或入道經訓或賛爲書記使
王有聞繄爾能力屬儲闈之肇啓擇郎曹而並進
夫語道者非序而安取論德者惟行之爲艱母或
易言以墜予訓
　　　　西頭供奉官常用之可右清道率府率
　　　　致仕右侍禁李襄可率府副率致仕
　　　　　　　　　　　　　　鄭　獬
古之仕者量其可任則受至于不能而止所以逺
殆辱也朕嘉斯人之徒故於謝事而歸者必增秩
以遣之徃欽茂恩以安末路
　　　　台州寧海縣令魏昂可試大理評事充
　　　　山南東道節推知劒州劒浦縣
　　　　　　　　　　　　　　沈　文通
前日天下令長多非其　人始詔剌舉牧守之臣
察廉爲之故逺近之縣十七八治朕甚嘉之汝其
選也汝旣三嵗被代而知者尚鮮何哉雖然不可
不少褒也其升職幕府復爲百里益有以薦于朝
者當命汝遷焉
　　　　内東頭供奉官廖浩然可内殿崇班
　　　　　　　　　　　　　　沈　文通
禁闥小臣衆矣非以德舉而材選也特以給左右
之役導内外之事而已故未嘗輕命以遷所以異
乎吾外廷士大夫之典也今爾考不幸乃有遺封
以爾爲請朕念爾考事我之乆位于通顯汝亦謹
信無咎故進汝之秩班于殿朝以爲汝寵朕於汝
父子可謂至矣其思所以報我者焉
　　　　都官郎中楊佐可司封郎中
　　　　　　　　　　　　　　沈　文通
水之爲利害也甚矣堯舜其猶病諸故歷代建以
爲官莫之能廢而朕用稽焉惟爾佐學行材智廉
正膚敏實吾士大夫之望而自領都水出入累嵗
夙夜盡瘁具有厥功朕甚嘉之故因有司大比之
叙陟爾左曹之正以爲朕寵其徃宿爾業愈獻厥
成則亦當有以稱爾矣欽哉

皇朝文鑑卷第三十八
皇朝文鑑卷第三十九
　誥
　　　西京左藏庫副使楊文廣可供備庫使
　　　　　　　　　　　　　　沈　文通
　　　西京左藏庫副使髙允元可文思副使
　　　　　　　　　　　　　　沈　文通
　　　屯田貟外郎王衮可都官貟外郎太常博
　　　　　士杜保衡可屯田貟外郎
　　　　　　　　　　　　　　沈　文通
　　　徐鐸張崇翟思太學博士　曾　鞏
　　　徐禧給事中　曾　鞏
　　　呉居厚京東轉運副使吕孝廉轉運判官
　　　　　　　　　　　　　　曾　鞏
　　　王從伾知岢嵐軍　曾　鞏
　　　崔象先等帶御器械　曾　鞏
　　　知制誥直學士院孫洙可充翰林學士知
　　　　　制誥　李　清臣
　　　劉永年充殿前都虞候燕逵充馬軍都虞
　　　　　候苖授歩軍都虞候　李　清臣
　　　翰林醫官尚藥奉御王永和可依前尚藥
　　　　　奉御直翰林醫官　李　清臣
　　　中大夫守尚書右丞李清臣可太中大夫
　　　　　依前尚書右丞　王　震
　　　朝奉郎蘇軾可守禮部郎中
　　　　　　　　　　　　　　王　震
　　　朝散郎勾當京東排岸司胡及可依前官
　　　　　權發遣開封府推官公事
　　　　　　　　　　　　　　王　震
　　　通直郎河北西路提刑吕温卿可依前官
　　　　　充河北東路提刑吕仲甫可依前官
　　　　　充河北西路提刑　王　震
　　　通直郎著作佐郎豐稷可權發遣提舉利
　　　　　州路刑獄公事　王　震
　　　朝奉大夫少府少監吕希績可權發遣頴
　　　　　州　王　震
　　　朝奉郎行宗正寺主簿楊完可權知衢州
　　　　　　　　　　　　　　王　震
　　　左藏庫副使趙諒可供備庫使供備庫副
　　　　　使王繼恩盧昭用可並西京左藏庫
　　　　　副使内殿崇班楊貴田珏張僅可並
　　　　　内殿承制　王　震
　　　皇姪右千牛衞將軍士倞皇弟右千牛衞
　　　　　將軍叔嫣可並右監門衞大將軍
　　　　　　　　　　　　　　王　震
　　　朝請郎權發遣陜西運副葉康直可朝奉
　　　　　大夫再任承議郎權發遣陜西運副
　　　　　李察可朝奉郎再任　王　震
　　　故内殿崇班劉景男可奉職
　　　　　　　　　　　　　　王　震
　　　朝請郎呉安度等故母廣陵郡太夫人王
　　　　　氏贈榮國太夫人　劉　攽
　　　殿中侍御史豐稷可右司諌
　　　　　　　　　　　　　　劉　攽
　　　皇叔祖保信軍節度使宗隱男仲䙼等可
　　　　　並太子右内率府副率
　　　　　　　　　　　　　　劉　攽
　　　左藏庫副使純昱可權知廉州
　　　　　　　　　　　　　　劉　攽
　　　皇城使漢州剌史廣南西路兵馬鈐轄張
　　　　　整等降官添差監當　劉　攽
　　　吏部侍郎胡宗愈可御史中丞
　　　　　　　　　　　　　　劉　攽
　　　承議郎充祕閣校理權判登聞皷院張舜
　　　　　民可通判虢州　劉　攽
　　　太常少卿趙瞻可户部侍郎
　　　　　　　　　　　　　　蘇　軾
　　　鮮于侁可太常少卿　蘇　軾
　　　楊繪可知徐州　蘇　軾
　　　楊王子孝騫等二人荆王子孝治等七人
　　　　　並逐州團練使　蘇　軾
　　　吕公著妻魯氏贈國夫人　蘇　軾
　　　張恕將作監丞　蘇　軾
　　　李承之知青州　蘇　軾
　　　韓維父億贈冀國公　蘇　軾
　　　母蒲氏王氏贈秦國太夫人
　　　　　　　　　　　　　　蘇　軾
　　　　西京左藏庫副使楊文廣可供備庫使
　　　　　　　　　　　　　　沈　文通
前日南夷負恩爲亂以覆壞我郡邑至於用師而
後定雖朕不德不能懷服方外而亦將吏不戒不
習之罪也故深察徃失而推擇所遣益不敢輕惟
爾文廣材武忠勇更事有勞故今以爾緫一道之
兵戍于邕管又陞爾于諸使之正以重其行爾其
祗聽朕命戒疆事習軍計使南徼無警而朕爲知
人則時乃之功矣其徃欽哉
　　　　西京左藏庫副使髙允元可文思副使
　　　　　　　　　　　　　　沈　文通
武吏以材勇進以功力賞古之制也方天下無事
兵革不試則汝武吏安得自效以取賞哉然内外
之職嵗月之勞亦不可遺也今允元最狀旣應陟
法其增秩一等以明勸羣吏
　　　　屯田貟外郎王衮可都官貟外郎太常
　　　　博士杜保衡可屯田貟外郎
　　　　　　　　　　　　　　沈　文通
朝廷治定士大夫幸當其時而進於位以周旋乎
太平之政豈非休哉然患常生乎乆安而因循苟
簡之弊不能無也在乎彊勉而已矣詩曰夙夜匪
懈書曰懋哉懋哉今有司弊三載之治故各増爾
秩一等其各徃服祗我明訓思有攸立母自致斁
敗
　　　　徐鐸張崇翟思太學博士
　　　　　　　　　　　　　　曾　鞏
博士列於成均以講教爲任爾以經明選用徃服
厥官蓋尊其所聞以誘率學者汝之守也其尚欽
哉
　　　　徐禧給事中　曾　鞏
有事殿内之臣職在於平奏述詳命令糾其違者
而正之覆其是者而行之至於決獄官人條陳法
式之事莫不當攷察焉其任可謂重矣具官徐禧
以材進拔典執邦憲兹用推擇俾踐厥位惟精敏
不懈可以周閲讀惟忠實不撓可以司論駁朕方
觀爾之效爾尚勉於厥修
　　　　吳居厚京東轉運副使呂孝廉可轉運
　　　　判官　曾　鞏
朕進抜能吏以督視一路蓋州縣政令之舉措公
私貨食之斂散莫不任焉得人之難攷擇惟愼以
爾幹敏閲試惟舊用是分兹東部屬以使事夫施
於民者厚而刑罰清求於民者約而財用贍使德
流澤通而風化輯穆以稱朕憂憫元元而勵精庶
務之意爾其勉矣徃服訓辭
　　　　王從伾知岢嵐軍　曾　鞏
崇築培壘本以輯治軍旅及四方旣平而假守之
臣實任民事列於有土之官矧嵐谷並邊寄屬尤
重爾以選擇徃祗朕命夫能開示恩威以惠養吾
人而懷附異俗則爲善於其職尚思爾守無替訓
辭
　　　　崔象先等帶御器械　曾　鞏
乗輿所在供御之物無一不備具者故鎧甲弓矢
屬之以從者亦不去於側非左右親信惡足以任
此哉爾給事惟舊宜就兹列益思祗恪以稱厥官
　　　　尚書祠部貟外郎知制誥直學士院孫
　　　　洙可翰林學士知制誥　李　清臣
以文辭爲號令明諭朕志于天下者在制誥陳古
今論得失裨朕之欲聞者在訪議二者皆學士職
之故於侍班爲親且貴以爾具官孫洙繇學術行
誼顯進有名于時博習墳史多識典故代予言訓
蔚然可觀眞秩禁林使與材稱恩寵茂矣爾愼旃
哉
　　　　劉永年充殿前都虞候燕逵充馬軍都
　　　　虞候苖授步軍都虞候　李　清臣
左右虎賁之士與羽林彀騎材官蹶張皆天下拳
勇之秀以嚴宿衛厲武節也旣命帥分緫之而虞
度兵計候司戎事亦統護之貴職豈輕任其人哉
以爾具官某威行軍中名動疆外材稱所付忠忘其
私乃俾次遷以補督將之缺予命休顯汝思報焉
　　　　翰林醫官尚藥奉御王永和可依前尚藥
　　　　奉御直翰林醫官　李　清臣
凡方技有益于人者皆以備王官之一守而爾原
診察色稱爲明習稽勤序課遷爾之秩其益勉哉
　　　　中大夫守尚書右丞李清臣可太中大
　　　　夫依前守尚書右丞　王　震
朕初纉承大賚于天下雖汪洋之澤所被者廣要
以貴賤逺近爲先後隆殺之節故吾政事之臣所
以褒嘉者旣不敢後而致隆焉具官李清臣秉德
含章将明密勿先帝圖任以貳政幾弼予一人與
有勤績徽章爰錫禄秩有加進陟勲資益陪常賦
終審厥與爾則有辭惟予一人並受多福
　　　　朝奉郎蘇軾可守禮部郎中
　　　　　　　　　　　　　　王　震
爾議論文章卓然名世而失職浸乆所學未伸今
兹命爾爲郎以待不次之選孔子曰如或知爾則
何以哉維爾之才不患無位
　　　　朝散郎勾當京東排岸司胡及可依前
　　　　官權發遣開封府推官公事
　　　　　　　　　　　　　　王　震
開封專理京師非有二輔亂其治也獨僚屬盡才
則𥙿無事矣吾比不補其缺使得自擇所宜顧以
爾聞殆必如舉徃其恊乂咸底于休
　　　　通直郎河北西路提刑呂温卿可依前
　　　　官充河北東路提刑奉議郎河北東路
　　　　提刑呂仲甫可依前官充河北西路提
　　　　刑　王　震
朕析河朔爲兩道而各置使者蓋祥刑惟察非若
財臣之欲周知而移用也揣權稱事其任惟均互
易攸司咸祗厥守
　　　　通直郎著作佐郎豐稷可權發遣提舉
　　　　利州路刑獄公事　王　震
爾以儒學有聞而頗稱澹黙試之涖事其殆不煩
度此祥刑訓于厥屬若予欽恤爾則有辭
　　　　朝奉大夫少府少監呂希績可權發遣
　　　　頴州　王　震
今之郡守及唐剌史郎官出入之資也爾以選擇
入省故出得善州夫豈弟之政非文深吏所能成
也唯爾懋哉務稱吾意
　　　　朝奉郎行宗正寺主簿楊完可權知衢
　　　　州　王　震
逺州剌史吾所加擇顧爾以求得之知爾能成豈
弟之政也雖然吾可謂體羣臣矣傳曰體羣臣則
士之報禮重爾可不勉哉
　　　　左藏庫使趙諒可供備庫使供備庫副
　　　　使王繼恩盧昭用可並西京左藏庫副
　　　　使内殿崇班楊貴田珏張僅可並内殿
　　　　承制　王　震
新城之役調卒於他道其在行者爾實緫之部分
嚴整弗怨弗咨于是勞還宜有寵慰率遷官秩各
服恩榮
　　　　皇姪右千牛衞将軍士倞皇弟右千牛
　　　　衞将軍叔嫣可並右監門衞大将軍
　　　　　　　　　　　　　　王　震
宗子無職事之勞而有考績之法者親親之恩欲
有加而無已也然非迪教飭身則弗應有司之格
衞府之帥􁋚冨貴矣徃其祗哉
　　　　朝請郎權發遣陜西運副葉康直可朝
　　　　奉大夫再任承議郎權發遣陜西運副
　　　　李察可朝奉郎再任　王　震
朕惟西土弗靖爾則在行靡征不從日月逾邁典
護邦計實繄厥勞練達邊機毋易爾舊宜加寵陟
申即故封有功見知其說無斁
　　　　故内殿崇班劉景男可奉職
　　　　　　　　　　　　　　王　震
有臣不難殺身以報國賞其可薄乎顧死者已矣
殆禄其近屬尚爲之旌勸永惟乃父之忠勞爾是
以有禄可不勉哉
　　　　朝請郎吳安度等故母廣陵郡太夫人
　　　　王氏可贈榮國太夫人　劉　攽
邦君之德具鵲巢騶虞之化孝子之思有凱風寒
泉之感哀榮之典兼備愛敬之治維廣追崇懿行
奚恡光寵朝請郎吴安度等故母王氏輔佐君子
挺幽閑之操宜其家室備均一之美遺芳未泯積
慶方厚舉集門凢伯仲幾乎萬石䟽恩郡治湯沐
近於百邑爰因合宮之祀申錫漏泉之澤俾封成
國仍付榮名䄖翟有光壤户知貴
　　　　殿中侍御史豐稷可右司諌
　　　　　　　　　　　　　　劉　攽
在廷之臣位下而望重者唯諌官而已爲其得劘
切人主紀綱國體也然非其學足以達道其智足以
周務見微而知著擇善而有容亦安能稱其事而
宜其官哉以稷自居憲府綽有士譽名不虚得材
實允副移珥筆之權當伏蒲之選讜言正色迺其
素守吐剛茹柔毋愧前哲則我爲知人爾號稱職
矣
　　　　皇叔祖保信軍節度使宗隱男仲䙼等
　　　　可並太子右内率府副率
　　　　　　　　　　　　　　劉　攽
公族之子屬近愛至未及有知膺受光寵非以祖
廟之隆慶朝家之(嫌名/光宗)叙邪副率之貴是惟通籍
勤身戒事以就長立
　　　　左藏庫副使純昱可權知廉州
　　　　　　　　　　　　　　劉　攽
合浦之地古爲珠官琦珍所聚掌握致冨宜得廉
吏爲之守長且蠻蜑荒逺難馴易擾非夫武壯智
略不能鎭服以是數者推擇用汝祗莅恩寵益思
善效
　　　　皇城使漢州剌史廣南西路兵馬鈐轄
　　　　張整等降官添差監當　劉　攽
中國之所以臨撫戎蠻常以威信結服其心豈其
夸於殺人見小利而起後害乎爾等咸以選擢見
任邊徼貪於首功輕肆翦戮無辜横死近二十人
文書自營謾不以實覆案究極惻然傷嗟宜正典
刑以慰遐僻差奪官秩用懲無狀尚體寛恩思自
悔咎
　　　　吏部侍郎胡宗愈可御史中丞
　　　　　　　　　　　　　　劉　攽
權衡之於輕重繩墨之於曲直由其無私而素具
是故應物而不貳朝廷風憲之任忠讜之士亦所
以素具而待列位也命官之艱得人惟允具官胡
宗愈秉心端直爲學深厚粹然特達之姿淵如有
容之度粤自潤色綸省獻納瑣闈副貳天官藻鑒
多士綽有休譽舉爲稱職是宜付中司之權寄執
法之柄爾其修胷中之誠應方來之務有節於内
則物無不察以義自處則動無不中稱此茂恩著
爲顯效
　　　　承議郎充祕閣校理權判登聞皷院張
　　　　舜民可通判虢州　劉　攽
前以御史言事不合朝廷優容直臣未嘗備責故
移位他局仍在轂下而舜民力自摧謝又以其多
病及家婚娶求得自便天道從欲而有曲成吾何
恡焉虢略要郡倅貳維重祗服恩寵毋怠勤恪
　　　　太常少卿趙瞻可户部侍郎
　　　　　　　　　　　　　　蘇　軾
理財正辭禁民爲非曰義先王之論理財也必繼
之以正辭名正而言順則財可得而理民可得而
正自頃功利之臣言政而不及化言利而不及義
中外紛然朕益厭之具官趙瞻明於吏事輔以經
術忠義之節白首不衰爰自秩宗擢貳邦計将使
四方之人知予以耆老舊德居此官者蓋有盍徹
之意焉
　　　　鮮于侁可太常少卿　蘇　軾
奉常之職非特以治郊廟之度服器之數而已國
有大政事大議論必稽焉昔魯秉周禮齊不敢謀而
晏子太師折衝於樽俎之間國之典常君臣之名
分上下守之有死不易則國安而民服朕選建卿
士付之禮樂意在於此非我老成之人學足以通
古才足以御今智足以應變彊足以守官深於經
術達於人情其孰宜之詩不云乎彼其之子邦之
司直徃修厥官無斁朕命
　　　　楊繪可知徐州　蘇　軾
士有拙於謀身而巧於治民踈於防患而密於慮
國其自爲計則過矣而朕何疾焉先帝龍興首擢
用爾置之臺諌以直諒聞言雖無功效於今日簡
易輕信失之匪人坐廢十年陶然自得詩人所謂
豈弟君子者繪庶幾焉彭城大邦吾股肱郡政成
民悅朕不汝忘
　　　　楊王子孝騫等二人荆王子孝治等七
　　　　人並逐州團練使　蘇　軾
先皇帝篤兄弟之好以恩勝義不許二叔出居于
外蓋武王待周召之意　太皇太后嚴朝廷之禮
以義制恩始從其請出就外宅得孔子逺其子之
意　二聖不同同歸于道可以爲萬世法朕奉侍
兩宫按行新第顧瞻懷思澘焉出涕昔漢明帝問
東平王家何業爲樂王言爲善最樂帝大其言因
送列侯印十九枚諸子年五嵗以上悉帶之著之
簡䇿天下不以爲私今王諸子性于忠孝漸于禮
義自勝衣以上頎然皆有成人之風朕甚嘉之其
各進一官以助其爲善之樂尚勉之哉母忝乃父
祖以爲邦家光
　　　　呂公著妻魯氏贈國夫人
　　　　　　　　　　　　　　蘇　軾
婦人之德如玉在淵雖不可見必形諸外視其夫
有羔羊之直相其子有麟趾之仁則内德之茂從
可知矣具官吕公著故妻魯氏名臣之子元老之
婦所資者深故志存乎仁所見者大故動恊于禮
環佩穆然閨門化之而降年不永禄不配德其攺
封大國正位小君庶幾爲女史之光非獨慰其夫
子而已
　　　　張恕將作監丞　蘇　軾
朕惟人材之難長育之無素事至而求有不可得
是以訪之元臣大老之家推擇其子弟庶幾似之
以爾名臣之子篤學好禮敏於從政試之匠事以
觀其能爾克逺猷無忝乃父以稱朕意
　　　　李承之知青州　蘇　軾
朕東望齊魯之國河岱之閒沃野千里生齒億萬
商農阜通儒俠雜居可以大度長者服難以細謹
法吏治也具官李承之生于甲族世爲名臣屢試
有勞所見者大肆予命汝尹兹東土昔曹參爲齊
問治於其師蓋公蓋公曰治道貴清靜而民自定
汝師其言則予汝嘉
　　　　韓維父億贈冀國公　蘇　軾
朕聞　仁宗在位之乆有同成康得士之盛不減
武宣如儲藥石以待疾病如種梓漆以備器用凡
今中外文武之選率多慶曆嘉祐之人而況一時
之老成與聞當年之大政德業傳於父老儀刑見
於子孫名在國史像在原廟朕用慨然想見其人
具官韓維故父億少禀異材進由直道出爲循吏
入爲名卿福禄終身而人不疵冨貴弈世而天不
厭實生三子翼輔兩朝旌旄交馳棨㦸互設朕欲
賁其家廟而貴已窮於人爵攺封大國益著隆名
庶使昭陵之老臣永爲北土之藩輔
　　　　母蒲氏王氏贈秦國太夫人
　　　　　　　　　　　　　　蘇　軾
愼終追逺仁也顯親揚名孝也得志行道澤可以
及天下而冨貴不能及其親天也雖不能及而追
榮之典可以貫幽明褒大之訓可以表後世禮也
嗚呼此亦仁之至義之盡矣具官韓維故母蒲氏
王氏族爲世望德爲女師恭儉以成其夫嚴敬以
成其子使朕獲老成之佐以濟艱難之𥘉宜推異
恩以報舊德

皇朝文鑑卷第三十九
皇朝文鑑卷第四十
　誥
　　　蔣之竒天章閣待制知潭州
　　　　　　　　　　　　　　蘇　軾
　　　吕惠卿責授建寧節度副使本州安置不
　　　　　得簽書公事　蘇　軾
　　　李南公知滄州穆珣知廬州王子韶知壽
　　　　　州趙揚知潤州　蘇　軾
　　　李之純户部侍郎　蘇　軾
　　　謝卿材陜西轉運使　蘇　軾
　　　御史中丞劉摰兼徒讀　蘇　軾
　　　皇兄右千牛衞將軍士昇等轉官
　　　　　　　　　　　　　　錢　勰
　　　待制知青州鄧綰可龍圖閣直學士知永
　　　　　興軍　錢　勰
　　　范育直龍圖閣知秦州　錢　勰
　　　劉攽祕書少監　錢　勰
　　　正議大夫知樞密院事章(御名/光宗)知汝州
　　　　　　　　　　　　　　錢　勰
　　　劉奉世起居郎孔文仲起居舎人
　　　　　　　　　　　　　　蘇　轍
　　　陳烈落致仕福州教授　蘇　轍
　　　蔡確攺知安州　蘇　轍
　　　侍御史林旦權淮南運副　蘇　轍
　　　郭逵自致仕起知潞州　蘇　轍
　　　范鎭侍讀太一宫使　蘇　轍
　　　莊公岳成都提刑蘇泌利州運判
　　　　　　　　　　　　　　蘇　轍
　　　劉摰尚書左丞　蘇　轍
　　　太僕少卿李周祕書少監　曽　肇
　　　通議大夫賈昌衡正議大夫致仕
　　　　　　　　　　　　　　曽　肇
　　　左武衛上將軍郭逵特贈雄武軍節度使
　　　　　　　　　　　　　　曽　肇
　　　正議大夫知鄧州蔡確復觀文殿學士差
　　　　　遣依舊　曽　肇
　　　御史中丞李常中大夫　曽　肇
　　　蔣之竒寶文閣待制　曽　肇
　　　御史中丞胡宗愈尚書右丞
　　　　　　　　　　　　　　曽　肇
　　　陜西運副吕大忠知陜府　曽　肇
　　　知洪州熊本知越州　曽　肇
　　　朝奉郎石賡京東東路提刑
　　　　　　　　　　　　　　曽　肇
　　　契丹僞公主錫令結年封夫人
　　　　　　　　　　　　　　曽　肇
　　　范純禮復天章閣待制除樞密都承旨
　　　　　　　　　　　　　　曽　肇
　　　文彦博追復河東節度使太師開府儀同
　　　　　三司　曽　肇
　　　東頭供奉官李志張大中並轉兩官
　　　　　　　　　　　　　　曽　肇
　　　尚書左丞梁燾資政殿學士同體泉觀使
　　　　　　　　　　　　　　吕　陶
　　　李潜落致仕　鄒　浩
　　　章楶同知樞密院　鄒　浩
　　　吕希哲直祕閣知曹州　鄒　浩
　　　　蔣之竒天章閣待制知潭州
　　　　　　　　　　　　　　蘇　軾
三后在上遺文在下炳若雲漢昭回于天乃眷藏
書之府因爲育材之地爰登秀傑以備顧問雖持
節出使剖符分憂一掛名於其間遂增重於所莅
且使民見侍從之出守知朝廷之念逺也具官蔣之
竒少以異材輔之博學藝於從政敏而有功使之
治劇於一方固當坐嘯以終日勿謂湖湘之逺在
余庭户之間務安斯民以稱朕意
　　　　呂惠卿責授建寧軍節度副使本州安
　　　　置不得簽書公事　蘇　軾
元兇在位民不奠居司㓂失刑士有異論稍正滔
天之罪永爲垂世之規具官吕惠卿以斗筲之才
挾穿窬之智謟事宰輔同升廟堂樂禍而貪功好
兵而喜殺以聚斂爲仁義以法律爲詩書首建青
苗次行助役均輸之政自同商賈手實之禍下及
雞豚苟可蠧國以害民率皆攘臂而稱首先皇帝
求賢若不及從善如轉圜始以帝堯之心姑試伯
鯀終然孔子之聖不信宰予發其宿姦讁之輔郡
尚疑改過稍畀重權復陳罔上之言繼有碭山之
貶反覆教戒惡心不悛躁輕矯誣德音猶在始與
知已共爲欺君喜則摩足以相歡怒則反目以相
噬連起大獄發其私書黨與交攻幾半天下姦贓
狼籍横被江東至其復用之年始倡西戎之隙妄
出新意變亂舊章力引狂生之謀馴致永樂之旤
興言及此流涕何追迨予踐祚之初首發安邊之
詔假我號令成汝詐謀不圖渙汗之文止爲款賊
之具迷國不道從古罕聞尚寛兩觀之誅薄示三
危之竄國有常典朕不敢私
　　　　李南公知滄州穆珣知廬州王子韶知
　　　　壽州趙揚知潤州　蘇　軾
剌史秩六百石以按列郡而治行卓然乃以二千
石爲郡守昔以責人者今以自責則物被其惠民
無間言爾等皆嘗奉使督察官吏公明之稱達于
朕聽董制江淮控臨河海任亦重矣益勉之無使
風采減於平昔
　　　　李之純户部侍郎　蘇　軾
保國猶保身藥石不如養氣御民猶御馬鞭箠不
如輕車故興利以冨民不如省事而民自冨廣求
以豐國不如節用而國自豐朕嘉與庶工共行此
志具官李之純屢試以事號稱循良雖爲有司不
吝出納宜膺躐等之用庶無虚授之譏服我訓詞
以厭公議
　　　　謝卿材陜西轉運使　蘇　軾
治邊者不計財惟邊之所用治財者不䘏民惟財
之爲冨此古今之通患也朕知汝才智可倚忠厚
可信故以西方之政責成於汝徃與帥守者謀之
惟適厥中以民爲本
　　　　御史中丞劉摯兼侍讀　蘇　軾
孟子有言君仁莫不仁君義莫不義一正君而天
下定矣朕惟臺諌言責之臣雖知無不言常救之
於已失而勸講進讀之士蓋朝夕納誨故日化而
不知合於孟子正君之義非獨有司之事也具官
劉摯以道事君非法不言使朕日聞所不聞天下
稱焉宜因古今冊書之成文取其興壞治忽之要
論言之於無事救之於未失使朕立於無過之地
豈非汝爭臣之大願乎
　　　　皇兄右千牛衞將軍士昇轉官
　　　　　　　　　　　　　　錢　勰
九廟子孫其麗蕃衍垂紳入侍悉以嵗遷拱衞之
嚴列於督護尚惟敦睦以稱恩休
　　　　待制知青州鄧綰可龍圖直學士知永
　　　　興軍　錢　勰
雍州積髙號稱陸海屏翰之重坐鎭西陲賢相所
宜付畀其選具官鄧綰資適逢世早踐禁途蕃宣
回翔嵗月淹乆學士通貴還陟近班帥守鎭臨徃
敷寛詔服我休寵無怠毖懃
　　　　范育直龍圖閣知秦州　錢　勰
古者不以勇猛爲邊貴謀而賤戰故國家妙選耆
儒顓付方鎭外以訓齊戎旅而内以息安元元用
此道也具官范育才猷智略夙膺器任選衆揆材
徃臨帥閫夫新秦奥區控扼汧隴綏懷夷落應援
新邦無以乆安而忘備豫祗膺休顯益思報稱
　　　　劉攽祕書少監　錢　勰
學者以東觀爲老氏藏室道家蓬萊山而國家所
以涵養令器待才用者之宅也以爾攽詞藝之冨
回翔之乆擢貳厥官益將試用
　　　　正議大夫知樞密院事章(御名/光宗)知汝州
　　　　　　　　　　　　　　錢　勰
黜陟之典咸徇至公進退之間尚存大體具官章
(御名/光宗)早繇法從亟預近司肆彼躁輕失於審重至
于暬御之列嘗通問遺之私比議役書本俾參訂
當其敷納初不建明逮於宣行始興沮難務從含
貸益至喧呶鞅鞅非少主之臣硜硜無大臣之節
稽參故實稍屈典刑噫朕以㓜沖仰煩慈訓苟乖
恭事曷肅憲章其解政機徃臨郡寄弗忘循省服
我寛恩
　　　　劉奉世起居郎孔文仲起居舍人
　　　　　　　　　　　　　　蘇　轍
欲治國家當先得士頃者人物之評廢而長育之
道微朕顧瞻周行惻焉興歎或盤桓乆次而未用
或沉伏下僚而莫知将以責成功折遐衝人不素
具其何賴焉具官劉奉世家世名臣才潁風發試
以治劇煩而益明具官孔文仲進以直言文史足
用責之典禮守正不回斯皆一時之俊良多士之
領袖方欲寘之侍從益當養其才能左右史官號
爲要地前後達者皆由此途手刋冊書足以明枉
直之效密侍殿陛足以觀進退之詳益勉自修以
須不次
　　　　陳烈落致仕福州教授　蘇　轍
維孝友于兄弟是以爲政爾以篤行見紀於東南
雖老而不試可以無憾朕方欲推爾所爲施於郷
人其起視學校使諸生有所矜式
　　　　蔡確攺知安州　蘇　轍
朕體貌大臣務全終始有善則藩飾褒顯以風勵
天下有過則遷就諱避以曲全舊恩至於用法蓋
不得已具官蔡確早以才力奮於下僚旋蒙器使
致位元宰弟碩不類貪冐有素而溺於私愛以廢
公議曲從舉吏之請遂成黷貨之辜其驕奢淫縱
之狀理無不知而涵養蒙蔽之甚殆非體國致煩
言之並作雖欲宥而不能黜守小邦仍褫舊職徃
自循省尚體至恩
　　　　侍御史林旦權淮南運副
　　　　　　　　　　　　　　蘇　轍
淮甸之民荐罹饑饉乃者詔發倉廪輟吳楚之漕
以拯其急猶以乏食流徙達於朕聽朕惟救荒之
術行之略盡惟得良使者因事施宜爲若可賴爾
由郎官以才任御史習於揚楚之故其爲朕徃視
之均徭薄斂禁暴戢姦無使斯人重被其困
　　　　郭逵自致仕起知潞州　蘇　轍
秦伯復用孟明是以能覇蜀人亟誅馬謖終亦無
功朕周於用人篤於求舊雖設干羽以懷柔異類
而聽鞞皷則無忘将臣豈其舊勲乆廢不用具官
郭逵蚤學弓劒晚通詩書勇而有謀整且能暇威
名懾於西鄙柄任及於中樞南伐無成嗟伏波之
遂棄退居能飯知廉頗之未衰擢從解組之餘復
寄長民之任過而能改豈一眚之足云窮當益堅
或來功之可冀勉於圖報以稱異恩
　　　　范鎭侍讀太一宮使　蘇　轍
爲國無強於得人用人莫先於求舊朕歷選賢俊
至於側微患其德望之未充而典刑之未練舍騏
驥而不御臨長道以咨嗟人皆病之予何疑者具
官范鎭文冠多士有揚雄之遺風任歷三朝守劉
向之忠節蚤事　仁祖首開社稷之言晚說　𥙿
陵復陳堯舜之道自處以義歸不待年身友漁樵
已無求於當世名書簡冊恍或疑其古人兹予纉
服之初日思講義之益謂白首窮經之樂尚可推
以與人而眞祠訪道之遊足使退而養志勉徇予
意毋留所安
　　　　莊公岳成都提刑蘇泌利州運判
　　　　　　　　　　　　　　蘇　轍
守令賢否朝廷不能自知天下利病吏民不能自
言宣吾德澤於下而達民情於上者部使者也朕
旣選用舊人而去其貪暴詔舉親進而汰其不以
實者矣以爾公岳乆任剌舉所至稱治以爾泌家
世文雅通於吏事益利嶮逺民罹茶鹽苖役之害
罷瘵未復朕念之深矣其悉乃心謹察苛吏與民
休息毋廢朕命
　　　　劉摰尚書右丞　蘇　轍
漢御史大夫能任其職則爲丞相近世中執法議
論不撓亦𥙷執政昔我　仁宗優養正士開受直
言時則有若包拯張昇之流咸以敢言獲聞大政
舊俗已逺此風寂寥容恱相承亦棄不用朕追懷
先正選建忠賢諤諤之聲庶幾前烈具官劉摯早
以御史祗事　𥙿陵力陳是非不避權寵十年流
落志氣不衰召置臺端首開正論進任中司之要
屢開白簡之言風聲凛然國是已定朕欲試其行
事之實是用付以右轄之權治忽所關寄任尤重
夫以言責人甚易以義持已實難爾其勉之毋使
輔政之功不若言事之效
　　　　太僕少卿李周祕書少監
　　　　　　　　　　　　　　曽　肇
東觀以圖書爲職長貳之選尤髙非年耆德茂未
易得也然秩清務簡處不爭之地恬於榮進則能
安之好利夸侈者不能一朝居也具官李周質性
純厚臨事有守歷試煩使時之老成位于列卿衆
謂淹乆進秩外史徃服少事優游省闥不亦美歟
　　　　通議大夫賈昌衡正議大夫致仕
　　　　　　　　　　　　　　曾　肇
士大夫束髮起家白首辭位終始無悔人之所難
豈無褒嘉慰爾歸老具官賈昌衡名卿之裔以吏
能進歷試内外致位通顯優有風績號稱廉平上
書引年願還印綬嘉其知止足之誼閔爾有官職
之勞序進文階以爲爾寵退安閭里益俾壽臧
　　　　左武衞上將軍郭逵特贈雄武軍節度
　　　　使　曾　肇
念功隱卒國有彝章矧予勞舊之臣嘗處訏謨之
地奄終壽考宜極哀榮具官郭逵少也知書長而
甚武蚤著戰多之績深通靜勝之謀伏波未衰尚
威名之可倚營平旣老亦籌䇿之是咨孰云注意
之辰忽起云亡之痛聽皷􁎅而增感賜鈇鉞以飾
終尚其有知膺此異數
　　　　正議大夫知鄧州蔡確復觀文殿學士
　　　　差遣依舊　曾　肇
法始於貴者所以示朝廷之公恩篤於舊臣所以
爲天下之勸眷吾近弼嘗絓微文雖符守之旣更
顧寵名之尚闕吏民安仰廉陛未尊具官蔡確材
術䟽通謀猷膚敏與聞機政自元豐之紀年升冠
宰司當　𥙿陵之復土屬均勞於輔郡旋禠職於
殿廬原情無它在法當復尚淹時日以塞人言未
忘矜念之心難廢公平之典備顧問於幃幄稍還
近班宣條教於翰垣益思盡瘁
　　　　龍圖閣直學士朝議大夫御史中丞兼
　　　　侍讀李常中大夫依前龍圖閣直學士
　　　　御史中丞兼侍讀　曾　肇
有位而無官守有禄而無事責此階散所以無常
貟也然必積日累年不罹罪悔有司銖寸校量應
格然後一遷亦已艱矣具官李常閎𥙿而靖深温
恭而諒直秉義陪朕朝夕有恪蓋直延閣長憲臺
侍經席皆儒學之華選仕進之要地也人處其一
以爲寵榮爾今兼之其任重矣兹又因其嵗成進
秩二等徃服朕命職思其憂
　　　　蔣之竒寶文閣待制　曾　肇
三聖圖書萃在延閣儒學之士列職其中諷議計
論惟時妙選雖身在江海之上而名近日月之光
則世以爲榮任亦加重具官蔣之竒冨以辭藝博
知古今臺閣踐更號爲乆次眷予南服付以列城
屬愚民弄兵騷動嶺表武夫利賞賊殺善民而爾
應接經營多中機㑹有罪就戮無辜獲申載嘉汝
能宜用褒顯進于侍從之列不改師帥之舊使逺
人觀望益加二千石之尊爲汝之光不旣多乎
　　　　御史中丞胡宗愈中大夫尚書右丞
　　　　　　　　　　　　　　曾　肇
先帝稽古建官肇自三省維尚書萬事所出丞實
緫其紀綱糾正官邪彌綸國典非通達治道剛毅
有守烏能勝其任哉具官胡宗愈明允篤誠敏于
世用待時以君子之器立朝有諍臣之風直筆正
繩無所回撓開廣朕意見弗欺之忠補助政體多
可行之論斷自朕志擢貳中臺躐進文階増峻堂
陛唐太宗嘗謂尚書丞百職綱維事一失中天下
有受其弊者而當時魏鄭公戴胄劉泊軰迭處其
位皆號得人今朕虚已仰成股肱是賴爾其矯正
浮僞振肅偷墮使官修政舉有正觀之風則豈獨
汝爲稱職亦以副　先帝作則垂憲之心可不勉
哉
　　　　陜西運副吕大忠知陜府
　　　　　　　　　　　　　　曾　肇
朕於用人不盡其力不奪其志均其勞佚欲臣下
恱而知勸也爾以材諝乆勤于外自陜以西兵食
所賴而屢以疾告自請方州甘棠之郊姑遂爾欲
坐嘯臥治安其土風庶幾少休毋忘忠報
　　　　知洪州熊本知越州　曾　肇
㑹稽西阻淛河東漸于海有陂湖灌漑之利故嵗
多順成有絲枲魚鹽之饒故俗重犯法獄訟稀簡
土風和平置守牧人此爲樂國具官熊本辭學起
家果藝從政南宫西掖試用有聲番禺豫章循行
可紀因爾能效委兹重寄環地千里提封七州兵
籍賦輿莫不兼緫名聮侍從之列身寄牛斗之閒
是爲寵榮益務報稱
　　　　朝奉郎石賡京東路提刑
　　　　　　　　　　　　　　曾　肇
朕於用刑寧失有罪而嵗報大辟有加無損意法
網尚宻使民難避易犯歟抑吏之不良猶有遷情
以就法者歟故於臨遣使臣尤欲使知朕意以爾
質厚而識明宜能導民以逺罪哀矜而折獄矧齊
魯之俗易與爲善徃祗朕訓其盡爾心
　　　　契丹僞公主錫令結牟封夫人
　　　　　　　　　　　　　　曾　肇
先帝威德覆被四方宜有逺人舉宗内屬優錫命
數朕其可忘某人生自大邦嬪于西土能慕聲教
叩關請朝引對在廷益嘉恭順胙之成國視古小
君象揥翟衣以爲爾寵徃帥種落舉爲王民
　　　　范純禮復天章閣待制樞密都承旨
　　　　　　　　　　　　　　曾　肇
樞機之地選用士人宣納密命自　神考始肆予
纂服收抜端良寘諸左右蓋遵先志具官范純禮
夷易有守篤實無華恂恂自持言行相顧失職兹
乆秉心不移起分州符未厭輿議其還延閣侍從
之邃來賛右府訏謨之微副予咨求竚爾忠益
　　　　故降授太子少保致仕潞國公文彦博
　　　　追復河東節度管内觀察處置等使太
　　　　師開府儀同三司太原尹潞國公
　　　　　　　　　　　　　　曾　肇
朕嗣位五月三下恩書徽纆桁楊棲置弗用放流
竄逐係踵生還尚念故老元臣嘗位丞弼或奪爵
身後或殞命貶中霈澤之行豈限存歿不有追復
孰慰營魂具官文彦博佐佑四朝勲德兼茂粤自
神考命爲師臣逮及　先皇咨以重事去國未乆
嘖有煩言降秩春宫僅存公號齎志没地屢閲嵗
時蔽自朕心悉還舊貫維垣印綬冠秩百工全晉
節旄視儀三事納書泉壤流澤子孫死而有知可
以無憾
　　　　東頭供奉官李志張大中並轉兩官
　　　　　　　　　　　　　　曾　肇
朕圖疆場之功常以靜勝爲優斬獲爲下顧如爾
等立效西陲實在前日第勞行賞則有舊章其徃
自今當體朕意
　　　　尚書左丞梁燾資政殿學士同醴泉觀
　　　　使　吕　陶
君臣之㑹遇豈不難哉平居竭股肱之效則與之
合謀一旦有筋力之憂則遂欲去位違從之際朕
甚重之雖朝廷始終之恩固無所間而賢者進退
之分亦貴其全爰有寵章以襃逺業具官梁燾藴
造道之深識知事君之大方早以文學之望更直
於儒林晚以諌諍之才盡規於治路向從内相之
選進領中臺之權資其納忠距此周嵗大綱已舉
知戴冑之有勞竒論不聞惜少翁之告病遽形奏
牘求解政幾章却復來至于五六爾旣懷知止之
義屢請於朝予亦有優賢之心敢勞以事宜躋華
於祕殿仍庀職於眞宫示以眷存遂其安佚惟五
福之報德必錫之壽康惟大臣之愛君不繫於出
處其綏吉履益茂壯猷
　　　　李潜落致仕　鄒　浩
朕欲士大夫風節奮厲以成一世之俗而忘已徇
物或者安之與其嚴法以示懲曷若表賢而自勸
以爾自爲禮義行貫幽明歸臥郷閭世所推尚精
神思慮雖老不衰近臣以聞適恊朕意傳不云乎
可以處而處可以仕而仕孔子也爾旣師之以治
已有日矣勉承朕命以暢逺猷
　　　　章楶同知樞密院　鄒　浩
朕惟天下治安之本實在二府故文武雖若異任
而眷注未嘗不均必求其人以賛樞極具官章楶
受知　哲廟擢付師權旣生致於酋豪且廣恢於
境土屢形捷奏數被襃嘉眷宥密之須才越班聮
而登用蔽自朕志寵示殊恩惟不忍肝腦之塗郊
原故能愛重人命惟備見飛輓之耗帑廪故能謹
惜邦財事在變通爾知之矣勉思所以善其後者
以副朕躋民仁壽之意
　　　　吕希哲直祕閣知曹州　鄒　浩
祕閣聚天下之圖籍以崇養豪英以鑒觀理亂惟
時分直不輕授人以爾學知所宗行與言稱方從
卿寺出守輔藩兹用襃嘉以爲爾寵夫濟隂患盗
乆矣以爾之不欲而表勵之則雖賞之不竊将不
特見於空言而已徃其懋哉
皇朝文鑑卷第四十
皇朝文鑑卷第四十一
　奏䟽
　　　雍熙三年請班師　趙　普
　　　論彗星　趙　普
　　　論軍國機要朝廷大體　田　錫
　　　論邊事　田　錫
　　　諌北征　張　齊賢
　　　　雍熙三年請班師　趙　普
伏覩今春岀師將以收復幽薊屢聞克捷深快輿
情然晦朔荐更已及初夏尚稽克復屬在炎蒸飛
輓甚煩戰鬬未息王師漸老吾民亦疲夙夜思之
頗增疑慮伏況　陛下英謀電斷洪化神馳自前
懷徠閩浙混一諸夏大振英聲十年之間遂臻康
濟蠢兹偅鬻誠非我敵蓋以本無禮義復處窮荒
遷徙鳥舉難得而制自古聖王置之度外恣其隨
逐水草實以禽獸畜之伏料聖明何足介意竊慮
邪謟之軰蒙蔽睿聰致興不急之師頗涉無名之
舉臣嘗披載籍頗識前言竊見漢武帝時主父偃
徐樂嚴安所上書及唐相姚元崇獻明皇十事忠
言至論可舉而行伏望萬機之餘一賜觀覽其失
不逺雖悔何追臣竊念大發驍雄徃殲兇醜百餘
萬之生聚飛輓而供數十州之土田耕桑半失兹
所謂以明珠而彈雀因鼷䑕而發機所失者多所
得者少況得少之中旣難爲益失多之外復有他
虞又聞戰者危事難保其萬全兵者凶器深戒于
不戢所繫甚大不可不思臣又聞上聖之人不凝
滯於物事無固必理貴變通前書有兵乆生變之
言此可以深慮也苟更圖淹緩轉失機宜旬朔之
間便涉秋序臣又慮内地先困邊境早涼虜則弓
勁馬肥我則人疲師老恐于此際或誤指縱臣方
冒寵以守藩獨獻言而阻衆蓋以暮景殘光所餘
無幾酬恩報國正在此時伏望速詔班師無容翫
冦臣復有萬全之䇿願達四聦之聽唯　陛下精
調御膳保養聖躬惠綏疲羸使之冨庶自然邊烽
不警外户不扄率土歸仁四夷慕化殊方異俗相
率來庭蠢彼契丹獨將焉徃又何必勞民動衆賣犢
買刀有道之事易行無爲之功最大如斯吊伐是
爲萬全臣又思之　陛下非次興兵亦恐出于偏
聽貪功之輩專務傾邪意爲身謀豈思大計但欺
君而是念實害政以自居事成則獲利于身未成
則貽憂于國苟至于此爲之柰何昨來縁取幽州
未審誰畫其䇿虚實之效悉已彰明望推其人寘
之刑典庶昭聖德以厭羣情俾姦僞之心于兹知
懼忠良同德皆務竭誠臣欲露肺肝先寒毛髮遲
疑數日未敢措辭又念徃哲垂終尚聞屍諌微臣
未死安敢面諛然知逆耳之言非是安身之計其
如位髙禄厚才薄命輕将酬國士之心豈比衆人
之報投荒棄市甘俟于顯誅竊寵偸安不寧于方
寸惟期至聖曲照愚衷
　　　　論彗星　趙　普
臣伏覩御批劄子云所爲妖星謪見引證古今莫
知所措自旦及暮莫敢遑寧臣等伏捧眞蹤同承
聖旨兢惶戰懼各不勝任其間老臣最負深過三
十年之重任但愧叨塵一千載之明君将何輔弼
忝列三台之首慙無一日之長自知政術踈遺寧
免妖星謫見被苦者無由披訴偷安者不敢指陳
雖衆議以明知柰皇情而莫惻隱蔽之咎惟臣最
多甘俟嚴誅仰期待罪今則人心頗鬱上象自差
起狂夫思亂之謀生醜虜犯邊之計天時人事不
比尋常唯有今年倍須保護伏審　陛下初知妖
異親諭德音便欲遍與恩澤優加賞賜旣發一言
之善須增百福之祥令由惠物之心必有變灾之
望纔經旬朔似有攺移竊聞司天臺内妄陳邪佞
之言深惑聖明之聽惟云妖異合滅契丹臣竊慮
俱是謟諛未明眞僞乞加詢問須見實情乞問司
天臺内所有前件奏未委按何經典臣今將所按
經典逐件進呈伏望　陛下親賜看詳便知可否
臣聞五星二十八宿與五嶽四瀆皆在中國不在
四夷而又尚書堯典云萬方有罪罪在朕躬豈可
契丹封疆不屬萬方之數臣今老邁豈㑹隂陽惟
將正理參詳以前書證驗三墳五典必可依憑今
録到故事五件謹分析如後一按漢書天文志及
諸書云嵗星辰見東方行疾則不見不見則變爲
妖星石氏云攙搶爲天棓(棒/音)又曰彗星所爲掃也
其本類星其末類彗也小者數寸長或竟天彗狀
如箕亦爲孛孛然如粉絮形狀雖異其殃一也皆
是逆亂凶悖非常惡氣之所生也見則爲兵爲患
除舊布新之狀不有大亂必有大兵天下合謀暗
閉不明破軍流血死人如麻哭聲遍天下干戈並
出四夷來侵餘災不盡下爲水旱飢疾凶惡之事
不可具載又云凡關天象變異下方必有災殃如
人臟腑有疾亦先形于面色象不虚發惟聖德可
以消除一按左傳云齊有彗星(野諸國不見/只出齊之分)齊侯
使禳之(禳除之/禳以術)晏子曰無益也祗取誣焉(也/誣欺)天
道不謟(也/謟疑)不二其命若之何且天之有彗以除
穢也君無穢也又何穰焉若德之穢禳之無益也
詩云惟此文王小心翼翼昭事上帝聿懷多福厥
德不回以受方國(也言文王德不違天人故四方/詩大義翼翼共也聿述也回違)
(徃焉/之國歸)君無違德方國将至何患于彗詩曰我無
所監夏后及商用亂之故民卒流亡(夏商之亡皆/逸詩也追監)
(政/以亂)若德回政亂民将流亡祝史之爲無能補也
公說乃止其後齊國果有田氏簒奪之禍(惡彗星/國有穢)
(聖德可以穰也/不可禳也唯有)一桉晉書天文志魏文帝黄初六
年五月壬戌熒惑入太白一桉蜀記魏明帝問黄
權曰天下三分鼎立何地爲正對曰當驗天文即
可知也徃昔熒惑守心而文帝崩矣吳蜀無事此
其驗也(蜀先主居西川/時魏文帝居中國)一桉梁書武帝大通元
年熒惑犯南斗梁武帝跣足下殿走以猒之是年
後魏孝明帝崩武帝歎曰索虜亦應天道(孝明帝/時後魏)
(帝居江南/居中國梁武)一按唐書云髙宗緫章元年四月有
彗星見于五車上避正殿減常膳令内外五品以
上各上封事極言得失許敬宗上言星雖孛而光
芒小此非國眚不足上勞聖慮請御正殿復常膳
髙宗不從敬宗又曰星孛而東北王師問罪此髙
麗将滅之徵上曰我爲萬國之主豈得推過于小
蕃哉二十日而星滅(是希髙宗旨贊成廢王皇后/其許敬宗者本謟佞人也乃)
(道因此作宰相身死之後定謚爲謬/立武昭儀并殺長孫無忌者不正由)右具如前今
檢尋故事聞達宸聦冀將師古之文聊證順情之
說伏況　陛下勤求理道獨出前王雖然彗星呈
妖自有皇天輔德臣所願者除舊布新之事專乞
陛下親行變災爲福之祥乃爲　陛下已有如此
則商髙宗之桑穀遂至中興周武王之資財須行
大賚伏望　陛下恭承天戒大慰物情明施曠蕩
之恩更保延長之祚蓋縁凡關世事否泰相逐倚
伏盈虚豈能常定　聖朝開國三十年國冨兵強
近古無比諸方僣僞並受驅除無一國不亡無一
人敢敵可謂鞭撻宇宙震懾華夷若非聖德神功
終恐兆民未泰戰爭勞役寧有了期雖　哲后修
仁本意固無于虧闕而羣生造業隨縁有近于感
招儻時運以相逢于聖賢而不免堯水湯旱乃是
明徵臣又竊聞　陛下自覩星文深勞帝念轉積
動天之德思覃及物之恩則知多難興王傳聞于徃
昔殷憂啓聖實見于當今可謂何福不生何災不
滅臣今誠懇思達冕旒仍須面具數呈不敢形于
翰墨伏恨言詞蹇澁氣力衰羸步履猶難未任拜
跪自從發動多有風涎如或一息不來便憂一詞
難措以兹情抱實有感傷乞于閑暇之時伏望略
賜宣喚貴将微細皆具奏聞兼縁臣乆負過愆因
此合專陳首伏以臣謬將鄙拙虚受恩榮旣不能
致主安民又不能除姧殄冦叨據秉鈞之任忽招
如彗之妖方抱恥于朝廷實難安于禄位伏況前
代每逢災變必先冊免三公今遇盛時乞行嚴憲
明加黜責用激忠良臣無任負愧懷悚戰懼兢惶
待罪之至
　　　　論軍國機要朝廷大體　田　錫
臣伏念自忝諌垣今已周嵗無一言可禆時政無
一善上答君恩蓋以　陛下文明無事可諌朝廷
公共無事可言然尸禄曠官憂慙益切盡忠補過
夙夜寧忘今輙以軍國要機朝廷大體布在一䟽
上達四聦乞　陛下寛鈇鉞之誅容微臣盡芻蕘
之見所謂冒萬死而不顧當可言而不疑又伏念
陛下登位已來未嘗罪一直言未嘗戮一敢諌天
慈寛𥙿睿鑒昭彰雖前王好諌之心未如　陛下
諌官敢言之節不及古人不惟負　陛下超擢之
恩抑亦虧臣子公忠之道何以安一膳之飽何以
安一裘之温胡顔立侍從之班無藝帶清華之職
碌碌隨衆遑遑惜身不如馬之代勞不及犬之吠
盗臣所以奮發之志思有所伸激切之詞不敢自
隱伏乞　陛下察而恕之又望　陛下容而用之
臣所言軍國要機者一朝廷大體者四今爲　陛
下引喻而言之臣聞古先聖人牢寵天下弛張睿
略舒卷人心使萬人之心如一心四海之意如一
意其若馭馬又如鑄金善馭者使之馳則馳使之
止則止善鑄者使之圎則圎使之方則方苟失其
機又失其時則萬人不一心四海不一意亦猶不善馭馬
不善鑄金使之馳而不馳使之止而不止使之圎而不
圎使之方而不方若是則危與亂雖未萌而不得不
憂機與時雖未失而不得不懼故古人云居安思危又曰
理不忘亂臣每念有唐之末天下分離中原土疆
不過千里自　先帝恢張皇業開闢天下平吳取
蜀易如破竹唯河東遺孽終不能平洎　陛下一
舉取之功名光大世宗　先帝所不及也然自河
東破後聖駕迴旋諸軍之心皆望賞賜四海之内
亦俟霈恩豈謂　陛下未覃賞捷之恩未行䇿勲
之禮經今二載所謂踰時今北方之戎不來朝貢
幽州孤壘未復封疆臣以國家兵甲之強朝廷物
力之盛滅戎人甚易取幽州不難然自古制御番
戎但在示之以威德示之以威者不窮兵黷武不
勞人費財示之以德者比之如犬羊容之若天地
或來朝貢亦不阻其歸懷或背驩盟亦不怒其侵
叛臣伏慮　陛下以幽州未取戎賊未平一旦又
來擾邊萬乗復思再駕欲快聖意欲展睿謀雖舉
必成功動無遺筭然臣請　陛下或展郊禋之禮
或行封禪之儀因此賞河東之功因此示䇿勲之
信人心懈怠者復恱軍功勞苦者終酬帝澤滂沱
物情通泰所謂　陛下駕馭其意鎔鑄其心使之
馳則馳使之止則止使之圎則圎使之方則方苟
不以威信鑄其心恩惠馭其意臣恐使之馳則止
使之圎則方當是時　陛下必念臣今日之言
陛下必思臣今日之諌也此謂軍國之機一也又
念交州未下戰士無功春秋謂師老費財兵書曰
鈍兵挫鋭臣聞聖人不務廣於邊鄙唯務廣於德
業武有七德　陛下何不廣之天生四夷　陛下
何須取之必若聖德日新皇風日逺逺夷自然入
貢外域自然來降苟不來降又不入貢彼國自有
災癘彼人自罹凶荒尚書曰惟德動天又曰四夷
來王周易曰聖人先天而天弗違天且弗違況四
夷乎臣嘗讀韓詩外傳言成王之時越裳來貢九
驛而至周公問其所來其人曰天無迅風疾雨海
不揚波三年矣意者中國殆有聖人合徃朝之昔
太宗征遼魏徵苦諌及貞觀太平之後天下州郡
三百有六十羈縻之州有八百屯田置戍悉在外
荒豈是一一加兵然後方來内附今　陛下取交
州何速況大國取交州何用交州謂之瘴海去者
不習土風兵在彼中留滯頗乆願　陛下且罷斯
役暫息南征交州未平不足損　陛下功業交州
旣得不足光　陛下威聲臣但以師老費財爲可
圖鈍兵挫銳爲可惜蓋征討之役費用非輕皆生
民苦力之財悉諸國所供之賦乞　陛下惜輕費
之用望　陛下念征戍之勞此謂朝廷之大體一
也臣嘗讀六典左右拾遺補闕掌供奉諷諌凡發
令舉事有不便於時不合於道者小則上封大則
廷諌臣又讀唐書見給事中得以封駮詔書封謂
封還詔書而不行駮謂駮正詔書之所失又起居
郎起居舍人得在天階之下備書王者之言今來
諌官寂無聲采設使詔書有所失審制敕而不可
行給事中不敢封還而不行不敢駮正其所失給
諌旣不敢違上旨遺補又不敢貢直言其次起居
郎起居舍人不得立軒陛之間不得紀言動之事
使聖朝好事或有所遺而不聞致　陛下德音或
有不知而不録加之御史不敢彈奏左右丞今尚
闕貟又中書舍人是　陛下近臣司　陛下誥命
臣毎於起居日但見其隨班而進拜舞而迴未嘗
見　陛下召之與言未嘗聞　陛下訪之以事臣
慮其各有所見欲待問而方言各有所陳欲因便
而方奏伏乞　陛下或詢訪以事或宣召與言冀
各盡其誠心兼得觀其器業又今三館之中雖有
集賢院書籍而無集賢院職官雖有祕書省職官
而無祕書省圖籍臣伏讀去年九月十一日所降
制敕條貫百官仍於朝堂習儀及委憲司申舉此
則　陛下思復古道大振朝綱臣唯見所習者儀
未見所舉者職如職業各舉則威儀自嚴君有君
之威儀臣有臣之禮法何患百官不整肅何患庶
政不允釐臣乞今後給事中得以封駮詔書起居
郎得以紀録言動御史得以彈奏諌官得以抗言
左右丞得以糾轄臺司中書舍人得以祗應顧問
中書舍人得備顧問則皇猷日新左右丞得轄臺
司則風憲益整諌官抗言則　陛下聞所未聞知
所未知御史彈奏則百僚震悚一人尊嚴起居郎
得在左右則盛時無遺國史大備給事中得以封
駮則詔勑無誤出政事無錯行此則朝廷之大體
二也今天下一家海内萬里四方所湊輦下駢闐
萬貨所歸京師冨盛軍營馬監無不髙嚴佛寺道
宮悉皆壯麗　陛下又新西苑復廣御池池若漢
之昆明苑若周之靈囿足以爲　陛下宴遊之所
足以見聖朝宏大之規唯尚書省是前代所營公
署低隘南宫二十四司不在其間六尚書無本㕔
諸郎官無廨宇至於九寺三監寄在内前廊下加
禮部無貢院試處非省垣毎年考試舉人權就武
成王廟非太平職司之制度非清朝文物之規儀
乞　陛下俟西苑畢功御池罷役重新省寺用列
職官此則朝廷之大體三也臣又毎於行路之次
見有羈錮之囚荷以鐵枷不覺自駭不知其人所
犯何罪又不知其囚復是何人臣謹桉刑統準獄
官令枷杻各有短長鉗鏁各有輕重制度尺寸並
載刑書未見以鐵爲枷者也凡今州縣欲笞一小
罪縶一輕囚必詳格文盡依典法奉國家所頒之
律遵法寺所定之科以鐵爲枷事出法外伏乞
陛下釐革此法免傷皇風昔唐太宗因看明堂圖
見人五臟皆系於背聖慈惻隱於是免人徒刑況
太平之時将刑措而不用至仁之主宜欽恤以居
先此則朝廷之大體四也臣所言者要機乞　陛
下審而察之所舉者大體乞　陛下採而用之臣
不任感恩思報激切屏營之至拜手頓首謹言
　　　　論邊事　田　錫
臣聞動靜之機不可妄舉安危之理不可輕言利
害相生變易不定用捨無惑思慮必精夫動靜之
機不可妄舉者動謂用兵靜謂持重應動而靜則
養冦以生姦應靜而動則失時以敗事動靜中節
乃得其宜今北鄙繹騷蓋亦有以居邊任者規羊
馬細利爲捷矜捕斬小勝爲功賈怨結仇乗秋致
冦召戎起舋職此之由伏願申飭將帥審固封守
勿尚小功許通互市素獲蕃口撫而還之如此不
出五載河朔之民得務三農之業亭障之地可積
十年之儲前嵗俶擾邊陲親迂革輅今兹張皇聲
勢頗動人心若玁狁來侵六龍夙駕戎羯旣退萬
乗方歸是皆失我機先落其術内所以五月兵不
得分屯農時人不得務斂勞頓斁耗可勝言乎軍
國大端固當愼始戎族未亂未煩強圖狄勢未衰
何勞力取待其亂而取之則克乗其衰而兵之則
降旣心服而志歸則力省而功倍自古貪利荐食
不獨匈奴邀功起戎亦自邊將當鑒前軌以恢永
圖昔漢安帝時東夷犯境連年不息漢頗患之其
主云亡其子繼立漢乃命使弔之東夷感恱還漢
生口一隅晏然至於南蠻亦嘗畔渙始由邊吏增
賦乗怨爲冦光武時西戎犯邊班彪請置護羌校
尉通其貨之有無治其人之冤枉塞垣遂安誠願
考古道務逺圖示綏懷萬國之心用駕馭四夷之
䇿事戒輙發理在深謀臣又謂安危之理不可輕
言者國家務大體求至理則安舍近謀逺勞而無
功則危爲君有常道爲臣有常職是務大體也上
不拒諌下不隱情是求至理也帝王之道忌萌欲
心漢武帝躬秉武節遂登單于之臺唐太宗手結
雨衣徃伐遼東之國率義動之衆徇無厭之求輸
常賦之財奉不急之役是捨近謀逺也沙漠窮荒
得之無用夷狄遺種殺之更生是勞而無功也位
下秩卑敢言者少言而見聽則進而無疑言而不
從則退而懼罪臣又謂利害相生變易不定者兵
書曰不能盡知用兵之害者則不能盡知用兵之
利蓋事有可進而退則害成之事至焉可退而進
則利用之事去焉可速而緩則利必從之而失可
誅而赦則姦宄之心或有時而生害可赦而誅則
忠勇之人或無心而利國可賞而罰則有以害勤
勞之功可罰而賞則有以利僣踰之幸能審利害
則爲聦明以天下之耳聽之則聦以天下之目視
之則明故書曰明四目達四聦惟此聦明在無壅
塞盡去相蒙之弊仍恊知幾之神臣又謂取捨不
可以有惑故曰孟賁之狐疑不如童子之必至思
慮不可以不精故曰差若毫釐繆以千里自國家
圖燕以來連兵未解財用不得不耗人臣不得不
憂恢復弔伐之名雖建洪業可否禍福之實宜留
聖心願　陛下精其思慮決其取捨無使曠日持
乆窮兵極武爲國大計不得不然
　　　　諌北征　張　齊賢
方今海内一家朝野無事關聖慮者豈不以河東
新平屯兵尚衆幽燕未下輦運爲勞以生靈爲念
乎臣每料之此不足慮也自河東初降臣即權知
忻州捕得契丹納米專典皆自山後轉般以援河
東以臣料契丹能自備軍食則於太原非不盡力
然爲我有者蓋力不足也河東初平人心未固嵐
憲忻代未有軍寨入冦則田收頓失擾邊則守備
可虞而反保境偷生畏威自固及國家守要害增
壁壘左控右扼疆事甚嚴恩信已行民心已定乃
於鴈門陽武谷來爭小利此則戎狄之智力可料
而知也聖人舉事動在萬全百戰百勝不若不戰
而勝若重之謹之則戎虜不足吞燕薊不足取自
古疆埸之難非盡由戎狄亦多邊吏擾而致之若
縁邊諸寨撫御得人但使峻壘深溝畜力養銳以
逸自處寧我致人此李牧所以稱良将於趙用此
術也所謂擇卒未如擇將任力不及任人如是則
邊鄙寧邊鄙寧則輦運減輦運減則河北之民獲
休息矣民獲休息則田業增而蠶織廣務農積穀
以實邊用且戎狄之心固亦擇利避害安肯投諸
死地而爲冦哉臣又聞家六合者以天下爲心豈
止乎爭尺寸之事角夷狄之勢而已是故聖人先
本而後末安内以養外人民本也夷狄末也中夏
内也夷狄外也是知五帝三王未有不先根本者
也堯舜之道無它焉廣推恩於天下之民爾推恩
者何在乎安而利之民旣安利則戎狄斂衽而至
矣　陛下愛民利天下之心眞堯舜也臣所慮羣
臣所聞多以纖微之利尅下之術侵苦窮民以爲
功能者彼爲此效相習已乆至于生民疾苦見之
如不見聞之如不聞斂怨速尤無大于此伏望謹
擇通儒分路採訪兩浙江南荆湖西川河東有僞
命日賦斂苛重者攺而正之因而利之使賦税課
利通濟可以經乆而行爲聖朝定法除去舊弊天
下諸州有不便于民事委長吏聞奏如敢循常不
以聞白當嚴加典憲使天下耳目皆知
陛下之心戴
陛下之惠此以德懐逺以惠利民則幽燕竊地之
皇朝文鑑卷第四十二
　奏䟽
　　　請除非法之刑　錢　易
　　　應詔言事　王　禹偁
　　　論宰執不許接客　謝　泌
　　　論兩省與臺司非統攝　李　宗諤
　　　論靈州事宜　楊　億
　　　論澶淵事宜　宼　準
　　　諌幸汾隂　孫　奭
　　　又諌幸汾隂　孫　奭
　　　　請除非法之刑　錢　易
臣竊聞聖人之爲政也太上以仁其次以智仁智
不行上下無信是故刑之設也蓋國家不得已而
用之約禮從輕察罪肆赦聖人實有憫傷之心焉
是以刑之用期于無刑爾非欲毒於民也凡有罪
之獄則五辭五聽無有疑屈然後擇其時而行之
又痛其不可盡行乃施許贖之典則君之省刑愛
民斷可知矣堯之時誅四罪止曰殛鯀于羽山竄
三苗于三危放驩兠于崇山流共工于幽州何獨
不言殺鯀誅三苗戮驩兠斬共工于其處然此四
者皆殺戮滅絶之典也蓋堯之仁聖而四者雖凶
尚惡言殺是故國之慎者莫先乎刑刑之傷者無
甚于殺乃修其法式以節其用貴刑踰法法有所
據不本於法則刑黷刑黷則法無據法無據則國
政暴國政暴則臣不敢言臣不敢言則一人專善
惡之心以獨理天下獨理不及則幾于亂矣秦任
商鞅仁智不行而厚於法天欲喪秦而始皇復酷
於民弃三代之法恣一時之威行肉刑族誅之制
爲秦民者皆冤之殘害父母之體令受苦痛一人
有過而九族遭戮漢祖旣入關蕭何以文無害居
宰相故約秦之法爲三章文帝有德詔除肉刑此
蓋秦漢是非明在簡䇿夫古之肉刑者劓椓黥刖
之類然此刑者非死刑也以其身命尚存令受是
刑後代尚以虐而絶之死刑者有二焉大斬小絞
絞者以首領猶全故分二等百代奉之以爲常法
有司承式罔敢增變竊見近代已來非法之刑異
不可測不知建於何朝本於何法律文不載無以
證之亦累代法吏不敢言而行之至于今日或行
刧殺人白日奪物背軍逃越與造惡逆者或時有
非常之罪者不從法司所斷皆支解臠割斷截手
足坐釘立釘懸背烙筋及諸雜受刑者身具白骨而
口眼之具猶動四體分落而呻痛之聲未息置之闤
闠以圖示衆四方之外長吏殘暴更加增造取心活
剥所不忍言十五年前杭州妖僧爲變數歳前蜀部
兩廻作亂事敗之後多用此刑亦恐仁聖之朝不能
除之則永爲訛法今蓋以已死之刑復加臠截斷割
此即古之五虐之刑不酷於今矣凡罪當死故重矣
刑止于殺則絞斬行焉復使先受苦痛臠截斷割
然後就刑然亦非欲黷於刑所貴誡於後人令無犯
者臣淳化中寄居壽春縣見廵檢使生釘一賊於
集衆之際有盜人物者此豈嚴刑可誡乎若使嚴刑
可誡則秦之天下無一黔首爲盜賊矣漢文措刑亦
亂國矣三代已來躋民仁壽當先刑矣齊之以刑亦
不當言民免而無恥矣臣愚見以謂一人愛民民亦
愛一人旣愛於上則奉上而懼苟以嚴刑欲誡則懼
雖未至而怨巳深伏惟　陛下仁理天下德感中外
事天地如父母愛赤子如嬰孺愆僞悉蕩祥瑞疊
現古帝王不能行之者皆行之近代未復古者悉復
之臣恐近丗非法之刑非陛下能除之則後代相承
益爲常行矣臣又竊見唐太宗以人之五藏繫于背
有罪者仍不令鞭背蓋慮傷其命故于今稱善理
天下能致社稷皆曰文皇放死罪四百令歸畢農
然後就法至期而無一人不到者此豈在嚴也且
近廣州僣稱帝號理廣以酷施于毒刑湯煎鋸解
靡所不至廣民冤之立於刀刃今之史傳貶以尚
刑太祖神德皇帝平之而絶其法廣之民于今歌
頌鼔舞方保其生死亦無怨令或非法之刑不除
亦恐政闕况剖心剒脛獨夫受行之已爲萬古所
笑今以此爲刑臣恥之　陛下必亦恥之非臣盡
心報政孰肯言於　陛下非　陛下大聖仁慈孰
能信臣而行之哉臣不勝深有所望乞自今後明
下詔書斷天下非法之刑止存絞斬則仁政王道
盡在此矣　陛下從而行之則誅臣一身愚直之
罪亦幸矣
　　　　應詔言事　王　禹偁
伏覩　陛下即位赦書云所宜開諌諍之路拔茂
異之材又奉御史臺告報准詔命内文武臣僚並
許直言極諫此實　陛下誕彰聖德廣逹民情速
致時雍追用古道之深旨抑亦宗社無疆之休軍
民莫大之幸也臣才雖無聞諌則有素　先皇帝
時𥘉拜右正言直史舘即日進端拱箴一篇又上
禦戎十事䝉先朝采納擢陞綸閣判大理寺時抗
䟽論道安之罪執法雪徐鉉之冤貶官商山咎實
因此尋沐徴用再塵諌垣又上李繼遷便宜寢而
不報俄忝内庭兼駮正亦嘗攺更宣命封還敇書
雖無報於朝廷蓋粗伸於職業伏遇　陛下欽奉
顧命惟懷永圖嗣位之𥘉赦書旣如彼聽政之後
詔命又如此臣苟有所見隱而不言是上負　先
帝用人之心下孤　明主求諫之意也臣死罪死
罪頓首頓首伏以聖朝享國四十餘年邊鄙未甚
寜人民未甚泰求利不已設官太多今　陛下治
之惟新救之在速臣伏慮書生執言有奏　陛下
以爲三年無攺於父之道可謂孝矣此不知古今
異制家國殊塗者也假如帝堯旣殂帝舜在位堯
時有八元未進四凶未除舜乃流放舉用善惡兩
分未聞後之人曰堯不及于舜也舜不孝于堯也
伏惟　陛下遏老生之常談奮英主之獨斷則天
下幸甚謹縁軍國大政奏事五條儻稍動於聖心
庻大開於言路其一曰謹邊防通盟好使輦運之
民有所休息方今北有胡虜西有繼遷胡虜雖不
犯邊戍兵豈能减削繼遷旣未歸命餽餉固難寢
停關輔之民倒懸尤甚臣愚以爲　陛下即位之
始當順人心宜敕疆吏致書虜臣使逹犬戎請尋
舊好下詔赦繼遷之罪復與夏臺臣頃在翰林見
繼遷上表云乞取殘破夏州以奉拓䟦氏祭祀
先皇帝雖有批荅只許鄜州節度縁繼遷本是反
側之人豈肯束身歸國所有詔命不行今　陛下
嗣統大振皇威亦恐繼遷令人進奉因舉前事彼
必感恩此亦不戰而屈人之師也如其不從則備
禦誅擒皆有方略且使天下百姓知　陛下屈已
而爲人也或曰富國彊兵不可示人以弱此乃誇
虚名而忽大計者也其二曰减冗兵併冗吏使山
澤之饒稍流於下伏以乾德開寶已來國家之事
臣所目觀當時東未得江浙漳泉南未得荆湖交
廣朝廷財賦可謂未豐然而擊河東備北虜國用
亦足兵威亦彊其義安在所蓄之兵銳而不衆所
用之將專而不疑故也自後盡取東南數國又乎
河東土地財賦可謂廣矣而兵威不振國用轉急
其義安在所蓄之兵冗而不盡銳所用之將衆而
不自專故也今誠能簡銳卒去冗兵而委之以將
帥用恩威法令駕馭之資之以天下之財賦而曰
兵不振用不豐未之有也臣愚以爲　陛下宜經
制兵賦如開寶中則可以髙枕而治矣至于引唐
虞比三代者皆爲空言臣所以不取臣又見開寶
中設官至少何以驗之臣本魯人占籍濟上未及
第時常記只有刺史一人李謙溥是也司户一員
今司門員外郎孫賁是也近及一年朝廷别不除
吏當時未嘗闕一事矣自後始有團練推官一員
今樞密直學士畢士安是也太平興國中臣及第
歸郷有刺史陳廷山通判閻暐副使閻彦進判官
李延推官栁宣兵馬監押沈繼明監酒稅又増四
員曹官之外更益司理問其租税减于曩日也問
其人民逃于昔時也一州旣爾天下可知冗兵耗
于上冗吏耗于下此所以盡取山澤之利而不能
足也夫山澤之利與民共之自漢已來取爲國用
不可棄也然亦不可盡也方今可爲盡矣何以知
之只如茶法從古無稅唐元和中以用兵齊蔡宰
相王涯始建稅茶之法唐史稱是歳得錢四十萬
東師以濟今則錢數百萬矣民何以堪之臣故曰
減冗兵併冗吏使山澤之饒稍流於下者也其三
曰艱難選舉使入官不濫古者郷舉里選爲官擇
人士君子行脩于家學推于衆然後薦用登之于
朝故從政而政和臨民而民泰自三代涉兩漢雖
有㳂革未常遠去此道者也隋唐已來始有科試
得人之盛與古爲侔然自唐𥘉終　太祖之丗科
試未嘗不難矣每歳進士不過三十人經學不過
五十人重以周髙祖之後外諸侯不得奏辟士大
夫罕有資䕃故有終身不獲一第没齒不獲一官
者　先皇帝毓德王藩覩其如此臨御之後不求
備以取人捨短從長㧞十得五在位將逾二紀登
第亦近萬人不無俊秀之才亦有容易而得如臣
者容易中一人爾臣愚以爲數百年之艱難故
先帝濟之以汎取二十載之霈澤　陛下宜紏之
以舊章伏望以舉埸還有司如故事至于吏部銓
擇官材亦非帝王躬親之事比來五品已下爲之
旨授官今則幕職州縣而已京官雖有選限多不
施行　太祖已來始令後殿引見因爲常例以至
先朝調選之徒多求僥倖或以哀鳴泣涕便獲起
資或以捷給山呼便陞京秩遂使長定格眞同長
物吏部官只若備員旣無恥格之風漸多闒茸之
吏臣愚以爲宜以吏部還有司依格勑注擬其四
曰沙汰僧尼使疲民無耗夫古者唯有四民治民
者士也故受飬于農工以造器用商以通貨財皆
不可闕也而兵不在其數蓋用井定之法農即兵
也有事則戰無事則耕自秦已來以彊兵定天下
故戰士不服農業矣是四民之外又生一民而爲
五也所以農益困然而執干戈衞社稷理不可去
也但使帝王之道不得與三代同風漢明之後佛
法流入中國度人脩寺歷代增加不𧖟而衣不耕
而食是五民之外又益一民而爲六也故魏晉而
下治道不及于兩漢有唐大儒韓愈諫憲宗迎佛
骨表云昔黃帝在位百年年百一十歳少昊在位
八十年年二百歳顓頊在位七十九年年九十八
歳帝嚳在位七十年年百五十歳堯在位九十八
年年百一十歳舜禹皆壽百餘歳當時未有佛
也是知古聖人不事佛以求福古聖人必排佛以
救民假使天下有僧萬人每日食米一升歳用絹
一疋是至儉也而月有三千斛之費歳有一萬疋
之耗何況五七萬輩哉而又富僧鉅髠窮極口腹
一齋之食一襲之衣貧民百家未能供給此旣不
能治民又不能力戰不造器用不通貨財而髙堂
邃宇豐衣飽食而已不曰民蠧其可得乎臣愚以
爲國家度人衆矣造寺多矣計其費耗何啻億萬
先朝不豫捨施又多佛若有靈豈不蒙福事佛無
効斷可知矣陛下深鑒前王精求理本亟宜沙汰
以厚生民若以嗣位之𥘉未欲驚駭此軰且可一
二十載不令度人不許脩寺使自銷鑠漸而去之
亦救弊之一端也又其五曰親大臣遠小人使忠
良謇諤之士知進而不疑姦纎傾巧之徒知退而
有懼夫君爲元首臣爲股肱言同體也得其人則
勿疑非其人則不用凡今天下言帝王之盛者豈
不曰堯舜堯舜之道具在方冊是時百姓不親五
品不遜契作司徒敷五教蠻夷猾夏宼賊姦宄咎
繇作士明五刑伯夷典禮后䕫典樂禹平水土益
作虞官大哉堯之爲君可謂委任責成而無疑矣
或曰誠如是堯有何功德耶臣曰有知人任賢之
德爾雖然堯之道去丗遼遠恐不可復臣以近事
言之唯有唐之政可以損益而行焉臣讀元和賢
相裴垍傳憲宗嘗命垍銓品庶官垍奏曰天子擇
宰相宰相擇諸司長官諸司長官自擇僚屬則上
下不疑而政成矣以　陛下之明擇數十人諸司
長官常恐不逮若更令臣擇庶官恐非致治之要
當時識者以垍爲知言伏望　陛下遠取帝堯近
鑒唐室旣得宰相用而不疑使宰相擇諸司長官
諸司長官自取僚屬則垂衣而治矣所謂忠良謇諤
之士知進者也臣又聞古者刑人不在君側語曰放
鄭聲遠佞人又曰浸潤之譛膚受之愬不行焉可謂
明也矣是以周文王左右無可結韈者言皆賢也夫小
人之徒巧言令色先意希旨事必害政心惟忌賢
非聖帝明王不能深察臣又按舊制南班三品尚
書方得登殿比者三班奉職卑賤可知或因遣差
亦得陞殿惑亂天聽䙝黷至尊無甚于此伏望
陛下振舉紀綱尊嚴視聽在此時矣不可不思所謂
姦纖傾巧之徒知退者也臣愚以爲今之所急在
先議兵使衆寡得其冝措置得其道然後議吏使
清濁殊塗品流不雜然後難選舉以塞其源禁僧
尼以去其耗自然國用足而王道行矣今若不去
冗兵不併冗吏不難選舉不禁僧尼縱欲减人民
之賦寛山澤之利其可得乎伏惟　陛下承二聖
之貽謀鑒千古之治道明比日月幾先鬼神聖智
所周不遺一物英斷所及出于百王而又三事大
臣受遺輔政豈容郎吏輙議國經蓋以臣素𬒳寵
光常思報効有所貯蓄不敢緘藏臣又念詔書云
言之而不用罪在朕躬求之而不言咎將誰執臣
不勝大願所以輙進狂瞽上干冕旒伏惟　陛下
踐詔書之言則天下幸甚也謹齋戒拜䟽實封附
遞以聞惟　陛下寛其罪而念其誠以來諫諍之
路則臣死無恨矣
　　　　論宰執不許接客　謝　泌
伏覩明詔宰執樞密使不許接見賔客是疑大臣
以私也書曰任賢勿貳去邪勿疑張說謂姚元崇
外則踈而接物内則謹以事君此眞得大臣之體
今天下至廣萬機至繁　陛下以聦明寄於輔臣
自非接見羣官何以悉知外事若令都堂候見則
羣官請見咨事略無解衣之暇古人有曰疑則勿
用用則勿疑若政在大夫禄去公室國祚衰季強
臣擅權當此之時乃可爲慮今　陛下鞭撻宇宙
揔攬豪傑朝廷無巧言之士方面無姑息之臣禮
樂征伐自天子出書曰無偏無黨王道蕩蕩今日
之謂也奈何疑執政爲衰丗之事乎昔孔光不言
温室中樹顧雍封侯三日家人不知謝安石對客
圍碁捷書至而客不覺大臣當密愼如此雖妻子
猶不得聞况它人乎使非其人當斥去之旣得其
人任之以政又何疑也設若杜公堂謁見之禮豈
無私室乎塞相府請託之漸豈無它徑乎此非
陛下推赤心以待大臣大臣展四體以報　陛下
之道也王禹偁昧於大體妄有陳述上累聖德蒙
蔽聦明狂躁之言不可聽用
　　　　論兩省與臺司非統攝　李　宗諤
臣按通典叙職官以三師三公門下中書兩省爲
先而㑹要亦以兩省爲首惟六典準周禮六官以
尚書省官居上而兩省亦在御史臺之前此不相
統攝一也唐開成三年御史臺奉宣今後遇延英
開擬中謝官委臺司前一日依官班具名銜奏其
兩省官即令本司前一日奏是兩省得以專逹此
不相統攝二也朝㑹圖門下省典儀設版位御史
中丞班在丹墀上兩省官後立此不相統攝三也
故事文武百官内殿起居失儀左右廵使奏文武
班内有官失儀請付外勘當如兩省官失儀即奏
云供奉班内有官失儀請付所司以此言之惟兩
省官失儀左右廵使不敢請付外勘當此不相統
攝四也又御史臺止奏南衙文武百官班簿門下
中書兩省各奏本省班牓子此不相統攝五也文
武常參官每遇假告皆經御史臺陳牒惟兩省官
自左右正言以上假告直經宰相陳牒遇正衙見
辭謝文武常參官皆於朝堂四方館陳狀兩紙惟
兩省官止陳狀一紙旣不與百官叙班亦無臺參
之禮此不相統攝六也文武常參官幕次並在朝
堂惟兩省官在中書門内每遇殿起居及大朝㑹
讌集並設次在御史中丞之上蓋地望親近在憲
司之右此不相統攝七也五代開延英奏事先宰
相次兩省次御史中丞次三司使次京尹又常朝
叙班御史中丞羣官先入次東宫保傳次兩省官
次左右僕射及朝退僕射先出兩省官次東宫保
傳次御史中丞羣官夫以後入先出爲重不相統攝
八也伏以中書門下兩省自正言以上皆天子侍
從之官立朝叙班不與外司爲比故在正衙則與
宰相重行而立通衢則與中丞分路而行常參則
師傳入於兩省之前朝㑹則臺官次於兩省之後
地望特峻職業有殊官局之間不相統攝御史臺
每牒本省並不平空所以本省移報亦如其儀而
文仲止憑吏人之言遂有聞奏且無典章爲據伏
況臺憲之職所宜紏察姧邪辨明冤枉廷臣有不
法之事得以彈奏下民有無告之人得以申理而
於文牒之内爭平空與不平空其事瑣細烏足助
於風威哉
　　　　論靈州事宜　楊　億
臣讀舊史見漢武北築朔方之郡平津侯諫以爲
罷敝中國以奉無用之地願罷之上使辯士朱買
臣等發十䇿以難平津不能對臣以爲平津侯爲
漢賢相深明經術習知利害屬武帝以雄俊自任
志在開拓買臣等以詞辯獲進並侍左右前史又
稱平津每朝㑹論議但開陳其端使人主自擇不肯
面折廷諍由此言之非不能折買臣之舌蓋所以
將順人君之意耳即朔方之非便有自來矣且地
在要荒之外固聲敎不及元朔中大將軍衞青攘
却匈奴取其河南地以列置郡縣今靈州是赫連
昌地後魏置州蓋朔方之故墟匈奴之舊壤僻介
西鄙懸絶諸華數百里之間無水草烽火不相應
亭障不相望當邊境謐寧羌戎即叙道路不壅饟
饋無虞猶足以張大國之威聲爲中原之扞蔽自
胡鶵作梗邊邑屢驚雜虜爲其脇從兇黨因而猖
熾待之以爵賞頗驕蹇而不恭討之以甲兵又遁
逃而無復凡有嬴糧之役必興狙擊之謀每至靈
武轉輸大湏發卒防援離去内地皆無闘心經渉
畏途多有菜色自曹光實白守榮馬紹忠及王榮
之敗資糧扉屨所失至多將士丁夫相枕而死以
至募商人入糓輸帛償以數倍之賈復於積石之
孤壤别築清遠之一城邊民繹騷國帑匱乏旣不
能制黠虜之死命又不能救靈武之急難數年之
間兇黨逾盛靈武危堞巋然僅存河外五城繼聞
䧟没但堅壁清野坐食糗糧閉壘枕戈苟度朝夕
且使賊遷橫行沙漠俶擾疆陲擊列鎭之戍兵侵
屬國之蕃部雖有警急無候望而得知縱或憑陵
但繕完而入保未嘗出一兵馳一騎敢與虜角此
靈武之存無益明矣平津所言罷敝中國以奉無
用之地正　今日也臣以爲存之有大害棄之有
大利且如國家募人入粟償以十倍之直發卒轉
餉渉兹不毛之地此古人所謂率三十鍾而致一
石毆民於死地者也今或棄之即可以歳省戍卒
分守内郡一卒之費可給十夫國家無飛芻輓粟
之勞士卒免暴露流離之苦必謂廢之即虧失土
地傷損威重且如堯舜夏禹聖之盛者也地不過
數千里而明德格天四門穆穆武丁成王商周之
明主也然地東不過江黃西不過氐羗南不過蠻
荆北不過太原而頌聲並作號爲至治及秦漢拓
土窮兵逺略雖疆理益廣而干戈日尋府庫之資
財屢空生靈之肝腦塗地校功比德豈可同年而
語哉夫蝮蛇螫手壯士斷腕蟻壤不塞將漏山阿
今靈武之存爲害甚於蝮蛇供饋之費爲蠧逾於
蟻壤無鴻毛之益有泰山之損豈可忽遠大之略
徇悠悠之談昔西漢賈捐之嘗建議棄朱崖當時
公卿亦有異論元帝能排衆多之說奮獨見之明
下詔廢之人頌其德元帝之意寜欲自棄其地當
其内屬爲郡固已置吏而拊循及其稱兵構亂豈
可勞民而征戍故其詔書曰議者以棄朱崖羞威
不行夫通于時變即憂萬民民之饑餓危孰大焉
且宗廟之祭凶年不備况乎避不嫌之辱哉臣以
爲正與今日靈武之事相類必以失地爲言即燕
薊八州河湟五郡所失多矣何必此爲議者又以
西北諸蕃戎馬是産資其控制以通貿易環慶諸
州内附蕃落藉其屏翰以免驚騷此又迃闊之甚
且戎人爲利所誘故互市於邊関蕃部之族自強
故能庇於種類必來宼於環慶固無隔於藩籬百
雉危城千里懸隔自救不暇豈及於他議者又以
其土田沃饒有漢陂之利恐賊遷因而播種益以富
強况戎人但以攻剽爲能罔知耕稼之事河隴之
外棄地甚多延袤百城提封萬井西漢屯田之所
疆畔猶存儻事力耕可以積糓何必獨耕靈武乃
能足食若靈武於賊有大利即是必争之地當朝
夕攻取豈至於今皆爲孟浪之談殊非經乆之計
况又歳有調發動致宼攘借宼兵而齎盜糧竭民
力而耗國用爲患之大無出於斯雖庸人竪子亦
知其可棄也若或精選單介間道而行齎持詔書
宣布王命令其盡焚廬舎自拔而歸丁壯悉令持
兵老㓜以之襁負古稱歸師不可遏又曰置之死
地而後生當此之時人百其勇臨難思免其鋒莫
當又須申命偏師揚言出塞軍聲旣振賊勢自分
即靈州東遷之民不虞邀擊之患雖有剽刼易爲枝
梧且國家所惜者士民所急者財用豈可以驍果
之旅委於餓虎之蹊府藏之實填於廬山之壑今
若棄去靈武退守環慶卒免戍於絶域民思保其
室家供饋不出於郊圻恩德自淪於骨髓民力不
竭士氣易揚何敵不摧何戎不克　陛下又憤兹
黠虜思欲翦除臣以爲不可黷武以窮兵止可伐
謀而制勝臣竊料賊遷睢盱邊塞之外倔強沙漠
之中脇制諸羗嘯聚不逞無耕桑之業無𧖟織之
工爲䑕竊之謀以資衣食聚烏合之衆以擾塞垣
致蕃夷之服從用兇威而駈逼非有厚利能誘其
人朝廷今廢棄靈州每歳更無饋餫絶其覬望何
所窺圖平夏之西池鹽斯在先是貿易粟麥用資
餱糧今條禁甚嚴法網尤密無敢踰越漸致携離
皆困賊遷之術也臣竊見　太祖朝命姚内斌領
慶州董遵誨領環州二人所統之兵纔五六千而
已閫外之事一以付之軍市之租不從中覆用能
士卒効命羗夷畏威朝廷無旰食之憂疆場無羽
書之警臣欲望於武臣中選有將帥之才知邊鄙
之事者三數人分布諸郡各量其所將兵多少付
之除廩禄之外賜一大縣租賦恣其犒設令開幕
府辟召髦俊爲之僚佐咨以策略勇力之士稟其
指蹤之用軍旅之政許之便宜而行儻賊遷侵邊
郡軍戍擾内屬蕃部並脣齒相援腹背夾攻或戰
馬正肥戎士思奮即召發内屬討虜之羗俘獲之
餘盡分麾下且戎人利於降附蓋廹兇渠儻撓之
以勁兵示之以大信懷荒振遠推亡固存出金帛
以購酋豪懸爵秩以寵降附明立賞格厚荅戰功
即賊遷之腹心稍稍奔潰親離衆叛事去運乖煢
煢獨行誰與爲伍但塞外一胡人耳安能與大邦
爲讎哉若欲成謀廟堂功在漏刻臣以爲北虜方
黠其材猶豐腥膻之羣如臂使指未可以歳月破
也直須廢棄靈州退保環慶然後以計困之耳如
臣之䇿秪得三兩驍將付以一二萬精卒以數縣
租賦給其用度令分守邊郡賊遷可以計日成擒
朝廷可以髙枕無事矣
　　　　論澶淵事宜　宼　準
臣伏奉聖旨擘畫河北邊事及將來駕起與不起
至何處者一臣伏覩邊奏犬戎游騎已至深祁以
東竊縁三路大軍見在定州魏能張凝楊延朗田
敏等又在威虜軍等處東路深趙貝冀滄德等州别
無大軍駐泊必慮虜騎近東南下寨輕騎打刼不
惟老小驚騷兼使賊盗團聚直至天雄軍以來人
户驚移若不早張軍勢必恐轉啓戎心臣欲乞先
那起天雄軍兵馬一萬人往貝州駐泊令周塋杜
彦鈞孫全照部轄若是虜騎在近即仰近城覔便
掩殺兼令間道將文字與石普閻承翰照㑹掩殺
畨賊近召募強壯入賊界燒蕩郷村刼殺人口仍
乞照管南北道路多差人探報畨賊次第聞奏及
報天雄軍一則貴安人心二則張得軍勢以疑敵
人之謀三則石普閻承翰等聞王師北來壯得軍
威四則與邢洺地里不遥張得掎角之勢一隨駕
兵士衞扈宸㞐固不可與犬戎交鋒原野以爭勝
負天雄軍至貝州兵馬大駕未起已前不過三萬
人萬一犬戎至貝州已南下寨游騎漸更南來即
湏那起定州兵馬三萬以上人騎令桑賛等結陣
南來鎭州及令河東雷有終手下兵士出土門路
與定州兵馬㑹合相度事勢緊慢那至洺州以東
方可聖駕順動假萬乘之天聲合數路之兵勢更
令王超等在定州近城排布照應魏能張凝楊延
㓪田敏等處兵馬令作㑹合次第及前來累降指
揮索拽候抽移得定州河東兵馬附近始得幸大
名一或恐萬一定州兵馬𬒳犬戎於鎭定間下寨
抽那不起邢洺之北游騎侵掠天雄軍東北縣分
老小大叚驚移須是分定州三路精兵差在彼將
帥等㑹合及分魏能張凝楊延㓪田敏等兵馬漸
那向東傍城寨牽拽如此則犬戎必有後顧之患
亦未敢輕議懸軍深入若是車駕不起轉恐畨戎
殘害生靈或是鑾輅親征亦湏過大河即且幸澶
淵就近易爲制置㑹合兵馬兼控扼津梁右臣叨
列宰司素無竒略即承清問合罄鄙誠伏覩　皇
帝陛下睿智淵深聖猷宏逺固已坐籌而决勝尚
猶虚已以詢謀兼彼犬戎頗乏糧糗惟腥膻之衆
必懷首尾之憂豈敢不顧大軍但圖深入然亦慮
其凶狡須至過有防虞煩瀆天聦伏増戰懼
　　　　諌幸汾隂　孫　奭
先王卜征五年歳習其祥祥習則行不習則增修
德而攺卜　陛下始畢東封更議西幸殆非先王
卜征五年㥀重之意其不可一也夫汾隂后土事
不經見昔漢武帝將封禪故先封中嶽祀汾隂始
廵幸郡縣遂有事於泰山今　陛下旣已登封復
欲幸汾隂其不可二也古者圜丘方澤所以郊祀
天地今南北郊是也漢𥘉承秦唯立五畤以祀天
而后土無祀故武帝立祠於汾隂自元成以來從
公卿之議遂徙汾隂后土於北郊後之王者多不
祀汾隂今　陛下已建北郊乃舎之而遠祀汾隂
其不可三也西漢都雍去汾隂至近今　陛下經
重關越險阻輕棄京師根本而慕西漢之虚名其
不可四也河東唐王業之所起也唐又都雍故明
皇間幸河東因祠后土聖朝之興事與唐異而
陛下無故欲祠汾隂其不可五也昔者周宣王遇
灾而懼故詩人美其中興以爲賢主比年以來水
旱相繼　陛下宜側身修德以荅天譴豈宜下徇
姦回遠勞民庶盤游不已忘社稷之大計其不可
六也夫雷以二月出八月入者也育飬萬物有人
君之象失時則爲異今震雷在冬爲異尤甚此天
意丁寜以戒　陛下而返未悟殆失天意其不可
七也夫民神之主也是以聖王先成民而後致力
於神今國家土木之功累年未息水旱作沴饑饉
居多乃欲勞民事神神其享之乎此其不可八也
陛下必欲爲此者不過効漢武帝唐明皇廵幸所
至刻石頌功以崇虚名誇示後丗爾　陛下天資
聖明當慕二帝三王何爲下襲漢唐之虚名其不
可九也唐明皇以嬖寵姦邪内外交害身播國屯
兵交闕下亡亂之迹如此由狃於承平肆行非義
稔致禍敗今議者引開元故事以爲盛烈乃欲倡
導　陛下而爲之臣竊爲　陛下不取此其不可
十也臣言不逮意　陛下以臣言爲可取願少賜
清間以畢臣說
　　　　又諫幸汾隂　孫　奭
陛下將幸汾隂而京師民心弗寧江淮之衆困於
調發理須鎭安而矜存之且土木之功未息而奪
攘之盜公行北虜治兵不逺邊境使者雖至寧可
保其心乎昔陳勝起於徒戍黃巢岀於凶饑隋煬
帝勤逺略而唐髙祖興於晉陽晉少主惑小人而
耶律德光長驅中國　陛下俯從姦侫逺棄京師
涉仍歳荐饑之墟修違經乆廢之祠不念民疲不
恤邊患安知今日戍卒無陳勝饑民無黃巢英雄
將無窺伺於肘腋戎狄將無觀亹於區脫乎　先
帝嘗議封禪寅畏天災尋詔停寢今姦臣乃贊
陛下力行東封以爲繼成先志　先帝嘗欲北平
幽朔西取繼遷大勲未集用付　陛下則羣臣未
甞獻一謀畫一䇿以佐　陛下繼先帝之志者反務
卑辭重幣求和於契丹蹙國縻爵姑息於繼遷曽
不思主辱臣死爲可戒誣下罔上爲可羞撰造祥
瑞假託鬼神纔畢東封便議西幸輕勞車駕虐害
飢民冀其無事往還便謂成大勲績是　陛下以
祖宗艱難之業爲侫邪僥倖之資臣所以長嘆而
痛哭也夫天神地祇聦明正直作善降之百祥作
不善降之百殃未聞專事籩豆簠簋可邀　福祥
春秋傳曰國將興聽於民將亡聽於神愚臣非敢
妄議惟　陛下終賜裁擇

皇朝文鑑卷第四十二
皇朝文鑑卷第四十三
　奏䟽
　　　論天書　孫　奭
　　　諫作玉清昭應宫　王　曽
　　　論官制　孫　何
　　　請詢訪晁李　劉　隨
　　　請皇太后軍國常務專取皇帝處分
　　　　　　　　　　　　　　劉　隨
　　　洪州請斷祅巫　夏　竦
　　　荅手詔條陳十事　范　仲淹
　　　　論天書　孫　奭
臣竊見朱能者姦憸小人妄言祥瑞而　陛下崇
信之屈至尊以迎拜歸祕殿以奉安上自朝廷下
及閭巷靡不痛心疾首反脣腹非而無敢言者昔
漢文成將軍以帛書飯牛陽言牛腹中有竒書殺
視得之天子識其手迹又有五利將軍妄言方多
不讎二人皆坐誅　先帝時有侯莫陳利用者以
方術暴得寵用一旦發其姦誅於鄭州漢武可謂
雄材　先帝可謂英斷唐明皇得靈寶符上清䕶
國經寶劵等皆王鉷田同秀等所爲明皇不能顯
戮怵於邪說自謂德實動天神必福我夫老君聖
人也儻實降語固宜不妄而唐自安史亂離乘輿
播越兩都盪覆四海沸騰豈天下太平乎明皇雖僅得
歸闕復爲李輔國刼遷卒以餒終豈聖壽無疆長
生乆視乎夫以明皇之英睿而禍患猥至曽不知
者良由在位旣乆驕亢成性謂人莫已若謂諫不
足聽心玩居常之安耳熟導䛕之說内惑寵嬖外
任姦回曲奉鬼神過崇妖妄今日見老君於閣上
明日見老君於山中大臣尸禄以將迎端士畏威
而緘黙旣惑左道即紊政經民心用離變起倉卒
當是之時老君寜肯禦兵寶符安能排難邪今朱
能所爲或類於此願　陛下思漢武之雄材法
先帝之英斷鑒明皇之召禍庻幾災害不生禍亂
不作
　　　　諌作玉清昭應宫　王　曾
臣伏聞朝廷設諫爭之官防政治之闕非其官而
言者蓋表其忠况當不諱之朝復忝非常之遇苟
進思之無𥙷懼竊禄以貽譏臣伏覩　國家誕受
殊祥荐膺秘籙祚洪圖於萬葉超盛烈於百王　陛
下寅畏寳符陟封名岳功垂不朽澤浸無垠奉若
之心斯爲至矣而清衷濬發成命亟行自經始已
來庀徒斯廣輦他山之石相屬於道塗伐豫章之
材遠周於林麓累土陶甓揮鍤運斤功極彌年費
將鉅萬掩祈年之舊制踰槩日之前聞輟貴近以
董臨假使權而領䕶如此則國家尊奉靈文之意
不爲不厚矣崇飾臺觀之規不爲不壯矣然則臣
之愚懇或異於斯旣有見聞安敢緘黙臣以爲今
之興作有不便之事五焉雖鳩僝已行未可悉罷
苟或萬一采芻蕘之說省其功用抑其制度亦及
民之大惠而憂國之逺圖也所謂五者之目請爲
陛下陳之且今來所創立宫規制宏大凡用材木
莫匪楩楠竊聞天下出産之處收市至多般運赴
宫尤傷人力雖云役軍匠寜免煩擾平民況復軍
人亦是黎庶此未便之事一也邇者方畢封崇頗
煩經費今兹興造尤費資財雖府庫之中貨寳山
積畚築之下工徒子來然而内帑則積代之蓄藏
百物盡生民之膏血散之孔易斂之惟艱雖極豐
盈尤宜重惜此未便之事二也夫聖人貴於謀始
智者察於未形禍起隱微危生安逸今䨇闕之下
萬衆畢臻暑氣方隆作勞斯甚所役諸雜兵士多
是不逞小民其或䑕竄郊廛狗偷都市有一於此
足貽聖憂此未便之事三也王者撫御寰區順承
天地舉動必遵於時令裁成不失於物宜靡崇奢
侈之風罔悖隂陽之序臣謹按孟夏無發大衆無
起土功無伐大樹今肇基卜築衝冒欝蒸俶擾厚
坤乖違前訓矧復旱暵卒痒雷電迅風拔木飄瓦
温沴之氣比屋罹灾得非以失承天地之明效歟
此未便之事四也臣切聆中間符命之文有清淨
育民之誡今所修宫閣蓋本靈篇而乃過興剖撅
之功廣務雕鎪之巧雖屢殫於物力恐未恊於天
心此未便之事五也伏望遵祖宗之大猷察聖賢
之深戒遷思回慮懲往念來詔將作之官息勤苦
之衆輯寜羣品對越髙穹如此則遐邇宅心人祗
快望必若光昭大瑞須建靈宫將畢相勞聿爰成
績則臣敢效愚計亦可必行但能損彼規摹減其
用度止(嫌名/光宗)樸素無取瑰竒惟將之以誠明仍重
之以嚴㓗名數之際加等是宜實費之資節斂爲
要俾四海之内知　陛下愛重民力之意豈不美
歟昔　太宗皇帝建太一上清等宫亦不使窮極
壯麗臣竊惟　陛下宜遵而行之取爲法制以示
不敢踰即鳴謙大德光於千古矣奈何特欲過先
帝之制作乎并覩西京造　太宗之影殿東嶽置
㑹眞之宫計其工庸亦皆不啻中人十家之産然
於尊祖禮神則盛矣其於邦國大計則猶未足爲
當時之急務也臣料　陛下必謂海内承平邊隅
清晏人康俗阜時和年豐縱或築宫無損於事則
臣復謂其不然也方今疆場甫定虜廷有姑息之
虞民俗苟完倉箱無紅腐之積况關輔之地流亡
素多近甸之民農桑失望雖令有司安慰亦恐未
復田産秋冬之間飢歉是懼亟經營於神館慮稍
欝於輿情且往古廢興之端前王得失之事布在
方冊足爲商鑒者　陛下覽之詳矣非假愚臣一
二言焉試觀自昔人君崇尚土木孰若清浄無爲
者之安全乎願　陛下留神垂聽無忽臣言則天
下幸甚今雖上下之人皆知事理如此而人人自
愛莫敢輕黷冕旒至於左右大臣則慮計之不從
致見踈之悔中外百執則慮言之難逹招妄動之
尤使忠讜之謀未行良爲此也惟臣出從幽介遭
遇文明特受聖知度越流軰官爲侍從身服簮裳
粗識安危之機未申𥙷報之効捐軀思奮今也其
時又安敢循黙苟容不爲　陛下别白而論之乎
是以輒率妄庸輕冒宸嚴感發於中無所顧避
陛下寛其鼎鑊之罪矜其螻蟻之誠深鑒古先試
垂採擇無謂創一靈宫爲一細事而弗恤也臣以
爲興役動衆尤係事機不可不察也當使郷校之
中豪姦之黨無所開竊議之口則微臣之望也天
下之幸也
　　　　論官制　孫　何
六卿分職邦家之大柄也故周之㑹府漢之尚書
立庶政之根本提百司之綱紀令僕率其屬丞郎
分其行二十四司粲焉星拱郎中員外判其曹主
事令史承其事四海九州之大若網在綱有吏部
焉辨考績而育人材有兵部焉簡車徒而治戎備
有户部焉正版圖而阜財賦有刑部焉謹紀律而
誅暴強有禮部焉祀神祇而選賢俊有工部焉繕
宫室而修隄防六職舉而天下之事備矣有唐正
觀之風最爲稱首于時封疆甚廣經費尤多亦不
聞别分利權特刱使額而軍須取足玄宗侈心旣
萌貪地不巳北事奚契丹南征閤羅鳯召發旣廣
租調不充於是蕭景楊釗始以地官判度支而宇
文融爲租調地稅使雖利孔始開禍階將構然版
籍根本尚在南宫肅代物力蕭然於是有司之職
盡廢而言利之臣攘臂於其間矣征稅多端本于
專置使額故德宗之𥘉首降詔書追行古制天下
錢糓皆歸文昌咸謂故事復興太平可致而天未
悔禍叛亂相仍經費不充使額又建於是裴延齡
以利誘君甚於前矣憲穆而下或廹於軍期切於
國計用救當時之急率以權宜裁之五代短促曽
莫是思　國家三聖相承五兵不試太平之業垂
統立制在兹辰也所宜三部使額還之六卿或曰
禄百辟贍三軍皆是物也臣亦有其說夫鹽鐡者
蓋筦榷山海之謂也而物非自集須假牢盆户部
者蓋均一征稅之謂也而財非自生須計田賦度
支者蓋供億軍國之謂也而粟非自行須資漕運
但檢勾專一相㳂置之耳今莫若精擇户部尚書
一人專掌鹽鐡使事俾金部郎中員外分判之又
擇本行侍郎二人分掌度支户部使事各以本曹
郎中員外分判之則三使洎判官雖省猶不省也
仍命左右司郎中員外揔知帳目分勾稽違或曰
事有便宜行之巳乆何必攺作逺師昔人斯又非
通論也但雅俗兼資新舊參列則進無掊刻之慮
退有詳練之名職守有常規程旣定周官唐式可
以復矣兹事非艱在　陛下行之與否
　　　　請詢訪晁李　劉　隨
臣伏覩近降除書以客省使康州防禦使李允則
特授寜州防禦使仍放朝謝與假將治者恩加勲
舊事出非常凡居將帥之臣各勵公忠之節竊以
李允則素懷韜略動有機權屢委邊防務期安輯
不邀功以生事無縱敵而失謀雖古之將無以加
矣是以行命之日中外皆喜必若制置軍馬經略
亭鄣樞近大臣成筭之外若召而賜對詢以方略
則老將諳練必有所長臣又伏見太子少保致仕
晁逈端莊植性冲澹自居歷仕　三朝垂五十載
徊翔兩制踰二十年　先帝寵遇便蕃講求典禮
議論詳正無不叅預加以繼司文柄時謂得人今
之臺閣清流州郡循吏逈之論辨所得居多近者
引年致政斯爲逹禮五常百行蓋無缺焉文苑指
爲宗師朝野推爲君子有兹儒雅之望未行優異
之恩臣亦願　兩宫聖慈特同允則近例賜以全
俸豐其燕居其或朝廷將行大禮時議大政宰司
裁成之外特開延英訪以經史耆儒詳練必有可
觀每遇萬機餘閑温凉得所詳延二老賜之從容
俾說往古治亂之因　國𥘉經制之務如此則文
事武備盡美於昌朝養老乞言有光於古昔尊禮
宿舊益厚時風傳示方來用清史冊臣以爲文武
班中功名雅望終始一致以至髙年者惟此二人
允謂時賢恐須旌别
　　　　請　皇太后軍國常務專取　皇帝處
　　　　分　劉　隨
臣輒露危言上塵聖覽退量僣易甘俟顯誅况居
有道之朝幸在得言之地念臣出入諫署于今八
年才識本踈𥙷報無狀旣臨衰暮合盡忠規洪惟
皇太后天資聖明手扶宗社爰自　先朝不豫萬
機倦勤　皇帝飬德東朝選賢資善　太后預聞
政事參决居多洎　皇帝膺龍躍之期年尚冲㓜
太后承顧託之命心如堅石垂簾以對羣臣盡力
以報　先帝戎夷率服華夏乂安終始不渝中外
咸仰於　國家顯隆平之業於　皇帝極慈愛之
情天地之功全母子之道備光耀簡冊垂億萬年
然天下治矣王業崇矣　皇帝長矣　太后勤矣
而猶祁寒盛暑勞曵聖躬一日萬機煩於聖斷臣
聞虚心以致遐壽澄神以保大和欲乞今後軍國
常務並逐日專取　皇帝處分所貴清神飬素延
聖母萬壽之期内竪問安成　皇帝孝治之德天
下幸甚微臣願畢
　　　　洪州請斷祅巫　夏　竦
臣聞左道亂俗祅言惑衆在昔之法皆殺無赦蓋
以姦臣逆節狂賊乱規多假鬼神揺動耳目漢之
張角晉之孫恩偶失防閑遂至屯聚　國家宜有
嚴制以肅多方切以當州東引七閩南控百粤編
氓右鬼舊俗尚巫在漢欒巴已嘗翦理爰從近歳
傳習滋多假託禨祥愚弄黎庶勦絶性命規取貨
財皆於所居塑畫魅魑陳列幡幟鳴擊鼓角謂之
神壇嬰孺襁褓巳令寄育字曰壇留壇保之類及
其稍長則傳習祅法驅爲童隷民之有病則門施
符術禁絶往還斥逺至親屏去便物家人營藥則
曰神不許服病者欲飯則云神未聽飱率令疫人
死於飢渇洎至亡者服用又言餘祟所慿人不敢
留規以自入若幸而獲免家之所資假神而言無
求不可其間有孤子單族首靣㓜妻或絶户以圖
財或害夫而納婦浸淫旣乆習熟爲常民𬒳非辜
了不爲怪奉之愈謹信之益深從其言甚於典章
畏其威重於官吏竒神異像圖繪歳増邪籙祅符
傳寫日夥小則雞豚致祀斂以還家大則歌舞聚
人食其餘胙㛰葬出處動必求師刼盗闘爭行須
作水蠧耗衣食眩惑里閭設欲扇揺不難連結在
於典憲具有章條其如法未勝姦藥弗瘳疾宜頒
峻典以革祅風當州師巫一千九百餘户臣巳勒
令攺業歸農及攻習鍼灸之脉所有首納祅妄神
像符籙神衫神杖魂巾魂㡌鍾角刀笏沙羅等一
萬一千餘事巳令焚毁及納官訖伏乞　朝廷嚴
賜條約所冀屏除巨害保宥羣生杜漸防萌少禆
萬一
　　　　荅手詔條陳十事　范　仲淹
伏奉手詔今來用韓琦范仲淹冨弼皆是中外人
望不次拔擢韓琦暫往陜西范仲淹富弼皆在兩
地所宜盡心爲　國家建明不得顧避兼章得象
等同心憂國足得商量如有當丗急務可以施行
者並須條列聞奏副朕拔擢之意者臣智不逮人
術不通古豈足以奉大對然臣䝉　陛下不次之
擢預聞政事又詔意丁寜臣戰汗惶怖曽不獲讓
臣聞歷代之政乆皆有弊弊而不救禍亂必生何
哉綱紀寖隳制度日削恩賞不節賦斂無度人情
慘怨天禍暴起惟堯舜能通其變使民不倦易曰
窮則變變則通通則乆此言天下之理有所窮塞
則思變通之道旣能變通則成長乆之業我　國
家革五代之亂冨有四海垂八十年綱紀制度日
削月侵官壅于下民困於外夷狄驕盛㓂盗橫熾
不可不更張以救之然則欲正其末必端其本欲
清其流必清其源臣敢約前代帝王之道求　今
朝　祖宗之烈采其可行者條奏願　陛下順天
下之心力行此事庶㡬法制有立綱紀再振則宗
社靈長天下蒙福一曰明黜陟臣觀書曰三載考
績三考黜陟幽明然則堯舜之明建官至少尚乃
九載一遷必求成績而天下大化百丗之後仰爲
帝範我　祖宗朝文武百官皆無磨勘之例惟政
能可旌者擢以不次無所稱者至老不遷故人人
自勵以求績效今文資三年一遷武職五年一遷
謂之磨勘不限内外不問勞逸賢不肖並進此豈
堯舜黜陟幽明之意耶假如庶僚中有一賢於衆
者理一郡縣領一務局思興利去害而有爲也衆
皆指爲生事必嫉之沮之非之笑之稍有差失隨
而擠䧟故不肖者素飡尸禄安然而莫有爲也雖
愚暗鄙猥人莫齒之而三年一遷坐至卿監丞郎
者歷歷皆是誰肯爲　陛下興公家之利救生民
之病去政事之弊葺綱紀之壞哉利而不興則國
虚病而不救則民怨弊而不去則小人得志壞而
不葺則王者失政賢不肖渾淆請託僥倖遷易不
巳中外苟且百事廢墮生民乆苦羣盗漸起勞
陛下旰􁀈之憂者豈非官失其正而致其危耶至
若在京百司金糓浩瀚權勢子弟爲占據有虚食
廩禄待闕一二年者曁臨事局挾以勢力豈肯恪
恭其職使　祖宗根本之地綱紀日隳故在京官
司有一員闕則爭奪者數人其外任京朝官則有
私居待闕動踰歳時往往到職之𥘉便該磨勘一
無勤效例䝉遷攺此則人人因循不復奮勵之由
也臣請特降詔書今後兩地臣僚有大功大善則
特加爵命無大功大善更不非時進秩其理狀循
常而出者祗守本官不得更帶美職應京朝官在
臺省館閣職任及在審刑大理寺開封府两赤縣
國子監諸王府并因保舉及選差監在京重難庫
務者並須在任三周年即與磨勘若因陳乞並於
中書審官院願在京差遣者與保舉選差不同並
須勾當通計及五周年方得磨勘如此則權勢子
弟肯就外任各知艱難亦有俊明之人因此樹立
可以進用如今日巳前受在京差遣巳勾當者且
依舊日年限磨勘其未曽交割勾當却求外任者
並聽其外任在京朝官到職勾當及三年者與磨
勘内前任勾當年月日及公程日限并非因陳乞
而移任在道月日及陞朝官在京朝請月日並令
通計其逺官近地勞逸不同并在假待闕及公程
外住滯或因公事非時移替在道月日委有司别
行定奪聞奏如任内有私罪并公罪徒巳上者至
該磨勘日具情理輕重别取進止其庶僚中有髙
才異行多所薦論或異略嘉謀爲上信納者自有
特恩進攺非磨勘之可滯也又外任善政者著聞
有𥙷風化或累訟之獄能辨冤沉或五次推勘人
無翻訟或勸課農桑大獲美利或京城庫務能革
大弊惜費鉅萬者仰本轄保明聞奏下尚書省集
議爲衆所訴則列狀上聞並與攺官不隔磨勘或
有異同各有所執取旨出於聖斷仍請詔下審官
院流内銓尚書考功應京朝官選人逐任得替明
具較定考績結罪聞奏内有事狀猥濫并老疾愚
昧之人不堪理民者别取進止巳上磨勘考績條
件該說不盡者有司比類上聞如此則因循者拘
考績之限特逹者加不次之賞然後天下公家之
利必興生民之病必救政事之弊必去綱紀之壞
必葺人人自勸天下興治則前王之業　祖宗之
權復振於　陛下之手矣其武臣磨勘年限委樞
密院比附文資定奪聞奏二曰抑僥倖臣聞先王
賞延于丗諸侯有丗子襲國公卿以德而任有襲
爵者春秋譏之及漢之公卿有封爵而殁立一子
爲後者未聞餘子皆有爵命其次寵待大臣賜一
子官者有之未聞每一歳有自薦其子弟者　祖
宗之朝亦不過此自　眞宗皇帝以太平之樂與
臣下共慶恩意漸廣大兩省至知雜御史以上每
遇南郊并聖節各奏子充京官少卿監奏一子充
試衘其正郎帶職員外郎并諸路提點刑獄以上
差遣者每遇南郊奏一子充齋郎其大兩省等官
旣奏得子充京官明異於庶僚大示區别復更每
歳奏薦積成冗官假有任學士以上官經二十年
者則一家兄弟子孫出京官二十人仍接次陞朝
此濫進之極也今百姓貧困冗官至多授任旣輕
政事不舉俸禄旣廣刻剥不暇審官院常患充塞
無闕可補臣請特降詔書今後兩府并兩省官等
遇大禮許奏一子充京官如奏弟姪骨肉即與試
衘外每年聖節更不得陳乞如别有勲勞著聞中
外非時賜一子官者繫自聖恩其轉運使及邊任
文臣𥘉除授後合奏得子弟身事者並候到任二
年無違闕方許陳乞如二年内非次移攺者即許通
計三年陳乞三司副使知雜御史少卿監以上並
同兩省遇大禮各奏薦子孫其正郎帶舘職員外
郎并省府權判官外任提點刑獄以上遇大禮合
該奏薦子孫者須是在任及二周年方得陳乞巳
上有該說不盡者委有司比類聞奏如此則内外
朝臣各務乆於其職不爲苟且之政兼抑躁動之
心亦免子弟充塞銓曹與孤寒争路輕忽郡縣使
生民受弊其武臣入邊上差遣并大禮合奏薦子
弟者乞下樞密院詳定比類聞奏又　國家開文
館延天下英才使之直祕府覽羣書以待顧問以
飬器業爲大用之備今乃登進士髙等者一任纔
罷不以能否例得召試而𥙷之兩府兩省子弟親
戚不以賢不肖輒自陳乞館閣職事者亦得進𥙷
太宗皇帝建崇文院祕閣自書碑文重天下賢才
也　陛下當思　祖宗之意不宜甚輕之臣請特
降詔書今後進士三人内及第者一任廻日許進
干教化經術文字十軸下兩制㸔詳作五等品等
中第一第二等者即賜召試試又優等即𥙷館閣
職事兩府兩省子弟並不得陳乞館閣職事及讀
書之類御史臺畫　時劾彈并諫院論奏如館閣
闕人即委兩地舉文有古道才堪大用之士進名
同舉并兩制列署表章仍上殿稱薦以充其職如
此則館閣職事更不輕授足以起朝廷之風采紹
祖宗之本意副　陛下愼選矣三曰精貢舉臣謹
按周禮郷大夫之職各敎其所致三年一大比考
其德行道藝乃獻賢能之書于王(能為有道藝/賢為有德行)王
再拜受之登于天府(之寳藏也/天府太廟)蓋言王者舉賢能
所以上安宗社故拜受其名藏于廟中以重其事
也郷大夫之職廢旣乆矣今諸道學校如得明師
尚可教人六經傳治國治人之道而　國家乃專
以辭賦取進士以墨義取諸科士皆捨大方而移
小道雖濟濟盈庭求有才有識之士十無一二
況天下危困乏人如此將何以救在乎教以經濟
之業取以經濟之才庶可救其不逮或謂救弊之
術無乃後時臣謂四海尚完朝謀而夕行庶乎可
濟安得晏然不救坐俟其亂哉臣請諸路州郡有
學校處奏舉通經有道之士專於教授務在興行
其取士之科即依賈昌朝等起請進士先䇿論而
後詩賦諸科墨義之外更通經旨使人不專辭藻
必明理則天下講學必興浮薄知勸取爲至要内
歐陽脩蔡襄更乞逐場去留貴文卷少　而考
較精臣謂盡令逐　場去留則恐舊人捍格不能
創爲䇿論亦不能旋通經旨皆憂弃遺别無進路
臣請進士舊人三舉巳上者先䇿論而後詩賦許
將三場文卷通考互取其長兩舉𥘉舉者皆是少
年足以進學請逐場去留諸科中有通經旨者至
終場别問經旨十道如不能命辭而對則於知舉
官員前講說七通者爲合格不㑹經旨者三舉巳
上即逐場所對墨義依自來通粗施行两舉𥘉舉
者至於終場日須八通者爲合格又外郡解發進
士諸科人本郷舉里選之式必先考其履行然後
取以藝業今乃不求履行惟以詞藻墨義取之加
用封彌不見姓字實非郷里舉選之本意也又南
省考試舉人一埸試詩賦一埸試䇿人皆精意盡
其所長復考較日乆實少舛謬及御試之日詩賦
文論共爲一埸旣聲病所拘意思不逺或音韻中
一字有差雖平生苦辛即時擯逐如音韻不失雖
末學淺近俯拾科級旣舉之處不考履行又御試
之日更拘聲病以此士之進退多言命運而不言
行業明君在上固當使人以行業而進而勿言命
運言命運者是善惡不辨而歸諸天也豈　國家之美
事哉臣請重定外郡發解條約須是履行無惡藝業
及等者方得解薦更不封彌試卷其南省考試之
人巳經本郷詢考履行却須封彌試卷精考藝業
定奪等第進入御前選官覆考重定等第訖然後
開看南省所定等等内合同姓名偶有髙下者更不
移攺若等第不同者人數必少却加封彌更宣兩地
參較然後御前放牓此爲至當内三人巳上即於
髙等人中選擇聖意宣放其考較進士以䇿論髙
詞賦次者爲優等䇿論平詞賦優者爲次等諸科
經旨通者爲優等墨義通者爲次等巳上進士諸科
並以優等及等者放選注官次等及等者守本科選
限自唐以來及第人皆守選限　國家以收復諸國
郡邑乏官其新及第人權與放選注官今來選人壅
塞宜有攺革又足以勸學使其知聖治身之道則
國家得人百姓受賜四曰擇官長臣聞先王建侯以
共理天下今之剌史縣令即古之諸侯一方舒慘百
姓休戚實繫其人故歷代甚盛之時必重此任今乃
不問賢愚不較能否累以資考陞爲方面懦弱者不
能檢吏得以蠧民強幹者惟是近名率多害物邦國
之本由此凋殘朝廷雖至憂勤天下何以蘇息其轉
運使并提點刑獄按察列城當得賢於衆者臣請特
降詔旨委中書樞密院且各選轉運使提點刑獄共
十人大藩知州十人委兩制共舉知州十人三司副
使判官同舉知州五人御史臺中丞知雜三院共舉
知州五人開封知府推官共舉知州五人逐路轉運
使提點刑獄各同舉知州五人知縣縣令共十人逐
州知州通判同舉知縣縣令共二人得前件所舉之
人舉主多者先次差𥙷仍指揮審官院流内銓舉
以後所差知州知縣縣令並具合入人歷任功過
舉主人數聞奏委中書看詳委得允當然後引對
如此舉擇則諸道官吏庶幾得人爲　陛下愛惜
百姓均其徭役寛於賦斂各獲安寜不召禍亂天
下幸甚五曰均公田臣聞易曰天地養萬物聖人
養賢以及萬民此言聖人養民之時必先養賢養
賢之方必先禄厚禄厚然後可以責廉隅安職業
也　皇朝之𥘉承五代亂離之後民庶凋弊時物
至賤曁諸國收復天下郡縣之官少人除𥙷至有
經五七年不替罷者或纔罷去便入見闕當物價
至賤之時俸禄不輟士人之家無不自足咸平巳
後民庶漸繁時物遂貴入仕門多得官者衆至有
得替守選一二年又授官待闕一二年者在天下
物貴之後而俸禄不繼士人之家鮮不窮窘男不
得㛰女不得嫁喪不得葬者比比有之復於守選
待闕之日衣食不足貸債以苟朝夕到官之後必
先來見逼至有冒法受贓賖舉度日或不恥賈販
與民争利旣爲負罪之人不守名節吏有姦贓而
不敢發民有豪猾而不敢制奸吏豪民得以侵暴
於是貧弱百姓理不得直冤不得訴徭役不均刑
罰不正比屋受弊無可奈何由乎制禄之方有所
未至　眞宗皇帝深思逺慮復前代職田之制使
中常之士自可守節㛰嫁以時喪葬以禮皆國恩
也能守節者始可制姦贓之吏鎭豪猾之人法乃
不私民則無枉近日屢有臣僚乞罷職田以其有
不均之謗有侵民之害臣謂職田本欲養賢縁而
侵民者有矣比之衣食不足壞其名節不能奉法
以直爲枉以枉爲直衆怨思亂而天下受弊豈止
職田之害耶又自古常患百官重内而輕外唐外
官月俸尤更豐足簿尉俸錢尚二十貫今窘於財
用未暇増復臣請兩地同議外官職田有不均者
均之有未給者給之使其衣食得足㛰嫁喪葬之
禮不廢然後可以責其廉節督其善政有不法者
可廢可誅且使英俊之流樂於爲郡爲邑之任則
百姓受賜又將來升擢多得曽　經郡縣之人深悉
民隱亦致化之本也惟聖慈深察天下幸甚六曰
厚農桑臣觀書曰德惟善政政在養民此言聖人
之德惟在善政善政之要惟在養民養民之政必
先務農農政旣修則衣食足衣食足則愛膚體愛
膚體則畏刑罰畏刑罰則宼盗自息禍亂不興是
聖人之德發於善政天下之化起於農畝故詩有
七月之篇陳王業也今國家不務農桑粟帛常貴
江浙路糴米二百萬石其所糴之價與輦運之費
每歳共用錢三百餘萬貫文又貧　弱之民困于
賦歛歳伐桑棗鬻而爲薪勸課之方有名無實故
粟帛常貴府庫日虚此而不謀將何以濟臣於天
下農利之中粗舉二三以言之且如五代羣雄爭
覇之時本國歳飢則乞糴於隣國故各興農利自
至充足江南應有圩田每一圩方數十里如大城
中有河渠外有門閘旱則開閘引江水之利潦則
閉閘拒江水之害旱潦不及爲農美利又浙西地
卑常苦水沴雖有溝河可以通海惟時開導則潮
泥不得而堙之雖有堤塘可以禦患唯時修固則
無摧壞臣知蘇州自點檢簿書一州之田係出稅
者三萬四千頃中稔之利每畒得米二石至三石
計出米七百餘萬石東南每歳上供之數六百萬
石乃一州所出臣詢訪髙年則云曩時兩浙未歸
朝廷蘇州有營田軍四都共七八千人專爲田事
導河築堤以減水患于時民間錢五十文糴白米
一石自　皇朝一統江南不稔則取之浙右浙右
不稔則取之淮南故慢於農政農政不修舉江南
圩田浙西河塘太半隳廢失東南之大利今江浙
之米石不下六七百文足至一貫文省比於當時
其貴十倍而民不得不困國不得不虚矣又京東
西路有卑濕積潦之地旱年　國家特令開决之
後水患大減今罷役數年漸巳湮塞復將爲患臣
請每歳之秋降勑下諸路轉運司令轄下州軍吏
民各言農桑之間可興之利可去之害或令開河
渠或築堤堰陂塘之類並委本州運選官計定工
料毎歳於二月間興役半月而罷仍具功績聞奏
如此不絶數年之間農利大興下少飢歳上無貴
糴則東南歳糴輦運之費大可減省其勸課之法
宜選官討論古制取其簡約易從之術頒賜諸路
轉運使及面賜一本付新授知州知縣縣令等此
養民之政冨國之本也七曰修武備臣聞古者天
子六軍以寜邦國唐初京師置十六將軍官屬亦
六軍之義也諸道則開折衝果毅府五百七十四
以儲兵伍每歳三時耕稼一時習武自正觀至于
開元百三十年戎臣軍伍無一逆亂至開元末聽
匪人之言遂罷府兵唐衰兵伍皆市井之徒無禮
義之教無忠信之心驕蹇凶逆至于喪亡我　祖
宗以來罷諸侯權聚兵京師衣粮賞賜豐足經八
十年矣雖已困生靈虚府庫而難於攺作者所以
重京師也今西北強梗邊備未徹京師衞兵多逺
戍或有倉卒輦轂無備此大可憂也逺戍者防邊
陲之患或緩急抽還則外禦不嚴戎狄追奔便可
直趨關輔新招者聚市井之軰而輕囂易動或財
力一屈請給不充則必散爲羣盗今生民巳困無
可誅求或連年凶飢將何以濟贍軍之䇿可不預
圖若因循過時臣恐急難之際宗社可憂臣請密
委兩地以京畿見在軍馬同議有無闕數如六軍
未整須議置兵則請約唐之法先於畿内并近輔
州府召募強壯之人充京畿衞士得五萬人以助
正兵足爲強盛使三時務農大省給贍之費一時
教戰自可防虞外患其召募之法并將校次第並
先密切定奪聞奏此實強兵節財之要也候京畿
近輔召募衞兵巳成次第然後諸道俲此漸可施
行惟聖慈留意八曰減徭役臣聞漢光武建武六
年六月詔曰夫張官置吏所以爲人也今户口耗
少而縣官吏職所置尚繁令司隷州牧各實所部
二府於是條奏并省四百餘縣天下至治臣又觀
西京圖經唐㑹昌中河南府有户口十九萬四千
七百餘户置二十縣今河南府主客七萬五千九
百餘户仍置一十九縣主户五萬七百客户二萬
五千二百鞏縣七百户偃師一千一百户逐縣三
等而堪役者不過百家而所供役人不下二百數
新舊循環非鰥寡孤獨不能供役西洛之民㝡爲
窮困臣請依後漢故事遣使先往西京併省諸邑
爲十縣其所廢之邑並攺爲鎭令本路舉文資一
員董榷酤關征之利兼人煙公事所廢公人除歸
農外有願居公門者送所在之邑其所在邑中役
人却可减省歸農則兩不失所候西京併省稍成
倫序則行於大名府然後遣使諸道依此施行仍
先指揮諸道防團州巳下有使州兩院者皆爲一
院公人願去者各放歸農職官㕔可給本城兵士
七人至十人替人力歸農其郷村耆保地里近者
亦令併合能併一保耆管亦減役十餘户但少徭
役人自耕作可期冨庶九曰覃恩信臣切覩　國
家三年一郊天子齋戒衮冕謁見宗廟乃祀上帝
大禮旣成還御端門肆赦天下曰赦書日行五百
里敢以赦前事言者以其罪罪之欲其王澤及物
之速也如此今大赦每降天下歡呼一兩月間錢
榖司存督責如舊桎梏老㓜籍没家産至于寛賦
斂減徭役存恤孤貧振舉滯淹之事未嘗施行使
天子及民之意盡成空言有負聖心損傷和氣臣
請特降詔書今後赦書内宣布恩澤有所施行而三
司轉運司州縣不切遵稟者並從違制徒二年斷
情重者當行剌配應天禧年以前天下欠負不問
有無侵欺盗用並與除放違者仰御史臺提點刑
獄司常切覺察糾劾無令壅遏臣又聞易曰先王
以省方觀民設教故有廵狩之禮察諸侯善惡觀
風俗厚薄此聖人順動之意今廵狩之禮不可復
行民隱無窮天聽甚逺臣請降詔中書今後每遇
南郊赦後精選臣僚往諸路安撫察官吏能否求
百姓疾苦使赦中及民之事一一施行天下百姓
莫不幸甚十曰重命令臣聞書愼乃出令令出惟
行准律文諸𬒳制書有所施行而違者徒二年失
錯者杖一百又監臨主司受財而枉法者十五疋
絞蓋先王重其法令使無敢動摇將以行天下之
政也今覩　國家每降宣敕條貫煩而無信輕而
弗稟上失其威下受其弊蓋由朝廷采百官起請
率爾頒行或昧經常即時更攺此煩而無信之驗
矣又海行條貫雖是故違皆從失坐全乖律意致
壞大法此輕而弗稟之甚矣臣請特降詔書今後
百官起請條貫令中書樞密院看詳㑹議必可經
乆方得施行如事干刑名者更於審刑大理寺究
明㑹法律官員參詳起請之詞刪去煩冗裁爲制敕
然後頒行天下必期遵守其衝攺條貫並令繳納
免致錯亂設有施行仍望别降敕命今後逐處當
職官吏親𬒳制書及到職後所受條貫敢有故違
者不以海行並從違制徒二年未到職已前所降
條貫失於檢用情非故違者並從本條失錯断科
杖一百餘人犯海行條貫不指定違制刑名者並
從失坐若條貫差失於事有害逐處長吏别見機
㑹湏至便宜而行者並湏具縁由聞奏委中書樞
密院詳察如合理道即與放罪仍便相度别從更
攺
皇朝文鑑卷第四十三
皇朝文鑑卷第四十四
　奏䟽
　　　辨滕宗諒張亢　范　仲淹
　　　請將先減省諸州公用錢却令依舊
　　　　　　　　　　　　　　范　仲淹
　　　議許懷徳等差遣　范　仲淹
　　　論驕卒誣告將校乞嚴軍律
　　　　　　　　　　　　　　韓　琦
　　　論減省冗費　韓　琦
　　　論西夏請和　韓　琦
　　　論時事　韓　琦
　　　論靑苖　韓　琦
　　　答詔問北虜地界　韓　琦
　　　　辨滕宗諒張亢　范　仲淹
臣聞議論太切必取犯顔之誅保任不明豈逃累
己之坐彞典斯在具寮式瞻臣自邊陲誤膺奬擢
授任不次遇事必陳切見故監察御史梁堅彈奏
滕宗諒於慶州用過官錢十六萬貫有數萬貫不
明必是侵欺入己及邠州宴㑹并涇州犒設諸軍
乖越不公至聖慈赫怒便欲罷去臣縁在彼目擊
雖似過當别無切害不曾有一兵一民詞訟至於
處置邊事亦無踈虞臣遂進諌乞聖慈差官根勘
逐一且與辨明未消挫辱恐誤朝廷賞罰又有上
言張亢驕僣不公臣亦乞根勘辨明或無深過如
有大叚乖越侵欺入已臣甘同受貶黜臣所以激
切而言者非滕宗諒張亢勢力能使臣如此竭力
也蓋爲國家邊上帥將中未有曾立大功可以威
衆者且遣儒臣以經略部署之名重之又借以生
殺之權使彈壓諸軍禦捍大宼不使知其乏人也
若一旦以小過動揺則諸軍皆知帥臣非朝廷腹
心之人不足可畏則是國家失此機事自去爪牙
之威矣唐末藩鎭多殺害逐去節度使於軍中自
立帥臣而當時不能治者由帥臣望輕易於揺動
之故也今燕度勘到滕宗諒慶州一界所用錢數
分明並無侵欺其毀却涇州前任公用曆勘到干
連人只稱有送官員等錢物亦不顯入己又是元
彈奏狀外事件所有張亢借公用錢買物事未發
前巳還納訖又因移任借却公用銀却留錢物准
還皆無欺隱之情其餘罪狀多未摭實其干連人
當盛寒之月乆在禁繫皆是非辜若今燕度勘問
二人旣事非確實必難伏辨或逼令認罪又是
陛下近臣不可辱於獄吏或至録問有辭即湏差
官再勘其合干人當轉不聊生兼邊上臣寮見此
深文謂朝廷待將帥少恩於支過公用錢内搜求
罪戾欲䧟邊臣且塞下州郡風沙至惡觸目愁人
非公用豐濃何以度日豈同他處臣僚優游安穩
坐享榮禄　陛下深居九重當須察此物情知其
艱苦豈可使獄吏爲功而勞臣抱怨臣欲乞聖慈
據燕度奏到事節特降朝旨差使臣二人齎去取
問滕宗諒張亢如實是巳犯便仰承認當議量情
親斷如别有縁由亦具分析聞奏候到見得别無
枉抑便可取旨斷遣如有異同即乞朝廷别選官
勘鞠免致冤滯其干連人且乞指揮放出知在臣
則巳有不合保此二人罪狀乞聖慈先次貶黜免
令臣包羞於朝受人指笑儻聖慈念臣不避艱辛
尚留驅使即於河東河北陜西𥙷一郡臣得經畫
邊事一一奏論或𥙷二輔近州臣得爲朝廷建置
府兵作諸郡之式以輔安京師臣之此請出於至
誠願　陛下不奪不疑況臣乆爲外官不知輔弼
之體本是麄材秪堪犬馬之用若令臣待罪兩府
必辱君命且畏人言臣無任祈天望聖請命激切
屏營之至
　　　　請將先減省諸州公用錢却令依舊
　　　　　　　　　　　　　　范　仲淹
臣竊見朝旨下陜西省罷同解乾耀等九州軍公
使錢共一千八百貫文竊以　國家逐處置公使
錢者蓋爲士大夫出入及使命往還有行役之勞
故令郡國饋以酒食或加宴勞蓋養賢之禮不可
廢也謹按周禮地官有遺人掌郊里之委積以待賓
客野鄙之委積以待羈旅凡國野之道十里有廬
廬有飲食三十里有宿宿有路室路室有委五十
里有市市有候館候館有積凡委積之事廵而比
之以時頒之此則三王之丗巳有厨傳之禮何獨
聖朝顧小利而亡大體且今贍民兵一名歲不下
百貫今減省得公用錢一千八百貫只養得兵士
一十八人以一十八人之資廢十餘郡之禮是
朝廷未思之甚也况今來逐州使命之外各有軍
營每年春後邊兵歇泊動經半年軍中人員並無
宴犒之具雖條貫有旬設之名逐州每月一次舉
行軍員各給錢一百文巳來官務薄酒二升旣無
公用更不赴筵亦不張樂豈朝廷宴享將校之意
州郡削弱道路咨嗟當全盛之朝豈宜如此或謂
有公使錢處收買食物搔擾民户殊不知郡守得
人自能約束如非其人更出己俸買物虧民愈甚
是見其小而不思其大也伏望　聖慈速降指揮
下陜西河北河東路轉運司昨來經减廢公用錢
處並令依舊庶恊典禮稍息物論況朝廷用武之際
於此一事尤宜照管臣等乆在邊任深知此事近
貳樞庭豈當緘黙
　　　　議許懷德等差遣　范　仲淹
臣竊見許懷德在延州爲不進兵擊賊及軍民虚
驚抛棄隨軍粮草遂送永興勘劾該赦釋放授秦州
部署近又西賊侵邊破蕩刼熟户一千帳不能保
護即合重行朝典以其在邊無效降充永興部署
郭承祐降知相州爲轉運使紏奏充北京都部署
此二人一面責降一面遷轉天下聞之是朝廷賞
罰㒹倒取笑四方何以激勸勲臣何以鑒戒惰將
如王信狄青實有武勇堪任管軍亦恐未有大功
遷轉太速　祖宗朝任用邊將賞賜至厚使用度
充足委信至重使生殺在己惟惜官職不令滿志
恐有懈惰不思立功實前王馭將之術也又朝廷
曾降詔所闕都虞等更不循轉候有邊功除授今
却不因功勞衝攺此詔而今後　國家之命全無
信矣惟用兵命將之令尤要取信繫國安危與其
它號令不同如須合轉起亦候過郊禮使作該恩
方可進爵願　陛下再三思之仍乞丁寜指揮兩
府今後議論賞罰不可輕易須是有所激勸不招
旁議方可施行臣謂　國家承五代之弊賴　祖
宗威德　陛下仁聖保守四海乆無禍難今四夷
巳動百姓巳困倉庫巳虚兵旅巳驕　國家安危
實未可保惟賞罰之柄駕馭天下如賞罰頻失將
何以保太平之業臣切懼之願　陛下裁擇
　　　　論驕卒誣告將校乞嚴軍律
　　　　　　　　　　　　　　韓　琦
臣近聞虎翼長行武贇引見日唐突告論本指揮使
關元部轄嚴緊及將人口上京下軍頭司取責後
並送開封府勘鞠竊如本府勘得武贇各從杖一
百定斷臣竊以軍中之法最爲嚴重苟從寛弛爲
害匪輕其武贇旣陳告部轄將校不公自有殿前
馬步軍司合屬去處引見之際咫尺天威固非軍
人論事之所及將辯訊又多誣罔之辭蓋近年兵
卒驕縱類率如此　國家屯置師旅衆踰百萬一
營只委將校數員若鈐制稍嚴便即捃拾小過於
引見之際唐突論訴朝廷不以大體斷之兩皆獲
罪必恐此後兵卒將校漸廢階級之制但務姑息
以求無過若一旦邊境有急使其亡軀命而赴湯
火必不能爲　陛下用也　陛下誠宜於泰寜之
辰深戒有司凡百軍旅之事常以訓戢爲意有違
犯者時以重法行之其將校苟非大過止因部轄
嚴峻爲兵士所怨求細事以致其罪者亦當捨而不
問所謂懲一卒而警萬衆去小慈而行大仁惟
陛下熟賜財詳天下至幸
　　　　論減省冗費　韓　琦
臣准勑以御史王素上言乞依賈昌朝所奏取景
德至景祐年凡百用度靡有巨細校計所入所出
之數省罷不急等事蒙差張若谷任中師并臣與
三司同共詳所奏定奪減省聞奏竊以臣先監左
藏庫日朝廷亦曽差官於三司令將咸平景德天
聖景祐年支費比附其時三司巳檢尋天聖巳前
帳案不足遂下在京諸司庫務差人監勒檢尋亦
是多不存在甚爲騷優臣輙上言若檢尋前項年
分帳案得全比附見今来支費數多朝廷若不能
節用乃是徒摭空文或勘㑹近年帳案但見得冗
費即行减罷亦不須見逺年文字蒙下三司檢尋
終不齊足只将近年帳案勘㑹結絶了當今　陛
下敦崇儉之本沛然垂詔以經費有度復議均
節斯乃　陛下興化致理愛養元元之深意也天
下黎民實䝉惠福若又湏将景徳至景祐年逐年
月計度較計必是依前虚有勞費淹滯無成况今
西鄙設偹聚財實邊之際所宜移兹冗用以助兵
須豈可遷延歲時不求速效臣欲乞将三司逐案
景徳年來帳籍及照證文字勘㑹不必年分整齊
但見得官中交用顯有虚費即定奪减省聞奏臣
復觀古先哲王興儉以勸天下必以身先而後臣
庶省分有司率職從上之令猶風靡而響應之也
雖有僥倖覬覦之徒抑制其欲亦不敢興造怨語
動惑衆心何則上躬行而下知所勸也臣愚欲望
陛下飭宫掖之間先務節儉凡奢靡之飾竒巧之
玩無名支賜無度取索一切罷之仍詔三司與臣
等計㑹入内内　侍省御藥院内東門司取先朝
及今來賜予支費則例比附酌中定奪减省臣等
定奪之後或有飛語流謗斷在宸衷屏而不聽如
此則縣官之用可期充足且内藏宜聖景福等殿
庫蓋累　朝蓄聚以備非常今或外用既節而不
絶内帑支取即與外庫供億糜費一同亦望　陛
下深思　祖宗經乆之制更務謹節臣又以出納
之用各有攸司冗費之弊必能知悉仍乞特降勑
命下三司委諸路轉運使副發運使逐處知州通判
在京諸司庫務勾當官員除官吏兵馬請給則例
自來已有定制不在起請外如有諸般用度顯有虚
費可以减省者即具利害擘畫聞奏降下依敕定
奪其三司人吏有所見亦聼經三司具状陳述如
顯然大叚减省得官中錢物其元起請官吏即乞
特行酬奬臣備員諫列誤被聖選不避衆怨罄竭
上陳唯冀裁擇早賜進用
　　　　論西夏請和　韓　琦
臣聞趙元昊将納和來人已稱六宅使伊州刺史
命官之意欲與朝廷抗禮臣等謂元昊如大言過
望不改僣號之請則不可許卑辭厚禮從兀率之
稱亦有大可防者臣等觀朝廷信賞必罰今已明
白帥臣奉詔巳得便宜又舊將漸去新將漸升前
弊稍除將責實效約束將佐不令輕出訓練軍馬率
多變法但今極塞城寨或未堅牢新集之兵未可
大戰若賊今春便來以臣等計之尚可憂虞然大
軍持重竒兵夜擊宜無定川之負也如俟秋而來
則城寨多固軍馬巳練或堅壁而守或據險而戰
無足畏矣臣等巳議於一二年間訓兵三四萬使
號令齊一陣伍精熟又使熟户蕃兵與正軍參用
則橫山一帶族帳可以圗之降我者使之納質而
厚其官賞各令安居籍爲熟户拒我者以精兵加
之不從則戮我軍鼓行山界不爲朝去暮還之計
元昊聞之若舉國而來我則退守邊寨足以困彼
之衆若遣偏師而來我則據險以待之蕃兵無粮
不能乆聚退散之後我兵復進使彼復業每歳三
五出元昊諸廂之兵多在河外頻來應敵疲於奔
命則山界蕃部勢窮援弱且近於我自來内附因
選酋豪以鎭之足以斷元昊之手足矣然乞朝廷
以平定大計爲意當軍行之時不以小勝小衂黜
陟將帥則三五年間可集大功仍詔中外臣僚不
得輒言邊事以沮永圖我　太祖　太宗統闢四
海創萬丗之基業今以三五年之勞再定西陲豈
以爲晚耶契丹聞國家深長之謀必懼而保盟不
復輕動然後中國有太平之期矣臣等所以言彼
賊非禮之求不必從者蓋有此議也臣等早䝉聖
奬擢預清班西事以來供國麄使三年塞下日勞
月憂豈不願聞納和少圖休息非樂職於矢石之
間蓋見西戎強梗末衰挾以變詐若朝廷處置失
宜他時悖亂爲中原大禍豈止今日之邊患哉臣
等是以不敢念身丗之安忘國家之憂湏罄芻蕘
少期𥙷助望於納和禦侮之間慎其處置爲　聖
朝長乆之慮
　　　　論時事　韓　琦
臣聞漢文帝襲髙惠承平之後躬行節儉國治民
富刑措不用時賈誼上書言事尚以為可慟哭太
息豈其過哉蓋憂深思逺圖長乆之計欲大漢之
業垂千萬丗而無窮者也今　陛下紹　三聖之
休烈仁德逺𬒳天下大定民樂其生者八十餘載
矣而臣切覩時事謂可晝夜泣血非直慟哭太息
者何哉蓋以西北二虜禍釁巳成而上下泰然不
知朝廷之將危宗社之未安也臣今不暇廣有援引
請粗陳其大㮣切以契丹宅大漠跨遼東據全燕
數十郡之雄東服髙麗西臣元昊自五代迄今垂
百餘年與中原抗衡日益昌熾至於典章文物飲
食服玩之盛盡習漢風故虜氣愈驕自以爲昔時
元魏之不若也非如漢之匈奴唐之突厥本以夷
狄自處與中國好尚之異也近者復幸朝廷西方
用兵違約遣使求割關南之地以啓爭端朝廷愛
念生民爲之隱忍歳益金幣之數且固前盟而尚
邀獻納之姧謀招納亡命雖外示臣節而内恃兵
力至元昊則好乱逞志西併甘凉諸蕃以拓境土
自度種落強盛故僣號背恩北連契丹欲成鼎峙
之勢非如繼遷昔年跳梁於銀夏之間耳且元昊
累歳盗邊官軍屢衂今乗定川全勝之氣而遣人
納和則知其計愈深而其事可虞也議者或謂昨
假契丹傳導之力必事無不合豈不思契丹旣能
使元昊罷兵則必能使元昊舉兵乎況比來辭禮
驕抗殊未屈下北虜之言旣巳無驗亦恐有合從
之䇿夾困中原朝廷若軫西民之勞暫求休養元
元且以金帛㗖之待以不臣之禮臣恐契丹聞之
謂朝廷事力巳屈則又遣使移書過邀尊大之稱
或求朝廷不可從之事隳其誓約然後驅犬羊之
衆直趨大河復使元昊舉兵深宼關輔當是時未
審朝廷以何術而禦之哉若委西鄙於藩臣專事
北宼　陛下親御六師臨澶淵以待之即未知今
之將卒事力與環衞統帥比　眞宗北征時何如
哉如欲駐蹕北京以張軍勢臣恐虜衆由德博渡
河直趨京師則朝廷根本之地宗廟宫寢府庫倉
廪百官六軍室家所在而一無城守之備　陛下
可以擁北京之衆却行而救之乎臣所以謂可晝
夜泣血者誠憂及于此冀　陛下一寤而急爲拯
救也朝廷若謂今之盟約尚可固結則前三十年
之信誓朝廷何負二虜而一旦違之哉彼犲狼之
心見利而動又可推誠而待之乎夫得以先見預
爲之防則功逸而事集若變生倉卒駭而圖之雖
使良平復生爲　陛下計亦不能及矣臣是以夙
夜思之朝廷若不大新紀律則必不能革時弊而
弭大患臣輙畫當今所宜先行者七事條列以獻
其大略一曰清政本夫樞密院本兵之地今所立多
苛碎纎末之務中書公事雖不預聞恐亦類此謂
宜詔中書樞密院事有例者著爲法可擬進者無
面奏其餘微瑣可悉歸有司使得從容謀議賜對
之際專論大事二曰念邊事今政府循故事纔午
即出欲稍留則恐疑衆退朝食罷忽遽簽書而去
何暇欵及疆事哉謂宜須未正方出延此一時以
專邊論三曰擢材賢自承平以來用人以叙遷之
法故遺才甚多近中書樞密院求一武臣代郭承
祐聚議累日不能得謂宜倣　祖宗舊制於文武
中不次超擢以試其能四曰備河北自北虜通好
三十餘年武備悉廢近慢書之至騷然莫知所謂
宜選轉運使二員密授經略責以歳月使營守禦
之備則我待之有素也五曰固河東前歳昊賊䧟
豐州掠河外熟户殆盡麟府勢孤絶宜責本道師
度險要建城堡省轉餉爲持乆之計六曰收民心
祖宗置内藏庫蓋備水旱兵革之用非私蓄財而
充己欲也自用兵以來財用匱竭宜稍出金帛以
佐邊用民力可寛而衆心安矣七曰營洛邑今帝
都無城隍之固以備非常議興葺則爲張皇勞民
不若隂營洛邑以爲遊幸之所歳運太倉羡餘之
粟以實其廩庾皇居壯矣
　　　　論靑苖　韓　琦
准轉運及提舉常平廣惠倉司牒給靑苖錢須十
戸以上爲一保三等以下人爲甲頭每户支錢第
五等及客戸母得過千五百第四等三千第三等
六千第二等十千第一等十五千餘錢委本縣量
度増給三等巳上更有餘錢坊郭户有物業抵當
願請錢者五家爲一保依靑苖例支借諸縣不得
避出納之煩致諸人扇搖人户却稱不願請領如
不願請領即具結罪狀入馬遞申以憑　選官曉
諭如却願請本縣干繫人别作行遣事理稍重具
事申奏如夏秋収成物價稍貴願納錢者當議減
市價錢數比元請錢十分不得過三分假令一户
請錢一千納錢不得過千三百臣竊以國之頒號
令立法制必信其言而使民受實惠則四方觀聽
孰不欣服伏詳熈寜二年詔書務在優民不使兼
并乗其急以邀倍息皆以爲民而公家無所利其
入謂合先王散惠興利抑民豪奪之意也今乃郷
村自第一等而下物業抵當者依靑苗例支借且
郷村上三等并坊郭有物業户乃從來兼并之家
也今皆多得借錢每借一千令納一千三百則是
官放息錢與𥘉詔抑兼并濟困乏之意絶相違戾欲
民信服不可得也又郷村每保湏有物力人爲甲
頭雖云不得抑勒而上户旣有物力必不願請官
吏防保内下户不能送納豈免差充甲頭以備代
陪復峻責諸縣人不願請即令結罪申報若選官
曉諭却有願請者則干繫人别作行遣或具申奏
官吏懼提舉司勢可升黜又防選官曉諭之時豈
無貧下浮浪願請之人苟免捃拾須行散配且下户
見官中散錢誰不願請然本户夏秋各有稅賦又
有預買及轉運司和買兩色紬絹積年倚閣借貸
麥種錢之類名目甚多今更増納此一重出利靑
苗錢愚民一時借請則甚易至納時則甚難故自制
下以來一路官吏上下惶惑皆謂若不抑散則上
户必不願請近下等第與無業客户雖或願請必
難催納將來必有行刑督索及勒干繋書手典押
耆户長同保人等均陪之患大凡兼并所放息錢
雖取利稍厚縁有逋欠官中不許受理往往舊債
未償其半早巳續得貸錢兼并者旣有資本故能
使相因歳月漸而取之今官貸靑苗錢則不然須
夏秋隨稅送納灾傷及五分以上方許次料催還
若連兩料灾傷則必官無本錢接續支給官本因
而寖有失䧟其害明白如此更有縁此煩費虚擾
之事不敢具述去歳河朔豐熟常平倉糴米斗錢
不過七十五至八十五以來若乗時收斂遇貴出
糶不唯合於古制而無失䧟之弊兼民實𬒳惠亦
足收其羡贏今諸倉有糴入而提舉司亟令住止
蓋盡要散充靑苗錢指望三分之利收爲己功縣
邑小官敢不奉行豈暇更䘏貽民乆逺之患哉諸
路所行必料大率如此朝廷若謂陜西嘗放靑苗
錢官有所得而民以爲便此乃轉運司因軍儲有
闕遇自冬涉春雨雪及時麥苗滋盛决見成熟行
於一時則可也今乃差官置司爲每歳春夏常行之
法而取利三分豈陜西權宜之比哉兼𥘉詔且於
京東淮南河北三路先行此法俟成次第即令諸路
施行今此三路方憂不能奉行而遽於諸路遍差
提舉官以至西川廣南亦皆置使伏惟　陛下自
臨御以來夙夜憂勞勵精求治况承　祖宗百年
仁政之後民浸德澤唯知寛䘏未嘗過擾若但躬
行節儉以先天下常節浮費漸汰冗食自然國用
不乏何必使興利之臣紛紛四出以致逺邇之疑
哉欲望聖明更賜博訪若臣言不妄乞盡罷諸路
提舉官只委提點刑獄官依常平舊法施行
　　　　答詔問北虜地界　韓　琦
臣晚年多病心力耗殫日欲再乞殘骸保此頽暮
不意　陛下以北虜生事深思預防記及孤愚曲
有詢逮敢不勉竭衰殘少塞聖問臣切以契丹稱
彊北方與中國抗者蓋一百七十餘年矣自石晉
割地并有漢疆外兼諸戎益自驕大􁕁祖宗朝屢
常南牧極肆凶暴當是時豈不欲悉天下之力必
與虜角哉終以愛惜生靈屈就和好凡疆場有所
興作深以張皇引慝爲誡以是七十年間二邊之
民各安生業至於老死不知兵革戰闘之事至仁
大惠不可加也臣觀近年以來朝廷舉事則似不
以敵爲恤虜人素以乆彊之勢於我未嘗少下一
旦見形生疑必謂我有圖復燕南之意雖聞虜主
孱而佞佛豈無強梁宗屬與夫謀臣䇿士引先發
制人之說造此釁端故屢遣横使以争理地界爲
名觀我應之之實如何耳所以致虜之疑者臣試陳
其大略髙麗臣屬契丹於朝廷乆絶朝貢向自浙
路遣人招諭而來且髙麗小邦豈能當契丹之盛
來與不來國家無所損益而契丹知之謂朝廷將
以圖我此契丹之疑也秦州古渭之西吐蕃部族
散居山野不相君長耕牧自足未嘗爲邊鄙之患
向聞強取其地建熈河一路殺其老小以數萬計
所費不貲而河州或云地屬董氈即契丹壻也旣
恐闢地未巳豈不往訴而契丹聞之當謂行將及
我此又契丹之疑也北邊地近西山勢漸髙仰不
可爲塘泊之處向聞差官領兵徧植榆栁冀其成
長以制虜騎然興於界首無不知者昔慶曆慢書
所謂剏立隄防障塞要路無以異矣然此豈足恃
以爲固哉徒使契丹之疑也河朔義勇民兵置之
歳乆耳目巳熟將校甚整教習亦精而忽然團保甲
一道紛然義勇舊人十去其七或撥入保甲或放
而歸農得増數之虚名破可用之成法此又徒使
契丹之疑也自虜人辯理地界河朔縁邊與近裏
州郡一例差官檢討修築城壘開淘壕塹趙冀北
京展貼之功役者尤衆敵樓戰棚之類悉加完葺
増置防城之具率令備足逐州兵甲器械累次差
官檢視排垜張盤前後非一又諸處刱都作院頒
降新樣廣謀造作澶州等處刱爲戰車此皆衆目
所覩諜者易窺且虜人未有動作彼無秋毫之損
而我已費財殫力先自困弊　徒使契丹之疑也
近復置立河北三十七將各專軍政州縣不得闗
預雄州地控極邉亦設將屯其隨軍衣物有令兵
士已辦者有令本營増置者有令官造給付者以
至預籍上户車馬騾驢凖備隨行明作出征次苐
不可蓋掩此又深使契丹之疑也夫北虜素爲敵
國設如此則積疑起事不得不然亦其善自爲謀
者也今横使再至𥘉示偃蹇以探賾朝廷代北與
雄州素有定界若優容而與之實虜情無厭浸淫
不已誠如聖詔所諭固不可與或因其不許虜遂
持此以爲已直縱未大舉勢必漸擾諸邉卒隳盟
好蓋事有因縁而至此者乃煩明詔訪以待遇備
禦之要自顧老朽夙夜思之其将何䇿上助聖筭
然臣聞言未及而言謂之躁言及而不言謂之隱
臣昔曾言散青苗錢不便事而言者輒肆厚誣非
陛下之明㡬及大戮自此新法之下雖聞其有未
恊人情者實避嫌疑不敢更有論列今親𬒳詔問
事繫國家安危言及而隐是大不忠罪不容誅矣
臣甞竊計始爲　陛下謀者必曰　祖宗以來紀
綱法度率多因循苟簡非變不可也治國之本當
先預有富疆之術聚財積榖寓兵於民則可以鞭笞
四夷盡復唐之故疆然後制作禮樂以文太平故始
散青苗錢使民出利所得之利復以爲本但務多取
歳増本錢無有定數又爲免役之法自上等以至下
戸皆令次第出錢募人應役從來上戸輪當衙前重
難故其間時有破敗者今上戸一歳出錢不過三十
餘緡安然無事而令下戸素無役者歳歳出錢此則
損下戸而益上戸雖百端補救終非善法又役錢之
内每歳更納寛剰錢以備它用此所謂富國之術者
也且農民送納夏賦稅一年兩次納不前者始有科
校之刑今納青苗與役錢巳是加賦有過限者亦依
二稅法科校則是一戸一歳之中常負六次科校民
不勝駭矣稍遇水旱則逋負官錢流移失業是巳著
見孰敢言者又内外置市易務盡籠天下商旅之貨
官自取利主以得利爲功錐刀必取小商細民遂無
所措手加以新制日下更攺無常州縣官吏茫然不
能詳記稍有違者坐以徒刑雖經赦降去官不得原
免監司督責以刻爲明此法之苛過於告緡故州縣
之間官吏惴惴然日苟一日皆以脫罪爲幸夫農
者國之根本也商者能爲國致財者也官吏者助
朝廷之教化者也今農者則怨於畎畒商者則嘆
於道路官吏則所在不安其職恐　陛下不能盡
知也夫欲攘捍四夷以興太平而先使邦本困揺
衆心離怨振古以來未聞能就此功者也此則爲
陛下始謀者之大誤也　陛下有堯之仁舜之聦
知其所誤能攺不吝聖人之大德也又今好進之
人不顧國家利害但謂邊事將作冨貴可圖獻䇿
以干　陛下者必云虜勢巳衰特外示驕慢耳以
陛下神聖文武若擇將臣領大兵深入虜境則幽
薊之地一舉可復此又未之思也今河朔累歳灾
傷民力大乏縁邊次邊州郡芻糧不充新選將官
麄勇保甲新點未經訓練若驅重兵頓于堅城之
下糧道不給虜人四向來援腹背受敵欲退不可
其將奈何此　太宗朝雖曹彬米信名德宿將猶以
致歧溝之敗也臣愚今爲　陛下計謂宜遣使報
聘優致禮幣開示大信逹以至誠具言朝廷向來
興作乃修備之常兩朝通好之乆自古所無豈有
它意恐爲諜者之誤耳且疆土素定當如舊界請
命邊吏退近者侵占之地不可持此造端欲隳
祖宗累丗之好永敦信約兩絶嫌疑望　陛下將
契丹所疑之事如將官之類因而罷去以釋虜疑萬
一聽服可遷延歳月　陛下益養民愛力選賢任能
踈逺姦䛕進用忠良使天下恱服邊備日修塞下有
餘粟帑中有羡財俟虜果有衰亂之形然後一振威
武恢復舊疆快忠義不平之心雪　祖宗累朝之憤
陛下功德赫然如日照耀無窮矣如其不服决欲背
約則令河北諸州深溝髙壘足以自守虜人果來入
宼所在之兵可以伺便驅逐大帥持重以全取勝自
此彼來我往一勝一負兵家之常不可前料即未知
何時復遂休息也至於清野之法則難盡事宜之際
不可率一境之民比户將牛馬糇糧盡入城郭蓋至
時或有往保山寨者或有挈家渡河者或有留人看
守㽵舎者或有就近入居城郭者當使人得自便方
保安全固不可按圖先定必令入城郭而居雖有嚴
令必不從也在　祖宗朝屢經北虜之擾郷民避宼
率亦如此願朝廷不須一一處置臣歷事　三朝
十年輔相官巳極品歸榮故郷萬事無不足者年
將七十宿疾在身毎思告老而去庶全始終比縁
聖問之及因敢一貢盡言非嫉善非求進用只以
自信今天下之人漸不敢以直言爲獻臣實不忍
負累朝眷遇之恩猶覬狂瞽一悟聖心爲宗社之
盛福惟　陛下加察賜以不疑非獨老臣幸甚天
下幸甚
皇朝文鑑卷第四十四
皇朝文鑑卷第四十五
　奏䟽
　　　辭樞密副使　富　弼
　　　論河北流民　富　弼
　　　論辨邢正　富　弼
　　　論邊事　賈　昌朝
　　　請繼上奏封細陳事理　文　彦博
　　　　辭樞密副使　富　弼
臣今月二十二日伏奉制命授臣樞密副使右諫
議大夫以臣在病假特差閤門祗候蓋自浦賫誥
勑至臣私家臣不敢捧授即時已却令蓋自浦賫
回當日上表叙述懇免未奉指揮間今日又䝉差
降中使傳宣云此命是朝廷大用並不因人特出
聖恩精選令臣湏受者俯伏聽命神魂驚䘮便就
死所未能酬報臣本無才術驟沗榮近徒守愚直
之性誤荷聖明之知尚以契丹渝約無故造端遣
使馳書有割地和親之請事起忽遽遣臣報聘臣遂
仗　祖宗之靈慶禀　陛下之聖謀再詣虜庭復
修前好然亦不免増重幣噉無厭斂生民膏血之
資成　國朝耻辱之事臣痛恨切骨慙無面顔初
欲抗於匈奴分毫不許又念彼既生隙必求用兵
臣死節則至微於國則無益遂且屈意勉彊就小
商量止以欵倉卒之禍故忍恥辱偷活幸望他時
可以雪恥也臣自知所幹此事只是且救目下奔
突之患未是長久安寜之策緣自始及末臣皆預聞
臣每至北朝凡通和四十來年未嘗見者蕃漢官
臣盡見之四十來年兩朝人使諱而不敢説者臣
盡説之至於兩朝理亂興亡無不講貫兵馬戰闘
無不校量以此臣所以盡見得契丹委實彊盛奚
霫渤海党項高麗女真新羅黒水韃靼回鶻元昊
盡皆臣伏一一貢奉惟與中原一處為敵國而已
兵馬畧集便得百萬霈然餘力前古不如非是不
敢南牧只是不來爾來之則無以枝梧臣所以謂
未是長久安寜之策者臣知其子細故也前史云
百聞不如一見他人之説皆出傳聞臣之所陳盡
是目擊以此知臣之所説不可不信也今來雖且
通和他日未保無事則是臣向來奉使不足為勞
既不為功豈敢受賞所以去嵗再三懇辭樞密翰
林二學士者是自知無功而不敢受也䝉　陛下
察臣愚鄙特賜　開許臣自此於是稍得安心矣
今者又蒙特出聖意非常㧞擢臣始聞有命汗流
浹背前二學士與臣見守官職若不相遠尚不敢
當況樞府之地號為大用以臣前懇所述豈可受
之臣執性至愚惟道為務不是飾讓亦非好名美
祿高官人之所欲但看事理有可受與不可受爾
苟無後悔受之無疑禍若相隨以死不受今北虜
雖暫通和向去事未可知臣若受賞萬一他日復有
變動朝廷責使人冐賞之罪臣斷不敢避斧鉞之
誅設或朝廷謂使人只是幹一時之事後來不可
加責且恕重誅其如天下公論亦不肯放臣矣臣
畏懼公論甚於斧鉞臣所以累次不敢受賞功之
命者實欲逃他日斧鉞之責公論之逼也況自去
嵗再通和好後來議者便以謂無北顧之慮邊鄙
戎備漸已廢㢮匈奴知我懈怠必為他日不測之
患臣所以日夜憂懼寢食不遑見今在身官職尚
恐他日不能保存況當賞功之恩乎縱朝廷未暇
為刷恥之計豈不憂異時之患且思所以備豫哉
臣今所以不敢受賞者猶望人信臣憂懼之説必
為戎備或有變動不至失事亦臣之効也臣若遂
受其賞則人必謂使人既已受賞决無事矣是臣
冐榮祿安朝廷之心他日變故由臣而致也臣每
思及此尤願終身不受爵賞伏望　陛下思夷狄
輕慢中原之恥常懷讎雪之意坐薪嘗膽不忘戒
備内則脩政令明賞罰辨别邪正節省財用外則
選將帥練士卒安輯疲廢崇建威武使二邊聞風
自戢不敢内向縱有侵犯疆塞不為深患此乃是
宗社無窮之慶天下太平之基也一使人不加濫
賞豈足煩　陛下丁寜之若是乎今雖上違聖意
不即拜命臣衘感恩遇已出萬死不能報矣臣愚
志已定乞更不差降中使深恐愈瀆聖聽益重臣
罪早來雖已具此懇盡附中使口奏訖猶慮有所
未悉臣為足膝瘡腫未任朝見不得親對天顔剖
露肝膽謹再具劄子奏聞特乞矜允臣不勝死生
大幸
　　　　論河北流民　富　弼
臣昨在汝州竊聞河北流民來許汝唐鄧州界逐
熟者甚多臣以朝廷前許請射係官田土後却不
令請射盡須發遣歸還本貫臣訪聞流民必難發
遣得回既已流移至此又却不得田土徒令狼狽
道路轉見失所遂專牒本州通判張恂立便徃州
界諸縣流民聚處一一相度或發遣情願人歸還
本貫或放令前去别州或相度口數給與民田土
或自令樵漁採捕或計口支散官粟諸般救濟庶
幾稍可存活内只有給田一項違著朝廷後來指
揮比欲奏候朝㫖又為流民來者日益多深恐救
䘏稍遲轉有死損遂且用上項條件施行去後方
具奏聞尋准中書劄子奉　聖㫖一依奏陳事理
其後來者即教不得給田候春暖勸諭令歸上路
後方知其餘州軍所到流民不拘新舊並只用元
降朝㫖盡不許給與田土臣其時以急於赴召不
及再有奏陳自襄城縣至南薰門共六程臣見緣
路流民大小車乗及驢馬馳載以至擔仗等相繼
不絶臣毎逢見逐隊老小一一問當及令逐旋抄
劄只路上所逢者約共六百餘戸四千餘口其逐
州縣鎮以至道店中已安下臣不見者并臣於許
州驛中住却一日路上之人臣亦不見者比臣曽
見之數恐又不下一二百戸三二千口都計約及
八九百戸七八千口其前後已過并今未來及有
徃唐鄧萊州等處臣所不見者又不知其數多少
扶老擕㓜纍纍滿道寒餓之色所不忍見亦有病
而死者隨即埋於道傍骨肉相聚號泣而去臣親
見而問得者多是鎮趙邢洺礠相等州下等人戸
以十分為率約四五分並是鎮人其餘五六分即
共是趙州與邢洺礠相之人又十中約六七分是
第五等人三四分是第四等人及不濟戸與無土
浮客即絶無第三等已上之家臣逐隊遍問因甚
如此離鄉土遠來他州其間甚有垂泣告者曰本
不忍抛離墳墓骨肉及破貨家產只為灾傷物貴
存濟不得憂慮餓殺老小所以須至趂斛斗賤處
逃命又問得有全家起離來更不歸者亦有減人
口蹔來逐熟候彼中無灾傷斛斗稍賤即却歸者
亦有去年先令人來請射或買置田土稍有准備
者亦有無准備望空來者大約稍有准備來無一
二餘皆茫然並未有所歸只是路上逐旋問人斛
斗賤處便去臣竊聞有人聞於朝廷云流民皆有
車仗驢馬蓋是上等人戸不是貧民致朝廷須令
發遣却歸本貫此説蓋是其人只以傳聞為詞不
曽親見親問但知却有車乗行李次第頗多便稱
是上等之人臣每親見有七八量大車者約及四
五十家二百餘口四五量大車者約及三四十家
一百餘口一兩量大車者約及五七家七十口其
小車子及驢馬擔仗之類大抵皆似大車並是彼
中漫鄉村相近鄰里或出車乘或出驢牛或出繩
索或出搭蓋之物遞相併合各作一隊起來所以
行李次弟力及大戸也今既是貧下之家决意離去
鄉土逃命逐熟而朝廷湏令發遣却回必恐有傷
和氣臣亦曾子細説諭云朝廷恐你抛離鄉井欲
擬發遣却歸河北不知如何其丈夫婦人皆向前
對曰便是死在此處必更難歸兼一路盤纒已有
次第如何得歸除是將來彼中有可看望方有歸
者也此已上事並是臣親見親問所得最為詳悉
與夫外面所差體究之人不同簿尉幕職官畏懼
州府州府畏懼提轉提轉畏懼朝省不敢盡理而
陳述或心存諂妄不肯説盡灾患之事或不切用
心自作鹵莽申陳不實者萬不侔也伏望聖慈早
賜指揮京西一路如流民到處且將係官荒閑田
土及見佃人占剰無税地土差有心力向公官員
四散分俵各令住佃更不得逼逐發遣却歸河北
其餘或與人家作客或自能樵漁採捕或支官粟
計口飬飼之類更令中書檢詳前後條約疾速嚴
行指揮約束所貴趂此日月尚淺未有大叚死損
之人可以救䘏得及
　　　　論辨邪正　富　弼
臣伏䝉聖造擢冠宰司雖步履尚艱稍稽入覲屢
得寛告跧跼私門然不敢安居常思當今切務欲
申報塞而事頗紛綜固非筆墨可盡今且以一事
最大者仰塵天聽伏惟聖慈更賜裁察夫君臣之
道本是一體君者元首也執政者股肱心膂也諫
官御史侍從論思者耳目也内外羣有司者筋肌
支節血脉也體若具備方能成人為君者上下之
官亦具而無闕方能成國爲國者正如為人之體也人
之體一脉不和則為疾矣君之國一官不和則為
害矣體之不和為疾最大者股肱心膂也國之不
和為害最大者執政也夫執政者輔賛萬㡬為國
大臣日至君前議論天下之事賞善罰惡進賢退
不肖喜怒繫乎人情之舒慘邪正繫乎朝廷之盛
衰是執政者天下之所觀望羣有司之所師表也
執政不和則羣有司安得而和哉羣有司不和則
萬務安得而治哉萬務不治則天下之民受其弊
矣民既受弊則國家衰亂隨之此萬萬必然之理
也是故爲國者欲求治且安非天下人和不可也
欲天下和非中外官司皆和不可也欲中外官司
皆和非執政先和不可也執政者乃朝廷教令之
所出而天下治亂之所繫也安得不和也尚書臯
陶曰同寅恊恭和衷哉(善也/注衷)周武王曰紂有億兆
夷人離心離德予有亂臣十人同心同德(平也/注夷)康
王曰三后恊心同厎于道(君陳畢公也/注三后周公)夫三后皆
當時聖賢此足見聖賢若不和亦不能同致其道
也且夫執政者和則類無猜嫌所議皆合事必極
其理盡其善然後行下人固悦服而禀從之承流
宣化風動草偃遂使天下䝉其利則豈有不治而
安者乎及其至也乃能致昇平而令國家享祚於
數百年者矣昔西漢陳平為右相周勃為左相勃
既誅諸吕平以勃功高遂以右相推勃及平對文
帝决獄治粟事有條理勃自知能不如平復推平
為右相也唐太宗召宰相房喬以杜如晦能斷大
事如晦復謂喬善嘉謀而太宗卒用喬策兹四相
者非用心至和以天下為任安肯互相推薦為國
遠慮如是之切而不自爭勝邪此乃臣前所謂執
政者和則致時昇平使國家享祚數百年之明効
也若執政者不和則議事之間動有疑貳或忿爭
於官府或辨列於君前咸蓄不平之心必無至當
之論假使彊自牽合終成乖戾互相厭苦陰肆傾
擠門下賓朋助為揺撼彼此窺伺是非紛挐忿逞
私憾之讎何䘏公家之事既行於下人不悦服而
不肯禀從淪胥展轉遂至天下受其弊則豈有不
衰而亂者乎其甚者至有賈禍召亂為國大患而
不可救者矣昔唐憲宗相裴度時方鎮䟦扈度勸
帝用兵諸道判亂者悉皆歸服憲宗遂成中興之
業王室大振既而悮用李逢吉為相逢吉大姦邪
嫉度功業令門下朋黨號八関十六子者興造謗
訕百般中傷以至撰作謡讖謂度有天分憲宗既
惑度遂罷去尋致河朔徐汴再䧟賊庭王室復弱
矣僖宗用鄭畋盧擕為相爭黃巢邀請節旄事擕
以畋語至切遂拂袂投硯而起喧於都下然衆議
畋語為是擕議為非時又用宰相王鐸為都統出
討黃巢擕大不悦益固執不與巢節旄只授以率
府率其意欲激黄巢之怒使鐸功不成以快已志殊
不以天下安危為慮而僖宗不明終用擕議巢果
大怒擁衆百萬自嶺表橫行天下是時大亂無一
州一縣不用兵者俄而兩京陷没僖宗幸蜀生民
塗炭之極自古無比久之巢雖漸敗而朱温自巢
軍投來終移唐祚自號大梁兹二相者營私徇已
用心不公擠䧟忠良敗壞時政或翦弱王室或覆
亡宗社為臣至此隕族何償此臣前謂賈禍召亂
為國大患而不救者之明効也以此足見執政者
和與不和實繫乎天下治亂之本存亡之機也如
人股肱心膂之疾可以䘮其生也至於諌官御史
侍從論思及内外羣有司者亦不可謂其職小而
容有不和也苟有不和則如人耳目筋肌支節血
脉之疾安得爲其小而不治之使和平哉周武王
曰紂有臣億萬惟億萬心予有臣三千惟一心夫
三千者舉其内外官也成王曰庶官惟和不和政
厖禮曰和者天下之達道也漢劉向亦曰衆賢和
於朝則萬物和於野昔賢又以烹調鼎鼐更張琴
瑟操執轡馭合煉藥石設於方以為諭者或大或
細未有不以和為主也為君者不可不察也不可
不審其所擇也夫内外大小之官所以致其不和
者何哉止由乎君子小人並處其位也蓋君子小
人方圓不相入曲直不相投貪廉進退不相侔動
靜語黙不相應如此而望議論恊和政令平允安
可得耶安可幸而致邪易㤗卦君子道長小人道
消則時自泰矣否卦小人道長君子道消則時自
否矣若使君子小人並位而處其時之否泰必無
兩立之理君子常寡小人常衆則小人必勝君子
不勝君子不勝則奉身而退樂道無悶萬一小人
不勝則陰相交結互為朋蔽駕虚鼓扇白黒雜糅
千歧萬轍眩惑主聽必得其勝然後能巳也小人
既勝則益復肆毒於良善梟心虺志無所不爲所
以自古泰而冶世少否而亂世多者亦止乎小人
常勝君子常不勝之所致也小人但能亂不能致
治若小人或能致治則易更九聖必不於小人道
長之時謂之為否也凡六十四卦三百八十四爻
大抵諸聖以意象配君子小人而分善惡至多不
可悉數也易曰小人不恥不仁不畏不義不見利
不勸不威則不懲夫小人者聖賢無不鄙而惡之
故易曰小人而乘君子之器盗思奪之矣詩曰憂
心悄悄愠於羣小此皆聖賢鄙惡小人之甚者也
書曰君子在野小人在位民弃不保天降之咎此
謂用小人則民叛而天降灾也仲尼曰君子中庸
小人反中庸荀子亦曰君子小人相反也夫小人
所為既與君子相反戾則安可使之並處哉所議
安能得其協和哉夫天子無官爵無職事但能辨
别君子小人而進退之乃天子之職也自古稱明
王明君明后者無他能辨别君子小人而用捨之
方為明矣至於煩思慮親細故則非所以用明之
要也夫前車者後車之所望也古事者今事之所
鑒也仲尼刪書於堯舜大禹皆稱曰若稽古傅説
戒高宗亦曰事不師古以克永世匪説攸聞恭惟
皇帝陛下禀上聖之資嗣　累朝之業纉服未久
勤勞已至更望考前世盛衰治亂之迹近代安危
存亡之機凡於選求力辨邪正所喜者未可遽用
之所怒者未可遽棄之禮曰愛而知其惡憎而知
其善者是也又人所毁者未必爲惡人所譽者未
必爲善仲尼曰衆惡之必察焉衆好之必察焉者
是也孟子尤於進退善惡之説至詳齊宣王問曰
吾何以識其不才而捨之孟子對曰國君進賢如
不得已將使卑踰尊踈踰戚可不慎歟左右皆曰
賢未可也諸大夫皆曰賢未可也國人皆曰賢然
後察之見賢焉然後用之左右皆曰不可勿聽諸
大夫皆曰不可勿聽國人皆曰不可然後察之見
不可焉然後去之夫一國之人皆曰賢皆曰不可
亦不可不謂之出於衆議而不可不從之也孟子
尚以謂未可信而進退之猶復躬自察焉直俟王
親見其果賢則用之親見其果不可則去之此所
以大防姦人朋比毁正譽邪也亦所以防偏見者
以丹素甘辛而好惡之差也蓋恐用捨或爽則所
損多也實慎之至也苟如是而失之者尚恐不免
然亦鮮矣　陛下君臨天下必不得如孟子之辭
盡聞天下所議論若夫左右之説及在廷諸人之
語則皆可聞之矣然固未可遽信而遽行更在博
詢而參校之也所詢者須詢於可詢者也詢之必
不肯誤　陛下也若詢及姦險浮薄不正之人則
向所謂愛憎毁譽偏見者皆有焉有之則邪正錯
亂是非混淆　陛下至英至睿亦莫得而辨之也
兹事雖自古聖王亦以為至難臯陶曰在知人在
安民禹曰惟帝其難之帝謂堯也仲尼獨取堯舜
比之如天尚以知人安民為難況自堯而後者哉
由是而語　陛下可不㥀之㥀之又㥀之大抵有
天下者得人則治而安不得人則亂而危至甚則
又遂繫乎存亡也臣前所援據特一二而已但且
欲證臣狂瞽非臆説焉其有在方策者比比皆是
不可殫引　陛下開巻則見之矣惟望慎之㥀之
又慎之也臣昨䝉　陛下召從僻左之外起於衰
病之中祗是念其舊人授以國柄辭不獲免夙夜
驚惶若非傍假衆賢共成大政則臣虛薄老朽立
見敗事況夫四海至廣萬機至煩更藉天下之才
以濟天下之務所以不避煩瀆之罪願　陛下持
古鑒今選賢與能者乃犬馬之至誠也惟聖情開
納則非臣之幸乃宗廟之慶生靈之福也臣死罪
死罪
　　　　論邊事　賈　昌朝
太祖初有天下鑒唐末五代方鎮武臣土兵牙校
之盛盡取其權當時以為萬世之利及　太宗時
所命將帥率多攀附舊臣親姻貴胄賞重於罰威
不逮恩而猶仗神靈禀成筭出師禦冦所向有功
自此以來兵不復振近嵗恩倖子弟飾厨傳治名
譽多非勲勞坐取武爵其志不過利轉迁之速俸
賜之厚禦侮平患何患於兹然乘邊鄙無事尚得
以自容自西羗之叛驟擇將領鳩集士衆士不素
練固難指蹤將未得人豈免屢易以屢易之將馭
不練之士故戰則必敗此削方鎮兵權太甚之敝
也且親舊恩倖任軍職者出即為將帥素不曉兵
一旦付以千萬卒之命為庸人驅之死地此用親
舊恩倖之敝也臣以謂守方鎮者無數更易管軍
職任并刺史以上官秩宜謹其所授以待有功如
楊崇勲李昭亮輩皆恩倖之人尚在邊任宜速選
人代之此救敝之端也　陛下有意聽臣臣請復
陳當今備邊之尤竊者六事一曰馭將帥古之帝
王以恩威馭將帥以賞罰馭士卒故軍政行而戰
功集乾德中詔王全斌等伐蜀是冬大雪太祖御
講武殿氊幄顧左右曰今日居此幄尚寒不可禦
況伐蜀將士乎即脱所服貂裘暖帽遣中使馳賜
全斌此御之以恩也又曹彬李漢瓊田欽祚討江
南召彬至前立漢瓊等於後授匣劒曰自副將而
下不用命者得専戮之漢瓊等股慄而退此御之
以威也今每命將帥必先疑貳非近倖不信非姻
舊不委錫與金帛巨萬而心無感悦者以例所當
得也蓋承前一皆用例至舉兵之際須特出非常
然後可以動其心也又陜西四路自緫管而下鈐
轄都監廵檢之屬悉參軍政謀之未成事已先漏
彼可則我否上行則下戾雖有主將不専號令故
動則必敗也請自今命將去疑貳推恩意捨其小
節責以大效爵賞威刑皆得便宜從事褊裨而下
有不聽令者以軍法論至於筦榷賦税供軍府庫之
物使皆得用之　太祖雖朘削武臣之權然邊將
一時賞罰及用財集事則皆聽其自専有功則必
賞有敗則必誅此所謂馭將之道也其二曰復土兵今河
北河東彊壯陜西弓箭手之類蓋土兵遺法也且戎狄
居苦寒沙磧之地惡衣麤食好馳善射自古禦寇
却胡非此不可然河北鄉軍其廢已久陜西土兵
屢為賊破其存者十無二三臣以謂河北河東彊
壯已詔近臣詳定法制宜因閲習視其人武力兵
技之優劣又擇其家丁夫之壯者以代老弱每鄉
為軍其材能絶類者籍其姓名而遞補之陜西蕃
落弓箭手貪召募錢物利月入糧俸多就黠湼混
為營兵今宜優復田疇安其廬舍使力耕死戰世
為邊用則可以減屯戍而省供餽為不易之利内
地州縣増置弓手亦當約如鄉軍之法而閲試之
其三曰訓營卒　太祖朝下令諸軍毋食肉衣帛
營舎之門有鬻酒肴則逐去士卒有服繒帛者則
笞責之異時被甲鎧冒風霜攻苦服勞無不一當
百今營卒驕墮臨敵無勇此殆素所資用之過也
舊例三年轉員謂之落權正授雖未能易此制即
不必一例使爲緫管鈐轄宜於其間擇有才勇可
任將帥者授之又今之兵器多名詭狀製造不精
不適於用虚費民力宜按八陣之法依五兵之用
以時教習使啓殿有次序左右有形勢前後相附
上下相援令之曰失一隊長則斬一隊何慮衆不
爲用乎其四曰制戎狄今戎狄蕩然與中國通北方
諸國則臣契丹其西諸國則臣元昊而二虜合從
有掎角中國之勢就使西戎來服不免與之重賄
是朝廷嵗遺二虜不可勝計古之備邊西則金城
上郡北則雲中鴈門今自滄之秦緜亘數千里非
有山海峻深之阻獨恃州縣鎮戍爾凡嵗所供贍
又不下數千萬以天下嵗入之數纔可取足而一
穀不熟則或至狼狽也契丹近嵗兼用燕人治國
建官一同中夏昊賊據河南列郡而行賞罰善於
用人此中國之患也宜度西域諸國如沙州唃厮
明珠滅藏之族近北如黑水女真高麗新羅之属
舊通中國今為二虜隔絶可募人徃使誘之來朝
如此則二虜必憾憾則爲備備則勢分此中國之
利也其五曰綏蕃部屬戸者邊垂之屏翰也如延
有金明府有豐州皆戎人内附之地朝廷恩威不
立撫馭乖方比為疆虜脅從而塞上諸州藐焉孤
壘蕃部既壞土兵亦衰恐未有破虜之期請令陜
西諸路緣邊知州軍皆帶安撫蕃部之名多設方
畧務在招集財賦法令得以自専擇其族盛而有
勞者以為酋帥如河東折氏高氏之比庶可為吾
籓籬之固其六曰明探候古者守疆封出師旅居
則有行人覘國戰則有前茅慮無其審謹若此
太祖命李漢超鎮閞南馬仁瑀守瀛州韓令坤鎮
常山賀惟忠守易州何繼筠領棣州郭進控西山
武守琪戍晉陽李謙溥守慶州董遵誨屯環州王
彦昇守原州馮繼業鎮靈武筦榷之利悉輔軍中
仍聽貿易而免其征税許募勇士以為爪牙故邊
臣富於財得飬死力為間諜夷狄情狀無不預知
二十年間無西北之憂善用將帥精於覘候之所
致也今西鄙刺事者所遺不過錢數千畧涉境土
盜聽傳言塞命而已故虜情賊狀與夫山川道路
險易之利勢絶而莫通夫蹈不測之戎入萬死之
地覘伺微密探索機㑹非有重賂厚賞孰肯自効
乎願監　藝祖任將帥之制邊城財用一切委之
専使飬勇士為爪牙而臨戰自衛無殺將之辱募
死力為覘候而望敵知來免䧟兵之恥也
　　　　請繼上奏封細陳事理　文　彦博
臣讀唐史見白居易為翰林學士因事進諫諫語
甚切直憲宗不悦謂宰相李絳曰白居易小子是
朕㧞擢致名位而無禮於朕朕極難柰絳對曰居
易所以不避死亡之誅事無大小而必言者蓋酬
陛下㧞擢耳　陛下欲開諫諍之路不宜阻居易
之言憲宗曰卿言是也由是言多聽納臣以居易
被憲宗㧞擢纔為學士能盡忠極諫以報恩遇而
況臣非才寒進孤立無黨獨䝉　陛下誤聽特力
㧞擢位至宰相犬馬之誠堅於報主然自待罪兩
府已逾二年略無謀猷上禆神聖雖則日奉天顔
常親黼座所奏覆者率多冗細事務常程文書徒
煩睿聽無益治體以此為宰相職業真所謂素飱
尸祿齪齪小謹而已豈陳平所謂宰相者上佐天
子理陰陽順四時外鎮撫四夷使卿大夫各得任
其職之義乎房喬杜如晦唐之賢相太宗猶常責
之曰公為宰相當須開耳目求訪賢哲有武藝謀
略才堪撫衆者任其邊事有經明德脩立性明悟
者任以侍臣有明幹清慤處事公平者任以劇務
有學通古今識達政術者任以治人此乃宰相之
禆益也比聞聽受詞訟日不暇給安能助朕求賢
哉斯言之責誠為至當臣每侍丹衷累聞德音常
以求賢致治為切務推誠納諫為至德臣愚不能
上副聖意而　陛下至仁未忍以大議責臣而臣
獨不内媿於心乎臣復自念性本朴忠言多蹇拙
幸得進對咫尺天威凡所敷陳或未詳盡臣嘗觀
唐宰相趙憬奏章欲上䟽論事其略曰稽顙丹陛
仰對宸嚴蹇訥易窮遽數難辯理詳則塵瀆頗甚
言畧則利害不分竊聞正觀開元之際宰輔論事
或多上書所冀獲盡情理時　德宗嘉納之今臣
之愚猶憬之志此後有面陳口奏頃刻之間或蹇
訥有所未盡事理有所未周即欲繼上奏對細陳
理道上禆睿聖訪納之勤下盡微臣區區之藴固
不敢妄陳偏見亦不乞留中不出惟冀聖慈特賜
詳擇　皇朝文鑑巻第四十五
皇朝文鑑巻第四十六
　奏䟽
　　　論宦官飬子　吳　及
　　　論宋庠　包　拯
　　　論燕度勘滕宗諒事張皇太過
　　　　　　　　　　　　　　歐陽　脩
　　　論杜韓范富　歐陽　脩
　　　論狄青　歐陽　脩
　　　論賈昌朝　歐陽　脩
　　　論修河　歐陽　脩
　　　論日曆　歐陽　脩
　　　論包拯除三司使　歐陽　脩
　　　　論宦官養子　呉　及
臣聞書云官司相規工執藝事以諫臣不肖親逢
寛仁之主為執法吏輙原刑罰之本願効愚衷惟
陛下幸怜赦臣以畢其説竊惟前世肉刑之設斷
肢體刻肌膚使終身不息以至屨賤踴貴有鼻者
醜刑罰之濫廼如此漢文感緹縈之意謂刑者不
可復屬雖欲改行為善其道無由誥於四方易之
以鞭笞曰斬左趾者笞五百劓者笞三百然已死
而笞未止外有輕刑之譽内實殺人景帝益寛之
僅有存者　祖宗鑒既徃之弊蠲除煩苛顧我細
民愛同赤子始用折杖之法新天下之耳目兹盖
曠古聖賢思所未至一旦决而行之海㝢元元如
被父母之教惠澤之厚淪於骨髓矣　陛下至明
如日廣覆如天高拱法宫深惻民隱何嘗不申飭
羣吏親攬庶獄而疑讞屢報無不䝉生厯代用刑
未嘗如　本朝之清宜乎天報之以佳瑞錫之以純
嘏　陛下方當隆盛之際未享繼嗣之慶者臣竊
惑焉臣聞天地之性人為貴王者之治故當上調
陰陽下順萬物一蟲魚之細草木之微不當其宜
則執政者有罪焉耳況乎肖方圓之貎禀精粹之
靈乎失其意者宦官太衆而　陛下未寤也何則
古者肉刑之一曰宫聖人除之所以重絶人之世
今　陛下不以爲意使宦官之家競求它子勦絶
人理希爵賞爲門戸之庇童㓜何罪陷於刀鋸因
而夭死者未易可數夫有疾而夭者治世所羞况
無疾乎有罪而宫前王不忍况無罪乎臣又聞漢
永平之際中常侍四員小黄門十人耳唐太宗定
制無逾百員臣不敢遠引漢唐取必於當世請以
祖宗近事較之　陛下試觀　祖宗時宦官凡幾
何人今凡幾何人衆寡之差不待臣言而　陛下
可見臣愚以謂胎夘傷而鳯凰未至宦官盛而繼
嗣未育伏望　陛下順陽春施生之令濬發德音
詔巖廊大臣詳為條禁進獻為宦官者一切權罷
敢有擅宫童稚者寘以重法沮者必謂權罷進獻則
不足任使臣謂非不足也弊在掌典它務之過也
陛下若令宦者兼領外事則雖多而不足如令専
守中禁則雖少而有餘且宣傳詔㫖分幹職任則
有外廷三班之臣在外何必區區於中人哉今三
班使臣待闕都下率三二嵗未能補吏至於出妻
鬻子嗟怨道途和氣既傷廉隅都盡抑亦内臣侵
牟員闕所致今既罷去進獻絶領佗務姑可許飬
子得以為後但勿去其世耳於内臣之計則不致
傷恩於　陛下之私則不為害物若然天心必應
聖嗣必廣召福祥安宗廟之策無先於此孟子有
言老吾老以及人之老㓜吾㓜以及人之㓜惟
陛下留意不勝中外幸甚干冐旒扆隕越無地
　　　　論宋庠　包　拯
臣等今日中書傳諭奉　聖㫖宣示宋庠自辯及
求退等事臣等䝉　陛下擢任處之諫垣惟采取
天下公議别白賢不肖敷聞于上冀　陛下倚任
常得其人以熈大政不使貪冐非才者得計膠固
其位害敗于事廼臣等之職分亦　陛下所責任
者也固不敢緣私詆欺變黒為白惑亂　陛下耳
目動揺大臣爵位以取竒譽巧資身計斯亦臣等
所自信　陛下所明照者也臣等昨於二月二十
三日具劄子論列宋庠自再秉衡軸首尾七年殊
無建明少效補報而但陰拱持祿竊位素飱安處
洋洋以為得策且復求解之際　陛下降詔未及
斷章庠乃從容遂止其請足見其固位無耻之甚
也今乃自辯謂臣等議論暗合己意臣等亦謂庠
本意暗合天下之議論也斯不近於欺乎　陛下
所深察矣且云無過則又不然臣等竊以前代治
世至于　祖宗之朝罷免執政大臣莫不以其謨
明無效取羣議而行也何則執政大臣與國同體
不能盡心竭節灼然樹立是謂之過宜乎當黜非
如羣有司小官之類必有犯狀挂于刑書乃為過
也唐憲宗朝權德輿為宰相不能有所發明時人
譏之終以循黙而罷復守本官憲宗聰明仁愛之
主也德輿文學德行之人也當時罷免只緣循黙
不必指瑕未致罪名而然也至于　祖宗朝罷免
范質宋琪李昉張齊賢亦只以不稱職均勞逸為
辤矣未嘗明過也近嵗方乃摭拾細故託以為名
揚于外庭斯乃不識大體之臣上惑聖聽有此舉
措非所以責大臣之義也宋庠豈無細過臣等不
言之者盖為　陛下惜此事體臣等所陳惟　陛
下聖度詳處若以為是則乞依前來劄子早賜施
行儻以臣等為謗讟時宰敢肆狂妄亦乞治正其
罪重行降黜臣等無任激切竢命之至
　　　　論燕度勘滕宗諒事張皇太過
　　　　　　　　　　　　　　歐陽　脩
臣昨日風聞張子奭未有歸期消息賊昊又别遣
人來必恐子奭被賊拘留西人之來其意未測邊
鄙之事不可不憂正是要藉將帥効力之際旦夕
來傳聞燕度勘鞠滕宗諒事枝蔓勾追直得使盡
邠州諸縣枷械所行栲掠皆是無罪之人囚繫滿
獄邊上軍民將吏見其如此張皇人人嗟怨自狄
青种世衡等並皆解體不肯用心朝廷本為臺官
上言滕宗諒用錢多未明虚實遂差燕度勘鞠不
期如此作事揺動人心若不蚤正絶則恐元昊因
此邊上動揺將士憂恐解體之際突出兵馬誰肯
為朝廷用死命向前臣忝為　陛下耳目之官外
事常合採訪三五日來都下喧傳邊將不安之事
亦聞田況在慶州日見滕宗諒别無大叚罪過并
燕度生事張皇累具奏狀並不䝉朝廷答報况又
徧作書告朝廷大臣意欲達於聖聽大臣各避嫌
疑必不敢進呈况書臣伏慮　陛下但知宗諒用
錢之過不知邊將憂嗟搔動之事只如臣初聞滕
宗諒事發之時特有論奏乞早勘鞠行遣臣若堅
執前奏一向遂非則唯願勘得宗諒罪深方表臣
前來所言者是然臣終不敢如此用心寜可因前
來不合妄言得罪於上不可今日遂非致誤事於
國臣竊思朝廷於宗諒必無愛憎但聞其有罪則
不可不問若果無大過則必不湏要求瑕疵只恐
勘官希望朝廷意㫖過當張皇搔動邊鄙其滕宗
諒伏望速令結絶仍乞特降詔㫖告諭邊臣以不
支蔓勾追之意兼令今後用錢但不入己外任便
從宜不湏畏避庶使安心放意用命立功其田况
累度奏狀并與大臣等書伏望聖慈盡取詳覽田
况是　陛下侍從之臣素非姦佞其言可信又其
身在邊上事皆目見必不虛言今取進止
　　　　論杜韓范富　歐陽　脩
臣聞士不忘身不為忠言不逆耳不為諫故臣不
避羣邪切齒之禍敢冐一人難犯之顏惟頼聖慈
幸加省察臣伏見杜衍韓琦范仲淹富弼等皆是
陛下素所委任之臣一旦相繼而罷天下之士皆
素知其可用之賢而不聞其可罷之罪臣職雖在
外事不審知然臣竊見自古小人讒害忠賢其識
不遠欲廣陷良善則不過指為朋黨欲揺動大臣
則必須誣以專權其故何也夫去一善人而衆善
人尚在則未為小人之利欲盡去之則善人少過
難為一二求瑕惟指以為朋黨則可一時盡逐至
如大臣已被知遇而䝉信任者則不可以他事動
揺惟有専權是人主之所惡故須此説方可傾之
臣料杜衍等四人各無大過而一時盡逐富弼與
仲淹委任尤深而忽遭離間必有朋黨専權之説
上惑聖聦臣請詳言之昔年仲淹初以忠言讜論
聞於中外天下賢士爭相稱慕當時姦臣誣作朋
黨猶難辨明自近日　陛下擢此數人並在兩府
察其臨事可以辨也蓋杜衍為人清㥀而謹守規
矩仲淹則恢廓自信而不疑韓琦則純正而質直
富弼則明敏而果鋭四人為性既各不同雖皆歸
於盡忠而其所見則各異故於議事多不相從至
如杜衍欲深罪滕宗諒仲淹力爭而寛之仲淹謂
契丹必攻河東請急修邊備富弼料九事力言契
丹必不來至如尹洙亦號仲淹之黨及爭水洛城
事韓琦則是尹洙而非劉滬仲淹則是劉滬而非
尹洙此數事尤彰著　陛下素巳知者此四人者
可謂公正之賢也平日間居則相稱美之不暇為
國議事則公言廷争而無私以此而言可見杜衍
等真得漢史所謂忠臣有不和之節而小人讒爲
朋黨可爲誣矣臣聞有國之權誠非臣下之得専
也臣切思仲淹等自入兩府已來不見其専權之
迹而但見其善避權也夫權得名位則可行故行
權之臣必貪名位自　陛下召琦與仲淹於陜西
琦等讓至五六　陛下亦五六召之至如富弼三
命學士兩命樞密副使毎一命未曽不懇讓懇譲之
者愈切而陛下用之愈堅此天下之人所共知臣但
見避讓太繁不見其専權貪位也及　陛下堅不
許辤方敢受命然猶未敢别有所為　陛下見其作
事如此乃開天章召而賜坐授以紙筆使其條事
然衆人避讓不敢下筆弼等亦不敢獨有所述因
此又煩聖慈出手詔指定姓名専責其條列大事
而行之弼等遲回近及一月方敢畧條數事仲淹
老練世事必知凡百難猛更張故其所陳志在遠
大而多若迂緩但欲漸而行之以久冀皆有效弼
性雖鋭然亦不敢自出意見但舉　祖宗故事請
陛下擇而行之自古君臣相得一言道合遇事而行更
無推避臣方恠弼等䝉陛下如此堅意委任督責丁寜
而猶遲緩自疑作事不果然小人巧譛而曰専權
者豈不誣哉至如兩路宣撫　國朝累遣大臣況
自中國之威近年不振故元昊叛逆一方而勞困
及於天下北虜乘釁違盟而動其書辤侮慢至有
責　祖宗之言　陛下憤耻雖深但以邊防無備
未可與爭屈志買和莫大之辱弼等見中國累年
侵陵之患感　陛下不次進用之恩故各自請行
力思雪耻㳂山傍海不憚勤勞欲使武備再修國
威復振臣見弼等用心本欲尊　陛下威權以禦
四夷未見其侵權而作過也伏惟　陛下睿哲聦
明有知人之聖臣下能否洞達不遺故於千官百辟之
中親選得此數人驟加擢用夫正士在朝羣邪所忌謀
臣不用敵國之福也今此數人一旦罷去而使羣邪相
賀于内四夷相賀于外此臣所以爲　陛下惜也伏惟
陛下聖德仁慈保全忠善退去之際恩禮各優今仲淹
四路之任亦不輕矣願　陛下拒絶羣謗委信不疑使
盡其所爲猶有禆補方今西北二虜交爭未巳正是天
與　陛下經營之時而弼與琦豈可置之閑處㐲望早
辨讒巧特加圖任則不勝幸甚臣自前嵗召入諫院十
月之内七受聖恩而致身兩制常思榮寵至深未知報
效之所羣邪爭進讒巧而正士繼去朝廷乃臣忘身報
國之時豈可緘言而避罪敢竭愚瞽惟　陛下擇之
　　　論狄青　歐陽　脩
臣聞人臣之能盡忠者不敢避難言之事人主之
善馭下者常欲聞難言之言然後下無隱情上無
壅聽姦宄不作禍亂不生自古固有伏藏之禍未
發之機天下之人皆未知而有一人能獨言之人
主又能聽而用之則銷患於未萌轉禍而爲福者
有矣若夫天下之人共知而獨其人主之不知者
此莫大之患也今臣之所言者乃天下之人皆知
而惟　陛下未知也今士大夫無貴賤相與語于
親戚朋友下至庶民無愚智相與語于閭巷道路而
獨不以告　陛下也其故何哉盖求其事伏而未
發言者難於指陳也臣伏見樞密使狄青出自行
伍號為武勇自用兵陜右已著名聲及捕賊廣西
又薄立勞効自其初掌機密進列大臣當時言事
者已為不便今三四年間雖未見其顯過然而不
幸有得軍情之名推其所因盖由軍士本是小人
面有黥文樂其同類見其進用言我軰之内出得
此人既以為榮遂相悦慕加又青之事藝實過於
人比其軰流又粗有見識是以軍士之心共服其
材能國家從前難得將帥經畧招討常用文臣或
不知軍情或不閑訓練自青為將領既能自以勇
力服人又知訓練之方頗以恩信撫士以臣愚見
如青所為尚未得古之名將一二但今之士卒不
慣見如此等事便謂須是我同類中人乃能知我
軍情而以恩信撫我青之恩信亦豈能徧及於人
但小人易為善誘所謂一犬吠形百犬吠聲遂皆
翕然喜其稱説且武臣掌機密而得軍情不惟於
國家不便亦於其身未必不為害然則青之流言
軍士所喜亦其不得已而勢使之然也臣謂青不
得已而爲人所喜亦將不得已而爲人所禍者矣
爲青計者自宜退避事權以正浮議而青本武人
不知進退近日以來訛言益甚或言其身應圖䜟
或言其宅有火光道路傳説以爲常談矣而惟
陛下猶未聞也且唐之朱泚本非反者倉卒之際
爲軍士所廹爾大抵小人不能成事而能爲患者多
矣泚雖自取族滅然爲德宗之患亦豈小哉夫小
人䧟於大惡未必皆其本心所爲直由漸積以至
蹉跌而時君不能制患於未萌爾故臣敢昧死而
言人之所難言者惟願　陛下早聞而省察之爾
如臣愚見則青一常才未有顯過但為浮議所喧
勢不能容爾若如外人衆論則謂青之用心有不
可知者此臣之所不能决也但武臣掌機密而為
軍士所喜自於事體不便不計青之用心如何也
伏望聖慈深思遠慮戒前世禍亂之迹制於未萌
密訪大臣早决宸斷罷青機務與一外藩以此觀
青去就之際心迹如何徐察流言可以臨事制變
且二府均勞逸而出入亦是常事若青之忠孝出
處如一事權既去而流議漸消則其誠節可明可
以永保終始夫言未萌之患者常難於必信若俟
患之已萌則又言無及矣臣官為學士職號論思
聞外議喧沸而事繫安危臣言狂計愚不敢自黙
　　　　論賈昌朝　歐陽　脩
臣脩伏覩近降制書除賈昌朝為樞密使旬日以
來中外人情莫不疑懼縉紳公論漸以沸騰盖由
昌朝禀性回邪執心危險頗知經術能緣飾姦言
善為陰謀以䧟害良士小人朋附者衆皆樂為其
用前在政府屢害善人所以聞其再來望風畏恐
陛下聦明仁聖勤儉憂勞每於用人尤所審重然
而自古毁譽之言未嘗不並進於前而聽察之際
人主之所難也臣以爲能知聽察之要則不失之
矣何謂其要在先察毁譽之臣若所譽者君子所
毁者小人則不害其爲進用矣若君子非之小人譽
之則可知其人不可用矣今日毅然立乎朝危言
正論不阿人主不附權臣其直節忠誠爲中外素
所稱信者君子也如此等人皆以昌朝爲非矣宦
官宫女左右使令之人往往小人也如此等人皆
以昌朝爲是矣　陛下察此則昌朝爲人可知矣
今陛下之用昌朝與執政大臣謀而用之乎與立
朝忠正之士謀而用之乎與宦官左右之人謀而
用之乎或不謀於臣下斷自聖心而用之乎昨聞
昌朝陰結宦竪與造事端謀動大臣以圖進用若
陛下與執政大臣謀之則大臣自處嫌疑實難啓
口若立朝忠正之士則無不以為非矣其所稱信
以為可用者不過宦官左右之人爾　陛下用賈
昌朝為天下而用之乎為左右之人而用之乎臣
伏料　陛下必不為左右之臣而用之也然左右
之人謂之近習朝夕出入進見無時其所讒諛能
使人主不覺其漸昌朝善結宦官人人喜為稱譽
朝一人進一言暮一人進一言無不稱昌朝之善
者　陛下視聽漸熟遂簡在乎聖心及將用之時
則不必與謀議也盖稱薦有漸久已熟於聽矣是
則　陛下雖斷自聖心不謀臣下而用之亦左右
之人積漸稱譽之力也　陛下常患近嵗大臣體
輕連為言事者彈撃盖由用非其人不叶物議而
然也今昌朝身為大臣見事不能公論及交結中
貴因内降以起獄訟以此規圖進用今聞臺諫方
欲論列其過惡而忽有此命　是以中外疑懼物
論沸騰也今昌朝未來外議巳如此若使居其位
必不免言事者上煩聖聽不爾則昌朝得志傾害
善人壞亂朝政必為國家生事臣願聖聦抑左右
陰薦之言採縉紳公議之説速罷昌朝還其舊任
則天下幸甚臣官為學士職號論思見聖心求治
甚勞而一旦用之偶失而外庭物議如此既有見
聞合思禆補
　　　　論修河　歐陽　脩
右臣伏見朝廷定議開修六塔河口回水入橫壠
故道此大事也中外之臣皆知不便而未肯有為
國家極言其利害者何哉盖其説有三一曰畏大
臣二曰畏小人三曰無竒䇿今執政之臣用心於
河事亦勞矣初欲試　十萬人之役以開故道既
又捨故道而修六塔未及興役遽又罷之已而終
為言利者所勝今又復　修然則其勢難於復止
也夫以執政大臣鋭意主其事而又有不可復止
之勢固非一人口舌可回此所以雖知不便而罕
肯言也李仲昌小人利口偽言衆所共惡今執政
之臣既用其議必主其人且自古未有無患之河
今河浸恩冀目下之患雖小然其患已形回入六
塔將來之害雖大而其害未至夫以利口小人為
大臣所主欲與之爭未形之害勢必難奪就使能
奪其議則言者猶須獨任恩冀爲患之責使仲昌
得以爲辭大臣得以　歸罪此所以雖知不便而
罕敢言也今執政之臣用心太過不思自古無無
患之河直欲使河不爲患若得河不爲患雖竭人
力猶當爲之況聞仲昌利口詭辨謂費物少而用
功不多不得不信爲竒䇿於是决意用之今言者
謂故道既不可復六塔又不可修詰其如何則又
無竒䇿以取勝此所以雖知不便而罕肯言也衆
人所不敢言而臣今獨敢言者臣謂大臣非有私
仲昌之心也直欲興利除害爾若果知其為害愈
大則豈有不回者哉至於顧小人之後患則非臣
之所慮也且事貴知利害權重輕又不得已則擇
其害少而患輕者為之此非明智之士不能也況
治水本無竒策相地勢謹隄防順水性之所趨爾
雖大禹不過此也夫所謂竒䇿者不大利則大害
若循常之計雖無大利亦不至大害此明智之士
善擇利者之所為也今言修六塔者竒䇿也然終
不可成而為害愈大言順水治隄者常談也然無
大害不知為國計者欲何所擇哉若謂利害不可
必但聚大衆興大役勞民困國以試竒策而僥倖
於有成者臣謂雖執政之臣亦未必肯為也臣前
已具言河利害甚詳而未䝉採聽今復略陳其大
要惟　陛下詔計議之臣擇之臣謂河水未始不為
患今順已決之流治隄防於恩冀者其患一而遲塞
商胡復故道者其患二而速開六塔以回今河者其
患三而為害無涯自河決横壠以來大名金堤埽
嵗嵗増治及商胡再決而金堤益又加功獨恩冀
之間自商胡決後議者貪建塞河之䇿未嘗留意
於隄防是以今河水勢浸溢今若專意併力於恩
冀之間謹治隄防則河患可禦不至為大害所謂
其患一者十數年間今河下流淤塞則上流必有
決處此一患而遲者也今欲塞商胡口使水歸故
道治隄修埽功料浩大勞人費物困弊公私此一
患也幸而商胡可塞故道復歸高淤難行不過一
二年間上流必決此二患而速者也今六塔河口
雖云已有上下約然全塞大河正流為功不小又
開六塔河道治二千餘里隄防移一縣兩鎮計其
功費又大於塞商胡數倍其為困弊公私不可勝
計此一患也幸而可塞水入六塔而東横流散溢
濱棣德博與齊州之界咸被其害此五州者素號
富饒河北一路財用所仰今引水注之不惟五州
之民破壞田産河北一路坐見貧虛此二患也三
五年間五州凋弊河流汪溢久又淤高流行梗(作/一)
(艱)澁則上流必決此三患也所謂為害而無涯者
也今為國悞計者本欲除一患而反就三患此臣
所不諭也至如六塔不能容大河横壠故道本以
高淤難行而商胡決今復驅而注之必横流而散
溢自澶至海二千餘里隄埽不可卒修卒修之雖
成必不能捍水如此等事甚多士無愚智皆所共
知不待臣言而後悉也臣前未奉使契丹時已嘗
具言故道六塔皆不可為惟治隄順水為得計及
奉使徃來河北詢於知水者其説皆然雖恩冀之
人今被水患者亦知六塔不便皆願且治恩冀隄
防為是下情如此誰為上通臣既知其詳豈敢自
黙伏乞　聖慈特諭宰臣使更審利害速罷六塔
之役差替李仲昌等不用選一二精幹之臣與河
北轉運使副及恩冀州官吏相度隄防併力修治
則今河之水必不至為大患且河水天災人力可
回惟當順導防捍之而已不必求竒策立難必之
功以為小人僥冀恩賞之資也况功必不成後悔
無及者乎臣言狂計愚惟　陛下裁擇
　　　　論日曆　歐陽　脩
臣伏以史者國家之典法也自君臣善惡功過與
其百事之廢置可以垂勸戒示後世者皆得直書
而不隱故自前世有國者莫不以史職為重伏見
國朝之史以宰相監修學士修撰又以兩府之臣
撰時政記選三舘之士當陞擢者乃命修起居注
如此不為不重矣近年以來員具而職廢其所撰
述簡略遺漏百不存一至於事闗大體者皆沒而
不書此實史官之罪而臣之責也然其弊在於修
撰之官惟據諸司供報而不敢書所見聞故也今
時政記雖是兩府臣寮修纂然聖君言動有所宣
諭臣下奏議事闗得失者皆不紀錄惟書除目辤
見之類至於起居注亦然與諸司供報公文無異
修撰官只據此銓次繫以日月謂之日曆而已是
以朝廷之事史官雖欲書而不得書也自古人君
皆不自閲史今撰述既成必錄本進呈則事有諱
避史官雖欲書而又不敢書也加以日曆時政記
起居注例皆承前積滯相因故纂錄者常務追修
累年前事而嵗月既遠遺失莫存至於事在目今
可以詳於見聞者又以追修積滯不暇及之若不
革其弊則前後相因史官永無舉職之時使聖朝
典法遂成於廢墜矣臣竊聞趙元昊自初僣叛至
復稱臣始終一宗事節皆不曾書亦聞修撰官甚
欲紀述以修撰後時追求莫得故也其於他事又
可知焉臣今欲乞特詔修時政記起居注之臣並
以德音宣諭臣下奏對之語書之其修撰官不得
依前只據諸司供報編次除目辤見並湏考驗事
實其除某官者以某功如狄青等破儂智高文彦
博等敗(破/一作)王則之類其貶某職者坐某罪如昨
來麟州守將及并州龎藉緣白草平事近日孫沔
所坐之類事有文據及迹狀明白者皆備書之所
以使聖朝賞罰之典可以勸善懲惡昭示後世若
大臣用情朝廷賞罰不當者亦得以書為警戒此
國家置史之本意也至於其他大事並許史院據
所聞見書之如聞見未詳者直牒諸處㑹問及臣
寮奏議異同朝廷裁置處分並書之已上事節並
令修撰官逐時旋據所得錄為草巻標題月分於
史院躬親入櫃封鎻候諸司供報齊足修爲日曆
仍乞每至嵗終命監修宰相親至史院㸃檢修撰
官紀錄事迹内有不勤其事隳官失職者奏行責
罰其時政記起居注日曆等除今日以前積滯者
不住追修外截自今後並令次月供報如稍違滯
許修撰官自至中書樞密院催請其諸司供報拖
延及史院有所㑹問諸處不畫時報應致妨修纂
者其當行手分並許史院牒開封府勾追嚴斷其
日曆時政記起居注並乞更不進本所貴少修史
職上存聖朝典法此乃臣之職事不敢不言
　　　　論包拯除三司使　歐陽　脩
臣聞治天下者在知用人之先後而已用人之法
各有所宜軍旅之事先材能朝廷之士先名節軍
旅主成功惟恐其不趨賞而爭利其先材能而後
名節者亦勢使之然也朝廷主教化風俗之薄厚
治道之汙隆在乎用人而教化之行於下也不能
家至而諄諄諭之故常務尊名節之士以風動天
下而聳勵其媮薄夫所謂名節之士者知㢘耻修
禮讓不利於苟得不牽於苟隨而惟義之所處白
刃之威有所不避折枝之易有所不為而惟義之
所守其立於朝廷進退舉止皆可以為天下法也
其人至難得也至可重也故為士者常貴名節以自
重其身而君人者亦常全名節以飬成善士伏見
陛下近除前御史中丞包拯為三司使命下之日中
外喧然以謂朝廷貪拯之材而不為拯惜名節然猶
冀拯能執節守義堅讓嫌疑而為朝廷惜事體數日
之間遽聞拯已受命是可惜也亦可嗟也拯性好剛
天姿峭直然素少學問朝廷事體或有不思至如逐
其人而代其位雖初無是心然見得不能思義此皆
不足恠若乃嫌疑之迹常人皆知可避而拯豈獨不
思哉昨聞拯在臺日常自至中書詬責宰相指陳前
三司使張方平過失怒宰相不早罷之既而臺中寮
屬相繼論列方平由此罷去而以宋祁代之又聞拯
亦曾彈奏宋祁過失自其命出臺中寮屬又交章力
言而祁亦因此而罷而拯遂代其任此所謂蹊田奪
牛豈得無過而整冠納履當避可疑者也如拯材能
資望雖别加進用人豈為嫌其不可為者惟三司使
爾非惟自涉嫌疑其於朝廷所損不細臣請原其本
末而言之國家自數十年來士君子務以恭謹靜黙
為賢及其弊也因循苟且頽墮寛㢮習成風俗不
以爲非至於百職不修紀綱廢壞時方無事固未
覺其害也一旦黠虜犯邊兵出無功而財用空虚
公私困弊盗賊並起天下騷然　陛下奮然感悟
思革其弊進用三數大臣鋭意於更張矣於此之
時始增置諌官之員寵用言事之臣俾之舉職由
是修紀綱而縄廢壞遂欲分别賢不肖進退材不
材而乆弊之俗驟見而駭因共指言事者而非之
或以為好訐陰私或以為公相傾陷或謂沽激名
譽或謂自圗進取羣言百端幾惑上聽上頼　陛
下至聖至明察見諸臣本以㤀身徇國非為己利
讒間不入遂荷保全而中外之人久而亦漸為信
自是以來二十年間臺諫之選累得讜言之士中
間斥去姦邪屏絶權倖拾遺救失不可勝數是則
納諫之善從古所難自　陛下臨御以來實爲盛
德於朝廷補助之効不謂無功今中外習安上下
已信纎邪之人凡所舉動毎畏言事之臣而政事
無巨細亦惟言事是聽原其自始開發言路至於
今日之成效豈易致哉可不惜哉夫言人之過似
於激訐逐人之位似於傾陷而言事之臣得以自
明者惟無所利於其間爾而天下之人所以為信
者亦以其無所利焉今拯併逐二臣自居其位使
將來姦佞之人得以為説而惑亂主聽今後言事
者不為人信而無以自明是則聖明用諌之功一
旦由拯而壞夫有所不取之謂廉有所不為之謂
耻近臣舉動人所儀法使拯於此時有所不取而
不為可以風天下以㢘恥之節而拯取其所不宜
取為其所不宜為豈惟自薄其身亦所以開誘它
時言事之臣傾人以覬得相習而成風　此之為
患豈謂小哉然拯所恃者惟以本無心爾夫心者
藏於中而人所不見迹者示於外而天下所瞻今
拯欲自信其不見之心而外掩天下之迹是猶手
探其物口云不欲雖欲自信人誰信之此臣所謂
嫌疑之不可不避也況如拯者少有孝行聞於鄉
里晚彰直節著在朝廷但其學問不深思慮不熟
而處之乖當其人亦可惜也伏望　陛下别選材
臣為三司使而處拯他職置之京師使拯得避嫌
疑之迹以解天下之惑而全拯之名節不勝幸甚
臣叨塵侍從職號論思昔嘗親見朝廷致諌之初
甚難今又獲見　陛下用諫之効已著實不欲因
拯而壞之者為朝廷惜也臣言狂計愚伏俟誅戮
皇朝文鑑巻第四十六
皇朝文鑑巻第四十七
　奏䟽
　　　中書請議濮安懿王典禮　歐陽　脩
　　　請補舘職　歐陽　脩
　　　請復唐䭾幕之制　宋　祁
　　　請下罪已詔并求直言　宋　祁
　　　論常平倉　余　靖
　　　論國計　張　方平
　　　論免役錢　張　方平
　　　論災異　劉　敞
　　　論温成立忌　劉　敞
　　　論輔郡節制　劉　敞
　　　論邪正　劉　敞
　　　　中書請議濮安懿王典禮
　　　　　　　　　　　　　　歐陽　脩
伏以出於天性之謂親因於人情之謂禮雖以禮
制事因時適宜而親必主於恩禮不忘其本此古
今不易之常道也伏惟　皇帝陛下奮乾之健乗
離之明膺天地神靈之休荷宗廟社稷之重即位
已來仁施澤浹九族既睦萬國交歡而濮安懿王
德盛位隆冝有尊禮　陛下受先帝命躬承
聖統顧以大義後其私親慎之重之事不輕發臣
等忝備宰弼實聞國論謂當考古約禮因冝稱情
使有以隆恩而廣愛庶幾上以彰孝治下以厚民
風臣等伏請下有司議濮安懿王及譙國太夫人
王氏襄國太夫人韓氏仙遊縣君任氏合行典禮
詳處其當以時施行
　　　　請補舘職　歐陽　脩
臣竊以治天下者用人非止一端故取士不以一
路若夫知錢穀曉刑獄熟民事精吏幹勤勞夙夜
以辦集為功者謂之材能之士明於仁義禮樂通
於古今治亂其文章論議與之謀慮天下之事可
以决疑定策論道經邦者謂之儒學之臣善用人
者必使有材者竭其力有識者竭其謀故以材能
之士布列中外分治百職使各辦其事以儒學之
臣置之左右與之日夕謀議求其要而行之而又
於儒學之中擇其尤者置之廊廟而付以大政使
緫治羣材衆職進退而賞罰之此用人之大略也由
是言之儒學之士可謂貴矣豈在材能之後也是
以前世英主明君未有不以崇儒嚮學為先務而
名臣賢輔出於儒學十常八九也臣竊見方今取
士之失患在先材能而後儒學貴吏事而賤文章
自近年以來朝廷患百職不修務奬材臣故錢榖
刑獄之吏稍有寸長片善為人所稱者皆已擢用
之矣夫材能之士固當擢用然専以材能為急而遂
忽儒學為不足用使下有遺賢之嗟上有乏材之
患此甚不可也臣謂方今材能之士不患有遺固
不足上煩聖慮惟儒學之臣難進而多棄滯此不
可不思也臣以庸繆過䝉任使俾陪宰輔之後然
　平日論議不能無異同雖日奉天威又不得從
容曲盡拙訥今臣有舘閣取士愚見具陳如别劄欲望聖
慈因宴閑之餘一迃睿覽或有可采乞常賜留意
　　　　請復唐䭾幕之制　宋　祁
臣聞唐時出師用兵每十為五䭾法馬牛任從所
便其間隨行什物鍋幕之類皆具故師行萬里經
亘嵗月無有闕乏自五代之亂更相侵擾其兵不
出中國弱者輕賫强者因糧遂失五䭾法至今相
承不復討尋臣伏見朝廷之制每指揮五百人指
揮使得夾幕一具副者得單幕一具馬軍得葉鍋
布行榻等若干步軍得鍋若干自軍員以下更無
帳幕或出次野外雖甚風雨亦無所庇又戰士被
甲所將衣衾悉自負荷軍馬則盂杓之類悉在馬
上然則行數百里人馬强力皆已先疲脱若逢賊
安能挽蹋擊刺與争勝哉故無幕帟則士卒無所
休庇無䭾物則士卒須自負荷此於軍戎亦非小害
臣乞詔近臣檢求唐䭾幕法下殿前馬步軍司議
可復與否明條利害上禀朝廷指揮
　　　　請下罪已詔并求直言　宋　祁
臣聞王者父事天明母事地察政合而祥至道失
而咎臻自然之應也然至亂之世不能絶祥甚治
之代不能無咎僻君以祥自㤗故益侈而趣亡賢
主以咎脩德故愈畏而䝉祉則祥無必慶咎無固
凶視銷伏之如何耳臣伏見頃嵗以來災害數見
依類託寓異占同符天本示法而尊乃有躔離流
薄之變地當安固而静乃有都國震動之占　陛
下奉承郊丘嵗豐月潔當䝉介福翻至大異何哉
得非事有召姦法有階隙天於　宋室諄諄存顧
先幾豫慮以啟聖心欲　陛下据易圖難緣微警
著奮揚剛德固執主威厭銷未萌以光丕業也臣
伏讀前史五行志以驗于今累威重譴不可不察
若乃羣星流散則民人蕩析之象也月行黄道地
震州邑則邊戎窺間臣下擅恣后妃將盛年穀且
飢之兆也去年火焚興國寺浮屠延燔　藝祖神
殿已而盗壞宗廟釦噐者再則神不昭格之意也
自昔灾異之發遠者十數年近者三四年隨方輙
應類無虚已　陛下何不暫㮣清慮推求其端方
今典刑設張上下禔穆而臣便論危事必難取信
然　陛下試一念至假有蕩析以何策固安假有飢
空以何理振救脱致窺間有任之將謂誰儻令擅
恣可防之姧有幾灾異不驗國之福也苟使遂驗
則　陛下禦之之慮得不素具於彀中哉然請先
言其要臣聞君以操柄為重臣以奉命為恭柄捨
之則重者反輕命竊之則恭者更僣伏惟　陛下
念爵賞之典刑罰之權雖覽羣言一决宸慮無委
成假借以開貴近牽制之私書稱惟辟作福惟辟
作威夫威福者天子之所以固大寶制兆人之術
臣有作福作威則害于而家凶于而國古之王者
亦何能使刑悉當罪賞皆稱功要之事出于主則
納忠者有歸政出於臣則植私者必衆傳曰倒持
太阿言柄之不可失也又曰吐珠必含言失之不
可收也若夫後宫戚里祈恩丐賞者日月不乏
陛下且當斷而不聽以示至公内省黄門給事左
右亦宜數加訓敇使思不出位此皆助陽抑陰之
術也臣聞伯禹三王之長逢辜引慝宣王成周之
良思患側身故能感徹神祇收還威怒囬沴氣為
太和化已衰為中興　陛下覽照今古至詳至熟
今變眚日著中外暴聞而罪已之問不形於詔書
思患之謀不留於詢逮委遠天戒虛而未荅踰時
越月群下黙然間者但引緇黄晨齋夕唄修不經
之細祀塞可懼之大變人且未信天胡可欺臣誠
至愚竊恐銷伏之間未為得計也伏望　陛下不
以災之未遂為宴安不以嵗之屢豐便忘荒饉普
詔百執各貢所懷庶幾天下條貫粲然先見粗舉
六事以禆萬一聨冩于左如有可采　續當條陳
科别惟　陛下裁赦其罪姑垂省閲臣無任瞽狂
待罪之至
　　　　論常平倉　余　靖
臣聞天下無常安之勢無常勝之兵無常足之民
無常豐之嵗由是古之聖王守之有道制之有術
儻有緩急不可無備伏覩　真宗皇帝景德中詔
天下以逐州戸口多少量留上供錢起置常平倉
付司農寺係帳三司不問出入每年夏秋兩熟准
市價加錢收糴其出息本利錢只委司農寺専掌
三司轉運司不得支撥自後每遇灾傷賑貸使國
有儲蓄民無流散者用此術也前三司使姚仲孫
今春已來於京東等處借支司農常平錢以給和
買雖然借支官錢以充官用循常視之似無妨礙
若於經遠之謀深所未便臣竊惟　真宗皇帝聖
慮深遠臣敢梗㮣言之當今天下金榖之數諸路
州軍年支之外悉充上供及别路經費見在倉庫
更無餘羡所留常平本錢及斛㪷等若以賑贍飢
荒此固常慮所及矣萬一不幸方隅小有緩急常
給資粮應卒可備豈非先皇暗以數百萬之資蓄
於四方者乎今若先為三司所支則天下儲蓄盡
矣伏乞特降指揮三司先借支常平本錢去處並
仰疾速撥還今後不得更有支撥並依景德先降
勑命施行又聞昨來遭旱州軍司農寺至今未曾
指揮出糶斛㪷伏乞指揮司農寺遍牒諸路州軍
應合出糶斛㪷去處並仰疾速開倉减價出糶無
使人民天所此實惠民之急經國之要者也
　　　　論國計　張　方平
臣竊惟天之生民以衣食為命聖人因是而為之
均節立君臣貴賤等威之分以止其爭且亂故禮
也者文飾此者也刑也者防禁此者也凡所為賞
罰法令仁義㢘耻皆緣此而後立者也衣食不足
何禮刑之有哉内無以保其社稷外無以制其夷
狄國非其國矣故貨食者人事之確論非高談虚
辤之可致者也今京師砥平衝㑹之地連營設衛
以當山河之險則是國依兵而立兵待貨食而後
可聚此今天下之大勢也臣在　仁宗朝慶暦中充
三司使嘉祐初再領邦計嘗為朝廷精言此事累
有奏議所陳利害安危之體究其本原冗兵最為
大患略計中等禁軍一卒嵗給約五十千十萬人
嵗費五百萬緡臣前在三司勘㑹慶曆五年禁軍
之數比景祐以前增置八百六十餘指揮四十餘
萬人是增嵗費二千萬緡也　太祖皇帝制折杖
法免天下徒初置壯城牢城備諸役使謂之廂軍
後乃展轉增創軍額今遂與禁軍數目幾等此其
嵗增衣粮幾何是皆出於民力則天下安得不困
臣慶曆五年取諸路鹽酒商税嵗課比景德㑹計
錄皆増及三數倍以上景德中收商税四百五十
餘萬貫慶暦中一千九百七十五萬餘貫景德中
收酒課四百二十八萬餘貫慶曆中收一千七百
一十萬餘貫景德中收鹽税課三百五十五萬餘
貫慶曆中收七百一十五萬餘貫但茶亦有增而
不及多爾天下和買紬絹本以利民初行於河北
但資本路軍衣遂通其法以及京東淮南江浙景
祐中諸路所買不及二百萬疋慶曆中乃至三百
萬疋自爾時及今二十年但聞比校督責不聞有
所寛减也如此浚取天下豈復有遺利自古有國
者貨利之入無若是之多其費用亦無若是之廣
也昔唐室自天寶之亂肅代之後國力大窘禁軍
乏餉畿甸百姓至挼穗以供兵食登都城門以望
四方貢奉之至可謂危蹙也然患難平則兵有時
而解兵解則民力紓矣今中外諸軍坐而衣食無
有解期天下困敝已如此而上下恬然不圖營救
寶元康定中夏戎阻命西師在野既聚軍馬即湏
入中粮草在京支還交抄銀錢物帛一嵗約支一
千萬　貫以上三司無以計置即須内帑供給慶曆
二年三年連年支撥内庫銀紬絹只此兩次六百
萬疋兩三司以補不足尋即支盡西事已定二紀
于兹中間亦不聞有所處置者邦家不幸大變仍
臻頒賚之餘府庫虚匱宿藏舊積盖無餘幾萬一
因之以饑饉加之以冦戎臣恐智者難以善於後
矣夫苟且者臣下及身之謀遠慮者　陛下家國
之計兹事體大在　陛下所憂無先於此財計之
任雖三司之職日生煩務常程計度簿書期㑹則
在有司至于議有繫於軍國之體事有闗於安危
之機其根本在於中書樞密院非有司所得預也
今夫賦歛必降勑支給必降宣是　祖宗規摹二
府共司邦計之出入也今欲保大豐財安民固本
當自中書樞密院同心協力修明　真宗已前舊
典先由兵籍减省以次舉其為敝之大者若宗室之
制官人之法諸生事造端非簡便者裁而正之至
于微末細故於國計盈虚不足為損益屬之有司
可矣提其綱則衆目張澄其源則下流清易曰窮
則變變則通通則久又曰變而通之以盡利節卦
之辤曰節以制度不傷財不害民故傷財害民之
事當為制度以節之爾若但遵常守故齪齪細文
避猜嫌顧形迹恤浮議而廢遠圖忽人謀而徼天
幸日月逝矣嵗不我與後雖噬臍何嗟及矣臣服
在近列荷恩　三朝竊見時事日以廹急不勝憂
憤輙罄狂瞽惟　陛下留神省察
　　　　論免役錢　張　方平
臣竊惟昔者聖人所以治民之道别其四業任之
九職農夫効稼穡之力虞衡主山澤之利百工飭
化八材商賈阜通貨賄各率所事以奉其上而上
之所以取于民惟田及山澤關市此財用之所出
也顧㳂革損益雖歷代不同要之必本于此過是
則非王制矣伏見近建賦役之法率令輸錢夫錢
者人君之所操不與民共之者也人君以之權輕
重而御之事制開塞以通政術稱物均施以平準
萬貨故有國家者必親操其柄官自冶鑄民盗鑄
者抵罪至死示不得共其利也夫錢者無益飢寒
之實而足以致衣食之資是謂以無用而成有用
人君通變之神術也　本朝經國之制縣鄉板籍
分立五等以兩税輸榖帛以丁口供力役此所謂
取於田者也金銀銅鐵鈆錫茶鹽香礬諸貨物則
山海坑冶場監出焉此所謂取於山澤者也諸莞
榷征筭斥賣百貨之利此所謂取於闗市者也榷
錢一物官自鼓鑄臣向者再緫邦計見諸鑪嵗課
上下百萬緍天下嵗入茶鹽酒税雜利僅五千萬
緍公私流布日用而不息上自宗廟社稷百神之
祀省御供奉官吏廪祿軍師乗馬征戍聘賜凡百
用度斯焉取給出納大計備于此矣景德以前天
下財利所入茶鹽酒税嵗課一千五百餘萬緡
太宗以是料兵閲馬平河東討拓䟦賊嵗有事于
契丹　真宗以是東封岱宗西祀汾睢南幸亳未
嘗聞加賦於民而調度克集慶曆以後財利之入
乃三倍於前朝而惟日不足何事功之異也舉是
而言則本末之原有可得而究者矣　陛下憫時
政之損敝志在變而通之以財成天下之務故創
法立制設青苗以賑乏絶建募傭以㢮繇役所大
措置事以十數要在崇德而廣業以恵飬元元而
已臣官在守藩職在長民朝廷政令非敢出位而
言至于民事利害以言職也夫民事之利害衆矣
顧率錢之患獨切故敢具言其事自古田税榖帛
而已今二税之外諸色㳂納其目曰陪錢地錢食
鹽錢牛皮錢篙錢鞋錢如此雜科之類大約出於
五代之季急征横歛因而著籍遂以為常今以一
陳州言之州四縣合二萬九千七百有餘户夏秋
二税凡斛㪷一十五萬八千有零碩正税并和預
買紬絹三萬有零疋絲綿四萬九千有零兩此常
賦也復有鹽錢一萬五千八百有零貫并夏秋㳂
納錢雖緣敝法承習已久然此諸色錢常例亦多
用折納斛㪷不悉輸錢也大㮣古今田制未有輸
錢之法也今乃嵗支苗錢六萬七千餘貫計息錢
一萬三千三百貫有零嵗納役錢四萬七千餘貫
此乃常賦之外嵗輸貫錢六萬餘千以陳之户口
不敵諸州之一縣率是以準天下之所輸可見也
凡公私錢幣之發歛其則不遠百官羣吏三軍之
俸給夏秋糴買榖帛坑冶場監本價此所以發之
者也田廬正税茶鹽酒税此所以歛之者也民間
貨布之豐寡視官錢所出之少多官錢出少民用
已乏則是常賦之外錢将安出若募錢輸官還以
募傭錢既出入非畜聚也夫募錢者率之本民散
於墮游市井自如南畒空矣窮鄉荒野下户細民
冬至節臘荷薪芻入城市徃來數十里得五七十
錢買葱茹鹽醢老稚以為甘美平日何嘗識一錢
臣聞諸路其間刻薄吏㸃閲民田廬舎牛具畜產
桑棗雜木以定户等乃至寒瘁小家農器舂磨銍
釡犬豕凡什物估千輸十估萬輸百食土之毛者
莫得免焉故天下之民遑遑無所措手足謂之錢
荒吏厲鋒氣以刻削為功干賞蹈利而賞利從之
此豈聖意之然耶必料天聰亦未之詳聞也　陛
下本欲以美利利天下至于施為見於行事非復
聖意所存者矣　陛下盛㫖一出執政奉行稍已
增益至于有司苛細甚矣頒下諸路職司之官各
出所見展轉交害本同而末異朝行而夕改郡縣
承用以至不勝其敝且民田二税水旱檢放自有
常制青苗之息或遇灾傷猶暫倚閣募役之錢年
雖大殺不可免也豪滑乗民之急舉貸取息至或
相因倍輸誠侵酷矣然不越榖帛民耕織之所有
也州縣之役若身充若雇傭率三分其費而二分
出於薪粒大鄉户衆一役代歸十餘年間安居無
所預矣募法之行且三年初年民始大駭吏議法
未一或納或否次年已有伐桑棗賣田宅鬻牛畜
今年稍荒歉處民流散多矣推此其可以經乆者
耶而乃恬弗為怪莫之改圖㠯恐國家之憂不在
四夷而見伏戎于莽矣伏惟　陛下深思宗社之
重俯察下民之情申命大臣精議輸錢之法此大
事也非取於高談虚論苟且而已矣夫苟且者臣
下之身謀遠慮者　陛下家國之計愚而不可欺
弱而不可勝者民也儻民情失於撫御大勢一有
動危雖有智者恐無以善於後矣輸錢二事而募
法之害尤重臣故勤勤先其重者今所開陳特舉
大體其為害條目不可悉數也臣上荷聖恩至深
至重自念衰疲不任陳力一旦先犬馬填溝壑沒
有遺恨故求一對清光專為陳此愚懇少効補報
粗寛愧負事聞天聽退就斧鉞臣所快也惟　陛
下留神省察
　　　　論灾異　劉　敞
臣伏以聖王所甚畏事者莫如天所甚聽用者莫
如民是故觀天意於灾祥察民情於謡俗因灾祥
以求治之得失原謡俗以知政之善否誠少留意
則皆粲然矣前古賢聖之君莫不循此以導其下
忠信之臣莫不緣此以諷其上上下相飭而自天
祐之竊見朝廷每有吉應嘉瑞則公卿稱賀至於
灾異非常可恠之事則寂然莫有言者雖歸美將
順臣子之常操而於儆戒吁俞理似未盡　陛下
復不自延問以求天意恐非所謂小心翼翼昭事
上帝聿懷多福者也臣愚以謂五經灾異之説最
深最切設四方所上竒物恠變妖孽沴疾有非常
可疑者宜使儒學之臣據經義傳時事以言若其
言是可以當天意若其言非足以廣聖聰如近日
雨雪驟寒人有凍死者此亦灾變之一端矣惟聰
明睿智憂深思遠順時防微不可不慮也臣忝近
列愚不能通古今切觀前世商高宗周成王畏天
威享福祚之益誠願　陛下留意於此臣不勝區
區
　　　　論温成立忌　劉　敞
臣伏聞勑㫖為温成皇后立忌禮官請對不許臣
切惑之凡朝廷常務百司小事猶當上稽舊典下
探衆論何况宗廟大禮至尊至重豈可以一時之
寵獨决聖心義有僣失貽笑萬世虧損盛明悔不
可追今議者乃云有邪臣密眩惑聖聰導　陛下
以非禮勸　陛下以拒諫若此無實尚非美事設
其實然罪亦大矣當伏兩觀之誅以謝天下且自
太祖以來后廟四室皆　陛下之妣也猶不立忌
奈何以温成私眤之愛變古越禮則是貴妾於妣
尊嬖於嫡上無以事宗廟下無以教後嗣恐祖宗
神靈不樂於此非　陛下奉先思孝之意也昔成
湯改過不吝故稱聖王格于皇天願　陛下毋篤
於嬖近之寵毋安於邪佞之説毋變先帝之舊典
無枉宗廟之正禮回意易慮割情去私詢于司存
追寢過命使萬萬億年無復譏議天下幸甚臣以無
能忝備儒館禮樂之失臣得預言
　　　　論輔郡節制　劉　敞
臣伏覩詔勑建置輔郡改張官司實欲開廣王畿
増重京邑垂制久遠强幹弱枝者也然臣切有所
惑以謂許鄭陳滑曹既在寰内則不當復存軍額
猶稱節鎮節鎮之設盖古方伯連率之謂非寰内
諸侯也凡改制立法固必闗盛衰之中然後可以
永世無敝昔孔融疾曹操専法漢王室寡弱於是
建議欲復古千里之制不以封建操遂惡融終於
害之然此本由漢家制度無法不稽古爾設令京
師諸侯素有分限則强臣何由因緣以覬覦今朝
廷甫欲建設近輔周衛都内誠不宜復存五州節
制之號以開後世諸侯因緣封建之萌何况今之
節制重於古之封建孔子曰必也正名名之不正
五變之末至於民無所措諸手足故不可不審也
漢武本置三輔皆治長安中非不知鼎立千里之
内為便也其意乃實不欲使億兆之衆偏有所分
而已及唐雖以同華為二輔各自一郡然猶不立
軍額立軍額者皆方面征鎮當一道者也臣謂今日事體
固當法之忠武彰化等軍額盡可停罷獨存其州
名於理為允伏乞令近臣詳議
　　　　論邪正　劉　敞
臣伏以馭臣之道在分别邪正正臣當親而近之
邪臣當踈而遠之至於天下之人亦皆以此窺朝
廷若正臣聚於朝則姦雄屏息治平可望若邪臣
聚於朝則僥倖競進傾敗可待二者不可不深察
也臣伏覩　朝廷太平積久賢能衆多然其間邪
正亦雜有之或愛君憂國非公正不發憤或朋黨
比周背公樹私亦有循黙自守不能為善又不敢
為惡　陛下臨御三十餘年矣以上聖之姿監羣
下所為固無遁形固無隱情然有可戒謹者在此
而已凡正臣常難進而易退邪臣常易進而難退
何以言之正臣者唯義所在言則逆君之耳是所
以難進也言或不用不欲自顯因事而去是所以
退易也邪臣者唯利所在言則逢君之欲是所以
易進也行雖惡不顧禮義名雖醜不知愧耻患失
之耳是所以難退也此兩臣者願　陛下參伍觀
之毋使當親者踈當踈者親則朝廷尊榮而社稷
安矣近者翰林侍讀學士吕溱樞密直學士蔡襄
繼出典郡今又聞御史中丞孫抃翰林學士歐陽
脩知制誥賈黯　韓絳並乞補外此其人等皆
有直質無流心議論不阿執政有益當世者也誠
不宜許之使四方有以窺朝廷而姦佞僥倖之雄
因而競起此則分别邪正之一端也臣以孤拙忝
官侍從日夜思惟無以少禆聰明恐　陛下忽於
正臣之易退而忘左右前後直道之不容也不勝其
愚謹獻所聞唯賜采擇之
皇朝文鑑卷第四十七
皇朝文鑑卷第四十八
　奏䟽
　　　論增置諫官　蔡　襄
　　　請叙用孫沔　蔡　襄
　　　論陳執中　范　鎮
　　　請建儲　范　鎮
　　　請留歐陽脩等供職　趙　抃
　　　論皇城司廵察親事官　司馬　光
　　　請令皇子伴讀提舉左右人　司馬　光
　　　論後宫等級　司馬　光
　　　貢院乞逐路取人　司馬　光
　　　進五規　司馬　光
　　　　論增置諫官　蔡　襄
臣伏見朝廷選用王素余靖歐陽脩等増備諫官
是三人者皆特立之士昔以直言觸忤權臣擯斥
且久今者一日並命人無賢愚萬口相慶皆謂
陛下特發神断擢任不疑蓋　陛下深憂政教未
舉賞罰未明羣臣之邪正未分四方之利害未究
故増耳目之官以廣言路此　陛下為社稷生靈
大計也臣切思任諫非難唯用諫之難如素靖脩
等忠誠剛氣著信於人況䝉　陛下奬㧞之知必
能箴闕失獻明模擿囬邪擊權倖思所以報効也
然邪人惡之必有禦之之説不過曰某人也好名
也好進也彰君過也或進此説正是邪人欲蔽天
聦不可不察臣請為　陛下陳之一曰好名夫忠
臣務盡其心事有必湏切直者則極論之豈顧名
哉若避好名之毁而無所陳施則土木其人皆可
備數何煩　陛下選揀如此之至況名者聖人以
之勵世俗分善惡豈可廢乎借使為善近名　陛
下試思今之人遠權利敦潔行以近名者亦幾人
哉二曰好進前古諫臣之難者遭􁅢昏世上犯威
嚴旁觸勢要鼎鑊居側斧鑕在前死且不辤安得
好進乎蓋近來諌官進用太速故世人得以謂之
好進今諫官有盡忠補闕之効　陛下但久而勿
遷使其人果忠且義雖死於是官萬無恨矣三曰
彰君過凡諫諍之臣蓋以司乎過舉也緩則密䟽
急則昌言期於必正若人主從而行之適以彰乎
從諫之美安得謂之彰過乎然諫官亦有好名好
進彰君過者異於此巧者之爲諫臣事之難言者
則喑而不言擇其無所忤者言之就令不行不復
再議退而曰　事我嘗言之矣此可謂之好名也
容容黙黙無所耻媿踐厯資序以登貴仕此可謂
之好進也凡人主之有過諫官最為近密或不盡
言人主何從而知且變更乎傳之當世垂之於後
終以為過此可謂彰君過也臣向之所論乃忠臣
巧者之分願賜省覽今　陛下出於聖慮自擢諫
官必自主之若有陳述於理適當即賜施行無使
天下之人謂朝廷有好諫之名而無好諌之實使
其言有訐切亦願優假無為姦邪讒間致有斥逐
使天下之人指朝廷有拒諌之失也臣迹遠言近
不任兢惶激切之至
　　　請叙用孫沔　蔡　襄
伏見分司南京孫沔以罪譴謫臣以守官海域去
京師至遠事出傳聞不得真實然觀貶降之重及
有履穢之詞皆謂孫沔知杭州日有趙氏事沔誠
有之固當重責然沔之治杭州剗除蠧弊撃擿豪
强令行禁止與浮屠大族日爲讎敵其間雖有過
當而風俗混淆至今衰息■所爲如是雖至愚之
人必能自察沔雖闊略然老於人事以嚴明自處
而輙爲不法至此使一日罷去小人共怨何恃而
得安全是明目而投檻穽孰肯為哉臣恐審問
體量之際未得其實臣聞趙氏與父同日下審問
所其父一夕而死所以道路之言皆謂榜掠以成其
事古者大臣不理沈寃沔以嘗副樞府待罪而已
臣恐継今以後大臣有罪不能自明由沔而始頃
年儂賊冦鈔二廣近侍至多獨沔被遣瘴毒惡
地干戈危處沔親當之是亦有勞矣今以累赦
之餘三州檢索安能無過沔且老矣摧落之餘豈
復自振然臣子之分惡名難受伏乞　陛下哀憐
念已用之効察難明之咎湔洗拂拭有所任用必
能修省以報　陛下天地再生之施
　　　　論陳執中　范　鎮
臣聞去年十二月熒惑犯房上相未幾陳執中家
决殺婢使議者以爲天變應此臣切謂不然執中
再入爲相未及二年變祖宗大樂隳朝廷典故緣
葬事除宰相除翰林學士除觀察使其餘僣賞
不可悉紀　陛下罷内降五六年來政事清明近
日稍復奉行至有侍從臣寮之子亦求内降内臣
無名超資改轉月須數人又今天下民困政爲兵
多而益兵不已執中身爲首相議當論執而因執循
苟簡曾不建言天變之發實為此事　陛下釋此
不問御史又專治其私捨大責細臣恐雖退執中
未當天變乞以臣章宣示御史然後降付學士草
詔使天下之人知　陛下退大臣不以其家事而
以其職事後來執政不敢恤其家事而盡心於
陛下職事
　　　請建儲　范　鎮
伏惟諫官者為宗廟社稷計也諫官而不以宗廟
社稷計事　陛下者愛死而尸利之人也臣不為
也臣不為愛死尸利而以宗廟社稷之計獻者知
諫官之任也不敢負　陛下也惟　陛下裁之臣
使契丹還過河北河北之人籍籍紛紛皆謂　陛下
方不豫時有言曰我不能管天下事也又呼大臣
而戒之曰且看太祖太宗面道路傳聞不審信然
否如其信然則有得有失其失謂何　陛下憂勞萬㡬有
風露晦明之感纔一不豫而遽言不能管天下事此
臣所謂　陛下之言為失也其得謂何方　陛下
不豫時中外皇皇莫知所為而　陛下方以　祖
宗後裔為念是宗廟社稷之計慮至深且明也臣
所謂　陛下之言為得也今　陛下既已平復御
殿聽政是向之失者以為得也願推所謂得者而
終行之行之之術非明則不審非果則不决惟審
與决而宗廟社稷之計定矣方今　祖宗後裔蕃
衍盛大信厚篤實伏惟　陛下㧞其尤者優其禮
數試之以政或置之左右與圖天下之事以系天
下人心異時誕育皇嗣復遣還邸則景德中故事
是也初周王既薨　真宗皇帝取宗室子飬之宫
中者天下之大慮也　太祖皇帝捨其子而立
太宗皇帝者天下之大公也宗廟社稷之至計也
唐自昭肅後君臣之間諱言儲副事者闇君之為
也伏惟　陛下觀　太祖皇帝大公之心考　真
宗皇帝時故事而黜唐昭肅以下之為斷于聖心
以幸天下臣不勝大願臣考之於古參之於今謀
之於心書之於䟽䟽成而累月不上者大懼無益
於事死今之世以累　陛下之明也既而自解曰
陛下方不豫時尚不忘宗廟社稷之至計今已平
復肯忘宗廟社稷之至計而殺敢言之諌官乎必
不然也臣所以冐萬死而無避也伏惟赦臣萬死
之罪審之决之以定宗廟社稷之至計非獨臣䝉
更生之賜乃天下之人之心也不勝區區之愚臣
昧死再拜
　　　請留歐陽脩等供職　趙　抃
伏以天子南面之尊左右前後湏得正人賢士為
之羽翼朝廷有大賞罰可以詢訪有大闕失可以
禆益有大急難可以謀議有大禮法可以質正竊
見近日以來所謂正人賢士者紛紛引去朝廷奈
何自剪除羽翼臣未見其能致遠也憂國之人莫
不為之寒心如吕溱知徐州蔡襄知泉州吳奎被
黜知壽州韓絳知河陽府此皆衆所共惜其去又
聞歐陽脩乞知蔡州賈　乞知荆南府侍從之賢
如脩軰無幾今堅於請郡者非他蓋傑然正色立
朝既不能曲奉權要而乃日虞中傷皆欲扳溱襄
奎絳而去耳今　陛下又從其請而外補之臣恐
非朝廷之福朝廷萬一有緩急事則　陛下何從
而詢訪也何從而禆益也何從而謀議也何從而
質正也所　失既多雖悔何及詩不云乎濟濟多
士文王以寜此謂文王雖大聖人得居尊而安寜
者蓋在朝多賢哲之士而致之然也臣愚伏望
陛下鑑古於今勿使脩等去職留為羽翼以自輔
助則中外幸甚臣無任懇切納忠之至
　　　論皇城司廵察親事官　司馬　光
臣等伏聞皇城司親事官奏報有百姓殺人私用
錢物休和事下開封府推鞠皆無事實欲乞元初
廵察人照勘其皇城司庇䕶不肯交付臣等切詳
祖宗開基之始人心未安恐有大姦陰謀無狀所
以躬自選擇左右親信之人使之周流民間密行
伺察當是之時萬一有挾私誣枉者則斧鉞隨之
是以此屬皆知畏懼莫敢為非今海内承平已踰
百年上下安固人無望望世變風移宜有釐革而
因循舊貫更成大弊乃至帝室姻親諸司倉庫悉
委此屬廉其過失廣作威福公受貨賂所愛則雖
有大惡掩而不問所憎則舉動語言皆見掎摭臣
等常病國家擇天下賢才(一作英才)以爲公卿百
官(一作大夫)而猶不可信顧任此厮役小人以爲
耳目豈足恃哉今乃妄執平民加之死罪使人幽
繫囹圄橫罹楚毒幸而不自誣服僅能辨明若更
不聽有司詰問元初廵察之人少加懲戒臣恐此
屬無復忌惮愈加恣橫使京師吏民無所措其手
足此豈合　祖宗之意哉伏望　朝廷指揮皇城
司令送元初廵察人下開封府推問本情或
仇嫌或察訪鹵莽各随其狀依法施行仍自今後
永為定制庶可以塞欺罔之源絶侵寃之門以全
國家至公之道
　　　請令皇子伴讀提舉左右人
臣伏見　陛下差直史館王陶充皇子伴讀祕閣
校理孫思恭充本位説書此誠國家之首務聖哲
之遠圖然臣聞三代令王置師傅保以教其子又
置三少與之燕居至於左右前後侍御僕從之人
皆選孝悌端良之士逐去邪人母得在側使之日
見正事聞正言然後道明而德成心諭而體安福
被兆民功流萬世此教之所以為益也今陶等雖
為皇子官屬若不日日得見或見而遽退語言不
洽志意不通未嘗與之論經術之精㣲辨人情之
邪正究義理之是非考行已之得失教者止於供
職學者止於備禮而左右前後侍御僕從或有佞
邪讒巧之人雜處其間出入起居朝夕相近誘之
以非禮導之以不義納之以謟諛濟之以詐偽雖
皇子資性聰明端慤難移然親近易習積易易遷
謟諛易入詐偽易惑如此則雖有碩儒端士為之
師傅終無益也臣聞孟子曰雖有天下易生之物
一日暴之十日寒之未有能生者也吾見亦罕矣
吾退而寒之者至矣又曰一齊人傳之衆楚人咻
之雖日撻而求其齊也不可得矣臣愚伏望　陛
下多置皇子官屬博選天下有學行之士以充之
使每日在皇子位與皇子居處燕遊講讀(一作論)
道義聳善抑惡輔成懿德其左右前後侍御僕從
亦皆選小心端慤之人使所屬官司結罪保明然
後得入仍專委伴讀官提舉覺察若有佞邪讒巧
之人誘導皇子為非禮義之事者委伴讀官紏舉
施行即時斥逐不令在側若皇子自有過失再三
規誨不從者亦聽以聞如此則必進德修業日就
月將善人益親邪人益踈誠天下之幸也大理評
事趙彦若孝友温良謹潔正固博聞彊記難進易
退國子監直講李寔好學有文修身謹行秘閣校
理孟恂清純愷悌始終如一此臣之所知也伏望
陛下擇此三人及廣求其比以備皇子官屬臣推
心盡忠不敢存形迹僣越妄言伏俟譴謫
　　　論後宫等級
臣聞王化之興始於閨門故易基乾坤詩首闗睢
前世皆擇良家子以充後宫位號等級各有員數
祖宗之時猶有公卿大夫之女在宫掖者其始入
宫皆湏年十二三以下醫工胗視防禁甚嚴近嵗
以來頗隳舊制内中下陳之人競置私身等級寖
多無復限極監勒牙人使之雇買前後相継無時
蹔絶致有軍營井市下俚婦女雜處其間不可辨
識此等置之宫掖豈得為便臣嘗念此不勝憤惋
今　陛下即位之初百度惟新嬪嬙之官皆闕而
未備臣謂宜當此之時定立制度依約古禮使後
宫之人共為幾等等有幾人若未足之時且虚其
員數既足之後不可更增凡初入宫皆湏㓜年未
適人者若求乳母亦湏選擇良家性行和謹者方
得入宫傳之子孫為萬世法此誠治亂之本禍福
之原不可以為細事而忽之取進止
　　　貢院乞逐路取人
准中書批送下知封州栁材奏欲乞今後南省考
試進士將開封國學鏁㕔舉人試巻衮同糊名其
諸道州府舉人試巻各以逐路糊名委封彌官於
試巻上題以在京逐路字用印送考試官其南省
所放合格進士乞於在京逐路以分數裁定取人
所貴國家科第均及中外如允所請乞下兩制詳
　者當院今將簿籍勘㑹近嵗三次科場比較在
京及諸路舉人得失多少之數顯然不均蓋以今
朝廷每次科場所差試官率皆兩制三館之人其
所好尚即成風俗在京舉人追趨時好易知體面
淵源漸染文采自工使僻遠孤陋之人與之為敵
混同封彌考校長短勢不相侔孔子曰十室之邑
必有忠信如丘者焉言雖微陋之處必有賢才不
可誣也是以古之取士以郡國户口多少為率或
以德行材能隨其所長各有所取近自族姻遠及
夷狄無小無大不可遺也今或數路之中全無一
人及第則所遺多矣國家用人之法非進士及第
者不得美官非善為詩賦論策者不得及第非遊
學京師者不善為詩賦論策以此之故使四方學
士皆弃背鄉里違去二親老於京師不復更歸其
間亦有身負過惡或隱憂匿服不敢於鄉里請解
者徃徃私置監牒妄冐戸貫於京師取解自間嵗
開科場以來遠方舉人或憚於徃還只在京師寄
應者比舊尤多國家雖重為科禁率至於不用䕃
贈冒犯之人嵗嵗滋多所以然者蓋由每次科塲
及第進士大率是國子監開封府解送之人則人
之常情誰肯去此而就彼哉夫設美官厚利進取
之塗以誘人於前而以苛法空文禁之於後是猶
決洪河之尾而捧土以塞之其勢必不行矣書曰
無偏無黨王道蕩蕩國家設賢能之科以待四方
之士豈可使京師作妄之人獨得取之今來柳材
起請科場事件若依而行之委得中外均平事理
允當可使孤遠者有望榮進僥倖者各思還本矣
難者必曰國家比設封彌騰録以盡至公其諸路
舉人所以及第少於在京者自以文藝踈拙長短
相形理宜黜退今若於封彌試巻上題在京逐路
字號必慮試官挾私者因此得以用情是正不然
國家設官分職以待賢能大者道德器識以弼諧
教化其次明察惠和以拊循州縣其次方畧勇果
以扞禦外侮小者刑獄錢榖以供給役使豈可專
取文藝之人欲以備百官濟萬事邪然則四方之
人雖於文藝或有所短而其餘所長有益公家之
用者蓋亦多矣安可盡加弃斥使終身不仕邪凡
試官挾私者不過徇其親知鄉黨今雖題逐路字
號若試官欲徇親知則一路之人共聚一處不知
何者為其親知若欲徇一鄉黨則一路之中所取
自有分數豈可偏於本路剩取一人以　言之雖
題逐路字號試官亦無所容其私也若朝廷尚以
爲有所嫌疑即乞令封彌將國子監開封府及十
八路臨時各定一字爲偏傍立號假若國子監盡
用乾字開封府盡用坤字京東路盡用离字京西
路盡用坎字偏傍其餘路分並依此例委知貢舉
官於逐號之中考校文理善惡各隨其所長短每
十人中取一人奏名不　六人以上五人
以下更不取人其親戚舉人别試者緣人數至少
更不分别立號只依舊條混同封彌分數取人其
合該奏名者更不入南省奏名　如允所奏乞
降指揮下貢院遵守施行者
　　　進五規狀
右臣幸得備位諌官竊以國家之事言其大者遠
者則汪洋濩落而無目前朝夕之益䧟於迃闊言
其小者近者則􁅼脞委瑣徒足以煩浼聖聽失於
苛細夙夜惶惑口與心謀涉厯累旬乃敢自决與
其受苛細之責不若取迃闊之譏伏以　祖宗開
業之艱難國家致治之光美難得而易失不可以
不謹故作保業隆平之基因而安之者易為功頽
壞之勢從而救之者難為力故作惜時道前定則
不窮事前定則不困人無逺慮必有近憂故作遠
謀燎原之火生於熒熒懷山之水漏於涓涓故作
重微象龍不足以致雨畫餅不足以療飢華而不
實無益於治故作務實合而言之謂之五規此皆
守邦之要道當世之切務戇陋狂瞽觸冐忌諱惟
知納忠不敢愛死伏望　陛下以萬㡬之餘游豫
之間垂精留神特賜省覽萬一有取裁而行之則
臣生於天地之間不與草木同朽矣謹具狀奏聞
　　　　保業
天下重器也得之至艱守之至艱王者始受天命
之時天下之人皆我比肩也相與角智力而爭之
智竭不能抗力屈不能支然後肯稽顙而為臣當
是之時有智力相偶者則為二相參者則為三愈
多則愈分自非智力首出於世則天下莫得而一
也斯不亦得之至艱乎及夫繼體之君羣雄已服
衆心已定上下之分明彊弱之勢殊則中人之性
皆以為子孫萬世如㤗山不可揺也於是有驕惰
之心生驕者玩兵黷武窮泰極侈神怒不恤民怨
不知一旦渙然四方糜潰秦隋之季是也惰者沈
酣宴安慮不及遠善惡雜糅是非顛倒日復一日
至於不振漢唐之季是也二者或失之彊或失之
弱其致敗一也斯不亦守之至艱乎臣窃觀自周室
東遷以來王政不行諸矦多僣分崩離析不可勝紀
凡五百有五十年而合於秦秦虐用其民十有一年
而天下亂又八年而合於漢漢為天下二百有六
年而失其柄王莽盗之十有七年而復為漢更
始不能自保光武誅除僣偽凡十有四年復能一
之又一百五十有三年董卓擅朝州郡瓦解更相
吞噬至于魏氏海内三分凡九十有三年而合於晉
晉得天下纔二十年惠帝昏愚宗室作難羣胡乗
釁濁亂中原散為六七聚為二三凡二百八十有八
年而合於隋隋得天下纔二十有八年煬帝無道
九州幅裂八年而天下合於唐唐得天下一百有
三十年明皇恃其承平荒于酒色飬其疽囊以為
子孫不治之疾於是漁陽竊發而四海横流矣肅
代以降方鎮䟦扈號令不從朝貢不至名為君臣實
為讎敵陵夷衰微至於五代三綱頽絶五常殄滅懷
璽未暖處宫未安朝成夕敗有如逆旅禍亂相
尋戰爭不息流血成川澤聚骸成　丘
陵生民之類其不盡者無幾矣於是　太祖皇帝
受命于上帝起而拯之躬擐甲胄櫛風沐雨東征
西伐掃除海内當是之時食不暇飽寢不遑安以
為子孫建太平之基大勲未集　太宗皇帝嗣而
成之凡二百二十有五年然後大禹之迹復混而
為一黎民遺種始有所息肩矣由是觀之上下一
千七百餘年天下一綂者五百餘年而已其間時
時小有禍亂不可悉數國家自平河東以來八十餘
年内外無事然則三代以來治平之世未有若今
之盛者也今人有十金之産猶以為先人所營苦
身勞志謹而守之不敢失墜況於承祖宗盛美之
業奄有四海傳祚萬世可不重哉可不審哉夏書
曰予臨兆民凛乎若朽索之馭六馬周書曰心之
憂危若蹈虎尾涉于春冰臣願　陛下夙興夜寐
兢兢業業思祖宗之勤勞致王業之不易援古以
鑒今知太平之世難得而易失則天下生民至於
鳥獸草木無不幸甚矣
　　　　惜時
夏至陽之極也而一隂生冬至陰之極也而一陽
生故盛衰之相乗治亂之相生天地之常經自然
之至數也其在周易泰極則否否極則泰豐亨宜
日中孔子傳之曰日中則昊月盈則食天地盈虚
與時消息而况於人乎況於鬼神乎是以聖人當
國家隆盛之時則戒懼彌甚故能保其令問永久
無疆也凡守太平之業者其術無他如守巨室而
已今人有巨室於此將以傳之子孫為無窮之規
則必實其堂基壯其柱石彊其棟梁厚其茨蓋高
其垣墉嚴其闗鍵既成又擇子孫之良者使謹守
之日省而月視欹者扶之弊者補之如是則雖亘
千萬年無頽壞也夫民者國之堂基也禮法者柱
石也公卿者棟梁也百吏者茨蓋也將帥者垣墉
也甲兵者闗鍵也是六者不可不朝念而夕思也
夫繼體之君謹守祖宗之成法苟不隳之以逸欲
敗之以讒謟則世世相承無有窮期及夫逸欲以
隳之讒謟以敗之神怒於上民怨於下一旦渙然
而去之則雖有仁智恭儉之君焦心勞力猶不能
救陵夷之運遂至於顛沛而不振嗚呼可不鑒哉
今國家以此承平之時立綱布紀定萬世之基使
如南山之不朽江河之不竭可以指顧而成耳失
今不為已廼頓足扼腕而恨之將何益矣詩云我
日斯邁而月斯征夙興夜寐無忝爾所生時乎時
乎誠難得而易失也
　　　　遠謀
易曰君子以思患而豫防之書曰遠乃猷詩曰猷
之未遠是用大諌昔聖人之教民也使之方暑則
備寒方寒則備暑　七月之詩是也今夫市井裨
販之人猶知旱則資舟水則資車夏則儲裘褐冬
則儲絺綌彼偷安苟生之徒朝醉飽而暮飢寒者
雖與之俱爲編戸貧富必不侔矣况爲天下國家
者豈可不制治於未亂保安於未危乎詩云迨天
之未陰雨徹彼桑土綢繆牖戸今汝下民或敢侮
予孔子曰為此詩者其知道乎能治其國家誰敢
侮之迨天之未陰雨者國家間暇無有災害之時
也徹彼桑土者求賢於隱微也綢繆牖戸者脩敇
其政治也夫桑土者鴟鴞所以固其室也賢雋者
明主所以固其國也國既固矣雖有侮之者庸何
傷哉臣竊見國家每邊境有急羽書相銜或一方
饑饉餓莩盈野則廟堂之上焦心勞思忘寢廢食
以憂之當是之時未嘗不以將帥之不選士卒之
不練牧守之不良倉廪之不實追責前人以其備
禦之無素也幸而烽燧息五榖登則明主舉萬壽
之觴於上郡公百官歌太平縱娛樂於下晏然自
以為長無可憂之事矣嗚呼使自今日以徃四夷
不復犯邊水旱不復為災則可矣若猶未也則天
幸安可數恃哉　陛下何不試以間暇之時思之
不幸邊鄙有警飢饉荐臻則將帥可任者為誰牧
守可倚者為誰雖在千里之外使之常如目前至於
甲兵之利鈍金榖之盈虚皆不可不前知而豫謀
也若待事至而後求之則已晚矣夫四夷水旱事
之細者也抑又有大於是者　陛下亦嘗留少頃
之慮乎詩云維彼聖人瞻言百里維此愚人覆狂
以喜此言遠謀之難知近言之易行也夫謀逺則
似迃似迃則人皆忽之其為害至慘也而無切身
之急為利至大也而無旦夕之驗則愚者抵掌謂
之迃也宜矣國家之制百官莫得久於其位求其
功也速責其過也備是故或飬交飾譽以待遷或
容身免過以待去上自公卿下及斗食自非憂公
忘私之人大扺多懷苟且之計莫肯為十年之規
況萬世之慮乎自非　陛下惕然遠覽勤而思之
日復一日長此不已豈國家之利哉此臣日夜所以痛
心泣血而憂也昔賈誼當漢文帝之時以為天下
方病大瘇又苦􁀰盭又類辟且病痱　陛下視方
今國家安固公私富實百姓樂業孰與漢文然則
天下之病無乃更甚乎失今不治必為痼疾　陛
下雖欲治之將無及已治之之術非有他竒巧也
在察其病之緩急擇其藥之良苦隨而攻之勿責
目前之近功期於萬世治安而已矣
　　　　重㣲
虞書曰兢兢業業一日二日萬幾何謂萬幾幾之
為言㣲也言當戒懼萬事之㣲也夫水之㣲也捧
土可塞(其/及)盛也漂木石没丘陵火之㣲也勺水可
滅及其盛也焦都邑燔山林故治之於㣲則用力
寡而功多治之於盛則用力多而功寡是故聖帝
明王皆銷惡於未萌弭禍於未形天下陰被其澤
而莫知所以然也周易坤之初六於律為林鍾於
暦為建未之月陽氣方盛而陰氣已萌物未之知
也是故聖人謹之曰履霜堅冰至言為人君者當
絶惡於未形杜禍於未成也繋辭曰知幾其神乎
君子知㣲知彰知柔知剛萬夫之望謂此道也孔
子謂哀公曰昧爽夙興正其衣冠平旦視朝慮其
危難一物失理亂亡之端君以此思憂則憂可知矣
太宗皇帝命昭宣使河州團練使王繼恩討蜀平
之宰相請除繼恩宣徽使　太宗不許曰宣徽使
位亞兩府若使繼恩為之是宦官執政之漸也宰
相固請以繼恩功大佗官不足以賞之　太宗怒
切責宰相特置宣政使以授之　真宗皇帝欲與
章穆王皇后及後宫逰内庫后辭曰婦人之性見
珎寳財貨不能無求夫府庫者國家所以養六軍
備非常也今耗之於婦人非所以重社稷也　真
宗深以為然遂止由是觀之　先帝以睿明卓越
防微杜漸如此之深可不念哉昔扁鵲見齊桓侯
曰君有疾在腠理不治將深桓侯不悦曰醫之好
利也欲以不疾者為功及在血脉在腸胃桓侯皆
不信及在骨髓扁鵲望之遂逃去徐福言霍氏太
盛宜以時抑制漢宣帝不從及霍氏誅人為之訟
其功以為曲突徙薪無恩澤焦頭爛額為上客故
未然之言常見弃忽及其已然又無所及夫宴安
怠墮肇荒淫之基竒巧珍玩發奢泰之端甘言悲
辭啓僥倖之塗附耳屏語開讒賊之門不惜名器
導僣逼之源假借威福授陵奪之柄凡此六者其
初甚微朝夕狎玩未覩甚害日滋月益遂至深固
比知而革之則用力百倍矣伏惟　陛下思萬幾
之至重覽大易之明戒誦孔子之格言繼先帝之
聖志使扁鵲得早從事毋使徐福有曲突之歎則
可脩之於廟堂而徳冒四海治以之於今日而福
流萬世優游逍遥而光烈顯大豈不美哉豈不美
哉
　　　　務實
周書曰若作梓材既勤樸斵惟其塗丹雘此言為
國家者必先實而後文也夫安國家利百姓仁之
實也保基緒傳子孫孝之實也辨貴賤立綱紀禮
之實也和上下親逺邇樂之實也決是非明好惡政
之實也詰姦邪禁暴亂刑之實也察言行試政事求賢
之實也量材能課功狀審官之實也詢安危訪治亂
納諌之實也選勇果習戰闘治兵之實也實之不存
雖文之盛美無益也臣竊見方今逺方窮民轉死溝
壑而屢赦有罪循門散錢其於仁也不亦逺乎本根
不固有識寒心而道宫佛廟修廣御容其於孝也不
亦逺乎統紀不明癸器紊亂而雕繢文物修飾容貌
其於禮也不亦逺乎羣心乖戾元元愁苦而斷竹數
黍敲叩古器其於樂也不亦逺乎是非錯繆賢不
肖渾殽而鈎校簿書訪尋比例其於政也不亦逺
乎姦暴不誅寃詰不理而拘泥微文糾擿細過其
於刑也不亦逺乎行能之士沉淪草野而考校文
辭指抉聲病其於求賢不亦逺乎材任相違職業
廢弛而勘檢出身比類資序其於審官不亦逺乎
久大之謀弃而不省淺近之言應時施行其於納
諫不亦逺乎將帥不良士卒不精而廣聚虚數徒
取外觀其於治兵不亦逺乎凡此十者皆文具而
實亡本失而末在譬猶膠版為舟摶土為檝敗布
為帆朽索為維畫以丹青衣以文綉使偶人駕之
而履其上以之居平陸則煥然信可觀矣若以之
涉江河犯風濤豈不危哉伏望陛下撥去浮文悉
敦本實選任良吏以子惠庶民深謀逺慮以安保
宗廟張布綱紀使下無覦心和厚風俗使人無離
怨别白是非使萬事得正誅鋤姦惡使威令必行
取有益罷無用使野無遺賢進有功退不職使朝
無曠官察讜言考得失使謀無不盡擇智將練勇
士使征無不服如是則國家安若泰山而四維之
也又何必以文采之飾歌頌之聲眩耀愚俗之耳
皇朝文鑑卷第四十九
　奏䟽
　　　論治身治國所先　司馬　光
　　　論階級　司馬　光
　　　論北邊事冝　司馬　光
　　　應詔論體要　司馬　光
　　　　論治身治國所先　司馬　光
臣伏覩　皇太后手書已罷聽政　陛下欽承慈
旨獨斷萬機臣聞易曰君子以作事謀始又曰正
朞年於國家大政猶多所謙抑雖時有處分皆常
式小事非天下所望於　陛下者也曏時外間議
者曰　陛下聖體未安倦於聽覧及知聖體已安
又曰　陛下上畏　皇太后之嚴欲盡人子之禮
避專命之嫌韜藴聦明未敢施設今　皇太后舉
國家大柄盡付之　陛下則議者無復可言唯拭
目傾耳以瞻望聖政而已矣　陛下當此之際治
身治國舉措云爲不可不謹昔楊朱見衢塗而泣
謂其可以左可以右所差甚微所失甚大也人主
即政之初亦榮辱安危之衢塗也故臣願　陛下
畱聖心焉臣聞治身莫先於孝治國莫先於公孔
子曰孝德之本也又曰不愛其親而愛他人者謂
之悖德不恭其親而恭他人者謂之悖禮未有根
絶而葉茂源涸而流長者也　仁宗皇帝以四海
大業授之　陛下其恩德之大天地不足以爲比
今登遐之後骨肉至親獨有　皇太后與公主數
人　陛下所當日夜盡心竭力供承撫養以副
仁宗皇帝之意曏者　皇太后聽政之時左右侍
衛之人不敢不恪求湏之物無敢不備既委去政
柄臣竊慮有無識小人隨勢傾移侍奉懈慢供給
有闕則天下之責皆歸　陛下此不可不留意朝
夕省察者也又若有不逞之人於兩宫之間剌探
動静拾掇語言外如效忠内實求媚以相離間者
臣願　陛下迎拒其辭執付有司加之顯戮誅一
人則群邪自退納一言則百讒俱進此乃禍亂之
機不可不深察也臣聞國事聽於君家事聽於親
臣愚以爲　陛下在外朝之時刑賞黜陟之政當
自聖心決之至禁庭之内取捨賜予事無大小不
若皆禀於　皇太后而後行　陛下與中宫勿有
所專如此則内外之體正尊卑之序明慈母歡欣
於上臣民頌詠於下矣不然　皇太后歸政之
後若侍衞之人稍有怠惰求湏之物小失供擬加
以讒邪妄興離間萬一有絲毫闕失流聞於外或
皇太后憂思不樂内生疾疢則　陛下何以勝此
名於天下哉雖百善不能掩矣臣故曰治身莫先
於孝也洪範於好惡偏黨之際六反言之重之至
也周任曰爲政者不賞私勞不罰私怨大學曰欲
明明德於天下者必先正其心有所忿　則不得
其正有所好樂則不得其正　陛下奮發宫邸入
纂皇極爰自潜躍至於天飛舊恩宿怨豈能盡無
然今日即政之初皆不可置於聖慮以害至正也
凡人君之要道在扵進賢退不肖賞善罰惡而已
爵禄者天下之爵禄非以厚人君之所喜也刑罰
者天下之刑罰非以快人君之所怒也是故古者
爵人於朝與士共之刑人於市與衆棄之明不敢
以已之私心盖天下之公議也今以四海之廣百
官之衆有智有愚有善有惡　肩接迹雜遝並進
臣願　陛下少留聰明詳擇其間苟有才德高茂
合於人望者進之雖宿昔怨讎勿棄也有器識庸
下無補於時者退之雖親暱姻婭勿取也有勵行
立功爲世所推者賞之雖意之所憎勿廢也有懷
姦亂禁爲衆所疾者罰之雖意之所愛勿赦也如
此則野無遺賢朝無曠官爲善者勸爲惡者懼上
下恱服朝廷大治百姓䝉福社稷永安不然　陛
下若專居深宫自暇自逸威福之柄盡委大臣取適目
前不爲逺慮賢愚不分善惡共貫不則所進者皆
平生所親愛所退者皆平生所不快所賞者皆謟
諛而無功所罰者皆忠諒而無罪如此則中外解
體紀綱隳紊群生失所天下可憂矣臣故曰治國
莫先於公也此二先者榮辱之大本安危之至要
臣願　陛下審思而力行之詩云亹亹文王令聞
不已　陛下誠能行此二者則盛德美譽滂沛洋
溢近者傳頌逺者褒嘆不過旬月之間徧於天下
達於四夷後日之政如順風吹毛乘高決水可以
不勞而成功矣取進止
　　　論階級
臣聞治軍無禮則威嚴不行禮者上下之分是也
唐自肅代以降務行姑息之政是以藩鎮䟦扈威
侮朝廷士卒驕横侵逼主帥上陵下替無復綱紀
以至五代天下大亂運祚迫蹙生民塗炭　祖宗
受天景命聖德聦明知天下之亂生於無禮也乃
立軍前之制曰一階一級全歸伏事之儀敢有違
犯罪至於死於是上至都指揮使下至押官長行
等衰相承粲然有叙若身之使臂臂之使指莫敢
不從故能東征西伐削平海内爲子孫建久大之
業至今百有餘年天下太平者皆由此道也近歲
以來中外主兵臣僚往往不識大體好施小惠以
盜虛名軍中有犯階級者務行寛貸是致軍校大
率不敢鈐束長行甘言恱色曲加喣嫗以至懦怯
兵官亦爲此態遂使行伍之間驕恣悖慢寖不可
制上畏其下尊制於卑所謂下陵上替者無過於
此臣聞聖王刑期於無刑今寛貸犯階級之人雖
活一人之命殊不知軍法不立漸成陵替之風則
所係乃億兆人之命也臣愚欲望　陛下特降詔
旨申明階級之法戒勑中外主兵臣僚令一遵
祖宗之制如敢有輙行寛貸曲收衆心者嚴加罪
罰以儆其餘庶㡬綱紀復振基緒永安
　　　論北邊事冝
臣聞明主謀事於始而慮患於微是以用力不勞
而收功甚大竊見國家所以御戎狄之道似未盡
其冝當其安靖附順之時則好與之計校末節爭
競細故及其桀傲暴横之後則又從而姑息不能
誅討是使戎狄益有輕中國之心皆厭於柔服而
樂爲背叛近者西戎之禍生於髙冝北狄之隙起
於趙滋而朝廷至今終未省寤猶以二人所爲
爲是而以循理守分者爲非是以邊鄙武臣皆銳
意生事或以開展荒棄之地十數里爲功勞或以
殺略老弱之虜三五人爲勇敢朝廷輙稱其才能
驟加擢用既而虜必忿恨遂來報復屠剪熟户鈔
劫邊民所䘮失者動以千計而朝廷但知驚駭増
兵聚糧其致冦之人既不追究而守邉之臣亦無
譴責如此而望戎狄賔服疆場無虞是猶添薪扇
火而求湯之不沸也臣愚竊惟　眞宗皇帝親與
契丹約爲兄弟　仁宗皇帝赦趙元昊背叛之罪
冊爲國主歲捐百萬之財分遺二虜豈樂此而爲
之哉誠以屈己之愧小愛民之仁大故也今　陛
下嗣已成之業守既安之基而執事之臣數以爭
桑之小忿不思灌瓜之大計使邊鄙之患紛紛不
息臣竊爲　陛下惜之近者聞契丹之民有於界
河捕魚及於白溝之南剪伐桞栽者此乃邊鄙小
事何足介意而朝廷以前知雄州李中祐不能禁
禦爲不材别選州將以代之臣恐新將之至必以
中祐爲戒而以趙滋爲法妄殺虜民則戰鬬之端
往來無窮矣况今民力彫弊倉庫虛竭將帥乏人
士卒不練夏國既有憤怨屢來侵冦禍胎已成若
又加以契丹失歡臣恐國力未易支也伏望　陛下
嚴戒北邊將吏若契丹不循常例小小相侵如魚
舡桞栽之類止可以文牒整㑹道理曉諭使其官
司自行禁約不可輕以矢石相加若再三曉諭不
聽則聞於朝廷雖專遣使臣至其王庭與之辯論曲
直亦無傷也若又不聼則莫若博求賢才増修德
政俟公私冨足士馬精强然後奉辭以討之可以
驅穹廬於幕北復漢唐之土宇與其爭漁栁之勝
負不亦逺哉
　　　應詔論體要　司馬　光
臣准御史臺牒伏奉四月二十日詔勑傳曰近臣
盡規以其榮耻休戚與上同也今在此位者視朕
過失與朝廷政事之闕黙而不言乃或私議竊歎
若以其責爲不在已夫豈皆習見成俗以爲當然
其亦有含章懷寳待倡而發者也今百度隳弛風
俗偷惰薄惡烖異譴告不一此誠忠賢助朕憂惕
以　制改法捄弊除患之時冝令侍從官自今視
朕過失與朝廷政事之闕無有巨細各具章奏極
言無隱噫言善而不用朕有厥咎道之而弗言爾
爲不恭朕將用此考察在位所以事君之實明黜
陟焉臣以駑下之材自　仁宗皇帝時䝉擢在侍
從服事　三朝恩隆德厚隕身䘮元不足爲報雖
訪問所不及猶將披肝瀝膽以効其區區之忠况
聖意采納之　督責之嚴諄諄如此臣敢營私避
怨匿情愛已不爲　陛下别白當今之切務庶幾
少補萬分之一邪臣聞爲政有體治事有要自古
聖帝明王垂拱無爲而天下大治者凡用此道也
何謂爲政有體君爲元首臣爲股肱上下相維内
外相制若網之有綱絲之有紀故詩云勉勉我王
綱紀四方又云愷悌君子四方之綱古之王者設
三公九卿二十七大夫八十一元士以綱紀其内
設方伯州牧卒正連帥屬長以綱紀其外尊卑有
序若身之使臂臂之使指莫不率從此爲政之體
也何謂治事有要夫人智有分而力有涯以一人
之智力兼天下之衆務欲物物而知之日亦不給
矣是故尊者治衆卑者治寡治衆者事不得不約
治寡者事不得不詳約則舉其大詳則盡其細此
自然之勢也益稷曰元首明哉股肱良哉庶事康
哉言君明則能擇臣臣良則能治事也又曰元首
叢脞哉股肱惰哉庶事墮哉言君親細務則臣不
盡力而事廢壞也立政曰文王罔攸兼于庶言庶
獄庶慎惟有司之牧夫是訓用違庶獄庶慎文王
罔敢知于兹言文王擇有司而任之其餘皆不足
知也康誥曰庸庸祗祗威威顯民言文王用其可
用祗其可祗刑其可刑專明此道以示民也是故
王者之職在於量材任人賞功罰罪而已苟能謹
擇公卿牧伯而屬任之則其餘不待擇而精矣謹
察公卿牧伯之賢愚善惡而進退誅賞之則其餘
不待進退誅賞而治矣然則王者所擇之人不爲
多所察之事不爲煩此治事之要也臣竊見　陛
下日出視朝繼以經席將及日中乃還宫禁入宫
之後竊聞亦不自閑省閲天下奏事群臣章䟽逮
至昏夜又御燈火研味經史博觀群書雖中宗髙
宗之不敢荒寕文王之日昊不食臣以爲不能及
也然自踐祚以來孜孜求治於今三年而功業未
著者殆未得其體要故也　祖宗創業垂統爲後
世法内則設中書樞密院御史臺三司審官審刑
等在京諸司外則設轉運使知州知縣等衆官以
相統御上下有叙此所謂綱紀者也今　陛下好
使大臣奪小臣之事小臣侵大臣之職是以大臣
解體不肯竭忠小臣諉上不肯盡力此百官所以
弛廢而萬事所以隳頽者也而　陛下方用爲致
治之本此臣之所大惑也臣微賤不得盡知朝廷
之事且以耳目所接近日數事臣所知者言之其
餘　陛下可以類求也昔漢文帝問陳平天下一
歳決獄及錢穀出入㡬何平曰　陛下即問決獄
責廷尉問錢穀責治粟内史必也使卿大夫各得
任其職此乃宰相事也若平者可謂能知治體矣
今之兩府皆古宰相之任也中書主文樞密主武
若乃百官之長非其人刑賞大政失其冝此兩府
之責也至於錢穀之不充條例之不當此三司之
事也　陛下苟能精選曉知錢穀憂公忘私之人
以爲三司使副判官諸路轉運使各使乆於其任
以盡其能有功則進無功則退名不能亂實僞不
能掩眞安民勿擾使之自冨處之有道用之有節
何患財利之不豐哉今乃使兩府大臣悉取三司
條例别置一局聚文士數人與之謀議改更制置
三司皆不與聞臣恐所改更者未必勝於其舊而
徒紛亂祖宗成法考古則不合適今則非冝吏縁
爲姦農商失業數年之後府庫耗竭於上百姓愁
困於下衆心離駭將不復振矣且兩府於天下之
事無所不緫若百官之職皆使兩府治之則在上
者不勝其勞而在下者爲無所用矣又監牧使主
養馬四園苑主課利今乃使監牧使不屬群牧司
四園苑不屬三司提舉司則在下者各得專權自
恣而在上者爲無所用矣　陛下方欲納天下於
大治而使百官在上者不委其下在下者不禀其
上能爲治乎若此之類臣竊恐未得其體也凡天
下之事在一縣者當委之知縣在一州者當委之知州
在一路者當委之轉運使在邊鄙者當委之將帥
然後事乃可集何則久在其位識其人情知其物
冝賞罰之權足以休戚所部之人使之信服故也
今朝廷每有一事不委之將帥監司守宰使之自
爲方略責以成効而施其刑賞常好别遣使者衘
命奔走旁午於道所至徒有煩擾之弊而於事未
必有益不若勿遣之爲愈也夫事之利害吏之能
否皆非使者所能素知臨時詢采於人所詢者或
遇公明忠信之人猶僅能得其一二或遇私闇姦
險之人則是非爲之倒置矣此二者交集於前而使
者不能猝辨也是以往往害事而少能爲益非將
帥監司守宰皆賢而使者皆愚也累歳之講求與
一朝之議論積久之采察與目前之毁譽精粗詳
畧其勢不同故也其有居官累歲而不知利害臨
人積久而不知能否或雖知利害而不能變更雖
知能否而不能黜陟此乃愚昧私曲之人朝廷當
察而去之更擇賢者以代其位不當數遣使者擾
亂其間使不得行其職業也又庸人之情苟䇿非
已出則􁀬嫉沮壊惟恐其成官吏若是者十常五
六借使使者所規畫曲盡其冝在彼之日其當職
之人已怏怏不恱不肯同心以助其謀恊力以成
其事曰朝廷自遣專使治之我何敢與知及返命
之日彼必敗之於後曰使者既謀而授我我今竭
力而成之功悉歸於首謀之人我何有哉此所以
爲不若毋遣使者而屬任當職之人爲愈也夫使
者所以通逺邇之情固不可無然今之轉運使即
古使者之任苟得人而委之賢於蹔遣使者逺矣
若監司自爲姦慝貪縱或有所隱蔽欺罔或爲部
内之人所訟或所謀畫之事未得其冝朝廷欲察
其罪惡審其虛實判其曲直決其是非然後别遣
使者按之若案得其實監司有罪則當廢豈有但
已者也今每有一事朝廷輙自京師遣使者往治
之是在外之官皆無所用也使者既代之治事而
當職之人亦無所刑無所廢是只使拱手旁觀偷
安竊祿者矣若此之類臣竊恐似未得其體也今
朝廷之士左右之臣皆曰　陛下聦明剛斷威福
在已太平之功可指日而致臣愚竊獨以爲未也
臣聞古之聖帝明王聞人之言則能識其是非故
謂之聦觀人之行則能察其邪正故謂之明是非
既辨邪正既分姦不能惑佞不能移故謂之剛取
是而捨非誅邪而用正確然無所疑故謂之斷誅
一不善而天下不善者皆懼故謂之威賞一有功
而天下有功者皆喜故謂之福今　陛下聦明剛
斷則誠體之矣欲收威福之柄則誠有其志矣然
於所以爲之之道尚或有所未盡故臣以爲太平
之功未可期也夫帝王之道當務其逺者大者而
略其近者小者國之大事當與公卿議之而不當
使小臣參之四方之事當委牧伯察之而不當使
左右覘之儻公卿牧伯尚不能擇賢者而任之小
臣左右獨能得賢者而使之乎若苟爲不賢則險
詖私謁無不爲已今　陛下好於禁中出手詔指
揮外事非公卿所薦舉牧伯所糾劾或非次遷官
或無故廢罷外人疑駭不知所從此豈非朝廷之
士左右之臣所謂聦明剛斷威福在已者耶　陛
下聞其言而信之臣竊以爲過矣夫公卿所薦舉
牧伯所糾劾或謂之賢者而不賢謂之有罪而無
罪皆有迹可見責有所歸故不敢大爲欺罔若姦
臣密白　陛下令　陛下自爲聖意以行之則威
福集於私門而怨謗歸於　陛下矣安得謂之威
福在　陛下耶且　陛下曏時中詔所指揮者率
非大事至於兩禁美官邉藩將帥省府職任諸路
監司此皆衆人之所希求治亂之所繫屬當除授
之際竊恐未必一一出聖志也若乃姦邪貪猥之
人　陛下所明知而黜去者或更改官而升資或
不久復進用然則威福之柄果不在　陛下而
陛下偶未思也以此觀之面譽　陛下聦明剛斷
威福在已太平可立致者非愚則諛不可不察也
陛下必欲威福在已曷若謹擇公卿大臣明正忠
信者留之愚昧阿私者去之在位者既皆得其人
矣然後凡舉一事則與之公議於朝使各言其志
陛下清心平慮擇其是者而行之非者不能復奪
也凡除一官亦與之公議於朝使各舉所知　陛
下清心平慮擇其賢者而用之不肖者不能復爭
也如此則謀者舉者雖在公卿大臣而行之用之
皆在　陛下安得謂之威福不在已耶　陛下此
之不爲而顧彼之久行臣竊恐似未得其要也夫
三人群居無所統一不散則亂是故立君以司牧
之群臣百姓勢均力敵不能相治故從人君決之
人君者苟不爲決從誰決之乎夫人心不同如其
面焉國家凡舉一事朝野之人必或以爲是或以
爲非凡用一人必或以爲賢或以爲不肖此固人
情之常自古而然不足恠也要在人主審其是非
取是而捨非則安榮取非而捨是則危辱此乃安
危榮辱之所以分也是以聖王重之故慱謀群臣
下及庶人然而終決之者要在人君也古人有言
曰謀之在多斷之在獨謀之多故可以觀利害之
極致斷之獨故可以定天下之是非若知謀而不
知斷則群下人人各欲逞其私志斯衰亂之政也
詩云謀夫孔多是用不集發言盈庭誰敢執其咎
如匪行邁謀是用不得于道哀哉爲猷匪先民是
程匪大猷是經維邇言是聽維邇言是爭如彼築
室于道謀是用不潰于成此言周室之臣不知先
王之大道務爭近小之事人君不能定其可否而事
終無成也漢世國家有大典禮大政令大刑獄大
征伐必下公卿大夫博士議郎議其議者固不能
一心有參差不齊者矣於是天子稱制決之曰丞
相議是或曰廷尉當是而群下厭然無有不服者
矣今　陛下聽群臣各盡其情以議事此誠善矣
然終不肯以聖志裁決遂使群臣有尚勝者以巧
文相攻辯口相擠至于再至于三互相反覆無有
限極臣愚深恐虧朝廷之政體損　陛下之明德
流聞四方取輕夷狄非嘉事也夫天下之事有難
決者以先王之道揆之若權衡之於輕重規矩之
於方圓錙銖毫忽不可欺矣是以人君務明先王
之道而不習律令知本根既植則枝葉必茂故也
近者登州婦人阿云謀殺其夫重傷垂死情無足
愍在理甚明已傷不首於法無疑中材之吏皆能
立斷事已經審刑院大理寺刑部斷爲死罪而前
知登州許遵文過飾非妄爲巧說朝廷命兩制定
奪者再命兩府定奪者再勑出而復收者一收而
復出者一爭論縱横至今未定夫以田舎一婦人有
罪在於四海之廣萬機之衆其事之細何啻秋毫
之末朝廷欲斷其獄委一法吏足矣今乃紛紜至
此設更有可疑之事大於此者將何以決之夫執
條據例者有司之職也原情制義者君相之事也
分爭辯訟非禮不決禮之所去刑之所取也阿云
之事　陛下試以禮觀之豈難決之獄哉彼謀殺
爲一事爲二事謀爲所因不爲所因此苛察繳繞
之論乃文法俗吏之所事豈明君賢相所當留意
耶今議論歲餘而後成法終於棄百代之常典悖
三綱之大義使良善無告姦凶得志豈非徇其枝
葉而忘其本根之所致耶若此之類臣切恐似未
得其要也此皆衆人之所私議竊歎而莫敢明言
者臣以獨受恩深重不顧斧鉞爲　陛下言之惟
聖明裁察臣光昧死再拜以聞
皇朝文鑑卷第四十九
皇朝文鑑卷第五十
　奏䟽
　　　應詔言朝政闕失　司馬　光
　　　論錢榖冝歸一　司馬　光
　　　請罷韓琦等轉官　吕　誨
　　　請諸路安撫舉辟士人　吕　誨
　　　論選部　吕　誨
　　　論王安石　吕　誨
　　　　應詔言朝政闕失　司馬　光
臣准西京牒准三月三十日詔勑朕涉道日淺晻
于致治政失厥中以干隂陽之和乃自冬迄春旱
暵爲虐四海之内被灾者廣間詔有司損常膳避
正殿兾以塞責消變歷日滋乆未蒙休應嗷嗷下
民太命近止中夜以興震悸靡寕永惟其咎未知
攸出意者朕之聽納不得於理歟獄訟非其情歟
賦歛失其節歟忠謀讜言鬱於上聞而阿諛壅蔽
以成其私者衆歟何嘉氣之不効也應中外文武
臣寮並許實封直言朝政闕失朕將親覽考求其
當以輔政理三事大夫務悉心交儆成朕志焉臣
伏讀詔書喜極以泣昔成湯以六事自責今　陛
下以四事求諌聖人所爲異世同符凡詔書所言
皆即日之深患　陛下既已知之群臣夫復何云
曽子曰尊其所聞則高明矣行其所知則光大矣
陛下誠知其如是復能斷志無疑不爲左右所移
則安知今日之灾沴不如大戊之桑穀髙宗之雊
雉成王之雷風宣王之旱魃更爲宗廟生民之福
乎然自詔下以來臣不知中外之臣亦有以當今
之急務生民之疾苦力爲　陛下别白言之者乎
蓋必有之矣而臣未得聞也臣竊不自揆伏念父
子受國厚恩備位侍從曏在朝廷屢以狂瞽塵浼
聖聦間以衰疾自求閑官不敢復預國家之議四
年於兹矣幸遇　陛下發不世之詔問以朝政闕
失斯實千載一時古人雖在畎畝猶不忘君况
位食祿者乎是以不敢畏當塗避衆怒愛微軀保
妻子心知時事之可憂而塞嘿不言也竊觀　陛
下英睿之性希世少倫即位以來鋭精求治耻爲
繼體守文之常主高欲慕堯舜之隆下不失漢唐
之盛擢俊傑之才使之執政言無不聽計無不從
所譽者超遷所毁者斥退垂衣拱手聽其所爲誰
心置腹人莫能間雖齊桓公之任管仲蜀先主之
任諸葛亮殆不及也執政者亦悉心竭力以副
陛下之欲耻爲碌碌守法循故事之臣每以周公
自任是冝百度交正四民豐樂頌聲旁洽嘉瑞沓
至乃其効也然六年之間百度紛擾四民失業怨
憤之聲所不忍聞灾異之大古今罕比其故何哉
豈非執政之臣所以輔　陛下者未得其道歟所
謂未得其道者在於好人同已而惡人異己是也
陛下既全以威福之柄授之使之制作新法以利
天下是冝與衆共之捨短取長以求盡善而獨任
已意惡人攻難群臣有與之同者則擢用不次與
之異者則禍辱隨之人情誰肯棄福而取禍去榮
而就辱於是天下之士躁於冨貴者翕然附之爭
勸　陛下益加委信順從其言嚴斷刑罰以絶異
議如是者往往立取美官比年以來中外執事權
者皆此屬矣其懷忠直守亷耻者皆擯斥廢棄或
罹罪譴無所容立至於臺諫之官天子耳目所以
規朝政之闕失糾大臣之專恣此　陛下所當自
擇而亦使執政擇之彼專用其所親愛之人或小
有違忤即加貶逐以懲後來必得佞諛之尤者然
後爲之如是則政事之愆謬群臣之姦詐下民之
疾苦逺方之寃抑　陛下何從得見聞之乎又奉使
詢訪利害於四方者亦其所親愛之人皆先禀其意
指慿其氣勢以驅迫州縣之吏善惡繫其筆端升黜
由其唇吻彼州縣之吏承迎奉順之不贍何暇與之
講利害立同異哉及其入奏則云州縣守宰咸以爲
便經乆可行　陛下但見其文書粲然可觀以謂法
之至善詢謀僉同豈知其在外之所爲哉或者更増爲條
目務求新巧互陳利病各事改張使畫一之法日殊月
異乆而不定吏民莫知所從蓋由襲故則無功出竒則
有賞彼皆進身之私計非有益國便民之志也又令使者
督責所在監司監司督責州縣上下相驅競為苛刻
奉(有壊新法立行停替或未熟新法誤有/行新法稍不盡力則謂之非才不職及)違犯皆不理
赦降去官與犯贓者罪同而重於犯私罪者州縣之吏
唯奉行文書救免罪戾之不暇民事不復留心矣又
潜遣邏卒聽市道之人謗議者執而刑之又出榜
立賞募人告捉誹謗朝政者臣不知自古聖帝明
王之政固如是耶昔堯稽于衆捨已從人舜戒群
臣予違汝弼汝無面從退有後言此其所以爲帝
王稱首者也　秦惡聞其過殺直諫之士禁偶語
之人及其禍敗行道之人皆知之而已獨不知此所
以爲萬世戒者也子産相鄭鄭人游于鄉校以論
執政然明請毁之子産曰何爲夫人朝夕退而游
焉以議執政之善否其所善者吾則行之其所惡者
吾則改之是吾師也若之何毁之我聞
怨不聞作威以防怨豈不遽止然猶防川大決所犯
傷人必多吾不克救也不如小決使道不如吾聞而
藥之也何今之執政異於古之執政乎齊景公謂梁丘
據曰惟據與我和夫晏子對曰據亦同也焉得爲和
和如和羮焉水火醯醢鹽梅以烹魚肉宰夫和之齊
之以味濟其不及以洩其過君子食之以平其心
君臣亦然君所謂可而有否焉臣獻其否以成其
可君所謂否而有可焉臣獻其可以去其否是以
政平而不干民無爭心今據不然君所謂可據亦
曰可君所謂否據亦曰否以水濟水誰能食之今
朝廷之臣對揚啓沃亦有異於梁丘據者乎衛君
言計非是而群臣和者如出一口子思曰以吾觀
衞所謂君不君臣不臣者也人主自臧則衆謀不
進事是而臧之猶却衆謀况和非以長惡乎夫不
察事之是非而恱人賛已闇莫甚焉不度理之所
在而阿諛求　謟莫甚焉君闇臣謟以在民上民
不與也若此不已國無類矣子思言於衛侯曰君
之國事將日非矣君出言自以爲是而卿大夫莫
敢矯其非卿大夫出言自以爲是而士庶人莫敢
矯其非君臣既自賢矣而群下同聲賢之賢之則
順而有福矯之則逆而有禍如此則善安從生今
執政主新法群下同聲賢之有以異於衛國之政
乎是以士大夫憤懣鬱結視屋竊嘆而不敢言庶
人飢寒憔悴怨歎號泣而無所控告此則　陛下
所謂忠謀讜言鬱於上聞而阿諛壅蔽以成其私
者也苟忠讜退伏阿諛滿側而望百度之正四民
之樂頌聲之洽嘉瑞之臻固亦難矣方今朝之闕
政其大者有六而已一曰廣散青苗錢使民有負
債日重而縣官無所得二曰免上戸之役歛下戸
之錢以飬浮浪之人三曰置市易司與細民爭利
而實耗散官物四曰中國未治而侵擾四夷得少
失多五曰結保甲教習凶器以疲擾農民六曰信
狂狡之人妄興水利勞民費財若其他瑣瑣米鹽
之事皆不足爲　陛下道也捨其大而言其細捨
其急而言其緩外有獻替之迹内懷附㑹之心是
姦邪之尤者臣不敢爲也凡此六者之爲害人無
貴賤愚智莫不知之乃至　陛下左右前後之臣
日譽新法之善者其心亦知其不可但欲希合聖
心附㑹執政盜冨貴耳一旦　陛下之意移則彼
之所言亦異矣臣今不敢復費簡札叙利害以煩
聖聦但願　陛下勿詢阿諛之黨勿徇權臣之意
斷志罷之必有能爲　陛下言其詳者矣此六者
之中青苖免役錢尤大夫力者民之所生而有也
穀帛者民可耕桑而得也至於錢者縣官之所鑄
民不得而私爲也自未行新法之時民間之錢固
已少矣冨商大賈藏鏹者或有之彼農民之冨者不
過占田稍廣積榖稍多室屋脩完耕牛不假而已未
甞有積錢巨萬於家者也其貧者藍縷不蔽形糟
糠不充腹春指夏熟夏望秋成或爲人耕種資采
拾以爲生亦有未甞識錢者矣是以古之用民者
各因其所有而取之農民之役不過出力税不過
榖帛及唐末兵興始有税錢者故白居易譏之曰
私家無錢鑪平地無銅山言責民以所無也今有
司爲法則不然無問市井田野之民由中及外自
朝至暮唯錢是求農民值豐歳賤糶其所収之榖
以輸官比常歲之價或三分減二於斛㪷之數或
十分加二以求售於人若值㐫年無穀可糶吏責其
錢不已欲賣田則家家賣田欲賣屋則家家賣屋欲
賣牛則家家賣牛無由可售不免伐桑棗撤屋材賣
其薪或殺牛賣其肉得錢以輸官一年如此明年將
何以爲生乎故自行新法以來農民尤被其患農者
天下之本農既失業餘民安所取食哉今貨益重物
益輕年雖饑穀不甚貴而民倍困爲國計者豈可不
少思其故哉此皆歛錢之咎也北盡塞表東被海涯
南踰江淮西及邛蜀自去歳秋冬絶少雨雪井泉溪澗
往往涸竭二麥無収民已絕望孟夏過半秋種未入
中戸以下大抵乏食采木實草根以延朝夕若又如
是數月將如何哉當此之際而州縣之吏督迫青苗
助役錢不敢少緩鞭笞縲紲唯恐不迨婦子皇皇如
在湯火之中號泣呼天無復生望臣恐鳥窮則啄獸
窮則攫民窮困已極而無人救恤羸者不轉死溝壑
壯者不聚爲盜賊將何之矣若東西南北所在嘯聚
連群結黨日滋月蔓彌漫山澤蹈藉城邑州縣不能
禁官軍不能討當是時方議除去新法將奚益哉緑
林赤眉黄巾黒山之徒自何而有皆疲於賦歛復値
飢饉窮困無聊之民耳此乃宗廟社稷之憂而廟堂
之上方晏然自得以爲太平之業八九已成此臣
所爲痛心疾首晝則忘食夜則忘寢不避死亡欲
黙而不能者也易復之初九曰不逺復無祗悔元
吉言過而能改雖悔不大也其上六曰迷復凶有
災眚用行師終有大敗以其國君凶至于十年不
克征言迷而不復凶且有災於君道尤不利也昔
秦穆公敗於殽作秦誓曰唯古之謀人則曰未就
予忌唯今之謀人姑將以爲親雖則云然尚猷詢
兹黄髮則罔所愆蓋悔棄老成之逺慮用利口之
淺謀以取覆敗而思補其過也故能終雪前耻彊
覇西戎漢武帝征伐四夷中國虛耗賊盗群起又
䘮貳師之軍乃下哀痛之詔曰迺者以縳馬書徧
示丞相御史二千石諸大夫議郎爲文學者皆以
虜自縛其馬不祥甚哉公車方士太史太卜皆以
爲吉今計謀卦兆皆反謬蓋始寤公卿方士之謟
諛對不以誠致誤國事有悔于心也故禁苛暴止
擅賦力本農天下復安自國家行新法以來天下
之人心祈口禱唯兾　陛下之覺寤而拯救其失
以蘇疲民如望上天之膏澤日復一日以至于今
及今改之猶可救也過是則民力屈竭一旦渙然
離散乃始勞心安集豈不難哉竊觀　陛下詔書
畏天災深自咎責丁寕懇切欲有所改爲也若徒
著之空文而於新法無所變更是猶臨鼎哀魚之
爛而益薪不已將何補哉　陛下誠能垂日月之
明奮乾剛之斷放逺阿諛勿使壅蔽自擇忠讜爲
臺諌官収還威福之柄悉從已出詔天下青苖錢
勿復散其見在民間逋欠者計從初官本分作數
年催納更不収息其免役錢除放差役並依舊法
罷市易務其所積物依元買價出賣所欠官錢亦除
利催本罷拓土闢境之兵先阜安中國然後征伐
四夷罷保甲教閲使服田力穡所興脩水利委州
縣相度凡利少害多者悉罷之如此則中外讙呼
上下感恱和氣薫蒸雨必霑洽矣彼阿諛之人附
㑹執政者皆縁新法以得冨貴若　陛下以爲非
而捨之彼如魚失水必力固爭執而不肯移願
陛下勿問之也臣竊聞　陛下以旱暵之故避殿
撤膳其焦勞至矣而民終不預其澤不若罷此六
者立有溥博之德及於四海也又聞京師近雖獲
雨而畿甸之外旱氣如故王者以四海爲家無有
逺近皆　陛下之赤子願　陛下雖徇群臣之請
御正殿復常膳猶應兢兢業業憂勞四方不遽自
寛以爲無復災也又諸州縣奏雨往往止欲解
陛下之焦勞一寸云三寸三寸則云一尺多不以
其實不可不察也又聞青苗之法災傷及五分則
倚閣其間官吏不仁者至有抑遏百姓止放四分
以下税此尤可罪也臣在冗散之地若朝政小小
得失臣固不敢預聞今坐視百姓困於新法如此
將爲朝廷深憂而　陛下曽不知之又今年以來
臣衰疾寖増恐萬一溘先朝露齎懐忠不盡之情
長抱恨於黄泉是以冐死一爲　陛下言之儻
陛下猶棄忽而不之信此則天也臣不敢復言矣
干冐宸扆臣無任懇切惶懼之至
　　　論錢穀冝歸一
臣竊以洪範八政食貨爲先故古者國用必使冡
宰制之　祖宗之制天下錢穀自非常平倉隷司
農寺外其餘皆緫於三司一文一勺以上悉申帳
籍非條例有定數者不敢擅支故能知其大數量
入爲出詳度利害變通法度分畫移用取彼有餘
濟此不足指揮有司轉運使諸州如臂使指朝廷
常選健吏精於理財者爲三司官如陳恕林特李
參之類皆稱職有名者也其餘非通曉錢穀者亦
罕得叨居其任理資序受厚俸而已故能倉庫充
溢用度有餘民不匱疲邦家乂安自改官制以來
備置尚書省六曹二十四司及九寺三監各令有
職事將舊日三司所掌事務散在六曹及諸寺監
戸部不得緫天下財賦既不相統攝帳籍不盡申
(户部/户部)不能盡知天下錢穀之數五曹各得支用錢
物有司得符不敢不應副戸部不能制戸部既不
知天下錢穀出納見在之數無由量入爲出五曹
及内百司各自建白理財之法申奏施行户部不
得一一關預無由盡公共利害今之户部尚書舊
三司使之任也左曹隷尚書右曹不隷尚書天下
之財分而爲二視彼有餘視此不足不得移用天
下皆國家之財而分張如此無專主之者誰爲國
家公共愛惜通融措置者乎譬人家有財必使一
人專主管支(若/用)使數人主之各務已分所(者/有)多互
相侵奪又人人得取用之財有増益者乎故利權
不一雖使天下財如江海亦有時而竭况民力及
山澤所出有限劑乎此臣所以日夜爲國家深憂
者也今縱未能大有更張欲乞且令尚書兼領左
右曹侍郎則分職而治其右曹所掌錢物尚書非
奏請得㫖不得擅支諸州錢穀金帛隷　提舉常
平倉司者每月亦湏具文帳申戸部六曹及寺監
欲支用錢物皆湏先關户部符下支撥不得一面
奏乞直支應掌錢物諸司不見戸部符不得應副
其舊日三司所管錢穀財用事有散在五曹及諸
寺監者並乞收歸戸部若以如此戸部事多官少
難以辦集即乞減户部冗末事務付閑曹比司兼
領而通隷戸部如此則利權歸一若更選用得人
則天下之財庶㡬可理矣
　　　請罷韓琦等轉官　吕　誨
臣伏覩宰臣韓琦等轉官制辭皆賞先議建儲之
功於體似未爲便且儲貳者國家之根本根本未
立大臣不言誰其言之蓋其職爾豈得爲功言之
者是公於天下而賞之者私於己也且漢史載文
帝豫建太子但云有司所請不顯其人訖景帝世
不聞賞建言者誠有旨哉自至和而後先帝服藥
文武官請建儲副者無慮百十人可盡録其功賞
之耶去歳賞定䇿之功今日賞建儲之議恩寵便
蕃乃前世未聞之事也大庭宣揚是以爵禄誘人
妄者因事以言必思後福其可得乎　陛下自㓜
鞠育宫中乃　先帝之意天命所屬保護者　皇
太后之功也群臣何力之有借使臣下不言曆數
何所歸乎貪天之功以爲己有古人羞之琦等豈
無是思臣所以願　陛下不賞者爲國家無窮之
計唯聖智察焉
　　　請諸路安撫舉辟士人
臣竊以本朝取士之路最廣入流之人寔繁常患
遺才似未得術非養之有素試之以事誠不可也
如前朝藩鎭延辟士人既閲其實使之漸進庶幾
得其用也臣欲乞今後藩鎮帶安撫使處許於本
路舉人内選有行實曾得文解者歳辟一人權本
州司士參軍且令差使觀其能效可以逺用候滿
三考保薦聞上或賜以本科出身然後隨其器使
必能適用與夫科場較藝取其一日之長其效逺
矣朝廷久而行之士皆修飭風俗才無遺矣
　　　論選部
臣聞漢世諸侯自得置吏四百石以下其傅相大
官則漢置之郡吏督郵從事悉任之於牧守魏晉
而降始歸吏部蓋所以尊王朝而削郡國之權也
甄陶流品因襲于今以天下之廣民政之本委牧
守自擇賢良而佐之猶慮不得其人而况專於一
司乎矧用刀筆以量才按簿書而責實限歳月以
稽課待賢愚於一塗將使官無瘝曠民歸治理其
可得也而又吏有定貟入流之人無限官隨歲積
銓衡日紊不得救僿以澄源其郡吏督郵從事及
縣之司籍丞簿尉當令牧守舉辟乃任命吏部謹
其簿籍俟考秩當遷則稽之以課最尚之以亷節
訪之以時務較之以書判審此四實第爲五等三
之上聞于朝當爲進任四之下俾其叙進降此則
覆退及三載聽叙前職如是州郡得人生民受賜
雖權重於牧守而命出於朝廷亦不減吏部銓覈
之要矣
　　　論王安石　吕　誨
臣竊以大姦似忠大詐似信惟其用捨繫時之休
否也至如少正卯之才言僞而辨行僞而堅順非
而澤强記而博非宣父聖明孰能去之唐盧杞天
下謂之姦邪惟徳宗不知終成大患所以言知人
之難堯舜其猶病諸　陛下即位之初起王安石
就知江寕府未幾召爲學士搢紳皆慶　陛下之
明擢有文之得以適其用也及進貳台席僉論未
允衡石之下果不得欺其重輕也古人曰廟堂之
上非草茅所當言正謂是也臣伏覩參知政事王
安石外示樸野中藏巧詐驕蹇慢上隂賊害物斯
衆所共知者臣略䟽十事皆目覩之實迹兾上寤
於宸監一言近誣萬死無避安石向在嘉祐中判
糾察刑獄司因開封府爭鵪鶉公事舉駮不當御
史臺累移文催促謝恩倨傲不恭相次　仁宗皇
帝上僊未幾安石丁憂其事遂已安石服滿託疾
堅臥累詔不起終　英宗朝不臣就如有疾　陛
下即位亦合赴闕一見稍有人臣之禮及就除江
寕府於私安便然後從命慢上無禮其事一也安
石任小官每一遷轉遜避不已自知江寕府除翰
林學士不聞固辭　先帝臨朝則有山林獨往之
思　陛下即位乃有金鑾侍從之樂何慢於前而
恭於後見利忘義豈其心乎好名欲進其事二也
人主延對經術之士講觧先王之道設侍講侍讀
常貟執經在前乃進説非傳道也安石居是職遂
請坐而講説將屈萬乘之重自取師氏之尊眞不
識上下之儀君臣之分况明道德以輔益聦明者
乎但要君取名而已其事三也安石自居政府事
無大小與同列異議或因奏對留身進説多乞御
批自中而下以塞同列沮論是則掠美於己非則
歛怨於君用情罔公其事四也安石自糾察司舉
駮多不中理與法官爭論刑名不一常懐忿隙昨
許遵誤斷謀殺公事力爲主張妻謀殺夫用按問
欲舉減等科罪挾情壞法以報私怨兩制定奪但
聞朋附二府看詳亦皆畏避徇私報怨其事五也
安石初入翰林未聞進一士之善首率同列稱弟
安國之才朝廷與狀元恩例猶謂之薄主試者定
文卷不優其人遂罹中傷小惠必報纎仇必復及
居政府纔及半年賣弄威福無所不至自是畏之
者勉意俯從附之者自鬻希進奔走門下唯恐其
後背公死黨今已盛矣怙勢招權其事六也宰相
不視事旬日差除自專逐近臣補外皆不附己者
妄言盡出聖衷若然不應是安石報怨之人丞相
不書勑　本朝故事未之聞也意示作威聳動朝
著然今政府同列依違宰臣避忌遂專恣而行何施
不可專威害政其事七也凡奏對黼座之前唯肆
强辨向與唐介爭論謀殺刑名遂致諠譁衆非安
石而是介介忠勁之人務守大躰不能以口舌勝
不幸憤懣發疽而死自是同列尤甚畏憚雖丞相
亦退縮不敢較其是非任性陵轢同列其事八也
陛下方稽法唐堯敦睦九族奉親愛弟以風天下
而小人章辟光獻言俾歧王遷居于外離間之罪
固不容誅上尋有旨送中書欲正其罪安石堅拒
不從仍進危言以惑聖聦意在離間遂成其事朋
姦之迹甚明其事九也今邦國經費要㑹在於三
司安石居政府與知樞密者同制置三司條例兵
與財兼領之其掌握重輕可知矣又舉三人者勾
當八人者巡行諸路雖名之曰商榷財利其實動
揺天下也臣未見其利先見其害其事十也臣指
陳猥瑣煩黷高明誠恐　陛下恱其才辯久而倚
毗情僞不得知邪正無復辨大奸得路則賢者漸
去亂繇由生臣究安石之迹固無逺略唯務改作
立異於人徒文言而飾非將罔上而欺下臣竊憂
之誤天下蒼生必斯人矣伏望􁕁陛下圖治之冝
當稽于衆方天災屢見人情未和唯在澄清不冝
撓濁如安石乆居廟堂必無安靜之理臣所以瀝
懇而言不虞横禍期感動於聦明庶判别於真僞
况　陛下志在剛決察於隱伏當質於士論然後
知臣之言中否然詆訐大臣之罪不敢苟逭孤危
若寄職分難安當復露章請避怨敵
皇朝文鑑卷第五十
皇朝文鑑卷第五十一
　奏䟽
　　　論治本　孫　沔
　　　請罷不管兵節使公用　孫　沔
　　　論詔獄　呉　育
　　　論本朝百年無事　王　安石
　　　論孫學令吏人寫章䟽　王　安石
　　　請令文武致仕官依外官給俸錢(吕公著)
　　　論臧否人物冝謹宻　吕　公著
　　　請廣收人才　吕　公著
　　　論李定言程顥顧臨不當　吕　公著
　　　　論治本　孫　沔
臣聞虞舜治家而納麓姬文刑寡而御邦周南歌
關睢之徳仲尼刪詩著爲三百篇之首魯史先經
以紀元妃丘明直書爲十二公之始易以風自火
出爲家人之象言號令之行于外由中正而明于
内非嚴風火之威則難以正于家矣禮云身修而
家齊家齊而國治國治而天下平王政之本基乎
此矣是知先聖懼昵情之爲患而立教于将來者
也恭以　皇帝陛下仁深溥博明達照臨好善無
厭從諫弗咈紹三朝之謨訓躬萬機之憂勤旰食在
念将二十年雖古之聖帝明王致志行事無以過
也今朝　無專權之臣上無失道之事然而隂陽
未和災變未息法令不行恩威不著者豈治内之
道有所未至歟臣不欲迃闊引喻前古願以聞見
五事而陳之若以言獲罪臣之職也伏以中宫正
位德配至尊主治隂教爲天下母三妃九嬪世婦
御妾上下分統無有僣差百世不易之論也伏自
景祐以來三黜寵姬聞兩犯宸扆蓋所起幽微不
勝恩遇身貴則性悍福極則患生退屏繼跡踰僣
如舊苟不　於嚴制竊恐漸於厲階昨見上元嘉
節内庭出遊美人才人無不隨從飛蓋蔽景流車
激霆各崇華衛分道爭行衆目共觀與后爲並此
非所以示外而垂範者也臣乞今後貴品嬪御等
並令修備禮節戒約奢侈常隨皇后出入不得各
排儀衛輙自矜越仍乞選擇端嚴近上夫人一兩
貟立爲宫師以佐内職則所冀上下有別而中外
不　惑矣竊以宫政之設内職是先尚書侍御司
　　言一百三十則爲大備故　先朝之數侍史
不過五百人俸給止於五十貫皆有紀律不甚奢
盈今聞十倍增人已踰二三千十倍添俸或至二
十萬私身養女數復過之百司供億按簿可知一
歲之中所用何極非所以示節儉也臣乞取索宮
中諸院宫人及私身養女都大數目呈取進止若
非遊幸之所冝令檢勘合用人量留外並放歸本
家任從其便而請給之數見在者冝節減其半此
所以消幽曠之氣而省財廪之費也竊以内侍之
職最爲親近宣傳國命出納王言常敦抑制尚或
騰凌今遷秩不踰年賞賜無虚日甲第連坊名園
接畛玉帛盈於後房絲竹聞於別院官尊禄厚職
重貟多若不立之儀式必恐亢於寵榮臣欲乞御
藥依舊只用二貟御帶押班都知並乞選擇謹重
公嚴勤慎舊有心力者充三年一遷官不許非次
改轉未有嗣者令養一子則内無乆貴之人下有
進身之路亦一代之永制也竊以勾陳九重華蓋
萬乗垣直太紫庭儼雲龍非深嚴不爲尊非禁戒
不爲備闌入則抵罪語至則伏誅使内言不出於
閫外言不入於閫所以防未然而限中外也　今
上之起居言語衆無不知帷簿宴遊外無不傳内
降斜封坦夷若道免刑要賞響應如神皆由左右
之人出入爲地邇臣頗邪能伺動靜迎合巧中率
用斯道若不早辨以防微竊恐長姧而忽變臣欲
乞應合入内及聽喚中人並用五十以上十五已
下者諸宫院子須限七十已上分定畨次上下
不得參雜出入仍令内東門司專切㸃檢其暗祗
候俳優人及公主院擔子官各放歸本營所有内
道塲乞今後斷絶此則肅静於宸庭足以輝光於
史牒竊以王者所湏歲終不㑹蓋天下之財　天
子用之有司不得而吝也其或出納不謹支費不
節豈可容奸不詰其弊今御寶憑由司内東門劄子
取諸庫犀玉金銀錢帛一歳僅三百餘萬貫但有
入内之名不知所用之處此數既多不可悉記昨
聞胥吏僞取庫金三十兩抵法况御寳是中禁所
掌外何計而詐得之竊恐前後用此非一吏也乞
差不干礙公幹有心力臣寮置司將寶元後來係
御寳憑由及内東門劄子取左藏庫等金銀犀玉
錢帛大數對帳簿及謝恩表状造作文曆并内藏
諸庫亦自寶元後來内中支使金寶錢帛都數逐
件磨勘即見無涯費用積久欺弊仍乞今後諸宫
閣凡有取索出到憑由劄子先下内侍省都知入
内覆奏然後置簿抄上畨換通簽正牒下諸庫藏
方得即官支物不得直行取索或更別設關防節
減用度亦經乆之利也此五事者實政教之本源
昇平之基構也中宫正則内宰之制行于六宫而
寵嬖不犯於上矣宫禁嚴則中閫之事絶于衆口
而朋黨不生于外矣宫人不減則用度不給怨曠
以感隂陽之沴矣内侍不禁則威柄不一引進以
來邪佞之類矣御寳不嚴財貨不計則盜詐公取
而無慮矣噫恩能削威昵可消正甘言令色遜于
志先意希旨㑹其事仁愛浸深忍情難決非至聖至
明不可免也伏望　皇帝陛下遊神清淨毓徳太
寕養冲和之性節嗜慾之情使氣志如神威儀可
畏廓日月之輝發雷霆之斷柔媚不干于聦明愛
倖盡決於道義則何患天下之不治哉書曰威克
厥愛允濟易曰揚于王庭剛決柔也傳曰棖也慾
焉得剛非用天■之剛健中正則於斷也難矣今
昊賊侵軼西鄙攻守臣未敢進一䇿者蓋儒者不
知兵不可預言也若大臣盡心諸將用命恐未爲
大患也夫手足之疾侵於皮膚積爲瘡痍發于指
掌未有所損也心腹之疾迫于膏盲擁爲癰疽潰
于頭目不可卒救也此五事措置得冝則無窮之
福此五事因循弗舉恐爲不測之慮履霜至于堅
冰燃火在于積薪非一朝一夕之故也惟斷之在
不疑行之恐不及動無失幾間不容髪則百世之
利萬方之幸此皆陛下家事非人臣所得及也至
於政教之綱紀未舉輔相之心德未同朋黨之邪
正未分著位之才愚未辨進賢難于起死去佞過
于㧞山法令撓於親恩賞及於濫豈不謂根蘖于
内而斤斧不施者乎若聖人一慮及此則庶事自
正其條例悉數之名俟聦明聽然其説異日爲
陛下言之也臣素非博識惟盡愚誠不歷詆於群
公不專攻於上德但慮切直速怒貴權不能保身
貽憂老母則於事君之心無所愧矣伏望夙夜之
餘再賜詳覧無使臣言爲空言則死生幸甚干犯
威顔甘俟誅竄無任激切待罪之至
　　　請罷不管兵節使公用　孫　沔
臣竊見正剌史已上至防團節度使使相皆有隨
使公用錢多或至一萬貫蓋　先朝以諸道用兵
之際恩假武臣俾之足用犒設軍貟招延賔客任
其支費不問出入欲使將帥豐財聚人之術也自
太平四十年因循成例給賜不追或罷權出鎮或
養疾閑地至於老死未聞退辭軍貟賔客不復延
設雖稱公錢並爲已物與之既不知恩取之豈敢
生怨若朝廷以爲小事恐傷大體臣願引即月三事
以爲之比乞　陛下聦明詳之則知罷無損矣今
范仲淹孤寒出身忠誠報國統兵邉鄙終歳勤苦
未甞有臣寮乞賜與千百緍令助清貧之節一也
劉渙仗義入夷狄去不顧妻子非慷慨感於君親
豈能身奮死地亦未甞有臣寮乞賜與千百緍令
資其家二也田况召自江外受命陜西委參使幕
合得賜賚一二百貫此亦微事湏合自陳况既耻
言賜以弗及三也蓋以國家闕用多方節則惟守
舊例不求損益有例者雖枉費於萬金不爲惜無
例者雖可賞亦不知䘏例之爲弊一至於此豈冝
執而不草者也伏望斷自宸衷勿容横議所有剌
史至使相非統兵及任陜西河北者並乞盡罷隨
使公用錢令支撥與管内臣寮此足使武夫悍卒
知聖人憂邉之深意也所有皇親乞從特恩以表
異禮
　　　論詔獄　呉　育
先王凝旒黈纊不欲聞見人之過失有犯典憲即
屬之有司按文處斷情可矜者猶或特從寛宥如
此則恩歸主上而法在有司人被誅殛死亦何憾
祖宗以來不許刑獄司狀外求罪是以人人自安
近傳三司判官楊儀下獄自御史臺移劾都亭驛
械縛過市萬目隨之咸共驚駭不測爲何等大獄
及聞案具乃止請求常事非有枉法贓賄又傳所
斷罪名法不至此而出朝廷特㫖恐非恩歸主上
法在有司之意也且儀身預朝行職居館閣又任
事省府使有大罪雖加誅斬自有憲章苟不然者一
旦至此使士大夫不勝其辱士民輕視其上非所
以養廉耻示敦厚也自古刑獄滋彰之時誅家滅
族寃枉太半大抵雷霆方震人莫敢言有司以深
就深各圖自免或因而爲利以希進取使君恩不
得下達人情不得上通感傷至和災變百出　陛
下爲四海愛戴之主忽使道路之口紛紛竊議朝
廷之士人人自危此臣所以深爲　陛下痛惜之
也若儀罪未斷臣不敢言今事已往且無解救之
嫌上祈聖神此後詳審庶事毋輕置詔獄具案之
上自非情涉巨蠹且從有司論讞不必法外重行
如此足以安人心靜風俗養亷耻召和平天下之
幸也
　　　論本朝百年無事　王　安石
臣前䝉　陛下問及　本朝所以享國百年天下
無事(故/之)臣以淺陋誤承聖問迫於日晷不敢乆留
語不及悉遂辭而退竊惟念聖問及此天下之福
而臣遂無一言之獻非近臣所以事君之義故敢
　　而粗有所陳伏惟　太祖躬上智獨見之明
而周知人物之情僞指揮付託必盡其材變置施
設必當其務故能駕馭將帥訓齊士卒外以扞夷
狄内以平中國於是除苛賦止虐刑廢强横之藩鎮
誅貪殘之官吏躬以簡儉爲天下先其於出政發
令之間一以安利元元爲事　太宗承之以聦武
真宗守之以謙仁以至　仁宗　英宗無有逸德
此所以享國百年而天下無事也　仁宗在位歷
年最乆臣於時實備從官施爲本末臣所親見嘗
試爲　陛下陳其一二而　陛下詳擇其可亦足
以申鍳於方今伏惟　仁宗之爲君也仰畏天俯
畏人寛仁恭儉出於自然而忠恕誠慤終始如一
未甞妄興一役未甞妄殺一人斷獄務在生之而
特惡吏之殘擾寕屈己棄財於夷狄而終不忍加
兵刑平而公賞重而信納用諫官御史公聽並觀
而不蔽於偏至之讒因任衆人耳目拔舉踈遠而
隨之以相坐之法蓋監司之吏以至州縣無敢暴
虐殘酷擅有調發以傷百姓自夏人順服蠻夷遂
無大變邉人父子夫婦得免於兵死而中國之人
安逸蕃息以至今日者此未甞妄興一役未甞妄
殺一人斷獄務在生之而特惡吏之殘擾寕屈已棄
財於夷狄而不忍加兵之効也大臣貴戚左右近
習莫敢强横犯法其自重慎或甚於閭巷之人此
刑平而公之効也募天下驍雄横猾以爲兵幾至
百萬非有良將以御之而謀變者輒敗聚天下財
物雖有文籍委之府史非有能吏以■鈎考而欺
盜者輙發凶年饑歳流者填道死者相枕而寇攘
者輙得此賞重而信之効也大臣貴戚左右近習
莫能大擅威福廣私貨賂一有姦慝隨輙上聞貪
邪横猾雖間或見用未甞得乆此納用諌官御史
公聼並觀而不蔽於偏至之讒之効也自縣令京
官以至監司臺閣陞擢之任雖不皆得人然一時
之所謂才士(罕/亦)蔽塞而不見收舉者此因任衆人
之耳目拔舉踈逺而隨之以相坐之法之効也升
遐之日天下號慟如喪考妣此寛仁恭儉出於自
然忠恕誠慤終始如一之效也然本朝累世因循
末俗之弊而無親友群臣之義人君朝夕與處不
過宦官女子出而視事又不過有司之細故未甞
如古大有爲之君與學士大夫討論先王之法以
措之天下也一切因任自然之理勢而精神之運
有所不加名實之間有所不察君子非不見貴然
小人亦得厠其間正論非不見容然邪説亦有時
而用以詩賦記誦求天下之士而無學校養成之
法以科名資歷叙朝廷之位而無官司課試之方
監司無檢察之人守將非選擇之吏轉徙之亟既
難於考績而㳺談之衆因得以亂真交私養望者
多得顯官獨立營職者或見排沮故上下偷惰取
容而已雖有能者在職亦無以異於庸人農民壞
於繇役而未嘗特見救恤又不爲之設官以修其
水土之利兵士雜於疲老而未甞申敕訓練又不
爲之擇將而乆其疆場之權宿衛則聚卒伍無賴
之人而未有以變五代姑息羈縻之俗宗室則無
教訓選舉之實而未有以合先王親踈隆殺之宜
其於理財大抵無法故雖儉約而民不富雖憂勤
而國不强賴非夷狄昌熾之時又無堯湯水旱之
變故天下無事過於百年雖曰人事亦天助也蓋
累聖相繼仰畏天俯畏人寛仁恭儉忠恕誠慤此
其所以獲天助也伏惟　陛下躬上聖之質承無
窮之緒知天助之不可常恃知人事之不可怠終
則大有爲之時正在今日臣不敢輙廢將明之義
而苟逃諱忌之誅伏惟　陛下幸赦而留神則天
下之福也取進止
　　　論孫覺令吏人寫章䟽劄子　王　安石
臣今日䝉宣召諭以孫覺令吏人寫論列大臣章
䟽臣初亦恠其不能謹密但疑此朋友所當誨責
非人主所當譴怒既又反復思惟　陛下以覺爲
可聽信故擢在諫官進賢退不肖自其職分所當
論列雖揚言於朝以迪上心於義未爲失也但令
吏人書寫章䟽誠不足以加譴怒凢人臣當謹密
者以君子小人消長之勢未分言有漏泄或能致
禍如其不密則害於其身若遭值明主危言正論
無所忌憚亦何謹密之有乎惟有姦邪小人以枉
爲直懼爲公論之所不容則惟恐其言之不密若
得此軰在位　陛下何所利乎若　陛下疑覺有
交黨之私招權之姦則恐盛德之世不宜如此魏
鄭公以爲上下各存形迹則國之廢興或未可知
若　陛下不考察邪正是非而每事如此猜防則
恐善人君子各顧形迹不敢盡其忠儻之言而姦
邪小人得伺人主之疑以行讒慝也若　陛下恐陳
　之聞此或不自安臣亦以爲不然漢高祖雄猜
之主也然鄂秋明論相國蕭何功次而高祖不疑
乃更加賞亦不聞蕭何以此爲嫌　陛下聖明高
逺自漢以來令德之主皆未有能企及　陛下者
每事當以堯舜三代爲法奈何心存末世褊吝之
事乎書曰任賢勿貳去邪勿疑不明知其賢而任
之以爲賢不明見其邪而疑之以爲邪非堯舜三
代之道也　陛下以臣爲可信故聖問及之臣敢
不盡愚今日口對未能詳悉故謹具劄子以聞
　　　請令文武致仕官依外任官給俸錢
　　　　　　　　　　　　　　吕　公著
臣竊以古之仕者七十而致仕雖有不得謝者然
年至而去實禮之常制蓋當其壯也既竭勤盡瘁
以任其事故及其老也則使之優逸以終其身此
君上之至恩而臣下之極榮也然自　本朝以來
凡致仕者雖例改官資或推恩子弟年及而願退
者常少議者以疲癃老疾之人其精神筋力不足
以任職則或至於蠹政而害民故著令應年及而
不退者自知州以下皆降爲監當然比年以來致
仕者亦不加多夫昔爲守倅而今釐務雖至愚之
人豈不以爲辱然所以被辱而不去者亦由朝廷
立法有以致之何則古之爲仕者終身食其地今
之致政者即日奪其廪古之仕者不出鄉里今則
有奔走南北之勞古之仕者常處其職今則有罷
官待次之費故自非貪吏及素有經産則其禄已
常苦不足一日歸老則妻子不免於凍餒是以雖
潔廉之士猶或隱忍而不能去議者不惟其本則
曰此皆無耻之人冝思所以重辱之此朝廷之恩
所以愈薄而臣下之節所以益壞也臣愚欲乞應
文武官致仕非因過犯及因體量者並依外任官
例與給四分俸錢歳時州郡量致酒粟之問如此
則自非無耻之甚者莫不感抱恩德爭自引去矣
朝廷優之如此而猶不能去則雖重辱之亦不爲甚
過也或曰今國用方患不足則吏禄豈冝有增臣
竊以爲今日所議正爲年及而不退者彼若年及
而　退則其禄故未甞絶如此自人多引去則今
之去而受禄者乃向之不去而居官者也臣所論
者其實國無所費而足以全遇下之恩臣無重辱
而足以去瘝官之弊伏惟　陛下方以至仁厚德
風化天下則於優養耆老固所先務伏乞詳酌施
行
　　　論臧否人物冝謹密　吕　公著
臣聞易曰君不密則失臣臣不密則失身幾事不
密則害成夫人主延見群臣與之講天下之事而
論及人物之臧否此所冝謹密者也苟人主謹密
有所不至則人臣悼後害之及念失身之戒而不
敢盡其所言此易之所謂不密則失臣者也况人
君用人既用其長固欲知其短知而暴之則莫肯
盡其心力將同舟而濟共輿而馳苟不能使人人
盡其心力則其勢未可知也惟　陛下留意幸甚
　　　請廣收人才　吕　公著
臣伏覩近詔舉才行堪任升擢官竊觀　陛下自
臨御以來虚心屈已以待天下之士士之起草茅
小官而超至顯近者不可勝數然猶孜孜以求賢
爲急誠欲廣收人才無所遺棄臣伏思自昔有爲
之君不借賢於異代然唐虞之際亦稱才難則世
固未甞乏賢而人才亦不可多得今　陛下降發
中之詔非徒爲虚文也中外所舉蓋百有餘人雖
不能盡當誠參考名實而試用之冝有可以塞厚
望應明指者臣又竊詳今日詔意正欲達所未達
然數年以來天下之士　陛下素知其能甞試以
事而終就閑外者尚多恐其間亦有才實忠厚欲
爲國家宣力者未必盡出於迂濶繆戾而難用也
漢武帝時公孫洪初舉于朝以不稱旨罷後再以
賢良舉帝親擢爲第一不數年間遂至宰相由是
觀之人固未易知而士亦不可忽何則昔日所試
或未能究其詳數年之間其才業亦容有進惟
陛下更任之事以觀其能或予之對以考其言兼
收博納使各得自盡則盛明之世無滯才之嘆不
勝幸甚
　　　論李定言程顥顧臨不當　吕　公著
臣聞臯陶陳謨以知人爲難孟子論道以知言爲
要所謂知人則哲能官人何憂乎驩兠何畏乎巧
言令色孔壬者知人也詖辭知其所蔽滛辭知其
所䧟邪辭知其所離遁辭知其所窮者知言也故
曰帝王之德莫大乎知人而成敗之機在於察言
是以堯舜在上明目達聦詢四岳以難壬人命納
言以堲讒説使惡直醜正者不能亂天下之俗服
讒蒐慝者不能遷人主之意然後四門穆穆而朝
廷清明權歸于上而天下無事臣向䝉　陛下擢
在樞府中謝日不敢縷陳細務輙論及判別忠邪
之道甞謂　陛下勵精爲治十年不懈小大政事
日欲增葺而朝廷之間邪説尚勝大抵小人之害
君子必求要切之語以中之使之不能自解方朝
廷修改法度之初凡在朝野孰無論議　陛下聖
度兼包豈甞記録而小人賊害指目未已苟昔有
異同之論而今不爲言者所容則必指以爲沮壞
法度之人不復可用非　陛下加意省察則端人
良士類遭排格當時粗陳此語　陛下頗賜開納
近日除顧臨開封府推官程顥判武學縉紳聞之
皆以爲顥昔任御史甞有所言　陛下不以爲過
而稍用之知朝廷用人不終遺棄必料傳之四方
士人無不欣仰然命下數日復因言者而罷去則
知臣前所陳者其風猶未殄也臣實不佞甞爲一
二識者私道　陛下聖德竊以爲　陛下春秋鼎
盛履崇高之位操殺生之柄而記人之功忘人之
過極天地山海之量此群下所以愛戴而人人願
立於朝也小大之臣雖姦回頗僻如鄧綰者猶降
責不踰年遽復侍從授以方面則是盛明之世本
無棄絶之人邪正賢不肖亦未易以一言而定也
臣愚以謂今日公卿士夫甞於朝廷法令有所可
否然其愛君許國之心愈乆而益明者甚衆其唱
和雷同承迎附㑹而姦言汗行卒爲　陛下所照
者蓋亦不少然則人固未易知而士亦不可忽也
况如顥者　陛下早自知之其立身行已素有本
末講學論議乆益䟽通且其在言路日時有論列
皆辭意忠厚不失臣子之體使得復見用於聖世
其奮身報國未必在時軰之後兼所除武學差遣
亦未爲仕宦之要津而小人斷斷必以爲不可者
直欲深梗正路廣沮善人其所措意非特一二人
而已臣區區所慮者讒説殄行之徒日以熾盛則
守正向公之士愈難自立其於聖政不爲無損臣
受恩與常人不同苟有所當言者不敢顧避緘黙
以負　陛下優遇唯　陛下幸察　︻五十一卷終
皇朝文鑑卷第五十二
　奏䟽
　　　進十事　吕　公著
　　　論韓維不當責降　吕　公著
　　　請議恕私罪　韓　維
　　　論勑不由銀臺司　韓　維
　　　請不汎於諸家爲潁王擇妃　韓　維
　　　論初御殿三事　韓　維
　　　請舉遺逸　鄭　獬
　　　請置經略副使判官叅謀　吕　大防
　　　論章悙　范　純仁
　　　論黄河　范　純仁
　　　請寛蔡確貶責　范　純仁
　　　請放吕大防等逐便　范　純仁
　　　　進十事　吕　公著
臣近准詔書令臣發來赴闕已於今月二十日朝
見訖竊聞近日臣寮未有上殿班次臣雖忝先朝
執政之臣亦未獲一親　座少奉德音然自忖累
世䝉被厚恩惓惓報國之誠不能自已輙具奏對
陳其一二冐凟聖聦臣無任惶懼之至臣伏覩
皇帝陛下紹履尊極方逾數月臨朝穆穆有君人
之度　太皇太后陛下勤勞庶政保佑聖躬徳澤
流行已及天下臣逺從外服召至左右竊思人君
即位之初冝講求修徳爲治之要以正其始然後
日就月將學以緝熈于光明新而又新以至於大
治是用罄竭愚誠考論聖道槩舉十事仰賛聦明
一曰畏天二曰愛民三曰修身四曰講學五曰任
賢六曰納諫七曰薄歛八曰省刑九曰去奢十曰
無逸皆隨事解釋粗成條貫不爲繁辭以便觀覧
伏望　陛下留神幸察如言有可採即乞置之御
座朝夕顧省庶於盛徳少助萬一謹列如右
　　　　　畏天
書曰皇天無親惟徳是輔又曰惟上帝不常作善
降之百祥作不善降之百殃蓋天雖髙逺日監在
下人君動息天必應之若修已以德待人以誠謙
遜靜慤慈孝忠厚則天必降福享國永年災害不
生禍亂不作若慢神虐民不畏天命則或遲或速殃
咎必至自古禹湯文武以畏天而興桀紂幽厲以
慢神而亡如影隨形罔有差忒然自兩漢以來言
天道者多爲曲說以附㑹世事間有天地變異日
月災眚時君方恐懼修省欲側身脩行而左右之
臣乃據經傳或指外事爲致災之由或陳虛文爲
消變之術使主意怠於應天此不忠之甚者詩曰
我其夙夜畏天之威于時保之然則有天下者固
當飭已正事不敢戲豫使一言一行皆合天心然
後社稷民人可得而保也天人之際焉可忽哉
　　　　　愛民
書曰撫我則后虐我則讎人君旣即尊位則爲民
之父母萬方百姓皆爲已子父固不可以不愛子
君固不可以不愛民若布徳施恩從民所欲則民
必欣戴欣戴不已(天/則)降之福若取民之財不憂其
困用民之力不恤其勞好戰不休煩刑以逞則民
必怨叛怨叛不已則國從而危故曰民惟邦本本
固邦寕然自古人君臨朝聼政皆以赤子爲憂一
旦用兵則不復以生靈爲念此蓋獻䇿之臣設姦
言以導上意以開邉拓境爲大功以暫勞永逸爲
至計此世主所以甘心而不悟也夫用兵不息少
壯從軍旅老弱疲轉餉伏尸流血而勝負得失猶
未可知也民勞則中國先敝夫何足以爲功兵興
則朝廷多事亦不得而安逸也故凡獻用兵之䇿
者欲生事以希寵敗公而營私耳豈國家之利哉
　　　　　修身
天下之本在國國之本在家家之本在身夫欲家
齊國治而天下化莫若修身修身之道以正心誠
意爲本其心正則小大臣庶罔敢不正其意誠則
天地神明皆可感動不誠則民不信不正則令不
行况人君一言一動史臣必書若身有失徳不唯
民受其害載之史䇿將爲萬代譏笑故當夙興夜寐
以自修爲念以義制事以禮制心雖小善不可不
行雖小惡不可不去然人君進徳修業實繋乎左
右前後夫習與正人居不能無正猶生長於齊不
能不齊言也習與不正人居不能無不正猶生長
於楚不能不楚言也故曰僕臣正厥后克正僕臣
諛厥后自聖
　　　　　講學
王者繼祖宗之業君億兆之上禮樂征伐之所自
出四方萬里之所視效智足以窮天下之理則讒
邪不能惑徳足以服天下之心則政令無不行自
非隆儒親學何以臻兹然天子之學與凡庶不同
夫分文析字考治章句此世之儒者以希禄利取
科級耳非人主之所當學也人主之所當學者觀
古聖人之所用心論歴代帝王所以興亡治亂之
迹求立政立事之要講愛民利物之術自然日就
月將徳及天下書曰王人求多聞時惟建事又曰
念終始典于學厥徳修罔覺故傅說之告高宗者
修徳立事而已至漢之晁錯以爲人主不可不學
術數錯之意欲人主用機權巧譎以参制群下而
景帝用之數年之間漢罹亡國之禍而錯受東市
之誅蓋其所主者不出於誠信而已由是觀之擇
術不可不審也
　　　　　任賢
昔成王初涖政召康公作巻阿之詩以戒之言求
賢用吉士蓋爲治之要在乎任賢使能能者不必
賢故可使賢者必有德故可尊小賢可任以長民
大賢可與之謀國若夫言必顧國家之利而行足
以服衆人之心夷險一節而終始可任者非大賢
則不能也人君雖有好賢之心而賢猶或難進者
蓋君子志在於道小人志在於利志在於道則不
爲苟念志在於利則惟求苟得忠言正論多咈於
上意而佞辭邪說惠媚於君心故君子常難進而
小人常易入不可不察也自古雖無道之君莫不欲
治而惡亂然而治君少而亂國多者其所謂忠者
不忠而所謂賢者不賢也書曰有言逆于汝心必
求諸道有言遜于汝志必求諸非道人主誠存此
心以觀臣下之情則賢不肖可得而知矣
　　　　　納諫
昔書稱成湯之徳曰從諫弗咈改過不吝湯聖君
也不曰無過而曰改過者言能捨已而從諫則不
害其爲聖也及紂爲天子强足以拒諫智足以飾
非紂非無才智也然身滅國亡而天下之惡皆歸
之者言愎諫自用則才智適足爲害也前代帝王
無不以納諫而興拒諫而亡著在史册一一可考
蓋貴爲天子冨有四海貴則驕心易生冨則侈心
易動一日萬幾則不能無失固當開道而求諫和
顔色而受之其言可用則用其言而顯其身言不
可用則恕其罪以來諫者夫忠直好諫之臣初若
逆耳可惡然其意在於愛君而憂國謟佞阿諛之
士始若順意可喜然其情在於媚上而徼寵人君
誠能察此則事無過舉身享美名故曰木從䋲則
正后從諫則聖
　　　　　薄歛
古人有言曰百姓足君孰與不足百姓不足君孰
與足人君恭儉節用取於民有制則民力寛裕衣
食滋殖自然樂輸租賦以給公上若暴征峻歛侵
奪民利物力已屈而驅以刑辟勢必流轉溝壑散
爲盗賊爲人上者將何利於此故善言治道者尤
惡聚歛之臣曰與其有聚歛之臣寕有盗臣前代
帝王或躭於聲色或盤於遊畋或好治宫室或快心
攻戰於是小人乗間而肆其邪謀爲之歛財以任
其横費世主不悟以爲有利於國而不知其終爲
害也賞其納忠於君而不知其大不忠也嘉其以
身當怨而不知其怨歸於上也昔鹿臺之財鉅橋
之粟商紂聚之以喪國周武散之以得民由是觀
之人主所當務者仁義而已何必曰利
　　　　　省刑
夫臨下以簡御衆以寛百王不易之道也昔漢高
祖去秦苛暴約法三章以順民心遂定王業孝文
循之以清淨而幾至刑措然爲治之要果在於省
刑而不在於煩刑也况人主　刑獄其勢不能親
臨則必委之於臣下故峻推鞫則權在於獄吏
廣偵伺則權在於小人肆刑戮則權在於彊臣通
請謁則權在於近習自古姦臣將欲誅鋤善人自
專威柄必數起大獄以揺人心何則獄犴之間其
情難知斷鍊周緻一繫於獄吏及夫奏成獄具則
雖有寃抑人主亦何從而察之哉然則欲姦雄不
得肆其威善良有以安其性莫若省刑而已自三
代以還有天下者數十姓惟　宋受命逮今一百
二十有六年中原無事不見兵革稽其徳政所以
特異前世者直以誅戮之刑内不施於骨肉外不
及於士大夫至於下民之罪一決於廷尉之平而
上自天子下至有司不復措意輕重於其間故能
以好生之徳感召和氣而致無窮之福　祖宗所
以消惡運遏亂原者嗚呼逺哉雖甚盛徳無以加
矣
　　　　　去奢
昔夏禹克勤于邦克儉于家而爲三王祖漢文帝
即位宫室苑囿車騎服御無所增益而天下斷獄
數百㡬至刑措然則節儉者固帝王之高致也况
以天子之尊冨有天下凢有四方百物所以奉飬
於上者蓋亦僃矣然而享國之日寖乆耳目之所
御者習以爲常入無法家拂士出無敵國外患則
不期於侈而侈心自生佞諛之臣又從而導之於
是窮奢極侈無不爲已是以先王制法作竒伎滛
巧以蕩上心者殺無赦夫竭天下百姓所以相生
相養之具而以供人主無窮之欲致人主於喪徳
損夀之地而以邀巳一時之榮雖誅戮而不赦固
未足以當其罪也昔紂爲象箸而箕子諫夫以天
子而用象箸未爲過侈也然箕子以爲象箸不已
必金爲之金又不已必玉爲之故箕子之言所以
防㣲而杜漸也至漢公孫洪相武帝以爲人主病
不廣大人臣病不節儉當是時帝方外伐四夷内
治宫室爲千門萬户由是天下户口減半盜賊蠭
起而洪猶病其不廣大何其不忠之甚哉故人主
誠能不以箕子之言爲太過而察見公孫洪之言
爲大佞則夏禹漢文之徳不難及已
　　　　　無逸
昔周公作無逸之篇以戒成王其略曰昔商王中
宗治民祗懼享國七十有五年其在高宗不敢荒
寕享國五十有九年厥後立王生則逸不聞小人
之勞惟耽樂之從自時厥後亦罔克壽或十年或
七八年或五六年或四三年嗚呼非愛君憂國之
深其言何以至此又曰繼自今嗣王無滛于觀于
逸于遊于田無若商王受之迷亂酗于酒徳哉
小人怨汝詈汝則皇自敬徳亂罰無罪殺無辜怨
有同是叢于厥身蓋人君初務縱逸小人必怨而
大臣必諫至于滛刑亂罰以杜言者之口然後流
連忘反不聞其過而終至于滅亡故曰無逸之書
後王之元龜也唐明皇初即位宋璟爲相手寫無
逸圖設于帝座明皇勤于政事遂致開元之治其
後宋璟死所獻圖亦弊而徹去明皇遂怠於政親
見天寳之亂由是觀之靡不有初鮮克有終人君
誠能慎終如始不敢逸豫則徳有堯舜之名體有
喬松之夀豈不美哉
右臣聞孟子曰我非堯舜之道不敢以陳于王前
今朝廷始初清明臣雖學術淺陋惟是前代聖帝
明王所以致治之迹可以爲法與夫暴君暗主所
以召亂之道可以爲戒者乃敢告于左右古人有
言曰舜何人也予何人也夙夜以思去其不如舜
者就其如舜者是亦舜而已矣惟　陛下加意無
忽則社稷幸甚天下幸甚
　　　　論韓維不當責降　吕　公著
臣伏思　陛下自臨政以來慈仁寛大判别忠邪
於輔弼之臣最加優禮故得上下安樂人情恱服
今來韓維必是進對之間語言乖繆上觸龍鱗然
維昨與范百禄爭論刑名等事若以爲性彊好勝
則有之亦未見姦邪事迹若以　劾臣寮當有章
䟽則自來大臣造膝宻論亦未甞須有章䟽此來
批語所罪恐未足以宣示四方兼維素有人望久
以直言廢棄　陛下始初清明方䝉收用忽然峻
責罪狀未明慮必有讎嫌之人飛語中傷以惑聖
聽况五六十年來執政大臣不聞有此降黜恐中
外聞之無不驚駭自此人情不敢自安臣又竊思
皇帝陛下春秋方冨正賴　太皇太后陛下訓以
仁厚之道調乎喜怒以復　仁祖之政若大臣倉
卒被罪則小臣何以自保臣受　陛下恩與常人
不同意欲致君於堯舜措國於不傾以報　陛下
故今來雖當雷霆之怒不敢愛身以䧟　陛下於
有過之地伏望少廻聖慮其批降指揮見只在臣
處收掌聽候　聖旨
　　　　請議恕私罪　韓　維
臣數見良吏善人以小過留滯而背已便已之徒
不廢遷擢竊尋其端蓋朝廷之制私罪雖得輕法
常爲仕進之累公坐雖大一時被責則復升進矣
伏以國家賦䘵命官本爲治人而無狀之吏廢職
以遂苟且之意壊法以行姑息之政計其用意豈
復在公夫緣私致罪惡或止身廢職壊法其害及
國二者相校孰爲輕重伏望聖慈特詔有司議私
罪之可恕者稍遇留礙以通滯材公坐有害者重
加困抑以儆慢夷
　　　　論勑不由銀臺司　韓　維
臣近以黜吕誨等勑不由門下封駮司甞面具論
奏及兩上章乞正官法並未䝉聖慈施行臣伏以
紀綱法度聖王所以維御邦國使不危而安者也
其所措意皆關諸盛衰固不爲一日設也譬之猶
舟之有維楫馬之有衘轡今有人于此將假二物
以出萬里之塗而自毁其維楫絶其衘轡則人人
知其有奔僨沈溺之憂矣臣近對崇政殿亦甞以
此理上陳　陛下初不省察又以失職求賜罷黜
而聖慈再三敦諭不令投進文字臣僶俛而退猶
望　陛下寤前之失特詔有司修明舊法以防將來
之患而章上輙不出使臣不得少伸職業坐守空
名以䝉貪禄曠官之謗進退實亦難處伏望　聖
慈以臣此狀并前兩奏降付中書門下商量施行
臣不敢枉道以阿人主之意愛身以壊祖宗之法
惟陛下裁處
　　　　請不汎於諸家爲潁王擇妃　韓　維
臣累日以來傳聞禁中汎至諸臣之家爲潁王擇
妃審如此者臣竊以爲非便臣聞夫婦者居室之
大倫將以正家則承宗事以繼萬世之嗣故禮之
用惟婚姻爲兢兢兢兢者慎之至也坊記曰諸侯
不下漁色故君子逺色以爲民紀此言諸侯不得
自於其國網取容色若捕魚然所以推逺女　爲
民之紀法也伏以皇子潁王孝友聦明動遵法度
方嚮經學以觀成徳今卜族授室其繫尤重臣愚
以爲冝歴選勲望之家慎擇淑哲之媛考古納采
問名之義以禮之不冝苟取華色而已近世簡棄
禮教不以爲務婚娶之法自朝廷以及民庶蕩然
無制故風俗流靡犯禮者衆賢士大夫未甞不發
憤嘆息竊幸國家有以振之今　陛下始初清明
爲元子求婦而事出苟簡殆非所以矯世厲俗反
之雅正且無以示潁王使知室家之道在徳而不
在色也傳稱尤物足以移人詩詠淑女幾以配上
此誠智士仁人見微知終逺覧禍福之原爲後世
戒也　陛下不可不加聖意焉臣獲侍宸陛且官
王府苟益萬一不敢不言干冐天威臣無任惶懼
激切之至
　　　　論初御殿三事　韓　維
臣竊聞　陛下以來日御便坐聽政臣愚慮所及
輙有三事以爲慎始正本之助幸　陛下省察一
者　陛下新罹大憂方當以思親　慕爲意從權
聽政蓋是不得已者惟大事急務特賜裁決其餘
且可闊略故事始見群臣及降坐入宫皆舉音號
慟此高宗亮隂不言之意也二者執政皆兩朝顧
命大臣人君所當與圖天下之務者也　陛下即
位之初尤冝推誠加禮每事咨訪以盡其心　至
于博謀群臣究極理道雖是美徳止可密禆聖慮
及至決議論發號令必湏經由二府施行乃合政
體周公戒伯禽曰不使大臣怨乎不以蓋謂此也
三者百執事各有職分惟當責任使人盡其能若
王者代有司行事最爲失體孔子曰先有司是也
三體既正矣若夫恭已倡率隨事裁處則一繫聖
斷也天下大事不可猝爲人君施設自有先後惟
陛下加意慎重以副四海觀望臣不勝苦切涕泗
之至取進止
　　　　請舉遺逸
臣伏見日者甞詔諸郡敦遣遺逸之士致之闕下
者蓋二十餘人覆試秘閣皆命以官於時猥有謬
舉者士論譁沸於是不復再舉今間年取進士擢
第者二百人其所失者爲不少矣而士大夫不以
爲恠一爲敦遣而疵謗百出蓋進士習熟之久而
敦遣起於一日此論者未足以爲輕重而亦有媢
疾者間之也臣欲乞復置此科而稍爲增損蓋孔
子爲政必先正名漢之聘士不應召者則令敦遣
就道豈有朝入科塲暮爲敦遣者哉冝正其名謂
之舉遺逸間嵗隨科塲發解後有不預薦者開封
國學及諸路各舉一人又至禮部奏名後有不預薦者
許主文共舉五人並至御試時試策三兩道中第
者别爲一榜命官入仕即與正進士同如以爲歳
增中第者差多即却乞於進士數内减不合格者
二十人以均之庶幾郡縣豪俊不至遺於草萊矣
　　　　請置經略副使判官參謀　吕　大防
臣竊觀自古設官之意必先置貳立副不以名位
爲限者所以紓艱危而適順用聚聦明而濟不及
也揔兵命將尤重其選以漢唐事言之大將軍有
長史司馬從事節度使有副使判官參謀其自小
官而登寄任立功効者不可勝數本朝　祖宗以
來實用此法故名臣不絶而夷狄畏服竊見今縁
邊經略使獨任一人而無僚佐謀議之助雖有副
揔管鈐轄之屬皆奉節制僃行陣非有折衝決勝
之略預於其間朝廷每除一帥幸而得能者則一
路兵民實受其賜不幸而得不　者與焉則是以
三軍之衆一聽庸人之所爲豈不可懼哉其弊蓋
由朝廷不素養其材而取人之路又常太狹方今
戎人旅拒邊患漸生若不早爲准僃閲試其能誠
慮臨事用人不暇精選因而敗事所繫不細以臣愚
見經略使各置副使或判官一人朝廷選差素有
才略職司以上人充參謀一人委經略使奏辟知
邊事有謀略知縣以上充如此則可用之士不以
位下而見遺中材之帥又以人謀而獲濟兼得以
博觀已試之效以僃緩急之用講緝邉要莫先於
此
　　　　論章悙　范　純仁
臣近見執政議論以章悙父將九十因明堂恩霈
之後欲請除一鄉郡使便其親臣但見其可禆仁
化不慮其他遂共以爲當然繼而聞三省奏上
陛下即賜俞允臣以　陛下天地之仁念其垂年
之親不録往咎臣實喜不自勝遂於簾前仰賛聖
徳以謂自古臣子無如今日遭逢繼聞諫官有言
陛下遂寝前命亦是聖心從諫之美前日更䝉宣
諭此事三省有失思慮戒其今後不得如此臣愚
恐有言者以謂朝廷所怒之人不當遽有開陳又
謂執政都徇人情必有主張之者致煩　陛下戒
勑宣諭丁寕微臣固佩服聖訓然有未盡之懇亦
當罄竭敷陳方　陛下息於求治之時是臣子知
無不爲之際豈宜顧慮形迹畜縮周防兼今所用
大臣多是老於患難　陛下奬之使進尚恐心志
不鋭思慮太周若更戒使逺嫌則恐顧避保身自
防不暇在　陛下愛惜諸臣則爲恩徳之厚若使
輔翊聖政却慮事無所禆蓋人臣以匪躬自信爲
難依阿固寵爲易若今容其所易沮其所難則其
間希意顧望之人翻爲得計甚非朝廷之福臣昔
見　仁宗皇帝推委執政一無所疑凡所差除多
便從允而使臺諫察其不當隨事論奏小則旋行
改正大則罷免隨之使君臣之恩意長存朝廷之
紀綱自正是以四十餘年不勞而治况　陛下方
稽　仁皇之治聖度如天從諫不倦任賢不疑録
人之功忘人之過皆是自古人君所難若更垂拱
責成逸於委任臺諫糾其誤謬侍從罄其論思郡
臣一徳一心　陛下無爲無事自然不須防慮百
職具修坐致太平垂休萬世天下幸甚
　　　　論黄河　范　純仁
臣昨日伏覩内降指揮黄河未復故道終爲何北
之患王孝先等所議已甞興役不可中罷冝接續
功料向去決要回復故道者臣聞聖人有三寳曰
慈曰儉曰不敢爲天下先言此三道人君當保而
持之不失者也又曰惟天爲大惟堯則之蓋天不
言而四時成所以堯舜垂衣拱手而天下大治者
由此道也且君心欲如盤水當使平正而無所趣
向則免偏側傾覆之患蓋天下大勢惟人君所向
群下競趍如山之摧小失其道則非一言之力可
回故居上者不可不慎也臣今竊詳所降指揮謂
決要回復故道以聖意已有所向而爲天下先矣
臣聞先朝因人建議以謂夏國微弱若不早取必
爲北虜所兼偶　先帝不出建議者之名但以御
批令邊臣相度而希㫖生事之徒以爲萬全必勝
剋日可得遂興靈武之師後貽永樂之患致　先
帝獨當其憂群臣無一人受其責者至今疲耗未
復此　陛下所親見不可不爲深鍳也臣乞面諭
執政前日降出文子卿等已是但一面商議却使
進入若别有所見亦湏各自開陳如此則免希合
之臣妄測聖意輕舉大役上誤朝廷所有黄河利
害乞付之郡臣有司子細商議以求必當如此則
聖心不勞而堯舜之治可致矣
　　　　請寛蔡確貶責
臣伏見蔡確之罪天地不容而　陛下不速嚴誅
許其開析復令執政徐議其罪足見聖人存心正
合周書無逸皇自敬徳不復含怒之意但　陛下
特以社稷爲念故發於睿斷行之不疑臣之愚心
雖知蔡確死有餘罪復憂聖政或有所虧蓋
陛下臨御以來政化清明如青天白日無輕氛薄
翳道徳純備如精金美玉無纎瑕小疵今以一姦
臣之故煩朝廷行希闊之刑天下乆安人所罕見
必生疑懼復恐貽之將來垂之史䇿薄有擬議則
於聖徳聖功深爲可惜在臣負恩竊位罪不容誅
蓋如父母之有逆子雷霆鬼神所不能貸至若父
母親置於必死之地則却恐傷恩臣之區區實在
於此　陛下保完社稷之心天地神明之所照鍳
而微臣愛惜　陛下聖政之心亦應　陛下可察
不避一身之萬死而展補報之愚衷惟願睿慈曲
加詳慮所有再行重責伏乞付與帥臣已下商量
所貴責歸臣佐不累聖明無任愛君激切之至
　　　　請放吕大防等逐便
臣遭逢雖久報德無聞衰病寖加叨逾爲懼前年
陛辭之日親承徳音許其凡有奏陳但入文字臣
感噎受命緘黙至今曾微片言上禆聖化愚衷惓
惓終覬一伸竊見吕大防等竄謫江湖已更年祀
未䝉㤙㫖乆困拘囚其人等或年齒衰殘或素縈
疾病不諳水土氣血向衰骨肉分離舉目無告將
恐隕先朝露客死異鄉不惟上軫聖懐亦恐有傷
和氣仰惟　陛下聖心仁厚天縱慈明法大舜之
用中建皇極而在宥每頒赦令不間罪辜至於斬
絞重囚髠黥徒隷咸蒙原宥亦許放移豈有股肱
近臣簪履舊物肯忘軫惻常俾流離但慮一二執
政之臣責其往事嫉之太甚以謂今日之愆皆其
自取啓廸之際不爲詳陳殊不思吕大防等得罪
之由只因持心失恕好惡任情以異已之人爲怨
讎以疑似之言爲謗訕違老氏好還之戒忽孟軻
反爾之言誤國害公覆車可鑑豈可尚遵前轍靡
恤效尤在漢有黨錮之寃在唐有牛李之禍後皆
淪胥善類貽患朝廷數十年間未能消弭比來若
非宸衷獨斷聖慮詳思灼見本根絶其萌漸盡屏
猜嫌之迹特垂曠蕩之恩皆因大禮赦文放令逐便
使得自新改過免爲羈旅之熒魂籠鳥鼎魚咸獲
相忘於至道神功聖徳萬世歌謡臣無任䖍懇激
切之至取進止
皇朝文鑑卷第五十二
皇朝文鑑巻第五十三
　奏䟽
　　　上　皇帝書　宇文　之邵
　　　論責任守忠乞一切不問餘人　傅堯俞
　　　論蔡確既貶請寛心和氣　傅　堯俞
　　　論君道　程　顥
　　　論王霸　程　顥
　　　論十事　程　顥
　　　論新法　程　顥
　　　　上　皇帝書　宇文　之邵
陛下初即大位念萬世無疆之業詔求闕失開闢
言路可謂誼主矣易家人之初九曰閑有家悔亡
九處家人之初當端其本以保終吉民之所以望
而則效者常在於人君繼綂之始此安危之機不
可不慎也昔成湯既沒伊尹奉太甲以見厥祖戒
之曰今王嗣厥德罔不在初　陛下新服厥命惟
以祖宗爲念以天人爲畏則小大之事不懈矣
宋之爲宋百有餘年　陛下一日南面而享之固
宜跡其所得之艱難夙夜栗栗以勤負荷永思
太祖之武　太宗之文　眞宗之畏天克已　仁
宗之寛大慈仁　英宗之勵精庶政立則見　五
聖於前行則見於側坐則見於堂食則見於杯杅
之間詩曰天難諶斯言天不可不畏也書曰民可
近不可下言民不可不畏也去歳以來千里不雨
近者畿甸遠者河北京東蝗螟蔽野榖價踴貴重
以山陵之役京西民力尤為彫敝臣竊恐葦蒲之
盗或貽宵旰之憂為今之計不過多鬻爵以濁入
仕之流廣度僧以奪可耕之民終非計也願今被
災之郡許富者舉息於下戸官給以質騐待豐歳
償其所貸逋者官為治之其息不過一倍此有餘
貲者樂為而濵死之衆可救溝壑之命　陛下又
責躬引咎寛獄訟出宫女斥裒歛之吏蠲苛虐之
政罷無名之費省勦民之役凡所以蠹政而召乖
怨之氣者舉更革之如此則大異可塞王化可興
也京師者諸夏之本也今薦紳之士不勵名節而
以勢利離合器皿衣服窮於侈麗車馬宫室過於
軌制姦聲亂色盈溢耳目衢巷之中父子兄弟不
敢肩隨孰謂王者之都而風俗一至于此哉願
陛下思所以澄源之法以禮節亷耻磨切臣下崇
奬敦厚而都下亦少為之厲禁滌去佻薄之弊滛
瀆敗教之具一加遏絶凡侍從輔弼宜慎簡修潔
方嚴之臣俾宅其任以允清議古之求賢者數路
以取之寵以好爵厚其禮命惟恐其去也而猶有
三聘而不顧者有閉門而不納者有踰垣而避之
者臣諫於其君而三不聽則去之其至於郊也君
必使人要之年七十而致其事君不聽則必以几
杖錫之猶有不税冕而行者有辭三公而爲人灌
園者今日仕進之門國家直患不能　之爾科防
日增格令日繁來者日甚拒之日峻猶有假名氏
以竊官號匿苫塊之哀以干寵禄少者增齒以希
蚤仕老者匿年以幸晚禄譬之隄防之壞塞其一
穴一穴又決蕩然莫之能止也今限年致仕著於
令矣又患其去之不速令於門闕以示百僚而猶
不知止者甚可痛也　陛下盍稍補其弊隆於待
士之意示之以至亷之實使衣冠者人人自重庶
幾風教之美少近於古去歳諒祚猖獗七八萬衆
突至大順廟堂無竒筭守邊無良將臣竊爲朝廷
憂之慶歷間縁邊之民不解帯者七年國用大窘
三將淪沒而功不成者　陛下知其然乎其患在
於虜兵常合而我兵常分也六路兵亡慮二十萬
而二十三州二百餘寨分屯保戍則是我兵雖多
而散在處處也賊之來也大則六監軍衙頭一時
俱發小則隨處㓂掠邊城一面受敵則所與角戰
者無幾而城寨之兵又各有所守不可㑹集多寡
不敵則乞師告急救兵纔至賊又已去令賊常以
合兵擊我㪚兵而我常以不敵之衆當其鋒銳此慶
歷之失也今不改前轍則後車又將覆也觀今之
勢其能深入賀蘭収復十四州以爲我有　乎臣
知其不能也其能如　先朝之舉五路進軍直擣
其巢穴乎臣又知其不能也計今之利莫若詔諸
道分勒所部將伍符尺籍而規畫之若干以爲守
若干以爲戰若干以為救兵救兵必使與戰兵相近而
駐於喉亢之地則可以應猝而不失機㑹也唃氏
嘗為元昊所殘南徙歴精亦宜厚其種族共為聲
援以蠻夷攻蠻夷計之上也吐谷渾者今之文扶
羌是也其俗隨水草遷徙食肉衣皮毛無堅甲利
刃臨陣擊刺之技不及於他夷仰給我之泉茗繒
帛我與之通者亦特以其馬也今隂平之民歳苦
重役者勾馬户也凡羌馬之來則使之資給費公
私之財甚多而所入之馬不足以備國乗不足以
戰也邊吏飬羌非不厚也而去歳反有安昌之變
塞上之民切齒且安昌之羌與南路磨蓬羅多留
罨思林諸寨之羌一也今閉安昌之路禁其出入而
諸寨之馬貿易如故是何異一室而多門者杜其
前而闢其後乎臣之縣所管萬户而居民蕭然者
其弊實在於羌也至和講解之後約不敢犯邊而
去歳火我三寨驅殺士卒國家以奉西北虜者勢
不得已也今又驕寵小羗而足其無厭之求乎臣
愚以為不若杜塞衆路使不得入而絶市無用之
馬益以一旅之兵列置諸堡則邊民小安矣為政
所重莫急於農且耕則得食不耕則不得食繫其
身之損益也長民者何與焉夫各治其田以厚其
生者百姓之私節授民事　而立官以勸課之者
人君之公也詩曰曾孫來止以其婦子饁彼南畝
田畯至喜此天子之勸農也又曰嗟嗟保介維暮
之春亦又何求如何新畬此諸侯之勸農也今監
司郡守皆以勸農為目然而未嘗省民臣願立考
課之法以農政為殿最言之似迂而富國之良術
也郡縣之政類多因循而不甚治者臣知其由也
上下牽制不得盡其才故也千里之郡不能興利
除害受制於監司也百里之邑不能興利除害受
制於郡守也郡縣之吏寜違天子之詔條而不敢
違按察之命蓋違天子之詔條未必獲咎而違案
察之命其禍可立而待也今一伍之長一卒之正
以法治其所部上不問其所為也今為民守令而
其勢顧不若卒伍之長郡縣之民習知其勢之弱
而不畏服其教令此獄訟所以益多也臣願精選
監司必以清望假守令之權責其實效庶循良之
吏有聞焉凡臣之所陳明詔之所求也然臣尚有
至不敢嘿嘿又為　陛下極言之臣聞疾未兆
而先治者善醫也夫居憂而約居樂而泰人情之
常也今　陛下處則諒闇服則端衰行則直杖無
紛華之事交戰於前誠能以此時遠念將來之失
慎㣲杜漸克已復禮使其志一定則他日雖有可
欲之物亦無以勝其習成之性也伯益之戒舜曰
罔遊于逸罔淫于樂傅說之戒高宗曰無以逸豫
惟以治民夫舜起於耕稼陶漁高宗遯于荒野極
知小人之勞而二臣猶或以此戒之况　陛下生
長富貴臨御方始則安可不豫為之防哉願　陛
下聽政之間則命通經之士講明古訓究觀敗亡
之主以自創艾盡孝兩宫咨謀故老則恐懼修省
習而成性矣臣誠私憂過計三載變除之後永厚
陵土漸乾而　陛下憂悼之心又已衰殺襲衮冕
憑玉几目有靡曼之色耳有要妙之聲凡所以娯
意者畢奏於前自非信道之深孰得而禦哉老子
曰塞其兌閉其門終身不勤正在於今日也
　　　　論責任守忠乞一切不問餘人(傅堯俞)
臣伏見内侍任守忠以罪降黜中外聞者罔不快
抃罰一勸百固可以破姦猾之膽臣職司風憲失
於彈劾聖度回怒幸赦而不誅猶敢有言者冀
陛下重加矜察臣謂大姦之去其遺過餘惡方日
有上聞小人無知或伺隙修怨枝詞蔓說往往浸
及善良疑似之間不可不察　陛下若更加推究
讒間且將復起况守忠據權之乆附離者多深慮
左右之人有所疑畏望　陛下沛發德音自此一
切不問則天德加厚而人心易安惟　皇太后之
慈仁布聞四海舉神器大寶傳付　陛下而　陛
下挾堯舜之資以天下飬將用誠孝以鼔舞萬物
奈何使解構之語得行其間今罪人投竄　皇太
后必渙然疑釋　陛下緣此當益加禮意務盡其
懽心則天人交欣共爲　陛下之福　陛下即位
勵精勤儉日月未乆遽以金珠事聞臣竊爲　陛
下惜之過而能改可無深慮臣言甚忠懇惟陛下
留神省覽
　　　　論蔡確旣貶請寛心和氣　傅　堯俞
臣近覩蔡確狂悖　陛下神斷不疑下合人情上
明邦憲雖一以公議裁之固未嘗臨之以怒然豈
陛下之所樂者哉况區斷之際亦須少勞睿思愚
臣妄度竊恐　陛下海嶽之量不能無少忤而未
能忘懷也中外側聆日增驚惕臣聞之於易曰天
下殊塗而同歸一致而百慮天下何思何慮夫事
至以無心應之既往若未嘗經意此聖人所以飬
至誠而御遐福者也願　陛下寛聖心省浮念游
精太清以固眞粹　陛下之氣和則上下之氣和
上下之氣和則天地之和應矣唐栁公綽奏太醫
箴以諷憲宗曰氣行無間隙不在大憲宗謂曰卿
愛朕深者臣無公綽之才而有其誠臣以為今天
下事莫重於此故惓惓而不能自已惟　陛下毋
易臣言留神省察取進止
　　　　論君道　程　顥
臣伏謂君道之大在乎稽古正學明善惡之歸辨
忠邪之分曉然趨道之正故在乎君志先定君志
定而天下之治成矣所謂定志者一心誠意擇善
而固執之也夫義理不先盡則多聽而易惑志意
不先定則守善而或移惟在以聖人之訓為必當
從先王之治為必可法不為後世駮雜之政所牽
制(一作滯)不為流俗因循之論所遷惑自知極於
明信道極於篤任賢勿貳去邪勿疑必期致世如
三代之隆而後已也然天下之事患常生於忽㣲
而志亦戒乎漸習是故古之人君雖出入從容間
燕必有誦訓箴諫之臣左右前後無非正人所以
成其德業伏願　陛下禮命老成賢儒不必勞以職
事俾日親便座講道義以輔養聖德又擇天下賢
俊使得陪侍法從朝夕延見開陳善道講磨治體
以廣聞聽如是則聖智益明王猷允塞矣今四海
靡靡日入偷薄末俗嘵嘵無復亷耻蓋亦朝廷尊
徳樂道(一作義)之風未孚而篤誠忠厚之教尚鬱
也惟　陛下稽聖人之訓法先王之治一(一作正)心
誠意體乾剛健而力行之則天下幸甚
　　　　論王覇　程　顥
臣伏謂得天理之正極人倫之至者堯舜之道也
用其私心依仁義之偏者覇者之事也王道如砥
本乎人情出乎禮義若履大路而行無復回曲覇
者﨑嶇反側於由徑之中而卒不可與入堯舜之
道故誠心而王則王矣假之而覇則覇矣二者其
道不同在審其初而已易所謂差若毫釐繆以千
里者其初不可不審也故治天下者必先立其正
志正志先立則邪說不能移異端不能惑故力進於
道而莫之禦也苟以覇者之心而求王道之成是
衒石以為玉也故仲尼之徒無道桓文之事而曾
西耻比管仲者義所不由也況下於覇者哉　陛
下躬堯舜之資處堯舜之位必以堯舜之心自任
然後為能充其道漢唐之君有可稱者論其人則
非先王之學考其時則皆駮雜之政乃以一曲之
見幸致小康其創法垂綂非可繼於後世者皆不
足為也然欲行仁政而不素講其具使其道大明
而後行則或出或入終莫有所至也夫事有大小
有先後察其小忽其大先其所後後其所先皆不
可以適治且志不可慢時不可失惟　陛下稽先
聖之言察人事之理知堯舜之道備於已反身而
誠之推之以及四海擇同心一徳之臣與之共成
天下之務書所謂尹躬暨湯咸有一德又曰一哉
王心言致一而後可以為也古者三公不必備惟
其人誠以謂不得其人而居之則不若闕之之愈
也蓋小人之事君子所不能同豈聖賢之事而庸
人可參之哉欲為聖賢之事而使庸人參之則其
命亂矣既任君子之謀而又入小人之議則聰明
不專而志意惑矣今將救千古深錮之弊為生民
長乆之計非夫極聽覽之明盡正邪之辨致一而
不二其能勝之乎或謂人君舉動不可不慎易於
更張則為害大矣臣獨以為不然所謂更張者顧
理所當耳其動皆稽古質義而行則為慎莫大焉
豈若因循苟簡卒致敗亂者哉自古以來何嘗有
師聖人之言法先王之治將大有為而反成禍患
者乎願　陛下奮天錫之勇智體乾剛而獨斷霈
然不疑則萬世幸甚
　　　　論十事
臣竊謂聖人創法皆本諸人情極乎物理雖二帝
三王不無隨時因革踵(一作稱)事增損之制然至
乎為治之大原牧民之要道則前聖後聖豈不同
條而共貫哉蓋無古今無治亂如生民之理有窮
則聖王之法可改後世能盡其道則大治或用其
偏則小康此歴代彰灼著明之効也苟或徒知泥
古而不能施之於今姑欲狥名而遂廢其實此則
陋儒之見何足以論治道哉然儻謂今人之情皆
已異於古先王之跡不可復於今趣便目前不務
高遠則亦恐非大有爲之論而未足以濟當今之
極弊也謂如衣服飲食宫室器用之類苟便於今
而有法度者豈亦遽當改革哉惟其天理之不可
易人所賴以生非有古今之異聖人之所必爲者
固可㮣舉然而行之有先後用之有緩速若夫裁
成運動周旋曲當則在朝廷講求設施如何耳古
者自天子達於庶人必須師友以成就其德業故
舜禹文武之聖亦皆有所從學今師傅之職不修
友臣之義未著所以尊德樂善之風未成於天下
此非有古今之異者也王者必奉天建官故天地
四時之職歴二帝三王未之或改所以百度脩而
萬化理也至唐猶僅存其略當其治時尚得綱紀
小正今官秩淆亂職業廢弛太平之治所以未至
此亦非有古今之異也天生蒸民立之君使司牧
之必制其常産使之厚生則經界不可不正井地
不可不均此為治之大本也唐尚能有口分授田
之制今則蕩然無法富者跨州縣而莫之止貧者
流離餓殍而莫之恤幸民雖多而衣食不足者蓋
無紀極生齒日益繁而不為之制則衣食日蹙轉
死日多此乃治亂之機也豈可不漸圖其制之之
道哉此亦非有古今之異者也古者政教始乎鄉
里其法起於比閭族黨州縣鄼遂以相聯屬綂治故
民相安而親睦刑法鮮犯亷耻易格此亦人情之
所自然行之則效亦非有古今之異者也庠序之
教先王所以明人倫化成天下今師學廢而道德
不一鄉射亡而禮義不興貢士不本於鄉里而行
實不修秀民不養於學校而人才多廢此較然之
事亦非有古今之異者也古者府史胥徒受禄公
上而兵農未始判也今驕兵耗匱國力亦已極矣
臣謂禁衛之外不漸歸於農則將貽深慮府史胥
徒之役毒遍天下不更其制則未免大患此亦至
明之理非有古今之異者也古者民必有九年之食
無三年之食者以為國非其國臣觀天下耕之者
少食之者衆地力不盡人功不勤雖富室强宗鮮
有餘積况其貧弱者乎或一州一縣有年歳之凶
即盗賊縱横飢羸滿路如不幸有方三二千里之
災或連年之歉則未知朝廷以何道處之則其患
不可勝言矣豈可曰昔何乆不至是因以幸為可
恃也哉固宜漸從古制均田務農公私交為儲粟
之法以為之備此亦非有今古之異者也古者四
民各有常職而農者十居八九故衣食易給而民
無所困苦今京師浮民數逾百萬㳺手不足貲度
觀其窮蹙辛苦孤貧疾病變詐巧偽以自求生而
常不足以生日益歳滋乆將若何事已窮極非聖
人能變而通之則無以免患豈可謂無可奈何而
已哉此在酌古變今均多恤寡漸為之業以救之
耳此亦非有古今之異者也聖人奉天理物之道
在乎六府六府之任治於五官山虞澤衡各有常
禁故萬物阜豐而財用不乏今五官不修六府不
治用之無節取之不時豈惟物失其性材木所資
天下皆以童赭斧斤焚蕩尚且侵尋不禁而川澤
漁獵之繁暴殄天物亦已耗竭則將若之何此乃
窮弊之極矣惟修虞衡之職使將養之則有變通
長乆之勢此亦非有古今之異者也古者冠昏喪
祭車服器用等差分别莫敢踰僣故財用易給而
民有常心今禮制未修奢靡相尚卿大夫之家莫
能中禮而商販之類或踰王公禮制不足以檢飭
人情名數不足以旌别貴賤既無定分則姦詐攘
奪人人求厭其欲而後已豈有止息者哉此爭亂
之道也則先王之法豈得不講而損益之哉此亦
非有古今之異者也此十者特其端緒耳臣特論
其大端以為三代之法有必可施行之騐如其綱
條度數施為注措之道則審行之必也稽之經訓
而合施之人情而宜此曉然之定理豈徒若迂踈
無用之說哉惟聖明裁擇
　　　　論新法
臣聞天下之理本諸簡易而行之以順道則事無
不成故曰智者若禹之行水行其所無事也捨而
之於險阻則不足以言智矣蓋自古興治雖有專
任獨決能就事功者未聞輔弼大臣人各有心暌
戾不一致國政異出名分不正中外人情交謂不
可而能有為者也况於措置失宜沮廢公議一二
小臣實與大計用賤陵貴以邪妨正者乎凡此皆
天下之理不宜有成而智者之所不行也設令由
此僥倖事小有成而興利之臣日進尚德之風日
衰尤非朝廷之福矧復天時未順地震連年四方
人心日益揺動此皆　陛下所當仰測天意俯察
人事者也臣奉職不肖議論無補望允前奏早賜
降責
皇朝文鑑巻第五十三
皇朝文鑑卷第五十四
　奏䟽
　　　上　皇帝書　蘇　軾
臣近者不度愚賤輙上封章言買燈事自知凟犯
天威罪在不赦席藁私室以待斧鉞之誅而側聼
逾旬威命不至問之府司則買燈之事尋已停罷
乃知　陛下不惟赦之又能聽之驚喜過望以至
感泣何者改過不吝從善如流此堯舜禹湯之所
勉彊而力行秦漢以來之所絶無而僅有顧此買
燈毫髪之失豈能上累日月之明而　陛下飜然
改命曾不移刻則所謂智出天下而聽於至愚威
加四海而屈於匹夫臣今知　陛下可與為堯舜
可與為湯武可與富民而措刑可與彊兵而伏戎
虜矣有君如此其忍負之惟當披露腹心捐棄肝
腦盡力所至不知其他乃者臣亦知天下之事有
大於買燈者矣而獨區區以此為先者蓋未信而
諫聖人不與交淺言深君子所戒是以試論其小
者而其大者固將有待而後言今　陛下果赦而
不誅則是旣已許之矣許而不言臣則有罪是以
願終言之臣之所欲言者三願　陛下結人心厚
風俗存紀綱而已人莫不有所恃人臣恃　陛下
之命故能役使小民恃　陛下之法故能勝
服彊暴至於人主所恃者誰歟書曰予臨兆民懔
乎若朽索之馭六馬言天下莫危於人主也聚則
為君臣散則為仇讎聚散之間不容毫釐故天下
歸往謂之王人各有心謂之獨夫由此觀之人主
之所恃者人心而已人心之於人主也如木之有
根如燈之有膏如魚之有水如農夫之有田如商
賈之有財木無根則槁燈無膏則滅魚無水則死
農夫無田則飢商賈無財則貧人主失人心則亡
此必然之理不可逭之災也其為可畏從古以然
苟非樂祸好亡狂易䘮志孰敢肆其胸臆輕犯人
心乎昔子産焚載書以弭衆言賂伯石以安巨
室以為衆怒難犯專欲難成而孔子亦曰信而後
勞其民未信則以為厲已也惟商鞅變法不顧人
言雖能驟致富彊亦以召怨天下使其民知利而
不知義見刑而不見德雖得天下旋踵而亡至於
其身亦卒不免負罪出走而諸侯不納車裂以殉
而秦人莫哀君臣之間豈願如此宋襄公雖行仁
義失衆而亡田常雖不義得衆而彊是以君子未
論行事之是非先觀衆心之向背謝安之用諸桓
未必是而衆之所樂則國以乂安庾亮之召蘇峻
未必非而勢有不可則反為危辱自古及今未有
和易同衆而不安剛果自用而不危者也　陛下
亦知人心之不悅矣中外之人無賢不肖皆言
祖宗以來治財用者不過三司使副判官經今百
年未嘗闕事今者無故又創一司號曰制置三司
條例使六七■少年日夜講求於内使者四十餘
輩分行營幹於外造端宏大民實驚疑創法新竒
吏皆惶惑賢者則求其說而不可得未免於憂小
人則以其意度朝廷遂以為謗謂　陛下以萬乘
之主而言利謂執政以天子之宰而治財商賈不
行物價騰踊近自淮甸遠及川蜀喧傳萬口論說
百端或言京師正店議置監官䕫路深山當行酒
禁拘収僧尼常住减剋兵吏廪禄如此等類不可
勝言而甚者至以為欲復肉刑斯言一出民且狼
顧　陛下與二三大臣亦聞其語矣然而莫之顧
者徒曰我無其事又無其意何恤於人言夫人言
雖未必皆然而疑似則有以致謗人必貪財也而
後人疑其盗人必好色也而後人疑其滛何者未
置此司則無此謗豈去嵗之人皆忠厚而今嵗之
人皆虚浮孔子曰工欲善其事必先利其器又曰
必也正名乎今　陛下操其器而諱其事有其名
而辭其意雖家置一喙以自解市列千金以購人
人必不信謗亦不止夫制置三司條例司求利之
名也六七少年與使者四十餘輩求利之器也驅
鷹犬而赴林藪語人曰我非獵也不如放鷹犬而
獸自馴操網罟而入江湖語人曰我非漁也不如
捐網罟而人自信故臣以為消讒慝而召和氣復
人心而安國本則莫若罷制置三司條例司夫
陛下之所以創此司者不過以興利除害也使罷
之而利不興害不除則勿罷罷之而天下悅人心
安興利除害無所不可則何苦而不罷　陛下欲
去積弊而立法必使宰相熟議而後行事若不由
中書則是亂世之法聖君賢相夫豈其然必若立
法不免由中書熟議不免使宰相此司之設無乃
冗長而無名智者所圖貴於無迹漢之文景紀無
可書之事唐之房杜傳無可載之功而天下之言
治者與文景言賢者與房杜蓋事已立而迹不見
功已成而人不知故曰善用兵者無赫赫之功
豈惟用兵事莫不然今所圖者萬分未獲其一也
而迹之布於天下已若泥中之闘獸亦可謂拙謀
矣　陛下誠欲富國擇三司官屬與漕運使副而
陛下與二三大臣孜孜講求磨以歳月則積弊自
去而人不知但恐立志不堅中道而廢孟子有言
其進銳者其退速若有始有卒自可徐徐十年之
後何事不立孔子曰欲速則不達見小利則大事
不成使孔子而非聖人則此言亦不可用書曰謀
及卿士至于庶人翕然大同乃底元吉若逆多而
從少則靜吉而作凶今上自宰相大臣既已辭免
不爲則外之議論斷亦可知宰相人臣也且不欲
以此自汚而　陛下獨安受其名而不辭非臣愚
之所識也君臣宵旰幾一年矣而富國之效茫如
捕風徒聞内帑出數百萬緍祠部度(千/五)餘人耳以
此爲術其誰不能且遣使縱横本非令典漢武遣
繡衣直指桓帝遣八使皆以守宰狼籍盗賊公行
出於無術行此下䇿宋文帝元嘉之政比於文景
當時責成郡縣未嘗遣使及至孝武以郡縣遲緩
始命臺使督之以至蕭齊此弊不革故景陵王子
良上䟽極言其事以爲此等朝辭禁門情態即異
暮宿州縣威福便行驅迫郵傳折辱守宰公私煩
擾民不聊生唐開元中宇文融奏置勸農判官使
裴寛等二十九人並攝御史分行天下招擕戸口
檢責漏田時張說楊㻛皇甫璟楊相如皆以為不
便而相繼罷黜雖得户八十餘萬皆州縣希㫖以
主為客以少為多及使百官集議都省而公卿以
下懼融威勢不敢異辭　陛下試取其傳而讀之
觀其所行為是為否近者均稅寛恤冠蓋相望朝
廷亦旋覺其非而天下至今以為謗曾未數歳是
非較然臣恐後之視今猶今之視昔且其所遣尤
不適宜事少而員多人輕而權重夫人輕而權重
則人多不服或致侮慢以興爭事少而員多則無
以為功必須生事以塞責　陛下雖嚴賜約束不
許邀功然人臣事君之常情不從其令而從其意
今朝廷之意好動而惡靜好同而惡異㫖趣所在
誰敢不從臣恐　陛下赤子自此無寜歳矣至於
所行之事行路皆知其難何者汴水濁流自生民
以來不以種稻秦人之歌曰涇水一石其泥數斗
且溉且糞長我禾黍何嘗曰長我粳稻耶今欲陂
而清之萬頃之稻必用千頃之陂一歳一淤三歳
而滿矣　陛下遽信其說即使相視地形萬一官
吏苟且順從真謂　陛下有意興作上糜帑廪
下奪農時隄防一開水失故道雖食議者之肉何
補於民天下乆平民物滋息四方遺利蓋略盡矣
今欲鑿空尋訪水利所謂即鹿無虞豈惟徒勞必
大煩擾凢所擘畫利害不問何人小則隨事酬勞大
則量才録用若官私格沮並行黜降不以赦原若
材力不辦興修便許申奏替換賞可謂重罰可
謂輕然並終不言諸色人妄有申陳或官私誤興
功役當得何罪如此則妄庸輕剽浮浪姦人自此
爭言水利矣成功則有賞敗事則無誅官司雖知
其踈豈可便行抑退所在追集老少相視可否吏
卒所過鷄犬一空若非灼然難行必須且為興役何
則格沮之罪重而誤興之過輕人多愛身勢必如
此且古陂廢堰多為側近冐耕歳月既深已同永
業苟欲興復必盡追収人心或揺甚非善政又有
好訟之黨多怨之人妄言某處可作陂渠規壞
所怨田産或指人舊業以為官陂冐佃之訟必倍今
日臣不知朝廷本無一事何苦而行此哉自古役人
必用鄉戸猶食之必用五榖衣之必用桑麻
濟川(必/之)用舟楫行地之必用牛馬雖其間或有以
他物充代然終非天下所可常行今者徒聞江浙
之間數郡雇役而欲措之天下是猶見燕晉之棗
栗岷蜀之蹲䲭而欲以廢五榖豈不難哉又欲官
賣所在坊場以充衙前雇直雖有長役更無酬勞
長役所得旣㣲自此必漸衰㪚則州郡事體憔悴
可知士大夫捐親戚棄墳墓以從宦於四方者宣
力之餘亦欲取樂此人之至情也若凋敝太甚厨
傳蕭然則似危邦之陋風恐非太平之盛觀　陛
下誠慮及此必不肯為且今法令莫嚴於御軍軍
　　法莫嚴於逃竄禁軍三犯廂軍五犯犯之大
率處死然逃軍常半天下不知雇人為役與廂軍
何異若有逃者何以罪之其勢必輕於逃軍則其
逃必甚於今日為其官長不亦難乎近者雖使鄉
户頗得雇人然至於所雇逃亡鄉户猶任其責今
遂欲於兩稅之外别立一科謂之庸錢以備官雇
則雇人之責官所自任矣自唐楊炎廢租庸調以
為兩稅取大歴十四年應千賦歛之數以定兩稅
之額則是租調與庸兩稅既兼之矣今兩稅如故
奈何復欲取庸聖人立法必慮後世豈可於常賦
之外别出科名哉萬一不幸後世有多欲之君輔
之以聚歛之臣庸錢不除差役仍舊使天下怨讟
推所從來則必有任其咎者矣又欲使坊郭等第
之民與鄉户均役品官形勢之家與齊民並事其
說曰周禮田不耕者出屋粟宅不毛者有里布而
漢世宰相之子不免戍邊此其所以藉口也古者
官飬民今者民飬官給之以田而不耕勸之以農
而不力於是乎有里布屋粟夫家之征今民無以
為生去為商賈事勢當爾何名役之且一歳之成
不過三日三日之雇其直三百今世三大户之役
自公卿以降無得免者其費豈特三百而已　大
抵事若可行不必皆有故事若民所不悅俗所不
安縱有經典明文無補於怨若行此二者必怨無
疑女户單丁蓋天民之窮者也古之王者首務恤
此而今陛下首欲役之此等苟非戸將絶而未亡
則是家有丁而尚㓜若假之數歳則必成丁而就
役老死而沒官冨有四海忍不加恤孟子曰始作
俑者其無後乎春秋書作丘甲用田賦皆重其始
爲民患也青苖放錢自昔有禁今　陛下始立成
法每歳常行雖云不許抑配而數世之後暴君汚
吏　陛下能保之歟異日天下恨之國史記之曰
青苗錢自　陛下始豈不惜哉且東南買絹本用
見錢陜西糧草不許折兌朝廷既有著令職司又
每舉行然而買絹未嘗不折塩糧草未嘗不折鈔
乃知青苖不許抑配之說亦是空(只/文)如治平之初
㨂刺義勇當時詔㫖慰諭明言永不戍邊著在簡
書有如盟約于今幾日論議已揺或以代還東軍
或欲抵换弓手約束難恃豈不眀哉縱使此令決
行果不抑配計其間願請人户必皆孤貧不濟之
人家若自有贏餘何至與官交易此等鞭撻已急
則繼之以逃亡逃亡之餘則均之鄰保勢有必至
理有固然且夫常平之為法也可謂至矣所守者
約而所及者廣借使萬家之邑止有千斛而榖貴
之際千斛在市物價自平一市之價既平一邦之
食自足無操瓢乞丐之弊無里正催驅之勞今若
變為青苗家貸一斛則千户之外孰救其飢且常
平官錢常患其少若盡數収糴則無借貸若留充
借貸則所糴幾何乃知常平青苖其勢不能兩立
壞彼成此所䘮愈多虧官害民雖悔何逮臣切計
陛下欲考其實則必然問人人知　陛下方欲力
行必謂此法有利無害以臣愚見恐未可憑何以
明之臣頃在陜西見刺義勇提舉諸縣臣嘗　親
行愁怨之民哭聲振野當時奉使還者皆言民盡
樂為希合取容自古如此不然則山東之盗二世
何縁不覺南詔之敗明皇何縁不知今雖未至於
斯亦望　陛下審聽而已昔漢武之世財力匱竭
用賈人桑(羊/洪)之說買賤賣貴謂之均輸于時商賈
不行盗賊滋熾幾至于亂孝昭旣立學者爭排其
說霍光順民所欲從而予之天下歸心遂以無事
不意今者此論復興立法之初其說尚淺徒言徙
貴就賤用近易遠然而廣置官屬多出緍錢豪商
大賈皆疑而不敢動以為雖不明言販賣然既已
許之變易變易既行而不與商賈爭利者未之聞
也夫商賈之事曲折難行其買也先期而與錢其
賣也後期而取直多方相濟委曲相通倍稱之息
由此而得今官買是物必先設官置吏簿書廩禄
為費已厚非良不售非賄不行是以官買之價比
民必貴及其賣也弊復如前商賈之利何縁而得
朝廷不知慮此乃捐五百萬緍以與之此錢一出
恐不可復縱使其間薄有所獲而征商之額所損
必多今有人為其主牧牛羊者不告其主以一牛
而易五羊一牛之皮則隱而不言五羊之獲則指
為勞績　陛下以為壞常平而言青苖之功虧商
稅而取均輸之利何以異此　陛下天機洞照聖
略如神此事至明豈有不曉必謂已行之事不欲
中變恐天下以為執德不一用人不終是以遲留
歳月庶幾萬一臣切以為過矣古之英主無出漢
高酈生謀撓楚權欲復六國高祖曰善趣刻印及
聞留侯之言吐哺而罵曰趣銷印夫稱善未幾繼
之以罵刻印銷印有同兒戲何嘗累高祖之知人
適足以明聖人之無我　陛下以為可而行之知
其不可而罷之至聖至明無以加此議者必謂民
可與樂成難與慮始故勸　陛下堅執不顧期於
必行此乃戰國貪功之人行險僥倖之說　陛下
若信而用之則是徇高論而逆至情持空名而邀
實祸未及樂成而怨已起矣臣之所願結人心者
此之謂也士之進言者為不少矣亦嘗有以國家
之所以存亡歴數之所以長短告　陛下者乎夫
國家之所以存亡者在道德之淺深而不在乎彊
與弱歴數之所以長短者在風俗之厚薄而不在
乎富與貧道德誠深風俗誠厚雖貧且弱不害於
長而存道德誠淺風俗誠薄雖彊且富不救於短
而亡人主知此則知所輕重矣是以古之賢君不
以弱而忘道德不以貧而傷風俗而智者觀人之
國亦必以此察之齊至彊也周公知其後必有簒
弑之臣衛至弱也季子知其後亡呉破楚入郢而
陳大夫逄滑知楚之必復晉武旣平呉何曾知其
將亂隋文既平陳房喬知其不乆元帝斬郅支朝
呼韓功多於武宣矣偷安而王氏之釁生宣宗収
燕趙復河隍力彊於憲武矣消兵而龎勛之亂起
故臣願　陛下務崇道德而厚風俗不願　陛下
急於有功而貪富彊使　陛下富如隋彊如秦西
取靈武北取燕薊謂之有功可也而國之長短則
不在此夫國之長短如人之壽夭人之壽夭在元
氣國之長短在風俗世有尫羸而壽考亦有盛壯
而暴亡若元氣猶存則尫羸而無害及其已耗則
盛壯而愈危是以善飬生者慎起居節飲食導引
關節吐故納新不得已而用藥則擇其品之上性
之良可以乆服而無害者則五藏和平而壽命長
不善飬生者薄節慎之功遲吐納之效厭上藥而
用下品代真氣而助彊陽根本已危僵仆無日天
下之勢與此無殊故臣願　陛下愛惜風俗如護
元氣古之聖人非不知深刻之法可以齊衆勇悍
之夫可以集事忠厚近於迃濶老成初若遲鈍然
終不肯以彼而易此者顧其所得小而所䘮大也
曹參賢相也曰慎無擾獄市黄霸循吏也曰治道
去泰甚或譏謝安以清談廢事安笑曰秦用(吏/法)二
世而亡劉晏爲度支專用果銳少年務在急速集
事好利之黨相師成風徳宗初即位擢崔祐甫為
相祐甫以道徳寛大推廣上意故建中之(其/政)聲藹
然天下想望庶幾正觀及盧杞爲相諷上以刑名
整齊天下馴致澆薄以及播遷我　仁祖之御天
下也持法至寛用人有叙專務掩覆過失未嘗輕
改舊章然考其成功則曰未至以言乎用兵則十
出而九敗以言其府庫則僅足而無餘徒以德澤
在人風俗知義是以升遐之日天下如䘮考妣社
稷長遠終必賴之則　仁祖可謂知本矣今議者
不察徒見其末年吏多因循事不振舉乃欲矯之
以苛察濟之以智能招來新進勇鋭之人以圖一
切速成之效未享其利澆風已成且天時不齊人
誰無過國君含垢至察無徒若　陛下多方包容
則人材取次可用必欲廣置耳目務求瑕疵則人
不自安各圖苟免恐非朝廷之福亦豈　陛下所
願哉漢文欲用虎圏嗇夫釋之以爲利口傷俗今
若以口舌捷給而取士以應對遲鈍而退人以虚
誕無實爲能文以矯激不仕爲有德則先王之澤
遂將散㣲自古用人必須歴試雖有卓異之器必
有已試之功一則使其更變而知難事不輕作一
則待其功高而望重人自無辭昔先主以黄忠爲
後將軍而諸葛亮憂其不可以爲忠之名望素非
關張之倫若班爵遽同則必不悅其後關羽果以
為言以黄忠豪勇之姿以先主君臣之契尚復慮
此而况其他世甞謂漢文不用賈生以為深恨臣
嘗推究其㫖竊謂不然賈生固天下之竒才所言
亦一時之良(然/䇿)請為屬國欲係單于則是處士之
大言少年之銳氣昔高祖以三十萬衆困於平城
當時將相羣臣豈無賈生之比三表五餌人知其
踈而欲以困中行說尤不可信矣兵凶器也而易
言之正如趙括之輕秦李信之易楚若文帝亟用
其說則天下殆將不安使賈生嘗歴艱難亦必自
悔其說用之晚歳其術必精不幸䘮亡非意所及
不然文帝豈棄才之主絳灌豈蔽賢之士至於晁
錯尤號刻薄文帝之世止於太子家令而景帝既
立以為御史大夫申屠嘉發憤而死紛更政令
天下騷然及至七國發難而錯之術亦窮矣文帝
優劣於此可見大抵名器爵禄人所奔趨必使積
勞而後遷以明持乆而難得則人各安其分不敢
躁求今若多開驟進之門使有意外之得公卿侍
從跬步可圖其得者旣不肯以僥倖自名則不得
者必皆以沉淪為恨使天下常調舉生妄心耻不
若人何所不至欲望風俗之厚豈可得哉選人之
改京官常須十年以上荐更險阻計析毫釐其間
一事聱牙常至終身淪棄今乃以一人之薦舉而
予之猶恐未稱章服隨至使積勞乆次而得者何
以厭服哉夫常調之人非守則令員多闕少乆已
患之不可復開多門以待巧進若巧者侵奪已甚
則拙者迫怵無聊利害相形不得不察故近歳朴
拙之人愈少而巧佞之士益多惟　陛下重之惜
之哀之救之如日近三司獻言使天下郡選一人
催驅三司文字許之先次指射以酬其勞則數年
之後審官吏部又有三百餘人得先占闕常調待
次不其愈難此外勾當發運均輸按行農田水利
已據監司之體各懷進用之心轉對者望以稱㫖
而驟遷奏課者求爲優等而速化相勝以力相高
以言而名實亂矣惟　陛下以簡易爲法以清淨
爲心使姦無所縁而民德歸厚臣之所願厚風俗
者此之謂也古者建國使内外相制輕重相權如
周如唐則外重而内輕如秦如魏則外輕而内重
内重之弊必有姦臣指鹿之患外重之弊必有大
國問鼎之憂聖人方盛而慮衰常先立法以救弊
國家租賦揔於計省重兵聚於京師以古揆今則
似内重恭惟　祖宗所以深計預圖而固非小臣
所能臆度而周知然觀其委任臺諫之一端則是
聖人過防之至計歴觀秦漢以及五代諫爭而死
蓋數百人而自建隆以來未嘗罪一言者縱有薄
責旋即超升許以風聞而無官長風采所繫不問
尊卑言及乗輿則天子改容事關廊廟則宰相待
罪故　仁宗之世議者譏宰相但奉行臺諫風㫖
而已聖人深意流俗豈知蓋擢用臺諫固未必皆
賢所言亦未必皆是然須飬其鋭氣而借之重權
者豈徒然哉將以折姦臣之萌而救内重之弊也
夫姦臣之始以臺諫折之而有餘及其既成以干
戈取之而不足今法令嚴宻朝廷清明所謂姦臣
萬無此理然飬猫以去䑕不可以無䑕而飬不捕
之猫畜狗以防姦不可以無姦而畜不吠之狗
陛下得不上念　祖宗設此官之意下為子孫立
萬世之防朝廷綱紀孰大於此臣自㓜小所記及
聞長老之談皆謂臺諫所言常隨天下公議公議
所與臺諫亦與之公議所擊臺諫亦擊之及至
英廟之初始建稱親之議本非人主大過亦無典
禮明文徒以衆心未安公議不允當時臺諫以死
爭之今者物論沸騰怨讟交至公議所在亦可知
矣相顧不發中外失望夫彈劾積威之後雖庸人
亦可以奮揚風采消委之餘雖豪傑有所不能振
起臣恐自茲以往習慣成風盡為執政私人以致
人主孤立紀綱一廢何事不生孔子曰鄙夫可與
事君也歟哉其未得之也患得之既得之患失之
苟患失之無所不至矣臣始讀此書疑其太過以
為鄙夫之患失不過備位而苟容及觀李斯憂蒙
恬之奪其權則立二世以亡秦盧杞憂懷光之數
其惡則誤徳宗以再亂其心本生於患失而其祸
乃至於䘮邦孔子之言良不為過是以知為國者
平居必常有忘軀犯顔之士則臨難庶幾有徇義
守死之臣苟平居尚不能一言則臨難何以責其
死節人臣苟皆如此天下亦曰殆哉君子和而不
同小人同而不和和如和羮同如濟水是故孫寶
有言周公上聖召公大賢猶不相悅著於經典兩
不相損晉之王導可謂元臣每與客言舉坐稱善
而王述不悅以為人非堯舜安得每事盡善導亦
歛衽謝之若使言無不同意無不合更唱迭和何
者非賢萬一有小人居其間則人主何縁得以知
覺臣之所以願存綱紀者此之謂也臣非敢歴詆
新政苟為異論如近日裁减皇族恩例刋定任子
條式修完器械閱習鼓旗皆　陛下神算之至明
乾剛之必斷物議旣允臣敢有辭然至於所獻三
言則非臣之私見中外所病其誰不知昔禹戒舜
曰無若丹朱傲惟慢遊是好舜豈有是哉周公戒
成王曰無若商王受之迷亂酗于酒德哉成王豈
有是哉周昌以漢高為桀紂劉毅以晉武為桓靈
當時人君曾莫之罪而書之史策以為美談使臣
所獻三言皆朝廷未嘗有此則天下之幸臣與有
焉若有萬一似之則　陛下安可不察然而臣之
爲計可謂愚矣以螻蟻之命試雷霆之威積其狂
愚豈可屢赦大則身首異處破壞家門小則削籍
投荒流離道路雖然　陛下必不爲此何也臣天
賦至愚篤於自信向者與議學校貢舉首違大臣
本意已期竄逐敢意自全而　陛下獨然其言曲
賜召對從容乆之至謂臣曰今政令得失安在雖
朕過失指陳可也臣即對曰　陛下生知之性天
縱文武不患不明不患不勤不患不斷但患求治
太速進人太銳聽言太廣又俾述其所以然之狀
陛下頷之曰卿所獻三言朕當熟思之臣之狂愚
非獨今日　陛下容之乆矣豈有容之於始而不赦之
於終恃此而言所以不懼臣之所懼者譏刺既衆怨仇
實多必將詆臣以深文中臣以危法使　陛下雖
欲赦臣而不得豈不殆哉死亡不辭但恐天下以
臣為戒無復言者是以思之經月夜以繼日書成
復毁至于再三感　陛下聽其一言懷不能已卒
吐其說惟　陛下憐其愚忠而卒赦之不勝俯伏
待罪憂恐之至　︻五十四卷終
皇朝文鑑巻第五十五
　奏䟽
　　　徐州上　皇帝書　蘇　軾
　　　論治道二首　蘇　軾
　　　因擒鬼章論西羌夏人事冝　蘇　軾
　　　論内中車子爭道亂行　蘇　軾
　　　　徐州上　皇帝書　蘇　軾
臣以庸材備員册府出守兩郡皆東方要地私竊
以爲守法令治文書赴期㑹不足以報塞萬一輙
伏私念東方之要務　陛下之所冝知者得其一
二草具以聞而　陛下擇焉臣前任密州建言自
古河北與中原離合常係社稷存亡而京東之地
所以灌輸河北缾竭則罍耻唇亡則齒寒而其民
喜為盗賊為患最甚因為　陛下畫所以待盗賊
之䇿及移守徐州覽觀山川之形勢察其風俗之
所上而考之於載籍然後又知徐州為南北之襟
要而京東諸郡安危所寄也昔項羽入關既燒咸
陽而東歸則都彭城夫以羽之雄略捨咸陽而取
彭城則彭城之險固形便足以得志於諸侯者可
知矣臣觀其地三面被山獨其西平川數百里西
走梁宋使楚人開關而延敵材官騶發突騎雲縱
真若屋上建瓴水也地宜菽麥一熟而飽數歳其
城三面阻水樓堞之下以汴泗為池獨其南可通
車馬而戲馬臺在焉其高十仞廣袤百步若用武
之世屯千人其上聚櫑木砲石凢戰守之具以與
城相表裏而積三年糧於城中雖用十萬人不易
取也其民皆長大膽力絶人喜為剽掠小不適意
則有飛揚䟦扈之心非止為盗而已漢高祖沛人
也項羽宿遷人也劉裕彭城人也朱全忠碭山人
也皆在今徐州數百里間耳其人以此自負㐫桀
之氣積以成俗魏太武以三十萬衆攻彭城不能
下而王智興以卒伍庸材恣睢於徐朝廷亦不能
討豈非其地形便利人卒勇悍故耶州之東北七
十餘里即利國監自古為鐡官商賈所聚其民富
樂凡三十六冶冶户皆大家藏鏹巨萬常為盗賊
所窺而兵衛寡弱有同兒戲臣中夜以思即為寒
心使劇賊致死者十餘人白晝入市則守者皆棄
而走耳地旣産精鐡而民皆善鍜散冶户之財以
嘯召無賴則烏合之衆數千人之仗可以一夕具
也順流南下辰發已至　徐有不守之憂矣使不
幸而賊有過人之材如吕布劉備之徒得徐而逞
其志則京東之安危未可知也近者河北轉運司
奏乞禁止利國監鐡不許入河北朝廷從之昔楚
人亡弓不能忘楚孔子猶小之况天下一家東北
二冶皆為國興利而奪彼以與此不已隘乎自鐡
不北行冶户皆有失業之憂詣臣而訴者數矣臣
欲因此以征冶户為利國監之捍屏今三十六冶
冶各　百餘人採鑛伐炭多飢寒亡命彊力鷙忍
之民也臣欲使　冶户每冶各擇有材力而忠謹
者保任十人籍其名於官授以鎗刃刀槊教之擊
刺每月兩衙集於知監之庭而閱試之藏(於官/其刃)以
待大盗不得役使犯者以違制論冶户為盗所睨
乆矣民皆知之使冶出十人以自衛民所樂也而
官又為除近日之禁使鐡得北行則冶户皆悅而
聽命姦猾破膽而不敢謀矣徐城雖嶮固而樓(敝/櫓)
惡又城大而兵少緩急不可守今戰兵千人耳臣
欲乞移南京新招騎射兩指揮於徐此故徐人也嘗
屯於徐營壘材石既具矣而遷於南京異時轉運
使分東西路畏餽餉之勞而移之西耳今兩路為
一其去來無所損益而足以為徐之重城下數里
頗産精石無窮而奉化廂軍見闕數百人臣願募
石工以足之聽不差出使此數百人者常採石以
甃城數年之後舉為金湯之固要使利國監不可
窺則徐無事徐無事則京東無虞矣沂州山谷重
阻為逋逃淵藪盗賊每入徐州界中　陛下若採
臣言不以臣言為不肖願復三年守徐且得兼領
沂州兵甲廵檢公事必有以自効京東惡盗多出
逃軍逃軍為盗民則望風畏之何也技精而法重
也技精則難敵法重則致死其勢然也自　陛下置
將官修軍政士皆精銳而不免於逃者臣嘗考其
所由蓋自近歳以來部送罪人配軍者皆不使役
人而使禁軍軍士當部送者受牒即行往返常不下
十日道路之費非取息錢不能辦百姓畏法不敢貸
貸亦不可復得惟所部將校乃敢出息錢與之歸
而刻其糧賜是以上下相持軍政不修博奕　飲
酒無所不至窮苦無聊則逃去為盗臣自至徐即
取不係省錢百餘千别儲之當部送者量遠近裁
取以三月刻納不取其息將吏有敢貸息錢者痛
以法治之然後嚴軍政禁酒博比朞年士皆飽暖
練熟技藝等第為諸郡之冠　陛下遣勑使按閲
所具見也臣願下其法諸郡推此行之則軍政修
而逃者衰亦去盗之一端也臣聞之漢相王嘉曰
孝文帝時二千石長吏安官樂職上下相望莫有
苟且之意其後稍稍變易公卿以下轉相促急司
隷部刺史發揚隂私吏或居官數月而退二千石
益輕賤吏民慢易之知其易危小失意則有離畔
之心前山陽亡徒蘇令縱横吏士臨難莫肯伏節
死義者以守相威權素奪故也國家有急取辦於二千
石二千石尊重難危乃能使下以王嘉之言而考之於
今郡守之威權可謂素奪矣上有監司伺其過失
下有吏民持其長短未及按問而差替之命已下
矣欲督捕盗賊法外求一錢以使人且不可得盗
賊㐫人情重而法輕者乎臣輙配流之則使所在
法司覆按其狀劾以失入惴惴如此何以得吏士
死力而破姦人之黨乎由此觀之盗賊所以滋熾
者以　陛下守臣權大輕故也臣願　陛下稍重
其權責以大綱略其小過凡京東多盗之郡自青
鄆以降如徐沂齊曹之類皆慎擇守臣聽法外處
置彊盗頗賜緍錢使得以布設耳目畜飬爪牙然
緍錢多賜則難常少又不足於用臣以為每郡可
歳别給一二百千使以釀酒凡使人緝捕盗賊得
以酒予之敢以爲他用者坐贓論賞格之外歳得
酒數百斛亦足以使人矣此又治盗之一術也然此
皆其小者其大者非臣之所當言欲黙而不發則
又私自念遭值　陛下英聖特達如此若有所不
盡非忠臣之義故昧死復言之昔者以詩賦取士今
陛下以經術用人名雖不同然皆以文詞進耳考
其所得多呉楚閩蜀之人至於京東西河北河東
陜西五路蓋自古豪傑之塲其人沈鷙勇悍可任
以事然欲使治聲律讀經義以與呉楚閩蜀之士
爭得失於毫釐之間則彼有不仕而已故其得人
常少夫惟忠孝禮義之士雖不得志不失為君子
若徳不足而才有餘者困於無門則無所不至矣
故臣願　陛下特為五路之士别開仕進之門漢
法郡縣秀民推擇為吏考行察亷以次遷補或至
二千石入為公卿古者不專以文詞取人故得士
為多黄覇起於卒史薛宣進於書佐朱邑選於嗇
夫邴吉出於獄吏其餘名臣循吏由此而進者不
可勝數唐自中葉以後方鎮皆選列校以掌牙兵
是時四方豪傑不能以科舉自達者皆爭為之往
往積功以取旄鉞雖老姦巨盗或出其中而名卿
賢將如高仙芝封常清李光弼來瑱李抱玉叚秀
實之流所得亦已多矣王者之用人如江河江河
所趍百川赴焉蛟龍生之及其去而之他則魚鼈
無所還其體而鯢鰍為之制今世胥史牙校皆奴
僕庸人者無他以　陛下不用也今欲用胥史牙
校而胥史行文書治刑獄錢榖其勢不可廢鞭撻
鞭撻一行則豪傑不出於其間故凡士之刑者不
可用用者不可刑故臣願　陛下採唐之舊使五
路監司郡守共選士人以補牙職皆取人材心力
有足過人而不能從事於科舉者禄之以今之庸
錢而課之鎭稅場務督捕盗賊之類自公罪杖以
下聽贖依將校法使長吏得薦其才者第其功閥
書其歳月使得　而不以流外限其所至
朝廷察其尤異者擢用數人則豪傑英偉之士漸
出於此塗而姦猾之黨可得而籠取也其條目委
曲臣未敢盡言惟　陛下留神省察昔晉武平呉
之後詔天下罷軍役州郡悉去武備惟山濤論其
不可帝見之曰天下名言也而不能用及永寜之
後盗賊蠭起郡國皆以無備不能制其言乃騐今
臣於無事之時屢以盗賊為言其私憂過計亦已
甚矣　陛下縱能容之必為議者所笑使天下無
事而臣獲笑可也不然事至而圖之則已晚矣干
犯天威罪在不赦
　　　　論治道二首　蘇　軾
　　　　　道德
人君以至誠為道以至仁為德守此二言終身不
易堯舜之主也至誠之外更行他道皆為非道至
仁之外更作他德皆為非德何謂至誠上自大臣
下至小民内自親戚外至四夷皆推赤心以待之
不可以絲毫偽也如此則四海之内親之如父子
信之如心腹未有父子相圖心腹相欺者如此而
天下之不治未之有也絲毫之偽一萌於心如人
有病先見於脉如人飲酒先見於色聲色動於幾
㣲之間而猜狙行於千里之外彊者為敵弱者為
怨四海之内如盗賊之憎主人鳥獸之畏弋獵則
人主孤立而危亡至矣何謂至仁親臣如手足視
民如赤子戢兵省刑時使薄歛行此六事而已矣
禍莫逆於好用兵怨莫大於好起獄災莫深於興
　功毒莫甚於奪民利此四者陷民之坑穽而
國之斧鉞也去此四者行彼六者而仁不可勝用
也傳曰至誠如神又曰至仁無敵審能行之當獲
四種福以人事言之則主逸而國安以天道言之
則享年永而卜世長此必然之理古今已試之效
也去聖益遠邪說滋熾厭常道而求異術文姦言
以濟暴行為申商之學者則曰人主不可以不學
術數人主天下之父也為人父而用術於子其可
乎為莊老之學者則曰聖人不仁以百姓為芻狗
欲窮兵黷武則曰吾以威四夷而安中國欲煩刑
多殺則曰吾以禁姦慝而全善人欲虐使厚歛則
曰吾以彊兵革而誅暴亂雖若不仁而卒歸於仁
此皆亡國之言也秦二世王莽嘗用之矣皆以經
術附㑹其說書曰惟辟作福惟辟作威此言威福
不可移於臣下也欲威福不移於臣下則莫若捨
已而從衆衆之所是我則與之衆之所非我則去
之夫衆未有不公而人君者天下公議之主也如
此則威福將安歸乎今之說者則不然曰人主不
可以不作威福於是違衆而用已已之耳目終不
能徧天下要必資之於人愛憎喜怒各行其私而
浸潤膚受之說行矣然後從而賞罰之雖名為人
主之威福而其實左右之私意也姦人竊吾威福
而賣之於外則權與人主侔矣書曰威克厥愛允
濟愛克厥威允罔功威者畏威之謂也愛者懷私
之謂也管仲曰畏威如疾民之上也從懷如流民
之下也畏威之心勝於懷私則事無不成今之說
者則不然曰人君當使威刑勝於惠愛如是則予
不如奪生不如殺堯不如桀而幽厲桓靈之君長
有天下此不可不辨也
　　　　刑政
書曰臨下以簡御衆以寛此百世不易之道也昔
漢高祖約法三章蕭何定律九篇而已至於　文
景刑措不用歴魏而晉條目滋章斷罪所用至二
萬六千三百七十二條而姦益不勝民無所措手
足唐及五代止用律令國初加以注䟽情文備矣
今編敇續降動若牛毛人之耳目所不能周思慮
所不能照而法病矣臣愚謂當熟議而少寛之人
主前旒蔽明黈纊塞聦耳目所及尚不能盡而况
察人於耳目之外乎今御史六察專務鈎考簿書
擿發細㣲自三公九卿救過不暇夫詳於小必略
於大其文密者其實必踈故近歳以來水旱盗賊
四民流亡邊鄙不寜皆不以責宰相而尚書諸曹
文牘繁重窮日之力書紙尾不暇此皆苛察之過
也不可以不變易曰理財正辭禁民為非曰義先
王之理財也必斷之以正辭其辭正則其取之也
義三代之君食租衣稅而已是以辭正而民服自
漢以來鹽鐡酒茗之禁稱貸搉易之利皆心知其
非而冐行之故辭曲而民為盗今欲嚴刑妄賞以
去盗不若捐利以予民衣食足而盗賊自止夫興
利以聚財者人臣之利也非社稷之福省費以飬
財者社稷之福也非人臣之利何以言之民者國
之本而刑者民之賊興利以聚財必先煩刑以賊
民國本揺矣而言利之臣先受其賞近歳宫室城
池之役南蠻西夏之師車服器械之資略計其費
不下五千萬緍求其所補卒亦安在若以此積粮
則沿邊皆有九年之蓄西夷北邊望而不敢近矣
趙充國有言湟中榖斛八錢吾謂糴三百萬斛羌
人不敢動矣不待煩刑賊民而邊鄙以安然爲人臣
之計則無功可賞故凢人臣欲興利而不欲省費
者皆爲身謀非爲社稷計也人主不察乃以社稷
之深憂而徇人臣之私計豈不過甚矣哉
　　　　因擒鬼章論西羌夏人事冝　蘇　軾
臣竊見近者熙河路奏生擒鬼章百官稱賀中外
同慶臣愚無知竊謂安危之機正在今日若應之
有道處之有術則安邊息民必自是始不然將驕
卒惰以勝為災亦不足恠故臣區區欲先陳前後
致㓂之由次論當今待敵之要雖狂愚無取亦臣
子之常分昔先帝用兵累年雖中國靡弊然夏人
困折亦幾於亡横山之地沿邊七八百里中不敢耕
者至二百餘里歳賜既罷和市亦絶虜中疋帛至
五十餘千其餘老弱轉徙牛羊墮壞所失蓋不可
勝數飢羸之餘乃始欵塞當時執政大臣謀之不
深因中國厭兵遂納其使每一使賜予貿易無慮
得絹五萬餘疋歸鬻之其民疋五六千民大悅一
使所獲率不下二十萬緍使五六至而累年所罷
歳賜可以坐復旣使虜因吾資以徳其民且飽而
思奮又使其窺我厭兵欲和之意以為欲戰欲和
權皆在我以故輕犯邊陲利則進否則復求和無不
可者若當時大臣因虜之請受其詞不納其使且
詔邊臣與之往返商議所獲新疆取捨在我俟其
詞意屈服約束堅明然後納之則虜雖背恩反覆
亦不至如今日之速也虜雖有易我意然不得西
蕃解仇結好亦未敢動夫阿里骨董氊之賊臣也
挾契丹公主以弑其君之二妻董氊死匿䘮不發
逾年衆定乃詐稱嗣子偽書鬼章温溪心等名以
請于朝當時執政若且令邊臣審問鬼章等以阿
里骨當立不立若朝廷從汝請遂授節鉞阿里骨
眞汝主矣汝能臣之如董氊乎若此等無詞則是
諸羌心服既立之後必能綂一都部吾又何求若
其不服則釁自彼生爵命未下曲不在吾彼既一
國三公則吾分其恩禮各以一近上使額命之鬼
章等各得所欲冝亦無患當時執政不深慮此專
以省事為安國因其妄請便授節鉞阿里骨自知
不當立而憂鬼章之討也故欲借力於西夏以自
重於是始有解仇結好之謀而鬼章亦不平朝廷
之以賊臣君我也故怒而盗邊夏人知諸羌之叛
也故起而和之此臣所謂前後致㓂之由明主不
可以不知者也雖旣往不咎然可以為方來之監
元昊本懷大志長於用兵亮祚天付兇狂輕用其
衆故其為邊患皆歴年而後足定今梁氏專國素
與人多不恊方内自相圖其能以創殘呻吟之餘
乆與中國敵乎料其姦謀蓋非元昊亮祚之比矣
意謂二聖在位恭黙守成仁恕之心著於遠邇必
無用武之意可肆無厭之求蘭㑹諸城鄜延五寨
好請不獲勢脅必從猖狂之後求無不獲計不過
此耳今者竊聞朝廷降詔諸路勑勵戰守深明逆
順曲直之理此固當今之急務而詔書之中亦許
夏人之自新臣竊以謂開之太易納之太速曾未
一戰而厭兵欲和之意已見乎外此復蹈前日之
失矣臣甚惜之今既聞鬼章之捷或漸有欵塞之
謀必將為恭很相半之詞而繼之以無厭之請若
朝廷復納其使則是欲戰欲和權皆在虜有求必
獲不獲必叛雖媮一時之安必起無窮之釁故臣
願明主斷之於中深詔大臣密勑諸將若夏人欵
塞當受其詞而却其使然後明勑邊臣以夏人受
恩不貲無故犯順今雖欵塞反覆難保若實改心
向化當且　與邊臣商議苟詞意未甚屈服約束
甚堅明則且却之以示吾雖不逆其善意亦不汲
汲於求和也彼若心服而來吾雖未納其使必不於
往返商議之間遽復盗邊若非心服則吾雖蕩然
開懷待之如舊能必其不叛乎今歳涇原之入豈
吾待之不至邪但使吾兵練士飽斥堠精明虜無大
獲不過數年必自折困今雖小勞後必堅定此臣
所謂當今待敵之要亦明主不可以不知者也今
朝廷意在息民不憚屈已而臣獻言乃欲艱難其
請不急於和似與聖意異者然古之聖賢欲行其
意必有以曲成之未嘗直情而徑行也將欲翕之
必固張之將欲取之必固予之夫直情而徑行未
有獲其意者也若權其利害究其所至則臣之愚
計於安邊息民必乆而固與聖意初無小異然臣
竊度朝廷之間似欲以畏事為無事者臣竊以為
過矣夫為國不可以生事亦不可以畏事畏事之
弊與生事均譬如無病而服藥與有病而不服藥
皆可以殺人夫生事者無病而服藥也畏事者有
病而不服藥也乃者阿里骨之請人人知其不當
予而朝廷予之以求無事然事之起乃至於此不
幾於有病而不服藥乎今又遽欲納夏人之使則
是病未除而藥先止其與幾何臣於侍從之中受
恩至深其於委曲而保全與衆獨異故敢出位先
事而言不勝恐悚待罪之至
　　　　論内中車子爭道亂行　蘇　軾
臣謹按漢成帝郊祠甘泉泰畤汾隂后土而趙昭
儀常從在屬車間時楊雄待詔承明奏賦以諷其略
曰想西王母欣然而上壽兮屏玉女而却虙妃言
婦女不當與齊祠之間也臣今備位夏官職任鹵
簿凖故事郊祀旣成乘輿還齊宫改服通天冠絳
紗袍教坊鈞容作樂還内然後后妃之屬中道迎
謁已非典禮而况方當祀事未畢而中宫掖庭得
在勾陳豹尾之間乎竊見　二聖崇奉大祀嚴恭
寅畏度越古今四方來觀莫不悅服今車駕方宿
齊大廟而内中車子不避仗衛爭道亂行臣愚竊
恐於觀望有損不敢不奏乞賜約束仍乞取問隨
行合干勾當人施行
皇朝文鑑巻第五十五
皇朝文鑑卷第五十六
　奏䟽
　　上皇帝書　蘇　轍
　　　上皇帝書
臣官至䟽賤朝廷之事非所得言然竊自惟雖其
勢不當進言至於報國之義猶有可得言者昔
仁宗親䇿直言之士臣以不識忌諱得罪於有司
仁宗哀其狂愚力排群議使臣得不遂弃於世臣
之感激思有以報爲日乆矣今者　陛下以聖德
臨御天下將大有爲以濟斯世而臣材力駑下無
以自效竊聽之道路得其一二思致之左右苟懲
創前事不復以聞則其思報之誠沒世而不能自
達是以輒發其狂言而不知止臣聞善為國者必
有先後之次自其所當先者為之則其後必舉自
其所當後者為之則先後並廢書曰欲升高必自
下欲陟遐必自邇世未有不自下而能高不自近
而能逺者然世之人常鄙其下而厭其近務先從
事於高遠不知其不可得也詩曰無田甫田維莠
驕驕無思逺人勞心忉忉以為田甫田而力不給則
田茀而不治不若不田也思遠人而德不足則心
勞而無獲不若不思也欲田甫田則必自其小者
始小者之有餘而甫田可啓矣欲來遠人則必自
其近者始近者之既服而遠人自至矣苟由其道
其勢可以自得苟不由其道雖彊求而不獲(臣/也)愚
不肖蓋嘗試妄論今世先後之宜而竊觀　陛下
施設之萬一以為所當先者失在於不為而所當
後者失在於太早然臣非敢以為信然也特其所
見有近於是者是以因其近似為　陛下深言之
伏惟　陛下即位以來躬親庶政聦明睿智慱達
宏辯文足以經治武足以制斷重之以勤勞加之
以恭儉凢古之帝王曠世而不能有一焉者
陛下一旦兼而有之矣夫以天縱之資濟之以求
治之心施之於事宜無為而不成無欲而不遂今
也為國歴年於兹而治不加進天下之弊日益於
前世天下之人未知所以適治之路災變横生川
原震裂江河湧沸人民流離災火繼作歴月移時
而其變不止此臣所以日夜思念而不曉疑其先
後之次有所未得者也夫今世之患莫急於無財
而已財者為國之命而萬事之本國之所以存亡
事之所以成敗常必由之昔趙充國論備邊之計
以為湟中榖斛八錢糴三百萬斛羗人不敢動矣
諸葛亮用兵如神而以糧道不繼屢出無功由是
觀之苟無其財雖有聖賢不能自致於跬步苟有
其財雖庸人可以一日而千里　陛下頃以西夏
不臣赫然發憤建用兵之䇿招來横山之民將奪
其嶮岨破壞其國而後已方是之時夏人殘虐失
衆横山之民猒苦思漢而又乘其荐饑苟加之以
兵此非計之失者也然而沿邊無數月之糧關中
無終歳之儲而所興之役有莫大之費　陛下方
且泰然不以為憂以為萬舉而有萬全之功既而
邊臣失律先事輕發亦旣入踐其國係虜其民矣
然而　陛下得其地而不敢収獲其人而不敢臣
雖有成功而不敢繼也其終卒至於廢黜謀臣而
講和好夫　陛下謀之於朞年之前而罷之於既
發之後豈以為是失當而悔之哉誠無財以善其
後耳且夫財之不足是為國之先務也至於鞭笞
四夷臣服異類是極治之餘功而太平之粉飾也
然今且先之此臣所以知其先後之次有所未得
者也今者　陛下懲前事之失出祕府之財徙内
郡之租賦督轉漕之吏使備沿邊三歳之畜臣以
此疑　陛下之有意乎財矣然猶以為未也何者
祕府之財不可多取而内郡之民不可重困可以
紓目前之患而未可以為長乆之計此臣所以求
效其區區而不能自已也善為國者不然知財之
最急而萬事賴焉故常使財勝其事而事不勝財
然後財不可盡而事無不濟財者車馬也事者其
所載物也載物者常使馬輕其車車輕其物馬有
餘力車有餘量然後可以涉塗泥而車不僨登坂
險而馬不躓今也四方之財莫不盡取民力屈矣
而上用不足平居惴惴僅能以自完而事變之生
復不可料譬如弊車羸馬而引丘山之載幸而無
虞猶恐不能勝不幸而有隂雨之變陵谷之嶮其
患必有不可知者故臣深思極慮以為方今之計
莫如豐財然臣所謂豐財者非求財而益之也去
事之所以害財者而已矣夫使事之害財者未去
雖求財而益之財愈不足使事之害財者盡去雖
不求豐財然而求財之不豐亦不可得也故臣謹
為　陛下言事之害財者三一曰冗吏二曰冗兵
三曰冗費冗吏之說曰請原古之所以置吏之意
有是民也而後有是官有是官也而後有是吏量
民而置官量官而求吏其本凡以為民而已是以
古者即其官以取人郡縣之職缺而取之於民府
寺之属缺而取之於郡縣出以為守令入以為卿
相出入相受中外相貫一人去之一人補之其勢
不容有冗食之吏近世以來取人不由其官士之
來者無窮而官有限極於是兼守判知之法生而
官法始壞浸滛分㪚不復其舊是以吏多於上而
士多於下上下相窒譬如決水於不流之澤前者
未盡來者已至填咽充滿一陷於其中而不能出
故布衣之士多方以求官已仕之吏多方以求進
下慕其上後慕其前不愧詐偽不耻爭奪禮義消
亡風俗敗壞勢之窮極遂至於此夫人情紓則樂
易樂易則有所不為窘則懣亂懣亂則無所不至今使
衆人相與皆出於隘足履相躡肩肘相逮徬徨而
不得進又將禁其奔走而爭先者苟將禁之則莫
如止來者而闢其隘今也驅市人而納之不勝其
多也設嶮於中塗而艱難之是以法愈設而爭愈
甚惟　陛下以時救之下哀痛之書明告天下以
吏多之故與之更立三法其一使進士諸科增年
而後舉其額不增累舉多者無推恩其說曰凡今
之所以至於不可勝數者以其取之之多也古之
人其擇吏也甚精人知吏之不可以妄求故不敢
輕爲士爲士者皆其脩絜之人也今世取人誦文
書習程課未有不可爲吏者也其求之不難而得
之甚樂是以群起而趍之凡今農工商賈之家未
有不捨其舊而爲士者也爲士者日多然而天下
益以不治今世所謂居家不事生産仰不飬父母
俯不恤妻子浮游四方侵擾州縣造作誹謗者農
工商賈不與也一祖宗之世士之多少其比於今
不能一二也然其削平僣亂創制立法功業卓然
見於後世今世之士不敢望其萬一也士之多不
及於今世而功則過之無足恠者取之至少則人
不敢輕為士其所取者皆州郡之選人也故為是
法使人知上意之所向十年之後無實之士將不
黜而自减且夫設科以待天下之士蓋將使其才
者得之不才者不可得也吾則取之而彼則不能
得猶曰雖不能得而累舉多者必取無弃則是以
官徇人也且累舉之士類非少年矣耳目昬塞筋
力疲勌而後得之數日而計之知其不能有所及
也則其為政無所賴矣今有人畜牛羊而求牧既
取其壯者又取其老者取其壯者曰吾取其力也
取其老者曰吾憐其老也如憐其老而已則曷為
以累牛羊哉苟誠以為有遺才焉則今所謂遺逸
之書有以収之矣其二使官至於任子者以其子
之為後者世世禄仕於朝襲簮紱而守祭祀可以
無憾矣然而為是法也則必始於二有法行於賤
而屈於貴天下將不服天下不服而求法之行不
可得也蓋矯失以救患者必有所過而後濟臣非
不知二府之不可以齒庶官也其三使百司各損
其職掌而多其出職之歳月其說曰百司臣不得
而盡詳也請言其尤甚者莫如三司三司之吏世
以為多而不可損何也國計重而簿書衆也臣以
為不然主大計者必執簡以御繁以簡自處而以繁
寄人以簡自處則心不可亂心不可亂則利至而必知
害至而必察以繁寄人則事有所分事有所分則毫
末不遺而情偽必見今則不然舉四海之大而一毫之
用必㑹於三司故三司者案牘之委也案牘旣積則
吏不得不多案牘積而吏多則欺之者衆雖有大
利害不能察也夫天下之財下自郡縣而至於轉
運轉相鉤較足以為不失矣然世常以轉運使為
不可獨信故必至於三司而後已夫苟轉運使之
不可獨信而必三司之可任則三司未有不責成
於吏者豈三司之吏則重於轉運使歟故臣以為
天下之財其詳可分於轉運使而使三司歳攬其
綱目既使之得優游以治財貨之源又可頗損其
吏以絶亂法之弊苟三司猶可損也而百司可見
矣然而此三法者皆世之所謂拂世戾俗召怨而
速謗者也今且將行之臣非敢犯衆人之怒而行
此危事也以為有可行之道焉何者自臺省六品
諸司五品一郊而任一人自兩制以上一歳而任
一人此　祖宗百年之法相承而不變者也而
仁宗之世則損之三載而考績無罪者遷其官自
唐以來亦未始有變者也而　英宗之世則增之
此二者夫豈便於俗哉然而莫敢怨者以為吏多
而欲損者天下之公議其不欲者天下之私計也
以私計而怨公議其為怨也不直矣是以善為國
者循理而不䘏怨非不䘏怨知其無能為也且今
此三法者固未嘗行也然而天下亦不免於怨何
者士之出身為吏者捐其生業弃其田里以盡力
於王事而今也以吏多之故積勞者乆而不得遷
去官者乆而不得調又多為條約以沮格之减罷其
舉官破壞其考第使之窮窘無聊求進而不遂此其
為怨豈减於布衣之士哉鈞之二怨皆將不免然使
新進之士日益多國力匱竭而不能支十年之後其患
必有不可勝言者故臣願　陛下親斷而力行之苟日
增之吏漸於衰少則臣又將有以治其舊吏使諸道
職司每歳終任其所部郡守監郡各任其属曰自今
以前未有以私罪至某贓罪正入已至若干者二者
皆自上鈞其輕重而裁之已而以它事發則與之同罪
雖去官與赦不降也夫以私罪至某贓罪正入已至若
干其為惡也著矣而上不察則上之不明亦可知矣
故雖與之同罪而不過今世之法任人者任其終身
苟其有罪終身鈞坐之夫任人之終身任其未然之
不可知者也任人之歳終而無過任其已然之可知
者也臣請得以較之任其未然之不可知雖聖人有
所不能任其已然之可知雖衆人能之今也任之以
聖人之所不能既不敢辭矣而况任衆人之所能頋不
可哉且按察之吏則亦不患其不知也患其知而未
必皆按曰是無損於我而徒以為怨云爾今使其罪
及之其勢將無所不問　陛下誠能擇奉公疾惡之
臣而使行之　陛下厲精而察之去民之患如除
腹心之疾則其以私罪至某贓罪正入已至若干
者非復過誤適䧟於深文者也苟遂放歸終身不
齒使姦吏有所懲則冗吏之弊可去矣冗兵之說
曰臣聞　國朝創業之初四方割據中國地狹兵
革至少其後蕩㓕諸國拓地旣廣兵亦隨衆雍熈
之間天下之兵僅三十萬方此之時屯戍征討百
役並作而兵力不屈未嘗有兵少之患也自咸平
景德以來契丹内侵継遷叛逆每有警急將帥不
問得失輙請益兵於是召募日增而兵額之多遂
倍前世其後寶元慶曆之間元昊竊發復使諸道
㸃民為兵而㳂邊所屯至七八十萬自是天下遂
以百萬為額雖復近歳無事而關中之兵至於二
十八萬舉雍熈天下之衆適以備方今關中一隅
之用兵多之甚於此見矣然臣聞方今宿邊之兵
分隷堡障戰兵統於將帥者其實無幾每一見賊
賊兵常多我兵常少衆寡不敵每戰輙敗往者將
帥失利未有不以此自解者也夫　祖宗之兵至
少而常若有餘今世之兵至多而常患於不足此
二者不可不察也兵法有之曰興師十萬出征千
里百姓之費公家之奉日費千金内外騷動怠於
道路者七十萬家而愛爵禄百金不能知敵之情
者不仁之至也故三軍之事莫親於間賞莫重於
間間者三軍之司命也臣竊惟　祖宗用兵至於
以少爲多而今世用兵至於以多爲少得失之原
皆出於此何以言之臣聞　太祖用李漢超馬仁
瑀韓令坤賀惟忠何繼筠等五人使備契丹用郭
進武守琪李謙漙李繼勲等四人使備河東用趙
賛姚内斌董遵誨王彦昇馮繼業五人使備西羌
皆厚之以關市之征饒之以金帛之賜其家属之
在京師者仰給於縣官貿易之在道路者不問其
商稅故此十四人者皆富厚有餘其視弃財如弃
糞土賙人之急如恐不及是以死力之士貪其金
錢捐軀命冐患難深入敵國刺其隂計而效之至
於飲食動静無不畢見每有入宼輒先知之故其
所備者寡而兵力不分敵之至者舉皆無得而有
䘮是以當此之時備邊之兵多者不過萬人少者
五六千以天下之大而三十萬兵足為之用今則
不然一錢以上皆籍於三司有敢擅用謂之自盗
而所謂公使錢多者不過数千緍百須在焉而監
司又伺其出入而繩之以法至於用間則曰官給
茶綵夫百餅之茶數束之綵其不足以易人之死
也明矣是以今之為間者皆不足恃聽傳聞之言采
疑似之事其行不過於出境而所問不過於熟户
苟有藉口以欺其將帥則止矣非有能知敵之至
情者也敵之至情既不可得而知故常多屯兵以
備不意之患以百萬之衆而常患於不足由此故
也　陛下何不權其輕重而計其利害夫關市之
征比於茶綵則多而三十萬人之奉比於萬人則
約衆人知目前之害而不知歳月之病平居不忍
弃關市之征以與人至於百萬則恬而不知恠昔
太祖起於布衣百戰以定天下軍旅之事其思之
也詳其計之也熟矣故臣願　陛下復修其成法
擇任將帥而厚之以財使多間諜之士以為耳目
耳目既明雖有強敵而不敢輙近則雖雍熈之兵
可以足用於今世　陛下誠重難之臣請陳其可
减之實何者今世之强兵莫如沿邊之土人而今
世之惰兵莫如内郡之禁旅其名愈高其廪愈厚
其廪愈厚其材愈薄往者西邊用兵禁軍不堪其
役死者不可勝計羗人每出聞多禁軍輒舉手相
賀聞多土兵輙相戒不敢犯以實較之土兵一人
其材力足以當禁軍三人禁軍一人其廪給足以
贍土兵三人使禁軍萬人在邊其用不能當三千
人而常耗三萬人之畜邊郡之儲比於内郡其價
不啻數倍以此權之則土兵可益而禁軍可損雖
三尺童子知其無疑也　陛下誠聽臣之謀臣請
使禁軍之在内郡者勿復以戍邊因其老死與亡
而勿復補使足以為内郡之備而止去之以漸而
行之以十年而冗兵之弊可去矣冗費之說曰世
之冗費不可勝計也請言其大與臣之所知者而
陛下以類推之臣聞事有所必至恩有所必窮事
至而後謀則害於事恩窮而後遷則傷於恩昔者
太祖　太宗敦睦九族以先天下方此之時宗室
之衆無幾也是以合族於京邑乆而不别世歴
五聖而太平百年矣宗室之盛未有過於此時者
也禄廪之費多於百官而子孫之衆宫室不能受
無親䟽之差無貴賤之等自生齒以上皆養於縣
官長而爵之嫁娶喪葬無不仰給於上日引月長
未有知其所止者此亦事之所必至而恩之所必
窮者也然未聞所以謀而遷之古者天子七廟三
昭三穆與　太祖而七以人子之愛其親推而上
之至於其祖由祖而上至於百世宜無所不愛無
所不愛則宜無所不廟苟推其無窮之心則百世
之祖皆廟而後為稱也聖人知其不可故為之
制七世之外非有功徳則迭毁春秋之祭不與莫
貴於天子莫尊於天子之祖而廟不加於七何者
恩之所不能及也何獨至於宗室而不然臣聞三
代之間公族有以親未絶而列於庶人者兩漢之
法帝之子為王王之庶子猶有為侯者自侯以降
則庶子無復爵土蓋有去而為民者有自為民而
復仕於朝者至唐亦然故臣以爲凡今宗室宜以
親䟽貴賤爲差以次出之使得從仕比於異姓擇
其可用而試之以漸凡其秩禄之數遷叙之等黜
陟之制任子之令與異姓均臨之以按察持之以
寮吏威之以刑禁以時察之使其不才者不至於
害民其賢者有以自效而其不任爲吏者則出之
於近郡官爲廬舍而廩給之使得占田治生與士
庶比今聚而養之厚之以不貲之禄尊之以莫貴
之爵使其賢者老死鬱鬱而無所施不賢者居處
隘陋戚戚而無以爲樂甚非計之得也昔唐武德
之初封從昆弟子自勝衣以上皆爵郡王　太宗
即位疑其不便以問大臣封徳彛曰爵命崇則力
役多以天下為私奉非至公之法也於是䟽属王
者降為公夫自王而為公非人情之所樂也而猶
且行之今使之爵禄如故而獲治民雖有内外之
異宜無有怨者然臣觀朝廷之議未嘗敢有及此
何者以宗室之親而布之於四方懼其啟姦人之
心而生意外之變也臣竊以為不然古之帝王好
疑而多防雖父子兄弟不得尺寸之柄幽囚禁錮
齒於匹夫者莫如秦魏然秦魏皆數世而亡其所
以亡者劉氏項氏與司馬氏而非其宗室也故為
國者苟失其道雖胡越之人皆得謀之茍無其釁
雖宗室誰敢覬者惟　陛下蕩然與之無疑使得
以次居外如漢唐之故此亦去冗費之一端也臣
聞漢唐以來重兵分於四方雖有末大之憂而饋
運之勞不至於太甚　祖宗受命懲其大患而畧
其細故歛重兵而聚之京師根本既强天下承
命而服然而轉漕之費遂倍於古凡今東南之米
毎嵗遡汴而上以石計者至五六百萬山林之木
盡於舟楫州郡之卒疲於道路月廩嵗給之奉不
可勝計徃返數千里饑寒困迫毎毎侵盗雜以它
物米之至京師者率非完物矣由此觀之今世之
法直以其力致之而不計其患非法之良也臣願
更為之法舉今毎嵗所運之數而四分之其二即
用舊法官出船與兵而漕之凡皆如舊其一募六
道之富人使以其船及人漕之而所過免其商税能
以若干至京師而無所欺盗敗失者以今三司軍
大将之賞與之方今濵江之民以其船為官運者
不求官直蓋取官之所入而不覆較者得其嬴以
自潤而富民之欲仕者徃徃求為軍大将以此推
之宜有應募者其一官自置塲而買之京師京師之
兵當得米而不願者計其直以錢償之夫物有常數
取之於南則不足於北捨之於東則有餘於西此數
之必然而不可逃者也今官欲買之其始不免於貴
貴甚則東南之民傾而赴之赴之者衆則将反於賤
致賤必以貴致貴必以賤此亦必然之數也故臣願
爲此二者與舊法皆立試其利害而較其可否必将
有可用者然後舉而從之此又去冗費之一端也臣
聞富國有道無所不卹者富之端也不足卹者貧之
源也從其可卹而収之無所不収則其所存者廣矣
從其無足卹而弃之無所不弃則其所亡者多矣
然而世人之議者則不然以為天下之富而頋區
區之用此有司之職而非帝王之事也此説之行
於天下數百年於兹矣故天下之費其可已者常
多於舊臣不敢遠引前世請言近嵗之事自嘉祐
以來聖人迭興而天下之吏京秩以上再遷其官
天下郡守職司再補其親戚自治平京師之大水
與去嵗河朔之大震百役並作國有至急之費而
郊祀之賞不廢於百官自横山用兵供億之未定
與京師流民勞徠之未息官司困乏日不暇給而
宗室之䘮不俟嵗月而葬臣以此觀之知朝廷有
無足卹之義臣誠知事之既往無可為者然茍自
今從其可卹而収之則無益之費猶可漸減此又
去冗費之一端也臣不勝拳拳私憂過計為是三
冗之説以獻伏惟　陛下思深謀遠聽断詳盡於
天下之事無所不矚臣之所陳何足言者然臣愚
以為茍三冗未去要之十年之後天下将益衰耗
難以復治　陛下何不講求其原而定其方略擇
任賢俊而授之以成法使皆乆於其官而後責其
成績方今天下之官泛泛乎皆有欲去不乆之心
侍從之臣逾年而不得代則皇皇而不樂今雖不
能使之盡乆然至於諸道之職司三司之官吏沿
邊之将佐此皆與天子共成事者也天下之事将
責成之而不乆其任開其源者不見其流發其謀
者不見其成功此事之所以不得成也　陛下誠
擇人而用之使與二府皆乆於其官人知不得茍
免而思長乆之計君臣同心上下恊力磨之以嵗
月如此而三冗之弊乃可去也然而為此則猶有
所患何者今世之士大夫惡同而好異嫉成而喜
敗事茍不出於已小有齟齬不合則羣起而噪之
借如今使按察之官任其属吏嵗終而無過此其
勢必将無所不按得罪者必将多於其舊然則天
下之口紛然非之矣不幸而有一不當衆将群指
以罪法一不當不能動不幸而至於再三雖上之
人亦将不免於惑衆人非之於下而朝廷疑之於
上攻之者衆而持之者不堅則法從此敗矣蓋世
有耕田而以其耜殺人者或者因以耕田為可廢
夫殺人之可誅與耕田之不可廢此二事也安得
以彼而害此哉故夫按人而不以其實者罪之可
也而法之是非則不在此茍　陛下誠以為可行
必先能破天下之浮議使良法不廢於中道如此
而後三冗之弊可去也三冗既去天下之財得以
日生而無害百姓充足府庫盈溢　陛下所為而
無不成所欲而無不如意舉天下之衆惟所用之
以攻則取以守則固雖有西戎北狄不臣之國宥
之則為漢文帝不宥則為唐太宗伸縮進退無不
在我今　陛下不事其本而先舉其末此臣所以
大惑也臣不勝憤懣越次言事雷霆之譴無所逃
避

皇朝文鑑卷第五十六
皇朝文鑑卷第五十七
　奏䟽
　　　論吕惠卿　蘇　轍
　　　請分别邪正　蘇　轍
　　　論省曹寺監法令繁密　蘇　頌
　　　論人材　劉　摯
　　　論分析助役　劉　摯
　　　請重修太學條制　劉　摯
　　　　論吕惠卿　蘇　轍
臣聞漢武帝丗御史大夫張湯挾持巧詐以迎合
上意變亂貨幣崇長犴獄使天下重足而立幾至
於亂武帝覺悟誅湯而後天下安唐徳宗丗宰相
盧𣏌妬賢嫉能戕害善類力勸征伐助成暴歛使
天下相率叛上至於流播德宗覺悟逐𣏌而後社
稷復存蓋小人天賦傾邪安於不義性夲隂賊尤
喜害人若不死亡終必爲患臣伏見前參知政事
吕惠卿懷張湯之辯詐兼盧𣏌之姦凶詭變多端
敢行非度見利忘義黷貨無厭王安石𥘉任執政
用之爲腹心安石山野之人彊很傲誕其於吏事
冥無所知惠卿指擿教導以濟其惡青苗助役議
出其手韓琦始言青苗之害先帝知琦朴忠翻然
感悟欲退安石而行琦言當時執政皆聞德音安
石惶遽自失亦累表乞退天下欣然有息肩之望
矣惠卿方為小官自知失勢上章乞對力進邪說
熒惑聖聽巧回天意身為館殿攝行内侍之職親
往傳宣以起安石肆其僞辯以難琦說仍為安石
畫刼持上下之䇿大率多用刑獄以震動天下自
是諍臣吞聲有識䘮氣而天下靡然矣至於排擊
忠良引用邪黨惠卿之力十居八九其後又建手
實簿法尺椽寸土檢括無遺雞豚狗彘抄劄殆遍
專用告訐推析毫毛鞭箠交下紙筆翔貴小民怨
苦甚於苗役又因保甲正長給散青苗結甲赴官
不遺一户上下騷動不安其生遂致河北人户流
移雖上等富家有驅領車牛懷挾金銀流入襄鄧
者旋又興起大獄以恐脅士人如鄭俠王安國之
徒僅保首領而去原其害心夲欲株連蔓引塗汚
公卿不止如此獨頼　先帝天姿仁聖每事裁抑
故惠卿不得窮極其惡不然安常守道之士無噍
類矣旣而惠卿自以贓罪𬒳黜於是力陳邊事以
中上心其在延安始變軍制雜用蕃漢上與馮京
異論下與蔡延慶等力爭惟黨人徐禧助之遂行
其說違背物情壞亂邊政至今為患西戎無變妄
奏警急擅領大衆渉入虜境竟不見敵遷延而歸
糜費資糧弃捐戈甲以巨萬計恣行欺罔坦若無
人立石紀功使西戎曉然知朝廷有吞滅靈夏之
意自是戎人怨畔邉鄙騷動河隴困竭海内疲勞
永樂之敗大將徐禧本惠卿自布衣中保薦擢任
始終恊議遂付邊政敗声始聞震動宸極循致不
豫初實由此邊釁一生至今為梗及其移領河東
大發人牛耕葭蘆呉堡兩寨生地托以重兵方敢
布種投種而歸不敢復視及至秋成復以重兵防
托収刈所得率皆秕稗雨中収穫即時腐爛惠卿
張皇其數牒轉運司交割妄言可罷饋運其實所
費不貲而無絲毫之利邊臣畏憚皆不敢言此則
惠卿立朝事迹一二雖復肆諸市朝不為過也若
其私行嶮薄非人所為閭閻下賤有不食其餘者
安石之於惠卿有卵翼之恩有父師之義方其求
進則膠固為一更相汲引以欺朝廷及其權位旣
均勢力相軋反眼相噬化為讎敵始安石罷相以執
政薦惠卿惠卿旣已得位恐安石復用遂起王安國
李士寜之獄以柅其歸安石覺之𬒳召即起迭相
攻擊期致死地安石之黨言惠卿使華亭知縣張
若濟借豪民朱華等錢買田産使舅鄭膺請奪
田使僧文捷請奪天笁僧舍朝廷遣蹇周輔推
其事獄將具而安石罷去故事不復究案在御史
可覆視也惠卿言安石相與為姦發其私書其一
曰無使齊年知齊年者馮京也京安石皆生於辛酉
故謂之齊年　先帝猶薄其罪惠卿復發其一曰
無使上知安石由是得罪夫惠卿與安石出肝肺
託妻子平居相結惟患不深故雖欺君之言見於
尺牘不復疑間惠卿方其無事已一一収録以備
緩急之用一旦爭利遂相抉擿不遺餘力必致之
死此犬彘之所不為而惠卿為之曽不愧耻天下
之士見其在位側目畏之夫人君用人欲其忠信
於已必取仁於父兄信於師友然後付之以事故
放麑違命也而推其仁則可以託國食子徇君也
而　忍則至於弑君欒布惟不廢彭越之命
高祖　賢李勣惟不利李密之地故太宗許
義二　事二主俱為名臣何者仁心所存無施不
可雖　私有異而忠厚不殊至於吕布事丁原則
殺丁原事董卓則殺董卓劉牢之事王恭則反王
恭事司馬元顯則反元顯背逆人理丗所共知故
吕布見誅於曹公而牢之見殺於桓氏皆以其平
生反覆勢不可存夫曹桓古之姦雄駕御英豪何
所不有然推究利害終畏此人今朝廷選用忠信
惟恐不及而置惠卿於其間譬如薫蕕雜處梟鵉
並棲不惟勢不兩立兼亦惡者必勝况自去歳以
來朝廷廢呉居厚吕嘉問寋周輔宋用臣李憲王
中正等或以牟利或以黷兵一事害民皆不得逃
譴今惠卿身兼衆惡自知罪大而欲以閑地自免
天下公議未肯赦之然近日言事之官論奏姦邪
至於鄧綰李定之徒微細必舉而不及惠卿者蓋
其凶悍猜忍如蝮蝎萬一復用睚眦必報是以言
者未肯輕發臣愚惷寡慮以為備位言責與元惡
同時而畏避隱忍辜負　朝廷是以不憚死亡獻
此愚直伏乞　陛下断自聖意略正典刑縱未以
汙鈇鑕猶當追削官職投卑四裔以禦魑魅
　　　　請分别邪正　蘇　轍
臣竊觀元祐以來朝廷改更弊事屏逐群枉上有
忠厚之政下無聚歛之怨天下雖未大治而經今
五年中外帖然莫以為非者惟姦邪失職居外日
夜窺伺便利規求復進不免百端游說動揺貴近
臣愚竊深憂之若　陛下不察其實大臣惑其邪
說遂使忠邪雜進於朝以示廣大無所不容之意
則氷炭同處必至交爭薰蕕共器乆當遺臭朝廷
之患自此始矣昔聖人作易内陽外隂内君子外
小人則謂之泰内隂外陽内小人外君子則謂之
否蓋小人不可使在朝廷自古而然矣但當置之
於外每加安存無失其所不至慣恨無聊謀害君
子則泰卦之本意也昔東晉桓温之亂諸桓親黨
布滿中外及温死謝安代之為政以三桓分涖三
州彼此無怨江左遂安故晉史稱安有經速無競
之羙然臣竊謂謝安之於桓氏亦用之於外而已
未甞引之於内與之共政也向使安引桓氏而寘
諸朝人懷異心各欲自行其志則謝安將不能保
其身而况安朝廷乎頃者一二大臣專務含養小
人為自便之計旣小人内有所主故蔡確邢恕之
流敢出妄言以欺愚惑衆及確恕被罪有司懲前
之失凡在外臣僚例蒙推沮盧秉何正臣皆身為
待制而明堂薦子止得選人蒲宗孟曾布所犯自
有典法而降官禠職唯恐不甚明立痕迹以示異
同為朝廷歛怨此二者皆過矣故臣以為小人雖
决不可任以腹心至於牧守四方奔走庻事各隨
所長無所偏廢寵禄恩賜常使彼此如一無迹可
指此朝廷之至計也近者朝廷用鄧温伯為翰林
承㫖而臺諌雜然進言指為邪黨以謂小人必由
此彚進臣常論温伯之為人粗有文藝無他大惡
但性夲柔弱委曲從人方王珪蔡確用事則頥指如
意及司馬光吕公著當國亦脂韋其間若以其左
右附麗無所損益遇流便轉緩急不可保信誠不
為過也若謂其懷挾姦詐能首為亂階則甚矣蓋
臺諌之言温伯則過至為朝廷逺慮則未為過也
故臣願　陛下謹守元祐之初政乆而彌堅慎用
左右之近臣無雜邪正至於在外臣子以恩意待
之使嫌隙無自而生愛戴以忘其死則垂拱無為
安意為善愈乆而愈無患矣臣不勝區區愽采公
議而效之左右伏乞宣諭大臣共敦忠義勿謂不
預改更之政輒懷異同之心如此而後朝廷安矣
　　　　論省曹寺監法令繁密　蘇　頌
臣聞在昔帝王之發號出令也必因時而施宜視
俗而興化時朴野則濟之以文俗雕僞則示之以
質隨變所適使民宜之故能乆於其道而天下化
成質文損益百丗可知也　國家剗五季之弊續
有唐之緒累聖創制或革或因其道粲然於是大
備　仁宗皇帝以承平日乆事多因循曠然有改
作之志故開廣言路整緝治綱至于　先皇帝遂
大有為臺閣之務無所不舉然而事目寖廣法令
益繁　陛下臨御之初深知其故推原先志稍加
裁損數年之間講明備至而法令之繁尚未盡革
何以言之　先皇帝改定官制夲欲憲章百王歸
於簡要而奉行之際羣臣不能究宣上㫖各務便
文事有未詳更復立法積乆不已遂致滋章故今
日之弊良由關防傷於太宻而畫一傷於太煩則
難於通融蓋省臺寺監萬務所萃置長立貳承之
以僚属所以裁處事務助成至治也苟不任職每
事立條事務日新欲以有司之文而盡天下之務
雖使臯陶制法蕭何造律勢不能遍况百司所職
條目不同而一司之間又有細務或通於此而礙
於彼故有求之人不能卒曉遂至紛爭或經臺省
投牒披訴文移往復虚煩取㑹其可行者百無一
二徒長奔競無益風教夫關防密則有司執文重
疊問難小或違戾遂格而不行使有求者抑塞而
不舒妄訴者牽制而不断近者　陛下特軫宸衷
將革其弊故丁酉詔書分命近臣抽索文案看詳
㸃檢内有拘文害事不近人情者許并元條刪改
詔意如此可謂察見事情大慰群望然而行移彌
月取索甚多比至定奪上省竟以有礙他條不能
盡如詔書之意誠由關防大密之所致耳拘礙如
此亦可以謂之弊矣誠能少損其文致而濟之以
忠厚則三代循環之政亦不過此臣愚欲望聖慈
特詔近臣遍行取索應省曹寺監用見條制格式
仍召集諸司官吏使之反復詰難㸔詳定奪可刪
者删之可改者改之擇其要切者著為新令務從
簡易使便於施用其餘令式所不能載者小事則
從省曹長官專決大事則禀於朝廷薄書期㑹悉
付衆僚催督結絶若官司措置失當及徇私廢公
致有赴訴並委臺察糾案如得實狀其當職官吏
次第書罰有渉欺妄亦行懲責如此則臺閣規模
有宏逺之致朝廷法度循簡易之規矣
　　　　論人材　劉　摯
臣竊以為治之道唯知人為難盖善惡者君子小
人之分其實義利而已然君子為善非有心於善
而惟義所在小人為惡頗能依眞以售其僞而欲
與善者淆故善與惡雖為君子小人之辨而常至
於不明丗之人徒見其須臾而不能覆其乆也故
君子常難進而小人常可以得志此不可不察也
恭惟　陛下承百年太平履大有為之㑹寤寐人物
不次而用至於今　卓有功狀可以𥙷國利
民仰稱詔㫖而中外頗有疑焉者此何謂也豈所
以用之者或未能盡得其人歟臣且以將命出使
者言之其規畫法度始皆受之於朝廷也一至於
外則大異矣興利於無可興革故於不可革州縣
承望奔命不暇官不得守其職業農不得安其田畆
以掊削民財為功以興起犴獄為材　陛下振乏均
役之意變而為聚斂之事　陛下興農除害之法變
而為煩擾之令守令不敢主民生靈無所赴愬臣以
謂此等非必皆其才之罪特其心之所向者不在乎義
而已賞之志每在事先公之心每在私後故顚倒繆
戾乆無所在其能少知治躰有愛君之心出憂國
之言者皆無以容於其間是故今天下有二人之
論有安常習故樂於無事之論有變古更法喜於
敢為之論二論各立一彼一此時以此為進退則人以此
為去就臣甞求二者之意盖皆有所是亦皆有所非
樂無事者以為守　祖宗成法獨可以因人所利据
舊而𥙷其偏以馴致於治此其所得也至昧者則
苟簡怠惰便私膠習而不知變通之權此其所失
也喜有為者以謂法爛道窮不大變化則不足以
通物而成務此其所是也至鑿者則作聦明棄理
任智輕肆獨用強民以從事此其所非也彼以此
為亂常此以彼為流俗畏義者以並進為可耻嗜
利者以守道為無能二勢如此士無歸趍臣謂此
風不可浸長東漢黨錮有唐朋黨之事蓋始於斯
在易之象以君子道長小人道消為泰小人道長
君子道消為否傳曰惟君子為能通天下之志書
曰皇建其有極又曰無有作好遵王之道無有作
惡遵王之路記曰一道德以同俗又曰舜執其兩
端用其中於民今天下風俗可謂不同情志可謂
未明矣臣願　陛下虚心平聽黙觀萬事之變而
有以一之其要在乎愼好惡任用而已爾前日意
以為是者今求諸非前日意以為短者今取其長
稍抑虚譁輕僞志近忘逺幸於苟合之人漸察忠
厚慎重難進易退可與有為之士抑高舉下品制
齊量収合過與不及之俗使㑹通於大中之道然
后風俗一險阻平民知所向而忠義之士識上之
所好惡無有偏陂莫不奮進而願為之用則施設
變化惟　陛下號令之而已臣謂方今之故無大於
此惟　陛下幸察
　　　　論分析助役　劉　摯
臣昨日准　聖㫖批下司農曽布劄子為詰臣所
言助役事尋已具分析奏聞去訖臣竊以耳目之
於人也事物過者必見必聞以赴其心而心必受
之未有不信其耳目而反以其能視聽為疑者先
王以言置官代天子耳目内外相信無以異於一
躰之相為用也其言雖直必容雖多必受則國家
安治不然則反此故謗木諌鼓不設危亂之國鼎
鑊斧鑕不在聖明之朝恭以　陛下躬上聖之德
好問樂善凡延見臣下雖賤官小吏必温恭和容
以訪逮之此堯舜之盛也然至於臣等以職事為
言則使之分析者中外皆知非　陛下意乃司農
挾寵以護改作大臣設法以蔽聦明爾因事獻忠
敢一言之今天下之勢　陛下以謂安耶未安耶
治耶未治耶苟以為未安未治也則以　陛下之
睿智言動起居躬蹈德禮夙夜厲精以親庻政而
天下未至於安治者將誰致之　陛下即位以來
注意責成倚以望太平而自以太平為己任得君
專政安石是也三二年間開闢動揺舉天地之内無
一民一物得安其所者蓋自青苗之議起而天下
始有聚歛之疑青苗之議未允而均輸之法行均
輸之法方擾而邊鄙之謀動邊鄙之禍未艾而漳河
之役作漳河之害未平而助役之事興其間又求
水利也則民勞而無功又開　也則費大而不効
又省併州縣也則諸路莫不彊民以應令又起東
西府也則大困財力禁門之側斧斤不絶者將一
年而未已其議財也則商估市井屠販之人皆召
而登政事堂其征利也則下至於曆日而官自鬻
之推此而往不可究言古之賢人事君行道必馴
致之有漸持乆而後成至於設施皆有次序今數
十百事交舉並作欲以歳月變化天下使者旁午
牽合於州縣小人挾附佐佑於中外至於輕用名
器混淆賢否忠厚老成者擯之為無能俠少獧辯
者取之為可用守道憂國者謂之流俗敗常鑿民
者謂之通變能附已者不次而進之曰吾方擢才
不可招者為名而斥之曰吾方行法凡政府謀議
所以措置經畫除用進退獨與一属掾曽布者論
定然後落筆同列預聞乃在布後故奔走乞丐者
布門如市雖然猶有繫國家之躰而大於此者
祖宗累聞之舊臣則䥴刻鄙棄去者殆盡國家百
年之成法則剗除廢亂存者無幾　陛下豈不怪
天下所謂賢士大夫比歳相引而去者凡幾人矣
陛下亦甞察此乎去舊臣則勢位無有軋已者而
權可保也去異已者則凡要路皆可以用門下之
人也去舊法則曰今所以制馭天下者是已之所
為而　陛下必將乆任以聽其伸縮也嗟夫此事
之實也其名則曰革敝而興治是以　陛下樂聞
其名而難察其實也夫賞罰號令乃　陛下所以砥
礪天下又鼓動四方以為勸信者今有人焉能舞
公事以傾勲舊構大獄以逐官吏其事是耶乃其
職耳何至超任以為職司耶趙齊是也又有人焉
以渭源田欺罔始旣以此得罪而終復以此増秩
王韶是也程昉事漳水以興大役困一方而無成
功趙子幾挾情以違法禁按吏以防民言則皆置
而不問乃是賞反施於聖人之所當罰罰不及於
王法之所當誅也畿邑之民以助役為訴也
陛下聖㫖令召情願東明知縣以不能禁民有訴
而𬒳劾也　陛下聖㫖止令劾擅升户等之事二
者皆獨斷之善政而中書皆格而不下此則
陛下之號令不行也西師無功而曰非朝廷之夲
謀天下但見給軍之費輦出於京師空名之誥馳
下於西路又命一知制誥於將幕使專代天子之
言報復號令絡繹於道苟以為非耶何不止之迨
其事敗則曰非政府謀也損費緍錢以千萬計秦
晉人之肝腦塗地産軍旅之怨結夷狄之釁而不
自請咎乃致　陛下發中詔以責躬抑徽號而不
受忠義之士誰不痛心而疾首至如助役之法臣
甞言之矣其條制纎悉臣雖未能究見然臣大意
終以謂使天下百姓賦稅貸責公私息利之外無
故作法升進户等使之㮣出緍錢豈為人父母愛
養基夲之所宜為者故臣謂之聚斂非妄言也
陛下任遇輔臣如此其重而致主之術乃用此道
是皆大臣之誤　陛下而大臣所用者誤大臣也
今旣顚謬乖錯敗亂綱紀知天下之不容懼宸衷
之回悟以謂雖中外之士畏避無敢言者然其尚
敢言者獨御史有職爾故又使司農熒惑天聽作
為偏辭令臣等分析以摧沮風憲之躰艱梗言路
欲其憂憚苟容而緘黙或欲撩其危言從而擠逐
不知忠臣節士雖戮辱不懼所以盡事君之義耳
今羗夷之欵未入反側之兵未安三邊瘡痍疲遺
未瘳河北大旱諸路大水民困財力縣官匱竭聖
君恭勤思治萬方之所知而在輔弼者方欲蔽天
聦明使下情不得而上逹其何心耶臣願
陛下思　祖宗基業之艱難念天下生靈之愁苦
少回幾慮收還威柄深恐異時專權肆志將有
陛下所不能堪者則必至於虧失君臣之恩是今
日養之適所以害之也若夫馮京王珪同列預政
皆依違自固不扶顚危雖心悟其罪而無所捄正
已之進退又媕婀而不決皆非所謂輔臣之躰臣
四海之内孤立獨進　陛下過聽任以風憲甞切
思之近歳臺諌官疊以言事罷免豈其言皆無𥙷
於事歟豈皆願為訐激險直之語以自為名而絜
去歟甞以謂欲言政府之事者其譬如治湍暴之
水可以循理而漸道之不可以隄防激闘而發其
怒不惟難攻亦為患滋大故臣自就職以來切慕
君子之中道欲其言直而不違於理辭順而不屈
其志庶幾愚忠少悟天聽而亦不敢婞然如淺丈
夫以一言一事輕决去就致聖朝數數逐去言事者
而無所禆𥙷思以上全國躰而下亦庶幾能乆其
職業而成功名兩月之間纔十餘䟽其言及助役
法者止三䟽耳當天下多事之時而臣言簡緩又
不足以感悟則其負　陛下已多矣不意大臣之
怒至如此令臣等分析分析之事前代無之祖宗
無之近年以來乃為此法以摧言者之氣方
陛下孜孜聽治喜於納諌而大臣所為則不得正
目而視此所以發臣之狂而不能黙也伏願
陛下深察事物之變用安靖之治以休生民有所
措置以大小緩急為先後之序以義利經權為夲
末之辨自兹凡有獻替於　陛下者乞有以誘掖
奬厲之罷分析之命以尊嚴朝廷而養多士敢言
之氣臣不勝惓惓憤懣愛君待罪之心
　　　　請重脩太學條制　劉　摯
臣竊以學校之制主於教育人材非行法之地也
郡居衆聚帥而齊之則誠不可以無法然而法之
為學校設者宜有禮義存焉也往歳太學屢起大
獄其事一出於誣枉於是有司縁此造為法禁煩
苛凝密士之學其間者轉身舉足輙蹈憲網束濕
愈於治獄條目多於防盗上下疑貳求於苟免先
王之意禮義科㫖逝已盡矣法有大可怪者愽士
諸生禁不相見教諭無所施質問無所從但愽士
月廵所隷之齋而已謂如此則請問者對衆足以
為證左以防私請以杜賄謝嗟夫學之政令豈不
大謬先王之意哉私請賄謝如是真可以絶之乎而
又齋數不一不可以隨經分隷也故使之兼廵如
周易愽士或巡治禮之齋禮學愽士復巡治詩之
舎往往所至備禮請問相與揖諾至或不交一言
而退昔之設學校教養之法師生問對憤悱開發
相與曲折反復諄諄善誘蓋其意不如是之踈也其道
不如是之薄也先王之於天下遇人以長者君子之道則下
必有長者君子之行而報乎上者斯有禮也遇人以小人
犬豕之道則彼將以小人犬豕自為而報乎上者不能
有義也况夫學校之間哉太學自置三舎之法寥
寥至今未甞應令成就一人豈眞無人也主司懲
前日之禍畏罪避謗士雖有豪傑拔萃之才誰敢
題品以人物自任而置之上第哉則是　先帝有
興賢造士之美意而有司以法害之也臣愚欲望
聖慈詳酌罷愽士諸生不許相見之禁教誨請益
聽其在學往還即私有干求饋受自依律勑仍乞
先次施行外應太學見行條制委夲監長貳與其
属㸔詳省其煩密太甚取其可行便於今者有所
増損著為科條上禮部再行詳定上之三省以聽
聖断

皇朝文鑑卷第五十七
皇朝文鑑卷第五十八
　奏䟽
　　　請修勑令　劉　摰
　　　論監司　劉　摰
　　　論王中正李憲宋用臣石得一
　　　　　　　　　　　　　　劉　摰
　　　論新法進流民圖　鄭　俠
　　　論李憲　鄧　潤甫
　　　代彭思永論濮王典禮　程　頥
　　　論經筵事　程　頥
　　　又論經筵事　程　頥
　　　又論經筵事　頥
　　　論開樂御宴　程　頥
　　　上太皇太后書　程　頥
　　　　請修勑令　劉　摰
臣竊以法者天下之大命也先王制法其意使人
易避而難犯故至簡至直而足以盡天下之理後
丗制法唯恐有罪者之或失也故多張綱目而民
於是無所措其手足矣丗輕丗重唯聖人為能變
通之　祖宗之𥘉法令至約而行之可乆其後大
較不過十年一變法豈天下之大民物之衆事日
益滋則法不可以不密歟臣竊以謂非事多而後
法密也殆法繁而後姦生也　神宗皇帝逹因草
之妙慎重憲禁元豐中命有司編修勑令凡舊載
於勑者多極之於令蓋違勑之法重違令之罪輕
此足以見　神宗皇帝仁厚之德哀矜萬方欲寛
斯人之所犯恩施甚大也而所司不能究宣王德
推廣其間乃増多條目離析舊制用一言之偏而
立一法因一事之變而注一條其意煩苛其文晦
隱不足以該萬物之理逹天下之情行之幾歳
已屢變今所謂續降者每半年一頒每次不減數
帙矣夫法者天下之至公也造之而不能通故行
之而不能乆其理然也又續降多不顯言其所衝
改故官司州縣承用從事參差抵捂本末不應非
所謂講若畫一通天下之志者也臣愚以爲宜有
所加損潤澤之去其繁密合其離散要在簡易明
白使民易避而知所謂遷善逺罪之意伏望
聖慈酌時之宜究法之用選擇儒臣一二有經術
明於治躰練逹民政者將慶歴嘉祐以來舊勑與
新勑參照去取略行刪正以成一代之典施之無
窮
　　　　論監司　劉　摰
臣自待罪風憲屢曽以天下監司為言乞澄汰選
擇誠以朝廷政令使監司得其人則推行布宣可
以諭上指而究惠澤苟非其人則所謂徒善而已
終於民不得𬒳其利夫上之所好下必有甚朝廷
以名實為事行緫覈之政而下乃為刻急淺廹之
行朝廷以教化為意行寛厚之政而下乃為舒緩
苟簡之事皆習俗懷利迎意而作故所為近似而
非上之意本然也今雖因革之政有殊而觀望之
俗猶在但所迎之意有不同耳其為患一也昨差
役之法初行監司已有迎合爭先不量可否不校
利害一㮣定差騷動一路者朝廷察其意固已黜
之矣推此以觀人情大約類此且天下之事散在
諸路緫制于監司其大者治財賦察官吏平獄訟
考疾苦苟使者皆務為和緩寛縱苟於安静則事
之委靡不振丗之受敝不勝言也向來黜責數人
者皆以其非法掊歛意在市井虐民甚者亦非欲
使之漫然不省其職廢所宜治之事謂之寛厚也
昧者不逹政矯枉或過其正臣謂此俗不可滋長
須要大為之禁伏乞　聖慈詔執事申立監司考
績之制以常賦之登耗郡縣之勤惰刑獄之當否
民俗之休戚為之殿最每歳終以詔誅賞仍自今
歳始焉庶幾有所隱括裁制之使循良者不入于
弛肅給者不入于薄然後上副聖明制治用中之
意夫察時之寛猛緩急觀俗之過與不及而張弛
其政正今日事也取進止
　　　　論王中正李憲宋用臣石得一
　　　　　　　　　　　　　　劉　摯
　　　　　　臨御以來運動政幾以時弛張述
成　先帝制治立法之意使光昭于天下利興害
除四方鼓舞至於清明朝廷分别邪正斥逺姦佞
鋤去彊梗皆妙慮神斷優游閑暇不出於喜怒不
見於言色而天下之善惡已辨是非已正矣何其
盛歟然於此時臣切怪天地之和氣尚或未應忠
臣義士之論尚或未平此其故何也臣甞究之蓋
天下之元惡猶有稽誅天下之大姦猶有漏網而
國法猶有未正此中外所以猶未厭也國之失政
莫大於使姦惡幸而免今論其大者前日之三四
宦官是也臣待罪風憲雖知觸權幸言出而患入
然臣有言責貪報恩遇則何䘏乎身之危哉謹為
陛下言之王中正元豐四年將王師二十萬由河
東入界計其隨軍賫運役兵民夫通數十百萬衆
矣中正徘徊於境上殆半月而後岀翺翔乎疆外頓
沙漠而不進公違詔書不赴興靈㑹師之約天寒
大雪士卒飢凍坐使物故十之七八古之將帥固
有無功而還者然猶當保完師旅歸報於國今精
兵勁騎一無所施自取狼狽死亡殆盡按之軍法
宜即顯誅中正略不自劾請罪而先帝以天地之
量無所譴何又逺使賜予問勞然後中正徐徐求
閑局厚俸自佚而去此國法未正者一也李憲之
於熙河貪功生事一出欺罔朝廷之威福柄令持
於其手官吏之廢置用舎出於其口監司帥守而
下事憲也如父兄而憲之頥指氣役之也如奴隷
縣官財用聽其取與内之府庫金帛轉輸萬里外
之生靈膏血漁歛百端傾之於憲如委諸壑出没
呑吐神鬼莫見而一切不㑹于有司興靈之役憲
首違戒約避㑹師之期乃頓兵以城蘭州遺患今
日及永樂之圍憲又逗留不急赴援使數十萬衆
肝腦塗地罪盈惡貫不失於緫兵一路此國法不
正者二也宋用臣奮其私智以事誅求榷奪小民
衣食之路瑣細毫末無所不為使盛朝之政幾甚
於弊唐除陌間架搨地之事傷汙國躰不䘏怨讟
其出入將命捷若風火務以巧中取恱事旡不諧
動畫宻㫖故擅作威福侵凌官司冐昧貨財更旡
案籍都城為之憔悴商旅所以不行瘡痍蠹害至
今棼然而莫能理然亦不失享禄于善地此國法
不正者三也石得一領皇城司夫皇城司之有探
邏也本欲知軍事之機宻與夫人姦惡之隱匿者
而得一以殘刻之資為羅織之事縱遣伺察者所
在棊布張穽而設網家至而户到以無為有以虚
為實上之朝士大夫下之冨家小人飛語朝上而
暮入於狴犴矣有司無古人持平守正之心以謂
是詔獄也成之則有功反之則有罪故凌辱箠訊
慘毒備至無所求而不得無所問而不承𬒳其隂
害不可勝數於是上下之人其情惴惴朝夕不敢
自保而相顧以目者殆十年皆得一發之今不失
厚俸安坐此國法不正者四也是四人者權勢鋒
㷔震灼中外毒流于民怨歸于國宰相執政知而
不以告于上諌官御史懼而不敢論其非幸而出
於聖人在上之時以　先帝神武英氣鎭壓其姦
不然其為禍患豈不若漢唐之宦官哉以堯之聖
不免四凶之在朝至舜起而後誅投之孔子為魯
司冦七日而誅少正夘然　先帝未及肆其誅于
市朝而以遺　陛下陛下所宜以舜之事自任今
閲歳時尚不聞以典刑詔有司臣未諭也伏乞
聖慈以臣章付外議正四罪暴之天下而竄之以
明國憲以服天下謹具彈劾以聞
　　　　論新法進流民圖　鄭　俠
臣伏覩去年大蝗秋冬亢旱以至于今經春不
雨麥苗焦枯黍粟麻豆粒不及種旬日來街市
米價暴貴群情憂惶十九懼死方春斬伐竭澤
而漁大營百錢小求升米草木魚鼈亦莫生遂
蠻夷輕肆敢侮中國皆由中外之臣輔相　陛下
不以道以至于此臣竊惟災患有可召之道無
可試之形其致之有漸而來如疾風暴雨不可
復禦流血藉尸方知䘮敗此愚夫庸人之見而
古今比比有之所貴於聖神者為其能圖患未
然而轉禍為福者也方今之勢猶有可救臣願
陛下開倉廪賑貧乏諸有司歛掠不道之政一
切罷去庻幾早召和氣上應天心調隂陽降雨
露以延天下萬姓垂死之命而固宗社萬萬年
無疆之祉君臣際遇貴乎知心以臣之愚深知
陛下養愛黎庶甚於赤子故自即位以來一有利
民便物之政靡不毅然主張而行　陛下之心
亦欲其人人壽富而躋之堯舜三代之盛耳夫
豈區區充滿府庫盈溢倉廪終以富衍彊大勝
天下哉而中外之臣畧不推明　陛下此心而
乃肆其叨懫劓割生民侵肌及骨使之困苦而
不聊生坐視天民之死而不恤夫　陛下所存
如彼群臣所為如此不知君臣際遇欲作何事
徒只日超百資意指氣使而已乎臣又惟何丗
而無忠義何代而無賢德亦在乎人君所以駕
御之如何耳古之人在山林畎畆不忘其君其
芻蕘負販匹夫匹婦咸欲自盡以贊其上
陛下之朝臺諌黙黙具位而不敢言事至有規
避百為不敢居是職者而左右輔弼之臣又皆
貪猥近利使夫抱道懷識之士皆不欲與之言
不知時然耶　陛下　使之然耶以為時然則
堯舜在位便有䕫契湯文在上便有伊吕以至
漢唐之眀君我　祖宗之聖朝皆有大忠義大
賢德之臣布在中外君臣之際若腹心手足然
君唱於上臣和於下主發於内臣應於外而休
嘉之徳下浸于昆蟲草木千百丗之下莫不欽
慕而傚則之獨　陛下以仁聖當御撫養為心
而群臣所以應和之者如此夫非時然抑
陛下所以駕馭之道未審爾　陛下以爵禄駕
馭天下忠賢而使之如此甚非宗廟社稷之福
也夫得一飯於道傍則遑遑圖報而終身饜飽
於其父則不知德此庸人之常情也今之食禄
往往如此若臣所聞則不然君臣之義父子之
道也故食其禄則憂其事凡以移事父之孝而
從事於此也若乃思慮不出其位尸祝不越樽
爼治庖人之事牛羊茁壯㑹計當各以其職而
不相侵也至於邦國若否知無不言豈有君憂
國危群臣乃飽食饜觀若視路人之事而不救
曰吾各有守天下之事非我憂哉故知朝廷設
官位有髙下臣子事上忠無兩心與其得罪于
有司孰與不忠於君父與其苟容於當丗孰與
得罪於皇天臣所以不避萬死冐千萬重之天
閽以告訴于　陛下者凡以上畏天命中憂君
國而下憂生民耳若臣之身使其粉碎如一螻
蟻無足頋愛臣竊聞南征西伐者皆以其勝㨗
之勢山川之形為圖而來獻料無一人以天下
之民質妻賣兒流離逃散斬桑伐棗坼壞廬舎
而賣於城市輸官糴粟遑遑不給之狀為圖
而獻前者臣不敢以所聞謹以安上門逐日所
見繪成一圖百不及一但經聖明眼目已可
嗟咨涕泣而况數千里之外有甚於此者哉
其圖謹附狀投進如　陛下觀圖行臣之言十
日不雨即乞斬臣宣德門外以正欺君謾天之
罪如稍有所濟亦乞正臣越分言事之刑甘俟
誅戮
　　　　論李憲　鄧　潤甫
伏見朝廷以熙河路鬼章為寇遣内侍省押班
李憲往以秦鳳熙河路計議措置邊事司為
名中外之論皆謂憲雖名計議措置邊事而軍
前諸將皆受憲節制其實大帥然自詩書以降
迄于秦漢魏(周/晉)隋上下數千載間不聞有以中
人為帥將者此其故何也勢有所不便也蓋有功
則負恃驕恣陵轢公卿何所忌憚無功則挫損
國威傳笑四夷非細事也唐自睿宗以前未甞
以將帥属中人至明皇承平日乆志大事奢稍
委近習㑹南安蠻渠梅叔鸞叛而楊思勉請行
遂許之然猶以光楚客為大都護及覃行章亂
黔中始以思勉為招討使雖有禽㓕醜虜之功
而唐之禍萌於此矣及代宗用魚朝恩拒史思
明討僕固㻛而恃功擅命㡬危社稷倚元載除
之寒心者數月以程元振判元帥行軍司馬權震
天下元勲故老皆見斥逐洎犬戎内侵集天下
兵無隻輪入關者此皆已然之效也至　憲宗
時王承宗叛以吐突承璀為行營招討處置使
諫官李鄘許孟容吕元膺叚平仲白居易等衆
對延英謂古無中人位大帥恐為四方笑乃更
為招討宣慰使而承璀卒以無功輕謀弊賦得
罪及後丗區區踵其故迹而唐之禍有不可勝
言者其源蓋起於開元也今　陛下更易百度
未甞(以/不)先王為法而忽降詔命以中人為帥縉
紳士大夫皆莫知所謂夫以　陛下之仁聖神
武駕馭豪傑雖憲百軰臣等知其無能為也
然　陛下獨不長念郤慮爲萬丗之計乎使後丗
㳂襲故迹狃以爲常進用中人掌握兵柄則天
下之患又將有不可勝言者矣　陛下其忍襲開
元故迹而忘天下之患乎方今雖乏人然文武之
士布滿中外豈無一人可以任　陛下邊事憲出
入近密荷國寵榮詔下之日大臣不敢言小臣
不敢議臣等代匱憲府以言爲職故敢盡其狂
愚
　　　　代彭思永論濮王典禮　程　頥
伏見近日以濮王稱親事言事之　章交上中
外論議沸騰此蓋執政大臣違亂典禮左右之臣
不能開陳理道而致　陛下聖心疑惑大義未明
臣待罪憲府不得不爲　陛下明辨其事竊以濮
王之生　陛下而　仁宗皇帝以　陛下爲嗣承
祖宗大統則　仁廟　陛下之皇考　陛下
仁廟之適子濮王　陛下所生之父於屬爲伯
陛下濮王出繼之子於屬爲姪此天地大義生人
大倫如乾坤定位不可得而變易者也固非人意
所能推移苟亂大倫人理滅矣　陛下　仁廟之
子則曰父曰考曰親乃　仁廟也若更稱濮王爲
親是有二親則是非之理昭然自明不待辯論而
後見也然而聖意必欲稱之者豈非　陛下大孝
之心義雖出繼情厚本宗以濮王是生聖躬曰伯
則無以異於諸父稱王則不殊於臣列思有以尊
大使絶其等倫如此而已此豈　陛下之私心哉
盖大義所當典禮之正天下之公論而執政大臣
不能將順　陛下大孝之心不知尊崇之道乃以
非禮不正之號上累濮王致　陛下於有過之地
失天下之心貽亂倫之咎言事之臣又不能詳據
典禮開明大義雖知稱親之非而不知為　陛下
推所生之至恩明尊崇之正禮使濮王與諸父夷
等無有殊别此　陛下之心所以難安而重違也
臣以為所生之義至尊至大雖當專意於正統豈
得盡絶於私恩故所繼主於大義所生存乎至情
至誠一心盡父子之道大義也不忘本宗盡其恩
義至情也先王制禮本縁人情旣明大義以正統
緒復存至情以盡人心是故在䘮服恩義别其所
生蓋明至重與伯叔不同也此乃人情之順義理
之正行於父母之前亦無嫌間至於名稱統緒所
繫若其無别斯亂大倫今濮王　陛下之所生義
極尊重無以復加以親爲稱有損無益何哉親與
父同而所以不稱父者　陛下以身繼大統
仁廟父也在於人倫不可有貳故避父而稱親則
是　陛下明知稱父爲決不可也旣避父而稱親
則是親與父異此乃姦人以邪說惑　陛下言親
義非一不止謂父臣以謂取父義則與稱父
正同決然不可不取父義則其稱甚輕今宗室踈
逺卑㓜悉稱皇親加於所生深恐非當孝者以誠
爲本乃以無正疑似之名黷於所尊體屬不恭
義有大害稱之於　仁廟乃有嚮背之嫌去之於
濮王不損所生之重絶無小益徒亂大倫臣料
陛下之意不必須要稱親止為不加殊名無以别
於臣列臣以為不然推所生之義則不臣自明盡
致恭之禮則其尊可見况當揆量事體别立殊稱
要在得盡尊崇不愆禮典言者皆欲以髙官大國
加於濮王此甚非知禮之言也　先朝之封豈
陛下之敢易爵秩之命豈　陛下之敢加臣以為
當以濮王之子襲爵奉祀尊稱濮王為濮國太王
如此則夐然殊號絶異等倫凡百禮數必皆稱情
請舉一以為率借如旣置嗣襲必伸祭告當曰姪
嗣皇帝名敢昭告于皇伯父濮國太王自然在濮
王極尊崇之道於　仁皇旡嫌貳之失天理人心
誠為允合不獨正今日之事可以為萬丗之法復
恐議者以太字為疑此則不然盖繫於濮國下自
於大統無嫌今親之稱大義未安言事者論列不
已前者旣去後者復然雖使臺臣不言百官在位
亦必繼進理不可奪勢不可遏事體如此終難固
持　仁宗皇帝在位日乆海㝢億兆涵被仁恩
陛下嗣位之𥘉功德未及天下而天下傾心愛戴
者以　陛下　仁廟之子也今復聞以濮王為親
含生之類發憤痛心蓋天下不知　陛下之孝事
仁皇之心格於天地尊愛濮王之意非肯以不義
加之但見誤致名稱所以深懷疑慮謂濮王旣復
稱親則　仁廟不言自絶群情訩懼異論喧囂夫
王者之孝在乎得四海之歡心胡為以不正無益
之稱使億兆之口指斥謗讟致濮王之靈不安於
上臣料　陛下仁孝豈忍如斯皆由左右之臣不
能為　陛下開明此理在於神道不逺人情故先
聖謂事死如事生事亡如事存設如　仁皇在位
濮王居藩　陛下旣為冡嗣復以親稱濮王則
仁皇豈不震怒濮王豈不側懼是必君臣兄弟立
致釁隙其視　陛下當如何也神靈如在亦豈不
然以此觀之　陛下雖加名稱濮王安肯當受伏
願　陛下深思此理去稱親之文以明示天下則
祖宗濮王之靈交驩於上皆當埀祐　陛下享福
無窮率土之心翕然慰恱天下化徳人倫自正大
孝之名光於萬丗矣夫姦邪之人希恩固寵自為
身謀害義傷孝以陷　陛下今旣公論如此不無
徊徨百計捜求務為巧飾欺罔聖聼枝梧言者徼
冀得已尚圖自安正言未省而巧辯已至使
陛下之心無由而悟伏乞將臣此章省覧數過
自宸衷無使姦人與議其措心用意排拒人言隱
迹藏形隂賛　陛下者皆姦人也幸　陛下察而
辨之勿用其說則自然聖心開悟至理明白天下
不勝大願
　　　　論經筵事　程　頥
臣伏覩自古人君守成而致盛治者莫如周成王
成王之所以成徳由周公之輔養昔者周公傳
(輔/一作)成王㓜而習之所見必正事所聞必正言左
右前後皆正人故習與智長化與心成今士大夫
家善教子弟者亦必延名徳端方之士與之居處
使之薰染成性故曰少成若天性習慣如自然伏
以　皇帝陛下春秋之富雖睿聖之資得於天禀
而輔養之道不可不至所謂輔養之道非謂告詔
以言過而後諌也在涵養薫陶而已大率一日之
中接賢士大夫之時多親寺人宫女之時少則自
然氣質變化徳器成就臣欲乞朝廷慎選賢徳之
士以侍勸講講讀旣罷常留一人直日夜則一人
直宿以備訪問皇帝讀習之暇游息之間時於内
殿召見從容宴語不獨漸磨道義至於人情物態
稼穡艱難積乆自然通逹比之常在深宫之中為
益豈不甚大竊聞間日一開經筵講讀數行群官
列侍儼然而退情意略不相接如此而責輔養之
功不亦難乎今　主上沖㓜　太皇太后慈愛亦
未敢便乞頻出但時見講官乆則自然接熟大抵
與近習處乆熟則生褻慢與賢士大夫處乆熟則
生愛敬此所以養成聖徳為宗社生靈之福天下
之事旡急於此取進止
　　　　又論經筵事　程　頥
臣聞三代之時人君必有師傳保之官師道之教
訓傳傳其徳義保保其身躰後世作事旡本知求
治而不知正君知規過而不知養德傳徳義之道
固已踈矣保身躰之法旡復聞焉伏惟　太皇太
后陛下聦明睿哲超越前古　皇帝陛下春秋之
富輔養之道當法先王臣以爲傳德義者在乎防
見聞之非節嗜好之過保身躰者在乎適起居之
宜存畏愼之心臣欲乞　皇帝左右扶侍祗應宫
人内臣並選年四十五已上厚重小心之人服用
器玩皆須質朴應華巧奢麗之物不得至於上前
要在侈麗之物不接於目淺俗之言不入於耳及
乞擇内臣十人充經筵祗應以伺候　皇帝起居
凡動息必使經筵官知之有翦桐之戯則隨事箴
規違持養之方則應時諌止調䕶聖躬莫過於此
取進止
　　　　又論經筵事　程　頥
臣竊以人主居崇髙之位持威福之柄百官畏懾
莫敢仰視萬方承奉所欲隨得苟非知道畏義所
養如此其惑可知中常之君旡不驕肆英明之主
自然滿假此自古同患治亂所繫也故周公告成
王稱前王之徳以寅畏祗懼為首從古已來未有
不尊賢畏相而能成其聖者也　皇帝陛下未親
庻政方專問學臣以為輔養聖德莫先寅恭動容
周旋當主於此歳月積習自成聖性臣竊聞經筵
臣寮侍者皆坐而講者獨立於禮為悖欲乞今後
特令坐講乃惟義理為順所以養　主上尊儒重
道之心取進止
　　　　論開樂御宴　程　頥
臣伏覩有司排備開樂御宴臣備貟勸講職在以
經義輔道人主事有害義不敢不言夫居䘮用䘮
禮除䘮用吉禮因事而行乃常道也今若為開樂
張宴則是特為一喜慶之事失禮意害人情旡大
於此雖曰故事　祖宗亦不盡行或以故而罷或
因事而行臣愚竊恐　祖宗之意亦未安故也自
古太平日乆則禮樂純備蓋講求損益而漸至爾
雖　祖宗故事固有不可改者有當隨事損益者
若以為皆不可改則是昔所未遑今不得復作前
所未安後不得復正朝廷之事更旡損益之理得
為是乎况　先朝美事亦何甞必行臣前日所言
殿上講說是也故事未安則守而不改臣前日所
言冬至受表賀是也臣前後累進狂言未甞得蒙
采用而言之不已者蓋職之所當不敢曠廢伏望
聖慈特賜聽納自中降㫖罷開樂宴直候因事而
用於義為安
　　　　上　太皇太后書　程　頥
臣愚鄙之人自少不喜進取以讀書求道為事于
兹幾三十年矣當　英祖朝曁　神宗之初屢為
當塗者稱薦臣於斯時自顧學之不足不願仕也
及　皇帝陛下嗣位　太皇太后陛下臨朝求賢
願治大臣上躰聖意搜揚巖穴首及微賤䝉恩除
西京學官臣於斯時未有意於仕也辭避方再而
遽有召命臣門下學者促臣行者半勸臣勿行者
半促臣行者則曰君命召禮不俟駕勸臣勿行者
則曰古之儒者召之則不往臣以為召而不往惟
子思孟軻則可蓋二人者處賔師之位不往所以
規其君也已之微賤食土之毛而為主民召而不
至邦有常憲是以奔走應命到闕䝉恩授館職方
以義辭遂䝉召對臣於斯時尚未有意於仕也進
至簾前咫尺天光未甞敢以一言及朝政　陛下
視臣豈求進者哉旣而親奉徳音擢置經筵事出
望外惘然驚惕臣竊内思儒者得以道學輔人主
蓋非常之遇使臣自擇所處亦無過於此矣臣於
斯時雖以不才而辭然許國之心實已萌矣尚慮
陛下貪賢樂善果於取人知之或未審也故又進
其狂言以覬詳察曰如小有可用敢不就職或狂
妄旡取則乞聼辭避章再上再命祗受是　陛下
不以為妄也臣於是受命供職而來夙夜畢精竭
慮惟欲　主上徳如乾舜異日天下享堯舜之治
廟社固旡窮之基乃臣之心也臣本山野之人禀
性朴直言辭鄙拙則有之矣至於愛君之心事君
之禮告君之道敢有不盡上頼聖明可以照鑒臣
自惟至愚蒙　陛下特逹之知遭遇如此願效區
區之誠庶幾毫髪之𥙷惟　陛下留意省覧不勝
幸甚伏以　太皇太后陛下心存至公躬行大道
開納忠言委用耆德不止維持大業且欲興致太
平前代英主所不及也但能日愼一日天下之事
不足慮也臣以為今日至大至急為宗社生靈乆
長之計惟是輔養　上德而已歷觀前古輔養㓜
主之道莫備於周公周公之為萬丗之法也臣願
陛下擴髙丗之見(以聖人之道為必可行/以聖人之言為必可信)勿狃滯
於近規勿遷惑於衆口古人所謂周公豈欺我哉
周公作立政之書　言常伯常任至於綴衣虎賁
以為知恤者鮮一篇之中丁寧重複惟在此一事
而已書又曰僕臣正厥后克正又曰后德惟臣不
德惟臣又曰侍御僕從罔匪正人以旦夕承弼厥
辟出入起居罔有不欽是古人之意人主跬歩不
可離正人也蓋所以涵養氣質薫陶徳性故能習
與智長化與心成後丗不復知此以為人主就學
所以渉書史鑒古今也不知渉書史覽古今乃一
端爾若止於如是則能文宫人可備勸講知書内
侍可充輔道何用置官設職精求賢徳哉大抵人
主受天之命禀賦自殊歷考前史帝王才質鮮不
過人然而完德有道之君至少其故何哉皆輔養
不得其道而位勢使之然也伏惟　皇帝陛下天
資粹美德性仁厚必為有　宋令主但恨輔養之
道有未至爾臣供職已來六侍講筵但見諸臣拱
手黙坐當講者立案傍解釋數行而退如此雖彌
年積歳所益幾何與周公輔成王之道殊不同矣
或以為　主上方㓜且當如此此不知本之論也
古人生子能食能言而教之大學之法以豫為先
人之㓜也知思未有所主便當以格言至論日陳
於前雖未曉知且當薫聒使盈耳充腹乆自安習
若固有之雖以他言惑之不能入也若為之不豫
及乎稍長私意(思慮/一作)偏好生於内衆口辯言鑠於
外欲其純完不可得也故所急在先入豈有太早
者乎或又以為　主上天資至美自無違道不須
過慮此尤非至論夫聖莫聖於舜而禹臯陶未甞
忘規戒至曰無若丹朱好慢遊作傲虐且舜之不
為慢遊傲虐雖至愚亦當知之豈禹而不知乎蓋
處崇髙之位儆戒之道不得不如是也且人心豈
有常哉以唐太宗之英睿躬歷艱難力平禍亂年
亦長矣始惡隋煬侈麗毁其層觀廣殿不六七年
復欲治乾陽殿是人心果可常乎所以聖賢雖明
盛之際不廢規戒為慮豈不深逺也哉况冲㓜之
君閑邪拂違之道可少懈乎伏自四月末間以盛
暑罷講比至中秋蓋踰三月古人欲旦夕承弼出
入起居而今乃三月不一見儒臣何其與古人之
意異也今士大夫家子弟亦不肯使經時累月不
親儒士𥘉秋漸􁧈臣欲乞於内殿或後苑清凉處召
見當日講官俾陳說道義縱然未有深益亦使天
下知　太皇太后用意如此又一人獨對與衆見
不同自然情意易通不三五次便當習熟若不如
此漸致待其自然是輔道官都不為力將安用之
將來伏假旣開且乞依舊輪次直日所貴常得一
貟獨對開發之道蓋自有方朋習之功最為至切
故周公輔成王使伯禽與之處聖人所為必無不
當　眞廟使蔡伯希侍　仁宗乃師古也臣欲乞
擇臣僚家子弟十歳已上十二已下端謹頴悟者
三人侍　上左右上所讀之書亦使讀之辨色則
入昏而罷歸常令二人入侍一人更休每人擇有年
宫人内臣二人隨逐看承不得暫離常情笑語亦
勿禁止惟須言語必正舉動必荘仍使日至資善
堂呈所習業講官常加教飭使知嚴憚年纔十三
便令罷去歳月之間自覺其益自來宰臣十日一
至經筵亦止於黙坐而已又間日講讀則史官一
人立侍史官之職言動必書施於視政時則可經
筵講肄之所乃燕處也主上方問學之初宜心泰
體舒乃能恱懌今則前對大臣動虞有失旁立史
官言出輙書使　上欲遊其志得乎欲發於言敢
乎深妨問學不得不改欲乞特降指揮宰臣一月
兩次與文彦愽同赴經筵遇宰臣赴日即乞就崇
政殿講說因令史官入侍崇政殿說書之職置來
已乆乃是講說之所漢唐命儒士講論亦多在殿
上蓋故事也邇英殿迫狹講讀官内臣近三十人
在其中四月間尚未甚熱而講官已流汗况
主上氣躰嫩弱豈得為便春夏之際人氣烝薄深
可慮也　祖宗之時偶然在彼執為典故殊無義
理欲乞今後只於延和殿講讀後楹垂簾簾前置
御座　太皇太后每遇政事稀簡聖體康和時至
簾下觀講官進說不惟省察　主上進業於
陛下聖聦未必無𥙷兼講官輔道之間事意不少
有當奏禀便得上聞亦不可煩勞聖躬限以日數
但旬月之間意適則往可也今講讀官共五人四
人皆兼要職獨臣不領别官近復差修國子監太
學條制是亦兼它職事乃無一人專職輔道者執
政之意可見也蓋惜人材不欲使之閑爾又以為
雖兼它職不妨講讀此尤不思之甚也不敢言告
君之道只以告衆人言之夫告於人者非積其誠
意不能感而入也故聖人以蒲盧喻教謂以誠化
之也今夫鍾怒而擊之則武悲而擊之則哀誠意
之感而入也告於人亦如是古人所以齋戒而告
君者何謂也臣前後兩得進講未甞敢不宿齋豫
戒潜思存誠覬感動於上心若使營營於職事紛
紛其思慮待至　上前然後善其辭說徒以頰舌
感人不亦淺乎此理非知學者不能曉也道衰學
廢丗俗何甞聞此雖聞之必以為迃誕　陛下髙
識逺見當蒙鑒知以朝廷之大人主之重置二三
臣專職輔道極非過當今諸臣所兼皆要官若未
能遽罷且乞免臣修國子監條制俾臣夙夜精思
竭誠專在輔道不惟事理當然且使天下知朝廷
以為重事不以為閑所也　陛下擢臣於草野之
中蓋以其讀聖人書聞聖人道臣敢不以其所學
上報聖明竊以聖人之學不傳乆矣臣幸得之於
遺經不自度量以身任道天下駭笑者雖多而近
年信從者亦衆方將區區　其說以示學者覬能
　　　　　　　　　至得備講說於人主之側
使臣得以聖人之　沃聖聦則聖人之道有可
行之望豈特臣之　陛下未以臣言為信
何不一賜訪問臣　聖學之端緒發至道之淵
微　聖鑒　蒙照納如其妄僞願從誅
殛臣　不任懇悃惶懼待罪之至　卷終
皇朝文鑑卷第五十九
　奏䟽
　　　論農事　范　祖禹
　　　論眀堂　范　祖禹
　　　論立后上　太皇太后　范　祖禹
　　　論聽政　范　祖禹
　　　論宦官　范　祖禹
　　　　論農事　范　祖禹
臣近蒙賜告暫至許昌竊見畿内已苦雨澇詢之
村民皆云鄉村安靜公私少事無呼召煩擾唯是
年歳未得豐熟不旱則水民常艱食夏麥既薄或
全不収秋苗雖茂唯憂澇損臣竊惟　陛下哀矜
百姓賑恤鰥寡徳澤所及可謂至厚然猶和氣未
應隂陽隔并欲修政事以應之願　陛下推其心
而已矣夫天道不逺在君心所以感之人君愛民則
天亦愛人君愛民者在知其勞苦而恤其困窮天下
之人至勞苦而常困窮者農民是也周公作無逸
戒成王以先知稼穡之艱難又言商之逸王不知
稼穡之艱難不聞小人之勞唯耽樂之從夫稼穡
之艱難與小人之勞人君不可以不知天生時而
地生財自一粒一縷以上皆出於民力然後人得
而用人臣之禄受之於君故不可不報君人君之
奉取之於民故不可不愛民天子者合天下之力
而共尊養之凡宫室車馬服食器用無非取於天下
皆百姓之膏血也其作之也甚勞其成之也甚難
安而享之不可不思其所從來思其所從來則愛
之而有不忍費財之心憂之而有不忍勞民之心
以此之心行此之政而天下不安者未之有也天
下之大生民之衆唯繫於一人之心君心靜則天
下靜君心不靜則天下亦不靜朝廷唯躬儉節用
無所營為常恐煩百姓則天下安息先王豈能人
人而食之人人而衣之哉推其仁心修其仁政以
及天下則所𬒳者廣矣臣願　陛下當食則思天
下有飢而不得食者當衣則思天下有寒而不得
衣者凡於每事莫不皆然唯推至誠以召和氣庶
㡬皇天報應降豐年之祥使百姓皆家給人足則
太平矣昔漢昭帝耕于鉤盾弄田其事至微史臣
書之蓋以昭帝欲知稼穡之艱難與周公戒成王
之意同也周丗宗留心農事常刻木為耕夫蠶婦
置之殿庭欲見之而不忘　國朝祖宗以來尤重
農穡　太宗甞謂近臣曰耕耘之夫最可矜閔春
蠶旣登併功紡績而繒帛不及其身田禾大稔充
其腹者不過䟽糲若風雨乖候稼穡不登將如之
何　眞宗於内殿植稻麥臨觀種穫欲知田畆之
勞至今遵之惟　陛下深留意於農政而常以保
惠小民為先則天下幸甚
　　　　論明堂　范　祖禹
臣伏見明堂大禮已在散齋恭惟　仁宗皇帝若
稽古典断以聖意自皇祐二年始制明堂之禮先
詔有司乗輿服御務從簡儉無枉勞費御撰樂曲
舞名服靴袍崇政殿閲試雅樂如行禮之次又於
禁中靴袍親書明堂及明堂之門二榜將近祀日
霖雨不止　仁宗禁中齋禱極於恭䖍應禱開霽
天日清潤風和氣協祀前之夕即罷警嚴　仁宗
每詣神座行禮畢鞠躬却行須盡褥位方改歩移
嚮以示肅恭之至又令侍臣徧諭獻官及進徹爼
豆悉安徐謹嚴無怠遽失恭質明禮畢比之他時
行禮加數刻之緩御樓宣赦畢降詔中書門下止
絶請託應内降恩澤及原減罪犯者不得施行
仁宗欽崇禋祀布昭明徳傳之萬丗大略如此
英宗　神宗聖孝遵承皆極嚴敬今　陛下嗣位
五載再舉宗祀上帝顧饗　神考配侑國之大事
莫重於此惟　陛下内盡誠敬法則　祖宗則神
天降祉羣生蒙福夫齋者所以致其精明之德孔
子之所愼者齋齋必有專一精絜之誠乃可以交
於神明禮之言齋曰心不苟慮必依於道手足不苟
動必依於禮古之君子其齋如此齋三日必見其所祭者
誠之至也夫惟致齋肅恭然後動容周旋無不中
禮書曰皇天無親克敬惟親鬼神無常享享于克誠
夫皇天惟親至敬鬼神惟享至誠天人之交相去
不逺惟誠與敬可以感通　陛下躬行於上則百
官有司莫敢不祗肅於下經曰聖人之德無以加
於孝惟　陛下恭䖍祀事以教天下之孝使羣臣
萬國瞻望盛德休光臣不勝拳拳之愚
　　　　論立后上　太皇太后　范　祖禹
臣伏奉詔㫖　皇帝納后六禮令翰林學士御史
中丞兩省給舎與禮部太常寺官同共詳議臣竊
伏思此國家大事萬丗之始福祚所繫風化所先
自古聖王重之今　陛下宜先知者有四不可不
愼也臣謹稽之上古参之後丗為　陛下悉數
詳言之一曰族姓二曰女德三曰隆禮四曰愽議
所謂族姓者臣聞古之帝王所與為婚姻者必大
國諸侯先聖王之後勲賢之裔不然則甥舅之國
也不以微賤上敵至尊故其福祚盛大子孫蕃昌
昔者黄帝娶於西陵之女是為嫘祖嫘祖為黄帝正妃
其子孫皆有天下五帝三王皆黄帝之後也髙辛
娶陳鋒氏之女是生帝堯虞舜娶帝堯之二女釐
降于嬀汭遂有天下大禹娶于塗山是生夏啓天
下歸之子孫享國四百七十餘年成湯娶于有莘
氏子孫有天下六百餘年周之先祖后稷生於姜
嫄丗有賢妃太王娶太姜是生王季王季娶太任
是生文王文王娶太姒其禮尤盛大雅歌之曰文
王初載天作之合言文王之初有識天已生賢女
為之配也又曰大邦有子俔天之妹文定厥祥親
迎于渭造舟為梁不顯其光自古昏禮未有如文
王之盛也太姜炎帝之後也太任太昊之後也太
姒大禹之後也太姒生十子武王周公皆聖人也
其餘皆為顯諸侯周之子孫徧于天下太姒之徳
也詩人美文王之聖本由太任其詩曰思齊太任
文王之母思媚周姜京室之婦太姒嗣徽音則百
斯男又曰刑于寡妻至于兄弟以御于家邦言文
王之化自家及國以正天下也周南關雎后妃之
徳人倫之始風化天下皆美太任太姒也武王亦
娶于姜是生成王周有天下三十餘丗八百餘年
其基本蓋由此也故族姓不可不貴所謂女德者
臣聞禮本夫婦詩始后妃治亂因之興亡繫焉三
代之興皆有賢妃其亡也皆有孽女夏之興也以塗
山其亡也以末喜商之興也以有娀其亡也以妲
己周之興也以姜嫄其亡也以襃姒此皆聖賢所
紀詩書所載垂之後丗以為永鑒者也秦漢以後
昏姻多不正無足取法惟後漢顯宗明德馬后唐
太宗文徳長孫后憲宗懿安郭后皆有后徳出於
勲賢之家其餘敗亂足以為戒而已恭惟　本朝
太祖皇帝以來家道正而人倫明歴世皆有聖后
内德之助自三代以後未有如本朝家法也
皇帝聖德明茂睿質純粹天監在下必生聖女以
佑皇家惟　陛下逺觀上古近鑒後丗上思天地
宗廟之奉下為萬丗子孫之計選卜窈窕以母儀
萬國表正六宫非有徳孰可以當之然閨門之德
不可著見必視其丗族觀其祖考察其家風參以
庻事亦可知也昔漢之初大臣議欲立髙帝子齊
王皆曰王母家駟鈞惡戾虎而冠者也代王母家
薄氏君子長者乃立代王是為文帝文帝為漢之賢主
亦由其母家仁善也故女德不可不先所謂隆禮
者臣聞天子之與后猶天之與地日之與月隂之
與陽相須而後成者也禮曰天子聽男教后聽女
順天子理陽道后治隂德教順成俗内外和順國
家理治此之謂盛德又曰天子修男教父道也后
修女順母道也孔子對魯哀公曰古之為政愛人
為大所以治愛人禮為大所以治禮敬為大敬之
至矣大昏為大大昏至矣大昏旣至冕而親迎親
之也是故君子興敬為親捨敬是遺親也弗愛不
親弗敬不正愛與敬其政之本歟哀公曰寡人願
有言然冕而親迎不已重乎孔子愀然作色而對
曰合二姓之好以継先聖之後以為天地宗廟社
稷之主君何謂已重乎又曰天地不合萬物不生
大昏萬丗之嗣也君何謂已重焉蓋深非之也孔
子遂言曰昔三代明王之政必敬其妻子也有道
妻也者親之主也敢不敬歟禮又曰元冕齋戒鬼
神隂陽也將以為社稷主為先祖後其可以不致
敬乎又曰敬而親之先王之所以得天下也今臣
與衆官討論講議皆約先王之禮參酌其宜不為
過隆願　陛下勿以為疑進言者必曰天子至尊
無敵於天下不當行夫婦之禮而荀卿有言天子
無妻告人無匹也如此則是周公之典孔子之言
皆不可信而荀卿之言可信也臣謹案禮冠昏唯
有士禮而無天子諸侯之禮故三代以來唯以士
禮推而上之為天子諸侯之禮蓋以成人之與夫
婦自天子至於士則一也臣竊聞親王宗室之間
娶妻殊無齊體之禮敬而親之之義天下豈有獨
尊而無偶配者哉至於鄙慝之禮或雜戎狄之俗
或習委巷之風下自士族上流宫禁有渉於此者
願　陛下一切屏絶之以正基本以先天下故禮
不可不隆所謂博議者臣聞古者天子聘后上公
逆之諸侯主之故春秋書祭公來遂逆王后于紀
夫國有大事大臣不容不預聞也昔慈聖光献之
立也吕夷簡定其議故其詔曰覧上宰之敷言其
冊曰宗公鼎臣誦言于朝先是茶商陳氏女亦預
選擇王曽宋綬皆以為言大臣継有言者遂罷陳
氏　仁宗所以為聖者能從衆也進言者必曰此
陛下家事非外人所預自古誤人主者多由此言
也天子以四海為家中外之事孰非　陛下家事
大臣無不可預之事亦無不當預之人且　陛下
用一執政進一近臣必欲恊天下人望况立皇后
以母天下乎臣恐　陛下一日降詔云立某氏為
皇后則大臣雖有所見亦難乎論議矣今　陛下
之所選莫若出其姓氏宣問大臣若聖志旣定
而衆議僉同則卜筮恊從鬼神其依天人之意無
不同矣故議不可不博臣幸備勸講其職在以帝
王之事禆益聖徳故敢獻其所聞臣之愚誠惟中
宫正位之後四海之内室家相慶則宗社之福也
狂瞽之言惟　陛下留聽干冐宸嚴臣無任惶懼
俟罪之至
　　　　論聽政　范　祖禹
臣等伏以天下不幸　大行太皇太后登遐
陛下號慕哀毁孝性天至在廷聞者無不摧隕今
揔攬庻政延見群臣四方之民傾耳而聽拭目而
視此乃　宋室隆替之本社稷安危之基天下治
亂之端生民休戚之始君子小人消長進退之際
天命人心去就離合之時也嗚呼可不愼哉可不
愼哉臣等乆備講讀職在論思首當獻言以助萬
一　陛下宜先誠意正心推廣聖孝發為徳音行
為仁政以慰答天下生民之望此在　陛下加意
而已非有所難也願　陛下循其本而行之則其
末可以無難昔周公以成王㓜弱故位冡宰治天
下七年制禮作樂以致太平其功徳至隆周公旣没成
王追念周公之勲勞賜魯以天子禮樂使丗丗祀周公
以爲非此不足以稱周公之德也成王所以報周
公如此故天下莫不歸心漢大將軍霍光尊立宣
帝霍光既沒宣帝亦葬以天子之禮帝始親政事
又思報大將軍功徳夫周公霍光皆人臣也有非常
之功故成王宣帝皆報以非常之禮而况　太皇太
后　英宗之配　神宗之母　陛下之祖母有大功
於宗廟社稷有大徳於億兆人民於　陛下之恩與
天地無極豈人臣之比哉然則今　陛下所宜先者
莫如報　太皇太后之德也自　仁宗以來三后臨
朝皆有大功章獻明肅之於　仁宗慈聖光獻之於
英宗鞠育扶持勤勞艱難亦未得如　太皇太后
之於　陛下也元豐之末　神宗寢疾已不能出
號令　陛下年始十歳　太皇太后内定大策擁立
陛下儲位遂定　陛下之有天下乃得之於
太皇太后也聽政之初詔令所下百姓無不歡呼
鼓舞自古母后多私外家惟　太皇太后未甞有
毫髪假借族人不唯族人而已徐王魏王皆親子
也以朝廷之故踈逺隔絶魏王病旣没然後一往
太皇太后疾已革然後徐王得入進退群臣必從
天下人望不以己意為喜怒賞罰故至公無私之
德雖匹夫匹婦之口亦能道之臨朝九年未甞少
自娱樂焦勞刻苦以念生民所以如此豈有佗求
哉凡皆為　趙氏社稷　宋室宗廟專心一意以
保佑　陛下也故身當其勞苦而使　陛下享其
安逸昔章獻明肅明親黨多僥倖濫恩仁宗既親
萬機不免釐革故小人不能無怨今　太皇太后
自臨朝以來左右請求一切拒絶内外肅然蓋以
朝廷不可無紀綱故身當其怨而使　陛下坐収
肅清之功　陛下如欲報　太皇太后之德莫若
循其法度而謹守之　祖宗以來唯以德澤結百
姓之心欲四海安静無事　仁宗行之四十二年
天下至今思之恭惟　太皇太后之政事乃
仁宗之政事也然而　仁宗聖性寛裕不忍拒人
内降濫恩其後亦比比而有惟　太皇太后嚴正
至静不可干犯故能外斥逐姦邪以清朝廷内裁
抑僥倖以肅宫禁九年之間終始如一故雖徳澤
深厚結於百姓而小人怨者亦不為少矣今必有
小人進言曰　太皇太后不當改先帝之政逐
先帝之臣此乃離間之言　陛下不可不察也當
陛下嗣位之𥘉　太皇太后同聽政中外臣民上
書者以萬數皆言政令有不便者　太皇太后因
天下人心欲改故與　陛下同改之非以己之私
意而改也旣改其法則作法之人及主其法者有
罪當逐　陛下與　太皇太后亦以衆言而逐之
其所逐者皆上負　先帝下負萬民天下之所讎
疾衆庻所欲同去者也　太皇太后豈有憎愛於
其間哉顧不如此則天下不安耳惟　陛下清心
照理辨察是非斥逺佞人深拒邪說有敢以姦言
惑聖聽者宜明正其罪付之典刑痛懲一人以儆
群慝則帖然無事矣　陛下若稍入其語不正其
罪則恐姦言邪說継進不已萬一追報之禮小有
不至此於　太皇太后聖德無損而於　陛下孝
道有虧必大失天下之心　陛下豈不見司馬光
以公忠正直為天下所信服　陛下與　太皇太
后用以為相海内之人無不欣恱光沒之日無不
悲哀乃至茶坊酒肆之中亦事其畫像光所以得
人心如此者為其能輔佐　陛下與　太皇太后
功及天下也以光之功比之　太皇太后止是萬
分之一而百姓思之如此而况　太皇太后有天
地之恩於陛下有父母之徳於生民四海愛戴思慕
無窮陛下若聽小人讒說或追報有所不至或輕改
其政事豈不大失天下人心乎人心離於下則天變見
於上陛下雖欲為善以救之改過以𥙷之亦無及矣孝
者萬行之本本旣不立則其餘何足觀焉夫小人之
情非為朝廷之計亦非為先帝之事皆為其身之利
也日夜伺候欲逞其憾者乆矣今太皇太后新棄天下
陛下初攬政事乃小人乗間伺隙之時也不可不預防
之此等旣上悮先帝今又欲復悮　陛下天下之事
豈堪小人再破壞邪臣等恭聞　陛下自　太皇
太后寢疾朝夕不離左右躬親藥膳衣不解帶憂
瘁泣涕形於顔色自遭變故以來哀慕毁瘠中外
具聞䘮服之禮務從至隆又下詔發揚　太皇太
后盛德推恩髙氏此大孝之極也至親之際無所
間然而臣等猶言及此者竊以小人衆多恐置
陛下於有過之地也如臣等所言雖萬萬無之然
不敢不慮於未然或有纎芥流聞於外則臣等上
負　陛下不先言之罪大矣不勝憂國愛君之至
惟　陛下深留聖思
　　　　論宦官　范　祖禹
臣聞書曰與治同道罔不興與亂同事罔不亡漢
有天下四百年唐有天下三百年及其亡也皆由
宦官相去五百餘年如循一軌蓋與亂同事未有
不亡者也漢自元帝任用石顯委以政事殺蕭望
之周堪而廢劉向等漢之基業壞於元帝東漢鄧
后臨朝中官用事手握王爵口含天憲順帝以後
五侯專朝桓帝靈帝之時十常侍擅天下子弟親
黨割剥百姓毒流四海附之者寵及三族違之者
滅及五宗大考黨獄夷戮天下名士於是黄巾賊
起朝野崩離及袁紹誅宦官獻帝奔播困餓而曹
操因之以篡漢唐自明皇使髙力士省決章奏宦
官始盛李林甫楊國忠等皆因力士以進唐亡之
禍基於開元肅宗任李輔國末年寢疾輔國以兵
劫遷明皇於西内殺張皇后及二王明皇以幽崩
肅宗以駭沒貴為天子上不保其父中不保其身
下不保其妻子由用輔國一人而已代宗用程元
振功臣畏讒吐蕃冦䧟京師播遷于陜徳宗用宦
官分領神策禁兵其後天子由其所立唐室終以
此亡憲宗服金丹躁忿為陳洪志所弑敬宗為劉
克明所弑文宗欲討憲宗之賊謀泄仇士良殺四
宰相及朝臣滅其族流血成渠朝廷半空文宗憂
憤以至于沒武宗以後皆由宦官所立僖宗呼田
令孜為父天下大亂黄巢賊起播遷于蜀又幸興
元楊復恭自稱定策國老呼昭宗為負心門生天
子劉季述等廢昭宗於東内韓全誨等劫昭宗幸
鳯翔於是崔裔誅中官而朱全忠劫遷昭宗遂弑
之因以篡唐觀漢唐亡國之禍其酷如此後之人
主豈可不以為刻肌刻骨之戒哉　太宗時王継
恩有平蜀之功中書欲除宣徽使　太宗曰朕讀
前代書史不欲宦官預政事宣徽使執政之漸也
宰相懇言継恩有大功非此不足為賞　太宗切
責宰相等乃命學士别立宣政使之目以授継恩
布衣韓拱辰詣檢院上言継恩功大賞薄　太宗
大怒以拱辰妖言惑衆杖脊黥面配流崖州
太宗可謂深鑒前古而塞禍亂之源矣　英宗
藥任守忠往來間構兩宫致　慈聖太后與
英宗不相恱言者劾奏其罪貶蘄州安置盡逐其
黨然後　慈聖　英宗母子如初宫省清肅至熙
寕元豐間内臣之中李憲王中正宋用臣三人者
最為魁傑憲總兵熙河兼領三路中正緫兵河東
兼領四路其權勢震動内外自陜以西人不敢斥
言憲名中正口勑募兵州郡不敢違師徒凍餓奔
潰死亡最甚憲陳再舉之策以誘夏賊致永樂䧟
没在熙河僣擬不法用臣興土木之役無時休息
榷舟船置堆垜網市井之微利奪細民之衣食專
事刻剥為國歛怨此三人者雖加誅戮未足以謝萬
姓朝廷止從寛典量加廢黜唯憲獨死中正用臣
猶存　陛下近召内臣十人續又召數人而李憲
王中正之子皆在其中又除押班二人帶御器械
一人中外無不駭愕旣而聞二人以執政言其有
過先罷三人以舎人繳詞頭且輟然前來指揮首
違故事又李憲王中正之子旣得入侍則中正用
臣亦將進用人心不得不憂故臣敢極言之
陛下與　太皇太后同聽政之𥘉外逐蔡確章悙
吕惠卿等及群小人故朝廷肅清内逐李憲王中
正宋用臣等及群小人故宫禁肅清内外皆無凶
人故天下安靜臣歴觀近古内外肅清未有如今
日也　祖宗法度所以維持後丗不可輕變
陛下奈何先自壞之　陛下所以享南面之尊蒙
已成之業四方萬里奔走而聽命者以朝廷公正
天下心服也　陛下何不慎守法度規矩増修徳
政使過於垂簾之時然後不失天下之望今未及
進一賢行一善先驟用中官如此之盛四方聞之
必以為政出宫掖無復綱紀如衰季之世豈不大
失人心哉夫人心一失欲復収之甚難　陛下若
作一二事使中外恱服四方竦動則他日所為有
順流之易人心先信故也若作一二事使中外憂
疑四方解體他日雖有美意人已不信在前豈得
便心服乎如此而望徳業之光名譽之隆非臣之
所知也今中官止是　陛下左右給事使令臣雖
至愚亦知其必未有害政之事然欲治外者必先
治内欲治逺者必先治近是以明王愼選左右壬
人堯舜畏之佞人孔子逺之恐其有損而不自覺
也昔唐之時仇士良教其黨曰天子不可令閑常
宜以奢靡娱其耳目使日新月盛無暇更及他事
則吾軰可以得志慎勿使之讀書親近儒生彼見
前代興亡心知憂懼則吾軰踈斥矣士良以此固
其權寵故能專恣二十餘年夫漢唐之事當今必
無然以　先帝天資英睿聖學髙明可謂不丗出
之主而内外為小人所悮外興師旅内興百役
先帝未甞享太平之樂終以憂勤損壽凡不便民
之事皆群小所為而使　先帝受天下之謗臣當
痛之故不願　陛下復近小人蓋以此也　陛下
誠能聽臣之言悉追罷除用内臣指揮未到者别
與差遣已入者復授外官則中外之人稱誦聖徳
萬口一辭以為至羙乃可以解衆庻之惑洗
陛下之謗此如反掌之易何難而不為哉自聞近
日兩次指揮以來外議洶洶皆云大臣不能爭執
䧟　陛下於過舉臺諌之臣又皆畏避小人莫敢
一言但恐　陛下未之知耳若使知之必不為也
臣侍經筵八年日望一日歳望一歳期　陛下為
令徳之主唯恐有纎毫之失故不避違拂聖意數
進苦切之言　陛下每留睿聽以臣愚直見知臣
亦不量微力　以獻納自任今兹事躰實繋朝政
汚隆人情去就臣義均休戚榮辱不忍黙黙坐視
敢冒萬死而獻其忠唯　陛下裁察
皇朝文鑑巻第五十九
皇朝文鑑卷第六十
　奏䟽
　　　論吕大防乞以旱罷　梁　燾
　　　請還政　梁　燾
　　　請令帶職人赴三館供職　胡　宗愈
　　　請詔有司講究商賈利病　王　巖叟
　　　請廣言路參用四方之士　王　巖叟
　　　請復内外官司舉官法　王　巖叟
　　　請詔執政裁抑三省人吏僥倖
　　　　　　　　　　　　　　王　巖叟
　　　請依舊法賑濟免河北貸粮岀息
　　　　　　　　　　　　　　王　巖叟
　　　請罷三舍法　王　巖叟
　　　論罷試中断案人入寺　王　巖叟
　　　論堂除之弊　劉　安丗
　　　請戒約傳習異端　朱　光庭
　　　請用經術取士　朱　光庭
　　　　論吕大防乞以旱罷　梁　燾
臣伏見　陛下眷遇大臣極其恩禮不忍聞其過
惡輕奪其位使傷其進退之名所以委曲覆容眞
有天地之賜為大臣者何以副　陛下之深仁乎
祖宗之時宰相率二三年以禮去今之宰相率二
三年以罪去禮去者顧義重雖有功而必去罪去
者顧利重非有罪則不去以禮去者可以復用以
罪去者不可以再蓋　祖宗之大臣皆以名節自
重一舉動必存大躰必副人望不敢專寵禄以自
愛不敢挾權勢以自強日思以得罪為憂以妨賢
為懼故率二三年自引避位朝廷褒答自有異數
其優者為使相其次猶須超進數官為大學士其
去位也名益重望益髙眷益厚一旦復用則中外
之民莫不以爲宜皆爲朝廷喜之此所以朝廷重
也其間亦時有貪鄙之人當去而不去以固位戀
禄清議已不容矣以之招致人言暴著過惡從而
罷遣之殆不過一諌官一御史論之則已不能安
矣如臺諌合攻連擊有甚少一有之則終身不得
復用故以禮去者多以罪去者少大臣既以法小
臣從而廉士大夫化之皆磨礪振潔以節操相髙
風俗純美由此道也比年以來大臣皆以竊禄偷
安爲計寖以成風雖有大過猶巧自掩蓋恐其失
位一二人言之不知去臺諌官共言之又不肯去
至於紛紛不已上不能止其言竟出其章䟽然後
請退聖恩因而聽之公議為之鄙薄私友為之歎
惜䘮其節守敗其名譽冐其過咎終以踈絶朝廷
雖以乏人而欲用之疑其姦心之不測畏其清議
之不容卒不敢用必用其以次者安得人才衆多
而為用乎朝廷將無人而用矣此不可不思也
祖宗之時輔相之材非不多也然而進者必以其
賢退者必以其禮去而復來所以用之有得也今
輔相之材亦不多也然而進之不必以其賢退之
必以其罪去而不可來所以用之不足也臣近甞
建言乞　陛下許吕大防以自請罷去相位者正
為其如此若蒙　陛下許吕大防令以禮去不唯
大防得其進退之道且掩覆其罪狀不為言者之
所指擿不為公議之所不容使之養望於外它日
用之人必無敢議者設有議者其跡以無罪而去
陛下主張之無累知人之明矣於是大防眞有天
地之賜足稱　陛下眷禮之本意也非獨以安大
防也又以示後來之人皆思以禮去位而漸以名
節自重如　祖宗之大臣也朝廷由是尊矣伏望
聖慈以安危爲計以治亂爲念以養大臣之譽望
爲意以勵搢紳之廉隅爲術保完大防今日之去
存全大防它日之用就謝旱烈之譴銷厭愁怨之
氣上敬天道下順民心中不失君臣之恩一舉而
三善得豈不美歟伏惟聖神采納天下幸甚
　　　　請還政　梁燾
臣以孤直上荷㧞擢兩在言路徧歴臺諌前後論
列多蒙聽納昨自外郡再蒙収召使得待罪翰苑
論思獻納預聞大政不獨以文字爲職也眷遇之
厚群臣莫比如臣之愚何以報稱誓當竭盡死節
知無不爲終期少𥙷聦明庶不辜負恩遇恭以
皇帝陛下冨於春秋早有天下仁聖孝慈之實藹
聞于外性資成定盛徳日新　太皇太后陛下擁
䕶聖躬夙夜不倦保佑之功永福宗社臣民歡欣
四海仰戴今來選正中宫已得賢淑冬至大禮自
當郊見天地天意人事上下恊應維是政機之煩
乆勞同聽歸断人主不可過時此　陛下今日甚
盛之舉也退託深宫頥神間燕逺光前人垂法萬
丗豈不美歟願早賜處分以彰全聖(如/德)以臣言爲
然伏望明岀手詔付大臣施行天下幸甚臣不勝
惓惓竭忠盡直以干斧鉞之誅惟幸裁赦
　　　　請令帶職人赴三館供職
　　　　　　　　　　　　　　胡　宗愈
臣檢㑹今年三月二十八日三省同奉　聖旨今
來内外官並許貼職食錢并理任外其餘恩數並
依官制以前條貫又凖五月三日聖旨指揮勘會
祕書省自有職事官其舊帶館職并今後除授校
理以上職名並不供職臣愚竊謂士不知朝廷之
治躰則不足以立朝不習國家之故事則不足以
應務唐李徳裕謂用寒士不如公卿之丗議者以
為偏論臣廼謂之知言蓋公卿之丗耳目習朝廷
之治躰練熟國家之故事逺方寒士有不知其始
末者德裕之言不為過論　太宗皇帝深達此意始
置崇文院建祕閣集四庫書選天下名能文學之
士以為校讎官給以見俸食於大官優其資秩自
選人京官入者始除館閣校勘或崇文院校書及
升朝籍乃為祕閣集賢校理或優之則為直館直
院直閣其始入而官位卑者未得主判且令在館
供職改京官升朝籍方得主判登聞鼓檢院同知
禮院之類資任漸髙則或為吏部南曹群牧判官
又髙則為省府推判官或出知藩鎭任轉運提刑
又擇其乆任者或遷知諌院預講讀或擢為左
史遂典詞誥或待制内閣由此而為公卿執政以
躋台輔逺器大節方重深厚事業磊落載在史冊
者前後相望外至於守土奉使藹然皆有風績可
觀間有不才蹋茸者叨預於其間則指目鄙笑不
容於清議故累朝得人方古為盛此實　太宗皇
帝憂深慮逺養育之功也熙寕執政務欲速援親
黨假此以為進人之階浮躁狂妄者爭趍之故有
朝除校理而夕拜詞掖夕為直院而朝作輔臣館
閣涵養之風遂至委地士人亷耻之節靡有孑遺
旣無素養之才悉皆苟合之士臨時選用或非其人左
右史才間用俗吏以致朝廷厭薄館閣遽行寢罷
陛下即位以來招賢樂善追復　太宗皇帝之政
継承列聖之業俾復三館職名又詔執政大臣各舉
所知召試以充其選獨不許其供職臣愚莫知其
意竊計議者必謂昔之崇文院已改為祕書省已
有官屬則帶館閣職名者不可供職臣愚以謂崇
文院之名雖改而祕閣集賢昭文館四庫之書猶
存既選英才除職名而不令供職不法　太宗皇
帝養才育士之深意而徒以虚名為士大夫進取
之階不唯義理未安兼亦於事無𥙷臣愚望朝廷
稽考　祖宗館閣之制選人京官除者且授祕省
正字校書以比昔日之校勘選人已有改官并供
職四年除校理指揮外有自京官除者亦自校書
郎二年方授校理已升朝者得兼寺監職事以比
昔日之主判由此漸進以歴省府與舊帶職之人
並令入館供職依舊食於太官磨以歳月使多士
知　陛下育才之意庻幾優㳺議論漸知朝廷之
治躰群居講習以議國家之故事亷耻清議去而
復還館閣素風墜而復振朝廷自後用人不乏實
才將以成太平之業臣愚以為自此為始惓惓之
意惟　陛下采擇臣愚不勝幸甚
　　　　請詔有司講究商賈利病
　　　　　　　　　　　　　　王　巖叟
伏以　祖宗盛際四方之商賈交出於塗而萬貨
無所滯公私共享其利優游乎豐樂而不自知其
後利專於公上商賈為之不行通都㑹邑至有寂
寞之歎非獨商賈之患也而上下均受其弊
陛下即位之始首發徳音廢導洛罷市易還民衣
食之源以惠養困窮人人蒙福如遂更生有司固
無復爭利之端矣然二年于今不為不乆商賈猶病
乎不通而國家未獲其益何也必法有蔽於中而
講之未盡其術也伏望特詔有司深究利病以通
天下之商賈下以裕百姓而上以資縣官庻㡬人
物熙然復及　祖宗之盛臣愚不勝區區
　　　　請廣言路參用四方之士
　　　　　　　　　　　　　　王　巖叟
臣以謂天下之事度而知之不如耳聞其說耳聞
其說不如目覩其眞今四海之大萬里之逺民情
之利害不可以㮣言風俗之美惡不可以几舉人
材之賢不肖不可以互知竊以　陛下所賴以察
四方之事逹四方之情者言路數人而已而專用
一方之人非所以廣聦明於天下也臣願　陛下
常於言路參用四方之士天下幸甚
　　　　請復内外官司舉官法　王　巖叟
臣竊以人得於表裏不疑則可任事出於上下相
應則易成此諸府之辟召群司之奏舉所以不可
廢也自辟舉之法罷而用選格可以見功過而不
可以見人材中外患之於是不得已而有踏逐奏
差申差之格踏逐者隂用舉官之實而明削同罪
　非善法也選才薦能而曰踏逐非雅名也必當
擇人之地而不重用之之道非深計也委人以權
而不容舉其所知非通術也臣伏望　聖慈特賜
指揮復内外官司舉官法以暢公議
　　　　請詔執政裁抑三省人吏僥倖
　　　　　　　　　　　　　　王　巖叟
臣伏以朝廷之弊莫甚於容僥倖以養蠧尚姑息
以惠姦不治其源而立法於下流法愈煩而弊愈
多非計之得也今天下皆曰僥倖之甚者莫如三
省之胥史歲累優秩月享厚禄日給肉食春冬有
衣寒暑有服出入乗官馬使令得營卒郊禮霑
賜
而曽不限年得禄尤早其為恩幸可謂厚矣言其
供職事則一月之間或僅踰兩旬一日之間常不
滿半日其為勤勞可謂薄矣㸃檢諸司文字差錯
乃是職分當然何至字字論功日日計賞或升名
次或减磨勘或添料錢或支銀絹以彼易此有如
已物又每遇朝廷舉動一事曽行過一紙文書則
復妄叙勞能别希恩澤如近日二王出居外第省
吏有何辛苦而亦妄功以冐賞推此一端餘皆可
　　　　　　禄賜優厚將焉用之其為僥倖可
謂甚矣此蓋前來宰執以姑息相承養之至此賣
朝廷之恩以買譽結左右之愛以固權何甞以謹
嚴紀綱為事澄清根本為心哉故議者以為廟堂
之上為天下百姓理㑹弊事則少與省中吏人行
遣濫恩則多静而察之非虚語也伏望聖慈特賜
敕厲執政大臣裁抑僥倖以除蠧杜絶姑息以戢
姦棄近例禁換法復講治平以前條格循用之庻
可以肅百司而正四方
　　　　請依舊法賑濟免河北貸糧出息
　　　　　　　　　　　　　　王　巖叟
臣伏以救災䘏患惟恐有所不至以傷其仁者先王
之用心也隨施以有求乗危以論利蓋不忍焉臣
按　祖宗賑濟舊法災傷無分數之限人戸無等
第之差皆得借貸但令隨税納元數而已未甞有
息也故四方之人霑恵者普銜恩者深郡縣倉庾
以陳易新者多其後刻薄之吏隂改舊法必待災
傷放税七分以上方許貸借而第四等以下方免
出息殊非朝廷本意縁災傷放税多是監司以聚
歛為急威脅州縣州縣又承望風㫖不復躰心朝
廷以災傷的實分數餘放若放及七分者災傷已
是十分况少肯放及七分又六分之與七分相去
幾何毫釐之間何以辨别幸而得為七分則有借
貸不幸而為六分則無借貸但繫檢災官吏一言
之髙下而𬒳災百姓幸不幸相逺如此不可不察
也三等而上均為赤子均遇天災豈容因災偏令
出息計其所得則甚少論其所損則實多乖
陛下平一之心虧朝廷光大之施臣乞復如舊法
不限災傷之分數並容借貸不拘民戸之等第均
令免息庶幾聖澤無間感人心於至和天下幸甚
如允臣所奏其河北京西淮南等路昨來水災州
縣乞先次指揮施行
　　　　請罷三舎法　王　巖叟
右臣伏以法有為名則美而行之則難事有用意
則良而施之則戾者三舍是也故自三舍之法立
雖有髙材異行未見能取而得之而犇競之患起
犇競之患起而賄賂之私行賄賂之私行而獄訟之端作獄訟
之端作而防猜之禁繁博士勞於簿書諸生困於
文法非復渾然養士之躰而庠序之風或幾乎息
此識者之所共歎也臣竊謂庠序者所以萃群材
而樂育之以完其志業養其名譽優游舒徐以待
科舉者也不必科舉之外别開進取之多歧以支
離其心而激其爭端使利害得失日交戰於胸中
損育德養道之淳意非所以敦教化成人材也臣
愚乞鑒已然之弊罷三舍志開先生弟子不相見
之禁示學士大夫以不疑講肄之餘止以公私試
弟髙下如昔時自足以奬材氣而厲風聲使多士
欣欣於從學則上庠宜復有雍容樂易之美為四
方矜式矣乞下禮部及司業博士共議其當
　　　　請罷試中斷案人入寺　王　巖叟
臣聞維天下之勢者存乎法持天下之法者存乎
平權之而後行議之而後用使不失其平者存乎
其人當張釋之為廷尉人有盗髙廟坐前玉環者
奏當棄市文帝大怒曰吾屬廷尉者致之族而以
法奏之釋之􁛮曰今盗髙廟器而族之有如萬分
一假令愚民取長陵一抷土陛下且何以加其法
乎文帝乃許廷尉臣以謂此不出於法之文而出
於一時議論能推明輕重之意以釋上心而使天
下後世莫不稱其當由是言之廷尉之選豈當
忽哉臣伏覩祖宗時審形大理長官及其僚屬
皆擇天下君子長者通物情知義理之士以為之其
用心平其持議不阿其知思足以講明法之微意
而必與情稱故天下號無冤民以今望之其遺風
餘徳猶釋之之在漢也後專尚刑名法術之學而
慘刻之吏多在此選議事不原於法意論刑不本
於人情執文以致罪順㫖以成獄不知先王明慎
欽恤之心而復輔之以經術申之以道徳故愈務
而愈逺愈嚴而愈戾試以断案巧則巧矣然不足
以得正人而足以得狡吏委理卿獨舉專則專矣
然不足以任至公而足以得偏見臣愚伏乞檢會
舊大理舉官法及講　祖宗置審刑　大理相持
並行之𥘉意今後罷試断案人則釋之之徒將自
為　陛下用稍復刑措之治天下幸甚
　　　　論堂除之弊　劉　安世
臣聞非至簡不足以待天下之繁非至静不足以
制天下之動故荀卿有言曰論一相以兼率人主
之職也又曰相者論列百官之長要百姓之聽歳
終奉其成功以效於君推此言之則人主擇輔臣
輔臣擇庻長庻長擇僚佐以次選論不容虚受是
以所任愈隆而所擇愈簡所擇愈簡而所得愈精
此堯舜三代之君所以垂衣拱手不煩事詔而天
下晏然以治者用此道也秦漢以來官失其守居
宰相之位者或不知其任在庻長之列者或不守
其職因循至今流弊日積臣請為　陛下詳言之
昔魏晉已後採擇庻官多由選部故晉之山濤為
吏部尚書中外貟品往往啓授宋以蔡廓為吏部
尚書黄散已下皆得自用廓猶以為薄已遂不之
官唐制五品以上宰相商議奏可以除拜者則以
制敕命之六品以下則吏部銓材授職然後上言
詔㫖畫聞無所可否謂之指授開元中吏部置循
資格限自起居遺𥙷及御史等官猶並列於選曹
其後倖臣專朝舊典失序故陸贄抗論以謂捨朝
僉而重已權廢公舉而行私惠是使周行庻品苟
不出於時宰之意者則莫敢爲此乃唐之弊風不
可不革也臣伏見近來堂除差遣多取吏部之闕
不問職事之輕重才品之優劣為人擇官殊失大
體如承議郎王續堂除管勾左廂公事承奉郎劉
敦夫堂差權河南知録若此之類名品至卑吏部
選差固不乏使何煩廊廟一一揀求臣恐三省之
事日益紛紜執政大臣汨於細務則朝廷安危之
至計禮樂教化之大原使天下回心而嚮道者將
何暇以及之矣然則豈所以稱　陛下圖任老成
委注輔弼之意哉伏望聖慈明勅三省别議立法
今後除兩制臺省寺監長貳以上并諸路監司瀕
河並邉郡守之類所繫稍重者令依舊堂除外其
餘一切歸之吏部所貴執政事簡得以留心於逺
業而選部不至失職漸復舊制取進止
　　　　請戒約傳習異端　朱　光庭
臣竊以天覆於上地載於下人位於中三才一貫
純粹不雜有聖人作因天叙而悙五典因天秩而
庸五禮因天命而章五服因天討而用五刑然後
三綱五常立而萬事咸治聖人為能以皇極之道
彌綸輔相於其中故天下無一民一物不得其所
此極盛之治後丗無以復加也不幸三代既還王
道不振黄老雜之於前釋氏亂之於後黄老之術
主於清净虚無丗惑猶淺唯是釋氏最為大惑人
無賢愚皆𬒳駈率髙明之士則沈溺於性宗中下
之材則纏縛於輪回愚淺之俗則畏懼於禍福甚
可怪也聖人曰天命之謂性儒者當盡(而/心)後知苟
不務知此而求他可乎聖人曰未知生焉知死儒
者當窮理而後知苟不務知此而求他可乎聖人
曰惠迪吉從逆凶惟影響儒者當視履而後知苟
不務知此而求他可乎聖人言行布在方冊明如
日星可師可法今士大夫被儒(之/者)服當法師聖人
言行而乃自暴自棄區區奔走從事胡法古者學
非而博在四誅而不以聽今之棄先聖之言從胡
人之學無乃學非而博者乎豈可以不禁之也學
官教多士以禮義禮官正朝廷之典禮若習異端
尤當深責古者道路男子由右婦女由左重其有
别今之士大夫與民庻之家婦女恣入寺門敗壞
風俗莫此之甚此不可以不禁也臣訪聞今月二
十日相國寺惠林院長老開堂衣冠大集座下聽
法者曲拳致恭環拜致禮無所不盡在無知軰不
足責其士大夫背棄吾道不知自重如此不可以
不責也臣昨日上章乞詔執政詰問今月二十日
於相國寺長老座下聽法臣寮乞行敕戒今後更
不得造其門傳習異端及學官禮官前日亦曽詣
門聽法者乞正違經棄禮之罪仍乞今後應士大
夫與民庻之家婦女並不得入寺門明立之禁臣
所以為　陛下力言者方聖明在御俊乂滿朝
尊吾堯舜禹湯文武周孔之道以致太平而不當
縱異端之術以惑天下伏望聖慈特賜睿断施行
　　　　請用經術取士　朱　光庭
臣竊以　聖朝用經術取士冠越前代止是不當
專用王安石之學使後生習為一律不復窮究聖
人之藴此為失矣若謂學經術不能為文須學詩
賦而後能文臣以為不然夫六經之文可謂純粹
渾厚經緯天地輝光日新者也今使學者不學純
粹渾厚輝光六經之文而反學雕蟲篆刻童子之
技豈不陋哉甚非　聖朝之美事臣近已上封事
論列今再具以經術取士之法約歸義理之文條
列于左
　一第一場試諸經大義六道乞令每人各治二
　　經每經各試大義三道仍須先本注䟽之說
　　或注䟽違聖人之意則先具注䟽所以違之
　　之說然後断以己見及諸家之說以義理通
　　文采優者為上義理通文采粗者為次義理
　　不通雖有虚文不合格
　一第二塲試論語孟子大義四道論孟各兩道
　　考試之法與經義同
　一第三場試論一道乞於荀子楊子文中子韓
　　吏部文中出題
　一第四場試䇿三道内兩道乞問歴代史一道
　　時務省試五道三道乞問歴代史兩道問時
　　務
右臣之所陳欲令天下學者不失宗經知根本之
學不專用王安石之鑿說各以己見諸家之說窮
聖人之藴履之為事業發之為文章下之所以修
身見於丗上之所以歛材置之用皆不失道此臣
所以區區為朝廷力言也伏望聖慈察臣管見如
皇朝文鑑卷第六十一
　奏䟽
　　　請留安燾　王　覿
　　　請禁絶登科進士論財娶妻
　　　　　　　　　　　　　　　丁　隲
　　　請下御史臺體訪小人造作謗議
　　　　　　　　　　　　　　　丁　隲
　　　請罷國子司業黄隱職任　吕　陶
　　　諌立后　鄒　浩
　　　論選忠良愽古之士置諸左右
　　　　　　　　　　　　　　　曾　肇
　　　　論批直付有司劄子　曽　肇
　　　　辭免左諌議大夫　豊　稷
　　　　論士風　游　酢
　　　　論章惇蔡卞　任　伯雨
　　　　論求言之詔未及舊弻　陳　瓘
　　　　論國是　陳　瓘
　　　　論瑶華不當遽復何大正不當遽賞
　　　　　　　　　　　　　　　陳　瓘
　　　　　請留安燾　王　覿
臣竊聞同知樞密院安燾家居請郡臣愚不知聖
意之所在將聽其去邪不聽其去邪臣伏見安燾
與李清臣其才能皆無足以過人者當蔡確韓縝
章惇張璪當國用事之際燾清臣惟務順從不能
有所建明方是時不惟確縝惇璪為可去而燾清
臣亦可去也然諫官御史交章列疏具言確縝惇
璪之惡而罕及燾清臣者蓋知蠧政害物之根本
惟在確縝惇璪而燾清臣本非為惡之人雖務順
從其情可恕故言雖或及而不力也昨者清臣自
尚書右丞除左丞論者謂清臣雖序遷而常才不
可以更有進擢臣之説亦如是也燾自同知樞密
院除知樞密院論者以謂燾從執政下列而直出
門下侍郎之上超躐太甚臣之説亦如是也蓋其
時確縝惇璪未盡去小人之黨方熾得全才重徳
之人進為輔相以肅清邪黨而燾清臣素乏骨鯁
之譽無足頼者然言者猶止欲朝廷之不更升遷
而已未嘗欲　陛下逐而去之也今確縝惇璪皆
已罷黜邪黨既清　先帝之舊執政惟燾清臣在
焉　陛下若遂聽其去則過甚矣蓋燾若去即清
臣迹亦不安而復須求去其勢然也臣向論縝璪
姦邪累䝉　陛下宣諭欲存留舊人此聖度髙遠
過於常情萬萬然縝璪姦邪顯著勢不可留以害
政故終為衆論之所不容　陛下必欲留舊人燾
清臣可留也燾清臣雖常才而留之無害於聖政
去之有損於國體此公論也臣竊見言事臣僚惟
務以彈劾為事今燾之求去彼雖或知其留之為
便而必少肯為　陛下言者避嫌疑也臣不敢以
嫌疑之故不盡忠於　陛下惟　聖慈詳酌
　　　　請禁絶登科進士論財娶妻
　　　　　　　　　　　　　　丁　隲
臣竊聞近年進士登科娶妻論財全乖禮義衣冠
之家隨所厚薄則遣媒妁往返甚於乞丐小不如
意棄而之它市井駔􁸵出捐千金則貿貿而來安
以就之名掛仕版身被命服不顧亷耻自為得計
玷辱恩命虧損名節莫甚於此　陛下上法堯舜
旁規漢唐開廣庠序遴擇師儒自京師以逹天下
教育之法遠過前古而此等天資卑陋標置不髙
筮仕之初已為汚行推而從政貪墨可知臣欲乞
下御史臺嚴行覺察如有似此之人以典法從事
庶㡬惇厚風教以懲曲士
　　　　請下御史臺體訪小人造作謗議
　　　　　　　　　　　　　　丁　隲
臣竊聞近有小人多興謗議密相傳報驚動中外
之聽或虚稱朝廷升黜臣僚或妄言臺諫官非意
彈斥百官或文致姦言以厚誣近臣或造為惡名
以玷辱多士如五鬼十物之類是也其實出於被
罪流落之人私挾喜怒隂遣子弟門人出入朋比
互為聲援上則欲惑亂君臣以成疑似之禍下則
欲離間同心轉相猜忌以隳久大之業此其用意豈
淺哉不可不察也昔唐穆宗之時有八闗十六子之
説為後世譏笑今　二聖居上區别善惡進賢退不
肖元首股肱夙夜孜孜勵精求治惟恐不及非有穆
宗之時八闗十六子之事而姦倖者猶能巧作飛語
公然喧播自京師以逹四方扇揺流俗為害不細不於
此時痛行禁止則恐浸以成俗傷薄風化臣切憂之
伏願　陛下特降　睿㫖下御史臺體訪其主名付
之吏議置于典法以消讒邪横逆之黨天下幸甚
　　　　　請罷國子司業黄隱職任
　　　　　　　　　　　　　　　吕　陶
臣竊以士之大患在於隨時俯仰而好惡不　公近
則隳䘮亷耻遠則敗壞風俗此禮義之罪人治世
之所不容也太學者教化之淵源所以風勸四方
而示之表則一有不令何以誨人臣伏見國子司
業黄隱素寡問學薄於操行久任言責殊無獻
告惟附㑹當時執政苟安其位及遷庠序則又無
以訓導諸生注措語言皆逐勢利且經義之説盖
無古今新舊惟貴其當先儒之傳注既未全是王
氏之解亦未必盡非善學者審擇而已何必是古
非今賤彼貴我務求合於世哉方安石之用事其
書立於學官布於天下則膚淺之士莫不推尊信
嚮以為介於孔孟及其去位而死則遂從而詆毁
之以為無足可考蓋未嘗聞道而燭理不明故也
隱亦能誦記安石新義推尊而信嚮之久矣一旦
聞朝廷欲議科舉以救學者浮薄不根之弊則諷
諭其太學諸生凡程試文字不可復從王氏新説
或引用者類多黜降何取捨之不一哉諸生有聞
安石之死而欲設齋致奠以伸師資之報者隱輙
形忿怒將繩以率歛之法此尤可鄙也夫所謂師
弟子者於禮有心䘮古人或為其師解官行服與
負土成墳者前史書以為美後世仰以為髙此固
不論其學之是非而特貴其風誼尔昔彭越以大
惡夷三族詔捕收視者欒布一勇士敢祠而哭之
漢祖猶恕而不殺班固亦以為能知所處蓋氣節
之可尚也今安石之罪雖暴於天下惟其師弟子
之分則亦不可輙廢而諸生之設齋致奠又非彭
越欒布之比隱何必忿怒而遽欲繩之以法乎抑
可見其不知義也向者有司欲復聲律朝廷方下
其事集群臣而議之隱乃不詳本末奉為定令掲
牓學舎謂朝廷已復詩賦使學者知委傳播四方
人皆疑惑此又見其躁妄趨時之甚也夫道徳所
出之地長育多士而庶㡬成材乃以斯人為之貳
則何以養亷耻厚風俗哉伏請早行罷黜以示勸
戒無使邪憸之士久累教化之職
　　　　諫立后　鄒　浩
臣聞禮曰天子之與后猶日之與月隂之與陽相
須而成者也天子理陽道后治隂徳天子聽外治
后聽内職然則立后以配天子安得不審今
陛下為天下擇母而所立乃賢妃劉氏一時公議
莫不疑惑誠以國家自有　仁祖故事不可不遵
用之耳蓋皇后郭氏與夫人尚氏爭寵致罪
仁祖既廢后不旋踵并斥美人所以示公也及至
立后則不選於妃嬪必選於貴族而立　慈聖光
獻所以遠嫌也所以為天下萬世法也　陛下以
罪廢孟氏與廢郭氏實無以異然孟氏之罪未嘗
付外雜治果與賢妃爭寵而致罪乎世固不得而
知也果不與賢妃爭寵而致罪乎世亦不得而知
也若與賢妃爭寵而致罪則并斥美人以示公固
有　仁祖故事存焉若不與賢妃爭寵而致罪則
不立妃嬪以遠嫌亦有　仁祖故事存焉二者必
居一於此矣不可得而逃也况孟氏罪廢之初天
下孰不疑賢妃以為后及讀詔書有别選賢族之
詔又聞　陛下臨朝慨歎以廢后為國家不幸又
見宗景有立妾之請　陛下怒其輕亂名分而重
賜譴責於是天下始釋然不疑　陛下立后之意
在賢妃也今果立之則天下之所以期　陛下者
皆莫之信矣載在史册傳示萬世不免上累聖徳
可不惜哉可不惜哉且五伯三王之罪人也其葵
丘之㑹載書猶首曰無以妾為妻况　陛下之聖
髙出三王之上其可忽此乎萬一自此以後士大
夫有以妾為妻者臣寮紏劾以聞　陛下何以處
之不治則傷化敗俗無以為國治之則上行下效
難以責人孔子曰名不正則言不順言不順則事
不成事不成則禮樂不興禮樂不興則刑罰不中
刑罰不中則民無所錯手足夫名之不正遂至民
無所錯手足其為害何可勝道尤不可不察也臣
伏觀　陛下天性仁孝追奉謨烈惟恐一毫不當
先帝之意然　先帝在位動以二帝三王為法斥
兩漢而下不取今　陛下乃引自漢以來有為五
伯之所不為者以自比是豈　先帝之意乎是豈
繼志述事所當然者乎此尤公議之所未諭也臣
觀白麻内再三言之者不過稱賢妃有子及引永
平祥符立后事以為所咨之故實臣請論其所以
然者若曰有子可以為后則永平中貴人馬氏未
嘗有子也所以立為后者以冠徳後宫故也祥符
中徳妃劉氏亦未嘗有子也所以立為后者以鍾
英甲族故也又况貴人之系實為馬援之女徳妃
之時且無廢后之嫌其與賢妃事體逈然異矣若
曰賢妃冠徳後宫亦如貴人鍾英甲族亦如徳妃
則何不於孟氏罪廢之初用立　慈聖光獻故事
便立之乎必遷延四年以待今日果何意邪必欲
以此示天下果信之邪兼臣聞頃年冬享景靈宫
賢妃實隨駕以往是日雷作其變甚異今又宣麻
之後大雨繼日已而飛雹又自告天地宗廟社稷
以來隂霪不止以動人心則上天之意益可見矣
陛下事天甚謹畏天甚至尤宜思所以動天而致
然者攷之人事既如彼求之天意又如此安可不
留聖慮乎夫成湯聖君也仲虺不稱其無過而稱
其改過不吝髙宗賢君也傅説不告以拒諫而告
以從諫則聖臣雖至愚不足以方古諫者常念唐
太宗猶有耻君不及堯舜之臣况直可以為堯舜
如陛下之聖而於身親見之乎是以不敢愛身冐
犯天威圖報　陛下親自識㧞大恩之萬一而區
區血誠盡於此矣惟　陛下俯從而改之不以爲
吝則萬世之下所以仰望　陛下之聖者亦將在
成湯髙宗之上矣豈不美哉豈不美哉伏望　聖
慈深賜照納不以一時改命為甚難而以萬世公
議為足畏追停册禮别選賢族如初詔施行庶㡬
上答天意下慰人心為宗廟社稷無疆之計不勝
幸甚不勝幸甚
　　　　論選忠良博古之士置諸左右
　　　　　　　　　　　　　　曽　肇
臣聞玉雖美追琢然後成珪璋金雖堅砥礪然後
成利器人主雖有自然之聖質必頼左右前後磨
礱漸染所聞正言所見正行然後徳性内充道化
外行以之知人則無不明以之舉事則無不當故
周公之戒成王自常伯常任至於虎賁綴衣趣馬小
尹左右携僕百司庶府必皆得人以為立政之本
穆王之命伯冏亦曰命汝正于群僕侍御之臣懋
乃后徳交修不逮慎簡乃僚無以巧言令色便辟
側媚其惟吉士下至西漢猶詔郡國嵗貢吏民之
賢者以給宿衛則虎賁之任也出入起居執器物
備顧問皆用士人如孔安國之掌唾壺嚴助朱買
臣之專應對則左右携僕之任也雖用人有媿于
古亦一時之盛矣其後唐太宗平定四方有志治
道則引虞世南等聚於禁中號十八學士退朝之
暇從容燕見或論往今成敗或問民間事情每言
及稼穡艱難則務遵勤儉言及閭閻疾苦則議息
征徭以至諷誦詩書講求典禮咨詢忘倦或至夜
分若夫軍國㡬微事務得失則責之輔相悉不相
干其上下相與之際如此是以後世言治獨稱正
觀惜其一時之士不以堯舜三代之道啓迪其君
故其成就止此矣夫以正觀之治猶須招集賢能
朝夕親近然後成功又况有志於大者乎伏惟
皇帝陛下聰明慈惠有君人之徳沉靜淵黙有天
下之度方且躬親聽断勵精為治其志大矣臣謂
宜於此時慎選忠信端良博古多聞之士置諸左
右前後以參諷議以備顧問　陛下聽政之餘引
之便坐講論經術諮詢至道不必限其日時煩其
禮貌接以誠意假以温顔庶使人得盡情理無不
燭於以増益聖學裨補聰明漸染磨礱日累月積
循習既久化與心成自然於道不勉而中於事不
思而得非僻之習異端之言無自而入矣如是而
施之任人則邪佞者遠忠直者伸以之立事則言
而為天下則動而為天下法其於盛徳豈曰小補
之哉與夫深處法宫之中親近䙝御之徒其損益
相去萬萬唯　陛下留意毋忽
　　　　論内批直付有司　曾　肇
臣伏見　陛下即位以來更張政事除民疾苦開
廣言路收㧞淹滯每一令之出内外無不驩呼相
慶以至未明求衣辨色臨朝躬親聽斷夙夜不懈
推今日欲治之心為之不已太平之功指日可待
然臣竊有所見不敢緘黙苟止臣待罪右省伏覩
内中時有批降指揮除付三省樞密院外亦有直付
有司者雖　陛下睿明必有過舉然忖之事體終
有未安蓋帝王號令不可輕出必經中書參議門
下審駮乃付尚書省施行不經三省施行者自昔
謂之斜封墨勑非盛世之事　神宗皇帝正三省
官名其意在此臣愚伏願　陛下凡有指揮須付
三省樞密院施行更不直付有司以正國體其三
省樞密院若奉内中批降指揮亦須將前後勑令
相參審度可不然後行下不可但務急速奉行以
為稱職蓋三省樞密院皆執政大臣　陛下委以
平章朝政之人其任非輕不同胥吏但以奉行文
書為事又帝王號令務要簡大若夫立法輕重委
曲闗防皆有司之職非人主之務書曰文王罔攸
兼于庶言庶獄庶慎惟有司之牧夫蓋謂此也至
於内外臣僚干求内降恩澤侵紊紀綱増長僥倖
以　陛下聖明必不容許臣亦不復以為言更願
陛下戒之嚴行杜絶無使小人乗間得入天下幸
甚
　　　　辭免左諫議大夫　豐　稷
臣伏准尚書省劄子已降告命除依前官試諌議
大夫者臣聞孔子曰天子有爭臣七人雖無道不
失其天下人主守崇髙富貴之極心易放逸選正
人置諸左右雖有無道之心終不為桀紂惡徳自
取敗亡故能謹守宗廟保社稷而比者臺諌官員
闕久矣下情壅於上聞　陛下入承大統念創業
之艱難思守成之不易詔求明於治體堪任言責
之人天下曉然皆知聖心欲廣聰明欲新盛徳欲
輔朝廷闕失人人莫不懽忻鼓舞有樂生之意臣
遭遇聖慈惕然震畏莫知所措臣伏見元豐五年
釐正官制諫官以諫争為職不為容悦逢君之惡
不懷觀望險害忠良不以聲色為常事以體上心
不以滛巧為末務以蕩上意不以細故塞責不以
沽激盗名俯仰之間無所愧怍方能稱其責臣量
分度力不能任重不宜虚受自貽失職之罪伏望
聖慈矜察追寢成命
　　　　論士風　游　酢
天下之患莫大於士大夫無耻士大夫至於無耻則見利
而已不復知有他如入市而攫金不復見有人也始則
非笑之少則人惑之久則天下相率而效之莫知
以為非也士風之壞一至於此則錐刀之末將盡
爭之雖殺人而謀其身可為也迷國以成其私可
為也草竊姦宄奪攘矯䖍何所不至而人君尚何
所頼乎古人有言禮義亷耻謂之四維四維不張
國非其有也今欲使士大夫人人自好而相髙以
名節則莫若朝廷之上唱清議於天下士有頑頓
無耻一不容於清議者將不得齒於縉紳親戚以
為羞鄉黨以為辱夫然故士之有志於義者寧飢
餓不能出門戸而不敢以䘮節寜阨窮終身不得
聞達而不敢以敗名亷耻之俗成而忠義之風起
矣人主何求而不得哉惟　陛下留意
　　　　論章惇蔡卞　任　伯雨
臣先累有奏狀言章惇蔡卞迷國罔上脇持
哲宗以不孝之名迫懼　哲宗以不利之實激
哲宗使怒惑　哲宗使疑謗毁　宣仁聖烈保佑
之功傳致　元祐皇后疑似之罪引功自處歸過
哲宗挾天子賊害忠良肆讒説幾危神器自古姦
臣為害無甚於此去年上封事數千人人乞斬惇
卞天下公議只此可見蓋卞謀之惇行之蔡卞之
惡有過章惇臣前來奏狀已言之今更詳具大事
六件如後一元祐六年　哲宗皇帝始納元祐皇
后前此未納后時禁中嘗求乳婢諫官劉安世等
連上章論列　皇帝既未納后不知宫中求乳婢
何用宣仁聖烈令兩府宣諭是外家髙氏所覔安
世乃止紹聖初蔡卞還朝論及此事以為宣仁有
廢立之意乞追廢為庶人一自紹聖已來竄逐臣
僚應　哲宗皇帝批出行遣者並是蔡卞誣罔先
於　哲宗前密啓進入劄子　哲宗依劄子上語
言批出至今劄子見在一紹聖三年宫中厭勝事
作　哲宗方疑未知所處章惇欲召禮官法官共
議蔡卞云既是犯法何用禮官乃建議乞掖庭置
獄只差内臣推治更不差有司同勘若非蔡卞建
議　哲宗必未廢元祐皇后一編排元祐中臣寮
章䟽乃蔡卞建議卞與寋序辰自編排惇不曽與
及卞具姓名乞行遣惇即奉行一鄒浩以言事忤
㫖蔡卞即首先奏云吕公著曽薦浩浩以此詆譏
故　哲宗愈怒遂編管浩卞又執奏乞治浩親故
送别之罪　哲宗不從三次堅請乃許置獄一寋
序辰乃下死黨首建看詳理訴之議安惇助之章
惇遲疑未許卞即以相公二心之言迫之以此惇
即日差官置局凡此皆蔡卞謀之章惇行之也按
卞隂狡險賊惡機滔天惇雖㓙很每為制伏執政
七年門生故吏徧滿天下今雖薄責如卞在朝人
人惴恐不敢囬心向善朝廷邪正是非不得分别
馴致不已姦人復進天下安危殆未可保只如去
年臣僚上言蔡卞之惡過於章惇乃自太平州移
池州順流三程一日可到愚弄朝廷僅同兒戲蓋
人人畏附惇卞至今未已故寧負　陛下不負惇
卞大姦元惡未正典刑人情憤歎天象示戒故自
今年正月至今兩月隂雨盖䝉氣之證於此可見
昔周饑克商而年豐衛旱伐邢而得雨今惇自以
異議當受大戮所有卞悪伏乞　陛下早賜宸斷
明正典刑以答上天䝉氣之證候正惇卞典刑之
日乞　陛下差人於朝堂道路間采聽若人人不
相慶臣甘伏罔上之罪
　　　　論求言之詔未及舊弼　陳　瓘
臣切覩　陛下近因日食詔許中外臣民實封言
事天下之忠言必自此而進矣然而求言之詔普
逮於臣而乞言之禮未加於黄耉切慮耆徳故老
久去朝廷或在謪籍或已得謝忠於徇國意欲有
言泛然應詔則非舊弼之體密貢封事則有强聒
之嫌若非聖問俯及隆謙示敬則黄耉之言或不
樂告是以周家忠厚尊事黄耉秦穆改過復詢黄
髪詩書所載聖主之所宜行也願因側身懼變之
時明示養老乞言之禮必有嘉謨來助初政格王
正事無先於此伏望　陛下上禀慈闈議而行之
天下幸甚
　　　　論國是　陳　瓘
臣竊惟是非之心人皆有之古之聖王以百姓心
為心故朝廷之所謂是非者乃天下之是非也是
以國是之説其文不載於二典其事不出於三代
唯楚莊王之所以問孫叔敖者乃戰國一時之事
非堯舜之法也然其言曰夏桀商紂不定國是而
以合其取捨者為是不合其取捨者為非則是孫
叔敖之意亦不敢以取捨之利而害天下之公是
非也若夫取捨簡擇一以私意合我者是異我者
非此楚莊王之所不取也豈聖時之所宜哉所有
國是故事一件謹録奏聞
　　　　論瑶華不當遽復何大正不當遽賞
　　　　　　　　　　　　　陳　瓘
臣二十二日奏禀職事因論朝廷之議未及瑶華
而先賞何大正等失於太遽盖以當時詔㫖以謂
内禀　兩宫外咨宰輔(之意/宰輔)人所共喻　兩宫之
訓外人不知但聞祕獄初興推鞫嬪御獄詞既具
遂及中宫朝廷皆以為當行其事遂告于天地國
威所脅誰敢出言至于今日言路既開是以大正
之徒敢陳既往之事意雖可取言亦無難况聞大
正所陳其事不一請復瑶華者乃其所言之一事
而已然而外議詾詾溢語相傳皆以謂　陛下之
所以賞大正者將欲復瑶華故也當時預議執政
即令皆在朝廷憂廢者之復興恐身禍之莫測雖
知聖度之寛大亦慮言者之沸騰使其各有懼心
盖由恩及大正臣故曰賞之遽也雖然前日之事
以母儀之動靜而定是非於獄辭兹固非所以習
天下而尊堂陛也又况當時推劾事由郝隨按牘
雖存豈足盡據設有寃抑理合辨明然而訓果出
於　兩宫則　先帝當時不得不從事既干於泰
陵則陛下今日安可輕改假使昔者　兩宫無堅
確之命　先帝有甞悔之心大正踈遠何由得知
然則朝廷莫大之政國家難處之事未可以卒然
而議也臣願　陛下先思昔者所以致此之因然
後罪之赦之皆得其宜矣臣謂致此之因生於元
祐之説也以繼述　神考為説以讎毁　宣仁為
心其於元祐之事譬如刈草欲除其根瑶華乃
宣仁之所厚又於　先帝本無間隙萬一瑶華有
預政之時則元祐之事未必不復是以任事之臣
過於久遠之慮若刈草而去其根則孟氏安得而
不廢乎知經術者獨謀於心宰政柄者獨行於手
心手相應實同一體方其造謀之時自謂密矣而
見微之士原始知終彼患失安位之人不能正救
雖有可罪然而春秋之法專責造意之人而已
臣願　陛下考往驗今詢謀于衆或採芻蕘之
論或乞黄耉之言議之既熟乃發威斷大明誅
意之法則首惡者懼曲示含垢之恩則獲免者衆
如此則事躰無傷謫罰不廣耿育宣布所起之
言可示於天下　仁祖專責范諷之意可法於
今日天不靜擾繫此一事願　陛下上禀慈闈
詳擇施行天下幸甚
皇朝文鑑卷第六十一
皇朝文鑑卷第六十二
　奏疏
　　　論蔡京　陳　瓘
　　　請検尋文及甫究問獄　龔　夬
　　　論蔡王府獄　江　公望
　　　論邏察　江　公望
　　　論馮澥　崔　鷗
　　　再論馮澥　崔　鷗
　　　　論蔡京　陳　瓘
臣聞盡言招禍古人所戒言路之臣豈能免此臣
伏見翰林學士承㫖蔡京當紹聖之初與其弟卞
俱在朝廷導賛章悙共作威福卞則隂為謀畫悙
則果断力行且謀且行者京也　哲宗篤於継述
專於委任事無大小信悙不疑卞於此時假継述
之説以主私史悙於此時因委任之篤自明已功
京則盛推安石之聖過於　神考以合其弟又推
定策之功毁蔑　宣仁以合章悙悙之矜伐京為
有助卞之乖悖京實賛之當此之時言官常安民
屢攻其罪京與悙卞共怒安民協力排䧟斥為姦
黨而孫諤董敦逸陳次升亦因論京相継黜逐
哲宗晚得鄒浩不由進擬寘之言路浩能忘身徇
節上副聖知京又因其得罪從而擠毁是以七年
之間五害言者掩朝廷之耳目成私門之利勢言
路既絶人皆箝黙凡所施行得以自恣遂使當時
之所行皆為今日之所改臣請略指四事皆天下
之所以議京者也蔡卞之薄　神考　陛下既明
其罪矣兄弟同朝塤箎相應事無異議罪豈殊科
一黜一留人所未諭此天下之所以議京者一也
邢恕之累　宣仁　陛下既明其罪矣宣訓之語
究治之事　陛下既察其誣造於是司馬光劉摯
梁燾等皆䝉叙復京嘗奏疏請誅滅摯等家族
審如京言則所以累　宣仁者豈特邢恕一人而
已哉在恕則逐之在京則留之其可以塞邢恕不
平之口而慰　宣仁在天之靈乎此天下之所以
議京者二也章悙自明定策之功追貶王珪京亦
謂元豐末命京帶開封府劊子携劒之内欲斬王
珪(之/京)門人皆謂京於此時禁制　宣仁京亦有社
稷之功今　陛下雪珪之罪還其舊官則是以悙
之貶珪為非也在悙則非之在京則留之如是則仁
有詞矣珪有憾矣此天下之所以議京者三也章
悙之初篤信京卞傾心竭意隨此二人假繼述之
説以行其私三人議論如出一口自紹聖三年九
月卞為執政於是京有觖望而與悙暌矣四年三
月林希為執政於是京始大怨而與悙絶矣自今
觀之京之所以與悙暌絶者為國事乎為已事乎
然京之所以語人者曰我助悙而悙不聽也我故
絶之我教卞而卞不從也我故怒之我與弟卞不
相往來久矣我縁國事今與愛弟不相往來而况
於悙乎臣竊料京之所以欺　陛下者亦必以此
言也何以驗之卞之赴江寧也京往餞之期親遠
行法當賜告而京之所以告閣門者初以妹行為
請法不許也遂請朝假終不敢以弟卞為言雖在
朝假而日至國門之外京之動靜如此即不知
陛下皆得其實乎此明主之所宜察也且兄弟同
朝共議國事自無不相往還之理假使不相往還
豈人倫之美事乎此天下之所以議京者四也
陛下即位之初以用賢去邪為先而京之䝉蔽欺
罔曽無忌憚　陛下必欲留京於朝者其故何哉
臣知　陛下聖意本無適莫而京之所以據位希
進牢不可㧞者蓋以韓忠彦曾布不能為國遠慮
輕率自用激成其勢故也京卞同惡天下所知若
用天下之言以合公議則顯正二人之罪何難之
有忠彦等不務出此而果於自用於是託於謀帥
而出之太原雖加以兩學士之職而實以詭計除
之想當進擬之時必有不情之奏用竒設策不由
誠心　二聖安得而無疑公議亦以為未允及京
之留布復爭辨再三之瀆無以取信相激之勢因
此而成唐明皇欲用牛仙客為尚書張九齡以為
不可明皇曰但加實封可乎九齡又以為不可明
皇變色曰事皆由卿耶李林甫曰仙客宰相才也
何有於尚書九齡書生不逹大體由是明皇悦林
甫之言卒相仙客而九齡自是浸踈終見黜罷今
忠彦及布無九齡之望而京之氣燄過於仙客因
勢觀望而為林甫之言者不知㡬何人也　陛下
進賢退邪法則堯舜明皇之事固不足道然而天
下皆疑　陛下有大用京之意者以京之復
留故也京之所以復留者以忠彦等去之不以其
道故也去之不以其道則留之者生於相激萬一
京果大用則天下治亂自此分矣崔羣謂唐之治
亂在李林甫張九齡進退之時今京輕欺　先帝
與卞無異而又歸過於先烈賣禍於悙卞曲為自
安之計而　陛下果留之也今既可復留後亦可
以大用天下治亂之勢繫於一京崔羣之言可不
念耶臣恐後之視今亦猶今之視昔禍亂之機不
可以不早辨也　陛下嗣位之初首開言路可謂
知所先務矣臣愚首預兹選明知京在朝廷必為
大患而不能以時建言萬一有意外不虞之變
陛下翻然悔悟誅責當時言事之臣則臣雖碎首
䧟胸何補於事此臣所以憤悶而不敢黙也臣嘗
為卞所薦與京無纎介之隙所以言者為國事耳
非特為國亦為蔡氏也自古不忠之臣
初因自利終必累國國有迍邅私家將安歸乎卞
之尊紹王氏知有安石豈知有　神考知有金陵
豈知有京師絶滅史學一似王衍重南輕北分裂
有萌臣之痛心黙憂非一日也　真宗景徳中北
虜至澶淵王欽若請駕幸金陵當時若用此請則
天下分為南北久矣頼　真宗用冦凖之言所以
四方混同得至今日天錫　陛下聰明仁勇融㑹
南北去卞不疑然而京尚未去人實憂之兄弟一
心皆為害國一去一留失政刑矣唐會昌中工部
尚書薛元賞與其弟京兆少尹權知府事元龜皆
宰相李徳裕之黨及徳裕既敗貶元龜為崖州司
戸元賞為忠州刺史廼者蘇軾及轍亦兄弟也古
今故事非不明白何獨一京獲以計免枉朝廷之
法今以徇一京不知　祖宗基業何負於蔡氏乎
且自京卞用事以來牢籠薦引天下之士處要路
得美官者不下數百人其間才智藝能之士可用
之人誠不為少彼皆明知京卞負國欲洗心自新
捨去私門顧朝廷未有以招之耳臣謂京在朝廷
則此數百千人者皆指為蔡氏之黨若京去朝廷
則此數百千人者皆爲朝廷之用所以消合朋黨
廣收人才正在　陛下果於去京而已此非臣之臆
説乃　神考已用之術也熙寧之末王安石吕惠
卿紛爭以後天下之士分為兩黨　神考患之於
是自安石既退惠卿既出之後不復用此兩人而
兩門之士則皆兼取而並用之也當時天下之士
初有王黨吕黨而朋黨之禍終不及於朝廷者用
此術耳今　陛下留京於朝廷而欲收私門之士
是猶不去李昇錢鏐而欲收江浙之士也不亦難
乎然則消黨之術唯在去京而已今京闗通交結
其勢益牢廣布腹心共謀私計羽翼成就可以髙
飛愚弄朝廷有同兒戯　陛下若不早寤漸成孤
立後雖悔之亦無及矣自古為人臣者官無髙下
干犯人主未必得禍一觸權臣則破碎必矣或以
為離間君臣或以為買直歸怨或托以他事隂中
傷之或於已黜之後責其怨望此古之人所不免
也臣豈敢自愛其身乎若使臣自愛其身則
陛下不得聞京之罪矣國家内外無事一百四十
一年矣太平之久古所無有甚可畏也譬如年老
之人康寧無疾日服温暖猶恐氣衰至於保養隂
邪必成心腹之患京在朝廷何以異此伏望
陛下慎保　祖宗之業獨持威福之柄斷自宸衷
果於去惡天下幸甚
　　　　請檢尋文及甫究問獄案牘
　　　　　　　　　　　　　　龔　夬
臣竊聞自古姦臣戕敗善類以防後患必置之死
地而善人修身無大過失欲求其罪惡之實而不
可得故託以悖逆無驗之罪又慮其異時子孫訴
理於朝故必欲滅族而後已此自古姦邪之常態
也臣近觀前日文及甫之書究問之獄不意兹事
出於　聖朝使愚臣痛心疾首感憤流涕臣竊惟
宣仁聖烈皇后擁佑　先帝慎擇累朝重望之臣
寘之左右輔道聖徳彌論朝政九年之間中外安靜
此天下之所共聞也前日止縁一二姦邪嘗被黜
逐遂敢欺罔朝廷成此大獄以執私仇必欲族滅
無辜以快其意當是之時天地變色日月無光積
隂踰時中外詾懼以至彗出西方譴告甚著
先帝為之肆赦求言以答天戒而姦臣之忿不已
持之益堅由是逐臣死於瘴海家族不許生還至
有一門二十餘䘮者然則雖無刀鋸其實族滅也
朽骨銜寃沈魂為癘以及於斯痛不忍言今及甫
等罪上頼聖斷已行竄斥而當時祕獄必有案牘
章疏可以見其文致鍜鍊附㑹欺罔之人若不早
行根究必慮藏匿焚滅無所歸咎則天下何以知
其非　先帝之本意伏望聖慈特賜睿㫖須管檢
尋當時照證文書以正姦臣之罪以慰天下之望
　　　　論蔡王府獄　江　公望
臣聞天下之理有隙則物皆可入故聖人塗隙於
未開之前有迹則瑕皆可指故聖人泯迹于未形
之際物可入則親者離矣瑕可指則疑者實矣在
物之理雖甚踈遠者尚且如此矧閨門之内骨肉
之間其可不察耶臣訪聞蔡王府吏相告有不順
之語浸滛恐及蔡邸開封府已行根治臣聞之駭
汗流浹驚悸不能自持豈有極治之世太平之時
廼容小人銜私怨逞不軌謀離間　陛下骨肉之
親者乎象之於舜焚廪浚井其逆心已明矣擁二
女坐床鼓琴其逆謀已成矣舜未嘗藏怒宿怨卒
封之有庳而富貴之唯恐不得象之心也至魏文
帝褊忿疑忌一陳思王且不能容故有煑豆燃萁
相煎何太急之語為天下後世笑豈不思兄弟天
之大倫也有手足相扞之親有首尾相應之義有
塤箎之和有友于之樂故孔子以不間於父母兄
弟之言為孝蓋親隙不可開隙開則言可離貳疑
迹不可顯迹顯則事難磨滅　陛下之得天下歸
下歸之也章悙嘗簾前持異議已有隙迹矣蔡王
出於無心年尚㓜少未逹禍亂之萌故恬不以為
恤　陛下一切包容已開之隙復塗矣已顯之迹
復泯矣恩意渥縟歡然不失兄弟之情與夫區區
未能忘天下操以自狹者不啻相十百矣伏望
陛下勿以靄昧無根之言而加諸至親骨肉之間俾
陛下有魏文相煎太急之隙而忘大舜親愛之道
豈治世之美事也伏望　陛下密詔所司凡無根
之言勿形案牘箠楚之下何求弗得一有浸滛旁
及蔡王之語不識　陛下將如何處之莫若略治
所告及被告之人粗見嫌怨情狀並流之嶺表以
示天下神器非人心天命弗集非口舌强力可爭
也示天倫之愛雖天下莫之奪也雖善為間言莫
之離也儻形按牘有瑕可指一入胸次終身不忘
雖父(之/子)間尚未能磨滅况兄弟乎迹不可泯隙不
可塗則骨肉離矣　陛下將何道以治天下也蔡
王萬一䝉犯霧露之疾　神考在天之神靈豈不
知之　陛下將何面目見　神考於太廟乎書曰
克明俊徳以親九族九族既睦平章百姓詩曰刑
于寡妻至于兄弟以御于家邦至徳要道足以風
動天下未有不自親始者也惟　陛下深留聖意
　　　　論邏察　江　公望
臣聞人君明目逹聰所以通下情也前有旒左右
有纊所以防太察也太察則聞人之過下情不通
則不聞已過聞人之過則姦生而刑滋不見已過
則心塞而禍萌此周之厲王以防口而召亡漢之
顯宗以耳目隱發為明而速亂也邏者之興推求
其意不過以求瑕搜匿鈎致盗詐出於不備擿發
如神此一酷京兆之俗才爾使京兆為之猶可羞
矧以天下為度海内為家而為良京兆之不為者
乎　陛下即政之三日一切罷去天下聞之翕然
歸心開口張膽人人自安告訐不長風俗自厚比
聞稍稍復置舊額通為七十人一人量以十人為
耳目十人之中一人又以十人為之散之通途永
巷不啻數十百人矣夫婦醜詆之言仇隙怒傳之
語増情飾狀擿隱抉伏何所不至人人跼蹐各各
疑慮親戚不敢誠朋友不敢信目不敢注觀手不
敢直指若此定非清世之美事也昔呉主孫權用
吕壹軰舉罪紏姦纎介必聞深按醜誣排䧟無罪
以作威福步隲力詆其非權尋誅壹覺悟尚早蓋
小人因縁銜命不務奉公利在凴藉威勢杜絶人
口公然作過使上聰不逹威柄潜移刑及無辜睽
睽萬目由聞人之過不聞已之過所致也老子曰察見淵魚者
不祥以察為明是誠不祥之兆也　陛下豈不思
畿甸之外非　陛下之民乎人各有口能使之嘿
嘿不議　陛下政事乎既不可揜於天下何獨察
察於輦轂之下以爲明哉語曰天下有道庶人不
議信乎有道不可得而議也伏望　陛下以道御
天下使人蕩然不疑無得而議何爲蹈呉之故轍
而不知革彼猶能因言以誅壹軰孰謂　陛下鑒
此而不能之乎願黜獻議之人通舊額人數一切
罷去除禍者必鋤其根植福者必封其本毋謂昔
有額而不可去也其根尚存枝葉他日復生矣不
可不察
　　　　論馮澥　崔　鶠
伏覩六月一日詔書詔諫臣直論得失以求實是
此見　陛下求治之切也然數十年來王公卿相
皆自蔡京出其餘擢居要路以待相繼而用者又
充塞乎臺省要使一門生死則一門生用一故吏
逐則一故吏來更持政柄互秉鈞軸歴千百年無
一人立異雖萬世子孫無一人害已此蔡京之本謀
也安得實是之言聞于　陛下且如馮澥近日上
章其言曰士無異論太學之盛也此姦言也昔王
安石除異已之人當時名臣如韓琦冨弼司馬光
吕公著吕誨吕大防范純仁等咸以異論斥逐布
衣之士誰敢為異乎士携書負笈不遠千里游于
學校其意不過求仕宦爾安石著三經之説用其
説者入官不用其説者黜落於是天下靡然雷同
不敢可否陵夷以至于今大亂此無異論之効也
而尚敢為此説以熒惑人主乎又曰崇寧以來博
士先生狃于黨與各自為説附王氏之學則詆毁
元祐之文服元祐之學則詆誚王氏之説尤為欺
罔豈有博士先生敢為元祐之學而詆誚王氏之
説乎自崇寧以來京賊用事以學校之法馭士人
如軍法之馭卒伍大小相制内外相轄一容異論
者居其間則累及上下學官以黜免廢錮之刑待
之其意以為一有異論則已之罪必暴于天下聞
于人主故爾博士先生者敢詆誚王氏乎欲乞下
大學取博士講解覆視則澥之誕信見矣至如蘇
軾黄庭堅之文集范鎮沈括之雜説畏其或記
祖宗之事或記名臣之説於已不便故一切禁之
坐以嚴刑購以重賞不得收藏則禁士之異論其
法亦已密矣澥言服元祐之學詆誚王氏之説其
欺罔不亦甚乎欺罔之言公行則實是何從而見
焉先王之求實是亦有道矣傳曰皇帝清問下民
周官詢于衆庶孟子不以左右卿大夫之言為然
必詢于國人則實是見矣臣乞以澥所上章并臣
之章垂於象魏掲于通衢以驗國人之論而賞罰
之以戒小人欺罔君父者此　陛下之福天下之
幸也取進止
　　　　再論馮澥　崔　鶠
臣鶠近上章論諫馮澥未䝉施行澥復遷吏部侍
郎此士論之所共憂臣適當言責不得而已也觀
澥之意不過欲拘以熙寧元豐之法爲治縁澥乃
熙寧元豐人材之一也已之説行則身安已之説
廢則身危非爲國家忠計此天地否泰所係國家
治亂之所自分不可忽也昔在　仁宗　英宗時
選天下敦朴敢言之士以遺子孫而王安石用事
皆目為流俗之人盡逐去之乃自為新説以造士
號為新美之材充塞乎朝廷而人主不聞天下之
安危矣元祐之初相司馬光收　仁宗　英宗時
人材用之故　宣仁聖烈皇后擁少主不出簾帷
而天下治問其四夷則率服矣問其盗賊則消弭
矣問其軍士則豫附矣問其百姓則富樂矣當是
時天下之勢安於泰山及章悙用事斥之於瘴海
炎荒之外蔡京隂蓄異圖兇謀益熾於是盡收熙
寕元豐時人材用之誘以美官餌以厚禄於是海
内小人波蕩而從之萬口一詞迭相唱和為紹述
之論以誑惑人主紹述一道徳而天下一於謟佞
矣紹述同風俗而天下同於欺罔矣紹述理財而
公私竭矣紹述造士而人材乏矣紹述開邊而四
夷交侵胡塵犯闕矣此用熈寕元豐人材之効也
譬之治疾一醫治病而病愈一醫治病而病壞此
賢否不待較而明也且元符末以連年四月朔日
蝕四月者正陽之月古人所忌詔求直言應詔上
書者數千人蔡京因此以除去異已者乃遣腹心
之黨考定之分邪正二等同已者為正異己者為
邪澥與京同者也故列於正等擢以不次而異於
京者京皆指以為邪䧟於罪戾凡數千人近者
上皇下責躬之詔其言以來直言奪於權臣反歸
咎建議臣僚然則前日附㑹蔡京號為上書正等
之人皆今日之罪人也　陛下嗣服之初天下觀
陛下好惡是非以卜世之興衰今用蔡京正等之
人非　上皇悔過之意天下之士聞之解體矣
皇朝文鑑巻第六十二
皇朝文鑑巻第六十三
　表
　　　進刑統表　竇　儀
　　　滁州謝上表　王　禹偁
　　　黄州謝上表　王　禹偁
　　　駕幸河北起居表　楊　億
　　　謝賜衣表　楊　億
　　　汝州謝上表　楊　億
　　　賀冊皇太子表　劉　筠
　　　謝直集賢院表　夏　竦
　　　進兩制三館牡丹歌詩狀　晏　殊
　　　徒讀學士等請宫中視學表
　　　　　　　　　　　　　　晏　殊
　　　謝除使相判相州表　韓　琦
　　　睦州謝上表　范　仲淹
　　　謝轉禮部貟夘郎充天章閣徒制表
　　　　　　　　　　　　　　范　仲淹
　　　　進刑統表　竇　儀
臣聞虞帝聰明始恤刑而御物漢髙豁逹先約法
以臨人蓋此丹書輔于皇極禮之失則刑之得作
於凉而弊於貪百王之損益相因四海之凖繩斯
在如銜勒之持逸駕猶郛郭之域羣居有國有家
其來尚矣伏惟　皇帝陛下寶圖攸屬駿命是膺
象日之明流祥光於有截繼天而王垂洪覆於無疆
乃聖乃神克明克類河圖八卦惟上徳以潜符洛
書九章諒至仁而黙感哀矜在念欽恤為懷網欲
自密而疎文務從微而顯乃詔執事明啓刑書俾
自我　朝彌隆大典貴體時之寛簡使率土以遵
行國有常科吏無敢侮伏以刑統　前朝創始羣
彦規為貫彼舊章采綴已從於撮要属兹新造發
揮愈合於執中臣與朝議大夫尚書屯田郎中權
大理少卿柱國臣蘇曉朝散大夫大理正臣奚嶼
朝議大夫大理丞柱國臣張希遜等恭承制㫖同
罄考詳刑部大理法直官陳光乂馮叔向等俱
效檢尋庶無遺漏夙宵不怠綴補俄成舊二十一
卷今并目録増為三十一巻舊疏議節略今悉備
又削出式令宣敕一百九條别編或歸本巻又編
入後來制敕一十五條各從門類又録出二部律
内餘條准此四十四條附名例後字稍難識者音
於本字之下義似難曉者并例具别條者悉注引
於其處又慮混雜律文本注並加釋曰二字以别
之務令檢討之司曉然易逹其有今昔浸異輕重
難同或則禁約之科刑名未備臣等起請揔三十
二條其格令宣敕削出及後來至今續降要用者
凡一百六條今别編分爲四巻名曰新編敕凡釐
革一司一務一州一縣之類非于大例者不在此
數草定之初尋送中書門下請加裁酌盡以平章
今則可否之間上繫宸鑒將來若許頒下請與式
令及新編敕兼行其律并疏本書所在依舊收掌
所有大周刑統二十一巻今後不行臣等幸偶文
明謬參憲法金科奥妙比虧洞逹之能丹筆重輕
徒竊討論之寄將塵睿覽唯俟嚴誅
　　　　滁州謝上表　王　禹偁
罷直禁中臨民淮上雖離近侍猶忝正郎省已戴
恩既榮且懼伏念臣早將賤迹投受聖知進身不
自於他人立節惟遵於直道優游兩制出處八年
今春召自西垣入叩内署既在深嚴之地仍當繁
劇之權雖積兢虞終無補報所宜遠貶以肅具寮
伏䝉　尊號皇帝陛下曲念遭逄俯存終始止罷
玉堂之職仍遷粉署之資委以專城置于近地㳂
流數日登陸三程諸縣豐登　無公事一家飽煖
共荷君恩處之一生實為萬足然而翰林學士朝
廷近臣　陛下登位已來御前放人之後從吕䝉
正而下拜此職者止有八人臣最孤寒亦預其數
言於聖選不為不精數月之間忽然罷去衆情尚
或驚駭微臣豈不憂惶且臣在内庭一百日間五
十夜次當宿直白日又在銀臺通進司審官院封
駮司勾當公事與宋湜吕祐之閲視天下奏章審
省國家詔命凡干利害知無不為三日一到私家
歸來已是薄暮先臣靈筵在寢骨肉衰絰滿身
縱有交朋無暇接見不知謗議自何而興臣拜命
已來通宵自省恐是臣所賃官屋在髙懷徳宅中
一昨開寶皇后權厝之時便欲移出未有去處甚
不遑寧尋曽指約公人不令呵唱切恐貴僧出入
中使往還相逄之間難為顧揖自左右正言已上
謂之供奉官街衢之間除宰相外無所迴避此蓋
賈誼所謂人君如堂人臣如陛陛髙則堂髙者也况
臣頭有重戴身披朝章所守者國之禮容即不是
臣之氣勢因兹謝表敢逹危誠况臣粗有操修素
非輕易心常知於止足性每疾於回邪位非其人
誘之以利而不往事匪合道逼之以死而不隨唯
有上天鑒臣此志伏望　陛下思直木先伐之義
考衆惡必察之言曲與保全俾伸誠節則孤寒幸
甚儒墨知歸在於小臣有何不足今則隨岸千里
堯天九重微軀或遂於生還勁節尚期於死所
　　　　黄州謝上表　王　禹偁
乍離近侍猶忝專城循省尤違彌深感泣伏以黄
州地連雲夢城倚大江唐時版籍二萬家税錢三
萬貫今人戸不滿一萬税錢上及六千雖久樂昇
平尚未臻富庶永言養活亦藉循良如臣庸愚曷
副憂寄謹當勤求人瘼遵奉詔條窒塞嚚訟之
民束縛憸猾之吏敢言課最庶免曠遺况當求理
之朝必為無害之政伏念臣叨司帝誥又歴周星
既不曽上殿求見天顔又不曽拜章論列時事入
直則閉閣待制退朝則杜門讀書雖每日起居實
經年抱疾不敢求假恐煩醫官自後忝預史臣同
修實録晝夜不捨寢食殆忘已盡建隆四年見成
一十七巻雖然未經進御自謂小有可觀忽坐流
言不容絶筆夫讒謗之口聖賢難逃周公為鴟鴞
之詩仲尼有桓魋之歎蓋行髙於人則人所忌名
出於衆則衆所排自古及今鮮不如此伏望
皇帝陛下雷霆霽怒日月迴光鑒曽參之殺人稍
寛投抒察顔回之盗飯或出如簧未令君子之道
消惟頼聖人之在上况臣孤貧無援文雅修身不
省附離權臣祗是遭逄　先帝但以心無苟合性
昧隨時出一言不愧於神明議一事必歸於正直
愠於羣小誠有謗詞謀及卿士豈無公論以至
兩朝掌誥四任詞臣紫垣最忝於舊人白首不離
於郎署以微臣之行已遇　陛下之至公久當辯
明未敢伸理今則上國千里長淮一隅雖云守土
之榮未免謫居之歎霜摧風貶芝蘭之性終香日
遠天髙葵藿之心未死仰望旒扆不勝涕洟
　　　　駕幸河北起居表　楊　億
毳幕稽誅鑾輿順動羽衛方離於象魏天威已
震於龍荒慰邊甿徯后之心増壯士平戎之氣臣
聞涿鹿之野軒皇所以親征單于之臺漢帝因之
耀武用殱夷於兇醜遂底定於邊陲五材並陳蓋
去兵之未可六龍時邁固犯順以必誅矧朔漠餘妖
腥膻雜類敢因膠折之候輒為鳥舉之謀固已命
將出師擒俘獻馘雖奪名王之帳未焚老上之庭
是用親御戎車躬行天討勞軍細栁之壁巡狩常
山之陽師人多寒感恩而皆同挾纊匈奴未滅受
命而孰不忘家行當肅静塞垣削平夷落梟冐頓
之首收督亢之圖使遼陽八州之民得聞聲教榆
關千里之地盡入提封虵豕之穴悉降干戈之事
永戢然後登臨瀚海刻石以銘功陟降云亭泥金
而典禮逺追八九之迹永垂億萬之年臣忝守方
州莫參法從空勵請纓之志慙無扈蹕之勞唯聆
三捷之音逺同百獸之舞
　　　　謝賜衣表　楊　億
解衣之賜猥及於下臣挾纊之仁更均於列校光
生郡邸喜動轅門伏以　崇文廣武聖明仁孝皇
帝陛下誕膺元符恭臨大寳惠必先於逮下志惟
在於愛人鳥獸氄毛甫及嚴凝之候衣裳在笥爰
推賜予之恩在涣汗之所沾雖容光而必照如臣
者任叨符竹地僻甌吳奉漢詔之六條方深祗畏
分齊官之三服忽荷頒宣纂組極於纎華純綿加
於麗宻璽書下降　窺雲漢之文馹騎來臨更重
皇華之命但曳婁而増惕實被服以難勝矧於戎
行亦膺天寵干城雖乆皆無汗馬之勞守土何功
獨懼濡鵜之刺仰瞻宸極唯誓糜捐
　　　　汝州謝上表　楊　億
沉痾初釋寵寄荐臻祗命惟寅飭裝靡暇初臨郡
閤獲見吏民揣已若驚戴恩罔措伏念臣本由單
弱特禀方愚以童　之微能際帝圖之亨㑹驟參
綸掖獲草芝函屬以堯徳彌文漢辭爾雅雲章有
爛諒黼黻以何施天律惟精亦哇　之罔棄居常
摩厲徒益空踈俄踐内庭預司密命值皇闈之有
慶扈清蹕以多歡窺雲瑞於封中聽棹歌於汾曲
四巡第頌誠辨麗之絶聞二竪興妖致冥煩之坐
遘偶嬰沉痼遂劇支離因請急以歸寧遽迷魂而
不復率由蹇否自抵困窮　以蕞爾之軀㷀然去
職羇孤至甚毁嫉居多嘖有煩言實盈庭之可畏
豁然大度終如地以見容比及痊平果䝉齒叙此
蓋　尊號皇帝陛下仁深慘怛徳茂欽明軫舊故
以興懷俾肖翹之遂性特加采録令獲便安伏况
臨汝舊邦陪京近輔姬文之化所及首載聲詩地
官之籍攸分寔繁兵賦土多巖險民或惰游置使
劭農抑惟令典分條察俗蓋有新書臣亦夙侍凝
嚴僣窺律度敢忘瘁盡以奉化成然念臣早以斷
斷之薄材獲齒振振之近列典司訓誥就望威顔
讀銘字於湯盤時瞻景式載史言於董筆獲次舊
聞舛命遘屯榮階絶迹酒泉素願敢望於生歸麗
正殘編幾成於死恨今者星畿接畛竹使長人預
方國之頒書禀天臺之布憲水深土厚足養於槁
骸晝訪夕修冀無於秕政親末光而彌阻感再造
以難勝
　　　　賀册皇太子表　劉　筠
前曜開祥東闈播憲漢儀丕赫天下之本既豐周
制協敷王者之基克固殊尤顯會中外祗懽恭以
十翼垂言黄離之象攸著四瀆流潤重海之歌載
揚于以示元吉之有孚表善利之霈廣正人倫而
張大紀統天序而荷亨衢陪翼至仁登閎昌祚允
鍾聖嗣克奉宗祧伏以皇太子器本夙成智包妙
用挺温姿而玉裕藹淑度以金相至性迪乎天經
積粹發乎真系而自桂房毓秀茅壤疏榮有時
敏之進修有日躋之駿惠固已悟喬枝而奉順詢
内衛以宣勤務近老成之人歴觀盛徳之事寶忠
信而由已服禮樂以蹈中造理惟微振辭有典侍
鑾游而儼若拱列欽瞻省臺膳以肅如慈宸敦眷
四學㹅於上序百行紀於司成洽乃懿聲被乎罄
㝢建儲之論繄先親而是宜立愛之文稽古道而
斯順肇膺徽册有慶昌辰伏惟　尊號皇帝陛下
闡長世之善經率保邦之大法翕受祕祉備舉縟
儀上帝是忱克享於馨茂兆民咸頼用致於輯寧
惟震長之至賢實乾剛之上體三善靡煩於在傳
重暉誠契於秉陽　陛下仰奉靈心旁挹群籲
以爲主噐之重有國莫先矧錫羡於仙源在守成
於宗躅増崇巨業厲我元良龜獻之告協從神鑒
之徴允格三讓成魄知天道之好謙明兩作離見
皇圖之可大式備彌文之禮仍新遵徳之稱涓以
茂辰膺茲鴻典班輪飭駕奮五采以相宣碧鏤題
宫配二儀而胥永臣以濫叨詞職竊守藩封昭數
在庭莫覿鸞旌之美含和發詠率同鳬藻之誠
　　　　謝直集賢院表　夏　竦
北門禁省給青簡以試言東觀直廬降紫泥而命
職莫逭假人之刺彌彰遇主之榮竊以承明設待
詔之官寔漢朝之芳潤麗正啓修書之院乃唐氏
之英華濬圖書之淵敞龍鳯之宇自非弓裘繼世
章句名家通授羲畀姒之靈篇閑書笏珥彤之故
事則何以繼成康之嘉頌考宣武之懿文陪法從
於甘泉奉宸游於屬玉况當聖日允属簡求如臣
者學不傳經文非近史青青子佩雖見刺於勞心
翹翹錯薪亦濫期於刈楚筮仕勝衣之嵗薦名象
日之畿方博帶以觀光遽墨衰而㳂牒尋遇國家
誕敷尺詔増廣六科方棲枳以徒勞遂上封以自
薦始校文於鼇苑旋試可於鼎司亟趨文石之墀
遂忝延英之問擊轅度曲敢望於九成縈帶分墉
俄登於百雉陞象河之属吏佐分虎之方州爰受
代於瓜時遂歸朝於幄坐典陳陳之粟閲山委之
丘區從九九之車緫絲棼之案牘暨還衡睢壤舎
爵太宫既諧引籍於金閨將佐于藩於熊軾又慮
沉迷簿領廢墜簡編負公朝振舉之科辜聖主詳
延之意遂殺青而奏技果出綍以推恩禁林俾試
於雕蟲書殿遽令於抱槧閲上帝之册府目眩星
辰登道家之蓬山足踐雲氣奉長者之餘論與先
生而並行分直石渠地接嚴更之守縱觀金匱門
連著作之庭載惟螻螘之軀莫報乾坤之賜恭惟
尊號皇帝陛下事寢廟以至孝奉靈祗而克誠
流鴻藻於絶垠鑠景炎於往號以文明而行健躰
柔克以居髙縱觀唐漢之大猷備舉黄虞之故實
睿藻和而六同韻天章麗　飛恢崇務廣於斯
文奬擢不遺於小道遂使至孤之士獲塵非次之
恩東陵遽擬於西山羔裘遂登於狐腋歌衛風而
合雅鬻齊紫而雜良誠當潔節於素絲敢不盟心
於白水益三思而出話彌九復以窮經永冰淵惕
勵之心奉日月照臨之鑒庶逭素飡之謗仰醻明
主之知媿懼所深兢惶不已
　　　　進兩制三館牡丹歌詩狀　晏　殊
臣准傳宣劄子奉聖㫖令兩制三館賦後苑諸殿
亭牡丹歌詩者化合天人祥開卉木協風靈雨散
為膏壤之滋共蔕并柯布在密青之囿畫品難形
於卓異瑞圖不盡於芳妍乃詔儒臣各摛華藻匪
太平之特盛豈榮遇之及兹昔者虞舜膺期有臯
陶之賡載周宣繼業聞吉甫之誦章蓋黙助於謨
猷不專工於辭翰迨于漢室尤好藝文别館離宫
多命從臣之制作倡優鄭衛已無前古之箴規中
葉以還其風未冺永平神雀之頌孝明稱美者五
人正元重九之篇徳宗考第於三等並埀編簡式
著熙隆洪惟聖運之㑹昌可繼重華之輝耀然於
衆製未復前修思諷諭者隱其誠而靡宣局聲律
者艶其言而罕實不足以上裨睿覽下逹民情效
明良喜起之音續雅頌清微之範姑用登髙而能
賦庶幾博奕之猶賢罔叶精求豈任多愧臣首當
庸濫實玷恩華興寤以思靦惶無極其兩制并侍
講學士龍圖閣待制自章得象以下十三人三館
祕閣自康孝基已下二十七人歌詩共一百四十
首謹隨狀進以聞
　　　　侍讀學士等請宫中視學表
　　　　　　　　　　　　　　晏　殊
伏奉聖㫖以時暑暫住講書至秋凉仍舊者運當
文治日視講筵以炎暑之盛隆遂紫宸之游息載
頒明㫖允合舊章伏惟　皇帝陛下應運挺生代
天化育御承光之法座臨照九圍奉長樂之慈顔
緝熙萬務緬懷　三聖撫愛兆民知王業之艱難
識帝模之宏遠於是順稽古道崇尚素風命册府
之儒臣敞金華之經席包周衆説既析於篇題齊
魯善言彌勤於聽覽属南薫之届候憫會弁之増
勞暫錫假寧聿昭恩遇臣等退惟鄙質幸此親逄
敢忘矇瞽之言仰效涓毫之助竊以四方無事百
度允釐宫禁之間穆清多豫伏願重漢皇之六學
惜夏禹之寸隂時習所聞愈精大義間揮仙翰式
就神工彰睿徳之日新廣鴻猷之天賦如此則宗
祊景福賛明主之保邦夷夏仰瞻識大朝之垂教
　　　　謝除使相判相州表　韓　琦
宰職隳功莫副宵衣之治鄉邦得請重叨晝錦之
行被恩典之特優顧人言而甚愧伏念臣早繇科
第遂玷寵榮不圖翰墨之進身自竭涓塵而報國
備員諌諍幾不免於竄投奮命疆陲實荐罹於艱
阻獨恃聖神之眷誰開援助之言　仁宗皇帝知
其守以孤忠謂可属之大事慶歴之始已擢貳於
樞機嘉祐之中乃進登於宰輔俄膺家任益荷殊
知當　英廟之承祧逮　聖人之嗣服稠重遭會
罄竭愚庸惟知社稷之安豈顧家宗之末然而萬
微多務一紀妨賢為國持平敢自私於輕重栽人
所欲固難免於愛憎加疾疹之嬰纒苦形神之耗
弊勉訖因山之禮懇陳上印之宜伏䝉　皇帝陛
下念犬馬之力易衰廓日月之明為照不罪再三
之請亟垂開可之音進秩地官剖符枌社建髙牙
之重既䟽淮海之封増故里之光仍襲貂蟬之舊
叨塵之甚今古疇偕敢不思盡瘁於寢興泯寘懷
於内外在邊在庭之責惟驅策以當前益堅益壯
之心至糜捐而後已
　　　　睦州謝上表　范　仲淹
獻言罪大輙効命於鴻毛宥過恩寛迥迴光於白
日事君無遠為郡其榮恭惟　皇帝陛下天徳清
明海度淵黙撫羣龍以宅吉念六馬而懷驚臨軒
以來側席不暇思啓心沃心之道奬危言危行之臣
萬㝢咸歡九門無壅臣腐儒多昧立誠本孤謂古人
之道可行謂明主之恩必報而况䀤膺聖選擢預
諌司時招折足之憂介立犯顔之地當念補過豈
堪循黙昨聞中宫揺動外議喧騰以禁庭徳教之
尊非小故可廢以宗廟祭祀之主非大過不移初
傳入道之言則臣遽上封章乞寢誕告次聞降妃
之説則臣相率伏閤冀回上心議方變更言亦翻
覆臣非不知逆龍鱗者掇韲粉之患忤天威者負
雷霆之誅理或當言死無所避蓋以前古廢后之
朝未嘗致福漢武帝以巫蠱事起遽廢陳后宫中
殺戮三百餘人後及巫蠱之災延及儲貳至宣帝
時有霍光妻者殺許后而立其女霍氏之釁遽為
赤族又成帝廢許后呪詛之罪乃立飛燕姊妹妬
甚於前六宫嗣息盡為屠害至哀帝時理之即皆
自殺西漢之祚由此傾微魏文帝寵立郭妃譛殺
甄后被髪塞口而葬終有反報之殃後周以虜庭
不典累后為尼危辱之朝不復可法唐髙宗以王
皇后無子而廢武昭儀有子而立既而摧毁宗廟
成竊號之妖是皆寵衰則易揺寵深則易立後來
之禍一一不善臣慮及幾微詞乃切直乞存皇后
位號安於别宫暫絶朝請選有年徳夫人數員朝
夕勸導左右輔翼俟其遷悔復于宫闈杜中外覬
望之心全聖明始終之徳且黔首億萬戴　陛下
如天皇族千百倚　陛下如山莫不雖休勿休日
慎一日外采納於五諫内彌縫於萬機而况有犯
無隱人臣之常面折庭諍　國朝之盛有闕即補
何用不臧然後上下同心致君親如堯舜中外有
道躋民俗於羲皇將安可久之基必杜未然之釁
上方虚受下敢曲從既竭一心豈逃三黜伏䝉
陛下皇明委照洪覆兼包贖以嚴誅授以優寄郡
部雖小風土未殊靜臨水木之華燕處江湖之上
但以肺疾綿久藥術鮮功喘息奔衝精意牢落惟
頼髙明之鑒不投遐遠之方抱疾于茲為醫尚
苟天命之勿隕實聖造之無窮樂道忘憂雅對
江山之助含忠履潔敢移金石之心
　　　　謝轉禮部員外郎充天章閣待制表
　　　　　　　　　　　　　　范　仲淹
渙渥自天震惶無地改中臺之華序進内閣之清
班盡出髙明殊登祕近竊念臣發自顔巷賔于舜
門一第為榮四方無效爰自書林預選閨籍升華
恥汨没以懷安或感激而論事惟慕古人之節詎
希英主之知伏惟　尊號皇帝陛下禀帝堯之聰
明加漢髙之豁逹坦聖懷而虚受期鴻化以咸孚
念　三聖之艱難而成丕業求七人之蹇諤以補
大猷臣猶愧非材首當清問危言多犯孤立自持
斧鉞居前雷霆在上敢避樞機之禍終乖藥石之
良　陛下日月垂光江海敦量恕其萬死假之一
麾望已絶於青雲咎未更于鴻霈俄易藩宣之寄
寧分旰昃之憂忽降綸章荐加寵數而况闢圖書
之府叨處於深嚴踐雲龍之庭當備于顧問非名
儒而不稱豈曲士之能堪矧簉清曹仍居舊治輝
榮大集志願何求敢不内守朴忠外修景行進退
惟道遵聖賢視履之方始終一心副君父育材之
造
皇朝文鑑卷第六十三
皇朝文鑑卷第六十四
　表
　　　辭起復表　富　弼
　　　謝知制誥表　歐陽　脩
　　　賀平貝州表　歐陽　脩
　　　謝復龍圖閣直學士表　歐陽　脩
　　　南京留守謝上表　歐陽　脩
　　　謝覃恩轉官表　歐陽　脩
　　　謝宣召入翰林狀　歐陽　脩
　　　乞罷政事表　歐陽　脩
　　　毫州謝上表　歐陽　脩
　　　乞致仕表　歐陽　脩
　　　謝賜漢書表　歐陽　脩
　　　謝止散青苗錢放罪表　歐陽　脩
　　　乞致仕第二表　歐陽　脩
　　　乞致仕第三表　歐陽　脩
　　　進修唐書表　歐陽　脩
　　　賀南郊大赦表　宋　祁
　　　賀生皇子表　宋　祁
　　　代人乞岀表　宋　祁
　　　　辭起復表　富　弼
喪次銜哀甫終卒哭使華傳命繼至弊廬心積驚
憂情深屠裂雖屢傾於丹懇尚未錫於俞音天遠
莫量物微難動不避䙝煩之咎更陳隕絶之詞必
兾神聰俯從哀請伏念臣早罹家難偏奉母慈猥以
蠢愚最鍾愛育享禄未㡬遽纒風樹之悲報徳永違
徒懷霜露之感寢苫枕塊而適抱至痛食稻衣錦
則若為自安實非人情沋紊邦制况今中外無事
左右得賢共輔聖明之期安有隳曠之務曲䝉下
詔更起孤臣在　陛下馭國之方盖欲不遺於舊
物於朝廷敦化之道必恐有誤於蒼生何須稽故
事以遂前世之非正可存禮經以圖今日之善行
之即是義不為難豈惟於　陛下有復古之風抑
亦俾愚臣得事親之道一為匪戾兩得其宜兼臣
悲傷之餘衰病交至精力已耗神觀未還假使充
員豈堪應務苟令終畢於祥禫庶㡬稍復於幹
魂得此從容可備駈策伏望　尊號皇帝陛下
日月臨照天地包容盡母氏平生之恩憐人子罔
極之苦曲矜末志得滿鉅憂生意凋零或尚未捐
於溝壑清光咫尺終期伏望於雲天悲感増深懇
願兼劇
　　　　謝知制誥表　歐陽　修
伏以王者尊居萬民之上而誠意能與下通奄有
四海之大而惠澤得以徧及者得非號令誥詔發
揮而已哉然其為言也質而不文則不足以行遠
而昭聖謀麗而不典則不足以示後而為世法居
是職者古難其人乃以愚臣而當此選伏惟
尊號皇帝陛下茂仁聖之姿荷　祖宗之業日謹
一日曽未少懈而自羗戎負固邊鄙用師勤儉率
先於聖躬焦勞常見於王色雖有憂民之志而億
姓未蘇雖有欲治之心而羣臣未副故每進一善
則未嘗不欲勸天下之能每官一賢則未始不欲
盡人材之用雖以爵禄而砥礪尚須訓誡之丁寧
尤假能言以諭至意可稱是者不又　艱歟伏
念臣雖以儒術進身本無辭藝可取徒值嚮者時
文之弊偶能獨守好古之勤志欲去於雕華文反
成於樸鄙本懼不適當世之用敢期自結聖主之
知　陛下奬之特深用之太過此臣所　以懇讓三
四至於辭窮而天意不回寵命難止尚慮頑然之
未諭更加使者以臨門恩出非常理難屢瀆及俯
而受命伏讀訓辭則有必能復古之言然後益知
所責之重夙夜惶惑未知所措伏况文字之職厠
于侍從之班在于周行是為超擢不徒揮翰以為
効自當死節以報恩惟所使之期於盡瘁
　　　　賀平貝州表　歐陽　修
盗孽竊興人祗共忿果憑睿筭悉殄兇徒伏惟
尊號皇帝陛下推仁育物浸澤在人常服儉以躬
行惟足兵而在念至于多捐金幣講好戎夷務休
戰爭蓋惜士卒徳至深而莫報恩既厚則生驕敢
肆妖狂自干斧鉞脅駈士衆閉守城闉既違天而
逆人宜不攻而自破而况聖神運略將相協忠不
遺一人咸即大戮悖慢者驚而肅恪昏愚者知有
誅夷銷沮姦萌震揚威令臣幸忝郡寄忻聞徳音
　　　　謝復龍圖閣直學士表　歐陽　脩
恩還舊職事雪前誣感極心驚涕隨言出臣伏見
前世材賢之士身結主知勲徳之臣功施王室然
尚或一遭謗毁欲辨無由少忤要權其禍不測顧
如臣者何足道哉臣材不迨於中人功無益於當
世用之未見有効去之無足可思矧罔極之讒交
興而並進易危之迹何恃而不顛而聖心不忘恩
意特至辨欺罔於曖昧沮仇嫉於衆多雖暫居譴
謫之中而屢被陞遷之渥今又特䝉甄録牽復寵
名以臣之愚豈比前人而獨異推其所幸蓋由聖
主之親逄謂宜如何可以論報再念臣禀生孤拙
本乏藝能徒因學古之勤粗識事君之節苟臨危
効命尚當不顧以奮身况為善無傷何憚竭忠而
報國誓期盡瘁少答髙明
　　　　南京留守謝上表　歐陽　修
守宫鑰之謹嚴敢忘夙夜布政條之纎悉上副憂
勤寄任非堪兢營並集伏念臣賦才庸薄禀數竒
屯毁譽交興兩嘗過實寵榮踰分動輙招尤念報
效之未伸敢不竭忠而盡瘁因風波之可畏則思
遠去以深蔵迨此六年外更三守學偷安而杜口
負素志以媿心朽質易衰已凋零於齒髪良時難
得尚希慕於功名豈謂皇慈未捐舊物擢從支郡
委以名都惟此别京舊當孔道簿領少勤於職事
厨傳取悦於路人苟循俗吏之所為雖能免過非
有古人之大節未足報君
　　　　謝覃恩轉官表　歐陽　修
天地號令風雷鼓行一氣所均萬物咸被遂容僥
倖亦與褒升伏念臣材不逮人識非慮遠徒有事
君之節未知報國之方冒寵貪榮已踰其量見利
臨得曽不知慙此者伏遇　尊號皇帝陛下堯舜
聰明禹湯勤儉修前王之曠典述先志以繼成昭
致精禋躬臨路寢膺受上天之多福推與萬方而
不私臣於此時限以官守講儀制禮不與議郎博
士之流助祭陪祠不在諸侯方物之列既乏一言
之獻又無執事之勞徒隨翟閽共享餘賜普天率
土難異衆以獨辭蹐厚跼髙但撫躬而無措
　　　　謝宣召入翰林狀　歐陽　修
使車入里君命在門閭巷驚傳豈識朝廷之故事
縉紳竦歎以為儒者之至榮在臣之愚何以堪此竊
以文章之任自古非輕待遇寵榮至有私人之目詢謀
獻納因加内相之名恩既異於常倫人愈難於稱職
伏念臣器非宏遠識匪該明學不通古今之宜材不
適方圓之用久叨塵於侍從曽莫著於勞能而自出
守外藩近遭家禍苟存餘喘復齒周行風波流落者
六年天日再瞻於雙闕進對之際已蕭颯於霜毛慰
勞有加賜憫憐於玉色形神若此志意可知身已分於
早衰心敢萌於希進加以羇危之迹仇嫉交攻進退
動繫於羣言論議多煩於睿聽雖覆載之造每賜
保全而孤蹇偷安常思引去敢謂伏䝉　尊號皇
帝陛下俯憐舊物曲軫宸慈因内署之闕員俾備
官而承乏臣敢不勉尋舊學益勵前修感遺簮
未弃之仁竭駑馬已疲之力庶伸薄効少答鴻恩
　　　　乞罷政事表　歐陽　修
臣聞士之行已所重者始終之不渝臣之事君所
難者進退而合理苟無大過善保其身昔之為臣
全此者少臣頃侍　先帝屢陳斯言今之懇誠蓋
迫於此伏念臣識不足以通今古材不足以語經
綸幸逄盛際之休明早自諸生而㧞擢方其與儒
學文章之選居言語侍從之流毎䝉過奬於羣公
常媿虚名之浮實暨晚叨於重任益可謂於得時
何嘗敢傷一士之賢豈不樂得天下之譽而動皆
臣忌毁必臣歸人之愛憎不應遽異臣之本末亦
豈頓殊蓋以處非所宜用過其量惟是權要之地
不勝耳目之多周防所以履危而簡踈自任委曲
所以從衆而拙直難移宜其舉足則蹈禍之機以
身為歛怨之府復盤桓而不去遂謗議以交興讒
説震驚輿情共憤皇明洞照聖斷不疑孤臣獲雪
於至寃四海共忻於新政至于頼天地保全之力
脱風波險䧟之危使臣散髪林丘幅巾衡巷以此
沒地猶爲幸民况乎擁蓋垂襜其榮可喜撫民求
瘼所寄非輕苟可效於勤勞亦寧分於内外伏望
皇帝陛下曲回天造俯察愚衷許觧劇繁處之閑
僻物還其分庶獲遂於安全心非無知豈敢忘於
報効
　　　　亳州謝上表　歐陽　脩
貳政非才雖獲奉身而退分符善地猶懷竊禄之
慚祗荷寵靈惟知戰懼伏念臣章句腐儒之學也
豈足經邦斗筲小器之量也寧堪大用而叨塵一
府首尾八年荷三朝之誤知罄一心而盡瘁若乃
樞機宜慎而見事輙言䧟穽當前而　身不避竊
尋前載未有能全一昨怨出仇家構為死禍造謗
于下者初若含沙之射影但期隂以中人宣言于
廷者遂肆鳴梟之惡音孰不聞而掩耳頼聖神之
在上廓日月之至明悉究罔誣遂投讒賊再念臣
性實甚愚而疎於接物事多輕信者蓋以至誠如
彼匪人失於泛愛平居握手惟期道義之交延譽
當朝常丐齒牙之論而未乾薦禰之墨已彎射羿
之弓知士其難世必以臣為戒常情共惡人將不
食其餘而臣與遊既昧於擇賢在滿不思於将覆
自貽禍釁㡬至顛隮上煩睿聖之保全得完名節
於終始洎懇辭於重任尤深惻於皇慈雖避寵辭
隆僅能去位而清資顯秩愈更叨榮莫逃僥倖之
譏實負心顔之靦斯蓋伏遇　皇帝陛下乾坤大
度堯舜至仁察臣自取於怨仇本由孤直憫臣力
難於勉强蓋迫衰殘既獲免於非辜仍曲從於私
欲遂同萬物俾無失所之嗟未盡餘生敢忘必報
之効
　　　　乞致仕表　歐陽　脩
臣近貢封章乞還官政伏奉詔答未賜允俞退自
省循奚勝殞越臣聞神功不宰而萬物得以曲成
者惟各從其欲天鍳孔昭而一言可以感動者在
能致其誠敢傾䖍至之心再黷髙明之聽伏念臣
本以一介之賤叨承二府之聮知直道以事君每
師心而自信然而既乏捐軀之効又無先覺之明
用之已過其分而曽不自量毁者不堪其辱而莫
知引去幸頼乾坤之再造得逃䧟穽之危機仍許
避於要權俾退安於晚節今乃苦於衰病莫自支
持顧難冒於寵榮始欲收於骸骨敢期聖念過軫
天慈謂雖迫於桑榆未忍弃於草莽竊以古今之
制㳂襲不同蓋由兩漢而來雖處三公之貴每上
還於印綬多自駕於車轅朝去朝廷暮歸田里一
辤髙爵遂列編民豈如至治之朝深篤愛賢之意
每示隆恩之典以勸知止之人故雖有還政之名
而仍享終身之禄固已不類昔時之士無殊居位
之榮然則在臣素心雖竊退休之志迹臣所乞尚
虞僥倖之譏伏望　皇帝陛下惻以深仁矜其至
懇俾解方州之任遂歸環堵之居固將優游垂盡
之年涵泳太平之樂惟辛勤白首迄無一善之稱
孤負明時莫報　三朝之徳此為慙恨何可勝陳
　　　　謝賜漢書表　歐陽　修
俯躬承命拭目生輝竊以右文興化乃致治之所
先著録蔵書須太平而大備惟漢室上繼三代之
統而班史自成一家之書文或舛訛蓋其傳之已
久詔加刋定俾後學之無疑一新方册之文増煥
祕書之府而奏篇之始方經衡石之程賜本之榮
惟及鈞樞之近敢期孤外特與恩頒此蓋伏遇
皇帝陛下曲軫睿慈俯矜舊物謂其嘗與臣隣之
列不忍遽遺憐其自喜文字之間俾之娯老然臣
兩目昏眊雖嗟執巻之已艱十襲珍蔵但誓傳家
而永寶
　　　　謝止散青苗錢放罪表　歐陽　修
有罪必誅是為彛典原情以恕特出深仁聞命驚
慚省躬涕泗伏念臣以一介之微賤荷　三聖之
奬知寵禄既豐初無報効筋骸已憊尚此遲徊曲
䝉大度之并容誤委一方之寄任職當撫俗責在
分憂方茲旰畏之勞心豈敢因循而避事昨遇國
家新建官司而主計大商財利以均通分命出使
之車交馳於郡縣悉發舊縣之鏹取息於農氓而
臣方久苦於昏衰初莫詳其利害既已大諠於物
議始知不便於人情亦嘗略陳衆弊之三冀補萬
分之一属再當於班給顧已逼於㑹期雖具奏陳
乃先擅止據茲專輙合被譴呵豈謂伏䝉　皇帝
陛下深軫睿慈俯矜朴拙免從吏議特貸刑章夫
何草木之微曲被乾坤之施臣敢不益思祗畏更
勵操修戒小人之遂非希君子之改過冀圖薄効
少答鴻私
　　　　乞致仕第二表　歐陽　修
睿訓下寧曲加慰諭愚衷懇迫尚敢黷煩將再干
於冕旒宜先伏於砧鑕伏念臣世惟寒陋少苦竒
屯識不逹於古今學僅知於章句名浮於實用之
始見於無能器小易盈過則不勝於㡬覆徒以早
際千齡之亨㑹誤䝉　三聖之奬知寵榮既溢其涯
憂患亦隨而至禀生素弱顧身未老而先衰大道
甚夷嗟力不前而難彊每念恩私之莫報兼之疾
病以交攻爰於守亳之初遂决竄漳之計逮此三
遷於嵗律又更兩易於州符而犬馬已疲理無復
壯田廬甚邇今也其時是敢更殫螻蟻之誠仰冀
乾坤之造况今時不乏士物咸遂生鳬雁去來固
不為於多少鳶魚上下皆自適於飛潜苟遂乞於
殘骸庶少償其夙志伏望　皇帝陛下哀憐舊物
隱惻至仁察其有素非偽之誠成其識分知止之
節曲從其欲賜報曰俞俾其解組官庭還車故里
披裘散髪逍遥垂盡之年鑿井耕田歌詠太平之
樂其為榮幸曷可勝陳
　　　乞致仕第三表　歐陽　修
恩深煦嫗感極涕洟雖情有迫於危心不知自止
而辭已窮於累牘㡬至無言惟以至誠期於必逹
自乞憐於君父不復訊於蓍龜伏念臣家世單
性姿中下少從官學求免饑寒不自意於遭逢遂
進階於榮顯然而羣材方茂蒲栁未秋而早衰衆
駿並馳駑駘中道而先乏而况荷難勝之任用竊
逾分之寵榮風波憂畏而慮以深疾病侵凌而老
亦至故自辤於機政即願謝於軒裳䝉上聖之至
仁念　三朝之舊物每曲頰於訓諭久未忍於弃
捐竊惟臣知事君必本忠信言不顧行是為罔欺
而臣口日誦於田間身坐貪於禄利可畏至公之
議何施有覥之顔每自省循莫遑啓處是敢罔避
再三之煩黷猶希萬一之矜從伏望　皇帝陛下
特軫天慈俯回眷聽察前言之可復蓋屢請者有
年哀下愚之不移俾卒成於素志徇其所欲乞以
殘骸臣若得上印綬於有司自駕柴車而即路晚
節知無於大過沒身永荷於鴻施
　　　　進脩唐書表　歐陽　脩
竊惟唐有天下幾三百年其君臣行事之始終所
以治亂興衰之蹟與其典章制度之美宜其粲然
著在簡册而紀次無法詳略失中文采不明事實
零落蓋又百有五十年然後得以發揮幽昧補緝
闕亡黜正偽謬克偹一家之史以為萬世之傳成
之至難理若有待伏惟　尊號皇帝陛下有虞舜
之智而好問躬大禹之聖而克勤天下和平民物
安樂而猶埀心積精以求治要日與鴻生舊學講
誦六經考覽前古以謂啇周以來為國長久惟漢
與唐而不幸接乎五代衰世之士氣力卑弱言淺
意陋不足以起其文而使明君賢臣隽功偉烈與
夫昏虐賊亂祸根罪首皆不得暴其善惡以動人
耳目誠不可以垂勸戒示久遠甚可歎也乃因邇
臣之有言適契上心之所閔於是刋脩官翰林學
士兼龍圖閣學士給事中知制誥臣歐陽修端明
殿學士兼翰林侍讀學士龍圖閣學士尚書吏部
侍郎臣宋祁編修官禮部郎中知制誥臣范鎮刑
部郎中知制誥臣王疇太常博士集賢校理臣宋
敏求祕書丞臣吕夏卿著作佐郎臣劉羲叟等並
膺儒學之選悉發祕府之蔵俾之討論共加刪定
凡十有七年成二百二十五巻其事則増於前其
文則省於舊至於名篇著目有革有因立傳紀實
或増或損義類凡例皆有據依纎悉綱條具載别
録臣公亮典司事領徒費日月誠不足以成大典
稱明詔無任慙懼戰汗屛營之至
　　　　賀南郊大赦表　宋　祁
帝儀訖饗朝渙推慈飛驛疾傳庶邦叢慶竊以天
郊之重國制有常凡萬乘躬行必三嵗間往不煩
不怠由列聖而持循以妥以䖍合諸神而裒對睿
圖累盛縟典勤修恭惟　尊號皇帝陛下纂大合
華執中布度抵金璧之珍玩率儉示人收霜電之
嚴慅措刑于下克勵明徳格于皇穹交熏太和冒
我羣品顧懷時億瑞應日來亟蕆上儀若祗舊典
戒期百執頒詔九州曵雲威之常羊服翠蚪之泮
渙殊庭一獻諸祏徧躋遂自陽靈之宫徃㑹天元
之旦羽旄四合垓陛參登上璧左琮之華合袪而
信祝祖蕝宗題之次更侑而迪嘗拜嘉胙於席垂
列欽柴於雲表靈心合答熙典備成然後還坐中
天之闈普肆隨風之澤改頒大號崇冠初元昭神
之祥祈命惟永賞功赦罪已責逮瘝咸與惟新牖民
衷而遷善聿懷多福道帝祉於緜區盛際有光彛
倫咸頼臣嚮觀舊史殫見徃朝或不愛牲玉為恭
殊非明薦或所過租賦為復蓋出重勞語昔罕全
訂今絶擬所恨清塵在望自苦周南之留紫槖仍
持不與甘泉之從第班恩諭均浹歡悰
　　　　賀生皇子表　宋　祁
寶祏叢休天支毓秀慶騰祕禁歡溢中區恭惟
尊號皇帝陛下受命溥將凝圖丕赫權綱相乂根
乎克念之䖍簡素所安表于不勉之懿且復欽刑
薄賦重榖弛畋一方少饑則便馳使節萬姓稍之
則輙續禁錢民用靖嘉神罔恫怨是以上帝歆佑
三后顧存詒美孫謀昭衍無疆之烈歸功元首茂
啓多男之祥誕協仲商挺生哲嗣星弛具禮天第
交華惟翕闢之儲英固覃計而絶異逖聆詔諭並
仰獻儀薦笏相趨抃吾君之有子珪璋流愛宜天
下之繫心臣始去近聯遽承吉語賡歌緜瓞早知
周徳之遐參祝祠禖罔逮漢臣之幸
　　　　代人乞出表　宋　祁
臣聞物勝於權則衡爲之殆馬竭其力則御速於
顛蓋以器循量而易施材過求而難勉是以功名
之際惟髦士可居彊力之容匪暮年勝任將傾危
懇敢援斯言竊念臣本以丘樊託于經術幸逄先
烈超備從官服上教之彌文因至愚而取信出入
扃禁無所建明履歴藩宣蔑聞條教　尊號皇太
后陛下　尊號皇帝陛下奉承謨訓過聽空疎簡
服在庭兼容如地雖百度之治咸使與聞每萬機
之餘常參勸講七周成嵗訖乏寸長惟君知臣足
以驗其無用惟國有典不可逭於黜幽且臣自知
甚明内省尤熟以一介之鄙賤丁千載之㑹昌邑
戸飡錢非禄之不厚髙冠大佩非位之不崇同僚
皆賢非志之不合處奏多可非言之不從固當勉
服攸箴謹修爾職荅乃聖之眷遇為斯文之寵光
其如犬馬齒衰桑榆景薄中年則病奪其壯晚節
則務傷於神辨色立朝足居多於跛倚書思記命
目不辨於焉烏而臣頃自去秋願辤近職上恩不
聽寵渥就加逮黾俛以及茲且憃昏而益甚事皆
忘誤疾愈尫癃顧四體之已疲宜一辭而後止重
念臣之鄉籍世占鄆州既託枌榆薄營産利不勝
首丘之志願諧剖竹之行庶及餘年聊蘇疲瘵况
前朝邢昺本貫曹州亦自禁廬得臨鄉部臣今所
請似有前規伏望　陛下念舊物之不可遺憫孤
生之老且至特垂寛詔俾守先廬諒亦大君進退
之間微臣止足之分萬無纎介可貽累於至仁一
切便宜尚力思於卧治仰干睿鑒伏俟嚴誅卷終
皇朝文鑑巻第六十五
　表
　　　謝衣襖表　宋　祁
　　　謝換龍閣表　宋　祁
　　　謝加端明表　宋　祁
　　　代陳州章相公乞致仕第一表
　　　　　　　　　　　　　　宋　祁
　　　乞致仕表　張　方平
　　　服闋謝復官表　孫　沔
　　　揚州謝上表　劉　敞
　　　　謝衣襖表　宋　祁
冬籥乗辰裘官著令疾馳使馹臨撫塞屯並頒齊
笥之良均挾呉緜之煖被躬且吉束帶有華伏惟
尊號皇帝陛下至徳誕敷深仁普愛念官師所以
卒嵗恐天下有受其寒据泰軫窮當舒慮慘况凄
其戒序必惻然動心特以濵寒沍嚴持兵皸露句
傳温詔緘禇紋袍爛然晝鮮煦若春至矧部校什
長賜各有差僻壘窮鄣悦而忘苦振裾交抃聯襼
相趍和氣暢支顧折膠而何畏天恩壓已憂稱服
以為難有可仰酬不知輕殞
　　　　謝換龍閣表　宋　祁
停直複門徙恩層閣本縁親而自乞䝉引籍以對
除揆寵兼常無顔容愧竊惟先聖有作叢構實
興鬱律辰居之嚴襞積霧圖之廣踵華創職稱是
取材肇允榮塗何嘗輕授伏念臣識局庸淺術學
膚孱入參玉堂間陪講殿徒以朴忠無飾孤耿自
將附湜湜於涇清守嘐嘐於雨晦頼天燾煦曠日
保全適以臣兄庠召自外藩復叅大政理所宜避
地不處嫌稽首請間素言叙懇丐上還於禁籍得
專侍於經帷伏䝉　尊號皇帝陛下見謂由衷特
從换秩罷茲要近處以清閑拂仳儗之塵容䕃
蜎之寶宇伏况臣出入三嵗便蕃五遷四叨學士
之名罕見從官之比雖素領焦秃病幹尫癯器極
斗筲之容利止鈆刀之割尚當勉懦為立續短禆
長儻有補於涓銖矢不忘於隕踣
　　　　謝加端明表　宋　祁
乘塞無狀増秩䝉褒賜予侑頒心顔交靳伏念臣
才弗振俗仕偶逄時備内朝臣十有六載學不足
膺天子之問文無以代王者之言遂圖外遷冀云
少補惟定武一道直契丹右廷咸平以來號勁兵處
自夏竦分建四帥韓琦始領九州節制中軍部分
諸將琦既進律臣實代居以一介懦儒當萬夫要
任誼難辭劇奮靡顧愚然臣所習者藝文未曉者
軍旅用非所習雖勤而弗效責於未曉故技有必
窮用是再朞居無底績在法云殿惟黜是宜敢謂
尊號皇帝陛下憫久戍之勞排彼譛之侈雖遠猶
録謂拙可矜收雲閣之故資著丹殿之新籍仍秩
經省未易守藩叢沓徽章夸嫮鄙邑重降嚴㫖切
却讓封臣亦内揆愚心旁諗公議若循禮疊請則
恐涉不誠或固節還恩又似規早罷不有麄使誰
扞邊疆例格除音孰尊寵數輙昧涯分祗服器色
日三省以自營身九殞而奚報但臣所念者邊務
至重虜詐益滋得人失人繫今日輕重知己知彼
為天下安危而有司特用苛法相挻守臣類以生
事為解封侯畏怯不敢揺手倉庫虚乏正可寒心建
明累上而朝省未從姑息小虧則謗囂立至况臣
衰晏素自憃冥判無成功徒忝休命望審擇於豪
俊俾臨統於方隅設張遠謀羈制驕狄因罄敷於
感臆竊附列於瞽言朔壘地卑君門天阻被符蠲
謁攬綬知榮
　　　　代陳州章相公乞致仕第一表
　　　　　　　　　　　　　　宋　祁
臣聞器有所極强之者必顛志有所安違之者將
敗是故智士不窮量以邀受仁君無咈願以責功
内顧危悰敢援茲喻伏念臣姿力駑下術略迂踈
䝉幸中人之材待罪宰相之府寵與時進負隨日
深謀謨弗良彫紊相踵羗夏有未纓之醜闗陜多
無聊之人􁀆盗跳梁篁酋煽結杼軸罄於編戸杅
皮蠧於遠方上貽焦勞外讙謗誚咎不臣執罪将
孰歸比者荐瀝肝膺願乞骸骨冀䝉不職之竄以
　　　之辜　尊號皇帝陛下包納荒遐親喻戒
敇須訖郊丘之享乃許印綬之還褒亮所加諄慈
兼至臣此時外迫大誼中忘至愚敢優游以自安
輙皇恐而視事然而智慮淺局年鬢頽侵短臂屈
長袖之前疲足困新覊之左靦然尸位倐又彌年
所頼　陛下以百姓為心天下為度捨末爭而納
戎帳之欵捐滯積以撫遼衽之和克展上儀遂布
鴻慶永惟横目之庶方就覆盂之安臣之及茲可
謂天幸過此不止其如罪何雖大度之見容在輿
議之難遏抑又聞當退而進者悔必及宜黜而用
者傷必多髙位乃身殞之媒厚禄為衆怨之舎借
令臣冒厥明戒苟留上司玷廊廟之儀形被史家
之貶戮死有餘咎仁弗忍為伏望察如丹之誠憐
指景之暮遂容納政早獲省私亦不必窮喋喋之
言乃垂開可惜齪齪之謹妨用俊良䖍冀曰俞誓
無但已
　　　　乞致仕表　張　方平
竊以大君保息之慈人之老者疾者得所養治國
經常之制仕之進者退者惟其宜不堪陳力之勞
爰上乞骸之請詔　下降天㫖未俞臣聞委質大
方前經明訓自古不得謝者在禮雖或有之然皆
徳業髙賢功勲夙望邦家倚以為重中外頼之為
安加恩所以特優被寵誠為無愧是以義全大體
衆罔間言如臣徒以空踈早䝉簡擢事猷弗建報
稱蔑施遽及衰疲遂求引罷而更濫當渥命遥領
眞祠位陪執政之班禄倍大夫之秩職憂靡預官
責不加上紊彛章俯慙私倖敢循舊典謹復自陳
伏惟　皇帝陛下一氣均私大圓丕冒匹夫自盡
各伸所志之微萬物由庚皆受曲成之賜俯諒䖍
勤之懇特垂開可之恩精騖紫宸猶結望雲之戀
迹還白社終懷樂聖之心
　　　　服闋謝復官表　孫　沔
苴麻之服方爾外除綸綍之言驟然下及矧不移
於舊序仍獲處於近聯拜賜之深竊寵為甚伏念
臣出自單緒偶階盛時無近强之依以進身惟清
素之業以自立曏由宸眷升漸禁塗固常入備諌
員出分使委雖明目張膽内屢輸於忠言而竭力
勉心外未揚於民最旋以邊烽小警王師有為朝
廷擢於常僚假以煩使兵儲之寄固已屢更邊帥
之權亦嘗冒處歴踐數任甫逾七年轉漕非能偶
芻粟之充給招懷寡術幸部落之妥安以慈親之
耄期益精力之衰耗力陳愚素仰瀆宸聰懇辭益
部之行適遂秦都之請故雖嘗拜命曽未莅曹果
家難之纒哀奉靈輿而歸葬偶全餘息以畢通喪
生意蔑然榮望已矣此蓋伏遇　皇帝陛下恢天
地容蓋之徳廣日月照臨之明以犬馬之勞曽屢
膺於駈策而涓埃之益嘗有補於髙深降中㫖以
召還俾參華於舊貫復援小銓之秩再躋延閣之
榮敢不謹脩吏方勤瘁王事昔焉為養尚當避危
而就安今也既孤自可以身而許國誓圖大效庶
荅鴻私
　　　　揚州謝上表　劉　敞
一介之材善無所取千里之地任為不輕仰戴恩
華退増慙懼臣聞事上之行莫若愛君愛君之臣莫
重去國汲黯遺言李息望之致意本朝古今美談賢
哲餘事况臣本以薄技遘茲昌辰幸得出入周衛
之中優游侍從之末持槖簮筆庶乎寡尤帶劒佩
衡足以自効豈其輕去嚴密之奉偷得便安之私
蓋引嫌避親中外著令因事補吏朝廷通規幸䝉
賜可之書殆殊共治之選伏遇　皇帝陛下天廣
容物聖資盡人揆其忠誠非有違象魏之意察其
淺識猶足寄民社之安沛然徳音委以符竹敢不
勤恤人隱奉宣上恩自飭固陋之心庶幾樂易之
政
　　　　謝加學士表　劉　敞
常人之情得所求而喜智者之慮過其任而憂今
邊備雖嚴帥責差易學者雖衆儒選實難豈有
貪就應聲之求忽忘非分之任怔忪失據欣懼兼
懷固欲辤榮不獲承命伏念臣猥以薄技起於諸
生内之無子産潤色之才外之無山甫將明之用
久典訓誥荐臨藩垣七年于茲微效不立猶以陪
外廷之末聞長者之風間䝉分章平議臣之奏時
引大體正宗廟之儀苟圖納志非敢迕物然而讒
人飾詞以巧詆法吏挾怨以中傷當是之時幾無
以免聖心先覺公議尚存浸潤之説不行震驚之
衆為止風波可畏天幸實多内私自憐懼久得罪
輙匄千里之寄庶警一麾之行不謂　尊號皇帝
陛下生成曲全覆露無已進預金華之講増重儒
林之光委以西州適其素願望非所及幸不可涯
夫匹夫一飯之恩庸士然諾之信猶能捐生出死
成功立名况臣連數十城之封兼四千石之重於
以宣明威信撫養細民盡其愚忠庶無大悔以此
圖報敢為虚言
　　　　賀皇長子封公表　王　拱辰
建親授社屏翰於王家封子維城安彊於國幹誕
揚休命敷告群倫均海㝢之歡心洽朝廷之大慶
竊以宗藩錫瑞賢戚分疆周列侯邦半諸姫而啓
土漢有天下非劉氏則不王皆所以滋大本枝維
持京室綿鼎數於穹壤固廟祏於山河属我熙朝
益隆茂典恭惟　皇帝陛下纂承皇序恢闡洪圖
善迪孫謀遹遵祖構乃眷元良之重已昭歧嶷之
英肇啓南圻崇加上衮離明震豫知帝緒之無疆
海潤星暉戴吾君之有子臣居留近甸迹遠髹墀
側聽恩章舉増抃懌
　　　　永興謝上表　司馬　光
荷恩至重任責尤深巡撫吏民敷宣詔令臣識慮
闇淺規為闊踈唯知愚忠屢貢狂直奉事三世操
守一心間以齒髪浸衰疾疹交集曽靡論思之効
久汚侍從之班既無補於本朝祈自安於散地不
圖睿澤更委名都雖要重之權自知不稱而煩劇
之地難以固辭受命以還措躬無所朅來就道甫
爾到官維此咸秦昔為畿甸山川清美土地膏腴
論其平時誠為樂土在於今日適值凶年經夏亢
陽苗青乾而不秀涉秋淫雨穗黒腐而無收廩食
一空家乏蓋藏之粟襁負相屬道有流離之人老
弱懷溝壑之憂姦猾蓄萑蒲之志正宜安靜不可
動揺譬諸烹魚勿煩擾則可免糜爛如彼種木任
生殖則自然蕃滋謹當策勵疲駑雕磨朽鈍智力所
及勤瘁無辭雖復失位危身終不病民負國庶幾
小補用荅大恩
　　　　進資治通鑑表　司馬　光
先奉勑編集歴代君臣事迹又奉聖㫖賜名資治
通鑑今已了畢者伏念臣性識愚魯學術荒踈凡
百事為皆出人下獨於前史粗嘗盡心自㓜至老
嗜之不厭每患遷固以來文字繁多自布衣之士
讀之不徧况於人主日有萬㡬何暇周覽臣嘗不
自揆欲刪削冗長舉撮機要取闗國家興衰繫生
民休戚善可為法惡可為戒者為編年一書使先
後有倫精粗不雜私家力薄無由可成伏遇
英宗皇帝資睿智之性敷文明之治思歴覽古事
用恢張大猷爰詔下臣俾之編集臣夙昔所願一
朝獲伸踊躍奉承惟懼不稱　先帝仍命自選辟
官属於崇文院置局許借龍圖天章閣三館祕閣
書籍賜以御府筆墨繒帛及御前錢以供果餌以
内臣為承受眷遇之榮近臣莫及不幸書未進御
先帝違弃群臣陛下紹膺大統欽承先志寵以冠
序錫之嘉名每開經筵常令進讀臣雖頑愚荷
兩朝知待如此其厚隕身喪元未足報塞苟智力
所及豈敢有違㑹差知永興軍以衰疾不任治劇
乞就冗官　陛下俯從所欲曲賜容養差判西京
留司御史臺及提舉嵩山崇福宫前後六任仍聽
以書局自隨給之禄秩不責職業臣既無他事得
以研精極慮窮竭所有日力不足継之以夜徧閲
舊史旁采小説簡牘盈積浩如煙海抉擿幽隱校
計毫釐上起戰國下終五代凡一千三百六十二
年脩成二百九十四巻又略舉事目年經國緯以
備檢尋為目録三十巻又叅考群書評其同異得
歸一塗為考異三十巻合三百五十四巻自治平
開局迨今始成嵗月淹久其間抵捂不敢自保罪
負之重固無所逃重念臣違離闕庭十有五年雖
身處于外區區之心朝夕寤寐何嘗不在　陛下左
右顧以駑蹇無施而可是以專事鈆槧用酬大恩
庶竭涓塵少禆海岳臣今筋骸癯瘁目視昏近齒
牙無幾神識衰耗目前所為旋踵遺忘臣之精力
盡於此書伏望　陛下寛其妄作之誅察其願忠
之意以清閒之燕時賜省覽監前世之興衰考當
今之得失嘉善矜惡取是捨非足以懋稽古之盛徳
躋無前之至治俾四海群生咸䝉其福則臣雖委
骨九泉志願永畢矣謹奉表陳進以聞
　　　　蘄州謝上表　吕　誨
三諫則逃敢隳大節一麾出守誠自寛恩舉族均
榮畢身知愧伏念臣戇冥所　忠朴是存篤於愛
君惟知盡道向議稱親之禮屢形継統之言豈期
佐佑之臣首違經義遂啓異同之論上惑宸聰暨
頒慈壽之手書仍用定陶之故事朋姦之衆蓋希
宏博之要榮致主之謀不耻哀桓之亂制業雖已
具理有未安臣忝備憲司正當言責既不能排斥
邪佞將何以振肅紀綱心匪石以徒堅力迴天而
莫得容身隳職公議何逃拒詔去官萬死寧贖
而頼　陛下至明委照全度兼容属當求治之初
務廣納忠之益言雖忤㫖察其所嚮之誠罪不主
名施以惟輕之典授符淮旬畫壤江壖魚稻之饒
寔惟紓緩民社之重獲展勤勞天幸叢來國恩彌
渥退思補過愈精夙夜之䖍知無不為更勵始終
之節仰酬洪造誓竭顓愚
　　　　奏乞致仕表　吕　誨
臣輙罄愚誠上干宸慈伏况微臣本無宿疾偶值
醫者用術乖方殊不知脉候有虚實隂陽有逆順
診察有標本治療有先後妄投湯藥率任情意差
之指下禍延四肢寖成風痺遂艱行步非祇憚炙
盭之苦又將虞心腹之變勢已及此為之奈何雖
然一身之微固未足惜其如九族之託良以為憂
爰思逃禄以偷生不俟引年而還政顧惟素志幾
負明時力豈不足誠豈得已况恃睿監夙諒孤忠
進非左右之容退知榮辱之分與之全節示以曲
成臣不避再煩天聽欲乞致仕仍不願改官早賜
開可臣無任籲天懇激之至
　　　　潭州通判謝上表　唐　介
始竄嶺南人皆謂之必死及遷湖外恩實出於再
生仍復前官俾闗郡政仰叨成命増激微衷竊念
臣寒素立身孤直無援歴官再紀才貳郎曹入朝
踰年幸兼風憲臣自以逄聖明之治當言責之司
祗知忠義以事君不顧患禍之及已凡所上奏必
盡至公流軰為臣寒心姦邪見臣切齒臣本欲為
耳目於　陛下勉副簡求不能效鷹犬於他人以
希進用心雖無媿迹已甚孤屬權臣之擅朝肆已
私而害政輙輸忠欵冀補涓塵陛對之間未能悉
意天威之下卒莫自明得罪一時竄身萬里流離
遠道殆及朞年擯弃遐荒分甘散秩豈謂　皇帝
陛下存國大體察臣愚忠欲招諌者之言免為後
來之誡三推皇澤特與一官以邕廣之冦攘擇湖
湘之守倅俾從征筦得佐郡符然臣粗識義方薄
知臣節納忠獲罪顧百謫以誠甘盡瘁報君雖九
死而不悔謹當益勤官守以助軍興夙夜以思冀
免於敗事毫分有補少荅於大恩
　　　　賀册貴妃表　王　安石
寖盛之禮發于宫闈驩康之聲播于寰海伏惟
陛下考古之憲刑家以身乃資婦徳之良俾貳坤
儀之政蓋闗雎之求淑女以無險詖私謁之心雞
鳴之得賢妃則有儆戒相成之道於以求助不專
為恩臣生逄明時竊觀盛事祝聖人之多子輙慕
堯封思令徳以式歌豈慙周雅
　　　　賀生皇子表　王　安石
嘉慶係傳歡欣揔集臣歴觀古昔誕受福祥厥配
天所以久長乃有子至於千億伏惟　皇帝陛下
鳬鷖之雅媚于神祗芣苢之風燕及黎庶弓韣嗣
燕禖之報旐旟仍羆夣之祥無疆惟休永保桑包
之固百室大競方觀椒實之繁臣嘗汙近司久尸
榮禄特荷殊憐之至豈勝竊喜之深
　　　　又表　王　安石
皇運郅隆天枝彌茂照臨所暨鼓舞攸均臣聞史
紀文慶之延豈惟十子詩歌姒徽之継爰至百男
肇敏于脩乃繁厥祉恭惟　皇帝陛下道冒區宇
徳冠往初品庶䝉休既饗和平之樂神靈錫羡果
膺蕃衍之祥臣嘗汙近司備叨殊奬以宿痾而自
困欲旅進以無階
　　　　又表　王　安石
祉扶宗祏慶襲宫闈凡預照臨惟胥鼔舞臣聞有
秩秩幽幽之徳所以考室而見祥有詵詵揖揖之
風所以宜家而多子克參盛美允属昌時伏惟
皇帝陛下膺命上天紹休烈祖本支方茂用光世
徳之求功業能昭永頼孫謀之燕遹來追孝申錫
無疆臣久玷恩私外叨屬任四方來賀望雙闕以
無階萬福攸同撫微軀而有頼
　　　　又表　王　安石
宫闈嗣慶寰海交欣凡逮戴天惟均擊壤臣聞螽
斯之言衆子是為王者之詩華封之祝多男亦曰
聖人之事恭維　皇帝陛下紹祖休顯憲天昭明
致文武之憂勤成堯舜之仁孝宅師無競莞簟之
寢既安傳類有祥弓韣之祠屢應詒謀方永錫羡
用光臣託備藩維叨承睿奬不顯亦世家實預
於榮懷於萬斯年心敢忘於慶頼
　　　　漳州進珠表　王　冕
宋大中祥符六年春冕自廬陵移典是郡越明年
三月龍溪属邑民丘　於九龍溪網魚得珠一顆
圍濶三寸七分中有小珠七顆如七曜次如七曜
者不可勝數縣弗敢留條珠之始于郡冕熟而視
之殊大歡忭即日召厥属官以驗之復相稱慶曰
夫珠至寶也王者徳至􁂙泉則出　今天子仁且
聖方以寛慈被天下宜乎珠之出奬　聖世又珠
之為物也其色瑩淨明清乃化民之象也於是列
表以進尋奉勑書以旌至寶冕既叨為政能獲
斯寳又懼是事泯絶於後刋之貞石于公㕔之左
用傳于永永耳臣冕言臣聞皇猷允塞天乃效祥
聖徳升聞地不藏寶前件珠得非虵口産異蚌胎
有感必通生自煙潭之内無脛而至忽居寶肆之
中熒煌外散於月華皎潔内含於星彩兹蓋
皇帝陛下齋莊奉道清淨化民體乾極以握符致
坤靈而薦瑞遐稽信史迥殊照乘之光洞究祥經
弗類媚川之色臣握蘭郎署剖竹侯封幸逄江海
之珍難藏外郡願繼梯航之貢干黷内廷臣無任
瞻天戀　聖激切屏營之至
皇朝文鑑巻第六十五
皇朝文鑑巻第六十六
　表
　　　謝知制誥表　王　安石
　　　江寧府謝上表　王　安石
　　　謝翰林學士表　王　安石
　　　謝賜對衣鞍馬表　王　安石
　　　謝賜第安國及第表　王　安石
　　　進脩南郊式表　王　安石
　　　　　　　　　　　　　　王　安石
　　　乞御正殿復常膳表　王　安石
　　　第二表　王　安石
　　　謝東府賜御筵表　王　安石
　　　乞罷政事表　王　安石
　　　乞退表　王　安石
　　　第二表　王　安石
　　　賀周徳妃及魏國大長公主禮成表
　　　　　　　　　　　　　　王　安石
　　　賀冬表　王　安石
　　　乞宫觀表　王　安石
　　　賀赦表　王　安石
　　　賀正表　王　安石
　　　謝朱炎傳旨令視事表　王　安石
　　　謝加南郊恩表　王　安石
　　　賀景靈宫奉安列聖御容表
　　　　　　　　　　　　　　王　安石
　　　賀南郊禮畢表　王　安石
　　　辭南郊陪位表　王　安石
　　　謝免南郊陪位表　王　安石
　　　辭明堂陪位表　王　安石
　　　謝加食邑表　王　安石
　　　廣徳軍謝上表　錢　公輔
　　　　謝知制誥表　王　安石
髙華之選欲報常艱固陋之身以榮爲懼竊以自
古招智能之士因使爲侍從之臣豈特頼其虚名
謂能華國蓋將收其實用相與致君矧號令文章
之為難而討論潤色之所寄苟失職不稱則為時
起羞伏惟　皇帝陛下躬上聖之資撫久安之運
趨時有救弊之急守器有持盈之難當得俊良使
備遺忘則典司明命出入禁門一有瘝官尤為累
上臣羇單賤士鄙朴常人仕初有志於養親學遂
不專於為已比更煩使稍竊謬恩内懷尸禄之慙
仰負食功之意又䝉採擢以至超踰蓋君之視臣
不使同犬馬之賤則下之報上亦欲致岡陵之崇
况臣少習藝文粗知名教遭逢一旦度越衆人唯
當盡節於明時豈敢止懷於私計
　　　　江寧府謝上表　王　安石
稽違詔令經涉嵗時　先帝登遐既不獲奔馳道
路　陛下即位又未嘗瞻望闕廷所憂後至之刑
誅敢冀就加於官使雖知黽勉尚懼顛隮蓋聞因
任以責群材原省以通衆志厥或抱能而可用則
雖負疾而見容如臣者逮侍　先朝叨官外制惓
惓許國雖有愚忠役役隨人但尸榮禄銜哀去位
嬰疹彌年望絶龍光分投冗散伏遇皇帝陛下
紹膺尊極俯燭幽微延之以三節之嚴付之以十
城之重比縁禋祀特有褒封申命曲加因郵拜賜
唯是土風之美素無犴獄之煩久寄託於丘墳粗
諳知其閭里念雖閉閤殆弗廢於承流以　造朝
或未妨於養疾矧恩勤之已迫且遜避之不容敢
不少嘗體力之所任祗奉詔條而為治冀逃大戾
仰稱殊私
　　　　謝翰林學士表　王　安石
臣聞人臣之事主患在不知學術而居寵有冒昧
之心人主之蓄臣患在不察名實而聽言無惻怛
之意此有天下國家者所以難於任使而有道徳
者亦所以難於進取也學士職親地要而以討論
諷議為官非夫遠足以知先王近足以見當世忠
厚篤實亷恥之操足以咨諏而不疑草創潤色文
章之才足以付託而無負則在此位為無以稱如
臣不肖涉道未優初無犖犖過人之才徒有區區
自守之善以至將順建明之大躰則或踈闊淺陋
而不知加以憂傷疾病久弃里閭辭命之習蕪廢
積年黽勉一州已為忝冒禁林之選豈所堪任伏
惟　皇帝陛下躬聖徳承聖緒於羣臣賢否已知
考慎而於其言也又能虚已以聽之故聰明睿智
神武之實已見於行事日月未久而天下翹首企
踵以望唐虞成周之太平臣於此時實被收召所
以許國義當如何敢不磨礪淬濯已衰之心紬繹
温尋久廢之學上以備顧問之所及下以供職司
之所守
　　　　謝賜對衣鞍馬表　王　安石
出大庭之顯服束以精鏐引内廐之名駒傅之錯
采隆恩所逮朽質知榮竊念臣弱力淺聞久憂積
疹中預從官之選外分守將之權僅免譴訶更䝉
收召論思潤色曽莫効於微勞衣被服乗乃前叨
於異數此蓋伏遇　皇帝陛下醲於慶賞詳在招
延因示眷懷使知奮勵誓竭愚忠之報冀無虚授
之嫌
　　　　謝賜弟安國及第表　王　安石
隽乂之求外覃草野龍光之施首逮門庭竊以躬
國論聽斷之煩而察知孤遠之行略門資貢舉之
法而㧞取滯淹之才山林之所誦説而難遭閭巷
之所驚嗟而罕見伏惟　皇帝陛下恊徳穹昊比
明羲和博臨四方洞照萬物如臣同産為世畸人
少遭閔凶自奮寒苦雖强學力行粗有時名而少偶
寡徒㡬絶榮望豈期聖聽俯及幽潜遂使窮途坐
陞華寵奬以詔書而試藝賜之科第而命官禄不
逮親既永乖於養志仕非為已當共誓於捐軀
　　　　進修南郊式表　王　安石
郊丘事重筆削才難猥以微能叨承遴選蓋聞孝
以配天為大聖以享帝為能越我百年之休明因
時五代之流弊前期戒具人輙為之騷然臨祭視
成事或㡬乎率爾蓋已行之品式曽莫紀於官司
故國家講燎禋之上儀而臣等承撰次之明詔迨
茲彌嵗僅乃終篇猶因用於故常特刪除其紛冗
恭惟　皇帝陛下躰聖神之質志文武之功嘉與
俊髦靈承穹昊物方鬯茂以薦信而無慙人具昭
明知因陋之為恥固將制禮作樂以復周唐之舊
豈終循誦習傳而守秦漢之餘則斯書也譬大輅
之推輪與明堂之營室推本知變實有考於將來
隨時施宜亦不為乎無補
　　　　謝男雱除中允説書表　王　安石
恩驟加於私室多所超踰事或累於公朝誠難冐
昧仰煩睿訓曲喻至懷永惟眷奬之殊實重兢慙
之至伏念臣首叨召節得侍詞林隨被賛書使陪
經幄稍更嵗月莫補涓埃竊觀上智之日躋内訟
淺聞而知困况如賤息厥有童心尚迷鑽仰之方
豈稱招延之禮恕已量主非敢以私而自嫌為官
擇人顧雖成命而宜改輙布可辭之義上干難犯
之威伏惟　皇帝陛下屈躰優容垂精寵荅謂大
人照臨之道廣當養以䝉意小夫誦説之智專遽
忘其賤褒稱備厚訓飭加嚴揣實未安寄顔有恧
重念自古君臣之相與未有如臣父子之所遭蓋
當用儒之時尤難講藝之職典謨方御實參備於
討論誥誓未終已繼叨於奬擢獲世官於閭巷嗣
家學於朝廷自非忘軀何以報國知人而官以哲
慨已誤於明揚委質而教之忠誓永肩於素守
　　　　乞　皇帝御正殿復常膳表
　　　　　　　　　　　　　　王　安石
陽春生物偶霑澤之稍愆睿慮恤民遽側身而自
抑徳已修於消變數或係於非常當服彛儀用安
群下恭惟　皇帝陛下大仁博施神知曲成躬忘
旰食之勞坐講日新之政四時協序萬物致和適
當化養之辰宜得涵濡之澤少違常候深軫清衷
退師氏之正朝約大官之盛饌仰窺謙徳志在閔
民然而遐虜來朝當即法宫之位誕辰入慶合陳
燕爼之珍事有所先禮難偏廢伏願仰回淵聽俯
徇輿情夙御九筵之居並羞十閤之具上以全於
國躰下以副於臣誠
　　　　第二表　王　安石
時澤偶愆屢勤齋禱聖衷愈勵曲盡焦勞將損
已以召休因退次而貶食列陳剡奏尚闕嗣音在
臣列之靡遑伏帝閽而再扣恭惟　皇帝陛下躰
居離正徳禀乾剛期揉俗以致康嘗納隍而興念
七載于此繼獲豐穰一春而來或罹愆亢皇慈深
軫群祀徧修恐狴犴乖則親慮其囚懼黼黻美則
躬變其服仍損内饔之舉兼虚正宁之朝然而禮
貴從宜事難泥古而况甫臨誕節交舉慶儀有列
辟拜萬年之觴有殊俗修兩朝之好苟虧彝制難
副群情伏望少屈淵衷特從誠懇大臨廣厦日御
常珍親事法宫廓宣於政治惟辟玉食昭示於等
威仰以慰兩宫之慈俯以安群下之望
　　　　謝東府賜御筵表　王　安石
恩厚不貲誠先賢之務稱頑㝠無以欲報國而知
難臣等過以凡材並膺殊選久壅賢路上孤聖時
伏惟　陛下謀徳在容求仁以恕謂大臣方宣勞
於王室則人主當加恤其私家發使禁闈之中伻
視魏闕之下取才置臬皆斷於睿謀成事告功不
煩於宰旅重紆衡蓋周視庭除申以中人喻之良
月使及日辰之吉即于堂寢之安輟車府之傍牽
載其帑重移饔官之烹割侑以鼓歌歡更逮於邇
臣寵先加於小已隂陽或謬未知爕理之方風雨
其除徒頼帡幪之賜
　　　　乞罷政事表　王　安石
私懷懇至已具布聞聖訓丁寧未䝉開納敢冒崇
髙之聽再輸悃愊之情臣聞任賢之方要其有用
陳力之義止於不能苟弗集於事功且重罹於疹
疾豈容叨據以累明揚伏念臣猥以孤生親逢盛
世昧於量已志欲補於休明失在信書事浸成於
迂闊每煩衆論上慁聖聰久知素願之難諧繼以
積痾而自困辭而去位庶逃竊食之誅勉以就工
重荷包荒之徳雖貪順命終懼妨功伏望
皇帝陛下閎度并容大明俯燭特垂矜允俾遂退
藏如此則孤進之身獲全生於末路具瞻之地得
改命於時材
　　　　乞退表　王　安石
臣忠於為國故進而能致(身/其)君恕以及人故病則
閔勞以事此今昔共由之通義實上下相與之至
情敢觸冒昩之誅冀䝉哀矜之聽臣受才鄙劣遭
運休明陳愚或㑹於聖心承乏遂尸於宰事謀謨
淺拙謾不見其有成操行陵夷又或㡬於無恥久
宜辭位尚苟貪恩豈圖養拙以乖方重以瞀昏而
廢務粗嘗陳列未獲矜從黽勉以來浸滛遂劇大
懼典司之曠上煩程督之嚴伏惟　陛下詢事考
言循名責實或輟夜分之寐常臨日昃之朝萬方
黎獻之多略皆祗辟三事大夫之守豈可癏官仰
冀髙明俯昭悃愊念其服勞之久愍其嬰瘵之深
及未干鈇鉞之時令遂觧機衡之任豈特少安於
私義茲惟畢恊於師虞
　　　　第二表　王　安石
聖恩所及有隆天重地之施私義未安有深淵薄
冰之懼竊惟成湯髙宗之世有若伊尹傅説之臣
其道則格于帝而無疑其政則加乎民而丕變后
惟時乂相亦有終迨乎中世之陵夷非復古人之
髣髴忠或不足以取信而事事至於自明義或不
足以勝姦而人人與之為敵以此乘權而久處孰
能持禄以少安此臣之慮危於居寵之時而昧死
有均勞之乞况於抱病浸以癏官伏惟　陛下道
與日躋徳侔乾覆哀一夫之失所樂萬物之皆昌
矧夫眷遇之優即已勤劬之久宜䝉善貸使獲曲
全賜其疵賤之身假以安閑之地則敝車無用猶
可具於勞薪棄席未忘或再施於華幄
　　　　賀周徳妃及魏國大長公主禮成表
　　　　　　　　　　　　　　王　安石
明告治庭寵頒恩册家邦之慶海宇以欣恭惟
皇帝陛下荷天閎休若古丕式自禰率而尊祖備
極靈承謂姉親而先姑特加徽數改錫厥壤増褒
所生大號已孚庶言惟允臣久尸榮禄竊睹盛儀
臚傳雖異於九賔率舞尚同於百獸
　　　　賀冬表　王　安石
隂偕物極陽與朋來推歷玩占乃見潜萌之信躰
元御辨以知敦復之中恭惟　皇帝陛下舜孝禹
功文謨武烈茂對時之福嘏靈承旅以壽康臣久
冒朝榮外叨方任弗預稱觴之末豈勝存闕之深
　　　　乞宫觀表　王　安石
筋骸衰薾僅有餘生肝膈精微簡在聖聽豈圖寵
奬未賜矜從輙冒威尊更輸情素伏念臣久妨機
要初乏涓塵苟免庶尤實荷恩私之至敢縁多疾
更尸名器之崇比辱使軺俯宣詔㫖深惟策勵仰
稱龍光而况病瘵有加療治無損辭榮家食乃為
理分之宜干澤自營尚恃眷憐之舊伏惟
皇帝陛下衡聽萬事器使衆材念其黾勉之終難
假以便安而少愒庶完躰力圖報毫分
　　　　賀赦表　王　安石
精意上昭神靈底豫茂恩旁暢夷夏浹和臣聞道
以饗帝為難禮以配天為至有秩斯祜唯四表之
歡心胡臭亶時匪九州之美味自古在昔若聖與
仁厥遭昌辰乃覩熙事恭惟　皇帝陛下邁種三
徳敷奏九功率籲奉璋之衆髦肇稱奠璧之新禮
廟籩致孝郊血告幽誠既格於穹旻福遂均於品
庶振憂矜寡原宥眚烖第五玉以褒封善人是富
發三錢而慶賜賤者不虚天其居歆人以呼舞臣
夙叨寵奬親值休成雖無預於駿奔實不勝於竊
抃
　　　　賀正表　王　安石
寶歴無疆嘉生有俶門憲始和之象庭充元㑹之
儀伏惟　皇帝陛下膺保永圖茂綏純嘏撫五辰
而致順毓萬物以皆昌臣久負異恩尚攖衰疾瞻
雲煥爛欣逄舜旦之華擊壤逍遥樂得夏時之正
　　　　謝朱炎傳聖㫖令視事表
　　　　　　　　　　　　　　王　安石
使指遄臻訓詞俯逮敢圖衰疾尚悞眷存伏念臣
曲荷搜揚久孤付屬有能必獻未嘗擇事而辭難
無力可陳乃始籲天而求佚然方焦思有為之日
以此懷恩未報之身苟營燕安豈免慙悸伏䝉
陛下人惟求舊義不忘遐乃因乘軺賦命之臣更
喻推轂授方之意踦履無用誠弗忍於弃捐朽株
匪材尚奚勝於器使永惟奬勵徒誓糜捐
　　　　謝加南郊恩表　王　安石
解澤旁流明綸俯被永惟叨昧深以兢榮竊以時
郊丘之承所以尊上帝疇官邑之賜所以富善人
盛福靡專至恩惟稱臣久塵要近上累昭明方玉
輅之親祠以銅符而外守逮均休慶例獲褒嘉此
蓋伏遇　皇帝陛下以平施於萬方無遐遺之一
物矧䝉圖任之舊特荷奬知之深祗服訓辭敢忘
報禮
　　　　賀景靈宫奉安列聖御容表
　　　　　　　　　　　　　　王　安石
新一代之上儀極二端之美報經始有俶實自睿
謀歡成無疆乃惟衆志竊以閟宫鬼享周特腆於
姜嫄原廟神游漢獨隆於髙帝遠或遺祖近止及
親恭惟　皇帝陛下服卑而即功食菲以致孝嚴
祖宗之衆像依仙釋而異宫館御因時初豈忘於
苟簡修除備物乃有待於純熙宸宇祕嚴扁榜崇
麗祼獻式序妥侑維時藐然往初孰此倫擬臣久
尸榮禄尚負宿痾聞釐事之既成與群情而偕樂
　　　　賀南郊禮畢表　王　安石
精明條逹神睠顧而依懷膏澤川流人歡呼而蹈
厲臣聞語孝之至莫大於配天議禮而輕不足以
享帝能舉釐事實歸聖時恭惟　皇帝陛下鴻
圖已昭康年屢應奔走籩豆有董正之治官潔豐
粢盛有厎慎之財賦禮成榖旦恩浹綿區雖洛誦
之休明尚難譬稱豈兒寛之淺訥能盡揄揚臣夙
荷慈憐方嬰衰瘵望九賔之紳笏獨遠句傳狎百
獸於山林猶知率舞
　　　　辤南郊陪位表　王　安石
萬國駿奔煒上儀之殊觀一夫幽屏叨明命之特
招伏念臣竊禄已多冒恩最渥自致惓惓之義實
有素情再瞻穆穆之容豈非榮願而薾然暮
景嬰以沉痾伏畎畆以負薪於今未已侍壇垓而
踐豆用此為妨
　　　　謝免南郊陪位表　王　安石
螻蟻惓惓上于旒扆雲天顥顥俯賁丘園臣憊矣
微生頽然暮齒冒恩鼎食非堅卧以為髙承命旌
招宜駿奔而反後顧縁衰薾致隔清光伏䝉
陛下特赦尤違曲垂念聽蔀昏難望尚延舜日之
華荒翳易遺更獲堯雲之潤
　　　　辤明堂陪位表　王　安石
合宫丕享寰宇駿奔冒被優詔之加使陪顯相之
末伏念臣投身荒遠上負眷憐企踵禁嚴久勞鑒
寐况宗祁之盛禮辱號召之明恩當即辦嚴豈容
辭疾而沉㝠浸劇黾勉實難心若子牟雖每存于
魏闕身如楊僕乃自外于漢闗
　　　　謝加食邑表　王　安石
顯相郊宫固宜寵奬曠居田里乃濫褒加伏念臣
尚負宿痾久尸榮禄無可論之薄效有未報之隆
恩方國明禋庶工祗載奉璋執豆旅幣獻琛具輸
奔走之勞獨抱滯留之歎豈圖踈逖亦冐寵光此
蓋　皇帝陛下荷休駿厖歛福敷錫故雖幽屏弗
以遐遺身每被於慈憐心更忘于勤策
　　　　廣徳軍謝上表　錢　公輔
廣官罪大奪位秩者彌年享帝恩隆回雷霆於數
日籍還省部身忝軍牙祗荷寵靈伏深感懼伏念
臣江湖賤士岩穴孤生出逄聖辰升備法從學非
深造粗能明致治之方心不苟容姑欲罄事君之
節義當有在雖富貴誘之而不回職所宜言雖斧
鉞威之而益厲果由官守遂正典刑放之窮山所
以苦其心志授之散秩將以餓其躰膚期沒齒於
蒿萊敢希榮於軒冕豈圖寛宥尚被采收死灰誰
謂乎復然白骨安知乎再肉便鄉守壘上冢還家
百計安閑一身妥逸使其自請未必能然此蓋伏
遇　陛下化極文明恩漸動植如天之覆遠則弥
周如日之中幽無不燭遂容駑質猥玷鴻私况是
桐川獨居江左俗雖僻陋而稱風物之良地雖褊
迫而有山林之勝養茲不肖孰曰匪宜惟修省所
以飭躬惟忠勤所以報國有民有社固恪奉於訓
詞為子為臣方益堅於素節誓殫犬馬仰荅龍光
皇朝文鑑巻第六十六
皇朝文鑑巻第六十七
　表
　　　謝南郊加恩表　王　珪
　　　謝　皇帝罷謁太廟表　王　珪
　　　謝賜生日生餼表　王　珪
　　　謝賜生日禮物表　王　珪
　　　越州謝上表　沈　文
　　　越州謝上表　元　絳
　　　謝致仕表　元　絳
　　　定州謝上表　吕　公著
　　　河陽謝上表　馮　京
　　　賀煕寧十年南郊禮畢大赦表
　　　　　　　　　　　　　　曾　鞏
　　　謝元豐元年歴日表　曽　鞏
　　　謝翰林侍讀學士表　范　鎮
　　　謝致仕表　范　鎮
　　　謝龍圖閣直學士表　宋　敏求
　　　安州謝上表　滕　甫
　　　謝澶州簽判表　程　顥
　　　代謝進和御詩奬諭表　强　至
　　　代都運趙待制謝上表　強　至
　　　代謝再任表　強　至
　　　　謝南郊加恩表　王　珪
奉二精之報方錯事於崇丘獵三靈之流遂均釐
於邇輔仰承嘉命俯惕孤衷伏念臣蚤㑹昌期進
聞國論器雖狹於所用志常勇於有為属修郊廟
之祠叨與公卿之議鳴鍾在簴獲際靈斿之娯紓
佩埽塗親承天步之恪曽乏秉文之助得觀繼聖
之能逮敷錫於鴻休復過膺於寵數論非朝允恩
實天隆茲蓋伏遇　皇帝陛下文輯闊希仁漸䟽
逖因神推惠既被　魚之豐為己掠功何勝淵谷
之畏尚勉殫於樸守期少謝於曲成
　　　　請　皇帝罷謁太廟表　王　珪
近嘗拜章以大慶殿將行恭謝天地之禮乞罷前
一日謁太廟者伏以升燎于壇旣節徂郊之禮奉璋
于室宜裁假廟之文俞音未回群聽猶鬱恭惟
尊號皇帝陛下膺純耀之烈撫休明之期蓋神勞
萬務則氣或盭和以徳交三靈則福亦旋感念保
綏於鴻業思昭謝于髙穹廼涓路寢之居以象圜
丘之饗粢盛芳潔璧玉華光方將陟配三后之靈
導迎上帝之貺茲誠爲人子者孝之盡有天下者
報之隆今復馳齊蹕之嚴祗太室之薦竊恐霧露
之氣涉于宵衣輿馬之音震乎天步則非所以承
祖宗之愛來邦家之休臣等冒秉化鈞獲司熙典
謂文之所損在于適時之變且事不敢勉誠以愛
君之深冀專並侑之䖍願弭先期之謁儻孚衆欲
是契天心
　　　　謝賜生日禮物生餼表　王　珪
詔函俯暨臺饋申頒絶衡弼之異恩動里閭之殊
觀伏念臣所懷蹇淺自奮羈單方少而孤每感劬
勞之日其生也幸得遭熙盛之朝遂以區區投老
之身而處赫赫具瞻之地輿圖邦政固無經遠之
謀式燕私門更誤養賢之禮此蓋伏遇　皇帝陛
下寵綏近辟丕冒庶工謂君臣同體則憂樂宜均
而上下相求則報施為重幣繒實篚寵已厚於
解衣餼廪盈庭愧有加於浮食敢不内竭朴愚之
守上酬奬顧之深
　　　　謝賜生日禮物表　王　珪
聖言如綍有温厚於芝函邦錫自天發光華於蔀
室榮踰素望愧溢常涯伏念臣以固陋之資被睿
神之眷廼預塵於政路復冠列於台司嵗月崢嶸
而屢更精力勤勞而莫　譏讒於衆口愧功烈
於前人逮茲苟完安有横冀載及桑蓬之序方深
岵屺之思念莫報於劬勞敢饕承於恩禮良金燭
乗嚴寶靮於天駒藻帛絢文雜華章於笥服豈繄
蕃庶併及衰遲此蓋伏遇　皇帝陛下敦舜孝以
儀民軫堯仁而冒物特厚柄臣之遇過朌御府之
珍交孚曲記於賤生博愛乃容於濫觴拜漢廷之
寵雖慙稽古之工報周雅之章願上如岡之壽
　　　　越州謝上表　沈　文通
以親為請得郡甚優越去宫庭介居江海就職之
始撫心弗寧伏念(本/臣)維諸生知守前緒親逄文治
之盛冒塵科選之榮擢躋儒林遂執史筆學不足
以逹治亂於顧問實難文不能以通古今於述作
何有誤出　聖朝之遇進登侍從之塗黽勉備官
逡巡待罪雖大恩未報豈敢便安其身顧私養弗
充不勝進退之迫輙以誠乞既茲奠居幸溢於涯
感無以喻此蓋伏遇　尊號皇帝陛下天地之徳
覆載而無所不容日月之明照臨而無所不暨故
臣得遂其犬馬之志安于藩翰之間况茲為州自
昔建國連帶數郡之廣總齊萬兵之權有可以為
當無所苟尚寛東顧之慮少獲萬分之心
　　　　越州謝上表
　　　　　　　懼分符　右特荷保全仰服恩
章惟知感涕伏念臣習知忠誼竊慕功名歴事
三朝行將四紀向自北垂之漕就更南粤之麾䝉
臨遣以丁寧敢遑安而留滯載驅長陸甫及半途
忽聞羽檄之音謂有龍編之警横水明光之甲得
自虚聲雲中赤白之囊倡為危　擾動朝聽
震驚况臣　守臣敢愆奔命風馳南海已久見於
吏民日遠長安蓋未聞於章奏仰煩宵旰咨及臣
鄰謂獲塞之急人且擇才而代戍驅車萬里虚出
玉闗之門乘駟一麾幸至㑹稽之邸尚兼方面彌
畏人言此蓋伏遇　陛下法道曲全等天丕冒以
臣更事緜久備歴四方之勤知臣立朝最孤迥無
一介之助渙然休命付卑价藩臣敢不訓旅以嚴
安民以靜庶希樂易之治仰補熙隆之時銜賜不
貲論生曷補
　　　　謝致仕表　元　絳
四載披誠蘄還於朝組九重垂聽申錫於詔函預
儲宫之備官遂家林之佚老伏念臣衣纓衰緒樗
櫟下材再齔而孤僅能構思未冠而仕始務代耕
懵儒術之逄原狃吏文之宿業歴官二世服勞四
方䝉上聖之誤知自東州而即召擢寘詞禁進處
冬官浸膺選衆之求竊貳贊元之任近藩出守遇
潜邸之建旄别殿追還復露門之奉席遽周嵗律
屢對威顔自惟癃朽之餘每循止足之戒深辭圭
紱冀就田廬　齒孤鳴空懷疲戀槁骸如在正欲
全歸仰煩睿訓之慈終竊愚衷之守不圖寵眷加
進榮階存東宫保養之官仍西清嚴近之職効華
封之祝聖佇見多男階商皓之通賔願䕶太子恩
隆山岳感浹肺肝此蓋伏遇　皇帝陛下大道曲
全至仁博施念師丹之垂老久已宣勤察衛綰之
無他居常遠恥越推渥渙獲保初終詫里俗而有
輝顧師言而至愧㝠鴻雖遠正依天㝢之函容時
藿未彫尚傃日華之明潤逄辰知幸之死不忘
　　　　定州謝上表　吕　公著
尸榮右府無禆廟筭之竒假守中山復當閫制之
重戴恩為懼䖍命以行遄届郡封恪宣條詔伏念
臣降才謭薄植性懦愚學術不足以稽五謀之疑
識慮不足以籌千里之勝特以百年舊族荷累聖
不貲之恩一介微軀辱上主非常之遇夤縁寵渥
更踐清華晚收䟽外之孤蹤擢替微㡬之要務奉
天光而咫尺被聖誨之丁寧謂臣世服近僚有均
休共戚之義察臣傍無厚援絶背公死黨之嫌曲
示優容俾思報效顧駑鈆之難强嗟蒲柳之易衰
久預材司積有妨賢之畏洊祈麾寄更圖陳力之
方伏遇　皇帝陛下躰虚靜以儲神極髙明而盡
下俯矜素悃特霈俞音惟定武之奥區據朔垂之
重地尚叨付委靡即弃捐仍進叙於文階且兼華
於祕殿併將厚意増賁舊臣况臣夙侍軒墀實司
樞筦凡治軍經武之要洎守塞禦戎之宜日炙睿
謀備觀宸斷逮茲臨遣得以遵承謹當細大必躬
夙宵彌勵進不敢希功而生事退不敢弛備以曠
官期不玷於誤知庶少酬于鴻施
　　　　河陽謝上表　馮　京
久塵右地無補聖明坐竊邇藩尚寛罪戾恩私溢
望愧灼兼懷伏念臣才不逮中智非經遠特逢盛
際再列近司擢之於尋常之中振之於顛危之下
便蕃異數究極寵光齪齪備員僅能寡過碌碌成
事無足論功徒肩許國之誠靡講衛生之術曩嬰
疾疹殆至膏盲雖頼上醫迄存餘喘然而氣血潜
耗智慮早衰筋力乏於步趨耳目乖於聽覽勉從
職事仍歴嵗時覆餗之譏已騰衆口乞麾之請遽
惻上心矧惟右輔名都三城重鎮水陸皆便次舎
非遥食物具宜堂皇尤峻　罕經於館候訟牒
希至於庭除加以時雨既優宿麥滋茂盗賊屏息
閭里阜安不煩施為有便頥養此蓋伏遇　皇帝
陛下天地容覆日月照臨私臣以不報之恩諒臣
有可矜之理終始眷遇進退保全顧何心顔敢愛
軀命惟願稍加藥餌益近方書朝露未晞儻復還
於舊觀爝火不息誓更竭於精神
　　　　賀熙寧十年南郊禮畢大赦表
　　　　　　　　　　　　　　曽　鞏
人之所歸者莫如徳天之所享者在於誠其惟聖
王克有全美伏惟　皇帝陛下聰明稽古承繼祖
宗慈惠愛人撫臨邦國有徧覆并容之大度有防
微慎獨之小心不從遊畋不近聲色無紛華盛麗
之好無便辟側媚之私嵗時吉蠲以承七廟左右
順適以奉兩宫其功施於人效見於事則宅仁由
義縉紳之徒成材於學校超距蹋鞠熊羆之旅養
勇於營屯甌窶汚邪之収充於倉廪闗石和鈞之
利阜於市㕓家有豫樂之聲人無愁怨之色恊氣
所召休應自殊鉤陳太微星緯咸若崑崙渤澥濤
波不驚近則金石之音鳥獸欣躍遠則干羽之舞
蠻夷駿奔象齒旅於闕庭龍媒納於閑廐是謂六
府三事皆可以歌四海九州㒺不率俾蓋巍巍而
特起非瑣瑣之能闚前世議太山之封謀梁甫之
禪者度崇比大疇克登茲　陛下抑而不圖謙以
自牧以謂先后創業垂統其功莫得而名上帝隤
祉發祥其徳無可以稱思所以報一本於心故寅
畏嚴恭積之有素而齊明薫祓進而益䖍在於物
者不取其煩盡諸已者必求其實是以蕭光之烈
奏於宗祊柴燎之蒸焜於郊兆幽隱昭荅神靈顧
懷無疆惟休方寖昌於萬世不敢專享故敷錫於
群元稽參典彝定著赦令弛張從理同異稱情蠲
罪眚而棄瑕疵録勞能而縱逋負顯晦咸暨洪纎
不遺萬國之歡既交於沖漠一人之慶遂及於跂
蠕孚于上下之間極乎帝王之盛臣被學最舊䝉
恩寖深莫待甘泉之祠獨嘆周南之滯第從臣之
嘉頌未效薄材望屬車之清塵但馳遠思
　　　　謝元豐元年歴日表　曽　鞏
一遠闕庭十移星歴顧彫零於齒髪無報𥙷於毫
分伏惟　皇帝陛下叙大禹之九疇齊有虞之七
政隂陽寒暑罔不若時草木昆蟲舉皆遂性循用
頒正之典寵詒分土之官臣幸備守藩預聞告朔
去親方遠已驚嵗月之新許國雖堅更嘆功名之
晚惟躰在民之意庶禆及物之仁
　　　　謝翰林侍讀學士表　范　鎮
省中四禁忘誤其一苟或有犯加罪不原猥䝉貸
全猶藉親近内自循省以榮為憂竊以賞而受賞
者若固有之善賞也罰而被罰者知自取之善罰
也成王舉魯七百里之地以封周公周公拜於前
魯公拜於後而不以為泰者功所當也管仲奪伯
氏駢邑三百没齒無怨言者罪所宜也伏惟
皇帝陛下録社稷之功而賞加輔臣重書詔之失
而罰及學士賞所當賞罰所當罰明命一出中外聳
然因使天下之人曉然知先帝與子之明而群臣得
君之慶臣於此時死固無憾况䝉再造使之更生者
乎重念臣出乎遠方孤陋朴訥臣子忠義則嘗講聞
朝廷典章實匪練習果縁所短有玷斯猷不加蕭
斧之誅才換金華之職雖云薄責足警群倫且天
地大恩固無論報之理而氷霜素節猶有持守之
常願堅初心以収來効
　　　　謝致仕表　范　鎮
早衰多病得謝歸休有命自天所容如地仰銜恩
紀伏竊兢榮伏念臣本出孤生歴塵膴仕曽無報
効虚積嵗月仕宦之年已更一世遭逄之幸實事
三朝徒有愚忠以自信處雖曰乞身而去敢忘憂
國之心因叙人言上干天聽曲䝉寛貸未賜誅夷
得於盛明之時以遂閑適之性伏惟　皇帝陛下
審持賞罰而一諉於公總秉權綱而不移於下集
群議為耳目以除壅蔽之姦任老成為腹心以養
和平之福躋民富壽措國康寧臣之至情實在於
此
　　　　謝龍圖閣直學士表　宋　敏求
推宸扆之誤恩備禁塗之常從聞命榮抃省躬兢
惶伏念臣性理憃㝠局致庸近猥縁承學之舊寖
沐右文之風　英宗皇帝拔自書林寘於詞掖雖
汲黯蚤進謬旅於雋游而蕭育稀遷自安於拙分
一叨奬㧞星紀僅周固嘗勵翼其心靖共所守顧
命義以弗苟務忱恂而匪他以至陟諌臣之坡司
史氏之筆還儒館而塵麗正之職分使節而賛甘
泉之儀益忻聖旦之親逄莫匪臺家之茂選而曲
綏皇眷冒進榮階謂臣嘗事　先朝典右曹之
綸綍俾臣特陞延閣直西序之圖書撫棄迹以重
収帖寵名而差叙帶環申錫詔檢垂褒此蓋伏遇
皇帝陛下權綱大新恩斷中出均天地之平施煦
及陳荄回日月之餘光豐於蔀室致茲窳器亦預
清班敢不慎服官箴勤殫忠藴庶圖來效少報洪
恩
　　　　安州謝上表　滕　甫
屢致人言固宜竄殛曲䝉天造尚賜保全雖易守
符仍叨善地士民純秀㡬同廣魯之流風里俗驩
康正值元豐之樂嵗安閑事簡尸素為慙伏念臣
本以愚儒出逄真聖首䝉國士之遇最在衆人之
先便欲碎首以酬恩未知死所故嘗指心而自誓
惟有天知况事任既已徧更在人情寧不愛惜豈
有固為緩縱自取顛隮惟日月之至明亮肺肝而
必照矜憐舊物収置近藩而朝廷難廢於公言故
君父特存於大體稍從遠外終不弃捐顧臣何人
受恩若此此蓋伏遇　皇帝陛下神聖徧物清明
在躬化覃無外之封疆仁及何知之草木况臣累
更器使粗効愚衷眷此遺簮嘗辱提携之末譬
之行葦更收踐履之餘臣敢不祗奉簡書服勤吏
役雖桑榆之昃景將逼暮年而犬馬之微誠猶思
後效
　　　　謝澶州簽判表　程　顥
論議無補職業不修國有典刑罪在誅戮曲䝉宏
貸仰荷洪私期於糜捐莫可報謝臣性質朴魯學
術空虚志意粗修智識無取　陛下講圖大政博
謀群材過聽侍臣之言猥加風憲之任臣既遭遇
明聖亦思誓竭疲駑惟知直道以事君豈忍曲學
而阿世屢進闊疎之論愧非擊摶之才徒嘗刳瀝
肺肝曽無禆補毫髪既不能䋲愆紏謬固不願沽
直買名豈敢冐寵以居惟是奉身而退自劾之章
繼上闔門之請深堅天意未回憲章尚屈更奉發
中之詔俾分提憲之權不惟沮諍論之風亦懼廢
賞刑之實力形奏述恭俟誅夷此蓋伏遇　皇帝
陛下極天清明普日臨照洞正邪之心迹辨真僞
於幽微察臣忠誠恕臣狂直不忍置諸重辟投之
遠荒解其察視之官處以便安之地生成之賜義
固等於乾坤涵容之恩重更逾於山嶽臣敢不日
新素學力蹈所知秉心不回信道愈篤願徇小夫
之志不為儒者之羞或能自進於尋常庶可仰酬
於萬一
　　　　代謝進和御詩奬諭表　强　至
參群篇而奏御賡載非工被優詔之發中褒嘉甚
渥惕然拜君父之賜藏以為子孫之榮伏以書曰
帝庸作歌所以極道明良之意雅云臣能歸美所
以上酬福禄之辭惟千載一時之逄踰三王二帝
之際乗太平之多暇講稀闊之盛游歴寶宇以披
祖宗相受之文御飛帚以縱神聖有餘之學以至
置酒别殿賦詩中宸于時從聯咸續睿唱如臣者
有朴愚而植性無文采以表身自陪風憲之要司
都廢雅言之舊學妄抉鄙思綴成斐章大樂在前
發哇聲而接響太陽臨下衒爝火以交光既黷邃
旒若臨深谷敢謂兼容之度例形過奬之辭游聖
門者謂之難言矧繼堯文之後踰華衮者重夫褒
字矧䝉漢訓之加夫何孤臣竊此厚幸此蓋伏遇
尊號皇帝陛下齊徳天覆育材士倫善雖小而弗
遺力或矜其不逮誓竭講劘之效庶酬假朂之仁
　　　　代都運趙待制謝上表　强　至
小材而臨大計不知經畫之所從薄量以函厚恩
唯有忠勤而可補竊以今之北道重曰外臺邊宿
勁兵境控強虜嵗支洪河之備而民力幾屈所以
艱於賦輸地列數鎮之師而吏員益繁所以要在
刺舉宜擇精明彊濟之器以付轉給澄清之權若
臣空孱於事迂拙曏引兩川之漕近貳大農之司
率觕竭於愚衷訖罕通於利術敢期煩使乃委孤
臣此蓋　皇帝陛下廓天地之容收涓埃之細特
加不次之命而欲勸來者弗責己試之效而俾懷後
圖得不夙夜以思始終乃職豈敢顓聚歛之最以
上累君仁亦當拊凋殘之餘庶下蘇民瘼
　　　　代謝再任表　强　至
悃愊絫陳從欲許還於新節衰疲自力竭能勉撫
於舊封委寄逾隆顛隮自懼伏念臣本縁一介之
曲學歴被三朝之誤知自解宰鈞繼紆守紱早年
遇事風霜不計於殘軀晚嵗纒痾藥餌乃同於
常膳比引揣躬之分數裁　劇之章力丐間州少
安病質而恩生望外事與願違俄更西雍之帥旄
仍付北門之留鑰所以極陳去就仰黷聰明幸寵
利非事君之宜必冀寢加恩之命策疲駑雖老臣
可彊敢不拜再任之休訖奉俞㫖兩諧愚懇此蓋
伏遇　皇帝陛下至仁天冒盛徳海涵器使庶工
愛偏舊物雖俊傑甚衆並試有為之時而尫瘁之
餘惜投無用之地敢不勤宣條教兼附兵民儻溝
壑之未填尚乾坤之可報
皇朝文鑑巻第六十七
皇朝文鑑巻第六十八
　表
　　　淮南轉運使謝上表　蘇　頌
　　　右僕射待罪表　蘇　頌
　　　衡州鹽倉謝上表　劉　摯
　　　青州謝上表　劉　摯
　　　知毫州謝上表　劉　攽
　　　知襄州謝上表　劉　攽
　　　徐州謝上表　蘇　軾
　　　徐州賀河平表　蘇　軾
　　　謝失覺察妖賊放罪表　蘇　軾
　　　謝宣召入院狀　蘇　軾
　　　謝侍讀表　蘇　軾
　　　杭州謝放罪表二　蘇　軾
　　　賀駕幸太學表　蘇　軾
　　　謝賜曆日表　蘇　軾
　　　賀立　皇后表　蘇　軾
　　　謝禮部尚書表　蘇　軾
　　　謝賜對衣金　馬表　蘇　軾
　　　謝復官提舉玉局觀表　蘇　軾
　　　建寕軍節度副使謝表　吕　惠卿
　　　賀元日大朝㑹表　吕　惠卿
　　　謝翰林侍講學士表　范　祖禹
　　　　淮南轉運使謝上表　蘇　頌
贊畫甘泉乆玷三臺之末觀風淮甸驟陞數使之
榮朝寄匪輕地望兼重愧非才選靡稱厥官姑謹
詔期趨行所部寵靈所被畏惕非常竊以州郡
備官所以分釐於民務朝廷遣使所以布宣於主
恩付一道之事權用六條而舉察賦輿出内俾以
均輸吏治否臧責之薦黜自匪緜更於事任詎能
振肅於治綱若臣者才不足以適時慮不足以經
逺偶縁資級之例得從選用之階始自書林出分
使竹俄從寰服入佐計籌粗収歳月之勞蔑著毫
分之效豈謂伏遇　皇帝陛下察庶工之任使矜
乆職之良勤拔於省僚授以利柄矧惟淮海之部
寔搤東南之衝昔號奥區今逢樂歳五稼盈疇
而遂茂四人勤力以厚生料乎漕運之程無煩趣
辦之急惟當敷宣惠澤通究物情編齊之利病
可更立求其本刑政之重輕或失當適其中上期
靖嘉少釋論擇若乃事躰貎以為風采盡銖兩
以歛民財顧在懦愚誠多闊略重念上慈天覆聖
治日新官無内外之殊事悉憂勤之繫昨臣受任
之始獲面於清光　陛下臨遣之言曲加於勉諭
自省最為於踈逺何圖亦記於淵衷豈非以委任
之優故特示拊循之厚雖乾坤平施非報謝之可
言而犬馬微生第勤勞而思奮儻駈馳之有用期
終始以無渝
　　　　右僕射待罪表　蘇　頌
聖恩深厚仰戴曷勝孤迹兢危彷徨靡所竊以宰
輔大任表率百官人望所歸則論議行而必信物
情不與則名器輕而易揺而臣猥以朴愚誤䝉任
使上不能謨明國體以熈庶工下不能甄别人材
以恊衆望誤朝有譴擢髪寧窮致招人言上黷
天聽名一詿於白簡罪當寘於丹書雖　二聖覆
之於天未令投迹於四裔而群言謂其失職豈宜
包羞於近班是以屢貢封章冐塵旈纊再紆中札
曲諭宸衷捧詔驚惶重自思省本欲便祈於歸老
屬兹方負於罪辜儻布懇誠懼為僭越在臣進
退之分敢計重輕於國廢置之間實闗勸沮伏望
太皇太后陛下　皇帝陛下矜憐甚戇本無它膓
　舉嚴科亟行幽黜一則安全於介拙尚保餘
　則猒息於煩言遂清朝路
　　　　衡州鹽倉謝上表　劉　摯
議令獻言知典刑之無赦原心觀過荷仁聖之有
容貸其餘生處以善地伏念臣禀生艱拙遭世盛
明學不能窮理而知幾材不足趣時而適變希名
涂以旅進濫文舘之末游和鈆何功索米逾歳間
承人乏偶攝掾於中堂旋誤聖知使備員於憲府
仍職書林之舊就行御史之中始自愚臣前無故
事方　陛下繼承於　五聖而國朝平治者百年
力勤肯穫之田大解不調之瑟蒐拔群材而審以
器使變化百度而曠然日新臣於此時職在言路
誓殫忠義敢避勢權寧以孤暌訐切咈衆而危身
不忍從容唱和負恩而數進狂愚自信禆益無方
故宿官之日幾何而瞽言之罪非一至如均民而
弛役因之率户而出泉雖慮始樂成者愚人之不
知然損下益上者先王之大戒輙條十害冀補萬
分議臣見譏以為敗謀而亂化清衷獨見知其有
責而盡言不徇以誅止容其去褫臺閣之二職置
瀟湘之一涯有禄食使之存全有職事可以報效
衘恩載幸揣分增憂此葢伏遇　皇帝陛下察臣
孤忠全國大體不惜骫一夫之法庶幾留衆正之
門謹當上體恩仁期於必報下堅節義死而不渝
　　　　謝青州到任表　劉　摯
東方大國莫如鄆青愚臣何人繼命帥守蒞官兹
始揣已不遑伏念臣噐緼至䟽智靈弗競遭㑹継
明之始越膺共政之圖三府空逮於六期千慮蔑
聞於一得雖進退必繇其道常願學乎聖人而功
烈如此其卑終難收於士論寛典刑於司敗假立
壠之便藩報政稽期實愧三年之魯改符易地猶
叨四履之齊惟時東秦號一都㑹士知禮義境控
海山厥民富饒少敓攘之舊習其俗舒緩有平易
之餘風謹於承流可以無事曾是迂愚之品獲塵
寄委之優此葢伏遇　皇帝陛下乾健而粹純豐
中而光大沉幾以通變化定鑑以御妍媸人無遐
遺材以噐使臣敢不振厲衰境激昌至恩簡禮去
煩稍究前修之治推仁宣澤庶求逺俗之安儻集
涓微仰酬覆燾
　　　　知亳州謝上表　劉　攽
齒髪衰暮藩鎮㑹繁據非所安榮以為懼昔者
聖門髙弟方六七十則所願為漢世諸儒至二千
石謂之逹官葢量力審已雖小邦寔曰才難逢辰
慕君在有道不容徼幸此所以前哲言志區區其
若彼後賢受禄振振焉在兹况如愚臣本縁末學
粤塵仕路不弃昌時暨忝分符遂更三郡曹為近
輔非復自鄶之譏魯并泰山仍有變齊之舊至於
渦譙名壤淮楚近郊猶龍之所誕生真聖是焉臨
幸大朝景亳兼武湯之上儀迎年執期格帝鴻之
純賂民俗既富官守維嚴豈伊戇愚猥叨寄任邈
逾涯分髙視曩先密焉自思仍有餘寵獸鞶換舊
僅踰朞月之淹隼斾越疆纔倍宿舂之費此葢伏
遇　皇帝陛下聖神妙筭睿知極深廓乆照於容
光溥大和於播物流形品彚黙化陶鈞致是小材
預膺榮遇謹當布宣詔㫖盡瘁官箴為身愚謀雖
冀不殆於知止報國本願尚謝餘生於自然誓殞
百身勿渝一志
　　　　知襄州謝上表　劉　攽
脱身謫籍緤組近藩仰荷恩華不任感懼臣早者
濫承人乏出假使車材非所長力不自料黾勉歳
月孤負選掄是所謂斗筲之才何暇論䋲墨之外
　　利術至廣巧者有餘果聞係踵之後人略取
析豪之上第涇以渭濁故常畏於後生李代桃僵
竊自悲於薄命遂辱黜幽之典實由既徃之愆浮
舟江湖託身瘴癘無復自新之望長懷永弃之憂
不謂明詔發中湛恩逮下俾復乘軒之寵仍加分
虎之榮情同更生感惟出涕此葢伏遇　皇帝陛
下離明廣照乾度并容紹庭之初方勤心於陟降
思皇之際亦代匱於細微以是孱愚得從甄叙謹
當勉求民瘼恪佩官箴犬馬之心以勞力故能有
飬桑榆之景雖已老尚冀無渝
　　　　徐州謝上表　蘇　軾
分符髙密已竊名邦改命東徐復塵督府荷恩深
厚撫已兢慙伏念臣奮身農畆托迹書林信道直
前曾無坎井之避立朝寡助誰為先後之容向者
屢獻瞽言仰塵聖鍳豈有意於為異葢篤信其
所聞顧慙迂闊之言雖多而無益惟有朴忠之素
既乆而猶堅逺不忘君未忍改其常度言之無罪
實深恃於至仁知臣者謂臣愛君不知臣者謂臣
多事空懷此意誰復見明伏惟　皇帝陛下日月
照臨乾坤覆幬察孤危之易毁諒拙直之無他安
全陋􁞹畀付善地民淳訟簡殊無施設之方食足
身閑仰愧生成之賜顧力報之無所懷孤忠而自
憐
　　　　徐州賀河平表　蘇　軾
聖謨獨運天眷莫違庶邦子來民罔告病萬杵雷
動役不踰時遂消東北莫大之憂然後麥禾可得
而食人無後患喜若再生伏以大河為災歷世
病禹治兖州之野十有三載乃同漢築宣房之宫
二十餘年而定未有收狂瀾於既潰復故道於將
堙俛仰而成神速若此恭惟　皇帝陛下至仁博
施神智無方逹四聦以來衆言廣大孝以安宗廟
水當潤下河不溢流屬歳乆之無虞故患生於所
忽方其决也本吏失於防而非天意及其復也蓋
天助有徳而非人功振古所無溥天同慶維豐沛
之大澤實汴泗之所鍾伊昔横流凛孤城之若塊
迨兹平定蔚秋稼以如雲害既廣則利多憂獨深
而喜倍雖官守有限不獲趨外庭以稱觴而民意
所同亦能抒下情而作頌
　　　　謝失覺察妖賊放罪表　蘇　軾
　　所臨守臣固當重責罪疑則赦聖主所以廣
恩目驚廢逐之餘猶在愍憐之數伏念臣早䝉殊
遇擢領大邦上不能以道化民逹忠孝於所部下
不能以刑齊物消姦宄於未萌致使妄庸敢圖僭
逆原其不職夫豈勝誅况兹溝瀆之中重遇雷霆
之譴無官可削撫已知危至於捕斬群盗之功乃
是鄰近一夫之力靖言其始偶出於臣雖為國督
姦常懷此志而因人成事豈足言勞勉自列於涓
埃庶少寛於斧鉞豈謂蕩然之澤許以勿推收驚
魄於散亡假餘生之晷刻退思所自為幸何多此
葢伏遇　皇帝陛下舞虞舜之干示人不殺祝成
湯之網與物求生其間用刑本不得已稍有可赦
無不從寛務在考實而原情何嘗記過而忘善益
悟向時之所坐皆是微臣之自貽感愧終身論報
無地布衣蔬食或未死於飢寒石心木腸誓不忘
於忠義
　　　　謝宣召入院狀　蘇　軾
詔語春温再命而僂使華天降一節以趨在故事
以甞聞豈平生之敢望省循非稱愧汗交深竊以
視草之官自唐為盛雖職清事秘號為北門學士
之榮而禄薄地寒至有京兆掾曹之請豈如聖代
一振儒風非徒好爵之縻兼享大烹之飬玉堂賜
篆仰淳化之彌文寳帯重金佩元豐之新渥既厚
其禮愈難其人而臣以空踈冗散之材衰病流離
之後生還萬里坐閲三遷不縁左右之容躐處賢
豪之上此葢伏遇　皇帝陛下生資文武天胙聖
神雖亮隂不言尚隱髙宗之徳而小毖求助已啓
成王之心首擇輔臣次求法從知人材之難得采
虚名而用臣敢不益勵初心力圖後效才不逮古
雖慙内相之名志常在民庶免私人之誚
　　　　謝侍讀表　蘇　軾
北門視草已叨儒者之極榮西學上賢復玷侍臣
之髙逸省循非稱愧汗交懷竊惟講讀之臣止以
言語為職考功課吏無殿最之可書陳善閉邪有
膏澤之潛潤豈臣愚陋亦所克堪此葢伏遇
太皇太后陛下憂思深長徳業廣大受　先帝投
艱之託為神孫經逺之謀故選左右前後之人罔
非吉士使知興亡治亂之效莫若多聞謂臣雖無
大過人之材知臣粗有不欺君之實故使朝夕與
於討論奉永日之清閑不知所報畢微生於盡瘁
終致此心
　　　　杭州謝放罪表　蘇　軾
臣近以法外刺配本州百姓顔章顔益二人上章
待罪奉聖㫖特放罪者職在承宣當遵三尺之約
束事闗利害輙從一切之便宜曲荷天恩不從吏
議伏念臣早縁剛拙屢致憂虞用之朝廷則逆耳
之惷形于言施之郡縣則疾惡之心見于政雖知
難每以為戒而臨事不能自回苟非日月之明肝
膽必照則臣豈惟獲罪於今日乆已見傾於衆言
恭惟　皇帝陛下睿哲生知清明旁逹委任衆下
退託於不能愛飬人材惟恐其有過知臣欲去一
方之積弊須除二猾以示民特屈憲章以全器使
臣敢不省循過咎祗服簡書眷此善良自不犯於
漢法時有貸捨用益廣於堯仁
　　　　又謝　太皇太后表　蘇　軾
亂群之誅不請而决葢恩威之無素致姦猾之敢
行方俟譴訶豈期寛宥伏以法吏網密葢出於近
年守臣權輕無甚於今日觀之祖宗信任之意以
州郡責成於人豈有不擇師帥之良但知䋲墨之
馭若平居僅能守法則緩急何以使民顧臣不才
難以議此恭惟　太皇太后陛下寛仁從衆信順
得天推一身之至公納萬方於無罪而臣始終被
遇中外䝉恩謂事有專而合宜情無他而可恕故
加貸捨以示寵綏朝廷之明粗以臣為可信吏民
自服當不令而率從
　　　　賀駕幸太學表　蘇　軾
輦回原廟既崇廣孝之風幄次儒宫復示右文之
化禮行一日風動四方臣聞五學之臨三代所共
葢天子不敢自聖而盛徳必有逹尊在漢永平始
舉是禮雖臨雍拜老有先王之規而正坐自講非
人主之事豈如允哲退託不能奠爵伏興意黙通
於先聖横經問難言各盡於諸儒恭惟　皇帝陛
下文武憲邦聰明齊聖大度同符於　藝祖至仁
追配於　昭陵故舉舊章以興盛節臣早塵法從
乆侍經帷永矢馳誠想聞合語於東序斐然作頌
行觀獻馘於西戎
　　　　謝賜曆日表　蘇　軾
歳頒正朔葢春秋統始之經郡賜璽書亦漢家寛
大之詔實為令典豈是空文伏以望歳者生民之
至情畏天者人君之大戒所以常言報應而不言
時數每奏水旱而不奏嘉祥上有銷復之心下有
爕調之道固資共理同底純熈恭惟　皇帝陛下
祗敬三靈憂勤萬宇為仁一日自然天下之歸教
民七年豈無善人之效臣敢不仰遵堯典寅奉夏
時謹隄防溝洫之修行勞來安定之政庶殫綿力
少助至仁
　　　　賀　立皇后表　蘇　軾
纉女維莘俔天之妹事闗廟社喜溢人神臣聞三
代之興皆有内助二南之化實本人倫維闗雎正
始之風具既醉太平之福民有所恃邦其永昌恭
惟　皇帝陛下自誠而明惟睿作聖輯寕夷夏徳
既茂於治朝輔順隂陽政兼修於内職既膺大慶
益廣至仁下逮海隅夫婦無有愁嘆上符天造日
月為之光明受禄無疆與民同樂
　　　　謝禮部尚書表　蘇　軾
備員西學已愧空踈易職東班尤驚忝冐遂領宗
卿之任并為儒者之榮始臣之學也以適用為本
而恥空言故其任也以及民為心而慙尸禄乃者
屢請治郡兼乞守邊欲及殘年少施實效而有志
莫遂愧負何言今乃以文字為官常語言為職業
下無所見其能否上無所考其幽明循省初心有
靦面目故於拜恩之日少陳有益之言孔子曰一言
可以興邦而孟子亦曰一正君而國定昔漢文悦
張釋之長者之言則以徳化民輔成刑措之功而
孝景入晁錯數術之語則以智馭物馴致七國之
禍乃知為國安危之本只在聽言得失之間恭惟
陛下即位以來學如不及問道八年寒暑不解講
讀之官談王而不及霸言義而不及利八年之間
指陳至理何啻千萬雖所論不同然其要不出六
事一曰慈二曰儉三曰勤四曰慎五曰誠六曰明
慈者謂好生惡殺不喜兵刑儉者謂約已省費不
傷民財勤者謂躬親庶政不近女色慎者謂畏天
法祖不輕人言誠者謂推心待下不用智數明者
謂専信君子不雜小人此六者皆先王之陳迹老
生之常談言無新竒人所易忽譬之飲膳則為榖
米羊豕雖非異味而有益於人譬之藥石則為耆
术參苓雖無近效而有益於命若陛下信受此
言如御飲膳如服藥石則天人自應福禄難量而
臣等所學先王之道亦不為無補於世若陛下
聽而不受受而不信信而不行如聞　秋
蟲之鳴過耳而已則臣等雖以三尺之喙日誦五
車之書反不如醫卜執技之流簿書奔走之吏其
為尸素死有餘誅伏願　陛下一覽臣言少留聖
意天下幸甚
　　　　謝賜對衣金帯馬表　蘇　軾
服章在笥賁及衰殘衘勒過庭喜先徒御伏以物
生有待天施無窮草木何知冐慶雲之渥采魚鰕
至陋借滄海之榮光雖若可觀終非其有妻孥相
顧驚屢致於匪頒道路竊窺或反増於指目此葢
伏遇　太皇太后陛下聰明齊聖陳錫載周含垢
匿瑕而察於求賢卑宫菲食而侈於飬士士豈輕
於千里念非其人言有重於兼金當思所報
　　　　謝復官提舉玉局觀表　蘇　軾
七年逺謫不意自全萬里生還適有天幸驟從縲
紲復齒縉紳伏念臣才不逮人性多忤物剛褊自
用可謂小忠猖狂妄行乃蹈大難皆臣自取不敢
怨尤㑹真人之勃興與萬物而更始而臣獨在幽
逺最為冥頑迨兹起廢之初倍費生成之力終䝉
記録不遂弃捐此葢伏遇　皇帝陛下正位龍飛
對時虎變神武不殺孰非受命之符清静無為坐
獲銷兵之福聪明不作邪正自分使臣得同草木
之微共霑雷雨之澤臣敢不益堅素守深念徃愆
没齒何求不厭飯蔬之陋葢棺未已猶懷結草之
忠
　　　　建寧軍節度使謝表　吕　惠卿
備嚴近之選而抵非常之愆當清明之朝而罹甚
重之譴孽乃自作咎將誰歸伏念臣起自諸生暗
於大道持窽啓之聞而欲經於事變信呻吟之得
而希掛於功名分既過逾理宜顛越矧　先帝有
為之始乃群材願効之時輙先要津以閡賢路雖
預討論者三四事而參機務者一二年凡是蠧國
害民之由實臣懵學誤朝之致豈亦下流之所處
更令衆惡以所歸偶失當時士師之刑難逃今日
司直之論尚䝉善貸未寘嚴誅特從四裔之遷以
正三兇之比衰疲逺謫人皆知其難堪親愛生離
聞者為之太息伏惟　皇帝陛下天仁自得聖孝
光充撫弓劔之遺藏每加悽愴顧廟堂之舊物寧
不䀌傷特罪悔之至深猶典刑之為屈龍鱗鳯翼
已絶望於攀援蟲臂鼠肝一㝠心於造化涕逐言
出莫知所從
　　　　賀元日大朝㑹表　吕　惠卿
　　　　明廷肆覲上儀畢舉綿㝢均懽恭惟
皇帝陛下道大同於堯天日躋格乎湯聖深仁溥
博逹孝光通神祗感於治馨祥嘏由乎和致維歳
月日時之首乃朝宗覲遇之先循用舊章遹陳盛
禮東臺瑞物冠玉璽之珍符左户輿圖增金城之
列障樂象成而乃作文稱賀以非虚多士盈庭四
夷在列忻逢千載之運敬上萬年之觴臣俯迫頽
齡乆縻外閫不及趨慶闕庭徒切瞻依　旒冕
　　　　謝翰林侍讀學士表　范　祖禹
辭其可辭敢忘故事受其可受祗服新恩洪惟
真宗初置講職問學常勤於日昃論經或至於夜
分以啓廸於後人俾監觀於成憲先帝更新治職
止命兼官雖因革之制不同而經緯之文則一惟
熈寧元豐之成烈有金匱石室之舊聞丕顯帝謨
尚資史筆追觀列聖之典多委四輔之臣夫何一
介之微膺此二任之重此葢伏遇　皇帝陛下欽
明文思齊聖廣淵如日方中法天不息謂二帝三
王之道當窮極於髙深　一祖四宗之書已光昭
於永乆惟念終於典學聿追孝於前文以臣夙侍
書筵叨塵史觀曲加寵數用示眷留昔魯繆公之
於子思亟饋鼎肉燕昭王之於郭隗改築金臺二
子者或以無人乎側而不能安或欲致士於逺而
先為始如臣陋學敢望古人非懷人爵之可榮竊
喜聖心之不倦
皇朝文鑑巻之六十八
皇朝文鑑巻第六十九
　表
　　　開封府羣見致辭　林　希
　　　尚書禮部元㑹奏天下祥瑞表
　　　　　　　　　　　　　　林　希
　　　尚書省謝車駕臨幸表　林　希
　　　亳州謝賜䘏刑詔書表　林　希
　　　謝天章閣待制表　林　希
　　　賀　皇后冊禮表　林　希
　　　代范忠宣賀平河外三州表
　　　　　　　　　　　　　畢　仲游
　　　京東運副謝至任表　畢　仲游
　　　謝賜資治通鑑表　張　舜民
　　　謝諌議大大表　張　舜民
　　　謝賜䘏刑詔表　李　清臣
　　　免加右光禄大夫表　李　清臣
　　　謝中書舎人表　蘇　轍
　　　謝尚書右丞表　蘇　轍
　　　賀明堂表　蘇　轍
　　　降朝請大夫謝表　蘇　轍
　　　代賀景靈宫奉安御容禮畢表
　　　　　　　　　　　　　　吕　希純
　　　　開封府羣見致辭　林　希
臣希等伏以聖人在上首善始於京師天下修文
貢士興於甽畆此乃伏遇　尊號皇帝陛下仰稽
古道下育人材發明詔於多方命興賢於列郡臣
等繆當詔㫖輙與能書雖為草野之臣得奉天庭
之貢
　　　　尚書禮部元㑹奏天下祥瑞表
　　　　　　　　　　　　　　林　希
臣珪等言尚書禮部得元豐五年天下所上祥瑞
宣徽南院使判北京臣拱辰承議郎提舉河北常
平等事臣宜之通議大夫知秦州臣公孺龍圖閣
待制知青州臣綰正義大夫知安州臣甫朝議大
夫知興元府臣景華朝奉大夫知榮州臣震西上
閤門使知雄州臣舜卿禮賔使知安肅軍臣孝綽
文思使知憲州臣詵朝散郎知鼎州臣伋知歙州
臣堯封朝奉郎知蜀州臣少連承議郎知安徳軍
臣從諒知利州臣山等言所部有芝生於州宅寺
觀殿閣柱有七莖者一苗長尺餘者六牛生二犢
者二嘉禾合穗者三五本合為一者一麥一莖三
穗者四四穗者五穗者百餘穗者各一白烏白鵲
生於巢者各一臣聞聖人出而四海清帝命昭而
萬靈集必致諸福之物以表太平之符伏惟
皇帝陛下體堯之仁躬舜之孝力行勤儉而本以
化物誠意惻怛而出於愛民是以指麾之間功業
成就覆載之内隂陽恊和䝉被群生浹肌膚而淪
骨髓涵濡異類霑動植而洽飛翔仰而觀者景星
慶雲俯而視者醴泉甘露扶踈煒燁發為朱草三
秀之英游泳服馴則有白麟一角之異嘉葩連理
之木異畒同頴之禾巢鵲可俯而窺池龍可豢而
擾謂宜作為聲詩而奏於郊廟深詔太史而著之
簡編以永無疆之休以昭特起之蹟考諸已徃固
可謂絶世之殊祥抑而弗宣猶以為盛徳之餘事
自時所紀殆不絶書今者駕鸞輅以充明庭撞黄
鍾而御太極典禮大備官儀一新殊方駿奔重譯
輻湊自昔辮髪卉裳羈縻之所未至踰沙軼漠言
語之所未通咸奉玉帛而介九賔襲衣冠而獻萬
壽烜赫威徳冠古超今巍巍煌煌傳示亡極鋪張
王㑹之衆美裒對皇家之盛容臣等恭率有司伏
尋故事稽參圖諜宜先象齒之珎敷道句臚敢上
龍墀之奏歡呼抃蹈倍萬常情
　　　　尚書省謝車駕臨幸表　林　希
天臺肇建具崇喉舌之司帝車下臨増重陛廉之
寄非常之舉視古無倫恭惟　皇帝陛下天縱多
能日新盛徳剗除衆弊裁制萬微考先王之董治
官立尚書以為政本紀綱條理見微㫖於新書剏
作規模别攸司於著位蓋慮之積年而成於兹日
聞諸前世而驗於方今忽紆清蹕之傳罙聳鴻都
之觀且北辰居極外環象斗之宫而黄道所經旁
及積星之位瞻威顔於咫尺被法語之丁寧敇以
在公退而交儆分曹帥属燦然周典之文望輦拜
恩陋彼漢郎之嘆矧復宗藩旅進禁從相趨凡獲
侍於宸遊皆預窺於聖作歡聲載溢慶榮遇於一
時信史備書流美談於萬世臣等叨膺重任乆負
明恩顧懷備位之慙第劇逢辰之幸敢忘策勵期
稱寵靈
　　　　亳州謝賜䘏刑詔書表　林　希
奉聖詔之丁寧見上心之欽恤恭惟　皇帝陛下
治道清净本堯舜之性仁訓辭哀矜同禹湯之罪
已雖推行故事實憂閔黎元臣所領州地號重
法南惟故楚北則全齊椎埋為姦其來尚矣殺越
千貨間或有之嚴設檢防深用懲艾臣初至問俗
云比年稍登咸知愛身頗重犯法夫亷恥以衣食
為本豐凶者獄市之原民之常情勢自當尓臣謹
遵奉成憲申戒有司囹圄之間敢遂期於無犯縲
繫之下庶罔厎于非辜祗循寛條用塞吏責
　　　　謝天章閣待制表　林　希
忽繇踈逺俾冒恩榮進不得辭退何勝懼臣竊惟
朝廷名器本以待殊尤特起之才臺閣縉紳宜序
進　侍從論思之列分義既定品流自安敢意超
踰倐及孤外伏念臣少而嗜學仕則爲貧擊柝抱
関初安一命磨鈆削槧忝事　三朝金馬石渠出
入殆逾於二紀皇墳帝典討論嘗預於片言一去
軒墀五更符印方　兩宫之旰食閔赤子之阻飢
申敕守臣悉發常平之廪蠲裁歳計就輟上供之
儲全活者一方更生者萬口父老至於感涕童稚
莫不驩呼脱於溝壑之虞皆自乾坤之施顧臣無
職在法何逃覈實之誅屏息以俟伏遇　皇帝陛
下智周萬物明燭四方通逹下情靡逺邇戚䟽之
有間主張善類故包函庇覆以無遺既保宥以曲
全復矜憐其乆次拜恩舊服玷籍近班譽生不虞
寵出非望無循吏之效誤被璽書之褒有稽古之愚
曷稱服章之錫况臣心甘寂寞年廹衰遲分以滯
䝉老於冗散今兹收擢彌甚驚憂惟是偏州適承
明詔漕由京口控全呉飛輓之衝埭復吕城救積
歳旱乾之患方且身先畚築手諭凖繩計蚤莫以
収功成江淮之長利儻容戮力豈憚糜軀天日九
重但心存於北闕圖書三閣許夢到於西清
　　　　賀皇后冊禮表　林　希
躬御大廷肆陳徽冊班迎行第入踐官朝臣聞自
古有邦必先正始故易以家人治内而詩美關雎
好逑維時盛明克備儀物㳟惟　皇帝陛下聦明
文思不學而成恭儉憂勤所聞者化　太皇太后
深惟坤㮀之配實重人倫之基率以舊章應於古
義蓋天地社稷之事勱相其難卿士龜筮之從諏
謀是吉衿鞶申戒禕翟增華左右承顔交致
三宫之養春秋奉祀共祗八廟之靈隂教具宣宸
闈有慶臣守藩居外望闕無階蹈詠之誠寔均凡
庶
　　　　代范忠宣賀平河外三州表
　　　　　　　　　　　　　　畢　仲游
平戎韜略靡用干戈䧟虜衣冠自還里閈豈特犬
羊之效順行知鋒鏑之可消患弭一隅治形四海
㐲以善戰之至𥘉無勇功神武之行亦云不殺矧
羗夷之叛服如禽獸之去來始非得巳而用兵終
則附懷之有道巢穴可窮而不間邊陲安堵而自
如情狀益殫欵誠屢至遂聞革靣相與郷風旣内
懾於威靈遂盡歸其俘獲殆非力致純以德來矧
是生還率常死節度湟伐木不煩充國之謀謁廟
賜田如見子卿之返此蓋伏遇　皇帝陛下上仁
兼覆盛德惟新小二漢之邊功盡三王之能事卷
惟士伍偶隔聲明鞮譯在塗旣奉君臣之義衣裳
改祍復從父母之邦邊候告寧人情厎豫豈異七
旬之格是爲千載之逢臣頃預政機親聞眷筭比
分憂寄獲覩成功再拜奉觴雖阻漢庭之列大書
作䇿永爲宋史之光感頌之私倍萬常品
　　　　京東運副謝到任表　畢　仲游
分符京右方謹頒條改使山東猥當外計恩私併
及感惕交深伏念臣本以書生學從吏道和鉛抱
槧既非博洽之名流攬轡登車又乏經營之旅力
出没風波之險支離疾病之餘毎虞寄任之難勝
顧以廢閑而爲幸比蒙牽用已戴生成未遑宣布
於上恩乃復叨移於劇郡仍遷轉漕稍卑事權雖
知繁使之可榮大懼謭材之速戾此盖伏遇
皇帝陛下法天廣大如日照臨道祇務於逺圖器
不遺於近用謂從事詔條之内常欲力行故遣司
調度之煩試觀心計臣敢不三思厥職一意在公
必祗赴於㑹期以圖報上亦愛養其基本不至病
民非專官謗之逃冀合公家之利
　　　　謝賜資治通鑑表　張　舜民
臨政願治乃明主之用心受詔脩書皆儒臣之能
事成而進御寵以匪頒何彼下臣遽霑優賜恭惟
英宗皇帝生知興學性好觀書豈止求之多聞實
欲輔之自得然萬機叢委載籍紛䌓自學者不得
遍窺况人主何暇周覽思有所述頗難其人疇若
人哉莫如光者給尚方之筆札萃三館之圖書許
自辟官用資檢討重加常俸不責課程上下馳
騁於數千載之前出入將隨於十九年之内其間
明君良臣箴規議論切磨之精語名將循吏方略
條教魁梧之偉功休咎庶證之原天人相與之際
抉擿姦宄褒崇善良網羅群言囊括舊史如海之
藏珎怪魚龍之無數如山之包草木鳥獸之難名
披分畎澮之末流蔽映雕蟲之小技旅遊東國常
屢歎於斯文留滯周南遂克終於先業雖古者興
亡事迹固已燦然而光之筋力精神於此盡矣尚
苦言官之督責熟諳俚俗之謗嗤卒成一代之書
仰副　兩朝之志揭為通鑑時則弗迷資彼治原
捨兹安出　神宗皇帝飭講筵而進讀揮宸翰以
賜名製序而冠其篇端鏤板而布之天下仰君臣
之際㑹已極丹青何父子之淪亡忽悲風露豈謂
門墻之舊物退收鉛槧之微功開巻涕流拜嘉汗
浹此乃伏遇　皇帝陛下聰明廸祖宵旰思皇留
神於乙夜之勤訪問於西清之奥伏遇　太皇太
后陛下敉寧大業持載烝民安所寳之儉慈格無
疆之壽考逺追三鑑坐振四維顧一介之靡遺與
群賢而樂共儲無儋石曾非菽水之憂家有賜書
留作子孫之寳
　　　　謝諫議大夫表　張　舜民
方安謫籍忽對鋒車入瞻八彩之秀毫進與七人
之上列竊聞明主臨政而願治先王為官而擇人
號曰梓材取其器使若夫諫爭之任政惟侍從之
臣地密而選清秩卑而望重其所以起居言動則
與史官相表裏其所以彈訶風察則與臺憲同戚
休始則專弼人主之違今乃汎論天下之事乃者
藥石不進鳬鴈僅存伏馬一鳴茅茹不已豈謂大
明之東出廓然睍雪之曰消皷之以惠風潤之以
膏澤南窮海嶠北浹江湘脱禁錮者何翅二千人
計水陸則不止一萬里死者傷嗟之不及生者扶
匐以來歸昔居輔弼之崇謀謨帝所終作蠻夷之
鬼弃擲道傍古先未之或聞畢竟不知其罪敢望
桑榆之晚景獲依日月之末光招䰟於楚水之涯
拭目於雲臺之表手遮西日口誦離騷齒髪摧頽
謾索太倉之粟衣裳顛倒驚聞長樂之鍾此乃伏
遇　皇帝陛下上當天心下厭人望見幾不俟終
日從諫甚於轉圜變通得之　神宗寛大類乎
仁祖豈止芻蕘之被賞將令泉壤以衘恩率是以
行為國何有敢不激昂暮氣緝理空文乘白馬而
伏青蒲試圖來效餓西山而蹈東海期免後艱
　　　　謝賜恤刑詔表　李　清臣
徒孥頌繫交手傳懽甿隷聞音相趨動色雷風鼓
舞律吕和平屬在守臣惟知䖍命竊惟歷代之為
政莫若本朝之恤刑承平幾百四十年覆飬方二
三萬里徳如天地日月恩及草木蟲魚尚慮府縣
狴牢官曹卒吏誦司空城旦為業習柱後惠文之
風喜作煩苛私行慘刻或致孤窮亡告疾痛不聊
是頒詔教之丁寧申喻州邦之長守使之網羅寛
大櫺檻䟽通日與凉酏時視藥物比周王之扇暍
殆又過之雖夏后之泣辜亦止如是此葢恭遇
太皇太后陛下睿慈燕裕仁治醇醲尊居九重之
深周念四海之逺謂聖世不專以刑為天下王者
常欲以恩結民心仰寧八室之光靈垂慶億年之
統祚臣敢不奉行上意祗率外臣
　　　　免加右光禄大夫表　李　清臣
宗廟穆清方祔神靈之享王庭昭曠重推雨露之
恩優渥荐臻震皇無措敢殫血懇仰冒聖聰竊以
義者天下之大經分乃人臣之常守稱多量少豈
宜有失於一毛論重評輕必使外猒於群議如龠
合之器是何足以容鬴區如欒櫨之材彼安能以勝
梁梠苟犯滿溢之戒將貽顛覆之憂伏念臣技能
素卑問學殊淺無益當時之實用宜為盛世之畸
人歷任累朝誤躋四輔日索太倉之米月受水衡
之錢職空任於股肱勤不施於竹帛同省僚列豈
無邪􁘒而詆訶舊山隱淪能不指背而譏笑夙宵
㥏赧形影徬徨未退即於幽閑已深慙於尸素更
增顯寵將累至公恭遇　皇帝陛下天縱睿明日
新制作欲賛斯時之美方收多士之英致此誤恩
猥加朽質任人惟舊固惟聖主之隆私受爵斯亡
深懼先民之至誡冀還異數庶息煩言
　　　　謝除中書舍人表　蘇　轍
越從左史擢領西垣口出命書身參法從深念山林
之迹本無富貴之心聞命若驚固辤不獲伏念臣
生本西蜀家世寒儒學以父兄為師貧無公卿之
助私有求於祿飬輙自力於文詞慨然東遊無以
上逹際㑹　仁祖訪求直言策語猖狂恃聖神之
不諱考官怪怒惡倖直之非宜孰知牾俗之言特
被愛君之詔感激恩遇遂亡死生莫酬國士之知
適有私門之禍未填溝壑重廹饑寒時於道塗望
見　神考一封朝奏夕聞召對之音衆口交攻終
致南遷之患生雖不遇甞辱顧於　二宗時不見
容勢殆濱於九死厄窮自致黽俛何言敢云衰病
之餘復被寵光之幸此葢伏遇　太皇太后陛下
母慈均覆坤徳無私欲以任姒之明躬行堯舜之
道肆求多士以遺成王耆老畢㑹於朝廷耕築不
遺於林莽遂令拔擢猥及空踈馮唐已衰猶願雲
中之徃貢禹雖老未忘封事之勤譬如木之在山
生則荷恩而死無所怨水之於地行則潤下而止
不敢辭臣之事君義亦如此欲報之意非言所殫
　　　　謝除尚書右丞表　蘇　轍
渙汗之恩已行而不及傴僂之志雖勤而莫伸上
愧鴻私下慙公議恭惟　皇帝陛下接堯舜之統
蹈成康之仁體貎先正耆老之臣揀拔後來翹秀
之士俛仰六載前後幾人坦然公明故不私賢否
之實穆然淵黙故坐照情偽之真臨御乆則鍳愈
明得失分則下無隱如臣者西南賤士章句小儒
早歳猖狂偶竊方聞之選中年流落既安縣尹之
卑遭時乏人致位近侍跌宕文墨之囿囁嚅議論
之場舉皆空言安有實效顧惟省轄之重實參國
論之餘豈無遺賢遽及微品地寒資淺何以望三
事之餘光才短力罷安能裁六聫之滯論雖復黽
俛就職愧歎何言此葢伏遇　皇帝陛下天地之
仁曲成草木之陋父母之愛不録子弟之非將建
大厦以覆群生故収衆材而無弃物然臣負過其
力受非所容惟有潔已無私或不孤於託付引類
自助幸得免於顛隮不渝始終少答恩造
　　　　賀明堂表　蘇　轍
饗帝尊親古今之大典推恩肆眚天地之至仁舉
此盛儀併在今日伏惟　皇帝陛下以仁御世以
誠事天乾清地寧兵戢民阜人悦故神罔不宥物
備故禮得以成一享圜丘三謁路寢誠敬之心與
日兼茂寛大之澤靡物不䝉能事既修全福自至
方將享堯舜之上壽膺成康之令名民願所同天
心是若臣頃侍帷幄稍歷歳時譴責之深坐甘沒
齒江湖之逺猶冀首丘乆蟄泥塗聞震雷而惕若
深囚籠檻得清風而自疑
　　　　降朝請大夫謝表　蘇　轍
罪大恩寛言者未厭官髙徳薄法所不容尚領真
祠實出寛憲伏念臣早塵近列無補明時下則拙
於身謀上則闇於國體　先朝矜其愚陋宥以遐
荒前後七年浮沉萬死偶真人之御暦數大號以
惟新普復舊官亟叨厚禄然臣年追衰暮知復何
為身利退藏顧未敢請因循於此黽俛自慙雖復
追削者五官仍且獲安於閑局涵恩至厚為幸已
多此葢伏遇　皇帝陛下以堯舜之仁行成康之
政衷未忘於舊物恩許畢其餘生臣謹當杜門躬
耕沒齒𬞞食知生成之難報姑静黙以待終
　　　　代賀景靈宫奉安御容禮畢表
　　　　　　　　　　　　　　吕　希純
即上都之福地載廣珍庭㑹列聖之睟容益嚴昭
薦良辰叶吉縟禮告成凡預照臨率同慶抃竊以
仙源濬發帝業肇基祖功休盛於湯文宗軌繼隆
於啓誦雖寢廟時饗祼將克備於靈承而衣冠月
游館御未經於制度茂惟真主允集大成　皇帝
陛下孝至格天文明若古眷　神功潜躍之字有
章聖誕彌之祥夙建清都仰延真馭廼規恢於舊址
庸考卜於新宫凛然太紫之威隱若神明之奥悙宗
有昭穆之叙謁欵無來徃之煩而復祕殿重深列儀
坤之正位回廊曼衍圖栱極之近寮逮不日以休工
肆前期而蕆事璿題洒落煥東壁之星躔藻衛森羅
備甘泉之法駕奉雕輿而降格祓玉座以妥安詔蹕
亟臨羣司徧至瞻舜瞳而增慕施禹拜以忘勤精
意克伸繁禧舉集洽需雲而示惠霈解雨以䟽恩
嘉與羣倫同兹大慶臣蚤塵樞幄方守塞垣阻陪
鴛鷺之班徒深燕雀之賀
皇朝文鑑巻第六十九
皇朝文鑑巻第七十
　表
　　　代文潞公謝　太皇太后表
　　　　　　　　　　　　　　張　耒
　　　免右僕射表　韓　忠彦
　　　謝史成受朝奉郎表　曽　肇
　　　陳州謝上表　曽　肇
　　　賀元祐四年明堂表　曽　肇
　　　南京謝上表　曽　肇
　　　徐州謝上表　曽　肇
　　　南京謝上表　曽　肇
　　　賀冊　皇后表　曽　肇
　　　賀上傳國寳表　曽　肇
　　　宣州謝上表　賈　易
　　　鄂州謝上表　張　商英
　　　　代文潞公謝　太皇太后表
　　　　　　　　　　　　　　張　耒
稽留君命敢求免於刑誅惠養老臣不使勞其筋
力仰睿私之從欲撫衰志以知榮伏惟　太皇太
后陛下厚德無彊至仁在上　神孫臨祭知保佑
之聖功多士充庭見肅雍之盛德恩及草木喜同
天人臣幸以餘齡獲逢盛旦雖籩豆駿奔之事徒
有心哉而禮樂大備之時為後死者豈不偶尓尚
足矜榮
　　　　免右僕射表　韓　忠彦
申寵命以自天榮非意及措微躬而無地愧與憂
并仰冒眷衷歷陳危懇竊以君臣同體取象於元
首股肱上下交孚相視如腹心手足所以代天工
而理物故能熈帝載以奮庸自昔御臨尤艱考㥀
惟德業之兼茂乃邦家之有光伏念臣學無他長
材止近用不為詭隨以徇衆但知直道以事君遭
遇聖時未隳素業賛陪機政惟任孤忠墻髙每懼
於疾顚綆短固難於深汲更冒非常之寵深虞可
畏之言矧今蠧萌未消國是難一事有可否必分
年號而得行臣無忠邪㮣指朋類而皆廢西方師
老而財匱斗米至於千錢北道河潰而民流十室
幾於九去大霈更新而猶多禁錮宿逋雖減而尚
困追償方欣大有為之時冝用不世出之士豈兹
綿薄能副詳延㐲望　皇帝陛下奮獨斷之明廣
僉諧之訪旁求不間於庶位圖任況多於舊人采
擢媺才収還成命譽歸明主名器不輕以假人謗
息愚臣負乗免聞於致宼
　　　　謝史成受朝奉郎表　曾　肇
裁成二帝之書仰資聖訓褒録諸儒之效俯逮
孤生謬進官榮併叨恩賚省循非稱冒昧為慙竊
以簡冊之傳固多帝王之書為重文章之用非一
述作之體為難在昔有邦若時稽古自周而上具
載百篇之言繇漢以還各成一代之史典謨之辭
略而雅春秋之法謹而嚴子長雖繆於是非見稱
事核孟堅頗推於詳贍或患文繁降及後人益艱
是任或紀事支離而失實或設辭骫骳而不工或
踈略抵捂之相形或取舎抑揚之未當歷觀前載
兹謂材難矧　兩朝功德之崇髙而五世聲明之
富有以至俊傑瑰竒之士檮杌嵬瑣之姦載在信
書傳之後裔冝得貫穿馳騁之學温純深潤之辭
追二典之光華垂百王之軌範如臣之鄙揣分無
堪㓜聞道於父兄粗知好古長論文於師友竊慕
著書然而植性昏冥受材濩落有淺見寡聞之累
無屬辭比事之長遭世盛明脱身冗散天禄石渠
之奥蚤預校讎金匱玉板之文得參論次兹儒林
之盛選實仕路之殊榮特逹甄収莫非帝力周旋
長育咸出上恩自視庸虚固難報稱雖勤劬於夙
夜謾淹歷於歳時闡發大猷豈敢希於作者整齊
故事或可繼於前人甫臨汗簡之終適遘負薪之
疾奏書天陛阻親望於清光拜賜宸庭莫與聞於
褒詔豈期推賞并及罔功飬拙藏愚乆已逃於常
憲因人成事兹復玷於異恩遜避弗容驚惶失措
此蓋伏遇　皇帝陛下務尊先烈祗紹永圖謂
祖考之功非形容之可旣而子孫之孝在潤色之
為能深詔有司共成大典蓋兼資於衆智不求備
於一人毎矜載筆之勤靡間吹竽之濫致兹瑣質
均被鴻私螻蟻雖微素積愛君之志涓塵有補敢
忘許國之忠
　　　　陳州謝上表　曾　肇
𥘉縁細故輙丐徙州繼露危誠復求易地𥙷報未
伸於萬一冒煩已至於再三自非仁恕之朝當在
譴訶之域聖恩甚厚私願弗違視太守之章孱愚
知幸望長安之日感涕難勝伏念臣託勢至孤叨
榮過重謀身寡術易致於人非竊禄無功難逃於
鬼瞰材微命舛福薄災深方祗歷下之行忽遘漳
濵之疾顧筋骸之素憊困藥石之交攻氣屬如絲
識幾去幹已分身歸於厚夜不圖天假於餘生怳
如夢寐之𥘉回􁂋若酲醴之未解神明凋耗形躰
支離念官守之尚遥迫王程之有限内省尫羸之
質豈堪撼頓之勞非敢自愛於疲癃實懼仰孤於
任使幸脩門之在望恃延閣之見収叩閽自言伏
質俟罪蓋疾痛之加者呼父母而是愬精誠之至
者動金石而非難果上惻於淵衷俾曲從於私便
維兹藩輔密邇京師事簡民淳首𬒳朝廷之化里
安户佚稀聞枹鼓之音顧臣何人獲此善地可覬
康寧之福皆縁覆護之恩矧常守於是邦有相望
之仲氏流風未逺故事可詢重念臣昨守汝隂亦
隷畿右始引小嫌而求避出於慮患之太周終明
大體而復還良以至公之在上銘心敢怠粉骨難
酬此蓋伏遇　皇帝陛下聦明燭於萬微而隆寛
盡下威德加於九有而内恕及人篤遺簪墜屨之
仁推藏疾納汙之誼　太皇太后陛下處奥穾之
中而周知萬事據崇髙之勢而洞照群情常懷大
德之好生不忍匹夫之失所憫臣忝陪侍從之末
察臣實嬰沈瘵之餘假借寵靈安全孤朽臣敢不
體上之慈而哀矜于下念已之病而綏飬斯民庶
収塵露之微少荅乾坤之施
　　　　賀元祐四年明堂禮成肆赦表
　　　　　　　　　　　　　　曾　肇
侑帝饗親旣金聲而玉振赦過宥罪遂雷動以風
行歡聲逹於幅貟恊氣充乎上下竊以躬事天之
禮莫如王者之堂極嚴父之心是謂聖人之孝講
兹鉅典屬在熈朝即路寢以親祠兆于　仁祖黜
五精之並祭斷自　神宗光昭前聞啓迪後嗣恭
惟　皇帝陛下紹膺寳命祗遹先猷平成百度而
不有其功覆載群生而不尸其德謂時和歳豐之
效乃髙穹顧諟而然謂刑清武偃之祥乃七廟威
神之致矧屬承祧之始永懷濡露之恩將伸報本
之誠且展事生之道以祭恐數而瀆故遵三歳之
期以郊則逺而䟽故度九筵之位季秋令月吉日
上辛備法駕之儀恊雅聲之奏牲牷博碩籩豆靖
嘉元龜大輅之旅陳篆轂錯衡之輻湊并柯共柢
按圖諜而充庭髽首貫胷祍衣冠而就列以引以
翼有壬有林奠珪幣以告䖍舞羽旄而象德靈心
合荅精意感通喜得四海之懽增授萬年之䇿尚
念有司之庶獄豈無弗獲之一夫乃御端闈亟敷
大號滌瑕盪穢巳責逮鰥空狴犴而縱縲囚開府
庫以賜軍士布慶施德昭天漏泉彼泣辜弛網之
仁推食解衣之惠方之於此不其狹歟臣忝綴從
班適分州寄莫與奉璋之列徒懷拱極之心
　　　　南京謝上表　曾　肇
得郡便私未報期年之政因人易地更分京邑之
權朝始去於故棲夕已臨於新部伏念臣材不堪
於丗用行有愧於古人蚤塵侍從之華寖冒藩垣
之寵未踰更歳更守二州旣不能興教化於民使
之遷善而逺罪又不能作聦明於外因以譁世而
取名惟殫夙夜之勤期副焦勞之念矧彼淮陽之
地舊為楚國之郊屬頻年昏墊之餘加比屋凶饑
之後浚溝湟以䟽積潦發廪庾以振流民方竭力
於經營遽蒙恩而罷徙國家別建都邑内壯皇居
維王迹之所基視它邦而尤重掌離宫之筦籥奉
原廟之衣冠以屬微臣彌慚非據此蓋伏遇
皇帝陛下矜憐舊物優假近班尚容環走於王畿
因使周知於土俗奉承清問敢希宣室之歸攀仰
末光未覺長安之逺誓當盡瘁少冀分憂至於
事鞭扑以立威飾厨傳以干譽非明時之所尚亦
私義之不為
　　　　徐州謝上表　曾　肇
懷章去國不啻三年荷槖入朝未淹百日復棲遲
於民社驟違逺於闕庭迫義理之當然豈人情之
所願竊念臣禀生固陋承學迂踈懷是古之至愚
抱守官之獨見豈特難堪於世用固已不善於身
謀昨者召自留都處之宗伯屬郊丘之肇祀議天
地之經祠執禮雖明趣時則戾已行之令豈孤論
之能回不韙之誅敢偷安而苟免旋抗章而請辠
蒙易地以示恩繼露微衷復頒温詔終頼乾坤之
造曲成犬馬之私假以使符置之善地循行閭里
固多魚稻之饒周覽山川頗有江湖之趣夫何孤
蹇獲此便安此蓋伏遇　皇帝陛下寛裕有容包
函徧覆將以招致芻蕘之論是用特寛斧鉞之威
伏惟恩慈豈易報稱臣身雖在外義不忘君況仰
頼於皇明忍自愆於素守深念長人之寄知無不
為益堅許國之誠死而後已
　　　　南京謝上表　曾　肇
以儒懦而辤將符以親嫌而避邊要頗識事君之
義敢干留令之誅仰頼聖明俯矜誠請旣逃罪戾
仍獲便安伏念臣無所取材粗知嚮道雖險阻艱
難備嘗之矣而造次顚沛必於是焉以平生寡偶
而少徒故臨事易危而多畏昨祈外補聊避煩言
未容墨突之黔遽改并門之師且節制方面號為
儒者之榮率先戎行正是人臣之分便當即路詎
敢懷私但以任非所長力有不逮矧弟兄之孤立
擅將相於一時中懼滿盈外虞䜛間再瀝籲天之
懇終蒙易地之優維陳宋之奥區首東南之甸服
周流二國俛仰十期何幸衰年復尋故歩望千門
之宫闕識三后之衣冠合抱干雲或異時之拱把
峩冠束帯多前日之佩觿所愧薄材曾微惠政下
孤民望上誤國恩此蓋伏遇　皇帝陛下舜智兼
容堯仁徧覆𥘉無心於予奪皆因物之短長是致
孤生與叨平施毋輕民事方竭力於兹辰苟利公
家誓捐軀於異日
　　　　賀冊　皇后表　曾　肇
中闈肇建盛禮興行人神恊謀夷夏胥慶竊以家
國為天下之本后妃實王化之基致治所繇求端
非逺恭惟　皇帝陛下紹天駿命垂世永圖承七
廟之吉蠲奉三宫之供養而長秋虚位六職曠官
咨求淑人來相宗事上遵　太母之訓下採有司
之言皷鍾在庭典冊備物坤元博厚已正於隆名
婦順章明可風於率土臣身雖在外義不忘君誦
造舟之詩想見光輝之盛申彤管之戒庶幾𥙷報
之忠
　　　　賀上傳國寳表　曾　肇
受命之符為時而出自天之祐維聖是承方拜況
於大庭遽均恩於率土官師動色海㝢蒙休臣聞
夫國璽之有去來猶周鼎之有輕重好治而惡亂
舎昏而即明頃自有唐之衰荐更五代之季伏而
不發殆且百年忽爾自歸將傳萬世所以表
祖宗積累之慶告社稷靈長之休在聖與仁宜昌
而壽恭惟　皇帝陛下沈潜廸哲剛健好生參天
地以成能垂子孫而作則果有神物自貽　皇家
固將配甘露以紀元豈止擬芝房而度曲臣職專
守土志切慕君講稱壽之儀阻陪下列奏升中之
頌敬俟方來
　　　　宣州謝上表　賈　易
信而後諌愧無平仲之言罪不容誅誤脱成湯之
網屈嚴科而賦命畀善地以寧親聖澤隆寛自古
未有愚心感激欲報何從㐲念臣蔽蒙之人迂闊
於事以直道為敬天之實以詭情為駭俗之非殺
其身有益於君行之無悔見其利不顧其義死莫
敢為知萬折而必東故三已而無愠汲黯之戇寧
免世嫌子文之忠蓋出天性竊服兩宫之知遇稍
希八彦之激昂故有横逆之來曾無左右之助口
欲清而愈濁外無正而不行獨傷忠敬之難明亟
比欺誣之重坐旣免投於荒裔仍擇處於近藩風
俗休戚在所漸摩朝夕㫖甘得其順適道固隆於
善貸恩尤著於曲成此(伏/蓋)遇　皇帝陛下聽德惟
聦使臣以禮兼洪覆無私之運均大明徧照之神
謂好言利病者有區區憂國之心謂不事權貴者
非汲汲謀身之輩方免官而從衆竟薄責以勸忠
臣敢不敬體惠慈退加修省凡正心而誠意必明
辨而篤行金石可磨厎㥀子臧之逹節死生不變
庶幾徐邈之有常殫夙夜治民之勞全始終報上
之志
　　　　鄂州謝上表　張　商英
布宣温詔開諭逺民雖湖山千里之間如酺醵一
堂之上聽歡聲之相告慙共理之非良伏以旁接
九江前臨七澤地遐而陋俗魯以愚雖有沈寃莫
能徃愬至於極病秖自悲吟蒙𬒳皇明申頒德意
所謂率科嚴重鈎考碎煩方田擾安業之農圜土
聚徙郷之惡省租紐折公帑貪求學校駈迫者或
違其孝養之心保伍追呼者或失於耕桑之候寺
觀掊繕營之費東南配漕輓之舟抑認香鹽強招
卒伍文移速於星火追捕遍於里閭百端紛更一切
蠲罷可謂崇寧之孝治真為紹𫐠之聖功而臣𥘉
效外官恭承嘉命唯憂疲懦未克推行豈有設
施可圖報稱有君如此碎首以之此蓋伏遇
皇帝陛下誠實應天典常師古王路以平其好惡
道樞以㑹其是非察臣於元祐之間未嘗干預憐
臣於元符之末首𬒳擠排一洗刑書再還仕籍退
循衰晚虚辱寵榮辟榖留侯歸休有素據鞍馬
援進取何堪誓堅忠孝之心永保𥘉終之節
皇朝文鑑巻第七十
皇朝文鑑巻第七十一
　表
　　　明州謝到任表　蔡　肇
　　　代范德孺(户/謝)部表　廖　正一
　　　謝昭雪表　劉　跋
　　　謝吏部侍郎表　鄒　浩
　　　謝復官表　鄒　浩
　　　代范忠宣公遺表　李　之儀
　　　通州自便謝表　陳　瓘
　　　進四明尊堯集表　陳　瓘
　　　台州羈管謝表　陳　瓘
　　　　明州謝到任表　蔡　肇
失職之誅尚容自劾非常之寵更以曲加弗獲固
辭具嚴名訓叨塵特甚感涕難勝臣聞人有能
有不能　聖主量材而受職仕或去或不去人臣
秉義以事君儻已試而可知敢懷安而自止雖君
父保全之恩厚不汝瑕疵顧國人可否之論公有
靦面目伏念臣昨繇省户擢置詞垣盡出聖神獨
斷之明本無左右游談之助然名過其實者殆用
非所習則窮况逢聖治之日新竊仰睿文之天縱
咸池張洞庭之野海鳥炫驚秋水灌涯涘之間波
臣自蕩莫知攸濟宜厚厥愆敢期全度之恩更溢
褒嘉之典旣聮法從仍畀名城恭惟　皇帝陛下
如天覆臨以生以遂薄海内外悉主悉臣眷甌粤
之偏陬控東南之美浸鰐蛟霧濕之所蟠鬱夷隷
􁔩舶之所徃來方旋反於使軺將嗣修於貢職謂
宜推擇以重拊循而臣結約無竒間關少與徙谿
潭之醜類素乏雄文嬴賈客之購金𥘉無佳句矧
今郡國守令之政具存典謨訓誥之書奉以周旋
雖不能識其大者求之度數庶幾或推而行之有
以及民是為報國
　　　　代范德孺謝户部表　廖　正一
邊部終更王庭當覲亟承天寵遽寘地官靜以省
躬忸乎就列臣降才蹇淺志學顓蒙早遇盛時荐
膺煩使饋糧千里甞絕漠以知難勤戍六年屬䥴
羗之未諭俯思前訓敢妄覬於功名仰奉睿謀務
乆寧於封略僅逃餘責竊願投閑惟邦計之實繁
湏賢勞而共濟乃容踈逺誤𬒳選掄臣早預搢紳
特縁承胄朝廷不掩其遺直兄弟相戒以盡忠豈
謂馴致髙華迭居要劇征西合符而相代省户接
軫而並游衆謂榮觀臣知非據　陛下天均覆育
聖監清明政在節財方且度縣官之用人無求備
固將觀臣庶之能當勤早夜之思庶有毫銖之𥙷
　　　　謝昭雪表　劉　跂
投畀䜛人已悟告言之妄蠲除詔令更申論坐之
寃沒而有知死且不朽竊以前世論事下敢告之
章法家原情著反坐之律未聞私書謬悠之謗可
致公朝夷滅之刑繄彼無良遘為不令因黨友之
尺牘形閭巷之廋辭引鷹揚尚父之言誦髙貴鄉
公之語靡慚嗤鄙惟幸詆誣旣内慊於不根又隂
虚於後患禱其付火固絶意於上聞託以屏人復
何施於參驗不攻自破欲蓋而彰巧誰謂其如簧
市共知於無虎雖毀者挾怨必以惡聲而小人乗
危遂為竒貨密騰舊札歷遺衆仇險不啻於山川
食無餘於犬彘逮從吏訊幾誤國章意所株連人
以股栗浩有漂山之勢岌如累卵之危頼　先帝
照瞩之明察權臣吞噬之患特迂清問少緩嚴科
然而先臣諸孤終以屏廢闔門百口益復幽囚禦
瘴癘者十䘮隷臣妾者三嵗無罪且至於如此大戮
亦何以復加會上聖之龍飛破羣疑而冰釋譴累
所逮訴告必申悼前日之禍機嗟何可及掛有司
之罪籍名或未除用再瀝於肺肝敢上塵於旒扆
理無難者宜靡悼於改為事已灼然遂悉從於釐
正此蓋　皇帝陛下乾行以健離麗而明體大舜
堲䜛之方廣有唐辨謗之略孤忠素節事已白於
九原弱子㓜孫誓各堅於一死微生何算洪造難
酬
　　　　謝吏部侍郎表　鄒　浩
代言西掖已冒至榮列職中臺更塵髙選拜恩優
渥撫已兢慚(中謝)竊以六典治邦周重天官之任
三銓綜吏唐推文部之權洪惟　神考之正名肇
復先王之成憲迄至今日益昭聖功宜得眞材以
貳選事而臣猥從廢斥特荷哀憐俄擢寘於近班
獲預聞於機要事　陛下有如上帝敢萌一念之
欺仰　陛下何啻髙山終乏纎埃之𥙷未正空飡
之責遽叨越次之陞靖言思之可謂幸矣此蓋伏
遇　皇帝陛下孝隆繼志道廣用中欲多士之無
朋故孤立者與進欲四方之不擾故愚守者并容
爰舉斯心俾祗厥序臣敢不激昻遭遇飭厲猷為
念此餘生實神聖之再造誓殫綿力稱寵禄之殊
私
　　　　謝復官表　鄒　浩
萬里投荒豈生還之敢望九重獨斷俄意外以蒙
恩感激哀憐縱横涕淚伏念臣最為固陋全昧幾
微有言輙至於妄陳雖死不足以塞責上頼聖人
之救物特寛司宼之嚴刑但復竄於遐方姑使省
其徃咎惟昭潭之可畏與新州而不殊形影自隨
朝夕難保昏昏瘴霧信為提耳之師兀兀愁居
因得致身之道惟忠惟孝無古無今命雖甚於垂
絲心已期於結草不謂僅存之瘦骨忽還將絕之
驚䰟旣獲免於拘攣遂亟諧於定省名蠲罪籍品
復文階在抆拭之非常皆覬覦之莫及此蓋伏遇
皇帝陛下道彌天覆德盛春生千齡光御於丕圖
萬物率由於和氣紹隆先烈坐撫太平曲回進日
之明旁燭戴盆之下謂　裕陵長育賜之第而除
教官謂　哲宗保全矜其愚而屈常法召從五嶺
之表端遇六龍之飛擢于不次之中曾是惟新之
數肆令甄叙俯及孤危臣敢不因險阻艱難之備
甞念身體髪膚之再造益堅夙志遥瞻北極之
尊長與老親共祝南山之壽精誠所貫髙厚必知
　　　　代范忠宣公遺表　李　之儀
臣聞生則有涯難逃定數死之將至願畢餘忠輙
留垂盡之期仰瀆蓋髙之聽(中謝)伏念臣賦性拙
直禀生艱危忠義雖得之家傳利害率同於人欲
未始苟作以干譽不敢患失以營私蓋常先天下
而憂期不負聖人之學此先臣所以教子而微臣
資以事君粤自治平擢為御史繼逢　神考進列
諌垣荏苒五十二年首尾四十六任分符擁節持
槖守邊晚叨宥密之求再席鈞衡之寄遇事輙發
曽不顧身因時有為止欲及物固知盈滿之當戒
弗思禍釁之隂乗萬里風濤僅脱江魚之葬四年
瘴癘幾從山鬼之遊忽遭睿聖之臨朝首圖纎介
之舊物復官易地遣使宣恩而臣目巳不明無復
仰瞻於舜日身猶可免或能親奉於堯言豈事理
之能諧果神明之見嗇未獲九重之入覲卒然四
體之不隨空慙田畒之還上負乾坤之造猶且強
親藥石貪戀嵗時儻粗釋於沉迷或稍紓於報效
今則膏肓已逼氣息僅存泉路非遥聖時永隔恐
叩閽之靡及雖結草以何為是以假漏偷生刳心
瀝懇庶皇慈之俯鑒亮愚意之無他臣若不言死
有餘恨伏望　皇帝陛下清心寡欲約己便民逹
孝道於精微擴仁心於廣逺深絶朋黨之論詳察
邪正之歸搜抉幽隱以盡人材屏斥竒巧以厚風
俗愛惜生靈而無輕議邊事包容狂直而無易逐
言官若宣仁之誣謗未明致保佑之憂勤不顯本
權臣務快其私忿非　泰陵實謂之當然以至未
究流人之徃愆悉以聖恩而特叙尚使存殁猶汚
瑕疵又安得未解疆場之嚴幾空帑藏之積有城
必守得地難耕凡此數端願留聖念無令後患常
軫淵衷臣所重者陛下上聖之資臣所愛者宗社
無疆之業苟斯言之可采則雖死而猶生淚盡詞
窮形留神逝
　　　　通州自便謝表　陳　瓘
恩由獨斷澤𬒳孤忠刑部之執守雖堅天子之福
威無壅乃公朝之盛事豈小巳之私榮恭叙感
悰仰瀆髙聽　伏念臣昨蒙善貸賜以生還萍
跡孤睽乆寄食於異縣蓽門幹蠱常委事於長男
所營不足以藩身其出每縁於餬口去庭闈者累
月聞道路之一言耳受而輙行親危而不顧縁帥
司深疾其生事故傳者多指為病狂萬口嗷嗷兩
路詾詾狐突教子素存不弍之風曽參殺人寧免
至三之惑事旣匿而難曉時浸乆而益疑制所深
嚴就逮於重江之外獄辭平允閲實於片言之中
矜其無罪之可書許以還家而自便出圜扉而涕
感瞻魏闕而神留尋沐寛恩移置近地海島萬里
不如無子之無憂淮壖一身彌覺有生之有患擢
髪不足以數臣之罪瀝血不足以寫臣之心羔羊
之性自公犬馬之情愛主忘身徇國𥘉無係恡■
之私抱疾呼天惟恃精誠之格忽因詔諭特免拘
維此蓋伏遇　皇帝陛下堯大并容舜明洞照人
人皆使之得所事事唯恐其有偏繼志用　神考
之心應天以格王之實舊弊若冰之將釋新慶如
川之方流家國平康内外交泰遂使赦令昔阻隔
而今行士有宿愆始棄置而終宥全家荷德無路
酬恩螻蟻之力至微但知恭順蒲柳之身已老尚
可糜捐望雖隔於戴盆向敢忘於傾藿
　　　　進四明尊堯集表　陳　瓘
臣某言臣六月𥘉五日準通州牒準編修政典局(奉/牒)
聖旨取臣所著尊堯集臣依稟　聖旨不敢違滯
縁臣著撰此集未經奏御今具狀中編修政典局
乞爲繳進合於御前開拆者臣竊以畎畮愛君精
誠雖至芻蕘議政迂闊難行葵向不習而常傾芹
陋敢期於得獻獨因睿斷許貢危衷臣　伏念
臣糞土下材犬馬賤質數罪固多於擢髪舎生無
意於兼魚𥘉欲糜捐終難緘黙因續前言之緒聊
輸垂絶之忠非敢有善善惡惡之辭但欲明尊尊
卑卑之義此螻蟻所能知也在搢紳安可藐然八
十巻之私書奪此與彼十九年之懿績可從而違
陛下於繼述之𥘉首辨明於兹事微臣持將順之
志在流竄而靡忘鋪張痛詆之言編類厚誣之語
𥘉謂熈寧之輔不媿有商之臣於成湯敢肆厥欺
疑安石有所弗忍及究觀於懟筆始粗見其游辭
因思大典之乆誣益願忘軀而徃訴合浦十論申
舊䟽之餘言四明八門撮其要於一序實欲彰火
德之盛不敢畏王氏之強寧碎首於邦誅忍謾心
於國是彼效尤於往轍亦苟逞於陳編難以縷闚
略舉綱要謂　藝祖濫誅無罪謂　眞宗矯誣上
天訕薄　裕陵攘奪先美以託訓為箝口之術以
歸過為自譽之媒但矜詆訾之極工罔顧威靈之
如在幾乎罵矣豈不痛哉讀其書寧忍終篇稽其
文可為流涕代言之筆盡目其徒為儒宗首善之
宫肇塑其形為坐像禮官舞禮而行謟史書獻佞
而請觀光乎仲尼乃子雱聖父之賛比諸孔子實
卞等輕君之情彼衰周之僻王棄眞儒之將聖當
時不得配太廟之饗後世所以廣上丁之祠今比
安石為欽王之臣則方　神考為何代之主又況
一人幸學列辟班隨至尊拜伏於爐前故臣驕倨
而坐視百官氣鬱多士心寒自有華夏以來無此
悖倒之禮　神考之再相安石始終不過乎九年
安石之屏迹金陵棄置不召者十載八字威加於
鄧綰萬機獨運於元豐豈可於善述之時忽崇此
不遜之像因壞先朝三舎之法遂費今日千倍之
財人材之可擢不殊國用之添費徒廣浚吾民之
膏血增彼像之精神美成其私怨集于國陸贄設
枝顚之喻承業以財盡為憂忠哉古人愛君之誠
異乎今日養士之意又況臨川之所學不以春秋
為可行謂天子有北面之儀謂君臣有迭賔之禮
禮儀如彼名分若何此乃衰世侮君之非豈是先
王訪道之法贑川舊學記刋于四紀之前辟水新
廱像成於一壻之手唱如聲召應若響隨使王氏
寖至於強梁乃元祐助發其氣𦦨昔　宣仁權同
之際謂介甫節行甚髙宜贈崇官仍加美謚司馬
光書之于簡吕公著行之於朝不以稽弊為心徒
發鎭浮之議負安石者重加黜責欺　神考者略
不誰何遂至於枝蔓而難圖豈非由偏助之太過
雖當時未見誣史而先朝自有聖批恬不奉行養
成乖悖蒙蔽　裕陵之衆美眩耀鍾山之一書四
輔之行謀畫本生於日録三衛之設規模𥘉定於
新經密密乎鄧蹇之安排草草乎京攄之傳授考
其音聲則箎唱而壎和譬諸手足則左弱而右強
凝爲冰山烈若原火愚公老矣益堅平險之心精
衛眇然未捨塡波之願殁而後巳志不可渝望雖
隔於戴盆夢不忘於馳闕丹誠上格天語遥詢要
觀尊主之恭緩議奸時之罪淵冰在念梟磔寧逃
恭惟　皇帝陛下天大普容日明徧照覽熈豐記
動之史倣虞夏採詩之官咨輿議於多方證私書
之百毀舜纂堯緒孜孜乎善繼之勤武廣文聲斤
斤乎丕承之美兹所謂一人之慶可以得萬國之
歡凡有識知孰不將順天地尊卑之已定首足上
下之宜分孔志在乎春秋漢律嚴於名分戴上者
皆知此義尊堯者豈獨臣書燕馬以市骨為先鬻
驥者必將來矣鄭校決防川之壅有舌者其忍黙
乎臣命可危衆口難遏伏望　皇帝陛下念臣役
志於享上憫臣積禍於敢恭以尺朽之廢材貢一
得之愚慮言多妄發事則有稽宣宗當紹憲之時
寧容德裕之奪語武帝以述景為事忍視馬遷之
短辭父子至情古今一揆不懲謗史之罪則何以
謝過於宗廟不毀坐像之悖則何以示順於華夷
國是方強勢難遽改大器至重要在深思庶乎苗
莠之分始於冠屨之辨至美成於剛健大患生乎
因循儒宗數人自是一家之説　聖主獨斷乃為
我　宋之休天心篤愛之甚明人情企想而有待
解　神考在天之怒成　聖主奉先之仁克果斷
於蔡方人將大覺善光揚於堯績上可無為於一
顰一笑之中成允文允武之業臣將獻駿惠太平
之頌豈特進狂簡不裁之書胷臆無竒但盡恭於
文字筋骸已憊當致命於君親仰酬再造之恩退
聽一成之議闔門待盡殞首知歸
　　　　台州羈管謝表　陳　瓘
臣某言政和元年六月五日準通州牒編修政典
局牒奉　聖旨取索臣所撰尊堯集請速爲檢取
封角付差去人續又準通州牒尊堯集係奉
聖旨取索不可遲緩臣即於六月十九曰申通州
乞依　聖旨發遞前去仍申編修政典局云上件
尊堯集先合奏御今匣内黄帕文字等並題作臣
瓘謹封伏望本局特爲進入於御前開拆今於十
月𥘉七日準通州牒準尚書刑部符都省劄子奉
聖㫖陳瓘自撰尊堯集語言無緒盡係詆誣不行
毀棄送與張商英意要行用特勒停送台州覊管
令本州當職官常切覺察不得放出州城月具存
在申尚書省臣即時望闕謝恩發離本家水陸兼
行不敢住滯今於十一月𥘉十日巳時台州城内
者畎畮之志一書可通芻蕘之言萬里不隔集羣
辭而上達遭一覽以為榮竄路雖遥陳情已畢臣
(中謝)伏念臣材如糞土身若梗蓬非敢以著書為
能所陳者戴君之義知詆誣之不可志在尊堯豈
行用之敢私心唯助舜語言無緒議論至迂獨歸
美於先猷遂大違於國是不行毀棄有誤咨詢虚
消十載之光隂靡恤一門之溝壑果煩揆路特建
刑章若非恃庇於九重安得延齡於再造由淮入
浙自通至台怒濤雖阻於重江毒瘴幸殊於五嶺
尚留頂踵獨頼君親此蓋伏遇　皇帝陛下天大
并容日明洞照以至慈而善貸推觀過之深仁憫
此顚隮欲其存在以身償怨螻蟻之命至微徇國
捐生犬馬之心未替夢馳丹闕目想清光重干擢
髪之誅徒鬱戴盆之望餘生易捨大德難酬

皇朝文鑑卷第七十一
皇朝文鑑巻第七十二
　牋
　　　對皇太子問政牋　李　至
　箴
　　　大寶箴　陳　彭年
　　　用材箴　田　錫
　　　文箴　孫　何
　　　省分箴　王　隨
　　　畏言箴　劉　敞
　　　讓箴　劉　敞
　　　歩箴　蔡　襄
　　　勸講箴　趙　師民
　　　犮箴　司馬　光
　　　視聽言動四箴　程　頥
　　　審巳箴　王　旡咎
　　　　對皇太子問政牋　李　至
伏奉手書猥賜下問夙夜尋繹喜與憂并何則至
常人也識不足以經逺學不足以待問才不足以
幹事智不足以周身而殿下目之為碩儒曰可以
發蒙號之為端士曰可以延譽得不憂乎殿下忠
孝之道貫於神明温文之德彰於天下而猶虚懐
訪問思所以分君父之憂以元元為念且曰一夫
或致於向隅千里將疲於觀政此乃聖上有浸漬
生靈之澤感動天地之德致使殿下興言及此實
社稷之福而億兆之幸得不善乎然則愚者千慮
必有一得若夫自古太子養德東宮不親外事唯
問安侍膳而已固亦宜哉而黔庶之疾苦稼穡之
艱難素所未覩自非生知之異天誘其衷莫得而
知矣噫事有背經而合道時有適變而從宜是以
五帝三王不相㳂襲聖上知其然由是以浩穰之
務獨命殿下揔其綱要而躬決焉殿下復能欽若
聖訓率由舊章馭吏民必以誠待參佐必以禮㥀
命令必以簡察獄訟必以情恤鰥寡必以仁抑豪
猾必以法杜讒佞必以正絶邪僻必以道有一于
此猶為善政況兼是數者乎而猶曰奉車苟賜於
司南為政何慙於拱北不亦過謙乎然則至雖不
敏竊嘗讀易見羣爻稍過必有悔吝唯謙象獨亡
是知謙之時義大矣哉願殿下守之而已勉之而
已如此則何正言不入何正道不行若正言入而
正道行則生民不泰未之有也政化不洽亦未之
有也輒因問及輕肆狂瞽僣易之罪安敢逃焉
　　　　大寳箴　陳　彭年
二儀之内㝡靈者人生民之中至大者君民旣可
畏天亦無親所輔者德所歸者仁恭已臨下輝光
益新載籍斯在謀猷備陳内綏萬國外撫百蠻治
亂所始言動之閒觀之則易處之甚難由是先哲
喻彼投艱苟能慮末乃可防閑審求逆耳無惡犯
顔旣庶而冨教化乃施慈儉之政冨庶之基鰥寡
孤獨人之所悲發號施令冝先及之黄髪鮐背心
實多知左右侍從何莫於兹瞻言百辟咸代天工
儻無虚授可建大中克彰謹柬惟藉至公知人則
哲視遠則聦才固難備道亦少同葑菲罔捨杞梓
乃充不扶自直惟蓬在麻非㨂莫見唯金在沙參
備顧問必辨忠邪獻替以正禆益無涯自區草澤
亦有國華訪此髦士可拒朋家三章之立庶民作
程欽哉欽哉可以措刑七代之建宼孽是平本仁
本義可以弭兵是謂齊禮亦曰好生有教無類自
誠而明宗廟社稷饗之以恭宫室苑囿誡之在豐
春蒐秋獮不廢三農擊石拊石用格神宗使人以
恱乃克成功治國以政罔或不從濟濟多士用之
有光硜硜小器謀之弗臧忠言致益豈讓膏梁六
藝為樂寧後笙簧任賢勿貳堯所以昌改過不吝
湯所以王六合至廣萬彚攸多風俗靡一嗜慾相
摩如馭朽索若防決河左契斯執六轡遂和導之
以德民免嬰羅不懈于位俗乃偃戈先王之訓罔
不咸然吾君之治亦取斯焉小心翼翼終日乾乾
三靈降鑒百禄無愆由茲率土永戴先天巍巍洪
業億萬斯年
　　　　用材箴　田　錫
天運四時地生萬類以覆以載各得其位天地猶
爾人胡求備堯以仁化舜以孝理稷專播穀禹務
導水聖賢猶然人胡求全是以有才者不必有德
有德者不必有言與人結交能護其短掩短録長
交即悠逺任人之職能從其長録長掩短邦實阜
昌無好之則忘其不肖無惡之則忘其允臧執心
至公取其所彊馬或奔踶乃致千里士有跅弛可
任以事一善可稱則勿求具美然後㑹衆善
以涖庶官民實攸暨
　　　　文箴　孫　何
堯制舜度緜今亘古周作孔述炳星煥日是曰六
經爲世權衡萬象森羅五常混并游夏之徒得麤
䘮精空傳其道無所發明後賢誰嗣惟軻洎卿仁
門義奥我有典刑聖人觀之猶足化成嬴侯劉帝
屈指西京仲舒賈誼名實絶異相如子長才智非
常較其工拙互有否臧揚雄欻焉刷翼孤翔可師
數子擅文之場東漢而下寂無雄霸亹亹建安格
力猶完當途之後文失其官家攘徃跡户掠陳言
陵夷怠墯至于江左輕淺淫麗迭相唱和聖心經
體盡墜于地千詞一語萬指一意縫煙綴雲圖山
畫水駢枝儷葉顚首倒尾治亂莫分興亡不紀齊
頓梁絶陳傾隋圮奕奕李唐木鐸再揚文之紀綱
斷而更張鉅手魁筆磊落相望凌轢百代直趨三
王續典紹謩韓領其徒還雅歸頌杜統其衆土德
旣衰文復喧卑制誥之俗儕于四六風什之訛隣
于謳歌懐經囊史孰遏頽波出入五代兵戈不稱
天佑斯文起我大君蒲帛詔聘鴻碩紛綸邪返而
正漓澄而淳凡百儒林宜師帝心語思其工意思
其深勿聽淫哇䘮其雅音勿視彩飾亡其正色力
樹古風坐臻皇極無俾唐文獨稱徃昔賤臣司箴
敢告執策
　　　　省分箴　王　隨
夕晦晝明乾動坤靜物禀乎性人賦於命貴賤賢
愚壽夭衰盛諒夫自然㝠數潜定蕙生數寸松髙
百尺水潤火炎輪曲轅直或金或錫或玉或石荼
苦薺甘烏黔鷺白性不可易體不可移揠苖則悴
續鳬乃悲巢者罔穴泳者寧馳竹栢寒茂桐柳秋
衰闕里泣麟傳巖肖象馮衍空歸千秋驟相健羡
勿用止足可尚處順安時吉禄長享
　　　　畏言箴　劉　敞
吾甚畏言言可畏也而不能黙然吾言悃悃倡而
後和人猶以為過吾言繩繩譽而不訾人猶以為
非非吾言之畏維人之多忌非吾之不能黙然而
人實多言若是者其止乎其已乎其勿問而唯乎
譬之於物其為石不為水乎水之滔滔徃而不來
有䧟而淵有壅而洄有激而在山椒曰水哉水哉
　　　　讓箴　劉　敞
資政冨公始讓樞密直學士又讓翰林學士又讓
樞密副使凡三讓所讓益尊所守益堅粲然有古
人之遺風故作讓箴以矯世礪俗云
讓如何其讓非為名欲先信吾道於天下氓讓如
何其讓非爲利欲天下之人咸信吾義世有常患
患其欲速枉尺直尋卒附于辱世有常患患其在
得辭小受大卒没于直公皆咈之公旣述之啓之
闢之俾世則之曰吾豈惡富貴冨貴維德人以厚
己我以厚國時豈無人昬夜乞憐縱或得之何如
其賢時豈無人乗機射利縱或得之何如其智嗟
此冨公直哉優優孰眎冨公而能勿羞孰持冨公
携手以游昔宋考父三命益恭嗟此冨公千世與
同作詩載美穆如清風
　　　　步箴　蔡　襄
有足兮動渉坦夷有心兮何由險巇足非有慮兮
心役之為用心如足兮蠻貊行之
　　　　勸講箴　趙　師民
若帝之元於稽古先將以其道格于皇天格天如
何謹徽舊典惟聖時憲乃克盡善在帝宅中亮章
温雅將以其文化成天下化成如何順考正道席
上之珍兹惟國寶天下有帝體元剏制非先聖之
舊章不足以秉同文而執司契日中為市以熭四
方非先聖之遺法不足以舉大義而正國常帝度
其身郁郁乎文彰禮施樂以副皇墳帝出其言穆
穆厥聲含仁吐義式諧羣情自天降祥我民旣康
不觀于經懼先猷之寖忘四夷放命有嚴誓令不
觀于經慮大功之未定無以方隅之多事而謂經
籍之宜息虞舜征苗誕敷文德無謂宸居之至尊
而忽右文之為貴歧昌造周天經地緯無以陳乆
之可替乃謂迂闊而難行先哲之言雖無老成無
譏鄙生之窶陋而略愚儒之淺昩先師之談不以
人廢無以世治之或殊而謂陳言之可侮商弼之
諌事不師古無玩歳月之其除而謂寸隂之已速
周王之戒惟日不足有以見世主之御圖或萬機
紛然不酌于古道則風化有時而弗宣有以見人
君之居極或百度差忒不斷于古義則權制有時
而弗克昔令王之經世必去害而稱利明主觀其
書可以效財成于萬事昔賢臣之事君有謀猷而
必陳明主觀其書可以示軌度于羣倫正朝之上
法宫之中非賛襄雅奥不足以興嗜慾于清躬神
麗之游光明之處非啓迪深厚不足以立正事於
古語是故可以上文可以立武可以奉天地可以
為宗主匪止玩其辭而釋其詁可以觀道可以對
萬物可以臨兆人不止明其舊而知其新靖恭乙
夜緫覽羣書夫聖人之至德何以加於從容晏朝
紬繹微㫖非天下之至精孰能與此臣𥘉聞始元
之閒儒風寖還待問之臣賜以清閒臣復觀永平
之烈經術未缺羣儒議前稱制以決桑乾之后來
自幽陵束髪右袵斯文有承金陵之君越于夷裔
雖則講習其文已敝李唐之興賢君挺生正觀𥘉
治開元旣平東壁羣山儒宗墨卿侍從之臣官有
佳名在我　太祖神武披攘親駕辟廱眞儒有光
有赫　太宗文武並運經臣師師以承帝問於穆
眞皇講求多藝以其人文發為盛際　陛下即位
纂承天禄肇開二閣以延儒服西臨邇英北啓延
義瞻仰皇明彌綸聖智成天下之務昔游焉而穆
清陳天下之謨頃於兹而講肄帝坐甚明天章不
祕願以議道願以求治下臣執經敢告中侍
　　　　友箴　司馬　光
余何遊乎余将遊聖人之門仁人之里非聖不師
非仁不友可乎未可不若遊衆人之場聞善而遷
觀過而改
　　　　視聽言動四箴(序)程　頥
顔子問克己復禮之目夫子曰非禮勿視非禮勿
聽非禮勿言非禮勿動四者身之用也由乎中而
應乎外制於外所以養其中也顔子事斯語所以
進於聖人後之學聖人者冝服膺而勿失也作四
箴以自警云(以自警/一作因箴)
　　　　視箴
心兮本虚應物無跡操之有要視之為(為之/一作)則蔽
交於前其中則遷制之於外以安其内克己復禮
乆而誠矣
　　　　聽箴
人有秉彜本乎天性知誘物化遂亡其正卓彼先
覺知止有定閑邪存誠非禮勿聽
　　　　言箴
人心之動因言以宣發禁躁妄内斯靜專矧是樞
機興戎出好吉凶榮辱惟其所召傷易則誕傷煩
則枝已肆物忤出悖來違非法不道欽哉訓辭
　　　　動箴
哲人知幾誠之於思志士厲行守之於為順理則
裕從欲惟(為/一作)危造次克念戰兢自持習與性成
聖賢同歸
　　　　審已箴　王　旡咎
汝曰有德汝未大成汝之有過傷德蓋輕聖能恕
汝猶曰汝美衆人弗逮知慕而已恕汝不知慕汝
輒愉汝不自反卒比於愚愚不可比汝孰宜懼聖
人之恕衆人之慕
皇朝文鑑巻第七十二
皇朝文鑑巻第七十三
　銘
　　　財貨銘　李　瑩
　　　續座右銘　李　至
　　　武關銘　胡　旦
　　　彭祖觀井圖銘銘　陳　靖
　　　門銘　吕　夷簡
　　　几銘　陳　堯佐
　　　几銘　晏　殊
　　　擊虵笏銘　石　介
　　　槃水銘　司門　光
　　　醫銘　吕　誨
　　　明州新修刻漏銘　王　安石
　　　布衾銘　范　純仁
　　　西銘　張　載
　　　東銘　張　載
　　　鼎硯銘　蘇　軾
　　　鄧公硯銘　蘇　軾
　　　天硯銘　蘇　軾
　　　文與可琴銘　蘇　軾
　　　徐州蓮華漏銘　蘇　軾
　　　三槐堂銘　蘇　軾
　　　擇勝亭銘　蘇　軾
　　　九成臺銘　蘇　軾
　　　端石硯銘　蘇　軾
　　　邁硯銘　蘇　軾
　　　洪州分寧縣藏書閣銘　黄　庭堅
　　　游藝齋銘　黄　庭堅
　　　研銘　黄　庭堅
　　　黄樓銘　陳　師道
　　　克己銘　吕　大臨
　　　蜀舎銘　劉　跋
　　　大圖硯銘　晁　補之
　　　座右銘　鄒　浩
　　　家藏古硯銘　唐　庚
　　　古硯銘　崔　鶠
　　　　財貨銘　李　瑩
暇日讀夢書則曰夢虺夢糞者獲財因以銘之
財貨將至夢寐可尋或穢或虺乃玉乃金穢可親
歟虺可翫歟敢獻斯銘以激貪夫
　　　　續座右銘　李　至
崔子玉為座右銘白樂天亦為座右銘檢身之道
幾乎殫矣予甞㝠心燕坐自思所為慮向之益友
以予位著不我規也因䟽其所得亦命為座右銘
聊以自勉其辭曰
短不可䕶䕶則終短長不可矜矜則不長尤人不
如尤已好圓不如好方用晦則天下莫與汝争智
撝謙則天下莫與汝争強多言者老氏所戒欲訥
者仲尼所臧妄動有悔何如静而勿動太剛則折
何如　而勿剛吾見進而不已者敗未見退而自
足者亡為善則逰君子之域為惡則入小人之鄉
吾将書紳帶以自警刻盤盂而過防豈如長存於
座右庶夙夜之不忘
　　　　武關銘　胡　旦
南條東走自雍而荆呀為武闗作扞秦城秦人東
顧六國無主漢氏西來子嬰為虜彼此鯨鯢更相
豺虎吁嗟强秦曾無守禦秦而為漢漢復如秦劉
氏不綱莽賊造新嚴嚴武關前人後人我開則興
我閉則亂一開一閉今古同貫王者邦畿守在四
夷禮義干櫓道德藩籬逺人不服文德來之化既
無外何以關為
　　　　彭祖觀井圖銘　陳　靖
淳化中予將命之狄丘道由彭門有客得彭祖觀
井圖以為貺中有臺榭人物山水森森然蓋狀其
佳象幽致表繪事之工予無取所慕者唯彭氏面
井而覆之以輪背樹而䌫之以繩凭杖歛躬跼蹐
而迎視兢然若將墜也嗚呼古人臨事而懼之有
若是檢身逺害之有若是後之君子得無效歟予
實好古者歷考其跡于傳記雖夐而難信且夫子
云竊比於我老彭亦其驗也故作銘于座右曰
至哉古人逺害全身戰戰兢兢恒若履冰朽索之
馭納隍是慮天子則之鴻圖永據存而懼亡繫于
苞桑諸侯則之其國必昌若舟弗濟夕惕而厲大
夫則之其家孔熾直哉惟清執虚如盈士子則之
其道元亨不爭在醜無愧屋漏庶人則之其食孔
阜吾省予行吾愼予守竊比老彭式介眉壽
　　　　門銘　吕　夷簡
古者盤盂几杖規戒存焉今為門銘竊類於此
　　忠以事君　孝以養親　寛以容衆
　　謹以修身　清以軌俗　誠以教民
　　謙以處貴　樂以安貧　勤以積學
　　靜以􁂧神　敏以給用　直以全眞
　　約以奉已　廣以施人　重以臨下
　　恭以待賔　貫之以道　緫之以仁
　　在家為子　在邦為臣　斯言必踐
　　盛德聿新　勒銘於門　永代書紳
　　　　几銘　陳　堯佐
親仁可以自託友賢可以自扶求仁得仁必馳必
驅若隱几以召憑几而呼則仁賢斯遯厮役來趨
嗚呼賢旣遯身即孤
　　　　几銘　晏　殊
小飯防饐跬行虞跌巾有角墊衣存祍缺惟忠與
孝則罔摧折
　　　　擊蛇笏銘　石　介
天地至大有邪氣干於其閒為凶暴為殘賊聽其
肆行如天地夘育之而莫禦也人生㝡靈或異類
出於其表為妖怪信其異端如人蔽覆之而莫露
也祥符年寧州天慶觀有蛇妖極怪異郡刺史日
兩至於其庭朝焉人以為龍舉州人内外逺近罔
不駿奔於門以覲恭莊肅祗無敢怠者今龍圖侍
御孔公時佐幕在是邦亦隨郡刺史於其庭公曰
明則有禮樂幽則有鬼神是蛇不以誣乎惑吾民
亂吾俗殺無赦以手板擊其首遂斃於前則蛇無
異焉郡刺史暨州内外逺近庶民昭然若發蒙見
青天覩白日故不能肆其凶殘而成其妖惑易曰
是故知鬼神之情狀公之謂乎夫天地間有純剛
至正之氣或鍾於物或鍾於人人有死物有盡此
氣不滅烈烈然彌亘億萬世而長在在堯時為指
佞草在魯為孔子誅少正卯刃在齊在晉為董史
筆在漢武帝為東方朔㦸在成帝朝為朱雲劒在
東漢為張綱輪在唐為韓愈論佛骨表逐鱷魚文
為叚太尉擊朱泚笏今為公擊蛇笏故佞人去堯
德聰少正卯戮孔法舉罪趙盾晉人懼辟崔子齊
刑明距董偃折張禹劾梁冀漢室乂佛老微聖德
行鱷魚徙潮風振恠蛇死妖氣散噫天地鍾純剛
至正之氣在公之笏豈徒斃一蛇而已軒陛之下
有罔上欺君先意順旨者公以此笏指之廟堂之
上有蔽賢蒙惡違法亂紀者公以此笏麾之朝廷
之内有䛕容佞色附邪背正者公以此笏擊之夫
如是則軒陛之下不仁者去廟堂之上無姦臣朝
廷之内無佞人則笏之功也豈止在一蛇公以笏
為任笏得公而用公方為朝廷正人笏方為公之
良器敢稱德于公作笏銘曰
　　至正之氣　天地則有　笏惟靈物
　　笏能乃受　笏之為物　純剛正直
　　公惟正人　公乃能得　笏之在公
　　能破淫妖　公之在朝　䜛人乃消
　　靈氣未竭　斯笏不折　正道未亡
　　斯笏不藏　惟公寶之　烈烈其光
　　　　槃水銘　司馬　光
槃水之盈止之則平平而後清清而後明勿使小
欹小欹則傾傾不可収用毀其成嗚呼奉之可不
兢兢
　　　　醫銘　吕　誨
晉人武泰通醫術守臣獻狀補太醫正還郷里創
起應聖侯廟藝旣成歸善於師又將廣𢡟來學其
志有足稱者予謫官于是遷守蒲中旣行丐文以
顯于廟因作醫銘嘉乃意勤遂成其志知予言有
以滋其善也
　　六氣五行　人禀而生　三部九候
　　納諸和平　昔稱絕技　湔腸滌胃
　　輔以砭石　因之決潰　察脉之原
　　當於未然　不攻而勝　庶幾十全
　　愈世之病　如持國柄　常使衆邪
　　不得干正　能盡已意　膏肓必起
　　苟利於藝　毫釐千里　泰也有為
　　心不忘師　義利之重　㥀乎所治
　　　　明州新刻漏銘　王　安石
戊子王公始治于明丁亥孟冬刻漏具成追謂屬
人嗟汝予銘自古在昔挈壷有職匪器則弊人亡
政息其政謂何弗棘弗遲君子小人興息維時東
方未明自公召之彼寧不勤得罪于時厥荒懈廢
乃政之疵嗚呼有州謹哉維兹維兹其中俾我後
思
　　　　布衾銘　范　純仁
藜藿之甘綈布之温名教之樂德義之尊求之孔
易享之常安錦繡之奢膏梁之珍權寵之盛利慾
之繁苦難其得危辱旋臻舎難取易去危就安至
愚且知士寧不然顔樂簞瓢萬世師模紂居瓊臺
死為獨夫君子以儉為德小人以侈䘮軀然則斯
衾之陋其可忽諸
　　　　西銘　張　載
乾稱父坤稱母予兹藐焉乃混然中處故天地之
塞吾其體天地之帥吾其性民吾同胞物吾與也
大君者吾父母宗子其大臣宗子之家相也尊髙
年所以長其長慈孤弱所以㓜吾㓜聖其合德賢
其秀也凡天下疲癃殘疾惸獨鰥寡吾兄弟顚連
而無告者也于時保之子之翼也樂且不憂純乎
孝者也違曰悖德害仁曰賊濟惡者不才其踐形
惟肖者也知化則善述其事窮神則善繼其志不
愧屋漏為無忝存心養性為匪懈惡旨酒崇伯子
之顧養育英才頴封人之錫類不弛勞而底豫舜
其功也無所逃而待亨申生其恭也體其愛(受/一作)
而歸全者參乎勇於從而順令者伯竒也富貴福
澤將以厚吾之生也貧賤憂戚庸玉汝於成也存
吾順事没吾寧也
　　　　東銘　張　載
戯言出於思也戯動作於謀也發於聲見乎四肢
謂非已心不明也欲人無已疑不能也過言非心
也過動非誠也失於聲繆迷其四體謂已當然自
誣也欲他人已從誣人也惑者以出於心者歸咎
為已戯失於思者自誣為已誠不知戒其出汝者
引(歸/一作)咎其不出汝者長傲且遂非不智孰甚焉
　　　　鼎硯銘　蘇　軾
鼎無耳槃有趾鑑幽無見几不倚暘蟲隕羿䘮厥
喙羽淵之化帝祝尾不周僨裂東南圯黝然而深
維水委誰乎為此昔未始戯銘其臀加幻詭
　　　　鄧公硯銘　蘇　軾
王鞏魏國文正公之孫也得其外祖張鄧公之硯
求銘於軾軾銘曰
　鄧公之硯魏公之孫允也其物展也其人思我
　魏公文而厚思我鄧公德而夀三復吾銘以究
　令名
　　　　天硯銘　蘇　軾
軾年十二時於所居隙地中與羣兒鑿池為戯得異石
如魚膚溫瑩作淺碧色表裏皆細銀星扣之鏗然試
以為硯甚發墨顧無貯水處先君曰是天硯也有研之
德而不足於形耳因以賜吾曰是文字之祥也寶
而用之且為銘曰
　一受其成而不可更或全於德或全於形均此
　二者顧吾安取仰唇俯足世固多有
　　　　文與可琴銘　蘇　軾
攫之幽然如水赴谷釋之蕭然如葉脱木按之噫
然應指而長言者似君置之枵然遺形而不言者
似僕
　　　　徐州蓮華漏銘　蘇　軾
故龍圖閣直學士禮部侍郎燕公肅以創物之智
聞於天下作蓮花漏世服其精凡公所臨必為之
今州郡徃徃而在雖有巧者莫敢損益而徐州獨
用瞽人衛朴所造廢法而任意有壷而無箭自以
無目而廢天下之視使守者伺其滿則決之而更
注人莫不笑之國子博士傅君禓公之外曽孫得
其法為詳其通守是邦也實始改作而請銘於軾
銘曰曰
　人之所信者手足耳目也目識多寡手知重輕
　然人未有以手量而目計者必付之於度量與
　權衡豈不自信而信物蓋以為無意無我然後得
　萬物之情故天地之寒暑日月之晦明昆侖旁
　薄於三十八萬七千里之外而不能逃於三尺
　之箭五斗之缾雖疾雷霾風雨雪晝晦而遲速
　有度不加虧贏使凡為吏者如缾之受水不過
　其量如水之浮箭不失其平如箭之升降也視
　時之上下降不為辱升不為榮則民將靡然而
　心服而寄我以死生矣
　　　　三槐堂銘　蘇　軾
天可必乎賢者不必貴仁者不必壽天不可必乎
仁者必有後二者將安取衷哉吾聞之申包胥曰
人衆者勝天天定亦能勝人世之論天者皆不待
其定而求之故以天為茫茫善者以怠惡者以肆
盜跖之壽孔顔之厄此皆天之未定者也松栢生
於山林其始也困於蓬蒿厄於牛羊而其終也貫
四時閱千歳而不改者其天定也善惡之報至於
子孫而其定也乆矣吾以所見所聞所傳聞考之
而其可必也審矣國之將興必有世德之臣厚施
而不食其報然後其子孫能與守文太平之主共
天下之福故兵部侍郎晉國王公顯於漢周之際
歷事　太祖　太宗文武忠孝天下望以為相而
公卒以直道不容於時蓋聞嘗手植三槐於庭曰
吾子孫必有為三公者已而其子魏國文正公相
眞宗皇帝於景德祥符之閒朝廷清明天下無事
之時享其福禄榮名者十有八年今夫寓物於人
明日而取之有得有否而晉公脩德於身責報於
天取必於數十年之後如持左契交手相付吾是
以知天之果可必也吾不及見魏公而見其子懿
敏公以直諌(道/一作)事　仁宗皇帝出入侍從將帥
三十餘年位不滿其德天將復興王氏也歟何其
子孫之多賢也世有以晉公比李栖筠者其雄才
直氣眞不相上下而栖筠之子吉甫其孫德裕功
名冨貴略與王氏等而忠信仁厚不及魏公父子
由此觀之王氏之福蓋未艾也懿敏公之子鞏與
吾遊好德而文以世其家吾是以録之銘曰
　嗚呼休哉魏公之業與槐俱萌封植之勤必世
　乃成旣相　眞宗四方砥平歸視其家槐隂滿
　庭吾儕小人朝不及夕相時射利皇䘏厥德庶
　幾僥倖不種而穫不有君子其何能國王城之
　東晉公所廬鬰鬰三槐惟德之符嗚呼休哉
　　　　擇勝亭銘　蘇　軾
維古潁城因潁為隍倚舟于門美哉洋洋如淮之
甘如漢之蒼如洛之温如浚之涼可侑我客可流
我觴我欲即之為館為堂近水而構夏潦所襄逺
水而築邈焉相望乃作斯亭筵楹欒梁鑿枘交設
合散靡常赤油仰承青幄四張我所欲徃十夫可
將與水升降除地布牀可使杜蕢洗觶而揚可使
莊周觀魚而忘可使逸少祓禊而祥可使太白泳月而
狂旣薺我荼亦醪我漿旣灌我纓亦浣我裳豈獨臨水
無適不臧春朝花郊秋夕月場無脛而趨無翼而翔敝
又改為其費易償榜曰擇勝名實允當維古至人不留
一方虛白為室無何為郷神馬尻輿孰為輸箱流
行坎止雖獨不傷居之無盗中靡所藏去之無戀
如所宿桑豈如世人生短慮長尺宅不治寸田是
荒錫瓦銅雀石門阿房俯仰變滅與生俱亡我銘
斯亭以砭世盲
　　　　九成臺銘　蘇　軾
韶陽太守狄咸新作九成臺玉局散吏蘇軾為之
銘曰自秦并天下滅禮樂韶之不作蓋千三百二
十有三年其器存其人亡則韶旣已隱矣而況於
人器兩亡而不傳雖然韶則亡矣而有不忘者存
蓋常與日月寒暑晦明風雨並行於天地之閒世
無南郭子綦則耳未嘗聞地籟也而况得聞其天
使耳聞天籟則凡有形有聲者皆吾羽旄干戚管
磬匏絃嘗試與子登夫韶石之上舜峯之下望蒼
梧之眇莽九疑之聮緜覽觀江山之吐吞草木之
俯仰鳥獸之鳴號衆竅之呼吸徃來唱和非有度
數而均節自成者非韶之大全乎上方立極以安
天下人和而氣應氣應而樂作則夫所謂簫韶九
成來鳯鳥而舞百獸者旣已粲然畢陳于前矣
　　　　端石硯銘　蘇　軾
與墨為入玉靈之食與水為出隂鑑之液懿矣兹
石君子之側匪以玩物維以觀德
　　　　邁硯銘　蘇　軾
以此進道常若渇以此求進常若驚以此治財常
思予以此書獄常思生
　　　　洪州分寧縣藏書閣銘　黄　庭堅
凡治有條如機有綜經經緯緯積寸成兩菅蒯之
手簡功於紉可席可屨不能以寒昔此廟學終歳
蓬艾聖師所居風雨無蓋今誦聖言皆有夏屋爰
及方冊宇以華閣華閣渠渠言行之林聿求古今
自觀德心咨爾諸生永懷兹道勿嬉勿驁以迪有
造得意自已書不盡言如御琴瑟聽於無絃幙阜
凡凡呉咮楚尾其下脩水行六百里山川之靈或
秀于民世得材用我培其根勒銘頌成式告爾後
無或墮之永庇爼豆
　　　　游藝齋銘　黄　庭堅
色荒者使人蹻蹻酒荒者使人漠漠游於六藝之
林是謂名教之樂
　　　　研銘　黄　庭堅
制作淳古可使巧者拙夸者節性質温潤可使躁
者靜戾者聽觀棐凡而見研忘其一室之懸罄
　　　　黄樓銘　陳　師道
熙寜十年京東路安撫使臣某轉運使臣某判官
臣某稽首言河決澶州南傾淮泗彭城當其衝夾
以連山扼以吕梁流泄不時盈溢千里平地水深
丈餘下顧城中井出脉發東薄兩隅西入通洫南
懷水垣土惡不支百有餘日而後已守臣蘇軾深
惟流亡為天子憂夙夜不怠以勞其人興懷戍兵
固弊應卒外為長揵乗髙如虹以殺其怒内為大
堤附城如環以侍其潰築二防於南門之外以通
南山以安危疑發倉庾明勸禁以惠困窮以督盗
賊宣布恩澤廵行内外吏民嚮化興於事功法施
四邑誠格百神可謂有功矣宜有褒嘉以勸郡縣
十月二日甲子奏京師明年元豐正月甲子制誥
諭意臣軾惟念祗承謨訓人神同力敢自為功以
速大戾而明揚褒大無以報稱乃作黄樓於東門
具刻明詔以承天休而明德意使其客陳師道又
為之銘臣師道伏惟吕尚南仲内撫百姓内平諸
侯詩美文武尹甫召虎南伐淮夷北伐玁狁功歌
宣王君能使人以盡其才臣能有功以報其上古
之義也臣師道又惟感而通之者道也行而化之
者德也制法明教者政也治人成功者事也昔之
詩人歌其政事則并其道德而傳之後王有作可
舉而行顧臣之愚何與於此誠樂君臣之盡道云
臣不佞冒死上黄樓銘其詞曰
　皇治惟戒修明法度恊和隂陽十有一年天災
　時行河失其防齊魯梁楚千里四逺潰亂散亡
　皇仁隱憂臨遣信臣以惠東方羸老不窮安慰
　撫養發散積倉流人如歸居人忘危完聚靡傷
　天叙地平明聖成能人神效祥靈平告成百穀
　豐盈萬邦樂康郡縣祗畏允迪聖謨終事無荒
　皇功不居歸休臣民邇昭逺揚守臣拜手夸大
　休嘉使民不忘改作黄樓以臨泗上述修故常
　庶臣無佞原始念終銘之石章以告成功以揚
　德聲永永無疆
　　　　克已銘　吕　大臨
凡厥有生均氣同體胡為不仁我則有已立已與
物私為町畦勝心横生擾擾不齊大人存誠心見
帝則𥘉無吝驕作我蟊賊志以為帥氣為卒徒奉
辭于天孰敢侮予且戰且徠勝私窒慾昔焉宼讎
今則臣僕方其未克窘我室廬婦姑勃蹊安取厥
餘亦旣克之皇皇四逹洞然八荒皆在我闥孰曰
天下不歸吾仁痒痾疾痛舉切吾身一日至之莫
非吾事顔何人哉晞之則是
　　　　蜀舎銘　劉　跋
某郡王萬寓鄭榜其居曰蜀舎持餘杭朱浚民所
為記過須城劉跂而請銘為之銘曰
　噫嘻此舎是蜀非邪呑若兩川坤之維耶危乎
　髙哉上青天邪赤甲白鹽峙峨眉邪榰笻醬竘
　飯罇鴟邪一物不有而不無邪噫嘻此舎是眞
　蜀國身如壷公靡索不獲行以蜀馳臥以蜀息
　隂燕陽魏呉越璀錯裴徊周流誓不以易謂不
　信者有如此石
　　　　大圓硯銘　晁　補之
黒月模汗兩奴利與黔突居難與揭篋趨爾圓其
外亦不可轉視吾爾硯
　　　　座右銘　鄒　浩
惟親惟天惟親惟地覆育我躬德莫我議汲汲以
報亦豈佗求權行乃心則知厥由惟身康強親喜
而安惟身疢疾親􁂋于顔矧惟此身其來有自自
祖自考以至于此能欽愛身為欽愛親祖考聴之
何福不臻親壽而昌我戯于側念兹在兹敢忘朝
夕
　　　　家藏古硯銘　唐　庚
硯與筆墨蓋氣類也出處相近任用寵遇相近也
獨壽夭不相近也筆之壽以日計墨之壽以月計
硯之壽以世計其故何也其為體也筆㝡銳墨次
之硯鈍者也豈非鈍者壽而銳者夭乎其為用也
筆㝡動墨次之硯靜者也豈非靜者壽而動者夭
乎吾於是得養生焉以鈍為體以静為用或曰壽
夭數也非鈍銳動静所制借令筆不鋭不動吾知
其不能與硯乆逺也雖然寧為此勿為彼也銘曰
　不能銳因以鈍為體不能動因以靜為用唯其
　然是以能永年
　　　　古硯銘　崔　鶠
知其白守其黒似老學不厭教不倦似孔其實墨
家者流摩頂放踵
皇朝文鑑巻第七十三
皇朝文鑑巻第七十四
　頌
　　　廣農頌　夏　竦
　　　大順頌　晁　逈
　　　㑹聖宫頌　歐陽　脩
　　　籍田頌　宋　祁
　　　明堂頌　宋　祁
　　　皇帝神武頌　宋　祁
　　　慶曆聖德頌　石　介
　　　錢鄧州不燒楮鏹頌　吕　南公
　　　　廣農頌　夏　竦
景德三年春正月庚戍詔頒農田敕于天下二月
癸未詔郡國領勸農事崇化源而廣農業也臣聞
聖人無土不王無民不君有土地則王業興有人
民則君道立故先王之建國也土欲廣而不欲隙
民欲衆而不欲墯謂地之不闢非吾土也人之不
農非吾民也乃為閭里室家以蕃其生為畎澮封
畛以理其田為耒耜錢鎛以庀其器為歷象氣候
以授其時立經制以御之設官司以教之均工商
衡虞之稅正車馬甲兵之賦於是乎仁義禮樂有
所加賞罰號令有所用三代通制建中經逺民以
里居地以井受暨秦開阡陌農戰相乗漢制名田
并兼不息舊章缺而仁政墜經界慢而訩競起㳂
革而下古之制度不可復矣其政何哉蓋三季已
還五代而上有天下者或不知天下以地為基以
農為本以食為源以教為器當其撥平禍亂經始
四國則祍金革簡車馬計懐柔議聚斂賞勲舊治
城邑暨邊陲旣寧㝢縣旣平功業旣成府庫旣盈
則思悉華夏以自奉驅億兆以從欲有患邊幅未
闊威武未震則轉芻粟事夷狄有患歳月易逝容髮
易朽則招方士求神仙有患登覽未逺行樂未極則
增臺榭麗宫室有患嬪御未廣歌舞未工則漁聲色
選伎藝有患校獵未快馳騁未捷則廣苑囿具畢弋
有患廵幸未徧游賞未普則修馳道飛清蹕其間
自非負天啓神授之資有聖文靈武之德者則不
能訓稼穡務儲衍捨派而趨源去末而從本致天
下太康家給人足者哉我　國家荷　二聖基業
用三王禮樂足食訓農克立治本吾　皇龍飛春
秋鼎盛勵精百度旁求黎獻謂守文艱如創業承
平難如治亂深鍳前世專行王道羈縻四夷而重
兵革漁獵賢雋而藏網罟觀六藝虚臺館聽道德
放聲樂功業之大則成康文景無或比隆河山之
逺則秦漢隋唐不能齊盛菽麥流衍而紅腐玉帛
充牣而露積　陛下尚宸居減麗御膳輟聲霄衣
紫庭清問多士舉三王之故實修八世之墜典以
為擇循吏守郡國撫百姓善則善矣而未專也於
是授之使領設為職司所以徇名而責實也頒憲
令經田疇勸耕殖至則至矣而未一也於是編其
制度勒為科條所以建中而示法也徇名責實則
官不曠建中示法則民不疑詔下之日鬼神稱慶
太平之風旋踵可待不終日而爭訟息未踰時而
淳鹵闢凡九圍之内一歳之閒衣食足而倉廪實
仁義行而刑罰措大哉　炎宋功德　陛下敎化
垂億萬世與天無窮臣生逢聖明叨觀盛事謹昧
死上廣農頌其辭曰
　皇哉惟聖躬提天柄億兆歸心三靈洽慶廣我
　田事肇修稼政乃置官名乃頒號令號令維何
　分條建規恩斯懋斯流冗攸歸官名維何啓職
　庀司訓之導之播種惟時民曰勤止服田力穡
　晝爾于耕宵爾無斁千耦偕飛百穀咸殖旣蓺
　淳鹵越經封洫官曰涖止糾力勸能庤我錢鏄
　䟽我溝塍乃能灌漑爰相丘陵汙萊以闢游惰
　用懲赫赫聖謀有作咸覩畎澮四溟井疆九土
　沃野萬里縱横其畒擁耒成林灑流降雨陽春
　如膏原隰如鱗我稼旣華六合生雲稻梁黍稷
　萬井龍文同我婦子或耨或耘八月其穫乃登
　爾稼滯穗棲原餘糧厭野盈溢京庾流衍方夏
　式歌且謡土金同價百姓足矣君孰不足三百
　之困九年之蓄八蜡旣通五禮咸穆藏財於民
　所寶惟穀君哉君哉樂事訓農炎帝之敎后稷
　之功方我王度明而未融臣之頌之永矣無窮
　　　　大順頌　晁　逈
禮記禮運云四體旣正膚革充盈人之肥也父子
篤兄弟睦夫婦和家之肥也大臣法小臣廉官職
相守君臣相正國之肥也天子以德為車以樂為
御諸侯以禮相與大夫以法相序士以信相考百
姓以睦相守天下之肥也是謂大順愚讀書至此
詳味乆之觀乎古先垂敎條暢明備義取饒裕充
盛目之曰肥若能偃風踐迹各當其分順之至也
無逺弗届浸漬浹洽薫然大同斯乃純𬒳之化盡
善盡美矣雖欲鋭意推演復何措辭區區至誠願
陳萬一今但舉其全文而繫以褒讃者祗率道揚
之志也頌曰
　猗歟禮經孰窺優域愚嘗究觀沛然有得肇自
　人倫及于家國遂滿天下具四表則是謂大順
　允臻其極老生作頌奉陽景式
　　　　㑹聖宫頌　歐陽　脩
臣伏見國家采漢書原廟之制作宫于永安以備
園寢欲以盛陵邑之充奉昭祖宗之光靈以耀示
于千萬世甚盛德也臣永惟古先王者將有受命
之符必先興業造功警動覺悟於元元然後有其
位而繼體守文之君又從而顯明丕大以篡脩乎
舊物故其兢兢勤勤不忘前人是以根深而葉茂
德厚而流光子子孫孫承之無疆伏惟　皇帝陛
下以神聖德傳有大器乾健而正離繼而明即位
以來於兹十年勤邦儉家以修太平日朝東宫示
天下孝親執籩豆三見於郊日星軌道光明清潤
河不怒溢東南而流四夷承命歡和以賔奔走萬
里顧非有干戈告讓之命文移發召之期而犀珠
象牙文馬㲄王旅于闕庭納于廐府如司馬令無
一後先至德之及上格于天下極于地中浹于人
而外冐於四表昆蟲有命之物無不仰戴神威聖
功效見如此　太祖創造基始克成厥家當天受
命之功　太宗征服綏來遂一海内睿武英文之
業　眞宗禮樂文物以隆天聲升平告功之典
陛下夙夜䖍共嗣固鴻業纂服守成之勤基構累
積顯顯昌昌益大而光稱于　三后之意可謂至
孝况春秋歳時以禘以祫則有廟祧之嚴配天昭
孝以享以告則有郊廟明堂之位篆金刻石則有
史氏之官歌功之詩流于樂府象德之舞見于羽
毛惟是邦家之光祖宗之為有以示民而垂無窮
者罔不宣著　陛下承先烈昭孝思所以奉之以
嚴罔不勤備聖人之德謂無以加而猶以為未也
乃復因陵園起宫室以望神游土木之功嚴而不
華地爽而㓗宇敞而邃神靈杳冥如來如宅合於
禮經孝子謦咳思親之義愚以謂宫且成非天子
自臨享則不能以來三后之靈然郡國不見治道
太僕不先整駕恬然未聞有司之詔豈難於動民
而遲其來耶特以龜筮所考湏吉而後行耶不然
何獨留意於屋牆構築而至於薦見孝享未之思
耶況是宫之制夷山為平外取客土鍜石伐木發
兵胥靡調旁近郡如此數年而道路之民徒見興
為之功恐愚無以識上意是宜不惜屬車之費無
諱數日之勞沛然幸臨因展陵墓退而諭民以孝
思之誠遂見守土之臣採風俗以問髙年亦堯舜
之事也古者天子之出必有釆詩之官而道路童
兒之言皆得以聞臣是以不勝惓惓之心謹采西
人望幸意作為頌詩以獻闕下辭曰
　巍峩穹崇奠京之東有山而崧奫淪道源匯流
　而淵有洛之川川靈山秀回環左右有髙而阜
　其阜何名　太祖　大宗　眞宗之陵惟陵之
　制因山而起隱隱隆隆惟陵之氣常王而喜鬱
　鬰葱葱帝懷穹旻受命我　宋造𥘉于屯帝念
　先烈用欣余家宣力以勤赫赫　三后重基累
　搆旣豐而茂燕翼貽謀是惟永圖其傳在予曰
　祖曰宗有德有功予實嗣之克勤克紹以孝以
　報予敢不思惟此園陵先后之宅旣宅且安后
　來游止弗宫弗室神何以驩迺相川原乃得善
　地地髙惟丘廼以荆灼廼訊龜寶龜告曰猷帝
　命家臣而職我事而徃惟寅一毫一絲給以縣
　官無取於民伐洛之薪陶洛之土瓦不病窳柯
　我之斧登我之山木好且堅家臣之來役夫萬
　名三年有成宫成翼翼在陵之側須后來格有
　門有宇有廊有廡有庭有序殿兮耽耽黼帷襜
　襜天威可瞻庭兮植植鉤盾虎㦸容衛以飭
　太祖維祖　太宗維弟　眞宗維子三聖嶷嶷
　有以奠位于此而㑹聖兮在天風馬雲車其來
　仙仙聖㑹于此靈威神馭其宫肅然聖旣降矣
　其誰格之惟孝天子聖降當享其誰來薦亦孝
　天子孝旣克祗而來胡遲其下臣脩作頌風之
　　　　藉田頌　宋　祁
皇帝再紀元之明年春二月率羣臣耕于東郊恤
毖祀祈豐年也前此詔書示有司曰自我　太宗
襲熈厥功億神裕之宥命方國肖翹跋行亦莫不
寧永惟土著之本民夫之重乃躬藉田以倡農先
震地房之滿眚導改政之長懋柔嘉令芳於是乎
孚肹蠁鹵莽滅裂於是乎復敦厖穗滯秉遺見粮
如坻我　眞考因其累盛重以明德故能歩師百
萬狩醫閭見武節髙世八九升窔遼建元封奉符
隤祉以攄無極肆余承緒兹率厥典則爇蕭布幣
固有常所監農狎野厥存舊章惟一二執事率循
而懋明之方春作時百穀華始姑使斯人恱羽旄
之美重見漢官後嗣諗稼穡之艱不失夏物無贅
聚儲峙無煩勞供張趣合于禮劭吾農焉前期則
脩飭神壝按除膏壤夷道如砥呼蹕塡街梢䕫獝
以護野雜荆牟以守燎阡陌繡錯原隰龍鱗蒸膏
冐橛恊風回春於是旄頭先馳屬車齊躅奔星舞
於旗斿行月捷於羽箙壽犀注鎧肅給乎師營蒼
虬范馭秋游乎天轡瓊鈒流景金根照塗帟幙周
張紈綃繂　旣而揉耒剡耜載保介之間先種後
稑厖播植之器官分無諉事具不敖天子乃以丙
午之旦升華輅由太庭顔行山則銜枚無聲龍虎
見象堪輿奔警坌閭闔切囿游乃彷徉乎曽城之
外五精來同七聖景從鑾聲佩節次于帷宫上旣
淳濯圭㓗儲思淵默昧明乃頓大次欵嘉壇索先
農以享之因太積以配之血毛幽全金石鏗訇躬
接妥侑加祠官之一等禮重㳂襲且祖宗之遺意
爾乃降靈場儼朱紘物覩於聖天健其行星田彌
望紺轅儲駕洪縻序進五歩有容三推成禮邇臣
告備上曰朕志在敦本寵其強力可以勸何憚於
勤遂推而進之有司以義固爭幾十撥而後釋乃
始弭節容與御夫觀耕之臺三公羣后班趨次耨
靡然從風邁五踰九大農灑種庶人終畒宫師鼇
抃行内天旋于時都人熈熈駐望皇軒或歌以壤
或擊于轅不圖叢雲之旦復見東户之年日華晏
温天心馮豫奉斗極御應門翔雞樹竿墜鵠宣制
大賚四海與之更始虧除威辟存問髙年振淹修
墜平傜闊賦中外百執告至而策勲踐過三更以
差而賜帛膏以解雨皷之巽風不崇朝而周萬國
先是羣臣繹丕懿潤鴻名將琢之玉版納于金匱
至是則回雕輿坐前殿震照儀矩翕受典冊皇皇
哉兹禮眞帝世之希闊臣工之旦暮者歟儒臣學
于舊史竊明載芟之詩甸師之職在籍之誼有三
說焉一典籍之常禮二籍履以親事三借民而治
之所言雖殊要之歐天下之民棄末而歸本耳且
古者謹察天廟申赦陽官田之不闢辟在司㓂作
為御廪鍾而藏之其故何哉以為奉薦粢盛非無
良農不如親之愈也誰督耘耔非無猛制不若勸
之善也夫祭莫大於備物物備而百神據之兵莫
大於足食食足而四夷懷之人莫急於豐財豐財
而有生聚之是三物之濟否在此舉也且周宣缺
之戎軋其衰漢文用焉民阜其宜唐后勤止以豐
易饑洪惟　太宗光迪于前　陛下述宣于後皇
矣同底於道烝哉不隕其聲方且九扈勤民三事
就緒儗儗其盛陳陳相因糧餘可捷草殖弗奥民
一于耜家萬斯箱遂駕五帝軼三王奮甘實而攄
馨香也敢作頌曰
　倬彼鮮原帝籍于田匪籍其勤我為民先悠悠
　春旗脉土于畿陽膏澤澤邁乎三推有壬有林
　亦莫不祗我疆我里載耘載耔實苞實阜茀厥
　豐草田畯至喜祈年伊早我穀用成我倉旣盈
　我倉耽耽鍾于東南其用伊何事神薦馨爲酒
　爲醴爲粢爲盛蒸之浮浮釋之溲溲上帝居歆
　降福孔休降福伊何我民旣蕃室家溱溱三事
　不諼食足武奮震疊爾功蠻夷來同罔不率從
　帝猷昭升式于九圍兢兢業業以毖萬幾在豐
　念匱在飫思飢子子孫孫勿替引之
　　　　明堂頌　宋　祁
臣言去三月戊子制詔季秋有事于明堂臣以太
常與禮官博士詣垂拱殿議配享事即建言周有
臣曰旦始嚴父配天仲尼是之唐并諸儒說並祀
六天帝不敢損　陛下幸訪有司請如古便四月
乙丑詔若曰夫禮稱情適文今議者言周唐則善
至牽制所聞𥚹而不優　宋亦一家讓不制作如
來嗣何且事天不及地配父而遺祖朕甚陋之水
旱不時羣神與焉今賴天之力方内以治朕能合
饗天地以　三聖侑腏報百神咸秩並脩况　祖
宗郊雩不為無比有司無諱以勞務稱朕意臣伏
誦聖訓乆乃開曉以為前古所缺羣臣不逮　陛
下獨得於心其所以事神訓人使萬世子孫無以
加者至於作聲歌瑑圭邸帳帟無文夜鼜弗嚴以
竭恭至誠者尚數十物臣愚且不能徧知若令詩
頌不傳是　陛下盛德神功不盡注天下耳目聳
動四夷聲隱乎無疆也謹撰成明堂頌一篇辭淺
義直可使户曉壤翁轅童皆得塗謳臣昩死再拜
以聞頌曰
　天有明命以聖付聖　太祖　太宗燮伐大定
　誰僣而王孰擅而土左披右攘罔不就緒厥角
　在廷四夷無侮　眞考顯承受報收成休休厥
　寧震震厥聲七十而五號以大榮　皇帝纂武
　有庇于下兵櫜不銛箙委而羽一農之饑吾飼
　以哺一夫之寒吾煖以禇日寛租徭歳貸囚庾
　恊氣四薄順暘若雨原髙隰下百穀膴膴二十
　九載惟秋九月廼即大慶度筵度室寶字署顔
　震照多物置使有五悉詔輔弼旣欵靈宫亦享
　廟祏天兵桓桓羅列衛營有闟有斿龍軛螭衡
　耳耳其驅雅雅于行旖旎連蜷風舞雲縈士若
　銜枚驂牡不鳴吉日辛亥進祀于堂衣畫衮然
　環瑀瑲瑲六帝二祇三后侑旁醴淳牲肥嘉罇
　鉅房芼醢果粢靜㓗芬香膋熾胖升以迪厥嘗
　我鍾欽欽我舞俁俁天妥於坐百靈來序奔精
　哆光曶霍曽㝢山靈瀆怪顯幽馳騖或旅諸墀
　或席諸廡有羶斯飫相惟辟公旣敏而度帝拜
　稽首柴煙上舉祝有嘏言　皇帝受之産百斯
　祥裒萬斯禧其矗如山其積如茨　皇帝曰咨
　朕不專有旦御端門百執奔走其赦天下新邦
　之舊賙乏録勞刮濯痕垢官賞兵賫金爵是富
　驛歡四海間弗容晝天謂　皇帝感實火德火德
　在孝宗祀惟極其還而功䘏嗣千億而子而孫長
　有萬國天謂　皇帝安我群元投蛑斥螟稼溢
　于㕓癘訖疾攘人樂蹮蹮　皇帝眉夀永錫萬
　年前祀三日區霜如閉　皇帝旣齋一夕而霽
　六幙掃除若壒逢彗天清地晏夜星騰晰　皇
　帝小心恭與䖍并徧見神祗拜跪送迎乆立於
　次須樂之成器必全玉牢不愛牲制為諸安以
　正和清夜皷徹嚴敷致厥誠明明　皇帝惟先
　訓是式悙咸懿親其磐如石存問齠耋容受讜
　直振淹登畯母或失職惟慈惟仁不厲聲以色
　皇帝有言克已則興豐守吾儉尊捨吾矜雖日
　之升瞿瞿兢兢無不此或承
　　　　皇帝神武頌　宋　祁
或稱皇𥘉之世不賞而勸不罰而懼豈簡冊之彌
文哉議者云否彼固未識夫震耀之飭天威剛徤
之奮乾體也粤若聖人制海内之命據天位之尊
緫秉權綱章叙典憲不有威辟不足以震元憝不
有變容不足以開至聖用能消弭殄行嘉靖多方
闡皇靈憲宗軏丕天之大律一民之至權者已
巨宋在宥列聖繼統際天丕冒亘地砥屬仆威械
以去煞襲道樞以訓儉恩𥙿洪暢容典飭盡萬寶
取足合祛於皇極百靈隤祉震動於珍物然猶右
賢左戚均權布寵百辟箴闕内平而外成五細在
邊畨休而遞上防檢來患蠲滌多辟勤勤懇懇者
非弭亂之謂歟然而善制未能無敝有憂所以固
國廼者　先帝違𥙿群邪濟凶寄朝家之威席鈞
宰之貴侔尚方以制器狎神巫而締紱乃至易守
帥以漸醜圖徙陵兆而投天隙拂戾蜚語恬有姦
計遂欲包禍心以竊發執左道而干紀餌梟羮以
未盡礪豺牙而密噬神靈震赫姦宄呈露輔臣建
白醜黨震壊赤車具獄而來上凶竪伏質而前死
(先謂伏誅/允恭事敗)皇帝陛下深拱諒闇覽照前典重當
國之職㥀退人之禮詔曰冡宰之任萬樞所係今
丞相謂自底不令其上大司徒印綬於是三事百
執抗䟽以請曰無將必誅列辟經制與衆共棄常
苦無赦謂今所犯惡不可聞願龔天刑以塞群議
帝曰朕不忍致于理其放於未崖然後起跅㢮之
臣明枉結之獄掊克之貨附上於官附離之黨肆
赦一解漏鯨彗於網目推虎吻於市道浴白日以
升景投紫蜺而霽氛惡草絕而善苗興清風翔而
群隂伏人靈紓憤道路相趨旣而薦紳之徒相與
喟然並稱曰前日末命微梗孽臣乗閒潜構不類
隂傾時柄食椹靡化指莠待滅　陛下探觀時變
先斷宸慮倚文母之聖攬列辟之議廉考劓殄介
不終日末減澄洗蕩無餘灾定寶業極南山之安
殱渠魁易家人之召智不回慮惡未旋踵事已決
矣昔滔天殛而虞功劭流言放而周德奮觀闕誅
而孔制列寶瑟僵而漢基永皆撥亂之盛準長世
之懿冊所由來舊矣是以烈祖二宗墾菑除害簫
勺衆慝若彼之囏也太后　聖上建威銷萌祗遹
先訓如此之備也冝乎勵無前之景鑠暢不殺之
神武正春秋謹始之制釋洪範作威之害開賜無
疆之眉夀摛著不朽之尊名此其時矣蓋天子穆
然𥘉載貶成仰定未遑論制作之事也下臣儓儗
末品不足弦次新頌輒敢述輿人之詠簡康衢之
詩亦擊轅折楊之比爾其辭曰
　眞宗御天休息羣元委裘上仙茂功全兮　皇
　帝纉務惟新百度尚文右武鴻基固兮孽竪柄
　臣矜權取勲興妖放命託機神兮上公列辟恊
　忠宣力摧兇殄惡清君側兮曰恭曰謂銜刀投
　裔神武不殺退以禮兮或附或離横貸敷施脅
　從罔治董之威兮氛開祲収美澤雲游荷天鴻
　休德旣優兮昭雪忠良輿頌風翔夤威舊章恤
　無疆兮
　　　　慶曆聖德頌　石　介
三月二十一日大昕　皇帝御紫宸殿朝百官相
得象殊拜竦樞密使夷簡以司徒歸第二十二日
制命昌朝參知政事弼樞密副使二十六日勑除
脩靖素並充諌官四月八日　皇帝御紫宸殿朝
百官衍樞密使仲淹琦樞密副使乃用御史中丞
拱辰御史邈御史平諌官脩靖十一䟽追竦樞密
使勑十三日勑又除襄為諌官天地人神昆蟲草
木無不懽喜　皇帝退姦進賢發於至聦動於至
誠奮於睿斷見於剛克陟黜之明賞罰之公也上
視漢魏隋唐五代凡千五百年其閒非無聖神之
主盛明之時未有如此選人之精得人之多進人
之速用人之盡實為希闊殊尤曠絕盛事在　皇
帝之德之功為卓犖瑰偉神明魁大古者一雲氣
之祥一草木之異一蹄角之怪一羽毛之瑞當時
羣臣猶且濃墨大字金頭鈿軸以稱述頌美時君
功德以為無前之休丕天之績如仲淹弼實為不
世出之賢求之于古堯則䕫龍舜則稷契周則閎
散漢則蕭曹唐則房魏　陛下有之諸臣亦皆今
天下之人望為宰相諫官者　陛下盡用之此比
雲氣草木蹄角羽毛之異萬萬不侔豈可翻無歌
詩雅頌以播吾君之休聲烈光神功聖德刻于琬
琰流于金石告于天地奏于宗廟存于萬千年而
無窮盡哉臣實羞之臣嘗愛慕唐大儒韓愈為博
士日作元和聖德頌千二百言使憲宗功德赫奕
煒燁照于千古至今觀之如在當日　陛下今日
功德無讓憲宗臣文學雖不逮韓愈而亦官於太
學領博士職歌詩讃頌乃其職業竊擬於愈輒作
慶曆聖德頌一首四言凡九百六十字文辭鄙俚
固不足以發揚臣子之心亦欲使　陛下功德赫
奕煒燁照于千古萬千年後觀之如在今日也臣
不勝死罪臣賤無路以進姑藏諸家以待樂府之
采焉
於維慶曆三年三月　皇帝龍興徐出闈闥晨坐
太極晝開閶闔躬攬賢英手鋤姦枿大聲渢渢震
揺六合如乾之動如雷之發昆蟲􁄥蠋妖怪藏滅
同明道𥘉天地嘉吉𥘉聞　皇帝慼然言曰予父
予祖付予大業予恐失墜實賴輔弼汝得象殊重
愼徽密君相予乆予嘉君伐君仍相予笙鏞斯恊
昌朝儒者學聞該洽與予論政傳以經術汝貳二
相庶績咸秩惟汝仲淹汝誠予察太后乗勢湯沸
大熱汝時小臣危言嶪嶪為予司諫正予門闑為
予京兆堲予䜛說賊叛于夏徃予式遏六月酷日大
冬積雪汝暑汝寒同於士卒予聞心酸汝不告之予
明得弼予心弼恱弼每見予無有私謁以道輔予
弼言深切予不堯舜弼自笞罰諫官一年奏䟽滿
篋侍從周歳忠力盡竭契丹亡義檮机饕餮敢侮
大國其辭慢悖弼將予命不畏不懾卒復舊好民
得食褐沙磧萬里死生一節視弼之膚霜剥風裂
觀弼之心鍊金鍜䥫寵名大官以酬勞渴弼辭不
受其志莫奪惟仲淹弼一䕫一契天實賚予予其
敢忽並來弼予民無瘥札曰衍汝來汝予黄髪事
予二紀毛秃齒豁心如一兮率履弗越遂長樞府
兵政母蹶予早識琦琦有竒骨其器魁礧豈視居
楔其人渾樸不施剞劂可屬大事敦厚如㪍琦汝
副衍知人予哲惟脩惟靖立朝讞讞言論磥砢忠
誠特逹禄微身賤其志不怯嘗詆大臣亟遭貶黜
萬里歸來剛氣不折屢進直言以補予闕素相之
後含忠履㓗昔為御史幾叩予榻至今諌䟽在予
箱匣襄雖小臣名聞予徹亦嘗獻言箴予之失剛
守粹慤與脩儔匹並為諫官正色在列予過汝言
無鉗汝舌　皇帝明聖忠邪辨别舉擢俊良掃除
妖魃衆賢之進如茅斯拔大姦之去如距斯脱上
倚輔弼司予調夑下賴諫諍維予紀法左右正人
無有邪孽予望太平日不逾浹　皇帝嗣位二十
二年神武不殺其黙如淵聖人不測其動以天賞
罰在予不失其權恭已南面退姦進賢知賢不易
非明不得去邪惟難惟斷乃克明則不貳斷則不
惑旣明且斷惟皇之德羣下踧踖重足屏息交相
告語曰惟正直母作側僻　皇帝汝殛諸侯危慄
墮玉失舄交相告語　皇帝神明四時朝覲謹脩
臣職四夷走馬墜鐙遺策交相告語　皇帝神武
解兵脩貢永為屬國　皇帝一舉群臣懾焉諸侯
畏焉四夷服焉臣願　陛下壽萬千年
　　　　錢鄧州不燒楮鏹頌　吕　南公
嗚虖士誠知脩耶内不欺諸已外不欺諸人可與
修己巳嗚虖士誠有立耶上不媿於天下不怍於
地中不負於神可謂士君子巳凡唯知修至於可
立而不欺不媿者其備如此雖天地神明我斯天
地神明已豈又䘏䘏於諸餘哉世衰道隱士心險
惑稔匿自危則區區於禍福以壯其毒聞古之用
幣以禮神祇後之罪士為多則假之以請禱禳祈
假之不已則翻楮代焉而弗支是故罪者滿世而
莫救其非肅肅鄧州唯道之繇識起超於衆謬行
不徇於時流孰巫祝之足因而禧祥之苟求蓋清
修而不媿則萬福之來酬是何楮鏹之不然而名
位之優優嗚虖豈弟君子求福不回誰其嗣之
宋有人猗

皇朝文鑑巻第七十四
皇朝文鑑巻第七十五
　賛
　　　擬冨民侯傳賛　張　詠
　　　杜甫賛　狄　遵度
西漢三名儒賛　劉　敞
河間獻王賛　司馬　光
無爲賛　司馬　光
晉蔡謨賛　王　回
嵇紹賛　王　回
畫賛　李　泰伯
　　　九馬圖賛　蘇　軾
　　　二䟽圖賛　蘇　軾
　　　偃松屏賛　蘇　軾
　　　三馬圖賛　蘇　軾
　　　王元之畫像賛　蘇　軾
　　　王仲儀真賛　蘇　軾
　　　文與可飛白賛　蘇　軾
　　　師子屏風賛　蘇　軾
　　　管㓜安畫賛　蘇　軾
　　　王元之真賛　黄　庭堅
　　　孔北海賛　陳　師道
擬富民侯傳賛　張　詠
漢武晚年以丞相爲冨民侯冨民大本也侯爵勸
功也推尊之若此將復古王之功歟嘻大朴未散
民命在天風教既闢民命在賢賢不可黷黷之非
賢先王仁孝以辯之民不可擾擾之生弊先王簡
儉以御之粤自桀作瑶臺民始知勞秦易井田民
始知弊所謂上闊其欲而下散其束四人桓桓去
勞就安百途鑿鑿雕偽散朴衰周之民也真可哀
哉一作之百取之斑白不得息稚齒而趨驅焦勞
力竭而飢凍繼之浮民姦我利非賢盜我食何嘗
少得佑助徒俾日攻之故謂令徳日埋窮兵亦私
末途喧喧而大本取弊者於斯也哉非有大聖正
智其誰拯之歟漢洗秦弊七十年武威文經漸被
四海以髙祖之仁文帝之儉尚不能推民壽鄉功
磨三代加於武皇事威窮侈四十年間民力凋半
亟下冨民之詔尊爲上公之號憂勞誠思亦至矣
乎徒知民冨而後國昌不知國正而後民治吁不
能師三代育民之法以事末術良可悲矣亦由止
奔流之舟雖萬斯篙未若五尺之纜之要也　已
弊之民雖百斯術未若一正其本之　也嗚呼末
塗未塞本弊不正欲民富國昌者未之有也漢雜
覇道史或過矣余愛其君有富民之志臣榮冨民
之號又憤不能開通之因附史氏作賛以矯之賛
曰
　五后之世事簡而民静夏商周之世事正而民
　治故貧冨之名稀所稱焉三代之季四人亂倫
　百途競新蚩蚩餓甿無階休存之遂使抱仁義
　智能者易以要功於其間如武皇帝命冨民侯
　又如何哉又何如哉
　　　　杜甫賛　狄　遵度
先生甫名其字子美其祖審言當景龍際以詩自
名髙視一世逮子美生其作愈偉少而不羈跌宕
徙倚大章短篇純乎首尾詩派之别源逺乎哉波
流沄沄乃自我回蹲崑崙巔足亂四溟覼縷蛤蠏
拘致鯤鯨蜿蜒委瑣巨細雜并一啜則已不圖其
贏横放直出詭色互端排蕩摧戛措齒不安鬼求
於隂神索於陽鈎搜錯莫色沮氣傷閃形撇影隠
露藏蔽殫變極態惟厥所指吾方瞪踞初不用意
沃粹醇源植根塊土貫赫胥庭盤燧人圃經亘聮
属百億萬古芬釀雜襲纎細委墜哺啜蹈藉郡稚
走死嗚呼子美之述吾能誦之子美之意吾能知
之子美之意其所未聞其所未知蓋未得其云爲
　　　　西漢三名儒賛
余讀西漢愛董仲舒劉向楊雄之爲人慕之然仲
舒好言災異幾䧟大刑向鑄偽黄金亦减死論雄
仕王莾作劇秦美新復投閣求死皆背於聖人之
道惑於性命之理者也以彼三子猶未能盡善才
難不其然與善其善可師其過可警也爲三賛以
自覧焉
仲舒先覺承秦絶學進退規矩金玉其璞發明春
秋大義以脩旁及五經慱哉優優世莫能庸黜相
諸侯仁義所漸易剛以柔茫茫大道在昔聖考蓋
有不聞奚究奚討主父掎之仲舒詭之嗟若先生
有以啓之懲違告休不預世憂著作孔多後世是
遒嗟爾君子克遵厥猷　子政翼翼簡易正直慱
覧百家以充其徳黄金之偽智由信惑臲􁀜邪世
身居困阨不爲俗儒苟取拘拘略其威儀忠質之
符疾邪救危著論上書同姓之仁賢哉已夫雖不
三事其文實章以迄于今日月之光嗟我後人庶
幾不忘
子雲清虚自有大度非聖不觀恥爲章句擬倣六
經其文孔明隱隱谹谹實爲雷霆世三不遷知
命理神胡爲投閣劇秦美新君子之缺衆儒有言
盖天絶之亦何必然末世之人以道邀利或徇耳
目得之弗愧嗟爾君子能勿此畏
　　　　河間獻王賛　司馬　光
周室衰道徳壞五帝三王之文飄淪散失弃置不
省重以暴秦害聖典疾格言燔詩書屠術士稱禮
樂者謂之狂惑術仁義者謂之妖妄必薙滅先聖之
道響絶迹盡然後慊其志雖有好古君子心誦腹藏
壁扃巖鐍濟秦之險以通於漢者萬無一二漢初
挾書之律尚存久雖除之亦未尊録謂之餘事而
已則我先王之道𦦨𦦨其不息者無幾矣河間獻
王生爲帝子㓜爲人君是時列國諸矦荀不以宫
室相髙狗馬相尚則裒姦聚猾僣逆妄圖唯獻王
厲節治身愛古博雅專以聖人法度遺落爲憂聚
殘補缺校實取正得周官左氏春秋毛氏詩而立之
周禮者周公之大典毛氏言詩最密左氏與春秋爲
表裏三者不出六藝不明噫微獻王　六
藝其遂噎乎故其功烈至今賴之且夫觀其人之
所好足以知其心王侯貴人不好侈靡而喜書者
固鮮矣不喜浮辯之書而樂正道知之明而信之
篤守之純而行之勤者百無一二焉武帝雖好儒
好其名而不好其實慕其華而廢其質是以好儒
愈於文景而徳業後之景帝之子十有四人栗太
子廢而獻王最長嚮若尊大義屬重噐用其徳施
其志必無神仙祠祀之頌宫室觀遊之費窮兵黷
武之勞賦役轉輸之敝冝其仁豐義洽風移俗變
煥然帝王之治復還其必賢於文景逺矣嗟乎天
實不欲禮樂復興邪抑四海自不幸而已矣
　　　　無爲賛　司馬　光
爲黄老者以心如死灰形如槁木爲無爲迂叟以
爲不然作無爲賛
治心以正保躬以静進退有義得失有命守道在
已成功則天爲者敗之不如自然
　　　　晉蔡謨賛　王　回
晉自武帝酒色無度王公貴人競以酒色相侈而
王愷石崇尤甚愷使美人行酒勸客飲不盡輙殺
美人崇常夜飲諸少年酒裴綽乗醉竊臥崇妾中
明旦裴家遣車迎綽綽上車馳去崇聞大怒立殺
數妾將訟綽於朝綽兄楷書請綽曰吾弟酒狂海
内　知足下飲以狂藥而反責之禮邪崇方慕楷
欲交之亦憚其辭直乃止其後渡江諸君家徃徃
猶襲故態紀瞻爲尚書置酒請王導等觀妓瞻愛
妾能歌新聲左僕射䕶軍將軍周顗乗酒於衆中
挑之而不得有司劾顗荒酒失儀元帝特詔宥焉是時
在位蓋不以滛　爲貶如此蔡謨獨好禮自勑嘗
詣丞相導導方作伎設牀席謨不恱而去導亦不
留客也謨曾孫廊廓子興宗仍以好禮自敕達於
朝雖時滛暴不敢稍侵媟之人稱其家風云賛曰
古者牀第之言不踰閾而賔主燕享所以觀禮樂
講仁義也烏有男女亡辨晝夜荒蠱郡於禽獸而
反以爲樂歟此屠餘所以知中山之亡夫永嘉之
亂又騐矣而渡江君臣猶不知以此相儆豈以風
俗之敗非召亂之著者邪嗚呼迷哉而蔡氏出於
其間獨能世學好禮逹而不汙君子哉
　　　　嵇紹賛　王　回
世皆以嵇紹死得其所褒之予固愛其人行於亂
世不汙而能卒以忠爲烈非其積累明於仁義孰
能自信如此耶吾獨怪康與晉實皆爲魏臣其誅
也豈犯有司特晉方謀簒魏忌其賢而見圖故康
誅而魏亦自亡若紹可爲兼父與君之仇者也力
不能報猶且避之天下顧臣其子孫而爲之死豈
不謬哉
　　　　畫賛　李　泰伯
工有圖貴人之像者予哀其賢而無所遂也爲之
辭云
道之可行君子乃行行而無成君子之疾位以名
得名以位失古人丘壑豈徒自逸嗚呼
　　　　九馬圖賛　蘇　軾
長安薛君紹彭家藏曹將軍九馬圖杜子美所爲
作詩者也拳毛獅子二駿在焉作九馬圖賛
牧者萬歳繪者惟霸甫爲作誦偉哉九馬姚宋廟
堂李郭治兵帝下毛龍以馭群英我思開元今爲
幾日筋骨應圖至三萬匹云何寂寥跬步山川負
鹽挽磨淚濕九泉牝牡驪黄自以爲至駮其一毛
弃我千里號齧是乗脂蠟其鞭道阻且長喟其永
歎
　　　　二䟽圖賛　蘇　軾
惟天爲健而不干時沈潜剛克以爕和之於赫漢
髙以智力王凛然君王師友道䘮孝宣中興以法
馭人殺蓋韓楊蓋三良臣先生憐之振袂脫屣使
知區區不足驕士此意莫陳千載于今我觀畫圖
涕(淚/一作)下沾襟
　　　　偃松屏賛　蘇　軾
予爲中山守始食北嶽松膏爲天下冠其木理堅
密瘠而不瘁信殖物之英烈也謫居羅浮山下地
暖多松而不識霜雪如髙才勝人生綺紈家與孤
臣孽子有間矣士踐憂患安知非福㓜子過從我南
來畫寒松偃蓋爲護首小屏爲之賛曰
燕南趙北大茂之麓天僵雪峯地裂氷谷凛然孤
清不能無生生此偉竒北方之精蒼皮玉骨磽磽
齾齾方春不知沍寒秀發孺子介剛從我炎荒霜
中之英以洗我瘴
　　　　三馬圖賛
元祐初上方閉王門關謝遣諸將太師文彦博宰
相吕大防范純仁建遣諸将游師雄行邊敕武備
師雄至熈河蕃官包順請以所部熟户除邊
雄許之遂擒猾羌大首領鬼章青冝結以獻
皆賀且遣使告永裕陵時西域貢馬首髙八尺龍
顱而鳯膺虎脊而豹章出東華門入天駟監振鬛
長鳴萬馬皆瘖父老縱觀以爲未始見也　上方
恭黙思道八駿在庭未嘗一顧其後圉人起居不
以時馬有弊者上亦不問明年羌温溪心有良馬
不敢進請於邊吏願以餽太師潞國公詔許之蒋
之竒爲熈河帥西蕃有貢駿馬汗血者有司以非
入貢歳月留其使與馬於邊之竒爲請乞不以時
入事下禮部軾時爲宗伯判其狀云朝廷方却走
馬以糞正復汗血亦何所用事遂寝于時兵革不
用海内小康馬則不過矣而人少安軾嘗私請於
承議郎李公麟畫當時三駿馬之狀而使鬼章青
冝結效之藏于家紹聖四年三月十四日軾在惠
州謫居無事閱舊書畫追思一時之事而歎三馬
之神駿乃爲之賛曰
吁鬼章世悍驕奔貳師走嫖姚今在廷服虎貂效
天驥立内朝八尺龍神超遥若將西燕西瑶帝念
民乃下招籋歸雲逝房妖
　　　　王元之畫像賛　蘇　軾
傳曰不有君子其能國乎予嘗三復斯言未嘗不
流涕太息也如漢汲黯蕭望之李固吳張昭唐魏
鄭公狄仁傑皆以身徇義招之不來麾之不去正
色而立於朝則豺狼狐狸自相吞噬故能消祸於
未形救危於將亡使皆如公孫丞相張禹胡廣雖
累千百緩急豈可望哉故翰林王公元之以雄文
直道獨立當世足以追配此六君子者方是時朝
廷清明無大姦慝然公猶不容於中耿然如秋霜
夏日不可狎玩至於三黜以死有如不幸而處於
衆邪之間安危之際則公之所爲必將驚世絶俗
使斗筲穿窬之流心破膽裂豈特如此而已乎始
予過蘇州虎丘寺見公之畫像想其遺風餘烈
爲執鞭而不可得其後爲徐州而公之曾孫汾爲
兖州以公墓碑示余乃追爲之賛以附其家傳云
維昔聖賢患莫已知公遇　太宗允也其時帝欲
用公公不少貶三黜窮山之死靡憾咸平以來獨
爲名臣一時之屈萬世之信紛紛鄙夫亦拜公像
何以占之有泚其顙公能泚之不能已之茫茫九
原愛莫起之
　　　　王仲儀真賛　蘇　軾
孟子曰所謂故國者非有喬木之謂也有世臣之
謂也又曰爲政不難不得罪於巨室巨室之所慕
一國慕之一國之所慕天下慕之夫所謂世臣者
豈特世祿之人而巨室者豈特侈富之家也哉蓋
功烈已著於時徳望已信於人譬之喬木封殖愛
養自拱把以至於合抱者非一日之故也平居無
事商功利課殿最誠不如新進之士至於緩急之
際决大䇿安大衆呼之則來揮之則散者惟世臣
巨室爲能余嘉祐中始識懿敏王公於成都其後
從事於歧而公自許州移鎮平凉方是時虜大舉
犯邊轉運使攝帥事與副縂管議不合軍無紀律
邊人大恐聲揺三輔及聞公來吏士踴躍傳呼旗
幟精明鼓角讙亮虜即日觧去公至燕勞将佐而
已余然後知老臣宿將其功用蓋如此使新進之
士當之雖有韓白之勇良平之竒豈能坐勝黙成
如此之捷乎熈寕四年秋余将徃錢塘見公於私
第佚老堂飲酒至莫論及當世事曰吾老矣恐不
復見子厚自愛無忘吾言既去二年而公薨又六
年乃作公之真賛以遺其子鞏詞曰
堂堂魏公配命　仁祖顯允懿敏維周之虎魏公
在朝百度維正懿敏在外有聞無聲髙明廣大冝
公宜相如木百圍冝宫冝堂天既厚之又貴富之
如山如河維安有之彼窶人子既陋且寒終勞永
憂莫知其賢曷不觀此佩玉劍履晉公之孫魏公
之子
　　　　文與可飛白賛　蘇　軾
嗚呼哀哉與可豈其多好好竒也歟抑其不試故
藝也始予見其詩與文又得見其行草篆隷也以
爲止此矣既没一年而復見其飛白美哉多乎其
盡萬物之態也霏霏乎其若輕雲之蔽月飜飜乎
其若長風之卷斾也猗猗乎其若遊絲之縈栁絮
褭褭乎其若流水之舞荇帶也離離乎其逺而相
屬縮縮乎其近而不隘也其工至於如此而余乃
今知之則余之知與可者固無幾而其所不知者
蓋不可勝計也嗚呼哀哉
　　　　師子屏風賛　蘇　軾
潤州甘露寺有唐李衛公所留陸探微畫師子板
余自錢唐移守膠西過而觀焉使工人摹之置公
堂中且賛之曰
圓其目仰其鼻奮髯吐舌威見齒舞其足前其耳
左顧右擲喜見尾雖猛而和蓋其戯嚴嚴髙堂護
燕几啼呼顛沛走百鬼嗟乎妙哉古陸子
　　　　管㓜安畫賛　蘇　轍
余自龍川以歸居潁邑十有三年杜門幽居無以
自適稍稍取舊書閱之將求古人而與之友蓋於
三國得一焉曰管㓜安蓋㓜安少而遭亂渡海居
遼東三十七年而歸歸于田廬不應朝命年八十
有四而没功業不加於人而余獨何取焉取其明
於知時而審於處已云爾蓋東漢之衰士大夫以
風節相尚其立志行義賢於西漢然時大亂　其
出而應世鮮有能自全者潁川荀文若以智䇿輔
曹公方其擒吕布斃袁紹皆談笑而辦其才與張
子房比然至九錫之議卒不能免其身彭城張子
布忠亮剛簡事孫氏兄弟成江東之業然終以直
不見容力爭公孫淵事君臣之義幾絶平原華子
魚以徳量重於曹氏父子致位三公然曹公之殺
伏后子魚将命至破壁出后而害之汝南許文休
以人物臧否聞於世晚入蜀依劉璋先主將克成
都文休逾城出降雖卒以爲司徒而蜀人鄙之此
四人者皆一時賢人也然直已者終害其身而枉
已者終䘮其徳處亂而能全非㓜安而誰與哉舊
史言㓜安雖老不病著白㡌布襦袴布裠宅後數
十步有流水夏暑能䇿杖臨水盥手足行園囿歳
時祀其先人絮帽布單衣薦跪跪拜成禮余欲使
畫工以意髣髴畫之昔李公麟喜畫有顧陸遺思
今公麟死久矣恨莫能成吾意者姑爲之賛曰
㓜安之賢無以過人余獨何以謂賢賢其明於知
時審於處已以能自全㓜安之老歸自海東一畆
之宫閉不求通白㡌布裠舞雩而風四時烝嘗饋
奠必躬八十有四蟬蛻而終少非漢人老非魏人
何以命之天之逸民
　　　　王元之真賛　黄　庭堅
天錫王公佐我　太宗學問文章致于匪躬四方
來庭上稍宴衎公含瓦石責君堯舜采芝商洛以
切直去惟是文章許以獨歩白髮還朝泣思軒轅
雞犬虵鼎群飛上天　真宗好文且大用公太阿
出匣公挺其鋒龍怒鱗逆在庭岌岌萬物並流砥
柱中立古之遺直叔向以之嗚呼王公其尚似之
　　　　孔北海賛　陳　師道
世以曹操爲英雄雖孫仲謀甘出其下而文舉以
犬豕視之豈知不免而遂不屈蓋其髙明下視之
耳方操㣲時幸許劭之目以爲重匈奴使來自謂
不稱而代捉刀其自處如此至其自比劉玄徳謂
袁紹不足數特居勢使然耳玄徳之死謂孔明曰
如嗣子不肖君自取之其勤勞一世蓋不爲漢計
豈爲子孫計哉操非其比也操惡禰衡而畏殺士
之名故以衡予劉表不以文舉與人卒自殺之其
　畏之亦至矣劉毅家徒四壁一擲百萬世亦以爲
英雄小遇鵝炙丐乞如奴婢孰謂英雄而以一臠
動其心哉此其操之類乎子曰棖也慾焉得剛剛
者所以制欲非勝人也是故自用之謂英自勝之
為疆
皇朝文鑑巻第七十五
皇朝文鑑巻第七十六
　碑文
　　　唐狄梁公碑文　范　仲淹
　　　成都府新建漢文翁祠堂碑文
　　　　　　　　　　　　　　宋　祁
　　　文潞公家廟碑文　司馬　光
　　　澶州靈津廟碑文　孫　洙
　　　　唐狄梁公碑文　范　仲淹
天地閉孰将闢焉日月蝕孰将廓焉大厦仆孰将
起焉神噐墜孰将舉焉巖巖乎克當其任者惟梁
公之偉歟公諱仁傑字懷英太原人也　祖宗髙烈
本傳在矣公爲子極于孝爲臣極于忠忠孝之外
揭如日月者敢歌于廟中公嘗赴并州掾過太行
山反瞻河陽見白雲孤飛曰吾親在其下久而不
能去左右爲之感動詩有陟岵陟屺傷君子于役
弗忘其親之深吁嗟乎孝之至也忠之所繇生乎
公嘗以同府掾當使絶域其母老疾公謂之曰奈
何重太夫人萬里之憂詣長史府請代行時長史
司馬方眦睚不恊感公之義歡如平生吁嗟乎與
人交而先其憂况君臣之際乎公爲大理寺丞决
諸道滯獄萬七千人天下服其平武衛将軍權善
才坐伐昭陵栢髙宗命戮之公抗奏不屈上怒曰
彼致我不孝左右　公令出公前曰　陛下以一
樹而殺一將軍張釋之所謂假有盜長陵一抔土
則将何法以加之臣豈敢奉詔䧟　陛下於不道
帝意觧善才得恕死吁嗟乎執法之官患在少恩
公獨愛君以仁何所存之逺乎髙宗幸汾陽宫道
出妬女祠下彼俗謂盛服過者必有風雷之灾并
州發數萬人别開御道公爲知頓使曰天子之行
風伯清塵雨師灑道彼何害哉遽命罷其役又公
爲江南巡撫使奏毁滛祠千七百所存惟夏禹
太伯季子伍貟四廟　安使無功血食以亂明哲
之祠乎吁嗟乎神猶正之而况於人乎公爲寕州
刺史能撫戎夏郡人紀之碑文及遷豫州㑹越王亂
後緣坐七百人籍没者五千口有使促行刑公緩
之密表以聞曰臣言似理逆人不言則辜　陛下
好生之意表成復毁意不能定彼咸非本心唯
陛下矜焉勑貸之流于九原郡道出寕州舊治父
老迎而勞之曰我狄使君活汝軰耶相携哭于碑
下齋三日而去吁嗟乎古謂民之父母如公則過
焉斯人也死而生之豈父母之能乎時宰相張光
輔率師平越王之亂將士貪暴公拒之不應光輔
怒曰州將忽元帥耶對曰公以三十萬衆除一亂
臣彼脅從軰聞王師來乗賊而降者萬計公縱暴
兵殺降以爲功使無辜之人肝膽塗地如得尚方
斬馬劎加於君頸雖死無恨光輔不能屈奏公不
遜左遷復州刺史吁嗟乎孟軻有言威武不能挫
是爲大丈夫其公之謂乎爲地官侍郎同鳯閣鸞
臺平章事爲來俊臣誣構下獄公曰大周革命萬
物惟新唐朝舊臣甘從誅戮因家人告變得免
死貶彭澤令獄吏嘗枊公誣引楊執柔公曰天乎
吾何能爲以首觸柱流血被面彼懼而謝焉吁嗟
乎䧟穽之中不義不爲况廟堂之上乎契丹䧟冀
州起公爲魏州刺史以禦焉時河朔震動咸驅民
保郛郭公至下令曰百姓復爾業冦來吾自當之
狄聞風而退魏人爲之立碑未幾入相請罷戍䟽
勒等四鎮以肥中國又請罷安東以息江南之饋
輸識者韙之北狄再冦趙定間出公爲河北道元
帥狄退就命公爲安撫大使前爲突厥所脅從者
咸逃散山谷公請曲赦河北諸州以安反側朝廷
從之吁嗟乎四方之事知無不爲豈虚尚清談而
已乎公在相日中宗幽房陵則天欲立武三思爲
儲嗣一日問群臣可否衆稱賀公退而不答則天
曰廼有異議乎對曰有之昨　陛下命三思募武
士歳時之間數百人及命廬陵王代之數日之間
應者十倍臣知人心未厭唐徳則天怒令策出又
一日則天謂公曰我夢雙陸不勝者何對曰雙陸
不勝宫中無子也復命策出又一日則天有疾公
入問閤中則天曰我夢鸚鵡雙折翅者何對曰武
者陛下之姓相王廬陵王則陛下之羽翼也是可
折乎時三思在側怒發赤色則天以公屢言不奪
一旦感悟遣中使密召廬陵王矯衣而入人無知
者乃坐公于簾外而問曰我欲立三思群臣無不
可者惟俟公一言從之則與卿長保富貴不從則
無復得與卿相見矣公從容對曰太子天下之本
本一揺而天下動陛下以一心之欲輕天下之動
哉太宗百戦取天下授之子孫三思何與焉昔髙
宗寝疾令陛下權親軍國陛下奄有神噐數十年
又將以三思爲後如天下何且姑與母孰親子與
姪孰近立廬陵王則陛下萬嵗後享唐之血食立
三思則宗廟無祔姑之禮臣不敢愛死以奉制陛
下其圖焉則天感泣命褰簾使廬陵王拜曰今日
國老與汝天子公哭於地則天命左右起之拊公
背曰豈朕之臣社稷之臣也已而奏曰還宫無儀
孰爲太子復置廬陵王於龍門備禮以迎中外大
恱吁嗟乎定天下之業斷天下之疑其至誠至神
雷霆之威不得而變乎則天甞命公擇人公曰欲
何爲曰可將相者公曰如求文章則今宰相李嶠
蘇味道足矣豈文士齪齪思得竒才以成天下之
務乎荆州長史張東之真宰相才誠老矣一朝用
之尚能竭其心乃召拜洛州司馬他日又問人於
公對曰臣前言張東之雖遷洛州猶未用焉改秋
官侍郎及召爲相果能誅張易之軰返正中宗復
則天爲皇太后吁嗟乎薄文華重才實其知人之
深乎公之勲徳不可殫言有論議數十萬言李邕
載之别傳論者謂松栢不夭金石不柔受於天焉
公爲大理丞抗天子而不屈在豫州日拒元帥而
不下及居相公而能復廢主以正天下之本豈非
剛正之氣出乎誠性見于事業當時優㳺薦紳之
中顛而不扶危而不持者亦何以哉仲淹貶守鄱
陽移丹徒郡道過彭澤謁公之祠而述焉又系之
云商有三仁弗救其滅漢有四皓正於未奪嗚呼
武暴如火李寒如灰何心不隨何力可回我公哀
傷拯天之亡逆長風而孤騫溯大川以獨航金可
革公不可草孰爲乎剛地可動公不可動孰爲乎
方一朝感通群隂披攘天子旣臣而皇天下既周
而唐七世發靈萬年垂光噫非天下之至誠其孰
能當
　　　　成都府新建漢文翁祠堂碑
蜀之廟食千五百年不絶者秦李公冰漢攵公翁
兩祠而已冰爲蜀鑿離堆逐悍水以溉所及常無
旱年西人徳之因言冰身與水怪鬪怪不勝死自
是江無暴流蛟蜃怖藏人恬以生故侈大房殿歳
擊羊豕雉魚伐鼓嘯籥傾數十州之人人得侍祠
奔走鼓舞以悅娱神祝已傳嘏而後敢安翁之治
蜀開學校以詩書教人澡熨故俗長長少少親親
尊尊百姓順賴其後司馬相如王褒楊雄以文章
倡張寛以慱聞顯嚴遵李仲元以有道稱何武入
爲三公漢家號令典章赫然與三代等蜀有儒自
公始班固言之既詳初公爲禮殿以舍孔子及七
十二子之象殿右廡作石室舍公象於中晚漢學
焚有守曰髙朕能興完之後人又作朕象進偶公
室歳時長吏率掾屬諸生奉籩豆饔醪薦之于前
䖍跽謹潔一再奠而退辭無敢不信焉冰以功公
以徳功易見徳難知故祀雖偕而優狹異焉嘉祐
二年予知益州徃欵公祠至則區位湫偪埃蝕垢
䝉不稱所聞大懼禮益懈忽神弗臨享其明年乃
占學宫之西攻位鳩工弗亟弗遲作堂三楹張左
右序及獻廡大扺若干間布尋以度堂累常以度
廷䟽䆫以快顯壯闔以嚴閉采有青丹陛有級夷
瓦密棟彊若棘若飛乃肖公像於宁間繪相如等
于東西壁本古學之復莫若朕本今學之盛莫若
樞密直學士蒋公堂故繪二公於其間皆配祠焉
於是擇日告成于神揖而升簠斝果湆脯修紛羅
而有容可以告䖍趨而降罍罇巾洗席燎並施而
不慁可以盡儀相者循循任者舒舒禮生於嚴廣
靈妥於間寂故也噫自公之來蜀之人自視若鄒
魯　宋興名臣鉅公踵相逮于朝　先帝時巨盗
再作亂㺯庫兵爭劒閣是時蜀豪英無一汚賊者
羣頑愁窘不容喘而滅非人好忠家知孝使然耶
所使然者不自公歟傳曰非此族也不在祀典公
在之矣則是祠之作願自予而古無俾壊息云祠
之興同尚之賢則轉運使趙抃及提㸃刑獄使者
凡三人賛輔之勤自通判軍州事祝諮以降六人
營董之勞自兵馬都監毛永保而下二人咸畫象
於西廂列官里於石隂銘曰
公二千石兮守大邦冠峩峩兮紱斯皇出有瑞節
兮車騎羅石室孔卑兮人謂何新堂翼兮耽耽庭
廣直兮序巖巖吏奉承兮　神來格兮此其
家儼羣賢兮並陳公所教兮如其仁庖魚挺兮爼
肉鮮神來享兮憺蜿延公教在人兮無有頗蜀賢
不乏才日多俗祥順兮孝慈公祀百世兮庸可
知
　　　　文潞公家廟碑文　司馬　光
先王之制自天子至于官師皆有廟君子将營宫
室宗廟爲先居室爲後及秦非笑聖人蕩滅典禮
務尊君卑臣於是天子之外無敢營宗廟者漢世
公卿貴人多建祠堂於墓所在都邑則鮮焉魏晉
以降漸復廟制其後遂著爲令以官品爲所祀世
之數差唐侍中王珪不立私廟爲執法所糾太宗
命有司爲之營構以耻之是以唐世貴臣皆有廟
及五代蕩析士民求生有所未遑禮頺教陊廟制
遂絶　宋興夷亂蘇疲久而未講
仁宗皇帝閔群臣貴窮公相而祖禰食于寝儕於
庶人慶曆元年因郊祀赦聽文武官依舊式立家
廟令雖下有司莫之舉士大夫亦以耳目不際徃
徃不知廟之可設於家也皇祐二年天子宗祀禮
成平章事宋公奏言有司不能推述先典明諭上
仁因循顧望遂踰十載緣偷襲弊殊可嗟憫臣嘗
因進對屢聞之聖言謂諸臣專殖第産不立私廟
睿心至意形于嘆息盖由古今異宜封爵殊制因
疑成惮遂格詔書請下禮官儒臣議定制度於是
翰林承㫖而下共奏請自平章事以上立四廟東
宫少保以上三廟其餘噐服儀範俟更參酌以聞
是歳十二月詔如其請既而在職者違慢相伏迄
今廟制卒不立公卿亦安故習常得諉以爲辭無
肯唱衆爲之者獨平章事文公首奏乞立廟河南
明年七月有詔可之然尚未知築構之式靡所循
依至和初西鎮長安訪唐廟之存者得杜歧公舊
迹止餘一堂四室及旁兩翼嘉祐元年始倣而營
之三年增置前両廡及門東廡以藏祭噐西廡以
藏家譜祊在中門之右省牲展饌滌濯在中門之
左庖厨在其東南其外門再重西折而南出四年
秋廟成公以入輔出藩未嘗踰時安處于洛元豐三
年秋留守西都始釁廟而祀焉一旦授光以家譜
曰予欲志族世之所從來及廟之所由立垂示後
昆而爲我叙其事欵于石光竊惟公追逺復古率
禮興化之盛徳不可以無傳雖自知不文不敢辭
謹叙而銘之按譜云文氏之先出陳公子完以諡
爲氏與翼祖　諱同至秦有丕丕生河東太守教教家
平陽其後言韶漢末爲揚州刺史自韶以來世乃
可譜韶之六世孫頻後魏末爲太守頻曽孫顯雋
以别駕從北齊髙祖起晉州就霸業戦功居多終
兖州刺史頻之六世孫曰肅曰君洪肅仕隋爲潁
川郡丞名列循吏以公直抗宇文述老卑秩君洪
從唐髙祖起晉陽爲右衛将軍太子建成餘黨攻
宫門君洪首奮挺出戰没頻之八世孫曰暉曰播
暉相中宗誅張易之奪武后天下歸之唐用仇人
䜛謫死嶠南播有史學官至給事中君洪之曾孫
羽爲御史中丞肅之四世孫括爲御史大夫括孫
晦爲太子賔客晦兄昕爲義成節度使曍爲散騎
常侍榮冠當時自顯雋至晦皆有傳見於史其家
自平陽成遷太平或遷蒲版或遷寳鼎晦之從父
昆弟晤爲北都留守判官始居介休晤生汾州叅
軍檖檖生館館生澤州録事参軍即公之髙祖考
也諱沼曾祖考諱某仕後唐歴晉城天池平城三
主簿避晉髙祖諱更其氏曰文歴崞太谷二令漢
髙祖即位復舊氏更名某漢失天下其支别者自
帝於晉陽復事之終嵐州録事參軍祖考諱某辟
石州幕府棄官歸鄉里
太宗皇帝平晉陽召之不起以廟諱故復爲文氏
考諱某以儒學進歴十三官所至以彊直勤敏振
利攘害名聞達不可掩判三司開拆磨勘司終主
客郎中河東轉運使其治行之詳見於故平章
事晏公参知政事王公所譔墓誌及碑公貴朝廷
褒榮三代贈官皆至太師中書令兼尚書令爵燕
周魏三國公廟成澤州府君爲第一室夫人某氏配
燕公爲第二室燕國太夫人宋氏配周公爲第三
室周國太夫人王氏越國太夫人郭氏配魏公居
東室魏國太夫人耿氏魯國太夫人申氏配公以
廟制未備不敢作主用晉荀安昌公祠制作神板
采唐周元陽議祀以元日寒食秋分冬夏至致齋
一日又以或受詔之四方不常其居乃酌古諸侯
載遷主之義作車奉神版以行此皆禮之從宜者
也其銘曰
鬰彼喬木茂于苞根浩彼長川發于浚源矧人之
先云誰敢諼天佑　有宋誕生哲臣乃斡樞軸乃
秉鎔鈞克釐克諧允武允文甘陵有妖悖暴紛囂
公往逍遥不日而消　仁祖遘疾羣心震慄公入
密勿四海清謐出殿方維爲諸侯師以惠以綏不
廢其威至也民恱去也民思其思如何式謡且歌
歌政之和在洛爲多謀居之安疇如得民公自汾
渚遷于洛滸允樂兹上永燕私處伊水洋洋山木
蒼蒼是掄是剫是斷是斵達于有洛是相是虞是
卜是諏是築是捄是植是扶是茨是塗作廟渠渠
新廟既成室家是營公曰予居風雨是憮勿侈功
崇予躬是容人庳公堂公曰予康人隘公庭公曰
予寕人勿予隘維子孫是賴人勿予庳維子孫是
利克恭克儉予履予視俾躬之爲美匪目之爲麗
廟堂既闢四室有侐豢牲孔碩導黍及稷豆籩既
滌掃洒既偹㫖酒既沛刲牲爲饎乃薦乃陳苾苾
芬芬祖考欣欣百嘏來臻天錫公祉强明壽愷帝
錫公禄崇榮豐泰天匪公私公德是宣帝匪公優
公德是醻公拜稽首揚天子之休思純終始式詒
孫子子子孫孫勿替勿忘時奉烝嘗保公之烈光
　　　　澶州靈津廟碑文
熈寕十年秋大雨霖河洛皆溢濁流洶湧初懐孟
津浮梁又北注汲縣南泛胙城水行地上髙出民
屋東郡左右地最迫隘土尤䟽惡七日乙丑遂大
决於曹材下埽先是積年稍背去吏惰不䖍楗積
不厚主者又多以䕶埽卒給它役在者十纔一二
事失備豫不復可補塞隄南之地斗絶三丈水如
覆盎破缶從空中下壬申澶淵以河絶流聞河既
盡徙而南廣深莫測坼岸東匯于梁山張澤濼然
後派别爲二一合南清河以入于淮一合北清河
以入于海大川既盈小川皆潰積潦猥集鴻洞爲
一凡灌郡縣九十五而濮齊鄆徐四州爲尤甚壊
官亭民舍鉅數萬水所居地爲田三十萬頃天子
哀憫元元爲之旰食初遣公府掾徃俾之循視又
遣御史徃委之經制虚倉廪開府庫以振救之徙
民所過無得呵吏謹視遇不使失職假官地予民
使之耕而民不至於太轉徙質私牛於官貸之牛
而牛不至於盡殺食其蠲除約省勞來安集凡以
除民疾苦其事又數十然後人得不䧟於死亡矣
天子乃與公卿大議塞河初獻計者有欲因其南
潰順水所趨築爲隄河輸入淮海天子按圖書凖
地形覧山川視水勢以謂河所泛溢綿地數州其
利與害可不熟計今乃欲捐置舊道創立新防棄
已成而就難冀憚暫費而甘長勞夾大險絶地利
使東土之民爲魚鼈食謂百姓何國家之事固有
費而不可省勞而不獲已者也天賛聖徳聖與神
謀詔以明年春作始修塞乃命都水吏考事期審
功用計徒庸程畚築峙餱糧伐薪石異時治河皆
户調楗民多賤鬻貨産巧爲逃匿上慮人習舊常
而胥動以浮言也先期戒轉運使明諭所部告之
以材出於公秋毫不以煩民然後民得安堵矣物
或闕供皆厚價和市材須徙運皆官給僦費唯是
丁夫古必出於民者乃賦諸九路而以道里爲之
節適凡郡去河頗逺者皆免其自行而聼使輸錢
以雇更則衆雖費可不至於甚病而役雖勞可不
至於甚疲矣材既告備矣工既告聚矣明年立號
元豐天子遣官以牲玉祭于河而以閏正月丙戌
首事方河盛决時廣六百步既更冬春益侈十兩
涘之間遂踰千步始於東西簽爲隄以障水又於
旁側閼爲河以脫水流渠爲雞距以釃水横水爲
鋸牙以約水然後河稍就道而人得奏功矣既左
右隄疆而下方益傷矣初仞河深得一丈八尺白
水深至百一十尺奔流悍甚薪且不屬士吏失色
主者多病置聞請調急夫盡徹諸埽之儲以佐其
乏天子不得已爲調於旁近郡俾得蠲來嵗春夫
以紓民又以廣固壯城卒數千人徃奔命悉發近
埽積貯而又所蓄薦食藁數十萬以赴之詔切責
塞河吏於是人益竭作吏亦畢力俯瞰回淵重埽
九緷而夾下之四月丙寅河槽合水勢頗却而埽
下湫流尚駛隄若浮寓波上萬衆環視莫知所爲
先是運使創立新意制爲横埽之法以遏絶南流
至是天子猶以爲意屢出細札宣示方略加精致
誠潜爲公禱祥應感發若有靈契五月甲戌朔新
隄忽自定武還北流奏至群臣入賀告類郊廟勞
饗官師遂大慶賜自督師而下至于勤事小吏頒
器幣各有差第功爲三品各以次増秩焉濮齊鄆
徐四州守臣以立隄救水城得不没皆賜璽加奨
吏卒自下楗至竣事而歸凡特支庫錢者四初天
子閔徒之遭癘者連遣太醫十數軰往救治之以
車載藥而行春尚寒賜以襦袍天初暑給以臺笠
人恱致力用忘其勞於是又命籍其物故者厚以
分䘏其家逃亡者聼自出以貫編户乗急出夫者
蠲春徑一歳有半仁沾而恩洽矣自役興至于隄
合爲日一百有九丁三萬官徤作者無慮十萬人
材以數計之爲一千二百八十九萬費錢米合三
十萬隄百一十有四里詔名曰曰靈平立廟曰靈
津歸功于神也方天子憂埽於合未固水道内訌
上下惴恐俄有赤蛇㳺于埽上吏置蛇于盆祝而
放之蛇亡而河塞天子聞而異之命褒神以顯號
而領于祠官曲加禮焉有詔臣洙作爲廟碑以明
著神貺臣洙竊迹漢唐而下河决常在於曹衛之
域而列聖以來泛澶淵爲尤數雖時異患殊而成
功則一然必曠嵗歴年窮力殚費而後僅有克濟
固未有洪流横潰經費移徙不踰二年一舉而能
塞者也何則孝武瓠子甚可患也考今所决適值
其地而害又逾於此焉然宣房之塞逺逾三十年
費累億萬計乃至於天子親臨沈玉從官咸使負
薪作爲歌詩深自鬱悼其爲艱乆亦巳甚矣視往
揆今則知聖功博大閎逺古未有也嗚呼河之爲
利害大矣功定事立夫豈易然哉主吏誠能揆明
詔規永圖不苟務裁費徑役以日爲功而使官無
曠職卒無乏事繕治廢隄常若水至庶幾河定民
安無决溢之患矣臣洙既奉詔爲廟金石刻因得
述明天子所以禦灾捍患計深慮逺獨得於聖心
而成是殊尤絶迹遂及治河曲折在官調度與夫
小大獻力内外協心概見其　使後世有考焉臣
洙謹拜手稽首而獻文曰
渾渾河源導自積石逆折而東乆輙羡溢維古神
禹行水地中順則所適不爲防庸降及戦國瀕齊
趙魏陂障以流與水争地釃爲之渠利用灌溉水
無所由因數爲敗由漢迄今千三百歳出地而行
患又滋大　明明天子纉堯禹服恩均蠻貊澤潤
草木丁已孟秋滛雨漏河河徙而南千里濤波天
子曰咨水實儆予勤民之力其得已乎申命群司
鳩材庀工上志先定庶言則同人樂輸費　遺
力聖誠感通河即順塞鉅野既瀦淮泗既道川無
狂瀾民得烝罩東土其乂徐方復寕芒芒原隰既
夷且平水所漸地更爲沃野人恣田牧施及牛馬
盈寕士女相與歌呼微我聖功人其爲魚四郡守
臣舞蹈上章微我聖功城其爲隍帝釐山川魚獸
咸若萬方歸之如水赴壑凡厥士吏迨及庶民其
謹護視烝徒孔勤維是湯河作固京室在庭
聖獨前識九類攸叙六府允脩丕冐日出覃被海
陬歸惠爾　新廟春秋承祀以祈靈保臣

皇朝文鑑卷第七十六
皇朝文鑑巻第七十七
　碑文
　　　表忠觀碑文　蘇　軾
　　　上清儲祥宫碑文　蘇　軾
伏波將軍廟碑文　蘇　軾
記
來賢亭記　栁　開
待漏院記　王　禹偁
竹樓記　王　禹偁
河南縣尉廳壁記　張　景
　　　　亳州法相禪院鍾記　穆　脩
　　　　静勝亭記　穆　脩
　　　　庭莎記　晏　殊
　　　　岳陽樓記　范　仲淹
　　　　桐廬郡嚴先生祠堂記　范　仲淹
　　　　　表忠觀碑文　蘇　軾
熈寧十年十月戊子資政殿大學士右諫議大夫
知杭州軍州事臣抃言故吳越國王錢氏墳廟及
其父祖妃夫人子孫之墳在錢塘者二十有六在
臨安者十有一皆蕪廢不治父老過之有流涕者
謹按故武肅王鏐始以鄉兵破走黄巢名聞江淮
復以八都兵討劉漢宏并越州以奉董昌而自居
於杭及昌以越叛則誅昌而并越盡有浙東西之
地傳其子文穆王元瓘至其孫忠顯王仁佐遂破
李景兵取福州而仁佐之弟忠懿王俶又大出兵
攻景以迎周世宗之師其後卒以國入覲三世四
王與五代相終始天下大亂豪傑蜂起方是時以
數州之地盜名字者不可勝數既覆其族延及于
無辜之民罔有孑遺而吴越地方　千里帶甲十
萬鑄山煑海象犀珠玉之富甲於天下然終不失
臣節貢獻相望於道是以其民至於老死不識兵
革四時嬉遊歌鼓之聲相聞至于今不廢其有徳
於斯民甚厚　皇宋受命四方僣亂以次削平而
蜀江南負其嶮逺兵至城下力屈勢窮然後束手
而河東劉氏百戰守死以抗王師積骸爲城釃血
爲池竭天下之力僅乃克之獨吳越不待告命封
府庫籍郡縣請吏于　朝視去其國如去傳舍其
有功於　朝廷甚大昔竇融以河西歸漢光武詔
右扶風脩理其父祖墳塋祠以太牢今錢氏功徳
殆過於融而未及百年　墳廟不治行道傷嗟甚
非所以勸奨忠臣慰答民心之義也臣願以龍山
廢佛祠曰妙因院爲觀使錢氏之孫爲道士曰自
然者居之凡墳廟之在錢塘者以付自然其在臨
安者以付其縣之淨土寺僧曰道㣲嵗各度其徒
一人使世掌之籍其地之所入以時脩其祠宇封
殖其草木有不治者縣令丞察之甚者易其人庶
幾永終不墜以稱朝廷待錢氏之意臣抃昧死以
聞制曰可其妙因院攺賜名曰表忠觀銘曰
天目之山苕水出焉龍飛鳯舞萃于臨安篤生異
人絶類離群奮挺大呼從者如雲仰天誓江月星
晦䝉强弩射潮江海爲東殺宏誅昌奄有吴越金
劵玉册虎符龍節大城其居包落山川左江右湖
控引島蠻嵗時歸休以燕父老曄如神人玉帶毬
馬四十一年寅畏小心厥篚相望大貝南金五朝
昏亂罔堪託國三王相承以待有徳既獲所歸弗
謀弗咨先王之志我維行之天胙忠孝世有爵邑
允文允武子孫千億帝謂守臣治其祠墳母俾樵
牧愧其後昆龍山之陽巋焉新宫匪私于錢唯以
勸忠非忠無君非孝無親凡百有位視此刻文
　　　　上清儲祥宫碑　蘇　軾
元祐六年六月丙午制詔臣軾上清儲祥宫成當
書其書之石臣軾拜手稽首言曰臣以書命待罪
北門記事之成職也然臣愚不知宫之所以廢興
與凡材用之所從出敢昧死請乃命有司具其事
以詔臣軾始　太宗皇帝以聖文神武佐　太祖
定天下既即位盡以　太祖所賜金帛作上清宫
朝陽門之内旌興王之功且爲五代兵革之餘遺
民赤子請命上帝以至道元年正月宫成民不知
勞天下頌之至慶歴三年十二月有司不戒于火
一夕而燼自是爲荆棘瓦礫之塲凡三十七年元
豐二年二月　神宗皇帝始命道士王太𥘉居宫
之故地以法籙符水爲民禳禬民趨歸之稍以其
力脩復祠宇詔用日者言以宫之所在爲國家子
孫地乃賜名上清儲祥宫且賜度牒與佛廟神祠
之遺利爲錢一千七百四十七萬又以官田十四
頃給之刻玉如漢張道陵所用印及所被冠佩劒
履以賜太初所以寵之者甚備宫未成者十八而
太初卒　太皇太后聞之　歎曰民不可勞也
兵不可役也太司徒錢不可發也而　先帝之意
不可以不成乃敕禁中供奉之物務從約損斥賣
珠玉以巨萬計凡所謂以天下養者悉歸之儲祥
積㑹所賜爲錢一萬七千六百二十八萬而宫乃
成内出白金六千三百餘兩以爲香火瓜華之用
召道士劉應真嗣行太初之法命入内供奉官陳
衍典領其事起四年之春訖六年之秋爲三門兩
廡中大殿三旁小殿九鍾經樓二石壇一建齋殿
于東以待臨幸築道館于西以居其徒凡七百餘
間雄麗靖深爲天下偉觀而民不知有司不與焉
嗚呼其可謂至徳也已矣臣謹按道家者流本出
於黄帝老子其道以清浄無爲爲宗以虚明應物
爲用以慈儉不争爲行合於周易何思何慮論語
仁者静壽之說如是而已自秦漢以來始用方士
言乃有飛仙變化之術黄庭大洞之法太上天真
木公金母之號延康赤明龍漢開皇之紀天皇太
乙紫微北極之祀下至於丹藥竒技符籙小數皆
歸於道家學者不能必其有無然臣嘗竊論之黄
帝老子之道本也方士之言末也脩其本而末自
應故仁義不施則韶濩之樂不能以降天神忠信
不立則射鄉之禮不能以致刑措漢興盖公治黄
老而曹參師其言以謂治道貴清静而民自定以
此爲政天下歌之曰蕭何爲法講若畫一曹參代
之守而勿失載其清静民以寕壹其後文景之治
大率依本黄老清心省事薄歛緩獄不言兵而天
下冨臣觀　上與　太皇太后所以治天下者可
謂至矣檢身以律物故不怒而威捐利以予民故
不藏而冨屈已以消兵故不戰而勝虚心以觀世
故不察而明雖黄帝老子其何以加此本既立矣
則又惡衣菲食卑宫室陋器用斥其嬴餘以成此
宫上以終　先帝未　之志下以爲子孫無疆之
福宫成之日民大和㑹鼓舞謳歌聲聞于天天地
不知於　皇祖宗在帝左右風馬雲車從帝來狩
閱視新宫察民之言佑我　文母及其孝孫孝孫
來饗左右耆耉無競惟人以燕我後多士爲祥
文母所培我膺受之篤其成材千石之鍾萬石之
虡相以銘詩震于四海
　　　　伏波將軍廟碑
漢有兩伏波皆有功徳於嶺南之民前伏波邳離
路侯也後伏波新息馬侯也南越自三代不能有
秦雖逺通置吏旋復爲夷邳離始伐滅其國開九
郡然至東漢二女子側貳反海南震動六十餘城
時世祖初平天下民勞厭兵方閉玉關謝西域况
南荒何足以辱王師非新息苦戰則九郡左祍至
今矣由此論之兩伏波廟食於嶺南均也古今所
傳莫能定于一自徐聞渡海適朱崖南望連山若
有若無杳杳一髪耳艤舟將濟眩栗䘮魄海上有伏
波祠元豐中詔封忠顯王凡濟海者必卜焉曰某
日可濟乎必吉而後敢濟使人信之如度量衡石
必不吾欺者嗚呼非盛徳孰能如此自漢以來
朱崖儋耳或置或否揚雄有言曰朱崖之棄捐之
之力也否則介鱗易我衣裳此言施於當時可也自
漢末至五代中原避亂之人多家于此今衣冠禮
樂蓋班班然矣其可復言棄乎四州之人以徐
為咽喉南北之濟者以伏波爲指南事神其可不
恭軾以罪謫儋耳三年今乃獲還海北往反皆順
風無以答神貺乃碑而銘銘曰
至險莫測海與風至幽不仁此魚龍至信可恃漢
兩公寄命一葉萬仞中自此而南洗汝胷撫循民
夷必清通自此而北端汝躬屈伸窮達常正忠生
爲人英殁愈雄神雖無言我意同
記　來賢亭記　柳　開
人之學業文章行事烈烈有稱者雖前古而生孰
不願與之游恨乎已之後時而出也同世而偕立
並能而齊名則反有不相識相知者亦有識而不
知者吾觀乎斯二者經史子集之中或絶言而不
相談或曾言而不相周有之多矣吾静思之未嘗
不爲惜是夫當時力不相及者乎是夫當時義不
相賔者因而誨人吾所以異是于世矣乃作此
亭在東郊厥有意乎命曰來賢也吾欲舉天下之
人與吾同道者悉相識而相知也有能聞于吾欲
信而來于是也有未聞于吾欲知而來于是也有
先達于吾者吾欲趨而來于是也有後進于吾者
吾欲誘而來于是也有務勝于吾者吾欲讓而來
于是也有推退于吾者吾欲尊而来于是也大者
吾将仰之小者吾将俯之貴者吾將奉之賤者吾
將崇之極吾心而盡于世合吾道而比于時嗚呼
若曰子將來賢之徒于人人将來賢之名于子者
吾又非斯志也蓋欲夫是亭也不獨如前言而已
耳亦將化今而警古矣
　　　　待漏院記　王　禹偁
天道不言而品物亨嵗功成者何謂也四時之吏
五行之佐宣其氣矣聖人不言而百姓親萬邦寕
者何謂也三公論道六卿分職張其教矣是知君
逸于上臣勞于下法乎天也古之善相天下者自
咎䕫至房魏可數也是不獨有其徳亦皆務于勤
爾况夙興夜寐以事一人卿大夫猶然况宰相乎
朝廷自國初因舊制設宰相待漏院于丹鳯門之
右示勤政也至若北闕向曙東方未明相君啓行
煌煌火城相君至止噦噦鑾聲金門未闢玉漏猶
滴徹蓋下車于焉以息待漏之際相君其有思乎
其或兆民未安思所泰之四夷未附思所來之兵
革未息何以弭之田疇多蕪何以闢之賢人在野
我將進之佞臣立朝我将斥之六氣不和災眚荐
至願避位以禳之五刑未措欺詐日生請脩徳以
釐之憂心忡忡待旦而入九門既啓四聦甚邇相
君言焉時君納焉皇風于是乎清夷蒼生以之而
冨庶若然緫百官食萬錢非幸也冝也其或私讎
未復思所逐之舊恩未報思所榮之子女玉帛何
以致之車馬噐玩何以取之姦人附勢我將陟之
直士抗言我将黜之三時告災上有憂色搆巧詞
以悅之群吏弄法君聞怨言進謟容以媚之私心
慆慆假寐而坐九門既開重瞳屢回相君言焉時
君惑焉政柄于是隳隳哉帝位以之而危矣若然
則死下獄投逺方非不幸也亦冝也是知一國之
政萬人之命懸于宰相可不慎歟復有無毀無譽
旅進旅退竊位而苟祿備貟而全身者亦無所取
焉棘寺小吏王禹偁爲文請誌院壁用規于執政
者
　　　　竹樓記　王　禹偁
黄岡之地多竹大者如椽竹工破之刳去其節用
代陶瓦比屋皆是以其價亷而工省也予城西北
隅雉堞圯毁蓁莽荒穢因作小竹樓二間與月波
樓通逺吞山光平挹江瀨幽閴遼夐不可具状夏
宜急雨有瀑布聲冬冝宻雪有碎玉聲冝鼓琴琴
調虚暢宜詠詩詩韻清絶宜圍棊子聲丁丁然宜
投壷矢聲錚錚然皆竹樓之所助也公退之暇披
鶴氅戴華陽巾手執周易一卷焚香黙坐消遣世
慮江山之外第見風㠶沙鳥煙雲竹木而已待其
酒力醒茶煙歇送夕陽迎素月亦謫居之勝概也
彼齊雲落星髙則髙矣井幹麗譙華則華矣止于
貯妓女藏歌舞非騷人之事吾所不取吾聞竹工
云竹之爲瓦僅十稔若重覆之得二十稔噫吾以
至道乙未嵗自翰林出滁上丙申移廣陵丁酉又
入西掖戊戌嵗除日有齊安之命己亥閏三月到
郡四年之間奔走不暇未知明年又在何處豈懼
竹樓之易朽乎幸後之人與我同志嗣而葺之庶
斯樓之不朽也咸平二年八月十五日記
　　　　河南縣尉廳壁記　張　景
縣尉能禦盗而不能使民不爲盜盜賊息非尉之
能盜賊繁過不在乎尉矣上失其平下苦其情弱
者困死彊者偷生盜之常也豈樂爲盜哉無竭民
力民心安逸無盡民物民利豐實居鄉聚族有良有
睦履詐跡偽有責有愧民之常也孰肯為盜哉故
曰能與過不在乎尉在時政之得失爾若夫平鬪
訟懾兇狡惟盜是禦者尉之職也苟失其人則貪
殘誣枉民不勝弊反甚於盜焉今郡縣至廣庸不
知所得者幾何人哉太原王昭度字世範登進士
第爲河南尉尉之職無所不舉焉雖然誠不足展
世範之才顧其所得亦斯民幸矣世範與景有舊
因求記刻于㕔壁庶有信于後於是乎書
　　　　亳州法相院鍾記　穆　脩
古之爲鍾其用大矣樂記稱黄鍾大吕又春秋傳
稱師有鍾鼓曰伐則是既爲大樂之備又爲征伐
之具其用之大樂可以調隂陽感人神導天地之
和用之軍旅可以讋不軌懼不庭張邦國之威考
是二者則鍾爲禮樂征伐之器乆矣三代之際以
及秦漢皆不變其用今是鍾也專爲釋氏之器亦
從可知也東漢之運将季西域之法聿來流晉宋
而益宗涉齊梁而大盛率天下而從其教擬王者
而闢其居無王公無士民無髙卑貴賤莫不從而
信奉之不從而依歸之以求其福報乎如是則盛
矣大矣佛之爲法也既與中國聖人之道並行于
時則所謂禮樂征伐之器者安得不入于佛之宫
哉佛之宫其徒群棲而旅集多者數百人而居之
其朋既繁不常厥處將齊彼衆非言得通則必聲
物以齊之求物聲宏達而及逺者莫踰于鍾是知
鍾爲佛宫之用其在此乎亳州法相禅院有主院
僧海宣者謹行之僧能勤以募衆崇揭土木門堂
殿廡緫百餘間多宣師所葺也聚徒侁侁資膳悉
備警旦暮者其闕惟鍾州人時氏豐財好佛之士
也一日詣宣師謀曰一鍾費用且幾何願輸其資獨
營斯善師即計其用度告之遂以錢若干卑師復
謂曰鍾之成也匪髙弗居則并請爲居鍾之樓以
此土不産美材因命僧海真南抵于舒便其材木
匠爲成構而離之自舒及譙使以舟力雖皆出時
氏然能减費便事者蓋二師心計運度之謀也天
聖元年春始召鍾人興其鼓鑄液波金錫一冶而
成鍾事既立樓材亦至建于殿南東偏居鍾于上
層甍翬飛雙欒鯨震嶷嶷崇構上凌煙空琅琅洪
音逺落霄外于以壯觀精宇于以號令群緇日叩
焉使思其所以息晦明風雨罔迷厥時據釋氏言
鍾之聲扣之可以上極天界下洞幽泉導死者冥
昧之魂出地獄沉淪之苦故死者之家嘗賂金帛
衣物求擊其響若如其說則非獨用　節昏曉戒
食寝而已又復能售極苦之資助釋氏之費焉鍾
不可闕于佛宫明矣
　　　　静勝亭記
州郡有兵馬監　職設今代專督川　爭火盜
洎軍籍庫兵商征酒榷之事則皆與守同管署自
政賦財幣刑罰獄訟之煩則一不關及其職位優
其務守簡蓋士之階武而升者非歴勞久十餘年
不被兹命凡尸之者能持謹常不失局事鉅細不
絶筆可否歸之州足爲稱任雖材且無所施顧或
毎毎好用自擾以招權樹威而病其職者多矣潁
川陳君永錫始以公侯裔縻迹落武一再遷爲右
侍禁蓋漢之郎将類也來監察之郡戎爲人力文
服古而雅任闊達樂所守無事唯比旦一過􁨃還
則擁書自娛常言吾職甚逸吾性加踈思得洒然
空曠一宇爲寄適之地盡糞除耳目俗譁而休吾
心焉𪠘中舊有亭其制卑而乆爲之易去故材俾
豐宏之前數十步間夾樹畹𬞞蹊果果外先峙射
堋堋豈清趣中宜有哉然于亭逺甚不大與亭害
故亦不廢存之亭成君謀予以名予請以静勝名
亭陳君之飾是亭豈志於静者耶夫静之閫仁人
之所以居心焉在心而静則可以勝視聼思慮之
邪邪不勝心乃誠心誠性明而君子之道畢矣惟
陳君能有是道故名是亭人苟不果其道名無益
也是亡實而守空噐也不與夫盜名而居者比歟
後之挈斯職據斯亭者亦復能恱静而思勝乎苟
能善矣無爲自擾而病其職以守亭之名爲亭之
媿也
　　　　庭莎記　晏　殊
介清思堂中讌亭之間隙地其縱七八歩其横南
八歩北十歩以人跡之罕踐有莎生焉守護之卒
皆疲癃者芟薙之役勞于夏畦蓋是草耐水旱樂
延蔓雖抜心隕葉弗之絶也予既恱草之蕃廡而
又憫卒之勤瘁思唐人賦詠間多有種莎之說且
兹地宛在崇堞車馬不至弦匏不設柔木嘉卉難
於豐茂非是草也無所宜焉於是傍西墉畫脩徑
布武之外悉爲莎塲分命騶人散取增殖凡三日
乃備援之以丹楯溉之以甘井光風四泛纎塵不
驚嗟夫萬彚之多萬情之廣大含元氣細入無間
罔不禀和罔不期適因乗而晦用其次區别而顯
仁措置有規生成有術失之則斁獲之則康兹一
物也從可知矣乃今遂二性之域去兩傷之患偃
藉吟諷無所不諧然而人所好尚世多同異平津
客館尋爲馬廐東漢學舍間充園蔬彼經濟所先
而汙隆匪一矧兹近玩庸冀永年是用刋辭珉珉
庶通賢君子知所留意儻與我同好庶幾不剪也
　　　　岳陽樓記　范　仲淹
慶歴四年春滕子京謫守巴陵郡越明年政通人
和百廢具興乃重脩岳陽樓増其舊制刻唐賢今
人詩賦于其上屬予作文以記之予觀夫巴陵勝
狀在洞庭一湖銜逺山吞長江浩浩湯湯横無際
涯朝暉夕隂氣象萬千此則岳陽樓之大觀也前
人之述備矣然則北通巫峽南極瀟湘遷客騷人
多㑹于此覧物之情得無異乎若夫霪雨霏霏連
日不開隂風怒號濁浪排空日星隐曜山岳潜形
商旅不行檣傾楫摧薄暮冥冥虎嘯猿啼登斯樓
也則有去國懐鄉憂䜛畏譏滿目蕭然感極而悲
者矣至若春和景明波瀾不驚上下天光一碧萬
頃沙鷗翔集錦鱗游泳岸芷汀蘭郁郁青青而或
長煙一空皓月千里浮光躍金靜影沉璧漁歌互
答此樂何極登斯樓也則有心曠神怡寵辱偕忘
把酒臨風其喜洋洋者矣嗟夫予嘗求古仁人之
心或異二者之爲何哉不以物喜不以己悲居廟
堂之髙則憂其民處江湖之逺則憂其君是進亦
憂退亦憂然則何時而樂耶其必曰先天下之憂
而憂後天下之樂而樂乎噫微斯人吾誰與歸時
六年九月十五日
　　　　桐廬郡嚴先生祠堂記　范　仲淹
先生光武之故人也相尚以道及帝握赤符乗六
龍得聖人之時臣妾億兆天下孰加焉惟先生以
節髙之既而動星象歸江湖得聖人之清泥塗軒
冕天下孰加焉惟光武以禮下之在蠱之上九衆
方有爲而獨不事王侯髙尚其事先生以之在屯
之初九陽徳方亨而能以貴下賤大得民也光武
以之蓋先生之心出乎日月之上光武之器包乎
天地之外微先生不能成光武之大㣲光武豈能
遂先生之髙哉而使貪夫亷懦夫立是有大功於
名教也仲淹來守是邦始構堂而奠焉廼復爲其
後者四家以奉祠事又從而歌曰
雲山蒼蒼江水泱泱先生之風山髙水長
皇朝文鑑卷第七十七
皇朝文鑑巻第七十八
　記
　　　重修五代祖塋域記　韓　琦
　　　定州閲古堂記　韓　琦
　　　峽州至喜亭記　歐陽　脩
　　　畫舫齋記　歐陽　脩
　　　襄州榖城縣夫子廟記　歐陽　脩
　　　吉州新學記　歐陽　脩
　　　豊樂亭記　歐陽　脩
　　　醉翁亭記　歐陽　脩
　　　有美堂記　歐陽　脩
相州晝錦堂記　歐陽　脩
志古堂記　尹　洙
滄浪亭記　蘇　舜欽
待月亭記　劉　牧
重修五代祖塋域記　韓　琦
唐鎮冀深趙等州節度判官朝議郎檢校太子左
庶子兼御史中丞賜紫金魚袋諱義賔琦之五代
祖也初庶子以博學髙節晦道不仕而鎮帥太傅
王紹鼎雅知其名屢加禮辟庶子不得巳而起補
節度副記室事紹鼎卒其子太尉常山王景崇襲
有父鎮益尊禮庶子奏授節度掌書記時巢賊犯
闕僖宗幸劒南景崇率定帥王處存合隣道兵入
關進討關輔以平皆庶子謀也景崇卒其子太師
鎔㓜嗣父位府事一咨于庶子以義結隣帥内尊
王室朝廷喜之故恩命累及以光啓二年八月十
四日終于鎮府立義坊之私第年七十有五庶子
曾祖諱朏沂州司户參軍祖諱沛登州録事參軍
父諱全隱居不仕自隱居而上世葬深州博野蠡
吾鄉之北原博野今爲永寧軍庶子以龍紀元年
十月十五日復附葬于先塋夫人崔氏棣州司馬
魯之長女婦道母訓爲世儀法終于天復二年七
月十九日年八十有三其年八月十七日歸祔于
庶子生二子長諱定辭鎮冀深趙等州觀察判官
檢校尚書祠部郎中兼侍御史好學能文無所不
覽嘗聘燕帥劉仁恭仁恭命幕吏馬彧以詩贈祠
部頗衒巳學祠部即席詶之曰崇霞臺上神仙客
學辨癡龍藝㝡多盛德好將銀筆述麗辭堪與雪
兒歌一座愛其辭而不能解馬大屈服事具北夢
瑣言次諱昌辭真定府鼔城令琦之髙祖也爲政
有惠愛而不壽年二十九而亡生一子諱璆廣晉
府永濟令琦之曾祖也永濟始自蠡吾北原徙鼓
城與夫人張氏之䘮葬于趙州賛皇縣太平鄉之
北馬村先君令公始葬永濟與夫人史氏暨琦祖
太子中允知康州諱構與夫人李氏于相州安陽
縣之豐安村自先君之亡諸子㓜而孤長而薄宦
奔走四方故但能時奉豐安之祀其於北馬蠡吾
之塋則力莫能及年世殊邈幾于不能辨識嘉祐
三年琦始得北馬之塋一新封植今年春遣男忠
彦走蠡吾又得庶子之塋于北原而先域之西北
隅北距唐河數里之近嘗經霖潦暴漲浸滛及于
庶子之塋且念神靈乆宅不敢攺卜乃於嘉祐八
年七月一日遣孝彦告而啓壙自下以甓實而上
絶沮洳而止衣衾棺柩易而新之然後塞隧廣封
以爲萬世之固逮逺祖諸塋率加治葺翦其荆棘
而易以嘉木繚其垣墉而表以髙閎既襄其事也
遂直書營繕之始末而納諸壙中且復誡于子孫
曰夫謹家諜而心不忘于先塋者孝之大也惟墳
墓祭祀之有託故以子孫不絶爲重琦自志于學
毎見祖先所爲文字與家世銘誌則知寶而藏之
有遺逸者常精意搜掇未始少懈時編緝寖以大
備其所誌先域之所在雖距今百有餘年必思博
訪而得之卒能不墜先業推及先塋之八世得以
嵗時奉事少慰庸嗣之志向若家諜之不謹祖先
文字之不得傳雖有孝於祖先之心欲究其宅兆
而嚴事之其可得乎後世子孫不能勤而知此則
與夫世之絶也何異子孫其志之
　　　　定州閱古堂記　韓　琦
慶曆八年夏五月天子以河朔地大兵雄而節制
不專非擇帥分治而并撫其民不可始詔魏瀛鎮
定四路悉用儒帥兼本道安撫使而定以不肖辱
其選既讓不獲命至則竭愚修職尚懼不能稱上
所以付與之意退而思迹古名臣之軌躅以自策
厲且患其汨于多務而志之弗虔㑹郡圃有壞亭
嵗乆不葺於是廣之爲堂既成乃摭前代良守將
之事實可載諸圗而爲人法者凡六十條繪于堂
之左右壁而以閱古爲堂名夫古猶今也古之人
爲屏翰授鈇鉞而能成異政立竒功而今或不能
者何也蓋其待巳也必賢而足其報禄也必利而
安持是以望政成而功立不其難哉如曰古人能
之予反不能之日夜以勉焉又安有不至者耶今
予之所爲也誠以已之道未充而君之禄殊厚任
重塗逺惟仆踣之是虞故在燕處之閒必將監古
以自勉其未至也則雖紛肴觴競笳吹四時之景
交見于前予方仰而愧俯而憂孰知夫樂之爲樂
哉其少進也則雖吏文之擾懷邊責之在巳予固
得其道而處之至于幅巾㘴嘯恬然終日予之所
樂惡有既乎若其賔客之于斯僚屬之于斯不離
几席如閱舊史俾人人知爲治者莫先于教化用
兵者莫貴于權謀而俱本之于忠義功名一立不
獨身享富貴而慶流家宗其餘風遺烈可以被于
旂常傳于簡策邈千萬世而凛然如存咸有聳慕
之意不以酣歌優笑之爲樂而以是爲樂則予也
豈徒巳之爲益是將有益于人知我者其以我爲
喜爽塏遂娛賞而已乎後來之賢與我同志必愛
尚而增葺之宜免夫毁圯圬墁之患矣
　　　　峽州至喜亭記　歐陽　脩
蜀於五代爲僣國以險爲虞以冨自足舟車之迹
不通乎中國者五十有九年　宋受天命一海内
四方次第平　太祖攺元之三年始平蜀然後蜀
之絲枲織文之冨衣被於天下而貢輸商旅之徃
來者陸輦秦鳳水道岷江不絶于萬里之外岷江
之來合蜀衆水出三峽爲荆江傾折回直捍怒鬪
激束之爲湍觸之爲旋順流之舟頃刻數百里不
及顧視一失毫釐與崖石遇則糜潰漂没不見蹤
跡故凡蜀之可以充内府供京師而移用乎諸州
者皆陸出而其羡餘不急之物乃下于江若棄之
然其爲險且不測如此夷陵爲州當峽口江出峽
始漫爲平流故舟人至此者必瀝酒再拜相賀以
爲更生尚書虞部郎官朱公再治是州之三月作
至喜亭干江津以爲舟者之停留也且誌夫天下
之大險至此而始平夷以爲行人之喜幸夷陵固
爲下州廪與俸皆薄而僻且逺雖有善政不足爲
名譽以資進取朱公能不以陋而安之其心又喜
夫人之去憂患而就樂易詩所謂愷悌君子者矣
自公之來嵗數大豐因民之餘然後有作恵于徃
來以舘以勞動不違時而人有賴是皆宜書故凡
公之佐吏因相與謀而屬筆於脩焉
　　　　畫舫齊記　歐陽　脩
予至滑之三月即其署東偏之室治爲燕私之居
而名曰畫舫齋齋廣一室其深七室以户相通凡入
予室者如入乎舟中其温室之奥則穴其上以爲
明其虚室之䟽以達則欄檻其兩旁以爲㘴立之
倚凡偃休於吾齋者又如偃休乎舟中山石􁫺崒
佳花美木之植列於兩簷之外又似汎乎中流而
左山右林之相映皆可愛者故因以舟名焉周易
之象至於履險蹈難必曰渉川蓋舟之爲物所以
濟險難而非安居之用也今予治齋於署以爲燕
安而反以舟名之豈不戾哉矧予又嘗以罪謫走
江湖閒自汴絶淮浮于大江至于巴峽轉而以入
于漢沔計其水行幾萬餘里其羈窮不幸而卒遭
風波之恐徃徃叫號神明以脱須臾之命者數矣
當其恐時顧視前後凡舟之人非爲商賈則必仕
宦因竊自歎以謂非冒利與不得巳者孰肯至是
哉賴天之恵全活其生今得除去宿負列官于朝
以來是州飽廪食而安署居追思曩時山川所歷
舟檝之危蛟鼉之出没波濤之洶歘宜其寢驚而
夢愕而乃忘其險阻猶以舟名其齋豈真樂於舟
居者邪然予聞古之人有逃世逺去江湖之上終
身而不肯反者其必有所樂也苟非冒利於險有
罪而不得巳使順風恬波傲然枕席之上一日而
千里則舟之行豈不樂哉顧予誠有所未暇而舫
者宴嬉之舟也姑以名予齋奚曰不宜予友蔡君
謨善大書頗怪偉將乞其大字以題於楹懼其疑
予之所以名齋者故具以云又因以置于壁
　　　　襄州穀城縣夫子廟記　歐陽　脩
釋奠釋菜祭之略者也古者士之見師以菜爲摯
故始入學者必釋菜以祀其先師其學官四時之
祭乃皆釋奠釋奠有樂無尸而釋菜無樂則其又
略也故其禮亡焉而今釋奠幸存然亦無樂又不
徧舉於四時獨春秋行事而已記曰釋奠必合樂
國有故則否謂凡有國各自祭其先聖先師若唐
虞之夔伯夷周之周公魯之孔子其國之無焉者
則必合於鄰國而祭之然自孔子没後之學者莫
不宗焉故天下皆尊以爲先聖而後世無以易學
校廢久矣學者莫知所師又取孔子門人之髙第
曰顔回者而配焉以爲先師隋唐之際天下州縣
皆立學置學官生員而釋奠之禮遂以著令其後
州縣學廢而釋奠之禮吏以其著令故得不廢學
廢矣無所從祭則皆廟而祭之荀卿子曰仲尼聖
人之不得勢者也然使其得勢則爲堯舜矣不幸
無時而没特以學者之故享弟子春秋之禮而後
之人不推所謂釋奠者徒見官爲立祠而州縣莫
不祭之則以爲夫子之尊由此爲盛甚者乃謂生
雖不得位而没有所享以爲夫子榮謂有德之報
雖堯舜莫若何其謬論者歟祭之禮以迎尸酌鬯
爲盛釋奠薦饌直奠而已故曰祭之略者其事有
樂舞授器之禮今又廢則於其略者又不備焉然
古之所謂吉凶鄉射賔燕之禮民得而見焉者今
皆廢失而州縣幸有社稷釋奠風雨雷師之祭民
猶得以識先王之禮器焉其牲酒器幣之數升降
俯仰之節吏又多不能習至其臨事舉多不中而
色不莊使民無所瞻仰見者殆焉因以爲古禮不
足復用非師古好學者莫肯盡心焉穀城令狄君
栗爲其邑未逾時脩文宣王廟易於縣之左大其
正位爲學舍於其旁藏九經書率其邑之子弟興
於學然後考圖記爲爼豆籩篚罇爵簠簋凡若干
以與其邑人行事　宋興於今八十年天下無事
方修禮樂尊儒術以文太平之功以謂王爵未足
以尊夫子又加至聖之號以褒崇之講正其禮下
於州縣而吏或不能諭上之意凡有司簿書之所
不責者謂之不急穀城縣政乆廢狄君居之朞月
稱治又能遵國典修禮興學急其有司所不責者
諰諰然惟恐不及可謂有志之士矣
　　　　吉州新學記　歐陽　脩
慶曆三年秋天子開天章閣召政事之臣八人問
治天下其要有幾施於今者宜何先使坐而書以
對八人者皆震恐失位俯伏頓首言此非愚臣所
能及惟　陛下所欲爲則天下幸甚於是詔書屢
下勸農桑責吏課舉賢才其明年遂詔天下皆立
學置學官之員然後海隅徼塞四方萬里之外莫
不皆有學嗚呼盛矣學校王政之本也古者致治
之盛衰視其學之興廢記曰國有學遂有序黨有
庠家有塾此三代極盛之時大備之制也宋興蓋
八十有四年而天下之學始克大立豈非盛美之
事須其久而後至於大備歟是以詔下之日臣民
喜幸而奔走就事者以後爲羞其年十月吉州之
學成州舊有夫子廟在城之西北今知州事李侯
寛之至也謀與州人遷而大之以爲學舍事方上
請而詔巳下學遂以成李侯治吉敏而有方其作
學也吉之士率其私錢一百五十萬以助用人之
力積二萬二千工而人不以爲勞其良材堅甓之
用凡二十二萬三千五百而人不以爲多學有堂
筵齋講有藏書之閣有賔客之位有游息之亭嚴
嚴翼翼壯偉閎耀而人不以爲侈既成而來學者
常三百餘人予世家於吉而濫官于朝進不能賛
揚　天子之盛美退不得與諸生揖讓乎其中然
予聞教學之法本於人性磨揉遷革使趨於善其
勉於人者勤其入於人者漸善教者以不倦之勤
須遲乆之功至於禮讓興行而風俗純美然後爲
學之成今州縣之吏不得乆其職而躬親於教化
也故李侯之績及於學之立而不及待其成惟後
之人無廢慢天子之詔而怠以中止幸予他日因
得歸榮故鄉而謁於學門將見吉之士皆道德明
秀而可爲公卿問於其俗而婚䘮飲食皆中禮節
入於其里而長㓜相孝慈於其家行於其郊而少
者扶其羸老壯者代其負荷於道路然後樂學之
道成而得時從先生耆老席于衆賔之後聽鄉樂
之歌飲獻酬之酒以詩頌天子太平之功而周覽
學舍思詠李侯之遺愛不亦美哉故於其始成也
刻辭于石而立諸其廡以俟
　　　　豐樂亭記　歐陽　脩
脩既治滁之明年夏始飲滁水而甘問諸滁人得
於州南百步之近其上豐山聳然而特立下則幽
谷窈然而深藏中有清泉滃然而仰出俯仰左右
顧而樂之於是踈泉鑿石闢地以爲亭而與滁人
徃遊其間滁於五代干戈之際用武之地也昔
太祖皇帝嘗以周師破李景兵十五萬於清流山
下生擒其將皇甫暉姚鳳於滁東門外遂以平滁
脩嘗考其山川按其圖記升髙以望清流之關欲
求暉鳳就擒之所而故老皆無在者蓋天下之平
久矣自唐失其政海内分裂豪傑並起而爭所在
爲敵國者何可勝數及　宋受天命聖人出而四
海一嚮之憑恃險阻剗削消磨百年之閒漠然徒
見山髙而水清欲問其事而遺老盡矣今滁介於
江淮之閒舟車商賈四方賔客之所不至民生不
見外事而安於畎畒衣食以樂生送死而孰知上
之功德休養生息涵煦百年之深也脩之來此樂
其地僻而事簡又愛其俗之安閑既得斯泉于山
谷之閒乃日與滁人仰而望山俯而聽泉掇幽芳
而䕃喬木風霜冰雪刻露清秀四時之景無不可
愛又幸其民樂其嵗物之豐成而喜與予遊也因
爲本其山川道其風俗之美而使民知所以安此
豐年之樂者幸生無事之時也夫宣上恩德以與
民共樂刺史之事也遂書以名其亭焉
　　　　醉翁亭記　歐陽　脩
環滁皆山也其西南諸峯林壑尤美望之蔚然而
深秀者琅邪也山行六七里漸聞水聲潺潺而㵼
出于兩峯之閒者釀泉也峯回路轉有亭翼然臨
于泉上者醉翁亭也作亭者誰山之僧曰智僊也
名之者誰太守自謂也太守與客來飲于此飲少
輒醉而年又㝡髙故自號曰醉翁也醉翁之意不
在酒在乎山水之閒也山水之樂得之心而寓之
酒也若夫日出而林霏開雲歸而巖穴暝晦明變
化者山閒之朝暮也野芳發而幽香佳木秀而繁
隂風霜髙㓗水清而石出者山閒之四時也朝而
徃暮而歸四時之景不同而樂亦無窮也至於負
者歌于塗行者休于樹前者呼後者應傴僂提携
徃來而不絶者滁人遊也臨谿而漁谿深而魚肥
釀泉爲酒泉香而酒冽山肴野䔩雜然而前陳者
太守宴也宴酣之樂非絲非竹射者中奕者勝觥
籌交錯起坐而諠譁者衆賔懽也蒼顔白髪頽然
乎其間者太守醉也已而夕陽在山人影散亂太
守歸而賔客從也樹林隂翳鳴聲上下遊人去而
禽鳥樂也然而禽鳥知山林之樂而不知人之樂
人知從太守遊而樂不知太守之樂其樂也醉能
同其樂醒能述以文者太守也太守謂誰廬陵歐
陽脩也
　　　　有美堂記　歐陽　脩
嘉祐二年龍圖閣直學士尚書吏部郎中梅公出
守于杭於其行也天子寵之以詩於是始作有美
之堂蓋取賜詩之首章而名之以爲杭人之榮然
公之甚愛斯堂也雖去而不忘今年自金陵遣人
走京師命予誌之其請至六七而不倦予乃爲之
言曰夫舉天下之至美與其樂有不得而兼焉者
多矣故窮山水登臨之美者必之乎寛閑之野寂
寞之鄉而後得焉覽人物之盛麗夸都邑之雄冨
者必據乎四逹之衝舟車之㑹而後足焉蓋彼放
心於物外而此娛意於繁華二者各有適焉然其
爲樂不得而兼也今夫所謂羅浮天台衡嶽廬阜
洞庭之廣三峽之險號爲東南奇偉秀絶者乃皆
在乎下州小邑僻陋之邦此幽潜之士窮愁放逐
之臣之所樂也若乃四方之所聚百貨之所交物
盛人衆爲一都㑹而又能兼有山水之美以資冨
貴之娛者惟金陵錢塘然二邦皆僣竊於亂世及
聖宋受命海内爲一金陵以後服見誅今其江山
雖在而頽垣廢址荒煙野草過而覽者莫不爲之
躊躇而悽愴獨錢塘自五代時知尊中國效臣順
及其亡也頓首請命不煩干戈今其民幸冨完安
樂又其俗習工巧邑屋華麗蓋十餘萬家環以湖
山左右映帶而閩商海賈風帆浪舶出入於江濤
浩渺煙雲杳靄之閒可謂盛矣而臨是邦者必皆
朝廷公卿大臣若天子之侍從又有四方遊士爲
之賔客故喜占形勝治亭榭相與極遊覽之娛然
其於所取有得於此者必有遺於彼獨所謂有美
堂者山水登臨之美人物邑居之繁一寓目而盡
得之蓋錢塘兼有天下之美而斯堂者又盡得錢
塘之美焉冝乎公之甚愛而難忘也梅公清慎好
學君子也視其所好可以知其人焉
　　　　相州晝錦堂記　歐陽　脩
仕宦而至將相冨貴而歸故鄉此人情之所榮而
今昔之所同也蓋士方窮時困阨閭里庸人孺子
皆得易而侮之若季子不禮於其嫂買臣見棄於
其妻一旦髙車駟馬旗旄導前而騎卒擁後夾道
之人相與駢肩累迹瞻望咨嗟而所謂庸夫愚婦
者奔走駭汗羞愧俯伏以自悔罪於車塵馬足之
閒此一介之士得志當時而意氣之盛昔人比之
衣錦之榮也惟大丞相衛國公則不然公相人也
世有令德爲時名卿自公少時巳擢髙科登顯仕
海内之士聞下風而望餘光者蓋亦有年矣所謂
將相而富貴皆公所宜素有非如窮阨之人僥倖
得志於時出於庸夫愚婦之不意以驚駭而夸耀
之也然則髙牙大纛不足爲公榮桓圭衮冕不足
爲公貴惟德被生民而功施社稷勒之金石播之
聲詩以耀後世而垂無窮此公之志而士亦以此
望於公也豈止夸一時而榮一鄉哉公在至和中
嘗以武康之節來治於相乃作晝錦之堂于後圃
既又刻詩於石以遺相人其言以快恩讎矜名譽
爲可薄蓋不以昔人所夸者爲榮而以爲戒於此
見公之視冨貴爲如何而其志豈易量哉故能出
入将相勤勞王家而夷險一節至於臨大事決大
議垂紳正笏不動聲氣而措天下於泰山之安可
謂社稷之臣矣其豐功盛烈所以銘彜鼎而被弦
歌者乃邦家之光非閭里之榮也余雖不獲登公
之堂幸嘗竊誦公之詩樂公之志有成而喜爲天
下道也於是乎書
　　　　志古堂記　尹　洙
河南劉伯壽宰新鄭之二年作堂於縣署既成之
謂予曰我官事已則休于是早夜以思蓋有歎焉
歎乎功名之不可期文章之不世傳我思古人力
之而後已遂名堂曰志古今嘉其有是志從而爲
之辭曰夫古人行事之著者今而稱之曰功名古
人立言之著者今而稱之曰文章蓋其用也行事
澤當時以利後世世傳焉從而爲功名其處也立
言矯當時以法後世世傳焉從而爲文章行事立
言不與功名文章期而卒與俱焉後之人欲功名
之著忘其所以爲功名欲文章之傳忘其所以爲
文章故雖得其欲而戾於道者有焉如有志於古
當置所謂文章功名務求古之道可也古之道奚
逺哉得諸心而已心無苟焉可以制事心無蔽焉
可以立言惟無苟然後能外成敗而自信其守也
惟無蔽然後窮見至隱而極乎理也信其守者本
乎純極於理者發乎明純與明是乃至古人之所
至也至乎至文章功名從焉而不有之也伯壽嘉
予言刻之于堂以自儆
　　　　滄浪亭記　蘇　舜欽
予以罪廢無所歸扁舟南遊旅於吳中始僦舍以
處時盛夏蒸燠土居皆褊狹不能出氣思得髙爽
虚闢之地以舒所懷不可得也一日過郡學東顧
草樹鬰然崇阜廣水不類乎城中並水得微徑於
雜花修竹之閒東趨數百歩有棄地縱廣函五六
十尋三向皆水也杠之南其地益闊旁無民居左
右皆林木相虧蔽訪諸舊老云錢氏有國近戚孫
承祐之池舘也坳隆勝埶遺意尚存予愛而裴回
遂以錢四萬得之􁀌亭北碕號滄浪焉前竹後水
水之陽又竹無窮極澄川翠幹光影㑹合於軒户
之閒尤與風月爲相宜予時榜小舟幅巾以徃至
則洒然忘其歸觴而浩歌踞而仰嘯野老不至魚
鳥共樂形骸既適則神不煩觀無邪則道以明返
思向之汨汨榮辱之場日與錙銖利害相磨戞隔
此真趣不亦鄙哉噫人固動物耳情横于内而性
伏必外寓於物而後遣寓乆則溺以爲當然非勝
是而易之則悲而不開唯仕宦溺人爲至深古之
才哲君子有一失而至于死者多矣是未知所以
自勝之道予既廢而獲斯境安於沖曠不與衆驅
因之復能乎内外失得之原沃然有得笑閔萬古
尚未能忘其所寓自用是以爲勝焉
　　　　待月亭記　劉　牧
春卿劉侯監兵于兖之明年作新基侈舊亭于園
池之廉名之曰待月一日燕賔友之酒三行客有
長挹主人請問待月之旨答曰先是署有西園園
有舊亭昔人尸之荒榛與并栖雞于垣閉馬于楹
或寢以羊或宿以兵有風至止林籟少清有月來
思池光不盈一日植足於園縱觀而歎曰景物否
閉久矣將祈泰於予乎繇是呼卒夫具畚掬輦糞
穢鉏蒿茅一之日培竹與松育美材也二之日浚
池及泉養清德也三之日因池土以封其基四之
日即亭材而廣其􁀌不役于民不擾于公以潰于
厥成魯山巖巖惠我蒼翠魯水湯湯遺予潺湲而
又周公之字仲尼之鄉聖賢遺迹盡圖于壁若有
神物隂來相之咸疑化工私以與之夫亭以池遷
盡能事也月以水鑒取善類也予今是亭西南去
天空曠千尺不植草木爲月之地若秋之夕夏之
夜素魄初上納於清池嬋娟淪漣相與爲一如金
在鎔如圭在磨忽憶湘江之流若洞庭之波登新
亭對斯景發吾人浩歌則待月之名不曰當歟主
人之詞既畢客有舉觴而言曰春卿吾聞士閑燕
相與言則及仁與義又曰文武之道未墜於地在
人賢者志其逺者大者君今揭亭待清月宜乎禮
賢材廣賔友求仁義之說與文武之用内則思建
明堂興辟雍與三代之故事外則思復河湟平薊
壤纉唐漢之舊服用之則爲事業爲功名垂光冊
書不用之則有孚在道以蓄其實與夫宴安之流
游西園寢北堂同心而異志焉主人曰晉人善禱
或譏輪奐周人落成祗美寢興吾子博我以王道
勤我以功名君之言古人不如顧謂牧曰先生業
文爲我書今日賔主之辭與亭成之嵗月牧固不
讓云
皇朝文鑑卷第七十八
皇朝文鑑卷第七十九
　記
　　　王沂公祠堂記　劉　敞
　　　東平樂郊池亭記　劉　敞
　　　先秦古器記　劉　敞
　　　澶州頓丘縣重修縣治記　江　休復
　　　萬安渡石橋記　蔡　襄
　　　諌院題名記　司馬　光
　　　獨樂園記　司馬　光
　　　信州興造記　王　安石
　　　楊州龍興十方講院記　王　安石
　　　桂州新城記　王　安石
　　　張尚書畫像記　蘇　洵
　　　木山記　蘇　洵
　　　呉郡州學六經閣記　張　伯王
　　　分寧縣雲峯院記　曽　鞏
　　　仙都觀三門記　曽　鞏
　　　　王沂公祠堂記　劉　敞
齊魯雖皆稱貴文學尚禮義之國然其俗亦與時
升降小白右功力任權數則其敝多匿智伯禽尊
尊親親至其衰也洙泗之間長㓜相與讓其失蓋
以逺矣然仲尼稱之曰齊一變至於魯魯一變至
於道由此論之非明君賢師扶世導民孰能反其
本哉五代之亂儒術廢絶　宋受命垂七十年天
下得養老長㓜亡兵革之憂庶且冨矣然未有能
興起庠序致教化之隆者也自齊魯之閒弦誦闕
然況其外乎丞相沂公之初守青也為齊人建學
其後守鄆也為魯人建學繇是二國之俗始益知
貴詩書之業而安其性之所樂老師宿儒㓜子童
孫粲然自以復見三代之美禮讓日興刑罰日衰
嗚呼君子之盛德大業哉孔子所謂至於道者非
耶沂公薨于鄆且二十年鄆人愛慕而悲思之僉
曰不可使文正之德不享於世前太守錢公子飛
聞之因即學宫而建祠堂以稱士大夫之意錢公
去位之五年堂乃成其廣若干脩若干崇若干凡
皆錢公之素也甘棠之詩勿翦勿伐召伯所苃亦諸
侯之正風哉叙其語于石以詔後世又作登歌一
章并刻之云文武維周天命郅隆孰相其成周公
太公周公冡宰太公尚父遜厥碩膚惠于齊魯維
此齊魯聖賢之緒尊德樂道四方爰茹不振不競
靡則靡定既晦而明在我文正天子是毗諸侯是
師賦政于外俾民不迷乃設學校乃敦詩書翼翼
齊魯若周之初二公之位文正履之二公之治文
正以之周歷千嵗二公實使之文正之功後亦将
似之徂徠之松新甫之栢我作此堂以告無斁
　　　　東平樂郊池亭記　劉　敞
古者諸侯雖甚陋必有苑囿車馬鍾鼔之好池臺
鳥獸魚鼈之樂然後乃能為國非以虞意崇不急
也以合士大夫交賔客賢者而同吏民也蟋蟀山
樞車鄰駟鐵有駜之詩是已不然則觳觳者墨術
也不侈於禮樂不暉於度數曰人我之養畢足而
止亦瘠矣夫東平蓋古之建國又有州牧連率之
政於今為重其地千里其四封所極南則梁東則
魯北則齊三者皆大國也其土沃衍其民樂厚其
君子好禮其小人趨本其俗習於周公仲尼之遺
風餘教可馴以詩書而不可詭以朱墨詭以朱墨
鄙矣鄆故有負城之園其廢蓋久士大夫無所於
游四方之賔客賢者無所於觀吏民無所於樂殆
失車鄰駟鐵有駜之美而况於蟋蟀山樞之陋敞
以謂非敦詩書節禮樂之意也據舊造新築之鑿
之增之擴之營之闢之有堂有臺有池有榭有塢有亭
有舘有南北門堂曰燕譽臺曰陳䱷池曰芹藻榭
曰博野塢曰梧竹亭曰玩芳館曰樂游南門曰舞
詠北門曰熈春其制名也或主於禮或因於事或
寓於物或諭於志合而命之以其地曰樂郊所以
與上下同樂者也其草木之籍松栝槐栢榆柳李
梅桃梨棗栗梬柿石榴林檎木瓜櫻桃蒲萄太山
之竹汶丘之篠嶧陽之梧雍門之荻蒲圃之檟孔
林之楷香草竒藥同族異名洛之牡丹呉之芍藥
芙蓉蓤芡蘭菊荇茆可玩而食者甚衆孟子曰賢
者而後樂此不賢者雖有此不樂也吾其敢自謂
賢乎抑亦庶幾焉後世将必有追數吾過者矣吾
請以此謝
　　　　先秦古器記　劉　敞
先秦古器十有一物制作精巧有欵識皆科斗書
為古學者莫能盡通以它書參之廼十得五六就
其可知者校其世或出周文武時於今蓋二千有
餘嵗矣嗟乎三王之事萬不存一詩書所記聖王
所立有可長太息者矣獨器也乎哉兊之戈和之
弓離磬崇鼎三代傳以為寳非賴其用也亦云上
古而已矣孔子曰多見而識之知之次也衆不可
蓋安知天下無能盡辨之者哉使工模其文刻於
石又并圖其象以俟好古博雅君子焉終此意者
禮家明其制度小學正其文字譜諜次其世謚廼
為能盡之
　　　　澶州頓丘縣重修縣治記
　　　　　　　　　　　　　　江　休復
王在在浚澶為北門重郛言言洪河渾渾矗為巨
防扼為要津堤繇役作務莫大焉景德之元皇御
戎軒翠華朝臨虜騎宵奔講言終驩行李便蕃賔
客供給禮莫重焉緫是二役郡守縣令其職也朝
廷殿㝡多課亦以此二者為先其米鹽牒訴至纎
至悉萃于縣道則為令者又加難焉以是一切趨
辦而不遑其他唯吾從叔仲達為能推行而優為
之且承平積久法網寖密監司操持羣下不得動
揺吏亦便文諉事亡能徃來溺於其職不克自振
官寺隂頓寝堂聽事至弊漏不可居莫敢一揺手
其他可知矣仲逹為邑宰於斯且朞年職修事舉
顧而言曰昔人云堂上不糞則野草不除豈謂此
邪先是河決商胡口因廢觀城縣來入亟請於上
取其故廨材木以營之由孔子廟以及聽事下至
於囹圄有造有因凡若干間垣墉塈茨凡若干工
自經始至落成凡若干日在上者不以為過在下
者不以為煩程功即事出於餘力君子謂是役也
不徒更爽塏避燥濕而已足以觀政矣後之踵此
位登此堂者有以知改作之自庶幾繼葺之俾勿
壞
　　　　萬安渡石橋記　蔡　襄
泉州萬安渡石橋始造於皇祐五年四月庚寅以
嘉祐四年二月辛未訖功絫趾于淵釃水為四十
七道梁空以行其長三千六百尺廣丈有五尺翼
以扶欄如其長之數而兩之靡金錢一千四百萬
求諸施者渡實支海舍舟而徒易危以安民莫不
利職其事盧錫王寔許忠浮圖義波宗善等十有
五人既成太守莆陽蔡襄為之合樂讌飲而落之
明年秋蒙召還京道繇是出因紀所作勒于岸左
　　　　諫院題名記　司馬　光
古者諫無官自公卿大夫至于工商無不得諫者
漢興以來始置官夫以天下之政四海之衆得失
利病萃于一官使言之其為任亦重矣居是官者
當志其大捨其細先其急後其緩專利國家而不
為身謀彼汲汲於名者猶汲汲於利也其閒相去
何逺哉天禧初　真宗詔置諫官六員責其職事
慶曆中錢君始書其名於版光恐久而漫滅嘉祐
八年刻著于石後之人将歷指其名而議之曰某
也忠某也詐某也直某也回嗚呼可不懼哉
　　　　獨樂園記　司馬　光
孟子曰獨樂樂不如與人樂樂與少樂樂不如與
衆樂樂此王公大人之樂非貧賤者所及也孔子
曰飯𬞞食飲水曲肱而枕之樂亦在其中矣顔子
一簞食一瓢飲不改其樂此聖賢之樂非愚者所
及也若夫鷦鷯巢林不過一枝偃䑕飲河不過滿
腹各盡其分而安之此乃迂叟之所樂也熈寜四
年迂叟始家洛六年買田二十畒於尊賢坊北闢
以為園其中為堂聚書至五千卷命之曰讀書堂
堂南有屋一區引水北流貫宇下中央為沼方深
各三尺䟽水為五派注沼沼中狀若虎爪自沼北伏流
出北階懸注庭下状若象鼻自是分而為二渠繞
庭四隅㑹于西北而出命之曰弄水軒堂北為沼
中央有島島上植竹圓周三丈状若玉玦攬結其
杪如漁人之廬命之曰釣魚庵沼北横屋六楹厚
其墉茨以禦烈日開户東出南北列軒牖以延凉
颸前後多植美竹為清暑之所命之曰種竹齋沼
東治地為百有二十畦雜蒔艸藥辨其名物而揭
之畦北植竹方徑文狀若棊局屈其抄交相掩以
為屋植竹於其前夾道如歩廊皆以蔓藥覆之四
周植木藥為藩援命之曰採藥圃圃南為六欄芍
藥牡丹雜花各居其二每種止植兩本識其名狀
而已不求多也欄北為亭命之曰澆花亭洛城距
山不逺而林薄茂密常若不得見乃於園中築臺
作屋其上以望萬安轘轅至于太室命之曰見山
臺迂叟平日多處堂中讀書上師聖人下友羣賢
窺仁義之原探禮樂之緒自未始有形之前暨四
達無窮之外事物之理舉集目前所病者學之未
至夫又何求於人何待於外哉志倦體疲則投竿
取魚執祍採藥決渠灌花操斧剖竹濯熱盥手臨
髙縱目逍遥相羊唯意所適明月時至清風自來
行無所牽止無所柅耳目肺腸悉為已有踽踽焉
洋洋焉不知天壤之閒復有何樂可以代此也因
合而命之曰獨樂園或咎迂叟曰吾聞君子所樂
必與人共之今吾子獨取足於已不以及人其可
乎迂叟謝曰叟愚何得比君子自樂恐不足安能
及人況叟之所樂者薄陋鄙野皆世之所棄也雖
推以與人人且不取豈得彊之乎必也有人肯同
此樂則再拜而獻之矣安敢專之哉
　　　　信州興造記　王　安石
晉陵張公治信之明年皇祐二年也姦彊怙柔隠
詘發舒既政大行民以寧息夏六月乙亥大水公
徙囚於髙嶽命百隷戒不共有常誅夜漏半水破
城滅府寺包人民廬居公趨譙門坐其下敕吏士
以桴收民鰥寡孤獨老癃與所徙之囚咸得不死
丙子水降公從賔佐按行隱度符縣調冨民水之
所不至者夫錢户七百八十収佛寺之積材一千
一百三十二不足則前此公所命出粟以
　賙貧民者三十三人自言曰食新矣賙可以已
願輸粟直以佐材費於是募人城水之所入垣郡
府之缺考監軍之室司理之獄營州之西北亢爽
之墟以宅屯駐之師除其故營以時教士刺伐坐
作之法故所無也作驛曰饒陽作宅曰回車築二
亭于南門之外左曰仁右曰智山水之所附也梁
四十有二舟于兩亭之閒以通車徒之道築一亭
於州門之左曰寔月吉所以屬賔也凡為城垣九
千尺為屋八以楹數之得五百五十二自七月甲
午卒九月丙戌為日五十二為夫一萬一千四百
二十五中家以下見城郭室屋之完而不知材之
所出見徒之合散而不見役使之及已凡故之所
有必具其無也廼今有之公所以救灾𥙷敗之政
如此其賢於世吏則逺矣今州縣之灾相屬民未
病灾也且有治灾之政出焉施舍之不適裒取之
不中元姦宿豪舞手以乘民而民始病矣吏乃始
謷然自得民相與誹且笑而不知也吏而不知為
政其重困民多如此此予所以哀民而閔吏之不
學也由是而言則為公之民不幸而遇害灾其亦
庶乎無憾乎
　　　　楊州龍興十方講院記　王　安石
予少時客遊金陵浮屠慧禮者從予遊予既吏淮
南而慧禮得龍興佛舍與其徒日講其師之說嘗
出而過焉􁃠屋數十椽上破而旁穿側出而視後
則榛棘出人不見垣端指以語予曰吾将除此而
宮之雖然其成也不以私吾後必求時之能行吾
道者付之願記以示後之人使不得私焉當是時
禮方丐食飲以卒日視其居枵然余特戯曰姑成
之吾記無難者後四年來曰昔之所欲為凡百二
十楹賴州人蒋氏之力既皆成盍有述焉噫何其
能也蓋慧禮者予知之其行謹㓗學博而才敏而
又卒之以不私宜成此不難也世既言佛能以禍
福語傾天下故其隆向之如此非徒然也蓋其學
者之材亦多有以動世耳今夫衣冠而學者必曰
自孔氏孔氏之道易行也非有苦身窘形離性禁
欲若彼之難也而士之行可一郷才足一官者常
少而浮圗之寺廟被四海則彼其所謂材者寜獨
禮耶以彼其材由此之道去至難而就甚易宜其
能也嗚呼失之此而彼得焉其有以也夫
　　　　桂州新城記　王　安石
儂智髙反南方出入十有二州而十有二州之守
吏或死或不死而無一人能守其州者豈其材皆
不足歟蓋夫城郭之不設兵甲之不戒雖有智勇
猶不能勝一日之變也唯天子亦以為任其罪者
非獨吏故特推恩褒廣死節而一切貸其失職於
是遂推選士大夫所論以為能者付之經略而今
尚書工部侍郎余公當廣西焉寇平之明年蠻越
接和乃大城桂州其木甓瓦石之材以枚數之至
四百萬有竒用人之力以工數之至二十餘萬凡
所以守之具無一求而不給者焉以至和元年八
月始作而以二年之六月成夫其為役亦大矣蓋
公之信於民也久而費之欲以衛其財勞之欲以
休其力以故為是有大費與大勞而人莫或以為
勤也古者君臣父子夫婦兄弟朋友之禮失則夷
狄横而窺中國方是時中國非無城郭也卒於陵
夷毀頓䧟滅而不救然則城郭者先王有之而非
所以恃為存也及至喟然覺寤興起舊政則城郭
之脩也又嘗不敢以為後蓋有其患而圖之無其具
有其具而守之非其人有其人而治之非其法能
以久存而不敗者皆未之聞也故文王之起也有四
夷之難則城于朔方而以南仲宣王之起也有諸
侯之患則城于東方而以仲山甫此二臣之德
于其君於其為國之本末與其所先後可謂知之
矣慮之以悄悄之勞而發之以赫赫之名承之以
翼翼之勤而續之以明明之功卒所以攘夷狄而
中國之全安者蓋其君臣如此而守衞之有其具
也今余公亦以文武之材當明天子承平日久欲
補弊立廢之時鎮撫一方修扞其民其勤於今與
周之南仲仲山甫蓋等矣是宜有紀也故其將吏
相與謀而來取文将鏤之城隅而以告後之人焉
　　　　張尚書畫像記　蘇　洵
至和元年秋蜀人傳言有冦至邊軍夜呼野無居
人妖言流聞京師震驚方命擇帥天子曰無養亂
無助變衆言朋興朕志自定外亂不作變且中起
不可以文令又不可以武競惟朕一二大吏孰爲
處茲文武之閒其命徃撫朕師乃惟曰張方平其
人天子曰然公以親辭不可遂行冬十一月至蜀
至之日歸屯軍徹守備使謂郡縣寇來在吾無爾
勞苦明年正月朔旦蜀人相慶如他日遂以無事
又明年正月相告留公像于淨衆寺公不能禁眉
陽蘇洵言於衆曰未亂易治也既亂易治也有亂
之萌無亂之形是謂将亂将亂難治不可以有亂
急亦不可以無亂弛惟是元年之秋如器之欹未
墜於地惟爾張公安坐於其旁顔色不變徐起而
正之既正油然而退無矜容為天子牧小民不倦
惟爾張公爾繄以生惟爾父母且公嘗謂我言民
無常性惟上所待人皆曰蜀人多變於是待之以
待盜賊之意而繩之以繩盜賊之法重足屏息之
民而以碪斧令於是民始忍以其父母妻子之所
仰頼之身而棄之於盜賊故毎毎大亂夫約之以
禮歐之以法惟蜀人為易至於急之而生變雖齊
魯亦然吾以齊魯待蜀人而蜀人亦自以齊魯之
人待其身若夫肆意於法律之外以威刧齊民吾
不忍為也嗚呼愛蜀人之深待蜀人之厚如公吾
未始見皆再拜稽首曰然蘇洵又曰公之恩在爾
心爾死在爾子孫其功業在史官無以像為也且
意不欲如何皆曰公則何事於斯雖然於我心有
不釋焉今夫平居聞一善必問其人之姓名與其
郷里之所在以至於長短大小美惡之状甚者或
詰其平生所嗜好以想見其為人而史官亦書之
於傳意使天下之人思之於心則存之於目存之
於目故其思之於心也固繇此觀之像亦不為無
助蘇洵無以詰遂為之記公南京人為人慷慨有
大節以度量雄天下天下大事公可屬系之以詩
曰
天子在祚嵗在甲午西人傳言有冦在垣庭有武
臣謀夫如雲天子曰嘻命我張公公來自東旗纛
舒舒西人聚觀于巷于塗謂公暨暨公自于于公
謂西人安爾室家母敢或訛訛言不祥徃即爾常
春爾條桑秋爾滌場西人稽首公我父兄公在西
囿草木駢駢公宴其僚伐鼓淵淵西人來觀視公
萬年有女娟娟閨闥閑閑有童哇哇亦既能言昔
公未來期女棄捐禾黍與與倉庾崇崇嗟我婦子
樂此嵗豐公在朝廷天子股肱天子曰歸公敢不
承作堂嚴嚴有廡有庭公像在中朝服冠纓西人
相告無敢逸荒公歸京師公像在堂
　　　　木山記　蘇　洵
木之生或孽而殤或拱而夭幸而至於任為棟梁
則伐不幸而風之所拔水之所漂或破折或腐幸
而得不破折不腐則為人所材而有斧斤之患其
最幸者漂沉汨没於湍沙之閒不知其幾百年而
激射齧食之餘或髣髴於山者則為好事者取去
彊之以為山然後可脫泥沙而逺斧斤而荒江之
濆如此者幾何不為好事者之所見而為樵夫野
人之所薪者何可勝數則其㝡幸者之中又有不
幸者焉余家有三峯余每思之則恐其有數存乎
其間且其孽而不殤拱而不夭任為棟梁而不伐
風拔水漂而不破折不腐不破折不腐而不為人
之所材以及於斧斤出於湍沙之閒而不為樵夫
野人之所薪而後得至于此則其理似不偶然也
然余愛之非徒愛其似山而又有所感焉非徒愛
之而又有所敬焉余見中峯魁岸踞肆意氣端重
若有以服其旁之二峯二峯荘栗刻削凛乎不可
犯雖其勢服於中峯而岌然決無阿附意吁其可
敬也夫其可以有所感也夫
　　　　吳郡州學六經閣記　張　伯玉
六經閣諸子百家皆在焉不書尊經也吳郡州學
始由髙平范公經緝之至今尚書冨郎中十年更
八政學始大成而成年六經閣又建先時書籍草
創未暇完緝㕑之後廡澤地汙晦日滋散脫觀者
惻然非古人藏象魏拜六經之意至是冨公始與
吳邑長洲二大夫以學本之餘錢僦之市材直公
堂之南臨泮池層屋起夏六月乙酉止秋八月甲
申凡旬有七浹記庸千有二百作楹十有六棟三
架霤八桷三百八十有四二户六牖梯衡楶梲圩
墁陶甓稱是祈於久故爽而不􁃠酌於道故文而
不華經南嚮史西嚮子集東嚮標之以油素揭之
以油黄澤然區處如蛟龍之鱗麗如日月之在紀
不可得而亂矣判天地之極致皇王之髙道生人
之紀律舉在是矣古者聖人之設教也知函夏之
至廣生齒之至衆不可以頤解耳授故教之有方導
之有原乃本庠序之風師儒之說始於邦達於郷
至於室莫不有學烜之以文物聳之以聲明先用
警策其耳目然後清發其靈腑故其習之也易其
得之也深其教不肅而成不煩而治敺元元之入
善域優而柔之俾自得之萬世之後尊三王四代
法者無他焉教化之本末馴漸也然則觀是閣者
知六經之在則知有聖人之道知有聖人之道則知有朝廷之
化知有朝廷之化則嚮方之心曰懋一日禮義之澤流
于外弦誦之聲格于内其為惡也無所從其為善
也有所歸雖不欲徙善逺罪納諸大和不可召康
公之詩曰豈弟君子來游來歌子思子之說云布
在方册人存則政舉凡百君子繇斯道活斯民暢
皇極序彜倫者捨此而安適得無盡心焉諸儒謂
伯玉嘗從事此州游學滋久宜刋樂石庶幾永永
無忽
　　　　分寧縣雲峯院記　曾　鞏
分寧勤生而嗇施薄義而善爭其土俗然也自府
來抵其縣五百里在山谷窮處其人修農桑之務
率數口之家留一人守舍行饁其外盡在田田髙
下磽腴隨所宜雜殖五穀無廢壤女婦蠶杼無懈
人茶鹽蜜紙竹箭材葦之貨無有纎鉅治咸盡其
身力其勤如此冨兼田千畒廪實藏錢至累嵗不
發然視捐一錢可以易死寧死無所捐其於施何
如也其間利害不能以稊米父母兄弟夫婦相去
若奕碁然於其親固然於義厚薄可知也長少族
坐里閭相講語以法律意嚮小戾則相告訏結黨
詐張事關節以動視聽甚者畫刻金木為章印摹
文書以給吏立縣庭下變偽一日千出雖笞扑徙
死交迹不以屬心其喜爭訟豈比他州縣哉民雖
勤而習如是漸涵入骨髓故賢令長佐吏比肩常
病其未易治教使移也雲峯院在縣極西無籍圖
不知自何時立景德三年邑僧道常治其院而侈
之門闥靚深殿寝言言棲客之廬齋庖庫庾序列
兩旁浮圖所用鐃鼓魚螺鍾磬之編百器備完吾
聞道常氣質偉然雖索其學其歸未能當於義然
治生事不廢其勤亦稱其土俗至有餘輒斥散之
不為黍累計惜樂淡泊無累則又若能勝其嗇施
喜爭之心可言也或曰使其人不汨溺其所學其
歸一當於義則傑眎邑人者必道常乎未敢必有
慶曆三年九月與其徒謀曰吾排蓬藋治是院不
自意成就如此今老矣恐泯泯無聲㫒來人相與
圖文字買石刻之使永永與是院俱傳何不可也
咸曰然推其徒子思來請記遂來予不讓為申其
可言者寵嘉之使刻示邑人其有激也
　　　　仙都觀三門記　曾　鞏
門之作取備豫而已然天子諸侯大夫各有制度
加于度則譏之見于易禮記春秋其旁三門門三
塗惟王城為然老子之教行天下其宫視天子或
過焉其門亦三之其備豫之意蓋本於易其加于度
則知禮者所不能損知春秋者所太息而已甚矣
其法之蕃昌也建昌軍南城縣麻姑山仙都觀世
傳麻姑於此仙去故立祠在焉距城六七里由絶
嶺而上至其處地反平寬衍沃可宫可田其穫之
多與他壤倍水旱之所不能灾予嘗視而歎曰豈
天遺此以安且食其衆使世之衎衎施施趨之者
不已歟不然安有是邪則其法之蕃昌人力固如
之何哉其田入既饒則其宫從而侈也宜慶曆六
年觀主道士凌齊曅相其室無不修而門獨􁃠曰
是不足以稱吾法與吾力遂大之既成託予記予
與齊曅里人也不能辭噫為里人而與之記人之
情也以禮春秋之義告之天下之公也不以人之
情易天下之公齊曅之取予文豈不得所欲也夫
豈以予言為厲已也夫

皇朝文鑑卷第七十九
皇朝文鑑巻第八十
　記
　　　兠率院記　曾　鞏
　　　擬峴臺記　曽　鞏
　　　撫州顔魯公祠堂記　曽　鞏
　　　筠州學記　曽　鞏
　　　齊州二堂記　曽　鞏
　　　道山亭記　曽　鞏
　　　霍丘縣驛記　王　回
　　　建昌軍景徳寺重修大殿彌陁閣記
　　　　　　　　　　　　　　李　泰伯
　　　袁州學記　李　泰伯
　　　義田記　錢　君倚
　　　　兠率院記　曽　鞏
古者為治有常道生民有常業若夫祝除髪毛禁
棄冠環帶裘不撫耡耒機盎至他器械水土之物
其時節經營皆不自踐君臣父子兄弟夫婦皆不
為其所當然而曰其法能為人禍福者質之於聖
人無有也其始自漢魏傳挾其言者浸淫四出抵
今為尤甚百里之縣為其徒者少幾千人多至萬
以上宫廬百十大氐穹墉奥屋文衣精食輿馬之
華封君不如也古百里之國封君一人然而力殆
不輕得足也今地方百里過封君者累百十飛竒
鈎貨以病民民往往頻呻而為塗中瘠者以此治
教信讓奚而得行也而天下若是蓋幾宫幾人乎
有司常錮百貨之利細若蓬芒一無所漏失僕僕
然其勞也而至於浮圖人雖廢如此皆置不問反
傾府空藏而棄與之豈不識其非古之制也抑識
不可然且固存之耶愚不能釋也分寧縣郭内外
名為宫者百八十餘所兠率院在治之西八十里
其徒尤相率悉力以侈之者也其構興端原有邑
人黄庠所為記其後院主僧某又治其故而大之
殿舍中嚴齊宫宿廬庖湢之房布列兩序廐圉囷
倉以固以密資所以奉養之物無一而外求䟽其
事而來請記者其徒省懐也噫子之法四方人奔
走附集者衎衎施施未有止也予無力以拒之獨
介然於心而掇其尤切者為是說以與之其使子
之徒知己之饗利也多而人蒙病已甚且以告有
司而諗其終何如焉
　　　　擬峴臺記　曾　鞏
尚書司門員外郎晉國裴君治撫之二年因城之
東隅作臺以遊而命之曰擬峴臺謂其山谿之形
擬乎峴山也數與其屬與州之寄客者遊而間獨
求記於予初州之東其城因大丘其隍因大谿其
隅因客土以出谿上其外連山髙陵野林荒墟逺
近髙下壯大閎廓怪竒可喜之觀環撫之東南者
可坐而見也然而雨隳潦毀蓋藏棄委於榛藂茀
草之間未有即而愛之者也君得之而喜增甓與
土易其破缺去榛與草發其亢爽繚其横檻覆以
髙甍因而為臺以脫埃氣絶煩囂出雲氣而臨風
雨然後谿之平沙漫流㣲風逺響與夫浪波洶湧
破山㧞木之奔放髙桅勁艫沙禽水獸下上而浮
沉者皆出乎履舄之下山之蒼顔秀壁巔崖㧞出
挾光景而薄星辰至於平岡長陸虎豹踞而龍蛇
走與荒蹊聚落樹隂晻曖遊人行旅隱見而繼續
者皆出乎祍席之内若夫雲煙開歛日光出没四
時朝暮雨暘明晦變化之不同則雖覽之不厭而
雖有智者亦不能窮其状也或飲者淋漓歌者激
烈或靚觀㣲步方皇徙倚則得於耳目與得之於
心者雖所寓之樂有殊而亦各適其適也撫非通
道故貴人蓄賈之遊不至多良田故水旱螟　之
菑少其民樂於耕桑以自足故牛馬之牧於山谷
者不収五穀之積於郊野者不垣而晏然不知枹
鼓之警發召之役也君既因其土俗而治以簡靜
得以休其暇日而寓其樂於此州人士女樂其安
且治而又得遊觀之美亦将同其樂也故予為之
記其成之年月日嘉祐二年之某月某日也
　　　　撫州顔魯公祠堂記　曾　鞏
贈司徒魯郡顔公諱真卿事唐為太子太師與其
從父兄杲卿皆有大節以死至今雖小夫婦人皆
知公之為烈也初公以忤楊國忠斥為平原太守
策安禄山必反為之備禄山既舉兵公與常山太
守杲卿伐其後賊之不能直闚潼關以公與杲卿
撓其勢也在肅宗時數正言宰相不悅斥去之又
為御史唐旻所構連輒斥李輔國遷太上皇居西
宫公首率百官請問起居又輒斥代宗時與元載
爭論是非載欲有所壅蔽公極論之又輒斥楊炎
盧𣏌既相德宗益惡公所為連斥之猶不滿意李
希烈䧟汝州𣏌即以公使希烈初慙其言後卒縊
公以死是時公年七十有七矣天寳之際久不見
兵禄山既反天下莫不震動公獨以區區平原遂
折其鋒四方聞之爭奮而起唐卒以振者公為之
唱也當公之開土門同日歸公者十七郡得兵二
十餘萬繇此觀之苟順且誠天下從之矣自此至
公殁垂三十年小人繼續任政天下日入於弊大
盜繼起天子輒出避之唐之在朝臣多畏怯觀望
能居其間一忤於世失所而不自悔者寡矣至於
再三忤於世失所而不自悔者蓋未有也若至於
起且仆以至於七八遂死而不自悔者則天下一人
而已若公是也公之學問文章往往雜於神仙浮
圖之説不皆合於理及其奮然自立能至於此者
蓋天性然也故公之能處其死不足以觀公之大
何則及至於勢窮義有不得不死雖中人可勉焉
况公之自信也歟維歷忤大姦顛跌撼頓至於七
八而始終不以死生禍福為秋毫顧慮非篤於道
者不能如此此足以觀公之大也夫世之治亂不
同而士之去就亦異若伯夷之清伊尹之任孔子
之時彼各有義夫既自比於古之任者矣乃欲睠
顧回隱以市於世其可乎故孔子惡鄙夫不可以
事君而多殺身以成仁者若公非孔子所謂仁者
歟今天子嘉祐元年尚書都官郎中知撫州聶君
某尚書屯田員外郎通判撫州林君某相與慕公
之烈以公之嘗為此邦也遂為堂而祠之既成二
君過予之家而告之曰願有述夫公之赫赫不可
蓋者固不繫於祠之有無蓋人之嚮往之不足者
非祠則無以致其至也聞其烈足以感人况拜其
祠為親炙之者歟今州縣之政非法令所及者世
不復議二君獨能追公之節尊而事之以風示當
世為法令之所不及是可謂有志者也
　　　　筠州學記　曾　鞏
周衰先王之迹熄至漢六藝出於秦火之餘士學
於百家之後言道德者矜髙逺而遺世用語政理
者務卑近而非師古刑名兵家之術則狃於暴詐
惟知經者為善矣又爭為章句訓詁之學以其私
見妄穿鑿為說故先王之道不明而學者靡然溺
於所習當是時能明先王之道揚雄而已而雄之
書世未知好也然士之出於其時者皆勇於自立
無苟簡之心其取與進退去就必度於禮義及其
已衰而搢紳之徒抗志於彊暴之間至於廢錮殺
戮而其操愈厲者相望於先後故雖有不軌之臣
猶低徊没世不敢遂其簒奪自此至於魏晉以來
其風俗之弊人材之乏久矣以迄于今士乃有特
起於千載之外明先王之道以寤後之學者世雖
不能皆知其意而往往好之故習其說者論道德
之旨而知應務之非近議政理之體而知法古之
非迂不亂於百家不蔽於傳䟽其所知者若此此
漢之士所不能及然能尊而守之者則未必衆也
故樂易敦朴之俗㣲而詭欺薄惡之習勝其於貧
富貴賤之地則養廉逺耻之意少而偷合苟得之
行多此俗化之美所以未及於漢也夫所聞或淺
而其義甚髙與所知有餘而其守不足者其故何
哉繇漢之士察舉於鄉閭故不得不篤於自修至
於漸磨之久則果於義者非彊而能也今之士選
用於文章故不得不篤於所學至於循習之深則
得於心者亦不自知其至也由是觀之則上之所
好下必有甚者焉豈非信歟令漢與今有教化開
導之方有庠序養成之法則士於學行豈有彼此
之偏先後之過乎夫大學之道将欲誠意正心修
身以治其國家天下而必本於先致其知則知者
固善之端而人之所難至也以今之士於人所難
至者既幾矣則上之施化莫易於斯時顧所以導
之如何爾筠為州在大江之西其地僻絶當慶暦
之初詔天下立學而筠獨不能應詔州之士以為
病至治平三年蓋二十有三年矣始告于知州事
尚書都官郎中董君儀董君乃與通判州事國子
博士鄭君蒨相州之東南得亢爽之地築宫於上
齋祭之室講誦之堂休宿之廬至於庖湢庫廏各
以序爲經始於其春而落成於八月之望既而來
學者常數十百人二君乃以書走京師請紀於予
予謂二君之於政可謂知所務矣使筠之士相與
升降乎其中講先王之遺文以致其知其賢者超
然自信而獨立其中材勉焉以待上之教化則是
宫之作非獨使夫來者玩思於空言以干世取禄
而已故為之著予之所聞者以為記而使歸刻焉
　　　　齊州二堂記　曾　鞏
齊濵濼水而𥘉無使客之館使至則常發民調材
木為舍以寓去則徹之既費且陋乃為之徙官之
廢屋為二堂於濼水之上以舍客因考其山川而
名之蓋史記五帝紀謂舜耕歷山漁雷澤陶河濵
作什器於壽丘就時於負夏鄭康成釋歷山在河
東雷澤在濟隂負夏衛地皇甫謐釋壽丘在魯東
門之北河濵濟隂定陶西南陶丘亭是也以余考
之耕稼陶漁皆舜之初冝同時則其地不冝相逺
二家所釋雷澤河濵壽丘負夏皆在魯衞之間地
相望則歷山不冝獨在河東也孟子又謂舜東夷
之人則陶漁在濟隂作什器在魯東門就時在衞
耕歷山在齊皆東方之地合於孟子按圗記皆謂
禹貢所稱雷首山在河東媯水出焉而此山有九
號歷山其一號也余觀虞書及五帝紀蓋舜娶堯
之二女廼居媯汭則歷山蓋不同時而地亦當異
世之好事者廼因媯水出於雷首遷就附益謂厯
山為雷首之别號不考其實矣由是言之則圗記
皆謂齊之南山為厯山舜所耕處故其城名厯山
為信然也今濼上之北堂其南則歴山也故名之
曰歴山之堂按圖泰山之北與齊之東南諸谷之
水西北匯于黒水之灣又西北匯于栢崖之灣而
至于渴馬之崖葢水之來也衆其北折而西也悍
疾尤甚及至于崖下則洎然而止而自厓以北至
于歷城之西蓋五十里而有泉涌出髙或致數尺
其旁之人名之曰趵穾之泉齊人皆謂嘗有棄糠
於黒水之灣者而見之於此蓋泉自渴馬之崖潜
流地中而至此復出也趵突之泉冬溫泉旁之𬞞
甲經冬常榮故又謂之溫泉其注而北則謂之濼
水達于清河以入于海舟之通于齊者皆于是乎
出也齊多甘泉冠於天下其顯名者以十數而色
味皆同以余驗之蓋皆濼水之旁出者也濼水嘗
見於春秋魯桓公十有八年公及齊侯㑹于濼杜
預釋一在厯城西北入濟水自王莽時不能被河
南而濼水之所入者清河也預蓋失之今濼上之
南堂其西南則濼水之所出也故名之曰濼源之
堂夫理使客之館而辨其山川者皆太守之事也
故為之識使此邦之人尚有考也
　　　　道山亭記　曾　鞏
閩故隷周者七至秦開其地列於中國始并為閩
中郡自粤之太末與吳之豫章為其通路其路閩
者陸出則阸於兩山之間山相屬無間斷累數驛
乃一得平地小為縣大為州然其四顧亦山也其
塗或逆坂如緣絙或垂崖如一髪或側徑鈎出於
不測之谿上皆石芒峭發擇地然後可投步負載
者雖其土人猶側足然後能進非其土人罕不躓
也其谿行則水皆自髙瀉下石錯出其間如林森
立如士騎滿野千里下上不見首尾水行其隙間
或衡縮蟉糅或逆走旁射其状若蚓結若蟲鏤其
旋若輪其激若矢舟泝沿者投便利失毫分輙破
溺雖其土長川居之人非生而習水事者不敢以
舟楫自任也其水陸之險如此漢嘗處其衆江淮
之間而虚其地蓋以其陿多阻豈虚也哉福州治
候官於閩爲土中所謂閩中也其地於閩爲最平
以廣四出之山皆逺而長江在其南大海在其東
其城之内外皆涂旁有溝溝通潮汶舟載者晝夜
屬于門庭麓多桀木而匠多良能人以屋室鉅麗
相矜雖下貧必豐其居而佛老子之徒其宫又特
盛城之中三山西曰閩山東九僊山北曰粤王山
三山者鼎趾立其附山蓋佛老子之宮以數十百
其瓌詭殊絶之状蓋已盡人力光禄卿直昭文館
程公為是州得閩山嶔崟之際為亭於其處其山
川之勝城邑之大宫室之榮不下簟席而盡於四
矚程公以謂在江海之上為登覽之觀可比於道
家所謂蓬萊方丈瀛洲之山故名之曰道山之亭
閩以險且逺故仕者常憚往程公能因其地之善
以寓其耳目之樂非獨忘其逺且險又将抗其思
於埃壒之外其志壮哉程公於是州以治行聞既
新其城又新其學而其餘功又及於此蓋其嵗滿
就更廣州拜諫議大夫又拜給事中集賢殿修撰
令為越州字公闢名師孟云
　　　　霍丘縣驛記　王　回
天下昔初國之時君民各久其安而城郭道路關
梁廬館尤嚴於賔客之事凡國之地大不過百里
而皆領於天子之詔以待巡狩之所適其嵗時使
人存覜若歸脤賀慶致襘之來則又有四鄰之交
朝覲㑹同聘問之集車馬人徒之役縱横而信宿
者蓋無虚國而受館之禮自畿内達于海隅設官
備物候迓時謹故雖䟦山渉水荒陋遐僻之城具
宗廟社稷者一不敢缺焉有不能然者君子譏之
謂之失政不可以為國也自天下更為郡縣守宰
以考秩代居民始不安其常而先王之禮所以浹
於政事而尤嚴於賔客者亦因以廢怠陵夷且千
嵗及今則驛舍之設止於當路州縣馹遞所過足
以供給應有司之令而已然猶不敢稍張其制度
一有異於其間則衆反譏之以為苟悅使客市恩
意非政之急吏既不得久於其秩而思脫譏以滿
去故天下之驛雖當路所設應有司之令者往往
圯而不完至於歧旁他縣則無敢唱興之者霍丘
故蓼邑也今縣屬壽其治霍丘距京師八百里境
内所包若千里比而環者七州七州之途皆岀於
驛以達于壽霍丘居最徑然獨無驛每使客之過
者無所歸宿則弛蓋偃節混於逆旅或寓其孥於
浮屠氏之館倉卒偪仄而無以自表於民今知縣
事大理寺丞謝侯續之至也嘆曰吾爲地主於此
豈可以不知士大夫之辱吾聞古之爲政蓋莫不
篤於賔客者非苟相悅所以相養以禮而戴天子
之命也今吾邑雖陋亦古之建國傳其城郭社稷
而地大益近曾不及有一館為士大夫之禮不已
儉乎雖衆口之譏吾從古也莫吾疚也於是相其
署之東偏面通衢之㑹始築館焉用若干日立屋
若干間而門堂室廡庖井廏庫至于器皿百湏無
不具而用不傷於財役不勞於民也既成名之曰
蓼驛取古封國之號葢所以自見其志而以状屬
回子其為我書之刻諸石以告于後之人勿廢予
曰推古之事而歎今為之難也非發憤好禮果於
從政者誰能為之書傳於後之人庶幾其卒勿廢焉
　　　　建昌軍景德寺重修大殿彌陀閣記
　　　　　　　　　　　　　　李　泰伯
儒失其守教化墜於地凡所以脩身正心養生送
死舉無其柄天下之人若飢渴之於飲食苟得而
已當是時也釋之徒以其道鼔行之焉往而不利
無思無為之義晦而心法勝積善積惡之誡冺而
因縁作空假中則道器之云戒定慧則明誠之别
至於虞祔練祥春秋祭祀之儀不競則七日三年
地獄刧化之辯亦隨而進蕃衍光大繄此之由故
嗣迦葉者師子達摩流為東山牛頭傳龍樹者惠
文惠思熾乎天台灌頂二家之學並用于世若夫
律戒之盛凡出家者當由此塗按白居易撫州景
雲寺律和尚碑文如來十弟子中優波離善持律
波離滅南嶽大師得之南嶽滅景雲大師得之師
南城人初隷景雲寺徙洪州龍興終廬山東林度
男女萬五千人姜相國公輔顔太師真卿本道亷
使楊慿韋丹皆與友善樂天之叙如此南城於宋
為建昌軍景雲為景德寺律和尚之迹已無見土
木之堅久者唯殿與門殿之制不靡而其材良乃
今所無基髙而旁羸入風雨者四而如一将恐腐
折後難為功寺僧義明乃營屋若干柱以翼之且
作彌陀閣于其前右兼壯與麗為永永計先共謀
者文憲宗正既而憲住他院正亦遂輟克有終者
唯明殿之財集于衆閣成於孀何氏始卒凡八年
明講經論頗憙事以雅於予來乞文因論釋之所
由興亦使其徒知此寺昔嘗有僧為律戒師於江
之南度人以萬數當世賢者與之游以為寺之榮
而有所慕焉
　　　　袁州學記　李　泰伯
皇帝二十有三年制詔州縣立學惟時守令有哲
有愚有屈力單慮祗順德意有假宫僣師苟具文
書或連數城亡誦弦聲倡而不和教尼不行三十
有二年范陽祖君某知袁州始至進諸生知學官
闕狀大懼人材放失儒效闊䟽亡以稱上㫖通判
潁川陳君某聞而是之議以克合相舊夫子廟陿
隘不足改為廼營治之東北隅厥土燥剛厥位面
陽厥材孔良瓦甓黝堊丹漆舉以法故殿堂室房
廡門各得其度百爾器備竝手偕作工善吏勤晨
夜展力越明年成舎菜且有日盱江李覯諗于衆
曰惟四代之學攷諸經可見已秦以山西鏖六國
欲帝萬世劉氏一呼而關門不守武夫健将賣降
恐後何邪詩書之道廢人唯見利而不聞義焉耳
孝武乘豐冨世祖出戎行皆孶孶學術俗化之厚
延于靈獻草茅危言者折首而不悔功烈震主者
聞命而釋兵羣雄相視不敢去臣位尚數十年教
道之結人心如此今代遭聖神爾袁得賢君俾爾
由庠序踐古人之迹天下治則撢禮樂以陶吾民
一有不幸猶當伏大節為臣死忠為子死孝使人
有所法且有所頼是惟朝家教學之意若其弄筆
墨以徼利達而已豈徒二三子之羞抑為國者之
憂此年實至和甲午夏某月甲子記
　　　　義田記　錢　君倚
范文正公蘇人也平生好施與擇其親而貧踈而
賢者咸施之方貴顯時置負郭常稔之田千畒號
曰義田以養濟羣族之人日有食嵗有衣嫁娶婚
葬皆有贍擇族之長而賢者主其計而時其出納
焉日食人一升嵗衣人一縑嫁女者五十千再嫁
者三十千娶婦者三十千再娶者十五千葬者如
再嫁之數㓜者十千族之聚者九十口嵗入給稻
八百斛以其所入給其所聚沛然有餘而無窮仕
而家居俟代者與焉仕而居官者罷其給此其大
較也初公之未貴顯也有志於是矣而力未逮者
三十年既而爲西帥及參大政於是始有禄賜之
入而終其志公既殁後世子孫修其業承其志如
公之存也公既位充禄厚而貧終其身殁之日身
無以爲歛子無以爲䘮惟以施貧活族之義遺其
子而已昔晏平仲弊車羸馬桓子曰是隱君之賜
也晏子曰自臣之貴父之族無不乘車者母之族
無不足於衣食妻之族無凍餒者齊國之士待臣
而舉火者三百餘人以此為隱君之賜乎彰君之
賜乎於是齊侯以晏子之觴而觴桓子予嘗愛晏
子好仁齊侯知賢而桓子服義也又愛晏子之仁
有等級而言有次也先父族次母族次妻族而後
及其踈逺之賢孟子曰親親而仁民仁民而愛物
晏子為近之觀文正之義賢於身後其規摹逺舉
又疑過之嗚呼世之都三公位享萬鍾禄其邸第
之雄車輿之飾聲色之多妻孥之冨止乎一已而
族之人不得其門而入者豈少哉况於施賢乎其
下為卿大夫為士廪稍之充奉養之厚止乎一已
族之人瓢嚢為溝中瘠者豈少哉况於他人乎是
皆公之罪人也公之忠義滿朝廷事業滿邊隅功
名滿天下後必有史官書之者予可略也獨髙其
義因以遺於世云
皇朝文鑑巻第八十
皇朝文鑑巻第八十一
　記
　　　慶州大順城記　張　載
　　　澠池縣新溝記　趙　瞻
　　　登州新造納川亭記　章　望之
　　　清溪亭記　王　安國
　　　邢州堯山縣令㕔壁記　沈　括
　　　七門廟記　劉　攽
　　　泰州玩芳亭記　劉　攽
　　　新修東府記　陳　繹
　　　新修西府記　陳　繹
　　　臨湘縣閱武亭記　劉　摯
　　　　慶州大順城記　張　載
慶曆二年某月某日經略元帥范公仲淹鎮役緫
若干建城於柔逺寨東北四十里故大順川越某
月某日城成汴人張載謹次其事為之文以記其
功詞曰兵久不用文張武縱天警我宋羗蠢而動
恃地之彊謂兵之衆傲侮中原如撫而弄天子曰
嘻是不可捨養姦縱殘何以令下講謨于朝講士
于野鍖刑斧誅選付能者皇皇范侯開府于慶比
方之師坐立以聽公曰彼羗地武兵勁我士未練
冝勿與競當避其彊徐以計勝吾視塞口有田其
中賊騎未迹卯横午縱余欲連壁以禦其衝保兵
儲糧以俟其窮将吏掾曹軍帥卒走交口同辭樂
賛公命月良日吉将奮其旅出卒于營出器于府
出幣于帑出糧于庾公曰戒哉無敗我舉汝礪汝
戈汝銎汝斧汝干汝誅汝勤汝與既戒既言遂及
城所索木箕土編繩奮杵胡虜之來百十其至自
朝及辰衆積我倍公曰無譁是亦何害彼姦我乘
及我未備勢雖不敵吾有以恃爰募彊弩其衆累
百依城而陣以堅以格戒曰謹之無鬬以力去則
勿追往終我役賊之逼城傷死無數謨不我加因
潰而去公曰可矣我功汝全無怠無遽城之惟堅
勞不累日池陴以完深矣如泉髙焉如山百萬雄
師莫可以前公曰濟矣吾議其旋擇士以守擇民
而遷書勞賞才以飫以筵圖列而上薦聞于天天
子曰嗟我嘉汝賢錫號大順因名其川于金于湯
保之萬年
　　　　澠池縣新溝記　趙　瞻
澠掖巖嶔面谿匯土著市列盤互回附嵗大霖潦
注邑中途湍鍥濤齧寖淫奔射自道距歧以派于
劇衢康逵已乃洩于川邑之民行者表深居者附
髙木擁槍纍閷防倍扉以易厥　承習生常恬不
恠憚吏耽耽第養威堂皇上坐廣卧安烏即民謀
由此故城中地寖久注蝕瀹為坎窞車踣馬跌寃
嘖載路及大理丞侯君為縣凡民病政蠧鑱剔􁋛
潔居又明年遑恤及是跡所源流慮所經歷決邑
之北偏曰魏家㑹濬仞夷洒並隅而東順達于谿
鍤田千有二百步平錢十有三萬僦傭三千工農
願售地市願輸金役願顧直工一月已既而雨作
水循故道趣于新溝曼衍轉注支合脉湊如避善
政如伏嚴威激流湧進不潰厓岸賈族侈肆民家
按堵所利者博其千萬年不弛侯君屬予使謹其嵗
月夫君子何慮而不及于民春秋左氏傳曰啟塞
從時則違時僝工猶趣興役况是作也不掠農力
吕紀月令曰時雨将降道達溝瀆開通道路無有
障塞則葺舊補敝猶為按職况是舉也揭為長利
彼以經傳用吾民予豈敢不書謹記曰今上二十
三年冬十月某朔某日甲子河南澠作新溝庶史
氏有繼夫遷河渠書固溝洫志者當著予記
　　　　登州新造納川亭記　章　望之
人與天地並生而異道能周而為變化者一氣也
天地之氣不舒則四時五緯與山川水土舉失其常人之
氣不舒則思慮塞而精神有遺百疾於是乎生故君子
所樂奉者天地之和所樂觀者天地之大大而髙莫如山
嶽大而深莫如河海其間又有禽獸草木之所蕃
黿鼉魚鱉之所錯祕恠神異之所儲珠玉寳藏之
所産世之百物莫不具諸是以髙深之地君子樂
之以其能開人思慮泰人精神蓋耳目廣則聦明
豁爾不然何以孔子登東山而小魯登泰山而小
天下哉故遇西子然後知世無美色享太牢然後
知世無珍味聞簫韶然後知世無至音覩海嶽然
後知世無大物古之君子務見博而知逺者以此
吉州刺史劉侯渙之為登州也為納川亭于城之
北隅以地濵於海言此所以容受百川也廣狹得
中奢儉得冝役不勞而事不煩其可以為寓目適
心之雄殆無與亢者豈非助大丈夫胷臆之一端
歟侯有文武長材濟之以剛正凛然有不可奪之
風嘗入居清要出緫繁重皆赫著能名今之作斯
亭以壯郡國游觀之勝以資賔客宴饗之盛暇日
則命戎旅習水戰以無忘戒備其動翼如其靜肅
如於是王人朝士之出是途莫不交口詠其交賔
接下之和美其忠奉朝廷之勤異日侯去為天子
股肱知必能以興作之心充斥其行事
　　　　清溪亭記　王　安國
清溪亭臨池州之溪上隷軍府事判官之府而京
兆杜君之為判官也築於治平三年某月某甲子
而成於某月某甲子於是州之士樂之而相與語
曰夫吳楚荆蜀閩越之徒出入於是而離離洞庭
鄱陽之水浮於日月之無窮四方萬里之人飛帆
鼓楫上下於波濤之中犯不測之險於朝暮之際
而吾等乃於數楹之地得偉麗之觀於寝食坐作
之間是可喜也若夫峙闤闠之萬家於千峯之繚
繞朝陽曈曚破氛霧於㠝岏縹緲之石而水摇山
動於玲瓏窈窕之林煙雲之滅没風雨之晦冥天
之所變隨於人之動息者也陽闢而隂闔草萌而
木芽霏紅縹紫映燭而低昂與夫美䕃交而鳥獸
嬉野潦収而洲渚出冰崖雪壑桑落之墟景象之
盛衰見於四時之始終而隱顯不匿乎一席之俯
仰然後知呼吸於天地之氣而馳騖偃伏出有入
無者孰使然哉覽於是者冝有以自得而人不吾
知也君曰夫憊其形於事者冝有以佚其勞饜其
視聽之喧囂則必之乎空曠之所然後能無患於
晦明吾是以知之間隙携其好於此而徜徉以畢
景飛禽之啁啾怒浪之洶湧漁蓬　樵屩嘯於前
而歌於後孰與夫訟訴篣笞之聲交於吾耳也岸
幘穿屨弦歌而詩書投壷飲酒談古今而忘賔主
孰與夫擎跽折旋之容接於吾目也凡所以好其
意者如此而又以為夫居者厭於扄束行者甘於
憇休人情之所同而吏者多以為我不能久於處
也室廬有忽不治者又況宴遊之設乎俗陷於不
恕而萬事之陵夷往往以此吾疾之久矣而亭之
所以作也噫推君之意可謂賢矣吾為之記曰夫
智足以窮天下之理則未始玩心於物而仁足以
盡己之性則與時而不遺然則君之意有不充於
是歟余未嘗游於君而吾弟和甫方為之僚乃因
和甫請記而為之記者臨川王安國
　　　　邢州堯山縣令㕔壁記　沈　括
地方百里聽事於庭者萬家上不得專達於天子
下不得賔養國中之善士其官謂之縣令其秩不
得齒於天子之下士靜牽動違勢如槁毛士能得
志於斯亦可謂賢矣其選既輕故民未嘗厚望於
吏吏之自期亦以此則因謂之治豈所謂治者耶
吾王君聖美之為堯山不以其輕者入于心而猶
為其所難剝槌斷裂之政不得行皎明察深矯厲
之名不立而下皆有以相先不暴而爭肆耕而飽
食事益不至縣令之庭縣既已空無事乃治其所
居之堂凡前後之共為此邑者不忍其人没而不
章則又納其壁中以縣令之題名予客過趙魏之
郊問其故家舊俗皆慨然喜言三晉戰國之事自
七國之時趙數窘秦人於兩河之間秦方强天下
所憚獨在趙故趙常受兵為天下勁國其後四分
以為代魏燕趙踣漳南蹶上黨肩􁐁頓僨不能相
支而邯鄲鉅鹿穿裂摧壞獸驚鳥決獨當四方之
鋒其人生而知有戰鬬攻掠之備習聞而成風者
已久而不可遷雖當積安無事之日其天性固以
異於他俗此冝治之甚難而聖美摩撫調養之既
成則又推之於前後之人若無心於得失者冝乎
民安之不難矣聖美以嘉祐六年得堯山於其将
去使來求記於予則治平元年也
　　　　七門廟記　劉　攽
嘉祐二年予為廬州從事始以事至舒城觀所謂
七門三堰者問其居人其溉田幾何對曰凡二萬
頃考於圖書實魏楊州刺史劉馥所造自魏至今
七百有餘嵗云予於是歎美其功後二年校書郎
包君廓為縣主簿嘗與予語及之包君謂予曰馥
信有功然吾問於耆老而得羮頡侯信焉𥘉漢以
龍舒之地封信為列侯信廼為民畎澮舒河以廣
溉浸信為始基至馥時廢而復修耳昔先王之典
有功及民則祀之若信者抑可謂有功者乎然吾
恨史䇿之有遺而吾憐舒人之不忘其思也今我
将為侯廟祀之而以馥配子幸為我記之焉予因
曰諾頃之包君以書告曰廟謹畢事予曰昔髙帝
之起宗室昆弟之有材能者賈以征伐顯交以出入
傳命謹信為功此二人者皆裂地為王連城數十代
王喜以棄國見省而子濞亦用力戰王吳獨信區
區僅得封侯而能勤心於民以興萬世之利其愛
惠豈與賈濞相侔哉夫攻城野戰滅國屠邑是二
三子之所謂能殺人者也與夫闢地墾土使數十萬
之民世世無飢餒之患所謂善養人者於以相譬
猶天地之懸絶也然而賈濞以功自名信不見録
豈殺人易以快意養人不見形象哉周公之書曰
民功曰庸藉使信生當周公之世其受賞非賈濞
之所敢望矣雖然彼賈濞之死泯滅無聞久矣而
信至今民猶思而記之此所謂得乎丘民而世之
寵禄當時則榮殁則已焉者乎夫事有可繼君子
繼之不必其肇於已而後為功也若劉刺史起於
三國亂亡之餘蒸庶掃地顧獨以農為先事功一
立迄今長存雖曰脩舊是可謂功矣予既嘉包君
之能徇於民使侯信之美不忘又其建祀合於先
王之法於是書之
　　　　秦州玩芳亭記　劉　攽
楚辭曰惜吾不及古之人兮吾誰與玩此芳草自
詩人比興皆以芳草嘉卉為君子美德無與玩者
猶易井渫不食云爾海陵郡城西偏多喬木大者
六七尋雜花桃李山櫻丁香椒棣數十種萱菊薜
荔莎蘆巴焦叢植櫓生負城地尤良宋氏居之益
種修竹梅杏山茶橙梨異方竒卉往往而在清池
縈回多蓤蓮蘋藻於是築室城禺下臨衆卉名曰
玩芳於乎喬木森聳百嵗之積也衆卉行列十嵗
所植也雜英紛糅終嵗之力也俄而索之不易得
也天施地生非為已役也能者取玩焉能主客也
惠而不費莫相德也非易所歎渫而不食為心惻
也於是刻石亭右以記嵗月云
　　　　新修東府記　陳　繹
中書政事本也宰相三公官也官不必備唯其人
匪其人不居且體貌大臣禮重而莊物采顯庸冝
備而稱豈曰私其人哉蓋所與坐而論道不下席
而致太平之功者二三執政而已　國朝以來尚
襲唐故大臣多不及建里第而僦居民間至距城
數里之外東西南北回逺不相接也四方奏書緩
急報聞吏卒持走徧歷諸第一有漏露稽違失亡
其可逮乎而又暑寒雨風晨趍暮還輿衞騶呵導
從前後搢紳士大夫造請紛馳于里巷坊曲之隘
甚非尊嚴體貌之觀也今禁衞三帥率有公廨庶
官省寺亦或有居而獨大臣不列府舍每朝則待
漏闕門之次入則議政殿上退即聽事羣有司公
見請白可否少休吏史抱文書環几案左右頡頑
以進至日下晝數刻始歸夫以王城輦轂之大其
制度之闕如此乃出聖畫新刱二府親遣中人度
地于闕之西南輪廣方制房皇鈎折繪圗以聞即
刋定于禁中申命三司飭吏庀司計工程材役不
妨時費不病官自熈寧三年秋七月興作東西府
凡八位揔千二百楹明年秋八月東府四位成詔
知制誥臣繹為之記臣拜手稽首以書日月工實
之次謹按三代盛王繇禮義之政至于周而大備
文章典刑物采位叙煒然見于朝廷之表公卿内
外居有室宅上不為過侈下不為苟約出則寵之
淑旂龍章鈎膺之駕入則具之列鼎蒲筵粉純之
居仰而視其宫則有欀題之礱宻俯而攝其衣則
有衮舄之嚴麗且謂不如是不足以待其人非其
人不足以相天下之政故其取予屈舒厚薄等衰
一謂之天秩先王之澤既竭能道古人之言者起
以其私學蔽尚迷謬世俗雖有志之主厭然而所
慕者不過耳目之所習呴呴而望其下者益卑西
漢去治世未逺開丞相府四出門無闌不設鈴不
驚鼓深大宏逺無有限節郡國守長吏得以嵗上
計事國有大議車駕亦親幸而臨聽焉然其議不
過軍功武爵期㑹督責之故至于東漢仍建公府
蒼龍闕東偏其制度雖存而稱號不復於當時蓋
用人授位出于一切其煩文虚器隆殺存亡者亦
無足以繫政事之重輕　宋興之𥘉平定四方烜
燿神武遂一宇内頗用戰勲伐閱将帥之人浸久
而安生民樂嬉百年之間軌蹟運行将臣相臣夜
寐夙興罔敢有懈　皇帝臨位躬攬權綱顯白訓
義圖惟先王治理之實置府設屬大放古制文武
弛張名器有等大小尊卑靡不遵序夫名者禮之
分也位者處其名之器也名既正然後任責之理
得而百事修明名不正則任責之理廢而百事隳
必使望其器可以知其職問其職可以知其人書曰股
肱喜哉元首起哉百工熈哉是繇天子任大臣以道
而率作興事罔不喜樂賡歌卒起乎治功之隆蓋
君臣㑹遇千載之甚盛德也若乃聖作物覩宣耀
典訓垂萬世之丕則考不磨之斯文其不在二府
之制而在道德之意乎
　　　　新修西府記　陳　繹
唐𥘉典兵禁中出於帷幄之議故以機密名官開
元中設堂後五房而機宻自為一司其職祕獨宰
相得知舍人官屬無得預也正元之後藩鎮旅拒
重以兵屬人乃以中官分領左右神䇿軍而樞密之
職歸於北司然嘗寄治省寺廡下延英㑹議則屏
立殿西勢猶厭厭傳道宫省語而已至其盛時其
貴者號中尉次則樞密使皆得貼黄除吏唐末既
除北司并南北軍于樞密使遂揔天下之兵五代
以來多以武人領使而宰相知院事　國朝復置
副貳簽書直學士之名大略文武參用間以宰相
兼領之故得進退大吏預聞機政其任職蓋重矣
古之公卿入則相與謀於朝出則相與謀於家家
宰膳夫之政不至于耳目而天下四方之事每得
於燕處之際故其為之不勞而日常若有餘今未
明而入進見請決於陛席之前退而百執事叩閤
禀事吏持書奏周走閭巷終日不得與二三大臣
謀求若古人之舂客有餘勢固不行也熈寧三年
詔營兩府于掖城之南其任樞密使者為西府於
是有司知上之所以優隆大臣将以修天下之政
于堂陛之下莫不率職底功士獻其能工致其才
不周嵗而告成臣謹按樞密司馬之職事而周制
屬於夏官秦漢曰太尉亦冠将軍之號禄比丞相
置官屬掌兵武夫善用兵者使之至於無兵善治
兵者治之於無事然後天子之威刑震耀偃然憺
折於萬里之外噫非二三大臣曷以哉若夫仰而
登則恩見於榱梠俯而宴則禮見於階陛周旋指
顧無非上之致隆於已者是則其所以享寵而居
是者可無思乎
　　　　臨湘縣閱武亭記　劉　摯
祕書丞衡君塾字文叔治岳州臨湘之二年以書
謂余曰使天下不如古吾知其有人焉謀已而偷
者固漫不省利害及夸而髙言又曰吾方志逺大
彼細務瑣瑣烏足為二人者相與從事積微浸著
天下頽政何可勝數吾則不敢吾之邑右帶長江
南東地大倚山民慓猾輕為盗既慙古人不能使
民不為盗又不知禁其已然尚曰為政耶縣所頼
以索盗有所謂弓手者今在吾籍八十人前時聽
其便私散居㕓閭呼調不一難以應猝及去而擾
平民今吾能不取官與民作區屋以萃之凡若干
据以大亭牓曰閱武以時臨視其藝衆既團隷有
地稍稍就律其材漸若可用而無里巷譁競犯法
之患此縣令小事非以為功然願有紀告來者使
勿廢而已嗚呼余知君不好小事名也雖然罔忽
諸小然後可以任夫大俾天下得縣令皆用心猶
此循而望古有路矣即以其所以謂余者書之亭
上
皇朝文鑑巻第八十一
皇朝文鑑巻第八十二
　記
　　　墨君堂記　蘇　軾
　　　淨因院畫記　蘇　軾
　　　李氏山房藏書記　蘇　軾
　　　眉州逺景樓記　蘇　軾
　　　荘子祠堂記　蘇　軾
　　　靈壁張氏園亭記　蘇　軾
　　　放鶴亭記　蘇　軾
　　　文與可畫篔簹谷偃竹記　蘇　軾
　　　南安軍學記　蘇　軾
　　　成都府運判廳讌思堂記　文　同
　　　齊州閔子祠堂記　蘇　轍
　　　東軒記　蘇　轍
　　　　墨君堂記　蘇　軾
凡人相與號呼者貴之則曰公賢之則曰君自其
下則爾汝之雖公卿之貴天下貌畏而心不服則
進而君公退而爾汝者多矣獨王子猷謂竹君天
下從而君之無異辭今與可又能以墨象君之形
容作堂以居君而屬余為文以頌君德則與可之
於君信厚矣與可之為人也端靜而文明哲而忠
士之脩絜博習朝夕磨治洗濯以求交於與可者
非一人也而獨厚君如此君又踈簡抗勁無聲色
臭味可以娛悅人之耳目鼻口則與可之厚君也
其必有以賢君矣世之能寒燠人者其氣燄亦未
至若雪霜風雨之切於肌膚也而士鮮不以為欣
戚䘮其所守自植物而言之四時之變亦大矣而
君獨不顧雖微與可天下其孰不賢之然與可獨
能得君之深而知君之所以賢雍容談笑揮灑奮
迅而盡君之德稚壯枯老之容披折偃仰之勢風
雪凌厲以觀其操崖石犖确以致其節得志遂茂
而不驕不得志瘁瘠而不辱羣居不倚獨立不懼
與可之於君可謂得其情而盡其性矣余雖不足
以知君願從與可求君之昆弟子孫族屬朋友之
象而藏於吾室以為君之别館云
　　　　淨因院畫記　蘇　軾
余嘗論畫以為人禽宫室器用皆有常形至於山
石竹木水波煙雲雖無常形而有常理常形之失
人皆知之常理之不當雖曉畫者有不知故凡可
以欺世而取名者必託於無常形者也雖然常形
之失止於所失而不能病其全若常理之不當則
舉廢之矣以其形之無常是以其理不可不謹也
世之工人或能曲盡其形而至於其理非髙人逸
才不能辨與可之於竹石枯木真可謂得其理者
矣如是而死如是而攣拳脊蹙如是而條達遂茂根
莖節葉牙角脉縷千變萬化未始相襲而各當其
處合於天造厭於人意蓋達士之所寓也歟昔嵗
嘗畫兩叢竹於淨因之方丈其後出守陵陽而西
也余與之偕别長老道臻師又畫兩竹梢一枯木
於其東齋臻方治四壁於法堂而請於與可與可
既許之矣故余并為記之必有明於理而深觀之
者然後知余言之不妄
　　　　李氏山房藏書記　蘇　軾
象犀珠玉恠珍之物有悅於人之耳目而不適於
用金石草木絲麻五榖六材有適於用而用之則
弊取之則竭悅於人之耳目而適於用用之而不
弊取之而不竭賢不肖之所得各因其才仁智之
所見各隨其分才分不同而求無不獲者惟書乎
自孔子聖人其學必始於觀書當是時惟周之柱
下史聃為多書韓宣子適魯然後見易象與魯
春秋季札聘於上國然後得聞詩之風雅頌而楚
獨有左史倚相能讀三墳五典八索九丘士之生
於是時得見六經者蓋無幾其學可謂難矣而皆
習於禮樂深於道德非後世君子所及自秦漢已
來作者益衆紙與字畫日趨於簡便而書益多世
莫不有然學者益以苟簡何哉余猶及見老儒先
生自言其少時欲求史記漢書而不可得幸而
得之皆手自書日夜讀誦惟恐不及近歳市人
轉相摹刻諸子百家之書日傳萬紙學者之於書
多且易致如此其文詞學術當倍蓰於昔人而後
生科舉之士皆束書不觀遊談無根此又何也余
友李公擇少時讀書於廬山五老峯下白石庵之
僧舍公擇既去而山中之人思之指其所居為李
氏山房藏書凡九千餘巻公擇既已涉其流探其
源採剥其華實而咀噍其膏味以為已有發於文
詞見於行事以聞名於當世矣而書固自如也未
嘗少損将以遺來者供其無窮之求而各足其才
分之所當得是以不藏於家而藏於其故所居之
僧舍此仁者之心也余既衰且病無所用於世惟
得數年之閑盡讀其所未見之書而廬山固所願
遊而不得者蓋将老焉盡發公擇之藏拾其餘棄
以自𥙷庶有益乎而公擇求余文以為記乃為一
言使來者知昔之君子見書之難而今之學者有
書而不讀為可惜也
　　　　眉州逺景樓記　蘇　軾
吾州之俗有近古者三其士大夫貴經術而重氏
族其民尊吏而畏法其農夫合耦以相助蓋三代
漢唐之遺風而他郡之所莫及也始朝廷以聲律
取士而天聖已前學者猶襲五代文弊獨吾州之
士通經學古以漢文詞為宗師方是時四方指以
為迂闊至於郡縣胥吏皆挾經載筆應對進退有
足觀者而大家顯人以門族相上推次甲乙皆有
定品謂之江鄉非此族也雖貴且冨不通婚姻其
民事太守縣令如古君臣既去輙畫像事之而其
賢者則記録其行事以為口實至四五十年不忘
商賈小民常儲善物而别異之以待官吏之求家
藏律令往往通念而不以為非雖薄刑小罪終身
有不敢犯者嵗二月農事始作四月初吉穀稚而
草壯耘者畢出數十百人為曹立表下漏鳴鼓以
致衆擇其徒為衆所畏信者二人一人掌鼓一人
掌漏進退作止惟二人之聽鼓之而不至至而不
力皆有罰量田計功終事而㑹之田多而丁少則
出錢以償衆七月既望穀艾而草衰則仆鼓決漏
取罰金與償衆之錢買羊豕酒醴以祀田祖作樂
飲酒醉飽而去嵗以為常其風俗蓋如此故其民
皆聦明才智務本而力作易治而難服守令始
至視其言語動作輒了其為人其明且能者不復
以事試終日寂然苟不以其道則陳義秉法以譏
切之故不知者以為難治今太守黎侯希聲軾先
君之友人也簡而文剛而仁明而不苛衆以為
易事既滿將代不忍其去相率而留之　上不奪
其請既留三年民益信遂以無事因守居之北墉
而增築之作逺景樓日與賔客僚吏游處其上軾
方為徐州吾州之人以書相往來未嘗不道黎侯
之善而求文以為記嗟夫軾之去鄉久矣所謂逺
景樓者雖想見其處而不能道其詳矣然州人之
所以樂斯樓之成而欲記焉者豈非上有易事之
長而下有易治之俗也哉孔子曰吾猶及史之闕
文也有馬者借人乗之今亡矣夫是二者於道未
有大損益也然且録之今吾州近古之俗獨能累
世而不遷蓋耆老昔人豈弟之澤而賢守令撫循
教誨不倦之力也可不録乎若夫登臨覽觀之樂
山川風物之美軾将歸老於故丘布衣幅巾從邦
君於其上酒酣樂作援筆而賦之以頌黎侯之遺愛
尚未晚也
　　　　莊子祠堂記　蘇　軾
荘子蒙人也嘗為䝉漆園吏没千餘嵗而䝉未有
祀之者縣令祕書丞王兢始作祠堂求文以為記
謹按史記莊子與梁惠王齊宣王同時其學無所
不闚然要本歸於老子之言故其著書十餘萬言
大抵率寓言也作漁父盜跖胠篋以詆訾孔子之
徒以明老子之術此知荘子之粗者余以為荘子
蓋助孔子者要不可以為法耳楚公子微服出亡
而門者難之其僕操箠而罵曰隷也不力門者出
之事固有倒行而逆施者以僕為不愛公子則不
可以為事公子之法亦不可故莊子之言皆實予
而文不予陽擠而隂助之其正言蓋無幾至於詆
訾孔子未嘗不微見其意其論天下道術自墨翟
禽滑釐彭䝉㥀到田駢關尹老聃之徒以至於其
身皆以為一家而孔子不與其尊之也至矣然余
嘗疑盜跖漁父則若真詆孔子者至於讓王說劒
皆淺陋不入於道反復觀之得其寓言之終曰陽
子居西遊於秦遇老子老子曰而雎雎而盱盱而
誰與居大白若辱盛德若不足陽子居蹵然變容
其往也舍者将迎其家公執席妻執巾櫛舍者避
席煬者避竈其反也舍者與之爭席矣去其讓王
說劒漁父盜跖四篇以合於列禦宼之篇曰列禦
宼之齊中道而反曰吾驚焉吾食於十漿而五漿
先餽然後悟而笑曰是固一章也荘子之言未終
而昩者勦之以入其言余不可以不辨凡分章名
篇皆出於世俗非荘子本意
　　　　靈壁張氏園亭記　蘇　軾
道京師而東水浮濁流陸走黄塵陂田蒼莽行者
倦厭凡八百里始得靈壁張氏之園於汴之陽其
外脩竹森然以髙喬木蓊然以深其中因汴之餘
浸以為陂池取山之恠石以為巗阜蒲葦蓮芡有江
湖之思椅桐檜栢有山林之氣竒花美草有京洛
之態華堂厦屋有吳蜀之巧其深可以隐其冨可
以養果𬞞可以飽鄰里魚鼈筍茹可以餽四方之
賔客余自彭城移守呉興由宋登舟三宿而至其
下肩輿叩門見張氏之子碩碩求余文以記之維
張氏世有顯人自其伯父殿中君與其先人通州
府君始家靈壁而為此園作蘭臯之亭以養其親
其後出仕於朝名聞一時推其餘力日增治之於
今五十餘年矣其木皆十圍岸谷隱然凡園之百
物無一不可人意者信其用力之多且久也古之
君子不必仕不必不仕必仕則忘其身必不仕則
忘其君譬之飲食適於飢飽而已然士罕能蹈其
義赴其節處者安於故而難出出者狃於利而忘
返於是有違親絶俗之譏懷禄苟安之弊今張氏
之先君所以為其子孫之計慮者逺且周是故築
室蓺園於汴泗之間舟車冠蓋之衝凡朝夕之奉
燕遊之樂不求而足使其子孫開門而出仕則跬
歩市朝之上閉門而歸隱則俯仰山林之下於以
養生治性行義求志無適而不可故其子孫仕者
皆有循吏良能之稱處者皆有節士廉退之行蓋
其先君子之澤也余為彭城二年樂其土風将去
不忍而彭城之父老亦莫余厭也将買田於泗水
之上而老焉南望靈壁雞犬之聲相聞幅巾杖屨
嵗時往來於張氏之園以與其子孫遊将必有日
矣
　　　　放鶴亭記　蘇　軾
熈寧十年秋彭城大水雲龍山人張君天驥之草
堂水及其半扉明年春水落遷於故居之東東山
之麓升堂而望得異境焉作亭於其上彭城之山
岡嶺四合隱然如大環獨缺其西十二而山人之
亭適當其缺春夏之交草木際天秋冬雪月千里
一色風雨晦明之間俯仰百變山人有二鶴甚馴
而善飛旦則望西山之缺而放焉縱其所如或立
於陂田或翔於雲表莫則傃東山而歸故名之曰
放鶴亭郡守蘇軾時從賔客僚吏往見山人飲酒
於斯亭而樂之挹山人而告之曰子知隱居之樂
乎雖南面之君未可與易也易曰鶴鳴在隂其子
和之詩曰鶴鳴于九臯聲聞于天蓋其為物清逺
閑放超然于塵垢之外故易詩人以比賢人君子
隠德之士狎而玩之宜若有益而無損者然衞懿
公好鶴則亡其國周公作酒誥衞武公作抑戒以為
荒惑敗亂無若酒者而劉伶阮籍之徒以此全其
真而名後世嗟夫南面之君雖清逺閑放如鶴者
猶不得好好之則亡其國而山林遁世之士雖荒
惑敗亂如酒者猶不能為害而况於鶴乎由此觀
之其為樂未可以同日而語也山人欣然而笑曰
有是哉乃作放鶴招鶴之歌曰鶴飛去兮西山之
缺髙翔而下覽兮擇所適翻然歛翼婉将集兮忽
何所見矯然而復擊獨終日於澗谷之間兮處蒼
苔而履白石鶴歸來兮東山之隂其下有人兮黄
冠草屨葛衣而鼓琴躬耕而食兮其餘以汝飽歸
來歸來兮西山不可以久留
　　　　文與可畫篔簹谷偃竹記　蘇　軾
竹之始生一寸之萌耳而節葉具焉自蜩蝮蛇蚹
以至于劒㧞十尋者生而有之也今畫者乃節節
而為之葉葉而累之豈復有竹乎故畫竹必先得
成竹於胷中執筆熟視乃見其所欲畫者急起從之
振筆直遂以追其所見如兔起鶻落少縱則逝矣與
可之教予如此予不能然也而心識其所以然夫既
心識其所以然而不能然者内外不一心手不相應不
學之過也故凡有見於中而操之不熟者平居自視
了然而臨事忽焉䘮之豈獨竹乎子由為墨竹賦以遺
與可曰庖丁解牛者也而養生者取之輪扁斵輪
者也而讀書者與之今夫夫子之託於斯竹也而
予以為有道者則非耶子由未嘗畫也故得其意
而已若予者豈獨得其意并得其法與可畫竹𥘉
不自貴重四方之人持縑素以請者足相躡於其
門與可厭之投諸地而罵曰吾将以為韈士大夫
傳之以為口實及與可自洋州還而余為徐州與
可以書遺余曰近語士大夫吾墨竹一派近在彭
城可往求之韈材當萃於子矣書尾復寫一詩其
略曰擬将一段鵝谿絹掃取寒梢萬尺長予謂與
可竹長萬尺當用絹二百五十匹知公倦於筆硯
願得此絹而已與可無以荅則曰吾言妄矣世豈
有萬尺竹也哉余因而實之荅其詩曰世間亦有
千尋竹月落庭空影許長與可笑曰蘇子辯則辯
矣然二百五十匹吾将買田而歸老焉因以所畫
篔簹谷偃竹遺予曰此竹數尺耳而有萬尺之勢
篔簹谷在洋州與可嘗令予作洋州三十韻篔簹
谷其一也予詩云漢川脩竹賤如蓬斤斧何曾赦
籜龍料得清貧饞太守渭濵千畝在胷中與可是
日與其妻㳺谷中燒筍晚食發函得詩失笑噴飯
滿案元豐二年正月二十日與可没於陳州是嵗
七月七日予在湖州曝書畫見此竹廢卷而哭失
聲昔曹孟德祭橋公文有車過腹痛之語而予亦
載與可疇昔戯笑之言者以見與可於予親厚無
間如此也
　　　　南安軍學記　蘇　軾
古之為國者四井田也肉刑也封建也學校也今
亡矣獨學校僅存耳古之為學者四其大則取士
論政其小則弦誦今亡矣直誦而已舜之言曰庶
頑䜛說若不在時侯以明之撻以記之書用識哉
欲並生哉工以納言時而颺之格則承之庸之否
則威之格之言改也論語曰有耻且格承之言薦
也春秋傳曰奉承齊犧庶頑䜛說不率教者舜皆
有以待之夫化惡莫若進善故推其可進者以射
侯之禮舉之其不率教甚者則撻之小則書以記
之非疾之也欲與之並生而同憂樂也此士之有
罪而尚未可棄者故使樂工探其謳謡諷議之言
而颺之以觀其心其改過者則薦之且用之其不悛
者則威之屏之𤏡之寄之之類是也此舜之學政
也射之中否何與於善惡而侯以明之何也曰射
所以致衆而論士也衆一而後論定孔子射於矍
相之圃蓋觀者如堵使弟子揚觶而序㸃者三則
僅有存者由此觀之以射致衆衆集而後論士蓋所從
來逺矣詩曰在泮獻囚又曰在泮獻馘禮曰受成
於學鄭人游鄉校以議執政或謂子産毁鄉校何
如子産曰不可善者吾行之不善者吾改之是吾
師也孔子聞之謂子産仁古之取士論政者必於
學有學而不論政不取士猶無學也學莫盛於東
漢士數萬人嘘枯吹生自三公九卿皆折節下之
三府辟召常出其口其取士論政可謂近古然卒
為黨錮之禍何也曰此王政也王者不作而士自
以私意行之於下其禍敗固冝　朝廷自慶曆熈
寧紹聖以來三致意於學矣雖荒服郡縣必有學
况南安江西之南境儒術之冨與閩蜀等而太守
朝奉郎曹侯登以治郡顯聞所至必建學故南安
之學甲於江西侯仁人也而勇於義其建是學也
以身任其責不擇劇易期於必成士以此感奮不
勸而力費於官者為錢九萬三千而助者不貲為
屋百二十間禮殿講堂視大邦君之居凡學之用
莫不嚴具又以其餘增置廪給食數百人始於紹
聖二年之冬而成於四年之春學成而侯去今為
潮州軾自海南還過南安見聞其事為詳士既德
侯不已乃具列本末嬴糧而從軾者三百餘里願
紀其實夫學王者事也故首以舜之學政告之然
舜逺矣不可以庶幾有賢太守猶可以為鄭子産
也學者勉之無媿於古人而已
　　　　成都府運判廳讌思堂記　文　同
天下之事物常相與冝稱則文理順而制度得或
鉅細輕重一有未合率病之以為不當然遂起衆
論矣區宇之大吾　宋盡有之四指之極幅員萬
里旁裁直製界為諸道其置使以轉運為名者常
艱選擇往服其職底財賦察僚吏宣布威惠顓假
之柄其所與蓋已重矣惟劒南西川原壄衍沃甿
庶豐夥金繒紵絮天灑地發裝餽日報舟浮輦走
以給中府以贍諸塞號居大農所調之半縣官倚
之固以爲寳藪珎藏云其所謂佐者既非齪齪循
絫嵗月者之所能得其所止亦當崇大閎顯與主
者儀形無欹缺始云其可矣今其所謂佐者之居
舊嘗一切置之尋廢既復亦踐襲往制回曲􁃠狹
不足以視清曠講燕休餘基蓊然蔽没蓬藋嚮所
涖者未遑營之職方員外郎霍侯以經行明修所
赴冝頼将漕之貳實以才擢既至攷究内外靜煩
省劇隱謬革悛潜利宣章列城信畏俯伏觀望不
煩告諭自底恬肅惟是居處厭不如事思有以増
易之使夫文理制度一與事物相表襮龍圗閣直
學士趙公昔緫外計今復仗節臨鎮於是聞侯之
議志與侯恊乃規斥其地墻為一圃集材於羡命
工於隙合諸意慮授以程品築隆址植巨厦曾不
累月匠以成告危譙攴空廣霤延廕衡欄擁衞牎
户通㓗若翔而尚矯將蟠而復振竒巒秀巘發逺
思于其上鮮葩珍木悅真賞于其下寛衺可以觴
賔侣靖密可以籌金榖壯哉雄乎誠大邦之崇宇
而外臺之偉觀也既落之侯謂廣漢都尉文同曰
無石以載疑事之闕将以屬子子其謂何同曰諾
退自念昔韓退之為王南昌紀滕王閣柳子厚為
楊長沙叙戴氏堂皆部吏也同今奉侯命而記此
職正冝矣其敢以不敏辭乃次其略刻置宇下以
夸示永久然慙不文
　　　　齊州閔子祠堂記　蘇　轍
歷城之東五里有丘焉曰閔子之墓墳而不廟秩
祀不至邦人不寜守土之吏有将舉焉而不克者
熈寧七年天章閣待制右諫議大夫濮陽李公來
守濟南越明年政修事治邦之耋老相與來告曰
此邦之舊有如閔子而不廟食豈不大闕公唯不
知苟知之其有不飭公曰噫信其不可以緩於是
庀工為祠堂且使春秋修其常事堂成具三獻焉
籩豆有列儐相有位百年之廢一日而舉學士大
夫觀禮祠下咨嗟涕洟有言者曰惟夫子生於亂
世周流齊魯宋衞之間無所不仕其弟子之髙第
亦咸仕於諸國宰我仕齊子貢冉有子游仕魯季
路仕衞子夏仕魏弟子之仕者亦衆矣然其稱德
行者四人獨仲弓甞為季氏宰其上三人皆未嘗
仕季氏嘗欲以閔子為費宰閔子辭曰如有復我
者則吾必在汶上矣且以夫子之賢猶不以仕為
汙也而三子之不仕獨何歟言未卒有應者曰子
獨不見夫適東海者乎望之茫洋不知其邊即之
汗瀾不測其深其舟如蔽天之山其帆如浮空之
雲然後履風濤而不僨觸蛟蜃而不讋若夫以江
河之舟楫而跨東海之難則亦十里而返百里而
溺不足以經萬里之害矣方周之衰禮樂崩弛天
下大壊而有欲救之譬如渉海有甚焉者今夫夫
子之不顧而仕則是舟楫足恃也諸子之汲汲而
忘反蓋亦有陋舟而将試焉則亦隨其力之所及
而已矣若夫三子願為夫子而未能下顧諸子而
以為不足為也是以止而待夫子嘗曰世之學柳
下惠者未有若魯獨居之男子吾於三子亦云衆
曰然退而書之遂刻於石
　　　　東軒記　蘇　轍
余既以罪謫監筠州鹽酒稅未至大雨筠水泛溢
蔑南市登北岸敗刺史府門鹽酒稅治舍俯江之
漘水患尤甚既至弊不可處乃告於郡假部使者
府以居郡憐其無歸也許之嵗十二月乃克支其欹
斜𥙷其圯缺闢聽事堂之東為軒種杉二本竹百
箇以為宴休之所然鹽酒稅舊以三吏共事余至
其二人適皆罷去事委于一晝則坐市區鬻鹽沽
酒稅豚魚與市人爭尋尺以自効莫歸䈥力疲廢
輒昏然就睡不知夜之既旦旦則復出營職終不
能安於所謂東軒者每旦莫出入其旁顧之未嘗
不啞然自笑也余昔少年讀書竊嘗恠顔子以簞
食瓢飲居於陋巷人不堪其憂顔子不改其樂私
以為雖不欲仕然抱關擊柝尚可以自養而不害
於學何至困辱貧窶自苦如此及來筠州勤勞米
鹽之間無一日之休雖欲棄塵垢解羈縶自放於
道德之場而事毎劫而留之然後知顔子之所以
甘心貧賤不肯求斗升之禄以自給者良以其害
於學故也嗟夫士方其未聞大道沉酣勢利以玉
帛子女自厚自以為樂矣及其循理以求通落其
華而収其實從容自得不知夫天地之為大與
死生之為變而况其下者乎故其樂也足以易窮
餓而不怨雖南面之王不能加之蓋非有德不能
任也余方區區欲磨洗濁汙晞聖賢之萬一自視
缺然而欲庶幾顔氏之福冝其不可得哉若夫孔
子周行天下髙爲魯司寇下爲乘田委吏惟其所
遇無所不可彼蓋達者之事而非學者之所望也
今既以譴來此雖知桎梏之害而勢不得去獨幸
歳月之久世或哀而憐之使得歸伏田里治先人
之弊廬爲環堵之室而居之然後追求顔氏之樂
懐思東軒優游以忘其老然而非所敢望也
皇朝文鑑巻第八十二
皇朝文鑑卷第八十三
　記
　　　黄州快哉亭記　蘇　轍
　　　遣老齋記　蘇　轍
　　　司馬温公布衾銘記　范　祖禹
　　　湖學田記　顧　臨
　　　重修御史臺記　曽　肇
　　　適南亭記　陸　佃
　　　蜀州重修大廰記　吕　陶
　　　考古圖後記　吕　大臨
　　　　黄州快哉亭記　蘇　轍
江出西陵始得平地其流奔放肆大南合湘沅北
合漢沔其勢益張至於赤壁之下波流浸灌與海
相若清河張君夢得謫居齊安即其廬之西南爲
亭以覽觀江流之勝而余兄子瞻名之曰快哉蓋
亭之所見南北百里東西一舍濤瀾洶湧風雲開
闔晝則舟楫出沒於其前夜則魚龍悲嘯於其下
變化倐忽動心駭目不可乆視今乃得翫之几席
之上舉目而足西望武昌諸山岡陵起伏草木行
列煙消日出漁父樵夫之舍皆可指數此其所以
快哉者也至於長洲之濵故城之墟曹孟德孫仲
謀之所睥睨周瑜陸遜之所騁騖其流風遺俗亦
足以稱快世俗昔楚襄王從宋玉景差於蘭臺之
宫有風颯然至者王披襟當之曰快哉此風寡人
所與庶人共者耶宋玉曰此獨大王之雄風耳庶
人安得共之玉之言蓋有諷焉夫風無雄雌之異
而人有遇不遇之變楚王之所以爲樂與庶人之
所以爲憂此則人之變也而風何與焉士生於世
使其中不自得将何往而非病使其中坦然不以
物傷性将何適而非快今張君不以謫爲患竊㑹
計之餘功而自放山水之間此其中冝有以過人
者将蓬户甕牖無所不快而况乎濯長江之清流
揖西山之白雲窮耳目之勝以自適也哉不然連
山絶壑長林古木振之以清風照之以明月皆騷
人思士之所以悲傷憔悴而不能勝者烏覩其爲
快也哉
　　　　遺老齋記　蘇　轍
庚辰之冬余蒙恩歸自南荒客於潁川思歸而不
能諸子憂之曰父母老矣而居室未完吾儕之責
也則相與卜築五年而有成其南脩竹古栢蕭然
如野人之家乃闢其四楹加明䆫曲檻爲燕居之
齋齋成求所以名之余曰予潁濵遺老也盍以遺老
名之汝曹志之予㓜從事於詩書凡世人之所能茫
然不知也年二十有三朝廷方求直言有以予應詔
者予采道路之言論宫掖之祕自謂必以此獲罪
而有司果以爲不遜上獨不許曰吾以直言求士士
以直言告我今而黜之天下其謂我何宰相不得
已寘之下第自是流落凡二十餘年及　宣后臨
朝擢爲右司諌凡有所言多聽納者不五年而與
聞國政蓋予之遭遇者再皆古人之希有然其間
與士俗相從事之不如意者十常六七雖號爲得
志而實不從予聞之樂莫善於如意憂莫慘於
不如意今予退居一室之間杜門却掃不與物接
心之所可未嘗不行心所不可未嘗不止行止未嘗
少不如意則予平生之樂未有善於今日者也汝曹
志之學道而求寡過如予今日之處遺老齋可也
　　　　司馬温公布衾銘記　范　祖禹
温國文正公所服之布衾隷書百有十字曰景仁
恵者端明殿學士范蜀公所贈也曰堯夫銘者右
僕射髙平公所作也元豐中公在洛蜀公自許往
訪之贈以是衾先是髙平公作布衾銘以戒學者
公愛其文義取而書於衾之首及寢疾東府治命
歛以深衣而覆以是衾公於物澹無所好唯於德
義若利欲其清如水而澄之不已其直如矢而端
之不止故其居處必有法動作必有禮其被服如
陋巷之士一室蕭然圖書盈几經日靜坐泊如也
又以圎木爲警枕小睡則枕轉而覺乃起讀書蓋
恭儉勤禮出於天性自以爲適不勉而能與二范
公爲心交以直道相與以忠告相益凡皆如此其
誠心終始如一将殁而猶不忘祖禹觀公大節與
其細行雖不可遽數然本於至誠無欲天下信之故
能奮然有爲超絶古今居洛十五年若将終身焉
一起而功被天下内之嬰童婦女外之蠻夷戎狄
莫不敬其德服其名唯至誠故也公兄子宏得公
手澤紙本于家屬祖禹序其本末俾後世師公之
儉云
　　　　湖學田記　顧　臨
夫惠有術也養有道也一梁之渡人惠之微者也
而君子取之得其術也一井之濟物養之薄者也
而聖人取之得其道也子産乘輿其爲力固勤矣
而君子不取非其術也冉子與粟其爲心固周矣
而聖人不取非其道也所謂術者不在乎豐在乎
不費云爾所謂道者不在乎大在乎不窮云爾夫
豐而多費知愛於彼而不知愛於此也大而易窮
知愛於今而不知愛於後也惟其不費則雖微可
尚也惟其不窮則雖薄可貴也吳興學著於天下
當其盛時學者不可勝録然常患恵而養之者不
至也彼千里而來有及門而不能留者有留而不
能乆者将返則有戚然不足之歎自學初得賜田
五頃而瀕湖多潦嵗入無幾由今樞密胡公爲郡
始爲辦學資漸以及諸生之寒俊者繼胡公者或増
焉然亦莫之充也嘉祐中臨甞承乏教授計其資
十常不能及二三既數年廼㑹太守鮑侯軻恤其
不給慨然思有以廣其資方謀諸士僚適聞秀州
杉楊涇有民訟田頻年不決官將兩奪之鮑侯喜
曰吾謀得矣廼用書懇請于轉運使願得貸錢購
所争之田以贍學者㑹轉運使賢樂聞其請遂用
貸錢六十萬得田七頃其田當沃壤舊無暵潦之
患以二年之入償貸錢然後率爲學粮嵗可以食
百貟夫棟宇之固易隳也泉布之冨易耗也惟田
之息可以霑及無涯語其始可謂惠而不費者也
要其終可謂養而不窮者也世有掠民脂血妄爲
塔廟之奉在名教之地則藐而不顧噫不明乎善
徒多費而易窮較今日之爲重可取也鮑侯去之
二年遇今徐侯來喜其得惠養之道術而有資於
名教然慮嵗月之乆有攘没其羙者乃强不敏著
于記云
　　　　重修御史臺記　曾　肇
元祐三年新作御史臺成有詔臣肇爲之記臣肇
伏自惟念幸得備位從官以文字爲職此大手筆
雖非所克堪然義不得辭謹拜手稽首而記之曰
維御史見於周掌賛書受灋令而已戰國以對執
灋亦記事之職也至秦漢始置大夫位亞丞相副
曰中丞督部刺史受公卿奏事舉劾按章其屬有
侍御史出討姦猾治大獄於是専繩糾之任厥後
政事歸尚書而御史與尚書謁者並爲三臺大夫
更爲三公而中丞爲臺率與尚書令司隷校尉朝
㑹皆専席爲三獨坐隋唐復置大夫天下有冤而
無告者得與中書門下省詰之謂之三司自是御
史益爲雄峻其屬則有殿中監察并侍御史爲三
院侍御史一人知雜事横榻而坐謂之南牀皆専
彈劾不言事本朝因之至　眞宗皇帝增置言事
御史其後皆得言事御史相率廷辯小則人得自
達故其任視前世爲尤重非但謹朝㑹聽獄訟而
已列聖相繼皆假以寛仁使得自竭是以風采所
加百僚震肅朝廷倚而益尊姦邪望而知畏初
本朝雖因唐制然以大夫爲兼官不治臺事以郎
中貟外郎兼侍御史知雜事以貳中丞以太常愽
士以上爲三院未至者則爲御史裏行監察故事
内察尚書六曹外巡按郡縣乆之亦廢至　神宗
皇帝大正官名始歸大夫職以侍御史治雜事罷
御史裏行而復六察官分守既定廼相官府蓋御
史臺建於宣化坊自開寳五年纔有東西獄七年
雷德驤分判三院事請於上而大之屋不及百楹
天禧二年復詔増廣遂至三百六十楹訖于元豐
垂七十年寖以圮壞　神宗皇帝伻圖程工以授
有司舊闕大夫聽事踵鄴都制度闢門北郷取隂
殺之義又形勢庳下無以重威至是命置大夫聽
事闢門東郷增庳爲崇培下爲髙其規橅宏逺矣
繼志述事屬于後人　今上即政之初務先慈
儉土木之勤咸詔勿事惟臺之建實遵先訓猶以
大夫虚貟姑省營築闢門北郷仍故不改經度損
益斷自聖心以元祐二年六月己亥始事三年八
月庚辰卒功用人力十萬五千爲屋三百五十一
楹視舊小貶而亢爽過之門闥耽耽堂室渠渠長
貳佐屬視事燕休翼翼申申各適所冝吏舍囚圄
深靚嚴固案牘簿書棲列有序所以觀示都邑表
正憲度揆諸典章於是爲稱昔周人考室見於風
雅魯國作門記諸春秋後世傳誦爲載籍首恭惟
神宗皇帝受命承序十有九年建立經常皆應古
義好惡無私賞罰不僣而綱紀是張宫室弗營池
籞苟完而府寺是崇故能垂精風憲之司以啓後
嗣之意　二聖恭已開闢言路聦無不聞明無不
燭士有以言獲福不聞忠以取禍耳目之地寵遇
莫抗故能新是棟宇以成前人之志是冝著在文
字刻之金石以度越周魯垂休無窮顧臣之愚言
語淺陋何足以發揚聖德稱明詔之萬一哉雖然
臣甞聞之責人非難責已惟難御史責人者也将
相大臣非其人百官有司失其職天下之有敗法
亂紀服䜛蒐慝者御史皆得以責之然則御史獨
無責乎哉居其位有所不知知之有所不言言之
有所不行行之而君子病焉小人幸焉此御史之
責也御史雖不自責天下得以責之惟其不難於
責已則施於責人能稱其任矣能稱其任然後危
冠盛服崇墉峻宇游焉息焉可以無媿苟異於是
得無餒於中哉臣故不自揆輙因承詔誦其所聞
以告在位者使有以仰稱　列聖褒大崇顯之意
焉
　　　　適南亭記　陸　佃
㑹稽爲越之絶而山川之秀甲於東南自晉以來
髙曠宏放之士多在於此至唐餘杭始盛而與越
爭勝見元白之稱然杭之習俗華媚善占形勝而
丹樓翠閣映輝湖山如畫工小屏細巧易好故四
方之賔客過而覽者往往後越夫越之美豈至此
而窮哉意者江山之勝雖在而昔賢往矣距今千
嵗幽深寂寞殆有鬰而不發者也熈寧十年給事
中程公出守是邦公吏師也所至輒治故其下車
未幾弗出庭户之間而政成訟清州以無事乃與
賔客沿鑑湖上蕺山以尋将軍祕監之跡登望稍
倦未愜公意於是有以梅山勝告公者蓋其地昔
子眞之所居也今其少西有里曰梅市其事應史
公聞往焉初届佛刹横見湖山一面之秀以爲未
造佳境也因至其上望之是日也天和景晴竹莖
尚踈木葉微合峯巒如削間見層出公曰此山之
佳處也已而北顧見其煙海杳冥風帆隱映有魁
偉絶特之觀而髙情爽氣適相值也夕陽在下不
得已而後去其山之僧用和者契公之意因髙構
宇名之曰適南蓋取莊周大鵬圖南之義暇日以衆
飲而賞焉水轉挹轉清山轉望轉碧而俯仰之間海
氣浮樓臺野氣墮宫闕雲霞無定其彩五色少頃
百變殆詞人畫史不能寫也於是闔州以爲觀美
而春時無貴賤皆往又其風俗絜雅嬉遊皆乘畫
舫平湖清淺晴天浮動及登是亭四眺無路風輕
日永若在蓬萊之上可謂竒矣然則所謂餘杭者
未必如也公蘇人也自其少時已有詩名咳唾成
珠人以傳玩則模寫物象道所難言其在公賦之
乎雖然公之美志喜於發揚幽懿豈特賁一山而已
況此郷之人藏道蓄德晦於耕隴釣瀬屠市卜肆
魚鹽之間者乎　天子仁聖㧞用忠賢夢想多士
斯可以出矣庶幾託公之翼摶風雲而上哉
　　　　蜀州重修大廰記　吕　陶
古之循吏以郡縣爲一家視其民如所親之於子
弟待之以忠厚樂易之誠濟之以勤勞不怠之力
事不問巨細苟可以興作營置區處辦具則莫不
盡心焉建校舍選開敏吏自訓飭之減用度遣詣
博士爲學子除更繇與俱行縣通渠瀆廣陂湖起
蕪廢溉田至數萬頃躬率儉約勸督務農出入阡
陌舍止郷亭輕刀劒重牛犢鑄田器教犁耕親度
頃畝差肥瘠爲三等立文簿藏之郷縣鑿山通道
列亭傳置郵驛凡數百里息省勞役還集流散發
倉廪以賑凶旱具葬祭以恤鰥孤限禮聘之年施四
誡之令禁嫁娶送終勿徇奢靡此其事之大者而
爲之甚詳以至榆薤葱韭口有常數二彘五雞家
有常養種桑柘植麻紵藏果實蓄蔆芡養蠶織
屨悉有教令此其事之小者而爲之亦不略按古
而求蓋豳公所由之風化而孟子所謂王道之本
者亦可見焉是以居則悅服去則見思風跡光輝
於一時德聲洋溢於後世游茂先之守唐安抑用
此術歟虚心以接物無猜阻疑貳之釁抗志以涖
事無苟簡滅裂之態舉大綱以敦治體親細務以
盡下情自公府至于郊野皆得其歡知茂先待之
如一家也廰宇之弊乆矣每大風雨慮至摧圯政
閑事隙謀以葺之逺訪諸侯路寢之制近遵太守
黄堂之式崇卑深廣舉適準度他所毀陋從而一
新樓壘得其髙堅帑庾得其固密文牘充棟宇有以
謹其藏賔客戾館舍有以享其安敞亭榭以資覽
詠完庖突以備燕饗凡爲此者蓋政有餘力而及
之非先後緩急之不序也民安其居吾可以議居
處之安非略於大而詳於小也非以治舍爲逆旅
望望然計吾嵗月以去而不恤其他也客有踐其境
造其門升自西階游目四顧雖不問俗政可知矣
譬如冨家巨室垣墻立而壯門閎闢而大奥阼別
而正囷倉廐庫之設各得其當就而詢之必有愛
其子孫者主焉一郡之政何異於是予甞通理此
州知土俗之淳良羡風物之秀勝以謂嘉郡齊民
冝得賢守敏政乃具四美今茂先之治大㮣如此
故予樂爲記之茂先慷慨有逺度毎以功名自期
豈特區區乎此他日去而顯矣人必思之有讀予
文者亦可以慰思也
　　　　考古圖後記　吕　大臨
荘周氏謂儒者逐跡䘮眞學不善變故爲輪扁之
說芻狗之諭重以漁父盜跖詩禮發冡之言極其
詆訾夫學不知變信有罪矣變而不知止於中其
敝殆有甚焉以學爲僞以智爲鑿以仁爲姑息以
禮爲虚飾蕩然不知聖人之可尊先王之可法克
己從義謂之失性是古非今謂之亂政至于坑殺
學士燔爇典籍盡愚天下之民而後慊由是觀之
二者之學其害孰多堯舜禹臯陶之書皆曰稽古
孔子自道亦曰好古敏以求之所謂古者雖先王
之陳跡稽之好之者必求其所以跡也制度法象
之所寓聖人之精義存焉有古今之所同然百代
所不得變者豈芻狗輪扁之謂哉漢承秦火之餘
上視三代如更夜夢覺之變雖遺編斷簡僅存二
三然世移俗革人亡書殘不復想見先王之緒餘
至人之罄欬不意數千百年後尊彜鼎敦之器猶
出於山巖屋壁隴畒墟墓之間形制文字且非世
所能知况能知所用乎當天下無事時好事者蓄
之徒爲耳目竒異玩好之具而已噫天之果䘮斯
文也則是器也胡爲而出哉予於士大夫之家所
閱多矣每得傳摹圗寫濅盈卷軸尚病窽啓未能
深考暇日論次成書非敢以器爲玩也觀其器誦
其言形容髣髴以追三代之遺風如見其人矣以
意逆志或深其制作之原以補經傳之闕亡正諸
儒之謬誤天下後世之君子有意於古者亦将有
考焉
皇朝文鑑卷第八十三
皇朝文鑑卷第八十四
　記
　　　撫州新建使廰記　王　旡咎
　　　定平凝壽寺塑佛記　張　舜民
　　　大雅堂記　黄　庭堅
　　　汳水新渠記　陳　師道
　　　咸平縣丞廰酴醿記　張　耒
　　　雙槐堂記　張　耒
　　　照碧堂記　晁　補之
　　　新城游北山記　晁　補之
　　　髙廟碑隂記　唐　意
　　　拱北軒記　鄒　浩
　　　易庵記　唐　庚
　　　顔魯公祠堂記　唐　庚
　　　絳州思堂記　張　繹
　　　　撫州新建使廰記　王　無咎
善爲政者急其所急以及其所緩而經理於緩急
之際亦各有方不善爲政者反此若夫教化以奪
其未順之心衣食以厭其必得之欲蔽不可留之
獄訟恤無所告之老窮簡閱官吏崇其善而替其
惡此最其所急而不可緩者也至於城池之所以
備豫廨舍之所以興居倉庫之所以出納以及臺
榭廐驛亭圃之區區冝革而革冝修而修此差可以
緩而不可廢者也故夫用事於一州者得宏敏周
通之君子則將能周旋裁處急當其急緩當其緩
常不繆於序而其間又周旋經理使其利足以掩
害其損足以爲益薄費而厚得近舉而逺存不然
得鄙近偷墯之吏則其裁處多不能當其序而經
理又不能適其冝如前之云云者此後世之通患
而誼儒法士所爲發憤思古也治平二年四月五
日撫州之廰成太守司農少卿錢公暄革唐刺史
危全諷之所建也蓋全諷之建當天祐之元年至
今殆二百年而其勢将壞故公始議革之而方是
之時公之爲州已踰年矣其政令已行而吏民順
諧嵗常有年獄訟清簡公夷然無爲也於是使四
縣之令各致其材而不自憚其煩綣繾督視故能
以旬有二日而成既成則其規摹髙廣皆踰於舊
而其始又以智損其中六楹故使坐其下者宛轉
四顧豁然虚曠稱夫臨堂堂千里者之勢其用於
事而善如此眞所謂宏敏周通之君子哉噫天下
之有撫州而撫州之冝有治廰者固無窮而治廰
之内太守之迭處而迭去者亦無窮也然則今日之
役不有文字之曲折以託於無窮之間則後之人
孰知夫爲是役者自吾錢公始而爲之又適當其
序且有方也故無咎承公之命不敢辭以不能而
遂爲之記云
　　　　定平凝壽寺塑佛記　張　舜民
定平縣山不如水水不如寺寺不如凝壽山無名
而水有名寺無不得山水而凝壽居其勝水西爲
縣東爲凝壽負夕陽見里社重樓複道繚絡上下
煙際隱顯望如屏障間寫出故遊者不憚其勞而
居者不奪其樂予始遊寺有大明堂佛居中黄金
之膚五色之衣美哉從者具而皆土面骨立制度
尚未明然予亦知其爲佛之尊也後予再遊而艮
前佛之背又於壁中隠出爲半見之佛而從者非
向相似而所謂九耀者爲之也佛御輪乎其中矣
異矣夫九耀昭昭在天寧卑乎而顧爲臣僕如是
邪豈於教自有所本而予未甞學而不能知也歟
又安知不曰九曜五行之正氣尚臣吾佛况於人
乎故王法則曰吾不知畏而飲食男女常乆之道
或一受教俾之断棄至於終身不敢復有其設術
之甚無若此者矣夫此則予何能爲哉至於有善
地不爲民居候館而多聚斯類然其獨凝壽哉天
下之所共歎者此也
　　　　大雅堂記　黄　庭堅
丹稜楊素翁英偉人也其在州閭郷黨有俠氣不
少假借人然以禮義不以財力稱長雄也聞余欲
盡書杜子美兩川䕫峽諸詩刻石藏蜀中好文喜
事之家素翁粲然向余請從事焉又欲作髙屋廣
楹庥此石因請名焉余名之曰大雅堂而告之曰
由杜子美以來四百餘年斯文委地文章之士隨
世所能傑出時輩未有升子美之堂者况室家之
好耶余甞欲隨欣然㑹意處箋以數語終以汨没
世俗初不暇給雖然子美詩妙處乃在無意於文
夫無意而意已至非廣之以國風雅頌深之以離
騷九歌安能咀嚼其意味闖然入其門耶故使後
生輩自求之則得之深矣使後之登大雅堂者能
以余說而求則思過半矣彼喜穿鑿者棄其大㫖
取其發興於所遇林泉人物草木魚蟲以爲物物
皆有所託如世間商度隱語者則子美之詩委地
矣素翁可并刻此於大雅堂中後生可畏安知無
渙然冰釋於斯文者乎
　　　　汳水新渠記　陳　師道
汳句如簫其闕如玦水經謂河至滎陽莨蕩渠出
焉渠至陽武其下爲沙蔡水是也其出爲隂溝溝
至浚儀其下爲渦别爲汳汳至蒙别爲獲餘波迆
于淮陽東歷蕭彭城于泗注謂鴻溝官度甾獲丹
浚與渠一也禹塞滎澤而通渠于甫田其後河􁇁
然入焉即索水也漢書地理志滎陽既有汴水又有
狼湯而受沛蒙有獲水首受甾獲至彭城入泗以
余考之河渠書云自禹之後滎陽引河爲鴻溝以
通宋鄭陳蔡曹衛與濟汝淮泗㑹于楚而竹書紀
年梁恵成王入河于甫田又引而東明非禹之
舊也書曰濟入于河東出于陶丘北者入而復出
也溢爲滎者濟之别滎波既豬者障而東之也周官
又謂豫之川滎洛幽兖之川河洓則河南無濟矣
其謂莨蕩受濟禹塞滎澤而用河者皆失之漢志
莨蕩無出甾獲無始蓋略之也余謂與經合而滎
水諸書皆不載又疑渠汳爲二而滎有一焉杜佑
以經作于順帝之後詭誕無據而注叙渠源或河
或洓或河洓合其說不一次其所經紛錯悖戾而
志亦闊略不具辨始末蓋皆不可考也自漢末河
入于汳灌注兖豫永平中遵導汳自滎陽别而東
北至千乘入于海而河於是故瀆在新渠之南注
所謂絶河而受索自此始隋開皇中因漢之舊導
河于汳大業初合河索爲通濟渠别而東南入于
淮而故道竭今始東都受退水爲臭河於畿爲白
溝於宋爲長沙於單爲石梁於徐爲汳而入於南
清南清故泗也蓋自三都而東畿宋亳宿單濟之
間千里四來而故道淺狹春夏不勝舟秋水大至
亦不能受也蕭故附庸之國城小不足居民又列
肆於河外每水至南里之民皆徙避之廬舍没焉
率數嵗一逢民以爲病紹聖三年縣令朝奉郎張
惇始自西河因故作新支爲大渠合于東河以導
滯而援溺於是冨者出財壯者出力日勤旬勞既
月而成邑人相與語曰渠議舊矣更數令不決而
卒成於吾侯孰有恵而不報者乎於是不詞而同
欲紀於石以屬余余謂張侯其居善守行峻而言
道以成其名其仕善義不畏不侮以登于治其可
紀者多矣而諸父兄弟獨有見於末者何也夫善
爲治者人知其善而已至其所善蓋莫得而言也
渠之興作有迹其效在今此邑人之所欲書也遂
爲之書
　　　　咸平縣丞廰酴􁴚記　張　耒
咸平五年詔以陳留之通許鎭爲咸平縣先是
章聖皇帝幸亳祠老子道通許築宫以待幸既爲
縣即以宫爲縣令治所主簿居中書府而樞密府爲
尉舍熈寧某年始置丞於是遷縣尉於外而丞居
焉丞居之堂庭有酴醾問之邑之老人則其爲樞
密府時所種也既老而益蕃延蔓庇覆占庭之太
半其花特大於其類邑之酴醾皆出其下蓋其當
時築室種植以待天子之所休必有珎麗可喜之物
而後敢陳是以獨秀於一邑而莫能及也毎思唐
自天寳以至於周歷嵗數百天下未甞無戰其治
安僅足以小康而禍敗常至於大亂自安史以來
蕃鎭四據而天下無完國降及其末分裂攘奪至
五季而中原正朔之所加僅止門閥之中惟我
藝祖　神宗受天休命神武四達馬首所向破滅
摧伏於是􁜤百年之蟠據合歷世之分裂數百年
間禍根亂源薅剪堙塞大掃而無餘矣肆我　章
聖皇帝誕承祖武以無忘大功寬賦薄征順天養
民四方無虞休養滋息如人之疾病蠱敗醫者既
已擊逐釣取其累年之蠧矣而後爲之調利撫養
安居美食以使之豐腴而堅強也由是觀之自開
元以來至於　章聖而天下之人如復見大治之
全國嗚呼亦可謂盛矣於是封太山禪梁父祀后
土祠老子徜徉四方以明示得意聞之古者天子
巡幸所至郡國必建原廟所以廣孝恭示後世而况
當太平之盛時講一世之大禮八鸞之所經六龍
之所駐可以昭後世示子孫以爲歷世之大訓成法
者冝如何哉是冝一草木一瓦礫皆當護守保藏
無敢棄壞以無忘祖宗駿功成烈而使知夫百餘
年間地平天成養生送死無憾者誰之力也酴醾
之生當是時蓋甞沾雨露之濡近日月之光與夫
旄頭屬車皆爲一時之物矣可不愛哉
　　　　雙槐堂記　張　耒
古之君子其将責人以有功也必使之樂其職安
其居以其優游喜樂之心而就吾事夫豈徒苟悅
之哉凡人之情其将有爲也其心樂而爲之則致
精而不苟雖殫力費心而不自知故所爲者有成而
而無難古之御吏也爲法不苛其勤惰踈密隨其
人之所欲而吾獨要其成是古之循吏皆能有所
建立夫望人以功而使其情愁沮不樂求捨去之
不暇誰肯以其怨沮不平之心而副我之所欲哉
頃時予見監司病郡縣之政不立扼腕盛怒曰是
惟飲食燕樂居處游觀之好吾日夜以法督責之使無
得有一於此一嵗之日數計晷刻吾從而課率之使無
得有頃刻之間以約束爲不足而繼以辱罵辱罵
爲不足而繼以訊誥方此時吏起不待晨卧不及
暖廢飲食冒疾病屋室敗漏不敢修完器用弊乏
不敢改作其勤苦如是猶不足以當其意冝其郡
縣之政無所不舉小大得職而民物安堵矣然吏
益姦民益勞文書具於有司而事實不立吏足以
免其身之責而民不知德相爲欺紿以善一時而
監司卒亦不得而察也豈非其所爲者無至誠喜
樂之心出於畏罪不獲已苟以充職故耶其事功
之滅裂如此理固然也酸棗令王君治邑有能名
以其餘力作燕居之堂洒掃完㓗足以宴賔客閲
圖書庭有雙槐因以爲名夫王君豈以謂苟勞而
無益不若暇佚而有功将安其居樂其身以其獄
訟簿書之間與賢士大夫彈琴飲酒歡欣相樂舒
心而養神使其中裕然然後觀物圖其致用意於
文法尋尺之外以追古循良君子之風以大變俗
吏之弊而爲之哉夫古之善爲政者不佚而常安
不勞而善成吾知王君其有得於此矣於是爲之
書
　　　　照碧堂記　晁　補之
去都而東順流千里皆桑麻平野無山林登覧之
勝然放舟通津門不再宿至於宋其城郭闤閈人
民之庶百貨旁午以視他州則浩穰亦都也而道
都來者則固已曠然見其爲寛閑之土而樂之豈
特人情倦覿於其所已饜而欣得於其所未足将
朝夕從事於塵埃車馬之間日昃而食夜分而息
而若有驅之急不得縱而與之偕者故雖平時意
有所樂而不暇思及其脫然去之也亦不必山林
逺絶之地要小休而蹔適則人意物境本暇而不
遽蓋向之所樂而不暇思者不與之期一朝而自
復其理固然此照碧堂之所以爲勝也宋爲本朝
始基之地自景德三年詔即府爲南都而雙門立
別宫故經衢之左爲留守廨面城背市前無所達
而後與民語接城南有湖五里前此作堂城上以
臨之嵗乆且圯而今龍圖閣學士南豐曾公之以
待制留守也始新而大之蓋成於元祐六年九月
癸卯横七楹深五丈髙可建旄自東諸侯之宅無
若此者先是南都嵗賜官僚賔客費爲錢七千
緍公奉已約亦不以是侈厨傳故能有餘積以營
斯堂屹然如跳出堞上而民不知可以放懷髙蹈寓
目而皆適其南汴渠起魏迄楚長堤迤靡帆檣隠
見隋帝之所以流連忘返也其西商丘祠陶唐氏
以爲火正曰閼伯者之所以有功而食其墟也其
東雙廟唐張巡許逺捍城以死而南霽雲之所以
馳乞救於賀蘭之塗也而獨梁故苑複道屬之平
臺三十里者名在而跡莫尋雖隋之疆亦其所穿
渠在耳豈汰靡者易熄而勲名忠義則愈逺而彌
存不可誣哉初補之以校理佐淮南從公宴湖上
後謫官於宋登堂必慨然懐公拊檻極目天垂野
盡意若遐騖太空者花明草薫百物媚娬湖光瀰
漫飛射堂棟長夏畏日坐見風雨自堤而來水波
紛紜柳搖而荷靡鷗鳥盡儛客顧而嬉翛然不能
去蓋不獨道都來者以爲勝雖饜於吳楚登覽之
樂者度淮而北則不復有至此亦躊躇忀徉而喜
矣夫人之感於物者同而所以感者異斯湏之頃爲
之易意樂未已也哀又從之故景公美齊而隨以雪涕
傳亦曰登髙逺望使人心悴然昔之豪傑憤悱憂
世之士或出於此若羊祜太息峴山之顚祜固可人
其志有在未可但言哀樂之復也公與補之俱起
廢而公爲太史氏補之亦備史官間相與語斯堂
屬補之記之巳而公再守南都補之守河中書來及
焉補之甞論昔人所館有一日必葺去之如始至
者有不掃一室者夫一日必葺以爲不苟於其細
則将推之矣不掃一室以爲有志於其大則不可
必卒之其成功有命則婼與蕃之賢於此乎未辨
廼公之意則曰吾何有於是從吾所好而已矣二
累之上也名肇字子開文學德行事君行已爲後
來矜式其出處在古人中其欲有爲在天下後世
其卷而施之一郡不以自少而以自得又樂與人
同者如此堂不足道也
　　　　新城遊北山堂　晁　補之
去新城之北三十里山漸深草木泉石漸幽初猶
騎行石齒間旁皆大松曲者如蓋直者如幢立者
如人卧者如虯松下草間有泉沮洳伏見墮石井
鏘然而鳴松間藤數十尺蜿蜒如大蚖其上有鳥
黒如鴝鵒赤冠長喙俛而啄磔然有聲稍西一峯
髙絶有蹊介然可歩繫馬石觜相扶携而上篁篠
仰不見日如四五里乃聞雞聲有僧布袍躡履來
迎與之語􁂚而顧如麋鹿不可接頂有屋數十間
曲折依崖壁爲欄楯如蝸䑕繚繞乃得出門牖相
值既坐山風颯然而至堂殿鈴鐸皆鳴二三子相
顧而驚不知身之在何境也且莫皆宿於時九月
天髙露清山空月明仰視星斗皆光大如適在人
上䆫間竹數十竿相摩戞聲切切不已竹間梅棕
森然如鬼魅離立突鬢之狀二三子又相顧魄動
而不得寐遲明皆去既還家數日猶恍惚若有遇
因追記之後不復到然往往想見其事也
　　　　髙廟碑隂記　唐　意
滁之西曰豐山其絶頂有漢髙帝廟或云漢諸将追
項羽道經此山至今土俗以五月十七日爲髙帝
生日逺近畢集薦肴觴焉意甞從太守侍郎曽公
禱雨於廟因讀庭中刻石始知昔人相傳蓋以五
月十七日爲漢髙帝忌日按漢書髙帝十二年四
月甲辰崩于長樂宫五月丙寅葬長陵(葬凡二十/注自崩至)
(日/三)疑五月十七日必其葬日又非忌日也以曆推
之自上元甲子之嵗至漢髙帝十二年四月晦日
(次丙午/是年嵗)凡積一百九十三萬六千三百六十三年
二千三百九十四萬九千五百九十一月七億七
百二十四萬六千八十五日以法除之筭外得五
月朔己酉十七日乙丑則丙寅葬日乃十八日也
班固記漢初北平侯張蒼所用顓帝曆晦朔月見
弦望滿虧多非是故髙帝九年六月乙未晦日食
夫日食必於朔而食於晦則先一日矣豈非丙寅
乃當時十七日乎不然嵗月乆逺傳者之失也遂
以告公命刻其碑隂
　　　　拱北軒記　鄒　浩
拱北軒者所居對堂之小軒也昭人屋向皆東南
獨此居面北軒又正在北方先聖言北辰居其所
而衆星拱之故取以名焉因竊自念君者北辰也
拱者也羣臣者衆星也拱之者也今在内爲輔弼
爲侍從爲六曹寺監之屬拱北可也在外爲監司
爲守令爲諸路郡邑之屬拱北可也而浩則名除
于仕版身廢于炎荒既已隕墜而爲石矣尚奚麗
天者之擬邪又竊自念所除者名耳拱北之心未
甞除也所廢者身耳拱北之心未甞廢也夫未甞
除而自除之未甞廢而自廢之非浩所忍爲也浩
於是軒朝夕焚香稽首再拜上祝皇帝壽千萬嵗
長與天同乆與地並拱于内者輔弼盡輔弼之道
侍從盡侍從之冝六曹寺監之屬盡所以爲六曹
寺監之職拱于外者監司盡監司之分守令盡守
令之才諸路郡邑之屬盡所以爲諸路郡邑之務
上下相承如源流之一水先後相應如首尾之一
形自京師而環矚之雖逺在蠻夷戎狄之外猶且
四序平萬物遂重譯效貢拱我聖人而况九州之
内乎和氣浮于上則景星見卿雲飛和氣動于下
則朱草生醴泉湧凡是祥瑞之物莫不紛綸畢至
祖宗之功德由此而彌光廟社之安榮由此而彌
固前古以來未有太平若此其盛焉浩之所以拱
北在是而已且既已爲石矣亦必有觸之而起者
始自膚寸旋充太虚於時滂沱未必無助然則區
區素定之心又安敢自棄而莫之篤歟又竊系以
詞曰七曜兮可西五嶽兮可移我心湛然兮如初
時我不見窮達得䘮之殊塗兮惟拱北之知噫髙
髙無私兮日監在茲
　　　　易庵記　唐　庚
客問陶隱居吾欲注周易本草孰先隱居曰易冝
先客曰何也隱居曰注易誤猶不殺人注本草誤
則有不得其死者矣世以隱居爲知言與吾之說
大異蓋六經者君本之致治也漢時決疑獄斷國
論悉引經術兹豈細故而易言哉本草所以辨物
六經所以辨道道者物之所以生萬物者人之所
資以爲生一物之誤猶不及其餘道術一誤則無
復孑遺矣前世儒臣引經誤國其禍至於伏尸百
萬流血千里本草之誤豈至是哉注本草誤其禍
疾而小注六經誤其禍遲而大隱居注本草矣故
知本草之爲難而未甞注經故不知經尤爲難而
不可率易如此世以不服藥爲中醫此言雖小可
以喻大吾用易不審䧟難幾死今幸閑廢方且據
庵孰讀而深思之復書此二本其一以自警其一
以寄二子焉
　　　　顔魯公祠堂記　唐　庚
上元中顔公爲蓬州長史過新政作離堆記四百
餘言書而刻之石壁上字徑三寸雖崩壞剝裂之
餘而典刑具在使人見之凛然也元符三年余友
強叔來尹是邑始爲公作祠堂於其側而求文以
爲記余謂仁之勝不仁乆矣然有時乎不勝而反
爲所䧟焉命也史臣論公晚節偃蹇爲姦臣所擠
見隕賊手是未必然公孫丞相以仲舒相膠西梁
兾以張綱守廣陵李逢吉以韓愈使鎭州而盧𣏌
以公使希烈其用意正相類爾然於數君終不能
有所傷而公獨不免於虎口由是觀士之成敗存
亡豈不有命耶而小人軒然自以爲得計不亦謬
乎且吾聞古之尚友者以友天下善士爲未足又
尚論古之人誦其詩讀其書思見其人而不可得
則方且欲招屈子於江濵起士㑹於九原蓋其志
所願則超然慕於數千百載之後而况於公乎公
之功名事業已絶於人而文學之妙亦不可及因
其心畫之所在而祠之此昔人尚友之意也甞試
與彊叔登離堆探石堂觀其遺迹而味其平生則
公之精神風采猶或以想見也夫
　　　　絳州思堂記　張　繹
金臺太守時侯黙而好深沉之思下車之六月作
堂於治所之東偏命之曰思且將進思盡忠退思
補過以盡吾之才也客有難者曰天下何思何慮
同歸而殊塗一致而百慮天下何思何慮而子欲
思之耶侯笑曰公知其一未知其二靖共爾位好
是正直神之聽之介爾景福人道之常也吾又何
思日往則月來月往則日來天道之常也吾又何
思子見世之人矯情亂志拂類以成其行者乎冨
貴之未來則爲之巧語軟熟視人有詡詡乞憐之
色不得則戚戚以爲憂患難之來則爲悲愁無聊
之聲䑕匿鳥伏若不可容以僥倖險阻之萬一不
得則戚戚以爲憂嗚呼是未來者果可來而既來
者果可去耶夫惟不知有是理而強思之也天下
始紛紛多事矣是所謂憧憧往來朋從爾思是也
子所謂不思殆謂是歟客曰然侯曰子徒知有不
可思而強思之庸詎知當思而不思又患之大也
耶客愕然侯指曰子見庭中之杏當未春時橛然
一枯株耳然則春而華秋而落果何有耶子能思
其所以華思其所以落則死生之理盡矣子見坐
隅之燭當中夜晣晣可以見幽隱仆之則瞋目不
見丘山果何物耶子能思其所以見思其所以不
見則鬼神之理盡矣孔子所謂學而不思則罔孟
子所謂思則得之不思則不得是也不然子欲捨
是而求道家者流浮屠之說去人情絶思慮塊然
坐乎窮荒之域視吾君臣父子泛泛若江湖之適
相值也頽靡壞蕩不自収歛且曰吾之道将自同
於獸死木爛而已吾又何思嗚呼是道也吾不知
其果何道也耶而子不願學之耶於是客始茫然
自失因撫髀而爲之歌曰春雨濕兮花卉香秋風
落兮露以霜一往一來天地之常彼不知兮何自苦而
茫茫思乎思乎吾君臣父子兮眞道之奥而德之
光客去侯懼其言之不傳也樂與學者共之也遂
命壽安張繹記之河南吳僅書之
皇朝文鑑卷第八十四
皇朝文鑑卷第八十五
　序
　　　重修說文序　徐　鉉
　　　贈麴植彈琴序　柳　開
　　　龍圖序　陳　摶
　　　弈棊序　宋　白
　　　御覽序　田　錫
　　　留別知己序　向　敏中
　　　柳如京文集序　張　景
　　　送魯椎赴南海序　穆　脩
　　　唐柳先生文集後序　穆　脩
　　　景祐鹵簿圗記序　宋　綬
　　　輔弼名對序　劉　顔
　　　送張損之赴任定武幕職序　劉牧
　　　　重修說文序　徐　鉉
臣徐鉉等奉詔校定許愼說文十四篇并序目一
篇凡萬六百餘字聖人之旨蓋云備矣稽夫八卦
既畫萬象既分則文字爲之大輅載籍爲之六轡
先王教化所以行於百代及於物之功與造化均
不可忽也雖復五帝之後改易殊體六國之世文
字異形然猶存篆籕之迹不失形類之文及暴秦
苛政散隷聿興便於末俗人競師法古文既絶譌
僞日滋至漢宣帝時始命諸儒修倉頡之法亦不
能復故光武時馬援上䟽論文字之譌謬其言詳
矣及和帝時申命賈逵修理舊文於是許愼采史
籕李斯楊雄之書愽訪通人考之於賈逵作說文
解字至安帝十五年始奏上之而隷書行之已乆
習之益工加以行草八分紛然間出近以篆籕爲
竒恠不復經心至於六籍舊文相承傳寫多求便
俗漸失本原爾雅所載草木魚鳥之名肆意増益
不可觀矣諸儒傳釋亦非精究小學之徒莫能矯
正唐大曆中李陽冰篆迹殊絶獨冠古今自云斯
翁之後直至小生此言爲不妄矣於是刋定說文
修正筆法學者師慕篆籕中興然頗排斥許氏自
爲臆說夫以師心之見破先儒之祖述豈聖人之
意乎今之爲字學者亦多從陽冰之新義所謂貴
耳賤目也唐末䘮亂經籍道息􁕁皇宋膺運􁕁二
聖繼明人文國典粲然光被興崇學校登進羣才
以爲文字者六藝之本固當率由古法乃詔取許愼
說文解字精加詳校垂憲百代臣等愚陋敢竭所
聞蓋篆書堙替爲日已乆凡傳寫說文者非其人
故錯亂遺脫不可盡究今以集書正副本及群臣
家藏者備加詳考有許愼注義序例中所載而諸
部不見審知漏落悉從補録復有經典相承傳寫
及時俗要用而說文不載者承詔皆附益之以廣篆
籕之路亦皆形聲相從不違六書之義者其間說
文具有正體而時俗譌變者則具於注中其有義
理乖舛違戾六書者並序列於後俾夫學者無或
致疑大抵此書務援古以正今不徇今而違古若
乃髙文大冊則冝以篆籕著之金石至於常行簡
牘則草隷足矣又許愼注解詞簡義奥不可周知
陽冰之後諸儒箋述有可取者亦復附益猶有末
盡則臣等粗爲訓釋以成一家之學時未有反切
後人附益互有異同孫湎唐韻行之已乆今並以
孫沔音切爲定庶夫學者有所適從食時而成既
異淮南之敏縣金於市曾非吕氏之精塵瀆聖明
若臨冰谷
　　　　贈麴植彈琴序　柳　開
我聽子之琴實聞其聲不能知子琴之音也獨坐
永日泠然不休嗟乎我是病於子矣子本謂我能
知其音將欲宣其心而逹其志也豈徒然乎爲子
我悲矣不幸因子琴之悲而竊自感而自悲也子
果能爲我而聽其言乎子之琴有似于我之文也
力學十餘年非古聖賢人之所爲用心者不敢安
于是學成而業精行修而徳廣希于古之知己者
不可從而見也徒勤勤而至于今矣尤乎人不我
知誠之而莫所遂其求也甘自放于東郊矣聽子
之琴感我之悲也亦將自尤而自責矣又何外尤
于他人乎始自求于人今知己之爲過也棄俗尚
而專古者誠非樂于人而取其貴者也獨冝其自
知而自樂矣用是而得與子言乎子以琴之能見
於我也將謂我能識其音而辨其功矣我豈果能專
爲子識其音而辨其功乎易子之願也我亦如是
矣我聽子之琴尚不能識其音而辨其功矣人豈
反能觀我之文也而能爲我行其言而盡其道乎
故知人不我知者亦無尤也與子務于古者也知
之者不足取于外也誠乎已而己子聞此之言固
亦信哉我之感而悲不爲妄也子試謂我而思之
將見子亦鳴而不禁矣
　　　　龍圖序　陳　摶
且夫龍馬始負圖出於羲皇之代在太古之先也
今存已合之位或疑之况更陳其未合之數耶然
則何以知之荅曰於仲尼三陳九卦之義探其旨
所以知之也(益困井巽之九卦也/九卦謂履謙復恒損)况夫天之垂象
的如貫珠少有差則不成次序矣故自一至於盈
萬皆累累然如係之於縷也且若龍圖本合則聖
人不得見其象所以天意先未合其形其象聖人
觀象而明其用是龍圖者天散而示之伏羲合而
用之仲尼黙而形之始龍圖之未合也惟五十五
數上二十五天數也中貫三五九外包之十五盡
天三天五天九并十五之用後形一六無位(去一/上位)
(去六/下位)又顯二十四之爲用也兹所謂天垂象矣下
三十地數也亦分五位(方中央也/五位言四)皆明五之用也
(下位形六/上位形五)十分而爲六(三十數也/五位六五)形坤之象焉(用/坤)
(也/六)六分而幾四象(六之四象/成七九八)地六不配(也一分在/謂中央六)
(在西邊六幾老陽九惟在北邊六便成老隂數更/南邊六幾少陽七二分在東邊六幾少隂八三分)
(添也/無外數)在上則一不用形二十四在下則六不用
亦形二十四(心去其六亦見二十四以一歳三百/上位中心去其一見二十四下位中)
(隂陽進退皆用二十四/六旬周於二十四氣也故)後既合也天一居上爲
道之宗地六居下爲氣之本(運四十九之數爲造/一六上下覆載之中)
(用也/化之)天三斡地二地四爲之用(謂天三統地二地/此更明九六之用)
(十是謂大衍之數五十其用四十有九也/四幾九爲乾元之用也九斡五行幾數四)三若在
陽則避孤隂在隂則避寡陽(一三五之三位二與/成八卦者三位也謂)
(二與四在陽則爲孤隂四二是也在隂則爲寡陽/四只兩位兩位則不成卦躰是無中正不爲用也)
(處之若避之也/七九是也三皆不)大矣哉龍圗之變歧分萬塗今
略述其梗槩焉
　　　　弈棊序　宋　白
投壺博弈皆古也禮經有文仲尼所稱弈之事下無
益於學植上無禆於化源然觀其指歸可以喻大
者也故聖人存之觀夫散木一枰小則小矣于以
見興亡之基枯棊三百微則微矣于以知成敗之
數是故弈人之說有數條焉曰品曰勢曰行曰局
品者優劣之謂也勢者彊弱之謂也行者竒正之
謂也局者勝負之謂也品之道簡易而得之者爲
上戰爭而得之者爲中孤危而得之者爲下勢之
道寛𥙿而陳之者爲上謹固而陳之者爲中懸絶
而陳之者爲下行之道安徐而應之者爲上疾速
而應之者爲中躁暴而應之者爲下局之道舒緩而
勝之者爲上變通而勝之者爲中刼殺而勝之者
爲下品之義有淺深定淺深之制由乎從時勢之
義又有踈密分踈密之形由乎布子行之義又有
利害審利害之方由乎量敵局之義又有安危決
安危之理由乎得地時有去來乘則得之過則失
之子有向背逺則斷之蹙則窮之敵有動静緩則
守之急則攻之地有廢興多則破之少則開之能
從時者無不濟能布子者無不成能量敵者無不
勇能得地者無不彊然從時之權戒乎遷布子之
權戒乎欺量敵之權戒乎忽得地之權戒乎貪無
謂品髙而怠其志怠即將卑無謂勢大而驕其心
驕即將羸無謂行長而泄其機泄即將疲無謂局
盛而忘其敗忘即將危若然則制術於未形之前
識冝於臨事之際轉禍於垂亡之間俱此道者爲
善弈乎引而伸之可稽於古彼簡易而得之寛𥙿
而陳之安徐而應之舒緩而勝之有若堯禪舜舜禪
禹乎彼戰爭而得之謹固而陳之疾速而應之變
通而勝之有若湯放桀武王伐紂乎彼孤危而得
之懸絶而陳之躁暴而應之刼殺而勝之有若秦
併六國項王霸楚乎是故得堯舜之策者爲首得
湯武之訣者爲心得秦項之計者爲趾焉抑從時
有如設教布子有如任人量敵有如馭衆得地有
如守國其設教也在寛猛分其任人也在善惡明
其馭衆也在賞罰中其守國也在徳政均至于怠
志而驕心泄機而忘敗非止圍棊將規家國焉故
曰弈之事下無益於學植上無禆於化源然觀其
指歸可以喻大者也故聖人存之
　　　　御覽序　田　錫
臣聞聖人之道布在方策六經則言髙旨逺非講
求討論不可測其淵深諸史則跡異事殊非參㑹
異同豈易記其繁雜子書則異端之說勝文集則
宗經之辭寡非獵精以爲鑒戒舉要以觀㑹同可
爲日覽之書資於日新之徳則雖白首未能窮經
矧王者機務餘暇端拱穆清所冝不勞躬而得稽
古大端不煩覽而逹爲理大意臣每讀書思以所
得上補逹聦而天啓微衷神佑私志近因宣召面
得敷陳可以銘於座隅者書於御屏可以用於帝
道者録爲御覽今經取帝王易曉之意史取帝王
可行之事子或揔於雜録集或附之逐篇悉求切
當之言用逹精詳之理覽之詳其義則事與機㑹
用之得其時則名與功偕冀以塵露之微上禆髙
深之徳即嗣聖功業與堯舜比崇生靈冨壽在羲
軒之上
　　　　留別知己序　向　敏中
古者無患身不立患道之不彰偉哉逹士之格言
人倫之妙端也敏中始學于六經舊史氏見砥名
勵行濟時於有道者則臨文慨慕景遺範而耿光
見竊榮冒進致身於非據者則執卷窮微想前事
而太息頃歳甞侍立于先人謂予曰矜功者弗立
僥望者勿成無徇俗以強媒苟名而自是三省前
訓克荷靡忘暨予忝官聿來南夏終朝若厲臨事
且繁㹅地千里成賦百萬編民剛勁庶務稠雜約
乎風土陋豫章之奥壤比其井制越金陵之上邦
布術懵從繩之理化民無偃草之謡迅速周天迭
换四稔忽奉宸詔俾歸闕庭駕言于邁中心鬱然
同年執友通才巨儒咸貺以序文歌詩送別者多
矣其間探味述作希閲詞旨大約以踐清華居近
密名器偉重組紱超峻爲進身之望也激揚之意
雖知己之虚談潤色之詞復文士之恒態豈若出
直言以誡之垂有益以喻之使敏中于太平之朝
彰其道成其業去邪助正嫉惡揚善移風以變俗
悛僞以復古則可矣將逮于竊榮冐進之軰豈可
得乎况立性甚拙揣心愈踈甞以居人臣之位握
刑賞之柄煥耀當世賁飾後昆者冝乎冨于道徳
飽于忠鯁求于至理盡于至公然後不求名而名
自彰也不竊榮而榮自至也設不能量力以再思
約已以務進逐本徇末爭利忘義心爲蠧螫面作
狐狸縱峩冠鳴珮左金右玉上倚千尋一去九萬
躡跡于賢人君子之右者復不愧歟願言故交勉
樹令徳俟他日將前言以辨釋之則知敏中平生
之志有在矣
　　　　柳如京文集序　張　景
一氣爲萬物母至於隂陽開闔嘘吸消長爲晝夜
爲寒暑爲變化爲死生皆一氣之動也庸不知斡
之而致其動者果何物哉不知其何物所以爲神
也人之道不逺是焉至道無用用之者有其動也
故爲徳爲教爲慈愛爲威嚴爲賞罰爲法度爲立
功爲立言亦不知用之而應其動者又何物也夫
至道潜於至誠至誠藴於至明離潜發藴其至而
不知所至者非神乎哉堯舜之揖讓湯武之征伐
周公之制禮樂孔子之作經典孟軻之拒楊墨韓
愈之排釋老大小雖殊皆出於不測而垂於無窮
也先生生於晉末長於　宋初拯五代之横流扶
百世之大教續韓孟而助周孔非先生孰能哉先生
之道非常儒可道也先生之文非常儒可文也離
其言於往跡㑹其旨於前經破昬蕩疑拒邪歸正
學者宗信以仰以頼先生之用可測乎藏其用於
神矣然其生不得大位不克著之於事業而盡在
於文章文章蓋空言也先生豈徒爲空言哉足以
觀其志矣今緝其遺文九十五篇爲十五卷命之
曰河東先生集先生名氏官爵暨行事備之行狀
而繫於集後
　　　　送魯推赴南海序　穆　脩
爲人之佐其難矣哉夫令而行者其長之所專也
從而輔之者其佐之所守也凡政有害於公有悖
於理知而必言已之可爲耳言而必從豈已之所能
哉苟上無必從之道則政有必失之患爲其佐者
罪先及之故曰爲人之佐其難矣哉然則如何其
可也曰盡其職而已矣上言者賢已當公而輔之
不賢已當公而正之賢不賢自主彼之材輔與正
非已之職歟正之而不從則雖獲罪反有之矣於
其職也實無媿焉今之從事二人者或莫率是道
不渉於欺則䧟於隨居上者其人果賢其政果明
是冝順之於下以成其美已則曰我爲人佐遂能
無一言爲之損益吾何以食其官即彊出白黒以
紛亂之此非欺而何居上者其人果不賢其政果
不明是冝直之於下以救其過已則曰我爲人佐
言不吾專力與爲敵徒速悔累曷若附離唱和取
容免責苟全吾位而去此非隨而何予謂士之居
其位事其人既不可欺亦不當隨不欺不隨唯職
所冝而已矣魯君以辭學中名自邑佐而遊郡幕
皆有所稱今將復佐於南海南海際南之鉅府也
方聞其長則是天下諫臣賔接僚屬當奬正與直
用是以往志必上行苟上下恊公以從于理予見
南海之政獨追於古而荒夷之民浹其惠也
　　　　唐柳先生文集後序　穆　脩
唐之文章初未去周隋五代之氣中間稱得李杜
其才始用爲勝而號專雄謌詩道未極其渾備至
韓柳氏起然後能大吐古人之文其言與仁義相
華實而不雜如韓元和聖徳柳平淮西雅章之類
皆辭嚴義偉製述如經能崒然聳唐徳於盛漢之
表蔑愧讓者非二先生之文則誰與予少嗜觀二
家之文常病柳不全見於世出人間者殘落纔
百餘篇韓則雖目其全至所缺墜亡字失句獨於
集家爲甚志欲補得其正而傳之多從好事者訪善
本前後累數十得所長輙加注竄遇行四方逺道
或他書不暇持獨齎韓以自隨幸㑹人所寳有就
假取正凡用力於斯已蹈二紀外文始幾定而惟
柳之道疑其未克光明於時何故伏其文而不大
耀也求索之莫獲則既已矣於懷不圖晚節遂見
其書聮爲八九大編䕫州前序其首以卷别者凡
四十有五真配韓之鉅文歟書字甚樸不類今蹟
蓋往昔之藏書也從考覽之或卒卷莫迎其誤脫
有一二廢字由其陳故劘滅讀無甚害更資研證
就眞爾因按其舊録爲别本與隴西李之才參讀
累月詳而後止嗚呼天厚予嗜多矣始而饜我以
韓既而飫我以柳謂天不吾厚豈不誣也哉世之
學者如不志於古則已苟志於古求踐立言之域
捨二先生而不由雖曰能之非予所敢知也天聖
九年秋七月河南穆脩伯長後叙
　　　　景祐鹵簿圖記序　宋　綬
古者黄帝氏創軒冕之容列營衛之警輿駕儀物蓋
本於此唐堯彤車有虞鸞和夏后之綏商人之路
周官有司常巾車之職虎賁旅賁之從三五之際
其所由來尚矣秦六國兼屬車九九之數漢上甘
泉備千乘萬騎之衆自時厥後損益可知歷李唐
之艱屯接五代之卑替風流文物蕩然罕餘我
藝祖挺神武之姿膺樂推之運霆斷電掃王略載
清緜蕝示天子之尊黄屋削諸侯之僣始議郊饗
即諏典文宰司儒臣討求揚㩁補緝漏目崇飾新
規扞衛既雄羽儀兼備初吏士所服皆用畫帛被
襲且乆汙衊不鮮乃命易以厚繒加之文綉采綷
相錯煥乎一時若繼代相傳洎代國所得於古戾
者必禠去其制朴者必增華自是天畤報功洛壇
拜况遺老嗟覩舊章頓還　二宗繼猷愼守丕則
柴泰兆耕東㕓篆石仙閭薶牲汾滸　順風訪道
案歷上陵廵祭便蕃威容震耀羽旄輿馬咸慰夫
東西人之望焉在昔蔡邕十意首著車服之目范
曅緒成其事史官頗續此作其旁記別録又有董
巴徐廣周遷數家中朝江左亦甞圖鹵簿至道中
詔翰林承旨宋白與内侍畫郊丘仗衛緘在秘府
景徳中資政殿學士王欽若上鹵簿記三卷敇付太
史蓋古今之論其詳可得而覩　皇上紹庭正統
拱已中宸睿徳天成而日躋洪化火馳而風偃崇
儒嚮學文之經也講兵訓武士之畏也奉先登侑
禮之大也度曲接神樂之廣也包文武以居業緫
禮樂而播憲則清光景鑠可臆度而遽數哉粤再
郊之明年命華光侍臣圖寫大簿是時臣充儀仗
使督攝容衛又以太僕奉車承被顧問官守之事
得以周知乃與侍講馮元侍講孫奭議曰前二圖
書寫形紀事不相參㑹盍象設而又文陳乎繇是
著爲圖記十篇名物夥多但續其居首者非有小
異不復重出先摽其形制後載其因造有未周盡
復具於末篇別依兵部字圖畫横幅其軸纎悉無
漏合丹青而不亂非見聞之異辭天行星陳莫斯
爲盛嘻夫聖人制情之動防民之踰爲之辨貴賤
名數之差著陟降進止之節訓之以物則顯之以
器服故方軫圎蓋以觀法象鏤錫辰旂以昭聲明寢
兕持虎以養其威升龍左纛以副其徳天下尊之
百官奉之邪心弗萌亂原以消非謂尚文貌之繁
矜紛華之飾我后之置圖自正觀古作鑒者其是
之謂歟歳在戊寅燔祀有期敇内省副鑒監逮属
艱難常從領䕶其屬重飾帝車爰及法物並加釐
正詢愽士之論擇國工之工巧惟藻絢臻夫典美
臣又適分使節專職禮儀因念曩編冝益今制而
名標天聖事從景祐義則非順理當改爲輙取近
所修正各附其下他即如舊仍以親政之初元冠
其篇題表一王而大居正也荐塵衡石之覽將謹
名山之藏庶幾禆中經丙部之餘爲官注一家之
說耳
　　　　輔弼名對序　劉　顔
昔者三王咸設四輔一曰師二曰保三曰疑四曰
丞俾居左右前後各主訓䕶論思又建三公以㹅
百揆書曰夢帝賚予良弼又曰弼予一人是四輔
三公九卿通謂之輔弼故西漢汲黯曰天子置公
卿輔弼之臣寧令從諛承意陷主於不義乎則三
公九卿通謂之輔弼明矣皆所以朂仁勸道補政
益徳申朝廷之大義固社稷之長策致君上於無
過措國家於不傾出入詢謀言動獻替者也是以
持平守正審情切事中於時病合於物心一言之
發足以廣其聦明一語之行足以垂其法度此乃
輔弼之臣應對之名者也苟其不善過與不及之
者或有問大而應細詢要而對迂訪眞而述僞咨
易而荅難若是欲聦而塞欲明而昏法度可垂未
之聞也夫子曰舜好問好察邇言謂近言而善者
察而行之蓋得其情實適於理致不必竒逺然後
聽從此古之帝王求其論說之本意也夫舜與三
王治殊而道邈論說之語質略而深末塗難守惟
漢至五代跡顯而時近問荅之辭聞見者洽後世
易法可酌中道垂訓來世顔竊不忖揆私務纂述
失意窮處宅心遺事探經濟之策考摭實之議斷
自西漢迄于周朝凡一十九代之君臣僅千二百
年之問荅皆朝廷之至務社稷之令猷或関治亂
以發明或繫安危而辯列足以施諸廊廟利於國
家經又可行本末具載凡四十門門中各起類例
以陳警策又爲序論以示抑揚其下或逐臣或逐事
有所隱塞曲爲申明并目録共四十一卷命曰輔
弼名對其間亦有位非公卿言是輔弼不可廢者
兼而録之又有虚論浮談䜛言輕議雖輔弼之士
亦不取焉且太史呉兢撰貞觀政要止述太宗一
朝又宰相趙瑩著君臣正論惟載唐室一代其實
多採章䟽不能純取問荅且章䟽多則有踈間之
敝問荅少則失親切之詳以至虚論浮談䜛言輕
議錯雜其間精粗相半將恐垂訓不廣而取信不
深故自歷朝專採名對庶幾賢人君子輔弼聖帝
明王詢于芻蕘無棄顦顇也已
　　　　送張損之赴任定府幕職序　劉牧
我國家以仁策馴有北四十年矣歳時遣使挈詞
弊修聘事焉朝廷有大慶及大事亦罔不與足蹈
吾境目觀吾民歛手帖帖如家人焉故朔方之民
往往老者忘父兄之讎而壯者不識戰鬬事何以
言之長老常爲牧言邊防事云兩河間夷未通好
時其民過隣里親舊家必帶刀劒霜降農閑里胥
鄼長㑹民習古戰陣之法居常畜健馬乾食冦至
裹粮持劒帶甲上馬不悔戰死以怯爲耻通好後
中年戴白之叟入武庫指兵器亦尚能辨其名物
與其使用當時老者今已死矣當時壯者今已老
矣子孫生來見聞保障不驚城池不完開門逢迎
不相危疑食稻衣錦養移於體雖其風俗耐辛苦
尚武勇而無事以來習熟爲然亦少殆矣朝廷既
以朔方爲安凡沿邊郡縣文武之任循例而授士
之從政選懦不材者貪其飲食賜予十倍内郡不
憚其去輕揚急進者貪其階縁知遇其勢易獲亦
十倍内郡咸樂其補故今言邊任者粉墨雜糅矣
噫凡人有家雖無事時未甞一日不嚴門庭之限
藩籬之固其與人也雖親戚友善許相死生亦不
忘去内外之别川者腰舟具焉山者獸檴存焉爲
人牧民者如之何不之思也在易復象曰先王以
至日閉關商旅不行釋者謂四夷爲中國之隂王
者必却而外之先王閉關而却外所以擬其象也
必至日者乗陽長隂消之際設備務速明不可後
時也商旅不行小人喻於利亦防姧之謂也天之
愛民乆矣必爲生智者以謀之損之是行豈貪飲
食速知遇之徒歟損之居常與人言必慷慨時事
今其行有日同年友弟劉牧取酒酌勸侑以言曰
今夷人保信誓河北固無恙第其民之疾苦治之
得失物之利害將盡忘之乎而又職事官之任平
居時則投壷雅歌奉樽爼之驩與記奏之事在軍
旅則參謀畫擁楯騎馬而裁檄書北方多賢諸侯
如訪損之以政者則當思所以應之勉樹功名無
爲具腰舟設獸擭者笑之
皇朝文鑑卷第八十五
皇朝文鑑卷第八十六
　序
　　　祕演詩集序　歐陽　脩
　　　惟儼文集序　歐陽　脩
　　　集古目録序　歐陽　脩
　　　梅氏詩集序　歐陽　脩
　　　送徐無黨南歸序　歐陽　脩
　　　外制集序　歐陽　脩
　　　詩圖緫序　歐陽　脩
　　　慶曆兵録序　宋　祁
　　　邯鄲圖書十志序　李　淑
　　　唐鑑序　石　介
　　　　祕演詩集序　歐陽　脩
予少以進士遊京師因得盡交當世之賢豪然猶
以謂國家臣一四海休兵革養息天下以無事者
四十年而智謀雄偉非常之士無所用其能者往
往伏而不出山林屠販必有老死而世莫見者欲
從而求之不可得其後得吾亡友石曼卿曼卿爲
人廓然有大志時人不能用其材曼卿亦不屈以
求合無所放其意則往往從布衣野老酣嬉淋漓
顚倒而不厭予疑所謂伏而不見者庶幾狎而得
之故常喜從曼卿遊欲因以隂求天下竒士浮屠
祕演者與曼卿交最乆亦能遺外世俗以氣節相
髙二人懽然無所間曼卿隱於酒祕演隱於浮屠
皆竒男子也然喜爲歌詩以自娯當其極飲大醉
歌吟笑呼以適天下之樂何其壯也一時賢士皆
願從其游予亦時至其室十年之間祕演北渡河
東之濟鄆無所合困而歸曼卿已死祕演亦老病
若夫二人者予乃見其盛衰則余亦將老矣夫曼
卿詩辭清絶尤稱祕演之作以爲雅健有詩人之
意袐演狀貌雄傑其胷中浩然既習于佛無所用
獨其詩可行于世而懶不自惜已老胠其槖尚得
三四百篇皆可喜者曼卿死袐演漠然無所向聞
東南多山水其巔崖崛峍江濤洶湧甚可壯也遂
欲往遊焉足以知其老而志在也於其將行爲叙
其詩因道其盛時以悲其衰
　　　　惟儼文集序　歐陽　脩
惟儼姓魏氏杭州人少遊京師三十餘年學于佛
而通儒術喜爲辭章與吾亡友曼卿交最善曼卿
遇人無所擇必皆盡其忻歡惟儼非賢士不交有
不可其意無貴賤一切閉拒絶去不少顧曼卿之
兼愛惟儼之介所趣雖異而交合無所間曼卿甞
曰君子泛愛而親仁惟儼曰不然吾所以不交妄
人故能得天下士若賢不肖混則賢者安肯顧我哉
以此一時賢士多從其遊居相國浮圖不出其户
十五年士甞遊其室者禮之惟恐不至及去爲公
卿貴人未始一往干之然甞切恠平生所交皆當
世賢傑未見卓卓著功業如古人可記者因謂世
所稱賢材若不笞兵走萬里立功海外則當佐天
子號令賞罰於明堂苟皆不用則絶寵辱遺世俗
自髙而不屈尚安能酣豢於冨貴而無爲哉醉則
以此誚其坐人人亦復之以謂遺世自守古人之
所易若奮身逢時欲必就功業此雖聖賢難之周
孔所以窮逹異也今子老於浮圖不見用於世而幸
不踐窮亨之塗乃以古事之已然而責今人之必
然邪雖然惟儼傲乎退偃於一室天下之務當世
之利病聽其言終日不猒惜其將老也已曼卿死
惟儼亦買地京城之東以謀其終乃歛平生所爲
文數百篇示予曰曼卿之死既已表其墓願爲我
序其文然及我之見也嗟夫惟儼既不用於世其
材莫見於時若考其筆墨馳騁文章贍逸之能可
以見其志矣
　　　　集古目録序　歐陽　脩
物常聚於所好而常得於有力之強有力而不好
好之而無力雖近且易有不能致之象犀虎豹蠻
夷山海殺人之獸然其齒角皮革可聚而有也玉
出崑崙流沙萬里之外經十餘譯乃至乎中國珠
出南海常生深淵採者腰絙而入水形色非人往
往不出則下飽蛟魚金礦于山鑿深而穴逺篝火
餱糧而後進其崖崩窟塞則遂葬於其中者率常
數十百人其逺且難而又多死禍常如此然而金
玉珠璣世常兼聚而有也凡物好之而有力則無
不至也湯盤孔鼎歧陽之鼔岱山鄒嶧㑹稽之刻
石與夫漢魏以來聖君賢士桓碑彛器銘詩序記
下至古文籕篆分隷諸家之字書皆三代以來至
寳恠竒偉麗工妙可喜之物其去人不逺其取之
無禍然而風霜兵火湮淪磨滅散棄於山崖墟莽
之間未甞収拾者由世之好者少也幸而有好之
者又其力或不足故僅得其一二而不能使其聚
也夫力莫如好好莫如一予性顓而嗜古凡世人
之所貪者皆無欲於其間故得一其所好於斯好
之已篤則力雖未足猶能致之故上自周穆王以
來下更秦漢隋唐五代外至四海九州名山大澤
窮崖絶谷荒林破塚神仙鬼物詭恠所傳莫不皆
有以爲集古録以謂傳寫失眞故因其石本軸而
藏之有卷秩次第而無時世之先後蓋其取多而
未已故隨其所得而録之又以謂聚多而終必散乃
撮其大要别爲録目因并載夫可與史傳正其闕
謬者以傳後學庶益於多聞或譏予曰物多則其
勢難聚聚乆而無不散何必區區於是哉予對曰
足吾所好玩而老焉可也象犀金玉之聚其能果
不散乎予固未能以此而易彼也
　　　　梅氏詩集序　歐陽　脩
予聞世謂詩人少逹而多窮夫豈然哉蓋世所傳
詩者多出於古窮人之辭也凡士之藴其所有而
不得施於世者多喜自放於山巔水涯之外見蟲
魚草木風雲鳥獸之狀類往往探其竒恠内有憂
思感憤之鬱積其興於怨刺以道羈臣寡婦之所
歎而寫人情之難言蓋愈窮則愈工然則非詩之
能窮人殆窮者而後工也予友梅聖俞少以䕃補
爲吏累舉進士輙抑於有司困於州縣凡十餘年
年今五十猶從辟書爲人之佐鬱其所畜不得奮
見於事業其家宛陵㓜習於詩自爲童子出語已
驚其長老既長學乎六經仁義之說其爲文章簡
古純粹不求苟說於世世之人徒知其詩而已然
時無賢愚語詩者必求之聖俞聖俞亦自以其不
得志者樂於詩而發之故其平生所作於詩尤多
世既知之矣而未有薦于上者昔王文康公甞見
而歎曰二百年無此作矣雖知之深亦不果薦也
若使其幸得用於朝廷作爲雅頌以歌咏　大宋
之功徳薦之清廟而追商周魯頌之作者豈不偉
歟柰何使其老不得志而爲窮者之詩乃徒發於
蟲魚物類羈愁感歎之言世徒喜其工不知其窮
之乆而將老也可不惜哉聖俞詩既多不自収拾
其妻之兄子謝景初懼其多而易失也取其自洛
陽至于呉興已來所作次爲十卷予甞嗜聖俞詩
而患不能盡得之遽喜謝氏之能類次也輙序而
藏之其後十五年聖俞以疾卒于京師余既哭而
銘之因索于其家得其遺藁千餘篇并舊所藏掇
其尤者六百七十七篇爲一十五卷嗚呼吾於聖
俞詩論之詳矣故不復云
　　　　送徐無黨南歸序　歐陽　脩
草木鳥獸之爲物衆人之爲人其爲生雖異而爲
死則同一歸於腐壞澌盡泯滅而已而衆人之中
有聖賢者固亦生且死於其間而獨異於草木鳥
獸衆人者雖死而不朽愈逺而彌存也其所以爲
聖賢者修之於身施之於事見之於言是三者所
以能不朽而存也修於身者無所不獲施於事者
有得有不得焉其見於言者則又有能有不能也
施於事矣不見於言可也自詩書史記所傳其人
豈必皆能言之士哉修於身矣而不施於事不見
於言亦可也孔子弟子有能政事者矣有能言語
者矣若顔回者在陋巷曲肱飢卧而已其羣居則
黙然終日如愚人然自當時羣弟子皆推尊之以
爲不敢望而及而後世更百千歳亦未有能及之
者其不朽而存者固不待施於事况於言乎予讀
班固藝文志唐四庫書目見其所列自三代秦漢
以來著書之士多者至百餘篇少者猶三四十篇
其人不可勝數而散亡磨滅百不一二存焉予竊
悲其人文章麗矣言語工矣無異草木榮華之飃
風鳥獸好音之過耳也方用其心與力之勞亦何
異衆人之汲汲營營而忽焉以死者雖有遲有速
而卒與三者同歸於泯滅夫言之不可恃也蓋如
此今之學者莫不慕古聖賢之不朽而勤一世以
盡心於文字間者皆可悲也東陽徐生少從予學
爲文章稍稍見稱於人既去而與羣士試於禮部
得髙第由是知名其文辭日進加水涌而山出予
欲摧其盛氣而勉其思也故於其歸告以是言然
予固亦喜爲文辭者亦因以自警焉
　　　　外制集序　歐陽　脩
慶曆三年春丞相吕夷簡病不能朝上既更用大
臣銳意天下事始用諫官御史䟽追還夏竦制書
既而召韓琦范仲淹於陜西又除冨弼樞密副使
弼仲淹琦皆惶恐頓首辭讓至五六不已手詔趣
琦等就道甚急而弼方且入求對以辭不得見遣
中貴人趣送閤門使即受命嗚呼觀琦等之所以
讓上之所以用琦等者可謂聖賢相遭萬世一遇
而君臣之際何其盛也於是時天下之士孰不願
爲材耶顧予何人亦與其選夏四月召自滑臺入
諫院冬十二月拜右正言知制誥是時夏人雖數
請命而西師尚未解嚴京東累歳盗賊最後王倫
暴起沂州轉劫江淮之間而張海郭貌山等亦起
商鄧以驚京西州縣之吏多不稱職而民弊矣
天子方慨然勸農桑興學校破去前例以不次用
人哀民之困而欲除其蠧吏知磨勘法乆之弊而
思別材不肖以進賢能患百職之不修而申行賞
罰之信蓋欲修法度矣予時雖掌誥命猶在諫職
常得奏事殿中從容盡聞天子所以更張庶事憂
閔元元而勞心求治之意退得載于制書以諷曉
訓敕在位者然予方與修祖宗故事入修起居注
又修編敕日與同舍論議治文書所省不一而除
目所下率不一二時已廹丞相出故不得專一思
慮工文字以盡導天子難諭之意而復誥命於三
代之文嗟夫學者文章見用于世鮮矣况得施於
朝廷而又遭人主致治之盛若脩之鄙使竭其材
猶恐不稱而况不能專一其職此予所以常遺恨
於斯文也明年秋予出爲河北轉運使又明年春權
知成徳軍事事少間發嚮所作制草而閲之雖不
能盡載明天子之意於其所述百得一二足以章
示後世蓋王者之訓在焉豈以予文之鄙而廢也
於是録之爲三卷予自直閣下儤直八十始滿不
數日奉使河東還即以來河北故其所作纔一百
五十餘篇云
　　　　詩圖緫序　歐陽　脩
周之詩自文王始成王之際頌聲興焉周之盛徳
之極文王之詩三十七篇其二十三篇繫之周公
召公爲周南召南其八篇爲小雅六篇爲大雅武
王之詩六篇四篇爲小雅二篇在召南之風成王
之詩五十三篇其十篇爲小雅十二篇爲大雅三
十一篇爲頌是爲詩之正經其後二世昭王立而
周道微闕又六世厲王政益衰變雅始作厲王死
于彘天下無君周公召公行政謂之共和凡十四
年而厲王之下太子宜臼遷于洛邑號東周周之
室益微而平王之詩貶爲風下同列國至於桓莊
而詩止矣初成王立周公攝政管蔡作亂周公及
其大夫作詩七篇周之太史以爲周公詩主道豳
國公劉太王之事故繫之豳謂國變風而諸侯之
詩無正風其變風自懿王始作懿王時齊風始變
夷王時衛風始變次厲王時陳風始變厲王崩周
召共和唐風始變次宣王時秦風始變至平王時
鄭風始變惠王時曹風始變陳最後至頃王時猶有
靈公之詩於是止矣蓋自文至頃凡二十世王澤竭
而詩不作今鄭之詩次比考於舊史先後不同周召王
豳皆出於周邶鄘合於衛檜魏世家絶其可考者七國而
已陳齊衛唐曹鄭陳此變風之先後也周召弼鄘衛王鄭
齊豳秦魏唐陳檜曹此孔子未刪詩之前季札所聽周樂
次第也周召邶鄘衛主鄭齊魏唐秦陳檜曹豳此今詩之
次第也考其得封之先後爲國之大小與其詩作之時皆
失其次說者莫能究焉其外魯之頌四篇商頌五篇鄭康
成以爲魯得用天子之禮樂故有頌而商頌至孔子之
時存者五篇而夏頌已亡故録魯詩以備三頌著爲
後王之法監三代之成功法莫大於夏矣康成所作
詩譜圖自共和而後始得春秋次序今其圖亡今略
準鄭遺說而依其次序推之以見前儒之得失今既
依鄭爲圖故風雅變王與其序所不言而說者推定
世次皆且從鄭之意其所失者可指而見焉司馬遷
謂古詩三千餘篇孔子删之存者三百鄭學之徒皆
以遷說之謬言古詩雖多不容十分去九以予考之
遷說然也何以知之今書傳所載逸詩何可數焉以
圖推之首更十君而取其一篇者又有二十餘君而
取其一君由是言之何啻乎三千詩三百一十一
篇亡者六篇存者三百五篇云
　　　　慶曆兵録序　宋　祁
世之言兵者本之軒轅時書缺有間矣夏商以來
乃能言之縁井田作乘車即郷爲軍因田爲蒐周
法則然外制郡國内彊京師兵非虎符不得發漢
法則然開府籍軍混兵於農使士皆土著有格死
無叛上唐法則然然晚周力分諸侯其弊弱者常
分暴者常并故六國相軋而亡漢衰權假彊臣其
弊勢侔則疑力寡則隨故僣邦鼎峙而立唐季亂
生置帥其弊樂姑息厭法度故羣不逞糜潰而爭由是
觀之始未嘗不善而後稍陵遲也宋興剗五姓餘亂一
天下之權僣藩納地梗帥嬰法經武制衆罔不精
明凡軍有四一曰禁兵殿前馬歩三司隷焉卒之
銳而票者充之或挽彊或蹋張或戈船突騎或投
石擊刺故處則衛鎭出則更戍二曰廂兵諸州隷
焉卒之力而悍者募之天下已定不甚持兵唯邊
蠻夷者時時與禁兵參屯故專於服勞間亦戍更
三曰役兵羣有司隷焉人之游而墯者入之若牧
置若漕輓若管庫若工技業壹事專故處而無更
凡軍有額居有營有常廪有横賜四曰民兵農之
徤而材者籍之視郷縣大小而爲之數有部曲無
營壁闕者輙補歳一閲焉非軍興不得擅行此國
家制軍大抵如此然兵無常帥帥無常鎭權不外
假力不它分此其所以維萬方憺四夷鼔行無前
而對天下者也慶曆五年今參預貳卿濟陽丁公
以壮猶宿望進使樞密惟是本兵柄按軍志無不
在焉而叢分几閣非甚有紀公乃搜次首末鉤考
纎微掇其攻守戰者爲禁兵民兵兵録五篇合羣
曹所分擿諸條所隱彚而聮之部分班如也離而
件之區處戢如也彌衆而易見愈詳而不繁雖伍
符猥并邊瑣曲折歳列廢置月比耗登披文指要
坐帷而判蓋簡稽之決要蒐乘之緫凡録成乃上
於官且俾叙作者之意謹按軍篇之首公各述所
由前創後因聖繼神承既有第矣近衛别録示有
尊也餘軍弗載略所緩也文約事明成一王法惟
公逹練多聞以忠力自結於上處機宥不周歳擢
貳鉉台曝誠明翊權綱有徳有言天子之寳臣歟
　　　　邯鄲圖書十志序　李　淑
儒籍肇劉略荀簿王志阮録汔元母廼備士大夫
藏家者唯呉齋著目唐季兵燬墳典散落　帝宋
戢戈講道薦紳靡然編摩校輯歳月相踵予家髙
曾以還力弦誦馬蹄間重明尚文素風不衰肆中
山公奮㽔舒光翊宣通謨狷者頼清白之傳冠而
並班傳遊載筆兩朝禁清圖史號令策牘吁俞演
暢伊延閣廣内幽經袐篇固殫見悉索之中敕辨
次甫事麾去大抵官書三萬六千二百八卷訂開
元見目什不五六崇文目剟去五千餘猶淺末摽
剽名臣舊族間所獲或東觀之闕繇是如世書尚
存購寫弗競豐社舊藴斷衊不倫中山官南始復
論補逮于刋綴彌三十載㑹請養玉堂抉私禇外
内經合道釋書畫得若干離十志五十七類緫八
目几槴題袠參准昔模緗素枕籍㸃兼古語有貳
本者分貯旁格柳氏長行後學之別歟噫予門從
著作水部賛善洪州四世而及中山鄙夫承之施
爾朋圭芻泊彚蒙謙輩冠蓋八葉繄汝曹善承之
肆守之毋爲勢奪毋爲賄遷書用二印取朋篆所
以記封國詔世代東都永寧有館第西都履道有
園齋爲退居佔畢之玩既志之序之識迃拙耽賞
之自後日紬續追紀左方
　　　　唐鑑序　石　介
夫前車覆後車戒前事之失後事之鑑湯以桀爲
鑑故不敢爲桀之行而湯徳克明隆祀六百周以
紂爲鑑故不敢爲紂之惡而周道至盛傳世三十
漢以秦爲鑑故不敢爲秦之無道而漢業甚茂延
洪四百年唐以隋爲鑑故不敢爲隋之暴亂而唐
室攸乂永光十八葉　國家雖承五代之後實接
唐之緒則　國家亦當以唐爲鑑臣逖覽徃古靡
不以女后預事而喪國家者臣觀唐最甚矣武氏
變唐爲周韋庶人安樂公主酖殺中宗太平公主
潜謀逆亂楊貴妃召天寳之禍臣歷觀前世鮮不
以閹官用權而傾社稷者臣視唐尤傷矣代宗遭
輔國之侮蔑憲宗被陳慶之弑逆昭宗爲季述之
囚辱臣眇尋歷代無不以姦臣專政而亂天下者
臣視唐至極矣禄山之禍則林甫國忠爲之也朱
泚之亂則盧𣏌爲之也陳慶之弑則皇甫鎛爲之
也嗚呼姦臣不可使專政女后不可使預事宦官
不可使任權明皇始用姚崇宋璟則治終用林甫
國忠則亂徳宗始用崔祐甫陸贄則治終用盧𣏌
裴延齡則亂憲宗始用裴度則治終用皇甫鎛則
亂自武后奪國迄于中􁧬暨天寳末年政由女后
而李氏幾喪自肅宗踐位歷于代宗徳宗順宗憲
穆文武宣懿僖昭權在中官而唐祚終去詩曰赫
赫宗周褒姒㓕之然則巍巍鉅唐女后亂之姦臣
壞之宦官覆之臣故採摭唐史中女后宦官姦臣
事迹各類集作五卷謂之唐鑑噫唐十八帝惟武
徳正觀開元元和百數十年禮樂征伐自天子出
女后亂之於前姦臣壞之於中宦官覆之於後顚
側﨑危綿綿延延乍傾乍安若續若絶僅能至於
三百年何足言之後之爲國者鑑李氏之覆車勿
專政於女后勿假權於中官勿委任於姦臣則國
祚延洪歷世長逺當傳于子傳于孫可至千萬世
豈止齪齪十八帝局促三百年者哉伏惟　明主
戒之
皇朝文鑑卷第八十六卷
皇朝文鑑巻第八十七
　序
　　　皇祐㑹計録序　田　况
　　　奉國軍衙司都目序　錢　彦逺
　　　送楊鬱林序　劉　敞
　　　劉景烈字解　劉　敞
　　　送湖南某使君序　劉　敞
　　　送馬承之通判儀州序　蔡　襄
　　　送張揔之温州司理序　蔡　襄
　　　送黄子思寺丞知咸陽序　蔡　襄
　　　唐史論斷序　孫　甫
　　　伊川擊壤集序　邵　雍
　　　洛陽耆英㑹序　司馬　光
　　　序賵禮　司馬　光
　　　送陳升之序　王　安石
　　　送孫正之序　王　安石
　　　唐百家詩選序　王　安石
　　　故蹟遣文序　王　回
　　　　皇祐㑹計錄序　田　况
在昔冢宰制國用必度歳之豐寡謹出入之式灋
以馭其用至通三十年之率以防不給其裁節過
殺精密重㥀可知也已古今世遼兵農殊業賦貢
常入不足更用斡計權利其涂百出有唐鹽鐵户
部度支分釐使務謂之三司兵禍仍積邦財匱耗
至用宰相主之以重其事明宗乃專立一使以㹅
其任國朝又嘗各置使領事多盭違無所從禀故
復合而為一周官六典文昌萬事過半在於兹矣
以秦漢言之則兼大農少府將作水衡之職以唐
五代言之則包租庸地税户口國計之名其寄重
憂深非羣司之擬也　國家丕享海内化際日出
飬兵之法與古不侔　祖宗繼承募置增衍康定
慶曆中夏戎阻命邊闗益戍釋販舍耒爭隷軍籍
校之景徳祥符歳數幾一倍矣是以經費日侈民
力屢疲垂今十五年未克如舊加以吏員歳溢恩
廕例繁冗食待次不可勝紀幸上叡聖恭儉憂民
節用内踈聲玩外簡游幸至於廣内秘殿裁損渥
飾嚴籞池囿率多權廢不急土木一切停罷(應不/近詔)
(之飾去歳傳宣三司福寧殿等處五年一次修换/急土木一切權罷舊制禁中歳新户牖欄檻朱緑)
(飾上面諭曰此實無用可撤毁之勿横費也臣以/金明池御座龍艦金碧宏麗始費不貲收同請繕)
(也上從之其它去奢從儉徳音非一不可殫也/斵鏤小碎之材毁無所用願粗修補不使壞可)顓
以安邊柔逺清心息事為本征繕或闕時發内府
緡帛以濟之故計臣得以深自率勵未罹咎謫誠
為幸哉必欲酌　祖宗之舊參制浮冗以裕斯民
則繫乎岩廊之論非有司之事也臣材策闇短乆當
大計雖内自竭盡而績無最尤若夫内外之盈虚
出納之慎忽商貨之通滯法令之峻遲朝夕詢求
則不敢懈　先朝權三司使公事丁謂嘗編景徳
㑹計録上之逮今四紀餘利害贏虧變通損益多
非近制矣臣今略依謂之所述集成　皇祐㑹計
録六巻一户賦二課入三經費四儲運五禄賜六
雜記其出入之數取一年最中者為準精要者采
緝之冗釀者删除之如謂所録郡縣疆里復以宫
館祠宇附贅其下此皆不取至於糧芻運饋國之
大計故特為儲運一篇以補其闕每巻之首别為
題辭今昔之隆汙置廢之是否庶可見其崖略矣
冒瀆　皇覽伏深戰汗
　　　　奉國軍衙司都目序　錢　彦逺
詩曰王之瓜牙言吏士鋒鋭能搏噬竒邪也故軍
將皆建旗于前曰大牙凡部曲受約束禀進退悉
趍其下近世重武通謂刺史治所曰牙縁是從卒
為牙中兵武吏為牙前將俚語缺誤轉稱為衙唐
自開元至五代間衙將最重皆督千人兼檢校臺
省官猶春秋陪臣非才幹勇略不授　國初芟誅
姧雄歛威銷萌出儒臣守郡始募城郭子弟或里
胥雜補唯得筦倉庫部飛輓趍擯呼指爾乃立條
教以均勞逸視比例以參輕重考歳月以叙等級
愛民甚矣天下壹也就有風俗便宜亦從而小殊
明州漢之鄮縣本朝賜節度額其地東濵海洋羣
山聮属田塉且隘鱻蠯錯出居人啙窳偷生喜輕
衣甘食無蓄積之實衙將員雖百有二十貲産視
它郡為瘁典史乘隙骩枉重困握粟出卜訟訴繁
興昭文學士陸君下車明年彦逺得為通判官㑹
按察使符俾釐正簿領復命鄞主簿何世昌侑焉
頗蠲除舊弊數端悉條列使合法令而附近人情
衆以為便乃獻狀按察二使既成題曰衙司都目
因書本末篇首
　　　　送楊鬱林序　劉　敞
鬱林古郡也太守尊官也其任不輕矣然而當拜
者輙以炎瘴霧露為解天子以謂此皆全軀保妻
子之臣無憂國之風皆置不用而詔丞相擇刺史
之賢者使舉竒偉倜儻之士以充其選於是大人
部荆州詔書先至則以楊侯聞天子可焉遂自郡
從事遷廷尉丞假五品服以行别賜錢十萬衆皆
榮之然楊侯既受命退而治裝汎然不以為喜聞
嶺海之説風土之異漠然不以為憂如他日焉人
皆曰楊侯矯亢人也嗚呼前世之所以能治也為
官擇人後世之所以不治也為人擇官彼庸庸之
臣志得意滿生而飬交以饕富貴真若長者一旦
有竟外之事憂畏首鼠堅以死辟世常有之夫不
可使往春秋貶焉若無君子何以矯也吾以楊侯
矯世之君子春秋之徒歟推此心也雖在山海之
内而加千乘之國其有難治哉於其行序以贈之
　　　　劉景烈字解　劉　敞
劉侯外戚公子也而過人者三其弓七鈞而射百
歩末可以斃牛兵無長短劒無單複應敵施巧倐
忽不可知如神居士大夫間而恂恂不失節似儒
者予是以嘉之夫士有英邁之氣而非功名之時
則略為不用資功名之時而無信任之勢則效為
不見今劉侯其天材多矣又有肺腑之親而四方
夷狄尚多恣睢者設使因其時奮其氣功名豈遂
少哉而乆處未試予是以惜之他日因燕飲酒言
曰吾名永年而字昌齡以為釋可也以為訓則不
可幸有以易之予曰然使貴而可以永年則安有
齊梁之君使富而可以永年則安有范中行之臣
齊梁之貴范中行之富而忽然不聞彼可以永年
者安在哉在功名而已矣天地無窮而人之生有
涯以夫有涯遊無窮之中而無以自别也蠢然作
蟄然止則已矣雖萬物何辨焉嗟乎此智勇士捐
筋力忘利害而不顧以求就功名者也故一託於
義而終身安之金石象其聲丹青狀其貎簡策叙
其實若是可以永年矣字子以景烈如何座客相
和唱善劉侯拜且謝曰謹受教請銘之心不敢湏
臾忘因序其語授之
　　　　送湖南某使君序　劉　敞
苗民之頑不率帝命蓋自古記之矣以堯為君以
舜為相而有三危之誅以舜為君以禹為相而有
羣后之師此非其徳不至力不足也不得已也然
則　聖朝獨得已而已之乎夫蠻夷異類其暴虎
也其貪狼也其捷猱㹨也山林之與居鳥獸之與
羣其險阻幽絶非人境也然而驅中國之士衣三
注之甲負弩荷戈加粮糗其上夜則冒霧露晝則
負赤日日夜不休與之馳逐是以難也然則雖欲
急成功安可得哉今者上策莫若脩堯舜之義明
布其徳而物將自服其次嚴兵以守之絶其抄略
之路而勿為深入之師其次誘而教之使去其穴
則固可取也若夫耻不能追而探其巢不為致人
而致於人釁於勇而嗇於禍可進而不可退是以
師僥幸也非國家之利也願使君不為昔者三苗
之事益賛于禹故其功烈垂於後世而莫得過焉
世不可誣安知後來者之非益也將在使君所以
逹之而已何畏乎有苗
　　　　送馬承之通判儀州序　蔡　襄
唐末御外方將帥臣闚釁輙發藉土地聚貨財招
倈僄勇士務刺擊爭鬬以爲强甚者格弛天子法令
專逐帥臣盗有其衆患日寖長梁朱氏卒乘此勢
以取天下其後五十餘年易四姓大率由是廢興
武人綰重兵収天下安危大柄在掌握間更世移
祀操持飲食器東西左右耳於是軍中氣凛然騰在
人上躬儒者俛首隱舌不復奮起聞説古先王治
道而為之節制勢乆而變理固然也國家既平四
方追鑒前失凡持邊議主兵要内宥密而外方鎮
多以儒臣任之武人剟去角牙磨治(聲/平)壯戾妥處
行伍間不敢亢然自校輕重然則今天下安危大
計其倚重於儒臣乎獨不知决然自當其所倚重
建立經乆之制者果誰哉承之以文稱於交遊喜
能自立兹有西鄙之行思以竭材慮而後愜焉予
觀承之之文之言未始離乎忠也使力足而勢大
者咸以是而為心唯國之計而微躬之念事罔不
濟且使世之人知儒者果可以天下安危大柄倚
重之也
　　　　送張㹅之温州司理序　蔡　襄
提封千里民堵萬區加其上者獨太守耳守之責
無已重乎曰不若理官之重然則使死者不怨刑
者甘心遂理官之重可乎曰不奪則責之可也凡
縣邑之民事不得其平者則平之於尹尹之不能
平及事之大者咸得平之於守守視其事之小者
立决之其大者下于理官理官得以考其情而棄
之故曰守之責不若理官之重然理官之專其重
而不得專其官有昏耄柔懦則事叢而下有徧怒竒憐
則舉手左右有狹中矜敏則務乎簡歷日召而前頥
指教敇迎合其意則喜違之則怒至有鍜鍊遷就
而為之使冤者不得吐其臆鞠者不得畢其慮故曰
不奪則責之可也使能者為之期止於是不期於
奪然每一事之下審獄具文諮于從事謀于監郡
上于太守而又質于掌法者若文不比囚不直則
移而讞之衆皆可焉班而署之然後乃得已矣若
是積三歳而罷歸其勤亦甚矣緫之力學修文行
之廉厚復為理官使主郡者賢明不奪則其責愈
重緫之冝如何為心哉夫與鼓瑟者游而言操刀
之事則言者之過也緫之于行不敢指異事以規
　　　　送黄子思寺丞知咸陽序　蔡　襄
天子之尊下視民人逺絶不比然出政化行徳澤
使之速致而均被者蓋其所関行有以始而終之
者也惡乎始宰相以始之惡乎終縣令以終之輔
相天子施政化徳澤自朝廷下四方而止於縣者
承其上之所施然後周致於其民也近天子莫如
相相必得賢故能輔其政化徳澤之施也近民莫
如令令無良焉雖政教之美徳澤之厚而民莫由
致之也相近天子而令近於民其勢固殊然其相
與貫連以為本末是必動而相濟者也民知其所頼
而相休養以業其生惟令而已令之於民察其土
風井閭而别其善惡强弱富貧勤墮冤讎疾苦以
條辨而均治之使咸得其平焉令之責豈輕也哉
今之取令率以歳年不稱其能否是故天下之令
有賢有不賢天下之民有幸有不幸必爾盡天下
之令無有不賢則盡天下之民亦無有不幸矣子
思黄君業儒以才名於時前此為獄官涖囚必直
其情而未嘗以色語威之今之為縣從可知矣故
予序其行既属子思以為令之重而又慶咸陽之
民之幸也
　　　　唐史論斷序　孫　甫
古之史尚書春秋是也二經體不同而意同尚書
記治世之事作教之書也故百篇皆由聖人立不
以惡事名雖桀紂之惡亦因湯武之事而見不特
書也但聖賢順時通變言與事各有所冝為史者
從而記之又經聖人所定典謨訓誥誓命之文體
雖不一皆足以作教於世也春秋記亂世之事立
法之書也聖人出於季世覩時之亂居下而不能
治故立大中之法裁判天下善惡而明之以王制
是聖人於衰亂之時起至治之法非謹其文則不
能正時事而垂大典矣此尚書春秋之體所以不
同也然尚書記治世之事使聖賢之所為傳之不
朽為君者為臣者見為善之效安得不説而行之
此勸之之道也其間因見惡事致敗亂之端此又
所以為戒也春秋記亂世之事以褒貶代王者賞
罰時之為惡者衆率辯其心迹而貶之使惡名不
朽為君者為臣者見為惡之效安得不懼而防之
此戒之之道也其間有善事者明其心迹而褒之
使輝光於世此又所以為勸也是尚書春秋記治
亂雖異其於勸戒則大意同也後之為史者欲明
治亂之本謹勸戒之道不師尚書春秋之意何以
為法至司馬遷修史記破編年體創為紀傳蓋務
便於記事也記事便則所取博故竒異細碎之事
皆載焉雖貫穿羣書才力雄俊於治亂之本勸戒
之道則雜亂而不明矣然有識者短之謂紀傳所
記一事分為數處前後屢出比於編年則文繁此
類固所失不細殊不知又有失之大者夫史之記
事莫大乎治亂君令於上臣行於下臣謀於前君
納於後事臧則成否則敗成則治之本敗則亂之
由此當謹記之某年君臣有謀議將相有功勲紀
多不書必竢其臣殁而備載於傳是人臣得專有
其謀議功勲也尚書雖不謹編年之法君臣之事
年代有序羲和之業固載於堯典稷契臯䕫之功
固載於舜典三代君臣之事亦猶是焉遷以人臣
謀議功勲與其家行細事雜載於傳中其體便乎
復有過差邪惡之事以召危亂不於當年書之以
為深戒豈非失之大者或曰春秋雖編年經目其
事傳載本末遷立紀傳亦約是體故劉餗史例曰
傳所以釋紀猶春秋之傳焉此可見遷書之不失
也荅云春秋聖人立法之書也立法故目其事而
斷之明治亂之本所目之事或一句或數句國之
典制罔不明人之善惡罔不辨左氏史官也見聖
人之經所目之事遂從而傳之雖不能深釋聖人
之法記事次序一用編年之體非外春秋經目獨
為紀也遷之為紀也周而上多載經典之事固無
所發明至秦漢紀並直書其事何嘗有法紀無法
傳何釋焉此乃餗附遷而為之辭也或曰史之體
必尚編年紀傳不可為乎荅曰為史者習尚紀傳
乆矣歷代以為大典必論之以復古則泥矣有能
編列君臣之事善惡得實不尚僻恠不務繁碎明
治亂之本謹勸戒之道雖爲紀傳亦可矣必論其
至則不若編年體正而文簡也甫常有志於史竊慕
古史體法欲爲之因讀唐之諸書見太宗功徳法
制與三代聖王並後帝英明不逮又或不能守其
法仍有荒縱很忌庸懦之君故治少而亂多然有
天下三百年由正觀功徳之逺也唐書繁冗遺略
多失體法事或大而不具或小而不記或一事别
出而意不相照恠異猥俗無所不有治亂之迹散
於紀傳中雜而不顯此固不足以彰明正觀功徳
法制之本一代興衰之由也觀髙祖至文宗實録
叙事詳備差勝於佗書其間文理明白者尤勝焉
至治亂之本亦未之明記事務廣也勸戒之道亦
未之著褒貶不精也為史之體亦未之具不為編
年之體君臣之事多離而書之也又要切之事或
有遺略君臣善惡之細四方事務之繁或備書之
此於為史之道亦甚失矣遂據實録與書兼采諸
家著録參驗不差足以傳信者修為唐史記舊史
之文繁者删之失去就者改之意不足而有佗證
者補之事之不要者去之要而違者增之是非不
明者正之用編年之體所以次序君臣之事所書
之法雖宗二經文意其體略與實録相類者以唐
之一代有治亂不可全法尚書春秋之體又不敢
僣作經之名也或曰子之修是書不尚紀傳之體
可矣不為書志則郊廟禮樂律歷灾祥之事官職
刑法食貨州郡之制得無遺乎荅曰郊廟而下固
國之巨典急務但記其大要以明法度政教之體
其備儀細文則有司之書各有司存為史者難乎
具載也自康定元年修是書至皇祐四年草具遂
作序述其意更竢删潤其文後以官守少暇未能
備具逮喜祐元年成七十五巻是年冬卧病乆慮
神思日耗不克成就且就其編秩粗成一家况才
力不盛叙事不無踈略然於勸戒之義謹之矣勸
戒之切而意逺者著論以明焉欲人君覽之人臣
觀之備知致治之由召亂之自邪正之效煥然若
繪畫於目前善者從之不善者戒之治道可以常
興而亂本可以預弭也論九十二首觀者毋忽不
止唐之安危常為世鑒矣
　　　　伊川擊壤集序　邵　雍
擊壤集伊川翁自樂之詩也非唯自樂又能樂時
與萬物之自得也伊川翁曰子夏謂詩者志之所
之也在心為志發言為詩情動於中而形於言聲
成其文而謂之音是知懷其時則謂之志感其物
則謂之情發其志則謂之言揚其情則謂之聲言
成章則謂之詩聲成文則謂之音然後聞其詩聽
其音則人之志情可知之矣且情有七其要在二
二謂身也時也謂身則一身之休慼也謂時則一
時之否泰也一身之休慼則不過貧富貴賤而已
一時之否泰則在夫興廢治亂者焉是以仲尼删
詩十去其九諸侯千有餘國風取十五西周十有
二王雅取其六蓋垂訓之道善惡明著者存焉耳
近世詩人窮慼則職于怨憝榮逹則專于淫泆身之
休慼發于喜怒時之否泰出于愛惡殊不以天下
大義而為言者故其詩大率溺于情好也噫情之
溺人也甚于水古者謂水能載舟亦能覆舟是覆
載在水也不在人也載則為利覆則為害是利害
在人也不在水也不知覆載能使人有利害耶利
害能使水有覆載邪二者之間必有處焉就如人
能蹈水非水能蹈人也然而有稱善蹈者未始不
為水之所害人若外利而蹈水之情亦由人之情
也若利内而蹈水則敗壞之患立至于前又何必
分乎人焉水焉其傷性害命一也性者道之形體
也性傷則道亦從之矣心者性之郛郭也心傷則
性亦從之矣身者心之區宇也身傷則心亦從之
矣物者身之舟車也物傷則身亦從之矣是知以
道觀性以性觀心以心觀身以身觀物治則治矣
然猶未離乎害者也不若以道觀道以性觀性以
心觀心以身觀身以物觀物則雖欲相傷其可得
乎若然則以家觀家以國觀國以天下觀天下亦
從而可知之矣予自壯歳業于儒術謂人世之樂
何嘗有萬之一二而謂名教之樂固有萬萬焉况
觀物之樂復有萬萬者焉雖死生榮辱轉戰于前
曾未入于胷中則何異四時風花雪月一過乎眼
也誠爲能以物觀物而兩不相傷者焉蓋其間情
累都忘去爾所未忘者獨有詩在焉然而雖曰未
忘其實亦若忘之矣何者謂其所作異人之所作
也所作不限聲律不㳂愛悪不立固必不希名譽
如鑑之應形如鍾之應聲其或經道之餘因静照
物因時起志因物寓言因志發詠因言成詩因詠
成聲因詩成音是故哀而未嘗傷樂而未嘗淫雖
曰吟詠情性曾何累于情哉鍾鼓樂也玉帛禮也
與其嗜鍾鼓玉帛則斯言也不能無陋矣必欲廢
鍾鼓玉帛則其如禮樂何人謂風雅之道行于古而
不行于今殆非通論牽于一身而為言者也吁獨
不念天下為善者少害善者多造危者衆而持危
者寡志士在畎畒則以畎畒言故其詩名之曰伊
川擊壤集
　　　　洛陽耆英㑹序　司馬　光
昔白樂天在洛與髙年者八人遊時人慕之為九
老圖傳於世　宋興洛中諸公継而為之者凡再
矣皆圖形普明僧舍普明樂天之故第也元豐中
文潞公留守西都韓國富公納政在里第自餘士
大夫以老自逸於洛者於時為多潞公謂韓公曰
凡所為慕於樂天者以其志趣髙逸也奚必數與
地之襲焉一旦悉集士大夫老而賢者於韓公之
第置酒相樂賔主凡十有一人既而圖形妙覺僧
舍時人謂之洛陽耆英㑹孔子曰好賢如緇衣取
其敝又改為樂善無厭也二公寅亮三朝為國元
老入賛萬機出綏四方上則固社稷尊宗廟下則
熈百工和萬民天子心腹股肱耳目天下所取平
其勲業閎大顯融豈樂天所能庶幾然猶慕效樂
天所為汲汲如恐不及豈非樂善無厭者與又洛
中舊俗燕私相聚尚齒不尚官自樂天之㑹已然
是日復行之斯乃風化之本可頌也宣徽王公方
留守北都聞之以書請於潞公曰某亦家洛位與
年不居數客之後顧亦官守不得執巵酒在坐良
以為恨願寓名其間幸無我遺其為諸公嘉羡如
此光未及七十用狄監盧尹故事亦頂於㑹潞公
命光序其事不敢辭時五年正月壬辰端明殿學
士兼翰林學士太中大夫提舉崇福宫司馬光序
　開府儀同三司守司徒武寧軍節度使致仕韓國
　公富弼字彦國年七十九
　河東節度使開府儀同三司守太尉判河南府
　兼西京留守司事潞國公文彦慱字寛夫年七
　十七
　司封郎中致仕席汝言字君從年七十七
　太常少卿致仕王尚恭字安之年七十六
　太常少卿致仕趙丙字南正年七十五
　祕書監致仕劉几字伯壽年七十五
　衛州防禦使致仕馮行已字肅之年七十五
　太中大夫充天章閣待制提舉崇福宫楚建中
　字正叔年七十三
　司農少卿致仕王慎言字不疑年七十二
　太中大夫提舉崇福宫張問字昌言年七十
　龍圖閣直學士通議大夫提舉崇福宫張燾字
　景元年七十
　　　　序􁎚禮　司馬　光
名以位顯行由學成此禮之常若夫身處草野未
嘗從學志在為善不求聲利此則尤可尚也近世
史氏專取髙官為之傳故閭閻之善人莫之聞䘮
禮之廢壞乆矣而民間為甚至有初䘮親賔具酒
肉聚於其家與主人同醉飽者有以鼓樂導䘮車
者有因䘮納婦者相習為常恬不知恠醫助教劉
太居親䘮獨不飲酒食肉終三年此乃今士大夫
所難能也其弟永一尤孝友廉謹過人於熈寧初
巫咸水入夏縣城民溺死者以百數永一執竿立
門首他人物流入門者輙摘出之有僧寓錢數萬
於室居無何僧自經死永一遽詣縣自陳請以錢
歸其弟子郷人負其債乆不償者永一輙毁劵以
愧其心其行事類如此有周文粲者其兄嗜酒仰
文粲為生兄或時酗毆文粲其鄰人不平而唁之
文粲怒曰吾兄未嘗毆我汝何離間吾兄弟也有蘇
慶文者事継母以孝聞常語其婦曰汝事吾母小
不謹必逐汝継母少寡而無子由是安其室終身
元豐中朝廷修景靈宫調天下畫工詣京師事畢
有詔選試其優者留翰林授官禄有臺亨者名第
一以父老固辭歸養於田里此五人與余同縣故
余得而知之悲夫天下布衣之士刻志厲行而人
莫知者可勝數哉始太之䘮其父也余兄弟􁎚以
千錢且為書致之曰禮凡有䘮佗人助之珠玉曰
含車馬曰賵貨財曰􁎚衣服曰襚今物雖薄欲人
之可継也乆之太請刻其書於石曰郷也郷人不知有
􁎚禮自太父之䘮郷人稍稍行之太欲廣其傳由
吾郷以及鄰縣由鄰縣以逹四方使民間皆去弊
俗而入於禮豈小補哉余益美其志因諭之曰是
書不足刻余竊慕君子樂道人之善請書若兄弟
及周文粲蘇慶文臺亨所為以傳於世庶幾使為
善者不以隱微而自懈焉
　　　　送陳升之序　王　安石
今世所謂良大夫者有之矣皆曰是冝任大臣之
事者作而任大臣之事則上下一失望何哉人之
材有小大而志有逺近也彼其任者小而責之近
則煦煦然仁而有餘於仁矣孑孑然義而有餘於
義矣人見其仁義有餘也則曰是其任者小而責
之近大任將有大此者然上下竢之云爾然後作
而任大臣之事作而任大臣之事冝有大此者焉
然則煦煦然而已矣孑孑然而已矣故上下一失
望豈惟失望哉後日誠有堪大臣之事其名實烝
然於上上必懲前日之所竢而逆疑焉暴於下下
必懲前日之所竢而逆疑焉上下交疑誠有堪大
臣之事者而莫之或任幸欲任則左右小人得引
前日之所竢懲之矣噫聖人謂知人難君子惡名
之溢於實為此則奈何亦精之而已矣惡之則奈
何亦充之而已矣知難而不能精之惡之而不能
充之其亦殆哉予在楊州朝之人過焉者多堪大
臣之事可信而望者陳升之而已矣今去官於宿
州予不知復幾何時乃一見之也予知升之作而
任大臣之事固有時矣煦煦然仁而已矣孑孑然
義而已矣非予所以望於升之也
　　　　送孫正之序　王　安石
時然而然衆人也已然而然君子也已然而然非
私已也聖人之道在焉爾夫君子有窮若顛跌不
肯一失詘己以從時者不以時勝道也故其得志
於君則變時而之道若反手然彼其術素脩而志
素定也時乎楊墨已不然者孟軻氏而已時乎佛
老已不然者韓愈氏而已如孟軻者可謂術素脩
而志素定也不以時勝道也惜也不得志於君使
真儒之效不白於當世然其於衆人也卓矣嗚呼
予觀今之世圓冠峩如大裙襜如坐而堯言起而舜
趨不以孟韓之心爲心者果異衆人乎予官於楊得
友曰孫正之行古之道又善為古文予知其能以
孟韓之心為心而不已者也夫越人之望燕為絶
域也北轅而首之苟不已無不至孟韓之道去吾
黨豈若越人之望燕哉以正之之不已而不至焉
予未之信也一日得志於吾君而真儒之效不白
於當世予亦未之信也正之之兄官於温奉其親
以行將從之先為言以處予予欲黙安得而黙也
　　　　唐百家詩選序　王　安石
安石與宋次道同為三司判官時次道出其家藏
唐時百餘編委余擇其佳者次道因名曰百家詩
選廢日力於此良可悔也雖然欲知唐詩者觀此
足矣
　　　　故蹟遺文序　王　回
傳古者莫壽於竹帛而世以金石為最壽者惑於
外也彼徒見其剛堅之質大書而顯刻之安於屋
壁山岩之中藏覆遮䕶國有官守家有子孫外物
莫能尋其隙而傷則以為傳於萬世不朽矣然而
存於今者六經百氏之文皆竹帛所載而其被於
金石特以為最壽者所存無幾往往復斷剥缺訛
非反質於竹帛所載六經百氏之文則不可得而
讀其不載於竹帛而名迹遂因而泯沒者可勝道
哉其官守子孫今誰國而誰家也由此觀之萬物
未有恃其乆而全者夫金石誠壽者而人力不足
以保於其外竹帛之壽固不如金石人知其不可
恃也然衆傳而廣之雖復萬世猶今日也則金石
之壽尚何以較其短長哉予嘗閲古鍾鼎碑碣之
文以證諸史及它傳記其褒頌功徳雖不可盡信
而於年月名氏山川風俗與其一時之文采制度
有得其詳而史傳追述乃其概耳惜乎曩所聞者
今已磨滅殆盡而今所見者後數百年不知又磨
滅幾何也故采其完可讀者首尾編之因次吾説
爲序號曰故蹟遺文夫古之文以竹帛傳既壽於
金石矣而今之文以紙傳又便於竹帛便則傳之
者益衆而此書之壽其可究哉特不知後之人能
不以吾説而廢否
皇朝文鑑巻第八十七
皇朝文鑑巻第八十八
　序
　　　譜例序　蘇　洵
　　　送石昌言舎人北使引　蘇　洵
　　　蘇氏族譜引　蘇　洵
　　　仲兄郎中字序　蘇　洵
　　　列女傳目錄序　曽　鞏
　　　戰國䇿目錄序　曾　鞏
　　　陳書目錄序　曽　鞏
　　　南齊書目錄序　曽　鞏
　　　范貫之奏議集序　曽　鞏
　　　相國寺維摩院聽琴序　曽　鞏
　　　　譜例序　蘇　洵
古者諸侯世國卿大夫世家死者有廟生者有宗
以相次也是以百世而不相忘此非獨賢士大夫
尊祖而貴宗蓋其昭穆存乎其廟遷毁之主存乎
其太祖之室其族人相與為服死䘮嫁娶相告而
不絶則其勢將自至於不忘也自秦漢以來仕者
不世然其賢人君子猶能識其先人或至百世而
不絶無廟無宗而祖宗不忘宗族不散其勢宜亡
而獨存則由有譜之力蓋自唐衰譜牒廢絶士大
夫不講而世人不載於是乎由賤而貴者恥言其
先由貧而富者不録其祖而譜遂大廢昔者洵嘗
自先子之日而咨考焉由今而上得五世由五世
而上得一世一世之上失其次而其本出於趙郡
之蘇氏以為蘇氏族譜他日歐陽公見而歎曰吾
嘗為之矣出而觀之有異法焉曰是不可使獨吾
二人為之將天下舉不可無也洵於是又為大宗
譜法以盡譜之變而并載歐陽氏之譜以為譜例
附以歐陽公題劉氏碑後之文以告當世之君子
蓋將有從焉者
　　　　送石昌言舍人北使引　蘇　洵
昌言舉進士時吾始數歳未學也憶與群兒戯先
府君側昌言從旁取棗栗噉我家居相近又以親
戚故甚狎昌言舉進士日有名吾後漸長亦稍知
讀書學句讀屬對聲律未成而廢昌言聞吾廢學
雖不言察其意甚恨後十餘年昌言及第第四人
守官四方不相聞吾日以壯大乃能感悔摧折復
學又數年遊京師見昌言長安相與勞苦如平生
歡出文十數首昌言甚喜稱善吾晚學無師雖曰
為文中心自慙及聞昌言説乃頗自喜今十餘年
又來京師而昌言官兩制乃為天子出使萬里外
彊悍不屈之虜建大斾從騎數百送車千乘出都
門意氣愾然自思為兒時見昌言先府君旁安知
其至此富貴不足怪吾於昌言獨自有感也大丈
夫生不為將得為使折衝口舌之間足矣往年彭
任從富公還為我言曰既出境宿驛亭聞介馬數
萬騎馳過劒槊相摩終夜有聲從者怛然失色及
明視道上馬迹尚心悼不自禁凡虜所以誇耀中
國者多此類也中國之人不測也故或至於震懼
而失辭以為夷狄笑嗚呼何其不思之甚也昔者
奉春君使冒頓壯士大馬皆匿不見是以有平城
之役今之匈奴吾知其無能為也孟子曰説大人
則藐之况於夷狄請以為贈
　　　　蘇氏族譜引　蘇　洵
蘇氏族譜譜蘇氏之族也蘇氏出于髙陽而蔓延
於天下唐神堯初長史味道刺眉州卒于官一子
留于眉眉之有蘇氏自是始而譜不及者親盡也
親盡則曷為不及譜為親作也凡子得書而孫不
得書者何也以著代也自吾之父以至吾之髙祖
仕不仕娶某氏享年幾某日卒皆書而他不書者
何也詳吾之所自出也自吾之父以至吾之髙祖
皆曰諱某而他則遂名之何也尊吾之所自出也
譜為蘇氏作而獨吾之所自出得詳與尊何也譜
吾作也嗚呼觀吾之譜者孝悌之心可以油然而
生矣情見于親親見于服服始于衰而至於緦麻
而至于無服無服則親盡親盡則情盡情盡則喜
不慶憂不弔喜不慶憂不弔則塗人也吾所與相視
如塗人者其初兄弟也兄弟其初一人之身也悲夫
一人之身分而至於塗人吾譜之所以作也其意
曰分至於塗人者勢也勢吾無如之何也已幸其
未至於塗人也使之無至於忽忘焉可也嗚呼觀
吾之譜者孝悌之心可以油然而生矣系之以詩
曰
吾父之子今為吾兄吾疾在身兄呻不寧數世之
後不知何人彼死而生不為戚欣兄弟之親如足
于手其能幾何彼不相能彼獨何心
　　　　仲兄郎中字序　蘇　洵
洵讀易至渙之六四曰渙其羣元吉曰嗟夫羣者
聖人之所欲渙以混一天下者也盖余仲兄名渙
而字公羣則是以聖人之所欲解散滌蕩者以自
命也而可乎他日以告兄曰子可無爲我易之洵
曰唯既而又曰請以文甫易之如何且兄嘗見夫水之與
風乎油然而行淵然而留渟回汪洋滿而上浮者
是水也而風實起之蓬蓬然而發乎大空不終日
而行乎四方蕩乎其無形飄乎其逺來既往而不
知其迹之所存者風也而水實形之今夫風水之
相遭乎大澤之陂也紆餘委蛇蜿蜒淪漣安而相
推怒而相陵舒而如雲蹙而如鱗疾而如馳徐而
如徊揖讓旋辟相顧而不前其繁如縠其亂如霧
紛紜欝擾百里若一汨乎順流至乎滄浪之濵滂
薄洶湧號怒相軋交横綢繆放乎空虚綽乎無垠
横流逆折濆旋傾側宛轉膠戾回者如輪縈者如
帶直者如燧奔者如燄跳者如鷺投者如鯉殊狀
異態而風水之極觀備矣故曰風行水上渙此亦
天下之至文也然而此二物者豈有求於文哉無
意乎相求不期乎相遭而文生焉是其為文也非
風之文也二物者非能為文而不能不為文也物
之相使而文出於其間也故此天下之至文也今
夫玉非不温然美矣而不得以為文刻鏤組繡非
不文矣而不可與論乎自然故夫天下之無營而
文生之者惟水與風而已昔者君子之處於世不
求有功不得已而功成則天下以爲賢不求有言
不得已而言出則天下以爲口實嗚呼此不可與
他人道之唯吾兄可也
　　　　列女傳目録序　曽　鞏
劉向所叙列女傳凡八篇事具漢書向列傳而隋
書及崇文緫目皆稱向列女傳十五篇曹大家注
以頌義考之盖大家所注離其七篇爲十四與頌
義凡十五篇而益以陳嬰母及東漢已來凡十六
事非向書本然也盖向舊書之亡乆矣嘉祐中集
賢校理蘇頌始以頌義篇次復定其書為八篇與
十五篇者並藏於館閣而隋書以頌義為劉歆作
與向列傳不合今驗頌義之文蓋向之自叙又藝
文志有向列女傳頌圖明非歆作也自唐之亂古
書之在者少矣而唐志録列女傳凡十六家至大
家注十五篇者亦無録然其書今在則古書之或
有録而亡或無録而在者亦衆矣非可惜哉今校
讎其八篇及十五篇者已定可繕寫初漢承秦之
敝風俗已大壞矣而成帝後宫趙衛之屬尤自放
向以謂王政必自内始故列古女善惡所以致興
亡者以戒天子此向述作之大意也其言大任之
娠文王也目不視惡色耳不聽淫聲口不出惡言
又以謂古之人胎教者皆如此夫能正其視聽言
動者此大人之事而有道者之所畏也頋令天子
之女子能之何其盛也以臣所聞蓋爲之師傅保
姆之助詩書圖史之戒珩璜琚瑀之節威儀動作
之度其教之者有此具然古之君子未嘗不以身
化也故家人之義歸於反身二南之業本於文王
豈自外至哉世皆知文王之所以興能得内助而
不知其所以然者蓋本於文王之躬化故内則后
妃有闗睢之行外則羣臣有二南之美與之相成
其推而及逺則商辛之昬俗江漢之小國兎罝之
野人莫不好善而不自知此非謂身修故國家天
下治者也後世自問學之士多徇於外物而不安
其守其室家既不見可法故競於邪侈豈獨無相
成之道哉士之苟於自恕顧利冒恥而不知反己
者往往以家自累故也故曰身不行道不行於妻
子信哉如此人者非素處顯也然去二南之風亦
已逺矣况於南郷天下之主哉向之所述勸戒之
意可謂篤矣然向號愽極羣書而此傳稱詩芣苢
柏舟大車之類與今序詩者之説尤乖異蓋不可
考至於式微之一篇又以謂二人之作豈其所取
者愽故不能無失歟其言象計謀殺舜所以自脱
者頗合於孟子然此傳或有之而孟子所不道者
蓋亦不足道也凡後世諸儒之言經傳者故多如
此覽者采其有補而擇其是非可也故為之叙論
以發其端云
　　　　戰國策目録序　曾　鞏
劉向所定戰國策三十三篇崇文緫目稱十一篇
者闕臣訪之士大夫家始盡得其書正其誤謬而
疑其不可考者然後戰國策三十三篇復完叙曰
向叙此書言周之先明教化修法度所以大治及
其後謀詐用而仁義之路塞所以大亂其説既美
矣卒以謂此書戰國之謀士度時君之所能行不
得不然則可謂惑於流俗而不篤於自信者也夫
孔孟之時去周之初已數百歳其舊法已亡舊俗
已熄乆矣二子乃獨明先生之道以謂不可改者
豈將彊天下之主以後世之所不可為哉亦將因
其所遇之時所遭之變而為當世之法使不失乎
先王之意而已二帝三王之法其變固殊其法固
異而其爲國家天下之意本末先後未嘗不同也
二子之道如是而已蓋法者所以適變也不必盡同
道者所以立本也不可不一此理之不易者也故
二子者守此豈好爲異論哉能勿苟而已矣可謂
不惑乎流俗而篤於自信者也戰國之游士則不
然不知道之可信而樂於説之易合其設心注意
偷爲一切之計而已故論詐之便而諱其敗言戰
之善而蔽其患其相率而爲之者莫不有利焉而
不勝其害也有得焉而不勝其失也卒至蘇秦啇
鞅孫臏呉起李斯之徒以亡其身而諸侯及秦用
之者亦滅其國其爲世之大禍明矣而俗猶莫之
寤也惟先王之道因時適變爲法不同而考之無
疵用之無敝故古之聖賢未有以此而易彼也或
曰邪説之害正也宜放而絶之則此書之不泯其
可乎對曰君子之禁邪説也固將明其説於天下
使當世之人不可從然後以禁則齊使後世之人
皆知其説之不可爲然後以戒則明豈必滅其籍
哉放而絶之莫善於是是以孟子之書有爲神農
之言者有爲墨子之言者皆著而非之至於此書
之作則上繼春秋下至楚漢之起二百四五十年
之間載其行事固不得而廢也此書有髙誘注者
二十一篇或曰三十二篇崇文緫目存者八篇今
存者十篇云
　　　　陳書目録序　曾　鞏
陳書六本紀三十列傳凡三十六篇唐散騎常侍
姚思廉譔始思廉父察梁陳之史官也録二代之
事未就而陳亡隋文帝見察甚重之每就察訪梁
陳故事因以所論載毎一篇成輙奏之而文帝亦
遣虞世基就察求其書文未就而察死察之將死
屬思廉以継其業唐興武徳五年髙祖以自魏以
來二百餘歳世統數更史事放逸乃詔論次而思
廉遂受詔為陳書乆之猶不就貞觀三年遂詔論
譔於袐書内省十年正月壬子始上之觀察等之
為此書歷三世傳父子更數十歳而後乃成蓋
其難如此然及其既成與宋魏齊梁等書世亦傳
之者少故學者於其行事之迹亦罕得而詳也
而其書亦以罕傳則自袐府所藏往往脱誤
嘉祐六年八月始詔校讎使可鏤板行之天
下而臣等言梁陳等書缺獨館閣所藏恐
不足以定著願詔京師及州縣藏書之家使悉上
之　先皇帝為下其事至七年冬稍稍始集臣等
以相校至八年七月陳書三十六篇者始校定可
傳之學者其疑者亦不敢損益特各䟽于篇末其
書舊無目列傳名氏多闕謬因别為目録一篇使
覽者得詳焉夫陳之為陳蓋偷為一切之計非有
先王經紀禮樂風俗之美制治之法可章示後世
然而兼權尚計明於任使恭儉愛人則其始之所
以興惑於邪臣溺於嬖妾忘患縱欲則其終之所
以亡興亡之端莫非自已致者至於有所因造以
為號令威刑職官州郡之制雖其事已淺然亦各
施於一時皆學者之所不可不考也而當時之士
爭奪詐爲苟得偷合之徒尚不得不列以為世戒
而况於壞亂之中蒼惶之際士之安貧樂義取舍
去就不為患禍勢利動其心者亦不絶於其間若
此人者可謂篤於善矣蓋古人之所思見而不可
得風雨之詩所為作者也安可使之泯泯不少概
見於天下哉則陳之史其可廢乎蓋此書成之既
難其後又乆不顯及􁕁宋興已百年古文遺事靡
不畢講而始得盛行於天下列於學者其傳之之
難又如此豈非遭遇固自有時也哉
　　　　南齊書目録序　曾　鞏
南齊書八紀十一志四十列傳合五十九篇梁蕭
子顯撰始江淹已為十志沈約又為齊紀而子顯
自表武帝别為此書臣等因校正其訛謬而叙其
篇目曰將以是非得失興壞理亂之故而為法戒
則必得其所言而後能傳於乆此史之所以作也
然而所言不得其人則失其意或亂實或析理之
不通或設辭之不善故雖有殊功韙徳非常之迹
將闇而不章鬱而不發而檮杌嵬瑣姦回凶慝之
形可幸而掩也嘗試論之古之所謂良史者其明
必足以周萬事之理其道必足以適天下之用其
智必足以通難知之意其文必足以發難顯之情
然後其任可得而稱也何以知其然邪昔者唐虞
有神明之性有微妙之徳使由之者不能知知之
者不能名以為治天下之本號令之所布法度之
所設其言至約其體至備以為治天下之具而為
二典者推而明之所記者獨其迹邪并與其深微
之意而傳之小大精粗無不盡也本末先後無不
白也使誦其説者如出乎其時求其指者如即乎
其人是可不謂明足以周萬事之理道足以適天
下之用智足以通難知之意文足以發難顯之情
者乎則方是之時豈特任政者皆天下之士哉蓋
執簡操筆而隨者亦皆聖人之徒也兩漢以來爲
史者去之逺矣司馬遷從五帝三王既沒數千載
之後秦火之餘因散絶殘脱之經以及傳記百家
之説區區掇拾以集著其善惡之迹興廢之端又
創己意以爲本紀世家八書列傳之文斯亦可謂
竒矣然而敝害天下之聖法是非顛倒而采摭謬
亂者亦豈少哉是豈可不謂明不足以周萬事之
理道不足以適天下之用智不足以通難知之意
文不足以發難顯之情者乎夫自三代以後為史
者如遷之文亦不可不謂雋偉㧞出之材非常之
士也然顧以謂不足以發難顯之情者何哉蓋聖
賢之髙致遷固有不能逹其情而見之於後者矣
故不得而與之也遷之得失如此況其他邪至於
宋齊梁陳後魏後周之書蓋無以議為也子顯之
於斯文喜自馳騁其更改破析刻彫藻繢之變尤
多而其文益下豈夫材固不可以彊而有邪數世
之史既然故其辭迹曖昧雖有隨世以就功名之
君相與合謀之臣未有赫然得其傾動天下之耳
目播天下之口者也而一時偷奪傾危悖理反義
之人亦幸而不暴著於世豈非所託不得其人故
邪可不惜哉蓋史者所以明夫治天下之道也故
爲之者亦必天下之材然後其任可得而稱也豈
可忽哉豈可忽哉
　　　　范貫之奏議集序　曾　鞏
尚書户部郎中直龍圖閣范公貫之之奏議凡若
干篇其子世京集爲十巻而屬余序之蓋自至和
以後十餘年間公常以言事任職自天子大臣至
于羣下自掖庭至于四方幽隱一有得失善惡関
于政理公無不極意反復為上力言或矯拂嗜欲
或切劘計慮或辨别忠佞而處其進退章有一再
或至於十餘上事有隂爭獨陳或悉引諫官御史
合議肆言　仁宗常虚心采納為之變命令更廢
舉近或立從逺或越月踰時或至於其後卒皆聽
用蓋當是時　仁宗在位歳乆熟於人事之情偽
與羣臣之能否方以仁厚清靜休養元元至於是
非與奪則一歸之公議而不自用也其所引抜以
言為職者如公皆一時之選而公與同時之士亦
皆樂得其言不曲從苟止故天下之情因得畢聞
於上而事之害理者常不果行至於竒衺恣睢有
為之者亦輙敗悔故當此之時常委事七八大臣
而朝政無大闕失羣臣奉法遵職海内乂安夫因
人而不自用者天也　仁宗之所以其仁如天至
於享國四十餘年能承太平之業者繇是而已後
世得公之遺文而論其世見其上下之際相成如此
必將低徊感慕有不可及之歎然後知其時之難
得則公言之不没豈獨見其志所以明先帝之盛
徳於無窮也公為人温良慈恕其從政寛易愛人
及在朝廷危言正色人有所不能及也凡同時與
公有言責者後多至大官而公獨早卒公諱師道
其世次州里歷官行事今有資政殿學士趙公抃
撰公之墓銘云
　　　　相國寺維摩院聽琴序　曾　鞏
古者學士之於六藝射能弧矢之事矣又當善其
揖讓之節御能車馬之事矣又當善其驅馳之節
書非能肆筆而已又當辨其躰而皆通其意數非能
布策而已又當知其用而各盡其法而五禮之威
儀至於三千六樂之節文可謂微且多矣噫煩且
勞如是然古之學者必能此亦可謂難矣然習其
射御以禮習其干戈於樂則少於學長於朝其於
武備固修矣其於家有塾於黨有庠於郷有序於
國有學於教有師於視聽言動有其容於衣冠飲
食有其度几杖有銘盤杅有戒在輿有和鸞之声
行歩有佩玉之音燕處有雅頌之樂而非其故琴瑟
未嘗去於前也盡其出入進退俯仰左右接於耳
目動於四躰逹於其心者所以養之至如此其詳
且密也雖然此尚為有待於外者爾若夫三材萬
物之理性命之際力學以求之深思以索之使知
其要識其微而齊戒以守之以盡其材成其徳至
合於天地而後已者又當得之於心夫豈非難哉
噫古之學者其役之於内外持其心養其性者至
於如此此君子所以愛日而自彊不息以求至乎
極也然其習之有素閑之有具如此則求其放心
伐其邪氣而成文武之材就道徳之實者可謂易
矣孔子曰興於詩立於禮成於樂蓋樂者所以感
人之心而使之化故曰成於樂昔舜命䕫典樂教胃
子曰直而温寛而栗剛而無虐簡而無傲則樂者
非獨去邪又所以救其性之偏而納之中也故和
鸞佩玉雅頌琴瑟之音非其故不去於前豈虚也
哉今學士大夫之於持其心養其性凡有待於外
者皆不能具得之於内者又亦皆略其事可謂簡
且易矣然所以求其放心伐其邪氣而成文武之
材就道徳之實者豈不難哉此予所以懼不至於
君子而入於小人也夫有待於外者余既力不足
而於琴竊有志焉乆矣然患其莫余授也治平三
年夏得洪君於京師始合同舍之士聽其琴於相
國寺之維摩院洪君之於琴非特能其音又能其
意者也予將就學焉故道予之所慕於古者庻乎
其有以自發也同舍之士丁寳臣元珍鄭穆閎中
孫覺莘老林希子中而予曾鞏子固也洪君名規
字方叔以文學吏事稱於世云
皇朝文鑑巻第八十八
皇朝文鑑卷第八十九
　序
　　　送周屯田序　曾　鞏
　　　送江任序　曽　鞏
　　　送趙宏序　曽　鞏
　　　李氏退居類藁序　李　泰伯
　　　鳬繹先生詩集序　蘇　軾
　　　田表聖奏議序　蘇　軾
　　　錢塘勤上人詩集序　蘇　軾
　　　六一居士集序　蘇　軾
　　　華戎魯衛信錄緫序　蘇　頌
　　　章公甫字序　章　望之
　　　鄭野甫字序　章　望之
　　　　送周屯田序　曽　鞏
士大夫仕登朝廷年七十上書去其位天子官其
一子而聽之亦可謂榮矣然而有若不釋然者余
為之言曰古之士大夫倦而歸者安居几杖膳羞
被服百物之珍好自若天子養以燕饗飲食郷射
之禮自比子弟袒韝鞠􁆨以薦其物諮其辭説不
於庠序則於朝廷時節之賜與縉紳之禮於其家
者不以朝則以夕上之聽其休爲不敢勤以事下
之自老爲無爲以尊榮也今一日辭事還其廬徒
御散矣賔客去矣百物之順其欲者不足人之羣
嬉屬好之交不與約居而獨游散棄乎山墟林莽
阨巷窮閭之間如此其於長者薄也亦曷能使其
不欿然於心邪雖然不及乎尊事可以委蛇其身
而益閑不享乎珍好可以窒煩除薄而益安不去
乎深山長谷豈不足以易其庠序之位不居其榮
豈有患乎其辱哉然則古之所以殷勤奉老者皆
世之任事者所自爲於士之倦而歸者顧爲煩且
勞也今之置古事者顧有司為少耳士之老於其
家者獨得其自肆也然則何為動其意邪余為之
言者尚書屯田員外郎周君中復周君與先人俱
天聖二年進士與余舊且好也既為之辨其不釋
然者又欲其有以處而樂也讀余言者可無異周
君而病今之失矣
　　　　送江任序　曾　鞏
均之為吏或中州之人用於荒邊側境山區海聚
之間蠻夷異域之處或燕荆越蜀海外萬里之人
用於中州以至四遐之郷相易而往其山行水渉
沙莽之馳往往則風霜氷雪瘴霧之毒之所侵加
蛟龍虺蝪之羣之所抵觸衝波急洑隤崖落石之
所覆壓其進也莫不籝粮舉藥選舟易馬刀兵曹
伍而後動戒朝奔夜變更寒暑而後至至則宫廬
噐械被服飲食之具土風氣候之宜與夫人民謡
俗語言習尚之務其變難遵而其情難得也則多
愁居惕處而思歸及其乆也所習已安所蔽已解
則歳月有期可引而去矣故不得專一精思修治
以宣布天子及下之仁而為後世可守之法也或
九州之人各用於其土不在西封在東境士不必
勤舟車輿馬不必力而已傳其邑都坐其堂奥道
塗所次升降之倦凌冒之虞無有接於其形動於
其慮至則耳目口鼻百體之所養如不出乎其家
父兄六親故舊之人朝夕相見如不出乎其里山
川之形土田市井風謡習俗辭説之變利害得失
善惡之條貫非其童子之所聞則其少長之所遊
覽非其自得則其郷之先生老者之所告也所居
已安所有事之宜皆以習熟如此能專慮致勞營
職事以宣上恩而修百姓之急其施為先後不待
旁諮乆察而與奪損益之幾已断於匈中矣豈累
夫孤客逺寓之憂而以苟且决事哉臨川江君任
為洪之豊城此兩縣者牛羊之牧相交樹木果蔬
五榖之壟相入也所謂九州之人各用於其土者
孰近於此既已得其所處之樂而猒聞飫聽其人
民之事而江君又有聦明敏給之材潔廉之行以
行其政吾知其不去圖議論之適賔客之好而所
為有餘矣蓋縣之治民自得於大山深谷之中而
州以無為於上吾將見江西之幕府無南嚮而慮
者矣於其行遂書以送之
　　　　送趙宏序　曾　鞏
荆民與蠻合為宼潭旁數州被其害天子宰相以
潭重鎮守臣不勝任為改用人又不勝復改之守
至上書乞益兵詔與撫兵三百殿直天水趙君希
道實䕶以往希道雅與接間過予道潭之事予曰
潭山川甲兵如何食幾何賊衆寡强弱如何予不
能知能知書之載若潭事多矣或合數道之兵以
數万絶山谷而進其勢非不衆且徤也然而卒殱焉
者多矣或單車獨行然而以克者相踵焉顧其義
信如何耳致吾義信雖單車獨行寇可以為無事
龔遂張綱祝良之類是也義信不足以致之雖合
數道之兵以數萬卒殱焉適重寇耳况致平耶陽
旻裴行立之類是也則兵不能致平致平者在太
守身也明矣前之守者果能此天子宰相烏用易
之必易之為前之守者不能故也今往者復曰乞
益兵何其與書之云者異邪予憂潭民之重困也
寇之益張也往時潭吏與旁近郡靳力勝賊者暴
骸者戮降者有之今之往者將特不為是而已耶
抑猶不免乎為是也天子宰相任之之意其然耶
潭守近侍臣使撫覘潭者郎吏御史博士相望為
我諗其賢者曰今之言古書往往曰迃然書之事
乃已試者也師已試而施諸治與時人之自用孰
謂得失耶愚言儻可以平潭之患今雖細然大中咸
通之間南方之憂常劇矣夫豈階於大哉為近臣
郎吏御史博士者獨得而不思也希道固喜事者
因其行遂次第其語以送之
　　　　李氏退居類藁序　李　泰伯
李泰伯以舉茂才罷歸其明年慶曆癸未秋因科
所著文自冠迄兹十五年得草藁二百三十三首
將恐亡散姑以類辨為十二巻寫之間或應用而
為未能尽無愧閔其力之勞輙不弃去至於夭淫
刻飾尤無用者雖傳在人口皆所弗取噫天將壽
我乎所為固未足也不然斯十二巻庻可藉乎見
古人矣故自序云
　　　　鳬繹先生詩集序　蘇　軾
孔子曰吾猶及史之闕文也有馬者借人乗之今
亡矣夫史之不闕文與馬之不借人也豈有損益
於世也哉然且識之以為世之君子長者日以逺
矣後生不復見其流風遺俗是以日趨於智巧便
佞而莫之止是二者雖不足以損益而君子長者
之澤在焉則孔子識之而况其足以損益於世者
乎昔吾先君適京師與卿士大夫遊歸以語軾曰
自今以往文章其日工而道將散矣士慕逺而忽
近貴華而賤實吾已見其兆矣以魯人鳬繹先生
之詩文十餘篇示軾曰小子識之後數十年天下
無復爲斯文者也先生之詩文皆有爲而作精悍
確苦言必中當世之過鑿鑿乎如五榖必可以療
飢断断乎如藥石必可以伐病其遊談以爲髙枝
詞以爲觀美者先生無一言焉其後二十餘年先
君既没而其言存士之爲文者莫不超然出於形
噐之表微言髙論既已鄙陋漢唐而其反復論難
正言不諱如先生之文者世莫之貴矣軾是以悲
於孔子之言而懷先君之遺訓益求先生之文而
得之於其子復乃録而藏之先生諱太𥘉字醇之姓
顔氏先師兖公四十七世孫云
　　　　田表聖奏議序　蘇　軾
故諫議大夫贈司徒田公表聖奏議十篇嗚呼田
公古之遺直也其盡言不諱盖自敵已以下受之
有不能堪者而况於人主乎吾是以知　二宗之
聖也自太平興國以來至于咸平可謂天下大治
千載一時矣而田公之言常若有不測之憂近在
朝夕者何哉古之君子必憂治世而危明主明主有絶
人之資而治世無可畏之防夫有絶人之資必輕其
臣無可畏之防必易其民此君子之所甚懼也方
漢文時刑措不用兵革不試而賈誼之言曰天下
有可長太息者有可流涕者有可痛哭者後世不
以是少漢文亦不以是甚賈誼由此觀之君子之
遇治世而事明主法當如是也誼雖不遇而其所
言略已施行不幸早世功烈不著於時然誼嘗建
言使諸侯王子孫各以次受分地文帝未及用歷
孝景至武帝而主父偃舉行之漢室以安今公之
言十未用五六安知來世不有若偃者舉而行之
歟願廣其書於世必有與公合者此亦忠臣孝子
之志也
　　　　錢塘勤上人詩集序　蘇　軾
昔翟公罷廷尉賔客無一人至者其後復用賔客
欲往翟公大書其門曰一死一生乃知交情一貧
一富乃知交態一貴一賤交情乃見世以為口實
然余嘗薄其為人以為客則陋矣而公之所以待
客者獨不為小哉故太子太師歐陽公好士為天
下第一士有一言中於道不逺千里而求之甚於
士之求公以故盡致天下豪俊自庸衆人以顯於
世者固多矣然士之負公者亦時有盖嘗慨然太
息以人之難知為好士者之戒意公之於士自是
少倦而其退老於潁水之上余往見之則猶論士
之賢者唯恐其不聞於世也至於負者則曰是罪
在我非其過翟公之客負公於死生貴賤之間而
公之士叛公於瞬息俄頃之際翟公罪客而公罪
已與士益厚賢於古人逺矣公不喜佛老其徒有
治詩書學仁義之説者必引而進之佛者惠勤從
公遊三十餘年公常稱之為聦明才智有學問者
尤長於詩公薨於汝隂余哭之於其室其後見之
語及於公未嘗不涕泣也勤固無求於世而公又
非有徳於勤者其所以涕泣不忘豈為利也哉余
然後益知勤之賢使其得列於士大夫之間而從
事於功名其不負公也審矣熈寧七年余自錢塘
將赴髙密勤出其詩若干篇求余文以傳於世余
以為詩非待文而傳者也若其為人之大略則非
斯文莫之傳也
　　　　六一居士集序　蘇　軾
夫言有大而非夸逹者信之衆人疑焉孔子曰天
之將䘮斯文也後死者不得與於斯文也孟子曰
禹抑洪水孔子作春秋而　子距楊墨盖以是配
禹也文章之得䘮何與於天而禹之功與天地並
孔子孟子以空言配之不已夸乎自春秋作而亂
臣賊子懼孟子之言行而楊墨之道廢天下以爲
是固然而不知其功孟子既没有申商韓非之學
違道而趍利殘民以厚主其説至陋也而士以是
罔其上上之人僥倖一切之功靡然從之而世無
大人先生如孔子孟子者推其本末權其禍福之
輕重以救其惑故其學遂行秦以是䘮天下陵夷
至於勝廣劉項之禍死者十八九天下蕭然洪水
之患盖不至此也方秦之未得志也使復有一孟
子則申韓為空言作於其心害於其事作於其事害
於其政者必不至若是烈也使楊墨得志於天下
其禍豈减於申韓哉由此言之雖以孟子配禹可
也太史公曰盖公言黄老賈誼晁錯明申韓錯不
足道也而誼亦為之余以是知邪説之移人雖豪
傑之士有不免者况衆人乎自漢以來道術不出
於孔氏而亂天下者多矣晉以老莊亡梁以佛亡
莫或正之五百餘年而後得韓愈學者以愈配孟
子盖庻幾焉愈之後二百餘年而後得歐陽子其
學推韓愈孟子以逹於孔氏著禮樂仁義之實以
合於大道其言簡而明信而通引物連類折之於
至理以服人心故天下翕然師尊之自歐陽子之
存世之不説者譁而攻之能折困其身而不能屈
其言士無賢不肖不謀而同曰歐陽子今之韓愈
也　宋興七十餘年民不知兵富而教之至天聖
景祐極矣而斯文終有愧於古士亦因陋守舊論
卑而氣弱自歐陽子出天下爭自濯磨以通經學
古爲髙以救時行道爲賢以犯顔納説爲忠長育
成就至嘉祐末號稱多士歐陽子之功為多嗚呼
此豈人力也哉非天其孰能使之歐陽子没十餘
年士始為新學以佛老之似亂周孔之實識者憂
之頼　天子明聖詔修取士法風厲學者專治孔
氏黜異端然後風俗一變考論師友淵源所自復
知誦習歐陽子之書予得其詩文七百六十六篇
於其子棐乃次而論之曰歐陽子論大道似韓愈
論事似陸贄記事似司馬遷詩賦似李白此非余
言也天子之言也歐陽子諱脩字永叔既老自謂
六一居士云
　　　　華戎魯衛信録緫序　蘇　頌
元豐四年八月奉詔編類北界國信文字臣切惟
念　國家奄宅四海方制萬區九夷八蠻罔不率
俾蠢兹種獫早以面内　章聖皇帝因其䘮師請
和許通信好歳時問遺寖以訓備　陛下欽若成
憲羈縻要荒乃命儒臣討論故事將欲垂於方册
副在有司其所以慮逺防微紆意及此者皆以偃
兵息民故也顧臣愚陋不足以奉承明詔黽勉期
月粗見綱領詮次類例皆禀聖謨前詔断自通好
以來以迄乎今將明作書之繇故以叙事冠於篇
首厥初講和始於継忠書奏虜主乞盟之請賜以
俞㫖由是行成故次之以書詔既許其通好乃有
載書以著信故次之以誓書昔之和戎則有金絮
采繒之賂我朝歳致銀絹以資其費故次之以歳
幣恩意既通又有好貨以將之故次之以國信信
好不可單往必有言詞以文之故次之以國書異
國之情非行人莫逹故次之以奉使奉使之别則有接
送館伴所經城邑郵亭次舍山川有險易道塗有
回逺若非形於繢事則方嚮莫得而辨也故作驛
程地圖前後遣使名氏非一職秩不同南北群臣
交相禮接年月次序散而不齊既為信書不可無
紀故作名衘年表夫如是而使事尽矣通好肇於
戎人我從而聽之凡問遺之事皆列北信北書於
前朝廷所遺乃報禮也故載之於後所以著其所
　從來也凡使者之至在道則有郵館宣勞之儀
入朝則有見辭宴賜之式礼意䟽數並有節文故
次之以儀式又次之以賜予虜待王人亦有常矩
無敢違越故以持礼過北界及北界分物係於後
使者宜通賔主之歡而贄見之礼不可闕也故次
之以交馳問勞往返詔宣書劄躰範存焉故受之
以詔録又次之以書儀信幣則有齎操之勤導從
則有輿隷之衆霑賚所及無不均通故次之以例
物使者至都上恩顧䘏靡所不至或貿易貨財或
須索供饋或丐求珍異許予多矣故次之以市易
而供須求丐附焉南北將命往還約束細大之務
動循前比故次之以條例凡此皆常使也誕辰歳
節致礼而已至若事干大體則有專使以導之故
次之以泛使疆場之虞帥守當任其責則接境司
州得以公牒往復故次之文移事非司州所能予
奪至待命官及疆吏對議者代州移徒廵鋪界壕
是也故次之以河東地界疆界既辨則邊圉不可
不謹故次之以邊防其别又有州郡壁壘之繕完
砦鋪塘濼之限断載於輿地所以示守俻之嚴也
凡為此書本於通好遼人則彼之種族自出不可
不知遼本契丹也故次之以契丹世系虜與中國
言語不通飲食不同逐草隨蓄射獵為生難以禮
義治也朝廷所以能固結而柔服之盖知其愛好
之實也故次之以國俗耶律氏僣儗中華有年數
矣爵號官稱往往竊名故次之以官属而宗戚俸
禄三者相須並見於夷狄之俗恃險與馬由古然
矣故次之以関口道路又次之以畨軍馬遼之爲
國幅員不過三千餘里而並建都府兼置州縣軺
車所過宜詳其處故次之以州縣彼裔夷也并有
奚㴾故土外接大荒之境其可見者冝兼著之所
以示天聲之逮逺也故終於畨夷雜録而經制方
畧論議奏䟽附焉臣切觀前世制禦戎狄之道載
籍所紀不過厚利和親以約結之用武克伐以驅
除之或卑辭厚禮以誘其衷或入朝質子以制其命漢唐
之事若可信也然約結一解則陵暴隨之彼豈不得其術
邪盖恃一時之安而不圖經乆之利故也淵謀碩畫何代
無之至于我　朝乃得上策年歷七紀而保塞無
患歳來信幣而致禮益恭行旅交通邊城晏閉黎
民土著至老死而不知兵革自書契以來戢兵保
定未有如今日之全勝者也　聖上方恢天下之
度以威懷逺人猶慮有司慢令取侮遂案圖籍揭
為令典使之循守無得而踰後雖有忿鷙悍黠之
虜欲啓事端繩以章條彼當自屈若然舉遼朔之
衆唯上之令則是書之作可謂規撫宏逺而徳施
無窮矣然以今日承平之勢當彼百年既往之運
狃我涵煦侈心漸萌侈極而微形兆兹見藁街質
館行可致其俘入矣今姑撮其大要概副聖辰經逺
之慮揔二百巻巻有冗併則釐為上中下謹條事
目具於左方
　　　　章公甫字序　章　望之
古之人有聖智者出然後制噐濟用以為天下利
而洪荒之風革矣前聖作之後聖因之以至于多
且備宫室棟宇飬生之大物也丘墓宗廟奉死之
大歸也城郭溝池守國之大防也車輅所以行陸
也舟梁所以行水也險阻由是而通耒耜鎡錤筐
筥杵臼所以資農作也薄槌以時蚕機杼以成絲
絲麻布帛所以資女功也衣食由是而有鈇鉞干
戈介胄矛㦸所以衛兵人也常旂旟旐所以表師
師也鼓鼙鐃鐲所以警進退也姦暴由是而戢罔
罟畢翳所以給畋漁也災害由是而除衣裳韠舄
所以周身也冕弁巾冠所以飾首也天子之鎮圭
諸侯之五瑞所以班國也佩玉於身觸以衝牙組
綬咸異所以節行也貴賤由是而衰䘮期有數䘮
制有别齊斬苴枲以杖屨輔其隆以日月致其殺
所以厚人道也孝思由是而篤珪璧琮璜凡用玉
者所以禮神修好也誠慤由是而交鼐鼒錡釡所
所以致烹餁也爼豆簠簋所以旅飲食也爵勺尊
彞所以㪺酒醴也賔祭由是而供金石絲竹匏土
革木舞以干戚羽旄象其君徳所以諧音樂也和
樂由是而合莞簟几杖所以佚四躰也尊少由是
而分射侯既抗正鵠既設弓矢以中所以習射也
禮容由是而考節符印璽所以孚逺近也命令由
是而質府庫之藏鍵閉筦籥以固之所以謹出納
也詐偽由是而察五行之産五材之用或文也或
素也或有象也或無象也或貴其聲也或貴其色
也或貴其物也或貴其徳也視其所施而已大小
有宜上下有稱於以尊尊而親親老老而賔賔敬
鬼神而利民事國家制度於是乎始罔淫為異噐
以啓竒邪是以作而可法用而可觀惟度量權衡
齊衆之噐也多寡天下之物誠信天下之民本之
同律參之度數以適規矩方圓以定準繩平直法
於王府同於四海之内凡出於人力者莫不得所
以程百噐以役百工是以先王務審之今吾族子
者衡其名矣子平其字矣嘗得進士第冠多士於
天子之廷是尊儒之重選也六朞而拜四官籍在
外朝職在書府出守大邦世人猶以為淹相見於
江之南固請於予曰為我推衡平之義而易字焉
予不得其辭而告之曰衡平而物得輕重物得輕重
而民得其情天下之公所由出也字曰公甫可乎
公甫曰衡也不得叔父之言為不自安今朋友以
謂衡也者將告之曰是吾叔父之言也
　　　　鄭野甫字序　章　望之
鳥獸與人雜生於世鳥獸之形有頭足毛羽之異
吾人者因其形之一類㮣以其物稱之人之形同
莫可辨者古之人以名名人出其父祖之命以為
識别後之人因名配字以義類相符非謂有勸沮
之殊欲令人人行其名字也故有因義以配物有
因物以配義有因名之文損益藏顯而字乃反之
有因名之物遂以其實配之是以因義以配物如
耕之於伯牛如由之於子路因物以配義如赤之
於子華師之於子張字反名如商之於子夏偃之
於子游物配實如長之於子長予之於宰我是其
意也今之人不究本初以意起事或謂此名也宜
充之以是道彼字也可行之於終身雖失古人之
心猶未離乎告人以善也然而以名字自守於吾
道之門固已狹矣鄭子名叔熊其友字以正夫子
不安其説也命予爲言其理以易之夫子學於古
人聞深而見博又以行誼自潜不待正夫之字然
後勸也請字之曰野甫以附於因物以配義者如
曰不已質哉爲賦白駒之卒章曰生芻一束其人
如玉其人如玉云者謂其來非外也
皇朝文鑑卷第八十九
皇朝文鑑巻第九十
　序
　　　後周書序　王　安國
　　　良方序　沈　括
　　　縣法序　吕　惠卿
　　　易傳序　程　頥
　　　春秋序　程　頥
　　　羣居治五經序　龔　鼎臣
　　　送焦千之序　劉　攽
　　　送趙希道序　潘　興嗣
　　　南豐集序　王　震
　　　　後周書序　王　安國
周書本紀八列傳四十二合五十篇唐令狐徳棻
請撰次而詔徳棻與陳叔達庾儉成之　仁宗時
出太清樓本合史館祕閣本又募天下獻書而取
夏竦李巽家本下館閣是正其文字今既鏤板以
傳學官而臣等始預其是正又序其目録一篇曰
周之六帝當四海分裂之時形勢刼束毅然有志
合天下於一而材足以有為者特文帝而已文帝
召蘇綽於稠人之中始知之未盡也臥與之言既
當其意遂起并晝夜咨諏酬酢知其果可以斷安
危治亂之謀而詘已以聽之考於書唯府兵之設
斂千歳已散之民而係之於兵庻幾得三代之遺
意能不駭人視聽以就其事而效見於後世文帝
嘗患文章浮薄使綽為大誥以勸而卒能變一時
士大夫之制作然則勢在人上而欲鼓舞其下者
奚患不成雖然非文帝之智内有以得於已而蘇
綽之守外不詘於人則未可必其能然也以彼君
臣之相遭非以先王之道而猶且懇懇以誘之言
又况無所待之豪傑可易以蓄哉夫以徳力行仁
所以為王霸之異而至於詘已任人則未始不同
然而君能蓄臣者天下之至難傳曰取人以身修
身以道修道以仁蓋道極於不可知之神而人有
其質推之為天下國家之用者以其粗爾然非致
其精於已則其粗亦不能以為人惟能自愛其身
則内不欺其心外不蔽於物然後好惡無所作而
尚何有已哉能無已始可以得已而足以揆天下
之理知人之言而邪正無以廋其實尚何患乎論
之不一哉於是賢能任使之盡其方而吾所省者
以天下之耳目而小人不能託忠以誣君子又從
而為之勸禁則小人忿欲之心已黜於冥冥之際
君子樂以其類進而摩厲其俗凛然有恥君臣相
與謀於上因敝以新法度而令馳騖於下者有忠
信之守而無傳㑹遷就之患則法度有拂於民而
下不以情赴上者乎蓋虚然後能受天下之實約
然後能操天下之煩垂纓攝袵俯仰廟堂無為以
應萬幾者致其思而已矣夫思之為王者事君臣
一也勢則異焉世獨頌堯舜之無為而安知夫人
主自宜無為而思則不可一日已也書曰思曰睿
揚雄曰於道則勞其不然歟蓋夫法善矣非以道
作其人則不能為之守而民之多寡物之豐殺法
度有視時而革者必待人而後謀則是可不致其思
乎苟未能此而徒欲法度之革者是豈先王為治
之序哉彼區區之周何足以議此徒取其能因一時
君臣之致好猶足以見其效又况慨然行先王之
道而得大有為之勢乎是固不宜無論也
　　　　良方序　沈　括
予嘗論治病有五難辨疾治疾飲藥處方别藥此
五也今之視疾者唯候氣口六脉而已古之人視
疾必察其聲音顔色舉動膚理情性嗜好問其所
為考其所行已得其太半而又徧診人迎氣口十
二動脉疾發於五臟則五色為之應五聲為之變
五味為之偏十二脉為之動求之如此其詳然而
猶懼失之此辨疾之難一也今之治疾者以一二藥
書其服餌之節授之而已古之治疾者先知隂陽
運歷之變故山林川澤之竅發而又視其老少肥
瘠貴賤居養性術好惡憂喜勞逸順其所宜違
其所不宜或藥或火或刺或砭或風或液矯易其
故常捭摩其性理搏而索之投機順變間不容髪
而又調其衣服理其飲食異其居處因其情變或
治以天或治以人五運六氣冬寒夏暑暘雨電雹
鬼靈厭蠱甘苦寒暑之節從先勝復之用此天理
也盛衰彊弱五臟異禀飲食異好循其所同察其
所偏不以此一形彼不一不以一人例比衆人此
人事也言不能傳之於書亦不喻之於口其精過
於承蜩其察甚於刻棘目不捨色耳不失聲手不釋
脉猶懼其差也授藥遂去而希其十全不其難哉
此治疾之難二也古之飲藥者煑煉有節飲啜有
宜藥有可以乆煑有不可以乆煑者有宜熾火有
宜温火者此煑煉之節也宜温宜寒或緩或速或
乗飲食喜怒而飲食喜怒爲用者有違飲食喜怒
而飲食喜怒爲敵者此飲啜之宜也而水泉有羙惡操
藥之人有勤惰如此而責藥之不效者非藥之罪也此
服藥之難三也藥之單用爲易知複用爲難知世之處
方者以一藥爲不足又以衆藥益之殊不知藥之
有相使者有相反者有相合而性易者方書雖有
使佐畏惡之性而古人所未言人情所不測者庸
可盡哉如酒之於人飲之踰石而不亂者有濡咳
則顚眩者漆之於人有終日搏漉而無害者有觸
之則瘡爛者焉知他藥人於人無似之　者此禀
賦之異也南人食猪魚以生北人食猪魚以病此
風氣之異也水銀得硫黄而赤如丹得礬石而白
如雪人之欲酸者無過於醋矣以醋為未足又益
之以棖二酸相濟宜甚酸而反甘巴豆善利也以
巴豆之利為未足而又益之以大黄則其利反折
蟹與柿嘗食之而無害也二物相遇不旋踵而嘔
此色為易見味為易知嘔利為大變故人人知之
至於相合而之他藏致他疾者庸可易知邪如乳
石之忌參术觸者多死至於五石散則皆用參术
此古人處方之妙而世人或未諭也此處方之難
四也醫誠藝也方誠善也用之中節也而藥或非
良其柰何哉橘過江而為枳麥得濕而為蛾雞踰
嶺而黒鸜鵒踰嶺而白月虧而蚌蛤消露下而蚊
喙斥此形氣之易知者也性豈獨不然乎予觀越
人藝茶畦稻一溝一壠之異逺不能數歩則色味
頓殊况藥之所生秦越燕楚之相逺而又有山澤
膏瘠燥濕之異禀豈能物物盡其所宜又素問説
陽明在天則花實戕氣少陽在泉則金石失理如
此之論採掇者固未嘗恤也抑又取之有早晚藏
之有良苦風雨燥濕動有槁暴今之處藥或有惡
火者必日之而後咀然安知採藏之家不嘗烘焙
哉又不能必此辨藥之難五也此五者大㮣而已
其微至於言不能宣其詳至於書不能載豈庸庸
之人而可以易言醫哉予治方最乆有方之良者
輙異䟽之世之為方者稱其治效嘗喜過實千金
肘後之類尤多溢言使人不復敢信予所謂良方
者必目睹其驗始著于篇聞不預也然人之疾如
向所謂五難者方豈能必良哉一覩其驗即謂之
良殆不異乎刻舟以求遺劒者予所以注著其狀
于方尾疾有相似者庻幾偶值云耳篇無次序隨
得隨注以與人拯道貴速故不假乆伏待完也
　　　　縣法序　吕　惠卿
天下之民事皆領於縣則奉朝廷之法令而使辭
訟簡刑獄平㑹計當賦役均給納時水旱有備盗
賊不作衣食滋殖風俗敦厚必自縣始然古之宦
學皆有師法雖工官猶莫不然况於為數萬户之
縣而當古一國之任獨可以無法乎惠卿之有意
於此也乆矣兹者出守大名當荐饑之後民卒流
亡盗賊多有隨宜應務粗亦竭愚復召畿内之知
佐問其所以施設之方而監司部吏之歷縣道老
民事者皆諮訪焉既盡其所長矣於是又附以平日
之所嘗講聞試用者爲法令詞訟刑獄簿歷造簿
給納災傷勸課教化凡十門目曰縣法以趣時便
事宜與敇令合而易曉故不敢甚髙而文以其意
與所學於先王者不異也故時及焉而其事多河
北之風俗則以行之部内而已然愷悌君子有志
乎民者亦所不愛也
　　　　易傳序　程　頥
易變易也隨時變易以從道也其爲書也廣大悉
備將以順性命之理通幽明之故盡事物之情而
示開物成務之道也聖人之憂患後世可謂至矣
去古雖逺遺經尚存然而前儒失意以傳言後學
誦言而忘味自秦而下蓋無傳矣予生千餘載之
後悼斯文之湮晦將俾後人沿(作泝/胡本)流而求源此
傳所以作也易有聖人之道四焉以言者尚其辭
以動者尚其變以制器者尚其象以卜筮者尚其
占吉凶消長之理進退存亡之道備於辭推辭考
卦可以知變象與占在其中矣君子居則觀其象
而玩其辭動則觀其變而玩其占得於辭不達其
意者有矣未有不得於辭而能通其意者也至微
者理也至著者象也體用一源顯微無間觀㑹通
以行其典禮則辭無所不備故善學者求言必自
近易於近者非知言者也予所傳者辭也由辭以
得意則在乎人焉
　　　　春秋傳序　程　頥
天之生民必有出類之才起而君長之治之而爭
奪息導之而生養遂教之而倫理明然後人道立
天道成地道平二帝而上聖賢世出隨時有作順
乎風氣之宜不先天以開人各因時而立政暨乎
三王迭興三重既備子丑寅之建正忠質文之更
尚人道備矣天運周矣聖王既不復作有天下者
雖欲倣古之跡亦私意妄為而已事之謬秦至以
建亥為正道之悖漢專以智力持世豈復知先王
之道也夫子當周之末以聖人不復作也順天應
時之治不復有也於是作春秋為百王不易之大
法所謂考諸三王而不謬建諸天地而不悖質諸
鬼神而無疑百世以俟聖人而不惑者也先儒之
傳曰游夏不能賛一辭辭不待賛也言不能與於
斯耳斯道也惟顔子嘗聞之矣行夏之時乗殷之
輅服周之冕樂則韶舞此其準的也後世以史視
春秋謂褒善貶惡而已至於經世之大法則不知
也春秋大義數十其義雖大炳如日星乃易見也
惟其微辭隱義時措從宜者爲難知也或抑或縱
或與或奪或進或退或微或顯而得乎義理之安
文質之中寛猛之宜是非之公乃制事之權衡揆
道之模範也夫觀百物而後識化工之神聚衆材
而後知作室之用於一事一義而欲窺聖人之用
非上智不能也故學春秋者必優游涵泳黙識心
通然後能造其微也後王知春秋之義則雖徳非
禹湯尚可以法三代之治自秦而下其學不傳予
悼夫聖人之志不明於後世也故作傳以明之俾
後人通其文而求其義得其意而法其用則三代
可復也是傳也雖未能極聖人之藴奥庻幾學者
得其門而入矣
　　　　羣居治五經序　龔　鼎臣
夫五經道之源也人非專力探究雖百歳亦無至
焉今之士人以世所謂明經者第習讀其言應貢
舉比及得爵禄政事卒不諭經義故以傳誦為己
羞喜近功輕逺度率常抉剔其詞引為章句自謂
通經及語以道徳仁義皆若聾之於聲瞽之於色
其不能聞且見者如是予常病焉㑹鄴郡陳子堅
河南侯孝傑俱以儒名相與擇士之秀者得孫髙
二生各取一經以治之由是一室之中講誦正醇
仁義之言馥如椒蘭天人之理邃如江海時發辨
論鏗然其聲既而樹程式凡十日互求傳注所未
至者以質問焉有不通者罰金以恥之庻乎鮮或
暇逸而造乎極焉然孔子謂詩三百授之以政不
達使於四方不能專對雖多亦奚以爲者誠爲顓
愚者發爾善爲學者能誦且達於政而敏於對聖人
之言爲不乖謬矣用是著其始且以勉于終云
　　　　送焦千之序　劉　攽
攽嘗論郷舉里選之法難全行於今自三代之盛
諸侯列國與郡縣不同及事乆逺不傳且置不言
夫東西漢之時賢士長者未嘗不仕郡縣也自曹
掾書史馭吏亭長門幹街卒游徼嗇夫盡儒生學
士為之才試於事情見於物則賢不肖較然故遭
事不惑則知其智犯難不避則知其節臨財不私則知
其亷應對不疑則知其辯如此故察舉易而賢公卿大
夫自此出矣今時士與吏徒異物吏徒治文書給厮役
戇愚無智貪詬無節乗間窺隙詭法求貨笞傌僇辱安
以為己物故無可以興善者而儒生學士之居於
郷里不過閉門養髙其外則游學四方以崇名譽
然後可以出羣過人矣而欲法前世一使郡縣議
其行實而察舉之固難矣前年天子袷祭宗廟施
慶天下閔太平之時賢士有遺逸而不仕者因詔
州郡推擇上名于朝間一歳處士之應詔而至十
三人果多游學成名者天子皆以禮接之館于太
學而使有司策問以經術之要當世之宜而爵命
之皆得顯名美仕焉几十三人吾所素識者焦君
伯彊焦君伯彊介直好學數應進士舉至禮部輙
罷去時人皆歎惜之謂之遺逸不亦宜乎夫州郡
推擇之公也有司考試之明也方將為國得賢必
且精心審慮抜士於千萬豈其崇虚徇名苟得舉
逸民之稱而已則夫十二人者吾雖未盡識之殆
皆焦君之倫無疑於是焉使之從政治譬猶發敖
倉以賙貧乏決江河以灌下濕沛然其有餘矣然
吾聞焦君之名在第三而他郡有辭禮命而不至
者夫焦君之才既盡美矣况復有過其一二者乎
彼辭禮命不至者又其故何哉彼以迎之致敬之
禮未盡其數歟抑彼皆伊尹太公之儔至三聘而
後幡然改立為太師然後載而與之歸乎天下之
大未可誣也吾甚慕之故於焦君之行樂道之焉
　　　　送趙希道序　潘　興嗣
予少時以為天下功名惟慷慨魁壘之士能奮力
以取之睥睨而舉目優游而就歩則以為不若人
矣既而熟視天下之士顛仆寒餓之際老死林谷
之間未必盡非才而世之出於功名者或異是焉
猶中疑而未決也則取史氏所載上下數千載泛
濫而博求之然後知功名立者或偶於一時不必
皆竒男子又有幸不幸也反而思之則縮縮然不
得其所欲因取文王周公孔子之書顛倒散漫以
觀乎消息盈虚之際則豁然若有所得嗟乎始予
之狂猶騰瀾怒濤横流逆奔吞嗜百川乆之勢旋
氣定平入于海雖蛟魚百怪出沒汹涌而不知所
以汨乎其中蓋予與希道别十有三年予之鋭氣
銷鑠頓挫如此而希道平時尤喜功名廓落敢言
今乃為小官奔走數千里外宜其憤憤不得於心
乃俛首低氣視甔石焉不啻若千金之重豈其所
徇者輕而無異於吾之説邪如無異於吾説則篤
吾以自信如是功名之來也有餘其去也無不足
廼所謂幸不幸者豁然於胷中矣希道其勉之
　　　　南豐集序　王　震
南豐先生以文章名天下乆矣異時齒髪壯志氣
鋭其文章之慓鷙奔放雄渾瓌偉若三軍之朝氣
猛獸之抉怒江湖之波濤煙雲之姿狀一何竒也
方是時先生自負要似劉向不知以韓愈爲何如
爾中間乆外徙世頗謂偃蹇不遇一時後生軰鋒
出先生泊如也晚還朝廷天下望用其學而屬新
官制遂掌書命於是更置百官舊舍人無在者已
試即入院方除自填委占紙肆書初若不經意午
漏盡授草院吏上馬去凡除郎御史數十人所以
本法意原職守而為之訓敇者人人不同咸有新
趣而衍裕雅重自成一家余時為尚書郎掌付制
吏部一日得盡觀始知先生之學雖老不衰而大
手筆自有人也嗚呼先生用未極其學已矣要之
名與天壤相弊不可誣也客有得其新舊所著而
裒録之者余因書其篇首云
皇朝文鑑巻第九十
皇朝文鑑巻第九十一
　序
　　　正䝉序　范　育
　　　仁皇訓典序　范　祖禹
　　　熈寧太常祠祭揔要序　楊　傑
　　　仁宗御書後序　陳　師道
　　　茶經序　陳　師道
　　　中庸後解序　吕　大臨
　　　進䇿序　秦　觀
　　　楊州集序　秦　觀
　　　集端圖序　秦　觀
　　　送李端叔赴定州序　張　耒
　　　　正蒙序　范　育
子張子校書崇文未伸其志退而寓于太白之隂
横渠之陽潛心天地參聖學之源七年而道益明
徳益尊著正䝉書數萬言而未出也間因問答之
言或窺其一二熈寧丁巳歳天子召以爲禮官至
京師予始受其書而質問焉其年秋夫子復西歸
殁于驪山之下門人遂出其書傳者浸廣至其疑
義獨無從取正十有三年于兹矣痛乎微言之將
絶也友人蘇子季明離其書為十七篇以示予昔
者夫子之書蓋未嘗離也故有枯株睟盤之説然
斯言也豈待好之者充且擇歟特夫子之所居也
今也離而為書以推明夫子之道質萬世之傳予
無加損焉爾惟夫子之為此書也有六經之所未
載聖人之所不言或者疑其蓋不必道若清虚一
大之語適將取訾於末學予則異焉自孔孟沒學
絶道䘮千有餘年處士横議異端間作若浮屠老
子之書天下共傳與六經並行而其徒侈其説以
為大道精微之理儒家之所不能談必取吾書為
正世之儒者亦自許曰吾之六經未嘗語也孔孟
未嘗及也從而信其書宗其道天下靡然同風無
敢置疑於其間况能奮一朝之辯而與之較是非
曲直乎哉子張子獨以命世之宏才曠古之絶識
參之以博聞强記之學質之以稽天窮地之思與
堯舜孔孟合徳乎數千載之間閔乎道之不明斯
人之迷且病天下之理泯然其將滅也故為此言
與浮屠老子辯夫豈好異乎哉蓋不得已也浮屠
以心為法以空為真故正䝉闢之以天理之大又
曰知虚空即氣則有無隱顯神化性命通一無二
老子以無為為道故正䝉闢之曰不有兩則無一
至於談死生之際曰輪轉不息能脱是者則無生
滅或曰乆生不死故正䝉闢之曰太虚不能無氣
氣不能不聚而為萬物萬物不能不散而為太虚
夫為是言者豈得已哉使二氏者真得至道之要
不二之理則吾何為紛紛然與之辯哉其為辯者
正欲排邪説歸至理使萬世不惑而已使彼二氏
者天下信之出於孔子之前則六經之言有不道
者乎孟子常勤勤闢楊朱墨翟矣若浮屠老子之
言聞乎孟子之耳焉有不闢之者乎故予曰正䝉
之言不得已而云也嗚呼道一而已亘萬世窮天
地理有易乎是哉語上極乎髙明語下渉乎形器
語大至於無間語小入於無联一有窒而不通則
於理為妄故正䝉之言髙者抑之卑者舉之虚者
實之礙者通之衆者一之合者散之要之立乎大
中至正之矩天之所以運地之所以載日月之所
以明鬼神之所以幽風雲之所以變江河之所以
流物理以辨人倫以正造端者微成能者著知徳
者崇就業者廣本末上下貫乎一道過乎此者淫
遁之狂言也不及乎此者邪詖之卑説也推而放
諸有形而准推而放諸無形而准推而放諸至動
而準推而放諸至静而准無不包矣無不盡矣無
大可過矣無細可遺矣言若是乎其極矣道若是乎其
至矣聖人復起無有間乎斯文矣元祐丁卯歳予居太
夫人憂蘇子又以其書屬余為之敘泣血受書三年不能
為一辭今也去喪而不死尚可不為夫子言乎雖
然爝火之微培塿之塵惡乎助太陽之光而益太
山之髙乎蓋有不得黙乎云爾則亦不得黙乎云
爾門人范育謹序
　　　　仁皇訓典序　范　祖禹
臣竊以語聖人之徳必以甚盛者為稱觀先王之
治必以所多者為尚堯以仁舜以孝禹以功文王
以文皆其甚盛者也夏之政忠商之政質周之政
文皆其所多者也三代以後其徳不極其治不純
然而亦必有盛多者焉漢孝文之恭儉唐太宗之
功烈考之三王抑其次也惟我有　宋受天眷命
太祖無心於有天下而神器歸之至仁如天神武
不殺終捨其子以授　大聖堯舜傳賢不是過也
太宗繼文海内為一　真宗守成治致太平至于
仁宗當勝殘去殺之運制禮作樂之㑹光有天下
四十二年　宋興以來享國最乆修身於一堂之
上而置天下於太山之安端拱於法宫之中而躋
一世於仁壽之域舟車所通日月所照無思不服
威靈在天既三十年仁深澤厚淪浹海㝢流風未
息故老猶存窮山窟穴之氓言之則流涕被髪左
祍之俗聞之則稽首用能光大累聖無前之烈恢
建後嗣無窮之基昔周公作無逸本之太王王季以
及文王追配三宗四人廸哲多稱文王之徳以勸
成王取其可以為法者也漢自髙祖至于肅宗非
無賢君而漢世之治獨稱孝文唐自髙祖至于宣
宗亦非無令主而唐世之治獨稱太宗皆取其子
孫可守以為成憲也洪惟　本朝祖宗以聖繼聖
其治尚仁而　仁宗得其粹焉古者史為書以勸
戒人君唐史官呉兢作正觀政要　仁宗時命史
臣編三朝寳訓　神宗時亦論次兩朝之事
陛下又命臣以　神宗之訓上繼　五朝以備邇
英進讀日陳于前考自三代以來未有　六聖相
承其徳克類者也恭惟　仁宗言為謨訓動為典
則實守成之規矩致治之凖繩臣謹録天禧以來
訖于嘉祐五十年之事凡三百十有七篇為六巻
名其書曰　仁皇訓典以助睿覽庶有萬一之補
焉元祐八年正月日臣祖禹昧死謹上
　　　　熈寧太常祠祭揔要序　楊　傑
國朝歳祀天地五方帝神州宗廟大明夜明太社
太稷太一九宫臘蜡爲大祀文宣武成風師雨師
先農先蠶五龍爲中祀壽星靈星中霤馬祭司寒
司中司命司民司録爲小祀凡太常典禮樂少府
共服器光禄共酒齊黍稷果實醯醢將作共明水
明火太府共香幣大僕共牛羊司農共豕爼有司
應命人或爲之騷然熈寧四年冬詔以諸寺監祠
事隷于太常所以肅奉神之禮也太常初置主簿
傑首被命至局之日寺監羣吏各執故習惘然不
知祭事之聫事傑廼集諸司所職為旁通圖一巻
以示之於是上知其綱下知其目大事從其長小
事則專達郊廟羣祀煥然易明有司百執各揚其
職職事相聫罔不修舉命曰熈寧太常祠祭揔要
云
　　　　仁宗御書後序　陳　師道
人皆有所好其上勝之其次任之其下藴崇之也
惟至人無好有所好者同于人也　神文聖武皇
帝其好之與人同其勝之與人異同以為徳異以
為法邇聲色而欲不勝禮寳珠玉而利不勝義時
遊田而逸不勝度故其在位四十餘年而四方百
物無所損益顧好飛白書明䆫淨几時一為之以
侈其好於是將相宗戚家有藏焉臣不知書不能
頌其美而竊有所歎也凡蓺不滯古則徇今滯古
則舍己而就規矩徇今則略法而逐世好故其弊
君臣爭名而禍亂從之臣竊窺觀　皇帝㑹法而
忘世㑹理而忘法故工拙偏正不足論也所謂有
其道而進於技者王者之於蓺蓋如此彭城王氏
世為貴將故其家有傳焉其從孫萬壽主簿臣有
基以　皇帝所書六大字以示臣臣蓋望而知之
也臣不知書然望而知之者臣以理得之也臣惟
皇帝却天下之好而留神翰墨乃帝者之懿徳來
世之偉聞而臣實懼焉臣聞故老言當斯之時二
府百吏内宗外姻下逮近習莫不好書夫士大夫
阿主之好而為書未害於政而臣懼小人因書以
進也故君子於其所好又有慎焉臣惟　皇帝之
知此故世無其傳而臣之愚不得不懼也
　　　　茶經序　陳　師道
陸羽茶經家傳一巻畢氏王氏書三巻張氏書四
巻内外書十有一巻其文繁簡不同王畢氏書繁
雜意其舊文張氏書簡明與家書合而多脱誤家
書近古可考正月七之事其下亡乃合三書以成
之録爲二篇藏於家夫茶之著書自羽始其用於
世亦自羽始羽誠有功於茶者也上自宫省下迨
邑里外及戎夷蠻狄賔祀燕享預陳于前山澤以
成市商賈以起家又有功於人者也可謂智矣經
曰茶之否臧存之口訣則書之所載猶其粗也夫
茶之爲蓺下矣至其精微書有不盡况天下之至
理而欲求之文字紙墨之間其有得乎昔者先王
因人而教同欲而治凡有益於人者皆不廢也世
人之説曰先王詩書道徳而已此乃世外執方之
論枯槁自守之行不可羣天下而居也史稱羽持
具飲李季卿季卿不為賔主又著論以毁之夫蓺
者君子有之徳成而後及所以同于民也不務本
而趨末故業成而下也學者謹之
　　　　中庸後解序　吕　大臨
中庸之書學者所以進徳之要本末具備矣既以
淺陋之學為諸君道之抑又有所以告諸君者古
者憲老而不乞言憲者儀刑其徳而已無所事於
問也其次則有問有答問答之間然猶不憤則不
啟不悱則不發又其次有講有聽講者不待問也
聽者不至問也學至于有講有聽則師益勤而道
益輕學者之功益不進矣又其次講而未必聽有講
而未必聽則無講可也然朝廷建學設官職事有
不得已者此不肖今日為諸君强言之也諸君果
有聽乎無聽乎孔子曰古之學者為己今之學者
為人為己者必存乎徳行而無意於功名為人者
必存乎功名而未及乎徳行若後世學者有未及
乎為人而濟其私欲者多矣今學聖人之道而先
以私欲害之則語之而不入道之而不行如是則
教者亦何望哉聖人立教以示後世未嘗使學者
如是也朝廷建官設科以取天下之士亦未嘗使
學者如是也學者亦何心舍此而趨彼哉聖人之
學不使人過不使人不及喜怒哀樂未發之前以
為之本使學者擇善而固執之其學固有序矣學
者蓋亦用心於此乎則義禮必明徳行必修師友
必稱鄉黨必譽仰而上古可以不負聖人之傳付
達於當今可以不負朝廷之教飬世之有道君子
樂得而親之王公大人樂聞而取之與夫自輕其
身渉獵無本徼幸一旦之利者果何如哉諸君有
意乎今日之講猶有望焉無意則不肖今日自為
譊譊無益不幾乎侮聖言者乎諸君其亦念之哉
　　　　進策序　秦　觀
臣聞春則倉庚鳴夏則螻蟈鳴秋則寒蟬鳴冬則
雉鳴此數物者微眇矣然其候未至則寂寞而無
聞既至則日夜鳴而不已何則隂陽之所鼓動四
時之所感發氣變於外則情廹於中雖欲不鳴不
可得也淮海小臣不聞廟堂之議帷幄之謀獨耳
剽目采頗知當世利病之所以然者嘗欲輸肝膽
效情素上書於北闕之下則又念身非諫官職非
御史出位犯分重煩有司之誅隱忍逡廵而不敢
發幸　陛下發徳音下明詔大臣任舉賢良方正
能直言極諫之士將修祖宗故事而親策於廷鳴
呼此亦愚臣效鳴之秋也輙忘踈賤條其意之所
言者為三十篇以獻惟　陛下財擇焉其目曰以
意寓言以言寓文示變化之所終始使天下曉然
知之作國論瑟不鳴二十五絃各以其聲應轂不
運三十輻各以其力旋黙則治語靜則制動作主
術急不極則緩不生緩不極則急不成一憤一起
如環無端作治勢二篇以地為險山川是資以兵為險
不厭通達作安都自信者不避嫌自許者不求合
倚而容之績乃可底作任臣二篇衆賢聚於本朝
姦人之所不利巧為詆誣以幻羣聽作朋黨二篇
鳥有鳯魚有鯤超絶之材宜見闊略作人材楊墨
塞路孟氏所攘申商崛興莫或汝遏作法律二篇
得與失為鄰利與害同門非至精莫之能分作論
議二篇爵禄者所以礪世磨鈍科條品目其可不
悉作官制二篇善治水者以四海為壑善治財者
以天地為資國之大計於是乎在作財用二篇料
敵之虚實若别牛馬應變之倉卒如數一二非有
道之士不能作將帥以寡覆衆來如風雨去如絶
絃作竒兵美言可以市三寸之舌勝百萬之師作
辨士機㑹之來間不容髪匪龜匪鏡其能勿失作
謀主心不治則神擾氣不飬則精喪治心飬氣其
術自得作兵法愚民弄兵依阻山谷銷亡不時或
為大釁作盗賊三篇党項微種盗我靈武逾八十
年天誅不迄作邊防三篇東西為緯南北為經識
者執綜而文成其詳在彼其畧在此作序篇
　　　　楊州集序　秦　觀
楊州集者大夫鮮于公領州事之二年始命教授
馬君希孟採諸家之集而次之又搜訪於境内簡
編碑板亡缺之餘凡得古律詩洎箴賦合二百二
篇勒為三巻號揚州集云按禹貢曰淮海惟揚州
彭蠡既瀦三江既入震澤底定而周禮職方氏亦
稱東南曰揚州其山鎮曰㑹稽其澤藪曰具區江
曰三江浸曰五湖則三代以前所謂揚州者西北
劇淮東南距海江湖之間盡其地自漢已來既置
刺史於是稱揚州者往往指其刺史所治而已蓋
西漢刺史無常治東漢治歷陽或徙壽春又徙曲
阿魏亦治壽春或徙合肥呉治建業西晉後魏後
周皆因魏東晉宋齊梁陳皆因呉惟宋嘗以建業
爲王畿而東揚州爲揚州東揚州者㑹稽也隋以
後皆治廣陵繇是言之凡稱揚州者東漢指歷陽
或壽春或曲阿中原自魏至周指壽春或合肥江
左自呉至陳指建業或㑹稽隋唐五代乃指廣陵
廣陵在二漢時嘗爲呉國江都國廣陵郡宋爲南
兖州北齊爲東廣州後周爲呉州唐初亦爲䢴州
其為揚州自隋始也繇是言之凡稱呉國江都廣
陵南兖東廣呉州䢴州者皆今之揚州也此集之
作自魏文帝詩已下在當時雖非揚州而實今之
廣陵者皆取之其非廣陵而當時為揚州者皆不
復取至揚子雲箴本約禹貢為辭則廣陵自在其
中固不得而不録也既成公又屬觀推表廢興遷
徙之跡而究其端使夫覽之者有攷焉
　　　　集瑞圖序　秦　觀
熈寧九年燕國邵舜文與諸弟持其先君之喪於
宜興數月有雙瓜生於後圃後二年又生紫芝三
雙桃雙蓮各一凡六物於是鄉之耆老聞而歎曰
邵氏其興乎何其瑞之多也舜文因集六物者而
圖之號集瑞圖云余謂萬物皆天地之委和而瑞
物者又至和之所委也至和之氣磅礴氤氲而不
已則必發見於天地之間其精者蓋已為盛徳為
尊行為豪傑之材其浮沉而下上者則又為景星
慶雲甘露時雨醴泉芝草連理之木同頴之禾而
棲翔遊息乎其中者則又為鳯凰麒麟神馬靈龜
之屬曄乎光景色象之異也藹乎華實臭味之殊
也卓乎形聲文章之無與及也於是指以為瑞焉
繇是言之世之所謂瑞者乃盛徳尊行魁竒之才
所鍾和氣之餘者耳邵氏之祖考既以潛徳隱行
見推鄉閭至舜文彦瞻端仁又以文學収科第弟
兄相繼有聞於時而諸子森然皆列於英俊之域
則是至和之氣鍾於其家乆矣宜其餘者發為草
木之瑞也昔楊寳得王母使者白環四枚而寳生
震震生秉秉生賜賜生彪凡四世為三公以往推
今即邵氏六物之瑞豈徒生而已夫蓋有應之者
矣
　　　　送李端叔赴定州序　張　耒
耒為兒童從先人于山陽學官始見端叔為諸生
耒雖未有知意已相親後幾二十年端叔罷官四
明道楚耒又獲見耒時已孤端叔弔我悲懷如骨
肉後凡再遇于京師今其再也然端叔每别數年
一見其論議益竒名譽益髙今朝廷士大夫相與
稱説天下士屈指不一二必曰吾端叔也元祐八
年蘇先生守定武士願從行者半朝廷然皆不敢
有請於先生而蘇先生一日言於朝請以端叔佐
莫府蘇先生之位未能進退天下士故用子如此
然其意可知也耒蘇公門人之下列也其親慕端
叔不足恠庚午耒卧病城南門無犬雞晝卧愔愔
端叔嘗夜過我以燭視我面目見病有間喜動詞
色訪覔毉藥以至無恙我之道藝無取名譽不振
端叔獨拳拳如此何也然端叔與余外家通譜於
我舅行也豈其出於此非耶八年十月過我告以
將北求余言為贈行余在交遊中已號為多言其
敢有愛于子為今中國患者西北二虜也狙伺我
乆矣西小而輕故為變易北大而重故為變遲小
者疥癬大者癰疽也自比方罷兵中國直信而不
問君臣不以掛于口而慮于心者數十年矣吾知
其故誠知驕虜之不能棄吾之重幣也有司如故
事歳時發幣車馬出門而此顧無事矣凡為是説
者謂非虜情則不可然人度量相逺未可以十百
計也世固有得一金而喜者何必金帛數十萬亦
有得國於人而不厭者數十萬金帛未足賴也往
趙元昊未反時中國不為備禦猶今日之信北也一
旦不遜中國震動視其治軍立國驕逆悍鷙豈特
河隴間一羌酋也吾安能復以羇縻其父祖者制
蓄之哉且雄傑之才未嘗絶於世不在中國必在
夷狄髙皇帝以氣吞中原之雄而冒頓張于匈奴髙
帝終無以困之魏滅蜀晉滅吴大敵已盡而符石騖于
中國　祖宗芟夷僭亂天下聽順無復偃蹇而乆
之元昊叛于羌自是以來又數十年矣耒聞今北
邊要郡有城隍不修器械苦惡屯戍單寡然跬歩
强敵而人不懼者誠信之也梟鴟不鳴要非祥也
豺狼不噬要非仁也見其不鳴謂之孔鸞見其不
噬待以犬馬吁亦過矣定武虜衝也其容有悔乎
耒頃在洛陽與劉几者語邊事几老將也謂余曰
比見詔書禁邊吏夜飲此曹一旦有急將使輸其
肝腦而平日禁其為樂為今役者不亦難乎夫椎
牛釃酒豐犒而休飬之非欲以醉飽為徳所以増
士氣也耒聞定武異時從軍吏士豐樂豪盛而今
燕豆䟽惡終日受饗腹猶枵然官吏貧窶有愁苦
無聊之心且朝廷既委所當費而不愛矣將軍重
兵臨方面天子属以何事而與持籌小吏日夜計
口腹之贏此何為者也真能遂不費一錢纔得幾
何哉子從辟以佐帥軍事與有責矣挾端叔之
學問詞章而從蘇先生如決大川而放之海是則
余無以贊子矣
皇朝文鑑巻第九十一
皇朝文鑑巻第九十二
　序
　　　送秦少章赴臨安簿序　張　耒
　　　捕魚圖序　晁　𥙷之
　　　離騷新序　晁　補之
　　　送田承君序　鄒　浩
　　　孫莘老易傳序　游　酢
　　　論語解序　謝　良佐
　　　趙氏金石録序　劉　跂
　　　㤗山秦篆譜序　劉　跂
　　　新校楚辭序　黄　伯思
　　　　送秦少章赴臨安簿序　張　耒
詩不云乎蒹葭蒼蒼白露為霜夫物不受變則材
不成人不渉難則智不明季秋之月天地始肅寒
氣欲至方是時天地之間凡植物出於春夏雨露
之餘華澤充溢支節美茂及繁霜夜零旦起而視
之如戰敗之軍巻旗棄鼓褁瘡而馳吏士無人色
豈特如是而已於是天地閉塞而成冬則摧敗拉
毁之者過半其為變亦酷矣然自是弱者堅虚者
實津者燥皆歛藏其英華於腹心而各效其成深
山之木上撓青雲下庇千人者莫不病焉况所謂
蒹葭者乎然匠石操斧以游於林一舉而盡之以
充棟梁桷杙輪輿輹輻巨細强弱無一不勝其任
者此之謂損之而益敗之而成虐之而樂者是也
吾黨有秦少章者自余為太學官時以其文章示
余愀然告我曰惟家貧奉命于大人而勉為科舉
之文也異時率其意為詩章古文往往清麗竒偉
工於舉業百倍元祐六年及第調臨安主簿舉子
中第可少樂矣而秦子每見余輙不樂余問其故
秦子曰余世之介士也性所不樂不能為言所不
合不能交飲食起居動静百為不能勉以隨人今一
為吏皆失已而惟物之應少自偃蹇禍悔響至異
時一身資飬於父母今則婦子仰食於我欲不為
吏亦不可得自今以往如沐漆而求解矣余解之
曰子之前日春夏之草木也今日之病子者蒹葭
之霜也凡人性惟安之求夫安者天下之大患也
遷之為貴重耳不十九年於外則歸不能覇子胥
不奔則不能入郢二子者方其羇窮憂患之時隂益
其所短而進其所不能者非如學於口耳者之淺
淺也自今吾子思前之所為其可悔者衆矣其所
知益加多矣反身而安之則行於天下無可憚者
矣能推食與人者嘗饑者也賜之車馬而辭焉者
不畏徒歩者也苟畏饑而惡歩則將有苟得之心
焉為害不既多乎故隕霜不殺者物之災也逸樂
終身者非人之福也元祐七年仲春十一日書
　　　　捕魚圖序　晁　補之
古畫捕魚一巻或曰王右丞草也紙廣不充幅長
丈許水波渺瀰洲渚隱隱見其背岸木葭菼向揺
落草萋然始黄天慘慘雲而風人物衣裘有寒意
蓋畫江南初冬欲雪時也兩人挽舟循涯一人篙
而下之三人巾帽袍帯而騎或馬或驢寒峙肩擁
袖者前揚鞭顧後攬轡語袂翩然者僮負囊尾馬
背而荷若擁鼻者三人屈竹為屋三童子踞而起
大網一童從旁出者縛竹跨水上一人立旁維舟
而下有笱者方舟而下四人篙而前其舟坐若立
者兩童子曵方罟行水間者縛竹跨水上一人巾
而依蘧蒢坐沉大網旁笱屈竹為屋縛竹跨水上
童子跪而起大網者一人屈竹為屋前有瓶盂可
見者篙者槳者俛下罩者三人皆笠方舟載大網
行且漁兩兒兩蓋依蘧蒢坐有巾而􁐠出網中得
者􁪻操楫一人縛竹跨水上顧而語前有盃盂者
方舟載大網出網中得者縛竹跨水上兩兒沉大
網旁維艓者兩人篙其舟甚力有帷幙坐而濟若
婦人可見者方舟依渚一人篙一人小而􁐠三童
子若飲食若寐前有盃盂者一人推葦間童子俛
而曵循厓者人物數十許目相望不過五六里若
百里千里右丞妙於詩故畫意有餘世人欲以語
言粉墨追之不似也常憶楚人云帝子降兮北渚
目渺渺兮愁予嫋嫋兮秋風洞庭波兮木葉下引
物連類謂便若湖湘在目前思頃時歳晚道呉江
如此漁者男子婦女童稚舟楫梁笱網罟罾罩紛
然在江其業亷而事佚故無市㕓爭利意此與畫二大
夫去國其色無别恨奚以異元祐元年四月二十
日李希孝出之欲模寫無善工乃借韓退之序畫
人物意識之潁川晁補之序
　　　　離騷新序　晁　補之
先王之盛時四詩各得其所王道衰而變風變雅
作猶曰達於事變而懷其舊俗舊俗之亡惟其事
變也故詩人傷今而思古情見乎辭猶詩之風雅
而既變矣孟子曰王者之迹熄而詩亡然則變風
變雅之時王迹未熄詩雖變而未亡詩亡而後離
騷之辭作非徒區區之楚事不足道而去王迹逾
逺矣一人之作奚取於此也蓋詩之所嗟歎極傷
於人倫之廢哀刑政之苛而人倫之廢刑政之苛
孰甚於屈原時邪國無人原以忠放欲返幸君之
一悟俗之一改也一篇之中三致志焉與夫三宿
而後出晝於心猶以為速者何異哉世衰天下皆
不知止乎禮義故君視臣如犬馬則臣視君如國
人而原一人焉被䜛且死而不忍去其辭止乎禮
義可知則是詩雖亡至原而不亡矣使後之為人
臣不得於君而熱中者猶不懈乎愛君如此是原
有力於詩亡之後也此離騷所以取於君子也離
騷遭憂也終窶且貧莫知我艱北門之志也何辜
於天我罪伊何小弁之情也以附益六經之教於
詩最近故太史公曰國風好色而不淫小雅怨誹
而不亂若離騷者可謂兼之矣其義然也又班固
敘遷之言曰大雅言王公大人徳逮黎庶小雅譏
小已之得失其流及上所言雖殊其合徳一也司
馬相如雖多虚辭濫説然要其歸引之於節儉此
亦詩之風諫何異揚雄以謂猶騁鄭衛之音曲終
而奏雅不已戲乎固善推本知之賦與詩同出與
遷意類也然則相如始爲漢賦與雄皆祖原之歩
驟而獨雄以其靡麗悔之至其不失雅亦不能廢
也自風雅變而爲離騷至離騷變而爲賦譬江有沱
乾肉爲脯謂義不出於此時異然也傳曰賦者古
詩之流也故懷沙言賦橘頌言頌九歌言歌天問
言問皆詩也離騷備之矣蓋詩之流至楚而爲離
騷至漢而爲賦其後賦復變而爲詩又變而爲雜
言長謡問對銘賛操引苟類出於楚人之辭而小
變者雖百世可知故參取之曰楚辭十六巻舊録
也曰續楚辭二十巻曰變離騷二十巻新録也使
夫縁其辭者存其義乘其流者反其源謂原有力
於詩亡之後豈虚也哉若漢唐以來所作非楚人
之緒則不録
　　　　送田承君序　鄒　浩
熈寧元豐間外部貴人爭違義以示寵其視天家
之赤子甚於蒿萊芟夷焚燎極其力而後已蓋所
謂矢匠惟恐不傷人者遂使覆露之恩輙逗遛不
下於是諫官御史森森在廷噤不敢出一語為社
稷計况分職其部中者乎其脅於名分相與影響
固不足深責其慷慨建明屹如勍敵壓之以山丘
而首不屈駭之以雷霆而色不變知保吾赤子以
對揚天命而已可不謂賢哉僕所得者二人其一
揚州江都令羅適見而得之者也其一信州弋陽
令董敦逸聞而得之者也嗚呼天下幾路列郡幾
城綰銅章以據百里者幾人僕勤勤訪焉不滿三
數其難矣哉又羅公之在江都也其始邑人固有
欲殺之者矣在　左右固有毁之者矣鄰封固有
嗤之者矣未幾嗤之者自媿其不能也毁之者不
覺譽言出其口也欲殺之者日懼其不乆留也相
率圖其像築室而祠之皆承君作尉時熟於聽覽
且嘗信眉抵掌為僕劇談恨不與為僚者也承君
貫古今每笑俗儒貴耳而賤目今治西河也肯捨
江都之所得而逺慕卓魯乎苟思民有赴愬而不
獲伸甚於子之沉下僚而持衡者不察也思民有
窘於衣食之謀甚於子之待次而無以自裕也思
民有流離蕩析而不安其居甚於子之侍老携㓜
往返千萬里也將見異時報政不獨踵繼于羅公
又與西門豹史起相望無愧怍焉邑之士果有文
學如子夏者乎僕知其為子作頌果有行義如叚
干木者乎僕知其啟户持謁願交於下風子之祖
子方果不昧亦且隂自喜曰吾苖裔有人
　　　　孫莘老易傳序　游　酢
易之為書該括萬有而一言以蔽之則順性命之
理而已隂陽之有消長剛柔之有進退仁義之有
隆汚三極之道皆原於一而㑹於理其所遭者時
也其所託者義也其所致者用也知斯三者而天
下之理得矣斯理也仰則著於天文俯則形於地
理中則隱於人心而民之迷日乆不能以自得也
㝠行於利害之域而莫知所向聖人有憂之此易
之所為作也伏犧象之而八卦成文王重之而六
爻具周公繫之辭仲尼訓其義自伏犧至于仲尼
則易之書不遺餘㫖矣蓋將領天下於中正之塗
而要於時措之宜也居則觀象而玩辭動則觀變
而玩占以研心則慮精以應物則事舉天且助之
人且與之而何凶咎之有故曰是興神物以前民
用又曰因貳以濟民行此四君子之用心也孫公
莘老少而好易常以是行已亦以是立朝或進或
退或語或黙或從或違皆占於易而後行也晚而
成書辭約而㫖明義直而事核又將與學者共之
蓋亦先聖之所期豈徒為章句以自名家而已此
先生傳易之意也學者宜以是觀之
　　　　論語解序　謝　良佐
天下同知尊孔氏同知賢於堯舜同知論語書弟
子記當年言行不誣也然自秦漢以來開門授徒
者不過分章析句爾魏晉而降談者益稀既不知
讀其書謂足以識聖人心萬無是理既不足以知
聖人心謂言能中倫行能中慮亦萬無是理言行
不類謂為天下國家有道亦萬無是理君子於此
盍闕乎蓋溺心於淺近無用之地聰明日就彫喪
雖欲讀之顧不得其門而入也聖人辭近而指逺
(近其指逺/一本蓋其辭)辭有盡指無窮有盡者可以　索
之於訓詁無窮者要當㑹之以神譬諸觀人佗
　日識其面今日見　其心在我則改容更貎
矣人則猶故也為　是故難讀今試以讀此書
之法語諸君焉勿以為淺近而忽勿以為太髙而
驚勿以為簡我而分且怒勿以為妄誕而直不信
聖人之言不可以訓詁形容其微意今不復撰次
成文直以意之所到辭達而已矣蓋此書存於世
論其切於用而收近效則無之與道家使人精神
專一之學西方見性之説並駕爭衡孰全孰駁未
易以口舌爭也談天語命偉辭雄辯使人可駭可
慕曾不如莊周列禦冦曼衍之言籠絡萬象葩華
百出讀之使人亹亹不厭曾不如班馬雄深雅健
之文正名百物分辨六氣區味别性可以愈疾引
年曾不如黄帝歧伯之對問神農之藥書可以資
聽訟折獄可以飾簿書期㑹曾不如申韓之刑名
陶冶塵思模寫物態曾不如顔謝徐庾流連光景
之詩以至神恠卜相之書書數博奕之技其皆可
玩獲售於人而此書乃一無有也欲使敏秀豪俊
之士留精神於其間幾何其不笑且受侮與邈乎
希聲一唱而三嘆誰其聽之淡乎無味酒元而爼
腥誰其嗜之雖家藏人有不委塵埃者幾希矣余
昔者供洒掃於河南夫子之門僅得毫釐於句讀
文義之間而益信此書之難讀也蓋不學操縵不
能安弦不學博依不能安詩不學雜服不能安禮
惟近似者易入也彼其道髙深溥博不可涯涘如
此儻以童心淺智窺之豈不大有逕庭乎方其物
我太深胷中矛㦸者讀之謂終身可行之恕誠何
味方其脅肩諂笑以言餂人者讀之謂巧言令色
寧病仁未能素貧賤而恥惡衣惡食者讀之豈知
飯䟽食飲水曲肱而枕之未妨吾樂注心於利未
得而已有顛㝠之患者讀之孰信不義之富貴真
如浮雲過此而往益髙深矣可勝數哉是皆越人
視秦人之肥瘠也惟同聲然後相應惟同氣然後
相求是心與是書聲氣同乎不同乎宜其卒無見
也是書逺於人乎人逺於書乎蓋亦勿思爾矣能
反是心者可以讀是書矣孰能脱去凡近以遊髙
明莫為嬰兒之態而有大人之器莫為一身之謀
而有天下之志莫為終身之計而有後世之慮不
求人知而求天知不求同俗而求同理者乎是人
雖未必中道然其心當廣矣明矣不雜矣其於讀
是書也能無得乎當不惟念之於心必能體之於
身矣油然内得難以語人謂聖人之言真不我欺
者其亦自知而已矣豈特慮思之效乃力行之功
至此蓋書與人互相發也及其乆也習益察行益
著知視聽言動蓋皆至理聲氣容色無非妙用父
子君臣豈人能秩敘仁義禮樂豈人能强名心與
天地同流體與神明為一若動若植何物非我有
形無形誰其間之至此蓋人與書相忘也則向所
謂辭近而指逺者可不信乎宜其賢者識其大者
不賢者識其小者好惡取捨之相遼也學者儻以
此言為可信則亦何逺之有以謂無隱乎爾則天
何言哉夫子之言性與天道不可得而聞也以謂
有隱乎爾則四時行焉百物生焉夫子之文章可
得而聞也是豈真不可得而聞哉詩云鳶飛戾天
魚躍于淵此天下之至顯聖人惡得而隱哉所謂
無行而不與二三子者也上天之載無聲無臭此
天下之至賾聖人亦惡得而顯哉宜其二三子為
有隱乎我者也知有隱無隱之不二者捨此書其
何以見之哉知有隱無隱之不二者豈非閎博明
允君子哉諸君可無意於斯乎
　　　　趙氏金石録序　劉　跋
東武趙明誠徳夫家多前代金石刻倣歐陽公集
古所論以考書傳諸家同異訂其得失著金石録
若干巻别白抵捂實事求是其言斤斤甚可觀也
昔文籍既繁竹素紙札轉相謄寫彌乆不能無誤
近世用墨版模印便於流布而一有所失更無别
本是正然則謄寫模印其為利害之數略等又前
世載筆之士所見所聞與其所傳不能無同異亦
或意有軒輊情流事遷則遁離失實後學欲窺其
罅搜抉證驗用力多見功寡此讎校之士抱槧懷
鈆所以汲汲也昔人欲刋定經典及醫方或謂經
典同異未有所傷非若醫方能致壽夭陶景亟稱
之以為名言彼哉卑陋一至於此或譏邢邵不善
讎書邢曰誤書思之更是一適且别本是正猶未
敢曰可而欲以思得之其訛有如此者惟金石刻
出於當時所作身與事接不容偽妄皎皎可信前
人勤渠鄭重以遺來世惟恐不逺固非以為夸而
好古之士忘寢廢食而求常恨不廣爾豈專以為
玩哉余登泰山覩秦相斯所刻退而按史遷所記
大凡百四十有六字而差失者九字以此積之諸
書浩博其失胡可勝言而信書之人守目所見知
其違戾猶弗能深考猥曰是碑之誤其殆未之思
乎若乃庸夫野人所述其言不雅馴則望而知之
直差易耳今徳夫之藏既甚富又選擇多善而探
討去取雅有思致其書誠有補於學者亟索余文
爲序竊獲附姓名於篇末有可喜者於是乎書
　　　　泰山秦篆譜序　劉　跋
史記載秦始皇帝及二世皆行幸郡縣立石刻辭
令世傳泰山篆字可讀者唯二世詔五十許字而
始皇刻辭皆謂已亡莫可復見宋丞相莒公鎮東
平日遣工就泰山模得墨本以慶曆戊子歳别刻
新石親作後序止有四十八字歐陽文忠公集古
録亦言友人江鄰幾守官奉髙親到碑下纔有此
數十字而已余以大觀二年春從二三鄉人登泰
山宿絶頂首訪秦篆徘徊碑下其石埋植土中髙
不過四五尺形制似方而非方四面廣狹皆不等
因其自然不加磨礱所謂五十許字者在南面稍
平處人常所撫搨故士大夫多得見之其三面尤
殘缺蔽闇人不措意余審觀之隱隱若有字痕刮
摩垢蝕試令摸以紙墨漸若可辨自此益使加工
摸之然終意其未也政和三年秋復宿岳上親以
氊推從事校之他本始為完善蓋四面周圍悉有
刻字總二十二行行十二字字從西面起以北東
南為次西面六行北面三行東面六行南面七行
其末有制曰可三字復轉在西南稜上毎行字數
同而每面行數乃不同如此廣狹不等居然可見
其十二行是始皇辭其十行是二世詞以史記證
之文意皆具計其缺處字數適同於是泰山之篆
遂成完篇宋歐陽二公初未嘗到惟憑工匠所説
無足怪人多以二公爲信故亦不復詳閲余既得
墨本并得碑之形象制度以歸親舊聞之多求訪
問倦於屢報乃爲此譜大凡篆字二百二十有二
其可讀者百四十有六今亦作篆字書之其毁缺
及漫滅不可見者七十有六以史記文足之注其
下譜成揭壁間乆幽沉晦之迹今遂歷然秦至無
義不足論然李斯小篆古今所師經千三百有餘
歳而復彰兹可尚也如親􁐫逺黎史作親廵逺方
黎氏金石刻作刻石著作休嗣作世聽作聖陲作
垂體作禮昆作後則又史家差誤皆當以碑為正
其曰御史大夫者大夫也莊子曰且而屬之大夫
衛宏曰古文一字兩名因就注之史記於瑯瑘臺
刻石備列從臣名氏余家所收瑯瑘殘字亦有五
夫字然則夫從一大因不復重出歟
　　　　新校楚辭序　黄　伯思
漢書朱買臣傳云嚴助薦買臣召見説春秋言楚
辭帝甚說之王褒傳云宣帝修武帝故事徴能為
楚辭者九江被公等楚辭雖肇於楚而其目蓋始
於漢世然屈宋之文與後世依放者通有此目而
陳説之以為唯屈原所著則謂之離騷後人效而
繼之則曰楚辭非也自漢以還文師詞宗慕其軌
躅摛華競秀而識其體要者亦寡蓋屈宋諸騷
皆書楚語作楚聲紀楚地名楚物故可謂之楚辭
若些只羗誶蹇紛侘傺者楚語也頓挫悲壯或韻
或否者楚聲也沅湘江澧修門夏首者楚地也蘭
茝荃葯蕙　蘋蘅者楚物也率若此故以楚名之
自漢以還去古未逺猶有先賢風㮣而近世文士
但賦其體韻其語言雜燕粤事兼夷夏而亦謂之
楚辭失其指矣此書既古簡册迭傳亥豕帝虎舛
午甚多近世秘書晁監美叔獨好此書乃以春明
宋氏趙郡蘇氏本參校失得其子伯以叔予又以
廣平宋氏及唐本與太史公記諸書是正而伯思
亦以先唐舊本及西都留監博士楊建勲及洛下
諸人所藏及武林呉郡槧本讎校始得完善文有
殊同者皆兩出之案此書舊十有六篇并王逸九
思為十七而伯思所見舊本乃有揚雄反騷一篇
在九歎之後(雄本傳/此文亦見)與九思共十有八篇而王
逸諸序並載於書末猶古文尚書漢本法言及史
記自序漢書敘傳之體駢列於巻尾不冠於篇首
也今放此録之又太史公屈原列傳班固離騷傳
序論次靈均之事爲詳故編于王序右方陳説之
本以劉勰辯驗騷在王序之前論世不倫故緒而
正之而天問之章辭嚴義密最爲難誦柳柳州於
千祀後獨能作天對以應之深宏傑異析理精博
而近世文家亦難遽曉故分章辨事以其所對别
附於問庶幾覽者瑩然知子厚之文不苟爲艱深
也自屈原傳而下至陳説之序又附以今序别爲
一巻附十通之末而目以翼騷云至於屈原行之
忠狷文之正變事之當否固昔賢之所詳僕可得
而略之也
皇朝文鑑卷第九十二
皇朝文鑑卷第九十三
　論
　　　君臣論　徐　鉉
　　　持權論　徐　鉉
　　　師臣論　徐　鉉
　　　勸農論　髙　錫
　　　斷論　田　錫
　　　原古　賈　同
　　　原祭　鄭　褒
　　　原孝　陳　堯
　　　　君臣論　徐　鉉
君人者推赤心以接下者也臣人者推赤心以事
上者也上下交感政是以和故大易之義在上者
其道下降在下者其道上行則曰天地交泰上者
自居其上下者自居其下則曰天地不交否然則
為上而下降甚易為下而上達甚難何者君人者
其勢足以行人之道其貴足以顯人之徳其冨足
以聚人其義足以感人賢人君子望景而歸之理
自然也苟不逆之可矣又况於禮致之者哉故齊
桓之徳薄也猶能使管仲受執寗戚扣角况聖君
乎此易之效也人臣者在貧賤之中處踈逺之地
有上下之隔有左右之蔽自媒則有暗投之患因
人則無苟合之譽禮秩之不足則不肻進也况不
禮之哉故以仲尼之聖懐救世之心歴聘七十而
不一遇况常人乎此難之效也然則士之失君所
䘮者冨貴耳莊老吏隠於陵躬耕商皓采芝君平
賣卜未失其所以為士也君之失士或䘮既安之
業或敗垂成之功紂踣于京厲流于彘魯哀奔吳
項羽屠裂則失其所以為君也聖帝明王鑒其若
此故屈已以下士推誠以接物軒轅問道於下風
唐堯求賢於側陋周公吐餐於白屋漢祖輟洗於
布衣况朝廷之臣乎夫朝廷之臣位有前後任有
小大至於君臣之分誠心所感其揆一也詩曰嗟
我懐人寘彼周行卿士大夫各居其位所謂周行
也言周行之中皆所懐之人也書曰汝則有大疑
謀及乃心謀及卿士謀及庻民大疑大政也庶民
猶與焉况羣臣乎此治世之主至公之義也世之
衰也踈公卿而親近習憚君子而狎佞人親而狎
之也以為腹心踈而憚之也以為仇敵於是政出
於羣小而責及於大臣如此而不亂未之有也君
子之事上也近之不敢佞逺之不敢怨受命無二
慮臨難無苟免小人之事上也遠之則憾近之則
比受命則顧望臨難則幸生人君不能熟察也以
為我之所親彼亦盡忠我之所踈彼亦懐貳於是
聽鑒惑於外精神汨于中及亂之來也小人無忘
生之節君子非死難之所楚靈殞於乾谿二世弑
于望夷而莫之救也其所由者自私與自勝也自
私故慙與君子言自勝故憚與君子言此小人所
以易見親君子所以易見踈也夫亡國非無賢臣
亂主非獨坐於堂上也用心之不一也書曰一哉
王心詩曰淑人君子其儀一兮人君用心一則賢
臣知所從矣
　　　　持權論　徐　鉉
天下所以奉者君也君之所以尊者權也權者非
他也賞罰而已矣賞公則當善而為善者進矣罰
公則當惡而為惡者退矣若然則君子在位小人
在野而權不在公室者未之有也中才之君知賞
罰之權不可失而不知所以守之之道欲人之懐
已也則必賞自我出欲人之畏已也則必罰自我
行此亂之本也老子曰為者敗之執者失之賞罰
者受之於先王行之於有司人君正其本遏其淫
而已苟自爲之而自執之其與㡬何尚書數堯之
徳曰聰明文思及其舉舜也則四岳師錫堯曰予
聞如何朕其試哉夫堯既聞舜之行賢猶待四岳
舉然後登用此則賞不必已出也周公作萬代之
典設三聽之法衆聽則殺之衆疑則赦之此則罰
不必已出也漢髙祖氣吞羣雄威振海外然而不
敢以私忿誅季布不敢以私惠賞丁公秦始皇親
治庶務以衡石自程羣臣莫得專任而秦漢之成
敗豈不明哉然則賞罰在於公不在於自執必矣
魏晉已降創業之君才略冠世功勲震主既當失
政之代遂踐數終之運後世人君懲其若是故憎
疾勝已誅鋤髙名所謂同歸於亂者也昔楚荘王
謀事而當羣臣莫能及退而有憂色曰楚國之大
而羣臣莫吾及吾國其亡乎此所以飲馬於河也
漢髙祖自謂不如三傑而能用之所以有天下也
梁武在雍州時破魏將王肅得其巾箱書見魏帝
手勑曰吾聞蕭衍善用兵勿與闘其威名如此及
其為帝也乃用臨川王宏貞陽侯明為將在竟陵
府時與謝朓王融之儔齊名及其為帝也乃用陸
驗石珎為心膂何者患其失權貪其易制曽不知
亡國之釁始基於此也夫權者非謂其强臣專政
王命不行前邀九錫後徵殊禮也蓋人君有偏聽
焉有偏好焉偏聽則朋黨有所附矣偏好則姧邪
有所入矣朋黨勢固姦邪在側人主以不聞過為
賢不違命為治如是則賞罰者朋黨之所為而假
手於人主矣當時之人知其如此亦且弃正義而
事朋黨背公室而向私門非徒競利且以避害然
則權安在哉後魏孝明時衞士數千人焚領軍張
彞宅殺其父子朝廷懼以為亂也止誅八人餘遂
釋之髙歡時在民間聞而歎曰亂之始也乃散家
財招集亡命卒移魏祚魏人不知失權之始在乎
孝明及髙氏執政方云祿去公室不亦晚乎誠令
人君用法公共接下均一善善而能用之惡惡而
能去之不以己之私妨天下之義雖復體非聖賢
蓋亦思過半矣嗚呼斯道也甚易知甚易行甚易
效而鮮能行者蓋夫疑信之際貪旦夕之便因循
僶俛以至政隳勢敗而自不之知也傳曰失之毫
釐差以千里豈虚言哉
　　　　師臣論　徐　鉉
至大者天必配以地至明者日必配以月至剛者
陽必配以隂至尊者君必配以臣君臣之義與天
地並者也君之有臣也所以教其知匡其不逮扶
危持顛獻可替否其任大矣故君失之臣得之臣
失之君得之上下相維乃無敗事非徒承其使令
供其喜怒而已故曰師臣者王友臣者霸書曰能
自得師者王謂人莫已若者亡自三皇已來莫不
由斯而致者也衰世之君闇於大道嘉言美事掠
歸於已䛕臣佞妾從而成其過曰生殺廢置國之
利器必出自一人不當為人臣所教嗚呼斯甚不
然也夫往古之事不可言已其世近而昭然者請
以漢祖明之髙祖奮布衣取天下功侔三代享祚四
百可謂盛矣其舉事之始駐軍於陳留則酈食其
之謀破武關入咸陽則張良之策還定三秦則韓
信之計為義帝縞素則董公之説出兵宛葉則鄭
忠之畫破垓下則三王之力及其成功則髙祖享
帝王之業數子獲人臣之禄豈為人臣所教者不
能為帝王乎故髙祖曰吾不如三傑而能用之所
以得天下也及太宗文皇帝力行王道天下已平
喟然歎曰魏徵教我功業如此夫二帝者皆用忠
賢之謀以建三五之業歸功臣下而其道愈光老
子曰功成而不居夫唯不居是以不去此之謂也
昔魏武帝使夏侯淵守漢中蜀先主用法正之計
破漢中殺淵等魏武聞之曰吾知玄徳不辧此必
為人之所教斯言之失也史論之備矣魏武雄傑之
主猶有斯論况常人哉夫為國譬用兵焉大将将
十萬之衆舉千乘之國有坐籌制勝者有摧鋒殺敵
者有先登陷壘者及其成功則元帥之功也今使
元帥兼此數者而獨論功可乎夫君人出令臣下
唯知奉行則役夫竪子可為卿相何必勞於求賢
哉嗚呼斯道之不明乆矣明達君子可無思乎可
無思乎
　　　　勸農論　髙　錫
勸農者古典也國家嵗以舉之然則勸之道不在
勸乎時以耕時以種時以收穫也在於知其病而
去之耳夫農之病者由乎隳於制度也制度隳則下
得以僣上是故宫室無常規服玩無常色器用無常宜
飲食無常味四者偕作於是竒伎淫巧出焉浮薄
澆詭騁焉業専於是者貨易於是者利甚厚於農矣
農雖日勸之豈有益哉凡民之情所急者利利苟
有取假嚴刑法以毒之民亦不顧其罪而趍之矣
利苟無取假垂仁惠以撫之民亦不知其恩而背
之矣非民愛其罪而惡其恩蓋所樂者利也于今
之農其利甚寡農家之利田與桑也田之所出者
榖帛夫以墾之婦以蠶之力竭氣衰方見榖帛榖
帛之價輕重不常農家出則其價輕入則其價重
輕重之弊起於時也時底於稔榖帛多矣征租不取
焉農乃易其多以赴征租故有輕而出時遇於凶
榖帛逋矣賦歛互取焉農乃完其通以供賦斂故
有重而入稔既輕出凶又重入則田桑之人腹之
食身之衣亦已懸矣敢言於利乎所謂病之深也
且務竒伎淫巧浮薄澆詭業専於是者貨易於是
者不苦於體不疲於神皆坐而獲利焉即如彫一
寸之金鏤一寸之玉比榖之價有幾也文一尺之
綺飾一尺之紈比帛之價有幾也既金玉綺紈與
榖帛之價不侔又無凶稔輕重之弊食以之具衣
以之餘以此則誰肯勤於農哉若使雕鏤不如耕
鑿文飾不如經織寳榖如金玉貴帛如綺紈必見
溥天之下有男皆執於耒耜有女皆務於杼軸必
無曠土無游民何者衆之利薄農之利厚也若欲
勸於農先思去於病若欲去於病先思舉於制度制
度舉則俾下無以僣上上之宫室之規使下不得
宅焉上之服玩之色使下不得衣焉上之品用之
宜使下不得舉焉上之飲食之味使下不得薦焉
則竒伎淫巧浮薄澆詭業専於是者盡息矣制度
既舉病自然去病既去農不勸而自勸也何煩嵗
舉古典哉
　　　　斷論　田　錫
謀慮者斷之始也勇敢者斷之用也若謀慮未甚
精成敗未盡見情偽未洞知而不忍欲利欲勝之
意不忍小忿小耻之心卒然奮發自謂决斷斯乃
剛忽而趣敗也安得謂之斷哉若謀慮已精成敗
已見情偽已審而猶疑事或未濟尚憂理之未盡
猶豫於大難惶惑於臨機本謀亂而不能堅守始
慮撓而不能必行是謂無斷也噫排大難濟大事
立大功垂大名皆由於斷也陷大惡致大亂隳大
功失大事亦由於斷也蓋謀熟而後斷則大功大
名隨之而興矣智淺而言斷則大惡大亂亦隨之
而陷矣昔桀惡日盈湯徳日新干戈未舉成敗之
數先定也湯乃勃興應天順人一戰而克遂自諸
侯而爲萬乘主斯則湯之智慮已精成敗已見而
果敢於斷也其次商紂縱虐而文王之徳素積於
民民心歸周乆矣一旦武王法成湯之舉師次牧野
風裂旗斾武王震恐以爲天意未從遽思中輟唯
太公獨排衆意以爲必克是則武王之斷未侔於
太公洎秦滅六國威名雄迹信有英斷長㦸巨鎩
銷爲金狄聖謀國典焚爲煨燼将以弱諸侯之兵
也将以愚天下之民也若是果斷自謂超三王邁
五帝然而陷大惡致大亂失大位得非斷於强暴
而不斷於仁信乎由是知有斷於威武也有斷於
為仁也有斷於用賢也有斷於貞介也許由棄堯
之禪讓伯夷絶周之蔬粟是斷於貞介也管蔡流
言周公誅之大義滅親之斷自周公始也龍逄比
干以諫而死是斷於為忠也伊霍廢黜由己是斷
於為大節也燕王用樂生雖謗書盈箧而委任愈
堅此則斷於用人也項籍勇傑不能終用范增所
以霸王之業卒為漢有豈非無斷於推心乎世祖
單騎入銅馬之軍人人相悦悦其推心也唐太宗
之初頡利控弦者二十萬臨於渭濱太宗單騎隔
水責之戎人畏伏下馬謝罪于時臣僚進諫以為
輕敵上曰國家初定若是之弱即生戎心所謂智
畧周通而决斷果敢也漢祖數項羽之罪而弩矢
竊發責敵之罪頗類太宗然為飛鏃所中若萬一
不幸即漢祖之斷有餘而料敵之智或淺也有以
見楚子投袂而起孟明焚舟而前是皆幸而成功
豈是善謀而能斷哉夫智與斷在乎兼備也若差
之毫釐失之千里使漢祖從酈生之言斷而不疑
則功業無因而濟矣使太宗從髙祖之言疑而不
斷則家國無因而變矣今之論者皆以韓信不從
蒯通之言謂之無斷錫以為韓信不斷於為忠而
猶豫思亂以取誅滅也何哉當蒯通説時其心不
迴謂受漢恩深不忍叛也及其功髙而疑生勢逼
而猜起不能堅守初志卒與陳豨謀亂何始於忠
而終於逆蓋無斷於忠節也非無㫁於逆亂也詩
所謂鮮克有終其是謂乎亦猶孝景始用晁錯之
言從之如順流将削七國之封弱枝而强本一旦
七國共叛遽聽袁盎之言誅錯以謝七國錯既誅
而亂不息豈非孝景無斷於用人而反惑䜛誣之
言哉若成與敗但思一决而不圖始終慨然自謂
决斷不其謬歟故管仲不死子糾之難非無斷也
非其死所也晉宣得巾幗之贈不敢出戰非無斷
也戰未便也是知智計明然後决斷則事無不濟
矣
　　　　原古　賈　同
古者故也自我而上皆故也傅説曰事不師古以
克永世匪説攸聞然則嗚呼師之執也曰古猶今
也人之所以率古而言事者取於衆也取於衆則
所見長矣自我而上皆古也自我而上一世也以
一世而窺千世則何法而不有焉擇而用之何用
而不長焉是知師古者非師其年也師其衆也周
公於是考三代而制禮樂焉孔子於是祖述堯舜
而修六經焉師於衆而執其中也曰堯舜而上犧
農黄帝之道不足法邪曰否非不足法也不能法
也夫錦綺之為衣豈不美哉而為天下者不用之
而用布帛以其能足於天下也周孔之道萬世不
能易足於萬世者也賢者及之不賢者失之而無
能過之者猶失之者也故周孔之道如衡夫衡物
輕於權則不能起權權輕於物則不能勝物唯權
與物稱然後衡正曰然則犧農黄帝亦聖人也何
以不為之中焉曰時未也聖人則欲自然也不得
已而後有作焉事之既生為之制宜而節度之謂
之禮可以長世用之謂之經夫禮經者起於薄薄
盡而後酌於厚薄之間謂之中而民未及薄安得
教之薄乎曰聖人亦知其後必薄乎曰知曰知則
何為不先為之中邪不乆之厚何有焉曰聖人惡
其教人之薄也道之至薄則臣殺其君子殺其父
烏得使之預知其弑君弑父邪由是而言一日之
厚不可不有也曰然則何以知後世不可易也曰
以治亂之極而知之也曰何以知治亂之極也曰
以力與欲知之也何以言之曰力者有常者也欲
者無常者也以無常之欲不已則力竭力竭則欲
止欲止則亂極也不止則民斯盡矣自古而今未有
盡民之亂也止則緩力而蠲欲不已　則欲
盡欲盡則力全力全則治極理所以然也終而始
之上自有物下迄無窮吾知其不能也已原古
　　　　原祭　鄭　褒
先王之設祭祀所以禮天地而事祖宗報本而反
始貴誠而尚徳也尊卑有異制牲幣有異數上可以
兼下下不可以僣上王者繼天為子故郊以享帝
孝以承業廟以事先諸侯守土地之官宗廟之外
得以祭境内之名山大川卿大夫而下臣於人無
敢越祭祖禰而已是以神不臨非祭人不祀非鬼
季孫旅於泰山孔子非之謂冉有曰汝弗能救與
不獨非於季氏而又罪於其臣楚昭王疾卜曰河
為祟其大夫請禱之王曰余雖不徳河非獲罪言
非其地故也遂不祭孔子美之曰楚子其知大道
乎今之世道士之教則曰天地神祗祭之則獲福
延年矣浮圖之教則曰天地神祇祭之則獲福延
年矣人心懼禍而樂福聞其説誰能拒之川奔而
壑赴自庶民而上嵗或一祭或再祭或三四而不
止焉祀典之設因民事非為己也有天下然後祭
天地有土地然後祭山川敢有僣擬罪不細矣法
寛而不禁斯可懼也棄民而為己如可求之彼秦
漢之君殫四海之産勤於神仙其卒有獲乎彼為
天子不由先王之禮而從道士之説神猶不饗况
庶民而上僣於禮而誣於神神其臨哉其傳萌拆
於秦漢枝蔓於晉宋齊梁之間迨今百千嵗根深蔕
固牢不可拔世之人習熟於聞見為之而不思今
聞有正其説必以為狂惑之人嗚呼祭法壊矣曰
如之何而止之曰不以法理其無可奈何
　　　　原孝　陳　堯
立身之謂道本道之謂孝上自天子下至于庶人
未有不由而立也嗚呼爲孝之道是因乎心者焉
孝有小大性有能否君子小人亦各存其分也聖
人之教布在方策不敢毁傷存其始也立身行道
要其終也居必誠其心遊必擇其方然後謹以溫
凊之禮慎以飲食之節起居進退罔怫其志善事
幾諫勞必無怨至于愛敬之道乃天性也無忽天
性以慢人紀斯可錫其類而不匱也世之愚者知
其孝乎而不知所以爲也越禮以加敬輕生以致
養且曰親之疾弗瘳者子之肌可療焉乃折體斷
股密寘于味苟親之夀幸而未盡而或生也則鄉
里神其事以為孝之感乃聞之于州縣聞之于天
子官給其賜以優之然後傳之于後人旌之于門閭
率土之民向之而思其効者矣嗟乎風俗之移人
也而官其事者遂以之自賞俾蚩蚩者知其室而
不知其户也逾墻鑽穴而迨殞乎命且親之憂必
以疾也非疾而自刑是致其憂者也予曰毁不滅
性死生之際尚或存也苟居疾以剥膚由味而䘮
軀則所謂陷之于不義者也禽之相食尚曰無有
安在為人父母而食其子者乎古之孝以感者多
矣猶是者未知覿焉且民之耳目烏知所謂聖人
之道在乎諭之而已既諭之且制之俾為孝之民
誠其心而不誠其名愛其生而不愛其賜始于一
邑迨于一郡然後天下之民可率之以道也斯之
謂王化之基人倫之本可不急乎
皇朝文鑑卷第九十三
皇朝文鑑卷第九十四
　論
　　　封建論　廖　偁
　　　洪範論　廖　儞
　　　近名論　范　仲淹
　　　晁錯論　文　彦博
　　　本論　歐陽　脩
　　　朋黨論　歐陽　脩
　　　爲君難論上　歐陽　脩
　　　爲君難論下　歐陽　脩
　　　　封建論　廖　儞
柳子厚為封建論以短封建者誠以周之亡由立
諸侯之過也故曰周之失在制不在政又云諸侯
各專其國繼世而理其人之賢不肖不可知而民
之理亂亦不可察也又云諸侯世禄在位各據其
地則天下雖有聖賢者生無以立於天下如子厚
之論是蓋知其末而不知其本知其末而不知其本故以
封建為非以封建爲非故曰封建非聖賢之意也勢也
又云湯武之所以不去封建者因其力以得天下
故不去也此亦見子厚之惑者也夫事有得失理
有是非固不易也偁謂誠聖賢之立封建者道也
非勢也周之亂天下非制失也失在政也又謂天
下諸侯雖専國繼世而理亦不能亂也雖世禄在
位亦不能妨天下之聖賢也又謂湯武之不去封
建者實以封建者古之常道也非因其力以取天
下而不去也且夫聖賢之立制度皆取法於天地
而節制於人使人悉得其所耳當生人之初萬物
屯䝉而莫知其所以理易云天造草昧宜建侯而
不寧是也是封建者聖人所以理民之達道觀三
代封建之制因地制民因民制祿使大不至於難
制小不至於無頼是故如身使臂臂使指上下相制罔
有不順則封建者固因人之利而為之也夫所謂
勢者乃不得已之辭也豈有取法天地節制於人
而曰不得已哉以此為勢則天下孰不為勢是則
君臣父子夫婦長㓜之分皆勢也何止於封建而
已乎偁故曰封建者道也非勢也且封建之制地
有差等祿有多少禮樂器物各有分限是故下者
不可上少者不可多降者不可升無者不可有執
是而行雖世未有亂者也若地不必有差等祿不
必有多少禮樂器物不必有分限下者不必下少
者不必少降者不必降無者不必無則未有不亂
者也觀周世之末然矣豈制之失乎是蓋失其政
而然也且三代之盛則非不封建也而不聞亂何
封建利於三代之初而不利於三代之末乎是蓋
政存與政失之謂也使周末之天子執文武成康
之法而不失則文武成康之時也又安得有問鼎
射王之事當夷王而后禮樂征伐天子不能有也
安得諸侯不為逆設使雖不封建未有不大亂者
也偁故曰周之亂在失政也且夫諸侯者奉天子
之法以理其國也動静進退莫不由天子也是故
山川神祗有不舉者爲不恭不恭者君削以地宗
廟有不順者爲不孝不孝者君絀以爵變禮易樂
者爲不從不從者君流革制度衣服者爲叛叛者
君討夫然則天下諸侯莫敢不爲善也五國爲属
属有長十國爲連連有帥三十國爲卒卒有正二
百一十國爲州州有伯天下八州各以其屬屬天
子之吏吏以治伯伯以理正正以理卒卒以理帥
帥以理長長有不善則帥舉之帥有不善則卒舉
之卒有不善則正舉之正有不善則伯舉之伯有
不善則吏舉之上下相制雖有不肖者固不敢爲
不善矣設有為者則流矣討矣而不存之於天下
也夫然則天下無不善矣偁故曰雖専國繼世
而不能為亂也且聖賢之用與不用繫乎在上
者也在上果其人則能用之果非其人則不
能用之此事之固然者也當三代之時不聞
有聖賢不居其位當三代之季然後聖賢有
不用者則是用與不用繫於上明矣彼封建者亦
所以待聖賢者也安得反妨聖賢哉當聖賢不用
之時乃封建失制之時也曰天子之法不必行諸
侯之惡不必絀是故天下各據其地而聖賢弃矣
觀其然夫豈在於封建是誠制亂之罪也偁故曰
雖世禄在位不能妨聖賢聖賢之於天下必主之者愍
世之亂然也固不以得天下為利也若以湯武不
去封建為因其力以得天下則是湯武苟於得天
下也孔子以湯武為仁人乎孔子以為仁人則湯
武之不苟得可知也且聖賢之心唯欲利後世益
天下苟事有利益者雖死焉為之也若封建果不
利天下益後世則去之以利益乎天下后世矣又
豈肯因而不革况封建者以天下為公也而守宰
者示天下以私也封建者與天下共天下守宰者
欲以獨制天下為心公私之道昭昭矣而公私之
義固有差矣偁故曰湯武之不去封建者蓋古之
常道也非因其力而不去之也且子厚不究天子
之法亂而使諸侯叛反以封建為周之失制不究
法不亂則不善莫由在位反以繼世不肖致亂為
患不究升賢絀不肖為當世常法而反以聖賢不
立為慮不究聖賢立法制必取法天地而利人反
以立封建為勢不究聖賢之心無所苟反以湯武
不去封建為利其力偁故曰子厚之論封建知其
末而不知其本也雖然子厚以封建為非者以守
宰為是故也以守宰為是者無他乃曰有罪得以
絀有能得以奨朝拜而不讎夕斥之矣夕拜而不
讎朝斥之矣又云漢知孟舒於田叔得魏尚於馮
唐聞黄霸之明審覩汲黯之簡靖使漢室盡封侯
王則孟舒魏尚之術莫得施黄霸汲黯之化莫得
行明譴而道之拜受而退已違矣下令而削之諦
交約從之謀周於同列矣嗚呼若是者子厚果大
不明其本也以是為是則豈封建之世有罪者不
得而絀乎有能者不得而升乎朝拜而不讎夕不
能斥之乎夕拜而不讎朝不能斥之乎若有罪不
絀有能不升法制不能拘者皆已亂之世也已亂
之世無不失也何止於封建哉已亂而罪之何異
惡桀紂之不道而責湯武嫉商均之不肖而非堯舜
也於理順乎雖然子厚止知漢之封侯王而不知
古之封建也止知漢之封侯王則宜所謂明譴而
道之拜受而退已違矣下令而削之諦交約從之
謀周於同列也若古之封建固不至是三代之封
建凡天下四海九州州二百一十國在夏商則百里
極矣國凡有五等五等之國制度不同同出於天
子者也古之一大國止今之一郡耳是故其力易
制其患易救固未有能為亂者也漢之封侯王則
一侯王之地如古之大國數十則漢豈行封建之
法哉乃漢自為之法非封建之法也若以漢自為
之法而疑古封建為短是由以溺咽之故欲去舟
與食者也豈封建果非哉而又孟舒魏尚黄霸汲
黯之輩當三代之時不啻千萬輩在卿大夫之列
安得謂在封建之世則不得伸其才術豈數子者
之才能為太守而不能為他哉而子厚固以為封
建則能用之不知意之若何也嗚呼是非得失之
理明明若是又何曲為之言也偁非好辨也庶聖
人之道少有明耳
　　　　洪範論　廖　偁
箕子之叙洪範云鯀陻洪水汨陳其五行天乃不
畀洪範九疇彝倫攸斁鯀則殛死禹乃嗣典天乃
錫禹洪範九疇彛倫攸叙孔安國傳其言云天與
禹洛出書神龜負文而出列於背有數至於九禹
遂因而第之以成九類偁觀安國之意誠謂洪範
之書出於天者也禹之所得乃天與之也故云洛
出書神龜負文而出洎班固撰五行志又引劉歆
之言亦云禹得洛書神龜之文而後知洪範偁案
洪範皆人事之常而前古之達道也前古之達道
皆出於聖人者也伏犧而前偁不可得而知也伏
犧而下至於堯舜觀其事未有不法天行道以理
天下使皇王之徳被於兆人而足以儀法千古則
洪範者固前賢之所啟也豈得在禹方受之於天
哉若洪範之書出於洛而神龜負之以授於禹則
是洪範者果非人之所能察也自禹而上果未之
聞於世也若果非人之所能察而世果未之聞則
五行五事八政五紀皇極稽疑庶徵福極之事不
聞於堯舜而上也今驗五行五事八政五紀皇極
稽疑庶徵福極之義自伏犧而下未有不由之者
則洛出龜負以授於禹得爲可乎雖然安國劉歆
班固所以云者誠惑於箕子所謂天錫故也是亦
不知天道之説也夫凡所謂天道誠亦在於人耳
順於天乃天道之與也不順於天乃天道之不與
也書云天之歴數在汝躬順道之謂也又云啇罪
貫盈天命誅之不順道之謂也其洪範者天下之
達道也聖人之所履而凶人之所不及也鯀有凶
徳於天下而達道誠不可得也故箕子云天乃震
怒不畀洪範九疇禹有聖徳於天下之達道固行
之也故箕子云天乃錫禹洪範九疇諸儒不達於
此以皇天震怒不畀洪範九疇即謂天果祕之而
不與　天乃錫禹洪範九疇即謂天果授而
與之斯實不明箕子之意也若諸儒所論天之歴
數在汝躬是必親受歴數於天也天命誅之必親
受僇於天也何不然之甚乎偁以為洪範者出於
前聖之心也而後之為君者苟能務蹈聖徳未有
不受洪範於天者也自三五已降有道者皆受於
天所以然者天下之達道天之常道也行之則受
之於天矣諸儒又云洪範九疇禹次而類之又云
洛書本文凡六十五字此又足恠矣雖然欲成其
偽能無辭乎諸儒既有洛出龜負之誼則宜其云
也於此嗚呼聖人之道不得其傳誠可痛矣或曰
然則洪範之篇所以録之者箕子也以武王之問
故遂以洪範之道録而為書亦由周儀二禮皆古
之達禮也周公録之以成書耳
　　　　近名論　范　仲淹
老子曰名與身孰親(愛其身之親也/言人知愛名不如)莊子曰為
善無近名(之非全身之道也/言為善近名人將)此皆道家之訓使
人薄於名而保其真斯人之徒非爵祿可加賞罰
可動豈為國家之用哉我先王以名為教使天下自
勸湯解網文王葬枯骨天下諸侯聞而歸之是三
代人君已因名而重也太公直鈎以邀文王夷齊
餓死于西山仲尼聘七十國以求行道是聖賢之
流無不渉乎名也孔子作春秋即名教之書也善
者褒之不善者褒之不善者貶之使後世君臣愛
令名而勸畏惡名而慎矣夫子曰疾沒世而名不
稱易曰善不積不足以成名然則為善近名豈無
偽邪臣請辯之孟子曰堯舜性之也(仁義/性本)三王身
之也(仁義/躬行)五覇假之也(而求名/假仁義)後之諸侯逆天暴
物殺人盗國不復愛其名者也人臣亦然其姓本
忠孝者上也行忠孝者次也假忠孝而求名者又
次也至若簡賢附勢反道敗徳弑父叛君惟欲是
從不復愛其名者下也人不愛名則雖有刑法干
戈不可止其惡也武王克商式商容之閭釋箕子
之囚封比干之墓是聖人敦奨名教以激勸天下
如取道家之言不使近名則豈復有忠臣烈士為
國家之用哉
　　　　晁錯論　文　彦博
臣讀漢史晁錯之策云五帝神聖其臣莫能及故
自親事臣謂錯之言乖謬頗甚因試論之夫易之
乾曰天道也君道也坤曰地道也臣道也天地既
位君臣之象著矣君臣交濟邦家之治隆矣而錯
乃云臣不及君故自親事然則古之聖帝明王安
用輔相而致治乎所謂五帝者堯舜為聖之優故
仲尼刪詩書則斷自唐虞為萬世法二典之載堯
則有命羲和為天地四時之官允釐百工庶績咸
熙舜則命禹平水土棄為稷官契作司徒臯陶作
士垂為共工益為朕虞伯夷秩宗䕫典樂龍納言
皆選於衆而後用其人各任以職且云僉曰汝諧
慎柬之至也所以百工允釐熙帝之載如此則堯
舜果自親事乎仲尼曰舜何為哉端拱正南面而
已錯所謂自親事豈非乖謬乎若後之人君謂錯
言為是乃以一身一心兩耳兩目獨任自用以周
天下之萬務豈不殆哉又将使厥后自聖無復察
邇言好問之裕仲尼云一言幾於䘮邦者謂人莫
已若則錯之言亦幾於茲乎臣故著論深切以明
之庶幾有所補益
　　　　本論　歐陽　修
佛法為中國患千餘嵗世之卓然不惑而有力者
莫不欲去之已嘗去矣而復大集攻之暫破而愈
堅撲之未滅而愈熾遂至於無可奈何是果不可
去邪蓋亦未知其方也夫醫者之於疾也必推其
病之所自来而治其受病之處病之中人乘乎氣
虚而入焉則善醫者不攻其疾而務養其氣氣實
則病去此自然之効也故救天下之患者亦必推
其患之所自来而治其受患之處佛為夷狄去中
國最逺而有佛固己久矣堯舜三代之際王政修
明禮義之教充於天下於此之時雖有佛無由而
入及三代衰王政缺禮義廢後二百餘年而佛至
乎中國由是言之佛所以爲吾患者乗其缺廢之
時而来此其受患之本也補其缺修其廢使王政
明而禮義充則雖有佛無所施於吾民矣此亦自
然之勢也昔堯舜三代之爲政設爲井田之法籍
天下之人計其口而皆受之田凡人之力能勝耕
者莫不有田而耕之歛以什一差其征賦以督其
不勤使天下之人力皆盡於南畒而不暇乎其他
然又懼其勞且怠而入於邪僻也於是為制牲牢
酒醴以養其體弦匏爼豆以悦其耳目於其不耕
休力之時而教之以禮故因其田獵而爲蒐狩之
禮因其嫁娶而為婚姻之禮因其死􁩦而為䘮祭
之禮因其飲食羣聚而為鄉射之禮非徒以防其
亂又因而教之使知尊卑長㓜凡人之大倫也故
凡養生送死之道皆因其欲而為之制飾之物采
而文焉所以悦之使其易趣也順其情性而節焉
所以防之使其不過也然猶懼其未也又為立學
以講明之故上自天子之郊下至鄉黨莫不有學
擇民之聰明者而習焉使相告語而誘勸其愚墮
嗚呼何其備也蓋堯舜三代之為政如此其慮民
之意甚精治民之具甚備防民之術甚周誘民之
道甚篤行之以勤而被於物者洽浸之以漸而入
於人者深故民之生也不用力乎南畒則從事於
禮樂之際不在其家則在乎庠序之間耳聞目見
無非仁義禮樂而趣之不知其倦終身不見異物
又奚暇夫外慕哉故曰雖有佛無由而入者謂有
此具也及周之衰秦并天下盡去三代之法而王
道中絶後之有天下者不能勉强其為治之具不
備防民之漸不周佛於此時乗間而出千有餘嵗
之間佛之来者日益衆吾之所為者日益壊井田
最先廢而兼并游墮之姦起其後所謂蒐狩婚姻
䘮祭鄉射之禮凡所以教民之具相次而盡廢然
後民之姦者有暇而為佗其良者泯然不見禮義
之及已夫姦民有餘力則思為邪僻良民不見禮
義則莫知所趣佛於此時乘其隙方鼓其雄誕之
説而牽之則民不得不從而歸矣又况王公大人
往往倡而敺之曰佛是真可歸依者然則吾民何
疑而不歸焉幸而有一不惑者方艴然而怒曰佛
何為者吾将操戈而逐之又曰吾将有説以排之
夫千歳之患徧於天下豈一人一日之可為民之
沈酣入於骨髓非口舌之可勝然則将奈何曰莫
若修其本以勝之昔戰國之時楊墨交亂孟子患
之而專言仁義故仁義之説勝則楊墨之學廢漢
之時百家並興董生患之而退修孔氏之道故孔氏之
道明而百家息此所謂修其本以勝之之效也今八尺之
夫被甲荷㦸勇蓋三軍然而見佛則拜聞佛之説
則有畏慕之誠者何也彼誠壮佼其中心茫然無
所守而然也一介之士眇然柔懦進趨畏怯然而
聞有道佛者則義形於色非徒不為之屈又欲驅
而絶之者何也彼無佗焉學問明而禮義熟中心
有所守以勝之也然則禮義者勝佛之本也今一
介之士知禮義者尚能不為之屈使天下皆知禮
義則勝之矣此自然之埶也
　　　　朋黨論　歐陽　修
臣聞朋黨之説自古有之惟幸人君辨其君子小
人而已大凡君子與君子以同道為朋小人與小
人以同利為朋此自然之理也然臣謂小人無朋
惟君子則有之其故何哉小人所好者禄利也所
貪者財貨也當其同利之時暫相黨引以為朋者
偽也及其見利而争先或利盡而交踈則反相賊
害雖其兄弟親戚不能相保故臣謂小人無朋其
暫為朋者偽也君子則不然所守者道義所行者
忠信所惜者名節以之修身則同道而相益以之
事國則同心而共濟終始如一此君子之朋也故
為人君者恒當退小人之偽朋用君子之真朋則
天下治矣堯之時小人共工驩兠等四人為一朋
君子八元八凱十六人為一朋舜佐堯退四凶小
人之朋而進元凱君子之朋堯之天下大治及舜
自為天子而臯䕫稷契等二十二人並列于朝更
相稱美更相推讓凡二十二人為一朋而舜皆用
之天下亦大治書曰紂有臣億萬惟億萬心予有
臣三千惟一心紂之時億萬人各異心可謂不為
朋矣然紂以亡國周武王之臣三千人為一大朋
而周用以興後漢獻帝時盡取天下名士囚禁之
目為黨人及黄巾賊起漢室大亂後方悔盡解黨
人而釋之然已無救矣唐之晚年漸起朋黨之論
及昭宗時盡殺朝之名士或投之黄河曰此輩清
流可投濁流而唐遂亡矣夫前世之主能使人人
異心不為朋莫如紂能禁絶善人為朋莫如漢獻
帝能誅戮清流之朋莫如唐昭宗世然皆亂亡其
國更相稱美推讓而不自疑莫如舜之二十二臣
舜亦不疑而皆用之然而後世不誚舜爲二十二
人朋黨所欺而稱舜爲聰明之聖者以能辨君子
與小人也周武之世舉其國之臣三千人共爲一
朋自古爲朋之多且大莫如周然周用此以興者
善人雖多而不猒也夫興亡治亂之迹爲人君者
可以鑒矣
　　　　爲君難論上　歐陽　修
語曰爲君難者孰難哉蓋莫難於用人夫用人之
術任之必專信之必篤然後能盡其材而可共成
事及其失也任之欲專則不復謀於人而拒絶群
議是欲盡一人之用而先失衆人之心也信之欲
篤則一切不疑而果於必行是不審事之可否不
計功之成敗也夫違衆舉事又不審計而輕發其
百舉百失而及於禍敗此理之宜然也亦有幸而成
功者人情成是而敗非則又從而贊之以其違衆
為獨見之明以其拒諫為不惑羣論以其偏信而
輕發為决於能斷使後世人君慕此三者以自期
至其信用一失而及於禍敗則雖悔而不可及此
甚可歎也前世為人君者力拒羣議専信一人而
不能早悟以及於禍敗者多矣不可以偏舉請試
舉其一二昔秦符堅地大兵强有衆九十六萬號
稱百萬蔑視東晋指為一隅謂可直以氣吞之耳
然而舉國之人皆言晋不可伐更進互説者不可
勝數其所陳天時人事堅隨以强辨折之忠言讜
論皆沮屈而去如王猛苻融老成之言也不聽太
子宏少子詵至親之言也不聽沙門道安堅平生
所信重者也數為之言不聽惟聽信一将軍慕容
垂者垂之言曰陛下内㫁神謀足矣不煩廣訪朝
臣以亂聖慮堅大喜曰與吾共定天下者惟卿爾
於是决意不疑遂大舉南伐兵至夀春晉以數千
人擊之大敗而歸比至洛陽九十六萬兵亡其八
十六萬堅自此兵威沮䘮不復能振遂至於亂亡
近五代時後唐清泰帝患晉祖之鎮太原也地近
契丹恃兵跋扈議欲徙之於鄆州舉朝之士皆諫
以爲未可帝意必欲徙之夜召常所與謀樞密直
學士薛文遇問之以决可否文遇對曰臣聞作舍
道邉三年不成此事斷在陛下何必更問羣臣帝
大喜曰術者言我今年當得一賢佐助我中興卿
其是乎即時命學士草制徙晉祖於鄆州明旦宣
麻在廷之臣皆失色後六日而晉祖反書至清泰
帝憂懼不知所為謂李崧曰我適見薛文遇為之
肉顫欲自抽刀刺之崧對曰事已至此悔無及矣
但君臣相顧涕泣而已由是言之能力拒羣議専
信一人莫如二君之果也由之以致禍敗亂亡亦
莫如二君之酷也方苻堅欲與慕容垂共定天下
清泰帝以薛文遇為賢佐助我中興可謂臨亂之
君各賢其臣者也或有詰予曰然則用人者不可
専信乎應之曰齊桓公之用管仲蜀先主之用諸
葛亮可謂専而信矣不聞舉齊蜀之臣民非之也
蓋其令出而舉國之臣民從事行而舉國之臣民
便故桓公先主得以専任而不貳也使令出而兩
國之人不從事行而兩國之人不便則彼二君者
其肯専任而信之以失衆心而歛國怨乎
　　　　為君難論下　歐陽　修
嗚呼用人之難矣未若聽言之難也夫人之言非
一端也巧辯縱横而可喜忠言質樸而多訥此非
聽言之難在聽者之明暗也䛕言順意而易悦直
言逆耳而觸怒此非聽言之難在聽者之賢愚也
是皆未足為難也若聽其言則可用然用之有輙
敗人之事者聽其言若不可用然非如其言不能
以成功者此然後為聽言之難也請試舉其一二
戰國時趙将有趙括者善言兵自謂天下莫能當
其父奢趙之名将老於用兵者也每與括言亦不
能屈然奢終不以括為能也歎曰趙若以括為将
必敗趙事其後奢死趙遂以括為将其母自見趙
王亦言括不可用趙王不聽使括将而攻秦括為
秦軍射死趙兵大敗降秦者四十萬人阬於長平
蓋當時未有如括善言兵亦未有如括大敗者也
此聽其言可用用之輙敗人事者趙括是也秦始
皇欲伐荆問其将李信用兵幾何信方年少而勇
對曰不過二十萬足矣始皇大喜又以問老将王
翦翦曰非六十萬不可始皇不悦曰将軍老矣何
其怯也因以信爲可用即與兵二十萬使伐荆王
翦遂謝病退老於頻陽已而信大爲荆人所敗亡
七都尉而還始皇大慙自駕如頻陽謝翦因强起
之翦曰必欲用臣非六十萬不可於是卒與六十
萬而往遂以滅荆夫初聽其言若可用用之宜矣
輙敗事聽其言若不可用捨之宜矣然必如其説
則成功此所以爲難也予又以謂秦趙二主非徒
失於聽言亦由樂用新進忽弃老成此其所以敗
也大抵新進之士喜勇鋭老成之人多持重此所
以人主之好立功名者聽勇鋭之語則易合聞持
重之言則難入也若趙括者則又有説焉予略考
史記所書是時趙方遣亷頗攻秦頗趙名将也秦
人畏頗而知括虛言易與也因行反間於趙曰秦
人所畏者趙括也若趙以為将則秦懼矣趙王不
悟反間也遂用括為将以代頗藺相如力諫以為
不可趙王不聽遂至於敗由是言之括虗談無實
而不可用其父知之其母亦知之趙之諸臣藺相
如等亦知之外至敵國亦知之獨其主不悟爾夫
用人之失天下之人皆知其不可而獨其主不知
者莫大之患也前世之禍亂敗亡由此者不可勝
數也
皇朝文鑑卷第九十四
皇朝文鑑巻第九十五
　論
　　　泰誓論　歐陽　脩
　　　辨惑　石　介
　　　漢論上　石　介
　　　漢論中　石　介
　　　漢論下　石　介
　　　隂徳論　石　介
　　　賞罰論　劉　敞
　　　患盜論　劉　敞
　　　叔輙論　劉　敞
　　　　泰誓論　歐陽　脩
書稱商始咎周以乗黎乗黎者西伯也西伯以征伐諸
侯爲職事其伐黎而勝也商人已疑其難制而惡
之使西伯赫然見其不臣之状與商並立而稱王
如此十年商人　反晏然不以爲怪其父師老臣
如祖伊微子之徒亦黙然相與熟視而無一言此
豈近於人情邪由是言之謂西伯受命稱王十年
者妄説也以紂之雄猜暴虐嘗醢九侯而脯鄂侯
矣西伯聞之竊歎遂執而囚之幾不免死至其叛已
不臣而自王乃反優容而不問者十年此豈近於
人情邪由是言之謂西伯受命稱王十年者妄説
也孔子曰三分天下有其二以服事商使西伯不
稱臣而稱王安能服事於商乎且謂西伯稱王者
起於何説而孔子之言萬世之信也由是言之謂
西伯受命稱王十年者妄説也伯夷叔齊古之知
義之士也方其讓國而去顧天下皆莫可歸聞西
伯之賢共往歸之當是時紂雖無道天子也天子
在上諸侯不稱臣而稱王是僣叛之國也然二子
不以為非依之乆而不去至武王伐紂始以為非
而棄去彼二子者始顧天下莫可歸卒依僣叛之
國而不去不非其父而非其子此豈近於人情邪
由是言之謂西伯受命稱王十年者妄説也書之
泰誓十有一年説者因以謂自文王受命九年及
武王居䘮二年并數之爾是以西伯聽虞芮之訟
謂之受命以為元年此又妄説也古者人君即位
必稱元年常事爾不以為重也後世曲學之士説
春秋始以改元為重事然則果常事歟固不足道
也果重事歟西伯即位已改元矣中間不宜改元
而又改元至武王即位宜改元而反不改元乃上
冒先君之元年并其居䘮稱十一年及其滅商而
得天下其事大於聽訟逺矣又不改元由是言之
謂西伯以受命之年為元年者妄説也後之學者
知西伯生不稱王而中間不再改元則詩書所載
文武之事粲然明白而不誣矣或曰然則武王畢
䘮伐紂而泰誓曷為稱十有一年對曰畢䘮伐紂
出諸家之小説而泰誓六經之明文也昔者孔子
當衰周之際患衆説紛紜以惑亂世於是退而修
六經以為後世法及孔子既歿去聖稍逺而衆説
復興與六經相亂自漢以来莫能辨正今有卓然
之士一取信乎六經則泰誓者武王之事也十有
一年者武王即位之十有一年爾復何疑哉司馬
遷作周本紀雖曰武王即位九年祭於文王之墓
然後治兵于盟津至作伯夷列傳則又載父死不葬
之説皆不可為信是以吾無取焉取信于書可矣
　　　　辨惑　石　介
吾謂天地間必然無者有三無神仙無黄金術無
佛然此三者舉世人皆惑之以為必有故甘心樂
死而求之然吾以為必無者吾有以知之大凡窮
天下而奉之者一人也莫崇於一人莫貴於一人
無求不得其欲無取不得其志天地兩間苟所有
者惟不索焉索之莫不獲也秦始皇之求為仙漢
武帝之求為黄金蕭武帝之求為佛勤已至矣而
秦始皇帝逺遊死蕭武帝餓死漢武帝鑄黄金不
成推是而言吾知必無神仙也必無佛也必無黄
金術也
　　　　漢論上　石　介
噫嘻王道其駮於漢乎湯革夏改正朔易服色以
順天命而已其餘盡循禹之道周革商改正朔易
服色以順天命而已其餘盡循湯之道漢革秦不
能盡循周之道王道於斯駮焉夫井田三王之法
也什一三王之制也封建三王之治也射鄉三王
之禮也學校三王之教也度量以齊衣服以章宫
室以等三王之訓也三王市㕓而不税闗譏而不
征林麓川澤以時入而不禁用民之力嵗不過三
日五十者養于鄉六十者養于國七十者養于學
孤獨鰥寡皆有常餼周衰王道息秦并天下遂盡
滅三王之道漢革秦之祚已矣不能革秦之弊猶
襲秦之政而井田卒不用也什一卒不行也射鄉
卒不舉也學校卒不興也度量卒不齊也衣服卒
不章也宫室卒不等也市㕓而税闗譏而征林麓
川澤不以時而入用民之力無日五十六十七十
者不養孤寡鰥獨無常餼三王之道不復非秦之
罪也漢之罪也桀滅夏道湯亦受命克承禹烈故
夏之民歸于商不見商之政而見禹之政商之民歸
于周不見周之政而見湯之政秦滅周道漢亦受命
不襲周之政而㳂秦之弊立漢之政故秦之民歸于
漢見漢之政而不見周之政葢以漢之禮樂易三
王之禮樂也以漢之制度易三王之制度也以漢
之爵賞易三王之爵賞也以漢之法律易三王之
法律也以漢之政令易三王之政令也噫漢順天
應人以仁易暴以治易亂三王之舉其始何如此
其盛哉其終何如此其卑哉三王建大中之道置
而不行區區襲秦之餘立漢之法可惜矣
　　　　漢論中　石　介
或曰漢改三王之道作之者其誰歟曰曹參陸賈
叔孫通之罪也漢髙祖以干戈而定天下陸賈曰
陛下馬上得之不可馬上治之於是使賈著秦所
以得天下及古今成敗之國賈凡著十二篇每奏
一篇帝輙稱善髙祖已平天下羣臣飲酒爭功或
妄呼拔劔擊柱上患之叔孫通乃與弟子百餘人雜
採古禮與秦儀以為漢儀帝用之曰今日知為皇帝
之貴也漢髙祖豁達大度聰明神聖溫恭濬哲英威
睿武其資材固不下乎湯禹與文武道之使為帝則
帝矣使為王則王矣方平定禍亂思為漢家改正朔
定禮樂立制度明文章施道徳張教化一風俗興太
平以垂於千萬世賈若能逺舉帝皇之道致於人君
施於國家布於天下通若能純用三王之禮施於朝
廷通於政教格於後世以髙皇之材而不能之乎乃
齪齪進夫當時之近務王霸之猥略貴乎易行孜孜
舉夫近古之野禮亡秦之雜儀求夫疾效使髙祖上
視湯武有慙徳漢家比蹤三王為不侔可惜也哉初
蕭何為相天下未甚又而何死曹參代之參以為蕭
爲之規當守之勿失日飲醇酒寛縱不治事雖復惠
帝求治參不能竭才輔之直以髙祖之初定禍亂蕭
何之草創律令民僅出塗炭為已太平國僅立法式
為已大備當其髙祖之既平禍亂蕭何之既定律令
惠帝之方求治參能竭伊尹致君如堯舜之心周公
輔成王致太平之道以事惠帝制度之未脩者脩之教
化之未格者格之文章之未備者備之禮律之未明
者明之刑政之未和者和之盡循三王之道而行
之賈與通既施之於前參復行之於後漢豈有不
及三王之治者乎故曰陸賈叔孫通曹參之罪也
　　　　漢論下　石　介
或曰時有澆淳道有升降當漢之時固不同三代
之時也盡行三王之道可乎曰時有澆淳非謂後
之時不淳於昔之時也道有升降非謂今之道皆
降古之道也夫時在治亂道在聖人非有先後耳
桀紂興則民性暴湯武興則民性善湯之時固在
桀之後武之時固在紂之後而湯武之時豈有不
淳於桀紂之時其道亦已降乎其民亦已難教乎
時治則淳時亂則澆非時有澆淳也聖人存則道
從而隆聖人亡則道從而降非道有升降也民厭
周久矣苦秦甚矣秦之政檻穽也民得出檻穽也
唯使之從三王之政非如檻穽之深閉可畏也既
得出檻穽而得適非檻穽人皆樂然從之也况使
從三王大中之道躋於泰然安樂乎當髙祖提秦
之民於千萬丈不測深淵中置之於平地若示之
以三王之政革之以三王之化鼓之以三王之號
令明之以三王之律度民有不肯從之乃曰不如
在千萬丈不測深淵中之樂邪吾未之信也當乎
天下初定也民未有富兼貧民未有彊凌弱民未
有衆吞寡民未有大并小因定之經界因爲之井
田民有爭乎國未有巡行之費國未有兵衆之動
國未有土木之耗因爲之什一之法因立之中正
之道國闕用乎封建以域之射郷以仁之庠序以
教之養老以厚之秦之民不爲漢之民爲三王之
民也民不見漢之政見三王之政也伊尹俾其君
不及堯舜其心媿耻若撻於市湯去堯舜數百年
矣而又承桀之大亂其時固亦澆漓矣且能以堯
舜致其君曹參陸賈叔孫通乃獨不能以三王之
道事於漢使漢不及三王誠可罪也或曰漢之輔
政者前有蕭張中有平勃後有霍光魏相公孫博陽
侯韋賢父子而獨責於賈與通暨曹相國不亦偏
乎曰易之革曰天地革而四時成湯武革命順乎
天而應乎人君子以治曆明時鼎曰君子以正位
凝命當髙祖定天下乃革去故鼎取新之日也曹
參陸賈叔孫通正當君子以治曆明時正位凝命
之際也㑹其時乘其際不能創制度明律令以垂
萬世法適當其罪也至於後世法令已定矣條章
已著矣制度已行矣朝廷循之已慣習矣而遽更
之得無亂乎富者已連田兼地矣彊己凌弱矣衆
己呑寡矣大己并小矣而遽正之以經界居之以
井田民肯從乎後嗣奢縱日作土木不息内蓄嬪
侍外耽畋遊殫天下之力猶供億不足而遽行中
正之道取什一之賦罷闗市開山澤國其不乏乎
故晁錯請削國地而被誅仲舒請限民田而不用
霍光魏相公孫韋賢博陽侯雖有其才豈復能為
漢家革制度乎適不當其時也故吾罪曹參陸賈
叔孫通也
　　　　隂徳論　石　介
夫天辟乎上地辟乎下君辟乎中天地人異位而
同治也天地之治曰禍福君之治曰刑賞其出一
也皆隨其善惡而散布之善斯賞惡斯刑是謂順
天地天地順而風雨和百榖嘉惡斯賞善斯刑是
謂逆天地天地逆而隂陽乖四時悖三才之道不
相離其應如影響禍福刑賞豈異出乎夫人不達
天地君之治昩禍福刑賞之所出行君威命執君
刑柄發仁布令代君誅賞而硜硜焉守小慈蹈小
仁不肯去一姦人刑一有罪皆曰存隂徳其大㫖
謂不殺一人不傷一物則天地神明之所福也苟
不以己之喜怒以天下之喜怒殺傷雖多天地神
明福之矣苟不以天下之喜怒而以己之喜怒而
害一人損一物天地神明固禍之矣且天地能覆
載而不能明示禍福於人樹之以君假其刑賞以
嚮背善惡人君能刑賞而不能親行黜陟於下任
之以臣假其威權以進退貪良良者進之君賞之
也天福之也奚其徳哉貪者退之君刑之也天禍
之也奚其仇哉以進退於人謂徳仇在已乎欺天
而無君也州方千里牧非其人千里受弊邑方百
里宰非其人百里受弊使一牧一宰有罪而罹其
誅孰多千里百里無其辜而受其弊是仁一牧宰
而不仁於千里也暴我鰥寡虐我惸嫠天地君所
欲除而存之違天地君也違天地君而曰存隂徳
禍斯及矣白額虎暴而害物周處殺之而獲福兩
頭蛇見而人死叔敖斬之而得報尸而官塗而民
其害豈特白額虎兩頭蛇之比也而能除之隂徳
隆而無窮矣
　　　　賞罰論　劉　敞
賞為勸有功也賞必以春夏不已怠乎罰為懲有
罪也罰必以秋冬不已緩乎怠則不勸緩則不懲然而
曰賞以春夏罰以秋冬者是非聖人之意也應之曰
否子所謂功者謂扶世治民之為功乎抑謂闢土彊
兵之為功乎子所謂罪者謂䘮業失序之爲罪乎抑
謂殘民害上之為罪乎子賞之勸也将勸其至於善
而已乎将幸其身而已也子罰之懲也将勉其至
於耻乎将勉其身而已也吾語汝聖王之治聖王
之治官得其職民勸其事物安其所無獨治之名
無倉卒之功是以三載考績三考黜陟幽明其陟
也所謂賞其黜也所謂罰賞以春夏罰以秋冬則
何怠且緩之有古者唯軍賞不逾時軍罰亦不逾
時用命賞于祖欲民速得為善之利也不用命戮
于社欲民速見為不善之辜是聖王之所不得已
而用之者也非所以治士大夫故子之所刺者平
世之治也子之所稱者軍中之法也且夫賞為勸
善也為善者終身誠之今一賞以春夏而已至于
怠矣則是雖為善未嘗不偽也從而賞之是賞偽
也豈所謂善乎與其賞是人也則若勿賞是人也
故君子正行非以干祿也經徳非以希世也愛民
非以邀譽也尊主非以懐賞也故有功雖賞不驕
賞之雖晚不怠曰非春夏則不可賞乎趣取賞而
已矣何必春夏為曰否是所謂順天者也為人父
者莫不欲其子之孝於已欲其子之孝於己莫若
已為孝為人上者莫不欲其下之順於已欲其下
之順於已莫若已為順天者主之上也王者諸侯
之上也諸侯者大夫士之上也故王者順天則諸侯
順王諸侯順王則大夫士順君君之所為而大夫
士為之是良大夫士也王之所為而諸侯為之是
賢諸侯也天之所為而王者為之是聖王也故春
夏者天之和氣也天所以施生也物之所榮也故
賞行焉秋冬者天之義氣也天所以肅殺也人物
之所畏也故罰行焉故賞罰之所以順天者臣事
君也子事父也少事長也賤事貴也其本在王天
下之君悦而言之曰王猶順天則天下之君莫不
悦而順王天下之君悦而順王則天下之大夫士悦而言
之曰君猶順王則天下之大夫士莫不悦而順君故王者
父事天母事地兄事日非以祈報也以逹天下之大義也
　　　　患盗論　劉　敞
天下方患盗或問劉子曰盗可除乎對曰何為不
可除也顧盗有源能止其源何盗之患或曰請問
盗源對曰衣食不足盗之源也政賦不均盗之源
也教化不修盗之源也一源慢則探囊發篋而為
盗矣二源慢則操兵刃刼良民而為盗矣三源慢
則攻城邑略百姓而為盗矣此所謂盗有源也豐
世無盗者足也治世無賊者均也化世無亂者順
也今不務衣食而務無盗賊是止水而不塞源也
不務化盗而務禁盗是縱焚而救以升龠也且律
使竊財者刑傷人者死其法重矣而盗不為止者
非不畏死也念無以生以謂坐而待死不若起而
圖生也且律使凡盗賊能自告者除其罪或賜之
衣裳劔帶官爵品秩其恩深矣而盗不應募非不
願生也念無以樂生以謂為民乃甚苦為盗乃甚
逸也然則盗非其自欲為之由上以法驅之使為
也其不欲出也非其自不欲出由上以法持之使
留也若夫衣食素周其身亷恥夙加其心彼唯恐
不得齒良人何敢然哉故懼之以死而不懼勸之
以生而不勸則雖煩直指之使重督捕之科固未
有益也今有司本源之不䘏而倚辦於牧守此乃
臧武仲所以辭不能詰也凡人有九年耕然後有
三年之食有三年之食然後可教以禮義今所以
使衣食不足政賦不均教化不脩者牧守乎哉吾
恐未得其益而漢武沉命之敝殆復起矣若乃尚
擿發之術任巧譎之數者未足以絶姦而卻雍因
以見殺於晉故仲尼有言聽訟吾猶人也必也使
無訟乎推而廣之亦曰用兵吾猶人也必也使無
戰乎引而伸之亦曰禁盗吾猶人也必也使無盗
乎盍亦反其本而已矣爰自元昊犯邉中國頗多
盗山東尤甚天子使侍御史督捕且招懐之不能
盡得於是令州郡盗發而不輙得者長吏坐之欲
重其事予以謂未盡於防故作此論
　　　　叔輙論　劉　敞
叔輙哭日食叔孫昭子譏之曰叔輙將死矣非所
哭也嗚呼叔孫昭子不知言者乎夫昭公弱君也
享國乆矣季氏彊臣也能專其政所樹置非親戚
則黨與也一臣君不得使焉一民君不得有焉賞
罰違於衆而形勢􁑤於外子家駒逹於人者也閉
其口而禄仕矣梓㥀逹於天者也詭辭不敢正言
矣是以叔輙知日食之憂必将及君欲陳則不見
信欲嘿則不能巳欲謀則逼於禍欲隨則失其守
發憤壹鬱而無與誰語故慷慨感激至于號咷也
設使昭公因而感悟聽用其謀援忠直退姦邪破
朋黨之敝禁彊僣之臣魯可復興豈獨長守其貴
哉當是之時仲尼聖人也而生其國顔冉之徒仁
人也四方歸之舉而用焉以謀三桓易矣然而遂
不覺悟長惡養凶不及五年奔走失國寄於乾侯
終身愁孤從此觀之豈不可大哀而慟哭乎此乃
叔輙之所以感也夫忠國之君子明於禮義而陋
於知人心人固未易知也易曰書不盡言言不盡
意夫言而書之以謂詳矣而猶曰不盡而况乎未
始書之未始言之者哉此叔輙所以見譏於當世
狂而不信者也嗟夫
皇朝文鑑巻第九十五
皇朝文鑑卷第九十六
　論
　　　治戎上　劉　敞
　　　治戎下　劉　敞
　　　賢論　劉　敞
　　　救日論　劉　敞
　　　材論　王　安石
　　　原過　王　安石
　　　周公　王　安石
　　　功名論　司馬　光
　　　葬論　司馬　光
　　　　治戎上　劉　敞
丗言兵者莫求於經丗言經者莫及於兵非期相
反以謂兵不足以經言經不足以兵言是不然也
正萬事之本者莫近於春秋春秋之事母大於兵
者聖人所重也聖人所重其道之不宜不詳其持
之不宜不精試考之以其文鉤之以其義援而類
之比而貫之儻可見乎堂之上弗察弗能辨觚角
也堂之下弗察弗能辨馬牛也而況乎聖人之意
春秋之文哉請問治戎柰何曰王者之於天下言
敗而不言敵夷狄之於中國言入而不言勝中國
之於夷狄言勝而不言戰三者在春秋矣大本也
然則是何也王者之於天下言敗而不言敵其義
猶曰王者則固無敵云爾夫王者旣巳處太極之
位立萬物之上矣其嚴如天帝其動如神明四海
之内小大之屬莫不委性歸命焉是其貴者無敵
也苟天之所長地之所養畢入府廩以爲貢賦是
其富者無敵也自生齒以上食土之毛者皆有任
職失職不任則死及之是其衆無敵也發號施令
乗至日出西至日入南至交趾北至孤竹善得以
賞惡得以罰君臣待以固父子待以親夫婦待以
安師友待以成是其順者無敵也据無敵之形而
善持用之以擬天下是故以其至貴擬至賤則賤
不亢矣必勝之勢也以其至富擬至貧則貧不亢
矣必勝之勢也以其至衆擬寡則寡不亢矣必勝
之勢也以其至順擬至逆則逆不亢矣必勝之勢
也据無敵之形四操必勝之勢四然而猶有敗焉
者則是非至賤至貧至寡至逆之能使然矣吾必
不善持吾貴也吾必不善用吾富也吾必不善壹
吾衆也吾必不善明吾順也是故春秋探其情而
反之曰王師敗績于茅戎非有能敗王之師者也
王自墯也故曰躬自厚而巳矣是故昔者先王之
御天下諸侯時朝其適有逆命未討也脩其志意
脩其名訓脩其文告序成而後震之以威一物不
先則勝不可必此春秋所以顯言敗而隱言敵者
非諱也罪不主於敵顯言敗也非不恥也自吾有
以取之也然夫太極之貴無訾之富億兆之衆至
正之順雖有猖狂惑亂之臣誰能憚之
　　　　治戎下
夷狄之於中國言入而不言勝是何也凡以義却
之也十二公之事二百四十二年之乆天下之廣
兵革之變夷狄之患甚衆然而有言入中國者矣
(衛/狄入)未有言敗中國者也非無其事而不言蓋有
其事而不書焉耳夫夷狄者至賤也至亂也至不
肖也中國者至貴也至治也至有義也春秋之說
不使賤加貴不使亂加治不使不肖加有義是故
夷狄之來寇適不幸而不勝春秋之書之適幸而
勝雖有其功不得有其名故言其入而不言勝其
義猶曰可以有入中國不可以有勝中國云爾其
名猶逺之況其實乎其言猶惡之況其類乎此春
秋之指也問者曰夷狄一耳春秋惡其勝不惡其
入何也曰非不惡其入也入非夷狄之所能制凡
在中國之禦與不也其禦之具素脩則夷狄不能
入其禦之具不素脩則夷狄入然而所謂禦之者
非至而禦之之謂也先其未至也先其未至者非
城郭完甲兵足之謂也政而巳矣故春秋之禦戎
也外而不内䟽而不狎母示之色以動其目母示
之聲以動其耳母示之貨以動其欲母示之侈以
動其俗母示之怠以動其體動之端見則兆之至
矣夫夷狄中國其天性固異焉是故謹吾色母出
於禮以示不可以淫縱爲也謹吾聲母出於雅以
示不可以汚濫入也謹吾貨母出於義以示不可
以貪婪有也謹吾俗母入於侈以示不可以荒悖
服也謹吾體母入於怠以示不可以愉墯居也彼
其還觀中國則若鳥之窺淵獸之窺藂雖有攫拏
之心者知不可往焉而止矣故聖王服戎而非戰
也禦戎而非抗也春秋患人之莫能知義故順其
理而著之曰公追戎于濟西夫不言其來而言其
追猶曰噫嘻千乗之國萬夫之長亦大也巳矣不
能使之勿來而顧以追之爲功乎此其意也是故
春秋雖甚賤夷狄而不諱其入責中國也雖甚責
中國而猶没其敗者絕異類也夷狄之敗中國唯
姜戎逹于經(三年/僖三十)非姜戎賢也晉襄公帥而與
之俱也夫知聖人者患其不學學之患其不思思
之者患其不廣思而廣之安有不得哉孔子曰聽
訟吾猶人也必也使無訟乎因而推之是亦曰督
戰吾猶人也必也使無戰禦㓂吾猶人也必也使
無寇是一貫也
　　　　賢論　劉　敞
人君之賢其身賢也不若其使賢之爲賢也人臣之賢
其身賢也不若其薦賢之為賢也聰明辨惠伎
藝敏給此可謂賢矣然是謂匹夫之局非人君之
操也人君者目不自視明者效之耳不自聴聰者
效之口不自言智者效之心不自慮聖者效之故曰天下
治而已矣百官當而已此人君之操也明者視之則視
必逺聰者聴之則聴必微智者言之則言必當聖
者慮之則慮必精使獨用其身不能治也雖欲治
之不能給也故曰不若使賢之為賢也忠信仁義
剛毅有立此可謂賢矣然是謂終身之善也未足
以傳世也人臣者以其宗廟為心焉以其萬民為
心焉以其後嗣為心焉大為之謀而使智者就之
逺為之略而使仁者守之今世頼其澤後世䝉其
福世續其類是天地之功也是春夏秋冬之相與
成嵗也故曰不若薦賢之為賢也劉子曰昔者舜
有天下大聖人也惟其不欲其身賢而已矣是以
舜好問好察邇言所舉而用者二十有二人被袗
衣鼓琴二女果而天下治昔者周公相天下大聖
人也惟其不欲其身賢而已矣是以日仄不倦勞
於求士所執贄見者十有餘人所交友者百有餘
人賢者相與繼其徳而成之至其末也刑措四十
餘年故君莫盛於舜臣莫盛於周公不為舜之為
者非賢君也不為周公之為者非賢臣也劉子曰
君之不君非獨愚也雖聰明辨慧伎藝敏給而不
知用賢者猶不君也臣之不臣非獨鄙也雖忠信
仁義剛毅有立而不知薦賢者猶不臣也昔者桀
紂矜天下以能高人臣以聲則是豈不聰明辨慧
伎藝敏給哉惟其自賢而已不知用賢至於亡也
昔者臧文仲相魯國魯國以強其言必當則是豈
不忠信仁義剛毅有立哉惟其自賢而已不知薦
賢至於削也故曰雖有周公之才之美使驕且吝
其餘不足觀也已所謂驕者非獨以貴驕人以富
驕人者也以材驕人者有甚焉所謂吝者非獨吝
於爵人吝於分人者也吝於教人者有甚焉故以
材驕人慢也人怨之吝於教人忌也人踈之是以
古之君子莫為驕與吝也求為人君者盡於此矣
求為人臣者盡於此矣詩云不識不知順帝之則
言君之所以為君也詩云樂只君子保艾爾後言
臣之所以為臣也君為君焉臣為臣焉雖亘萬世
吾不知其可改也
　　　　救日論　劉　敞
春秋左氏傳曰二至二分日有食之不為災又曰
非正陽之月不鼓臣以為過矣夫聖王所甚畏而
事者莫如天天神之最著而明者莫如日日者衆
陽之宗人君之表也日有食之天子則伐鼔于社
諸侯則伐鼓于朝非慕為迂闊而塗民耳目也明
其隂侵陽柔乗剛臣蔽君妻凌夫逆徳之漸不可
長也如是則奚救奚不救奚畏奚不畏哉丘明之
言使諛臣依以謟其君邪臣資以固其身臣請辨
之幽王之詩曰十月之交朔日辛卯日有食之亦
孔之醜周之月則二分已安在其不為災者歟夏
書曰乃季秋月朔辰弗集于房瞽奏鼓嗇夫馳
庶人走夏之季秋非正陽也安在其不鼓者歟由
此觀之日食之必可畏必當救也無所疑矣夫謟
諛姦邪之臣出則朋黨比周以遂其私入則詖偽
欺罔以濟其欲固日夜無須臾之間唯恐君之覺
已也日有食之是將喜焉庸肯斥言災異以儆於
上哉是以或至於夷陵而猶不寤魯季孫漢張禹
是也昔者季孫意如之専魯知日食之為傷其君
而不憂也卒逐昭公張禹之仕漢知日食之為害
國而不告也卒成王氏嗚呼變所從来㣲矣為人
上者可不察哉可不察哉
　　　　材論　王　安石
天下之患不患材之不衆患上之人不欲其衆不
患士之不欲爲患上之人不使其爲也夫材之用
國之棟梁也得之則安以榮失之則亡以辱然上
之人不欲其衆不使其爲者何也是有三蔽焉其
最蔽者以爲吾之位可以去辱絶危終身無天下
之患材之得失無補於治亂之數故偃然肆吾之
志而卒入於敗亂危辱此一蔽也又或以謂吾之
爵禄貴富足以誘天下之士榮辱憂戚在我是吾
可以坐驕天下之士而其將無不趨我者則亦卒入於
敗亂危辱而巳此亦一蔽也又或不求所以養育取用
之道而諰諰然以爲天下實無材則亦卒入於敗亂危辱
而巳此亦一蔽也此三蔽者其爲患則同然而用心善
而猶可以論其失者獨以天下爲無材者耳蓋其心非
不欲用天下之材特未知其故也且人之有材能者其
形何以異於人哉惟其遇事而事治畫策而利害得治
國而國安焉此其所以異於人者也故上之人苟不能
精察之審用之則雖抱臯夔稷契之智且不能自異於
衆況其下者乎丗之蔽者方曰人之有異能於其身猶
錐之在囊其末立見故未有有其實而不可見者也此
徒有見於錐之在囊而固未覩夫馬之在廐也駑驥雜
處其所以飲水食芻嘶鳴蹄齧求其所其異者葢寡及
其引重車取夷路不屢策不煩御一頓其轡而千里已
至矣當是之時使駑馬並驅方駕則雖傾輪絶勒敗筋
傷骨不舍晝夜而追之遼乎其不可以及也夫然後騏驥
騕䮍與駑駘别矣古之人君知其如此故不以為天下
無材盡其道以求而試之耳試之之道在當其所
能而已夫南越之脩簳鏃以百鍊之精金羽以秋鶚之
頸翮加强弩之上而彍之千歩之外雖有犀兕之捍無
不立穿而死者此天下之利器而決勝覿武之所
寶也然而不知其所宜用而以敲朴則無以異於
朽槁之梃也是知雖得天下之瑰材桀知而用之
不得其方亦若此矣古之人君知其如此於是銖
量其能而審處之使大者小者長者短者强者弱
者無不適其任者焉其如是則士之愚䝉鄙陋者
皆能奮其所知以效小事况其賢能智力卓犖者
乎嗚呼後之在位者葢未嘗求其説而試之以實
也而坐曰天下果無材亦未之思而已矣葢聞古
之人於材有以教育成就之而子獨言其求而用
之者何也曰因天下法度未立之後必先索天下
之材而用之如能用天下之材則所以能復先王
之法度則天下之小事無不如先王時矣况教育
成就人材之大者乎此吾所以獨言求而用之之道
者噫今天下葢嘗患無材可用者吾聞之六國合
從而辯説之材出劉項並世而籌畫戰闘之徒起
唐太宗欲治而謨謀諫諍之佐来此數輩者方數君
未出之時葢未嘗有也人君苟欲之斯至矣今亦患上
之不用之耳天下之廣人物之衆而曰果無材者吾不
信也
　　　　原過　王　安石
天有過乎有之陵歴闘蝕是也地有過乎有之崩
弛竭塞是也天地舉有過卒不累覆且載者何善
復常也人介乎天地之間則固不能無過卒不害
聖且賢者何亦善復常也故太甲思庸孔子曰勿
憚改過揚雄貴遷善皆是術也予之朋有過而能
悔悔而能改人則曰是向之從事云爾今從事與
向之從事弗類非其性也飾表以疑世也夫豈知
言哉天播五行於萬靈人固備而有之有而不思
則失思而不行則廢一日咎前之非沛然思而行
之是失而復得廢而復舉也顧曰非其性是率天
下而戕性也且如人有財見簒於盗已而得之曰
非夫人之財向簒於盗矣可歟不可也財之在已
固不若性之為已有也財失復得曰非其財且不
可性失復得曰非其性可乎
　　　　周公　王　安石
甚哉荀卿之好妄也載周公之言曰吾所執贄而
見者十人還贄而相見者三十人貌執者百有餘
人欲言而請畢事千有餘人是誠周公之所為則
何周公之小也夫聖人為政於天下也吾初無為
於天下而天下卒以無所不治者其法誠修也故
三代之制立庠於黨立序於遂立學於國而盡其
道以為養賢教士之法是士之賢雖未及用者而
固無不見尊養者矣此則周公待士之道也誠若
荀卿之言則春申孟嘗之行亂世之事也豈足為
周公乎且聖世之士各有其業講道習藝患日之
不足豈暇於遊公卿之門哉彼遊公卿之門求公
卿之禮者皆戰國之姧民而毛遂侯嬴之徒也荀
卿生於亂世不能考論先王之法著之天下而惑
於亂世之俗遂以為聖世之士亦若是而已亦已
過也且周公之所禮者大賢與則周公豈唯執贄
見之而已固當薦之天子而共天位也如其不賢
不足與共天位則周公如何其與之為禮也子産
聽鄭國之政以其乗輿濟人於溱洧孟子曰惠而
不知為政葢君子之為政立善法於天下則天下
治立善法於一國則一國治如其不能立法而欲
人人悦之則日亦不足矣使周公知為政則宜立
學校之法於天下矣不知立學校而徒能勞身以
待天下之士則不唯力有所不足而勢亦有所不
得周公亦可謂愚也又曰仰祿之士猶可驕正身
之士不可驕也夫君子之不驕雖闇室不敢自慢
豈爲其人之仰禄而可以驕乎嗚呼所謂君子者
貴其能不易乎丗也荀卿生於亂丗而遂以亂丗
之事量聖人後丗之士尊荀卿以爲大儒而繼孟
子者吾不之信矣
　　　　功名論　司馬　光
自古人臣有功名誰哉愚以爲人臣未甞有功其
有功者皆君之功也何以言之夫地有艸木天不
雨露之則不能以生月有光華日不照望之則不
能以明臣有事業君不信任之則不能以成此自
然之道也古者大國不過百里小國半之然皆有
賢卿大夫以輔佐其君大者以王小者以霸下者
猶能保其社稷世數十傳而不絶由是觀之天下
烏有無士之國哉患在人主知之不明用之不固
信之不專耳如是則人臣雖有才智而不得施雖
有忠信而不敢效人主徒憂勞於上欲治而愈亂
欲安而愈危欲榮而愈辱矣然則人主有賢不能
知與無賢同知而不能用與不知同用而不能信
與不用同不用賢而求功業之美名譽之白難矣
昔百里奚虞人也由余戎人也商鞅魏人也而用
於秦苖賁皇申公巫臣楚人也而用於晉伍員
楚人也而用於吳韓信陳平項羽之人也而用
於漢是五國者非無賢人也主不能知而驅之
以資敵國此所謂有賢不能知與無賢同也齊桓
公見郭氏之墟問於野人曰郭何故亡對曰以其
善善而惡惡公曰善善惡惡國所以興也而亡何
故對曰善善而不能行惡惡而不能去所以亡也
公歸以告管仲管仲曰君與其人俱来乎曰否管
仲曰君亦一郭氏也公乃召而官之齊景公待孔
子曰若季氏則吾不能以季孟之間待之齊王欲
中國而授孟子室養孟子以萬鍾使諸大夫國人
皆有所矜式是二君者非不知孔孟之為聖賢也不能
行其道而徒欲尊之是以孔孟以為不義而不留也洪
範曰凡厥正人既富方榖汝弗能使有好于而家
時人斯其辜此所謂知賢不能用與不知同也樂
毅為燕伐齊下七十餘城燕王疑之使騎刧代将
田單詐騎刧而敗之盡失齊地亷頗為趙将拒秦
乆而不戰趙王疑之使趙括代将白起擊趙括而
虜之阬其卒四十萬項羽范增謀彊霸諸侯圍漢
王滎陽幾拔矣聞漢之反間而疑之范增怒去而
項羽卒為漢擒夫駕車者既服騏驥矣又以駑馬
參之欲其並驅而前不可得也蓺田者既樹嘉榖
矣又以粮莠雜之欲其並生而茂不可得也為國
者既置賢才矣又以小人間之欲其並立而治不
可得也是故宓子賤為單父宰辭於君請君之近
史二人與之俱至官使二史書方書輙掣其肘書
不善則從而怒之二史患之辭請歸以告魯君魯
君以問孔子孔子曰宓不齊君子也其才任王霸
之佐屈節治單父将以自試也意者以此為諫乎
公寤太息而歎曰此寡人之不肖寡人亂宓子之
政而責其善者數矣微二史寡人無以知其過微
夫子寡人無以自寤遽發所愛之使告宓子曰自
今以往單父非吾有也從子之制有便於民者子
決為之五年一言其要宓子遂得行其政而單父
大治大禹謨曰任賢勿貳去邪勿疑疑謀勿成百
志惟熙荀子曰人主有六患使賢者為之則與不
肖規之使智者慮之則與愚者論之使修士行之
則與汚邪之人疑之雖欲成立得乎哉譬之是猶
立直木而恐其影之枉也惑莫大焉語曰好女之
色惡者之孽也公正之士衆人之痤也修乎道之
人汚邪之賊也今使汚邪之人論其怨賊而求其
無偏得乎哉譬之是猶立枉木而求其影之直也
亂莫大焉噫人主苟不知其賢則已矣已審知其
賢授之以政而復疑之何哉凡忠直之臣行其道
於國家則必與夫天下之姦邪爲怨敵矣非喜與
之爲怨也不與之爲怨則君不尊國不治功不立
也以一人之身日與天下之姦邪爲怨更進迭毁
於君前而君不能決兼聽而兩可如是則忠直之
臣求欲無危不可得也君子非愛死而不爲也知
其身死而功不立姦邪愈熾忠良愈恐政治愈亂
國家愈危也是以君子艱進易退辭貴就賤被髮
佯狂逃匿山林者以此故也此所謂用賢不能専
與不用同也明主為之不然審求天下之大賢而
亟用之専信之舉社稷百姓而委屬之雖有至親
不能奪也雖有至貴不能爭也雖有䜛巧不能間
也確然若膠漆之相合視其際而不可得見也然
後賢者得竭其心而施其才不憂怨賊之口不懼
猜嫌之迹人主端拱無為享其功利收其榮名而
已矣古之聖帝明王用此道而光宅四海長育萬
物功如天地明若日月者多矣固不待稱引而知
也請言其時近而道卑者昔齊桓公得管仲三熏
而三浴之解其縲紲置以為相鮑叔桓公之傳也
避太宰之位而安隨其後國子髙子天子之守卿
也人率五鄉而聽其政令况其餘四境之内上下
之人其孰能不戰戰栗栗從桓公而貴信之是以
能九合諸侯一正天下為五霸首也陳平楚之亡
将也漢髙祖得之使典䕶諸将絳灌之屬盡害
之髙祖以平為䕶軍中尉盡監諸将諸将乃不敢
言韓信亡卒也髙祖用蕭何一言拔諸行伍之中
以為大将諸将皆驚而不敢爭也是以五年之中
㓕項羽定天下創業垂統四百嵗而不絶蜀先主
與關羽張飛布衣之友周旋艱險恩若兄弟一旦
得諸葛孔明待之過於闗張闗張不説先主曰孤
之有孔明猶魚之有水願諸君勿復言是以能起
於敗亡之中保有一方與魏吳為敵國符永固得
王景略於處士以為丞相貴戚大臣有害之者永
固輙殺之謂太子宏及長樂公丕曰汝事王公如
事我也是以能東取燕西取涼南取襄陽北取拓
跋奄有中原幾平海内此五臣者從今日視之皆
英傑之才也曏使四君知之不明用之不固信之
不專則管仲醢於齊廷陳平窮於户牖韓信饑於
淮隂諸葛孔明老於隆中王景略死於華山名氏
埋滅不可復知烏有曄曄功烈施於後丗如此哉
是以大雅云徐方旣同天子之功晉平公問叔向
曰齊桓公之霸君之力乎叔向曰管仲善制割隰
朋善削縫賔胥無善純縁桓公知衣而巳亦是其
臣之力師曠曰管仲善斷割之隰朋善煎熬之
賔胥無善齊和之羮巳熟矣奉而進之而君不食
誰能强之亦其君之力也魏文侯使樂羊將而攻
中山三年而拔之返而論功文侯示之謗書一篋
樂羊再拜稽首曰此非臣之功主君之力也由是
言之人臣不能立功凡有功者皆其君之功也
　　　　葬論　司馬　光
葬者藏也孝子不忍其親之暴露故斂而藏之齎
送不必厚厚者有損無益古人論之詳矣今人葬
不厚於古而拘於隂陽禁忌則甚焉古者雖卜宅
卜日葢先謀人事之便然後質諸蓍龜庶無後
艱耳無常地與常日也今之葬書乃相山川岡畒
之形勢考嵗月日時之支干以為子孫貴賤貧富
夀夭賢愚皆繫焉非此地非此時不可葬也舉世
惑而信之於是䘮親者往往久而不塟問之曰嵗
月未利也又曰未有吉地也又曰遊宦逺方未得
歸也又曰貧未能辦塟具也至有終身累世而不
塟遂弃失尸柩不知其處者嗚呼可不令人深歎
愍矣哉人所貴於身後有子孫者為能藏其形骸也
其所為乃如是曷若無子孫死於道路猶有仁者
見而殣之耶先王制禮塟期逺不過七月今世著
令自王公以下皆三月而塟又禮未塟不變服食
粥居倚廬哀親之未有所歸也既塟然後漸有變
除今之人背禮違法未塟而除䘮從宦四方食稻
衣錦飲酒作樂其心安乎人之貴賤貧富夀夭繫
於天賢愚繫於人固無闗預於塟就使皆如塟師
之言為人子者方當哀窮之際何忍不顧其親之
暴露乃欲自營福利邪昔者吾諸祖之塟也家甚
貧不能具棺槨自太尉公而下始有棺槨然金銀
珠玉之物未嘗以錙銖入於壙中将塟太尉公族
人皆曰塟者家之大事奈何不詢隂陽此必不可
吾兄伯康無如之何乃曰詢於隂陽則可矣安得
良塟師而詢之族人曰近村有張生者良師也數
縣皆用之兄乃召張生許以錢二萬張生野夫也
為塟師為野人塟所得不過千錢聞之大喜兄曰
汝能用吾言吾俾爾塟不用吾言将求它師張師
曰惟命是聽於是兄自以已意處嵗月日時及壙
之淺深廣狹道路所從出皆取便於事者使張生
以塟書縁飾之曰大吉以示族人族人皆悦無違異者
今吾兄年七十九以列卿致仕吾年六十六忝備
侍從宗族之從仕者二十有三人視它人之謹用
塟書未必勝吾家也前年吾妻死棺成而斂裝辦
而行壙成而塟未嘗以一言詢隂陽家迄今亦無
它故吾嘗疾隂陽家立邪説以惑衆為世患於䘮
家尤甚頃為諫官嘗奏乞禁天下塟書當時執政
莫以為意今著茲論庶俾後之子孫塟必以時欲
知塟具之不必厚視吾祖欲知塟書不足信視吾
家元豐七年正月日具官司馬光述
皇朝文鑑巻第九十六
皇朝文鑑巻第九十七
　　論
　　　心術　蘇　洵
　　　任相　蘇　洵
　　　辨姦　蘇　洵
　　　備亂　鄭　獬
　　　唐論　曾　鞏
　　　晉武　錢　勰
　　　　心術　蘇　洵
為將之道當先治心太山覆於前而色不變麋鹿
興於左而目不瞬然後可以制利害可以待敵凡
兵上義不義雖利勿動非一動之為利害而他日
将有所不可措手足也夫惟義可以怒士士以義
怒可與百戰凡戰之道未戰養其財将戰養其氣
既戰養其心謹烽燧嚴斥堠使耕者無所顧忌所
以養其財豐犒而優游之所以養其力小勝益急
小挫益厲所以養其氣用人不盡其所欲為所以
養其心故士嘗蓄其怒懐其欲而不盡怒不盡則
有餘勇欲不盡則有餘貪故雖并天下而士不厭
兵此黄帝之所以七十戰而兵不殆也不養其心
一戰而勝不可用矣凡將欲智而嚴凡士欲愚智
則不可測嚴則不可犯故士皆委已而聽命夫安
得不愚夫唯士愚而後可與之皆死凡知兵之動
知敵之主知敵之將而後可以動於嶮鄧艾縋兵
於蜀中非劉禪之庸雖百萬之師可以坐縛彼固
有所侮而動也故古之賢將能以兵當敵而又以
敵自當故去就可以決凡主將之道知理而後可
以舉兵知勢而後可以加兵知節而後可以用兵
知理則不屈知勢則不沮知節則不窮見小利不
動見小患不避小利小患不足以辱吾技也夫然後
可以支大利大害夫惟養技而自愛者無敵於天
下故一忍可以支百勇一静可以制百動兵有長
短敵我一也彼聞吾之所長吾出而用之彼将不
與吾校吾之所短吾蔽而置之彼将强與吾角奈
何曰吾之所短吾抗而暴之使之疑而却吾之所
長吾隂而養之使之狎而墮其中此用長短之術
也善用兵者使之無所顧有所恃無所顧則知死
之不足惜有所恃則知不至於必敗尺箠當猛虎
奮呼而操擊徒手遇蜥蝪變色而却歩人之情也
知此者可以将矣袒裼而按劔則烏獲不敢逼冠
胄衣甲據兵而寢則童子彎弓殺之矣故善用兵
者以形固夫能以形固則力有餘矣
　　　　任相　蘇　洵
古之善觀人之國者觀其相何如人而已議者嘗
曰将與相均将特一大有司耳非相侔也國有征
伐而後将權重有征伐無征伐相皆不可一日輕
相賢耶則羣臣有司皆賢而将亦賢矣将賢耶相
雖不賢将不可易也故曰将特一大有司耳非相
侔也任相之道與将不同為将者大㮣多才而或頑
鈍無恥非有節好禮不可犯者也故不必優以體
貌而其有不羈不法之事則亦不可以常法御何
則豪縱不趨約束者亦将之常也武帝視大将軍
往往踞厠而李廣利破大宛侵殺士卒之罪則寢
而不問此任将之道也若夫相必有節好禮者為
也又非豪縱不趨約束者為也故接之以禮而重
責之古者相見於天子天子為之離席起立在道
為之下輿有病親問不幸而死親弔待之如此其
厚然有罪亦不私也天地大變天下大過而相以
不起聞矣相不勝任策書至而布衣出府免矣相
有他失而棧車牝馬歸以思過矣夫接之以禮然
後可以重其責而使無怨言責之重然後待之以
禮而不為過禮薄而責重彼将曰主上遇我以何
禮而重我以此責也甚矣責輕而禮重彼将遂弛
然不肯自飭故厚禮以維其心而重責以勉其怠
而後為相者莫不盡忠焉於朝廷而不恤其私吾
觀賈誼書至所謂長太息者常反覆讀不能已以
為誼生文帝時文帝遇将相大臣不為無禮獨周
勃一下獄誼遂發此使誼生於近世見其所以遇
宰相者則當復何如也夫湯武之徳三尺竪子知
為聖人而猶有伊尹太公者為之師友焉伊尹太
公非賢於湯武也而二聖人者特不顧以師友之
明有尊也噫近世之君姑勿以此責天子御坐見
宰相而起者有之乎無矣在輿而下者有之乎亦
無矣天子坐殿上宰相與百官走於下掌儀之官
名而呼之若郡守召胥吏耳雖臣子為此不為過
然尊尊貴貴之道不若是䙝也既不能待之以禮
則其罪之也吾法将亦不得用何者不果於用禮
而果於用刑則其心不服法曰有某罪而加之以
某刑及其免相也既曰有某罪而刑不加焉不過
削之一官而出之于大藩鎮此其弊皆始於不為
之禮賈誼曰中罪而自弛大罪而自裁夫人不我
誅而安忍棄其身此必有大愧於其君故人君者
必有以愧臣故其臣有所不爲武帝嘗以不冠見
平津侯故當天下多事朝廷憂懼之際使石慶得
容於其間而無怪焉然則必其待之如禮而後可
責之如法也且吾聞之待之以禮而彼不自效以
服其上重責而彼不自勉以全其身安其祿位成
其功名者天下無有也彼人主傲然於上不禮宰
相以自尊大者孰若使宰相自效以報其上之爲
利宰相利其君之不責而豐其私者孰若自勉以
全其身安其祿位成其功名之為福吾又未見去
利而就害逺福而求其禍者也
　　　　辨姦　蘇　洵
事有必至理有固然惟天下之靜者爲能見微而
知著月暈而風礎潤而雨人人知之人事之推移
理勢之相因其踈闊而難知變化而不可測者孰
與天地隂陽之事而賢者有不知其故何哉好惡
亂其中而利害奪其外也昔羊叔子見王衍曰誤
天下之蒼生者必此人也邪郭汾陽見盧杞曰此
人得志吾子孫無遺類矣自今而言之其理固有
可見者然以吾觀之王衍之爲人也容貌語言固
有以欺丗而盗名者然不忮不求與物浮沉使晉
無惠帝雖衍千百何從而亂天下乎盧𣏌之姦固
足以欺國然不學無文容貌不足以動人言語不
足以眩丗非德宗之鄙亦何從而亂之由此言之
二公之料二子容有之非必然也今有人口誦孔
老之書身履夷齊之行收召好名之士不得志之
人相與造作語言私立名字以爲顔淵孟軻復出
而隂賊險很與人異趣是王衍盧杞合爲一人也
豈可勝言哉夫面垢不忘洗衣垢不忘澣此人之
至情也今也不然衣臣虜之衣食犬彘之食囚首
䘮面而談詩書此豈情也哉凡事之不近人情者
鮮不爲大姦慝竪刁易牙開方是也以蓋丗之名
而濟其未刑之惡雖有願治之主好賢之相猶將舉
而用之其爲天下之患必然無疑者非二子之比
也孫子曰善用兵者無赫赫之功使斯人而不用
也則語言爲過而斯人有不遇之歎孰知其禍之
至於此哉不然天下𬒳其禍而吾將獲知言之名
悲夫
　　　　備亂　鄭　獬
備天下之亂者古今大勢可見已而未能有善備
者也始周之諸侯相禽獵剖而為六國卒併於秦
秦以諸侯之亡周也乃為之備諸侯一剗其根孽
而郡縣之遂至天下無一繩之維諸侯則不作而
其末乃有布衣之禍故髙祖不由尺土暴起於風
埃之中五載而成帝業漢以郡縣之亡秦也則又
為之備郡縣而又裂其土地以封諸侯王盤踞過
强卒用不終而布衣則不作其末乃有外戚之禍
賊莽窺其隙遂盗有漢璽及光武之再開闢以外
戚之亡西京也則又為之備外戚乃不復委重宰
相而尊用臺閣三公拱袂而守虚器外戚則不作
而其末乃有閹竪之禍積其殘暴酷烈而終之董
卓天下遂睽而為三魏氏以閹竪之亡漢也則又
為之備閹竪痛掃刈之一歸其房闥之役閹竪則
不作而其末乃有强臣之禍故司馬父子襲據大
柄更四世而禪其國晉氏以强臣之亡魏也則又
為之備强臣而培植其宗族雖愚兒懦子皆付以
大國强臣則不作而其末乃有宗室之禍朝而為
帝暮為囚虜五胡乘之遂荒中國瀰漫横流以至
于唐太宗乃頗究覽其失得而為之大備焉及其
末也則又有藩鎮之禍梁唐晉漢周皆以藩鎮而
更為帝夫歴世之亂考其所以備之者不為不至
窒一穴穿一穴何禍亂之不息也葢未嘗取天下
之公制而獨以已之私者備之耳成湯周武以諸
侯得天下而商周未嘗輙廢諸侯豈非用天下之
公制者耶惟其公也故後世之長久繇秦而来獨
汲汲備其私者又矯之過嗚呼不得聖之法而備
之奚有不速弊者耶
　　　　唐論　曾　鞏
成康歿而民生不見先王之治日入於亂以至於
秦盡除前聖數千載之法天下既攻秦而亡之以
歸於漢漢之為漢更二十四君東西再有天下垂
四百年然大抵多用秦法其改更秦事亦多附已
之意非放先王之法而有天下之志也有天下之
志者文帝而已然而天下之材不足故仁聞雖美
矣而當世之法度亦不能放於三代漢之亡而强
者遂分天下之地晉與隋雖能合天下於一然而
合之未乆而已亡其為不足議也代隋者唐更十
八君垂三百年而其治莫盛於太宗太宗之為君
也詘已從諫仁心愛人可謂有天下之志以租庸
任民以府衞任兵以職事任官以材能任職以興
義任俗以尊本任衆賦役有定制兵農有定業官
無虚名職無廢事人習於善行離於末作使之操
於上者要而不煩取於下者寡而易供民有農之
實而兵之備存兵有兵之名而農之利在事之分
有歸而祿之出不浮材之品不遺而治之體相承
其亷恥日以篤其田野日以闢其法修則安且治
廢則危且亂可謂有天下之材行之數嵗粟米之
賤斗至數錢居者有餘蓄行者有餘資人人自厚
幾於刑措可謂有治天下之效夫有天下之志有
天下之材又有治天下之效然而不得與先王並者
法度之行擬之先王未備也禮樂之具田疇之制
庠序之教擬之先王未備也躬親行陣之間戰必
勝攻必克天下莫不以為武而非先王之所尚也
四夷萬國古所未及以政者莫不服從天下莫不
以為盛而非先王之所務也太宗之為政於天下
者得失如此由唐虞之治五百餘年而有湯之治
由湯之治五百餘年而有文武之治由文武之治
千有餘年而始有太宗之為君有天下之志有天
下之材又有治天下之效然而又以其未備也不
得與先王並而稱極治之時是則人生於文武之
前者率五百餘年而一遇治丗生於文武之後者
千有餘年而未遇極治之時也非獨民之生於是
時者之不幸也士之生於文武之前者如舜禹之
於唐八元八凱之於舜伊尹之於湯太公之於文
武率五百餘年而一遇生於文武之後者千有餘
年雖孔子之聖孟軻之賢而不遇雖太宗之爲君
而未可以必得志於其時也是亦士民之生於是
時者之不幸也故述其是非得失之迹非獨爲人
君者可以考焉士之有志於道而欲仕於上者可
以鑒矣
　　　　晉武　錢　勰
人主莫急於知天下之務莫病於不明天下之善
善有大小而務有先後夫以小善而為急務者天
下常亂故晉武嘗謂鄒湛曰吾平天下而不封禪
焚雉頭裘行布衣禮夫不封禪以為不自滿也焚
雉頭裘以為儉也行布衣禮以為孝也是數者皆
區區可以自名而非天下之先務非所謂小善者
乎惜哉鄒湛無經國之慮矣遽遂以為過漢文也
何不曰陛下平天下而不封禪所以為不自滿也
不如無去州郡之武備　陛下焚雉頭裘所以為
儉也不如無納吳宫人之數千行布衣禮所以為
孝也不如擇賢嗣而使宗廟血食一言之不聽至
于再言之屢言之屢言之不聽則以身去之勿妄
食其祿可也幸而感悟則山濤之論得行州郡之
兵可復則雖永寧之後八王五胡之亂未至於一
敗塗地也吳宫之人可出羊車之遊有所則治天
下之志未荒也衞瓘之言見察昏弱之惠遂廢則
晉祚靈長亦未可量也湛雖好論事而不知為此
對専為逢迎牽合之語可為長太息也故劉毅至
比之桓靈其有味哉其有味哉
皇朝文鑑巻第九十七
皇朝文鑑巻第九十八
　論
　　　留侯論　蘇　軾
　　　孔子從先進　蘇　軾
　　　續歐陽子朋黨論　蘇　軾
　　　志林三首　蘇　軾
　　　顔子所好何學論　程　頥
　　　蕭瑀論　張　唐英
　　　　留侯論　蘇　軾
古之所謂豪傑之士者必有過人之節人情有所
不能忍者匹夫見辱拔劔而起挺身而闘此不足
為勇也卒然臨之而不驚無故加之而不怒此其
所挾持者甚大而其志甚逺也夫子房授書於圯上
之老人也其事甚怪而愚以為或者秦之世有隠
君子出而試之觀其所以微見其意者皆聖賢相
與警戒之心而世不察以為鬼物亦已過矣且其
意不在書當韓之亡秦之方盛也以刀鋸鼎鑊待
天下之士其平居無罪夷滅者不可勝數雖有賁
育無所復施夫持法太急者其鋒不可犯而其末
可乗子房不忍忿忿之心以匹夫之力而逞於一
擊之間當此之時子房之不死者其間不能容髮
葢亦已危矣千金之子不死於盗賊何者其身之
可愛而盗賊之不足以死也子房以葢世之才不
為伊尹太公之謀而特出於荆軻聶政之計以僥
倖於不死此圯上之老人所為深惜者也是故倨
傲鮮腆而深折之彼其能有所忍也然後可以就
大事故曰孺子可教也楚莊王伐鄭鄭伯肉袒牽
羊以逆荘王曰其君能下人必能信用其民遂捨
之勾踐之困於㑹稽而歸臣妾於吳者三年而不
倦且夫有報人之志而不能下人者是匹夫之剛
也夫老人者以為子房才有餘而憂其度量之不
足故深折其少年剛鋭之氣使之忍小忿而就大
謀何則非有生平之素卒然相遇於草野之間而
命以僕妾之役油然而不怪者此固秦皇帝之所
不能驚而項籍之所不能怒也觀夫髙祖之所以
勝而項籍之所以敗者在能忍與不能忍之間而
已矣項籍唯不能忍是以百戰百勝而輕用其鋒
髙祖忍之養其全鋒而待其弊此子房教之也當
淮隂破齊而欲自王髙祖發怒見於詞色由此觀
之猶有剛强不忍之氣非子房其誰全之太史公
疑子房以為魁梧竒偉而其状貌乃如婦人女子
不稱其志氣而愚以為此其所以為子房歟
　　　　孔子從先進論　蘇　軾
君子之欲有為於天下莫重乎其始進也始進以
正猶且以不正繼之况以不正進者乎古之人有
欲以其君王者也有欲以其君霸者也有欲强其
國者也是三者其志不同故其術有淺深而其成
功有巨細雖其終身之所為不可逆知而其大節
必見於其始進之日何者其中素定也未有進以
强國而能霸者也未有進以霸而能王者也伊尹
之耕於有莘之野也其心固曰使吾君爲堯舜之
君而吾民爲堯舜之民也以伊尹爲以滋味說湯
者此戰國之策士以己度伊尹也君子疾之管仲
見桓公於纍囚之中其所言者固欲合諸侯攘戎
狄也管仲度桓公足以霸度其身足以爲霸者之
佐是故上無侈說下無卑論古之人其自知明也
如此啇鞅之見孝公也三說而後合甚矣鞅之懷詐
挾術以欺其君也彼豈不自知其不足以帝且王
哉顧其刑名慘刻之學恐孝公之不能從是故設
爲髙論以衒之君旣不能是矣則舉其國惟吾之
所為不然豈其負帝王之略而每見輙變以徇人
乎商鞅之不終於秦也是其進之不正也聖人則
不然其志愈大故其道愈髙其道愈髙故其合愈
難聖人視天下之不治如赤子之在水火也其欲
得君以行道可謂急矣然未嘗以難合之故而少
貶焉者知其始於少貶而其漸必至陵遲而大壊
也故曰先進於禮樂野人也後進於禮樂君子也
如用之則吾從先進孔子之世其諸侯卿大夫視
先王之禮樂猶方圓冰炭之不相入也進而先之
以禮樂其不合必矣是人也以道言之則聖人以
世言之則野人也若夫君子之急於有功者則不
然其未合也先之以世俗之所好而其既合也則
繼以先王之禮樂其心則然然其進不正未有能
繼以正者也故孔子不從而孟子亦曰枉尺直尋
者以利言也如以利則枉尋直尺而利亦可為與
君子之得其君也既度其君又度其身君能之而
我不能不可為也不敢進而進是易其君不可為
而為是輕其身是二人者皆有罪焉故君子之始
進也曰君苟用我矣我且為是君曰能之則安受
不辭君曰不能天下其獨無人乎至於人君亦然
将用是人也則告之以已所欲為要其能否而責
成焉其曰姑用之而試觀之者皆過也後之君子
其進也無所不至惟恐其不合也曰我将權以濟
道既而道卒　不行焉則曰吾君不足以盡我也
始不正其身終以謗其君是人也自以為君子而
孟子之所謂賊其君者也
　　　　續歐陽子朋黨論　蘇　軾
歐陽子曰小人欲空人之國必進朋黨之説嗚呼
國之将亡此其徴歟禍莫大於權之移人而君莫
危於國之有黨有黨則必争争則小人者必勝而
權之所歸也君子安得不危哉何以言之君子以道
事君人主必敬之而踈小人唯予言而莫予違人
主必狎之而親踈者易間而親者難睽也而君子
者不得志則奉身而退樂道不仕小人者不得志
則徼倖復用唯怨之報此其所以必勝也葢嘗論
之君子如嘉木也封植之甚難而去之甚易小人
如惡草也不種而生去之為最難斥其一則援之
者衆盡其類則衆之致怨也深小者復用而肆威
大者得志而竊國善人為之掃地世主為之屏息
譬之斷虵不殊刺虎不斃其傷人則愈多矣齊田氏
魯季孫是已齊魯之執事莫匪田季之黨也歴數
君不忘其誅而卒之簡公弑昭哀失國小人之黨
其不可除也如此而漢黨錮之獄唐白馬之禍忠
義之士斥死無餘君子之黨其易盡也如此使世
主知易盡者之可戒而不可除者之可懼則有瘳
矣且夫君子者世無若是之多也小人者亦無若
是之衆也凡才智之士鋭於功名而嗜於進取者
隨所用耳孔子曰仁者安仁智者利仁未必皆君
子冉有從夫子則爲門人之選從季氏則爲聚歛
之臣唐栁宗元劉禹錫使不䧟叔文之黨其髙才
絶學亦足以為唐名臣矣昔欒懐子得罪於晉其
黨皆出奔樂王鮒謂范宣子曰盍反州綽邢蒯勇
士也宣子曰彼欒氏之勇也余何獲焉王鮒曰子
為彼欒氏乃子之勇也嗚呼宣子蚤從王鮒之言
豈獨獲二子之勇且安有曲沃之變哉愚以謂治
道去泰甚耳苟黜其首惡而貸其餘使才者不失
富貴不才者無所致憾将為吾用之不暇又何怨
之報乎人之所以為盗者衣食不足耳農夫市人
焉保其不為盗而衣食既足盗豈有不能返農夫
市人也哉故善除盗者開其衣食之門使復其業
善除小人者誘以富貴之道使隳其黨以力取威
勝者葢未嘗不反為所噬曹參之治齊曰㥀無擾
獄市獄市姦人之所容也知此亦庶幾於善治矣
姦固不可長而亦不可不容也若姦無所容君子
豈久安之道哉牛李之黨徧天下而李徳裕以一夫
之力欲窮其類而致之必死此其所以不旋踵而罹
仇人之禍也姦臣復熾忠義益衰以力取威勝者果
不可耶愚是以續歐陽子之説而為君子小人之戒
　　　　志林　蘇　軾
商鞅用於秦變法定令行之十年秦民大説道不拾
遺山無盗賊家給人足民勇於公戰怯於私鬬秦人
富强天子致胙於孝公諸侯畢賀蘇子曰此皆戰國
之遊士邪説詭論而司馬遷闇於大道取以為史吾
常以為遷有大罪二其先黄老後六經退處士進
姦雄葢其小小者耳所謂大罪二則論商鞅桑弘
羊之功也自漢以来學者恥言商鞅桑洪羊而世主
獨甘心焉皆陽諱其名而隂用其實其甚者則名
實皆宗之庶幾其成功此司馬遷之罪也秦固天
下之强國而孝公亦有志之君也修其政刑十年
不為聲色畋遊之所敗雖微商鞅有不富强乎秦
之所以冨强者孝公務夲力穡之效非鞅流血刻
骨之功也而秦之所以見疾於民如豺虎毒藥一
夫作難而子孫無遺種則鞅實使之至於桑弘羊
斗筲之才穿窬之智無足言者而遷稱之曰不加
賦而上用足善乎司馬光之言也曰天下安有此
理天地所生財貨百物止有此數不在民則在官
譬如雨澤夏澇則秋旱不加賦而上用足不過設
法隂奪民利其害甚於加賦也二子之名在天下
如蛆蠅糞穢也言之則汙口舌書之則汙簡牘二
子之術用於丗者滅國殘民覆族亡軀者相踵也
而世主獨甘心焉何哉樂其言之便已也夫堯舜
禹世主之父師也諫臣拂士世主之藥石也恭敬
慈儉勤勞憂畏世主之繩約也今使世主日臨父
師而親藥石履繩約非其所樂也故為商鞅桑洪
羊之術者必先鄙堯笑舜而陋禹也曰所謂賢主
専以天下適已而已此世主之所以人人甘心而
不悟也世有食鍾乳烏喙而縱酒色以求長年者
葢始於何晏晏少而富貴故服寒食散以濟其欲
無足怪者彼其所為足以殺身滅族者日相繼也
得死於服寒食散豈不幸哉而吾獨何為效之世
之服寒食散疽背嘔血者相踵也用商鞅桑弘羊
之術破國亡宗者皆是也然而終不悟者樂其言
之美便而忘其禍之慘烈也
春秋之末至於戰國諸侯卿相皆争養士自謀夫
説客談天雕龍堅白同異之流下至擊劔扛鼎雞
鳴狗盗之徒莫不賓禮靡衣玉食以館於上者何
可勝數越王勾踐有君子六千人魏無忌齊田文
趙勝黄歇吕不韋皆有客三千人而田文招致任
俠姦人六萬家於薛齊稷下談者亦千人魏文侯
燕昭王太子丹皆致客無數下至秦漢之間張耳
陳餘號多士賓客厮養皆天下豪傑而田横亦有
士五百人其略見於傳者如此度其餘當倍官吏
而半農夫也此皆姦民蠧國者民何以支而國何
以堪乎蘇子曰此先王之所不能免也國之有姦
也猶鳥獸之有鷙猛昆蟲之有毒螫也區處條理
使各安其處則有之矣鋤而盡去之則無是道也
吾考之世變知六國之所以乆存而秦之所以速
亡者葢出於此不可以不察也夫智勇辯力此四
者皆天民之秀傑者也類不能惡衣食以養於人
皆役人以自養者也故先王分天下之富貴與此
四者共之此四者不失職則民靖矣四者雖異先
王因俗設法使出于一三代以上出於學戰國至
秦出於客漢以後出於郡縣吏魏晉以來出於九
品中正隋唐至今出於科舉雖不盡然取其多者
論之六國之君虐用其民不减始皇二世然當是
時百姓無一人叛者以凡民之秀傑者多以客養
之不失職也其力耕以奉上皆椎魯無能為者雖
欲怨叛而莫為之先此其所以少安而不即亡也
始皇初欲逐客用李斯之言而止既并天下則以
客為無用於是任法而不任人謂民可以恃法而
治謂吏不必才取能守吾法而已故墮名城殺豪
傑民之秀異者散而歸田畮向之食於四公子吕
不韋之徒者皆安歸哉不知其能槁項黄馘以老
死於布褐乎抑将輟耕太息以俟時也秦之亂雖
成於二世然使始皇知畏此四人者有以處之使
不失職秦之亡不至若是速也縱百萬虎狼於山
林而飢渇之不知其将噬人世以始皇為智吾不
信也楚漢之禍生民盡矣豪傑宜無幾而代相陳
豨從車千乘蕭曹為政莫之禁也至文景武之世
法令至密然吳濞淮南梁王魏其武安之流皆争
致賓客世主不問也豈懲秦之禍以為爵祿不能
盡縻天下士故少寛之使得或出於此也耶若夫
先王之政則不然曰君子學道則愛人小人學道
則易使也嗚呼此豈秦漢之所及也哉
秦始皇帝時趙髙有罪䝉毅案之當死始皇赦而
用之長子扶蘇好直諫上怒使北監䝉恬兵於上
郡始皇東遊㑹稽並海走琅琊少子胡亥李斯䝉
毅趙髙從道病使䝉毅還禱山川未反而上崩李
斯趙髙矯詔立胡亥殺扶蘇䝉恬䝉毅卒以亡秦
蘇子曰始皇制天下輕重之勢使内外相形以禁
姦備亂者可謂密矣䝉恬将三十萬人威振北方
扶蘇監其軍而䝉毅侍帷幄為謀臣雖有大姦賊
敢睥睨其間哉不幸道病禱祠山川尚有人也而
遣䝉毅故髙斯得成其謀始皇之遣毅毅見始皇
病太子未立而去左右皆不可以言智然天之亡
人國其禍敗必出於智所不及聖人為天下不恃
智以防亂恃吾無致亂之道耳始皇致亂之道在
用趙髙夫閹尹之禍如毒藥猛獸未有不裂肝碎
首者也自書契以来惟東漢吕强後唐張承業二
人號稱善良豈可望一二於千萬以傲必亡之禍
哉然丗主皆甘心而不悔如漢桓靈唐肅代猶不
足深怪始皇漢宣皆英主亦湛於趙髙恭顯之禍
彼自以爲聦明人傑也奴僕熏腐之餘何能爲及
其亡國亂朝乃與庸主不異吾故表而出之　以
戒後丗人主如始皇漢宣者或曰李斯佐始皇定
天下不可謂不智扶蘇親始皇子秦人戴之久矣
陳勝假其名猶足以亂天下而蒙恬持重兵在外
使二人不即受誅而復請之則斯髙無遺類矣以
斯之智而不慮此何哉蘇子曰烏乎秦之失道有
自來矣豈獨始皇之罪自啇鞅變法以殊死爲輕
典以參夷為常法人臣狼顧脅息以得死為幸何
暇復請方其法之行也求無不獲禁無不止鞅自
以為軼堯舜而駕湯武矣及其出亡而無所舍然
後知為法之弊夫豈獨鞅悔之秦亦悔之矣荆軻
之變持兵者熟視始皇環柱而走莫之救者以秦
法重故也李斯之立胡亥不復忌二人者知威令
之素行而臣子不敢請亦知始皇之鷙悍而不可
回也豈料其偽也哉周公曰平易近民民必歸之
孔子曰有一言而可以終身行之其恕矣乎夫以
忠恕為心而以平易為政則上易知而下易逹雖
有賣國之姦無所投其隙倉卒之變無自發焉然
其令行禁正葢有不及商鞅者矣而聖人終不以
彼易此商鞅立信於徙木立威於棄灰刑其親戚
師傅積威信之極以及始皇秦人視其君如雷電
鬼神不可測也古者公族有罪三宥然後制刑今
至使人矯殺其太子而不忌太子亦不敢請則威
信之過也故夫以法毒天下者未有不反中其身
及其子孫者也漢武與始皇皆果於殺者也故其
子如扶蘇之仁則寜死而不請如戾太子之悍則
寜反而不訴知訴之必不察也戾太子豈欲反者
哉計出於無聊也故為二君之子者有死與反而
已李斯之智葢足以知扶蘇之必不及此也吾又
表而出之以戒後世人主之果於殺者
　　　　顔子所好何學論　程　頥
聖人之門其徒三千獨稱顔子為好學夫詩書六
藝三千子非不習而通也然則顔子所獨好者何
學也學以至聖人之道也聖人可學而至歟曰然
學之道如何曰天地儲精得五行之秀者為人其
本也真而静其未發也五性具焉曰仁義禮智信
形既生矣外物觸其形而動於中矣其中動而七
情出焉曰喜怒哀樂愛惡欲情既熾而益蕩其性
鑿矣是故覺者約其情使合於中正其心養其性
故曰性其情愚者則不知制之縱其情而至於邪
僻梏其性而亡之故曰情其性凡學之道正其心
養其性而已中正而誠則聖矣君子之學必先明
諸心知所養(徃/一作)然後力行以求至所謂自明而
誠也故學必盡其心盡其心則知其性知其性反
而誠之聖人也故洪範曰思曰睿睿作聖誠之之
道在乎信道篤信道篤則行之果行之果則守之
固仁義忠信不離乎心造次必於是顛沛必於是
出處語黙必於是乆而弗失則居之安動容周旋
中禮而邪僻之心無自生矣故顔子所事則曰非
禮勿視非禮勿聽非禮勿言非禮勿動仲尼稱之
則曰得一善則拳拳服膺而勿失之矣又曰不遷
怒不貳過有不善未嘗不知知之未嘗復行也此
其好之篤學之之道也視聽言動皆禮矣所異於
聖人者葢聖人則不思而得不勉而中從容中道
顔子則必思而後得必勉而後中故曰顔子之與
聖人相去一息孟子曰充實而有輝光之謂大大
而化之之謂聖聖而不可知之謂神顔子之徳可
謂充實而有光輝矣所未至者守之也非化之也
以其好學之心假之以年則不日而化矣故仲尼
曰不幸短命死矣葢傷其不得至於聖人也所謂
化之者入於神而自然不思而得不勉而中之謂
也孔子曰七十而從心所欲不踰矩是也或曰聖
人生而知之者也今謂可學而至其有稽乎曰然
孟子曰堯舜性之也湯武反之也性之者生而知
之者也反之者學而知之者也又曰孔子則生而
知也孟子則學而知也後人不達以謂聖本生知
非學可至而為學之道遂失不求諸已而求諸外
以博聞强記巧文麗辭為工榮華其言鮮有至於
道者則今之學與顔子所好異矣
　　　　蕭瑀論　張　唐英
蕭瑀請出家為僧此可罪也然盡忠於隋及歸國
亦多有功績頗見委任歴僕射御史大夫參與朝
政每有議論房杜不能抗之房等雖心知其是而
不用其言瑀彌怏怏自是罷為太子少傅此是杭
閣瑀而使優閑爾且房杜可謂賢相也經綸草昧
以啓天下之業竭忠悉慮以成天下之務不以求
備而責人不以已長而格物正觀太平之功誠有
力焉然於瑀尚亦有所抑遏豈亦圭之玷而珠之
翳乎古人謂事雖淺當深謀之言雖輕當重思之
收不知言以致知言而房杜二人於用人亦至矣
而尚失於瑀豈瑀之性褊躁忽於議論之際務以
直氣自豪而不能從容委曲詳悉評議俱求辨博
而取勝於諸公故房杜自以持天下之政權柄在
已恥其不能卑論忽有不容其説然以二公才過
於人雖不從一蕭瑀之言無害為賢相後之執政
者必欲迹房杜之業成就太平之功則不可使順
㫖者榮華逆意者枯槁心知其是而不用其言庶
乎國家之政無有蔽而不通故曰天下無粹白之
狐而有粹白之裘者葢取於衆苟不取於衆是哥
奴輩昔嘗拑天下之口而自任耳
皇朝文鑑巻第九十八
皇朝文鑑卷第九十九
　論
　　　三國論　蘇　轍
　　　晉論　蘇　轍
　　　北狄論　蘇　轍
　　　三宗論　蘇　轍
　　　漢武帝論　蘇　轍
　　　漢昭帝論　蘇　轍
　　　漢光武論上　蘇　轍
　　　漢光武論下　蘇　轍
　　　爭論　潘　興嗣
　　　原諫　潘　興嗣
　　　通論　潘　興嗣
　　　　三國論　蘇　轍
天下皆怯而獨勇則勇者勝皆闇而獨智則智者
勝勇而遇勇則勇者不足恃也智而遇智則智者
不足用也夫唯智勇之不足以定天下是以天下
之難鋒起而難平蓋嘗聞之古者英雄之君遇其
智勇也以不智不勇而後真智大勇乃可得而見
也悲夫世之英雄其處於世亦有幸不幸耶漢高
祖唐太宗是以智勇獨過天下而得之者也曹公
孫劉是以智勇相遇而失之者也以智攻智以勇
擊勇此譬如兩虎相捽齒牙氣力無以相勝其勢
足以相擾而不足以相斃當此之時惜乎無有以
漢高祖之術制之者也昔者項籍有百戰百勝之
威而執諸侯之柄咄嗟叱咤奮其暴怒西向以逆
高祖其勢飄忽震蕩如風雨之至天下之人以為
遂無漢矣然高帝以其不智不勇之身横塞其衝
徘徊而不得進其頑鈍椎魯足以為笑於天下而
卒能摧折項氏而待其死其故何也夫人之勇力
用而不已則必有所耗散而其智慮乆而無成則
亦必有所倦怠而不舉彼欲以其所長以制我於
一時而我閉門而拒之使之失其所求逡巡求去
而不能而項籍固已憊矣今夫曹公孫權劉備此
三人者皆知以其才相取而未知以不才取之也
世之言者曰孫不如曹而劉不如孫劉備唯智短
而勇不足故有所不若於二人者而不知因其所
不足以求勝則亦已惑矣盖劉備之才近似於高
祖而不知所以用之之術昔高祖之所以自用其
才者其道有三焉耳先據勢勝之地以示天下之
形廣收信越出竒之將以自輔其所不逮有果鋭
剛猛之氣而不用以深折項籍猖狂之勢此三事
者有國之君其才皆無有能行之者獨有一劉備
近之而未至其中猶有翹然自喜之心欲為椎魯
而不能純欲為果鋭而不能逹二者交戰於中而
未有所定是故所為而不成所欲而不遂棄天下
而入巴蜀則非地也用諸葛孔明治國之才而當
紛紜征伐之衝則非將也不忍忿忿之心犯其所
短而自將以攻人則是其氣不足尚也嗟夫方其
奔走於二袁之間困於吕布而狼狽於荆州百敗
而其志不折不可謂無髙祖之風矣而終不知所
以自用之方夫古之英雄唯漢高帝為不可及也
夫
　　　　晉論　蘇　轍
御天下有道休之以安動之以勞使之安居而能
勤逸處而能憂其君子周旋揖讓不失其節而能
耕田射馭以自致其力平居習為勉强而去其惰
傲厲精而日堅勞苦而日强冠冕佩玉之人而不
憚執天下之大勞夫是以天下之事舉皆無足為
者而天下之匹夫亦無以求勝其上何者天下之
亂盖常起於上之所憚而不敢為天下之小人知
其上之有所憚而不敢為則有以乘其間而致其
上之所難夫上之所難者豈非死傷戰闘之患匹
夫之所輕而士大夫之所不忍以其身試之者耶
彼以死傷戰闘之患邀我而我不能應則無怪乎
天下之志於亂也故夫君子之於天下不見其所
畏求使其所畏之不見是故事有所不辭而勞苦
有所不憚昔者晉室之敗非天下之無君子也其
君子皆有好善之心高談揖讓泊然冲虚而無慷
慨感激之操大言無當不適於用而畏兵革之事
天下之英雄知其所忌而竊乘之是以顛沛隕越
而不能以自存且夫劉聦石勒王(嫌名/光宗)祖約此其
姦詐雄武亦一世之豪也譬如山林之人生於草
木之間大風烈日之所咻而雪霜飢饉之所勞苦
其筋力骨節之所嘗試者亦已至矣而使王衍王
導之倫談笑而當其衝此譬如千金之家居於高
堂之上食肉飲酒不習寒暑之勞而欲以之捍禦
山林之勇夫而求其成功此固姦雄之所樂攻而
無難者也是以雖有賢人君子之才而無益於世
雖有盡忠致力之意而不救於患難此其病起於
自處太高而不習天下之辱事故富而不能勞貴
而不能苦盖古之君子其治天下為其甚勞而不
失其高食其甚羙而不棄其糲使匹夫小人不知
所以用其勇而其上不失為君子至於後世為其
甚勞而不知以自復而為之强強食甚羙而無以
自實而為晉之敗夫甚勞者固非所以為安而甚
羙者亦非所以自固此其所以䘮天下之故也哉
　　　　北狄論　蘇　轍
北狄之民其性譬如禽獸便於射獵而習於馳騁
生於斥鹵之地長於霜雪之野飲水食肉風雨飢
渇之所不能困上下山坂筋力百倍輕死而樂戰
故常以勇勝中國至於其所以擁護親戚休養生
息蓄牛馬長子孫安居佚樂而欲保其首領者盖
無以異於華人也而中國之士常憚其勇畏避而
不敢犯氊裘之民亦以此恐　中國而奪之利此
當今之所謂大患也昔者漢武之世匈奴絶和親
攻當路塞天下震恐其後二十年之間漢兵深入
不憚死亡捐命絶幕之北以决勝負而匈奴孕重
墮壞人畜疲弊不敢言戰何者勇士壯馬非中國
之所無有而窮追遠逐雖匈奴之衆亦終有所不
安也故夫敵國之盛非隣國之所深憂也要在休
兵養士而集其勇氣使之不懾而巳今天下之勢
中國之民優游緩帶不識兵革之勞驕奢怠墮勇
氣消耗而戎狄之賂又以百萬計轉輸天下甘言
厚禮以滿其不足之意使天下之士耳熟所聞目
習所見以爲生民之命寄於其手故俯首柔服莫
敢抗拒凡中國勇徤豪壯之氣索然無復存者矣
夫戰勝之民勇氣百倍敗兵之卒没丗不復隨蓋
所以戰者氣也所以不戰者氣之蓄也戰而後守
者氣之餘也古之不戰者養其氣而不傷今之士
不戰而氣已盡矣此天下之所大憂也昔者六國
之際秦人出兵於山東小戰則殺將大戰則割地
兵之所至天下震慄然諸侯猶帥其罷散之兵合
從以擊秦砥礪戰士激發其氣長平之敗趙卒坑
死者四十萬人亷頗收合餘燼北摧栗腹西抗秦
兵振刷磨淬不自屈服故其民觀其上之所爲日
進而不挫皆自奮怒以爭死敵其後秦人圍邯鄲
梁王使將軍新垣衍如趙欲遂帝秦而魯仲連慷
慨發憤深以爲不可盖夫天下之士所爲奮不顧
身以抗强虎狼之秦者爲非其君也而使諸侯而
帝之天下尚誰能出身以事非其君哉故魯仲連
非徒惜夫帝秦之虚名而惜夫天下之勢有所不
可也今尊奉夷狄無知之人交歡約幣以為兄弟
之國奉之如驕子莫敢一觸其意此適足以壞天
下義士之氣而長夷狄豪横之勢耳愚以爲養兵
而自重卓然獨立不聴外國之妄求以為民望而
生吾中國之氣如此數十年之間天下摧折之志
復壯而夫北狄之勇非吾之所當畏也
　　　　三宗論　蘇　轍
黄帝堯舜壽皆百年享國皆數十年周公作無逸
言商中宗享國七十五年高宗五十九年祖甲三
十三年文王受命中身享國五十年自漢以來賢
君在位之乆皆不及此西漢文帝二十三年景帝
十六年昭帝十三年東漢明帝十八年章帝十三
年和帝十二年唐太宗二十三年此皆近世之明
主然與無逸所謂不知稼穡之艱難不聞小人之
勞惟耽樂之從或十年或七八年或五六年或四
三年無以大相過也至其享國長乆如秦始皇漢
武帝梁武帝隋文帝唐玄宗皆以臨御乆逺循致
大亂或以失國或僅能免其身其故何也人君之
富其倍於人者千萬也膳服之厚聲色之靡所以
賊其躬者多矣朝夕於其間而無以御之至於夭
死者勢也幸而壽考用物多而害民乆矜已自聖
輕蔑臣下至於失國宜矣古之賢君必致於學逹
性命之本而知道徳之貴其視子女玉帛與糞土
無異其所以自養乃與山林學道者比是以乆於
其位而無害也傳説之詔髙宗曰王人求多聞時
惟建事學于古訓乃有獲事不師古以克永世匪
説攸聞惟學遜志務時敏厥修乃來允懷于兹道
積于厥躬惟斆學半念終始典干學厥徳脩罔覺
監于先生成憲其永無愆嗚呼傳說其知此矣
　　　　漢武帝論　蘇　轍
天下利害不難知也士大夫心平而氣定髙不爲
名所眩下不爲利所怵者類能知之人主生於深
宫其聞天下事至鮮矣知其一不逹其二見其利
不睹其害而好名貪利之臣探其情而逢其惡則
利害之實亂矣漢武帝即位三年年未二十閩越
舉兵圍東甌東甌告急帝問太尉田蚡蚡曰越人
相攻其常事耳又數反覆不足煩中國往救帝使
嚴助難蚡曰特患力不能救德不能覆誠能何故
弃之小國以窮困來告急天子不救尚何所愬帝
詘蚡議而使助持節發㑹稽兵救之自是征南越
伐朝鮮討西南夷兵革之禍加於四夷矣後二年
匈奴請和親大行王恢請擊之御史大夫韓安國
請許其和帝從安國議矣明年馬邑豪聶壹因恢
言匈奴初親親信邊可誘以利致之伏兵襲擊必
破之道也帝使公卿議之安國恢往反議甚苦帝
從恢議使聶壹買馬邑城以誘單于單于覺之而
去兵出無功自是匈奴犯邊終武帝無寧嵗天下
幾至大亂此二者田蚡韓安國皆知其非而迫於
利口不能自伸武帝志求功名不究利害之實而
遽從之及其晚歲禍災並起外則黔首耗散内則
骨肉相殘殺雖悔過自咎而事已不救矣然嚴助
交通淮南張湯論殺之王恢以不擊匈奴亦坐弃
市二人皆罪不至死而不免大戮豈非首禍致罪
天之所不赦故耶
　　　　漢昭帝論　蘇　轍
周成王以管蔡之言疑周公及遭風雷之變發金
縢之書而後釋然知其非也漢昭帝聞燕王之譛
霍光懼不敢入帝召見光謂之曰燕王言將軍都
郎道上稱蹕又擅調益幕府校尉二事屬爾燕王
何自知之且將軍欲為非不待校尉左右聞者皆
伏其明光由是獲安而燕王與上官皆敗故議者
以為昭帝之賢過於成王然成王享國四十餘年
治致刑措及其將崩命召公畢公相康王臨死生
之變其言琅然不亂昭帝享國十三年年甫及冠
功未見於天下其不及成王者亦遠矣夭壽雖出
於天然人事嘗參焉故吾以為成王之壽考周公
之功也昭帝之短折霍光之過也昔晉平公有蠱
疾醫和視之曰是謂近女非鬼非食惑以䘮志良
臣將死天命不宥國之大臣受其寵禄而任其大
節有菑禍興而無改焉必受其咎以此譏趙孟趙
孟受之不辭而霍光何逃焉成王之幼也周公爲
師召公爲保左右前後皆賢也雖以中人之資而
起居飲食日與之接逮其壯且老也志氣定矣其
能安富貴易生死盖無足恠者今昭帝所親信惟
一霍光光雖忠信篤實而不學無術其所與共國
事者惟一張安世所與斷幾事惟一田延年士之
通經術識義理者光不識也其後雖聞乆隂不雨
之言而貴夏侯勝感蒯瞶之事而賢雋不疑然後
亦不任也使昭帝居深宫近嬖倖雖天資明斷而
無以養之朝夕害之者衆矣而安能及遠乎人主
不幸未嘗更事而履大位當得篤學深識之士日
與之居示之以邪正曉之以是非觀之以治亂使
之久而安之知類通逹强立而不反然後聽其自
用而無害此大臣之職也不然小人先之悦之以
聲色犬馬縱之以馳騁田獵侈之以宮室器服志
氣已亂然後入之以䜛説變亂是非移易白黒紛
然無所不至小足以害其身而大足以亂天下大
臣雖欲有言不可及矣語曰君子學道則愛人小
人學道則易使也故人必知道而後知愛身知愛
身而後知愛人知愛人而後知保天下故吾論三
宗享國長久皆學道之力至漢昭帝惜其有過人
之明而莫能導之以學故重論之以為此霍光之
過也
　　　　漢光武論上　蘇　轍
人主之徳在於知人其病在於多才知人而善用
之若已有焉雖至於堯舜可也多才而自用雖有
賢者無所復施則亦僅自立耳漢高帝謀事不如
張良用兵不如韓信治國不如蕭何知此三人而
用之不疑西破强秦東服項羽曾莫與抗者及天
下既平政事一出於何法令講若畫一民安其生
天下遂以無事又繼之以曹參終之以平勃至文
景之際中外晏然凡此皆髙帝知人之餘功也東
漢光武才備文武破尋邑取趙魏鞭笞群盗筭無
遺策計其武功若優於高帝然使當高帝之世與
項羽為敵必有不能辨者及既履大位懲王莾簒
奪之禍雖置三公而不付以事專任尚書以督文
書繩姦詐為賢政事察察下不能欺一時稱治然
而異已者斥非䜟者弃專以一身任天下其智之
所不見力之所不舉者多矣至於明帝任察愈甚
故東漢之治寛厚樂易之風遠不及西漢賢士大
夫立於其朝志不獲伸雖號稱治安皆其父子才
智之所止君子不尚者也
　　　　漢光武論下　蘇　轍
高帝舉天下後世之重屬之大臣大臣亦盡其心
力以報之故吕氏之亂平勃得致力焉誅産禄立
文帝若反覆手之易當是時大臣權任之甚盛風
流相接至申屠嘉猶召辱鄧通議斬晁錯而文景
不以為牾則高帝之用人其重如此孝武之後此
風衰矣大臣用舍僅如僕隷武帝之老也將立少
主知非大臣不可乃委任霍光霍光之權在諸臣
右故能翊昭建宣天下莫敢異議至於宣帝雖明察
有餘而性本忌刻非張安丗之謹畏陳萬年之順
從鮮有能容者惡楊惲蓋寛饒害趙廣漢韓延壽
悍然無惻怛之意髙才之士側足而履其朝陵遲
至於元成朝無重臣養成王氏之禍故莽以斗筲
之才濟之以欺罔而士無一人敢指其非者光武
之興雖文武之略足以鼓舞一丗而不知用人之
長以濟其所不足幸而子孫皆賢權在人主故其
害不見及和帝幼少竇后擅朝竇憲兄弟恣横殺
都鄉侯暢於朝事發請擊匈奴以自贖及其成
功又欲立北單于以樹恩固位袁安任隗皆以三
宗守義力爭而不能勝幸而憲以逆謀敗盖光武
不任大臣之積其弊乃見於此其後漢日以衰及
其誅閻顯立順帝功出於宦官黜清河王殺李固
事成於外戚大臣皆無所與及其末流梁冀之害
重天下不能容復假宦官以去之宦官之害極天
下不能堪至召外兵以除之外兵既入而東漢之
祚盡矣盖光武不任大臣之旤勢極於此夫人君
不能皆賢君有不能而屬之大臣朝廷之正也事
出於正則其成多其敗少歴觀古今大臣任事而
禍至於不測者必有故也今畏忌大臣而使它人
得乘其隙不在外戚必在宦官外戚宦官更相屠
㓕至以外兵繼之嗚呼殆哉
　　　　爭論　潘　興嗣
匹夫之賤猶立子以爭其惡立友以議其過况萬
乘之貴呼吸而霜露變指顧而榮辱移朝不爭則
暮有被其害暮不爭則朝亦然至有頃刻而不及
者孔子曰天子有爭臣七人雖無道不失其天下
又曰商有三仁焉比干諫而死其㫖遠矣或豈無
諫與諷歟譬之疾耳有緩補逸養而後定有攻治
而後勝有針砭而後起者盖時有緩急勢有盈虚
先後之理不可以一途御也諷者依違而不切詩
所謂主文而譎諫此緩補逸養之道也諫者直指
其事爭者嬰其鱗矣此攻治之不效而至於針砭
也若堯咨而舜俞禹拜而益賛可以無事於諫爭
猶曰予違汝弼汝無靣從君臣相與戒飭兢業如
此後世之君奚恤而不用哉昔者漢髙帝謂周昌
曰我可如主昌曰陛下桀紂之主也高帝容之决
非桀紂明矣如使桀紂之君雖無道猶用爭臣亦
不失天下矣
　　　　原諫　潘　興嗣
舜命龍曰朕堲䜛説殄行震驚朕師汝作納言夙
夜出納朕命惟允於臯陶謨則曰能哲而惠何憂
乎驩兠何畏乎巧言令色孔壬顔淵問為邦孔子
曰遠佞人舜固聦明睿智君臣之間吁謨戒飭憂
此而已顔淵亞聖亦云遠佞然則聖哲之慮遠矣
諫之不行也其原起於近習始於纎㣲成於浸潤
終至于不可禦人君者喜則有賞怒則有誅不可
不察也蓋未嘗濫誅矣誅一小臣則大臣及之未
嘗濫賞矣賞一佞人則大佞及之不窒其源雖欲
救之將若之何予故曰諫之不行其源蓋起於近
習不可不慮也
　　　　通論　潘　興嗣
昔者井法大壞而天下之民病矣然而智者一出
則藏兵於民藏食於兵以全制勝坐而収功則謂
之屯田者是也漢嘗以數萬之衆臨氐羗氐羗固
小矣而議者謂費而勝之不若以全制也於是以
萬人留田果無一矢一鏃之費而虜平矣曹操出
於擾攘之際憂不先於天下而憂食不出於兵也
於是大興屯田以示天下之形勢勢莫㣲於羗事
莫急於操時顧必先此者蓋不苟一切之便而以
深久之利為慮也昔者兵賦之法大壞而天下之武
備虚矣然而智者一出則兵有府府有帥帥有統
唐嘗以六十萬之衆田於近輔之郊當四方有事
時長戈利㦸奮然而直往及其無事則偃兵以就
農故天下之言武備者必先府兵今以數十萬之
衆宿於燕秦晉魏之地半天下之賦長轂巨軸逆
險遡波而上不足以給奉養重啇賈之利出内帑
之金不足以佐費用無事之時顧且如此一有事
則重以四方之兵倍數而益之豈惟費廣而坐飼
之驕不足以臨敵也亦嘗以二十萬之衆棄於好
水之上隻輪竒馬無還者此養之無制備之不素
故也夫燕秦晉魏之郊地非不廣民非不悍勇田
非盡闢也一旦索悍勇之民闢地而殖之胡為而
不可耶擇天下之精兵置之近輔之郊擬府而為
之制亦胡為而不可耶不及十年粟必盈於塞下
而黥墨之徒可坐而鑠也晁錯削七國而七國反
主父偃建分封之法而諸侯不自知其弱然則屯
田府兵之制行而天下之驕兵亦不自知其削矣
何憚而不為也邊粟已實屯兵已强中州之賦益
寛則北狄不敢愛其贐羗人不敢慢其禮此以全
制勝也昔之驕今也悍勇昔之不足今也有餘不
幸而有警内府出節外府出兵擁鉞而下臨燕而
燕動臨秦而秦讋此所謂廟勝也荆楚蜀越四分
五裂之地天下用武之處也亦不可以不思及其
有事而欲以巧勝之不亦拙且緩乎

皇朝文鑑巻第九十九
皇朝文鑑巻第一百
　論
　　　隋論　李　清臣
　　　石慶論　秦　觀
　　　漢文帝　曽　肇
　　　諱言　張　耒
　　　敢言　張　耒
　　　李郭論　張　耒
　　　邴吉　張　耒
　　　秦論　何　去非
　　　西晉論　何　去非
　　　　隋論　李　清臣
治天下者以王道不可爲之以吏治吏治可以苟
天下之安而不可乆也純以王道而治者三代是
也吏治與王道雜然而用者漢唐是也純用吏治
者隋文是也自禹至於桀自湯至於紂自武王至
于赧三代之長各數十丗安而不變者幾二千年
自高祖至於孝平自光武至於獻帝自高祖太宗
至於僖昭兹二姓者或四百年或三百年不及於
三代之長而有過於歴丗之祚若隋文帝之有天
下于時亦可謂之治平而寡事矣然纔三丗二十
九年而亡其故何也吏治與王道之効不同也故
三代用王道而長漢唐雜之以吏治而不及於三
代隋文專以吏治而不及於漢唐是非王道與吏
治薄厚之効邪隋文之九年滅陳而天下始一奮
勵於爲政毎一坐朝或至日昃五品以上引之論
事宿衛之人傳飱而食至于兵革不用天下無游
食之人户口歳増過於兩漢其冨庶而康樂如此
常人之謂太平而識者皆知其不能乆也何者無
禮義以維持其政無忠信以固結其臣教化不足
以導其民紀綱不足以防其後一切以辯數勤察
爲能處三王之位而卑卑焉任智數覈文法此特
吏才之尤者耳非王者之爲也故王隆謂其終以不
學爲累而房喬於清平之時而獨知其將亡彼或
用王道而常爲百丗慮國祚之永人可得而近測
之哉嘗觀於三代其爲治之㫖皆本於仁義禮樂
先教化而後刑名厚道德而薄功賞其始雖若迂
闊而其成以至於兵寢刑措暴炙百姓之耳目浸
漬涵揉百姓之骨髓其勢蟠大膠固如置方石於平
土之上天下之形可以漸亂而不可以亟壞也末丗
中主徳既不及於古才亦不至於道所用者皆俗
人而所尚者皆細法爭於功用勇於擊斷謂簿書
刀筆之間可以爲治語之以王道則傾背而竊笑
強者爲之及其盛猶可以自守一有勢罅則怨心
紛然内外皆爲之擾動姦豪乗其敝而起其撓天
下如驅群羊而蕩王業如振欹器耳是故民衆而
益亂地大而益危嗚呼彼安知三代有長乆難動
之法乎後之王者鑒於三代兩漢隋唐之事不恃
吏治之安而留意於王道其可以長有天下之民
矣
　　　　石慶論　秦　觀
臣聞漢武帝既招英俊程其器能用之如不及内
修法度外攘胡粤封泰山塞決河朝廷多事丞相
李蔡嚴青翟趙周公孫賀劉屈氂之屬皆以罪伏
誅其免者平津侯公孫洪牧丘侯石慶而巳平津
以賢良爲舉首用經術取漢相辯論有餘習文法
吏事其免故宜牧丘鄙人耳爲相巳非其分又以
全終何也蓋慶之終於相位非其才智之足以自
免也事勢之流相激使然而巳矣何則夫君之與
臣猶隂之與陽也隂勝而僣陽則發生之道闕陽
勝而偪隂則刻制之功虧僣實生偪偪亦生僣兩
者無有是謂大和萬物以生變化以成方武帝即
位之始冨於春秋武安侯田蚡以肺腑爲丞相權
移人主上滋不平特以太后之故隱忍而不發當
此之時臣彊君弱隂勝而僣陽武安侯既死上懲
其事盡収威柄於掌握之中大臣取充位而巳稍
不如意則痛法以繩之自丞相以下皆皇恐救過
而不暇當此之時君彊臣弱陽勝而偪隂夫豪傑
之士類多自重莫肯少殺其鋒鄙人則惟恐失之
無所不至也當君彊臣弱陽勝偪隂之時雖有豪
傑安得而用雖用之安得而終然則用之而終者
惟鄙人而後可也慶爲相時九卿更進用事不關
決於慶慶醇謹而巳在位九歲無能有所正言嘗
欲治上近臣反受其過上書乞骸骨詔報反室自
以爲得計既而不知所爲復起視事嗚呼此其所
以見容於武帝者歟夫慶終於相位是田蚡之所
致也故曰事勢之流相激使然而巳矣然則平津
之免也洪之才術雖不與慶同日而語至於朝奏
暮議開其端使人主自擇不肯面折廷爭公卿約議
至上前皆背其約以順上旨如此之類則與慶相去
爲幾何耶洪與慶爲人不同其所以獲免者一也蓋
是時非特丞相也如東方朔枚臯司馬相如嚴助吾
丘壽王朱買臣主父偃之屬號爲左右親幸之臣而
亦多以罪誅唯相如稱疾避事朔臯不根持論以此
獲免由是觀之武帝之廷臣鄙人者多矣豈特慶也
哉故淮南王謀反惟憚汲黯好直諌守節死義至説
公孫洪等如發蒙耳嗚呼如黯者可謂豪傑之士也
　　　　漢文帝　曾　肇
予嘗謂治天下本於躬化而觀漢文帝躬行節儉
以徳化民宜其有以振起衰俗而賈誼以謂殘賊
公行莫之禁止其説以背本趨末者爲天下之大殘
淫侈之俗爲天下之大賊則當時風俗可謂敝矣
豈所謂躬化者果無益於治哉蓋文帝雖有仁心
仁聞而不修先王之政故也先王有不忍人之心
則有不忍人之政而其政必本於理財理財之法
其定民之大方有四而任民之職有九士農工商
以辨其名九榖草木山澤鳥獸材賄絲枲聚歛轉
移以辨其職又爲之屋粟里布夫家之征以待其
不勤是故天下無遷徙之業無游惰之民其於生
財可謂衆矣至於愛養萬物必以其道故罻羅網
罟斧斤弓矢皆以時入而覆巢麛卵殺胎伐夭皆
爲之禁取之又有其時也於是制禮以節其用天
子都千里之畿諸侯各專百里之國卿士大夫至
於庶人莫不有田而視其位之貴賤稱其入之厚
薄而爲之法制度數以待其冠婚賔客死䘮祭祀
之用者隆殺多寡各適其宜爲上者謹名分以示
天下而人人安於力分之内無覬覦於其外是以
滛僻放侈之心不生而貧富均一海内充實無不
足之患然後示之以亷恥興之以徳義故民從之
也輕方此之時游惰者無所容而雖有僣侈之心
亦安所施於外哉教化之所以成殘賊之所以熄
蓋出於是也自秦滅先王之籍而漢因之務爲一
切之制由天子至於庶人無復有度量分界之限
而人人去本趨末爭於僣侈髙祖嘗禁賈人不得
曵絲乗車其令卒於不行至文帝之時商賈富厚
力過吏埶而末技游食害農者蕃庶人牆屋之飾僕
妾之衣皆宗廟之奉天子之服則其俗之不善可
知矣而文帝不知修先王之政以救其敝方其開
籍田以勸耕者衣弋綈而斥文繡以示(嫌名/光宗)朴爲
天下先其意美矣然法度之具不行而欲以區區
之一身率四海之衆豈非難哉孟子曰徒善不足
以爲政非虚言也雖然以彼之德成之以先王之
政則庶幾三代之賢主哉
　　　　諱言　張　耒
高宗自誅長孫無忌放禇遂良等後天下以言爲
諱者二十餘年其後一御史嘗抗論一不急事時
謂鳳鳴朝陽方其以言爲諱也武氏不出房闥而
取其國天子自殿陛之下門闕之外顛倒錯亂無
由知之而其左右忠臣良士豈無良䇿善計亦不
敢告故以牝奪雄坐房奥奪廟社犯天下之至不
順爲天下之難成而有功此譬如盗入主人之家
執其主塗其耳目而唯其所爲何求而不得哉張
子曰天將亂人之國則必使諱人之言人之愛其
身其寢食起居有少異焉而人告之則必信之又
從而治之夫如是則可以終身而無疾今其寢食
起居類非平人之狀而其親戚朋友旁視而不敢
告一日疾作而死矣太宗以蘭陵公主園賞言者
其直百萬非好名也事當然也
　　　　敢言　張　耒
漢王鳯以外戚輔政殺王章以杜天下能言之口
而梅福以南昌尉上書顯攻之而不忌唐文宗時
宦人握禁兵制天子樞宻使權過宰相誰敢少忤
其意而劉蕡對策肆言其惡斥其簒弑廢立之罪
而明皇時李林甫爲相幾二十年固寵市權愚瞽
其君内助楊氏之勢外成禄山之亂𥙷闕杜璡嘗
再上書論事斥爲下邽令林甫以語動其餘曰立
伏馬終日無聲飫三品芻豆一鳴則黜之矣後雖
欲不鳴得乎由是諌爭路絶矣夫林甫之威未慘
於漢庭之外戚唐文宗之宦官也而梅福劉蕡敢
犯之而林甫徒以區區貶斥而天下之士震怖如
畏虎狼此其故何也王鳯得政之𥘉帝失徳未深
猶可與論道理商成敗而漢之公卿猶有賢智忠
義之士也文宗大和二年名臣在朝者如裴度李
絳韋處厚之徒猶數人公卿侍從之間差可告語
其勢足以持典刑也故此二子者非妄發恣行而
心實有所恃也若林甫之時人主滛昬於上視天
下之治亂如越人視秦人之肥瘠不可與言矣而
朝廷之士有一介之善略能别白黒者則林甫斥
逐之而無餘矣國中空無人上下内外皆從君於
昬者也而天下之士雖欲有言何恃以救其禍乎
此人之所甚畏也嗚呼國無善人國非其國也可
不懼哉明皇嘗論林甫曰此子妬賢嫉能無與爲
此則其時人物可知也
　　　　李郭論　張　耒
雄傑好亂之士可伏以天下之大義不可掩以匹
夫之小數何也彼其心甘爲理屈不肯負人以其
智幸而掩之得志其後必大亂凶悖放恣而後其
志乃巳此不可不慎也漢髙祖苟一時之便僞游
雲夢而執韓信雖能執信而信之反心自此生矣
當此時髙才智士亦有輕其君之心故英布貫髙
之亂繼踵而起者此非伏英雄之道也李光弼提
孤軍與安史徤虜百闘百勝其治軍行兵風采出
郭子儀之右而當時諸將皆望風伏子儀如敬君
父而光弼之在彭城諸將巳不爲使子儀能使吐
蕃謂父而史思明乃上書請誅光弼大抵光弼之
實不及子儀之名子儀安坐而有餘光弼馳騁而
不足余嘗思其故讀史思明傳見光弼使烏承恩
潜殺史思明事而後知李郭之優劣蓋子儀之爲
人至誠不欺主於忠信其胷中洞然大人也故靜
則人安其德動則人伏其義光弼用烏承恩使襲
殺史思明此雖狡夫猾虜之常態意其人雖雄悍
驃勇而中有所不可保信者市井之智盗賊之謀
有時而用之也不然何以召史思明之侮而田承嗣
之膝獨爲尚父屈歟此於伏人之道小矣嗚呼成
事以材不若以德服人以智不若以理惟徳與理
始鈍終利以之治大以之行逺未之有侮也
　　　　邴吉　張　耒
邴丞相爲人至深厚也余獨有恨焉虜入雲中詔
問丞相御史以虜所入郡吏御史不能對得譴責
而丞相能具知見謂憂邊思職夫吉之能知馭吏
之力也夫平日不知從事於其所當急而一時際
㑹於他人之力亦可以爲徼幸謂之真憂邊思職
也可乎因徼幸以得譽遂從而冒之坐視人之得
譴責而不分謗則亦少欺矣龔遂因王生一言天
子以爲長者遂不敢以爲出已曰此乃臣議曹教
臣夫遂之能歸功於君其善微而不冒人之善其
徳厚矣方天子讓御史吉如曰臣與御史等耳臣
之僕有先白臣者臣是以知之此其爲能豈獨憂
邊思職而巳哉丗人有未嘗射挾弓注矢一發而
中不知者曰天下之善射者也其人不讓則知之
者笑之矣邴吉脱宣帝於死能絶口不道獨貪一
馭吏之功殆必不然傳曰思則得之不思則不得
也吉未之思歟夫冒徼幸之福而安處之此庸人
之所常行獨爲邴丞相恨也
　　　　秦論　何　去非
兵有攻有守善爲兵者必知夫攻守之所宜故以
攻則克以守則固當攻而守當守而攻均敗之道
也方天下交臂相與而事秦之彊也秦人出甲以
攻諸侯蓋將取之也圖攻以取人之國者所謂兼
敵之師也及天下攘𬒮相率而叛秦之亂也秦人
合卒以拒諸侯蓋將却之也圖拒以却人之兵者
所謂救敗之師也兼敵之師利於轉戰救敗之師
利於固守兵之常勢也秦人據崤函之阻以臨山
東自繆公以來常雄諸侯卒至於并天下而王之
豈其君丗賢耶亦以得乎形便之居故也二丗之
亂天下相與起而亡秦不三歳而爲墟以二丗之
不道顧秦亦何足以亡然而使其知捐背叛之山
東嚴兵拒關爲自救之計雖以無道行之而山西
千里之區猶可歳月保也不知慮此乃空國之師
以屬章邯李由之徒越關千里以搏宼而爲郷日
堂堂兼敵之師亦巳悖矣方陳勝之首事而天下
豪傑爭西嚮而誅秦也蓋振臂一呼而帶甲者百
萬舉麾一號而下城者數十又類皆山林倔起之
匹夫其存亡勝負之機取決於一戰其鋒至鋭也
而章邯之徒不知固守其所以老其師乃提孤軍
棄天險渡漳踰洛左馳右騖以嬰四合之鋒卒至
於敗而沛公之衆揚䄂而入空關雖二丗之亂足
以覆宗天下之勢足以夷秦而其亡遂至於如此
之亟者用兵之罪也夫秦役其民以從事於天下
之日乆矣而其民𬒳二丗之毒未深其勇於公闘
樂於衛上之風聲氣俗猶在也而章邯之爲兵也
以攻則不足以守則有餘周文常率百萬之師傳
於戲下矣章邯三擊而三走之卒殺周文使其不
遂縱以搏敵而坐關固守爲救敗之師關東之土
雖巳分裂而全秦未潰也或曰七國之反漢也議
者歸罪於呉楚以爲不知杜成皐之口而漢將一
日過成臯者數十輩遂至於敗亡今豪傑之叛秦
而罪二丗之越關搏戰何也嗟夫務論兵者不論
夫者不論其逆順之情與夫利害之勢則爲兵亦
踈矣夫秦有可亡之形而天下之衆亦鋭於亡秦
是以豪傑之起者因民志也關東非爲秦役矣漢
無可叛之釁而天下之民無至於負漢則七國之
起非民志矣天下皆爲漢役者也以不爲秦役之
關東則二丗安得即其地而疾戰其民以方爲漢
役之天下則漢安得不趨其所而疾誅其君此戰
守之所以異術也昔者賈誼司馬遷皆謂使子嬰
有庸主之才僅得中佐則山西之地可全而有卒
取失言之譏於後丗彼二子者固非愚於事機者
也亦惜夫秦有可全之勢耳雖然彼知秦有可全
之勢而不知至於子嬰而秦之事去矣雖有太公
之佐其如秦何哉
　　　　西晉論　何　去非
天下之禍不患其有可觀之迹而發於近而患其
無可窺之形而發於遲有迹之可覩雖甚愚怯必
加所警備而發於近者其毒嘗淺無形之可窺雖
甚智勇亦忽於防閑而發於遲者其毒常深昔者
五胡之禍晉室其起者非一朝一夕也探其基而
積之乃在於數百歳之淹緩國更三姓而歴君數
十平居常日不見其有可窺之形是以一發而莫
之能支夫非無形也盖爲禍之形常隱於福爲福
之形常隱於禍人見其爲今日之禍福而巳不就
其所隱而逆窺之是以於其未發皆莫覩其昭然
之形此其爲禍至於不可勝救也先王之制夷狄
於要荒也甚惡其猾夏而亂華未嘗不欲驅攘而
擯之周公朝諸侯於明堂夷蠻戎狄之君立於四
門之外使無與乎備物盛禮之觀後丗之君幸其
衰敝而恱其向服也因内徙而親之其事肇於漢
之孝宣漸於丗祖而盛於魏武或空其國而罷徼
塞之警或藉其兵而爲㓂敵之扞夫既去其侮而
又役其力可謂丗主之大欲國家之盛福矣不知
積之既乆而大禍之所伏一旦洶然而發若決坊
水莫之能遏晉爲不幸而適當之以其平居常日
不觀其昭然之形故也昔者孝宣承武帝攘擊匈
奴之威㑹五單于内爭始納呼韓邪使之依阻塞
下稍通五原而來其朝至于孝元而呼韓邪乃願
保塞而請罷邊備頼侯應之䇿以爲自孝武攘之
幕北奪其隂山匈奴失所蔽隱毎過隂山未嘗不
哭其䘮亡也今罷備塞則示之大利元帝雖報謝
焉自是胡人亦浸而南顧漢亦甚恱其來而不之
却也丗祖因匈奴日逐之至遂建南廷以安納之
稍内居之西河美稷而其諸部因遂屯守北地朔
方五原代郡雲中定襄鴈門之七郡而河西之地
鞠爲虜區加徙叛羗錯置三輔魏武復大徙武都
之氐以實關畿用禦蜀宼而匈奴五郡皆居汾晉
而近在肘腋矣於晉之興大率中原半爲夷居元
海匈奴也而居晉陽石勒羯人也而居上黨姚氏
羗也而居扶風符氏氐也而居臨渭慕容鮮卑也
而居昌黎種族日蕃其居處飲食皆趨華矣而其
桀暴貪悍樂鬪喜亂之志態則亦無時而變也是
以元海一倡而并雍之胡乗時四起自長淮之北
無復晉土而爲戰國者幾二百年所謂發於遲而
爲毒深也雖然彼之内徙而聽役也亦迫於制服
之威而其情未嘗不懷土而思返固甚怨夫中國
羈拘而賤侮之也是以劉猛發憤而反於晉事雖
不濟而劉氏諸部未嘗一日而忘之也自魏而上
非無明智之主足以察究微漸爲子孫萬丗之慮
然皆安其内附或樂用其力唯恐不能鳩令而牧
役之雖有失爲禍之形皆不爲之深思逺慮就其
所伏而消厭之由晉而下自武帝之平一呉㑹徧
撫天下固無藉乎夷狄之助矣苟於此時有能探
其所伏之禍而逆制焉因其懷返之情加之恩意
以導其行爲之假建名號而廩資之使各以種族
而還之舊土彼樂引輕去而惟恐其後也然後嚴
斥障塞使有華夷内外之辨後雖有警則無至發
於肘腋之間而𬒳不可勝言之禍矣雖然自非明
智果斷之主爲子孫後丗之慮則不能決於有爲
以救其未發之深禍也彼晉武自平一呉㑹方以
侈欲形於天下其能及此乎雖郭欽抗䟽江統著
論其言反復切至皆恬然不爲省方抱虎而熟寐
尔嗟乎爲天下者無恃其爲平日之福而忽其所
隱之禍也
皇朝文鑑巻第一百
皇朝文鑑巻第一百一
　論
　　　明皇論　崔　鶠
　　　楊嗣復論　崔　鶠
　　　察言論　唐　庚
　　　憫俗論　唐　庚
　義
　　　公食大夫義　劉　敞
　　　士相見義　劉　敞
　　　致仕義　劉　敞
　　　　明皇論　崔　鶠
穆王戒太僕曰僕臣正厥后克正僕臣䛕厥后自
聖仲虺告成湯曰能自得師者王謂人莫己若者
亡夫實凡也而自以爲聖則偃然以天下爲莫
己若以天下爲莫己若則有罪不聞有過不攺
禍亂之形成而卒以不悟是亡之道也以唐考之
克有天下者十有八王而不以䛕臣之故别加稱
號者高祖太宗睿宗文宗四君而巳其餘皆立虚
名而開元天寶之間群臣至六上尊號嗟乎䛕亦
甚矣而明皇受而不辭蓋將自以爲聖者歟其播
越流離至於亡國非不幸也夫加以天地道徳聖
神文武之號兼覆載之大美極今古之徽稱彼其
臣遂以爲誠爾耶直以爲吾君好䛕喜佞故逢之
也以爲誠爾則天不以號然後推其高地不以名
然後推其厚三皇無有也五帝無有也自古賢君
懿主皆無有而吾祖宗亦無有也彼其後丗中君
幽主獨有之是直以好䛕喜佞待吾君而以䛕佞
逢之人君之賊也聖矣夫光武之爲君也詔天下
上書不得言聖明矣哉顯宗之爲君也曰先帝詔
書禁人言聖自今有過稱虚譽尚書宜抑而不省
示不爲謟子嗤也嗚乎姦人之情得矣其成建武
永平之盛有以矣夫
　　　　楊嗣復論　崔　鶠
氣類所合物莫能間君臣相與必有所謂合者君
子不之察欲彊以口舌折姦人之鋒勢必不振此
小人所以常勝君子所以常不勝一也人情逆之
則怒順之則喜毁之則怒譽之則喜小人性便䛕
佞志在詭隨而君子任道直前有犯無隱此小人
所以常勝君子所以常不勝二也君子正直是與
不妄説人而小人竊爵禄以植朋黨竭智力以市
内援此小人所以常勝君子所以常不勝三也君
子難進而易退小人易進而難退易進則常在上
以制人難進則常在下而爲人所制此小人所以
常勝君子所以常不勝四也君子柔亦不茹剛亦
不吐不虐㓜賤不畏高明而小人之於人失勢則
䑕伏以事之得勢則虎歩以凌之此小人所以常
勝君子所以常不勝五也君子窮則以命自安而
不尤人逹則以恕存心而不害物小人在下則不
安而懷毒以伺上居上則快意而肆虐以害人此
小人所以常勝而君子所以常不勝六也君子一
有不安於其心則畏君畏親畏天畏人而小人欲
濟其姦則欺君欺親欺天欺人無不可者此小人
所以常勝君子所以常不勝七也君子厲廉節崇
名譽小人苟獲其欲則天下賤之而不羞萬丗非
之而不辱此小人所以常勝君子所以常不勝八
也君子於言欲訥於行欲敏有過則攺見義則服
而小人矜利口以服人喜姦言而文過此小人所
以常勝君子所以常不勝九也天下善人少不善
人多故君子爲國求人難於選抜而凶邪一嘯則
千百爲群此小人所以常勝君子所以常不勝十
也君子不念舊惡以德報怨而小人忘恩背義至
以怨報德此小人所以常勝君子所以常不勝十
一也君子有若無實若虚有功不矜有善不伐而
小人無而爲有虚而爲盈露巧而揚能矜功而賣
善以惑時君以冀徼倖此小人所以常勝君子所
以常不勝十二也君子小人之不敵亦明矣此鄭
覃陳夷行所以罷黜李德𥙿所以謫死窮荒逢吉
宗閔揚嗣復輩所以卒乎翔佯而得計豈足怪哉
　　　　察言論　唐　庚
古之人臣抵掌緩頰説人主以用兵者其言未嘗
不引義慷慨豪徤俊偉使聽者踊躍激發奮然而
從之至考論其心則有爲國計者有爲身謀者是
不可以不察也今夫戰則除害於時不戰則遺患
於後此有必勝之勢彼有必敗之道思慮深熟利
害之形了然於胷中知其決不誤國而後爲之若
此者爲國計非身謀也張華裴度是巳天下既平
謀臣宿將以侯就第杜門却掃無所用其竒則瞋
目扼腕爭爲用兵之説庶幾有以騁其智勇而舒
其意氣若此者爲身謀非國計也臧宫馬武是巳
國家無事貪財嗜利之臣無所僥倖則必鼔倡兵
端以求其所欲兵革一動則金錢貨幣玉帛子女
何求而不得若此者爲身謀非國計也陳湯甘延壽
是巳官崇禄厚無所羡慕惴惴然唯恐一日失勢
而不得保其所有則必建開邊之議以中人主之
欲以乆其權若此者爲身謀非國計也楊國忠是
巳前侯故將失職之臣負罪憂畏思有以撼動其
君則爭議邊功以希復進若此者爲身謀非國計
也竇憲是巳古之人臣逆節巳萌而功効未著人
心未服則未嘗不因戰伐之功以収天下之望若
此者爲身謀非國計也桓温劉𥙿是巳嗟乎秦漢
以來説人主以用兵者多矣或勝或不勝要之爲
國計者至少爲身謀者如此其多途也可不鑒哉
可不戒哉
　　　　憫俗論　唐　庚
自古諸侯風俗小大曷嘗不與其國相稱齊地負
海膏壤二千里則其俗闊逹寛緩而多智全晉未
分時在春秋丗最爲彊國則其俗用意深逺有古
帝王之遺風鄒魯居洙泗之間迫於齊楚國小而
地狹則其俗亦復齷齪而謹畏今天下大矣堯舜
三代之地蓋不至於此民生其間耳之所聞目之
之所睹體之所安者壯矣而風俗之大不足以稱
之有是理否風俗非一事要以人材爲本今士大
夫逹時變識事情警敏有餘矣至於學治道通大
體氣力度量足以支乆而任重者未可多得是豈
無有也有則不容於時今之建言者類皆薄物細
故非天下所以治亂安危而士之所言亦不過趣
一切辨治而巳非能有益於宗廟社稷也學術小
故無大論議力量狹故無大功名以爲上丗悉然
則前此風俗嘗廣矣當是之時唯恐其䟽爾形勢
非有不同年表日暦非甚相逺而更病其隘是必
有説矣吾聞江海之水必有吞舟之魚通邑大都
必有千金之家以四方萬里之國而非得恢(嫌名/今上)
宏逺之風以充之是猶衣九尺之衣束十圍之帶
高視闊歩而血氣不逾中人也可乎建武永平之
治未必優於西京而風俗不及者正其小也傳曰
不知其形視其影也今百工之所造商賈之所鬻
士女之所服者日益狹陋而一時人物大率悍而
短小此非其影耶古之化俗惡者可使爲善邪者
可使爲正今俗非有他也獨患小爾顧不可使知
大乎
　義
　　　　公食大夫義　劉　敞
食禮公養賔國養賢一也親之故愛之愛之故養
之養之故食之食而弗愛猶豢之也愛而弗敬猶
蓄之也饗禮敬之至也食禮愛之至也饗爲愛弗
勝其敬食爲敬弗勝其愛文質之辨也公使大夫
戒必以其爵恭也已輕則卑之已重則是以其貴
臨之也賔三辭聽命言是禮之貴弗敢當也弗敢當
故難進也公迎賔于大門内非不能至于外也所
以待人君之禮也臣之意欲尊其君子之意欲尊
其父故迎賔于大門内所以順其爲尊君之意也
三揖至于階三讓而升堂充其意諭其誠也於廟
用祭器誠之盡也君子於所尊敬不敢狎不敢狎
故神明之故忠臣嘉賔樂盡其心也大夫立于東
夾南西面北上士立于門東北面西上小臣東堂
下南面西上宰東夾北西面北上内官之士在宰
東北面南上百官有司備以樂養賢也設筵加席
几致安厚之儀也公設醬然後宰夫薦豆菹醢士
設爼公設大羮然後宰夫設鉶啓簋言以身親之
也賔徧祭公設梁宰夫膳稻士膳庶羞爲殷勤也
賔三飯飯梁以湆醬比君之厚已也賔必親徹有
報之道也庭實乗皮侑以束帛雖備物猶欲其加
厚焉也公拜送終之以敬也有司巻三牲之俎歸
于賔舘不敢褻其餘也上大夫八豆八簋六鉶九
爼庶羞二十其餘衰是見德之殺也君子之言曰
愛人者使人愛之者也敬人者使人敬之者也親
人者使人親之者也自卑者使人尊之者也是故
公養賔國養賢其義一也未有愛之敬之親之尊
之而其位不安者也未有不愛不敬不親不尊而
能長有其國者也將由乎好德之君則將飴焉唯恐
其不足於禮將由乎驕慢之君則將曰是食於我
而巳矣故禮君子所不足小人所泰也孔子食於
少施氏將祭主人辭曰不足祭也將飱主人辭曰
不足飱也孔子退曰吾食而飽少施氏有禮哉故
君子難親也將親之舍禮何以哉
　　　　士相見義　劉　敞
自天子至于庶人皆有摰摰者致也所以致其志
也天子之摰鬯諸侯玉卿羔大夫鴈士雉鬯也者
言徳之逺聞也玉也者言一度不易也羔也者言
柔而有禮也鴈也者言進退之時也雉也者言死
其節也故天子以逺徳爲志諸侯以一度爲志卿
以有禮爲志大夫以進退爲志士以死節爲志明
乎志之義而天下治矣故執斯䞇也者執斯志者
也君之摰以事神臣之摰以養人惟君受摰者惟
君受養也非其君則辭摯不敢當養也古者非其
君不仕非其師不學非其人不友非其大夫不見
士相見之禮必依於介紹以言其不苟合者也必
依於摰以言其以道親也苟而合唯小人而不恥
者能之君子可見也不可屈也可親也不可狎也
可逺也不可踈也賔至門主人三辭見賔稱摰主
人三辭摰所以致尊嚴也大夫以禮相接士以禮
相諭庶人以禮相同然而爭奪興於末者未之有
也人苟爲恱而相親若者末必爭苟爲簡而相親
若者末必怨是故士相見之禮者人道之大也所
以使人重其身而母邇於辱也所以使人審其交
而無邇於禍也唯仕於君者召而往未仕而見於
君者冠而奠摰在邦曰市井之臣在野曰草莽之
臣君雖召不往也是故雖有南面之貴千乗之冨
士之所以結者禮義而巳矣利不足稱焉刑罰行
於國所誅者好利之人也未有好利而其俗不亂
者也無介而相見君子以爲謟故諸侯大國九介
次國七介小國五介
　　　　致仕義　劉　敞
自頃有司屢言士大夫過七十而不致政請引籍
校年而却之天子弗忍也以詔戒告之而巳予謂
致仕之義君非使之臣自行也宜乎天子弗忍督
迫之而以詔書戒告也然而天下之老臣猶自若
也甚矣夫其非天子之意也故作致仕義致仕之
義古者大夫七十而致仕君非使之也臣自行也
臣雖行之君曰是猶足以佐國家社稷也留之不
可失也於是乎有几杖之賜安車之錫所以致留
之也君留之臣曰吾不可貪於人之榮不可圂於
人之朝不可塞於人之路再拜稽首反其室君不
彊焉義也毋奪其爵毋除其禄毋去其菜邑終其
身而巳矣此古者致仕之義也此之謂上下有禮
故古者大臣讓小臣廉庶人法百姓不競由此道
也是以古之爲臣者不四十不禄不五十不爵不
七十不致事四十而禄爲不惑也五十而爵爲知
命也七十而致事則以養衰老也不惑故可與謀
大計矣知命故可以受大寵矣養衰老故可以全節
儉教百姓矣故古之仕者爲道也非爲食也爲君
也非爲己也爲國也非爲家也是以時進則進時
止則止也是以進不貪其位止不慕其權也凡致
仕之義君曰畜犬馬不可盡其力而況士大夫乎
是雖誠賢也雖誠智也吾不可盡其力也此恩之
至也臣曰爲人臣者不顧力雖然吾力不足矣不
可以當社稷之役而蒙干戈之任矣不可以勞夙
夜之慮而苟旦暮之利矣全而歸焉亦可巳矣此
義之至也故君以恩御臣臣以義事君貪以是息
而讓以是作今之人則不然仕非爲道也而爲食
也非爲君也而爲己也非爲國也而爲家也是以
進不知止而困不知恥也是以當老者上雖屢督
教之而猶莫從也有司雖痛詆發之而猶莫顧也此
無它廉讓之節不素厲而賞罸之政混也然則奈
何曰必引籍校年而命之退則薄於恩而殺於義必
母引籍校年而待其退則疾貪位而害民蠧國均之二
者莫若察有功者而必賞之無問其齒焉察無功者
而必廢之無問其齒焉彼知賞不出於有功廢不遺
於無功也則震而自謀矣震而自謀則賢不肖去與
就決矣如是亦焉用引籍校年而命之退以損吾義
哉今夫無功與有功者皆雜然莫辨也彼所以得諭
容於其間也故夫偷容之人而欲其畏義由禮以
自㓗於䋲墨之外是難能也聖王之治也非禮義
所誘則敺之以法歐之以法亦不廢其禮義之指
故此法之敺也嗚呼爲致仕而卒以法敺也不巳
薄乎其亦出於不得已而爲之者乎然則又何憚而不
爲哉

皇朝文鑑巻第一百一
皇朝文鑑卷第一百二
　䇿
　　　内帑　田　况
　　　叙燕　尹　洙
　　　息戍　尹　洙
　　　兵制　尹　洙
　　　根本　石　介
　　　明禁　石　介
　　　責臣　石　介
　　　言治　劉　敞
　　　明禯　蔡　襄
　　　去冗　蔡　襄
　　　　内帑　田　况
王者官天下家六合風化普暨孰非王土經産雜
出悉爲邦賦故守之以至德推之以大公調度所
共皆有蓺極國計之外不聞私積周禮内府受九
貢以待邦之大用外府供百物以待邦之小用以
此故有内外之異非天子之私藏也若或任聚斂
之臣規藴蓄之厚雖恭儉之主嗇用而致然於德
音無所益也况繼統之君席有其富或肆侈靡以
遺患乎唐明皇踐祚之𥘉銳意於理躬履儉德述
宣醲化後之言治者比開元如正觀逮乎末年乃
恃泰寧内縱奢樂權臣怙寵巧說媚上以謂賦稅
所取則歸之有司以濟用度進獻所入當納于天
子以奉宴私明皇恱之遂爲瓊林大盈之庫王鉷
毎歳進錢百億皆云不出租庸侵牟黎元厚餌冦
盜厥後韋臯李兼杜亞劉賛之徒競爲貢奉曲祈
恩寵至於裴肅窮賈鬻之利以遷廉察嚴綬傾軍
府之資以拜刑曹末俗流風遂而莫禦陸䞇嘗爲
德宗備陳其失可謂切至端嚴之論也　國家開
疆窮朔南建號侔周漢舟車所逹上給中都而計
利之司稽勾繁廣研及圭撮歳求倍蓰加以鳴社
慶辰升煙大祀册禮昭縟容典交修九州之人無
不咸獻其力四海之内各以其職來祭衰於公賦
輸之内帑雖異乎唐室方貢之物然亦非邦計之
羡餘也往歳軍須不充計臣致請内岀錢幣謂之
假貸職掌之者旋復追索經逺之士咸以爲非且
王者之於貨財豈有内外國家之有天下豈有公
私使外足而内不足君孰與不足私足而公不足
君孰與足昔漢文之享御也施利澤省繇費民有
餘力國有滯財孝武得以因其資而騁嗜奔慾翫
兵黷武用既殫費埶不可巳於是桑羊孔僅之徒
專務功而榷酤筭緍坐市販物鹽鐵􁘸趾株送𥙷
郎之法流弊於千古矣嚮非髙祖文帝之德洽著
於前昭帝霍光之勤休息於後則生民虚耗未易
集也靈帝之丗多蓄私藏中上方歛諸郡之歛諸
郡之寶中御府積天下之繒民困調繁目爲導行
之費漢家業衰於此矣漢室尚爾矧陳隋之末丗
乎是府庫之積不爲私也章章矣今縱未能盡出所
積以付逌司亦當眎豐凶之年䘏疲羸之俗去出
納之吝通内外之財俟乎下民寛饒大計盈給然
後内於别藏歛其餘貲亦不爲過也抑又聖人大
寶曰位見於易繫天子不私求財存乎書法蓋寶
乎位則它物非足寶私乎財則何舉不爲私以是而
言所本尤大若天心獨捨近謀逺則無窮之慶及
於萬嗣矣
　　　　叙燕　尹　洙
戰國丗燕最弱二漢叛臣持燕挾虜蔑能自固以
公孫伯珪之彊卒制於袁氏獨慕容乗石虎亂乃
并趙雖勝敗異術大㮣論其彊弱燕不能加趙趙
魏一則燕固不敵唐三盜連衡百餘年虜未嘗越
燕侵趙魏是燕獨能支虜也自燕覆於虜虜日熾
大顯德丗宗雖復三關尚未盡燕南地國𥘉虜與并
合勢益張然止命偏師備禦師伐蜀伐吳泰然不
以兩河爲顧是趙魏足以制虜明矣并冦既平悉
天下銳専力於虜不能攘尺寸地頃嘗以百萬衆
駐趙魏訖敵退莫敢抗丗多咎其不戰然我衆負
城有内顧心戰不必勝不勝則事亟矣故不戰未
當咎也原其弊在兵不分設兵爲三壁于爭地掎
角以疑其兵頓堅城之下乗間夾擊無不勝矣蓋
兵不分有六弊使敵蓄勇以待戰無他支捂一也
我衆則士怠二也前丗善将兵者必問幾何今以
中才盡主之三也大衆儻北彼遂長驅無復顧忌四
也重兵一屬根本虚弱纎人易以干說五也雖委
大柄不無疑貳復命貴臣監督進退皆由中御失於
應變六也兵分則盡易其弊是有六利也勝敗兵
家常勢悉内以擊外失則舉所有以弃之符堅淝
水哥舒翰潼關是也是則制敵在謀不在衆以趙
魏燕南益以山西民足以守兵足以戰分而帥之
将得專制就使偏師挫衂它衆尚奮詎能繫國安
危哉故師覆于外而本根不揺者善敗也昔者六
國有地千里師敗於秦散而復振幾百戰猶未及
其都守國之固也陳勝項梁舉關東之衆朝敗而
夕滅新造之勢也以天下之廣謀其國不若千里
之固而襲新造之勢儌幸於一戰庸非惑哉兵乆
弭士大夫誦聖謂百丗不復用非甚妄者不談然
兵果廢則巳儻後丗復用之鑒此少以悟丗主故
迹其勝敗云
　　　　息戍　尹　洙
國家割棄朔方西師不出三十年而亭徼千里環
重兵以戍之雖種落屢擾即時輯定然屯戍之費亦
巳甚矣西戎爲冦逺自周丗西漢先零東漢燒當
晉氐羌唐秃髪歴朝侵軼爲國劇患興師定律皆
有成功而勞弊中國東漢尤甚費用常以億計孝
安丗羌叛十四年用二百四十億永和末復經七
年用八十餘億及叚紀明用裁五十四億而剪滅
殆盡今西北涇原邠寧秦鳯鄜延四帥戍卒十餘
萬一卒歳給無慮二萬平騎卒與冗卒較其中者
緫廩給之數恩賞不在焉以十萬較之歳用二十
億自靈武罷兵計費六百餘億方前丗數倍矣平
丗屯戍且猶若是後雖無它警不可一日輟去是
十萬衆有益而無損明也　國家厚利募商入粟
傾四方之貨然無水漕之運所輓致亦不過𬒳邊
數郡爾歳不常登廪有常給頃年亦嘗稍匱矣儻
其乗我荐飢我必濟師饋饟當出於關中則未戰
而西夏巳困可不慮哉按唐府兵上府千二百人
中府千人下府八百人爲今之計莫若籍丁民爲
兵擬唐置府頗損其數又今邊鄙雖有郷兵之制
然止極塞數郡民籍寡少不足備敵料京兆西北
數郡上户可十餘萬中家半之當得兵六七萬質
其賦無它易賦以泉石者不易以五穀畜馬者又
蠲其雜傜民幸於庇宗樂然隷籍農隙講事登材
武者爲什長隊正盛秋旬閱常若冦至以關内河
東勁兵傳之盡罷京師禁旅慎簡守帥分其統專
其任分統則柄不重專任則将益勵堅於守備習
其形勢積粟多教士銳使虜衆無隙可窺不戰而
慴兵志所謂無恃其不來恃吾有以待之其廟勝
之䇿乎
　　　　兵制　尹　洙
今之戎狄地兼燕凉然彊大之勢未過乎前丗中
國士卒專力武事非若古者籍兵於民農戰兼用
者也是中國兵勝於古夷狄不勝於古也古者中
國鞭笞四夷而役屬者有之給繒帛以懐來者有
之與之戰或勝或負者有之今厚賂以厭其求惟
恐不及或與之較未嘗一勝焉其故何哉非夷狄
之兵彊非中國之兵弱法制之失也何謂法制之
失以吏事而制戎事也爲今而言䇿之長在戰與
守䇿之失在禦與救廢䇿之長用䇿之失所以亟
敗也假以虜事言之若聞其将冦我境我之大將
不計敵衆寡之勢不論戰遲速之利必分兵禦之
禦之不勝制令者曰吾知出兵而巳行者曰吾知
奮命而巳朝廷必薄其責議者亦置其罪苟不禦之
雖全其師朝廷誅其逗留議者稱其畏懦此所以
必禦之也若聞一城𬒳圍不計受攻之急緩不論
城壘之堅脆必盡銳救之救之不勝制令者曰吾
知救之而巳行者曰吾知死之而巳朝廷必薄其
責議者亦置其罪苟不救之雖城獲全朝廷咎其
不進議者言其坐觀此所以必救之也禦與救非
将之罪也以吏事制戎事法制之失也或曰禦亦
戰也救亦戰也禦與救皆爲失䇿何謂戰爲長䇿
也夫禦與救非利戰不得巳而戰也非我利則敵
之利也所謂戰者我利則戰不利則不戰先計而
後戰者也先計而後戰鮮不勝矣不幸而不勝者
将之罪也然則中國之爲守備乆矣何得謂守爲
長䇿而廢不用也所謂守者方面之守非一堡一
障之守也非尺寸之地守也今敵入吾地不計衆
寡利害而禦之敵圍吾城不計堅脆急緩而救之
禦之必敗救之必敗兵潰于外民潰于内失所以
爲守矣守方靣者異于是使城自守毋望救兵之出
蓋兵不出則勢不分勢不分則有以待之夫待之者
不戰則敵疑作戰則敵懼必戰則敵北能守所以辦
戰能戰所以濟守明戰守之利而不得志於夷狄
者未之有也
　　　　根本　石　介
善爲天下者不視其治亂視民而巳矣民者國之
根本也天下雖亂民心未離不足憂也天下雖治
民心離可憂也人皆曰天下國家孰爲天下孰爲
國家民而巳有民則有天下有國家無民則天下空
虚矣國家名號矣空虚不可居名號不足守然則
民其與天下存亡乎其與國家衰盛乎自古四夷
不能亡國大臣不能亡國惟民能亡國民國之根
本也未有根本亡而枝葉存者故桀之亡以民也
紂之亡亦以民也秦之亡亦以民也漢有平城之
危諸吕之難七國之反王莽之奪漢終不亡民心
未去也唐有武氏之變禄山之禍思明朱泚宗權
希烈諸侯之叛唐終不亡民心未去也夫四夷大
臣非不能亡國民心尚在也觀漢髙祖文景唐太
宗其有以結民心之固王莽奪取漢巳亡矣而民
尚思漢恩未巳故光武乗之中興武氏禄山滔泚
思明宗權希烈諸侯之亂唐巳亡矣而民尚思唐
德未巳故終至於三百年民之未叛也雖四夷之
彊諸侯之位大臣之勢足以移國足以傾天下而終
不能亡也莽等不能亡漢武氏禄山諸冦不能亡
唐是也民之叛也雖以百里雖以匹夫猶能亡國
湯以七十里亡夏文王以百里亡商陳勝以匹夫
亡秦是也噫民之未叛也雖四夷諸侯大臣不臣
不能亡國况匹夫乎民之叛也雖匹夫猶能亡國
况四夷乎矧諸侯乎矧大臣乎噫爲天下國家者
可不務民乎書曰可畏非民孟子曰民爲貴社稷
次之君爲輕故古之天子重民也不敢侮於鰥寡
民雖匹夫也有姦雄有豪傑有義勇伊尹吕望義
勇也陳勝豪傑也黄巢姦雄也伊尹吕望不忍桀
紂之民塗炭奮於耕釣起佐湯武放桀係紂義勇
矣夫陳勝不堪秦之民役苦憤然舉兵以誅秦豪
桀矣夫黄巢伺唐之隙因民之飢聚兵以擾天下
姦雄矣夫書曰可畏非民有姦雄有豪傑有義勇
可不畏乎是以聖人不敢侮於鰥寡蓋不可以匹
夫待民也孟子謂民貴社稷次君輕蓋不敢以萬
乗驕民也吁昏君庸主不知民爲天下國家之根
本以草莽視民以鹿豕視民故民離叛天下國家
傾䘮嗚呼民可忽哉臣觀
太祖皇帝　太宗皇帝　真宗皇帝　皇帝陛下
養民勤矣愛心至矣然而天下之民困其故何哉
郡守縣令濫也僧尼多也祠廟繁也差役重也支
移逺也貢獻勞也館驛弊也吏易數也兼并盛也
游墯衆也今欲息民之困在擇郡守縣令減僧尼
禁祠廟省差役罷支移停貢獻寬館驛乆使任抑
兼并斥游墯謹求其利病而各著于篇
　　　　明禁　石　介
國家之禁踈密不得其中矣今山澤江海皆有禁
鹽鐵酒茗皆有禁布綿絲枲皆有禁關市河梁皆
有禁子去其父則不禁民去其君則不禁男去耒
耜則不禁女去織紝則不禁工作竒巧則不禁商
通珠貝則不禁士亡仁義則不禁左法亂俗則不
禁滛文害正則不禁市有游手則不禁官有游食
則不禁衣服踰制則不禁宫室過度則不禁豪彊
兼并則不禁權要横暴則不禁賄行於上則不禁
吏貪於下則不禁夫子去其父則亂也民去其君
則叛也男去耒耜女去織紝則離其業也工作竒
巧商通珠貝士亡仁義則棄其本也左法亂俗則
中華夷也淫文害正則經籍息也市有游手官有
游食則公私墯也衣服踰制宫室過度則上下僣
也豪彊兼并權要横暴則貧人困也賄行於上吏
貪於下則公道闕也如是而不禁彼山澤江海人
所取財也鹽鐵酒茗人所取資也布綿絲枲人所取
用也關市河梁人所取濟也而禁豈先王之法乎
三代之制乎哉或曰如何則先王之法也三代之
制也曰惟禁其不禁而弛其禁則先王之法也三
代之制也
　　　　責臣　石　介
大過上六君子矣心在救時至於滅頂凶而無悔
且當棟橈之丗居無位之地而過涉以扶衰拯弱
可謂君子矣　今國家有西北邊之憂聖君夙夜
勤勞日旰不食重擇大臣付以專征大官以寵之
冨禄以厚之節旄以榮之宜竭智力以幹乃任盡
謀䇿以濟厥事智力竭矣謀䇿盡矣然後以死繼
之可也乃偃蹇君命優游私家謂聞金鼔之震天
不若聞絲竹之淫耳謂見羽旄之翳目不若見
趙衛之侍前謂若𬒳甲冑不若服輕䊵謂若冒矢
石不若御重裘不竭智力不盡謀䇿乃稱才不稱
任飲食加多筋力完壮乃謂病不任事上以罔於
君下以欺於人以圖其身之安噫國家乆安無事
乃将乃相爾公爾侯貪榮取寵不知休止聚財積
貨不知紀極飽而嬉醉而眠間則陳功勞叙閥閱
矜材能薦智略恨爵位之不髙任使之不先曽不
曰才不稱任病不任事國家一日有邊鄙之憂聖
君倚之以安則曰臣病臣不才至於兩銓三班院
除人往西北邊去多不肯行嗚呼食人之禄死人
之事况聖君英威睿武仁行如春義行如秋敢兹
不肅是臣得以慢君君不能以使臣也天子之命
豈不行乎傳曰四郊多壘卿大夫之辱也又曰主
憂臣辱大官以𬒳其身冨禄以厚其家四郊多壘
則曰非我之辱也主憂則曰非我之事也有官責而
不勤其官矧在於無位之地乎吾是以責斯人而
賢上六也嗚呼頼聖君洪覆如天不以寘諸法若
有如孔子者出則當以春秋亂臣同誅矣
　　　　言治　劉　敞
爲治者有其迹矣而迹未必可復也語治者有其
言矣而言未必可常也遺迹而因於時忘言而徇
於理治之大方也故昔者無懐氏神農氏封於太
山禪於梁父者七十有二君而治未嘗同此道之
謂也崔寔論爲政仲長統善之賈誼謀匈奴班固
非之自漢以來莫謂不然寔之言曰明君者以嚴
致平非以寛致平也　大宋之興剗五代之敝除
其苛虐吏以鞭朴赦贖爲治而天下以寧南至交
趾北至幽都東漸于海西𬒳于流沙外無彊桀之
虜内無群黨之㓂民不見金革之患者於今百年
自三代以來未嘗有也此可謂以嚴致平者乎固
之言曰誼欲試屬國設五餌三表以釣匈奴其術
巳踈矣先帝與戎約和内愛百姓外親隣國略循
誼之䇿而匈奴服從至今五十餘年自三代之盛
講信脩睦附䟽柔逺亦未嘗有若此其乆也可謂
術巳踈者乎從此觀之爲治者因於時而迹不足
守也語治者徇於理而言不足專也故自詩書禮
樂治丗之具者皆遺迹而求其所以迹者也忘言而
索於所以言者也非仲長統班固之徒所能見也
　　　　明禮　蔡　襄
二帝三王相因作禮樂以正民性革其非心使之
寡罪而逺刑通萬丗之法也秦任兵刑而棄禮樂
漢魏以還至晉日用干戈禮典殘缺至於民俗盡
矣唐興四方治定欲有所爲制作雖具朝廷之禮
時亦修舉而風教習尚各隨其俗五代禍亂日不
遑暇專以刑治之　宋興五十餘年　太祖　太
宗平天下皆以兵威助治　真宗皇帝契丹結好
之後遂至無事朝廷禮文罔不修舉　仁宗皇帝
好生䘏刑澤及禽獸然四方之俗未聞由禮尚專
用法法者網羅過咎而施刑耳臣請以一二事言
之冠婚葬䘮禮之大者冠禮今不復議婚禮無復
有古之遺文而䘮禮盡用釋氏獨三年日月則類
古矣臣請集大儒鴻博之士約古制而立今禮使
百官萬民皆有等夷便而易行逺罪省刑之一途
也
　　　　去冗　蔡　襄
治天下者如治家凡民之家隨其冨貧視其族屬
幾何一歳之費幾何賔客之資公上之須復用幾
何度其家之所入然後量力而出之如是乃可以
爲家計也不如是其家無以自給則族屬不得自
少不知也樞府不知財用日日添兵而財用有無
不知也三司使守藏吏也歳了一歳便爲辦事不
幸有邊境之急必取於民譬之家計是不度所入
不量所出國不冨實　陛下未得髙枕而優游臣
故謂兵冗爲大其次又有官冗今且以轉官一事言
之　太祖　太宗朝仕宦者或有功勞或有名譽
則拔任其人人莫不勸然以孤逺守常之人湮沉
不遷者有之　真宗設三年磨勘之法然後孤逺
守常之人與夫權要圖進之士無異也日月既乆
漸以成俗雖有長材異能出衆人者有小過累未
可遷也但能飲食言語於人無忤者數月必遷此
三年一遷之法今爲大弊也　祖宗時卿監郎中
無數十人觀今班簿姓名可見也天下州軍三百
餘處合入知州軍凡幾何人局少貟多每至除授
待闕須一二年通判知縣之類率皆如此　真宗
時選人磨勘有遷京官者有不遷者　仁宗時但
無過咎無不轉官官冗如此豈有不思其變更之
術也哉去冗百端此二者最大願　陛下熟思之
漸求消冗之説

皇朝文鑑巻第一百二
皇朝文鑑巻第一百三
　䇿
　　　原賞　蔡　襄
　　　禮法　鄭　獬
　　　資格　孫　洙
　　　嚴宗廟　孫　洙
　　　擇使　孫　洙
(嫌名/光宗)儉　錢　彦逺
　　　䇿略　蘇　軾
　　　決壅蔽　蘇　軾
　　　　原賞　蔡　襄
古之所謂賞者有大功則賞之臨兵戎者前死有
榮退生有辱雖小功必賞以其履死地也今之臣
一切務賞何謂賞所謂酬奨者是也守土之臣剌
史縣令招俅逃户磨勘稅賦皆其職所當爲之不
修其職罪當罰也今有爲之者必自陳而求賞不
立賞格則不爲也天子斂生民之財以禄之分職
位以寵之借威權以使之可謂至矣而於官守常
事動即求賞天子豈與群臣爲市道哉至於茶鹽
酒稅之局物物皆有賞格下至吏人百姓莫不皆
然此爲政之弊也戰功必賞也捕賊之法必賞也功異於
常者賞也其餘無名酬奨可漸罷之以正官守之法也
　　　　禮法　鄭　獬
孔子作春秋常事不書變禮則書明聖人之典禮
中國丗守之不可以有變也甚矣浮屠氏之變中
國也浮屠夷禮也古者建辟雍立太學以育賢士
天子時而幸之躬養三老五更習大射講六經用
以風動天下之風教而今之浮屠之廟蘿蔓天下
或給之土田屋廬以豢養其徒天子又親臨之
致恭乎土木之偶此則變吾之辟雍太學之禮而
爲夷矣古者宗廟有制唐虞五廟商周七廟至漢
乃有原廟行幸郡國及陵園皆有廟漢之於禮巳
侈矣而今之　祖宗神御或寓之浮屠之便室虧
損威德非所以致肅恭尊事之意也此則變吾之
宗廟之禮而爲夷矣古者日蝕星變水旱之眚則
素服避正殿減膳撤樂責躬以答天戒而今之有
一災一異或用浮屠之法集其徒螺鼔呶噪而禳
之此則變吾之祈禳之禮而爲夷矣古者宫室之
節上公以九侯伯以七子男以五惟天子有加焉
五門六寝城髙七雉宫方千二百歩而今之浮屠
之居包山林跨阡陌無有裁限穹桀鮮巧窮民精
髓侈大過於天子之宫殿數十百倍此則變吾之
宫室之禮而爲夷矣古者爲之衣冠以莊其瞻視
以節其步趨禁竒衺之服不使眩俗而今之浮屠
髠首不冠其衣詭異方袍長裾不襟不帶此則變
吾之衣冠之禮而爲夷矣自有天地則有夫婦則
有父子則有君臣男主外女主内父慈子孝天子
當扆羣臣北面而朝事之而今浮屠不婚不娶棄
父母之養見君上未嘗致拜此則變吾之夫婦父
子君臣之禮而爲夷矣古者䘮葬有紀復奠祖薦
虞祥之祭皆爲之酒醴牢牲籩豆鼎篚享薦之具
而今之舉天下凡爲䘮葬一歸之浮屠氏不飯其
徒不誦其書舉天下詬笑之以爲不孝狃習成俗
沈酣潰爛透骨髓入膏肓不可曉告此則變吾之
䘮葬之禮而爲夷矣故自古聖人之典禮皆爲之
淪䧟幾何其爲不盡歸之夷乎使孔子而在記今
之變禮者将操簡濡筆特書之不暇而天下方恬
然不爲之怪朝廷未嘗爲之禁令而端使之攻穿
壞敗今或四夷之人有扣弦而向邊者則朝廷必
擇帥遣兵以防捍之見一虜夫一獠民必擒捽之
束縛之而加誅絶焉彼之來小不過利吾之囊箧
囷窖牛羊大不過利吾之城郭土地而巳而浮屠
之徒滿天下朝廷且未嘗擒捽束縛而加誅焉反
曲拳跪跽而尊事之彼之所利乃欲滅絶吾中國
聖人之禮法其爲禍豈不大於扣弦而向邊者耶
豈荘子所謂盜鉤金者誅盜國者爲諸侯者耶夫
勝火者水也勝夷狄者中國也中國所以勝者以
有典禮也宜朝廷敕聦博辯學之士删定禮法一
斥去浮屠之夷而明著吾聖人之制布之天下上
自朝廷下至士大夫俾遵行之禮行而中國勝矣
中國勝則爲浮屠氏之說又何從而變哉
　　　　資格　孫　洙
三代而下選舉之法何紛紛乎其法始得者終必
失也故孝廉之始得也人務本行也其終失也計
口繆舉也辟署之始得也人樂自修也其終失也
流競成俗也限年之始得也(嫌諱/光宗)德養器也其終
失也少成不貴也九品之始得也家舉人興也其
終失也愛憎在吏也清議之始得也名實相尚也
其終失也浮僞相沮也銓選之始得也權不外假
也其終失也美惡同流也故孝廉失之繆辟舉失
之詭限年失之同九品失之僞清議失之激銓選失之
雜是六者之法皆足以救一時而不足以通百丗也故始
終而各有得失焉今始終一切皆失者其國家資
格之法乎臣請言其弊今賢材之伏於下者資格
閡之也職業之廢於官者資格牽之也士之寡廉
鮮恥者爭於資格也民之困於虐政暴吏者資格之
人衆也萬事之所以玩弊百吏之所以廢弛法制
之所以頽爛決潰而不之救者皆資格之失也惟
天之生大賢大德也非以私厚其人将使之輔生
民之治者也惟人之有大材大智者非以獨樂其
身將以振生民之窮者也今小人累日而取貴仕
君子側身而困卑位賢者戴不肖於上而愚者役
智者於下爵不考德禄不授能故曰賢材之伏於
下者資格閡之也才足以堪其任小拘歳月而妨
之矣力不足以稱其位増累考級而得之矣所得
非所求也所求非所任也位不度才功不索實故
曰職業之廢於官者資格牽之也今夫計歳閥而
爭年勞者日夜相鬪也有司躐一名差一級則攝
衣而群爭愬矣其甚者或懐黄敕而置于丞相之
前也其行義去市賈者亡幾耳故曰士之寡廉鮮
恥者爭於資格也來而暴一邑既歳蒲矣又去而
虐一州也非以贓敗至死不黜虎吏劘牙而食於
民賢者鬱死於巖穴而赤子不得愛其父母也故
曰民之困於虐政暴吏者資格之人衆也夫資格
之法起於後魏崔亮而復行之於唐之裴光庭是
二子者其當丗固巳罪之不待後丗之譏矣然而
行之前丗不過數十年者也後得稱職者矯而更
之故其患不大今資格之弊流漫根結踵爲常法
方且丗丗而遵行之矣往者不知非來者不知矯
故曰萬事玩弊百吏廢弛法制頽爛決潰而不之
救也雖然不無小利也小便也利之者惷愚而廢
滯者也便之者耋老而庸昬者也而於天下國家
焉則大失也大害也然而提選部者亦以是法爲
簡而易守也百品千群不復銓叙人物而綜覈功
實一吏在前勘簿呼名而授之矣坐廟堂者亦以
是法爲要而易行也大官大職列籍按氏差第日
月遝然而登之矣上下相冒而賢材　愈逺可爲
太息也爲今之急誠宜大蠲弊法簡㧞異能爵以
功爲先後禄用才爲序次無以積勤累勞者爲髙叙
無以深資乆考者爲優選智愚以别善否陳前而
萬事不治庶功不熈者臣愚未嘗聞也
　　　　嚴宗廟　孫　洙
臣嘗考洪範五行傳曰簡宗廟廢祭祀則水不潤
下　國家比年以來京師仍歳大水百川暴溢變
異甚大臣伏思之切恐　陛下承事宗廟之禮及
四時之祭有未合古制者也臣聞古者宗廟四時
之祭礿祠烝嘗禘祫皆天子所自親享不使有司
攝事也蓋聖人内自竭盡以承其親者惟祭祭非
自外至由中出生於心也古者宗廟之祭君親牽
牲執鸞刀以割冕而揔干以樂皇尸其躬自力以
致其誠心如此之盡一也及周衰禮壞樂崩典籍
皆滅棄漢興草創禮之存者才十二三事而宗廟
之禮蓋闕如也然猶四時車駕間出享廟及八月
飲酎以盡孝思繼漢而下荒乎無以禮樂爲也唐
之盛時可以制作矣而宗廟之祀亦踵習舊常開
元之禮雖有天子四時親享太廟之制而行之蓋
希闊帝王之親享廟者一丗不過再三焉豈三代祭
法終不可復也而百丗莫之行者相循而失也
今國家宗廟之事每歳四孟及季冬凡五享三年
一祫五年一禘皆有司侍祠而天子未嘗親事也
唯三嵗親郊一行告廟之禮而巳而五神御殿酌
獻一嵗徧焉是失禮經之意而相循近丗之失也
夫四時宗廟之祭大事也神御别殿酌獻小禮也
大事不正其本而委之有司小禮煩而車駕數出
不合禮意矣夫王者卜宅都邑營建神位而左立
七廟誠宜丗丗子孫嚴祗而奉承之瞻視梁棟而
時思之以永念王業之艱難也今春秋霜露之感
禘祫昭穆之序禮之最所重者一諉於祠官矣而
神御酌獻三歳告謁禮之輕者而天子躬焉非嚴
祖尊考之義也非事神訓民之意也嗚呼宗廟之
事王者不自親由漢氏以來失之矣而百丗之君
曽不知復也今京師浮圖老子塔廟或遇水旱
陛下皆親禱祠之及歳時游幸亦至焉而　祖宗
神靈之廟貌四時唯有司侍祠三歳郊見而才一
至也豈　陛下孝思之至乎夫使有司侍祠則犧
牲醴酪或不能致其潔容禮服器或不能竭其恭
此神靈所以未降福也　陛下與其修祈禳於浮
圖老子之祠曷若盡孝思於　祖宗之廟也與其
歳行酌獻之小禮曷若以四時親享而示大孝於
天下也臣竊思　陛下至孝烝烝非不能也直以
禮乆不講而大費不可省爾臣謂今之吉禮在典
籍者蓋粲然矣而享祭之禮又磅礴大備以　陛
下之明聖舉而措之非甚難也然而議者謂法駕
一動大費不可貲臣又謂議者之過憂也　國家
之禮常病於吝小費而失大典文采繁而誠質薄
故朝廷每舉一廢禮若籍田明堂之類觀聽者以
爲異則内外厚冀賚賜百官過幸増秩蓋　國家
議禮太繁名物太縟故百禮常病不能舉也今若
詔太常禮官約其禮簡其儀盡去繁飾大駕不動
鹵簿不設如唐之禮享廟拜陵皆用小駕今且如
常日行幸罷每歳神御别殿酌獻而以四時親薦
享廟前期齋於路寝以其日質明車駕謁太廟親
享七室以盡　陛下嚴祖尊考事神訓民之誠心
豈不美哉夫禮簡則誠至儀略則易行傳曰禮與
其恭不足而禮有餘也曷若禮不足而恭有餘也
祖宗唯享　陛下之誠百姓唯樂　陛下之孝不
在乎禮文之繁具也　陛下起百王之廢典紹三
代之墜禮使大孝塞乎天地而横乎四海又以答
塞洪範傳大水之異何則四時親享廟前丗未有
行者由　陛下而立制使萬丗子孫承之是天下
之盛福也臣愚妄議大禮惟　陛下少留聖意而
幸擇
　　　　擇使　孫　洙
今北虜彊抗中夏若古之大敵國聘問歳至日窺
吾　國家之隙暴侮甚矣朝廷比遣使介𥘉不擇
人頗無辯對之材可使張明中國之威信以讋伏
戎虜之心者苟欲以戎人幣賜寵之故所遣使人
不復有稱於絶域者徒侈㓗車服整飾騶旅以夸
視於夷落細禮曲謹悉受訓䇿屈膝虜庭拜望跪
起少不敢輙異還上語記一辭不中繩度則按以
重罪罷遣削黜矣雖復間選左右名德方重之臣然
皆束於儀矩屈鬰憤結俯仰上下雖有勁辭直氣
竒謀博辯刀筆在後蓄不得發其毅然欲存國大
體者法吏反以爲生事而左遷之故妄庸之臣苟
欲畢事低首下視喑不敢髙吐氣甚者或發狂疾
以自免或對館人醉舞跳踉笑呼妄詬重爲黠虜
之所姗笑彼戎主方驕吾以繁禮妄說之未足怪
也至於髽首之胡館勞王人者亦復狂誕晨夜皆
邀枉王人屢省而蹇仰自便甚可怪也夫以堂堂
中國而一介之使如此折辱天威墮損國命臣切
羞之昔漢鄭衆不忍持大漢節對氊裘獨拜而拔
刀自誓唐商侑堅立不動責可汗之失禮李景略
以氣制梅禄坐受其拜近者晉天福中王權猶曰
義不能稽顙於穹廬之長而違詔得罪欣然就貶
故大節之士直躬徇義者非私一身而以尊主上
重國家也今　陛下待虜過厚責使者之法太密
故不復有倜儻偉節之士立威名於戎虜而使虜
知中國之多賢也而使者亦復氣息奄然不自振
起唯戎人之所嫚視而倨俟之臣聞古之大夫出
疆有可以安國家定社稷者專之也又曰受命不
受辭何則機事之會間不容一息樽俎之間折衝
萬里豈復拘以應對之細失容貌之苛謹哉　陛
下宜與大臣預擇廷臣辯論通古今剛直有威望
者俾使北庭使一言足以雄中國之威奪彊胡之
氣譬説禍福以厭抑貪狼之心其舉動言辭小不
合者無法以繩之非有大過類可闊略使得馳騁
辯博應變不窮則專對造命之士出矣
(嫌名/光宗)儉　錢　彦逺
臣聞享四海之奉者文采藩飾備味極盛勢適當
然豈過自刻損稱爲儉德蓋去泰甚屏奢侈之爲
儉爾一人儉則百官儉百官儉則庻民恥費(嫌名/光宗)
朴浮囂輕僞無所售利農夫工女完固充給我
太祖　太宗知稼穡艱難奉養清約裁冗貶侈今
郊廟大禮陳國初器械車服堅樸素質至甚餘可
追驗矣　先帝雖據太平全盛之實然儉節聖躬
嘗見内直黄門給錦衾命紫䄄代幸西京時嬪御
食品準從駕群臣天禧間欲禁塗金飾下詔自乗
輿始朞月逺邇杜絶化之之誠耆老于今稱道
陛下嗣位音樂宫室車馬亡所加近歳差踰前臣
踈逺不悉時事但聞調諸官署財物爲玩好頗衆
北門内作工雕鏤鎔冶刻削幾千人復以太官調
絮麄略就近署私立饔㸑後苑置酒府醖釀共燕
昵之須宫中發取市物百賈震動掖廷親戚亟齒
班列佩印綬給侍禁省是數者皆無益睿明臣料
此誠左右佞謟恐天聦納諌切厲兢兢畏天下過
巳始相與迎志先意隱屏爲此快一時欲圖少頃
兊說賜予放宕流溢源發有漸殊不知暴於外則
愈損羙德謹按禮王者皮弁以食重身防微故有
和食醫嘗食監失䭃瘝職則刑而别庖所薦異内
羞正饌旋取區肆間或非時珍恠不問從出不思
時禁止小使三數人庀其事　陛下安自輕御焉
奈宗廟社稷何臣之深憂也且京師四方回首易
聽取爲表式今縱未大失風俗巳溢經曰上好是
下必有甚者臣視貴臣家悉相燿以技巧聲色狗
馬或竊蓄尚方器物起屋室跨通衢大路富商豪
族歆慕結納貨賂上流縁而民益貧游手益衆猾
細作淫巧日變月新營媚富貴耳目且利令智昬
盛令心驕昬則慮不精驕則所惜重元僚邇臣安
危所托使昬且驕復何望耶昔秦王責范睢以楚
鐵劒利優倡拙吾恐其圖秦夫倡優巧拙小節也
古人用覘勝負况奢儉乎使天下聞之可也四夷
聞之不可也臣嘗行都下見先朝宰相若吕端李
沆舊第存焉窮僻庳陋今公卿隷人所舍或加之
蓋當時法令肅而習尚正也故衣弋綈焚雉頭裘
是廼帝王末事前史皆書之者顧治亂所繫廼深
美絶稱聳示後丗　陛下宜醇法列聖成績歴攷
三代所以得失凡違典章舊制者亟罷揭還有司
抑減内寵之勢其父子兄弟纔賜衣食不命以要
官劇職諸郡國纎靡輕綃之服止其歳輸雕纂竒
器毁斥破撤藏有金銀飾者出付度支助軍費皇皇
然穆穆然用天子禮以自澹樂而且節儉不偪下
使知聖人之心垂精勤勞興亡之際羣下率化㢘恥
張立萬有恃榮阿近遂惡未悛者嚴刑刑之假一
勸百所舉雖尊俎俯仰而所濟逺矣
　　　　䇿略　蘇　軾
臣聞天子者以其一身寄之乎巍巍之上以其一
心運之乎茫茫之中安而爲太山危而爲累卵其
間不容毫釐是故古之聖人不恃其有可畏之資
而恃其有可愛之實不恃其有不可抜之勢而恃
其有不忍叛之心何則其所居者天下之至危也
天子恃公卿以有其天下公卿大夫士以至于民
轉相屬也以有其冨貴苟不得其心而欲羈之以
區區之名控之以不足恃之勢者其平居無事猶
有以相制一旦有急是皆行道之人掉臂而去尚
安得而用之古之失天下者皆非一日之故其君
臣之歡去巳乆矣適㑹其變是以一散而不可復
方其未也天子甚尊大夫士甚賤奔走萬里無敢
後先儼然南面以臨其臣曰天何言哉百官俯首
就位斂足而退兢兢惟恐有罪羣臣相率爲苟安
之計賢者既無所施其才而愚者亦有所容其不肖
舉天下事聽其自爲而巳及乎事出於非常變起
於不測視天下莫與同其患雖欲分國以與人而
且不及矣秦二丗唐德宗蓋用此術以至于顛沛
而不悟豈不悲哉天下者器也天子者有此器者
也器乆不用而置諸箧笥則器與人不相習是以
扞格而難操良工者使手習知其器而器亦習知
其手手與器相信而不相疑夫是故所爲而成也
天下之患非經營禍亂之足憂而養安無事之可
畏何則懼其一旦至于扞格而難操也昔之有天
下者日夜淬勵其百官撫摩其人民爲之朝聘㑹
同燕享以交諸侯之歡歳時月朔致民讀法飲酒
蜡臘以遂萬民之情有大事自庶人以上皆得至
于外朝以盡其詞猶以爲未也而五載一巡守朝諸
侯于方岳之下親見其耆老賢士大夫以周知天
下之風俗凡此者非以爲苟勞而巳将以馴致服
習天下之心使不至于扞格而難操也及至後丗
壊先王之法安於逸樂而惡聞其過是以養尊而
自髙務爲深嚴使天下拱手以貌相承而心不服
其腐儒老生又出而爲之說曰天子不可以妄有
言也史且書之後丗且以爲譏使其君臣相視而
不相知如此則偶人而巳矣天下之心既巳去而
倀倀焉抱其空器不知英雄豪傑巳議其後臣嘗
觀西漢之初髙祖創業之際事變之興亦巳繁矣
而髙祖以項氏創殘之餘與信布之徒爭馳于中
原此六七公者皆以絶人之姿據有土地甲兵之衆
其勢足以爲亂然天下終以不揺卒定於漢傳十
數丗矣而至于元成哀平四夷嚮風兵革不試
而王莽一竪子乃舉而移之不用寸兵尺鐵而天
下屏息莫敢或爭此其故何也創業之君出于布
衣其大臣将相皆握手之歡凡在朝廷者皆其嘗
試嚌啜以知其才之短長彼其視天下如一身苟
有疾痛其手足不期而自救當此之時雖有近憂
而無逺患及其子孫生于深宫之中而狃於冨貴
之勢尊卑闊絶而上下之情踈禮節繁多而君臣
之義薄是故不爲近憂而常爲逺患及其一旦固
巳不可救矣聖人知其然是以去苛禮而務至誠
黜虚名而求實效不愛髙位重禄以致山林之士
而欲聞切直不隱之言者凡皆以通上下之情也
昔我　太祖　太宗既有天下法令簡約不爲崖
岸當時大臣将相皆得從容終日歡如平生下至
士庶人亦得以自效故天下稱其言至今非有文
采縁飾而開心見誠有以入人之深者此英主之
竒術御天下之大權也方今治平之日乆矣臣愚
以爲宜日新盛德以激昂天下乆安怠惰之氣故
陳其五事以備采擇其一曰将相之臣天子所恃
以爲治者宜日夜召論天下之大計且以熟觀其
爲人其二曰太守剌史天子所寄以逺方之民者
其罷歸皆當問其所以爲政民情風俗之所安亦
以揣知其才之所堪其三曰左右扈從侍讀侍講
之人本以論說古今興衰之大要非以應故事備
數而巳經籍之外苟有以訪之無傷也其四曰吏
民上書苟小有可觀者宜皆召問優游以養其敢
言之氣其五曰天下之吏一命以上雖其至賤無
以自通於朝廷然人主之爲豈有所不可哉察其
善者卒然召見之使不知其所從來如此則逺方
之賤吏亦務自激發爲善不以位卑禄薄無由自
通于上而不修飾使天下習知天子樂善親賢䘏
民之心孜孜不倦如此翕然皆有所感發知愛於
君而不可與爲不善亦将賢人衆多而姦吏衰少
刑法之外有以大慰天下之心焉耳
　　　　決壅蔽　蘇　軾
所貴乎朝廷清明而天下治平者何也天下不訴
而無寃不謁而得其所欲此堯舜之盛也其次不
能無訴訴而必見察不能無謁謁而必見省使逺
方之賤吏不知朝廷之髙而一介之小民不識官
府之難而後天下治今夫一人之身有一心兩手
而巳疾痛苛癢動於百體之中雖其甚微不足以
爲患而手隨至夫手之至豈其一一而聽之心哉
心之所以素愛其身者深而手之所以素聽於心
者熟是故不待使令而卒然以自至聖人之治天
下亦如此而巳百官之衆四海之廣使其關節脉
理相通爲一叩之而必聞觸之而必應夫是以天
下可使爲一身天子之貴士民之賤可使相愛憂
患可使同緩急可使救今也不然天下有不幸而
訴其寃如訴之於天有不得巳而謁其所欲如謁
之於鬼神公卿大臣不能究其詳悉而付之於胥
吏故凡賄賂先至者朝請而夕得徒手而來者終
年而不獲至於故常之事人之所當得而無疑者
莫不務爲留滯以待請屬舉天下一毫之事非金
錢無以行之昔者漢唐之弊患法不明而用之不
密使吏得以空虚無據之法而繩天下故小人以
無法爲姦今也法令明具而用之至密舉天下惟
法之知所欲排者有小不如法而可指以爲瑕所
欲與者雖有乖戾而可借法以爲解故小人以法
爲姦今天下所爲多事者豈事之誠多耶吏欲有
所鬻而未得新故相仍紛然而不決此王化之所
以壅遏而不行也昔桓文之霸百官承職不待教
令而辨四方之賔至不求有司王猛之治秦事至
纎悉莫不盡舉而人不以爲煩蓋史之所記麻思
還冀州請於猛猛曰速装行矣至暮而符下及出
關郡縣皆巳𬒳符其令行禁止而無留事者至于
纎悉莫不皆然符堅以戎狄之種至爲霸王兵強
國冨垂及升平者猛之所爲固宜其然也今天下
治安大吏奉法不敢顧私而府史之屬招權鬻法
長吏心知而不問以爲當然此其弊有二而巳事
繁而官不勤故權在胥吏欲去其弊也莫如省事
而厲精省事莫如任人厲精莫如自上率之今之
所謂至繁天下之事關於其中訴者至多而謁者
之衆莫如中書與三司天下之事分于百官而中
書聽其治要郡縣錢幣制于轉運使而三司受其
㑹計此宜若不至於繁多然中書不待奏課以定
其黜陟而關與其事則是不任有司也三司之吏
推析贏虚至于毫毛以繩郡縣則是不任轉運使
也故曰省事莫如任人古之聖王愛日以求治辨
色而視朝苟少安焉而至于日出則終日爲之不
給以少而言之一日而廢一事一月則可知也一
歳則事之積者不可勝數也欲事之無繁則必勞
於始而逸於終晨興而晏罷天子未退則宰相不
敢歸安于私第宰相日具而不退則百官莫不震
悚盡力於王事而不敢晏遊如此則纎悉隱微莫
不舉矣天子求治之勤過于先王而議者不稱王
季之晏朝而稱舜之無爲不論文王之日昊而論
始皇之量書此何以率天下之怠耶臣故曰厲精莫
如自上率之則壅蔽決矣
皇朝文鑑巻第一百三
皇朝文鑑巻第一百四
　䇿
　　　勸親睦　蘇　軾
　　　師友　王　安國
　　　舉士　王　安國
　　　臣事　蘇　轍
　　　民政　蘇　轍
　　　埶原　李　淸臣
　　　明責　李　淸臣
　　　　勸親睦　蘇　軾
夫民相與親睦者王道之始也昔三代之制畫爲
井田使其比閭族黨各相親愛有急相賙有喜相
慶死䘮相䘏疾病相養是故其民安居無事則徃
來懽忻而獄訟不生有冦而戰則同心并力而緩
急不離自秦漢以來法令峻急使民乖其親愛懽
忻之心而爲鄰里告訐之俗冨人子壮則出居貧
人子壮則出贅一國之俗而家各有法一家之法
而人各有心紛紛乎散亂而不相屬是以禮義之
風息而爭鬪之獄繁天下無事則務爲欺詐相傾
以自成天下有變則流徙渙散亡以自存嗟夫秦
漢以下者天下何其多故而難治也此無他民不
愛其身故輕犯法輕犯法則王政不行欲民之愛
其身則莫若使其父子親兄弟和而妻子相好夫
民仰以事父母旁以睦兄弟而俯以䘏妻子則其
所賴於生者重而不忍以其身輕犯法三代之政
莫尚於此矣今欲教民和親則其道必始於宗族
臣欲復古之小宗以收天下不相親屬之心古者
有大宗有小宗故禮曰别子爲祖繼别爲宗繼禰
者爲小宗有百丗不遷之宗有五丗則遷之宗百
丗不遷者别子之後也宗其繼别子之所自出者
百丗不遷者也宗其繼髙祖者五丗則遷者也古
者諸侯之子弟異姓之卿大夫始有家者不敢禰
其父而自使其嫡子後之則爲大宗族人宗之雖
百丗而宗子死則爲之服齊衰九月故曰宗其繼
别子之所自出者百丗不遷者也别子之庶子又
不得禰别子而自使其嫡子爲後則爲小宗小宗
五丗之外則無服其繼禰者親兄弟爲之服其繼
祖者從兄弟爲之服其繼曽祖者再從兄弟爲之
服其繼髙祖者三從兄弟爲之服其大功九月而
髙祖以外親盡則易宗故曰宗其繼髙祖者五丗
則遷者也小宗四有繼髙祖者有繼曽祖者有繼
祖者有繼禰者與大宗爲五此所謂五宗也古者
立宗之道嫡子既爲宗則其庶子之嫡子又各爲
其庶子之宗其法止於四而其實無窮自秦漢以
來天下無丗卿大宗之法不可以復立而其可以
收合天下之親者有小宗之法存而莫之行此甚
可惜也今夫天下所以不重族者有族而無宗也
有族而無宗則族不可合族不可合則雖欲親之
而無由也族人而不相親則忘其祖矣今丗之公
卿大臣賢人君子之後所以不能丗其家如古之
乆逺者其族散而忘其祖也故莫若復小宗使族
人相率而尊其宗子宗子死則爲之加服犯之則
以其服坐貧賤不敢輕而冨貴不敢以加之冠昏
必告䘮葬必赴此非有所難行也今夫良民之家
士大夫之族亦未必無孝悌相親之心而族無宗
子莫爲之糾率其勢不得相親是以丗之人有親
未盡而不相徃來冠昏不相告死不相赴而無知
之民遂至于父子異居而兄弟相訟然則王道何
從而興乎嗚呼丗人之患在於不務逺見古之聖
人合族之法近於迂闊而行之朞月則望其有益
故夫小宗之法非行之難而在乎乆而不怠也天
下之民欲其忠厚和柔而易治其必自小宗始矣
　　　　師友　王　安國
書曰能自得師者王詩之序曰自天子至於庶人
未有不須友以成者然則師友之於人其不可以
無也如此夫養父母蓄妻子而衣食出於其力者
庶人之事盡此矣其所以慮於憂患之際甚微而
猶曰須友以成況士大夫守宗廟與朝廷之事甚
衆則不可以無友士大夫尚然又況諸侯守一國
之大乎至於天子之勢大於諸侯則尤不可以不
學無師友也湯之於伊尹文武之於太公望髙宗
之於甘盤皆上盡悃愊以求於下而下之自重不
可以詘者豈以其道德足以驁上哉蓋以爲所以
望於吾者以道德而其求也不勤則其聽也不一
故君之於臣也忘其貴臣之於君也忘其賤論道
德於君臣之際而無貴賤者此天下國家之所以
治也記曰取人以身脩身以道夫脩身至於足以
取人者學之效也而果可以不學於師友乎以夫
四海九州之民屬於一人之治聦明不足以當萬
事之視聽操天下之要者取人而巳果可以不學
於師友乎自先王之澤竭而禮義詘乎戰國之俗
權使天下之士而君臣之際形隔勢絶師友之道
遂堙滅不聞於後丗雖有學於其臣者豈復有􁃶
惻之心哉夫治亂之幾出乎此而丗俗之談者不
能推見本末徒以其事之末者甚淺而易見而安
知夫效於本者如此有天下者可不戒哉
　　　　舉士　王　安國
朝廷間歳下詔自進士等而至明法聽其以状來
謁既貢於郷而禮部又加之以陞黜然後第之於
廷公相百執之選㮣出於此而臣愚竊敢議其不
然者夫待之無其禮則不足以養有恥之俗取之
無其實則不足以得可用之才其進也未嘗知其
行於疇昔而一日使之更相保任賢否於以類致
則保任之不足恃也固可知矣惰遊苟賤見棄於
閭巷而得與豪傑之士馳騁上下有司以一吏誰
何於前而擎跽俯伏聽命於後其試也守之以吏
卒而譏訶搜索恣所欲陵有司以其混殽而不欲
寛以繩墨率以謂上無求於彼而彼有利於仕也
待之以此足矣彼習於耳目之乆而既仕之後其
能攖以廉恥而不僥倖聲利乎所謂詩賦䇿論章
句律令之藝不足以爲天下之用而徒以弊學者
精鋭之志限以禮部之格而可否出於數人之斷
設盡如其格固不足善又況取舍未能無繆於好
惡乎古之人陳力就列不能者止今之人常患乎
好自私也爲有司者未聞自以不能求止者於是
宜有幸得之士也彼既幸矣一日必任有司而如
其類者能勿取乎此所以潰潰然不知勸沮而無
以抑其來也又所謂賢良茂才之學其敝尤甚者
自六經史氏百子之說而兼之以傳注乖離精粗
無所不記然後能應有司之問雖使聦明捷敏之
姿而所閱如此之博則理必不能深探熟考以得
聖賢之意雖無聲病之拘牽而擿抉名數難其中
選未嘗試其一言之效而卒所以得者不過善其
記問文辭而巳此推恩與進士之上第者皆計日
以致髙位朝廷患其然也故稍裁之雖徒能見於
此而其敝有不盡革者此臣之所未諭也議者方
且謂今賢不乏於朝廷而其法亦足以得人矣何
必易哉孰知夫此蓋得於萬一之幸爾以今天下
選用之不一而任事者常患乎不學也昔鄭以尹
何爲邑而子産卒不之與曰學而後入政未聞以
政學也彼以一邑而猶不可以用不學之人又況
任有大於此者乎詩賦章句律令非古之所謂學
也徒可以求舉於今爾施之行治而茫然如未嘗
閲書也雖䇿論稍異於此然亦取辭而巳且設法
欲四方萬里之材一切無所遺逸以今觀之其能
無所遺逸乎臣固知其不能也其甚則患夫有道
德者徃徃恥於求舉而僶俛以爲貧者又多困於
不售夫不售者古以爲有司之罪而今之操陞黜者
反咨嗟嘆息以爲彼有所制而吾亦無如之何爲天
下而使有道德者恥不願仕有司不得行其志而歸
之於命然則法之弊也可謂極矣幸今君聖臣賢
一時之盛能相與博盡羣臣之謀而究極其本又
何患乎不可革哉臣以爲宜使爲進士者人占二
經䇿以古今之治亂而使傳經以對反復於一二
日而用此易其詩賦賢良茂才宜罷勿試敕近臣
得薦士之材行尤異者聚之京師而數使豫朝廷
之議論實可用則寵之官卓犖者待以臺閣之選
而其下則使内外之官辟爲其屬如不稱所聞則
坐其薦者律令之學可廢勿舉學究則去其貼經
墨義而責以大旨不必規規然蔽於傳注也此庶
幾得可用之材矣而欲養之以廉恥而使其不自
列也則宜敕内外設學校而士無不學於其中則
任事者可以察其行而不必使之類相保任也此
固未足以爲成法於萬丗然朝廷能繼之以悃悃
不倦之意而討論巳熟爲之以漸則三代之法自
此有不復者乎在君臣之際力行何如爾
　　　　臣事　蘇　轍
臣聞天下有權臣有重臣二者其迹相近而難名
天下之人知惡夫權臣之專而丗之重臣亦不容
於其間夫權臣者天下不可一日而有而重臣者
天下不可一日而無也天下徒見其外而不察其
中見其皆侵天子之權而不察其所爲之不類是
以舉嫉之而無所喜此亦巳太過也今夫權臣之
所爲者重臣之所切齒而重臣之所取者權臣之所
不頋也将爲權臣耶必将内恱其君之心委曲聽順
而無所違戾外竊其生殺予奪之柄黜陟天下以見
巳之權而没其君之威惠内能使其君歡愛恱懌無
所不順而安爲之上外能使其公卿大夫百官庶吏
無所不歸命而爭爲之腹心上愛下順合而爲一然
後權臣之勢遂成不可拔至於重臣則不然君有
所不可而必爭爭之不能而其事故有所必不可
聽則專行之而不顧待其成敗之迹著則上之心
将釋然而自解其在朝廷之中天子爲之踧然而
有所畏士大夫不敢安肆怠惰於其側爵禄慶賞
己得以議其可否而不求以爲己之私分刀鋸斧
鉞已得以參其輕重而不求以爲己之私勢要以
使天子有所不可必爲而羣下有所震懼而巳不
與其利何者爲重臣者不待天下之歸己而爲權
臣者亦無所事天子之畏已也故各因其行事而
觀其意之所在則天下誰可欺者臣故曰爲天下
安可一日無重臣也且今使天下而無重臣則朝
廷之事惟天子之所爲而無所可否雖天子有納
諫之明而百官畏懼戰慄無平昔尊重之勢誰肯
觸忌諱冒罪戾而爲天下言者惟其小小得失之
際乃敢上章讙譁而無所憚至於國之大事安危
存亡之所繫則将巻舌而去誰敢發而受其禍此
人主之所大患也悲夫後丗之君徒見天下之權
臣出入唯唯以爲有禮而不知此乃所以潜潰其
國徒見天下之重臣剛毅果敢喜逆其意則以爲
不遜而不知其有社稷之慮二者淆亂於心而不
能辨其邪正是以䘮亂相仍而不悟可足傷也昔
者衞太子聚兵以誅江充武帝振怒發兵而攻之
京師至使丞相太子相與交戰不勝而走又使天
下極其所徃而翦滅其迹當此之時苟有重臣出
身而當之擁護太子以待上之意少解徐發其所
蔽而開其所怒則其父子之際尚可得而合也惟
無重臣故天下皆知之而不敢言臣愚以爲凡爲
天下宜有以養其重臣之威使天下百官有所畏
忌而緩急之間能有所堅忍持重而不可奪者竊
觀方今四海無變非常之事宜其息而不作然及
今日而慮之則可以無異日之患不然者誰能知
其果無有也不爲之計哉抑臣聞之今丗之弊在
於法禁太密一舉足不如律令法吏且以爲言而
不問其意之所屬是以雖天子之大臣亦安敢有
所爲於法律之外以安天下之大事故爲天子之
計莫若少寬其法使大臣得有所守而不爲法之
所奪昔申屠嘉爲丞相至召天子之倖臣鄧通立
之堂下而詰責其過是時通幾至於死而不救天
子知之亦不以爲怪而申屠嘉亦卒非漢之權臣
由此觀之重臣何損於天下哉
　　　　民政　蘇　轍
臣聞三代之時無兵役之憂降及近丗有養兵之
困而無興役之患至於今而養兵興役之事皆不
得其當而可爲之深憂蓋古者兵出於農而役出
於民有農則不憂無兵而有民則不憂無役五口
之家常有一人之兵而二十之男子歳有三日之
役故其兵彊而費不増役起而人素具雖有大兵
大役而不憂事之不集至於兵罷役休而無日夜
不息之費其後周衰井田破壞陵夷至於末丗天
下無復天子之田皆民之所自有天下之民不食
天子之田是故獨責其稅而不任之以死傷戰鬪
之患天子有養兵之憂而天下無攻守劬勞之民
以爲大憂故調其財以爲養兵之用而天下之役
凡其所以轉輸漕運營建興築之事又皆出於民
當此之時民之所以供上之令者三曰租曰調曰
庸租者地之所當出調者兵之所當費庸者歳之
所當役也故使之納粟於官以爲田之租人入布
帛以爲兵之調歳役其力不役則出其力之所直
以爲役之庸此三者農夫皆兼爲之而遊惰末作
之民亦不免於庸調運重漕逺天子不知其費而
一出於民民歳役二旬而不役者當帛六十尺民
亦不至於大苦故隋唐之間有養兵之困而無興
役之患此其爲法雖不若三代之兵不待天子之
養然天下之役猶有可賴者皆民爲之也及其後
丗又不能守乃始變法而爲兩稅以至於今天下
非有田者不可得而使而有田者之役亦不過奔
走之用而不與天子之大事天下有大興築有大
漕運則常患無以爲使故募冗兵以供力役之急
不知擊剌戰陣之法而坐食天子之奉由是國有
武備之兵而又有力役之兵其所以奉養之具皆
出於農也而四海之遊民無尺寸之庸調爲農者
常使隂出古者遊民之所入而天子亦常兼任養
兵興役之大患故夫兵役之弊當今之丗可謂極
矣臣愚以爲天子平日無事而養兵不息此其事
出於不得巳惟其干戈旗鼓之攻而後可使任其
責至於力役之際挽車船築宫室造城郭此非有
死亡䧟敗之危天下之民誠所當任而不辭不至
以累兵革之人以重費天子之廩食然當今之所
謂可役者不過曰農也而農巳甚困蓋常使盡出
天下之費矣而工啇技巧之民與夫遊閑無職之
徒常遍天下優游終日而無所役屬蓋周官之法
民之無職事者出夫家之征今可使盡爲近丗之
法皆出庸調之賦庸以養力役之兵而調以助農
夫養武備之士而力役之兵可因其老疾死亡遂
勿復補而使遊民之丁代任其役如期而止以除
其庸之所當入而其不役者則亦收其庸不使一
日而闕蓋聖人之於天下不唯重乎苟廉而無求
唯其能緩天下之所不給而節其太幸則雖有取
而不害於爲義今者雖能使遊民無勞苦嗟嘆之
聲而常使農夫獨任其困天下之人皆知爲農之
不便則相率而事於末末衆而農衰則天子之所
獨任者愈少而不足於用故臣欲收遊民之庸調
使天下無僥倖苟免之人而且以紓農夫之困苟
天下之遊民自知不免於庸調之勞其勢不耕則
無以供億其上此又可驅而歸之於南畒要之十
歳之後必将使農夫衆多而工商之類漸以衰息
如此而後使天下舉皆從租庸調之制而去夫所
謂兩稅者而兵役之憂可以稍緩矣
　　　　勢原　李　清臣
君之所以安危國之所以存亡治亂令之所以行
不行勢也不善知勢不能爲創業之君不知勢之
可畏而失其所以審度将順不可以爲持成之君
經治之臣故善用國者勢而巳矣理勢循則行忤
則變動則險止則平輕能重緩能速故物有至小
而力不可勝既事有至易而攻不可勝原發如毫
芒針端而巨若丘阜本在拱把而逺際窮髪者勢
也户之運也車之馳也弩之圓也矢之激也衡以
一權而舉數倍之重也水之注於卑澤也原火之
燎於風中也勢也兵奮寡可以走衆人乗髙可以
抑下亦勢也豈惟萬物然今夫一人而勝天下之
大制天下之衆兼聽天下之廣沛焉有餘非勢而
何如也故明者用勢闇者用於勢明者提至要之
處持其關紐制其機樞動靜在我開闔在我弛張
在我一教一令一賞一罰必輔之以形勢故教之
而行者易令之而從者速賞一而千萬人勸罰一
而千萬人懼仁少而恱者多義近而服者逺無它
理勢爲之也教令賞罰仁義而無形勢之輔必且
人人而治之矣人人而治之教之行也必艱令之
出也必煩天下之善有餘而賞不足天下之惡有
餘而罰不足天下之民無窮而仁義不足無它理
勢不先也夫千丗之君可僂指而數之矣或善惡
或仁義其間差不能銖寸而功名輙相倍蓰禍福
輙相千萬者無它形勢之異使然也成湯祝獸網
而歸者三十六國文王葬枯骨而天下三分有其
二千丗之君德有大於此者矣而湯文用此收天
下之助蓋其從民情而集天下之勢也方形勢之
在桀紂夏臺之囚羑里之獄如拘匹夫及善惡之
暴也形勢之變而遷如林之師而莫敢射車中之
木主故天下之勢安則難動動則難安當其安也
垂紳端委深拱於堂奥户牖之内而髙論治古之
上尊明如天日閎隱如震霆煦煦如雨露肅肅如
風霰指顧叱咤而天下莫不趨走鞭笞海外之蠻
夷若制童妾雖有劉項之魁雄曹馬之姦桀必且
老死民籍而不敢唱及乎昏懦爲之也席先王之澤
未涸天下之勢未運目視其安也以爲無有危事
也任一喜怒從一嗜欲矣而患未切已也以爲可
爲而無傷也習知天下之尊服巳也以爲人終古
莫敢蹙路馬之芻觸囿兔之毛也簸頓關紐嬉弄
機樞動靜不以時開闔不以道張弛不以節滛樂
在宫中而怨毒𬒳天下略易在一朝而患禍遺千
日民心之它屬也君柄之旁落也勢之翩然而離
也雖欲安之不可能也竊譬之山之髙厚也萬夫
不能墮壞也朽壤生乎中巋石震乎上及其傾也
人力不能支拄而維持也非天事也勢也故前聖
創業起今之利變昔之害所以治天下之具甚備
憂天下之慮甚深綴民心而乆天下之勢堅完固
密爲不可抜及其乆未嘗無罅缺蠧漏也然而其
剥也亦有漸矣在後聖時節其勢而繕之耳汰則
約之危則平之擾則靜之微則養之弱則扶之急
則縱之緩則持之塞則導之使萬事之理百物之
節皆不至於窮極而大變則勢乆而長無危亡之
形矣故勢之在我也蓄積之固勢之審則發弗便
則居故勢爲我使而天下莫能逆也若一失其要
則縱肆奔悍於外不可復收雖有天下一旦驅擠
排壓而仆矣臣故曰如户之運也如車之馳也如
弩之圓也如矢之激也如一權而舉數倍之重也如
水之注於卑澤也如原火之燎於風中也如兵之
奮寡而走衆人之乗髙而制下其動不可以不慎
也人主之勢則處治如将亂處存如将亡處安如
将危而亂與危亡亦且不至臣故作勢原
　　　　明責　李　清臣
今天下之勢何如哉君仁而民不𬒳澤兵多而夷
狄驕時平而生民困土廣而中國之氣常屈災歳
少而財益匱文法備而吏多姦時之多敝也如此
而巳天下之大萬官之冨卒未見奮然而大有爲
能一剗當丗之弊致吾君復之乎前古之治者何
乏人之如是邪豈治平之丗無所施其才邪将用
之非其道有才而不克施邪謂丗之乏人則古未
嘗有無人之丗謂治平之丗無施其才則多敝又
如前所陳者夫隂陽之英氣天地之醇靈生而爲
賢智之士隂陽之英氣天地之醇靈未聞有時而
歇故天下未嘗無賢也議者患治道之不及於古
則曰天下無賢不知有賢而不能用也夫用賢而
非其道瑰傑豪偉之材皆化爲偷懦循縮而亡能
爲矣則以謂無人焉此可爲悼嘆者也亦嘗聞古
者之用人矣視成不視始責大而不責細過一而
功百則忘其缺而圖其效心至而迹未至則優暇
而待其所施苟付之以事固弗屑其餘也今者之
用人較小罪而不觀大節恤浮語而不究實用雖
有稷契周召之佐類以一言一事而爲之進退迹
稍出於庭壇畦隴之外志不獲就業不能訖而去
矣惟固己持禄避事隨時之人乃無譴而得安焉
故庸平者安歩而進忠憤者半塗而氣折大臣懾
怯小臣凌競而天下之事靡靡日入於衰敝其所
以然者有其人而不能用用其人而不能盡之之
失也今夫抜一臣而加之百官之上以爲輔相非
求其謹㓗而無過將任之以天下之責也拔一士而
加之一郡一邑之上以爲守令非求其能自全將
任之以一郡一邑之責也抜一夫而加之萬衆之
上以爲将帥非求其循法而不失小行將任之以
安危勝負之責也故古者責宰相必曰廣教化和
隂陽使百官各任其職責郡守縣令必曰使豪彊
沮伏盜賊不作百姓安業境内大治責將帥必曰
士卒樂爲用敵國不敢謀下此則凡執事者莫不
皆有責焉故上下自任其責而天子無爲矣今則
不然罷退宰相皆攻其疵瑕而未嘗指天下之不
治爲宰相之罪糾劾守令者皆以小法而未嘗指
郡邑之不治爲守令之罪遷謫将帥者以庖廚宴
饋之間微文細故之末未嘗以蠻夷驕横兵氣弗
強爲将帥之罪故上下莫自任其責局局自守惟
求不入於罪而朝廷大計生民實患卒無有任者
是故以天下之大萬官之冨而常若無其人尊官
厚禄者相繼而英績偉烈寂寂於數十載資格之
所羈縛文法之所躪躒抱才負志不得有爲而老
死沉没者相望於下可不惜哉夫人臣之姦身
安於寵形無可罪而實不任責是爲大姦張禹之
所以黙黙而亡漢李林甫之所以守格令而亡唐
也今皆重夫寡過者以爲賢而嫉夫敢爲者以爲
生事一落䧟穽没齒不復言故猾民悍吏得以輕
罪把持其上游士談客得以口舌恐嚇内外之臣
而招其資胥史得以挾簿書執格例而爭於廟堂
之前當其任者知姦而或不敢除見賢而或不敢
用天下之害不得亟罷天下之務不敢亟爲因仍
苟且相顧腹議名曰至公而萬事益病其弊莫甚
於今之丗者欲救斯敝是亦非難寛小過而責大
體而巳矣
皇朝文鑑巻第百四
皇朝文鑑卷第一百五
　議
　　　左右僕射東宫三師爲表首議
　　　　　　　　　　　　　　竇　儀
　　　祖宗配侑議　宋　祁
　　　郭稹不應爲嫁母持服議　宋　祁
　　　請置廉察罷轉運議　黄　亢
　　　爲兄後議　劉　敞
　　　濮安懿王典禮議　司馬　光
　　　廟議　韓　維
　　　南北郊議　陳　襄
　　　　左右僕射東宫三師爲表首議
　　　　　　　　　　　　　　竇　儀
得尚書省牒奉前月二十八日勑節文御史臺太常
禮院定左右僕射東宫三師爲表首未有所從令
臣等參議以聞者臣等今詳東宫三師爲表首討
論故實全無證據其左右僕射援引制勑合爲表
首者其事有六謹按周官先叙六官又準六典尚
書爲百官之本今自一品至六品常參官毎班以
尚書省官爲首則僕射合爲表首一也又按唐㑹
要及禮閣新儀貞元二年十月七日御史臺奏每
有慶賀及須上表並令上公行之如無上公即尚
書令僕已下行之其嗣王合隨宗正若有班位合
依王品此則嗣王雖一品不得爲表首二也又據
故事僕射位次三公則僕射合爲表首三也又準
故事僕射是百寮師長即無東宫一品爲師長之
文是知上臺表章僕射當爲表首四也又準晉天
福二年敕節文今後凡有謝賀上表並令上公行
之如三公闕令僕射行之則上臺表章僕射當爲
表首五也又立班之制卑者先入後出尊者後入
先出見今東宫一品立定僕射乃入僕射既退兩
省班退後東宫一品方出即輕先重後之禮較然
可知則僕射合爲表首六也伏以百王儀制歷代
遵承凡欲攺更必求典故今御史臺檢討有憑事
理甚允議者或引百寮起居之日宰相偶不押班
東宫一品在前不可却通僕射臣等答曰必若合
通前立之者則兩省官班在前如通最在前班必
求宰相之次爲首則非上臺僕射而誰又曰一品
爲尊二品爲次臣等答曰班秩之内緊慢是分或
有自四品入三品爲黜官丞郎入卿監是也從四
品入五品爲進秩少卿入郎中是也四品在三品
之上諸行侍郎於卿監是也七品八品在雜五品
之上殿中侍御史補闕拾遺監察於三丞五博是
也若不以省臺緊慢次第相準居此官者肯以品
爲定乎又大凡尊卑各有倫等雖繫君臣之際可
論父子之間上臺則君父之官也東宫則臣子之
官也若或品位懸邈亦可尊卑各申奈將臺職緊
慢不同實恐統攝不得假若輕重雖等亦須推奨
上臺議者又曰新定合班最可爲準臣等答曰近
敕合班之位僕射與東宫三師不曽攺移上件所
引故實敕文當時與今無異此乃仍舊不是新條
又議者曰僕射重輕不同徃日臣等答曰此官崇重
儀亞三公上事舊規典冊具在公參之禮立朝之
儀見今可知何曽損減又議者曰假如百寮同署
一狀必須依次署名臣等答曰此議只爲表章獨
以一人結銜爲首且云文武百寮臣等此則是緫
統文武衆官見有正衙重官太子宫臣難以爲首
若援引依次連署實又與此不同又議者曰表首
之人近亦曽有三少臣等答曰今爲在朝見有僕
射表首難定宫臣歷朝典據分明都來不取近或
重輕顛倒却引爲憑脫或不論官曹不取緊慢不
以近尊爲重但只據品而言則上來班位及於資
品以至僕射出入今後並合攺更若變舊章於時
何益臣等欲請依唐貞元晉天福敕及諸故實并
今御史臺衆議以僕射爲表首一則正上臺之綱
紀一則遵歴代之楷模免至鑿空驟從臆說俾其
名分不至奪倫
　　　　祖宗配侑議　宋　祁
臣等聞王者建廟祏之嚴合昭穆之綴祖一而已
始受命也宗無豫數待有德也由宗而下等胄之
䟽戚以爲迭毁之制使後嗣雖有顯揚褒大猶不
得與　祖宗並列所以一統乎尊尊古之道也
皇帝陛下躬孝治發德音永惟三后之盛烈際天
接地而推奉之禮有所未稱明發悼懼圖惟厥衷
使攸司得稽舊章開羣議攄懿鑠闡孫謀將以脗
合靈心垂榮無極非臣等孤陋所能及已竊以
太祖皇帝誕受寶命付畀四海鋪敦爕伐潜黜不
端夷澤潞之畔兼淮海之昧東焚吳輿右堙蜀壘
湘楚閩禺請吏入朝當此之時天下之人去大殘
䝉更生卜年長丗丕闡洪業　太宗皇帝　敦受
其璽席運下武龔天之討底定太原由是慎九刑
之辟藝四方之貢信賞類能重食勸分官無煩苛
人無恫怨又引搢紳諸儒講道興學炳然右文與
三代同風　眞宗皇帝乾粹日昭執競維烈重威
撫和休寧北方順斗布度先天作聖遂考夏諺乩
虞巡祕牒岱宗育穀冀壤翕受瑞福普浸黎元肖
翹跂行罔有不寧百度巳備眷授明辟洪惟
一祖二宗之烈歷選墳誥未有髙焉者也昔成湯
爲商之祖太甲太戊武丁實號三宗后稷爲周之
祖文王武王庸建二祧髙帝爲漢之祖孝文孝武
特崇兩廟皆子孫丗丗奉承不輟　我皇伯祖經
綸艸昧遂有天下功宜爲帝者之祖　皇祖勤勞
制作　皇考財成治定德宜爲帝者之宗三廟並
萬丗不遷宣布天下以示後丗臣等請如聖詔至
於升侑上帝裒對先謨本之周道克厭典禮昔
太宗親郊奉　宣祖　太祖配焉　眞宗肇祀奉
太祖　太宗配焉自爾有司不敢輕議今二宗同
躋不祧之位則禮無異等伏請自今以徃　太祖
爲定配二宗爲迭配稱情適事理實無嫌其將來
皇帝親祠伏請以三聖偕侑上顯對越之盛次申
遹追之感聖人之能事羣臣之大願此後迭配還
如前議昔唐髙宗之上封也太武皇帝文皇帝配
昊天明皇之封也以髙祖配天睿宗配地開元之
著禮也髙祖配方丘太宗配神州此二宗迭配之
前比垂拱開元之間髙祖太宗髙宗同配昊天
眞宗登介丘降社首並以　太祖太宗崇配天地
此三聖皆侑之明準其歳時常祀則至日圓丘仲
夏皇地祇配以　太祖孟春祈穀夏雩祀冬祭神
州配以　太宗孟春感帝配以　宣祖季秋大饗
配以　眞宗伏請皆如禮便　陛下重宗祧之事
鑒照前載抑畏䖍鞏讓而不専故令臣等得申愚
管謹用敷罄惟聖心財鑒謹具議狀奏聞
　　　　郭稹不應爲嫁母持服議
　　　　　　　　　　　　　　宋　祁
臣竊惟禮者叙上下制親䟽别嫌明微以爲之節
也故三年之䘮雖天下逹禮至於情文相稱必降
殺從宜故尊有所申則親有所屈不敢以所承之
重而輕用於其私者也伏見前祠部貟外郎集賢
校理郭稹生始數歳即鐘父䘮而母邊氏更適士
人王渙稹煢煢孤苦以訖成立見無伯叔又鮮兄
弟奉承郭氏之祭者惟稹一身而已母邊氏適王
氏更生四子今邊不幸而訃聞稹乃解官行服以
臣愚管見深用爲疑伏見五服制度敕齊衰杖朞
降服之條曰父卒母嫁及出妻之子爲母其左方
注曰謂不爲父後者若爲父後者則爲嫁母無服
今詳邊氏嫁則從夫已安於王室死將同穴永非
於郭偶而稹既爲父後則宜歸重本室雖欲懐有
慈之愛推無絶之義亦不得爲已嫁之母亢父而
盡其禮也何者輕奉父統則郭之承重更無他親
備執母䘮則王之主祀自有諸子臣詳求制㫖疑
稹不當解官行服夫禮有所殺君子俯就也誼有
所斷聖人不専也況當孝治宜謹彜經伏乞降臣
此狀下有司博令詳議其郭稹爲父後爲嫁母應
與不應解官行三年之䘮然後明垂定制俾守洪
規
　　　　請置廉察罷轉運議　黄　亢
惟王建國稽古治人既設其官必立其長歴觀方
冊可得而知其在唐虞則十有二牧在三代則有
連率焉有方伯正牧焉在兩漢則或稱刺史或稱州
牧其實一也在皇唐則其大府有節度其次有觀
察皆所以綱舉百職柄持衆政作天子之藩宣也
是故民之所仰望吏之所畏服朝之所毗倚其官
必重其人必賢也今則不然外官小大自足及顙
悉統之轉運轉運非古也起唐中葉所以督錢穀
而已矣今夫用錢穀之職緫守宰之官守宰主宣
教化者也教化義也錢榖利也利與義不能兩全
是以下憂歳之不登而民之不粒上恐財之不豐
而貢之不多是上下相戾也矧其充使者不過郎
官御史其官既輕其人未必賢是民所仰望者卑
也吏所畏服者弛也朝之毗倚者輕也使政不平
刑不清和氣未充祥鳥未來得非由此歟有芻蕘
之民竊議於下曰錢榖之職宜委之郡守郡守縣
宰宜統之廉察則廉察宜置轉運宜罷也所以復
古官也不使吾民謂天子重利而薄義也不知朝
廷三事大夫爲是邪爲非邪
　　　　爲兄後議　劉　敞
禮天子之廟三昭三穆與太祖而七諸侯二昭二
穆與太祖而五所謂昭者父道也所謂穆者子道
也天子諸侯未必皆身有子故或取於兄弟之子
以爲嗣親同則取其賢者賢同則取其長者長同
則卜其吉者非兄弟之子則弗取故不以諸父爲
嗣兄亦尊也不以諸弟爲嗣弟已之倫也此古者
七廟五廟之序所以昭穆不相越迭毁不相害也
至乎後丗國家多事或傳之諸兄或傳之諸弟蓋
有不得已焉則禮散乆矣然既已受國家天下則
所傳者雖非子亦猶子之道也傳之者雖非其父
亦猶父之道也以天下國家爲重矣春秋僖公實
閔公之兄閔公遭弑僖不書即位明臣子一體也
公孫嬰齊卒春秋謂之仲嬰齊以謂爲人後者爲
之子當下從子例不得獲顧兄弟之親稱公孫也
春秋之義有常有變夫取後者不得取兄弟此常
也既已不可及取兄弟矣則正其禮使從子例此
變也故僖公以兄繼弟春秋謂之子嬰齊以弟繼
兄春秋亦謂之子所謂常用於常變用於變者也
既正其子名則僖公不得不以閔公爲昭歸父不得
不以嬰齊爲穆既正其昭穆則迭毁之次不得不
以一代一也而儒者或疑禮無後兄弟之文遂以
春秋書仲嬰齊爲不與子爲父孫非也子爲父孫
誠非禮之正有不得已者春秋正其爲臣子一體
而已故實公孫嬰齊而謂之仲嬰齊若春秋本不
聽其爲後者則當書曰公孫嬰齊卒學者問之曰
此仲嬰齊曷爲謂之公孫嬰齊不與爲兄後也乃
可矣夫春秋家猶重之況國乎國爾猶重之況天
下乎故凡繼其君雖兄弟必使子之繼其大宗雖
兄弟必使子之如繼其君繼其大宗而不使子是
教不子而輕其所託也此文公所以受逆祀之貶
也然春秋固爲衰丗法非太平正禮也太平之丗
未嘗有也漢時定迭毁之禮丞相玄成丞相衡引
昭宣兩帝並爲昭獨以孫爲昭而不知禮無兩昭
使昭帝之天下無所傳宣帝之天下無所受失禮
意矣又恵帝文帝皆髙祖子惠帝親受之髙祖文
帝則受之惠帝雖皆兄弟此與閔公僖公何異哉
存當以臣子叙之死當以昭穆正之而漢丗議者皆
推文帝使上繼髙祖而惠帝親受髙祖天下者反
不與昭穆之正至於光武當繼平帝又自以丗次
爲元帝之子上繼元帝而爲元帝後皆悖經違禮
而不可傳者也自漢丗以來其議尤衆皆曰兄弟
不相爲後不當以昭穆格之妄也若不以昭穆格
之則天下受之誰乎凡人君以兄弟爲後者必非
有子者也引而爲嗣臣子一體矣而當嗣者反以
兄弟之故不繼所受國而繼先君則是所受國者
竟莫有嗣之者也不可一矣生則以臣子事之死
則以兄弟治之忘生悖死不可二矣已實受之後
君不受之先君今當自繼先君者不唯棄後君命
已之命又當廢先君命兄之命不可三矣天下國
家則歸之己而父子之禮則恥不爲不可四矣徐
邈曰若兄弟爲昭穆者設兄弟六人爲君至其後丗
當祀不及祖禰此又妄之甚者禮有所極義有所
繼爲之後者爲之子所以正授受重祖統也兄弟
六人相代爲君亦六代祀祖禰矣假令非兄弟相
代其祖亦當遷矣不得故存也即如此言使有兄
弟六人爲君各自稱昭是有十三廟也又其最後
一君當上繼先君而五君終爲無後也豈其所以
傳重授國之意乎禮爲人後者降其私親設兄弟
六君故當各自爲嗣義不可曲顧其親可謂祀不
及祖禰哉凡言禮者惡其謟時君之意苟曰益廣
宗廟大孝之本而不詳受授之道春秋之義使當
傳國者不忍以國與其宗曰非吾子也當受國者
又不肯以臣子之禮事其君曰非吾父也至令宗
廟猥衆昭穆駢積而鬼有不嗣者推生嗣死獨可
悖哉獨可悖哉
　　　　濮安懿王典禮議　司馬　光
臣等謹按儀禮䘮服爲人後者傳曰何以三年也
受重者必以尊服服之爲所後者之祖父母妻妻
之父母昆弟之子若子若子者皆如親子也又爲
人後者爲其父母傳曰何以期也不貳斬也特重
於大宗降其小宗也又爲人後者爲之子不敢復
顧私親聖人制禮尊無二上若恭愛之心分施於彼
則不得專一於此故也是以秦漢以來帝王有自
旁支入承大統者或推尊父母以爲帝后皆見非
當時取譏後丗臣等不敢引以爲　聖朝法況前
代入繼者多宫車晏駕之後援立之䇿或出母后
或出臣下非如　仁宗皇帝年齡未衰深惟宗廟
之重祗承天地之意於宗室衆多之中簡拔聖明
授以大業親爲　先帝之子然後繼體承祧永有
天下濮安懿王雖於　陛下有天性之親顧復之
恩然　陛下所以負扆端冕富有四海子子孫孫
萬丗相承者皆　先帝之德也臣等愚賤不逹古
今竊以爲今日所崇奉濮安懿王典禮一準　先
朝封贈期親尊屬故事髙官大國極其尊榮譙國
太夫人襄國太夫人仙遊縣君亦改封大國太夫
人考之古今實爲宜稱
　　　　廟議　韓　維
伏以親親之序以三爲五以五爲九上殺下殺旁
殺而親畢矣聖人制事存送終之禮皆以此爲限
是衆人之所同也若其所不與衆人同者則又因
事之宜斷之以義而爲之節文也昔先王既有天
下(其/迹)基業之所由起奉以爲太祖所以推功業重
本始也蓋王者之祖有繫天下者矣諸侯之祖有
繫一國者矣大夫士之祖繫其宗而止矣亦其理
勢然也荀卿曰王者天太祖諸侯不敢壞大夫士
有常宗所以别貴始貴始德之本也蓋有天下之
始若后稷有一國之始若周公大夫士之始若三
桓所以貴者配天也不祧也有常宗也此其所以
别也今直以契稷爲本統之祖則是下同大夫士
之禮非荀卿之所謂别也或曰湯文武去契稷皆
十有餘丗其間子孫衰微奔竄者非一湯文武之
有天下契稷何與哉曰南宫适曰禹稷躬稼而有
天下孔子曰君子哉若人禹之有天下則然矣稷
諸侯也而曰有天下何哉豈非積累功德至文王
而興乎孟子曰王不待大湯以七十里文王以百
里然則小國亦王之所待也所謂七十里百里者
非契稷所受以遺其子孫之國乎由是言之商周
之所興契稷不爲無所與也則正考父作頌追道
契湯髙宗啇所以興子夏序詩稱文武之功起於
后稷豈虚語也哉國語亦曰契勤商十有四丗而
興后稷勤周十有五丗而興榖梁曰始封必爲祖
南宫适孟軻卜子夏左丘明榖梁亦生於周代其
所言皆親聞而見之者其學問又俱出於孔子宜
若可信則尊始祖以其功之所起秦漢諸儒亦有
所受之也後丗有天下者皆特起無所因故遂爲
一代太祖所從來乆矣伏惟　太祖皇帝孝友仁
聖睿智神武兵不血刃坐清大亂子孫遵業萬丗
䝉澤功德卓然爲　宋太祖無少議者　僖祖雖
於　太祖髙祖也然仰迹功業未見其有所因上
尋丗系又不知其所以始若以所事契稷奉之竊恐
於古無考而於今亦有所未安也臣以均之論
未有以相奪仍舊便若夫藏主合食則歷代嘗議
之矣然今之廟室與古殊制古者每廟異宫今所
以奉　祖宗者在一堂之上西夾室猶處　順祖
之右考之尊卑之次似亦無嫌至于禘祫自是序
昭穆之祭　僖祖東嚮禮無不順所謂子雖齊聖
不先父食者也孔子曰於其所不知蓋闕如也如
臣絳等議非臣所知此臣所以闕而不敢同也
　　　　南北郊議　陳　襄
臣謹按周禮大司樂以圎鍾爲宫冬日至於地上
之圓丘奏之六變以祀天神以函鍾爲宫夏日至
於澤中之方丘奏之八變以祭地示夫祀必冬日
至者以其氣來復于上天之始也故宫用夾鍾于
震之宫以其帝出乎震也而謂之圎鍾者取其形
以象天也三一之變(蔟爲徵姑洗爲羽各一變/圓鍾爲宫一變黄鍾爲角太)
合陽竒之數也祭必以夏日至者以其隂氣潜萌
于下地之始也故宫用林鍾于坤之宫以其萬物
致養于坤也而謂之函鍾(取/者)其容以象地也四二
之變(爲㣲南吕爲羽各二變/函鍾爲宫太蔟爲角姑洗)合隂偶之數也又
大宗伯以禋祀實柴槱燎祀其在天者而以蒼璧
禮之以血祭沈貍疈辜祭其在地者而以黄琮禮
之皆所以順其隂陽辨其時位倣其形色而以氣
類求之此二禮之不得不異也故求諸天而天神
降求諸地而地示出得以通精誠而逆福釐以生
烝民以阜萬物此百王不易之禮也去周既逺先
王之法不行漢元始中姧臣妄議不原經意附㑹
周官大合樂之説謂當合祭平帝從而用之故天
地共犢禮之失自此始矣由漢歴唐千有餘年之
間而以五月親祠北郊者惟四帝而已如魏文帝
之太和周武帝之建德隋髙祖之開皇唐睿宗之
先天皆希闊一時之舉也然而隨得隨失卒無所
定垂之　本朝未遑釐正恭惟　陛下恢　五聖
之述作舉百王之廢墜興章法度固巳比隆先王
之時矣豈襲後丗一切之禮乎是以臣親奉德音
俾正訛舛之禮首宜正其大者大者不正而末節
雖正無益也况天地歳祀今亦不廢顧惟有司攝
事而已誠未足以上盡聖誠恭事之意也臣以謂
既罷合祭則南北二郊自當别祀伏請　陛下每
遇親祀之歳先以夏日至祭地示於方丘然後以
冬日至祀昊天於圓丘此謂所大者正也然議者
或謂先王之禮其廢已乆不可復行古者齊居近
(齊路寢/古者致)儀衛省用度約賜予寡故雖一歳遍祀而
國不費人不勞今也齊居逺儀衛繁用度廣賜予
多故雖三歳一郊而猶或憚之况一歳而二郊乎
必不獲巳則三年而迭祭或如後漢以正月上丁
祠南郊禮畢次北郊或如南齊以正月上辛祠昊
天次辛瘞后土不亦可乎臣竊謂不然記曰祭不
欲踈踈則怠夫三年迭祭則是昊天大神六年始
一親祀無已怠乎記曰大事必順天時二至之郊
周公之制也捨是而從後王之失禮可謂法歟彼
議者徒知苟簡之便而不睹尊奉之嚴也伏惟
陛下鑒先王已行之明效舉曠丗不講之大儀約
諸司之儀衛而幸祠宫均南郊之賜予以給衛士
蠲青城不急之役損大農無名之費使臣得以講
求故事參究禮經取太常儀注之文以正其訛謬
稽大駕鹵簿之式以裁其繁冗惟以至恭之意對
越大祗以迎至和格純嘏庶成一代之典以示萬
丗
皇朝文鑑卷第一百五
皇朝文鑑卷第一百六
　議
　　　救災議　曾　鞏
　　　賞罰議　趙　瞻
　　　議禦戎　仲　訥
　　　議水　王　同
　　　渾儀議　沈　括
　　　邊議四首　張　載
　　　世守邊郡議　吕　大鈞
　　　選小臣宿衛議　吕　大鈞
　　　民議　吕　大鈞
　　　皇族稱伯父叔父議　顔　復
　　　議官　李　清臣
　　　官制　畢　仲㳺
　　　　救災議　曽　鞏
河北地震水災隳城郭壞廬舍百姓暴露乏食主
上憂憫下緩刑之令遣持循之吏恩甚厚也然百
姓患於暴露非錢不可以立屋廬患於乏食非粟
不可以飽二者不易之理也非得此二者雖主上
憂勞於上使者旁午於下無以救其患塞其求也
有司建言請發倉廩與之粟壯者人日二升㓜者
人日一升主上不旋日而許之賜之可謂大矣然
有司之言特常行之法非審計終始見於衆人之
所未見也今河北地震水災所毁敗者甚衆可謂
非常之變也遭非常之變亦必有非常之恩然後
可以振之今百姓暴露乏食已廢其業矣使之相
率日待二升之廪於上則其勢必不暇乎他爲是
農不復得修其畎畆商不復得治其貨賄工不復
得利其噐用間民不復得轉移執事一切棄百事
而専意於待升合之食以偷爲性命之計是直以
餓殍之養養之而已非深思逺慮爲百姓長計也
以中户計之户爲十人壯者六人月當受粟三石
六斗㓜者四人月當受粟一石二斗率一户月當
受粟五石難可以乆行也則百姓何以贍其後乆
行之則被水之地既無秋成之望非至來嵗麥熟
賑之未可以罷自今至於來嵗麥熟凡十月一户
當受粟五十石今被災者十餘州州以二萬户計
之中户以上及非災害所被不仰食縣官者去其
半則仰食縣官者爲十萬户食之不遍則爲施不
均而民猶有無告者也食之徧則當用粟五百萬
石而後可以辦此又非深思逺慮爲公家長計也
至於給授之際有淹速有均否真偽有㑹集之擾
有辨察之煩措置一差皆足致弊又群而處之氣
乆蒸薄必生疾癘此皆必至之害也且此不過能
使之得旦暮之食耳其於屋廬構築之費將安取
哉屋廬構築之費既無所取而就食於州縣必相
率而去其故居雖有頽墻壞屋之尚可完者故材
舊瓦之尚可因者什噐衆物之尚可賴者必棄之
而不暇顧甚則殺牛馬而去者有之伐桑棗而去
者有之其害又可謂甚也今秋氣已半霜露方始
而民露處不知所蔽蓋流亡者亦已衆矣如不可
止則將空近塞之地空近塞之地失戦鬪之民此
衆士大夫之所慮而不可謂無患者也空近塞之
地失耕桑之民此衆士大夫所未慮而患之尤甚
者也何則失戰鬪之民異時有警邊戍不可不増
爾失耕桑之民異時無事邊糴不可以不貴矣二
者皆可不深念歟萬一或出於無聊之計有窺倉
庫盜一囊之粟一束之帛者彼知己負有司之禁
則必鳥駭䑕竄竊弄鋤梃於草茅之中以扞游徼
之吏彊者既囂而動則弱者必隨而聚矣不幸或
連一二城之地有枹鼓之警國家胡能晏然而已
乎况夫外有夷狄之可慮内有郊祀之将行安得
不防之于未然銷之于未萌也然則爲今之䇿下
方紙之詔賜之以錢五十萬貫貸之以粟一百萬
石而事足矣何則今被災之州爲十萬户如一户
得粟十石得錢五千下户常産之貲平日未有及
此者也彼得錢以完其居得粟以給其食則農得
脩其畎畆商得治其貨賄工得利其噐用間民得
轉移執事一切得復其業而不失其常生之計與
専意以待二升之廪於上而勢不暇乎他爲豈不
逺哉此可謂深思逺慮爲百姓長計者也由有司
之說則用十月之費爲粟五百萬石由今之說則
用両月之費爲粟一百萬石况貸之於今而収之
于後足以振其艱乏而終無損於儲　之實所實
費者錢五鉅萬貫而已此可謂深思逺慮爲公家
長計者也又無給授之弊疾癘之憂民不必去其
故居苟有頽墻壞屋之尚可完者故材舊瓦之尚
可因者什噐衆物之尚可頼者皆得而不失况乎
全牛馬保桑棗其利又可謂甚也雖寒氣方始而
無暴露之患民安居足食則有樂生自重之心各
復其業則勢不暇乎他爲雖驅之不去誘之不爲
盜矣夫飢歳聚餓殍之民而與之升合之食無益
於救災補敗之數此常行之弊法也今破去常行
之弊法以錢與粟一舉而賑之足以救其患復其
業河北之民聞詔令之出必皆喜上之足賴而自
安於畎畆之中負錢粟而歸與其父母妻子脫於
流轉死亾之祸則戴上之施而懐欲報之心豈有
已哉天下之民聞國家措置如此恩澤之厚其孰
不震動感激恱主上之義於無窮乎如是而人和
不可致天意不可恱者未之有也人和洽于下天
意恱於上然後玉路徐動就陽而郊荒夷殊陬奉
幣來享疆内安輯里無囂聲豈不適變於可爲之
時消患於無形之内乎此所謂審計終始見於衆
人之所未見也不早出此或至於一有枹鼓之警
則雖欲爲之將不及矣或謂方今錢粟恐不足以
辦此夫王者之富藏之于民有餘則取不足則與
此理之不易者也故曰百姓足君孰與不足百姓
不足君孰與足蓋百姓富實而國獨貧與百姓餓
殍而上獨能保其富者自古及今未之有也故又
曰不患貧而患不安此古今之至戒也是故古者
二十七年耕有九年之蓄足以備水旱之災然後
謂之王政之成唐水湯旱而民無捐瘠者以是故
也今國家倉庫之積固不獨爲公家之費而已凡
以爲民也雖倉無餘粟庫無餘財至於救災補敗
尚不可以已况今倉庫之積尚可以用獨安可以
過憂將來之不足而立視天民之死乎古人有言
曰剪爪宜及膚割髪宜及體先王之于救災髮膚
尚無足愛况外物乎且今河北州軍凡三十七災
害所𬒳十餘州軍而已佗州之田秋稼足望令有
司於糴(糴一百/萬石/易矣斗增一二十錢吾權一/粟常價斗增一二十錢非獨足以利農其于增)時之事有
以爲之耳以實錢給其常價以茶荈香藥之類佐
其虚估不過捐茶荈香藥之類爲錢數鉅萬貫而
其費已足茶荈香藥之類與百姓之命孰爲可惜
不待議而可知者也夫費錢五鉅萬貫又捐茶荈
香藥之類爲錢數鉅萬貫而足以救一時之患爲
天下之計利害輕重又非難明者也顧吾之有司
能越拘攣之見破常行之法與否而已此時事之
急也故述斯議焉
　　　　賞罰議　趙　瞻
世之大患在賞罰焉賞以微文梏賢罰以定令幸
姦則是國代賢者辭而法爲姦人地也有吏于此
齎伐閱詣考課曹曹必曰某在斯職事若干年當
遷某官某在斯課最若干數當増某秩斯人大賢
大不肖雖朝廷王公不得擅輙議其存捨動摇者
或迹狀白著有非常不在詔令則以問故事與令
有所差駁突兀亦不爲舉夫以賢者難進易退亷
耻謙服之心詎非代之辭者歟若爾伊尹太公常
齒匹夫傳說箕子常編　囚冀缺寗戚常伍耕農
管仲五羖常没虜獲尚屑與時爭盆鼓之逋賦列
時刻之積効而邀遷次邪又或以罪付理官曹曹
必曰以甲令當某罰以乙詔當某科有輕重疑則
爲奏以請上上之所進退亦旁法律　尺爾夫以
姦人狡獪窺幸之備詎非爲之地者歟且唐虞流
共工放驩兠湯誅尹諧文王誅潘正太公誅華仕
管仲誅傳里乙子産誅鄧析史傳孔子誅少正夘
周書有三風十愆禮經有四誅無赦孟軻以楊朱
墨翟邪說之無君親者拒之荀卿以宋鈃公孫龍
衆惑之亂名實者禁之故若晉羊舌鮒以掠美尸
齊阿大夫以虚譽烹彌子瑕佞幸似忠孝而得罪
郭觧豪俠似仁義而䝉戮皆姦雄桀黠傷蝕風教
之尤者然以之示有司則罪無所當矣非勉寛仁
之治也非保賊亂之黨也徒律令無所處焉也賞
與罰如是馳歩帝皇之塗而未厎者所以趣之之
轍異也或謂若之所賛者古也今之所用者時也
若居今時而用古殆不可與權矣張選舉之程法
補調之品目猶曰未也况以堯舜之所病與三代
之明哲而責有司哉又若前主律後主令附麗驗
治劾讞鍜成猶曰未也况以難明之状可惑之事
而亟致大戮哉正爾如賞僣及滛人刑僣及善人
何此大不然且責君於難謂之恭吾君不能謂之
賊彼曷獨不欲舉縣官于堯舜三代之隆乎夫人
之辭行技能號爲搜索而寘朝廷矣才具噐識號
爲量度而縻爵位矣斯豈它術哉視必得賢者而
後任之有司爾真賢實亷不次求索則有司之明
也上之察也任人大姦赫然誅殛亦有司之明也
上之察也豈它術哉上如不察有司不賢雖區區
於秩次事事於律令顧益資其窺測者豈有補邪
但古用此亦治今用此亦治不能用則皆末如之
何也又安在權不權使今得一伊尹太公而賞之
天下非乎不也得一驩兠共工而罰之天下非乎
不也若賞伯夷而問盗跖罰窮竒而諮饕餮惡可
　　　　議禦戎　仲　訥
或曰西北二戎大與之結好次寵以爵賜予至厚
羈縻冝得而兵未克弭古稱禦戎無上策良信哉
愚曰斯之惑乆矣言乎禦者誠非也秦以之亾漢
因而匱尚有策哉然則若何禦之非足尚也當用
氣勝之耳奚爲而言夫天髙而尊者陽也地卑而
濁者隂也君子陽也小人隂也中國陽也四夷隂
也取勝之道存乎其類堯舜禹湯之爲君君子則
舉小人則誅君子道長小人道消氣由其類勝天
爲之清日爲之明至于鳥獸魚鼈咸若夷狄其有
不馴乎是陽氣勝而隂不能奸也故二帝三王之
世夷狄之患無甚焉秦漢而下徳衰而力雄善有
聞而不舉舉有用而不終惡有彰而不去去有誅
而不盡君子之道不競小人之勢日進故日爲之
蝕地爲之震殱草槁木横出妖孽况四夷乎是隂
氣勝而陽不得立也故夷狄之患始滋焉西北二
方彼隂也東方南方我陽也又以盟約之信要之
崇顯之號榮之賀遺其福慶弔恤其䘮死可謂至
仁至恩也而戎心未懷非策之不至推其類殆氣
之未勝也王者據正陽之尊赫然有神聖之明闢
四門四目之視大自三吏九卿下至百執庶官冝
有姦回佞妄雜居正人君子之列使皇極之道壅
而未行隂滛之氣上應于天故地震屋壊殺人日
食正嵗朔雨晦風霾並嵗而至戎狄因之而狂隂
邪勝而然耳非不懷也爲之謀者上當端然自立
㧞方正之士與之共事推善而誅惡集賢而退不
肖材者使得効其用智者使得進其謀則上下之
志一通正道得立必先天清地寕日星風雨時序
如是則夷狄之患奚慮也且將厥角而來庭書曰
而難任人蠻夷率服斯正氣之勝乎必斯之不務
而將廢天下之農起天下之兵大舉而從之奈無
䇿何奈後悔何
　　　　議水　王　同
古者之治五行也必有五行之官其去民用尤近
而逆其理則有敗害之端莫甚於水故官得其任
則不憂乎水之敗害誠其勢也是以舜命益作虞
以掌山澤周有川澤之禁而後世脩之未嘗廢也
由秦漢以來使任其事而爲之水官則莫若都水
之職其主灌溉陂池保守河渠自太常及三輔皆
有其官至武帝之時尤増重之於是又有左右使
者使統其任而居其事者莫不明於禹貢之學而
習於知水之性故劉向以治書爲三輔都水都尉
平當以明禹貢領護河隄蓋其任職之人未嘗不
脩其事而又有水工之徒以佐知其利害是以秦
漢之際言水事於書尤著而魏晉已來至扵隋唐
其官亦未嘗廢於魏則有都尉水衡之號晉宋齊
皆曰都水臺或爲水衡令及梁天監中始改曰太
舟卿而主治舟航河隄隋唐之時又皆爲都水使
者或改曰監而舟檝河渠二署隷之然於水事或
領或否矣故天下不喻於水而失其水之性使以
憂中國者起矣　國家比歳之間水之爲害亦甚
矣自京城之中民被其苦亦暴而衍溢者歴月不
知所以洩之今國家懲前日之患而求于秦漢之
故為之都水之任専其有司欲以知水之性此慮
患之本也夫以患而設備求其功効而使之不爲
虚位則天下宜有明于水性若秦漢之間所謂水
工者出矣苟得其水工而又以知水者居其任使
之専其職而行于天下就視其水之利害得以循
其故而治之不使數遷其任責之課最而信其黜
陟則官得其人而分定則事益脩矣故爲今之慮
水莫若如此
　　　　渾儀議　沈　括
五星之行有疾舒日月之交有見匿求其次舍經
劘之㑹其法一寓于日冬至之日日之端南者也
日行周天而復集于表銳凡三百六十有五日四
分日之幾一而謂之歳周天之體日别之謂之度
度之離其數有二日行則舒則疾㑹而均别之曰
赤道之度日行自南北升降四十有八度而迤别
之曰黄道之度度不可見其可見者星也日月五
星之所由有星焉當度之畫者凡二十有八而謂
之舍舍所以挈度度所以生數也度在天者也爲
之璣衡則度在噐度在噐則日月五星可以摶乎
噐中而天無所豫也天無所豫則在天者不爲難
知也自漢以前爲歴者必有璣衡以日驗䟢其後
雖有璣衡而不爲歴作爲歴亦不復以噐自考氣
朔星緯而皆莫能知其必當之數至唐歴僧一行
改歩大衍歴法始復用渾儀參貫故其術所得比
諸家爲多臣嘗歴考古今儀象之法虞書所謂璿
璣玉衡唯鄭康成粗記其法至洛下閎製圓儀賈
逵又加黄道其詳皆不存于書其後張衡爲銅儀
於密室中以水轉之蓋所謂渾象非古之璣衡也
吳孫氏時王蕃陸績皆甞爲儀及象其說以謂舊
以二分爲一度而患星辰稠穊張衡改用四分而
復推重難運故蕃以三分爲度周丈有九寸五分
寸之三而具黄赤道焉績說以天形如鳥卵小楕
而黄赤道短長相害不能應法至劉曜時南陽孔
定製銅儀有雙規正距子午以象天有横規判儀
之中以象地有持規斜絡天腹以候赤道南北植
幹以法二極其中乃爲游規窺管劉曜太史令晁
崇斛蘭皆嘗爲鐵儀其規有六四常定一象地一
象赤道其二象二極乃定所謂雙規者也其制與
定法大同焉唯南北柱曲抱雙規下有縱衡水平
以銀錯星度小變舊法而皆不言有黄道疑其失
傳也唐李淳風别爲圓儀三重其外曰六合有天
經雙規金渾緯規金常規次曰三辰轉於六合之
内圓徑八赤有璿璣規月游規所謂璿璣者黄道
屬焉又次曰四游南北爲天樞中爲游筩可以升
降游轉别爲月道傍列二百四十九交以擕月游
而一行以爲難用而其法亦亾其後率府兵曹梁
令瓚更以木爲游儀因淳風之法而稍附新意詔
與一行雜校得失改鑄銅儀古今稱其詳確至道
中初鑄渾天儀于司天監多因斛蘭晁崇之法皇
祐中改鑄銅儀于天文院始用令瓉一行之論而
去取交有失得臣今歛古今之説以求數象有不
合者十有三事其一舊說以謂今中國於地爲東
南當令西北望極星置天極不當中北又曰天常
傾西北故極星不得居中臣謂以中國觀之天常
北倚可也謂極星偏西則不然所謂東西南北者
何從而　之豈不以日之所出者爲東而日之所
入者爲西乎臣觀古之候天者自安南都護府至
浚儀大岳臺纔六千里而北極之差凡十五度稍
北不已庸詎知極星之不直人上也臣甞讀黄帝
素問書立于午而靣子立扵子而面午至于自夘
而望酉自酉而望夘皆曰北靣立於夘而負酉立
于酉而負夘至于自午而望南自子而望北則皆
曰南面臣始不諭其理逮今思之乃常以天中爲
北也常以天中爲北則蓋以極星常居天中也素
問尤爲善言天者今南北纔五百里則北極輙差
一度以上而東南西北數千里間日分之時候之
日未甞不出於夘半而入於酉半則又知天樞既
中則日之所出者定爲東日之所入者定爲西天
樞則常爲北無疑矣以衡窺之日分之時以渾儀
抵極星以候日之出没則在夘酉之半少北此殆
放乎四海而同者何從而知中國之爲東南也彼
徒見中國東南皆際海而爲是說也臣以謂極星
之果中果非中皆無足論者彼北極之出地千里
之間所差者已如是又安知其茫昧幾千萬里之
外邪今直當據建邦之地人目之所及裁以爲法
不足以爲法者宜置而勿議可也其二曰紘平設
以象地體今渾儀置于崇臺之上下瞰日月之所
出則紘不與地際相當者臣詳此說雖粗有理然
天地之廣大不爲一臺之髙下有所推遷蓋渾儀
考天地之體有實數有凖數所謂實者此數即彼
數也此移赤彼亦移赤之謂也所謂凖者以此凖
彼此之一分則凖彼之幾千里之謂也今臺之髙
下乃所謂實數一臺之髙不過數文彼之所差者
亦不過此天地之大豈數丈足累其髙下若衡之
低昂則所謂凖數者也衡移一分則彼不知其幾
千里則衡之低昂當慎而臺之髙下非所當䘏也
其三月行之道過交則入黄道六度而稍却復交
則出於黄道之南亦如之月行周于黄道如䋲之
繞木故月交而行日之隂則日爲之虧入蝕法而
不虧者行日之陽也每月退交二百四十九周有
竒然後復㑹今月道既環繞黄道又退交之漸當
毎日差池今必候月終而頓移亦終不能符㑹天
度當省去月環其候月之出入専以歴法歩之其
四衡上下二端皆徑一度有半用日之徑也衡端
不能全容日月之體則無由審日月定次欲日月
正滿上衡之端不可動移此其所以用一度有半
爲法也下端亦一度有半則不然若人目迫下端
之東以窺上端之西則差幾三度凡求星之法必
令所求之星正當穿之中心今兩端既等則人目
遊動無因知其正中今以鉤股法求之下徑三分
上徑一度有半則兩竅相覆大小略等人目不揺
則所察自正其五前世皆以極星爲天中自祖亘
以璣衡窺考天極不動處乃在極星之末猶一度
有餘今銅儀天樞内徑一度有半乃謬以衡端之
度爲率若璣衡端平則極星常遊天樞之外璣衡
小偏則極星乍入令瓉舊法天樞乃徑二度有半
蓋欲使極星遊於極中也臣考驗極星更三月而
後知天中不動處逺極星乃三度有餘則祖亘窺
考猶爲未審今當爲天極徑七度使人目切南極
望之極星正循北極裏周常見不隱天體方正其
六令瓉以辰刻十干八卦皆刻於紘然紘正平而
黄道斜運當子午之間則日徑度而道促卯酉之
際則日迤行而道舒如此辰刻不能無謬新銅儀
則移刻於緯四逰均平辰刻不失然令瓉天中單
環直中國人頂之上而新銅儀緯斜絡南北極之
中與赤道相直舊法設之無用新儀移之爲是然
當側規如車輪之牙而不當衡規如鼓陶其傍迫
狹難賦辰刻而又蔽映星度其七司天銅儀黄赤
道與紘合鑄不可轉移雖與天運不符至扵窺測
之時先以距度星考定三辰所舍復運逰儀扺本
宿度乃求出入黄道及去極度所得無以異於令
瓉之術其法本於晁崇斛蘭之舊制雖不甚精縟
而頗爲簡易李淳風甞謂斛蘭所作鐵儀赤道不
動乃如膠柱以考月日差或至十七度少不减十
度此正謂直以赤道候月行其差如此今黄道赤
度再運游儀抵所舍宿度求之而月行則以月歴
毎日去極度筭率之則不可謂之膠也新法定宿
而變黄道此定黄道而變宿但可賦三百五十五
度而不能具餘分此其爲略也其八令瓉舊法黄
道設於月道之上赤道又次月道而璣最處其下
每月移交則黄赤道輙變今當省去月道徙璣于
赤道之上而黄道居赤道之下而二道與衡端相
迫而星度易審其九舊法規環一面刻周天度一
面加銀丁所以施銀丁者夜候天晦不可目察則
以手切之也古之人以璿爲之璿者珠之属也今
司天監三辰儀設齒于環背不與横簫㑹當移列
兩旁以便參察其十舊法重璣皆廣四寸厚四分
其他規軸重樸拙不可旋運今小損其制使之輕
利其十一古之人知黄道歳易而不知赤道之因
變也黄道之度與赤道不得獨膠今當變赤道與
黄道同法其十二舊法黄赤道平設正當天度掩
蔽人目不可占察其後乃别加鑚孔尤爲拙謬今
當側置少偏使天度出北際之外自不凌蔽其十
三舊法地紘正給天經之半凡候三辰出入則地
際正爲地紘所伏今當徙紘稍下使地際與紘之
上際相值候三辰伏見専以紘際爲法自當黙與
天合
　　　邊議四首　張　載
　　　　清野
城中之民既得以依城自郊外百姓朝廷不豫爲
之慮非潰亾失生則殺戮就死縱或免焉則其老
幼孶畜屋廬積聚莫不爲之驅除蕩焚與死亾均
矣欲爲之計莫如選吏行邊爲講族閭隣里之法
問其所謀諭之休戚使之樂群以相聚恊力以相
資聽其依山林據險阻自爲免患之計官不拘制
一從其宜則積聚㓜老得以先自爲謀而處之有
素冦雖深入野無所資而民免誅掠此爲計之當
先者也
　　　　固守
師爲虜致則䘮陷之患多城不自完則應援之兵
急凡今近邊城邑尤當募善守之人計定兵力度
使勢可必全不假外救足以支持踰月應援之師
不爲倉皇牽制則守必力而師不勞此禦患之尤
急者也然所謂善守者要以省兵爲能假設一城
之小千夫可完不才者十倍之而未必固善守者
加損之而尚可全則守城乗障之人必也力與之
計而省吾兵厚賞其功而示之信
　　　　省戍
戍而費財豈善戍之計欲不費必也計民以守不
足然後益之以兵如是則爲守之力在民居多而
用兵無幾守既在民則今日守兵凡城有餘皆得
以移用他所或乘間出戰以自觧其圍矣竊計關
内守餘之兵無慮十萬四塞之城各餘萬人爲備
間其多少之羗此其大略也則舉中大數有移使
之卒常不减六七萬人義勇既練則六十萬人從
而省去亦攻守爲有餘矣兵省費輕就使戎壘對
峙用日雖多而吾計常足顧朝廷未甞資守於民
以兵多爲患耳种世衡守環州吏士有罪射中則
釋之僧道飲酒犯禁能射則縱之百姓繫者以能
射則必免粮稅逋負者以能射必寛當是時環之
内外莫不人人樂射一州之地可不用一卒而守
以此觀之省戍豈甚難之計哉
　　　　因民
計民以守必先相視城池大小夫家衆寡爲力難
易爲地緩急周圍歩尺莫不盡知然後括以保法
萃以什伯形以圖繪稽以文籍便其居處正其分
位平時使之知所守識所向習登降時繕完賊至
則授甲付兵人各謹備老㓜供餉婦女守室如是
則民心素安技藝素講㓂不能恐吏不能侵無倉
卒之變無顛亂之憂民力不足然後濟之以兵此
三代法制雖萬世可行不止利今日之民
　　　　世守邊郡議　吕　大鈞
中國之大戒無急于邊防自秦漢以來禦戎之䇿
是非未能相逺竊甞求三代之法冝于今日而推
行之乃知聖人封建之深意不獨尚徳専治吾民
而已其禦邊之要微妙深逺固在術内殆非衆人
之智所可及已蓋天下之勢不得不一亦不得不
分分而不一則上無以制命而爲下者肆一而不
分則下無陳力而爲上者勞故古者分天下爲列
國統萬國于一王使禮樂征伐一出于天子教治
禁令一委之諸侯則是天子持威福之柄優游于
内以専察國君之善惡諸侯任功過之責勤勞于
外以同體王室之休戚如是則四方之警急何以
急天子之視聽哉彼不任吾患者吾得執而戮之
孰敢矣吾所以待夷狄者特招携以禮懐逺以徳
而已在商之時古公以皮幣犬馬珠玉事獯鬻而
商王不知在周之時晉國拜戎不暇而周室不與
然則三代禦邊之略蓋可知已臣竊謂分剖天下
以爲列國則未敢輕議如使邊郡略法古意慎選
仁勇之士使得世守郡事兵民措置悉以委之租
調出入一切不問惟財用不足者附以次邊支郡
以共其乏其治以安静不擾敵人感服者爲上富
彊自守彼不能犯者次之戰勝攻取無所退屈者
又次之賞罰者増損其名位而已甚者則升黜之
不使輕去其郡若此則安危利害不離其身勢不
得不盡其力以從事盡心以防患所謂世守者亦
不得純如周制父子相繼必使選賢以自代母問
親踈天子加察焉然後可之遂使貳其郡事以終
舉者之身然後命之没則禄其子孫以祀之若有
功徳則郡人世世祀之仍爵其子孫庶幾亦可以
爲備邊之一術也
　　　　選小臣宿衛議　吕　大鈞
古者人主左右前後使令執事之小臣乃所以朝
夕起居出入須臾不可離者也其用之迹雖主于
給宿衛備頤指以共綴衣虎賁執射執馭之職其
用之意則亦使之獻可替否拾遺補闕以替疑丞
保傳之事主於給宿衛備使令則非恪勤謹重者
不可以當其任使之獻可替否拾遺補闕則非開
爽敏茂者不足以充其位此言猶未之盡古之人
君不獨有師有友又有受教於我者焉故疾醫小
藝者也黄帝師奚伯而教雷公費國小邦也惠公
友顔般而役長息然則使令執事之小臣雖在擇
恪勤謹重開爽敏茂之資人主又當教誨養育使
臣成就其材以補異時公卿大夫之闕如此則朝
廷常不乏材而人主求之且不勞也以漢唐之苟
簡其臣猶多出於宿衞供奉之官豈非常在宫省
日侍帷幄既已接聞廟堂之議以廣其知識間復
親被徳音誨其所未至則益知善惡向背之理薫
炙漸漬乆而不已安有不化者哉不徒其效如此
又可以自廣其聪明之徳記曰教學相長也又曰
教然後知困彼既知向背則必盡其心力以承學
于上上之人既樂其自勉亦不盡以教之或因其
善問有以起吾志或因其難進有以勉吾業傳曰
教不倦仁也又曰有教無類則不徒可以益吾之
志業又可以廣吾之徳性也記曰善教者知至學
之難易又知其美惡則不徒廣吾之徳性又可以
廣吾知人之明也爲人君而乗政事之間以教育
執事之小臣乃有志業徳性知人之益豈小補哉
今朝廷雖有中書門下兩省官以備侍從又有翰
林舍人院及諸館閣之臣以備顧問非乏人也充
其選者又皆美材敏行非不賢也既以待之不爲
綴衣虎賁射馭之冗亦難復使從使令執事之賤
似宜略依漢制郡國貢士給宿衛之法詔公卿牧
守如孔門四科之目各使保任三二人不以仕與
未仕限年二十以上三十以下其人則分隷中書
門下省學士舍人院及館閣諸司其職則參諸殿
侍諸班之列其禄秩則視三班使臣州縣掾属而
已其間暇則各受學於其官長退而以所學開諭
其同列仍不立遷擢廢置之格其有功罪善惡一
聽明主裁决而已如此則素無行能者必不得舉
不安其分者必不願爲自非朴茂有志之士不可
得而與焉試或行之不過五七年不徒得髙才美
行可備噐使亦將資助盛徳大業必將日新而無
窮凡在位執事之小臣亦當漸摩義理之益相觀
而善可不務乎
　　　　民議　吕　大鈞
爲國之計莫急於保民保民之要在於存恤主户
又招誘客户使之置田以爲主户主户苟衆而邦
本自固今訪聞主户之田少者徃徃盡賣其田以
依有力之家有力之家既利其田又輕其力而臣
僕之若此則主户益耗客户日益多客雖多而轉
徙不定終不爲官府之用今欲将主户之田少者
合衆户共及二頃以上方充一夫之役其兼并之
家人少而田多者復計其田每三頃執一夫之役
主户不足以客户足之
　　　　皇族稱伯父叔父議　顔　復
禮記大傳君有合族之道族人不得以其戚戚君
位者合族之時族人不得以父兄之尊齒君之位
爲正尊卑之序而發也儀禮公子不得禰先君謂
别子之子始以别子爲諸侯立廟而發也二者無
害稱謂之厚三代盛時天子謂同姓諸侯曰伯父
叔父異姓諸侯曰伯舅叔舅雖無定則原此而論
不必于上下相接之際皦皦區異逺近以傷親親
之意唐徳宗宣宗之世有分從稱姓之令亦縁其
政苛刻寡㤙而然　國朝祖宗敦睦九族自有博
大之制逺符三代之風若唐衰一時之令不足稽
攷
　　　　議官　李　清臣
原今之大敝皆入仕之門雜而衆也入仕之門雜
而衆故仕者日蕃故有罷職而歸㡬及三歳不得
再調者進未得禄仕退失其田廬故寒亷之人身
雖掛仕版名雖榮聖世而無資以繼其生盻盻焉
常不得其所上急於父母甘㫖滫髓之養下迫於
妻孥之饘粥則節不篤者或乗其間隙匱乏之時
起而牟利賈販江湖干託郡邑商筭盈縮秤較毫
釐匿關市之征逐舟車之動以規什一之得進則
王官退則爲市人進則冕笏而治事號爲民師退
則妄覬苟獲不顧行義故仕路汚辱而亷耻之風
大墜朝廷患仕者之日蕃無職以處之且使罷者
乆不獲其所故難棘其塗以蹈藉來者而有司苛
爲之文迂爲之格張設難漏之密網羅取非意之
細罪離合増廣其薦貟使其不得應條缺駮遲其
歳考使其不得滿課從是而仕者益難故戰薄於
得失角逐於勢利前者冐昧以進後來競隘而夸
馳其輕偽佻淺之流更相眄祠迭相攻攘相誅不
操矛相覆不設阱而媮風熾險濤作恬讓靖黙真
能實徳之士或羞與之偶寕自郤於羈旅草野而
不入於其塗有耻者上欲進之而日益退無耻者
上欲退之而日益進徒歳爲一禁時下一令詳明
深切䋲約而條責之揭而示之以義利之路曰爾
爲篤厚無爲薄惡如是将以復仁義革士風臣竊
以爲無益也故臣謂天下之大敝由仕者蕃仕者
蕃由入仕之門雜而衆也夫入仕之門乃敝之原
已而議者不塞其原徒止其流不迹其本欲救其
末不能清入仕之門而束縳爬櫛痛治其已仕者
入仕之時如數兵徒如積麻竹不知名噐之可惜
已仕之後如障冦盜如阬螟蝗不知士心之愈離
臣愚以爲過矣故願　陛下清入仕之門入仕之
門簡則職有餘格吏無冗貟而禄得以繼汚者反
其亷困者遂其節争者息其險讓者策其髙仕路
平夷而風化易隆矣
　　　　官制　畢　仲游
國家承五季之後典章制度號令文采雖未純于
三代蓋皆有三代之意而髣髴焉至於慎刑罰息
兵革寛仁盡下愛飬元元得天下之心則有與三
代比者獨官名自宰相而下至于百職執事循用
五季之舊而不知改天子臨朝歎息於上而公卿
大夫咨嗟悼歎發憤于下者不知幾十年矣及神
宗皇帝同人心决大策以階寄禄而修復漢唐二
省之制宜其歡呼鼓舞以慶朝廷之盛德而行之
五年公卿大夫猶有不懌於官制者豈未改之前
嘗厭五代之無法既改之後復云漢唐之非是則
官名之所失如何而可蓋國朝雖循三省之舊而
二十四司之名皆第之以待百官當選者在省之
官及假他官以制之如兵部為樞密吏部為銓審
庫部金部為三司水部為都水刑部為大理名隸
尚書而事在他局者不可以爲後世法則先帝之
改制無可議者而改制之中有非漢唐之舊而未
合於今日之務舊平章事遷中書令國朝以來未
有遷至中書人者而令儀同三司一階兼昔日宰
相累遷之官舊禮部尚書遷户部工部遷刑部刑
部遷兵部而今銀青光禄大夫一階兼昔日尚書
累遷之官舊禮部侍郎遷户部户部遷吏部工部
侍郎遷刑部刑部遷兵部而今正議大夫一階兼
昔日侍郎累遷之官卿寺亦然昔之官品難於進
今之階秩易爲高而又降七品爲八品降五品為
六品降三品為四品至其不可用也則議請减䕃
反以舊品爲定而章服之令徒降五爲六降三爲
四以遷就新品之失而不知義理之所在則所謂
非漢唐之舊而不合今日之務者可驗於此然猶
未有害也舊尚書省不總天下之政而中書門下
合而爲一則其治速今尚書省總天下之政而中
書門下析而爲二則其治緩此理之固然者至所
謂畫黄録符牒關刺由上而下復由下而上近者
浹旬逺者累月有夜半停印待報而其務乃比於
竹茹木屑之細或者補衣貸食未得其决而事乆
失于期㑹則非惟不合今日之務而良有害公卿
大夫所以不懌於官制者以此亦在上之人損益
之而已矣蓋隋唐二十有九而今寄禄階二十有
五如益其階所與舊日之官品相對無併三遷兩
遷而為一階則階正矣還舊日之品秩凡議請减
䕃服章之名必合三五七九之數無易前古之常
以就新品之失則品正矣事大而變則由寺監而
上臺省或由臺省而下寺監事速而小者則許之
專决或専達而不爲次苐上下之道乆則事正矣
階正則朝廷尊名器重品正則義理安民志定事
正則三省無滯務而逺近之人皆不失于期㑹修
此三者而官制立矣豈以漢唐之官名不當復而
五代之季爲可循也
皇朝文鑑卷第一百六
皇朝文鑑卷第一百七
　說
　　　恠說上　石　介
　　　恠說下　石　介
　　　唐說　尹　源
　　　雜說　劉　敞
　　　進說　王　安石
　　　太極圖説　周　敦頥
　　　稼說送張號　蘇　軾
　　　剛說　蘇　軾
　　　雜說　蘇　軾
　　　　恠說上　石　介
三才位焉各有常道反厥常道則謂之恠矣夫三
光代明四時代終天之常道也日月爲薄蝕五星
爲彗孛可恠也夫五嶽安焉四瀆流焉地之常道
也山爲之崩川爲之竭可恠也夫君南面臣北面
君臣之道也父坐子立父子之道也而臣抗於君
子敵於父可恠也夫中國聖人之常治也四民之
所常居也衣冠之所常聚也而髠髪左袵不士不
農不工不商爲夷者半中國可恠也夫中國道徳
之所治也禮樂之所施也五常之所被也而汗漫
不經之教行焉妖誕幻惑之說滿焉可恠也夫天
子七廟諸侯五廟大夫三廟士二廟庶人祭于寝
所以不忘孝也而忘而祖廢而祭去事夷狄之鬼
可恠也夫法施於民則祀之以死勤事則祀之以
勞定國則祀之能禦大菑則祀之能捍大患則祀
之契能殖百榖祀以爲稷后土能平九州祀以爲
社帝嚳堯舜禹湯文武有功烈於民者及夫日月
星辰民所瞻仰也山林川谷丘陵民所取財也非
此族也不在祀典而老觀佛寺徧滿天下可恠也
人君見一日食一星縮一風雨不調順一草木不
生殖則能知其爲天地之恠也乃避寝减膳徹樂
恐懼責已脩徳以禳除焉彼其滅君臣之道絶父
子之親棄道徳悖禮樂裂五常遷四民之常居毁
中國之衣冠去祖宗而祀夷狄汗漫不經之教行
妖誕幻惑之說滿則反不知爲恠既不能禳除之
又崇奉焉時人見一狐媚一鵲噪一梟鳴一雉入
則能知其爲人之恠也乃啓呪祈祭以厭勝焉彼
其孫其子其父其母忘而宗祖去而父母離而常
業裂而常服習夷鬼則反不知其恠既不能厭勝
之又尊奉焉愈可恠也甚矣中國之多恠也人不
爲恠者幾少矣噫一日蝕一星縮則天爲之不明
一山崩一川竭則地爲之不寕釋老之爲恠也千
有餘年矣中國蠧壊亦千有餘年矣不知更千餘
年釋老之爲恠也如何中國之蠧壊也如何堯舜
禹湯文武周公孔子不生吁
　　　　恠說下　石　介
或曰天下不謂之恠子謂之恠今有子不謂恠而
天下謂之恠請爲子而言之可乎曰奚其爲恠也
曰昔楊翰林欲以文章爲宗於天下憂天下未盡
信已之道於是盲天下人目聾天下人耳使天下
人目盲不見有周公孔子孟軻楊雄文中子吏部
之道使天下人耳聾不聞有周公孔子孟軻楊雄
文中子吏部之道俟周公孔子孟軻楊雄文中子
吏部之道㓕乃發其盲開其聾使天下唯見已之
道唯聞已之道莫知其佗今天下有楊億之道四
十年矣今人欲反盲天下人目聾天下人耳使天
下人目盲不見有楊億之道使天下人耳聾不聞
有楊億之道俟楊億之道滅乃發其盲開其聾使
目唯見周公孔子孟軻楊雄文中子吏部之道耳
唯聞周公孔子孟軻楊雄文中子吏部之道周公
孔子孟軻揚雄文中子吏部之道堯舜禹湯文武
之道也三才九疇五常之道也反厥常則爲恠矣
夫書則有堯舜典臯陶益稷謨禹貢箕子之洪範
詩則有大小雅周頌商頌春秋則有聖人之經易
則有文王之繇周公之爻夫子之十翼今楊億窮
妍極態綴風月弄花草滛巧侈麗浮華纂組刓鎪
聖人之經破碎聖人之言離析聖人之意蠧傷聖
人之道使天下不爲書之典謨禹貢洪範詩之雅
頌春秋之經易之繇爻十翼而爲楊億之窮研極
態綴風月弄花草滛巧侈麗浮華纂組其爲恠大
矣是人欲去其恠而就於無恠今天下反謂之恠
而恠之嗚呼
　　　　唐說　尹　源
世言唐所以亡由諸侯之彊此未極于理夫弱唐
者諸侯也唐既弱矣而乆不亾者諸侯維之也燕
趙魏首亂唐制専地而治若古之建國此諸侯之
雄者然皆恃唐爲輕重何則假王命以相制則易
而順唐雖病之亦不得而外焉故民見順而聽命
則天下爲亂者不能遂其亂河北不順而變則姦
雄或附而起徳宗世朱泚李希烈始遂其僭而終
敗亡者田悅叛于前武俊順于後也憲宗討蜀平
夏誅蔡夷鄆兵連四方而亂不生卒成中興之功
者田氏秉命王承宗歸國也武宗将討劉積之叛
先諭二鎮絶其連衡之計而王誅以成如是二百
年姦民逆堅専國命者有之夷将相者有之而不
敢窺神噐非力不足畏諸侯之勢也及廣明之後
關東無復唐有方鎮相侵伐者猶以王室爲名及
梁祖舉河南劉仁恭輕戰而敗羅氏内附王鎔請
盟于時河北之事去矣梁人一舉而代唐有國諸
侯莫能與之爭其勢然也向使以僖昭之弱乗巢
蔡之亂而田承嗣守魏王武俊朱滔據燕趙彊相
均地相属其勢宜莫敢先動况非義舉乎如此雖
梁祖之暴不過取覇于一方耳安能彊禪天下故
唐之弱者以河北之彊也唐之亡者以河北之弱
也或曰諸侯强則分天子之勢子何議之過乎曰
秦隋之勢無分于諸侯而亡速于唐何如哉
　　　　雜說　劉　敞
善治天下者求之於其身而已矣耳也者所以聽
也目也者所以眎也口也者所以言也心也者所
以思也手也者所以攫也足也者所以走也凢此
數者相待而成相須而生廢之則病缺之則䘮然
而莫相易也莫相徳也分定故也聖人之治天下
能使百官萬物如耳目心口手足之不可相易亦
不相徳濟之如一身而天下安有不治哉屠羊說
者楚之屠羊者■也當昭王之時吳兵入郢昭王
奔走屠羊說有功焉王定而賞之屠羊說曰不可
王始失國吾亦失屠羊今王復國吾亦復屠羊吾
職已足矣又何賞乎此其不相徳也甚矣所謂分
定者非名位有所極人不敢間之者也清濁中理
賢不肖中倫人莫能間之者也譬若足之不可爲
手耳之不可爲目也故天子憂天下諸侯憂其國
公卿大夫憂其家所任大者憂亦大所任小者憂
亦小非上獨逸而下獨苦也古者以進爲役以退
爲休勞力者安勞心者憂此其不以利私也已故
上下一躰也憂大者慮逺憂小者慮短故有天下
者其眎百嵗猶旦暮也有一國者其眎一世猶旦
暮也有一家者其眎一嵗猶旦暮也旦逸樂而暮
憂患人情所不爲是故天子有百世之憂諸侯有
十世之憂士庶人有終身之憂
　　　　進說　王　安石
古之時士之在下者無求于上上之人日汲汲惟
恐一士之失也古者士之進有以徳有以才有以
言有以曲藝今徒不然自茂才等而上之至于明
法其進退之皆有法度古之所謂徳者才者無以
爲也古之所謂言者又未必應今之法度也誠有
豪傑不世出之士不自進乎此上之人弗舉也誠
進乎此而不應今之法度有司弗取也夫自進乎
此皆所謂枉己者也孟子曰未有枉已能正人者
也然而今之士不自進乎此者未見也豈皆不如
古之士自重以有耻乎古者井天下之地而授之
氓士之未命也則授一㕓而爲氓其父母妻子裕
如也自家達國有塾有序有庠有學觀游止處師
師友友絃歌堯舜之道自樂也磨礱鐫切沉浸灌
養行完而才備則曰上之人其舍我哉上之人其
亦莫之能舍也今也地不井國不學黨不庠遂不
序家不塾士之未命也則或無以裕父母妻子無
以處行完而才備上之人亦莫之舉也士安得而
不自進嗚呼使今之士不若古非人則然勢也勢
之異聖賢之所以不得同也孟子不見王公而孔
子爲季氏吏夫不以勢乎哉士之進退不惟其徳
與才而惟今之法度而有司之好惡未必今之法
度也是士之進不惟今之法度而幾在有司之好
惡耳今之有司非昔之有司也後之有司又非今
日之有司也有司之好惡豈常哉是士之進退果
卒無所必而已矣噫以言取人未免失也取焉而
又不得其所謂言是失之失也况又重以有司之
好惡不可常哉古之道其卒不可見乎士也有得
己之勢其得不己乎得已而不巳未見其爲有道
也楊叔明之兄弟以父任皆京官其勢非吾所謂
無以處無以裕父母妻子而有不得己焉者也自
枉而爲進士而又枉於有司而又若不釋然二君
固常自任以道而且朋友我矣懼其猶未寤也爲
進說與之
　　　　太極圖說　周　敦頥
無極而太極太極動而生陽動極而静静而生隂
静極復動一動一静互爲其根分隂分陽両儀立
焉陽變隂合而生水火木金土五氣順布四時行
焉五行一隂陽也隂陽一太極也太極本無極也
五行之生也各一其性無極之真二五之精妙合
而凝乾道成男坤道成女二氣交感化生萬物萬
物生生而變化無窮焉唯人也得其秀而最靈形
既生矣神發知矣五性感動而善惡分萬事出矣
聖人定之以中正仁義(中正而己矣/聖人之道仁義)而主静(欲/旡)
(静/故)立人極焉故聖人與天地合其徳日月合其明
四時合其序鬼神合其吉凶君子脩之吉小人悖
之凶故曰立天之道曰隂與陽立地之道曰柔與
剛立人之道曰仁與義又曰原始反終故知死生
之說大哉易也斯其至矣
　　　　稼說送張琥　蘇　軾
曷常觀於富人之稼乎其田美而多其食足而有
餘其田美而多則可以更休而地力得完其食足
而有餘則種之常不後時而歛之常及其熟故富
人之稼常美少秕而多實乆藏而不腐今五十口
之家而共百畒之田寸寸而取之日夜以望之鋤
耰銍艾相尋於其上者如魚鱗而地力竭矣種之
常不及時而歛之常不待其熟此豈能復有美稼
哉古之人其才非有以大過今之人也其平居所
以自養而不敢輕用以待其成者閔閔焉如嬰兒
之望長也弱者養之以至於剛虚者養之以至於
充三十而後仕五十而後爵信於乆屈之中而用
於至足之後流於既溢之餘而發於持滿之末此
古之人所以大過人而今之君子所以不及也吾
少也有志於學不幸而早得與吾子同年吾子之
得亦不可謂不早也吾今雖欲自以爲不足而衆
且妄推之矣嗚呼吾子其去此而務學也哉博觀
而約取厚積而薄發吾告子止于此矣子歸過京
師而問焉有曰轍子由者吾弟也其亦以是語之
　　　　剛説　蘇　軾
孔子曰剛毅木訥近仁又曰巧言令色鮮矣仁所
好夫剛者非好其剛也好其仁也所惡夫佞者非
惡其佞也惡其不仁也吾平生多難常以身試之
凡免我于厄者皆平日可畏人也擠我于嶮者皆
異時可喜人也吾是以知剛者之必仁佞者之必
不仁也建中靖國之初吾歸自海南見故人問存
没追論平生所見剛者或不幸死矣若孫君介夫
諱立節者真可謂剛者也始吾弟子由爲條例司
属官以議不合引去王荆公謂君曰吾條例司當
得開敏如子者君笑曰公過矣當求勝我者若我
軰人則亦不肯爲條例司矣公不荅徑起入户君
亦趍出君爲鎮江軍書記吾時適守錢塘徃来常
潤間見君京口方新法之初監司皆新進少年馭
吏如束􁉡不復以禮遇士大夫而猶敬憚君曰是
抗丞相不肯爲條例司者謝麟經制溪洞事宜州
守王竒與蠻戰死君爲桂州節度判官被㫖鞠吏
士有罪者麟因収大小使臣十二人付君并按且
盡斬之君持不可麟以語侵君君曰獄當論情吏
當守法逗撓不進諸将罪也既伏其辜矣餘人可
盡戮乎若必欲以非法斬人則經制司自爲之我
何與焉麟奏君抗拒君亦奏麟侵獄事刑部定如
君言十二人皆不死或以遷官吾以是益知剛者
之必仁也不仁而能以一言活十二人於必死乎
方孔子時可謂多君子而曰未見剛者以明其難
得如此而世乃曰太剛則折士患不剛耳長養成
就猶恐不足當憂其太剛而懼之以折耶折不折
天也非剛之罪爲此論者鄙夫患失者也君平生
可紀者甚多獨書此二事遺其子勰勴明剛者之
必仁以信孔子之說
　　　　雜說　蘇　軾
吾文如萬斛泉源不擇地皆可出在平地滔滔汨
汨雖一日千里無難及其與石山曲折隨物賦形
而不可知也所可知者常行於所當行常止於不
可不止如是而已矣其他雖吾亦不能知
郄超雖爲桓温腹心以其父愔忠於王室不知之
将死出一箱付門生曰本欲焚之惡公年尊必以
相傷爲斃我死後公若大損眠食可呈此箱不爾
便燒之愔後果哀悼成疾門生依指呈之則悉與
温徃反宻計愔大怒曰小子死晩矣更不復哭若
方回者可謂忠臣矣當與石碏比然超謂之不孝
可乎使超知君子之孝則不從温矣東坡先生曰
超小人之孝也
梁史劉凝之爲人認所著履即予之此人後得所
失履送還不肯復取又沈麟士亦爲鄰人認所著
履麟士笑曰是卿履耶即予之鄰人得所失履送
還麟士曰非卿履邪笑而受之此雖小事然處世
當如麟士不當如凝之也
宋君奪民時以爲臺而民非之無忠臣以掩其過
也子罕釋相而爲司空民非子罕而善其君齊桓
公宫中七市女閭三百國人非之管仲所爲三歸
之臺以掩桓公此戰國䇿之言蘇子曰管仲仁人
也戰國䇿之言庶幾是乎然世未有以爲然者也
雖然管仲之愛君亦陋矣不諫其過勿務分謗焉
或曰管仲不可諫也蘇子曰用之則行舍之則藏
諫而不聽則不用而已矣故孔子曰管仲之噐小
哉
桓温之所成殆過于劉越石而區區慕之昔英雄
必自有以相伏初不以成敗言耶以此論之光武
之度本不如元徳唐文　之英氣未必過劉寄奴
也
人君不得與臣下争善同列争善猶以爲妬可以
君父而妬臣子乎晉宋間人主至與臣下争作詩
寫字故鮑昭多累句王僧䖍用掘筆以避祸悲夫
一至于此哉漢文言乆不見賈生自以爲過之今
乃不及非獨無損于文帝乃所以爲文帝之盛徳
也而魏明乃不能堪遂作漢文勝賈生之論此非
獨求勝其臣乃與異代之臣争善惟無人君之度
正如妬婦不獨禁忌其夫乃妬他人之妾也
漢仍秦法至重髙惠固非虐主然習所見以爲常
不知其重也至孝文始罷肉刑與參夷之誅景帝
復孥戮晁錯武帝罪戾有増無損宣帝治尚嚴因
武之舊至王嘉爲相始輕减法律遂至東京因而
不改班固不記其事事見梁統傳固可謂踈略矣
嘉賢相也輕刑又其盛徳之事可不記乎統乃言
髙惠文帝以重法興哀平以輕法衰因上書乞増
重法律頼當時不從其議此如人年少時不節酒
色而安老後雖節而病見此便謂酒可以延年可
乎統亦東京名臣一出此言遂獲罪于天其子松
竦皆以非命而死冀卒滅族嗚呼悲夫戒哉踈而
不漏可不懼乎
晉士浮虚無實用然其間亦有不然者如孟嘉平
生無一事然桓温謂嘉曰人不可無勢我乃能駕
馭卿温平生輕殷浩豈妄許人者哉乃知孟嘉若
遇當作謝安安不遇不過如孟嘉
真宗時或薦梅詢可用者上曰李沆甞言其非君
子時沆之没蓋二十餘年矣歐陽文忠公甞問蘇
子容曰宰相没二十年能使人主追信其言以何
道子容言獨以無心故爾軾因賛其語且言陳執
中俗吏爾特至公猶能取信主上况如李公之才
識而濟之以無心耶
脉之難明古今所病也至虚有盛侯太實有羸状
差之毫釐疑似之間便有死生祸福之異此古今
所病也疾不可不謁醫之明脉者盖天下一二騏
驥不時有天下未甞徒行和扁不世出病者終不
徒死亦因其長而護其短耳士大夫多祕所患求
脉驗之靈否使索病于冥漠之中辨虚實冷熱于
疑似之間醫不幸而失不肯自謂失也則巧飾遂
非以全其名至于不救是固難治也間有馴愿者
或用主人之言亦湏參以所見両存而雜治以故
藥不効此世之通患而莫之悟也吾平生求醫必
于平時黙驗其工拙至于有疾必先盡告以所患
而後求診使醫了然知患之所在然後求之脉虚
實冷熱先定於胸中則脉之疑似不能亂也故雖
中醫治吾疾常愈而已豈以困醫爲事哉
韓退之喜大顛如喜澄觀文暢意耳非信佛法也
而妄撰退之與大顛書其詞凡鄙退之家奴僕亦
無此語今一士人又於其末妄題云歐陽永叔謂
此文非退之莫能作此又誣永叔者
永叔作醉翁亭記其詞玩易蓋戯云耳不自謂竒
特也而妄庸者亦撰作永叔語云平生爲文此最
得意又云吾不能作退之畫記退之亦不能爲醉
翁亭記此大妄也
皇朝文鑑卷第一百七
皇朝文鑑卷第一百八
　説
　　　迂說　王　令
　　　師說　王　令
　　　葬說　程　頥
　　　史說　張　舜民
　　　吊說　吕　大鈞
　　　芻說　陳　瓘
　戒
　　　治戒　宋　祁
　　　福州五戒　蔡　襄
　　　行舟戒　江　休復
　　　毁戒　王　回
　　　嫌戒　王　回
　　　戒子孫　邵　雍
　　　女戒　張　載
　　　　迂說　王　令
非禮之舉非義之動皆是也以其非禮義而止者
蓋未之見也以其非禮義而止之者又未之見也今
有學聖人之道而行聖人之義者皆曰迂以其迂
而止之者皆是也以其迂而止者又皆是也何勇
於爲彼而惡乎適此也止之者愛人耶豈樂人之
爲非禮義而懼人之爲聖人也耶
　　　　師說　王　令
上古之書既巳汨没其它治具不可稽見而五帝
之學求之傳說間或見之夏商之書雖號殘缺然
學之名具存周則大備故其設施炳然彰白若然
帝王之於治目它雖丗有取舍於學則未聞或廢
也豈非君師云者兩立不可一缺耶夫惟至治之
丗其措民各有本而次第之以及其化故地有井
而自養其業雖有士農工商之云未甞不力而食
因其資給然後繩其游墮澄其滛邪耡其彊梗其
治略巳定矣然猶鄉遂有庠序之教家國有塾學
之設自丗子以及卿大夫之子皆入學爲之師以
諭其道爲之保以詔其業示之智仁聖義中和使
相充擴孝友睦婣任恤使相修飾禮樂射御書數
使相開曉故其左右之聞前後之觀不仁義則禮
樂迨其淬磨漸浸之成則入孝而出弟尊尊而長
長然後取而置之民上則君盡其所以爲君臣盡
其所以爲臣卒無一背戾者其出於學而存於師
也道之衰微迄於餘周如擔石之將墜其引綴未
絶者猶有一綫髮繼之暴秦不扶而抑遂至墮壞
漢興冝大更制而財補縫之故其俗無所防範聽
民所爲卒於無所不至然能郡縣創孔子祠立五
經博士置弟子貟䇿賢良求經術以對當丗得失
於古雖未爲善而其風俗遂號爲平豈前丗遺風
餘化漸漬深而未斬耶抑民苦秦而效易見也當
此之時士猶能相尊師故終漢丗傳詩書禮易春
秋而名家者以百十計晉魏而下浸以沉涵更數
十氏唯唐爲近古大抵財追齊漢治而未能逺過
嗚呼何爲而止此也夫天下之所以不治患在不
用儒而唐漢以來例甞任儒矣卒不甚治者何也
有儒名有儒位而不用儒術而然爾其弊在於學
師不立而立賢無方聖人之道不講不明士無根
源而競放流故不識所以治亂之本而不知所以
爲儒之任又上取之不以實而以言故也夫人所
以能自明而誠者已非生知則出於教導之明而
修習之至也如其無師則天下之士雖有彊力向
進之心且何自明而誠也夫天下之材力訓導而
懋勉之且猶患其粃窳故七十子親逢聖人而薫
炙之其聞與見不爲不至猶且柴愚參魯師僻由
喭賜不受命而貨殖冉求爲宰而賦粟倍又况後
聖人數千嵗其書殘缺訛蠧又資才下於數子而
欲其自爲而不立學與師猶甚願穫而顧不耕也
如必待其自賢而取之多見其希闊不可俟也自
周至唐綿數千歳其卓然取賢而自名可以治寄
者孟軻抵韓愈纔三四人是其力能提扶其道而
竟不知用者所以歷年已逺而人出甚少也如其
多則或用之矣苟患其少無如廣師而立學續其
所不長継其所未髙使知其所以救亂然後名聞
而實取之則庶矣天下之師絶乆矣今之名師者
徒(人/使)組剌章句希望科第而已昔者子路使子羔
爲費宰子曰賊夫人之子今賊人者皆是是皆取
戾於孔子者也惡得爲人師
　　　　葬說　程　頥
卜其宅兆卜其地之美惡也非隂陽家所謂禍福
者也地之美者則其神靈安其子孫盛若培擁其
根而枝葉茂理固然矣地之惡者則反是然則曷
謂地之美者(色/土)之光潤(濯/一作)草木(生物/一作)之茂盛乃
其驗也父祖子孫同氣彼安則此安彼危則此危
亦其理也而拘忌者惑以擇地之方位决日之吉
㓙不亦泥乎甚者不以奉先爲計而専以利後爲
慮尤非孝子安厝之用心也惟五患者不得不慎
須使異日不爲道路不爲城郭不爲溝池不爲貴
勢所奪不爲耕犂所及(道路避村落逺升窑/一本所謂五患者溝渠)五
患既慎則又鑿地必四五丈遇石必更穿之防水
潤也既葬則以松脂塗棺椁石灰封墓門此其大
略也若夫精畫則又在審思慮矣其各葬(火焚/一作)者
出不得已後不可遷就同葬(焚/一作)矣至於年祀寖
逺曾髙不辨亦在盡誠各具棺椁葬之不須假夢
寐蓍龜而決也葬之穴尊者居中左昭右穆而次
後則或東或西亦左右相對而啓穴也出母不合
葬亦不合祭棄女還家以殤穴葬之
　　　史說　張　舜民
馬文淵有言人貧當益堅老當益壯貧而堅者雖
市里小民尚有之老而壯雖士人未之見也韓退
之潮陽之行齒髪衰矣不若少時之志壯也故以
封禪之說迎憲宗又曰自今請攺事陛下觀此言
傷哉丈夫之操始非不堅誓於金石凌於雪霜既
而怵於死生顧於妻孥罕不回心低首求免一時
之難者退之是也退之非求冨貴者也畏死爾故
善爲國者如農圃然初則飬育其材勿使之夭折
終則將就其美勿使之摧折君臣相成同底于道
顧必使之至於盡歡竭忠之地亦何有哉唯樂天
則不然知其不可爲而一舍之危行而放其言懷
卷而同其塵可謂晦而明柔而立者也故終其身
而不辱如劉夢得栁子厚軰舍文字語言之外復
何有哉
劉蕡贊史臣以蕡爲䟽直蕡於䇿中引襄公煞陽
父春秋罪漏言而蕡既戒帝漏言而身誦語于庭
又蕡不先以忠結上知後爲謀之若是殆非史家
才識也且蕡布衣也出應詔以何計先結主之知
而後言之哉雖諫官御史以在近列儻先視人主
之意而方出言是何人也蕡軰造廷待問有所及
不列之於廷對何階而上逹哉唯其䟽直乃得敢
言之士儻使來者皆三思後言之朝廷何望哉度
斯人也殆是惡直醜正之人使惡直醜正之人執
史筆以去取前人之事則一代之人若爲凖的蕡
雖不第同試如李郃軰公言于朝以爲巳之不若
一時藩侯争相辟置如牛僧孺令狐楚不敢待以
賔幙皆以師禮資之是何同時之人其見重顧如
此數百年之後獨不信於史臣之筆亦可歎矣
　　　　吊說　吕　大鈞
詩曰凡民有䘮匍匐救之不謂死者可救而復生
謂生者或不救而死也夫孝子之䘮親不能食者
三日其哭不絶聲既病矣杖而後起問而後言其
惻怛之心痛疾之意不欲生則思慮所及雖其大
事有不能周之者而况於它哉故親戚僚友郷黨
聞之而往者不徒吊哭而巳莫不爲之致力焉始
則致含襚以周其急(人相爲又有含見文王丗子/朋友親禭以進見士䘮禮族)
三日則共麋粥以扶其羸(里爲之麋粥以飲食之/親始死三日不舉火隣)
(䘮/見問)毎奠則執其禮(奠見曾子問/士之䘮朋友)將葬則助其事
(儀爲志原壤母死孔子助沐㨃見檀弓/孔子之䘮公西赤爲志子張之䘮公明)其從柩也
少者執紼長者專進止(紼見雜記孔子從老聃助/吊非從主人也四十者執)
(止哭以聽變此則專進止者也見曾子問/葬於郷黨反垣日食老𥅆曰丘止柩就道右)其掩
壙也壯者盈坎老者從反哭(四十者待盈坎見雜/鄉人五十者從反哭)
(記)祖而賵焉(弟乃奠奠止用羊並見士䘮禮/賵用車馬所知則賵而不奠兄)不足
則贈焉(之贈贈于邦門故曰行而贈見土䘮禮/知死者贈贈以幣其禮在賻賵之後又公)
不足則賵焉(費故曰不足則賵見士䘮禮/知生者賵賵用布幣以助其)凡有事
則相焉(國昭子之母死問位於子張並見檀弓/司徒敬子之䘮孔子相有若之䘮子游璸)
謂能救之矣故適有䘮者之詞不曰願見而曰此
雖囯君之臨亦曰寡君承事他囯之使者曰寡君
使某母敢視賔客(雜記三篇􁕁/見少儀檀弓)主人見賓不以尊
卑貴賤莫不拜之明所以謝之且自别於常主也
(拜客或客先拜主人/平日相見或主人先)賓見主人無有荅某拜者明
所以助之且自别於常賓也(礼/見曲)自先王之禮壊
後世雖傳其名數而行之者多失其義䘮主之待
賔也如常主䘮賓之見主人也如常賓如常賓故
止於弔哭而莫敢與其事如常主故舍其哀而爲
衣服飲食以奉之其甚者至於損奉終之禮以謝
賓之勤廢吊哀之儀以寛主之費由是則先王之
禮意其可以下而巳乎今欲行之者雖未能盡得
以禮至於始䘮則哭之有事則奠之(致礼惟代主/奠不必更自)
(爵是也/人之献)又能以力之所及爲營䘮具之未具者以
應其求輟子弟僕隷之能幹者以助其役易紙幣
壷酒之奠以爲襚除供帳饋食之祭以爲賵與賻
凡䘮家之待已者悉以他辭受焉(色異衆嫌/必以他辤者)庻
幾其可也
　　　　　芻說　陳　瓘
武帝征伐之意雖汲黯之言在所不採而主父偃
以踈逖微賤進言九事乃以伐匈奴爲諫引尉它
章邯明秦之所以亡嚴安亦曰靡敝國家結怨匈
奴非所以子民而安邊也夫偃安之所陳與上異
意以秦法論之是謂非上之建立必誅無赦武帝
乃見而謂曰公等皆安在何相見之晩也夫言雖
不用而其人見收則非特足以進天下之材亦可
以來天下之言一語不當從而廢之則非特塞賢
材之路亦將鉗天下之口武帝之異於始皇其在
斯乎
晁錯爲國逺慮身䘮家覆丗哀其忠然其學以申
商刑名爲師峭直刻深不純乎道論人主之所急
以臨制臣下爲先又曰人主所以尊顯功名揚于
萬丗之後者以知術數也然則聖主之務所以尊
顯而垂後者果在於術數而已乎唯其質不厚而
學非其師故其論如此其荒唐也
訪問於善冝虚心而待之主先入之言懷决定之
意掠能問之美無肯聽之實如是而問者君子之
所不對也季孫欲以田賦使冉有訪於仲尼仲尼
曰丘不識也既而私於冉有曰子季孫若欲行而
法則周公之典在若欲苟而行又何訪焉於是乎
三發而不對孔子曰言及之而不言謂之隱孔子
豈固隱哉爲其有決定之意而無肯聽之實則遂
事不可以復諫而空言適足以自咎語黙動静豈
不度哉
人主於聽納之際尤當寛詳盡下不當使進言之
士懷未畢之語楚子革與王言如響析父譏之及
其摩厲以須之得間而諷焉能使其饋不食寢不
寐以思其言使靈王有自克之仁改過之勇則子
革之言豈小補哉然方其言之如響而其意有未
盡則謂之讇䛕可也吕蒙正對　太宗曰君子小
人之盛衰繫之時運讀其言者爲之驚駭然至於
論小人之害政戒人主之不察則言之發端固有
爲也
君臣議論之際言脫於口而四方傳之以警以勸
所以作天下之術常在於此堯舜三代君臣相與
之際語言宣盡何其坦然而無蔽隱也蓋君欲舉
事興爲必謀乎下而臣有嘉謀嘉猷必告乎上上
有所未逹下有所未諭亦必反覆論難無失其和
以趣於正是而後巳夫豈有不盡之情未畢之語
而使利口諞言之士可得而間之也哉至唐之德
宗則不然謀議之際所詢乎下者情有不盡所告
乎上者語有未畢疑貳之意作而刻核之心應固
未甞以本然之意告其大臣豈不曰所以密機事
而固主權也然而言脱於口而盧𣏌無不知焉惡
君子之盡忠而顯絶其言甘小人之讇邪而隂授
其柄然則德宗之術亦巳踈矣
　　戒
　　　　治戒　宋　祁
吾殁稱家之有亡以治䘮歛用濯浣之衣鶴氅裘
紗帽綫履三日棺三月葬謹無爲流俗隂陽拘忌
也棺用雜木漆其四㑹三塗即止使數十年足以
腊吾骸朽衣巾而已吾之焄然蒿然皦皦有識者
還於造物放之太虚可腐敗者合於黄壚下付無
窮吾尚何患掘冢深三丈小爲冢室劣取容棺及
明器左置明水二盎酒二缸右置米麴二奩朝服
一稱私服一稱鞾履自副左刻吾誌右刻吾銘即
掩壙惟簡惟儉無以金銅雜物置冡中吾學不名家
文章僅及中人不足垂後爲吏在良二千石下猶
可容數人無功于國無惠于人不可以請謚於有
司不可受贈典又不冝求巨公作誌及碑冢上植
五株栢墳髙三尺石翁仲它獸不得用蓋自標置
者非千載永安計爾毋作道佛二家齋醮此吾生
平所志若等不可違命作之違命作之是死吾也
是以吾爲遂無知也葬之日以繪布纒棺四翣引
毋作方相俑人陳列衣服器用累吾之儉吾平生
語言無過人者謹無妄編綴作集使後丗蚩詆吾
也吾侍上講勸凡十七年上頗記吾面目姓名然
身後不得丐恩澤爲無厭事若等兄弟十四人惟
二孺兒未仕此以諉莒公莒公在若等爲不孤矣
若等兄弟雖有異母者古人謂四海之内皆爲兄
弟况同父均氣乎詩稱死䘮之威兄弟孔懷不可
不念也兄弟之不懷求合它人人渠肯信哉縱陽
合之彼應笑且憎也若等視吾事莒公云何莒公
友吾云何可以爲法矣人不可以無學至於奏議
牋記隨冝爲之天分自有所禀不可强也要得數
百卷書在胷中則不爲人所輕誚矣
　　　　福州五戒　蔡　襄
觀今之俗爲父母者視已之子猶有厚薄迨至娶
婦多令異食貧者困於日給其勢不得不然冨者
亦(何)爲之蓋父母之心不能均於諸子以至此不
可不戒
人之子孝本於養親以順其志死生不違於禮是
孝誠之至也觀今之俗貧冨之家多於父母異財
兄弟分養乃至纎悉無有不校及其亡也破産賣
宅以爲酒肴設勞親知施與浮圗以求冥福原其
爲心不在於親將以誇勝於人是不知爲孝之本
也生則盡養死不妄費如此豈不善乎
兄弟之愛出於天性少小相從其心歡欣豈有間
哉迨因娶婦或至臨財憎惡一開即成怨隙至有
興訴訟冒刑獄至死而不息者殊可哀也蓋由聽
婦言貪財利絶同胞之恩友愛之情遂及於此
娶婦何謂欲以傳嗣豈爲財也觀今之俗娶其妻
不顧門户直求資財隨其貧冨未有婚姻之家不
爲怨怒原其由蓋婚禮之夕廣縻費已而校奩槖
朝索其一暮索其二夫虐其妻求之不巳若不滿
意至有割男女之愛輒相棄背習俗日乆不以爲
恠此生民之大弊人行最惡者也
凡人情莫不欲冨至於農人商賈百工之家莫不
晝夜營度以求其利然農人兼并商賈欺謾大率
刻剥貧民罔昧神理譬如百蟲聚居强者食㗖曽
不暫息求而得之廣爲施與冀滅罪惡其愚甚矣
今欲爲福孰若减刻剥之心以寛貧民去欺謾之
行以畏神理爲子孫之計則亦乆逺居鄉黨之間
則爲良善其義至明不可不志
　　　　行舟戒　江　休復
景祐丁丑歳夏六月浮汴而東將至驛名青陽者
風甚不可行舟横竹箭之中屢矣柂者不能制其
後㯭者無以翼其傍遽泊於上風多其紼纚以維
之固其椽杙以繫之蕩動頓掣惴惴然慮飄於東
岸責其人置舟危地對曰若據便地則乗流而止
順風而過者　有衝擊排蹙之患姑處此以避其
銳焉於是斷者續之挺者㭬之恐懼警戒卒以無
患彼揚帆乗勢嚮我延頸而羡之者敗溺不救摧
撞相倚退而念曰今日之風我之患卒以全彼之
利遂以傾利害不同而吉凶相詭時耶理耶或曰
止者易爲工進者難爲巧彼知順風之可乗不知
疾風之不可乗得勢者不戒臨危者能懼是以禍
福殊焉因志之以爲行舟戒
　　　　毀戒　王　回
傳毀者不可不戒也毀之來亦多原矣或以其迹
疑或侮而爲疑或惡而加誣焉由小人者更身質
之以蘄信一傳焉則百千人斯傳之矣傳既廣而
文致之益密其可信益牢此訊一人焉曰有之彼
訉一人焉曰有之同異交執則何說而不若固有
之也雖其所知者力不能救巳若是則蒙垢䧟汚
則終身無以自明焉夫所謂傳毀者惡惡而欲敗
之云爾毁在君子則不可反而思耶察其所由辨
其所以無使其漸而播也尚庶巳乎傳曰流言止
於智者謂其能禦其來也矧肯易而傳之耶
　　　　嫌戒　王　回
禮謹於别嫌疑夫嫌疑者豈有其實然我以爲嫌
疑之謂也我以爲嫌疑則人必有嫌疑之者然而
丗多忽焉而不戒者何也恃其情不至於是也情
不至於是有人焉伺間躡其迹而議之則奚說而
可辭與其亦受之而已矣夫人亦好多言矣完然
者尚欲指其缺也况自投於嫌疑之地欲免得乎
此君子所以貴由禮也
　　　　戒子孫　邵　雍
上品之人不教而善中品之人教而後善下品之
人教亦不善不教而善非聖而何教而後善非賢
而何教亦不善非愚而何是知善也者吉之謂也
不善也者凶之謂也吉也者目不觀非禮之色耳
不聽非禮之聲口不道非禮之言足不踐非理之
地人非善不交物非義不取親賢如就芝蘭避惡
如畏蛇蝎或曰不謂之吉人則吾不信也凶也者
語言詭譎動止隂險好利飾非貪滛樂禍疾良善
如讎隙犯刑憲如飲食小則殞身滅性大則覆宗
絶嗣或曰不謂之凶人則吾不信也傳有之曰吉
人爲善惟日不足凶人爲不善亦惟日不足汝等
欲爲吉人乎欲爲凶人乎
　　　　女戒　張　載
婦道之常順惟厥正(柔順/婦止)是曰天明(顯道/天之)是其帝
命(使順/命女)嘉爾婉娩克安爾親徃之爾家(汝家/吕氏)克施
克勤(順爲勤/能行孝)爾順惟何無違夫子(婿也/夫子)無然臯臯
(與言也/臯臯難)無然訿訿(共事也/訿訿難)彼是而違爾焉作非(是/違)
(非/則)彼舊而革爾焉作儀(妄立制度/改舊乃汝)惟非惟儀女生
則戒(斯千篇/在毛詩)王姬肅雍酒食是議(女亦然/周王之)貽爾五
物以銘爾心錫爾佩巾墨予誨言銅爾提匜謹爾
賔薦(祭祀/賔客)玉爾奩具素爾藻絢(不可太華/藻絢粧飾)枕爾文
竹席爾吳筦念爾書訓(思訓/因枕文)思爾退安(居之席/安爾退)
彼實有室(有室/男當)爾勿從室(有其室也/不得從而)遜爾提提(謹/遜)
(提安也/退也提)爾生引逸(逸樂也/引長也)

皇朝文鑑卷第一百八
皇朝文鑑巻第一百九
　制策
　　　制科策　蘇　軾
皇帝若曰朕承　祖宗之大統先帝之休烈深惟
寡昧未燭於理志勤道逺治不加進夙興夜寐于
兹三紀朕徳有所未至教有所未孚闕政尚多和
氣或盭田野雖闢民多亡聊邊境雖安兵不得徹
利入已浚浮費彌廣軍冗而未練官冗而未澄庠
序比興禮樂未具戸罕可封之俗士忽皆讓之節
此所以訟未息於虞芮刑未措於成康意在位者
不以教化爲心治民者多以文法爲拘禁防繁多
民不知避叙法寛濫吏不知懼纍繋者衆愁歎者
多仍歳以來災異數見六月壬子日食于朔淫雨
過節煗氣不效江河潰決百川騰溢永思厥咎深
切在予變不虛生縁政而起五事之失六沴之作
劉向所傳吕氏所紀五行何修而得其性四時何
行而順其令非正陽之月伐鼓捄變其合於經乎
方盛夏之時論因報重其考於古乎京師諸夏之
根本則王教之淵源百工滛巧無禁豪右僣差不
廣治當先内或曰何以爲京師政在擿姦或曰不
撓獄市推尋前(迹孝文尚/世探觀治)老子而天下冨殖孝武
用儒術而海内虛耗道非有弊治奚不同王政所
由形于詩道周公豳詩王業也而係之國風宣王
北伐大事也而載之小雅周以冡宰制國用唐以
宰相兼度支錢榖大計也兵師大衆也何陳平之
對謂當責之内史韋賢之言不冝兼於宰相錢貨
之制輕重之相權命秩之差虛實之相飬水旱蓄
積之備邊陲守禦之方圜法有九府之名樂語有
五均之義冨人彊國尊君重朝弭災致祥改薄從
厚此皆前世之急政而當今之要務子大夫其悉
意以陳母悼後害
臣謹對曰臣聞天下無事則公卿之言輕於鴻毛
天下有事則匹夫之言重於泰山非智有所不能
而明有所不察緩急之勢異也方其無事也雖齊
桓之深信其臣管仲之深得其君以握手丁寧之
問將死深悲之言而不能去其區區之三竪及其
有事且急也雖唐代宗之庸程元振之用事柳伉
之賤且踈而一言以入之不終朝而去其腹心之
疾夫言之於無事之世者足以有所改為而常患
於不信言之於有事之世者易以見信而常患於
不及改為此忠臣志士之所以深悲天下之所以
亂亡相尋而世主之所以不悟也今　陛下處積
安之時乗不拔之勢拱手垂裳而天下嚮風動容
變色而海内震恐雖有一事之失常一物之不獲
固未足以憂　陛下也所謂親䇿賢良之士者以
應故事而已豈以臣言為真足以有感於　陛下
耶雖然君以名求之臣以實應之　陛下為是名
也臣敢不為是實也伏惟　制䇿有念　祖宗先
帝大業之重而自處於寡昧以為志勤道逺治不
加進臣竊以為　陛下即位以來歳歴三紀更於
事變審於情偽不為不熟矣而治不加進雖臣亦
疑之然以為志勤道逺則雖臣至愚亦未敢以明
詔為疑也夫志有不勤而道無或逺　陛下苟知
勤矣則天下之事粲然無不畢舉又安以訪臣為
哉今也猶以道逺為歎則是　陛下未知勤也臣
請言勤之說夫天以日運故健日月以日行故明
水以日流故不竭人之四肢以日動故無疾器以
日用故不蠧天下者大物也乆置而不用則委靡
廢放日趨於弊而已矣　陛下深居法宫之中
其憂勤而不息邪臣不得而知也其宴安而無為
邪臣不得而知也然所以知道逺之歎由　陛下
之不勤者臣竊見　陛下以天下之大欲輕賦稅
則財不足欲威四夷則兵不彊欲興利除害則無
其人欲敦世厲俗則無其具大臣不過遵用故事
小臣不過謹守簿書上下相安以苟歳月此臣所
以妄論　陛下之不勤也臣又竊聞之自頃歳以
來大臣奏事　陛下無所詰問直可之而已臣始
聞而大懼以為不信及退而觀其效見則臣亦不
敢謂不信也何則人君之言與士庶不同言脱於
口而四方傳之㨗於風雨故　太祖太宗之世天
下皆諷誦其言語以為聳勸之具今　陛下所震
怒而賜譴者何人也合於聖意誘而進之者何人
也所謂朝夕論議深言者何人也越次躐等召而
問訊之者何人也四者臣皆未之聞焉此臣所以
妄論　陛下之不勤也臣願　陛下條天下之事
其大者有幾可用之人有幾某事未治某人未用
雞鳴而起曰吾今日為某事用某人它日又曰吾
所為某事其事果濟矣乎所用某人其人果才矣
乎如是孜孜焉不違於心屏去聲色放逺善柔親
近賢達逺覽古今凡此者勤之實也而道何逺乎
伏惟　制䇿有夙興夜寐于今三紀德有所未至
教有所未孚闕政尚多和氣或盭田野雖闢民多
亡聊邊境雖安兵不得徹利入已浚浮費彌廣軍
冗而未練官冗而未澄庠序比興禮樂未具戸罕
可封之俗士忽皆讓之節此所以訟未息於虞芮
刑未措於成康意在位者不以教化為心治民者
多以文法為拘禁防繁多民不知避叙法寛濫吏
不知懼纍繫者衆愁歎者多凡此　陛下之所憂
數十條者臣皆能為　陛下歴數而備言之然而
未敢為　陛下道也何者　陛下誠得御臣之術
而固執之則嚮之所憂數十條者皆可以捐之大
臣而已不與今　陛下區區以嚮之數十條為已
憂者則是　陛下未得御臣之術也天下所謂賢
者　陛下既得而用之矣方其未用也常若有餘
而其既用也(若/常)不足是豈其才之有變乎古之用
人者日夜　提䇿之武王用太公其相與問荅百
餘萬言今之六韜是也桓公用管仲其相與問荅
亦百餘萬言今之管子是也古之人君其所以反
覆窮究其臣者若此今　陛下黙黙而聽其所為
則夫嚮之所憂數十條者無時而舉矣古之忠臣
其受任也必先自度曰吾能辦是矣乎度能辦是
也則又曰吾君能忘已而任我乎能無以小人間
我乎度其能忘已而任我也能無以小人間我也
然後受之既已受之矣則以身任天下之責而不
辭饗天下之利而不愧今也内不度已外不度君
而輕受之受之而衆不與也則引身而求去　陛
下又為美辭而遣之加之重禄而慰之夫引身而
求退者非果廉節而有讓也是邀君以自固也是
自明其非我之欲留以逃謗也是不能辦其事而
以其患遺後人也　陛下柰何聽之臣故曰　陛
下未得御臣之術也若夫德有所未至教有所未
孚者此實不至也德之必有以著其德之之形教
之必有以顯其教之之狀德之之形莫著於輕賦
教之之狀莫顯於去殺此二者今皆未能焉故曰
實不至也夫以選舉之重而不取才行官吏之衆
而不行考課農末之相傾而平糴之法不立貧富
之相役而占田之數無限天下之闕政則莫大乎
此而和氣安得不盭乎田野闢者民之所以冨足
之道也其所以亡聊則吏政之過也然臣聞天下
之民常偏聚而不均吳蜀有可耕之人而無其地
荆襄有可耕之地而無其人由此觀之則田野亦
未可謂盡闢也夫以吳蜀荆襄之相形而饑寒之
民終不能去狹而就寛者世以為懐土而重遷非
也行者無以相羣則不能行居者無以相友則不
能居若輩徙饑寒之民則無有不聽矣邊境已安
而兵不得徹者有安之名而無安之實也臣欲小
言之則自以為愧大言之則世俗以為笑臣請略
言之古之制北狄者未始不通西域今之所以不
能通者是夏人為之障也朝廷置靈武於度外幾
百年矣議者以為絶域異方曾不敢近而况於取
之乎然臣以為事勢有不可不取者不取靈武則
無以通西域西域不通則契丹之彊未有艾也然
靈武之所以不可取者非以數郡之能抗吾中國
吾中國自困而不能舉也其所以自困而不能舉
者以不生不息之財養不耕不戰之兵塊然如巨
人之病膇非不枵然大矣而乎足不能以自舉欲
去是疾也則莫若捐秦以委之使秦人斷然如戰
國之世不待中國之援而中國亦未始有秦者有
戰國之全利而無戰國之患則夏人舉矣其便莫
如稍徙緣邊之民不能戰守者於空閑之地而以
其地益募民為屯田屯田之兵稍益則向之戍卒
可以稍減使數歳之後緣邊之民盡為耕戰之夫
然後數出兵以苦之要以使之厭戰而不能支則
折而歸吾矣如此而北狄始有可制之漸中國始
有息肩之所不然將濟師之不暇而又何徹乎所
謂利入已浚而浮費彌廣者臣竊以為外有不得
已之二虜内有得已而不已之後宫後宫之費不
下一敵國金玉錦繡之工日作而不息朝成夕毁
務以相新主帑之吏日夜儲其精金良帛而别異
之以待倉卒之命其為費豈可勝計哉今不去此
等而欲廣求利之門臣知所得之不如所䘮也軍
冗而未練者臣甞論之曰此將不足恃之過也然
以其不足恃之故而擁之以多兵不蒐去其無用
則多兵適所以爲敗也官冗而未澄者臣甞論之
曰此審官吏部與職司無法之過也夫審官吏部
是古者考績黜陟之所也而特以日月爲斷今縱
未能復古可略分其郡縣不以逺近爲差而以難
易爲等第其人之所堪而别異之才者常爲其難
而不才者常爲其易及其當遷也難者常速而易
者常乆然而爲此者固有待也吏部與外之職司
常相闗通而為職司者不惟舉有罪察有功而已
必使盡第其屬吏之所堪以詔審官吏部審官吏
部常從内等其任使之難易職司常從外第其人
之優劣才者常用不才者常閑則冗官可澄矣庠
序興而禮樂未具者臣葢以為庠序者禮樂既興
之所用非所以興禮樂也今禮樂鄙野而未完則
庠序不知所以為教又何以興禮樂乎如此而求
其可封責其皆讓將以息訟而措刑者是却行而
求前也夫上之所嚮者下之所趨也而況從而賞
之乎上之所背者下之所去也而况從而罸之乎
今　陛下責在位者不務教化而治民者多拘文
法臣不知朝廷所以為賞罸者何也無乃或以教
化得罪而多以文法受賞歟夫禁防未至於煩多
而民不知避者吏以為市也叙法不為寛濫而吏
不知懼者不論其能否而論其乆近也纍繋者衆
愁歎者多凡以此也伏惟　制䇿有仍歳以來災
異數見乃六月壬子日食于朔淫雨過節煗氣不
效江河潰決百川騰溢永思厥咎深切在予變不
虚生緣政而起此豈非　陛下厭聞諸儒牽合之
論而欲聞其自然之説乎臣不敢復取洪範傳五
行志以為對直以意推之夫日食者是陽氣不能
履險也何謂陽氣不能履險臣聞五月二十三分
月之二十是為一交交當朔則食交者是行道之
之險者也然而或食或不食則陽氣有彊弱也今
有二人並行而犯霧露其疾者必其弱(也/者)其不疾
者必其彊者也道之險一也而陽氣之彊弱異故
夫日之食非食之日而後為食其虧也乆矣特遇
險而見焉　陛下勿以其未食也為無災而其既
食而復也為免咎臣以為未也特出於險耳夫淫
雨大水者是陽氣融液汗漫而不能収也諸儒
或以為隂盛臣請得以理折之夫陽動而外其於
人也為嘘嘘之氣温然而為濕隂動而内其於人
也為噏噏之氣冷然而為燥以一人推天地天地
可見故春夏者其一嘘也秋冬者其一噏也夏則
川澤洋溢冬則水泉收縮此燥濕之效也是故陽
氣汗漫融液而不能収則常為淫雨大水猶人之
嘘而不能吸也今　陛下以至仁柔天下兵驕而
益厚其賜戎狄桀傲而益加其禮蕩然與天下為
咻呴温煖之政萬事隳壤而終無威刑以堅凝之
亦如人之嘘而不能噏此淫雨大水之所由作也
天地告戒之意隂陽消伏之理殆無以易此矣而
制䇿又有五事之失六沴之作劉向所傳吕氏所
紀五行何修而得其性四時何行而順其令非正
陽之月伐鼓捄變其合於經乎方盛夏之時論囚
報重其考於古乎此　陛下畏天恐懼求端之過
而流入於迃儒之説此皆愚臣之所學於師而不
取者也夫五行之相沴本不至於六六沴者起於
諸儒欲以六極分配五行於是始以皇極附益而
為六夫皇極者五事皆得不極者五事皆失非所
以與五事並列而别為一者也是故有眊而又有
䝉有極而無福曰五福皆應此亦自知其踈也吕
氏之時令則栁宗元之論備矣以為有可行者有
不可行者其可行者皆天事也其不可行者皆人
事也若夫禜社伐鼓本非有益於救災特致其尊
陽之意而已書曰乃季秋月朔辰弗集于房瞽奏
鼓嗇夫馳庶人走由此言之則亦何必正陽之月
而後伐鼓捄變如左氏之説乎盛夏報囚先儒固
已論之以為仲尼誅齊優之月固君子之所無疑
也伏惟　制䇿有京師諸夏之表則王教之淵源
百工淫巧無禁豪右僣差不度此在　陛下身率
之耳後宫有大練之飾則天下以羅紈爲羞大臣
有脱粟之節則四方以膏梁爲汙雖無禁令又何
憂乎伏惟　制䇿有治當先内或曰何以爲京師
政在擿姦或曰不可撓獄市此皆一偏之説不可
以不察也夫見其一偏而輒舉以爲説則天下之
説不可以勝舉矣自通人而言之則曰治内所以
爲京師也不撓獄市所以爲擿姦也如使不撓獄
市而害其爲擿姦則夫曹參者是爲逋逃主也伏
惟　制䇿有推尋前丗探觀治迹孝文尚老子而
天下冨殖孝武用儒術而海内虚耗道非有弊治
奚不同臣竊以為不然孝文之所以為得者是儒
術略用也其所以得而未盡者是用儒之未純也
而其所以為失者則用老也何以言之孝文得賈
誼之説然後待大臣有禮御諸侯有術而至于興
禮樂係單于則曰未暇故曰儒術略用而未純也
若夫用老之失則有之矣始以區區之仁壊三代
之肉刑而易之以髠笞髠笞不足懲中罪則又從
而殺之用老之失豈不過甚矣哉且夫孝武亦不
可謂用儒之主也慱延方士而多興妖祠大興宫
室而甘心逺略此豈儒者教之今夫有國者徒知
徇其名而不考其實見孝文之冨殖而以為老子
之功見孝武之虚耗而以為儒者之罪則過矣此
唐明皇之所以溺於晏安徹去禁防而為天寳之
亂也伏惟　制䇿有王政所由形于詩道周公豳
詩王業也而係之國風宣王北伐大事也而載之
小雅臣聞豳詩言后稷公劉所以致王業之艱難
者也其後累世而至文王之時則王業既已大成
矣而其詩為二南二南之詩猶列於國風而至於
豳獨何怪乎昔季札觀周樂以為大雅曲而有直
體小雅思而不貳怨而不言夫曲而有直體者寛
而不流也思而不貳怨而不言者狹而不迫也由
此觀之則大雅小雅之所以異者取其辭之廣狹
非取其事之小大也伏惟　制䇿有周以冡宰制
國用唐以宰相兼度支錢榖大計也兵師大衆也
何陳平之對謂當責之内史韋賢之言不冝兼於
宰相臣以為宰相雖不親細務至於錢榖兵師固
當制其虚贏利害陳平所謂責之内史者特以宰
相不當治其簿書多少之數耳昔唐之初以郎官
領度支而職事以治及兵興之後始立使額參佐
既衆簿書益繁百弊之源自此而始其後裴延齡
皇甫鎛皆以剝下媚上至於希世用事以宰相兼
之誠得防姦之要而韋賢之議特以其權過重歟
故李德裕以為賤臣不當議今臣常以為有宰相
之風矣伏惟　制䇿有錢貨之制輕重之相權命
秩之差虚實之相養水旱蓄積之備邊陲守禦之
方圜法有九府之名樂語有五均之義此六者亦
方今之所當論也昔召穆公曰民患輕則多作重
以行之若不堪重則多作輕以行之亦不廢重輕
可改而重不可廢不幸而過寜失於重此制錢貨
之本意也命者人君之所擅出於口而無窮秩者
民力之所供取於府而有限以無窮養有限此虚
實之相養也水旱蓄積之備則莫若復隋唐之義
倉邊陲守禦之方則莫若依秦漢之更卒周官有
太府天府泉府玉府内府外府職内職金職幣是
謂九府太公之所行以致冨古者天子取諸侯之
士以為國均則市不二價四民常均是謂五均獻
王之所致以為法皆所以均民而冨國也凡　陛
下之所以䇿臣者大略如此而於其末復䇿之曰
冨人彊國尊君重朝弭災致祥改薄從厚此皆前
世之急政而當今之要務此臣有以知　陛下之
聖意以為向之所以䇿臣者各指其事恐臣不得
盡其辭是以復舉其大體而㮣問焉又恐其不能
(至/切)也故又詔之曰悉意以陳而無悼後害臣是以
敢復進其猖狂之説夫天下者非君有也天下使
君主之耳　陛下念　祖宗之重思百姓之可畏
欲進一人當同天下之所欲進欲退一人當同天
下之所欲退今者每進一人則人相與誹曰是出
於某也是某之所欲也每退一人則又相與誹曰
是出於某也是某之所惡也臣非敢以此為舉信
也然而致此言者則必有由矣今無知之人相與
謗於道曰聖人在上而天下之所以不盡被其澤
者便嬖小人附於左右而女謁盛於内也爲此言
者固妄矣然而天下或以爲信者何也徒見諫官
御史之言矻矻乎難入以爲必有間之者也徒見
蜀之美錦越之竒器不由方貢而入於宫也如此
而向之所謂急政要務者　陛下何暇行之臣不
勝憤懣謹復列之於末惟　陛下寛其萬死幸甚
幸甚謹對
皇朝文鑑卷第一百九
皇朝文鑑巻第一百十
　制策
　　　　制科䇿　孔　文仲
皇帝若曰在昔明王之治天下仁風翔洽徳澤汪
濊四序調於上萬物和於下兵革不試刑辟弗用
内則俊賢居位以熈於王職外則夷狄向風以修
於嵗貢建皇極以承天心斂時福以錫民庶然後
日星雨露鳥獸草木效祥薦祉書之不絶朕甚慕
之其何術以臻此歟朕承　祖宗之業託士民之
上明有所未燭化有所未孚而任大守重艱于負
荷故詳延魁壘之士思聞讜直之言以輔不逮庶
幾乎治蓋人君即位必求端于天而正諸已惟五
事得其常則庶證恊其應朕饗國以来靡敢自肆
而和氣猶鬱大異數見廼元年日食三朝洎仲秋
地震數路而冀方之廣爲災最甚豈朕弗徳之致
歟夙寤晨興思其所以是故圖講政務則日至中
昊而猶多苟簡之習烝進人才則官無虚假而頗
乏績用之美種羌非不懐徠也而邊候或時繹騷
以至臨遣輔臣憺明神武烝民非不愛養也而生
業或未完冨以至外馳使者宣布恵教國用雖節
而尚煩於調度兵籍雖衆而未精於簡稽寛闗梁
之禁而啇靡通捐器玩之巧而工弗戒夫風俗浮
薄根於取士之無本道教之不明而博詢臺閣之
論所執者不一豈無救弊之道焉刑罰煩重出於
設法之多門㳂襲之不革而將加恩仁之政使死
者少緩必有可行之術焉予欲興乎七教兼乎三
至以厎聖人之道則冝條其先後之次予欲明乎
六親盡乎五法以極天下之治則冝叙其本末之
要乃至仲舒之言班固謂切於當世其可施於今
者何䇿崔寔之論范曄謂切於政體其有益於時
者何事毋以謂古人陳迹既乆而不可舉毋以謂
本朝成法已定而不可改惟其改之而適中舉之
而得冝不迫不迂歸於至當書曰言之非艱行之
惟艱子大夫其悉心以陳朕亦不憚於有為焉
對臣伏惟　陛下下明詔降清問講求萬事之統
皆非愚臣之所能及也然臣竊有深憂者　陛下
求言好善之隆名逺出百王之上至於用言納諌
之道有未充盡其極爾何者　陛下蒞阼之初首
開轉對以延踈逺切直之言間召羣臣以詢安危利
害之䇿者此　陛下天資謙恕思得深謀至計以
補所未照也而言之既多聽之既乆卒未聞采一
事用一畫見之天下至於近日四方之人與夫朝
廷之上賢卿誼老交章累䟽論列時政得失臣考
之公議以為雖臯夔周召之謀所以致君福民寧
九廟而安萬世者(公/其)讜不能過此矣而　陛下聞
之若不聞見之若不見豈其急近論而略逺慮安
小補而捐大忠乎此臣所大懼也臣願　陛下首
思聽言用諌之義不聽則已聽則博同天下之心
不用則已用則兼取逺近之䇿然後動無遺事舉
無失計而善政可行太平可議矣臣將論天下事
先述(以/此)獻臣誠愚闇不知大體惟　陛下省納焉
聖䇿曰在昔明王之治天下仁風翔洽徳澤汪濊
四序調於上萬物和於下兵革不試刑辟弗用内
則雋賢居位以熈於王職外則戎夷嚮風以修於
嵗貢建皇極以承天心斂時福以錫民庶然後日
星雨露鳥獸草木效祥薦祉書之不絶甚尊慕之
其何術而臻此與臣聞天下之術有大小而人君
用之有先後先其大而後其小則用力不勞而天
下治冝先而後可大而小則用力愈勞而天下亂
天下之術其大者能正其始是也其小者不能正
其始是也在昔明王之治天下仁翔而徳洽四序
調而萬物和以至兵偃刑措雋賢修職夷狄納貢
建皇極而天道應斂五福而民氣洽吉祥見於上
珍符出於下者正始之術行也後世之治天下萬
事失其序而災害荐至者正始之術廢也　陛下
追慕古昔治功之美而諮求致之之術臣請遂言
正始之説夫天下之道三曰王曰覇曰强國天下
之本一曰即位即位者王所以自正也始不以正
及其末也雖欲變而正之亦無及矣是故始為强
國未有能終之以覇政者也始為覇政未有能終
之以王術者也孔子作春秋書元年春王正月公
即位夫元年正月者一年一月也而變之曰元與
正者欲人君當即位之初體元以居正也元者善
之本也正者道之極也人君能於始初清明力行
善本而躬履道極此王道所以成也且夫一之以
道徳淳之以仁義此王道也行之以仁義雜之以
功利此覇道也専用權謀不顧義理此强國之術
也及考其見於效也王道行於數千歳之外詠歌
畏愛猶深結於民心而不忍去之覇政止能及其
身至子孫之世則廢熄不講强國之術民之視上
相疾如仇讎伺其有間則相與蹈藉傾覆之矣凡
三道者得失之報若白黒然而世主趨王道者少
適覇政與强國者多何也葢王道所及甚逺而不
能取成於倉卒覇政與强國為敝雖深而能見效
於目前人之常情薄逺效而貴速成是所以失趨
適之正也漢之文景唐之太宗皆有可致之資又
有能致之勢而致治安國不能與三代並者失其
所適也伏惟　陛下聦睿神武得之於天可謂有
能致之􁎤矣日月所被皆在圖籍可謂有必致之
勢矣當承祧踐極之始端本清源之日欲王而王
欲覇而覇欲强國而國强得失之䇿繫於一舉而
已譬猶御八駿之馬馳九軌之路擇而後往則得
其正一或不慎以意馳之則冝之燕者或造於楚
矣冝往吳者或之於秦矣則失事物交㑹之間不
可不慎所適如此臣竊觀近日朝野之論而考
陛下意之所適求之於古不能無疑且天下之所
以治者貴義而不貴利也柰何先之以興利仁人
之所以尊者明道而不計功也柰何一之以望功
萬事所以成就者遲乆也柰何期之以迫急四方
所以畏愛者愷悌也柰何驅之以威刑荀卿曰國者
巨用之則巨小用之則小楊子曰好大而不爲大不
大矣好髙而不爲髙不髙矣(此/如)而望仁翔而徳洽
四序調而萬物和以至兵偃刑措雋賢修職夷狄
納貢建皇極而天道應斂五福而民氣洽吉祥見
于上珍符出於下豈不難哉臣願　陛下曠然大
變而行衆人之所不能爲卓然自致而行前丗之
所不能到尊尚王道賤略强覇其尊之也若抱渇
而需飲其賤之也若辤闇而即明屏去䛕佞親近
忠直數御東序開陳圖書講前代之興亡論百王
之成敗以其善行以其惡戒避其所得趨其所失
仰而思之以夜而繼日也幸而得之輟寐以待旦
也有言逆於心必求諸道有言遜于志必求諸非
道用其粹而遺其駮操其要而治其煩凡此皆王
道之術也而正始之論也　陛下深講而力行之
則馴致古昔明王之道如決流抑墜爾何患慕之
而未臻乎　聖䇿曰朕承　祖宗之業託士民之
上明有所未燭化有所未孚又退託于任大守重
艱于負荷思聞讜直之言以輔不逮庶幾乎治此
見　陛下虚心訪道至誠惻怛之至意也如臣之
愚何足以奉承之而臣嘗聞之曰明欲被于萬物
化欲孚於四方未有不自治心始也夫治心者聖
人所以窮理之術也人之有心猶天之有極也是
故晦冥隂黙之中不足以辨南北而能考而正之
者極星是也是非紛雜之間不足以審真偽而能
别而分之者心官是也心也者天下之至正也又
能養之以正則善惡是非萬事之理無不白矣齋
戒以持之使其不失清虚以守之使其不亂問以
通之謀以發之此治心之始也及其成也不思焉
未嘗不應於理也不勉焉未嘗不合於道也藏之
為志氣而無不充發之為事業而無不濟如權衡
設於此而萬鈞之重銖兩之輕無所不辨如槃水
設於此而大如天地細如毛髪無所不察此治心
之效也心正則明盡明盡則化至此自然之道
陛下思聞讜直之言庻幾乎治此天下之盛福也
臣聞適於耳目之娛而為心腹之害者柔從説順
也雖芟夷之而常患其有餘忤於一日之意而為
百世之利者剛方讜直也雖養長之而常患其不足
古之聖賢屈已執謙和顔遜志加之以勞來之厚
助之以勸賞之渥凡以養天下剛方讜直之節使
森然立於吾庭為國家廟社之福故夫伏格趨鼎
引衣斷檻破裂麻制封還詔書如此之類日常有
之而不為怪者所以廣聦明而來下情也臣願
陛下容忍近臣之獻言開納逺臣之論事寘諌諍
之任以助聞見補憲肅之官以振綱紀而又力以
謙冲假借深養剛方讜直之氣如漢髙祖之於周
昌晉武帝之於劉毅然後可以得天下讜直之言
以輔治道不然猶却行求前徒舉以訪臣又安補
於萬一哉　聖䇿曰葢人君即位必求端於天而
正諸已惟五事得其常則庶證恊其應有國以來
靡敢自肆而和氣猶鬱大異數見廼元年日蝕三
朝洎仲秋地震數路而冀方之廣為災最甚自處
於弗徳之致夙寤晨興思其所以此見　陛下畏
天飭已恐懼修省之盛徳也臣聞日食地震者陽
微隂盛也而或曰日食者暦之常數也臣請辨之
一百七十三日有餘而為一交然後食此暦家之
説也而春秋襄公二十一年之九月十月二十四
年之七月八月皆未及一交則食此暦之不合一
也二漢之政西京為盛東京為衰大率皆二百餘
年爾而西京四十五食東京七十四食食之䟽宻
應政之盛衰而然曽無定數此暦之不合二也是
日食者非可託於暦其要為隂盛之應也陽浮為
天而主於動隂凝為地而主於静冝静而動者隂
越其分而擬諸陽也陽之與隂君子小人之道也君子
道長則陽氣發為祥瑞小人道長則隂氣見於災
變此天人相與必然之應也易自復之一陽至坤
之六隂凡十二卦相往來於一嵗之間葢聖人告
人以君子小人之道有相更之勢貴於早防之也
在臨則戒之曰八月有凶在泰則戒之曰無平不
陂無往不復欲其慎之於八月之前消之於未陂
未復之始也　陛下欲應變求端謹五事而恊庶
應消大異而召和氣在乎尊陽抑隂尊君子之道
抑小人之道而已凡天下之道有故有新有大有
小有老有弱有正有邪有訥有辯有躁有静以對
而言之在上偏者皆陽而君子之道也在下偏者
皆隂而小人之道也上偏欲其過厚下偏欲其常
損冝厚而薄之冝損而益之則隂盛陽微君子道
消小人道長其敝至於不可扶持此不可不察也
若夫舊勞不遷而新䇿必合大臣依違而小臣執
議老成淪伏而弱齒簡㧞方直踈逺而柔䛕親附
辨給者獲用而遲蹇者被退鋭進者褒陞而黙守
者遺落隂盛陽微之變莫著於此矣天地告戒之
意不為不審願　陛下思所以應之夫陽不可以
不尊隂不可以不抑君子之道不可不進小人之
道不可不退不抑不退其萌雖微及其既盛甚可
畏也周之衰諸侯僣天子又其衰也大夫僣諸侯
又其衰也家臣僣大夫又其衰也夷狄盟中國此
隂盛之極也而春秋自此絶筆矣故臣願　陛下
早思所以救之　聖䇿曰圖講政務則日至中昊
而猶多苟簡之習烝進人材則官無虚假而頗乏
績用之美臣聞講政務而絶苟簡在於貴遲乆進
用人材而底績用在於練名實易曰聖人乆於其
道而天下化成夫聖人之才所過者化所存者神
而至於論治定功成之業未甞不待之以乆何也
速則粗粗則所得暴而所及淺乆則精精則所収
博而所𬒳深此聖人之意也蓋夫仁必乆安義必
乆由志必乆勤法必乆守令必乆行官必乆任士
必乆養兵必乆練游神於累嵗之外望化於必丗
之後夫如是則心一而慮精事詳而理究徳新而
道大化浹而澤流動乎萬物之上𬒳乎天地之間
又何患苟簡之習哉聖人無爲不言而海内大治
者以能練羣臣覈名實也官各守其分謂之名職
各治其事謂之實丞弼之任責之以論道徳和隂
陽財計之司責之以通有無足國用諌官責之以
直言得失御史責之以彈戢愆違侍從責之以盡
規納誨將帥責之以安邊却敵職司責之以一路
之政守令責之以一郡一縣之治如此舉名以責
其官按實以督其職而庶績弗凝者未之有也今
夫大臣下兼財計之柄小官或侵將帥之權侍從
言責不得盡其詞職司守令不得専其治未見其
能無虚假也朝廷設百官於外内皆所以治天下
萬物非徒為空名以付之也欲立一事重建一官
欲治一政重遣一使未見其能底績用也　聖䇿
曰種羗非不懐徠也而邊候或時繹騷以至臨遣
輔臣憺明神武臣以為禦戎之䇿失之於素而已
夫以邊鄙之重不責統帥之臣而求希合倖進之
小謀金革之機不為持重之筭而聽輕舉易動之
踈計是以其弊在於苟爭小功而忘大憂専趨小
利而失大信此猾虜所以敢負懐徠之恩踐王圉
而抗官師亦吾有以致之而已夫敵之未至也制
之冝以經逺之䇿敵之既至也禦之冝有應變之
術齊景公時燕晉為㓂景公患之問於晏嬰而嬰
之所薦者穰苴而穰苴卒能逐㓂而安邦唐憲宗
時劉闢為梗憲宗患之問於杜黄裳黄裳所薦者
髙崇文而崇文卒能擒敵而定蜀　陛下冝詔輔
弼大臣各薦將才而用之則神武憺於天地之表
河湟之外當有解椎髻襲衣冠來獻國地者又豈
患奔衝之㓂不足禦乎　聖䇿曰蒸民非不愛養
也而生業或未完冨以至外馳使者布宣恵教臣
以為　陛下愛民欲其冨而不足以冨國遣使宣
恵教而適足以為弊葢失所以先後之序矣夫事
有肇禍而法有起患者不謂事之始法之初也累
之至乆則弊敗積而禍患起此必至之勢也臣甞
為　陛下深慮後世之患而必為無窮之弊葢在
乎冨民之道不講而冨國之謀太深也凡賦斂之
於民古人貴其損之而不貴其益春秋書宣公初
税畒成公作丘甲哀公用田賦以為益之不已則
勢窮力弊必至於變故孔子詳錄其事以貽後世
之戒臣嘗觀冨國之論不起於豐大之世而多出
於戰爭之際王者緫制六合所以服民心而重國
體者在吾道徳之盛大不繋財貨之豐盈易之小
畜者徳之小也則曰冨以其鄰在泰與謙則道之
大者也皆曰不冨以其鄰夫左右相比之謂鄰人
君之與天下中國之與四夷皆鄰也人君所以運
動天下役使四夷道有餘者不假於冨徳不足者
湏冨行之　陛下固冝法謙泰之有餘豈可用小
畜之不足是以巨橋雖積而商不能居敖倉雖盈
而秦不能守非無財也道德不建而失天下之心
也夫鳥窮則啄獸窮則搏人窮則詐　陛下之民
可謂窮矣前世所謂無蓺極之賦大之山海細之
草木其利皆已入於官而行於今矣　陛下徐思
弛費息用以寛民財而逸民力若大禹卑宫惡服
漢文弋綈革舄以澤天下庶幾不至大匱而復出
泉以取其息寘使以厚其征而求富民宣惠之名
不可得矣易之剥者始於下也其象曰上以厚下
安宅所以救剝也　陛下取於下悉矣上取下悉
則其勢既極而其象為剝孟子曰君子用其一緩
其二用其二而民有莩用其三而父子離臣懼民
心積窮不知所出漸為離散以至剝落雖有禹湯
文武之才無所復施其巧易曰觀我生觀民也詩
曰念我皇祖陟降庭止　陛下觀天下之勢易離
難合一危則不可再安上念五聖之業艱難勤苦
一欹則不可復正則夫冨國之謀適足為深憂未
足為　陛下利也伏惟發於神斷罷法追使以幸
天下以福萬世此四方裂眦决目之所共朢豈獨
賤臣之妄言哉　聖䇿曰國用雖節而尚煩於調
度兵籍雖衆而未精於簡稽臣以為國用雖節
而調度煩者未得節之之道(兵/也)籍雖衆而簡䟽者
未得簡之之本也九州土地之産撮粟尺帛之賦
陸輓水漕銜施摩轂日夜合雜以輸太倉以古凖
今可謂盛矣至於道途之艱將負之疲京師之一
金田野之百金也少府之百金民屋之萬金也夫以
萬金之貴施之於一燕好之中用之於一賜予之内
此類可勝計哉地之財有時民之力有限人君之費
無窮以有時有限養無窮此謂度所以愈増而不
已民力所以愈困而不支也古者宫庭之職百二十
員漢之文帝明帝給事宦者不過二人　太祖養兵
不過十二萬　太宗嘗謂近臣曰人君當淡然無欲
不使嗜好形見於外則姦佞無自入矣凡此皆清
心節用之本寛民養物之要不務先理其本而廣
為調度之求故曰未得節之之道也今夫能省
内郡之黥兵而益以土兵然後兵可簡也　國家
北失幽燕西捐靈夏守邊捍塞無百二之要阻
是以二邊黥卒特爲爪牙不可以廢至於方内無
事之群百年不識兵革而例設屯伍坐蠧民力此
不可制也冝依前世府衛之法便民得以口率出
徒而分天下郡爲三等上郡五千中郡三千下郡
一千而止畨休迭上不過什一則武備修而簡稽
精矣周公制禮方五百里謂之大國其車千乗爲
五萬五千兵而民不告勞者施之有序制之得術
也今之所謂上戸者征歛甚厚而其力困所謂下
戸者庸役不及而其勢逸而上戸居其一下户居
其十是常困其一而逸其十也家有二夫古者皆
出一兵今皆逸之而不能用反歛有限之榖帛以
給不耕之墮民此豈周公之心哉故曰未得簡稽
之本也　聖䇿曰寛闗梁之禁而啇賈靡通臣
聞錢者無用之物而聖人貴之者以其能通有用
之財也夫以無用而通有用是以貴其通而不貴
其積古之所以通貨逹財者在乎啇賈之職而不在
乎上今之闗市之征密於布棊均輸之吏苛於翼
虎啇旅易業轉為它技而求財貨之通難矣　聖
䇿曰捐器玩之巧而工弗戒此在　陛下約已以
率爾　陛下約已於上則六宫䝉化於内百官率
法於朝百姓承流於下及其久也風俗轉移嗜好
薄損有其財而無其尊弗敢踰制有其力而非其
道不敢敗度則雖不捐器而工自戒矣臣又聞之
天下技巧華靡之玩未有不始於京師欲治四方
先治京師古之道也夫以千里之地而四方之俗
皆有焉者唯京師也唯其難制是以制之宜甚詳周法六
卿四郊之内自比長主五家即而上之至卿大夫
凡萬有八千九百三十六官而後足以致京師之
治今京師治民之職大不過京兆尹次不過河南
令而求風敦俗朴是以難也惟　陛下擇之而已
聖䇿曰風俗浮薄根於取士之無本教道之不明
而博詢臺閣之論所執者不一豈無救敝之道焉
凡取士之要不過二科曰德行也文辭也而已臣
以為自三代以上可以用德行由秦漢以下不過
用文辭而臺閣所以異論者葢不過二者之間此
陛下必欲以德行取天下之士則井田當授也侯
國當建也民必家給也官必乆任也鄉當讀法也
家當有塾也而後可以求全德真行致之於位如
其未也而獨設選舉德行之科是亦無補而已夫
先世之吏正故所舉者必求仁義孝弟今世之吏
邪故所舉者不過請託嗜好故曰今日取士不過
可以用文辭爾至於敦俗之本教道之法臣願有
獻焉盖士節之重輕未嘗不與國體之安危相應
如根本强弱於下而枝葉榮枯於上也昔周之士
貴秦之士賤夫上有屈體下無屈道者貴也舍已
所守求合於上者賤也而周秦治亂考此可見盖
夫士無守道自重之節人有翾躁不耻之求漸漬
成俗恬不爲怪未有甚於今日也冝有以矯正其
弊使士知自重而人蹈廉耻凡潜德獨行不求聞
之君子必深察之而使之常在於必顯仰希俯合
昧於寵辱之人必深觀之而使之常至於不用則天
下皆知盛德之意士節一變敦俗之本教道之法
自此致之可也　聖䇿曰刑罸煩重出於設法之
多門㳂襲之不革而將加恩仁之政使死者少緩
必有可行之術焉臣觀　陛下之意不過欲倣三
代之肉刑施之於從坐之死爾是未盡觀時制冝
之道也古者政敦事朴雖以聖人之智而因革之
間猶有未盡者肉刑是也斷民之支體使不為完
人此非聖人之心而三代用之者因革之理有未
盡也且立尸而祭近於瀆神爼豆而食近於甚野
豈若後世虚神之位金石爲器哉肉刑之不可用
於今猶之不可尸祭而爼食(夫/也)大辟之科至死而
不敢怨者法當其罪也儻欲加恩仁之政寛從坐
之死則今之律令自有减死一等法捨此不用而
斷支刖足爲駭民驚俗之政未足爲可行之術也
昔子産欲止伯有之妖必并立子孔之後則夫政
雖期於推賞而亦貴於慎名使天下不知朝廷恩
仁之意而徒傳告以斷人之足而弃之豈所以爲
慎名　聖䇿曰予欲興乎士教兼乎三至以底聖
人之道則冝條其先後之(子/次)欲明乎六親盡乎五
法以極天下之治則冝叙其始末之要此見　陛
下傅稽古先欲舉載籍之所傳施之於今以盡聖
人之道而盡天下之治也臣請深論天下之道先
後之次始末之要而　陛下酌焉葢德與刑並行
於天地之間如寒暑相將而未嘗離也於是之間
必有先後之次上焉者専德以勝刑若堯舜之無
刑成周之措刑是也中焉者假刑以助德若西漢
宣帝任刑名東漢明帝善刑理是也下焉者唯刑
而已秦人以刑致亂隋人以刑兆變是也此先後
之次不同故治亂之應異也則夫恭老尊齒樂施親
賢好德惡貧亷儉之七教至禮不辭而天下治至
賞不費而天下恱至樂無親而天下和　三至從
而可明其次也抑臣又聞之恐懼寅畏者政之始
也驕逸隳惰者政之末也周宣王中興之盛德而
不慎於後其詩終爲變雅唐太宗慈儉英武之主
而魏鄭公劉泊馬周之徒咸諌以爲漸不及正觀
蓋崇髙冨貴之勢驕逸隳惰之所伺也視其有間
則入而不能出矣是以聖哲之君遐觀逺慮思之
於所不思求之於所不求方其大安也必以危自
厲方其大榮也必以辱自惕不使非常之變起於
不測而至於不可救也豈非知治道本末之要也
歟則夫六親之等五法之數又從而可推其要也
聖䇿曰仲舒之言班固謂切於當世而可施於今
者何䇿崔寔之論范曄謂明於政體而有益於時
者何事昔班固載仲舒漢廷之䇿於史其間講天
下治亂之理可謂詳矣舉而行之皆足以助治而
最可施於今日之䇿臣以為莫如天道先陽而從
隂王政先德而後刑之論也范曄紀崔寔政論數
十條於書以為凡所辨論通明政體而言有益於
今者則臣以為不足深論者也何者寔之大㮣欲
人主不能純法八世而冝參以覇政嚴刑峻法破
姦宄之膽以之行於漢桓帝衰替之世可爾安足
為　陛下深論哉　聖䇿曰無以為古人陳迹既
久而不可舉無以為本朝　成法已定而不可改
惟其改之而適中舉之而得冝不迫不迃歸於至
當　陛下議政法而舉適中得冝為言此天下之
望也臣安得無辭以致之葢勢可以舉則舉之則
不失於陳迹力可以改則改之則不泥於成法此
因革之常道也至於未適於中未得其冝而改之
則今日之變法猶或可議焉臣讀易至革卦言天
下之法至於有弊則不可不革也而辭曰元亨利
正悔亡然則革之必至于元亨利正然後悔可亡
爾又曰革而當其悔乃亡然則革之而不當益以
招悔也夫革之必至於亨然後可以議革變之必
至于當然後可以言變斯聖人之能事易象之精
義也思之於冥冥索之於昏昏使盡合道義之中
而後革之則出而天下倚之若山嶽此之謂革而
亨謀之於衆多待之以遲乆使盡得上下之冝而
後變之則一制行而天下望之若雲霓此之謂變
而當古之爲治相與謀謨於廟堂之上至于風移
俗易徙善逺罪而天下不知其措置之迹者必亨
而後革必當而後變也今則不然一法朝出而夕
已囂一制暮行而曉或弊斧鉞不足以禁謗論竄
黜不足以抑煩言其故何邪未决其亨而革之未
計其當而變之舉而不必適中動而不必得冝也
臣願　陛下慎之而已蓋夫革而未盡其至則其
勢必復革而又復則法已輕而不信矣法制數變
國家之大病也漢徙甘泉后土之祠自是之後三
十年間五徙而天地之兆終不能定故願　陛下
慎之則至當之論無過於此矣　陛下慮臣之憚
言而不必行則苟飾行以自免則詔之曰言之非
艱行之惟艱又慮其畏避執事而不盡其悃愊也
則又曰悉心以陳亦不憚於改為臣是以敢進其
私憂過計之説臣聞天下者大物也是以治之者
必得大才苟未得大才而委畀之則天下之政終
無時而理矣萬鈞之鼎天下之至重也而孟賁烏
獲持之奔走踰越險阻若踐平地此無它其力足
也使力不足者負之而趨不獨折絶筋骨又將隳
器敗餗而不可救矣易言天下萬物之理至詳宻
矣而至於治天下之難治而未嘗不歸之大才碩
德之人故屯之不寜必待君子之經綸蠱之敗壊
必待君子之振育旅之分散必待智者之有爲否
之欲休必俟大人之獲吉聖人以爲當四卦之時
不得四人者治之則愈益其亂而無補於治昔湯
之求伊尹也見之耕者髙宗之求傅説也見之巖
築文王之用太公也見之漁釣三士者藏迹至深
而三君者能舉而用之者以其取之公求之廣也
唐文宗可謂恭儉慈仁勤於致理之主當是時李
德裕在其庭而不用裴度捐於外而不使乃覽正
觀政要而歎息又曰吾視開元天寳事則氣拂吾
膺然則文宗所以憂勤盡心者徒虚器爾伏惟
陛下法成湯髙宗文王公聽廣取以為法鑒文宗
捨本憂末以為戒獨觀昭曠之道驅馳域外之議
不論隠顯不間内外不異逺近不殊明晦才之當
者取之德之冝者予之可大者治大可小者治小
則天下之才繼踵而出凡　陛下所舉而詢于臣
者不治而自治矣　陛下有為之術何以先此古
人有言曰言切直而不用則身危不切直則不可
以明道苟求所以明道又避於危身此勢之不可
並者也説不由道憂也由道而不合非憂也苟求
所以由道又希於必合此理之不可兼者也臣學
術淺陋言論狂鄙罪當萬死無所敢恨幸　陛下
察焉臣昧死謹對

皇朝文鑑巻第一百十
皇朝文鑑巻第一百十一
　制策
　　　擬進士御試策　蘇　軾
　　　擬御試武舉䇿　陳　師道
　說書
　　　小雅周之衰　蘇　軾
　　　君子能補過　蘇　軾
　　　大夫無遂事　蘇　軾
　經義
　　　惟幾惟康其弼直　張　庭堅
　　　自靖人自獻于先王　張　庭堅
　　制䇿
　　　　擬進士御試䇿　蘇　軾
　問朕德不類託于士民之上所與待天下之治
　者惟萬方黎獻之求詳延于廷諏以世務豈特
　考子大夫之所學且以博朕之所聞蓋聖王之
　御天下也百官得其職萬事得其序有所不為
　為之而無不成有所不革革之而無不服田疇
　闢溝洫治草木鬯茂鳥獸魚鼈無不得其性其
　富足以備禮其和足以廣樂其治足以致刑子
　大夫以謂何施而可以臻此方今之弊可謂衆
　矣捄之之道必有本末所施之冝必有先後子
　大夫之所冝知也生民以來所謂至治必曰唐
　虞成周之時詩書所稱其迹可見以至後世賢
　明之君忠智之臣相與憂勤以營一代之業雖
　未盡善要其所以成就亦必有可言者其詳著
　之朕将親覽焉
對臣伏見　陛下發徳音下明詔以天下安危之
至計謀及於布衣之土其求之不可謂不切其好
之不可謂不篤矣然臣私有所憂者不知　陛下
有以受之歟禮曰甘受和白受采故臣願　陛下
先治其心使虚一而靜然後忠言至計可得而入
也今臣竊觀　陛下先入之言已實其衷邪正之
黨已貳其聽功利之說已動其欲則雖有臯陶益
稷為之謀亦無自入矣而况於踈逺愚陋者乎此
臣之所以大懼也若乃盡言以招過觸諱以亡軀
則非臣之所恤也　聖策曰聖王之御天下也百
官得其職萬事得其序臣以為　陛下未知此也
是以所為顛倒失序如此苟誠知之曷不尊其所
聞而行其所知歟百官之所以得其職者豈聖王
人人而督責之歟萬事之所以得其序者豈聖人
事事而整齊之歟亦因能以任職因職以任事而
已官有常守謂之職施有先後謂之序今　陛下
使兩府大臣侵三司財利之權常乎使者亂職司
守令之治刑獄舊法不以付有司而取决於執政
之意邊鄙大慮不以責帥臣而聽計於小吏之口
百官可謂失其職矣王者之所冝先者德也所冝後
者刑也所冝先者義也所冝後者利也而　陛
下易之可謂萬事失其序矣然此猶其小者其大
者則中書失其政也宰相之職古者所以論道徳
邦今　陛下但使奉行條例司文書而已昔丙吉
為丞相蕭望之為御史大夫望之言隂陽不和咎
在臣等而宣帝以為意輕丞相終身薄之今政事
堂忿爭相詬流傳都邑以為口實使天下何觀焉
故臣願　陛下首還中書之政則百官之職萬事
之序以次得矣　聖策曰有所不為為之而無不
成有所不革革之而無不服　陛下及此言是天
下之福也今日之患正在於未成而為之未服而
革之耳夫成事在理不在勢服人以誠不以言理
之所在以為則成以禁則止以賞則勸以言則信
古之(王/聖)所以鼔舞天下綏之斯來動之斯和者蓋
循理而已今爲政不務循理而欲以人主之勢賞
罰之威劫而成之夫以斧析薪可謂必克矣然不
循其理則斧可缺薪不可破是以不論尊卑不計
强弱理之所在則成所不在則不成可必也今
陛下使農民舉息與商賈爭利豈理也哉而何怪
其不成乎禮曰微之顯誠之不可揜也如此夫
陛下苟誠心乎爲民則雖或謗之而人不信苟誠
心乎爲利則雖自解釋而人不服且事有决不可
欺者吏受賄枉法人必謂之贓非其有而取之人
必謂之盗苟有其實不敢辭其名今青苗有二分
之息而不謂之放債取利可乎凡人為善不自譽
而人譽之為惡不自毁而人毁之如使為善者必
湏自言而後信則堯舜周孔亦勞矣今天下以為
利　陛下以為義天下以為貪　陛下以為廉不
勝其紛紜也則使二三臣者極其巧辯以解答千
萬人之口附㑹經典造為文書以曉示四方四方
之人豈如嬰兒鳥獸而可以美言小數眩惑之哉
且夫未成而為之則其弊必至於不敢為未服而
革之則其弊必至於不敢革蓋世有好走馬者一
為墜傷則終身徒行何者慎重則必成輕發則多
敗此理之必然也　陛下若出於慎重則屢作屢
成不惟人信之　陛下亦自信而日以勇矣若出
於輕發則每舉每敗不惟人不信　陛下亦不自
信而日以怯矣文宗始用訓注其志豈淺也哉而
一經大變則憂沮䘮氣不能復振文宗亦非有失
德徒以好作而寡謀也慎重者始若怯終必勇輕
發者始若勇終必怯乃者横山之人未嘗一日而
忘漢雖五尺童子知其可取然自慶暦已來莫之
敢發誠未有以善其後也近者邊臣不計其後而
遽發之一發不中則内帑之費以數百萬計而關
輔之民困於飛輓者二年而未已雖天下之勇者
敢復為之歟為之固不可敢復言之歟由此觀之則
横山之功是邊臣欲速而壞之也近者青苗之政
助役之法均輸之策併軍蒐卒之令率然輕發又
甚於前日矣雖　陛下不恤人言持之益堅而勢
窮事礙終亦必變它日雖有良法美政　陛下能
復自信乎人君之患在於樂因循而重改作今
陛下春秋鼎盛天錫智勇此萬世一時也而羣臣
不能濟之以慎重養之以敦朴譬如乗輕車馭駿
馬冐險夜行而僕夫又從後鞭之豈不殆哉臣願
陛下解轡秣馬以湏東方之明而徐行於九軌之
道甚未晚也　聖策曰田疇闢溝洫治草木鬯茂
鳥獸魚鼈莫不各得其性者此百工有司之事曽
何足以累　陛下　陛下操其要治其本恭已無
為而物莫不盡其理以生以死若夫百工有司之
事自宰相不屑為之而况於　陛下乎　聖策曰
其冨足以備禮其和足以廣樂其治足以致刑何
施而可以臻此孔子曰百姓足君孰與不足兔首
瓠葉可以行禮掃地而祭可以事天禮之不備非
貧之罪也管子曰倉廩實而知禮節臣不知　陛
下所謂冨者冨民歟抑冨國歟陸賈曰将相和調
則士豫附劉向曰衆賢和於朝則萬物和於野今
朝廷可謂不和矣其咎安在　陛下不反求其本
而欲以力勝之力之不能勝衆也久矣古者刀鋸
在前鼎鑊在後而士猶犯之今　陛下躬蹈堯舜
未嘗誅一無罪欲弭衆言不過盡逐異議之臣而
更用人耳必未忍行亡秦偶語之禁東漢黨錮之
法則士何畏而不言哉臣恐逐者不已而爭者益
多煩言交攻必甚於今日矣欲望致和而廣樂豈
不踈哉古之求治者将以措刑也今　陛下求治
則欲致刑此又羣臣誤　陛下也臣知其說矣是
出於荀卿荀卿好為異論至以人性為惡則其言
治世刑重亦冝矣說者又以為書稱唐虞之隆刑
故無小而周之盛時羣飲者殺臣請有以詰之夏
禹之時大辟二百周公之時大辟五百豈可謂周
治而禹亂邪秦及三族漢除肉刑豈可謂秦治而
漢亂耶致之言極也天下幸而大治使一日未安
陛下将變今之刑而用其極歟天下幾何不叛耶
徒聞其語而懼者已衆矣臣不意異端邪說惑誤
陛下至於如此宥過無大刑故無小此用刑之常理
也至于今守之豈獨唐虞之隆而周之盛時哉所
以誅羣飲者以為其意非獨羣飲而已如今之法
所謂夜聚曉散者使後世不知其詳而徒聞其語
則凡夜相過者皆執而殺之可乎夫人相與飲酒
而輒殺之雖桀紂之暴不至於此而謂周公行之
歟　聖策曰方今之弊可謂衆矣捄之之道必有
本末所施之冝必有先後臣請論其本與其所冝
先者而　陛下擇焉方今救弊之道必先立事立
事之本在於知人則所施之冝當先觀大臣之知
人與否耳古之欲立非常之功者必有知人之明
苟無知人之明則循規矩蹈繩墨以求寡過二者
皆審於自知而安於才分者也道可以講習而知
德可以勉强而能惟知人之明不可學必出於天
資如蕭何之識韓信此豈有法而可傳者哉以諸
葛孔明之賢而知人之明則莫所短是以失之於
馬謖而孔明亦審於自知是以終身不敢用魏延
我　仁祖之在位也事無大小一付之於法人無
賢不肖一付之於公議事已效而後行人已試而
後用終不求非常之功者誠以當時大臣不足以
與知人之明也古之為醫者聆音察色洞視五藏
則其治疾也有剖胷决脾洗濯胃腎之變苟無其
術不敢行其事今無知人之明而欲立非常之功
解縱繩墨以慕古人則是未能察脉而欲試華佗
之方其異於操刀而殺人者幾希矣房琯之稱劉
秩關播之用李元平是也至今以為笑　陛下觀
今之大臣為知人歟為不知人歟乃者擢用衆材
皆其造室握手之人要結審固而後敢用蓋以為
其人可與戮力同心共致太平曾未安席而交口
攻之者如蝟毛而起　陛下以此驗之其不知人
也亦審矣幸　今天下無事異同之論不過瀆亂
聖聽而已若邊隅有警盗賊竊發俯仰成敗呼吸
變故而所用之人皆如今日乍合乍散臨事解體
不可復知則無乃誤社稷歟華佗不世出天下未
嘗廢醫蕭何不世出天下未嘗廢治　陛下必欲
立非常之功請待知人之佐若猶未也則亦詔左
右之臣安分守法而已　聖策曰生民以來稱至
治者必曰唐虞成周之世詩書所稱其迹可見以
至後世賢明之君忠智之臣相與憂勤以營一代
之業雖未盡善然要其所以成就亦必有可言者
其詳言之臣以為此不可勝言也其施設之方各
隨其時而不可知其所可知者必畏天必從衆必
法祖宗故其言曰戒之戒之天維顯思命不易哉
又曰稽于衆舍己從人又曰丕顯哉文王謨丕承
哉武王烈諸書所稱大略如此未嘗言天命不足
畏衆言不足從祖宗之法不足用也符堅用王猛
而樊世仇騰席寳不恱魏鄭公勸　太宗以仁義
而封倫不信凡今之人欲　陛下違衆而自用者
必以此藉口　陛下所謂賢明忠智者豈非意在
於此等歟臣願攷二人之所行而求之於今王猛
豈嘗設官而牟利魏鄭公豈嘗貸錢而取息歟且
其不恱者不過數人固不害天下之信且服也今
天下有心者怨有口者謗古之君臣相與憂勤以
營一代之業者似不如此古語曰百人之聚未有
不攻而破况天下乎今天下非之而　陛下不回
臣不(所/知)稅駕矣詩曰譬彼舟流不知所屇心之憂
矣不遑假寐區區忠藎惟　陛下察之臣昧死上
對
　　　　擬御試武舉策　陳　師道
　問湯武之兵無敵於天下然而或曰出其不意
　或曰天命未也晉文公伯者爾然欲用其民則
　曰教之義示之禮與信夫出其不意詭道也諸
　侯不期而㑹者八百矣然而猶曰天命未也其
　故何哉能用其民以禮義信然而不曰王者之
　事何也昔誓師者或曰孥戮汝或曰有常刑或
　曰有大刑或曰有無餘刑非殺其不同何也司
　馬遷讀司馬兵法曰雖三代未能究其義如其
　文也今其書尚在其義難盡其文難遵者何與
　墨子之詘公輸九攻而九拒之諸葛之服孟獲
　七擒而七縱之其智安出哉諸羌犯漢辛武賢
　段紀明則謂當大擊之趙充國張奐則謂兵可
　罷以罷之為是而紀明之戰克以擊之為便而
　充國之筭勝或謀同而功異或論殊而效同何
　以然也子大夫習於論兵造庭待問其以所學
　具著于篇
臣惟　陛下學以明王度德以善方俗材以成世
務而不自賢聖託于寡昧延見田里之士究觀文
武之冝臣愚無以奉明問廣聖志顧常聞之藪宅
善牧川居善漁昧者聽微右廢者便左臣誠不佞
顧無游居之習偏左之能以成　陛下好問之志
而幸萬一之得哉謹冐死以對臣聞孔子曰俎豆
之事常聞之矣軍旅之事未之學也夫兵非聖人之學
其所學者無事於兵雖然兵者政之出也能盡俎豆
之事則軍旅得矣聖人雖不學蓋能之矣刑者政之
餘兵者刑之末非聖人所優為也故武未盡善不
若舜禹之修文也古之為國者兵設而不試戰習
而不用應而不倡服而不侮臨敵而人不戰得國
而市不亂此王政也若夫廉李之戰闘事也孫吳
之書盗術也不陳於王者之前嘗以臣之所聞敬
奉明詔其有不稱乃臣寡陋之辠非聖人之道有
所不冝也臣聞古之言無敵者非謂戰勝守固天
下不能敵也謂其願為之臣而莫與敵焉昔者商
湯東征則西怨南征則北怨可謂不敵矣若夏桀
則其衆曰時日曷䘮余及汝皆古非商亡夏夏自
亡也夫以不敵攻自亡以天下當一夫安用詐三
王之伐行天討也是故謀于蓍龜詢于臣民以定
其論法以正名刑以正辠以成其詞詔于鬼神諭
于公侯晧之于國誓之于軍以致其衆數之以文
懼之以武聲之以鍾鼓與天下共之惟公與義詐
何施焉故以湯為出不意以伐桀者蓋不知義也
臣聞命者天之道視人則知矣天從人者也周文
之時三分天下而有二天之去商舊矣不待盟津
而知臣以爲文武後之非命後也君子之道同而
各有行也如權之稱物惟其所重文王屈義而伸
仁以同于天武王屈仁而伸義以順其命孔子以
爲文王至德也天優爲之與不可已而爲之者異
矣此文王之爲文武王之爲武也盟津之㑹臣無
傳焉其漢儒之說于故以武王爲還師以待時是
蓋不知命也臣聞君子内德而外行有其德而無
其行者有矣有其行而無其德者有矣故君子貴
其全也易曰君子以成徳為行君子之行出於德
也德則有化禮義信者德之行也是故王以安行
伯以利動利之者偽也君子耻之夫徳形于身而
加於民謂之化教其可禁其不可謂之政無化則
不革無政則不行本末相用王者之事也晉文公
則不然蒐以示禮伐原以示信勤王以示義夫上
無化下無教造事舉善以聳觀聽此豈有意於成
俗文之以為名爾然能用其民者蓋有政焉王者
尚政行之以刑有行而無其德有政而無其化此
晉之所以不王也臣讀征誓之書知後世之刑重
虞之誓其克有勲刑蓋未用也夏商之誓曰孥戮
汝周之誓曰有顯戮尚刑也夏商之孥周之辠隷
也魯之誓曰有常刑有大刑有無餘刑非殺越逐
誘盜則服常刑常刑者劓刖也材不足用則服無
餘刑或奴或戮猶未至於殺也無餘者盡之之詞
也刑盡而非殺猶今之言辠止於流者也餉不足
食則服大刑刑至于殺則極矣或者以謂無餘之
刑戮及妻子臣不知其說也夫罰弗及嗣臯陶之
善舜也辠人以族武王之伐紂也父子兄弟罪不
相及周公之命康叔也而伯禽為之乎先王之刑
有至於殺而無相及者以非其􁎝也故刑至于殺
不以為暴而遷刑則暴也雖無誓師而至于殺不
亦甚乎夫三代異尚惟其時也周有三典施于五
刑惟其冝也軍事尚威其用重典乎天下有道征
伐出於天子魯之軍刑蓋周制也臣則知其仁焉
先之以誓期于不悖示之以刑期于不犯未足為
仁師克則鮮死焉負則多矣伸之以威以逭死也
其仁至矣仁以濟義義以行信此其所以賢也臣
聞齊威王使其大夫追論古者司馬兵法附以先
齊大司法田穰苴之說號曰司馬穰苴兵法夫所
謂古者司馬兵法周之政典也所謂司馬穰苴兵
法太史遷之所論今愽士弟子之所誦說者也昔
周公作政典司馬守之以佐天子平邦國而正百
官均萬民征伐出于天子及上廢其典下失其職
而周衰矣故征伐出于諸侯典之用捨興壞繫焉
遷徒見七國楚漢之戰以詐勝而身固未常行道
也遂以仁義為虚名而疑三代以文具可謂不學
矣史稱遷博極羣書而其論如此所謂雖多奚為
者也臣謹按傳記所載司馬法之文今書皆無之
則亦非齊之全書也然其書曰禮與法表裏文與
武左右又曰殺人以安人殺之可也攻其國愛其
民攻之可也以戰去戰戰可也又曰冬夏不興師
所以兼愛民也此先王之政也何所難乎至其說
曰擊其疑加其卒致其屈襲其規此穰苴之所知
秦漢之所行遷之所見而謂先王為之乎臣惟墨
子之拒公輸匠之事也武侯之屈孟獲将之事也
此百官羣吏之能非王法也昔墨子為守屈其一
世而不以守名自惟其術有大者焉墨子之所不
為臣愚敢為　陛下道哉崇墉浚川完廪衆民可
以守矣然而不守者民散故曰地利不如人和也
封溝委積所以保民也民固矣而後城郭可得而
守也米粟可得而食也墨子之術可得而用也不
然冦将保之巧何施焉夫武侯之縱敵務勝其心
以持久専意東方而無後憂可謂善畫矣雖然智
以服人可以終侯之世不可継也此伯者之術也
君子制法中材守之所謂百世之道也書曰柔逺
能邇惇德允元而難任人蠻夷率服又曰無怠無
荒四夷來王夫行法于身而效于四海之外臣謂
王者之功易也臣聞先漢西羗之叛辛武賢則欲
攻趙充國則欲守臣愚以謂充國之議是也後漢
東羗之叛張奐則欲廣恩段烱則欲極武臣愚以
謂皆非也臣惟武賢之議非為國逺計冒危要幸
以自利耳此邊吏之常態國之大患臣惟充國之
議有大焉其說曰帝王之兵以全取勝是以貴謀
而賤戰戰而百勝非善之善也故先為不可勝以
待敵之可勝夫慮勝而戰度得而攻可謂善矣非
全師坐勝之道也不戰而勝不攻而取此充國所
謂善之善者屯田是也虜所保者衆所恃者地奪
其田里則人畜失職而衆不保矣購之以利則有
􁎝者可得亡辜者可致此坐支解虜之道也逸以
待勞乆以待變亡費而有備可謂善矣臣猶以謂
未也兵乆則頓役久則怠内有盗賊乗間之虞外
有夷狄相因之變防患於未然収利於将來有先
王之意焉夫治外與内異譬之於家盜在内攻之
可也在外備之可也千金之子不開門穴垣與盜
爭死况於國乎臣故曰充國之議是也漢居屬羗
於三輔與民雜處而武備不修将吏不選擾以致
怨利以啓貪以故數叛夫御失其冝殺之則怨寛
之則侮張奐不惟其本而襲儒者之弊以恩易武
力窮則服利而復動一切苟安非至計也叚烱窮
兵以盡敵此蠻夷相攻非中國之政也王者之師
務明善惡辠人得則畏威善人伸則懷德二者各
得其一臣故以謂皆非也以臣之愚敺之度塞限
以封略羈以恩信完聚繕守以待其來則漢長無
事矣臣聞王者之治夷狄自治而已譬諸身焉氣
血外强精神内守則厲邪不干本虚末弛則風濕
暑寒乗間而作惟其所致疾何能焉其視夷狄若
鳥獸然不足計曲直校失得備禦之道因其盛衰
來則撫之去則已之其來不怡其去不戚外之也
昔文王事昆夷武王通道九夷八蠻太王去邠宣
王薄伐至于太原因時之冝非異道也太王諸侯
之事也上無王下無伯既不能拒又不能去是危
道也宣王王者事也拯民以去亂武之經也逐之
盡境以限内外天之制也如鳥之攫如獸之搏􁍰
之則已暴者為之則覆巢熏穴戮及麛卵不可謂
政强則事之文王是也弱則懷之武王是也兩强
不相下則相傷故下之以保民也孟子曰仁者能
以大事小樂天者也智者能以小事大畏天者也
樂天者保天下畏天者保其國夫樂天者與天同
也畏天者同于天也髙而能降以無我也大而能
覆以無物也物我兩忘君子之德也以身與人則
身重以身與天下則身輕屈小以伸大君子之事
也以大事小以賢事不肖先人後身所以為至德
而賈誼以謂天子貢夷狄為倒置此少年之氣褊
者之心也故其論内則欲削諸侯外則欲擊匈奴
以尊天子其申韓之餘意乎至其去國千里則憂
壽不長一失其職則涕泣以卒無以自容其能容
匈奴乎詩云惟其褊心是以為刺誼之謂也智有
得失材有能否德則無不盡也充國可謂智矣而
内徙降羗令居循致後患務便於近而忘其逺夫
料敵决勝誠非儒者之能見㣲慮逺建萬世之安
亦非武人文吏之所及也臣聞禹伐有苗三旬不
克禹不以為耻舜不以為􁎝蓋德不懷則修刑刑
不服則明德君子固自反也德刑更用舜之政也
自反而不責人舜之所以賢也以舜之政以益佐
禹不能得志於有苗而兵家之書有必勝之術非
臣所知也夫以禹益之智諸侯之師豈不足以一
戰君子勝人不以力有化存焉化者誠服之也故
曰滿招損謙受益至誠感神蠢兹有苗然則舞干
羽於兩階又豈足以感人哉所以偃革而修文也
夫惟有德可以服人臣又聞柳下恵曰伐國不問
仁人問且不及而兵家之書奮然自任欲一試之
幸而不得則又以遺人是樂禍也故術不可不慎
臣願　陛下循大禹之事服下恵之言而却兵家
之圗書将不敵於天下而威行萬世區區之虜何
足留聖意哉　陛下幸詔愚臣敢有隱情不敏之
誅惟　陛下赦之
　　說書
　　　　問小雅周之衰　蘇　軾
對詩之中唯周最備而周之興廢於詩為詳蓋其
道始於閨門父子之間而施及乎君臣之際以被
冐乎天下者存乎二南后稷公劉文武創業之艱
難而幽厲失道之漸存乎二雅成王纂承文武之
烈而禮樂文章之備存乎頌其愈削而至夷于諸
侯者在乎王黍離蓋周道之盛衰可以備見於此
矣小雅者言王政之小而兼陳乎其盛衰之際者
也夫周雖衰文武之業未墜而宣又從而中興之
故雖怨刺並興而未列於國風者以為猶有王政
存焉故曰小雅者兼乎周之盛衰者也昔之言
者皆得其偏而未備也季札觀周樂歌小雅曰
之衰乎文中子曰小雅烏乎衰其周之盛乎札之
所謂衰者蓋其當時親見周之衰而不覩乎文武
成康之盛也文中子之所謂盛者言文武之餘烈
歴數百年而未忘雖其子孫之微而天下猶或宗
周也故曰二子者皆得其偏而未備也太史公曰
國風好色而不淫小雅怨誹而不亂當周之衰雖
君子不能無怨要在不至於亂而已文中子以為
周之全盛不已過乎故通乎二子之說而小雅之
道備矣謹對
　　　　問君子能補過　蘇　軾
對甚哉聖人待天下之通且恕也朝而爲盜跖暮
而爲伯夷聖人不弃也孟僖子之過也其悔亦晚
矣雖然聖人不弃也曰猶愈乎卒而不知悔者也
孟僖子之過可悲也已仲尼之少也賤天下莫知
其爲聖人魯人曰此吾東家丘也又曰此鄹人之
子也楚之子西齊之晏嬰皆當時之所謂賢人君
子也其言曰孔丘之道迂闊而不可用況夫三桓
之閒而孰知夫有僖子之賢僖子之病以告其子
曰孔丘聖人之後也其先正考甫三命益恭而弗
父何以有宋而授厲公華父督之亂無罪而絶於
宋其後必有聖人今孔丘博學而好禮殆其是歟
爾必徃師之以學禮嗚呼孔子用於魯三月而齊
人畏其覇以僖子之賢而知夫子之為聖人也使
之未亡而授之以政則魯作東周矣故曰孟僖子
之過可悲也已雖然夫子之道充乎天下者自僖
子始懿子學乎仲尼請於魯君而與之車使適周
而觀禮焉而聖人之業然後大備僖子之功雖不
能用之於未亡之前而猶能救之於已沒之後左
丘明懼後世不知夫僖子之功也故丁寧而稱之
以為補過之君子昔仲虺言湯之德曰改過不吝
夫以聖人而不稱其無過之為能而稱其改之為
善然則補過者聖人之徒歟孟僖子者聖人之徒
也謹對
　　　　問大夫無遂事　蘇　軾
對春秋之書遂一也而有善惡存焉君子觀其當
時之實而已矣利害出於一時而制之於千里之
外當此之時而不遂君子以為固上之不足以利
國下之不足以利民可以復命而後請當此之時
而遂君子以為専専者固所貶也而固者亦所議
也故曰春秋之書遂一也而有善惡存焉君子觀
其當時之實而已矣公子結媵陳人之婦于鄄遂
及齊侯宋公盟公羊傳曰媵不書以其有遂事書
大夫無遂事此其言遂何大夫出疆有可以安國
家利社稷則専之可也公子遂如周遂如晉公羊
亦曰大夫無遂事此其言遂何公不得為政也其
書遂一也而善惡如此之相逺豈可以不察其實
哉春秋者後世所以學為臣之法也謂遂之不譏
則愚恐後之為臣者流而為専謂遂之皆譏則愚
恐後之為臣者執而為固故曰觀乎當時之實而
已矣西漢之法有矯詔之罪而當時之名臣皆引
此以為據若汲黯開倉以賑飢民陳湯發兵以誅
郅支若此者専之可也不然獲罪於春秋矣謹對
　　經義
　　　　惟幾惟康其弼直　張　庭堅
所貴乎聖人者非以其力足以除天下既至之患
而以其慮之深逺察微正始憂患之所不及非以
其有智與勇足以大有為於世而以其安靜休息
有所不為非以其無一過失使天下莫得而議之
以其有過而必改故於事也無忽於民也不擾於
羣臣也不憚其危言正論以拂於己夫是以慮無
遺策舉世無過事而天下治安之勢得以永保而
弗替此幾康弼直禹之所以為舜戒也蓋惟幾也
則能察㣲正始不忽乎事惟康也則能安靜休息
不擾乎民惟輔弼之臣直則能不以無過之為美
而以改過之　為善凡忠讜之論矯拂之辤皆所
以樂從而願聽焉雖然是三者在艱難創業之時
則固未始以為難海宇適平基緒方立俄焉怠忽
而不知察則禍患将不旋踵而至所以操心常危
慮患常深而事每不失其幾者勢使然也民雖出
於塗炭而恐懼之未忘世雖偃於征誅而瘡痍之
未瘳俄然擾動而不之恤則下不勝其困怨亂将
復作所以設法務約敷政務寬而使民不失其康
者亦勢使然也夫欲事之適於幾民之適於康則
天下之深謀至計惟恐一日而不得聞朝廷之上
輔弼之臣莫不蹇蹇其直亦其勢不得不然也天
下既大治矣則智慮怠而昬心意侈而廣智慮昏
則玩宴安而忽憂勤心意廣則喜功名而煩興作
夫宴安之是玩則不可責以難也功名之是喜則
不可語以過也於是謟䛕者親而諫諍者踈幾康
弼直之戒於是時最不可忘彼舜也繼堯極治之
後天下可謂無事矣雖然無事者有事之所從起
而聖人之所深畏者也觀舜之君臣相與賡歌規
戒而其言及於敕天命康庶事則禹之所言者舜
固不待告而知矣而禹猶戒之何也使天下後世
咸曰以舜之聖而猶不免於此則庶乎其能知戒
矣
　　　　自靖人自獻于先王　張　庭堅
君子之去就死生其志在於天下國家而不在於
一身故其死者非沽名其生者非懼禍而引身以
求去者非要利以忘君也仁之所存義之所主鬼
神其知之矣昔商之三仁或生或死或為之奴而
皆無媿於宗廟社稷豈非謀出於此歟此其相戒
之言曰自靖人自獻于先王蓋於是時紂欲亡而
未寤也其臣若飛廉惡來者皆道王為不善而不
與圖存若伯夷太公天下可謂至賢者則㓗身退
避而義不與俱亡夫為商之大臣而且於王為親
惟王子比干箕子微子也三人者欲退而視其敗
則不忍欲進而與王圖存則不可與言雖有忠孝
誠慤之心其誰達之哉顧思先王創業垂統以遺
其子孫設為職業禄位以處天下之賢俊俾相與
左右而扶持之期不至於危亡而後己子孫弗率
亡形既見而忠臣義士之徒猶不忘先王所以為
天下後世之意以為志不上達道與時廢亂者弗
可治也傾者弗可支也而臣子所以報先王者惟
各以其能自獻可也雖然君子之志不同而欲死
生去就各當於義不獲罪於先王非人所能為之
謀其在於自靖乎蓋若商祀之顛隮則㣲子以為
心憂而辱於臣僕不與其君俱亡者箕子比干之
所羞為也微子抱祭器適周以請後則奉先之孝
得矣比干諫不從故繼以死則事君之節盡矣箕
子以父師爲囚奴猶眷卷不去則愛君之仁至矣
其死者若愚其囚者若汚而其輒去者若背叛非
忠也然三子皆安然行之不以所不能爲自愧而
亦不以所能爲媿人更相勸勉以求合於義而不
期於必同夫謂先王所以望於後世臣子者惟忠
與孝也故微子之去自獻以其孝比干以諫死箕
子以正囚則自獻以其忠則是三子(心/之)非苟爲也
處垂亡之地猶眷眷乎天下國家而不在一身故
其志之所謀各出其所欲爲以期先王之知耳古
所謂較然不欺其志者非斯人之謂乎雖然書載
微子與箕子相告戒之辤而比干不與焉何哉人
臣之義莫易明於死節莫難明於去國而屈辱用
晦者亦所難辨者也比干以死無足疑故不必以
告人而箕子微子不免云云者重去就之義而厚
之故也不然安得並稱三仁哉

皇朝文鑑巻第一百一十一
皇朝文鑑巻第一百一十二
　書
　　　代李煜遺劉鋹書　潘　佑
　　　上叔父評事論葬書　柳　開
　　　大名府請首薦張覃書　張　詠
　　　荅主觀察書　張　詠
　　　上宰相書　田　錫
　　　荅喬適書　穆　脩
　　　荅樞密范給事書　晏　殊
　　　上相府書　范　仲淹
　　　　代李煜遺劉鋹書　潘　佑
某與足下叨累世之睦繼祖考之盟情若弟兄義
敦交契憂戚之患曷常不同每思㑹面而論此懷
抵掌而談此事交議其所短各陳其所長使中心
釋然利害不惑而相去萬里斯願莫伸凡於事機
不得欵㑹屢達誠素冀明此心而足下視之謂書
檄一時之儀近國梗㮣之事外貌而待之汎濫而
觀之使忠告確論如水投石若此則又何必事虚
詞而勞徃復哉殊非宿心之所望也今則復遣人
使罄伸鄙懷又慮行人失辭不敢深素是以再寄
翰墨重布腹心以代面㑹之談與抵掌之議也足
下誠聽其言如交友諫諍之言視其心如親戚急
難之心然後三復其言三思其心則忠乎不忠斯
可見矣從乎不從斯可决矣昨以大朝南伐圖復
楚疆交兵以來遂成釁隙詳觀事勢深竊憂懷冀
息大朝之兵永契親仁之願引領南望于今累年
昨命使臣入貢太朝大朝皇帝果以此事宣示且彼若
以事大之禮而事我則何苦而伐之若欲興戎而
爭我則以必取為度矣見今㸃閱大衆仍以上秋
為期使人陸昭符奏乞更於未間令弊邑以書復
叙前意是用奔走人使遽貢直言深料大朝之心
非有唯利之貪蓋怒人之不賔而已足下非有不
得已之事與不可易之謀殆一時之忿而已觀夫
古之用武者不顧小大强弱之殊而必戰者有四
父母宗廟之讎此必戰也敵人有進必不捨我求
和不得退守無路戰亦亡不戰亦亡奮不顧命此
必戰也彼有天亡之兆我懷進取之機此必戰也
今足下與大朝非有父母宗廟之讎也非同烏合
存亡之際也既殊進退不捨奮不顧命也又異乘
機進取之時也無故而坐受天下之兵将决一旦
之命既大朝許以通好又拒而不從有國家利社
稷者當若是乎夫稱帝稱主角立傑出古今之常
事也割地以通好玉帛以事人亦古今之常事也盈
虚消息取與翕張屈伸萬端在我而已何必膠柱
而用壯輕禍而爭雄哉且足下以英明之姿撫百
越之衆北距五嶺南負重溟藉累世之基有及民
之澤衆數十萬表裏山川此足下所以慨然而自
負也然違天不祥好戰危事天方相楚尚未可爭
恭以大朝師武臣力實謂天賛也登太行而伐上
黨士無難色絶劒閣而舉庸蜀役不淹時是知大
朝之力難測也萬里之境難保也十戰而九勝亦
一敗可憂六竒而五中則一失何𥙷况人人自以
我國險家家自以我兵强蓋揣於此而不揣於彼
經其成而未經其敗也何則國莫險於劒閣而庸
蜀已亡矣兵莫强於上黨而太行不守矣人情端
坐而思之意滄海可涉也及風濤驟興奔舟失馭
與夫坐思之時蓋有殊矣是以智者慮於未萌機
者重其先見圖難於其易居存不忘亡故曰計福
不及慮禍過之良以福者人之所樂心樂之故其
望也過禍者人之所惡　心惡之故其思也忽是
以福或修於慊望禍多出於不期又或慮有矜功
好名之臣獻尊主强國之議者必曰决無和也五
嶺之險山髙水深輜重不並行士卒不成列髙壘
清野而絶其運粮依山阻水而射以强弩使進無
所得退無所歸此其一也又或曰彼所長者利在
平地今捨其所長就其所短雖有百萬之衆無若
我何此其二也其次或曰戰而勝則覇業可成戰
而不勝則泛巨舟而浮滄海終不為人之下此大
約皆説士孟浪之談謀臣捭闔之䇿坐而論之也
則易行之如意也則難何則今荆湘以南庸蜀之
地皆是便山習險阻之民不動中國之兵精卒已
逾於十萬矣况足下與大朝封疆接畛水陸同途
殆雞犬之相聞豈馬牛之不及一旦緣邊悉舉諸
道進攻可俱絶其運粮盡保其城壁若諸險悉固
誠善莫加焉苟尺水横流則長堤虚設矣其次又
或大朝用呉越之衆自泉州泛海以趣國都則不
數日而至城下矣當人心疑惑兵勢動搖岸上舟
中皆為敵國忠臣義士能復幾人懷進退者步步
生心顧妻子者滔滔皆是變故難測須臾萬端非
惟暫乖始圖實恐有誤壮志又非巨舟之可及滄
海之可遊也然此等皆戰伐之常事兵家之預謀
雖勝負未知成敗相半苟不得已而為也固斷在
不疑若無大故而思之又深可痛惜且小之事大
理固然也逺古之例不能備談本朝當楊氏之建
呉也亦入貢荘宗恭自烈祖開基中原多故事大
之禮因循未遑以至交兵幾成危殆非不欲憑大
江之險恃衆多之力尋悟知難則退遂修出境之
盟一介之使裁行萬里之兵頓息惠民和衆于今
頼之自足下祖德之開基亦通好中國以闡霸圖
願修祖宗之謀以尋中國之好蕩無益之忿棄不
急之爭知存知亡能强能弱屈忍以濟億兆談笑
而定國家至德大業無虧也宗廟社稷無損也玉
帛朝聘之禮裁出于境而天下之兵已息矣豈不
易如反掌固如太山哉何必扼腕盱衡履膓蹀血
然後為勇也故曰德輶如毛民鮮克舉之我儀圖
之又曰知止不殆可以長久又曰沉潜剛克髙明
柔克此聖賢之事業何耻而不為哉况大朝
皇帝以命世之英光宅中夏承五運而乃當正統
度四方則咸偃下風獫狁太原固不勞於薄伐南
轅返斾更屬在於何人又方且遏天下之兵鋒俟
貴國之嘉問則大國之義斯亦以善矣足下之忿
亦可以息矣若介然不移有利於宗廟社稷可也
有利於黎元可也有利於天下可也有利於身可
也凡是四者無一利焉何用棄德修怨自生仇敵
使赫赫南國将成禍機炎炎柰何其可嚮邇幸而
小勝也莫保其後焉不幸而違心則大事去矣復
念頃者淮泗交兵疆陲多壘呉越以累世之好遂
首厲階惟有貴國情分逾親歡盟逾篤在先朝感
義情實慨然下走承基理難負德不能自已又馳
此緘近奉大朝論㫖以為足下無通好之心必舉
上秋之役即命弊邑速絶連盟雖善隣之心期於
永保而事大之節焉敢固違恐煜之不得事足下
也是以惻惻之意所不能忘區區之誠於是乎在
又念臣子之情尚不逾於三諫煜之極言於此三
矣是為臣者可以逃為子者可以泣為交友者亦
惆悵而遂絶矣
　　　　上叔父評事論葬書　柳　開
謹奉所見懇懇之誠以言葬事開觀古之人動作
必有所謀去短即長圖其是而已矣非以因而不
革為之可也三代不相㳂襲帝王之道也其所取
用于行之者也下至士大夫之家庶人之徒亦各其
有利而從之矣開于葬事之間竊謂從于新塋不
如歸之舊域也舊域祖葬之地也家本起之于彼
今将圖于新而棄于舊是若遺其本而取其末者
也能固本者存不能固本者亡古之道也苟本固
而不衰其為末也必蕃而大矣且舊域在叔父視
之為當世之塋也在開輩視之為二世之塋也親
親之義代各不同當世之與二世其為踈漸之理
明矣若今葬之于新塋是見棄其舊域也不逺矣
何者舊域至開輩已視為二世之塋至開輩之下
為後者視之為三世也三世之為親者于開輩又
加逺矣其為開輩之後者即取(近/其)為親也縱同塋
以葬之亦以踈而略矣况使不同其地而葬之不
知其逺近之為乎以今視之即見其為開輩之後
者之情也且今若具葬于新塋以每嵗芟除之時
必多赴于今葬之所赴于舊域之地者必少矣縱
能赴而徃之必無專嚴于今葬者之新塋為比也
為開輩之後者少見而長襲之棄其舊域也必矣
咫尺之近棄其上而不親之豈得為孝乎将天地
之福其世者難矣夫移葬不歸于舊域者有矣或
從仕于千萬里之外去鄉遥遠阻越江山家貧子
㓜不能力而歸之因其家所而葬之如此者不可
責其然也今幸不在于是事之中将不歸于舊域
葬之也其故開不知其所出也将曰以隂陽家為
利而從之即開以若從隂陽家而求其利是棄其
祖而求利于身也果為利乎棄其祖為不孝求其
利于身為不公不孝之與不公苟一在于人隂陽
豈果利其不孝與不公者乎開将不爲利矣不若
以孝誠以求利之之為也苟信其隂陽者之言也
是若斷其根而欲茂其枝葉者矣未之有也若有
復以祧廟代祭而比之不可也且其祧廟代祭自
有其次第謂不得其四時之祀也非若其塋域(也/者)苟
謂塋域之若祧廟代祭可行之即棄其塋域覩而
不顧至于發掘毁露皆可縱人為之不可罪也其
理不為利便者昭然可知也甚矣又若謂隂陽家
以求吉地而葬之彼之舊域謂無其地可以求吉
也即開謂之地故無其吉也亦無其㐫也在乎德
之吉㐫也文公所謂善人葬之于不善之地豈果
不善其子孫乎是也開以地苟此不能為吉而彼
能為吉也是果如是即地為不常之物矣豈能厚
載九州與物乎周公孔子皆不云有是也惟曰葬
之而已耳聖人作事咸欲利于人苟地有吉㐫而
不使後世知而人求以利之即周公孔子欲利于
人者道不足為大矣嗚呼斯皆誕妄者之為也君
子不由之矣乞以開之此言諭于内外之有識者
以議之苟有于道而長于開者即請定而行之矣
　　　　大名府請首薦張覃書　張　詠
昨日公府試罷群口騰議以某名在張覃之右雖
未知實恐愓無量竊以張覃者内實敏直外示謙
和樂貧著書十五年未嘗一日變節事繼母恭懼
猶初授教時一家熈熈有若太和之俗矣且魏大
都也萬人畢詞謂之君子况郝馬魏之輩十年徃
來相與探討某也不佞心常慕之明公下車在近
計部旋遣将以某之文近覃之文未知覃之德逺
某之行萬萬也竊敢僭冒聞于觀聽惶恐惶恐抑
又聞古之取士也先以德行聞今之取士也先以
文詞聞古之得士也鮮今之得士也衆藉其用克
歸於真故周設俊造專德行可進也漢定四科叅
衆善可進也迄于有唐大正貢部偉行竒業者盡取
之非行而文詞者亦取之流於百世之下将為不
易之典國家四海久安賢俊間出得士之衆於古
無上猶復仄席思賢於内詔諸侯貢士於外恭惟
明公以德行宏才克應其選一命而通治大郡再
命而通治大都皇上速於用明公也欲因明公之
賢誘天下之賢某亦何人來預明試始隨貢士之
列卒得知言之地感遇忻慰通於匈懷因欲盡陳
其愚伏望愍憐之某嘗少年不量力秉志勵行期
到古人十五年逼寒餓絶徃還除比嵗一寧親則
月無廢日然其心頑難通故文詞不殆於覃也性
復迂怪執行望於覃逺矣明公决以某為先是不
知覃之善行播某之惡也若立覃爲先則詭薄之
俗可易仁義之風可扇又孚乎古昔尊德上賢之
教也幸甚幸甚某若鬰而不伸則負掩賢之過言
之越職則有犯上之罪伏望終始鑒宥之
　　　　荅王觀察書　張　詠
少年無思筭好陪狂徒髙談極飲致踰壯歳方遂
策名洎于登朝又倅邊郡塞外清帖公中事稀日
與虎侯雜戯爲樂五木未止六博已興投壺奕棊
排象旋子斯實眇未無足快心其所至者蹴鞠引
强擊射筭帖攘袂掣肘嘷呼爭贏有以壮臨軍之
容資佳㑹之具其或八月草枯皆縱獵寒風吹面
則皴裂皮膚驚塵隨人則緇黒衣屨渴飲已氷之
酒飢飡連血之肉馬不絶馳弓不下臂知得俊為
快不為勞筋為苦也又若天清氣和列坐暢飲樂
奏繁劇貔貅引前盤槊擊劒以電轉奔騎角觝以
虎爭餘興未窮則巨觥相罰非倒甕非頽冠略未
云止與希生者道真堪䘮魂時弟年方盛氣尚壮
酒量過常遂成飲癖泆入膜内栖於鬲中良醫不
逢積痼成疾隂濁之氣久而下垂既漸逼於膀胱
寔難歸於胃腑下洩無路上蒸為瘡如斯之深又
将一紀與膏盲以同道亦腐脇之異名縱得神醫
亦難措手誠由性愚不知攝養貪酒不知撙節之
所致也非身災命滯之有云今則暫食瘡痛飲水
血流到開二旬未能入見上負明君捨爵之恩下
累平生行心之願由此而較乃是罪人數年前兄
為中執中執者諸侯䟦扈宰相弄權授受匪人風
教頗僻法度踰紊私謁公行繩違整綱真執憲之
用也俾天子之道廓如坦途詗濫之蹤泯然亡絶
豈異乎獬豸有睨太阿欲揮持正之風凛然可懼
故公卿庶正不可得而洽也兄懇苦相念略無避
嫌親染簡題手封靈藥逺在千里致于下交必欲
袪弟羸痾使之丁壯起弟驅走使之報君有以見
君子之用心憂於人急於義不與古賢並者
誰可方爰屬阻脩尋闕報復諒不以為慢而
信為感之深兄臨民有仁馭逺有術苦寒在候善
飯是宜無任祝頌瞻望之至
　　　　上宰相書　田　錫
伏有鄙見理合上聞願垂聽察之仁不罪僭踰之
過矧宰相識量不可不包容衆人大臣聦明不可
不采擇片善今相公佐太平之主理無事之朝四
海謐寧萬務整肅房杜功名之暐曄良平智略之
宏深比於是時不獨稱美然至明或有所未照至
聦或有所未聞未喻相公欲聞讜直之言乎未喻
相公欲求塵露之益乎儻容下僚輒陳管見不獨
衆人之幸諒益相公之明也某去嵗至自宣城入
見旒扆對敭之後聖㫖宣付中書旋䝉殊恩授以
大著不數日又差充京西北路轉運判官某固非
俊邁之才竊慕清華之職遂拜表乞在舘殿冀與
編修果廻聖主之恩命作諫垣之吏仍兼史職以
盡夙心此皆相公施代天理物之功從小人所求
之願然拜表之際嘗詣閤門閤門有司未便収接
須候相公台㫖又取閤使指揮往復審詳然後呈
進蓋有司禀奉之職理合冝然况臣子重慎之心
禮亦可以邇後扈隨聖駕留駐漳川洎捷奏之爰
來與追班而入賀數日後因進聖主平戎歌雖尋
達於聖聦亦先禀於台旨又今春二月六日復進
請皇帝東封書不敢實封先聞閤使備言已奉台
㫖有司方敢進呈仍依常規先供一状稱不敢妄
陳利便亦不敢希望恩榮豈有備位諫垣上書詣
閤而如此委曲不便敷陳無乃損相公之明無乃
失至公之體設使言事不合理道以言而悞至尊
自有常刑可以加罪不足一一煩相公台聽不勞
一一禀相公指蹤某纔列周行未諳時事若是近
朝體例須至如斯相繼因仍未暇釐革則乞相公
申明曠蕩之理采納愚直之言應今後諫官止章
不須閤門取狀乃是三公之府機扄洞開百職之
儀紀綱斯在某受相公鈞鎔之造荷相公特達之
恩豈合容易干聞狂簡陳述蓋聞諸道路稱近日
左拾遺胡旦上書希求差遣聖人問難酬詰仍於
中書不易輕進可否須覆相府去留皆鈞衡也某
既聞斯語實介鄙懐何以示人無私曰至公裁事
酌中為大體豈相公佐先帝取呉越事令上平并
汾識度勲庸昭昭如此何煩尋常之見取次于廊
廟之尊然緘黙不言實辜陶鑄若披陳不密亦提
譏嫌易不云乎君不密則失臣蓋謂下言上泄寘
言者於危疑之地也故識者不獲已而鉗口焉某
今進雖奉書而退必焚藁幸相公鈞台之鑒恕小
人忠諒之誠惶恐徬徨不知所措伏乞相公熟慮
而加念也
　　　　荅喬適書　穆　脩
近辱書并示文十篇終始讀之其命意甚髙自及
淮西來甞見人言足下少年樂喜文固耳聞而心
存之但未敢輕取人說遂果知足下能然蓋古道
息絶不行于時已乆今丗士子習尚淺近非章句
聲偶之辭不置耳目浮軌濫轍相跡而奔靡有異
塗焉其間獨取以古文語者則與語怪者同也衆
又排詬之罪毀之不目以爲迃則指以爲惑謂之
背時逺名闊于冨貴先進則莫有譽之者同儕則
莫有附之者其人苟失自知之明守之不以固持
之不以堅則莫不懼而疑悔而思忽焉且復去此
而即彼矣噫仁義中正之士豈獨多出於古而鮮
出於今哉亦由時風衆勢驅遷溺染之使不得從
乎道也觀足下十篇之文則信有志乎古矣其書
之問則曰将學于今則成淺陋将學于古則懼不
得取名于世學冝何㫖引韓先生師說之說以求
解惑為請足下當少秀之年懷進取之機又學古
于仁義不勝之時與之者寡非之者衆不得無惑
于中焉是以枉書見問某不才而棄于時者也何
足為人質其是非可否徒以退拙無所用心因得
從事于不急之學知舊者不識其愚且戇或謂之
為好古焉故足下以是厚相期待者蓋感其聲而
求其類乎可不少復其意耶試為足下言之夫學
乎古者所以為道學乎今者所以為名道者仁義
之謂也名者爵禄之謂也然則行道者有以兼乎
名守名者無以兼乎道何者行夫道者雖固有窮
達云耳然而達于上也則為賢公鄉窮于下也則
為令君子其在上則禮成乎君而治加乎人其在
下則順悅乎親而勤脩乎身窮也達也皆本于善
稱焉守夫名者亦固有窮達云耳而皆反乎是也
達于上也何賢公卿乎窮于下也何令君子乎其
在上則無所成乎君而加乎人其在下則無所悅
乎親而脩乎身窮也達也皆離于善稱焉故曰行
道者有以兼乎名守名者無以兼乎道有其道而
無其名則窮不失為君子有其名而無其道則達
不失為小人與其為名達之小人孰若為道窮之
君子矧窮達又各繫其時遇豈古人道有負于人
耶足下有志乎道而未忘乎名樂聞于古而喜求于
今二者之心苟交存而無擇将懼純明之性寖微
浮躁之氣驟勝矣足下心明乎仁義又學識其歸
嚮在固守而弗離堅持而弗奪力行而弗止則必
立乎名之大者矣學之正偽有分則文之指用自
得何惑焉不宣
　　　　荅樞密范給事書　晏　殊
殊聞之於師曰經者世之典常也無典常則制不
立學者人之砥礪也無礪砥則器不備以周公之
才朝讀書百篇夕見七十二士猶恐不足以仲尼
之聖自謂非生而知之好古敏以求之易象天地
之凖矣乃曰君子學以聚之問以辨之啇書帝王
之範矣亦曰王人求多聞時惟建事學于古訓乃
有獲然則生民以來鉅聖大賢未有捨夫學者西
漢中葉儒教尤盛公孫洪董仲舒用經義决朝廷
大政綽有風采夏陽男子犢車詣闕自號戾園萬
目皇皇未知所措雋不疑侃然正色引春秋而戮
之孝宣霍光擊節驚歎且曰公卿大臣當用經術
明於大誼降及東漢茲道彌篤唐柳冕有言西漢
尚儒明於理亂是以其人智東漢尚章句師其傳
習是以其人守名節此其効也前代為學迭相師
授是以聖人之㫖無不坦明近世業儒怠於講肄
是以先王格訓有所滯䝉唐李善精於文選為之
注解因用教授謂之文選學皇朝太平興國中詔
舘閣讎校漢書安德裕取西域傳山川名号字之
古者改附近古集語錢熈謂人曰予於此書特經
師授皆有訓說豈可匈臆塗竄以合詞章則知文
選漢書尚行教授經墳天典可廢講乎殊嘗竊志
茲說以悟朋從至於唱導儒風恢崇教本雖有素
蘊未能及也今者明公過聽愛忘其陋惠貺與侍
講孫公書述岷山人武陵昌期博貫諸經召寘門
下樞鉉之隙與之論議且欲出其譔述質於大儒
辨正否臧以明公共齋盥披讀載欣以抃首見執
事經國佐王之志中見執事樂道尚賢之素末見
執事選衆成人之美非夫操尚敦懿規模宏廓元
元本本焯見天人明自乎誠覺先于後恤横目之
流放勤洗心而拯接則安能屈彦輔之重朂碩生
之業不逺百舍命蒿萊之隱淪愒見分隂紬緗素
之潭奥恂恂汲汲若是之深厚哉夫然則穆微風
養萬物致隆平頒清廟躋大猷於羲昊紹丕績乎
衡旦斯有日矣眷惟孱虚無足稱算猥沐甄采叅
於季孟私用澡㮣靈府溫循宿藝賀吾道之有宗
主跂斯人之䝉潤澤奚獨五典琴筑三年呻吟腐
脣以守黄巷焦心而窺斷簡者哉機軸嚴密慮難
省謁敢布肝鬲復干閽侍
　　　　上相府書　范　仲淹
仲淹居親之䘮上書言事踰越典禮取笑天下豈
欲動聖賢之知為身名之計乎仲淹謂居䘮越禮
有誅無赦豈足動聖賢之知耶矧親安之時官小
禄薄今親亡矣縱使異日授一美衣對一盛饌尚
當泣感風樹憂思無窮豈今几筵之下可為身名
之計乎不然何急急於言哉蓋聞忠孝者天下之
大本也仲淹孝不逮矣忠可忘乎此所以冒哀上
書言國家事不以二心之戚而忘天下之憂庶乎
四海生靈長見太平况　今聖人當天四賢同德
此千百年中言事之秋也儻俟終䘮而上則慮廟
堂之間或有功成名遂之請後賢之心有一不同
則仲淹言之無及矣然聖賢之朝豈資下士之補
益乎蓋古之聖賢以芻蕘之談而成大美者多矣
豈俟仲淹引而質之况儒者之學非王道不談仲
淹敢不企仰萬一因擬議以言之皆今易行之事
其未易行者仲淹所不言也恭惟　相府居百辟
之首享萬鍾之厚夙興夜寐未始不欲安社稷躋
冨壽荅　先帝之靈致　今上之美况聖賢存誠
以萬靈為心以萬物為體思與天下同其安樂然
非思之難致之難矣仲淹竊覽前書見周漢之興
聖賢共理使天下為冨為壽數百年則當時致君
者功可知矣周漢之衰姦雄競起使天下為血為
肉數百年則當時致君者罪可知矣李唐之興也
如周漢焉其衰也亦周漢焉自我　宋之有天下
也經之營之長之育之以至于太平累聖之功豈
不大哉然否極者泰泰極者否天下之理如循環
焉惟聖人設卦觀象窮則變變則通通則久非知
變者何能久乎此聖人作易之大㫖以授於理天
下者也豈徒然哉今朝廷久無憂矣天下久太平
矣兵久弗用矣士曽未教矣中外方奢侈矣百姓
反困窮矣朝廷無憂則苦言難入天下久平則倚
伏可畏兵久弗用則武備不堅士曽未教則賢材
不充中外奢侈則國用無度百姓困窮則天下無
恩苦言難入則國聽不聦矣倚伏可畏則姦雄或
伺其時矣武備不堅則戎狄或乘其隙矣賢材不
充則名器或假於人矣國用無度則民力已竭矣
天下無恩則邦本不固矣儻相府思變其道與國
家盤固基本一旦王道復行使天下為冨為壽數
百年由今相府致君之功也儻不思變其道而但
維持嵗月一旦亂階復作使天下為血為肉數百
年亦今相府負天下之過也昔曹參守蕭何之規
以天下久亂與人息肩而不敢有為者權也今天
下久平脩理政教制作禮樂以防微杜漸者道也
張華事西晉之危而正人無徒故維持紀綱以廷
嵗月而終不免禍以大乱天下今　聖明在上老
成在右可取維持之功而忘磐固之道哉仲淹竊
聆長者謂今相府報國致君之功正在乎固邦本
厚民力重名器備戎狄杜姦雄明國聽也固邦本
者在乎舉縣令擇郡長以救民之弊也厚民力者
在乎復㳺散去冗僣以阜時之財也重名器者在
乎慎選舉敦教育使代不乏材也備戎狄者在乎
育将材實邊郡使夷不乱其華也杜姦雄者在乎
朝廷無過生靈無怨以絶乱之階也明國聽者在
乎保直臣斥佞人以致君於有道也夫舉縣令擇
郡長以救民之弊者何哉仲淹觀今之縣令循例
而授多非清識之士衰老者為子孫之計則志在
苞苴動皆徇已少壮者恥州縣之職則政多苟且
舉必近名故一邑之間簿書不精吏胥不畏徭賦
不均刑罰不中民利不作民害不去鰥寡不䘏游
墮不禁播蓺不増孝悌不勸以一邑觀之則四方
縣政如此者十有七八焉而望王道之興不亦難
乎仲淹恐來代之書論得失者謂聖朝有不救其
弊之過矣如之何使斯人之徒為民父母以困窮
其天下今朝廷久有擇縣令郡長之議而不遂行
者蓋思退人以禮不欲動多士之心故務因循而
重改作也豈長世之䇿哉儻更張之際不失推恩
又何損於仁乎今約天下令録自差京朝官外不
過千數百員自來郊天之恩鮮及州縣若天下令
録自大禮以前滿十考者可成資日替與職官七
考以上可滿日循其資俸除録事參軍則縣令中
昬邁常常之流可去數百人矣蓋職　官録事參
軍不甚親民為害亦細此得謂退人以禮士豈有
怨心哉其間課最可尚論薦頗多俟到銓衡别議
疇賞前既善退後當精選其判司簿尉不由薦舉
初入縣令之人並可注録事參軍如無員闕可授
大縣簿尉仍賜令録之俸其曾任令録有遇該恩
合入前資者可依初入之例頒此數條合入者鮮
然後委清望官於募職判司簿尉中歷三考以上
具理績舉充其川廣福建小處縣令可委轉運使
等就近於判司簿尉中舉移庻從人便若此後諸
處縣令特有課最可旌尚者冝就遷一官更留三
載庶其宣政(可/者)以成俗其僥倖者自從朝典如此
則三五年中天下縣政可澄清矣願相府為天下
生靈而行之為　國家盤固基本而思之不以聽
芻蕘為嫌而罷之則天下幸甚幸甚又觀今之郡
長鮮克盡心其或尚迎送之勞貪宴射之逸或急
急於冨貴之援或孜孜於子孫之計心不在政功
焉及民以獄訟稍簡為政成以教令不行為坐鎮
以移風易俗爲虚語以簡賢附勢爲知幾清素之
人非縁囑而不薦貪瀆之軰非寒儒而不糾縱胥
徒之姦尅恣風俗之奢僣况　國家職制禁民越
禮頒行已乆莫能舉按使　國家仁不足以及物
義不足以禁非官實素飡民則菜色有恤鰥寡則
指爲近名有抑權豪則目爲掇禍苟且之弊積習
成風俾斯人之徒共理天下王道何從而興乎仲
淹恐來代之書論得失者亦謂　聖朝有不救其
弊之過矣然朝廷以黜陟郡長爲難者官有定制
不欲動揺懼其招怨謗而速僥倖爾故知縣兩任
例升同判同判兩任例升知州柰何在下之時飾
身脩名邀其清譽居上之後志滿才乏愆于素時
止能偷安未至覆餗故賢愚同等清濁一致此乃
朝廷避怨於上移虐於下俟其自敗民何以堪故
鄭荘公伺共叔自弊而春秋罪焉以其長悪也易
曰履霜堅氷至由辨之不早辨也此聖人昭昭之
訓豈用於先王而廢於今日以長其惡者乎
聖朝諸處郡長以贓致罪者數人皆貫盈之夫久
為民患如此之類至終不敗者豈止數人而已哉
雖轉運提刑職在察訪其如位望相亞怨仇可敵
非至敗露鮮敢發明冝乎論道之間無以激揚天
下古者天子五載一巡　皇上凝命于今六載以
軍國重大未可行逺古之道今郊禮之餘冝宣大
慶可於兩制以上密選賢明巡行諸道以興利除
害黜幽陟明舒慘四方豈同常務可命御史嚴諭
百寮與出使之官絶書刺徃還之禮仍翌日首塗
以禁請託苟利天下大體何傷所出之使冝以宣
慶為名安逺聽也其諸道知州同判耄者懦者貪
者虐者輕而無法者墯而無政者皆可奏降以激
尸素又四方利病得以上聞未舉巡守之儀而遣
觀風之使非不典也然後委清望官於朝臣同判
中舉諸郡長於朝臣知縣中舉諸同判今後同判
之官非著顯效及有殊薦雖或久次止可加恩郡
國之符不當輕授其知縣之人入同判者冝比此
例則天下郡政其濫鮮矣願相府為天下生靈行
之為國家磐固基本而行之不以聽芻蕘為嫌而
罷之天下幸甚幸甚仲淹前所謂官有定制不欲
動揺懼其招怨謗而速僥倖者　兩宫之聖臨軒
命使激揚善惡澄清天下何怨謗之有乎自茲以
徃非舉不授舉官之責厥典非輕何僥倖之有乎
如所舉之人果成異政則冝旌尚舉主以勸來者
聖朝未行此典蓋亦闕矣縣令郡長既得其才然
後復游散去冗僣以阜時之財者何哉仲淹觀天
下穀帛厥價翔起議者謂生靈既庶使之然矣仲
淹謂生者既庶則作者復衆豈既庶之為累哉蓋
古者四民秦漢之下兵與緇黄共六民矣今又六
民之中浮其業者不可勝紀此天下之大蠧也士
有不稽古而禄農有不竭力而饑工多竒器以敗
度啇多竒貨以乱禁兵多冗而不給緇黄蕩而不
制則六民之浮不可勝紀而皆衣食於農者也如
之何物不貴乎如之何農不困乎仲淹謂穀帛之
貴由其播蓺不増而資取者衆也金銀之貴由其
制度不嚴而器用者衆也或謂資四夷之取而使
之然則山澤之所出與恩信之所給自可較之非
仲淹之所能料也今議更張之制繁細非一仲淹
敢略而陳之夫釋道之書以真常為性以清淨為
宗神而明之存乎其人智者尚難其言而况於民
乎故君子弗論者非今理天下之道也其徒繁穢
不可不約今後天下童行可於本貫陳牒必使詰
其鄉黨苟有罪戾或父母在鮮人供養者勿從其
請如巳受度而父母在别無子孫者勿許方遊則
民之父母鮮轉死於溝壑矣斯亦養惸獨助孝悌
之風也其京師寺觀多招四方之人冝給本貫憑
由乃許収録斯亦辨姦細復游散之要也其天下
寺觀每建殿塔蠧民之費動踰數萬止可完舊勿
許創新斯亦與民阜財之端也又古者兵在於民
且耕且戰秦漢之下官軍為常貴武勇之精備征
伐之急也今諸軍老弱之兵詎堪征伐雖降等級
尚費資儲然　國家至仁㫖在存活若詔諸軍年
五十以上自有資産願還鄉里者一可聽之稍省
軍資復從人欲無所歸者自依舊典此去冗之一
也又諸道巡檢所統之卒皆本城役徒殊非武士
使之禁暴十不當一而諸州常患兵少日旋招致
穀帛之計其耗萬億以仲淹觀之自京畿甸千里
之間或多㓂盗創置巡檢路分頗多而卒伍至羸
捕掩無效非要害者冝悉罷之所存之處資以禁
軍訓練既精冦盗如取况千里之内抽發非難又
使少歷星霜不至驕墮彼無用之卒可减萬數庶
使諸郡節於招致此去冗之次也又京畿三輔五
百里内民田多隙農功未廣既已開導溝洫復須
舉擇令長使詢訪父老研求利病數年之間力致
冨庶下被什一之稅繼以百萬之糴則江淮饋運
庶幾减半挽舟之卒從而省焉此亦去冗之大也
至於工之竒器敗先王之度啇之竒貨亂　國家
之禁中外因之侈僭上下得以驕華冝乎大變澆
漓申嚴制度使珠玉寡用穀帛為寳此又去僭豐
財之本也又播蓺之家古皆督責今諸道使節有
勸農之名亡勸農之實每於春首則移文於郡郡
移文於縣縣移文於鄉鄉矯報於縣縣矯報於郡
郡矯報於使利害不察上下相䝉豈　朝廷之意
乎今縣令郡長一變其人乃可詔書丁寧復游散
之流抑工啇之侈去士卒之冗勸稼穡之勤以周
禮司徒之法約而行之使播者蓺者以時以度勤
者墮者有勸有戒然後致天下之冨壽彼不我冨
不我壽者豈能革之哉此則厚民力固邦本之道
也觀夫國風之七月小雅之甫田皆以農夫之務
爲王化之基豈聖人不思而述者乎故周漢李唐
雖有禍亂而能中興者人未猒德作亂者不能革
天下之心是邦本之固也六朝五代之乱鮮克中
興者人猒其德弔民者有以革天下之心是邦今
之不固也然則厚民力固邦本非舉縣令擇郡長
則莫之行焉或謂舉擇令長久則乏人亦何道以
嗣之仲淹謂用而不擇賢孰進焉擇而不教賢孰
繼焉冝乎慎選舉之方則政無虚授敦教育之道
則代不乏人今士林之間患不稽古委先王之典
宗叔世之文詞多纎穢士惟偷淺言不及道心無
存誠暨干入官鮮於致化有出類者豈易得哉中
人之流浮沉必矣至于明經之士全昧指歸講議
未嘗聞威儀未嘗學官于民上貽笑不暇責其論
政百有一焉詩謂長育人材亦何道也古有庠序
列于郡國王風云邁師道不振斯文銷散由前代
國家之不救乎聖朝之弗教乎當太平之朝不能
教育俟何時而教育哉乃於選用之際患其才難
亦猶不務耕而求穫矣今春詔下禮闈凡尚詞之
人許存策論明經之士特與旌别天下之望翕然
稱是其間所存策論不聞其誰激勸未明人将安
信儻使程試之日先策論以觀其大要次詩賦以
觀其全才以大要定其去留以全才升其等級明
經義者别加考試人必强學副其精舉復當深思
治本漸隆古道先於都督之郡復其學校之制約
周官之法興闕里之俗辟文學掾以專其事敦之
以詩書禮樂辯之以文行忠信必有良器蔚為邦
材况州縣之用乎夫庠序之興由三代之盛王也
豈小道哉孟子謂得天下英材而教育之一樂也
豈偶言哉行可數年士風丕變斯擇材之本致理
之基也又李唐之盛常設制科所得大才将相非
一使天下竒士學經綸之盛業為邦家之大器亦
䇿之上也　先朝偶屬多務暫停此科今可每因
貢舉之時申其墜典必有國士繼於唐人豈非邦
家之盛選歟勿謂未必得人遂廢其道此皆慎選
舉敦教育之道也亦何患乏人哉儻國家行此數
事若今刑政之用心則無不成焉前代亂離鯨吞
虎噬(卜/無)世卜年之意故斯道久缺反為不急之務
既在承平之朝當為長久之道豈如西晉之禍而
有何公之語者乎願　朝廷念祖宗之艱難願相
府建風化之根本一之日圖之二之日行之不以
聽芻蕘為嫌而罷之則天下幸甚幸甚至于巖穴
草澤之士或節義敦篤或文學髙古冝崇聘召之
禮以厚澆競之風　國家近年以來羔鴈弗降或
有考槃之舉不踰助教之命孝廉之士適以為辱
何敦勸之有乎又流外之官澄清未至㳂之則百
性受弊革之則諸司乏人将使群謗不興衆心知
勸不若敦仍舊之制加奨善之方因自簿尉兩任
多舉奏者許入録事參軍録事參軍多舉奏者許
入職事官或換三班使臣既有進身之階豈無畏
法之志設使流内之人無遷進之望而能盡公者
必亦鮮矣今後百司新入之人或采其蓻能或出
於仕族行藏必審考試必精避役之人無圖之類
嚴革其弊髙為之防既激其流復澄其源亦何患
流外之冗乎仲淹又謂育将材實邊郡使夷不亂
華者何哉蓋聞古之善禦戎者将不乏人則師戰
而不衂邊不乏廪則城圍而不下狄疑且畏罔敢
深入此炎漢之所以長也不善禦戎者将在貴臣
邊須逺饋故戰之則衂圍之則下狄無疑畏乘虚
深入此石晉之所以亡也今兵久不用未必為福
在開元之盛有函谷之敗可龜鑑矣何哉昔之戰
者貿然已老今之壮者囂而未戰有名之将往往
衰落豈無晚軰未聞邊功此必廟堂之所思也仍
聞㳂邊諸将不謀方略不練士卒結援弭謗固禄
求寵一旦急用萬無成功加以邊民未豐邊廩未
實罷武之際兵足食寡如屯大軍必須逺饋則中
原益困四夷益驕深入之虞未可量也于時廟堂
之上雖有臯陶之謀伯益之贊不亦難乎夫天下
禍福如人家道成於覆簣敗於疾雷　聖朝豈恃
其太平而輕其後計王衍之鑒豈曰不明清談之
間坐受其弊蓋備之弗預知之弗爲許下之戎日
血十萬豈不痛心哉今西北和好誠爲令圗安必
慮危備則無患昔成周之盛王道如砥及觀周禮
則大司馬陣戰之法粲然具存乃知禮樂之朝未
嘗廢武今孫呉之書禁而弗學苟有英傑授亦何
疑且秦之火書也将以愚其生人長保天下及其
敗也陳勝項籍豈讀書之人哉前代名将皆洞達
天人嗣續忠孝将門出将史有言焉今侯家子弟
蔑聞韜鈐無所用心驕奢而已文有武備此能備
乎今可於忠孝之門搜智勇之器堪將材者密授
兵略歷試邊任使其識山水之向背厯星霜之艱
難一朝用之不甚顛沛十得三四亦云盛矣至于
四海九州必有壮士冝設武舉以収其遺唐郭子
儀武舉所得者也斯可遺乎又臣僚之中素有才
識可賜孫呉之術使知文武之方異日安邊多可
指任此皆育将材之道也又縁邊知同精加舉擇
特授詔命專謀耕桑三五年間豐其軍廪此則實
邊郡之道也将材既育邊郡既實師戰而不衂城
圍而不下狄疑且畏敢深入乎縱有騷動朝廷可
髙枕矣前代禦戎其䇿非一唐陸贄議緣邊備守
之術請置本土之兵勤營田之利與今事冝相近
可約而行也本土之兵者若今北邊有雲翼招収
之軍更可増致足為竒兵至于營田之利冝常興
作而加意焉願相府為　國家安危思之五代之
亂非逺也為河朔生靈思之景德之前未久也今
相府勞一夕之思絶百代之恥無使中原見新覊
之馬赤子入無知之俗則天下幸甚幸甚聖人曰
微管仲吾其𬒳髮左袵又曰民到于今受其賜管
仲覇臣也而能攘戎狄保華夏功髙當時賜及來
代况　皇朝之盛德乎仲淹又謂朝廷無過生靈
無怨以絶亂之階者何哉蓋天下姦雄無代無之
或窮爲夜舞或起爲鉅盗伺朝廷之過執以爲辭
幸生靈之怨弔而稱義不然亦何名而動哉今明
盛之朝豈有大過亦冝辨於毫末杜其堅氷或戚
近撓權或土木耗國或禄賞未均或任使未平或
綱紀未脩斯亦過之漸也仲淹敢小舉其漸以言
之　國家戚近之人不可不約除拜之際冝量其
才非曰惜恩懼乎致冦若力小任重則撓權亂法
増朝廷之過啓姦雄之志易曰以小人而乘君子
之器盜思奪之矣所謂盜者其姦雄之謂乎今道
路傳聞或緇黄之流或術藝之軰結託戚近邀求
進貢或受恩賜或與官爵此撓權之漸也可不畏
乎夫賞罰者天下之衡鑑也衡鑑一私則天下之
輕重妍醜從而亂焉此先王之所慎也又土木之
興久爲大蠧或謂土木之費出於帑藏無傷財害
民之弊故為之而弗戒也仲淹謂帑藏之物出於
生靈　太祖皇帝以來深思逺慮聚之積之既曰
左藏矣復有内藏之名者所以為軍國急難之備
非謟神佞佛之資也　國家祈天永命之道豈在
茲乎如洞真壽寜之宫以延燎之災一夕逮盡豈
非天意警在　帝心示土木之所崇非神靈之所
據也安可取民人膏血之利輟軍國急難之備奉
有為之惑冀無狀之福豈不誤哉一旦有倉卒之
憂湏給賞之資雖重困生靈暴加率歛其可及乎
此耗國之大也可不戒哉儻謂府藏豐盈用不可
竭則日者黄河之役使數十州之人極力負資奔
走道路豈惜府庫之餘而不用之耶故土木之妋
冝其悉罷豈相府之不言乎兩宫之不聽乎又文
武百官之祿法兵荒五代之制或職輕禄重或職
重禄輕重輕之間奔競者至大亨之世猶患不均
豈　聖朝之意乎所冝損之益之以建其極又三
司之官差除頗異禄賜非輕何知弊而不言多養
望以自進天下金穀决于群胥掊克無猒取怨四
海使　先帝寛財之命弗逮于民和氣屢傷豐年
寡遇曽不謂之過乎亦由三司之官不制考限不
責課最朝受此職夕求他官直云假塗相與匿禍
天下受弊職此之由豈聖朝　之意乎冝其别制
考課重議賞罰激朝端之俊傑救天下之疲瘵其
庶㡬乎又自古國之勲臣賞延于丗今則每舉大
慶必行此典自兩省以上奏薦子弟並爲京官比
於庻寮亦既優矣而特每歳聖節各序子弟謂
賞延黷亂已甚先王名器
乎非君危臣
節於此矣天下豈以為然哉我相府豈惜一孺之
恩不為百辟之標表乎又逺悪之官多在寒族權
貴之子鮮離上國周旋百司之務懵昧四方之事
况百司者　朝廷之綱紀風教之户牖咸在童孺
曾無激揚使寺省之規剥牀至足公卿之嗣懷安
敗名未嘗試難何以致逺非獨招搢紳之議實亦
玷鈞衡之公此則禄賞未均任使未平綱紀未脩
之類也斯弊已久何可極乎惟我相府能革其弊
能變其極而天下化成不為難矣晉趙王倫石勒
之徒心窺天子口責丞相豈非姦雄之人伺朝廷
之過乎又今久安之民不經塗炭勞則易怨擾則
易驚猛將謀臣威信未著况邊民尚困邊廪尚乏
苟有騷動饋運所艱武備未堅狄志可騁既撓之
以征戰或加之以饑饉生靈愁苦姦雄奮迅鼓舞
羣小血視千里此五代之鑒昭昭焉非止方冊之
有云抑亦耳目之可接也　我太祖皇帝　太宗
皇帝亦嘗有事四方勞於饋運而生靈不敢怨姦
雄不敢動者何哉五代餘民久在塗炭乍覩明盛如
子得母縱有勞役未甚曩昔此生靈所不敢怨也
當其乘天開之運震神武之威征伐四方動如山
壓况躬擐甲胄備嘗艱難猛將如雲謀士如雨此
姦雄所不敢動也所謂彼一時此一時爾　今朝
廷豈謂當時之易而不慮今時之難乎仲淹又謂
保直臣斥佞人以致君於有道者何哉有若人之
未病則苦口之藥鮮進焉國之未危則逆耳之言
鮮用焉故佞人易進直臣易退其致君於有道也
難哉及其既病也藥必錯雜而進故鮮効焉及其
既危也言必錯雜而用故鮮功焉蓋佞人在矣直
臣逺矣其悔之也難哉　今朝廷久安苦言而不
用者勢使然矣天深戒而不變者禍可畏矣伏聞
京師去嵗大水今嵗大疫四方聞之莫不大憂此
天之有以戒也豈徒然乎而京師之災甚於四方
何哉蓋京師者政教之所出君相之所居也禍未
盈而天未絶故鑒戒形焉不獨恐懼其(必/心)使修省
其政明　國家之德尚可隆天下之道尚可行也
儻弗懼于心弗脩于政漸盈于禍漸絶于天則
國家四海将如何哉或謂　國家之災由曆數之
定非政教之出若如所論則夏禹九疇之書果妖
言耶豈欲棄而焚之乎苟天下有善則歸諸已天
下有禍則歸諸天豈聖賢之用心哉願　聖朝黜
術士之言奉先王之訓必不謬矣必無過矣至於
保直臣斥佞人則　兩宫二府之心如日星焉孰
可蔽其明乎縱有行偽而堅言偽而辯試於行事
人焉廋哉仲淹往日不極言而今極言者學陋之
人思慮未精又親安之時上懼貽憂下懼失禄不
幸親今亡矣　朝廷或恕之則自頂至踵皆可從
其忠也又何憂乎儻相府思變其道與　國家作
能久之計固其基本一旦王道復行使天下爲冨
爲壽數百年則福在　國家功在相府仲淹得與
天下生靈長見太平幸甚幸甚况盛明之代何事
而不可行乎曩者國家禁泥金之飾而久未能絶
一旦使命婦不服工人不作于今天下無敢衣者
使其餘奢僭皆如泥金之法亦何患不禁乎又如
五代以來諸侯暴酷視民如芥生殺由之　皇朝
龍興典章一寛　真宗皇帝至仁如天盡心于此
中則舉執法之吏外則創按刑之司徒流之間無
敢差者若今於教化之道復如刑名之用心亦何
患於難乎今搢紳之間多議按刑之司無益於外
亦思之未深爾如得其人糾察四方絶斯民之寃
協　先皇之志豈無益乎得人而已不可謂川之
既平可壞其防也今王刑既清王道可行此天下
士人為相府惜其時也儻疑仲淹之言求聖賢之
知為身名計則仲淹豈不能終䘮之後為歌為頌
潤色盛德以順美於時亦何必居䘮上書踰越典
禮進逆耳之說求終身之棄而自置貧賤之地乎
蓋所謂不敢以一心之戚而忘天下之憂是不為
身名之計明矣仲淹觀前代國家當其安也士人
上書論興亡之道非聖王賢相百不采一及其往
也則後之史臣収于簡冊為來代之鑒仲淹今日
之言願相府采其一二為　國家天下之益不願
後之史臣収于簡冊爲來代之鑒狂斐之人誅赦
惟命以廟堂深嚴恐不得上乃敢相門之下各致
此書庻有一逹於聦明干犯台嚴不任戰汗激切
之至
皇朝文鑑巻第一百一十二
皇朝文鑑巻第一百十三
　書
　　　答趙元昊書　范　仲淹
　　　上吕相公書　范　仲淹
　　　㳺嵩山寺寄梅殿丞書　謝　絳
　　　與陳都官書　冨　弼
　　　上范司諫書　歐陽　脩
　　　與尹師魯書　歐陽　脩
　　　　答趙元昊書　范　仲淹
仲淹謹脩誠意奉書于夏國大王伏以先大王歸
嚮　朝廷心如金石我　真宗皇帝命為同姓待
以骨肉之親封為夏王履此山河之大旌旗車服
降天子一等恩信隆厚始終如一齊桓晉文之盛
無以過此朝聘之使徃来如家牛馬駞羊之産金
銀繒帛之貨交受其利不可勝紀塞垣之下逾三
十年有耕無戰禾黍雲合甲冑塵委養生葬死各
終天年使蕃漢之民為堯舜之俗此　真宗皇帝
之至化亦先大王之大功也自先大王薨背　今
皇震悼累日嘻吁遣使行吊賵之禮以大王嗣守
其國爵命崇重一如先大王昨者大王以本國衆
多之情推立大位誠不獲讓理有未安而遣行人
告于天子又遣行人歸其旌節　朝廷中外莫不
驚憤請収行人戮於都市　皇帝詔曰非不能以
四海之力支其一方念　先帝嵗寒之本意故夏
王忠順之大功豈一朝之失而驟絶之乃不殺而
還假有本國諸蕃之長抗禮於大王而能含容之
若此乎省初念終天子何負於大王哉二年以来
疆事紛起耕者廢耒織者廢杼邊界蕭然豈獨漢
民之勞耶使戰守之人日夜豺虎競為吞噬死傷
相枕哭泣相聞仁人為之流涕智士為之扼腕
天子遣仲淹經度西事而命之曰有征無戰不殺
非辜王者之兵也汝往欽哉仲淹拜手稽首敢不
夙夜于懷至邊之日見諸将帥多務小功不為大
略甚未副　天子之意仲淹與大王雖未嘗髙㑹
嚮者同事　朝廷於　天子則父母也於大王則
兄弟也豈有孝於父母而欲害于兄弟哉可不為
大王一二而陳之傳曰名不正則言不順言不順
則事不成大王世居西土衣冠語言皆從本國之
俗何獨名稱與中朝天子侔擬名豈正而言豈順
乎如衆情莫奪亦有漢唐故事單于可汗皆本國
極尊之稱具在方册仲淹料大王必以契丹為比
故自謂可行且契丹自石晉朝有援立之功時已
稱帝今大王世受　天子建國封王之恩如諸蕃
中有叛　朝廷者大王當為覇主率諸侯以伐之
則世世有功王王不絶乃欲擬契丹之稱究其體
勢昭然不同徒使瘡痍萬民拒　朝廷之禮傷天
地之仁易曰天地之大徳曰生聖人之大寳曰位
何以守位曰仁是以天地養萬物故其道不窮聖
人養萬民故其位不傾又傳曰國家以仁獲之以
仁守之者百世昔在唐末天下恟恟羣雄咆哮日
尋干戈血我生靈腥我天地滅我禮樂絶我稼穡
皇天震怒罰其不仁五代王侯覆亡相續老氏曰
樂殺人者不可如志於天下誠不誣矣後唐顯宗
祈于上天曰願早生聖人以救天下是年我　太
祖皇帝應祈而生及歴試諸難中外忻戴不血一
刃受禪于周廣南江南荆湖西川有九江萬里之
阻一舉而下豈非應天順人之至乎由是罷諸侯
之兵革五代之暴垂八十年天下無祸亂之憂
太宗皇帝聖神文武表正萬邦吴越納疆并晉就
縛　真宗皇帝奉天體道清淨無為與契丹通好
受先大王貢禮自茲四海熈然同春今　皇帝坐
朝至晏從諫如流有忤雷霆雖死必赦故四海之
心望如父母此所謂以仁獲之以仁守之百世之
朝也仲淹料大王建議之初人有離間妄言邊城
無備士心不齊長驅而来所嚮必下今以强人猛
馬奔衝漢地二年于茲漢之兵民盖有血戰而死
者無一城一将願歸大王者此可見　聖宋仁及
天下邦本不摇之騐也與夫間者之說無乃異乎
今天下久平人人泰然不習戰闘不熟紀律劉平
之徒忠敢而進不顧衆寡自取其困餘則或勝或
負殺傷甚多大王國人必以獲劉平為賀昔鄭人
侵蔡獲司馬公子爕鄭人皆喜惟子産曰小國無
文德而有武功禍莫大焉而後鄭國之禍皆如子
産之言今邊上訓練漸精恩威已立有功必賞敗
事必誅将帥而下人知紀律莫不各思奮力效命
爭議進兵如其不然何時可了今招討司統兵四
十萬約五路入界著其律曰生降者賞殺降者斬
獲精强者賞害老㓜婦女者斬遇堅必戰遇險必
奪可取則取可城則城縱未能入賀蘭之居彼之
兵民降者死者所失多矣是大王自禍其民官軍
之勢不獲而已也仲淹又念　皇帝有征無戰不
殺無辜之訓夙夜于懐雖師帥之行君命有所不
受奈何鋒刃之交相傷必衆且蕃兵戰死者非有
罪也忠於大王耳漢兵戰死非有罪也忠於天子
耳使忠孝之人肝腦塗地積累怨魄為妖為災大
王其可忽諸　朝廷以王者無外有生之民皆為
赤子何蕃漢之限哉何勝負之言哉仲淹與招討
太尉夏公經略密學韓公嘗議其事莫若通問于
大王計而决之重人命也其美利甚衆大王如能
以愛民為意禮下　朝廷復其王爵承先大王之
志天下孰不稱其賢哉一也如衆多之情三讓不
獲前所謂漢唐故事如單于可汗之稱尚有可稽
於本國語言為便復不失其尊大二也但臣貢上
國存中外之體不召天下之怨不速天下之兵使
蕃漢邊人復見康樂無死傷相枕哭泣相聞之醜
三也又大王之國府用或闕　朝廷每嵗必有物
帛之厚賜為大王助四也又從来入貢使人止稱
蕃吏之職以避中朝之尊按漢諸侯王相皆出真
拜又吴越王錢氏有丞制𥙷官故事功髙者受
朝廷之命亦足隆大王之體五也昨有邊臣上言
乞招致蕃部首領仲淹亦已請罷大王告諭諸蕃
首領不須去父母之邦但回意中朝則太平之樂
遐邇同之六也　國家以四海之廣豈無遺才有
在大王之國者　朝廷不戮其家安全如故冝善
事主以報國士之知惟同心嚮順自不失其冨貴
而宗族之人必更優恤七也又馬牛駞羊之産金
銀繒帛之貨有無交易各得其所八也大王從之
則上下同其美利生民之患幾乎息矣不從則上
下失其美利生民之患何時而息哉仲淹今日之
日非獨利於大王盖以奉君親之訓救生民之患
合天地之仁而已矣惟大王擇焉不宣仲淹再拜
　　　　上吕相公書　范　仲淹
伏䝉台慈疊賜鈞翰而褒許之意重如金石不任
榮懼不任榮懼竊念仲淹草萊經生服習古訓所
學者惟脩身治民而已一日登朝輒不知忌諱效
賈生慟哭太息之説為報國安危之計而　朝廷
方屬太平不喜生事仲淹於搢紳中獨如妖言情
既齟齬詞乃暌戾至有忤天子大臣之威賴至仁
之朝不下獄以死而天子指之為狂士然則忤之
之情无他焉正如陸龜䝉怪松圖賛謂草木之性
其本不怪乘陽而生小已遏不伸不直而大醜彰
於形質天下指之為怪木豈天性之然哉今擢處
方面非　朝廷委曲照臨則敗辱久矣昔郭汾陽
與李臨淮有隙不交一言及討禄山之亂則執手
泣别勉以忠義終平劇盜實二公之力今相公有
汾陽之心之言仲淹無臨淮之才之力夙夜盡瘁
恐不副　朝廷委之之意重負泰山未知所釋之
地不任惶恐戰慄之極不宣仲淹惶恐再拜
　　　　游嵩山寄梅殿丞
近有使者東来付僕詔書并御祝封香遣告嵩岳
太常移文合用讀祝捧幣二員府以歐陽永叔楊
子聦分攝㑹尹師魯王幾道至自緱氏因思早時
約聖俞有太室中峯之行聖俞中春時遂往為人
間事所窘未遑也今幸其便又二三子可以為山
水游侣然亟與之議皆喜見顔色不戒而赴十二
日晝漏未盡十刻出建春門宿十八里河翌日過
緱氏閱遊嵩詩碑碑甚大而字未鐫上緱嶺尋子
晉祠陟轘轅道入登封出北門齋于廟中是夕寝
既興吏由五鼓有司請朝服行事事已謁新治宫
拜　真宗御容稍即山麓至峻極中院始改冠服
却車徒從者不過十數人輕齎遂行是時秋清日
隂天未甚寒晚花幽草虧蔽石壁正當人力精壮
之際加有朋簪談燕之適升髙躡險氣豪心果遇
盤石過大樹必休其上下酌酒飲茗傲然者久之
道徑差平則腰輿以行嶃崪斗甚則芒蹻以進窺
玉女忩搗衣石石誠異䆫則亡有矣迤邐至八仙
壇三醉石徧視墨跡已無復存考乎三　所賦亦
名過其實午昃方抵峻極上院師魯躰最溢最先
到永叔最少最疲於是浣潄食從容間躋封禪壇
下瞰群峰乃向所跂而望之謂非挿翼不可到者
皆培塿焉邑居樓觀人物之夥視若蟻壤武后封
祀碑故存自號大周當時名賢皆姓名于碑隂不
虞後代之譏其不典也碑之空无字處覩聖俞記
樂理國而下四人同遊鑱刻尤精僕意古帝王祀
天神紀功德于此當時尊美甚盛後之君子不必
廢之壞之也又尋韓文公所謂石室者因盡詣東
峰頂是夕宿頂上㑹幾望天無纎翳萬里在月子
聦疑去月差近令人浩然絶世間慮盤桓立清露
下直覺冷透骨髮羸體将不堪可方即舍張燭具
豐饌醴五人者相與岸幘褫帶環坐滿飲賦詩談
道間以謔劇灑然不知形骸之累利欲之萌為何
物也夜分少就枕以息明日訪歸路歩履無苦昔
聞鼯䑕窮伎能下而不能上豈近此乎午間至中
院邑大夫來迎其禮益謹申刻出登封西門道頴
陽宿金占十六日晨發據鞍縱望太室猶在後路
　南西則但見少室若夫觀少室之美非繇茲路
則不能盡諸邑人謂之冠子山正得其状自行七
十里出頴陽北門訪石堂山紫雲洞即邢和璞著
書之所山徑極峻捫蘿而上者七八里上有大洞
䕃數畆水泉出焉久為道士所占爨煙熏燎又塗
塓其内已戒邑宰稍營草屋於側徙而出之此間
峰勢危絶大抵相向如巧者爲之又峭壁有若四
字云神清之洞體法確妙蓋薛老峰之比諸君疑
古苔蘚自成文又意造化者筆焉莫得究其本末
少留數十刻㑹将雨而去猶冐夜行二十五里宿
吕氏店馬上粗苦疲厭則有師魯語怪永叔子聦
歌俚調幾道吹洞簫往往一笑絶倒豈知道路之
阻長也十七日宿鼓婆鎮遂縁伊流陟香山上下
方飲于八節灘上始自峻極中院未及此凡題名
于壁于石于樹間者蓋十有四處大凡出東門極
東而南之自長夏門入繞菘轘一匝四百里可謂
窮極勝覽切切未滿志者聖俞不與焉今既還府
恐相次便有塵事侵汨故急冩此奉報庶代一昔
之談
　　　　與陳都官書　冨　弼
牙幹至蒙惠書論君子小人各以類進且取易泰
之𥘉九否之𥘉六皆以㧞茅茹為爻　以質其事
因及治亂之道率由君子小人而致旨暢而辭密
氣勁而志堅上發經蘊旁照世弊森矗明白其文
章之偉歟復謂僕異時必居進退君子小人之位
此足下待僕之過也然似有疑僕臨冨貴不能守
𥘉節廼以忠義見朂於是不可不報足下試聽之
夫書籍所載皆聖賢所行之道然未有不深其本
而敷其末隐其原而揚其流其本深則其末茂其
原隐則其流逺此聖賢制則之要也凡今之人觀
書者不究其本不詳其原惟末流是習是故不見
聖人之心之所存矧又未盡末流之學隘近淺薄
䧟為小人謂讀書不為人専以為己也於是以爵
位為梯身之具而忘乎其君以祿利為肥身之資
而忽乎其民然有尚未能梯肥其身者則有蹈捷
急之徑趨邪枉之門貨賄公行交結相尚千姦萬
亂亡所不至生偷一時之樂死為後世之誚而不
顧也僕謂市販之貪奴隷之猥亦或耻而不肯為
而彼人者洋洋自以為計之得已之勝吁可哀也
僕不佞自始讀書為學必窮其本原不到聖賢用
心處輒不止聖賢之心即天地之心也天地生人
於其間不能自治必立君長以治之為君者不能
獨治必求賢以佐之聖者君之賢者臣之君臣合
而共治其人人既和而天下無事於是君臣處其
位相與共享天下之樂以為報也聖賢不待報天
下之人奉以為報也是知古之為學者為人不為
已也古之得位為君與為之佐者亦不為已而為
人也故傳曰天之愛民甚矣豈其使一人肆於民
上又曰天生聖人蓋為百姓不獨使自娱樂而已
也夫為人君者尚不得肆不得自娱樂其為佐者
反可以爵祿梯肥而忘乎君忽乎民哉又可朋姦
附惡為市販奴隷之所不為哉是故古者聖賢得
其時則假富貴之位以所學之道施於當世之民
不得其時則甘貧喜賤亦以所學之道著於書以
教後世聖賢之心盡於是而已矣今足下既才僕
而譽之又疑而朂僕是果相知乎噫僕視富貴為
何等物處之不以義則　設君相處僕于位
僕将持所學發時之所未治說吾君吾相而治之
用吾說康吾民則所謂冨貴者真冨貴也僕惟恐
富貴之不得得之不能久也苟不用吾說不能以
所學康吾民僕當自亟去棄富貴如脫屣墜甑還
吾貧賤著書為樂且孰能障吾救後世哉僕自斷
如此復何苦而移吾之節哉僕之惟其直如日月
著于天嵩衡植于地日月可隕嵩衡可㧞僕之節
不可移也不然僕老死其節亦可與死偕死也捨
是必不為交游憂足下諒之所示辨劉牧鉤隐圖
洎制器尚象論皆精絶得人意外之妙研玩累月
僅見閫域其本　復時一覧以紓想望之心
　　　　上范司諫書　歐陽　脩
前月中得進奏吏報云自陳州召至闕拜司諌即
欲為一書以賀多事匆卒未能也司諫七品官爾
於執事得之不為喜而獨區區欲一賀者誠以諫
官者天下之得失一時之公議繫焉今世之官自
九卿百執事外至一郡縣吏非無貴官大職可以
行其道也然縣越其封郡逾其境雖賢守長不得
行以其有守也吏部之官不得理兵部鴻臚之卿
不得理光祿以其有司也若天下之失得生民之
利害社稷之大計惟所見聞而不繫職司者獨宰
相可行之諫官可言之爾故士學古懐道者仕于
時不得為宰相必為諫官諫官雖卑與宰相等天
子曰不可宰相曰可天子曰然宰相曰不然坐乎
廟堂之上與天子相可否者宰相也天子曰是諫
官曰非天子曰必行諫官曰必不可行立殿陛之
間與天子争是非者諫官也宰相尊行其道諫官
卑行其言言行道亦行也九卿百司郡縣之吏守
一職者任一職之責宰相諫官繫天下之事亦任
天下之責然宰相九卿而下失職者受責于有司
諫官之失職也取譏于君子有司之法行乎一時
君子之譏著之簡册而昭明垂之百世而不冺甚
可懼也夫七品之官任天下之責懼百世之譏豈
不重耶非材且賢者不能為也近執事始𬒳召于
陳州洛之士大夫相與語曰我識范君知其材也
其來不為御史必為諫官及命下果然則又相與
語曰我識范君知其賢也他日聞有立天子陛下
直辭正色面爭廷論者非他人必范君也拜命以
來翹首企足竚乎有聞而卒未也竊惑之豈洛之
士大夫能料於前而不能料於後也将執事有待
而為也昔韓退之作爭臣論以譏陽城不能極諫
卒以諫顯人皆謂城之不諫盖有待而然退之不
識其意而妄譏脩獨以謂不然當退之作論時城
為諫議大夫已五年後又二年始庭論陸贄又沮
裴延齡作相欲裂其麻纔兩事爾當徳宗時可謂
多事矣授受失宜叛将強臣羅列天下又多猜忌
進任小人於此之時豈無一事可言而須七年耶
當時之事豈無急於沮延齡論陸贄兩事也謂宜
朝拜官而夕奏疏也幸而城為諫官七年適遇延
齡陸贄事一諫而罷以塞其責向使止五年六年
而遂遷司業是終無一言而去也何所取哉今之
居官者率三嵗而一遷或一二嵗甚者半嵗而遷
也此又非可以待乎七年也今天子躬親庶政化
理清明雖為無事然自千里詔執事而拜是官者
豈不欲聞正議而樂讜言乎然今未聞有所言說
使天下知　朝廷有正士　彰吾君有納諫之明
也夫布衣韋帶之士窮居草茅坐誦書史常憾不
見用及用也又曰彼非我職不敢言或曰我位猶
卑不得言得言矣又曰我有待是終無一人言也
可不惜哉伏惟執事思天子所以見用之意懼君
子百世之譏一陳昌言以塞重望且觧洛之士大
夫之惑則幸甚幸甚
　　　　與尹師魯書　歐陽　脩
前在京師相别時約使人如河上既受命便遣白
頭奴出城而還言不見舟矣其夕及得師魯手簡
乃知留舩以待怪不如約方悟此奴懶去而見紿
臨行臺吏催苛百端不比催舩魯人長者有禮使
人惶迫不知所為是以又不留下書在京師深託
君貺因書道脩意以西始謀陸赴夷陵以大暑又
否馬乃作此行㳂汴絶淮泛大江凡五千里用一
百一十程纔至荆南在路無附書處不知君貺曾
作書道脩意否及來此問荆人云至郢止兩程方
喜得作書以奉問又見家兄言有人見師魯過襄
州計今在郢久矣師魯歡戚不問可知所渴欲問
者别後安否及家人處之如何莫苦相尤否脩行
雖久然江湖皆昔所游往往有親舊留連又不遇
惡風水老母用術者言果以此行為幸又聞夷陵
有米麵魚如京洛又有棃栗橘柚大筍茶荈皆可
飲食益相喜賀昨日因參轉運作庭趨始覺身是
縣令矣其餘皆如昔時師魯簡中言疑脩有自疑
之意者非他盖懼責人太深以取直爾今而思之
自决不復疑也然師魯又云闇於朋友此似未知
脩心當與髙書時盖已知其非君子發於極憤而
切責之非以朋友待之也其所為何足驚駭路中
人頗有人以罪出不測見弔者此皆不知脩心也
師魯又云非忘親此又非也得罪雖死不為忘親
此事湏相見可盡其說也五六十年來天生此軰
沈黙畏謹布在世間相師成風忽吾軰作此事下
至竈門老婢亦相驚怪交口議之不知此事古人
日日有也但問所言當否而已又有深相賞歎者
此亦是不慣見人事也可嗟世人不見如往時事
久矣往時砧斧鼎鑊皆是烹斯人之物然士有死
不失義則趨而就之與几席藉之無異有義君子
在傍見其就死知其當然亦不甚歎賞也史册所
以書之者蓋特欲警後世愚懦者使知事有當然
而不得避爾非以為竒事而詫人也幸今世用刑
至仁慈無此物使有而一人就之不知作何等怪
駭也然吾軰亦自當絶口不可及前事也居閑僻
處日知進道而已此事不須言然師魯以脩有自
疑之言要知脩處之如何故略道也安道與子在
楚州談禍福事甚詳安道亦以為然俟到夷陵寫
去然後得知脩所以處之之心也又常與安道言
每見前世有名人當論事時感激不避誅死真若
知義者及到貶所則慼慼怨嗟有不堪之窮愁形
於文字其心歡戚無異庸人雖韓文公不免此累
用此戒安道慎勿作戚戚之文師魯察脩此語則
處之之心又可知矣近世人因言事亦有𬒳貶者
然或傲逸狂醉自言我為大不為小故師魯相别
自言益慎職無飲酒此事脩今亦遵此語咽喉自
出京愈矣至今不曽飲酒到縣後勤官以懲洛中
時懶慢矣夷陵有一路祇數日可至郢白頭奴足
以往來秋寒矣千萬保重
皇朝文鍳巻第一百十三
皇朝文鍳巻第一百十四
　書
　　　與石推官書　歐陽　脩
　　　答吳充秀才書　歐陽　脩
　　　上杜中丞論舉官書　歐陽　脩
　　　與四路招討司幕府李諷田棐元積中書
　　　　　　　　　　　　　　尹　洙
　　　答張洞書　孫　復
　　　上孔中丞書　石　介
　　　答韓持國書　蘇　舜欽
　　　　與石推官書　歐陽　脩
前同年徐君行因得寓書論足下書之怪時僕有
妹居襄城䘮其夫匍匐將往視之故不能盡其所
以云者而略陳焉足下雖不以僕為狂愚而絶之
復之以書然果未能喻僕之意非足下之不喻由
僕聼之不審而論之之略之過也僕見足下書久
矣不即有云而今乃云者何耶始見之疑乎不能
書又疑乎忽而不學夫書一藝爾人或不能與忽
不學時不必論是以黙黙然及來京師見二像石
本及聞説者云足下不欲同俗而力為如前所陳
者是誠可諍矣然後一進其説及得足下書自謂
不能與前所聞者異然後知所聼之不審也然足
下於僕之言亦似未審者足下謂世之善書者能
鍾王虞栁不過一藝已之所學乃堯舜周孔之道
不必善書又云因僕之言欲勉學之者此皆非也
夫所謂鍾王虞栁之書者非獨足下薄之僕固亦
薄之矣世之好學其書而悦之者與嗜飲茗與圖
畫無異但其性之一僻耳豈君子之所務乎然至
於書則不可無法古之始有文字也務乎記事而
因物取類為其象故周禮六藝有六書之學其㸃
畫曲直皆有其説楊子曰斷木為棊　革為鞠亦
皆有法焉而况書乎今雖隷字已變於古而變古
為隷者非聖人不足師法然其㸃畫曲直猶有凖
則如母毋彳亻之相近易之則亂而不可讀矣今
足下以其直者為斜以其方者為圓而曰我第行
堯舜周孔之道此甚不可也譬如設饌於案加㡌
於首正襟而坐然後食者此世人常耳若其納足
於㡌反衣而衣坐乎案上以飯實酒巵而食曰我
行堯舜周孔之道以此　於世可乎不可也則書
雖末事而當從常法不可以為怪也亦猶是矣而
足下了不省僕之意凡僕之所陳者非論書之善
否但患乎近恠自異以惑後生也若果不能又何
必學僕豈區區勸足下以學書者乎足下又云我
實有獨異於世者以疾釋老斥文章之雕刻者此
又大不可也夫釋老惑者之所為雕刻文章薄者
之所為足下安知世無明誠篤厚君子之不為乎
足下自以為異是待天下無君子之與己同也仲
尼曰後生可畏安知來者之不如今也是則仲尼
一言不敢遺天下之後生足下一言待天下以無
君子此故所謂大不可也夫士之不為釋老不雕
刻文章者譬如為吏而不受貨財蓋道當爾不足
恃以為賢也
　　　　答吳充秀才書　歐陽　脩
前辱示書及文三篇發而讀之浩乎若千萬言之
多及少定而視焉纔數百言爾非夫辭豐意雄霈
然有不可禦之勢何以至此然猶自患倀倀莫有
開之使前者此好學之謙言也脩材不足用於時
仕不足榮於世其毀譽不足䡖重氣力不足動人
世之欲假譽以為重借力而後進者奚取於脩焉
先軰學精文雄其施於時又非待脩譽而為重借
力而後進者也然而惠然見臨若有所責得非急
於謀道不擇其人而問焉者歟夫學者未始不爲
道而至者鮮焉非道之於人逺也學者有所溺焉
爾盖文之爲言難工而可喜易悦而自足世之學
者往往溺之一有工焉則曰吾學足矣甚者至棄
百事不關於心曰吾文士也職於文而已此其所
以至之鮮也昔孔子老而歸魯六經之作數年之
頃爾然讀易者如無春秋讀書者如無詩何其用
功少而能極其至如是也聖人之文雖不可及然
大扺道勝者文不難而自至也故孟子皇皇不暇
著書荀卿盖亦晚而有作若子雲仲淹方勉焉以
模言語此道未足而彊言者也後之惑者徒見前
世之文傳以為學者文而已故用力愈勤而愈不
至此足下所謂終日不出於軒序不能縱横髙下
皆如意者道未足也若道之充焉雖行乎天地入
于淵泉無不之也先軰之文浩乎霈然可謂善矣
而又志於為道猶自以為未廣若不止焉孟荀可
至而不難也脩學道而不至者然幸不甘於所悦
而溺於所止因吾子之能不自止又以勵脩之少
進焉幸甚幸甚脩白
　　　　上杜中丞論舉官書　歐陽　脩
脩前伏見舉南京留守推官石介為主簿近者聞
介以上書論赦𬒳罷而臺中因舉他吏代介者主
簿於臺職最卑一介賤士也用不用當否未足害
政可惜者中丞之舉動也介為人剛果有氣節力
學喜辨是非真好義之士也始執事舉其材議者
咸曰知人之明今聞其罷皆謂赦乃天子已行之
令非疎賤當有説以此罪介曰當罷脩獨以為不
然然不知介果指何事而言也傳者皆云介之所
論謂朱梁劉漢不當求其後裔爾若止此一事則
介不為過也然又不知執事以介為是為非也若
隨以為非是大不可也且主簿於臺中非言事之
官然大扺居臺中者必以正直剛明不畏避為稱
職今介足未履臺門之閾而已用言事見罷真可
謂正直剛明不畏避矣度介之才不止為主簿直
可任御史也是執事有知人之明而介不負執事
之知矣脩嘗聞長老説趙中令相　太祖皇帝也
嘗為某事擇官中令列二臣姓名以進　太祖不
肯用他日又問復以進又不用他日又問復以進
又不用他日又問復以進　太祖大怒裂其奏擲
殿陛下中令色不動挿笏帶間徐拾碎紙䄂歸中
書他日又問則補綴之復以進　太祖太悟終用
二臣者彼之敢爾者盖先審知其人之可用然後
果而不可易也今執事之舉介也亦先審知其可
舉邪是偶舉之猶冝一請介之所言辨其是非而
後已若介雖迕上而言是也當　以辨若其言非
也猶宜曰所舉者為主簿爾非言事也待為主簿
不任職則可請罷以此辭焉可也且中丞為天子
司直之言上雖好之其人不肖則當彈而去之上
雖惡之其人賢則當舉而申之非謂隨時好惡而
髙下者也今備位之臣百十邪者正者其糾舉一
信於臺臣而執事始舉介曰能朝廷信而將用之
及以為不能則亦曰不能是執事自信猶不果若
遂言他事何敢望天子之取信於執事哉故曰主
簿雖卑介雖賤士其可惜者中丞之舉動也况今
斥介而他舉必亦擇賢而舉也夫賢者固好辯若
舉而入臺又有言則又斥而他舉乎如此則必得
愚闇懦黙者而後止也伏惟執事如欲舉愚者則
豈敢復云若將舉賢也願無易介而他取也今世
之官兼御史者例不與臺事故敢布狂言竊獻門
下伏惟幸察焉
　　　　與四路招討司幕府李諷田棐元積中書
　　　　　　　　　　　　　　尹　洙
得劉伯夀牒取王文政文牘尋以封送始文政等
以罪配隷牢城保寜為兵會韓公來以舊獄訴於
公公命覆其罪苟不至深切則移籍於廣鋭蕃落
文政等皆在涇於是申上帥府呼此二人幕府不
俾二人者來反令取其具獄就涇視之既而帥命
二人者來止云材弱射七斗弓箭不滿兩握其具
獄則詳之矣於是衆議曰具獄往而二人乃來此
必審其𥘉罪不為深切矣其言材弱射不中程者
慮以廣鋭處之也蕃落舊等才五尺三寸近制短
指者亦聼狄侯命二舊卒方之不少損又命以射
彎九斗弓箭不滿二指在舊卒下等之上涇内地
不知蕃落所用皆短箭故差繆相逺若必以長箭
程之雖積功至大校其少且壮者亦不能應格矣
又蕃落中有犯姦若盗如此北隷軍者甚衆决不
復疑但喜得勝兵者二人遂易其籍帥府乃詢云
若二人者罪安得不為深切然後乃知帥府之意
不欲隷此二人於蕃落既已籍之無如之何乃荅
曰其罪不至於極惡蓋婉其辭所以恭上命也不
圖又命劉伯夀覆其獄凡涇人之相厚者皆見責
曰何乃不禀帥命某聞之甚駭其言若他事則不
敢知如正此一事則所以為不禀也何者始本路
索此二人於涇帥既不遣復命取具獄視之若果
以為巨慝則當下令曰此不足貸二人無可遣理
獨歸其具獄則洙必審視其罪雖其可貸猶當奉
承帥㫖奚必改籍此二卒耶且韓公非素得視此
二人具獄也命本路究其罪易其軍與不易皆繋
於本路也不易不足為忤意易之不足為迎合且
本路軍與民暨蕃酋以事自訴以功自理於韓公
者多矣皆下其事於本路且命詳之其以事自訴
得辨者十二三以功自理應格者十一二蕃酋所
陳其可行者十不一二皆不以先入之言為主也
文符盡在可取而覆視豈必以一事為違戾耶兹
事極微而洙懇懇為言者誠以害於體為甚大也
昨日經略司行某事其於法少礙而事當然者大
吏持以前日王文政等無礙於法尚爾今此恐見
詰奈何洙叱去之洙謂狄侯曰異日此曹有言必
請黥之雖異日黥之徒能制一吏如將校何將校
必曰此一細事猶不得遂其行安能使我有畏哉
吾獨知畏元帥耳此甚足為元帥憂也自洙臨本
路原州鎮戎軍决罪有不足死而特死者有當死
而慘其刑者洙與狄侯議皆不問其状蓋知其守
將可任以事當申其權於下也又有卒犯罪反持
其主校過失者洙詰之曰若主校與汝共為隠汝
懼累以言或主校濫罰汝不勝其虐以言吾皆聼
汝理有罪者今汝自有罪當罰主校若貸汝則過
終不聞是使主校皆畏過莫敢笞其卒者此軍之
大弊也狄侯暨諸將皆曰善然遂杖去之且大將
於士卒非人人能督察撫循之也必有主校焉使
軍中皆畏其主校則將無所事矣夫士卒不畏其
主校則飲博自恣飲博自恣則卒至於貧窮卒至
於貧窮則無所不至焉為主校者豈可使反畏其
下哉故為將者必察群校之貪虐者自去之無使
其下能持焉則卒皆有畏矣是則大將者不使士
卒獨畏我而不畏其主校又不使属郡之兵獨畏
我而不畏其守將此治兵之大要也洙秩雖卑然
於本路言之與狄侯皆大將之任也責任既重朝
夕於邉事無不憂者聞士卒不畏其主校則小以
為憂聞属郡不畏其守將則大以為憂今將使一
路之人不畏其大將則元帥安得而不憂耶故某
所謂於事雖小而於體甚大者以此某得以諫名
官凡事之曲直猶當於天子廷辨之今乃不能自
辨於元帥反囁嚅於幕府豈畏懦耶盖元帥之體
不當以事詘於部將是某凡辨論事可取直於天
子不可取直於元帥幸諸君少留意焉
　　　　答張洞書　孫　復
兩辱手書辭意勤至道離羣外以僕居今之世樂
古聖賢之道與仁義之文也遠以尊道扶聖立言
垂範之事問於我我幸而至於斯也有年矣重念
世之號進士者率以砥礪辭賦睎覘科第為事若
明逺頴然獨出不汲汲於彼而孜孜於此者幾何
人哉然吾懼明逺年少氣盛而欲速成無以致於
文也故道其一二明逺熟察之而已矣夫文者道
之用也道者教之本也故文之作也必得之於心
而成之於言得之於心者明諸内者也成之於言
者見諸外者也明諸内者故可以適其用見諸外
者故可以張其教是故詩書禮樂大易春秋之文
也揔而謂之經者以其終於孔子之手尊而異之
爾斯聖人之文也後人力薄不克以嗣但當左右
名教夾輔聖人而已或則發列聖之微㫖或則擿
諸子之異端或則覺千古之未寤或則正一時之
所失或則陳仁政之大經或則斥功利之末術或
則揚聖人之聲烈或則冩下民之憤歎或則陳天
人之去就或則述國家之安危必皆臨事摭實有
感而作為論為議為書䟽歌詩賛頌箴觧銘説之
類雖其目甚多同歸於道皆謂之文也若肆意構
虚無故而作非文也乃無用之瞽言爾徒汚簡册
何所貴哉明逺無志於文則已若有志也必在潜
其心而索其道潜其心而索其道則其所得也必
深其所得也既深則其所言也必逺既深且逺則
庶乎可望於斯文也不然則淺且近矣曷可望於
斯文哉噫斯文之難至也久矣自西漢至李唐其
間鴻生碩儒齊肩而起以文章垂世者衆矣然多
以楊墨佛老虚無報應之事沈謝徐庾妖艷邪侈
之言雜乎其中至有盈箱滿集發而視之無一言
及於教化者豈非無用瞽言徒汚簡册者乎至於
終始仁義不叛不雜者惟董仲舒楊雄王通韓愈
而已由是而言之則可容易至之哉若欲容易而
至之則非吾之所聞也明逺熟察之無以吾言為
忽
　　　　上孔中丞書　石　介
夫子之道不行於當年傳於其家直四十餘世以
俟子孫如此其逺也夫子没後世有子思焉安國
焉頴逹焉止於發揚其言而已有漢相光唐相緯
雖得位亦不能盡行其道夫子之道其肯欝然蟠
伏於其家乃躍起奮出散漫於天下天下人皆可
以得之漢髙祖唐太宗能得之於上以之有天下
三百年孟軻楊雄文中子韓愈能得之於下以之
有其名於億萬世唯孔氏子孫無有得之者俟四
十餘世僅二千年閤下乃得之今夫子之道不専
在於閤下也閤下又且赫然有聲烈於天下復得
位於朝見用於天子閤下徒能得夫子之道其將
以夫子之道事於聖君施於天下俾國家為二帝
為三王為兩漢為鉅唐矣夫子之志曰吾志在春
秋春秋天子之事也世衰道微邪説暴行有行臣
弑其君者有之子弑其父者有之夫子懼之而又
時無君已無位不能誅不能正乃作春秋焉所以
正王綱舉王法故春秋成亂臣賊子懼為司冦則
七日而誅少正卯於兩觀之下攝相事則齊終不敢窺兵河
南當時之君則昏也當時之位則攝也尚不及閤下得明君
有大位為中丞逾月而未聞有舉焉閤下在朝朝廷尚有姦
臣敢在位天下蠧賊未悉除是夫子道猶未克盡舉豈夫子
直四十餘世僅二千年以俟閤下閤下宜念之且天子之設
御史府尊其位重其任不與他府並舊有大夫則中丞亞大
夫而領其属今大夫闕則中丞其長也故中丞之任特重焉
中丞之責尤重焉君有佚豫失徳悖亂亡道荒政咈諫廢忠
慢賢御史府得以諫責之相有依違順㫖蔽上罔下貪寵忘
諫專福作威御史府得以紏䋲之將有驕悍不順恃武肆害
玩兵棄戰暴刑毒民御史府得以舉劾之君至尊也相與將
至貴也且得諫責紏劾之餘可知也御史府之尊嚴也如軒
陛之下廟堂之上進退百官行政教出號令明制度紀賞罰
有不如法者御史得言之御史府視中書樞密雖若卑中書
樞密亦不敢與御史府抗威争禮而返畏悚而尊事之御史
府之重其無與此然須得如閤下者居之始貴矣易曰苟非
其人道不虗行禮曰人存則政舉閤下聖人之後又能得聖
人之道以方重剛正公忠清直烈烈在於朝爲天子獻可替
否賛謀猷持綱紀天下想望其風采者十五年間簡於清衷
期將大用且歴試於外更觀其能違更三大藩皆卓然有治
聲聞於天府浹於日下御史府中丞虗位日班於紫宸殿下
佩金煌煌行聲鏘鏘且有百數天子弗録之乃南走三百里
以驛召閤下直入其府登其位自陛下獨決萬幾來登崇俊
良黜逐纎人革故鼎新百度修舉太平之望日月以隆然而
天人之心猶鬰然不大舒釋者以閤下尚稽太任也至是天
人之心始大舒釋矣閤下自初及終皆以直道進詩曰靡不有
初鮮克有終介嘗聞朝大夫語曰有某官為某官時忠鯁直
讜謇謇敢言觸龍逆鱗不避誅死由是人主知之聲名藹然
聳動朝野不四五年取顯仕今為某官位彌髙身彌貴禄厚
惠渥私庭曵青綬者五六人門前炎炎可灸手顧此勢力榮
寵有所惜也如有物塞其耳如有葉蔽其目如有鉗緘其口
朝廷有闕政國家有遺事若不聞若不覩而不復言則嚮之忠
鯁讜直謇謇敢言乃沽名耳其以為速進之媒乎噫事之積
道徳富仁義於厥身蓋假於權位以布諸行事利於天下也豈
有屑屑然謀夫衣食者歟正色直已立於朝廷行其道乃使
天下有此論庸無傷乎古今君子少小人多君子常不勝小
人小人不惟常勝君子而又不能容之惡直醜正嚚嚚實繁
幸而有一君子在於朝則百小人排之非鐵心石腸剛正不折
未有不随而靡者小人不容君子也如是而不能死節以永
終譽中塗晚節須有渝變宜其為小人之所排也今有人位未
顯身在下能堅正不顧其身敢直言極諫犯天子
顔色封章抗疏論天下利害羣小人必群立指㸃
曰此人速進也沽虚名也非以行道也吁吾徒不
見容於小人也不敢信于天下也固若是乎學周
公孔子之道不用則巻而懐之用則肯已乎實將
施及國家布於天下以左右吾君綏吾民矣群小
人排毁不已無足怪也閤下亦當大警戒之勿使
天下有所論則君子幸甚天下幸甚
　　　　答韓持國書　蘇　舜欽
近得京信長姉奄逝中懐殞裂不堪其哀更承慰
問重增號絶且蒙見責以兄弟在京不以義相就
以盡友悌之道獨覊外數千里自取愁苦持國予
之素所畏者也今言如是疑非出於持國也然筆
迹趣向皆持國又不足疑是持國知其一未知其
他予不得不為持國班班而言也予亦人也非翼
而飛蹄而馳者也豈無親戚之情豈不知會合之
樂也雖是禽獸亦安肯舍安逸而就愁苦哉此語
去離物情逺矣豈當出於持國之口耶昨在京師
官時不敢犯人顔色不敢議論時事隨衆上下心
志蟠屈不開固亦極矣不幸適在嫌疑之地不能
决然早自引去致不測之祸捽去下吏無人敢言
友讎一波共起謗議𬒳廢之後喧然未已更欲寘
之死地然後為快来者往往鈎頣言語欲以傳播
好意相存䘏者㡬稀矣故閉戸或密出不敢與相
見如避兵冦惴惴然惟恐累及親戚耳偷俗如此
安可久居其間遂超然逺舉覊泊於江湖之上不
唯衣食之累實亦少避其機穽也况血属之多持
國見之矣屋廬之隘持國亦見之矣資入之薄持
國又見之矣常相團聚不衣與食可乎不可也食
雖足閉闗常不與人相接可乎亦不可也既與人
接不與之言可乎又不可也既與之言不與之往
還可乎又不可也既與之言語往還人人皆如持
國則可今持國尚有此語况親也義也識也不迨
持國者多矣使之加釀惡言喧布上下不能自明
則前日之事未為重也便都無此事亦終日勞苦
應接之不暇寒暑奔走塵土泥淖中不能了人事
羸馬傲僕日棲棲取辱於都城使人指背笑我哀
閔我亦何顔面安得不謂之愁苦哉此雖與兄弟
親戚相逺而伏臈稍充足居室稍寛又無終日應
接奔走之勞耳目清曠不設機關以待人心安閑
而體舒放三啇而眠髙舂而起静院明忩之下羅
列圖史琴樽以自愉踰月不迹公門有興則泛小
舟出盤閶吟嘯覧古於江山之間渚茶野釀足以
銷憂蓴鱸稻蟹足以適口又多髙僧隐君子佛廟
勝絶家有園林珍花竒石曲池髙臺魚鳥留連不
覺日暮昔孔子作春秋而夷吳又曰吾欲居九夷
觀今之風俗樂善好事知予守道好學皆欣然願
来過從不以罪人相遇雖孔子復生是亦必欲居
此也則持國以彼此較之孰為然否哉人生内自
得外有所適故亦樂矣何必髙位厚禄役人以自
奉養然後爲樂今雖僑此亦如仕宦南北安可與
親戚常相守耶持國明年終䘮昆仲亦必遊　何
以盡友悌之道也况予窘迫勢不得如持國之意
必使我尸轉溝壑肉餧豺虎而後可也何其忍耶
嘗觀常棣之詩云凢今之人莫如兄弟謂兄弟以
恩當有急難之時必相拯救五章云䘮亂既平既
安且寕雖有兄弟不如友生謂朋友尚義及安寜
之時以禮義相琢磨也予於持國外兄弟也當急
難之時不相拯救今又於未安寜之際欲以義相
琢刻雖古人所不能受予欲不報慮淺吾持國也
前得子華詩意亦然未暇縷述今并此以逹子華
予非躁而忉咄者察之
皇朝文鑑巻第一百十四
皇朝文鑑巻第一百十五
　書
　　　與吳九論武學書　劉　敞
　　　答趙内翰書　蔡　襄
　　　答劉蒙書　司馬　光
　　　與范景仁論樂書　司馬　光
　　　與王介甫書　司馬　光
　　　　與吴九論武學書　劉　敞
前此有人自京師至言　朝廷制作武舞教之庠
中者小人竊喜以謂　太祖太宗功業軼三王徳
厚侔天地而廟樂未立雅頌未備公卿大夫乃宜
冬不裘夏不葛而日夜謀之所以使名聲洋溢與
萬世無窮百姓有以詠歌四夷有以觀聴也而闊
然寖乆功烈掩塞是必　天子感焉而作樂崇徳
以薦之宗廟肆之上帝矣周室既衰　之書遂
亡于今千嵗焉而吾徒乃且復得閲其蹈厲親其
文物是千一之會也以足下方爲學官所以欣然
奉書求　制度亦欲夸動下國奮揚輝光今辱
求訊乃知傳者之誤而國家自以邉鄙未靖故立
武學以校驍鷙之士孫吳賁育之儔小人失望又
重感歎昔三代之王建辟雍成均以敦化者危冠
逢掖之人居則有序其術詩書禮樂其志文行忠
信是以無鄙倍之色鬪争之聲猶懼其未也故賤
詐謀爵人以徳褒人以義軌度其信壹以待人故
曰勇則害上不登於明堂民知所底而无貳心是
以其教不肅而成其政不嚴而治曾未聞夫武學
之制也夫縵胡之纓短後之衣瞋目而語難按劒
而疾視者此所謂勇力之人也將教之以術而動
之以利其可得不為其容乎其可得無變其俗乎
吾恐雖有智者未易善其後也而况建博士之職
廣弟子之員本之不知教化既寖弱矣夫戰國之
時天下競於馳騖於是乎有縱横之師技擊之學
以相殘也雖私議巷説有司不及然風俗猶以是
薄祸亂猶以是長學者之所甚疾仁人之所憂而
辨也若之何其效之且昔先王務教胄子以道而
不及武者非無四夷之患誠恐示民以佻也今既
示之佻矣道其已乎四方之人何觀焉且足下預
其議而不能救歟吾所甚惑也足下書曰時事日
新恨不我見此獨非新事乎吾既見之矣故聊以
裁答
　　　　答趙内翰書　蔡　襄
伏䝉示下衆薦黄晞奏章晞閩人與之㳺甚久以
書自喜不苟於人誠高世懐道之士足下薦之於
朝庶乎盛時无有遺材足下之存心不特為晞發
也然其奏曰石介在國子監時請晞表率生徒晞
以介詐善不冝　事　遂拒之弗往乃晞之先
見知人識慮高逺也襄以謂斥介而引晞意所未
喻介好論議當時人物故衆毀叢至原其所以為
心欲君側无上邪人人為忠孝百姓无疾苦教化
明白信周公孔子之言謂太平可立致而不度世
務行之難易此介之所以脩誠立節之大端也所
抵牾者夏竦黨軰耳一旦介去朝奸人巧偽百端
妄造謗毀必欲赤其族然後快意賴天子聖明辨
是非故介乆而自白嗟乎謂介詐善何也夫詐善
者將圖冨貴取名譽也介生不免饑寒而死幾斲
棺子孫流離詐善者固如是耶守已信道而不顧
世俗者伯夷叔齊是也且數百年孔子稱之其論
遂定若介信道而守死者也其亦有待於後世乎
昔介之存襄以同年進士兄事而友之自介之亡
未見有如介之自信者介復生當師事之不暇以
苟容無所自立為責況敢毀之晞避介聘為學正
不肯為介下耳此特小小者豈足為晞高識逺慮
哉足下與介疎知之不至然天下公議固當有聞
足下語論衆所瞻望詎可雷同今毀介之人滿朝
廷其箝口固不為少雖開口明介介豈遂明然賣
死友以合貴權此襄所不為而足下所見知之者
也近為寒氣薄中日再食粥者七矣奉教不知疲
憊感歎顛倒
　　　　答劉蒙書　司馬　光
昔張伯松語陳孟公曰人各有性長短自裁子欲
為我亦不能吾而效子亦敗矣馬文淵戒兄子欲
其效龍伯高之周慎謙儉不欲其效杜季良憂人
之憂樂人之樂也光愚无似何足以望萬一於古
人然私心所慕者伯松伯高而不敢為孟公季良
之行也況㓜時始能言則誦儒書習謹飭長而為
吏則讀律令守䋲墨齪齪然為鄙細之人側足於
庸俗之間不為雄俊竒偉之士所齒目為日乆矣
不意去嵗足下自大河之北洋洋而來遊於京師
負其千鎰之寶欲求良工大賈而售之乃幸顧於
陋巷因得竊讀足下之文窺足下志文甚高志甚
大語古則浩博而淵㣲論今則明切而精至誠不
能不口誇而心服譬如窭人之子終日環繞愛玩
咨嗟傳布訖无一錢敢問其直之高下亦終於无
益而已矣今者足下忽以親之無以飬兄之無以
塟弟妹嫂姪之无以恤策馬裁書千里渡河指某
以為歸且曰以鬻一下婢之資五十萬畀之足以
周事何足下見期待之厚而不相知之深也光得
不駭且疑乎方今豪傑之士内則充朝廷外則布
郡縣力有餘而人可仰者為不少矣足下莫之取
乃獨左顧而抵於不肖豈非見期待之厚哉光雖
竊託迹於侍從之臣月俸不及數萬㸑桂炊玉晦
朔不相續居京師已十年嚢禇舊物皆竭安所取
五十萬以佐從者之蔬糲乎夫君子雖樂施予亦
必已有餘然後能及人就其有餘亦當先親而後
疎先舊而後親光得侍足下裁周嵗得見不過四
五而遽以五十萬奉之其餘親戚故舊不可勝數
將何以待之乎光家居食不敢常有肉衣不敢純
衣帛何敢以五十萬市一婢乎而足下忽以此責
之豈非不相知之深哉光視地而後敢行頓足而
後敢立足下一旦待之為陳孟公杜季良之徒光
能無駭乎足下服儒衣談孔顔之道啜菽飲水足
以盡歡於親簞食瓢飲足以致樂於身而遑遑焉
以貧乏有求於人光能無疑乎足下又責以韓退
之所為若光者何人敢望韓退之哉韓退之能為
文其文為天下貴凡當時王公大人廟碑墓碣莫
不請焉故受其厚謝随復㪚之於親舊此其所以
能行義也若光者何人敢望退之哉光自結髪以
來　不敢錙銖妄取於人此衆人
所知也取之也亷則其施之人也靳亦其理宜也
若既求其取之亷又責其施之厚是二行者誠難
得而兼矣足下又欲使光取之於他人其尤不可
之大也㣲生高乞醯於鄰人以應求者孔子以為
不直況已不能施而歛之於人以為已惠豈不害
於恕乎足下之命既不克承又費辭以釋之其為
罪尤深足下所稱韓退之亦云文章不足以發足
下之事業錢財不足以賄左右之匱急梱載而往
垂槖而歸足下諒之而已
　　　　與范景仁論樂書　司馬　光
䝉示房生赤法云生嘗得古本漢書云度起於黄
鍾之長以子榖秬黍中者一黍之起積一千二百
黍之廣度之九十分黄鍾之長一為一分今文誤
脱之起一千三百黍八字故自前世以來累黍為
赤縱置之則太長横置之則太短今新赤横置之
不能容一千一百黍則大其空徑四釐六毫是以
樂聲太高又嘗得開元中笛及方響校太常樂下
五律教坊樂下三律皆由儒者設以一黍一分其
法非是不若以一千二百黍實管中随其短長㫁
之以為黄鍾九寸之管九十分其長一為一分取
三分以度空徑數合則律正矣景仁比來稱此論
以為先儒用意皆不能到可以正積古之繆袪一
世之惑光竊思之有所未諭者凢數條敢書布陳
幸景仁教之景仁曰房生家有漢書異於今本光
按累黍求赤其来乆矣生所得書不知傳於何世
而相承積謬由古至今更大儒甚衆曽不寤也今
其書既云積一千二百黍之廣何必更云一黍之
起此四字者将安施設劉子駿班孟堅之書不冝
如此冗長也且生欲以黍實中乃求其長何得謂
之積一千二百黍之廣孔子稱必也正名乎必若
所云則為新尺一丈二尺得毋求合其術而更戾
乎景仁曰度量權衡皆生於律者也今先累黍為
尺而後制律反生於度與黍無乃非古人之意乎
光謂不然夫所謂律者果何如哉嚮使古之律存
則龡其聲而知聲度其長而知度審其容而知量
校其輕重而知權衡今古律已亡矣非黍無以見
度非度無以見律律不生於度與黍將從何生耶
夫度量衡所以佐律而存法也古人所為制四器
者以相參校以為三者雖亡苟其一存則三者從
可推也又謂後世噐或壊亡故載之於書形之於
物夫黍者自然之物有常不變者也故於此寓法
焉今四器皆亡不取於黍將安取之凢物之度其
長短則謂之度量其多少則謂之量稱其輕重則
謂之權衡然量有虚實衡有低昻皆易差而難精
等之不若因度求律之為審也房生今欲先取容
一龠者為黄鍾之律是則律生於量也量與度皆
非律也捨彼用此將何擇焉景仁曰古律法空徑
三分圍九分今新律空徑三分四釐六毫者何從
出耶光謂不然夫徑三分圍九分者數家言其大
要耳若以密率言之徑七分者圍二十有二分也
古之為數者患其空積㣲之太煩則上下　之所
謂三分者舉成數而言耳四釐六毫不及半分故
為分無用其餘若數與聲則無所事黍矣安在其
必以一千二百為之定率也景仁曰生云今樂太
高太常黄鍾適當古之仲吕不知生所謂仲吕者
果后䕫之仲吕耶開元之仲吕耶若開元之仲吕
則安知今之太高非昔之太下耶笛與方響里巷
之樂庸工所為豈能盡得律吕之正乃欲取以為
法考定雅樂不亦難乎此皆光之所大惑也君子
之論無固無我惟是之從景仁苟有以解之使瑩
然明白則敢不歛衽服義豈欲徒為此諓諓也不
宣光再拜白
　　　　與王介甫書　司馬　光
光居常無事不敢渉兩府之門以是乆不得通名
於將命者春暖伏惟機政餘暇台候萬福孔子曰
益者三友損者三友光不才不足以辱介甫為友
然自接侍以來十有餘年屢甞同僚亦不可謂無
一日之雅也雖愧多聞至於直諒不敢不勉若乃
便佞則固不敢為也孔子曰君子和而不同小人
同而不和君子之道出處語嘿安可同也然其志
則皆欲立身行道輔世飬民此其所以同也向者
與介甫議論朝廷事數相違未知介甫之察不察
然於光嚮慕之心未始變移也竊見介甫獨負天
下大名三十餘年才高而學冨難進而易退逺近
之士識與不識咸謂介甫不起則已起則太平可
立致生民咸被其澤矣天子用此起介甫於不可
起之中引參大政豈非欲望衆人之所望於介甫
耶今介甫從政始朞年而士大夫在朝廷及自四
方來者莫不非議介甫如出一口下至閭閻細民
小吏走卒亦切切怨歎人人歸咎於介甫不知介
甫亦嘗聞其言而知其故乎光竊意門下之士方
日譽盛徳而賛功業未始有一人敢以此聞逹於
左右者也非門下之士則皆曰彼方得君而専政
無為觸之以取禍不若坐而待之不過二三年彼
將自敗若是者不唯不忠於介甫亦不忠於朝廷
若介甫果信此志推而行之及二三年則朝廷之
患已深矣安可救乎如光則不然忝備交遊之末
不敢苟避譴怒不為介甫一一陳之今天下之人
惡介甫之甚者謗毀無所不至光獨知其不然介
甫固大賢其失在於用心太過自信太厚而已何
以言之自古聖賢所以治國者不過使百官各稱
其職委任而責成功也其所以飬民者不過輕租
稅薄賦斂已逋責也介甫以為此皆腐儒之常談
不足為思得古人所未甞為者而為之於是財利
不以委三司而自治之更立制置三司條例司聚
文章之士及曉財利之人使之講利孔子曰君子
喻於義小人喻於利樊須請學稼孔子猶鄙之以
為不知禮義信況講商賈之末利乎使彼誠君子
耶則固不能言利彼誠小人耶則固民是盡以飽
上之欲又可從乎是知條例一司已不當置而置
之又於其中不次用人往往暴得美官於是言利
之人皆攘臂圜視衒鬻爭進各鬪智巧以變更祖
宗舊法大抵所利不能補其所傷所得不能償其
所亡徒欲别出新意以自為功名耳此其為害己
甚矣又置提舉句當常平廣惠倉使者四十餘人
使行新法於四方先散青苖錢次欲使比戸出助
役錢次又欲更搜求農田水利而行之所遣者雖
皆選擇才俊然其中亦有輕佻狂躁之人陵轢州
縣騷擾百姓者於是士大夫不服農商䘮業故謗
議沸騰怨嗟盈路迹其本原咸以此也書曰民不
静亦惟在王宫邦君室伊尹為阿衡有一夫不獲
其所若已推而内之溝中孔子曰君子求諸已介
甫亦當自思所以致其然者不可専罪天下之人
也夫侵官者亂政也介甫更以為治術而先施之
貸息錢鄙事也介甫更以為王政而力行之繇役
自古皆從民出介甫更欲歛民錢雇市傭而使之
此三者常人皆知其不可而介甫獨以為可非介
甫之智不及常人也直欲求非常之功而忽常人
之所知耳夫皇極之道施之於天地人皆不可須
臾離故孔子曰道之不明也我知之矣智者過之
愚者不及也道之不行也我知之矣賢者過之不
肖者不及也介甫之智與賢過之及其失也乃與
不及之患均此光所謂用心太過者也自古人臣
之聖無過周公與孔子周公孔子亦未嘗無過未
嘗無師介甫雖大賢於周公孔子則有間矣今乃
自以我之所見天下莫能及人之議論與我合則
善之與我不合則惡之如此方正之士何由進諂
諛之士何由逺方正日疎諂諛日親而望萬事之
得其宜令名之施四逺難矣夫從諌納善不獨人
君為美也於人臣亦然昔鄭人遊于郷校以議執
政之善否或謂子産毀郷校子産曰其所善者吾
則行之其所惡者吾則改之是吾師也若之何毀
之薳子馮為楚令尹有寵於薳子者八人皆無禄
而多馬申叔豫以子南觀起之事警之薳子懼辭
八人者而後王安之趙簡子有臣曰周舍好直諌
日有記月有成嵗有要周舍死簡子臨朝而嘆曰
千羊之皮不如一狐之腋諸大夫朝徒聞唯唯不
聞周舍之諤諤吾是以憂也子路人告之以有過
則喜鄼文終侯相漢有書過之史諸葛孔明相蜀
發教與群吏曰違覆而得中猶弃敝蹻而獲珠玉
然人心苦不能盡惟董幼宰參書七年事有不至
至于十反孔明嘗自校簿書主簿楊顒諌曰為治
有體上下不可相侵請為明公以作家譬之今有
人使奴執耕稼婢典爨雞主司晨犬主吠盗私業
無曠所求皆足忽一旦盡欲以身親其役不復付
任形疲神困終無一成豈其知之不如奴婢雞狗
哉失其家主之法也孔明謝之及顒卒孔明垂泣
三日吕定公有親近曰徐原有才志定公薦㧞至
侍御史原性忠壯好直言定公事有得失原輙諌
争又公論之人或以告定公定公嘆曰是我所以
貴徳淵者也及原卒定公哭之盡哀曰徳淵吕岱
之益友今不幸岱復於何聞過哉此數君子者所
以能功名成立皆由樂聞直諌不諱過失故也若
其餘驕亢自用不受忠諫而亡者不可勝數介甫
多識前世之載固不俟言之而知之矣孔子稱有
一言而可以終身行之者其恕乎詩云伐柯伐柯
其則不逺言以其所願乎上交乎下以所願乎下
事乎上不逺求也介甫素剛直毎事於人主前如
與朋友争辨於私室不少降辭氣視斧鉞鼎鑊如
無也及之官僚屬謁見論事則惟希意迎合曲從
如流者親而禮之或所見小異㣲言新令之不便
者介甫輙艴然加怒或詬罵以辱之或言於上而
逐之不待其辭之畢也明主寛容如此而介甫拒
諫乃爾無乃不足於恕乎昔王子雍方於事上而
好下佞已介甫不幸亦近是乎此光所謂自信太
厚者也光昔從介甫游於諸書無不觀而特好孟
子與老子之言今得君得位而行其道是宜先其
所美必不先其所不美也孟子曰仁義而已矣何
必曰利又曰為民父母使民盻盻然將終嵗勤動
不得以飬其父母又稱貸而益之惡在其為民父
母也今介甫為政首置條例司大講財利之事又
命薛向行均輸法於江淮欲盡奪商賈之利又分
遣使者散青苖於天下而收其息使人人愁痛父
子不相見兄弟妻子離散此豈孟子之志乎老子
曰天下神器不可為也為者敗之執者失之又曰
我無為而民自化我好静而民自正我無事而民
自富我無欲而民自樸又曰治大國若烹小鮮今
介甫為政盡變更祖宗舊法先者後之上者下之
右者左之成者毀之弃者取之矻矻焉窮日力繼
之以夜而不得息使上自朝廷下及田野内起京
師外周四海士吏兵農工商僧道無一人得襲故
而守常者紛紛擾擾莫安其居此豈老氏之志乎
介甫緫角讀書白頭秉政乃盡弃其所學而從今
世淺丈夫之謀乎古者國有大事謀及卿士謀及
庶人成王戒君陳曰有廢有興出入自爾師虞庶
言同則繹詩云先民有言詢于芻蕘孔子曰上酌
民言則下天上施上不酌民言則下不天上施自
古立功建事未有専欲違衆而能有濟者也使詩
書孔子之言不可信則已若猶可信則豈得盡弃
而不顧哉今介甫獨信數人之言而弃先聖之道
違天下人之心将以致治不亦難乎近者藩鎮大
臣有言散青苖錢不便者天子出其議以示執政
而介甫遽悻悻然不樂引疾臥家光被㫖為批答
見士民方不安如此而介甫乃欲辭位而去殆非
明主所以㧞擢委任之意故直叙其事以義責介
甫早出視事更新令之不便於民者以福天下其
辭雖樸拙然無一字不得其實者介甫不相識察
反督過之上書自辨至使天子自為手詔以遜謝
又使呂學士再三諭意然後乃出視事誠是也然
當速改前令之非者以慰安士民報天子之盛徳
今則不然更加忿怒行之愈急李正言青苗錢不
便詰責使分析吕司封傳語詳符知縣未散青苗
錢劾奏乞行勘會觀介甫之意必欲力戰天下之
人與之一决勝負不復顧義理之是非生民之憂
樂國家之安危光竊為介甫不取也光近䝉聖恩
過聴欲使之副貳樞府光竊惟居高位者不可以
無功受大㤙者不可以不報故輙敢申明去嵗之
論進當今之急務乞罷制置三司條例司及追還
諸路提舉常平廣惠倉使者主上以介甫為心未
肯俯從光竊念主上親重介甫中外羣臣無能及
者動静取捨唯介甫之為信介甫曰可罷則天下
之人咸被其澤曰不可罷則天下之人咸被其害
方今生民之憂樂國家之安危唯繫介甫之一言
介甫何忍必遂已意而不恤乎夫人誰無過君子
之過如日月之食過也人皆見之更也人皆仰之
何損於明介甫誠能進一言於主上請罷條例司
追還常平使者則國家太平之業皆復其舊而介
甫改過從善之美愈光大於前日矣於介甫何所
虧䘮而固不移哉光今所言正逆介甫之意明知
其不合也然光與介甫趣嚮雖殊大歸則同介甫
方欲得位以行其道澤天下之民光方欲辭位以
行其志救天下之民此所謂和而不同者也故敢
一陳其志以自逹於介甫以終益友之義其捨之
取之則在介甫矣詩云周爰咨謀介甫得光書儻
未賜弃擲幸與忠信之士謀其可否不可示諂諛
之人必不肯以光言為然也彼諂諛之人欲依附
介甫因縁改法以為進身之資一旦罷局譬如魚
之失水此所以挽引介甫使不得由直道行者也
介甫奈何徇此曹之所欲而不思國家之大計哉
孔子曰巧言令色鮮矣仁彼忠信之士於介甫當
路之時或齟齬可憎及失勢之後必徐得其力諂
諛之士於介甫當路之時誠有順適之快一旦失
勢必有賣介甫以自售者矣介甫將何擇焉國武
子好盡言以招人之過卒不得其死光常自病似
之而不能改也雖然施善人亦何憂之有用是故
敢妄發而不疑也属以辭避恩命未得請且病膝
瘡不得出不獲親侍言於左右而布陳以書悚懼
尤深介甫其受而聴之與罪而絶之或詬罵而辱
之與言於上而逐之無不可者光俟命而已
皇朝文鑑巻第一百十五
皇朝文鑑巻第一百十六
　書
　　　與吳相書　司馬　光
　　　荅司馬君實論樂書　范　鎭
　　　請杜醇先生入縣學書　王　安石
　　　荅韶州張殿丞書　王　安石
　　　荅叚縫書　王　安石
　　　荅呉孝宗論先志書　王　安石
　　　賀杜相公書　錢　彦逺
　　　上杜相公書　曾　鞏
　　　與孫司封書　曽　鞏
　　　上韓范二招討書　劉　弈
　　　　與呉相書　司馬　光
光愚戇迃僻自知於世無所堪可以是退伏散地
苟竊㣲禄以庇身保家而已近聞道路之人自京
師來者多云相公時語及姓名或云亦嘗有所薦
引未知虗實光自居洛以來仕宦之心乆已杜絶
在少壯之時猶不如人況年垂六十鬢髪皓然視
昏聴重齒落七八精神衰耗豈復容有干進之心
但以從遊之乆今日特䝉齒記感荷知己之恩終
身豈敢忘哉顧惟相公冨貴顯榮豐備已極光踈
冗之人無一物可以為報唯忠信之言庶幾仰醻
盛徳之萬一耳伏惟明主歷選周行登用人傑以
毗元化以光不敢忘知己之心知相公必不輕孤
於明主也竊見　國家自行新法以來中外恟恟
人無愚智咸知其非州縣之吏困於煩苛以夜繼
晝棄置實務崇飾空文以刻意為能以欺誣為才
閭閻之民迫於誅歛人無貧富咸失作業愁怨流
離轉死溝壑聚為盗賊日夜引領冀朝廷之覺寤
弊法之變更凡幾年于兹矣相公聰明豈得不聞
之邪今府庫之實耗費殆竭倉廩之儲僅支數月
民間貲産朝不謀夕而用度日廣掊歛日急河北
京東淮南蠭起之盗攻剽城邑殺掠官吏官軍已不
能制矣若不幸復有方二三千里之水旱蟲蝗所
在如是其為憂患豈可勝諱哉此安得謂之細事
保其必無而恬然不以為意乎賈誼當漢文之世
以為譬如抱火厝之積薪之下而寢其上火未及
然因謂之安若當今日必謂之火已然而安寢自
若者也昔周公勤勞王家坐以待旦䟦胡㚄尾羽
敝口瘏終能為周家成太平之業立八百之祚身
為太師名播無窮子孫奄有龜䝉與周升降王夷
甫位宰輔不思經國専欲自全置二弟於方鎮以
為三窟及晉室阽危身亦不免然則聖賢之心豈
(志/皆)身徇物不自為謀哉蓋以國家興隆則身未有
不預其福者也顧衆人之識近而聖賢慮逺耳如
相公之用心固周公之用心也今若法弊而不更
民疲而不恤萬一䑕竊益多蠭蠆有毒則竊恐廟
堂之位亦未易安居雖復委逺機柄均逸外藩外
藩固非息肩之處乃至投簮解紱嘯傲東山東山
亦非高枕之(也/地)然則相公今日救天下之急保國
家之安更無所與讓矣救急保安之道茍不罷青
苖免役保甲市易(法/之)息征伐之謀而欲求其成効
是猶惡湯之沸而益薪鼓槖欲適鄢郢而北轅疾
驅也所求必不果矣去此五者而不先别利害以
寤人主之心則五者不可得而去矣欲寤人主之
心而不先開言路則人主之心不可得而寤矣所謂
開言路者非如曏時徒下詔書使臣民言得失旣
而所言當者一無所施行又取其稍訐直者隨而
罪之此乃塞言路非開之也爲今之要在於輔佐
之臣朝夕啓沃唯以親忠直納諌爭廣聦明去壅
蔽為先務如是政令之得失下民之疾苦粲然無
所隠矣以聖主睿明之資有賢相公忠之助使讜
言日進下情上通則至治可指期而致弊法何難
去哉天難得而易失者時也今病雖已深猶未至
膏肓苟制治於未亂保邦於未危尚有返掌之易
失今不治遂為痼疾雖邴魏姚宋之佐將末如之
何必有噬臍之悔矣相公讀書從仕位至首相展
志行道正在此時苟志無所屈道無所失其合則
利澤施於四海其不合則令名高於千古丈夫立
身事君始終如此亦可以為無負矣光切於報徳
貪盡區區不覺辭多
　　　　答司馬君實論樂書　范　鎮
昨日辱書以為鎮不當為議狀是房庶尺律法始
得書􁑔然而懼曰鎮違羣公之議而下與匹士合
有不適中宜獲戾於朋友也既讀書乃釋然而喜曰
得君實之書然後决知庶之法是而鎮之議為不
謬庶之法與鎮之議於今之世用與不用未可知
也然得附君實之書傳於後世之人質之故終之
以喜也君實之疑凡五而條目又十數安敢不盡
言解之君實曰漢書傳於世乆矣更大儒甚衆庶
之家安得善本而有之是必謬為脱文以欺於鎮
也是大不然鎮豈可欺哉亦以義理而求之也春
秋夏五之闕文禮記玉藻之脱簡後人豈知其闕
文與脱簡哉亦以義理而知之也猶鎮之知庶也
豈可逆謂其欺而置其義理哉又云一黍之起於
劉子駿班孟堅之書為冗長者夫古者有律矣未
知其長幾何未知其空徑幾何未知其容受幾何
豈可直以千二百黍置其間哉宜起一黍積而至
一千二百然後滿故曰一黍之起積一千二百黍
之廣其法與文勢皆當然也豈得為冗長乎若如
君實之説以尺生律漢書不當先言本起黄鍾之
長而後論用黍之法也若爾是子駿孟堅之書不
為冗長而反為顛倒也又云積一千二百黍之廣
是為新尺一丈二尺者君實之意以積為排積之
積廣為一黍之廣而然邪夫積者謂積於管中也
廣者謂所容之廣也詩云乃積乃倉孟康云空徑
之廣是也又云孔子曰必也正名乎者此孔子教
子路以正衛之父子君臣之名分豈積與廣之謂
邪又云古人制律與尺量權衡四器者以相參校
以為三者苟亡得其一存則三者從可推也者是
也又云黍者自然之物有常而不變者亦是也古
人之慮後世其意或當如是然古以律生尺古人
之意既知黍之於後世可以為尺豈不知黍之於
後世亦可為律而故於其法為相戾乎若如君實
之説則是古人知一而不知二也知彼而不知此
也又云徑三分圍九分者數家之大要不及半分
則棄之也者今三分四釐六毫其圍十分三釐八
毫豈得謂不及半分而棄之哉漢書曰律容一龠
得八十一寸謂以九分之圍乗九寸之長九九而
八十一也今圍分之法既差則新尺與量未必是
也如欲知庶之量與尺合姑試驗之乃可又云權
衡與量据其容與其重必千二百黍而後可至於
尺法止於一黍為分無用其餘若以生於一千二
百是生於量也且夫黍之施於權衡則由黄鍾之
重施於量則由黄鍾之龠施於尺則由黄鍾之長
其實皆一千二百也此皆漢書正文也豈得謂一
黍而為尺邪豈得謂尺生於量邪又云庶言太常
樂太高黄鍾適當古之仲吕不知仲吕者果后䕫
之仲吕邪開元之仲吕耶若開元之仲吕則安知
今之太高非昔之太下者此正是不知聲者之論
也無復議也又云方響與笛里巷之樂庸工所為
不能盡得律吕之正者是徒知古今樂器之名為
異而不知其律與聲之同也亦無復議也就使得
真黍用庶之法制為律吕無忽㣲之差乃黄帝之
仲吕也豈直后䕫開元之云乎書曰律和聲方舜
之時使䕫典樂猶用律而后能和聲今律有四釐
六毫之差以為適然而欲以求樂之和以副朝廷
制作之意其可得乎其可得乎太史公曰不附青
雲之士則不能成名君實欲成其名而知所附矣
惟其是而附之則可其不是而附之安可哉諺曰
抱橋柱而浴者必不溺君實之議無乃為浴者類
乎君實見咨不敢不為此諓諓也不宣鎮再拜
　　　　請杜醇先生入縣學書　王　安石
人之生乆矣父子夫婦兄弟賓客朋友其倫也孰
持其倫禮樂刑政文物數制事為其具也其具孰
持之為之君臣所以持之也君不得師則不知所
以為君臣不得師則不知所以為臣為之師所以
并持之也君不知所以為君臣不知所以為臣人
之類其不相賊殺以至於盡者非幸歟信乎其為
師之重也古之君子尊其身耻在舜下雖然有鄙
夫問焉而不敢忽歛然後其身似不及者有歸之
以師之重而不辭曰天之有斯道固將公之而我
先得之得之而不推餘於人使同我所有非天意
且有所不忍也安石得縣於此踰年矣方因孔子
廟為學以教養縣子弟願先生留聴而賜臨之以
為之師安石與有聞焉伏惟先生不與古之君子
者異意也幸甚
　　　　答韶州張殿丞書　王　安石
伏䝉再賜書示及先君韶州之政為吏民稱誦至
今不絶傷今之士大夫不盡知又恐史官不能記
載以次前丗良吏之後此皆不肖之孤言行不足
信於天下不能推揚先人之緒功餘烈使人人得
聞知之所以夙夜愁痛疚心疾首而不敢息者以
此也先人之存安石尚少不得備聞爲政之迹然
甞侍左右尚能記誦教誨之餘蓋先君所存甞欲
大潤澤於天下一物枯槁以爲身羞大者旣不得
試巳試乃其小者耳小者又將泯没而無傳則不
肖之孤罪大釁厚矣尚何以自立於天地之間耶
閤下勤勤惻惻以不傳爲念非夫仁人君子樂道
人之善安能以及此自三代之時國各有史而當
時之史多世其家往往以身死職不負其意蓋其
所傳皆可考據後既無諸侯之史而近世非尊爵
盛位雖雄竒雋烈道徳滿衍不幸不為朝廷所稱
輙不得見史而執筆者又雜出一時之貴人觀其
在廷論議之時人人得講其然不尚或以忠為邪
以異為同誅當前而不慄訕在後而不羞苟以饜
其忿好之心而止耳而況隂挾翰墨以裁前人之
善惡疑可以貸褒似可以附毀往者不能訟當否
生者不得論曲直賞罰謗譽又不施其間以彼其
私獨安能無欺於冥昧之間邪善既不盡傳而傳
者又不可盡信如此唯能言之君子有大公至正
之道名實足以信後世者耳目所遇一以言載之
則遂以不朽於無窮耳伏惟閤下於先人非有一
日之雅餘論所及無黨私之嫌苟以發潜徳為己
事務推所聞告世之能言而足信者使得論次以
傳焉則先君之不得列於史官豈有恨哉
　　　　答叚縫書　王　安石
安石在京師時嘗為足下道曾鞏善屬文未嘗及
其為人也還江南始熟而慕焉友之又作文粗道
其行惠書以所聞詆鞏行無纎完其居家親友惴
畏焉怪安石無文字規鞏見謂有黨果哉足下之
言也鞏固不然鞏文學論議在安石交游中不見
可敵其心勇於適道殆不可以刑禍利禄動也父
在困厄中左石就養無虧行家事銖髪以上皆親
之父亦愛之甚嘗曰吾宗敝所賴者此兒耳此安
石之所見也若足下所聞非安石之所見也鞏在
京師避兄而舍此雖安石亦罪之也冝足下之深
攻之也於罪之中有足矜者顧不可以書傳也事
固有迹然而情不至是者如不循其情而誅焉則
誰不可誅邪鞏之迹固然邪然鞏為人弟於此不
得無過但在京師時未深接之還江南又既往不
可咎未嘗以此規之也鞏果於從事少許可時時
出於中道此則還江南時嘗規之矣鞏聞之輙矍
然鞏固有以教安石也其作懐友書兩通一自藏
一納安石家皇皇焉求相切劘以免於悔者略見
矣嘗謂友朋過差未可以絶故且規之規之從則
已故且為文字自著見然後已邪則未嘗也凡鞏
之行如前之云其既往之過亦如前之云而已豈
不得為賢者哉天下愚者衆而賢者希愚者固忌
賢者賢者又自守不與愚者合愚者加怨焉挾忌
怨之心則無之焉而不謗君子之過於聴者又傳
而廣之故賢者常多謗其困於下者尤甚勢不足
以動俗名實未加於民愚者易以謗謗易以傳也
凡道鞏之云云者固忌固怨固過於聴者也家兄
未嘗親鞏也顧亦過於聴耳足下乃欲引忌者怨
者過於聴者之言懸㫁賢者之是非甚不然也孔
子曰衆好之必察焉衆惡之必察焉孟子曰國人
皆曰可殺未可也見可殺焉然後殺之匡章通國
以為不孝孟子獨禮貌之以為孝孔孟所以為孔
孟者為其善自守不惑於衆人也如惑於衆人亦
衆人耳烏在其為孔孟也足下姑自重毋輕議鞏
　　　　答吴孝宗論先志書　王　安石
安石辱書又示以先志而怪安石尚有欲為吾弟
道者責以一言盡之吾弟所為書博矣所欲為吾
弟道者非可以一言盡然吾弟自以為才不及子
貢而所言皆子貢所欲聞於孔子而不得者也則
安石有欲為吾弟道者可勿怪也積憂久病廢學
疲懶書不能逮意知己就試國學隆暑自愛他俟
試罷見過面盡
　　　　賀杜相公書　錢　彦逺
聞國家輕重在賢材賢材得失在宰相國雖甚危
盗賊充斥水旱薦臻囂囂若不澹使賢材登用此
不足憂適以起其治爾國雖甚安倉廩充實兵甲
衅藏於府庫使賢材隠匿此是宜憂亂將成矣然
賢材有小大道義有取舍唯執政者器使而禮進
之俾上下出處當其分輔弼之職畢矣始漢唐初
蕭何曹參房喬杜如晦為之虗已䧏意得人尤盛
風迹逮同三代暨季末昬錯則張禹崔烈桞璨裴
贄挾姧竊寵樹朋黨償恩讎賢材恥之相與逃去
若卓茂葛亮司空圖李巨川之徒彷洋隂拱或徇
豪傑以攄快其藴是廼宰相之過也嗚呼生民何
辜也得失禍福繫之二三君子歟明公天與直氣
繇黄綬歷中外凡四十年至三公情偽險阻嘗之
矣綱紀故事練之矣古今治亂詳之矣前此為樞
密使時天下固以想聞風采士類依為盟主者誠
以文武吏士老儒新進見公者公悉能判白精粗
人人自以各盡其意今公為相實社稷宗廟神靈
開誘上心所致然公此舉繫四海安危故誕告之
日無賢不肖搏手相慶而彦逺獨懼焉何也公視
今賢材果盡用乎天下事果盡正乎則公宜不次
擢人夙夜講議雖隷臺踈逺不遺爲本朝樹太平
基業奚止縛二胡人梟藁街息饑寒百姓盗弄兵
者夫設循嘿守常曰已安已治女輩當束之高閣
昔賢材顒顒待公及公復不顧望絶矣君子哉固
窮且死萬一姧雄事未可究彦逺懼者此也唯受
恩最深敢用常禮圜牘引虗辭諛公小人也頗因
古義以獻且知不言負公矣言不行亦在公矣
　　　　上杜相公書　曾　鞏
聞夫宰相者以己之材爲天下用則用天下而不
足以天下之材爲天下用則用天下而有餘古之
稱良宰相者異焉知此而已矣舜嘗為宰相矣稱
其功則曰舉八元八凱稱其徳則曰無為者其舜
也歟卒之為宰相者無與舜比也則宰相之體其
亦可知也已或曰舜大聖人也或曰舜逺矣不可
尚也請言近近可言者莫若漢與唐漢之相曰陳
平對文帝曰陛下即問决獄責廷尉問錢榖責治
粟内(對/史)周勃曰且陛下問長安盗賊數又可强對
邪問平之所以為宰相者則曰使卿大夫各得任
其職也觀平之所自任者如此而漢之治莫盛於
平為相時則其所守者可謂當矣降而至於唐唐
之相曰房杜當房杜之時所與共事則長孫無忌
岑文本主諫諍則魏鄭公王珪振綱維則戴胄劉
洎持憲法則張元素孫伏伽用兵征伐則李勣李
靖長民守土則李大亮其餘爲卿大夫各任其事
則馬周温彦博杜正倫張行成李綱虞丗南禇遂
良之徒不可勝數夫諫諍其君與正綱維持憲法
用兵征伐長民守土皆天下之大務也而盡付之
人又與人共宰相之任又有佗卿大夫各任其事
則房杜者何爲者邪考於其傳不過曰聞人有善
若已有之不以求備取人不以巳長格物隨能収
叙不隔卑賤而已卒之稱良宰相者必先此二人
然則著於近者宰相之體其亦可知也已唐以降
天下未嘗無宰相也稱良相者不過一二大節可
道語而已能以天下之材為天下用真知宰相體
者其誰哉數嵗之前閤下為宰相當是時人主方
急於致天下治而當世之士豪傑魁礨者相繼而
進雜遝於朝雖然邪者惡之庸者忌之亦甚矣獨
閤下奮然自信樂海内之善人用於世争出其力
以唱而助之惟恐失其所自立使豪傑者皆若素
繇門下以出於是與之佐人主立州縣學為累日
之格以勵學者農桑以損益之數爲吏陞黜之法
重名教以矯衰弊之俗變苟且以起百官衆職之
墜革任子之濫明賞罰之信一切欲整齊法度以
立天下之本而庶幾三代之事雖然紛而疑且排
其議者亦衆矣閤下復毅然堅金石之斷周旋上
下扶持樹植欲使其有成也及不合矣則引身而
退與之俱否嗚呼能以天下之材爲天下用(知/真)宰
相體者非閤下其誰哉使克其所樹立功徳可勝
道哉雖不克其志豈媿於二帝三代漢唐之爲宰
相者哉若鞏者誠鄙且賤然嘗從事於書而得聞
古聖賢之道每觀今賢傑之士角立並出與三代
漢唐相侔則未嘗不歎其盛也觀閤下與之反復
議論而更張庶事之意知後有聖人作救萬事之弊
不易此矣則未嘗不愛其明也觀其不合而散逐
消藏則未嘗不恨其道之難行也以歎其盛愛其
明恨其道之難行之心豈須臾忘其人哉地之相
去也千里世之相後也千載尚慕而欲見之況同
其時過其門牆之下也歟今也過閤下之門又當
閤下釋衮冕而歸非干名蹈利者所趨走之日故
敢道其所以然而并書雜文一編以為進拜之資
䝉賜之一見焉則其願得矣噫賢閤下之心非繫
於見否也而復汲汲如是者蓋其欣慕之志而已
耳伏惟幸察
　　　　與孫司封書　曾　鞏
竊聞儂智高未反時已奪邕(邑字/一有)地而有之為吏者
不能禦因不以告皇祐三年邕有白氣起廷中江
水横溢司户孔宗旦以為兵象䇿智髙必反以書
告其將陳拱拱不聴宗旦言不已拱怒詆之曰司
户狂邪四年智高出横山略其寨人因其倉庫而
大賑之宗旦又告曰事急矣不可以不戒拱又不
從凡宗旦之於拱以書告者七以口告者多至不
可數度拱終不可得意即載其家走桂州曰吾有
官守不得去吾親毋為與死也既行之二日智高
果反城中皆應之宗旦猶力守南門為書召隣兵
欲拒之城亡智高得宗旦喜欲用之宗旦怒曰賊汝
今立死吾豈可汙邪罵不絶口智高度終不可下
乃殺之當其初使宗旦言不廢則邕之禍必不發
發而吾有以待之則必無事使有此一善固不可
不旌況其死節堂堂如是而其事未白於天下比
見朝廷所寵贈南兵以來伏節死難之臣宗旦且
獨不與此非所謂曲突徙薪無恩澤焦頭爛額為
上客邪使宗旦初無一言但賊至而能死不去固
不可以無賞蓋先事以為備守城而保民者宜責
之陳拱非宗旦事也今猥令與陳拱同戮既遺其
言又負其節為天下賞善而罰惡為君子者樂道
人之善樂成人之美豈當如是邪凡南方之事卒
至於破十州覆軍殺將䘮元元之命竭山海之財
者其非變發於隠伏而起於倉卒也内外上下有
職事者初莫不知或隠而不言或忽而不備苟且
偷託以至於不可禦耳有一人先能言者又為世
所侵蔽令與罪人同罰則天下之事其誰復言耶
聞宗旦非獨以書告陳拱當時為使者於廣東西
者宗旦皆歷告之今彼既不能用懼重為已累必
不肯復言宗旦嘗告也為天下者使萬事已理天
下已安猶須力開言者之路以防未至之患況天
下之事其可憂者甚衆而當世之患莫大於人不
能言與不肯言而甚者或不敢言也則宗旦之事
豈可不汲汲載之天下視聴顯揚褒大其人以驚
動當世耶宗旦喜學易所為注有可采者家不能
有書而人或質問以易則貫穿馳騁至數十家皆
能言其意事祖母盡心貧幾不能自存好議論妻
功名甞與之接故頗知之則其所立亦非一時偶
然發也丗多非其在京東時不能自重至爲世所
指目此固一眚今其所立亦可贖矣鞏初聞其死
之事未敢决然信也前後得言者甚衆又得其弟
自言而聞祖袁州在廣東亦爲之言然後知其事
使雖有小差要其大㮣不誣也况陳拱以下皆覆
其家而宗旦獨先以其親遁則其有先知之効可
知也以其言之(必皆是/喜事未)則其有先言之効亦可知也
以閤下好古力學志樂天下之善又方使南方以
賞罰善惡為職故敢以告其亦何惜湏臾之聴尺
紙之議博問而極陳之使其事白固有補於天下
不獨一時為宗旦發也伏惟少留意焉如有未合
願賜還答
　　　　上韓范二招討書　劉　弈
弈皆荷二明公之恩顧而未嘗敢一言以干左右
者誠有謂也夫位卑者不得僣言識短者不可輕
議故雖胷中䊸鬱亦自釋之而已今有身與其事
心知不然又安得隠忍不言哉竊見歧府修北路
山城蓋上奉朝㫖乃有經度次招討之命即議繕
完計工數萬費材數千雖亦不甚廣然皆民力也
弈近從府尹往觀之府城北走二十里至山足乃
曲盤而上僅五里至山頂渉頂而行餘十里至今
議爲城之地行顧而周視羣山蔓延不絶極目如
浪按圖牒歧隴涇乾内郡環是山自涇而南及歧
六舍汧源而東抵奉天數百里所謂山者但土坡
高原耳非若嵩華終南之有懸崖石壁絶頂孤峰
之爲限也今所議者歧及涇之一路耳戎馬必欲
自北而南旁出可作數十路高者平之下者增之
峻者盤曲之澗者橋梁之皆人力所能爲也加之
是城不可屯軍馬既無軍馬賊至則不守也雖能守之賊由
他道而來無所難也恭惟二明公居秦居慶皆嘗
作城人尚以為勞其如秦之城州城也大而壯之
使賊無逼視之心大順城邉寨也屯軍境上壯我
邉防是雖勞而有益也今中道作城無軍馬以守
而賊又有佗路可行是城之為無益也明矣役已
困之民為無益之事於今豈宜哉今作此城蓋為
歧之計也弈以謂為歧之計不若此歧之為府城
郭民人比雍則三分損一倉廩之實帑藏之積監酒
之利與雍均舡場竹監鐡冶雍無之造作兵器供
應邉湏諸郡不及焉民之室比闗中内郡亦號冨
饒其地形南西北皆山險獨東去為坦途必若邉
城失守賊無後顧之慮長驅而來賊之詣歧有道
路之勞不若詣雍之易也若雍之有備則歧為易
下也以歧今日之備賊至則破何者無兵也無戰
具也無是二者則民不固也前日定川之役人甚
不寜閭閻間無賴軰往往有妖言者弈嘗私自思
之以謂朝廷與招討得非知歧為自安不足備也
今而觀之尚使中道作城以禦冦是亦為歧之備
不為不至也弈以謂為歧之計莫若使有兵三五
千能執鋭被堅可使者有甲胄弧矢戈㦸皆稱之
有能將萬兵者一人在城中如此則賊雖大至歧
可守也今歧無是兵與器雖中道有數十城無益
也况為一城哉弈常患闗中民費財與力十官未
得其一今費工數萬費財數千郡邑畏威靡敢舒
緩其間督促鞭笞吏縁為姦不可勝紀而一無所
濟是誠可惜也朝廷命二明公専闗中之事其寄
亦已重矣二明公之憂思諒非不深矣計朝夕事
之大者萬端此但一小事耳故不足思且慮也明
公以為小歧之民以為大勞而有益於事雖大為
也勞而無益於事雖小不可為也闗中之事所以
多失者上輕之而不思下随之而不言增少而為
多積小以成大夫事難於謀始易於議終今此一
事其為無益也甚著其能辨之者亦甚衆而乃無
肯言者佗事可知也弈恃賴恩顧仰干聴覽願軫
思念如此言不至狂簡則望稍緩其期使有識者
閲而議之然後録其可否弈下情無任惶恐傾祈
之至

皇朝文鑑巻第一百十六
皇朝文鑑巻第一百十七
　書
　　　與(容/弟)季書　王　回
　　　上歐陽内翰書　蘇　洵
　　　上冨相公書　蘇　洵
　　　與兩浙安撫陳舎人薦士書
　　　　　　　　　　　　　　陳　襄
　　　與王介甫書　劉　攽
　　　與門下韓侍郎書　范　百禄
　　　　與(容/弟)季書　王　回
朝作荅書并五積散附沈丘人去比午方得所問
然得此書方知手力巳到來諸說事甚詳冒熱出
入誠不易然家居者亦豈能常占安候耶此古人
所以欲息其倦而竟無可息之地也廷參之微欲
行其私諱於長吏誠多觸忌齟齬處所疑者數端
皆有之矣然巳所據者禮律大意天下以爲俗而
有司以爲法矣使長吏賢邪安肯以此怒人使其不
賢耶亦安能以外法繩命官以罪也且不賢者苟
挾其勢求肆於下不止則將迫有司故入其辜以
死當是時爲有司者徒畏其怒而從之耶亦守其
所司而與之争耶與之争則彼蓄其怒或中以他
法如之何不與之争則獄情一反已為故入人死
罪又如之何試以輕重權之蓋就他法之中聊無
憾爾人生乗物而遊於百年歷觀古今所逢無治
亂所託無出處禍福之來莫不有命如惑者乃欲
以區區之力勝之故有邀福而福愈去避禍而禍
愈來蓋自然之禍福常伏於萬物之間逆理而得
之故於人謀為可憾也惟君子為循義而聴命故
禍福之來無可憾者何則義盡於已而命定於天
也汝之深敏讀此可以推見其餘矣更借一事為
汝證之昔春秋之世鄭最小國攝之晉楚之彊交
責互陵君臣遜媚猶不能自免及子産為相修其
國政馳辭執禮以當晉楚至於壞諸侯之館垣却
逆女之公子于野皆變其常度晉楚初忿銳氣以
臨之而其辭直禮明卒莫能屈也循義聴命其子
産之謂乎其天下禮律専於朝廷長吏臨其寮屬
雖或不悅敢遽肆其無道如春秋之晉楚哉晉楚
不能屈小國之子産憚其辭直爾人子於禮律之
内申其私諱非辭直歟而顧憚長吏之能屈
　　　　上歐陽内翰書　蘇　洵
洵布衣窮居常竊有歎以為天下之人不能皆賢
不能皆不肖故賢人君子之處於世合必離離必
合往者天子方有意於治而范公在相府冨公為
樞密副使執事與余公蔡公為諫官尹公馳騁上
下用力於兵革之地方是之時天下之人毛髮絲
粟之才紛紛然而起合而為一而洵也自度其愚
魯無用之身不足以自奮於其間退而養其心幸
其道之將成而可以復見於當世之賢人君子不
幸道未成而范公西冨公北執事與余公蔡公分
散四出而尹公亦失勢奔走於小官洵時在京師
親見其事忽忽仰天嘆息以為斯人之去而道雖
成不復足以為榮也既而自思念往者衆君子之
進於朝其始也必有善人焉推之今也亦必有小
人焉推之今世無復有善人也則已如其不然也
吾何憂焉姑養其心使其道大有所成而待之何
傷退而處十年雖未敢自謂其道有成矣然浩浩
乎其胷中若與曩者異而余公適有成功於南方
執事與蔡公復相繼登於朝冨公復自外入為宰
相喜且相賀以為道既已粗成而果將有以發之
也既又反而思其嚮之所慕望愛悦之而不得見
之者六人今將徃見之矣而六人者已有范公尹
公二人亡焉則又為之澘然出涕以悲嗚呼二人
者不可復見矣而所恃以慰此心者猶有四人也
則又以自解思其止於四人也則又汲汲欲一識
其面以發其心之所欲言而冨公又為天子之宰
相逺方寒士未可遽以言通於前余公蔡公逺者
又在萬里外獨執事在朝廷之間而其位差不甚
貴(叫呼/可以)扳援聞之以言飢寒衰老又痼而留之使
不克自致於執事之庭夫以慕望愛悦其人之心
十年而不得見其人已死如范公尹公二人者則
四人者之中非其勢不可遽以言通者何可以不
能自往而遽已也執事之文章天下之人莫不知
之然竊以為洵之知之特深愈於天下之人何者
孟子之文語約而意盡不為巉刻斬絶之言而其
鋒不可犯韓子之文如長江大河渾浩流轉魚鱉
蛟龍萬怪惶惑而抑遏蔽掩不使自露而人望見
其淵然之光蒼然之色亦自畏避不敢迫視執事
之文紆餘委備往復百折而條逹踈暢無所間㫁
氣盡語極急言竭論容與簡易無艱難勞苦之態
此三者皆㫁然自為一家之文也惟李翺之文其
味黯然而長其光油然而幽俯仰揖讓有執事之
態陸贄之文遣言措意切近的當有執事之實而
執事之才又自有過人者蓋執事之文非孟子韓
子之文而歐陽子之文也夫樂道人之善而不爲
謟者以其人誠足以當之也彼不知者則以爲譽
人以求其恱已也夫譽人以求其恱已洵亦不爲
也而其所以道執事光明盛大之徳而不自知止
者亦欲執事之知其知我也雖然執事之名滿於
天下雖不見其文而固巳知有歐陽子矣而洵也
不幸墮在草野泥塗之中而其知道之心又迃而
粗而欲徒手奉咫尺之書自託於執事將使執事
何從而知之何從而信之哉洵少年不學生二十
五年始知讀書從士君子遊年既已晚而不遂刻
意厲行以古人自期而視與已同列者皆不勝已
則遂以為可矣其多困益甚然後取古人之文而
讀之始覺其出言用意與已大異時復内顧自思
其才則又似夫不遂止於是而已者由是盡燒曩
時所為文數百篇取論語孟子韓子及他聖人賢
人之文而介然端坐終日以讀之者七八年方其
始也入其中而惶然博觀於其外而駭然以驚及
其久也讀之益精而其胷中豁然以明若人之言
固當然者然猶未敢自出其言也時既久胷中之
言日益多不能自制試出而書之已而再三讀之渾
渾乎覺其來之易矣然猶未敢以為是也近所為
洪範論史論凡六篇執事觀其如何嘻區區而自
言不知者又將以為自譽以求人之知己也惟執
事思其十年之心如是之不偶然也而察之
　　　　上冨相公書　蘇　洵
往年天子震怒出逐宰相選用舊臣堪付屬以天
下者使在宰府與天下更始而閤下之位實在第
三方是之時天下咸喜相慶以為閤下惟不為宰
相也故黙黙在此方今困而復起起而復為宰相而
又適值乎此時也不為而何為且吾君之意待之
如此其厚也不為而何以副吾君之望故咸曰後有下
令而異於他日者必吾冨公也朝夕而待之跂首
而望之然而不獲聞也戚戚然而疑嗚呼其弗獲
聞也必其逺也進而及於京師亦無聞焉不敢以
疑猶曰天下之人如此其衆也數十年之間如此
其不變也皆曰賢人焉或者彼其中則有説也而
天下之人未始見也然不能無憂蓋古之君子愛
其人也則憂其無成且嘗聞之古之君子相是君
也與是人也皆立於朝則使其君皆知其為人皆善
者也而後無憂且一人之身而欲擅天下之事雖
見信於當世而同列之人一言而疑之則事不可
以成今夫政出於他人而不懼事不出於已而不
忌是二者惟善人為能然猶欲得其心焉若夫衆
人政出於他人而懼其害己事不出於已而忌其
成功是以有不平之心生夫或居於吾前或立於
吾後而皆有不平之心焉則身危故君子之處於
其間也不使之不平於我也周公坐於明堂以聴
天下而召公惑何者天下固惑乎大也召公猶未
能信乎吾之心也周公定天下誅管蔡告召公以
其志以安其身以及於成王故凡安其身者以安
乎周也召公之於周公管蔡之於周公二者亦皆
有不平之心焉以為周之天下周公將遂取之也
周公誅其不平而不可告語者告其可以告語者
而和其不平之心然則非其必不可告語者則君
子未始不欲和其心天下之人從士而至於卿大
夫宰相集處其上相之所為何慮而不成不能忍
其區區之小忿以成其不平之釁則害其大事是
以君子忍其小忿以容其小過而杜其不平之心
然後當大事而聴命焉且吾之小忿不足以易吾
之大事也故寜小容焉使無芥蔕於其間古之君
子與賢者並居而同樂故其責之也詳不幸而與
不肖者偶不圖其大而治其細則闊逺於事情而
無益於當世故天下無事而後可與争此不然則
否昔者諸吕用事陳平憂懼計無所出陸賈入見
説之使交歡周勃平用其䇿卒得絳侯北軍之助
以滅諸㠯夫綘侯木强之人也非陳平致之而誰
也故賢　者致不賢者　非夫不賢者之能致賢
者也曩者　陛下即位之初冦萊公為相惟其側
有小人不能誅又不能與之無忿故終以斥去及
范文正公在相府又欲以嵗(盡/月)治天下事失於急
與不忍小忿故羣小人亦急逐去之一去遂不復
(子之下百官之上比其深謀逺慮必有所處而/用以殁其身伏惟閣下以不世出之才立於天)天
下之人猶未獲見洵西蜀之人也竊有志於今世
願一見於堂上伏惟閤下深思之無忽
　　　　與兩浙安撫陳舍人薦士書　陳　襄
襄伏聞執事按部東南首訪士民徳行襄謂股肱
近臣受主上顧託于外其志在於夙夜圖其所報
則莫若求賢拔士之務爲先然自昔觀風按俗之
臣可有行者今執事獨能軒然振舉其事此希闊
之盛美小子不任驩抃雖然但以旌旄之行所至
逡速獨眎獨聴不克盡天下之賢才又恐所部之
吏無告者有負執事上報君父之心襄雖愚所識
近丗四方豪傑之士於心遇執事之能推賢不敢
隱惜謹取其才行殊尤卓絶素與之交與所聞見
而知者敢以爲獻焉其已仕者四人有殿中丞致
仕胡瑗者博學通經負文武之道而適用不迂向
在江湖間興學養士凡十餘年弟子一千七百人
魁傑之士多出門下今年過六十而進徳未已有
舒州通判王安石者才性賢明篤於古學文辭政
事已著聞於時有潁州司法參軍劉彛者其人長
於才而篤於義其政與學皆通逹於體要有廬州合
肥縣主簿孫覺(材/者)質老成志於經學而浸究原本
觀其文辭或簡而能粹殿中丞胡瑗門人髙弟數
百而稱其賢瑗雖老其材尚可大用惜乎未有知
音者三人者皆賢者之資也將置之美地不拂其
所進以育成其美材可量也哉其在下者五人福
州候官縣陳烈者天性仁孝其材智超特學古明
道造大賢之域自慶曆初下第閉門潜心迨經十
餘年兩經科詔不應里選身服仁義郷閭宗之有
同縣鄭穆者明而好學深造於道其心氣仁正勇
於為義學博而文壯矣有揚州孫處者為性髙介
好古而志於道安貧不仕節行著聞凡為文辭必
臻於理有衢州江山縣周潁者剛義孝友及冠始
學卓有竒節而不畏强禦有烈士之氣有越州蕭
山縣吳孜者勇於為義少有聲律之學既而宗道
約心於理甘貧養親節義稍著彛烈穆襄之友
人也凡與並立於古人之域積二十年辛勤事業
足見其志使之得其志而行其道其補助國家豈
少哉若行已作事未敢極言俟執事見而知之可
也處潁孜襄所聞而知之者雖道業不及於二三
子然其行義皆足以取信於人抑亦國家偉材也
夫大賢之才難知亦難其才以四海之廣環而求
之尚恐未足充執事之所欲况止于一方與一州
其所得必狹矣襄遂敢廣引天下凡所知者以為
告也其次雖有樸茂磥砢之材行誼未著不敢以
聞尚觀其成其不知者尚在執事博而求之也執
事即日歸覲冕旒道民疾苦事外必有獻納補報
於上則無大乎斯事而無過乎斯人也君子之於
仕也所患無其道無其時無其位而不得與天下
賢才共濟之爾今執事既有其道又得其時與其
位而其所以共濟又有天下之賢才如是其不可
失也心急辭率伏惟執事留意詳采
　　　　與王介甫書　劉　攽
見所與曾公立書論青苗錢大意不覺悵惋仲尼
云聴訟吾猶人也必也使無訟乎聴訟而能判曲
直豈不為美然而聖人之意以無訟為先者貴息
争於未形也今百姓所以取青苗錢於官者豈其
人富贍飽足樂輸有餘於公以為名哉公私債負
逼迫取於已無所有故稱貸出息以濟其急介有
為政不能使民家給人足毋稱貸之患而特開設
稱貸之法以為有益於民不亦可羞哉甚非聖人
之意也自三代以來更歴秦漢治道駮雜代益澆
薄其取於民者百頭千緒周公之書有之而今無
者非實無之也推類言之名號不同而已矣若又
取周公所言以為未行而行之吾恐不但重複將
有四五倍蓰者矣一部周禮治財者過半其非治
財者未聞建行一語獨此一端守之堅如金石將
非識其小者近者歟今郡縣之吏方以青苗錢為
殿最又青苗錢未足未得催二税郡縣吏懼其黜
免思自救解其材者猶能小為方略以強民其下
者直以威力刑罰督迫之如此民安得不請安得
不納而謂其願而不可止者吾誰欺欺天乎凡人
臣之納説於時君勸其恭儉小心所謂道也莫不
逆耳難從及至勸其為利取財於民廣肆志意不
待辭之畢而喜矣故姦臣争以言財利求用不復
取逺古事言之在唐之時皇甫鏄裴延齡用此術
致位公相雖然二人者猶不敢避其聚歛之名不
如介甫直以周公聖人為證上則使人主無疑下
則使廷臣莫敢非若是乎周公之為桀跖嗃矢桁
楊椄槢也商鞅為秦變法其後夷滅張湯為漢變
法後亦殺一為法逆於人心未有保終吉者也且
朝廷取青苗之息専為備百姓不足至其盈溢能
以代貧下賦役乎府庫既滿我且見其不復為民
矣外之則尚武開斥境土内之則廣游觀崇益宫
室鄙語曰冨不學奢而奢自至自然之勢也介甫
一舉事其敝至此可無念哉可無念哉
　　　　與門下韓侍郎書　范　百禄
聖人之用天下冨而教之神而化之不可以已者
也不惠不迪而至於用刑不得巳者也夫以不得
巳之刑爲不可以巳之助則居此官者冝知此意
邪抑或　可以置此心而勿論也比來朝廷政事
大論議一切出於忠厚薄厭刀筆而以書生儒吏
處之此冝下民無知隂有一二蒙𬒳上德者矣百
禄無狀攝職以來夙夜孜孜竭其愚忠情法巨細
凡可生可殺之際與僚官平訂大理往返或至于
再三或至于四五纎悉曲折敢不盡心焉爾哉然
文書程渉三府職競覆覈交致其詳毫釐之間靡
不力詰而深研之嗚呼雖堯舜欽恤文武慎罰之
意宜無以加毫髮於此矣漢詔有之人有智愚官
有上下故使中外疑獄讞之廷尉廷尉以當附律
令聞上也民散久矣抵犯者多旬時斷獄無慮數
十百千其間豈能事事咸若上官之智邪人心不
同如其面焉有周有䟽趣尚不一抵犯者多一謂
之寛一謂之猛同一物耳而寛猛異耳則司刑之
官何術以處此中邪而必曰姑捨汝所學而從我
且不亦教玉人追琢玉哉大抵人之寛嚴亦性分
耳百禄又烏能自遷其性分而随上官之指趣乎
是以上煩明公毎於衆人賓客之前督過諄諄以
為大非而終不能奉教一二以自媿自詔也往者
阿丁之鬪殺劉巠之故殺溫公力不肯貸辭氣毅
然有司不敢抗衆人不復議百禄再白而不從則
再以書復之終見是而貸焉是時自朝廷至衆庶
未聞有曰范百禄頗知守官然皆欣欣焉多溫公
之能用人且聴善也二殺者貸而天下以為是百
禄豈不幸甚矣哉近日明公以阿党為阿丁告言
謀狀已明事不獲免為可殺而罪大理用法刑部
引例編管廣南之為太輕也任聰御札到後行刼
贓滿而不當謂之刑名疑慮也此二事者百禄實
嘗用心焉欲黙而不辨則惜聰與党之死欲辨而
理之則未免違公之論逆公之意雖然古人執法
有三經斷死而不渝者有抗直犯顔而不觀主威
者非但施之於守法而已實士君子事上之道當
然明公亦思得斯人與之恭承明主乎近世已無
如是之人矣得聞其語可也見其有心景行者可也
明公以道徳仁義之冨輔佐人主以天下生民為
己任欲為朝廷振紀綱致太平必不欲來者依違
從諛隨聲雷同苟利一身不忌殺人以蹈昔之用
　事者為後世笑侮之轍也是用布其區區而詳其
　所以然之説阿党心規阿丁之銀􁹳也因斧之而
　不殊丁呼而告人曰党殺我人執党曰我實謀其
　鈿子於是謀狀為明今疾其凶暴規貨之慝則死
　有餘辜論其被執之時便通謀情謀在其心終縁
　自吐考之於律得减所因處徒三年未為失斷凡
　言殺人者死蓋以已殺為文傷人及盗則抵􁎝也
　今被殺之人幸而不死行凶之婦偶亦自通本謀
　所以本部原情取舊比之重者擬送廣南編管决
　杖逺竄粗可懲姦合於堯舜流宥之法殆無足疑
　將何以加重於斯邪任聰去年四月一日受黄三
　結約欲行彊盗至三日昬時而刼寗新等家贓滿
　按御札三日巳時到縣雖是夕行刼在約束之後
　而其結謀實在旦日約束之前凡赦前御札將為
　約束指赦作過之人而聰之謀時適非指赦謹按
　嘉祐五年南郊赦文應赦前御札到後彊盗至死
　並决訖刺配廣南牢城八年及治平二年郊祀二
　赦則配海島雖加重於前而未盡變也是又　仁
　宗皇帝　英宗皇帝時韓冨二公故事也今朝廷
　論議决事比方且踵嘉祐治平故事尋二公所為
本部擬貸任聦自謂略法二公遺意豈當時之論
亦欲惠暴寛賊以害良民哉得非哀矜愚民寒飢
多辟而入於死也哉夫愚民所以然者仁人君子
反求諸已而後以罪諸民賦歛重也徭役繁也誅
求多也榷利廣也欲其無寒飢不可得寒且飢矣
欲其亡罪戾不可得此仁人君子所宜動心而求
究其本也若止浚其末而惟刑殺是務則秦之刑
非不嚴烏能弭勝廣之盗哉今不諱之朝樂聞鯁
言願遏其惡而宣之使下情無壅亦足以知今為
有道之世矣孔子謂季康子曰子為政焉用殺子
欲善而民善矣張釋之當髙廟玉環之坐而文帝
欲置之族諫曰假人盗長陵一抔土陛下將何以
加法邪夫使有司者治辠而不推原犯人之情不
測淺深之量不論輕重之序而一出於法則刀筆
吏足以供使令耳又何取於士大夫以儒術縁飾
為哉　今天子諒隂未言　太皇太后總聴萬事
慈明仁恕聴言盡下自二帝三王以來公卿大夫
有志之士未有遭逢如斯時者也有官守者不出
其位若見事有未然令有未便不一公言而脂韋
苟安恬養自殖不負明主無益生民乎百禄章既
上竊意萬一薄采以捄來事不謂明公力排而深
絀之又從而崇峭塹立峻法也豈百禄之言以人
廢耶其或思之未再邪如今之時周公養成王之
時也在易山下出泉之象曰䝉未知所之則顧所以
養之何如也夫䝉之所以養者正也養得其正則
聖人之功也周公養成王是也方其承師問道退
習而考於太傅道徳仁義日陳於前詩書禮樂日
盈於耳及其至也若出天性舉而措之横乎四海
是將萬化獨運萬事一斷豈不綽綽然有餘於聴
覽之間哉蓋不必屢上凶惡鋪陳情狀設有特㫖
而教之斷獄也此又非周公之所以為功也百禄
之於門下也公則有僚吏之聴私則有父執之奉
知奬待遇非他人比苟為熟視不敢盡言則豈明
公與百禄之志哉伏惟舍其戇狂而薄采其衷幸
甚
皇朝文鑑巻第一百十七
皇朝文鑑巻第一百十八
　書
　　　上梅直講書　蘇　軾
　　　上韓魏公論場務書　蘇　軾
　　　上文侍中論榷鹽書　蘇　軾
　　　黄州上文潞公書　蘇　軾
　　　與章子厚書　蘇　軾
　　　與李方叔書　蘇　軾
　　　上樞密韓太尉書　蘇　轍
　　　　上梅直講書　蘇　軾
軾每讀詩至鴟鴞讀書至君奭常竊悲周公之不
遇及觀史見孔子厄於陳蔡之間而絃歌之聲不
絶顔淵仲由之徒相與問答夫子曰匪兕匪虎率
彼曠野吾道非邪吾何為於此顔淵曰夫子之道
至大故天下莫能容雖然不容何病不容然後見
君子夫子油然而笑曰回使爾多財吾為爾宰夫
天下雖不能容而其徒自足以相樂如此乃今知
周公之冨貴有不如夫子之貧賤夫以召公之賢
以管蔡之親而不知其心則周公誰與樂其冨貴
而天子之所與共貧賤者皆天下之賢才則亦足
與樂乎此矣軾七八嵗時始知讀書聞今天下有
歐陽公者其為人如古孟軻韓愈之徒而又有梅
公者從之遊而與之上下其議論其後益壯始能
讀其文詞想見其為人意其飄然脫去世俗之樂
而自樂其樂也方學為對偶聲律之文求斗升之
禄自度無以進見於諸公之間來京師逾年未嘗
窺其門今年春天下之士羣至于禮部執事與歐
陽公實親試之誠不自意獲在第二既而聞之人
執事愛其文以為有孟軻之風而歐陽公亦以其
能不為世俗之文也而取焉是以在此非左右為
之先容非親舊為之請屬而嚮之十餘年間聞其
名而不得見者一朝為知已退而思之人不可以
苟冨貴亦不可以徒貧賤有大賢焉而為其徒則
亦足恃矣苟其僥一時之幸從車騎數十人使閭
巷小民聚觀而賛嘆之亦何以易此樂也傳曰不
怨天不尤人蓋優哉游哉可以卒嵗執事名滿天
下而位不過五品其容色溫然而不怒其文章寛
厚敦朴而無怨言此必有所樂乎斯道也軾願與
聞焉
　　　　上韓魏公論場務書　蘇　軾
軾得從宦於西嘗以為當今制置西事其大者未
便非痛整齊之其勢不足以久安未可以隨欹而
拄隨壊而補也然而其事宏闊浩汗非可以倉卒
輕言者今之所論特欲救一時之急解朝夕之患
耳往者寶元以前秦人之冨彊可知也中戸不可
以畆計而計以頃上戸不可以頃計而計以賦耕
於野者不願為公侯藏於民家者多於府庫也然
而一經元昊之變氷消火燎十不存三四今之所
謂冨民者嚮之僕隷也今之所謂蓄聚者嚮之殘
棄也然而不知昊賊之遺種其將永世而臣伏邪
其亦有時而不臣也以向之民力堅完百倍而不
能支以今之傷殘之餘而能辦者軾所不識也夫
平安無事之時不務多方優𥙿其民使其氣力渾
厚足以勝任縣官權時一切之政而欲一旦納之
於患難軾恐外憂未去而内憂乗之也鳯翔京兆
此兩郡者陜西之囊槖也今使有變則縁邊𬒳兵
之郡知戰守而巳戰而無食則北守而無財則散
使戰不北守不散其權固在此兩郡也軾官於鳯
翔見民之所最畏者莫若衙前之役自其家之甕
盎釡甑以上計之長役及十千郷戸及二十千皆
占役一分所謂一分者名為麋錢十千可辦而
其實者皆十五六千至二十千而多者至不可
勝計也科役之法雖始於上户然至於不足則
遞取其次最下至於家貲及二百千者於法皆
可科自近嵗以來凡所科者鮮有能大過二百千
者也夫為王民自甕盎釡甑以上計之而不能
滿二百千則何以為民今也及二百千則不免
焉民之窮困亦可知矣然而縣官之事嵗以二
千四百分為計所謂優輕而可以償其勞者不
能六百分而捕獲彊惡者願入焉擿發贓弊者
願入焉是二千四百分者衙前之所獨任而六
百分者未能純被於衙前也民之窮困又可知也
今之最便惟重難日損優輕日增則民尚可以生
此軾之所為區區議以官榷與民也其詳固已具
於府之所録以聞者從軾之説而盡以予民失錢
之以貫計者軾嘗粗較之嵗不過二萬失之於酒
課而償之於稅緡是二萬者未得爲全失也就使
為全失二萬均多補少要以共足此一轉運使之
所辦也如使民日益困窮而無告異日無以待倉
卒意外之患則雖復嵗得千萬無益於敗此賢將
帥之所畏也軾以為　陛下新御宇内方求所以
為千萬年之計者必不肯以一轉運使之所能辦
而易賢將帥之所畏況於相公才略冠世不牽於
俗人之論乃者變易茶法至今以為不便者十人
而九相公尚不顧行之益堅今此事至小一言可
决去嵗赦書使官自買木闗中之民始知有生意
嚮非相公果斷而力行必且下三司三司固不許
幸而許必且下本路本路下諸郡或以為可或以
為不可然後監司類聚其說而參酌之比復於朝
廷固已朞嵗矣其行不行又未可知也如此而民
何望乎方今山陵事起日費千金軾乃於此時議
以官榷與民其為迂闊取笑可知矣然竊以為古
人之所以大過人者惟能於擾攘急迫之中行寛
大閑暇久長之政此天下所以不測而大服也朝
廷自數十年以來取之無術用之無度是以民日
困官日貧一旦有大故則政出一切不復有所擇
此從來不革之過今日之所宜深懲而永慮也山
陵之功不過嵗終一切之政當(事/訖)而罷明年之春
則　陛下逾年即位改元之嵗(將/必)首行王道以風
天下及今使郡吏議之减定其數當復以聞則言
之今其時矣伏惟相公留意千萬幸甚
　　　　上文侍中論榷鹽書　蘇　軾
當今天下勲徳俱髙為　主上所倚信望實兼隆
為士民所責望受恩三世宜與社稷同憂皆無如
明公者今雖在外事有闗於安危而非職之所憂
者猶當盡力争之而况其事闗本職而憂及生民
者乎竊意明公必已言之而人不知若猶未也則
願効其愚頃者三司使章悙建言乞榷河北京東
鹽朝廷遣使按視召周革入覲已有成議矣悙之
言曰河北與陜西皆為邉防而河北獨不榷鹽此
祖宗一時之誤恩也軾以為陜西之鹽與京東河
北不同解池廣袤不過數十里既不可捐以予民
而官亦易以籠取青鹽至自虜中有可禁止之道
然猶法存而實不行城門之外公食青鹽今東北
循海皆鹽也其欲籠而取之正與淮南兩浙無異
軾在餘杭時見兩浙之民以犯鹽得罪者一嵗至
萬七千人而莫能止姦民以兵仗護送吏士不敢
近者常以數百人為輩特不為他盗故上下通知
而不以聞耳東北之人悍於淮浙逺甚平居椎剽
之姦常甲於它路一旦榷鹽則其禍未易以一二
數也由此觀之　祖宗以來獨不榷河北鹽者正
事之適宜耳何名為誤哉且榷鹽雖有故事然要
以為非王政也陜西淮浙既未能罷又欲使京東
河北隨之此猶患風痺人曰吾左臂既折矣右臂
何為獨完則以酒色伐之可乎今議者曰吾之法
與淮浙不同淮浙之民所以不免於私販而竈户
所以不免於私賣者以官之買價賤而賣價貴耳今
吾賤買而賤賣借如毎斤官以三錢得之則以四錢
出之鹽商私買於竈户利其賤耳賤不能减三錢竈
户均為得三錢也寜以予官乎將以予私商而犯法
乎此必不犯之道也此無異於兒童之見東海皆鹽
也苟民力之所及未有捨而不煎煎而不賣者也而
近嵗官錢常苦窘迫遇其急時百用横生以有限之
錢買無窮之鹽竈户有朝夕薪米之憂而官錢在朞
月之後則其利必歸於私販無疑也食之於鹽非
若飢之於五榖也五榖之乏至於節口并日而况
鹽乎故私販法重而官鹽貴則民之貧而懦者或
不食鹽往在浙中見山谷之人有數日食無鹽者
今將榷之東北之俗必不如往日之嗜鹹也而(官/望)
課之不虧踈矣且淮浙官鹽本輕而利重雖有積
滯官未病也今以三錢為本一錢為利自禄吏購
賞修築敖庾之外所獲無㡬矣一有積滯不行官
之所䘮可勝計哉失民而得財明者不為况民財
兩失者乎且禍莫大於作始作俑之漸至於用人
今兩路未有鹽禁也故變之難遣使㑹議經年而
未果自古作事欲速而不取衆議未有如今日者
也然猶持久如此以明作始之難也今既已榷之
矣則他日國用不足添價貴賣有司以為熟事行
半紙文書而决矣且明公能必其不添乎非獨明
公不能也今之執政能自必乎苟不可必則兩路
之禍自今日始夫東北之蠶衣𬒳天下蠶不可無
鹽而議者輕欲奪之是病天下也明公可不深哀
而速救之歟或者以爲朝廷旣有成議矣雖争之
必不從竊以爲不然乃者手實造簿方赫然行法
之際軾甞論其不可以告今太原韓公公時在政
府莫之行也而手實卒罷民頼以少安凡今執政
所欲必行者青苗助役市易保甲而巳其他猶可
以庻幾萬一或者又以爲明公將老矣若猶有所
争則其請老也難此又軾之所不識也使明公之
言幸而聽屈已少留以全兩路之民何所不可不
幸而不聴是議不中意其於退也尤易矣願少留
意軾一郡守也猶以為職之所當憂而冒聞於左
右明公其得已乎干凟威重俯伏待罪而已
　　　　黄州上文潞公書　蘇　軾
承以元功正位兵府備物典册首冠三公雖曾孫
之遇絶口不言而金縢之書因事自顯真古今之
異事　聖朝之光華也有自京師來轉示所賜書
教一通行草爛然使破甑弊帚復増九鼎之重軾
始得罪倉皇出獄死生未分六親不相保然私心
所念不暇及他但顧平生所存名義至重不知今
日所犯為已見絶於聖賢不得復為君子抑雖有
罪不可赦而猶可改也伏念五六日至于旬時終
莫能决輙復彊顏忍恥飾鄙陋之詞道疇昔之眷
以卜於左右遽辱還答恩禮有加豈非察其無他
而恕其不及亦如　聖天子所以貸而不殺之意
乎伏讀洒然知其不肖之軀未死之間猶可洗濯
磨治復入於道徳之場追申徒而謝子産也軾始
就逮赴獄有一子稍長徒步相隨其餘守舍皆婦
女㓜稚至宿州御史符下就家取文書州郡望風
遣吏發卒圍舡搜取老㓜㡬怖死既去婦女恚罵
曰是好著書書成何所得而怖我如此悉取燒之
比事定重復尋理十亡其七八矣到黄州無所用
心輙復覃思於易論語端居深念若有所得遂因
先子之學作易傳九巻又自以意作論語說五巻
窮苦多難夀命不可期恐此書一旦復淪没不傳
意欲寫數本留人間念新以文字得罪人必以為
凶衰不祥之書莫肯收藏又自非一代偉人不足
託以必傳者莫若獻之明公而易傳文多未有力
装寫獨致論語説五巻公退閑暇一為讀之就使
無足取亦足見其窮不忘道老而能學也軾在徐
州時見諸郡盗賊爲患而察其人多凶俠不遜因
以饑饉恐其憂不止於竊攘剽殺也輙草具其事
上之㑹有㫖移湖州而止家所藏書既多亡軼而
此書本以爲故紙糊籠篋獨得不燒籠破見之不
覺恍然如夢中事輙録其本以獻軾廢逐至此豈
敢復言天下事但惜此事粗有益於世既不復施
猶欲公知之此則宿昔之心掃除未盡者也公一
讀訖即燒之而已黄州食物賤風土稍可安既未
得去去亦無所歸必老於此拜見無期臨紙於邑
惟冀以時爲國自重
　　　與章子厚書　蘇　軾
春初辱書尋遞中栽謝不審得逹否比日機務之暇
起居萬福軾䝉恩如昨顧以罪廢之餘人所鄙惡雖
公不見棄亦不欲頻通姓名今兹復陳區區誠義有
不可已者軾在徐州日聞沂州丞縣界有賊何九郎
者謀欲刼利國監又有闞溫秦平者皆猾賊往來沂
兗間欲使人緝捕無可使者聞沂州葛墟村有桂棐
者家冨有心膽其弟岳坐與李逢往還配桂州牢城
棐雖小人而篤於兄弟當欲為岳洗雪而無由竊意其
人可使因令本州支使孟易呼至郡諭使自効以刷
門户垢汙苟有成績當為奏乞放免其弟棐願盡力
因出帖付與不逾月軾移湖州棐相送出境云公更
留兩月棐必有以自効今已去奈何軾語棐但盡力
不可以軾去而廢也苟有所獲當速以相報不以逺
近所在仍為奏乞如前約也是嵗七月二十七日棐使
人至湖州見報云已告捕獲妖賊郭先生等及得徐
州孔目官以下狀申告捕妖賊事如棐言不繆軾方
欲具始末奏陳棐所以盡力者為其弟也乞勘㑹其
弟岳所犯是與李逢往還本不與其謀者乞賜放免
以勸有功草具未上而軾就逮赴詔獄遂不果發今
者棐又遣人至黄州見報云郭先生等皆已訊治
得實行法久矣䝉恩授殿真因録其告捕始末以相
示原棐之意所以孜孜於軾者凡為其弟以曩言
見望也軾固不可以復有言矣然獨念愚夫小子
以一言感發猶能奮身不顧以遂其言而軾乃以
罪廢之故不為一言以負其初心獨不愧乎且其
弟岳亦豪健絶人者也徐沂間人鷙勇如棐岳類
甚衆若不收拾驅使令捕賊即作賊耳謂宜因事
勸奬使皆歆艶捕告之利懲創為盗之禍庶㡬少
變其俗今棐必在京師參班公可自以意召問其
始末特爲一言放免其弟岳或與一名目牙校鎮
將之類付京東監司驅使緝捕其才用當復過於
棐也此事至微末公執政大臣豈復治此但棐於
軾本非所部吏民而能自效者以軾爲不食言也
今旣不可言於朝廷又不一言於公是終不言矣
以此愧於心不能自巳可否在公獨願祕其事毋
使軾重得罪也徐州南北襟要自昔用武之地而
利國監去州七十里土豪百餘家金帛山積三十
六冶器械所産而兵衛㣲寡不幸有猾賊十許人
一呼其間吏兵皆棄而走耳散其金帛以嘯召無
賴烏合之衆可一日得也軾在郡時常令三十六
冶毎户㸃集冶夫數十人持挈槍刄每月兩衙於
知監之庭以示有備而已此地蓋常為京東豪猾
之所擬公所宜知因桂棐事輙復及之秋冷伏冀
為國自重
　　　　與李方叔書　蘇　軾
屢獲來教因循不一裁答悚息不已比日履兹秋
暑起居佳勝録示子駿行狀及數詩辭意整暇有
加於前得之極喜慰累書見責以不相薦引讀之
甚愧然其說不可不盡君子之知人務相勉於道
不務相引於利也足下之文過人處不少如李氏
墓表及子駿行狀之類筆勢翩翩有可以追古作
者之道至若前所示兵鑑則讀之終篇莫知所謂
意者足下未甚有得於中而張其外者不然則老
病昏惑不識其趣也以此私意猶冀足下積學不
倦落其華而成其實深願足下為禮義君子不願
足下豐於才而亷於徳也若進退之際不甚慎静
則於定命不能有毫髪增益而於道徳有丘山之
損矣古之君子貴賤相因先後相援固多矣軾非
敢廢此道平生相知心所謂賢者則於稠人中譽
之或因其言以考其實實至則名隨之名不可掩
其自為世用理勢固然非力致也陳履常居都下
逾年未嘗一至貴人之門章子厚欲一見終不可
得中丞傅欽之侍郎孫莘老薦之軾亦掛名其間
會朝廷多知履常者故得一官軾孤立言輕未嘗
獨薦人也爵禄廼人主所専宰相猶不敢必而欲
責於軾可乎東漢處士私相謚非古也殆似丘明
為素臣當得罪於孔門矣孟生貞曜蓋亦蹈襲流
弊不足法而况近相名字者乎甚不願足下類此等
也軾於足下非愛之深期之逺定不及此猶能察
其意否近秦少游有書來亦論足下近文益竒明
主求人如不及豈有終汨没之理足下但信道自
守當不求自至若不深自重恐䘮失所有言切而
盡臨紙悚息未即會見千萬保愛近夜眼昏不一
不一
　　　　上樞密韓太尉書　蘇　轍
轍生好為文思之至深以為文者氣之所形然文
不可以學而能氣可以養而致孟子曰我善養吾
浩然之氣今觀其文章寛厚宏博充乎天地之間
稱其氣之小大太史公行天下周覽四海名山大
川與燕趙間豪俊交游故其文踈蕩頗有竒氣此
二子者豈嘗執筆學為如此之文哉其氣充乎其
中而溢乎其貎動乎其言而見乎其文而不自知
也轍生十九年矣其居家所與游者不過其鄰里
郷黨之人所見不過數百里之間無髙山大野可
登覽以自廣百氏之書雖無所不讀然皆古人之
陳迹不足以激發其志氣恐遂汨没故决然捨去
求天下竒聞壯觀以知天地之廣大過秦漢之故
都恣觀終南嵩華之髙北顧黄河之奔流慨然想
見古之豪傑至京師仰觀天子宫闕之壯與倉廩
府庫城池苑囿之富且大也而後知天下之巨麗
見翰林歐陽公聴其議論之宏辯觀其容貎之秀
偉與其門人賢士大夫遊而後知天下之文章聚
乎此也太尉以才略冠天下天下之所恃以無憂
四夷之所憚以不敢發入則周公召公出則方叔
召虎而轍也未之見焉且夫人之學也不志其大
雖多而何為轍之來也於山見終南嵩華之髙於
水見黄河之大且深於人見歐陽公而猶以為未
見太尉也故願得觀賢人之光耀聞一言以自壯
然後可以盡天下之大觀而無憾者矣轍年少未
能通習吏事嚮之來非有取於斗升之禄偶然得
之非其所樂然幸得賜歸待選使得優游數年之
間將歸益治其文且學為政太尉苟以為可教而
辱教之又幸矣
皇朝文鑑巻第一百十八
皇朝文鑑卷第一百十九
　書
　　　代韓愈荅柳宗元示浩初序書
　　　　　　　　　　　　　　王　令
　　　與邵不疑書　王　令
　　　與趙大觀書　張　載
　　　與吕微仲書　張　載
　　　荅横渠張子厚書　程　顥
　　　荅人示奏草書　程　頥
　　　荅朱長文書　程　頥
　　　謝人求哀辭書　林　希
　　　上林秀州書　陳　師道
　　　與秦少游書　陳　師道
　　　上曾樞密書　陳　師道
　　　　代韓愈荅柳宗元示浩初序書
　　　　　　　　　　　　　　王　令
相别闊乆時得南方人道譽盛徳甚相爲慰快又
聞得子厚文皆雄辯彊據源淵衍長世之名文者
多矣未見如子厚右者也其間亦大有務辯而理
屈趨文而背實者然古之立言者未必皆不然亦
說詩者不以文害辭之一端也愈皆置之近有傳
送浩初序來者讀而駭之不知眞子厚作否也雖然
子厚素有之冝眞子厚作然反覆讀之益駭而疑
恐他人作然也不然子厚何見禍太甚邪來序稱
浮屠誠不可斥者往往與易論語合其性情奭然
不與孔子異道雖聖人復生不得而斥也子厚亦
不思哉夫易自乾坤以及未濟皆人道之始終賢
聖君子之出處事業至於次第配類莫不倫理故
孔子原聖人作卦之因是也其中則曰有天地然
後有萬物有萬物然後有男女有男女然後有夫
婦有夫婦然後有父子有父子然後有君臣有君
臣然後有上下有上下然後禮義有所錯夫婦之
道不可以不乆也故受之以恒主器莫若長子故
受之以震其下則曰漸女歸待男行也歸妹女之
終也未濟男之窮也而皆不若浮圖棄絶君臣拂
滅父子斷除夫婦之說論語二十篇大率不過弟
子問仁問政問忠之類爾于鬼神與死之類則皆
曰未能事人焉能事鬼未知生焉知死又非若浮
屠氏夸誕牽合於以塗瞽天下而云也不識子厚
謂與易論語合者何哉借如其中萬一偶竊吾聖
人之言則君子者遂不思其患而好學邪是猶敕
桀跖之誅以耳聞而目見有類夫堯也孔子曰如
有周公之才之美使驕且吝其餘不足觀也已况
又去夫婦父子而無萬一於周公之美者且子厚
謂愈所好者迹也而不知其石中有玉不知子厚
之學果中與迹異邪雖然子厚心仁義而手拔劒
以逐父兄謂其爲迹則亦可邪子厚亦患愈斥浮
圖以夷反爲之說曰將進盜跖惡來而賤季札由
余也嗚呼子厚又不思哉昔者孔子作春秋諸侯
用夷禮者則夷之若杞侯稱子是也若愈不得斥
浮圖以夷則孔子不得斥桓子以迹而不思其中
也聖如孔子者其取舎猶不免子厚之過邪又不
知子厚謂季札由余者皆若浮圖之拂君臣父子
邪不然則不也愈嘗探佛之說以擬議前世盛徳
者而皆無一得也若堯舜孔子者皆佛之甚有罪
者也以智者觀之不知堯舜孔子果當然邪(實/佛)
也自孔子死千數百嵗獨孟子卓然獨立今讀其
書則教人興利驅除龍蛇殺牛牲犬豕以養老祭
祀爾其大不與佛合者則若君子親親而仁民仁
民而愛物以堯舜之智不徧知物急先務也以堯
舜之仁不徧愛人急親賢也不能三年之䘮而緦
小功之察放飯流歠而問無齒决是之謂不知務
以是言之是孟子又異佛而得罪也甚矣且不
知子厚之讀堯舜孔孟之書也將讀而盡信之邪
抑徒取其一二而棄其十百也不然則孔佛不相
爲容亦已較然何獨子厚能容之也愈甞觀士之
不蹈道者一失於君則轉而之山林羣麋鹿終死
而不悔乃至有負石而自沉者以君子觀之是皆
薄於中而急於外者矣惜乎何至是哉今子厚雖
不幸擯棄於朝乃以不自能寛存以至於䧟夷狄
而不悔也薄於中而急於外在盛徳者雖不當然
然智者觀之不得無過也以求其不愛官不能爭
樂山水而嗜安閑者則治初之心尚可安於麋鹿
也必溺於虚髙之言而遺於人倫之大端其比於
負石而沉河者孰得哉愈甞笑今人之謂有智者
爲毁釋氏釋氏非毁之也譬之器然舊甞完而暴
鑠之謂爲毁也可矣其從來不爲器者是自然爾
豈人毁之邪此皆不知道者之言也自釋氏之說
入中國流千數百年其徒樹其說而枝葉者衆矣
烏知其有不取此以假彼者邪况人玩其說者常
名儒也孟子謂矢人豈不仁於凾人哉豈無意
邪正謂是也使佛之禍福可求其言可信其教等
於堯舜孔子而或上之則君子者先衆民而學且
行之矣伐彼善而固爲我異愈肯自爲之邪雖然
子厚猶謂愈爲之也子曰道不逺人爲釋氏者竟
不逺人耶謂爲聖人不得斥者果信然哉石中之
玉信何如也
　　　　與邵不疑書　王　令
冨貴矣何求而不得哉窮南之珠極西之玉山海
之犀象蜀里之錦楚南荆北之材天下之殊也然
皆水斷陸絶去其人嘗千萬有餘里然一日欲之
則無不如意而至前何其甚易如出於左右然哉
能不愛珍幣重寳以易之則其得如取耳故曰冨
貴矣何求而不得哉唯其不可得者士也士則有
窮而無求不可以貨取也賤而不屈不可以勢動
也行義以達死不可以力脅也世雖有冨貴假有
求而欲得之非其義也非其道也則其人亦往耶
世之藏珠玉象犀而衣錦以居荆楚之材者多矣
冨貴者皆是也而㓗完之人信篤之士不幸而世
不欲之假有欲之而可從者誰也斯語不敢講於
人乆矣甞聞閤下其所好惡爲與不爲殆有異於
世冨貴者而令雖不肖竊有意於古之士願學之
而昔者有一日之幸而閤下以令有姊以貧而不
嫁過時將金帶而資之時適無可親者則止矣世
之人靡靡方以竊禄從事而閤下乃獨恤人之孤
世之人方思得其所無而閤下乃散其所有以某之
甚賤才謀不足以禆左右之長譽說不足以取當
世之重不識閤下是誠何求哉信亦與長世之異
也故令且將終其所賜以實閤下之徳焉夫髙郵
小地是以勢不能分髙以借人力不能舉重以與
士也亦明矣而一時之人勢力出閤下者猶衆然
不之彼而之此去有餘而就不足以求之良以閤
下之所好惡而爲與不爲者與世之冨貴者異也
異日閤下甞有以賜之而令辭不從今則謁之而
閤下之所得士自信如此難有也
　　　　與趙大觀書　張　載
載啓不造誨席逾年仰懷温諭三反朝夕仲冬漸
寒恭惟使職公餘寢興百順辱書恵顧欽佩加䘏
兼聆被㫖邉幹行李勤止載抱愚守迷未厭山僻
脩慝免過弗能固無暇撰述空自言說鄙謬竊甞
病孔孟既沒諸儒囂然不知反約窮源勇於苟作
持不迨之資而急知後世明者一覽如見肺肝然
多見其不知量也方且創艾其弊黙養吾誠所患
日力不足而未果它爲也辱問及之不識明賢謂
之然否更賜提耳幸甚未由前拜恭惟尊所聞力
所逮淑愛自厚以需大者之來不勝切切
　　　　與吕微仲書　張　載
浮屠明鬼謂有識之死受生循環亦出莊說之流
遂厭苦求免可謂知乎以人生爲妄見可謂知人
乎天人一物輙生取捨可謂知天乎孔孟所謂天
彼所謂道者惑者指游䰟爲變爲輪回未之思也
大學當先知天德知天德則知聖人知鬼神今浮
屠極論要歸必謂生死轉流非得道不免謂之悟
道可乎悟則有命有義均死生一天人推知晝夜
道隂陽體之不二自其說熾傳中國儒者未容窺
聖學門牆巳爲引取淪胥其間指爲大道乃其俗
逹之天下致善惡知愚男女臧獲人人著信使英
才間氣生則溺耳目恬習之事長則師丗儒崇尚
之言遂冥然被驅因謂聖人可不脩而至大道可
不學而知故未識聖人心已謂不必事其迹未見
君子志已謂不必事其文此人倫所以亦察庶物
所以不明治所以忽徳所以亂異言滿耳上無禮
以防其僞下無學以稽其弊自古淫詖邪遁之詞
翕然並興一出於佛氏之門者千五百年向非獨
立不懼精一自信有大過之才何以正立其間與
之較是非計得失來簡見發狂言當爲浩歎所恨
不如佛氏之著明也未盡更冀開諭傾俟
　　　　荅橫渠張子厚先生書　程　顥
承教諭以定性未能不動猶累於外物此賢者慮
之熟矣尚何俟小子之言然甞思之矣敢貢其說
於左右所謂定者動亦定静亦定無將迎無内外
苟以外物爲外牽已而從之是以已性爲有内外
也且以性爲隨物於外則當其在外時何者爲在
内是有意於絶外誘而不知性之無内外也既以
内外爲二本則又烏可遽語定哉及天地之常以
其心普萬物而無心聖人之常以其情順萬事而
無情故君子之學莫若櫎然而大公物來而順應
易曰貞古悔亡憧憧往來朋從爾馬苟規規於外
誘之除將見滅於東而生於西也非惟日以不足
顧其端無窮不可得而除也人之情各有所蔽故
不能適道大率患在於自私而用智自私則不能
以有爲爲應迹(物/一件)用智則不能以明覺爲自然
今以惡外物之心而求照無物之地是反鑑而索
照也易曰艮其背不獲其身行其庭不見其人盂
氏亦曰所惡於智者爲其鑿也與其罪外而是内
不若内外之兩忘也兩忘則澄然無事矣無事則
定定則明明則尚何應物之爲累哉聖人之喜以
物之當喜聖人之怒以物之當怒是聖人之喜怒
不繫於心而繫於物也是則聖人豈不應於物哉
烏得以從外者爲非而更求在内者爲是也今以
自私用智之喜怒而視聖人喜怒之正爲如何哉
夫人之情易發而難制者惟怒爲甚第能於怒時
遽忘其怒而觀理之是非亦可見外誘之不足惡
而於道亦思過半矣心之精微口不能宣加之素
拙於文辭又吏事怱怱未能精慮當否佇報然舉
大要亦當近之矣道近求逺古人所非惟聦明裁
之
　　　　荅人示奏草書　程　頥
辱示奏藁足以見仁人君子愛民之心深切如此
欽服欽服子弟言勉公以速且堅何可已也然於
愚意有未安者敢布左右觀公之意専以畏亂爲
主頥欲公以愛民爲先力言百姓飢且死丐朝廷
哀憐因懼將爲冦亂可也不惟告君之體當如是
事勢亦冝爾公方求財以活人祈之以仁愛則當
輕財而重民懼之以利害則將恃財以自保古之
時得丘民則得天下財散則人聚後世苟私利於
目前以兵制民以財聚衆聚財者能守保民者爲
迃秦漢而下莫不然也竊慮廟堂諸賢未能免此
惟當以誠意感動覬其有不忍之心而已淺見無
取惟公裁之
　　　　荅朱長文書　程　頥
相去之逺未知何日復爲會合人事固難前期也
中前奉書以足下心虚氣損奉勸勿多作詩文而
見荅之辭乃曰爲學上能探古先之陳迹綜羣言
之是非欲其心通而黙識之固未能也又曰使後
人見之猶庶幾曰不忘乎善也苟不如是誠懼沒
世而無聞焉此爲學之未冝兄之見責也使吾日聞
夫子之道而忘乎此豈不善哉此疑未得爲至當
之言也頥於朋友間其問不切者未嘗輒語也以
足下處疾罕與人接渇聞議論之益故因此可論
而爲吾弟盡其說庶幾有小補也向之云無多爲
文與詩者非止爲傷心氣也直以不當輕作爾聖
賢之言不得已也蓋有是言則是理明無是言則
天下之理有闕焉如彼耒耜陶冶之器一不制則
生人之道有不足矣聖賢之言雖欲已得乎然其
包涵盡天下之理亦甚約也後之人始執卷則以
文章爲先平生所爲動多於聖人然有之無所補
無之靡無所闕乃無用之贅言也不止贅而已既
不得其要則離眞失正反害於道必矣詩之盛莫
如唐唐人善論文莫如韓愈愈之所稱獨髙李杜
二子之詩存者千篇皆吾弟所見也可考而知矣
苟足下所作皆合於道足以輔翼聖人爲教於後
乃聖賢事業何得爲學之末乎頥何敢以此奉責
又言欲使後人見其不忘乎善人能爲合道之文
者知道者也在知道者所以爲文之心乃非區區
懼其無聞于後欲使後人見其不忘乎善而已此
乃世人之私心也夫子疾沒世而名不稱焉疾沒
身無善可稱云爾非謂疾無名也名者可以厲中
人君子所存非所汲汲又云上能探古先之陳迹
綜羣言之是非欲其心通黙識固未能也夫心通
乎道然後能辨是非如持權衡以較輕重孟子所
謂知言是也揆之以道則是非了然不待精思而
後見也學者當以道爲本心不通於道而較古人
之是非猶不持權衡而酌輕重竭其目力勞其心
智雖使時中亦古人所謂億則屢中君子不貴也
臨紙遽書(思繹四字/一下有不復)故言無次序(改勿訝五字/一下有多注)
辭過煩矣理或未安却請示下足以代靣話
　　　　謝人求哀辭書　林　希
希白甞聞君子無苟於人患其非情也昔孔子猶
曰吾惡夫涕之無從而不脱驂而弔其亦苟也希於
某氏之葬爲非其故不得與執紼之後使爲之辭
其將何情以稱哀之無從小人所不敢爲者何足
以辱命
　　　　上林秀州書　陳　師道
宗周之制士見于大夫卿公介以厚其別詞以正
其名贄以効其情儀以致其敬四者備矣謂之禮
成士之相見如女之從人有願見之心而無自行
之義必有紹介爲之前焉所以別嫌而愼微也故
曰介以厚其别名以舉事詞以導名名者先王所
以定名分也名正則詞不悖分定則民不犯故曰
詞以正其名言不足以盡意名不可以過情又爲
之贄以成其終故授受焉介以通名儐以將命勤
亦至矣然因人而後逹也禮莫重於自盡故祭主
於盥婚主於迎賔主於贄故曰贄以効其情誠發
于心而諭于身逹于容色故又有儀焉詞以三請
贄以三獻三揖而升三拜而出禮煩則泰簡則野
三者禮之中也故曰儀以致其敬是以貴不陵賤
下不援上謹其分守順于時命志不屈而身不辱
以成其善當是之丗豈特士之自賢蓋亦有禮爲
之節也夫周之制禮其所爲防至矣及其晚丗禮
存而俗變猶自市而失身况於禮之亡乎自周之
禮亡士知免者寡矣世無君子明禮以正之既相
循以爲常而史官又載其事故其弊習而不自知
也師道鄙人也然有聞於南豐先生不敢不勉也
先生謂師道曰子見林秀州乎曰未也先生曰行
矣師道承命以來謹因先生而請焉詩文二卷敬
以自効不敢以爲能也謹僂待命惟閤下賜之
　　　　與秦少游書　陳　師道
辱書喻以章公降屈年徳以禮見招不佞何以得
此豈侯嘗欺之邪公卿不下士尚矣乃特見於今
而親於其身幸孰大焉愚雖不足以齒士猶當從
侯之後順下風以成公之名然先王之制士不傳
贄爲臣則不見於王公夫相見所以成禮而其弊
必至於自鬻故先王謹其始以爲之防而爲士者
世守焉師道於公前有貴賤之嫌後無平生之舊
公雖可見禮可去乎且公之見招豈以能守區區
之禮乎若昧冒法義聞命走門則失其所以見招
公又何取焉雖然有一於此幸公之他日成功謝
事幅巾東歸師道當御欵叚乗下澤候公於上東
門外尚未晚也拳拳之懷願因侯以聞焉
　　　　上曽樞宻書　陳　師道
一去門屏十年有餘平常不爲問非怠與外以謂
無益而不爲爾事有可言而復隠忍然後爲辠則
亦不敢夫天下之事非閤下所得與則非師道所
當言其在右府且憂之大者言之其亦可乎西邉
用兵五六年矣逺戍之卒過期不還人情及期則
有歸心况又過之而後未期乎以既動之心而前
有死傷之虞内有羇旅暴露凍餒勞苦之害後有
郷邑親愛之念不亦危乎然莫敢違異者分定故
也鳥窮則攫獸窮則搏此雖常言理有必至一人
倡之和者必衆東向而潰何以禦之夫事有曲直
人有違順直之所在勝之所出何則人所順也一旦
發難不過發内軍以擊之無故興師積年不解死
傷之餘思歸而潰而逆擊之則曲直有在竊恐潰
者未至發者不爲用也於是之時在廷之人肯爲
天下國家以身捍之者誰乎若其未有可不計此
師道常所私憂竊歎者也古之守國本末並用故
建徳而阻險開封無丘山川澤之阻爲四戰之地
故　太祖以兵爲衛畿内常用十四萬人今軍衛
多西戍山東城郭一空卒有盜賊乗間而作冒州
縣殺吏民私貨財掠婦女火室廬乃其小者不幸
而有姦雄出焉其成敗孰得知之憂之次也談者
必謂世方平寧兵不足虞人無姦雄有不足畏師
道不更逺引筆墨所載直以慶曆以來耳目所及
者明之爾恩保兩州之亂慶之潰皆卒也王倫張
海廖恩王冲皆盜賊也可謂平世而無之乎熈寧
中士才再發已自潰亂於時師道在秦中聞亂兵
所過羣小迎導利其刼掠王倫張海行半天下所至
潰壞守令或走或降莫敢支梧至出衛軍用邉將而
官軍所至甚於盜賊民至今談之從昔之亂皆有
姦雄非爲時而生乃亂而後見平世伏而不出遂
以爲無則過矣師道聞之景徳咸平之間契丹嵗
入冦游騎至山東齊有外鎭日莫塵起人避走南
山夜渇乏既旦視溪谷有冰雪少年不食之且取
以上衆起争之有賈者出止其衆而坐之率少年
十餘輩而下徧給坐者且曰飢則柰何孰從吾而
取食於是願者數千人斬不爲兵出屯鎭中乃盡
閉其外户日以酒豕犒從者夜則警扞旦暮餉山
中三日而復家不失一物此與英彭何異而謂平
世無之乎雖然軍潰盗起一時之禍所可慮者分
也上之於下可生可殺可予可奪而無違者分也
定則無所敢爲亂則無所不爲如水之防如薪之
束如獸之穽檻其可失乎一失則不復斷不可續
覆不可収損不可完物之理也此師道之所深憂
者也談者必謂還戍則備闕冦來莫禦帥不任其
責師道又謂其不然也戍有常數今以拓土而増
之爾去其増則常也尚何言往者延安兵非不多
冦來不禦而僅自守故善戰而論將不論兵也夏
人之來小則其常所慮者其大舉爾然方地數千
里外假隣阻非可一日具也師行千里謀以時月
則孰不知之帥者明其耳目而預爲之備何憚其
來且虜短於攻而不能乆人自持糧後無餽運往
事不過數日而我善守冦至勿戰聚兵於内而清
其野内聚則冦不敢深外清則深而不害使進不
得戰則沮退無所掠則困以元昊之彊數大入纔
破塞門金湯兩城而已國雖大而貧兵雖多而散
以元昊之戰勝而卒臣者以數舉而困也况其弱
乎且以中國之盛大靈武之舉猶不能再况於夷
乎雖然築不已則兵不得罷盍先已之乎若謂可以
制虜則漢取隂山匈奴過而慟哭開西域發兵事
之故謂斷其右臂師道居東莫知今之可否但聞
諸路競進日夜奏功而未聞西人舉國而争則必
非其所急也苟不能制其命則老師費財殺人盈
野何所用之若謂且築且進漸據横山然後可制
(其)既數歳矣横山安在耶若復數歳則諸將窮冨
極貴矣人情得所欲肯復出力蹈其所難乎則是
横山終不可得徒爲將帥取冨貴之資爾横山天
險也下臨平夏存亡所係虜必舉國争之恐亦未
易得也若謂今之所據即横山也則師道聞之宥
州在横山之上南拒米脂三舎而近今延安奏劾
廣地四百里則宥在其腹然不去得宥州也則四
百里之廣豈可信哉胡地惟靈夏如内郡他才可
種喬豆且多磧沙五月見青七月而霜嵗纔一収
爾銀州艸惟柴胡蕭關之外有落藜與鹹杖以此
知其不冝五種也使人可種安得人實之若不徙
民則募軍二者孰取焉若取乎内則空此以實彼
舎易而即難何益且闢土益廣則去府益逺平常
緩請急報卒不相及河東之患麟府世所知也若
令所據可以制虜而不争者非不敢乃不能爾虜
雖蕞爾然元昊用之以抗中國其地與民固自若
也而今反不能争其所急者非惜其力以有待則
無其人不則諸部不爲用也若是則(道/師)之憂有甚
於前也今虜内弱外叛而皇師臨之恐有乗危簒
奪以爲姦雄之資是復生一元昊也故師道甞謂
虜既弱矣不復能抗中國冝稍存立使假威命以
臨制部旅壓服姦豪使不得發柰何欲爲之資乎
今使諸道盡據横山而虜無姦雄乗時而起一切
如意師道之憂則又甚矣范文子曰苟非聖人孰
能内外無患盍釋楚以爲外懼乎夷狄之弱未有
甚於今日者可不憂乎今三邉不戰士皆怯弱獨
秦晉數與虜角猶可用秦故西人易東軍如兒女
子而南平蠻西南事羗皆用秦卒以取勝若又不
戰卒有外患何以禦之昔嵗之元昊智髙是也竊
謂西人不可無也伏惟閤下股肱帝室師表萬邦
直道正詞天下稱誦日有傳焉而獨此無聞豈未
可以言乎言之今其時也昔安李兩公皆有意於
世而各有失安失之鋭李失之緩故未及成功而
以毁去蓋鋭者不須時緩者不及時時乎其可不
知乎易曰書不盡言言不盡意而况山河之外翰
墨之間乎然以閤下英姿偉識則區區之愚不待
言而了伏惟屬意焉
皇朝文鑑卷第一百十九
皇朝文鑑卷第一百二十
　書
　　　上蘇公書　陳　師道
　　　與石司理書　張　舜民
　　　與張江東論事書　吳　孝宗
　　　上張虞部書　豐　稷
　　　與王觀復書　黄　庭堅
　　　荅李推官書　張　耒
　　　與陳瑩中書　陳　師錫
　　　荅李景夏書　鮑　欽止
　　　謝祭酒司業書　周　行已
　　　上丞相曾子宣書　晁　詠之
　　　　上蘇公書　陳　師道
散從還辱書伏承經暑起居萬福師道奉親如昨
惟方託芘頼復爾違闊不能不動念耳蓋士方相
從時莫知其樂及相别亦為難至其離居窮獨黙
黙自守然後知相從之樂相别之難也士方少時
未來之日長視天下事意頗輕之亦易為别至其
晚莫數更離合又以為難此蓋志與年衰顧影惜
日畏死而然耳謝太傅常謂中年以來一與親友
别數日作惡謝公江海之士違世絶俗乃其常耳
顧以别為難者豈酣於冨貴而習於違順也耶由
是觀之以别為難皆非士之正也士亦安能免此
當以老為戒以冨貴為畏耳承諭人須乆而後知
誠如來示知人固未易未易之中又有甚難范文
正謂王荆公長於知君子短於知小人由今觀之
豈特所短正以反置之耳古之所謂腹心之臣者
以其同徳也故武王曰予有亂臣十人同心同徳
而荆公以巧智之士為腹心故王氏之得禍大也
聞狙詐咸作使矣未聞託之心腹也夫君子無棄
人巧智之士亦非可棄以為手足可也耳目且不
可况腹心乎盖勢在則欺之以為功勢同則奪之
以自利勢去則背之以違害使之且難况同之乎
無徳而智以智營身而不及事智之所後不得不
欺以衛身也天下之事又豈巧者之所能乎士終
始不相負非由義則畏義耳勢在而不負豈真不
負耶末疾偏廢不害為生膏肓之潰弔之可也常
竊悲之故謂知士當如范公用士當以王公為戒
也不審閤下以為如何近見趙承議説得閤下書
欲復伸理前所舉剝文廣獄事聞之未以為然竊
謂閤下必不出此而愚慮所及亦不能忍者君子
之於事以位為限居位而不言則不可去位而言
則又不可其言之者義也其不言者亦義也閤下
前為潁州言之可也今為楊守而與潁事其亦可
乎豈以昔甞言之而不置耶此取勝之道也近嵗
士大夫類皆如此以為成言而非閤下之所當為
也苟不公言而私請之又不如已也天下之事行
之不中理使人不平者豈此一事閤下豈能盡争
之耶争之豈能盡如人意耶徒使呫呫者以為多
事耳甞謂士大夫視天下不平之事不當懐不平
之意平居憤憤切齒扼腕誠非為已一旦當事而
發之如决江河其可禦耶必有過甚覆溺之憂前
日王荆公司馬温公是也夫言之以行義耳豈如
馮婦攘臂下車取衆人之一快耶竊謂閤下必不
出此而寕一陳之以効其愚耳春秋益髙惟為朝
重慎不勝區區
　　　　與石司理書　張　舜民
近吕主簿過訪䝉示長凾大編副以手書發而詳
讀其文采燦然是可喜其趣尚了然是可畏大凡
人見悦目娛心之物固所喜及見其志趣特立不
與流俗汎汎然者寕不畏哉仍聞吾子方壯齒也
苟有是心由是道雖使孔子見之必曰可畏况今
人乎又念往昔甞及見先大夫於關陜間今又見
故人之有子少年自立則其喜又可知也然　其
禮有如事貴味其言有如問能兹二者竊有疑焉
設以我為貴乎兹繆矣如我之所居人莫不賤之
匪特人之為賤亦甞以自賤也兹固不足多曉唯
是問能求益渠敢遽然聞命已来勿知攸濟甞思
之當少壮之時甞為世俗之學矣亦為世俗之事
矣苦形勞心至于今日晚得賢之書參味先生長
者之論乃知前日之用心者非也思欲改轍剡心
變姓名入江海則齒脱髪秃形骸若是朝暮之人
也用是自悼自咎自笑自罵繼之以涕泣悲憤而
何及哉又念無言不讎之訓苟吕君覆將及門何
以報之方日用隕穫反覆于心無可柰何尚有一
話可以為下執獻者又皆蜀人之事昔予為童子
居鄉閭從學者是時眉山任師中在幕府甞聴師
中講道事業乃云吾蜀　人自往已来多藝文而
少政事前軰登朝廷歴郡國有聞于人者為不少
也求之吏事唯何聖從陳公弼二人而已小子不
才敢出其後雖當時聞之師中且不知為何語也
既年漸長遊京師求謁先逹之門是時文忠歐陽
公司馬温公王荆公為學者所共趨之每聴諸公
之論於行義文史為多惟歐陽公多談吏事既乆
之不免有請大凢學者之見先生莫不以道徳文
章為欲聞者今先生多教人以吏事所未喻也公
曰不然吾子皆時才異日臨事當自知之大抵文
學止於潤身政事可以及物吾昔貶官夷陵彼非
人境也方壯年未厭學欲求史漢一觀公私無有
也無以遣日因取架閣陳年公案反覆觀之見其
枉直乖錯不可勝數以無為有以枉為直違法徇
情滅親害義無所不有且以夷陵荒逺褊小尚如
此天下固可知也當時仰天誓心曰自爾遇事不
敢忽也迨今三一餘年出入中外忝塵三事以此
自將今日以人望我必為翰墨致身以我自觀亮
是當時一言之報也自得是語至今四紀未甞一
日去心是時蘇明允先生父子間亦在焉甞聞此
語其後子瞻與人講說亦必自任吏能或問之乃
曰我與歐陽公陳公弼處學来然師中子瞻亦自
負之語爾近嵗舜民謫居房陵得陳公弼修城記
甞以此事書其碑隂今又敢為下執献夫君子學
道也聞之有先後得之有淺深亦繫其根性利鈍
唯政能在勉之而已少加意則可以得之孔子曰
居之無倦非若道學之難也吾子少年有立何所
不致所謂先立乎其大者也茲事乃其緒餘爾偶
因執筆不覺　幸亡以耈陋為忽非惟左右之
為告兼告之蘇在廷若兩蜀士君子
　　　　與張江東論事書　吴　孝宗
昨日辱諭以欲敦遣王安國而有所不可者試為
閤下評之竊以安國雖江西人而其父乃葬江東
今之應進士諸科舉皆以墳墓為據使安國若江
東應舉無有不可豈有可以應舉而不可以敦遣
哉矧安國未甞身居江西其應舉則在淮南及開
封府今縱使江西舉之亦不過按虚籍耳非安國
身居江西其在江西應舉也閤下又謂近人多舉
安國今更從而舉之則為詭隨且必取笑此又失
之矣夫自昔稱賢如孟荀楊韓之屬前人已誦之
矣而今人又從而誦之雖閤下亦曉夜與今人同
誦也然未甞見閤下以詭隨取笑為疑焉昔之賢
乎其已死矣與人同誦而不疑及方今生在之賢
則疑而不敢與人同舉則是閤下勇於誦死賢而
怯於舉生賢也人之好賢死生如一今誦死則勇
而舉生則怯則是凡謂賢者特利於死後而不利
於生在時也特可俟其死後論之以為美談而不
可及其生在時舉之以為實用也此何謂哉為閤
下計者問安國賢不賢爾不當問其曽有人舉也
抑不知閤下謂安國果賢耶果不賢耶不賢則閤
下自不當議之如以為賢閤下之舉是舉賢也夫
舉賢則賢者盡喜既盡喜矣尚安有笑則笑者必
是不賢也苟得賢者喜矣尚何暇慮不賢者笑哉
况賢者喜則不賢者笑又理適然也古之人見一
善則争先為之惟恐在後未聞有慮取笑而止者
如使善人每作一善必先慮不賢笑則僕恐善人
有見善而不為者矣且安國之名其著者乆非是
近人未舉時天下不知及舉然後始知也然則安
國之賢不發自近人而閤下又何以詭隨取笑為
(焉乙巳和之而丙又從而唱焉併力舉之然後庶乎其人/疑哉盖前世舉賢未必出于一夫之口必也甲既唱之乙從而和)始見信而
見用也今則不然甲既唱而乙與丙曰吾恐詭隨
而取笑則賢者老死于巖穴之中而人主宰相有
不開不悟乎廟堂之上矣惟閤下裁之孝宗之於
安國相愛最厚閤下所知也而孝宗不以私黨自
嫌者猶前志也閤下之愛孝宗亦可謂深矣儻事
有秋毫於不義而固勸閤下使為之則孝宗之罪
何誅惟明察焉
　　　　上張虞部書　豐　稷
稷觀天下無可責之民或惡或善或邪或正或厚
或薄其風俗使然治得其情雖至惡可使遷善雖
至薄可使歸厚治失其道則反是乃以民辭吁何
辜耶近世猶可矜傷悼痛者莫如農力耕而食不
足蠶而衣不足凡上之人少不加意為損不細竊
求其端而甞慕善治民者既仰止之而又稱誦之
恨不得親見之向守官於亳則城父士民論議縣
大夫更歴多矣能究民情恤民隐無如吾張公也
聞閤下之名想閤下之風恨莫之見不圖天幸獲
為屬吏今既遇　嗣皇下憫農之詔深切丁寕求
其䇿於天下又遇閤下能究極民弊之淺深謹先
託書以導志如閤下賜一席得論其大方亦可以
盡心焉
　　　　與王觀復書　黄　庭堅
蒲元禮来辱書勤懇千萬知在官雖勞勩無日不
勤翰墨何慰如之即日𥘉夏便有暑氣不審起居
何如所送詩皆興寄髙逺但詩生硬不諧律吕或
詞氣不逮𥘉造意時此病亦只是讀書未精博耳
長䄂善舞多錢善賈至語也南陽劉勰當論文章
之難云意飜空而易竒文徴實而難工此語亦是
沈謝軰為儒林宗主時好作竒語故後生立論如
此好作竒語自是文章病但當以理為主理得而
辭順文章自然出群㧞萃觀杜子羙到䕫州後詩
韓退之自潮州還朝後文章皆不煩䋲削而自合
矣往年甞請問東坡先生作文章之法東坡云但
熟讀禮記檀弓當得之既而取檀弓二篇讀數百
過然後知後世作文章不及古人之病如觀日月
也文章盖自建安以来好作竒語故其氣象薾然
其病至今猶在唯陳伯玉韓退之李習之近世歐
陽永叔王介甫蘇子瞻秦少㳺乃無此病耳公所
論杜子羙詩亦未極其趣試更深思之若入蜀下
峽年月則詩中自可見其曰九鑚巴巽火三蟄楚
祠雷則往来兩川九年在䕫府三年可知也恐更
湏改定乃可入石適多病少安之餘賔客妄謂不
肖有東歸之期日月到門疲於應接蒲元禮来告
行草草具此世俗寒温禮數非公所望於不肖者
故皆略之
　　　　荅李推官書　張　耒
南来多事乆廢讀書昨送簡人還忽辱惠及所作
病暑賦及雜詩等誦詠愛歎既有以起其竭涸之
思而又喜世之學者比来稍稍追求古人之文章
述作體製往往已有所到也耒不才少時喜為文
詞與人遊又喜論文字謂之嗜好則可以為能文
則世自有人决不在我足下與耒平居飲酒笑語
忘去屑屑而忽持大軸細書題官位姓名如卑賤
之見尊貴此何為者豈妄以耒為知文謬為恭敬
若請教者乎欲持納而貪於愛玩勢不可得捨雖
怛然不以自寕而既辱勤厚而不敢隠其所知於
左右也足下之人可謂竒矣捐去文字常體力為
瓌竒險怪務欲使人讀之如見數千嵗前科斗鳥
跡所記弦匏之歌鍾鼎之文也足下之所嗜者如
此固無不善者抑耒之所聞所謂能文者豈謂其
能竒哉能文者固不能以竒為主也夫文何為而
設也知理者不能言世之能言者多矣而文者獨
傳哉因其能文也而言益工因其言工而理益明
是以聖人貴之自六經以下至于諸子百氏騷人
辨士論述大抵皆將以為寓理之具也是故理勝
者文不期工而工理愧者巧為粉澤而隙開百出
此猶兩人持牒而訟直者操筆不待累累讀之如
破竹横斜反覆自中節目曲者雖使假詞於子貢
問字於楊雄如列五味而不能調和食之於口無
一可愜何况使人玩味之乎故學文之端急於明
理夫不知為文者無所復道如知文而不務理求
文之工世未甞有是也夫决水於江河淮海也水
順道而行滔滔汨汨日夜不止衝砥柱絶吕梁放
於江湖而納之海其舒為淪漣鼓為濤波激之為
風飈怒之為雷霆蛟龍魚黿噴薄出没是水之竒
變也而水初豈如此哉順道而决之因其所遇而
變生焉溝瀆東决而西竭下滿而上虚日夜激之
欲見其竒彼其所至者蛙蛭之玩耳江河淮海之
水理逹之文也不求竒而竒至矣激溝瀆而求水
之竒此無見於理而欲以言語句讀為竒之文也
六經之文莫竒於易莫簡於春秋夫豈以竒與簡
為務哉勢自然耳傳曰吉人之辭寡彼豈惡繁而
好寡哉雖欲為繁而不可得也自唐以来至今文
人好竒者不一甚者或爲缺句斷章使脉理不屬
又取古書訓詁希於見聞者　而說合之或得
其字不得其句不知其章反覆咀嚼卒亦無有此
最文之陋也足下之文雖不若此然其意靡靡似
主於竒矣故預爲足下陳之願無以僕之言質俚
而不省也
　　　　與陳瑩中書　陳　師錫
奉别累月不敢作書爲問而傾鄉之心食頃不忘
李君至辱手書伏聞謫官東去裕如也繼衛守急
足回又得所惠荅喜聆起居冲勝甚以爲慰䝉示
日録論及二編具悉公之忠義尊主之心天日可
鍳然其言數齟齬者盖公之言未能信於人也未
信於人者以公之心於此事自未通徹耳敢以所
聞奉凂儻以為然當有禆助所謂尊私史而壓宗
廟者公特謂曾丞相為人所賣不當進日録以為
國史之證也公知其為私史耳而不知其為誣偽
之書也公熟閱之當盡見其誣偽者不知其為詆
謗之書也公精考之當盡識其詆謗者昔甞見葉
致逺言荆公晚年自悔作此書臨終命門人焚之
卞焚他書以紿公公殁卞遂縱横撰造恣逞私意
甚者至於因事記言為異日自便之計有知識者
孰不欲辨明第以人微言薄不足以勝朋姦之凶
焰故隠忍耳吾友奮不顧身挺然明此一大事豈
特怯懦之人仰嘆不已而宗廟之靈聖考在天之
憤實有望於吾友也然吾友謂安石聖人也與伊
尹同侔此何言之過也吾軰在學校時應舉覔官
析字談經務求合于有司不得不從其說至于立
朝行已則是是非非烏可私也春秋孔子之所作
也先儒㫁天下之事决天下之疑者春秋也安石
廢而不用正君臣定名分春秋之法也安石治平
中唱道之言曰道隆徳駿雖天子北面而問焉與
之迭為賔主夫天尊地卑不可易也明此南面堯
之為君明此北面舜之為臣自古未有君而北面
者安石以性命道徳為說乃謂君可北面與臣迭
賔主耶吾友謂安石　神考師也此何言之失也
神考於熈寕間兩相安石首尾不過九年逮元豐
之親政安石屏棄金陵凡十載終身不復召用而
亦何甞師之有自古有天下之君未甞不守祖宗
之成憲明訓後世子孫妄為更張鮮不召亂豈有
掃蕩我　祖宗之憲之訓逺取三代渺茫不可稽
考之事力行之者夏之時五子作歌則述大禹之
戒曰皇祖有訓商之時傅說之訓髙宗亦曰監于
先王成憲其永無愆周之時成王命蔡仲則曰率
乃祖文王之彛訓是三代之君亦各述其祖宗訓
戒如此安石乃盡取而變亂之可乎吾友又曰安
石有剗弊革故之功此何言之陋也祖宗之法行
之幾百年累朝聖君賢臣不敢輕議道則愈乆而
愈通法則積乆而必弊因其弊而革之雖弊不窮
仁皇之末適當因革之時而　神考初政有爲必
有剗弊革故之臣苟得忠厚之人則祖宗之法尚
可因弊革故再新無窮不幸遇安石力掃痛蕩一
切顛倒之當是之時士知其非民不從令安石乃
以商鞅必行之心立賞罰以變天下之法横目之
民但趨賞避罰安知長乆之利害于今五七十年
成敗可見風俗之醇醨於
　　　　　　　　　　　　祖宗時如何亷耻
之廢立於　祖宗時如
何人才之美惡於　祖
宗時如何民力之貧富於
　　祖宗時如何今則元臣耆舊彫䘮殆盡遺民
父老在者幾希而上之人方且紹之述之愚恐更
一二十年事窮力殫弊蠱百出土崩瓦觧之勢見
而　祖宗之舊制上下罔知雖欲紹復不可得也
孤忠所以痛心疾首者此耳若謂剗弊革故之功
非敢聞也吾友又謂安石有講觧經義之能有作
成人才之功此何言之蔽也安石之學本出於刑
名度數性命道徳之說實其所不足觧經奥義皆
原於鄭康成孔頴逹旁取釋氏表而出之後學不
考其本因受其欺耳吾友所論善則善矣而未盡
也輙以此凂聞此事匪易辯更須熟考日録根本
識其真偽乃可正此事矣至懇至懇吾友方遷謫
然居善地不足憂惱師錫縁編排舊疏早晚必有
行遣决無輕恕之理相見無期萬萬自愛李君遣
人附此書幸為祕之勿重其罪也
　　　　荅李景夏書　鮑　欽止
向辱書勤甚屬差考試山陽往反彌月到家未弛
擔小兒不幸親黨亦有哭泣忽忽無好懐受代不
逺俗事日加多故因循不得為報皇恐皇恐師文
到官亦已暮年靖共職事當不素食位無小大必
行其志期於無媿而已世之士大夫在下則卑某
官曰此不足為也皆偃然自髙不事事慕晉人恐
不及至登用於上亦果肯有為乎夫冨貴在彼不
可期終身(終身不事/小官亦)事矣然則食人之禄獨無媿耶録
事參軍實郡紀綱於事當無不統今任用重輕與
古殊絶文書行吏或有以相闗者顧皆不急然筦
庫犴獄率兼領之尚號煩碎欽止始至之日與之
立科條坐曹不少休或相勞苦曰公儒者翰墨職
也米鹽且敗公意或相詆毀曰是鋭始者乆必怠
欽止為之將三年也盖如是而後安夫材力不任
其事冐焉以居材力足任矣苟且以自便小官可
也官益大任責益重又將冐焉又將苟且焉一身
或免矣如國何此時俗習以為常而古人所大懼
師文磊落逺器今乃局促於委吏之末日與市井
小人商榷銖兩惟恐無嬴餘以登有司之課誠若
有可厭顧官以是為職欽止私憂執事之怠也是
以有前所陳願少察之昨書推譽皆過其實謹避
席不敢當置規皆中其病謹再拜受賜朋友道絶
乆矣今為尤甚平居接盃酒出肺肝非専道義之
交皆勢利之求也陽為道義隂為勢利尚多此族
一臨危機真情乃見若夫相期於寂寞之濱見賞
於嵗寒之後善以相稱不善以相戒此前脩之髙
風而欽止非其人也乃幸辱焉詩曰中心藏之何
日忘之敬誦此章以為左右之報冬候凛凛未見
伏惟進學自愛
　　　　謝祭酒司業書　周　行已
古之為天下者至簡易也舉天下而付之百執事
使分為之未甞鰓鰓焉致疑於其人盖先之以庠
序之教孝悌之義使人人皆知仁義之行而無犯
上作亂之心然後委之以府庫而不疑其竊與之
以封疆而不疑其叛託之以社稷而不疑其亂非
謂其法制足以使人不能竊且亂也能使人不為
竊且亂也後世之為教者異於是矣大開禄利之
路以誘之於前而嚴其法禁以驅之於後使天下
之人皆搖奪其忠實之良心而顛沛於利害之間
上下一道而莫之覺也是以天下之人生則溺於
耳目恬習之事長則師世俗崇尚之言以仁義為
迂闊不切之務而甘心於得䘮榮辱以為實有嗚
呼胡為而莫之覺也昔之舉天下之善者莫不歸
之於舜舉天下之惡者莫不歸之於跖而孟子以
為舜與跖之分無他義與利之間而已夫天下之
人莫不爲義也固未必人人皆至於舜莫不爲利
也固未必人人皆至於跖而匹夫單行一不受嗟
来之食此其爲義至小也然而君子之所以與之
者謂其已有舜之心矣尋常之人簞食豆羮之不
忍此其爲害至小也然而君子之所以惡之者謂
其已有跖之心矣是故聖人之所恃以爲天下者
爲其有善教以飬天下仁義之心而君子之所以
自重其身以有仁義之實也行已生而守父兄之
訓長而聞先生長者之言皆以爲如此是以平居
不忍一日儳焉其躬取利於君子之所賤盖甞三
省於視聴言動之間不使斯須有不慊於心之餒
謂古之善擴充仁義之心者其要在此比者　國
家欲得天下可用之才而舉天下之士各付之有
司使觀其仁義之言以求其仁義之實而行已甞
以其所知者寓之於無能之辭以應有司之問而
或者因其言以得其心謂其學之不苟也廼越去
等夷㧞於數千百人之中不責其記誦疏略不繩
以科舉法度而特取其心之所存者如行已者抑
何足道而有司所以取士之意甚羙也夫為國家
養天下仁義之才者太學也為國家得天下仁義
之士者有司也然則行已亦自有心矣故因近世
舉子之常禮而得以區區之說致謝焉
　　　　上丞相曾子宣書　晁　詠之
詠之聞禍福成敗非獨天命實人為有以致之古
人論天人之精微窺機變之源本者盖及乎此矣
不可不察詠之不肖獨喜妄論天下事以謂治亂
存乎時所以致此者繫乎相故甞考古今之迹而
論之曰有一時之相有萬世之相其術出乎一時
者雖工必拙蹔安必危禍不勝諱其術出乎萬世
者當年享其利國與家皆䝉其福愈乆而愈傳周
召衛畢身致天下多者輔四世盖數十世其子孫
亦數十世其賢至今不已商鞅李斯相秦當其盛
時天下有識者已知其必敗勢處廊廟之嚴而身
無旦暮之安其辱至今亦不已蕭曹魏丙與其他
名公卿非必有往者聖智之姿其術是也卒享安
榮王導當晉之東輔中才而建危國外又有王敦
之嫌其術是也遭時處變而不遷其後世之盛實
終江左裴度之相自憲宗歴世多故其賢不傷李
徳𥙿相一武宗可謂盛矣而禍不旋踵裴度不死
及相㑹昌其功烈可致而禍敗亦不及魏謩季世
賢者也徳𥙿以謩楊李所薦亟貶逐之如此禍何
可免本朝吕文靖三相而身愈安其間盖多事矣
而禍不及王文正輔政十八年而寵不替此二公
者其事甚簡其身至逸其享冨貴最乆至今為大
家近時以来事多反此亦其操術然也周召衛畢
下及文靖其術出乎萬世故祗恪謹審戒乎妄發
利於今思其所以害於後快於我顧其所以復於
人屈折於天下之士使導宣徳澤逮于逺邇天下
歌之　抑其惠故䝉䜛毁而毀不替遭時變而死
不危其子孫亦有無窮之福商鞅李斯徳𥙿非不
才且賢也其術出乎一時故矜其智能倚其勢利
利於今不思所以害於後快於我不顧将以復於
人抑天下士顯與之為仇無近民之政使天下惡
聲必出於已故寵極勢殫時遷時變則祸不勝載
然則祸福成敗果有以致之非獨天命果不可以
不察往者執事在樞府輔佐造膝之言廟堂論争
之語天下仰其徳而蒙其利知執事之於國忠也
士大夫失職不得進有才者抑而不得伸執事周
旋奨激如謀已私知執事之於善人厚也異時州
郡間夤縁軍興以漁斯民者執事察見不少貸知
執事之愛吾民者深也善人之譽執事者日益多
道日益光而名日益羙故執事遂相　今天子豈
非有以致之乎然執事位益尊天下所以望執事
者益衆執事益冝加意於在前使恩信及於士大
夫而徳澤浹于天下益屈已下士無愛爵禄使無
遺材賢能者登進疑危者消釋破碎比周逹為和
氣無賢不肖皆能誦執事之功徳而草野小人外
及四夷皆知仰執事之名姓朝廷有太山之安吾
君有神聖之治執事亦有無窮之聞實惟萬世相
之術于以永富貴建功業都美譽而貽子孫豈不
偉歟詠之愚不肖自先人棄諸孤也奔走於衣食
行年四十而老詩書志日益違而身日益不偶可
謂窮矣然未甞以一語鳴其哀于王公大人之前
今獨於執事之門發其狂瞽者知執事之明足以
致是而詠之之言亦冝聞於執事塵冐鈞聴俯伏
待罪
皇朝文鑑卷第一百二十
皇朝文鑑卷第一百二十一
　啓
　　　賀刁祕閣啓　楊　億
　　　回潁州曽學士啓　劉　筠
　　　賀舒州李相公啓　夏　竦
　　　免奉使啓　夏　竦
　　　荅胡秀才啓　歐陽　脩
　　　謝館職啓　歐陽　脩
　　　與晏相公啓　歐陽　脩
　　　回文徒中啓　歐陽　脩
　　　回諫院傳龍圖舉違書　歐陽　脩
　　　頴州通判楊虞部書　歐陽　脩
　　　回寳文吕内翰啓　歐陽　脩
　　　賀吕相公兼樞宻啓　宋　祁
　　　賀吕待制啓　宋　祁
　　　定州謝到任上兩府啓　宋　祁
　　　賀參政侍郎啓　宋　祁
　　　鎮府謝兩府啓　宋　祁
　　　賀司空吕相公啓　李　淑
　　　知陳州謝上啓　張　方平
　　　上鄭資政啓　劉　敞
　　　知永興軍謝兩府啓　劉　敞
　　　上郭侍郎啓　王　安石
　　　謝王司封啓　王　安石
　　　謝提刑啓　王　安石
　　　上韓太尉先狀　王　安石
　　　知常州上監司啓　王　安石
　　　賀韓魏公啓　王　安石
　　　賀致政趙少保啓　王　安石
　　　賀致政楊侍讀啓　王　安石
　　　謝髙麗國王啓　王　安石
　　　謝知制誥啓　王　珪
　　　謝相府啓　蘇　洵
　　　賀歐陽樞宻啓　蘇　洵
　　　通倅謝兩府啓　姚　闢
　　　　賀刁祕閣啓　楊　億
群玉之府圖籍攸歸承明之廬俊賢所聚自非兼
該文史洞逹天人擅博物之稱負多聞之益則何
以掌蘭臺之祕記辯魯壁之古文克分豕亥之非
榮對鬼神之問允資鴻博式副選掄恭惟某官竹
箭貞姿天球祕寶一自翰飛南國便歴亨衢奏賦
梁園載居右席薦紳之所推慕負扆之所嘉稱群
公奉金以交驩諸生攝齊而請益矧乃紫宸引籍
紅斾行春循吏之謠益喧於十部望郎之選荐歴
於三臺公望愈隆天眷彌厚屬簡求於髦碩用刋
正於縑緗輟明庭伏奏之勤副延閣紬書之選矧
乃育材之地適鍾下武之期禮遇甚優不至子雲
之寂寞品流以别且無方朔之詼諧某限符竹之
所拘揖風期而尚阻願言慶抃倍異等倫
　　　　回潁州曾學士啓　劉　筠
伏念𥚹局至庸孱軀多病暗於機用動渉背馳耻
介寵以趋風甘受嗤而擯迹向者起於將廢擢是
無聞猥玷綸曹仍參臺職帝言郁穆殊無演暢之
工王度清夷深積優游之幸自惟竊吹固極常涯
矧乃金馬蘭臺名儒舊徳榮滯者過半零落者寔
繁孰謂鯫生更希殊進誠以衰門積亹諸寡食貧
嚴助豈厭於直廬郗愔願補於逺郡乘穰守之方
闋荷堯聪之俯從聚庇本宗才罹嵗籥豈期優詔
移處近藩獲依仁者之鄰實出非常之契適將叙
欵俄辱誨凾披贈錦之英詞徒知誘進示巽牀之
謙㫖殊匪為儀欣悚交懐銘藏奚克
　　　　賀舒州李相公啓　夏　竦
伏審肅膺鴻沛起殿大藩伏惟慶慰恭以某官沉
正秉彛清和懿徳經三聖之變紬繹惟深貫萬物
之儀臣隣有翼曩属先朝違𥙿臣黨興姦密嘯群
邪隂窺時柄允繄哲輔克殄凶謀防檢未萌澄綜
多辟虹氣由是霽止霄塗為之密清精貫三辰賴
深百辟終以洽聞飛語引去上司傳致深文越處
遐裔孤節彌諒髙揖自冲㨿榮悴之交人言無間
失左右之手國體幾虧大號既明巨慝咸露狐䑕
失其深穴豺虎食於譛人協氣雲翔皇朝電照澄
洗司制延即舊臣眷惟㐮賛之賢首𬒳優深之渥
慰藉良厚毗倚增隆袁安涕洟念深于王室謝傅
憂樂望結於蒼生雖暫假於鎮臨必坐階於密勿
至公来復有識相歡薦紳攅耳以聆風斯文聫冊
而刋羙洪惟髙範絶出常均某恪守郡條欽聞朝
渙不獲拜伏車下奔走道周但私慶於單危将永
歸於埏鑄
　　　　免奉使啓　夏　竦
比膺使指往奉歡盟選授至艱道塗差近况多侑
幣寔濟空拳然念頃嵗先人沒於行陣春初母氏
始棄孤遺義不戴天難下單于之拜哀深陟屺忍
聞禁佅之音車府露章槐庭泣血王姬築館接仇
之禮既嫌曾子回車勝母之遊遂輟荷兩宫之大
庇戴三事之昌言退安四壁之貧如獲萬金之賜
某官力持名教素奬孤寒屬商利於摘山闕言心
於奏記何圖驛置先墜書筠俯哀蹈義之心不辱
資忠之訓永惟佩服何但銘藏
　　　　荅胡秀才啓　歐陽　脩
竊以考行選賢故人皆脩徳而自厚論材較藝則
下或衒已而忘亷誠誘養之道殊致進趨之勢異
寖乆之俗益薄惡而可嗟習見為常遂安恬而不
怪伏以秀才學優墳史詞富文章能力行以自強
方韞藏而待賈豈期誤舉遂爾遺材惟賢食之不
家顧良時之難得譬夫餓者雖耻嗟来因而無言
亦將不及既一慙之不忍遂兩訟以交興逮乎究
窮果自明白矧朝廷之選士惟寒俊之是先雖爾
初屯理將後得必也涖官學古為政臨民當獄訟
而平心視斯為戒利公家而忘已効以必争苟終
身之不回雖一眚之何患如此則圭璧之玷猶或
可磨日月之更其將皆仰至於較定能否明辨是
非形長者豈度之私貌妍者非鍳之惠但慚淺識
惟竭至公漁者讓泉思古人而莫見私門受謝亦
鄙志之不為
　　　　謝館職啓　歐陽　脩
受命之始榮懼交并伏以國家悉聚天下之書上
自文籍之初六經傳記百家之說翰林子墨之文
章下至卜醫禁呪神仙黄老浮圖異域之言靡所
不有號為書林又擇聦明俊乂之臣以遊其間因
其校讎得以考閲使知天地事物古今治亂九州
四海幽荒隠怪之說無所不通名曰學士一日天
子闕左右之人思宏慱之彦出賛明命入承顧問
遂登宰輔以釐百工一有取焉多從此出所以平
居優游素服其業館以禁署食於大官詩菁莪之
育人才易鼎飪之養賢者凡在兹選得非茂歟然
而廪重職閑則未免尸禄官無吏責則可容幸人
若脩者以寒陋之姿被文藝之舉自初營職已與
書筵於時上有鴻儒侍從之才下多群賢論撰之
衆而脩方被罪譴竄之荆蠻流離五年赦宥三徙
山川䟦履風波霧毒凡萬四千里而後至于京師
其奔走之役憂思之勞形意俱衰豈暇舊學比其
来復書已垂成遂因衆功豈有微效奏御之日鳬
鴈而前例䝉褒嘉正以職秩雖因時而幸㑹實有
靦於面顔此盖伏遇某官柱石之功佐佑明主鈞
衡之任進退百官方疇衆勞不忍獨弃遂令忝冐
出自生成在於顓愚何以論報雖未能著見徳業
以稱君子教育之仁猶可以作為歌詩稱頌聖朝
功化之羙過此以往未知所裁
　　　　與晏相公書　歐陽　脩
伏念曩者相公始掌貢舉脩以進士而被選掄及
當鈞衡又以諫官而䝉奬擢出門館不為不舊受
恩知不為不深然而足迹不及於賔階書問不通
於執事豈非飄流之質愈逺而彌疎孤拙之心易
危而多畏動常得咎舉輙累人故於退藏非止自
便今者偶因天幸得請郡符問遺老之所思流風
未逺瞻大邦之為殿接壤相交因得自伸懇悃之
誠庶幾少贖曠怠之責伏惟相公朝廷元老學者
宗師尚屈藩宣行膺圖任伏惟上為邦國倍保寢
興企望旄麾無任激切
　　　　回文侍中啓　歐陽　脩
竊承顯奉制恩荐膺寵拜伏惟驩慶恭惟太師侍
中噐深宏逹業茂經綸弛張文武之才出入將相
之任而日者来覲冕旒之邃喜聞履舄之聲從容
語言固多仁者之利體貌耆哲是惟　先帝之臣
冝加異數之優以為一面之重雖方勞於憂顧籍
有素之威名然而患輕四支不足爬搔於蟣虱坐
制萬里理當根本於朝廷即期廊廟之来歸始慰
士夫之素望過蒙謙抑曲示誨言趨賔戺以無由
積感悰而徒切
　　　　囬諌院傅龍圖攀違書　歐陽　脩
脩猥以非才乆竊重任報効初無於毫髪怨仇已
積於丘山近䝉􁧬思曲狥誠請與之近郡俾養衰
年荷聖主之保全賴公朝之議論俾獲奉身而退
方懐去徳之思諫院龍圖舍人深閔孤危特迂誨
翰意愛勤甚有踰平時風義凛然可激薄俗仰止
門仞莫遑叙違銘之肌膚永以佩賜瞻依之懇敷
道奚周
　　　　潁州通判揚虞部書　歐陽　脩
脩啓兹者赴郡假塗乆留賔次過承眷與日接宴
言遽此睽違實增感戀但以柅車之始視職方初
雖云陋邦粗有人事加以大暑遂成病軀旦夕之
間方思布欵急遽之至先以惠音且承别來福履
清勝脩以衰朽得以退藏如夙昔之所聞皆少過
於其實惟寂寞之為樂須漸乆而益佳餘非悉談
更冀多愛
　　　　回寳文吕内翰啓　歐陽　脩
兹者伏承寳文内翰被召禁林陞華内閣仰惟道
徳名望之老乆淹言語侍從之流以望之之忠誠
兼孔光之謹密豈止典謨潤色朝廷遂變於斯文
固以朝夕論思天下獲受其隂賜雖未正秉鈞之
任而姑副側席之求凡在縉紳皆同慶抃况於庸
鄙最荷知憐而多病早衰思乞骸而已乆因閑成
懶顧與世而益疎豈無嚮慕之私殊缺寢興之問
敢期惠眷先辱誨言世路多虞方歎風波之惡嵗
寒已甚始知松柏之心感慰之深敷陳奚既清霜
戒候内直方嚴惟兾珍調以符瞻詠
　　　　賀吕相公兼樞宻啓　宋　祁
伏承光膺朝制兼揔天樞伏惟慶慰竊以三公之
尊古無不統五代多故職乃有歸别咨邇臣以本
兵柄部分諸將直出於禁中參决其兵不關於公
府承流寖失革弊在權惟時宗工克對明命某官
世基厚徳天畀大猷熈載之勞則歌於六府三事
寵任之美則詠於崧髙烝民恊濟聖功丕冠皇極
然徳有重儆運無常安遼種寒盟羗酋盗塞保障
四鄙未使窮追調發千金不無煩費上意尤注時
柄難分果屈上公臨判中務擇清明之便日布焜
煌之冊書百辟歡聞多方抃惬方且坐料脆敵隂
伐詭謀案邊吏之瑣甚精轉關中之漕相繼漢皇
萬里决無不見之明曲逆六竒遂倚先㡬之勝奮
庸有待訂羙無倫某適綰州章方遥謁舍詔文布
下私慶叢矜
　　　　賀吕待制啓　宋　祁
伏承祗膺召節將造昕朝詔目疾騰士倫交抃恭
以某官雖舊挺世自髙使煩而能與聖胥㑹河朔
艱食縣官乏財首膺僉求大經用度游刃於肯綮
之地遺秉於滅裂之餘勤勞三年兵以足食殿最
百吏察不過條見效者明清議惟允用虚前席之
待趋竚追鋒之還至于邉保盈虚士夫臧否料敵
人有以進退繫今日所以安危必為上言以救時
弊然後徐副民望安歩台階再世司徒紹鄭人之
人之前羙一門宰相匪衛公之獨賢祁素接游從
乆棲䕃映側聞稱促隂禱延登慎夏有初舍祥惟
競
　　　　定州謝到任上兩府啓　宋　祁
仰對明緍俯循華組地由邉重帥以儒榮任不值
能顔無容愧竊念祁短謀腐學病質衰年自應力
於藝文不應強以軍旅比者承乏真定臨制中權
率職半朞無治言狀方襆被以須去俄假節而益
遷進領慱陵深控幽朔營屯孴集亭鄣蟬聨列属
九州有宜得便於事裒衆十萬無日不討於師號
為劇藩當待賢牧寕兹鯫懦再忝僉俞伏以某官
明惣庶官輔興邦縡廣十取五之路収百有一之
長謂愚可矜雖拙猶用遂俾文吏超攝元戎所賴
虜運百年天聲萬里戍餘臥鼓之息城無早闔之
虞操箠可制豪桀之驕持薄可期租賦之入倚國
為重積日效勤不然巢林一枝素省身而斂分假
令人竹萬箇甘贖罪於曠官埏冶不私帡幪知所
　　　　賀參政侍郎啓　宋　祁
伏審光奉制書進知機務伏惟慶慰恭以某官函
徳之厚剛中而明旅力四方寅亮丕績邦被風教
用飭民瞻天賜耆明俾輔王室果咨魁壘之彦入
佐調爕之宜追鋒疾驅前席延拜掲日當午物無
斜隂推雲崇朝澤有餘潤赫蹏行下薦笏歡聞祁
方守塞防側聆恩冊振褠私喜詣府莫諧
　　　　鎮府謝兩府啓　宋　祁
常山劇部全趙故封地聨六州身擁三綬任踰于
分榮不償慙伏念祁為術空單禀生尫怯叨華禁
署謬籍經筵惟孤拙以自持無游說而為助年將
壮邁疾引衰来遂丐外除冀逃多悔國有賢翰朝
無廢人料自閑州受以戎閫因過都而俾謁縁重
帥而許遷敢留于行已踐而職此盖伏䝉某官助
邦善育為上亟言齒擢誤加庸底思報竊以河朔
之地天下勁兵分四帥臣皆一都㑹然而狃承平
之習訓練弗精因流饉之餘廪帑常乏馬不充士
官靡值才幕府欲仰給之饒度支辭經用之窘交
相為患未知所圖伏惟廟謀深體邉務峙隄于未
潰之日投藥於可療之初誓當悉心稍期集事守
符云始趨府方賖託庇髙明叩衿危戀
　　　　賀司空吕相公啓　李　淑
伏審顯奉制書進開公府馳郵旁告望履胥歡恭
惟某官直徳閎材懿文淵識感㑹明聖奮庸宰衡
陟降三階綢繆四近扶掖於帷墻之近啓發􁧬謨
爕熙於鼎飪之和揉正皇度基於忠直而其用若
晦發為經綸而迭使不煩士鍳攸歸王室是賴固
已功輝當世名髙古人自兵祲之騷邉属廟謀之
待畫舉圭趣召則民識所從斫案定疑則師有必
克矯前違而不伐制勝策以無遺帝眷攸先恩章
果沛諗於輿誦以合賢期在昔揆路之升及此嵗
陽之變若時拜衮未曰疇勲姑以遵漢傑之竒成
遲周時之凱入諏王體以為急非私抃之敢謡埽
門之餘䕃宇知庇限有印章之繫莫遑賔館之趍
企戀忻翹叢集丹悃
　　　　知陳州謝上啓　張　方平
大皡之墟肇自上皇之世有媯之後爰開盛徳之
封承京師首善之流實勲舊均勞之地祗膺朝命
濫領藩麾伏念方平平世為脩散財乏用荐更臺
閣之要乆司戸牖之嚴海鳥暫留亦受太牢之饗
風簫忽過豈諧雅奏之和頃觧郡章獲歸里社冀
安末節遂以窮年攝迹閑曹分從於病廢長民近
輔復被於詔除此盖某官秉國治均賛時化育亮
采通於百志爕友周於萬微大道甚夷至誠斯格
敢不仰䖍存録自力衰疲更礪鈆刀聊施於一割
所憂駑乗難効於長驅
　　　　上鄭資政啓　劉　敞
邈逺符光亟遷嵗籥睎虹蜺之隆燿渇江漢之清
流心如旌搖訉將兩絶伏惟坐鎮南國翕寕純禧
恭以某官禀靈山川為世梁棟邁一徳以齊俗含
至誠而協中往者董正武經毗參公鉉折衝出於
樽俎威令被乎夷戎茂功越成優詔均逸雖帝堯
四嶽之任下統諸侯而姫旦九罭之詩咸思衮服
矧惟注意固亦匪朝敞闇於知人幸守兹土誠陶
鈞之逺及趋棨㦸而無縁仰冀上為廟朝益綏福
祉
　　　　知永興軍謝兩府啓　劉　敞
雍州上腴見稱前史秦地四塞實雄諸候至於人
物車甲之饒風聲謠俗之盛擇守未易得人為難
豈有抱空疎之姿守樸陋之學材不洎衆智非過
庸擢從講闈假以威節兼四千石之重連數十城
之封自視缺然曷以稱此此盖伏遇某官専運鈞
之化隆作厦之功至和平分群力並用不愛美錦
曲從庇身之求申錫介圭略比元候之舊盖觀國
者以處逺為累事君者以居中為榮揆能苟微冐
寵思過固當勵㫁㫁之節立優優之風庶幾所長
尚有云補下塞䜛慝之口上答甄鎔之私
　　　　上郭侍郎啓　王　安石
伏蒙過采浮議使承乏官借寵則榮循涯而懼願
留平聴得究下情頑疏之人滯固於事席先子之
緒業玷太常之䓁名備位于兹歴年無状安全者
幸廢去乃冝何言誤知欲觀小試審處私計追維
舊聞不越俎以代庖盖言有守未操刀而使割可
必無傷輙敢用是固辭誠願易而他使依違王事
雖名理之未安妄冐人知亦生平之不欲髙明在
上悃愊發中臨啓怔忪果於得請
　　　　謝王司封啓　王　安石
伏念安石孤窮之人少失所恃雖勉心竭力求以
合於古人而固陋顓蒙動輙乖於時變以此而遊
於世未甞見恕於人而自趍走下風習聞餘教慰
藉之禮稱揚之私忤嚴顔而不加犯上之誅拂盛
指而更以首公為是書文報答騎從見臨不以先
進略後生不以上官卑下吏以至其去重煩送将
又賙其行使不留滯爰初就職甫爾踰旬乖離雖
新感戀殊甚伏惟順節自夀副人所瞻
　　　　謝提刑啓　王　安石
叨備一官甫更三嵗不時罷廢實賴全安遭值使
車按臨州郡頗望風而震恐將投劾以去歸敢圖
髙明見遇優過載衘盛徳尤激下情違離尚新企
仰殊甚茂惟賢雋善迓福祥固有神明隂来輔相
褒陞之寵倚立以須伏惟為上自頤副人所望
　　　　上韓太尉先狀　王　安石
昔者幸以鄙身託於盛府無簿才以參籌筴之用
有䟽節以累含容之寛乆而再惟滋以自愧伏惟
某官憂國愛君之操仁民恤物之方賔禮賢豪包
收疪賤盖甞沐浴於餘澤而且歌舞於下風孰云
去離遂曰䟽斥徒以地殊南北勢隔卑尊小夫竿
牘之勤不足自効幕府文書之聚或以為煩方隨
傳車得望歩履固願階縁於疇昔無因鑚仰於緒
餘敢圖髙明先賜勞来貴以下賤不矜其行之疪
賢而容愚不誅其禮之曠夫惟昔之有道皆慎所
以與人欲示其自養之汚隆必觀其所遇之能否
深慙固陋有玷奬成將次郊闗即趍墻屏其為感
喜豈易談言
　　　　知常州上監司啓　王　安石
蒙恩寛𥙿得郡便安諏日造官以身受察竊念安
石鄙陋之質拙踈於時聞先子之緒餘慕古人之
名節黾勉仕宦聊盡為貧之謀苟簡嵗時亦預在
庭之数来佐郡牧甫更二年数求州符就更畿縣
顧神明之罷耗當事役之浩穰慙得其宜辭得所
欲未遂一身之賤猥分千里之憂荷覆露之生成
出雋賢之撫按竊惟幸㑹良用震驚惟此陋邦近
更數守吏卒困將迎之密里閭苦聴㫁之煩自非
函容少賜優假緩日月之效使教條之頒則何以
上稱督臨下寛凋瘵伏惟某官逄亨嘉之㑹奮將
明之材簡在清衷乆於煩使體愛養元元之意樂
扶持㫁㫁之能庶幾始終得出芘賴未期望履尤
切馳情願順節宣以需褒寵
　　　　賀韓魏公啓　王　安石
伏審判府司徒侍中寵辭上宰歸榮故鄉兼兩鎮
之節麾備三公之典䇿貴極富溢而無亢滿之累
名遂身退而有褒加之崇在於觀瞻孰不慶羡伏
惟某官受天秀氣為世元龜誠節表於當時徳望
冠乎近代典司密㧾命攬中權毁譽幾至於萬端
夷險常持於一意故四海以公之用捨一時為國
之安危越執鴻樞遂躋元輔以人才未用為大耻
以國本不建為深憂言衆人之所未甞任大臣之
所不敢及臻變故果有成功　英宗以哀疾荒迷
慈聖以謙冲退託内揆百官之衆外當萬事之微
國無危疑人以静一周勃霍光之於漢能定策而
終以致疑姚崇宋璟之於唐善致理而未甞遭變
記在舊史號為元功未有獨運廟堂再安社稷弼
亮三世敉寕四方崛然在諸公之先煥乎如今日
之懿若夫進退之當於義出處之適其時以彼相
方又為特美安石乆於芘賴實預甄收職在近臣
欲致盡規之義世當大有更懐下比之嫌用自絶
於髙閎非敢忘於舊徳逖聞新命竊仰下風
　　　　賀致政趙少保啓　王　安石
竊審抗言辭寵得謝歸榮繇西省諌諍之官序東
宫師保之位殿廷鳴玉尚仍前日之班里舍揮金
甫遂髙年之樂伏惟慶慰資政少保昭懋賢業寅
亮聖時伯夷之直惟清仲山之明且哲所居之名
赫赫豈獨後思爾曕之節巖巖方當上輔遂從雅
志實激貪風未即披陳徒深欽仰
　　　　賀致政楊侍讀啓　王　安石
伏審得謝中楹戒歸下國孔戣致仕議臣雖願其
留踈廣乞身觀者固榮其去丁時翕赩取道阻長
繄盛徳之可師冝明神之實相茂惟興止休有福
祥伏惟某官逢辰清明取位通顯義勇不挫忠精
無疪登備諫工甞已告嘉猷于后奉將使節則必
下膏澤于民義儀朝凛凛侍從功名之美既耀
于將来智略之閎猶嗟于不試引年去位循禮得
中唯其養恬有以鎮薄安石望塵非數見器則深
竊冐上官之大知唯所不欲推揚後進之美意云
何敢忘備位于兹仰髙無止
　　　　謝髙麗國王啓　王　安石
伏以副疆阻闊覯上無階道義流聞瞻言有素使
旃及國贄寳在庭逮以好音申之嘉惠眷存即厚
慰感實深恭惟大王膺保徳名踐脩猷訓纂榮懐
之舊服襲夀豈之多祥冀順節宣深綏福履有少
儀物具如别牋
　　　　謝知制誥啟　王　珪
載右史之筆初冐於清光典四禁之文遽更於近
職寵非材稱幸出意涯竊思帝廟堂之尊冨家國
之盛而能鼓舞天下之動神明天下之幾非典謨
文章號令風采恐未易講寥廓之治追醇醲之風
盖在古二帝之遺書而大訓之所基本在天太微
之西掖而元命之所淵微有如起兩都之隆致開
元之懋其間詔書之始下政事之所施固多髙文
大冊之傳嘉謀讜議之益使王言温潤而主澤汪
洋當時得人後世載美有赫昌㑹於皇彌文上有
帷幄宗工鉅臣以經綸風化之源下有蘭臺鴻儒
碩學以剴靡精祲之際况名命之所出而禁嚴之
所司匪肩異倫實㸃華序如珪者姿禀沉霿噐能
枵疎學承之迂闇於古今治亂之適識滯於用藐
無賢知馳騁之竒偶濫偕於計文幾躐先於辭級
徃禆劇治趣駕屏星之車還預雋遊誤對髙門之
地未及承明之饜已攖司會之繁一渉丹墀得識
天子之能事東持紫槖媿云史臣之多聞敢意睠
奬之靡遺乃擢瑣凉于非次給北宫之禮才奉試
言之榮荅淮南之章俄参視草之寵重念去書林
之直有先人手澤之存即綸闈之趍仍伯氏詔文
之舊豈容单陋寖竊髙華兹盖伏㑹某官以材猷
粹純覧文雅之望以風誼髙博主名教之歸啓廸
當世之事功樂育四海之豪畯如大庭之旅萬玉
不以珷玞而即捐如匠石之區衆材不以楩楠而
後巧致繆兹舉以矜无庸敢不佩飭訓辭參祈躰
論矯其一切之習策所未至之難慎漢制之頌期
盡追於三代揚堯言之善使益誦於四方或犬馬
未衰冀㳙塵有𥙷庶切君恩之報敢忘已日之私
愚心區區未識所措
　　　　謝相府啓　蘇　洵
朝廷之士進而不知休山林之士退而不知反二
者交譏於世學者莫獲其中洵㓜而讀書固有意
於從宦壯而不仕豈為異以矯人上之則有制䇿
誘之於前下之則有進士驅之於後常以措意晚
而自慙盖人未之知而自衒以求用世未之信而
有望於効官仰而就之良亦難矣以為欲求於无
辱莫若退聴之自然有田一㕓足以為養行年五
十復將何為不意貧賤之姓名偶自徹聞于朝野
向承再命以就試固以大異其本心且召試而審
觀其才則上之人猶未信其可用未信而有求於
上則洵之意以為近於強人遂以再辭亦既獲命
以匹夫之賤而必行其私意豈王命之寵而敢望
其曲加昨承詔恩被以休寵退而自顧愧其无勞
此盖昭文相公左右元君舒慘百辟徳澤所暢威
刑所加不暘而熙不寒而慄顧惟無似或謂可收
不忍棄之於庶人亦使與列於一命上以慰夫天
下賢俊之望下以觧其終身飢寒之憂仰惟此恩
孰可為報昔者孟子不願召見而孔子不辭小官
夫欲正其所由得之之名是以謹其所以取之之
故盖孟子不為矯孔子不為卑苟窮其心則各有
說雖自知其不肖常願附其下風區區之心惟所
裁擇
　　　　賀歐陽樞宻啓　蘇　洵
伏審光奉帝詔入持國樞士民讙譁朝野響動共
惟　國家所以設樞宻之任乃是天下未能忘威
武之防雖號百嵗之承平未甞一日而無事兵不
可(職/去)為最難任文教則損國威専武事則害民政
伏自近嵗屢更大臣皆由省府而来以荅勲勞之
舊一歴二府遂超百官既無跂足之求僅若息肩
之所自聞此命欣賀實深盖因物議之所歸以慰
民心之大望伏惟某官一時之傑舉代所推經世
之文服膺已乆致君之略至老不衰顧惟平昔起
於小官曷甞須㬰忘於當世以為天下之未大治
盖自賢者之在下風自今而言夫復何難願因千
載之遇一新四海之瞻洵受恩至深為喜宜倍甞
謂未死之際无由知王道之大行不意臨老之年
猶及見君子之得位阻以在外闕於至門仰祈髙
明俯賜亮察
　　　　通倅謝兩府啓　姚　闢
書局備貟僅逃於譴謫海濱貳政寔賴於奬提脱
去塵埃奔走之勞遂獲清閑風土之樂養親有𥙿
處分亦冝伏念闢學不知方才非適用甞欲慕古
人之節故窮逹去就之粗明不能當世俗之心故
毁譽是非之相半向縁一第偶竊小官區區於米
塩簿書之間无所增益於舊學碌碌於䋲墨法制
之下固已䘮失其本心適丁　先帝之御圖閔悼
太常之廢禮謂所職者因縁而無責故其書皆顛
錯而不完嵗時凡欲按行聴於胥吏之所舉朝廷
將大興作詰之有司而莫知以國家文物憲章之
盛儀而君后祭祠燕享之大法逺則迹商周之故
事近則追漢唐之遺風或革或因有損有益苟至
於殘脱而不考將何以依據而奉行求其本末之
並存莫若簡編之備具俾有定責遂立别資顧惟
不才輙亦被選然而案牘繁多而義皆無統紀綱
踈略而事莫得詳夫以鄙陋不學之資而當纂述
所難之任勉焉或局浩乎無涯磨精畢力者五年
補闕收殘者百卷雖未足發揚休美大　本朝制
作之方亦聊以綴緝緒餘備来者考求之用然不
能秉義以攸處保職而自安頃因天變之来妄以
芻言之貢擊排所至徒有愛君之苦心忌諱不知
殆匪謀身之良術幸賴　主上寛仁之厚明公保
皇朝文鑑卷第一百二十二
　啓
　　　謝倪評事禮書　陳　襄
　　　代賈内翰荅蔡州錢龍圖啓
　　　　　　　　　　　　　　強　至
　　　代王給事囬陳待制啓　強　至
　　　謝永興軍知府王龍圖啓　強　至
　　　代問侯程密諫啓　強　至
　　　代謝兩府状　強　至
　　　代韓待制到任謝史館相公啓
　　　　　　　　　　　　　　強　至
　　　謝除校勘啓　強　至
　　　與孫觀文啓　強　至
　　　賀致政少傳啓　強　至
　　　回登州知郡司封啓　蘇　頌
　　　謝南省主文與歐陽内翰啓
　　　　　　　　　　　　　　蘇　軾
　　　謝應中制科啓　蘇　軾
　　　賀楊龍圖啓　蘇　軾
　　　賀歐陽少師致仕啓　蘇　軾
　　　賀吕副樞啓　蘇　軾
　　　賀文太尉啓　蘇　軾
　　　登州謝兩府啓　蘇　軾
　　　謝中書舎人啓　蘇　軾
　　　荅試舘職人啓　蘇　軾
　　　謝賈朝奉啓　蘇　軾
　　　賀范端明啓　蘇　軾
　　　上參政侍郎啓　王　安國
　　　賀諫院舎人啓　沈　括
　　　賀蔡密學啓　張　載
　　　謝館閣校勘啓　林　希
　　　謝中制科啓　蘇　轍
　　　賀河陽文侍中啓　蘇　轍
　　　　謝倪評事禮書　陳　㐮
襄聞古者師氏教女以婦徳婦言婦容婦功祖廟
未毁教于公宫三月祖廟旣毀教于宗室然後能
修身行禮循法度奉祭祀以配君子而成室家之
道也襄有先人之子憃愚弗能教徒聞古人之大
義而未能志其一二今足下順先典貺襄書禮以
賢似秀才徳成業茂将卜昬事惟以襄貧賤之門
是擇實非其冝既辱嘉命襄不敢辭敢不夙夜教
戒以勉承宫事
　　　　代賈内翰荅蔡州錢龍圖啓
　　　　　　　　　　　　　　強　至
承即便時已開尊府盖賢者以出處一致因請宣
風　天子恐侍從乆勞遂容均佚寵之士諌之優
秩付以中京之外邦未列慶函首䊸榮牘矧　夲
朝之雋老寔延閣之真儒力通聖言俛􁊅華選蚤
勸經帷之講日瞻法座之光厭事朝游樂觀藩政
然而公卿要明大誼自昔推崇左右思得正人匪
朝升用伏望爲國自厚副時所傾
　　　　代王給事囬陳待制啓　強　至
伏審茂對制恩榮躋法從側聞異數切抃丹衷於
皇聖辰若攷古道繩絫朝之遐武敞二閣以右文
倬彼天漢之昭回掲爲寳宇之目坦然帝制之明
白祕厥宸篇之辤並延儒臣增重禁職居則備法
座之清問出則扈徳車之順游唯特傑材乃称華
選伏惟某官氣涵渾厚道際醇深蚤踐積星之垣
乆提太史之茟綴應劉之賔客方司朱邸之裁牋
聴禹啓之謳歌遽際洪圖之纉服首擢東藩之舊
進陞近侍之聨矧日月之親逢有風雲之盛㑹弼
謩新政惟故事之甚明舒鬯元猷抑輿情之所跂
未脩慶問先貺珍凾過巽枉辭益銘謙矩永言感
擇奚盡鋪論
　　　　謝永興軍知府王龍圖啓
　　　　　　　　　　　　　　強　至
幕府初開謂必收於豪畯辟書絫上終無異於孱
庸自應所知之求莫如兹舉之確旋叨成命增悚
懦衷切以陜服以西雍都爲劇帥壓五路兵雄萬
屯從來長人得自選士雖指麾一定但専委於文
書而綏御兩間亦與聞於論議叅是幾事要之傑
才若至甚愚無它可采驅馳州縣唯簿書期㑹之
是知生長江湖何車甲訓齊之曾試乃冐從軍之
選殊乖責寔之冝非保任之使然曷僥慶而及此
斯盖伏遇知府安撫龍圖誼無求備請在必行存
心奬提極力論置始奏已光於䟽賤矧至再三短
能絶跂於髙明寕裨萬一第堅素守益攷舊聞持
經逺之談使少知於方略免陋儒之誚期自奮於
功名庶幾立身以報知已
　　　　代問候程密諫啓　強　至
被命中宸效官南服門墻愈逺慮遺冗外之蹤牋
牒不時懼黷髙明之聴仰惟坐鎮俯順生經恭以
某官亮節在廷懿文表世早紓賢業自結主知陞
諌署之華班兼樞庭之祕直中外荐歴明哲推均
父母一州猶鬰於清議領袖百辟行副於具瞻俛
推下僚嘗備屬吏庶終坱圠之造以就生成之恩
　　　　代謝兩制状　強　至
祗奉明緡就叨寵寄京畿近服邦漕重司併集茂
恩驟加庸品切以爲國領計湏官得人饋輸中都
不朘民而厚上澄序庶位不簡賢而附權具足兼
長乃名冝職苟容竊位曷弭公言效局無堪瘝官
有素江淮易任曾靡寕居金榖主謀恍迷舊習豈
謂浩繁之委不遺孤冗之蹤此盖伏遇某官言味
借優褒華引重振拂汚滯矜憐介愚寖聞當扆之
聦遽復外臺之命敢不周旋乃事恪慎厥脩永矢
捐軀仰酬知已
　　　　代韓待制到任謝史館相公啓
　　　　　　　　　　　　　　強　至
易甚難之選任俾緫外臺得嘗失之寵榮復聨内
閣云初眡事已懼隳官於皇　本朝分置諸道惟
北土漕權之劇　盖軍須自昔之尤煩繇頻年水
沴之餘　顧民力至今而未復加用度之百出無
利源之一遺冝得衣冠之偉能老於金榖之要術
因才以授於職乃安如某者器無所容技有俱短
蚤知忠誼之自勉晚喜功名之可爲大河以東全
陜之右計符連領固嘗歴董於輸將治状絶稱曾
莫少成於績效既有所試是云不能矧惟朔陲最
曰要部豈冝煩使乃屬寡才省其由來何所自得
復此假人之寵良繇造物之私此盖伏遇史館相
公首賛萬微更新百度宰論可否朝倫慘舒以後
效之足求靡尤人於既往雖匪功而亦用庶勸士
於將來遂俾拙踈訖叨甄擢敢不圖講長利澄清
屬封弗顓聚歛之能兼拊凋罷之俗罔有貳事少
酬大鈞
　　　　謝除校勘啓　強　至
祗荷寵擢不任戰兢竊以　國家右文寖昌聚書
增廣經始靈蘭之祕發揮河洛之文表章著明淵
源深厚然惟道術分裂時師異言下逮九家猶瘉
於野彼雖小道亦有可觀故稗官以芻蕘而弗遺
詞賦比博弈而蒙幸采非一多爱益新名山之藏
爲空廣内之䇿加倍而後實事求是聚精㑹神芟
夷複重筆削譌繆是以圖書之府貴比列星之居
校讎之官寵甚治民之最自非精力過絶篤志淵
微言古而能驗今聞一足以知十則何以辯雌蜺
之爲字信魯魚之失真子雲沈思廑能宿職安世
黙識乃爲得人伏念攽生質晦冥天機黭淺染人
僞而逾乆求俗學以復𥘉顛冥失圖荏苒過壮性
不傷物慨嵇生之怨憎居甚畏言慕夷吾之老吃
曩者拔自邊邑擢處郊庠經汎爲通非有專門之
效器不周用動詒方枘之譏　先皇帝志在育材
詔從試可白衣不召徒愴恨於崔駰賜劍猶存尚
孰何於衛綰逮禁林之給筆慙髦士之比肩所貴
莫邪干將爲其立断惟是朽株枯木獨頼先容然
而地寒者品常後人数竒者功不中率顧惟瓠落
甘觸報聞豈意厖恩横加弱植委蛻塵滓濯質清
流捫心自驚非萬有一之覬望屈指黙計儻十失
五而在兹静言伏思寔有幸㑹此盖伏遇某官彌
綸帝載斡旋化鈞大受小知未始違於精鍳言揚
事舉盖曲盡於所長底是庸虚冐于甄録謹當思
浚明之成徳勤窽啓之淺聞砥節礪行以爲脩臨
淵履氷而申誡桑榆之景尚冀於晚收菅蒯之微
無忘於代匱上酬洪造次荅厚知
　　　　與孫觀文啓　強　至
跼守陋邦坐賖賔館誰謂河廣曾微杭葦之艱畏
此簡書居積道躋之歎恭惟節宣時若啓處用康
伏以某官徳崇國華智兼人傑幾深開物以成務
倜儻扶義而濟功内參帷幄之謀外膺方面之寄
夫倚伏之效巧歴猶知其必然汚隆之期賢者盖
有以無悶是故稱子文之美爲其去令尹而弗憂
言仲華之賢亦曰褫龍章而無愠矧以全徳邁衆
逹生徇天冝其捐芥蔕而何疑寓逍遥而自得推
数循理已符傾否之占求舊記功方盡樂終之義
勉祈善毓以副禱詞
　　　　賀致政少傅啓　強　至
伏審中詔推恩上臺得謝參青宫六傅之貴保安
車賜几之榮休風穆然輿情仰止恭以某官全徳
邁種英猷濟時士林以師保而允懐王室繄股肱
而是頼雖大雅作誦老成重於典刑而髙賢所存
功名付之天道由是辭台鼎之機任即候服而偃
藩貌體之隆固弗遺於黄髪止足之計乃獨得於
素心遺塵垢於儻來即逍遥於物外揮金之樂不
减於䟽公掛車之榮足踰於廣徳竹帛所載今昔
同符跂聞英聲側深景行寓髙門之地親長者之
謀瞻仰之誠一二奚既
　　　　回登州知郡司封啓　蘇　頌
嚮者某官奏南司之課膺中詔之褒進左曹於省
聨領奥藩於海裔盖切循良之選爰咨端諒之能
自承擁傳之去東居悵拊塵之坐隔懐鈆自窘未
遑緘候之儀占牘不忘首辱惠存之問聆布條之
伊始惟善俗之有方政務多聞福基衆厚伏以某
官奥學敏識峻節孤風得古人之清通爲來者之
矩矱郡邑之政沛然謡於民言臺蘭之模凛乎肅
於朝著方倚直繩之用遽膺半竹之行昔者由御
史而爲省郎唐官謂之清望出諫官而補郡守漢
臣因而自陳矧惟碩哲之謨允協前良之美諒兹
出守聊爲外資詠中和之詩已宣於主澤還顧問
之列行奉於帝俞榮據顯華之塗允爲孤拙之芘
適臨敲暑坐逺清言願遵御於氣冲冀冝符於善
禱
　　　　謝南省主文與歐陽内翰啓
　　　　　　　　　　　　　　蘇　軾
竊以天下之事難於改爲自昔五代之餘文敎衰
落風俗靡靡日以塗地　聖上慨然太息思有以
澄其源䟽其流明詔天下曉諭厥㫖於是招來雄
俊魁偉敦厚朴直之士罷去浮巧輕媚叢錯綉采
之文将以追兩漢之餘而漸復三代之故士大夫
不深明　天子之心用意過求深者或至於迂務
竒者怪僻而不可讀餘風未殄新弊復作大者鏤
之金石以傳乆逺小者轉相模冩號稱古文紛紛
肆行莫之或禁盖唐之古文自韓愈始其後學韓
而不至者爲皇甫湜學皇甫湜而不至者爲孫樵
自樵以降無足觀矣伏惟内翰執事天之所付以
收拾先王之遺文天下之所待以覺悟學者恭承
王命親執文柄意其必得天下之竒士以塞明詔
軾也逺方之鄙人家居碌碌無所稱道及來京師
乆不知名將治行西歸不意執事擢在第二惟其
素所蓄積無以慰士大夫之心是以群嘲而聚罵
者動滿千百亦惟恃有執事之知與衆君子之議
論故恬然不以動其心猶幸御試不爲有司之所
排使得搢笏跪起謝恩于門下聞之古人士無賢
愚惟其所遇盖樂毅去燕不復一戦而范蠡夫越
亦終不能有所爲軾願長在下風與賔客之末使
區區之心長有所發夫豈惟軾之幸亦執事將有
取一二焉
　　　　謝應中制科啓　蘇　軾
臨軒䇿士方搜絶異之才隨問獻言誤中乆虚之
等忽從佐縣擢與評刑内自顧於無堪凛不知其
所措恭惟制治之要惟有取人之難用法者畏有
司之不公故　其平生而論其一日通變者恐人
材之未盡故詳於採聴而略於臨時兹二者之相
形顧兩全而未有一之於考試而奄之於倉卒所
以爲無私也然而才行之迹無由而深知委之於
察舉而要之於乆長所以爲無失也然而請屬之
風或因而滋長此隋唐進士之所以爲有弊魏晉
中正之所以爲多姦惟是賢良茂異之科兼用考
試察舉之法每中年輙下明詔使兩制各舉所聞
在家者能孝而恭在官者能亷而慎臨之以患難
而能變邀之以寵利而能不回既已得其行已之
大方然後責其當世之要用學博者又湏守約而
後取文麗者或以用寡而見尤特於萬人之中求
其百全之美凢與中書之召命巳爲天下之選人
而又有不可測知之論以觀其黙識之能無所不
問之䇿以攷其博通之寔至於此而不去則其人
之可然猶使御史得以求其疵諫官得以攷其素
一䧟清議輙爲廢人是以始由察舉而無請謁公
行之私終用考試而無倉卒不審之患盖其取人
也如此之密則夫不肖者安得而容軾才不迨人
少而自信治經獨傳於家學爲文不願於世知特
以飢寒之憂出求斗升之禄不謂諸公之過聽使
與群豪而並游始不自量欲行其志遂竊俊良之
舉不知才力之微論事迂闊而不能動人讀書踈
略而無以應敵取之甚愧得之益慚此盖伏遇某
官以堯舜之道輔吾君以伊周之業爲己任恐一
夫不獲自盡以爲廟堂之憂思天下所以太平必
用芻蕘之說亟收末學以輔大猷然志卑處髙徳
薄寵厚歴觀前軰由此爲致君之資敢以微軀自
今爲許國之始
　　　　賀楊龍圖啓　蘇　軾
伏審新改直職擢司諫垣傳聞邇遐竦動觀聴咸
謂國家之鉅福乃用諌諍之真才必能深言以補
大化　方今朝廷之上號爲無諱而太平之美終
不能全臺諌之列嵗不乏人而衆弊之原猶或未
去豈聴之者徒能容而不能用言之者但爲名而
不爲功歴觀古人之效忠皆因當世而用智不務
過直期於必行右尹子革因墳典而道祈招之詩
左師觸龍語饘粥而及長安之質徒盡拳拳之意
不求赫赫之名此仁人及物之休功忠臣爱君之
至分伏自頃嵗所更幾人席未暖而輙遷踵相躡
而継去然一身之譏固足以免矣而積嵗之病當
使誰去之恐習慣以爲常遂因循而不振雖在僻
陋顧常隠憂以爲必得朴忠憂國之人而又加以
辯智得君之術言苟獲用國其庶幾伏惟諫院龍
圖才雄於世而常若不勝節過於人而未嘗自異
素練邉事深知兵驕頃持銓衡寔識官冗必將舉
大體而不論小事務實效而不爲虚名軾最蒙深
知愧無少補方傾耳以聴願續書諌苑之篇若有
待而言或能著争臣之論阻以在外無由至門踴
躍之懐實倍倫等
　　　　賀歐陽少師致仕啓　蘇　軾
伏審抗章得謝釋位言還天眷雖隆莫奪己行之
志士流太息共髙難継之風凡在庇庥共增慶慰
伏以懐安天下之公患去就君子之所難世靡不
知人更相笑而道不勝欲私於爲身君臣之恩係
縻之於前妻子之計推葺之於後至於山林之士
猶有降志於垂老而况廟堂之舊欲使辭福於當
年有其言而無其心有其心而無其决愚智共蔽
古今一塗是以用捨行藏仲尼獨許於顔子存亡
進退周易不及於賢人自非智足以周知仁足以
自愛道足以忘物之得䘮志足以一氣之盛衰則
孰能見幾禍福之先脱屣塵垢之外常恐兹世不
見其人伏惟致政觀文少師全徳難名巨才不器
事業三朝之望文章百世之師功存社稷而人不
知躬履艱難而節乃見縱使耄期篤老猶當就見
質疑而乃力辭於未及之年退託以不能而止大
勇若怯大智如愚至貴無軒冕而榮至仁不導引
而夀較其所得孰與昔多軾受知最深聞道有自
雖外爲天下惜老成之去而私喜明哲得保身之
全伏暑向闌台候何似伏冀爲時自重少慰輿情
　　　　賀吕副樞啓　蘇　軾
伏審近膺告命入緫樞機中外聳觀朝廷增重伏
惟慶慰竊以古之爲國權在用人徳厚者輔其才
而名益隆望重者無所爲而人自服是以淮南叛
國先止謀於長孺汾陽元老尚改觀於公權樽俎
可以折衝藜藿爲之不採哀此風流之莫継乆矣
寂寥而無聞天亦厭於凡才上復思於舊徳恭惟
樞密侍郎性資仁義世濟忠嘉豈惟清節以鎮浮
固已直言而中病出領数郡若將終身小人謂之
失時君子意其復用迨兹顯拜夫豈偶然然而荷
三朝兩世之恩當春秋賢者之責推之不去凛乎
其難進伯玉而退子瑕人皆望於門下烹桑羊而
斬樊噲公無愧於古人莫若盡行疇昔之言庶幾
大慰天下之望軾登門最舊稱慶無縁踊躍之懐
寔倍倫等
　　　　賀文太尉啓　蘇　軾
伏審孚號揚庭臨軒遣使出節少府授鉞齋壇夷
夏聳觀兵民交慶盖功業盛大則極名器而後稱
惟徳度宏逺故處冨貴而若無蔚爲三世之宗臣
豈獨一時之盛事恭惟留守太尉道夲天合徳爲
人師信及三川之豚魚威加兩河之草木身任休
戚言爲重輕始若留候弱冠而遇髙祖晚同尚父
黄髪而亮武王既奉冊書益新民聴方將威懐北
虜係頸長纓約束何公軌流故道然後入調伊傅
之鼎歸躡松喬之游輿論所期斯言可必軾謫官
有限趍侍無縁踊躍之心宣冩難盡
　　　　登州謝兩府啓　蘇　軾
迂愚之守没齒不移廢逐之餘歸田已幸豈謂承
宣之寄忽爲枯朽之榮眷此東州下臨北徼俗近
齊魯之厚迹皆秦漢之陳賔出日於麗譙山川炳
燿傳夕烽於海嶠鼓角清閑頋静樂之難名笑妄
庸之濫據此盖伏遇某官股肱元聖師保萬民才
全而徳不形任重而道愈逺謂使功不如使過而
觀過足以知仁特借齒牙曲成羽翼軾敢不服勤
簿領祗畏簡書䇿蹇磨鈆少荅非常之遇息黥補
劓漸收無用之材過此以還未知所措
　　　　謝中書舍人啓　蘇　軾
起於貶所未及朞年擢置周行遽參法從省躬無
有被寵若驚竊惟人材進退之間寔爲風俗隆替
之漸必欲致治在於得賢雖一薛居州齊言不能
移楚而用范武子晉盗可使奔秦崔琰進而亷儉
成風楊綰用而淫侈改度誠國是之先定雖民散
而可收㧞茅茹者以彚而征附馬棧者必先其直
用舍既見好惡自明人知所趍勢有必至　今朝
廷方講當世之務力追前代之隆雖改定法令足
以便事而未足以安民寛弛賦役足以安民而未
足以成俗是以登進耆老搜求雋良將使士知向
方民亦有耻如軾者山林下士軒冕弃材少而學
文夲聲律雕蟲之技出而從仕有狂狷嬰鱗之愚
溝中不頋於青黄爨下無心於宫徴誤蒙收拾已
出優恩荐履禁嚴殊非素望此盖伏遇某官徳配
前哲望隆夲朝名重圭璋上助廟堂之用言爲蓍
蔡下同卿士之謀餘論所加虚名增重知丹心之
尚在怜白首之無歸特借寵光以寛衰病任隆才
下恩重報輕直道而行恐非所以安愚不肖之分
充位而已又不足以解卿大夫之憂蚤夜以思進
退惟谷恐懼戦越不知所裁
　　　　荅試館職人啓　蘇　軾
伏承射策玉堂方觀筆陣校文天禄遂秀儒林黨
友增華縉紳共慶國家求賢之道必於閑暇無事
之時賢者報國之功乃在緩急有爲之際養之無
素則一旦欲用而何由待以非常則臨事欲辭而
不可故納之於英俊相從之地觀之以世俗不見
之書非獨使之業廣而材成抑將待其資深而望
重某官學優而仕行浮於名辭令從容議論慷慨
追還正始文章爲之一新傳冩都城紙墨幾於驟
貴得士之喜非我敢私軾衰病侵尋文思荒落職
在翰苑當發䇿而莫辭識匪通儒懼摛藻之不稱
過煩臨貺寵以書詞永爲巾笥之珍愧乏瓊瑶之
報
　　　　謝賈朝奉啓　蘇　軾
自蜀徂京幾四千里携孥去國盖二十年側聞松
楸巳中梁柱過而下馬空瞻董相之陵酹以隻雞
誰副橋公之約宦游歳晚坐念涕流未報不貲之
恩敢懐盍歸之意常恐樵牧不禁行有雍門之悲
雨露既濡空引太行之望豈謂通判某官政先慈
孝義篤友朋首隆學校之師儒次訪里閭之耆舊
自嗟來暮不聞拔薤之規尚意神交特致生芻之
奠父老感歎桑梓光華深衣練冠莫克垂涕於墓
道昔𥜗今袴尚能鼓舞於民謡仰佩之深力占難
盡
　　　　賀范端明啓　蘇　軾
恭承明詔追録舊勲名陞祕殿之嚴寔遂安車之
養仍(餘/推)澤以及後昆聞命以還有識相慶竊謂死
生之事聖賢有不能了父子之際古今以爲難言
方其犯雷霆於一時豈意收功名於今日惟天知
我絶口不言偉事發之相重非人謀之所及恭惟
致政端明學士至誠格物隠徳在人弼亮四世如
畢公夀考百年如衛武獨立不懼舍之則藏惟有
青蒲之言尚在金縢之匱白日一照浮雲自開坐
使遺民復觀盛事子孫歸沐下萬石之里門君相
乞言授三老之几杖更延眉夀永作元龜
　　　　上參政侍郎啓　王　安國
伏審參政侍郎被書法座賛政台司龜筮獻祥縉
紳恊望竊以海嶽形勢非聦明獨運之能安廟堂
經綸盡聖賢相濟之成効是繄丞弼之重以底神
人之和盖内揆百工坐弭瘝官之患而外釐四鄙
黙銷猾夏之謀疇咨中世之豪仰稱代天之任幸
千齡之胥契聳億姓之具瞻恭惟某人文妙於古
今行孚於典䇿應不測之變而制作若出間暇議
非常之禮而利害莫能動揺凛然名聲播在夷貊
北門持槖三朝積潤色之功東府秉均多士發稽
留之歎側聞孚號畢罄歡心矧憂患之餘生辱品
題之舊賜病骨未逢於起癈朽株尚冀於嘘枯引
望門闌但馳悃愊
　　　　賀諌院舍人啓　沈　括
㐲審外庭拜命西掖代言英材蒙知清論歸美竊
以文章辭令之選兹寔法度風教之原惟厚薄邪
正之所歸乃治亂盛衰之攸繫纂辭深厚故能通
物變之微賛指坦明遂可格天下之動以至諭恩
懇惻隠民疲俗之變心申制簡武夫悍卒之奪氣
盖識通於用者則遇變皆合言發於性者則感人
易深豈特經綸之大猷兹惟鼓舞之盛事矧欲流
風之復古屬當施惠以趨時冝席真賢上副明主
恭以諫院舍人純賦學敏深資性原兼來百善之
長獨收髙世之譽機靈深造於道徳志力乆形於
功名潤色鋪張固歸大手建明將順寔禀素心謇
諤霜臺耻混衆人之諾諾講摩聖訓力震大聲之
谹谹以樂育則休有成材之風以直筆則刋正後
來之法振翼雲漢垂光虹蜺逺近所傳搢紳交頌
燦然述作将建一家之言鋭於討論庶追三代之
業盛際甫期於登賛庶休行被於康功雅辱眷存
竊盛欣躍未遑慶覿先屈眷辭深惟降挹之謙祗
益感銘之寔
　　　　賀蔡密學啓　張　載
兹審顯被眷圖擢陞要近寵輝之渙雖儒者至榮
付任所期盖朝廷有待藹傳中外孰不欣愉竊以
篤寔輝光日新而不可掩者徳之修禍福吉凶人
力所不能移者命之正今天下謀明守固功累治
勤浮議不能揺巨力不能破未有若明公之盛也
上知之民信之所不足獨未施於廟堂之上耳頃
慶卒内嚮惶駭全陜府郡晝閉莫知所爲士民失
措室家相弔継聞爲渭師所敗潰遁而東其氣沮
摧十亡八九雖非盛舉然應機敏接使大患遽銷
明識之士知有望焉今戎毒日深而邉兵日弛後
患可悼而國力既殚将臣之重豈特司命王卒惟
是三秦生齒存亡舒慘之夲莫不繫之旌斾在秦
正猶長城巨防利兵堅甲幸少選未召乃西陲不
貲之福載投迹山荒所有特一家之衆檐石之儲
方且仰依兵庇有恃而生誠願明公置懐安危推
夙昔自信之心冝升不息以攘患保民爲己任盖
知浮議強力不足以勝人心奪天命則含識之徒
不勝至幸引跂門仞無任歡欣祈俟之極
　　　　謝館閣校勘啓　林　希
備貟書局已忝下陳假職儒林尤非素望始甚疑
而終信外彌懼以中慚撫已何堪􁂦顔無措恭惟
夲朝右文之盛　列聖嚮儒之勤悉聚前世之書
逺侔治古之烈雖禁中所覧别貯於太清而祕閣
所藏頗多於三館並選髦畯俾資校讎百年之間
顧網羅遺逸之不暇四庫之録猶品類㕘差之不
齊固嘗訂正其舛訛又已撰次其條目積有朽漬
寖忘夲真爰自嘉祐以來始詔儒臣更定就給筆
札增置吏貟悉發廣内之藏兼訪名山之副於是
有出於閻閭而應募冩於郡國而送官其來不窮
所得益廣互抄以𥙷殘缺相校而除複重一所黄
卷之風盡銷白簡之蠧凡擇諸儒而共處或容賤
士於其間並列承明之廬仰給太官之膳優游職
業得惠意以討論從容歳年可觀人之能否遂因
奏課例進職名方其始時可謂慎選至於希者何
足道哉曩在治平之𥘉嘗預集賢之才召踰朞月
遽遘閔凶餘生僅存孤飬甫廹比兹再至功巳垂
成計其舊勞巳寔何有矧以平時著令先進諸公
必由大臣之薦論重加禁林之校試尚湏第䓁然
始推恩而希憂患早衰荒唐不學乆游吴市莫獲
異書未過蜀人安知竒字由趍走州縣之賤登道
家之蓬山脱鉤校簿書之煩窺上帝之冊府併爲
僥倖徒速嘲譏退思厥由何以致此兹乃伏遇留
守司徒侍郎台衡舊徳社稷元勲鴻鈞運乎至和
以無弃物菁莪喜乎樂育罔有遺才得由下邑之
卑擢陪諸生之後良以寅縁之舊迄兹亨㑹之成
遂俾陋愚獲被嘉寵雖逺施者不以其報而自知
者所以爲明昔者西漢藏書之多天禄石渠號稱
其最盛當時校文之士劉向楊雄得乆於其中况
今簡帙甚繁鈆槧未已願少假以時日庶得就其
編摩豈惟平生多所未見寔亦終老庶幾自娱譬
夫就市閱書委身爲吏較前賢而已幸冀夙志之
可償區區之愚有在於是過此以往未知所裁
　　　　謝中制科啓　蘇　轍
轍以薄材親承大問論議群起予奪相乗不意聖
恩之曲加猶獲從吏之殊寵伏讀告命重積震惶
嘉其愛君之心期以克終之譽辭不獲命媿無以
堪轍生於逺方有似愚直㓜承父兄之餘訓教以
彊已而力行雖爲朝廷之直臣常欲挺身而許國
位卑力薄自許過髙言發譴生事勢冝爾迨尋䇿
問之微意實皆安危之大端自謂不及則曰志勤
道逺開其不諱則曰無悼後害切以制䇿之及此
又念利目之謂何罄其平時之所懐猶懼不足以
仰對言多迂闊罪豈容誅伏以國家取人之科惟
是剛柔適中之士太剛則悪其猖狂不審太柔則
畏其選懦不勝将求二者之中屬之以事固非一
介之賤所或能當轍之不才過乃由此然而訐切
憤悱爲知士之所不許因循鹵莽又有國之所樂
聞使舉世将以從容而自居則天下誰當以奮發
而爲意此盖某官羽翼盛時冠冕多士思盡芻蕘
之議以明寛厚之風羇危之所恃以爲無憂紛紜
之所恃以爲定論顧惟無似尚辱甄收感恩至深
求報無所昔者西漢之盛莫如文景孝武之賢制
䇿所興世稱晁董公孫之對然而數子者頌詠徳
美而不及其譏刺故三帝者好愛文字而無聞於
寛容豈其時君不可爲之深言抑其群臣亦将有
所不悦轍才雖不逮時或見容非懐爵禄之榮竊
喜幸㑹之至
　　　　賀河陽文侍郎啓　蘇　轍
伏審力辭樞務得請名邦恩禮便蕃中外慶慰伏
惟判府司徒侍郎輔相三世始終一心器業崇深
不言而四方自服道徳髙妙無爲而庶務以成此
朝廷所以遲遲於均佚之書而士民所以睠睠於
保釐之命顧惟出處之義寔繄功名之終留侯志
於赤松晋公安於緑野油然自得夫豈不懐矧惟
三城密邇全洛政獨止於民社樂有助於林泉道
大難名信後來之莫継民猶思治恐乆安之未遑

皇朝文鑑卷第一百二十二
皇朝文鑑卷第一百二十三
　啓
　　　上韓康公啓　程　頥
　　　定親書　程　頥
　　　賀提刑上官正言狀　曽　肇
　　　謝校勘啓　曽　肇
　　　謝中書舍人啓　曽　肇
　　　回馮如晦學士啓　曽　肇
　　　賀翰林曽學士啓　陳　師道
　　　謝館職啓　秦　觀
　　　㛰書　秦　觀
　　　荅林學士啓　張　耒
　　　潤州謝執政啓　張　耒
　　　賀潘奉議致仕啓　張　耒
　　　謝觧啓　李　廌
　　　回永興李待制啓　蔡　肇
　　　回知河中府宇文學士啓　蔡　肇
　　　與常州廖明略學士啓　蔡　肇
　　　賀陳履常教授啓　晁　𥙷之
　　　荅賀李祥改宣德啓　晁　𥙷之
　　　永興提刑謝到任啓　李　昭玘
　　　昭雪謝執政啓　劉　跋
　　　賀同州侍郎啓　晁　詠之
　　　謝永興待制啓　晁　詠之
　　　　上韓康公啓　程　頥
竊以朝廷取士所以為致治之先公卿薦賢固必
有知人之實允諧公議始厭衆聞頥也不才少而
從學致知格物粗窺聖道之端倪明善誠身未得
古人之彷彿徒忘懐於白首竊有志於斯文時和
嵗豐已足素望言揚徳進敢有覬心屬　嗣皇訪
落之初乃元老告猷之㑹豈虞過聴猥被明揚文
陛進登被徳音之温厚西清入侍密宸扆之輝光
考於近世而来可謂非常之遇荷恩為媿揣分則
逾若何行為可以報稱惟殫素學勉副厚知
　　　　定親書　程　頥
伏以古重大昏盖將傳萬世之嗣禮稱至敬所以
合二姓之歡顧族望之非華愧聲猷之弗競不量
非偶妄意髙門以頥第幾男雖已勝冠未諧授室
恭承賢閤第幾小娘子性質甚茂徳容有光輙緣
事契之家敢有婚姻之願豈期謙厚遽賜允從穆
卜良辰恭伸言定有少儀物具如别牋
　　　　賀提刑上官正言狀　曾　肇
審奉詔書改臨淮甸端人所至善類交欣竊以提
刑正言學有本原行無緇湼鴻筆麗藻兼大夫之
九能直道正言過士師之三黜少緩追鋒之召復
為攬轡之行中顧缺然居常仰止豈意偷安之跡
獲依善貸之仁未即趍風彌深企徳
　　　　謝校勘啓　曾　肇
叨榮非據循分起羞竊以道有降升得人則舉士
之貴賤繄上所行　國家稽古尚賢因能任職尊
朝廷以待非常之豪傑虚舘閣以収未試之英材
凡預詳延畢歸遴揀豈容積累輙習甄升如肇者
禀生多艱受性不敏㓜賴母兄之教育長聞師友
之緒餘竊玩文辭居有顓䝉之累欲追時俗故無
㨗給之材知直道而事人耻曲學以阿世因緣干
禄黾勉入官顧山林獨往之姿乏左右先容之助
分甘流落望絶亨嘉豈圖日月之餘光不間塵埃
之末路濫姓名於册府尸友教于上庠誦陳言于
新學之前處無用於有為之㑹每見譏於踈闊愈
自信於行藏迨此嵗成亦偕序進此盖伏遇史館
相公秉心豈弟為世典刑樂育人材奨成士類顧
惟弱質乆玷下陳徒窺夫子之文章豈識周公之
制作蚤䝉收引曲荷并包致葑菲之弗遺寔陶鎔
之有素敢不紬尋舊學尊信所聞不忮不求肯易
終身之守無適無莫庶幾惟義之從非徒成自愛
之私亦以荅大公之施
　　　　謝中書舍人啓　曾　肇
叨居近著與典賛書自顧無堪将何以稱歴觀虞
夏商周之盛則有典謨訓誥之傳肆筆矢言之文
是為歴代之寶豈獨一時　之士莫匪聖
賢之徒盖其四海食味别聲之倫皆知道徳之意
迨夫王迹既熄流風僅存射父之作訓辭安于之
賛名命猶能稱厥前世行於諸侯至兩漢之興文
章為盛而三王之册簡牘具存自兹以還去古彌
遠然而誦美陽之誥則文士為之變風讀奉天之
書武夫至于垂涕盖以用人之得失繫於斯道之
盛衰豈兹妄庸可備任使如肇者學雖有志材不
逮人聞詩禮之緒餘僅傳糟粕議帝王之制作未
及門墻蚤緣雕篆之科遂齒縉紳之末越從州縣
入校圖書陳髙宻之素心止希文學應汝南之自
媿驟玷承明嵗月屡遷寵靈寖厚紀　三朝之功
徳書　二聖之勲言徒竊食於太官每靦顔於文
陛固盍投身於冗散豈堪厠跡於凝嚴冐居四禁
之聨分押六司之事伶俜弱質從属車之清塵蹇
淺寡聞參外庭之末議雖云榮耀更積驚憂重念
出自寒鄉幸逢聖代維是一門之内寔䝉　六帝
之恩舉荷　造化之仁亦賴陶鎔之賜此盖伏遇
某官輔成世教恊賛人文欂櫨侏儒雖小不廢狶
苓雞壅有用必收遂令一介之愚獲出群賢之後
敢不勉進薄技力行所知潤色乾坤之容辭雖不
逮委輸海岳之廣志則有餘冀收效於毫釐庶酬
恩於萬一
　　　　回馮如晦學士啓　曾　肇
竊審擢自南宫進陞東觀增重藩垣之寄允為簮
紱之光伏惟慶慰知府學士賦性中和受材閎廓
質直好義乆見推於士林平易近民矧兼明於吏
道蘭雖幽而自媚玉愈乆而彌温騎尉郎潜乏懐
鈆之逓直黄門乆次微負弩之榮歸兼是寵光可
稱宦逹未展及門之慶忽紆憑几之辭服誼甚髙
銘心敢怠
　　　　賀翰林曾學士啓　陳　師道
内翰丈丈召從西掖入直北門豈惟儒者之榮寔
繫朝廷之重恭惟論思獻納之任必須道徳文學
之流不雜用於他材故專收於夙望成命既下歡
聲大同雖圖任未快於群情而天下已被其隂賜
兄弟相望乃平世之榮光魯衛同升亦熈朝之故
事顧惟庸妄早辱知憐雖老弃諸侯乃下流之自
取而早親文席顧遺跡之尚存側聞新命之傳倍
有輿人之慶秋陽尚熾禁直云初伏冀上為廟朝
精調寢膳
　　　　謝館職啓　秦　觀
法同博士閱五載而遷官例比編書通三年而改
秩寵靈既逮愧懼寔深伏念觀族系單微噐能淺
陋少時好賦僅成童子之雕蟲中嵗窮經未究古
人之糟粕始榮名於進士俄充賦於直言濫居方
物之前叨被傳車之召文章末技固非道義之尊
箕斗虚名祗取謗傷之速亟從引避幾至顛隮褒
未就於衮華悪已成於瘡痏三朞之内王尊乍佞
而乍賢七年之中魯田一與而一奪但以偏親垂
老生計屡空聊復靦顔以居未能投劾而去日期
沙汰分絶進升豈期積日以累勞輙亦逢年而遇
合束緼還婦雖䝉假借之私懲羮吹虀尚慮譴訶
之及竊觀前史具見鄙悰西属中郎孔明呼為學
士東海釣客建封任以校書雖為将相之品題寔
匪朝廷之選用夫何寡陋遽有遭逢此盖伏遇某
官道欲濟時仁能錫類始憐貧女稍分秦壁之光
終念波臣為激越江之水矧兹竒蹇亦與甄收敢
不以古人行已之方為國士報君之義千金敝帚
聊依翰墨以自娛一割鈆刀或兾事功之可立
　　　　婚書　秦　觀
蚤年擁篲嘗趋大丞相之門末路紬書寔佐先翰
林之事重以世母出於伯姜既事契之乆敦宜婚
姻之申結敬承佳命增慰夙心
　　　　荅林學士啓　張　耒
伏審光膺宸綍進直蘭堂榮命始行儒林增重竊
惟館閣之選盖待儒學之臣既非典領之權幾于
冗散又無議論之責少𥙷絲毫宜非仕者之願居
而為一出之所尚盖學問者君子之事職卑而待
之不輕詩書非俗吏所知禄薄而意則甚厚雖厭
居寂寞夸者至謂之病坊而脱落等夷赤尉均稱
於宰相名既如此人尤貴之而况将相之選踵武
相㝷　祖宗以来掄擇為重故本朝之寵儒者雖
他官必假此名伏惟某官文麗而用長才周而學
富父子濟羙兄弟有聲行寔著於家庭經濟冠於
朝右冠豸弹擊風霜凛然攬轡按行窽竇已觧已
進登於卿棘復冝入於道山豈專足止之功寔示
超騰之漸耒淮楚晚進場屋後来辱登門墻甞備
官属當趋風於末坐乃首贄於長牋為禮則勤循
分而懼孔鸞同列忘魯鈍之卑飛珠玉藏家驚輝
光於貧屋永為好也何日忘之
　　　　潤州謝執政啓　張　耒
伏以文章為學者餘事故先王不以經世富貴非
人力所制故君子以為在天而况脩辭蹇淺未渉
作者之流趍卋濶迂每在衆人之後則其投閑置
散㚄後跋前在所當然夫復何恨伏念耒羈孤一
介憔悴餘生困箠楚者十年逭饑寒於斗禄仕已
成於漫浪意何有於功名始誤寘於成均復進升
於儒館佐東觀之論著頗見舊聞紀　先帝之事
功遂㳺藏室擢升右史宻侍清光雖儒學之至榮
豈草茅之素望而疾病侵耗心力衰疲分敢自安
義當引去尚叨便郡獲養殘軀静循此恩盖有所
自兹盖伏遇某官曲成萬類噐使庶工直鏄鏐蒙
疾者未嘗遽廢大杗小桷施之各以其宜致此枵
虚未即捐棄獄訟希簡職事不廢乎詩書山林幽
深形骸頗為之清快庶餘齡之可養幸沉痼之有
瘳仰報至恩将必有在
　　　　賀潘奉議致仕啓　張　耒
伏審親家致政奉議上還印綬退即里閭己私知
止之安將受永年之福凡居親舊寔助忻愉竊以
人之多難在於儒者尤甚壯年講學謂富貴利禄
之可期出試多遺信功名遇合之有命加以嵗月
荏苒時不待人目顧簮裳義則當止彼貪冐無耻
者率皆優佚而老惟進退顧義者不免饑寒之憂
未餘漢庭之賜金復休故社之喬木追計官㳺之
廪禄何有一毫復與平生之簞瓢相從三徑莫非
命也謂之何哉伏惟某官奥學淵源懿行金玉乆
栖遲于末路遂髙退於明時清譽益隆多祥有在
耒自怜罪戾乆困泥塗延企髙風但懐景仰
　　　　謝觧啓　李　廌
古之士重今之士輕時世使然風俗乃爾販牛版
築奚必詩書釣渭耕莘曾何科目盖君子之學以
道義為己任故古之仕者以卿相為當然有三顧
五聘而未從或千駟萬鍾而不受今以言取士但
愧空文凡應舉覔官鄰於自鬻賔興乆廢法禁益
嚴徒以困窮之身願入英雄之彀廌行年二十有
九蚤苦衰殘著書十萬餘言常懐忠憤謀已甚拙
許國惟堅雖頻待詔於公車未得為郎於金馬屡
作逐客每歎虚生第恐没世而無名以累青雲之
知己比緣秋試偶爾計偕輙生妄心竊有榮幸此
盖伏遇某官乆垂教誨曲賜題評恩䓁丘山義同
卵翼致兹昧陋有望亨衢敢不益勵進脩上副眷
予
　　　　回永興李待制啓　蔡　肇
取鄙宿師視故都為襟要中宸出命藉舊徳以鎮
臨去湖山清絶之觀攬関輔浩穰之㑹師垣倚重
麾幟有光雖善奏之屡陳諒雅懐之難徇聞齋舲
之取道属馹騎之按邉但欣覿徳之嘉已負脩辭
之晚敢圖眷與先賜拊存維謙徳之光可以厚俗
然等威之制誠不遑安殘律凝寒脩途匽薄神明
所祐福履冝臻將邇趍承更加調䕶以體朝家之
眷用慰邦人之思
　　　　回知河中府宇文學士啓
　　　　　　　　　　　　　　蔡　肇
單車赴治喜並川涂傳舎投閒屡煩輿衛属抗旌
之已遠慙追路之不遑竊承臨蒞之初首辱緘封
之賜教條孚若足見餘材詞義煥然載加厚禮茂
惟賢哲休有福祥恭惟某官抱識清明受材宏博
韞以傳經之學發為華國之文自識抜於先朝乆
踐揚於要職中外歴試休續有稱暫屈遠圖請一
麾而坐府即膺寵渥宜三節而造庭肇此偹官寔
資芘賴遂将承教但竊欣愉
　　　　與常州廖明略學士啓　蔡　肇
蒙鄙之姿頑鈍於事寸長尺短素分豈不自知利
後責先渉世盖常如此衆讙不息公論莫逃自取
斥疏尚蒙全度東南佐郡鄉廬以得為榮飽暖荷
恩家人恨降之晚勿違懐土竊復依仁伏惟某官
汪洋之學造微瑰瑋之文絶衆乆推雅量素著直
聲早登献可之班暫輟承流之寄顧惟蹇薄每辱
矜憐賜第西清早忝同升之義讎書東觀晚叨聨
事之榮暨兹索米之窮亦拜指囷之惠坐曹同列
暫無畫諾之良旁舎見容儻知歌呼之治愈隆問
望即被褒升願言其私預以為念
　　　　賀陳履常教授啓　晁　補之
擢領掾曹歸臨鄉校與從逰之良舊私慰喜以居
多竊惟國之求才病取捨之膠於法士之渉世患
進退之失其中設科舉爵位以誘人假誦數詞章
以干禄須其出試則鄉黨自好者耻夫屢獻不以
禮際則山林長往者豈其肯来故上安於有司之
區區糊名以為公而士惑於古人之皇皇載贄以
為辱莫聞覽徳之鳳率多食餌之魚恭以某官行
獨而通志潔而降不落落以如玉矧泛泛其若鳬
窮無立錐術可濟國至於博覽之學絶世之文要
其平生固曰餘事尚不屑去安有求聞聲自籍於
諸公章數勝於當宁抜起閭里朋類之榮収還妻
孥親黨所喜未促公車之詔聊從泮水之行庶觀
成山必自累土辭尊及富仕何往而非安有為與
行志苟存而皆可貽牋良幸脩慶獨稽傾詠之誠
倍於儕等
　　　　荅賀李祥改宣徳啓　晁　補之
延對宸廷改榮京秩從㳺兹舊慰喜良多恭以宣
徳懿行不群令儀可度粤從㓜學夙有俊聲下帷
未省窺園持竿寜悟流麥其精如此故資之深珠
玉藴含山川輝媚自當名世豈獨傳家補之氣合
相求心均莫逆絣䌟洸之何取橛株枸之自留臨
水送將牛羊方下望風懐想鴻雁欲来庶幾逢聲
子之班荆且復過孟公而投轄未遑馳慶先辱流
音尚阻盍簮惟期彊飯
　　　　永興提刑謝到任啓　李　昭玘
委轡下車勤吏民之趍走據桉渉筆擁文墨之紛
紜将何補於事功徒有慙於面目伏念昭玘迂疎
末學鄙野孤生賦才不長聞道最晚棲遲日月僅
成九轉之功蹭蹬風塵未䝉一顧之價再預充庭
之貢謾為入格之逰敢意斐文偶塵精鍳初乏青
錢之作宜置下陳誤經黄絹之評遽超數等叨從
禄仕擢備儒官詎能握管以窒天良愧奔蜂之化
蠋属大明之繼照延舊徳以亮功博收人才盛集
册府開閤之始豈乏異能備員者誰乃出下客人
共榮於入彀時皆謂之登瀛正始諸賢濫陪武歩
石渠祕籍頓發見聞惟知反已以自求敢覬因人
而幸進謂有昭昭之明者必有冥冥之志無赫赫
之熱者亦無凛凛之寒欲寡過而未能恐修名之
不立以愚自信曷嘗稱博而毀丹與世何尤不暇
去嬰而歸蚡安有本同而末異奚先嘗病而後瘳
處冲季孟之間僅知所立甘陵南北之部適幸兩
忘能不能各自其人得不得必尸諸命洋然迎餌
詎為宓氏之魚兀若畏人反類羊公之鶴嘆源泉
之有本驚蒲栁之先衰一傳未終恍已迷其姓氏
片文屢過幾不辨其偏旁但縻廪粟以偷安何罪
書魚之成蠧乆玷外庭之列聊從别乗之行迨及
更書復還舊直竟無他異莫追終賈之才名必有
可觀竊預趙張之政事舍丹鉛之㸃勘視鞭扑之
喧囂精神僅見於目前智慮或遺於意表蠅紛訴
牒驅即復来鴈集吏行守之不置間闗畏罪黽勉
赴功入水必濡每憂掲厲遇風知退冀免摧頺雖
殫十駕之勞蔑有尺寸之𥙷間以私門艱窘多事
侵凌禄未逮於孤窮嵗已驚於遲暮田無附郭乆
負陶潜之㱕盗不過門素多張禹之愛屢申愚懇
願守方州猥霑造物之私特假祥刑之任地占河
闗之勝道連雍陜之雄小民尚氣而喜爭巨猾瀕
山而為盗素稱劇郡尤藉長才自非水鏡無疵權
衡不撓則何以吏知守法人不稱冤顧煩闇之無
堪適選掄之誤及此盖某官元功播物一徳亮天
見遠業於有為期太平之可致論事必同於善使
人樂盡其才引傴僂以升髙徒煩假手削輪囷而
成噐幾誤揮斤敢不慎守官箴勉思民事不近名
而邀福無倚法以作威概以中平得之安静少圖
裨報上副陶成美䕃方休曾未虞於巨臂不才自
養終願託於長年過此以還未知所措
　　　　昭雪謝執政啓　劉　跂
上聖端臨群賢拱輔萬事罔有勿理百姓自以不
冤鴻惟　累朝欽慎庶獄匹夫輙讞尚戒毫釐之
差大臣見誣可容白黒之眩昨以祸起不測謗加
已亡䧟燕桑之謀聖主覺其書詐抱田貫之義志
士或以死明備見不根之情猶施及嗣之罰窮海
萬里兩柩弗㱕毒癘三年一門垂盡肆龍飛而雲
變聿睍見而雪消藐是諸姑首䝉拯抜實雖甚厚
名則未然且将而必誅豈容降等之坐而否則無
罪安用㑹赦之文載援疑辭上求决語初屏錯於
群枉又刋落於舊章詔音一傳士氣如洗此盖某
官房杜在位丙魏有聲直道以盡大臣之能虚心
以應天下之務推引人物不間戚踈馴致上恩以
及存殁重惟先正早預官僚晚歲離騷魂竟招於
異域平生精爽夢猶託於故人幸山公之在朝痛
介侯之無禄霜露所感日月有期然而貶降之秩
未還吊恤之恩尚闕扶杖以聼終觀詔令之行造
膝而陳更賴弼諧之助言盡于此涕不自收
　　　　賀同州侍郎啓　晁　詠之
伏審抗䟽中山易符左輔過家上冡榮動鄉邦入
境觀風喜交鄰壤光塵在望跂抃載深恭以某官
識洞髙明材資英博究觀至理深逹於天人遊戯
斯文仰參於造化此古人所以名世而執事與之
同風故應變則兼文武而有餘惟守道則貫金石
而不屈姦謀自寝知汲黯之在朝正色弗回識張
公之論事巻舒不失乎正進退愈見其忠弭節藩
宣眙三峯而少息秉鈞廊廟冠百辟以髙騫詠之
固陋無聞羈孤寡與未列韓門之弟子詎先魯國
之儒生欣願執鞭庶幾發藥雖精神之每竭顧奔
走以無階聴益州之詩獲近陪於歌頌就河東之
賦寔乆待於吹嘘毣毣自憐拳拳罔罄
　　　　謝永興待制啓　晁　詠之
竊階奏牘獲列賓僚素心每違玷始平之屢薦故
人獨賀謂宣州之多賢與有欣榮豈徒感激伏念
詠之少知自信老迄不逢惟嗜書之甚愚更折臂
而弗悔自投筦庫殆欲半生力求田園便期㱕老
子平之婚嫁未畢西華之兄弟皆貧坐此艱難猶
當黾勉然而施者積乆而既倦貴或易忘而弗酬
欲兾一官彌嗟百拙此盖伏遇某官慨然以風義
自任信乎非權勢可移力拯窮途如謀己事凡當
辟置必欲招徕夫豈徒然曷以稱此惟昔人稱幕
中之客豈特專簿書期㑹之間而君子報國士之
知亦以事容悅阿䛕為耻窺執事之所以見賜與
不肖之所以仰從竊自比於前脩要不慙於它日
皇朝文鑑巻第一百二十三
皇朝文鑑巻第一百二十四
　策問
　　　策問七首　歐陽　脩
　　　策問二首　劉　敞
　　　策問二首　范　鎮
　　　策問二首　張　載
　　　私試策問一首　蘇　軾
　　　國學秋試策問一首　蘇　軾
　　　省試策問一首　蘇　軾
　　　進士策問三首　劉　攽
　　　私試進士策問二首　蘇　轍
　　　私試武學策問一首　蘇　轍
　　　爲家君作試漢州學策問一首
　　　　　　　　　　　　　　程　頥
　　　省試策問二首　范　祖禹
　　　策問一首　劉　跂
　　　策問一首　晁　詠之
　　　　策問七首　歐陽　脩
問禮樂治民之具也王者之愛養斯民其於教導
之方甚勤而備故禮防民之欲也周樂成民之俗
也厚苟不由焉則賞不足勸善刑不足禁非而政
不成　大宋之興八十餘嵗　明天子神聖思致
民太平乆矣而天下之廣元元之衆州縣之吏奉
法守職不暇其他使愚民目不識爼豆耳不聞弦
歌民俗頑鄙刑獄不衰而吏無任責夫先王之遺
文具在凡嵗時吉凶聚㑹考古禮樂可施民間者
其别有幾順民便事可行於今者有幾行之固有
次第其所當先者又有幾禮樂興而後臻於富庶
歟將既富而後教之歟夫政緩而迂鮮近事實教
不以漸則或戾民欲其不迂而政易成有漸而民
不戾者其術何云儒者之於禮樂不徒誦其文必
能通其用不獨學於古必將施於今願悉陳之無
讓
問六經者先王之治具而後世之取法也書載上
古春秋紀事詩以微言感刺易道隐而深矣其切
於世者禮與樂也自秦之焚書六經盡矣至漢出
者皆其殘脱顛倒或傳之老師昏耄之説或取之
冡墓屋壁之間是以學者不明異説紛起况乎周
禮其出最後然其為書備矣其天地萬物之統制
禮作樂建國君民養生事死禁非道善所以為治
之法皆有條理三代之政美矣而周之治迹所以
比二代而尤詳見於後世者周禮著之故也然漢
武以為凟亂不驗之書何休亦云六國隂謀之説
何也然今考之寔有可疑者夫内設公卿大夫士
下至府史胥徒以相副貳外分九服建五等差尊
卑以相統理此周禮之大略也而六官之屬略見
於經者五萬餘人而里閭縣鄙之長軍師卒伍之
徒不與焉王畿千里之地為田幾井容民幾家王
官王族之國邑幾數民之貢賦幾何而又容五萬
人者於其間其人耕而賦乎如其不耕而賦則何
以給之夫為治者固若是之煩乎此其一可疑者
也秦既誹古盡去古制自漢以後帝王稱號官府
制度皆襲秦故以至於今雖有因有革然大抵皆
秦制也未嘗有意於周禮者豈其體大而難行乎
其果不可行乎夫立法垂制將以遺後也使難行
而萬世莫能行與不可行等爾然則反秦制之不
若也脱有行者亦莫能興或因此取亂王莽後周
是也則其不可用决矣此又可疑也然其祭祀衣
服車旗似有可採者豈所謂郁郁之文乎三代之
治其要如何周禮之經其失安在宜於今者其理
安從其悉陳無隱
問古者為治有繁簡其施於民也有淺深各適其
宜而已三代之盛時地方萬里而王所自治者千
里而已其餘以建諸侯至於禮樂刑政頒其大法
而使守之則其大體盖簡如此諸侯大小國盖數
千必各立都邑建宗廟卿士大夫朝聘祭祀訓練
農卒居民度土自一夫以上皆有法制則其於衆
務何其繁也今自京師至於海隅徼障一尉卒之
職必命於朝政之大小皆自朝出州縣之吏奉行
而已是舉天下皆所自治其於大體則為繁矣其
州縣大小邑閭田井訓農練卒一夫以上略無制
度其於衆務何其忽而簡也夫禮以治民而樂以
和之徳義仁恩長養涵澤此三代之所以深於民
者也政以一民刑以防之此其淺者爾今自宰相
至於州縣之有司莫不行文書治吏事其急在於
督賦斂斷獄訟而已此特淺者爾禮樂仁義吏不
知所以為而欲望民之被其教其可得乎夫治大
以簡則力有餘治小以繁則事不遺制民以淺則
防其僻漸民以深則化可成此三代之所治也今
一切悖古簡其當繁繁其可簡務其淺而忽其深
故為國百年而仁政未成生民未厚者以此也然
若欲使國體大小適繁簡之宜政事弛張盡淺深
之術諸侯井田不可卒復施於今者何宜禮樂刑
政不可卒成用於今者何便悖古之失其原何自
脩復之方其術何始迹治亂通古今子大夫之職
也其悉心以陳焉
問三王之治損益不同而制度文章惟周為大備
周禮之制設六官以治萬民而百事理夫公卿之
任重矣若乃祭祀天地日月宗廟社稷四郊明堂
之類天子大臣所躬親者一嵗之間有幾又有巡
狩朝㑹師田射耕燕饗凡大事之舉一嵗之間又
有幾而為其民者亦有畋獵學校射鄉飲酒凡大
聚㑹一嵗之間又有幾又有州黨族官嵗時月朔
春秋酺宴詢事讀法一嵗之間又有幾其齋戒供
給期召奔走廢日幾何由是而言疑其官不得安
其府民不得安其居亦何暇脩政事治生業乎何
其煩之若是乎然説者謂周用此以致太平豈朝
廷禮樂文物萬民富庶愷悌必如是之勤且詳然
後可以致之歟後世苟簡不能備舉故其未能及
於三代之盛歟然為治者果若是之勞乎用之於
今果安焉而不倦乎抑其設施有法而第弗深考
之歟諸君子為言之
問孟子以謂井地不均則榖禄不平經界既正而
分田制禄可坐而定也故曰仁政必自經界始盖
三代井田之法也自周衰迄今田制廢而不復者
千有餘嵗凡為天下國家者其善治之迹雖不同
而其文章制度禮樂刑政未嘗不法三代而於井
田之制獨廢而不取豈其不可用乎豈憚其難而
不為乎然亦不害其為治也仁政果始於經界乎
不可用與難為者果萬世之法乎王莽嘗依古制
更名田矣而天下之人愁苦怨叛卒共起而亡之
莽之惡加于人者雖非一而更田之制當時民特
為不便也嗚呼孟子之所先者後世皆不用而治
用之而民特愁苦怨叛以為不便則孟子謂仁政
可乎記曰異世殊時不相沿襲書又曰事不師匪
説攸聞書傳之言其戾如此而孰從乎孟子世之
所師也豈其泥於古而不通於後世乎豈其所謂
迂濶者乎不然將有説也自三代之後有天下莫
盛漢唐漢唐之治視三代何如其民田之制税賦
之差又何如其可施於今者又何如皆願聞其詳
也
問為政者徇名乎襲迹乎三代之名正名也其迹
治迹也所謂名者萬世之法也迹者萬世之制也
正名立制言順事成然後因名迹以考實而其文
章事物粲然其無不備矣可謂盛哉董仲舒以謂
三代質文有改制之名而無變道之實者是也自
秦肆其虐滅棄古典然後三代之名迹皆變易而
䘮其實豈所謂變其道者耶然自秦迄今千有餘
嵗或治或亂其廢興長短之勢各由其人為之而
已其襲秦之名不可改也三代之迹不可復也豈
其理之自然歟豈三代之制止於三代而不可施
於後世歟王莽求其迹而復井田宇文求其名而
復六官二者固昏亂敗亡之國也然則孔子言為
政必也正名孟子言為政必始經界豈虚言哉然
自秦以来治世之主幾乎三代者唐太宗而已其
名迹固未嘗三代之一二而其治則幾乎三王豈
所謂名迹者非此之謂歟豈遺名與迹而直考其
實歟豈孔子之所謂者有㫖而學者弗深考之歟
其酌古今之宜與其同異者以對
問古之取士者上下交相待以成其美今之取士
者上下交相害欲濟于事可乎古之士教養有素
而進取有漸上之禮其下者厚故下之自守者重
上非厚禮不能以得士士非自重不能以見禮於
上故有國者設爵禄車服禮樂于朝以待其下為
士者脩仁義忠信孝悌于家以待其上設于朝者
知下之能副其待則愈厚居下者知上之不薄于
已故愈重此豈不交相成其美歟後世之士則反
是上之待其下也以謂干利而進爾雖有爵禄之
設而日為之防以革進之濫者下之視其上也以
謂雖自重上孰我知不自進則不能以逹由是上
之待其下也益薄下之自守者益不重而輕嗚呼
居上者欲得其人在下者欲行其道其可得耶原
夫三代取士之制如何漢魏迨今其變制又如何
宜歴道其詳也制失其本欲其反古當自何始今
之士皆學古通經稍知自重矣而上之所以禮之
者未加厚也噫由上之厚然後致下之自重歟必
下之自重然後上禮之厚歟二者兩不為之先其
勢亦奚由而合也宜具陳其本末與其可施於今
昔以對
　　　　策問二首　劉　敞
問唐時嵗舉進士至煩矣然所取不過三四十人
今　國家間四嵗乃一舉進士至簡矣然取之多
或至五六百人議者甚疾此欲放唐制則恐賢士
失職者衆欲仍舊貫則吏員不可勝紀夫賢士失
職者衆則怨必興於下吏員不可勝紀則力必屈
於上裁此二者宜奈何諸生極意畫焉
問學者治仁義之術皆稱孟軻軻譏宋牼之言利
也曰號則不可是所慎者莫如號也然而軻教梁
齊之君則曰好勇不害好樂不害好貨不害好色
不害夫勇之與樂貨之與色足為號乎軻之譏人
甚詳而自任太略軻不宜至此者也試相與辨之
　　　　策問二首　范　鎮
問律之例有八以准皆各其及即若若春秋之凡
然學者不可以不知也當條八者之意與夫著于
篇者之説則可以觀從政之能不能也
問契稷同出於嚳而分治商周方堯舜時功徳俱
施於民者及湯武有天下國號曰商號曰周以明
受之於祖也髙祖起漢中定秦暴虐號曰漢得之
自己也　國朝太祖受周禪平五代之亂起於宋
號曰宋得之亦自己也　僖祖嘗遷矣乃者復還
而東向法商周乎抑法漢乎將前世亦有考乎其
明言之
　　　　策問二首　張　載
問三代道失而民散民散浸滛而盗不勝誅矣魯
之衰也季康子患盗孔子謂苟子之不欲雖賞之
不竊夫制産厚生昭節儉賤貨財使人安其分宜
若可為也今欲使舉世之民厚賞焉不竊如夫子
之言其亦有道乎
問世禄之榮王者所以録有功尊有徳愛之厚之
示恩遇之不窮也為人後者所宜樂職勸功以服
勤事任長亷遠利以嗣述世風而近世公卿子孫
方且下比布衣聲病售有司為不得已為貧之仕
誠何心哉盖孤秦以戰力竊攘滅學法壤田制使
儒者風義寖弊不傳而士流困窮有至糟粰不厭
自非學至於不動心之固不惑之明莫不降志辱
身起皇皇而為利矣求口實而朶其頥為身謀而
屈其道習乆風變因不知求任非義而反羞循理
為不能不知廕襲為榮而反以虚名為善繼今欲
舉三王教胄之法使英才知勸而志行脩阜四方
養士之財使寒俊有歸而衣食足取充之計講擢
之方近於古而適於今必有中制衆君彊學待問
因將禆起盛明助朝廷政治著于篇觀厥謀之得
失
　　　　私試策問一首　蘇　軾
問人主莫不欲安存而惡危亡然而其國常至於
不可救者何也所憂者非其所以亂與亡而其所
以亂與亡者常出於其所不憂也請借漢以言之
昔者髙帝之世天下既平矣當時之所憂者韓彭
英盧而已此四王者皆不能終髙帝之世相繼仆
滅而不復續及至吕氏之祸則由異姓也吕氏既
已滅矣而吴楚之憂幾至於亡國方韓彭吕氏之
祸惟恐同姓之不蕃熾昌大也然至其為變則又
過於異姓遠矣景帝之世以為諸侯分裂破弱則
漢可以百世而無憂至於武帝諸侯之難以衰而
匈奴之患方熾則又以為天下之憂止于此矣及
昭宣元成之世諸侯王既無足憂者而匈奴又破
滅臣事於漢然其所以卒至於中絶而不救則其
所不慮之王氏也世祖既立上懲韓彭之難中鍳
七國之變而下悼王氏之祸於是盡候諸將而不
任以事裁滅同姓之封而黜三公之權以為前世
之弊盡去矣及其衰也宦官之權盛而黨錮之難
起士大夫相與搤腕而逰談者以為天子一日誅
宦官而觧黨錮則天下猶可以無事於是外召諸
侯而内脅其君宦官既誅無遺類而董卓曹操之
徒亦因以亡漢漢之所憂者凡六變而其亂與亡
輙出於其所不憂而終不可備由此觀之治亂存
亡之勢其皆有以取之歟抑將不可推如江河之
徙移其勢自有以相激而不自知歟其亦可以理
推力救而莫之為也今將使事至而應之患至而
為之謀則天下之患不可以勝防而政化不可以
勝變矣則亦將朝文而莫質忽寛而驟猛歟意者
亦有可以長守而不變雖有小患而不足䘏者歟
願因論漢而極言其所以然
　　　　國學秋試策問一首　蘇　軾
問所貴乎學士大夫者以其通古今而考成敗也
昔之人嘗有以是成者我必襲之嘗有以是敗者
我必反之如是其可乎昔之為人君者患不能勤
然而或勤以治亦或以亂文王之日昃漢宣之厲
精始皇之程書隋文之傳餐其為勤一也昔之為
人君者患不能斷然而或斷以興亦或以衰晉武
之平吴憲宗之征蔡苻堅之南伐宋文之北侵其
為斷一也昔之為人君者患不信其臣然而或信
以安亦或以危秦穆之於孟明漢昭之霍光燕噲
之於子之徳宗之於盧杞其為信一也此三者皆
人君之所難有志之士所常咨嗟慕望曠世而不
獲者也然考此數君者治亂興衰安危之效相反
如此豈可不求其故歟夫貪慕其成功而為之與
懲其敗而不為此二者皆過也學者將何取焉按
其已然之迹而為之也易推其未然之理而辨之
也難是以未及見其成功則文王之勤無以異於
始皇而方其未敗也苻堅之斷與晉武何以辨請
舉此數君者得失之源所以相反之故将詳觀焉
　　　　省試策問一首　蘇　軾
問孟子曰君仁莫不仁君義莫不義君正莫不正
一正君而國定君子之至于斯也亦可謂用力省
而成功博矣　陛下嗣位于今四年未言而民信
之無為而天助之雖群臣有司不足以識知盛徳
之所在然竊意其萬一殆専以仁孝禮義好生納
諌治天下也子大夫生於此時而又以徳行道藝
賔興于庭将必有意於孟子之言正君而國定願
聞所謂一言而興邦脩身而天下服者堯舜尚矣
學者無所復議自漢以来道徳純備未有如文帝
也今考其行事而可疑者三上林令吏之不才而
虎圈嗇夫才之過人者也才者遺而不録不才者
置而不問則事之不廢壞者有㡬然則兵偃刑措
何從而致之南越不臣寵以使者吴王不朝賜以
几杖此與唐之陵夷藩鎮自立以邀旄鉞者何異
不㡬於姑息苟簡之政歟傳曰三王臣主俱賢五
霸不及其臣文帝不見賈生自以爲過之既見不
如也文帝豈霸者歟帝自以爲不如而魏文帝乃
以為過之此又何也抑過之為賢歟將自謂不如
為賢歟漢文所以為文殆以是三者而可疑如此
願與子大夫論之以待上問而發焉
　　　　進士策問三首　劉　攽
問古者藏氷以禦雹災禁原蚕以蕃馬四時改火
以救民疾出土牛以送寒氣夫天人相感皆以其
類凡此数者其説謂何且其説皆春秋周禮月令
聖賢之記非鄙近淺陋所傳述者諸生毋以不通
而輕沮毁之也
問古有宗子者以管領族人今不知其説如何為
之者何人分大小者何故領族人之狀何若累世
之後有所斷絶否今世亦可行之乎當為明説焉
問古者議事以制不為刑辟今國家憲章完具毫
髪以上皆存約束而言治者常曰不盡人情其為
吏者皆便文自營無惻隐之實以故政事多不及
古或以謂宜簡節而疎目求忠信之士敦厖之人
以付之夫人不易知恐未獲議事以制之美而矯
䖍吏舞文以害民矣二者宜何從願與諸生議之
　　　　私試進士策問二首　蘇　轍
問君子能盡人之情而不能盡物之變盡物之變
惟精者能之古之君子專一而無侈心是以益治
鳥獸棄治稼穡䕫治鍾磬羲和治歴皆以聦明睿
智之才而盡於一物終其身而不去後世官者至
以為氏故當此之時天下之事無不畢舉今者四
方既平非有勤勞難治之政而當世之務每每廢
墜而不理盖鍾律之不和河之不循道此一二事
者百有餘年而莫能辦之者是豈非務於速而恥
以一物自盡之過歟夫古之君子往往老於小官
終身而不厭則上之所以使之者誠有道也安得
斯道而由之以使斯人之復於古也
問古之言治者必曰禮樂禮樂之於人譬如飲食
未有一日而不相從者故士之閑居無故不去琴
瑟行則有佩玉之音登車則有和鸞之節身蹈於
禮而耳屬於樂如此而後邪僻不至盖自秦漢以
来士大夫不師古始然其　朝廷鄉黨之間起居
飲食之際亦未嘗無禮而樂獨盡廢士有終年未
嘗聞樂而不知其非者於是有以疑樂之可去而
以古人爲非矣不然請言樂之不立而士之所以
不如古者安在
　　　　私試武學策問一首　蘇　轍
問古稱淮隂侯善用兵然觀其所以勝者亦若有
天幸焉淮隂之攻趙也廣武君請以輕兵絶其粮
道而堅壁以老其師其攻齊也人或説龍且以相
持不戰而隂招齊之士誠此二計者淮隂難之幸
其計之不用是以能克然而使此計誠行淮隂豈
坐受縛者耶其必有以待之請陳其説
　　　　為家君作試漢州學策問一首
　　　　　　　　　　　　　　程　頥
問士之所貴乎人倫者以明道也若止于治聲律
為禄利而已則與夫工技之事將何異乎夫所謂
道固若大路然人皆可勉而至也如不可學而至
則古聖人何為教之勤勤如是豈其欺後世耶然
學之之道當如何後之儒者莫不以為文章治經
術為務文章則華靡其詞新竒其意取悦人耳目
而已經術則觧釋辭訓較先儒短長立異説以為
己工而已如是之學果可至於道乎仲尼之門獨
稱顔子為好學則曰不遷怒不貳過也與今之學
不其異乎或曰如是則在脩身謹行而已夫檢於
行者設曰勉彊之可也通諸心者姑脩謹而可能
乎况無諸中不能彊於外也此為儒之本諒諸君
之所素存也幸明辨而詳著于篇
　　　　省試策問二首　范　祖禹
問古之士與君言言使臣與人臣言言事君與㓜
者言言孝悌與居官者言言忠信自童子以至於
成人自洒掃應對以入於道徳學不陵節教不躐
等有非其所問者鄉先君子子不以告也譬如拱
把之桐梓長之養之至於成材無不適於用如其
未至而曰至未能而曰能則是賊夫人之子非先
王長育之意矣盖孔子之教曰文行忠信興於詩
立於禮成於樂孟子曰謹庠序之教申之以孝悌
之義其所教者皆以明人倫也以孔子之聖四十
而始不惑五十而知天命雖曰知之猶罕言之性
與天道自子貢不得而聞况其下者乎近世學士
大夫自信至篤自處甚髙或未從師友而言天人
之際未多識前言往行而窮性命之理其弊浮虚
而無實鍥薄而不敦雖然十室之邑必有忠信天
下之大豈無豪傑不待文王而興者然聖人之教
必為中人設也比年以來　朝廷患之詔禁申韓
莊列之學流風寖息而猶未絶夫申韓本於老子
而李斯出於荀卿學者失其淵源其末流將無所
不至故秦之治文具而無惻隱之實晉之俗浮華
而無禮法之防天下靡然至於大亂此學者之罪
不可以不戒也子大夫以文行舉於鄉羣至於有
司且登進於朝廷風俗之媺惡政事之得失將於
此乎在必有中正之論以捄斯弊其悉陳之
問二帝三王之道亦惟仁義而已矣孔子傳之詩
書所述為萬世法其要不過曰稽古法天脩身親
親舉賢而用之其言甚易知則宜其事甚易行然
自三代以還後世之治終莫能及焉由漢至于有
唐其間明君賢臣為不少矣其治曽不得庶幾於
古何耶豈其學者論卑而不足有明歟抑其時君
不能勉而行之歟昔孟子非堯舜之道不敢陳於
王前與王言未嘗不以王道如其不可行豈徒為
空言哉以區區之齊五十里之滕孟子猶欲勉之
以王况不為齊滕者乎夫道之不明也學者不講
之過既明矣而不行者在上者之過也古之學者
講而明之所以待在上者舉而行之四代養士於
學校盖以此也子大夫學於此乆矣其茂明之
　　　　策問一首　劉　跂
問工天下之末作也不備末則本不立不制其末
則本焉得而立乎故先王之法工之在官者六分
其官而工居一工之在民者四分其民而工居一
多寡之數以是為稱猶其赴者衆則為術以權之
不飭宫室不靡異服竒技滛巧以疑衆者殺無赦
當此之時持規矩䋲墨以事上與游手末利之人
法度之外無敢為也今承平嵗乆生齒充盛繡組
雕􁏫賈生董子之所不能道者尚多有之而戒禁
之令漢唐之所能行者或未舉也如是而欲事簡
財省風俗樸厚以成徳化之盛顧不悖哉今將考
古之所可行擇今之所宜禁諸君子以謂安從始
　　　　策問一首　晁　詠之
問六卿之職既廢選舉之法出於一時大抵苟簡
或文具易弊唐太宗嘗欲聼州郡辟召又將使人
自舉庶幾三代之風而魏鄭公以謂不可復鄭公
勸太宗行仁義其治應響答固有志於古者至是
乃云不可復何耶夫賔興之法著於聖人之經可
攷而知也彼以爲不可復者其説果安在耶今以
四海九州之大士民之繁夥其選不過三嵗之詔
是果能無遺材乎其進而仕于朝者非廟堂之灼
知則一限以吏部之格是果足以觀賢不肖使各
當其位乎前日嘗詔天下舉經行之士於其鄉矣
然詔下之日請謁者相属其比試于有司已卑矣
而見黜者又十八九特幸哀憐與之一官而其法
遂廢不用辟置之員嵗増於舊一職之屬多至十
輩而議者病其太冗是豈本意哉是皆近古矣而
其効止如此又何耶今欲公天下之選盡人材之
實兼古今之便以追成周官人之盛宜必有術矣
其務終始究陳之
皇朝文鑑巻第一百二十四
皇朝文鑑巻第一百二十五
　雜著
　　　時鑑　栁　開
　　　敗諭　种　放
　　　碑觧　孫　何
　　　書異　丁　謂
　　　責荀　賈　同
　　　禁焚死　賈　同
　　　望歳　髙　弁
　　　戮鰐魚文　陳　堯佐
　　　州名急就章　歐陽　脩
　　　儒辱　孫　復
　　　𥙷趙肅充州學教授詞　宋　祁
　　　　時鑑　栁　開
雍熈三年宜州山夷攻其州弗克全之西鄙樂安
里峒有栗氏因之㑹其族南劫興安縣敗入谿峒
連歳不寜天子擇中貴臣二人涖全邵州以静之
明年春栗氏來歸魁狡皆奉吏州庭乃刻時鑑一
篇于石以誡之
族盛卑邑邦大下國違道致殃干命取亡居夷鄰
徳處險近賊蜀難通軺吴莫容舠嘯萬群姦摧壘
倒関象踣圍矣蛟斃彀已蠆纎曷存蟻㣲何奔虎
猛恃力逼死罔逸隼鷙誠捷懷餌受緤小人為美
君子是恥所失若塵其治如鈞寧之弗復喪乃必
覆習禮可式翫兵竟慝怨懼興禍貪慾生過徇意
成朋怫心見憎以畏卒潰苟悦爰萃謹政防亂慎
行避患缺玉不補積滓非汚來紆往亟愚睽智䁥
跡昭事著利合動裕平原廣野馳車走馬髙浪深
淵有鮪有鱣保爾攸宜胥樂在時刋文無窮作誡
永終
　　　　敗諭　种　放
吴遁字雲交為兒童時不逐嬉戯而心樂於善暇
日或暝目而坐或昻目而望皆若有思於學也然
不幸生於隴西其地僻界西戎生民尚佛與鬼遁
若冥行於芥蒼絶跡之境無所索其途又覩其父
兄所習尚者惟浮屠之學於是化為浮屠氏而從
其法焉然資識穎寤於其教獨能抉指端緒窺窮
疵隙又傍觀列聖之書見仁義禮樂忠孝人倫之
美君臣父子夫婦宗廟之儀則羞前之為而自歎
曰吾流何異夫井底蛙耳於是禠去浮屠之服而
加冠巾從縉紳之列而問學焉或有非而告之曷
自敗其道而反能居吾列乎生聞而疑以告予予
歎曰夫自古聖賢合天履中通貫萬化依仁由義
至公亡私生民賴焉萬物順焉斯可謂道也如彼
浮屠氏乃夷狄之一法耳將謂道乎若能外夷貊
偏邪之法即皇極大中之道棄恠誕詭雜之跡由
忠孝雅正之途為順乎為不順乎爾能吐甘肥食
𬞞糲脱綺纊衣布褐出廣厦安窮廬孜孜伏誦列
聖之書求列聖之心雖昔之軰流狺狺然千百其
聲隨而吠之能挺然不頋此非有夷齊獨立自明
之才而能若是者幾希嗚呼冠弁其首褒博其服
學二帝三王周公孔子之道䇿名進身予知其儒
也而浮屠楊墨其行者謂生自敗其道果孰謂自
敗其道者耶夫百工技能學之既至雖不售不用
咸能自信愛而不易他技者慎其夲也惡有學仁
義禮樂反不能自信愛而為人蠱惑者也孟子曰
吾聞出於幽谷遷于喬木未聞下喬木而入幽谷
者也又楊子云在門墻則揮之在夷狄則進之生
方出幽谷遷喬木矣故作敗諭以進之亦欲果其
志也
　　　　碑解　孫　何
進士鮑源以文見借有碑二十首與之語頗熟東
漢李唐之故事惜其安於所習猶有未變乎俗尚
者作碑解以貺之碑非文章之名也盖後人假以
載其銘耳銘之不能盡者復前之以序而編録者
通謂之文斯失矣陸機曰碑披文而相質則本末
無據焉銘之所始盖始於論譔祖考稱述器用因
其䥴刻而垂乎鑒誡也銘之於嘉量者曰量銘斯
可也謂其文為量不可也銘之於景鍾曰鍾銘斯
可矣謂其文為鍾不可也銘之於廟鼎者曰鼎銘
斯可矣謂其文為鼎不可也古者盤盂几杖皆有
銘就而稱之曰盤銘盂銘几銘杖銘則庶幾乎正
若指其文曰盤曰盂曰几曰杖則三尺童子皆將
笑之今人之為碑亦猶是矣天下皆踵乎失故衆
不知其非也蔡邕有黄鉞銘不謂其文為黄鉞也
崔瑗有座右銘不謂其文為座右也檀弓曰公室
視豐碑三家視桓楹釋者曰豐碑斵大木為之桓
楹者形如大楹耳四植謂之桓䘮大記曰君葬四
綍二碑大夫葬二綍二碑又曰凡封用綍去碑釋
者曰碑桓楹也樹之於壙之前後以紼繞之間之
轆轤輓棺而下之用綍去碑者縱下之時也祭義
曰祭之日君牽牲既入廟門麗于碑釋者曰麗繫
也謂牽牲入廟繫着中庭碑也或曰以紖貫碑中
也聘禮曰賔自碑内聼命又曰東面北上碑南釋
者曰宫必有碑所以識日景引隂陽也考是四説
則古之所謂碑者乃葬祭饗聘之際所植一大木
耳而其字從石者將取其堅且乆乎然未聞勒銘
于上者也今喪葬令具螭首龜趺洎丈尺品秩之
制又易之以石者後儒所増耳堯舜夏商周之盛
六經所載皆無刻石之事管子稱無懷氏封泰山
刻石紀功者出自寓言不足傳信又世稱周宣王
蒐于岐陽命從臣刻石今謂之石鼓或曰獵碣洎
延陵墓表俚俗目為夫子十字碑者其事皆不經
易吾無取焉司馬遷著始皇本紀者其登嶧山上
㑹稽甚詳止言刻石頌徳或曰立石紀頌亦無勒
碑之説今或謂之嶧山碑者乃野人之言耳漢班
固有泗水亭長碑文蔡邕有郭有道陳太丘碑文
其文皆有序冠篇末則亂之以銘未嘗斥碑之材
而為文章之名也彼士衡未知何從而得之由魏
而下迄乎李唐立碑者不可勝數大抵皆約班蔡
而爲者也雖失聖人述作之意然猶髣髴乎古迨
李翺為髙愍女碑羅隱為三叔碑梅先生碑則所
謂序與銘皆混而不分集列其目亦不復曰文考
其實又未甞勒之於石是直以繞紼麗牲之具而
名其文戾孰甚焉復古之事不當如此貽誤千載
職機之由今之人為文揄揚前哲謂之賛可也警
策官守謂之箴可也鍼砭史闕謂之論可也辯析
政事謂之議可也祼獻宗廟謂之頌可也陶冶性
情謂之謌詩可也何必區區於不經之題而專以
碑為也設若依違時尚不欲全咈乎譊譊者則如
班蔡之作存序與銘通謂之文亦其次也夫子曰
必也正名乎又曰名不正則言不順君子之於名
不可斯須而不正也况歴代之誤終身之惑可不
革乎何始寓家於潁以涉道猶淺嘗適野見荀陳
古　數四皆穴其上若貫索之為者走而問故起
居郎張公觀公曰此無足異也盖漢實去聖未遠
猶有古豐碑之象耳後之碑則不然矣五載前接
栁先生仲塗仲塗又具道前事適與何合且大噱
昔人之好為碑者乆欲發揮其説以詒同志自念
資望至淺未必能見信於人又近世多以是作相
髙而夸為大言苟從而明之則謗將叢起故蓄之
而不發以生力古嗜學偶泥於衆好其兄又於何
為進士同年故為生一二而辯之噫古今之疑文
章之失尚有大於此者甚衆吾徒樂因循而憚改
作多謂其事之固然生苐勉而思之則所得不獨
在於碑矣
　　　　書異　丁　謂
淳化元年許夏旱五月乙邜震雨雹大風㧞木屋
瓦悉飄人以為神龍所經雖駭而不異士同其辭
大夫曰然吁可憫也春秋書災異於其國之君膺
之設有流變則方訪諸史卜顧其政事貶往而脩
来以應天之變以承天之戒是天不虚謫人有誠
應也今則不然都諸侯之位災異之屬則曰非吾
土也其天王膺之又曰在吾治内吾將聞之示吾
不政也於是又止之民命繫之都邑倚之事有善
則曰吾之力及之不祥則曰係邦國之歴數在人
主之脩復也忌人言而恥言於人曷見其訪卜史
也斷歴數而推之於人主曷見其顧政事也人君
得聞之而審之以貶損而應之斯可矣矧又畏而
不使聞之乎語曰迅雷風烈必變畏天怒也况若
此之異耶苟為政者見而不顧則蒼生何恃哉天
之警戒何示哉仲尼書之於經盖垂訓也况　之
乎豈觀書者不取古乎為政者將違天乎嗚呼欲
共理者慎求諸
　　　　責荀　賈　同
荀况死舊矣其言存于書亦聖人仁義禮樂之談
也然其作非十二子篇則它囂魏牟首之陳仲史
鰌次之墨翟宋鈃又次之慎到田駢又次之惠施
鄧析又次之而子思孟軻亦末其數為十二焉而
各序其道於下謂子思孟軻則曰略法先王而不
知其統然而才極志大聞見雜慱案往舊道説謂
之五行甚僻而無類幽隐而無説閉約而不觧案
飾其辭而祗敬之曰此先君之言也子思唱之孟
軻和之世俗之講師瞀儒嚾嚾然不知其非也遂
受而傳之以為仲尼子㳺為兹厚于後世是則子
思孟軻之罪也又序其後以為道之正者曰仲尼
子弓之義以務息十二子説如是而天下之害除
人之事畢矣其處子思孟軻也何如是之無謂乎
今禮記中庸之篇存者子思之述也今孟子十四
篇者孟軻之述也其言道則孔氏而下未有似之
者也今以荀之書比之而又出其後則庶幾學之
未能似之微得其具體矣故唐韓愈但儕之楊子
雲而已今反其若是吾甚見其無謂也又上十二
子為六偶者咸均道而言之也則子弓者亦道均
于仲尼乎豈有聖人如仲尼而獨言不垂于後世
事不顯于當時乎何仲尼之徒未嘗稱之而冺滅
若是乎此又甚無謂也且夫仲尼之道孟軻學而
行之吾謂未有能出之者也而荀亦以學仲尼之
道而反以孟比十子為十二而復云云此所謂是
堯而非舜者也荀非舜則堯亦未足信矣而曰仲
尼子弓者吾不知子弓者何如人也而荀謂仲尼
者何如人也噫吾觀此　吾不信荀也故作責荀
以示来者
　　　　禁焚死　賈　同
傳曰孝子事死如事生又曰父母全而生之子全
而歸之不亦孝乎父母既殁斂手足形旋葬慎䕶
戒潔奉屍如生斯之謂事死身體髪膚無有毁傷
以没于地斯之謂歸全古今逹禮也夫生而或毁
傷之雖不仁猶有為也死而後毁傷之則其不仁
不亦甚矣故曰君子慎終此之謂歟噫今之多焚
其死者何哉禮曰新宫火有焚其先人之敝廬三
日哭夫宫廟之與廬舎猶然况自執火而焚其屍
者乎惡不容于誅矣謂縱不仁之子弃其屍于中
野使烏鳶狐貍食之不猶愈于自殘之者歟閭閻
既以為俗而漸染于士大夫之家亦多為之或以
守職徼遠葬于先祖之塋域故焚之以苟其便易
嗚呼先王制禮士大夫奉以立身推以化民如之
何其苟便易而弃之也豈獨弃禮哉抑亦舉其親
而弃之也設不幸道遠而貧未能負而歸買地而
葬之廬而守之俟其乆也負骨而歸不亦可乎又
或以惡疾而死俗云有種慮染其後者而焚之斯
則既不仁矣又惑之甚者夫脩短有命疾病生乎
身豈有例哉如云世積殃遺子孫則雖焚之無益
也根其由盖始自桑門之教西域之胡俗也夫聖
王御世制禮作樂布浹仁義使天下宻如四夷嚮
化如之何使夷俗之法敗先王之禮經耶教天下
以不仁耶請禁
　　　　望嵗　髙　弁
髙子以民荐飢而望嵗或曰吾聞之君子之治民
也不患貧而患不安是故九年洪水無害堯之為
聖七載大旱無損湯之為明也對曰堯湯水旱不
可以遇於今之世也遇於今之世則離也古之人
一夫不耕則必受其飢一婦不織則必受其寒三
年耕者有一年之儲斂之於饒而民不以為暴施
之於不足而官有羡榖士農工商各安其業以相
資生事有不當民務者皆禁而不行今則不然耕
織之民以力不足或入於工商髠褐卒夫天下無
數皆農所為也而未之禁工商之民乘法凌遲或
雜于士也入于農者萬無一焉是則耕織之民日
耗而甘食鮮衣者日寖耕織之民日耗則田荒而
桑枯矣田荒而桑枯則雖勤而利薄矣甘食鮮衣
者日寖則人爭之不足則其斂于民也無時以荒
田枯桑給無時之斂雖急猶將無獲也其有官守
者其名出於士也其實在工商也執人之法刼民
之財不恤其有亡曰富國家者我也我能剥削以
悦扵上是非商也哉畏人之威奪人之力不恤其
老疾㓜弱曰勤王事者我也我能曲巧以盡民力
是非工也哉及其取賞也苟未如意則非其上曰
我功倍矣我勞多矣而賞不至　禹稷周召何
以得盡心也嗚呼水誠害也而可罔罟以漁旱誠
灾也而可為澆溉以田倍力為之半法而輸之民
且安焉暴虐之吏過於水旱遠矣雖有良田不得
而耕雖有條桑不得而蠶膏雨和風蓬蒿之茂也
蓬蒿茂而豺狼冦盗衆焉豺狼冦盗不殺人民不
足以止其貪上有無時之求中有剥削曲巧之政
下有豺狼冦盗之害民何所措其手足是故古之
凶歲民無菜色今之有年不免飢寒矣聚斂之吏
可言而不可見見之必有恱人之心可誅而不可
賞賞之必有亂天下之志何以言之外無私於民
似清也是可恱也内以取君之心其貪無状也是
可亂也彼窮民而實府庫者猶刎頸血以灌其腹
腹其未滿而首墮矣堯湯水旱不可以遇於今世
也遇於今之世則離也
　　　　戮鰐魚文　陳　堯佐
己亥嵗予於潮州建昌黎先生祠堂作招韓辭載
鰐魚事以旌之後又圖其魚為之讃凡好事者即
以授之俾天下之人知韓之道不為妄也明年夏
郡之境上地曰萬江村曰硫黄張氏子年始十六
與其母濯于江涘倐忽鰐魚尾去其母號之弗能
救洎中流則食之無餘予聞而傷之且念天子聖
武王澤昭洽刑不僣賞不濫海内海外罔不率俾
昆蟲草木裕如也鰐魚何悖焉而肆毒任虐之如
是是不可不為之思也命縣邑李公詔郡吏楊
拏小舟操巨網馳往捕之咸謂予曰彼不可捕也
穴深淵㳺駭浪非人力之所能加也予謂不然復
之曰方今普天率土靡不臣妾山川隂陽之神奉
天子威神晦明風雨弗敢逾也鰐魚恃遠與險毒
兹物律殺人者死今魚食人也又何如焉昔昌黎
文公投之以文則引而避是則鰐魚之有知也若
之何而逐之姑行焉必有主之者矣苟不能及予
當請于帝躬與鰐魚决二吏既往即以予言告之
且曰苟無網輙止伏不能舉繇是左右前後力者
凡百夫曵之以出緘其吻械其足檻以巨舟順流
而至闔郡聞之悉曰是必妄也安有食人之魚形
越數丈而能獲之者焉既見之則駭而喜且曰生
於世有百嵗者矣凡上下水中或見其隆伏髣髴
之狀雖相遠百步尚不敢抗今二吏捕之猶拾芥
焉實今古之所未聞也向非公之義洽于民公之
令嚴於吏然自誠而不欺也又安能殱巨害平大
怨宣王者之威刑焉予始慎之終得之又意韓愈
逐之於前小子戮之於後不為過也既而鳴鼓召
吏告之以罪誅其首而烹之辭曰
水之怪則曰惡兮魚之悍則曰鰐兮二者之異不
可度兮張氏之子年方弱兮尾之食之胡為虐兮
煢煢母氏俾何説兮予實命吏顔斯怍兮害而弗
去道將索兮夙夜思之哀民瘼兮﨣﨣二吏行斯
恪兮矯矯巨尾迎而摶兮獲而獻之俾人樂兮鳴
鼓召衆舂而斮兮而今而後津其廓兮
　　　　州名急就章　歐陽　脩
叙曰古者史掌文書以識天地四方古今事物名
言字訓而教學之法始於童子謂之小學君子重
焉急就章者漢世有之其源盖出於小學之流昔
顔籀為史㳺序之詳矣余為學士兼職史官官不
坐曹居多暇日每自娱扵文字筆墨之間因戯集
州名急就章一篇以示兒女庶㡬賢扵慱識爾章
曰
别州自禹郡扵秦廢置經革難具陳皇家垂統天
下定疆理萬方承政令近征遠貢各有宜或畀吏
治或羇縻九域披圖指可知分音比類慎訛疑文
差字析極精微若夫錦居遐裔孤音無比隰集梓
泗劒陜涪幽駢聲相附可如類求則有䕫綏隨果
賀播滑逹越和何羅連三前叶其四謂何乃有瓜
沙嘉巴鳯隴雍宋歙峽合疊淄資思師化雅華夏
密吉蔚悉永郢鼎潁不宜吃訥又如保邵道趙耀
鄆信潤晉慎凡五聲而一韻栁壽茂竇宥湊憲兖
漢簡萬演海岱觧蔡泰愛欽潯金深郴黔蜀濮福
睦復睦乃六律而同音七言惟一白澤虢石益徳
壁八音相望廣象相閬(句)綘蔣黨宕(句)開来台懷
(句)階崖雷梅(句)澧棣兾利(句)濟薊費智(句)鄭鄧定
孟(句)慶應靜勝(句)亷潭儋南(句)嵐鹽甘嵓(句)至於
許汝婺處(句)楚普潞叙古(句)魏　桂貴(句)遂貝瑞
嶲㑹(句)言過乎九難宣於口於是有岳鄂亳薄洛
(句)莫涿朔廓拓(句)眉黎齊池蘄(句)施伊西夷溪(句)
濠曹饒昭韶(句)潮遼交洮牢(皆十/句右)卬通龍洪蓬蒙
(句)邕同戎忠松籠(十二/句右)連綿澶安延丹端(句)宣檀
驩蘭潘田巒(句)湖蘇舒滁廬渝瀘(句)梧蒲徐鹿扶
儒禺(十四/句右皆)秦邠麟汾(句)均陳温春(句)筠辰文循
(句)銀雲勤珉(句)杭楊江黄(句)常漳康襄(句)房坊商
滄(句)洋昌瀼長(十六/句右皆)并青瀛登成明(句)衡彭英
瓊不洺(句)涇寧昇榮横藤(句)汀興營平庭澄(二十/句右)
(四)聯章斷句不能遽數真定河源以諱不舉若物
有疑似同音異字則有陵靈原袁府撫乾䖍濵賔
融容洪　全泉繡秀易翼渠衢歸媯龔恭汴辯凉
梁祁歧鄯單宿肅礠慈濰維峯封暨豐沂宜及儀
乃一號而三之(者亦備以足之/音或不同相近)劒環恩順鎮霸真
雄又音文之両同至于太平欝林萬安平琴武安
陽定　建康二名雖美遠小不彰若監若軍四十
有六保定信安廣信安肅鎮戎保安岢嵐火山順
安寧化實控三邊其餘瑣瑣皆不足言(九域圖有/其後因檢)
(以文句難栘不復増入也/髙富瀧當四州偶遺不録)
　　　　儒辱　孫　復
禮曰四郊多壘此卿大夫之辱也地廣大荒而不
治此亦士之辱也噫卿大夫以四郊多壘為辱士
以地廣大荒而不治為辱然則仁義不行禮樂不
作儒者之辱歟夫仁義禮樂治世之本也王道之
所由興人倫之所由正捨其本則何所為哉噫儒
者之辱始于戰國楊朱墨翟亂之于前申不害韓
非雜之于後漢魏而下則又甚焉佛老之徒横乎
中國彼以死生祸福虚無報應為事千萬其端始
我生民絶滅仁義以塞天下之耳屏棄禮樂以塗
天下之目天下之人愚衆賢寡懼其死生祸福報
應人之若彼也莫不爭舉而競趍之觀其相與為
群紛紛擾擾周乎天下于是其教與儒並驅齊駕
峙而為三吁可怪也且夫君臣父子夫婦人倫之
大端也彼則去君臣之禮絶父子之親滅夫婦之
義以之為國則亂矣以之使人賊作矣儒者不以
仁義禮樂為心則已若以為心得不鳴鼔而攻之
乎凡今之人與人爭詈小有所不勝尚以為辱矧
彼以夷狄諸子之法亂我聖人之教耶其為辱也
大哉噫聖人不生怪亂不平故楊墨起而孟子闢
之申韓出而揚雄距之佛老盛而韓文公排之微
三子則天下之人胥而為夷狄矣惜夫三子道有
餘而志不足就力足去而用不克施若使其志克
就其用克施則芟夷藴崇絶其根本矣嗚呼後之
章甫其冠縫掖其衣不知其辱而反從而尊之者
多矣得不為罪人乎由漢魏而下迨于兹千餘嵗
其源流既深其本既固不得其位不剪其類其將
柰何其將柰何故作儒辱
　　　　補趙肅充州學教授詞　宋　祁
士之入學至大成必囙夙儒碩生引而内諸聖賢
之域以君博物多識求文章法度今肄業之彦裒
然朋来君當示以規模棖闑拂所䝉而光明之得
英材教育孟軻所樂也刺史慕焉今補君州學教
授
皇朝文鑑巻第一百二十五
皇朝文鑑巻第一百二十六
　雜著
　　　續謚法　劉　敞
　　　責和氏璧　劉　敞
　　　君臨臣喪辨　劉　敞
　　　閔習　王　安石
　　　許氏世譜　王　安石
　　　讀玄　司馬　光
　　　訓儉示康　司馬　光
　　　雜識二首　曽　鞏
　　　　續謚法　劉　敞
劉子曰古者生無字死無謚生無字故名而不諱
死無謚故上下同之及至于周㓜而名冠而字死
而謚字者所以貴其名也謚者所以成其徳也盛
矣文哉劉子曰夏商之道不勝其質両周之道不
勝其文其斯之謂歟賞罰窮矣劉子曰古之為謚
者有取也取於名取於號取於字賢者取賢稱焉
愚者取愚稱焉黄帝號之崇也舜禹名之隆也桀
紂名之汙也尼父字之珍也劉子曰爵而不謚周
也爵而謚之魯也不爵而謚漢也由文已哉由文
已哉嘉魯哀公誄尼父合於謚法堯舜禹湯之志
作續謚五十以待後世天爵之君子成徳焉
神化無方曰尼先覺任重曰摯述而不作曰彭信
而好古曰彭隐居求志曰夷(也/伯夷)仁義庶　曰淵
不幸短命曰淵和而不流曰惠(也/栁下)愚智適時曰
俞(子/寗武)進退寡過曰瑗(玉/蘧伯)恭儉好禮曰嬰(子/晏)清
淨無為曰聃耄期稱道曰聃惠而多愛曰僑(産/子)直
而不撓曰肸(向/叔)輕爵守爵曰札(子/季)居敬行簡曰雍
孝友時格曰騫尚徳慎言曰适善事父母曰參使
能造命曰貢(貢/子)在約思純曰憲(憲/原)伎藝敏給曰求
(求/冉)勇而知義曰由(路/子)文學慱識曰商(夏/子)容貌矜莊
曰張(師/顓孫)信道輕仕曰開(開/漆雕)不得中庸曰晳(㸃/曽)
言合聖人曰若(子/有)敬慎威儀曰華(西/公)有徳疾憂曰
冉(牛/伯)知徳中庸曰伋(思/子)蹈道知言曰軻隐居放言
曰逸(逸/夷)反性敦禮曰况(卿/荀)兼愛上賢曰翟上同遵
儉曰翟(子/墨)救攻上闘曰鈃(鈃/宋)獨善為我曰居(居/楊子)
巵言日出曰周(子/莊)絜白不汚曰皓(皓/四)言行軌物曰
舒(舒/董仲)簡易多聞曰向(向/劉)守死善道曰勝(勝/龔)覃思
寡欲曰雄(子/楊)審音知化曰曠巧歴絶倫曰衡(子/張平)
逹數知来曰輅(輅/管)慱物多愛曰遷良史實録曰遷
　　　　責和氏璧　劉　敞
楚人和氏得玉璞荆山之中奉而獻之厲王厲王
使玉人相之玉人曰石也王以和為誑而刖其左
足及厲王薨武王即位又奉其璞而獻之武王武
王使玉人相之又曰石也王又以和為誑而刖其
右足武王薨文王即位和乃抱其璞哭於荆山之
下三日三夜泣盡繼之以血王聞之使人問曰天
下之刖者多矣何子之怨也對曰吾非怨已之刖
也哀夫寳玉而題之以石貞士而名之以誑也王
使人治其璞果得寳焉故命曰和氏之璧此世世
稱和氏善知寶而又甚悲其不幸也吾意善知寶
者不然彼天之生玉也有常質居上不待以為益
在下不損以為少此人主之所貪也雖全而鬻之
猶辱今一不免其身其不知寶也甚矣至於刖而
後哀之其不知過也甚矣苟使和寶之則若勿獻
苟使和哀之則若勿怨彼非所明而明之其刖也
猶幸周人得夏后氏之鼎藏之太廟已八百有餘
嵗矣周衰宋太丘之社亡而鼎入于泗水之中秦
始皇滅周耻不得其噐於是齋七日使萬人没水
求焉不獲而後止楚有良弓號之曰大屈傳世之
寶也齊與晉越聞之皆欲得之興兵而圍之夫興
兵者上有破軍殺將之祸下有柝交離親之辱然
而不計者寶之所在則不憚以安為危以存為亡
彼人之所求而非求於人也試使一人負鼎之秦
一人挾弓之晉則不敢以兾百金之償豈獨寶哉
雖道亦然今使天下之賢士有道之君子負抱其
義祗飾其辭不擇趋向不度可否號呼於人主之
側以兾萬一焉甚者殺身捐生其次刑戮流亡終
無與任其責者則吴起逐於魯而韓非死於秦其
欲將與説難為之祸也非二君之過也然而世獨
謂和為不幸繆矣夫謂和之不幸固失其理而和
之自謂貞又非其名所謂貞者必審於輕重之際
榮辱之分和不哀其身而哀其玉忘所重而狥所
輕是豎刁之自宫易牙之殺其子世主所以厚疑
也吾未知其貞故為貴在乎賤為遠在乎近為大
在乎小古之君子不外於已而内人不厚於人而
薄身倡而後應引而後動舜陶於深山之中伊尹
耕於有莘之野傅説築於巖險之下太公釣於渭
水之上及其大行也名甚白居甚安功甚信此其
離於世俗之患也遠矣無他人主者求之也
　　　　君臨臣䘮辨　劉　敞
君臨臣䘮以桃茢先非禮也周之末造也事之斯
為臣焉使之斯為君焉君臣之義非虚加之也寄
社稷焉爾寄宗廟焉爾寄人民焉爾夫若是其孰
輕之故君有慶臣亦慶君有戚臣亦戚書曰元首
明哉股肱良哉尊卑異而已矣雖於其臣亦然故
臣疾君親問之臣死君親哭之所以致忠愛也若
生也而用死也而弃生也而厚死也而薄生也而
愛死也而惡是教之忘生也是教之背死也祸莫
甚於背死而忘生苟為背死而忘生故不足以託
六尺之孤寄百里之命施之於人者不變於存亡
然後人之視其亡猶存矣則夫桃茢胡為乎諸臣
之廟哉或曰於記有之宜若禮然曰否是固亦周
末之記也昔者仲尼之畜狗死子貢埋之曰丘聞
之也敝帷不弃為埋馬也敝蓋不弃為埋狗也而
丘也貧無蓋也亦予之席焉夫不以賤而弃之為
有勞也夫不以死而欺之為有生也勞雖賤不弃
也死雖狗不欺也而况於君臣乎吾故曰君臨臣
䘮以桃茢先非禮也周之末造也雖然必有以也
古者人君非弔䘮問疾不至乎諸臣之家非弔䘮
問疾而至乎諸臣之家謂之君臣為謔故君弔於
臣使巫祝先釋菜于廟門然後入釋采者告有事
也世或失其義而謂巫其祓之乎及魯襄公嘗朝
于荆荆君死荆人曰公必親襲魯人辭不得命則
使巫祝以桃茢祓而先盖厭之也由是觀之則魯
襄公為之也曰君臨臣䘮不以桃茢先則吾信之
矣二人執戈以前也非惡之乎曰豈謂是哉君之
行固必有衛之者矣况諸臣之家乎昔者楚公子
圍㑹諸侯于宋將升壇使兩人執戈設服離衛諸
侯之大夫皆知其為君也如苟惡之而已㑹于宋
何為惡之哉
　　　　閔習　王　安石
父母死則燔而捐之水中其不可明也禁使葬之
其可明也然而吏相與非之乎上民相與非之乎
下盖其習之乆也則至於戕賊父母而無以為不
可顧曰禁之不可也嗚呼吾是以見先王之道難
行也先王之道不講乎天下而不勝乎小人之説
非一日之積也而小人之説其為不可不皆若戕
賊父母之易明也先王之道不皆若禁使葬之之
易行也嗚呼吾是以見先王之道難行也正觀之
行其庶矣惜乎其臣有罪焉作閔習
　　　　許氏世譜　王　安石
伯陽神農之後也佐堯舜有大功賜姓曰姜其後
見經者四國曰申詩所謂申伯者是也曰吕書所
謂吕侯者是也曰齊曰許春秋所書齊侯許男是
也周衰許男常從大侯征伐㑹盟竟於春秋及後
世無復國而子孫以其封姓然世傳有許由者堯
以天下讓由由不受逃之箕山箕山上盖有許由
冢焉其事不見於經學者疑之或曰由亡求於世
者耳雖與之天下盖不受也故好事者以云而由
與伯陽其生後先所祖同不同莫能知也漢興許
氏侯者六人伯至侯盎宋子侯瘛嚴侯積此三侯
者其始以將封而史不書其州里平恩侯廣漢博
望侯舜樂成侯延壽此三侯者同産昆弟也以外
戚起於宣元之世昌邑人也盎孫昌嘗為丞相延
壽及廣漢弟子嘉嘗為大司馬至王莽敗許氏始
皆失其封云後漢㑹稽有許荆者循吏也許慎者
以經術顯許峻者為易林傳於世許楊者治鴻隙
陂有徳於汝南之民報祭焉許靖者避地交州後
入蜀先主以為太傅與從弟劭俱善論人物劭兄
䖍亦知名世稱平輿淵有二龍焉慎峻楊靖皆汝
南人也許禇者家於譙以忠力事魏封侯牟鄉許
慈者家南陽入蜀父子為博士司馬晉時有許孜
者東陽人也徳行髙察孝亷不起老於家其子曰
生亦有至性焉初許氏爵邑於周子孫播散四方
有紀者猶不乏焉至昌邑始大著間興於汝南其
後祖髙陽者為最盛然髙陽之族不見其所始有
據者仕魏歴校尉郡守先允為鎮將軍允三子皆
仕司馬晉竒司隷校尉猛幽州刺史竒子遐侍中
猛子式平原太守自允至武式皆知名允後五世
洵司馬晉嘗召官之不起洵孫珪為旌陽太守於
齊珪生勇慧齊太子家令勇慧生懋篤學以孝聞
卒於梁為中庶子懋生享為陳衛尉卿嘗領史官
次齊梁事事有子善心為之卒業是時有許紹者
善心族父也通守夷陵治有恩流戸自歸數十萬
(勞於/卒有)唐爵安陸郡公圉師欽寂欽明其後也圉師
紹少子寛博有噐幹别自封平㤙侯與敬宗俱為
龍朔中宰相欽寂謂紹曽大父也萬嵗中帥師當
契丹執以如安東使説守者降至安東曰賊今且
破滅公勉守無忘忠也契丹即殺之是嵗弟欽明
亦遇殺欽明為凉州都督行卒遇突厥亦執使說
降靈州顧為廋言告守者所以破賊兄弟将兵一
旦同以身徇邊鄙賢者榮之敬宗者善心子也始
以公開郡於髙陽與其孫令伯以文稱當世天寳
之亂敬宗有孫曰遠與張廵以睢陽抗賊自以不
及廵推廵為将而親為之下乆之食乏無助煑茶
紙以食猶堅守賊所以不得南向以睢陽弊其鋒
也卒與俱死者皆天下豪傑義士云唐亡逺孫儒
不義朱梁自雍州入于江南終身不出焉儒生稠
沉毅有信仕江南李氏參徳化主軍事稠生規好
道家言不以事自慁嘗羇旅宣歙間聞旁舎呻呼
就之曰我某郡人也察君長者且死願以骸骨属
君因指槖中黄金十斤曰以是交長者規許諾敬
負其骨千里并黄金置死者家大驚愧之因請獻
金如亡兒言以為許君壽規不顧竟去於是聞者
滋以規為長者卒葬池州後以子故贈大理評事
生遂逖迥三子遂善事母里母勵其子輙曰汝獨
不慙許伯通乎祥符中天子有事於太山加恩群
臣逖當遷讓其兄遂天子以遂為將作監主簿遂
子俞俞字堯言名能文章大臣屢薦之有與不合
者官以故不遂嘗知興國軍大冶縣縣人至今稱
之俞兩子均垍為進士逖字景山嘗上書江南氏
歎竒之以為崇文館校書郎嵗中拜監察御史後
復上書太宗論邊事宰相趙普竒其意以為與已
合知興元府起鄼侯廢堰以利民治濃荆揚三州
為盗者逃而去其事兄如事父使妻事其長姒如
事母故人無後為嫁其女如己子有子五人恂黄
州録事參軍恢尚書虞部員外郎怡今為太子中
舎簽押淮南節度判官㕔公事元今為江淮荆湖
兩浙制置發運平秦州海陵主簿五人者咸孝友
如其先人故士大夫論孝友者歸許氏元以國子
博士發運判官七年遂為其使待制天章閣自天
子大臣莫不以為材其勞烈方在史氏記余故不
論而著其家行云迥字光遠其事母如伯通之孝
事其兄如景山之為弟也慷慨有大意少嘗仕進
後不復仕與其兄俱葬顔村有子㑹為進士方壯
時亦慨然好議天下事今為太廟齊郎臨川王安
石曰余譜許氏自據以下其譜傳始顯焉然自許
男於周其後數封而有紀之子孫多焉於是論之
夫伯　之所以佐其君治民余讀書未嘗不歎思
之也傳曰盛徳者必百世祀若伯夷者盖庶幾焉
彼其後世忠孝之良亦使之遭時沐浴舜禹之間
以盡其材而與夫䕫臯羆虎之徒俱出而馳焉其
孰能概之邪
　　　　讀玄　司馬　光
余少之時聞玄之名而不獲見獨觀揚子之自序
稱玄盛矣及班固為傳則曰劉歆嘗觀玄謂雄曰
空自苦今學者有禄利然尚不能明易又如玄何
吾恐後人用覆醬瓿也雄笑而不應諸儒或譏以
為雄非聖人而作經猶春秋吴楚之君僣號稱王
盖誅絶之罪也固存此言則固之意雖愈於歆亦
未謂玄之善如楊子所云也余亦私怪揚子不賛
易而别爲玄易之道其於天人之藴備矣揚子豈
有以加之廼更爲一書且不知其焉所用之故亦
不謂揚子宜爲玄也及長學易苦其幽奥難知以
爲玄者賢之書校於易其義必淺其文必易夫登
喬山者必踐於坱埤適滄海者必沿於江漢故願
先從事於玄以漸而進於易庶㡬乎其可跂而望
也於是求之積年乃得觀之初則溟涬曼漶略不
可入廼研精易慮屏人事而讀之數十過參以首
尾稍得窺其梗㮣然後喟然置書歎曰嗚呼揚子
真大儒者耶孔子既没學聖人之道者非揚子而
誰孟與荀殆不足擬况其餘乎觀玄之書昭則極
於人幽則盡於神大則包宇宙細則入毛髪合天
地人之道以為一刮其根本示人所出胎育萬物
而兼為之母若地履之而不可窮也若海挹之而
不可竭也天下之道雖有善者其蔑以易此矣考
渾元之初而玄已生察之於當今而玄非不行窮
之於天地之末而玄不可亡叩之以萬物之情而
不漏測之以鬼神之狀而不違概之以六經之言
而不悖藉使聖人復生視玄必釋然而笑以為得
已之心矣乃知玄者所以賛易也非别為書以與
易競也何歆固知之之淺而過之之深也或曰易
之法與玄異揚不遵易而自為之制安在其賛易
乎且如與易同道則既有易矣何以玄為曰夫畋
者所以為禽也網而得之與弋而得之何以異哉
書者所以為道也易網也元弋也何害不既網而
使弋者為之助乎子之求道亦膠矣且揚子作法
言所以凖論語作玄所以凖易子不廢法言而欲
廢玄不亦惑乎夫法言與論語之道庸有異乎玄
之於易亦然大厦將傾一木扶之不若衆木扶之
之為固也大道將晦一書辯之不若衆書辯之之
為明也學者能專精於易誠足矣然易天也玄者
所以為之階也子將升天而廢其階乎先儒為玄
觧者多矣然揚子為文既多訓詁指趣幽邃而玄
又其難知者也故余疑先儒之觧未能盡契揚子
之志世必有能通之者比終且學焉
　　　　訓儉示康　司馬　光
吾本寒家世以清白相承吾性不喜華靡自為乳
兒長者加以金銀華美之服輙羞弃去之二十忝
科名聞喜宴獨不戴花同年曰君賜不可違也乃
簮一花平生衣取蔽寒食取充腹亦不敢服垢敝
以矯俗干名但順吾性而已衆人皆以奢靡爲榮
吾心獨以儉素爲美人皆嗤吾固陋吾不以爲病
應之曰孔子稱與其不孫也寕固又曰以約失之
者鮮矣又曰士志於道而耻惡衣惡食者未足與
議也古人以儉爲羙徳今人乃以儉相詬病嘻異
哉近嵗風俗尤爲侈靡走卒類士服農夫躡絲履
吾記天聖中先公爲郡牧判官客至未嘗不置酒
或三行五行多不過七行酒酤於市果止於梨栗
棗柿之類肴止於脯醢菜羮噐用甆漆當時士大
夫家皆然人不相非也㑹數而禮勤物薄而情厚
近日士大夫家酒非内法果肴非遠方珍異食非
多品噐皿非滿桉不敢㑹賔友常數月營聚然後
敢發書苟或不然人爭非之以為鄙吝故不隨俗
靡者盖鮮矣嗟乎風俗頺敝如是居位者雖不能
禁忍助之乎又聞昔李文靖公為相治居第於封
丘門内聴事前僅容旋馬或言其太隘公笑曰居
第當傳子孫此為宰相聴事誠隘為太祝奉禮聴
事已寛矣參政魯公為諌官　真宗遣使急召之
得於酒家既入問其所来以實對上曰卿為清望
官柰何飲於酒肆對曰臣家貧客至無噐皿肴果
故就酒家觴之上以無隐益重之張文節為相自
奉養如為河陽掌書記時所親或規之曰公今受
俸不少而自奉若此公雖自信清約外人頗有公
孫布被之譏公宜少從衆公歎曰吾今日之俸雖
舉家錦衣玉食何患不能顧人之常情由儉入奢
易由奢入儉難吾今日之俸豈能常存一旦異於
今日家人習奢已乆不能頓儉必致失所豈若吾
居位去位身存身亡常如一日乎嗚呼大賢之深
謀逺慮豈庸人所及哉御孫曰儉徳之共也侈惡
之大也共同也言有徳者皆由儉来也夫儉則寡
欲君子寡欲則不役於物可以直道而行小人寡
欲則能謹身節用逺罪豐家故曰儉徳之共也侈
則多欲君子多欲則貪慕富貴枉道速祸小人多
欲則多求妄用敗家䘮身是以居官必賄居鄉必
盗故曰侈惡之大也昔正考父饘粥以餬口孟僖
子知其後必有逹人季文子相三君妾不衣帛馬
不食粟君子以為忠管仲鏤簋朱紘山楶藻棁孔
子鄙其小噐公叔文子享衛靈公史鰌知其及祸
及戍果以富得罪出亡何曽日食萬錢至孫以驕
溢傾家石崇以奢靡誇人卒以此死東市近世㓂
莱公豪侈冠一時然以功業大人莫之非子孫習
其家風今多窮困其餘以儉立名以侈自敗者多
矣不可徧數聊舉數人以訓汝汝非徒身當服行
當以訓汝子孫使知前軰之風俗云
　　　　雜識二首　曽　鞏
孫之翰言慶歴中上用杜衍范仲淹富弼韓琦任
政事而以歐陽脩蔡襄及甫等為諫官欲更張庶
事致太平之功仲淹等亦皆戮力自効欲報人主
之知然心好同惡異不能曠然心無適莫甫嘗家
居石介過之問介適何許来介言方過富公問富
公何為介曰富公以滕宗諒守慶州用公使錢坐
法杜公必欲致宗諒重法曰不然則衍不能在此
范公則欲薄其罪曰不然則仲淹請去富公欲抵
宗諒重法則恐違范公欲薄其罪則懼違杜公患
是不知所决甫曰守道以謂如何介曰介亦竊患
之甫廼嘆曰法者人主之操柄今富公患重罪宗
諒則違范公薄其罪則違杜公是不知有法也守
道平生好議論自謂正直亦安得此言乎因曰甫
少而好學自度必難用於世是以退為唐史記以
自見而属為諸公牽挽使備諫官亦嘗與人自謀
去就而所與謀者適好進之人遂見誤在此今諸
公之言如是甫復何望哉自此凡月餘不能寐慶
歴之間任時事者其後余多識之不黨而知其過
如之翰者則一人而已矣
廣原州蠻儂智髙以其衆叛乘南方無備連邕賔
等七州至廣州所至殺吏民縱略東南大駭朝廷
遺驍將張忠蔣偕馳驛討捕至州皆為智髙所摧
䧟又遣楊畋孫沔余靖招撫皆乆之無功　仁宗
憂之遂遣樞宻副使狄青為宣撫使率衆擊之翰
林學士曽公亮問青所以為方略者青初不肯言
公亮固問之青廼曰比者軍制不立又自廣川之
敗賞罰不明今當立軍制明賞罰而已然恐聞青
来以謂所遣者官重勢必不得見之公亮又問賊
之標牌殆不可當如何青曰此易耳標牌步兵也
當騎兵則不能施矣初張忠蔣偕之往率皆自京
師六七日馳至廣州未嘗拊士卒立行伍一旦見
賊則疾驅使戰又偕等所居不知為營衛故士卒
見敵皆望風退走而忠臨偕居方臥帳中為賊所
虜楊畋余靖又所爲紛亂不能自振而孫沔大受
請託所與行者廼朱從道鄭紓歐陽乾曜之徒皆
險薄無賴欲有所避免要求沔引之自從遠近莫
不嗟異既至潭州沔遂稱疾觀望不敢進青之受
命有因貴望求從青行者青延見謂之曰君欲從
青行此青之所求也何必因人言乎然智髙小冦
至遣青行可以知事急矣從青之士能擊賊有功
朝廷有厚望青不敢不爲之請也若往而不能擊
賊則軍中法重青不敢私也君其思之願行則即
奏取君矣非獨君也君之親戚交遊之士幸皆以
青之此言告之苟欲行者皆青之所求也於是聞
者大駭無復敢言求從青行者其所辟取皆青之
素所與以為可用者人望固已歸之矣及行率衆
日不過一驛所至州輙休士一日至潭州遂立行
伍明約束軍行止皆成行列至於荷鍤嬴糧持守
禦之備皆有區處軍人有奪逆旅菜一把者立斬
之以徇於是一軍肅然無敢出聲氣萬餘人行未
嘗聞聲毎青至郵驛四面嚴兵每門皆諸司使二
人守之無一人得妄出入而求見青者無不即時
得通其野宿皆成營栅青所居四面陳設弓弩皆
數重所將精鋭列布左右守衛甚嚴方青之未至
諸將屢走皆以為常至是知桂州崇儀使陳(廟諱/英宗)
知英州供備庫使蘇緘與賊戰復敗走如常時青
至賔州悉召陳與禆校凡三十二人數其罪按軍
法斬之惟蘇緘在某所使械繫上聞於是軍中人
人奮勵有死戰之心是時智髙還守邕州青懼崑
崙闗險阨為所據乃下令賔州兵五日糧休士卒
賊諜知不為備是夜大風雨青率衆半夜時度崑
崙闗既度喜曰賊不知守此無能為也彼謂夜半
風雨時吾不敢来吾来所以出其不意也已近邕
州賊方覺逆於歸仁廟青登髙望之賊據坡上我
軍薄之禆將孫節中流矢死青急麾軍進人人皆
殊死戰先是青已縱蕃落馬軍二千人出賊後至
是前後合擊賊之標牌軍為馬軍所衝突皆不能
駐軍士又從馬上以鐵連加擊之遂皆披靡相枕
藉遂大敗智髙果焚城遁去青先為公亮言立軍
制明賞罰賊不可得見標牌不能當騎兵皆如其
所料青坐堂戸上以論數千里之外辭約而慮明
雖古之名將何以加此豈特一時武人崛起者乎
方慶歴中葛懷敏與李元昊戰於廣川懷敏敗死
而諸校與士卒既敗多竄山谷間是時以權冝招
納皆許不死自此軍多棄其將不肯死戰故青云
自廣川之敗賞罰不行云翰林學士蔡襄亦言聞
於青者如此
皇朝文鑑巻第一百二十六
皇朝文鑑卷第一百二十七
　雜著
　　　告友　王　回
　　　記客言　王　向
　　　臨淄尉考詞　黄　庶
　　　氾水縣尉第一考詞　傳　堯俞
　　　濟源縣主簿吕師民考詞　傳　堯俞
　　　錄事參軍考詞　傳　堯俞
　　　道旁父老言　王　令
　　　自訟　劉　恕
　　　東坡酒經　蘇　軾
　　　述醫　龔　鼎臣
　　　吊鏄鐘文　秦　觀
　　　責沈文貽知黙姪　陳　瓘
　　　　告友　王　囘
古之言天下達道曰君臣也父子也夫婦也兄弟
也朋友之交也五者各以其義行而人倫立五者
義廢則人倫亦從而亡矣然而父子兄弟之親天
性之自然者也夫婦之合以人情而然者也君臣
之從以衆心而然者也是雖欲自廢而理勢持之
何能也惟朋友者舉天下之人莫不可同亦舉天
下之人莫不可異同異在我則義安所卒歸乎是
其漸廢之所繇也君之於臣也父之於子也夫之
於婦也兄之於弟也過且惡必亂敗其國家皆受
其難被其名而終身不可辭也故其為上者不敢
不誨為下者不敢不諌世治道行則人能循義而
自得世衰道微則人猶顧義而立　有不　其亦
无害於衆焉耳此所謂理勢持之雖百代可知也
親非天性也合非人情也從非衆心也羣而同别
而異有善不足與榮有惡不足與辱大道之行公
於義者可至焉下斯而言其能及者鮮矣是以聖
人崇之以别於君臣父子兄弟夫婦而壹為達道
也聖人既沒而其義益廢於今則亡矣夫人有四
支所以成身一體不備則謂之廢疾而人倫缺焉
何以為世嗚呼處今之時而望古之道難矣姑求
其肯告吾過也而樂聞其過者與之乎
　　　　記客言　王　向
客有語西師者道劉平石元孫敗時事初起鄜延
兵十萬人吐谷坂欲與賊遇乃戰戰時昏矣賊多
解馬休勁兵駈老弱對敵士卒得利人人出死力
與戰投夜且息更三起闘㑹明老弱略盡士卒爭
獲過當悉已疲畨軍始徐鼓起士掲新旗乘髙處
呼漢兵来合軍士氣失金鼓皆不敢鳴賊稍出馬
馳略陣上調呼射軍中軍人多死此時特劉石軍
也前此分萬餘人属監軍黄徳和使屯西坡且以
張嚮背為游聲動賊　應援去事已急念引
去賊必乘之恐逼險不利不如合軍决死幸有所
完　将方議未熟都監郭應起曰太尉决出此謀
應願得善馬走徳和軍招與俱來語未已平接之
曰始議固在舍人呼軍吏出騎士百人從去應曰
得百人不足為䕶徒自露耳彼知吾呼旁軍必出
馬遮去路矣不如獨去便平曰獨去審易即有險
欲誰倚耶應曰借令覆發得百人何可倚者請立
表候日投午不來應死也太尉毋相遲乃下令軍
中皆完陣自固敢妄發一箭入敵師斬應從軍背
出行十里許至徳和軍軍聞應來白開壁欲内徳
和不肯促閉壁使卒将隔壁門問曰聞太尉已戰
舍人冝身在行陣反西来欲西背與賊耶應收馬
立陣外呼卒将前與語傳太尉令如此如此卒将
還白之徳和愕曰審如舍人語取符騐来應曰應
為軍都監得親與議使應来止為信耳安取符太
尉分軍時有符約邪曰無雖然吾専一軍來繫属
重其輕去就必得一事可按乃去應辭索度徳和
畏避本不在符曰執事縛軍中見太尉一言不如
令死此可不疑徳和固怯聞敵大殊不敢去應連
促數數度無以拒詆應曰天子取舍人勇當萬夫
欲以備敵破堅使也顧乃受一騎任使欲避兵自
完如何軍歸必以奏促先自去報太尉比軍隨至
矣第戰無留待也應不敢止復馳還白徳和語平
等信以為徳和審来即鼓起士戰連三北徳和軍
竟不来應獨出入行間軍稍却即覆馬以殿持大
鐡矟横突之所當盡死呼入敵軍軍不敢視我師
将整而止最後軍北時賊使人持大索立髙處迎
應下馬下輒為應所斷終不能得應因縱應深入
鼓其旁曰急追漢兵留十餘弩連射應馬馬死步
下行殺數人欲歸軍取馬軍已亂不得入乃脱身
亡去士卒死者什八兩太尉失軍不還邉太警承
受者馳二十驛比三晝夜至京師以聞已而賊遂
收去敗兵散亡十餘日稍稍出邉旁諸郡負傷被
創不及四萬獨徳和一軍完天子使吏治徳和以
法死天子思平等失援不救人人力死哀之下詔
曰邉鄙有事卿大夫為朕率行朕以不明信任失
職使中人監軍卒敗邉事朕惟一二将帥失身鼓
鼙終無慰朕西顧惻惻之念其贈将佐已下官七
遷若子若孫聴以父兄任為右職云郭應之亡也
走東原伏大崖下士卒十餘軰與俱各觧甲吮傷
使一人下崖取雪手掬食之息樹旁良久望見敗
馬行自取之弃士卒馳去促後卒皆呼曰舍人捨
我徒耶應愈促馬顧謂趨還州来應及環州自以
失主将疑未敢見既而聞黄徳和斬已從坐死者
封遂匿山中而時時出部落乞食而子弟緣應故
多得官任邉事王氏曰吾久聞郭應死客獨引延
州卒言質之以語人人固不謂信然石元孫敗時
而固已傳死前年賊歸元孫而元孫竟不死應其
可知耶
　　　　臨淄尉考詞　黄　庶
尉能捕盗使盗知不可免而不敢為盗亦去盗之
一端也山東大約號多盗今臨淄獻一嵗之状視
他縣者纔㡬人而已前件官為尉盖有助云
　　　　汜水縣尉第一考詞　傅　尭俞
夫尉職捕盜而賞罰最著唯用得失多失為差汜
水縣前山溪而大河横其後舊多椎埋為姦今周
嵗無盗非畏尉而不為乎顧不賢于得盗多者哉
雖賞不及尚冝優其課等可考中上
　　　　濟源縣主簿吕師民考詞
　　　　　　　　　　　　　　傅　尭俞
古者三載考績今則嵗第之非責吏事嚴切謹密
者哉前件官兩㑹其課有勞無疵亦可謂勤吏矣
可考中中
　　　　録事參軍考詞　傅　尭俞
紀綱掾地名右曹職典諸事切比他局冝須得人
前件官檢身亷平臨吏精敏載第其課衆謂為能
固當少褒且勸不飭可考中中
　　　　道旁父老言　王　令
道旁父老髯而黒瘠甚天寒衣破上而露下王子
遇而嗟之父老曰小子何為嗟答曰翁老矣衣食
不足以勝寒飢筋力已疲不肖竊有志者故敢嗟
父曰子来前吾語爾夫畜牛者求芻食犬者懐誼
然則尸之者冝若然耶且不知吾軰又尸之誰也
無乃亦冝馬牛其思歟荅曰太平之世明天子在
上四民各獲其利衣食所不及者㳺惰之民爾雖
然翁胡為至是父曰天時連凶有田不足以償租
賦子孫散去不能見保然則為老人者尚有罪邪
謝之曰翁無多怨歲飢爾柰之何父怒曰飢何罪
耶授人之羊匪牧是思十羊其来九皮而歸曰羊
病死奚牧之非然則可乎小子未可與語也又何
志之有邪投其杖而去追而謝之不復應
　　　　自訟　劉　恕
平生有二十失佻易卞急遇事輙發狷介剛直忿
不思難泥古非今不逹時變疑滯少㫁勞而無功
髙自標置擬倫勝已疾惡太甚不䘏怨怒事上方
簡御下苛察直語自信不逺嫌疑執守小節堅確
不移求備於人不䘏咎怨多言不中節髙談無畔
岸臧否品藻不掩人過惡立事違衆好更革應事
不揣已度徳過望無紀交淺而言深戯謔不知止
任性不避禍論議多譏刺臨事無機械行已無規
矩人不忤已而隨衆毁譽事非禍患而憂虞太過
以君子行義責望小人非惟二十失又有十八蔽
言大而智小好謀而闊論劇談而不辨慎宻而漏
言尚風義而齷齪樂善而不能行與人和而好異
議不畏彊禦而無勇不貪權利而好躁儉嗇而徒
費欲速而遲鈍闇識而强料事非法家而深刻樂
放縱而拘小禮易樂而多憂畏動而惡静多思而
處事乖忤多疑而數為人所欺事往未嘗不悔它
日復然自咎自笑亦不自知其所以然也
　　　　東坡酒經　蘇　軾
南方之民以糯與粇雜以卉藥而為餅嗅之香嚼
之辣揣之枵然而輕此餅之良者也吾始取麵而
起肥之和之以薑液烝之使十裂䋲穿而風戾之
愈久而益悍此麴之精者也米五斗以為率而五
分之為三斗者一為五升者四三斗者以醸五升
者以投三投而止尚有五升之嬴也始醸以四兩
之餅而每投以二兩之麴皆澤以少水取足以散
觧而勻停也醸者必罋按而井泓之三日而井溢
此吾酒之萌也酒之始萌也甚烈而㣲苦　三投
而後平也凡餅烈而麴和投者必屢嘗而増損之
以舌為權衡也既溢之三日乃投九日三投通十
有五日而後定也既定乃注以斗水凡水必熟而
冷者也凡醸與投必寒之而後下此炎州之令也
既水五日乃篘得二斗有半此吾酒之正也先篘
半日取所謂嬴者為粥米一而水三之揉以餅麵
凡四兩二物并也投之糟中熟撋而再醸之五日
壓得斗有半此吾酒之少勁者也勁正合為四斗
又五日而飲則和而力嚴而不猛也篘絶不旋踵
而粥投之少留則糟枯中風而酒病也醸乆者酒
醇而豐速者反是故吾酒三十日而成也
　　　　述醫　龔　鼎臣
周官載醫掌飬萬民之疾病盖凡受疾者舉可治
也唯乆之不治遂革以死未見其有始疾而不可
治者也巴楚之地俗信巫鬼實自古而然當五氣
相沴或致癘疫之苦率以謂天時被是疾非醫藥
所能攻故請禱鬼神無少暇雞豚鴨羊之薦唯恐
不豐迨其不能則莫不自咎事鬼神之未至或幸
而愈乃曰由禱之勤也薦之數也不然烏能與天
時抗乎又有治之不早其疾氣之毒日相薫灼一
家之人皆至乎病故雖親友之厚百步之外不敢
望其門廬以至得病之家懼相遷染子畏其父婦
避其夫若富財之人尚得一巫覡守之其窮匱者
獨僵卧呻吟一室而已如是則不特絶醫藥之饋
其飲食之給盖亦闕如是以死者未嘗不十八九
而民終不悟余嘗訪於人其患非它繇覡師之勝
醫師耳嗚呼覡者豈能必勝諸醫哉其所勝之者
盖世俗之人易以邪惑也夫疾病干諸内神鬼
諸外良藥所以治内也今不務除疾於内而専求
外福之来及其甚也其存䘏訊問之冝不復相通
不其謬歟夫稼茂田疇為螟􁇞所害唯能悉除螟
􁇞則稼之秀可實也家畜髙貨而盗入其門主人
操刃持梃或殺或捕則貲之厚可全也人之身亦
然冐隂陽之氣輙遇癘疫當得醫者察聲視色按
脉授藥使離諸腹心肝膈然後其體可平若不醫
之用曷異不除螟􁇞而望稼穡之實不驅盗賊而
求家貲之全决不可得矧惟國家重醫藥之書最
為事要先朝編輯名方頒布天下郡國其間述時
疫之狀實為纎悉及慶歴中范文正公建言俾自
京師以逮四方學醫之人皆聚而講習以精其術
其黜庸謬救生靈倬然為治道之助而世俗罔識
朝廷仁愛之意如此而徒惑邪誕而夭性命愚實
憫之今已戒醫博士日與醫之徒考神農子儀扁
鵲秦和之術一㑹於岐伯俞附之道以正絀邪以
誠消妄使可治之疾不終害是亦濟民之一事也
而慮巴賨之俗尚安故態不知醫効之神倍禱淫
祀之鬼故刻詞以告嘉祐四年七月二十日述
　　　　吊鎛鐘文　秦　觀
嘉魚縣傍湖中比嵗大旱水皆就涸而夜常有光
怪赫然属天鄉人相與誌其處而掘之得古鎛鍾
焉其形有両欒如合兩瓦面左右九乳緫三十六
孔鼓鉦舞　衡旋幹之類考之不與合者無㡬縣
令施君識其寳謀獻之太常未果乃輸武昌庫中
㑹其守觧秩佐攝事見而惡之曰郡得背時噐畜
之不祥也亟命投於兵噐之冶嗚呼物之不幸有
如是耶昔九江吏盗忠肅之碑材寘其所述歐陽
詹聞而吊之以詞予悲夫鎛鍾古樂之噐先王所
以被功徳而和人神審音之士至有振車鐸於空
地而求之者非若九江碑材因人而貴也而辱於
泥塗無所自効遇其非鍳以觸廢毁好古之士焉
得黙黙而已乎乃作文以吊之詞曰嗚呼衆方之
生謬形殊噐更首迭尾雌雄相廢朝為美姬夕為
焦萃或竒偶之相續或九升而一躓清餓和黜刑
王眇貴生犢失明得駿折髀洞所遇之參差莽循
還於一氣傳曰黄鐘毁弃瓦缶雷鳴余始以為不
然今乃信之矣嗚呼鎛鍾何世所為質不呈剛形
不露竒恊律中度渾如天資掩抑雖乆不見瑕疵
爰有両欒三十六乳厥音琅然小大隨叩曷所挺
之瓌偉而偶沉於幽陋辱泥塗之汚漫厭鱗鬛之
腥臭嗟筍簴之一辭遽月弦之㡬彀幸陽愆而水
涸天日怳其復覯謂庭貢之是充獲効鳴於金奏
何夜光之暗投卒按劒而莫售嗚呼赤刀大訓天
球河圖秦璽漢劒趙璧隋珠揵為之磬汾陽之鼎
曲阜之履大澤之弧歴世相傳以華國都下至威
斗錯刀羯鼓之棬破鏡缺符遺簮墮珥信無益於
經綸猶見收於好事是鍾也郊廟所薦樂之紀綱
統和元氣舞獸儀鳯令大河而更清使左角其不
芒變化風俗返乎羲皇而乃廢於深淵出而遇毁
殆藻盤之不如矧牛鐸之敢企此義夫志士所為
疾心而切齒也然余聞之隂精之純燥氣之裔雖
從火革其質不變一晦一明昔者既然僨而復起
可無畢乎嗚呼鍾乎今焉在乎豈復為激宫流羽
以嗣其故乎将憑化而遷改服易制以周於用乎
豈為錢為鎛為銍為釡以供耕稼之職将為鼎鼐
以効烹飪之功乎豈為浮圖老子之像巍然瞻仰
於緇流乎豈為麟趾䮍蹄之形翕然玩於邦國乎
豈為干越之劒氣如虹霓掃除妖氛於指顧之間
乎将為百鍊之鑑湛如止水别妍醜於髙堂之上
乎新故相代未始云畢紛然殊途必有一出决不
泯沒草亡木卒嗚呼鎛鍾又将奚䘏
　　　　責沈文貽知黙姪　陳　瓘
適越而北轅越不可至徙越人而置於齊里則越
語可易而為齊然則氣質一定而不能自易其習
者非以其不學歟氣質之用狹道學之力大習其
所自習者未嘗察也天氣而地質無物不然人藐
乎其間亦一物耳物與物奚以相逺或哲或愚不
係其習乎思誠之道莫先於學務學之要在於求
師顔子之不遷不貳得於孔子希顔之人将孰師
焉葉公問孔子於子路子路不對夫葉公有知人
之明有謀國之忠愛賢而得民慎微而憂逺其事
皆有可指其遺語之記於緇衣者亦可觀焉楚國
之賢誰出其右子路非慢賢者也魯有仲尼而彼
不知焉則於其問也何足對哉陳良楚産也而能
使北方之學者莫或先之故孟子以良為豪傑之
士為其能悦周公孔子之道而已不知仲尼則雖
賢如子髙亦孔門之所不對也為士而稽古者可
不鑑哉予元豐乙丑夏為禮部貢院點檢官適與
校書郎范公醇夫同舍公嘗論顔子之不遷不貳
惟伯淳有之予問公曰伯淳誰也公黙然久之曰
不知有程伯淳耶予謝曰生長東南實未知也時
子年二十有九矣自是以来常以寡陋自愧得其
傳者如楊中立先生亦未之識也崇寜之初兄孫
漸就學其門時予在合浦始獲通問予之内訟改
過賴其一言漸於是時亦以所聞警予之繆予始
忽其言久而後知其為藥石也今漸來天台考其
學益進聞其言益可喜陶染薫鑄有自来矣舉脩
歩於南溟觀洪瀾於北壑此可逺之基也始之不
謀何以得此古之善學者心逺而莫禦然後氣融
而無間物格而不二然後飬熟而道凝山上有木
其進也漸合抱之幹豈一朝一夕之所可俟哉人
之患在不立其基基立而不勉亦何以愈於彼乎
物之終始可不嚴哉始識而終成同乎一黙非言
語所能究也予以多言取禍尚未誅殛戴恩自幸
不知嵗月之乆而生死之有二也既老且病手痺
目昏簡編筆硯殆将捐棄今於漸之行不能忘言
作責沈以貽之喜漸之能謀其始而篤之使有成
也政和三年八月九日
皇朝文鑑卷第一百二十七
皇朝文鑑卷第一百二十八
　對問
　　　應責　栁　開
　　　答客問　尹　源
　　　諭客　劉　敞
　　　反求齊對　謝　逸
　移文
　　　三山移文　宋　白
　　　跛奚移文　黄　庭堅
　連珠
　　　連珠二首　徐　鉉
　　　連珠一首　晏　殊
　　　連珠一首　宋　庠
　　　連珠一首　劉　攽
　　　　應責　栁　開
或責曰子處今之世好古文與古人之道其不思
乎苟思之則子胡能食乎粟衣乎帛安于衆哉衆
人所鄙賤之子猶貴尚之孰從子之化也忽焉将
見子窮餓而死矣栁子應之曰於乎天生徳于人
聖賢異代而同出其出之也豈以汲汲于富貴私
豐于已之身也将以區區于仁義公行乎古之道
也已身之不足道之足何患乎不足道之不足身
之足則孰與足今之世與古之世同矣今之人與
古之人亦同矣古之教民以道徳仁義今之教亦
以道徳仁義是今與古胡有異哉古之教民者得
其位則以言化之是得其言也衆從之矣不得其
位則以書于後傳授其人俾知聖人之道易行尊
君敬長孝乎父慈乎子大哉斯道也非吾一人之
私者也天下之至公者也是吾行之豈有過哉且
吾今栖栖草野位不及身将已言化于人胡　于
吾矣故吾有書自廣亦将以傳授于人也子責我
以好古文子之言何謂為古文古文者非在辭澁
言苦使人難誦讀之在于古其理髙其意隨言短
長應變作制同古人之行事是謂古文也子不能
味吾書取吾意今而視之今而誦之不以古道觀
吾心不以古道觀吾志吾文無過矣吾若從世之
文也安可垂教于民哉亦自愧于心矣欲行古人
之道反類今人之文譬乎㳺于海者乘之以驥可
乎哉苟不可則吾從于古文吾以此道化于民若
鳴金石于宫中衆且曰絲竹之音也則以金石而
聴之矣食乎粟衣乎帛何不能扵衆哉苟不從于
吾非吾不幸也是衆人之不幸也吾非以衆人之
不幸易吾之幸乎縱吾窮餓而死死則死矣吾之
道豈能窮餓而死之哉吾之道孔子孟軻楊雄韓
愈之道吾之文孔子孟軻揚雄韓愈之文也子不
思其言而妄責于我責于我也即可矣責于吾之
文吾之道也即子為我罪人乎
　　　　答客問　尹　源
客謂予曰敢問人臣不忠孰為大曰無過為大客
曰過之為言失中之謂也為臣有是則悖于事而
害于治君子善于無過而子以為不忠惑矣曰余
所謂無過者非果能無過衆人不以為過無跡可
攻也何則自古人臣為不忠者未有不外示畏謹
循法度而能固其寵久其權以遂其邪者内則為
宰相為卿大夫不敢主天下事與進賢退不肖曰
吾知循故事爾専則罪也外則為郡為邑以至亷
察一道視政之弊不敢革視民之疾不敢去曰吾
知奉法爾違迺辟也若此者不惟時君以為無過
天下之人亦以為無過苟終不能辨之使内外相
濟以成其俗則國日削民日弊以至大亂而莫之
禦謂之忠可乎忠臣則不然一心公乎天下不以
身之安危易其守其行事也或犯上之忌或冐下
之謗若此者不惟時君以為過天下之人亦以為
過矣苟能辨之使得行其道則國享其利民被其
利謂之不忠可乎故忠臣本於愛君奸臣本于愛
身未有愛君而先其身愛身而先其君者客曰如
子之説仲山甫明哲保身萬石君霍光忠謹無過
皆不忠乎曰若數子皆純乎其忠非求無過之名
以為巳利故忠臣之過小而必形奸臣之過大而
不章世人徒見形者以為過也孔光張禹所以危
漢宗林甫所以祸唐室曰然則人君何以辨之曰
捨其迹而責其心術斯得矣
　　　　諭客　劉　敞
寳元康定之間元昊畔詔書求材謀之士於是言
事自薦者甚衆輙下近臣問状髙者除郡從事其
次𥙷掾吏且數百人時予方㳺吴中客有相哀者
作諭客客謂公是先生曰盖聞賢者不遺利智者
不失時因形推勢以事為機是以功勲流于竹帛
盛徳載于黎庶歴百世而不衰掩衆人以獨騖此
所謂豪傑之士也而先生亦有意于此乎先生曰
何以教之客曰今西兵距境崑崙道絶主上不怡
邉有宿甲旃裘之貢不入鍾鼓之娱不勸者于今
三年矣是以下求賢之詔開自薦之路搃擥竒俊
兼聴天下恩涵于人心義激于肺腑故令下之日
坐者泣沾襟卧者涕交頥咸欲奮必死之力蹈難
測之機忘山川之苦薄戦伐之危請長纓以繫頸
輸家財以濟師拜章者交乎公車獻策者滿乎北
闕起徒歩以祈爵由一言以改列此亦遭遇之時
變化之契勇辯之辰敵國之勢穣苴所以權軍而
西出蘇秦所以掉舌而東逝也今先生乃悄乎如
不知藐乎如不聞名與智寂迹與世淪懐書滿腹
不如衆人意者暗于事勢而然乎且夫道期于用
不必全潔功期于成不必無辱是以伊尹負鼎伍
貟鼓腹百里食牛包胥慟哭乘時因勢犬直細曲
崇如丘山炳若執燭今先生乃獨習無用之言守
難行之事遺弃諸子専愚六藝井田雖通不可以
厚財賦之入鄉飲雖講不可以助軍旅之急羽舞
雖文不可以代干㦸之執麻冕雖純不可以更甲
冑之襲睢盱拳曲空言少實不可圖進取之益則
何不卑論儕俗夜寢夙興馳騁乎孫吴之塲揣摩
乎蘇張之營舌如電流功如雷行威名並建家國
兩榮乃反侈陋巷之處甘藜藿之食目無韶曼耳
絶金石抱甕而汲不知用力行身若此老且奚益
先生曰吁客何貎之壮而語之少何願之大而智
之小信難以議道矣雖然不可以不陳也昔者軒
有版泉之師尭有丹浦之征舜有三苖之誅啓有
扈氏之兵成湯造攻于牧宫文王收績于崇城當
此之時覆載侔于天地文明比于日月休恩渗于
時雨厲威粲於霜雪跂行喙息罔有不服然且干
戈未盡戢弓矢未盡閉小至俘馘大至流血巍巍
之功不為之差减赫赫之號不為之滅裂適足以
増其休聲廣其徽烈而已客以謂有損于盛徳邪
夫狂童鴟張天奪其魄跳踉顛豗假命頃刻親戚
不輔鬼神所殛狗吠其主䑕竊疆場此亦蚩尤三
苖何以異哉然而将帥之臣閲扵詩禮介冑之卒
奮於貙兕賞未及懸刑未及峻而天下之民億兆
之衆固已集矣於是乎虎眄鷹眎龍行雲起譬若
挽千石之弩决垂潰之疽引洪流之流沃殆滅之
燬曽不移息而可見又何足煩天下之學士主上
所以乾乾夕惕勞於求賢通自進之路開愽訪之
門者恐伯髙傅説之流藏於岩野伊尹大師之品
逸於屠釣又所以明謙譲之義恭聴卑之操使非
常之業與士大夫共有也此乃三王所不及五帝
所難行愚陋之人豈能昭見其情哉昔燕欲駿馬
乃市朽骨而千里之駒果至越欲勇士乃揖怒蛙
而百夫之勇来萃主上亦欲致特達之人是以狂
狷者無所咈排觸者無所忌髙爵重禄或富或貴
鍳洞乎神明量配乎天地豈以為小醜之未夷羣
兇之尚恣哉且夫東漸島夷南及交趾西奄孤竹
北越鑿齒受令朝朔齊一車軌雷動風行方百萬
里觀數郡之地元昊之衆曽不若黒子之著靣蟻
之循穴而欲以敵國論之固失類矣且客獨不聞
宋受命之説乎昔者唐失其御海水横溢寰宇之
内分為六七不貢不朝靡所統一於是蠢蠢之氓
困於戈鋋積尸為山流血成川糜潰屠剥者盖五
十餘年上帝眷之乃命　太祖受禅啓國方行千
里猶有殘孽弗率弗祀　太宗平之　真宗成之
至于制作之道猶或未遑然亦開籍田封太山禮
河汾考百王　皇上率循聖武靡有遺軼而勝殘
去殺適底今日是以往者申訪古樂叙正郊配大
定六籍謹敇元㑹欲以就一王之法成必世之期
使後嗣遵其矩太常肆其儀參于六經表于萬年
澤漏于重溟功陟乎上天還成康之俗儷典謨之
篇包弓偃革無得踰焉此學者所以踴躍而鄙儒
所以拳拳也何以蘇張于平世孫吴於異類終無
益于王道空自絶于聖治客徒笑我暗于事機我
亦悲客躁于冨貴而不知制作之義也言未畢客
竦而謝曰荒野之人溺于所聞先生幸教之謹受
令矣
　　　　反求齋對　謝　逸
李子作齋于聼事之北求名于余其名曰反求李
子請曰願聞反求之義對曰子不聞楚國之盗者
乎楚之盗曰攴貢者行若無迹語若無息踰垣若
鳥穴土若䑕居于楚國人無夜不亡其物焉國人
心知其貢也而執之無状每亡物必罵曰是必貢
也其如不可執何居一日貢語其鄰之子曰椘之
盗不為寡矣每亡物必尤貢者也何鄰之子曰子
無怒國人尤已也子能為盗故亡物者必尤子子
而不為盗其誰尤子哉貢曰是不難也吾且闔户
不出矣儻夜有亡物者亦将以尤貢可乎是夜楚
人徹衛釋禁而國中無犬吠之驚君子曰人不可
不反求諸已也仁所以愛人者也愛人不親則反
諸已曰仁未至也智所以治人者也治人不治則
反諸已曰智未至也敬所以禮人者也禮人不答
則反諸已曰敬未至也行有不得者不反求諸已
而唯人之責則與椘之盗日攘其物而怒人之尤
已也何異哉反求之義其在斯乎李子憮然為間
曰命之矣李子名紱字明服余表弟也又從余故
告之以名齋之義使歸而書諸壁焉
　移文
　　　　三山移文　宋　白
三山之英十洲之靈排煙拂霧勒移山庭夫以逍
遥玄俗之姿縹緲飛仙之状控白鶴于雲末驂青
鸞于天上吾方知之矣若其冥冥帝先杳杳象外
厭浮世而龍攄曵天倪而蟬蛻聆白雪于太虚挹
流霞于上界固亦有焉豈其侈靡輕浮猖狂迅速
習夏癸之奢用商辛之酷将大道以為戯勦萬民
而逞欲何其謬哉嗚呼龍馭不存鼎湖長往萬古
(秋/千)英靈肹蠁世有秦皇爰及漢帝既崇既髙益驕
益熾然而貎學希夷情忘橐籥竊祀神山濫封喬
嶽汙吾真風輕吾上藥雖篤志于仙材竟無心于
天爵其始至也将拍洪崖挹浮丘捐百揆弃諸侯
黿梁架日劒氣凌秋或思玉皇可接或憶金仙共
遊廢元元以不治仰蒼蒼而是求燕昭何足比子
晋不能儔及其妄説斯行貪誠彌勇智刃揮霍靈
臺飛動乃閲意海隅窮奢世上汎樓船而濟重溟
建祈年而侔大壯蘭橈馥其天風桂棟凌乎辰象
望仙闕而何極顧人寰而如䘮至其儼霞冠垂珠
綬履風雲之舄列蛟龍之繡焚百和于筵上輝九
華于坐右羽斾争聳瑶壇競開丹臺紫府在何處
白鳯青鸞猶未来大寳非貴三清是属恥萬機之
瑣屑隘六合之局促将紀號于真圖任銷聲于帝
籙希風七十君委政三十轂使我徒費步虚嘗輕
舉徐福不歸安期誰侣文成五利並虚詞太一上
元徒延佇至于栢梁灰燼承露飄零甲帳空兮暮
烟怨羽人去兮秋風驚昔求長生躋壽域今見委
骨在窮塵是知碧海汪洋瀛洲浩渺方丈争竒蓬
莱竦峭慨沙丘之云云悲茂陵而誰弔故其露慘
長寒風啼自咽秋草凄凉春花愁絶嗟羅綺之皆
空歎池臺之已滅且夫奄有神噐化育群生将天
地以合徳與日月而齊明豈可使鳯扆寂寥龍圖
銷毁帝道荒蕪天潢泥滓逰心于幻路教臣民而
以詭冝扄玉洞掩天闗揚大霧湧驚湍隔妖風扵
海上杜妄魄于雲端扵是瞋波如山怒雲寡色斥
二主之訛謬警後王之道徳請為治世君無俟賓
天客
　　　　跛奚移文　黄　庭堅
女弟阿通歸李安詩為置婢無所得廼得跛奚蹣
跚離疏不利走趋顙出屋檐足達户樞三嫗挽不
来兩嫗推不去主人不悦厨人罵怒黄子笑之曰
尭牽羊而舜鞭之羊不得食尭舜俱疲百羊在谷
牧一童子草露晞而出草露降而歸不亡一羊在
其指撝故曰使人也噐之物有所不可則亦有所
宜警夜偷者不以馬司晝漏者不以雞凖䋲規矩
異用殊施天傾西北地缺東南尺有所不逮寸有
所不覃子不通之則屨不可運土簣不可當屨坐
而睨之小大俱廢子如通之則瞽者之耳聾者之
目絶利一源收功十百事固有精于一則盡善徧
用智則無功有所不能乃有所大能焉呼跛奚来
前吾為若詔之汝能與壮士㧞距乎能與羣狙賦
芧乎能與八駿取路乎能逐三窟狡兎乎皆曰不
能曰是固不能閨門之内固無所事此今将詔若
可為者汝無状于行當任坐作不得頑癡自令謹
飭晨入庖舍滌鎗瀹釜料簡蔬茹留精黜觕臠肉
法欲方膾魚法欲長起溲如截肪煑餅深注湯和
糜勿投醯韲臼晚用薑葱㳿不欲焦旋𦵔不欲黄
飯不欲著牙揚盆勿駐沙進火守炷水沃沸鼎斟
酌薌芼生熟必告姨㜮臨食爬垢撩髪染指舐杓
嘬胾懐骨事無小大盡當關白食了滌噐三正三
反抆拭蠲潔寢匙覆椀陶瓦髹素視在謹數兄弟
為行牡牝相當日中事間浣衣潄襦噐穢噐净謹
循其初素衣當白染衣増色梔欝為黄紅螺砑光
挼藍杵草茅蒐橐皂漿胰粉白無不媚好燥濕處
亭熨帖坦平来往之役資它使令牛羊下来喚雞
栖　撑拒門闗閑䕶草竊飲飯猫犬堙塞䑕穴凡
烏攫肉猫觸鼎犬舐鎗䑕窺甑皆汝之罪也春蠶
三臥升簇自裹七晝七夜無得停火紵麻藤葛蕉
絺綌錫疎手作無有停時紾緝偷工夫一日得半
工一纓亦有餘暑時藴蒸扇凉蜜水薫艾出蚊水
盤去蝇果生守樹果熟守筥執弓懐弹驅嚇飛鳥
無得吮嘗日使殘少姆嫗罵譏　痢泄嘔天寒置
籠衣食畢烘搔痒抑痛炙手撋凍無事倚墻鞵履
可作堂上呌呼傳聲代諾截長續短鳬鶴皆憂持
勤補拙與巧者儔凡前之為汝能之不跛奚對曰
我缺于足猶全于手如前之為雖勞何咎黄子曰
若是則不既有用矣乎皆應曰然無不意滿
　連珠
　　　　連珠二首　徐　鉉
道不可以權行終則道䘮情不可以苟合久則情
踈是以兵諫愛君君安而忠敬已失同舟濟險險
夷而取授自殊　運不常偶體道者無憂時不常
来抱噐者無滯是以霜露既降徂徕不易其貞弓
矢載櫜薫澤不踰其利
　　　　連珠一首　晏　殊
時平徳合秉均者續隐于㡬先運極道消享位者
譽隆于事外是以房杜之恩勤莫二無迹可尋郭
裴之退黜居多其名益大(晋公也/郭汾陽裴)
　　　　連珠一首　宋　庠
山有楩梓之材居山茇草而舍田有禾稷之實力
田者半菽而飽廐有馳驟之乘掌廐者羸股而歩
此所謂役于物者智不建乎物也無木者有華榱
之䕃無田者有嘉榖之飫無廐者有上駟之御此
所謂役物者智包乎物也故君逸于用徳小人勞
于用力
　　　　連珠一首　劉　攽
盖聞詭道取勝得以暫用懐惡致討未有能克是
故以桀詐桀可容于徼幸用燕伐燕不足以相服
皇朝文鑑卷第一百二十八
皇朝文鍳卷第一百卄九
　琴操
　　　懷歸操　劉　敞
　　　醉翁操　蘇　軾
　　　於忽操　王　令
　　　晝操　林　希
　上梁文
　　　開封府上梁文　楊　億
　　　英徳殿上梁文　王　安石
　　　披雲楼上梁文　陳　履常
　書判
　　　辛捕罪人丁過而不救辭云家有急事救
　　　　療　余　靖
　　　丙越度官府垣籬官司罪之辭云隨甲而
　　　　往　余　靖
　　　丙為左僕射門立棨㦸其子封國公復請
　　　　立戟儀曹不許　余　靖
　　　乙夜居於外丙往弔之或責其非
　　　　　　　　　　　　　　余　靖
　　　乙為政請隳都城譏其無備辭云都城不
　　　　過百雉　余　靖
　　　丁去官而受舊属饋與或告其違法訴云
　　　　家口己離本任　余　靖
　　　甲爲縣令士乙與其故人丙醉毆乙乙詣
　　　　縣訟丙令問曰傷乎曰無傷也相識乎
　　　　曰故人三十年矣甞相失乎曰未也何
　　　　爲而敺汝乎曰醉也觧之使去有司劾
　　　　甲故岀丙罪甲曰闘不至傷敕許在村
　　　　了奪者長則可縣令顧不可乎
　　　　　　　　　　　　　　王　回
　　　甲為岀妻已告其在家甞岀不遜語指斥
　　　　乘輿有司言雖岀妻而所告者未岀時
　　　　事也或疑薄君臣之禮隆夫婦之恩律
　　　　不應經　王　回
　琴操
　　　懐歸操　劉　敞
蟋蟀在堂歲云除今我不樂欝以紆豈不懷歸畏
簡書　蟋蟀在堂歲云逝今我不樂濡以滯豈不
懷歸友朋畏
　　　醉翁操　蘇　軾
琅邪幽谷山水竒麗泉鳴空澗若中音㑹醉翁喜
之把酒臨聽輙欣然忘歸旣去十餘年而好竒之
士沈遵聞之往遊以琴寫其聲曰醉翁操節奏踈
實而音指華暢知琴者以為絶倫然有其聲而無
其辭雖為作歌而與琴聲不合又依椘辭作醉翁
引好事者亦倚其詞以製曲雖粗合均度而琴聲
為詞所䋲約非天成也後三十餘年翁既捐舘舍
而遵亦沒乆矣有廬山玉澗道人崔閑特妙於琴
恨此曲之無詞乃譜其聲而請於東坡居士以𥙷
之云
琅然清圓誰弹響應空山無言惟翁醉中知其天
月明風露娟娟人未眠荷蕢過山前曰有心哉此
賢(同此/泛声)醉翁嘯詠聲和流泉醉翁去後空有朝吟
夜怨山有時而童巔水有時而回囦思翁無嵗年
翁今為飛仙此意在人間試聽徽外三両絃
　　　於忽操　王　令
劉表見龎公将起之而公不願也表曰然則何謂
公曰我可歌乎旣歌命弟子絃之凡三操
於忽乎不可以為其又奚為離娄之精夜何有於
明師曠之耳聾者亦有耳(何有于声/一本作塞)束王良之手
兮後車載之前行險以既覆兮後逐逐其猶來雖
目盻而心駭兮顧其能之安施委墨䋲以聼人兮
雖班輸亦奚以爲
於忽乎不可以爲其又奚爲椽櫨桷榱之累重顧
柱小之奈何方風雨之晦隂行者艱而莫休居者
坐以笑歌不知壓之忽然兮其謂安何
於忽乎不可以爲其又奚爲謂雞斯飛誰得之吾
方飢而羈謂豕斯宇何取於縳是皆以食而得之
吾方飢而後　噫雞兮豕兮死以是兮
　　　晝操(孟子去齊舍于畫作)林　希
彼滔滔之天下余孰從而與歸來何其然兮其去
何為吾行或使兮止或尼之母嗟我行兮於此遲
遲弃其量鬴兮􁈺撮安施鈞石則委兮亦何用于
銖絫顧瞻咨嗟兮人曷余疑嗚呼余歸兮已而已
而
　上梁文
　　　開封府上梁文　楊　億
受三靈之眷命開百世之丕基居中土以制四方
坐明堂而朝萬國上觀玄象設路寢而闢應門下
鍳黄圖定神州而分赤縣玉帛駿奔而荐至舟車
輻凑以交馳居民最處於浩穰寰宇共瞻於表式
法天崇道皇帝陛下道光上聖仁洽普天性堯舜
之聪明體禹湯之勤儉垂衣裳而布政懸法象以
授人旰食視朝但精求於理本臨軒遣使常散採
於民謡物情而煦育如春王道而坦平若砥故得
五兵不試邊陲無金革之聲四序由康隴畆起倉
箱之詠敦淳反朴黎民盡致於可封獻賮輸琛異
域曽無於後至混車書於一統頒正朔於四夷十
年逺過於成周拓土更逾於疆漢乃眷京畿之千
里旁連魏闕之九重包括諸華儀刑列郡疆理既
推於廣斥閭閻最號於便蕃豈惟俠少之場所謂
帝王之宅爰求控壓實在元良皇太子道契黄離
位隆蒼震問安視膳素彰周寢之勤主鬯承祧爰
踐漢儲之貴自春宫而育德鎮天邑以分憂誕揚
慈惠之風廣布神明之政緑林屏息絶吠犬以堪
驚玉燭均調無喘牛而可問於是决斷簿書之暇
經營土木之功廣棟宇之新規集班輸之絶藝揮
斤者成市荷鍤者如雲度楩柟杞梓之材召丹雘
圬墁之匠百堵皆作不日而成梁横螮蝀以蜿蜒
瓦疊鴛鴦而迤邐　皇有煒㕔事斯嚴廓回合以
四周庭清虚而中敞制度迭彰於壮麗形容備極
於巍峩足以明東朝副貳之尊表南府鎮臨之盛
兒郎偉今兹吉日将畢竒功爰自抛梁式申犒勞
散金錢而滿地堆餅餌以如山巵酒彘肩盈樽滿
案極量而飲應不羡於單醪實腹而飡固如填於
巨壑旣醉以飽式舞且歌同承渙汗之恩共樂昇
平之化
抛梁東三韓百濟慕華風毛車逺渉浮天浪歡呼
鼓舞未央宫
抛梁西雪嶺金河路不迷萬里玉關皆我上葡萄
苜蓿徧髙低
抛梁南跕鳶浪泊聖恩覃大貝明珠盈帑藏崔嵬
銅柱拂煙嵐
抛梁北匈奴逃遁空沙磧茫茫絶漢胡無人待上
隂山重刻石
抛梁上非烟顥氣何蕭爽歴歴天邊種白榆亭亭
雲際峩仙掌
抛梁下萬井繁華堪大詫家家楼閣倚晴空處處
絃歌樂皇化
伏願抛梁已後風調雨順時和年豐聖壽靈長與
大椿而難老邦家鞏固将磐石以無窮少海長浮
於厚載前星永耀於玄穹濟濟宫庭之僚属森森
天府之賔從盡預商山之羽翼咸依儉幕之芙蓉
将吏奔趍而有幸軍民撫育以皆同悉傾心而奉
上並竭節以向公路絶冦攘夜户而從兹不閉人
無争訟圜扉而自此常空百姓常躋於壽域八方
悉被於仁風然後我　皇帝之千秋萬嵗長端拱
以居中
　　　英宗殿上梁文　王　安石
天都左界帝室中經誕惟仙聖之祠夙有神靈之
宅嗣開宏築追奉睟容方将廣舜孝于無窮豈特
尚漢儀之有舊　先皇帝道該五泰德貫三儀文
摛雲漢之章武布風霆之號華夏歸仁而砥属蠻
夷馳義以駿奔清蹕甫傳靈輿忽往超然姑射山
無一物之疵邈矣壽丘臺有萬人之畏已葬鼎湖
之弓劔将㳺髙廟之衣冠　今皇帝孝奉神明恩
涵動植纂禹之服期成萬世之功見堯於羮未改
三年之政乃眷熏脩之吉壌載營館御之新宫考
恊前彛述追先志孝嚴列峙寢門可象於平居廣
拓旁開輦路故存於陳迹官師肅給斤築隆施揆
吉日以庀徒舉脩梁而考室敢申善頌以相歡謡
児郎偉抛梁東聖主迎陽坐禁中明似九天昇曉
日恩如萬國轉春風
児郎偉抛梁西瀚海兵銷太白低王母玉環方自
執大宛金馬不湏齎
児郎偉抛梁南丙地星髙每嵗占千障滅烽聞嶺
徼萬艘輸賮引江潭
児郎偉抛梁北邊頭自此無鳴謫即㸔呼韓渭上
朝休誇竇憲燕然勒
兒郎偉抛梁上彷彿神遊今可想風馬雲車世世
來金輿玉斚年年往
兒郎偉抛梁下萬靈隤祉扶宗社天垂嘉種已豐
年地産珍符方極化
伏願上梁之後聖躬樂豫寳命靈長松茂獻兩宫
之壽椒繁占六寢之祥宗室蕃維之彦朝廷表幹
之良家傳慶譽代襲龍光肩一心而顯相保　祝
之無疆
　　　披雲楼上梁文　陳　履常
夙夜在公必有燕休之地上下同樂孰知興作之
勤惟此東州稱為輔郡遺澤未息猶有陶虞之風
王化既成更同齊魯之俗河山千里枹鼓不鳴閭
巷百年豪傑間出地滋懇闢嵗嗣豐穰里無愁歎
之聲吏絶追呼之病因此時之暇豫樂斯地之登
革故増髙事非過制断長續短費不及民棟宇靚
深稱吏民之觀望嵗時遊豫遂老㓜之歡娱爰歴
靈辰用興危架聽于輿頌落此成功
抛梁東日上雲開四顧中今代功名歸二老當年
富貴有朱公
抛梁南舳舮衘尾繫江潭朝隮已作豐年雨暑飲
行聼扺掌談
抛梁西隂隂桃李下成蹊舉頭更覺長安近送目
長随落日低
抛梁北瑞塔亭亭入雲直百年戦鬪及明時千里
河山餘故國
抛梁上危架岧嶤逮千丈房心璀璨近簷楹海岱
摧藏但空曠
抛梁下割肉成堆酒如瀉燕雀投人也自忙䑕蝠
旋墻不容罅
伏願上梁以後人神同力暘雨以時水宿塗行夜
無風露之警盆繅鎌割家有囊廩之儲囹圄一空
鞭笞不試商旅四集貨賄遂通據榻以談不减庾
公之興從遊而賦尚須韓子之文
　書判
　　　辛捕罪人丁過而不救辝云家有急事救
　　　　療　余　靖
逋　未　宜同掩襲彌留待救安可邅迴苟或責
其容奸姑合先於拯患辛事當祇役職在追逃力
而拘之飢鷹之効未展勢不足者困獸之闘方勞
眷彼遵塗之人式冀執兵之助備其越逸此望惠
然肯来憂在族姻彼乃往而不返誠或慮其飾詐
謀合原其執心網恐論於吞舟固宜并力病方深
於易簀安得忘情徒欲詰其圖全未可罪其為巳
囚其亡命雖追捕以攸先人各有親當患難而自
救縱云行邁殊匪坐觀捕逃之黨未除遽令謫我
瞑眩之求不濟則欲怒誰職且異於追胥罰難加
於行路是則彼有詞矣姑合宥而捨之
　　　丙越度官府垣籬官司罪之辭云隨甲而
　　　　往　余　靖
協謀扺禁法有减論冒度干刑理無從坐既投足
而同往豈原心而或殊丙德之弗脩動而有悔不
如已者方踰數仭之墻因而從之遂罹三尺之法
自踈明愼猶啟薄言况穴隙以相從惟蔇茨而是
履前王著令徒攀共犯之條君子嚮儒盍守獨行
之節矧府寺之攸設惟藩屏而是崇不得其門同
臨蔽惡之地必求諸道當慙由徑之非雖曰比之
匪人實亦動而過則原其發慮遽云職汝之由詳
彼治躬豈可効人之僻咎将誰執戚實已招視籬
落之具存當跬歩而為過别冐漢家之網或異首
科自絶蒲人之祛諒難降等三千之條備紀七十
之杖何逃罪必甘心詞奚苦訴
　　　丙為左僕射門立啓㦸其子封國公復請
　　　　立㦸儀曹不許　余　靖
位縻王爵固有彛儀名列子倫所宜降禮既髙閎
之共䖏豈列㦸以重施丙鵲印傳家蟬聨襲寵斗
樞踰貴既升八座之榮社土啓封遂及一經之嗣
胡為令子罔逹宏規以謂秩視諸公幸列分茅之
位勲崇三品請頒立槊之儀展矣攸司詳夫大體
且乘軒服冕雖同列國之權問寢趍庭豈有異門
之制縱未該於令式冝必叶於謀猷况乎尊有壓
卑之文備存典䇿子存避父之禮綽著章程國有
大焉古之道也恩榮沓至任旌髙頴之勲制度罔
愆宜喜桞彧之見必當固執無謂他規戴記傳芳
車馬猶稱於不及隋書勸善棨㦸寕聞於再頒必
採禮卿之詞勿貽侯氏之過
　　　　乙夜居於外丙往弔之或責其非
　　　　　　　　　　　　　　余　靖
宴安有度式貴愼儀出䖏無容固宜行弔既自愆
於所止亦何怒於相隨乙徳之不脩動而有悔安
身克謹當從嫡寢之間居外尤非自比遭䘮之變
眷惟益友深逹彛章朝夕四時既失常於訪問吉
凶五禮遂矯辝於祸災縱未盡於嫌疑抑已陳于
規誨進退可度燕衣将乱於悲哀居處以莊環絰
何慙於諷刺爾惟失節我豈廢言所期克舉其儀
孰謂不知而作衣服宫室雖弗襲於縗裳揖譲周
旋固可􁋸於床第理既同於事死問乃比于知生
况彰終夕之嫌復異致齋之制改容並進雖興言
偃之非問疾同詞宜守仲尼之訓弔之可也人其
謂何
　　　　乙為政請隳都城􁋸其無備辞云都城
　　　　　不過百雉　余　靖
政在保民固宜多備城苟過制何謂弱枝爰啓見
機之謀當許復隍之請乙噐能髙世忠亮㧞群方
推許國之忠遽展濟時之略以謂金湯作固誠多
藩屏之功控帶相髙必啓冦戎之害式陳良筭允
協明謀庇民无假於深池頺墻願塡於濬洫且赫
連定覇雖増蒸土之勞士蔿知權寜慎寘薪之役
深詳得失妙識興衰縱墨翟多能九攻聞觧帶之
術而鄭丹逺識五大有在邉之􁋸盖虞乎讎必保
焉盍循乎古之制也今京不度在百雉以貽憂夫
魯有初諒三都之必毁允合仲尼之志何慙由也
之忠
　　　　丁去官而受舊属饋與或告其違法訴
　　　　　云家口已離本任　余　靖
食檗養亷執心斯可及瓜受代改操則非安得因
其去官遂不思於潔已丁也才髙有立秩滿将遷
飛鳯啣書亦旣榮於寵命觧龜罷政遂靡讓于好
羞謂行返之有期曾厭私而不懼况古之循吏名
列青編掛府丞之魚誠在涖官之日留壽春之犢
實惟去任之晨何乃肆貪罔知守節歌鄧侯之五
皷曾是遵途持山陰之一錢當思勵俗徒欣苟得
豈曰能謀重耳受飱盖當於旅食叔魚反錦益愧
於公行如云不爾瑕疵則恐罔知紀極推恩布化
未聞畫象之遺風黷貨啟奸遽恣貪狼之本性縱
離境壌終䘮亷隅减三等以定刑乃九章之垂統
　　　　甲為縣令乙與其故人丙醉歐乙乙詣
　　　　　縣訟丙令問曰傷乎曰無傷也相識
　　　　　乎曰故人三十年矣嘗相失乎曰未
　　　　　也何為而􁍰汝乎曰醉也觧之使去
　　　　　有司劾甲故出丙罪甲曰闘不至傷
　　　　　敇許在村了奪耆長則可縣令顧不
　　　　　可乎　王　回
令親民而敺之於善者也士所以學為君子也今
釋一醉忿相敺笞四十之過全其三十年間未嘗
相失之交敺民於善而責士以君子之道者也仲
尼為魯司冦赦父子之訟漢馮朝韓延壽不肯决
昆弟之争篤於親而故舊不遺其義盖一耳甲之
所為於古為能教於今為應法不可劾
　　　　甲為出妻已告其在家嘗出不遜語指
　　　　　斥乘輿有司言雖出妻而所告者未
　　　　　出時事也或疑薄君臣之禮隆夫婦
　　　　　之恩律不應輕　王　回
指斥乘輿臣民之大禁至死者斬而旁知不告者
猶得徒一年半所以申天子之尊於海内使雖遐
逖幽陋之俗猶無敢竊言訕侮者然書稱商周之
盛王聞小人怨詈乃皇自恭德不以風俗既美而
臣民儼然戴上不待刑也則此律所禁盖出于秦
漢之苛耳若妻為夫服斬衰而降其義甚重傳禮
已来未之有改也且挾虐犯法既許自訴而七出
義絶和離之類豈有穴怨顧恬然藉祍席之所知
喜為路人擠之死地其悪憨矣宜如有司所論已
若夫减所告罪一等甲同自首以律附經竊謂非
薄君臣之禮而隆夫婦之恩也
皇朝文鍳卷第一百卄九
皇朝文鑑卷第一百三十
　題䟦
　　　䟦放生池碑　歐陽　脩
　　　䟦華嶽題名　歐陽　脩
　　　䟦平泉草木記　歐陽　脩
　　　䟦景陽并銘　歐陽　脩
　　　䟦王獻之法帖　歐陽　脩
　　　讀李翺文　歐陽　脩
　　　讀封禪書　劉　敞
　　　書种放事　王　回
　　　書㐮城公主事　王　回
　　　書洪範傳後　王　安石
　　　讀江南錄　王　安石
　　　讀孟甞君傳　王　安石
　　　書剌客傳後　王　安石
　　　讀栁宗元傳　王　安石
　　　書沿淮廵檢􁨃壁　傅　堯俞
　　　書賈偉節廟　傅　堯俞
　　　書魏鄭公傳　曽　鞏
　　　書資治通鑑外紀後　劉　恕
　　　　䟦放生池碑　歐陽　脩
右放生池碑不著書撰人名氏放生池唐世處處
有之王者仁澤及於草木昆蟲使一物必遂其生
而不為私惠也惟天地生萬物所以資扵人然代
天而治物者常為之節使其足用而取之不過萬
物得遂其生而不夭三代之政如斯而已易大傳
曰庖犧氏之王也能通神明之徳以類萬物之情
作結䋲而為網罟以佃以漁盖言其始教民取物
資生而為萬世之利此所以為聖人也浮屠氏之
說乃謂殺物者有罪而放生者得福苟如其言則
庖犧氏遂為人間之聖人地下之罪人矣
　　　　䟦華嶽題名　歐陽　脩
右華嶽題名自唐開元二十三年訖後唐清泰二
年實二百一年題名者五百十一人再題者又三
十三人錄為十巻往往當時知名士也或兄弟同
遊或子姪並侍或寮属将佐之咸在或山人處士
之相携或奉使奔命有行役之勞或窮髙望逺極
登臨之適其冨貴貧賤歡樂憂悲非惟人事百端
而亦世變多故開元二十三年嵗在丙午是嵗天
子耕籍田肆大赦群臣方頌太平請封禪盖有唐
極盛之時清泰二年嵗在乙未廢帝簒立之明年
也是嵗石敬塘以太原召契丹入自雁門廢帝自
焚于洛陽而晋髙祖入自太原五代極亂之時也
始終二百年間或治或亂或盛或衰而往者來者
先者後者雖窮達壽夭參差不齊而斯五百人者
卒歸于共盡也其姓名嵗月風霜剥裂亦或在或
亡其存者有千仭之山石爾故時録其題刻毎撫
巻慨然何異臨長川而歎逝者也
　　　　䟦平泉草木記　歐陽　脩
右平泉草木記李徳裕撰余嘗讀鬼谷子書見其
馳説諸侯之國必視其為人材性賢愚剛柔緩急
而因其好惡喜懼憂樂而捭闔之陽開陰塞變化
無窮顧天下諸侯無不在其術中者惟不見其所
好者不可得而說也以此知君子宜慎其好盖泊
然無欲而祸福不能動利害不能誘此鬼谷之術
所不能為者聖賢之髙致也其次簡其所欲不溺
於所好斯可矣若徳(者/裕)處冨貴招權利而好竒貪
得之心不已至或疲弊精神于草木斯其所以敗
也其遺戒有云壞一草一木者非吾子孫此又近
乎愚矣
　　　　䟦景陽井銘　歐陽　脩
景陽井銘不著撰人名述隋滅陳叔寶與張麗華
等投井事其後有銘以戒又有唐江寧縣丞王震
井記云井在興嚴寺其石檻銘有序稱余者晋王
廣也其文字皆磨滅僅可識者其十一二叔寶事
史書之甚詳不必見于此然錄之以見煬帝躬自
滅陳目見叔寶事又嘗自銘以為戒如此及身為
淫亂則又過之豈所謂下愚之不移者哉今其銘
文隱隐尚可讀處有云前車已傾負乘将没者又
可歎也
　　　　䟦王獻之法帖　歐陽　脩
右王獻之法帖余嘗喜覧魏晋以來筆墨遺跡而
想前人之髙致也所謂法帖者其事率皆弔哀候
病叙暌離通訊問施於家人朋友之間不過數行
而已盖其初非用意而逸筆餘興淋漓揮灑或妍
或醜百態横生披巻發函爛然在目使人驟見驚
絶徐而視之其意態愈無窮盡故使後世得之以
為竒翫而想見其人也於髙文大册何嘗用此而
今人不然至或棄百事滋弊精疲力以學書為事
業用此終老而窮年者是真可笑也
　　　　讀李翺文　歐陽　脩
予始讀復性書三篇曰此中庸之義疏爾智者識
其性甞復中庸愚者雖讀此不曉也不作可焉又
讀與韓侍郎薦賢書以謂翺特窮時憤無薦已者
故丁寧如此使其得志亦未必然以翺為秦漢間
好事行義之一豪雋亦善論人者也最後讀幽懷
賦然後置書而歎不已復讀不自休恨翺不生于
今不得與之交又恨予不得生翺時與翺上下其
論也况迺翺一時有道而能文者莫若韓愈愈嘗
有賦矣不過羨二鳥之光榮歎一飽而無時爾推
是心使光榮而飽則不復云矣若翺獨不然其賦
曰衆囂囂而雜處兮咸歎老而嗟卑視予心之不
然兮慮行道之猶非怪神堯以一旅取天下後世
子孫不能以天下取河北以為憂嗚呼使當時君
子皆易其歎老嗟卑之心為翺所憂之心則唐之
天下豈有亂與亡哉然翺幸不生今時見今之事
則憂又甚矣奈何今之人不憂也余行天下見人
多矣脱有一人能知翺憂者又皆疏逺與翺無異
其餘光榮而飽者一聞憂世之言不以為狂人則
以為病子不怒則笑之矣嗚呼在位而不肯自憂
又禁他人使皆不得憂可歎也矣
　　　　讀封禅書　劉　敞
劉子曰新垣平候日再中文帝以建元言汾陰有
寶鼎氣乃效於後平之于術亦可免矣其卒以詐
死為世大僇何哉彼以其術為逺而飾之以巧以
其利為迂而益之以諂者也敗不亦宜乎是故愽
學而精擇之正言而謹守之不為　久變志不以
利鈍遷慮辟此患也莊周有言毋以人狥天毋以
故滅命豈新垣平之謂耶悲夫
　　　　書种放事　王　回
景徳二年右諫議大夫种放賜假遊嵩山　真宗
御資政殿置酒餞放侍臣當直者四人預之時有
司不宿戒宣召既集皆相顧莫敢就坐上乃親定
其儀翰林學士晁迥西面侍上資政殿學士王欽
若東面侍上知制誥朱巽南次迥待制戚綸南次
欽若放北面對上示特客之云酒半上作七言詩
一首賜放放奉和侍臣應詔皆作而欽若最後成
二首焉𥘉放養其母隐終南山講經書著嗣禹表
孟子文秦蜀諸生多從之㳺其母好道家言脩辟
榖之術放阿其好終身不娶婦世以其能行人之
所難益髙之朝臣屢表薦聞　太宗召之辝疾不
出上即位張齊賢以舊相守京兆又薦焉乃遣内
供奉官周班齎手詔召放放應召既至拜右司諫
直昭文館賜名第什噐御厨給膳四遷至工部侍
郎卒放雖居官屢請假還山上輙為作詩置酒餞
之後賜兩制三館學士等御筵餞於瓊林苑常手
詔問以政事欲大用之放辭乃止昔堯起舜于畎
畆之中位以司徒商髙宗起傅說于岩野而位冡
宰彼授受之際不嫌駭衆如此而功烈竟立豈藉
其虚名而誕後世哉竊觀　真宗特禮寵放近世
天子盖未聞也而放之行乃叛其所學以棄人倫
為難有君而無臣惜哉放既正巳不足則其用捨
行止之節曷議焉
　　　　書㐮城公主事　王　回
唐太宗長女㐮城公主出降太常卿汾州刺史蕭
銳初公主在女時篤行好禮太宗賢之嘗指以誨
諸公主既降銳銳父宋國公瑀尚無恙而太宗敕
有司為公主起第公主辭曰婦事舅姑如子事父
定省朝夕所以養也而營别居者據何理也太宗
不許而公主固辭不可奪太宗乃即瑀之私第其
旁隋煬舊晋邸葺以為㐮城公主第第成當施公
主棨㦸於門公主又辝曰禮無以抗於尊者為榮
也今舅之門既立㦸矣而更于女門施㦸是婦抗
於舅而為禮豈所以榮女也太宗不許而公主終
辝不可奪太宗乃敕以公主棨㦸并施于宋國公
之門昔堯将任舜以天下以二女嬪之畎畆之中
而不敢留于帝室者以舜有父母未順其心雖與
天下舜必不受也使舜受之顧非所以任天下者
也周之王姬嫁于諸侯車服不繫其夫猶執婦道
以成肅雝之徳故其詩曰曷不肅雝王姬之車自
秦以來祖於申韓之術其治務以隆君抑臣為盛
天子之女特創其號曰公主而婿者不得自當其
妃匹曰尚公主其弊之漸至于父母不敢畜其子
舅姑不敢畜其婦原其故以隆君抑臣為治也而
使人倫誖于上風俗壞于下又豈所以隆君而治
哉嗚呼以唐太宗之明常指襄城以誨諸女可謂
知其賢矣然襄城辝切于禮而應于治古之効猶
勞于再三而僅從其心則化公主之有舅姑者益
亦别居耳益弊流于千載者雖願治之明主猶不
遽變其習也而一女子卓然出其間可不謂賢哉
　　　　書洪範傳後　王　安石
王安石曰古之學者雖問以口而其傳以心雖聽
以耳而其受者意故為師者不煩而學者有得也
孔子曰不憤不啓不悱不發舉一隅不以三隅反
則不復也夫孔子豈敢愛其道驁天下之學者而
不使蚤有知乎以謂其問之不切則其聼之不専
其思之不深則其取之不固不専不固而可入者
口耳而已矣吾所以教者非将善其口耳也孔子
没道日以衰熄浸淫至于漢而傳注之家作為師
則有講而無應為弟子則有讀而無問非不欲問
也以經之意為盡于此矣吾可無問而得也豈特
無問又将無思非不欲思也以經之意為盡于此
矣吾可以無思而得也夫如此使其傳注者皆已
善矣固足以善學者之口耳而不足善其心况其
有不善乎宜其歴年以千數而聖人之經卒于不
明而學者莫能資其言以施于世也予悲夫洪範
者武王之所以虚心而問與箕子之所以悉意而
言為傳注者汨之以至于今冥冥也于是為作傳
以通其意嗚呼學者不知古之所以教而蔽于傳
注之學也久矣當其時欲其思之深問之切而後
復正歟則吾将孰待而言耶孔子曰予欲無言然
未嘗無言也其言也盖有不得已焉孟子則天下
固以為好辨盖邪說暴行作而孔子之道幾於熄
焉孟子苟不如是不足與有明也故孟子曰予豈
好辨哉予不得已也夫予豈樂反古之所以教而
重為此譊譊哉其亦不得已焉者也
　　　　讀江南錄　王　安石
故散騎常侍徐公鉉奉　太宗命撰江南錄至李
氏亡國之際不言其君之過但以歴數存亡論之
雖有愧于實錄其於春秋之義(君親諱禮也/春秋臣子為)箕子
之說(不忍言商惡/周武王克商問商所以亡箕子一)徐氏錄為
得焉然吾聞國之将亡必有大惡惡者無大于殺
忠臣國君無道不殺忠臣雖不至於治亦不至于
亡紂為君至暴矣武王觀兵於孟津諸侯伐紂武
王曰未可及聞其殺王子比干然後知其将亡也
一舉而勝焉季梁在隨隨人雖亂楚人不敢加兵
虞以用宫之竒之言晋人始有納璧假道之謀然
則忠臣國之與也存與之存亡與之亡予自為兒
童時已聞金陵臣潘佑以直言見殺當時京師因
舉兵來伐數以殺忠臣之罪及得佑所上諌李氏
表觀之詞意質直忠臣之言予諸父中舊多為江
南官者其言金陵事頗詳聞佑所以死則信然則
李氏之亡不徒然也今觀徐氏錄言佑死頗以妖
妄與予舊所聞者甚不類不止于佑其它所誅者
皆以罪戾何也予甚怪焉若以商紂及隨虞二君
論之則李氏亡國之君必有濫誅吾知佑之死信
為無罪是乃徐氏匿之耳何以知其然吾以情得
之大凡毁生于嫉嫉生于不勝此人之情也吾聞
鉉與佑皆李氏臣而俱稱有文學十餘年争名于
朝廷當李氏之危也佑能切諫鉉獨無一説佑見
誅鉉又不能力諍卒使其君有殺忠臣之名踐亡
國之祸皆鉉之由也鉉懼此過而又耻其善及于
佑故匿其忠而汙以它罪此人情之常也以佑觀
之其它所誅者又可知矣噫若果有此吾謂鉉不
惟厚誣忠臣其欺吾君不亦甚乎
　　　　讀孟嘗君傳　王　安石
世皆稱孟嘗君能得士士以故歸之而卒頼其力
以脫于虎豹之秦嗟乎孟嘗君特雞鳴狗盗之雄
耳豈足以得士不然擅齊之彊得一士焉宜可以
南面而制秦尚取雞鳴狗盗之力哉夫雞鳴狗盗
之出其門此士之所以不至也
　　　　書刺客傳後　王　安石
曹沬将而亡人之城又却天下盟主管仲因勿倍
以市信一時可也予獨怪智伯國士豫讓豈顧不
用其策耶讓誠國士也曽不能逆策三晋救智伯
之亡一死區區尚足校哉其亦不欺其意者也聶
政售于嚴仲子荆軻豢于燕太子丹此兩人者汙
隠困約之時自貴其身不亡願知亦曰有待焉彼
挾道徳以待世者何如哉
　　　　讀栁宗元傳　王　安石
余觀八司馬皆天下之竒材也一為叔文所誘遂
陷于不義至今士大夫欲為君子者皆羞道而喜
攻之然此八人者既困矣無所用于世往往能自
彊以求别于後世而其名卒不廢焉而所謂欲為
君子者吾多見其初而已要其終能母與世俯仰
以自别于小人者少耳復何議于彼哉
　　　　書㳂淮巡檢㕔壁　傅　堯俞
巡檢職捕盗職舉則盗去如失其職兵皆盗也何
則上既不戢下從而縱恃賴勢力侵漁良民非盗
而何噫鼠竊狗偷者逐可去捕可擒係縲囚戮其
勢易制至于士兵一得縱放則欺擾公行使民口
膠舌結噤不敢出聲是誠盜之臣者新息腋淮靣
山地雖𥚹隘實為咽喉故置巡檢提健兵百人以
遏狂冦官事脩舉民倚之得安存一非其人下罹
苦害以區區之邑若先用百盗縱乎其間傍與它
盗者併力賊之則雖欲背死趍生路亦無繇也曹
君徳華受命職捕盗既至頗革前弊約身亷馭兵
嚴士不敢犯民則向所謂百盗者固以息矣于是
封域静寕帖焉亡驚居日多暇頗圖燕安先是視
事㕔風頺雨剥殆不可居徳華醜之命工新其棟
宇雖有取于民半出私奉規模宏偉數倍平昔可
以示壮大若益堅其亷益勵其嚴雖亡是㕔不害
居是㕔不愧苟弛其亷殆其嚴則是㕔廣豁邃深
軒危瑰琦更盛于今日亦奚以為哉徒増過重不
徳耳後人至者其亷與嚴思有以上曹君可也若
曰某屋未豐于是㕔某屋未華于是㕔思以土木
之功加之則可乎不可也吾懼來者不知而務侈
以殘吾民志壁以示之
　　　　書賈偉節廟　傅　堯俞
息之滅亡移徙尚矣其俗頗好鬼視正直聪明之
神則反蔑如先是邑之南幾十數里有其故侯之
廟國人事之簫鼓豆牢嵗時甚謹而公之祠在新
城之北宻邇民閭不逺數步門宇不崇奠享不恭
人之至者嵗無一二予甚疑乘間因詢諸故老僉
曰侯之祠不信不祀則祸福時至賈公之神雖不
祭不我為害予曰嘻来吾語爾侯為息之君不能
保有爾衆至于䘮社稷而亡國其身殞則其靈歇
悪乎能驚動此民而禍福加于後世此其怪妖依
憑恐諸愚以倖祀爾若賈公者其民之主乎昔爾
之先有子曰男曰女皆殺而不育公為邑之長嚴
為制而禁之賴是生者以千數非公息民其遂絶
爾将安出昔之男爾民之父也昔之女爾民之母
也活爾父母而不報可乎况公之英風與靈氣固
當未泯以昔時之人今日未必無陰相也反以其
不祸誣以其不能而怠之罪孰甚焉爾歸厚報爾
之主可也無為奔走乎怪妖之庭况禮曰有功徳
于民則祀之是公之堂可祀而侯之廟可廢惜也
吾之賤而侯之廟在籍去之不可爾聼吾言而亟
改則爾之休蔑矣僉曰唯而心不以為然事如初
異日過公之祠登公之堂傷民之過遂志于壁
活爾父母奠報不舉實吾神之侮為民祸尤豆牢
是求則吾神之羞我瞻公之象昻昻可仰我想公
之靈英英如生厚矣公徳在息之國嗟哉息民忘
公之仁嗚呼怪妖是趍明靈是誣爾則無知神不
爾誅
　　　　書魏鄭公傳　曾　鞏
予觀太宗甞屈已以從群臣之議而魏鄭公之徒
喜遭其時感知已之遇事之大小無不諫諍雖其
忠誠自主亦得君以然也則思唐之所以治太宗
之所以稱賢主而前世之君不及者其淵源皆出
于此也能知其有此者以其書存也及觀鄭公以
諫諍事付史官而太宗怒之薄其恩禮失終始之
義則未嘗不反覆嗟惜恨其不思而益知鄭公之
賢焉夫君之使臣與臣之事君者何大公至正之
道而已矣大公至正之道非滅人言以揜已過取
小亮以私其君此其不可者也又有甚不可者夫
以諫諍為當掩是以諫諍為非美也則後世誰復
當諫諍乎况前代之君有納諫之美而後世不見
則非惟失一時之公又将使後世之君謂前代無
諫諍之事是啓其怠且忌矣太宗末年群下既知
此意而不言漸不知天下之得失至于遼東之敗
而始恨鄭公不在世未嘗知其悔之萌芽出于此
也夫伊尹周公何如人也伊尹周公之諫諍其君
者其言至深而其事至廹也筆之于書未嘗揜焉
至今稱太甲成王為賢君而伊尹周公為良相者
以其書可見矣令當時削而棄之成區區之小讓
則後世何所㨿依而諫又何以知其賢且良與桀
紂幽厲始皇之亡則其臣之諫諍無見焉非其史
之遺乃天下不敢言而然也則此諫諍之無傳乃
此數君之所以益暴其惡于後世而已矣或曰春
秋之法為尊親賢者諱與此戾也夫春秋之所諱
者惡也納諫諍豈惡乎然則焚藁者非歟曰焚藁
者誰歟非伊尹周公為之也近世取區區之小亮
者為之耳其事又未善也何則以焚其藁為掩君
之過而使後世傳之則是使後世不見藁之是非
而必其過常在于君美常在于已也豈愛而君之
謂歟孔光之去其藁之所言其在正邪未可知也
其焚之而惑後世庸詎知非謀已之奸計乎或曰
造辟而言詭辭而出異乎此曰此非聖人之所曽
言也今萬一有是理亦謂君臣之間議論之際不
欲漏其言于一時之人耳豈杜其告萬世也噫以
誠信待已而事其君而不欺乎萬世者鄭公也益
知其賢云豈非然哉豈非然哉
　　　　書資治通鑑外紀後　劉　恕
劉恕曰孔子作春秋筆削美刺子游子夏聖門之
髙弟不能措一辭魯太史左丘明以仲尼之言髙
逺難繼而為之作傳後之君子不敢紹續焉惟陸
長源唐春秋吴椘之君僣號稱王誅絶之罪也左
氏傳據魯史因諸侯國書繫年叙事春秋所貶損
大人當世君臣有威權勢力其事實皆形于傳故
隐其書而不宣以免時難後漢獻帝以班固漢書
文繁難省命荀恱依左傳體為漢紀言約事詳大
行于世晋太康初汲郡人發魏襄王冢得紀年文
似春秋其所記事多與左氏符同諸儒乃知古史
記之正法自是袁宏張璠孫盛干寶習鑿齒以下
為編年之書至唐五代其流不廢漢晋起居注梁
唐實錄皆其遺制也國語亦左丘明所著載内傳
遺事或言論差殊而文詞冨美為書别行自周穆
王盡晋知伯趙㐮子當貞定王時凢五百餘年雖
事不連属于史官盖有𥙷焉七國有戦國策晋孔
衍作春秋後語並時分國其後絶不錄焉唐栁宗
元采摭片言之失以為誣淫不㮣于聖作非國語
六十七篇其説雖存然不能為國語輕重也司馬
遷始撰本紀年表八書世家列傳之目史臣相續
謂之正史本朝去古益逺書益煩雜學者牽于属
文専尚西漢書博覧者乃及史記東漢書而近代
士頗知唐書自三國至隋下逮五代懵然莫識承
平日久人愈怠惰莊子文簡而義明玄言虚誕而
似理功省易習陋儒莫不尚之史學浸微矣案歴
代國史其流出于春秋劉歆叙七略王儉撰七志
史記以下皆附春秋荀朂分四部史記舊事入丙
部阮孝緒七錄記傳錄記史傳由是經與史分夫
今之所以知古後之所以知今因善惡以明褒貶
察政治以見興衰春秋之法也使孔子贊易不作
春秋則後世以史書為記事瑣雜之語春秋列于
六藝愚者莫敢異說而終不能曉也恕皇祐𥘉舉
進士試于禮部為司馬公門生侍于大儒得聞餘
論嘉祐中公甞謂恕曰春秋之後迄今千餘年史
記至五代史一千五百卷諸生歴年莫能竟其篇
第畢世不暇舉其大略厭煩取易行将冺絶予欲
託始于周威烈王命韓魏趙為諸侯下訖五代因
丘明編年之體倣荀恱簡要之文網羅衆說成一
家書恕曰司馬遷以良史之才叙黄帝至秦漢興
亡治亂班固以下世各名家李延壽總八朝為南
北史而言詞卑弱義例煩雜書無表志沿革不完
梁武帝通史唐姚康復統史近世亡軼不足稱也
公欲以文章論議成歴世大典髙勲美徳褒賛流
於萬世元兇宿姦貶絀甚于誅殛上可繼仲尼之
經丘明之傳司馬遷安可比擬荀恱何足道哉治
平三年公以學士為　英宗皇帝侍講受詔脩歴
代君臣事迹恕䝉辟置史局嘗請于公曰公之書
不始于上古或堯舜何也公曰周平王以来事包
春秋孔子之經不可損益曰曷不始于獲麟之嵗
曰經不可續也恕乃知賢人著書尊避聖人也如
是儒者可以法矣熈寧三年冬公出守京兆明年
春移帥潁川固辭不行退居洛陽恕褊狷好議論
不敢居京師請歸江東養親又以新書未成不廢
刋削恕亦遥隷局中嘗思司馬遷史記始于黄帝
而庖犧神農闕漏不錄公為歴代書而不及周威
王之前學者考古當閲小説取舍乖異莫知適從
若魯隐之後止據左氏國語史記諸子而増損不
及春秋則無與於聖人之經包犧至未命三晋為
諸侯比于後事百無一二可為前紀　本朝一祖
四宗一百八年可請實錄國史於朝廷為後紀昔
何承天樂資作春秋前後傳亦其比也将俟書成
請于公而為之熈寧九年恕罹家祸悲哀憤鬱遂
中癱痺右肢既廢凢欲執筆口授稚子羲仲書之
常自念平生事業無一成就史局十年俛仰竊禄
因取諸書以國語為本編通鑑前紀家貧書籍不
具南徼僻陋士人家不藏書臥病六百日無一人
語及文史昏亂遺忘煩簡不當逺方不可得國書
絶意于後紀乃更前紀曰外紀如國語稱春秋外
傳之義也自周共和元年庚申至威烈王二十二
年丁丑四百三十八年見于外紀自威烈王二十
三年戊寅至周顯徳六年己未一千三百六十二
年載于通鑑然後一千八百年之興廢大事坦然
可明昔李弘基用心過苦積年疾而藥石不繼盧
昇之手足攣廢著五悲而自沉潁水予病眼病創
不寐不食才名不逮二子而疾疹艱苦過之陶潜
豫為祭文杜牧自撰墓志夜臺甫邇歸心若飛聊
序不能作前後紀而為外紀焉它日書成公為前
後紀則可刪削外紀之煩冗而為前紀以偹古今
一家之言恕雖不及見亦平生之志也
皇朝文鑑卷第一百三十
皇朝文鑑卷第一百三十一
　題䟦
　　　書東臯子傳後　蘇　軾
　　　書黄子思詩集後　蘇　軾
　　　題唐氏六家書後　蘇　軾
　　　題逸少帖　蘇　軾
　　　書鮮于子駿八詠後　蘇　軾
　　　書鄭玄傳　林　希
　　　題論衡後　吕　南公
　　　書鄭綮傳　徐　積
　　　題張唐公香城記後　潘　興嗣
　　　書王知載晌山雜詠　黄　庭堅
　　　書贈韓瑍秀才　黄　庭堅
　　　書邢居實南征賦後　黄　庭堅
　　　書邢居實文卷　黄　庭堅
　　　題陳自然畫　黄　庭堅
　　　題徐巨魚　黄　庭堅
　　　題自書卷後　黄　庭堅
　　　題崔圖傳後　王　无咎
　　　書五代郭崇韜卷後　張　耒
　　　題郇公詩帖　張　舜民
　　　主父之事　張　舜民
　　　龍井題名　秦　觀
　　　記殘經　李　昭玘
　　　書洛陽名園記後　李　格非
　　　跋薛唐卿秦璽文　周　行己
　　　書與賈明叔書後呈崔德符
　　　　　　　　　　　　　　田　畫
　　　書張主客遺事　晁　詠之
　　　　書東臯子傳　蘇　軾
予飲酒終日不過五合天下之不能飲無在予下
者然喜人飲酒見客舉杯徐引則予胸中為之浩
浩焉落落焉酣適之味乃過於客閑居未嘗一日
無客客至未嘗不置酒天下之好飲亦無在予上
者常以謂人之至樂莫若身無病而心無憂我則
無是二者矣然人之有是者接於予前則予安得
全其樂乎故所至常蓄善藥有求者則與之而尤
喜釀酒以飲客或曰子無病而多蓄藥不飲而多
釀酒勞已以為人何也予笑曰病者得藥吾為之
體輕飲者困於酒吾為之酣適盖専以自為也東
臯子待詔門下省日給酒三升其弟靜問曰待詔
樂乎曰待詔何所樂但美醖三升殊可戀耳今嶺
南法不禁酒予既得自釀月用米一斛得酒六斗
而南雄廣恵循梅五太守間復以酒遺予略計其
所獲殆過於東臯子矣然東皐子自謂五斗先生
則日給三升救口不暇安能及客乎若予者乃日
有三升五合入野人道士腹中矣東臯子與仲長
子光游好養性服食預刻死日自為墓誌予盖友
其人于千載或庶㡬焉
　　　　書黄子思詩集後　蘇　軾
予嘗論書以謂鍾王之迹蕭散簡逺妙在筆畫之
外至唐顔柳始集古今筆法而盡發之極書之變
天下翕然以爲宗師而鍾王之法益微至於詩亦
然蘇李之天成曹劉之自得陶謝之超然盖亦至
矣而李太白杜子美以英偉絶世之姿凌跨百代
古今詩人盡廢然魏晉以来髙風絶塵亦少衰矣
李杜之後詩人繼作雖間有逺韻而才不逮意獨
韋應物柳宗元發纎穠於簡古寄至味於澹泊非
餘子所及也唐末司空圖﨑嶇亂兵之間而詩文
髙雅猶有承平之遺風其論詩曰梅止於酸塩止
於鹹飲食不可無塩梅而其美常在鹹酸之外盖
自道其詩之有得於文字之表也二十四韻恨當
時不識其妙予三復其言而悲之閩人黄子思慶
暦皇祐間號能文者予嘗聞前輩詩每得佳句妙
語反復數四乃識其所謂信乎表聖之言美在鹹
酸之外可以一唱而三歎也予既與其子㡬道其
孫師是㳺得窺其家集而子思篤行髙志為吏有
異材見於墓誌詳矣予不復論評其詩如此
　　　　題唐氏六家書後　蘇　軾
永禅師書骨氣深穏體兼衆妙精能之至反造疎
淡如觀陶彭澤詩初若散緩不反反復不已乃識
其竒趣今法帖中有云不具釋智永白者誤收在
逸少部中然亦非禅師書也云謹此代申此唐末
五代流俗之語耳而書亦不工歐陽率更書妍緊
㧞群尤工於小楷髙麗遣使購其書髙祖歎曰觀
其書以為魁梧竒偉人也此非知書者凡書象其
為人率更貌寒敏悟絶人今觀其書勁嶮刻厲正
稱其貌爾禇河南書清逺蕭散微雜隷體古之論
書者兼論其平生苟非其人雖工不貴也河南固
忠臣但有譛殺劉洎一事使人怏怏然余嘗考其
實恐劉洎　褊忿實有伊霍之語非譖也若不然
馬周明其無此語顧太宗猶誅洎而不問周何哉
此殆天后朝許李所誣而史官不能辨也張長史
草書頽然天放略有㸃畫處而意態自足號稱神
逸今世稱善草書有或不能真行此大妄也真生
行行生草真如行立草如走未有未能行立而能
走者也今長安猶有長史真書郎中石柱記作字
簡逺如晋宋間人顔魯公雄秀獨出其書一變古
法如杜子美詩格尤天縱奄有漢魏晋宋以来風
流後之作者殆難復措手柳少師書本出于顔而
能自出新意一字百金非虚語也其言心正則筆
正者非特諷諫理固然也世之小人書字雖工而
其性情終有睢盱側媚之態不知人情隨想而見
如列子謂竊斧者乎抑真爾也然至使人見其書
而猶憎之則其人可知矣余謫居黄州唐林夫自
湖口以書遺余云吾家有此六人書子為我略評
之而書其後林夫之書過我逺矣而反求於余何
哉此又未可曉也
　　　　題逸少帖　蘇　軾
逸少為王述所困自誓去官超然於事物之外常
自言吾當卒以樂死然欲一遊岷嶺勤勤如此而
至死不果乃知山水逰放之樂自是人生難必之
事况於市朝眷戀之徒而出山林獨徃之言固已
踈矣
　　　　書鮮于子駿八詠後　蘇　軾
始余過益昌子駿治漕利路其後八年余守膠西
而子駿始移漕京東自朝廷更法以来奉法之吏
尤難其人刻急則傷民寛厚則廢法二者其理難
通而山峽地瘠民部以親則害法以法則傷恩二
者難全其勢是三難者萃于子駿而子駿為之九
年其聲藹然聞之四方上不害法下不傷民中不
廢親自講議措置至于立法定制皆成其手吏民
舉欣欣焉而子駿亦自治園囿亭榭賦詩飲酒雍
容有餘如異時為監司者君子以是知其賢子駿
以其所作八詠寄余余甚愛其詩欲作而不可及
乃書其末以遺益昌之人使刻石以無忘子駿之
徳
　　　　書鄭玄傳　林　希
余嘗謂聖人之教尤偹于禮自堯舜以来積于三
代周之所以為周者守此也秦悖人道書灰火學
士腐于坑天下之口不敢復言仁義先王之道不
亡而存者㡬何也賴當時耆儒老叟遺及漢世口
諷手傳或山巖屋壁之間收拾缺編折册朽蠹斷
絶之餘次而成文猶有篇章條類明白盖其初不
經于聖人之手至後世又遭磨滅其不能完而少
有訛誤豈能免也及得鄭氏注精微通透鉤連瀆
會故古經益以明世學者皆知求而易入識為人
之道者漢諸儒之功而成之者鄭氏也其於法制
更為章明獨失之者緯也然當大壞之後聖人不
世以一人之思慮欲窮萬世之文豈不難哉世之
人猶指其一二而譏之遂以鄭爲一家之小學噫
亦甚愚矣盖玩文辭則薄于經術抑不思其所爲
功者雖玄猶有所不敢盡况無玄哉當漢之末姦
雄競起玄身出禁錮四方聘請不能動其志脱一
身於汚濁之世獨全其道至使黄巾望玄而拜不
入其境嗟夫歴千百年及此者迺㡬人尚敢輙訕
玄哉若玄者可謂賢矣
　　　　題論衡後　吕　南公
傳言蔡伯喈初得此書常秘玩以助談或搜其帳
中見之輙抱以去邕且丁寧戒以勿廣也嗟乎邕
不得為賢儒豈不宜哉夫飾小辯以驚俗充之二
十萬言既自不足多道邕則欲以獨傳為過人之
功何繆如之良金美玉天下之公寶為其貴於可
用耳小夫下人偶獲寸片則臥握行懷如恐人之
弗知又兢兢於或吾冦也而金玉果非天下所無
信以充書為果可用乎孰禦天下之同貴有如不
然也邕之志慮曽小夫下人之及耶
　　　　書鄭綮傳　徐　積
天下之所恃而為安危者誰乎曰宰相焉耳故自
朝廷百執事至于州縣之吏不幸而一非其人不
過敗其一隅之事耳至于宰相者其人一非則天
下殆矣雖亡宗赤族何益於敗盖天子之於天下
也得其術則其道甚易宰相佐天子治天下以一
身而當天下之責雖得其術其道甚難臨之六五
曰知臨大君之宜此豈非易乎乾之九三曰君子
乾乾夕惕若此豈非難乎然而人皆易之何也曰
不知量也今有馬于此且其行不過百里也驅而
倍之則馬且病矣龠合升㪷之量各有所受也以
龠合而加之㪷升之上則溢矣況㪷升之受一斛
之量乎故一邑之才施之一郡則不可也其以一
郡之才而當天下之責可乎此黄霸之所以得令
名於前而見譏于後也況逺不迨霸乎甚矣人之
不知量也坤之六五黄裳元吉盖君子之有諸中
形諸外如此可也大有之九二曰大車以載盖君
子以盛徳大烈當天下之責如此則可也乾之九
三曰君子終日乾乾盖君子履天下之危當天下
之責其憂勞如此可也忠烈如伊尹勲勞如周公
而又終以謙易曰勞謙君子有終吉嗚呼其難若
此而人皆易之何也曰好之也尊官重祿固人之
所好也不如是不足充其好快其欲彼安肯曰吾
不才也吾辱其位者即有祸敗隨之耶取天下笑
耶為萬世之羞耶甚者亡人之國危人之天下不
顧也豈予謂不知量者耶安得知量者見之乎予
讃陳平傳嘉平知其任讀鄭君傳愛君知其量嗚
呼如君者豈易得哉豈易得哉
　　　　題張唐公香城記後　潘　興嗣
唐公國士也立朝敢言名動搢紳視萬鍾之祿不
易其操一丘一壑自謂過之方此時僕齒髪方少
已無仕宦意第以琴書為樂相視莫逆至於忘年
可謂以無累之神合有道之噐不愧於古人矣每
一至此視公筆蹟於壞壁間字浸漫滅惘然于懷
真覺上人好事次錄其言勒于石
　　　　書黄知載昫山雜詠後　黄　庭堅
詩書人之情性也非强諫争於廷怨忿詬於道怒
鄰罵坐之為也其人忠信篤敬抱道而居與時乖
逢遇物悲喜同牀而不察並世而不聞情之所不
能堪因發於呻吟調笑之聲胸次釋然而聞者亦
有所勸勉比律吕而可歌列干羽而可舞是詩之
美也其發為訕謗侵陵引頸以承戈披襟而受矢
以快一朝之忿者人皆以為詩之祸是失詩之旨
非詩之過也故世相後或千嵗地相去或萬里誦
其詩而想見其人所居所養如旦莫與之期鄰里
與之㳺也營丘王知載仕宦在予前予在江湖浮
沉而知載已没於河外不及相識也而得其人於
其詩時不遇而不怒人不知而獨樂博物多聞之
君子有文正公家風者耶惜乎不幸短命不得發
於事業使予言信於流俗也雖然不期於流俗此
所以為君子者耶
　　　　書贈韓瓊秀才　黄　庭堅
讀書欲精不欲博用心欲純不欲雜讀書務博常
不盡意用心不純訖無全功治經之法不獨玩其
文章談説義理而已一言一句皆以養心治性事
親處兄弟之間接物交朋友之際得失憂樂一考
之於書然後嘗古人之糟粕而知味矣讀史之法
考當世之盛衰與君臣之離合在朝之士觀其見
危之大節在野之士觀其奉身之大義以其日力
之餘玩其華藻以此心術作為文章無不如意何
况翰墨與世俗之事哉
　　　　書邢居實南征賦後　黄　庭堅
陽夏謝師復景囬年未二十文章絶不類少年書
生語余嘗序其遺藁云方行萬里出門而車軸折
可為隕涕今觀邢悙夫詩賦筆墨山立自為一家
甚似吾師復也日者閲國馬圉人曰千里駒往往
不及奉輿斃於皁櫪駑蹇十百為群未嘗求國醫
也聞之喟然曰吾悙夫亦足以不朽矣
　　　　書邢居實文巻　黄　庭堅
余觀學記論君子之學有本末等衰人雖不能自
夀百嵗然必不躐等如水行川盈科而後進耳小
學之事雖若糜費日月要須躬行必曉所以致大
學之精微耳吾悙夫才性髙妙超出後生千百輩
然慕大略小初日便為塗逺之計則似可恨後生
可畏當欣慕其才而鍳其失也
　　　　題濟南伏勝圖　黄　庭堅
御史晁大夫號為峭直刻深觀所寫形質似未至
也然作伏勝宛然故齊之老書生耳又作勝女子
欝然是儒家子此亦丹青之妙
　　　　題摹燕郭尚父圖　黄　庭堅
凡書畫當觀韻往時李伯時為予作李廣奪胡兒
馬挾兒南馳取胡兒弓引滿以擬追騎觀箭鋒所
直發之人馬皆應弦也伯時笑■曰使俗子為之
當作中箭追騎矣余因此深悟畫格此與文章同
一關紐但難得人入神會耳
　　　　題陳自然畫　黄　庭堅
水意欲逺鳬鴨欲閑暇蘆葦風霜中猶有能自持
者予觀李營丘六軸驟雨圗偶得此意陳君以佛
畫名京師戯作秋水寒禽便可觀因書以遺之
　　　　題徐巨魚　黄　庭堅
徐生作魚庖中物耳雖復妙於形似亦何所賞但
令嚵獠生涎耳向若能作厎柱析城龍門岌嶪驚
濤險壮使王鮪赤鯶之流仰波而上泝或其瑰怪
雄傑乘風霆而龍飛彼或不自料其能薄乘時射
勢不至乎中流折角㸃額窮其變態亦可以為天
下壮觀也
　　　　題自書巻後　黄　庭堅
崇寧三年十一月余謫處宜州半嵗矣官司謂余
不當居關城中乃以是月甲戌抱被入宿于城南
余所僦舍喧寂齋雖上雨旁風無有盖障市聲喧
憒人以為不堪其憂余以為家本農耕使不從進
士則田中盧舍如是又可不堪其憂耶既設臥榻
焚香而坐與西鄰屠牛之机相直為資深書此巻
實用三錢買雞毛筆書
　　　　題崔圓傳後　王　无咎
天下之郡無大小逺近天子皆為之置賔佐曹掾
者不唯共守境土行條約均職務而已固将有以
出謀議規過失也故守臣虚屈意以事訪于賔佐
曹掾而為賔佐曹掾者亦専専然不憚舉其守之
缺者乃其勢然也予觀近世之為郡者多不知其
勢之如此故鮮有能盡以事訪于其属而為其属
者亦鮮有能舉上之缺設有能然者則往往驟取
譴怒捽辱甚者萬方掇拾行事釀成其祸而去之
以騁已之憤而遂其非焉故今天下多不治之郡
而朝廷有不審擇之過予嘗有憾于此也久矣每
觀韓愈誌韓岌墓稱其父紳卿為揚州錄事參軍
大衙㑹日舉崔圓之過曰公與小民狎至其家害
于政圓驚謝曰錄事言是圓實過乃自署罰錢五
十萬則未嘗不反復歎慕其賢焉及讀唐書紳卿
則固無傳圓雖有傳然是事乃不列于其中亦可
惜也夫愈以文行賢後世必不輕其言過譽諸人
其事可信无疑矣然而史不列之者豈其有遺者
歟故予輒取其事書于傳之後以𥙷之噫古之遺
者良多予獨區區以補此者是亦有為而然也
　　　　書五代郭崇韜巻後　張　耒
自古大臣權勢已極冨貴已亢滿前無所希則必
退為身慮自非大姦雄包異志與夫甚庸駑昏闒
茸鮮有不然者然其為慮也實難不憂思之不深
計之不工然異日釁之所起往往自夫至深至工
是故莫若以正夫正者操術簡而周智者為緒多
而拙夫正者无所事計也行所當然雖怨仇不敢
議之況繼之者賢乎郭崇韜於五代亦聪明權智
之士也佐荘宗决策滅梁遂一天下自見功髙權
重姦人議已而荘宗之昏為不足賴也乃為自安
之計時劉氏有寵荘宗嬖之因請立為后而中荘
宗之欲又結劉氏之援此於劉氏為莫大之恩而
荘宗日以昏湎内聼婦言為計宜無如是之良者
然卒之殺崇韜者劉氏也使崇韜繆計不過劉氏
不能有所助而已豈知身死其手哉好謀之士敗
于謀好辨之士敗於辨惟道徳之士為無所窮而
祸福之變豈思慮能究之哉
　　　　題郇公詩帖　張　舜民
我生不及郇公而家有公選詩十巻所選皆精于
時已信公之能詩也迨觀此作為信然其文采深
潤與字書故同當時非特郇公大扺前輩皆若此
倘與今人語必曰其文未甚髙其書未甚精至其
自秉筆命語則鮮不戾者藝顧如此况其大者乎
苟率是求攻堅致逺之效是以誤成事
　　　　主父之事　張　舜民
近嵗渭南縣有田父得宿藏于土中凡七甕水銀
者二金銀者五金銀皆刻主父字按漢主父偃以
金敗而至於殺其身滅其家今日乃知偃之死非
謬也中庸曰莫見乎隐莫顯乎微故君子慎其獨
也荀卿曰聲無逺而不聞行無微而不彰當偃之
死于今久矣徒觀其事而不見其迹猶未足以為
信何以暴其數千年之後今之人結交於户牖之
間託物于苞苴之内期于無人之境投於夜半之
時欲人之不我知真愚也哉
　　　　龍井題名　秦　觀
元豐二年中秋後一日余自吴興道杭東還㑹稽
龍井有辨才大師以書邀余入山比出郭日已夕
航湖至普寧遇道人參寥問龍井所遣籃輿則曰
以不時至去矣是夕天雨開霽林間月明可數毫
髪遂棄舟從參寥策杖並湖而行出雷峰度南屏
濯足于惠因澗靈石塢得支徑上風篁嶺憇于龍
井亭酌泉據石而飲之自普寧凡經佛寺十五皆
寂不聞人聲道旁廬舍或燈火隐顯草木深鬱流
水上激悲鳴殆非人間之境行二鼓矣始至壽聖
院謁辨才于潮音堂明日乃還
　　　　記殘經　李　昭玘
南臺有刹有佛書數百卷多唐季五代時所書字
畫精勁歴歴可喜按大藏經目凡五千四百卷今
所存纔十一首尾可讀者又無幾也阿含經四卷
泰寕軍節度使齊克譲造廣明元年劉漢宏合黄
巢侵揚州髙駢按兵不出詔克譲屯汝州㑹許州
部将周公殺其帥薛能克譲懼不叛引其軍還衮
十二月巢攻潼關克讓復出戰闗外士飢燒營以
譟克譲遽走入関勢不能守賊遂犯京師昔王縉
相代宗或夷狄入冦必合衆沙門誦䕶國仁王經
為禳厭人事不修而終以賕敗嗚呼将相大臣不
能以身任社稷安危而託浮屠氏以生死負天下
多矣然辱國䘮師不罹誅殛之祸者又何幸也正
法華經一卷乾符六(弟子/年女)牛妙音書禧宗既立天下
多亂盗賊羣嘯王仙芝揺毒於江湖黄巢磨牙于
閩粤荒墟暴骨不堪行路士大夫顧唐将亡竄匿
避祸如觸罟網畏死無日閨門女子區區媚佛以
自救亦可哀矣大湼槃般若經共三十卷武寕軍
節度使朱友恭造友恭全忠養子李彦威也後為
龍武都統軍與　叔琮同弑昭宗全忠亟誅之以
滅天下謗此經天復三年所書崔垂休召全忠誅
宦官韓全誨刼天子奔鳯翔昭宗初不知謀全忠
既至帝怒諭使還鎮未幾復引兵薄城下悪焰赫
然寖逼輿衛强藩悍鎮隂虞爛額之祸進退首䑕
莫肯同出一手以扶天步全忠祸心滋大欺天盗
國人共怨怒友恭猶詭情佞佛以厭天下耳目使
世無佛則可果佛能報應人則又将欺佛而盗祸
不亦愚乎毗柰耶雜事一巻徳妃伊氏造唐荘宗
次妃初神閔敬皇后劉氏以㣲賤得立歸賜于佛
性喜聚斂貨財山積惟冩佛書饋賂僧尼而士卒
不得衣食妃為此經豈非畏后所偪耶後有印章
曰燕國夫人伊氏盖未進封時所制也唐制太后
皇之寳皆主之未嘗用印凡封令書即太后用宫
官印皇后用内侍省印而夫人不聞有用印之禮
是時兩宫交通藩鎮使者旁午於道而恬不知禁
則夫人私自鑄亦不為僣矣按五代史稱徳妃與
韓淑妃居太原晋髙祖反時為契丹所虜不知是
經何從至也其餘中斷横裂虫鐫鼠齧雨敗塵腐
無復完綴想夫飄散蹂藉炷燈拭案補壞帷塞屋
漏者又不勝其數也釋氏之戒能為人寫四句偈
獲福無量心生不信罪抵千劫今其怠弃如此何
頑頓之甚也不然祸福自人不在於黄藤赤軸之
間耶余感其祸亂之迹殘缺之餘因書其事聊寄
其一嘆云
　　　　書洛陽名園記後　李　格非
洛陽處天下之中挾殽黾之阻當秦隴之襟喉而
趙魏集盖四方必争之地也天下常無事則已有
事則洛陽必先受兵余故嘗曰洛陽之盛衰也天
下治亂之候也方唐正觀開元之間公卿貴戚開
館列第於東都者號千有餘邸及其亂離繼以五
季之酷其池塘竹樹兵車蹂蹴廢而為丘墟髙亭
大榭煙火焚燎化而為灰燼與唐共滅而俱亡者
無餘處矣余故曰園囿之興廢者洛陽盛衰之候
也且天下之治亂候於洛陽之盛衰而知洛陽之
盛衰候於園囿之興廢而得則名園記之作余豈
徒然哉嗚呼公卿大夫方進於朝放乎一已之私
以自為而忘天下之治忽欲退享此得乎唐之末
路是矣
　　　　跋薛唐卿秦璽文　周　行已
李斯篆世傳為第一學者莫不愛之吾每見其書
幾不疾唾而却走者何哉謂夫人善成其君之過
也夫秦之君其資亦未若桀紂之惡之甚也而二
三臣釀其君於不善則又有甚焉者嗚呼斯乎是
嘗去詩書以愚百姓者乎是嘗聼趙髙以立胡亥
者乎是嘗殺公子扶蘇與䝉恬者乎是嘗教其君
嚴督責而安恣睢者乎使其璽不得傳者斯人也
而其刻畫吾忍觀之哉顧唐卿猶區區珍藏之者
豈不欲傳百世以為監歟吁是可以監也
　　　　書與賈明叔書後呈崔徳符
　　　　　　　　　　　　　　田　畫
此書成與諸弟讀之相對悲不自勝嗟乎身長七
尺氣塞天地不能飽一母冨家僮僕猒飫粱肉吾
道非耶奚為而至此然折節售文章真鄙夫事此
書遲遲未投尚惜此也其勢正如提孤軍薄堅敵
矢窮力盡餉道不繼伏兵又從而乘之當是時不
折北者鮮矣公其籌之
　　　　書張生客遺事　晁　詠之
祖宗以武定天下至章聖時益厭兵澶淵之役契
丹之衆可覆而取也縱其去不忍殺自是不復言
兵封泰山祀汾隂天神降格休祥並至以文太平
縉紳之士以此相繼受爵秩于朝将相大臣往往
列於三公侍從多至丞郎以上其以武受賞者殆
無其人此主客公之功所以不錄然公之名由此
以顯出入中外為時名臣蓋當時廷臣奉使于外
者舉天下三四十人耳邦之大計緫于三司而諸
道各有轉運使一人其財賦調度凡利　之入悉
歸之其權比今為甚重每改使一道輙推恩官其
子若孫一人其它禮遇稱此盖其部吏尊其使者
亦以此進是時大臣多白首耆艾加公十年之壽
以馴致公卿必矣然則朝廷未嘗薄公之功也論
者見公一旦㫁河橋捕朱能滅其凶燄而賞不加
不知朝廷所以待士大夫者固自有在或比公仲
連辝封不願其言美矣然仲連縱横辨士眩竒於
衰世非公之所願學嘗觀景徳祥符以来風俗淳
厚士大夫人人自重有長者之風公之不自言其
所以自處盖甚厚非有激而為者方其少時以經
明動場屋其為吏以治劇名一時大臣多薦公者
冦萊公知公尤深然則公之所養可知盖自公繼
其父光祿公起家至公百有餘年傳六世世有人
其澤未艾彼以尺寸之勢自鬻於一時過取爵位
者曽不旋踵輙致隕敗顧何以傳来世然則天之
所以報公亦甚厚詠之官長安公之曽孫介夫為
鄠令間以事抵府數相過愛其温厚儒雅意其先
世必有盛徳之士果得公遺事為攷其世而論之(終/卷)
皇朝文鑑卷第一百三十二
　樂語
　　　　教坊致語　宋　祁
　　　　勾合曲　宋　祁
　　　　勾小兒隊　宋　祁
　　　　隊名　宋　祁
　　　　問小兒　宋　祁
　　　　小兒致語　宋　祁
　　　　勾雜劇　宋　祁
　　　　放隊　宋　祁
　　　　教坊致語　王　珪
　　　　勾合曲　王　珪
　　　　勾小兒隊　王　珪
　　　　隊名　王　珪
　　　　問小兒隊　王　珪
　　　　小兒致語　王　珪
　　　　勾雜劇　王　珪
　　　　放小兒隊　王　珪
　　　　勾女弟子隊　王　珪
　　　　隊名　王　珪
　　　　問女弟子隊　王　珪
　　　　女弟子致語　王　珪
　　　　勾雜劇　王　珪
　　　　放女弟子隊　王　珪
　　　　集英殿秋宴教坊致語　元　絳
　　　　勾合曲　元　絳
　　　　勾小兒隊　元　絳
　　　　隊名　元　絳
　　　　問小兒隊　元　絳
　　　　小兒致語　元　絳
　　　　勾雜劇　元　絳
　　　　放小兒隊　元　絳
　　　　勾女弟子隊　元　絳
　　　　隊名　元　絳
　　　　問女弟子隊　元　絳
　　　　女弟子致語　元　絳
　　　　勾雜劇　元　絳
　　　　放女弟子隊　元　絳
　　　　集英殿秋宴教坊致語　蘇　軾
　　　　勾合曲　蘇　軾
　　　　勾小兒隊　蘇　軾
　　　　隊名　蘇　軾
　　　　問小兒隊　蘇　軾
　　　　小兒致語　蘇　軾
　　　　勾雜劇　蘇　軾
　　　　放小兒隊　蘇　軾
　　　　勾女童隊　蘇　軾
　　　　隊名　蘇　軾
　　　　問女童隊　蘇　軾
　　　　女童致語　蘇　軾
　　　　勾雜劇　蘇　軾
　　　　放隊　蘇　軾
　　　　㑹老堂致語　歐陽　脩
　哀辭
　　　　哭尹舍人詞　富　弼
　　　　哀穆先生文　蘇　舜欽
　　　　弔岳二生文　劉　敞
　　　　蘇明允哀詞　曾　鞏
　　　　錢君倚哀詞　蘇　軾
　　　　鍾子翼哀詞　蘇　軾
　　　哭李仲蒙辭　文　同
　　　毗陵張先生哀辭(講作/代吕侍)汪　革
　　　王升之誄　劉　跂
　　　　教坊致語　宋　祁
臣聞璿杓東指披寶典以開年玉節南馳重歡隣
而講好國美春臺之享朝推宴俎之慈用洽樂康
式昭熈盛恭惟尊號　皇帝陛下紹承丕烈奄宅
中邦坐黄屋以訓恭擁綠圖而進道五辰順理九
扈告豐圓璧方琮並薦精純之祀巽風觧雨交流
曠蕩之恩五刑則觧網畫冠一尉則垂櫜卧鼔鴻
休紹至協氣翔臻属歲朔之申儀加使華之修聘
爰開廣殿胥慶佳辰王人捧日以揚輝方丈移山
而獻壽珍羣肅穆晬表顒卬瑞藻躍魚嘉鎬京之
飲酒翠梧傾鳯應韶舞之樅金式均蒙湛之仁普
詠叢雲之旦臣濫巾法部旅進神庭切抃享期敢
進口號　千官星拱侍凝旒紫殿餘寒已暗収日
湛露華浮宴席天回春色徧皇州雲韶三闋翔朱
鷺錦幕千層舞翠虬拭玉隣邦通使節萬齡亨㑹
慶洪猷
　　　　勾合曲　宋　祁
玉色凝温盛慶儀于瑞日葵心委照同華宴于需
雲矧韶律以方融顧群萌之将達宜陳偹奏用洽
太和徐韻宫商教坊合曲
　　　　勾小兒隊　宋　祁
綵岫岧嶤爛仙葩於曉日霞𥚑轉炫疊華鼓于春
雷烏漏未移鸞觴在御宜進㳺童之列俾陳逸綴
之妍上奉宸歡教坊小兒入隊
　　　　隊名　宋　祁
紫殿開慈宴　青衿綴舞行
　　　　問小兒　宋　祁
便姢躡履皆竹馬之髫齡蹀躞交竿盡蘭觿之雅
飾既樂陶姚之化盍陳象勺之因進叩天階雍容
敷奏
　　　　小兒致語　宋　祁
臣聞慶朔履端儼鷺雍而四㑹寳隣馳騁拭虹玉
以申歡嘉乃禮成眷兹作首爰詔夏渠之饗允昭
交泰之期恭惟　尊號皇帝陛下徳緫右文功宣
下武順四時之和燭濟萬世於夷庚海不揚波地
無愛寳属以階蓂肇暦律鳯囬春順邦令以布和
脩國儀以行慶承雲調露方諧廣樂之音釂飲陪
飱普適中衢之賜洽歡心于苹鹿暢群抃于山鼇
臣等雖愧妙年同欣盛際既造規蒲之地願陳秉
翟之容未敢自専伏候進㫖
　　　　放隊　宋　祁
金徒漏改玉斚廵周既殚雅舞之容復罄歡謡之
樂宜遵矩歩歸詠雩風再拜天階相将好去
　　　　教坊致語　王　珪
臣聞髙廪登秋美粢盛之已報需雲命燕嘉飲食
之維時况寳暦之逢熈復皇居之乗豫樂與群臣
之飫翕同萬物之和恭惟　尊號皇帝陛下徳邁
前王仁敷中㝢虎旗犀甲韜兵武庫之中桂海氷
天獻賮彤墀之下邦有休符之應民躋壽域之康
候爽氣于重霄置清觴于别殿下珍群之鵷鷺發
和奏之笙鏞于時日上扶桑風生閶闔度芝盖于
丹墄降金輿于紫闈百獸感和来舞帝虞之樂羣
生遂性如登老氏之臺固已追平樂之勝逰掩柏
梁之髙㑹臣繆參法部獲望清光靡揆才蕪敢進
口號　翠輦鳴梢下未央千官齊望赭袍光霜清
玉佩中天響風轉金爐合殿香仙路忽驚蓬島近
畫隂偏度漢宫長年年萬寳登秋後常與君王獻
壽觴
　　　　勾合曲　王　珪
露泛帝觴凝九秋之顥氣星聨朝弁燦初日之長
暉方魚藻以均歡宜簫韶之合奏宸逰正洽樂節
徐行上恱天顔教坊合曲
　　　　勾小兒隊　王　珪
燕觴飛羽方歌湛露之詩廣樂摐金已極鈞天之
奏宜命逰童之綴來陳舞佾之容上奉皇慈教坊
小兒入隊
　　　　隊名　王　珪
紅茵鋪錦戺　綘節引仙童
　　　　問小兒隊　王　珪
宸庭廣御仰侔太紫之纏鈞樂更和曲盡咸英之
奏何處采髦之侣輙趍文陛之前必有所陳雍容
敷奏
　　　　小兒致語　王　珪
臣聞舜帝深仁衆極慕羶之樂周家盛德時歌在
藻之娱矧逢下武之期屢洽登年之瑞張君臣之
廣燕煥今古之多儀恭惟　尊號皇帝陛下躬神
睿之姿撫休明之運禮樂兼于三代文章邁于兩
京矧乃武庫韜戈戎亭徹候百蠻犇走南踰銅鼓
之鄉萬里謳謡西出玉關之路今則清商應律滯
穗盈疇奏肆夏之音事軼元侯之饗詠嘉魚之什
禮交君子之歡足以崇勝㑹于難追騰頌聲於無
既臣等生陶醲化謬齒伶坊雖在童髦嘗習舞干
之妙争趍君陛願隨樂節之行未敢自專伏候進
止
　　　　勾雜劇　王　珪
華旌炫影觀童舞之成文畫鼓収聲識鈞音之終
曲助以優人之伎卜為清晝之歡上懌宸顔雜劇
來歟
　　　　放小兒隊　王　珪
銅壶逓箭屢移宫樹之音鷺羽充庭乆曵童髦之
綵既闕韶音之奏難停舞綴之容再拜天階相将
好去
　　　　勾女弟子隊　王　珪
華簮照席再嚴百辟之趍寳幄更衣復覩中天之
坐宜度仙韶之曲更呈舞䄂之妍上奉皇慈両軍
女弟子入隊
　　　　隊名　王　珪
宫錦祥鸞下　仙㲈采鳯来
　　　　問女弟子隊　王　珪
金徒緩刻延麗日於壷中翠羽飛觴醉流霞于天
上何仙姿之綽約叩丹陛以踟蹰須有剖陳近前
敷奏
　　　　女弟子致語　王　珪
妾聞候迎霜降属百工之告休歌起鹿鳴見群臣
之合好矧萬機之多豫復千載之盛期啓燕良辰
騰歡綿㝢恭惟　尊號皇帝嚮明紫極儲思巖廊
邁三皇五帝之風紹一祖二宗之烈候亭相属不
齎萬里之糧年廪屢登又美曽孫之稼時及授衣
之候民多擊壤之禧廣慈惠于前儀慶升平于兹
日玉觴盈醴均流湛露之恩翠虡摐金合奏洞庭
之曲感福休于靡極召和樂於無窮妾等幸遇昌
時預陳法部舉聽鏗純之節來參蹈厲之容未敢
自專伏候進止
　　　　勾雜劇　王　珪
鸞拂宫茵極七盤之妙態鳯儀仙曲終九奏之和
聲方鎬飲之窮歡宜秦優之進技宸顔是奉雜劇
来歟
　　　　放女弟子隊　王　珪
宫花剪彩恍疑天上之春海日啣規忽覺人間之
暮宜整羽衣之綴却回雲島之逰再拜彤庭相将
好去
　　　　集英殿秋宴教坊致語　元　綘
臣聞灝氣澄爽當金飈沆碭之時岩廊穆清乃黄
屋燕閒之日肆陳廣惠申惠庶工慶盛世之熈隆
浹輿情而鼓舞恭惟　皇帝陛下九乾毓粹三象
儲精丕承累洽之基茂建大中之治縱横文武聲
教塞于天淵出入聖神威靈震于戎狄方且輯瑞
而朝群后垂筴而揖三皇光圖麗史之祥紛綸而
洊至軼漠踰沙之貢竭蹷以相趍運獨化于陶鈞
寘懷生于仁壽属商煒之遒暮方歲物之順成特
御大庭爰開髙宴動詔蹕于丹禁集朝簮于赤墀
美樂在陳下九苞之鳯舞嘉觴來上騰萬歲之山
聲續卿雲復旦之歌合湛露晞陽之雅臣等叨參
法部幸對威顔上凟聖聦敢進口號　秋風閶闔
九門開天上鳴鞘步輦来萬樂筦弦流紫府千官
簮佩集鈞臺華胥雲霧凝仙仗南極星辰入壽杯
既醉太平均五福明良賡載詠康哉
　　　　勾合曲　元　綘
金飈日爽慶嘉生登稔之祥玉座天臨宣惠宴均
懽之澤宜按鳯韶之奏載賡魚藻之歌上奉宸嚴
教坊合曲
　　　　勾小兒隊　元　綘
簫韶迭奏通天地以均和簮組相趍恊君臣之同
樂宜命垂髫之侣来陳舞象之容徐韻宫商教坊
小兒入隊
　　　　隊名　元　綘
舞羽虞庭樂　歌雲沛水童
　　　　問小兒隊　元　綘
廣樂張庭華茵匝地何爾童觹之侣来瞻宸扆之
嚴必有叙陳分明敷奏
　　　　小兒致語　元　綘
臣聞霜氣始肅登萬寳以順成金行當期奄四夷
而率服乗蕭辰之爽澈開廣宴之光華親御九宸
均懽百辟恭惟　皇帝陛下至仁溥博盛德昭清
獨觀萬化之源遐踵三皇之武振張禮樂垂玉度
于區中揔攬英雄憺霆威于徼外神功廣運聖業
永昌方黄屋之清居乗素商之令序肆瑶席于黼
帳下琱輿于紫闈夀斝九行懽聲動而六鼇抃鈞
簫八闋和氣浹而丹鳯翔仰属重熈誕膺多福臣
等甫當髫鬌幸閲聲明習戯康衢甞為于蹈舞進
趍文陛願效於伎能未敢自專伏候進止
　　　　勾雜劇　元　絳
疊鼓凝簫未已九成之奏垂髫佩韘暫分八佾之
行宜陳優戯之容上奉威顔之樂再更妙引雜劇
来歟
　　　　放小兒隊　元　絳
金胥漏緩玉案香濃天酒千鍾眷簮紳之具醉童
衣五綵促歩武以将歸再拜天階相将好去
　　　　勾女弟子隊　元　絳
日轉彤墀香飄黼座宜旅陳于舞綴以仰奉于宸
懽上恱天顔兩軍女弟子入隊
　　　　隊名　元　綘
承雲鈞籟合廻雪舞衣輕
　　　　問女弟子　元　絳
翠華日麗玉殿風清飄然妙舞之容来此丹塗之
地帝暉在望晝漏已移必有叙陳分明敷奏
　　　　女弟子致語　元　絳
妾聞周詩既醉工歌均五福之祥漢宴無譁國禮
重九儀之序方戒肅霜之候特推湛露之恩百辟
相趨三靈共恱恭惟　皇帝陛下握樞臨極秉籙
御乾道昭五聖之光孝奉兩宫之養聦文若古動
雲漢之昭囬智武如神馳雷霆之震赫羗戎率服
稼穡阜成當秋籥之澄凝方政機之暇豫轉清蹕
于黄道集華簮于赤墀汎齊千鍾共享衢尊之美
咸池九奏具聞天籟之和維兹燕愷之娱属是休
嘉之㑹妾等叨陪樂府得踐宫塗望咫尺之威實
欣于天幸效蹁躚之舞願奉于宸懽未敢自專伏
候進止
　　　　勾雜劇　元　絳
舞佾徊翔已奉建章之㑹倡徘調笑宜来平樂之
塲上恱天顔雜劇来歟
　　　　放女弟子隊　元　絳
香凝黼幄聽玉漏之頻移日轉文茵顧霓裳之乆
駐已盡七盤之妙宜還三洞之逰再拜天階相将
好去
　　　　集英殿秋宴教坊致語　蘇　軾
臣聞天無言而四時成聖有作而萬物覩清浄自
化雖仰則于帝心愷悌不回亦俛同于衆樂属此
九秋之候粲然萬寳之成吾王不逰何以勞農而
休老君子如喜則必大烹以養賢恭惟　皇帝陛
下孝通神明仁及草木行堯禹之大道守成康之
小心華夷来同天地並應以謂福莫大于無事瑞
曷加于有年南極呈祥候秋分而老人見西夷慕
義涉流沙而天馬来嘉與臣工肅陳燕爼禮元侯
以三夏諧庶尹扵九成宗示御觴聳近臣之榮觀
臚傳天語溢兩廡之歡聲臣等幸覯昌辰叨塵法
部採謡言于擊壤助矇瞍之陳詩仰奉威顔敢進
口號　霜飛碧瓦尚生煙日泛彤庭已集仙藹藹
四門多吉士熈熈萬國屢豐年髙秋爽氣明宫殿
元祐和聲入管絃菊有芳兮蘭有秀從臣誰和白
雲篇
　　　　勾合曲　蘇　軾
西風入律間歌秋報之詩南籥在庭偹舉徳音之
噐絃匏一倡鍾鼓畢陳上奉宸嚴教坊合曲
　　　　勾小兒隊　蘇　軾
皇慈下逮罄百執以均歡衆技畢陳示四方之同
樂宜進垂髫之侣来脩秉翟之儀上奉威顔教坊
小兒入隊
　　　　隊名　蘇　軾
登歌依頌磬下管舞成童
　　　　問小兒隊　蘇　軾
大君有命肆陳管磬之音童子何知入簉工師之
末欲詳来意冝悉奏陳
　　　　小兒致語　蘇　軾
臣聞天行有信正得秋而萬寳成君徳無私日将
旦而群隂伏清風應律廣樂在庭占嵗事于金禳
望天顔之玉粹沐浴膏澤詠歌太平恭惟　皇帝
陛下天縱聦明日躋聖知無一物之失所得萬國
之懽心雖擊壌之民固何知于帝力而後天之祝
亦各抒其下情臣等幸以齠齔之年得居仁壽之
域詠舞雩于沂水乆樂聖時唱銅鞮于漢濵空慙
俚曲願陳舞綴少奉宸懽未敢自専伏候進止
　　　　勾雜劇　蘇　軾
朱絃玉琯屢進清音華翟文竿少停逸綴冝進詼
諧之技少資色笑之歡上恱天顔雜劇来歟
　　　　放小兒隊　蘇　軾
回翔丹陛已陳就日之誠合散廣庭曲盡流風之
妙歌鍾告闋羽籥言旋再拜天階相将好去
　　　　勾女童隊　蘇　軾
錦薦雲舒来九成之丹鳯霞衣鱗集隱三疊之靈
鼉上奉宸嚴教坊女童入隊
　　　　隊名　蘇　軾
香澐浮繡扆花浪舞彤庭
　　　　問女童隊　蘇　軾
清禁深嚴方縉紳之雲集仙音嘽緩忽簮珥之星
陳徐歩香茵悉陳来意
　　　　女童致語　蘇　軾
妾聞鈞天廣樂空傳帝所之逰閶闔清風理絶庶
人之共夫何仙聖靡隔塵凡仰瞻八采之威自慶
千齡之遇恭惟　皇帝陛下乾健而粹離明而文
規摹六聖之心人将自化儀刑文母之徳天且不
違樂兹大有之年申以示慈之㑹虞韶既畢夏籥
将興妾等分綴以湏審音而作願俟上歌之闋少
同率舞之歡未敢自専伏取進止
　　　　勾雜劇　蘇　軾
絃匏迭奏干羽畢陳洽聞舜樂之和稍進齊諧之
技金絲徐韻雜劇来歟
　　　　放隊　蘇　軾
羽觴湛湛方陳既醉之詩鼉鼓淵淵復奏言歸之
曲峨鬟佇立斂袂却行再拜天階相将好去
　　　　㑹老堂致語　歐陽　脩
某聞安車以適四方禮典雖存于往制命駕而之
千里交情罕見于今人伏惟致政少師一徳元臣
三朝宿望挺立始終之節從容進退之宜謂青衫
早並于俊逰白首各諧于歸老已釋軒裳之累却
尋雞黍之期逺無惮于川塗信不渝于風雨幸㑹
北堂之學士方為東道之主人遂令潁水之濵復
見徳星之聚里開拭目覺陋巷以生光風義聳聞
為一時之盛事敢進口號上賛清歡　欲知盛集
繼荀陳請㸔當筵主與賔金馬玉堂三學士清風
明月兩閑人紅芳已盡鶯猶囀青杏初嘗酒正醇
美景難并良㑹少乗歡舉首莫辭頻
　哀辭
　　　　哭尹舍人詞(并序)富　弼
亡友河南尹洙字師魯甞為起居舍人直龍圖閣
知渭州乙酉嵗謫官漢東未㡬稍遷于均疾且革
訪醫南陽以託范公醫不效遂没焉時予官汶上
又東徙乎盧距其没所逺甚歎師魯之不得見復
不得撫其櫬一祭其神因追思其平生所可列恨
未有以卒其志為辭而哭之　嗚呼人皆貴君實
悴焉人皆富君實窶焉人皆老君實夭焉吾知君
為深是三者舉非君之志則吾焉哭哭必義始君
作文世重淫麗諸家舛殊大道碎裂漫漶費詞不
立根柢號類嘯朋争相教惎上翔公卿下典書制
君于厥時了不為意獨倡古道以救其敝時俊化
之識文之詣今則亡矣使斯文不能救其源而極
其致吾是以哭之始君為學遭世乖離掠取章句
属為文詞經有仁義曽非所治史有褒貶亦弗以
思君顧而歎嫉時之為鈎抉六籍潜心以稽上下
百世指掌而窺功不苟進習無匪彛今則亡矣使
所學不能信于人而用于時吾是以哭之惟文與
學二事既隆充用而衷豐于時窮純深藴積資而
為徳行乎已而已必裕行乎家而家必克今則亡
矣使賢者之行不能移人心而化大國吾是以哭
之積徳既成道隨而生謀罔不究動必有經列于
庭則以蹇諤見黜　于邉則以威懐取寕才望既
出讒嫉以興酷罰嗣降愠色不形今則亡矣使君
子之道不能被天下而致太平吾是以哭之嗚呼
師魯君生于時實惟恢音鍾此具美謂必有光大
以奮康濟是期胡既厚其禀而反速其萎凡粤中
藴百無一施豈茫茫下土天亦有所不知耶将冥
㝠上穹人固非其所司耶何惡不必釁而善不必
禔忠良而夭險狠而耆汩淆參錯顛倒乖暌天其
或者世不欲常泰人不欲常熈吾疑夫激者之論
差不得而信之苐于師魯哭無已而一哭而慟再
哭而咽三哭而䰟離四哭而膓絶蘇而復哭哭又
不足聊以寫吾之哭聲而寓于辭庶不泯没于陵
谷
　　　　哀穆先生文　蘇　舜欽
嗚呼穆伯長以明道元年夏客死於淮西道中友
人蘇叔才子美作詩悼之遣人馳弔之痛夫道不
光予又次其一二行事以鑑于世為文哀之先生
字伯長名脩㓜嗜書不事章句必求道之本原皆
記士徒無意熟習評論之性剛介喜于背俗不肯
下與庸人小合願交者多固拒之議事堅明上下
今古皆可錄然好詆卿弼斥言時病謹細後生畏
聞之又獨為古文其語深峭宏大羞為禮部格詩
賦咸平中舉進士得出身調泰州司法參軍牧守
稱其才貳郡者惡之又甞以言忤貳郡者守病告
貳者私黠吏使誣告先生賂具獄聚左證後召先
生使衆參考之由是貶池州中道竄詣闕下叩登
聞鼓稱冤㑹貳郡者死復受譴于朝後累恩得為
蔡州參軍先生自廢来讀書益勤為文章益根柢
于道然耻以文干有位以故困甚張文節守亳亳
之士豪者作佛廟文節使以騎召先生作記記成
竟不竄士名士以白金五斤遺之曰枉先生之文
願以此為壽又使周旋者曰士所以遺者乞載名
于石圖不朽耳既而亟召士譲之投金庭下遂俶
裝去郡士謝之終不受甞語之曰寕區區糊口為
旅人不為匪人辱吾文也天聖末丞相有欲置為
學官者耻詣謁之竟不得甞客京師南河邸中往
往醉暮歸逷地如不省持者夜半邸人猶聞其吟
誦喟嘆聲因隙窺之則張燈危坐苦矉執卷
曙用是貸其資母䘮徒跣自負櫬成葬日誦孝經
䘮記未甞觀佛書飯浮屠氏也識者哀憐之或厚
遺之則必為盗取去不然且病或妻子卒後得栁
子厚文刻貨之售者甚少踰年積得百緡一子輙
死将還淮西遇病氣結塞胸中不下遂卒噫吁天
之厭文乆矣先生竟以黜廢窮苦終其身顧其道
宜不容于世然由賦數竒隻常罹兵賊惡少軰所
辱困其節行至死不變有孤懦且㓜遺文散墜不
収伯長之道竟已矣乎初先生死梁堅自觧以書
走上黨遺予欲訪其文俾予集序之去年赴舉京
師歴問人終不復得一篇惟有任中正尚書家廟
碑静勝亭記徐生墓志蔡州塔記皆平昔所為又
不足成卷今舅氏守蔡以書使存其家且求所著
文字未至間作文哀之道不勝于命命不㑹于時
吁嗟先生竟何為
　　　　弔岳二生文(并序)劉　敞
今年有詔州郡皆立學乃命處士有不受學者勿
舉之其受學者吏為設貟程日夜不休有疾病慶
弔輙書其日為後按眎當償之滿日如律令乃可
與岳有兩生自下邑辭其親而来為博士弟子既
乆告歸當渡洞庭時方大風不可渡両生畏失期
而吏黜之遂渡溺死予悲其意而弔之其文曰
盖君子道而不徑舟而不游所以為孝也彼洞庭
之天險兮夫何二子之乗舟路幽昧以不顧兮委
死生其若浮自古皆有死兮子獨失身乎江流意
有所恨兮而曽不得其由䰟放蕩而無歸兮骨沉
潜而不収父母悲于堂上兮妻子號乎中洲諒行
險之来患兮信徼幸之為尤且使子而無學兮又
安得此之憂是以君子溺名小人死利夸者没權
貪夫踣勢豈獨二子兮吾又以悲于今之世競進
之為恱兮静退之為愚干禄之為敏兮守節之為
迂一世之皆然兮固若人以喪軀昔重華之事瞍
兮躬秉耒乎歴山之下受帝禅而不喜兮夫孰欣
于進取乗沅湘以南征兮吾知華之絶汝生汎汎
而無名兮死惸惸而終古故君子審乎自得安乎
幽貞道徳為爵仁義為榮不以貴故學問不以賤
故自輕悠悠兮江波奈何乎二生
　　　　蘇明允哀詞(并序)曽　鞏
明允姓蘇氏諱洵眉山人也始舉進士又舉茂才
異等皆不中歸焚其所為文閉户讀書居五六年
所有既富矣乃始復為文盖少或百字多或千言
其指事析理引物託諭侈能盡之約逺能見之近
大能使之微小能使之著煩能不亂肆能不流其
雄壮俊偉若決江河而下也其輝光明白若引星
辰而上也其略如是以余之所言於余之所不言
可推而知也明允每於其窮達得䘮憂歎哀樂念
有所属必發之于此於古今治亂興壊是非可否
之際意有所擇亦必發之于此於應接酬酢萬事
之變事雖錯出于外而用心于内者未甞不在此
也嘉祐初始與其二子軾轍復去蜀逰京師今參
知政事歐陽公脩為禮部又得其二子之文擢之
髙等于是三人之文章盛傳于世得而讀之者皆
為之驚或歎不可及或慕而效之自京師至于海
隅障徼學士大夫莫不人知其名家有其書既而
明允召試舍人院不至特用為秘書省校書郎頃
之以為霸州文安縣主簿編纂太常禮書而軾轍
又以賢良方正策入等于是三人者尤見于時而
其名益重于天下治平三年春明允上其禮書未
報四月戊申以疾卒享年五十有八自天子輔臣
至閭巷之士皆聞而哀之明允所為文有集二十
卷行于世所集太常因革禮一百卷更定謚法二
卷藏于有司又為易傳未成讀其書者則其人之
所存可知也明允為人聦明辯智遇人氣和而色
温而好為策謀務一出己見不肯躡故迹頗喜言
兵慨然有志于功名也二子軾為殿中丞直史館
轍為大名府推官其年以明允之䘮歸䘮于蜀也
既請歐陽公為其銘又請余為辭以哀之曰銘将
納之于壙中而辭将刻之冡上也余辭不得乃為
其文曰嗟明允兮邦之良氣甚夷兮志則疆閱今
古兮辨興亡驚一世兮擅文章御六馬兮馳無疆
決大河兮嚙浮桑粲星斗兮射精光衆伏玩兮彫
肺膓自京師洎幽荒矧二子兮與翺翔唱律吕兮
和宫商羽峨峨兮勢方颺孰云命兮變不常奄忽
逰汴之陽維自著兮暐煌煌在後人兮慶彌長嗟
明允兮庸何傷
　　　　錢君倚哀詞　蘇　軾
大江之南兮震澤之北吾行四方而無歸兮逝将
此焉止息豈其土之不足食兮将其人之難偶非
有食無人之為病兮吾何不可獨徘徊而不去兮
眷此邦之多君子有美一人兮瞭然而瘦亮直多
聞兮古之益友帶規矩而蹈䋲墨兮佩芝蘭而服
明月載而之世之人兮世捍堅而不答其何䘮兮
超方揚而自得吾将觀子之進退以自小兮相行
止以效清濁子奄忽而不返兮世混混吾焉則升
空堂而挹遺象兮弔凝塵于几席苟律我者之信
亡兮吾居此其何益行傍徨而無徒兮悼捨此而
奚嚮豈存者之舉無其人兮遼遼如晨星之相望
吾此年而三哭兮堂堂皆國之英苟處世之恃友
兮㡬如是而吾不亡臨大江而長歎兮吾不濟其
有命
　　　　鍾子翼哀詞(并序)蘇　軾
某年始十二先君宫師歸自江南曰吾南逰至䖍
有隐君子鍾君與其弟㮣從吾㳺同登馬祖巖入
天竺寺觀樂天墨迹吾不飲酒君常置醴焉方是
時先君未為時所知旅逰萬里舍者常争席而君
獨知敬異之其後五十有五年某自海南還過贛
上訪先君遺迹而故老皆無在者君之没盖三十
有一年矣見其子志仁志行志逺相持而泣念無
以致其哀者乃追作此詞君諱棐字子翼博學篤
行為江南之秀歐陽永叔尹師魯余安道曽子固
皆知之然卒不遇以没儂智髙叛嶺南聲揺江西
䖍州曹觀欲籍民財為戦守備謀之於君君曰智
髙必不能過嶺無事而籍民民懼且走觀曰如緩
急何曰同舟遇風胡越可使為左右手况吾民乎
不幸而至于急則官與民為一家夫孰非吾財者
何以籍為觀悟而止䖍人以安其詞曰崆峒摩天
章貢激石致両確髙深相臨悍堅相排汹嶽嶽是
故其民勇而尚氣巧礱斵而其君抗志厲節敏於
學矯矯鍾君泳于徳淵自澡濯貧不怨天困不求
人老愈慤嘉言一發排(觧/難)紛已殘剥吾先君子南
㳺萬里道阻邈如金未鎔木未䋲墨玉未琢君於
衆中一見定交陳禮樂曰子不飲我醪甚甘釃此
濁覽觀江山扣歴泉石歩犖确先君北歸君老于
䖍望南朔我来易世池臺既平墓木握三子有立
移書問道過我數我亦白首感傷薰心隕涕渥是
身空虚俯仰變滅過電雹何以寓哀追頌徳人詔
後覺
　　　　哭李仲蒙辭　文　同
􁂋憭栗兮臨清秋懐坌憒兮紛予憂拂其弭兮乆
復留念将焉適兮升髙丘問胡然兮予之思絙予
心兮不觧以繆謂遐濶兮願如其宫悵西南兮川
塗緬脩已忽寤兮往甞以此計盖子之生于世兮
期為已休萬感芸然兮䀌予之中魄幹漂潰兮索
其若抽念子一去兮不可以復見顧子之于道兮
尚胡為而此謀欲子似兮取友但寥寥兮安求孰
識子兮子深當何人與侔彼徒以文行兮為子之
髙其不為賤正體而貴餘肱如刻畫兮妄以累子
纇神珠兮釁天球如子之末兮尚可以表世其不
能究者兮彼又何尤已矣乎子之存兮在予憶子
之疢将何時而可瘳斂予恨兮暮来歸煙雲飄蕭
兮奉子以愁
　　　　毗陵張先生哀辭(侍講作/并序代吕)
　　　　　　　　　　　　　　汪　革
毗陵有隐君子曰張先生孝弟脩于家忠信行于
友而聲名聞于人逹于逺近當世之鉅公偉人莫
不聞之有過毗陵而不造先生之門者人以為恥
平居蕭然自得凡世人之所趍而向者先生不一
經意至接世俗而與之酬酢則無一毫不中節度
人委之以事未嘗以難易為觧有造之者為設尊酒
一笑相樂亦未嘗不欣然也有勸之仕者推挽雖
甚力終不應固非若前世隐遁之士事詭激甘槁
薄臞悴于山砠水厓窮居獨逰使影響昧昧不聞
于人然後為髙也而未嘗崇飾小節要鄉黨宗族
之譽自少力學于古書無所不窺而時發于為詩
語皆清新出人意表其善于筆札天佐也當世士
大夫欲銘述其先人功德圖不朽于後世者得先
生書以為榮既壮長益放棄世事遂以終其身是
可謂君子也已先生諱舉字子厚用叔祖天章公
昷之奏𥙷郊社齋郎治平四年甲科調睦州青溪
主簿先生初無意于仕又無兄弟之助獨養其親
故力取科第以慰親志既得又不忍舍朝夕之養
而從禄于他郡朝奉君亦安于小官不汲汲于先
生遂(青溪/不赴)終其身人不能相吏後用近臣薦起為
潁州學官復不就其後孫莘老胡完夫范淳夫及
外臺交薦其能蘇子瞻亦數言于朝於是敕郡縣
以禮遣盖将用之也先生終不屈嗚呼今死矣予
以天章公壻自先生㓜時已異其為人而親厚之
先生亦喜從吾兄弟逰及長且老凡四五十年間
其相與之意益以篤有自東南来者先生未嘗不
導之以見予予與之書雖寸紙皆藏之故其死也
予哭之尤哀曽祖祕給事中祖益之尚書郎父次
道朝奉郎其先江南人給事為李氏不能用故亡
隨李氏入朝以直道受知于祖宗朝奉君仁孝慈
祥兄死其孤猶已子不欲逺去屢以筦庫請于朝
終不大用于時先生之節盖朝奉君成就之為多
詞曰維古制行必中庸兮出處用舍道之從兮降
及末世戾不通兮首陽柱下更拙工兮山棲木茹
初無庸兮鳥獸之群烏可同兮偉哉先生蹈厥中
兮達不苟進退不窮兮以仁為爵峻且崇兮祿雖
不冨義則豐兮忠信孝友施家邦兮載瞻眉宇心
則降兮激貪敦薄助教風兮固非亂倫而潔躬兮
惠泉遼遶山複重兮窅然其深如有容兮桂枝相
繚舊青䓤兮先生之廬今一空兮目極東南涕沾
胸兮伸之以詞寫予衷兮
　　　　王升之誄(并序)劉　跋
維政和二年五月壬戌鉅野王君升之卒于京師
七月丙辰返柩于鄆鄉人所厚善皆㑹哭其孤兒
孟博出臨終書二紙遺余言嵎不幸病且死妻弱
子幼恐此骨流落不得下從先人伏惟哀憐與諸
賢經紀之書凡百餘字語無錯繆問其家言病甚
棺斂皆自營将絶付嘱後事情不悲哽既授書其
子教以面逹余状遂奄忽不能言余属皆哭盡哀
因相與定計告其家以八月乙酉葬先墓之丙穴
囊橐中空無有賣屋未即售合凡賻贈得錢九萬
五千乃使斵石治穿買椽席灰葦諸下裏物事皆
前為之期如期而窆君黄州翰林公之元孫寳文
公之子少不羈既長學問尤邃漢書效李長吉為
詩有致思葬其親至破産雅不喜孅嗇又體羸多
疾日事葯餌因積貧窶得官未及赴疾亟壽財四
十有一惟前悲哀稱述必借文字乃作誄以見意
其詞曰大鈞無垠一播萬殊靡生不遂條達紛敷
孰戕爾根隆夏隕枯哀衆若人亦孔之辜偉君髙
門一世楷橅遺烈言言休聲吳吳爰及穆考養徳
豐腴維君妙齡孔鸞将雛踵武前脩建斾禮輿逢
辰清明駕言馳驅疇或柅㫋罔所適徂機心日灰
驕色自耡名到仕版自侯里閭優㳺卒歲文史為
娱毓草蓺木畦苑躊躇良朋萃止肴設醴㪺退察
其私盎不宿儲寕獨貧攻亦復病拘蕭然壁立副
是形癯休文革帶計月有餘㓜安絮㡌當暑不除
乳石斷下糜粥充虚長為散人庶以全軀云胡逺
行旅舍窘拘沉疴頓劇顛倒醫巫東野後事孝權
遺書豈無他人顧以属余嗚呼哀哉壮心兮摧頺
白日兮湏臾永違兮昭代不淪兮幽墟大暮兮何
晨㝠行兮空居婺婦兮嗷嗷㓜子兮呱呱誰與兮
晤歌譎誑兮䕫魖謂君兮非存君墨兮猶濡謂君
兮非亡君屋兮誰廬折芳馨兮素華湛玉瀝兮清酤
况思君兮不見攬涕淚兮欷歔嗚呼哀哉蹇物化
之徂遷慨有生之迷途何神爽之泰定臨驚懼而
弗渝遵寕宅于先丘冩幽憤于素旟庶無愆于遺
託君亦不昧夫所如
皇朝文鑑卷第一百三十二
皇朝文鑑卷第一百三十三
　祭文
　　　祭薛尚書文　歐陽　脩
　　　祭尹子漸文　歐陽　脩
　　　祭尹師魯文　歐陽　脩
　　　祭蘇子美文　歐陽　脩
　　　祭范公文　歐陽　脩
　　　祭杜公文　歐陽　脩
　　　祭石曼卿文　歐陽　脩
　　　祭丁學士文　歐陽　脩
　　　祭吴大資文　歐陽　脩
　　　祭孫僕射文(代諸朝賢作)宋　祁
　　　祭孔中丞文　石　介
　　　祭僕射王沂公文　尹　洙
　　　祭梅聖俞文　劉　敞
　　　告伯父殯文　劉　敞
　　　祭范潁州文(仲淹)王　安石
　　　祭吴冲卿相公文　王　安石
　　　祭杜待制文　王　安石
　　　　祭薛尚書文　歐陽　脩
景祐之元公初觧政雖告于家而疾未病若脩之
鄙散辱公知公于此時欲以女歸公徳方隆謂當
再起齊大之昏敢辭以禮天不憗遺公薨忽然其
後二年卒追前言生死之間以成公志掛劍于墓
古人之義公敏于材剛毅自勵不顧不隨以直而
遂命也在天位則難期惟其行已敢言是師有罪
之身竄逐囚拘生不及門葬不送車致誠薄奠因
道終初
　　　　祭尹子漸文　歐陽　脩
嗚呼天於萬物與吾人孰愛憎而薄厚其生未始
以一齊其死宜其有夭壽苟百年者亦死則短長
之何較惟善人之可喜謂宜在世而常存曰仁者
壽兮是亦愛之者之說謂善必福兮得非以已而
推天祸福吉凶至理難通雖聖人亦曰命而罕言
兮豈其至此而辭窮壽夭置之吾不能問嗟乎子
漸吾獨有恨我不見子於今幾時自子得懐始有
見期子不能来我欲亟往子今安歸我往何訪昔
我在朝諫官侍從職當薦賢知子不貢朋黨之誣
苟避讒諷兩相知而以心謂尺書之不用遂聲音
之永隔哭不聞而徒慟嗟此奠之一觴本兾歡言
之可共往莫及兮難追哀以辭而永送
　　　　祭尹師魯文　歐陽　脩
嗟乎師魯辯足以窮萬物而不能當一獄吏志可
以狹四海而無所措其一身窮山之崖野水之濵
猿猱之窟麋鹿之群猶不容于其間兮遂即萬鬼
而為鄰嗟乎師魯世之惡子之多未必若愛子者
之衆何其窮而至此兮得非命在乎天而不在乎
人方其奔顛斥逐困厄艱屯舉世皆冤而語言未
甞以自及以窮至死而妻子不見其悲忻用捨進
退屈伸語黙夫何能然乃學之力至其握手為訣
隐几待終顔色不變笑言從容死生之間既已能
通於性命憂患之至冝其不累于心胸自子云逝
善人冝哀子能自達予又何悲惟其師友之益年
生之舊情之難忘言不可究嗟乎師魯自古有死
皆歸無物惟聖與賢雖埋不没尤于文章焯若星
日子之所為後世師法雖嗣子尚㓜未足以付予
而世人藏之庶可無虞墜失子于衆人最愛予文
寓辭千里侑此一罇冀以慰子聞乎不聞
　　　　祭蘇子美文　歐陽　脩
哀哀子美命止斯邪小人之幸君子之嘆子之心
胸蟠屈龍蛇風雲變化雨雹交加忽然揮斧霹靂
轟車人有遭之心驚膽落震仆如麻湏臾霽止而
回顧百里山川草木開發萌芽子于文章雄豪放
肆有如此者吁可怪邪嗟乎世人知此而已貪恱
其外不窺其内欲知子心窮達之際金石雖堅尚
可破碎子于窮達始終仁義唯人不知乃窮至此
藴而不見遂以没地獨留文章照耀後世嗟世之
愚掩抑毁傷譬如磨鑑不滅愈光一世之短萬世
之長其間得失不待較量哀哀子美来舉予觴
　　　　祭范公文　歐陽　脩
嗚呼公乎學古居今持方入圓丘軻之艱其道則
然公曰彼惡公為好訐公曰彼善公為樹朋公所
勇為公則躁進公有退譲公為近名讒人之言其
何可聼先事而斥群譏衆排有事而思雖仇謂材
毁不吾傷譽不吾喜誰非公徒讒人豈多公志不
舒善不勝惡豈其然乎成難毁易理又然歟嗚呼
公乎欲壊其棟先摧桷榱傾巢破鷇披折傍枝害
一損百人誰不罹誰為黨論是不仁哉嗚呼公乎
易名謚行君子之榮生也何毁沒也何稱好死惡
生殆非人情豈其生有所嫉而死無所争自公云
亡謗不待辨愈乆愈明由今可見始屈終伸公其
無恨寫懐平生寓此薄奠
　　　　祭杜公文　歐陽　脩
士之進顯于榮禄者莫不欲安享于豐腴公為輔
弼飲食起居如陋巷之士環堵之儒他人不堪公
處愉愉士之退老而歸休者所以思自放于閑適
公居于家心在于國思慮精深言辭感激或逹旦
不寐或憂形于色如在朝廷而官有責嗚呼進不
知冨貴之為樂退不忘天下以為心故行于已者
老益篤而信于人者乆愈深人之愛公寕有厭已
壽胡不多八十而止自公之䘮道路嗟咨况于愚
鄙乆辱公知繫官在朝心往神馳送不臨穴哭不
望帷啣辭寫恨有涕漣洏
　　　　祭石曼卿文　歐陽　脩
嗚呼曼卿生而為英死而為靈其同乎萬物生死
而復歸于無物者暫聚之形不與萬物共盡而卓
然其不朽者後世之名此自古聖賢莫不皆然而
著在簡册者昭如日星嗚呼曼卿吾不見子乆矣
猶能髣髴子之平生其軒昂磊落突兀峥嶸而埋
藏于地下者意其不化為朽壌而為金玉之精不
然生長松之千尺産靈芝而九莖柰何荒烟野蔓
荆棘縱横風凄露下走燐飛螢但見牧童樵叟歌
吟而上下與夫驚禽駭獸悲鳴躑躅而咿嚶今固
如此更千秋而萬歲兮安知其不穴藏狐貉與鼯
鼪此自古聖賢亦皆然兮獨不見夫纍纍乎曠野
與荒城嗚呼曼卿盛衰之理吾固知其如此而感
念疇昔悲凉悽愴不覺臨風而隕涕者有媿乎太
上之忘情
　　　　祭丁學士文　歐陽　脩
嗚呼元珍善惡之殊如火與水不能相容其勢然
爾是故鄉人皆好孔子不然惡于不善然後為賢
子之美才懿行純恕誰稱諸朝當世有識子之憔
悴遂以湮淪問孰悪子可知其人毁善之言譬若
蝇矢點彼白玉濯之而已小人得志蹔快一時要
其得失後世方知受侮被謗無如仲尼巍然衮冕
不祀桓魋孟軻之道愈乆彌光名尊四子不數臧
倉是以君子脩身而俟擾擾奸愚經營一世迨榮
華之銷歇嗟冺没其誰記是皆生則狐䑕死為狗
彘惟一賢之不幸歴千載而猶傷自古孰不有死
至今獨弔乎沅湘彼靈均之事業初未見于南邦
使不遭罹于放斥未必功顯而名彰然則彼讒人
之致力乃借譽而揄揚嗚呼元珍道之通塞有命
在天其如予何孔孟亦然何以慰子聊為此言寄
哀一奠有涕漣漣
　　　　祭吳大資文　歐陽　脩
惟公以孔孟之學晁董之文佐治三朝始終一節
顧惟庸繆敢啓光塵而金門玉堂早接雋逰之末
紫樞黄閣晚陪國論之餘雖出處之略同在進退
而則異余實衰病乆思返于田疇公方盛年宜復
還于廊廟豈期白首来哭素帷飲酒百杯尚想平
生之意氣寫哀一奠不知涕淚之縱横
　　　　祭孫僕射文(代諸/朝賢作)
　　　　　　　　　　　　　　宋　祁
嗚呼圓方相函有奥有清禀乎粹靈賢人挺生筌
宰相期有暌有遇值其嘉㑹盛烈斯舉允矣我公
懿徳乗時揔是二美蔚為人師齊風泱泱洙浴誾
誾弱齡就傳典學書紳巾箱襞積油素紛綸神宗
御天擢首儒先所立卓爾其聲襃然一命筮仕十
銓宻啓緩玦緇帷繙經璧水禮有愛羊河無渡豕
我冠兩梁我紱斯皇進陪朝禬兼侍藩房諸家去
聖詆諆奪攘空言秕稗異制桁楊公憤若時毅然
含章層埤發墨塞路摧楊詵詵學徒終知嚮方章
聖臨馭神庭搆宇命公待詔軒然鳳舉邦實上賢
人榮稽古鯁亮摩切優㳺博𥙿匪尺是枉伊柔弗
茹前睞宸帷叩頭省户砥刃以須衮章輙補謀之
其臧弊庶遄沮帝念烝黎連翩出麾奉行細札褰
去垂帷神明樹政樂職聞詩居則率俾去而見思
乃踐諫霤乃官瑣闈長君繼明進階貳卿追鋒趣
召燕席光亨宣室清問華光授經有猷有為弗猥
弗并典常墳大武戒湯銘誦言必對嘉猷是經曰
首魁壘與世作程銀臺崇崇公閱其封牧騶耳耳
公專厥使或司綿蕞或教國子惟公得之異乎求
之截河弗溷道凝靡虧大車而載秋陽以輝鴻飛
㝠冥不慕矰弋公居法從志澹慮　抗章引年闔
門謝客上所固留願焉弗獲龍筦納言得請東藩
奎鈎灑翰宴斚申㤙亦命四近賦詩贈言臥閤踰
歲乞骸去位春坊傳席菟裘仙里䟽受揮金式宴
以喜廣徳掛車貽孫及子天且佚老君能知止嚮
用五福與善則常公明且哲宜壽而昌天乎弗淑
萎哲殱良莞簀占命忠言孔彰玉輝金相掩此不
揚人彞代矩今也云亡士類相弔朝家憫傷恤恩
告第蹏書宻章髙明令終微公孰當某等或奉緒
言或庥大庇逰藩䝉潤挹流䟽穢平日函文今兹
交臂拘此宿官永乖薄酎有李成蹊有碑墮涙遐
齎令芳庶展哀愾嗚呼哀哉
　　　　祭孔中丞文　石　介
昔公為諫議大夫知兖州臣僚有以詩千篇獻上
者執政者即請進為龍圖閣直學士上曰千首詩
豈若孔某一言即日拜公龍圖閣直學士公再為
中丞風格益峻及公没劉平戦死于陣讒賊害忠
良誣奏平非戦屈乃叛耳天子怒将夷平家平家
胥靡就闕冤號道途逢騶唱中丞来平家将扣中
丞馬言其事兩街賣販兒以數千嘆曰徒往訴耳
是非孔中丞者平家慟哭而止噫至尊極者君至
愚暗者民尊極則不信愚暗則難開非公至忠豈
能動尊極耶非公至誠豈能感愚暗耶動乎尊極
感乎愚暗公之道格乎上下矣嗚呼公之生也君
稱之公之死也人感之公之道全于死生矣夫道
格于上下為著全于生死為難舉是二節公之道
充于天地之間矣大冬殘臈風號雲咽節物慘淡
心肝摧折爐烟氤氲樽酒冷烈享誠不享味公来
降兹
　　　　祭王沂公文　尹　洙
景祐初公臨洛師某在幕府公以才敏見目數被
噐使議獄處事某或依違其言公必丁寕朂以正
道及公再秉大政甞以身事有請門下公荘色厲
辭不少恩假某始懼中慊終則大悟嗚呼凡公語
言雖因事見誨然公在大位黙不敢傳公今薨謝
輙録以自思一言之誣天實鑒之以衰服不獲備
故吏之列情禮莫伸嗚呼哀哉
　　　　祭梅聖俞文　劉　敞
謹以清酌庶羞祭于聖俞二十五兄之靈乃者鄰
幾病革君往問之退而過我相對嗟咨我視君色
異于他時自為君診勸君從醫君雖我信其中猶
疑明日大饗四方来賀奉觴上壽嘉客在坐百辟
相趍敢或私臥賜食上前謹懼已過疾果大作仆
不能起俗醫控搏以表為裏中涸外乾翕翕如燬
勢一大跌不得中止俯仰晨夕遂有生死痛駭驚
呼曷云能已孰謂旬日殺二賢士嗚呼哀哉物固
有生生固有命豈曰君子獨夭其性君子文學信
于友朋君子孝友鄉黨是稱仕不過榮壽不百齡
一至于此何其不平䘮還故鄉義從此訣哭送道
周情豈能絶
　　　　告伯父殯文　劉　敞
古者庶人之䘮鄰里執事其在士千里赴義及其
送葬塗潦毋避焉有至親而或不至某獨不幸受
命典城戎馬是司匍匐不能不哭于堂不祖于
不祖于庭窆不復土虞不奉牲回望萬里悲號失
聲門外之治王命寔行盖古亦云不即人情於奠
陳詞以昭哀誠
　　　　祭范潁州文　王　安石
嗚呼我公一世之師由初迄終名節無疵明肅之
盛身危志殖瑶華失位又隨以斥治功亟聞尹帝
之都閉奸興良稚子歌呼赫赫之家　首俯趍獨
䋲其私以走江湖士争留公蹈祸不慄有危其詞
謁與俱出風俗之衰駭正怡邪蹇蹇我初人以疑
嗟力行不回慕者興起儒先酋酋以節相侈公之
在貶愈勇為忠稽前引古誼不營躬外更三州施
有餘澤如釃河江以灌尋尺宿臧自觧不以刑加
猾盗涵仁終老無邪講藝弦歌慕来千里溝川障
澤田桑有喜戎孽猘狂敢齮我疆鑄印刻符公屏
一方取将于伍後常名顯收士至佐維邦之彦聲
之所加虜不敢瀕以其餘威走敵寕鄰昔也始至
瘡痍滿道藥之養之内外完好既其無為飲酒笑
歌百城晏眠吏士委蛇上嘉曰材以副樞宻稽首
禮譲至于六七遂參宰相釐我典常扶賢賛保亂
冗除荒官更于朝士變于鄉百治具脩偷惰勉强
彼閼不遂歸侍帝側卒屏于外身屯道塞謂宜耉
老尚有以為神乎孰忍使至于斯盖公之才猶不
盡試肆其經綸功孰與計自公之貴廐庫逾空夷
其色辭傲訐以容化于婦妾不靡珠玉翼翼公子
弊綈惡粟閔死憐窮惟是之奢孤女以嫁男成厥
家孰堙于深孰鍥乎厚其傳其詳以法永乆碩人
今亡邦國之憂矧鄙不肖辱公知尤承凶萬里不
往而留涕哭馳辭以賛醪羞
　　　　祭吳冲卿文　王　安石
嗚呼公命在酉長我一時公先我茁我後公萎中
間仕宦有合有離後我所踐公輙仍之出則交轡
處則連攘坐肘則並行肩則差豈願敢及天實我
貽公之停蓄及所設施有誥有誄亦有銘詩又将
有史傳所不疑我既憊眊何辭能為婚姻之故唯
以告悲
　　　　祭杜待制文　王　安石
士耻無材耻不脩身身脩而材有不及民凡世可
願於公皆有孰窘其年不使難老貴者善防其有
孰窺公心豁豁不置墻帷有挾易驕不難拒善公
義所在服之無賤惟以時施宜以毎成又况於公
强果以行物貴於時常以其少悲矣子思我如其
乆鍾山北蟠江落而東完厚宻牢萬世之宫其歸
孰知愚與在此酹公以文以配銘史

皇朝文鑑卷第一百三十三
皇朝文鑑卷第一百三十四
　祭文
　　　祭韓欽聖文　王　安石
　　　祭曾博士文　王　安石
　　　祭王深甫文　王　安石
　　　祭歐陽少師文　曾　鞏
　　　祭王平甫文　曾　鞏
　　　祭歐陽文忠公文　蘇　軾
　　　祭魏國韓令公文　蘇　軾
　　　祭任師中文　蘇　軾
　　　黄州再祭文與可文　蘇　軾
　　　祭范蜀公文　蘇　軾
　　　祭歐陽文忠公夫人文　蘇　軾
　　　潁州祭歐陽文忠公文　蘇　軾
　　　祭滕大夫母楊夫人文　蘇　軾
　　　祭柳仲遠文二首　蘇　軾
　　　再祭亡兄端明文　蘇　轍
　　　爲家君祭吕申公文　程　頥
　　　祭知命弟文　黄　庭堅
　　　祭彭江州文　曾　肇
　　　代范樞密祭温公文　曽　肇
　　　代祭劉貢父文　曽　肇
　　　祭張生文　張　舜民
　　　祭王樞密文　張　舜民
　　　祭范忠宣公文　陳　瓘
　　　祭吕申公文　鄒　浩
　　　祭王和甫文　田　晝
　　　祭范德孺文　畢　仲游
　　　祭陳了翁文　游　酢
　　　祭程伊川文　張　繹
　　　祭鄭庭誨文　毛　滂
　　　　祭韓欽聖文　王　安石
嗟爲君兮邦之特目揚秀兮顔髪澤紛百家兮並
渉超獨懐兮道徳博蕩蕩兮無畛寛恂恂兮莫逆
出當官兮發論使權彊兮累息年何尤兮止此禄
不多兮誰嗇具壷觴兮酹哭攀䘮車兮啓夕豈獨
愁兮吾僚隱多聞兮諒直顧笑語兮巳矣冀來嘉
兮䰟魄
　　　　祭曽博士文　王　安石
嗚呼公以罪廢實以不幸卒困以天亦惟其命命
與才違人實知之名之不幸知者爲誰公之閭里
宗親黨友知公之名於實無有嗚呼公初公志如
何孰云不諧而厄孔多地大天穹有時而毁星日
脫敗山傾谷圯人居其間萬物一偏固有窮通丗
數之然至其壽天尚何憂喜要之百年一蛻以死
方其生時窘若囚拘其死以歸混合空虚以生易
死死者不析唯其不見生者之悲公今有子能隆
公後惟彼生者可無甚悼嗟理則然其情難忘哭
泣馳辭徃侑奠觴
　　　　祭王深甫文　王　安石
嗟嗟深甫眞棄我而先乎孰謂深甫之壯以死而
吾可以長年乎雖吾昔日執子之手歸言子之所
爲實受命于吾母曰如此人乃與爲友吾母知子
過於予初終子成德多吾不如嗚呼天乎既喪吾
母又奪吾友雖不即死吾何能乆搏胷一慟心摧
志朽泣涕爲文以薦食酒嗟嗟深甫子尚知否
　　　　祭歐陽少師文　曽　鞏
惟公學爲儒宗材不丗出文章逸發醇深炳蔚體
備韓馬思兼莊屈埀光簡編焯若星日絶去刀尺
渾然天質辭窮卷盡含意未卒讀者心醒開蒙愈
疾當代一人顧無儔匹諌垣抗議氣震回遹皷行
無前䟦㚄非恤丗僞難勝孤堅竟窒紫㣲玉堂獨
當大筆二典三謨生明藏室頓挫彌厲誠純志壹
斟酌損益論思得失經體慮萌沃心造膝帝曰汝
賢引登輔弼公在廟堂尊明道術清靜簡易仁民
愛物斂不煩苛令無迫猝棲置木索里安户逸櫝
斂兵革天清地謐日進昌言從容宻勿開建國本
情忠力悉卯未之歳龍駕飊欻再拯大艱垂紳秉
笏乾坤正位上下有秩功被社稷等夷召畢公在
廟堂緫持紀律一用公直兩忘猜昵不挾朋比不
虞訕嫉獨立不回其剛仡仡愛養人材奬成誘掖
甄抜寒素振興滯屈以爲己任無有廢咈維公平
生愷悌忠實内外洞澈初終若一年始六十懇辭
冕黻連章累歳乃俞所乞放意丘樊脫遺羈􁁌沉
浸圖史左右琴瑟氣志浩然不陋蓬蓽意謂百齡
重休累吉還斡鼎軸贊微計宻云胡傾殂憗遺則
弗聞訃失聲眥淚横溢戇冥不敏早蒙振㧞言繇
公誨行繇公率戴徳不酬懷情獨鬱西望轜車莫
持紖紼維公犖犖徳義譔述爲後丗法終天不没
託辭叙心曷能髣髴嗚呼哀哉
　　　　祭王平甫文　曽　鞏
嗚呼平甫決江河不足以爲子之髙談雄辯吞雲
夢不足以爲子之博聞强記至若操紙爲文落筆
千字徜徉恣肆如不可窮祕恠恍惚亦莫之係皆
足以髙視古今桀出倫類而況好學不倦垂老愈
專自信獨立在約彌厲而志屈於不伸材窮於不
試人皆待子以將昌神胡速子於長逝嗚呼平甫
余昔相逢我壯子稚間託婚姻相期道義毎心服
於超軼亦情親於樂易何堂堂而山立忽泯泯而
􁶘駚計皎皎而猶疑淚汍汍而莫制聊寓薦於一
觴纂斯言而見意
　　　　祭歐陽文忠公文　蘇　軾
嗚呼哀哉公之生於丗六十有六年民有父母國
有蓍龜斯文有傳學者有師君子有所恃而不恐
小人有所畏而不爲譬如大川喬嶽不見其運動
而功利之及於物者蓋不可以數計而周知今公
之没也赤子無所仰庇朝廷無所稽疑斯文化爲
異端而學者至於用夷君子以爲無與爲善而小
人沛然自以爲得時譬如深淵大澤龍亡而虎逝
則變恠雜出舞鰌鱓而號狐狸昔公之未用也天下
以爲病而其旣用也則又以爲遲及其釋位而去
也莫不冀其復用至其請老而歸也莫不惆悵失
望而猶庶幾於萬一者幸公之未衰孰謂公無復
有意於斯丗也奄一去而莫予追豈厭丗溷濁絜
身而逝乎將民之無禄而天莫之遺昔我先君懷
寶遁丗非公則莫能致而不肖無狀因縁出入受
教於門下者十有六年於兹聞公之喪義當匍匐
徃救而懷禄不去愧古人以忸怩緘詞千里以寓
一哀而已矣蓋上以爲天下慟而下以哭吾私嗚
呼哀哉
　　　　祭魏國韓令公文　蘇　軾
天生元聖必作之配有　司之不約而㑹旣生堯
舜禹稷自至　仁宗龍升公舉進士妙齡秀發秉
筆入侍公於是時仲舒賈誼方將登庸盜起西夏
四方騷然帝用不赦授公鈇鉞徃督西旅公於是
時方叔召虎入賛兵政出殿大邦恩威並行春雨
秋霜兵練民安四夷屈降公於是時臨淮汾陽帝
在明堂欲行王政羣后奏功罔厎于成召自北方
付之樞衡公於是時蕭曹魏邴二帝山陵天下悸
忷呼吸之閒有雷有風有存有亡有兵有戎公於
是時伊尹周公功成而退三鎭偃息天下嗷然曷
日而復畢公在外心在王室房公且死征遼是䘏
嗚呼哀哉六月甲寅人之無禄喪我宗臣我有黎
民誰與教之我有子孫誰與保之巍巍堂堂寧復
有之公之云亡我無日矣慟哭涕流何嗟及矣昔
我先子没于東京公爲二詩以祖其行文追典誥
論極皇王公言一出孰敢改評施及不肖待以國
士非我自知公實見謂父子昆弟並出公門公不
責報我豈懷恩惟此涕泣實哀斯人有肉在爼有
酒在樽公歸在天寧聞我言嗚呼哀哉
　　　　祭任師中文　蘇　軾
允義大夫維蜀之珍詩之老成易之丈人去我十
年其德日新庶一見之遽没元身惟慥與軾匪友
則親自丙以降昔惟州民旅哭于庭惻焉酸辛禍
福之來孰知其因自壽自夭自屈自信天莫爲之
矧凡鬼神生榮死哀自昔所難持此令名歸于九
原
　　　　黃州再祭文與可文　蘇　軾
嗚呼哀哉我官于岐實始識君方口秀眉忠信而
文志氣方剛談詞如雲一别五年君譽日聞道德
爲膏以自濯薰藝學之多蔚如秋蕡脫口成章粲
莫可耘馳騁百家錯落紛紜使我羞歎筆硯爲焚
再見京師黙無所云杳兮清深落其華芬昔蓺我
黍今熟其饙啜漓歌呼得淳而醺天力自然不施
膠筋坐了萬事氣回三軍笑我皇皇獨違垢紛俯
仰三州眷戀桑枌仁施草木信及麋麕昂然來歸
獨立無羣俛焉復去初無戚欣大哉死生悽愴蒿
焄君没談笑大鈞徒勤喪之西歸我竄江濆何以
薦君採江之芹相彼日月有朝必曛我在茫茫凡
幾合分盡此一觴歸安于墳嗚呼哀哉
　　　　祭范蜀公文　蘇　軾
嗚呼　仁宗在位四十二年畦而種之有得皆賢
旣歷三丗悉爲名臣今如晨星存者幾人孰如我
公碩大光明導日而昇燦焉長庚死生契闊公獨
壽考天實耆之以殿諸老二聖嗣位仁義是施公
昔所言略行無遺維樂未和公寢不寧樂成而薨
公徃則瞑凡百君子願公無極胡不萬年以重王
國責難之忠愛莫助之嗟我後來誰復似之吾先
君子秉徳不耀與公弟兄一日之少窮達不齊歡
則無間豈以閭里忠義則然先君之終公時在陳
有夢告行晨起訃聞先友盡矣我亦白髮聞公之
喪方食哽咽堂堂我公豈其云亡望公凛然猶舉
我觴
　　　　祭歐陽文忠公夫人文　蘇　軾
嗚呼文忠之薨十有八年士無所歸散而自賢我
是用懼日登師門既友諸子入拜夫人望之愀然
有穆其言簡肅之肅文忠之文雖無老成典刑則
存何以嗣之使丗不忘諸子惟迨好學而剛夫人
實使兄弟吾孫徼福文忠及我先君出守東南徃
違其顔病不能見卒以訃聞自歛及葬餽奠莫親
匪愧于今有靦昔人寓詞千里侑此一樽
　　　　潁州祭歐陽文忠公文　蘇　軾
嗚呼軾自齠齕以學爲嬉童子何知謂公我師晝
誦其文夜夢見之十有五年乃克見公公爲拊掌
歡笑改容此我輩人餘子莫羣我老將休付子斯
文再拜稽首過矣公言雖知其過不敢不勉契闊
艱難見公汝隂多士方譁而我獨南公曰子來實
獲我心我所謂文必與道俱見利而遷則非我徒
又拜稽首有死無易公雖云亡言如皎日元祐之
初起自南遷叔季在朝如見公顔入拜夫人羅列
諸孫敢以中子請婚叔氏夫人曰然師友之義凡
二十年再升公堂深衣廟門垂涕失聲白髮蒼顔
復見潁人潁人思公曰此門生雖無以報不辱其
門清潁洋洋東注于淮我懷先生豈有涯哉
　　　　祭滕大夫母楊夫人文　蘇　軾
嗚呼士盛慶曆如漢武宣用兵西方故西多賢惟
時滕公實顯于西文武殿邦尹范是齊功名不終
有命有義我時童子知爲公喟四十餘年墓木十
圍乃識其子傾蓋不疑忠厚且文前人是似秉心
平反慈訓則爾仰止徳人如岡如陵升堂而拜猶
愧未能豈其微疾一慟永已胡不百年以慰其子
壽禄在天考終非亡鵲巢之應子孫其昌
　　　　祭柳仲逺文二首　蘇　軾
嗚呼哀哉我生多故愈老愈艱親朋幾人曰代日
遷逝者如風訃來逾年一慟海徼摧胷破肝痛我
令妺天獨與賢徳如召南壽甫見孫矧我仲逺孝
友㳟温天若成之從政有聞富以學術又昌以言
乆而不試理豈其然﨑嶇有求凡以爲親雖不負
米實勞且懃知止于此不如歸閑哀我孤甥生如
内顔銜痛逺訴誰撫誰存逝者已矣存者何冤慎
勿致毁以全汝門以慰我仲逺永歸之䰟嗚呼哀哉
我厄于南天降罪疾方之古人百死有溢天不
我亡亡其朋戚如柳氏妺夫婦連璧云何兩逝不
憗遺一我歸自南宿草再易哭墮其目泉壤咫尺
閎也有立氣貫金石我窮且老似舅何益易其墓
側可置萬室天定勝人此語其必
　　　　再祭亡兄端明文　蘇　轍
嗚呼惟我與兄出處昔同㓜學無師先君是從遊
戲圖書寤寐其中曰予二人要如是終後迫寒飢
出仕于時郷舉制䇿並驅而馳猖狂妄行誤爲丗
羈始以是得終以失之兄遷于黃我竄于筠流落
空山友其野人命不自知還復簮紳俛仰幾何寵
禄遄臻欲去未遑禍來盈門大庾之東漲海之南
黎蜒雜居非人所堪瘴起襲帷颶來掀簷臥不得
寐食不暇甘如是七年雷雨一覃兄歸晉陵我還
潁川願一見之乃有不然瘴暑相尋醫不能痊嗟
兄與我再起再顚未嘗不同今乃獨先嗚呼我兄
而止斯耶昔始宦遊誦韋氏時夜雨對床後勿有
違進不知退踐此禍機欲復斯言而天奪之先壟
在西老泉之山歸骨其旁自昔有言勢不克從夫
豈不懷地雖郟鄏山曰峨眉天實命之豈人也哉
我寓此邦有田一廛子孫安之殆不復遷兄來自
西於是盤桓卜告孟秋歸于其阡潁川有蘇肇自
兄先
　　　　爲家君祭吕申公文　程　頥
嗚呼公稟則異得天之粹遘兹昌辰出爲嘉瑞生
而冨貴處之無累㓜而聦明充之能至學旣知眞
仕則爲道出入屢更險夷一操二聖臨御人望是
從起藩入輔命相冊公平日視公靜黙恂恂國論
所斷一言萬鈞謂公無位位爲相臣謂公得志志
存未伸然公心如權衡所以無間言於率土德如
山嶽所以致敬心於人主從容語黙之間人孰量
其所補胡上天之不弔不一老之憗遺淵水無涯
將孰求於攸濟百身莫贖爲有識之同悲嗚呼哀
哉羸老餘生辱知有素二男論忘勢之交不偶無
酬知之路阻臨穴以伸哀姑託文而披露想英靈
兮如在監丹誠而來顧
　　　　祭知命弟文　黃　庭堅
君殁荆州我在萬里殁後四月始聞訃音旣無孤
惸恃有兄弟天旣喪我君不能年自我哭君頭髮
盡白英風豪氣窘此一棺拊棺長號殆無生意公
私之計身有所縻旣難以歸舟車可慮乃得吉卜
旅殯僧坊雖逺至親理則安宴無驚無恐扶將上
轝絶慟一觴君其尚饗
　　　　祭彭江州文　曽　肇
嗚呼器資忽不見其安之乎孰爲天生斯人而止
於斯乎人固忌子之獨立天亦責子之不詭隨乎
不然何以壽不躋於六十位不過四品卒泯黙而
無施乎嗚呼器資凡丗可貴學問文章言語政事
有一于兹足髙士類而況居今行古蹈義依仁衆
人所趨而視若無有舉丗所背而仔肩以身檻
穽當前而不避曽何得喪之足云此固聖賢之
自任豈止度越於時人至若孝友著於閨門信
義行於郷閈處榮悴而無虧臨死生而不亂可
謂内外全徳始終一貫實橫流之砥柱宜大厦
之棟幹奈何道未行於當丗福未及於生靈忽飄
流於下國遂夭閼於脩齡去此昭昭即彼冥冥有
志不就銜恨泉扄惟自立之卓偉亘萬丗如日星
彼一時之苟得譬熠燿之與長庚嗚呼器資末俗
陵遲朋友道熄許與之分切瑳之益衆皆訑訑子
獨汲汲我生昏愚與丗殊適惟子好我論心莫逆
我先我後子爲羽翼我有過咎子爲藥石子今云
亡有善詐責豈無他人莫如子直嗚呼器資念者
太學相從之初綢繆繾綣二十年餘中閒省闥並
典贊書出入風議惟予子俱子如飛黃豈受􁁌拘
有言不用去不須臾我亦遭讒自請州符跡有乖
隔心焉弗殊去歳京城子留我北中情莫宣相視
黙黙我行未幾子亦南遷敦云契闊曽不經年尺
書未達已隔終天寢門一慟有淚如泉嗚呼器資
子訃之來我適罪逐相念平生了然在目匍匐欲
徃身有羈束千里寓辭以代號哭
　　　　代范樞密祭温公文　張　耒
嗚呼天祚有邦卑之元龜篤生我公爲丗父師夷
齊之清淵騫之德子産之惠叔向之直人擅其一
足以成名公兼衆德乾乾不寧九流百家金匱石
室鈎索沉隱裁其失得根抵治亂經綸皇極作爲
文章有書秩秩玄圭大裘望之肅然冬暘夏冰赴
者爭先仁英兩朝鍠鍠厥聲國有正人折姦于萌
荏染柔木求直於繩我公盡規君心則寧烈烈神
考體貌有德公獻有可巖巖翼翼言有未用不敢
受爵深衣幅巾歸休於洛公則休矣四方顒顒君
子野人洎于它邦聞風懷歸于父于兄天施不齊
或怨寒暑公獨何施四海一譽元豐末年國有大
事穆穆文母宥我神嗣爰立作相媚于神人我公
在庭其重萬鈞士賀于朝民歌于廛農慶於野兵
休於邊燠爾慄寒養其飢孱無痏于飢無休于田
培其本根枝葉則茂豈曰我作憲章惟舊於赫聖
考左右上帝休公于家實遺聖子卷耳思賢夙夜
周京不惑不疑成此太平公之去來人之戚嬉人
之戚嬉帝之從違豈人事耶天實爲之純仁不才
辱公之深人之相知貴相知心惟公我知洞達表
裏采其所長謂或可使申結義好丘山不移匪我
則然公實取之泚泚清洛獨樂之園嘉華春敷脩
竹夏寒清酌脩然我招我從琅琅嘉言有銘在躬
朝偶之人備位樞機入與國論獲親風親六七年
閒爲益不貲私祈白首從公以歸憂勞傷生公旣
遘疾庶幾有瘳卒相王室國祠旣誓公以喪聞我
心之悲不獲至門入哭于室公旣大斂終天之情
不一見面人生有死如旦夜耳曽子將没知免而
喜公身旣脩公志旣畢旣壽令終無有其失有如
公者古今萬一任重道逺稅駕兹日庶幾念此以
紓我悲猶有鬼神實聞我辭
　　　　代祭劉貢甫文　張　耒
嗚呼子之強學博敏超絕一丗肇自載籍孔墨百
氏太史所録俚問野記延及荒外隂陽鬼神細大
萬殊一載以身下至律令老吏所疑故事舊章在
廷不知有問於子歸如得師直貫傍穿水決矢飛
一時書林衆俊並馳滿堂賢豪視子麈揮逸足竒
毛不受絏羈擯守列郡吏民畏思治盜宛朐不事
誅斬他嚴見欺子愛不犯中斥于南人憂子怡歸
來白首晚職訓詞子之來歸亦旣疾病惟其精明
猶足以永誰云如子竟止斯耶國失君子善人之
嗟方其盛時弛不得張亦旣有遭而蠱其強誰與
子仇敗子百丗雖然今日竟何有亡惟我與君同
年進士申以婚媾兼恩與義平生笑談樽席安喜
其當在耶臨此酒胾
　　　　祭張生文　張　舜民
嗚呼學者所以去郷里離父母妻子甘淡薄盡勤
勞繼晝夜而不息者知患其道之不至而不患乎
身之不安也身安可以學道知愛其道以亡其身
亦蔽之深者也而吾子旣死矣其知之乎否耶然
諌諍之臣死於朝廷疆埸之臣死於敵國吾子死
於庠序其志一也有雖凶而無咎者吾子之謂乎
嗚呼吾子年猶未壯敏而好學死乎數千里之外
母老而失所養妻寡而失其依晚節末路委爲窮
人天道固如何哉是可悲也已
　　　　祭王樞密文　張　舜民
夫物有自小而致大積卑而致髙唯豫章之材數
年而過百尺騏驥之足一日而馳千里黃河發源
而注海太華抜地而參天與夫命丗之英特起之
士布衣負公輔之望小官藴廊廟之器一旦遭時
遇主建功立業奸邪望風而屏息賢者引類而彚
征朝廷以之治安禮樂由是興起則豈特豫章騏
驥黃河太華之比也其公之謂乎唯公少而居家
則膺令名長而出任則有公望乗時設施自州縣
之卑數年之閒致位二府危言大節􁑔動天下之
耳目明而可見者著以爲甲令隱而不露者杜患
於未形披榛攘棘正路廣開大奸雄懟束手竄身
歴觀先丗以來固有以兵武而克禍亂定䇿而安
邦家者率皆塗炭驅除糜爛而後止曽未若雍容
於簾箔之前啓廸於方幅之内興利除害如醫者
以毫芒之鍼刀圭之藥愈膏肓沉惙之疾不知其
工妙之端也宜其天下爲之矚目二聖謂之有功
孟子自謂放淫辭詎詖行以承三聖程公之力較
公之才固不在孟子之下然才髙則多嫉位隆則
招殃曽不旋踵讒言遽興未及中年百疾交作二
聖方隆之眷而有云亡之嘆八十待養之親而嬰
哭子之情善人堂堂擯死略盡爲國家者將何賴
焉始猶疑之人事今日乃知夭㭬自天復何言哉
嗚呼公之存不能共致其力公之殁不能一哭其
門徒然予知有愧古昔遣詞揮淚靈乎歆哉
　　　　祭范忠宣公文　陳　瓘
昔文正公在　仁祖時忠於謀國衆正所依心虚
而明照了不疑先事而慮告如蓍龜兩遭勑榜益
奮不移外禦元昊數蹈禍機國勢旣安奚恤我危
考公行事允也似之安不擇地難不敢辭至於言
兵則曰不知豈曰爲異各遵其時不述其跡是乃
無違三年遽改生事者誰蔡相南行公獨救之一
勝一復其兆在兹公可以黙又進忱辭人亦有言
公爾忘私孰能臨義捨安取危一斥四年盲廢始
歸天子哀憐拜命涕洟其心不盲意有所施人願
公留爲帝龍䕫病不能對人所嘆咨天子曰吁疾
尚可爲錫以上劑臨遣國醫丁寧訓飭速療勿遲
云何不淑竟止於斯嗚呼哀哉公果已矣舉丗思
公公不來矣人之於公有合有睽聞公之殁睽者
亦悲情隔生死公論乃出悲公之人始自今日臨
終不昧忍死有述小其一身大我王室置小恤大
自初訖終可使聞者勸而作忠太宗征遼喬死不
忘公之所慮奚獨一方願惜生靈願合朋黨願爲
宣仁一洗誣謗願正其事願辨其人願以中道行
帝之仁嗚呼哀哉言惟心聲孰無此聲孰有此誠
神器雖大如人之形愛養胃氣可以保生陽明之
經徧於四體呼吸之間無有不差左絡連右首脉
應趾中經流行寧有定位彼執一者棄異取同異
我曰偏同我曰中語各有心心各有物孰能審是
而不彼恤公獨有言繼者誰乎公薨我悲豈縁葭
莩公昔南遷我在北陲側身以望心徃從之及公
之還我有言責陳留雖近欲徃不得平生想慕獨
未識公見公之心何必形容文正殁後公又亡矣
仲季方興公復有子其門益大其道益光公可無
憾我亦奚傷
　　　　祭吕申公文　鄒　浩
天祐上主篤生我公來對休運爲今人鴻面槐執
璧啓心而恭衆方窘迫公獨從容爰有因革論起
如蠭公徐一言翕然以從事已而黙終日斂躬若
無所與莫測胷中但見百官上下以功但見四夷
車書以同但見田野年榖以豐流離者復憔悴者
充白顚黃馘端若兒童爰笑爰語涵泳時雍朝廷
益尊勲業益隆殊尤俊偉益振家風人亦有言孰
不薦紳維公秉國始爲有臣人亦有言孰不是似
維公肯構始爲有子竊惟公初信非凡人情不聲
色學不空文西山之清孟軻之醇德盛行髙孰與
擬倫如古寶器如時慶雲丗獲覩者倍萬懽忻所
以施設如前所陳公昔去位君子怛傷比登三事
交賀壷觴宜其昊夭俾壽而康曷爲不仁禍降非
常兩楹入夢中台坼光歳值龍蛇遽爾云亡嶪岌
大厦摧其棟梁爰自二聖逺極八荒知與不知失
聲霑裳顧如某者頃在廣陵辱公青眼收之門庭
豈徒應格薦其姓名每及人物猥賜題評遂令踈
賤聞于公卿重念參侍屏息人後未嘗請閒敢祈
公售爾來日月不爲不乆文章工乎問學正不公
竟不問不考其有若爲憐之乆而益厚仰惟此恩
山嶽在首吉卜伊邇將舉神匶義當捨官躬設雞
酒願莫之遂視古則醜寓兹一奠以昭不苟公騎
箕尾寧來欽受
　　　　祭王和甫文　田　晝
惟公心符於跡實稱其名包含藴蓄見於力行頃
在并府參訂機務韓侯于宣城彼西土發民四萬
以踵其武將臣依違莫敢或牾公曰不然深入賊
所師干之用兹亦焉取振旅言旋書可挿羽母空
我師秖以餌虜我言有成帝用嘉止陟於陪屬亦
旣顯仕士有險膚寘人危機媢彼技能掇於文詞
童譍孺㗻羣舌毛起公獨營之卒免於死明明天
子從諌如流爰屬星變直言是求敢謂臣隣不臧
其謀厚斂竭作變則有由擢尹王畿剖煩折微游
刃砉騞風颲霆飛曽未百日狴犴告空夷人駭觀
邦史奏公遺書上變蔓延無辜公摘其姦弭於須
臾丘封萬計終以不徙請師文王掩骼埋􁎞乃發
蒐慝乃治強梗貴幸側目權豪斂衽遂躋丞轄天
子是毗正人所倚細民所腓有夏多罪天命徂征
䑕奔鳥竄師老于行　皇帝震怒載整其旅簡期
授材恢我疆圉内焉卿士噤不一語外焉方鎭則
惟所舉公力如虎公乃有陳豈不來威眷此下民
皇帝曰都汝惟可信一言罷師天子神聖其惠伊
何曰蠲其逋其恕伊何曰緩其獄忠烈允著仁風
載穆孰是勲庸而不公屬法吏沾沾吹毛刻骨陵
藉衣冠狐㲰豕突有如公者致於彈文竟坐婪墨
廢其終身粤儁在下實公貽恥勿俾堙沉式榖以
位孅佞截截心折膽落嫉公居中肆是讒謞出領
大邦曰昇與青周旋楊雍晚殿于并政尚寛大存
鰥弔惸肆靖我境其隠如城公在帷幄恩威延延
彼蠢者羌毋敢犯邊施及卒伍以至降虜祝公百
年稽顙蹈舞胡爲遇疾奄見殂殁疇昔起之以定
王國於皇聖君誰適謀矣哲人云亡梁木隳矣蚩
蚩之甿靡所依矣街祭巷泣嗟何及矣維昔不肖
徃官江濆龍褰鳳翥始見偉人平生知已丗無擬
倫執手上堂得於逡巡匪惟知之抑又存之保釐
我躬燕及其私自時契闊亦復流離川塗阻越夢
寐懷思旌斾北來言適大鹵迎拜霍丘笑言如故
恩斯閔斯公意愈隆引寘幕府獻醻從容謂公壽
康歸相天子乃今冥冥聲采頓委大明在上品物
在下巍巍堂堂遽即長夜我心傷悲公葬有期念
非古人懷禄在兹旒車髣髴與公永違致彼薄奠
有愧公知嗚呼哀哉
　　　　祭范德孺文　畢　仲游
曩嵗識公靈武之城公貌旣偉公氣亦英黃河澣
海間關共行公矜我戇我知公誠遂同夷險期以
死生其後公顯鏗鍧有聲旣顯而貴隱然大名帥
慶帥延帥熈帥并武夫悍卒怖若雷霆軍師老將
心服其寧屬　聽命甘從使令四路十年不知有
兵及公尹洛以嚴輔明下教旣悉擿伏亦精洛城
萬室千里爲畇家家畏公如公是隣宿姦巨猾䰟
褫魄淪擊斷取捨莫知其因遂皆斂手以公爲神
凡人之情僥倖苟得公獨裁之如穴被塞凡人之
情好寛喜逸公獨檢之規矩繩墨宜其不懌而以
爲病乃獨懐公式歌且詠豈其施設逺而難窺人
樂其大而忘其私不然則公不足爲竒矧公門戸
奕丗顯榮太師爲父相轄爲兄公又崛起岌嶪崢
嶸宜繼三人秉國之成而公一廢十有八齡公廢
于家匪公匪卿二邊倚重猶如長城人言公復士
夫倐興人言公用夷虜震驚公復之日萬耳皆傾
復未之用而公已薨嗚呼哀哉吉人今䘮矣胷中
之竒包而徃矣威名氣像豈可爲矣予永小生將
何依矣慟哭于野出相送矣追念平昔恍如夢矣
嗚呼哀哉
　　　　祭陳了翁文　游　酢
嗚呼陳公萬夫之傑大虚無塵心凝知徹經綸大
猷如挈裘領灼知幾先眇綿作昞慮逺而知者疑
言危而弱者警蓍龜有稽可觀而省嗚呼陳公知
事道而已不知鼎鑊之臨其顚也知徇國而已不
知䧟穽之橫其前也阨之白首而氣愈和蹙之死
地而志愈堅處約彌乆妻孥𥙿然畎畮念忠頂踵
利物人疑其爲墨平生拯飢任重一身吾知其爲
稷行道之人聞者心惻意者天將降之大任而空乏
其身耶意者吾君將追念其篤誠發獨斷而收之
以澤斯民耶嗚呼孰謂流離川途邅迴萬狀而淪
於淮楚之濵耶嗚呼孰謂謀可以託心膂力可以
任股肱而志願卒不伸耶浩浩元精慘不知其因耶
歳首之書後訃而達執書一慟骨驚心折嗚呼陳
公蓋將有哲人能盡知而賢之有志士能慷慨而
言之有仁人能經紀其家而存之有良史能具載
其實而傳之區區鄙詞曷足以涉其流而泝其源
乎寓奠一觴聊薦悃愊東望傷懷淚落橫臆
　　　　祭程伊川文　張　繹
嗚呼利害生于身禮義根于心伊　此心䘮于利
害而禮義以爲虚也故先生踽踽獨行於丗衆乃
以爲迁也維尚德者以爲卓絶之行而忠信以爲
孚也立義者以爲不可犯而達權者以爲不可拘
也在吾先生曽何有意心與道㑹冥然無際無欲
可以係羈兮自克者知其難也不立意以爲言兮
知言者識其要也德輶如毛毛猶有倫無聲無臭
夫何可親嗚呼先生之道不可得而名也伊言者
反以爲病兮此心終不可得而形也維太山以爲
髙兮日月以爲明也春風以爲和兮嚴霜以爲清
也在昔諸儒各行其志或得乎數或觀乎禮學者
賴之丗濟其美獨吾先生淡乎無味得味之眞死
其乃已自我之見七年于兹含孕化育以蕃以滋
天地其容我兮父母其生之君親其臨我兮夫子
其成之欲報之心何日忘之昔先生有言見乎文
字者有七分之心繪乎丹青者有七分之儀七分
之儀固不可益七分之心其猶可推而今而後將
築室于伊洛之濵望先生之墓以畢吾此生也嗚
呼夫子没而微言絶則吾固不可得而聞也然天
不言而四時行地不言而百物生惟與二三子洗
心去智格物去意期黙契斯道在先生爲未亡也
嗚呼二三子之志不待物而後見先生之行不待
誄而後徵然而山頽梁壞何以寄情淒風一奠敬
祖于庭百年之恨并此以傾
　　　　祭鄭庭誨文　毛　滂
石梁鬱然上有佳氣下走清湍昔聞異人相携盤
桓寥寥至今漁樵所安尚意山閒人必有異下乃
君廬長廊甲第記初識君在稠人中孤羆傲兀知
不可籠一見傾蓋定交尊爼豈惟姻聮氣則相計
予才闒茸寡諧於丗所賴得君差彊人意奮然髙
談氣蓋一座有非吾曹瞪目欲唾君眞偉人秀眉
竒狀使當卒學仕必人上退託於酒日飲亡何羽
衣岸巾枕麴而哦小詩立成晚更婉熟不樸不园
元和䞉馥揮金如土結客如市逺韻翛然形骸之
外名利之徒其隘如髮敗意苦心十居七八開口
一笑人生能幾君醉不知笑以没齒君年不足行
樂則過胡用百憂齒拙髮墮曩子西征相酌以酒
酣歌悲壯起舞爲壽予謂此别行當來歸當益釀
酒從君遨嬉予歸酒熟君不復臨有佳風月如聆
車音薦酒君堂予目泫然呼君不聞是豈醉眠

皇朝文鑑第一百三十四
皇朝文鑑卷第一百三十五
　祭文
　　　祈雨祭漢景帝文　歐陽　脩
　　　祭城隍神文　歐陽　脩
　　　祈雨祭漢髙帝文　歐陽　脩
　　　北嶽祈雨文　宋　祁
　　　祭左丘明文　黃　睎
　　　祭馬當山上水府文　吕　誨
　　　諸廟謝雨文　曽　鞏
　　　福州鱔溪禱雨文　曽　鞏
　　　始定時薦告廟文　張　載
　　　生擒西蕃鬼章(陵祝文/奏告永𥙿)蘇　軾
　　　禱雨社稷四首　蘇　軾
　　　祭戰馬文　路　振
　謚議
　　　孫奭宣公議　宋　祁
　　　張忠定謚議　劉　敞
　　　趙僖質謚議　劉　敞
　　　陳執中謚榮靈議　韓　維
　　　歐陽文忠公謚議　李　清臣
　　　范忠宣公謚議　鄧　忠臣
皇朝文鑑卷第一百三十五
　　　祈雨祭漢髙皇帝文　歐陽　脩
吏有常職來官于滁者不三四歳而易也神食于此
無窮已也神與吏於滁人孰親且乆孰宜愛其人之
深也滁人敢慢其吏而犯吏法者有矣未聞有敢慢
神而犯威靈也其畏信勤事於神也吏於凡小且猶
皆動有法令約束違則有罰孰若神之變化不測
而能與民轉灾爲福也吏朝夕拜禱彌旬越月而
無所感動神之召呼風雲開闔隂陽而役使鬼物
頃刻之間也今民田待雨急矣吏知人力不能爲猶
竭其力而不得已況神之易爲也況滁人畏信勤事
之乆而親神宜愛之而又有可以轉灾爲福變化不測
之能也吏誰敢與神較而某輙以此爲黷者蓋哀民之
急辭也其政不善而召灾旱又以爲黷神宜降殃于某
而賜民以雨使賞罰並行而兩得也民之幸也某之願也
　　　　北嶽祈雨文　宋　祁
自冬無雪大寒不效宿麥枯槁涉春之仲土僨凍
泮天極愈髙暖氣蚤來癘鬼挾疫以中齊人寒咳
僵仆赭埃蒙田耒耜弗施夫家愁嘆疾首無訴坐
待飢虚臣荷二千石印綬克長此邦部九州軍地
幅貟千里民有不獲匪臣孰司臨政不敏御下弗
　事神不䖍怨詛騰布爲疾爲旱職臣所召向者
已遣府從事投訴祠闕冀蒙嘉生而涉月跨歳大
和閉鬱終風連朝雲合輙披臣日　自省不知所
救惟身多罪蔽暗懦愚非帝所赦不敢逃誅斯民
何辜罹此亢厄孩耋相持驅就困窮有仁如帝而
不垂閔惻聞古諸侯祭境内山川以山川能出雲
爲風雨見怪物福庇其下而血食之自侯以降養
犧儲醪跽伏進薦或禴或嘗不敢有貳以能爲之
主也惟帝所宅乃州之望何材不取何變不除然
則蓄而泄之沛潤千里振洗惔焚奮張葉牙滋液
流浸啓侑有年是岳所以主而州所以爲望也人
能事神神能庇人方窮而訴必見哀情物薄請豐
所恃至誠
　　　　祭左丘明文　黃　睎
噫嘻嗚呼天地何私鐘才特殊胷羅萬象器函八
隅堯形舜骨禹歩湯趨巍巍左丘千古德孤周孱
魯恗玉石混渝何王何侯何主何奴鬼哭朝陽狐
巢國都丁艱憤辰閉目涕裾捉簡磨鉛申杼踟蹰
仲尼經之神居緯諸百王千法電熠霞鋪浮忠暴
孝竄姦磔䛕弗官而賞弗斧而誅雲龍譎詭麟鳳
怡愉星紀二十鱗如燦如後俗荒醉履捷迷途跬
步咫尺荆棘扶踈鄒夾公榖不式不謨侵官盜位
犯禁罹辜指白爲赤驚聾駭愚太陽無色殘燈有
餘惟聖作古降聖異區四子於是析言厚誣仲舒
劉向習異牽拘病在膏髓徒信皮膚有漢後葉方
漏本書子駿元凱怒氣虹舒赤地申力橫流展圖
大年倐臻平原罔虞凜然千祀清風襲予時移事
逺迷終反初陸淳啖趙信吠空虚黃踵成習夸紫
亂朱方孩躑躅作氣跦跦骨幹葱弱吻齦乳濡張
脣哆齒哃􁟦囁嚅狂聖姝厲齊鏕並驅蚓口蟬腹
性稟只且張皇受納毫芒碎銖孰先而師孰後而
徒更唱迭和蠅喧蠓吁噫嘻嗚呼有梟者子食母
含腴有梟之士爲儒賊儒古人有法碪爾之軀少
宰司寇木偶屍蛆柝劔尺鐡土蝕階除旁徨觀者
血迸睛枯歳次庚寅假道曹墟秀領參天苦霧冥
紆寤寐晷刻肸蠁冥符驚醒感嗟肅齋造祠酌水
投文噫嘻嗚呼
　　　　祭馬當山上水府文　吕　誨
惟神道靈水府雄據長江濟物利人載在祀典然
風波重阻帆檣交㑹物貨貿遷者商人之利也又
如冒官敗墨侵漁下民重裝以還者貪吏之利也
是皆行險徼幸日進千里而不知其徑者利汩於
中豈計於險易一有傾覆固其宜矣至若艫尾相
㘅率鍾致石逺奉公上固有期㑹豈得已者又況
忠臣義士忘軀報國一言忤時謫斥萬里雖葬於
魚腹未厭仇人之欲與夫徇福誠異趣爾意天地
設險阻舟楫濟不通皆有所謂神據險阻受國封
爵濟物利人福善禍滛乃其職爾今狂蛟肆怒乗
風皷浪恣其覆没阽危若是果威靈不能制耶彼
安濟者皆其幸耶某六年中再得罪沿泝上下者
四移麾晉陽舟次于是適值風濤幾爲淪溺三日
未霽故具牢醴禱訴所誠神其監焉
　　　　諸廟謝雨文　曽　鞏
吏之罪大矣一切從事於謹繩墨督賦役而已民
之所欲不能與所惡不能去自恕以竊食不知其
可媿安能使隂陽和風雨時乎故若某者任職於
外六年于兹而無歳不勤於請雨賴天之仁鬼神
之靈閔人之窮輙賜甘澤以救大旱吏知其幸而
已其爲酒醴牲饔以報神之賜曷敢不䖍維神尚
終惠之使水有年則神亦無窮有依于人
　　　　福州鱔溪禱雨文　曽　鞏
嗟呼旱也誰則爲之芃芃之稼將槁而萎嗷嗷之
衆曷望而依爲閩屬者寇賊之罹逮其旣附我士
已疲餘醜成羣百十睢睢跳浪出没負力乗巇亦
有爲渠諸偷所推相望棊布未受􁁌羈室家莫寧
逺近以疑我畜以柔亦震以威從有法賞不從係
纍或擾而序或就纆徽逮歳朔易盪定無遺山林
夜行笑語追隨吾人即安含糗而嬉士馬亦奮桓
桓騤騤天子聖德海邦是綏維此海邦初亦難饑
今宇寧矣師征始歸今食足矣廩實尚微若歳大
熟如梁如茨如陵如坻自公及私獄無訟繫里無
盜闚式于永丗方始在兹今此大田旣碩而齊俾
不卒成孰忍爲斯神有靈蹟國人所祗神有顯號
天子所躋萎能起之槁能澤之胡能有餘斂而不
施我用卜日蚤駕以馳即告潭側尚其聽之攘除
驕陽騰雲彍霓播爲甘液霈洒淋漓俾農有秋百
物具宜熄偷與爭長置刑笞人於報事豈有斁思
　　　　始定時薦告廟文　張　載
自周衰禮壞秦暴學滅天下不知鬼神之誠繼孝
之厚致喪祭失節報享失䖍狃尚浮圖可耻之爲
雜信流俗無稽之論丗代濅乆習爲厥常載私淑
祖考遺訓聖賢簡書歳恥月慙朝僨夕惕比用瞻
拜愧汗不容自安竊自去秋以來稍罷無謂節名
閭閻俗具一用拜朔之辰移就新薦然而四時正
祀尚未講脩禮謂士有田則祭無田則薦祭用四
孟薦用仲月載於秩命乃視天子中士當用四仲
擇日申薦成禮故議自今春二月爲始決用四時
分至之日舉行常儀然尚懼採擇之未明恬俗之
易駭或財用不足或時不得爲未免雜用䙝味燕
器參從近事遽爾變創要之所安恭惟考妣恩明
尚賜矜享間有未盡仍幸稍益改脩方歳之初不
敢不告惟賜鑒諒幸甚
　　　　生擒西蕃鬼章奏告永𥙿陵祝文
　　　　　　　　　　　　　　蘇　軾
大獮獲禽必有指縱之自豐年髙廩孰知耘耔之
勞憬彼西戎古稱右臂自嘉祐末木征擾邊至熈
寕中董氊方命於赫聖考恭行天誅非貪尺寸之
疆蓋爲民除蟊賊遂建長乆之策不以賊遺子孫
而西蕃大首領鬼章首犯南川比連拓㧞申命諸
將擇利而行旋聞徧師無徃不克吏士用命爭酬
未報之恩聖靈在天難逃不漏之網已於八月戊
戌生擒鬼章頡利成擒初無渭水之恥郅支授首
聊報谷吉之冤謹當推本聖心益修戎略務在服
近而來逺期於偃革以息民仰冀威神曲垂昭鑒
　　　　禱雨社稷四首　蘇　軾
噫我侯社我民所恃祭于北墉答隂之義陽亢不
反自春徂秋迄冬不雨嗣歳之憂吏民嗷嗷謹以
病告錫之雨雪民敢無報
　　　　　右社神
神食于社蓋數千年更歷聖王訖莫能遷源深流
逺愛民宜厚雨不時應亦神之疚社稷惟神我神
惟人去我不逺宜軫我民
　　　　　右后土
農民所病春夏之際舊榖告窮新榖未穟其間有
麥如暍得涼如行千里弛擔得漿今神何心毖此
雨雪敢求其佗尚憫此麥
　　　　　右稷神
惟神之生稼穡是力廑身爲民尚莫顧惜矧今在
天與天同功召呼風雲孰敢不從豈惟農田井竭
無水我求於神亦云亟矣
　　　　　右后稷
　　　　祭戰馬文　路　振
咸平中契丹犯髙陽關執大將康保裔略河朔而
去天子幸魏遣特將王榮以五千騎追之榮無將
材但能走馬以馳射爲事受命恇怯數日不敢行
伺賊渡河而後發賊有剽淄齊者數千騎尚屯泥
沽榮不欲見敵遂以其騎略界河南岸而還晝夜
急馳馬不秣而道斃者十有四五天子憫之遣使
收瘞焉因作祭文曰
房駟之精降爲驪騂泉水呀風流沙激霆虎脊孤
聳龍媒鷙獰丹髦曉霞的顙秋星茀方著幹宜乗
旋膺巉臚角起方眥珠明爾其絶塞草荒八月隕
霜毛縮蹄研筋舒脉張獸惡恐噬虬獰欲驤噴沙
散沫千里飛雪戎人負紖武士索鐵前遮後突雷
動地裂忽挽一而制百終伏撾而授絏戎官劬劬
歳入劵書蹄踵纍纍通乎鬼區名駒大􁀸銜尾入
塞勞其酋長節以駔儈蜀錦吳繒積如丘陵馬歸
於我也重幣入於彼也輕於是絡黃金之羈浴天
池之波皷鬛雲衢弄影星河或踶而齧或齅而吪
􁒸蠶申禁駔駿何多帝念神物來經逺道閲之于
内殿養之于外皁飲以玉池秣之瑤草窮冬虜塵
入我河漘羽書宵飛龍馭北巡選仗下之名馬屬
閫外之武臣琱戈電燭禁旅星陳授以長策帥以
全軍將士怒兮山可擘猛馬哮兮虎可咋何嚄唶
之無勇反遷延而避敵冰霜淒淒介甲而馳不飲
不秣載渇載飢駿馬餒死行人嗟咨委天骨於衢
路返星精於雲霧報主恩之無及齊戎力而何誤
生芻致祭弊帷成禮瘞于崇岡全爾具體馬如有
神知帝之仁嗚呼
　謚議
　　　　贈尚書右僕射孫奭謚議
　　　　　　　　　　　　　　宋　祁
博士宋祁議曰僕射清明莊重體柔而用健暢和
吸粹儲爲英華在布衣韋帶有深沈不器之韻緩
玦彈冠賔于王門是時宋興四十餘歳天子上文
嚮學開太平之原薪槱髦士充布臺閣而未有卓
然以儒名家僕射由經生博貫前載乃以詩之多
識書之知逺易之肆而隱春秋之婉而微禮之肅
雍樂之易良參勸講授爲薦紳倡始執據聖道洮
汰羣疑斗杓所建遂成寒暑珩璜所觸自然宫徵
歴官上庠居爲時宗旣而籍内禁閣踐諌省駮曹
之任入進其熟出詭其辭批鱗罔憚職衮無闕在
蹇王臣匪躬在說命朝夕納誨惟僕射舉之愛莫
助之屬今上濬明厥初物色舊老實膺丹書之問
進對華光之塗用階告猷式克躋聖桓榮稽古寛
中眇論惟僕射有之是以似之及宸幄歸道安車
稅駕天文襃餞士倫嗟挹俾耆而艾以殁元身大
君廢朝行路相弔賻布所須一出長府密章加等
昭飭下泉信乎令終之髙顯大雅之明哲矣謹按
謚法體和(日宣/居中)善問周達曰宣如僕射處躬彌沖
在醜忘競不居物累不爲盜憎其讓如范宣其愼
如子孺能體和矣内治家事外施邦政接士無貌
言祝神無媿辭恊用通介時其進退能居中矣行
成束脩節貫華皓終以碩望顯升師臣其所薦士
皆足以經哲秉猷敷賁皇極遜逺時譽常如不及
以年得謝嚮考終之福生平素守鮮如晨葩信善
問矣建白紬次百餘篇傳經見義質聖行逺藏于
冊府副在家楹推明則董仲舒博洽則劉向其周
達矣節惠知行請謚曰宣謹議
　　　　張忠定謚議　劉　敞
太常禮院謚故禮部尚書張公曰忠定太子中允
直集賢院同判吏部南　曹劉敞覆議曰尚書布
衣之時任俠自喜破産以奉賔客而借軀報仇徃
徃過直及讀書爲文折節受學則爽厲明白務求
道眞至於䇿名試吏俶儻奮發思自見於世不令
已失時蓋有古賢之風而　神宗聖考知人善任
使每盡其用雖專斷於外而上不疑此其所以感
激慷慨能成功名者也夫英偉卓犖之人固自負
其材可以意氣忠信結而不可以祿位貨利取也
尚書再在蜀及佗臨涖皆朝廷所倚重或兵荒之
餘而言聽計從德澤下流民到于今稱之蓋君之
圖任一則士之報施重其不然歟自宋興以來且
百年言治者甚衆其直已以事上盡心以撫下生
有榮名死有遺愛者尚書殆無與並焉末年以疾
害於朝謁不至大位士君子以爲恨今主上甄德
念功使有司追賜之謚而曰廉方公正(民/安)大慮竊
以謂無間然矣請從博士之論以充太史之録謹
議
　　　　趙僖質謚議　劉　敞
議曰春秋之議視逺物者見其形不見其容聽逺
聲者聞其疾不聞其舒此襃貶之審也少傅公歷
事三朝嘗列四輔謀謨之益施爲之效蓋多有矣
然而入則極論出則詭詞是以人無聞焉雖推美
讓德大臣之宜亦其天性恭愼然也今太常易名
謂之僖質稽類揣稱竊以爲允謹議
　　　　陳執中謚榮靈議　韓　維
執中幸得以公卿子遭丗承平因縁一時之言遂
至貴顯皇祐之末天子以後宫之喪問所以葬祭
之禮執中位爲上相不能緫率羣司考正儀典以
承答天問知治喪皇儀非嬪御之禮追冊位號於
宫闈有嫌建廟用樂踰祖宗舊制執中白而行之
曽不愧憚遂使聖朝大典著非禮之舉此不忠之
大者閨門之内禮分不明夫人正室踈薄自絀庶
妾賤人悍逸不制醜聲流布行路共知此又治家
無足言者夫宰相所當秉道率禮以弼天子正身
齊家以儀百官執中不務出此而方杜門深居謝
絶賔客曰我無私也我不黨也豈不陋哉謹按謚
法寵禄光大曰榮不勤成名曰靈執中出入將相
以一品就第可謂寵禄光大矣得位行政不爲不
逢死之日賢士大夫無述焉可謂不勤成名矣請
合二法謚曰榮靈
　　　　歐陽文忠公謚議　李　清臣
太子太師歐陽公歸老于其家以疾不起將葬行
狀上尚書省移太常請謚太常合議曰公維
聖宋賢臣一丗學者之所師法明于道德見于文
章究覽六經羣史諸子百氏馳騁貫穿述作數十
百萬言以傳先王之遺意其文卓然自成一家比
司馬遷揚雄韓愈無所不及而有過之者方天下
溺於末習爲章句聲律之時聞公之風一變爲古
文咸知趨尚根本使朝廷文明不愧於三代漢唐
者太師之功于教化治道爲最多如太師眞可謂
文矣博士李清臣得其議則閱讀行狀考按謚法
曰唐韓愈李翺權德輿孫逖本朝楊億皆謚文太
師固宜以文謚吏持衆議白太常官長有曰文則
信然不可易也然公平生好諌爭當加獻爲文獻
無已則忠爲文忠衆相視曰其如何則又合議曰
文獻疊犯廟謚固不可忠亦太師之大節太師常
參天下政事進言　仁宗乞早下詔立皇子使有
明名定分以安人心及　英宗繼體　今上即皇
帝位兩預定策謀有安社稷功和𥙿内外周旋兩
宫間迄于　英宗之視政蓋太師天性正直心誠
洞達明白無所欺隠不肯曲意順俗以求自便安
好論列是非分别賢不肖不避人之怨誹狙疾亡
身履危以爲朝廷立事按謚法道德博聞曰文廉
方公正曰忠今加忠以麗文宜爲當衆以狀授清
臣爲謚議清臣曰不改於文而傅之以忠議者之
盡也清臣其敢不從遂謚文忠謹議
　　　　范忠宣公謚議　鄧　忠臣
伏惟太常寺定開府儀同三司范純仁謚議如前
議曰謚法云慮國忘家曰忠善聞周達曰宣古之
慮國忘家者固嘗有焉兼之善聞周達者蓋亦鮮
矣全是二美得之純仁太常旣易其名愽士又爲
之議移文覆訂屬于考巧忠臣桉純仁爲大臣之
子布被脫粟而不以爲非都上公之司衮衣繡裳
而不以爲泰要終原始考實求聲歷事五朝堅持
一節厚同宗之族猶葛纍之庇本根見慢上之人
如鷹鸇之逐鳥雀凡言責與官守皆諌行而計從
讜論嘉謀確乎其不拔令名廣譽闇然而日彰在
畎畮未嘗忘君思飢溺不獲由已作尚書解以進
如宋璟之爲元龜抗濮園議以聞如師丹之爲黃
耇臨公家之利知無不爲得小大之情矜而不喜
每思捐身而開䇿所願休兵而息民秪知扶危而
濟傾寧恤跋前而㚄後文有黃裳之吉而内美言
無白圭之玷而外華頃縁秉鈞適丁連茹方讒言
亂國而明蔡確之無實洎姦黨投名而謂大防之
可原當衆人莫敢言之時在偏州無所用之地義
形於色憤發至誠非止救當時正人端士之織羅
直欲戒後丗亂臣賊子之迷罔徇公忘已爲國惜
賢興言嗟嘆使人於邑父母之國有時而去股肱
之義於是或虧放之江湖忽如草芥紉蘭澤畔更
甚屈原之忠占鵩坐隅已分賈生之死惟天知善
惟君知臣適訪落之初年講圖舊之新政側席南
望而決浮雲之蔽擁節東歸而詠零雨其濛公望
益隆恩數彌渥法座想見其風采詔書相望於道
塗欲入覲則未能願養疾者益懇改元三日以不
起聞　天子於是震悼輟朝賻贈加等告其第開
府儀同三司之府表其墓賜丗濟忠直之碑人臣
哀滎無以尚此古學有訓阿衡詎專美乎商君違
不忘臧孫將有後於魯古之遺直今也則亡謚曰
忠宣於義爲允　皇朝文鑑卷第一百三十五
皇朝文鑑巻第一百三十六
　行狀
　　　馮侍講行狀　宋　祁
　　　張文定公行狀　宋　祁
　　　　馮侍講行狀　祁
馮元字道宗年六十三公之先始平人四代祖官
廣州唐末闗輔亂不敢歸而劉氏據南海僑㫁士
人故三世食其禄　太祖定廣公之禰本劉氏日
御國除始為王官授保章正老病免遂占數都内
公少嗜學保章君不欲公疇其業使從故僕射孫
宣公授五經大義又友博士崔頥正逮冠彊立博
覽外嗛嗛若不足中敏力甚自經典故訓祖襲師
承穿穴筳楹皆能駕其説浸弄翰爲詞章黙而有
沉鬱之思出入服襃衣習矩步如大賔祭鄉人化
其謹至以俚語諺之不妄交遊惟樂安孫質吳陸
參譙夏侯圭相友善三人皆直諒而材故號四友
家貧盛冬無薪燎夜輙市瓻酒與圭對經研搉一
再酌以自温或達旦不瞑　真宗大中祥符元年
由進士調臨江縣尉再朞罷㑹講員缺詔冬集吏
能明經得自言試可公徃應令時諫議大夫謝泌
領選精果有風鑒見公儒者嘻笑曰吾聞古治一
經至皓首生能盡善也邪對曰達者一以貫之可
矣謝竒其對因抉經義疑晦者廷問參詰公條陳
詳詣言簡氣愿謝抵掌嗟伏即日聞上授國子監
直講由是名震京師公卿大夫家爭欲屈公授道
者久之遷廷尉平又兼崇文院檢討其八年程覆
俊選公待詔殿中帝讀易至泰卦命説其義公既
道繇象云云因本君臣感㑹所以輔相財成者帝
恱賜五品服稍親近之禁中建龍圖閣庋藏祕冊
置學士待制等員為搢紳譽處時用尚書工部郎
中李虚已兵部員外郎李行簡待制是時公仕資
淺故以太子中允充直閣直閣葢由公始數召入
與二李賜清間説易盡上下經帝嘗稱公誦説通
而不泥言外自有餘趣非專門一經士也俄改三
品服天禧元年以諫議大夫假節使契丹還遷太
常丞兼判禮院吏部南曹先是　今上在儲闈帝
欲得肅艾長者使之勸學訪於宰相時太尉文正
公以公對或者謂公言差少罷不用更用博陵
崔遵度四年遵度卒帝即擢公左正言兼太子右
諭德代其任它職如舊初文正聞公名而未之職
一日召至第先使諸子質經義密視其人淹粹亮
恪乃自見之授其老子它日令詣府與執政衆試
已而為帝言數矣故公之顯文正力焉公由孤生
挾儒術進出入十餘年鋗玉華緌與諸儒獻歌頌
數得進見　兩宫所以襃禮賜予尤渥便蕃光明
為時宗國器當世休之　今上嗣位改尚書工部
員外郎升為直學士兼侍講未幾孫宣公亦入露
門執經遞進公得孫同列以為寵孫得公亦自以
知人為多兩人提衡諷道上益嚮學俄兼㑹靈觀
副使知通進銀臺司兼門下封駮事天聖元年判
登聞檢院明年判國子監三年改禮部郎中五年
同知貢舉時天下階計參陪公恊力程綜片善必
録雖鉤捶臬平不計其公未幾正為學士當是時
天子念先帝盛烈裁績信書為一王言故貳卿中
山劉公筠今資政殿學士常山宋公綬丞相頴川
陳公同領史事而已丞相為開封府浩穰劇三輔
乃罷史官諸公亟以公請詔從之書閲兩朝論次
筆削者衆至是襃懲謹嚴近古風烈矣其十一月
燎祭南郊為鹵簿使七年召入翰林為學士凡三
禁職皆天下選而公兼有且優為之又判尚書都
省俄為三班院嵗餘改吏部郎中八年以國書成
進諫議大夫充史館修撰九年為吏部流内銓兼
羣牧使明道元年十月既考室謝享宗廟又為鹵
簿使以赦令例遷給事中明年耕耤田使任如廟
禮俄為莊獻莊懿二太后園陵鹵簿使前此莊懿
之未祔也塴都城右郊公嘗假鴻臚䕶其葬及梓
宫之遷斥上沮溼近戚詆公監視亡狀十月解翰
林學士及侍講二職出守河陽辭得見上但頓首
引咎自請治郡滿三年奉計以報㑹太學官屬叩
丞相府上書留公柄臣悔欲弗遣公固願行到部
以清靜稱不作條教今左僕射王沂公自洛師入
覲為上言馮某東朝雋老不宜以纎芥棄外上亦
意合即日馳傳詔公景祐二年春二月至日自河
陽改禮部侍郎兼翰林侍講學士兼知審官院復
判太常禮院國子監公既還朝自以羽翼舊人身
託勸講宜出入諷議不苟黙而已乃獻金華五箴
弼違告猷詞兼婉切上納其戒優詔答之㑹上留
意雅樂閔經文殘缺規創大典夏四月詔公領修
樂書俄復為南郊鹵簿使管祥源觀事明年七月
書成上號其書為景祐廣樂記特遷戸部賞勞也
公素有蹠盭不堪趨拜四年春病寖劇告未滿三
月㑹小瘳公自力造朝未幾病復甚氣上遻害言
語後四月戊戌終于正寢上聞訃震悼以本曹尚
書告其柩賻錢三十萬絹百匹醪米牢具稱之愍
賵之所以優加君臣之際深矣公之配夫人周氏
封臨汝郡無息以兄之子大理評事譓為嗣公殁
夫人命譓以衰　絰即次於殯東㑹詔到門問公
親屬夫人即表公遺命詔可擢譓衛尉寺丞譓子
二人釋褐並為將作監主簿䘏孤厚忠之恩乃如
是是其德已侈大哉公自禠巾至捐館進階及勲
各六詔爵五封户五加而再實其食如今署焉志
閑素恬於仕進無表襮之飾雖當路諸公率賀弔
一與衆徃異時不造也門無雜賔惟經生朔望承
問及搢紳道義交數人而已接士以禮雖新進後
世與之均終日談便便惟謹無戲言墮色是以受
詔八主戎客於都亭館由慎恪以得之不呼僧及
道士嘗執親喪自括髮至祥練皆桉禮變服未始
為世之所為齋薦者惟卒哭後遇祭日與數門生
誦説孝經而已罕語浮屠氏亦不誦言排訾之熏
蒿禳􁎐可以動氣𦦨者皆不動近不問家産增損
晝治官事夜還讀書􁂎御亦簡其面故能多識博
練自臺閣文書故新品式叢夥紛厖有所咨訪者
咸能記之太學禁閣容巨三局閲二十年仍其任
本不愆不忘故也尤精易及揚雄方部學𥘉公七
歳母夫人令授易是夕夢公吞紺蓮夫人旦而撫
公曰兒善讀此後必貴顯　真宗果以識抜晚年
愈刻志率三日一讀又欲爲子雲諸首作章句且
患宋衷陸績范叔明宋惟幹漫漶舛馳思盡黜之
最後得唐王涯註以爲差近先作釋文一篇欲遂
因王說而補正之亦終不果公嘗預註　先帝集
同修鹵簿記校後漢志孟子及律并義䟽采獲是
正多得其真同修玉牒分撰國朝㑹要未克就生
平著述無編次家人搜攟得數百篇清緻平粹及
在禁署益爾雅務為温純而采加焉居三城作詩
百餘章推已指物曠而不怨有雅人餘風性寛厚
多恕當官下未嘗以罪平鐫吏吏亦畏其明而安
其仁樂道人之善好與人為善無議事不肯自意
出大者薦之二府小者與其屬聮請類多不可紀
公一無建白者其逺名若此然内剛有守不流於
衆初善音者取上黨黍縱累為尺因裁十二律以
獻遂改大樂鍾石以合其私老師宿工者首䑕不
敢議後有建言其非者上未有以決遣中人即太
常下舍問公新樂以縱黍定尺寧有非邪公即擿
班固律曆志唐令兩説付中人因對古者横黍度
寸今以縱亂横其法非是中人馳入明日上坐邇
英閤語公曰尚考正大樂患其寖髙而急今也下
而緩二者不得其中失在律卿言是矣因出横黍
新尺示羣臣比縱尺差二寸一分而弱以校衡斗
皆不讎當是時微公言幾無發其繆者假有之果
且不能取信於上傳曰仁人之言固博而利歟公
前殁三日屬于一二僚執曰吾仕願素足今無一
私以干縣官惟是窀穸累諸君已而得遺禮之文
諄諄納忠訖無它語用是中外尤痛惜之公友隴
西李公淑敇故吏相譓以終事嗚呼公有佐王之
材不自顯雖持囊珥筆在省户為名命訓辭所出
裁十二三使公當其時而稍自崖異不難於進益發
素藴幸而十四五且次入衡弼不為婆娑連蹇如
今章章矣雖然命有屈於公公無不慊於道使素
㮣清埃奮厲無窮薄夫(嫌諱/光宗)夸夫懼百世之後呻
簡想風者以輩魯臧文仲漢賈誼董仲舒彼此相
易寧有失得間耶某曩以冑筵儀蕝刋綴音典皆
為公屬及此緒訓又參聞之故公治行之全頗獲
詳究今日月有期矣官在三品法當得謚謹用第
述上於有司節譓受名請遵故實謹狀
　　　　張文定公行狀　宋　祁
張詠字復之年七十惟公稟尊嚴之氣凝隱正之
量粤在羈貫不偕兒曹嶷然志嚮髙自標置就外
傳即覽羣經書必味於義根學乃知於言選家貧
無以本業徃徃手䟽墳史每有屬綴輙据庭樹槁
枝而瞑苟不終篇未嘗就舍磚磥若多節黙表大
厦之材居然晚器弗示良工之朴太原王搏名知
人見公􁑔然異之獨謂公曰唐魏文公本生此鄉
故老有言後五百年復出一佳士元精回復祭酒
當之矣公謝不敢當興國四年始遊鄴下與故上
谷冦公準推轂引重時屬鄉里命秀方國試言府
將雅欽公名議為舉首夙儒張覃者悃愊有行䟽
畧少文公即以檄謁府盛稱其長覃終得薦公為
之下彚茅有吉爵砥相先讓夷之風一變河朔明
年進士及第釋褐大理評事知鄂州崇陽尤厲風
迹大江之南民裕文弊囚以手而上下獄為人而
重輕公廉知其狀痛繩以法精力於職擿伏如神
洗其鍥薄鎮之忠厚吏樂其職多一笑而歸休民
恊攸居或減年而從役就改將作監丞著作佐郎
解秩授太子中允闗掌麟州軍事夏臺弗靖西戎
方强公繕起亭鄣精明烽火坐賛叔敖秉羽之䇿
多參嫖姚穿土之樂伐謀取勝西鄙以安端拱紀
元天田躬籍轉祕書丞明年充禮部考試官已事
復倅相州一懼之年始為親解百斤之續終以懇
辭乞董濮上市征以便迎養詔可其奏月餘召賜
五品服知浚儀縣俄為荆湖北路轉運使事不諉
上丗咨其清劾罷太守姦贓疲懦者十數人悉條
所部廢格於弊者百餘事稜威所振吏皆股弁察
廉使上其理狀璽書襃美三年遷太常爲郎中再
旬乗馹赴覲加錫金紫翌日遷虞部爲郎中再旬
授樞密直學士賜錢五十萬判銀臺承進司門下
封駁事兼三班院河東大將張永德小校犯法因
笞而死詔桉其罪公即封還制書白上曰永德爲
國牙爪居天下勁兵處若以一部曲摧辱主帥臣
恐有輕上之心不納因不關銀臺而下書譙讓未
幾果有營兵脅訟軍候者公復爭前事上輙優容
謝之㑹賊順縁間坤維搖亂偏師數萬皷行而西
太宗以為潢池弄赤子之兵荆棘生大軍之後疇
咨上輟崇簡守臣參豫武功蘇易簡白上曰某甫
可屬大事當一面若奉將威命降諭劇賊　陛下
髙枕永無西顧之憂矣乃命公知益州揆日占謝
賜白金一百四十斤鴻卿出郊不復内御子顔引
道初無辨嚴朝家方以大師未集留之半嵗公潜
簿所賜上還長府其秋遂詔赴部公終不復言至
道二年改兵部猶為郎中㑹丁新昌郡太夫人之
䘮恩詔奪服陽秋之義不以家事為辭禮經所執
亦推順變之人真考嗣曆邇臣均霈即拜諫議大
夫歸朝遷給事中户部使七旬拜御史丞咸平二
年知貢舉杜絶書謁時稱得人夏改工部侍郎知
杭州五年移京兆明年轉刑部復為樞密直學士
再知益州尋加吏部猶為侍郎景德三年罷歸領
三班登聞檢院奉朝請先時生瘍於腦至是弗損
家第賜告環中造適移狀言上酷請外藩尋知金
陵兼江南安撫使岱宗成禮改尚書左丞昇人以
秩滿願留即拜工部汾睢飲至又進禮部皆為尚
書疾劇還臺求訪髙手荐剡需頭之奏願遂角巾
之遊魏舒之先行後言人無知其去位平津之何
恙不已詔益勉於存神猗違半年必於得謝上不
獲已出公知陳州以大中祥符八年八月一日遂終
于理下享年七十嗚呼景命弗究宗工其萎知仁
均哀殱我何贖邦人改祠而為諱道路舉音以過
喪　真宗聞訃震嗟追贈尚書左僕射以天禧四
年十一月二十七日權窆於陳州宛丘縣孝悌鄉
謝村焉從宜也公始娶夫人唐氏卒繼室以太原
郡夫人王氏即河陽節度使顯之女允執婦道以
佐君子後公三年而殁子從質以父任累遷至衛
尉丞居公之喪一月以毁而夭女一人適故内相
王公禹偁子嘉祐母弟詵以公延賞今為虞部員
外郎孫四人曰約曰綜曰綽曰紳咸以忠厚世其
家公階至正奉大夫勲上柱國爵開國公食封三
千七百户實户四百其大較也公姿宇爽邁謀謨
沉敏道架俗表氣籠霄極任節俠已然諾不窕不
槬如玉如瑩脩詞立誠愽見强志蔀書兼兩賔葢
成隂佐郡被邊遭時右武入螘封而試馬回䇿若
縈張貍步以射侯捨矢如破緫物纎密絶人逺甚
及夫司封駁則詳言粹儀有任隗之沈正緫臺憲
則摧姦觸佞有傅諴之剛簡治益部也宿師屯結
縣官乏食掾史搏手狂狡啓心公乃賤售盆鹽翔
貴囷米貿遷鍾豆諷告鄉縣民或妄言沮公公斬
之以徇自是見糧大集戰士倍氣矣自不逞挻亂
重城晏閉主帥王繼恩上官正頓師入保埋根不
進坐失脱免之拒居若賈胡之留公以為將不親
行衆不可使乃勸正自當一隊以賈羣勇正許諾
行有日矣公慮其不進於是椎牛宿帳具出餞之
禮中坐酒酣親舉屬軍尉曰爾曹俱有親弱在東
䝉國恩厚恐無以塞責此行當直擣㓂壘盡其噍
類平定之日東向以報目見朝廷舉萬年之觴豈
不快耶若猶老師逸囚疲民曠日即此地還為汝
死處也正由此車行罙入詭道兼進殊死鏖戰盡
俘凱旋公乃出車勞勤摐金大㑹以次論獲先命
行賞皆伏公氣決不敢迎視繼恩帳下卒縋城夜
逸吏執以告公惡與繼恩不叶即命縶投眢井一
府無知者先時劫掠之際誣染尤衆脅從有狀歸
訴無階各保營壁共懷猜貳公以為鹿不擇隂既
亡生路虫入其腹懼益厲階亟下符移鐫説魁宿
宥其枝黨縱歸田里譬以大恩訖無敢桀及再任
也屬六羸南牧靈旗薄伐公慮逺夷為變欲出意
以勝之因取盜賊之尤無狀者磔死於市凜然人
望遂臻靖嘉每吏牘便文久不得判公率爾署決
人皆厭伏罰既值罪案無廋情蜀中喜事者論次
其詞緫為誡民集鏤墨傳布雖張敞之為京兆時
時越法縱舍黄覇之守頴川人人咸知上意無以
過之牧餘杭也遘民薦飢方蜡不啓稻蟹無種原
田若藝民挾鹽利以冒公禁者日數百軰公一切
笞遣不徇彛法邏戍人啟曰法亂如是人將安禁
公勞之曰餘杭十萬户飢者七八弗挾鹽利無復
生意若暴禁之彼將圜視衡擊以擾居者則為旤
大矣爾曹第忍之竢其嵗定則太守復以三尺律
從事矣是年雖歉人無叛命者冨家子與婿分財
不恊詣府廷辯壻曰彼先子有治命壻七子三因
出遺札子不能舉其契公索酒酹地曰彼父智人
也當死之日子方沖孺託養於壻苟子有七分之
約則亦死於壻手矣今當七分歸子三分歸壻於
是二人號慟以為神明公之操決率是類也原其
遇　二聖也以功名自任故力與命偕顯入座也
以方格見信故言與行危本乎直清貫以忠恕無
乞靈徼福無人非鬼責履重剛不險臨大節不奪
葵藿弗採於猛獸山川寧捨於騂角若夫安世之
恨謝公歸之滅私大有之文明小雅之愷悌公皆
兼有其美惜其未極柄用遽愆腠理上欲爲相者
數矣天之不憗也悲夫公雅好著文深切驚邁以
不偶俗尚自號乖崖公尤善詩筆必覈情理故重
次薛能詩序之曰放言既竒意在言外議者以公
自道也生平論著仲氏詵集之成十卷以行於代
内外歸之日無搯膺之妾無雜弔之賔終齊事而
乃瞑取禪書而頌德漢廷諸老恨王駿之不侯天
下之人為隴西而流涕斯非遺愛遺直立功立言
之極歟敢撫令猷以須史闕謹狀
皇朝文鑑巻第一百三十六
皇朝文鑑巻第一百三十七
　行狀
　　　司馬温公行狀　蘇　軾
　　　　司馬温公行狀　蘇　軾
曾祖政贈太子太保曾祖母薛氏贈温國太夫人
祖炫試祕書省校書郎知耀州冨平縣事贈太子
太傅祖母皇甫氏贈温國太夫人父池尚書吏部
郎中充天章閣待制贈太師追封温國公母聶氏
贈温國太夫人公諱光字君實其先河内人晉安
平獻王孚之後王之裔孫征東大將軍陽始葬今
陜州夏縣涑水鄉子孫因家焉自髙祖曾祖皆以
五代衰亂不仕冨平府君始舉進士没於縣令皆
以氣節聞於鄉里而天章公以文學行義事
真宗　仁宗為轉運使御史知雜事三司副使歷
知鳳翔河中同杭虢晉六州以清直仁厚聞於天
下號稱一時名臣公自兒童凛然如成人七嵗聞
講左氏春秋大愛之退為家人講即了其大義自
是手不釋書至不知飢渇寒暑年十五書無所不
通文詞醇深有西漢風天章公當任子次及公公
推與二從兄然後受補郊社齋郎再奏將作監主
簿年二十舉進士甲科改奉禮郎以天章公在杭
辭所遷官求簽書蘇州判官事以便親許之未上
丁太夫人憂未除丁天章公憂執喪累年毁瘠如
禮服除簽書武成軍判官事改大理評事為國子
直講遷本寺丞故相龐籍名知人始與天章公遊
見公而竒之及是為樞密副使薦公召試館閣校勘
同知太常禮院中官麥允言死詔以允言有軍功
特給鹵簿公言孔子不以名器假人繁纓以朝且
猶不可允言近習之臣非有元勲大勞而贈以三
公之官給以一品鹵簿其為繁纓不亦大乎故相
夏竦卒詔賜謚文正公言諡之美者極於文正竦
何人可以當此書再上改諡文莊遷殿中丞除史
館檢討修日曆改集賢校理龐籍為鄆州徙并州
皆辟公通判州事公感籍知已為盡力時趙元昊
始臣河東貧甚官苦貴糴而民疲於逺輸麟州窟
野河西多良田皆故漢地公私雜耕天聖中始禁
田河西者虜乃得稍蠶食其地俯窺麟州為河東
憂籍請公桉視公為畫五策宜因州中舊兵益禁
兵三千廂兵五百築二堡河西可使堡外三十里
虜不敢田則州西六十里無虜矣募民有能耕麟
州閑田者復其税役十五年能耕窟野河西者長
復之耕者必衆官雖無所得而糴自賤可以漸紓
河東之民籍移麟州如公言而兵官郭思勇且狂
夜開城門引千餘人渡河載酒食不為戰備遇敵
死之議者歸罪於籍罷節度使知青州公守闕三
上書乞獨坐其事不報籍初不以此望公而公深
以自咎籍既没升堂拜其妻如母撫其子如昆弟
時人兩賢之改太常博士祠部員外郎直祕閣判
吏部南曹遷開封府推官賜五品服交趾貢異獸
謂之麟公言真偽不可知使其真非自然而至不
足為瑞若偽為逺夷笑願厚賜其使而還其獸因
奏賦以諷遷度支員外郎判句院擢修起居注五
辤而後受判禮部有司奏六月朔日當食公言故
事食不滿分或京師不見皆賀臣以為日食四方
見京師不見天意人君為隂邪所蔽天下皆知而
朝廷獨不知其為災當益甚皆不當賀詔從之後
遂以為常遷起居舍人同知諌院蘇轍直言策入
第四等而考官以為不當收公言轍於同科四人
中言最切直有愛君憂國之心不可不收時宰相
亦以為當黜　仁宗不許曰求直言以直棄之天
下其謂朕何公遂與諫官王陶同上䟽願為宗廟
社稷自重卻罷燕飲安養神氣後宫嬪御進見有
度左右小臣賜予有節厚味腊毒無益奉養者皆
不宜數御上皆納之初至和三年　仁宗始不豫
國嗣未立天下寒心而不敢言惟諫官范鎮首發
其議公時為并州通判聞而繼之上䟽言禮太宗
無子則小宗為之後為之後者為之子也願
陛下擇宗室賢者使攝儲貳以待皇嗣之生退居
藩服不然則典宿衛尹京邑亦足以係天下之望
䟽三上其一留中其二付中書公又與鎮書此大
事不言則巳言一出豈可復反願公以死爭之於
是鎮言之益力及公爲諫官復上䟽且面言臣昔
爲并州通判所上三章願　陛下果斷而力行之
時　仁宗簡黙不言雖執政奏事首肯而已聞公
言沉思久之曰得非欲選宗室爲繼嗣者乎此忠
臣之言但人不敢及耳公曰臣言此自謂必死不
意　陛下開納上曰此何害古今皆有之因令公
以所言付中書公曰不可願　陛下自以意喻宰
相是日公復言江淮鹽事詣中書白之宰相韓琦
問公今日復何所言公黙計此大事不可不使琦
知思所以廣上意者即曰所言宗廟社稷大計也
琦喻意不復言後十餘日有㫖令公與御史裏行
陳洙同詳定行户利害洙與公屏語曰日者大饗
明堂韓公攝太尉洙為監祭公從容謂洙曰君與
司馬君實善君實近建言立嗣事恨不以所言送
中書欲發此義無自發之行户利害非所以煩公
也欲洙見公達此意爾時嘉祐六年閏八月也至
九月公復上䟽面言臣向者進説　陛下欣然無
難意謂即行矣今寂無所聞此必有小人言
陛下春秋鼎盛子孫當千億何遽為此不祥之事
小人無逺慮特欲倉猝之際援立其所厚善者爾
唐自文宗以後立嗣皆出於左右之意至有稱定
策國老門生天子者此禍豈可勝言哉上大感悟
曰送中書公至中書見琦等曰諸公不及今定議
異日夜半禁中出寸𥿄以某人為嗣天下莫敢違
琦等皆唯唯曰敢不盡力後月餘詔　英宗判宗
正寺固辤不就職明年遂立為皇太子稱疾不入
公復上䟽言凡人爭絲毫之利至相争奪今皇子辤
不貲之冨至三百餘日不受命其賢於人逺矣有
譏聞之足以知　陛下之聖能為天下得人然臣
聞父召無諾君命召不俟駕而行使者受命不受
辭皇子不當辭避使者不當徒反凡召皇子内臣
皆乞責降且以臣子大義責皇子宜必入　英宗
遂受命兖國公主下嫁李瑋以驕恣聞公上䟽言
太宗時姚坦為兖王翊善有過必諫左右教王詐
疾踰月　太宗召王乳母入問起居狀乳母曰王
無疾以姚坦故鬱鬱成疾爾　太宗怒曰王年少
不知為此汝軰教之杖乳母數十召坦慰勉之齊
國獻穆大長公主　太宗之子　真宗之妹
陛下之姑而謙恭率禮天下稱其賢願　陛下教
子以　太宗為法公主事夫以獻穆為法已而公
主不安於李氏詔瑋出知衛州公主入居禁中而
瑋母揚歸其兄璋散遣其家人公言　陛下追念
章懿太后故使瑋尚主今乃母子離析家事流落
陛下獨無雨露之感悽惻之心乎瑋既責降公主
亦不得無罪上感悟詔公主降封沂國待李氏恩
禮不衰判檢院權判國子監除知制誥力辭至八
九改授天章閣待制兼侍講賜三品服仍知諫院
上䟽言經略安撫使以便宜從事出於兵興權制
非永世法及將相大臣典州者多以貴倨自恃凌
忽轉運使使不得舉職朝廷務省事專行姑息之
政至於胥史讙譁而逐御史中丞輦官悖慢而退
宰相衛士凶逆而獄不窮姦澤加於舊軍人詈三
司使而法官以為非犯堦級於用法有疑其餘一
夫流言於道路而為之變法推恩者多矣皆陵遲之
漸不可以不正充媛董氏薨追贈婉儀又贈淑妃
輟朝成服百官奉慰定諡行冊禮葬給鹵薄公言
董氏秩本微病革之日方拜充媛古者婦人無諡
近制惟皇后有之鹵簿本以賞軍功未嘗施於婦
人惟唐平陽公主有舉兵佐髙祖定天下之功乃
得給至韋庶人始令妃主葬日皆給皷吹非令典
不足法時有司新定後宫封贈法皇后與妃皆贈
三代公言别嫌明微妃不當與后同袁盎引却慎
夫人坐正爲此爾天聖親郊太妃止贈二代而況
妃乎知嘉祐八年貢舉　仁宗崩　英宗以哀毁
致疾　慈聖光獻太后同聽政公首上䟽言
章獻明肅太后保佑　先帝進賢退姦有大功於
趙氏特以親用外戚小人故負謗天下今　太后
𥘉攝大政大臣忠厚如王曾清純如張知白剛正
如魯宗道質直如薛奎者當信用之鄙猥如馬季
良讒謟如羅崇勲者當踈逺之則天下服又上䟽
英宗言漢宣帝為昭帝後終不追尊衛太子史皇
孫光武起布衣得天下自以為元帝後亦不追尊
鉅鹿都尉南頓君惟哀安栢靈皆自旁親入繼大
統追尊其父祖天下非之願以為戒時公所得
仁宗遺賜珠金直百餘萬率同列三上章言國有
大憂中外窘乏不可專用乾興故事若遺賜不可
辭則宜許侍從以上進金錢佐山陵費不許公乃
以所得珠為諫院公使金錢以遺其舅氏義不藏
於家　英宗疾既平　皇太后還政公上䟽言治
身莫先於孝治國莫先於公其言切至皆母子閒
人所難言者時有司立法　皇太后有所取用有
司奏覆得御寶乃供公極論以為不可當直下合
同司移所屬立供如上所取已乃具數奏　太后
以防矯偽曹佾除使相兩府皆遷公言佾無功而
得使相　陛下以慰母心爾今兩府皆遷無名若
以還政為功則宿衛將帥内侍小臣必有覬望已
而都知任守忠等皆遷公復爭之因論守忠大姦
陛下為皇子非守忠意沮壊大策離間百端賴
先帝不聽及　陛下嗣位反覆革面交􁀌　兩宫
國之大賊人之巨蠧乞斬於都市以謝天下詔以
守忠為節度副使蘄州安置天下快之時有詔陜
西刺民兵號義勇公上䟽極論其害云康定慶曆
閒籍陜西民為鄉弓手已而刺為保捷指揮民被
其毒兵終不可用遇敵先北正兵隨之每致崩潰
縣官知其坐食無用汰遣歸農而惰遊之人不能
復反南畝强者為盜弱者轉死父老至今流涕也
今義勇何以異此章六上不從乞罷諌官不許王
廣淵除直集賢殿公言廣淵姦邪不可近昔漢景
帝為太子召上左右飲衛綰獨稱疾不行即帝位
待綰有加周世宗鎮澶淵張美為三司吏掌州之
錢榖世宗私有求假美悉力應之及即位薄其為
人不用今廣淵當　仁宗之世私自結於　陛下
豈忠臣哉願黜之以厲天下執政建言濮安懿王
德盛位隆宜有尊禮詔太常禮院與兩制議翰林
學士王珪等相顧不敢先公獨奮筆立議曰為之
後者為之子不敢復顧其私親今日所以崇奉濮
安懿王典禮宜一準先朝封贈期親尊屬故事髙
官大爵極其尊榮議成珪即敇吏以公手藁為案
至今存焉時中外訩訩御史吕誨傅堯俞范純仁
吕大防趙鼎趙瞻等皆爭之相繼降黜公上䟽乞留
之不可則乞與之皆貶初西戎遣使致祭而延州指
使髙宜押伴傲其使者侮其國主使者訴於朝廷
公與吕誨乞加宜罪不從明年西戎犯邊殺略吏
士趙滋為雄州專以猛悍治邊公亦論其不可至
是契丹之民有捕魚界河伐栁白溝之南者朝廷以
知雄州李中祐為不材選將伐之公言國家當戎
狄附順時好與之計較末節及其桀傲又從而姑
息之近者西戎之禍生於髙宜北狄之隙起於趙
滋朝廷方賢此二人故邊臣皆以生事為能今若
選將代中祐則來者必以滋為法而以中祐為戒
漸不可長宜敇邊吏疆場細故徐以文檄徃反若
輕以矢刃相加者坐之京師大水公上䟽論三事
皆盡言無所隱諱除龍圖閣直學士判流内銓改
右諫議大夫知治平四年貢舉　神宗即位首擢
公為翰林學士公力辭不許上面諭公古之君子
或學而不文或文而不學惟董仲舒揚雄兼之卿
有文學何辭焉公曰臣不能為四六上曰如兩漢
制詔可也公曰　本朝故事不可上曰卿能舉進
士取髙等而云不能四六何也公趨出上遣内臣
至閣門彊公受告拜而不受趣公入謝曰上坐以
待公公入至廷中以告置公懐中不得已乃受遂
為御史中丞初中丞王陶論宰相不押常朝班為
不臣宰相不從陶爭之力遂罷公既繼之言宰相
不押班細故也陶言之過然愛禮存羊則不可已
自頃宰相權重今陶復以言宰相罷則中丞不可
復為臣願俟宰相押班然後就職上曰可陶既出
知陳州謝章詆宰相不已執政議再貶陶公言陶
誠可罪然　陛下欲廣言語屈已受陶而宰相獨
不能容乎乃已公上䟽論修心之要三曰仁曰明
曰武治國之要三曰官人曰信賞曰必罰其說甚
備且曰臣昔爲諫官即以此六言獻　仁宗其後
以獻　英宗今以獻　陛下平生力學所得盡在
是矣公在　英宗時與吕誨同論　祖宗之制勾
當御藥院常用供奉官以下至内殿崇班則出近
歳居此位者皆暗理官資食其廩給非　祖宗大
意又故事年未五十不得爲内侍省押班今除張
茂則止四十八不可至是又言之因論髙居簡姦
邪乞加逺竄章五上上爲盡罷寄資内臣居簡亦
補外未幾復留陳承禮劉有方二人公復爭之又
言近者王中正徃陜西知涇州劉渙等謟事中正
而鄜延鈐轄吳舜臣違失其意已而渙等進擢舜
臣降黜權歸中正謗歸　陛下是去一居簡得一
居簡上手詔問公所從知公曰臣得之賔客非一
人言事之有無惟　陛下知之若無臣不敢避妄
言之罪萬一有之不可不察詔用宫邸直省官郭
昭選等四人為閤門祗候公言國初草創天步尚
艱故即位之始必以左右舊人為腹心耳目謂之
隨龍非平日法也閤門祗候在文臣為館職豈可
使厮役為之　英宗山陵公為儀仗使賜金五十
兩銀合三百兩三上章辭從之邊吏上言西戎步
將嵬名山欲以横山之衆取諒祚以降詔邊臣招
納其衆公上䟽極論以為名山之衆未必能制諒
祚幸而勝之滅一諒祚生一諒祚何利之有若其
不勝必引衆歸我不知何以待之臣恐朝廷不獨
失信於諒祚又將失信於名山矣若名山餘衆尚
多還北不可入南不受窮無所歸必將突據邊城
以救其命　陛下獨不見侯景之事乎上不聽遣
將种諤發兵迎之取綏州費六十萬萬西方用兵
葢自是始矣兼翰林侍讀學士登州有不成婚婦
謀殺其夫傷而不死者吏疑問即承知州事許遵
讞之有司當婦絞而詔貸之遵上議準律因犯殺
傷而自首者得免所因之罪婦當減二等不當絞
詔公與王安石議之安石是遵公言謀殺猶故殺
也皆一事不可分若謀為所因與殺為二則故與
殺亦可為二邪自宰相文彦博以下皆附公議然
卒用安石言至今天下非之權知審官院百官上
尊號公當答詔上䟽言　先帝親郊不受尊號天
下莫不稱頌末年有建言者國家與契丹有徃來
書信彼有尊號而我獨無以為深耻於是羣臣復
以非時上尊號昔漢文帝時單于自稱天地所生
日月所置匈奴大單于不聞文帝復為大名以加
之也願　陛下追用先帝本意不受此名上大恱
手詔答公非卿朕不聞此言善為答詞使中外曉
然知朕至誠非欺衆邀名者遂終身不復受尊號
執政以河朔災傷國用不足乞今嵗親郊兩府不
賜金帛送學士院取㫖公言兩府所賜以匹兩計
止二萬未足以救災宜自文臣兩省武臣宗室剌
史以上皆減半公與學士王珪王安石同對公言
救災節用宜自貴近始可聽兩府辭賜安石曰常
衮辭賜饌時議以為衮自知不能當辭位不當辭
禄且國用不足非當今之急務也公曰衮辭禄猶
賢於持禄固位者國用不足真急務安石言非是
安石曰不足者以未得善理財者故也公曰善理
財者不過頭㑹箕斂以盡民財民窮為盗非國之
福安石曰不然善理財者不加賦而上用足公曰
天下安有此理天地所生財貨百物止有此數不
在民則在官譬如雨澤夏澇則秋旱不加賦而上
用足不過設法隂奪民利其害甚於加賦此乃桑
洪羊欺漢武帝之言太史公書之以見武帝不明
爾至其末年盜賊蠭起幾至於亂若武帝不悔禍
昭帝不變法則漢幾亡爭議不已王珪進曰救災
節用宜自貴近始司馬光言是也然所費無幾恐
傷國體王安石言亦是惟　明主裁擇上曰朕意
與光同然姑以不允答之㑹安石當制遂引常衮
事責兩府兩府亦不復辭兼史館修撰上問公可為諫
官者公薦吕誨誨以天章閣待制知諫院詔公與
張茂則同相視二股河及土堤利害公用都水監
丞宋昌言策乞於二股之西置土堤約水東流若
東流日深北流自淺薪芻漸備乃塞其北放出御
河胡蘆河下流以紓恩冀深瀛以西之患時議者
多不同公於上前反覆諭難甚苦卒從之後皆如
公言賜詔奬諭王安石始爲政創立制置三司條
例司建爲青苖助役水利均輸之政置提舉官四
十餘貟行其法於天下謂之新法公上䟽逆陳其
利害曰後當如是行之十餘年無一不如公言者
天下傳誦以爲公眞宰相雖田夫野老皆號公司
馬相公而婦人孺子知其爲君實也邇英進讀至
蕭何曹參事公曰參不變何法得守成之道故孝
惠髙后時天下晏然衣食滋殖上曰漢常守蕭何
之法不變可乎公曰何獨漢也使三代之君常守
禹湯文武之法雖至今存可也武王克商曰乃反
商政政由舊然則雖周亦用商政也書曰無作聦
明亂舊章漢武帝用張湯言取髙帝法紛更之盜
賊半天下元帝改宣帝之政而漢始衰由此言之
祖宗之法不可變也後數日吕惠卿進講因言先
王之法有一年變者正月始和布法象魏是也有
五年一變者巡狩考制度是也有三十年一變者
刑罰世輕世重是也有百年不變者父慈子孝兄
友弟恭是也前日光言非是其意以諷朝廷且譏
臣爲條例司官爾上問公惠卿言何如公曰布法
象魏布舊法也何名爲變若四孟月朔屬民讀法
爲時變月變耶諸侯有變禮易樂者王巡守則誅
之王不自變也刑新國用輕典亂國用重典平國
用中典是爲世輕世重非變也且治天下譬如居
室弊則修之非大壊不更造也大壞而更造非得
良匠美材不成今二者皆無有臣恐風雨之不庇
也公卿侍從皆在此願　陛下問之三司使掌天
下財不才而黜可也不可使兩府侵其事今爲制
置三司條例司何也宰相以道佐人主安用例苟
用例而已則胥史足矣今為看詳中書條例司何
也惠卿不能對則詆公曰光為侍從何不言言而
不從何不去公作而答曰是臣之罪也上曰相與
論是非爾何至是講畢賜坐户外將出上命徙坐
户内左右皆避去上曰朝廷每更一事舉朝訩訩
何也王珪曰臣䟽賤在闕門之外朝廷之事不能
盡知借使聞之道路又不知其虚實也上曰聞則言
之公曰青苖出息平民為之尚能以蠶食下户至
飢寒流離況縣官法度之威乎惠卿曰青苖法願
取則與之不願不彊也公曰愚民知取債之利不
知還債之害非獨縣官不彊冨民亦不彊也臣聞
作法於凉其弊猶貪作法於貪弊將若之何昔
太宗平河東立和糴法時米斗十餘錢草束八錢
民樂與官爲市其後物貴而和糴不解遂爲河東
世世患臣恐異日之青苖猶可東之和糴也上曰
陜西行之久矣民不以爲病公曰臣陜西人也見
其病不見其利朝廷初不許也而有司尚能以病
民況立法許之乎上曰坐倉糴米何如坐者皆起
曰不便上已罷之幸甚上曰未罷也公曰京師有
七年之儲而錢常乏若坐倉錢益乏米益陳柰何
惠卿曰坐倉得米百萬斛則省東南百萬之漕以
其錢供京師何患無錢公曰東南錢荒而米狼戾
今不糴米而漕錢棄其有餘取其所無農末皆病
矣侍講吳申起曰光言至論也公曰此皆細事不
足煩人主但當擇人而任之有功則賞有罪則罰
此則　陛下職也上曰然文王罔攸兼于庶言庶
獄庶㥀惟有司之牧夫公趨出上曰卿得無以惠
卿之言不樂乎公曰不敢韓琦上䟽論青苖之害
上感悟欲罷其法安石稱疾求去㑹拜公樞密副
使公上章力辭至六七曰上誠能罷制置條例司
追還提舉官不行青苖助役等法雖不用臣臣受
賜多矣不然終不敢受命上遣人謂公樞密兵事
也官各有職不當以他事為辭公言臣未受命則
猶侍從也於事無不可言者安石起視事青苖法
卒不罷公亦卒不受命則以書喻安石三徃返開
喻苦至猶幸安石之聽而改也且曰巧言令色鮮
矣仁彼忠信之士於今當路時雖齟齬可憎後必
徐得其力謟䛕之人於今誠有順適之快一旦失
勢必有賣公自售者意謂吕惠卿對賔客輙指言
之曰覆王氏者必惠卿也小人本以利合勢傾利
移何所不至其後六年而惠卿叛安石上書告其
罪苟可以覆王氏者靡不為也由是天下服公先
知公求補外上猶欲用公公不可以端明殿學
士出知永興軍朝辤進對猶乞免本路青苖助役
宣撫使下令分義勇四畨欲以更戍邊選諸軍驍
勇募閭里惡少為竒兵調民為乾糧皺飯雖内郡
不被邊皆修城池樓㯭如邊郡且遣兵就糧長安
河中邠三輔騷然公上䟽極言方凶嵗公私困弊
不可舉事而永興一路城池樓㯭皆不急乾糧皺
飯昔常造後無用腐棄之宣撫司令臣皆未敢從
若乏軍興臣坐之於是一路獨得免頃之詔移知
許州不赴遂乞判西京留司御史臺以歸自是絶
口不論事以祀明堂恩加上柱國至熈寧七年上
以天下旱蝗詔求直言公讀詔泣下欲黙不忍乃
復陳六事一青苖二免役三市易四邊事五保甲
六水利此尤病民也宜先罷又以書責宰相吳充
天子仁聖如此而公不言何也元豐五年公忽得
語澀疾自疑當中風乃豫作遺表大略如六事加
詳盡感㮣親書緘封置臥内且死當以授所善范
純仁范祖禹使上之凡居洛十五年再任留司御
史臺四任提舉崇福宫官制行改太中大夫加資
政殿學士　神宗崩公赴闕臨衛士見公入皆以
手加額曰此司馬相公也民遮道呼曰公無歸洛
留相天子活百姓所在數千人聚觀之公懼㑹放
辭謝遂徑歸洛　太皇太后聞之詰問主者遣使
勞公問所當先者公言近嵗士大夫以言為諱閭
閻愁苦於下而上不知明主憂勤於上而下無所
訴此罪在羣臣而愚民無知歸怨　先帝宜下詔
首開言路從之下詔榜朝堂而當時有不欲者於
詔語中設六事以禁切言者曰若隂有所懷犯非
其分或扇搖機事之重或迎合已行之令上以觀
望朝廷之意以僥倖希進下以眩感流俗之情以
干取虚譽若此者必罰無赦　太皇太后封詔草
以問公公曰此非求諫乃拒諫也人臣惟不言言
則入六事矣時太府少卿宋彭年水部員外郎王
諤皆應詔言事有欲借此二人以徵天下言者皆
以非職而言贖銅三十斤公具論其情且請改賜
詔書行之天下從之於是四方吏民言新法不便
者數千人公方草具所當行者而　太皇太后已
直旨散遣修京城役夫罷減皇城内覘者止御前
工作出近侍之無狀者三十餘人戒敕中外無敢
苛刻暴斂廢導洛司物貨場及民所養户馬寛保
馬限皆從中出大臣不與公上䟽謝當今急務
陛下略巳行之矣小臣稽慢罪當萬死詔除公知
陳州且過闕入見使者勞問相望於道至則拜門
下侍郎公力辭不許數賜手詔　先帝新棄天下
天子沖㓜此何時而君辭位耶公不敢復辭以覃
恩遷通議大夫初　神宗皇帝以英偉絶人之資
勵精求治凜凜乎漢宣帝唐太宗之上矣而宰相
王安石用心過當急於功利小人得乘間而入吕
惠卿之流以此得志後者慕之爭先相髙而天下
病矣　先帝明聖獨覺其非出安石金陵天下欣
然意法必變雖安石亦自悔恨其去而復用也欲
稍自改而惠卿之流恐法變身危持之不肯改然
先帝終疑之遂退安石八年不復召而惠卿亦再
逐不用元豐之末天下多故及　二聖嗣位日夜
引領以觀新政而進説者以為三年無改於父之
道欲稍損其甚者毛舉數事以塞人言公慨然爭
之曰先帝之法其善者雖百世不可變也若安石
惠卿等所建為天下害非　先帝本意者改之當
如救焚拯溺猶恐不及昔漢文帝除肉刑斬右趾
者棄市笞五百者多死景帝元年即改之武帝作
鹽鐵榷酤均輸等法昭帝罷之唐代宗縱宦官公
求賂遺置客省拘滯四方之人德宗立未三月罷
之德宗晚年為宫市五坊小兒暴横鹽鐵月進羨
餘順宗即位罷之當時恱服後世稱頌未有或非
之者也況􁕁太皇太后以母改子非子改父衆議
乃定公以為治亂之機在於用人邪正一分則消
長之勢自定每論事必以人物為先凡所進退皆
天下所謂當然者然後朝廷清明人主始得聞天
下利害之實遂罷保甲團教依義勇法嵗一閲保
馬不復買見在者還監牧給諸軍廢市易法所儲
物皆鬻之不取息而民所欠錢皆除其息京東鑄
鐡錢河北江西福建湖南鹽及福建茶法皆復其舊
獨川陜茶以邊用未即罷遣使相視去其甚者户
部左右曹錢榖皆領之尚書凡昔之三司使事有
散隷五曹及寺監者皆歸户部使尚書周知其數
量入以為出於是天下釋然曰此先帝本意也非
吾君之子不能行吾君之意時獨免役青苖將官
之法猶在而西戎之議未決也山陵畢遷公正議
大夫公自以不與顧命不敢當詔不許元祐元年
正月公始得疾詔公與尚書左丞吕公著朝㑹與
執政異班再拜而已不舞蹈公疾益甚歎曰四患
未除吾死不瞑目矣乃力疾上䟽論免役五害乞
直降敕罷之率用熈寧以前法有未便州縣監司
節級以聞為一路一州一縣法詔即日行之又論
西戎大略以和戎為便用兵為非時異議者甚衆
公持之益堅其後太師文彦博議與公合衆不能
奪又論將官之害詔諸將兵皆隷州縣軍政委守
令通決之又乞廢提舉常平司以其事歸之轉運
使及提㸃刑獄公謂監司多新進少年務爲刻急
天下病之乞自太中大夫待制以上於郡守中舉
轉運使提㸃刑獄於通判中舉轉運判官又以文
學德行吏事武略等爲十科求天下遺才命文臣
陞朝以上嵗舉經明行修一人以爲進士髙選皆
從之拜左僕射疾稍間將起視事詔免朝覲許以
肩輿三日一入都堂或門下尚書省公不敢當曰
不見君不可以視事詔公肩輿至内東門子康扶
入對小殿且曰毋拜公惶恐入對延和殿再拜遂
罷青苖錢專行常平糶糴法以嵗上中下熟爲三
等榖賤及下等則增價糴貴及上等則減價糶惟
中則否及下等而不糴及上等而不糶皆坐之時
二聖恭儉慈孝視民如傷虚已以聽公公知無不為
以身任天下之責數月復病以九月丙辰朔薨于
西府享年六十八　太皇太后聞之慟　上亦感
涕不已時方躬祀明堂禮成不賀　二聖皆臨其
喪哭之哀甚輟視朝贈太師温國公禭以一品禮
服賻銀三千兩絹四千匹賜龍腦水銀以斂命户
部侍郎趙瞻入内内侍省押班馮宗道䕶其喪歸
葬夏縣官其親族十人公忠信孝友恭儉正直出
於天性自少及老語未嘗妄其好學如飢之嗜食
於財利紛華如惡惡臰誠心自然天下信之退居
於洛徃來陜郊陜洛閒皆化其德師其學法其儉
有不善曰君實得無知之乎博學無所不通音樂
律歷天文書數皆極其妙晚節尤好禮為冠婚喪
祭法適古今之宜不喜釋老曰其微言不能出吾
書其誕吾不信不事生産買第洛中僅庇風雨有
田三頃喪其夫人質田以葬惡衣菲食以終其身
自以遭遇聖明言聽計從以身徇天下躬親庶務
不舍晝夜賔客見其體羸曰諸葛孔明二十罰以
上皆親之以此致疾公不可以不戒公曰死生命
也為之益力病革諄諄不復自覺如夢中語然皆
朝廷天下事也既没其家得遺奏八紙上之皆手
札論當世要務京師民畫其像刻印鬻之家置一
本飲食必祝焉四方皆遣人購之京師時畫工有
致冨者有文集八十巻資治通鑑二百九十四巻
考異三十巻歷年圖七巻通歷八十巻稽古録二
十巻本朝百官公卿表六巻翰林詞草三巻註古
文孝經一巻易説三巻註繫辭二巻註老子道德
論二巻集註太元經八巻大學中庸義一巻集註
揚子十三巻文中子傳一巻河外諮目三巻書儀
八巻家範四巻續詩話一巻遊山行記十二巻醫
問七篇其文如金玉榖帛藥石也必有適於用無
益之文未嘗一語及之初公患歷代史繁重學者
不能綜況於人主遂約戰國至秦二世如左氏體
為通志八巻以進　英宗恱之命公續其書置局
祕閣以其素所賢者劉攽劉恕范祖禹為屬官凡
十九年而成起周威烈王訖五代上下一千三百
六十二載其是非疑似之閒皆有辨論一事而數
説者必考合異同而歸之一作考異以志之
神宗尤重其書以爲賢於荀恱親爲製叙賜名資
治通鑑詔邇英讀其書賜頴邸舊書二千四百二
卷書成拜資政殿學士賜金帛甚厚娶張氏禮部
尚書存之女封清河郡夫人先公卒追封温國夫
人子三人童唐皆早亡康今爲祕書省校書郎孫
二人植栢皆承奉郎公歷事　四朝皆爲人主所
敬然　神宗知公最深公思有以報之常誦孟子
之言曰責難於君謂之恭陳善閉邪謂之敬謂吾
君不能謂之賊故雖議論違忤而　神宗識其意
待之愈厚及拜資政殿學士蓋有意復用公也夫
復用公者豈徒然哉將必行其所言公亦識其意
故為政之日自信而不疑嗚呼若　先帝可謂知
人矣其知之也深公可謂不負所知矣其報之也
大軾從公遊二十年知公平生為詳故録其大者
為行狀其餘非天下所以治亂安危者皆不載

皇朝文鑑巻第一百三十七
宋聖文鑑巻第一百三十八
　行狀
　　　程伯淳行狀　程　頥
　　　田明之行狀　劉　跋
　　　　程伯淳行狀　程　頤
曾祖希振皇任尚書虞部員外郎妣髙密縣君崔
氏祖遹皇贈開府儀同三司吏部尚書妣孝感縣
太君張氏長安縣太君張氏父珦見任太中大夫
致仕母夀安縣君侯氏先生名顥字伯淳姓程氏
其先曰喬伯為周大司馬封於程後遂以為氏先
生五世而上居中山之愽野髙祖贈太子少師諱
羽　太宗朝以輔翊功顯賜第於京師居再世曾祖
而下葬河南今為河南人先生生而神氣秀爽異
於常兒未能言叔祖母任氏太君抱之行不覺釵
墜後數日方求之先生以手指示隨其所指而徃
果得釵人皆驚異數嵗誦詩書彊記過人十嵗能
為詩賦十二三時羣居庠序中如老成人見者無
不愛重而户部侍郎彭公思永謝客至學舍一見
異之許妻以女踰冠中進士第調京兆府鄠縣主
簿令以其年少未知之民有借其兄宅以居者發
地中藏錢兄之子訴曰父所藏也令曰此無證佐
何以决之先生曰此易辨爾問兄之子曰爾父藏
錢幾何時矣曰四十年矣彼借宅居幾何時矣曰
二十年矣即遣吏取錢十千視之謂借宅者曰今
官所鑄錢不五六年　即遍天下此錢皆爾未藏
前數十年所鑄何也其人遂服令大竒之南山僧
舍有石佛嵗傳其首放光逺近男女聚觀晝夜雜
處為政者畏其神莫敢禁止先生始至詰其僧曰
吾聞石佛嵗現光有諸曰然戒曰俟復現必先白
吾職事不能徃當取其首就觀之自是不復有光
矣府境水害倉卒興役諸邑率皆狼狽惟先生所
部飲食苃舍無不安便時盛暑泄利大行死亡甚
衆獨鄠人無死者先生治役人不勞而事集常謂
人曰吾之董役乃治軍法也當路者欲薦之多問
所欲先生曰薦士當以才之所堪不當問所欲再
朞以避親罷再調江寧府上元縣主簿田税不均
比他邑尤甚盖近府美田為貴家冨室以厚價薄
其税而買之小民苟一時之利久則不勝其弊先
生為令畫法民不知擾而一邑大均其始冨者不便
多為浮論欲搖止其事既而無一人敢不服者後
諸路行均税法邑官不足益以他官經嵗歷時文
案山積而尚有訴不均者計其力比上元不啻千
百矣㑹令罷去先生攝邑事上元劇邑訴訟日不
下二百為政者疲於省覽奚暇及治道先生處之有
方不閲月民訟遂簡江南稻田　頼陂塘以溉盛
夏塘堤大决計非萬(千/一作)夫不可塞法當言之府
府禀於漕司然後計功調役非月餘不能興作先生
曰比如是苖槁矣民將何食救民獲罪所不辭也
遂發民塞之嵗則大熟江寧當水運之衝舟卒病
者則留之為營以處曰小營子嵗不下數百人至
者輙死先生察其由盖既留然後請於府給劵乃
得食比有司文具則困於飢已數日矣先生白漕
司給米貯營中至者與之食自是生全者太半措
置於纎微之間而人已受賜如此之比所至多矣
先生常云一命之士苟存心於愛物於人必有所
濟　仁宗登遐遺制官吏成服三日而除三日之
朝府尹率羣官將釋服先生進曰三日除服遺詔
所命莫敢違也請盡今日若朝而除之所服止二
日爾尹怒不從先生曰公自除之某非至夜不敢
釋也一府相視無敢除者茅山有龍池其龍如蝪
蜥而五色祥符中中使取二龍至中途中使奏一龍
飛空而去自昔嚴奉以爲神物先生嘗捕而脯之使
人不惑其始至邑見人持竿道旁以黏飛鳥取其竿
折之教之使勿爲及罷官艤舟郊外有數人共語自主
簿折黏竿鄉民子弟不敢畜禽鳥不嚴而令行大率
如此再朞就移澤州晉城令澤人淳厚尤服先生教
命民以事至邑者必告之以孝悌忠信入所以事
父兄出所以事長上度郷村逺近爲保伍使之力役
相助患難相恤而姦僞無所容凡孤煢殘廢者責之
親戚鄉黨使無失所行旅出於其塗者疾病皆有
所養諸鄉皆有校暇則親至召父老而與之語兒
童所讀書親為正句讀教者不善則為易置俗始
甚野不知為學先生擇子弟之秀者聚而教之去邑
纔十餘年而服儒服者葢數百人矣鄉民為社會
為立科條旌别善惡使有勸有耻邑幾萬室三年
之間無彊盜及闘死者秩滿代者且至吏夜叩門
稱有殺人者先生曰吾邑安有此誠有之必某村
某人也問之果然家人驚異問何以知之曰吾常
疑此人惡少之弗革者也河東財賦窘迫官所科
買嵗為民患雖至賤之物至官取之則其價翔踴
多者至數十倍先生常度所需使冨家預儲定其
價而出之冨室不失倍息而鄉民所費比常嵗十
不過二三民税常移近邊載徃則道逺就糴則價
髙先生擇冨民之可任者預使購粟邊郡所費大
省民力用舒縣庫有雜納錢數百千常借以補助
民力部使者至則告之曰此錢令自用而不敢私
請一切不問使者屢更無不從者先時民憚差役
役及則互相糾訴鄉鄰爲仇先生盡知民産厚薄
第其先後按籍而命之無有辭者河東義勇農隙
則教以武事然應文備數而已先生至晉城之民
遂為精兵晉俗尚焚屍雖孝子慈孫習以為安先
生教諭禁止民始信之而先生去後郡官有母死
者憚於逺致投諸烈火愚俗視俲先生之教遂廢
識者恨之先生為令視民如子欲辨事者或不持
牒徑至庭下陳其所以先生從容告語諄諄不倦
在邑三年百姓愛之如父母去之日哭聲震野用
薦者改著作佐郎尋以御史中丞吕公公著薦授
太子中允權監察御史裏行　神宗素知先生名
召對之日從容咨訪比二三見遂期以大用每將
退必曰頻求對來欲常相見爾一日論議甚久日
官報午正先生遽求退庭中中人相謂曰御史不
知上未食耶前後進説甚多大要以正心窒欲求
賢育材為先先生不飾辭辯獨以誠意感動人主
神宗嘗使推擇人材先生所薦者數十人而以父
表弟張載暨弟頥為首所上章䟽子姪不得窺其
藁嘗言人主當防未萌之欲　神宗俯身拱手曰
當為卿戒之及因論人才曰　陛下柰何輕天下
士　神宗曰朕何敢如是言之至于再三時王荆
公安石日益信用先生每進見必為　神宗陳君
道以至誠仁愛為本未嘗及功利　神宗始疑其
迃而禮貌不衰嘗極陳治道　神宗曰此堯舜之
事朕何敢當先生愀然曰陛下此言非天下之福
也荆公寖行其説先生意多不合事出必論列數
月之間章數十上尤極論者輔臣不同心小臣與
大計公論不行青苖取息賣祠部牒差提舉官多
非其人及不經封駮京東轉運司剥民希寵不加
黜責興利之臣日進尚德之風寖衰等十餘事荆
公與先生雖道不同而嘗謂先生忠信先生每與
論事心平氣和荆公多為之動而言路好直者必
欲力攻取勝由是與言者為敵矣先生言既不行
迃而禮貌不衰嘗極陳治道　神宗曰此堯舜之
事朕何敢當先生愀然曰陛下此言非天下之福
也荆公寖行其説先生意多不合事出必論列數
月之間章數十上尤極論者輔臣不同心小臣與
大計公論不行青苖取息賣祠部牒差提舉官多
非其人及不經封駮京東轉運司剥民希寵不加
黜責興利之臣日進尚德之風寖衰等十餘事荆
公與先生雖道不同而嘗謂先生忠信先生每與
論事心平氣和荆公多為之動而言路好直者必
欲力攻取勝由是與言者為敵矣先生言既不行
懇求外補　神宗猶重其去上章及面請至十數
不許遂闔門待罪　神宗將黜諸言者命執政除
先生監司差權發遣京西路提㸃刑獄復上章曰
臣言是願行之如其妄言當賜顯責請罪而獲遷
刑賞混矣累請得罷既而　神宗手批暴白同列
之罪獨於先生無責改差簽書鎮寧軍節度判官
事為守者嚴刻多忌通判而下莫敢與辨事始意
先生嘗任臺憲必不盡力職事而又慮其慢已既
而先生事之甚恭雖筦庫細務無不盡心事小未
安必與之辨遂無不從者相與甚歡屢平反重獄
得不死者葢前後以十數河清卒於法不他役時
中人程昉為外都水丞怙勢蔑視州郡欲盡取諸
埽兵治二股河先生以法拒之昉請於朝命以八
百人與之天方大寒昉肆其虐用衆逃而歸州官
晨集城門吏報河清兵潰歸將入城衆官相視畏
昉欲弗納先生曰此逃死自歸弗納必為亂昉有
言某自當之即親徃開門撫諭約歸休三日復役
衆歡呼而入具以事上聞得不復遣後昉奏事過
州見先生言甘而氣懾既而揚言於衆曰澶卒之
潰乃程中允誘之吾必訴於上同列以告先生笑
曰彼方憚我何能爾也果不敢言㑹曹村埽決時
先生方䕶小吳相去百里州帥劉公渙以事急告
先生一夜馳至帥俟於河橋先生謂帥曰曹村決
京師可虞臣子之分身可塞亦為之請盡以廂卒
見付事或不集公當親率禁兵以繼之帥義烈士
遂以本鎮印授先生曰君自用之先生得印不暇
入城省親徑走決堤諭士卒曰朝廷養爾軰正為
緩急爾爾知曹村決則注京城乎吾與爾曹以身
捍之衆皆感激自効論者皆以為勢不可塞徒勞
人爾先生命善泅者銜細繩以渡決口水方奔注
達者百一卒能引大索以濟衆兩岸並進晝夜不
息數日而合其將合也有大木自中流而下先生
顧謂衆曰得彼巨木横流入口則吾事濟矣語纔
巳木遂横衆以爲至誠所致其後曹村之下復決
遂久不塞數路困擾大爲朝廷憂人以爲使先生
在職安有是也郊祀霈恩先生曰吾罪滌矣可以
去矣遂求監局以便親養得罷歸自是醜正者競
揚避新法之說歳餘得監西京洛河竹木務薦者
言其未嘗敘年勞丐遷秩改太常丞　神宗猶念
先生㑹修三經義嘗語執政曰程某可用執政不
對又嘗有登對者自洛至問曰程某在彼否連言
佳士其後彗見翼軫間詔求直言先生應詔論朝
政極切還朝執政屢進擬　神宗皆不許既而手
批與府界知縣差知扶溝縣事先生詣執政復求
監當執政諭以上意不可改也數月右府同薦除
判武學新進者言其新法之初首為異論罷復舊
任先生為治專尚寛厚以教化為先雖若甚迂而
民實風動扶溝素多盜雖樂嵗彊盜不減十餘發
先生在官無彊盜者幾一年廣濟蔡河出縣境瀕
河不逞之民不復治生業專以脇取舟人物為事
嵗必焚舟十數以立威先生始至捕得一人使引
其類得數十人不復根治舊惡分地而處之使以
挽舟為業且察為惡者自是邑境無焚舟之患畿
邑田税重朝廷嵗常蠲除以為患澤然而良善之
民憚督責而先輸逋負獲除者皆頑民也先生為約
前料獲免者今必如期而足於是惠澤始均司農
建言天下輸役錢達戸四等而畿内獨止第三請
亦及第四先生力陳不可司農奏其議謂必獲罪
而　神宗是之畿邑皆得免先生為政常權糓價
不使至甚貴甚賤會大旱麥苖且枯先生教人掘
井以溉一井不過數工而所灌數畒闔境頼焉水
災民饑先生請發粟貸之隣邑亦請司農怒遣使
閲實使至鄰邑而令遽自陳糓且登無貸可也使
至謂先生盍亦自陳先生不肯使者遂言不當貸
先生力言民饑請貸不已遂得糓六千石饑者用
濟而司農益怒視貸籍户同等而所貸不等檄縣
杖主吏先生言濟飢當以口之衆寡不當以户之
髙下且令實為之非吏罪乃得已内侍都知王中
正巡閲保甲權寵至盛所至凌慢縣官諸邑供帳
競務華鮮以恱奉之主吏以請先生曰吾邑貧安
能效它邑且取於民法所禁也令有故青帳可用
之先生在邑嵗餘中正徃來境上卒不入隣邑有
冤訴府願得先生決之者前後五六有犯小盜者
先生謂曰汝能改行吾薄汝罪盜叩首願自新後
數月復穿窬捕吏及門盜告其妻曰我與太丞約
不復為盜今何面目見之耶遂自經官制改除奉
議郎朝廷遣官括牧地民田當没者千頃徃徃持
累世契劵以自明皆弗用諸邑已定而扶溝民獨
不服遂有朝㫖攺税作租不復加益及聽賣易如
私田民既倦於追呼又得不加賦乃皆服先生以
為不可括地官至謂先生曰民願服而君不許何
也先生曰民徒知今日不加賦而不知他日增租奪
田則失業無以生矣因為言仁厚之道其人感動
謝曰寧受責不敢違公遂去之他邑不踰月先生
罷去其人復至謂攝令曰程奉議去矣爾復何恃
而敢稽違朝㫖督責甚急數日而事集鄰邑民犯
盜繫縣獄而逸既又遇赦先生坐是以特㫖罷邑
人知先生且罷詣府及司農丐留者千數去之日
不使人知老稺數百追及境上攀挽號泣遣之不
去以親老求近鄉監局得監汝州酒税　今上嗣
位覃恩改承議郎先生雖小官賢士大夫視其進
退以卜興衰聖政方新賢德登進先生特為時望
所屬召為宗正寺丞未行以疾終元豐八年六月
十五日也享年五十有四士大夫識與不識莫不
哀傷為朝廷生民恨惜先生資禀既異而充養有
道純粹如精金温潤如良玉寛而有制和而不流
忠誠貫於金石孝悌通於神明視其色其接物也
如春陽之温聽其言其入人也如時雨之潤胷懷
洞然徹視無間測其藴則浩乎若滄溟之無際極
其德美言葢不足以形容先生行已内主於敬而
行之以恕見善若出諸已不欲弗施於人居廣居
而行大道言有物而動有常先生為學自十五六
時聞汝南周茂叔論道遂厭科舉之業慨然有求
道之志未知其要泛濫於諸家出入於老釋者幾
十年返求諸六經而後得之明於庶物察於人倫
知盡性至命必本於孝悌窮神知化由通於禮樂
辨異端似是之非開百代未明之惑秦漢而下未
有臻斯理也謂孟子没而聖學不傳以興起斯文
為已任其言曰道之不明異端害之也昔之害近
而易知今之害深而難辨昔之惑人也乗其迷暗
今之入人也因其髙明自謂之窮神知化而不足
以開物成務言爲無不周遍實則外於倫理窮深
極微而不可以入堯舜之道天下之學非淺陋固
滯則必入於此自道之不明也邪誕妖異之說競
起塗生民之耳目溺天下於汙濁雖髙才明智膠
於見聞醉生夢死不自覺也是皆正路之蓁蕪聖
門之蔽塞闢之而後可以入道先生進將覺斯人
退將明諸書不幸早世皆未及也其辨析精微稍
見於世者之所傳爾先生之門學者多矣先生之
言平易易知賢愚皆獲其益如羣飲於河各充其
量先生教人自致知至於知止誠意至於平天下
洒掃應對至於窮理盡性循循有序病世之學者
捨近而趍逺處下而闚髙所以輕自大而卒無得
也先生接物辨而不間感而能通教人而人易從
怒人而人不怨賢愚善惡咸得其心狡偽者獻其
誠暴慢者致其恭聞風者誠服覿德者心醉雖小
人以趍嚮之異顧於利害時見排斥退而省其私
未有不以先生為君子也先生為政治惡以寛處
煩而裕當法令繁密之際未嘗從衆為應文逃責
之事人皆病於拘礙而先生處之綽然衆憂以為甚
難而先生為之沛然雖當倉卒不動聲色方監司
競為嚴急之時其待先生率皆寛厚施設之際有
所頼焉先生所為綱條法度人可效而為也至其
道之而從動之而和不求物而物應未施信而民信
則人不可及彭夫人封仁和縣君嚴正有禮奉舅
以孝稱善睦其族先一年卒子曰端懿蔡州汝陽
縣主簿曰端本治進士業女適假承務郎朱純之
卜以今年十月乙酉葬于伊川先塋謹書家世行
業及歷官行事之大㮣以求誌於作者
　　　田明之行狀　劉　跂
曾祖永孚故不仕祖均故不仕考亮故贈左中散
大夫母永嘉縣太君王氏本貫河南府姓田氏諱
述古字明之田氏本居密州安丘家世儒者明之
蚤孤游學京師甫冠補太學生事安定胡先生為
弟子勤篤好問先生稱之娶尹師魯族家子河南
縣主簿仲甫之女遂徙家河南凡四　以鄉薦不
中第嘆曰得失命也乃慨然發憤隱居講誦積二
十餘年不復出　哲宗嗣位搜訪遺逸故孫温靖
公因居守西都以明之名聞詔除襄州司法参軍
明之曰老矣不任為吏然君命不敢辭乃即其家
廷拜受詔而不出仕孫公守鄭又奏以為州教授
特詔從其請居頃之河陽學官以嫌求對易命既
下故王公巖叟時守鄭奏謂述古以處士起今新
進後生援例徒非是且無以慰鄭學者詔又聽終
任未幾除太學正改宣德郎充廣親北宅教授秩
滿貧不能久留調簽書通利軍判官事轉通直郎
今上登極轉奉議郎元符三年十二月六日以疾
終享年七十夫人後五月亦卒子男處仁處訥處
厚處恭處約女嫁進士張安石太廟齋郎温萬石
明之為人淳靜簡易不為表襮􁔿中坦無留閡與
人交傾蓋不疑既久益親及其不合毅然去之莫
能奪於書無不闚惟易中庸論語孟子老子迺其
素所與申重復熟造其深㫖餘不甚錯意也邵先
生二程先生皆居洛陽明之從之游司馬温公居
相鄰因徒步造門問經史大義語不及他事范翰
林祖禹以編修資治通鑑日詣温公温公多召明之與
之俱邵程司馬公皆重望來者率巨公顯人門無
雜賔而明之獨以白士羈旅預其間合堂同席相
視莫逆語必殫竭未嘗少貶諸公以是敬愛之晚
嵗篤好易古今諸儒訓詁得失歷歷别白常稱曰
道言之必可行行之必可言今學者泥章句不知
妙在日用因自為註祁寒盛暑造次顛沛未嘗廢
巻與賔客言不事劇談惟論易則亹亹不倦日暮
客欲去而明之談益勝意益精明　所著書未就
客欲索其書上之朝明之遂不肯出友人張雲卿
以累舉恩當釋褐貧欲毋行明之出錢為助鄉人
爭之乃得去既去其妻與子俱病妻竟死家無一
錢明之日徃䕶視又辦䘮事事竟然後歸昌王薨
假北宅教授官氏撰次行狀以故事遺白金百兩
明之曰他人為文而我受其賜無是也使者屢及
門終不受通利並河一夕暴漲守將遽調急夫眀
之爭曰曷不視水勢今雖漲而平此將殺也吾民
不可徒擾已而果無事當官不苟亦不為已甚居
家廉儉衣不兼食不屬裕如也樂道自信以是終
身焉嗚呼可謂吉徳君子也夫將以建中靖國元
年某月葬于某所之原晉陵鄒浩以明之語謂劉
某曰我無稱於時然賢公卿大夫多知我今皆亡
晚乃得二人焉尚何恨獨謂吾子與浩耳今其葬
也其能無言邪其許諾居亡何其孤自洛抵汶上
持治命來赴果以文為請某外祖母尹夫人魯郡
著姓與河南之尹宗族也故於明之有葭莩之好
官於鄭又嘗同僚蓋知之詳熟於其來請謹敘次
爵里伐閲及其學行大畧以告鄒子為之銘庶幾
乎明之之意而二人者亦以是自致焉
皇朝文鑑巻第一百三十八
皇朝文鑑卷第一百三十九
　墓誌
　　　吳王李煜墓誌銘　徐　鉉
　　　穆夫人墓誌銘　柳　開
　　　徐文質墓誌銘　穆　脩
　　　种世衡墓誌銘　范　仲淹
　　　范純佑墓誌銘　冨　弼
　　　　呉王李煜墓誌銘　徐　鉉
盛德百世善繼者所以主其祀聖人無外善守者
不能固其存蓋運曆之所推亦古今之一貫其有
享蕃錫之寵保克終之美殊恩飾瓖懿範流光傳
之金石斯不誣矣王諱煜字重光隴西人也昔庭
堅賛九德伯陽恢至道皇天眷祐錫祚于唐祖文
宗武世有顯德載祀三百龜玉淪胥宗子維城蕃
衍萬國江淮之地獨奉長安故我顯祖用膺推戴
焜燿之烈載光舊吳二世承基克廣其業皇宋將
啓玄貺冥符有周開先　太祖歷試威德所及寰
宇將同故我舊邦祗畏天命貶大號以禀朔獻地
圖而請吏故得義動元后風行域中恩禮有加綏
懷不世魯用天王之禮自越常均􁊉存紀侯之國
曾何足貴王以世嫡嗣服以古道馭民欽若彛倫
率循先志奉烝嘗恭色養必以孝賔大臣事耇老
必以禮居處服御必以節言動施舍必以仁至於
荷全濟之恩謹藩國之度勤修九貢府無虚月祗
奉百役知無不為十五年間天眷彌渥然而果於
自信怠於周防西隣起釁南箕􁀌禍投杼致慈親
之惑乞火無里婦之辭始營因壘之師終後塗山
之㑹　太祖至仁之舉大賚為懐錄勤王之前効
恢焚謗之廣度位以上將爵為通侯待遇如初寵
錫斯厚　今上宣猷大麓敷惠萬方每侍論思常
存開釋及飛天在運麗澤推恩擢進上公之封仍
加掌武之秩侍從親禮勉諭優容方將度越等彛
登崇名數嗚呼閲川無捨景命不融太平興國三
年秋七月八日遘疾薨于京師里第享年四十有
二　皇上撫几興悼投瓜軫悲痛生之不逮俾殁
而加飾特詔輟朝三日贈太師追封吳王命中使
涖葬凡䘮祭所須皆從官給即其年冬十月日葬
于河南府某縣某鄉某里禮也夫人鄭國夫人周
氏勲舊之族是生邦媛肅雍之美流詠國風才實
女師言成閫則子左千牛衛大將軍某襟神俊茂
識度淹通孝悌自表於天資才略靡由於師訓日
出之學未易可量惟王天骨秀頴神氣清粹言動
有則容止可觀精究六經旁綜百氏常以為周孔
之道不可暫離經國化民發號施令造次於是始
終不渝酷好文辭多所述作一游一豫必頌宣尼
載笑載言不忘經義洞曉音律精别雅鄭窮先王
制作之意審風俗淳薄之原為文論之以續樂記
所著文集三十巻雜説百篇味其文知其道矣至於
弧矢之善筆札之工天縱多能必造精絶本以惻
隱之性仍好笁乾之教草木不殺禽魚咸遂賞人
之善常若不及掩人之過唯恐其聞以至法不勝
姦威不克愛以厭兵之俗當用武之世孔明罕應
變之略不成近功偃王躬仁義之行終於亡國道
有所在復何媿歟嗚呼哀哉二室南峙三川東注
瞻上陽之宫闕望北邙之雲樹旁寂寂兮逈野下
冥冥兮長暮寄不朽於金石庶有傳於竹素其銘
曰
天鑒九德錫我唐祚緜緜瓜瓞茫茫商土裔孫有
慶舊物重覩開國承家疆吳跨楚䘮亂孔棘我恤
疇依聖人既作我知所歸終日靡俟先天不違惟
藩惟輔永言固之道或汚隆時有險易蠅止于棘
虎遊於市明明大君寛仁以濟嘉爾前哲釋兹後
至亦覯亦見乃侯乃公沐浴玄澤徊翔景風如松
之茂如山之崇奈何不淑運極化窮舊國䟽封新
阡啓室人惎之謀卜云其吉龍章驥德蘭言玉質
邈爾何徃此焉終畢儼青葢兮裶裶驅素虬兮遲
遲即隧路兮徒返望君門兮永辭庶九原之可作
與緱嶺兮相期垂斯文於億載將樂石兮無虧
　　　　穆夫人墓誌銘　栁　開
漢開運元年開叔父諱承賛卒叔母穆年二十有
七婺居四十五年歳巳丑五月殁於家後七年葬
叔父墓中唐季我先人塋館陶縣北三十里周廣
順中始葬叔父大名府西南二十里村曰馮社開
近歳連上書天子哀之賜錢三十萬使葬先臣之
屬得華州進士王煥襄其事煥義者也恭恪弗懈
成開之心栁宫姓爲地法利坤艮自叔父墓東下
十七步我　皇考之墓又東下仲父諱承昫之墓
各以子位從之又東下叔父諱承陟之墓歩悉如
九數叔陟無嗣以季父諱承逺之墓同域焉故昭
義軍節度推官閔叔母長子也閔叔父卒始生次
子也趙氏故婦女也次病廢老於室開為兒時見
我烈考治家孝且嚴視叔母二子常先開與閏我
母萬年君愛猶已出勤勤儲儲常懼有闕乃叔母
至老我二兄至成人不類諸孤兒寡婦月旦望諸
叔母拜堂下畢即同上手抵靣聽奉我　皇考誡
告之曰人之家兄弟無不義盡因娶婦入門異姓
相聚爭長競短漸漬日聞偏愛私藏以至背戾分
門割户患若賊讎皆汝婦人所作男子有剛腸者
幾人能不為婦人言所役吾見多矣若等寧是乎
退即惴惴閉息恐然如有大誅責至死不敢道一
語為不孝事抵開輩頼之得全其家也如此鳴呼
君子正已直其言居上其善也家國治焉小人枉
已私為言居上不善也家國亂焉㫖哉君子也銘
曰　昔我叔之去世兮垂嚴誡之深辭指穆母而
告云兮惟夫婦之有儀伊生死之孰免兮於貞節
而勿虧代厚養以多屬兮家復貴而偶時寧不完
於安佚兮胡適彼而亡斯介如石之克鮮兮衆猶
草之離離母血涕以奉教兮哀心以自持畢考命
之惸孤兮終天地而弗移噫􁃣過此兮母曷為知
　　　　徐文質墓誌銘　穆　脩
進士徐孝山䘮其父執䘮之三日以其友張生道卿
所錄父事拜且泣復授之張生并繼以語俾來請曰
孝山未即殞生尚惟䘮事不可緩將卜葬以某日
期日且迫敢迹其實託銘於先生用刻而納之以光
永幽穸予既受而閲其始卒乃謂曰是葬也葢得其
禮矣比是今貴家冨族將葬其先必惑葬師説拘
以嵗月畏忌大至違禮過時久而不克葬者多矣生
能葬以其道正合士禮踰月之制此獨可尚又安得
拒請而勿銘也按君諱文質字處中其先祖父嘗寓
藉并土之文水逮君之考猶為晉人考生未齓而孤
見教育子季父氏既而復㑹朝廷以兵取太原太原
平大徙并民入處之京輔考於時與其族來至京師
遂家焉自是得遊太學為生徒治春秋經傳前後
四舉有司竟不及禄而終考始娶頴川陳氏女亡再
娶清河張氏生男子二人女子二人次子文蔚少卒
獨君為前室陳氏所生二女子今皆適京師良族由
君而下始為京師里人凡并人其俗剛厚而勤嗇能
而節損以立衣食諸來徙之户初雖貧極者居乆而
皆為富室矧其宿有齎者葢可知故考亦用是而
殖其家考之殁貽其規法於君君於此益為之善守
者也君嘗念陳氏早世又傷父之不逮故事後親
彌盡其力無何數年母張氏又終初君亦嘗授經於
儒官馬龜符有慕仕進心至悼親之繼䘮顧門中
時無彊子弟可任懼覆先人遺業則為不肖子因
刻力事生於家非時慶吊大事不出門如此者葢
有年天聖八年適五十忽得疾醫累月弗愈以是
年七月十七日卒於居君凡四娶室輙有䘮有四
男五女初室李氏無子長子孝山出次室李氏景
山德山皆未及娶五女子亦㓜在室孝山有諸弟
妹合族謀葬得其年八月之二十一日藏君於東
京之祥符縣開封鄉西韓村先墓之次以次室李
氏為合初李氏次苖氏李氏三室皆同穴而異棺
斯實禮也銘曰惟古之葬等殺異冝日月有數舉
無越斯末代不然惑於葬師隂陽拘忌率常過時
其孰警此伊徐氏子以時而葬順禮之軌既合既
祔有銘有紀如君之藏民亦鮮矣
　　　种世衡墓誌銘　范　仲淹
君諱世衡字仲平國之勞臣也不幸云亡其子泣
血請於予予嘗經略陜西知君最為詳懼遺其善
不可不從而書之初康定元年春夏戎犯延安我
師不利朝廷以堡障衆多有分兵之患其間逺
不足守者即命罷之㓂驕而貪益侵吾疆百姓
被其毒君時為大理丞任鄜州從事建言延安東
北二百里有故寛州請因其廢壘而興之以當㓂
衝左可致河東之粟右固延安之勢北可圖銀夏
之舊有是三利　朝廷從之以君董役事君贍勇
過人雖俯逼戎落曾不畏憚與兵民暴露數月且
戰且城然處險無泉議不可守鑿地百有五十尺
始至于石工徒拱手曰是不可井矣君曰過石而
下將無泉耶爾攻其石屑而出之凡一畚償爾百
金工復致其力過石數重泉果沛發飲甘而不耗
萬人歡呼曰神乎雖虜兵重圍吾無困渴之患矣
用是復作數井兵民馬牛皆大足自兹西陲堡障
患無泉者悉倣此大䝉利焉既而　朝廷署故寛
州為青澗城授君内殿承制知城事復就遷供備
庫副使旌其勞也塞下多屬羗向時漢官不能布恩
信羗皆持兩端君乃親入部落中勞問如家人意
多所周給常自解佩帶與其酋豪可語者有得虜
中事來告於我君方與客飲即取坐中金器以奬
之屬羗愛服皆願効死青澗東北一舍而逺距無
定河河之北有虜寨虜常濟河為患君屢使屬羗
擊之徃必破走前後取首級數百牛羊萬計未嘗
勞士卒也故功多而費寡建營田二千頃嵗取其
利募商賈使通其貨或先貸之本速其流轉嵗時
間其息十倍乃建白凡城中芻糧錢幣暨軍須城
守之具不煩外計一請自給一子專視士卒之疾
調其湯餌常戒以笞責期于必瘳士卒無不感泣
今翰林承㫖王公堯臣安撫陜西言君治狀上恱
降詔褒之曰邊臣若此朕復何憂二年就兼鄜延
路駐泊兵馬都監制置本路糧草遷洛苑副使慶
曆二年春予按巡環州患屬羗之多而素不為用
與夏戎潜連助為邊患乃召蕃官慕恩與諸族酋
長僅八百人犒于麾下與之衣物繒綵以恱其意
又采忠順者增銀帶馬紱以旌之然後諭以好惡
立約束而俾之遵向然悍猾之性久失其馭非智
者處之慮復為變時青澗既完人可循守乃請于
朝願易君理環朝廷方以青澗倚君又延帥上言
人重其去命予更擇之予謂夏戎日夜誘吾屬羗
羗愛其類益以外向非斯人親之不能革其心
朝廷始如其請君既至環安邊之利害大要在屬
羗難制懼合夏戎為暴發之患又地瘠榖貴屯師
為難聚粮則力屈損兵則勢危斯急病也君乃周行
境内入屬羗聚落撫以恩意如青澗焉有牛家族
首奴訛者屈彊自處未嘗出見官長聞君之聲始
來郊迎君戒曰吾詰朝行勞爾族奴訛曰諾是日
大雪三尺左右曰此羗兇詐嘗與髙使君繼嵩挑
戰又所處險惡氷雪非可前君曰吾方與諸羗樹
信其可失諸遂與士衆緣險而進奴訛初不之信
復㑹大雪謂君必不來方坦卧帳中已至蹙而起
之奴訛大驚曰我世居此山漢官無敢至者公了
不疑我耶乃與族衆拜伏諠呼曰今而後惟父所使
自是屬羗咸信於君有兀二族受夏戎僞署君遣人
招之不聽即使慕恩出兵誅之死者半歸者半盡以
其地暨牛羊賞諸有功其僣受僞署如兀二族者
百餘帳咸服慄請命納其所得文劵袍帶由是屬
羗無復敢貳君戒諸族各置其烽火夏戎時來抄
掠則舉烽相告衆必介馬而待之破賊者數四涇
原帥葛懷敏定川之敗戎馬入縱于渭予領慶州
蕃漢兵徃扼邠城又召君分授涇原君即時而赴
羗兵從者數千人屬羗爲吾用自此始君曰羗兵
既可用矣乃復教土人習弧矢以佐官軍吏民有
請某事辭某事者君咸使之射從其中否而與奪
之坐過失者亦用此得贖吏農工商無不樂射焉
繇是緣邊諸城獨環不求增兵不煩益糧而武力
自振夏戎聞屬羗不可誘土人皆善射烽火相望
無日不備乃不復以環為意前後經略使交薦君
之才能　朝廷益知可倚明年遷東染院使充環
慶路兵馬鈐轄仍領環州西南占原州之疆有明
珠滅臧康奴三種居屬羗之大素號彊梗在原為
孽寖及于環撫之很不我信伐之險不可入北有
二川交通于夏戎　朝廷患焉其二川之間有古
細腰城復之可斷其交路又明年予為宣撫使乃
諭君與原守蔣偕共幹其事君久悉利病即日起
兵㑹偕于細腰使甲士晝夜築之夏戎固忌此城
君遣人入虜中以計欵之兵遂不至又召明珠等
三族酋長犒撫之俾以禦冦彼既出其不意又亡
外援因而服從君之謀也君處細腰月餘逼以苦
寒城成而疾作慶曆五年正月七日甲子啟手足
神志不亂享年六十一葬于京兆萬年縣之神和
原君之先河南洛陽人也曾祖存啓河南夀安令
祖仁詡京兆長安令贈太常愽士父昭衍登進士
第累贈職方員外郎季父放字明逸初隱于終南
山君少孤依之服勤左右以力學稱明逸道髙德
純　太宗朝再詔以事親不起　真宗復加聘禮
起拜左司諫直昭文館累遷尚書工部侍郎大中
祥符五年君用工部䕃得將作監主簿五遷至太
子中舍初監秦州太平監以母老求養又監京兆
府渭橋倉卭州惠民監知涇之保定京兆之武功
涇陽三邑在武功毁滛祠崇夫子廟以來學者在
涇陽有里胥王知謙者姦利事露逃之逼郊禮乃
出君曰送府則㑹恩益以長惡從所坐杖脊于縣
庭而請待罪府君李公諮奏釋之自是豪黠莫不
歛手其嫉惡如此又邑有三白渠比年浚䟽用數
邑力主者非其才而勞逸弗等功利日削君使勤
墮齊其力故功倍貧富均其流故利廣至今民能
言之歷通判鎮戎軍環鳳二州鳳之守王䝉正託
章憲外姻以私于君復欲以賄汚君君正色不納
䝉正大怨之乃使人諭王知謙訟君䝉正内爲之
助獄成流竇州上親政量移汝州君之世材以一
官讓君乃除孟州司馬龍圖閣直學士李公絃雪
于朝授衛尉丞主隨州榷酤又禮部尚書宋公綬
工部侍郎狄公棐皆言君非辜改知䖍州贛縣君
辭得監京兆軍資庫以同鄜交辟改簽署同州判官
事又移鄜州因從軍延安乃有故寛州之請君少尚
氣節昆弟有欲析其家者君推資産與之惟取季
父圖書而已蒞官能摘惡庇民青澗與環人皆畫
君之像而享事之及終吏民暨屬羗酋長朝夕臨
柩前者數日朝廷深惜之賜三子恩君娶劉氏封
萬年縣君男八人長曰詁文雅純篤養志不仕有
叔祖明逸之風次曰診試將作監主簿曰詠同州
澄城尉曰諮郊社齋郎曰諤三班奉職皆有立訢
記誼三子尚㓜一女適西頭供奉官田守政君在
邊數年聚貨食教弧矢撫養士伍牢籠羗夷無賢
不肖皆稱之又出竒以濟幾事嘗遣諜者入虜中
凡半嵗間而虜誅握兵用事二三人諜者還言某
謀得行㑹君已没又天子方懷來故其績不顯銘
曰
嗚呼种君出于賢門吾志必立吾力是陳寧以剛
折果由直伸還自瘴海試于塞垣權以從事意其
出人捍虜之患乂邊之民夙夜乃職星霜厥身生
則有涯死冝不泯邊俗祀之子子孫孫
　　　　范純佑墓誌銘　冨　弼
僕天聖初始識范文正公於海陵未幾公遊文館
僕再舉進士來京師又見之公益厚我間或造其
門目公傍一童子方十嵗許神重氣逺如老成人僕
竊詢焉即公之長子也已能誦詩禮泛讀諸書為
文章籍籍有可稱者所與遊皆一時之俊時天下
庠序未甚興公典姑蘇首建郡學聘安定胡瑗為
先生瑗條立學規良密生徒數百多不率教公患
之君尚未冠輙白于庭入學齒諸生之末盡行其
規約久之人皆隨而不敢犯自是蘇之學遂為諸
郡倡寶元中西戎叛一方盡驚公連易闗陜官皆
不出兵間君侍行日與將卒錯處鈎微擿隱悉得
其良駑由是公任人無失而屢有功公帥環慶也
議城馬鋪寨寨偪賊境賊懼城成而扼其衝故常
冦撓之使我不得城君率兵馳據其地賊衆大至
且戰且督役數日而成一路恃以安人又知君材
武有足嘉者後公以讒罷知政事君亦逡巡於仕
進間從公之鄧暴得疾昏不省事廢卧許昌僕守
淮西過其家省之猶能感慨道忠義問僕之來公
耶私耶僕曰公曰公則可噫人一有疾已不能自
頋其形骸奚暇他䘏如君病昏身已棄而尚不忘
公忠豈非根乎至性第昏於事而性終不昧耶兹
尤異於人可貴重而不可學者病十九年卒于襄
邑弟純仁之官舍年四十九君英悟天得尚節行
事父母盡孝養未嘗去左右文正愛之甚日夕以
講求道義為樂亦不欲其逺去君雖文學自冨固
不肯應鄉里舉不得已以䕃授守將作監主簿亦
蹔為跂下司竹監非其好也即解去使君夀且
不病得施其所有於時良能美業其少諸君名
純佑字天成娶長葛李氏一男正臣守太常寺太
祝一女嫁故人子進士元殳早亡純仁謀歸葬河
南萬安山先壟之側行有日走京師來乞銘僕已
銘其父今又銘其子悲夫銘曰君之才之賢冝有
禄有年一命而畫不復遷病十九年不復痊今其
云亡報已騫英名不隱兮何足嘆
皇朝文鑑巻一百三十九
皇朝文鑑巻第一百四十
　墓誌
　　　孫明復墓誌銘　歐陽　脩
　　　黄夢昇墓誌銘　歐陽　脩
　　　尹師魯墓誌銘　歐陽　脩
　　　蘇子羙墓誌銘　歐陽　脩
　　　梅聖俞墓誌銘　歐陽　脩
　　　石守道墓誌銘　歐陽　脩
　　　蘇明允墓誌銘　歐陽　脩
　　　　孫明復墓誌銘　歐陽　脩
先生諱復字明復姓孫氏晉州平陽人也少舉進
士不中退居泰山之陽學春秋著尊王發微魯多
學者其尤賢而有道者石介自介而下皆以弟子
事之先生年愈四十家貧不娶李丞相廸將以其
弟之女妻之先生疑焉介與羣弟子進曰公卿不
下士久矣今丞相不以先生貧賤而欲託以子是
髙先生之行義也先生冝因以成丞相之賢名於
是乃許孔給事道輔爲人剛直嚴重不妄與人聞
先生之風就見之介執杖屨侍左右先生坐則立
升降拜則扶之及其徃謝也亦然魯人既素髙此
兩人由是始識師弟子之禮莫不歎嗟之而李丞
相孔給事亦以此見稱於士大夫其後介為學官
語于朝曰先生非隠者也欲仕而未得其方也慶曆
二年樞密副使范仲淹資政殿學士冨弼言其道
德經術宜在朝廷召拜校書郎國子監直講嘗召
見邇英閣説詩將以為侍講而嫉之者言其講説
多異先儒遂止七年徐州人孔直温以狂謀捕治索
其家得詩有先生姓名坐貶監䖍州商税徙泗州又
徙知河南府長水縣簽署應天府判官公事通判
陵州翰林學士趙㮣等十餘人上言孫某行為世
法經為人師不冝棄之逺方乃復為國子監直講
居三嵗以嘉祐六年七月某日以疾卒于家享年
六十有六官至殿中丞先生在太學時為大理評
事天子臨幸賜以緋衣銀魚及聞其喪惻然予其
家錢十萬而公卿大夫士友太學之諸生相與吊哭
賻治其喪於是以某年某月某日塟先生於鄆州
須城縣盧泉之北扈原先生治春秋不惑傳註不
為曲説以亂經其言簡易於諸侯大夫功罪以考
時之盛衰而推見王道之治亂得於經之本義為多
方其病時樞密使韓琦言之天子選書吏給紙筆
命其門人祖無擇就其家得其書十有五篇録之藏
于祕閣先生一子大年尚㓜銘曰　聖人既殁經
更焚逃藏脱亂僅傳存衆説乘之汨其原怪迃百
出雜偽真後生牽卑習前聞有欲患之寡攻羣徃
徃止燎以膏薪有勇夫子闢浮雲刮磨蔽蝕相吐
吞日月卒復光破昏愽哉功利無窮垠有考其不
在斯文
　　　　黄夢升墓誌銘　歐陽　脩
予友黄君夢升其先婺州金華人後徙洪州之分
寧其曾祖諱某祖諱某父諱某皆不仕黄氏世為江南
大族自其祖父以來樂以家貲賑鄉里多聚書以招
四方之士夢升兄弟皆好學尤以文章氣自豪予
少家隨夢升從其兄茂宗官于隨予為童子立諸
兄側見夢升年十七八眉目明秀善飲酒談笑予
雖㓜心已獨竒夢升後七年予與夢升皆舉進士
於京師夢升得丙科初任興國軍永興主簿怏怏
不得志以疾去久之復調江陵府公安主簿時予
謫夷陵令遇之于江陵夢升顔色憔悴初不可識
久而握手嘘嚱相飲以酒夜醉起舞歌呼大噱予
益悲夢升志雖衰而少時意氣尚在也後二年予
徙乾德令夢升復調南陽主簿又遇之于鄧間常
問其平生所為文章幾何夢升慨然歎曰吾已諱
之矣窮達有命非世之人不知我我羞道於世人
也求之不肯出遂飲之酒復大醉起舞歌呼因笑
曰子知我者乃肯出其文讀之愽辨雄偉其意氣
奔放猶不可禦予又益悲夢升志雖困而獨其文
章未衰也是時謝希深出守鄧州尤喜稱道天下
士予因手書夢升文一通欲以示希深未及而希
深卒予亦去鄧後之守鄧者皆俗吏不復知夢升
夢升素剛不苟合負其所有常怏怏無所施卒亦
不得志死于南陽夢升諱注以寶元二年四月某
日卒享年四十有二其平生所為文曰破碎集公
安集南陽集凡若干巻娶潘氏生四男二女將以
某年某月某日葬于董坊之先塋其弟渭泣而來
告曰吾兄患世之莫吾知孰可為其銘予素悲夢
升者因為之銘曰
予嘗讀夢升之文至於哭其兄子庠之詞曰子之
文章電激雷震雨雹忽止閴然滅泯未嘗不諷誦
歎息而不已嗟夫夢升曾不及庠不震不驚鬱塞
埋藏孰予其有不使其施吾不知所歸咎徒為夢
升而悲
　　　　尹師魯墓誌銘　歐陽　修
師魯河南人姓尹氏諱洙然天下之士識與不識
皆稱之曰師魯葢其名重當世而世之知師魯者
或推其文學或髙其議論或多其材能至其忠義
之節處窮達臨禍福無愧於古君子則天下之稱
師魯者未必盡知之師魯為文章簡而有法博學
彊記通知古今長於春秋其與人言是是非非務
窮盡道理乃已不為苟止而妄隨而人亦罕能過
也遇事無難易而勇於敢為其所以見稱於世者
亦所以取嫉於人故其卒窮以死師魯少舉進士
及第為絳州正平縣主簿河南府戸曹參軍邵武
軍判官舉書判拔萃遷山南東道掌書記知伊陽
縣王文康公薦其才召試充館閣校勘遷太子中
允天章閣待制范公貶饒州諫官御史不肯言師
魯上書言仲淹臣之師友願得俱貶貶監郢州酒
税又徙唐州遭父喪服除得太子中允知河南縣
趙元昊反陜西用兵大將葛懷敏奏起為經略判
官師魯雖用懷敏辟猶為經略使韓公所深知其
後諸將敗於好水韓公降知秦州師魯亦徙通判
濠州乆之韓公奏得通判秦州遷知涇州又知渭
州兼涇原路經略部署坐城水落與邊臣異議徙
知晉州又知潞州為政有惠愛潞州人至今思之
累遷官至起居舍人直龍圖閣師魯當天下無事
時獨喜論兵為敘燕息戍二篇行于世自西兵起
凡五六嵗未嘗不在其間故其論議益精密而於
西事尤習其詳其為兵制之説述戰守勝敗之要
盡當今之利害又欲訓士兵代戍卒以減邊用為
禦戎長久之策皆未及施為而元昊臣西兵解嚴
師魯亦去而得罪矣然則天下之稱師魯者於其
材能亦未必盡知之也初師魯在渭州將吏有違
其節度者欲按軍法斬之而不果其後吏至京師
上書訟師魯以公使錢貸部將貶崇信軍節度副
使徙監均州酒税得疾無醫藥舁至南陽求醫疾
革隠几而坐顧稚子在前無甚憐之色與賔客言
終不及其私享年四十有六以卒師魯娶張氏某
縣君有兄源字子漸亦以文學知名居前一嵗卒
師魯凡十年間三貶官喪其父又喪其兄有子四
人連喪其三女一適人亦卒而其身終以貶死一
子三嵗四女未嫁家無餘貲客其喪于南陽不能
歸平生故人無逺邇皆徃賻之然後妻子得以其
柩歸河南以某年某月某日塟于先塋之次余與
師魯兄弟交嘗銘其父之墓矣故不復次其世家
焉銘曰藏之深固之密石可朽銘不滅
　　　　蘇子羙墓誌銘　歐陽　脩
故湖州長史蘇君有賢妻杜氏自君之䘮布衣𬞞
食居數歳提君之孤子歛其平生文章走南京號
泣于其父曰吾夫屈於生猶可伸於死其父太子
太師以告於予予爲集次其文而序之以著君之
大節與其所以屈伸得失以深誚世之君子當爲
國家樂育賢材者且悲君之不幸其妻卜以嘉祐
元年十月某日塟君于潤州丹徒縣義里鄉檀山
里石門村又號泣于其父曰吾夫屈於人間猶可
伸於地下於是杜公及君之子泌皆以書來乞銘
以葬君諱舜欽字子美其上世居蜀後徙開封為
開封人自君之祖諱易簡以文章有名　太宗時
承㫖翰林為學士參知政事官至禮部侍郎父諱
耆官至工部郎中直集賢院君少以父䕃太廟齋
郎調滎陽尉非所好也已而鎖其㕔去舉進士中
第改光禄寺主簿知䝉城縣丁父憂服除知長垣
縣遷大理評事監在京樓店務君狀貌竒偉慷慨
有大志少好古工為文章所至皆有善政官于京師
位雖卑數上疏論朝廷大事敢道人之所難言范文
正公薦君召試得集賢校理自元昊反兵出無功而天
下殆於久安而困兵事天子奮然用三四大臣欲盡
革衆弊以紓民於是時范文正公與今冨丞相多所
設施而小人不便顧人主方信用思有以撼動未得
其根以君文正公之所薦而宰相杜公婿也乃以事
中君坐監進奏院祠神奏用市故紙錢㑹客爲自
盜除名君名重天下所會客皆一時賢俊悉坐貶
逐然後中君者喜曰吾一舉網盡之矣其後三四大
臣繼罷去天下事卒不復施為君携妻子居蘇州
買水石作滄浪亭日益讀書大㴠肆於六經而時發
其憤悶於歌詩至其所激往往驚絶又喜行草書皆
可愛故其雖短章醉墨落筆爭為人所傳天下之士
聞其名而慕見其所傳而喜往揖其貌而竦聽其論
而驚以服久與其居而不能捨以去也居數年復得湖
州長史慶曆八年十二月某日以疾卒于蘇州享年
四十有一君先娶鄭氏後娶杜氏三子長曰泌將作監
主簿次曰液曰激二女長適前進士陳紘次尚㓜初君
得罪時以奏用錢為盜無敢辨其寃者自君卒後
天子感悟凡所被逐之臣復召用皆顯列于朝而至
今無復為君言者冝其欲求伸於地下也冝予述
其得罪以死之詳而使後世知其有以也既又長
言以為之辭庶幾并冩予之所以哀君者其辭曰
謂為無力兮孰擊而去之謂為有力兮胡不反子
之歸豈彼能而此不為善百譽而不進兮一毁終
世以顛擠荒孰問兮杳難知嗟子之中兮有韞而
無施文章發耀兮星日光輝雖冥冥以掩恨兮不
昭昭其永埀
　　　　梅聖俞墓誌銘　歐陽　修
嘉祐五年京師大疫四月乙亥聖俞得疾卧城東
汴陽坊明日朝之賢士大夫徃問疾者騶呼屬路
不絶城東之人市者廢行者不得徃來咸驚顧相
語曰兹坊所居大人誰邪何致客之多也居八日
癸未聖俞卒於是賢士大夫又走吊哭如前日益
多而其尤親且舊者相與聚而謀其後事自丞相
以下皆有以賻䘏其家粤六月某日其孤增載其柩
南歸以某年某月某日葬于某所聖俞字也其名
堯臣姓梅氏宣州宣城人也自其家世頗能詩而
從父詢以仕顯至聖俞遂以詩聞自武夫貴戚童
兒野叟皆能道其名字雖妄愚人不能知詩義者
直曰此世所貴也吾能得之用以自矜故求者日
踵門而聖俞詩遂行天下其初喜為清麗閑肆平
淡久則涵演深逺間亦琢刻以出怪巧然氣完力
餘益老以勁其應於人者多故辭非一體至於佗
文章皆可喜非如唐諸子號詩人者僻固而狹陋
也聖俞為人仁厚樂易未嘗忤於物至其窮愁
感憤有所罵譏笑謔一發於詩然用以為驩而
不怨懟可謂君子者也初在河南王文康公見其文
歎曰二百年無此作矣其後大臣屢薦冝在館閣
嘗一召試賜進士出身餘輙不報嘉祐元年翰林
學士趙㮣等十餘人列言于朝曰梅某經行修明
願留與國子諸生講論道德作為雅頌以謌詠聖
化乃得國子監直講三年冬祫于太廟御史中丞
韓絳言天子且親祠當更制樂章以薦祖考惟梅
某為冝亦不報聖俞初以從父䕃補太廟齋郎歷
桐城河南河陽三縣主簿以德興縣令知建德縣
又知襄城縣監湖州鹽税簽署忠武鎮安兩軍節
度判官監永濟倉國子監直講累官至尚書都官
員外郎嘗奏其所撰唐載二十六巻多補正舊史
闕繆乃命編修唐書書成未奏而卒享年五十有
九曾祖諱某祖諱某皆不仕父諱某太子中舍致
仕贈職方郎中母曰仙游縣太君束氏又曰清河
縣太君張氏初娶謝氏再娶刁氏封某縣君子男
五人曰增曰墀曰坰曰龜兒一早卒女二人長適
太廟齋郎薛通次尚㓜聖俞學長於毛氏詩為小
傳二十巻其文集四十巻注孫子十三巻余嘗論
其詩曰世謂詩人少達而多窮葢非詩能窮人殆窮
者而後工也聖俞以為知言銘曰
不戚其窮不困其鳴不躓于艱不履于傾養其和
平以發厥聲震越渾鍠衆聽以驚以揚其清以播
其英以成其名以告諸冥
　　　　石守道墓誌銘　歐陽　脩
徂徠先生姓石氏名介字守道兗州奉符人也徂
徠魯東山而先生非隠者也其仕嘗位於朝矣魯
之人不稱其官而稱其德以為徂徠魯之望先生
魯人之所尊故因其所居山以配其有德之稱曰
徂徠先生者魯人之志也先生貌厚而氣完學篤
而志大雖在畎畒不忘天下之憂以謂時無不可
為為之無不至不在其位則行其言吾言用功利
施於天下不必出乎已吾言不用雖獲禍咎至死
而不悔其遇事發憤作為文章極陳古今治亂成
敗以指切當世賢愚善惡是是非非無所諱忌世
俗頗駭其言由是謗議喧然而小人尤嫉惡之相
與出力必擠之死先生安然不惑不變曰吾道固
如是吾勇過孟軻矣不幸遇疾以卒既卒而姦人
有欲以竒禍中傷大臣者猶指先生以起事謂其
詐死而北走契丹矣請發棺以驗頼天子仁聖察
其誣得不發棺而保全其妻子先生世為農家父
諱丙始以仕進官至太常愽士先生年二十六舉
進士甲科爲鄆州觀察推官南京留守推官御史
臺辟主簿未至以上書論赦罷不召秩滿遷某軍
節度掌書記代其父官于蜀爲嘉州軍事判官丁
内外艱去官垢面跣足躬耕徂徠之下葬其五世
未葬者七十䘮服除召入國子監直講是時兵討
元昊久無功海内重困天子奮然思欲振起威德
而進退二三大臣增置諫官御史所以求治之意
甚鋭先生躍然喜曰此盛事也雅頌吾職其可巳乎
乃作慶曆聖德詩以褒貶大臣分别邪正累數百
言詩出太山孫明復曰子禍始於此矣明復先生
之師友也其後所謂姦人作竒禍者乃詩之所斥
也先生自閑居徂徠後官于南京常以經術教授
及在太學益以師道自居門人弟子從之者甚衆太
學之興自先生始其所為文章曰某集者若干巻
曰某集者若干巻其斥佛老時文則有怪説中國
論曰去此二者然後可以有為其戒姦臣宦女則有
唐鑑曰吾非為一世監也其餘喜怒哀樂必見於
文其辭愽辯雄偉而憂思深逺其為言曰學者學
為仁義也惟忠能忘其身信篤於自信者乃可以
力行也以是行於已亦以是教於人所謂堯舜禹
湯文武周公孔子孟軻楊雄韓愈氏者未嘗一日
不誦於口思與天下之士皆為周孔之徒以致其
君為堯舜之君民為堯舜之民亦未嘗一日少忘
于心至其違世驚衆人或笑之則曰吾非狂癡者
也是以君子察其行而信其言推其用心而哀其
志先生直講嵗餘杜祁公薦之天子拜太子中允
今丞相韓公又薦之乃直集賢院又嵗餘始去太
學通判濮州方待次于徂徠以慶曆五年七月某
日卒于家享年四十有一友人廬陵歐陽修哭之
以詩以謂待彼謗熖熄然後先生之道明矣先生
既没妻子凍餒不自勝今丞相韓公與河陽冨公
分俸買田以活之後二十一年其家始克葬先生
于某所將葬其子師訥與其門人姜潜杜黙徐遁
等來告曰謗熖熄矣可以發先生之光矣敢請銘
某曰吾詩不云乎子道自能久也何必吾銘遁等
曰雖然魯人之欲也乃為之銘曰徂徠之巖巖與
子之德兮魯人之所瞻汶水之湯湯與子之道兮
逾逺而彌長道之難行兮孔孟遑遑一世之屯兮
萬世之光曰吾不有命兮安在夫桓魋與臧倉自
古聖賢皆然兮噫子雖毁其何傷
　　　　蘇明允墓誌銘　歐陽　修
有蜀君子曰蘇君諱洵字明允眉州眉山人也義
修於家信於鄉里聞於蜀之人久矣當至和嘉祐
之間與其二子軾轍偕至京師翰林學士歐陽脩
得其所著書二十二篇獻諸朝既出而公卿士大
夫爭傳之其二子舉進士皆在髙等亦以文學稱
於時眉山在西南數千里外一日父子隠然名動
京師而蘇氏文章遂擅天下君之文愽辯宏偉讀
者悚然想見其人既見而温温似不能言及即之
與居愈久而愈可愛間而出其所有愈叩而愈無
窮嗚呼可謂純明篤實之君子也曾祖諱某祖諱
某父諱某贈尚書職方員外郎三世皆不顯職方
君三子曰澹曰渙皆以文學舉進士而君少獨不
喜學年已壯猶不知書職方君縱而不問鄉閭親
族皆怪之或問其故職方君笑而不答君亦自如
也年二十七始大發憤謝其素所徃來少年閉户
讀書爲文辭嵗餘舉進士再不中又舉茂材異等
不中退而歎曰此不足爲吾學也悉取所爲文數
百篇焚之益閉户讀書絶筆不爲文辭者五六年
乃大究六經百家之説以考質古今治亂成敗聖
賢窮達出處之際得其粹精涵畜充溢抑而不發久
之慨然曰可矣由是下筆頃刻數千言其縱横上
下出入馳驟必造於深微而後止葢其禀也厚故
發之遲志也慤故得之精自來京師一時後生學
者皆尊其賢學其文以為師法以其父子俱知名
故號老蘇以别之初脩為上其書召試紫微閣辭
不至遂除試秘書省校書郎㑹太常修纂建隆以
來禮書乃以為霸州文安縣主簿使食其禄與陳
州項城令姚闢同修禮書為太常因革禮一百巻
書成方奏未報而君以疾卒實治平三年四月某
日也享年五十有八天子聞而哀之特贈光禄寺
丞勑有司具舟載其喪歸于蜀君娶程氏大理寺
丞文應之女生三子曰景早卒軾今為某官轍某
官三女皆早卒孫曰邁曰遲有文集若干巻謚法
三巻君善與人交急人患難死則䘏養其孤鄉人
多德之葢晚而好易曰易之道深矣汨而不明者
諸儒以附㑹之説亂之也去之則聖人之㫖見矣
作易傳未成而卒某年某月某日　葬于彭山之
安鎮鄉可龍里君生於逺方而學又晚成常歎曰
知我者惟吾父與歐陽公也然則非余誰冝銘銘
曰
蘇顯唐世實欒城人以宦留眉蕃蕃子孫自其髙
曾鄉里稱仁偉歟明允大發於文亦既有文而又
有子其存不朽其嗣彌昌嗚呼明允可謂不亡
皇朝文鑑巻第一百四十
皇朝文鑑巻第一百四十一
　墓誌
　　南陽郡君謝氏墓誌銘　歐陽　脩
　　張晦之墓誌銘　宋　祁
　　吕獻可墓誌銘　司馬　光
　　葛源墓誌銘　王　安石
　　蘇安世墓誌銘　王　安石
　　許平墓誌銘　王　安石
　　陳比部墓誌銘　王　安石
　　王深甫墓誌銘　王　安石
　　趙師旦墓誌銘　王　安石
　　　南陽郡君謝氏墓誌銘　歐陽　脩
慶曆四年秋予友宛陵梅聖俞來自吳興出其哭内
之詩而悲曰吾妻謝氏亡矣丐我以銘而葬焉予
未暇作居一歳中書七八至未嘗不以謝氏銘爲
言且曰吾妻故太子賔客諱濤之女希深之妺也
希深父子爲時聞人而世顯榮謝氏生於盛族年
二十以歸吾凡十七年而卒卒之夕歛以嫁時之
衣甚矣吾貧可知也然謝氏怡然處之治其家有
常法其飲食器皿雖不及豐侈而必精以㫖其衣
無故新而澣濯縫紉必潔以完所至官舎雖庳陋
而庭宇洒掃必肅以嚴其平居語言容止必怡以
和吾窮於世久矣其出而幸與賢士大夫遊而樂
入則見吾妻之怡怡而忘其憂使吾不以富貴貧
賤累其心者抑吾妻之助也吾嘗與士大夫語謝
氏多從户屏竊聽之間則盡能商搉其人才能賢
否及時事之得失皆有條理吾官吳興或自外歸
必問曰今日孰與飲而樂乎聞其賢者也則恱否
則歎曰君所交皆一時賢雋今與是人飲而歡邪
是嵗南方旱仰見飛蝗而歎曰今西兵未解天下
重困盗賊暴起於兩淮而天旱且蝗如此我為婦
人死而得君葬我幸矣其所以能安吾貧而不困
者其性識明而知道理多類此其生也廹吾之貧
而没也又無以厚焉謂惟文字可以著其不朽且
其平生尤知文章為可貴殁而得此庻幾以慰其
魂且塞予悲此吾所以請銘於子之懃也若此予
忍不銘夫人享年三十七用夫恩封南陽縣君二
男一女以某年七月某日卒于髙郵梅氏世葬宛
陵以貧不能歸也某年某月某日葬于潤州之某
縣某原銘曰
髙崖斷谷兮京口之原山蒼水深兮土厚而堅居
之可樂兮卜者曰然骨肉雖土兮魂氣則天何必
故鄉兮然後為安
　　　張晦之墓誌銘　宋　祁
嗚呼有宋文人張晦之之墓晦之名景江陵公安
人羈丱能言長嗜學尤力未冠涉通藝文頗班班
言當世務貧不治産徃從崇儀使解人柳開以文
自名而薦寵士類一見歡甚悉出家書畀之由是
屬辭益有法度開每曰今日在朝廷挈囊薦笏誰踰
晦之者即厚遣使如京師時富春孫僅沛國朱嚴
成紀李庻幾號為豪英晦之敝衣與游名稱籍籍
美不容口　真聖諒闇未即聽政責有司精覆計
偕與者十一二晦之名在第四調主大名館陶簿
年少氣銳未能以智自將坐公累為吏痛詆貶全
州㑹赦還豪長者得罪并坐所知繼為房襄二州
文學參軍晦之中廢不用則大覃思古今為洪範
王覇二書常病浮圖氏怪迂誕荒塔廟日熾雖服
儒衣冠者皆胡言膜拜共寵神之憗寘六經反為
外典故因事見文為記傳數十篇而辨析之雖與
世舛馳而自信不跲云康肅陳公堯咨以西臺舎
人為本府雅聞晦之為言於上復選楚州寶應主簿
最狀應條監司以聞改大理評事知泗州昭信縣淮島傖
雜馮戾禨巫晦之剪除傍祀且百所輸入材瓦以完
吏舎急病職勞邑人冝之轉運使任其能移掌真州
搉茶務既又請通理州事可制已報㑹遘疾終官下
年四十九實天禧二年三月十日噫世之言材而顯善
而艾皆若可信如晦之終始報嚮獨大謬不然者邪
晦之㓜䘮二親有終身之戚方其間闗蓬累而竭
誠盡物克襄事焉墓不用甓既窆下土實之曰千嵗
後無為狐兎宅不亦善乎荆人髙之咸曰張氏有
子矣事崇儀也崇儀欲以兄子妻之未歸而亡又委
禽於唐氏生二女子皆有行一男早夭晦之即世夫人
奉柩以如許昌將便時來南以歳之不易久而去
室康定元年著作佐郎王儀太初始得襄慌柳以某月
日祔塴其先塋從昭穆之圖成君志也三代之諱之行
則渤海胡旦及康肅公爲先壙之誌若表在焉平生文
章門人萬稱集爲二十五通太初與晦之再世表重
節義然諾且少相友善故裒狀丐文而畢此封樹焉
銘曰皭才章兮懿淳孝至膴仕兮難老嗇弗予兮孰
天道蹇皇皇兮晚獲伸發吾懷兮露珎甫半道兮摧
華輪倚廬空兮無家嗣從藁嬪兮二紀䰟㷀㷀兮
何所止彼戚友兮義弗違奉輤柩兮來歸穴虗祔
兮人所悲兄弟鮮兮立後神茫茫兮安究尚立言
兮參不朽
　　　吕獻可墓誌銘　司馬　光
君諱晦字獻可初孤自力為學家于洛陽性沈厚
不妄交遊洛陽士人徃徃不之識登進士第調浮
梁尉不之官歷旌德扶風主簿遷雲陽令改著作
佐郎知翼城縣徙簽書定國軍節度判官通判梓
州事未至官遭母䘮服除知大通監兼交城縣召
入為殿中侍御史彈劾無所避兖國公主　仁宗
之愛女下嫁李瑋薄其夫家嘗因忿恵夜開禁門
入訴於上獻可奏宿衞不可不嚴公主夜叩禁門
門者不當聽入并劾奏公主閤宦者梁懷吉梁全
一竄逐之㑹有新除樞密副使者當時人有疑論
獻可與其僚直以衆言陳上前謂必不可留章十
七上卒與之俱罷獻可得知江州久之復召還臺
英宗即位改起居舎人同知諌院時上有疾太后
權同聽政内侍　都知任守忠久用事於中上之立
非守忠意乘此與其徒間搆　兩宫造播惡言中
外恟懼獻可連上　兩宫書開陳大義辭情切至
由是慈孝益篤讒言不得行上疾久未平獻可請
早建東宫以安人心既而上小瘳謙黙未可否事
獻可屢乞親萬幾攬威福延近臣通下情太后間
數日一御東殿漸逺庻務自謀安佚㑹小旱因請
上親出禱雨使外疑釋然太后既歸政獻可復言於
上今雖専聽斷太后輔佐先帝久多閱天下事事
之大者猶冝闗白咨訪然後行示不敢專以報盛
德任守忠謀不售而懼乃更巧為謟諛求自入於
上獻可曰是不可使久處左右亟言上數其前後
巨惡并其黨史昭錫竄於南方因上言大姦已去
其餘嚮日憑恃無禮者冝一切縱捨勿念以安反
側頃之以兵部員外郎兼侍御史知雜事執政建
言欲如漢氏故事推尊濮安懿王獻可率僚属極
陳其不可且請治執政之罪積十餘章不聽乃求
自貶又十餘章懷知雜御史勑告納上前曰臣言
不効不敢居其位上重違大臣又嘉臺官敢直言
章留中不下還其勑告屢詔令就職獻可與僚屬
具録所上奏草納中書稱不敢奉詔固請即罪上
不得已聽以本官出知蘄州已而徙知晉州
今上即位加集賢殿修撰知河中府未幾召為刑
部郎中充鹽鐵副使上素聞其彊直擢為天章閣
待制復知諌院遷諫議大夫權御史中丞是時有
侍臣棄官家居者朝野稱其材以為古今少倫天
子引參大政衆皆喜於得人獻可獨以為不然衆
莫不怪之居無何新為政者恃其材弃衆任已厭
常為竒多變更　祖宗法専汲汲歛民財所愛信
引㧞時或非其人天下失望獻可屢爭不能得乃抗
章悉條其過失且曰誤天下蒼生必此人如久居
廟堂必無安靜之理又曰天下本無事但庸人擾
之上遣使諭解獻可執之愈堅乃罷中丞出知鄧
州雖在外遇朝廷有大得失猶言之不置㑹疾奏
乞閑官歸鄉里朝㫖未許乃乞致仕詔提舉西京
崇福宫到官又乞致仕許之以熈寧四年五月甲
午終於家年五十有八初王惠公薨其家日益貧
獻可既仕常分俸之半以給宗族孤嫠者室無餘
資所以自奉養至儉薄其治民主於愛利而疾姦
暴大抵㮣以公平故所至人安之屢為言職其奏草
存可見者凡二百八十有九歷觀古人有能得其
一二已可載之列傳垂示後世在獻可曽何足道
今特舉其事繫安危者書之至於進對口陳之語
不可得而聞也前後三逐皆以迕犯大臣所與敵
者莫非秉大權天子所信嚮氣勢軋天下獻可視
之若無所睹正色直辭指救其非不去不已旁側
為之股慓而獻可處之自如平居容貌語言恂恂
和易使之不得位於朝人不過以謹厚長者名之
而已矣及遇事苟義所當為疾趨徑前如救焚溺
所不當為畏避逺去如顧陷穽惟恐墜焉晚年病
卧洛陽猶旦夕憤嘆以天下事為憂過於在位任
其責者曽不念其身之病子孫之貧也嗚呼今之
世愛君憂民發於心無所爲而爲之可巳而不巳
始終不變有如獻可者能幾人耶故其殁之日天
下識不識皆咨嗟痛惜彼其心豈獨私於獻可哉
獻可始娶張氏故丞相鄧公之孫後娶時氏故御
史旦之孫封同安郡君四男長曰由庚金水主簿
次曰由聖由禮由誠皆將作監主簿六女長適羅
山令鞠丞之次蚤卒次適光禄寺丞吳安詩次適
進士姚輝處者二人以其年八月二十日葬於伊
闕縣神隂鄉中費里先塋之西獻可病亟爲手書
命光爲埋文光徃省之至則目且瞑光伏呼曰更
有以見屬乎張目强視曰無光出門而獻可殁噫
如光者烏足以副獻可之所待耶顧義不得辭哭
而爲銘曰　有宋名臣吕正惠公之孫以忠直敢
言克紹其門位則不究道則不負年則不夀名則
不朽嗚呼爲人臣爲人嗣始終無愧能底于是可
謂備矣
　　　　葛源墓誌銘　王　安石
葛公姓也源名也宗聖字也處州之麗水公所生
也眀州之鄞後所遷也貫曽大考遇大考也旺累
贈都官郎中考也進士公所起也洪州左司理參軍
吉州太和縣主簿江州德化縣令監興國茶場威
武軍節度推官知廣州四㑹縣著作佐郎知開封
府雍丘縣祕書丞知泉州同安縣太常博士通判
建州屯田員外郎知慶成軍都官員外郎知南劔
州司封員外郎祠部郎中江浙荆湖福建廣南提
㸃銀銅坑冶鑄錢度支郎中荆湖北路提㸃刑獄
此公之所閱官也州將之甥與異母兄歐人而甥
殺之州將脅公曰兩人者皆吾甥而殺人者乃其
兄也我知之彼大姓也無為有司所誤不然此獄
也將必覆公劾不為變也此公之為司理參軍也
州符徙吉州行令事佗日令始至大猾吏輙誘民
數百訟庭下設變詐以動令如此數日令厭事則事當
在吏矣公至立訟者兩廡下取其狀視有如吏所
為者使自書所訴不能書者吏受之徃徃不能如
狀窮輙曰我不知為此乃某吏教我所為悉捕劾
致之法訟以故少吏亦終不得其意毛氏寡婦告
其子以恩義說之不得即使人徴捕得之與間語
者驗其對乃書寡婦告者也窮治具服為謀私其
子孫距州溪水惡而嵗租幾千萬碩舟善敗民以
輸為愁公始議縣置倉以受輸則官漕之亦便州
不聽公論之不已倉成至今賴其利此公之為主
簿也中貴人擊驛吏取所給過家以言府府不敢
劾公曰中貴人何憚為吾民而有陵之者吾亦耻
之上書論其事中貴人坐絀此公之為縣於雍丘
也屬吏常有隙於公同進者因讒之公察其㫖不
聽以為舉首此公之為州於南劔也鑄錢嵗十六
萬其所施置後以為法程此公之為銀銅坑冶鑄
錢也鄂州崇陽大姓與人妻謀而殺其夫州受賕
出之公使再劾劾者又受賕獄如初而公終以為不
直其弟訴之轉運使雖他在事者亦莫不以為寃
復置之獄卒得其姦賕狀論如法此公之為提㸃
刑獄也甲子四百三十五公所享年也至和元年
六月乙未卒之年月日也潤州之丹徒縣長樂鄉
顯陽村公所葬也嘉祐元年十月壬申塟之年月
日也鄉邑孫氏今祔以葬者公元配也萬年縣君
范陽盧氏公繼配也良肱良佐良嗣公子也妻太
常慱士黄知良曰金華縣君公女也起進士為越
州餘姚縣尉主公之䘮而請銘以葬者良嗣也論
次其所得於良嗣而為之銘者臨川王安石也銘
曰
士窽以養交兮弛官之不忌維公之所至兮樂職
嗜事彼能顯聞兮公則不晰不銘示後兮孰勸為
瘁
　　　蘇安世墓誌銘　王　安石
慶曆五年河北都轉運使龍圖直學士信都歐陽
脩以言事切直為權貴人所怒因其孤甥女子有
獄誣以姦利事天子使三司戸部判官太常慱士
武功蘇君與中貴人雜治當是時權貴人連内外諸
怨惡修者為惡言欲傾脩銳甚天下汹汹必脩不
能自脱蘇君卒白上曰修無罪言者誣之耳於是
權貴人大怒誣君以不直絀使為殿中丞泰州監
稅然天子遂寤言者不得意而脩等皆無恙蘇君以
此名聞天下嗟乎以忠為不忠而誅不當於有罪
人主之大戒然古之陷此者相隨屬以有左右之
讒而無如蘇君之救是以卒至於敗亡而不寤然
則蘇君一動其於天下豈小也哉蘇君既出逐權
貴人更用事凡五年之間再赦而君六徙東西南
北水陸奔走輙萬里其心恬然無有怨悔遇事强
果末嘗少屈葢孔子所謂剛者殆蘇君矣蘇君之
仁與智又有足稱者嘗通判陜府當葛懷敏之敗
邊告急樞密使取道路戍還之卒再戍大怨即讙
聚謀爲變吏白閉城城中無一人敢出君徐以一
騎出卒間諭止之而以便宜還使者戍卒喜曰微
蘇君吾不得生陜人曰微蘇君吾其掠死矣有令
刺陜西之民以爲兵敗亡者死既而亡者得有司
治之以死而君輒縱去言上曰令民以死者爲事
不集也事集矣而亡者猶不赦恐其衆相聚而爲盜
惟朝廷幸哀憐愚民使得自反天子以君言爲然
而三十州之亡者皆不死其後知坊州州稅賦之
無歸者里正代爲之輸歳弊大家數十君鈎治使
歸其主坊人不憂為里正自蘇君始也蘇君諱安
世字夢得其先武功人後徙蜀蜀亡歸于京師今
為開封人也曾大考進率府副率大考諱繼殿直
考諱咸熈贈都官郎中君以進士起起三十二年其
卒年五十九為廣西轉運使而官止於屯田員外
郎者以君十五年不求磨勘也君娶南陽葉氏又
娶清河某氏子四人台文永州推官祥文太廟齋
郎炳文試將作監主簿彦文未仕女子五人適進
士㑹稽江松單州魚臺縣尉江山趙楊三人尚㓜
君既卒之三年嘉祐二年十月庚午其子塟君揚
州之江都東興寧鄉馬坊村而太常慱士知常州
軍州事臨川王安石為銘曰
皇有四極周綏以福使維蘇君奠我南服元元蘇
君不圓其方不晦其眀君子之剛其枉在人我得
吾直誰懟誰愠祗天之役日月有丘其下冥冥昭
君無窮安石之銘
　　　許平墓誌銘　王　安石
君諱平字秉之姓許氏余嘗譜其世家所謂今泰
州海陵縣主簿者也君既與兄元相友愛稱天下
而自少卓犖不羈善辨說與其兄俱以智畧為當世
大人所器寶元時朝廷開方畧之選以招天下異
能之士而陜西大帥范文正公鄭文肅公爭以君
所為書以薦於是得召試為太廟齋郎已而選泰
州海陵縣主簿貴人多薦君有大才可試以事不
冝棄之州縣君亦常慨然自許欲有所為然終不
得一用其智能以卒噫其可哀也已士固有離世
異俗獨行其意勢譏笑侮困辱而不悔彼皆無衆
人之求而有所待於後世者也其齟齬固冝若夫
智謀功名之士窺時俯仰以赴勢物之㑹而輙不
遇者乃亦不可勝數辨足以移萬物而窮於用說
之時謀足以奪三軍而辱於右武之國此又何說
哉嗟乎彼有待而不悔者其知之矣君年五十九
以嘉祐某年某月某甲子葬真州之楊子縣甘露
鄉某所之原夫人李氏子男瓌不仕璋真州司户
參軍琦太廟齋郎琳進士女子五人已嫁者二人
進士周奉先泰州泰興縣令陶舜元銘曰　有拔而
起之莫擠而止之嗚呼許君而已於斯誰或使之
　　　陳比部墓誌銘　王　安石
陳晉公有子五人其一人今宰相是也公晉公之
中子而今宰相弟晉公諱恕事始卒在史官公諱
某字某九嵗用晉公恩守袐書省校書郎晉公薨
恩改太常寺奉禮郎服除久之㑹封禪恩改大理
評事監鳳翔府酒稅又㑹祀汾隂改衛尉寺丞歸
以最升知邵武之邵武縣獻文章得試學士院宰
相才之議與科名公固辭親在願得進官職也不
願得科名從之通判秀州改大理寺丞歸又獻文
章表乞治劇郡得淮陽軍改太子中舎　今上即
位恩加改殿中丞是嵗賜緋衣銀魚知臨江軍還
得睦州薦者數人天子以公名屬審官又徙知遂
州以齊國太夫人疾辭還改虞部員外郎上便冝
數事得引對因自贊天子欲稍進用之而遭齊國
太夫人之䘮以去居無何睦州人王稷上書斥公
赦前數事服除猶坐是監䖍州稅眀道元年恩改
比部員外郎通判建州改駕部用舉者徙知吉州
坐法免起為比部監泗州糧料院又坐法免起為
虞部監饒州錢監復得比部歸覉居京師久之乃
出監江隂軍酒稅道疾病上書自言先臣恕得幸
先皇帝至大臣臣階先臣以得仕屢進所學䝉記
識方壯少時頗汲汲欲自奮取一日之効以卒事
陛下之分而孤行單立無黨友之助又薄命不幸
數遭小人以見困蹷負先臣餘教辱　陛下器使
之恩今老矣念終無以報盛德其心媿耻夙夜憂
畏以故得疾病且死無田園以歸無强有力子弟
以飬唯男一人世昌去年爲進士得嘉慶縣院解
臣兄在中書奏不得試禮部今當爲逺官去臣旁
逺甚　陛下憐之幸聽臣分司改世昌蘇常間一
官以卒飬臣天地之賜也臣誠窮即無自言誰當爲
臣言者乎書入未報竟卒於江寧得年若干時某
年月也夫人某氏子男兩人世昌泉之晉江主簿
次世長前死女兩人皆巳嫁主簿將以某年月葬
公某處葬有日使來乞銘初公為臨江軍先君為
之佐其後二十五年安石得主簿於淮南而兄事
之仍世有好義不可以辝無銘也公名臣子少壯
得美仕間以文藝自進意自以為且貴富世其家
而遭平世㮣以文法持臣下故其材不得有所肆
而卒以齟齬窮其感激怨懟徃徃見於文辭主簿
離其藁為二十巻讀之知其心之所存也而其求
分司語尤悲因掇其大㮣而存之噫其亦可悲也
夫銘曰
於此有木焉一本而中分其材均樹之時又均或
斷而焚或剖以爲犧尊誰令然耶其偶然邪吾又
何嗟
　　　王深甫墓誌銘　王　安石
吾友深父書足以致其言言足以遂其志志欲以
聖人之道爲已任葢非至於命弗止也故不爲小
亷曲謹以投衆人耳目而取舎進退去就必度於
仁義世皆稱其學問文章行治然真知其人者不
多而多見謂迂闊不足趨時合變嗟乎乃是所以
爲深父也令深父而有以合乎彼則必無以同乎
此矣嘗獨以謂天之生夫人也殆將以夀考成其
才使有待而後顯以施澤於天下或者誘其言以
明先王之道覺後世之民嗚呼孰以為道不任於
天德不酬於人而今死矣甚哉聖人君子之難知
也以孟軻之聖而弟子所願止於管仲晏嬰况餘
人乎至於揚雄尤當世之所賤簡其為門人者一
侯芭而已芭稱雄書以為勝周易易不可勝也芭
尚不為知雄者而人皆曰古之人生無所遇合至
其没久而後世莫不知若軻雄者其没皆過千歲
讀其書知其意者甚少則後世所謂知者未必真
也夫此兩人以老而終幸能著書書具在然尚如
此嗟乎深父其智雖能知軻其於為雄雖幾可以
無悔然其志未就其書未具而既早死豈特無所
遇於今又將無所傳於後天之生夫人也而命之
如此葢非余所能知也深父諱回本河南王氏其
後自光州之固始遷福州之候官為候官人者三
世曾祖諱某某官祖諱某某官考諱某尚書兵部
員外郎兵部葬潁州之汝隂故今為汝隂人深父
嘗以進士補亳州衛真縣主簿歲餘自免去有勸
之仕者輒辭以飬母其卒以治平二年七月二十
八日年四十三於是朝廷用薦者以為某軍節度
推官知陳州南頓縣事書下而深父死矣夫人曽
氏先若干日卒子男一人某女二人皆尚㓜諸弟
以某年某月某日葬深父某縣某鄉某里以曽氏
袝銘曰
嗚呼深父維德之仔肩以廸祖武厥艱荒遐力必
踐取莫吾知庸亦莫吾侮神則尚反歸形此土
　　　趙師旦墓誌銘　王　安石
儂智高反廣南攻破諸州州將之以義死者二人
而康州趙君余嘗知其為賢者也君用叔祖䕃試
將作監主簿遷許州陽翟縣主簿潭州司法參軍
數以公事抗轉運使連劾奏君而州將為君訟於朝
以故得無坐用舉者為温州樂清縣令又用舉者
就除寧海軍節度推官知衢州江山縣㫁治出己
當於民心而吏不能得民一錢棄物道上人無敢取
者余嘗至衢州而君之去江山葢已久矣衢人尚
思君之所為而稱説之不容口又用舉者改大理
寺丞知徐州彭城縣祀明堂恩改太子右賛善大
夫移知康州至二月而儂智高來攻君悉其卒三
百以戰智高為之少却是夜君顧夫人取州印佩
之使負其子以匿曰明日賊必大至吾知不敵然
不可以去汝留死無為也明日戰不勝遂抗賊以
死於是君年四十二兵馬監押馬貴者與卒三百
人亦皆死而無一人亡者初君戰時馬貴惶擾至
不能食飲君獨飽如平時至夜貴卧不能著寢君
即大鼾比明而后寤夫死生之故亦大矣而君所
以處之如此嗚呼其於義與命可謂能安之矣君
死之後二日而州司理譚必始為之棺歛又百日
而君弟至遂護其喪歸葬至江山江山人老㓜相携
扶祭哭其迎君喪有數百里者而康州之人亦請於
安撫使而為君置屋以祠安撫使以君之事聞天
子贈君光禄少卿官其一子覲右侍禁官其弟子
試將作監主簿又以其弟潤州録事參軍師陟爲
大理寺丞簽書泰州軍事判官㕔公事君諱師旦
字潜叔其先單州之成武人曾祖諱晟贈太師祖
諱和尚書比部郎中贈光禄少卿考諱應言太常
愽士贈尚書屯田郎中自君之祖始去成武而葬
楚州之山陽故今爲山陽人而君弟以嘉祐五年
正月十六日葬君山陽上鄉仁和之原於是夫人
王氏亦卒矣遂舉其喪以祔銘曰
可以無禍有功於時玩君安榮相顧莫爲誰其視死
髙蹈不疑嗚呼康州銘以昭之
皇朝文鑑巻第一百四十一
皇朝文鑑巻第一百四十二
　墓誌　安石
　　　孔寧極墓誌銘　王　鞏
　　　戚舜臣墓誌銘　曽　鞏
　　　錢純老墓誌銘　曽　鞏
　　　孫適墓誌銘　曽　鞏
　　　沈率府墓誌銘　曽　鞏
　　　　孔寧極墓誌銘　王　安石
先生諱旼字寧極睦州桐廬縣尉諱詢之曽孫贈
國子慱士諱延滔之孫尚書都官員外郎諱昭亮
之子自都官而上至孔子四十五世先生嘗欲舉
進士(而/已)悔曰吾豈有不得已於此邪遂居于汝刑
之龍興山而上葬其親於汝汝人爭訟之不可平
者不聽有司而聽先生之一言不羞犯有司之刑
而以不得於先生為恥慶暦七年詔求天下行義
之士而守臣以先生應詔於是朝廷賜之米帛又
勑州縣除其雜賦嘉祐三年近臣多言先生有道
德可用而執政度以為不肯屈除守祕書省校書
郎致仕四年近臣又多以為言乃召以為國子監
直講先生辭乃除守光禄寺丞致仕五年大臣有
請先生為其屬縣者於是天子以知汝州龍興縣
事先生又辭辭未聽而六月某日先生終於家年
六十七大臣有為之請命者乃特贈太常丞至七
年月日弟㬙葬先生於堯山都官之兆而以夫人
李氏祔李氏故大理評事昌符之女生一女嫁為
士人妻而先物故先生事父母至孝居䘮如禮遇
人恂恂雖僕奴不忍以辭氣加焉衣食與田桑有
餘輙以賙其鄉里貸而後不能償者未嘗問也未
嘗疑人人亦以故不忍欺之而世之傳先生者多
異學士大夫有知而能言者葢先生孝弟忠信無
求於世足以使其鄉人畏服之如此而先生未嘗
為異也先生博學尤喜易未嘗著書獨大衍一篇
傳於世考其行治非有得於内其孰能致此耶當
漢之東徙髙守節之士而亦以故成俗故當世處
士之間獨多於後世乃至於今知名爲賢而處者
葢亦無有幾人豈世之所不尚遂湮没而無聞抑
士之趨操亦有待於世邪若先生固不為有待於
世而卓然自見於時豈非所謂豪傑之士者哉其
可銘也已銘曰
有入而不出以身易物有徃而不反以私其佚嗚
呼先生好㓗而無尤匪佚之為私維志之求
　　　　戚舜臣墓誌銘
余觀三王所以教天下之士而至於節文之者知
士之出於其時者皆世其道德葢有以然也去三
王千數百年之間教法既以壞士之學行世其家
若漢之袁氏楊氏陳氏唐之柳氏其操義風㮣有
以厲天下矯異世否耶以余所聞若宋之戚氏其
事可以次叙焉公其家子也叙曰公宋皆楚丘人
大父諱同文唐天祐元年生歷五代入宋皆不仕
以文學義行為學者師殁其徒相與號為正素先
生後以子貴贈兵部侍郎考諱綸事　太宗
眞宗以賢能爲樞密直學士與其兄職方郎中維
以友愛聞祥符天禧之間學士以論天書絀而郎
中蓋亦舉賢良不就以爲曹國翊善不合去葢其
父子兄弟之出處如此學士後以子貴贈司徒公
名舜臣字世佐司徒之少子也㳟謹恂恂舉措必
以禮擇然後出言與其兄某官舜賓某官舜舉復
以友愛能帥其家有先人法度聞自天祐至今百
有五十餘年天下六易士之名一能守一善或身
不終或至子孫而失者多矣而戚氏之世德獨久
如此何其盛也然世之談者方多人之嚚子憸孫
隆名極位世世苟得者以為能守其業是本何理
哉公少以䕃補將作監主簿然三十猶在司徒之
側司徒終而貧乃出監雍丘稅又監衢州酒遷知
舒州太湖縣兼提舉茶場治有恵愛民乞留從之
後三年乃得代獻詩言賦茶之苛嵗用萬杖願弃
勿採以感動當世歸監在京鹽院言鹽之利冝通
商聽之出通判泗州能使轉運使不能以暴歛侵
其民而民之養人者得以其義貫死又通判濮州
當王則反於具民相驚幾亂公斬一人搖濮中者
驚乃止已而提㸃刑獄以爲功得改官公自不言
轉知撫州其治大方務除苛去煩州之詭祠有太
常號者祠至百餘所公悉除之民大化服徙知南
安軍至未及有所施爲而公葢已病矣皇祐四年
六月七日卒於官年五十有七自主簿凡十一遷
其官至尚書虞部郎中公濮州之歸也以其屬與
公之配陳氏凡十三䘮葬宋之北原皇祐六年正
月八日公之子師道遂以公從陳氏葬戚氏者衞
之大夫孫文子食於河上之邑曰戚爲姬姓之後
至後世失其所食邑而更自别曰戚氏漢有以郎
從髙祖封臨轅侯者曰戚鰓鰓侯四世而失梁有
以三禮為博士入陳卒者曰戚衮衮稱吳郡鹽官
人侍郎之曽祖曰逺祖曰琮父曰圭其譜曰琮自
長豐之戚孫徙居楚丘故今為楚丘人此戚氏之
先後可見者也觀公之守其業者可以知其恭觀
公之施於事者可以知其厚矣然人亦少有能愛
之者葢世之為聰眀立聲威者雖荒諼悖冒無不
遇於世至恭讓質直不能馳騁而遇困蹷者獨不
可稱數余甚異焉夫赴時趣務則材者固亦重矣
而立人成俗則潔身積行豈可輕也哉然時之取
捨若此亦其不幸不遇處之各適其理也銘曰
隆隆戚宗自姬出臨轅鹽官耀名實侍郎家梁自
祖琮違世恬幽樹儒術司徒郎中藝且賢詆符繩
公事魁崛恂恂南安得家規莊容毖辭若遵律盛
哉徽名後宜聞刻方珉告幽室
　　　　錢純老墓誌銘　曾　鞏
公錢氏也故為王家有吳越之地五世祖鏐號武
肅王髙祖元瓘文穆王曽祖儼昭化軍節度使祖
昭慈贈左衛將軍考順之左侍禁閤門祗侯贈尚
書刑部侍郎公應說書進士賢良方正能直言極
諫皆中其科歷宣州旌德縣尉大理寺丞殿中丞太
常慱士尚書祠部司封度支員外郎工部郎中換朝
奉大夫充國子監直講編校集賢院書籍遷袐閣
校理選為修英宗實録院檢討官直舎人院同修起
居注遂知制誥直學士院遷樞密直學士翰林侍讀
學士嘗通判秀州知婺州入判尚書考功改開封府
判官出知鄧州入判尚書吏部流内銓兼判集賢院
又兼判軍器監兼提舉司天監公事公㓜孤家貧
母嫁既長還依其族之大人刻勵就學并日夜忘寢
食於書無所不治已通其大㫖至於分章别句類數
辨名叢細委曲無不究盡其見於文辭閎放雋偉故
出而與天下之士挾其所有較於有司常出衆上以
其故名動一時其為尉及為秀婺鄧州皆有治行
秀州繫姦仆彊更於力行婺鄧更革弛壞理具設張
為直講以能教誘學者歸之為校理屬　英宗之初
慈聖光獻皇后聽政公三上書請還政天子為吏部
謹繩墨選者稱其平為開封以慈恕簡靜為體不求
智名以投世取顯為公屬者有不與公合然公遇之未
嘗有厚薄意士以此多公而為公屬者後卒亦心
服也公於衆不矯矯為異亦不翕翕為同以其故人
能親疎至於勢利之際人所競逐公方隤然迹與
衆逺故雖有夸者亦不以公為可忌也公之為判
官也府嘗有獄或探大臣意謂欲有所附致公不
為動徐論其意而已公平居樂易無崖岸及至有
所特立人固有所不能及者類如此也公為人謹
畏清約與人交淡然久而後知其篤也公之先既
籍疆土歸天子其後至昭化守和州十有八年以
卒詔葬和州子孫因家焉至公始葬其母於蘇州
吳縣龍岡村之天平山故今又為蘇州人公諱藻
字純老封仁和縣開國伯賜服金紫其年六十有
一元豐五年正月庚寅卒于位某年某月某甲子
塟天平山從其母永嘉郡太君(夫人/一作)丁氏之兆公
妻孫氏泰興縣君男曰某曰某蚤世曰􁖵某官孫
曰某某官公卒上馳使臨視其家知其貧特賜錢
五十萬而官其弟若子孫凡三人公與余嘗為僚
相善其且殁以遺事屬余而其家因來乞銘銘曰
錢姓武王五丗之孫開迹東南以學以文學則知
經文則能賦矧曰方聞揚聲天路廼校中書廼掌
帝制廼列禁林從容諷議治已伊何維直而清治
人伊何維簡而平人以怒遷公能自克人以利向
公能不惑士夫所望天子所器胡不百年胡
不三事龍岡之宅考卜維新公安于此尚
利後人
　　　　孫適墓誌銘　曾　鞏
黟縣之孫氏有起進士為尚書工部郎中廣南西路
轉運使以卒者諱抗以文學見於世其葬在黟之上
林有子亦起進士為永州軍事推官以卒卒時年
二十有八者諱適亦以文學見其葬在其父之左將葬
其弟邈以告而乞銘於南豐曾鞏其叙曰孫氏世家
富春唐有徙歙之黟縣者諱師睦始自别為黟縣
之孫氏師睦生諱延緒延緒生(旦/諱)旦生諱遂良以
予恩為尚書職方員外郎職方生工部工部實生
君君年十有四辭親學問江東已有聞於人往從
臨川王安石受學安石稱之後主越州上虞簿去
以父恩得永州父卒萬里致䘮疾不忍廢事既葬
携扶㓜老將就食淮南疾益革卒於池州大安鎮
實至和二年始工部為御史不合而出及使南方
仆且起遽卒君尤自力學行謂藴必發其在君又止
此君於學問好其治亂得失之說不狃近卑於為
文以古為歸不夸以浮雖素羸不廢書雖進不怠
以止既肆而通矣而不得極其至其銘曰
孫世來黟拔身艱故爲丗聞家始自工部工部孰
有有書百篇永州之學自其父傳其果以力其敏
以眀内有其質外以華英再以不就其後當侈君
不有子君多兄弟
　　　　沈率府墓誌銘　曾　鞏
君諱某字某姓沈氏自太子家令約家於吳興故
丗爲吳興人至君之大父諱某考諱某始自吳興
之東林徙家於錢塘故今爲錢塘人君以宗室密
州觀察使宗旦恩即其家得爲太子右清道率府
副率致仕又以祀明堂恩遷太子右司禦率府副
率兼官檢校國子祭酒兼監察御史階銀青光禄
大夫勲武騎尉葢密州觀察使宗旦者　今天子
之姪潞王之孫而其母夫人葢君之姪也君為人
質朴無外飾其居鄉閭寛然長者也其事父兄能
力以嚴眎族人能愛以均雖饒財為大家而衣服
飲食自與尤寡約至人有急歸我則惟財赴之無
錙銖顧惜意隣里嵗饑輙發倉以救人有欺其財
者皆不校既老治其家事不肯懈曰吾先人之所
以付我也處其子孫不以逸曰所以使汝守吾先
人之法也嘉祐二年三月一日以疾卒于家享年
七十有六其年十一月十五日葬錢塘之西城初
娶吳氏再娶車氏某縣君其葬也吳氏實從子三人曰
曄曰晼曰時孫八人曰沔曰溱曰沂曰淑曰灌曰湜曰
漸曰渥曽孫三人曰師楊曰師荀曰師軻時沔沂
皆舉進士餘亦皆有學行葢君之教也銘曰
赫赫宗子保藩于密天子曰嘻汝維沈岀予假汝
寵錫其外親東宫之屬有長衞軍命君于家俾休
其老以偃以側服章華好天子命我匪我有求隤
然順退媚于林丘不藴于機不阻為畦曰逺無仇
曰近無疪里巷之依惟此令人流問餘澤化其子
孫惟身之祥既夀而康惟後之祥冝熾而昌惟墓
有域其藏有石刻此銘詩昭示無極
皇朝文鑑巻第一百四十二
皇朝文鑑巻第一百四十三
　墓誌
　　　程伯淳墓誌銘　韓　維
　　　邵古墓銘　陳　繹
　　　范蜀公墓誌銘　蘇　軾
　　　　程伯淳墓誌銘　韓　維
伯淳姓程氏諱顥其先有為周大司馬者曰喬伯
封於程後遂以為氏髙祖贈太子少師諱羽有功
太宗朝賜第室京師居再世遷河南今為河南人
先生生而秀爽異於常兒才數嵗誦詩書强記過
絶人戸部侍郎彭公季長一見異之遂許妻以女
舉進士中第調京兆鄠縣主簿南山有石佛像浮
屠嵗傳佛首放光則逺近男女晝夜集㑹觀不止
為縣者畏其神莫敢禁先生始至詰其徒曰吾聞
石像嵗現光有諸曰然戒之曰光現必先告我我
當取其首視之自是不復有光矣府境大水諸縣
倉卒興役皆狼狽失措置惟先生所治飲食苃舎
無一不具時暑甚疫人病多死獨鄠人無死者監
司欲薦之問其所欲先生答以薦士當以才之所
堪不當問所欲避親嫌移江寧上元縣主簿田稅
不均比他邑尤甚先生爲令畫法民不知擾而稅
遂均㑹令罷攝邑事牒訴日不減三二百數先生
處之不閱月民訟遂簡江南俗種稻賴塘陂以溉
盛夏塘潰計非千夫不能塞故事當言之府禀之
監司然後計功調役先生曰比如是苖槁矣救民
獲罪所不辭也遽發民塞之嵗則大禳　仁宗升
遐遺制官吏成服三日除三日旦知府事王贄率
群官將釋服先生進曰請盡今日贄怒不從先生
曰公自除之某非至夜不敢釋一府視君亦莫敢
除移澤州晉城縣令民以事至庭下者必教之以
事父兄奉長上之道暇則親至諸鄉校召父老與
之語兒童讀書者為正其章句置師不善則易之
初俗甚野不知為學後數年服儒衣冠者遂衆鄉
里逺近為伍保使之力役相助患難相恤姦偽無所
容孤㷀老疾者責親黨使毋失所行旅出於其塗
者疾病皆有所養三年盗無剽刼民無鬬死者河
東路財賦不充官有科買則物價騰踴嵗為民患
先生計所須使富家預儲其物定價而出之富家
不失息而郷民所費比舊纔十二三縣庫有雜納
錢數百千常借以補助民力部使者至則告
錢令自用而不敢私使者亮君之誠亦不問先時
民憚差役互相糾訴鄉鄰往往為仇先生盡得民
産厚薄按籍而命之莫有辭者義勇常以農隙講
事然但文具而已先生至晉城之民遂為精兵用薦
者改著作佐郎尋以御史中丞吕公晦叔薦授太
子中允權監察御史裏行　神宗素聞先生名陛
對之日從容咨訪比二三見遂期以顯用前後進
說大要以正心窒欲求賢育材為先嘗言人主當
防未萌之欲　神宗俯身拱手曰當為卿戒之時
王荆公為宰相多所措置先生每進見必為上陳
君道以至誠仁愛爲本不當及功利又極陳治道
神宗曰此堯舜之事朕何敢當先生愀然曰
陛下有此言非天下之福也章數十上論輔臣不
同心小臣與大計賣祠部牒青苗取息提舉官多
非其人命出不由門下興利之臣日進尚德之風
􁋚衰荆公雖與先生異論而嘗目君以忠信言既
數不用􁃶求外𥙷　神宗猶重其去上章及靣請
至十數不許遂闔門待罪差權發遣京西路提㸃
刑獄復上章曰臣言是願行之如其妄當賜顯黜
請罪而獲遷失刑賞矣改差簽書鎮寧軍節度判
官事河清卒法不他役時中貴人程昉為外都水
怙勢凌轢州郡欲盡取諸埽兵治二股河先生拒
以法昉請於朝命以八百人與之天方大寒衆不
勝役潰而歸城門吏來報一府相視畏昉不敢納
先生曰此逃死自歸休三日而復役曹村決先生
方護小吳埽知州軍事劉渙以急告先生夜馳至
州謂渙曰曹村決京城可虞臣子之分身可塞亦
為之請盡以廂兵見付事或未集公當率禁兵繼
之徑走埽下諭士卒曰朝廷養爾曹正為緩急爾
知曹村決則注京城乎吾與爾以身扞之衆皆感
激自効決口將合有大木自中流而下先生謂衆
曰得彼木横流入口吾事濟矣語已木遂横衆以
謂至誠所致郊祀霈恩先生曰吾罪滌可以去矣
遂求監臨得西京洛河竹木務薦者言君未嘗叙
年勞遷秩特改太常丞其後彗星見詔求直言先
生極論時政語甚切直還朝廷差知扶溝縣事廣
濟河出縣境濱河姦民不治生業専以脅取舟人
物為事嵗必焚舟數十以立威先生始至捕一人
使列其黨與得數十輩不復根治舊惡分地而處
之使以挽舟為業且察姦不變者自是焚舟之患
遂絶畿縣民苦稅重嵗常以赦獲蠲免然良農輸率
以時而稽故獲免者皆頑民先生與之約前獲免
者後必如期而足於是恵澤始均司農建言天下
輸役錢達戸四等而畿内獨止三請及第四先生
力陳不可諸邑頼以皆免水災民饑先生請發粟
貸之隣邑亦請司農怒遣使閱實而隣邑令遽自
陳穀且登可無貸使至謂先生曰盍亦自陳先生
請貸不已遂得榖六千石饑者以濟司農亦怒視
貸籍而所賦不等檄縣杖主吏先生言濟饑當以
口而不當以戸之髙下且令實為之非吏罪乃已
内侍都知王中正行按保甲所至官吏多見慢辱
諸邑供帳競務華潔以恱其意主吏以請先生曰
吾邑貧安能効他邑且取於民法所禁令有故青
帳可用之先生在邑嵗餘中正徃來境上卒不入
有犯竊盗者先生謂曰汝能改行吾薄汝過盗叩
頭願自新後數月復穿窬捕吏及門盗告其妻曰
吾與太丞約不復為盗今何靣目見之遂自縊官
制行改奉議郎朝廷遣官括牧地民田當没者千
頃徃徃持累世劵契自眀皆弗用詔改稅作租許
賣易如私田民乃服先生猶不可括地官至謂先生
曰民願服而君不許何也先生曰民徒知今日不
加賦而不知後日増租奪田則失業死矣因為言
仕者當以仁厚為心不可便已以害人官感動謝
曰寧受責不敢違公命遂去之他邑隣邑民犯盗
繫縣獄而逸更赦猶以特㫖罷先生邑事邑人詣
開封及司農乞留者以千數先生之去縣不使人
知老稚追及境上攀挽號哭不肯去以親老求折
資便養得監汝州酒稅今上嗣位覃㤙改承議郎
召為宗正寺丞未行以疾卒元豐八年六月十五
日也享年五十有四士大夫識與不識莫不傷弔
以朝廷失賢者為恨父晌太中大夫致仕時年八
十母候氏夀安縣君妻彭氏仁和縣君皆先君以
卒五子三早卒曰端懿蔡州汝陽縣主簿曰端本
舉進士四女三夭一適假承務郎朱純之卜得卒
之嵗十月乙酉葬于伊川之先塋先生於書無所
不讀自浮屠老子莊列莫不思索究極以知其意
而卒宅於吾聖人之道其持已清峻若不可及而
與人甚恕而温論治道卓乎至於無能名而應世
接物莫不曲盡其宜苟善於君矣爵禄可捨也苟
利於民矣法禁不避也自元豐以來論賢士大夫
冝在天子左右者君必與焉先生之罷扶溝貧無
以家至潁昌而寓止焉大夫以清德退居弟頥正
叔樂道不仕先生與正叔朝夕就養無違志閨門
之内雍肅如禮家無儋石之儲而愉愉也予方守
潁昌遂得從先生游先生不以老耄弃我周旋啟
告所以為益良厚故於其亡也哭之加哀而銘不
以辭銘曰
善乎孟軻之言義命也葢不知義不足以立命不
知命不足以存義先生居官不問内外大小率所
言所事一出於正雖貴勢豪力不為少變嗚呼其
處義命可謂兼之矣
　　　　邵古墓銘　陳　繹
河南邵堯夫執親䘮之三月泣為書以告其里人
陳繹曰我先君以夀考終以士禮葬葬有日願鑿
文以識其墓余與堯夫游知堯夫者從而知其先
君亦隠君子也銘固不讓君諱古字天叟其姓
姬出自召公别封燕世為燕人不絶祖諱令進善
騎射歷事　太祖皇帝以軍校尉老歸范陽戎難
避居上谷又徙中山轉衡漳而家焉父諱德新讀
書為儒者早卒君生衡漳纔十一嵗而孤能事
母孝力貧且養長益好學必求義理之盡餘二十
年而終母䘮於衞天聖中嘗登蘇門山顧謂其子
雍曰若聞孫登之為人乎吾所尚也遂卜隠居於
山下異時堯夫侍親往來洛陽見山川水竹之勝
人情舒暇始得閑曠之地架屋竹間水流其門浩
然其趣也因自號伊川丈人忽一日得小疾逮旬
浹飲水不食謂其家曰吾今七十九矣逢時太平
而康而夀有子若孫貧且自如没無恨矣雖然身
無有於物慎勿為浮屠事以薦吾死惟擇髙塏地
藏焉幸速朽爾言絶而逝實治平元年正月朔日
也君性簡寡獨喜文字學用聲律韻類古今切正
爲之解曰正聲正字正音者合三十篇先娶李氏
生子雍即堯夫也再娶楊氏次子睦舉進士一女
適盧氏孫男三人皆㓜嗚呼先生有道者歟有子
而賢葬之祭之其可無銘銘曰
岀范陽家伊川卒十月葬乙未神隂原原西南
　　　　范蜀公墓誌銘　蘇　軾
熈寧元豐間士大夫論天下賢者必曰君實景仁
其道德風流足以師表當世其議論可否足以榮
辱天下二公蓋相得歡甚皆自以爲莫及曰吾與
子生同志死當同傳而天下之人亦無敢優劣之
者二公既約更相為傳而後死者則誌其墓故君
實為景仁傳其畧曰吕獻可之先見景仁之勇决
皆予所不及也軾幸得游二公間知其平生為詳
葢其用捨大節皆不謀而同如　仁宗時論立皇
嗣　英宗時論濮安懿王稱號　神宗時論新法
其言若出一人相先後如左右手故君實常謂人
曰吾與景仁兄弟也但姓不同耳然至於論鍾律
則反復相非終身不能相一君子是以知二公非
苟同者君實之没軾既狀其行事以授景仁景仁
誌其墓而軾表其墓道今景仁之墓其子孫皆以
為君實既没非予誰當誌之且吾先君子之益友
也其可以辭公姓范氏諱鎮字景仁其先自長安
徙蜀六世祖隆始葬成都之華陽曽祖諱昌祐妣
索氏祖諱璲妣張氏累世皆不仕考諱度贈開府
儀同三司妣李氏贈榮國太夫人龐氏贈昌國太
夫人開府以文蓺節行為蜀守張詠所知有子三
人長曰鎡終隴城令次曰鍇終衞尉寺丞公其季
也四嵗而孤從二兄為學薛奎守蜀道遇鎡求士
可客者鎡以公對公時年十八奎與語竒之曰大
范恐不夀其季廊廟人也還朝與公俱或問奎入
蜀所得曰得一偉人當以文學名於世時故相宋
庠與弟祁名重一時見公稱之相與為布衣交由
是名動場屋舉進士為禮部第一故事殿廷唱第
過三人則禮部第一人者必越次抗聲自陳因擢
置上第公不肯自言至第七十九人乃出拜退就
列無一言廷中皆異之釋禍為新安主簿宋綬留
守西京召置國子監使教諸生秩滿又薦諸朝為
東監直講用參知政事王舉正薦召試學士院除
館閣校勘充編修唐書官當遷校理宰相龐籍言
公有異材恬於進取特除直祕閤爲開封府推官
擢起居舎人知諌院兼管勾國子監上疏論民力
困弊請約　祖宗以來官吏兵數酌取其中爲定
制以今賦入之數十七爲經費而儲其三以備水
旱非常又言古者冡宰制國用唐以宰相兼鹽鐵
轉運或判戸部度支今中書主民樞密主兵三司
主財各不相知故財已匱而樞密益兵無窮民已
困而三司取財不已請使中書樞宻通知兵民財
利大計與三司同制國用葬温成皇后太常議禮前謂
之園後謂之園陵宰相劉沆前爲監護使後爲園陵使
公言嘗聞法吏舞法矣未聞禮官舞禮也請詰問
前後議異同狀又請罷焚瘞錦繡珠玉以紓國用
從之時有敕凡内降不如律令者令中書樞密院
及所屬執奏未及一月而内臣無故改官者一日
至五六人公乞正大臣被詔故違不執奏之罪石
全斌以護温成葬除觀察使凡治葬事者皆遷兩
官公言章獻章懿章惠三太后之葬推恩皆無此
比乞追還全斌等告敕文彦慱富弼入相百官郊
迎時兩制不得詣宰相居第百官不得閒見公言
隆之以虗禮不若開之以至誠乞罷郊迎而除謁
禁以通天下之情議減任于及每嵗取士皆公發
之又乞令宗室屬踈者補外官　仁宗曰卿言是
也顧恐天下謂朕不能睦族耳公曰陛下甄别其
賢者顯用之不没其能乃所以睦族也雖不行至
熈寧初卒如公言　仁宗性寛容言事者務訐以
為名或誣人隂私公獨引大體畧細故時陳執中
為相公嘗論其無學術非宰相器及執中嬖妄笞
殺婢御史劾奏欲逐去之公言今隂陽不和財匱
民困盗賊滋熾獄犴充斥執中當任其咎閨門之
私非所以責宰相識者韙之　仁宗即位三十
五年未有繼嗣嘉祐初得疾中外危恐不知所為
公獨奮曰天下事尚有大於此乎即上疏曰
太祖捨其子而立　太宗此天下之大公也周王
既薨　真宗取宗室子養之宫中此天下之大慮
也願　陛下以　太祖之心行　真宗故事擇宗
室賢者異其禮物而試之政事以係天下心章累
上不報因闔門請罪㑹有星變其占為急兵公言
國本未立若變起倉卒禍不可以前料兵孰急於
此者乎今陛下得臣疏不以留中而付中書是欲
使大臣奉行也臣兩至中書大臣皆設辭以拒臣
是陛下欲爲宗廟社稷計而大臣不欲也臣竊原
其意特恐行之而陛下中變耳中變之禍不過於
死而國本不立萬一有如天象所告急兵之憂則
其禍豈獨一死而巳哉夫中變之禍死而無愧急
兵之憂死且有罪願以此示大臣使自擇而審處
焉聞者爲之股栗除兼侍御史知雜事公以言不
從固辭不受執政謂公上之不豫大臣嘗建此䇿
矣今聞言巳入爲之甚難公復移書執政曰事當
論其是非不當問其難易速則濟緩則不及此聖
賢所以貴機㑹也諸公言今日難於前日安知他
日不難於今日乎凡見　上靣陳者三公泣　上
亦泣曰朕知卿忠卿言是也當更俟三二年凡章
十九上待罪百餘日鬚髮為白朝廷不能奪乃罷
知諌院改集賢殿修撰判流内銓修起居注除知
制誥公雖罷言職而無嵗不言儲嗣事以　仁宗
春秋益髙每因事及之冀以感動　上心及為知
制誥正謝上殿靣論之曰陛下許臣今復三年矣
願早定大計眀年又因祫享獻賦以諷其後韓琦
卒定䇿立　英宗遷翰林學士充史館修撰改右
諌議大夫　英宗即位遷給事中充　仁宗山陵
禮儀使坐誤遷宰臣官改翰林侍讀學士復為翰
林學士中書奏請追尊濮安懿王下兩制議以為
宜稱皇伯髙官大國極其尊榮非執政意更下尚
書省集議已而臺諌爭言其不可乃下詔罷議令
禮官檢詳典禮以聞公時判太常寺率禮官上言
漢宣帝於昭帝為孫光武於平帝為祖則其父容
可以稱皇考然議者猶非之謂其以小宗合大宗
之統也今陛下既考　仁宗又考濮安懿王則其
失非特漢(光/宣)武之比矣凡稱帝若皇若皇考立寢
廟論昭穆皆非是於是具列儀禮及漢儒論議魏
明帝詔為五篇奏之以翰林侍讀學士出知陳州
陳饑公至三日發庫廪三萬貫石以貸不及奏監
司繩之急公上書自劾詔原之是嵗大熟所貸悉
還陳人至今思之　神宗即位遷禮部侍郎召還
復為翰林學士兼侍讀羣牧使勾當三班院知通
進銀臺司公言故事門下封駮制勑省審章奏糾
舉違滯著於所授勑其後刋去故職寖廢請復之
使知所守從之糾察在京刑獄王安石為政始變
更法令改常平為青苖法公上疏曰常平之法始
於漢之盛時視穀貴賤發歛以便農末最為近古
不可改而青苗行於唐之衰亂不足法且陛下疾
冨民之多取而少取之此正百步與五十之間耳
今有二人坐市貿易一人下其直以相傾奪則人
皆知惡之其可以朝廷而行市道之所惡乎疏三
上不報邇英閤進讀與吕惠卿爭論　上前因論
舊法預買紬絹亦青苖之比公曰預買亦弊法也
若陛下躬節儉府庫有餘當并預買去(奈/之)何更以
為比乎韓琦上疏極論新法之害安石使送條例
司疏駮之諫官李常乞罷青苗錢安石令常分析
公皆封還其詔書詔五下公執如初司馬光除樞
密副使光以所言不行不敢就職詔許辭免公再
封還之　上知公不可奪以詔直付光不由門下
公奏由臣不才使陛下廢法有司失職乞解銀臺
司許之㑹有詔舉諫官公以軾應詔而御史知雜
謝景温彈奏軾罪公又舉孔文仲為賢良文仲對
策極論新法之害安石怒罷文仲歸故官公上疏
爭之不報時年六十三即上言臣言不行無顔復
立於朝請致仕疏五上最後指言安石以喜怒賞
罰事曰陛下有納諌之資大臣進拒諌之計陛下
有愛民之性大臣用殘民之術安石大怒自草制
極口詆公落翰林學士以本官致仕聞者皆為公
懼公上表謝其畧曰雖曰乞身而去敢忘憂國之
心又曰望陛下集羣議為耳目以除壅蔽之姦任
老成為腹心以養和平之福天下聞而壯之安石
雖詆之深人更以為榮焉公既退居専以讀書賦
詩自娛客至輙置酒盡歡或勸公稱疾杜門公曰
死生禍福天也吾其如天何同天節乞隨班上夀
許之遂著為令久之歸蜀與親舊樂飲賑施其貧
者朞年而後還軾得罪下御史臺獄索公與往來
書疏文字甚急公猶上書救軾不已朝廷有大事
輙言之官制行改正議大夫　今上即位遷光禄
大夫初　英宗即位祔　仁宗主而遷　僖祖及
神宗即位復還　僖祖而遷　順祖公上言
太祖起宋州有天下與漢髙祖同　僖祖不當復
還乞下百官議不報及　上即位公又言乞遷
僖祖正　太祖東嚮之位時年幾八十矣韓維上
言公在　仁宗朝首開建儲之議其後大臣繼有
論奏　先帝追録其言存没皆推恩而鎮未嘗以
語人人亦莫爲言者雖顔子不伐善介之推不言
禄不能過也悉以公十九䟽上之拜端眀殿學士
特詔長子清平縣令百揆改宣德郎且起公兼侍
讀提舉中太一宫詔語有曰西伯善養二老來歸
漢室卑詞四臣入侍為我强起無或憚勤公固辭
不起天下益髙之改提舉嵩山崇福宫公仲兄之
孫祖禹為著作郎謁告省公于許因復賜詔及龍
茶一合存問甚厚數月復告老進銀青光禄大夫
再致仕初　仁宗命李照改定大樂下王朴樂三
律皇祐中又使胡瑗等考正公與司馬光皆與公
上疏論律尺之法又與光往復論難凡數萬言自
以為獨得於心元豐三年　神宗詔公與劉几定
樂公曰定樂當先正律　上曰然雖有師曠之聰
不以六律不能正五音公作律尺龠合升斗豆區
鬴斛欲圖上之又乞訪求真黍以定黄鍾而劉几
即用李照樂加用四清聲而奏樂成詔罷局賜賚
有加公謝曰此劉几樂也臣何與焉及提舉崇福
宫欲造樂獻之自以為嫌乃先請致仕既得謝請
太府銅為之逾年乃成比李照樂下一律有竒
二聖御延和殿召執政同觀賜詔嘉奬以樂下太
常詔三省侍從臺閣之臣皆往觀焉時公已屬疾
樂奏三日而薨實元祐三年閏十二月癸卯朔享
年八十一訃聞輟視朝一日贈右金紫光禄大夫
諡曰忠文公雖以上夀貴顯考終於家無所憾者
而士大夫惜其以道德事眀主閱三世皆以剛方
難合故雖用而不盡及　上即位求人如不及厚
禮以起公而公已老無意於世矣故聞其䘮哭之
皆哀公清眀坦夷表裏洞達遇人以誠恭儉謹黙
口不言人過及臨大節决大議色和而語壯常欲
繼之以死雖在萬乘前無所屈篤於行義奏補先
族人而後子孫鄉人有不克婚塟者輙為主之客
其家者常十餘人雖僦居陋巷席地而坐飲食必
均兄鎡卒于隴城無子聞其有遺腹子在外公時
未仕徒步求之兩蜀間二年乃得之曰吾兄異於
人體有四乳是兒亦必然已而果然名之曰百常
以公䕃今為承議郎公少受學於鄉先生龐直温
直温之子昉卒於京師公娶其女為孫婦養其妻
子終身其學本於六經仁義口不道佛老申韓異
端之說其文清麗簡逺學者以為師法凡三入翰
林知嘉祐二年六年八年及治平二年貢舉門生
滿天下貴顯者不可勝數詔修唐書　仁宗實録
玉牒日曆類篇凡朝廷有大述作大議論未嘗不與
契丹髙麗皆知誦公文賦少時嘗賦長嘯却胡騎
及奉使契丹虜相目曰此長嘯公也其後兄子百
禄亦使虜虜首問公安否有文集一百巻諌垣集
十巻内制集三十巻外制集十巻正言三巻樂書
三巻國朝韻對三巻國朝事始一巻東齋記事十
巻刀筆八巻積勲柱國累封蜀郡開國公食邑加
至二千六百戸實封五百戸娶張氏追封清河郡
君再娶李氏封長安郡君子男五人長曰燕孫未
名而卒次百揆宣德郎監中嶽廟次百嘉承務郎
先公一年卒次百嵗太康主簿先公六年卒次百
慮承務郎女一人嘗適左司諌吳安時復歸以卒
孫男十人祖直襄州司戸參軍祖朴長社主簿祖
野祖平假承務郎祖封右承奉郎祖耕承務郎祖淳
祖舒祖京祖恩皆不仕孫女六人曽孫女三人公
晚家于許許人愛而敬之其薨也里人皆出涕以
元祐四年八月已未葬于汝之襄城縣汝安鄉推
賢里夫人李氏祔公始以詩賦為名進士及為舘
閣侍從以文學稱雖屢諌爭及論儲嗣事朝廷信
其忠然事頗袐世亦未盡知也其後議濮安懿王
稱號守禮不回而名益重及論熈寧新法與王安
石吕惠卿辨論至廢黜不用然後天下翕然師尊
之無貴賤賢愚謂之景仁而不敢名有為不義必
畏公知之公既得謝軾往賀之曰公雖退而名益
重矣公愀然不樂曰君子言聽計從消患於未萌
使天下隂受其賜無智名無勇功吾獨不得為此
命也夫使天下受其害而吾享其名吾何心哉軾
以是愧公銘曰
凡物之生莫累於名人顧趨之以累為榮神人無
名欲知者希人顧憂之以希為悲熈寧以來孰擅
茲器嗟二先生名所不置君實在洛公在潁昌皆
欲忘民民不汝忘君實既來遁歸于洛縶而維之
莫之勝說為天相君為君牧民道逺年徂卒徇以
身公獨堅卧三詔不起遂解天刑竟以樂死世皆
謂公貴身賤名孰知其功聖人之清貪夫以亷懦
夫以立不尸其功無䘮無得君實之用出而時施
如彼水火寧除渇饑公雖不用亦相其行如彼山
川出雲相望公維蜀人乃葬于汝子孫不忘尚告
來者

皇朝文鑑巻第一百四十三
皇朝文鑑卷第一百四十四
　墓誌
　　　周茂叔墓誌銘　潘　興嗣
　　　邵康節先生墓誌銘　程　顥
　　　李仲通墓誌銘　程　顥
　　　張天祺墓誌銘　張　載
　　　商瑶墓誌銘　張　耒
　　　唐充之墓誌銘　陳　瓘
　　　任宗誼墓誌銘　劉　跂
　　　王公旦墓誌銘　滕　宗諒
　　　　周茂叔墓誌銘　潘　興嗣
吾友周茂叔諱悙頥其先營道人曽祖諱從逺祖
諱智強皆不仕考諱輔成任賀州桂嶺縣令贈諫
議大夫君㓜孤依舅氏龍圖閣學士鄭向以君有
逺噐愛之如子龍圖公名子皆用悙字因以悙名
君景祐中奏𥙷試将作監主簿授洪州分寕縣君
慱學行已遇事剛果有古人風衆交口稱之部使
者以君爲有才奏舉南安軍司理叅軍轉運使王
逵以苛刻莅下吏無敢可否君與之辨獄事不爲
屈因置手版歸取誥敕納之投劾而去逵爲之改
容復薦之移郴令改桂陽令皆有治績用薦者遷
大理寺丞知洪州南昌縣其為治精宻嚴恕務盡
道理民至今思之改太子中舍簽判覃恩改虞部
貟外郎通判永州　今上即位恩攺駕部趙公抃
入叅大政奏君為廣南東路轉運判官稱其職遷
虞部郎中提㸃本路刑獄君盡心職事務在矜恕
雖瘴癘僻逺無所憚勞竟以此得疾懇請郡苻知
南康軍未幾分司南京趙公抃復奏起君而君疾
已篤熈寕六年六月七日卒于九江郡之私第享
年五十七君篤氣義以名節自處郴守李𥘉平最
知君既薦之又賙其所不給及𥘉平卒子尚㓜君
䕶其䘮以歸葬之士大夫聞君之風識與不識皆
指君曰是能葬舉主者君奉養至亷所得俸禄分
給宗族其餘以待賔客不知者以為好名君處之
𥙿如也在南昌時得疾暴卒更一日一夜始蘇視
其家服御之物止一敝篋錢不滿數百莫不嘆服
此余之親見也甞過潯陽愛廬山因築室溪上名
之曰濓溪書堂每從容為余言可止可仕古人無
所必束髪為學将有以設施可澤於斯人者必不
得已止未晚也此濓溪者異時與子相從於其上
歌詠先王之道足矣此君之志也尤善談名理深
於易學作太極圖易說易通數十篇詩十卷今藏
於家母鄭氏封仙居縣太君娶陸氏職方郎中叅
之女再娶蒲氏太常丞師道之女子二曰壽曰燾
皆𥙷太廟齋郎以其年十一月二十一日窆于徳
化縣徳化鄉清泉社母夫人之墓左從遺命也壽
等次列其狀来請銘乃泣而為之銘銘曰
人之不然我獨然之義貫于中貴于自期譾譾日
甚風俗之偷乃如伊人吾復何求志固在我壽則
有命道之不行斯謂之病
　　　　邵康節先生墓誌銘　程　顥
熈寕丁巳孟秋癸丑堯夫先生疾終于家洛之人
弔者相属于塗其尤親且舊者又聚謀其所以葬
先生之子泣以告曰昔先人有言誌於墓者必以
属吾伯淳噫先生知我者以是命我我何可辭謹
按邵本姬姓系出召公故世為燕人太王父令進
以軍職逮事　藝祖始家衡漳祖新父古皆隱徳
不仕母李氏其繼楊氏先生之㓜從父徙共城晚
遷河南葬其親於伊川遂為河南人先生生於祥
符辛亥至是蓋六十七年矣雍先生之名而堯夫
其字也娶王氏伯温仲良其二子也先生之官𥘉
舉遺逸試將作監主簿後又以為潁川團練推官
辭疾不赴先生始學於百原勤苦刻厲冬不爐夏
不扇夜不就席者數年衛人賢之先生歎曰昔人
尚友於古而吾未甞及四方遽可已乎於是走吴
適楚遇齊魯客梁乆之而歸曰道其在是矣盖始
有定居之意先生少時自雄其材慷慨有大志既
學力慕髙逺謂先王之事為可必致及其學益老
徳益劭玩心髙眀觀天地之運化隂陽之消長以
逹乎萬物之變然後頺然其順浩然其歸在洛幾
三十年始也蓬蓽環堵不蔽風雨躬㸑以養其父
母居之𥙿如講學于家未甞強以語人而就問者
日衆鄉里化之逺近尊之士人道之來之洛者有
不之公府而必之先生之廬先生之徳氣粹然望
之可知其賢然不事表暴不設防畛正而不諒通
而不汙清明坦夷洞徹中外接人無貴賤親踈之
間群居燕飲笑語終日不取甚異于人顧吾所樂
何如耳病畏寒暑甞以春秋時行逰城中士大夫
家聼其車音倒屣迎致雖兒童奴隷皆知懽喜尊
奉其與人言必依於孝弟忠信樂道人之善而未
嘗及其惡故賢者恱其徳不賢者服其化所以
厚風俗成人材者先生之功多矣昔七十子學
於仲尼其傳可見者惟曽子所以告子思所以
授孟子者耳其餘門人各以其材之所宜為學
雖同尊聖人所因而入者門户則衆矣况後此
千餘歲師道不立學者莫知其從来獨先生之
學為有傳也先生得之於李挺之挺之得之於
穆伯長推其源流逺有端緒今穆李之言及其
行事概可見矣而先生淳一不雜汪洋浩大乃
其所自得者多矣然而名其學者豈所謂門户
之衆各有所因而入者歟語成徳者昔難其人若
先生之道就所至而論之可謂安且成矣先生有
書六十卷命曰皇極經世古律詩二千篇題曰擊
壤集先生之葬祔于先塋實其終之年孟冬丁酉
也銘曰
嗚呼先生志豪力雄闊歩長趋凌髙厲空探幽索
隐曲暢旁通在古或難先生從容有問有觀以飫
以豐天不慭遺哲人之凶鳴臯在南伊流在東有
寕一宫先生所終
　　　　李仲通墓誌　程　顥
予友李君仲通諱敏之世居北燕髙祖避亂南徙
今為濮人丞相文定公迪乃其世父也曽祖令珣
祖䕶皆以丞相故贈太師尚書令考遜用子貴贈
吏部尚書仲通生而有賢資端厚仁恕見於孩提
之時舉動齊整不妄言笑燕居終日泊然而無惰
容望之者皆知其君子人矣與人言無隐情惟聞
人之過則未甞復出於口安靖寡欲居貧守約𥙿
如也好古力學博觀群書尤精於春秋詩易其後
所得殊為髙深方勇厲自進不幸短命惜夫未見
其止也死之日纔三十耳仲通之徳蓋完於天成
孝友之性尤為絶異侍太夫人疾衣不觧帯者累
月及居䘮哀毁過甚中外數百口上愛下信人無
間言群從聚居臧獲使令者衆雖馭之過嚴不能
使之無犯唯偶為仲通所責則其人必慚恨累日
痛自勵及仲通之亡濮之人無賢不肖皆失聲痛
惜或為隕涕非至誠及物其能有是乎仲通外甚
和易遇物如恐傷之雖家人未始見其喜怒及其
出辭氣當事為則荘厲果斷不可以非義回屈始
用䕃𥙷郊社齋郎調䖍州瑞金縣主簿㑹劇賊戴
小八攻害數邑朝廷患之命御史督視仲通時承
尉乏與其令謀曰劉石鶻石門羅姓者皆健賊詔
捕之累年矣小八不能連二盗以自張吾知其無
能為也當說使自効則賊為不足破矣乃遣人諭
二盗皆曰我服李君仁信乆矣願為之死然召我
亦有以為信乎仲通即以其符誥與之且約曰某
日當以甲二百来見我于邑中衆皆恐懼仲通曰
彼欲為惡雖不召将至且吾信于邑人彼亦吾人
也何惮乎乃将二盗與之周旋卒得其死遂斬小
八盡平其黨朝廷嘉之遷衛尉寺丞仍升一任御
史用間者言将誅劉羅二黨仲通以為失信不義
抗論甚力乆始見從仲通又自言於朝請因其立
功縻以冗職可絶後患書奏不報其羅姓者果復
為害仲通宰江寕之上元有古循吏之風邑之舊
田稅不均貧弱受其弊仲通為法以平之豪猾惡
其害已共為謗語有借勢於上官以揺其事人皆
為仲通危仲通堅處不變未滿歳而所均者萬七
千室事業雖百未一施概是二節則髙明之見剛
勇之氣發於事者亦可知巳嗚呼人非有古今之
殊特患夫忽近而慕逺耳如吾仲通之材之羙古
獨可㠯多乎哉向若天假之年成就其所學自當
無愧於古人况使得古之人並而親炙於聖人之
時乎則吾知其果不後曽閔之列矣仲通以治平
三年五月終於家熈寕七年二月庚寅葬于濮州
鄄成縣遺直鄉之先塋夫人王氏祔焉夫人太子
中舍果之女賢慧靖淑雅有法度及寡居益自晦
重素衣一食以終身焉蓋後仲通六年而亡仲通
甞生二女皆夭卒無子以兄之子孝和為嗣仲通
平生相知之深者予故将葬其家以誌文來属其
可辭乎銘曰
二氣交運兮五行順施剛柔雜糅兮羙惡不齊禀
生之類兮偏駮其宜有鍾粹羙兮㑹元之期聖雖
可學兮所貴者資便儇皎厲兮去道逺而展矣仲
通兮賦材特竒進復甚勇兮其造可知徳何完兮
命何虧秀而不實聖所悲孰能使我無愧辭後欲
有考觀銘詩
　　　　張天祺墓誌銘　張　載
哀哀吾弟而今而後戰兢免夫
有宋太常博士張天祺以熈寕九年三月丙辰朔
暴疾不禄越是月哉生魄越翌日壬申歸祔大振
社先大夫之塋其兄載以報葬不得請銘它人手
䟽哀詞十二各使刋石置壙中示後人知徳者博
士諱戬世家東都䇿名入仕歴中外二十四年立
朝莅官才徳羙厚未試百一而天下聳聞樂從莫
不以公輔期許率已仲尼踐脩荘篤雖孔門髙弟
有所後先不幸壽禀不遐生四十七年而暴終它
館志亨交戾命也奈何治其䘮者外姻侯去感盖
節賁及壻李上卿郭之才從母弟質凉甥宋京攀
號之不足又属辭為之誌
　　　　商瑶墓誌銘　張　耒
公諱瑶淄州人曽祖重進祖文俊皆不仕父餘政
贈大理寺丞君登景祐元年進士第為萊蕪單父
縣尉臨沂縣令知下邳縣簽書平定軍判官事以
尚書屯田貟外郎知襄邑縣卒年五十至和二年
正月二十七日也階至承事郎勲為騎都尉君少
博學為文詞豪健貌魁傑嚴整不可犯而平居樂
易長者也單父多盗君以䇿䬲獵整絞且盡盗怨
毒入官罷官還鄉次大澤中一夕有叟密來語曰
林中有惡少年十數操利兵而伏期今日必殺單
父尉是君非耶君從者懼欲亡去公執弓矢徐出
有大木去百歩許望之中有空焉公謂其人曰我
為若射彼空者再發皆中之林中惡少年大懼爭
先遁其治下邳决訟多辨諭勸說之不盡臨以法
民始鬪怒中忽喜悟相與請平者常十七八老猾
吏旁瞪視不得刺手父老戒子弟曰若忍犯此令
乎冨韓公守青州聞其治狀數委公决難事始君
為包孝肅公知韓忠獻心噐公見必訪以世務而
公無所苟合貴人終不肯出氣力引挈之其胸中
不少概見而死矣先妻劉夫人繼室王夫人封夀
昌縣君三男子皆巳卒一孫求之舉進士女二人
曽孫一人尚㓜公之從子太學博士倚以元祐八
年十月日将葬公淄州萬年之原以二夫人祔而
慱士又以公之爵里行事告于著作郎張耒曰子
史官也凢世有善而無傳則子有罪耒不敢辭乃
為詩使刻石墓中曰
天下平治士無功名才否一區之死無聲或宏其
聲而中乃枵窽實靡訂孰昧孰昭有淄商侯甚蓄
不施時棄其直則已光輝彼下人逢位下固宜嗇
不使年造物則奚
　　　　唐充之墓誌銘　陳　瓘
充之姓唐氏諱廣仁充之字也其先幽州人自石
晉割地至五世祖始得從歸滄州樂陵咸平中曽
祖克勤𬒳詔試武藝授三班借職以天雄軍管界
廵檢使卒於官因家焉遂為大名内黄人祖中立
大名司法參軍父愈喜儒士自充之五六歳時訓
以詩書浸長使從學于外充之能擇交㳺言行謹
飭讀經史講義理亦長於科舉之習中元祐六年
進士第調乾寕軍司法叅軍界河驛有殺略人者
守将械送獄俾鞫之疑其誣服以白守守不信方
趣决不已而霸州獲真盗然後釋無罪者凢四人
後為常州録事叅軍部使者聞充之在乾寕有審
克之譽部有疑訟多以属之充之所辨正合人情
者非止一事改官制授通仕郎以薦者及格當改
官坐元符末上書命格不下調監壽州開順口塩
礬酒稅未赴丁母憂服闋監蘇州酒稅務郡守李
尚書孝壽治尚峻猛不任僚属充之權幕官敢與
論曲直蘇人多賴之後守盛待制章於充之為姻
家𥘉與充之善郡人朱氏有勢熖守所歆慕衆皆
帖帖屈隨而充之一切自異著憎慢之跡守不能
堪衆或怒置充之於獄吹毛無實以酟酒㸃饒為
罪充之既廢貧困不能北歸居楚之寳應益以讀
書教子為事又七年以疾卒于家宣和己亥五月
丙辰也以某年某月某日甲子葬于揚州之某地
充之娶張氏中散大夫某之女子男四人曰激曰
濬曰㴾曰洪女四人長適從事郎趙枋餘未嫁𥘉
充之客寓寳應苟營屋室而勉竭其力以擇葬地
於維揚躬詣内黄啓祖考之殯迎䕶以来将十日
暦盖犇走自效服勤累歳未克遷奉而充之得疾
卒矣今其子激等既葬充之又能率先志併襄大
事使三世窀穸之事訖無可憾亦可以見充之身
教之遺羙矣激等遣人自寳應来南康以吕本中
所狀充之之行求銘於瓘書辭惨切且曰先人疾
亟時嘗問曰居仁約訪我尚未到又嘆曰我欲一
㳺廬山今不能矣諸孤不肖摧割待盡念欲畢聞
餘訓永不可得維行狀既獲所属而礲石穴土以
需于掩壙之後者將孰請而可乎居仁本中字也
正獻公之曽孫言行有家法其所叙次皆可考證
其載充之教子之言曰涑水文正公嘗謂平生無
以過人但事無大小皆可使人知爾汝曹不可一
日忘此語也濉陽劉公嘗謂充之材用有餘遽聞
其死嗟惜不已嗚呼可逹可壽而廢斥夭短豈非
命歟其所厚善率皆遲鈍迂濶之士於其殁也能
相與戚嗟而已悲夫銘曰
木揺難栖波湧莫濟穮蓘積勞未穣而逝飢穣天
也人豈能違奄忽不俟豈唯我悲
　　　　任宗誼墓誌銘　劉　跋
公諱宗誼字仲冝姓任氏贈尚書司封貟外郎諱
粹之曽孫尚書工部郎中直史館贈吏部尚書諱
子輿之孫太常少卿致仕贈正議大夫諱粹南陽
郡太夫人尹氏之子上世故為博平人尚書公改
葬於鄆因家焉公以父任為太廟齋郎調隴州隴
安慶州合水二縣尉親䘮服除調濵州司戸參軍
亳州鄼縣令用薦為宣徳郎知曹州乗氏縣不赴
簽書鎮海軍判官事管句京東轉運司文字轉運
通直郎通判南平軍不赴監真州轉般倉轉奉議
郎賜緋魚袋通判永寕軍不赴轉承議郎通判沂
州　今上即位恩轉朝奉郎朝散郎管勾宫觀以
沂州督捕賊轉朝請郎轉朝奉大夫通判泰州不
赴除知淄州借紫加勲騎都尉大觀元年七月二
十四日寢疾終於家享年五十有九公濶逹好義
有氣略少年浮況閭里泛愛下士人樂從之㳺既
孤葬昏仰食貧甚至鬻其産訾用遂屈公曰差易
耳厪力治生調度纎嗇居數年復其産如𥘉鄉人
竒之宗族賴焉天性明吏事在宫務核實不肯便
文自營所臨可紀鄼有民椎埋剽及敗則行錢詆
讕數得脫前令不能制公因事殺之以徇有盗群
行入境微得其處㑹尉不在公部分方略以授主
簿曰往取賊授賞以君有母故為公得主簿感激
如公教盡獲之遂先公改京秩沂某氏子坐小法
當受笞公審其可教爭於州将以贖論是歳遂預
鄉舉真州倉室屋七百區費大莫敢任葺事歳霖
雨壞米至萬計吏夜徙棄水中以滅跡公大撤而
新之計司吝費公口倉雖在真本漕六路聚米以
供京師則費宜均賦之六路衆是公議上之朝遂
著為令在濵攝滄之樂陵令在鄆攝須城令治行
皆如在鄼凡民訴乆不竟若冤不能自直者擿其
要害躬為鐫諭無不厭服日所受書檄與凢小治
訟區處立决庭無留事獄户可羅雀豪惡吏屏氣
竟歳無敢犯或云為政必鋤猾吏奈何并容公笑
曰懦令倚吏以辨又憚其縱則横掎摭之是滋使
藉以蠧民且去一猾吏得一猾吏今予奪我在吏
供筆札奉案牘而已何謂云云前後所辟薦公皆
名士偉人其與人交傾盖不疑不為回隐小不可
輙以告然資樂易喜賔客酣飲笑噱恢然無忤人
更服其長者晚尤好書閱古今評其人得失以自
致其意領宫觀歸家趣供具召親属故舊無虚日
嘆曰老矣無所用如某人治某事我雖老尚能兼
此人數軰雅知公者亦多以為信云方朝廷察公
行能優除便郡未赴感疾不起壽不滿六十於戲
惜哉娶(氏/尹)南陽夫人弟之子封夀安縣君子男四
人羲之獻之允之延之皆舉進士羲之以公遺奏
授假将仕郎女七人嫁王譽郭儔士亷張平張大
辨謝敦頥儔右班殿直敦頥假承務郎餘皆舉進
士一未嫁孫男七人以大觀二年九月二十六日
葬須城縣黄陂鄉之劉村先塋之次跂皇妣魯國
太夫人正議公中女篤於同氣之愛憐公㓜䕶視
之尤厚南陽君於諸外孫愛某特異躬自鞠育跂
又少公四歳相與嬉戯俱從我先公授書學丁壯
昏官出處相先後雖舅甥有晜弟之好焉諸孤謂
知公無如某者請誌其墓謹論次如右為之銘曰
服周於身棺周於服刳石袤文以為之槨度三之
一得其函深如函之深為之盖博其封可隱其坎
可席從先大夫歸此真宅
　　　　王公旦墓誌銘　滕　宗諒
夫文灼於外而釣名駕說重疊于時者欲其潜愛
恕於心術汰勝尚於意表亦以鮮矣道行于官而
欲至心得光顯當朝者求其敦潔而耻浮澹進而
勇退厥惟艱哉其有體真師常先行後學進退蹈
道終始可述則見之於太原王公焉公當　真宗
皇帝世以縣佐史有文選入閣下隷崇文院典理
御書日以進用立朝侃侃居羣以和人推為長者
出牧五郡所至職辨因俗為政不務皦察時號為
循吏　今天子明道䢖元之𥘉抗章引年朝廷不
欲奪其志許以本官致仕命一子自布衣試祕書
省校書郎盖所以享耆徳而嘉亷退也得謝之後
䟽林壑以放志治丹石以佐疾接鄉里以信順訓
子弟以端孝嗚呼昊天不憗弗報永齡以景祐二
年九月十一日考終于䢖陽縣群玉鄉崇徳里之
第享年七十四明年二月葬于所居之南山顛也
公諱昱字公旦世家于建陽曽祖磻祖樞考綸皆
藴龍徳生值唐季四海圯裂葆光全素羡慶厥後
由公之貴烈考贈尚書度支郎中母封南陽縣太
君劉氏繼母丁氏封清河縣太君公才具夙成年
十八歳以文行髙妙為本郡舉首咸平𥘉登禮部
上第除舒州桐城縣主簿陞大理評事再遷殿中
丞改太常博士轉尚書屯田度支二曹貟外郎典
職崇文院祕閣知栁州坐鄰郡大賊奔佚界上捕
之不時得黜臨江軍監新徒縣酒稅内徙楚州監
塩復知南康軍召還隷職中祕出守潤州逾年移
牧武昌再丁内艱以度支郎復吉居閣下歲乆以
便求知邵武軍得之遂老于家夫人嚴氏早亡繼
室仁和縣君沈氏左右君子動循禮則子四人長
曰楷前漳州長泰縣令次曰格汀州司法參軍次
曰栩太廟齋郎次曰杞今校書也女三人長適嚴
氏次適范氏次尚㓜宗諒接公之徳舊矣嘗宰武
陽居公治下公晚以少子結義於予諸孤之将議
葬也使家老狀公之行千里重趼且来乞文以誌
神隧紀信示逺予不讓也冝矣晏詹嗣而銘曰
建水之英武夷之靈猗歟王公才為時生賢推仕
漢帝選登瀛直如朱絃瑩若壺氷岀守藩方入趨
臺閣徳化優柔文鋒錯落播在民謡賡于聖作辭
絶累句言無宿諾致政於君歸全返真雅合天道
光昭搢紳有典有則不緇不磷壽鍾五福慶延後
昆隱隱南山悠悠東渚草没新阡煙昏拱樹勒䂥
礎兮識太原君子之墓
皇朝文鑑卷第一百四十四
皇朝文鑑卷第一百四十五
　墓表
　　　石曼卿墓表　歐陽　脩
　　　太常博士周君墓表　歐陽　脩
　　　胡翼之墓表　歐陽　脩
　　　瀧岡阡表　歐陽　脩
　　　處士征君墓表　王　安石
　　　外祖母黄夫人墓表　王　安石
　　　程伯淳墓表　程　頥
　　　吕和叔墓表　范　育
　神道碑
　　　范文正公神道碑　歐陽　脩
　　　王文正公神道碑　歐陽　脩
　　　　石曼卿墓表　歐陽　脩
曼卿諱延年姓石氏其上世為幽州人幽州入于
契丹其祖自成始以其族間走南歸天子嘉其来
将禄之不可乃家于宋州之宋城父諱𥙷之官至
太常博士幽燕俗勁武而曼卿少以氣自豪讀書
不治章句獨參古人竒節偉行非常之功視世俗
屑屑無足動其意者自顧不合於時乃一混以酒
然好劇飲大醉頺然自放由是益與時不合而人
之從其逰者皆知愛曼卿落落可竒而不知其才
之有以用也年四十八康定二年二月四日以太
子中允祕閣校理卒于京師曼卿少舉進士不中
真宗推恩三舉進士皆𥙷奉職曼卿𥘉不肯就張
文節公素竒之謂曰母老乃擇禄耶曼然矍然起
就之遷殿直乆之改太常寺太祝知濟州金鄉縣
歎曰此亦可以為政也縣有治聲通判乾寕軍丁
母永安縣君李氏憂服除通判永静軍皆有能名
充館閣校勘累遷大理寺丞通判海州還為校理
荘獻明肅太后臨朝曼卿上書請還政　天子其
後太后崩范諷以言見幸引嘗言太后事者遽得
顯官欲引曼卿曼卿固止之乃已自契丹通中國
徳明盡有河南而臣属遂務休兵養息天下然内
外弛武三十餘年曼卿上書言十事不報已而元
昊反西方用兵始思其言召見稍用其説籍河北
河東陜西之民得鄉兵數十萬曼卿奉使籍兵河
東還稱㫖賜緋衣銀魚　天子方思盡其才而且
病矣既而聞邉将有欲以鄉兵捍賊者笑曰此得
吾粗也夫不教之兵勇怯相雜若怯者見敵而動
則勇者亦牽而潰矣今或不暇教不若募其敢于
行者則人人皆勝兵也其視世事蔑若不足為及
聼其施設之方雖精思深慮不能過也狀貌偉然
喜酒自豪若不可䋲以法度退而質其平生趣舍
大節無一悖于理者遇人無賢愚皆盡忻歡及間
而可否天下是非善惡當其意者無幾人其為文
章勁健稱其意氣有子濟滋天子聞其喪官其一
子使禄其家既卒之三十七日葬于太清之先塋
其友歐陽脩表於其墓曰
嗚呼曼卿寕自混以為髙不少屈以合世可謂自
重之士矣士之所負者愈大則其自顧也愈重則
其合愈難然欲與共大事立竒功非得難合自重
之士不可為也古之魁雄之人未始不負髙世之
志故寕或毁身汚迹卒困於無聞或老且死而幸
一遇猶克少施於世若曼卿者非徒與世難合而
不克所施亦其不幸不得至乎中壽其命也夫其
可哀也夫
　　　　太常慱士周君墓表　歐陽　脩
有篤行君子曰周君者孝於其親友於其兄弟居
父(䘮/母)與其兄某弟某居于倚廬不飲酒食肉者三
年其言必戚其哭必哀除䘮而癯然不能勝人事
者盖乆而後復自孔子在魯而魯人不能行三年
之䘮其弟子疑以問則非魯而他國可知也孔子
殁而其後世又可知也今世之人知事其親者多
矣或居䘮而不哀者有矣生能事而死能哀或不
知䘮禮者有矣或知禮而以謂䘮主于哀而已不
必合于禮者有矣如周君者事生盡孝居䘮盡哀
而以禮者也禮之失乆矣䘮禮尤廢也今之居䘮
者惟仕宦婚嫁聼樂不為此特法令之所禁爾其
衰麻之數哭泣之節居處之别飲食之變皆莫知
夫有禮也在上位者不以身率其下在下者無以
望於其上其遂廢矣乎故吾於周君有所取也君
諱某字某州某縣人也天聖二年舉進士累官至
太常博士歴連衡二州司理參軍桂州司録知髙
安寕化二縣通判饒州未行以慶歴五年六月朔
日卒于朝集之舍享年五十有一皇祐五年某月
日葬于道州永明縣紫微岡曽祖諱某祖諱某父
諱某贈官某母唐氏封某縣太君娶某氏封某縣
君君學長於毛鄭詩左氏春秋家貧不事生産喜
聚居官禄雖薄常分俸以賙宗族朋友人有慢已
者必厚為禮以愧之其為吏所居皆有能政有文
集二十卷君有子七人曰諭鼎州司理參軍曰詵
胡州歸安主簿曰謐曰諷曰諲曰説曰誼皆未仕
嗚呼孝非一家之行也所以移於事君而忠仁於
宗族而睦交於朋友而信始於一鄉推之四海表
于金石示之後世而觀周君之所施者無不可以
書也豈獨俾其子孫之不隕也哉
　　　　胡翼之墓表　歐陽　脩
先生諱瑗字翼之姓胡氏其上世為陵州人後為
泰州如臯人先生為人師言行而身化之使誠明
者逹昏愚者勵頑傲者革故其為法嚴而信為道
乆而尊師道廢乆矣自景祐明道以来學(惟先生/者有師)
暨泰山孫明復石守道三人而先生之徒最盛其
在湖州之學弟子去来常數百人各以其經轉相
傳授其教學之法最偹行之數年東南之士莫不
以仁義禮樂為學慶歴四年　天子開天章閣與
大臣講天下事始慨然詔州縣皆立學于是建太
學於京師而有司請下湖州取先生之法以為太
學法至今為著令後十餘年先生始来居太學學
者自逺而至太學不能容取旁官署以為學舎禮
部貢舉歲所得士先生弟子十常居四五其髙弟
者知名當時或取甲科居顯仕其餘散在四方隨
其人賢愚皆循循雅飭其言談舉止遇之不問可
知為先生弟子其學者相語稱先生不問可知為
胡公也先生𥘉以白衣見天子論樂拜祕書省校
書郎辟丹州軍事推官改宻州觀察推官丁父憂
去職服除為保寕軍節度推官遂居湖學召為諸
王宫教授以疾免已而以太子中舍致仕遷殿中
丞於家皇祐中驛召至京師議樂復以為大理評
事兼太常寺主簿又以疾辭歳餘為光禄寺丞國
子監直講迺居太學遷大理寺丞賜緋衣銀魚嘉
祐元年遷太子中允充天章閣侍講仍居太學已
而疾不能朝　天子數遣使者存問又以太常慱
士致仕東歸之日太學之諸生與朝廷賢士大夫
送之東門執弟子禮路人嗟嘆以為榮以四年六
月六日卒于杭州享年六十有七以明年十月五
日葬于烏程何山之原其世次官邑與其行事莆
陽蔡君謨具誌于幽堂
嗚呼先生之徳在乎人不待表而見于後世然非
此無以慰學者之思乃掲于其墓之原六年八月
三日廬陵歐陽脩述
　　　　壠岡阡表　歐陽　脩
嗚呼惟我皇考崇公卜吉于瀧之六十年其子脩
始克表於其阡非敢緩也盖有待也脩不幸生四
歳而孤太夫人守節自誓居貧自力於衣食以長
以教俾至于成人太夫人告脩曰汝父為吏亷而
好施與喜賔客其俸禄雖薄常不使有餘曰無以
是為我累故其亡也無一瓦之覆一壠之植以庇
而為生吾何恃而能自守耶吾於汝父知其一二
以有待於汝也自吾為汝家婦不及事吾姑然知
汝父之能養也汝孤而㓜吾不能知汝之必有立
然知汝父之必将有後也吾之始歸也汝父免於
母䘮方逾年歳時祭祀則必涕泣曰祭而豐不如
養之薄也間御酒食則又涕泣曰昔吾不足而今
有餘其何及也吾始一二見之以為新免於䘮適
然耳既而其後常然至其終身未嘗不然吾雖不
及事姑而以此知汝父之能養也汝父為吏嘗夜
燭治官書屢廢而歎吾問之則曰此死獄也我求
其生不得爾吾曰生可求乎曰求其生而不得則
死者與我皆無恨矧求而有得耶以其有得則是
不求而死者恨也夫常求其生猶失之死而况常
求其死也回顧乳者抱汝而立于旁因指而歎曰
術者謂我歳行在戍将死使其言然吾不及見兒
之立也後當以我語告之其平居教他子弟常用
此語吾耳熟焉故能詳也其施於外事吾不能知
其居于家無所矜飾而所為如此是真發於中者
耶嗚呼其心厚於仁者耶此吾知汝父之必将有
後也汝其勉之夫養不必豐要于孝利雖不得慱
於物要其心之厚於仁吾不能教汝此汝父之志
也脩泣而志之不敢忘先公少孤力學咸平三年
進士及第為道州判官泗綿二州推官又為泰州
判官享年五十有九葬沙溪之瀧岡太夫人姓鄭
氏考諱徳儀世為江南名族太夫人恭儉仁愛而
有禮𥘉封福昌縣太君進封樂安安康彭城三郡
太君自其家少賤時治其家以儉約其後常不使
過之曰吾兒不能苟合於世儉薄所以居患難也
其後脩貶夷陵太夫人言笑自若曰汝家故貧賤
也吾處之有素矣汝能安之吾亦安矣自先公之
亡三十年脩始得禄而養又十有二年列官于朝
始得贈封其親又十年脩為龍圖閣直學士吏部
郎中留守南京太夫人以疾卒于官舍享年七十
有二又八年脩以非才入副樞宻遂參政事又七
年而罷自登二府　天子推恩褒其三世盖自嘉
祐以来逢國大慶必加寵錫皇曾祖府君累贈金
紫光禄大夫太師中書令曽祖妣累封楚國太夫
人皇祖府君累贈金紫光禄大夫太師中書令兼
尚書令祖妣累封吴國太夫人皇考崇公累贈金
紫光禄大夫太師中書令兼尚書令皇妣累封越
國太夫人　今上𥘉郊皇考賜爵為崇國公太夫
人進號韓國於是小子脩泣而言曰嗚呼為善無
不報而遲速有時此理之常也惟我祖考積善成
徳冝享其隆雖不克有於其躬而賜爵受封顯榮
褒大實有三朝之錫命是足以表見于後世而庇
賴其子孫矣乃列其世譜具刻于碑既又載我皇
考崇公之遺訓太夫人之所以教而待於脩者並
掲于阡俾知小子脩芝徳薄能鮮遭時竊位而幸
全大節不辱其先者其来有自熈寕二年嵗次庚
戌四月辛酉十五日乙亥男推誠保徳崇位翊戴
功臣觀文殿學士特進行兵部尚書知青州軍州
事兼管内勸農使充京東東路安撫使上柱國樂
安郡開國公食邑四千三百户實食封壹千二百
户脩表
　　　　處士征君墓表　王　安石
淮之南有善士三人皆居于真州之揚子杜君者
寓于醫無貧富貴賤請之輙往與之財非義輙謝
而不受時時窮空幾不能以自存而未嘗有不足
之色盖善言性命之理而其心曠然無累於物而
予嘗與之語乆之而不厭也徐君忠信篤實遇人
至謹雖疾病召筮不正衣巾不見寓於筮日得百
數十錢則止不更筮也能為詩亦好属文有集若
干卷兩人者以醫筮故多為賢士大夫所知而征
君獨不聞於世征君者諱某字某事其母夫人至
孝居鄉里恂恂恭謹樂振人之窮急而未嘗與人
校曲直好蓄書能為詩有子五人而教其三人為
進士某今為某官某今為某官某亦再貢於鄉征
君與兩人者相為友至驩而莫逆也兩人者皆先
征君以死而征君以某年某月甲子終于家年七
十七噫古者一鄉之善士必有以貴於一鄉一國
之善士必有以貴於一國此道亡也乆矣余獨私
愛夫三人者而樂為好事者道之而征君之子又
以請於是書以遺之使之鑱諸墓上杜君諱嬰字
大和徐君諱仲堅字某
　　　　外祖母黄夫人墓表　王　安石
外祖夫人黄氏生二十二年歸吴氏歸五十年而
卒三月而葬康定二年十二月也夫人淵静𥙿和
不强而安事舅姑夫撫字皆順適吴氏内外族甚
大朝夕相與居嵗時以辤弊酒夕相綴接卒夫人
之世戚䟽愚良一無間言又喜書史曉大義往往
引以輔道處士信厚聞其鄉子為士無虧行繄夫
人之助夫人資寡言笑聲若不能出雖族人亦不
知其曉書史也安石外孫也故得之詳明道中過
舅家夫人春秋髙矣視其禮猶若女婦然視其色
不知其有喜愠也病且草以薄葬命子億其可謂
以正始終也已舅藩既誌其葬四年安石還自楊
州復其墓復墓曰聖人之教必繇閨門始後世志
於教者亦未之勤而已天下相重以戾相蕩以侈
疣然斁矣自公卿大夫無完徳豈或女婦然或者
女婦居不識廳屏笑言不聞隣里是職然也置則
悖矣然其死也聞人傳焉以羙之是亦教之熄也
人人之不能然也傳焉以羙之冝也矧如夫人者
有不可表耶於戲
　　　　程伯淳墓表　程　頥
先生名顥字伯淳葬于伊川潞國太師題其墓曰
明道先生弟頥序其所以而刻之石曰周公没聖
人之道不行孟軻死聖人之學不傳道不行百世
無善治學不傳千載無真儒無善治士猶得以明
乎善治之道以淑諸人以傳諸後無真儒天下貿
貿焉莫知所之人欲肆而天理滅矣先生生千四
百(之/年)後得不傳之學于遺經志将以斯道覺斯民
天不憗遺哲人早世鄉人士大夫相與議曰道之
不明也乆矣先生出倡聖學以示人辨異端闢邪
説開歴古之沉迷聖人之道得先生而後明為功
大矣於是帝師采衆議而為之稱以表其墓學者
之於道知所嚮然後見斯人之為功知所至然後
見斯名之稱情山可夷谷可堙明道之名亘萬世
而長存勒石墓旁以詔後人
　　　　吕和叔墓表　范　育
元豐五年歲次壬戌六月癸酉吕君和叔卒九月
乙已從葬驪山之趾先大夫之墓其孤義山請識
以文惟君明善至學性之所得者盡之於心心之
所知者踐之於身妻子刑之朋友信之鄉黨宗之
可謂至誠敏徳者矣乃表其墓曰誠徳君子而系
其身行云君諱大鈞字和叔其先汲郡人皇考鵠
贈司封貟外郎王考通太常慱士贈兵部侍郎考
蕡比部郎中贈左諫議大夫由兵部葬京兆之藍
田故子孫爲其縣人焉𥘉諌議學逰未仕教子六
人後五人相繼登科知名當世其季賢而早死縉
紳士大夫傳其家聲以爲羙談君其苐三子也中
進士乙科調秦州右司理參軍監延州折慱務攺
光禄寺丞知耀州三原縣請代親入蜀移綿州巴
西縣諫議致仕居里君亦移疾不行丞相韓公子
華宣撫陜西河東辟書寫機宻文字府罷移福州
候官縣故相曾宣靖公鎮京兆薦涇陽縣皆不赴
丁諫議憂服除獨家居講道數年仲兄龍圖閣待
制大防請監鳯翔府造舡務君起就之官制改為
宣義郎㑹詔伐西夏鄜延路轉運司檄君從事法
為可辭使者請于朝君亦以禮際善而得行乃往
從君亦盡力不苟以避使者愈賢之薦管勾文字
數月感疾卒延州官舍享年五十有二君性純厚
易直強明正亮所行不二於心所知不二于行其
學以孔子下學上逹之心立其志以孟子集義之
功養其徳以顔子克已復禮之用厲其行其要歸
之誠明不息不為衆人沮之而疑小辨奪之而屈
勢利刼之而回知力窮之而止其自任以聖賢之
重如此盖大學之教不明于世者千五百年先是
扶風張先生子厚聞而知之而學者未知信也君
於先生為同年友一言而契往執弟子禮問焉若
謂始學必先行其所知而已若夫道性命之際正
惟躬行禮義乆則至焉先生以謂學不造約雖勞
而艱於進徳且謂君勉之當自悟君乃信巳不疑
設其義陳其數倡而行之将以抗横流繼絶學毅
然不恤人之非間已也先生亦歎其勇為不可及
始居諌議䘮衰麻斂䘮祭之事悉捐俗習事尚一
倣諸禮後乃寖行於冠昏飲酒相見慶弔之間其
文節粲然可觀人人皆識其義相與起好矜行一
朝知禮義之可貴乆之君之志既克少施而於趣
時求中未能沛然不疑然後信先生之學本末不
可踰以造約為先務矣先生既殁君益脩明其學
援是道推之以善俗且必於吾身親見之既而曰
有命不得於今必得於後世其始講脩先生之法
曰如有用我者舉而措之而已既又知夫君子之
徳不存焉雖不信而不悔始也急於行既乃至而
不廹優㳺乎道之可樂始也嚴於率人既乃和而
不觧使學趍而不厭嗚呼非持乆不已孰能與于
此君疾命掃室正席黙坐問者至語未終而殁其
徒聞疾或自家于官所及訃至相率迎其䘮逺至
數十百里貧者位于别館哭之卒時夫人种氏治
其䘮如君所以治諌議之䘮其孤既葬而祭于家
必以禮嗚呼死生之際安而不感可以見養之至
道行乎妻子善信乎朋友鄉黨可以見誠之感君
與人語必因其所可及而喻諸義治經説徳於身
踐而心觧其文章不作於無用嘗譔次井田兵制
為圖籍按之易易大臣有薦官邸教授者法當獻
文君上天下為一家中國為一人賦推是道也愾
乎天下矣君始娶馬氏再娶則种夫人也子義山
能傳其父學孫男麟愈舟女一嗚呼仲尼七十而
變化不息顔子短命未見其止曽子老而徳優先
生有言樂正子與舜同術顧其行有未至至若君
之術與聖人同其至足以觀之惜乎不得見其老
放乎致極以立乎聖人之門一朝之遇措乎天下
國家乃中身而止矣嗚呼君之自信其所行以致
其所及可為衆人道者也若信諸已而知乎天者
則又非衆人之所可知必有君子而知君者矣安
得孔子之門人與論君之徳者乎
　　　　資政殿學士禮部侍郎范文正公神道
　　　　　碑銘　歐陽　脩
皇祐四年五月甲子資政殿學士尚書禮部侍郎
汝南文正公薨于徐州以其年十有二月壬申葬
于河南尹樊里之萬安山下公諱仲淹字希文五
代之際世家蘇州事吴越　太宗皇帝時吴越獻
其地公之皇考從錢俶朝京師後為武寕軍掌書
記以卒公生二歳而孤母夫人貧無依再適長山
朱氏既長知其世家感泣去之南郡入學舍掃一
室晝夜講誦其起居飲食人所不堪而公自刻益
苦居五年大通六經之㫖為文章論説必本於仁
義祥符八年舉進士禮部選第一遂中乙科為廣
徳軍司理參軍始歸迎其母以養及公既貴天子
贈公曽祖蘇州粮料判官諱某為太保祖祕書監
諱某為太傅考諱某為太師妣謝氏為吴國夫人
公少有大節於冨貴貧賤毁譽歡戚不一動其心
而慨然有志於天下常自誦曰士當先天下之憂
而憂後天下之樂而樂也其事上遇人一以自信
不擇利害為趋舍其所有為必盡其方曰為之自
我者當如是其成與否有不在我者雖聖賢不能
必吾豈苟哉天聖中晏丞相薦公文學以大理寺
丞為祕閣校理以言事忤章獻太后㫖通判河中
府乆之上記其忠召拜右司諫當太后臨朝聼政
時以至日大㑹前殿上将率百官為壽有司已具
公上䟽言天子無北靣且開後世弱人主以彊母
后之漸其事遂已又上書請還政天子不報及太
后崩言事者希㫖多求太后時事欲深治之公獨
以謂太后受託先帝保佑聖躬始終十年未見過
失冝掩其小故以全大徳𥘉太后有遺命立楊太
妃代為太后公諫曰太后母號也自古無代立者
由是罷其冊命是歲大旱蝗奉使安撫東南使還
㑹郭皇后廢率諫官御史伏閤争不能得貶知睦
州又徙蘇州歳餘即拜禮部貟外郎天章閣待制
召還益論時政闕失而大臣權倖多忌惡之居數
月以公知開封府開封素號難治公治有聲事日
益簡暇則益取古今治亂安危為上開說又為百
官圖以獻曰任人各以其材而百職脩堯舜之治
不過此也因指其遷進遲速次序曰如此而可以
為公可以為私亦不可以不察由是吕丞相怒至
交論上前公求對辨語切坐落職知饒州明年吕
公亦罷公徙潤州又徙越州而趙元昊反河西上
復召相吕公乃以公為陜西經略安撫副使遷龍
圖閣直學士是時新失大将延州危公請自守鄜
延扞賊乃知延州元昊遣人遺書以求和公以謂
無事請和難信且書有僣號不可以聞乃自為書
告以逆順敗之説甚辨坐擅復書奪一官知耀州
未逾月徙知慶州既而四路置帥以公為環慶路
經略安撫招討使兵馬都部署累遷諫議大夫樞
宻直學士公為将務持重不急近功小利於延州
築清澗城墾營田復承平永平廢塞熟羗歸業者
數萬戸於慶州城大順以據要害又城細腰胡盧
於是明珠滅成等大賊皆去賊為中國用自邉壘
乆隳至兵與将常不相識公始分延州兵為六将
訓練齊整諸路皆用以為法公之所在賊不敢犯
人或疑公見敵應變為如何至其城大順也一旦
引兵出諸将不知所向軍至柔逺始號令告其地
處使往築城至於版築之用大小畢具而軍中𥘉
不知賊以騎三萬来争公戒諸将戰而賊走追勿
過河已而賊果走追者不渡而河外果有伏賊失
計乃引去於是諸将皆服公爲不可及公待将吏
必使畏法而愛巳所得賜賚皆以上意分賜諸将
使自爲謝諸羗質子縱其出入無一人逃者蕃酋
來見召之臥内屏人徹衛與語不疑公居三歲士
勇邉實恩信大洽乃决䇿謀取横山復靈武而元
昊數遣使稱臣請和上亦召公歸矣𥘉西人籍爲
鄉兵者十數萬既而黥以軍惟公所部但剌其手
公去兵罷獨得復為民其於兩路既得熟羗為用
使以守邉因徙屯兵就食内地而紓西人饋輓之
勞其所設施去而人徳之與守其法不敢變者至
今尤多自公坐吕公貶羣士大夫各持二公曲直
吕公患之凡直公者皆指為黨或坐竄逐及吕公
復相公亦再起被用於是二公驩然相約戮力平
賊天下之士皆以此多二公然朋黨之論遂起而
不能止上既賢公可大用故卒置群議而用之慶
歴三年春召為樞宻副使五譲不許乃就道既至
數月以為參知政事每進見必以太平責之公歎
曰上之用我者至矣然事有先後而革弊于乆安
非朝夕可也既而上再賜手詔趣使條天下事又
開天章閣召見賜坐授以紙筆使䟽于前公惶恐
避席始退而條列時所宜先者十數事上之其詔
天下興學取士先徳行不專文辭革磨勘例遷以
别能否减任子之數而除濫官用農桑考課守宰
等方施行而磨勘任子之法僥倖之人皆不便因
相與騰口而嫉公者亦幸外有言喜為之佐佑㑹
邉奏有警公即請行乃以公為河東陜西宣撫使
至則上書願復守邉即拜資政殿學士知邠州兼
陜西路安撫使其知政事纔一歲而罷有司悉奏
罷公前所施行而復其時夏人已稱臣公因以疾
請鄧州守鄧州三歳求知杭州又徙青州公益病
又求知頴州肩舁至徐遂不起享年六十有四方
公之病上賜藥存問既薨輙朝一日以其遺表無
所請使就問其家所欲贈以兵部尚書所以哀䘏
之甚厚公為人外和内剛樂善汎愛䘮其母時尚
貧終身非賔客食不重肉臨財好施意豁如也及
退而視其私妻子僅給衣食其為政所至民多立
祠畫像其行已臨事自山林處士里閭田野之人
外至夷狄莫不知其名字而樂道其事者甚衆及
其世次官爵誌于墓譜于家藏于有司者皆不論
著著其繫天下國家之大者亦公之志也歟銘曰
范於吴越世實陪臣俶納山川及其士民范始来
北中間幾息公奮自躬與時偕逢事有罪功言有
違從豈公必能天子用公其艱其勞一其始終夏
童跳邉乗吏殆安帝命公往問彼驕頑有不聼順
鋤其穴根公居三年怯勇隳完兒憐獸擾卒俾来
臣夏人在廷其事方議帝趣公来以就予治公拜
稽首兹為難哉𥘉匪其難在其終之群言營營卒
壊于成匪惡其成惟公是傾不傾不危天子之明
存有顯榮殁有贈謚藏其　寵及後世惟百有
位可勸無怠
　　　　太尉王攵正公神道碑銘
　　　　　　　　　　　　　　歐陽　脩
至和二年七月乙未樞宻直學士右諫議大夫王
素奏事殿中巳而泣且言曰臣之先臣旦相
真宗皇帝十有八年今臣素又得待罪侍從之臣
惟　先臣之訓其遺業餘烈臣實無似不能顯大
而墓碑至今無辭以刻惟　陛下哀怜不忘先帝
之臣以假寵於王氏而朂其子孫天子曰嗚呼惟
汝父旦事我　文考真宗一徳一心克終厥位有
始有卒其可謂全徳元老矣汝素以是刻于碑素
拜稽首泣而出明日有詔史館脩撰歐陽脩曰王
旦墓碑未立汝可以銘臣脩謹按故推誠保順同
徳守正翊戴功臣開府儀同三司守太尉充玉清
昭應宫使上柱國太原郡開國公贈太師尚書令
兼中書令追封魏國公謚曰文正王公諱旦字子
明大名莘人也皇曽祖諱言滑州黎陽令追封許
國公皇祖諱徹左拾遺追封魯國公皇考諱祜尚
書兵部侍郎追封晋國公皆累贈太師尚書令兼
中書令曽祖妣姚氏魯國夫人祖妣田氏秦國夫
人妣任氏徐國夫人邉氏秦國夫人公之皇考以
文章自顯漢周之際逮事　太祖　太宗為名臣
嘗諭杜重威使無反漢拒盧多遜害趙普之謀以
百口明符彦卿無罪故世多稱王氏有隂徳公之
皇考亦自植三槐于庭曰吾之後世必有為三公
者此其所以志也公少好學有攵太平興國五年
進士及第為大理評事知臨江縣監潭州銀塲再
遷著作佐郎與編文苑英華遷殿中丞通判鄭濠
二州王禹偁薦其材任轉運使驛召至京師辭不
受獻其所為文章得試直史館遷右正言知制誥
知淳化三年禮部貢舉遷虞部貟外郎同判吏部
流内銓知考課院右諫議大夫趙昌言參知政事
公以壻避嫌求觧職　太宗嘉之改禮部郎中集
賢殿脩撰昌言罷復知制誥仍兼脩撰判院事召
賜金紫乆之遷兵部郎中居職　真宗即位拜中
書舍人數日召為翰林學士知審官院通進銀臺
封駮事公為人嚴重能任大事避逺權勢不可干
以私由是　真宗益知其賢　若水名能知人常
稱公曰真宰相噐也若水為樞宻副使罷召對苑
中問誰可大用者若水言公可用　真宗曰吾固
巳知之矣咸平三年又知禮部貢舉居數日拜給
事中同知樞宻院事明年以工部侍郎參知政事
再遷刑部侍郎景徳元年契丹犯邉　真宗幸澶
州雍王元份留守東京得暴疾命公馳自行在代
元份留守二年遷尚書左丞三年拜工部尚書同
中書門下平章事集賢殿大學士監脩國史是時
契丹𥘉請盟趙徳明亦納誓約願守河西故地二
邉兵罷不用　真宗遂欲以無事治天下公以謂
宋興三世　祖宗之法具在故其為相務行故事
慎所改進退能否賞罰必當　真宗乆而益信之
所言無不聼雖他宰相大臣有所請必曰王某以
謂如何事無大小非公所言不决公在相位十餘
年外無夷狄之虞兵革不用海内富貴群工百司
各得其職故天下至今稱為賢宰相公於用人不
以名譽必求其實苟賢且材矣必乆其宫而衆以
為宜某職然後遷其所薦引人未嘗知㓂凖為樞
宻使當罷使人私公求為使相公大驚曰将相之
任豈可求耶且吾不受私請凖深恨之已而制出
除凖武勝軍節度使同中書門下平章事凖入見
泣涕曰非　陛下知臣安能至此　真宗具道公
所以薦凖者凖始媿歎以為不可及故參知政事
李穆子行簡有賢行以将作監丞居于家　真宗
召見慰勞之遷太子中允𥘉遣使者召之不知其
所止　真宗命至中書問王某然後人知行簡公
所薦也公自知制誥至為相薦士尤多其後公薨
史官脩　真宗實録得内出奏章乃知朝廷之士
多公所薦者公與人寡言笑其語雖簡而能以理
屈人黙然終日莫能窺其際及奏事上前群臣異
同公徐一言以定　今上為皇太子太子諭徳見
公稱太子學書有法公曰諭徳之職止扵是耶趙
徳明言民飢求粮百萬斛大臣皆曰徳明新納誓
而敢違請以詔書責之　真宗以問公請敕有司
具粟百萬於京師詔徳明来取　真宗大喜徳明
得詔書慚且拜曰朝廷有人大中祥符中天下大
蝗　真宗使人於野得死蝗以示大臣明日他宰
相有䄂死蝗以進者曰蝗實死矣請示于朝率百
官賀公獨以為不可後數日方奏事飛蝗蔽天
真宗顧公曰使百官方賀而蝗如此豈不為天下
笑耶宦者劉承規以忠謹得幸病且死求為節度
使　真宗以語公曰承規待此以瞑目公執以為
不可曰他日将有求為樞宻使者奈何至今内臣
官不過留後公任事乆人有謗公於上者公輒引
咎未嘗自辨至人有過失雖人主盛怒可辨者辨
之必得而後已榮王宫火延前殿有言非天災請
置獄劾火事當坐死者百餘人公獨請見曰始失
火時　陛下以罪已詔天下而臣等皆上章待罪
今反歸咎于人何以示信且火雖有迹寕知非天
譴耶由是當坐者皆免日者上書言宫禁事坐誅
籍其家得朝士所與往還占問吉凶之説　真宗
怒欲付御史問狀公曰此人之常情且語不及朝
廷不足罪　真宗怒不觧公因自取嘗所占問之
書進曰臣少賤時不免為此必以為罪願并臣付
獄　真宗曰此事已發何可免公曰臣為宰相執
國法豈可自為之幸於不發而以罪人　真宗意
觧公至中書悉焚所得書既而　真宗悔復馳取
之公曰臣已焚之矣由是獲免者衆公累官至太
保以病求罷入見滋福殿　真宗曰朕方以大事
託卿而卿疾如此因命皇太子拜公公言皇太子
盛徳必任　陛下事因薦可為大臣者十餘人其
後不至宰相者李及凌䇿二人而已然亦皆為名
臣公屢以疾請　真宗不得已拜公太尉兼侍中
五日一朝視事遇軍國大事不以時入叅决公益
惶恐因臥不起以疾懇辭冊拜太尉玉清昭應宫
使自公病使者存問日常三四　真宗手自和藥
賜之疾亟遽幸其第賜以白金五千兩辭不受以
天禧元年九月癸酉薨于家享年六十有一　真
宗臨哭輟視朝三日發哀于苑中其子弟門人故
吏皆𬒳恩澤即以其年十一月庚申葬公於開封
府開封縣新里鄉大邉村公娶趙氏宋國夫人後
公若干年卒子男三人長曰司封郎中雍次曰賛
善大夫冲次曰素女四人長適太子太傅韓億次
適兵部貟外郎直集賢院蘇耆次適右正言范令
孫次適龍圖閣直學士兵部郎中吕公弼公事寡
嫂謹與其弟旭相友悌尤篤任以家事一無所問
而務以儉約率勵子弟使在富貴不知為驕侈兄
子睦欲舉進士公曰吾嘗以太盛為懼其可與寒
士争進至其薨也子素猶未官遺表不求恩澤有
文集二十卷乾興元年詔配享　真宗廟廷臣脩
曰景徳祥苻之際盛也觀公之所以相而　先帝
之所以用公者可謂至哉是以君明臣賢徳顯名
尊生而俱享其榮殁而長配於廟可謂有始有卒
如明詔所褒昔者烝民江漢推大臣下之事所以
見任賢使能之功雖曰山甫穆公之詩實歌宣王
之徳也臣謹考國史實録至於縉紳故老之傳得
公終始之節而録可紀者輒聲為銘詩昭示後世
以彰　先帝之明以稱聖恩褒顯王氏流澤子孫
與　宋無極之意銘曰烈烈魏公相我　真宗
真廟翼翼魏公配食公相　真宗不言以躬時有
大事事有大疑匪卜匪筮公為蓍龜公在相位終
日如黙問其夷狄包裹兵革問其卿士百工以職
問其庻民耕織衣食相有賞罰功當罪明相所黜
升惟否惟能執其權衡萬物之平孰不事君胡能
必信孰不為相其誰有終公薨于位太尉之崇
天子有思永薦清廟侑我
聖考惟時元老
天子念功報公之隆春秋從享萬祀無窮作為詩
歌以諗廟工

皇朝文鑑卷第一百四十五
皇朝文鑑卷第一百四十六
　神道碑銘
　　　晏元獻公神道碑銘　歐陽　脩
　　　王武恭公神道碑銘　歐陽　脩
　　　馬正惠公神道碑銘　王　安石
　　　梅侍讀神道碑銘　王　安石
　　　曽子固神道碑銘　韓　維
　　　　晏元獻公神道碑銘　歐陽　脩
至和元年六月觀文殿大學士行兵部尚書西京
留守臨淄公以疾歸于京師八月疾少閒入見
天子曰噫予舊學之臣也乃留侍講邇英閤詔五
日一朝前殿明年正月疾作不能朝敕太醫朝夕
往視有司除道將幸其家公歎曰吾無狀乃以疾
病憂吾君即馳奏曰臣疾少間行愈矣乃止其月
丁亥以公薨聞　天子震悼亟臨其䘮以不即視
公為恨贈公司空兼侍中謚曰元獻有司請輟視
朝一日特輟二日以其年三月癸酉葬公于許州
陽翟縣麥秀郷之北原旣葬賜其墓隧之碑首曰
舊學之碑旣又勑史臣脩考次公事具書于碑下
臣脩伏讀國史見　眞宗皇帝時天下無事
天子方推讓功德祠祀天地山川講禮樂以文頌
聲而儒學文章雋賢偉異之人出公丗家江西之
臨川年始十四一日起田里進見　天子時方親
閲天下貢士㑹廷中者千餘人與夫宫臣衛官擁
列圜視公不動聲氣操筆為文辭立成以獻
天子嘉賞賜同進士出身遂登舘閣掌書命以文
章為天下所宗逮　陛下養德東宫先帝選用臣
屬即以公遺　陛下由王官宫臣卒登宰相凡所
以輔道聖德憂勤國家有舊有勞自始至卒五十
餘年公旣薨而　先帝之名臣與　陛下東宫之
舊人皆無在者冝其褒寵優異比公甘盤臣脩幸
得執筆史官奉明詔謹昧死上臨淄公事曰公諱
殊字同叔姓晏氏其丗次晦顯徙遷不常自其髙
祖諱墉唐咸通中舉進士卒官江西始著籍于髙
安其後三丗不顯曽祖諱延白又徙其籍于臨川
祖諱郜追封英國公考諱固追封秦國公自曽祖
巳下皆用公貴累贈開府儀同三司太師中書令
兼尚書令曽祖妣張氏陳國太夫人祖妣傅氏許
國太夫人妣呉氏唐國太夫人公生七歳知學問
爲文章郷里號爲神童故丞相張文節公安撫江
西得公以聞　眞宗召見旣賜出身後二日又召
試詩賦論公徐啓曰臣嘗私習此賦不敢隱
眞宗益嗟異之因試以他題以為祕書省正字置
之祕閣使得悉讀祕書命故僕射陳文僖公視其
學明年獻其所為文召試中書遷太常寺奉禮郎
封祀太山推恩遷光禄寺丞數月充集賢校理明
年遷著作佐郎丁父憂去官巳而　眞宗思之即
其家起復命淮南發運使具舟送之京師從祀太
清宫賜緋衣銀魚同判太常禮院又丁母憂求去
官服䘮不許今　天子始封昇王公以選為府記
室參軍再遷左正言直史館　今天子為皇太子
以戸部貟外郎充太子舎人賜金紫知制誥判集
賢院遷翰林學士充景靈宫判官太子左庶子兼
判太常寺知禮儀院公旣以道德文章佐佑東宫
眞宗每所諮訪多以方寸小紙細書問之由是參
與機密凡所對必以其藁進示不洩其後悉閲
眞宗閣中遺書得公所進藁類為八十卷藏之禁
中人莫之見也𥘉　眞宗遺詔　章獻明肅太后
權聽軍國事宰相丁謂樞密使曹利用各欲獨見
奏事無敢决其議者公建言羣臣奏事　太后者
垂簾聴之皆母得見議遂定乾興元年拜右諌議
大夫兼侍讀學士遷給事中景靈宫副使判吏部
流内銓以易侍講崇政殿遷禮部侍郎知審官院
爲樞密副使遷刑部侍郎上䟽論張耆不可爲樞
密使由是忤　太后旨坐以笏擊其僕誤折其齒
罷留守南京大興學校以敎諸生自五代以來天
下學廢興自公始召拜御史中丞改兵部侍郎兼
祕書監資政殿學士翰林侍讀學士知天聖八年
禮部貢舉明年爲三司使復爲樞密副使未拜改
參知政事遷尚書左丞　太后謁太廟有請服衮
冕者　太后以問公公以周官后服對　太后崩
大臣執政者皆罷公為禮部尚書知亳州徙知陳
州遷刑部尚書復召為御史中丞又為三司使知
樞密院事拜樞密使再加檢校太尉同中書門下
平章事慶曆三年三月遂以刑部尚書居相位充
集賢殿大學士兼樞密使自公復召用而趙元昊
反師出陜西天下弊於兵公數建利害請罷監軍
無以陣圖授諸將使得應敵為攻守及制財用為
出入之要皆有法　天子悉為施行自宫禁先以
率天下而財賦之職悉歸有司卒能以謀臣元昊
使聽約束乃還其王號公為人剛簡遇人必以誠
雖處冨貴如寒士罇酒相對歡如也得一善稱之
如巳出當丗知名之士如范仲淹孔道輔等皆出
其門及為相益務進賢才當公居相府時范仲淹
韓琦冨弼皆進用至於臺閣多一時之賢　天子
旣厭西兵閔天下困弊奮然有意遂欲因羣材以
更治數詔大臣條天下事方施行而小人權倖皆
不便明年秋㑹公以事罷而仲淹等相次亦皆去
事遂巳公旣罷以工部尚書知潁州徙知陳州又
徙許州三遷戸部尚書拜觀文殿大學士知永興
軍充一路都部署安撫使徙知河南府西京留守
累進階至開府儀同三司勲上柱國爵臨淄公食
邑一萬二千戸實封三千七百戸公享年六十有
五自少篤學至其病亟猶手不釋卷有文集二百
四十卷嘗奉勑脩上訓及　眞宗實録又集類古
今文章為集選二百卷其為政敏而務以簡便其
民其於家嚴子弟之見有時事寡姊孝謹未甞為
子弟求恩澤其在陳州　上問宰相曰晏某居外
未嘗有所請其亦有所欲邪宰相以告公公自為
表問起居而巳故其薨也　天子尤哀悼之賜予
加等以其子承𥙿為崇文院檢討孫及甥之未官
者九人皆命以官公𥘉娶李氏工部侍郎虚己之
女次孟氏屯田貟外郎虚舟之女封鉅鹿郡夫人
次王氏太師尚書令超之女封榮國夫人子八人
長曰居厚大理評事早卒次承𥙿尚書屯田貟外
郎宣禮賛善大夫崇讓著作佐郎明逺祗德皆大
理評事幾道傳正皆太常寺太祝女六人長適戸
部侍郎同中書門下平章事冨弼次適禮部侍郎
三司使楊察其四尚幼孫十有二人公旣樂善而
稱為知人士之顯于朝者多公所薦逹至擇其女
之所從又得二人者如此可謂賢也巳銘曰
有姜之裔齊爲晏氏齊在春秋晏顯諸侯傳載桓
子嬰稱子丘其後無聞不亡僅存有煒自公厥聲
以振公之顯聲實相　天子　天子曰噫予考
眞宗唯多名臣以臻盛隆汝𥘉事我王官東官以
曁相予始卒一躬輔我以德有勞于邦公疾在外
來歸自洛　天子曰留汝予舊學凡今在庭莫如
汝舊孰以卑予唯予　聖考今旣亡矣孰爲予老
何以贈之司空侍中禮則有加予思何窮有篆其
文在其碑首　天子之褒史臣有詔銘以述之永
昭厥後
　　　　王武恭公神道碑銘　歐陽　脩
惟王氏之先為常山眞定人後丗葬河南密縣而
密分入于管城遂為鄭州管城人其封國仍丗于
魯武康公事　太宗皇帝秉節治戎出征入衞乃
受遺詔輔　眞宗有勞有勤報䘏追崇以有兹魯
國是生魯武恭公少以父任為西頭供奉官至道
二年遣五將討李繼遷公從武康公出鐵門為先
鋒殺獲甚衆軍至烏白池諸將失期不得進公告
其父曰歸師過險爭必亂乃以兵前守隘號其軍
曰亂行者斬由是士卒無敢先後雖武康公亦為
之按轡追兵望其軍整不敢近武康公歎曰王氏
有子矣後以御前忠佐為軍頭廵檢邢洺男子張
洪覇聚盗二州閒歷年吏不能捕公以氈車載勇
士為婦人服盛飾誘之邯鄲道中賊黨爭前邀刼
遂皆就擒由是知名公以將家子宿衞　眞宗為
内殿直殿前左班都虞候捧日左廂都指揮使累
遷英州團練使　今天子即位攺博州團練使知
廣信軍徙知冀州遷康州防禦使歷龍神衛捧日
天武四廂都指揮使侍衛親軍歩軍馬軍殿前都
虞候歩軍副都指揮使桂福二州觀察使是時章
獻太后猶臨朝有詔𥙷一軍吏公曰𥙷吏軍政也
敢挾詔書以干吾軍亟請罷之　太后固欲與之
公不奉詔乃止及　太后上僊有司請衛士坐甲
公以為故事無為　太后䘮坐甲又不奉詔於是
天子知公可任大事明道二年拜檢校太保簽署
樞密院事遂為副使明年以奉國軍留後同知院
事又明年領安德軍節度使又明年加檢校太尉
宣徽南院使公為將善撫士而識與不識皆喜為
之稱譽其狀貌雄偉動人雖里兒巷婦外至夷狄
皆知其名氏御史中丞孔道輔等因事以為言乃
罷公樞密拜武寜軍節度使言者不巳即以為右
千牛衞上將軍知隨州士皆為之懼公舉止言色
如平時惟不接賔客而巳乆之徙知曹州而孔道
輔卒客有謂公曰此害公者也公愀然曰孔公以
職言事豈害我者可惜朝廷亡一直臣於是言者
終身以為愧而士大夫服公為有量慶曆二年起
公為保靜軍留後知青州未行而契丹聚兵幽涿
遣使者有所求自河以北皆警乃拜公保靜軍節
度使澶州契丹使者過澶州見公喜曰聞公名乆
矣乃得見於此邪公為言巳衰老中國多賢士大
夫因指坐客歷陳其丗家使者悚聽是歳徙眞定
府定州等路都部署改宣徽南院使判成德軍未
行徙判定州兼三路都部署公治其軍無撓其私
亦不貸其過居頃之士皆可用契丹使人覘其軍
或勸公執而戮之公曰吾軍整而和使覘者得吾
實以歸是屈人兵以不戰也明日大閱于郊公執
桴鼔誓師號令簡明進退坐作肅然無聲乃下令
曰具糗粮聽鼔聲視吾旗所郷契丹聞之震恐㑹
復議和兵解徙知陳州道過京師　天子遣中貴
人問公欲見否公謝曰備邊無功幸得蒙恩徙内
地不敢見明年徙河陽不行以宣徽使奉朝請巳
而出判相州六年拜同中書門下平章事判澶州
明年徙鄭州封祁國公又明年乞骸骨不許以為
㑹靈觀使巳而復判鄭州徙澶州除集慶軍節度
使徙封冀國公皇祐三年遂以太子太師致仕大
朝㑹許綴中書門下班居一歳天子思之起為河
陽三城節度使同中書門下平章事判鄭州六年
以本官為樞密使徙封魯國公旣而　上以冨公
弼為宰相是歳契丹使者來公與之射使者曰
天子以公典樞密而用冨公為相得人矣語聞
上喜賜公御弓一矢五十公善射至老不衰甞侍
上射辝曰幸得備位大臣舉止為天下所視臣老
矣恐不能勝弓矢　上再三諭之乃手二矢再拜
一發中之遂將釋復位　上固勉之再發又中由
是左右皆驩呼賜以襲衣金帶自寶元慶曆之間
元昊叛河西兵出乆無功士大夫爭進計䇿多所
改作公笑曰柰何紛紛兵法不如是也使士知畏
愛而怯者勇勇者不驕以吾可勝因敵而勝之爾
豈多言哉其在樞密亦嘗自請臨邊不許凡大謀
議必以咨之其在外則遣中貴人詔問其言多見
施用公自致仕復起掌樞密凡三歳以老求去位
至六七　上為之不得巳以為景靈宫使徙忠武
軍節度使又以為同群牧制置使五日一朝給扶
者以子若孫一人是歳公年七十有八矣明年二
月辛未以疾薨于家詔輟視朝二日發哀于苑中
贈太尉中書令其遺言曰臣有俸禄足以具死事
不敢復累朝廷願無遣使者護䘮無厚賵贈
天子惻然哀其志以黄金百兩白金三千兩賜其
家固辤不許以其年五月甲申葬于管城明年有
詔史臣刻其墓碑臣愚以謂自國家西定河隍北
通契丹罷兵不用幾四十年一日元昊叛幽燕亦
犯約二邊騷動而老臣宿將無在者公於是時屹
然爲中國鉅人名將雖未嘗躬矢石攻堅摧敵而
恩信巳足撫士卒名聲巳足動四夷遂登朝廷典
掌機密以老還仕復起于家保有冨貴享終夀考
雖古之將帥及于是者其幾何人至於出入勤勞
之節與其進退綢繆君臣之恩意可以褒勸後世
如古詩書所載皆應法可書謹按魯武恭公諱德
用字元輔曽祖諱方追封蔣國公祖諱玄追封邘
國公皆贈中書令父諱超建雄軍節度使贈尚書
令追封魯國公謚曰武康公娶宋氏武勝軍節度
使延渥之女𥘉為定定郡夫人追封榮國夫人五
男四女男曰咸熈東頭供奉官蚤卒次曰咸融西
京左藏庫使果州團練使次曰咸庶内殿崇班早
卒次曰咸英供備庫副使次曰咸康内殿承制銘
曰
魯始錫封以褒武康爰曁武恭乃克有邦桓桓武
恭其容甚飭偉其名聲以動夷狄公治軍旅不寛
不煩恩均令齊千萬一人公在朝廷出守入衛乃
登大臣與國謀議公曰老矣乞臣之身　帝曰休
哉汝予舊臣亟其強起秉我樞鈞禮不䈥力老予
敢侮公來在廷拜母蹈舞若子與孫助其興俯凡
百有位誰其敢儔惟時黃耉　天子之優冨貴之
隆亦有能保孰享其終如公壽考公有丗德載勲
旂常刻銘有詔俾嗣其芳
　　　　馬正惠公神道碑銘　王　安石
推忠保順同德翊戴功臣彰德軍節度觀察留後
特進檢校太尉使持節相(相州刺史/州諸軍事)兼御史大夫上
柱國扶風郡開國公食邑六千六百戸食實封二
千二百戸正惠馬公以天禧三年十月戊戌葬開
封祥符縣某郷某里至嘉祐七年公孫慶崇始來
請銘以作公碑序曰馬氏故扶風人至公髙祖而
徙處雲中贈太師諱某者於公為曽祖贈太師中
書令諱某者於公為祖龍捷左廂都指揮使江州
防禦使贈太師中書令尚書令蔡公諱某者於公
為父蔡公從　太祖定天下力戰有功當是時雲
中巳為契丹所得故馬氏又徙處浚儀今開封府
祥符也公諱知節字子元蔡公之終也年七歳
太祖召見禁中有司言例當𥙷殿直特授西頭供
奉官而賜以名開寶五年年十八監彭州兵馬以
嚴飭見憚如老將太平興國三年領兵戍秦州清
水姦人李飛雄乗驛稱詔捕公及秦隴廵檢劉文
𥙿等將繫之秦州因盗庫兵以反公辨其詐與文
𥙿執飛雄治殺之五年監潭州兵馬改東頭供奉
官雍熈二年又監博州兵馬劉延讓敗於君子驛
而契丹歸矣公方料丁壯集芻粮繕城治械如㓂
至吏民𥘉不悦其生事也巳而契丹果至度不可
攻乃去四年改西京作坊副使將屯于冀州端拱
元年移知定逺軍時議發河南十三州之民轉饟
河北公告轉運使樊知古此軍聚兵少而積粟多
簸其腐尚可得十七知古用此得粟五十萬斛以
罷河南之役事聞朝廷　太宗嘉之二年深州新
蹂於契丹城郭廬舎多壞而流民衆乃移公知深
州公至數月則壞者完流者復舉州忘其宼戎之
故而以公為能撫我㑹保州不治移徃代之淳化
二年又移知慶州羌萬人以怨程德元來宼公誘
其渠帥諭以威信即皆引去四年遷西京作坊使
知梓州五年李順為亂於蜀之西川以公徃討又
以為先鋒平劒州召還至三泉而復以公與王繼
思討賊繼恩怒公抗直使守彭州盡收其軍而與
之羸卒三百賊率其衆至號十萬公力戰一日亡
其卒太半乃夜獨出招救兵復入賊終不能得城
而以敗去除成都府兵馬鈐轄遷洛苑使五年除
蜀漢九州都廵檢使巳而又兼成都府兵馬鈐轄
眞宗即位攺内苑使蜀卒劉旰聚黨數千人為亂
所攻數州至輒取之公以卒三百追至蜀州與戰
旰走卭州而招安使上官正召公歸成都計事公
為正畫曰賊破卭州必乗勝劫掠渡江薄我旣息
而戰我軍雖倍未易敵也不如迎其弊急擊破之
必矣遂行次方井與正合殺旰等無噍類　眞宗
賜書奬諭賞以錦𫀆金帶咸平元年加登州刺史
知秦州諸羌質子有三十年不釋者公悉歸之諸
羌德公訖公去無一人犯塞小泉銀坑乆不發掌
吏盡産以償歳課而責之不巳公奏得釋而歸其
産四年就除西上閤門使知成都府兼本州兵馬
鈐轄有告龍騎士謀為變者所引以千數公捕殺
其首七人而置其餘無所問自乾德後歳漕蜀物
以冨人為送吏多坐漂失籍其家公奏擇三班使
臣及三司軍大將代之而課其漕事為賞罰至今
　便之六年移鄜延路駐泊兵馬都統管兼知延州
　蜀人於公去皆環以泣公至延州羌方以兵覷邉
　會上元開門張燈視以無為而羌卒不能為㓂又
　移知鎮州兼本州兵馬都總管景徳元年契丹公
　邉民入保城公與之約盗一錢者死有盗錢二百
　者公即殺之於是自澶以北城郭皆晝閉詔使過
　公輒留之而募人間行送詔皆得其報以聞又以
　便宜使所至受諸漕輓給邊之物故契丹欲虜掠
　無所得車駕次澶州大将王超提卒數十萬逗㽞
　不赴公屢趣之不為動移書譙譲乃始出師猶辞
　以中渡無橋至則公先以度村一夕而橋就上聞
　手詔褒之且知公果可以属大事也二年移知定
　州又除東上閤門使樞密院都承㫖三年遂以檢
　校太保簽書樞密院事祥符元年東封泰山以為
　行宫覩總管自此行幸必以公為都總管而皆許
　之專殺公部分明約束審出令肅然而未嘗輙戮
　一人於是邉將言契丹近塞大臣議皆請發兵以
　備公獨議使邉將移書問狀從之契丹觧去遷檢
　校太傅四年加宣徽北院使五年除樞密副使當
　是時契丹已盟中國無為大臣方言符瑞而公
每不然之獨常從容極言天下雖安不可忘戰去
兵之意及他爭議甚衆　眞宗多以公言為是七
年除頴州防禦使知潞州州之税賦常移以輸邊
公為論其害自是所輸不過鄰州而巳天禧元年
移知大名府兼駐泊兵馬都緫管使中貴人勞問
賜白金二千兩居頃之遂以為宣徽南院使知樞
密院事檢校太尉有足疾特詔内朝别為一班免
其蹈舞二年疾病賜告求去位　眞宗不許而數
使中貴人勞問又幸其第賜白金三千兩已而度
公實病不可強以事乃罷以為彰德軍節度使觀察
留後而公固求外鎭終不許居乆之稍閒入謁
眞宗輒使閤門祗候二人伺公至即扶以入因掖
其拜起數屏左右問事常聽用三年又求外鎭乃
以公知貝州兼本州兵馬都緫管將行矣召見又
將付以政公固辭謝乆之乃巳而更以公為本鎭
至五月公疾作詔使公子洵美將太醫徃視而魏
潞二鎭之人亦皆奔走來問為公請禱巳而公疾
革　眞宗又使公弟之子成美馳傳召公歸京師
而公以八月壬寅不起矣享年六十五　眞宗為
之震悼罷朝詔贈侍中録其子孫􁎚賜皆加等公
前夫人丁氏某郡君後夫人沈氏某郡夫人子男
二人洵美終西京作坊使英州刺史之美終内殿
承制閤門祗候孫十六人其十四人皆巳卒而慶
宗今為右班殿直慶崇今為文思使知恩州公少
忼慨以武力智謀自喜又能好書賔友儒者所與
善必一時豪傑有集二十卷其文長於議論自始
仕以至登用遇事謇謇未甞有所顧憚王冀公丁
晉公用事每廷議得其不直輒面詆之　眞宗𥘉
或甚忤然終以此知公而天下至今稱其正直銘
曰
在浚西南誰封誰樹有宋正惠馬公之墓公當
太宗　眞宗之時曁曁諤諤謀行計施以羸擊強
以少捕衆以賤抗貴維公之勇雖貴雖衆雖強必
克維公之敏亦維公直　帝曰直哉汝予良弼見
國而巳不知家室内朝十年典掌機密曁予一心
綱紀庶物元功宗謀莫汝敢匹公曰孤臣敢曠于
榮䜛説不用是維　帝明士或困窮莫知其有旣
榮以位正或見醜公於可願兩得其尤不訖大耄
天為不謀德歉於年孰云耉老有賚後丗公為壽
考刻趺篆首作此銘詩陳之隧道永矣其詒
　　　　梅侍讀神道碑銘　王　安石
宋翰林侍讀學士正奉大夫行給事中知許州軍
州事兼管内堤堰橋道勸農使上柱國南昌郡開
國公食邑二千三百戸食實封六百戸賜紫金魚
袋梅公之墓在宣州宣城縣長安郷西山里公有
五子鼎臣德臣寶臣輔臣清臣清臣今獨在為尚
書司門郎中以公行狀及樂安歐陽公之銘來請
文以刻墓碑時熈寜元年八月四日也銘曰
公先梅伯後氏其國彌周渉秦不見史䇿有鋗有
福著漢名籍公福之孫詢字昌言三丗弗仕陵陽
之里公第廷中判官利豐再歳而擢以丞將作以
宰仁和人譽用多主推御史侍考進士一見天子
以為知巳詔曰試哉遂試中書館之集賢賜服緋
魚於時繼遷兵我西鄙老弱餽守丁彊多死靈州
告危　帝視不怡公請擇人使潘羅攴兵法所謂
以夷攻夷　帝曰誰可無如臣者曰予汝嘉閉䧟
柰何公拜且跪颺言而起苟紓西師臣不愛死出
書授之徃訖爾謀至彊敕還㑹棄靈州　帝察公
藝可書　帝制相或止之留佐三司其後羅攴果
窘西賊論將料敵皆如所䇿或從或違或擠或推
捂合阻夷神者公尸黜之倅州用獄一眚去杭而
蘇列國東屏漕輸淛河就付將領三年告功僅得
故省又以譴投守彼淮州有僚許公相得於此與
之欣然樂以忘徙使于湖北遷自濠梁又奪一官
徃裨于襄坐發驛馬給奔䘮者于鄂于蘇剖將之
符握節關中使揔其輸煌煌金章厥賜特殊謀復
靈武度兵葫蘆秦有將瑋諾公與俱㑹瑋召還公
復淪胥有反咸陽能名氏朱始雖弗察後捕而誅
自懷徂池再副戎車　眞宗新陟罪垢皆滌爲郎
度支以將廣德外更四州楚壽陜荆乃還待制中
糾獄刑有巋龍圖其唐殖殖就以學士專其閣直
輟之銓衡乗傳臨并超遷郎秩進直樞密趣歸封
駮考國中失甲命選事得權進黜加職侍讀攺司
羣牧移之審官審是在服伐閲積遷給事于中告
疾出許鼔歌從容方公少壯志立人上談辭慨然
帝悦而嚮及後晚出皆為將相公則老矣將歸田
里康定辛巳六月十日公七十八以其官卒公開
南昌勲爵第一夫人曰劉不及郡封封君彭城其
卒先公公卒明年季秋挾日于州山西卜祔而吉
公有四子伯為進士丞于殿中與仲前死仲賜科
名叔也皆丞將作殿中或廢或興有顯惟季時丞
衛尉今為郎中論序𥘉終實來求詩刻示無窮
　　　　曽子固神道碑銘　韓　維
公姓曽氏諱鞏字子固其先魯人後丗遷豫章因
家江南其四丗祖延鐸始為建昌軍南豐人曽祖
諱仁旺贈尚書水部貟外郎祖諱致堯尚書戸部
郎中直史館贈右諌議大夫考諱易占太常博士
贈右銀青光禄大夫其履閲行實則有國史若墓
銘在公生而警敏自㓜讀書為文卓然有大過人
者嘉祐二年登進士第調太平州司法參軍歳餘
召編校史舘書籍歷舘閣校勘集賢校理兼判官
告院又爲　英宗實録院檢討(岀/官)通判越州屬歳
饑公興積藏通有無老稚怡怡不出里閭果腹而
嬉擢知齊州齊俗悍強豪宗大姓抵冒僣濫其尤
無良者羣行剽劫光火發塚吏不敢正視公屬民
爲伍謹譏察急追胥且捕且誘盗發輒得市無攫
金室無穴坯貨委于塗犬不夜吠徙知襄州襄有
大獄乆不決公一閲知其冤盡釋去一郡稱其神
明又徙洪州歳大疫公儲藥物飲食在所授病者
民以不夭死師出安南道江西者且萬人公隂計
逆具師至如歸旣去而市里有不知者進直龍圖
閣知福州兼福建兵馬鈐轄賜五品服時(有/閩)大盜
數千人朝廷赦其罪降之餘黨疑不順徃徃屯聚
居人惴恐瀕海山林阻深椎埋剽盜依以為淵藪
公以方略禽獲募誘亡慮數百人増置巡邏水行
陸宿坦如在郛郭召判太常寺未至攺知明州有
詔完州城公程工賦栽省費十六民不知役而城
具數月徙亳州元豐三年知滄州道由京師召對
神宗察公賢留勾當三班院數對便殿其所言皆
安危大計　天子嘉納之四年手詔中書門下曰
曽鞏史學見稱士類冝典五朝史事遂以為史館
修撰管勾編修院判太常寺兼禮儀事公入謝曰
此大事非臣所敢獨當　上喻以將用卿之漸耳
母重辤五年大正官名擢拜中書舎人賜三品服
時除授日數十百人公各舉其職以訓丁寜深厚
學者以為復見三代遺風　今天子為延安郡王
其牋奏故事命翰林學士典之　先帝特以屬公
九月以母䘮罷六年四月丙辰卒于江寜府年六
十有五七年六月丁酉葬于南豐從周郷之源頭
敕在所給其䘮事公剛毅直方外謹嚴而内和𥙿
與人交不苟合朋友有不善必盡言其過有善必
推掦其所長奬誘後進汲汲唯恐不逮其為政嚴
而不擾必去民疾苦而與所欲者未嘗按劾官吏
所涖至于今思之　天子且欲大用而公不幸死
矣自大理寺丞五遷尚書度支貟外郎換朝散郎
勲累加輕車都尉母周氏豫章郡太夫人呉氏㑹
稽郡太夫人朱氏遂寜郡太夫人元配晁氏光禄
少卿宗恪之女繼室李氏司農少卿禹卿之女子
男三人綰瀛州防禦推官知揚州天長縣事綜瀛
州防禦推官知宿州蘄縣事綱右承務郎監常州
税務二女蚤卒孫男六人悊怘愈􁇄怤憇悊假承
務郎餘未仕孫女五人公平生無所好唯藏書至
二萬卷皆手自讎定又集古今篆刻爲金石録五
百卷出處必與之俱旣没集其遺藁爲元豐類藁
五十卷續元豐類藁四十卷外集十卷自唐衰天
下之文變而不善者數百年歐陽文忠公始大正
其體一復於雅其後公與王荆公介甫相繼而出
爲學者所宗於是大宋之文章炳然與漢唐侔盛
矣𥘉光禄公歸家甚貧公竭力以養温凊㫖甘無
一不如志者旣孤奉太夫人如事光禄敎養弟妹
曲有恩意四弟牟宰布肇繼登進士第布肇以文
學論議有聲當丗九妺皆得其所歸嗟乎子固而
位也於斯而壽止於斯然其所以自立者可以為
不亡矣亦可以無憾矣銘曰
猗嗟子固文與質生不勤其師㓜則大成學富行
茂其蓄弸弸發為文章一丗大驚哲人其萎邪説
嘷吠公不聽瑩徑前無閡砭廢藥瘍扶昬剔聵波
濤沄沄東入于海姬淪劉亡文弊辭靡引啇召羽
儷六駢四組綉芬葩不見粉米公於其間鷹揚虎
視發揮奥雅㨂斥浮累巍然髙山為衆仰止栖遲
掾曹翺翔書府如鷙之鶚如薪之楚出貳于越究
問疾苦屬歳大歉稼荒于畒興積于民發藏于庾
旣助旣𥙷褁粮含哺式歌式呼謂民父母一麾出
守六上郡計振張領目𥙷葺刓弊庭不留訟獄無
濫繫勞之來之鰥寡以遂公殿海服有命來覲
帝曰汝賢母逺王室其代予言汝且輔弼　五聖
大典唯公紬繹百官正名唯公訓敕忠言嘉謨入
則造膝公用不曁公志不卒偉望廣譽如星如日
石可磷兮公名不没
皇朝文鑑卷第一百四十六
皇朝文鑑卷第一百四十七
　神道碑
　　　冨鄭公神道碑銘
　　　　富鄭公神道碑銘　蘇　軾
宋興百三十年四方無虞人物嵗滋蓋自秦漢以
來未有若此之盛者雖所以致之非一道而其要
在於兵不用用不久常使智者謀之而仁者守之
雖至於無窮可也契丹自晉天福以來踐有幽薊
北鄙之警略無寧嵗凡六十有九年至景徳元年
舉國來㓂攻定武圍髙陽不克遂䧟徳清以犯天
雄　真宗皇帝用宰相冦凖計決䇿親征既次澶
淵諸道兵大㑹行在虜既震動兵始接射殺其驍
將順國王撻覧虜懼遂請和時諸將皆請以兵會
界河上邀其歸徐以精甲躡其後殱之虜懼求哀
於上上曰契丹幽薊皆吾民也何多以殺爲遂詔
諸將按兵勿伐縦契丹歸國虜自是通好守約不
復盜邊者三十有九年及趙元昊叛西方轉戰連
年兵久不決契丹之臣有貪而喜功者以我爲怯
且厭兵遂敎其主設詞以動我欲得晋髙祖所與
闗南十縣慶曆二年聚重兵境上遣其臣蕭英劉
六符來聘兵既壓境而使來非時中外　忿之
仁宗皇帝曰契丹吾兄弟之國未可棄也其有以
大鎮撫之命宰相擇報聘者時虜情不可測羣臣
皆莫敢行宰相舉右正言知制誥富公公即入對便
殿叩頭曰主憂臣辱臣不敢愛其死　上爲動色
乃以公爲接伴英等入境上遣中使勞之英託足
疾不拜公曰吾嘗使北病卧車中聞命輒起拜今
中使至而公不起此何禮也英矍然起拜公開懐
與語不以夷狄待之英等見公傾蓋亦不復隱其
情遂去左右密以其主所欲得者告公且曰可從
從之不可從更以一事塞之公具以聞　上命御
史中丞賈昌朝館伴不許割地而許増嵗幣且命
公報聘既至六符館之徃反十數皆論割地必不
可狀及見虜主問故虜主曰南朝違約塞鴈門増
塘水治城隍籍民兵此何意也羣臣請舉兵而南
寡人以謂不若遣使求地求而不獲舉兵未晚也
公曰北朝忘　章聖皇帝之大徳乎澶淵之役若
從諸將言北兵無得脱者且北朝與中國通好則
人主專其利而臣下無所獲若用兵則利歸臣下
而人主任其旤故北朝諸臣爭勸用兵者此皆其
身謀非國計也虜主驚曰何謂也公曰晋髙祖欺
天叛君而求助於北末帝昏亂神人棄之是時中
國狹小上下離叛故契丹全師獨克雖虜獲金幣
充牣諸臣之家而壯士健馬物故太半此誰任其
禍者今中國提封萬里所在精兵以百萬計法令
修明上下一心北朝欲用兵能保其必勝乎曰不
能公曰勝負未可知就使其勝所亡士馬羣臣當
之歟抑人主當之歟若通好不絶嵗幣盡歸人主
臣下所得止奉使者嵗一二人耳羣臣何利焉虜
主大悟首肯者久之公又曰塞鴈門者以備元昊
也塘水始於何承矩事在通好前地卑水聚勢不
得不增城隍皆修舊民兵亦舊籍特補其缺耳非
違約也晋髙祖以盧龍一道賂契丹周世宗復伐
取闗南皆異代事　宋興已九十年若各求異代
故地豈北朝之利也哉　本朝皇帝之命使臣則
有詞矣曰朕為　祖宗守國必不敢以其地與人
北朝所欲不過利其租賦耳朕不欲以地故多殺
兩朝赤子故屈已増幣以代賦入若北朝必欲得
地是志在敗盟假此為詞耳朕亦安得獨避用兵
乎澶淵之盟天地鬼神實臨之今北朝首發兵端
過不在朕天地鬼神豈可欺也哉虜大感悟遂欲
求婚公曰婚姻易以生隙人命修短不可知不若
嵗幣之堅久也　本朝長公主出降齎送不過十
萬緡豈若嵗幣無窮之獲哉虜主曰卿且歸矣再
來當擇一授之卿其遂以誓書來公歸復命再聘
受書及口傳之詞于政府既行次樂夀謂其副曰
吾為使者而不見國書萬一書詞與口傳者異則
吾事敗矣發書視之果不同乃馳還都以晡入見
宿學士院一夕易書而行既至虜不復求婚專欲
増幣曰南朝遺我書當曰獻否則曰納公爭不可
虜主曰南朝既懼我矣何惜此二字若我擁兵而
南得無悔乎公曰　本朝皇帝兼愛南北之民不
忍使蹈鋒鏑故屈已増幣何名為懼哉若不得已
而至於用兵則南北敵國當以曲直為勝負非使
臣之所憂也虜主曰卿勿固執古亦有之公曰自
古惟唐髙祖借兵於突厥故臣事之當時所遺或
稱獻納則不可知其後頡利為　太宗所擒豈復
有此禮哉公聲色俱厲虜知不可奪曰吾當自遣
人議之於是留所許増幣誓書復使耶律仁先及
六符以其國誓書來且求為獻納公奏曰臣既以
死拒之虜氣折矣可勿復許虜無能為也上從之
増幣二十萬而契丹平北方無事蓋又四十八年
矣契丹君臣至今誦其語守其約不忍敗者以其
心曉然知通好用兵利害之所在也故臣嘗竊論
之百餘年閒兵不大用者　真宗　仁宗之徳而
冦凖與公之功也公諱弼字彦國河南人曽大父
内黄令諱處謙大父商州馬歩使諱令荀考尚書
都官員外郎諱言皆以公貴贈太師中書令尚書
令封鄧韓秦三國公曽祖母劉氏祖母趙氏母韓
氏封魯韓秦三國太夫人公㓜篤學有大度范仲
淹見而識之曰此王佐才也懐其文以示王曽晏
殊殊即以女妻之　仁宗復制科仲淹謂公曰子
當以是進天聖八年公以茂材異等中第授將作
監丞知河南府長水縣用李迪辟簽書河陽節度
判官事丁秦國公憂服除㑹郭后廢范仲淹等争
之貶知睦州公上言朝廷一舉而獲二過縱不能
復后宜還仲淹以來忠言通判絳州景祐四年召
試館職遷太子中允直集賢院從王曽辟通判鄆
州寳元初趙元昊反公上疏陳八事且言元昊遣
使求割地邀金帛使者部從儀物如契丹而詞甚
倨此必元昊腹心謀臣自請行者宜出其不意斬
之都市又言夏守贇庸人也平時猶不當用而況
艱難之際可爲樞宻乎議者以爲有宰相噐召還
爲開封府推官擢知諫院康定元年日食正旦公
言請罷燕徹樂雖虜使在館亦宜就賜飲食而已
執政以爲不可公曰萬一北虜行之爲朝廷羞後
使虜還者云虜中罷燕如公言　仁宗深悔之初
宰相惡聞忠言下令禁越職言事公因論日食以
謂應天變莫若通下情遂除其禁元昊冦鄜延殺
二萬人破金明擒李士斌延帥范雍鈐轄盧守懃
閉門不救中貴人黄徳和引兵先走劉平石元孫
戰死而雍守懃歸罪於通判計用章都監李康伯
皆竄嶺南徳和誣奏平降賊詔以兵圍守其家公
言平自環慶引兵來援以姦臣不救故敗竟罵賊
不食而死宜䘏其家守懃徳和皆中官怙勢誣人
冀以自免宜竟其獄樞宻院奏方用兵獄不可遂
公言大臣附下罔上獄不可不竟時守懃男昭序
為御藥公奏乞罷之徳和竟坐腰斬延州民二十
人詣闕告急上召問具得諸將敗亡狀執政惡之
命邊郡禁民擅赴闕者公言此非　陛下意宰相
惡上知四方有敗耳民有急不得訴之朝則西走
元昊北走契丹矣夏守贇為陕西都緫管又以入
内都知王守忠為都鈐轄公言用守贇既為天下
笑而守忠鈐轄乃與唐中官監軍無異將吏必怨
懼盧守懃黄徳和覆車之轍可復蹈乎詔罷守忠
時又用觀察使魏昭昞為同州鄭守忠為殿前都
指揮使髙化為歩軍都指揮使公言昭昞乳臭兒
必敗事守忠與化故親事官皆駑才小人不可用
詔遣侍御史陳洎徃陕西督修城且城潼闗公言
天子守在四夷今城潼闗自闗以西為棄之耶語
皆侵執政自用兵以來吏民上書者甚衆初不省
用公言知制誥本中書屬官可選二人置局中書
考其所言可用用之宰相以付學士公言此宰相
偷安欲以天下是非盡付他人乞與廷辨又言邉
事係國安危不當專委樞宻院周宰相魏仁浦兼
樞宻使國初范質王溥亦以宰相參知樞宻院事
今兵興宜使宰相以故事兼領　仁宗曰軍國之
務當盡歸中書樞密非古官然未欲遽廢内降令
中書同議樞宻院事且書其檢宰相以内降納上
前曰恐樞宻院謂臣奪權公曰此宰相避事耳非
畏奪權也時西夏首領吹同乞砂吹同山乞各稱
偽將相來降補借奉職羈置荆湖公言二人之降
其家已族矣當厚賞以勸来者上命以所言送中
書公見宰相論之宰相初不知也公嘆曰此豈小
事而宰相不知耶更極論之上從公言以宰相兼
樞宻使除鹽鐵判官遷太常丞史舘修撰奉使契
丹二年改右正言知制誥糾察在京刑獄時有用
偽牒為僧者事覺乃堂吏為之開封按餘人而不
及吏公白執政請以吏付獄執政指其坐曰公即
居此無為近名公正色不受其言曰必得吏乃止
執政滋不恱故薦公使契丹欲因事罪之歐陽脩
上書引顔真卿使李希烈事留公不報使還除吏
部郎中樞宻直學士懇辭不受姑受命聞一女卒再受
命聞一男生皆不顧而行得家書不發而焚之曰
徒亂人意尋遷翰林學士公見上辭曰増歳幣非
臣本志也特以朝廷方討元昊未暇與虜角故不
敢以死爭其敢受(乎/賞)慶曆三年三月遂命公爲樞
宻副使辭之愈力改授資政殿學士兼翰林侍讀
學士七月復除樞宻副使公言虜既通好議者便
謂無事邊備漸㢮虜萬一敗盟臣死且有罪非獨
臣不敢受亦願　陛下思夷狄輕侮中原之耻坐
薪嘗膽不忘修政因以告納上前而罷逾月復除
前命時元昊使辭羣臣班紫宸殿門上俟公綴樞
宻院班乃坐且使宰相章徳象諭公曰此朝廷特
用非以使虜故也公不得已乃受時晏殊為相范
仲淹為參知政事杜衍為樞宻使韓琦與公副之
歐陽修余靖王素蔡襄為諫官皆天下之望魯人
石介作慶曆聖徳詩歷頌羣臣皆得其實曰維仲
淹弼一䕫一契天下不以為過公既以社稷自任
而　仁宗責成於公與仲淹望太平於朞月之間
數以手詔督公等條具其事又開天章閣召公等坐
且給筆札使書其所欲為者遣中使二人更徃督
之且命仲淹主西事公主北事公遂與仲淹各上
當世之務十餘條人自上河北安邊十三䇿大略
以進賢退不肖止僥倖去宿弊為本欲漸易諸路
監司之不才者使澄汰所部吏於是小人始不悦
矣元昊遣使以書來稱男而不臣公言契丹臣元
昊而我不臣則契丹為無敵於天下不可許乃却
其使卒臣之四年七月契丹來告舉兵討元昊十
二月詔冊元昊為憂國主使將行而止之以俟虜
使公曰若虜使未至而行則事自我出既至則恩
歸契丹矣從之是嵗契丹受禮雲中且發兵㑹元
昊伐呆兒族於河東為近上問公曰虜得無與元
昊襲我乎公曰虜自得幽薊不復由河東入冦者
以河北平易富饒而河東嶮瘠且虞我出鎮定擣
燕薊之虚也今兵出無名契丹大國決不為此就
使妄動當出我不意不應先言受禮雲中也元昊
本與契丹約相左右以困中國今契丹背約結好
於我獨獲重幣元昊有怨言故虜築威塞州以備
之呆兒屢殺威塞人虜疑元昊使之故為是役安
能合而冦我哉或請調發為備公曰虜雖不来猶
欲以虚聲困我若調發正墮其計臣請任之虜若
入冦臣為罔上且誤國上乃止虜卒不動公謂契
丹異日作難必於河朔既上十三䇿又請守一郡
行其事小人怨公不已而大臣亦有以飛語䜛公
者上雖不信公懼因保州賊平求為河北宣撫使
以避之使將還除資政殿學士知鄆州兼京東西
路安撫使䜛者不已罷安撫使嵗餘䜛不驗加給
事中移知青州兼京東東路安撫使河朔大水民流
京東公擇所部豐稔者五州勸民出粟得十五萬
斛益以官廪隨所在貯之得公私廬舍十餘萬區
散處其人以便薪水官吏自前資待闕寄居者皆
給其禄使即民所聚選老弱病瘠者廪之山林河
泊之利有可取以為生者聽流民取之其主不得
禁官吏皆書其勞約為奏請使他日得以次受賞
於朝率五日輒遣人以酒肉糗飯勞之出於至誠
人人為盡力流民死者為大冢葬之謂之叢冢自
為文祭之明年麥大熟流民各以逺近受粮而歸
凡活五十餘萬人募而為兵者又萬餘人上聞之
遣使勞公即拜禮部侍郎公曰救灾守臣職也辭
不受前此救灾者皆聚民城郭中煑粥食之饑民
聚為疾疫及相蹈藉死或侍次數日不食得粥皆
僵仆名為救之而實殺之自公立法簡便周至天
下傳以為法至于今不知所活者幾千萬人矣王
則據貝州叛齊州禁兵馬達張青與姦民張握等
得劔印于妖師欲以其衆叛將屠城以應則握之
壻楊俊詣公告之齊非公所部恐事泄變生時中
貴人張從訓銜命至青公度從訓可使即以事付
從訓使馳至郡發吏卒取之無得脱者且自劾擅
遣中使罪　仁宗嘉之再除禮部侍郎公又懇辭
不受遷資政殿大學士以明堂恩除禮部侍郎徙
知鄭州又徙蔡州加觀文殿學士知河陽遷户部
侍郎除宣徽南院使判并州兼河東經略安撫使
至和二年召拜同中書門下平章事集賢殿大學
士與文彦博並命宣制之日士大夫相慶於朝
仁宗密覘知之歐陽修奏事殿上上具以語修且
曰古之求相者或得於夢卜今朕用二相人情如
此豈不賢於夢卜也哉脩頓首稱賀　仁宗弗豫
大臣不得見中外憂恐文彦博與公等直入問疾
内侍止之不可因以監視禳禱為名乞留宿内殿
事皆闗白而後行禁中肅然嘉祐三年加禮部尚
書昭文館大學士監修國史公之為相守格法行
故事而附以公議無心於其間故百官任職天下
無事以所在民力困弊賦役不均遣使分道相視
裁減謂之寛䘏民力又㢮茶禁以通商賈省刑獄
天下便之六年丁秦國太夫人憂詔為罷春燕故
事執政遇䘮皆起復公以謂金革變禮不可用於
平世　仁宗待公而為政五遣使起之卒不從命
天下稱焉　英宗即位拜樞宻使同中書門下平
章事遷户部尚書逾年以足疾求解機務章二十
上拜鎮海軍節度使同中書門下平章事判河陽
封祁國公公五上章辭使相且言　眞宗以前不
輕以此授人　仁宗即位之初執政欲自為地故
開此例終　仁宗之世宰相樞宻使罷者皆除使
相至不稱職有罪者亦然天下非之今　陛下初
即位願立法自臣始不從　神宗即位改鎮武寧
軍進封鄭國公公又乞罷使相乃以為尚書左僕
射觀文殿大學士集禧觀使召赴闕公以足疾固
辭復判河陽熈寧元年移汝州且詔入覲以公足
疾許肩輿至殿門上特為御内東門小殿見之令
男紹隆入扶且命無拜坐語從容至日􁀈賜紹隆
五品服再對上欲留公爲集禧觀使力辭赴郡明
年二月除司空兼侍中昭文館大學士賜甲第一
區皆辭不受復拜左僕射門下侍郎同中書門下
平章事公既至未見有於上前言灾異皆天數非
人事得失所致者公聞之歎曰人君所畏惟天若
不畏天何事不可爲者去亂亡無幾矣此必姦臣
欲進邪說故先導上以無所畏使輔拂諫諍之臣
無所復施其力此治亂之機也吾不可以不速救
即上書數千言雜引春秋洪範及古今傳記人情
物理以明其決不然者羣臣請上尊號及作樂上以
久旱不許羣臣固請作樂公又言故事有灾變皆
徹樂恐上以同天節虜使當上夀故未斷其請臣
以為此盛徳事正當以示夷狄乞并罷上夀從之
即日而雨公又上疏願益畏天戒逺姦佞近忠良
上親書答詔曰義忠言親理正文直苟非意在愛
君志存王室何以臻此敢不置之枕席銘諸肺腑
終老是戒更願公不替今日之志則天灾不難弭
太平可立俟也公既上疏謝復申戒不已願
陛下待羣臣不以同異為喜怒不以喜怒為用捨
公始見上上問邊事公曰　陛下即位之初當布
徳行惠願二十年口不言兵因以九事為戒八月
以疾辭位拜武寧軍節度使同中書門下平章事
判河南復以公請改亳州時方行青苖息錢法公
以謂此法行則財聚於上人散於下且富民不願
請願請者皆貧民後不可復得故持之不行而提
舉常平倉趙濟劾(以/公)大臣格新法法行當自貴近
者始若置而不問無以令天下乃除左僕射判汝
州公言新法臣所不曉不可以復治郡願歸洛飬
疾許之尋請老拜司空復武寧節度及平章事進
封韓國公致仕雖居家而朝廷有大利害知無不
言交趾叛詔郭逵等討之公言海嶠嶮逺不可以
責其必進願詔逵等擇利進退以全王師契丹來
争河東地界上手詔問公公言熈河諸郡皆不足
守而河東地界決不可許元豐三年官制行改授
開府儀同三司是嵗故參知政事王堯臣之子同
老上言至和三年　仁宗弗豫其父堯臣嘗與文
彦博劉沆及公同決大䇿乞立儲嗣　仁宗許之
㑹翊日有瘳故緩其事人無復知者以其父堯臣
所撰詔草上之上以問彦博彦博言與同老合上嘉公
等勲績如此而終不自言下詔以公為司徒且以
其子紹京為閤門祇候六年閏六月丙申薨于洛
陽私第之正寢享年八十手封遺表使其子上之
世莫知其所言者上聞訃震悼為輟視朝内出祭
文遣使致奠所以賻䘏其家者甚厚贈太尉諡曰
文忠十一月庚申葬于河南府河南縣金谷鄉南
張里公之配曰周國夫人晏氏後公四年卒子男
三人曰紹庭朝奉郎曰紹京供備庫副使後公一
月卒曰紹隆光禄寺丞早卒女四人長適保寧軍
節度使北京留守馮京卒又以其次繼室封安化
郡夫人次適承議郎范大琮次適宣徳郎范大珪
孫男三人定方承事郎直清承奉郎直亮假承務
郎公性至孝恭儉好禮與人言雖㓜賤必盡敬氣
色穆然終身不見喜愠然以單車入不測之虜廷
詰其君臣折其口而服其心無一語少屈所謂大
勇者乎其好善疾惡蓋出於天資常言君子小人
如氷炭決不可以同器若兼收並用則小人必勝
薰蕕雜處終必為臭其為宰相及判河陽㝡後請
老家居凡三上章皆言天子無職事惟辨君子小
人而進退之此天子之職也君子與小人並處其
勢必不勝君子不勝則奉身而退樂道無悶小人
不勝則交結構扇千歧萬轍必勝而後已小人復
勝必遂肆毒於善良無所不為求天下不亂不可
得也其為文章辯而不華質而不俚有文集八十
巻天聖應詔集十一巻諫垣集三巻制草五巻奏
議十三巻表章三十巻河北安邊策一巻奉使録
四巻青州賑濟䇿三巻平生所薦甚衆尤知名者
十餘人如王質與其弟素余靖張環石介孫復吳
奎韓維陳襄王鼎張昷之杜杞陳希亮之流皆有
聞於世世以為知人元祐元年六月有詔以公配
享　神宗皇帝廟庭明年以明堂恩加贈太師紹
庭請于朝曰先臣墓碑未立願有以寵綏之上為
親篆其首曰顯忠尚徳之碑且命臣軾撰次其事
謹拜手稽首而獻言曰世未嘗無賢也自堯舜三
代以至于今有是君則有是臣故　仁宗　英宗
至于　神考咸有一徳克享天心則天畀以人光
明偉傑有如公者觀公之行事而味其平生則
三宗之盛徳可不問而知也古之人臣功髙則身
危名重則謗生故命世之士罕能以功名終始者
臣觀　三宗所以待公全其功名而保其終始蓋
可謂至矣方契丹求割地上命宰相歷問近臣孰
能爲朕使虜者皆以事辭免公獨慨然請行使事
既畢上欲用公公逡巡退避不敢居而向之辭免
者自耻其不行則惟公之怨比而讒公無所不至
及石介爲慶曆聖徳詩天下傳誦則大臣疾公如
仇構以飛語必欲致之死地　仁宗徐而察之盡
辨其誣卒以公爲相及　英宗　神宗之世公已
老矣勲在史官徳在生民天子虚已聽公西戎北
狄視公進退以爲中國輕重然一趙濟敢揺之惟
神宗日月之明知公愈深公雖請老有大政事必
乎詔訪問又追論定䇿之勲以告天下寵及其子
孫然後小人不敢復議雍容進退卒爲宗臣古人
有言曰爲君難爲臣不易豈不然哉公既配食清
廟冝有頌詩以昭示来世其詞曰
五代八姓十有二君四十四年如絲之棼以人爲
嬉以殺爲儇兵交兩河腥聞于天上帝憎之命我
祖宗畀爾鑪錘徃銷其鋒孰謂民逺我聞其呻寧
爾小忍無殘我民　六聖受命維一其心敕其後
人帝命是承勿劓刖人矧敢好兵百三十年諱兵
與刑維彼北戎謂帝我驕帝聞其言折其萌芽篤
生莱公尺箠笞之既服既馴則擾綏之堂堂韓公
與萊相望再聘于燕北方以寧景徳元禩始盟契
丹公生是嵗天命則然公之在母秦國寤驚旌旗
鶴鴈降充其庭云有天赦已而生公天欲赦民公
啟其衷北至燕然南至于河億萬維生公手撫摩
水潦荐饑散流而東五十萬人仰哺于公公之在
内自泉流瀕其在四方自葉流根百官維人百度
維正相我　三宗重華協明帝謂公来隕星其堂
有墳其丘公豈是藏維嶽降神今歸不留臣軾作
頌以配崧髙　卷終
皇朝文鑑卷第一百四十八
　神道碑
　　　趙清獻公神道碑　蘇　軾
　　　趙康靖公神道碑　蘇　軾
　　　　趙清獻公神道碑　蘇　軾
故太子少師清獻趙公既薨之三年其子㞦除䘮
来告于朝曰先臣既葬而墓隧之碑無名與文無
以眧示来世敢以請天子曰嘻兹予先正以惠術
擾民如鄭子産以忠言摩上如晋叔向乃以愛直
名其碑而又命臣軾為之文臣軾逮事　仁宗皇
帝蓋嘗竊觀天地之盛徳而窺日月之末光矣未
嘗行也而萬事莫不畢舉未嘗視也而萬物莫不
畢見非有他術也善於用人而已惟清獻公擢自
御史是時將用諫官御史必取天下第一流非學
術才行備具為一世所髙者不與用之至重故言
行計從有不十年而為近臣者言不當有不旋踵
而黜者是非明辨而賞罰必信故士居其官者少
妄而　天子穆然無為坐視其成姦宄消亡而忠
良全安此則清獻公與其僚之功也公諱抃字閲
道其先京兆奉天人唐徳宗世植為嶺南節度使
植生隱為中書侍郎隱生光逢光裔並掌内外制
皆為唐聞人五代之亂徙家于越公則植之十世
從孫也曽祖諱曇深州司户參軍祖諱湘廬州廬
江尉始家于衢遂為西安人考諱亞才廣州南海
主簿公既貴贈曽祖太子太保妣陳氏安國太夫
人祖司徒妣袁氏崇國太夫人俞氏光國太夫人
考開府儀同三司封榮國公妣徐氏魏國太夫人
徐氏越國太夫人公少孤且貧刻意力學中景祐
元年進士乙科為武安軍節度推官民有偽造印
者吏皆以為當死公獨曰造在赦前而用在赦後
赦前不用赦後不造法皆不死遂以疑讞之卒免
死一府皆服閲嵗舉監潭之粮料嵗滿改著作佐
郎知建州崇安縣徙通判宜州卒有殺人當死者
方繫獄病癰未潰公使醫療之得不瘐死㑹赦以
免公愛人之周類如此未幾以越國䘮廬于墓三
年不宿于家縣榜其所居里為孝弟處士孫處為
作孝子傳終䘮起知泰州海陵復知蜀州江原還
通判泗州泗守昏不事事監司欲罷遣之公獨左
右其政而晦其所以然使若權不已出者守得以
善去濠守以廪賜不如法士卒謀欲為變或以告
守恐怖日未夕輙閉門不出轉運使徙公治濠公
至從容如平日濠以無事曽公亮為翰林學士未
識公而以臺官薦召為殿中侍御史彈劾不避權
幸京師號為鐡面御史其言常欲朝廷别白君子
小人以謂小人雖小過當力排而絶之後乃無患
君子不幸而有詿誤當保持愛惜以成就其徳故
言事雖切而人不厭　温成皇后方葬始命參知
政事劉沆監䕶其役及沆為相而領事如故公論
其當罷以全國體復言宰相陳執中不學無術且
多過失章十二上執中卒罷去王拱辰奉使契丹
還為宣徽使公言拱辰平生所為及奉使不如法
事命遂寢復言樞密使王徳用翰林學士李淑不
稱職皆罷去是時邵必為開封推官以前任常州
失入徒罪自舉遇赦而猶罷監邵武酒税吳充鞠
真卿發禮院吏代書事吏以贖論而充真卿皆出
知軍呂景初馬遵吳中復彈奏梁適適以罷相而
景初等隨亦被逐馮京言吳充鞠真卿刁約不當
以無罪黜而京亦奪修起居注公皆力言其非是
必以復職知軍充真卿約景初遵皆召還京中復
皆許補故闕先是吕溱出守徐蔡襄守泉吳奎守
壽韓絳守河陽巳而歐陽脩乞蔡賈黯乞荆南公
即上言近日正人賢士紛紛引去憂國之士爲之
寒心侍從之賢如脩軰無幾今皆欲請郡者以正
色立朝不能諂事權要傷之者衆耳脩等由此不
去一時名臣頼之以安　仁宗晚歳不豫而太子
未定中外訩懼及上既康復公請擇宗室賢子弟
教育於宫中封建任使以示天下大本巳而求郡
得睦睦歳爲杭市羊公爲移文却之民籍有茶税
而無茶地公爲奏蠲之民至今稱焉移充梓州路
轉運使未幾移益兩蜀地逺而民弱吏恣爲不法
州郡以酒食相饋餉衙前治厨傳破家相屬也公
身帥以儉不從者請以違制坐之蜀風為之一變
窮城小邑民或生而不識使者公行部無所不至
父老驚喜相慰姦吏亦竦以右司諫召論事不折
如前入内副都知鄧保信引退兵董吉以燒煉出
入禁中公言漢文成五利唐普思静能李訓鄭注
多依宦官以結主假藥術以市姦者也其漸不可
啟宋庠為樞宻使選用武臣多不如舊法至有訴
於上前者公陳其不可陳升之除樞宻副使公與
唐介吕誨范師道同言升之交結宦官進不以道
章二十餘上不省即居家待罪詔强起之乃乞補
外二人皆相次去位公與言者亦罷公得䖍州地
逺而民好訟人謂公不樂公欣然過家上冢而去
既至遇吏民簡易嚴而不苛悉召諸縣令告之為
令當自任事勿以事委郡苟事辦而民悦吾一無
所問令皆喜争盡力䖍事為少獄以屢空改修鹽
法疎鑿贑石民賴其力䖍當二廣之衝行者常自
此易舟而北公間取餘材造舟得百艘移二廣諸
郡曰仕宦之家有父兄没而不能歸者皆移文以
遣當具舟載之至者既悉授以舟復量給公使物
歸者相繼於道朝廷聞公治有餘力召知御史雜
事不閲月為度支副使英宗即位奉使契丹還
未至除天章閣待制河北都轉運使時賈昌朝以
使相判大名府公欲按視府庫昌朝遣其屬來告
曰前此監司未有按視吾事者公雖欲舉職恐事
有不應法祭何公曰捨大名則列郡不服矣即徃
視之昌朝初不說也前此有詔募義勇過期不足
者徒二年州郡不時辦官吏當坐者八百餘人公
被㫖督其事奏言河朔頻嵗豐熟故募不如數請
寛其罪以俟農隙從之坐者皆免而募亦隨足昌
朝乃愧服曰名不虚得矣旋除龍圖閣直學士知
成都公以寛治蜀蜀人安之初公為轉運使言蜀
人有以妖祀聚衆為不法者其首既死其為從者
宜特黥配及為成都適有此獄其人皆懼意公必
盡用法公察其無他曰是特坐樽酒至此耳刑其
為首者餘皆釋去蜀人愈愛之㑹榮諲除轉運使
陛辭上面諭曰趙某為成都中和之政也　神宗
即位召知諫院故事近臣自成都還將大用必更
省府不為諫官大臣為言上曰用趙某為諫官賴
其言耳苟欲用之何傷及謝上謂公聞卿匹馬入
蜀以一琴一龜自隨為政簡易亦稱是耶公知上
意將用其言即上疏論呂誨傅堯俞范純仁吕大
防趙瞻趙鼎馬黙皆骨鯁敢言久譴不復無以慰
縉紳之望上納其説郭逵除簽書樞宻院事公議
不允公力言之即罷居三月擢右諫議大夫參知
政事感激思奮面議政事有不盡者輒宻啟聞上
手詔嘉之公與富弼曽公亮唐介同心輔政率以
公議為主㑹王安石用事議論不協既而司馬光
辭樞宻副使臺諫侍從多以言事求去公言朝廷
事有輕重體有大小財利於事為輕而民心得失
為重青苗使者於體為小而禁近耳目之臣用捨
為大今不罷財利而輕失民心不罷青苗使者而
輕棄禁近耳目去重而取輕失大而得小非宗廟
社稷之福臣恐天下自此不安矣言入即求去四
上章不許熈寧三年四月復五上章除資政殿學
士知杭州公素號寛厚杭之無賴子弟以此逆公
皆駢聚為惡公知其意擇重犯者率黥配佗州惡
黨相帥遁去未幾徙青州因其俗朴厚臨以清浄
時山東旱蝗青獨多麥蝗自淄齊來及境遇風退
飛墮水而盡五年成都以戍卒爲憂朝廷擇遣大
臣為蜀人所愛信者皆莫如公遂以大學士知成
都然意公必辭及見　上曰近嵗無自政府復往
者卿能為我行乎公曰陛下有言即法也豈顧有
例哉　上大喜公乞以便宜行事即日辭去至蜀
黙為經略而燕勞閉暇如佗日兵民晏然一日坐
堂上有卒長在堂下公好諭之曰吾與汝年相若
也吾以一身入蜀為天子撫一方汝亦宜清慎畏
戢以帥衆比戍還得餘貲持歸為室家計可也人
知公有善意轉相告語莫敢復為非者劒州民李
孝忠集衆二百餘人私造符牒度人為僧或以謀
逆告獄具公不畀法吏以意決之處孝忠以私造
度牒餘皆得不死喧傳京師謂公脱逆黨朝廷取
具獄閲之卒無以易也茂州蕃部鹿明玉等蠭聚
境上肆為剽掠公亟遣部將帥兵討之夷人驚潰
乞降願殺婢以盟公使諭之曰人不可用用三牲
可也使至已縶婢引弓將射心取血聞公命讙呼
以聽事訖不殺一人居二嵗乞守東南為歸老計
得越州吳越大饑民死者過半公盡所以救荒之
術發廪勸分而以家貲先之民樂從焉生者得食
病者得藥死者得藏下令修城使民食其力故越
人雖飢而不怨復徙治杭杭旱與越等其民尤病
既而朝廷議欲築其城公曰民未可勞也罷之錢
氏納國未及百年而墳廟堙圯杭人哀之公奏因
其所在歳度僧道士各一人收其田租爲歳時獻
享營繕之費從之且改妙因院爲表忠觀公年未
七十告老于朝不許請之不巳元豐二年二月加
太子少保致仕時七十二矣退居于衢有溪石松
竹之勝東南髙士多從之游朝廷有事郊廟再起
公侍祠不至㞦通判温州從公游天台鴈蕩吳越
間榮之㞦代還得見上顧問公甚厚以㞦提舉浙
西常平以便其飬㞦復侍公㳺杭始公自杭致仕
杭人留公不得行公曰六年當復來至是適六嵗
矣杭人徳公逆者如見父母以疾還衢有大星隕
焉二日而公薨實七年八月癸巳也訃聞天子輟
視朝一日贈太子少師十二月乙酉塟于西安蓮
華山諡曰清獻公娶徐氏東頭供奉官度之女封
東平郡夫人先公十年卒子二人長曰𡵻終杭州
於潛縣令次即㞦也今為尚書考功員外郎公平
生不治産業嫁兄弟之女以十數皆如己女在官
為人嫁孤女二十餘人居鄉葬暴骨及貧無以歛
且葬者施棺給薪不知其數少育於長兄振振既
沒思報其徳將遷侍御史乞不遷以贈振大理評
事公為人和易温厚周旋曲宻謹繩墨蹈規矩與
人言如恐傷之平生不畜聲伎晚嵗習為飬氣安
心之術翛然有髙舉意將薨晨起如平時㞦侍側
公與之訣詞色不亂安坐而終不知者以為無意
於世也然至論朝廷事分别邪正慨然不可奪宰
相韓琦嘗稱趙公真世人標表蓋以為不可及也
公為吏誠心愛人所至崇學校禮師儒民有可與
與之獄有可出出之治䖍與成都尤為世所稱道
神宗凡擬二郡守必曰昔趙某治此最得其術馮
京相繼守成都事循其舊亦曰趙公所為不可改
也要之以惠利為本然至於治杭誅鋤强惡姦民
屏迹不敢犯蓋其學道清心遇物而應有過人者
矣銘曰蕭望之為太傅近古社稷臣其為馮翊民
禾有聞黄覇為潁川治行第一其為丞相名不迨
昔孰如清獻公無適不宜邦之司直民之父師其
在官守不專於寛時出猛政嚴而不殘其在言責
不專於直為國愛人掩其疵疾蓋東郭順子之清
孟獻子之賢鄭子産之政晋叔向之言公兼而有
之不幾於全乎
　　　　趙康靖公神道碑銘　蘇　軾(定公作/代張文)
宋有天下百二十有五年六聖相師專用一道曰
仁不雜他術刑以不殺為能兵以不用為功財以
不聚為富人以不作聰明為賢雖有絶人之材而
徳不至終不大用六聖一心守之不移故自建隆
以來至于今卿相大臣號多長者記人之功忘人
之過含垢匿瑕犯而不校以為常徳是以四方人
安兵革不試民之戴宋有死無二自漢以来未有
如今日之盛者此六聖之徳而衆長者之助也易
曰師正丈人吉詩曰雖無老成人尚有典刑書曰
如有一介臣斷斷猗無他技其心休休焉其如有
容人之有技若已有之人之彦聖其心好之不啻
若自其口出是能容之以保我子孫黎民故太子
少師趙公服事三朝四十餘年其徳合於易之所
謂丈人詩之所謂老成書之所謂一介臣者公諱
㮣字叔平其先河朔人也徙於宋之虞城七世矣
曾祖著後(太夫人相惠宋州楚丘令贈太師中書令兼尚/唐國子毛詩博士賜太師中書令妣劉氏楚國)
書令韓國公妣季氏燕國太夫人父幹尚書駕部
員外郎贈太師中書令兼尚書令魯國公妣張氏
魯國太夫人髙氏唐國太夫人公七嵗而孤篤學
自力年十七舉進士當時聞人劉筠戚綸黄宗旦
皆稱其文詞必顯於時而其器識宏逺則皆自以
為不及當赴禮部試楚守胡令儀醵黄金以贈之
公不受天聖五年擢進士第三人授將作監丞通
判海州歸見父老故人幅巾徒歩人人至其家召
試學士院除著作郎集賢校理出知漣水軍公為
進士時鄧餘慶守漣水館公於官舍以教其子餘
慶所為多不法公謝去數月餘慶以贓敗及公為
守將至或榜其所館曰豹隱堂賦者三十餘人歳
饑公勸誘富民得米萬石所活不可勝數漣水有
魚池利入公帑嵗殺魚十餘萬公始罷之作放生
碑池上移守通州入為開封府推官奏事殿中賜
五品服且欲以為直集賢院宰相以例不可出知
洪州屬吏有鄭陶饒奭者挟持郡事肆為不法前
守莫能制州有歸化兵皆故盜賊配流已而選充
者奭與郡人胡順之共造飛語以動公曰歸化兵
得廪米陳惡有怨言不更給善米且將有變公笑
不答㑹歸化卒有自容州戍所逃還犯夜者公即
斬以徇收陶下獄得其姦贓且奏徙奭歙州一郡
股栗城西南隅當大江之衝水嵗為民患公建為
石堤髙丈五尺長二百丈用石九千段取之有方
民不以為勞明年夏堤成而水大至度與城平恃
堤以全至于今賴之遷刑部員外郎同知宗正寺
出知青州改直集賢院賦稅未入中限敕縣不得
輙催科是嵗夏税先一月辦坐失舉張誥奪官罷
歸起監察州酒徙楚州粮料院以郊赦還官職知
滁州山東大賊李小二過境上告人曰我東人也
公嘗為青州東人愛之如父母我不忍犯遂冦廬
夀犬牙不入境召修起居注　同修玉牒久
之除歐陽修起居注朝廷欲驟用修而難於躐公
公聞之乃請郡自便以爲天章閣待制賜三品服
糾察在京刑獄遷　兵部員外郎遂知制誥句當
三班院㑹郊禮當進階封且任一子京官乞以母
封郡太君宰相謂公學士擬封不久矣公曰母年
八十二朝夕不可期願及今以爲榮後遂以爲例
改知審宫院判秘閣與髙若訥同判流内銓若訥
言往嘗知貢舉聞母病不得出幾不能生公矍然
即請郡以便親宰相謂公旦夕爲學士可少待也
公不聽遂除蘇州明年丁母憂服除召入翰林爲
學士知貢舉館伴契丹泛使遂報聘焉㑹獵于興
雲山之西請公賦詩詩成契丹主親酌玉盃以勸
公且以素扇授其近臣劉六符冩公詩置之懐袖
使還加侍讀學士歷右司郎中中書舍人提舉在
京諸司庫務姦人冷清詐稱皇子遷之江南公曰
清言不妄不可遷若詐亦不可不誅詔公與包拯
雜治之得其實乃誅清李參為河北轉運使職事
辦治進秩二等且官其一子郭申錫為諫官爭之
曰參職事所當辦無功不可賞上怒欲罪申錫公
言陛下始面諭申錫母面從吾過今黜之何以示
　　　　龍圗閣學士禮部侍郎知鄆州徙南京
留守拜御史中丞中官鄧保吉引剩員燒銀禁中
公力言其不可遂出之又言張茂實不宜典兵衞
未行㑹公拜樞宻副使復言之乃出茂實知曹州
拜參知政事方是時皇嗣未立天下以為憂　仁
宗命　英宗領宗正公言宗正未足為重遂與執
政建(冝/言)立為皇太子從之　英宗即位遷户部侍
郎又遷吏部熈寧初遷左丞公年七十矣求去位
不許章數上乃以為觀文殿學士吏部尚書知徐
州遂請老不已以太子少師致仕居睢陽十五年
猶以讀書著文憂國愛君為事集古今諫争為諫
林一百二十卷奏之　上甚喜賜詔曰士大夫請
老而去者皆以聲問不至朝廷為髙得卿所奏書
知有志愛君之士雖退休山林未嘗一日忘也當
置座右以時省閲　上祀南郊明堂率嘗召公陪
祀每辭以老疾間嘗一至都下亦以足疾不入見
詔中貴人撫問二府就所館宴勞之累階至特進勲
上柱國封天水郡開國公賜號推忠保徳翊戴功
臣元豐初省功臣號三年官制行改特進六年正
月十五日薨于永安坊里第享年八十八輟視朝
一日贈太師諡康靖前作遺範以戒子孫纎悉必
具以某年月日葬于宋城縣天巡鄉地與日皆公
所自卜也娶李氏封汝隂郡夫人先公二十五年
卒于鄆州子榮緒殿中丞(緒/宏)將作監主簿皆早亡
元緒宣徳郎公緒校書郎女二人長適光禄寺丞
王力臣㓜適朝奉大夫程嗣恭孫男四人嗣徽通
直郎嗣眞宣義郎嗣賢試校書郎嗣光未命曽孫
男六人韡太廟齋郎餘未名公爲人樂易深中恢
然偉人也平生與人實無所怨怒非特不形於色
而已專務掩惡揚善以徳報怨出於至誠非勉强
者天下稱之庶幾漢劉寛唐婁師徳之徒云始歐
陽修躐公為知制誥人意公不能平及修坐累對
詔獄人莫敢為言公獨抗章言修無罪為仇人所中
傷陛下不可以天下法為人報仇　上感悟修以
故得全公既老修亦退居汝南公自睢陽往從之
㳺樂飲旬日蘇舜欽為進奏院以羣飲得罪公言
與㑹者皆一時名人若舉而棄之失士大夫望非
朝廷福張誥以贓敗竄海上公坐貶累年而憐誥
終不衰間使人至海上勞問賙給之代馮浩為鄆
州吏舉按浩侵用公使錢三十萬當以浩職田租
償官公曰浩吾同年也且知其貧不可以己俸償
之公所為大略如此至於敦尚契舊葬死養孤蓋
不可勝數余於公為里人少相善也退而老於鄉
日從公㳺蓋知之詳矣元緒以墓碑為請義不可
以辭銘曰
維古任人仁義是圗仁近於弱義近於迃課其功
利嵗計有餘在漢孝文發政之初欲以利口登進
嗇夫有臣釋之實矢厥謨世謂長者絳侯相如皆
訥於言有口若無豈効此子喋喋巧䛕帝用感悟
老成是親清浄無為鑒于暴秦歷祀四百世載其
仁赫赫我宋以聖繼神於穆　仁宗如嵗之春招
延朴忠屏逺佞人豈獨尤右刑于庶民維時趙公
舍徳不發如圭如璧如金如錫置之不愠用之不
懌帝識其心長者之傑遂授以政歷佐三葉濟于
姦難不疐不䟦公在朝廷靖恭寡言不忮不求孰
知其賢望其容貌有耻而悛薄夫以敦鄙夫以寛
今其亡矣吾誰與存作此銘詩以詔後昆
皇朝文鑑卷第一百四十八
皇朝文鑑巻第一百四十九
　傳
　　　補亡先生傳　柳　開
　　　退士傳　种　放
　　　六一居士傳　歐陽　修
　　　桑懌傳　歐陽　修
　　　趙延嗣傳　石　介
　　　范景仁傳　司馬　光
　　　文中子補傳　司馬　光
　　　無名君傳　邵　雍
　　　洪渥傳　曾　鞏
　　　　𥙷亡先生傳　栁　開
補亡先生舊號東郊野夫者也既著野史後大探
六經之㫖已而有包括揚孟之心樂為文中子王
仲淹齊其述作遂易名曰開字曰仲塗其意謂將
開古聖賢之道于時也將開今人之耳目使聰且
明也必欲開之為其塗矣使古今由于吾也故以
仲塗字之表其徳焉咸曰子前之名甚休美者也
何復易之不若無所改矣先生曰名以識其身義
以誌其事從于善而吾惡夫畫者也吾既肩且紹
矣斯可已矣所以吾進其力于道而遷其名于已
耳庶幾吾欲達於孔子者也或曰古者稱已孤不
改若是無乃不可乎先生曰執小禮而妨大義君
子不爾為也乃著名觧以祛其未悟者衆悉以為
然先生始盡心於詩書以精其奥毎當卷歎曰嗚
呼吾以是識先師之大者也不幸其有亡逸者哉
吾不得見也未知聖人之言復加如何耳尤于餘
經博極其妙遂各取其亡篇以𥙷之凡傳有義者
即據而作之無之者復已出辭義焉故號曰𥙷亡
先生也先生凡作之書毎執筆出其文當藁若書
他人之辭其敏速有如此無續功而成之者苟一
舉筆不終其篇雖十已就其八九亦棄去不復作
矣衆問之先生曰吾性不喜二三而為之者方出
而或止之詞意遽紛亂縱後强繼以成之亦心竟
若負病矣或問之曰子之補亡篇于古不足當其
逸于今不足益其存無妄為乎先生對曰然縱不
能有益于存亡庶勝乎無心于此者也既而詞義
有俱亡不知其可者慮人之惑先生即皆先立論
以定其是非用質其㫖要先生常謂人曰夫六經
者夫子所著之文章也與今之人無異耳盖其後
之典教不能及之故大于世矣吾獨視之與汝異
耳先生乃手書九經悉以細字寫之其巻大者不
過滿幅之紙古謂其巾箱　者亦不過矣而誦之
日盡數萬言未嘗廢忘有講書以教後學也先生
或詣其精廬適當至虞書堯典篇曰日中星鳥以
正仲春説云春分之昏南方朱鳥之畢見觀之以
正仲春之氣也先生乃問曰然夫云日中星鳥以
正仲春者是仲春觀朱鳥之星以正其候也且云
朱鳥者南方之宿以主于夏也既觀其星以正其
候即龍星乃春之星也春主于東方可觀之以正
其候也今何不云是而反觀朱鳥之星何謂也説
者不能對惟云傳疏若是無他解矣先生擇其座
者曰起前吾語汝夫嵗周其序春居其始四星各
復其方聖人南面而坐以觀天下故春之時朱鳥
之星當其前故云觀之以正仲春矣四坐無不拜
而言曰先生眞達云經者也所以于補亡不謬矣
先生于諸經若此者不可遍紀先生又以諸家傳
解箋注于經者多未達窮其義理常曰吾他日終
悉别為注解矣大以鄭氏箋詩為不可曰吾見玄
之為心務以異于毛公也徒欲强已一時之名非
能通先師之㫖且詩之立言不執其體幾與易象
同奥若玄之是箋皆可削去之耳又以論語集解
闕注者過半曰古之人何若是吾聞韓文公昔重
注之今吾不得見吾將不筆又慮與韓既死使吾
有斯艱也天乎哉先生毎讀中説歎曰後之夫子
也續六經矣世故道否吾家不克有之甚乎年之
始成也逝矣天適與其時行之為事業堯舜不能
尚也苟不死天下何有于唐哉先生以房杜諸子
散居厚位恊佐其主遇其君不能揚其師之道大
其師之名乃作書以罪之先生所行事人咸以為
非可與伍惟范杲有復古之什以頌其徳以其能
復敦于古故賦復古以其能行仲尼之道故賦闕
里以章别當世之人能作野史故賦踵孟以其能
解子雲之書故賦先雄以其或筆削其韓文之繁
者故賦剛韓以其將來太常第故賦多文以其必
首冠于四科故賦髙第以其後天王俾不家食故
賦出禄以其將果得其位則指南于吾道故賦指
南末以釋經終其篇謂其章明經㫖永休于世用
故賦釋經先生見之曰范杲知我矣天之未䘮斯
文哉天之若䘮斯文也則世無范矣范無是言矣
開寳中先生來京師遂刻石為記于補亡亭内以
誌其己之事後從仕于世而行其道焉論曰孔子
没經籍遭秦之焚毁幾䘮以盡後之收拾煨燼之
餘者得至于今而用之也其能繼孔氏者軻之下
雖揚雄不敢措一辭以至亡篇闕什其名具載設
虚位也使歴代諸君子徒忿痛而見之矣故有或
作而補之者大亦不能過其百一力盖不足繼也
隋之時王仲淹于河汾間務繼孔子曰續六經大
出于世實為聖人矣是以門弟子佐唐用王霸之
道貞觀稱首永十八君之祚尚非其董常軰之曽
及也鳴呼知聖人之道者成聖人之業矣吾猶不
得見王氏之書乎觀夫補亡先生能備其六經之
闕也辭訓典正與孔子之言合而為一信其難者
哉若王氏之續六經盖自出一家之體裁比夫補
亡篇力少殊耳所謂後生可畏者雖經籍尚能補
之矧其餘者哉不可謂代無其人也
　　　　退士傳　种　放
退士不知孰氏然常自稱仲山甫之後也以耕食
於南山中號退士或云我惡時之苟進者又云鄙
好勝者欲矯其為而退居稱病焉退士性恬易善
自持常以聖賢方正之言鑑諸己或未善則悔恨
立遷平生寡嗜慾樂逰雲霞空荒間常自足不顧
窮困㓜時拘父兄教以章句竒偶之學干於時不
遂志已而盡弃昔之所學退居空山窮谷中取九
經六籍諸史百家之言合於道者恣讀之然後知
皇王大中之要道徳仁義之本盡在于是矣然尤
好孟軻書益知聖人之道尊自戰國繇漢唐而下
百氏所説或有汗漫齟齬不安者皆擬聖言以證
其中惡司馬遷尊先邪説叛斥聖道怪前世明教
正道之賢不摘其説而竄殛投去使千古而下學
者無疑不知尚四顧何待也著䝉書十二篇大抵
務黜邪反正義磔姦蠧又條自古之文精粹者漢
則楊子雲隋則王仲淹唐則韓退之然以退之當
子雲而先仲淹次則蜕之文樵之經緯皮氏文藪
陸氏藂皆句句明白剔奸塞回無所忌諱使學者
窺之則有列聖道徳仁義之用彼刻章斷句補綴
偶属者徒為戲爾或有稱技術卜相候察浮屠死
生幻化之說者必正色引經詰以斥之雅尚山林
之居奉母氏率季弟結宇巖阿貧無所資給亦不
戚戚于心窮年人亦不知其何謂也每登高邱歩
邃谷延宴坐見懸巖瀑流夀木垂蘿閟邃岑寂之
處則終日忘返亦忽忽杜門稱疾隱几常百餘日
人不知其然吉凶慶弔之外平時亦罕接人事不
交權貴所與朋類自非道義所在亦不汲汲而取
遇事感激亦率為歌詩箴頌嘗曰幸逢聖人時見
天子禮樂征伐車服旂常道徳之盛底于太寧而
退固是幸也時議或誚者則曰而退也退其迹耶
退其名耶退士則曰不退而迹庸為爾直不退而
名庸為爾程於乎名迹判于時神心交於機俾道
愉而下欺義忒而中離予獨亡退乎予獨亡退乎
　　　　六一居士傳　歐陽　修
六一居士初謫滁山自號醉翁既老而衰且病將
退休于潁水之上則又更號六一居士客有問曰
六一何謂也居士曰吾家藏書一萬巻集録三代
以來金石遺文一千巻有琴一張有碁一局而常
置酒一壺客曰是為五一爾奈何居士曰以吾一
翁老于此五物之間是豈不為六一乎客笑曰子
欲逃名者乎而屢易其號此莊生所誚畏影而走
乎日中者也今將見子疾走大喘渴死而名不得
逃也居士曰吾固知名之不可逃然亦知夫不必
逃也吾為此名聊亦志吾之樂爾客曰其樂如何
居士曰吾之樂可勝道哉方其得意於五物也太
山在前而不見疾雷破柱而不驚雖饗九奏於洞
庭之野閲大戰於涿鹿之源未足喻其樂且適也
然常患不得極吾樂于其間者世事之為吾累者
衆也其大者有二焉軒裳珪組勞吾形于外憂患
思慮勞吾心于内使吾形不病而已悴心未老而
先衰尚何暇於五物哉雖然吾自乞其身于朝者
三年矣一日天子惻然哀之賜其骸骨使得與此
五物偕返於田廬庶幾償其夙願焉此吾之所以
志也客復笑曰子知軒裳珪組之累其形而不知
五物之累其心乎居士曰不然累於彼者已勞矣
又多憂患于此者既佚矣幸無患吾其何擇哉于
是與客俱起握手大笑曰置之區區不足較也已
而歎曰夫士少而仕老而休盖有不待七十者矣
吾素慕之宜去一也吾嘗用於時矣而説無稱焉
宜去二也壯猶如此今既老且病矣乃以難强之
筋骸貪過分之榮禄是將違其素志而自食其言
宜去三也吾負三宜去雖無五物其去宜矣復何
道哉熈寕三年九月七日六一居士自傳
　　　　桑懌傳　歐陽　脩
桑懌開封雍邱人其兄慥本舉進士有名懌亦舉
進士再不中去逰汝頴間得龍城廢田數頃退而
力耕嵗凶汝旁諸縣多盜懌曰願令為耆長往來
里中察姦民因召里中少年戒曰盜不可為也吾
在此不汝容也少年皆諾里老父子死未斂盜夜
脱其衣里老父怯無他子不敢告縣羸其屍不能
葬懌聞而悲之然疑少年王生者夜入其家探其
箧不使之知覺明日遇之問曰爾諾我不為盜矣
今又盜里父子屍者非爾耶少年色動即推仆地
縛之詰共盜者王生指某少年懌呼壯丁守王生
又自馳取少年者送縣皆伏法又嘗之郟城遇尉
方出捕盜招懌飲酒遂與俱行至賊所藏尉怯陽
為不知以過曰賊在此何之乎下馬獨格殺數人因
盡縛之又聞襄城有盜十許人獨持一劒以往殺
數人縛其餘汝旁縣為之無盜京西轉運使奏其
事授郏城尉天聖中河南諸縣多盜轉運奏移渑
池尉崤右險地多深山而青灰山尤阻險為盜所
恃惡盜王伯者藏此山時出為近縣害當此時王
伯名聞朝廷為巡檢者皆授兵以捕之既懌至巡
檢者偽為宣頭以示懌將謀招出之懌信之不疑
其偽也因謀知伯所在挺身入賊中招之與伯同
卧起十餘日信之乃出巡檢者反以兵邀於山口
懌幾不自免懌曰巡檢授名懼無兵爾即以伯與
巡檢使自為功不復自言巡檢俘獻京師朝廷知
其實罪黜巡檢懌為尉嵗餘改授右班殿直永安
縣巡檢明道景祐之交天下旱蝗盜賊稍稍起其
間惡賊二十三人不能捕懌謀曰盜畏吾名必以
潰潰則難得矣宜先示之以怯至則閉柵戒軍吏
無一人得輒出居數日軍吏不知所為請出自效
輙不許既而夜與數卒變為盜服以出迹盜所嘗
行處入民家民皆走獨有一媪留為作飲食饋之
如盜乃歸復閉柵三日又往則携其具就媪饌而
以其餘遺媪媪待以為真盜矣乃稍就媪與語及
羣盜軰媪曰彼聞桑懌來始畏之皆遁矣又聞懌
閉營不出知其不畏今皆還也某在某處某在某
所矣懌盡鉤得之復三日又往厚遺之遂以實告
曰我桑懌也煩媪為察其實而慎勿泄後三日我
復來矣後又三日往媪察其實審矣明旦部分軍
士用甲若干人於某所取某盜卒若干人於某處
取某盜其尤彊者在某所則自馳馬以往士卒不
及從惟四騎追之遂與賊遇手殺三人凡二十三
人一日皆獲二十八日復命京師樞宻吏謂曰與
我銀為君致閣職懌曰用賂得官非我欲况貧無
銀有固不可也吏怒匿其閥以　使送三班三
班用例與兵馬監押未行㑹交趾獠叛海上巡檢
昭化諸州皆驚省數軰不能定因命懌往盡手殺
之還乃授閤門祗候懌曰是行也非獨吾功位有
居吾上者吾乃其佐也今彼留而我還我賞厚而
彼輕得不疑我盖其功而自伐乎受之徒慙吾心
將讓其賞歸已上者以奏藁示予予謂曰讓之必
不聽徒以好名取詐與譏也懌歎曰亦思之然士
顧其心何如爾當自信其心以行譏何累也若欲
避名則善皆不可為也已余慙其言卒讓之不聽
懌雖舉進士而不甚知書然其所為皆合道理多
此類始居雍丘遭大水有粟二廪將以舟載之見
民走避溺者遂棄其粟以舟載之見民荒嵗聚其
里人飼之粟盡乃止懌善劒及鐵簡力過數人而
有謀略遇人常畏若不自足其為人不甚長大亦
自修為威儀言語如不出其口卒然遇人不知其
健且勇也廬陵歐陽脩曰勇力人所有而能知用
其勇者少矣若懌可謂義勇之士其學問不深而
能者盖天性也余固喜傳人事尤愛司馬遷善傳
而其所書皆偉烈竒節士使人喜讀之欲學其作
而怪今人如遷所書者何少也乃疑遷特雄文善
壯其說而古人未必然也及得桑懌事乃知古之
有然焉遷書不誣也知今人固有而但不盡知也
懌所為壯矣而不知予文能如遷書使人讀而喜
否姑次第之
　　　　趙延嗣傳　石　介
今三司嗣相工部郎中劉公隨嘗稱趙鄰幾舍人
死遺三孤女一老乳母而已内無兄弟以御其侮
外無期功强近之親女稚弱衣服飲食須人何恃
不以凍餒死則為强梁暴之矣有趙延嗣者僕於
舍人顧是諸孤義不可去竭力庇養之舍人死無
一區宅一􁍭田延嗣為營衣食之資身為負擔霑
體塗足不避寒暑如是凡數十年如一日未嘗少
有懈倦之色事三孤女如舍人生三孤女自㓜至
長使其女與同處女之院延嗣未嘗至其門女皆
適人延嗣終不識其面初寓于宋三女俱長延嗣
晨起白堂前將西走京師趙氏始不知謂捨去皆
哭延嗣以女長未嫁將訪舍人之舊求所以嫁至
京師見宋翰林白楊侍郎徽之因發聲哭哭止且
道趙氏之孤且言長將嫁二公驚媿謝曰吾不及
汝吾被服儒衣冠讀誦六經學慕古人况與舍人
友舍人之孤吾等不能恤汝能養之吾不及汝逺
矣二公因為迎入京師與宅居之徐相與求良士
為壻長配樞密直學士戚公綸猶子職方郎中維
之子太廟齋郎舜卿次並適屯田員外郎張君文
鼎之子鄉貢進士季倫三女皆歸延嗣始去趙氏
門延嗣可以謂之賢僕夫矣石介曰若然則延嗣
有古君子之行古烈士之操古仁人之心豈特僕
夫之賢天下之賢也昔在漢有為翟公之客者翟
公免客皆去延嗣獨不去復為飬其孤雖去千載
客視延嗣亦當羞於地下矣魯有顔叔子者嘗獨
居一室中夜暴風雨鄰家女投叔子宿叔子使執
燭以達曉以免其嫌後人稱其亷延嗣親飬三孤
女長且適人終不識其面其節豈下叔子哉唐韓
吏部凡嫁内外及友朋孤子僅十人天下服其義
延嗣嫁趙氏三女無少吏部者噫翟公之客皆當
時士大夫視延嗣逺不及也叔子魯賢者吏部唐
大儒延嗣為賤僕夫其風操凛焉其行義卓焉與
顔侔韓並延嗣可謂僕名而儒行者矣吁僕名儒
行見之延嗣夫儒名而僕行者或有其人焉得不
愧於延嗣哉延嗣所為如此有可以厲天下因傳
之云延嗣以令終
　　　　范景仁傳　司馬　光
范景仁名鎮益州華陽人少舉進士善文賦場屋
師之為人和易修敕參知政事薛簡肅公端明殿
學士宋景文公皆器重之補國子監生及貢奏院
名皆第一故事殿廷唱第過三人則為奏名之首
者必抗聲自陳以祈恩雖考校在下天子必擢寘
上列以呉春卿歐陽永叔之耿介猶不免從衆景
仁獨不然左右與並立者屢趣之使自陳景仁不
應至七十九人始唱名及之景仁出拜退就列訖
無一言衆皆服其安恬自是始以自陳為耻舊風
遂絶釋褐新安主簿到官數旬時宋宣獻公留守
西京不欲使與下吏共勞辱召置國子監使教諸
生秩滿又薦於朝為東監直講未幾宋景文公奏
同修唐書及用參知政事王公薦召試學士院詩
用彩霓字學士以沈約郊居賦䧳霓連蜷讀霓為
入聲謂景仁為失韻由是除館閣校勘殊不知約
賦便取聲律便美非霓字不可讀為平聲也當時
有學者皆為景仁憤鬱而景仁處之晏然不自辨
為校勘四年乃遷校理丞相龎公薦景仁有美才
不汲汲於進取詔除直祕閣未幾以起居舍人知
諫院　仁宗性寛仁言事競為激訐以采名或緣
愛憎汚人以帷箔不可明之事景仁獨引大體自
非闗朝廷安危繫生民利病皆濶略不言陳恭公
為相嬖妾張氏笞殺婢御史劾奏欲去之不能得
乃誣之云私其女景仁上言朝廷設臺諫官使之
除讒慝也審如御史所言則執中可斬如其不然
御史亦可斬御史怒共劾景仁以為阿附宰相景
仁不顧力為辨其不然深救當時之弊識者韙之
仁宗即位三十五年未有繼嗣嘉祐初暴得疾旬
日不知人中外大小之臣無不寒心而畏避嫌疑
相倚仗莫敢發言獨奮曰天下事尚有大於此者
乎捨此不言顧惟抉擿細㣲以塞職是眞負國吾
不忍也即上言　太祖捨其子而立　太宗周王
既薨　真宗宗室子飬之宫中陛下宜為宗廟社
稷計早擇宗室賢者優其禮數試之以政與圖天
下之事以系天下人心章累上寢不報景仁因闔
門家居自求誅譴執政或諭以奈何效干名希進
之人景仁上執政書言繼嗣不定將有急兵鎮義
當死朝廷之刑不可死亂兵之下此乃鎮擇死之
時尚何暇顧干名希進之嫌而不為去就之決哉
又奏稱臣竊原大臣之意恐行之而事有變故畏
避而為容身之計也萬一兵起大臣家中族首領
顧不可保其為身計亦已踈矣就使事有中變而
死陛下之職與其死於亂兵不猶愈乎乞陛下以
臣此章示大臣使其自擇死所聞者為之股栗尋
除兼侍御史知雜事景仁因辭不變乞解言職就
散地執政復諭以上之不豫諸大臣亦嘗建此䇿
今姦言已入為之甚難景仁復上執政書云但當
論事之是非不當問其難易况事早則濟緩則不
及此聖賢所以貴機㑹也諸公謂今日難於前日
安知他日不難於今日乎謂今日姦言已入不可
弭他日可弭乎凡見上面陳者三奏章者十有七
朝廷不能奪乃罷諫職改集賢殿修撰頃之拜知
制誥遷翰林學士　英宗即位中書奏請追尊濮
安懿王事下兩制議以為宜稱皇伯髙官大國極
其尊榮大忤執政意更下尚書省集百官議之意
朝士必有迎合者既而臺諫争上言為人後者為
之子不得顧私親今陛下既為　仁宗後若復推
尊濮王是貳綂也殆非所以報　仁宗之盛徳衆
論鼎沸執政欲緩其事乃下詔罷百官集議曰當
令禮官檢詳典禮以聞景仁時判太常寺即具列
為人後之禮及漢魏以來論議得失悉奏之與兩
制臺諫議合執政怒召景仁詰責之曰詔書曰當
令檢詳奈何遽列上耶景仁曰有司得詔書不敢
稽留即以聞乃其職也奈何更以為罪乎㑹宰相
遷官景仁當草制坐失於考按不合故事加侍讀
學士出知陳州　今上即位復召還翰林王介甫
參知政事置三司條例司變更　祖宗法令專以
聚斂為務斥逐忠直引進姦佞景仁上疏極言其
不可朝廷不報景仁時年六十三因上言即不用
臣言臣無顔復居位食禄願聼臣致仕章累上語
益切直介甫大怒自草制書極口醜詆使以本官
户部侍郎致仕凡所應得恩例悉不之與於是當
時在位者皆自愧景仁名益重於天下介甫雖詆
之深人更以為榮焉景仁既退居有園第在京師
專以讀書賦詩自娛客至無貴賤皆野服見不復
報謝故人或為具召之雖權貴不拒也不召則不
往見之或時乘興出逰則無逺近皆往嘗乘籃輿
歸蜀與親舊樂飲賑施其貧者周覽江山窮其勝
賞期年然後返年益老而視聼聰明支體尤堅强
嗚呼曏使景仁枉道希世以得富貴䝉屈辱任憂
患豈有今日之樂耶則景仁所失甚少所得殊多
矣詩云愷悌君子神所勞矣又云樂只君子遐不
眉夀景仁有焉客有問今世之勇于迂叟者叟曰
有范景仁者其為勇人莫之敵客曰景仁長僅五
尺循循如不勝衣奚其勇叟曰何哉爾所謂勇者
而以瞋目裂眥髮上指冠力曳九牛氣陵三軍者
為勇乎是特匹夫之勇耳勇于外者也若景仁勇
於内者也自唐宣宗以來不欲聞人言立嗣萬一
有言之者輙切齒疾之與倍畔無異而景仁獨唱
言之十餘章不已視身與宗族如鴻毛後人見景
仁無　而使為之者則有矣然景仁者冒不測之
淵無勇者能之乎人之情孰不畏天子與執政親
愛之至隆者孰若父子執政欲尊天子之父而景
仁引古義以爭之無勇者能之乎禄與位皆人所
貪或老且病前無可兾猶戀戀不忍捨去况景仁
身已通顯有聲望視公相無跬歩之逺以言不行
年六十三即拂衣歸終身不復起無勇者能之乎
凡人有所不能而人或能之無不服焉如呂獻可
之先見范景仁之勇決皆余所不及也余心誠服
之故作范景仁傳
　　　　文中子補傳　司馬　光
文中子王通字仲淹河東龍門人六代祖玄則仕
宋歴太僕國子博士兄玄謨以將略顯而玄則用
儒術進玄則生煥煥生蚪齊髙帝將受宋禅誅袁
粲蚪由是北奔魏魏孝文帝甚重之累官至并州
刺史封晉陽公諡曰穆始家河汾之間虯生彦官
至同州刺史彦生傑官至濟州刺史封安康公諡
曰獻傑生隆字伯髙隋開皇初以國子博士待詔
雲龍門隋文帝嘗從容謂隆曰朕何如主隆曰陛
下聰明神武得之於天發號施令不盡稽古雖負
堯舜之資終以不學為累帝黙然有間曰先生朕
之陸賈也何以教朕隆乃著興衰要論七篇奏之
帝雖稱善亦不甚達也歴曷樂猗氏銅川令棄官
歸教授卒於家隆生通自玄以來世傳儒業通幼
明悟好學受書於東海李育受詩於㑹稽夏琠受
禮於河東闗朗受樂於北平霍汲受易於族父仲
華仁夀三年通始冠西入長安獻太平十二䇿帝
召見歎美之然不能用罷歸尋復徵之煬帝即位
又徵之皆稱疾不至專以教授為事弟子自逺方
至者甚衆乃著禮論二十五篇樂論二十篇續書
百有五十篇續詩三百六十篇元經五十篇賛易
七十篇謂之王氏六經司徒楊素重其才行勸之
仕通曰汾水之曲有先人之弊廬足以庇風雨薄
田足以具􁉸粥願明公正身以治天下使時和年
豐通也受賜多矣不願仕也或譖通於素曰彼實
慢公公何敬焉素以問通通曰公使可慢則僕得
矣不可慢則僕失矣得失在僕公何預焉素待之
如初右武侯大將軍賀若弼嘗示之射發無不中
通曰美哉藝也君子志道據徳依仁然後遊於藝
也弼不悦而去通謂門人曰夫子矜而愎難乎免
於今之世矣納言蘇威好蓄古器通曰昔之好古
者聚道今之好古者聚物太學博士劉炫問易通
曰聖人之於易也没身而已矣况吾儕乎有仲長
子光者隱於河渚嘗曰在險而運竒不若宅平而無
為通以為知言曰名愈消徳愈長身愈退道愈進
若人知之矣通見劉孝標絶交論曰惜乎舉任公
而毁也任公不可謂知人也見辯命論曰人事廢
矣弟子薛收問恩不害義儉不傷禮何如通曰是
漢文之所難也廢肉刑害於義省之可也衣弋綈
傷於禮中焉可也王孝逸曰天下皆争利而棄義
若之何通曰捨其所争取其所棄不亦君子乎或
問人善通曰知其善則稱之不善則對曰未嘗與
久也賈瓊問息謗通曰無辨問止怨曰不争故其
鄉人皆化之無争者賈瓊問羣居之道通曰同不
害正異不傷物古之有道者内不失真外不殊俗
故全也賈瓊請絶人事通曰不可瓊曰然則奚若
通曰莊以待之信以應之來者勿拒去者勿追汎
如也則可通謂姚義能交或曰簡通曰兹所以能
也又曰廣通曰廣而不濫兹又所以為能又謂薛
收善接小人逺而不疎近而不狎頹如也通嘗曰
封禪非古也其秦漢之侈心乎又曰美哉周公之
志深矣乎寕家所以安天下存我所以厚蒼生也
又曰易樂者必多哀輕施者必好奪又曰無赦之
國其刑必平重斂之國其財必貧又曰亷者常樂
無求貪者常憂不足又曰我未見誹而喜聞譽而
懼者又曰昏而論財夷虜之道也又曰居近而識
逺處今而知古其唯學乎又曰輕譽苟毁好憎尚
怒小人哉又曰聞謗而怒者䜛之階也見譽而喜
者佞之媒也絶階去媒䜛佞遠矣通謂北山黄公
善醫先飲食起居而後鍼藥謂汾隂侯生善筮先
人事而後爻象大業十年尚書召通蜀郡司户十
一年以著作郎國子博士徵皆不至十四年病終
於家門人諡曰文忠子二曰福郊福畤二弟凝續
評曰此皆通之世家及中說云爾玄謨仕宋至開
府儀同三司續及福畤之子勔劇勃皆以能文著
於唐世各有列傳余竊謂先王之六經不可勝學
也而又奚續焉續之庸能出其外乎出則非經矣
苟無出而續之則贅也奚益哉或曰彼商周以往
此漢魏以還也曰漢魏以還遷固之徒記之詳矣
奚待於續經然後人知之必也好大而欺愚乎則
必不愚者孰肯從之哉今其六經皆亡而中說亦
出於其家雖云門人薛收姚義所記然余觀其書
竊疑唐室既興凝與福畤軰依並時事從而附益
之也何則其所稱朋友門人皆隋唐之際將相名
臣如蘇威楊素賀若弼李徳林李靖竇威房玄齡
杜如晦王珪魏徵陳叔達薛收之徒考諸舊史無
一人語及通名者隋史唐初為也亦未嘗載其名
於儒林隱逸之間豈諸公皆忘師棄舊之人乎何
獨其家以爲名世之聖人而外人皆莫之知也福
畤又云凝為監察御史劾奏侯君集有反狀太宗
不信之但黜為姑蘇令大夫杜淹奏凝直言非辜
長孫無忌與君集善由是與淹有隙王氏兄弟皆
抑不用時陳叔達方撰隋史畏無忌不為文中子
立傳按叔達前宰相與無忌位任相將何故畏之
至没其師之名使無聞於世乎且魏徵實揔隋史
縱叔達曲避權威徵肯聽之乎此余所以疑也又
淹以貞觀二年卒十四年君集平髙昌還而下獄
由是怨望十七年謀反誅此其前後参差不實之
尤著者也如通對李靖聖人之道曰無所由亦不
至於彼彼道之方也必無至乎又對魏徵以聖人
有憂疑退語董常以聖人無憂疑曰心迹之判久
矣皆流入於釋老者也夫聖人之道始於正心修
身齊家治國至於安萬邦和黎民格天地遂萬物
功施當時法垂後世安在其無所至乎聖人所為
皆發於至誠而後功業被於四海至誠心也功業
迹也奚為而判哉如通所言是聖人作偽以欺天
下也其可哉又曰佛聖人也西方之教也中國則
泥又曰詩書盛而秦氏滅非仲尼之罪也虛玄長
而晋室亂非老莊之罪也齊戒修而梁國亡非釋
迦之罪也苟為聖人矣則推而放諸南海而凖推
而放諸北海而準烏有可行於西方不可行於中
國哉苟非聖人矣則泥於中國獨不泥於西方耶
秦焚詩書之文詩書之道盛於天下秦安得滅乎
莊老貴虚無而賤禮法故王衍阮籍之徒乗其風
而鼓之飾談論恣情欲以至九州覆沒釋迦稱前
生之因果弃今日之仁義故梁武帝承其流而信
之嚴齋戒弛政刑至于百姓塗炭發端唱導者非
二家之罪而誰哉此皆議論不合於聖人者也唐
世文章之士傳道其書者盖獨李翺以比太公家
教及司空圖皮日休始重之宋興栁開孫何振而
張之遂大行於世至有真以為聖人可繼孔子者
余讀其書想其為人誠好學篤行之儒惜也其自
任太重其子弟譽之太過使後之人莫之敢信也
余恐世人譏其僭而累其美故采其行事於理可
通而所言切於事情者著于篇以補隋書之闕
　　　　無名君傳　邵　雍
無名君生于冀方老于豫方年十嵗求學于里人
遂盡　里人之情已之滓十去其一二矣年二十
求學于鄉人遂盡鄉人之情已之滓十去其三四
矣年三十嵗求學于國人遂盡國人之情已之滓
十去其五六矣年四十求學于古今遂盡古今之
情已之滓十去其八九矣五十求學于天地遂盡
天地之情欲求己之滓無得而去矣始則里人疑
其僻問于鄉人曰斯人善與人羣安得謂之僻既
而鄉人疑其泛問于國人曰斯人不妄與人交安
得謂之泛既而國人疑其陋問于四方之人曰斯
人不能器安得謂之陋既而四方之人又疑之質
之於古今之人古今之人終始無可與同者又考
之于天地不對當時也四方之人迷亂不復得知
因號為無名君夫無名者不可得而名也凡物有
形則可器可器斯可名然則斯人無體乎曰有體
有體而無跡者也斯人無用乎曰有用有用而無
心者也夫有跡有心者斯可得而知也無跡無心
者雖鬼神亦不可得而知不可得而名而况於人
乎故其詩曰思慮未起鬼神莫知不由乎我更由
乎我更由乎誰能造萬物者天地也能造天地者
太極也太極者其可得而知乎故强名之曰太極
太極者其無名之謂乎故嘗自為之賛曰借爾面
貌假爾形骸㺯丸餘暇閑往閑來人告之以修福
對曰吾未嘗不為善人告之以禳災對曰吾未嘗
妄祭故詩曰禍如許免人須諂福若待求天可量
又曰中孚起信寧煩禱無妄生災未易禳性喜飲
酒常命之曰太和詩曰不佞禅伯不諛方士不出
户庭直際天地家素業為儒言身未嘗不行儒行
故其詩曰心無妄思足無妄走人無妄交物無妄
受炎炎論之甘處其陋綽綽言之無出其右羲軒
之書未嘗去手堯舜之談未嘗虚口當中和天同
樂易友吟自在詩飲歡喜酒百年升平不為不偶
七十康强不為不夀其無名君之謂乎
　　　　洪渥傳　曾　鞏
洪渥撫州臨川人為人和平與人逰初不甚歡久
而有味家貧以進士從鄉舉有能賦名初進於有
司進輙黜久之乃得官官不馳騁又久不進卒監
黄州麻城之茶塲以死死不能歸葬亦不能返其
孥里中人聞渥死無賢愚皆恨失之予少與渥相
識而不深知其為人渥死乃聞有兄年七十餘渥
得官時兄已老不可與俱行渥至官量口用俸掇
其餘以歸買田百畝居其兄復去而之官則必安
焉渥既死兄無子數使人至麻城撫其孥欲返之
而居以其田其孥盖弱力不能自致其兄益以老
矣無可奈何則念輒悲之其經營之猶不已忘其
老也渥兄弟如此無愧矣渥平居不可任以事及
至赴人之急早夜不少懈其與人真有恩者也予
觀古今豪傑士傳論人行義不列於史者往往務
摭竒以動俗亦或事髙而不可為繼或伸一人之
善而誣天下以不及雖歸之輔教警世然考之中
庸或過矣如渥之所存盖人人之所易到故載之
云
皇朝文鑑卷第一百四十九
皇朝文鑑卷第一百五十
　傳
　　　曹氏女傳　章　望之
　　　方山子傳　蘇　軾
　　　公默先生傳　王　向
　　　上谷郡君家傳　程　頣
　　　巢谷傳　蘇　轍
　　　孫少述傳　林　希
　　　錢一傳　劉　跋
　　　玉友傳　劉　跋
　露布
　　　嶺南道行營擒劉鋹露布
　　　昇州行營擒李煜露布
　　　　曹氏女傳　章　望之
曹氏者吾同郡尚書郎脩古之㓜女也公天聖中
累更御史持憲無阿回言事失職知閩之興化軍
朞年而卒曹氏以室居未嫁父既没其故僚率吏
民錢三十萬致之柩前曰以供窆葬之用夫人陳
氏將受之女曰制家之用惟其家之酌初吾父入
司朝廷出莅民政約於奉身亷於臨人今其亡矣
葬之豐儉請以吾家具之苟將受斯遺焉惟它人
忍之我弗忍也母因是請而使辭焉其故僚復謂
之曰葬先公弗資是則亦聞命矣願以異日嫁公
女焉可無拒也女曰俾用於䘮尚不敢取今欲備
吾之嫁是使妾幸父䘮而自醜也人之聞之謂如
何哉吉凶有常禮男女有常位妾有大罰父没而
䘮存焉不以此時哀戚而遽謀嫁幣不亦亂常禮
乎以室中而受門外之私賄不亦亂常位乎妾不
才以先人之靈幸而卒有所歸則有妾之紡績之
備何敢以是自諉哉願弗聞二三君子之命也遂
不受夫婦人事勤儉恭謹則良矣曾無賢者之責
也此何特異也彼貪殘之夫好財凟貨死則已爾
惡復悔悟耶方朝廷發貪冐之禁防制執事之人
如維縶之械繫之尚以濫狀相望於敗辱者為不
少矣卒惟無怍焉有如曹氏專修父志而不有所
累孰謂曹氏不賢也哉孟子曰聞伯夷之風者頑
夫亷懦夫有立志曹氏近之矣雖然厚於義而薄
於利者人之常行也詩書不聞而尚亷篤孝固賢
矣其里人曽孝基得斯説來告則未知其年與名
　　　　方山子傳　蘇　軾
方山子光黄間隱人也少時慕朱家郭解為人閭
里之俠皆宗之稍壯折節讀書欲以此馳騁當世
然不遇晚乃遯於光黄間曰歧亭庵居蔬食不與
世相聞弃車馬毁冠服徒歩往來山中人莫識也
見其所著帽方聳而髙曰此豈古方山冠之遺像
乎因謂之方山子余譴居于黄過歧亭適見焉曰
嗚呼此吾故人陳慥季常也何為而在此方山子
亦矍然問余所以至此者余告之故俯而不答仰
而笑呼余宿其家環堵蕭然而妻子奴婢皆有自
得之意余既聳然異之獨念方山子少時使酒好
劒用財如糞土前十有九年余在岐下見方山子
從二騎挾二矢㳺西山鵲起於前使騎逐而射之
不獲方山子怒馬獨出一發得之因與余馬上論
用兵及古今成敗自謂一世豪士今幾日耳精悍
之色猶見於眉間而豈山中之人哉然方山子世
有勲閥當得官使從事於其間今已顯聞而其家
在洛陽園宅壯麗與公侯等河北有田嵗得帛千
匹亦足以富樂皆弃不取獨來窮山中此豈無得
而然哉余聞光黄間多異人往往陽狂垢汙不可
得而見方山子儻見之歟
　　　　公黙先生傳　王　向
公議先生剛直任氣好議論取當世是非辨明㳺
梁宋間不得意去居潁其徒從者百人居二年與
其徒謀又去潁弟子任意對曰先生無復念去也
弟子從先生久矣亦各厭行役先生舍潁為居廬
少有生計主人公賢遇先生不淺薄今又去之弟
子未見先生止處也先生豈薄潁耶公議先生曰
來吾語爾君子貴行道信於世不信貴容不容貴
去古之避地避色避言是也吾行年三十立節狥
名被服先王窮䆒六經頑鈍晚成所得無幾羅籠
大綱漏略零細校見䋲墨未為完人豈敢自忘兾
用於世予所厭苦正謂不容予行世間波混流同
予譽不至予毁日隆小人鑿空造事形迹侵排萬
端地隘天側詩不云乎讒人罔極主人明恕故未
見疑不幸去我来者謂誰讒一日效我終顛危智
者利身逺害全徳不如亟行以適異國語已任意
對曰先生無以言也意軰弟子常切論先生樂取
怨憎為人所難不知先生不樂也今定不樂先生
知所以取之乎先生聪明才能過人逺甚而刺口
論世事立是立非其間不容毫髮又以公議名此
人人之怨府也傳曰議人者不得其死先生憂之
是也意有三事為先生計先生幸聽意不必行不
能聽先生雖去絶海未見先生安也公議先生舌
强不下視任意目不轉移時卒問任意對曰人之
肺肝安可得視髙岀重泉險不足比聞善於彼陽
譽隂憎反背復非詆笑縦横得其細過聲張口播
縁飾百端徳敗行破自然世人賤彼賢我意䇿之
三此為最上者也先生能用之乎公議先生曰不
能爾試言其次者對曰捐弃骨肉佯狂而去令世
人不復顧忌此䇿之次者先生能用之乎公議先
生曰不能爾試言其又次者對曰先生之行已世
人所不逮何等也曽未得稱髙世而詆訶蜂起幾
不得與妄庸人偕者良以口禍也先生能不好黙
是非不及口而心存焉何病於不容此䇿之最下
者也先生能用之乎公議先生喟然而嘆曰吾爲
爾用下䇿也任意乃大笑顧其徒曰宜吾先生之
病於世也吾三䇿之卒取其下者矣弟子陽思曰
今日㣲任意先生不可得留與其徒謝意更因意
請去公議爲公黙先生
　　　　上谷郡君家傳　程　頥
先妣夫人姓侯氏太原盍縣人行第二世為河東
大姓曾祖元暠當五代之亂以武勇聞劉氏偏據
日錫土於烏河川以控冦盗亡其爵位父道濟始
以儒學中科第潤州丹徒縣令贈尚書比部員外
郎母福昌郡太君刁氏夫人㓜而聦悟過人女功
之事无所不能好讀書史博知古今丹徒君愛之
過於子毎以政事問之所言雅合其意常歎曰恨
汝非男子七八歳時常教以古詩曰女人不夜出
夜出秉明燭自是日暮則不復出房閤刁夫人素
有風厥之疾多夜作不知人者久之夫人涕泣扶
持常連夕不寐年十九歸于我事舅姑以孝謹稱
與先公相待如賔客徳容之盛内外親戚無不敬
愛衆人㳺觀之所往往捨所觀而觀夫人先公賴
其内助禮敬尤至而夫人謙順自牧雖小事未嘗
專必禀而後行仁恕寛厚撫愛諸庶不異己出從
叔㓜姑夫人存視常均己子治家有法不嚴而整
不喜笞扑奴婢視小臧獲如兒女諸子或加呵責
必戒之曰貴賤雖殊人則一也汝如是大時能為
此事否道路遺弃小兒屢収飬之有小商出未還
而其妻死兒女散逐人去惟㓜者始三嵗人所不
取夫人懼其必死使抱以歸時聚族甚衆人皆有
不欲之色乃别糴以食之其父歸謝曰幸䝉收飬
得全其生願以為獻夫人曰我本以待汝歸非欲
之也好為藥餌以濟病者嘗大寒有負炭而􁑞者
家人欲呼之夫人勸止曰慎勿為此勝則貧者困
矣先公凡有所怒必為之寛解唯諸兒有過則不
掩也常曰子之所以不肖者由母蔽其過而父不
知也夫人男子六人所存惟二其愛慈可謂至矣
然於教之之道不少絶也纔數嵗行而或踣家人
走前扶抱恐其驚啼夫人未嘗不呵責曰汝若安
徐寕至踣乎飲食嘗置之坐側嘗食絮羮皆叱止
之曰㓜求稱欲長當如何雖使令輩不得以惡言
罵詈之故頥兄弟平生於飲食衣服無所擇不能
惡言詈人非性然也教之使然也與人争忿雖直
不右曰患其不能屈不患其不能伸及稍長常使
從善師友㳺雖居貧或欲延客則善而爲之具其
教女常以曹大家女戒　之常教告家人曰見人
善則當如己善必共成之視他物如己物必加愛
之先公罷尉廬陡赴調寓居歴陽㑹叔父亦解掾
毗陵聚口甚衆儲備不足夫人經營轉易得不困
乏先公歸問其所為歎曰良轉運使才也所居之
處鄰婦里姥皆願為之用雖勞不怨始寓丹陽僦
葛氏舍以居守舍王氏翁姥庸狡前後居者無不
苦之夫人待之有道遂反柔良及遷去王姥涕戀
不已夫人安於貧約服用儉素觀親戚間紛華相
尚如無所見少女方數嵗忽失所在乳姥軰悲泣
呌號夫人罵止之曰在當求得苟亡失矣汝如是
將何為在廬陵時公宇多恠家人告曰物弄扇夫
人曰熱爾又曰物擊鼔夫人曰有槌乎可與之後
家人不復敢言恠恠亦不復有遂獲安居夫人有
知人之鍳姜應明者中神童第人競觀之夫人曰
非逺器也後果以罪廢頥兄弟㓜時夫人勉之讀
書因書綫貼上曰我惜勤讀書兒又並書二行前
曰殿前及第程延夀先兄㓜時名也次曰處士及
先兄登第頥以不才罷應科舉方悟夫人知於童
穉中矣寳藏手澤使後世子孫知夫人之精鍳夫
人好文而不為辭章見世之婦女以文章筆札傳
於人者深以為非平生所為詩不過三二篇皆不
存獨記在歴陽時先公覲親河朔夜聞鳴雁至為
詩曰何處驚飛起雝雝過草堂早是愁無寐忽聞
意轉傷良人沙塞外覉妾守空房欲寄迴文信誰
能付汝將讀史見姦邪逆亂之事常掩卷憤歎見
忠孝節義之士則欽慕不已嘗稱唐太宗得禦戎
之道其識慮髙逺有英雄之氣夫人之弟可世稱
名儒才智甚髙常自謂不如夫人夫人自少多病
好方餌修養之術甚效從先公官嶺外偶迎凉露
寢遂中瘴癘及北歸道中疾革召醫視脉曰可治
謂二子曰紿爾也未終前一日命頥曰今日百五
為我祀父母明年不復祀矣夫人以景徳元年甲
辰十月十三日生于太原皇祐四年壬辰二月二
十八日終于江寕享年四十九始封夀安縣君追
封上谷郡君
　　　　巢谷傳　蘇　轍
巢谷字元修父中世眉山農家也少從士大夫讀
書老為里校師㓜傳父學雖朴而博舉進士京師
見舉武藝者心好之谷素多力遂棄其舊學畜弓
箭習騎射久之業成而不中第聞西邊多驍勇騎
射擊刺為四方冠去逰秦鳳涇原間所至友其秀
桀者韓存寳者尤與之善谷教之兵書二人相與
為金石交熈寕中存寳為河州將有功號熈河名
將朝廷稍竒之㑹盧州蠻乞弟擾邊諸郡不能制
乃命存寳出兵討之存寳不習蠻事邀谷至軍中
問焉及存寳得罪將就逮自料必死謂谷曰我涇
原武夫死非所惜顧妻子不免寒餓槖中有銀數
百兩非君莫可使遺之者谷許諾即變姓名懐銀
歩行往授其子人無知者存寳死谷逃避江淮間
㑹赦乃出予以鄉閭故㓜而識之知其志節緩急
可記者也予之在朝谷浮沉里中未嘗一見紹聖
初予以罪謫居筠州自筠徙雷徙循予兄子瞻亦
自惠再徙昌化士大夫皆諱與予兄弟逰平生親
友無復相聞者谷獨慨然自眉山誦言欲徒步訪
吾兄弟聞者皆笑其狂元符二年春正月自梅州
遺予書曰我萬里歩行見公不自意今至梅州矣
不旬日必見死不恨矣予驚喜曰此非今世人古
之人也既見握手相泣已而道平生逾月不厭時
谷年七十有三矣瘦瘠多病非復昔日元修矣將
復見子瞻于南海予愍其老且病止之曰君意則
善然自此至儋數千里復當渡海非老人事也谷
曰我自眎未即死也公無止我留之不可閲其槖
中無數千錢予方乏困亦强資遣之舩行至新㑹
有蠻隷竊其槖裝以逃獲於新州谷從之至新遂
病死予聞哭之失聲恨其不用吾言然亦竒其不
用吾言而行其志也昔趙襄子厄於晋陽知伯率
韓魏決水圍之城不没者三板懸釡而㸑易子而
食羣臣皆懈惟髙恭不失人臣之禮及襄子用張
孟談計三家之圍解行賞羣臣以恭為先談曰晋
陽之難惟恭無功曷為先之襄子曰晋陽之難羣
臣皆懈惟恭不失人臣之禮吾是以先之谷於朋
友之義實無愧髙恭者惜其不遇襄子而前遇存
寳後遇予兄弟予方雜居南夷與之起居出入盖
将終焉雖知其賢尚何以發之聞谷有子蒙在涇
原軍中故爲作傳異日以授之谷始名穀及見之
循州改名谷云
　　　　孫少述傳　林　希
孫侔字少述世吳興人父及仕至尚書都官員外
郎簡州卒侔方四歳從其母胡氏家揚州母親教
之侔雖㓜已惕然能自傷其孤悲泣力學七歳能
屬文既長讀書精識元觧能得聖人深意多所論
譔慶歴皇祐間與臨川王安石南豐曽鞏知名於
江淮間侔𥘉名處字正之安石自序所謂淮之南
有賢人焉曰正之余得而友之者也侔内行峭潔
少許可不妄戯笑所居人罕識其面非其所善造
門弗見雖鄰不與之通其論曰文氣也君子之氣
正衆人之氣隨行之於身而正者然後為文故必
見諸行行不正則言無以信於世故侔之詩文嚴
勁簡古卓然一出於已自成法度如其為人嘗舉
進士不中母病且革頗恨不及見其仕侔嗚咽自
誓床下終身不求仕進葬其親蘇州之陽山廬墓
終䘮久之親友勸復舉進士皆不聽從其兄觀往
來南方兄卒遂客居吳門徙吳興丹陽又徙真州
平日閉門讀書鼔琴以自娛體素羸喜親方書治
藥餌未嘗傳經教授而學者聞其風指多所開悟
侔志節剛果不為矯激竒詭之行而氣貌足以動
人所至一坐為之凛然視權倖與善宦者意若奴
隷之以故不能者相與排毁侔聞自持愈厲不少
降屈故所憎嫉者終亦嚴憚云故相晏殊頗稱其
才知制誥唐詢劉敞錢公輔尤尊禮之詢嘉祐中
守蘇表其孝行詔賜粟帛又薦之曰清不苟名和
不溷俗履道而常其守處賤而得其安敞為揚州
論其賢以為孝弟仕則忠信足以矯俗而不詭俗
以干譽足以扶世而不偶世以自用求之朝廷呂
公著王安石之流也詔以為試祕書郎揚州州學
教授侔凡五辭卒不赴敞守永興奏請侔管安撫
司機宜文字亦以病免　英宗即位知制誥沈遘
王陶薦侔及汝隂王回常秩三人者可備侍從皆
除試大理評事忠武節度推官且試以縣侔得滁
州來安又不赴熈寕三年翰林學士韓維復薦之
以爲常州團練推官又不受命侔初罷舉進士窮
無所歸天章閣待制王鼎以女妻之世多稱鼎為
能好賢王氏早卒又娶劉氏生四子暠嵩喬扃五
女侔貧自奉儉約家人化之然以病日必食肉而
妻子相對蔬茹而已閨門雍雍如也元豐三年除
通直郎致仕七年十一月二十六日卒年六十六
有詩四千篇雜文三百篇兄觀亦有學行仕至太
常博士賛曰先生天下之剛也不强顧其所不强
語其所不語獨貧而足獨窮而樂觀於萬物自信
而浄潔已矯俗以行其志終身不仕未有若斯之
全徳也古之所謂求仁而得仁者其先生之謂耶
　　　　錢一傳　劉　跂
錢一字仲陽上世錢塘人與吳越王有屬王俶納
土曾祖贇隨以北因家於鄆父顥善鍼醫然嗜酒
喜㳺一旦匿姓名東㳺海上不復返一時三嵗母
前亡父同産嫁醫呂氏哀其孤收養為子稍長讀
書從吕君問醫姑將沒乃告以家世一號泣請往
迹父凡五六往乃得所在又積數嵗乃迎以歸是
時一年三十餘鄉人感概為泣下多賦詩詠其事
後七年父以夀終䘮葬如禮其事呂君如事其父
呂氏没無似為之收葬行服嫁其孤女嵗時祭享
皆與親等一始以顱䪿方著名山東元豐中長公
主女有疾召使視之有功奏授翰林醫學賜緋明
年皇子儀國公病瘈瘲國醫未能治長公主朝因
言錢一起草野有異能立召入進黄土湯而愈
神宗皇帝召見褒諭因問黄土所以愈疾狀一對
曰以土勝水水得其平則風自止且諸醫所治垂
愈小臣適其愈惟　陛下加察天子悦其對擢太
醫丞賜紫衣金魚自是戚里貴戚逮士庶之家願
致之無虚日其論醫諸老宿莫能及俄以病免
哲宗皇帝復召入宿直禁中久之復辭疾賜告遂
不復起一本有羸疾性簡直耆酒疾屢攻自以意
治之輙愈最後得疾憊甚乃歎曰此所謂周痺也
周痺入藏者死吾其已夫已而曰吾能移之使病
在末因自製藥日夜飲之人莫見其方居無何左
手足攣不能用乃喜曰可矣又使所親登東山視
莵絲所生篝火燭其下火滅處劚之果得伏靈其
大踰斗因以法噉之閲月而盡由此雖偏廢而氣
骨堅悍如無疾者退居里舍杜門不冠屨坐卧一
榻上時時閲史書雜説客至酌酒劇談意欲之適
則使二僕夫輿之出没閭巷人或邀致不肯往也
病者日造門或扶擕襁負纍纍滿前近自鄰井逺
或百數十里皆授之藥致謝而去初長公主女病
泄利將殆一方奏曰當發疹而愈駙馬都尉以為
不然怒責之不對而退明日疹果出尉喜以詩謝
之廣親宗子病診之曰此可毋藥而愈顧其㓜曰
此且暴病驚人後三日過午無恙其家恚曰㓜何
疾醫貪利動人如此明果發癎甚急復召一治之
居三日愈問何以無疾而知曰火色直視心與肝
俱受之過午者心與肝所用時當更也宗室王子
病嘔泄醫以藥温之加喘一曰病本中熱奈何以
剛齊燥之将不得前後溲予石膏湯王與醫皆不
信謝罷一曰毋庸復召我後二日果來召適有故
不時往王疑且怒使人十數軰趋之至曰固石膏
湯證也竟如言而效有士人病欬面青而光其氣
哽哽一曰肝乘肺此逆候也若秋得之可治今春
不可治其家祈哀彊之予藥明日曰吾藥再瀉肝
而不少却三補肺而益虚又加脣白法當三日死
然安榖者過期不安榖者不過期今尚能粥居五
日而絶有娠婦得病醫言胎且墮一曰娠者五藏
傳飬率六旬乃更誠能候其月偏補之何必墮已
而子母俱得全又乳婦因大恐而病病雖愈目張
不得暝人不能曉以問一一曰煑郁李酒飲之使
醉則愈所以然者目系内連肝膽恐則氣結膽衡
不下惟郁李去結隨酒入膽結去膽下目則能瞑
矣如言而效一日過所善公聞兒啼愕曰何等兒
聲翁曰吾家孿生二男子一曰謹視之過百日乃
可保翁不懌居月餘皆斃一為方博達不名一所
治種種皆通非但小兒醫也於書無不窺他人靳
靳守古獨度越縱舍卒與法合尤邃本草多識物
理辨正闕悞人得異藥若持疑事問之必爲言出
生本末物色名號退考之皆中末年孿痺浸劇其
嗜酒喜寒食皆不自禁自疹知不可為召親戚訣
别易衣待盡享年八十二終于家所著書有傷寒
論指㣲五巻嬰孺論百篇一子早世二孫今見為
醫河間劉跂曰一非獨其醫可稱也其篤行似儒
其竒節似俠術行而身隱約又類夫有道者數謂
余言曩學六氣五運夜宿東平王冡嶺觀氣象至
逾月不寐今老且死事誠有不在書者肯以三十
日暇從我當相授余笑謝弗能其後遂不復言嗚
呼斯人也如欲復得之何哉没後余聞其所治驗
尤衆東州人人能言掇其章章著明者著之篇異
時史家叙方術之士其將有考焉
　　　　玉友傳　劉　跂
玉友其先出自后稷得姓九種别為禾氏居官長
子孫又為庾氏有子粲從儀氏受道家術術成一
息千日大寒凝海而不氷世稱以為神其後子孫
命氏不一唯甘氏最著傳數世有壺公者無冬夏
隱壺中人挹之輒出世謂玉友後或曰壺公既仙
去歴千數百嵗時時猶復往來人間今玉友即壺
公也為人精白不雜處少時帶經就舂方士中黄
生白水眞人一見定交杵臼之間相與差擇陶汰
復脩儀氏術烝烝柔和羣居化之雖蓬室甕牖投
者如歸一巾一瓢意湛如也好事者或載與俱出
所至爵者避席一坐盡傾既去人思慕若渇平陽
侯為相獨親厚之吏士人人争欲進説皆不得間
故人徐公為郎言於朝曰此臣家中聖人也去㳺
荆楚荆州牧虚齋中以館之使其子伯雅叔雅季
雅受學焉嘗得董生春秋玉杯書閲而喜曰知吾
趣者不在玉杯中乎晚從王公子至山東東山聞
聲争交驩河聞老人一見心醉嘆曰吾属徒知飲
其徳莫知名其器因命史筮之遇需䷄之比䷇其
占曰吉是謂三益味道之腴澤外睟中氷雪與居
非金非石其臭如蘭有孚盈缶冨以其鄰殆將有
出塵之好得於宴樂之間因賀曰斯人玉也諸君
其得而友之乎老人頓首幸甚字之曰玉友初甘
氏宗族既衆仕宦髙者入侍太官奉祠祭其在州
郡為平原督郵為青州從事或封宜城侯劇陽子
下至斗食丞甚衆其餘散居里邑田野往往衒鬻
自售無老㓜賢否皆得與之交倡優下俚狎溺尤
甚號為驩伯愛之不容口由是交道遂漓縣官既
覺之因著為令盡收其財佐公上毋得藏器于家
清亷之士至揭表自别獨玉友不然瑰意琦行門
無雜賔私淑諸人未嘗顯於時既性所守亦其勢
然也與人接初若恬和而中甚烈天質醇白終始
一致炎涼莫能移奪平居固罕見之人或望其顔
色皆􁂚眙及深味其言無不心悦誠服識與未識
以是沾丐所及人忘其少䜛者或恨其不滿聞而
笑曰君子多乎哉不多也他日老人坐草堂蒼官
青士列侍堂下風月佳夕獨玉友與桐君在桐君
方有髙山流水之趣當是時玉友色愈粹風味愈
勝相視莫逆驩然絶倒老人歎曰平生聞髙士稱
羲皇上人嘗謂虚語今乃信然恨不使陶靖節見
之客有邂逅相遇者頳然内熱爽然自失人恠而
問之曰見吾玉友邪客長歎曰閲人多矣疑其不
從人間來其為人心服如此嘗自言吾師以寅生
以酉終故酉日輒隱不見然出處亦無常度或對
客未竟人又於他所見之或同時數家俱見雖人
人自謂良我友然似是而非者十九得其緒餘者
十五而得其真者百無一二至於官府及市肆若
裨販之家雖願見之終不往浮沉于世莫知其所
終太史公曰甘氏得姓尚矣其後分封以邑為姓
有中山氏青田氏桑落氏烏氏程氏郫氏此皆著
姓日以滋盛而玉友名氏弗章獨以徳稱其亦有
以也夫其亦有以也夫或隐或見莫考其出處此
與薊子訓左元方何以異浮沉方外野人白士與
之忘年而臣不得獻之君故余論其行事未嘗不
歎息於斯焉
　露布
　　　　嶺南道行營擒劉鋹露布
嶺南道行營都部署潘羙副部署尹崇珂都監朱
憲等上尚書兵部臣等聞飛霜激電上帝所以宣
威伐罪弔民明王以之耀武我國家仰稽元象大
啟洪基將復三代之土疆永泰萬方之生聚西平
巴蜀雲雷敷潤物之㤙南定衡湘江漢鼔朝宗之
浪惟嶺南之獷俗獨恃逺以偷安久背照臨㒺遵
聲教偽漢國主劉鋹性惟凶惡識本庸愚以虐害
為化風以誅戮為政事置火床鐵刷之獄人不聊
生設剉碓湯鑊之刑古未嘗有恨刀鋒之不快用
鋸解以恣情臠割封屠窮彼殘害一境籲天而無
路生民何地以稱寃衆心望君如望皎日我皇帝
仁深恤隱義切救焚遂發干戈拯其塗炭臣等上
憑神武遥禀睿謀舉軍未及於半年乗勝連平於
數郡累逢戰陣無不掃除劉鋹逺懼傾危尋差人
使初則稱臣上表具陳歸化之心後乃設詐藏姦
翻作欵兵之計臣與將士等仰承睿㫖不敢逗留
於正月二十七日已到栅口去廣州只及一程劉
鋹又頻發佐僚來往商議漸無憑凖固欲淹留兼
於諸處收到新出偽命文牓皆是㑹合逆黨以拒
王師至二月四日果遣其弟偽􁧣王保興等部領
舉國軍兵併來決戰臣等憤其反覆認此狂迷尋
結戰以交鋒復揮戈而誓衆行營將士等感大君
之撫御咸願竭忠怒逆黨之拒張争先效命八十
里槍旗競進數萬人殺戮無遺尋又分布師徒徑
收賊壘其劉鋹知城隍之必陷將府庫以自焚烈
焰連天更甚崑岡之火投戈散地甘從涿野之誅
劉鋹則尋即生擒廣州則當時平定其在州官吏
僧道軍人百姓等乍除苛虐咸遂生全無不感帝
力以沾衿望皇都而稽首此盖天威逺被宸算遐
敷平七十年不道之邦救百萬戸倒懸之命殊方
既又長承日月之迴光鴻祚無疆永荷乾坤之降
祐其劉鋹并偽署判六軍十二衛􁧣王劉保興太
師潘崇徹玉清宫使左龍虎軍觀軍容使内太師
龔澄樞列聖宫使六親觀軍容使内太師李托内
門使驃騎大將軍内侍郎薛崇譽等朋助劉鋹旅
拒王師既就生擒合同俘獻臣等幸陪戎事倍樂
聖功無任快抃歡呼之至謹奉露布以聞
　　　　昇州行營擒李煜露布
昇州行營馬歩軍戰棹都署宣徽南院使義成軍
節度使臣曹彬等上尚書兵部臣等聞天道之生
成庶類不無雷電之威聖君之統制萬邦必有干
戈之役所以表隂慘陽舒之義彰弔民伐罪之功
我國家啟萬世之基應千年之運四海盡歸於臨
照八紘皆入於提封西定巴卭復五千里升平之
地南收嶺表除七十僭偽之邦巍巍而帝道彌光
赫赫而皇威逺被頃者因縁䘮亂分列土疆累朝
皆遇於暗君莫能開托中夏今逢於英主無不掃
除惟彼江南言修臣禮外示㳟勤之貌内懐姦詐
之謀况李煜此是騃童固無逺略負君之鞠育信
左右之姦邪曽無量力之心但貯欺天之意修葺
城壘欲為固守之謀招納叛亡潛萌抵拒之計我
皇帝度深含垢志在包荒輙青鏁之近臣降紫泥
之丹詔曲示推恩之道俾修入覲之儀期暫詣於
闕庭庶盡銷於疑間示信特開於生路執迷自履
於危途託疾不朝堅心背順士庶咸懐於憤激君
親曲為於優容但矜孽豎之愚䝉慮陷人民於塗
炭累宣明㫖庶俾自新略無悛悟之心轉恣陸梁
之性事不獲已至于用兵大江特刼於長橋鋭旅
尋圍其逆壘皇帝陛下尚垂恩宥終欲保全遣親
弟從鎰歸迴降天書委曲撫喻務從庇䕶無所闕
焉終懐虵豕之心不體乾坤之造送蠟書則勾連
逆寇肆兇徒則刼掠王民勞我大軍駐踰周嵗既
人神之共怒復飛走以無門貔貅竟効其先登蟣
虱自悲於相弔臣等於十一月二十七日齊驅戰
士直取孤城姦臣無漏於網中李煜生擒於麾下
千里之氛霾頓息萬家之生聚尋安其在城官吏
僧道軍人百姓等久在偏方困於虐政喜逢盪定
皆遂舒蘇望天朝而無不涕洟樂皇化而惟皆鼔
舞有以見穹旻助順海嶽知歸當聖明臨御之期
是文軌混同之日巻甲而兵鋒永戢垂衣而帝祚
無窮臣等俱乏將材謬司戎律遥禀一人之睿略
幸成九伐之㣲勞其江南國主李煜并偽署臣寮
已下若干人既就生擒合將獻㨗臣等無任歌時
樂聖慶快歡呼之至謹奉露布以聞
皇朝文鍳卷第一百五十
