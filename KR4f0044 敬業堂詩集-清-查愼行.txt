#+TITLE: 敬業堂詩集-清-查愼行
#+DATE: 2016-06-11 12:25:51
#+SOURCE: github.com/kanripo/KR4f0044 master cf354537                
原序
老友海昌陸先生辛齋嘗㩦其愛壻查夏重詞一卷見
示且曰此子名譽未成兾先生少假借之弁以數語其
時余官曹署冗俗碌碌未及爲也及余轉官司成則夏
重與其弟德尹後先入成均余乃得以一日之長臨之
德尹旋與友人入粤而夏重肄業橋門離經鼓篋魚魚
雅雅弱不勝衣近是黄叔度一流乃其詩若文則又滂
葩奡兀奔發卓犖蛟龍翔而虎鳳躍今之詩人或未之
能先也然且深情獨寫孤韻一徃令人諷咏徘徊乍不
能巳葢夏重旣辛齋玊潤且爲吾友勉齋黄門猶子仍
世通顯胚胎擩染昔人有云半千孫固應爾姚江黄晦
木先生常題目其詩比之劒南余謂以近體論劍南竒
創之才夏重或遜其雄夏重綿至之思劒南亦未之過
當與古人爭勝毫釐若五七言古體劒南不甚㽞意而
夏重麗藻絡繹宫商抗墜往往有陳後山元遺山風後
山凌厲峭直力追絶險遺山矜麗頓挫雅極波瀾吾未
敢謂夏重所詣便駕前賢然使起放翁後山遺山諸公
於今日夏重操蝥弧以陪敦槃亦未肯自安魯鄭之賦
也且夏重學有本根齗齗自愛子瞻曰一時文人如魯
直補之無巳文潛少游吾未甞以師資自處皆以朋友
待之而吾乃以一日之長臨夏重乎顧屈指同學其才
可到昔賢者正復無幾蘇門諸君子與放翁後山遺山
皆名節自持凛凛有國士風葢有重於詩文者而詩文
益重吾方處夏重於諸公之間正以其詩而又不敢限
之於詩也去冬余奉使南海夏重操長歌送行且以詩
集序見屬歸而夏重愼旃二集巳裒然成卷帙矣余旣
巳諾昨者之請重憶辛齋疇昔之言時巳臥病請假匆
匆戒道尫驢在側僕夫俶􁔾援筆以完宿約葢於夏重
與夏重之詩皆有不能自巳於言者夏重其益勉之異
日相見其必有更進乎此者矣濟南王士禎序
巳未春余奉　命撫黔陽而同邑查子夏重短衣挾策
自吳渉楚追及之於荆江夢渚之間其時疆塲未啓豺
虎塞塗余提戈束馬自銅仁間道﨑嶇谿谷崖箐孤軍
轉戦一旅深入帳下健兒能従者不過數十人而夏重
獨忼慨與俱經年而後抵貴治相與仰視飛鳶俛蹈荆
棘烽火晝紅簫笳夜咽未嘗一日不同之也軍府初開
書檄㫄午調遣徴發將伯助余倉卒肆應又兩年始定
夏重則去余歸里往謁其觀察世父於鄱江焉夫以白
靣書生年未及壯弱不勝衣骨稜稜出衣表乃能骯􁫘
自喜如此則巳齷齷𥪡儒異矣顧復戎旅之頃不廢吟
嘯握槊賦詩磨盾草檄軍中有傅修期旣隱若敵國兼
得陶寫歳月瘴雲如墨毒草揺風以賦咏當悲歌浣花
工部不履行間淮蔡軍諮羗無篇什庶几小益之戎􁔾
競傳劒南之詩句藻采橫飛綺思艶發抑又多焉何其
壯也今年夏重入游太學而余適膺　召命歸佐夏官
因復㽞之邸舎夏重乃裒其行旅之詩梓之問世其豫
章之吟别爲一集題曰愼旃葢取詩人行役之義且屬
余爲弁語夫詩人有言維予與汝往者貴竹之日余與
夏重眞同蛩駏回首蠻烟驚心駭魄歷歷如在目睫序
夏重之詩非余又誰屬也因爲纂述舊遊書之卷首若
夫齊紈未貴菱歌萬金夏重業巳狎主齊盟又無竢余
稱說矣同里楊雍建序
余賣藥海昌查子夏重屢有詩醻和㝷其佳處眞有歩
武分司追蹤劍南之堂奥者夫今人卒業兎園孰不以
風流自命左掞右摛東綆西繘都欲駁正李杜之瑕璺
元白之卑弱爲漢爲魏爲陶爲謝目空千古茍従㫄細
覈正如揚灰萬斛求半銖銅鐵且不可得况於金乎此
所以深歎於才難也夏重視彼猶孤鳳獨鶴翺翔於百
鳥雞羣中可謂橫絶一時者矣復能謙退以好善微特
不敢輕議古人抑有味乎水樂樵歌俱將引爲筆墨之
助此非取法淺陋也惟其知作者苦心一字一句莫不
有深意於其間若屬目麄浮矢口妄論眞耳食吠聲徒
作撼樹蚍蜉爾夏重是編自巳未至壬戌四年間水陸
萬里往來楚黔之什山川詭變與江浙殊絶苗蠻風俗
與郷土逈判加以亂離兵革之慘饑荒焚掠之餘天寳
詩人所不及覩投荒遷客所未曾歷者聚歛筆端供其
驅使寧樊籬鷃雀可望其項背哉吾因是而更有慨焉
使夏重據龍山之田數頃桑柘茂􁓅池有魚園有果牛
宫豕栅靜謐於先人之舊廬兄弟相爲師友必沈酣經
史守先以傳後無疑也乃歷鹿舟車蹭蹬亭臯即耳目
之聰明足發其誕幻然於靑燈四庫不能無夢寐焉雖
然麻姑年少將見蓬萊揚塵不難返海外之逸書使歸
學宫摉龍宫之秘圖傳諸人間斯蠧粉陳言又奚足云
剡中老友黄宗炎篹
夏重自黔歸裒其三年往反道路之詩自題曰愼旃集
吾友黄晦木先生喜而序之爲獎許其所巳至而勉惜
其所未至晦木夏重尊人逸逺畏友僴然以古道自處
夏重旣拜而登之集矣今年余偶來燕臺夏重方客燕
未返其同學友人欲梓其集燕中乃過余而請曰小子
不幸早失怙恃舎其先人之廬奔走四方冀以續食晦
木先生所云青燈四庫杳然夢寐斯集所㽞與嶺猿瘴
鳥相爲和荅勞者易歌不自知其言之長也然而山川
登渉動魄驚心追思昨夢讀之而怦怦心悸不欲便付
摧燒姑應友人之請丈人亦有以終進之乎余應之曰
子之詩自附於陟岵詩人之義夫亦知詩人之根抵乎
夫陟岵之詩人疲勞困頓晨夕不遑而於父母兄弟三
致思焉忠孝悱惻之懷咏歎淫泆而不能自巳此固風
雅之本原而非流俗之咏唱也今之稱詩者挾持唐宋
頌酒爭長各爲門戸余竊以爲皆非也夫詩何分唐宋
亦别其雅俗而巳古之詩人其志潔其行芳自託於芝
蘭芳草而絶逺蕭艾故雖至坎壈失職郤曲於傾輈駭
駟之途而耿介特立終不移於穨俗以此求之陶彭澤
杜浣花之流操持卓犖磊砢傲兀凛凛皆有國士風故
其爲詩逈然自逺於俗即白分司諷諭閒適諸篇言近
指逺一唱三嘆眞得風人之遺與元亮子美同其根抵
而不知者妄謂之俗嗚呼耳食拘墟之徒又豈足與論
六義之㫖趣乎夏重禀承庭訓濡染家學反覆四始之
際旣巳有年一旦逺渉江湖﨑嶇貴竹發而爲詩依然
陟岵之思晦木老友以爲上武分司而下追射的一言
爲智知其不輕借游揚也且晦木以父執登堂門庭無
恙牛宫豕栅橘圃魚陂俛仰流連乃更以靑燈四庫欲
廣夏重之意夫亦以先人手澤存於縹緗卷帙間兾使
無忘其根抵爾夏重勉之歳月易遷盛年不再計夏重
挾策逺遊之年正與余抱痾焚研之歳等雙丸轉轂余
巳素髮被領老大空悲了無可紀夏重詩巳見許前軰
春華之藻恃本根之不㧞耳根之盛者其枝幹日益繁
愼旃之詩夏重之本末存焉無俟訪逸冊而捜秘圖益
保其陟岵之思而巳輙以此勉夏重且請更質諸晦木
氷叟陸嘉淑序
愼旃二集者吾友查子夏重逰豫章之詩也初查子自
巳未遊黔至壬戌而歸名其詩曰愼旃集今自癸亥逰
豫章至甲子而歸復名其詩曰愼旃二集葢皆取孝子
行役不忘其親之義也嗟乎查子乎遊乎而欲愼旃乎
古昔盛時民有恒産士有常糈負耒橫經温清定省安
所事逰其偶有遊者不過賢勞王事耳故孝子行役而
得以愼旃自勉至春秋戦國之世而士以遊名朝秦暮
楚巳有不遑言愼者矣然孔子曰遊必有方孟子曰人
知之亦囂囂人不知亦囂囂則是遊亦未嘗不得愼也
天變人窮最困者莫如四民之首饑來驅我急何能擇
其尚能有方乎曵𥚑無門投筆安往其尚能囂囂乎於
此之時而欲愼旃難矣且夫查子之遊豫章也鄱陽之
險不若洞庭之惡也洪都之近不若鬼方之逺也六月
之暫不若數載之久也舊逰詞客往還唱和之樂不若
蠻獠宼賊戰爭殺戮之慘也較之逰黔之役又似可以
無愼而查子慕親之誠守身之孝每念不忘用名其集
余於是而歎陟岵詩人何代蔑有决不得以古今時地
限也世衰學䘮風雅道淪言宋言唐言魏言漢紛紛聚
訟之徒類皆飲潘拾唾正如家僮路乞各張勢豪所有
以相矜詡而不自知其妻孥安在彼豈不聞虞廷言志
之說哉勢利薰溺情性銷亡隻句單詞譁世取寵自謂
言志而其實無志之可言也得查子愼旃之意而振之
登山臨水感時咏物吊往驚離無徃而非不忘其親之
心所寓楊用修謂詩須有爲而作葢自三百篇而降屈
大夫陶彭澤杜工部千古俱有同㫖寜謂風雅一道不
可自此而復續乎彼區區以韓歐蘇陸之間儗之者猶
皮相矣余病㽞京邸因懷岵屺之望不欲受人牢籠間
或自鳴其酸苦遇塵堆糞壌之人輙秘不使見唯查子
與一二故交至始出與誦之暑退秋來襆被南返查子
過别索序此編長吟低諷慨然喜其與余有合也易曰
同聲相應余其能無言哉同學弟鄭梁題於燕京旅次
凡古今文章著作之事其深造獨詣名當時而傳後世
者類皆有驚才絶學而又加以不巳之好好之至者且
或有其癖焉昔杜元凱有左傳癖而少陵亦云爲人性
癖躭佳句好至於成癖則顓固之極通於神明變化生
而能事盡矣吾友查夏重先生天縦異才深沉好古於
書無所不闚而其生平所癖好者惟於詩於山水於友
朋而於進取榮利之塗泊如也昔人論文謂必得江山
之助以先生之才之學而天又故遲其遇俾其馳驅游
覽以盡吐其胸中之奇嘗挾策從軍至䍧牁夜郎之地
以及齊魯燕趙梁宋之區郵亭驛壁題詠殆遍往往傳
誦人口又嘗渡彭蠡過洞庭登匡廬之巔探峴山黄鶴
之勝所至必與賢豪長者相結往復詶唱詩益富而且
益奇癸未成進士簡入翰林即受　天子特逹之知
授職以後比歳西廵扈蹕者再常在屬車豹尾之間渉
大都之河窮甌脫之境荒遐幽岨從來詩人之所未到
題詠之所不及盪胸駭目悉繪之於詩凡有所作皆呈
　　御覽未嘗不篇篇稱善也人皆謂先生遭逄盛世
將駸駸嚮用而先生常懷箕頴之志亟欲告歸當道鉅
公競挽留之不可年未及懸車已决然竟賦遂初矣旣
歸里門於世事一無干預而登臨詠歌之興未衰也乃
復南遊閩粤㝷無諸之故墟訪尉佗之遺蹟而其詩益
豪蕩感激超神入化矣先生於詩文山水友朋之外餘
無所好葢先生不獨以詩傳而其爲人髙情逸韻尤夐
乎其不可及也昔予在京師與姜西𬈑趙蒙泉楊晚研
惠研谿湯西厓宫恕堂吳西齋諸君及先生弟姪德尹
聲山爲文酒之㑹每月必再會每㑹必分韻賦詩西𬈑
有酒所嘗謂諸君我軰大約人人有集然其詩或傳或
不傳今當牽連綴姓氏於集中百年以後幸有傳者則
附載之姓氏亦不冺没於後世矣予時笑以爲迂由今
觀之先生之集固已必傳無疑且不忘舊好予之姓氏
旣屢見於集中而又屬予爲序予固將滅没無聞而得
挂姓氏於先生集中不特如少陵之於阮生朱老東坡
之於杜伯升楊耆老符秀才而已也則予其亦有厚幸
也夫婁東同學弟唐孫華撰
敬業堂集卷五十目錄
　餘波詞下
　　齊天樂(辛酉貴陽立春)瀟湘靜(楊耑木都下書來)
(知外舅陸先生巳南選喜而有作)
　　西河(春晴偕彭南陔吳鴈山登照壁山佛閣)
　　疎影(賦瓶梅影次張王田韻)
　　沁園春(寄祝朱止谿先生及吳太君八十雙壽)
　　曲遊春(清明黔陽城外作)
　　金縷曲(又何軒前芍藥一叢花時被風雨摧殘而)
(余所插瓶中雙蕋經旬始落一似有情相慰者)
(戲塡此調)點絳唇(雷雨初過小軒睡)
(覺歸思忽生)二郎神(午日風雨殘酒薫)
(人竟成薄醉友人索余題扇塡詞應之)
　　綺羅香(署庭七夕桂花盛放)
　　瑶華慢(賦難㙡)拜星月慢(中元夜對月)
　　瑣窗寒(中元後苦雨連旬薄寒中人已似吾鄉十)
(月天氣南方節候無凖如此)
　　夢横塘(得家信)水龍吟(賦霧淞)
　　臺城路(壬戍新年黔中見燕)
　　鷓鴣天(花朝晴出郭閒眺)
　　曲游春(白櫻桃下偶題)
　　唐多令(後園紅杏林檎二本今春忽枯惟李花獨)
(盛)驀山溪(又何軒前芍藥今)
(年忽發並頭一枝楊中丞屬賦)
　　臺城路(二月廿九日黔陽送春)
　　綠頭鴨(聽任小吏唱提水調其聲宛轉幽咽相傳)
(明沐國公鎭滇時宫人所歌者)
　　滿江紅(送楊劍川罷官歸雲間)
　　金縷曲(客窗初夏觸景思鄉)
　　淸平樂(初發貴陽)如夢令(平越道中遇雨)
　　無悶(黎峨阻兵漫題旅壁)
　　生查子(六月十五夜黎城坐月)
　　臨江仙(立秋後七日自㵲溪乘舟東下)
　　洞仙歌(過楠木洞舟人指點石上有沉香船云是)
(吕仙留蹟)臺城路(武陵換舩自龍陽)
(至長沙)瀟湘夜雨(長沙水檻亭爲)
(趙雲岑副使作)百字令(曉發湘潭由靑草)
(湖岀洞庭看月)臺城路(登岳陽樓)
　　長亭怨慢(壬戍九月十三日到家作)
　　摸魚子(涉園詶别魏禹平)
　　念奴嬌(贈别碧紋錄事)一蕚紅(重過飛翠軒)
　　渡江雲(禾城荅華羲逸見貽原韻兼送其北行)
　　百字令(徐淮江别後寄調有書記狂遊之語次韻)
(荅之)解連環(紀夢)
　　解蹀躞(接德尹武昌信知春杪巳作嶺表之游)
　　芭蕉雨(本意)祝英臺近(賦蝶和韜荒兄)
(韻)離别難(寄書)
　　河傳(秋雨)綺羅香(紅葉用玉田舊韵)
　　新鴈過粧樓(賦菊用玉田舊韻)
　　江南好(虎丘送朱子容六丈入都癸亥二月)
　　霜葉飛(再得淮江書知㺯珠别落人手余時將有)
(南昌之役旅懷殊耿耿也)
　　望江南(朝發景德鎭夜抵饒州舟中即事)
　　又　又
　　四字令(阻風鄱陽湖)綺羅香(南州官舎風雨連)
(朝履安叔索題詞藁)金縷曲(彭蠡舟中讀外舅)
(陸先生與聲山姪鴈字唱和詩卷戲塡此調)
　　邁陂塘(吳民則屬題秋浦歸帆圖用李分虎韻時)
(由吳興學博去任)點絳唇(紅花埠道中)
　　臺城路(京師送李分虎南歸兼懷令兄斯年武曾)
　　木蘭花慢(送曹升六舎人佐郡新安)
　　齊天樂(寄祝魏青城憲副七十壽)
　　酹江月(京城中元)一蕚紅(積雨有懷竹垞時)
(移寓古藤書屋)解珮令(聨句送趙秋谷歸)
(益都)浣溪沙(聨句題張遠墨梅)
　　春風嬝娜(游絲同竹垞賦限蛇字)
　　百字令(為眞定梁相國壽)
　　前調(竹垞屬題歸耕圖次卷中原韻)
　　太平時(奉和/聖製立春)
　　醉太平(甲申元夕西苑觀燈/賜宴歸同揆愷功)
(院長賦)邁陂塘(髙江村宫詹屬題)
(蔬香圖)百字令(樓敬思送盆菊賦)
(謝)菩薩蠻(錢蔗山給諌贈女)
(兒香一奩賦謝)疎影(同魏水村賦寓庭芭)
(蕉)金縷曲(寓庭雜蒔草花有)
(一種名秋牡丹者戲嘲之)
　　前調(盆池種藕有葉無花)
　　醉太平(丙戍元宵/召赴暢春園西厰觀煙火)
　　長亭怨(咏揆院長家紅鸚䳇同孫松坪學士作)
　　行香子(月下過佟陶菴學士湖上寓樓時隨/駕)
(至杭)减蘭(題湖舫丁亥秋作)
　　臨江仙(西湖秋泛)浪淘沙(錢塘觀潮)
　　洞仙歌(戊子正月望後竹垞表兄送余北行至南)
(湖而别)釵頭鳳(重渡揚子江)
　　探春慢(上巳偕楊晩研湯西崖周桐野沈磵房萬)
(柳堂褉飲)减蘭(賣花詞)
　　歩蟾宫(碧雲寺僧房見盆桂而作)
　　桂枝香(辛卯十二月武英殿書局告竣停免内直)
(莖葉展舒蒼翠欲滴因種之瓷盆冬來彌茂本)
(草所云長松當即此種也)
　　點絳唇(乙未寒食鉛山道中遇雨)
　　瑞鶴仙(武夸山下看道院製茶)
　　沁園春(虎丘買水仙戲塡一關)
　　前調(咏老少年德尹以詩索賦)
　　前調(蠟梅)東風第一枝(盆梅重放喜)
(而有作)一剪梅(瓶梅)
　　滿庭芳(半山舟中看桃花作)
　　金縷曲(聞潤木弟􁫆車傷臂塡此寄訊)
　　梅花引(壬寅小除夜與德尹分賦)
　　紅娘子(永雙頭桃實戲次沈房仲原韵)
　　鵲橋仙(庭前香櫞一本秋杪有脊令來巢踰旬而)
(雛成適有所感漫塡此闋)
　　蝶戀花(入冬風雨盆菊離披折供案頭經旬色猶)
(鮮好戲贈以詞)
敬業堂集卷五十目錄(終)
敬業堂詩集總目
　第一卷
　　愼旃集上　古今體詩八十五首
　第二卷
　　愼旃集中　古今體詩九十一首
　第三卷
　　愼旃集下　古今體詩七十七首
　第四卷
　　遄歸集　古今體詩九十一首
　　西江集　古今體詩八十四首
　第五卷
　　踰淮集　古今體詩五十九首
　第六卷
　　假館集上　古今體詩六十四首
　第七卷
　　假館集下　古今體詩六十九首
　第八卷
　　人海集　古今體詩八十九首
　第九卷
　　春帆集　古今體詩六十六首
　第十卷
　　獨吟集　古今體詩七十六首
　第十一卷
　　竿木集　古今體詩五十五首
　　題壁集　古今體詩六十首
　第十二卷
　　橘社集　古今體詩六十四首
　第十三卷
　　勸酬集　古今體詩九十三首
　第十四卷
　　湓城集　古今體詩九十一首
　第十五卷
　　雲霧窟集　古今體詩七十三首
　第十六卷
　　客船集　古今體詩二十九首
　　並轡集　古今體詩四十三首
　第十七卷
　　冗寄集　古今體詩六十三首
　第十八卷
　　白蘋集　古今體詩三十五首
　　秋鳴集　古今體詩五十二首
　第十九卷
　　敝裘集　古今體詩三十四首
　　酒人集　古今體詩七十五首
　第二十卷
　　游梁集　古今體詩九十七首
　第二十一卷
　　皖上集　古今體詩六十一首
　第二十二卷
　　中江集　古今體詩七十三首
　第二十三卷
　　得樹樓集　古今體詩八十九首
　　近遊集　古今體詩二十四首
　第二十四卷
　　賓雲集　古今體詩四十四首
　第二十五卷
　　炎天氷雪集　古今體詩三十五首
　　垂槖集　古今體詩四十二首
　第二十六卷
　　杖家集　古今體詩六十五首
　第二十七卷
　　過夏集　古今體詩七十四首
　第二十八卷
　　偷存集　古今體詩十七首
　　繙經集　古今體詩八十一首
　第二十九卷
　　赴召集　古今體詩九十七首
　第三十卷
　　隨輦集　古今體詩一百十四首
　第三十一卷
　　直廬集　古今體詩一百二十四首
　第三十二卷
　　考牧集　古今體詩一百四首
　第三十三卷
　　甘雨集　古今體詩四十三首
　第三十四卷
　　西阡集　古今體詩六十二首
　　迎鑾集　古今體詩四十六首
　第三十五卷
　　還朝集　古今體詩八十首
　第三十六卷
　　道院集　古今體詩七十三首
　第三十七卷
　　槐簃集上　古今體詩九十八首
　第三十八卷
　　槐簃集下　古今體詩九十七首
　第三十九卷
　　棗東集　古今體詩一百八首
　第四十卷
　　長告集　古今體詩一百七十二首
　第四十一卷
　　待放集　古今體詩一百五十九首
　第四十二卷
　　計日集　古今體詩七十九首
　第四十三卷
　　齒㑹集　古今體詩一百二十八首
　第四十四卷
　　歩陳集　古今體詩一百二首
　第四十五卷
　　吾過集　古今體詩六十四首
　第四十六卷
　　夏課集　古今體詩四十五首
　　望歲集　古今體詩五十首
　第四十七卷
　　粤游集上　古今體詩八十四首
　第四十八卷
　　粤游集下　古今體詩一百五首
　第四十九卷
　　餘波詞上　長短調一　百二十二首
　第五十卷
　　餘波詞下　長短調一百十一首
敬業堂集總目終
敬業堂詩集序
　　夏重之重于人與人之重夏重者豈獨以詩哉其
　　在家庭也愉婉承歡善繼其尊人逸逺先生之志
　　與諸弟一堂師友砥行立名至于義方垂訓慈而
　　彌嚴長若㓜皆能自樹立倡隨之誼食貧相莊悼
　　亡一賦終其身不再娶其飭躬于内也如此其立
　　朝也著作承明出入
　禁闥者十年
天子嘉其勤愼卿尹服其恬雅年甫六十四遽移疾還
　　家其於進退之際又如此則夏重之足重于人與
　　人之重夏重者固自有在不獨以詩也明矣即論
　　其詩亦恢之以學問深之以涵養且歷覽宇内之
　　名山巨川以逹其氣𥙿其神而擴其耳目之聞見
　　即物寫懷皆其忠孝友愛至性至情之所藴蓄而
　　流露初非規規焉爭能于聲律字句間也平生所
　　作不下萬首今手自刪定起巳未迄戊戌凡四十
　　八卷取隨
駕山莊時
御書賜額名曰敬業堂集乞余一言弁首藏諸家余與
　　夏重生同里重以昏姻晚又出余門下自其少時
　　伏處海濱迄三十歳以後游學京師歷仕歸田數
　　十年如一日世之知夏重者孰余若遂不辭而爲
　　之序佟陶菴先生夏重舉京兆時同年友也旣而
　　同直
　內廷晨夕數年塤箎唱和儕輩皆一時之選而其伏
　　膺者惟夏重一人丙申冬出撫東粤夏重走訪之
　　臨别捐俸囑刻其詩以問世是夏重之見重于陶
　　菴與陶菴之重夏重者跡雖重其詩實不獨以詩
　　重也世之讀夏重詩者以衰朽或不足信請試質
　　之陶菴先生
　　康熈五十八年巳亥秋七月朔洛溪衰朽許汝霖
　　序
敬業堂詩集卷一
　　　　　　　　　海寧查愼行　悔餘
愼旃集上(盡巳未/一年)
　　已未夏同邑楊以齋先生以副憲出撫黔陽招余
　　入幕時西南餘㓂未殄警急烽烟傳聞不一而余
　　忽爲萬里之行其在陟岵之詩曰尚愼旃哉由來
　　無棄夫當行役之時不忘父母兄弟而終以危苦
　　之辭讀其詩者傷其志焉余不幸早失怙恃終逺
　　兄弟麻衣被體瞻望漣洏因取愼旃以命集自勵
　　也亦以慰予季也自巳未迄壬戌首尾三年凡如
　　干首釐爲三卷
　　　遊燕不果乃作楚行
北道初停轍南轅未息戈一門初約變岐路獨行多不
是彈筝客誰爲擊楫歌也知田舎好壯志恐蹉跎
　　　留别仲弟德尹二首
形影何當出處分君應憐我我憐君孤雲出岫寧無意
獨雁衝寒奈失群門戸全生終碌碌兵戈絶徼尚紛紛
虎頭分少封侯骨投筆聊従萬里軍
雞聲驚起對床眠纔說江關便黯然與爾未曾經逺别
得歸難定是何年渡江風物悲元亮懷土人情感仲宣
瓦屋三間門兩版頻煩爲我掃東偏
　　　詶别盛鶴江徐淮江程禹聲次禹聲原韻
輕橈夾岸柳毶毶短笛長亭最不堪江路恰逄鴻雁北
山程遥指鷓鴣南異時對酒懷重五同調關心記兩三
此去湖湘烟水濶鷗波長自夢春潭
　　　京口和韜荒兄
江樹江雲睥睨斜戌樓吹角又吹笳舳艫轉粟三千里
燈火沿流一萬家北府山川餘覇氣南徐風土雜驚沙
傷心蔓草斜陽岸獨對遥天數落鴉
　　　曉發梁山
一鈎殘月吐仍銜薄霧濛濛著布帆行過天門天未曉
風來東北路西南
　　　贈胡星卿先生胡之先東川侯海其子觀尚南
　　　康公主
棨㦸侯門奕葉光可能無意感滄桑草廬望重名賢宅
竹苑年深貴主莊滿地秋瓜仍爛熳渡江春燕只㝷常
白頭一老鍾山下筋力猶看八十强
　　　題王璞菴南北遊詩卷
我初未見聞君名十年懷抱一夕傾眼中指顧空豪英
乃欲以詩鳴不平蓬累時作蒼茫行江南江北無期程
流離滿前皆孩嬰道傍見之淚縦横爾生其間一蒼生
補救敢與乾坤爭俛今仰古氣孰攖長篇倚劒頃刻成
東將入海手掣鯨嘲㺯花月非人情余従渉江來舊京
足所遊歷手勿停君詩直壓小謝城如以六國當秦兵
聳肩雒誦作大聲煌煌髙燭燒長檠須㬰街皷報五更
紅日欲吐東方明
　　　登金陵報恩寺墖二十四韻
不盡興亡恨浮圖試一登孤髙眞得勢陡起絶無慿法
轉風輪翅光揺火樹燈地維標寶刹天闕界金繩碧落
開千里丹梯轉百層規模他日壯感慨至今仍禍自歸
藩啓兵従靖難稱比戈殘骨肉問罪假疑丞衮冕俄行
遜戎衣遂謁陵朝家同再造國事異中興此舉無名極
當時負媿曾兩京雄岳峙一塔鎭􁈉稜銖兩材俱稱纎毫
辨欲矜琉璃紛紺碧欄楯落鮮澄事本誇餘力基猶念
丕承監宮留太子給俸濫千僧原廟衣冠冷豐宫獻卜
増侈心崇梵竺神道託髙曽世徃疑經刼人來乍得朋
(同登者/六人)雲烟爭變幻日月幾升縆絶頂盤旋上虛窗偪
仄凭近身棲怖鴿側背躡飛鵬勝境才何有髙歌氣或
騰鍾山靑入望相對故崚嶒
　　　金陵雜咏二十首(并序)
僕年三十始至舊京路近一千還同異域感生涯之
　巳晚歎故事之無徴彼都人士憶南渡之風流故國
　山河見北邙之陵寢四百八十寺烟雨猶新三万六
　千塲笙歌頓歇袁羊因而狂憤衞虎所以神傷况以
　飄零再當揺落芳樹攀條泪盡臺城之妓金釵插髩
　魂消綺閣之歌凡江干覽物之端皆遊子言愁之什
　敢自信其可傳兾知音之勿罪云爾
沙漠眞人本至尊靑蛇罷祀出梧垣孝陵松栢猶樵牧
元廟何妨有淚痕
想像承平樂事㽞履綦陳迹也風流輕烟翠柳今何處
(明初妓/館名)十六門如十六樓
洒掃他時屬内官鐘聲好句逼人寒御溝儘有流紅事
塵壁傷心是媚蘭
夜半傳呼聚寶門金蟾嚙鎖内城昏武皇大有南遷意
故遣鑾輿宿報恩
蒙溪石刻表南都形勢居然屹壯圖白馬靑絲他日事
倉皇曾補一毫無
妙選三家入後宮抱來馬上石榴紅胭脂不到長城外
何必明妃怨畫工
武定橋欄玊磬如泠泠七尺響淸虛蜀桐不發岐陽扣
等是崑岡刼火餘
宗伯奩清世不知菱花初照月臨池點粧巾㡌俱新様
不用喧傳鏡背詩
杏村玊樹接春華太史詩留典客家不許繡毬誇獨絶
鳳臺還有紫微花
薜鴨袁羊匕箸餘江鮮風味只如初年年八月隨潮上
柳貫紅腮燕子魚
粉竹香塵調不齊和來雁字鬥髙低即従紅豆徴竒麗
便壓元人十四題
頓老琵琶擅教坊供筵法曲別歌章故須小技通文義
垂老知音付漫郎
雷雨隨絃四座驚秀之絶調自泠泠隔簾傳語催停板
頭白扶來制涙聽
昭文小楷法黄庭繡佛新詩玊琢成不及錦雲名句好
斷腸芳草斷腸鶯
一月花名簇錦筵舊家手帕亦因緣曾陪盒子春檠會
冷落飄燈四十年
鰲足盤龍氣象吞東華扶出尚驚魂書生小膽當前破
何取紛紛出大言
後村傲兀自竒才覓句曾過此地來春草不生山路白
樹陰濃罩雨花臺
臥遊宗炳已傷神畫社秦淮點染新怪得江山生色少
少岡老死更無人
鈔庫街頭第一坊遊人消渴試新嘗近來曲巷添茶社
誰記新都是濫觴
名士年來已可嗔騎驢腰扇怕逄人李昭竹骨王郎畫
難掩西風障扇塵
　　　蕪湖關
昨日出龍江今晨抵蕪湖順風滿帆幅過關快須臾關
吏責報税截江大聲呼舟子不敢前棙柁轉轆轤余咲謂
關吏竒貨我則無聨吟三寸管壓浪百卷書船頭兩巾
箱船尾一酒壺此外更何物隨身長鬚奴吏前不我信
倒篋傾筐籚棄捐無一可相顧仍睢盱買酒例索錢廻
身若責逋有貨官盡征無貨吏横誅有無兩不免何以
慰長途
　　　題余鴻客金陵覽古集
神傷叔寶髩初斑詩草年年手自刪莫問六朝興廢事
謝家名句有江山
　　　曉出荻港
鞍馬習人勞舟杭令人惰所苦風濤爭孤􁨁坐掀簸般
師喜出險拍手咲相賀輕生渉江湖𬗟維神力荷詰朝
風日美百里悠揚過雲峰石鬥竒天勢江浮大望窮樹
攢薺機靜魚趁柁琉璃千萬頃一葉點不破倒影白日
深蛟龍鏡中臥江豚忽掉尾散作鱗箇箇豁然闢詩境
逺景開淡沲
　　　銅陵太白樓同韜荒兄作二首
不盡長江萬古流吳天遼廓倚孤舟疾風捲雨過山去
虹氣晴開百尺樓
我昔曾従夢見之精靈長接百篇詩豈知流落才無用
猶羨宮娥捧硯時
　　　遊兵營
苕苕指衡湘屈蟠路如蛇江天風月夜往往聞清笳㝷
聲向曲岸燈光出蒹葭古哨聚遊兵汛地錯犬牙上下
十數里塘廻互周遮警急一舉烽夜行禁艑艖茅屋三
五間各自比建衙門前䕃垂柳屋後編籬笆恐爾本良
民賦歛逃科差居然長兒女戌乆還成家炎荒屬未寧
羽檄方紛拏惜哉好身手宴坐銷精華何當鉦鼓息再
見戸口加
　　　那刹磯弔黄忠節公
天道本好生無端殺機伏惻然遜國際罹此靖難酷天
下自一家諸臣義不辱侍中初出亡乞援向誰哭勢窮
繼以死初念固不欲漸漸那刹磯􁁦􁁦怒濤蹴嗚呼蒙
塟地乃在江魚腹賢哉翁夫人偷生不忍獨提㩦及二
女感激到婢僕舉家十三口同日死江曲眞難贖百身
竟用全九族當時故吏士過者不敢目藁塟同一墳(翁/夫)
(人及二女合葬/金陵塞洪橋北)招魂倘來復易名雖兩經(弘光南渡/改謚文貞)廟
貌未嚴肅我思鑄遺像鎭此千山麓貧賤復何言詩成
涙盈掬
　　　雨後渡攔江磯
片雨南來壓短􁨁廻看天北吐長虹風纔過處雲頭黑
霧忽消時日脚紅逺岸浮沈沙柳外危磯出没浪花中
扁舟一葉無根蔕咲擲吾生付柁工
　　　小孤山
峨峨百里外烟鬟望歘矐峭颿兩日程始及抵山脚連
山亘兩岸千仭排垠堮不知渾沌來孤嶼孰開鑿初従
山背望上下勢相若兩崖忽中分老牛角紾昔向陰棲
鸕鷀石齒白磊硌其陽峰靣銳鵬噣髙卓卓青葱起美
䕃逺景翳林薄脊骨不貯土長根自蟠錯㫄觀倚崔嵬
遥勢借恢擴大哉造物竒咫尺形體各中腰神女祠紺
碧架飛閣藐焉氷雪姿玉貌坐端慤小雨夜歸梁晴雲
曉褰幕神威不在猛水怪自驚遻帖然率群醜俛首受
條約移舟試欲登夷險費斟酌聳肩郤歩立窘若被束
縛攀躋雖未成夜枕夢已噩起來攬帯坐波軟風力弱
圓月光吐吞蛟龍恐驚攫
　　　皖口
八卦依然列女墻一城斗大劃荆揚雨濃隔浦吳山盡
風澹空江楚水長官渡無人還繫艇客程有樹但垂楊
曾經百戰東南定鼓角殘兵又夕陽(殘兵鼓角夕陽中/明初髙季廸題安)
(慶城樓/詩語也)
　　　路灌溝阻風
行李先愁過吉陽􁀆苻何物尚披猖孤舟喜出兩關阻
一雨能生三日涼紈扇雲皴山入畫蘆花風起客思鄉
柴桑舊事吾猶記咫尺翻嫌路渺茫
　　　過鄱陽湖口望大孤山次黄伐檀舊韻
江長如帶湖如襟廬山挈領髙􁃓崟大孤欲束湖口住
石脚下插三千㝷浪頭有時過㓕頂嘘吸倒影影亦沈
康郎彭郎兩不妬微歩但覺凌波深西江賈兒晚泊棹
東南月上明孤斟渚蘩汀芷近楚俗水味㳙㓗神居歆
群鷗飛盡亂鴉舞癭藤痩棘森成陰天青沙白獻濃翠
恍悅余目怡余心船頭擊汰船尾臥末疾不受風霾滛
馬當之險幸巳脫一壺珍重攜千金
　　　蘄州道中
設險慿全楚江防此地遷千家猶帯郭獨客偶停船天
濶星如墜江空月最先時危憂盗賊慘澹話當年
　　　漢口
巨鎭水陸衝彈丸壓楚境南行控巴蜀西去連鄢郢人
言紛五方商賈富兼并紛紛􁑗名藩一一旗號整駢駢
驢尾接得得馬蹄騁俜俜人摩肩蹙蹙豚縮頸群雞呌
咿喔巨犬力頑獷魚蝦鯹就岸藥料香過嶺黄蒲包官
鹽青箬籠苦茗東西水關固上下樓閣逈市聲朝喧喧
烟色晝暝暝一氣十萬家焉能辨廬井兩江合流處相
峙足成鼎舟車此輻輳翻覺城郭冷黄沙撲靣來却扇
不可屏稍喜漢江淸浣紗見人影
　　　漢陽晴川閣
巳失當年鸚鵡洲晴川髙閣刼灰㽞苦嫌過客多題壁
却咲神仙盡好樓(閣傍新創/方士書院)粉堵日斜浮鄂渚蒲帆風
急下黄州山根一線分江漢不遣清流混濁流
　　　題王方喬齋壁
半捲湘簾不滿鈎大江檻外日東流碧空過盡千帆影
一榻臥看黄鶴樓
　　　安國寺東荷池上
蓮蓬味美差同藕荷葉香清似勝花懊惱休陰無一樹
閉門長日坐僧家
　　　漢江舟夜
露宿風餐兩月餘入秋懷抱少應攄濃陰隔浦初疑霧
晚食投竿果得魚夏口帆來飛鳥外洞庭木落早涼初
楚天微雨瀟瀟夜漁火分光到檢書
　　　漢川道中紀所見
沙岸百尺髙水落岸容槁火雲蒸乆旱旭日秋杲杲田
家候雞鳴趂伴起最早放閒惜牛力飽食眠秋草不念
婦子疲提攜及襁褓桔橰逺灌田俯仰困機巧单衣汗
沾背滿靣塵不澡鑼皷懸柳陰兒童事擊考金燥革亦
乾愁聲振林杪土音帯蠻猺過客不盡曉勞歌有詶荅
各自相媚好豐荒關天運轉瞬誰得保民愚亦可憐聊
用慰翁媪對之我抱慙饑驅空擾擾人言行路心擇食
苦不飽此意行巳堅毋爲亂懷抱
　　　渡百里湖
湖靣寛千頃湖流淺半篙逺帆如不動原樹競相髙歳
巳占秋旱民猶望雨膏涸鱗如可活吾敢畏波濤
　　　洪湖
漢江支流入洪口水勢舒緩地勢窪葑田中開畝千頃
緯經(去/聲)一一露渚牙殘荷尚擎欹仄葢紅蓼競吐殷鮮花
鷺鷥聳肩作人立意思閒暇窺魚蝦濵湖幾點暮烟起
曬網者漁三五家海篺半閒蘆架屋黄篾十丈水占涯
春漲生時隨斷梗秋潦退後依平沙東西北南隨所向
泛泛何異鷗鳬駕老漁顧我咲相荅客行要自同棲苴
我聞此言發狂咲片席飛渡蒼蒼葭
　　　沔陽道中喜雨
一枕涼侵被朝來得晏眠江清收潦後風勁掛帆前宿
雨纔如露秋雲不近天可能㳙滳意蓬勃起枯田
　　　初入小河
魚米由來富楚郷入秋飽噉只㝷常如今米價偏騰貴
賤買河魚不忍嘗
　　　將至玊沙舟中述懷呈家季叔二首
村荒人少但寒雅夾岸蒹葭一道斜偶到不妨頻問俗
旣來何苦又思家愁經零露秋前草夢吐疎燈夜半花
抛却田園荒舊業并攜僮僕走天涯
勞苦官居巳六年人傳綠鬂改華顚眼明稍喜流亡復
城小曾蒙盗賊憐五斗粟容彭澤傲一厨酒愛歩兵賢
定知情話無窮在幾夜篝燈記不全
　　　玊沙即事二首
銀絲壓髻學盤頭少婦粧成不上樓客久語音通土俗
路長征戌阻炎州蘆中船去花揺雪柳外天低月吐鈎
淨洗胭脂湖水闊荷陰閒淡自清秋(郭外胭脂湖/荷花絶盛)
絶少魚蝦入膳庖豚蹄隨意散塘㘭雞棲茅店鴉爭食
燕去蘧廬鼠嚙巢暗窟草深移蟋蟀晴絲露重綴蠨蛸
乍來寂莫荒江曲欲賦蕪城感慨交
　　　初得家書
九十日來郷夢斷三千里外客愁疎涼軒燈火清砧月
恼亂翻因一𥿄書
　　　與韜荒兄竟陵分手兄至荆州余徃監利滯㽞
　　　且一月矣作詩以寄
長江多蛟龍噓吸通潮汐兩人行結束惘惘將奚適維
時夏苦旱千里火雲赤壓頭一扇􁨁炙背等煎廹而我
於其間狂吟快新獲兄詩工而遲顧我速以拙篇成必
傳示瑕纇互指􁆾我賞兄不疑兄頷我蹙額丹砂百煉
金點鐵隨手擲文従字怪發徃徃到擊節績學兄貫穿
懸河瀉胸膈陳言務掃蕩妙解生創闢文章竊願學下
語頗不擇兄爲啟其鑰竒正示體格經經而緯史較若
分黑白溯流止一源馳騁戒㫄隙有時雜游戯間亦事
愽奕枯棊𥿄畫局低手兩笨伯毫末勢必爭怒容毛髮
磔推枰起相訽衾枕紛狼藉幸未投諸淵俛首旋拾摭
㫄觀但移晷一笑意巳釋我飲僅半升兄傾可一石村
沽必盡量醉語有終夕舟子訝未聞家奴慣不嚇漢陽
半月住又復事行役竟陵暫分袂謂作浹旬隔余去向
玉沙兄行指鶴澤萍蹤忽漂散踐約苦難責吾叔方南
征輸將任煩劇􁆎陵用兵地久滯佐籌畫西風吹客衣
稍欲換絺綌冷署啼寒螿庭柯響摵摵獨來閱中秋消
息斷咫尺豈如孤舟夜臥起同枕席正當盛壯時長駕
困短策依回投幕府此叚良可惜我年雖少兄本性奈
孤僻輪囷剰肝膽感憤腕徒搤妻孥敗人意兼顧終無
術鹵莽一出門何従算游跡歸與須早計惆悵分飛翮
　　　従監利至荆州途中作
餘恨空傳割據還青天了了隔江山(對岸爲華/容諸山)人來小
雨初晴後秋在垂楊未老間望逺易成千里隔時危敢
愛一身閒荆州亦是従軍地怪得叅軍語帯蠻
　　　初至荆州韜兄出岳家口留别絶句見示和一
　　　首
竟陵小别無多日又向江陵把一樽此夕慿君談客况
已如三峽聽啼猿
　　　呈大中丞楊公二首
烏㸑要荒路幾千牙門小駐且江邉(時駐節/荆州)他年峴首
沈碑㑹不羡龍山落㡌筵千古英雄皆史冊一時形勝
又山川従今覽眺猶多暇只在披圖聚米前
樓船直下擁旗旌絶勝貔貅十萬兵吳漢威名如敵國
魏公倚重抵長城䥫橋徼外先聲度銅柱天南赤手擎
若問封侯何事業征南原是一書生
　　　重陽後六日奉陪中丞公登龍山落㡌臺次原
　　　韻
逺上坡陁碧水灣蒼然平楚夕陽間可無好事傳新句
恰有佳名似故山(余所居在/龍山故云)霜氣銷來還綠樹狼烟起
處是烏蠻陪遊不少鄒従事此日風流媿再攀
　　　荆州與楊語可别
一身萬里逐南征八口村居累不輕入幕稍酬賔主分
勸餐眞見弟兄情雨淸江舘啼猿夢天濶砧鄉去雁程
莫怪従軍還作賦仲宣樓畔尚徴兵
　　　荆南秋盡野鶴群飛楊公有詩屬余並作
逺遊望滇黔萬里方汗漫中途得小憇朝爽快清盻野
鶴亦出遊聲聞自天半來従纎霓端倐過蘆花㟁紛紛
排雁陳一一作魚貫或前如導引後者敢奔竄成群似
得朋獨徃寧無伴感通在聲氣形影有聚散應防凡鳥
嗤未怕弋者篡那將閒人目送汝入霄漢豈無好爵縻
乗軒方好戰當年羊叔子坐鎭示閒晏可憐烟霞姿曾
作耳目翫氋氃驅對客妙舞恥輕炫故澤今重來華表
如再見(荆南有鶴澤相傳/羊叔子飬鶴處)但令鎩雙􁦇警露報昏旦拾
粒仰稻粱野性恐不慣聳身托風馭毛骨庶可換我欲
従之游招手已難喚
　　　荆人田芝來年老好事所居城南隅瓦屋三楹
　　　小庭曲砌雜蒔花竹性喜蓄錦石貯以瓷盆清
　　　泉涵之因狀命名乞余分咏余以其名不雅不
　　　欲作詩重違其請賦一章以示意
風日媚冬暄行行歷郊陸登髙三百歩埤堄轉城曲墻
頭見鵲巢老樹出修竹叩門得小憇寄興抵巖谷白鬚
揖相迎一咲情已屬小庭容旋馬闢徑故蟠伏插籬竹
架格對靣植花木隔簾霜氣淸老葉冬猶綠井然見位
置頗未嫌局促琴書了無塵几榻淨如浴清泉貯磁斗
浮靣不盈匊纍纍錦石圓紋理細可矚紛紛誇示客手
點口品目寓形窮想像比喻借金玉余咲戲謂翁此事
取逺俗有生經䘮亂竒貨手翻覆錦繡拆麟鳳珠璣裂
奩軸君家茅堂淸枅栱無改築收藏恃無恙彼好非此
蓄奈何清玩具反以穢名辱託名䘮其實石意恐不欲
何如兩相忘碌碌復碌碌
　　　初冬登南郡城樓
牢落城南賣餅家空傳形勝控三巴天寒落日千羣馬
葉盡疎林萬點鴉沙市人來穿故壘渚宫烟暝動悲笳
纍纍新冡荒郊徧還有遺骸半未遮
　　　寒夜次潘岷源韵
一片西風作楚聲臥聞落葉打窗鳴不知十月江寒重
陟覺三更布被輕霜壓啼烏驚月上夜驕饑鼠闞燈明
還家夢繞江湖濶薄醉醒來句忽成
　　　雪後
繚墻茅屋閉孤城寒壓􁆭厨火未生連日窮陰疑有雨
五更微雪徑成晴坐銷短晷經檐影閒聽隣家壓酒聲
天意似催梅信早望鄉孤客最關情
　　　荆州雜詩六首
要害西南最乾坤百戰餘孤城還矢石陳跡遂丘墟白
日吹笳外枯風落木初暫來戎馬地慙愧得安居
三戸亡秦䜟孤軍覆楚師難消終古恨常動後人思形
勝今何用英雄事必竒挑燈繙史傳渾似覆枯碁
中山存後裔失路亦依劉大局分三國深心借一州圖
王須得勢割據豈同仇滿眼俱豚犬應思孫仲謀
梁元仍舊鎭此地屢稱兵禍福慿方士干戈盡弟兄戎
衣臨講殿詩句到廵城世亂文何用君王乃好名
枇杷門外路䧏表是前驅建業無王氣湘東只覇圖占
星憂客位給札咲家奴秋草荒郊徧元陵問有無
南郡風流地雄藩轂乆推梨花前隊擁紅粉後車來馬
酒分麞飫狐裘逐兎回明明軍令在蜀道幾時開
　　　洪武銅砲歌
荆州城頭古銅砲洪武元年戉申造土花剝蝕鏽微生
首尾摚撐任顚倒憶時僞漢方縦橫虎視江東勢輕剽
旄鉞鄱陽一戰收割耳淋漓行告廟荆湘指顧入圖版
駕幸武昌懾苗獠遂令守土頒火噐何異分藩鎭險要
邪許聲中走百夫巨材作架牛皮冐二百餘年烽燧冷
講武承平背時好何來㓂賊忽披猖將士倉皇棄牙纛
可憐􁃅鞬等無用下策火攻恃騰趠底貢初曾致島夷
後來特賜紅夷號豈知將軍竟負國俯視焦原縦群盗
彼非吾産且勿論爾獨胡爲亦忘報萇弘碧血釁未足
鴟􁆎懸目慘無告嬴顛劉蹶誰惜之去者自悲來自咲
而今西南又轉戰形制雖存力難効我來見汝荆棘中
并與江山作慿弔金狄摩挲緫泪流有情爭忍長登眺
　　　荆州䕶國寺古鼎歌
臨淮王氣日盪摩東吳西漢兩燭蛾天教禹鼎歸一統
掃蕩不再煩矰碆煌煌開基自建鄴豐沛大風時作歌
金枝玊葉出九塞帯礪錫誓如山河(名山藏分藩記遼/王植洪武二十五)
(年自䘙改封成祖靖/難後王自請移荆州)荆州要害古重鎭水合沱灃山岷
嶓親藩改封頒重噐汾陰寶氣移騰那遼宫北望四千
里輦致逺自清泥堝(遼東地名見/遼史本紀)吳牛回首喘甫定辟
易罔象潛蛟鼉中容百石外菌蠢價重奚啻干鋗鍋白
日蓬蓬霱雲起清宵馤馤香烟和百餘年間封未絶嗣
王拱璧垂淚緺力營梵寺覬祈福丹碧插漢髙嵬峨棧
齴層級叠堦砌罘罳繪藻連重阿明珠百八綴瓔珞黄
金丈六􁔾韋䭾慿將此鼎配淸供位置端正平無頗千
林散花傳薝蔔七葉覆影依　欏居人空巷競頂禮一
日萬手爭摩挱年深餘潤溢精采斑駁靑綠紋成螺厥
初賜額號䕶國豈意國歩旋跌蹉西北忽傳盗群起轉
掠卬僰揺牂牁叢祠狐鳴妖廟火雄王雌覇紛么䯢公
然出陿入曠衍楚境㫄突其誰何鳬毛東浮蔽大海轅
塵南下驚纎蘿紅巾方見劇賊走白􁬈又報官軍過紅
蓮幕乏庾長史碧油幢引楊沙哥廟廷無人經略拙覆
餗折足遑知他北門吠犬失利苾南徼跕鳶悲伏波簡
書右方半塗改泮水左耳全欺訛中軍但思挺鹿豕列
陣孰肻領鸛鵝九州聚䥫鑄一字百金立木招群魔腰
間大弓肅肅羽掌上利劒霍霍磨濕梢積屍塡巨壑洗
城漂血生盤渦烏飛白頭竄帝子馬挾紅粉啼宮娥魯
藏大盗竊寶玉武庫烈熖燔琱戈玉魚晨穿赤蟻穴金
虎夜落毛蟲窠神焦鬼爛逃后羿天驚石破愁皇媧王
坤驚聽或滲漏諾臯載紀従譏訶是時古鼎乃無恙疇
役丁甲來撝呵乾坤元黄蟻旋磨日月來徃龍騰梭爾
來一瞬四十載渚宫巳長油油禾昆明土灰識燒刼銅
仙泪雨收滂沱城中故物僅㽞此坐閱人代成飛柯金
剛寶杵衞帝釋彫篆石碣𫾣頭陀殘僧近前爲指點詞
客好事空吟哦吁嗟兮滄桑變易等閒耳區區一物奚
足多
　　　渡荆江
虎渡廻船日又曛旌旗髙捲渡頭雲閒鷗意到忽飛去
斷雁聲多時一羣南入五溪江路盡西連三峽楚程分
亂離光景逄人問或有新詩當紀聞
　　　白楊堤晩泊
客行公安界榛莽遥刺天百里皆戰塲廢竈依頽垣豈
惟人踪滅鴉鵲俱髙鶱但聞水中鳬拍拍繞我船朝來
望灃陽稍稍見疎烟晚泊得墟落潬沙水洄沿天風鳴
枯楊衆鳥巢枝顛居民八九家其下自名村野火燒黄
茆痩牛皮僅存姻親兒女舎相對籬無樊我前揖老父
欵曲使盡言云自南北爭兵火六七年初來尚易支㪷
米換佰錢去秋忽苦旱榖價十倍前朝市有推移世業
誓不遷况聞江南北兵荒逺袤延逋逃等無地旅仆誰
哀憐我感此語眞欷歔泪流泉有生際仳􁍜朝夕計孰
全悠悠逐徒御即事思田園
　　　公安道中
折㦸沈沙極望中勿論猿鶴與沙蟲一江路阻城猶在
萬竈灰飛壁已空便有閒情論戰伐誰能按壘識英雄
分明世事如償愽細雨殘燈局就終
　　　過龍陽縣
李衡洲畔水潭潭生計漂流最不堪抛却故園三百樹
來嘗霜橘洞庭南
　　　晚泊安郷縣六韵
布帆衝雪到小泊記荒程沙岸冬收潦湖光晚放晴百
家成小聚一縣得虛名路險行吟客天驕跋扈兵廢池
猶帯樹殘壘竟無城不到干戈地誰知荆棘生
　　　渡洞庭湖四十韵
一氣吞全楚孤舟望不窮兩儀浮澹沲萬象入鴻濛氷
雪凝壺淨烟霞拂鏡融恍疑天四合長見日當中散作
魚鱗去虛慿鳥道通洪流年莫紀開坼力何雄險蓄波
濤勢陰防霧雨雺落帆分向背瞻斗辨西東皛皛趨靈
域泱泱表大風回車辭崦嵫仗劔倚崆峒絶境何由逹
狂飈偶一逢未成騎赤鯉直欲駕晴虹空曠曾張樂軒轅
想馭空鸞雛嬌嶰竹鳳咮引荆桐去約西王母行邀東
海童舞幽濳百怪恊律奏群工貝闕清於玊氷簾暖似
烘人閒常屬耳天外或呼嵩沈璧摛辭壯燔柴望祀豐
居然馮嶽瀆渺矣托神叢河伯憂方大蚩尤禍忽終長
鯨摧爪甲封豕殪豝豵不分驅秦鹿終成失楚弓紛紜
吹野馬變化到沙蟲貪說含珠睡乖従割耳聾蛟涎腥
蚌窟魚目闖龍宮往往狼爭肉紛紛雉離罿崩沙埋鎖
杙壞板拆艨艟短景西南䧟浮氛宇宙充客行愁渺渺
事徃惜匆匆飄泊今無地吁嗟一倚􁨁向來拘眺聽渾
似出樊籠弔古夫何及傷時又不同九疑荒率指七澤
蕩明瞳易觸蒼茫句難消塊壘衷非才慙擊檝有識咲
従戎不作沾泥絮翻隨别蒂蓬文詞新畫虎爪跡舊飛
鴻壯志銷穨俗流年撫薄躬中流發長嘯誰負濟川功
　　　臘梅和中丞公韵
一枝開異域獨秀殿群芳梔額黄添暈檀心蜜作香折
應傷歳暮力欲挽春陽待共梅花咲先期耐雪霜
　　　武陵除夕
嶺徼溪山指後期楚天風物莾參差江船雨閙羮魚市
岸柳波柔飲馬池俗陋初逃兵火厄年荒眞覺酒醪糜
春光已作先庚報試看燈花爛熳時
敬業堂詩集卷一
敬業堂詩集卷二
　　　　　　　　　海寧查愼行　悔餘
　愼旃集中(盡庚申/一年)
　　　喜季叔自荆州至二首
㑹合期難定蒼茫憶舊秋烽烟隨地滿書疏隔年收薄
宦供驅䇿空囊愴去留荆南曾乆住回首似并州
再見干戈地方知骨肉恩人情方畏虎客路漸啼猿那
得窮無恨惟應醉勿論如何連夕話多半是田園
　　　人日武陵西郊閱武二首
鷹揚盪决勢無前觭角相持又一年豈謂陳湯寛吏議
尚煩充國策屯田桃花色映巴滇馬杏葉裝成子弟韀
漫說秦人曾避地而今此地是窮邉
如荼如火望中分鼓角鐃鉦一路聞黑齒舊疆仍結壘
綠旗别隊自將軍轅門誰上平蠻䇿朝議先頒諭蜀文
輸與書生工算奕疎簾殘局轉斜曛
　　　再遊德山爲雨雪所阻留宿乾明方丈次石間
　　　周益公石刻舊韵二首
但令興到便登山路轉鳬鷖第幾灣福地自留蒼翠外
閒身偏在亂離間殘碑日月看仍在前軰風流許再攀
五百年來如轉盻知従何處證無還
城外清江江上山依然白浪捲蒼灣雪飄燈事闌珊後
春到梅花淺淡間竹樹一丘迷出入樓臺幾處記躋攀
茶烟芋火前因在信宿㽞人未遣還
　　　春晴登朗州城樓
沅水湘烟入望深郡樓閒上當登臨晴邉日作薰檐氣
亂裏歌傷去國心芳草迎船迷舊㟁綠楊盤馬試新陰
劉申去後空城在水次猶傳上堵吟
　　　三閭祠
平逺江山極目廻古祠漠漠背城開莫嫌舉世無知巳
未有庸人不忌才放逐肻消忘國恨歳時猶動楚人哀
湘蘭沅芷年年綠想見吟魂自去來
　　　朗州絶句四首
翎雀彈來新調多竹枝舊法定如何居人不解邉頭曲
只唱西風菜葉歌
江干草市竹爲椽容易移家逐貿遷昨日官軍又南去
辰溪一路有新烟
雨餘天氣好清明薺菜花開去踏靑樂令園荒桃李盡
更無啼鳥入空城
督師聲勢震蠻荆父老徒誇晝錦榮不信但看楊相國
遺恩還在鼎州城
　　　武陵送春(時初聞官軍/恢復辰州)
筍屐籃輿幾地逄春華一夢記南中草痕吹過靑楊瘴
花信飄殘畫角風燒尾蛇應流枉矢驚絃鳥亦避虛弓
桃源只隔孤城外流下辰陽戰血紅
　　　舟發桃源
武陵溪口朗江灣花落䳌啼血正殷楚甸回看惟見水
蠻程従此始登山分灾小刼推移過避世遺風想像還
但使耕桑能復業仙家原自在人間
　　　辰龍關
結陣愁雲傍水濵望中髙勢故嶙峋古來形勝知何地
天下英雄竟少人獨戌饑鴉喧落日連營荒草壓征塵
曾經官渡相持後栅孔枝枝插柳新
　　　海螺峰歌
楚南地窮山聚族逞怪爭竒走相逐桃源以上篁箐多
碧玊篸如春筍束海螺一峰天下竒形模髣髴神依稀
雷磓鬼斧劈不得造物伎倆初奚施中豐上銳下微窄
凹處痕青凸邉白古苔繡錯十六盤蠻髻椎髙二千尺
輕身想像窮烟霄仰天一咲天爲髙不知猿猱爾何恃
騰擲絶頂相矜驕似聞老螺生海底鯤化鵬飛忽移此
偶然蝸殻吐饞涎倒覆江干吸江水我嗤汝腹彭亨幾
許寛安能吸盡五溪之奔湍天公渴汝一掬慳故實汝
腹封泥丸嗚呼已實汝腹封泥丸只合棄置當百蠻胡
爲秀聳拔萬山坐令荒徼人俱頑
　　　清浪灘
怒勢中流劈浪開蟄龍潛處起驚雷衣冠如故神㽞像
牙角爭雄石騁才郷戸幾看疲輓運洪瀾何事故奔穨
炎荒有路天難限百險終須棙柂來
　　　北溶驛
西隔辰陽纔百里傷心戰地見何曾尸陁林下烏争肉
痩棘花邉鬼傍燈井與田平柴栅廢燕隨人散土巢崩
相逄漫說従軍樂一飯無端百感増
　　　辰州
連岡猛火夜燒營槃瓠西來尚有城百雉慿髙經雨黑
五溪流惡入江清就傾廬舎全無主畏險舟車半不行
欲訪遺書㝷二酉㫄人指點笑書生
　　　壺頭山伏波廟
功業蠻方萬古尊當時朝謗竟騰喧耿舒本意難同事
朱勃猶存解訴冤馬革褁屍言竟驗雲臺圖像事休論
中興諸將俱茅土不解於公獨少恩
　　　發辰州馬上大雨
百折岡巒去復廻弓刀小隊轉城隈馬頭雲勢俄爲雨
谷口泉聲併應雷磽确連山愁路滑離披滿眼惜花開
竹雞無賴啼偏切直送行人度嶺來
　　　宿五里亭
舟行脫險還遵陸跋渉誰知險更并牛跡水添三尺澗
雲頭暮轉一峯晴頗聞西上攀躋苦却咲南遊性命輕
細數道㫄雙隻堠辰陽辛苦是初程
　　　羅舊驛
陽明舊日留詩地我到偏傷亂後情淺草平陂荒徼路
殘陽小驛舖司城西征將帥猶堅壁(時前軍尚/駐沅州)南牧牛
羊各占營此日蠻人皆佩犢不煩布榖苦催耕
　　　午日沅州道中
一年傳旅食吳楚隔干戈蠻果枇杷熟山花躅躑多蒲
魚鄉國味風雨客程歌佳節今朝是誰知馬上過
　　　沅州卽事二首
萬馬南來牧宿荒連山淺草不能長營門日暮聲如沸
論擔分錢買綠秧
官兵十萬擁岩隈糧運頻煩羽檄催米價最髙薪最賤
炊烟晴散畫梁灰
　　　雞冠砦
絲路微従鳥道分半空雞犬隔江聞雨聲飛過岩頭砦
多少人家是白雲
　　　漾頭司
雲山獅口寨風俗短裙苗兩郡封疆錯孤城控制遥遺
民收野芋狹路入山椒怕見征南騎臨江叱馭驕
　　　自沅州抵麻陽二首
半月天無一日晴亂山處處走溪聲廢坪隔㟁分秧水
(楚南皆山地稍/寛衍者名爲坪)小砦因髙占土城(鄉民避兵者俱踞/山築城名曰土砦)楚
樹含情如有待蠻花問俗緫無名􁃓﨑路在風波外不
礙行人觸暑行
欲知黔楚分疆處只在孤雲兩角邉自是勞人貪僻路
也如渴馬愛清泉參天有勢松何健肖物能工石亦妍
一片銅崖青入望夕陽跕跕數飛鳶
　　　初入黔境土人皆居懸崖峭壁間緣梯上下與
　　　猿猱無異睹之心惻而作是詩
巢居風俗故依然石穴髙當万木顛幾地流移還有伴
舊時井竈斷(去/聲)無烟餘生兵革逃難穩絶塞田疇瘠可
憐好報長官蠲賦斂獼猿家室乆如懸
　　　大雨泊黄蜡關江水暴漲黎明解纜諸灘盡失
　　　矣
頑石堆癭疣清江曵羅帶黔山雖可憎黔水頗可愛雨
聲怒流濁曉鏡忽破碎干年老樹枝礓石亞完塊小舠
啣尾去脫葉舞澎湃㮄人顧我笑壯士行何畏來當兵
革交夷險視一槪誰能守孤􁨁鬰鬰坐乆待輕生犯過
渉旣濟稍知悔
　　　早發齊天坡
山偪嵐氣侵仲夏曉猶冷離披馬鬉濕十里霧未醒流
雲莾廻盪陸海開萬頃東日生其間金丸上修綆殷鮮
一輪血倒射却無影蒼茫樹浮藻叅錯峰脫穎攀躋足
力窮目賞得竒景方知夜來宿乃在最髙頂
　　　六月十五夜銅仁郡齋坐雨憶去年此夕同韜
　　　荒兄潯陽對月有作
琵琶亭外記停船昨歳今宵月最圓短篴廻風湓浦浪
孤燈響雨夜郎天文章幕府才相左鱗羽天涯眼並穿
若算歸程余較逺江樓􁋠上又三千(兄時在南/昌幕府)
　　　枕上偶成
漏盡雞一鳴遥遥村砦裏須㬰徧城市歷亂殊未巳晨
光澹列宿虚白上窗𥿄夜來江湖心夢斷不可理似覺
柔櫓聲咿啞猶在耳
　　　連下銅鼓魚梁龍門諸灘
上灘力相爭下灘勢相借連山百餘里一抺蒼然化輕
舟𥿄作底百折穿石罅雨雹飛兩㫄雷霆奮其下篙師
心手習快若王良駕又如彀强弩東向海門射胥濤浩
蕩來歛怒却退舎河神况小婢指􁆾或遭咤因斯悟至
理出險在閒暇向來覆舟人正坐浪驚怕
　　　麻陽田家二首
牛羊爭隘巷井臼䕃髙木村村聚一姓雞犬並食宿兵
荒分同死男女不輕鬻所以五溪蠻古來多巨族
俗貧盗見棄夜戸可不設翻爲防逃兵鄉社有團結隔
河聞人聲睒睒鬼燈滅我欲従之言灌莽髙八尺
　　　浦市晤宋梅知兼贈别
與子總角交賤貧互相得自従行萬里始作可憐色兩
萍浮大海後㑹那可即初春得子書感子逺相憶令兄
乆辭家托我覓消息武陵快相遇恍與子靣覿頗怪經
亂離神淸髮深黑報章走急足與爾慰饑惄十年一𥿄
書奚啻萬金直平生骨肉恩獨徃輕逺渉沅江石齒齒
白日飛霹靂投軀試竒險聚散俱慘戚汝兄我先見我
弟汝新别兩家兄弟間異姓派如嫡銅崖聞子來喜劇
遽走覓買舟下浦市石觸舟中裂怖餘身幸在再理渡
江檝沙頭重把𬒮迎靣淚反滳開口先暄寒次第家事
及子言聊慰我指似聽歷歷舎弟辭人幕今年復家食
别中六寄書此度凡兩接(是日接德尹/所寄第六札)子來喜見兄飄
泊手重執余行别諸弟渺渺孤飛翼同落百蠻中悲歡
儼殊域江天秋平分晝夜五十刻月魄哉初生飛蟲撲
燈入従昏話逹旦對酒唇不濕别當爭戰塲岐路莾南
北子颿巳髙挂我馬尚覊靮去去勿回頭凉風在蘆荻
　　　重陽前一日銅仁郡齋得韜荒兄豫章信
豫章書到雁程勞山館孤燈夜屢挑怕說重陽又明日
南來何地不登髙
　　　銅仁書懷寄德尹潤木兩弟四首末章專示建
　　　兒
客行已度萬峰巓咫尺西南接漏天雲棧險應輕蜀道
布帆穩憶上吳船家書盾鼻題難盡春草刀環夢未圓
了了故園東下路洞庭髙浪白門烟
虛名小郡笑猶存官舎無烟米不屯鵝鴨池荒餘棄壘
漁樵人少但空村路窮江口船稀到山近黔東石盡髠
最是子䂓啼未歇插天丹嶂起䨧猿
眼見青旗換白旗幾聞殊俗震餘威月斜嚵虎廵城去
風定饑烏繞樹歸超石諸營兒作戯射生別帳妓成圍
飛書草檄非吾事悔著征人短後衣
阿庚失學阿承癡滿架殘書急䕶持不願生兒還似父
尚憐有叔可爲師殺雞爲黍人誰過綴鳳粘珠想要竒
便使他時能典謁草堂花發是歸期
　　　髙愼旃罷官入都索贈行之句
八年逺宦阻廻車萬里髙堂悵倚廬(少司㓂先/生尚在堂)歸路巳
遲鴻鴈後逄人猶說亂離初蘭成恨滿江南賦孝穆情
眞僕射書此去朝家崇吏事崔瞻藴藉比何如
　　　送雷玉衡赴印江學愽任
雙江路盡還雙峽此去休論跋渉難秋雨隔城聞戰伐
夕烽傳點望平安郷程漸近梹榔樹宦味初嘗苜蓿盤
昨夜尊前頻送喜燈花何負鄭䖍官
　　　得家荆州兄都下書久而未荅夜窗檢笥中舊
　　　札因續報章并作二詩奉寄
朔南踪跡兩浮萍爾渡滹沱我洞庭橘柚候依京國雁
茱萸㑹散故園星瘴郷弓力秋來健沙磧笳音嶺外聽
若向此遊論客况兵荒一一眼曾經
陳東倘許持清議經濟如兄綽有餘夜雨新豐空作客
秋燈絶徼又開書絶竒世事傳聞裏最好交情見靣初
如此畏塗須閲歷興闌吾欲賦歸與
　　　銅仁秋感和劉丙孫六首
風物移黔境關城接楚邦亂山爭戴石細水亦名江逺
燧連苗砦孤燈冷客窗﨑嶇經戰地游屐不成雙
吾亦疑天意人間事渺茫陣雲秋易結驛路晚偏長雞
犬無安土衣冠剰古粧少年鞾袴好輕薄笑蠻方
郭外於莵穴城中跋扈兵幾時除猰㺄終日逐鼯鼪警
急傳雞羽悠揚聽角聲草間殘孑在却立望昇平
居民竄崖谷顔狀類麕䴥薄賦猶輸賧餘生各戀家銅
苗收石綠金氣辨丹砂亂裏輕蠻貨何時到客槎
隙火飛蟲入庭隅樹影生月光經雨淡嵐氣入秋清南
味疎鮭菜西風到鱠橙可憐郷夢斷戌柝正三更
莫謾愁覉旅南遊計亦良主嫌蘆酒濁客愛野蔬香珠
米升舂雪刀魚寸縷霜蹉跎叨匕箸容易送流光
　　　秋懷詩(并序)
　蠻城秋晚風雨凄其懷友思郷一時并集次第有作
　得詩十六章江湖浩蕩分寄無由異日奉几杖於先
　生寫心期於同好當出以相質用博和章焉
四海靈光刼燒餘名山一席老仍虛及門漸散天南北
舊事閒隨夢卷舒黨論甘陵多擬似交情中散厸何如
公朝謾有程文海又費先生却聘書(姚江黄夫子掛名/薦牘知驅馳無力)
(不能北/上也)
事與心違悵乆離京華一信底差池望窮難覓衡陽雁
客到遥傳塞上詩南國霜華蓬著髩東籬秋信菊如期
買山歸臥談何易始覺巢由是盛時(外舅陸射山先生/乆留都下短章勸)
(駕情見/乎辭)
黄浦花深䕶竹扉隔江城郭鶴初歸風生故壘餘蘆荻
天遣西山長蕨薇註易十年留小草憂時一涕肻輕揮
老􁔾來徃錢唐路藥褁丹爐計未違(黄晦木先生註易/垂成近復事黄冶)
(之/術)
青山無恙罷登臨收取雄才入苦吟快馬短裘他夜夢
荒亭野史故交心(謂金正/希先生)愁侵衰髩絲何極老傍窮途
感易深一片臺城吹角外秦淮烟柳變秋陰(王汾仲寓/居白門)
板輿自草閒居賦駿骨何心羡築臺訝許客來論舊雨
能令人妬是竒才對門瓦屋相望住(謂斯年/分虎)稱意溪花
一笑開還有江山傳好句靑蓮曾到夜郎來(長水李/秋錦)
南戒江山破涕新愽梟壺馬鬥長貧英雄混跡疑亡賴
風雨髙歌覺有神一劒乾坤鳴怪事六朝裙屐咲文人
采蘩橋畔留詩別母在尤宜惜政身(白門王/璞菴)
管鮑雷陳原有數臨岐執手語分明後來此㑹知何地
同軰如君豈好名薄俗誰堪論古道浪遊吾恐負平生
但令出處存初約應諒天涯共此情(客夏同人餞別於/飱和堂聞故鄉社)
(事紛然感懷同志作/詩寄主人朱與三)
憶従奉杖别岩隈逺枉馳箋又一回軍角風髙蟲語合
獵塵秋早雁翎開石光𫾣火三年過銅柱無名萬里來
珍重先生期許意緘題欲報每遲徊(家伯二南/逺書見示)
酒幔河橋柳拂絲故人欲折並依依篋中行卷春㽞别
畫裏孤颿客憶歸蠻郡秋聲廻鼓角戰塲風力展旌旂
賣文剰買防身劒不改従軍一布衣(朱人逺陳撝謙子/棨黄主一各有文)
(見送繾綣之意/别後不忘也)
三徑無資謾管絃淸才差勝廣文氊藍田記入昌黎集
絳帖碑留淳化年一縣葡萄秋醸酒千家砧杵月臨邉
豬肝不用供他客雙鵲東軒信早傳(陳子文舉家赴安/邑丞近聞子厚亦)
(作晉游同/此致意)
存殁相關事忍論桓山翼折嘆賢昆(謂鳳/司)乆従㳟謹傳
家法却幸諸孤聚義門二頃良田貧減價兩朝汙簡淚
添痕買隣擬就墻東住及取遺風教子孫(祝彦方南宫/下第閉門讀)
(史撫孤姪如巳出言念/及此不無存殁之傷)
望衡對宇雅相親南阮才髙不諱貧帯雨村舂晨隔巷
欵門燈火夜留賔兩家子弟如行雁一姓婚姻少比隣
角酒爭棋曾此地荒雞絶徼夢何因(王子頴右/朝兄弟)
石佛橋邉一繫舟逺來情感寄書郵關心風雨經聮榻
輕命江山博壯逰木葉波仍浮楚甸蘆花雪又滿吳洲
蒓鱸橙蟹家郷味容易懷人負好秋(徐孝績有書見存/並簡盛鶴江徐淮)
(江程禹/聲諸子)
消息烽烟萬里通憐余踪跡乆従戎羞言處士河陽幕
豈有書生絶域功浴䥫甲分秋練白蠟丸書傍燭花紅
知君矯首西南望懷友思親一槪中(得楊耑木/京邸書)
晴川髙閣揮杯後兩度西風閱歳華鸚鵡夢銷江上草
鷓鴣啼老日南花舞廻雞枕宵初半讀罷魚書飯好加
莫道楚材多放廢居然屈宋起名家(漢陽王孟/榖羅魯峯)
曾作江湖同隊魚洞庭南上更愁余舊遊想像重題閣
故國平安有報書去日兒童皆項領同時牛馬亦襟𥚑
捉刀未了生涯事只是羞乗下澤車(與韜荒兄江陵分/手兄赴豫章余至)
(沅南相望各天音塵夐/隔比得郷信因寓感懷)
　　　同沈將雲楊魯山遊銅崖
雙江合處勢瀠洄地盡中流忽有臺沙際馬知寒潦縮
城西鴉帯夕陽回年深兵燹碑難讀路入榛蕪眼勌開
片石只従開闢在題詩曾閲幾人來
　　　天擎洞歌
黔江自與楚水通楚山不與黔山同神靈有意幻竒譎
使我豁逹開心胸初披榛莾覓微徑旋渡略彴踰奔洪
水窮雲起巖洞出外象軒翥中含空陰叢轟轟聚蚊蚋
老骨硌硌摧虬龍懸崖俛瞰勢將墜一柱突兀撐於中
蜂房倒垂作層級鐘乳亂滳穿玲瓏不知瀑布之源在
何許天紳飄下朝陽東石梁截斷千匹練明珠迸出鮫
人宮又疑蜥蜴吐沬散氷雹寒氣䬃䬃生廻風長林豐
草四時潤雨露不到誰尸功
　　　重過齊天坡
十月新寒瘴巳輕萬峰濕翠雨初晴人來天際斜陽影
馬蹈雲中落葉聲杼軸誰憐民力盡郵亭遥數戍烟生
半年遊跡愁重到何計雲山慰客情
　　　再至沅州哭劉丙孫二首
幕府論交快得群天涯失意手重分不應小别輕揮淚
豈謂重來果哭君(中秋前在銅仁洒/淚而别遂成永訣)盡賣衣裘供薄殮
誤他僮僕逺従軍瓦燈相對僧窗夕忍讀龍塲瘞旅文
(劉官吏/目故云)
偶然倡和成詩䜟鵩賦長沙最不祥(丙孫秋感詩有長/沙鴞似鵩腸斷洛)
(陽年/之句)萬里慙余稱好友一官累爾死殊方招魂有母傷
垂白舁櫬無兒等國殤拚却負薪貧也得九原應自悔
辭郷(劉爲安丘/相國次子)
　　　送楊魯山省覲歸里
殷勤巵酒别蠻天安穩圖書壓客船經眼雲山窮戰地
稱心詩句逺逰篇綵衣綫綻三秋後白髮花穠八座前
不載丹砂供服食閒居一賦巳如仙
　　　夜觀燒山和中丞公韵
寒空月黑𦦨初熏照夜俄生萬嶺雲赤幟千人爭趙壁
火牛百道走燕軍危時莫以烽爲戯我意方憂玉亦焚
不信刼灰吹不盡草間狐兎尚成群
　　　麻陽運船行
麻陽縣西催轉粟人少山空聞鬼哭一家丁壯盡従軍
老稚扶㩦出茅屋朝行派米暮僱船吏胥點名還索錢
轆轤轉絙出井底西望提溪如到天麻陽至提溪相去
三百里一里四五灘灘灘響流水一灘髙五尺積勢殊
未已南行之衆三萬餘樵㸑軍裝必由此小船裝載纔
數石船大􁔾多行不得百夫并力上一灘邪許聲中骨
應折前頭又見奔濤瀉未到先愁涙流血脂膏已盡正
輸租皮骨僅存猶應役君不見一軍坐食萬民勞民氣
難甦士氣驕虎符昨調思南戍多少揚麾白日逃
　　　雪後平溪道中(時官軍初/復貴陽)
馬足聲堅凍未融楚南晴雪照黔東百家廢井懸軍後
一路啼猿灌莾中斑白逄人愁鋌獸萑苻何地集哀鴻
書生亦有傷時淚䄂濕征鞭褁朔風
　　　清浪衛廣福寺
瓦礫城隅萬竈㫄居然古寺比靈光殘僧一去塵蒙佛
畫角孤吹夜雨霜刼過昆明灰尚黑年深龍漢事全荒
斷碑知是何年物野火燒來栢葉香
　　　飛雲巖
白雲本在天變幻隨所到無端忽墮此穴地啟洞竅石
髓久漸凝靈姿特神妙軒軒勢欲舉外秀中　驁坐勞
佛力鎭刻畫恣凌暴山靈怒不受企脚首頻掉猶虞従
風揚出山不可呌呈形寓百怪意想得竒肖昻昻舞獅
象狠狠蹲虎豹蛟龍䕶鱗甲鸞鳳披羽翿或疑人卓立
又似波傾倒形容口莫悉覽勝難領要造物太雕刓將
毋元氣耗林泉爲映帶㫄引轉深奥清陰矗古栢逺響
落幽瀑遂令過客心出入殊靜躁惜哉靈勝境乃落西
南徼好事偶一逄髙情復誰較獨留陽明碑千古表蠻
獠(王文成月潭寺碑記聖/果亭偈石刻俱在焉)
　　　度油榨關
平明走馬出城闉峭壁西風冷偪身轉粟上天非易事
據關連栅復何人雪塡土窟埋屍淺氷裂刀痕迸血新
等是三災逃不得疆塲溝壑兩窮塵
　　　題鎭逺中河寺後石洞
一片靑山展石屏天光西豁㵲陽城豈知躍馬横戈地
猶有晨鐘暮鼔聲
　　　黎峨道中二首
馬滑前岡冷未消(冷音另黔中冬月霧雨之/侯道滑成氷俗呼爲冷)一鞭絲雨
上衣潮瘴茅黄過三郎舖寒水清涵葛鏡橋
青紅顔色褁頭粧尺布縫裙稱膝長犵狫打牙初嫁女
花苗跳月便隨郎
　　　黔陽雜詩四首
蚩尤百丈吐寒芒(時有彗/星之變)殺氣西南莾未央燕雀君臣
空殿宇蜉蝣身世閱滄桑亂山似作孤城衞橫㦸誰堪
一靣當錯料夜郎知漢大井蛙曾此自稱王
休將臥虎比前禽諸將功髙賊未擒㭿馬隔城邉草痩
幕烏啼曉陣雲深盤江路盡黔疆險鉤棧人従蜀國㝷
一片夀陽汚血地浪傳田叟哭王琳
玊斧銅標界有無苴蘭城外亟儲胥田橫客巳辭窮島
樂毅功難敵謗書官濫羊頭爭獻鏡謀新鼠穴可乗車
英雄穉子論誰是廣武登臨歎有餘
吹唇沸地勢縦横約束人稱峽路兵間道無援防豕突
叢祠有火散狐鳴殘年租賧催何急鬼俗流離命巳輕
勿倚弓刀能殺賊向來漁獵本蒼生
　　　送王兎菴學愽赴安順
芭蕉關前打戍鼓漏天十日九日雨西征健兒猛于虎
道傍箐深貍伺鼠朝行縛人暮驅牯張目睢盱避無所
仲家生苗砦無主肆虐公然彍强弩野無烟市絶行旅
飛鳥山山鎩毛羽爾獨胡爲此焉處别家十年長兒女
失意勿復論郷土文章下筆造竒古詩法亦可籍湜伍
髮須如絲白縷縷宛然褒博說鄒魯及門弟子紛可數
往往功名拾芥取先生齒豁五十五猶抱麐經應科舉
廣文片氊寒且苦顧獨求之榮衮黼僅留僮僕䘮資斧
别我西行何踽踽我爲爾歌爾起舞舞意低昻歌激楚
而今輸邉方用武何處堪容腐儒腐桑榆有路行可補
曷不去作咸陽賈
　　　貴陽除夕次德尹去年此夜湘南見懷韻
秦城趙璧價誰償隻影隨身漫去郷劔氣乆寒思拂拭
雞聲無伴起徊徨吟殘蠟燭三更笛夢結春雲十𤱔桑
不是無家輕逺别天南回首一摧腸
敬業堂詩集卷二
敬業堂詩集卷三
　　　　　　　　　海寧　查愼行　悔餘
　愼旃集下(起辛酉正月/盡壬戍四月)
　　　辛酉元宵月蝕
顧兎乘鸞事總乖暗塵誰鬭踏燈鞵但期來歲圎還再
肻照人間缺亦佳金筑舊聞荒野史玉川竒句抵齊諧
素娥似有刀環約漸放淸光入客懷
　　　黔陽蹋燈詞五首
川主廟前喧笑來花蠻狡獪學裙釵馬鞭攔入北門去
閒殺新城普定街
不用彎環竹架棚長條宛轉曳紅繩月光人影蒙籠裏
一色花籃廿四燈
雄蜂雌蝶擁官衙先後輪番唱采茶忽轉歌頭翻四季
聲聲齊和牡丹花
龍尾龍頭五丈餘葺鱗鏤甲洗兵初班頭舊出霛官閣
皷板中間領木魚
赤脚姎徒閙掃粧木梳籠髩去隨郎一年一度蘆笙㑹
又趕春山跳月塲
　　　滇南従軍行八首
漏臥㽛町接夜郎井蛙穴鼠只㝷常開邊使者今頭白
他日嬰兒號竹王
㫖下羊皮督責多前軍追電出牂牁城烏三匝重圍外
聽唱先鋒敕勒歌
捷書夜半刺閨還再發西山板楯蠻特賜龍家懸鵲印
土丞新綴總戎班
金馬關頭毒草春道傍掩鼔不驚塵受䧏老將幽燕種
半是當時獻鏡人
三道兵威轉戦餘革囊濳渡計何如肉屏盡向金沙路
可少姚樞裂帛書
朝家納粟重輸邊卜式才髙逐貿遷不是湟中甌脫地
何勞封事䇿屯田
天地鴻濛儼再分别傳科斗出竒文就中機宻無人識
惟見飛書入北軍
稱帝稱王意自憨投瓊一咲抵朱三桔橰烽火同兒戲
兩度燒營到博南
　　　軍中行樂詞十首
旌旗小隊挿竿竿􁐲篥聲中路百盤明日山頭移帳去
牛毛鵝毳滿兵欄
猩猩貼地坐鋪氊紅點酥油一様鮮普洱團茶煎百沸
偏提分賜馬蹄前
斑鹿黃羊左右盂射堂割炙盡羶腴行厨可口烹鮮味
新㵸羮湯進鷓鴣
粤西白獺近來多項鎖金鈴跳碧波鷹犬技窮渾不用
旌門別唱打魚歌
果下名駒愛水西騎來􁍅鬣剪初齊戦塲多少洮河種
骨立秋風向北嘶
臂鞲小鷂覔窠雛宻箐深榛近却無駙馬手書馳驛到
羽毛四出比軍符
仲家苗弩末猶强機轉銅牙怒蹶張楛矢舊曾充武庫
特煩中使到炎荒
衙頭樵牧占官莊射虎歸來白日藏夜夜橫屍荆棘地
浪傳車騎出南塘
萬里京華十日通雲邊優詔下軍中錦袍貂帽征南將
拜賜従誇第一功
五千名籍􁑗西江乳臭居然擁節幢太尉一軍長不調
摴蒲蹴踘自雙雙
　　　邸報二首
曾趨絶域拜毘盧降將還朝籍未除博得封侯須好語
太平天子是文殊
暴露揚灰罪未伸肻容武庫貯亡新專車長狄僑如骨
四出猶煩驛騎塵
　　　即事二首
㸑婦粧成細馬䭾梨園立部曼聲多太常别有平蠻樂
不取金釵玉樹歌
幾處開疆議叙同綠旗歸去亦分功新加細鎧銜都督
寶頂朱纓隊隊紅
　　　諸葛武侯祠
割據人才出眞従運數爭苦心扶季漢餘力到南征廟
古寒鴉集山髙薄雪成渡瀘緣底事錯莫咲書生
　　　自正月以後不得德尹消息用少陵逺懷舍弟
　　　頴觀等一首六韵
聞汝辭人幕經時少寄書兵戈淹别日梅竹且村居池
草詩爭秀蠻燈歲逼除兩年期易爽十口計全疎殘雪
啣雙岫春氷破一渠依依游子夢長自繞林廬
　　　白櫻桃花歌
空庭瘴消風日春櫻桃花頭繁且勻枝南枝北並時放
初月隔窻浮粉雲梨花無香李太俗别具幽艶存天眞
山胡飛來好毛羽字淸調熟啼聲頻金鈴風細驚不起
啄花如妬花含嚬有時一片近人墜酒靣掠過香烟煴
故園開時記寒食年年讌賞遲芳辰依稀爲汝評品格
杏花顔色同鮮新眼前一樹白堆雪開及二月當初旬
近南巳得天氣早雅態更自離紅塵有情相對萬里外
一醉何必非前因明年花時定誰賞我是今歲吟詩人
　　　得家信
吉禮除䘮後悲驩意各眞他時憐弱穉此舉慰先人與
俗寧従儉傳家合稱貧一門㛰嫁畢兩姓恰朱陳(小妹/去夏)
(歸朱季弟/今春聘陳)
　　　寒食看海棠
不見鞦韆架榆烟火又更轉防花咲客眞覺雨無情綺
句紅紗䕶微風翠幄迎萬山樵採盡憐汝獨傾城
　　　偶遊東山寺
草長忽無路重來跡已陳寺貧僧乞食臺古佛蒙塵兵
火殘碑刼鶯花絶域春近南多戦壘愁殺獨游人
　　　檳榔
不愁侵瘴癘開闢得竒功遠客熏顔醉蠻嬢論口紅香
廻金醴液淸潄玉川風萬里經相識誰憐庾信同(庾子/山梹)
(榔詩莫言行萬/里曾經相識來)
　　　咂酒
蠻酒釣藤名乾糟滿甕城茅柴輸更薄挏酪較差淸暗
露懸壺滴幽泉借竹行殊方生計拙一醉費經營
　　　送彭南陔赴長沙即次留别原韵二首
畫灰竒計决従戎入幕何妨許掾聾鄭俠圖曾傷目擊
陳琳檄可愈頭風嘉魚有味江東好老馬無群冀北空
車壁擊殘壺口缺白頭白盡雨聲中
湘中風物近何如太息羅含未定居竹閣語淸悲擁髻
芝田春秀夢廻車頻垂旅槖千金散獨泛歸舟一葉虛
刼火不燒周易壞乞(音/氣)君枕秘發竒書(南陔臨行授/余河洛易數)
　　　三月十五夜夢遊南湖追憶舊好因寄淮江
夢趁歸心得故園鴛湖遊跡宛然存濃烟隔浦浮諸塔
春樹分行綠一村萬里烽烟遊已勌三年光景向誰論
往來最憶尚書墅柔櫓伊啞直到門
　　　四月十六夜喜雨
夭苗小砦破春畊異俗差堪慰客情萬井雲烟扶小閣
四山雷雨動空城漏侵書榻移難定臥想園廬去未成
好是綠針浮水候陂塘徹夜有蛙鳴
　　　黔陽即事口號三首
帳有炊烟戍有樓山無林木水無舟王瓜入市家家病
箐雨經梅日日秋苗婦短裙多赤脚𤏡僮尺布慣蒙頭
兵荒滿眼圖誰繪卉服先教逓速郵
土産丹砂及水銀若論􁨤賧自來貧蠻分烏白皆名鬼
㸑合東西略似人蒻葉分鹽沾鴂舌梹榔和血點猩唇
水西小馬新來貴買得偏誇內廐珍
役夫肩背幾曾停頳尾歌殘忍再聽刼過流亡初著籍
碑傳德政巳鐫銘羊膓鳥道千盤瘴馬背牛皮百鞘釘
正是西南需餉亟螳螂川路接蜻蜓
　　　恭謁陽明書院
不遣先生成謫䆠誰將理學闢荒榛後來事業皆由此
異俗詩書遂有人複壁只今留絶徼刼灰終古怨亡秦
講堂亦與兵戈厄馬踏空堦萬瓦塵
　　　送秦望兄東歸
萬里相逢有弟兄覊孤無那送君行雨腥雙袖弓刀血
風靜諸山草木兵夢裏田園重到眼蠻中兒女自成聲
極南従古無秋雁歸去休輕議子卿
　　　懷葉鄧林副使播州
重巒叠嶂鎖空壕蜀徼孤城近不毛佛現催晴秋閃閃
鬼車啼雨暮騷騷宦途載渉應知味鄉夢頻歸可惮勞
計日江南秋信好黃花酒熟待登髙
　　　得都勻汪明府子叅書却寄
劒河秋漲轉山鳴桂象天低瘴壓城旅况難辭邊邑苦
蠻人能愛長官淸巖光夜放金𧖟蠱兵氣秋荒木箐耕
此際回頭家萬里可因捧檄慰毛生
　　　送李子受往武陵並簡山學禅師
不是無家等罷官客中即次取粗安江淸城郭移帆過
戦定桒麻避地難落日孤鴻廻健翮西風老馬卸征鞍
鄴侯自具神仙骨燒芋差宜對嬾殘
　　　楊大中丞夀讌詩八十韵
宇宙方多壘英雄必大儒兩朝懸碩望一代應貞符學
貫天人䇿才鎔造化爐淸名傳四世賦價儷三都暫應
郎官宿旋棲禁掖梧龍鱗批可畏虎齒探何虞鋭氣眞
無敵虛名自不沽在廷推小諫有識服訏謨十載官難
調三遷秩稍渝納言班漢爵冏命入周書繼領霜臺豸
重聽柏府烏花驄行盡避赤棒或時須姻婭論權貴歡
傳溢路衢異時公望合一德舊臣孚再秉金銀管弘開
貢舉途風流歸吐納文義闢榛蕪桃李公門盛茶烟瑣
院晡徽猷眞藉甚經術故非迂撤帳傳衣鉢臨軒命僕
夫上情深眷注廷論協都俞鎖鑰西南重　恩榮禮數
逾雕鞍紅叱撥宮宴玉盤盂朱芾加元老黃金賜內帑
不應煩侍従直爲寄彤玈赫赫千秋業明明萬里塗三
旌紛照耀單騎歷﨑嶇憶昨初開幕殘疆尚負嵎客塵
雙短鬂時事一長吁深箐蠻調象叢祠鬼托狐蒼茫生
膽勇警䇿戒衣繻大義攻鳴鼔先聲算獲俘壇塲收老
將舟楫付烝徒轉粟時方亟屯田計似紆量沙俄積聚
編户悉將輸剖斷才無滯沈深意每殊幾時休戦伐隨
處萃逃逋間道纔通蜀前軍已渡瀘焚巢移渥朴㧞穴
徙於莵及見干戈息従教政化敷時危須震厲地瘠頼
支吾樓爲籌邊築弓因克敵呼經年煩草創即事具規
模俗陋雖難化苗頑亦可􁟾覊縻存體統指摘訝睢盱
發難相如檄留心鄭俠圖御囚仍有禮討罪毎矜辜疾
苦逢人問瘡痍試手扶心銘關感動口惠詎驩娛春雨
膏曾徧秋風病卒瘏哀憐看賣劒痛切請蠲租澤雁勞
初集吳牛喘漸蘇陰功多被物憂國細傾壺世儘榮殊
遇公猶孫碩膚乞歸辭婉委　優詔答勤劬法曜輝南
極　皇威暢兩隅印金龜轉紐袍錦鶴呈珠側聽中興
傳誰云往事誣糓城傳指石鈴閣叶懸弧俯仰差無負
韶華好自愉長生花是桂異域酒名蘆野獵登麋鹿山
肴進鷓鴣黑頭光黼黻明目艶氍毺仙骨淸方貴豪家
習摠無風華矜少壯顧盻指須㬰瘴癘披襟淨烟霞滿
腹腴西園催刻燭東郭濫吹竽賤子通家舊頻年幕府
趨孤踪隨泛梗里耳厭皇荂自比依枝鵲誰憐伏櫪駒
㐮陽留叔子夏口滯元瑜鄉思年年共陪遊往往俱禮
優慚上客才短惜微軀知巳能容拙開懷必盡愚但令
親几舄何用苦牽拘古有輕投筆人今異執殳詩狂容
杜甫撡狹笑淳于感憤㝷常失蹉跎歲月徂受知非泛
泛述報秪區區醉酒杯長潤啣毫墨未枯平淮碑好在
未敢憶江湖
　　　九日同赤松上人登黔霛山最髙頂四首
絶磴扳躋望巳窮忽穿鳥道入禅宮雲端方丈娑羅日
井底孤城􁐲篥風草木連天人骨白關山滿眼夕陽紅
興亡何與閒僧事一角枯棊萬刼空
空谷西風晝怒號山寒九月馬歸槽路危怪石驚將墜
天縦諸峰勢競髙羅甸一軍深壁壘滇池千頃沸波濤
勞人何限登臨意不向糟丘覔二豪
諸將開邊振鼓鼙幾聞京觀築鯨鯢巴賨未脫金牛險
土貢長聞櫪馬嘶事異汶陽休許魯謀新曹沬恐輕齊
亂山中有豺狼穴曲突何人議水西
渡瀘溝畔闢新阡痩棘荒苔半石田漸有疎烟生郭外
那無一雁到天邊蠻方對景憐佳節客路登髙感去年
落帽臺孤風雨暗短裘長路又三千
　　　十月二十二日接德尹長沙第二信驚聞三叔
　　　父訃音旅中爲位而哭悲痛之餘得詩三章
荆南風雨沅南雪幾處追隨意最親乍喜逺遊依骨月
却愁别路沮音塵人來絶域原拚命事到傷心每怕眞
兩地存亡身萬里一襟啼血隔江濱
燈花剝落雨沈沈昨夜長沙有訃音薄䆠竟虛三徑計
首丘終負九原心老成頓盡天難問家運中衰勢不禁
好與精霛扶後起松楸先兆巳成陰
臯魚路盡獨悽然此意能生叔父憐豈謂縗麻辭故國
重將涕泪洒蠻天孤蹤黯澹成千里一信蹉跎到半年
也擬招魂歸未得瘴鄉誰與慰沈緜
　　　得荆侯姪習安訃信拭泪寫此并寄尊人楷五
　　　兄二首
手札頻開破旅愁訃音此夕黯然收眼枯倦枕孤燈涙
天偪哀猿萬壑秋憂患豈知緣識字男兒眞悔覔封侯
一棺難揜平生氣鬼火髙于百尺樓
黔雨滇風近十年歸裝臨發尚遷延浮名誤汝今如許
異域生還洵偶然賸與孤兒留筆硯最憐少妾賣花鈿
倚閭別繫髙堂望旅櫬何時到墓田
　　　老僕東歸寄慰德尹兼示潤木
迢迢萬里途莾莾三歲隔離悰兼旅況雜㳫難並釋欲
寛居者情聊紀獨行跡前年逺辭家荆南事挾䇿中丞
天下賢謁入容揖客賓徒車服盛中有麻衣雪偪臘踰
洞庭羽毛風瘮􁟍武陵一春住山水愛澄碧㝷僧就閒
暇橫草應煩劇隨師赴辰沅跋渉隣殞摵麻陽三挂帆
銅仁雙著屐前軍㵲陽戦破竹勢深入偪臘抵貴陽孤
城如破驛荒署瓦僅存窻户悉頽拆移時開敝篋稍稍
置硯席主人況巨才手自樹英烈蠟丸刺閨至文案日
幾尺岑范媿幕僚但坐看擘畫邇者西征將繼被中㫖
責巳合兩粤師咽喉勢交搤滇城久未下攻守力云竭
師久必屯田其能懸釜鬲𤏡僮竄榛莾廢土曠牟麥即
事常躊躇察睂愴捐瘠那無一尊酒排遣就務隟蠻花
非時開犵鳥亂格磔窮愁託吟咏好語慰行役束縳得
蹉跎年華坐抛擲憶昨初來時針孔冒矢石髑髏委亂
草霧淞雜凝血馬驚忽騰躍人意一悽切亂離民命輕
鷄犬等狼籍僕夫掖我前慘慘度軍栅回思田園樂歲
晏情逾迫功名捷徑啟大府破常格我無卜式貲寸進
計斗石移文累好友初約背疇昔全生爲門户識者應
見惜枵然旅槖垂念爾勤捆摭家門忝居長慙愧少擘
㩇子言嫂姪貧何忍分㳙滴不記少小時推梨恥割宅
開函見子意至性生感激族譜教方衰錙銖起墻䦧豈
知手足恩具邇異疎逖即此慰先霛庶幾免離析草堂
父書在千卷皆手澤西園梅竹林十畝錯塍陌得錢了
公稅餘用佐菽帛讀書兼治生生理恒苦窄吾方逐游
惰勉汝終苦說長鬚隨我久嬾惰亦成癖憐渠筋力衰
遣去情脉脉臨發寫此詩萬山猿呌夕
　　　烏山戰象歌(并序)
　歲六月前軍轉戦于烏木山陣獲三象遂以捷告驅
　象北行道出貴陽觀者如堵僕爲作歌
烏山轉戦煩驍騎鴉鳴牙中風捲幟南人驅象迎我軍
鼓未成行氣中潰渠豪力盡投深箐竄鼠奔猿互顚躓
是時三象屹不動却立如山鼻垂地將軍獲象等獲俘
陣上懸金募生致須㬰㧞箭膝行入柱聳圓蹄一十二
槖駞珠玉壓背裝象也輕身受人制我聞內廐舊成群
食俸曾援三品例牙花雷雨偶一開何必焚身因挾賄
此行生死隨所置莫更回思戦塲利君不見功成則騁
敗輙䧏世上男兒盡如是
　　　送人赴黔西
羅甸西游影倍孤亂猿啼入贈行圗邊城事少餘詩興
幕府花開散酒徒北鴈久遲鄉信到南霜偏著客髯枯
封侯不是書生事投筆無端咲渡瀘
　　　咏史八首
翻覆興亡閱兩朝老來劉濞氣逾驕十年賓客謀何宻
四海漁鹽利頗饒西貢幾曾歸武庫南琛無復換文貂
徙薪可少長沙䇿一擲金甌險得梟
近說孤鶵死首丘特煩獻馘入皇州朝家舊識田橫靣
飲器難寛智伯頭視塟敢容雙騎客爭功何與什方侯
天南従此無征戦上苑昆明罷習流
轆轤綆斷井應枯􁥰主休傷押不蘆粉麝餘香啣語燕
珮環新鬼泣啼烏殘粧掩鏡雙蛾短白骴埋沙尺土無
別有紅粧連騎入金盤銀燭揀明珠
析骸食肉一城空阿父空提五尺童旅火焚巢何自苦
齊書飛矢竟誰功大臣未必憐朱瑒故吏寜須問向雄
滿眼殘黎皆僕妾向來跧縮倚神叢
風急䧏旗舊折竿播州歸甲極凋殘一時管統援師盡
同日臧洪赴死難赤手何顔還抱馬白頭無望復登壇
大斤山下逢隋將猶作燉煌戍卒看
襲美官髙並入秦他時聲望起紅巾豈應東市陳尸客
妄比南唐下第人記室有文慚勸進覇才無識咲輕身
鴻毛一燎全家盡豫譲橋荒鬼火新
勾漏龍門接壌間謾勞回首望刀環銷沈戦壘金沙濶
畫斷關河玉斧閒季布敢論亡命去田疇爭許奉書還
滿堂舊日三千客幾個聞鷄並出關
大廷一意注安危充國金城事不疑滇海有人聞鬼哭
棘門此外盡兒嬉古來成敗原關數天下英雄大可知
莫咲書生無眼力與君終局試論碁
　　　黔陽元日喜晴(以下/壬戍)
曙色晴光一片明亂峰銜雪照孤城未吹北笛梅先落
纔及東風柳便輕萬里烟霜廻綠髩十年兵甲誤蒼生
眼前可少豐年兆野老多時望太平
　　　楊南城自鄢陵陞任劒川州牧道出黔陽因病
　　　乞休比方養痾黔霛山寺髙其勇退之意作詩
　　　贈之
如此山深可耐寒鬂絲禅榻且盤桓日南郡較中州僻
天下官惟牧守難世路交情雙髩換春風歸信一帆安
君家舊住吳淞岸三泖烟波底様寛
　　　送友人入蜀
揚鞭倚劒出牂牁鈎棧盤雲幾驛過盜賊烽銷諸郡僻
英雄祠入亂山多卜居未穩寜論地行路雖難莫放歌
便擬題詩繼䕫後此邦風物比如何
　　　水西行
烏蠻遺種稱羅鬼剽悍斷頭能掉尾傳従濟火年代深
世土居然屬宣慰我従里俗詢大槪復取興衰質諸史
中古荒茫不足論淵源請自先朝始洪武初年禍亂平
遠畧傖荒來越巂是時奢香一巾幗躍馬金陵謁天子
承恩歸去立竒功一諾西南九驛通却咲五丁開不到
亂山髙下隔𧖟叢二百餘年太平業世世分藩比臣妾
後來生聚啟規模四十八支互蟠結別開荆莾起臺殿
硐户碉房髙櫛櫛巳分王土作王臣旋練夷兵䕶夷穴
刴牛磔犬片言重聚蟻屯蜂一呼集布囊籠髮氊覆肩
負弩撡刀輕出没㤗和功烈汾陽亞神廟中年平播賊
當時亦用水西兵驅使前行借餘力醸成殃禍啟禎朝
殺吏圍城氣漸驕深宮南顧鞭難及諸將西征功屢邀
土司如狼吏如鼠八捷餘威棄歸路內莊一夜隕河魁
明日三軍齊縞素眼中大創眞無幾可惜偷安旋就撫
閣鴉關外曉傳烽靄翠營南夜鳴鼔爾來桑海變須㬰
此輩根株未盡除夷性陸梁還似故朝家謀畧故非疎
經營特借强藩力辛苦開疆一載餘至今父老猶能說
墨守輸攻眞勁敵老窠地險石作城要陿不容雙騎入
銅牙毒矢斃濡縷竹柄長矛利鉤棘馬蹄過嶺捷于猱
革甲環身輕似葉連宵斫陣萬炬明散入深林曉無跡
蛇神蠱鬼助饕虐飛食人頭吐人血砦前路斷臨奔壑
失勢一摧千萬尺四山伐木斵作廂褁用牛皮冒生鐵
石椒懸絙下槌門雷斧轟天巨靈劈攀藤健兒氣力盡
拍手蠻娘咲投石重圍坐困又經時轉粟方愁乏良䇿
豈知存㓕縂關天渠首終成戲下懸萬嶺提封開四郡
一朝腥穢滌千年自此巖疆少蜂蠆餘威逺懾諸苗砦
空留徼外廓清功自踏人間僭亡罪此日重勞問罪師
烏飛三匝失棲枝忽傳耐德生還日趙氏中山尚有兒
烏蒙犄角稱甥舅曾是安坤舊婚媾也挈遺孤代乞哀
復歸故土希恩宥頗聞軍令競邀驩滿許閒田復見還
土貢紛紛呈鐵踣庚苴往往賜銀盤寄語封疆諸大吏
従前開闢談何易莫貪扯手納金錢此事孤雛有深意
輸糧禽賊爾何功王會圗成戎索同不見天心今厭亂
戦塲新鬼盡英雄
　　　中山尼
中山女尼顔似玉布襪靑鞋行彳亍白日濳形灌莾中
逢人不敢吞聲哭自言生長本名家阿父才名宋玉誇
千里飄飄隨逺䆠一家迢遰入三巴養成嬌女嬌無偶
掌上明珠唾隨口花前侍妾盡知書鏡裏新粧時學母
自従觀察去朝天官署淸凉遂可憐宼盜西南俄阻隔
彗氛狼鬛掃東川孤兒寡婦皆臣僕翠袖搴蘿行補屋
賣散平頭計漸貧嫁分紅粉身何獨飄零無賴到南遷
夫壻移家逺入滇幾夜新婚成永訣旋收戦骨塟江邊
早年淪落多關命石上三生眼前證便遣情緣着死灰
行依心月開圓鏡小鬟何意尚隨身宛轉靑絲手共分
金剪無聲雲委地寶釵有夢燕依人扶攜同向中山寺
改口人前喚師弟別與繙經起法名慶光舊是閨中婢
皓齒明眸兩比丘久拚生死等浮漚香燈繡佛前因在
従此相依擬白頭晨鐘暮鼔流光易荏苒今年三十二
骨月深恩且勿論滄桑時局關何事何當六詔又屯師
十月孤城乍解圍將軍奏凱功無敵悍卒摉牢勢不支
移巢㧞穴驅人起但是有身無避理一朝蓄髮强同行
幾度剚刀猶不死歸程昨夜次徧橋哀角吹殘令寂寥
却喜道傍俄見棄草間趺坐度淸宵同行偶傍江東客
指點雲山曉來跡雙江暫擬㝷同伴半路又驚逢邏卒
太守呼來淚未乾含啼一一語悲酸亂來莫說爲官好
兒女姻親那得完夢裏生還愁故里依稀記得莱陽是
己作昆明刼後人托根何必仍桒梓君不見列帳西來
珠翠圍忩忩粉鏡去如飛不知皂帽天涯住何似紅裙
馬上歸
　　　班師行
滇池平滇水淸滇南曠蕩餘空城犬無夜吠鷄不鳴將
軍奉詔初㧞營幾姓分旗徧行賞同時帳下添厮養何
取邊頭户口繁十年生聚滋奸黨白頭翁媪啼且僵棄
擲不得收戎行翻身一仆委溝􁒅骨月滿眼紛飄揚紅
顔如花扶上馬坡髙驚􁫆珊瑚把兒郎新嫁羽林軍山
下人逢執鞭者近前一隊飛塵起中有傷心泪偷洒朝
家本意重開邊劇賊初平近十年爾等纍纍皆鬼妾偷
生敢復祈哀憐即如滇城圍七月未能下戍卒壘頻髙
書生箸誰借君不見禁旅一出西南通煌煌　中㫖褒
膚公叅軍誇謀士誇勇逢時多少稱英雄綠旗只合就
裁汰那許尺寸貪天功従此歸成垂白叟賣刀買犢安
農畝猶及生兒際太平家家相賀持羊酒
　　　和答彭南陔長沙除夕見寄原韵
薄逰依地主歸計幾時成老被妻孥累貧銜故舊情綠
尊消夜淺白髮競春生亂後飄飄跡能無感北征
　　　黔南署中連接與三子頴右朝手書知德尹已
　　　入燕歸計遂决先馳詩以寄
出門儔侣稀蒼莾七千里豈不念離群徒亂人意耳素
心十餘輩一散如潑水同源乃殊流所到隨坎止行人
半萍梗居者僅桑梓所恃氣誼敦尺書屢見慰開椷試
終讀感歎忽中起吾弟賦北征殘冬束行李嚴程霜雪
惡急往寧得巳雙親尚淺土舉念每顙泚㓜弱兩三人
田廬詎堪委我來已天末欲去難遽爾鳥道阻且長戈
船塞江汜主人荷垂諒告別輙諾唯僮僕亦欣欣行期
屢屈指到家幸非逺計日及秋尾期子賦同歸開園召
敬業堂詩集卷四
　　　　　　　　　海寧查愼行　悔餘
　遄歸集(起壬戌五月/盡癸亥九月)
　　客楊中丞幕下且三年德尹以壬戌正月北游余
　　在黔聞之遂束裝遄返與季弟潤木局促里居甫
　　周一歲不及待仲歸又將出而丐於親舊矣合歸
　　途所作及家居詩共成一卷名曰遄歸集
　　　發貴陽留別大中丞楊公三首
風波纔過又烽烟一路看山漸近滇浪跡南雲眞萬里
濫竽東郭忽三年孤熊䑛掌粗知分飛鳥依人正自憐
不覺對公成洒涕也應容我賦歸田
鄉社枌榆隔後塵交情翻借布衣親勒銘事大才難稱
絶代人稀見始眞寶匣異光刀剖玉銅盤髙𦦨燭輝銀
他時重話西征績慚愧曾充幕下賓
紛紛桃李艶公門駑鈍如余尚服轅明鏡何私顔欲換
淸談無用蝨空捫人來江左名慚項詩和舂陵格紀元
束縛倘酬知巳分敢隨流俗說啣恩
　　　髙寨
綠蕨荒無際黃茅直到天秪因鄉路逺猶自惱啼鵑
　　　度雲頂關
目極雲生處到來雲滿身時淸存畏路興盡有歸人馬
力疲堪惜禽言聽似眞往來經戦地白日起陰燐
　　　將至淸平縣馬上作
石秀山漸佳城荒日將暮遥見孤烟生猶知有人住
　　　晚宿龍里縣署
官舍周圍帶土墻盆池新漲接方塘歸人巳夢田廬好
只道蛙聲是水鄉
　　　母豬洞觀瀑
蠻中六月交山路苦焚爇臥聞夜雨來快起㝷乳穴入
洞微有聲足底響嗚咽出山忽震怒閃睒不容掣巖前
滙奔流人駭馬辟易來如曵組練一綫注飛白跌爲淵
潭深湛湛落澄碧石牙互參錯吞吐霹靂舌直従灣澴
底跳沫騰百尺慘慘天變容凛凛風作雪岡頭杜宇呌
萬竹劃然裂將歸得竒觀頓解肺肝渴
　　　冷溪
溪渾三尺雨馬渡一汀烟徑轉長防虎沙平忽有田斷
雲依岫險亂草得花妍滿眼悲涼意新詩記不全
　　　平越遇雷玉衡索留別之句口占贈之
依舊靑衫把一鞭紛紛白靣看談邊冷官未了従軍志
岐路猶餘話別緣急雨淋浪茅店外亂山髙下馬蹄前
得歸吾巳無餘恨只欠游蹤未到滇(雷滇/人也)
　　　黎峨城北福泉山張三丰禮斗亭尚存
淸池照影樹扶疎(亭前有浴仙/池長生桂)晝靜廊空想歩虛閲世
人來棋散後出山雲澹雨晴初窮塵滚滚孤亭在浩刼
茫茫百戦餘華表鶴歸應有泪舊時城郭半丘墟
　　　題興隆衞聖母閣
隔斷荒城别一丘蝉聲寂歷鳥鈎輈忽來風雨疑無暑
如此林巒合有樓塵刹留僧還笇奕瘴鄉有路莫回頭
澹忘未必同靈運直爲淸暉作少留
　　　寓樓晚坐
一聲淸磬出柴關庵主軍持乞米還暝色群群栖樹鳥
夕陽朶朶隔城山
　　　偏橋田家行
結茅住山顚種田在山麓田荒費牛力僅得播種糓七
年際離亂饑饉死相屬稍思歲一稔生命絲或續師旅
比凱旋驕嘶百萬足黔山無水草何以充苜蓿成群走
阡陌泥淖没馬腹食葉躪其根螟􁓕等荼毒秣芻一朝
盡婦子終歲哭天下自昇平民生有蹐跼我爲老農語
物理視反覆來年期好收重看秧田綠
　　　晚登偏橋玄都觀後閣
承平推舊鎭設險控西南水勢全趨楚山形尚帶黔壞
城乎似掌古觀廢成庵即事多興廢兵戈實厭談
　　　重宿㵲陽中山寺贈紫橋長老
水色山光淨眼前下臨無地有蒼烟長虹自亘西來路
峭壁剛支北靣天開士偶逢堪一咲舊游重到巳經年
亂離風景勞生夢可少秋堂借榻眠
　　　舟發沙灣入沅州境
烟村紅日吐初晴野泊􁔩艚促早程秋水澄鮮魚味美
曉山葱蒨鳥言淸城連槃瓠形猶壯灘過鸕鷀怒未平
我是沅南留滯客舊游一一總關情
　　　天星灘
明星的的吐飛湍石勢叅差亂眼看莫擬乘槎到天外
偶従竒險博竒觀
　　　神堂灣村家
布裙翩翩短幅髙髻亭亭古粧坐看人成翁媪不知世
有姬姜
　　　辰溪縣晚泊
夕陽孤塔表辰溪江靣初寛地漸低従此一舟平似掌
萬峰回首夜郎西
　　　瀘溪
傍穴纍纍架樹梢懸崖百丈俯江㘭小舟恰傍山根過
長恐風狂墮鳥巢
　　　兩頭纎纎曲二首
兩頭纎纎􁪳子船送郎只到洞庭邊四時雪浪灘前石
白日雷霆枕底天
兩頭纎纎月上弦中秋屈指又今年歸路二三千里近
別家四十一回圓
　　　晚過界亭
晚景融怡剪渡還鳬鷖隨我過前灣半江風色參差浪
臥聽猿啼夾岸山
　　　桃源訪胡孔志不值
漢陽分袂巳多年聞說遊蹤久入燕歸路我經秦客峒
故人貧就廣文氊桒麻舊俗今誰主苜蓿荒齋醉少緣
秋雨暮帆惆悵在可堪回首洞庭烟
　　　沅江縣治濱湖居民皆漁户水盛時舉家乘舟
　　　入湖秋冬水縮則結茅沿岸住
官舍無城傍水濱鵁鶄鵝鴨半居民疎燈幾點夜呼渡
老屋百家秋結隣岸曲蘆深長響雨船頭魚健欲驚人
饒他小縣輸漁課賦歛湖湘俗久貧
　　　將之長沙留別沈將雲
武陵溪口手重揮獨向長沙未得歸憑寄家書傳客況
爲言弱羽又分飛
　　　靑草湖
淼淼湖光天盡頭曚曈初日起蘆洲小船百折行難到
一片蒼雲白露秋
　　　長沙舟次聞德尹入黔之信二首
去年此地君思我君到黔中我又歸世路茫茫誰料得
離人黯黯意多違兩萍湖海原難遇獨雁瀟湘正嬾飛
此夜夢回姜被冷殘燈疎雨倍依依
岐路匆匆過朗州(弟去常德纔/五日而余至)菊花初約誤林丘音塵
京國書遲達詩草炎荒客善愁道路半年成萬里(德尹/于正)
(月自故鄉入都/今又來黔故云)江湖一信到孤舟跕鳶浪泊來何爲歸
去吾方羡少游
　　　長沙喜遇彭南陔
鷺立蘆花淺水蠏肥稻壟新霜夢去故鄉秋好一尊閒
話瀟湘
　　　長沙雜感四首
水逺山平極望賖湖南風物一長嗟屈原巳去終亡國
吳芮如存可世家湘竹舊痕啼夢雨薜蘿新鬼怨􁂫沙
孤城自繞殘陽岸風急秋淸急暮笳
觭角關山百戦過征南精鋭竟如何牛羊隊逐移營盡
犀兕人傳棄甲多蜀虎連年勞悵望黔驢無技任譏訶
孟明一青功無敵別路今聽唱凱歌
窮年供億奈兵荒糓賤傷農力莫償地逺舟車還絡繹
時淸圗繪有流亡勞魚未必忘喣沫集鴈何當穩稻粱
十萬人家君勿問如今瘠土是三湘
卑濕南遷事可哀鬼神宣室召空回君臣如此猶嗟命
綘灌何人乃忌才史漢髙文光照耀江山故宅客徘徊
治安敢擬長沙䇿直爲先生痛哭來
　　　同南陔九畹遊嶽麓中途遇雨興盡而返
緗帙曾披北海碑南游雅與素心期好竒歴險人皆咲
冒雨㝷山興又癡雙屐泥痕苔剝落一江帆影浪叅差
衡山咫尺猶難到敢望雲開似退之
　　　八月十四夜洞庭舟中風雨再寄德尹黔南
扁舟小泊最蒼涼那更回頭望夜郎浪跡久經烟瘴地
懷人今在水雲鄉燈紅極浦秋何際月黑寥天夜有光
滿眼江湖飛不到始憐羽短道途長
　　　洞庭阻風歌
湘陰去岳陽湖靣一日程雲従北來風色惡吾力敢與
吾命爭船頭𥿄錢撒白雨舟子酬神致私語老鴉啄肉
掠水飛廟祝鳴鐘月東吐大哉神霛本至公憑私詎可
祈感通不如繫船整篷索南北東西預難度明朝風便
従爾行莫使有風帆力弱
　　　中秋夜洞庭對月歌
長風霾雲莾千里雲氣蓬蓬天冒水風收雲散波乍平
倒轉靑天作湖底初看落日沈波紅素月欲升天歛容
舟人回首盡東望吞吐故在馮夷宮須㬰忽自波心上
鏡靣橫開十餘丈月光浸水水浸天一派空明互廻盪
此時驪龍濳最深目炫不得銜珠吟巨魚無知作騰踔
鱗甲一動千黃金人間此境知難必快意翻従偶然得
遥聞漁父唱歌來始覺中秋是今夕
　　　湘江舟晚
淸湘淸徹底人影淨征衫秋水漸歸汊逺舟惟見帆荒
洲無雁到落日被龍銜一様天邊月今宵逈不凡
　　　岳州
湖腹平吞爾許貪湖唇一噴勢難拑力爭全楚功誰最
䜟應孤城户巳三客夢堠長還堠短夕陽山北又山南
太平設險非無意漁獵丸泥敢尚探(湖中盜賊/充斥故云)
　　　赤壁
一戦三分定英雄洵有神古今才不偶天地局長新故
壘秋吹角荒江晚問津祭風臺下路惆悵是歸人
　　　夜宿簰洲驛
洞庭晨出險小驛宿兼程漁火逺村没雁沙殘月明萑
苻荒大澤賦歛窘餘生不敢論時事乾坤及罷兵
　　　過湖口作
楚水吳烟一覽收新移鎖鑰控中流誰興桒孔緡錢利
盡算江湖大小舟山脚酒旗孤店晚縣南風色亂帆秋
詩囊壓擔琴扶膝關吏何妨咲薄游
　　　登蕪湖浮圖
落帽家山記幾巡弟兄南北各傷神茱萸明日重陽酒
五處登髙各一人(時家次谷在粤荆州在燕德/尹在黔惟韜荒家居故云)
　　　木末亭謁方文正景忠烈兩公祠
一姓興亡際忠臣尚力爭百年公論定兩字易名成山
雨晴蒸氣江雷怒作聲君㸔南渡後䧏表出書生
　　　發儀眞
綠楊城郭碧蘿洲夾岸紅燈映酒樓爲愛吳船聽軟語
買帆連夜下眞州
　　　欲登金山不果
也有登山興中流去不多眼中江路盡翻覺畏風波
　　　梁溪秋晚
繞郭林塘淨晚烟放閒黃犢水平田吳霜未剪江南綠
猶有菱歌動敂舷
　　　初到家得陳六謙書并見寄詩二章期余作北
　　　遊馳聲以報
暌違不在久依依念儔侣與子惜分陰矧乃逓寒暑六
年五寄書故人在肺腑才華我何有藻賞終見許久要
期勿負感子心獨苦師門一回首過眼如風雨初約貧
漸渝旁觀惜毛羽靑衫行謁選此意吾諒汝昻藏七尺
軀行與衰老伍忩忩簿領下英氣恐少沮并州地苦寒
臘盡雪片舞蹇驢數十驛逺䆠等羈旅此邦經五季地
險全用武連延二千年往往警鞞鼓海內今連兵閩粤
接秦楚河東耕鑿安天道合存撫安邑古帝墟唐俗仍
樸魯官淸資俸薄折柬到鄉土也擬上羊膓得君作賢
主
　　　哭王右朝四首
還家約略中秋後長路風波恨稍遲六日不詹君尚望
三年重到我成悲魂來蘋末蛟龍駭泪殺燈花枕席知
恠得吳江催噩夢喚廻孤帳雨飄絲(九月十二夜舟泊/吳江夢中忽有人)
(大呼曰三日內汝當有竒禍一時/驚寤明日到家遂聞兄重陽訃信)
卅載交親氣誼中葢棺事了太匆匆擬従頽俗存家法
不願諸甥有舅風氷雪一枝憐菢鵲圖書四壁哽秋蟲
東山便是西州路欲學羊曇計轉窮
勿論死別與生離存殁心傷無盡期鮑叔有情貧敢諱
尚平多累出偏遲向來語笑猶堪憶從此肝腸好付誰
海角天南諸弟散訃音欲寄苦差池
未改頭銜屬望虛手題丹旐又躊躇携來萬里千行泪
檢得三年五度書(余出門以後/兄凡五寄書)好事誰還評月旦餘生
吾久負居諸文壇詩社飛揚氣百念俱灰一慟餘
　　　除夕與潤木分韻二首
曾爲茆堂乞少資不成覔地向西枝弟兄蹤跡團圞少
兒女心情指顧移扣角騎牛聊復爾設罝守兎定何爲
升沈此際知誰是欲悔身謀又自疑
燈花檐雨夜沈沈慰我淪飄得故林久別翻驚相對影
急裝誰諒倦游心時淸壯士才難盡俗薄貧交望苦深
稍喜來年春帯閏未應相對廢聨吟
　　　不見外舅陸射山先生屈指六年今春奉謁里
　　　門旋有吳行兼以送別二首(以下癸/亥作)
髩霜髯雪走天涯拂袖歸來記歲華海內詩文無手敵
座中筋力許誰誇談深世態多經眼老喜逰踪漸近家
五柳有情難繫别勿論郷思米􁂫花
亂餘三徑長蓬蒿栗里田荒尚屬陶逸興人扶雙屐徤
名山天靳一星髙春濃逺市紅燈月烟泛輕帆白鷺濤
恠底尊前還戀戀六年書疏阻江臯
　　　重過聽鶯齋與徐淮江話舊
風雨髙齋別幾春小池佳樹碧添鱗兩湖地主憐君在
三月鶯花笑客頻夢裏何曾忘對榻畫中只合著閒人
倦游莫訝歸心切知已無如穉子眞
　　　三月晦日陳元亮家看海棠
一番陰雨花期盡難得君家尚有春路隔西川無好句
眼明南郭又芳辰濃雲薄霧憐香意翠袖紅紗絶代人
還有掛帆惆悵在滿湖烟水夢何因(與顯武别有約/而未遂故云)
　　　傳經堂歌卓次厚屬賦
後生學術無授受往往談天哆衍口春華秋實古難兼
氣節文章誰不朽塘西卓氏本望族遜國名臣侍郎後
天教一姓留典型幾輩蝉聨起諸叟西京篋衍探源委
北宋儒林辨誰某煌煌藜火燃太乙種種琅函發大酉
雕龍餘技矢穿楊石鼓舊文魚貫柳一經三世屬名家
兩字千秋推作手頗聞名儒後必大賢嗣文孫洵非偶
百年榱桷尚如新別築祠堂寛十畝巳看歌頌美輪奐
更蒔花竹貽長久藏經閤閟曉繙書族譜亭成夜呼酒
才名後先滿南國不比虛名指箕斗余家盈盈隔帯水
累世交情誼稱厚三十年前枯菀分家運迍邅遘陽九
鄴籖兵火蕩餘刼陶逕柴桑慚世守老成頓盡人所嘆
小子無承良自醜朅來塵壒逐游惰筆墨秪用供奔走
祖父遺書讀未成肎堂肎構夫何有詩成對君三太息
獨抱殘經莾回首
　　　同淮冮登東湖㺯珠樓
但令興到便移船我得同游亦偶然疎磬晚潮孤影墖
暖雲濃樹四垂天稱心圗畫􁛫欄外經眼亭臺落照前
却笑詩成無傑句驪龍依舊抱珠眠
　　　過吳漢槎禾城寓樓
快事相㸔一笑眞忽傳絶域有歸人刼灰已掃文星燦
黨禁初寛士氣伸佳客偶逢如有約(時陳寄齋俞/大文俱在座)盛名
長恐見無因廿年氷雪思鄉夢纔向田園過一春(漢槎/將携)
(家入/燕)
　　　吳門喜晤梁藥亭
僕家海東君海南海道相距三千三有時憶君發遐想
直欲芒屩遊瓊儋故人(謂魏/禹平)金閶傳好語知是久客猶
停驂買帆兩日風色順百花洲外波潭潭風塵在顔刺
銜䄂咲口一豁心俱甘披襟更覺有深致黃鬚綠鬂垂
鬖鬖名言霏微齒牙潔絶勝香味飄迦楠小儒窘歩不
踰閾訓詁馴繞如衣蟫讀書已破十萬卷可使蹤跡無
窮探吳中此來凡兩度一一紗壁留精藍山塘四月天
氣好輕衫拂領來晴嵐家家綠陰囀黃鳥曷不載酒携
雙柑閉門却掃吟獨苦郢雪屬和何人堪平生美好百
不入正坐好古成竒貪知君力欲追正始三唐兩宋須
互參皮毛洗盡血性在願及有志深劘勘拙詩與君不
同調小言未可誇詹詹數篇見賞自京洛君愈䧏氣余
彌慚匆匆人事促輕別欲去暫止嗛淸談紅綿花開鷓
鴣呌歸夢定繞桄榔庵
　　　聲山姪自都下歸相見閶門舟次出荆州兄手
　　　札期余北游戲作一詩以答
春氷一騎蹴滹沱柳色蘇臺握手過鹵莾不須慚計拙
驅馳眞欲悔才多吟紅日晏誰同調變徴聲移急和歌
毎遇南轅頻問訊長安米價近如何
　　　同祝豹臣及家西􁡝叔飲韜荒兄齋
髙樹柴門景又遷小堂南北綠遮天偶然不速來三客
如此相思閲五年居近人應疑卜晝路難吾轉愛歸田
楝花風急村橋暮欲散閒愁仗酒顚
　　　養蠶行
去年收絲利倍三村中家家貪養蠶蠶多桑少葉騰貴
千錢一筐賣未甘溫風吹蠶蠶易老滿箔三眠上山早
蠶娘一月不梳頭嬾惰却輸辛苦好東家採得繭如脂
繰向檐前索索吹西家繭頭薄於𥿄一樣蠶桒兩樣絲
將絲換錢索官串無者價昻有者賤貧家衣食天所慳
別許居竒營巧䆠即今閩海尚興師争利人人學賈兒
聞道樓船皆市舶貿絲豈必盡蚩蚩
　　　麥無秋行
三春雨多二麥荒臠卷盡萎田中央大麥莖長穗未起
小麥莖短葉早黃楝花風過繅車傍憶得年時麥上塲
塲乾日烈聲拍拍打麥作糜湯餅香腰鎌往刈纔盈尺
雉尾䙰褷藏不得驚人角角渡水鳴別向原頭草間活
可憐鴉鵲不知時群下荒疇覔餘粒我爲老農語鴉鵲
明年好收従爾食明年好收理則那只愁無種將奈何
　　　西園書屋順治丙戌燬於火瓦礫之塲長養茨
　　　棘垂四十年比方有事扵墾闢旣惜地力且以
　　　習僮僕之勤焉用東坡七首韻與潤木同作
池亭剩曩基長養藜與蒿中更四十載未盡茠刺勞貧
家供賦歛尺寸無所逃焉能守石田鬱鬱希陰膏益利
興由人棄捐成不毛旬來拾瓦礫積比頽垣髙
赤日黧我顔白汗沾我背鉏荒如去病快得三年艾伊
昔締構初春秋想髙㑹滄桒變時局草土少完塊誰歌
蟋蟀詩蹶蹶職思外南山方朝隮厥象占蔚薈百年雖
莫保三徑幸猶在給口荼蓼閒其甘等炙膾
生涯失習勞貴賤誰比數優游不堪事尚記前賢語主
人旣率先僮僕趾齊舉給餐稱勤惰功力積毫縷種豆
畦橫従種瓜架支拄所憂歲將旱六月竟無雨澮畝一
歉收何由載筐筥力惡不出身貨惡不出土尚恐機事
牽髙人未全許
陶家有田園三徑忍就荒籬落缺粗補東西互相望叢
牙覆塊生一片蒼雲蒼地力久不効新萌必繁昌未飽
啄粟鳸先防踏蔬羊望腹聊忍饑先疇胡敢忘
土性旣有宜人情亦有適養材待椅桐孰若樹榛栗移
根㝷丈內本向鄰家乞落實庶可期拙謀作乃逸舉贏
力不逮何敢議築室灌園豈無人戢影勿輕出此中足
生事吾計今已必
惡木次第除丁丁響斤斵析薪祈克荷生子願愚慤我
貧天所憐田舍免風雹(用北史王/蒙傳事)隨爺課晨夕老圃庶
可學先公垂訓在逺蹟企啇嶽黽勉奉前編偏傍敢駮
犖勿言世業盡五畝澤已渥兄弟且同居相容在蝸角
(用庾信小/園賦中語)
仲子性好遊旅食辭南村叔子嬾甘寢鼻息鳴西垣我
介兩者間竒士羞王孫有時事游惰挾瑟隨雍門有時
賦歸來及見松菊存行者咏陟岡居者勸加飱營身各
有役出處且勿論若較杜樊川季强慚令昆(杜牧望故/園賦云昆)
(令季强兮/鄉黨附)
　　　題朱子蓉六丈所藏張穆畫馬用黃山谷韻
綠楊風起驕不行低頭嚼環如有聲乾坤一線塵縦橫
肉中帯骨筆力透不比東郊詩咏瘦苦憶㝷常棧間豆
靑絲漫絡髙家驄龍眠妙手亦老翁誰能更貌桃花紅
　　　送唐殿宣之浦江學博任
琴書壓擔曉風淸別路山行復澗行靑髩功名秦博士
白頭經義魯諸生月泉詩好篇篇秀寶掌峰竒靣靣晴
勿對空柈嗟苜蓿如今驥足是初程
　　　同韜荒兄飲鄭春薦齋
雲巖醉別忽經春重向吳山問主人陶侃登堂還拜母
茅容爲具也留賓廻風却扇渾無暑急雨催詩若有神
鸚鵡莫誇才子賦鄭家名擅鷓鴣新(坐側有鸚鵡/故戲及之)
　　　七夕同鶴江孝績序仔集淮江聽鶯齋
紅蓼蒼葭水一方到門松桂已迎涼燈前岐路天南北
(時鶴江初従山右歸/孝績又將遊江右)屋角雙星夜短長雅集幾回逢好
友離悰多半話他鄉當筵有客傷存殁不忍臨風發酒
狂(思右/朝也)
　　　次谷兄自粤西扶先伯父櫬歸里二首
萬里行何畏歸來始泫然亂離成子孝危苦得天憐泪
盡干戈外魂驚瘴癘邊路難經死地初不計生還
自古蒼梧道征人半舁棺獞猺啼赤子父老賵淸官竟
返天南魄翻疑夢裏看附書吾久望執手雜悲驩
　　　彭南陔長沙寄書知其長郎越千已於去冬物
　　　故一詩當哭兼以相慰
鵩賦長沙痛未窮短書緘泪寄西風隔年別酒征衣爛
幾日歸帆旅櫬同善病我曾憐久客未亡人又累衰翁
畏途盡室成何事頭白君應悔斷蓬
　　　雨中過董靜思山居
十里沿洄暮靄昏熟衣天氣半淸溫菰蒲響雨烟沈浦
蘆荻廻船水到門躍網忽驚魚尾徤墜簷初見橘頭繁
好山偏阻登髙屐笑指郎家半日村
　　　題陳允文圯橋授書圖小影
戰鬭功輸運籌亞英雄勇退神仙舍誰招四皓出商山
我信留侯本儒者竒謨秘䇿乃天授老父一編事聊假
不然韜畧世所知豈必傳従圯橋下陳生爾意非好竒
那將此景供圗寫志大何妨學賢聖時淸未許談王霸
披圖商畧意何如傳習師門計有餘(余與允文俱出/姚江先生之門)眼
前經術皆經濟莫問人間未見書
　　　同人中秋集陳寄齋宅
南游我昨逢佳節兩度中秋瘴如墨去年對酒洞庭湖
萬頃平波鋪練雪電光一瞬等閒過倐忽還家又今夕
良朋折柬邀共醉憐我匆匆復行色晚來微雨過城西
影落人衣月東出明河一洗秋容淨海氣天光較然劃
街頭無人市聲歛相國門前月尤白門前看月堂上歌
白月紅燈互相射繡屏屈膝圍嬌靣赴節紅牙夜深拍
沈沈簫管索索絲微動梁塵􁫆猶澁淸商一線徐引去
桂樹流颸葉初脫此時中庭月停午窈窕穿簾巧相覔
須臾腰鼓忽勾闌假靣西涼群嘖嘖歡塲冷落年數久
對此翻令感蕭瑟却憶江湖載酒時蘆花深岸聞吹笛
故人顔色就歸夢羽短途長莾飛越此來㑹合殆天幸
竿木逢塲㸔跳擲徵歌自笑膽氣粗起舞偏驚耳輪熱
東南盤敦君眼見供帳如雲掃無迹獨留好景付我曹
莫向瑶臺話塵陌只愁客散月易斜人事蒼茫難料得
來年作客知何地此地來年召何客南枝棲鵲催五更
東野寒蛩號四壁殷勤酹月還一杯珍重淸光照離别
　　　過曹希文齋
恠底移家忽入城小堂幽事頗關情琴牀近海潮添潤
茶榻分泉火就烹摩詰園亭依畫稾建安人物入詩評
也知習嬾便支户不廢堦除有送迎
　　　有感戲寄韜荒兄
格新曾被老元偷此外何堪說唱詶但到西園應秉燭
不逢東野肎低頭故交牛耳成孤憤棄婦蛾睂托四愁
(指一/邑子)博得美人開口笑暫時跛足也風流(兄以酒後傷/足故戲及之)
　　　去夏余自黔東下與德尹相左於辰沅道中今
　　　德尹嶺外將歸余又有西江之役二詩留寄
薄遊踪跡久沈吟凖擬歸飛息故林別去無端隨末俗
窮來何事愜初心書籖日過塵窺隙茶竈風廻響和琴
一笑飄然仍作客竹窻閒殺是淸陰
二頃田知戀洛陽眼中岐路等亡羊江風海雨愁頻結
桂樹荆花感又長草草歸程雙爪跡勞勞別夢五星霜
恠來出入如相避鄉國何時鴈作行
　　　留別朱日觀祝豹臣朱與三陳寄齋王南屏家
　　　西􁡝叔韜荒兄睂山姪二首
綠髩西風幾遍吹許巢貧過少年時(用方干/詩中語)好官氣色
車裘壯獨客心情故舊疑近月江雲偏絢采未霜淮柳
尚揺絲名塲此日誰髙歩消得樊川贈別詩
渭城歌酒最纏綿存殁關心一黯然落日故人長笛賦
(右朝殁/已一年)曉星同調斷鴻天夢回露白移橙候路入秋紅
剝棗邊任是登髙何地好靑帘那不憶羊川
　西江集(起癸亥十月/止甲子三月)
　　萬里歸來繼逢儉歲家憲副伯方攝西江臬篆邀
　　余入署自冬渉春周旋六閱月爲治遊學之裝到
　　家五日北行不欲浮沈鄉曲傷長者之惠也
　　　將有南昌之行示兒建
我年二十九足不出鄉閭南舟阻錢塘北轅限姑胥循
循守矩矱尺寸敢少渝汝祖見背日戊午暮春初銜恤
在終天有生不如無實擬奉成訓終身依墓廬黽勉同
汝叔食蒿甘薺如此意難自保饑寒旋相驅初心忽中
變末俗誰諒余麻鞋走従軍凶服尚未除自傷越禮教
臨去還躊躇汝時年十二戀戀來牽袪汝母病在牀强
起縫衣襦爲我擇吉日勸我姑徐徐山林忍窮餓此事
古有諸奈何逐浪遊浪游計終迂我雖口不答含意鬱
未攄恐䘮丈夫勇一笑起跨驢宼盜滿西南殺人棄土
苴書生爾何恃急往不暫須輕命踏危疆鹵莾拚覊孤
雖無司馬才肻戀終軍繻逅邂關西公憐才等璠璵留
我置幕府開誠使懷抒初來荆州城漸入西南隅蹉跎
戰爭地四載過隙駒憶自前年冬洞庭上雙魚吾叔又
捐舘訃音傳豈虛蠻燈黯淡花相對慘不舒天低嘯哀
猿月黑號訓狐開書忍再讀百感併集枯上念兩先靈
窀穸未歸居下念汝曹長失學猶従渠告歸䇿始决寜
獨懷樵漁中丞知我眞贈言借吹噓坐覺瘴癘掃淸風
拂長途檢點篋中裝百金頗有餘束書戒行李觸熱我
僕痡故人㵲陽守開舘留籃輿不惜分俸錢寄歸慰妻
孥命窮氣方傲却去同揮鋤行行百餘日始得還菰蘆
夜半叩柴扉犬吠雞群呼門前五株樹綠槐間黃榆亂
葉落我前忽驚秋又徂入門拜靈几血涙交糢糊舉頭
汝在旁依稀記形模汝弟急欲見喚起髮未梳見爺不
識靣反走牽娘裾對之重泗涕存没傷心俱別離經䘮
亂泛若浮海鳬得歸特天憐未歸敢自圖稍欣世業在
斷蓬復依株繞屋十畝園桑下可種蔬即此勤學圃貧
士有故吾都緣懶惰久力不任菑畬室人免交適官稅
多積逋倦羽又辭巢飄飄傃洪都仲氏久去家南北音
塵疎季子資性矯靑氊誤爲儒齷齪小兒曹欵叚下澤
車蟲蝦恣跳躍蝸涎活停瀦翻咲尺水艱蛟龍困泥塗
男兒誇富有豈在堆倉庾願汝勤孝弟餘事到讀書孝
弟乃本根根完花葉敷章句粗能通巳勝耕田夫煌煌
京兆後子孫雜賢愚五世澤未斬有生夫豈徒不聞王
僧䖍鳯凰綴蠟珠峥嶸覘頭角少小志本殊十五號成
童何况十六與當時同隊者轉眼分龍豬眘母學汝父
風塵厭微軀厲人恐似巳取火夜看雛悔心用自警作
詩焉敢誣
　　　輓吕晩村徵君
屠龍餘技到雕蟲賣藝文成事事工晚就人誰推入室
蚤衰君自合稱翁才今漸少衣冠外名果難逃出處中
身後有書休論價也應少作愧楊雄
　　　黃晦木先生従魏靑城憲副乞買山資將卜居
　　　河渚有詩十章志喜邀余同作欣然次韻亦如
　　　先生之數
黃竹先生今夏黃自離商嶽走踉蹡靑錢易長苔莓路
畫藁頻移薜荔墻未就丹砂顔屢換欲㝷白社願難償
身經開寶流離後那問西川舊草堂
覆巢事過儼他生回首風波噩夢驚碩果兩朝誰鬥健
白頭一意自孤行縦橫鈎黨淸流禍峭蒨風期月旦評
幾爲借柯憐病鶴羽毛如雪照人明
力圃雖艱勝力耘多時吟嶠望停雲未完婚嫁何多累
投老關河正失群菜把恩羞叨地主薦章名幸脫徵君
故人髙義傾頽俗薄俸能爲卜築分
方丈蓬萊事不經收心風物到園亭紅蕖艶後蟬遺蜕
黃菊開時鴈拂翎感遇詩還工屬對垂簾卜屢騐竒零
少微越國眞髙士移向吳天只一星
松木塲遥路向西人言罨畫似西溪雨中綠樹雞豚栅
霜後黃雲秔秫畦琴筑鏗鏘聲落澗風花髙下踏成蹊
憑君指點神先王可待游人爲品題
數折溪橋兩版門也須挿槿植籬樊閒携翠竹紅藤杖
晴晒牛衣犢鼻褌耕讀新功兒解課漁樵故事客能援
名香老研隨身具目擊誰知道亦存
樂事従來出苦辛錯將勞尾比枯鱗眼空身世殘䃆刼
日漏軒牕過隙塵方外衣冠驚俗客夢中墳墓抵歸人
碧幢紅堵村村徧肻咲繁華不稱貧
釣臺何必盡桐江牀下人來拜老龎隱几湖山歸四壁
捲簾風雨到西牕花源舊隠今何代白鶴新居即此邦
已約隣翁勤斬竹與排蟹椵打魚樁
一痕龜墨食江郊従此深居逺市朝椰子冠従方士借
筍皮鞵赴老僧招定巢屋角晨依鵲挾彈林端夜逐鴞
馬跡車輪何處覔遁仙名籍在丹霄
槃澗時淸且寤歌欠伸光景底消磨年豐米糓登塲賤
水濶魚蝦漏網多勿藥肻教眠食减不祥端賴鬼神呵
鷄豚預有登堂約慰我歸來興若何
　　　武林哭萬充宗二首
武功十葉變儒風理學君家創甬東(謂尊甫履/安先生)勳爵初
除緣國破饑寒不出勝途窮傳家同異叅三禮(君所著/有學禮)
(質/疑)絶筆春秋闕兩公(近註春秋惟/定哀未就耳)四十九年君勿負葢
棺餘恨未成翁
忘年交誼許忘形君自殷殷見古情看竹欵門纔一宿
(去秋余自黔歸充宗同主/一敬之見過一宿而別)篝燈襆被每孤城(充宗下榻/海昌每入)
(城未甞不/快對也)無端泪落期難續(前一日人逺書來有與/充宗揮泪而别之語)如
此人亡夢亦驚回首師門誰領袖慈湖風月可憐生
　　　宿棃洲夫子武林寓舍即次先生丙辰九日同
　　　遊舊韵二首
湖山憔悴哭新阡(謂萬/充宗)何意蕭齋榻許連燈火夜長楓
葉雨杖藜秋老菊花天孤踪汗漫三年外萬事荒唐一
笑前話到昆明殘刼罷又緣久別却凄然
徑路先須辨陌阡眼中榛莾正鈎連肻携芸蠧隨書局
任放醯鷄覆甕天出處心情三聘後滄桑人物兩朝前
先生髙臥貧何礙流俗知音恐未然
　　　富春道中
烏桕林中霜撒華千樹萬樹圍村家門前紅葉掃還落
白子著枝如白花寒雅成群啄不盡幾處飛出聲啞啞
荒灣敗葦江忽轉鴈陣欲落整復斜靑山正缺天一靣
澹入無迹雲拖沙十年夢想富春渚指點圖畫空嗟呀
豈知去家纔百里足所未到如天涯人情貴逺每忽近
往往耳目遺煙霞他年卜居恐未穩此際覓句差堪誇
江山秀絶客懷俗母使擾擾同魚蝦
　　　雨過桐廬
江勢西來灣復灣乍驚風物異鄉關百家小聚還成縣
三靣無城却倚山帆影依依楓葉外灘聲汨汨碓牀間
雨簑烟笠嚴陵近慚媿淸流照客顔
　　　睦州
過城灘更急直下滙分流樹色銜雙墖山形豁一州炭
烟濃傍塢樵逕細通舟風日晴尤好初冬似晚秋
　　　泊茶園
危樓髙百尺水落岸如山村市尚開店檣燈別占灣喜
無塵點髩那用酒熏顔漁笛能相就飄飄壓浪還
　　　淳安謁海忠介祠
桐鄉遺愛在民自不忘公一邑淸名著三朝直節同衣
冠瞻古貎爼豆感村翁此日流離意誰憐在野鴻
　　　靑溪口號八首
裊裊荇帯風疎疎浪花雨吳客過淳安逢人少鄉語
隔水聞語聲空中應來肖行到響山潭人人發淸嘯
溪女不畫睂愛聽畫睂鳥夾岸一聲啼曉山靑未了
來舩桅竿髙去舩櫓聲好上水厭灘多下水惜灘少
家住溪東西共飲門前水對面不聞聲長灘響十里(十/里)
(長灘在界/口司上)
漁家小兒女見郎嬌不避日莫並舟歸鸕鷀方晒翅
橋壞笮繫繩水淺牛可跨牛背渡溪人須睂綠如畫
屯溪船上客前度去裝茶娶得東村婦經年一到家
　　　威平鎭舊名靑溪洞韓蘄王擒方臘處
舊日靑溪洞英雄一戰歸江關留故壘草木震餘威路
僻烽烟靜時平盜賊稀悲笳吹薄莫峭壁冷斜暉
　　　入歙州界
靑山寒更髙白日冬易暮篷腳影初斜濛濛入烟霧
　　　鮎魚口中流一山俗名小普陀絶頂佛閣頗盡
　　　結攬之勝
神山海外絶經過此地名傳小普陀兩岸樓臺疑蜃氣
中流日月隘鰲波桑田有刼終成幻松頂盤空老作窩
我是游人憐偶到鐘聲回首夕陽多
　　　従屯溪坐竹筏至休寧縣
江路西來盡輕裝稱竹舩人家新屋宇村落好山川沙
塌魚跳岸蘆荒鴈下田怕談兵火事猶記八年前
　　　遊休寧城南落石臺
一片蒼雲䕶無端墮碧空離竒存石性刻畫憎人功(巖/間)
(刻䂖多/俚鄙語)只有朝陽到偏宜曲水通峭寒難久住酒醒忽
西風
　　　過齊雲山麓
亂峰尊白嶽一水接靑溪雲自香爐出天盤石磴低勝
游憑指顧倦路失攀躋游子匆匆意征途只向西
　　　晚至漁亭
小歩聞名好到來頗覺煩鈴聲驢背米簰户水窮村旅
食豐年便方言晚市喧黃茅山百折此路指祁門
　　　祁門
二水走江湖下流極瀾翻濫觴不盈尺小縣同發源一
支下錢唐余家東海亹直從朝宗處􁒂洄到山根西流
入鄱陽鯨口谺然吞飄飄孤帆色帶雨辭烟屯水流自
相背客意難並論五丁誰能駈頑石劃輿坤鏟除恐不
勝徒費斧鑿痕浩浩江湖流一道疾於奔關梁近增税
亦如石塞津寧觸石磯怒莫逢關吏嗔君㸔啇賈路辛
苦趨祁門
　　　發猴潭出倒湖
䂖惡狀爭變波喧勢就低小舟輕畏路百折下危溪雪
意雅先覺寒光霧易迷似聞魚米賤巳過浙江西
　　　浮梁縣
苦霧吞江去茫茫出逺津長程催短晷白骨散靑燐城
小初經亂民愚久疾貧琵琶臨老妓容易嫁啇人
　　　景德鎭觀御窑瓷器歌
浮梁縣西開畫棟御厰燒瓷供輦送江天漠漠生黑雲
百竈烟浮日光動初看兩眼炫靑紅夜入孤舟夢龍鳯
文成璀錯羽毛活勢徤開張牙爪弄畫彩新添寶石􁬲
異光欲走黃金汞頗聞中使出三年十斛缸成選難中
至尊服御崇節儉珍錯屢却遐方貢即看嗜好非異物
器象雖精本日用同時玉瓚注黃流古玩金魚配淸供
君不見宣成嘉萬舊官窯散落民間價自髙博古圖成
曾進　御猶容欵識倣前朝
　　　登饒州鄱陽樓八韵
東北山根削西南地軸摧豫章帆不斷彭蠡鴈初廻再
見孤城闢翻憐徃日災江湖銷戦伐荆棘妬亭臺旅望
天邊豁雄心亂後灰殺霜冬旭暖醸雪曉雲開欲去猶
延竚無聊柰獨來未除豪氣盡飄蕩媿詩才
　　　曉渡鄱陽湖
三更我夢滕王閣東北風髙響簷鐸覺來舟子巳開篷
澹月微痕天一角須㬰湖靣過如飛霜氣撲舩人攬衣
蒼茫烟霧來時路水底紅輪吐半規也知此景殊不惡
失意翻令感牢落少文四壁有江山何苦年年事飄泊
　　　送又微姪自豫章東歸兼示德尹
垂老雙親驗髩絲薄游仍欠草堂貲關河最左勞人計
猿鶴能寛閉户期落拓生涯吾自笑滯留情事爾應知
従教物論分優劣點檢初心也旋疑
　　　錢玉友自嶺南來
萬里歸裝一葉身何緣相見即相親世無元九知音少
客到東方自譽頻南北弟兄愁急雪關山踪跡悔勞薪
權輿殂落皆天意(羽獵賦萬物權輿/於內殂落於外)眼底休輕我輩人
　　　玉友別後寄詩二首次韻奉答
㑹合洵有緣此㑹乃絶竒數言甫投分皷勵兼箝錘同
調世少人髙論宜卑之平生喜聞過指摘眞吾師啟我
腹笥草當君􁂫中錐刺骨實中病苦口俄含飴自笑狂
奴狂况抱癡叔癡(來詩内一首示/聲山者故及之)全身受針砭豈獨論
文詞勉强學新粧未必盛副笄沈吟攬古鏡又恐嗤違
時
浪游無近逺同作風塵靣相顧眼雙靑相期心一片勿
嫌去住乖各要眠食健布颿氷雪候風色五更戰靑燈
豫章城幾夜猶夢見書來感深愛金石矢不變因君激
壯志鎩羽敢辭倦(來書期余同/作都門之行)
　　　杜肇余侍郎巡海閩粤故人嚴子愿在其幕中
　　　道出南昌詩以贈別
短裘夜犯章江雪快馬嘶風三十驛梅花催促使臣鞍
楊柳春旂看一色平生未識侍郎靣才子翩翩杜陵客
與君昔別年月深約畧歲書更六七余行絶徼偶生還
舌在逢人那堪說半生出處禍亂定萬事蹉跎謀算拙
喜聞田橫出海島旋見盧循免覊紲昔之滄海今桑田
萬户春耕破甌脱如君此去眞壯遊幕府従容借籌畫
乾坤昇平我何樂差勝危彊事行役敝廬家世東海濵
禁網佃漁寛水國遲爾同歸作飽餐巨魚雪點吳鹽白
(時初開/海禁)
　　　喜陳允文自故鄉至
十日春風釋硯氷客邊詩句擬催徵愛題僧舍紗籠壁
恨事江城雪打燈壓擔書兼行李重飄蓬感爲故人増
西山晴色差堪望髙閣何因載酒登
　　　題聲山姪仗劒擁書圖
君不聞王喬厭世方盛年飄飄笙鶴緱山巔神仙尚須
致身蚤何况當貴如流泉爾生負竒學書劒三十頭顱
行可見毛錐秃頴刀善藏母乃多才累窮賤朅來汗漫
事逺游劔首一吷徧九州下澤車中羞識靣跕鳶豈必
皆封侯歸來勌游凡幾日好酒好書兼好色明朝一笑
又出門惘惘都非可憐別時淸氣壯驕不得依舊收身
弄文墨有田不耕男巳長無米能炊婦非拙何緣此日
遂支扉難免他年聊捉鼻柳條風軟記騎馬木榻香淸
夢調瑟余亦東西南北人圖中光景増太息
　　　元宵前一夕家觀察伯署齋小集次允文原韵
(以下/甲子)
又作春燈宴他鄉共此筵盤分柑味美(時有以四㑹/柑相餉者)月
傍燭花妍故態逢人發新愁被酒捐南州有懸榻我醉
且同眠
　　　與劉北海(君與令季太史俱先大/父門下士故篇中及之)
我䧏庚寅月建午襁褓含飴及見祖升沈未定矩矱移
荏冉今年三十五客塵南北浪奔走家學淵源迷歩武
先子音容漸藐茫典型何處追王父小時猶記竊餘論
文集諸劉指堪數翰林風度杳莫即伯仲聲華憶明府
布帆夜下十八灘幾日春風到南浦頗聞人頌神明宰
章貢循聲比卓魯(劉時宰/贑縣)一城烟樹起樓臺千里關河
靜鞞鼔官閒往往飛鳬出緱嶺軒軒見霞舉此時我作
豫章遊却恠知名緣獨沮即論世講屬前輩小子投謁
固其所懷中一刺署姓名雙屐逡巡阻春雨先生忘年
復忘分先枉髙軒訪羇旅下車相揖亦有人此事今亡
乃聞古修名不立行可媿半臂重交義奚取謂余當有
祖父風不料頭顱尚如許長身三世求形似母乃籧戚
嗟仰俯入門一笑想欲狂注目含情兩無語
　　　章江舟次送李斯年赴湖南幕府二首
同學紛紛起布衣文章聲價剩珠璣怪來五十髙常侍
猶自隨人側翅飛
瀟湘歸櫂我匆匆重到如君又不同若對亂前談亂後
不知誰識李元忠
　　　楚黃陶忠毅公以世胄協守寧前衞癸未城陷
　　　公殉節焉事具合肥宗伯行略其冡子上辛出
　　　公畫像索題用舊韵
已陷金城破玉門瓜沙河渭總啼痕捐軀幾輩曾當局
抵掌何人不大言五代鐵鎗傳畫像百年江月酹淸尊
李家降表㝷常事話到書生惱夢魂
　　　黃泥山村看桃同錢道耕倪上韓家兄子敬南
　　　城友日姪聲山
春洲雲煖烟濛濛天勢四垂濃靄中一望千檣萬檣外
綠楊芳草交靑葱沿洄曲岸行數里小艇閣沙水忽窮
捨舟聨袂赴村落勝境引入桃花叢迷離景光耀平野
爛熳髙燄燒晴空穠華似慳微雨著繁蕋欲拆朝陽烘
居民補綴好圖畫屋茅籬竹家家同沙灣汀瀅限南北
徑路曲折迷西東老人衣冠稱古貎往往負戴隨兒童
隔花姹婭自呼伴笑語巳斷迎迴風牛羊未歸隘巷靜
雞犬亂走柴門通武陵光景在人世但患放棹無漁翁
兩頭絃管百壺酒醉夢一醒風塵胸江村草堂我亦有
頗笑此景他鄉逢韶華經眼况偶到有意留戀終匆匆
章江夕陽催晚渡水靣回看紅雲紅
　　　新柳詞和允文二首
輕烟和雨着梢頭萬縷千條作態柔落得游人春興懶
逺遮鄉路近遮樓
桃花輕浪過花朝溪女提魚渡板橋一種紅腮多貫柳
阿誰先挽最長條
　　　次韵酬別聲山姪
讀書恨不捜大酉結客每慚稱小友命窮共落磨蝎宫
木偶㝷常嘲土偶身輕勌翼尚江湖力困常鱗等淵藪
蚤知去住兩牢落曷不杜門乃奔走章江二月春風顛
橫管孤吹折楊柳愁來襆被思决去貧戀家居恐難久
靑燈聽雨且鳴雞白眼看雲又蒼狗醉眠夜夜長加股
欲出朝朝還被肘行裝偶到急雪前歸棹纔移禁烟後
有生光景爾許過懷抱逢人詎堪剖酒尊一澆壘塊空
如刲魚鱉去乙丑山妻不須視儀舌俗子合訝哆衍口
子今髙堂况白髮好去稱觴酌大斗天倫樂事古所難
鬱鬱猶能居此否
　　　叠前韵詶別友日兄
弟生庚寅兄乙酉五歲肩隨稱棣友兒時嬉戲失同群
稍長衣冠就參偶雞豚近局接南北烟火深村望林藪
余游故知生理拙君亦何爲轉蓬走夜雨燈挑江上花
春風夢繞門前柳男兒有懷莾未遂僂指半生時巳久
未能扣角事騎牛抑且埋名作屠狗不爾合甘原憲分
鶉結従渠見襟肘誰令志氣自摧頽漫著征衣隨短後
君平季主世少人眼底升沈向誰剖頭盤呌噪抒狂憤
笑聽更籌移子丑忽然顧影還自憐氣塞神傷箝在口
豈應美好長貧賤定有光芒射牛斗勸君自信當益堅
適野不須謀可否
　　　三叠前韵留別恭庵兄
黃雞白日移卯酉失學無端負師友名微自甘時所棄
命隻敢嗟吾不偶(出李廣/傳注)惟兄諒我謂我眞野鳥心終
戀郊藪君家如圃大可憶甃石開池煩下走朅來搔首
動鄉思想像春天好花柳阿翁官髙諸子秀世業平泉
必長久余也先疇漸抛棄熊虎何當子命狗従教久痩
帯寛圍遑問長貧衣露肘低顔分出古人下尚兾鞭羊
視其後愛君玉樹臨風前老蚌明珠一雙剖杜陵兩男
養無益少長何堪集癸丑八百桑株十具牛經營無物
貽黃口願君綵衣侍歸駕莫謾折腰爲五斗某丘某水
記釣遊許我題詩草堂否
　　　四叠前韵詶別允文
與君訂交従巳酉鄉社無多推益友文瀾一篇論警䇿
詩格千言誇對偶白睂三馬人所畏(北史馬子廉兄弟/三人皆能文時有)
(三馬皆白/睂之譽)昆友聨翩出才藪余時懷槧初出遊未免籍
湜汗且走蘭苕翡翠争秀句何異飄風嫋垂柳登塲鹵
莾拙用長堅壁逡巡困持久契舟巳往莫求劔畫虎雖
成終類狗君今落筆更老成歛手薑芽看運肘但思上
第慰眼前肻顧虛名計身後精金百錬行自惜璞玉一
圭猶待剖丁年行笈記癸辛甲族科名豔丁丑(謂允文/従祖素)
(菴相/國)未能飽飯便汝腹也學饑驅餬我口客中告別別
倍難濁酒直須傾一斗暫留幾日辦歸裝長說倦逰今
果否
　　　同聲山姪過羅飯牛禮洲草堂別後賦寄用昌
　　　黎寄盧仝韵
先生老向塵埃裏有志竟成髙蹈矣衣冠巳與世人同
猶自芒鞋髙屐齒竹溪(羅舊居/地名)茶園寛十畝春雨分膏
給妻子淸風七椀生冠石(寧都冠石茶出飯牛/手製者品在顧渚上)絶跡杜
門凡二紀買山定有賣山人窮乃辭鄉奚足恥舊莊唱
和傳裴迪亂國流離傷董祀巢由逃世事果難身未出
山名滿耳一聲長嘯落天半散作雲烟隨處士都無猿
鶴愧林巒絶少鷄豚餽鄰里獨携筆墨與人際堅臥有
時呼不起南州懸榻㝷常下小技似可供驅使彼皆金
夫勢力求未許感恩况知巳豈惟落筆不輕易立品潔
身従此始淨明菴主石田翁前輩風期㸔未巳半生衣
食天故吝稍稍芻薪給騄駬硯田一片歲有秋食力聊
用代耘耔先生猶云吾負疚嬾惰無端釋良耜故人往
赴河陽幕本不希心榮膴仕先生療貧䇿又竒獨往孤
行竟誰恃禮洲草堂地淸絶見說賃春連圯址易堂人
物近無多把臂此來君準擬萍踪怪底成相左雨雪殘
冬悵無似朝朝江口望歸帆百日奚童躎生趾春深沙
溆停烟榜有客忽傳君至止廿年馳想結深企欲致髙
人我何以急呼阿咸(聲/山)徑造門渴馬奔泉勢難俟先生
應門無五尺反鎖柴荆入村市歸來蕭寺忽相逢一臂
初交乃狂喜招呼雙屐過江閣草草杯槃有眞理乞君
畫稿幸不辭謂我頗可㝷涯涘斯人不因筆墨重獨行
自足傳野史即従畫品論髙下淸矯寧譲營丘李我詩
不工何足酬別後空慚寄雙鯉
　　　芙容庵水亭
徑轉春陰午未移小亭如葢俯漣漪柳邊風到鱗鱗活
鏡裏欄開靣靣宜欲去興狂呼酒伴重來緣淺看花時
此間著我眞塵俗何用多留疥壁詩
　　　淸明風雨舟發南昌允文聲山追送於江干更
　　　以數言留别
竹鷄啼苦催淸明滕王閣前春水生西山髙入雲霧裏
雨勢下壓洪州城桃花杏花半狼籍岸柳自拂孤舟輕
連朝有約同買棹二子未果余徑行雲山欣欣赴歸路
烟樹漠漠愁離程布帆風急不肻住到家正及聽新鶯
　　　康郎山功臣廟十四韵
疇昔驅除㑹英雄想像間驆移靑雀舫酒灑白茅灣鷹
隼摶空擊鯨鯢授首還波濤經虎尾矢石避龍顔一戰
西南定群公䇿力閒死方開國運生不點朝班紀信無
遺恨曹成本世官顯榮褒後裔茅土愴重頒奕葉將軍
樹(廟前古槐相傳明太祖/破僞漢時封爲將軍)中流砥柱山炎風焚鐵劵石
馬嚼金環黃屋今無跡朱旗閃尚殷太平何事業要害
此江關廟貌瞻嚴肅時情易險艱興亡他日事淸泪獨
潺潺
　　　餘干道中
新烟幾點散晴霞逺岸殘桃晒網家莎草一汀長帯鷺
湖田二月巳鳴蛙葱葱曉日銜山秀裊裊春風赴柳斜
自咲薄逰緣底事漲痕空記去年沙
　　　昌江竹枝詞八首
浮梁縣西山漸平浮梁縣東水更淸濛濛天氣長如雨
臥聽前灣水碓聲
甆石硠硠轉轆轤舂砂淘􁬲有精粗年來御厰添窑户
不種山田另起租
㯶櫚葉痩芭蕉肥菜花半開桃李稀背山園圃蜜蜂出
近水人家燕子飛
糓雨前頭茶事新提筐少女摘來勻長成嫁作隣家婦
勝似風波盪槳人
船頭船尾不多髙盡日争先走怒濤博得夜來春睡熟
一篷烟雨半枝篙
小兒灘頭水没磯幾點雨著行人衣草煙迎岸翠撲撲
牧笛未歸鵝鴨歸
一繩飛界兩山頭積石排樁抵截流驚起野鸕鷀箇個
五更風浪網初收
村殺山家唱四時本郷歌好少人知愛他曲水如巴字
别與新詞譜竹枝
　　　齊雲山六絶句
仄徑丹梯萬仭懸石楠擁葢不知年不因鐵笛吹山裂
那得游人到洞天(右天門)
雨織龍梭香作涎四時不斷吐飛泉藕絲簾子玲瓏影
捲起晴雲别有天(右水簾洞)
兩峰獅象對峥嶸鐘皷聲中玉座淸夜夜河魁瞻北關
羽衣天半坐吹笙(右眞武殿)
禹鼎神姦散九州誰教一柱峙丹丘白雲巳鎖塵寰斷
還有香烟在上頭(右香爐峰)
急歸悔不上匡廬辜負峰南大小孤恠事此來仍滿願
巳看五老又三姑(右五老三姑峰)
輕身直上挾天風雨外天都望或封安得近南長見日
與排三十六芙蓉(右紫霄崖)
　　　武林寓樓與德尹夜話
迎靣蛛絲落幾番毎従逺信報平安各驚顔狀他鄉換
一落江湖戢影難犵鳥蠻花天萬里朔雲邊雪路千盤
六年踪跡連牀話大似羗村夢夜闌
　　　立夏前三日集汪寓昭願學堂兼留别姚天寰
　　　顧九恒沈昭嗣陳廣陵章豈績馮文子嚴定隅
　　　及家德尹時余將入燕二首
一櫂江城又隔年春雲春樹記尊前故鄉樂事留髙㑹
獨客關心奈别筵興罷艶歌重按拍酒闌孤月正當天
年來事事輸人後齒序慚居六子先(同㑹十人余/齒在第四)
綠酒紅燈促坐深無多同調况知音琢磨頗望成全璧
激烈何須到碎琴起舞自憐中夜影急觴難緩此時心
軟塵十丈騎驢去怕被人傳倚樹吟(出莊/子注)
　　　西水讌集留别姚夢虹宋受谷張王士張介山
　　　邵翼雲金子由吳震一卓次厚九如
南路風濤北路塵歸艎纔泊復征輪三秋斷梗如遊跡
一座淸風抵故人壁壘降旗文戦罷乾坤攬轡客懷新
天涯珍重臨岐意只有貧交不諱貧
敬業堂詩集卷四
敬業堂詩集卷五
　　　　　　　　　海寧查愼行　悔餘
　踰淮集(起甲子四/月盡一年)
　　甲子夏遊學京師始渡淮而北客有賦渉淮以壯
　　余行色者敬謝之曰君不聞橘踰淮且化爲枳乎
　　余方虞余之失其橘性而與枳爲類也
　　　歸自江右隨有燕山之行示别家人
南北勞勞但可嗤流光瞥過少年時祇緣累世留門户
那得此生無别離斗酒且禁連夕醉長箋難和送春詞
勿論向後愁深淺巳覺燈前髩有絲
　　　錫山舟次遇外舅陸射山先生自淮南歸
落帆當溆浦曲岸轉拏音巳感骨肉語兼傷去住心斷
雲晴出岫老鶴暮歸林莫作俱飄泊翁今白髮深
　　　過二瞻兄維揚寓齋兄有贈行詩次韻詶别
征衫初換且停橈一日江程兩信潮欲去郵亭塵滚滚
乍來岐路馬蕭蕭詩文價定人爭購書畫舩輕客待邀
劈𥿄風流看好在綠楊回首記紅橋
　　　雨發宿遷
苦被林鳩喚雨多北風獵獵渡黃河不辭滑路衝泥去
且免驚沙刮靣過一騎鰣魚仍入貢十年瓠子尚聞歌
饑荒接壌人方說愁見城南豕渉波
　　　郯城道中
蹇驢三四驛平野入飛沙白日孤城閉淸沂一道斜井
疆郯子國風物魯人家漸與淮南異村村枳棘花
　　　沂州送錢玊友徃新城
又作殊方别春衫客泪收但須眠食健莫話短長愁郷
夢經𧖟月人情望麥秋黃雲天四合何處辨靑州
　　　伴城旅店次徐子大壁間韻
淺草平陂極望通客程漸入亂山中坐消髀肉全無爲
貧檢詩􁂫幸未空沙磧凉生蕎麥雨茅檐香過棗花風
却愁長日行難到又指斜陽一抺紅
　　　齊河
關城餘覇氣雞犬入齊風山豁平沙外天低小縣東魚
鹽知俗古豚酒祝年豐别有雄繁意休誇管晏功
　　　晚抵晏城次壁間韻
目力窮邉酒斾生熟梅天愛偶然晴髙樓吹角風無賴
壞壁㽞詩客有情紅日忽沈烟起處白楊長逓雨來聲
萬山回首如屏障一片平蕪接晏城
　　　渡蘆溝橋
草草漁梁枕水邉石湖詩裏想當年誰敎甃石通南北
鐵軸銀蹄一例穿(金史章宗明昌元/年始建蘆溝石橋)
　　　京師中元詞二首
萬柄紅燈褁綠紗亭亭輕葢受風斜滿城荷葉髙錢價
不數中原洗手花
銅盤小拍坐張燈手指城東滿月升従此夜遊涼似水
漸無人賣擔頭氷
　　　憫農詩和朱恒齋比部
豳風本王業稼穡知艱難立政務明農化理自古然我
従田間來疾苦粗能言請陳東南事約略得其端初冬
下菽麥深溝及春前根株載培䕶益使土力堅麥黃未
及秋晚𧖟又催眠祈晴三四月雨水翻連綿針水分稻
秧襏襫行耨田時方仰膏雨杲杲恒當天炎威一熏灼
泥淖同熬煎委身沸湯中辛苦少所便好風槐柳下欲
徃不暫閒老穉亦靡寧桔橰逺吸川或防霧損花又恐
蟲傷根半年壠畝畔力竭心亦殫如此兾西成食報理
或存但令畝一鍾歳事幸告竣私租入富室公稅輸縣
官所餘尚無幾未足償勤拳况逄水旱加徃徃多顚連
迯亡等無地芻牧肻見憐髙位有仁人垂聽宜惻焉所
以古大臣農事恒惓惓流移進圖繪咨儆陳風愆有時
亟施賑詔㫖輙擅專有時撫瘡痍逋賦請悉蠲不上封
禪書不獻羽獵篇乾坤生生機君相撡微權一念茍憫
䘏惠風自遐宣矧今　天子聖綏邦必豐年
　　　將有西山之逰次謝方山員外見貽原韻
勞生莽莽咲塵機又向燕臺換裌衣出郭人如秋澹蕩
入山天愛雨霏微閒拖竹杖㝷詩痩賤買村醪覓伴稀
嬴得謝家新句好澹忘隨處領淸暉
　　　松林寺
含烟含露一梢梢花果禪扉鎖合牢野鳥不知園有禁
隔墻啣出𬗋蒲桃
　　　晚抵退谷與大司空朱右君先生露坐啜泉
晚色秋光帯逺坰眼明初喜見凉螢洑流噴石渾疑雨
老樹交陰合有亭照影豈能忘盥潄出山誰復辨淸泠
閒僧尚記曾來客一縷茶烟話酒醒(公不到西山二十/八年矣老僧猶能)
(說舊遊/時事)
　　　宿隆敎寺僧房
最愛堦墀細雨中瓦盆髙下列芳叢白花紅子皆秋意
斟酌西窗一夜風
　　　従水盡頭歩上五花寺閣
數折溪橋接水源亂鴉髙樹又村前路危磵阻千重石
山偪窗開一靣天佛界偶來宜白晝帝城難辨是蒼烟
留詩莫作匆匆去勝境吾將借榻眠
　　　臥佛寺
古寺無僧佛倚墻臥聽蝙蝠掠空廊晚來光景尤蕭瑟
葉葉西風戰白楊
　　　金章宗手植松在夀安山西嶺上
夀安山頭一老松従下仰視靑童童羽衣仙人擁葢立
柄短却作傴僂容我思躡屩苦無伴范老(性華)興到許
我従婆娑初自枝亞入中乃可置一畝宫四傍四枝分
四靣側理横出交蓬鬆東西南北不相顧意到各自成
虬龍中間大枝裘挈領髙勢一攬收羣雄其㫄峭壁截
牙角直下千尺方藏鋒蒼髯翠尾掉空際蜿蜒飲澗天
投虹千山萬山似揺動鱗甲未歛雲濛濛須㬰夕陽轉
西麓脇下畟畟生微風一聲老鶴忽飛出竽籟散入隣
菴鐘老僧指似時代古手植傳自金章宗是時朔南罷
兵革貢使一一舟車通明昌泰和號極治擊毬詐馬習
俗同近郊亭館恣遊宴逐獸不入深榛叢遺山野史有
深意國亡事去忍更攻孤臣飲泣記舊恨肻畏後世譏
不公洗粧樓空春月白射柳圃廢秋花紅一朝故物獨
留此鬱鬱幸自蟠蒼穹爾來四百四十載坐閱桑海如
飄蓬輪囷差堪伍社櫟瀟灑猶足驕秦封君不見報國
門前數株樹托根悔落塵埃中
　　　碧雲寺後一山皆内監葬域中有豐碑二統刻
　　　魏忠賢里居官爵甚詳守僧云忠賢自爲生壙
　　　本朝初年忠賢名下葬其衣冠於此恨無有力
　　　者掊其石也
碧雲臺殿倚雲端香火旛幢屬内官一代賢奸靑史定
兩朝黨籍白碑殘松杉暮雨鴞音革羊馬秋風石骨寒
却咲山靈無藉在猶容厠鬼瘞衣冠
　　　冐雨至香山晚宿來靑軒
曲磴初従鳥道攀短墻東靣抱灣環九重城闕微茫外
一氣風雲吐納間暝色浮鐘來别寺秋聲分雨過前山
紅塵那許髙千尺任放層軒擁翠鬟
　　　同吳六皆陳叔毅湯西厓宿摩訶菴
禪榻吹燈睡不成棲烏枝上已三更𥿄窗一靣朦朧月
只道秋聲是雨聲
　　　白鸚鵡次魏環極先生原韻
古有雕籠戒今看負質竒縞衣窗外月白雪隴頭枝太
潔従人忌能言被俗疑商山留羽翼皓首托風期(原詩/有秋)
(陰髙漠漠是爾入林期/之句葢公歸志已决矣)
　　　重陽前六日同翁元音彭椒嵓錢玊友朱逺度
　　　吳六皆陳允大叔毅沈客子湯西崖談未菴家
　　　荆州聲山小集分韻
靑𫀆紅燭影相銜劈𥿄心情故不凡柿葉庭空聞朔雁
蘆花水淺夢南帆探驪有客曽驚座歸燕無詩亦畏䜛
開口勿輕談世事尊前除飲便須緘
　　　過顧培園編修新寓
不遣輕塵點鬂華斯人直比玊無瑕蜘蛛屋角垂垂露
蟋蟀堦除艶艶花半枕茶烟淸畫閣一窗香篆煖文紗
従今唱和貪多暇底用題詩苦憶家
　　　九日讌朱大司空花莊次韻
漠漠秋蕪一望開驚心節物帝城隈閒招南國騎驢客
來上西風戲馬臺人與黃花同白社鳥隨紅葉下蒼苔
六年此度天南北(巳未在荆州庚申在銅仁辛酉在/責陽壬戌在蕪湖癸亥在西湖)惆
悵名園又舉杯
　　　送六皆歸杭並寄章豈績馮文子嚴定隅二首
風急駞鳴沙外村轉蓬何意復歸根多時白髮思遊子
依舊靑衫出國門光範三書原失䇿渭城一曲最銷魂
買田只合山莊住珍重天涯贈别言
黃葉黃花媚晩晴酒旗茅店一程程稍嫌壓鬂邉沙重
不礙衝寒布被輕夢短賸㽞他夜話計偕稀上故人名
得歸我亦抽鞭去忍向桑乾聽雁聲
　　　嚴矱菴侍御招同惠研溪吳天章王咸中王孟
　　　榖朱西畯喬無功陳叔毅湯西崖小集即席分
　　　賦
相逄塵坱中交臂靣不熟雅人著懷抱有如瞳在目侍
御郷國賢未見意乆屬司閽戒勿拒徑造少躑躅一月
三過従看到秋殘菊長安多讌㑹熱客後先續長揖容
吾曹情深感君獨紅豆致蕭淡河東才屈曲石隖光走
珠漢陽璞藏玊髯陳好儀表大喬絶谿谷小朱及痩湯
秀發秋眉綠厠我數子間傭保坐擊筑淋漓取盡興豪
爽一破俗逃觴或竟去下榻或信宿戲具雜愽簺古音
披簡牘狂言醒不禁好句互傳讀坐令布衣交放誕惟
所欲甘従平原遊不學歩兵哭吾生莾無涯疲躎信兩
足玊川洛城居并少數間屋未能逃空虛時復累口腹
所嗟才地劣徑路故窄趗諸君湖海士相輳適如輻倘
不鄙迂疎前期幸交朂
　　　與研谿别後叠前韻寄之
我従湯子交耳君名巳熟初來長安城欲見塵眯目名
園一杯酒邂逅情未屬(余識研溪於趙/恒夫農部席上)別時蓮蕋紅懷
刺乆蹢躅忽忽秋向老花期過黃菊晚赴嚴公招名流
趾相續森然授几席後至惟爾獨衆中造膝談稍稍致
欵曲湯言不我欺伊人果如玊似従坡陁逰迤邐入崖
谷松篁幽徑轉照我鬚鬂綠石潤歛雲霞泉淸作琴筑
對之浮氣盡亟取藥吾俗曲尺移木床醉㽞同一宿男
兒屬有才未了三千牘買田歸可種買書行可讀委身
俛仰中初念固不欲况當揺落候有痛忍輕哭涼燈一
穗花夜半開未足淅瀝風洒窗淋浪雨鳴屋明朝門外
路泥淖驢沒腹連鞍共君出寸歩苦局趗紛紛疾走兒
馬騁車脫輻即此愼所之乆要互相朂
　　　汪東川宮贊屬題秋林讀書圖時汪給假將歸
似曾依様買林臯只愛攤書不葢茅幹老従添鴉點葉
影疎初見鵲成巢好風開卷聲相逓古墨分香手借抄
怪得先生官况懶畫中光景十年抛
　　　送大司㓂魏環極先生予告還蔚州二首
曵履星辰二十年尚書襆𬒳故蕭然勇能自斷天難奪
淸畏人知世巳傳白社竟成娛老地黄金不貯買山錢
閒雲一片秋寥廓何限風光倚杖前
嶽嶽寒松表　御書(寒松堂公臨行時/御書賜額也)新堂歸到好懸
車身名似此眞無媿進退何人綽有餘報國文章傳後
起(謂無僞/中翰)立朝風骨想當初不因祖帳東門道太息方
煩比二疏
　　　送陸蓬叟之井陘
不道西逰爾許難万峰髙下渡桑乾亂鴉雪緊荒程暮
叢雁天低斷角寒燕市莫㝷當日伴并州且作故郷看
到時尺素煩馳寄及與梅花報歳闌
　　　叔毅見示初度述懷詩有感而作
與君世好㓜同里其室則邇其人遐年踰三十未識靣
各被衣食驅天涯余顔顦顇變黑痩攬鏡未免頻咨嗟
子髯毿􁹓長一尺瀟洒亦復沾塵沙燕山此來忽交臂
相視莫逆心靡他衝風冐雨屢相過朗吟狂咲聲讙譁
行時肩従坐齒序愛比兄弟豈有加一朝顧我歘不樂
刺眼怕看重陽花(叔毅生辰在/九月九日)新詩一篇把似我音調
慘裂如秋笳對之思苦難卒讀氷雪入口冷戰牙看君
烱烱具至性母䘮未闋衣仍麻泪痕徃徃在枕席臯魚
岐路憐京華憶余浪跡走絶徼未夏四月初辭家先君
下世纔一載靣目赧汗逄人遮平生粗知奉禮敎豈敢
自外傷芸瓜至今肝腸抱至痛視息母乃同豚豭歸田
但祈免溝壑此願易給原非奢天於我軰胡獨忍故令
具體蒙疵瑕子今襟期頗澹漠西溪片瓦已可賖塵埃
洞澒一回首便欲策蹇乗柴車幾時眞約結隣去對門
老樹枝槎枒
　　　研溪索題紅豆齋詩冊二首
東田西澗勢相叅此本如今恰有三一點丹砂非俗物
居然鼎足占江南(吳中紅豆三本一在拂水山莊一在/王奉甞東田一在靑溪堂即研溪近)
(居/也)
薄遊久欠買山資齋笏初安負一枝但使主人長閉戸
樹名何取號相思
　　　題惠研谿崢嶸集次汪蛟門原韻三首
不成吟上𬗋薇亭翡翠琉璃并作屏一事比渠差較勝
自編佳句付樵靑
紕縵論才本不多詩家勁敵許誰過不須綽板尊前度
揺膝聽君喚奈何
硯齋吟吻暖生春推爾堯峰歩後塵賴是老元偷格律
知音此外斷無人(每𬒳老元偷格律樂天語也/蛟門舉似研谿故借作轉語)
　　　燕臺雜興次學正劉雨峯原韻十首
九關王氣鬱千秋如此風光蕩客愁東路雲垂遼海濶
北條山勒太行收天蟠宫闕瞻螭尾地擁塵沙散馬頭
老柳不禁吹笛意夕陽疎影傍髙樓
千古荆丹事最竒誰敎秦騎竟橫馳漁陽鼓動天方醉
督亢圖窮悔已遲他日酒徒猶擊筑向來愽道抵爭棊
無聊尚有酣歌會不似東方但苦饑
北史流傳樂未央上都幾處闢毬塲幕南地空聞傳箭
花外樓髙見洗粧紫色蛙聲雄八族烏衣馬糞关諸王
分明裂帛湖邉月及照三朝舉國狂
十三陵古隔巖關徃事低摧父老顔黃鳥哀歌經國恤
紅巾新籍點朝班金戈運啟驅除會玊匣書留想像間
斫却冬靑人盡識祾恩羊虎尚斑斑
直放江湖日夜東異時黨論比狂風淸流禍起名賢盡
甘露謀疎國運終一𥿄興亡看覆鹿千年灰刼付㝠鴻
時平翻幸吾生晚不見郊原戰血紅
班馬文従一代編世家人物數華顚藏書巳獻言何諱
焚藁無期客問年莫道汗靑従蠧蝕好慿頭白寫𧖟眠
諸公衮衮皆才彦珍重須敎信史傳
帳殿崔嵬令閴寥凱歌連歳奏鉦鐃雲深雁路朝盤馬
雪點狐裘夜射雕都䕶玊門關不設將軍銅柱界重標
職方别載魚龍國咲指烽烟薄海銷
恩波一夕滿江湖下詔蠲租例久無忽見黥黎成感涕
始知草野愛微軀龍舩旗鼓三江戌馬鐙雲霞五岳圖
盡道登封儀注古秦松容易比貞符
朱門棨㦸列東華金谷筵開辦咄嗟雪甕分漿嗤榾柮
霜刀剪韭妬萌芽歌喉欲斷従絃續舞䄂能長聽客誇
嬴得狂生無藉在欲捻書籍問東家
百分一棹過觥舩何限關河載酒前投筆生涯經絶域
定巢歸計失驚絃縦橫野馬群飛路跋扈風筝一綫天
曾是征南舊賔客摩挲髀肉也澘然
　　　冬日張園雅集同姜西𬈑彭椒嵓顧九恒惠研
　　　谿錢玊友魏禹平蔣聿修王孟穀張漢瞻汪㝢
　　　昭陳叔毅湯西厓馮文子談震方家荆州聲山
　　　限韵
丈夫置身非廟廊便合食力勤耕桑誰敎鹵莽走京洛
去住兩策無一長天公似憐太坎壈一事獨許平生償
招呼朋好作痛飲逸足快脫籠頭韁城南小莊如畫裏
樹頭一扇風旗張忽従空曠入叢薄積雪寒峭屏山傍
籬根涸池受落葉窗面破𥿄穿斜陽圍爐坐宻氣漸煖
稍覺冬律回春光大柈蒸菜芼薑辣滿甕印酒開泥香
蒲蔔巳充筵上果但見枯蔓牽隣墻初拈險韵鬥傑句
旋徴雅令捜枯腸須㬰耳熱更豪劇角逐兩兩争低昻
傍人却問何所樂我亦自咲狂夫狂三年隻身走万里
絲路裊裊衝蠻郷豈無釣藤(蠻中/酒名)拚獨酌意緒冷淡難
禁當翻身勇决作歸計又𬒳饑餓驅遊􁁵别人騎馬我
徒歩鎩羽無分追髙翔行藏眼底但如許有意排遣終
悲涼風流見賞古不乏跌蕩愼勿矜辭章明朝定傳好
事口指點此地成驩塲安知酒徒穨放意不欲與世衡
鋒鋩城頭鴉啼客盡散獨立四顧神蒼茫
　　　與張漢瞻次侯大年韻
竹垞今名家従君賞文格每逄最佳處輙爲浮大白自
抱萬卷書羞隨五侯客飬親兾一第歳月去巳積變體
爲時文頻遭按劒斥皇天老眼暗才地毎相厄何妨掃
蛾眉稍稍傅粉澤肻違静者性彼好此不易
　　　送少詹王阮亭先生祭告南海
祝融南都水環滙赤龍渴飲九州外扶桑日枝万丈髙
吞吐晨昏變明晦颶風磨旋鱟帆片蜑雨珠沈蛟室琲
幻呈綵縷現蜃樓淡入蒼烟失鰲背不知靈封畫何境
禹鼎無従辨疆界元和一老去作碑廟貌千秋遂稱最
茫茫元氣收不盡好手何人復堪代康熙甲子帝東
得従京國數追隨眞愛山薑一卷詩佳處不嫌千遍讀
識君翻恨十年遲古人可作心相許同調無多論稍卑
便欲借抄煩乞予手彈紅燭寫烏絲
　　　小除夜椒嵓招同沈韓錫陳叔毅談未菴家聲
　　　山集王巖士樞部齋限韻
蠟燈垂燼夜厭厭寒薄重裘雪滿簾得路才華同軰少
(椒嵓刻管/瑜集初成)畏人心跡擇交嚴座中放論歸長悔醉裏題
詩醒自嫌等是關山牢落意年年馬齒路傍添
　　　次椒嵓寒夜書感見示原韻
多生積習未全除烏有何勞問子虛四壁燈明孤影外
一官霜偪二毛初也知作客年年慣若論謀身種種疎
比似無家還較勝叩門連夜得兒書
　　　除夕飲許時菴先生寓齋二首
南衝烟瘴北風沙每到殘宵輙憶家土銼光陰飛石火
瓦盆消息候梅花百􁈉濁酒澆愁緩一杵疎鐘警夢賖
草草行藏十年事寒鐙影裏又京華
小閣圍爐薄雪侵坐移宫漏夜方深最憐入座聞吳語
轉遣思郷動越吟射虎殘年留想像亡羊岐路判升沈
對床未易論前事倚賴鳴雞激壯心
敬業堂詩集卷五
敬業堂詩集卷六
　　　　　　　　　海寧查愼行　悔餘
　假舘集上(起乙丑正/月盡一年)
　　甲子秋闈被放將出都適黔撫楊公内擢少司馬
　　相留邸舎丙寅冬公以飬親告歸臨别檢點詩笈
　　得若干首葢従公唱者無過數篇餘皆應詶雜作
　　分上下兩卷
　　　乙丑元日立春
忽於此地逄元旦况復斯晨屬早春萬里關河雙眼雪
半年衣䄂六街塵閑門客少詩初就老硯氷堅墨未勻
擬遣家僮擇歸日曆頭愁換一行新
　　　人日和朱大司空作
纔到春晴馬意驕金溝流水玉河橋東風吹綠鱗鱗活
倒捲餘寒上柳條
　　　錢㓜鯤將逰江右以詩留别和送一首
西江吾舊到爲爾唱驪駒山縣稀逄驛風帆健過湖別
離無善狀貧賤有長途草色春衫外飄零奈酒徒
　　　鳯城新年詞八首
萬歳山前百戲陳内城排日作新春金錢多少纏頭費
半出朝元㑹裏人
綺羅珠翠極鮮新𥜗袴誰憐雪裏貧一様昇平好時節
兩宮春帖進詞臣
杏黃韁配紫貂鞍　天子親祠祈榖壇前隊不敎傳警
蹕萬人齊傍馬頭㸔
纔了歌塲便賣燈三條五劇一層層東華舊市名空在
靈祐宮前另結棚
雀翎風細逓傳呼三日　君恩有賜酺飛放泊前騎馬
入文官班次執金吾
巧裁幡勝試新羅畫綵描金作閙蛾従此剪刀閒一月
閨中針線歳前多
添得樓中幾日忙簇新裙帕紫姑装一年休咎慿伊卜
拍手齊歌馬糞薌
繭𥿄輕𫾣作鼓聲啣環絡索鐵錚錚踏歌連臂同兒戲
何限年光付送迎
　　　花朝前四日朱大司空招逰南莊同田荆巖編
　　　修作
馬首年光柳色新郊原一榼去㝷春題詩我是重來客
稱意花如舊識人靑嶂捲簾晴帯雪好風擡袖座除塵
公如早爲蒼生出絲竹陪逰得幾廵
　　　石隖山莊爲王咸中賦即送其南歸
十載才名滿帝都明朝襆被竟歸吳重穿曲逕尋蒼隖
獨上髙樓望太湖放艇有人春載酒打門無吏夜催租
眼前此境殊難得或恐桃源但畫圖
　　　叠舊韻送研谿南歸三首
軟塵堆裏出都亭却指家山入畫屏算到淸明沙路盡
一鞭淮岸柳條靑
陌上重聽緩緩歌家如傳舎偶經過一身有母尤應惜
負米終如欲出何
辛苦京華二十春枉緣篝火勘窮塵有才如此吾猶惜
未必天終老是人
　　　春分前一日再遊南莊
毎従遊賞發詩端草色烟光漸滿欄興到不辭連日醉
春分猶剰幾朝寒晴邉苑路差宜馬低處花枝欲礙冠
二十四番風信在與公一度一來看
　　　刑曹關內馬公出知杭州謹呈古體一首
名賢展經綸動與事權㑹何當量才地屑屑較儕軰明
公藴蓄竒出手世無對關中昨㓂亂豕突掩不戒公時
在郷閭倉卒發雄槩一呼集義勇指畫定向背登陴氣
勢壯强賊逡廵退守土非無人儒生握成敗上功得州
牧報績果稱最廻翔歷曹郎再使聲華沛蔚州老司㓂
許予少置喙推公賢且能謂足壓當代昨來榷北關吾
杭扼要害流風揖士子積弊剔駔儈至今蔽芾棠勿剪
頌遺愛大廷崇吏治一例視中外此郡復煩公托付意
有在府治統九城東南江海滙連山際西北中畫吳越
界繁華昔或然疾苦今百倍婦女力𧖟桑丁男勤耜耒
先時辦公稅絲榖長早賣供億苦多門奸胥巧科派弱
同几上肉色有豐年菜况今兵燹餘水旱互　瘵千里
水陸衝六年轉輸憊稍期甦喘息亟望爬瘡疥租従
廵幸蠲圖覬流亡繪公今乗傳出膏雨行當霈兒童騎
竹迎父老扶杖拜賤子本部民饑驅走邉塞歸耕自兹
决直欲従公邁
　　　上已後二日同楊耑木出彰義門次日抵涿州
　　　馬上口占
放慢遊韁信意行不教馬力困兼程草低天逺盧龍塞
柳暗烟濃涿鹿城遷次心情移客夢蹉跎郷社負躬耕
杏花開過淸明節猶記横簫聽賣餳
　　　奉陪朱大司空松林看杏花同吳楞香許時菴
　　　王薜澱吳匪菴諸公分韻二首
偶逐肩輿出郭行蹇驢斜照一鞭橫平分節物歸僧舎
背指風沙帯帝城好鳥啼能添野趣晚花開及向春晴
作詩自取排吟興何必留題識姓名
煖烟濃靄互交加樹裏孤亭四面遮杏酪已調初改火
松濤忽瀉正烹茶内官老作茆菴主逺客閒看禁苑花
(果園巳/屬内廷)多謝東風不相笑一枝歸壓㡌簷斜
　　　鳳阿山房詩爲侯大年題册
畫藁吟多手自芟桐花昨夜夢千巖羽毛大好君應惜
従此歸飛正不凡
　　　送徐毅庵歸梅里
綠槐陰下一條街五度東風感計偕路盡始知村舎好
調孤肻與俗工諧雲開馬首重經嶽(毅菴歸途/將登泰山)絮暖鮆
魚恰渡淮想到溪南好風日家人巳製笋皮鞵(毅菴不/喜著鞾)
(故/云)
　　　送祝彦方落第南還
來何艸艸去匆匆帝里春殘悵别同歸燕吟成芳草外
跨驢人老落花中枉緣腰扇遮西日悔逐烏裘障北風
(駱賔王詩烏/裘十徃還)勸爾一杯須作逹畫眉何取入時工
　　　次德尹見懷原韻二首
倦飛無力出風塵每對來書輙損神失路又成三歳别
賣文何補一家貧浮生泛梗仍孤影上苑攀花偶故人
多少五陵裘馬地等閒狼籍路傍春
爛醉旗亭得幾塲郷愁如海詎勝量花紅村社巢邉燕
草綠春陂雨後羊每送歸人因得句漸消竒氣不成狂
便思短䇿飄然去檢點征袍巳八霜
　　　送楊耑木歸里兼寄朱日觀錢昭平朱與三王
　　　子頴陳補思寄齋諸同學
悵斷河梁又一回留眞無䇿去徘徊咲能傾國時方妬
曲到知音調始哀别語感君如骨肉故人疑我竟塵埃
相逄爲話狂猶昔只是生疎酒伴來
　　　端陽後一日同人集朱竹垞表兄齋分韻
愛君庭戸淸絶比似長松夏寒荷柄香含風幔櫻珠紅
吐氷盤間人不妨鬥酒樂事無如去官同是江湖倦翼
可憐萍聚長安
　　　送郭臯旭歸平湖
屢卜行期又屢愆一官空憶廣文氊飽經世味貪歸路
老傍時名狎少年席㡌白堆蓬鬂雪布帆靑入柘湖天
倦遊未必非良䇿万頃烟波待釣船
　　　畢鐵嵐僉事將督學貴州枉問黔中風土短章
　　　奉荅兼以送行
浪逰我昨趨黔境一線乾坤歎蹭蹬辱公就我來問塗
臨別能無片言贈此邦風物口能說筆墨形容反難罄
但従記憶得大凡一一舟車往堪證荒程杳邈六千里
冷署蒼涼十三郡荒山無樹茅紛披亂水分溪石綿亘
金𧖟閃閃夜放蠱苦霧濛濛晝埋穽經過宻箐偶逄人
雙眼睢盱語難聽褁頭黑玀氊覆膝赤脚花苗裙及脛
呼同山鳥似有名籍隷官司緫無姓其中一二稍秀拔
畧解詩書誦賢聖慿將流寓較土著有似蓬麻草中勁
卅年况復兩遘亂孑孑殘黎偶然剰此時收歛加冠巾
亟賴名賢計安定先生制萟傳海内櫽括家家奉龜鏡
昨年選曹得兩浙私爲郷人喜稱慶(公赴銓選初除浙/江學使巳而改授)
朝廷有意變成格使者移官膺　後命勿輕荒徼愁逺
宦此去依然執文柄五丁力在山爲開尚闢𧖟叢作蹊
徑苗民雖頑亦人類向化何嘗絶天性従來教飬視人
事豈謂聲呼無響應幕中浦郎(傅功)况才士唱和溪山
好乗興公聞此語當囅然快束行裝倚鞭􁹑
　　　送葛受箕赴建陽丞
南行風土近郷關路轉三衢第幾灣簿領老除新佐貳
幔亭天與好溪山松間日影哦詩過花下文書判尾還
(葛工/楷書)如此襟期原不俗宦途有味是蕭閒
　　　喜外舅陸射山先生至都六月望後爲先生初
　　　度同學數子置酒容園爲壽敬賦長句四首以
　　　侑觴
幾遍芒鞋踏帝畿星埃頭上片雲飛漸除豪氣終違俗
纔缷行装便憶歸晚節尚餘文筆在舊遊併覺酒人稀
淸時肻擅徴君目收取聲名待拂衣
夜夜星明處士天靑山髙臥奈無緣癸辛志每隨行笈
甲子詩多入紀年未定草堂天寶後就荒松徑義熙前
身爲甫里先生裔莫咲貧無一稜田(陸魯望詩我本/曽無一稜田)
小别回頭又隔年重瞻鬚髩轉蒼然採芝園綺今無伴
善飯江湖老亦仙簾閣日長棋算刼荷陰人去鶴看船
過従最憶須雲閣老樹濃陰庇亂蟬
尊酒名園借榻餘眼中泉石自淸腴同來我亦辭巢燕
暫止人猶愛屋烏新沐頭輕従鬂秃穿花歩穩倩藜扶
尚平此日差無累懷䄂親㩦五岳圖
　　　送李蒙山回嘉禾任次外舅韻二首
敂弦歌罷水風涼碧野秋遲未剪霜報道今年官酒賤
公畦小稜􁉷花香
衣裘容易改寒暄來往無端閱使軒歸夢隨君到蘋末
白鷗飛處是田園
　　　苦雨次少司馬楊以齋先生原韻二首
連旬暑雨不曽休邸舎焚香兀自愁猶勝万重烟瘴裏
五年三伏滯炎州
剝啄聲稀退食堂生衣十日透新涼閒中筆墨能添潤
一桁簾波潑硯光
　　　柬朱竹垞表兄時移居古藤書屋
整娖牙籖萬卷餘誰言家具少于車僦居㑹向春明宅
好借君家善本書(宋次道居春明坊家多藏書皆校三/五徧推爲善本士大夫喜讀書者多)
(居其側以便借抄當時春明/宅子比他處僦直常髙一倍)
　　　詶别鄭寒村
闌風伏雨兼旬臥晴路一鈎新月破簾前暑退得新凉
門外泥深成塪坷此時有客過言別躄躠毛驢壓歸䭾
􁂫空隣酒賖不來醒眼相看但愁坐一篇削藁辱佳序
(寒村臨行爲余/序愼旃二集)七字留詩慙屬和余才弇陋非爾敵强
以珠璣承咳唾甬東同學屈指論徃徃傳經接師座(余/與)
(寒村俱/出黄門)故人再與瀛洲選(謂介眉滄/柱兩太史)一鄭滎陽尚摧挫
失群行李獨淹泊有價文章乆傳播燕山此度六徃來
未免征衫被塵涴干時少術非爾病當路無援是誰過
向來人盡棄所長逺到君能見其大古人可作廼殊代
同調相求凡幾箇勿將時命較窮通只許才名出寒餓
羡君有志成果决笑我無端逐游惰偶逄知己私自嘆
毎送歸人輙相賀荆榛滿地羊觸藩日月周天蟻旋磨
故郷樂事殊可憶欲徃従之正無那秋風一騎不可㽞
八月江田熟香稬
　　　范性華徴君屬題陳憐小影
小像沉香手自熏前期如夢却疑眞五湖忍負閒風月
爲少扁舟共載人
　　　送聲山姪之湖口二首
自憐萍梗尚京華勸爾江湖飯好加南北豈堪頻送别
去留等是未還家逺書到眼秋垂泪(時聞韜荒兄/長沙訃信)隻影
挑燈夜落花如許流光眞痛惜校量何計穩生涯
萬頃波心坐白鷗一天涼雨到扁舟三年廬阜虛前約
(往在南昌與聲山相/約入匡廬度歳不果)兩度潯陽感舊遊帆葉依依重入
夢蘆花瑟瑟正交秋靑衫尚洒琵琶泣那得平銷我軰
愁
　　　墮馬歌爲朱悔人賦用李茶陵集中韻
朱髯别家久不歸如鳥羽倦猶孤飛踵决曾穿雪中履
綫綻未𥙷秋來衣長安城中多第宅年少翩翩好裙屐
靑絲絡馬裝馬鞍騎出従誇新買得髯乎足不出戸庭
塵髙十丈看橫行忽然欲詣良友酌正坐倚壁空缾罌
蹇驢力小不任重性命敢謂男兒輕牽來未識北馬性
借得大感東家情掀髯却上跨韀坐掣電流星一鞭過
此時逸足縦莫收造父㫄觀巧難佐跅􁀪駕馭良匪易
馬上人従馬前墮鏡中欲博齲齒咲賦裏偏憎插花賀
康莊大道城西阿失足何必皆坡陁有生所事非意料
未許輕薄相嘲訶當年頗怪王處仲曽爲伏櫪生悲歌
虎頭失計始投筆猿臂何物誇橫戈不如漢陰歸閉户
安穩生涯信徒歩未成矯矯鶴南飛那免㷀㷀兎西顧
夕陽牛背輸牧䜿夜雨蘆中負漁父故人乗車爾戴笠
此作叅軍彼主簿天生爾以不覊才困躓風塵是誰誤
眼前只作墮馬看一跌無端豈終仆卬須肻赴舟子招
將伯誰爲輔車助我生鹵莽事奔走屈指􁃓﨑經畏路
尚逐他人肥馬塵浪遊此出凡三度似聞樊圃限狂夫
便合因君警晨暮
　　　上少司成徐蘋村先生二首
數仭宮墻入望新皷鐘相應在成均何期當路心猶折
如此憐才意始眞魚鬛欲騰燒後尾琴材偏賞㸑餘薪
百川東下何須問賴有狂瀾手障人
韓愈猶居愽士員風流此外孰隨肩來叅講幄三千士
及聽聲華四十年樂地不踰名敎外人才都定咲談前
讀書射獵論初志直爲従公願執鞭
　　　送周雪客赴太原藩幕兼訊安邑丞陳六謙
半年裙屐軟紅塵旅槖多緣好事貧手板老方除佐領
幕僚古亦屈才人巖關夜度荒雞月絶塞秋髙一雁賔
投轄舊遊豪氣在莫將俗吏視陳遵
　　　題張漢瞻望雲圖兼送其歸疁城
風流取相賞至性關感動我交天下賢孝友得張仲學
成家轉貧母在身愈重長因負米出屢缺晨昏奉天如
憐斯人不忍付寒凍但令邀一第薄少分半俸逋尾戀
慈烏竒毛刷雛鳳中情稍自慰白髮免尸饔如何舉子
塲乆抑禮部貢賣文給衣食頫首逐儕衆三年長安城
側足塵澒洞布衣慈母綫風裂秋來縫坐遣望雲心時
時結飛夢誰従筆墨下寫此肝腸痛披圖見君意我乃
有餘恫平生蓼莪詩廢置忍再誦菽水不逮親偷生復
奚用君今及歸飬此樂世罕共板輿隨春遊金經侍晨
諷好與劚雲根靈諼手親種
　　　送汪㝢昭南歸
國家制科設取士數亦夥茍非得其人膴仕眞瑣瑣子
來試南宮命中弦激笴千言屬廷對一一明珠顆謂宜
遂騰上㡌壓宮花朶群飛或刺天而子足猶褁束書欲
南下躑躅每未果草草薄逰裝昏昏短檠火半年仍旅
食今始買歸舸一渉仕宦途古人比韁鎖子方富年力
抱負况磊砢更讀十年書識老才亦頗井然見經濟歷
試靡不可得第未得官於遇非轗軻子如歎失意何地
更處我
　　　送何雪神宰溧陽
嶺表才名久軼倫一官江界去逡廵五千里外飛鳬地
三十年來謁選人可有孟郊爲縣尉長容閔貢作州民
(謂宋/梅知)鳴琴以外無公事花氣能銷簿領塵
　　　周廣庵編修席上分賦秋蘆十六韻
秋入江湖濶天連葭菼荒懷人方渺渺極目但蒼蒼揺
落空洲畔參差枉渚傍拂莖看漸老抽笋記初長露壓
梢梢重聲添葉葉凉戰風廻折㦸溜雨得沈槍寒水依
痕静殘暉㺯影忙白疑先挾雪靑愛乍經霜暗浦菰交
暝沙田稻暎黄就橋迷蟹籪引路入漁莊錯莫招窮士
延緣阻一方寒蟬遺晚蛻逺雁落斜行觱篥悲辭漢琵
琶怨嫁商托根隨地有薄植過時傷織箔思𧖟事編簾
隔草堂刺船如有約吾興在滄浪
　　　秋夜集古藤書屋時梁藥亭將歸南海聨句送
　　　行(此首亦刻/曝書亭集)
露葉倦未飄雲鴻逺相引(朱竹/垞)星埃感蓬勃物候變凄
緊(湯西/厓)慅慅八逹逵有客發修軫(悔餘)僕夫在郊坰稌
黍被隰畛(梁藥/亭)柅車浮淪瀾舎櫂度嶾嶙(朱)雷殷風息
颶海大魚見鰵(湯)峽猿有時歸南雪終不霣(查)八九月
之交六千里而近(梁)懷居興雖洽判𬒮情詎忍(朱)置酒
靑藤陰入門走蛇蚓(湯)颼颼涼颸動灧灧纎月隱(查)山
杯深窪匏野䔩脆嚼菌(梁)迎寒笳卷葉戒夜皷鳴簨(朱)
談鋒騁趫雄詩械破窒窘(湯)毫毛秋穎脫墨光古香吮
(查)臨當黯然别且復莞爾哂(梁)炎瘴固所便眠食朂惟
謹(朱)行看早梅墊到及蟄蟲蠢(湯)前期久勿忘郷夢今
廼凖(查)穆如淸風篇持以示均尹(梁)
　　　再送梁藥亭次大冶司農原韻
草低天逺見牛羊九月燕山早得霜去國一樽秋惜别
入時雙黛老羞長飛鴻與作書空字落葉輕如度嶺裝
一物差堪銷客况難抛郷味是賔郎
　　　王黃湄給諫屬題紅䄂烏絲圖二首
十級丹梯百媚城小欄髙下得芳情美人一笑花齊放
爲報毫端鍊句成
橫幅看題㓜婦辭箇中多識背時宜只除一事曾瞞却
諫草焚來不遣知
　　　重陽後一日長椿寺讌集聨句(此首巳刻曝書/亭集今附錄)
九日倐巳過(姜西/𬈑)濕雲漫四郊森森長雨垂(朱竹/垞)颯颯
虛檐捎病葉戀冷枝(梁藥/亭)驚烏盤空巢晨興踐夙約(陸/射)
(山)攬𬒮皆貧交勝引雙樹林(魏禹/平)宛若深山㘭藤綰三
秋蛇(張漢/瞻)槐舞千歳蛟頳柿迸露實(朱悔/人)金英坼霜苞
紅的的吳萸(陳叔/毅)碧茸茸秦芁瓦溝竄鼯鼪(湯西/厓)戸網
牽蠨蛸蘚深贔屭伏(查悔/餘)篆古蒲牢哮粥魚晝浩浩(俞/大)
(文)墻雞午膠膠光景歘明晦(姜)眺覽窮橧樔新酎綠滿
斚(朱)晚菘黃充庖豈意靑豆房(梁)俄頃羅嘉肴鳴薑賸
紫蟹(陸)題糕餘彩貓子鵝新韭配(魏)鮮鯽枯荷包已見
雉膏登(張)况有兎首炰分曹玉鈎射(朱)角力骰盤抛急
觴易沈頓(陳)緩帶便爬抓一飲動一石(湯)載號或載呶
同聲唱者和(查)含意漆在膠五言乍妥貼(俞)十手爭傳
鈔雖乏韶濩音(姜)肻使下里殽合并洵匪易(朱)顧我中
心怓歸帆艤䑰䑠(梁)别騎籠鞦鞘邐迤陟荒岡(陸)邪許
搴長筊免泣卞和璞(魏)且誅宋玉茅􁁈縛不借履(張)泉
酌呺然匏㯽榔蕉椰荔(朱)都蔗菱菰茭雞頭祖竹萌(陳)
翠羽官梅梢熟知江郷樂(湯)莫厭潮田磽招隱丘中琴
(查)勵志賁上爻豈必馬足塵(俞)逐逐營斗筲(姜)
　　　送侯大年歸疁城
惠子春深跨白驢(惠元龍/歸吳)季鷹秋晚憶蓴鱸(張漢瞻/歸嘉定)窮
歸甌粤吟詩客(髙雲客/還閩)老奉龍舒飬母圖(方田伯/返桐城)過闕
梁鴻仍感噫(梁藥亭/歸嶺外)多才王勃尚江湖(王孟穀自/楚入滇)君今
又掛南帆去寂莫黄公舊酒壚
　　　顧培園宫贊寓齋燈下賞菊探韵限爲字
劈牋重和去秋詩葉底花前榻未移却對淸尊驚候晩
尚留名種愛開遲閒情特許㩦燈就畫藁猶煩蘸筆爲
莫話陶家三徑事年年此景負東籬
　　　劉雨峯兼隱齋小集
四門稱博士五載住京華客醉新支俸庭開手種花塵
埃何處着書帙逐年加不道成兼隱官淸只似家
　　　禹平南歸詩以志别
辛苦論交地追歡得幾回却忘吾久滯翻望爾重來才
恐隨年退眉還仗酒開知音眞有數流俗任相猜
　　　燕臺歳寒雅集同王后張錢越江顧九恒彭椒
　　　嵓吳萬子孫愷似王崑繩錢玊友徐子貞髙逺
　　　修孫子未王巖士陳叔毅湯西厓談未菴馮文
　　　子俞大文家荆州作二首
一天殘雪冷晴暉髙㑹金臺近巳稀我軰論交終落落
他郷對酒倍依依蒼茫敢信前期在輕薄翻疑古道非
得路何人能折節向來同學儘輕肥
檐花檐雨夜沈沈猶憶年時載酒㝷忽漫回頭成昨夢
每従失路撿初心殘棊吳越尊前壘短褐氷霜歳晚吟
同調尚㽞公等在敢慿餘子說知音
　　　偶過史胄司編修齋賦贈
每従朝退得閒情深巷稀傳剝啄聲視草才矜編集富
簪花格愛學書成茁來玊樹枝枝秀賞到氷壺事事淸
怪得官淸能下士五年前是一諸生
敬業堂詩集卷六
敬業堂詩集卷七
　　　　　　　　海寧查愼行　悔餘
　假舘集下(起丙寅正/月盡十月)
　　　寄題宋漫堂觀察園亭六絶句
村烟雨外靑沙草㟁頭碧欲知春淺深風到鱗鱗活
　　　　綠波村
菱角初翻刺雞頭未剝圓涼風吹酒醒人上過溪船
　　　　芰梁
春水綠于頭春花紅似掌漸次去人遥鳬鷗雜三兩
　　　　放鴨亭
團瓢不鬋茅擁葢松陰下茶熟正吟詩風濤入懷瀉
　　　　和松菴
魚􁨁閣淺灘閒却絲綸手長被酒家翁紅腮偷貫柳
　　　　釣家
白鳥點蒼葭沿流畧彴斜愛他丞相第簾箔似村家(即/文)
(康公舊/居也)
　　　　緯蕭草堂
　　　送顧九恒南歸
柳汁春回翠滳衣羽毛雖好奈孤飛行期屢改今才决
同調無多去轉稀換眼舊逰隨夢散掃眉新様入宮非
杏園已是攀花客終勝初程下第歸
　　　俞大文出都同人祖席分韻得郎字
客中送客春茫茫投牀夜夢得故郷(前五日九/恒别去)旬來怕
聽叩門别君又結束匆匆􁔾出都贈行例有句况我與
子情難忘我時正坐作詩痩不耐冷淡捜枯腸典衣且
復就劇飲醉後亂發如風狂憶君年當十五六談笑目
巳無盧王曾蒙佳什盛許予駘駑質下非敢當(辛亥秋/大文賦)
(駿馬篇/見贈)厚意寧能乆不報積逋耿耿今粗償識君最早
莫如我只恨岐路趨殊方萍踪一散十三載兩曜轉轂
驅星霜班荆故國再相見孝亷船繫禾城傍才人生還
話絶域詞客逺别歌河梁(以上叙癸亥春與大文撝謙/同集吳漢槎鴛湖寓樓事)
片帆湖口浪滚滚匹馬薊北氷硠硠朅來酒市並僦舎
我極􁆜倒君飛揚故人聨翩貢禮部屈指仇(滄柱)顧(九/恒)
徐(子貞)陳(廣陵)汪(㝢昭)君於其間最年少爭看白靣俞
家郎風擡袍䄂綠陰合花壓㡌影紅綾香文章自足取
髙第仕宦何必皆巖廊㫄觀愛才或太息逹士安命無
摧傷　鑾輿昨者東幸魯曠典百代傳輝煌君今應聘
徃纂述豈異扈蹕來登堂直従國書採鉅麗不比家乗
捜散亡誰云小試著作手㑹見奎壁垂天章(時大文應/衍聖公聘)
(纂修幸/魯盛典)偶然便道一返里山靑雲白遥相望眼前合并
那易得歸興未抵離愁長鞭鞘巳出軟塵外裊裊絲路
穿垂楊
　　　移居詩爲姜西𬈑作
自我來都城三見君移居前年街東住夕陽到庭除殘
冬徙巷南北戸風攪𥚑今臨大街西朝日明窗疏短生
寄長世天地猶蘧廬矧乃一榻安繛繛良有餘君才本
絶代應　召來公車姓名上史舘著作登石渠太倉五
升米旣飽同驩娛漆光拭修髯外澤中不枯有時典裘
褐間架如期輸卷軸不用籖錯置圖與書偶従移居候
整娖驅蟫魚經旬復成堆零亂巾箱厨即此見眞率寧
能事奔趨朱門曠蕩開無地置爾軀請看名山業終古
歸繩樞
　　　王忍亭主事招遊相國宛平公怡園二首
沙路開三徑名園甲九州不緣君愛士那得客同逰好
鳥來宮樹春氷落御溝野人雙眼豁初見　賜書樓
見說門前路鳴騶日日來簇燈春宴罷踏皷早朝回華
蕚居相望平泉第對開従來論相業原不廢亭臺
　　　上大司成翁鐵菴先生
虞山龍蜿蜒昂首挹海若滙爲人文藪嬗興代有作我
公實名家間世出騰躍却將波瀾勢捲起向寥廓國家
取士途櫽括制仍昨後生奉師程體裁就拘縛𧖟叢嵎
負固斤斧孰開鑿巨手得韓歐呀然啟鐍鑰文昌一星
曜餘若螢火爝以此結　主知廻翔上舘閣十年執文
枋出入兩不怍東郡昔掄材雲羅恣捜索遂令齊魯風
一變起積弱至今劒光在識者辨干莫文運際中天四
方視太學頗聞長老語斯地乆寂寞簴􁳙噐空懸豆籩
禮猶託春秋刲羊豕朔望奠斚爵四門官俸輕六館廩
餼削惟留古時栢枝幹尚盤礴花甎饑啄鷹鬥栱暮巢
雀庭荒狐狸竄人去蝙蝠掠壁書畫摧殘獵碣字剝落
偏傍按點􁩜星隕不可攫自従　萬乗臨廟貎再丹雘
臯厸位祭酒此座不輕著新城轉官去士氣孰聮絡公
來一震聳造就指不各外貌謙以和中懷嚴且恪従公
日于邁人有執經樂圜橋看濟濟在泮咏蹻蹻方當發
賁鏞豈獨警遒鐸三千萃絃誦餘地故綽綽移時具䂓
橅次第布條約經術植本根史書覽大畧詞章及文藝
餘事柎承蕚必若計栽培先須破拫挌力圖古制復事
異虛名博喣者春逹萌釋如秋解蘀時情重成例淸議
動多格憐才出至性此意感非薄賤子望塵來三年客
京洛門墻雖濫厠鞭䇿稍知戄公于汲引塗取予必斟
酌何期納百谷亦復收一勺傾傃方自兹惟公鑒葵藿
　　　淸明日同玉友荆州出右安門就旗亭買醉晩
　　　至朱大司空花莊復㽞劇飲即事四首
新烟淡淡柳梳梳雨洗輕塵出郭初逺客不知京國好
酒旗風裏話田廬
三鵶岐路小車歸一曲花遊簇作圍春色盡隨紅艷隊
明朝蛺蝶滿城飛
聨鞍緩鞚去逡廵覓句沈吟苦鬥新忽漫詩成狂拍手
墮鞭驚起馬頭塵
典衣偶出爲尋春重向名園叙主賔慙愧公卿傳好事
一時狂號屬三人
　　摩訶菴㸔杏花次司空公原韻
壺盧酒熟鳥催提路轉松廻别有蹊艷入繁枝停畫皷
淡教微雨洗花泥開遲翻悔來看早興好方嫌飲量低
却被閒僧嗤好事一雙蠟屐舊曾㩦
　　　三月三日朱大司空招集南莊限三字
一旬雨雪春淹淹餘寒尚殢三月三滿城花信近桃李
客舎冷落思江南司空園亭傍水際初巳有約來停驂
郊原霽色忽入眼豁若明鏡初開函草凝露光翠撲撲
柳挾風勢靑毶毶檐牙燕巢看新補枝亞雀鷇俛可探
蘭亭勝事俗久廢京洛良㑹情尤躭轆轤轉水百尺底
繞砌曲折歸澄潭不須絲竹發豪興自有風雅供淸談
銅壺静傳竹箭響蠻榼逺費桃枝擔先生名髙暫解組
公子官好能抽簪閒従門生(諸公皆先/生門下士)奉几杖猶許野
服來相叅古道力持公自厚群賢不鄙余懷慙久㽞帝
郷亦何爲土俗節次差能諳放鐘撇卯等兒戲歳月過
隟眞奚堪大杯一澆壘塊散得飲且復拚沈酣前期更
有聽鶯約預辦斗酒㩦雙柑
　　　喬石林侍讀一峰草堂看花同外舅陸先生朱
　　　十表兄錢越江周靑士孫愷似湯西厓分韻
愛花成癖不待招春來徧踏東西郊起聞啼鴂送春去
猶跨短鐙揺吟鞘斜街草堂地淸絶瘦藤當戸挐老蛟
土墻靣靣紅窣堵沙徑曲曲靑盤㘭礬頭暗皴髙下石
亭子乍翦離披茅巧従陰借桃李杏惜少水飬菰蘆茭
棠梨素粧太淺澹繁蕋亂拆丁香苞新開海棠好顔色
兩樹氣壓千花梢主人爲言初買得舊根帶土枯蒲包
擔頭親爲解其縛位置特許依書巢栽培本關造物意
人事未盡休輕嘲㪺泉口嘗手自灌及見紅艶靑葱交
他人買園身不到君乃僦屋情難抛花時連日得休沐
剝啄有客門頻𫾣行㩦几榻隨分設野蔌蒸薺樽窪匏
偶然興到觸佳句巳被萬手爭傳抄我詩不工强屬和
出語毋乃同號呶不成甘受金谷罰忍負新月垂弓弰
　　　是夕再飲嚴矱菴侍御鸞枝花下三首
賣花聲裏過斜街不記招㝷月幾回只有繡衣眞愛客
印泥封酒必同開
僦居喜近慈仁寺移得鸞枝隔歳栽報道退朝今日早
東欄昨夜有花開
矇瞳眼纈隔窗紗曾入東隣學士家一醉竟須煩二主
可憐頻對客邉花
　　　送叔毅南歸即次㽞别原韵三首
到處誰當却掃迎去留此際計非輕自妆詩上還山集
何取人傳入洛名三世羡君猶共㸑百年爲客緫勞生
豈應陳孺長貧賤如許鬚眉徹骨淸
朅來挾瑟並燕中廡下猶欣傍伯通(謂矱/菴)儘有狂言容
數子毎従髙㑹厠諸公淋漓醉射東方覆躞蹀群看北
野空恰恰酒人従此散一天無賴柳綿風(九恒大文未/菴西厓俱先)
(後出/都)
敝廬好在龍山下藤蔓花梢一一垂春草池塘空入夢
(德尹復/遊嶺外)瀧岡窀穸杳無期封書病檢山妻藥陳筴慵探
季子錐百念因君多撥觸最愁人是望郷時
　　　重過摩訶菴老僧以新茶見餉
細色綱従馬上催筠籠先爲老僧開髩絲禪榻前因在
直愛茶烟又一來
　　　慈壽寺
摩訶菴西慈壽寺老樹盤礴爭奇雄當門古塔少梯級
合㳫直上烟霄空廻廊二千五百歩一一畫壁堆靑紅
仙山鬼府靡不有搜神志怪殊未工雲旗飄飄翳白日
閟殿肅肅來陰風不知兹寺創何代負墻古佛塵相蒙
居僧兩三乞食去好事欲問嗟無従手揩雙眼看碑碣
歳月却記明神宗是時海内際淸晏嗣皇冕藻年方冲
雞鳴問寢駐銅輦瑞蓮獻賦歸新宮(萬暦初年瑞蓮産/慈寧新宫閣臣申)
(時行土錫/爵俱作賦)一朝家法古無匹聖母不在垂簾中偶營紺
宇祝萬壽未可槪議物力窮百餘年來就頽廢鐘皷尚
與隣菴通君不見内官葬域抱山麓異時祠廟還穹窿
　　　夜宿養素堂東偏
裊裊一枝藤疎疎幾行柳籬落吐燈光鄰家猶賣酒
　　　秘魔崖古栢長二尺許俗傳隋仁壽中盧師手
　　　植
連岡東北轉鬼物托幽秘瞰空飛一片石縫舒右臂老
鴉銜栢子偶向駢拇墜飛泉難仰流長此攣拳翠相傳
閱千載僅可二尺計勒龕誇佛力此語吾所鄙猥蒙雨
露恩竟負栽培意兒童斤斧脫大匠棟梁棄寧非干霄
姿吁嗟守憔悴
　　　従磨石口至翠雲菴
亂山中有﨑嶇路時聽征車撼石聲行過翠雲塵乍少
馬頭麥浪綠初成
　　　立夏前一夕大雷雨宿西山麓
臥聞風雨聲惜此花間路沙路不成泥披披曉窗霧猶
嫌入山淺未到雲生處
　　　日渉園送春
驚雷掣電夜窗明忽轉雲頭又放晴夢裏似曾聽雨過
曉來不礙看山行紅衣匝地枝枝痩翠幄支天葉葉淸
逰興有餘春向盡暫時經眼倍關情
　　　早發杏子口暮至香山
西山灣環勢向東兩角到地形垂弓客従山南走山北
耳畔箭激颼颼風苕遥一程晚始逹喘汗未定馬力窮
入門翻愁磴曲折落澗巳愛泉琤瑽居僧指點最髙頂
十里近與前岡通㝠㝠一綫縈萬丈蜀鳥飛去啼春紅
人間何處無㨗徑失足怕落荆榛叢吾寧迂遲就坦道
肻試竒險爭樵童殿西一軒得空曠雲根倒插下積空
夕陽將墜尚未墜數峰晴意慿欄中回頭却望來處路
已被逺樹遮溟濛
　　　再宿來靑軒
景物蒼茫感舊秋(甲子曽/宿此軒)還將筋力試重遊行穿下下
髙髙路題徧山山寺寺樓捲幔微風香忽到瞰床新月
雨初收洗空塵土三年夢一夜鳴泉傍枕流(山下有泉/名甘露)
　　　永安寺頻婆花下
啼鴂聲中日向斜閉門春盡似村家黃蜂飛過短牆去
零落頻婆兩樹花
　　　従洪光寺下十八盤取道而歸
洪光我昨到石徑盤暁霼不知眼界寛但覺足力費兹
逰及晴爽勝境天所乞(去/聲)泠泠松上風倒洒泉泌沸路
窮寺門出氣象非昔謂關河劃然分有若列涇渭平疇
棊布罫萬象經錯緯舊逰領新得噉蔗飫餘味重㝷周
歷處畫像儼中貴(寺爲正統朝太監鄭同所/建按碑記約費七十万)輝輝金碧
光尚壓一山氣峰髙此爲最興盡我猶未何當躡其巓
西覽韓趙魏
　　　詶陳子文安邑見懷之作
新詩讀罷一摧顔何限心期悵望間塞柳關榆遮不斷
數峰春雪太行山
　　　白芍藥和孔心一少叅二首
扶頭一笑粉生光鏡裏匆匆看改粧金餅賺來初罷浴
瑶堦行過但聞香含嬌似爾情難禁太潔従人忌不妨
莫向中書誇故事素心羞對紫薇郎
便従姑射擬肌膚那許餘容伴鼠姑美酒對傾金鑿落
佳名果稱玉盤盂鶴翎舞拂新時様獺髓痕消舊日圖
珍重一襟氷雪意殘紅掃地近來無
　　　送湯西厓南歸兼寄嚴定隅
古寺槐交陰微陽轉氷簟(上/聲)與君初握手片語示肝膽
來當傾葢新久覺忘形漸相過日不隔懷抱兩無忝狂
言我難緘嬾病子未減彌縫補其闕瑕纇肻互掩子才
隨地湧百斛走㶑灧屈首舉子塲十年困習坎隻身泝
瀟湘盛氣生勇敢歸來翻一笑函匣劒光閃未免爲時
名束身就繩檢酒徒遇燕市揺落自多感兒曹太輕薄
載鬼白日魘榆搶斥鷃如冠著沐猴儼彼頑何足校我
白故無玷稍恨素心人晨星散疎點金溝送别處屢見
風柳颭子來辭我行忽若猿出檻足矜行卷富何礙歸
􁁵儉溪堂行𥙷苴湖舫待刳剡開籬受竹色擇石置崖
广靑芟鴨脚葵白剝鵠頭芡隣沽貰新熟詩韻鬥竒險
此樂吾久疎歳月徒荏苒雨堂倘問訊應惜緇塵染
　　　閠夏飲竹垞表兄古藤書屋限藤檉二字各成
　　　五律二首
曲巷居相近廻欄到每慿爽開㝷丈地陰合兩邉藤幽
事披襟愜新詩計卷増(時竹垞騰/咲集初成)醉探杯底綠凉影落
層層
碧草柔牽蔓紅花細着檉客稀成雅集屋老稱佳名淰
淰雲催暮疎疎雨放晴家園風景似只是少啼鶯
　　　雨後龔蘅圃㩦酒古藤書屋分韻得能字
結隣君最好㫄舎綠陰増榻愛同時設門教一僕應異
書便借看新句急催徴許我時相就衝泥到亦能
　　　曲阜顔母朱太夫人壽讌詩修來吏部屬賦四
　　　首
玉女峰連泰岱靑人傳翁主是前星朱門昨夢滄桑變
白首餘年患難經䄖翟恩曾邀北闕扶揺風又徙南𬈑
勿論陋巷家聲在母德還堪作典刑
郝鍾禮法尚嫌疎厸較門風正不如壽母有詩存魯頌
世家無例闕班書五雲扇底分儀仗八座花前侍起居
慙愧潘輿輕作賦金根還有嫁時車(唐德宗朝趙國公/主下嫁始用金根)
(車)
霞帔重加舊日冠慈顔一咲一加餐従看舞䄂迎花誥
猶記傳經傍杏壇吏部文章今卓卓翰林風骨久珊珊
(謂淡菴/太史)同時丹穴雛皆秀世澤方知擬似難
水天閒話屬葭莩異數曾聞拜舅姑娣姪紛紛齊庶士
門墻一一魯諸儒王姬老去樓仍鳳顔氏歸來巷有烏
不爲㝷常誇燕喜八千親寫壽蘐圖
　　　飛蝗行和少司馬楊公
去冬臘雪不葢土今歳天行旱畿輔門前有客來故郷
爲言千里皆飛蝗綠陂靑野一時失但見黄雲蔽白日
我聞此語方長歎愁坐不知天宇寛有聲䔩䔩自南至
驟聽乍疑風雨勢舉頭杲杲燒火輪中庭過影何紛􁇇
蜻蜓蚱蜢亦群舞倐度宮城齊振羽宮城十丈髙巍巍
誰能禁爾漫天飛
　　　武陵楊長蒼重來都下感舊有贈
建業相逄記一樽飛蓬心跡感重論舊家春燕烏衣巷
故國秋瓜覆盎門愁倚白頭絲減髩閒繙靑史泪交痕
可堪潦倒風塵際還見元和一品孫
　　　送孫少司空督濬下河
神京建西北歳走東南漕(去/聲)轉粟上靑天黄河扼其要
元時用海運年久有成效此議今難行將毋物力耗宣
房十年築宵旰煩　廊廟千村收竹楗十郡供柳埽百
萬縻金錢一支歸故道吾　君如唐堯勲德在覆幬百
神胥受職河伯敢陵暴猶復念民勞南廵趾親到下流
得地勢海口計疏導紛紛異同論破例寧意料學士居
禁林十年不輕調汝往作朕虞欽哉奉　明詔歳輸發
內帑恩澤蒙再造畚鍤興如雲邪許相慰勞和衷事斯
集正氣神可召芃芃黍苗歌可乏陰雨膏渠成萬世利
績待朞年報
　　　送楊筠湄通叅赴任奉天
國家都燕京遼左本根倚東西營鎬洛周制正如此城
闕遥相望關隘紛可指設官重保障未可猛政理阡陌
屯田開戸口豪右徙卅年盡土著烟火變墟里仁人來
撫循爾軰皆赤子
　　　呈少宰董黙菴先生二首
丹霄地望絶攀躋尺五城南万仭梯日月文章韓吏部
天人經術董膠西都無半刺通干謁却媿凡才出品題
此日黃金臺畔路不聞伏櫪盡長嘶
注籍紛紛屬貫魚積薪時論近何如尚煩啟事従容入
及見銓曹次第疏閣下銜仍兼學士殿頭班欲領尚書
文章得路如公少還恐爲儒計或疎
　　　吳門徐彦通來都得惠研溪近問叠紅豆冊舊
　　　韵荅之三首
勞勞别夢短長亭兩度秋風冷畫屏忽聽故人傳尺素
夜長添對一燈靑
扊扅愁聽室人歌拚却長程歳月過我巳髩毛秋換綠
不知君髮更如何
名園婪尾醉燒春豪氣曾陪末座塵此日靑衫尚㽞滯
蹇驢腰扇怕逄人
　　　次馮文子南歸留别韵
髙視泬寥天俛瞰廣莫野歛才就實地始信得力寡文
章技尚卑矧乃論騷雅方期木雞飬不礙伏虎啞讀書
滕口說正坐氣難下築臺逃文債支戸辭吟社靜觀得
妙理擾擾何爲者因君又多言餘習吾未舎
　　　當湖王復園索贈次沈繹堂先生原韵即送其
　　　歸
寂寞名山業蹉跎始自憐長途添白髮老眼望靑天夜
雨新豐市秋風下潠田夢中歸路近帆卸郭東船
　　　與顧梁汾舎人次閣學韓公韵
不是微之定牧之紫薇亭擅舎人辭十年未就歸田賦
衆口猶傳赴洛詩徃事相關碁巳散秋風纔到髩先知
怪來東閣留賔地難遣深情是酒巵(時舎人有/亡友之痛)
　　　九日飲朱大司空南莊二首
雲物蒼凉感鳳城良辰難遇是晴明同時那得人偕集
(是日西溟軰集萬/柳堂余不及赴)去日渾如客餞行大漠寒烟凝朔氣
空林殘葉墮秋聲籬邉舊是餐英客省對黃花倍有情
不是藍田别有莊三年此地作重陽先生出郭仍㩦酒
獨客登臺又望郷天濶一鵰盤逺勢風髙群雁起斜行
茱萸諸弟遥相憶應料新來髩點霜
　　　少司馬楊公見和前詩有登臺把酒之句追憶
　　　落㡌臺舊遊巳入年矣再次前韻奉詶二首
迢逓關山隔楚城亂猿啼處記分明瘴花瘴草重陽候
秋雨秋風絶徼行匹馬幾回經戰壘荒臺三靣走江聲
再來京洛追陪地望逺猶含萬里情
靑楓白菊夢漁莊驚起窗􁋠正夕陽賴有新詩酬好節
敢云游子戀他郷風聲捲地廻遼海山色迎寒入太行
一片淸砧聽不得敝裘容易改星霜
　　　得談未菴沙河書却寄
涼燈四壁光燦此一雙蕋終宵不能寐詰旦占有喜起
接故人書窗日穿故𥿄披襟再三讀感慨忽中起憶昨
初訂交秋風燕市裏余時新落第邂逅得吾子子名雖
早成尚索長安米才髙氣激直罵座酒頻使我故失意
人謂子不宜爾子行將筮仕鸞鳳棲棘枳縣令古難爲
位在百僚底上官任喜怒下吏望風㫖剛者號木强弱
恐隨波靡不卑亦不抗斟酌具至理子才百事能所少
或在此今年子謁選畿輔得百里是時方旱蝗黽勉到
官始单車行就道奴僕躎生趾近聞沙河城善績紛可
紀賦蛇餘毒去政虎隣邑徙保障安流移枹柝靜奸宄
神明咏來暮父母歌樂只租稅如期輸蒲鞭免撻捶民
譽慰攸歸官聲被褒美寧非讀書力出手見根抵乃知
賢豪人未可私意擬向來吾錯料失語徒抱耻感子諒
我眞肝膽終見委得路念貧交幾人堪屈指自傷志力
薄無以赴知已行當賦歸耕塵俗庶一洗願子益自愛
友道在永矢前期不遐遺折柬到桑梓
　　　次大冶司農韻送顧與田還金陵二首
及見開東閣俄聞把别觴沙痕雙髩雪寒色一裘霜老
覺游情倦貧銜故意長獨㽞靑眼在此外任炎涼
一片隨陽雁郵程取次過馬頭回紫塞氷靣渡黃河手
寫還丹訣神傷過闕歌承平風物似遺老剰元和
　　　奉送少司馬楊公　予告養親四首
聖朝孝治在敦倫詔許還郷爲養親平格巳推黃閣
老(公今年適/周花甲)行期先報白頭人卷舒在我何關命進退
無慙好乞身此日魏舒仍襆𬒳却従去國始知貧
従開絶域震餘威悵望多年子舎違退自急流従古少
老猶孺慕似公稀東門祖帳傾城出北闕　恩光拜表
歸晝錦堂開春晝永咲將綵服換朝衣
萬事長安一局碁角巾私第未嫌遲即論世道寧無𥙷
欲報　君恩况有期春服暫寛腰下組茶烟初驗髩邉
絲枌榆父老來迎謁應羡精神似舊時
油幕追隨万里過兩年假館又蹉跎吟聨樺燭枝枝跋
酒上塵顔夜夜酡含意毎爲知巳盡不才眞怕受恩多
公歸我客全無爲誰聽荆南寡和歌(時余將移/館北門)
敬業堂詩集卷七
敬業堂詩集卷八
　　　　　　　　　海寧查愼行　悔餘
　人海集(起丙寅十一月/盡戊辰正月)
　　故人吳漢槎殁後有以不肖姓名逹於明相國左
　　右者遂延置門館令子若孫受業焉下榻府西偏
　去南城十里而遥人事罕接間有吟咏率出傳題
　　酬應自丙寅仲冬迄戊辰初春凡十五月所得詩
　　不滿百篇合爲一卷即用人海記之名以名集
　　　移館北門寒夜不寐起來霜月滿庭有懷諸弟
寒城宮漏永孤館耿無寐起看殘月升稜稜挾霜氣徘
徊夜將半惜此姜肱被獨客不可爲無端感憔悴
　　　題喬石林侍讀梅花莊圖兼送其罷官南歸
湖陂種柳不種梅梅花合向陽陂栽買園舊在最髙處
尚怕水泛春氷開沙頭一篙刺歸路淸淺今堪跨半渡
父老來看侍直圖先生咲入花間去
　　　趙秋谷編修見示并門集輙題其後
趙侯曠世才硎發新刄初十八取髙第姓名登䂖渠紛
紛冠葢交僮馬塡門閭抗懷對儕俗折節讀古書我友
濳江髯(朱悔/人)數數來告余余時懷一刺欲徃還趦趄従
來負盛名相見長恐虛何期就館舎先枉君子輿示我
并門詩璀璨瓊瑶琚淸光溢兩目瀏覽無停矑不忍遽
卒讀掩卷姑徐徐留之遣夜長霜月臨窗　地爐煖宿
酒繼晷編重舒十首釂一杯頃刻百首餘何堪飲戸小
徑醉同蘧蘧隱几似有人導我蓬萊居李杜踞髙坐兩
㫄列仙儒依稀潮州韓髣髴眉山蘇中有靑丘子拍肩
大聲呼醒來几案傍綘蠟開芙蕖悠然接詩境鼠穴非
乗車我欲數子間位君復　躇君今富才力著作承明
廬詞章技特卑未足垂聲譽即此見根柢振歩捐土苴
神仙才有數此語古有諸我賤不足論願君勉相於
　　　得聲山姪揚州信
隋隄柳又拂歸艭安穩傳書報渡江却寄新詩猶索和
轉憐遊屐不成雙霜欺獨雁寒衝塞月帶疎鐘夜到窗
此際相思倍怊悵燈花何喜燦冬釭
　　　任坦公以趙松雪留犢圖索題留竹垞齋中聞
　　　爲偷兒取去戲作絶句荅之
一呷貪泉盡跖徒壽春遺事近應無探􁂫莫怪工相妬
占斷淸名是畫圖
　　　題禹平水村圖二首
蓼洲疎雨荻洲烟一扇低􁨁水拍天不礙主人長作客
披圖還有鶴看船
春波十字水西東草淺廻塘有路通着個歸人應更好
倒騎烏㹀柳陰中
　　　除夕前八日立春
驚心看舊暦三十八回春去日成何事流光惜此辰好
風廻淑氣殘雪洗窮塵便擬騎驢出旗亭覓酒人
　　　元日出東便門(以下/丁卯)
朝出國東門言循潞河湄層氷裂厚地雪光照曜之草
短没燒痕老楊交枯枝晨曦曖我顔我鬂初有絲自従
客京洛三遍東風吹藏身人海中發興乃更竒誰能當
此日一鞭出㝷詩
　　　少司馬楊公潞河寓齋夜話得村字
去京三十里城郭只如村老樹排沙磧春帆次水門談
深孤館靜酒罷一爐温巳覺連宵夢依依近故園
　　　春夜同外舅陸先生陳䕫獻吕彤文許時菴朱
　　　悔人魏禹平王令貽王赤抒吳震一張損持家
　　　荆州兄集朱大司空齋分韻二首
春燈春夕宴一到一回歡不赴先生約寧知禮法寛酒
痕雙短袖歳事五辛盤合坐無生客長安此㑹難
畫簾開雪後新月到花西雅令投瓊得淸歌按拍齊鼓
催今夜醉詩記隔年題預恐鴉啼曙門前散馬蹄
　　　龔蘅圃屬題攝山秋望圖
昔我道金陵西南出江關船頭東北望秀色堆烟鬟長
年爲指似此山名繖山古寺入棲霞松老苔斑斑玲瓏
刻千佛石骨靈不頑上有天開岩鏡平圜若環従兹陟
髙頂一覽收人寰孫吳事業荒南渡衣冠孱詞客弔興
亡動云淸淚澘探懷發深趣此事天寧慳如何雷同聲
萬口若是班我友詩力徤淸奇寫崢潺好風䬃然來滿
眼除榛菅按詩記年月我在蠻溪灣重披一幅圖點染
紛斑斕杖藜者數軰(謂竹垞靑/士諸君)風骨俱珊珊同時失同
遊悵望空徃還慿君添一葉置我烟波間
　　　王甥漢臯南歸詩以示别二首
草草嫌輕出依依戀此辰也知歸槖儉應諒客􁂫貧家
教分諸弟身謀累所親臨期雙淚落併念爾先人
汝去眞長策吾㽞轉寂寥雪燈分𬒮影風柳斷腸條客
久人情覺春寒酒力消自今長短夢無夜不河橋
　　　送吳靑壇侍御歸里
來乗騘馬來去駕柴車去烟光綠上垂楊梢春淺東門
送行處東門多少罷官人太息何煩感直臣但使朝廷
無闕事不妨歸作太平民
　　　北城寒食有懷南郊舊遊寄呈朱大司空並索
　　　玉友荆州和二首
早桃開後倦游情春事無端閱鳯城忽聽賣花聲到耳
始知明日又淸明
名園狂醉巳經年永定門坊記墮鞭想得出郊重繫馬
一行新柳變新烟
　　　相國明公新築别業於海淀傍旣度地矣邀余
　　　同遊詩以紀之
路指沙堤外園開海淀東好山西嶺接曲水　御溝通
綠野名相稱華林興頗同種花兼種樹還費十年功
　　　陳元亮至得令兄撝謙近問
海棠雨墮胭脂紅一尊醉别禾城東旗亭衮衮柳綿白
握手驚従薊門北烏蟾顧影倐忽移巳過五度春風期
看君湖海發豪氣嘆我頭鬂生微絲爲言索遊非得巳
爾乃胡爲亦來此一門甲第矜貴盛王謝堂前燕添壘
藏書萬卷澤尚新負郭二頃業未徙少游但思騎欵叚
儘可浮沉老郷里天生爾以不覊才伏櫪豈得長徘徊
朝秣吳芻暮燕市聲價自長黃金臺君家髯兄才不細
勇决翻成倦游計粗傳近况喜可知只怪新篇不相寄
故園漸少杜門人徃徃席㡌趍黄塵因君棖觸草堂夢
綠樹正接詩翁隣
　　　送宋牧仲提刑山東
名封十二接關城繡斧前頭父老迎問俗潛移齊右姓
下車先揖魯諸生天開島日三更白濟入河流一道淸
歷下亭邉名士㑹騷壇行見續詩盟
　　　壽陸菊隱前軰七十二首
熈甫陶菴傳述久百年君又起疁城學能忘世名偏重
老愛讐書眼倍明在璞不妨留玉彩出山依舊覺泉淸
龍門子弟俱英絶及見淵源有二生(謂孫愷似/侯大年)
採芝欲去每相羊開閣猶留老仲翔(時下榻大/冶相國家)共許康
成多著述誰言安世有遺亡老人祝杖鳩無恙處士歸
田菊未荒十丈風埃遮不得少微争指客星芒
　　　送時菴先生典試四川
驛路曉發聞秋鈴千山萬山叠翠屏秦關百二閱天險
蜀道一雙占使星(同行者爲/林戸曹)地逺人才指可數亂餘風
物愁初經同行有約吾竟負譲爾劔閣題新銘
　　　㯶拂子示兩及門
竟得驅除力群蠅不敢貪淸幽吾最羡束縛爾何堪自
愛依書幌差宜挂草菴誤人消底物江左只淸談
　　　送田綸霞由大鴻臚廵撫江蘇二首
東南地重推吳㑹開府新煩典客卿暫出人皆榮八座
再來公巳領三旌霜淸斧鉞稜稜見風静驊騮尾尾行
桃李一蹊看好在道傍伏謁半諸生(田曽爲江/南學使)
詔恩連歳蠲逋賦管内民情大可知棡鼓尚傳迎輦曲
竹枝多上去思碑兩賢治蹟原難繼(謂大宗伯湯公/少司馬趙公)一
代人才更屬誰此去但須持簡要不妨小吏日抄詩
　　　呈玉峯少宗伯徐公四首
書局頻開邸第中桓厨鄴架許誰同一朝典䇿分明在
未有髙文不屬公
宏博今無沈晦倫　御書端爲寵儒臣講堂及聽宣和
論感激能容下座人
弟子韓門盛一時投書却悔少年爲官髙不改憐才意
人道先生似退之
一御何當重李膺對公方媿百無能相逄盡屬龍門客
只是常鱗不敢登
　　　次張超然見懷原韵
昨夜楸庭雨洗埃病餘酒戒擬重開正欣涼自披襟得
忽有風吹好句來榕浦人才君磊落蓴江歸夢我沿洄
此情除共詩翁說(謂竹坨/先生)預約藤陰掃碧苔
　　　與時菴别五旬計程當入閬中矣七月十六夜
　　　夢其渡桔栢江有詩見寄醒而作此
相送西南去離心不可降亂山懸客路孤夢墮疎窗暮
雨葭萌驛秋風桔栢江此時占益部眞有使星雙
　　　夜宿傳經書屋枕上喜雨
爲少芭蕉樹初來竟不知及聞簷滳後已是酒醒時静
覺書幃爽凉侵布被宜殘燈如客况不厭作花遲
　　　送周靑士南歸
人間不是少知音愛爾蕭然抱素襟潮似歸期還有信
雲雖出岫本無心戰回酒敵黃花老收取詩名白髮深
此去浮家烟水際五湖一葉許誰㝷
　　　丁卯秋闈報罷呈諸先軰五首
明明跂脚有靑雲安上門前路忽分湖海伏龍雷起蟄
關山斷雁雨呼群裘茸欲落霜花吐燭跋初消漏點聞
慙愧上書頻見斥僅留舌在敢論文
夜雨鳴雞事不同也曾投筆學従戎早知有命應藏拙
不是無家轉諱窮楓葉飄殘砧杵月槐花吹過鬂絲風
故人底用慙髙第(謂后張仲䕫/令詒西厓軰)我比劉蕡䇿未工
憔悴靑衫感弟兄勿將時論擬縦横五經何負掄材意
萬口先傳下第名(時家荆州以/五經被薦)但使低顔對僮僕猶容
長揖見公卿祗嫌鏡裏流光速白髮新抽一兩莖
兩眉愁思一含顰情到無憀去住均短篴聲悽霜後竹
孤桐絃冷㸑餘薪那能造物皆如意不信憐才竟少人
任是亡羊吾勿悔燈前故䇿試重陳
三年光景易蹉跎又偪登髙節物過燕子生涯如客様
菊花天氣奈霜何狂名幸免聊隨俗野性無拘一放歌
巳買吟瓢租蹇衞西山遊興近來多
　　　九日同荆州兄遊趙恒夫給練寄園
縈成曲磴叠成岡髙着樓臺短着墻花氣淸如初過雨
樹陰濃愛未經霜熟遊不受園丁拒放眼従驚客路長
亦有東籬歸不得四年京洛共重陽
　　　題宋石門畫松
蒼髯翠鬛揺向空老榦蟠作靑虬龍雙睛未點飛不得
時有雲氣來相従開時髙陰散林麓捲起生綃纔尺幅
人間何處着秋風昨夜城南拔喬木
　　　秋夜紀事
城頭落星大於斗群犬吠怪都狂走或云此星作狗形
犬不見星惟見狗初如地震如雷鳴頃刻閴寂天無聲
但見明河亘天月西没宫漏杳杳傳三更明朝屬車行
射鹿旌幟照山馬量谷不須更載獫猲驕驅爾向前飛
食肉
　　　送朱千仭之任舒城
龍舒傳舊俗淳朴羡民風官稅如期納山田比歳豐月
依琴榻静花傍印牀紅却咲眉山老無緣作寓公
　　　相國明公壽讌詩四章
海嶽遥瞻壽域開喬松直上表崔嵬立鰲一柱承中極
戴斗三星指上台雨露恩深和鼐地風雲力展濟時才
穆淸垂拱邉烽静誰挽昇平氣象廻
千古明良不數逄天教元老際時雍和衷事事歸無我
雅量人人服有容地峻不須銘客座官淸豈在却堂封
但看退食委蛇度賸得丹心荅　九重
未應風月屬平章綠野仍開舊日堂玉燭年調光宅里
沙隄柳合善和坊門無鈴鼓軒車静架有圖書御墨
香一桁朝衣雙進酒森森玉樹又成行
八千歳裏紀春秋平格端従運㑹留寶鼎有光騰玉鉉
皇圖無闕指金甌朝家望久尊黄髮事業公今尚黑頭
慙愧受知同國士嵩髙一頌恐難酬
　　　喜唐實君至
風埃易隔經年靣忽聽車音喜不勝才氣譲君髙百尺
酒腸寛我過三升薄寒坐轉霜天月徃事談深雪屋燈
記取鳳城西北頰竹床相對兩如僧
　　　得家信
遲滯經三載平安報一門開従廻雁磧寄自擣衣村身
賤歸難料家貧恨每吞兩親猶未葬先計了兒婚
　　　荅衞源兾先生見寄之什
蘇門仙籍在長嘯出風塵頗怪髙賢意偏憐失路人宦
情歸後澹詩境老來眞靈藥如堪斸吾將就結隣
　　　西𬈑竹垞同遊房山余不及踐約口占送之
斜陽聨騎去影落好山中古寺㝷碑入幽泉撥葉通勝
遊關俗念閒趣就詩翁隔斷桑乾水黄沙白草風
　　　哭朱大司空六首
忽得彌㽞信驚疑欲問天更誰承絶學(公爲紫/陽裔孫)忍遽奪
名賢存殁眞關運行藏好算年茫茫國西路白日廹虞
淵
正色持朝議従人指異同不聞廷辨語眞有大臣風局
定閒居後名髙薄譴中肻留毫髮恨物論久方公
罷官賔客盛不署下邽門萬卷藏書第孤雲倚杖村履
聲今寂莫花氣舊絪緼従此西州泪都銷醉後魂
衣褐初相見雲泥不啻過自蒙公賞識一任俗譏訶才
退江花夢神傷薤露歌轉緣期許厚脈脈負慙多
悵斷西山路曾陪兩度游雲峯竒入夏泉味冷經秋酒
許王弘送詩同魏野留篋中髙唱在讀罷泪交流
天不留耆舊人皆惜老成風流餘畫像官號定銘旌年
譜門生輯文編國史評恬侯㳟謹似重望起家聲
　　　禹尚基屬題水村圖小照二首
縈靑繚白埭西東門掩檀欒倒影中千片白鷗波萬頃
釣竿只占一絲風
朝衫猶絆未歸人畫裏鬚眉淡有神已辦靑鞵靑篛笠
問渠何路出黄塵
　　　聞周靑士淮南訃信
苦口勸君去筋骸看頗强祗云當暮齒不合久他郷病
忽中途得神翻永訣傷餘生還自歎歸計尚茫茫
　　　楊耑木來都出示涿州道上見懷八絶句次韻
　　　奉荅
荒程野店暗戎戎灰洞連雲小驛通辛苦琉璃河畔路
一天氷雪兩征鴻(時與家德/尹偕行)
短衣篤速又重來雙眼摩挲試一開拚得故人驚黑瘦
斷腸誰似賀方回
舊來書札屢相存難遣離愁閱暁昏今夕和歌燕市裏
不知何事尚銷魂
南園一醉夢難消新指陂坻丈五髙迸落客中知巳淚
刺梅花下長蓬蒿(乙丑初夏同赴朱司空南/園之約今司空巳下世)
蛾眉里族艷同時錦瑟雖工俗豈知比似孝標還曠逹
上年歸燕併無詩(指耑木乙丑/禮闈報罷事)
橫草才情好在無髑髏猶記血糢糊征南賔客今淪落
怕展藍田射虎圖
氷泮西沽喚槳師(春初送司/馬公南歸)久留生計太無竒白駒只
合逃空谷一食塲苗便縶維
行期爲爾少遲留南酒新香出竹篘楊柳作鞭花壓㡌
此時去住兩無愁(時余方/計南歸)
　　　喜德尹至都即用道中見寄韻八首
花南硯北屋西東先築都荒想像中此意十年應共惜
一般根蒂兩飄蓬
别是㝷常㑹却竒鶺鴒沙外影離離可憐半世爲兄弟
兩度相逄在路岐
敝裘寒色國西門刮靣西風太少恩不是雪花如掌大
豈知姜被果竒温
匪莪蓼蓼感伊蒿此際方知父母勞三尺孤墳何日築
敢將門戸委兒曹
添丁従小絶堪哀抱向花前得幾回(弟去年始得/一子名騶虞)可但
生兒憐絡秀有人椎髻望歸來
少賤長貧那得辭浪遊眞愧作男兒只除中酒聨吟夕
不似長安下第時
八齡工賦庾肩吾五十能詩髙逹夫勿羡早成輕晚就
天心原不薄窮途
三畝原爲種稻留私逋官稅苦難酬翻因細悉家中事
従此思家又起頭
　　　曉出西華門逄吳震一
九陌紛紛路向岐毛驢䭾客立多時一冬風力今朝橫
吹折街南賣酒旗
　　　盆梅同唐實君揆愷功賦(以下戊辰/初春作)
不借東風力全慿火候催夢隨馳驛到香自渡江來物
性違移植人情惜早開草堂留老榦氷雪戰春回
　　　探春花再索實君和
本是丁香種先従臘尾開一叢疑積雪繁蕋欲欺梅南
客今初見新詩悶强裁君看凡草木猶帯好春來
　　　水仙次韻
梔額檀心韻靑裙縞袂姿洛波迎宓女越網得西施(用/義)
(山詩/中語)脈脈含情逺盈盈欲語遲月中曾解珮爭許俗人
知
　　　壽大司馬梁玉立先生四首
兩朝元老出名賢身繫安危四十年同日蒼生多屬目
向來黃髮少隨肩金甌社稷銷兵裏玉斧關河聚米前
如此　皇圖資坐鎭何煩書案更籌邉
萬騎塵淸萬里風殿廷次第與論功兒童徃徃知司馬
貢使年年問相公排闥山光迎劒㦸傍簾燭𦦨吐長虹
太平别有經綸業無用陰符置篋中
盛事雕橋紀一時壽槐千歳尚虬枝贊皇世業平泉記
樞宻新堂晝錦詩無價鼎彛歸賞識有人書畫乞題辭
官髙依舊風流在不愧人稱海鶴姿
尺五天低韋杜城文星長傍禁垣明毎因餘論諳前事
雅有虚懷接後生閣上麒麟圖早識座中鸚鵡賦難成
(謂丙寅春/公召飲事)従今一上生申頌感激曾蒙記姓名
　　　送黼皇姪出宰大浦
靑溪一條水發源自白嶽千里赴海舋赭龕爲鎖鑰余
家赭山口子住齊雲脚阮巷南北分裴眷東西拓雖云
支派别夫豈淵源各先朝際盛隆中葉顯儒學煌煌兩
開府(先中丞/京兆)事業恍如昨外吏實起家致身上臺閣綿
延君子澤十世不爲薄汝叔(秦望/兄)州牧賢掛冠去笻筰
吾宗老觀察(王望/伯)近亦返丘壑坐惜數年來衰宗正中
落家聲望子振有若水救涸子才洵超群氣勢竚騰躍
胸藏五千卷試手髙第博簇簇刄發硎團團弩張彍謂
當􁭜兩翅一舉上寥廓何期赴南宮六度困東郭季子
金婁罄東方米徒索俛首作選人初心豈所樂之官嶺
海外道逺塵漠漠臨分當贈言古人例有作與君屬關
切聊爲舉其略邑宰職親民顧名思義托如何千百軰
疾苦視隔膜寧多才地違或少寛嚴酌子今抱經濟枳
棘棲鸞鶴白弊不足釐餘情故綽綽潮州本善地貢賦
雜海錯大浦居其間頗自異煩劇兵餘奈凋瘵戸口十
半削往者征南師驚駭到鮫鱷剪除兇暴盡政虎尚餘
虐仁人行撫綏所亟在民瘼大僚恣指揮小吏承唯諾
省事先省心自然破拫挌人散訟庭閒官淸條教約蒲
鞭併可去况乃痛𫾣扑譬如百孔瘡難得萬金藥徐徐
養元氣稍稍起積弱民風旣已佳土物矧不惡榕樹淸
陰留佛桑紅𦦨著文禽好毛羽中有羅浮雀漿分荔子
甘茶代㯽郎嚼珊瑚及珠琲過眼風掃蘀方將寶淸名
未肻計􁔾槖従來賢逹意定不俗吏若屈指三年期還
朝報循卓
　　　送沈譽生之任靖安
江西是我曾遊處風土従君一一誇郭外有山皆種竹
春來無路不迷花商船晚閙臨溪碓官課先輸曬網家
此去始知魚米賤十年應悔住京華
　　　寄壽潛江朱䂖戸先生
半肩華髮倚孤笻萬卷竒書貯短蓬日出茶烟吟甫里
雨來巾角墊林宗魚標隔竹參差見酒斾穿花次第逄
如許風期誰獨占白雲髙䕶丈人峰
　　　桐城錢田間先生相遇都門出詩集見示中有
　　　丁酉寓長干寺投贈先君子七律一章距今已
　　　三十二年先君下世且十一年矣感而次韻
敝廬風雨十年扃南北身隨敗葉零先㕛漸如星落落
殘宵愁對火熒熒詩貪記憶關心讀話到蒼涼制涙聽
莫問生涯流轉跡賤貧何事不曾經
(附)田間先生原作
　古寺秋聲夜不扃客星幾點共飄零鐘殘隔院禪香
換雨暁長廊塔火熒市隱定従江左覓雅歌還在越
中聽道人入道無他術只講床頭一卷經
敬業堂詩集卷八
敬業堂詩集卷九
　　　　　　　　　海寧　查愼行　悔餘
　春帆集(盡戊辰/一年)
　　客京師忽四年戊辰二月以外舅陸翁抱恙扶侍
　　南歸水程濡滯凡四閲月舟中多暇以詩送日翁
　　雖手顫不能執筆每口授余書見余作又未嘗不
　　色喜也到家後周旋湯藥余亦無詩矣
　　　將出都前軰及同學多有贈行之句短章酬别
朝市山林跡緫賖又扶病叟出京華一巵北酒春傷别
幾度東風客負花草色靑回夾城路凍痕白退隔年沙
多情通潞亭邉水穩送歸航直到家
　　　衞凡夫郎中索題詩册兼志别
雞鳴九衢曉城角轉星斗不忍去長安此中多好友友
亦不在多同心十八九醵錢餞歸人宴㑹連夕有下車
揖戴笠古道君尤厚君家好門庭淸不借箕帚堂前兩
株藤植自相國手(凡夫所居卽/文淸公舊邸)春花紫蔕簇秋實明珠
剖我來婁洀洹晨對或終酉有時咲捉鼻隨意語脫口
纒綿示君眞坦率成我醜如此兩換年未覺日月久君
行入郎署約畧歳紀丑風流白雲司下視牛馬走讀書
兼讀律梏拲等枷杻賦性非所便時時夢田畝今春始
轉秩望出曹郎右好理舊襟懷依前向詩酒我行惜薄
遽唱和少于喁此地最難忘臨岐幾搔首
　　　梁藥亭以端溪紫玉硯贈行
吾家老詩翁(家二/瞻兄)逺寄數挺墨行裝無好硯一試那易
得前年送君歸許我端溪石匆匆過三年此語時在臆
夜聞君到京壺漏下初刻入門異彩發君故不自匿欣
然咲相謂前諾幸免食開􁂫把贈余理膩不容拭何來
琉璃匣飬此馬肝色餘潤吐紫烟燈光忽被蝕吾弟(德/尹)
兩踰嶺嗜好癡已極曾抛金珠装蓄硯比封殖窮搜願
難滿妍醜庶能識亦云此石精温潤含玉德忽然落吾
手㫄睨三太息物歸洵有數在獲詎須弋奈無十五城
豈易償拱璧君才本間世海嶽鍾竒特仙人五色裙來
跨鳳皇翼飄飄凌雲賦一一好句逼留以供濡毫揮洒
固其職顧蒙謬許與䧏氣自摧抑我詩苦非豪邉幅守
封洫近來尤懶惰故歩荒學植得錢了應詶例取加粉
餙詆娸人挾喙描寫腕無力徒然辱佳惠胡取三百億
逝將返柴荆稍稍闢畛域門前一溪水潑眼淸湜湜洗
硯先洗塵有如苗去賊學書兼學字尚覬名副實持君
贈行具寫我長相憶因之謝吾宗墨點漆光黑
　　　茨棘
牛李仇初作張陳望苦深全慿翻覆手大負始終心菀
栁傷餘䕃飛鴞誤好音誰非門下客茨棘莾成林
　　　曉出沙􁨀門
草綠國東門舊來送行處今朝一鞭出喜赴歸人路麥
隴春未耕杏園寒尚沍氷槽沮洳濕鵝鴨各引嗉逺氣
如湖光蒸蒸動原樹長空豁遐矚變景失回顧不復夢
春明三年墮雲霧
　　　張灣舟夜寄德尹都下
漁汀鳬渚夢依稀長是思歸未得歸底事得歸猶悵望
可憐倦羽又分飛
　　　發舟後連遇逆風間或阻淺兩日纔行十里許
逺歸决所従筮易利渉川意亦厭馳逐捨車遂乗船何
期初放溜斷渡春風顛罟師邪許聲蟻附百丈牽進尺
旋退咫膠淺不得前廢閘二十四一一淤泥塡郵籖算
南程約略踰三千一日行五里到家須兩年誰能侣鳬
雁久坐烟波間
　　　曉𧺫回望西山
好山隔黄沙隱隱一重霧霧歛日紅時螺靑出髙樹
　　　漷縣晩泊
鷗鳥灣洄泊小舠蘆溝西望樹周遭殘氷裂石頽兼岸
春水如油滑上篙老柳耐寒如許瘦壞垣經乆不多髙
畫眉塚冷鷹臺塌一片斜陽雁下壕
　　　舟夜書所見
月黑見漁燈孤光一點螢微微風簇浪散作滿河星
　　　打魚莊遇西塞公歸舟述舊有作
長安棋局莫深論秉燭依然近酒樽烟火一帆春去國
關河雙鬂雪添痕嘗黿宦味經調鼎羅雀交情散署門
記取故人垂老别病歸猶感向時恩(時余同外舅附/楊少司馬歸舟)
　　　口占送陳仲䕫舎人還都
别語無多别恨新短橈明發指天津殷勤百里猶相送
萬叠西山一故人
　　　亂鴉
白項非無種烏頭亦有名野田㽞點點古墓去程程陣
忽遮天暗貪因得食爭君看稻梁雁失次敢先行
　　　自王家浦晚至楊村驛
土屋多依堡民屯半屬官樹従王浦宻河過蔡村寛鷗
外新蘆茁犂頭細麥攢蒲溝行未到月黑夜漫漫
　　　三月朔日(先君子/忌辰)
昨夜還家夢依依白髮親覺來三月朔又感一年春窀
穸悲何地飄流愧此身那堪寒食近南望獨沾巾
　　　桃花寺
巳過桃花口再問桃花寺獨客扣門來老僧方坐睡欲
知春淺深但看花開未
　　　掛帆行
船頭船尾收鐵猫三尺五尺堆銀濤弓張帆腹機㴬箭
原樹却走如奔迯西山巳没烟霧裏初日欲吐春雲髙
須臾倐逹直沽岸風勢未已猶颾颾當前有關敢飛渡
又向津頭卸帆住
　　　天津關用薛文淸舊韻
地勢東來一掌平忽開官閣起崢嶸風腥曉市知魚賤
客過嚴關喜篋輕暮雨暗添丁字水春陰低壓直沽城
雲帆轉海非難事誰念東南物力傾
　　　三月三日寒食舟中風雨感懷都下舊游寄朱
　　　公子恒齋厸部三十六韻
愁中時序兼百六又重三客路流光感京華節物諳尚
書期不逺别墅興尤耽憶昔春城外陪遊小築南年年
修禊事往往盍朋簪土甑茶開箬泥封酒拆壜羽觴佳
客泛蠻榼小童擔苞愛丁香破梢宜豆䓻含地衣紅匝
匝䂖髮翠毶毶筝擘斜行雁絲淸獨繭𧖟隨方呈妙技
即事借深談雜座門生列巾車野老參幾家同上塜隨
意去停驂一院鞦韆女干塲蹴踘男花遊聮竹轎芳信
簇筠籃候煖鶯吭滑烟濃蝶夢酣種桃㝷紫陌看杏入
茅菴隔日頻相約先期或預探柳花登客饌帯草拂僧
龕沙徑晴熏轉澄波曉鏡涵餳簫吹寂寂粥鼓報韽韽
到必移吟笈歸仍側㡌簷撲翻愁墮鐙豪徤咲驅驔後
軰忘形接先生好士貪淸狂眞辱愛疎略緫無慙好㑹
原難數傷神忽不堪東山殂謝傅西路避羊曇故業㽞
桑梓佳城閉栢楠詩曾傳魏野曲忍聽何戡只益窮途
苦寧知世味甘無人臨曲水有淚滴春潭岸濕烏銜𥿄
船空鼠匿甔風鳶行斷續檣燕語詀諵野意將舒綠川
光未放藍離情風挾絮往事霧沈嵐此恨郎君識緘題
寄北函
　　　舟晚
晩色一天霞空明炫眼花濁流供飲犢新月領歸鴉野
曠風長急塘廻路向斜兩三人待渡此去必村家
　　　白廟
一院槎枒樹居僧守鵲巢俗貧稀賽社瓦缺只編茅暗
處蟲絲接塵邉鼠迹交漁人來寄網時有一船捎
　　　泊頭鎭見杏花
澹烟消處日初銜酒斾微風到布帆我自偶従花底過
不勞蝴蝶上春衫
　　　交河道中聞人稱河間縣政績之羙輙述其語
　　　寄彭椒嵓明府
客經新橋驛泊舟交河湄偶逄垂白叟借問邑宰誰蒞
兹凡幾年當官何設施叟置不一荅别舉巳所知爲言
河間府畿南極衝疲兩州十五縣首縣又難治黄昏簿
書交白晝羽檄馳四野雜莊戸土著留孑遺責之辦賦
稅肉盡空腔皮可憐牧民官往往猶鞭笞追呼力不任
竄身并歸旗方將計􁂫槖焉問疾苦爲前年來好官忠
信神明慈聞官乃彭姓門第江南推祖父盡公卿家業
貧難支到官但飲水一意存撫綏不承上司喜不顧同
列嗤不假左右手不煩誥誡辭赤子視吾民子忍父母
欺即如春夏交輸課有常期鼕鼕三堂皷出早退每遲
文書赴期㑹閒暇無停披木匭設中央金錢隨所齎吏
前但執算母許參一詞一日投百封數計若察眉半月
率滿匭封識宛不移明朝上大府手不沾毫釐自餘了
無事止酒或賦詩官淸民方寛漸漸歸流離厸來俗大
變逈絶非曩時朝廷方勤民下問㫄諏咨大府昨薦逹
某官轉髙資分明馴雉歌載在墨吏碑坐令惠愛政平
平覺無竒誰能持此情流傳向京師言罷歎息去春風
吹鬂絲
　　　御莊舖
小縣他時號阜昌近城曾築讀書堂不須更唾劉郎靣
豕柵牛欄是御莊(僞齊劉豫僭號更阜城爲阜昌郡城/北有讀書堂城南有御莊舖明程篁)
(墩詩有居人不唾劉郎/靣猶把亭名號御莊句)
　　　德州㽞别田雨來編修
帝里經年别書來少北郵故人多請假游子暫稽㽞風
雨燈前話江湖夢裏舟一笻雙不借行踏半塘秋
　　　戲恼德平令楊建垣
草接平橋水拍津好風裙帯跨驢人淸狂幾許冶情在
惆悵自嫌官裏身
　　　四女祠(在恩縣西北四十里土人云漢景帝四/年貝州人傅淸字景山妻羅氏無子生)
(四女守志飬親終身不嫁各植一槐以明巳志/四女通釋氏書日頌法華其後㧞宅昇天云按)
(史周宇文氏始置貝州漢時未有此名自是傳/聞之訛考唐人王建詩注云宋氏五女貝州宋)
(處士之女也曰若華若昭若倫若憲若菌其父/老病誓不嫁以奉事之云按貝州乃今恩縣及)
(淸平地疑/此即是矣)
何處著鶯花春深孝女家門前古槐樹兩兩聽慈鴉
　　　夾馬營
櫪馬驚嘶嘶不止紅光夜半熊熊起男兒墮地稱英雄
檢校還朝作天子陳橋草草被冕旒版籍不登十六州
却將玉斧畫大渡肻遣金戈踰白溝隔河便是遼家地
郷社枌榆委邉鄙當時巳少廓淸功莫怪孱孫主和議
君不見蛇分鹿死闢西京豐沛歸來燕代平至今芒碭
連雲氣不似蕭蕭夾馬營
　　　月下聞吳歌
客愁今夜較偏多歸路三千尚隔河五十六回圓月底
南來初聽本郷歌
　　　衛河四絶句(王弇州有衛河八絶多叙行役之/苦于風俗有所未備輙隨所見𥙷)
(之)
河流千百曲來往候風信東南西北間那得灣灣順
微雨曉來霽孤雲斷不還黄沙千里道何處著靑山
佳人跨驢去隔岸是娘家渡口風長好吹開罩靣紗
茅屋􁉞邉市蘆塲柳外橋誰知燕趙地生計儘漁樵
　　將至臨淸州
小雨吹午晴菜花黄𬒳阪方愁白日暮又惜芳春晚河
流合汶衞客路投東兗樹杪見浮圖去城應不逺
　　　夜泊南板閘
來従潄玉響漴漴一枕神淸静聽中只似秀林亭下宿
隔窗今夜雨兼風(北河紀潄玉泉在州城/内秀林亭在州城外)
　　　聞荆州兄聲山姪南宫㨗音却寄一首
各有髙堂奈老何此情眞足慰蹉跎到家鵲喜連朝有
照客燈花昨夜多従此朋遊推二阮向來塲屋說三羅
壯心自倚消難盡歸去羞爲伏櫪歌
　　　汶河阻牐少司馬楊公従陸路先歸余與外舅
　　　尚滯舟次詩以志別
昨歳春風記出京再來何意得同行熟經世路歸貪早
老念貧交別忍輕水落汶河停去舫花穠淮岸待行旌
竹萌怒長櫻珠綻郷味先輸一月程
　　　謝孔心一大叅餉酒
城南髙㑹已多時曾和東風芍藥詩賞到鶯花春爛熳
醉題襟䄂夜淋漓尚書没後園空鎖(謂朱大/司空)騎省歸來
鬂有絲多謝故人猶念舊一樽重對却成悲
　　　入牐
萬派東南傾水勢本趨下何年廻地脈一股西北瀉自
従燕建都饋餫吳楚藉千艘万艘尾重載接春夏黄河
故道移東向海門射如彀水犀弩潮汐俱退舎支流導
不得脈絡乃近借沂泗濟汶洸横洿孰分汊九十七名
泉(㑹通河在濟寧州城南南抵徐州逹清河入淮北經/臨清州合䘙河入海沂泗洸汶入漕之泉九十有七)
扼吭走一罅綿綿數百里寸寸阻成􁆡層層板堵束宛
宛巨綆架通透蟻穴穿點滳糟床醡一牐守一官役夫
供咄咤么䯢成鬼怪有若腐鼠嚇毫釐日主進傲慢禮
無迓糧船排幇來客棹何従駕汴堤鄭國渠事徃役隨
罷豈惟滋禾黍兼可活桑柘不聞溝洫成止用通艋舴
奈何并梗塞行旅見來乍我生昧時向永與㨗徑謝所
遇緫紆途濡遲復奚訝
　　　閘口觀􁉞魚者
牐河一綫才如溝戢戢魚聚針千頭其中巨者長二寸
領隊巳足稱豪酋爾生亦覺太局促漂漚散沬沈還浮
不知世有海江濶長飬何異蒙拘囚縦敎族類繁鰍魭
變化詎得同蛟虬居民活計乃在此勞不撒網逸不鈎
竹竿綳􁉞宻作眼駕以一葉無􁨁舟朝來暮去㝷丈内
細細粘取銀花稠庖厨却緣瑣碎棄曝向風日乾初收
微鯹茍適飼貍用性命肻爲纎毫㽞吾聞王政雖無澤
梁禁鯤鮞尚有洿池游人窮微物必盡取此事隱繫蒼
生憂一錢亦徴入市稅末世往往多窮搜
　　　京城西南豐臺芍藥最盛余未嘗一寓目也今
　　　年與唐實君有約同賞復匆匆出都長途春杪
　　　省記前言時實君已㨗南宫矣作詩以寄兼示
　　　梁藥亭鄭禹梅王后張張寄亭吕山瀏徐虞門
　　　孫愷似王令貽陸冠周湯西崖吳元朗陳仲䕫
　　　錢朗行皆同年進士也
四年騎馬客京華不問豐臺賣酒家巳約同遊向春尾
獨憐回首又天涯驩塲易醒繁華夢貧女羞簪富貴花
但是成名寧論晩少年能得幾人誇
　　　阻牐十日始得渡臨淸關
明知前路方多牐且喜今朝已渡關薺菜花開春事了
荒城十日鬂催斑
　　　晚抵梁家郷牐
十里五里程三板兩板水逺寺有鐘聲朧朧烟樹裏隨
風渡渚去已斷還復起獨客此時聽孤燈壓􁨁底
　　　東昌道中
黄沙碧草兩無情鶗鴂愁聞第一聲辜負遺山詩句好
杏花開後過聊城(杏花尊酒記聊/城元𥙿之詩語)
　　　聊城舟中再得荆州兄臚唱之信喜叠前韵
才藻稱量去幾何有誰髙占五經科一名縦使輸人後
頭地終看譲爾多逸足逄時爭築館髙鴻回首咲張羅
靑山憔悴無如僕破涕猶能擊楫歌
　　　登光嶽樓
聊攝城端万木風層樓髙勢拓齊東晴光過雨浮浮白
初日迎帆靄靄紅汶水曲流荒甸北泰山遥指亂雲中
綠蕪滿眼春垂盡獨倚危欄看斷虹
　　　曉晴即目二首
水潤沙田　楱犂毶毶兩岸麥頭齊柳綿已被風吹盡
不化浮萍但作泥
灘平風軟出前津畫舫南幇自作隣一練波光如拭鏡
翠烟扶起柁樓人
　　　晩泊周店雷雨大作
己作廻風半日涼忽聞雷雨洒淋浪洪流赴牐増雷勢
一綫穿雲走電光斑籜定抽苔徑筍綠針初剪水田秧
喚醒孤客田園夢剰有蛙聲似故郷
　　　入兗州境望徂徠山
靑山雅淡如故人何可經時不相見我行久與故人别
轉向靑山増眷戀來従燕趙歷齊邦千里平沙黄一片
眼前俗物厭勃塞物外心期失葱蒨朝來雙眼豁然開
已報汶流通魯甸日髙螺髻矗諸峰天逺修眉浮半靣
含姿獻態各自媚一老峩峩聳冠弁兹山洵屬魯之望
指點兒童悉能辨猶傳有道石先生六一垂銘抵佳傳
聖人已逺道僅存此事終應賴狂狷景行併作髙山仰
恍惚風流覿前彦白楊風急不少留片帆忽過東阿縣
　　　南旺分水龍王廟
兩龍爭掉尾萬馬各隨群勢自中流劈聲猶隔岸聞江
河雖日下南北竟平分先寄歸心去吾家傍海濆
　　　孫村
村繞河流一曲路分湖靣三义靑蜓雨催麥秀黄雀風
開棗花蘆邉橋影人影林外漁家酒家漸近南中土俗
居人多食蝦蟇
　　　過濟寧不及逰南池
人咲平生頗好竒勝遊到處每差池(曩在武昌不登黄/鶴樓過長沙不游)
(岳麓書/院故云)不才自信能藏拙况有光芒李杜詩
　　　魚臺道中
一碧開平逺居人就土泉斷山連石麓涸水益湖田風
俗佃漁地菰蔣雁鶩天自慙生理拙飄泊過年年
　　　沛縣泗亭驛二首
萬乗還郷父老迎大風歌罷氣崢嶸不知何事翻垂淚
方覺英雄别有情
一劒親提帝業成枌榆猶動布衣情沐猴豈是眞龍匹
富貴徒誇晝錦行
　　　出牐
烟波六十宿淹泊情不洽前途得通津客况喜出牐平
流一川穩叢葦兩岸夾好風綠陰來黄鳥啼恰恰南船
各相傍北客焉得狎蠻歌楚傖和香稻吳娘臿明知漸
近家畏路接眉睫近聞黄河流怒氣中尚挾治河如築
舎國計司農乏盡輸竹楗沈更費柳帚壓坐視淮泗民
爲魚鱉鵝鴨餘生猶應役婦女助畚鍤廟堂宵旴憂疏
㵸豈無法九年始殛鯀厥罪浮令甲書生托空談快意
取一霎作詩攄憤懣强韻苦難押
　　　宿遷
纔過桃花漲沙痕嚼岸新孤城依井底三靣轉河身鼃
黽居相雜蛟龍性不馴長聞淮泗滿嗟爾一方民
　　　雨中渡黄河六韻
直放東南去無風自作聲中流帆影没逺樹浪頭生雲
與平蕪際灣隨曲勢成竟同浮世濁待得幾時淸官柳
行行宻閒鷗對對輕空濛三十里轉眼失孤城
　　　桃源縣
廢綠春荒瘠土耕河壖小縣併無城武林雞犬應相咲
如此蒼涼浪得名
　　　淸江浦
淮山浮逺翠淮水漾深淥倒影入樓臺滿欄花撲撲誰
知闤闠外依舊有蘆屋時見淡粧人靑裙曵長幅
　　　漂母祠
慙愧恩叨一飯深當時果否識淮陰後來不却千金賜
難說初無望報心
　　　淮上曉發
紞如五鼓催船發輪仄髙城下弦月已聞兩岸過鈴聲
燭燭曉星光未没依稀枕上續歸夢尚隔江湖浩難越
起來照影向淸淮愁見塵顔映華髮往還跨下橋邉路
萬事回頭緫飄忽只有年光不負人鮆魚絮煖蓴絲滑
　　　逰喬石林侍讀縦棹園出圖索題
海棠花紅紫藤紫日日酣歌向燕市别中兩度負春風
短棹來㝷白蘋沚奕棋時局經眼見去國名髙今有幾
先生一賦歸來辭多少陰功被桑梓朝廷巳用當時議
海内方思正人起那知一意方掉頭風月無邉任驅使
别開小墢植籬楥汀瀅三鵶板橋水水窮橋斷去無路
賴有輕船纜沙尾迤邐初疑村落傍灣澴忽轉髙城趾
蔣芽荻筍芰荷葉淨綠澄鮮雨新洗釣絲影裏亭榭開
萬瓦鱗鱗動波底琴床旋傍曲檻設門徑従敎比隣徙
梅邉𥙷種竹數竿柳畔移栽花万蕋莫言此樂乃易得
抛却金龜纔換此假公尚直蛾眉班夜枕終當夢田里
斜街草堂縦峻絶未免浮塵洒窗几空看圖畫憶故郷
何似妆身圖畫裏只今杖履歷眞境愛䕶猶珍一幀𥿄
經過不拒野人逰敢惜留詩嘲鄙俚水南地空多莎草
鷗鷺成群占涯涘許我閒撑放鴨船與公唱和従兹始
(余亦以放鴨/圖索公題句)
　　　秦郵道中
髙田半没低田淤小舟賣藕兼賣魚可憐活計墮水底
盡是失業耕田夫湖波怒囓孤城口一派􁀆苻萃淵藪
但望南風長黍苗不須東岸栽楊柳
　　　紅橋即事
對門楊柳慣藏鴉斑竹籬前姊妹花十里珠簾消不得
扇紈風起客思家　敬業堂詩集卷九
敬業堂詩集卷十
　　　　　　　　　海寧　查愼行　悔餘
　獨吟集(起巳巳正/月盡九月)
　　去夏到家外舅陸先生風攣漸減猶兾稍延歳月
　　也乃今二月竟爾不起余旣視含殮復狥故人之
　　招匆匆北上關山獨往觸緒悲來不禁涕泪之横
　　集也
　　　外舅陸射山先生挽歌二章
公亡先友盡孤露感吾生别有無窮泪非關兒女情破
家緣結客玩世亦逃名不比陶元亮徒髙處士聲
吳天春夜月偏犯少微星昨去扶衰病今來失典刑履
綦雖寂莫畫像儼精靈世乏中即筆誰爲有道銘
　　　重過聽鶯齋㽞别徐淮江二首
一度相過一愴神尚書宅畔老松筠年時地主無多在
狼籍江關况酒人(傷程禹聲/家韜荒也)
雁行啼過雨瀟瀟徃事深燈又此宵記得小船秋港别
葦花遮斷賀家橋
　　　虎丘
又作山塘一日留相逄往往說　宸逰朱欄路轉千人
石黄瓦春開萬歳樓花柳時淸無隙地管絃興盡有廻
舟繁華何與閒僧事添炷香燈照白頭
　　　吳門與惠研谿話舊
燕市歌狂散酒星勞勞三百五長亭桃花影裏抽帆路
流落江東剰兩萍
　　　京口遇朱悔人
丁卯橋荒感再經勞人雙鬂各星星一帆北固烟初暝
二月南徐草未靑京洛夢回同斷梗江湖天濶但浮萍
春愁滿眼分襟路怕上旗邉舊酒亭
　　　三月二日揚州作
鈔關門外綵層層三月烟花見未曽張得水嬉還望幸
舩舩絃索上紅燈(時傳/大駕/巳幸淮陽)
　　　上巳過平山堂下
發軫維陽城苕苕入塵陌不逄湔裙女但見騎驢客平
山平似岸夾路植松栢堂空感良遊事往念前哲當時
手種柳揺落那禁折蹔此駐征鞍一帘風向夕
　　　晚宿大儀鎭
萬乗方南廵孔道車凑輻我行取紆折路僻馬不熟臨
岐徘徊鳴旅况愴孤獨廣陵繁麗地咫尺異風俗沙田
廢牛耕灌莾抽新綠人稀鳥巢少鴉鵲爭一木村童弛
樵擔古佛棲草屋杳杳望炊烟荒荒晚投宿
　　　天長縣北郭外垂柳夾隄淸渠一道土人云即
　　　汴河也
萬葉千梢映碧波一條虹影曵坡陀天長縣北聞人說
此是隋家古汴河
　　　自盱眙北界沿洪澤湖西北行晚至髙家堰
淮泗方合流洪湖際𬈑漠水所従來髙其勢建瓴若長
堤亘首尾力敵萬鎖鑰近傳泗州城三板没郛郭澄波
見井竈了了魚蝦躍淮陽地尤卑東岸狂瀾劇十年費
國計万杵鳴槖槖排樁内甃石陡起堵墻削禹功紀告
成注海有疏瀹不聞當横流扼吭恣噴薄决口旣須塞
減水孰開鑿(自唐埂以上决口三十四減水􁆡六減水/法始於宋回河之議蘇潁濵云回河雖罷)
(減水猶/存是也)九道湮成河(洪澤以下向/有成河九道)沙田梗流惡放之使
行地汗漫無歸着天下本一家揚州忍爲壑移亡及身
事丘墓傷淹泊可憐水郷民不及鼃黽樂　九重亟軫
念南幸求民莫河嶽盡懷柔淮神敢行虐天功即帝力
愚賤矧可度我來愛漣漪正值沙水涸一程滌煩懣淸
曠逈踰昨夕陽射湖東欲落尚未落忽然得新句放眼
向寥廓
　　　黄河待渡
逺行疲長途春晝赴急景柅車柳陰下稍覺白日永黄
埃渡河來風氣變凄冷奔湍怒流濁拍岸髙過頂千檣
万檣形倒視無一影沙崩人跡散月上波響靜衆涉卭
敢爭及兹放孤艇
　　　澗橋
風色轉河壖春光滿淮甸阪𬒳菜花黄籬窺野桃蒨朝
陽出疎樹蘆屋烟中見饌無登盤魚户有啣泥燕従人
問前路巳近淸河縣
　　　大霧新灘道中
陰霾忽交集一氣吞平沙如入大海中瀰漫四無涯前
行泛孤鶩後旅延修蛇似宻忽巳疎稍開旋復遮大塊
任勃塞陽烏歛光華朦朧一鏡懸注視眼不花方當晻
靄際正氣難勝邪無何廣漠風披豁靑天霞君子視洞
逹毋令道里差
　　　次日發沭陽渡小溝河大霧復作次前韻
昨日如細雨今晨同歕沙廣川横我前截岸作兩涯􁆦
如壯士劒當道分長蛇亂流苦無舩林黑影𬒳遮僕夫
牽馬渡闇闇迷春華路㫄玉瓏鬆結作野草花老農識
占候何笠歌汙邪連霧知大風暮雨看晴霞人事難預
測物理永不差
　　　紅花埠至曹村四十里間桃李夾路
遥林春鳥啼客枕促晨起有村有園圃無處無桃李烟
氣薄花光迷濛四十里方當鞍馬倦忽值風日美欲去
轉躊蹰北行恐無此
　　　大風
新月夜生暈朝來果作風初聞響騷騷停午聲蓬蓬砂
礫本附地簸蕩忽向空遥天失其靑皎日爲之紅憶昨
衝霧雨兀如醉夢中行當快掃除何復遮𬈑濛勃蹊向
六鑿無地置我躬有目欲使眯有耳欲使聾口鼻比山
澤呼吸恐不通五官心則靈獨覺非外蒙渉川畏波浪
遵陸愁霾雺男兒歎失意豈必皆途窮平生塵土緣鹵
莽焉知終去去洗垢濁還君憔悴容
　　　寒食行
老鴉銜𥿄錢飛上白楊樹破廬誰氏子挈榼上冡去新
鬼土作堆堆平鬼亦故百年過鼎鼎孰者非朝露安知
今樓臺不是昔墟墓十年寒食節九度他郷路看到野
棠棃荒山春又暮
　　　淸明日蒙陰道上觀鞦韆戲作
隔墻聞笑聲人在花枝下花枝旋揺動傍有秋千架何
人挾飛仙天半飄裙衩瀏灕俄頓挫按抑還騰躤力怯
不自持身輕若無藉柳絲妬腰細捲起向空掛却下整
雲鬟神情自閒暇魯邦喜遊冶民俗廢桑柘已經上已
辰纔過百六夜新粧與靚服徃徃出茆舎郷風隨俗有
客路關心乍未免憶江南家家好亭榭
　　　新泰旅壁見故人周靑士題詩愴然繼和
歎息溪南老生涯詎忍論有詩題壞壁無計臥窮村去
作京華客歸招旅櫬魂乾坤吾哭汝塵土上啼痕
　　　過西嶺數里許土岡微起道傍新立木㮄署古
　　　新甫山五年前經此未嘗有也
南眺東蒙峰北瞻泰岱巔相望三百里徂徠處其間新
甫特土壌居然亦名山石老栢不生荒榛互綿延文人
好夸大後世事或然曼碩告寢成煌煌郊廟篇移風繼
周頌孔子經手刪不應閟宫什失實載簡編魯邦岩岫
多髙峙爭孱顔今聞非昔指彼此揣度懸年徃事易訛
况加附會牽我欲正此謬詩成恐難傳(王伯厚困學紀/聞云魯頌徂徠)
(之松後漢注兗州博城縣有徂來山新甫之栢傳注不/言所在惟後魏地形志魯郡汶陽縣有新甫山通典漢)
(汶陽故城在兗/州泗水縣東南)
　　　望岱
山形陡然來其勢乃易量孤根雖秀拔群岫或爭抗泰
岱四岳宗宇宙虞隘妨(去/聲)大麓起沂州鱗鱗叠巒嶂客
程窮五日日日坡陀上不知去平地己是幾千丈漸覺
所歷髙縦眼快前嚮昨經新泰郊突兀方示象將開意
忽㑹在逺神彌王霞氣舉之升隔天樹屏障龜蒙挾鳬
繹連絡走相傍徂徠亦兒孫未可儕軰行其他况培塿
倚伏同一狀今朝及山趾耳目嗒焉䘮便思躡芒屩去
倚扶桑杖天門泬寥開万里詄蕩蕩仰瞻星漢逼下掃
雲海漲雞鳴日觀峰倒影出摩盪惜哉身未到祇用窮
想像秦松漢代栢盤攫倘無恙碑憶磨崖鑴亭思駐蹕
創賢君七十二踵事規橅壯如何太史文隠躍時近謗
誰陳封禪頌體格要有當游蹤觸覩記即事語敢放覽
眺存古懷終期慰遐暢
　　　癭俗戲和次谷兄
晨辭泰安州午逹長淸境石欹行礙歩土燥俗少井木
瓢酌山窪歳久必生癭醜形婦女甚戸戸裁濶領(東坡/詩濶)
(領先裁/覆癭衣)牛病埀老胡豕肥縮短頸苦開脹河豚餘怒鼓
蛙黽兒郎打銀釵亂髮時一整野花插偏髻陋質寧自
省
　　　開山廟
磽确苦厭山出山愛蒼翠廻看靑蓮花一一吐烟際綿
連魯齊界豁逹燕趙氣黄塵有時開白日曬平地輪蹄
倚空濶所向莽無避蹭蹬身已經吾行方按轡
　　　曉過平原
宿醉兼殘夢朦朧過幾村明星天一角紅日縣東門四
靣柳陰合千家烟氣昏朝來好風色躍馬過平原
　　　重宿德州有懷研谿西厓
德州城邉三月杪桃李家家傍淸沼繫舩人見跨鞍人
一色春衫靑鬭草令君載酒逺見餉(去年春杪泊舟德/平楊令君㩦酒相)
(過)侍史求詩近相惱風流學士田先生(雨來/編修)騎馬來㝷
苦不早城端角聲門欲閉話别匆匆語難了杯闌却記
惠與湯此地曾誇紅䄂好詞題裙帯付張態曲記油車
嫁蘇小毎攜行卷跨向人不信裝􁂫易傾倒爾來好事
復誰繼只有征埃催我老春風兩鬂添幾絲又是去歳
看花時
　　　河間道中
沙路條條似前行曉易迷牛鳴新店火月上阜城雞古
堠烽煙靜遥天樹木低數錢工姹女詩槖关空攜
　　　與彭椒嵓(時宰河/間縣)
别裏三年夢初疑作吏難衝繁畿輔地辛苦牧民官元
結詩仍好安仁鬂未殘合并無限喜爲爾一加餐
　　　椒嵓座上喜晤王赤城兼讀集中見寄詩知與
　　　余神交有年矣短章奉詶
故人知我來堠騎迎郊甸相逄車笠間尚作文酒讌後
堂出嘉賔齒序列筵䉵爲言老兄弟結契自少賤我初
熟君名想像得君靣邂逅此會竒心期慰依戀酒酣出
新句唱和近成卷語妙非俗觀篇終有餘善長歌謬見
及卒讀訝深眷僕本田間人無端去郷縣奔馳十年事
迅若釋絃箭挾瑟與彈筝隨時技羞變重來有何趣翼
塌孤飛燕猥蒙許與加力薄巳難踐従君生感激别涙
爲一泫
　　　趙北口
燕南趙北際地是古易州兩淀亘一隄(隄南爲白洋淀/北爲黑洋淀)
隄長若橋浮前年驅車過濘淖没我輈雨脚䬃䬃垂心
懷失足憂至今旅枕夢澁縮不敢投兹來喜春霽日色
和且柔晨餐具鮮鯽門有曬網舟飛沙隔岸來風削墮
浪頭俯見夾岸柳枝枝倒淸流人生各有營偶過難乆
留愧此千頃綠一雙雪毛鷗
　　　自雄縣至白溝河感遼宋舊事慨然作
已割燕雲十六州雄關形勢咲空留兩河地與中原䧟
三鎭兵誰一戰收細草鳴駞非故壘夕陽飲馬又中流
長江南北天難限一綫何煩指白溝
　　　過涿州懷楊耑木
廟社樓桑跡僅㽞城南緩轡記同遊春風又送孤唫客
一背斜陽過涿州
　　　三月晦日飲朱十表兄槐樹斜街新寓同梁藥
　　　亭吳震一作三首
槐街舊與一峯隣(一峯喬石林侍/讀舊寓堂名)酒甕重開爲洗塵最
喜今年春帯閠遲來猶作看花人
兩株桃樹手親移紅影紛紛落酒巵特與幽庭添曲折
秫稭㯶綫縳笆籬
古藤陰下三間屋爛醉狂吟又一時惆悵故人重會飲
小箋傳看洛中詩(是日得家德尹/洛中所寄絶句)
　　　豐臺看芍藥同家次谷兄陳元之甥四首
不用穿花坐竹兠蹇驢䭾客穩如舟垂楊十里綠陰合
中有一雙黄栗留
意外穠粧鬭眼新無端一咲爲迷津妬他誤馬隨車處
出色花枝不避人
紅艷群羣綺陌逰春風繭栗憶揚州十年一夢依稀似
老眼貪看分外羞
孟公愛客不㝷常知我錢空買醉􁂫特遣白衣迎半路
一壺重發少年狂(時陳實齋逺/致酒肴見餉)
　　　次韻送梁藥亭庶常請假歸南海
但使官情澹何妨老耐貧忍抛同醉伴還對獨吟人草
色留書帶槐隂借比隣荔枝紅過嶺一騎是歸塵
　　　夜聞孫愷似家絃索聲戲柬索和
歌頭酒尾愔愔夜懊惱燈光却被遮畧似香風吹夢醒
一畨芳事屬隣家
　　　合肥大司馬李公席上聽楊老彈琴
臥遊堂北夜愔愔及記年時刻燭吟别後人誰憐廢瑟
㸑餘公自賞孤琴衆山圖畫聲相應一技工夫老更深
慙愧重來聽雅奏也應情感爲知音
　　　朱恒齋招余下榻齋中書此示意
君家春草堂舊是讐書地手澤尚如新忍添遊子淚
　　　移寓次譚蘐城給諫韵二首
貪得槐街近作隣(舊寓去竹/垞最近)再遷吾意亦逡廵無端併
誤將雛燕一月蘧廬認主人
雁齒檐齊落井湄淸泉飛出起淪漪轆轤本爲澆花設
一折流成洗硯池
病夫孄惰朝貪睡最怕車輪撼竹床此地市聲來較逺
輕雷隱隱過隣墻
　　　移寓後喜魏禹平早過
莞秸庭幽愛客來籬邉一徑恰新開曾經昨日爭棋處
拾得花陰墮子回
　　　題蔡方麓修撰早朝圖二首
水精簾捲月如鈎侍史粧成盡下樓比似早朝還較早
不敎君起看梳頭
花冠催曉漏聲微樺燭光中翠䄂圍未拂　御爐香巳
透玉纎親捧上朝衣
　　　暑中坐敬如西齋竟日
蕉心展卷放髙葉藤蔓著花垂嫩梢笛簟一床書萬卷
𥿄窗南北綠陰交
　　　西厓乆患耳病詩以訊之
藥鐺烟氣散淸晨薄病風流又過春街鼔不傳眠較穩
砌花貪看眼長新對床尚憶聞雞伴一震翻憐失箸人
好與繙書報方法滿壺社酒乞比隣
　　　喜雨對榻有懷西厓聨句二十六韵
觸熱來京師驕陽值乾暵(禹/平)僑居隔隘巷欲出愁喘汗
(夏/重)濡髮頭濯氷燎毛背炙炭(禹/平)爍爍火帝輪赫赫炎官
繖(夏/重)鳥焚顚木巢蠅嘬削瓜案(禹/平)居人苦燖灼行者防
糜爛(夏/重)側聆淸禁中一月儆宵旰(禹/平)魯史陳舞雩周詩
誦雲漢(夏/重)不傳避暑銘毎厪當食嘆(禹/平)吏無酷可烹禮
有典乃按(夏/重)桐魚瘞壇圻金雞釋狴犴(禹/平)天心倐已移
雲氣滃不散(夏/重)電雷震􁀉􁀉溝水鳴灌灌(禹/平)急來扣扉
聲拉雜屋壁捍(夏/重)捲書君劇喜踏屐我奚憚(禹/平)榴蕋紅
洗粧梧䕃翠流幹(夏/重)潤拚沾幔濕宻愛拓窗看(禹/平)扠饞
魚登柈户小杯舉觛(夏/重)鬱襟快哉披短幘頽然岸(禹/平)雖
當醉眼纈未許鼻息鼾(夏/重)憶昔斜街西吾友客僧舘(禹/平)
聨吟秋歷九聽雨夜過半(夏/重)往事忽到心暗嗟流景換
(禹/平)虛名三子曽失意二人但(夏/重)預憂燭見跋兾聽響逹
旦(禹/平)凌晨過東隣老樹恣所玩(夏/重)
　　　古銅筆洗聨句(狀如荷葉中有銀魚長/半寸許三足皆作螺形)
土花蝕已徧(禹/平)雅製近宣和(夏/重)片葉翠遮硯(禹/平)一珠圓
滳荷(夏/重)露鱗沈白小(禹/平)烟殻帯靑螺(夏/重)欲遣詩塵滌(禹/平)
濡毫墨幾多(夏重)
　　　集槐樹斜街苦熱聨句(此首巳刻曝書/亭集今附見)
苦熱今年甚幽州亦藴蒸(朱茂/晭)乆無甘雨䧏惟見火雲
升(姜宸/英)際夜焦烟合經天杲日恒(徐/善)髙林枯白帯淺沜
露丹稜(王/原)最怕衝灰洞何須堰戾陵(黄虞/稷)河流金口膩
山翠畫眉層(朱彛/尊)黑蜧潛難見商羊舞莫慿(萬斯/同)新畬
荒黍稷遺種慮蟊螣(張/遠)雩隊分行綴祠官典故徵(譚/瑄)力
難驅旱魃咒乃試番僧(愼/行)童女雙丫髻旂竿五色繒(李/澄)
(中)新粧朱箔捲雜戲綠衣能(魏/坤)虹霓群情望塵埃萬目
瞪(龔翔/麟)疾雷無影響長轂但輷輘(釋淨/憲)銷夏愁無䇿聮
吟喜得朋(湯右/曽)盡諳微徑入不待小僮譍(朱/儼)席㡌人人
脫亭欄處處恁(鄭覲/衮)劇談多野趣苛禮必深懲(錢光/䕫)旅
跡頻年共郷心觸緒増(茂/晭)小航思劃槳精舎憶擔簦(宸/英)
白剝烏頭芡靑牽紫角蓤(原)夕風嘶麥􁈵横港沒魚鷹
竹樹濃於畫笆籬宻似􁉞(彛/尊)千家花滿屋六月稻交塍
(右/曽)自失江村樂翻憐毒暑仍(斯/同)黄沙隨扇集白汗比漿
凝(逺)易漬牀牀簟空支院院棚擔稀珠市果價倍玉河
氷(愼/行)槁落含香蕋攣拳裊格藤(善)暗窺蛛網縮乾拆燕
泥崩(翔/麟)戸撒垂簾額瓶添汲井繩(儼)慵㝷温水浴只想
冷硎登(瑄)三葛衣猶重雙絲履不勝撥書嫌走蠧懸拂
倦驅蠅(坤)祗覺挲拖便誰甘褦襶稱(覲/衮)到門防客刺無
地曲吾肱(彛/尊)亟買泉澆圃同貪草藉艿(茂/晭)酒拚河朔飲
茶愛武夷秤(宸/英)返照斜初歛微凉暮可乗(原)分曹爭射
覆四座百觚騰(愼/行)
　　　醧舫消夏分賦凉蓬
平鋪一靣蓆髙出四邉墻雨似停舩聽風宜露頂涼片
陰停卓午返景入斜陽轉憶臨溪宅松毛透屋香
　　　次韻奉送大司空翁公請假歸虞山二首
特賜冬卿上冡還履聲蹔許撤朝班官情自領升沈外
物望同歸進退間圖畫重開供帳路雲山新署草堂顔
依稀文靖城南墅只隔蒼烟水一灣
布衣重上退賔堂多愧南豐一瓣香塲屋感公憐被放
橋門回首憶分行如蓬旅跡仍難定似海恩門豈易量
不覺臨岐成雪涕車輪那得比廻腸(公爲國子祭酒/余受知最深)
　　　初秋同胡修予王令貽王文子林碧山程天石
　　　家荆州小飲雙林寺荷亭上次韻
共喜聨鞍去精藍古堠邉斷橋花底鷺髙岸柳陰蟬野
意迎涼爽秋容得雨鮮昔遊吾自記塵土夢三年(丁卯/春與)
(時菴先生/小憇於此)
　　　題許壺山小影
共識丹徒一布衣曾將徤筆動宸扉如今却伴梳翎
鶴縦有烟霄已倦飛
　　　牽牛花十二韻同竹垞兄賦
添得新秋意幽芳豔一庭開長先七夕名許拆雙星宿
露涼初洗朝陽夢乍醒籬頭従點綴竹尾借娉婷徑淺
疑妨㡌窗疎愛拂櫺蜘蛛簷角網蟋蟀草邉亭垂處梢
梢碧分來朶朶靑有人篸綠鬂無分插花缾輕較春天
蝶微黏雨夜螢肖形嫌鼓子妬鳥啄金鈴榮落誰相惜
凉暄爾慣經寫生煩妙手渲染上圍屏
　　　贈如臯許嘿公(許工/篆刻)
曽摹一卷岐陽碣只作西周舊本看好古未妨生末世
成名終不藉微官(許曽宦/閩中)眼中識字如君少老去知音
較昔難料合中原無手敵莫敎旗鼔更登壇(嘿公向受/知於合肥)
(龔尚書其贈詩有寄語揚州程/穆倩中原旗鼔正相當之句)
　　　雨中同竹垞兄過恒齋飲次竹垞韻
僦居長喜接京坊但約相過便對床數點忽飄花外雨
十分初透竹間凉詩貪老境甘如蔗醉覺香醪味似糖
還有持螯餘興在隔厨燈火聽鳴薑
　　　西郊雜咏與竹垞水村分賦五首
　　　　三虎橋
狠石怒趂人風聲挾秋雨馬驚左右顧橋滑路難取誰
呼北平守三發三飲羽我欲従之游入山射眞虎
　　　　昌運宫
老鸛巢古枝虛廊交冷翠凄凉前代塚傳是張常侍煌
煌元老文苔蝕仆碑字賜域滿西山斯人或無愧
　　　　松林院
珍果充尚方嚴鐍守花木今年上供缺夏旱秋不熟僧
庖拾枯枿客飯烹野䔩莫怪鳥來稀疎林葉俱秃
　　　　摩訶菴
修竹如髙人閒花比靜女移根入廟市束縛吾憐汝人
生屬有役物性便得所及此憇茆菴秋光媚孤旅
　　　　元福宫
出屋聞逺籟入門走長松粘天百頃濤下有掉尾龍長
飬紀何朝云自明武宗廻鞭促斜照紫翠凝西峯
　　　次韻送卓履齋
等軰風流滿座傾不因入洛占時名半年旅跡萍漂斷
八月邉塵雨洗淸家逺窮交愁易别路難歸計羡先成
長橋兩岸蘆花雪畫裏扁舟一纜横
　　　次韻送周林於歸梅里二首
結客曽經汗漫遊雁風吹落鬂絲秋誰憐豪氣除難盡
脫却征衫去叱牛
燕昭臺側酒壚傍别後親知半在亡(傷靑士/分虎也)重向溪南
揮老淚十年孤客始還郷
　　　次韻送髙念祖遊晉中
一天霜氣上征袍獨雁䙰褷愛羽毛惆悵黄花燕市酒
送君時節近登髙
　　　天寧寺觀塔燈聨句(同後一首亦/刻曝書亭集)
秋風鳴枯槐斜日薄西崦(徐/善)並馬入寺門客衣罥　蘝
(朱茂/晭)于焉展嘉覿一咲輟鉛槧(髙佑/釲)廵檐禮紺塔卓立
大且儼(朱彛/尊)陳丹和暗粉古色剰渲染(魏/坤)蹟仍開皇舊
函并舎利崦(愼/行)一十三重檐檐檐風鐸颭(善)蟠楹蛟躨
跜負礎鬼瘠貶(茂/晭)飛梯絶階級白石奪琬琰(佑/釲)鎔金范
爲燈設砌架成广(彛/尊)纍纍仄蜂房歷歷覆蟹厴(坤)怖鴿
棲難安一夫敢走險(愼/行)綆缶挽膏油豆火發星𦦨(善)初
如螢尾炫忽若獸目睒(茂/晭)或如爐杴炭或如竈炊栝(佑/釲)
須㬰繞扶欄散作四百點(彛/尊)虛堂鑒纎毫老樹失掩冉
(坤)置身圓鏡中交光不可掩(愼/行)氛烟看直上樓閣時一
閃(善)鼓鐘聲逺聞來者紛禳(茂/晭)提㩦及童嬰羅拜雜
寺閹(佑/釲)營營各有挾邀福得毋謟(彛/尊)禮義茍不愆寸心
又何慊(坤)玩物隨所遭誰能束崖檢(愼/行)宵分梵放歇漏
轉人散漸(善)茗椀坐屢遷松關啟還扂(茂/晭)衰年疲倚徙
禪榻擁衾簟(佑/釲)弦月墮側輪濕雲俄淰淰(彛/尊)驟驚山雨
來昏夢豁囈魘(坤)晨興曯林端餘爝尚未歛(愼/行)
　　　九日雨阻天寧寺聨句
仁王塔祗樹林客九日期登臨(朱彛/尊)木蕭蕭雨霪霪泥
滑滑愁人心(愼/行)馬毛縮魚潦深行躑躅坐沈吟(魏/坤)日月
逝年光侵去者昔來者今(徐/善)别苦易思難任樽有酒且
酌斟(髙佑/釲)脱我㡌披我襟折黄花試共簪(朱茂/晭)
　　　送次谷兄南歸次汪東川祭酒韻
蹔來那得久淹㽞八十髙堂已白頭布被一床空戀别
人門半刺肻輕投黄沙草接新霜路紅葉燈移古渡舟
算得過淮天氣好初冬風日尚如秋
　　　送江補齋侍御廵鹺長蘆次禹平韻
析津脈絡聨神京白河南注駛且淸天開地坼三百里
樓櫓突𧺫髙崢嶸晴烟晝騰氣靄靄刻漏夜下聲丁丁
雄關屹立當海口鯨呿鰲擲誰敢攖雲帆舊轉吳會粟
鎖鑰西北收專城洪波浩溔百萬頃坐令魚鮪無淰驚
設官豈徒重筦笇畿輔要借桓騘行我聞利藪俗爭騖
豪猾勢得撡重輕大賢當道積弊去不貴鷙猛惟廉平
燕雲趙魏逹齊魯管内九月催王程蘆花雪輕點别酒
柿葉霜染飄前旌此時送君乗傳出四境藹若春風生
鹽梅往往調鼎鼐竚待妙手歸和羮野人留眼望天際
法曜正傍台垣明
　　　王孟榖重至都門
我亦騎驢客粗知行路難六年三見汝辛苦渡桑乾
敬業堂詩集卷十
敬業堂詩集卷十一
　　　　　　　　　海寧　查愼行　悔餘
　竿木集(起已巳十月/盡庚午二月)
　　飲酒得罪古亦有之好事生風㫄加指斥其擊而
　　去之者意雖不在蘇子美而子美亦不免焉禪家
　　有云竿木隨身逢塲作戲聊用自解云爾非以解
　　客嘲也
　　　送趙秋谷宮坊罷官歸益都四首(時秋谷與余/同𬒳吏議)
竿木逢塲一咲成酒徒作計太憨生荆髙市上重相見
揺手休呼舊姓名
劉魯封章指􁆾生滄浪大可濯塵纓肻言預㑹皆名士
誰似君家老叔平
君别蓬山作謪星我従霧谷擬潛形風波人海知多少
聚散何關兩葉萍
南北分飛悵各天輸他先我著歸鞭欲逃世網無多語
莫遣詩名萬口傳(秋谷贈余詩有與君南北馬/牛風一嘆同逃世網中之句)
　　　初冬拜朱大司空墓感賦
城南舊是陪遊地一片蒼凉野哭中宿草墓門黄葉雨
亂鴉祠宇白楊風餘生削跡誰知已徃事傷心我負公
肻信九原還有路人間何處不途窮
　　　竹垞招遊白雲觀同錢鷗舫王令貽魏水村嚴
　　　寶仍吳震一分韻二首
沙晴冬候暖古觀晚蒼涼一徑踏殘葉半庭餘夕陽泥
封丹竈合石䕶醮壇方華表依稀似蓬萊是故郷(得方/字)
燕丘吾舊到逐伴記新春羽帳千年蜕虚堂四壁塵名
山遊已晚遺跡訪初眞欲𥙷儒仙傳欣逢好事人(得春/字)
　　　重宿傳經書屋與愷功話舊次唐實君留别四
　　　首韵
再來欣接席昨去惜分襟兩度平安字三年聚散心夢
中追舊事愁裏廢孤吟豈意麻茶眼重窺翰墨林
絶域身曾到名駒小最能膽敎更事壯詩喜逐年增畏
客門長閉看山閣偶登故知關性分愛近讀書燈
欵欵㽞吾住依依見汝情硯氷融墨淡爐火撥灰明淺
夜談難足流年感易成雞頭池上月白髮照初生
易作匆匆别華堂費夢思暗鐘隨杵斷殘燭得花遲穎
待囊錐脫斑従管豹窺出藍眞屬望慙媿我稱師
　　　恒齋邀嘗桑落酒同竹垞賦二首
哆口長缾壓手杯隔簾鏘噐爲親開不愁更欠尋常債
每過朱家醉始回
石湖詩句也風流橘露松舫品最優五斗蒲桃眞濁味
肻將石室換凉州
　　　同竹垞水村歩入一莖菴登妙光閣
偶然聨客𬒮隨意叩禪關門徑忽新改居僧出未還一
尖城上塔幾點樹頭山此處宜看雪危梯約再攀
　　　善果寺
髙林鳴枯風院淨如潑水時有杖藜僧下堦拾槐子
　　　歸義寺(中有遼/初石幢)
地作隣人業苔侵破廟堧兩三碑背字猶記㑹同年
　　　冬菊聨句二十韻
猶剰籬邉朶幽香伴小齋(魏/坤)祗緣開較晚眞與俗難諧
(愼/行)憶植當松逕分苗傍秫稭(坤)一行頭並􁆾幾稜手親
排(愼/行)未治鼃兼黽先防虎似豺(坤)栽培従老圃束縳向
斜街(愼/行)擔喜連泥買僮嗔冐雨差(坤)素心邀我賞倦眼
爲君揩(愼/行)白酒重陽過淸吟十月偕(坤)痩窗圍竹几涼
路别㯶鞵(愼/行)獵獵風捎幔紛紛月浸堦(坤)稍應愁雪妬
幸不𬒳塵埋(愼/行)采可篘新醸簪宜綴冷釵(坤)葉經霜後
歛花比節前佳(愼/行)小塔燈雙影低屏水一涯(坤)落隨騷
客賦淡入雅人懷(愼/行)寒色方凝幹新芽已發荄(坤)過時
抛瓦缶留種記牙牌(愼/行)按譜名空羡餐英願尚乖(坤)明
年須放早吾欲返荆𬗋(愼/行)
　　　吕灌園屬題小影二首
不知何處響潨潨峭削藤蘿側靣峯喚起淸風荅淸嘯
濤聲飛上最髙松
曾向山陰作寓公一笻歸借白頭翁跏趺消得幾多地
何必千岩万壑中
　　　冬夜朱介垣給諫宅觀倒刺和竹垞兄絶句四
　　　首
樺燭枝枝細吐烟曲屛影裏夜如年索郎美酒耆婆舞
醉倒蘇家藥玉船(時介垣新/得此杯)
雙燕身輕拂地廻歌頭舞遍一回回問渠従小誰傳得
似按西涼坐部來
鐵撥檀槽急作聲六么輥上一牀箏忽驚雷雨簾前起
殘雪開窗月正晴
薄薄粧梳楚楚伶酒邉孤客對飄零紅筵大有開元曲
别様傷心已怕聽
　　　大司馬合肥李公見示遊盤山十律兼屬繼和
　　　敬題二章於後
泉石曾關十載心勝遊徃徃礙朝篸也知去郭無多逺
所喜探幽不在深紫葢自開蒼蘚路紅紗長䕶碧山吟
滿空何限松篁韻盡入鸞歌鳳舞音
不敎騶唱駭山僧竹杖籃輿取次登老樹傲霜還帯葉
細泉迎暖未成氷盤來蹬道雲千叠逺處峯巒雪幾層
已失従遊吾自悔得披髙咏興偏増
　　　陸端轂索贈
五色邵平瓜一口韓康價古來髙世士亦在長安下軟
塵堆裏記相逢歸夢時時寄短篷筆床茶竈何年具準
擬尋君笠澤東
　　　讀張趾肇徐安序冬日感懷唱和詩次原韻二
　　　首
窗隙飛塵日易斜忽披新句感尤加路難不爲登樓賦
才盡非關入夢花倚竹何心矜翠䄂聽歌有泪滳紅牙
斷蓬生事無聊極不獨君悲我亦嗟
小榻吟成膝自揺一燈照影共淪飄雪侵短鬂雙雙換
寒入深杯九九消得氣盆梅偏早綻向陽籬菊未全凋
相期並了殘年課添箇詩筒遣寂寥
　　　奉送玉峯尚書徐公南歸五十韻
大儒出處途秉道貴得正行藏旣自斷進退詎關命我
公如星雲一出朝野慶臯䕫奮事功燕許􁋯詔令放之
彌六合鴻業豈易竟立朝二十年風節嚴且勁髙文藉
討論大禮資援証以兹契聖情題扁字輝映交孚由一
德心愛非貌敬國家有元氣培飬在交儆儲材本報國
夾袋記名姓必若入收羅先須覈言行春秋兩校士氷
鑒中外瑩大匠洪陶鈞劔光出磨鋥别裁務去僞崇雅
自刪鄭豈不歎才難得人際斯盛煌煌起衰手草野議
敢横中流砥狂瀾公論翕然定官雖謝執法講每直崇
政休沐有常期歲時奉朝請従容大臣體恬退君子性
朝來忽拜疏辭切回天聽　帝曰卿徃哉疇爲執文柄
答云臣力憊感激泪交迸告歸遄俶裝首路春維孟
詔以書局隨還家就叅訂牛腰一百車多與二酉競方
輿廣樂史續鑑改陳桱髙館闢翹材名流撤徴聘(謂姜/西𬈑)
(黄俞邰/諸君)遇榮一時絶典曠千古夐樂天名位似司馬聲
華併鄴侯未足論矧可儗張邴平生釣游處父老喜相
迎太湖洵幽絶天水俱綠淨七十二烟鬟一一落明鏡
(公將開書局/於洞庭山)八窗陳鼎彛四壁開畫㡧淸音絲間竹逸
響鐘荅磬鶯花晨赴社魚稻晚報禜暑衫便苧葛臘醸
雜賢聖著書閒有餘即事樂難罄小子學無成風塵困
䞴趟影慙舞䄂短顔譲時粧靚饑朔行自嘲寒郊語尤
硬迂疎頗知量鬭㨗肻爭徑振翅無雲霄觸藩有機穽
蹉跎曩悔失鹵莾行恐更世自傾波濤吾方溷泥濘重
來仰翦拂鬱抱實怲怲公在士氣伸公歸士氣病従公
願于邁百感發孤咏(時相約/同出都)
　　　送許朔方之雲中
昔我未識子先與錢生(木/菴)友亟言平生驩三許不去口
晹谷詩絶倫南交畫無偶朔方年最少藴蓄靡不有次
第獲論交前言果匪苟燕臺昨于役小許實先後(甲子/夏與)
(玉友朔方/同入都)茫茫人海中相左十八九移時一把臂欵曲
心互剖吁嗟輕薄兒覆雨數某某勤拳托末契所得良
已厚方知情親疎不係交蹔久風塵有岐路南北莾分
手錢生走従軍余去扶病叟重來㑹合地驚顧各衰魗
慷慨倚和歌淋漓藉杯酒子仍靑兩鬂末座獨昻首也
復可憐生雙顴削而􁇠須㬰雙耳熱擊筑間鼓缶疾風
掃河梁挽斷塞門柳前歡今偶續知有後期否故人諸
曹郎出作雲中守子行赴贊畫側翅義奚取行踪等飛
蓬離緒如剪韭長亭七十五山勢西北走并州非故郷
却立望南斗
　　　題許霜岩畫扇
風前撩亂萬梢柳柳外夭斜一扇篷箇是儂家舊詩景
江湖回首畫圖中
　　　鳴鶴亭詩爲關中張鳯舉賦四首
不織筠籠但築亭紅欄日日看梳翎人間只有張公子
合向天河伴翼星
隔窗長聽讀書聲識字多來品倍淸(金城衞氏鶴日飼/以粥敎之三年能)
(識/字)應咲六郎才思劣羽衣刻木坐吹笙
飲啄依人不自持都緣骨痩便稱竒雲霄儘有孤飛處
偏愛亭亭獨立時
丈八坡陀尺五天侯門如故客如仙憐他一片氋氃影
曾上羊公舊舞筵(鳯舉爲靖/逆侯少子)
　　　題沈客子寒郊調馬圖二首(以下庚午/春初作)
潑墨揮毫事事能帯腰吟痩沈吳興如何却向漁陽道
毡㡌茸裘學按鷹
小益戎裝悔浪遊不成投筆取封侯殘年射虎非吾分
白石山南去飯牛
　　　西城别墅十三咏新城王淸逺屬賦
雲氣朝出岩亭陰滃然接劃分一片影側展屏風叠浦
口有漁榔落帆如斷葉(石帆/亭)
戢戢犀角雛斑斑鹿皮籜春來頻改路客過行長錯欲
斬又躊蹰萬竿殊不惡(竹/徑)
秦封五大夫兩生獨不肻托根此得地雙幹鬭淸逈老
鸛暮歸巢殘陽在髙頂(雙松/書塢)
虎目逃斧斤輪囷誰惜汝薰蕕自然别靈蠢性所予材
與不材間槆兮知自處(大椿/軒)
九子得其三五老失其二一峯復一峯峰峯不相似雖
非木假山可少老蘇記(三/峯)
蝴蝶滿南園風輕草初剪林霏入烟霧古洞春猶淺好
去向龍岩築菴名碧蘚(小善/卷洞)
廻溪轉灣澴滳翠如滳乳㟁容兼水色遮斷橋西浦一
卷落床頭春深夜來雨(綠蘿/書屋)
不離文字禪半偈亦已多何異百千萬烝沙散恒河蓮
華淸漏底晏坐夫云何(半偈/閣)
蒼濤翻半空淸響一聲作頑仙不耐聽下有側頂鶴夜
深忽飛去簌簌衆星落(嘯/臺)
鵲山出林郭髙處割一拳坐令諸兒孫羅列丈人前對
之能下拜米顚豈非仙(石/丈)
草外瑟瑟波波平兩三頃紅鱗尺半魚倒嚼桃花影西
堂夢初覺佳句時一警(春草/池)
仙犬吠靈根鴉耡往堪劚曾隨康樂屐竟入麻源谷一
咲却歸來披圖作横幅(小華/子岡)
耕犂起同晨牧笛行向晚小庭閒倚杖正值唱歌返杳
杳漸無聲去村知近逺(樵唱/軒)
　　　將出都門感懷述事上澤州冡宰陳公一百韻
當代中天治千秋一德期大賢多間出鴻業並昭垂夫
子金閨彦名家玉樹枝傅天飛鸑鷟㧞水出蛟螭理學
源流泝文章談咲麾巍科仍早掇雅望逈標持館閣廻
翔地風雲獻納資居髙懸藻鑑集益藉論思博物時無
亞多聞議必諮六曹兼掌故九列譲委蛇共指文星煥
寧關好爵縻綱維張有自津涘挹無涯溯厥流風逺恭
惟樹德滋晋陽丁末季濩澤徧瘡痍團結因郷社招揺
視義旗千村同保障一姓獨登陴布置隨方畧分明受
撫綏險慿雙堠設烟合万家炊冦至呼咸集歸窮戒勿
追宗人全鐵軸隣叟穩耕犂歳事重憂旱并民又阻飢
九重加軫念百族尚尫羸焚劵情相卹嗟來事可嗤甫
田憐士女世祿散京坻積貯崇朝盡陰功里老知當官
嗟覆餗扣戸仰由頥及見家餘慶方知善可爲潤沾千
里逺力賑一方疲地近瞻恒嶽川長入晋祠午園㽞獨
樂甲第拓前規好古兼金石捜竒及鼎彛異香黎峒結
秘色汝州磁畫㡧多裝軸書􁂫或借瓻筆馳中壘陣墨
洗右軍池弟子河汾盛宮墻魯國推名爭歸夾袋坐愛
傍紗帷手引烟霞上情均雨露施賢良承漢策雅頌叶
周詩至化行如此斯文儼在兹升庸　朝有道羅致野
靡遺竊喜逢時㤗翻成歎數竒異材胥奮發蹇足獨顚
危詎敢誇華胄聊因述鄙私婺源分末派海表發南支
大理貤封啓中丞畫㦸移澤流京兆厚禍發黨人竒世
廟當中葉分宜位鼎司彈章辭激烈伏闕涕漣洏嚴譴
孤蹤逮流官絶域覊左垣言幸中東市魄終禠門子承
堂構文孫接履綦謝宗經鼎盛裴眷有中衰五葉傳淸
白全家際亂離兵戈屯井閈榛棘變堂基春誤尋巢燕
秋荒插菊籬先人旋遯跡壯志局茅茨比杜經天寶如
陶閱義熈流光傷易邁風木感先萎小子眞無似孤懷
忝自惟塤箎偕伯仲弓冶學裘箕蚤𬒳儒冠誤長遭俗
目欺升沈渾莫定矩矱恐長隳蕭瑟囚山計荒唐揵戸
貲不成終冺没那得避􁃓﨑㑹有従軍役寧甘伏櫪悲
黔山峯矗矗楚水浪差差鉦鼓淵闐發簫笳斷續吹征
夫攀塞柳野客咏江蘺戎事従人問行間借馬騎瘴林
棲狒􁲜箐谷竄狐狸耳聽䳌啼血心驚觀築屍晝紅烽
乍舉月黑路偏欹短褐星埃入遐陬露布馳圖披新聚
米局按着殘棋横草名空挂封侯望本癡飄然辭幕府
逖矣走京師古有矜懷刺時方薄處錐姓名埋失路出
處謝端蓍徒歩親頑僕低顔向細兒幾逢收駿骨深畏
妬蛾眉乆抱違時性兼無媚俗姿泥深蹄躄躠風逆羽
䙰褷逐伴聽謌曲無聊托酒巵波瀾人海濶竿木戲塲
隨照壁寧防蠍吹毛竟得疵任安書未荅朱穆論何疑
夢或驚沙蜮歸將友澤麋棄繻知昨失鑄鐵悔今遲不
謂逢韓愈猶煩說項斯感公寛禮數容我揖堦墀未有
阿房賦徒懷北郭絲迂疎疑寸管許與到單詞峭置千
尋壁弘開八逹逵春陽蒙煦噢霽月睹光儀欵欵憐才
意依依戀别時㸑薪餘樸􁂶鍜竈仗鑪錘靉霴雲敷土
微茫海測蠡義髙攀莫及身賤語終卑此去鞭重把何
年閣再窺鷗波殊浩蕩泛泛問何之
　　　送徐道勇宰順德
萬里驅車路韓蘇蹟尚㽞徃時愁謪䆠今日羡吟游邉
海夏無瘴看山朝有樓感君懸榻意謂我是詩流(時相/約同)
(行余廹歸/計不及赴)
　　　酬别許暘谷
男兒有才人見之如眉在額指在掌蘭苕翡翠大海鯨
相去中間幾霄壌天資必従學力到拱把桐椅視培飬
方今儕軰盛稱詩萬口雷同和浮響或模漢魏或唐宋
分道揚鑣胡不廣何曾入室溯流源未免窺樊借依傍
我持此論嗤者衆同志吳中乃得兩惠生(元/龍)格律最謹
嚴錢子(玉/友)才情殊倜儻不知此外復誰敵晋楚居然互
雄長得君忽訝鼎足成一戰三分定擾攘君才自是詩
中虎盡遣風雲歸俛仰蜀江到澥一萬里岱岳登峰八
千丈有時分派蓄烟波間亦浮嵐滃林莾初看澹沲與
神會倐轉玲瓏非意想書評取痩嘲杜陵畫品近肥关
周昉穠纎斟酌雅粧宜骨月停勻神駿賞愛君此境口
莫喻俗手安能事橅仿彼非識者勿浪傳若有知音必
弘奨余雖好吟久成癖所業未充終惝恍邇來屬藁輙
欲焚偪仄無端攖世網徒將字句供指􁆾豈有聲華出
標㮄此時披豁喜相従乍挹西山朝氣爽論卑引我爲
同調鳥爪時時發背癢君辭愈䧏我愈慙文繡餙犧母
乃枉皇天老眼不到地半世駈馳絆塵鞅三間草屋百
索田願本非奢力難强我今忍飢亦决去麋鹿山林合
長徃閉門更讀書十年尚冀成章附吾黨故人倘記臨
别約鬭鴨欄邉好相訪數折溪橋蕩槳迎歌聲正出蘋
　　出都時邀姜西𬈑及余偕行兩人日有唱和旗亭
　　堠館汙壁書墻率多口占之作本不足存存之所
　　以記行跡也
　　　早出彰儀門魏禹平談震方沈客子追送於十
　　　里之外馬上㽞别二首
已着征衫上别韀道傍何意復停鞭人生聚散原難定
又算班荆一度緣
杏蕋開時柳葉新眼明差喜出紅塵京華回首無多戀
萬叠西山幾故人
　　　長新店重别孫愷似王令詒嚴寶仍劉大山家
　　　荆州兄三首
尚書書局出隨身供帳爭看祖道新觳觫車輕啣尾去
可憐我亦一歸人
壞壁尋詩又一回殘尊重洗别時杯不因此去添怊悵
輕跨征鞍自悔來
别期長短路連綿春淺漁陽二月天却檢暦頭同此日
驚心南北忽三年(前年南還去年北發今束裝出/都俱二月二十一日亦一竒也)
　　　良郷次西𬈑韻
乍來灰洞喜無風馬足殘泥曉漸融料石岡邉春雨晚
廢田無麥草葱葱
　　　琉璃河次湯西厓壁間韻
日痕紅曙露初晞草色迎人欲上衣頓覺水郷風景好
一群野鴨踏波飛
　　　寒食過涿州和西𬈑
柳色初濃凹字城胡良河上偪淸明故園三百長亭外
貪得花時一月晴
　　　淸明新城道中
縣南風颭酒帘多澹澹新烟瑟瑟波一路人家齊上塜
𥿄錢飛過白溝河
　　　白溝旅店見亡友鄭樊圃舊題愴然有感同西
　　　𬈑作
一鞭重度瓦橋關落魄星埃鬂各斑忽見故人題壁在
轉憐爾我是生還
　　　過趙北口晨餐得魚戲和西𬈑
淼淼波光漾碧虛中央一帯是民居綠楊影裏􁉞竿起
彈鋏人歸食有魚
　　　任丘遇禹司賔尚基歸自閩南以蜜漬荔枝分
　　　餉
易栗寧桃已厭嘗愛聽風味說南方費他陸賈千金槖
與致紅綃十八娘
　　　商家林早發
村店荒荒殺漏遲喚回殘夢眼迷離曉星一箇明如月
及取朝陽未吐時
　　　冉家橋
楊樁夾岸草抽芽一綫枯河萬斛沙記得去年鞭馬渡
滿渠春漲拍桃花
　　　景州次西𬈑韻(時畿輔/苦旱)
自従騎馬出春明滿眼流移愴客情此日畿南行向盡
喜逄田婦餉春耕
　　　平原口占戲示西𬈑二首
碌碌因人事竟成當初原未識先生處􁂫脫穎渾閒事
何苦區區自請行
若將毛遂比夷門知已何人合感恩却咲能詩李長吉
信陵不繡繡平原
　　　夜雨
倦枕更䦨睡不成白揚葉戰雨來聲油燈欲滅尚未滅
睒電隔窗時一明
　　　従十里望抵晏城
春塍雨潤少飛沙别取林㘭一道斜紅䄂倚門桃傍井
又緣迷路得看花
　　　大淸橋
風柔自覺輕衫便山近微嫌濕翠多日暮大淸橋畔望
一叢春樹擁齊河
　　　崮山
古驛東來路一灣萬枝翠栢䕶蒼顔不知斤斧迯何幸
大似吾郷近海山
　　　上已㤗安道中和西𬈑
平山堂畔忽經年又是荒程上已天慙愧漿家供野味
樹頭小串摘榆錢
　　　欲登岱不果戲柬周通守燕客
潮白三更開島嶼烟靑九點散齊州輸他監稅周簽判
日日肩輿到上頭
　　　羊流店
峴首沉碑事渺茫空傳有淚墮㐮陽居人自重羊公里
未必英雄戀故郷
　　　新㤗城南望蒙山
翠岱孤抽碧玉篸群山餘勢失嶃嶃晴雲忽斷東南角
又露東蒙一兩尖
　　　發蒙陰至靑駞寺
桑邉棗下􁃓﨑路亂石堆堆數驛亭野草不知春意好
燒痕三月未全靑
　　　渡沂水
白沙没髁水平腰舟子招人上小􁊁指似翠華南頓路
舊年此處有浮橋
　　　三月初九日自郯城看桃李至紅花埠二首
枝枝能白復能紅光景年時約略同行過曹村貪小住
雙禽對語百花中
油菜花開十里黄一村蜂蝶閙斜陽明知尚隔江淮岸
風物看看近故郷
　　　官柳
種柳河干比伐檀黄流今已報安瀾可憐一路靑靑色
直到淮南緫屬官
　　　大雨早發宿遷
􁁦洶波聲響濁流疾風吹雨渡潮溝眼前一事差强意
河北人家麥有秋
　　　晚晴入桃源界和西𬈑
鳴鳩聲裏發孤城行到桃源落照明一色東風占兩候
曉程催雨暮催晴
　　　渡河
沙雨晴來日氣和漲痕連㟁落帆多春風吹過桃花信
啼鴂一聲人渡河
　　　淮安上船
厭聽鈴聲愛入舟只應洗耳向淸流瓣香夜謁淮神廟
夢穩江南第一州
　　　過喬石林侍讀縦棹園
一天風雨禁荼䕷紅藥空欄信尚遲只道淮東春已盡
鴨桃猶剰兩三枝
　　　喬侍讀席上贈歌者六郎
欲顧曾無一字訛子絃徐引曼聲歌靑衫憔悴無如我
酒綠燈紅奈爾何
　　　髙郵舟中
蔣牙荻笋碧於天涸水瀕湖出葑田鷗鷺較多人較少
㫁橋邉有賣魚船
　　　揚州遇杜蒼畧
龍眠(方邵村/侍御)又繼黄岡殁(謂令兄饑/鳯先生)江左風流跡已陳
今日聽君談徃事如逄天寶舊宫人
　　　王羲文閻復申招同西𬈑泛舟紅橋二首
誰家園子得春多繭栗梢頭花信過一曲紅欄隨棹轉
綠陰濃處忽笙歌
十里珠簾廿四橋百年花月履綦銷多情愛拂遊人靣
尚有垂楊萬萬條
　　　西𬈑談及竹西舊事戲調之
綠楊書畫記停舩一夢揚州又十年見說伎樓渾冷落
髩絲誰惜杜樊川
　　　阻風瓜洲望金山
狂飈髙駕海舋開雪浪千堆倒捲廻霧氣欲吞吞不得
紺宮浮出小蓬萊
　　　月下渡揚子江次西𬈑韵
妙髙峰下曉鐘撞隔岸吳船正發幇風露一天人擁𬒳
櫓枝揺夢過春江
　　　虎丘後山人家
築岸開池别有津小橋低映碧鱗鱗河豚上後魚花賤
多少山根種水人
　　　閶門卽事
穠花剛𬒳樓遮却又見隣墻出好枝一種風光誰管領
金閶門外暮春時
　　　吳江
鱸郷亭畔麥垂芒水落潮田已半黄曲折支流通小港
家家門外有舩坊
　　　禾中田家
到耳初聞鴶鵴啼平疇小稜趁髙低茅針已老桑芽嫩
時節人家正䈒泥
　　　過梅里訪朱西畯
也知陟岵意仍違纔得還家換裌衣爲報而翁吟望久
白頭京國苦思歸(竹垞先生/尚留燕)
　　　題家保三兄小影
分無擁髻對伶玄赤脚歸仍侍玉川怪得披圖還一咲
破窗㸐燭看神仙
　　　題西畯月波吹笛圖二首
苔様蓑衣綠葢􁨁輕篙閒插月明中水禽兩兩背舩去
獨倚薲洲一笛風
一天雲細作魚鱗千頃頗黎瀉濕銀解聽鶴南飛曲好
不知誰是倚樓人
　　　柘湖感舊和徐淮江
滿湖輕浪綠差差别様風光兩度期揚柳半帆春載酒
薔薇一硯雨催詩未知此後花誰主可惜重來鬂已絲
早是驚心八年事夢䦨燈炧不多時
　　　齊門夜泊
扁舟蕩様具區東使盡西南一日風到岸帆檣烟羃羃
隔河簾閣雨𪷟𪷟忽來人語蛙聲外亂颭燈光水氣中
也識去家今較近酒闌依舊感飄蓬
　　　吳門喜遇田間先生
髮光如葆氣如虹崛强人間八十翁最喜塵埃經歳别
還看筋力舊時同文章有品傳方逺風雨藏山業未終
(藏山集先生/未刻詩文也)指與一星人盡識少微今日客吳中
　　　崑山劉改之先生墓和顧伊人
哀壑無人呌杜䳌馬鞍山麓古墳邉東齋路没荒榛雨
(東齋先生祠/堂也今廢)北郭人犂斷碣烟湖海尚疑豪氣在姓名
翻藉布衣傳冬靑種後諸陵廢南渡君臣更可憐
　　　題沈石田秋江待渡畫卷
皛皛波明蠏舎苕苕路轉漁灣落葉聲中問渡浮萍影
裏看山
　　　題陸漢標墨菜圖
小圃朝來露未晞早菘靑脆晚菘肥老饕不要園官送
直擬従君攫畫歸
　　　武林寓舎少司馬楊公以鮮茘分餉賦謝
綘􁂫移得洵仙才珍重瓊漿贈十枚不向紅塵馳驛到
却従碧海販鮮來色香尚覺熏肌好氷雪眞隨咲口開
只是野人慙過分恍疑身自雪峯回(范石湖集四明海/州自福唐來順風)
(三數日至得荔子色香都未減大勝戎涪間所産/曽有詩云鄞舩荔子如新􁆾行脚何須更雪峯)
　　　四殤詩
家貧望多男如農力菑畬將期秀而實焉得辭勤劬吾
家兄弟間盛事傳郷閭仲氏艱舉子前年獲騶虞季子
善生兒爛熳引衆雛我兒稍長成次亦舞勺踰豈不顧
恩誼未免督責俱嬌穉尚無知愛憐併屬渠阿巢甫七
齡性慧早讀書近尤喜作字狼籍塗墨豬騶虞頭角好
秀眉淸兩矑學語無不能舌本驚老儒阿載方斷乳氣
壓群兒愚家僮聽指麾歩歩趨亦趨最小名阿午哇哇
聲已殊今年暮春杪我歸自燕都次第使來前琳琅玉
璠璵排成一行雁聚若同隊魚公然嫌姆抱見伯同爺
呼漸熟意轉親競前爭挽鬚無何捨之出我又東遊吳
五月到崑山梅雨蒸肌膚去家五十日頗怪一信無濕
螢照昏花雙眼交糢糊群來入我夢繞膝形蘧蘧明朝
急買舟冐暍返敝廬到門天已黑哭聲滿庭除驚問哭
何爲痘殤瘞泉壚一哀吾欲絶老泪沾襟𥚑自惟世業
荒寶此七丈夫半月奪其四嗚呼彼奚辜季子僅㽞一
芝焚蘭未枯仲氏一併亡竟失掌上珠矧乃客未返(時/德)
(尹尚在/都下)逺隔天北隅便擬報杏殤作書寄江湖又恐傷
汝父臨緘復躊躇中腸集百念沈痛肻蹔攄家門百年
來夭閼代有諸曾王父早世我祖實少孤兩叔及先君
長短歳月徂短者纔十九長者五十餘同祖凡八人其
三已丘墟早衰我更甚所歷多﨑嶇浮生知幾年煎廹
非一途傷哉感存殁天意終何如
　　　苦雨聮句
風噫作欠伸(顧圖/河)天愁散咳唾羃羃繭絲微(愼/行)捎捎箭
鏃大排櫩挂水簾(圖/河)震瓦响雲磨隙景列缺馳(愼/行)潛蹤
鬱儀過衣纓黝黴醭(圖/河)屝履濺泥汚蝸嚵引長涎(愼/行)黽
怒鼓群和嘬桉聚蠅饕(圖/河)瘁肌飽蚉餓嘔噦減食单(愼/行)
撲緣廢書課帖席惡膠粘(圖/河)歷階防跌蹉遥岑罨如遁
(愼/行)髙浪騰誰簸方當戒舟杭(圖/河)矧廼疲鞍䭾溝甽濘齊
腰(愼/行)田塍淖没髁菭衣妥兩肩(圖/河)烟殻背一箇栖畝占
來牟(愼/行)分秧滯秔稬靑葱卓針立(圖/河)黄萎垂芒臥造物
有暴殄(愼/行)農功豈媮媠乾土盡翻沈(圖/河)漏天難𥙷破餘
飛逺乍散(愼/行)晚色晴微作暑濕旋復蒸(圖/河)壯陰那肻挫
走章牋碧翁(愼/行)苦雨毋受賀(圖/河)
敬業堂詩集卷十一
敬業堂詩集卷十二
　　　　　　　　　海寧　查愼行　悔餘
　橘社集(起庚午秋/終十二月)
　　橘社在洞庭東山之麓劉氏取以名園秋冬間假
　　館於此與書局諸同人唱酬不少疁城張漢瞻爲
　　鏤刻于吳中者非足本也
　　　將赴洞庭書局雨中與徐淮江别二首
一領西風季子裘亂砧聲裏又殘秋人間尚有君憐我
每過南湖作少㽞
小港平橋宛轉通船頭一片採菱風孤燈十載江湖雨
腸斷瀟瀟此夜中
　　　曉發胥口
半浮半没樹頭樹乍合乍離山外山借取日光磨一鏡
吳嬢船上看烟鬟
　　　渡太湖晚至東山
秋水如膏滑上船峭帆衝破五湖烟豈知地少雲多處
别有橙黄橘綠天枕簟欲淸他夜夢杖藜行結好山緣
詩人愛入雞豚社(横烟裊處雞豚社范/石湖遊東山詩中句)只欠躬耕十畝
田
　　　山居詩次大司㓂徐公原韻三首
得従林屋賦閒居勝駕還朝四望車萬頃波濤慿檻外
一天風雨落帆初龍威寂莫重捜字笠澤叢殘舊著書
便與伊川同擊壤何妨問答到樵漁
公歸海内重儒宗不數瑯琊邴曼容霜晚黄分湖岸稻
烟朝翠掃寺門松晴來片片雲盤鶴雨過條條磵飲龍
見說莫釐峰絶頂時陪五老握靑笻
落托生涯最善愁蹔來我亦欲忘憂淋漓命酒長連夕
次第看花已過秋四壁書多仍萬卷五湖人少但扁舟
西山勝槪差能說興到還期爛熳遊
　　　張漢瞻有喜余至山中之什次原韵奉荅
啣尾船開古渡頭㯭聲導我向中流似曽有約來同日
不比無聊賦獨遊坐擁畫屏長對榻(時同寓/敞雲樓)行逄精舎
必登樓因君撥觸聨吟興豈可湖山少唱酬
　　　同徐敬可吳西齋張漢瞻遊翠峰寺和漢瞻韵
陰雲解駁日光穿行盡松門始見天旛影自飄空翠外
樵歌時出斷碑前經樓晝靜孤鐘發井石痕深萬綆牽
我欲問龍還乞水與君洗眼對殘編(寺後有龍井爲/雪竇禪師故蹟)
　　　逺翠閣和漢瞻韵
處士留陳迹(閣爲陳眉/公所建)軒窗背嶺開練光鋪几席烟氣
濕亭臺林僻僧宜少天晴鶴未廻共拚吟遣日無事定
重來
　　　微香閣次敬可韵
蘚徑碧侵遊子屐楓林紅上羽人衣一聲淸磬落何處
坐看香烟成翠微
　　　二峯和漢瞻韵
儼與莫釐並所爭惟一拳未應甘出袴且喜得隨肩潮
湧東隅日雲垂北靣天短笻如健僕扶上最髙巔
　　　登莫釐峰二首和漢瞻
靑天七十二芙蓉個是芙蓉第一峯吳越有山多作案
東南無水不朝宗盪空日氣消飛蜃㧞地風聲穩臥龍
曾記岳陽樓畔望肻敎雲夢芥吾胸
百層風磴盤旋上大似鞲鷹乍解絛放眼不知何處盡
置身直覺此峯髙沈沈海浦黄雲岸點點吳帆白鷺濤
未免傍人嗤好事重陽已過興仍豪(時重九/後四日)
　　　敞雲樓次顧丈景范韵
堵墻髙下列丹楓平視茫茫但碧空地逈最宜千尺上
景竒獨占一山東湖光夜閃疑飛電蹬道秋垂似偃虹
多媿元龍豪氣在每聞淸嘯發樓中
　　　姜西𬈑繼赴北闈今仍下第作詩招之
散是飛蓬聚是萍可憐南北緫飄零一名於爾何輕重
雙眼従人自醉醒沙路離離鴉接􁦇霜天矯矯雁開翎
此愁除有詩能豁亟買歸舠下洞庭
　　　題劉氏東樓
連山正缺西南角合有髙樓靣太湖不許遊人誇目力
淡雲濃日兩糢糊
　　　出雲篇和西齋
山以東得名羅列非一嶺兒孫丈人行屈首殊未肻今
晨天忽雲晴色變凔　蒸蒸氣浮盎冐冐烟上井衆峯
處􁂫中刻露錐出穎一峯獨埋没有物踞其頂陽烏従
東升對射却無影林寒不受照萬象凄以冷大風西北
來作力一何猛奔逃脱鱗甲破碎寧復整正賴湖腹寛
吐吞在俄頃山人耳目炫夢囈喚初醒重看莫釐髙乃
若裘挈領
　　　送田間先生歸桐城兼寄髙丹植明府
滿篋詩文手自編秋風攜上皖江船氣吞湖海豪猶昔
老閲滄桑骨已仙愁裏豈堪論徃事(先生詩集中有與/先君子長干酬答)
(詩)部中容易著髙賢馳書早報樅陽令薄少時應致俸
錢
　　　菊
隨分沿溪細作行開時何必定重陽畦丁自愛無他種
橘柚連山一例黄
　　　山樓曉起
枕上秋風疑有雨覺來已是日髙時拓窗􁍝􁍝墮黄葉
蒼鼠驚人竄别枝
　　　晚窗即目
變態多従咫尺看只爭濃淡淺深間斜陽已落月未上
烟外數峯如逺山
　　　木芙蓉索漢瞻和
烏桕微丹鴨脚黄爭將病葉領秋光後時猶作好顔色
咲爾一枝紅拒霜
　　　自題放鴨圖小影後四首
偶煩妙手寫吳綾未必扁舟興便乗一咲披圖還作䜟
此來眞箇住松陵
淺水蘆根唼啑聞背􁨁㳂尾雪紛紛湖中别有東西鴨
飛向遥天莫亂群(東鴨西鴨太/湖中二山名)
竒絶佳名屬兩山新詩多著畫圖間放船不怕人爭路
自占儂家第一灣(東洞庭有查灣西洞/庭有查山見震澤編)
不用低欄照水紅一竿活計趂樵風江湖老伴憐渠在
踏浪長隨丱角翁(東坡詩我衰寄江湖老伴雜鵞鴨/孟郊詩何如丱角翁至死不褁頭)
　　　食橘二首
樹樹垂垂顆顆勻山家生計不愁貧若敎朱實仍包貢
那得分甘到野人(洞庭貢橘唐宋時有之至明始罷瞿/佑宗吉詩有玉食無緣進上方之句)
小園一百二十樹摧壞年來成橘薪每到霜前悲手澤
可堪客裏又嘗新(西園橘栽先人手植也已/已冬寒悉皆凍斃故及之)
　　　漢瞻自洞庭先歸詩以志别即次見贈舊韻
兼旬索句添窮忙草根唧唧蟲鳴霜尚慙皮陸作唱和
敢與李杜爭光芒君詩盡納三萬派山骨􁭜􁭜波洋洋
登壇欲來執牛耳取徑故險廻羊腸林深霧黯蓄幽氣
虹見雨霽開晴光吟従舌端作倔强寫向𥿄面生低昻
稍嫌工遲似司馬容我咲傲林泉㫄憶初弭棹同臥起
明朝聨臂登髙岡穿松踏石困俛仰攀躋中道多徊徨
竒峯忽㧞二千尺快劔磨出蓮花鋩聳身側足狂呌絶
生平竒境得未嘗三湘七澤舊雖到却溯洲渚搴孤芳
黄金荒臺感燕士畫棟髙閣悲滕王十年浪走癡已極
游蹤脱畧失故郷星埃大咲一回首攝衣纔謁三髙堂
所嗟筋力就疲憊漸遣興趣成頽唐眼前又當揺落候
蒹葭露白秋蒼蒼不知此中有何樂對爾意氣還飛揚
男兒生涯志未豁善刀合學庖丁藏百􁈉醉汲隣叟甕
一枕倦寄髙僧房得道在先成佛後兹理反覆天應償
逄人但拜孟東野去我獨惜張文昌扶笻縹緲有夙約
(與漢瞻約游/西山未果)肻計盎底無餘糧風波衝冐緫爲此子今
束書我亦將行當長謡荅黄竹不爾妙曲賡紅桑鬱鬱
誰能耐離索空樓夜雨思連床年來万事經眼見窮逹
竟分姜與湯(不分窮約姜與湯漢瞻/舊句也謂西𬈑西厓)舊遊如夢那可說
祗有末路堪評量名山業豈異人事愼勿屑屑耽詞章
　　　夜坐有懷張漢瞻吳西齋(二子相/繼别去)
山谷天早寒經檐白日速夜長耿無寐愛此一寸燭展
卷乍沈吟開軒屢躑躅我唱和者誰凄其感幽獨别時
秋林下錦纈黄映綠幾日不上樓敗葉忽已秃悲風䬃
然起槭槭響枯木靜覺流光移暗傷懷抱觸小僮强解
事隣醸貫新熟酒罷還夢君湖心浪如屋
　　　重登莫釐峰望吳興諸山
吳㑹諸峰繞作環荆溪百瀆瀉成灣西南逺景新收得
一髮螺靑是弁山
　　　従渡水橋歩行至武山小憇吳氏園亭十四韻
過橋纔半里空濶得平原野艇笭箵渡斜陽䆉稏村晚
來魚論斗(吳志云吳俗以斗論/魚二斤半爲一斗)僻處犬依樊歳稔松醪
賤秋辭社鼓喧草根驚雉𧺫(洞庭志東山有雉而無/兎西山有兎而無雉)木
末見鵶翻靣靣帆移岸家家水到門泉淸能止渴山淺
易尋源又接攀躋路重窺種植園罥衣橙刺宻耀眼橘
頭繁舊葉荷傾沼新泥菊上盆苔滋行每滑石好坐能
温隔竹傳壺箭隨花倚畫軒何須問生理即此是仙源
逺色蒼然合歸途月有痕
　　　欲往豐圻看楓葉爲雨阻
山中築居如築城往往人家背山住連街接巷比通闤
雖有林巒無曠趣敞雲樓東鴨脚木亂葉成堆稍通路
此中合着杜門人一月出遊凡幾度我生夙嗜乆撥棄
祗有吟情剰如故頗聞人說豐圻勝况有丹楓照秋暮
魚蝦市逺風不鯹橘柚園深香作霧朝來折柬約溪友
預飾晨炊治遊具住山復作遊山人此事寧防天亦妬
初看靉靆雲似墨忽聽淋浪雨如注客言万事難逆料
投足無端動關數豈知勇怯緫由人老嬾逡廵坐自誤
憶當渉世氣鹵莾浪走風塵飽霜露衝泥驢背不自惜
到此翻令限跬歩天工作意不肻晴明日披蓑杖藜去
　　　大雨同胡朏明閻百詩登湖樓
大聲㧞湖洪飛上巨鯨背歕空作猛雨倒射怒百倍万
木助一喧掀騰走群怪樓孤若揺動勢已岌岌殆雲頭
排窗來山影忽在外目存思欲絶境變竒乃最我詩苦
難工傑句應有待
　　　順風渡湖瞬息抵胥口
匹練掣柁痕虛弓彍帆勢不知小㮄迅但見靑山逝孤
塔表靈嵓卓針辨湖澨須㬰忽到岸矗矗在天際
　　　虎丘晚泊
山淺橋平水一隈幾株紅樹寺門開従看小景如盆盎
新向湖天放眼回
　　　㧞白詩(并序)
　昔蘇子由有白髮近二十年䖍州道人王正彦敎令
　㧞去以眞水火飬之従其言數月而白髮不出因作
　詩自言㧞白之驗余今年忽有白髭二莖攬鏡鑷去
　且三月矣竟不復生喜事有偶合者因用其意作詩
　一章然飬生家言僕固不解也
人生疋庭樹官骸乃皮膚樹有花與葉人有髪與鬚花
葉本蹔榮鬚髮那不枯我今過四十貌作山澤臞憂患
煎心神奔馳瘁形軀早衰理則爾何用長吁嗟雙鬂乆
星星見慣習與俱白髭忽新變刺眼生躊蹰我欲撚使
斷苦吟徒自愚我欲媚後生染之非丈夫不如竟㧞去
誰能忍斯須初若蠧蝕葉幾片離根枝又若耘除稂良
苗漸蘇蘇爾來九十日萌蘖喜絶無飬生素乏術寸田
任榛蕪何當劚黄精白髮併掃除
　　　朱雪鴻移居詩和棃洲先生
蘧廬天地緫覊棲瓜跡何煩苦印泥招隱莫分山大小
卜居難定瀼東西一舟最穩裝書重四壁初安待客題
終勝梁鴻依廡下年年井臼累山妻
　　　雪夜發玉峯數日前沈昭嗣吕山瀏顧書宣先
　　　徃洞庭作詩寄之
落木灣頭雪灑燈臥聞漁子尚牽􁉞寒光潑𬒳夜如月
野水割船冬始氷風逆不知何日到山髙宜及此時登
湖天霽色詩兼畫待我舟中酒二升
　　　従横塘晚至木瀆舟中寒甚
西北風狂野氣昏船窗擁火取微温殘陽正墮塔邉寺
薄雪未消湖外村木盡脫時喧鳥雀稻成堆處散雞豚
可憐歳晚不歸客對景躊躇思故園
　　　雪後曉渡太湖
黄蘆吹斷黑頭風寒日初生血様紅一片湖山新着色
萬螺浮白碧壺中
　　　次韻荅趙蒙泉閩中見懷之作
得䘮年來已貫經忽披佳句又心驚計疎更事多成悔
身賤依人自覺輕壺口欲従𫾣後缺劔鐔猶發扣時鳴
(來詩有先生豈/以不平鳴句)短檠墻角差難棄賴是看書眼尚明
　　　王令詒自閩歸出示途中見寄二章次韻奉荅
船頭船尾榕陰綠城北城南茘子紅懊恼此中多賦别
勝遊従古幾人同(右荅南/浦見寄)
自攜驢劵出都城草草裝隨短䇿横失路歸添遊子淚
加餐書荷逺人情愁隨越鳥方南向懶趂邉鴻又北征
不用苦敎詩激楚漫天風雨正秋聲(右荅晚/泊見懷)
　　　送山瀏自洞庭歸塘西兼寄張介山陸厚容金
　　　子由諸子
無多唱和留君集來往眞如相避然一葉驚回三載夢
兩萍漂散五湖天新書著罷従人关善病同時得婦憐
(山瀏聞嫂夫人/抱痾已亦致疾)好向橋西呼酒伴放狂作逹過殘年
　　　雲石菴和書宣韻
一徑入雙塢(菴在大塢小/塢兩山間)遥従澗道求泉枯行汲逺竹
宻得窗幽日氣通停午濤聲捲上頭踞髙眞得勢矮屋
也如樓
　　　白龍泉和沈昭嗣韻
半嶺通湖眼閒僧䕶井湄自能淸徹底何用砌成池鳥
道尋難到龍湫怒或移不知風雨候可有氣如絲
　　　來鶴樓和韵(樓址爲某/姓葬地)
舊日松楸廢何年笙鶴來樵人憐葬域山鬼避香臺峰
勢重重合湖光灧灧開歩虛人罕到猜是小蓬萊
　　　題書宣小影
十萬靑鸞尾揺竹映得詩人鬂毛綠此中可少三間屋
竹西三月桃花紅前村後村烟𪷟𪷟此中可少一扇篷
逺勢兼收隔江塔(指圌/山也)與君作詩論畫法借君門前來
放鴨
　　　書宣以藥酒一甖見餉賦謝
北風夜半收鳴鼉冷光浸日湖不波對門老樹盡僵立
枝顚斗大鵲作窠山人畏寒臥復起排籖十指無人呵
雲間陳翁(山/農)好事者乞與方法招詩魔酒材難致藥料
貴正苦羞澁囊無他感君餉我分一噐何異良劑投沈
痾甕城新開香繞鼻瀉以碧椀承紅螺甘分沆􁭥光琥
珀村釅不數黄如鵝卯時小酌午未醒挾纎纊乍回陽
和蓬蓬入脑聲自覺粥粥浮靣顔微酡枯腸一洗枒蘖
出老眼亂瞥昏花過肩髙尚吟薄薄酒耳熱漫作烏烏
歌井湄效箴咲揚子春色可賦煩東坡犀首逹生坐無
事袁絲遣日知亡何有生得此亦過分况敢嗜好窮捜
羅偶將一醉累良友亟饋莫必惠巳多預愁缾罄唇吻
燥挹漿那得翻天河
　　　書宣次韻見荅復倒用前韻作一章邀余繼和
　　　時書宣將歸揚州兼以贈别
君才如漢江淮河駕天輸浪豈患多坐批百家目炯炯
行貯四庫胸羅羅詞源獨騁曹植富餘地不量繼者何
金丸脫手最輕㨗快馬直下胭脂坡朝來赫蹏急傳示
白雪竟壓巴人歌我時解鞍息蹇足臥看縦轡奔騰過
吟情欲探酒力發小戸一盞熏顔酡平生有作每倔强
音調太急絃難和醉來反嫌天地窄局促未免愁籠鵝
團團陳跡走循磨眩眩纈眼光旋螺爾來檢點稍知悔
思以勺水湔前痾可憐故態時復作形雖近放心靡他
人生有情會有癖湛詩麯蘖俱成魔何如牢守昔賢戒
不吟不醉従嘲呵逝將嗇飬全晚計野𧖟簇繭蜂藏窠
子今勇决乃過我氣盛不怕江翻波臨行舉杯懴口業
㧞劔倘斫生蛟鼉
　　　以藥酒分餉唐實君吳西齋再叠倒韻索和
鴟夷皤腹鼠飲河就中滿貯得幾多玻璃万頃吸不盡
霜風吹淺如碧羅詩人氣麄言語大鑴琢造化將誰何
婁東二生我同調得第厭上金鑾坡朅來忘分更莫逆
銅斗許和寒郊歌湖心淺山住隔巷衝凍踏月頻經過
所慙才分非爾敵頳靣未飲長先酡愁腸酒肺互撑拄
正賴藥味相調和長瓶分餉良有以願奢似挾山陰鵝
鸕鷀聊足注半杓鸚鵡恰好浮雙螺便從唐侯促佳句
(實君許題放鴨/圖詩尚未至)更祝吳子蠲微痾(時西齋/屬微疾)號呶當筵誰
是主剝啄扣戸人非他林魈木客盡迯避氣豪横欲駈
群魔此間差無俗物擾尚有亭長能相呵懷哉歳暮盍
歸去坐看日夕雞棲窠小槽溜溜聽壓蔗饞涎亂湧珠
跳波床頭一壺堪醉倒不知門外傳更鼉
　　　題鄒毅仁書劔圖
學書差足記姓名學劒無過一人敵英雄竟以成敗論
二語千年供指􁆾我持此論君勿疑潦倒粗言身所歴
方當出遊氣盛壯逸足誰堪受覊靮有文曾詡弔戰塲
有力能誇控鳴鏑蹉跎祖逖難着鞭爛熳陳琳徒草檄
收身十載赴塲屋往往雄風避雌霓眼看騏驥盡先登
駑鈍悲嘶仍皂櫪天涯行旅慣黑痩世上男兒多白晳
讀書擊劔兩無成鄧禹咲人終寂寂子才去我固十倍
射扎穿楊凖懸的胡爲垂翅亦䙰褷予美誰侜卭有鷊
三年奏牘困方朔五十吟詩咲髙適馬應換妾刀贈人
龜手如何學絣䌟薄田可耕池可釣良耜畟畟竿籊籊
還君此畫一展然寒盡知年不須曆
　　　梁溪馬碧滄索題桐山草堂
吟徧峰頭又水涯九龍歸夢隔烟霞期君早種十年樹
待我來看三月華藥錄欲傳須手著琴材若中有人誇
不然斗大成何用万里丹山客是家(諺云梧桐大如/斗主人出外走)
　　　題鄒舜五采蓴圖卷子次陳眉公舊韵
敂舷聲動吳歌起沙户生涯雜魚米此中有蓴誰識之
埋没蒼烟白蘋裏湖波太淡無鹽豉葉自靑靑莖自紫
脆如雪藕滑春氷異産寧敎饜紈綺紅鱸四腮差可配
二老朝來動食指弄潮踏浪去何憂占斷湖心一片秋
百年好事留詩畫従此流傳到武丘人間網利多堪慮
蒓擔年年入城去未應澤畔少淸流却與貪夫供匙箸
(太湖中産蓴前此未之聞也天啓壬戌秋武山鄒舜/五與陳眉公始採而食之眉公因繪圖以紀其事)
　　　發東山至石湖舟中大雪與蒙泉雪園分韻
忍别東山去依依尚有緣雲沈上方塔雪重石湖船宻
坐可無酒敝裘終勝緜范村留故宅欲訪向誰邉(宋范/致能)
(居此地/名范村)
　　　雪夜泊胥門與蒙泉抵足臥
野泊五湖東迷漫雪滿空水明千雉白人靜一燈紅亂
柝雞聲外輕寒酒力中殘年歸夢濶惆悵兩心同
　　　雪後至閶門換船
北風吹樓臺白日雪打靣閶門十萬戸咫尺不可辨歸
舟一葉輕欲與嚴寒戰所欣吳中稔酒價冬來賤我裘
雖云敝一醉煖堪戀尚有無褐人忍饑冐霜霰
　　　吳門橋阻凍
白日淡無色北風吹作陰浪増氷力厚橋插凍痕深已
近故郷路偏傷獨客心(是日蒙泉/歸疁城)隣船如比屋兒女盡
吳音
　　　入胥門訪薛孝穆不值留詩示之兼簡許暘谷
　　　錢玉友
風止澤腹堅篙輕不可鑿短篷壓頭臥竟作三日惡賈
客聚連檣荒灣比村落人群自歡咲而我無處著遂訪
薛逢居衝風入南郭初來殊奮迅欲去轉寂莫窮途所
向昧妄冀朋友樂錢許初北歸合并有成約(十日前玉/友暘谷自)
(燕中返虞山期於吳門/相晤亦爲氷雪所阻)參辰在咫尺矧乃道里各天寒
歳偪臘何以慰離索興盡返孤舟獨吟還獨酌
　　　打氷詞
寒光射川如浴鐵千艘萬艘䧟頑石鑿山通道古有之
河伯慿堅蟻難穴官船自倚人力强氷椎亂擊船兩傍
船頭乍開船尾結去岸却泊河中央篙師咲謂官勿爾
世路升沈緫如此若將人力與天爭倒捲天河應瀉水
　　　阻氷七日始得發舟
筮易玩其占七日當解凍朝來覘風色東靣柳初弄天
行旣來復人力漸可用南船鑿氷來銀浦作流汞小僮
報奇事水活鱗甲動老夫亦欣然私喜言幸中披衣促
解纜一咲破愁夢梢梢啣尾行線路爭一縫虎齒截兩
涯倚棹誰敢縦遲遲計尺寸去去逐儕衆到家庶有期
春麥尚及種茆檐曝初旭宿火煨老葑旅食饕風霜何
如抱飯罋作詩當箴銘悔徃聊自諷
　　　夜泊平望驛橋下
捩拕開吳江收帆宿平望環橋横吾前天勢墮空曠或
言虹下飲比擬猶未當分明半輪月初吐碧波上風定
川不波上下巧相况小舟入圓鏡光景互摩盪夜寒人
語稀獨此發孤唱　敬業堂詩集卷十二
敬業堂詩集卷十三
　　　　　　　　　海寧　查愼行　悔餘
　勸酬集(盡辛未/一年)
　　已未以後衣食奔走與德尹出入如相避庚午偪
　　臘歸自具區德尹適従洛中旋里除夕酌酒相勞
　　葢十二年無此樂矣爰相約爲杜門計盡辛未一
　　年凡得詩如千首
　　　元夕同顧伊人張昆詒集徐敬思宅分得燈字
自到君家飲量増也敎小戸罄三升笙歌院隔新翻曲
書畫屏開巧様燈知有淸光終譲月可無佳句冷如氷
誇張節物誠多事誰似詩人范致能(范石湖有上元紀/吳下節物三十二)
(韵)
　　　崑山一名玉峰周圍二里許似累石而成者唐
　　　張祐孟郊有詩與葢嶼所畫山圖同留慧聚寺
　　　中向有石刻宋皇祐中王半山以舒州倅至縣
　　　相水利登山閱二公詩次韻和之時稱四絶淳
　　　熈中寺燬於火自唐以來名流題咏及揚惠之
　　　所塑毗沙門天王像(或云張愛/兒所作)李後主所書㮄
　　　額一掃無餘今凖提閣壁間石刻三公詩乃後
　　　人𥙷刻非故物也正月十六日同張昆詒盧素
　　　公登山感懷往蹟爲詳考本末并系以詩
吳中園圃愛假山家家畫藁橅荆關此山本眞翻似假
怪石叠起孤城間竒峯尤在西南頰縹緲玲瓏還戌削
遊人仰視一綫天信有孤雲生兩角幾軰㽞題盛昔賢
曾聞摹勒載名篇崑岡烈火精藍盡何物能爲金石堅
人間假合夫何有差是令名堪不朽我詩寫意直取眞
嗤點還須防衆口
　　　德尹四十初度二首同潤木作
四十平頭齒未頽誰敎辛苦逐風埃祝君此日無多語
正要飛騰暮景來(少陵詩四十明朝/過飛騰暮景斜)
蒲柳桑榆各老成一杯相屬話生平十年多少回頭事
我是蘇家白髮兄(用東坡壽子/由詩中語)
　　　題又微姪投壺圖小照
五經一笥咲老韶長飬侍兒如許嬌卷衣風裏聽傳箭
近前爭賭蓮花驍
　　　初夏園居十二絶句
人言痩地差宜竹隣舎曾分一本栽尺八梢溝攔不斷
狂鞭攙過菜畦來
牡丹不稱種村莊開到春殘盡野芳栫棘𥙷籬成片叚
丁香香過木香香
亭臺廢後變溝塍欲置茅齋力未能大抵爲園多借景
别家髙樹挂朱藤
方池一畝萍初合四月中旬未有蛙簇簇銀針齊上水
綠楊影動散魚花
莎軟鋪茵纔没膝樹圓擁繖正遮頭如花流過碧池去
忽聽一聲黄栗㽞(詩疏黄鳥黄鸝留/也或謂之黄栗留)
長年因病醫方熟小草隨時藥料増趂取連朝好風日
帶花收晒鷺絲藤
閠年㽞竹苦防蠧辰日種瓜須早澆愛花更作晚秋計
老瓦盆邊分菊苗
鸎粟着子米􁂫小𧖟豆褪花皂莢成莫欺老圃不工畫
小碎詩篇如寫生
去秋梧子收不盡旋向根邉兩葉生保得主人長閉戸
四三年便看陰成
自蟠老榦自抽條長飬仙家枸𣏌苗不似苕華難獨立
附他喬木號凌霄
鳴聲上下羽交交雀鷇初安樹一梢啼殺斑鳩生計拙
將雛時節定爭巢
頭眠已過二眠新𧖟候叅差雜四隣一月徃來渾斷絶
隔籬時見采桑人
　　　橘薪
生意千頭盡園租五𤱔荒子孫貧敢計奴婢價誰償入
室鉤衣破爲薪刺眼傷更愁秋冷澹屋角少靑黄
　　　新竹
插槿三年與作樊又添客土䕶深根主人愛竹老成癖
看笋出林如子孫(二月得長孫名/興祖故及之)
　　　布幔和德尹二首
細竹輕竿稍出檐空庭得蔭比松杉賽他畫舫齋中臥
平展江心一靣帆
背日開簾更覺涼午陰屋角漏微光呼兒勤掃蜘蛛網
方便花時蝶過墻
　　　梅雨連旬河流暴漲偶同德尹泛村舩入菖蒲
　　　港
雨急溝渠漲怒生再添一尺與橋平無端驚起江湖夢
聽作舩頭放牐聲
　　　雨後
便従一雨望豐年大抵人情慰目前我比老農還計短
只貪今夜夜涼眠
　　　衰至
中年事事防衰至不獨侵尋感歳華誤去黑鬚因鑷白
旋揩昏眼又生花頽唐老境詩無格汗漫遊踪累有家
合是歸時歸亦得趂收麥豆種胡麻
　　　庭前草花與德尹分韻四首
輕刀勻剪翠葱蘢别圃移來土最鬆累爾纒緜附枯竹
屋低庭小不栽松(女蘿)
小兒稱長老稱翁比似花冠約略同消得閒人閒處看
可憐小草亦爭雄(雞冠)
群群紅白隔窗紗么鳳飛來罥鬂鴉老眼自看還自咲
種花猶種女兒花(鳯仙)
位置瓷盆手自親暑風香透色如銀蹔歸我已家如客
還與南花作主人(茉莉張叔敏呼爲逺客范/石湖詩南花宜夏不禁涼)
　　　夢中得絶句似小遊仙詩醒而錄之
東海東頭拾火珠抱來徑寸豈論銖兒童莫逐黄金彈
咲向扶桑打赤烏
　　　舟曉次德尹韻二首
螢尾孤光合復開灣頭風急却飛回菰蒲深處一枝櫓
揺入漁人夢裏來
狂蛙閙雨群千百逺火疑星點兩三忽聽雞鳴鐘渡水
有人家處有茅菴
　　　次韵荅陸柱瀾見訪
旅塵狂走十年餘每到還家歎瑟居髮變一頭俄向老
草荒三徑只如初傷心短篴經時泪(外舅射山先/生已下世)覆手
貧交屈指疎多謝新詩猶念舊可能懷抱對君抒
　　　程西村以如圃詩索和次原韵
人境何曾礙結廬一椽朴茂似園居耡荒自作披榛賦
得法新傳種樹書老圃閒談眞可聽比隣初約莫敎虛
笑他亭舘多何益無福能消鼠壤蔬
　　　七夕同德尹潤木作禁用故實
眼中七度如梳月又帯桐陰入小樓懊恼一天星似火
閠年今夕未交秋
　　　茨菰見唐人詩如白香山云渠荒新葉長慈姑
　　　朱放云茨菰葉爛别西灣劉夢得云菰葉風開
　　　綠剪刀未有及其花者余盆池偶種一窠立秋
　　　後忽發細蕋每節叢生花開純白色如玉蝶梅
　　　差小頗有淸香因作一首以補詩家之缺
舊葉復新葉碧莖忽抽芽誰將綠剪刀剪出白玉花水
邉有秋意涼蝶來西家
　　　惠研谿庶常従京邸寄到吳超士見懷詩四章
　　　次韻奉酬並簡研谿
故人隔座呼同舎花底移樽醉小樓(余初識超士/於研谿舘舎)散作
兩萍漂水靣逺煩尺鯉到沙頭狂名自悔迯難穩歸志
差堅挽不㽞一窖黄塵殘夢外爲君牽動十年愁
飄瓦虛舟豈有因誰當入㸑惜勞薪濳形那避含沙射
沈璧何來按劔嗔(來詩言及已已秋/飲酒得罪事故云)桂樹叢荒招隱伴
楊花風墮倦遊人白衣蒼狗須㬰事醉眼看來分外新
黄羊枰上守枯碁訝許人間獨亢眉一戒早開元亮酒
半年遲荅暢當詩廻腸徑路梯空險徹骨氷霜造物慈
嬴對村童開口咲竿頭新作釣漁師
臥聽門前剥啄聲書來猶勸束裝行貧逄閠歳増薪米
病過新秋減送迎涼雨半窗初到竹碧蓴千里正宜羮
也應世味多忘却除是難忘故舊情
　　　種菊詩示克建克承兩兒時余將徃湓城
擾擾十三載孤蹤混泥沙及歸翻苦閒何以銷年華種
菊亦偶爾惜此徑寸芽春苗不分栽秋至焉得花
惡草旣親鋤淸泉亦手灌却將四體勤覬博兩目翫舎
之忽將去咲别東籬伴根是老人培花従汝曹看
　　　夜初涼
人靜覺夜涼書帷傍淸樾不忍䧟秋蟲吹燈還就月
　　　湓城之遊未果作詩示德尹兼荅朱恒齋太守
貧賤胡可居無端兩憔悴侵尋歎末路鹵莾悔初志豈
無骨肉恩聚少别苦易分馳十年外廬舎任榛刺殘冬
偶同歸草草如旅次杜門得半載村巷傳異事不知相
見驩中有思親淚兩􁐑猶在堂牛眠指何地堪輿及日
相時俗多拘忌吾寧葬吾親忍規子孫計所嗟囏物力
動輙故人累潯陽賢使君淸俸煩逺致有生廹孤露久
矣衆所棄誰能念窮交尚舉麥舟義當之恐過分一感
再三媿佳招况踰期(恒齋來札約余/季夏至湓城)欲往未得遂我貧
荷見諒應并諒此意鴻雁滿江湖詩成特先寄
　　　題馬漁村行路難小影
狂瀾打頭山壓靣跼蹐乾坤縈一綫我行畏路知路難
談虎還防君色變君家門前池水淸對門山與樓簷平
此中徑路坦於掌作底胸次添崢嶸畫師寫圖如有託
洗耳聽琴差不惡可憐氷雪七條絃千万勿彈螗捕蟬
　　　送楊次也入都並簡尊甫太史公三首
八座重親未白頭角巾里第最風流孫枝本是階庭秀
鞶帨看他又出遊
石渠天祿近何如欲讀應無未見書(用黄香/傳中語)但約南舩
多載酒對㸐官燭看銀魚(時耑木嫂夫人/亦北上故及之)
交情到爾凡三世得路憐余共一心重向别中㽞望眼
别愁終淺望終深
　　　竹溪書屋爲又微聲山兩姪賦三首
竹栢陰交槐柳陰踈籬一帯棘除針自從新改橋邉路
大費花時曲折尋
記得當時丱角遊書聲愛聽出林丘兩家前軰多凋謝
又對兒孫感白頭(石丈兄與先君子情好最宻每/過𥙿菴余兄弟未嘗不隨行也)
夕火晨香共一龕閒隨淸磬出花南居人盡識藏書處
碧蘚蒼藤白石菴(用李公/擇事)
　　　沈稼村太史招飲耿巖草堂
十里秋光雨洗新稻花香路淨無塵門依曲沼難通櫂
居近東家愛得隣却對杯柈寛禮數每聽談論長精神
回看宦海波濤濶轉羡收帆到岸人
　　　壚墟舟中口占同德尹作二首
水靣浮漚的的圓采菱歌出采蓮船此歌賴是吳兒唱
若是吳嬢更可憐
樹低草没一叢叢曉日横生白蕩風拍岸水痕髙一尺
布帆抄路稻田中
　　　疁城孫愷似編修欲行善於其郷竟遭吏議今
　　　方罷官就訊吳中相遇感憤成詩
蒼狗如雲極可哀危機翻自　詔恩來家承忠孝身尤
重禍起衣冠勢易摧善不可爲寧論惡人皆欲殺我憐
才乾坤直似蝸廬窄懷抱除非醉始開
　　　胥門曉發
月落日未升大星明一箇舟人貪早起客子便晨臥忽
聞水氣腥知有漁榔過
　　　長水塘夜泊
髙埭接長橋橋形落蝃蝀市喧夜微息犬吠舩猶動可
憐一川月細碎如潑汞忍負好秋光推􁨁兀殘夢
　　　庭桂初開隣人有來乞花者
吳閶十日遊歸櫂及秋仲入門視庭桂破蕾暗香動常
時花最早七夕露華重苦怪今年遲曾經上年凍西風
不吾私吹散香滿衖頗有好事翁叩戸乞淸供披衣揖
使入手折寧煩送譬如此根株本自隣家種我生無長
物有者皆可共配花稱主人母乃𬒳嘲弄
　　　豆棚爲風雨所壞
平生乏鮮肥肉食非所慕偶然營口腹蓄念計必誤春
種瓜豆苗愛飬厸孩孺插竹就茆檐縛繩使之固初看
弱蔓引漸喜衆葉布絲瓜夏蚤結落蔕甘於瓠藊豆開
獨遲白花待秋露及兹綠垂莢採􁆾在晨暮夜來風雨
狂傾倒莫支拄老饕自安分物理庶可悟托名得蛾眉
(本草白藊豆/一名蛾眉豆)吁嗟難免妬
　　　題髙錫純羽士畫像
猛虎入群牙爪悍衆蛇齧索懸石斷平生却咲費長房
學道工夫纔及半葛陂拄杖辭壺公隨身霹靂捜蛟龍
道人有道兀不動心在一輪圓鏡中(後又題云圓月當/空光生何處撥開)
(雲霧請/師全露)
　　　八月十五夜與德尹桂庭對酌三首
半年門逕草芊眠除草開塲爲月圓月正當頭花照眼
此花原是月中仙
昨日方愁雨打扉夜來不料有淸輝可憐萬事盡如此
居者别家行者歸(時潤木獨/㽞邑中)
看來南北東西月只與今宵一様圓却對團圞感離别
人生能幾十三年
　　　東田看稻
雲氣散如濤秋田罷桔橰漲痕侵岸濶稗草比禾髙米
卜豐年賤農憐瘠土勞預期營一醉歸去滌新槽
　　　沈孟澤索題小照二首
桐陰寛罩一方苔流水聲中洗耳來若是𥙷圖須𥙷竹
琴材已具少簫材
神理眞傳老畫師毫端躍躍動須眉人間别有膏肓病
看取先生䄂手時(沈精/于醫)
　　　聞村家打稻聲
鵲豆籬邉捫腹行惰游筋力負歸耕自慙飽喫豐年飯
閒聽隣家打稻聲
　　　九日寄諸弟湖上
如此秋光悵不同湖天無雨又無風白蘋未改空洲綠
烏柏長先萬木紅好事誰還能送酒浪遊吾轉悔飄蓬
兩峯緣淺登髙㑹懶到今年似蟄蟲
　　　重陽後二日雨霽行園
兩尖家門山登陟昨乃阻曉晴已過節興盡力難努我
衰万事廢所樂在蔬圃早菘種旬日行列紛可數蟲來
蝕其苗饕餮猛於虎一寒爲掃除正賴夜來雨宿根發
餘潤新葉換翠羽池西木芙蓉紅白相媚嫵下有二寸
魚花影嚼復吐何來兩鵁鶄雙翅勇自鼓公然啣魚去
飽食不避主可憐病橘林凍裂上年土坐視千絹荒官
税私莫𥙷天心有傾覆肻諒貧家苦物理苟不齊吾寧
守終窶
　　　鞭筍
雨後竹走鞭竛􁷐痩相引小僮撥土裂劚取如拾菌烹
之媚盤餐下箸吾未忍寸鞭何足惜惜者來年笋
　　　收芋
芋肥莖葉長芋痩莖葉短率以鹵莾報吾願良易滿年
豐百物登磊落光堆盌其魁蹲如鴟小亦伏鷇卵
　　　立冬
節候攙暮秋初陰猶未壯南檐白日影入室已一丈門
簾布差宻窗𥿄油逾亮坐看佛前香無風烟縷上頻年
逺行役浮氣逐塵坱裘茸插兩手故與嚴威抗如今矮
屋中尚欲設屏障寧非老將至嗜好改前尚興到聊復
吟都忘往來相
　　　落葉詩五首和趙漁玉范用賔
靜中初有聲策策起林薄俄聞響簷瓦急點疑雨作開
門日滿庭始悟風隕籜徐行踏殘葉仰見巢枝鵲鵲噪
一何喜鴉鳴一何惡客緒本無端誰禁對揺落
好景忽濳移丹黄換靑綠丹黄亦隨盡假以絢吾目失
蔭無宻林蔀家有豐屋嚴霜挾時令顦顇非一族何殊
百萬師委甲塡坑谷
摧壞寧自主出林竟如狂初來聚堆阜倐忽還飛揚不
妨穿我籬愼莫打我窗籬穿可徐補窗破風滿牀
春花得人憐飄蕩尚苦遽天公肻汝惜狼籍等敗絮従
來擇庇群多在成蹊處君看西家葉又過東家去
荒居環雜木最怕冬來風如駕一芥舟震撼驚濤中幸
賴杜陵老前月已耳聾人生有聞見榮悴方無窮
　　　欲遊雲岫不果戲示德尹
吾郷鷹窠頂陡起東海邉飛鳥到山止東南水浮天常
聞十月交登臨得竒觀天文直角氐日月行同躔慿髙
視倒景長在寅卯間初生兆一魄摩盪蛟龍淵須㬰一
綫紅迸出白玉盤􁆦然劈作兩對射光相穿白者忽濳
形孤輪躍紅丸是名爲合璧故事山僧傳山僧老白頭
歳歳居山巓目擊凡幾箇流傳徧人寰嗟我與吾子好
竒結前緣足跡半九州所到窮山川如何名勝地近失
耳目前昨聞大阮(介菴/叔)語便思陟巑岏朝來復逡廵相
對亦可憐勝遊無近逺人苦不得閒旣閒或少伴得伴
長無錢乃知意興豪必及少壯年一慵百事廢豈獨登
山然
　　　題曹希文祓蘭圖
噀水澆花曉尚寒試慿纎手􁆾來看神仙舊是瑶臺伴
再到人間合夢蘭
　　　後落葉詩三首
衆葉四散飛獰飈亦蹔停枯叢剰數點有如塊粘萍又
如將曙天尚帯三五星鳥雀聚疎影夕陽到空亭時還
墮一片夢化蘧蘧形
向榮旣欣欣黄落亦槭槭却將傍觀意爲爾生分别何
如兩相忘造化本無迹山僧撥葉至或嫌門徑窄吾嬾
不出門門前任堆積
我吟落葉詩如與落葉語年年走關塞揺蕩愁見汝馬
頭聲蕭蕭打靣風帯雨吳霜點兩鬂歸作故林主故林
豈無春過眼同逆旅後時感獨立孰是歳寒侣
　　　題髙江村先生泛槎圖小影次韵
葛陂龍化杖如仙欲捲銀河瀉作泉除是先生能鎭定
波濤人海正粘天
　　　雪中吕山瀏見過
去年别君處吳中正連陰雪花大如席開船太湖心今
年君過我海天又寒凝(去/聲)輕氷觸篙破淸脆聲可聽一
年復一年能禁幾回老與君廹暮景爲别常恨早我有
一斗酒可以禦北風酒熟挽不㽞問胡太匆匆君言旣
相見興盡我當去疋如上畨來彼此兩不遇(去冬山劉/過里中余)
(留洞庭/未返)
　　　曹希文以端硯詩四章索和即叠原韵
溪光如眼綠潭潭洗髓何辭一再三碧落數星瞻夜斗
氷綃半尺剪春𧖟柈分琥珀知難並匣配琉璃定不慙
三十六鱗煩寄取好磨濃墨寫雲藍(用叚柯古/詩中事)
𬗋雲一角割天南秀色猶看帯嶺嵐束峽波濤時一湧
濕毫風雨潤長含來疑甓社光吞月去恐延津勢躍鐔
神物自來須善保有求容易遂虞曇(時有欲得宋齋執/法硯者故及之)
巖洞烟霞笑未撢欲隨翡翠竟巢南筆因興到詩情淡
嗜與年深石性諳圭璧方圓形緫肖龍蛇蟠攫力誰堪
兩都賔主如相見淬瑩才鋒出徤談
雅好雖多不厭貪眼中似爾亦竒憨一生自許癡無偶
兩手従誇硯必三(古人以貪多者爲兩手三/硯希文蓄石最富故云)俗論掃空
和氏癖瓣香爭識米家菴新宫銘草誰先就仙掌摩挲
與細探
　　　食薺
朝來食指無端動走覓隣園又一竒薄雪乍消靑冐土
滿籃香薺未花時
　　　冬夜宿古衡山先奉政公祠下感賦
路滑氷堅賴短笻到來支枕榻纔容透窗燭影寒於月
拏雪松枝徤比龍老屋將傾傷世澤墓田久廢媿春農
十年塵夢慿呼覺金粟山頭一杵鐘
　　　除夕示德尹潤木信菴四首
前夜雷霆了不驚(三日前/大雷電)靜中擾擾惜羣生一村野犬
多狂走多事隣家爆竹聲
山妻椎髻子頭蓬布褐隨宜稱老翁特與孫雛破年例
抱來膝上換靑紅
従前筆墨粗償債削藁存來得幾何剛是今年無可汰
應酬詩少唱酬多
村巷無雞漏板遲漫漫長夜夜何其野人預辦朝眠熟
怕作新年日蝕詩(明年元/旦日食)
敬業堂詩集卷十三
敬業堂詩集卷十四
　　　　　　　　　海寧　查愼行　悔餘
　湓城集(起壬申正/月盡七月)
　　庚午春朱恒齋由刑部郎出守九江枉書見招踰
　　年始往踐約旣爲輯廬山志復遂廬山之游賢地
　　主之貺我良厚矣
　　　禾中與德尹别
四海皆兄弟何人似卯君也知年向老不合手頻分夜
夢留殘月春帆感斷雲得歸吾早决負土共成墳(時方/計先)
(人塟/事)
　　　吳江留别張弘蘧庶常
南風激船如釋箭片帆曉發平湖縣百六十里半日程
第四橋邊一相見開懷各話别中事蒼狗浮雲凡幾變
三年善病君差强君但憂貧不憂賤我今落魄仍江湖
明朝又欲西辭吳酌君之酒與君别楊花拂頭鬂雙雪
　　　夾浦橋阻風
夾浦橋南客棹孤雨聲連夜洗平蕪東風吹淺吳江水
半作春潮漲太湖
　　　山塘晚霽
最好停橈近酒家放晴天氣日初斜盆梅謝後蘭芽茁
正月蜂聲未閙花
　　　曉渡西氿回望宜興縣郭
櫓聲西入蝦籠嘴波靣微微過氿風濃日吐烟烟吐樹
浮圗一角是城東(蝦籠嘴西/氿港名)
　　　髙淳
縣小無城郭橋長即水門魚蝦鯹作市鵝鴨閙如村曲
曲檣隨岸叢叢柳抱園漸知江路近盈縮視潮痕
　　　渡蕪湖關
兩槳前頭水勢寬曉風吹得敝裘寒漸空杼軸憐民困
老閲波濤信路難此去罟師聊作伴従來瀧吏必嘲官
(時官舫爲/津吏所阻)篋中一卷弹箏集忍對江山制泪看(自此西/上皆已)
(未夏秋間與先兄韜荒同遊/地也弹箏集兄紀游篇名)
　　　荻港人家杏花
輕舠細雨江村路過眼東風見杏花略似小車逄綺陌
不知紅艷屬誰家
　　　雨中過銅陵
沙尾沿流曲作堤靑山一半吐城低洲空亂雁爭歸北
路轉千帆盡向西正剪渡時風乍漲最含烟處柳初齊
客程已厭連朝雨不要春鳩更苦啼
　　　雨後望九華山
橫看不與側看同九朶芙容並挿空去鳥已衝殘雨没
歸雲忽漏夕陽紅劈開華掌層層翠使盡湘帆靣靣風
終是詩人言語大携來直欲置壺中(東坡名仇池石/爲壺中九華)
　　　荷葉洲對雪(在大通/對岸)
梅根浦口風尤緊荷葉洲前雪正濃兩岸曉雲深似墨
一條春水徤如龍(唐羅隱曾卜居九華山下梅根浦按/圗經江水歷李陽河經梅根口銅陵)
(縣今大通有水自九/華山麓出江即此也)
　　　雪晴池陽舟中
曉行池陽路霽景豁淸美江南江北山照影同一水半
銜殘雪白半挿斷霞紫眼前有竒句只在空𪷟裏我嬾
吟未成風吹櫂歌起
　　　大風至劉婆磯
江豚忽掉頭微動靑玻璃俄㸔黑雲起遥指天南陲須
㬰墜我前橫截江兩涯㧞江噴作雨白日潛光輝初疑
鰲山傾又若鱷窟移舉舟向空擲綆斷誰能縻長年束
手嘆有力不得施而我于中流髙枕故咏詩明知怖無
益聊復忍少時男兒可憐蟲造物終見慈旣濟乃思痛
嗒焉中心脾投文訴江神略陳危苦辭水従西南來風
亦西南吹誰歟激使怒若是不可磯自我渉江湖十三
年于兹南浮及北渡履險間有之此胡太酷烈性命輕
嶮巇仕宦渉江來揚帆若揚鬐舩尾點畫鼓船頭挿黃
旗大賈渉江來滿載居􁏮竒放溜如放馬控縦従人馳
我舩何所載載書載鴟夷壓浪一葉輕疾行固其宜如
何强弓彎寸進恒苦遲神于我乎薄厚彼寧獨私咄哉
窮旅人初受俗眼嗤揶揄到五鬼漸漸伺路岐惟神實
正直倚賴相扶持今朝大戲劇漂泊將誰依禱罷似有
感撫枕魂依稀神來入我夢責我大有詞風水渙成文
變化豈汝知滔天初濫觴至險出坦迤汝以耳目料何
異握管窺汝又好逺遊逺遊計終癡萬里走従軍還家
仍布衣十年就塲屋逐衆趨京師人皆取巍科三黜名
獨遺謂宜自揣量息影甘荆扉兹來非宦遊又非競刀
錐皇皇義奚取放浪形骸爲汝居頗有園園中頗有池
好風皺池靣浮花舞漣漪此豈有驚波來溷汝息機汝
自捨之出去安而即危不聞南山隮下有季女饑不見
東海畔中有踏浪兒兩者聽自取决擇休然疑叩頭謝
江神痼疾神所治大夢喚初覺行當早旋歸
　　　題樅陽旅壁
噩夢驚回路已賖􁔩艚船上櫓伊鴉靑山繞屋無修竹
(山皆頑石/不産竹)紅袖當壚有杏花野渡漸生沿岸火春流未
没去年沙綠楊影裏初弦月人隔烟江正望家
　　　田間先生聞余至自靑山命駕來會喜賦
春風弭檝向樅陽舊約多年不敢忘(先生在都下送余/南歸詩有秋到皖)
(江尋舊好可能一/問白頭來之句)四海平交無行輩兩朝軼事在文章
従知老境難爲客誰與先生特置鄉一片靑山髙挿漢
巋然眞似魯靈光
　　　花朝晴示僧道楷
初日烘雲碎作霞討春人競出江涯老來不喜閒桃李
别約山僧㸔菜花
　　　自樅陽至楊樹灣道中即目
併日春光鬭物華馬頭胡蝶太夭斜誰知駭綠紛紅候
還有春風未放花(義津橋外見碧桃/一樹猶未放花)
　　　三角潭
春禽交交鳴綠揚征夫辨色早束裝前行十里霧未醒
驢尾秃速驢耳長朦朧人語遥喚渡約略村落開微陽
烟光兩岸溪一曲樹影四匝潭中央菜畦麥隴桃李徑
髙間紅白低靑黃新鵝野鴨好毛羽拍拍飛出沿方塘
田家之樂樂何限頓令過客忘他鄉只愁霧重天欲雨
横䇿又上黃茅岡
　　　桐城謁左忠毅公祠(祠在縣治/東數十歩)
歷歷三朝事他時髮指冠賢人當橫决國勢必摧殘爼
豆新楹肅乾坤正氣完如何郷後輩偏有孔都官(謂懷/寧也)
　　　過田間先生山居相留信宿出示藏山集再賦
　　　二詩博和
層巒俯瞰萬松梢中有髙人舊結茅自入鹿門詩一變
竟馴龍性易初爻雲盤逺勢鴉飜陣花作新泥燕補巢
未免累翁雞黍約往還原不拒貧交
比似仙源那易尋避人畢竟要山深誰教鶴怨猿啼客
來聽鸞歌鳯舞音語雜談諧皆典故老傳著述豈初心
好看龍馬精神徤東武時爲抱膝吟
　　　三江口苦雨
那刹磯頭雨殺風千檣烟氣濕𪷟𪷟楚天低壓平蕪外
何處靑山認皖公
　　　大雪渡馬當
臥看穿雲日色黃起聞鯨吼北風狂新詩也得江神助
雪打春帆渡馬當
　　　順風揚帆時閉目靜聽如空山梵唄殊有會心
破浪風前萬鼓鳴喧囂原向靜中生無心只作深山聽
一樹松濤起梵聲
　　　與九江太守朱恒齋
一麾暫出領名邦九叠屏山九派江正喜爲郎猶未老
早聞治行已無雙謳歌滿境鴞音革軒冕巡城乕氣降
(時有虎至郊外君移/文城隍神一發殪之)依舊官居精典籍只多鈴卒晝𫾣
梆
　　　二虎歌(并序)
　壬申正月有兩虎闌入九江西門外龍開河傷一人
　巳而逸去市人惴惴恐其復至朱恒齋太守齋戒爲
　責躬文翌日大會屬員於城隍廟(即漢將/軍灌嬰)及宋大夫
　祠下(漢九江/守宋均)旣焚牒告神則命虞人挾弓矢火器窮
　追之期于必獲越五日殪其一至是盡殱焉黃質黑
　章猙獰可怖聚而觀者數千人咸謂使君至諴感神
　能力除民害也適余至九江目覩其事作歌以俟采
　風者
湓城連山猛獸多兩虎突入龍開河腥風倀倀日杲杲
白晝市上無人過使君視民如赤子威鳯生儀麟有趾
豪强歛戢盜賊淸爾獨何爲至於此灌將軍廟宋公祠
能捍大患則祀之撞鐘伐鼓會僚佐第一先焚責巳辭
與神後先俱守土政拙慚余不如古愛其父祖及子孫
忍卑孱人飽虓虎明朝大獵城南闉毛風血雨迷荆榛
特開一靣縦雉兎死不當罪傷吾仁須臾虎自林中出
小者先擒大者逸雖擒一虎戕一人其勢公然兩相敵
此時伐罪更有名合圍再往大掩群潮州鱷魚必盡殺
不信請讀昌黎文虞人眼疾如􁀳鳥餘勇登崖鬭牙爪
咆哮一聲山忽裂火箭飛空碎其腦黑章黃質毛斑斑
旗杠壓肩奏凱還猶防作力斷急縳血色併出雙睛間
道傍觀者爭太息自古神功扶正直百年兇暴一朝除
此事知公有陰德江邊户户皆椎牛従此山無樵采憂
詩成大咲冠纓絶我正欲作匡廬遊
　　　廬山之遊未果呂灌園有詩索和
峩峩指雲峯㧞地幾千丈仙靈晦髙跡元氣棲蒼莾朝
來雲抹腰露頂氣一爽蓮花本無蒂蒸出仙人掌拂鏡
眼雙明抉烟鳥孤往勿嗟遊未到遐矚寓心賞但恐身
入山依然結塵想
　　　西門之役旣連斃二虎矣後五日復獲虎子二
　　　呂灌園作後二虎歌再次其韻
虞人入山官吏賀擣穴成擒無小大盡將醜類肆市朝
不許兇雛草間臥去如烈火歸如風覆巢破卵五日中
獻肩獻豵來接武貫蝨精神用強弩擔頭縳作春筍斑
一一竒毛入官府餘威假托雖有徒不聞王政寛無辜
賊吾民者殺無赦别有淵藪容逃逋弱食頗分强者肉
倚伏機難論禍福春行秋令公所憐陰雨隨車洗餘毒
(是日/大雨)以寛濟猛在酌宜潁川有鳯方來儀殺胎豈惟禁
獵户竭澤兼欲防漁師庶幾百物稱蕃息童子仁心使
君德我爲此語非養奸若是兇豪須歛跡
　　　楊花同恒齋賦
散作輕埃滚作團不成花片但漫漫春如短夢初離影
人在東風正倚欄微雨乍粘還有態柔條欲戀巳無端
袛應老眼憐輕薄長自摩挲霧裏看
　　　初聞黃鸝次灌園韻
一聲流過小窻前去國關心又一年圓入客吟同宛轉
熟聞鄉語倍纏緜畫樓脉脉通春夢碧樹茸茸羃曉烟
爲是好音須愛惜自憐終勝受人憐
　　　同呂灌園鄒仙來諸君遊甘棠湖登烟水亭次
　　　壁間舊韻
長烟𪷟𪷟春澹澹草色波光晴颭灧廬山翠掃兩角雲
倒瀉杯中靑一片舊開小閣壓紋縠時見飛帆掣流電
背郭人如燕雀稀點沙舟與鳬鷖亂地偏絲管曲嘈雜
市逺塵囂風截斷可憐俗眼競喧湫誰肻淸遊期汗漫
同時數子興不淺佳句澄鮮分謝練莫辭勝境日日往
預恐萍跡紛紛散何當春酒變成湖醉過鶯花三月半
(東坡送劉景文詩云春酒一變甘棠湖自/注云景文卜居九江近甘棠湖即此地)
　　　琵琶亭次宋郭明復舊韻
春江帶城沙嘴白弓勢彎環抱新月我來縦棹半日遊
敗意眼前無一物吟詩直入老僧家小技忽癢難搔􁅥
分明有句和不得古調豈叶箏琵琶先生不作誰與語
白日茫茫變風雨男兒失路雖可憐何至紅顔相爾汝
與公相去又千年依舊荒城無管絃掃空題壁孤亭在
咲指門前浪拍天
　　　江州雜咏四首
依舊江關俯麗譙居人指點説天橋(明太祖破/江州事)戦廻左
蠡軍容壯鑿斷殘岡覇氣銷(東門外有天子堂相傳劉/誠意惡陳友諒都此得勝)
(地故/鑿之)鎭將南朝偏䟦扈部兵西楚最輕剽(指左良玉/袁繼咸事)自
従血洗孤城後九派空回寂莫潮
天文容易掃攙槍隣郡猶傳戍鼓鳴(戊辰夏楚盜/破武昌黃州)鴉鵲
自朝英布廟(北門外九江王/廟至今血食)魚龍曾擾灌嬰城紛紛設
險寧論地往往時危獨被兵(按史自北宋以/來凡四屠城)四十三年
休養力不知何福享承平
峭削峯巒北靣當雲頭一半割南康髙僧舊入遺民社
世業誰留佚老堂三刼𤇺烟埋洞壑百年文物逓滄桑
名山志在眞難續或有竒蹤墮渺茫(時余方輯/廬山志)
别開官署射亭傍一角頽城壓短墻螺髻浮靑虛劒匣
(府署正對雙劒峯宋乾道中蜀人唐立方/闢地作二城矗樓其上謂之劒匣見桯史)雉媒平綠展
毬塲舩稀小歩初移市客上髙樓必望鄉(樂天詩三百/年來庾樓上)
(曾經多少望鄉人/庾樓直府署北)添得黃蘆侵岸濶舊遊回首獨神傷
(余已未壬戍/兩經此郡)
　　　余作江州雜詩灌園旣垂和續爲潯陽行感慨
　　　淋漓讀之使我心惻因推本其意再成長律四
　　　十韻首言風土次序東晋以後迨明初一一竊
　　　㨿事終於寧南乙酉之禍此州被亂情形始末
　　　略備休養生聚其在斯時乎並邀恒齋太守同
　　　賦
鼓角悲凉地山川要害城一州當孔道萬里控江程近
楚風猶悍吞吳氣未平鳬鷖飛易散魚鮪竄多驚户少
移恒業田磽廢力畊兒童知矢石婦女識旗旌不諒流
離苦翻疑性命輕舊文徵史册殘局愴棋枰置郡名長
易(秦爲九江郡漢屬吳國三國初屬武昌後置潯陽郡/晋改江州梁移九江治湓城唐宋爲江州建炎後陞)
(定江軍元置江州/路明爲九江府)封王靣或黥(謂英/布)大都當用武未有
不稱兵建業朝廷小潯陽肘腋并中原方轉鬭南服暫
維寧草草圖王計寥寥伐叛聲奸雄雖反覆使相必忠
貞間倚屏藩重頻扶鼎鼐傾(晋永昌中陶侃領江州平/王敦咸和中温嶠義兵由)
(潯陽趨建業斬蘇峻隆安中劉毅何無忌輩敗桓玄于/崢嶸洲梁承聖中陳覇先以江州刺史定侯景之亂)
甲㧞諸營作俑歸曹翰(江州屠城自翰/始前此未有也)貪狼甚李成(即/宋)
(建炎中/反賊)天誅旋幸伏(兵發九江良玉/以氣塞死舟中)殺氣驟難淸落籍
銷灰刼招魂異死生若非敷大澤何以起疲氓牙蘖枝
初發勾尖草乍萌及時資愛養太守賴廉明冷署依雙
劒(峯/名)頽垣寄一楹渉園除瓦礫課僕種蕪菁耗折空缾
粟支吾折脚鐺官貧仍逆旅吏隱亦柴荆曉雨排衙坐
春田露冕行設施看次第氣象卜豐亨蟋蟀還農俗琵
琶遣宦情篇成聊紀實大雅待君𢋫
　　　石鐘山
鄱陽吞天來噴薄南出口江流不能敵抵北乃東走懸
崖峙西灣水勢掃如帚孤城艮其背外捍賴兩肘靈區
聚神奸石狀雜妍醜平鋪理橫截旁罅中劈剖熊羆饑
攫人竒鬼起援手蜂窠掛篙眼鳥卵破罋缶一一皆下
垂中空無一有有時應鞺鞳照影見星斗忽然風喧豗
聲作蒲牢吼年深追蠡壞兼恐石斷紐惜哉坡公記石
刻泐已久(蘇公石鐘山記舊刻于南鐘石上明/正統已巳石裂仆於水今失其處矣)茫茫宇
宙間孰是眞不朽
　　　月夜自湖口泛舟還湓城同恒齋太守賦
空江夜東注月光似俱流舉頭看靑天水去月自留移
帆忽西向月又隨我舟而月豈有心適與吾目謀澄觀
得靜趣含景無停休不辭川路長獲此淸夜遊逺樹小
池口孤鐘鎻江樓須㬰燈燭光候騎迎沙頭誰知太守
樂夢亦同鳬鷗
　　　春晴曲效溫飛卿體
朝陽透簷鵲聲喜烟外遊絲風綽起馬拂花鬉驕欲嘶
招招酒斾垂楊裏蕉衫筍屐稀出城上樓曉看南山晴
平春逺綠望不到一幅錦機新織成江聲剪斷尋芳徑
九派澄光鑄明鏡柳花散作千點萍日夜東流知水性
　　　三月十七夜與恒齋月下論詩
庾公樓外月飛光上雲崖此時兩相對此景良自佳我
挾山野性尋君到衙齋不棄貧賤交酬唱晨夕偕脱畧
分雖忘終不雜恢諧所啇在文字虛受非擊排縦論古
與今瀉胸走江淮力欲追正始旁喧厭淫哇向來風騷
流汎濫無津涯可傳必有故長松出樊柴明明正變途
花葉殊根荄須求作者意勿使本分乖新詩壓時賢髙
朗洵少儕當與古爭勝拾級巳得階人言簿書煩正坐
乏雅懷君懷皎如月塵霧其能埋
　　　魚苗舩
幾片紅旗報販鮮魚苗百斛楚人舩憐他性命如針細
也與官家辦税錢
　　　曉晴咏恒齋庭下芭蕉
放晴天色愛淸朝閒赴風前翠袖招忽見主人窻下綠
始知夜雨爲芭蕉(杜牧詩主人/窻外有芭蕉)
　　　九江向無鰣魚網户忽獲一尾以饋太守晚餐
　　　分噉作三絶句
鮰魚子鱭賤如毛何物能令市價髙従此湓城添水産
白頭春浪出銀刀
四月家鄉記飽餐朝來指動豈無端似防遠客歌弹鋏
破例相隨過鴨欄(鰣魚不過鴨欄驛以魚隨/潮上潮到小孤輙回也)
三百錢償一尾鰥擊鮮原不累民間可知太守淸如水
豈在懸魚絶往還
　　　署庭蓄錦雞且一年朝來忽飛去恒齋有詩屬
　　　和
爲爾無端惜剪刀養成六翮竟如逃啄餘香稻新抛粒
收得雕籠舊落毛群入家雞終不亂飛隨野鶴便能髙
人間是處多羅畢文繡深林好自韜
　　　明日吏人以錦雞來視之即昨逸去者再作一
　　　首
勿論城市異山林性在終知去意深誤啟樊籠驚遠舉
特憐毛羽募生擒舊曾相識緣文彩待爾重來伴苦吟
従遣周防是誰過主人初不起猜心
　　　初夏坐烟水亭望廬山二首
一奩明鏡挿芙蓉積雨初晴翠靄濃萬叠好山看未足
又添雲勢作竒峯
分明寫入畫圗工倒影看來上下同忽失水中山一半
浪紋吹皺日髙風
　　　余方輯廬山志擬入山訪舊蹟頻爲雨阻恒齋
　　　有作和之
日日開軒對翠氛勝遊偏阻鹿麋群不愁湓浦長多雨
但恐匡山化作雲紀事欲眞須眼見異書難便信傳聞
一條楖標従僧乞可要籃輿累使君
　　　芭蕉恒齋再索和
一葉復一葉自然成綠陰後先如有序舒卷豈無心漸
覺空庭窄能添曲徑深野人新得句題罷亦長吟
　　　夜夢入廬山桃花滿谷一僧指云此杏林也因
　　　誦樂天遊大林寺絶句夢中了了醒而以詩紀
　　　之即用白韻
指點仙家手自栽桃花却傍杏林開眼前一咲眞成幻
公是身遊我夢來
　　　午酒初醒
兀兀醺醺坐日斜爽神全賴閴林茶三竿砌竹揺風影
一箭盆蘭得氣花夢枕易消非實境丹爐難轉是年華
江城節物關何事催得遊人獨憶家
　　　生日書感
落拓差堪比牧之江湖曾費十年詩早衰鬚鬂非無故
暗减心情只自知酒盞每逃狂客座杖藜將赴老僧期
尚慚習氣除難盡間與人爭刼後棋
　　　梅雨二十二韻和灌園
五月潯陽雨蛟龍正鬱蟠地浮三楚濶雲納九江寛暴
漲揺城郭餘波溢井幹鄱湖連浩淼廬阜失巑岏鳴鶴
翻依樹飛魚不上竿及時陰已動退位火疑殘天氣昏
連曉人情暖易寒蚊飛偏攪晝蛙閙故侵官舊縷蛛穿
網新泥螘築壇竹皮流薄粉桐乳墜輕丸蕉翠宜沈綠
榴紅信渥丹濕螢光燄短菢鵲羽毛乾柳壞蠐螬匿牆
空蜥蝪鑽案蠅沿硯水穴鼠囓盆蘭物理尋常見詩聨
貼妥難爐香縈几席黴黝上衣冠不出抛芒屩無聊却
扇紈老嫌書幌暗病覺布衾單氷簟涼貪睡琴絃緩廢
弹入舟同寂莫着屐試蹣􁚂直欲登樓去還従倚檻看
空𪷟雖變態縹緲必竒觀(寓居近在庾樓下/而不得登故云)
　　　雨中廬山僧書至
社裏何時著少文書來猶未斷聲聞千峯濕翠隨行脚
帶雨開緘一屋雲
　　　階除積水課力疏下流放之射圃隙地
尺寸階前地無源本易盈只應兼土濁那得入江淸曲
折隨人意髙低騐物情下流荒圃在吾枕厭蛙鳴
　　　曉吟
江聲入户竹風急樹影過牕山月斜誰共此時留此景
殘更煞後未啼鴉
　　　次灌園潯陽唱和賦感見贈二十四韻
大火方司令餘威未解嚴夕陽明杲杲殘雨過　書
少渾難借棋低又嬾拈移時看燕乳隨意聽魚噞圃廢
閒誰治江喧近可嫌談諧須得伴興會賴相兼洗甕晨
浮蟻推窻夜候蟾學禅根器鈍鬭韵筆鋒銛鄉信燈空
卜歸期夢代占山巾俄換葛野服待分縑我氣貧旋挫
君懷老益謙悲歌飜變壯醉語誤疑譫鴻爪泥長印蛛
絲羽易黏勝遊宗炳畫往事季心鉗(灌園爲吳江大司/馬之子甲申以後)
(因亂/破家)止沸吹虀冷焚枯過刼炎乾坤全晚節畊鑿合窮
櫩(君有别業在/玉屏山中)爛熳三秋菊崢嶸百歲柟以閒聊送老
所得詎爲廉幸舍猶弹鋏成都想下簾商聲流石齒仙
氣入霜髯髙浪晴湖濶竒雲夏岫添掉頭隨去住放跡
等飛濳澗壑終難返塵埃久屬厭天涯同拙滯吟罷寸
心惔
　　　江漲八韻
頗怪連宵雨重雲尚合圍忽聞湓浦水已上庾樓磯急
皷爭趨陣髙舂怒發機九龍多被譴萬馬孰能鞿魚徤
衝人過鷗輕踏浪飛淘沙原自濁流惡想尤肥幸勿侵
三版還防没半扉村橋新漲好吾欲放船歸(余所居名/横漲橋)
　　　晚晴
曉愁暴漲與堤平意外斜陽得晚晴小閣放教雙燕出
髙梧忽帶一蝉鳴便思對酒難逃暑若要看山合上城
狼籍殘雲飛不盡江空留作斷霞明
　　　連日苦雨江勢轉盛聞小池口一帶已成巨浸
　　　感賦
見說黃梅縣連朝浸渺瀰雨中隄盡壞江口地尤卑農
事侵饑溺天心望轉移可憐關隴旱竭澤正斯時
　　　午後有人自廬山來云昨日白龍潭起蛟故水
　　　暴漲
瀑布聲中雨瀉檐洪流百道走城南山橋衝斷採樵路
歸報夜來龍洗潭(廬山大雨驟至/人謂龍洗潭)
　　　曉霽望南昌歸信
十日荒城聽雨聲壞墻前後露株楹蛇因亂草當階臥
蝸是空㘭積水生喜動睂間看曉色夢于枕上算離程
故應乾鵲知人意已報歸期又報晴
　　　桐陰和灌園
積雨晴來暑倍加午陰端愛片時遮展開疎簟三間屋
掃過空庭半月花淸露欲流濃作乳碧天初洗澹無霞
如何葉底留蝉蛻長聽髙吟在别家
　　　試奕次灌園韻
澹墨行疎𥿄畫枰兩人隱几亦忘情總饒老手通盤算
只似兒曹鬭草􁏮角上紛紛排陣蟻睫前擾擾過飛蝱
莫嗤當局同游戲得失心空始不爭
　　　夜熱不成寐聞秋蟲聲
循環造化機陽壯陰已伏不知昆蟲智何以先草木我
亦化中人投閒如病鹿日長貪午枕夜睡焉能熟賴是
心寡營未妨群動觸徘徊風露下大火西流速須臾雞
三號細響猶斷續誰能將此意寫入玲瓏曲(樂天玲瓏/曲云黃雞)
(催曉卯時鳴白/日催年酉時没)
　　　一草亭後補築土墻同灌園越秀賦
缺後方思補誰防未雨時大都勞版築不過當樊籬儉
與茆亭配低於菜圃宜墻頭環埤堄留看一帆移(墻北/靣環)
(城/堞)
　　　月夜得南昌消息知恒齋歸期猶未定
客來依地主主去客翻留萬事盡如此一官難自由日
長愁過夏夜靜漸知秋若上滕王閣休忘庾亮樓
　　　蝉蛻和灌園韵
不應已蛻尚名蝉弹指難留過去緣枯比老僧初入定
輕如羽客乍登仙誰云解脫非生理始信飛鳴是後天
従此螗螂無攫意機心不上七條絃
　　　除草
病暍貪微涼空庭方夜坐蚊雷來茂草一唱千萬和誰
能忍㾕肌委身飼群餓可憐蜘蛛巧布網僅如磨暗飛
餘地多觝觸凡幾個老夫爲暫避竒計出髙臥除惡務
其源攻先窟穴破披衣早我起刈草僕晨課一聞奏刀
聲快若風雨過非云迹盡掃但使勢少挫滋蔓或養奸
斯言可喻大
　　　灌園用瓷盆㪺水浮以花片畜魚苗其中作案
　　　頭淸玩索余賦之戲成二絶句
詩翁六十如兒戲一勺分江几案間少片壺中九華石
(湖口李正臣蓄異石名壺/中九華東坡山谷皆有詩)配他剰水作殘山
魚吹花瓣亦生瀾水擊鵬飛一様寬下得南華新注脚
藕絲針孔是竒觀
　　　露坐待月
城頭待月月未出一綫飛光曵長白明朝有客渡湖來
湖靣應添落星石
　　　苦旱
積雨乃祈晴久晴廼望雨如何望雨意止在驅炎暑難
將田野情一槪例官府江流空浩浩不救稌與黍南山
昨日雲竚待商羊舞狂飈忽捲散吹井作乾土朝來禱
龍祠會衆伐大鼓此邦歲早穫隣郡給商賈六月合嘗
新過時恐無補可憐關中旱移粟累晋楚糧船従東來
輓送方接武(時方輓運/入楚漕艘)家家募丁壯日日候江滸寧知
餽運人自廹忍饑苦天心莾難測含痛向誰語
　　　起最早
竹亭宜早起獨自繞廊行漸覺月光淡不知天色明草
長兼露重庭曠得風輕墻缺廬山好峯峰似染成
　　　冒風渡湖口
湖欲與江合江猶呑吐間浪頭千點白一點是鞋山
　　　立秋夜彭澤舟中
斗柄轉城頭江聲徤入秋若逄明月夜應作小孤遊水
栅依茆屋風帆帶荻洲半年遷客夢星露警扁舟
　　　雨後登彭澤北山佛閣
眼界江天濶登臨即大觀雲根連地㧞山勢譲城寬路
險苔偏滑風涼汗易乾夕陽紅欲墮好是獨凭欄
　　　彭澤縣雨中望小孤山
龍城望小孤巖樹近可數何來雲一片遮斷蘆花渚遠
勢入微茫彭郎磯外雨(龍城彭/澤驛名)
　　　七月初三夜
七月初三月如弓未上弦涼風彭澤柳逺火望江船不
作披衣坐聊爲枕柁眠傍人多咲我辜負早秋天(時余/微疾)
(早/卧)
　　　秋暑
大火初流暑未淸長川落日正西傾氣蒸遠水浮天動
血染殘霞照夜明蟋蟀豈知催雨意蒹葭只慣報風聲
故鄉消息經時斷白髪無端一夕生
　　　發彭澤紀事和恒齋
吳楚西來太驛騷亂帆啣尾上千艘戍旗不動方傳箭
秋水初平尚滿槽(樂天詩江/鋪滿槽水)樹豁忽疑遥岸盡天長不
覺逺山髙民間疾苦原難悉移粟徒煩　􁧬慮勞
　　　遊下石鐘題山響樓壁
牛羊滿山似可驅鞭之不動非石乎懸崖無根乃有株
老幹亂㧞千章榆嵌空樓閣凌紫虚列仙逺邀山澤臞
落星如漚漂大孤五老拱揖朝香爐沙洲鎖斷九江脉
正靣全受鄱陽湖湖波本淸如碧矑下流盡被江所汚
是日大風聲㧞木洪濤倒挾雷霆趨須㬰風止平若鋪
細聽林籟鳴笙竽石鐘非鐘扣亦愚孰辨淸越分涵胡
作詩一咲解者無四壁自看江山圗
　　　江聲閣次家聲山壁間舊韻
勿將架構擬人工百尺髙樓萬里風彭蠡逺帆斜出口
匡廬晴翠淡粘空涼生欄檻秋先爽助得江山句轉雄
好是不題名姓在免教僧費碧紗籠
　　　王令詒自吳淞至湓城連牀話舊驚聞錢越江
　　　學士京邸訃信悲感交集即事成詩
急雨渡江來蕭然挾秋氣淸風偕好友一夕千里至殘
燈照黃昏梧葉響階砌荒城忽連榻此會出不意可憐
窮旅人一咲天併忌新歡猶未極旋隕傷心淚憶昨客
京華靑衫最憔悴髯公獨好我不與時並棄往往合酒
徒開懷使沈醉江湖莾回首已若隔生事那復承訃音
嗚呼别離地君頭絲欲換余齒豁已墜浮生知幾何聚
散逆難計吟蛩耿敗壁達旦兩無寐
　　　宋中丞牧仲自江西移撫江蘇邀余入幕投詩
　　　辭之
此遊本意因廬嶽半載逡巡未謁公擬束歸裝向湓口
送移旌節赴江東空煩使命雲霄上豈有人才道路中
敢謂山林便野性倦飛無分借秋風
　　　同王令詒泛甘棠湖至城南謁陶白祠
艇子打兩槳剪風如燕梢白鷺導我前行行入蘆茭古
祠晝常啟不待遊人敲門前十畝田(按碑記云有田十/畝即以給居僧)
夏旱土不膠牛宮柱欹側旁種苦葉匏居僧老業農叱
犢犂黃茅苦云生理拙歲歲山田墝入門風氣遒沙水
互褁包湖光隱林杪山色遮城㘭天然好位置結構宜
橧樔𬗟懷二先生濳見各一爻潔身苟有歸千載應神
交如何斗室中湫隘隣湢庖誰能移佛座勿令名實淆
(正室三間中設大士像而二公祠/反在其左與僧廚偪處殊不稱也)
　　　送令詒歸靑浦即次留别原韻
逺别無善地况乃當湓城送客不思鄉此語非人情鄉
心我久發非緣送君生輸君後我來竟復先我行大江
秋滚滚日氣昏離程斷雁思舊侶閒鷗狎新盟茫茫對
岐路歸計何時成
敬業堂詩集卷十四
敬業堂詩集卷十五
　　　　　　　　　海寧　查愼行　悔餘
　雲霧窟集(壬申八月)
　　二月杪抵九江即擬作匡廬之遊因循至秋仲恒
　　齋爲余聚半月糧遂䇿杖往自化城北登山南下
　　含鄱口循麓而歸凡十餘日得詩七十首身在雲
　　霧中仍恐未識廬山眞靣目也
　　　遊廬山道中寄恒齋太守
山行宜寂寞獨往翻躊躕一遇同遊人(謂王/琴村)决起興有
餘頗累賢地主聚糧辦籃輿曉來風色好初日明烟墟
千巖排空來勢若掖以趨但聞空翠裏竹樹聲疎疎我
今心力衰事事不迨初預愁無傑句何以酧匡廬
　　　經周濂溪先生廢祠
尼山大聖人重去父母邦人情非得已孰肻違故常先
生少而孤依舅居丹陽母殁即葬此後乃官南康官貧
久不歸遷柩於九江仁心重廬墓卜築匡山傍托名寓
濂溪中豈忘故鄉同時往還輩無若蘇與黃猶不諒此
意作詩徒誇揚我來千載後拜公謁祠堂荒畦被秋禾
四野烟茫茫湓城賢太守爲政持大綱度地靣三峯種
蓮池中央煌煌謚吿石舉廢今方將(時恒齋捐俸/重創書院)願備
洒掃人幸勿揮門牆
　　　太平宮
北風江上來吹瓦􁫆屋角牛羊入廢觀古木一鳥啄問
此宅何神其來已渺邈肇興自唐代廟貌逓樸斵(唐開/元中)
(封廬山神爲/采訪使者)上古神靈封每視三公爵東西南北中嵩
岱恒華霍廬山雖僻左不得列五岳傲然踞江湖氣象
頗卓犖無端加秩祀屈首受正朔山靈恐未甘孰與一
丘樂黃冠那解此意在崇榱桷昏昏入醉夢舉世呼不
覺神來風綽旛神去雲解駮下視九萬空紛紛蜩與鷽
　　　東林寺
連山衮衮來陡起山門前頑空被偪塞失却東南天石
稜痩筋露磵道枯綆懸不知何峯水流作溪橋泉入門
尋斷碑古蹟想白蓮同時十八人縳律如坐禅飲酒不
入社淵明豈非仙
　　　題遠公影堂後氷壺泉
影落空堂不記年依然氷雪照蒼顔定嫌人世江湖濁
莫放清流更出山
　　　宗雷禅師索贈
荔枝塔古名僧少誰是堂中十九賢好乞謝公池畔水
爲師重長一枝蓮
　　　題東林方丈
浮嵐叠翠偪崔嵬三靣周遮一靣開我欲向西添小閣
盡邀九十九峯來(株嶺一帶在寺西若置一/閣名九十九峯亦絶勝也)
　　　三咲堂書阮亭先生題壁後先生題志云乙丑
　　　新正四日同里阮亭王某奉　命祭告南海過
　　　東林三咲堂觀故友東癡先生題詩爲之憮然
　　　詩載南海集中
聽雨軒中昨曾宿虎溪橋東今又過謝靈運屐去已久
蘇子瞻詩留不多兩袖攓雲獨惆悵一燈照壁猶吟哦
沙彌竊聽傳怪事大咲此客如風魔
　　　西林寺贈魯宗上人
夕陽在西林孤塔支靑天中有六朝寺鬭古不鬭妍樹
頭一朶雲渡水俄爲烟老僧送客罷倚樹聽涼蝉
　　　遺愛寺小憇
侍御遺踪已久蕪盤盤樵路極縈紆萬竿蔵塢初迷寺
一筧分泉直到廚勝地乍來忘過客衰年漸欲信浮屠
木樨香裏逄僧話舊事三生記得無
　　　香爐峯下尋香山草堂故阯
古寺折而南一峯矗香爐北有草堂阯荒榛穴鼪鼯白
公眞天人咲傲凌中區本挾烟霞性歷遊仕宦塗當其
卜築時意已忘覊孤人生營莵裘寧必皆故廬等是有
興廢此中别賢愚
　　　上化城
懸崖多烈風石縫樹不長怪此獨雄㧞枝枝蔽穹蒼路
轉倍蕭森古陰暗虛廊鳥巢不敢寄一一皆下翔我亦
難久留毛孔森開張翻思風雨會快受六月涼
　　　由關門石歩行十里登大林峰
此來爲遊遨忽廹失足慮中情一恇怯進退兩失據隤
雲如奔逃片片掠靣去霞標尚天半欲到苦難遽松根
絡崩巖怒石虎蹲踞隨身賴竹杖將伯倘予助移時陟
層顚鸞鶴似可御眼前少行輩坐長丈人倨登頓方自
兹休矜最髙處
　　　講經臺次昌黎遊靑龍寺韻
城中望山如握管寸碧抽篸目光短罡風掣我絶頂來
地少雲多鋪滿滿一條江水拖細綫四靣天形罩圓傘
鶴經枯樹或􁫆翎龍去空潭不貽卵何人結茆荒山顚
米罄齋廚㸑長斷豈惟米罄水亦竭兼值今年連月旱
秋陽炙背汗透衣客到苦催供茗盌老禅對客大嗢􁨱
指說兹遊太荒誕休誇筋力尚有餘應慮頽年行莫纂
(陸機賦傷頽/年之莫纂)偶然饑渴所不免前路茫茫預難算資生
破寺例乞食此去深山漸無伴雨襟風帽好自擔垢脚
黧顔向誰澣奔馳不定覺客忙應接無端累我懶白頭
住山年六十投老安心就閒散芒鞋不踏户外塵坐看
嶔﨑化平坦逺公殁後經臺廢世外名僧近尤罕談天
髙論久寥寥一聽淸言眞欵欵此來得此吾有幸大似
冬寒變暄暖好竒歷險亦何爲語不在多微中窽浮情
一半爲芟除相别出門行歩緩
　　　推車嶺
奮身出絶險深入得平地玩情忘安危履險識難易憑
髙試北望來路直如棄枯株盡僵仆樵採逺莫致野火
歲燒林虎狼何處避前山有厲禁僧律嚴於帥漸入翠
微天𪷟𪷟雜烟氣(自此至天池/皆禁山矣)
　　　大林寺冏上人茅齋
盤烟下層霄山骨微負土陰陰日光澹漠漠風氣古寶
樹壓橋低一溪環菜圃香山舊吟地花徑兼宿莾(白樂/天曾)
(於此四月看桃花/其地猶名花徑)廢寺亦荒涼半間用茅補孤淸耐久
坐客至何必主林靜無匿聲虛簷應樵斧
　　　洪武御碑歌
昇仙臺前白玉碑柱石拏攫龍之而鴻文載在御製集
初不假手詞臣爲我來摩娑一再讀顚者蹤跡大可疑
憶昔元人失其鹿群雄角逐爭驅馳濠州布衣人未識
芒碭雲氣常隨之金陵一朝定九鼎六合不足煩鞭笞
是時楚兵最剽悍不自量力來交綏國家將興有先兆
天遣來告貞元期明明天眼識王氣故以險怪驚愚蚩
英君往往謀略秘計大不許尋常窺亦如田單破燕騎
神道設教尊軍師不然兹事乃近誕小數何足誇權竒
白旄一麾江漢靖軍前長揖従此辭留侯自伴赤松去
糓城空立黃石祠天池之山髙巍巍竹林仙馭杳莫追
鶴歸倘記石華表世代巳逐滄桑移百年雨露在山澤
惟有松栢叅天枝
　　　循佛手崖觀竹林寺石刻至訪仙亭
何年鑿渾沌洞戸啟虛牝瞰空飛瓏􁫧萬古凝不隕泉
蒸濕氣成一一結芝􁑚其西勢陡絶難以尋丈準天窄
忽倒垂地豁平野盡寸人不點目寸樹如束笋逺視入
毫芒俯身廹窮窘傍崖嵌樓閣側背削蒼隼靑鸞十萬
隻掉尾掃欄楯竹林疑有無仙者蹟久冺短生寄長世
局蹐良足憫如何不自廣蟠蠖同螾蚓御風倘可行吾
意欲逺引
　　　天池寺
西跨馬鞍脊東拊五老背廣袤四十里南北兩交會地
界畫雲霞岡形走杉檜架空營紺宇巨麗一山最佛皆
鑄金爲殿用鐵瓦葢象筵及法供半出尚方賚琉璃百
盞燈光燭楚天外鳴鐘集萬指部牒領司會(音/膾)當時曠
蕩恩池水亦霶霈神仙事渺茫崇餙母已太爾來漸凋
耗隙影過坱􁦬殘僧四五人被衲嬾結帶天池旱亦涸
蹬道入蔚薈獨客來登臨嗒焉發深慨窮陰蓄䆳谷瑟
瑟響秋籟
　　　聖燈巖
見說文殊谷神燈照夜明山僧従未見髙臥過三更
　　　趙忠定公廢祠在天池塔傍
丞相塔前(塔爲韓侂胄所建/故俗呼丞相塔)丞相祠千秋興廢偏同時
我來弔古一惆悵靑史賢奸僧不知
　　　赮封寺瞻赤脚塔
自従蛟㧞門前樹水氣猶腥一派泉萬瓦盡隨飛雨去
孤鐘空向廢堂懸(三年前寺傍起蛟以百數殿/瓦悉爲所掣惟存屋柱而已)泥金塔
縫風吹裂映竹窻櫺日射穿不用琳宮更巍煥御碑原
自配群仙(赤脚僧天池/四仙之一也)
　　　下擲筆峰渡將軍河抵黃龍寺觀明慈聖太后
　　　所賜紫衣經幢及元人十八羅漢畫像
危峰㧞竒峭挿漢秋崢嶸下走數千尺此身疑被阬溪
流寬且長潭影黝而淸飛泉濺我領過山猶水聲漸入
漸無蹊蒼松與雲平萬枝皆直上曲木何由萌入林見
精藍御扁題有明勅建自神母豁達開朱甍一道護蔵
碑蛟龍拱函經架裟垂頻婆錦繡揚旛旌新如手未觸
機上初織成元人留畫圖用意塡丹靑年深彩色退神
氣逾發生刼火焚天池赮封亦頽傾黃龍獨無恙故物
猶充盈得非深山中呵禁趨百靈勿輕現光怪恐使神
鬼驚
　　　金竹坪
水緩山舒一徑分叢篁戞翠晚氤氳秋陰非雨亦非霧
嵐氣似烟還似雲偃葢松低従蘚蝕藏經函古費香熏
内官死後茅菴廢好事僧稀失舊聞(明萬暦中有太監/劉姓結茅於此今)
(菴廢/阯存)
　　　太乙峰西麓有蘆林亦靜者之居也
誰將半幅江湖景移置千峰最上頭撥觸遊人動歸興
蘆花風裏屋如舟
　　　自含鄱嶺下東行至蚱蜢嶺望大小漢陽諸峰
已近匡南道紆廻下嶺行路尋松鼠跡山占草蟲名曉
露沾衣重秋風信杖輕翠屏圍合處遥指仰天坪(在漢/陽峰)
(上廬山/最髙處)
　　　入九叠谷循觀山麻姑崖經屏風叠上一綫天
　　　會日暮不及觀三叠泉而返
信書不如無身歷解其故好竒輕坦道冒險犯迷路廬
山載圖經絶勝因瀑布三叠尤稱雄此來期勇赴尋源
旣已得一壑經屢渡波濤所衝撞石滑不留歩荒榛或
刺眼蛇蝮時挂樹雲屏橫我前陰瀨風逾怒偕行率興
盡深入獨無怖漸上一綫天團團失四顧日光所不到
勃窣但烟霧徘徊問樵夫道逺日已暮逡巡半塗廢老
懶坐自誤悮事豈可常一悔生百悟
　　　晚至萬松坪二首
論谷量松不計株參天一片翠糢糊明朝五老峰頭望
又作蒼雲貼地鋪
此中舊有髙人住(謂聞極/上人)遲我來尋五六年畢竟著書
須擇地人間難得好林泉
　　　五老峰觀海綿歌
峭帆昔上鄱陽船我與五老曾周旋兩塵相隔骨不仙
蹉跎負約十四年近來稍知厭世纏筋力大不如従前
扶行須杖坐要箯絶境敢與人爭先山神手握造化權
走入南極分炎躔鞭羊欲従後者鞭假以半日登髙緣
風淸氣爽秋景妍芙蓉千丈開娟姢長江帶沙黃可憐
湖光淨洗顔色鮮背負碧落葢地圎尺吳寸楚飛鳥邊
初看白縷生棲賢樹杪薄罥兠羅緜移時騰湧覆八埏
四傍六幕一氣連滔滔滚滚浩浩然渾沌何處分坤乾
近身扁石履一拳性命危寄不測淵陽烏􁦇撲光倐穿
饑蛟倒吸無留涎以山還山川自川五老依舊排蒼巓
來如幅巾褁華顚去如解衣袒兩肩酒星明明飛上天
人間那得留靑蓮此時此景幻莫傳頃刻變㓕隨雲烟
　　　靑蓮谷靑蓮寺
饑鷹入山猛如虎掠過松梢攫飛鼠林深谷暗人更稀
橋斷溪橫道多阻忽逄大石刻三字快若同遊獲徒侶
前行依舊路茫茫太白書堂在何許三間破屋佛委地
一帶頽垣草没礎獨來髙咏廬山謡白日軒軒欲輕舉
屏風叠與五老對想像先生舊遊所石梁即是三叠泉
此景分明在詩語後來著書好穿鑿衆論紛爭吾不與
(太白廬山謡有屏風九叠雲錦張銀河倒掛三石梁之/句元李洞言三石梁在開先寺西黎崱言在五老峰上)
(或云在簡寂觀及上霄紫霄二峰間桒喬廬山紀事則/竟以爲無如竹林寺之幻境衆說紛然莫知所指今三)
(叠泉在九叠屏之左水勢三折而下如銀河之掛石梁/與太白詩句正相脗合非此外别有三石梁也後人必)
(欲求其地以實/之失之鑿矣)古仙不作誰正之悵望秋雲久延竚
　　　徧遊鈐岡嶺下諸禅室
山僧住山久不道深山好山下每相逄山中跡如掃禅
居旣寂寂過客亦草草林荒鳥語斷葉落寒氣早物外
識閒情誰能耐枯槁
　　　早發萬松坪
昨登五老峰足力鬭輕矯􁦂投茆舍宿睡美不知曉豈
惟廢鐘魚林寂少棲鳥起來見晨旭殘月猶雲表山谷
催早涼陰多晴恐少迨兹好天氣我興殊未了
　　　呰口下山
匡南古道誰開闢懸溜垂絲通一脉劣容半足百八盤
直注雙眸五千尺靈區再上苦不易歩歩别山多可惜
舉頭却望昨所經似到蓬萊今被謪
　　　従萬夀寺經百花園
草烟竹靄午霏霏行盡懸崖接翠微過夏客餐嘗筍去
隔林僧擔賣茶歸穠花繞砌晴添艷乳水流田土漸肥
自覺向南風候暖早秋時節尚生衣
　　　淨成精舍懷天然澹歸二禅師時二公俱下世
　　　矣
萬枝修竹一龕燈山外靑山又幾層有此林巒應著我
無多文物半依僧香前蠧辟繙經案缽底龍眠挂壁藤
紫桂巖前人不見秋風猶記别南能(往與澹公别於家/黃門伯如圃中)
　　　三峽橋
陟山須到顚尋水須到源我従泉源來送汝歸山根上
流九十九併力同作喧前行經玉淵盡爲潭所吞旣吞
不勝受含雪空中歕急峽跨飛橋約束遏其奔一條夭
矯龍中有跌斷痕挾此萬古怒轟轟爭一門遊人不敢
立足底防瀾翻松風吹細雨到寺將黃昏
　　　棲賢寺阻雨示角子禅師
七尖峰埋烟一塢五老神情皆下俯攜來杖頂昨日雲
洒作燈前夜來雨石頭路滑不可行遊人早起祈天晴
禅翁勸我且喫飯同向空堂坐水聲
　　　雨後再至玉淵潭觀水勢
着屐重來又一竒飛流十丈躍龍池不知雨點添多少
跳沬粗於白鷺鷥
　　　白鶴觀舊有唐道士劉混成手植杉東坡先生
　　　嘗獨遊聞碁聲於古松流水間即其處也
古觀荒荒冷翠交一渠新漲浸堂㘭雨眠亂草移蟲窟
風折枯枝帶鶴巢旛影不飄經院靜棋聲久散石牀抛
三山路僻人稀到頭白黃冠自結茆
　　　白鹿洞書院紀事四首
古洞盤旋路欲封到門無樹不喬松陰森前後三重殿
突兀西南五老峰兵火縦教仇典籍蟲魚何敢蝕蛟龍
(書院中有/御賜十三經/二十一史及/御書二額)雎陽岳麓全荒棄留得宮墻
儼辟雍(書院舊名廬/山國子監)
九原可作心相許千古淵源只數公大事商量何草草
當時位置太匆匆祠荒勿復論分合道在終須辨異同
祀典也應煩早定莫令禮樂咲淹中
前賢餘澤最分明立法雖良視奉行幸爾流風綿歷代
猶従朔望集諸生學田籍去官支俸觀德亭荒士好名
此日終南非捷徑溪山何負讀書聲
松顚紅鶴早歸來卓爾山前半草萊題扁已更新歲月
㸔碑猶辨舊亭臺無端講院人人設何怪儒風日日頽
傳語後來須愼重此間容易着英才(萬暦已卯張江陵/禁革書院先是常)
(有紅鶴百十巢於後山松杪其年/忽去越三年仍來巢書院隨議復)
　　　鹿眠塲
山人陳迹久荒唐石洞新移近講堂町疃年年秋草没
兒童偏指鹿眠塲(白鹿石洞明南康守王溱壘石/爲之在彛倫堂後非故處也)
　　　左翼山武侯祠
舊來忠節祠何處丞相新堂獨改營(洞中舊有忠節祠/合祀武侯靖節今)
(祠廢靖節神位移/入朱子門人之列)若是此中多序爵故應無地置淵明
　　　循貫道溪南北觀朱文公題志諸石刻
我留鹿洞訪古蹟夜以繼日勤捜羅穹碑無數作林立
大半劖刻時人多蛇蟠蚓結互相雜頭目眩瞀猶摩挲
先生姓字如日月照耀宇宙開山河生平衣履皆可敬
矧乃手澤存巖阿溪邊巨石見題字小者徑尺大擘窠
自然運用合古法小技不算隷與科水淘土􁋞殺節角
元氣尚自盤蛟鼉誰能橅取置殿壁細辨點畫無差訛
嗚呼所見毋乃小金石非夀道不磨
　　　次韻答白鹿洞生周扆臣並簡學博鄭子充副
　　　講徐履靑
吾生苦失學悔往思補來一經未精通賦命多邅廻􁂦
顔扣名區洞户呀然開登堂挾浮氣靜者恐見猜此來
爲求友庶幾遇竒才之子杜門處堦前長蒼苔昔年充
國賓群彦多追陪脫身出京洛振歩凌崔嵬爲儒務其
醇好勇知所裁士方處貧賤有識羞良媒詞章技尤卑
小草殊根荄讀書不聞道枯朽安足摧古來名師儒所
以重草萊
　　　出白鹿洞經羅漢嶺下至王楊坂
蒼蒼轉一溪窅窅凡幾曲烟中見村落雞犬傍草屋阡
陌交橫従秔稻雨早熟謂言岡路盡豁眼得平陸渉澗
水急流吾行尚山麓循流溯此水來自棲賢谷想當暴
漲時發石㧞老木兩傍設機碓日可轉百斛此法俗不
傳勞勞手舂粟
　　　萬杉寺贈熙怡長老
慶雲峰麓萬杉寺拓地舊傳天聖中大書鑿石剰九字
(寺中石刻甚多悉爲僧所踣瘞今惟槐/京包帚書龍虎嵐慶九字在寺後石上)古殿跨山連百
弓夕陽沈沈南去鳥秋氣䬃䬃西來風相逢不談户外
事吾愛老僧雙耳聾
　　　開先寺
平橋曲磵氣森森門鎻空堂晝轉深(時居僧以斫伐佛/印手植松爲當事)
(所逐三門晝閉/小吏司鎖鑰)鴨脚葉黃僧罷掃麝􁂫花紫客來尋(寺/創)
(於南唐時山中有麝囊花色正紫/中宗嘗植于移風殿名曰紫蓬萊)諸峰瀉瀑層層見萬
木聞蝉歩歩陰可惜不容吾借榻山南第一好禅林
　　　李中主讀書臺
鶴鳴峰勢倚巑岏指點南唐舊石壇畫像影中松葉換
(黄山谷開先禅院記有南/唐中主畫像及榻存焉)墨池涸後蘚花乾累朝題志
名空在衆口傳訛辨最難(俗傳昭明太/子書堂者訛)珍重涪翁留片
碣雨淋日炙恐摧殘(石上刻山谷/所書七佛偈)
　　　王文成紀功碑
明朝制科號得士吾鄉前輩尤絶倫于公王公後先出
往往艱大投其身朝廷坐收養士報倉卒定變皆儒臣
正德已卯夏六月逆濠犯順江湖濱公然舉兵思向闕
三郡一閧生袄塵皖口駸駸勢將下留都岌岌恐震隣
是時海宇正淸晏武偹缺略久不振公方持節撫南贑
似可觀變徐邅迍同仇大義憤所切守土敢限越與秦
出師必待九重詔是謂以賊遺君親飛書挿羽聲罪討
攻所不偹眞如神自従擣巢及執醜通計時日纔兼旬
軍門戎首已靣縳天子靺鞈方南巡石頭城南獻馘罷
待命行及明年春周公東征尚䟦疐形跡詎可拘忠純
盈庭宵小古亦有忌者愈衆節愈伸初心祗期濟國事
豈必畫像圖麒麟兹山勒銘葢有故深刻歲月題庚辰
紀功非夸乃紀實書法遒勁辭溫醇首従伐叛叙始末
繼舉神武歸丹宸天方嘉靖我邦國誰其紀者臣守仁
隨征官屬例得列惜哉名姓今俱湮讀書臺傍一片石
百四十字磨崖新逸事吾聞長老說弘治乙榜凡三人
後來立朝適共事數本前定非無因胡發其奸孫殉難
公乃一手回千鈞(弘治五年吾浙鄉榜公與胡公世寧/孫公燧同舉其年塲中見三巨人傳)
(爲異事及宸濠之變胡首發其奸孫/以巡撫死難三人共此事亦一竒也)煌煌勳業本德性
出遇世會開經綸貭諸百世可無惑似此理學寧非眞
後來輕薄好詆毁撼樹不過欺愚民如公表見猶未免
此外何以加冠巾手磨碑碣發長嘯白日皎皎懸秋旻
　　　題聰明泉傍石上
頑童潄淸甘我見謂可惜我旋被彼咲浣手向澄碧人
苦不自量無端分别多飲牛與洗耳相去能幾何
　　　玉峽亭觀瀑
女媧煉石手年久漏微罅銀河忽垂天峰頂劈二華陰
寒透毛髮觀者初可怕従來所踞髙一跌必就下龍歸
爭窟宅思以一戰覇雷霆震嚴冬氷雹凛炎夏衝成井
萬丈避去石三舍束身峭壁傍俯視若出跨相持勢難
合掉尾竟傾瀉來者競喧囂逝者已代謝風林延靜聽
漸逺似分汊繰繰絲車鳴决决糟床醡盡平震蕩心坐
以觀物化
　　　萬竹亭
孤亭避玉峽一徑幽篁裏鑿斷籜龍根石槽方吐水
　　　五乳峰下望黃巖瀑布
五峰融乳氣流濕一穴洩雲聲滿空落日正懸髙樹杪
行人却在雨絲中
　　　歸宗寺次潁濱先生舊韻
遥瞻孤塔近聞鐘又到金輪第一峰五老烟霞猶在眼
六朝風景獨留松(寺爲王右/軍捨宅)鵝池細合簾泉派鸞水涼
分茗盌供歷徧名藍兹最古夕陽簾閣影重重
　　　登右軍閣
右軍髙閣俯碧渠古木漾影交扶疎廻廊灣澴得幽趣
髙有飛鳥濳有魚此間臨池頗自可我腕有鬼不善書
作詩亦欲題壁去擲筆一笑成墨豬
　　　鸞溪
二老風流路未迷靑松名與白蓮齊若將山水平情較
似覺鸞溪勝虎溪(元豐中周濂溪先生與眞淨文禅師/於此結靑松社人以之比虎溪云)
　　　寄題簡寂觀十四松
梁時碑記(梁沈璇有/簡寂觀記)晋時松十四株如十四龍約汝重
來吾不負好留鱗甲待吟笻
　　　従栗里渡柴桑橋至鹿子坂訪醉石觀靖節祠
陶公家柴桑地本接栗里髙賢棲隱處土物覺淸美風
翻紫芋苗雨綻紅蓮米平坡樹簇簇枉渚波瀰瀰徘徊
山東南何處訪故阯逢人輙問姓覬遇陶氏子但見丱
角翁叱牛入烟裏先生在當日逃祿如脫屣至今山下
柳尚識折腰恥肻令後世名人人得輕指聞風感頑懦
即此可以起
　　　圓通方丈與杲菴長老夜話
到門山壓樹冒石水衝橋古殿防頽塌閒房取寂寥齋
鐘秋後準燈盞夜深挑尋遍峰峰寺髙僧不在遥
　　　月下歩入隣菴同杲公
尋山翻苦忙忽忽度長日徘徊撫良夜淸景殊未畢隣
僧閉門早避月不肻出客來扣柴門帶月入爾室空堂
琉璃暗古佛黑如漆不有好事人淸光爲誰溢
　　　尋夜話亭一翁二季亭故阯皆不得戲示杲公
十里無端枉道來歐蘇陳蹟委蒿萊人間好事誰如我
博得圎通一宿廻
　　　渡石澗橋欲遊石門精舍不果
客従山中來嵐氣濕巾帽北尋黃龍潭南送白水漕(五/老)
(峰下澗名/讀作去聲)石門路非逺一澗流浩浩翻以耳目前行踪
未經蹈吾將賈餘勇直入窮閫奥謀及道旁人競以險
惡告或云林黯黮或云石　驁或云䕫罔兩遇者恣凌
暴或云採樵叟壯年曾一到白頭每追悔相戒勿再造
或云天池僧亦曾宅崖隩荒寒難久住苫舍隨欹倒爾
來更誰繼竒險敢輕冒老夫爲躊躇獨聽奪群譟廻思
謝康樂鑿山每開道當時築精舍物力豈空耗不得従
之遊悵然違夙好
　　　廬山雜咏四首
食豆兼食苗豆苗痩如縷不聞豆花香惟帶豆葉苦(豆/葉)
(菜)
老鴉銜茶子􁫆石久成樹何必百花園峰峰有雲霧(閴/林)
(茶亦名/雲霧茶)
誰遣冒松名而長三寸許山頭有蓬藋俯視猶傲汝(萬/年)
(松)
山花合在山幽谷尋難見却笑紫蓬萊愛入移風殿(麝/􁂫)
(花)
　　　遊山歸錢越秀呂灌園出示見送詩戲答二首
一卷新詩吟不盡歸來只與未遊同野人胸次無宿物
好景仍在廬山中
千古才難洵不疑敢將輕薄入文辭眼空除是東坡老
咲得徐凝瀑布詩
　　　自題廬山紀遊集後
半生讀書不得力浪走風塵嗟暮色名山五岳杳無期
此日匡廬靣初識千秋物象逓顯晦幾輩閒人肻登陟
謫仙頭白倘歸來白石淸泉聞太息獨移痩杖扣石鏡
雙眼快對晴空拭已知絶境少豺狼那怕荒蹊犯荆棘
鴉飛不到力有限龍起無時神莫測橋邊聽瀑雨淙淙
峰頂看雲松畟畟三秋忽變候寒暑半月畧盡山南北
偶然興至或留題聊藉微吟豁胸臆詩成直述目所覩
老矣焉能事文餙仙靈幽秘苦雕劖雲霧蒼茫每深匿
忽逢生客一呈露可惜無才收不得歸途鹵莾方自嗤
遊况匆忙誰見逼人間渉歷多梗滯袛此一途猶未塞
皇天亦似憫汝窮恣爾窮探無吝嗇如何汲汲向城市
若赴嚴程拘漏刻他年終伴采芝翁臨别有言吾敢食
敬業堂詩集卷十五
敬業堂詩集卷十六
　　　　　　　　　海寧　查愼行　悔餘
　客船集(起壬申九月/盡十二月)
　　樂天琵琶行自述遷謫之情託于送客而不著其
　　姓字未必果有其人也今余與恒齋别正值楓葉
　　蘆花之候恒齋官况不異左遷别後倘有詩見及
　　其母使人疑此客爲烏有子虛乎
　　　留别恒齋太守次見送原韻
小住衙齋忽半年河梁只在一尊前重携風雨登山屐
又上江湖載酒船有此别離成我老無多才調感君憐
蘆花楓葉殘秋路不聽琵琶亦黯然
　　　鎖江樓下再與恒齋别
聚散眞無奈行期已數更不緣歸路遠翻遣别愁生潮
到潯陽縮江過皖口平戍樓今夜月相送比君情
　　　早發湖口縣
山色滿空城蒼烟帶曉晴舟人辨風信關吏候鷄鳴湖
勢三秋减江流九月淸半年經六度此度是歸程
　　　初秋與恒齋住舟彭澤余有七月初三月五律
　　　一章重經此地屈指六十日矣聚散之感愴然
　　　入懷再作一詩附九江後信
小縣江天豁西南月吐鈎轉頭如昨日撫景忽殘秋路
改攀􁉞岸燈明隔浦舟烟波三宿夢猶自戀江州
　　　舟過大雷岸二首
雲收霧散來時路竒險初欣過馬當風日晴和秋澹蕩
江山平逺樹微茫畫圖側畔移帆影明鏡中間耀眼光
合與詩家添好句不然辜負薄遊裝
荒洲夾岸沉漁蕝小市臨流颺酒旗去舫校多來舫少
遠山不動近山移鷗憐故侶行(音/杭)相傍雁折斜風字亦
竒一事歸人獨惆悵匡廬西望已迷離
　　　夜抵黃石磯
過盡魚􁉞蟹籪邊依稀村落在山前半江烟霧半江月
一隻夜深歸客船
　　　撘魚詩(有序)
沿江捕魚者碇小船急流中截竹二尺許緡而不鈎
繫豕肉作餌兩人對把一竿隨放隨收鰷魚長二三
寸者應手而出稍緩則吞餌逝矣日可得數十斤名
　曰撘魚曝乾加紅麯爲鮓鬻於寧國山中
昔讀魚具詩纎悉苦難曉今來江湖畔意外駭機巧竹
竿二尺長芳餌繫其杪曲鈎渾不用緡直影隨表濊濊
水聲中鱗鱗出白小有如拾蚌蛤一一向盆沼十不失
二三得心手馴擾自従罔罟設水族久莫保此法古未
傳吁嗟更誰造庖廚窮口腹物命例短夭有情爲惻然
放筯吾忍飽
　　　早過大通驛
夙霧纔醒後朝陽未吐間翠烟遥辨市紅樹忽移灣風
軟一江水雲輕九子山畫家濃淡意斟酌在荆關
　　　重登銅陵太白樓
千古竒才一謫仙當時寂寞後人傳誰憐我是題詩客
淪落江湖十四年(巳未夏余曾題/詩樓上今尚存)
　　　天門山
北望采石磯南望蕪湖關蒼茫𥙿溪口豁達天門山長
江萬里來近海勢逾寛到此一約束帖然成安瀾秋空
掃濃綠兩道蛾睂彎(亦名蛾/睂山)弦月帶衆星盡歸吞吐間
亂帆不自整散落鷗鳬灘浮雲本無程日暮相與還我
行何處泊前路方漫漫
　　　采石舟次喜遇介菴叔即送其游楚
半載家書斷逄君喜欲狂細微談近事安慰當還鄉别
夢吳船隔征途楚水長忍辜今夜酒明日况重陽
　　　九日三山舟中有懷德尹近得家信聞弟已渡
　　　淮
夾岸蘆花作絮飛鯉魚風急客添衣従來節物悲遊子
如此江山送落暉鄉路尚成千里隔别時原約半年歸
誰能料得貧家事去住無端與願違
　　　重泊秦淮二首
袁家鵝鴨薛家羊不問當壚賣酒嬢懊惱一秋無菊㸔
楚人舩上過重陽
市樓南北酒帘靑市上游人半醉醒何暇管他亡國事
更將閒泪洒新亭
　　　金陵早發
東方大星射芒刺一片江光白如地去城未遠尚聞鐘
烟柳𪷟𪷟六朝寺
　　　登燕子磯
廻欄歩歩轉雲汀若要登髙更有亭淮岸柳條秋尚綠
孝陵松氣逺尤靑城啣日出排鴉陣天偪江低響雁翎
添得重來多少恨西風吹㡌鬂星星(憶與韜荒兄/洎舟/觀劇屈指十三年矣)
　　　同譚蘐城給諫飲朱十兄竹垞齋席上分賦
檣燈塔火照城闉僦屋依然近作鄰九陌並回三載夢
一官難救五湖貧飽經世故初心在畢竟交情老輩眞
慚媿爲歡煩二主買魚配酒餉歸人
　　　題鄭春薦廬墓圖
舊來宰木已叅天書帶重生丙舍前多少康成門下士
一時俱廢蓼莪篇
　　　題朱北山西溪梅花圗卷
一篙寒水平盃綠松木塲西凡幾曲春頭臘尾萬梢梅
照影横斜散氷玉花時一一爲我有别業西溪曾卜築
廿年不到漸疎蕪借與隣僧挂瓢宿上番大雪凍連月
聞道摧殘到松竹可憐老幹剰槎枒有似佳人在空谷
對君此畫增徤羡蟠蠖龍蛇歸尺幅欣然意到不留手
偶爾圗成聊寓目春烟欲動氣葱葱夜月斜穿光燭燭
略施朱粉紅間白力挽氷霜骨勝肉恍如幽夢向溪山
洗盡胸中筆端俗我今倦遊百事廢一壑能專良易足
相將同賦歸去來花氣浮缾酒應熟
　　　再題霜林秋晚圖卷
長風入林痩蛟舞萬葉低昂爭仰俯劈開玉峽飲晴虹
倒射霜空撒紅雨中間幾株尤耐霜濃者得綠淡得黄
興酣渲染出眞意絹素絢爛凝秋光瀟湘洞庭多變態
放筆知君與神會披圗莫作咫尺觀别有蒼茫在圗外
　　　王令詒過村居小飲限韻各賦二首
十年出求友時輩方縱橫與君非苟交結托重老成所
以我諸弟事君亦如兄每聞君造廬一一皆歡迎且須
惜此意勿作匆匆行
湓城得家書送爾倍惆悵(初秋與令詒/别於九江)吾舟未東下吾
弟方北嚮同時忽同歸(余到家半月/德尹亦歸)事固未易量喜君
復見過此㑹出非望所嗟不盡歡隣䘮舂不相(荆州兄/方丁太)
(夫人艱/故云)無計獨留君燈前北風漲
　　　題陳言揚抱膝圗二首
使君與僕孰英雄寄托如何不約同此意沈吟應共惜
半生光景畫圖中
與君識靣従兒穉不覺形容漸失眞同是庚寅吾獨老
始憐衣上十年塵(余與言揚/皆庚寅生)
　　　再題言揚㸔舞圗
舞袖雖長不自持歌喉縦好有誰知賞心或在人情外
㸔取停歌罷舞時
　　　維揚談褅初亡兄韜荒壻也今來就婚投詩見
　　　贈感賦一首
吾嫂持門户吾兄肉已寒夢爲雲聚散愁見月團圞得
婿如君少爲甥似舅難十年存殁泪相對不禁弹
　　　廉讓寄南燭子詩索和戲作一首
曹家二尺紅珊瑚霞光照耀開座隅季倫如意不敢擊
變作顆顆勻圎珠氷霜太寒雪太白可少丹砂點顔色
綠毛么鳯愛梳翎尾重身輕飛不得
　　　斷硯歌寄和姜西溟
姜侯才髙同屈宋往往彈冠譲王貢舉塲老負十上名
史舘貧支廿年俸硯田一片羞自給略似良農勤蓻種
爲言此石初得時愛與端瓊稱伯仲(端瓊亦西/溟藏硯)每因拂
拭誇朋友未許收藏付僕従平生不以文滑稽滴露研
硃事修綜窮經恥勿草太玄給札雄堪賦雲夢不知磨
耗幾挺墨書到成家筆方縦可憐尤物難久完識者何
希忌何衆秦城十五不輕易博浪一椎翻誤中有情那
免號癡絶足刖荆和抱深痛唾壺口缺琴尾焦咲此依
然配淸供作詩聊用解客嘲屬和無端邀我共我今所
見與君異嗜好心空色不動膠聨􁇀附終有痕(來詩有/膠聨漆)
(附太堅/緻之句)豈比天生本無縫勸君撥棄勿復道瓦礫寧當
較輕重君苗焚硯古有諸持此區區欲安用
並轡集(起癸酉正/月盡三月)
　　余以新正束裝北上德尹初未有出門之約二月
　　杪忽相遇于淮上遂偕翁康飴嚴定隅並轡而北
　　通計一春所作無過三十餘章皆行役之詩也故
　　彚成一編
　　　春夜飲曾濟蒼宅同徐淮江
春波門外如鈎月六里長街未上燈花徑初除三尺雪
雅人相對一壺氷窮愁老境尤貪酒樂事新年在得朋
従此兩湖添地主(余向寄徐淮江詩有兩/湖地主惟君在之句)每逄髙會約
徐陵
　　　貽笏圖爲徐淮江賦次李武曾韻
徐家手版傳忠襄曾隨封事携皂􁂫牙花欲開天變候
雷雨白日摉谿堂堂中書籖三萬軸一一玳瑁琉璃裝
牀頭置笏床下拜髣髴排擊含風霜自従尚書殉社稷
對命無復王廷揚問君寶此竟安用謂是祖德貽縹緗
君家祖德非尋常日星皎皎懸孤光百年朝典存手澤
世閲兩代源流長公侯子孫必復舊瓜􁇦綿邈今方將
鳯雛已得韓冬郎七歲弄筆吟繞廊丈夫生兒有如此
(用少陵徐卿/二子歌中句)對客那得能深藏塗鴉畫虎無不可但是
驥性終馴良乃翁與世不同調挾筴莫歎亡羊臧摩挲
老眼待他日爲汝持笏還端詳
　　　吳門程汝諧乞詩爲節母孫太君夀
古人乞言重名義今人乞言重勢位數篇排比達官名
滿幅雷同錦屏字程生夀母乞我詩我名微賤世莫知
感生厚意惜不得但媿窮老無妍辭區區持贈一言耳
非此母不生此子我爲此語豈無徵試問南湖老居士
(汝諧出老友盛鶴江/之門故落句及之)
　　　再題東湖弄珠樓壁
滿湖新漲綠如油五度凭欄記此樓粉壁有詩僧代掃
靑衫無趣客重遊花邊舊事閒相觸醉裏風情老漸休
多謝柳條長短意尚含烟雨拂孤舟
　　　鄧尉山㸔梅與譚蘐城都諫分韻
買帆下吳閶晨夕風雨對掀􁨁喜開霽决起逐儕輩明
波洗雙眸遥見峰染黛橋低榜稍進竹宻歩微礙紆徐
入􁄣墓梅信行已逮古幹無醜枝疎花有餘態寧知山
近遠漸覺路茫昧濃日散晨光千林同一槩蒸蒸氣浮
動靄靄香奔潰人聲絲竹聲多在白雲内居僧揖冠裳
游女曵環佩青紅小婭姹紛若魚同隊見花嬌不憐手
折鬂邊戴本爲冷澹遊喧㳫性叵耐翻身暫引避穿徑
出荒穢前登馬家山髙出萬花背境荒人罕到鑿石初
破塊自然愜幽趣眞景非粉繢僕本住山人無端走關
塞故園三百樹先植記好在有花不得㸔旣出每深悔
此來復何幸夙願償意外神交契新賞老戀割私愛俗
腸旣蠲除塵靣一盥頮逝將營半畝斸地把耡耒君如
娛晚計共買花邊埭歸田事不難所要在勇退惜哉迫
行役各與初心偝解纜復踟躕淸遊幾時再
　　　過葉已畦二棄草堂出新刻見示
叠成山勢鑿成窪位置柴門趂屋斜小築人皆稱得地
逺來吾不爲㸔花舊遊歷歷經心眼餘論津津溢齒牙
未敢對君談著述十年衣袖有塵沙
　　　吳門勞在兹爲余作畫册
自題佳句寫雲烟不獨詩仙畫亦仙筆墨我緣人品重
聲名天許布衣傳家留林壑藏書屋(君爲洞庭/西山人)春在江
湖采藥船老覺塵埃眞少味相逄猶話住山年
　　　常熟過錢玉友河亭(時玉友亦/將入都)
薜荔交陰覆短墻詩人居近苾蒭房俄驚小别成三歲
直訝相逄在故鄉兒摘畦蔬供午饌婦藏斗酒佐春觴
秪愁旋被饑驅出未必家餘住夏糧
　　　大石山房(西城樓閣爲/虞山絶勝處)
又作西城半日留短笻筋力試山遊愛隨雲氣穿仙掌
笑挿花枝上佛頭三靣城根三靣水一層樹杪一層樓
人情那得能知足好景多貪極目收
　　　留守瞿相國春暉園
不知頽廢自何年一片傷心到目前戰後河山非故國
記中花石尚平泉烟埋平碧迷芳草血染春紅化杜䳌
狼籍南雲憑檻外愁㸔白日下虞淵
　　　拂水山莊三首
名園未到巳神傷指點雲山入渺茫老屋尚支秋水閣
墓田新拆耦耕堂藤陰漠漠餘花紫梧徑離離夕照黃
猶有游人來買醉兩湖烟月屬隣莊
滄桑殘局等閒分野史亭邊日易曛異代文章歸紀述
盛時裙屐屬傳聞畫圗夢蝶尋紅豆書刼焚魚感絳雲
留取舊栽花木在罷官還説李司勲
松圓爲友河東婦集裏多編唱和詩生不並時憐我晚
死無他恨惜公遲崢嶸恠石苔封洞曲折虛廊水瀉池
惆悵柳圍今合抱攀條人去幾何時
　　　瓜洲大觀樓張見陽郡丞屬題
柳梢城角影毵毵烟放桃紅水放藍到此忽驚身是客
捲簾江北望江南
　　　秦郵舟中紀事
截斷湖光别作隄一條荒影亘虹蜺居民飽食黃河鯉
客飯愁添濁水泥不解天心何日轉若論地勢向來低
誰憐禹貢揚州域急挽東流更向西
　　　魚溝㸔桃
一村桃間一村柳日氣射花紅撲鞍此事今年眞過分
江南江北兩回㸔
　　　與德尹同坐騾車戲作二絶句索翁康貽嚴定
　　　隅和
淮浦相逄事太竒小船同載蹇同騎與君便是同功繭
不許人間有路岐
抵足朝朝作臥遊欠伸一笑兩擡頭擊殘車壁殊多事
鼠穴前頭夢八騶
　　　德尹詩有一龕恢恢之句用其意再作一首
别茅菴出已多年又結津梁道路緣添個蒲團相對坐
也如行脚也叅禪
　　　従㟃峿騎騾至紅花埠
㟃峿小驛勃姑啼路入徐州漸向西若要㸔花須趂早
防他一雨便成泥
　　　雨阻紅花埠一日
衝風衝雨衝波浪瞥眼江湖十載餘肻信壯心銷便盡
一鞭泥滑怕騎驢
　　　望蒙山同定隅德尹作
叠翠浮嵐不記重群山絡繹走蒼龍若論舉眼人人識
只有知名一兩峰
　　　道傍見蜣蜋轉丸
不知何意轉成圓糞壌生涯大可憐翻似向人誇絶技
一丸突過馬蹄前
　　　望岱
一朶雲扶一朶蓮蓮花頂上即靑天可能膚寸爲霖雨
今是乾封第幾年
　　　至河間聞彭椒嵓量移之信留詩寄之
八載循良吏初遷本分官敢云従政易轉覺致身難客
路雖相左離愁此暫寛一春傳旅食今日爲加餐
　　　次新城先生壁間韻
餅罏酒店兩三間塵壁題名記往還留得和詩人小住
綠楊簷角鳥關關
　　　曉過趙北口
十里風埃過鄚州忽開雙眼見淸流綠楊影裏平橋路
數盡漁船數白鷗
　　　題王赤抒籬豆畫卷二首
豆葉翻飜豆莢肥檐前䔩䔩草蟲飛故園秋意忽到眼
一陣野風吹客衣
沿籬手種兩三塍引蔓垂梢漸滿棚生被畫家偷様去
帶花抝折一枝藤
　　　送趙子晦之任延津二首
靑袍謁選十三年此去雙鳬便是仙滿眼簿書非俗物
太行山在印牀前
車笠相逄兩不猜湖湘分手又燕臺參軍一老今頭白
重與郎君贊畫來(謂彭/南陔)
　　　次韻酬唐實君喜余入都之作
吹得楊花作雪飛帝城春事巳全非桐經㸑後孤絃絶
䥫化魚來尺素稀東閣何期今再到故人長恐見無幾
(詩楚茨疏/幾期也)白頭賸爾如新在縞帶猶堪博紵衣
(附)原作　唐孫華
　客散梁園墜雨飛尺書驚見是耶非鄰房燈火鳴雞
　杳岐路雲山候雁稀飲酒人非攻子美改名君且學
　劉幾長須扣户吾遥識蚤晚將迎辦倒衣
　　　初夏同叔毅定隅霜巖德尹坐一莖菴後香林
　　　亭
一窖黃塵没馬蹄喜従塵外得招提出牆僧梵風吹斷
拂靣花枝鳥壓低溝水欲流亭影去夕陽忽到柳陰西
浮萍落絮同飄散閒繞空廊覔舊題(巳巳秋與竹垞/水村兩遊此)
　　　淥水亭與唐實君話舊
鏡裏淸光落檻前水風涼偪鷺鷥肩菰蒲放鴨空灘雨
楊柳騎牛隔浦烟雙眼乍開疑入畫一尊相屬話歸田
江湖詞客今星散冷落池亭近十年
　　　偶閲楊次也賣花詩戲次原韻五首
先従槐樹斜街過旋到慈仁寺裏來淺綠深紅春四季
跨驢騎馬月三回
分明已過早春時駘蕩風光不自持大抵人情誇爛熳
斷無人賞未開枝
帶來春色三分土吹過風頭一閧塵莫認園丁作園主
種花人是賣花人
白白朱朱漫作堆舊家亭舘記曾栽閲人最有花兒匠
及見園空長綠苔
草本經年易長成豐臺美種一時幷當初芍藥原名貴
莫以花多便見輕
　　　次韻答實君
被褐時方輕垂綏古有戒匪材等樗櫟不熟譲稊稗感
君勿我棄假舘同瀟灑城隅積水潭浩汗􁄒衆派禾苗
綠油油牕户明噲噲棄之爲馬廐放眼靡所屇庶幾東
閣中得士稱一快吁嗟及時事忿悁疑近隘各隨出處
緣並守廉隅界短檠光煜煜缺月東南挂對床連夜語
里耳竊聽恠非無蛙聒噪亦有鼠黠獪集泮本好音飛
鴞吾豈解孤生分衰賤舊業棄土蒯腰非長揖具况肻
望塵拜誰能將肺肝稸怒供裂眦釣鈎聽曲直碁局付
成敗似聞逐客議棖觸動機械(時臺中有條議國學/生囬本籍鄉試者)世
或指鷹鸇吾其避蜂蠆國家有大計草野腕徒搤言官
例毛舉通病詎能瘥公卿非不知相視各噤齘可憐文
廟栢祗用便馬疥騷除由廡下梁木孰支壞議難决一
朝吞吐苦不嘬將母國體傷識者爲深喟君詩雖有激
風義實誥誡布衣何足云道路未償債炎埃蔽赤日六
月迫行邁山田歸及耕書籍行當賣勞筋應自息倦羽
非人鎩得䘮心巳空須彌堪納芥
(附)原作　唐孫華
　名士今幾人世方以爲戒良玉溷武夫嘉禾雜粃稗
　君才固卓爾盛製富揮洒崇山俯培塿溟渤吞衆派
　魯邦久卑邾淮陰豈伍噲長安踏槐花賓興期已屆
　如君得數人制科誠一快吏議聞逐客斯舉亦已隘
　如何辟雍中輒畫鴻溝界網羅失長鯨敝笱愁空挂
　厲階誠有由壞事因鬼怪昔者夸毗子紛紛逞狡獪
　伸喙餘三尺臨文無半解惡草等菉葹微材僅菅蒯
　豈有鄉里交但下傖荒拜大德忘丘山小怨結睚眦
　射羿弓旋彎㑹洹盟屢敗對譚語設穽默坐心藏械
　螫手類蝮蛇噆肌甚蜂蠆奪利腦競盬爭門臂各搤
　獧險成世風積疢何由瘥所以當塗人疾視久噤齘
　驅使歸井閭淨若除癬疥髙墉惡雀穿長堤緣螘壞
世遂嗤空名畫餅不足嘬因噎遂廢餐此事可一喟
　君性本冲和三緘夙自誡流落坐詩窮羈棲負酒債
　遇合㑹有時愼勿嗟行邁錦段久織成何處不可賣
　虎氣有時騰鸞翮無長鎩一名轉瞬成行看拾地芥
　　　題陳履仁登車圖小影
手拂雙花五鬛雲世家文采孰如君八騶四望尋常事
只要來空薊北群
　　　題顧書宣畫册竹􁄸水仙二種
南去嘗雞㙡北來食松繖指與紅竹菇畫中添土産(雞/㙡)
(産滇南松繖産勞山/宜興山中有紅竹菇)
老根如蒜頭大葉如蒜苗欲抽一寸心待此氷雪消
敬業堂詩集卷十六
敬業堂詩集卷十七
　　　　　　　　　海寧　查愼行　悔餘
　冗寄集(起癸酉四月/盡十二月)
　　不到自怡園三年矣相國明公聞余至都復下榻
　　見招時唐實君亦以謁選北來樂數晨夕未幾實
　　君因人逺遊余旋應秋賦倖舉京兆遂爾滯留自
　　夏歷冬大約園居之日多城居之日少東坡詩語
　　似爲余設也
　　　次韻答愷功二首
移牀來對好溪山只作漁樵共往還癖愛文人知業慧
未抛卷帙趂官閒雲垂髙幕藤花紫雨放新梢笋籜斑
若向此中微領㑹詩情原在寂寥間
樹底泉聲竹外山淸暉娛客竟忘還魚無羡意鈎宜直
碁少爭心局自閒春去蘋洲風澹澹雨來花徑土斑斑
畫圗光景分明記又掃攤書屋半間(時將移寓/自怡園)
　　　對雨戲效白樂天體四首
兩岸沙沈樹千帆浪拍天長風吹不斷獨鳥去無邊白
酒標旗濕紅鱗出網鮮此時如對雨最好是江船
忽聽笙歌起烟波何處尋四圍山漸澹一角日初沈捲
幔通荷氣停橈隔柳陰此時如對雨最好是湖心
一片秧針綠村村罷踏車黃梅多放鴨(鄉人以芒種買/新鴨名黃梅鴨)
翠剡盡鳴蛙種水牽菱蔓開門落楝花此時如對雨最
好是農家
竹色涼窻户泉聲落珮環不知靑嶂合長在白雲間篛
籠分茶早㯶衫挂壁閒此時如對雨最好是深山
　　　唐實君作憎蠅詩可補歐陽賦所未備僕不復
　　　鬭竒戲廣其意得五十韻
吾觀大化内鼓物同洪罏介羽及昆蟲種類何各殊摉
羅到瑣碎終非磊落儒聊爲更僕數庶用資揶揄飛者
爲蜻蜓穴者爲蟪蛄在户爲蠨蛸在簷爲蜘蛛微明耿
熠燿背殻濳螔蝓薄翅扇蛺蝶細腰祝蒲盧螻或鳴於
泥蚓或歌於塗絡緯織作巧糞蜣轉丸愚螳螂怒當輪
蟋蟀勇負嵎堆積走負板腥羶集元駒與人了無害聽
彼繁有徒蠼螋險如蜮玄蜂大如壺鉤卷(音/拳)蠍刃利針
聚蚊雷麤刺蚝有瘁肌蠆尾有噆膚昏昏蝨在褌趯趯
蚤躍襦偪人雖咄咄懷毒終區區惟蠅獨可憎其來胡
爲乎汝於耳目前本不關有無汝狀極醜惡儡傀粧頭
顱赤幘同一冠靑蒼别形軀兩翼六其足公然學讒夫
汝生本臭穢行與糞壤俱只合老厠圊何當闖氍毺無
端附驥尾馳騁遊莊衢無端入絹素點染損畫圖有時
集於瓜學士群睢盱有時止於棘詩人互嗟吁聲非雞
則鳴例與狗苟呼此特論大槪未足蔽厥辜客従長途
來翻漿汗流珠解衣覬少憇喘息猶未蘇汝何太相偪
伺隙窺門樞我眠晨未起汝偏攪牀敷我起頭未櫛汝
又環座隅我饑進盤餐汝貪善爲狙我閒弄筆硯汝飽
成墨猪汝腴我合痩汝衆我則孤我欲廢飲食汝方混
庖廚汝于我何尤抵死相迫驅營營惑人聽有若操契
符貝錦抱萋斐不祥等狐烏懷中三寸璧點汚生瑕瑜
架上一卷書棄擲消樗蒲凡此皆汝罪誅之不勝誅逝
將避汝去行行復躊躕我力故難勝汝情諒應輸天下
正一家能毋懷此都乗炎且快意吾寧忍須㬰
　　　移榻自怡園雨後納涼
水轉橋迴路幾層此中眞可避炎蒸陰成繞屋三年樹
光吐疎籬半夜燈明月忽隨殘雨到微風已作早凉徵
野人慣領田園趣歸夢翻従借榻增
　　　重過相國明公園亭四首
名園多在苑東偏不數樊川及輞川綺陌東西雲作障
畫橋南北草含烟鑿開丘壑藏魚鳥勾勒風光入管絃
何似贊皇行樂地手栽花木記平泉
毬塲車埒互相通門徑寬閒五百弓但覺樓臺隨處湧
不知風月與人同紫駞臥草平沙外白馬穿花細雨中
一片近郊農牧地可容雞犬識新豐
莫漫閒居比洛濵猶従泉石見經綸栽花覘土知肥瘠
種樹因材識苦辛白傅龍門無俗客薛宣東閣有竒人
平生齒冷孫弘輩車廐誰論舊主賔(相國曾以唐實君/文品上達/宸聽)
熱客稀逄抵閉關陪遊吾亦愛投閒隙中野馬飛揚去
雨後溪雲斷續還隱几好風來北牖鈎簾落日在西山
壯心敢擬蘭成賦芳樹條新感再攀
　　　浴罷與實君歩入水磨作
長日愁經夏微涼晚似秋氣蘇風到靣浴罷月當頭老
樹聽蝉立閒溪領鶴游飲牛兼洗馬何處辨淸流
　　　晚食
且喜蚊蠅少林深几簟涼飛蛾輕性命殘燭有光芒帶
草侵衣潤藤花落酒香魚蝦供晚食風物近江鄉
　　　雨牕遣興示愷功
小雨宻復疎虛牕深更綠瀟瀟延靜聽窅窅盡遐矚抱
葉無一蝉隔林下雙鵠雞鳴覺村遠水響知石觸殘夢
有時醒幽情恍相續眼前領閒趣取適聊破俗華髮脱
新梳輕衫便晚浴早衰易壯嗜外垢非内辱思營五畝
園未遂半生欲此身本如寄繆算徒碌碌莵裘等蘧廬
豈必皆我屬不如且聽雨濁酒貰鄰曲醉鄉有天地避
此六月溽歸計待秋涼無裝何用束
　　　鷹坊歌同實君愷功作
風林蕭蕭夏脱木坊以鷹名似牛屋其中最大名海靑
戴角森然異凡畜我初識名自遼史特産曾傳女眞獨
楛矢同來肅愼庭初時底貢猶臣服屢求難厭禍旋結
兩國興亡手翻覆天敎此物雄海東自長窠雛成一族
康熙　天子神聖姿駕馭英雄兵不黷每因纘武勤校
獵逺致竒毛比臣僕紫荆關外秋氣髙狐兎寧容草間
伏腥風霍霍滿天地白日無光散原陸揚旜表貉出従
禽王用三驅力爭戮是時海靑更精悍臂出綠鞲調養
熟飜身一去髙没雲注目秋空走馬逐蹄間十丈莾開
濶驀過林巒躍坑谷忽看天半挾天鵝奔電流星下投
速羽林徤兒拍手咲奏凱不煩遺矢鏃却來歛翮復依
人仍以黃縧掣雙足三時飼養一朝用如許恩波等休
沐奉先性在饑附人定遠功成飛食肉不知給俸視幾
品肥痩論斤常量腹生牛乍割血猶紅小鳥一吹毛盡
秃見人作勢俄聳肩獨立有時還側目無端對此我心
惻相向移時額顰蹙獅兒噉虎魚食蝦吞噬成風傷末
俗生意漸微眞可嘆殺機欲動休輕觸以仁易暴古所
云恃猛爭强非汝福我願皇天仁百物常産鳯皇生鸑
鷟自然郊藪萃禎祥盛世多珍四靈畜
　　　次實君溪邊歩月韻
雨過園林暑氣偏繁星多上晚來天漸沈遠翠峰峰澹
初長繁陰樹樹圓螢火一星沿岸草蛙聲十里出山泉
新詩未必能諧俗解事人稀莫浪傳
　　　大雨行
晚來怕熱喜聽雨臥㸔商羊獨足舞五更驚覺忽砰訇
揺動空城作雷鼓檐前急溜非一派併作飛濤湧堂廡
須㬰暴漲床欲浮電火燒窻時一吐沈沙盡作十里坑
斫樹齊張萬人弩排墻􁫆瓦聲拉雜助以風威猛於虎
老翁折臂婦褁頭露立號咷到童𥪡城門兩日不敢開
濁浪如河勢難拒五行厥占屬灾異疾痛况欲加摩撫
老夫昨日得家書見説吳田槁禾黍北方苦潦南苦旱
天大要是生民主可能造化一轉移坐使兩邦歌樂土
　　　送唐實君遊江西
猛雨撼城城欲動粘天黃潦如霾霿阜城門外一丈泥
馬濺花鬉四蹄壅問君此時有底急結束輕裝挾飛鞚
故人奉詔赴西江才子持衡推小宋(時宋念功編修典/試江右實君與之)
(同/行)舊開東閣交最契攬轡南行邀與共文章取士意已
輕科目成名俗猶重如君致身本髙第頭白挽强方命
中可憐進士不得進(李太白詩君爲/進士不得進)上積千薪苦沈壅
競傳枳棘爭集猴縦有梧桐偶棲鳯紛紜野馬巧乘隙
狼籍醯雞工覆罋侏儒飽死方朔饑曷不江湖且陶縦
我留輦下大可咲妄覬微名上鄉貢初聞逐客姑逡巡
旋悔爲儒被嘲弄吹竽鼓瑟兩難强貫蝨屠龍等無用
布衣有骨天所憐老大寧能逐儕衆惟君知我謂我眞
往往淸吟托閒諷郊園木牀連曲尺荷氣藤陰滿香衖
(二字出/昌谷集)風光不礙冷澹遊日月正宜瀟灑送君今别我
忽徑去舍矢難追弦就控此邦山水要君詩豈獨飛雲
標畫棟匡廬舊有讀書地我昨留題滿巖洞待君再上
紫霄峰他日遊仙記同夢
　　　姜西溟至都二首
三年一别兩蹉跎短䇿重聞酒市過白髮舊遊諸老散
靑雲同學少年多僦居那得髙賢廡支俸聊隨博學科
幸是一氊留故物曾包老硯歷關河(姜於滄州/被盜故云)
濩落生涯久自疑重來咲我亦胡爲曾従祖父承餘澤
只道科名似盛時逐客幸蒙寛後議憐才何敢望新知
不如蚤築畦風閣結伴歸畊未算遲
　　　晚行裂帛湖上觀水勢
西山前夜雨暴漲聲辟易昨日與橋平今朝露水柵晚
來覘盈縮又减三五尺一條修尾蛇東向投遠碧菰蒲
盡偃仆上帶泥土迹我欲追躡之前行洑磐石初疑遇
壯士㧞劎斫其脊徑開中巳拆首尾猶跳擲却坐石上
觀平心隨所適有如杯底影仰靣意旋釋人生駭愕緣
多伺躁妄隙歸來虛室中靜見鼻端白
　　　甕山麓尋那律丞相墓
裂帛湖東下馬行遥聞樵斧響丁丁盡髠草木非山罪
難向牛羊問墓名石椁千年誰不朽金椎一穴尚如生
我來忽堕無情淚土蝕殘碑恨未平(明末有人發冡見/一頭加常人數倍)
(亟閉之後掘得/碣石知爲公墓)
　　　靑龍橋
甕山西北巴溝上指點平橋接碾莊自甃淸渠成石堨
盡迴流水入宮牆殘荷落瓣魚鱗活髙柳飄絲鷺頂涼
不礙蹇驢行躄躠有人緩轡正思鄉
　　　玉田觀早稻
灌園餘潤及平疇千畝従無旱潦憂總秸已供三壤賦
陂池新奉上林遊神絃報禜秋長早勾盾徵租歲倍收
别與豳風編月令築塲時節火西流(官田早米例扵七/月初十前貢新)
　　　廢功德寺
瓦落空牆土盡崩雜耕猶剰兩三僧晨叅栢子留禅偈
夜㸔松花照鬼燈駐蹕亭邊牛呞草(明宣宗西郊省/歛駐蹕寺中)釣
魚臺畔鼠攀藤(寺前舊有元主/賞花釣魚臺)木毬斗大今安用(木毬/事見)
(帝京景物略今/寺中猶供之)自古琳宮有廢興
　　　呂公洞輪菴禪師蘭若
只道山窮水亦窮忽攀石蹬與雲通芙容殿底三重閣
楊柳橋南一面風老去文人多入道従來絶境必凌空
知君欲傲長江簿佛號曾呼禁苑中(絶頂有飛閣不可/上即金章宗芙容)
(殿故/址)
　　　玉泉山
銷夏誰知别有灣孤雲一角截西山千家舊業鼃魚國
十里提封虎豹關欄楯離離金碧上歌鐘隱隱翠微間
淸泉自愛江湖去流出紅墻便不還(玉泉山舊爲金章/宗避暑地故首句)
(云)
　　　題相國永城李公所藏崔白徤翮鏖風圗
墨花一柄風翻荷一葉展仰正不頗傍添一葉作欹葢
上有徤翮如天鵝初飛未髙去水咫巳覺遠勢無江河
生綃八尺畫止此妙手落墨寧誇多流傳要是北宋物
幸免小印鈐宣和若教藏弆入秘閣靖康那得逃干戈
永城相國鄴侯裔牙籖三萬森駢羅故家世寳此其一
鑒賞精絶知匪訛華堂五月開示客几席瑟瑟生迴波
君不聞濠梁大圖徑三丈天女織絹鳯擲梭江天十里
尚無恙賴有好句傳東坡(東坡有題崔白大圖詩見集/中白濠梁人故稱濠梁崔)
人間眞蹟久難恃閲世容易千年過我詩淺薄不足道
請公自賦鏖風歌
　　　愷功將有塞外之行邀余重宿郊園賦此志别
今年夏多雨所向泥塗妨君家近水園一溪綠泱泱謂
宜着冗士磵户延淸光豈惟洗塵埃直欲忘炎凉故人
督我嬾促我赴舉塲明知計大謬聊逐槐花忙初秋束
書出臨行意廻遑僦居宣武門人海昏茫茫猶疑淸夜
夢流水繞我床昨朝急足來扣門語徬徨聞子有遠適
結束隨龍驤腰懸八札弓行逐楯梐郎可憐非汝好所
用違其長憶子従我遊翩翩富辭章十三見頭角已在
成人行今來猛績學下筆尤老蒼貫穿及韓蘇結撰卑
齊梁居然希作者恥與時頡頏玉之使有成逺到詎易
量重來忍言别戀戀林泉傍爲我掃庭除故榻仍在房
小雨灑籬落雜花間紅黃苦爲一宿留故意不可忘子
才百事能皇路今方將我衰萬念冷逝當返畊桑浮萍
寄波濤聚散原無常參辰渺河漢耿耿遥相望朂哉平
生言卒以初願償無爲愴離合萬里如一堂
　　　早發良鄉至琉璃河騾背偶成
喚廻殘夢得淸晨詩境重開又一新淡到明河猶見月
洗來灰洞巳無塵(灰洞在良/鄉之南)牛蹄應鐸行偏緩馬意驚
鞭䇿要頻慚媿琉璃橋下水鬂絲催換十年人
　　　涿州道中書所見
折葦沈沙積潦餘髙田成岸岸成渠胡良河上扶犂叟
網得萍根二寸魚
　　　祁陽道中
一村榆柳一村鴉帶井沿籬路向斜野棗風輕時落實
木棉秋晚尚開花靑旗賣酒竿竿影紅袖騎驢幅幅紗
逈與近畿風景别田莊従此屬農家(八旗莊户至/淸苑而止)
　　　晋州署中與陳六謙話舊
魯柝聞邾境本連兩邦爭説使君賢(晋州與深/澤接壌)歌傳馴
雉民方樂舄化飛鳬吏亦仙却話舊遊如夢裏誰知岐
路判樽前難抛一寸西窻燭中有離居十六年
　　　雨中重渡澬水
路僻泥深出店遲一鞭照影又淸澬敝裘自領新寒意
歸雁如尋九日期倚樹風聲尤䟦扈得烟柳色尚迷離
敢因遇雨嗟行役正是犂荒下麥時
　　　大冉橋聞雁
殘荷老柳蕭蕭意秋在平橋水氣中年去年來一繩雁
殢人歸信是西風(時聞北闈榜發/余名在二十)
　　　重至京師和德尹看菊詩二首
野景貪従廟市收瓦盆髙下蕋新抽風前最愛香盈袖
醉後還須挿滿頭老圃别傳移種法故人來作㸔花遊
遲開自是關天意斟酌芳期在晚秋
一籬黃葉擁村莊嘆惜陶家徑久荒九日已過初泛酒
兩人相對忽思鄉古來佳節多風雨此後淸吟耐雪霜
落帽臺邊回白首心情不似少年狂
　　　送卓次厚南歸
多才能自愛失意問誰堪不作憤時語轉深吾輩慙柳
條攀欲盡梅信到應探鄉思因君觸心隨候雁南
　　　陸澹成侍講新葺書齋名懷鷗舫招同人雅集
　　　分賦
江湖宛在小牕前便欲従君借榻眠夢作白鷗歸未得
鱸鄉亭外水如烟
　　　題畫贈揚州王漢藻
一路垂楊記泊船北湖南埭水浮烟君家舊住茱萸沜
别築灣頭小輞川(揚州有茱/萸灣故云)
　　　德尹將南還次韵志别三首
數過初冬又一旬誰知咫尺有參辰到家歲月驚新暦
題壁詩篇記暮春雨雪暗侵揺落候氷霜偏老别離人
獨留眞覺無聊賴擬學揚雄賦逐貧
自笑逄時術未精人間無用是虛名家門似我慚爲長
才器如君合晚成别舘能無三宿戀歸途只要一冬晴
最憐今夜霜天月畫角吹殘布被輕
小榼三升貰凍醪也應與爾慰牢騷不因富貴思弹鋏
或有英雄辨捉刀風雨慣曾憐弱弟田廬忍便委兒曹
丁寧一語煩相誡畫虎休輕學伯髙
　　　大風出西直門至自怡園愷功方擁爐讀史
萬斛沙如萬斛潮捲空殘葉剰枯條到門日影龍蛇活
㧞地風聲虎兕驕十里欲迷城北路一鞭重渡苑西橋
圍爐薄雪年時夢留取閒人話寂寥
　　　題王令詒松南柳磯圗三首
自截筠竿八尺餘偶従沙際伴舂耡人間果有絲綸手
未必臨淵便羡魚
曾是春衣染汁新一官臨出又逡巡萬條楊柳風情在
猶戀當年手種人
三畝菱租割水田披圗閒惜好山川歸人預作明年計
欲借橋東放鴨船
　　　洞庭秋望圗爲同年姜西溟題
我昨扁舟帆(去/聲)湖水出没鷗群鳬隊裏西風吹偃萬梢
蘆斗柄挿空將北指(庚午秋冬間余/寓居洞庭東山)君時正作桑乾客
南北相望渺千里念君落第招君歸巳是明年三月尾
其秋我復遊廬阜走上雲頭振衣履海綿片片盪吾胸
竒絶生平乃有此洞庭直可盆盎貯七十二峰同撒米
有如天半立峨睂下視成都居井底君爲此圗母巳隘
細寫秋毫入側理男兒失路眞可憐澤畔行吟聊復爾
今來又赴京兆試失固其常得差喜與君同榜獲聨名
王後雖卑吾敢恥却披橫卷索新句一咲如臯方射雉
才名誤汝四十年决踵何堪比截趾　至尊久已記名
姓虛向蘭臺署良史探支官俸月一􁂫揮灑傭書日千
𥿄須長及腹誰攬之髮白滿頭行老矣向來蹭蹬天有
意特與先生慰暮齒眼前同進俱少年感歎無端従此
始翻思舊狎漁樵伴故展烟波洗窻几不然此畫且善
藏勿更題詩乞餘子
　　　座主侍讀徐公將南歸感恩述事六首
公竟飄然賦遂初輕裝如葉稱懸車自編永叔歸田錄
誰上何蕃伏闕書臘雪寒消傳盞後春颿夢穩挂冠餘
白頭别有千秋業或恐名山勝石渠
特簡初傳出禁林文章曾結　主知深敢云得馬非初
意莫誤飛鴞是好音魚尾經燒憐短鬛桐材入㸑辨孤
琴恩牛怨李翻多事只要群公識此心
貫魚立鵠萬人㸔盡掩雲羅事最難那得髙才皆入彀
每聞餘怒必衝冠向來淸議寧隨俗従此朱絃恐廢弹
不信滔滔將日下江湖無計障狂瀾
水底含沙豈有因何當舉國逐浮塵險經負羽沈舟會
勇作抽帆到岸人難挽頽風歸太古獨廻天意入陽春
漁樵一席誰爭得私第歸來尚角巾
虛舟飄瓦閲人情得失心恬氣自平駿骨孰緣千里重
鴻毛公視一官輕同朝盡諒憐才意　聖代能全去國
名恠底靑衫添别淚十年門下舊諸生
絶無聊賴住京華年去空歌蘇幕遮枯樹忍攀前度柳
新霜誰䕶後栽花愁來客况渾如醉身在師恩豈有涯
嬴得陸公爲舉主儘容開口向人誇
　　　毘陵楊靑村謁選得普安令王石谷爲作黔遊
　　　圗索余題句兼以贈别
萬尖石筍髙刺天日氣挾霧生黃烟盤江中截兩崖斷
髙縆一道虹蜺懸尋橦裊裊度空際下有千斛蛟龍涎
普安孤城小扵斗險扼地勢當黔滇城頭置堠城下驛
官舍坐見行人肩楊君一官乃落此幸是熟路無迍邅
憶君年當十八九白靣便已能談邊趨庭萬里不辭逺
直過瘴嶺隨飛鳶(辛酉夏秋靑村省其尊公秋屏憲副/於貴西官署余時遊黔始與相識)
是時西南屬兵革郡邑疾苦方顚連爾來休養踰十載
瘠土已變桑麻田　朝廷况下寛大詔積賦逋税新除
蠲君今乘傳又重到何異舄化雙鳬仙畊烟散人好事
者遠境寫入秋毫顚山川歷歷都在眼我愛此景非従
前小詩或可當别操待爾譜入琴堂絃
　　　寒夜同王令詒魏水村顧書宣家可亭姪集楊
　　　晚研庶常齋分韻得寫字
官閒門徑僻歲晏人事寡厭俗謝交游往還惟舊雅僦
居適相近踏凍免騎馬巷北召王猷巷南邀魏野顧生
住西弄寓舍喜新假我至每劇歡招呼臂同把北風吹
天晴城上烏啞啞寒光潑初月殘雪猶在瓦此時不作
達可惜白玉斚地菘翠成菹水族鮮製鮓盤餐媚鄉味
口似蟇頤哆隣沽雖稍甜轟飲亦聊且(晚研以不得佳/醸故其詩有濁)
(酒甘同昵/惡人之句)我生類知分即事有取舍疋如熊掌魚那得
兼二者十觴竟連釂塵靣爲一赭主人負詩才劈𥿄給
揮灑敢辭押强韻數子賴陶冶吟従夜枕續臥聽街鼓
打所恨不善書當令阿買寫
　　　僕舊有靑田凍石一枚歸晚研六年矣頃遇范
　　　子方仲於京師范精於篆刻許爲我摹小印而
　　　此間覔佳石不易得意欲晚研反我故物作詩
　　　先之
鑿石雕蟲魚此舉誰作俑後來琢山骨價比大小珙匹
夫懷竒珍惴惴初抱恐連城旣入趙負曲敢虛擁和璧
竟歸秦陋邦手徒拱自兹嗜好捐萬事成闒茸殘編任
飽蠧退筆詎銘冡空憑咄咄書硯乏纎纎捧何當餘結
習往往吟肩聳好事偶分牋塗鴉每慚悚丹砂綴小印
𥿄尾毋巳冗范子故見嗤刓敝寶非種擲地作石聲従
旁乃慫恿當時巾笥蓄有若蛾化蛹去我今六年居然
戀新寵刻舟勞記劎觸物心猶竦昨日聊叩君機鋒鬭
針孔秘藏戒輕出防我或好勇攫之寧非顚徤者豈惟
董輸攻力易竭墨守計仍鞏不如且姑緩靜俟天倪動
竒巧出窮人詩端忽噴涌明朝走尺蹏待命不旋踵盟
渝息壌舊歸視汶田重在我猶在君報章行及奉
　　　晚研見和前篇謂余有新蓄夀山小石援東坡
　　　海石之例欲以此易彼重違其意割愛分贈二
　　　枚再次韻速其踐諾舊石之歸有日矣來翰有
　　　邀令詒水村書宣三子屬和之語兼以示之
假道葢有由兵端實始俑君如早識此堅壁却吾珙逡
巡不入境下邑方惶恐奈何昧厥初納賂覬私擁靑田
吾重寶掌握失把拱豈無他山攻頑礦棄紛茸夀山快
新得餘子欲奪冡炯然珠玉光入掬似可捧圎者廉角
殺方者風骨聳昨偶出示人旁觀盡驚悚老夫喜省事
羅列稍嫌冗因憶巨璞完吾家有遺種作詩乞故物致
語極慫恿兩日縈我懷有若絲纏蛹君初非豪奪繼乃
絶矜寵故以文滑稽發端特髙竦錙銖責施報計笇到
桑孔平生怯小敵今見大敵勇肻爲城下盟執筆恥南
董相持兩不决京索成臯鞏飛書奏竒功小利戒輕動
叩關索敝賦彼勢猶洶涌割愛忍須㬰禮成門欲踵中
原有好會信義隣邦重後約勿更渝槃敦吾將奉
　　　門神詩戲同實君愷功作四首
賺得兒童仰靣㸔彯纓袨服最無端國門他日曾懸價
駔儈何人敢賣官丞相魚魚工擁笏將軍躍躍儼登壇
星奴結柳翻多事五鬼爭弹貢禹冠
揚睂氣色任充閭比較門風孰不如幾見華楹留故帖
偶繙新暦當除書閽能拒客非關汝錢可名神儘譲渠
久閲人情吾勿怪過時光景合交疎
虎豹森森列幾行誰教骯髒倚門旁通侯湯沐虛傳漢
(陳平封/户牖侯)進士科名尚冒唐(用鍾/馗事)魚鑰同時司啟閉雀羅
終歲有炎凉相逄白日多魑魅乞與先生却掃方
扊扅歌裏撥寒灰歲酒逡巡酹一杯凡鳥有人題字去
㝠鴻幾個挂冠囬好官第宅多相望野老柴荆肻浪開
直與歸人占吉夢也煩呵䕶不祥來
敬業堂詩集卷十七
敬業堂詩集卷十八
　　　　　　　　　海寧　查愼行　悔餘
　白蘋集(起甲戌三/月終六月)
　　甲戌二月將出都作詩留别諸同年座主淸谿公
　　見而垂和有下第情懷刀劎傷之句葢用東野詩
　　語也時公亦將南旋買舟通潞命余隨行東野不
　　又云乎棄置勿復道楚情吟白蘋他日舉以似公
　　公曰子庶能自廣矣
　　　下第南歸留别同年姜西溟廖越千劉大山王
　　　崑繩李若華諸子二首
一顧人間事不輕敢將汲引望公卿張羅天遠鴻雙去
彈鋏心粗劔一鳴誤喜靑燈囬昔夢枉煩芳草勸初程
歸人别有㸔花約明日騎驢便出城
明知歸計尚茫茫且作無聊别帝鄉下第兒還添客累
當歌酒或替人狂膏肓痼疾貧難療須鬂流年老易傷
聚鐵豈堪頻鑄錯早收心力事畊桑
　　　虞山錢劬谷屬題采藥圗二首
小年長日正遲遲算是樵柯欲爛時大抵人情多好勝
偶逄仙敵亦爭棋
玉柱金庭境久閒頗聞巖谷異人間長鑱誰斸雲根斷
片片飛來盡出山
　　　奉陪座主徐公遊一畝園次吳京兆韻
履綦陳迹已多時(乙丑秋先生召同/人於此地雅集)十載重游醉不辭
初綻柳如時態軟未開花爲閏年遲罷官樂事苔邉杖
去國閒情局外棋又是一番寒食過餳簫聲裏雨如絲
　　　張灣舟次留别姚君山别峯兄弟
久作京華客今知去住難老方隨計吏名不上春官别
酒靑燈戀離程白髪拚眼明楊柳岸稍喜見桅竿
　　　馬坊口大風送劉大山還京次座主韻
明波如鏡瀉天津忽捲狂飈萬斛塵酒色難寛臨别恨
楊花只似未歸人家貧不信貪爲客母在尤應重此身
重過杏園休悵望等閒狼藉道旁春
　　　天津别姜西溟次韻
同是春風失意時送君眞覺拙言辭杜陵旅食經年久
熙甫才名一第遲靑鏡従渠增算髪白身輸客賭殘碁
老來别緒兼師友那得幷刀剪亂絲
　　　晚泊獨流
關城春向盡小艇下津門風止橋形直潮來水氣渾蒲
魚喧晚市櫻笋憶鄉園歸路三千外従人屈指論
　　　滄州阻風謝别峯同年餉酒二首
風程半日滯滄州客恨除非醉即休安得春江變春酒
薩摩陂外水如油
靑旗夾岸酒家樓正坐嚢空價莫酬慚媿貧交分一斗
爲余親典黑貂裘
　　　大龍灣阻風奉次座主原韻
有聲南來猛如吼白日無光移卯酉荒灣曲岸萬木僵
摧折萌芽比腐朽蛟螭勢奪虎豹窟塵堁居前砂礫後
舟行逆水兼逆風或跋其尾或掣肘天公如醉意未豁
人事徒施力何有先生晏坐百怪恬萬籟無心發于喁
已憑忠信渉波濤更列圗書環左右詩成一咲自投筆
臥拓􁨁牕見星斗江河日下是知津髙浪攤錢輸水手
靑春忽忽乍經眼平野茫茫一回首此時看客挂征颿
何異癡狂中風走乗流習坎吾有命底用旁觀别妍醜
熟諳世路忌爭先飽閲人情能耐久蹉跎不負遂初計
神貺先生亦良厚檣烏歛翅旗脚廻頃刻雲衣變蒼狗
鄉程有期行漸近柈飣嘉魚樽貯酒朝南暮北待公歸
肻譲山陰採樵叟千點桃花一葉萍鷗波正漲苕溪口
　　　德州同年李文衆招集見可園二首
東風有約出京華弭櫂相尋到水涯得地百年因種樹
留春一日爲㸔花(明日/立夏)亭臺縦好須賢主子弟多才必
世家直得此間成茗艼甕頭墨露不須賖(墨露德州名/醖也品在盧)
(酒之/上)
槐陰小徑轉閒坊猶記田家舊草堂(田紫綸司寇鬲津/草堂去文衆居半)
(里余去春同/康飴過之)歸路重經疑昨夢名園欲别惜韶光濃熏
酒氣荼䕷架翠滴苔痕薜荔牆最愛一軒幽絶處紫藤
花罩讀書牀
　　　四月十五夜鄭家口對月以江淸月近人分韻
　　　五首
孤舟淹旅程初過平原郡樹色燕帶齊河流衞交汶可
憐一輪月偏與愁人近已經連日風更怕宵來暈一笑
起推􁨁淸光吾有分(余得/近字)
明月窺我舩我影在船窻我起却望月影落玻瓈江人
影與月影無端各成雙泡幻豈有情妄見生紛龎不如
抱影坐閉目心自降(右和/江字)
風止波亦息濁流同一淸小杓夜分江龍頭注茶鐺須
㬰波心月却向杯底生我醉竟吸之謂是方諸精孤光
入懷抱耿耿留空明(右和/淸字)
隣舟悄無聲髙臥如避月此時敂舷歌撫景更淸越宻
疑穿荇藻細可數毛髪微風蕩酒襟凉氣入詩骨紞如
打五鼓􁨁罅猶未没(右和/月字)
京城豈無月眯目多飛塵従公作上元忽然渉殘春扁
舟落吾手日與魚鳥親始知天壌間淸輝屬閒人行行
莫回顧永結江湖隣(右和/人字)
　　　重過臨淸感舊(傷外舅陸射/山先生也)
重經淹泊地往事獨心驚客路貧相倚歸舟病不輕百
年隨夢斷孤月傍愁生流盡州門淚潺湲是水聲
　　　初入牐
河縈千里曲岸束一門髙不有乗流便誰知上牐勞木
痕深記􁫸石眼宻容篙咲指長年説吾舟聽汝撡
　　　次日連上戴灣土橋二牐晚抵梁鄉和座主韵
一月郵籖算水筒快従入閘奏竒功柳綿渡港船船雪
麥浪翻田岸岸風尚有貽封尋晏子(梁鄉屬堂邑/晏子食邑也)不教
瀧吏惱韓公河神伎倆全無用鼻息如雷耳正聾
　　　阻牐
徤水分支總入漕客程守牐似塡壕忽飛瀑布簾垂地
旋滴珍珠酒壓槽鵝鴨淘沙還善没魚蝦出網竟如逃
人間行止原難料小住差償昨日勞
　　　聊城和座主作
談咲封侯事不難西歸仍作布衣看紛紛眼底皆商賈
只是人情戀此官
　　　南旺分水處
一綫分鼇背千帆掠馬鬉江河方日下南北此居中水
氣空灘雨槐陰古廟風兩朝溝洫志但䇿轉漕功
　　　即目二首
關吏逄迎堠吏譁飛流一道走京華綱船果熟盆池樹
驛路香馳御苑花長見名材充土貢幾聞中使出天家
荔枝龍眼隨年例笑指炎荒萬里賖
子弟梨園舊賜緋樓舩南下疾如飛衣冠氣盡魚龍雜
帷葢恩深犬馬歸桃葉何心隨短楫楊花多事打春旗
就中别有靑衫客聽到琵琶泪暗揮
　　　韓莊閘口望嶧山湖
嶧山鑿石東作隄天勢半落陂湖西湖波吞天入豐沛
日脚挿地生虹霓(湖西爲/沛縣)芒碭雲氣忽斑駁倒影摩盪
靑玻瓈須㬰水光變深黑湼盡萬古蛟龍泥洪濤怒挾
風雨至列岫出没頭皆低呂梁直下二百里但見漁舠
散亂隨鳬鷖琴髙可跨吾徑去誰能臥壓􁨁底同鷄栖
　　　新河
别穿地脉轉龍腰新挿荒堤柳萬條故道視同甌脫地
小兒爭唱復陂謡陽侯受職工粗就幽鬼啼墳骨已銷
莫道治河無善䇿主恩存殁冠群僚
　　　出牐後順流揚帆
牛頭灣接猫兒窩小船出牐如擲梭客程已過十六七
歸夢尚隔江淮河鳴鳩催雨麥秋近貰酒配魚蒲節過
黃流正報落槽信更喜枕上無驚波
　　　天妃牐
淮勢今年盛洪河不敢侵濁流三舍避淸漲一篙深瞥
眼移蘆汊回頭失柳林生來供作帚容易待成陰
　　　王楚士惠鰣魚二首
南歸一飽願無餘正及江淮五月初值得老饕開咲口
河豚嘗過又鰣魚
辛苦漁榔逐販鮮江城一尾賣千錢朝來下箸還三歎
半月前頭遇貢船(四月抄在濟寧/鰣魚巳入貢矣)
　　　雨後過馬寒中山居
君家葫蘆山我家菖蒲港山淺游可屐港狹行礙榜塘
南十里餘野色平於掌田塍針水足夾路新苗長兩夫
肩一輿四足比雙槳前行忽坐睡縹眇入無想漸聞竹
樹聲出谷逓淸響到門山亦住斗室寬且廣尊卣間圗
書目存不暇賞主人爲指似一一開疑網我老嗜好蠲
因君覺背癢興來乍飛動偶發難自强昏昏燈吐籬灧
灧酒浮盎不辭日過従所願歲豐穣明朝雨决渠濕氣
潤流磉奄觀早稻熟後約赴秋爽
　　　原𧖟行
村東村西桑葉綠頭𧖟不熟二𧖟熟薄於片𥿄白於脂
五月南風齊上蔟繅車聲中湯百沸出釡持將易斗粟
去年苦旱秋不登民命全憑寸絲續我聞周禮有成法
一歲不容種再浴𧖟多害馬理或然物類區區别田畜
國家官馬百萬强惜薪監督煩曹郎(口外官馬設内務/府郎中歲收馬矢)
(變價歸/惜薪厰)原𧖟微利幸無禁勸汝努力須栽桑田夫暑雨
多咨怨不如且喫𧖟娘飯
　秋鳴集(𧺫甲戌七/月盡十月)
　　蟲之鳴秋候至適然爾而昌黎以爲物不得其平
　　則鳴余非善鳴者也特假蟲之鳴以自文其詩若
　　云其志弛以肆則吾豈敢
　　　送王子頴赴龍游教諭任
子弟芙容幕先生苜蓿柈儒風吾土近師道此時難屈
首居貧地安心送老官所欣賢尹在臭味定如蘭(時繆/虞良)
(以名進士爲/是邑令故云)
　　　朱竹垞表兄屬題小長蘆圗用阮亭先生體賦
　　　五六七言絶句各一首
君住鴛鴦湖儂占鸕鷀浦(一統志云鸕鷀湖在海鹽西/南四十里今其名無可考當)
(即黃道湖去/余居十里)同爲簑笠翁貫聽菰蒲雨
種魚三畝五畝隁水前溪後溪認得隣莊老樹草堂在
鸛巢西
白首初辭供奉班一身那不愛投閒江湖老伴多星散
知已無如父子間
　　　德尹閩歸戲調之
盧橘楊梅已過期别來鄉味剰空枝八千嶺路到家日
算是荔枝初熟時
　　　補和大司寇徐公遂園修稧詩限蘭亭二字二
　　　首
别起林園十畝寛築亭何必更名蘭杯流細浪魚鱗活
花補新巢燕羽乾春事無如三月好人情特去一官難
吳中父老矜稀見每到佳期約伴㸔
獨擅千秋著作庭文躔光透老人星官同白傅歸仍蚤
(樂天以刑部/尚書致仕)史到温公局未停妙手成圗初見畫髙僧
入社亦忘形分明洛下風流在不數詩家曲水亭
　　　淸流山瞻支公塔
石路秋花艷沙田早稻香壞牆連廢寺古墖表平岡境
寂蝉聲合松髙鶴骨凉永和年號在苔蝕不成行
　　　天池山寂監禪院
荒榛下接瓜芋區微徑漸上多縈紆山果甘垂紫桑椹
僧廚脆㵸紅竹菇(山中所産/味最佳)三間古殿石將泐一眼碧
泉秋不枯我來登眺試脚力且喜未用靑藤扶
　　　過文與也竹塢草廬
坐閲滄桑五十年不知顔狀已蒼然世家文物傳詩畫
相國衣冠傍墓田(文肅公未第時讀書丙舍/䘮亂後即附葬贈公墓旁)亂竹巧遮
行藥徑濁流閒送出山泉丈人有福能髙臥一榻秋陰
萬樹蝉
　　　夜至當湖訪李辰山不值
風色晚尤惡扁舟逆浪翻渠添浸稻水雨熟種薑村逺
火欲投岸孤城將掩門到來還躑躅疎磬報黃昏
　　　沈客子舊寓都門所居名獨樹簃自撰七言古
　　　詩曹實菴錢玉友湯西厓皆有和章今來索余
　　　補作仍次原韻
沈子淸才在塵坱有如菡蓞生淤泥又如服鹽駕鼓馬
下有逐電追風蹄靑衿蚤爲命所制百甕未了酸寒虀
三年四門作都講啄粒亦到官倉稊人中嵇紹本易識
孤鶴氣壓千群雞家家朱門當大道爾獨隘巷尋卑棲
歸來欠伸睂礙户一咲入户頭仍低空庭得樹翻自喜
有渰仰視雲萋萋忽驚霜秃九秋幹旋見雨長三春荑
􁫆巢晨拾赤脚婢落葉夜掃長須奚問君此間亦何樂
乃挈穉子携山妻狂來對客發髙論麈柄手捉談天犀
北郭槁枝聊隱寓東方窶藪眞滑稽孤松祗宜伴彭澤
五楸大可娛昌黎翻身買櫂竟南下野性終近深山麛
故園喬木正合抱町疃旁接澆花畦昨非今是恍夢覺
渉脚尚淺幸未迷伐檀河干等無用美哉河水淸漣兮
　　　塘西訪張介山病
十年小别隔江淮重叩溪南煮藥齋醫可活人偏善病
閽非拒客况吾儕名塲交作吹虀冷老境詩同噉蔗佳
一髮弁山靑到眼吳興游屐與誰偕(初意欲約介山/同遊湖州故云)
　　　哭同年王載安
判袂京華半載餘扁舟歸造故人廬不圗别後遊難續
只道秋來病已除五畝未曾營世業一名無復上公車
讀書已悔生涯誤還望孤兒讀父書
　　　張權六招同許舜功王載南兩學博及兒建泛
　　　碧浪湖徧遊近山諸寺觀次東坡汎舟城南會
　　　者五人韻四首
葑田秋漲碧鱗鱗依舊淸風起白蘋且喜此遊容我輩
不知當日定何人(五人者自蘇而/外皆不著姓名)鱸魚入饌羮尤美鷗
鳥迎船意亦馴載取烏巾名醸去黃甘寧數洞庭春
木樨香透老僧齋爽氣宜人樹樹皆詩興賴君多撥觸
秋光爲我洗塵霾􁥙山客到茶如雪箬水船移酒似淮
已辦芒鞵斑竹杖丹梯隨意轉雲階
道峯負石還兼土逺岫當窻晴可數花到秋林不喜紅
竹生幽磵何妨苦平鋪稻壟翠千頃髙引炭烟靑一縷
斜陽緩緩送遊人出谷猶聞上方鼓
佳處溪山意未厭塔鈴一角響風簷烟波野渡初廻棹
燈火河房半捲簾愛客不嫌官獨冷過時誰道日長炎
敢誇豪氣除難盡痼疾聊従好友砭
　　　雨中奉陪座主徐公及韓丈子蘧放舟夾山漾
　　　欲遊棲賢不果歸登峴山作四首
髙簇簇簟鋪霅水細鱗鱗名園長泊鷗波畔(座主新買/一舟名秋)
(水/園)細數陪遊第幾巡
　　　中秋鳯晨堂讌集
吳興我初到風景值淸美縦爲冷澹遊亦戀佳山水矧
迺多良朋盍簪履錯趾十日九放舟波光嵐影裏夜歸
漏必下旦輙扣門起如此以爲常行期難凖擬中秋節
漸近未到先屈指朝登鳯晨堂少長各就齒森然敬愛
客未覺肴核侈是夕雨忽晴天容出新洗華鐙挾朗月
㶑灧落杯底倒影射空堂𪷟𪷟烟霧紫談諧雜絲竹觴
政不暇理我醉問主人雅集歲凡幾答言良會難雲散
波旋委自従庚申後十四五年矣(庚申春吾邑陳/寄齋來作社集)同學
近無多含情俟知已此邦富人文槃敦執牛耳耆英洛
下社子弟髙陽里往往前輩交久要或在此平生好求
友出門失桑梓落魄肻見收同心庶堪倚溪山勿吾咲
來往自今始
　　　鄭春薦唐殿宣諸子招集湖舫二首
萬株老柳陰猶綠四靣靑山影欲沈此段秋光眞冷落
孤山不泊泊湖心
誰遣秋娘來喚渡忽攜風雨到尊前老夫借得纏頭費
無數跳珠盡入舩
　　　明日再飲春薦宅座有濮姬吳人也姿性明恵
　　　臨别口占四首
故人道我風情在别選紅粧勸酒巵不料窮歸無好句
累他羅帕乞題詞
綘蠟花開照卸頭眼波入鬂却横流問渠肻顧含何意
一笑千金異日酬
落拓生涯大可憐江湖人老杜樊川倦游雙鬂無多白
白盡紅燈綠酒前
風雨催人向婺州輕裝半月算歸舟富春江外無潮信
鴉舅霜紅在晚秋(時余將/往金華)
　　　雨發江干
皛皛江光去昏昏海氣連雲沈離岸樹風漲落潮天熟
路便孤客輕裝稱小船十年遊跡在重檢舊詩篇
　　　富春舟中先寄桐廬學愽吳鹿砦
朝發定山村暮投富春渚淸江帶小郭檣影稀可數已
飽挂帆風猶聞滴􁨁雨山環水疑盡水轉山復吐本爲
寂寞遊未覺應接苦桐谿喜漸近中路有賢主
　　　劉南村署齋同鹿砦夜飲二首
浙西山水縣最好是桐廬地僻本無事君才長有餘秋
林聞割漆晚岸見􁉞魚許我來相就嚴陵好卜居
故人多薄宦解后見交情燭院三更話風江半日程山
肴蒸栗熟法醖帶泉淸醉裏騎官馬星光照出城
　　　舟次桐廬聞唐實君補授儀曹喜而有寄
謁選初聞欲赴秦(唐已選朝邑令/奉/㫖特留)改官特荷　主恩新
起家科第原難料得路文章洵有神東閣游揚因客重
南宮期望感君眞欲知喜動江湖色忘却身爲失意人
　　　嚴灘早發
紞如鼓打巖頭戍催起栖鴉天未曙飛星過水如有聲
苦霧迷津忽無路長年眼昏心手熟已報前灘暗中渡
逺氣朧朧日射穿秋光紅上嚴陵樹
　　　由蘭溪縣坐茭白舩晚至金華
疎林野岸開平逺漠漠江天秋向晚陸龜蒙鴨戴嵩牛
一帶村家供畫本赤松門外問長年指似金華小洞天
偶然走入羊群裏去作人間狡獪仙我與初平稱莫逆
重來已是千年别可惜巖頭乏主人亂山依舊堆頑石
　　　登寶婺樓
斗杓倒挿勢凌虛髙出城端五丈餘一雁下投天盡處
萬山浮動雨來初别開户牖通呼吸旁引風雲入卷舒
八咏門荒詩境改譲他仙子占樓居
　　　金華趙鹿友明府招同家春谷兄賞菊
四先生里古金華循吏如君自一家早稻喜嘗豐歲酒
秋庭閒放午時衙官同彭澤宜栽菊客到河陽許㸔花
猶勝寒氊貧博士朝朝巖洞訪烟霞(春谷兄時爲府學/教授故戲云然)
　　　歸舟雜咏六首
湯溪蘭蕋及秋香覔本猶煩遠寄將多謝故人先損惠
兩頭載酒作重陽(教授兄許覔秋蘭見寄舟過蘭溪陳/進士紫馭以名酒相餉故並及之)
南遊何事太匆匆及取歸帆半月中轉盡淸溪三百曲
萬株烏柏一霜紅
恨不淸江處處灘一聲鳴櫓下奔湍來舩莫妬歸程速
我亦曾經上水難
昨到金華洞口還明朝又㸔浙西山風前自覺衣衫重
穿過千重濕翠間
靑山漸逺漸糢糊散入雲烟澹欲無畫手稀逄王子久
詩家别寫富春圖
滚滚秋濤浩浩風烟茫茫處雨𪷟𪷟不知誰割東西界
半幅江山展越中
　　　初換烏􁨁舩
濤江日夜攪秋天聽雨聽風那得眠莫怪朝來貪晏起
烏􁨁夢穩越人船
　　　山陰道上
道德經翻晋永和書家好事例傳訛至今似帶羲之癖
風俗村村愛養鵝
　　　重陽前一日至越州自太守以下地主無一人
　　　在郡者即日返棹作此解嘲
夢寐平生慕越州偶然訪舊作東遊半醒半醉他鄉酒
黃葉黃花古郡秋九日溪山無地主一天風雨在歸舟
此身到處初乗興興盡誰能更强留
　　　晚至西興
魚菱論斗米論斤蟹膏擘臍鱉割裙豐年亦覺旅食好
一飽媿與居民分詩人好游無定處乘流則行得坎住
吳山滿眼待登髙暮雨西興挂帆去
　　　贈紹興太守王憲尹
千巖萬壑浙江東典郡聲華逈不同七十葉傳王内史
二千石視漢三公誇人詩句蓬萊上寓意文章山水中
誰似先生觴咏地蘭亭原是舊家風
　　　閲邸報知揆愷功改官翰林侍講喜寄二首
邸報傳來遇絶竒才名一日動丹墀不矜官爵由門廕
獨愛文章結　主知跛鱉敢爭騏驥路拙鳩休奪鳯皇
池未妨小變平生格従此須工應制詩
知子無如我最眞性情長與一編親有才畢竟難埋没
此事曾經共苦辛草閣孤燈回白首荷塘昨夢隔紅塵
(記去年/銷夏事)沈吟爲感傳書意可少當時唱和人(時愷功屢/馳札促余)
(北行東江已補官/禮部故並及之)
敬業堂詩集卷十八
敬業堂詩集卷十九
　　　　　　　　　海寧　查愼行　悔餘
　敝裘集(起甲戌十一/月終十二月)
　　入都凡三度多在春夏之交未嘗従風雪中跨驢
　　也甲戌重陽後自金華歸里兩接愷功札促余北
　　行遂於長至前五日束裝一羊裘巳十五年裘則
　　敝矣而行役尚不知止可嘆也
　　　敝裘二首
中道誰能便棄捐蒙茸雖敝省裝綿曾隨南北東西路
獨結氷霜雨雪緣布褐不妨爲替代綈𫀆何取受哀憐
敢援齊相狐裘例尚可隨身十五年
冷暖相關老倍知黑貂何必勝羊皮留同敝袴非無用
好比緇衣或改爲取醉難償村店值有人還當釣簑披
家貧舊物無多在不忍吹毛更索疵
　　　山塘與德尹别
歸何草草出匆匆聚散全非意料中長路一痕添日綫
(是日/冬至)征衣幾縫裂霜風未論去國經年别且喜停舟五
夜同記取欲眠頻坐起半塘橋北虎丘東
　　　家二瞻兄八十壽
我觀造化初無權仁者自壽其天全老翁小兒兩遊戲
直以渾沌還吾天不爲物用而用物歕洩元氣成雲烟
古來絶藝兼者罕鍾王顧陸名各專輞川摩詰書未稱
三絶獨數滎陽䖍眉山海嶽不復作松雪兩派猶相沿
先朝倪沈及文董筆力亦足追前賢吾兄妙手靡不備
書法入聖詩能仙偶然點染作圖畫别有天授非人傳
興來百𥿄一掃盡散去半落雞林船貴游踏破鐵門限
欲乞尺幅終無緣有時自銘退筆冡經歲或乏看囊錢
乃知此事因品重兄豈自負人云然維揚地薄耆舊少
流寓欲占文星躔今年九月届大耋初度恰在重陽前
一門諸弟頭盡白(謂楷五秋/山兩兄)茱萸醉插隨兄肩羡兄晚
節比彭澤祝兄添丁如玉川兒年二十翁百歲及看舞
䄂黄花邉
　　　題従孫汝誠倚劔圖小影二首
櫑具横腰首祙巾天然秀骨出風塵乃翁巳𬒳従軍誤
(傷尊公/荆侯)勸爾休爲佩犢人
羲獻門風世共推(汝誠爲二瞻/兄嫡姪孫)階庭蘭玉緫多才自言
劎術通書法曽看公孫妙舞來
　　　發揚州留别汪庾齊
旅况殘年最不堪何期解后作深談向風嘶馬程程北
背雪飛鴻片片南殘燭乍移寒減半征帆欲挂酒行三
隋堤柳態禁揺落也傍汪倫百尺潭
　　　夜宿邵埭
水柵千家市烟村十里橋蘆灘聲霅霅燈舫影揺揺風
止鷗機息寒深酒力消獨眠無好夢愁度最長宵
　　　淮浦冬漁行
長淮冬涸成溝渠風雪夜折荒洲蘆小船冲冲鑿氷去
氷靣躍出黄河魚衝寒捕魚作漁户手足皸瘃無完膚
三時轉徙一冬復淵藪偶寄蝸牛廬無田不得事農業
有水尚欲輸官租自従十年淮泗滿平地下受滔天湖
誰驅鱗介食人肉漏網幸脫鸞刀誅得時黿鼉聚窟宅
失勢魴鯉充庖厨眼前竭澤有餘憾取快報復聊須臾
但看明年春水上魚鱉又占居民居
　　　輓喬石林侍讀
本朝治水關全局東下狂瀾勢難復先生獨以手障之
言卒施行身蚤逐徴車北去全家懼舁櫬南歸萬人哭
百年陰德𬒳淮揚公在九原應瞑目
　　　従孫恒侯自淮安送我渡河口占志别
吹斷西風雁一繩離情郷思兩瞢騰醉衝白日孤城霧
曉渡黄河十里氷去意隨蛇遮不住識塗如馬老偏能
未應輕别淮南路隻影従挑夜夜燈
　　　逆旅行(用王半山/轉韵體)
行人爲客居人主聊以稱呼代爾汝入門不揖出不辭
主今知客却爲誰等閒無事休爲客幾個相逢尚相識
相逢相識非不多賢於逆旅能幾何
　　　宿遷遇廵河使者
使者冬行水居人歲避河蹔時停畚鍤何計脫風波賦
歛殘年急隄防下策多皇華期盡職報稱意如何
　　　邳州道中雪
野濶黄河岸天低下相城幾家沙際没单騎雪中行漸
壓輕裝重俄添老眼明路難兼歲晚那免嘆孤征
　　　雪後風日晴暖
陰霾一夕解重圍頓覺朝來朔氣微得暖渾如杜康力
殺霜終是趙衰威細流飲馬知氷釋殘雪隨風作絮飛
至竟村翁勝行客茆檐晴晒木棉衣
　　　夜至馬陵
苦霧噴沙氣若蒸荒程月黑夜無燈前岡十里黄茅路
野火光中見馬陵
　　　滕縣
客従宿遷來日日灌莾裏今晨到滕縣孔道平如砥民
居稍稠宻田野亦耡理疎樹排棗棃短樊插棘枳雞豚
飯商賈葱薤飽婦子居然似樂國以彼乃形此滕當戰
國時𥚹小五十里自従置郡邑其大實倍蓰縣令視諸
侯提封非昔比西南際蕭沛豁逹開顧指回頭淮泗郊
窪若䧟井底可憐百萬戸頻爲蛟鱷徙山東地勢髙厥
患不在水所期一尺雪二麥靑可起(山左自四月/至今苦旱)
　　　嶧山二首
泰岱分餘脈差堪比附庸祗因生下邑譲爾作竒峰
作俑何人始吾將罪李斯如今山上石多刻去思碑(鄒/滕)
黑雲奔騰西北來平地忽陷山疑頽簸揚砂礫作糠粃
雜以萬斛葭蘆灰陽烏退飛翅摧折天狗下墮聲喧豗
千年樹㧞虎豹窟四海水立蛟螭堆我行到此迷失道
馬立岐路鳴徘徊意中了了識村落目所未見終疑猜
夕陽乍吐鄭家口豁若明鏡函初開半年遊跡入醉夢
下馬更盡當風杯(四月十五夜奉陪徐座師/於此地看月故結處及之)
　　　戲題旅壁畫龍
誰言尤物性難馴長飬方成爪角鱗畫手不然爭貌得
可憐曽傍豢龍人
　　　野氣詩
朝陽射北陸野氣何迷𪷟忽生無根雲幻作有影風沄
沄水波去羃羃村烟封千林皆動揺四顧爲虚空我聞
氣升䧏閉塞方成冬而此従何來吹萬將母同大哉古
今宙都攝一氣中鉅者運鯤鵬細或吹蠛蠓試従一身
論可以究始終恢恢賢聖途剛大秉䧏衷飬之塞兩間
浩然靡不充若者爲正氣仁義澤厥躬反是則爲邪百
感交外攻五事恊五行輕淸秀所鍾不鑿渾沌竅自然
得玲瓏若者爲淸氣視明聽亦聦反是則爲濁人心有
盲聾生氣眎初發萌芽葆芚蒙不敢輕散抒所以厚藴
崇若乃礪咲刄㫄開騁談鋒是名曰殺氣取快誰見容
朝氣爽且朗古鑑磨靑銅不事察察明謙謙與人恭其
或長傲慢鴟張徒予雄是名曰暮氣衰至驕必叢凡此
機相關動與呼吸通不知野氣者其類當奚従或如葭
蘆灰候至應管筒或如古井水冬暖氷常融然而無附
著所向皆游蹤於人似客氣往來日憧憧熏靣使黧黑
醉顔發狂紅移之入釡􁃺饙餾侈然豐移之襲官骸咳
嚏歕霾雺又疑天壌内物理難終窮蒸沙詎成摶煮石
豈得鎔受性不受氣造化誰尸功不如且坐睡萬象歸
朦朧
　　　趙北口坐氷床
古堤老柳一時僵水腹初堅黑白洋稍與長途休馬力
冐寒半日坐氷床
　　　白溝旅宿感舊
南北勞勞已十霜瓦橋關外又嚴裝今宵新月入窗早
去日小鬟如我長斑鬂重來無伴侣(甲子入都同錢玉/友翁樹服巳已則)
(家次谷陳元之庚午春同姜西𬈑南歸/甲戌復偕翁康飴軰北上皆宿此店)舊題幾字失偏
㫄燕南酒美魚羮賤不解愁人獨憶郷
　　　立春日同愷功侍講作即用敝裘二首韻
土牛寒氣漸應捐猶戀征𫀆未拆綿東閣探梅還有信
西堂夢草獨無緣(憶德/尹)春生帝里如相就老傍侯門越
可憐南去北來成底事暗消髀肉是今年
逝水流光黯自知依然一室對烏皮氷將釋硯眞吾幸
雪可摶獅任客爲老柳受風終繛約孤松經凍太離披
詩従鍊後鋒鋩出正要㫄人摘小疵
　　　再叠前韵示愷功
半生習氣老來捐熨貼終輸褁鐵綿待兎祗疑株可守
求魚方悔木難緣偶然鴻爪留還去果否蛾眉妬是憐
一種東風消不得鬂邊霜雪又増年
海内人才略可知也曾髙會與南皮三年刻楮將安用
一技雕蟲壯不爲酒市天寒愁客散書帷晝静喜人披
與君相對春風裏只有氷壺不掩疵
　　　讀白耷山人詩和愷功三首
亭長臺邊一酒徒仰天故作大聲呼氣驕星宿生芒角
手擘山川入陣圖急縛何人攖怒虎叢祠有鬼托妖狐
眼空江表衣冠族揺筆猶堪殺腐儒
人謂狂生本不狂􁇀身吞炭事何常亂餘賔客捜亡命
赦後英雄耻故郷寳劔塵封三尺水麻鞵寒踏九州霜
隨身一掬瀾翻泪不哭窮途哭戰塲
一卷頻浮大白開即論詩句亦雄才到天峭壁千尋立
破浪長風萬里來石火光中亡國恨鐵函井底後人猜
可憐芒碭無雲氣山色於今死若灰
　酒人集(起乙亥正/月盡六月)
　　甲戌偪臘抵都偕家聲山僦居宣武門外與姜西
　　𬈑惠研谿寓舎相望自新年始約爲詩酒之會吳
　　中則唐實君趙蒙泉海陵則宫友鹿七人而巳湯
　　西厓錢木菴亮功兄弟時或一至後益以翁康飴
　　陳六謙狄向濤楊耑木稍爲好事所傳他有宴㑹
　　牽率入座大約月必有集集必有詩聲非擊筑名
　　托酒人各有取爾也
　　　西厓四十初度援筆爲壽兩人交誼畧見於此
　　　非祝嘏之詞也
甲子夏五月我初客燕山逢君槐樹街披豁示肺肝君
時二十九譽滿公卿間我長慙七年姓名尚泥蟠居然
荷兄事齒序非所安因緣求友生稍使徑路寛寧知遇
秋賦刖足同蹣􁚂古寺郭西門頳虬柿垂丹霜天夜蕭
槭落葉堆空欄男兒屬有才九萬終鵬搏向來輕薄子
洗眼爭相看我時仍失意寸進弓難彎不敢怨窮途借
君激頽頑長恐命運薄終身比劉瓛(音/桓)皇天困斯人日
月雙跳丸丘壑閉雺霧江湖駭驚湍側聞夙昔遊一一
趨金鑾如君尤聳㧞刷羽超鵷鸞落筆中書堂集賢群
聚觀大官饌常賜内府金頻頒　至尊賞文辭歩接螭
拗班猶能念微賤枉札來榛菅感君期我深暴棄難自
拚勸我舉京兆送我赴春官憐我下第歸臨岐話悲酸
誰當旣得路枯菀仍相關長途氷雪交鶴語今年寒還
家席不暖又鞴衝風鞍人皆嗤此來此來豈無端君年
適四十正及叨杯柈君壯騰靑雲我衰改朱顔詩成非
善頌聊記平生驩
　　　元夕前三日飲惠研谿寓齋與錢玉友亮功分
　　　韻
春寒半月透重緜曲巷層氷凍尚堅策蹇人尋行樂地
快晴天趂挂燈前侵陵白髮違歌酒恼亂朱門沸管絃
誰似閒官能愛客朝衣典去作新年
　　　與陳六謙戸部話舊
二十年前兩酒人京華相見意尤親田園蹔返如孤客
邸舎翻來作近隣難就微名成我懶未除宿習取君眞
狂言自駭家僮聽誰識忘形舊主賔
　　　上元夜同唐實君趙蒙泉宫友鹿家聲山飲姜
　　　西𬈑同年寓分韻得雨字
北風未解嚴刮靣射强弩富兒馬足塵游子衣上土我
有同年生一椽望衡宇每因赴讌㑹暫得命儔侣時節
近上元滿城􁓨簫皷公卿例召客僂指畧可數燭幌白
生虹燈屏紅窣堵空明大圓鏡爛熳散歌舞可憐玉川
居破屋用茅補荒庭一堆雪月色帶淸苦也復呼其群
經營同地主不辭口腹累爲愛風義古酒行爵踰三殽
列簋倍五先生鄙肉食下箸輙欲吐如何點食单亦溷
烹魚釡(西𬈑性不嗜肉或誤食必以/淸水灌盥而盤餐乃具此味)即此母已奢誰能
諒貧窶我窮興蕭索藉爾作豪舉雅令旣匝廵拇陣捲
風雨主人但㫄觀堅坐恣狎侮肻爲缾告罄相勸力須
努新詩信手成險韻鬭虓虎費君三月俸醉我一夕許
忽聞耳熱歌寒律變温煦
　　　王赤抒新葺一齋名曰野航邀余對酌出詩索
　　　和即次原韻
忘機到處緫虚舟别起齋名借橛頭已是除塵得瀟洒
若敎臨水更淸幽兩三人可同君坐五六年應爲此㽞
閒殺鷗邉好風景荷塘宜夏蓼宜秋
　　　白田喬侍讀有家伶六郎以姿技稱巳巳春
　　　車駕南廵召至行在曾蒙　天賜自此益矜寵
　　　庚午四月余従京師南還訪侍讀於縦棹園酒
　　　間識之有靑衫憔悴無如我酒綠燈紅奈爾何
　　　之句時東海徐尚書射陵宋舎人慈谿姜西𬈑
　　　俱在座相與流連彌夕而散去冬北上重經寳
　　　應則侍讀下世旅櫬甫歸余入而哭之盡哀何
　　　暇問六郎蹤跡矣及至都下聞有管郎者名擅
　　　棃園一時貴公子爭求識靣花朝前八日翁康
　　　飴戸部相招爲歌酒之㑹忽於諸伶中見之私
　　　語西厓曰此子何其酷似白田家伶葢余向未
　　　知六郎之姓也西厓旣爲余道其詳竟酒爲之
　　　不樂口占四絶句以示同席諸君
鬂影衣香四座傾風流爭賞米嘉榮就中獨有劉賔客
曽聽涼州意外聲
鴨桃花外小池臺㶑灧觥舩一棹開春色滿園人盡妬
君王前歲賜金來
一群穠艷領花曹頭白尚書興最豪記得送春筵畔立
酒痕紅到鄭櫻桃
茶烟禪榻隔前塵存殁相關一愴神自琢新詞自裁扇
敎成歌舞爲何人
　　　題楊次也所藏朱北山墨繡毬花
春風壓簾吹不動簇蒂攅莖宻無縫美人纎手搓欲圓
嬌鳥一梢低更重駢枝倒挂玉蕋仙暖氣散作藍田煙
粉痕洗盡墨光出自有此花無此妍
　　　花朝實君招同西溟蒙泉研谿西厓友鹿聲山
　　　寓齋雅集分韻得過字靑字
二月無花看今年雨雪多不辭官獨冷翻喜客頻過洒
掃門庭潔芟除禮法苛愛君新句好諷諭擬元和
客久頭垂白交深眼倍靑坐銷愁裏日來聚酒邉星假
借通隣曲盤餐及使令春郊花事近後約更旗亭
　　　題項霜田讀書秋樹根圖
讀書未必皆識字渉獵耳目爲窮探此生枉伴蠧魚老
飽蝕卷帙寧非貪文成有韻或吞剝事出無據徒撦撏
熟従牙後拾王李纎入毛孔求鍾譚槖駞馬背所見少
自享敝帚矜蓍簪雷同不滿識者笑人盡能此燕無函
蘭苕翡翠稍秀異什伯略可數二三時情祗取供近玩
崇雅刪鄭誰能諳我持此論衆大怪相戒勿聽無稽談
廿年硯田困衣食撥置夙好隨娿媕排辭偶句受人役
渴飲墨汁同潘泔有時間作崫强語蓼辛荼苦終非甘
項生乃有嗜痂癖謬辱推許張頥顄謂余頗可附同調
與别白黑分靑藍君才於世故無匹氣象外拓神中含
屢遊京洛結文社獨向魯國稱竒男空拳亦足搏犀兕
大鼎詎止容罌甔一鞭入海走巨石千丈倒壑回枯柟
逍遥鸞鶴控紫極活潑魴鯉游澄潭才髙氣盛心轉細
獨繭一一絲抽𧖟問君此境豈易到確有階級難㫄參
向來正得讀書力閉戸萬卷曾沈酣源流正變瞭指掌
北斗在北南箕南光開飛電十行下機發伏弩千鈞擔
捜竒抉險富詩料然後所向無矛錟庭空樹老得秋早
霜色染葉黄於柑一編信手愛露坐何用白石藏書菴
命工作圖索題句劘壘相對吾奚堪遇君尚應三舎避
君愈降氣余彌慙詩成乞與􁆾紕繆蹇鈍猶兾隨驂驔
此間風景有何樂曷不歸去同書龕
　　　料絲燈史畊巖學士屬和即次原韻四首
勿論萬縷與千絲似宻還疎製絶竒玳瑁筵前凝作片
珊瑚網底爛生枝華堂金屋年年換錯綵粧花種種宜
表裏孤光原洞逹瞢騰醉眼任斜窺
宛宛長廊小院東藕絲不斷望疑空巧穿針孔玲瓏影
吹透氷肌綽約風簾幙花深長帯霧畫圖山淺忽生虹
琉璃太脆紗紋薄獨愛韜光黯淡中
更従何處着纎塵亞字文廻古錦茵斜拂楊條藏語鳥
宻牽䓏綫過游鱗顔筋柳骨書家格吳帯曹衣鏡裏身
併作淸輝開四照不勞明月吐芳津
駢枝儷葉技同稱點墨何愁誤不興射角星芒殊睒睒
照人風骨自稜稜金波蕩月成方折玉氣生烟隔幾層
還與石湖添紀事詩家新賦料絲燈(范致能有上元吳/中紀事長律所載)
(燈名甚多獨/不及此品)
　　　友鹿寓居孫公園與實君蒙泉耑木同巷僕及
　　　西𬈑聲山相距稍逺友鹿作比隣詩二章亦來
　　　索和因次實君韻奉荅
馬蹄纔過又車輪廣術相逄亦太頻不惜徃來隨歩屧
預防倡和損精神過墻濁酒能供客鑿壁餘光倘借人
便與中央成鼎足姜居西舎我東隣(時余移寓/琉璃敞東)
造門不見等離居俗例持牢急破除(余兩詣友鹿/俱阻于閽)僮約
一條申典謁客談幾處省傳書巷連畢曜宜相就雨過
蘇端肻見疎添取新篇爲日課與君直似共郷閭
　　　友鹿復次韻見寄恐其有過督司閽之意再叠
　　　韵解之二首
過門何止十朱輪只有窮交不厭頻語帯滑稽吾是戲
弊淸􁆾發爾如神犬應勿拒重來客花亦爭窺舊識人
従此得閒須徑造巷南巷北總芳隣
老屋西頭勝僦居門前無草不須除未妨排闥來驚臥
且喜還瓻肻借書踪跡漸同詩境熟形骸終要禮文疎
他時野老曽爭席記得漁樵狎里閭
　　　盧樗菴七十壽詩
我愛盧仝居翛然數間屋先朝孝廉宅過者猶屬目再
傳世其家門徑不改築一經禀庭誥自敎兒郎讀早年
赴舉塲髙歩关馳逐同儕重先軰子弟尊耆宿正坐業
太精翻令身久伏科名人拾芥官爵鶯遷谷白髮廹衰
年靑衫自初服神恬遯無悶學殖富有蓄紅扶壓架花
翠擁遮隣竹刻鳩拄杖頂放鶴前山足世自閙如蛙吾
方靜如鵠回看軒冕客萬事徒碌碌分定兩不爭生涯
籌巳熟
　　　送勞書升通政飬親歸里
吾郷前軰楊司馬曾脫朝衫換彩衣祖道回思十年事
都亭又見一人歸白雲去國情相似黄髮娛親古亦稀
不是明時輕解組五湖烟水屬春暉
　　　豆腐詩和楊芝田宫坊四首
服食神仙事不難磑牀幾轉便還丹(世傳淮南以/丹藥點成)凝來
石髓風猶嫩點出春酥露未乾倒篋易償隣叟值顧名
原合腐儒餐人間賣菜多求益休與先生溷一柈
蛙痩熊肥兩不知太常終歲是齋期半杴土竈然萁火
一頃山田種豆詩饔子貧家先染指厨娘纎手並凝脂
來其郷味君休咲三德虞家有贊辭(事見虞/伯生集)
滑可流匙勝冷淘不爭舌在齒牙牢渾忘肉食聊名儉
偶佐村沽亦足豪烹雪也宜施翠釡割雲初不費銀刀
胡麻别試山僧法口腹窮奢笑老饕
茅店門前映綠楊一標多插酒旗㫄行厨亦可咄嗟辦
下箸唯聞鹽豉香華屋金盤眞俗物臘糟紅麯有新方
須知澹泊生涯在水乳交融味最長
　　　問西厓病
小閣藤牀勌獨慿門前仍遣小僮譍一家多累愁何益
四海無醫感又増春酒呼兒看滌噐夜碁留客對挑燈
可知七發眞良藥莫謂先生病未能
　　　戲題曹希文寫生蒲萄册
東郭鹽咸陽冶朝入羊暮騎馬生不願封萬戸侯亦不
願領西涼州但願蒲萄垂乳比桑葚日日飽噉只學林
間鳩若使一官值五斗家家争醸蒲萄酒枝頭無𥿄上
有誰能截取老僧手(圖爲鑒上/人所畫)
　　　再題朱北山所畫松鼠蒲萄
兒童把竹竿飛鼠未可逐暮四復朝三蒲萄秋正熟縦
使身輕化蝙蝠可憐兩翅仍兼肉枝頭漸空莫緣木明
朝去竊官倉粟
　　　爲次也題秋花小鳥畫卷
一株鴨脚葵色映紅黄𬗋雞冠似經鬭碎葉垂披靡無
端靑螳蜋失勢忽落此當其奮臂時寧料草間委飢禽
不汝貰集啄紛爪觜似爲蟬復仇反覆乃物理二蟲何
厚薄是亦可以已我欲解其圍毫端呼不起
　　　研谿傳札訂望後出郊看杏花夜來微雨恐阻
　　　兹遊晨起風日晴明喜而有作
臥聞檐雨滳堦鳴意外東風曉放晴爲作報書貪早起
門前吹過賣花聲
　　　送畢雨稼
古藤花底逄朱十爲我長吟畢四詩滿眼酒徒星散盡
送君還憶識君時(余初識雨稼於/竹垞先生寓)
　　　三月十六日同西𬈑實君蒙泉研谿六謙耑木
　　　石城友鹿永年向濤霜田亮功次也南陔至興
　　　勝寺看杏花三首
弄䄂風微不起沙野田分路走三鵶十年失計仍爲客
一醉無名特借花白塔似招遊子騎靑旗錯認美人家
金丸落處休輕逐小立逡廵避鈿車(先經摩訶/菴不得入)
幸是韶光處處同勝遊隨意轉芳叢别開香界松林外
遥指烟村杏社東黛色濃添三靣綠日痕微減一分紅
只須十歩凌丹閣多少花頭在下風
及記當時載酒遊舊題幾壁拂塵㽞重隨客到僧猶識
不待人言我欲愁牧笛聲中芳草路鞭絲影裏夕陽樓
花開花謝年年事豈料傷春易白頭
　　　看花之㑹已成七律三章朝來耑木分牋屬賦
　　　七言歌行再作一首
朝陽簷前報乾鵲起赴城西看花約東家借得蹇驢騎
快比揚州身跨鶴豁然雙眼對明鏡草樹無塵光躍躍
倚牆初見一梢紅掩映垂楊作村落漸行漸逺入佳境
花海茫茫浸樓閣雲晴霧散天微霞日色烟光互廻礴
自然得氣少人妬縦使餘寒何處着卯酒消來玉頰鮮
牙香熏透春衣薄蝶沾蕋粉或雙去燕拂花鬚時一掠
乍看半吐或全開百靣疑聞腰皷作因思前夜沾沙雨
特爲催花龍起壑不然万本及千株那得同時齊破蕚
此花舊是仙家種肻向人間傍簾箔自従禁苑植樊籬
已勅居僧司鎖鑰(寺後爲進/御菓園)兒郎避路欹巾㡌嬌女窺
隣少媒妁可憐寂寂寄空園也似飄飄客京洛憶昨初
來年尚壯歡塲徃徃貪酬酢松林古寺摩訶菴幾度陪
遊履相錯(乙丑丙寅間屢隨大司空/朱公少司馬楊公遊此)侍郎歸老尚書殁
前軰風流久寥廓我㽞𬗋陌十經春白髮隨梳旋隕籜
去年三月曲江宴横路紛紛争出郭此時毷􁹄更思郷
未免當春懷抱惡豈如今年風日佳得䘮心空别開鑿
靑𫀆莫漫感憔悴紅䄂羞堪慰淪泊楊家公子好心事
兩世交情宛如昨已逄勝侣盡名流况是閒官能脫略
雖云雅集忘賔主治具終煩佐脾臄(是日耑/木治具)花前醉倒
十五人坐有車公寧不樂歸來忽忽記前夢後會悠悠
付成諾禪房借榻眠海棠野圃穿畦行芍藥勿嫌生活
太冷澹竿木逄塲聊戲劇只愁火急促新詩顔謝方將
𬒳陵轢尋花本意取陶寫覓句翻敎困悉索直須境過
兩相忘滿𥿄陳言緫糟粕
　　　狄向濤庶常訂同人㑹飲海棠院是日僕適有
　　　他招别請卜期研谿以詩相恼戲荅之
一春命侣原多暇半日看花奈少緣我爲頽唐姑避席
譲君獨作海棠顚(出劍/南集)
　　　三月晦日向濤治具招同西𬈑實君文饒研谿
　　　六謙耑木霜田亮功次也南陔岱瞻宗岱社飲
　　　寄園向未與㑹而今至者則胡芝山周漁璜張
　　　天門陳堯愷姚君山玉階兄弟
客居感節物郷味想櫻笋及此問名園忽驚春向盡歇
鞍垂柳外曲徑紆徐引側㡌入丰茸廻身轉欄楯群賢
次第到虛坐前後盡(出曲禮讀上/聲俗作儘)衆芳如媚客四顧少
畦畛丁香垂紛披藤蔓縮菌蠢海棠不少侍吹作胭脂
粉那無水一池鼓吹出蛙黽似嫌太寂寂作意破寒窘
鯨波捲百川目眩空花隕亭臺亂金碧有若浮海蜃日
飲正無何老狂良足憫唐侯但坐視出語顧見哂(余與/天門)
(亮㘦鬭酒盡酣實君/有老馬入駒群之戲)幸無性命憂何用須臾刀春衣行
且換紅藥期將近三百靑銅錢敝裘尚可凖
　　　陸澹成侍讀招飲丁香花下同西𬈑崑繩寄亭
　　　作
花繁葉宻暗廻廊爲放庭空特撤墻翠幕雲遮天四角
紅燈人醉樹中央春辭小院離離影夜受輕衫漠漠香
曾是徃年連榻地重來容易感流光(丁卯已已間與家/荆州兄盤桓此地)
(最乆故/及之)
　　　何倬雲戸部招諸同人飲藤花下
前日飲寄園自辰徑終酉連朝發酒病解醉仍思酒一
笑赴佳招相逄復開口入門庭宇曠槐蔭寛半畝髙格
架藤花有若魚貫柳其梢多倒垂其蔓必上走蛟螭起
拏攫纓絡飄絲綹翻愛急雨來不嫌濡我首殷勤得賢
主諧謔因良友衣上指唾痕花前傷老醜人間好亭舘
豈必皆已有但願興到時深杯長在手
　　　四月八日飲劉雨峰新寓分韻得佳字
十年論舊雨一日破淸齋(俗傳浴/佛日)去覺流光速來貪小
住佳(時出乙丑讌/集詩卷見示)槐陰深小巷花氣近斜街早晚南舩
到重看酒似淮
　　　題張浦畫太白像
芒角生酒星仙才謪人世淸平三絶調醉裏一噴嚏可
憐髙將軍不中作僕隷脫却夜來鞾飄然従此逝
　　　題張儀山中丞温陵紀事後
見說温陵事安危繫一時潮頭開郡縣虎口奪嬰兒報
國原臣分封侯豈數竒置身如事外不勒紀功碑
　　　贈范方仲
秋兎千頭瘞秃毫鋒藏鍔歛似無刀費他京國三年住
頑石如山價盡髙
　　　爲翁景文題畫
綠蕉葉折風無賴紅蓼花垂雨不情一個草蟲鳴似訴
故來𥿄上作秋聲
　　　宣德素鼎歌爲山左李繩其作
西方金苗變黄白躍冶長砂歘成赤神工笵出形製竒
不用雷紋鑿饕餮腹圓口直中央歛一綫縈腰起凹凸
其髙四寸下半之其厚三分㫄稍溢以衡測重斤踰二
(宣德小爐重者/不過二斤四兩)以指量圍弓滿的寳光蒸出耳雙環濃
乳垂爲足三隻膏流似覺層波涌肌潤何愁熾炭炙瓊
瑰碾𬗋柔作團靺鞨凝紅嫩將滳照來妖鬽敢逃影吹
過雲烟不留跡神光離合乍陰陽氣候盈虚異晨夕世
人好古捜彛敦耳目遺亡闕金石此鼎傳従宣德年居
然上與商周匹國家元氣在宇宙百鍊千鎔聚精液後
宮侍女罷添香講殿中宵尚前席曽従天上拂𫀆䄂一
落人間似淪謪忽經吾眼眞可憐尤物無多増戀惜君
不見城南片雨朝來急電掣金蛇飛霹靂玉川破屋那
許㽞万丈光芒穿四壁
　　　翁康飴寓齋看芍藥分韻得靣字
都城洵繁華物色互矜衒豐臺紅芍藥千𤱔開芳甸嗟
爾本名花因多乃致賤半開遭夭閼不許遊人看却𬒳
賣菜傭頃筐雜藜莧根株兩相失本性須㬰變相逄衢
陌中識者爲一泫翁生官戸部邸舎如郵傳近移槐樹
街意取買花便連車載兼土愛䕶同婉孌小雨爲扶頭
淸泉與靧靣瓦盆三十六手自摩挲徧亞窗斑竹欄歩
障靑油絹花如感知遇爛熳答深眷其大比盤盂或欹
學團扇髙低隨所主向背視所戀負恃各爭妍誰能分
最殿豈無一尊酒就汝諧終宴未免爲紅筵經營好肴
籑書生例貪嗇耳目有歆羡學道吾未能紛華易交戰
有情且相對即事驚稀見絶勝洛陽園花時閉深院
　　　送趙二聞郎中分廵兖東二首
望郎才地早知名棨㦸新臨古任城負弩三州迎刺史
降階一揖禮諸生山連翠岱雲常潤濟入黄流派獨淸
我是南池舊遊客送君不覺動吟情
君家邸第好園林槐柳周遭十畝陰子舎縦牽他夜夢
宦遊何負老人心共傳淸節胡威絹自有家風趙抃琴
此去國門看擁傳拾遺親授大官箴
　　　送鄭禹梅郎中出守髙州三首末章兼示茂名
　　　宰王令詒
髙涼名宦自來無君到方能重此區不信試徵唐宋事
潮州韓與惠州蘇
八十髙堂兩白頭扶攜齊赴上瀧舟茘枝龍眼均珍膳
不要同官易播州(時范國雯得/延平故及之)
曽依日影候花甎此去人情似左邉猶勝茂名王大尹
脚靴手版謁同年(王與鄭皆戊辰進士/而茂名爲髙州屬邑)
　　　送陳梅溪之任階州二首
一家鼎盛十朱輪仕籍君偏比積薪早歲科名曽入洛
半生官况兩遊秦(陳前任綏/德州牧)時平不設當關戍路僻稀
逄入蜀人鄧艾城邉閒草木也敎窮谷識陽春
一官聊與俗沈浮不改頭銜計亦優稍喜分符同領郡
敢論無蟹有監州重關夜度群雞月絶塞書來斷雁秋
多少郎濳愁索米羡君已似跨靑牛
　　　古詩五章呈吉水大司空李公
盛治際中天六卿盡文獻發揮爲事業噐量隨所建公
雖長冬官其氣實涵萬放之彌宇宙舒卷視膚寸道在
本非夸逄時獲初願
百川日東注赴海同一門豁逹意何廣函容道彌尊乃
知延攬塗中有仁義存淸濁具本性澄觀得其源君看
下成蹊桃李初不言
西江一瓣香自昔人文區歐公門下客磊落皆名儒千
秋復代興隻輪賴公扶官髙能下士此義今人無
空谷有幽蘭披披自含芳一朝采而佩顧盻滋容光顧
盻何足多貴登君子堂識者或見賞當門忌孤芳向非
特逹知標㮄慙互相
男兒感恩地兹事豈可常不敢泣窮途恐爲知已傷拙
守無詭遇異營戒岐㫄百年屬有身利鈍誰能量於公
負期許脈脈終難忘
　　　次也讀書王園夏日偶過之索詩題壁
地僻人聲覺林深曉氣通棗花開帯刺藤角墮兼蟲擊
柝過佳客傳餐累小僮避炎知有處來就北窗風
　　　虞山嚴杏修爲尊人仲甫先生乞六十壽詩并
　　　以錢湘靈玉友亮功所賦五七言長篇見示故
　　　詩中並及之
吳中數交遊屈指首嘗熟錢生十年舊直以心置腹因
之筮同人京洛異徴逐初逄嚴伯子氣靜神冲穆涯涘
未易尋徐徐視含稸名駒果有自擩染出家塾子有兩
老親筭旬竝踰六昨歸爲上壽再出何太速所傷名未
成負米營斗斛此來復相見執手語反覆爲言屏幛詞
排偶難破俗人間好官爵祗用塡滿幅不敢濫乞言所
以省干凟君詩有眞味是則我所欲出示三長篇得隴
且兼蜀孝廉筆竒矯榦老枝葉秃交情叙三世中有滄
桑錄大錢善形容繪畫列眉目小錢騁才氣汎濫到朝
局已無餘地留故乃相廹促吾詩何處著譬若蛇添足
然而難固辭即事生感觸江南氏族盛甲第紛相屬寧
知一再傳竟爲他人卜君家好門閥墻宇本先築豈非
文靖公淸蔭及喬木(仲甫爲相國/文靖公曽孫)當時歸逮飬歳給大
官祿人生惟此難餘者徒鹿鹿即今時代換徃事如轉
轂正賴後人賢流風承式穀先生實髙隱祭酒推郷曲
雖荒下潠田尚保檀橋屋時情有豪奪世守無輕鬻冬
缸葑可爇秋圃棗堪剝窺池荷夏紅掃徑莎春綠平生
十萬卷又課諸孫讀同牢四十年尚享齊眉福子行及
歸奉此樂天倫獨古人重名義飲水兼啜菽斯言倘足
徴庶當嘏辭祝
　　　酬同年張聲百秦中見懷之作
舉子稱同年厥名自唐始其初本郷貢往往維桑梓地
近情易親論年序以齒師門就行列有若一父子名雖
托友朋骨肉差相儗至於試京兆半屬九州士或者狥
虚聲紅箋報名𥿄泛交乍隨俗相背旋棄屣刺盾動以
矛慿身孰如几余生久落魄塲屋困刖趾初度䧏惟寅
微名歲在癸秋蛾眉換綠看鏡抱深耻得附當代賢不
才聊自喜君家好兄弟(令兄逸峯/亦同榜)健翮冲天起竇桂有
雙枝田荆必連理京華獲交臂伐木酒親釃古道朗照
顔相期各劘壘嚴霜妬竹柏猛雨欺桃李散作湖海萍
流行隨坎止省親君就道落第我歸里關城杳何窮秦
樹吳雲裏何期再入洛氷靣躍雙鯉寄示長歌行光芒
開顧指聳身登二華長劔插天倚黄河如修蛇起㐲見
首尾自然得竒句萬象聽驅使我欲従之遊塵埃誰料
理矧慙詩力弱難與諧宫徴遲答故人書半年坐嬾耳
　　　以詩乞王麓臺給諫畫山水
婁東富文獻世守鄴侯架太原老奉嘗腕底斡造化當
年書畫蹟貴豈文董亞至今賢子孫餘韻足瀟洒黄門
蚤登第群従俱方駕朱紫接烏衣丹靑陋曹覇朝廷無
闕失邸舎多淸暇坐令拾遺官風流資醖藉時時出餘
技落筆妙天下屏幛滿京華林泉不吾借篋中一幅𥿄
欲乞防見詫生平山水緣無厚入有罅捜竒得餘快歷
險慣不怕所媿言少文烟雲經眼乍如何不自量見彈
求鴞炙意従良友申閒請掖垣假朝來傳好語命以詩
易畫(余以宣德𥿄従吳元朗轉乞君畫君語/元朗是不可無夏重詩詩來則畫往矣)我詩頗拙
速敢托不敏謝古人重踐言相值寧論價君其勿堅壁
致我長避舎
(附)次韻　王原祁
　龍山查先生峭壁靑松架讀書百錘鍊等身與古化
　淸徤更瑰竒韓蘇之流亞興來爛熳題珠玉􁇇紛灑
　余聞心折久畏友敢並駕霧豹窺半斑騷壇戰而覇
　欲爲訪戴遊一官苦無暇坐令鄙吝生他山何所藉
　小技試盤礴每耻居人下粉本追宋元筆墨四家借
　腕弱媿癡肥定爲識者詫譬彼窺月魄餘光逗壁罅
　慘澹心神疲甘苦方知怕開闔變化間微茫得失乍
　始覺吾祖髙至令人膾炙拙筆非許田奚爲拱璧假
　眞宰雖難捜勉力爲君畫木瓜配瓊瑶何以云報謝
　荒率懼覆瓿賴公以長價紈扇懷䄂中秋風弃上舎
　　　次日麓臺爲余作巨然山水并次昨韻見詶再
　　　叠韻奉謝
玳瑁裝書籖珊瑚供筆架我無二者樂宿習故難化新
詩出寒窘郊島或流亞一窺著作堂顔汗豈勝灑千金
享敝帚蹇足追髙駕何異貧家兒蓬頭媿王覇方當苦
酬應供給日不暇先生地望懸乞者無慿藉十年率未
應惜墨肻輕下始知髙人胸與俗少假借於余獨不靳
脫手洵竒詫用意取巨然危峯拆天罅趂人何突兀㫄
睨心膽怕細觀入秋毫恍若置身乍漁灣舟可檥樵徑
轂可炙勢成風雨晨不待休沐假猶嫌尺幅短更以詩
𥙷畫人間有眞境躡屐當追謝但恨多牛翁靑山索髙
價莵裘營已晚惆悵道㫄舎
　　　王服尹見和乞畫詩三叠前韵奉畣
米家書畫舩秋蔭傍藤架爲君下一榻四壁烟雲化(服/尹)
(時下榻麓/臺齋中)京洛少名園精廬乃其亞可無一斗墨興到
供揮灑君才况如江衮衮髙浪駕偏師壓小敵勢欲戰
而覇篇終味深穩語妙神閒暇平生績學功授受有承
藉淵源大可溯派自震川下幸生君子郷師友不外借
何當謬引重恐𬒳識者詫昨日乞畫詩細聲風出罅蒲
牢懸我前欲扣吁可怕强顔托夙契結襪交非乍憶昔
隔墻居淋漓濡酒炙(已已寓居上斜街與孫愷似/編修近隔一垣長従服尹飲)六年
一醉夢歳月不我假靑山憔悴容此景豈堪畫君歸約
髯孫吾亦偕小謝(來詩及/家德尹)披圖賦招隱尚可長詩價忍
負好溪山挑燈向客舎
　　　計闇昭索題看菊圖
勸君莫種菊種菊須澆灌本自隔年培根従立夏判苗
新虞蠧蝕葉宻防雨爛三時倘失勤那愽一秋玩不如
走廟市取辦在一旦捧土上瓦盆妍媸誰復辨十年客
都邑萬事皆眼見披君看菊圖使我發長嘆
　　　題曹渭符舎人畫扇
移得城南魚藻池便従𥿄上寫淪漪畫師正恐妨魚樂
不着飛來雙鷺鷥
　　　費子葛陂屬題小影
費生客京華氣帯秋山爽學詩兼學畫離俗寄幽賞識
君塵坱中十載一俛仰羡君烟霞姿瀟洒不殊曩虎頭
爲寫照見者皆拊掌秋根走雜樹中有落葉響可無松
亭亭配汝玉朗朗勞生輪下坂歳月成鹵莾誰知靜坐
人一日可當兩
　　　題趙天羽給諫小照
長身七尺紅兩顴成佛要在靈運先兩塵相隔一毫末
中𬒳官事相糾纒豈知生來具慧業即現宰官爲說法
一林紫竹是禪機只在眼前誰見睫
　　　送同門朱介垣掌科請假還吳
燈簾夜看秋菊花酒徒爛醉東西家竹垞去官君請急
近社花開少顔色明朝我亦作歸人二老猶堪結比隣
扁舟同訪籬邊屋及取霜前香稻熟
　　　希文將南歸次淵明田居詩韵來索和章四首
故郷去我逺縹緲三神山風塵一渉足忽忽傷徂年曹
生靜者流心若珠在淵不使閒草木萌牙荒寸田如何
瀟洒姿亦復趨人間一官比薪積後至爭居前坐看車
馬衢群情動如烟秋風夜入戸曉鏡増華顚身先候雁
翔心與浮雲閒歸期服勇决臨别翻欣然
老馬悔識塗亞身受覊鞅時因送人處一發田園想田
園近荒蕪計拙迷孤往家書昨日到久雨蓬藋長八口
恒告飢憂來難自廣生涯事游惰獲報宜鹵莾
萬人浩如海酒伴日以稀曹生後我來今復先我歸家
人占喜鵲不寄秋來衣因之報歸信歲晚寧相違
讀書三十年如農守阡陌出門視蒼莾蹙蹙靡所適君
看入貲郎朝發不待夕時來誇際㑹抵間快投隙得官
如驅羊舊給厮飬役課奴力耘耔課婢勤紡績識時乃
豪俊章句工何益
敬業堂詩集卷十九
敬業堂詩集卷二十
　　　　　　　　　海寧　查愼行　悔餘
遊梁集(起乙亥七月/盡十二月)
　　中州名勝之區也同學許霜巖謁選得陳留宰邀
　　余偕行渉滹沱循太行東麓歷趙衞梁宋之郊按
　　程計之古蹟不少資其車騎供我吟眺亦足以豪
　　矣
　　　將有中州之行七月七日姜西溟唐實君趙文
　　　饒惠研谿楊耑木宮友鹿項霜田錢亮功湯西
　　　厓馮文子楊次也陳元之家聲山餞飲於陳六
　　　謙邸舍席間酬别
屋簷秋網拂蠨蛸弦月如弓挂一弰剪燭談深宜夕舘
㸔花人散憶春郊窮無好句供傳寫老不中書代解嘲
(實君見送詩有舍人/官職是虛名之句)來本無名歸亦得只愁飲餞累貧
交
　　　出都晚宿竇店戲示許大令霜巖
又是南程發軔初我今戴笠爾乘車衝泥早歇林間馬
積潦秋生户外魚十度棘闈憐報罷一官花縣喜新除
屠龍妙手牛刀割餘技猶堪理簿書
　　　涿州過渡
胡良河蔭靑葱柳督亢陂連宛轉城但覺林中無暑氣
不知風外有蟬聲喚廻塵夢秋初到誤墮吟鞭馬一驚
自笑年來詩境熟每従熟處欲求生
　　　上谷城南旅宿見可亭姪題壁
客路逄連雨秋原洗鬱蒸人投曾宿店鼠瞰未吹燈一
榻夜涼入二更殘月升忽㸔題壁在爲爾掃秋蠅
　　　早過慶都
棗林槐埂翠糢糊十里烟光接慶都堯母陵荒秋草徧
戴嵩新畫牧牛圗
　　　定州口號
劃花小盌愛初燒秘色傳來閲四朝莫打磁鋩輕試玉
人間方貴定州窑
　　　新樂有感
客路匆匆過定州鮮虞臺下小遟留輿圗西漢中山國
恩澤先朝外戚侯攴棗詩成歌樂土種瓜人去感新疇
眼前風物全非昔細草鳴駝一叚秋
　　　晚渡滹沱
涼風蕭蕭響白荻老鸛啣魚作人立小舩爭渡晚尤喧
濁浪兼泥秋更急中流仰㸔團團天太行突兀當我前
未知馬首向何處千里夕陽橫紫烟
　　　麥飯亭
蒼皇那免嘆途窮大業幾隳小衂中名號未尊誰是賊
英雄有識獨従公兩河子弟收星散一飯君臣見始終
值得將軍依大樹不勞上殿更爭功
　　　鉅鹿道中
要害畿南在必爭時危往往屢稱兵居人不重侯芭里
過客猶尋石勒城雲挾常山蛇尾動地連汾晋犬牙成
如今不用論形勝稌黍秋郊一望平
　　　豫譲橋(首四句姜西溟舊作也/辭意未盡爲足成之)
趙入宮臣厠中趙乘馬臣橋下區區欲報國士知可憐
一死何能爲君不見博浪一椎雖不中置身事外非無
用
　　　邯鄲縣呂翁祠
幻妄浮生豈有涯何妨鼠穴駕牛車貧兒好作(音/做)遊仙
夢怪事偏傳小說家(事出虞/初志)古道蹇驢多北向空庭秋
日又西斜人間官賤黃金貴乞與燒成九轉砂
　　　邯鄲懷古三首
口舌相如位上卿従教趙括喜談兵璧歸間道雖難奪
師出長平已被坑唇齒連衡如有約虎狼縦暴本無名
凄凉蔓草荒烟地民命無如戰國輕
美人一笑元無罪不殺難邀好士名趙勝何曾識毛遂
信陵差解重侯嬴符來袖裏圍方解錐脱嚢中事竟成
碌碌因人嗤若輩也如跛客强隨行
北道何期得鄧晨信都南望尚迷津群情正是思劉日
假號先歸賣卜人計定一軍終㧞趙怨深三户必亡秦
不妨蹔作逡巡避龍準諸孫自有眞
　　　自杜店至磁州與霜巖並馬行
一天風露野田秋曉路熹微辨馬頭槐柳陰中辭杜店
芰荷香裏到磁州鷄鳴巷陌烟初起鷺立陂塘水慢流
過此頓忘身是客與君題壁紀淸遊
　　　渡漳河
夜聽邯鄲趙女歌起乘殘醉渡漳河天垂曠野名都壯
路入中原戰壘多細雨一蟬髙岸柳西風匹馬故宮禾
灰飛瓦解尋常事誰管繁華委逝波
　　　曹撡疑塚
分香賣履獨傷神歌吹聲中繐帳陳到底不知埋骨地
却教臺上望何人
　　　鄴中咏古四首
洹水淸流見麗譙鄴中氣象太蕭條詞華不過誇三國
人物誰能算北朝氷井臺荒秋瑟瑟香姜閣廢雨飄飄
齊磚魏瓦人爭托想見當年土木妖(魏銅雀瓦色青内/平印工人姓名皆)
(八分書以爲硯貯水數日不滲齊起鄴南城磚瓦皆以/胡桃油油之當油處有細紋曰琴紋有白花曰錫花古)
(磚大者方四尺上有盤花鳥獸紋千秋萬歲字其紀年/非天保則興和又有磚筒承簷溜者花紋年號皆同内)
(圎外方亦可爲硯按王荆公詩云陶甄往往成今/手尚托虛名動後人則眞品在宋時巳不可得)
自従僭竊起當塗虎視中原氣總粗大抵奸雄皆好亂
居然割據亦稱都車中不少彈箏客案上頻繙聚米圗
十二渠成流澤遠至今土壌號膏腴
林慮(平/聲)山色尚蒼蒼太尉登朝事可傷豈有公孤能翊
漢早知廢立縂由梁勢成刻兎驕三輔禍始金蛇恨永
昌慚媿上書收葬吏猶傳郭亮配楊匡
錦衣别築相州堂使節移來自武康公獨勤勞兼將相
誰能事業更文章威名要取雄殊域䆠跡何嫌避故鄉
碑版兩朝尊顧命豈徒一記重歐陽
　　　湯陰縣北村家
烟際露茅茨田家正午炊韭花秋逞味棗實晚垂枝放
犢靑蕪岸漚麻綠水池地偏稀客過籬落有人窺
　　　入大名界紀氷雹之異
朝行渡黎陽四望如絶徼又如入霜野慘澹初經燒古
墓多白楊連根㧞當道棗棃盡僵仆墮實滿泥淖村中
禾黍空天半烏鳶呌客心惨不樂經眼非意料道逄白
髪人下馬亟慰勞爲言前七日陰氣變晴昊疾風西北
來電雷乃前導須㬰大雨雹奮擊恣凌暴爲拳爲芋魁
所向等飛礟居民屋瓦裂塡塞及井竈行者不及防人
傷馬傾倒濬南滑之北廿里陷氷窖草木生其中焦原
同一燎含悽問隣舍旁有豐年稻邑長豈不知逡巡莫
以告我爲田父語天變非人造不聞平陽城一震跡如
掃殭尸十萬户蔽野復誰弔朝廷憫災傷大下乞言詔
公卿滿臺閣相視無寸效被禍爾猶輕區區胡足較
　　　滑縣
停鞭小立聽潺湲魏滑分河在此間(自洛以東百水皆/㑹於此唐沈亞之)
(有魏滑/分河錄)樹杪帆檣瓠子渡城西風雨大伾山野無秋草
年仍歉地近朝歌俗尚頑誰與牛羊典芻牧未應蒿目
委時艱
　　　長垣道上戲示霜巖
前行忽引朱衣吏夾道爭㸔擁似蜂却咲相如緣底事
也隨車騎走臨卬
　　　従蘭陽渡黃河入大梁境
馬頭半月㸔烟鬟行過燕關漸軹關今日中流回首望
黃河截斷太行山
　　　閲陳留縣志雜題十絶句補其所不載
幡然臺外野雲黃畎畝餘風重此鄉不解後人偏好誕
每従田叟問空桑(伊尹生空桑語/出呂氏春秋)
漢祖初來厭𥪡儒監門長揖互揶揄入關全賴敖倉粟
計出髙陽一酒徒(􁉋食其陳留髙陽人今/縣有髙陽堡即其故里)
割肉恢諧父老旁千秋銘記有中郎羡他社宰封侯地
不改當初户牖鄉(蔡邕索昏庫上里社銘云惟斯庫里/古陽武户牖鄉陳平由此社宰佐髙)
(帝定天下按史平/初封户牖侯故云)
殺雞自作髙堂饌草具何妨對客供一飯成名眞有幸
天教季偉遇林宗
伯喈本意欲東奔失計何人與訟冤畢竟殺身緣一嘆
九原應悔出私門
分茅幾姓列王侯古郡相傳屬此州若以報施論漢魏
後先亡國兩陳留(漢獻帝従陳留王入承大統/曹奐爲司馬所廢封陳留王)
假道穿渠到小黃(五代通錄李珽曰河南有外黃下黃/漢書地里志陳留有外黃小黃縣五)
(代史改小黃/爲下黃訛矣)赤松祠下月茫茫鎬池遺璧今還璧氣盡
人間十二郎(事見大業/開河記)
北狩蒼黃宋兩君徵兵諸路咲紛紛平時誰畫元豐䇿
輕汰畿東捧日軍(宋都汴陳留爲畿輔要地舊設天武/捧日等軍元豊中有詔裁减故靖康)
(之禍近/無聲援)
養士恩深三百年倒戈迎賊怪爭先殘黎及記滄桑錄
死事人稀一尉傳(崇禎辛已十二月賊由㐮鄧北來汴/南州縣望風迎降陳留署令某庸才)
(也不知所措典史邵大濟秦中人/竭力拒守城陷不屈全家投井死)
濁浪髙於師曠城(見陳留/風俗傳)人隨廬舍盡東傾至今雨濕
天陰候過客猶聞鬼哭聲(崇禎壬午决朱家寨水入大/梁浸淫及於陳留城内外水)
(深丈餘屋宇盡/没邑無居人)
　　　桐城王方日爲亡友蔣度臣刻詩集於汴中後
　　　列同學姓名余兄弟與焉度臣之殁宜有哀辭
　　　宿草之哭亦情所不能已也二首
不是無家柰别離葢棺事了始歸期半生好客皆情累
一第成名亦數竒篋底有金貧肯惜人間無路老方知
最憐湖海元龍氣收拾光芒入小詩
廻思腹痛平生語謬托知音撫絶絃長恐雲烟隨散㓕
忽驚珠玉已流傳九原可作應相慰同調無多又自憐
不覺餘哀生感激爲君展卷一澘然
　　　和霜巖縣齋秋雨八首
陳留井邑荒風俗尚淳古官舍雜民居蕭蕭一環堵移
牀避屋漏正值秋來雨秋雨有時晴茅茨亦易補乘時
無鉅細百廢在一舉
許子天下才卑棲屈兹土到官已十日坐㸔魚生釡雖
稀傳事梆尚打排衙鼓我來况無事小住因賢主只合
向空齋攤書聽涼雨
昨日牒文來歡聲滿城郭黃河一丈减秋水漸歸壑回
頭梁宋郊禾黍正可穫豈有溝澮盈决防助流惡野人
殊過計倚杖候乾鵲
荒庭無竹樹草上墻頭生誰知一穴穿已帶秋蟲聲老
夫方隱几鼻息如雷鳴雨點忽到窓颯然歸夢驚此中
有佳句夢斷詩未成
我友趙十郎索居廩延城(趙子晦時宰延津/去此二百餘里)河壖一小
邑長吏管送迎我思往相就所畏泥中行乃知行路難
中有躑躅情
殘暑去逡巡蠅聲猶未歇蒼蠅何足云壁有鈎尾蠍孤
燈明復暗被螫或倉卒土産多毒人吁嗟愼膚髮(陳留/産全)
(蠍故/云)
河流去城遠掘井不破塊常時瓢飲難汲自十里外官
庖惜民力水厄亦有戒天漿忽傾盆餘澤走滂沛瓶罌
旣滿貯茶味即沆􁭥絶勝調水符勞心防狡獪
木榻乘秋陰黴蒸入布被解衣背粘席轉輾出竒計爇
葦著瓦盆𪷟𪷟透霧氣苦遭烟炙眼聊免體被漬身居
燥濕間那得兩遂意
　　　中秋喜晴
連晨苦雨悵淹留地近梁園客勌游夢裏無花誰勸酒
天邊得月且登樓城圍老柳吹笳夕露灑寒螿擊柝秋
却記去年今夜會滿堂絲竹醉湖州(憶去年鳯/晨堂之集)
　　　夷門行
秦師圍困邯鄲城趙人乞援如乞盟信陵重以姻婭故
坐視不救非人情三千私客赴急難致死一戰猶堪爭
今者無端傾國出不以君命俄專征宮中符竊嬖倖手
閫外力奪將軍兵鐵椎碎首彼何罪汝自徼幸貪功成
誰爲此䇿大紕繆公子幾陷無君名生平下士頗折節
慚媿虛左親相迎私恩不負負大義二者較量孰重輕
先王正道日陵替術士詭計方縦横不聞死事憫晋鄙
但見好客誇侯嬴史遷本意喜任俠公論久掩吾不平
千秋事往一感歎弔古聊作夷門行
　　　汴梁雜詩八首
土岡起㐲向平蕪蕎麥花開佀雪鋪舊日樓臺埋井底
秋來風雨暗城隅鄒枚作客虛詞筆髙李論交剰酒壚
(少陵與李供奉髙常侍同時客遊梁宋間故其昔遊詩/有往與髙李輩論交入酒壚之句今城東南有三賢祠)
莫怪遊梁無一事已將名姓混屠沽
鞏洛東來地勢窪一條淸汴走長蛇覇圗難畫鴻溝界
恨事空椎博浪沙(博浪城/在府北)衰草平原秋放牧西風古堞
暮棲鴉靈光一寺巍然在(大相國寺踞地最髙壬午之/禍獨不爲沙土所埋汴中樓)
(閣存者惟/此而已)留取伽藍記夢華
削除七國獨存梁愛弟終因母后妨禁網初寛到賔客
人才一變起詞章平臺築後門常闢東苑成來志稍荒
但取虛懷能下士豪華原不累賢王
梁(朱)宋(趙)遺墟指汴京紛紛代禪事何輕也知光義難
爲弟不及朱三尚有兄將帥權傾皆易姓英雄時至適
成名千秋疑案陳橋驛一着黃袍遂罷兵
歲幣輸來不計緡無端齒冷爲亡唇偷生虎穴甘南渡
忍死牛車痛北巡翻覆兩家天假手興衰一刼局更新
幽蘭堂畔誰相惜只有従亡十九人
勝國分藩本屬周承平樂事數樊樓星連北極雄繁會
地是中原沃衍州樂府新聲翻百闋書堂名蹟勒雙鈎
最憐禍較江陵烈河伯摧殘甚鬱攸
螘穴將穿積勢成洪流直灌大梁城運移天險翻資盜
禍起庸夫好論兵(明季流賊圍汴推官黃澍倡議决朱/家寨水以灌賊營賊覺而遠避開封)
(翻成巨/浸矣)不信龍蛇皆沴氣可憐魚鱉盡蒼生滄桑變後
秦灰黑誰見黃河十里淸
新摽禹廟鎭河濱師曠臺邊迹已陳(吹臺今更/名禹王臺)獨向蒼
茫時極目誰當揺落不傷神空倉雀鼠千村賦故壘牛
羊四戰塵老傍人間多閲歷漸無閒淚可沾巾
　　　宋門别陳叔毅二首
同作大梁客情因去住殊(時叔毅舉/家客汴城)累君爲地主餞我
赴歸途對酒狂猶昔謀身老漸迂未妨吟思苦頷下賴
多鬚
全家猶旅食别路阻淸遊(相約同登吹/臺爲雨阻)近約尚難必歸
期可自由貯愁聽舊事挈涕洒神州(令伯元倩先生崇/禎末爲開封司理)
莫作長流落風塵易白頭
　　　陳留後圃習射示孫周人許繭爲
縣齋秋日長兀坐愁面壁異書如荆州欲借那易得後
園有棄地糞壌經馬櫪泓然見淸池老眼喜一滌初㸔
剪蓬艾次第拾瓦礫朝來箭道成百歩盡所歷兩生頗
好事飯罷走相覔邀我日同來分朋控鳴鏑雖無皮畫
鵠縳草聊代的引滿試射之於中寓考績浮情或倖中
詭遇本無適古人一技精往往互砥激勿徒視游戲儼
若對强敵我昔方盛年従軍曾草檄風前餓鴟呌頭上
飛霹靂蹉跎萬念乖漸怕矛頭淅力衰安可强衆醜供
指摘自咲諒無成習勞猶運甓子今心膽壯作此太寂
寂斯言可類推凡百愼剖析
　　　朱仙鎭岳忠武祠
平生感憤興亡際往往無端供裂眦晋之懷愍宋徽欽
失國偷生本同類兩家子弟又庸下南渡誰論復仇義
千秋乃有岳將軍欲雪斯慚出奮臂曾經讀史浮大白
况到提戈用武地一條衣帶指黃河倒捲狂瀾作餘勢
當時大業已垂成談咲收京俄頃事乞和語出金人口
二帝歸如反掌易南内何妨奉上皇中原未必虛神器
可憐計算不出此奸相逄君有深意朝廷不要兩宮還
那許疆塲壞和議乾坤震蕩功百戰性命風波獄三字
湯陰故里虎林墳幾處經過頻洒淚豈如此地更悲涼
血褁征袍等閒棄二百年來崇廟貌(祠創于成/化戊戍)兩行檜
栢千霄翠北風怒吼白日昏猶有英雄不平氣
　　　與王方日
姚生寓舍晨排闥一咲驚君起著衣(余初識君於同/年姚别峯寓中)半
靣相逄雖草草兩心經别自依依倦游客况秋風冷末
路交情酒伴稀不料尚邀公子顧累他紅粉避燈輝(方/日)
(夜過余寓適有女郎在座聞/公子至避匿不出故戲及之)
　　　汴中遇蔡遠士次韻留别三首
與君少小生同里嬾蔡知名二十年今日汴中初識靣
鬂絲秋老菊花天
買蟹宵來倒客嚢(汴城無水味蟹尤難致/一枚例索錢五十文)一燈相對話
蒼涼舊京風物吾猶記宋嫂魚羮薛嫂羊
馬嘶門巷客將還殘醉扶頭改别顔多感故人相送意
略煩秦女唱陽關(時有秦/姬在座)
　　　韓岡送同年張逸峰之安慶
去年下第傷坎坷君舘髯姜(西/溟)兼客我順風三日不張
帆綠水名園停畫舸一攀楊柳辭春陌兩見榆槐更歲
火那知此地忽相逄客裏班荆當道左大梁城東秋野
濶片片飛鴻向空墮夜騎驏馬到韓岡我倚身强君亦
頗人間裙屐胡足道絲吐春𧖟自纏褁天津公子氣雄
豪長劒短衣無不可近聞西陲方有事廟算行將啟邊
鎻(時閲邸抄聞/出師之報)吾曹猥以不覊身五寸垂緌等遊惰君
依官舍獲侍奉(時逸峰隨尊甫觀/察公赴任安徽)我赴歸期尚難果殘
樽相屬且勿辭黃花正綻霜前朶
　　　重陽日接胡茨村觀察書及見寄二律次韻奉
　　　答
含語相逄兩未申匆匆悔作渡河人敢期交臂心相許
及捧來書意果眞白雪愛吟千遍熟黃花催換一番新
眼前事事俱難料不爲傷秋歎亦頻
一序何當重左思重煩傳語到臨岐(來書屬余作/詩文序故云)可知
投劾休官地未是移床遠客時九日歸心憐我急十年
恨事識君遲不嫌寂莫遊梁跡點綴行裝賴好詩
　　　將歸故里留别霜巖三首
百里衝煩邑河流接小黃郷程貪漸近官味㸔初嘗家
本傳儒術名猶在舉塲此情吾諒汝捧檄爲髙堂
别後寛相憶君才百事能神明眞不忝藴藉若無憑世
苦需經濟官廉愼愛憎似聞田父語蓄眼見何曾
四海皆兄弟相關得幾人不愁官俸薄翻計客嚢貧却
饋非吾矯論交到爾眞平生知已意感動豈無神
　　　答趙蒙泉别後見寄之作
趙壹豈窮人文章天下冠成名陷羅網識字召憂患平
生師友間慷慨赴急難一機駭初發二事將幷案隻手
探沸羮孱軀分糜爛欲知氣難奪正賴神不亂戴盆却
望天畫地詎宜犴洎乎冤得白重以讒被間幸免輸鬼
薪誰堪讀城旦先生鮮稸怒一咲春氷泮脱身梏拲中
去國等流竄疲驢入京洛旅食年頻換嚢中綠綺琴焦
尾實經㸑知音世不乏聽者每三歎捷徑有爭先陳人
尚魚貫空持魯褒論孰下干木判遇我夙懷傾招呼詩
酒伴貧交無强合失意多聚散老淚落河橋離愁渺雲
漢殘秋滯梁宋仰視南飛鴈寄我别來詩開函一腸斷
君心人盡諒蹤跡聊覉絆出語忌孤髙時情伺譏訕
　　　留别吳梅梁表兄
幾日重陽雨雨晴天忽寒北風醒别酒落葉打征鞍不
計授衣晚欲爲分袂難他鄉老兄弟情到勸加餐
　　　大風晚至杞縣訪李明府不值
沙土晚𪷟𪷟孤城萬木中氣呑平野日聲壯渡河風結
伴隨陽鳥離程極轉蓬不須煩地主旅食報年豐
　　　歸德道中二首
海鴈橋邊路向東霜消日氣午怡融木棉吐子如脂白
野柿垂條似火紅驢背人簪雙鬂菊牛蹄塵漲四輪風
旗亭一醉誰同伴獨把吟鞭過宋中
寒烟衰草入疎蕪雎水流同戰血枯他日江淮論保障
至今祠廟具規模城連耗土秋多鼠樹倚神叢社少狐
惆悵繁臺歌管歇角聲吹落孝王都
　　　商丘周宜菴明府貽牡丹名種戲成四絶句
戚里名園結搆新千株遠致洛中春(燕中苑圃爭購此/花今秋北去者以)
(商丘一縣計之/巳至一千本)多情誰似河陽宰留取名花贈野人
珍重新寒九月初歸程作伴太憐渠渡江舩上人爭㸔
桃葉桃根恐不如
瓦礫堆牆老圃家燒餘一片變桑麻問余臺榭今何處
也要移栽富貴花
包褁泥封䕶本根隔年分種自梁園得歸且作㸔花想
未必花時穩閉門
　　　永城縣陳太丘祠
賢人處末流德器務廣大先生得此意名不黨籍挂庸
夫取同塵君子重遠害偶然出従政初不計殿最曾爲
兹邑長治道去其太豈必赫赫名當前互驚恠到今有
餘慕爼豆禮無殺我來謁公祠下馬肅瞻拜題詩警俗
吏似爲求名戒不見道旁碑去官碑輙壞
　　　望碭山
萬乗東南巡本厭天子氣匹夫廼心動走向此中避雲
氣隨眞龍人誰跡劉季可憐秦皇愚不及呂后智英雄
論成敗孰者意料事秋色中原來蒼然入淮泗蜿蜓忽
橫亘一束千里勢豐沛袒右肩濠梁舒左臂古來雜王
覇要豈山所致吾將訴眞宰鏟爾作平地山色如死灰
嗚呼識天意
　　　南宿州即事
符離城外騎驢女愛着紅裙愛挿花十里迴車無避處
不辭相送到村家
　　　汴中無魚今日至固鎭盤餐得此余方以爲喜
　　　座有晋人乃至廢食云吾土有客水鄉者所親
　　　必相戒勿食魚恐傷骨鯁也南北嗜好之不同
　　　如此
各有郷風兩不知區區口腹莫相疑㸔他葱薤堆盤處
是我攢睂廢箸時
　　　臨淮曉渡飯於逆旅述老人所言
人影動浮橋淸流繞淮甸月光水面澹初日烟中見中
都地􁀧連風物南方變城灣鵝鴨閙客飯魚蠏便逆旅
八十翁自云本武弁前朝守陵户賦役除本縣自従䘮
亂來瓦落奉先殿天家王氣盡凍餓甘衰賤誓死不去
郷依依豈他戀曾供洒掃職麥飯每私薦孟冬時享近
又欲往營奠言罷竟出門回頭淚如霰
　　　過鳯陽城外二首
帳下居然識帝王千秋閭墓表滁陽時來將相皆同里
淚落英雄有故鄉芒碭天靑雲氣散江淮月白水聲涼
龍蛇變滅須㬰事猶指山名號鳯皇
元老還朝起廢臣(宜興再相起馬士/英爲鳯陽縂督)二陵收氣避黃巾
忽聞淮泗聲援地已奉邯鄲假號人南渡半年輸弱晋
西來群盜甚苻秦靑絲白馬他年恨草木餘威在夀春
　　　池河驛
古驛通橋水一灣數家烟火出榛菅人過濠上初逄雁
地近滁州飽㸔山小店靑帘疎雨後遥村紅樹夕陽間
跨鞍便作匆匆去誰信孤蹤是倦還
　　　度磨盤山滁濠分界處
只在羊腸鳥道間不知行過兩州山千家大柳烟中驛
一綫淸流井底關樵斧樹稀行客倦茅亭茶熟老僧閒
路難馬力尤須惜莫遣鞭多比石頑
　　　淸流關
低迷野氣中路斷遇崖嶮陡然㧞千丈直上匪由漸行
子中州來巖關此爲險其西道尤惡石滑破馬膽歩行
到關門一往生勇敢長風捲林薄敗葉撒雨點豁達眼
界開晶熒日光閃少休得古寺徐使神氣歛想當割據
初外户晝長揜寧知暉鳯擒猿鳥就籠檻邇來幾易代
地僻設防减僧房同啟閉鎻鑰誰復檢經過亦偶然形
勝窮一覽
　　　滁州
岡迴樹轉到城遥甃石纔通路一條細水流應落西磵
(韋左司有滁/州西磵詩)好山靑不盡南譙名賢出守曾相繼異姓
封王又一朝爭説此邦風土好至今生計穩漁樵
　　　舟發六合
馬煩車殆歷間關轉愛江程一日閒吳女布帆十二幅
畫舩頭尾載花還
　　　大霧自儀眞曉至京口
斗柄挿秋江夜行指西東五更乍迷道水氣昏霾雺小
舟一葦如漂蕩雲海中焉能辨咫尺所向疑皆窮何物
導我前群飛賴南鴻稍知京口近忽報金山鐘旭日出
未髙半天已先紅須㬰掃無跡一望東南空但見旗脚
舒平流起微風畏途付噩夢回首猶忡忡
　　　關吏行
大農按籍加關税小吏機乘捜瑣細吳中支港夜不行
水栅村橋晨尚閉歸人癡絶良可歎枯蒲帶土包牡丹
壓䭾䭾增騾價貴入船船重關津難有情對爾應惆悵
近日花綱多北上獨携此本到江南莫怪揶􁤆兩相向
　　　舟中紀事
十月之交冬令行雷宜收聲乃發聲嬰兒晝啼天女咲
群蟄啟户魚龍驚初聞吳中夏大水萬頃平疇長蒲葦
又聞蔚州七月霜盡殺稷菽秋無糧雖云地氣異南北
何至天道違陰陽野人未敢窺天意目擊口傳非一事
他年誰考五行書五行志災不志瑞
　　　雨中發嘗熟回望虞山
錢生(玉/友)約㸔吾谷楓輕裝短櫂來匆匆夕陽城西嵐氣
紫正值萬樹交靑紅天工似嫌秋太濃變態一洗歸空
𪷟湖波蒸雲作朝雨用意不在丹黃中大痴殁後無傳
派此叚溪山復誰畫老夫新句亦平平要與詩家除粉
繪
　　　吳江田家行
髙田去水一尺許低田下濕流沮洳半扉潦退尚留痕
兩足泥深難覔路土牆頽塌茅屋倒時見牽舩岸上住
家家網得太湖魚米少魚多無換處朝廷聞下寛大詔
今歲江南免田賦野老猶供計畝租官倉自貸輸糧户
田家田家爾最苦有鐵何煩鑄農具半生衣食在江湖
賣犢揚帆従此去
敬業堂詩集卷二十
敬業堂詩集卷二十一
　　　　　　　　　海寧　查愼行　悔餘
皖上集(起丙子正/月盡四月)
　　去冬歸自汴梁今年擬息勞筋稍理舊業適承座
　　主淸溪公之命與令孫任可偕往皖城避春江風
　　浪之險由四安鎭取山路經宣城池陽抵黃盆口
　　始渡江皆向來遊蹟所未到也
　　　題三娘子圗四首(并叙)
按諸葛元聲兩朝平攘錄三娘子俺答長女也生而
淸麗資性穎異善書番文尊中國尚瞿曇每於佛前
懴悔求再生當居中華已受襖兒都司聘俺答通焉
　遂奪之隆慶五年俺答歸順封順義王三娘子封忠
　順夫人萬暦壬子俺答死其舅黃台吉烝而配之黃
台吉納婦一百八人以象數珠三娘子佐之貢市惟
　謹台吉死長子扯力艮襲封復烝而配之丁亥六月
　扯力艮同妻入邊巡撫鄭洛傳語三娘子無忘香火
舊情卒聽平受賞于弘賜堡(去大同/六十里)十七年間三封
　貴爵貢市之不渝多有力焉獨石中軍素善繪因宻
　圗三嬢子及受封三王像以獻於朝故得其詳如此
　馬子衎齋屬周兼畫此圗索余題句略撮始末使覽
　者有考焉
香燈小炷懴前因一念三生誤隔塵莫聽琵琶思入塞
明妃曾是漠宮人
别移部帳事休屠衆裏方知顧盻殊百八摩尼齊合掌
譲他一顆佛頭珠
詔恩三換等兒嬉報貢頻頒五色絲見説兩朝曾欵塞
不知通好是閼氏
埋香靑冡亦堪悲粉黛流傳又一時想像承平光景好
風流邊將畫蛾睂
　　　雨後行園梅花已落力輩方編籬
宿雨潤苔痕幽人杖藜至池邊一株雪狼籍香滿地不
忍踏成泥猶存惜花意平生無長物外遇中鮮滯一出
動經年窺園偶然事敢爲花作主吾老身如寄乃復補
樊籬遮防亦情累小童如我嬾長養薔薇刺欲剪又躊
躕何當絶非類
　　　食薹心菜
用心霜雪餘尺寸取易長土膏發春雨其葉沃以光漸
見碧玉篸枝枝葉中央初來但小摘爛熳抽四旁花時
籬落間色比黃金黃而我乃爲口斸歸滿筠筐芼之供
盤餐指動齒頰香貧家寡私奉婢僕皆品嘗可無勤惰
分於此示激揚園丁給宜厚特以匙箸償山田歲不登
老圃聊救荒所慚勞汝力充我藜莧腸
　　　南湖舟次遇魏禹平時禹平歸自濟南余將往
　　　皖上二首
低田幾稜菜花雨野水一灣蘋葉風却向家郷話京國
小桃猶是别時紅
烟雨迷𪷟港脉斜葑湖水落吐圓沙春波門外春帆影
君是還家我别家
　　　順風無帆戲作短歌
風頭滚滚浪花白啣尾隣船開絡繹千檣多作挂帆行
弦彍虛弓箭初釋開翎一一雁投渚騁足群群駒過隙
同時離岸我獨遲我坐無帆聊挂席偶然利鈍各有數
相去寧須論什伯來舩未必盡無帆咲爾有帆風又逆
　　　董文敏臨米天馬賦卷子眞蹟余弟德尹以十
　　　二金購自賣骨董某家鑒微上人貽書張􁥙老
　　　謂爲遠客攫去足值五十金􁥙老作長歌紀其
　　　語至呼弟爲惡客且云此公詩歌妙絶特削其
　　　名氏正欲寄元激之使戦語托滑稽其實乃深
　　　忌之也時德尹已北去戲次原韻即傚􁥙老體
　　　并示鑒公
古來善書者稱聖亦稱顚張芝米芾相繼出遂覺格勢
大變非従前華亭老宗伯落筆何翩翩衆中自集一家
法學本人力姿由天偶然放手橅寫天馬賦一斑窺豹
知其全人間流落有此本幾逐市販同推遷昨來忽入
好事眼三百十字顆顆明珠圎傾嚢倒篋可咲不自量
巧取或怵他人先腰纏十金一揮隨手盡世上乃有此
種揚州仙還家但徒歩不辦書畫船老僧旁觀歎且妬
謂此可值五十千大爲得者長聲價贉卷十倍增鮮妍
語聞張子怳然失固是痴癖寧非賢君家向來收藏亦
已夥細入針孔思貫穿得無羡魚人往往猶臨淵去年
臥病九十日料理藥物供髙眠頗聞典賣及古玩何異
開閣散遣諸婵娟故人傳與衞生訣撥棄嗜好年方延
性之所近終不化如噉石蜜甘中邊又如雅量蹔止酒
麯車相遇口角仍流涎作詩相惱覬一擲寸鐵不用張
空弮豈知懷寶出間道捲旗臥鼓有似刀藏鉛無端索
和乃到我野戦突上荒山巓謂我曾經閲此卷劘壘相
向師非偏我能爲汝咸其輔頰舌使汝鉥腎刻肺飲食
夢寐中難捐書評髣髴舉大槪虎跳鳯翥龍蜿蜒若將
墨寶比良劒也應光恠直射文星躔然而達人宜自廣
美玉豈必收于闐貪多務得物斯聚富而可求吾亦爲
執鞭近來書畫大半入秘府居竒幾輩包褁充夤緣三
間茆屋配汝作淸供書生習氣如此眞可憐猶復嘵嘵
引喙較得失物情什伯千萬胡相懸我於妙墨豈不好
只坐欲買羞澁嚢無錢金奩玉軸所見不爲儉過眼瞥
爾心恬然必教一一皆已有天地何以生雲烟况聞佛
法無我相試拈此句詰老禅滑稽代作解嘲語滿𥿄倔
强定有瀾翻篇輸攻倘許破堅壁正恐筆削爲無權嚴
詩他日編杜集能禁此客姓氏冺冺終無傳
　　　去秋自河南歸携植牡丹數種春來適有安慶
　　　之役不及待其開以詩紀别
客遊出梁宋地主頗不俗貽我六娉婷相隨到空谷我
貧寄茆茨貯爾無金屋繁華有借境直以名姬蓄殷勤
手親栽不忍委僮僕冬暖少雪霜春陰滋霡霂栽培本
天意私願苦難足可惜姚家黃一株萎偏獨五家尚成
隊紈綺可合族别之豈無情行期爲改卜未償道路債
妄兾㸔花福開時果出門詩䜟已早㐲(余去年詩有未/必花時穩閉門)
(之/句)明年豈不好吾老狀可掬應咲歸來遲尋春同杜牧
　　　塘西舟中喜晴得六言律詩一首
雨絲渺渺將斷日氣葱葱半銜客路漸逄寒食遊人未
換春衫桃花古渡茆店柳色輕烟布帆此去淸溪不逺
數尖已露晴巖
　　　過􁥙老與之論詩
昨日鳩喚雨今朝鵲報晴村村桃李花處處隨浮萍中
流幾千點著此孤舟輕故人知我來一咲門前迎别來
四十日頗覺太痩生苦吟誠乃疲中有金石聲子詩人
所怪任意方孤行自喜正在兹焉能博時名引我附同
調背汗顔亦頳失學事惰游東西無期程古人傳著述
多在名山成渉獵得其粗不如閉户精子今雖善病幽
居領餘淸物理與天機靜觀皆性情願子堅自信後來
有公評
　　　飲周柯雲家玉蘭花下
小船撑入菰蔣牙主人如客偶在家入門一揖仰靣咲
玉樹正吐墻頭花此花畏雨兼畏日難得春來好天色
今朝恰是養花天又被狂風恣狼籍興來相就席乍移
無酒酤我我不辭杯中自吸氷雪影𥿄上誰賞瓊瑶詞
白雲茫茫屋上下醉眼迷離兩相射鈎簾何用更燒燈
自有花光能照夜
　　　寒食湖上作二首
紅粧催上木蘭舟女伴家家愛出遊多事六橋新柳色
自含烟雨自遮樓
葑田靑合去年沙逺岸殘桃賣酒家錯恠東風欺老眼
我來原不爲尋花
　　　題蔡藜輝舫齋次􁥙老韻
風過溪來洒靣涼一支徤水出餘杭平分半幅疑看畫
難得三間恰向陽漁網愛牽簾影動釣絲閒拂水花香
浮家倘許來相就剪取橋南疋練光
　　　従湖州至四安舟中大雨
山廻兩崖髙路盡一川狹春流不盈尺野艇容恰恰正
賴急雨來須臾同放牐孤􁨁支兩膝兀坐如被壓問路
屢見紿方言亂鵝鴨紆遟終到岸我有安心法首路又
登山回頭憶淸霅
　　　雨中過九里岡
平生狎濤江老怯風波惡兹游特改路意取山行樂一
咲我命窮天公大戲劇朝來發古鎭苦雨若赴約肩輿
煩兩夫蹉跌防失脚山山勃姑呌泥滑石齦齶漸上九
里岡險如出劒閣我本村野姿浪遊因落魄無端役人
力揣分非所托稍待天放晴前林候乾鵲勞生就徒歩
庶免中心怍
　　　廣德州
山勢豁一州中央據衍土地當江浙會開拓自洪武長
興環其東外捍等干櫓西南界宣歙兀突重巖俯長江
乃北門集慶倚堂廡當年耿鄧功拱翼事眞主張吳勢
雖偪力絀不得取時危有鬭爭事往失險阻如今城下
路日夜走商賈獨有好事人登城尚懷古
　　　連日風雨山行頗有寒色
盤旋八九里下上千百尋身在雲氣中不知山淺深雨
聲挂奔瀑風響交長林空谷早晚寒䬃然作秋陰初疑
春不到忽有喈喈禽
　　　飲十字坡茶菴
連岡踏成泥山骨似無石汙池之所瀦土赤水亦赤瓢
漿乃時需解渴聊飲血一飲不自持吁嗟逺行客
　　　紅林橋
山花不知名山鳥多聚族深村窅然入樹影散晴旭人
家石橋邊共吸一溪淥年豐旅食賤市逺無魚肉但覺
松毛香茅簷燒筍熟
　　　宣城道中喜晴
宣城古郡風土嘉就中最樂惟村家我來正值積雨後
雲氣解駮生晴霞岡巒過盡徑路坦溝洫流去田塍斜
新茶未焙糓雨葉早稻已茁淸明芽長鬚揺風飜宿麥
新翠著地鋪胡麻柴門相接綠陰裏籬落綴以朱藤花
廻思連日走旋濘若渉大海無津涯人間乃復有此景
始覺大地猶春華
　　　曉望敬亭山懷梅耦長孝廉
千峰含霧爭出没惟有敬亭先得日相㸔不厭吾亦云
可惜游踪難自必都官詩派誰復論家法傳與長身孫
孝廉詩好畫亦好不愛城市居山村昔在京華曾倒篋
㸔畫求詩情頗狎入山不訪住山人古者論交無此法
山川興到尚可乘他日重來能不能作詩爲報句溪叟
聊記吾曾過宛陵
　　　髙嶺菴小憇
再上已無路中休宜有菴花陰移客座松氣接僧談俯
視風斯下端居户正南一泉香積味慚媿荷分甘
　　　渡淸弋江
一曲淸江抱白沙牧之佳句舊曾誇乍離古渡舡如葉
初換春衫客憶家逺處人烟連竹色晴來村店忽楊花
亂山靑過陵陽路遥指雲頭辨九華
　　　飲劉蘧菴光祿慕園二首
恬澹知君性中年早罷官自耽泉石趣轉覺世途難爲
我開花徑携樽就藥欄肯辜楊柳月深坐到更闌
此來吾有幸别圃得春光地主留花待詩情被酒狂欵
門煩兩使愛客到諸郎千里能相就何須置鄭莊
　　　南陵早發
林深葉宻曉㝠㝠旭日初啣霧未醒小店門開惟土竈
一菴僧閉但茅亭秧従布糓聲中綠山向畫睂啼處靑
獨與野樵爭路入偶逄釣叟覺魚鯹
　　　山家柴栅編竹而不築墻云以拒虎虎能喻墻
　　　而不敢窺籬葢疑其爲䧟穽也作虎落歌
危巖下瞰千仞壑猛虎騰身只一躍東村黃犢西村羊
入室踰垣恣饕虐山人不以墻禦虎挿竹成籬用藤縳
目睛如炬不敢窺疑是中間㐲機擭天生人智爾則愚
咆哮作力胡爲乎不知此法自誰創陰絶覬覦眞良圗
周防莫遣樊籬破與虎爲隣可髙臥
　　　蕎麥灣大雨
蹇驢躄躠牛蹄重雨脚斜飛宻無縫雲蒸霧氣取境迷
泉挾雷聲撼山動詩人好遊復好竒衣沾履濕去不辭
人生行路難如此偏在溪山最好時
　　　山店阻雨次徐任可韻
長程愁冐雨小市喜臨橋旅飯留人住征衣借火燎溪
喧窓逾靜吟苦膝頻揺莫作衝泥去尋山不在遥
　　　行經九華山麓欲登不果任可有詩戲次其韻
玉池瓣瓣蓮石角株株筍去天纔一握豈可尋丈凖一
百六靑峰峰峰入吾眕終焉就埋没雲霧諒不忍天如
憐詩人久被陰雨窘雖非鸞鶴姿稍異蟄蟲蠢撥雲使
就道廻馭控鞅靷我僕忽告勞従旁乃微哂平生汗漫
遊衰暮興易盡向來徒碌碌臨去猶惷惷寄語雲中人
塵寰終遠引他年香案吏名籍倘未冺
　　　碎石嶺詞
黃泥岡頭白日黑竹雞一聲石盡扐杜䳌勸客不如歸
鷓鴣阻人行不得居人慣聽不覺愁一蓑背雨唱歌去
我與爾同風馬牛
　　　初至皖城喜遇同年姚别峰兼招程松皐舍人
宜城渡頭三月尾荻洲新漲河豚起片帆帶雨剪江來
意外班荆得姚子人情得隴每望蜀便想同時兼兩美
作詩更欲招之罘東向樅楊寄雙鯉大龍山頂龍眠麓
起㐲尻脽百餘里晴光欲動草翻烟春事將闌花潑水
君能命駕姚亦留猶及同㸔紅藥蕋
　　　程松皐得余所寄詩即夕自桐城命駕過皖次
　　　東坡喜劉景文至韻
偶然折柬相招呼起聽雙鵲鳴庭隅知君與我不遐棄
古義鄭重今人無肩輿西來二百里疾足逺致兩僕夫
欵門大咲發狂喜屐齒忽折行須扶余頭漸添種種髪
君頷競長鬑鬑須别來三歲遽如許尚不作達寧非迂
勿嫌江城春已晚百物生意咸昭蘇梢頭紅藥若有待
含語未吐眞名姝烟花滿前太狼籍風雨賴汝能支吾
有情相對且盡醉只恐酒醒仍江湖
　　　懷寧劉東臯明府招飲薔薇花下
江城十日九日風遊絲落絮飄晴空春光却在令君宅
别舘布席依芳叢竹籬半庭添曲折葉幌一架穿玲瓏
不知花頭幾萬朶但覺香靄浮簾櫳晚霞烘天鶴頂赤
杯靣倒影魚鱗紅小胥抄詩浣淸露狂客噓氣攄烟虹
人言簿書妨作達正坐才短心憧憧如君治劇本閒暇
豈有塵霧能相蒙神淸政簡若無事佳興自與遊人同
不辭小户徑霑醉髣髴置我葡萄宮酒闌更話十年舊
獨惜座上無車公(朱悔人與劉同/邑交好故云)
　　　三月二十九日賦缾花
客中春忽盡僧舍少嘉樹野草着幽花荒庭邀一顧膽
瓶貯遠汲紅紫挿交互雖深攀折憐且免風雨妬新枝
若矜寵昨者便成故也復有遊蜂窺尋入忩户沾泥落
衽席等是閲朝暮微物感吾心流光去如騖
　　　晚晴登安慶城樓
浩浩風聲皛皛沙大江東去日西斜雄關地脉來千里
古郡山頭有萬家一鳥帶烟投皖口亂帆如葉點楊槎
最憐落拓重遊客獨倚髙樓㸔落霞
　　　同年左子畏家上臣各有魚米之餉詩以報謝
褁飯初來似趂虛可能弹鋏賦歸與故人館俸慚供米
久客江城愛食魚垂餌欲分鈎上粒勸餐恐有腹中書
頻年自識勞薪味指動無端忽累渠
　　　與子畏上臣飲楊令詒孝廉宅
映門新漲碧鱗鱗歩屧相過近有隣江上萍踪三月社
意中雲樹十年人傾來竹葉休辭醉飛到楊花不惜春
曾是東風同下第每逄髙會易傷神
　　　寓窗書所見
孤城低壓靑山麓人在山樓正倚忩忽有一帆移樹杪
始知花外即長江
　　　僧房多鼠戲次靑丘集中乞猫詩韵
物以黠著名其性故狡獪詩有穿墉譏史徵渡江恠兩
端持首尾同穴爭勝敗宵行競睢睢晝㐲避噲噲飲河
恣取滿食角忽入隘寧拚五技窮肯守一貪戒客來寓
閒院古佛同破廨下榻地無多群來擾我界迎貓古有
訓攫噬兾大快香積乏魚餐餘蔬雜饐餲公然掉尾去
竄瓦等歷塊坐長鼠輩驕法門幾大壞聲疑蝙蝠呌惡
甚蠅蚋嘬齧綫衲旋穿汚几經屢曬嬾禪倒頭睡并少
沙彌誡龕燈乍明㓕慣伺神力􁁄客主滿堂中欺人盡
聾瞶老夫非不聞恥與鬭機械逝將歌去汝鞍馬早可
鞴聊復忍斯須欹眠發長噫人間老吏多斷獄豈盡賣
磔之肆階下微命直草蒯害有大於斯么䯢法猶懈豺
狼問當道此語堪下拜
　　　皖城遇張損持庶常
别君四年前養痾臥鄉井繼聞君遠出訪舊歷鄢郢藥
褁頗關心川長徒引領何期皖城下邂逅歸帆整春江
展明鏡照見兩人影一訊眠食佳再㸔詩句警所欣神
氣旺餘力出鋒穎男兒鬭身强即事有循省我貧甘瓠
落踪跡雜蛙黽君本靑雲姿霜蹄早已騁姓名上舘閣
著作富彪炳間亦事淸遊官情氷雪冷却將燕許筆收
歛耳目景自咲捲波瀾人誰測千頃猶然荷降氣采取
到頑礦故交豈不多幾個念萍梗迂疎踵後悔窮老戀
眞境且盡十日歡歸期敢遽請
　　　答婁東曾蘭坡次唐實君考功扇頭舊韻
唐庚(謂東/江)吳質(謂元/朗)並詞壇珂里流風尚未殘白髮江
湖稀老伴靑韶朋舊半髙官千金買賦愁何益二頃求
田計果難慚媿新篇謬推轂故應仍作布衣㸔
　　　任可將歸有詩留别次韻奉送三首
來何草促去何輕話到臨岐百感生並轡山程驢没淖
對眠禪榻鼠窺檠豪除湖海陳登氣老傍江關庾信名
行李累君吾轉媿不曾弹鋏爲魚羮
欲解孤舟又蹔維留行無計且遲遟夢回風雨春將老
興盡江山句益竒萬事到頭難逆料獨行何地不相思
人生只有情難割容易并刀剪亂絲
胡麻好種盍言歸悵望郊園白板扉隨水孤萍無定所
(時余又將/往湓城)出巢雙燕又分飛鄉音伴我人餘幾家慶如
君世絶稀也道此番非遠别不知何事倍依依
　　　損持見和前篇再叠韻奉酬
君才如轆轤倒捲百丈井運斤乃成風巧斵無匠郢和
章出神速佳處心獨領鬭險初以竒好暇仍用整余姿
實駑鈍何敢望鞭影未免竭蹶趨因君聊一警終焉免
冠謝老秃管城頴有顔知自慚在痛無不省稍窺作者
意此事力難黽一生坐好遊四牡蹙靡騁忽悟旋已迷
不文焉用炳北風吹短褐暖律中微冷逝收汗漫蹤少
補桑榆景烏犍叱兩角碧沼開半頃欲回焦糓芽如鑿
石田礦賦才亦分定造化豈可梗君苗硯欲焚邊幅窘
詩境詞華公等事稼圃吾所請
　　　同損持任可歩入一指巖
借居古寺如雞塒破窻無𥿄户礙睂庭荒草蕪一無見
臥聽别院鳴黃鸝故人𫾣門不暇嬾邀我近出同尋詩
平岡路轉百餘歩忽有曲徑穿疎籬春光已殘夏方淺
景物正及淸和時新篁飄籜雨䔩䔩老樹吹絮風披披
石榴初綻的皪蕋勺藥未吐婀娜枝三間精舍好位置
髙下恰與林巒宜寓居纔隔一垣耳向所未到今追隨
自慚百事坐頽廢覽勝亦荷同儕貽
　　　酬詩僧愷月
十日吟牕悵獨凭不知同舍有詩僧感深逆旅皆爲客
快比西南乍得朋芳草一簾花外磬綠陰半榻雨中燈
従今便結尋山伴我着芒鞵爾擔簦
　　　詩筒爲損持賦
誰將圍寸竹截作徑尺筒粉筠削盡肌理出玉質外瑩
其中空爲君滿貯詩千首投以琅玗報瓊玖寄去寧煩
六六鱗捧來須得纎纎手
　　　周通守劉明府惠鰣魚感賦
江橋市氣鯹細瑣雜鰍鰻鱘鰓及子鱭邂逅適我願鰣
魚乃海味族類去人逺無端四月初來就捕魚堰成群
吹柳絮力小波濤困髙價買銀刀充庖復奚恨千錢易
一尾竒貨居負販何當地主情絡繹餉懦鈍於余誠過
分爲爾勉加飯憶昨京口城南包充北獻　至尊珍匙
筯官長申重㢲千艘網夜集卅驛沙晨歕爭致五侯鯖
誰焚百金劵自兹遂成例難以什伯論乘時規盡取挂
一肻漏萬遺落偶人間捜羅又焉遯生平持竿手意釣
本無悶朅來江湖遊飽食慚頓頓仁人砧几憐豈獨冺
恩怨竭澤愼須防擊鮮母久慁
　　　登迎江寺塔同程佐衡作
江山本無窮遠景域近見凌空得古塔覽勝斯獨擅方
當賈勇登寧計足力倦一層一喘息屢上屢廻旋漸覺
所歷髙團團目雙眩大龍鱗甲動掉尾曵匹練東沈九
子烟西掣五老電日光盪浮氣顯晦呈千變何來萬斛
船初若葉墮片須㬰到城下鳬鴨依稀辨應有舟中人
回頭望雲巘江心指倒影了了識我靣多生幻妄緣顚
倒徒自炫不如且蹔憇萬象付虛盻直作御風行泠然
有餘善
　　　次韻畣劉東臯
展翼須大風負舟視積水我無二者力於義昧知止魚
鳥兩忘機波流任縈委蹉跎不自覺憔悴今老矣華髪
映青衫無由脱塵滓近携詩卷出聊復向江汜邂逅劉
文房淸吟壓錢起君家五字城藝苑久擅美千鈞靳鼷
角八扎洞犂耳也似奏牛刀􁆦然入腠理專家尚難到
碌碌况餘子不謂簿領中兼長乃有此訟庭懸一鞭客
座設四簋文書日堆案遮眼愛經史咳唾隨口成珠璣
誰得似猥蒙獎許及欲報慚何以君本大夏材干霄養
桐梓交章岳牧薦名姓上九齒猶復滯河陽年年種桃
李譬諸閒草木臭味在蘭芷廊廟亟需才遠琛棄西珥
築臺收駿骨應自郭隗始班超筆未投卜式爵爭徙輸
邊半文吏磨盾雜象弭曷不走従軍尚堪作嚆矢(用班/超傳)
(中/語)
　　　三叠前韻答程佐衡
吾黨得程生紛綸五經井變風欲刪鄭髙調乃和郢跌
蕩到文壇鸛鵝可獨領談辭聽奮發儀度看修整實至
名斯隨有如燈取影昔年入太學都講㧞淸警衆中頗
不凡揚藻謂見穎凄然經報罷徒歩告歸省余時亦客
燕毷􁹄語交黽鴻飛豈顧弋馬繫終思騁内熱聊飲氷
寧堪膏自炳至今淸夜夢一咲齒爲冷小别曾幾何雙
丸劇馳景回思十年事倐忽若未頃君猶錐處嚢我已
鐵錮礦向來期許意土偶遇桃梗正賴好江山鬱紆豁
竒境明朝有髙會徑造不待請(來日約遊/大觀亭)
　　　弔元左丞余忠宣公墓二首
王氣江東五彩雲上流假手緩游氛若教京觀同時築
誰表孤忠異代墳僭號無成終是賊殺身得地孰如君
到頭此事關天幸不死吳軍死漢軍
殘局何須論上都一軍援絶勢眞孤江山故壘殘骸在
社稷中原尺土無計定全家爭赴難時危幾個肯捐軀
他時謫守含山廟媿殺生降一老儒(用危太/朴事)
　　　佐衡置酒大觀亭招同損持蘭坡志鄴分韻得
　　嵐字
故人置酒城西南携我晚登百尺嵐大觀亭在喬木杪
鵲巢近檻俯可撢短墻截斷萬家井惟見遠景浮靑藍
海門一關三百里白馬南下無停驂南江勢與中江合
一折􁄒作蛟龍潭孤亭如山撼不動影入明鏡光泓涵
舟人水鳥互出没去者兩兩來三三夕陽欲沈沙岸樹
疎磬忽報隣僧庵主呼痛飲客徑散要令耳目留淸酣
　　　宿松朱字綠博學嗜古所葺南岳考三卷援據
　　　往籍至數萬言而斷以已意大要謂古之南岳
　　　乃灊之天柱峰非楚南衡山也頃於皖城官舍
　　　出此見示索余題辭作歌贈之
皖中竒士推朱生文采奕奕千夫英手持一卷南岳考
筆力獨舉千鈞輕首援六經證据確旁及百氏捜羅并
尚書兩篇列四岳惟有㤗岱名孤撑北恒西華南則霍
疆域錯見因圗經厥初相距道非遠天子一歲周廵行
後來漢武禮天柱荒邈不及衡州衡可知灊岳即南岳
語雖似創辨頗精君家近住此山下髙論直比山崢嶸
火維一神欲易位此事乃可口舌爭我思鴻濛肈開闢
群山綿亘誰指名自従肆覲加望祀錫以封秩同公卿
神靈豈邀軒冕貴世俗自炫壇墠榮界連郡邑互引重
事出䜟緯多紛更陋儒聞見溺沿習幸免流輩相譏評
如君特識那易得我不爾怪旁人驚昌黎南遷偶失考
詩句聊紀衡陽程他年重續輿地志待爾著述名山成
敬業堂詩集卷二十一
敬業堂詩集卷二十二
　　　　　　　　　海寧查　愼行　悔餘
　中江集(起丙子五月/盡十二月)
　　留皖城兩閲月九江郡守朱恒齋枉札見招復買
　　帆溯江而上又踰月乃賦歸按禹貢有北江中江
　　之名皆在彭蠡東孔氏傳以入震澤者爲北江則
　　古之中江當在皖口以上湓口以下今湖口一縣
　　當江湖之滙與經文所云東迆北會爲滙東爲中
　　江者正合而正義引地里志乃指爲震澤之中江
　　竊恐不然輙据所歷攷正焉
　　　久客皖上將之江州劉東臯以詩見送次韻留
　　　别
大小孤山色西南兩點烟獨携孤枕夢又上九江船岸
濶沙沈樹風狂浪拍天感君投贈意臨别倍依然
　　　酬别髙雪亭
五年經遠别一月又將離捷徑人皆騖頭銜爾未移(雪/亭)
(爲桐城令/九年矣)上官須善事衆口莫相疑但去沽名意後來
終見思
　　　皖城早發却寄姚君山别峰兄弟
又背孤城去驪歌不忍聽薄遊逄地主久住爲山亭月
黑江光動魚跳霧氣腥檣烏啼最早愁鬂轉星星
　　　黃石磯
水淺舟膠細作鱗半篙撑過石𥻘𥻘風傳茅店楝花信
山作畫家荷葉皴(王𪷟畫/法也)鼓角自鳴孤戍壘江湖暗老
獨遊人郵籖不用長年報熟路重來免問津
　　　重泊路灌溝憶十八年前曾阻風於此
沙嘴沿廻又一灣人家初在淼茫間帆生浦口霏微雨
岸走雲根斷續山芳草迎舩依舊綠白鷗如我幾曾閒
可憐路灌溝邊柳暗閲勞生六往還
　　　蘆洲行
江干積薪如列屋巨艦裝來聨萬斛天生此物充正供
歲歲陳根發新綠舊崩沙岸册未除新漲荒洲報方續
三年一丈久成例增减何曾量盈縮不知此課起何年
坐待摧枯濕同束我聞王政有遺利藪澤閒田聽樵牧
如今尺寸籍農丞作俑必由桑與卜踏地輸租爾勿慳
逃空那得出人間但㸔歸雁知人意不敢啣蘆徑度關
　　　花洋鎭阻風望小孤山借東坡慈湖峽五首韵
積水西南一眺空海門遥在有無中行人已逹大雷岸
好借半帆潮信風
遠色蒼然近皛然鷺鷥衝破夕陽天烟江叠嶂無人畫
一硯題詩落眼前
魚網漸收沙際市酒旗猶綽水邊扉靑裙縞袂誰家女
日暮一砧來浣衣
萬竅爭號怒未融輕篙弱纜縂無功老夫只作參禅坐
定裏松濤起半空
小孤知我重來意先向江心矗片帆爲報白頭猶徤在
擬尋初約上巉巖
　　　避馬當之險従磨盤洲經沙灣至喻家洑
淸江吐白沙去岸二三里小艇泛􁔩艚團團磨旋螘江
豚鼓鬐鬛簸蕩南風起篙工群作力進尺退或咫馬當
突兀來石狀恠且詭半爲鬼斧劈倒挿截其趾白鷺導
我前依依投别沚紆途雖較遠脱險差可喜輕生渉波
濤鹵莾廹暮齒前非踵知悔恐懼及兹始
　　　阻風小孤山北晝夢家園牡丹盛開醒而聞鷓
　　　鴣聲戲成一絶
群仙一味嘲輕脱故引名花入臥遊却被鷓鴣呼客起
黃蘆苦竹近江州
　　　遊小孤山二首(并序)
大江經湖口縣合彭蠡之水達於皖口禹貢所謂中
　江也小孤山屹立於其中當盤渦激湍之􁄒雖好事
　者亦罕游余過此數數矣至輙風濤間作丙子四月
　杪従安慶溯江而上連遇西南風舟行濡滯五月戊
　午黎明發喻家洑刑牲默禱須臾風止余竊喜曰登
　山夙願也神其許我乎亟令榜人剪渡山形三面懸
　峭惟西南一角橫石坡陀首受分派其下洄流可以
　弭棹攀磴北上劣僅容趾凡百餘級入洞門折而東
　鐵柱在焉稍西爲神女祠再上爲大士閣従神女祠
　西北上兩旁峭壁中穿石罅如入螺殻中背東面西
　已復折而北路盡一亭翼然行者必少憇以蘇喘息
　然後躋絶頂焉山之顚遠而望之初若半圭已而如
　拳如髻至此乃知其中分爲二也環而計之東西北
　皆方南獨圎南北長二里許東西得三之一東麓距
　岸約四里西麓僅三之一山之大槪盡矣旣序兹遊
　之始末又綴以二詩夫有所感也
一綫長江直向東可無拳石兀當中僧忩坐湧千帆日
客袖來當五月風筋力將衰酬夙願波濤不拒賴神功
山雲海市尋常事敢擬韓蘇説感通
鳥道羊腸盡坦途身先僮僕作前駈能爲砥柱何妨小
不傍群山轉愛孤江海一關留鎻鑰金焦兩點闢門樞
従他萬口流傳誤肯許彭郎作配無(小孤山神之爲女/郎不知始于何時)
(歐陽公歸田錄稱小孤在水中嶷然獨立深譏轉孤爲/姑爲俚俗之訛然東坡詩小姑前年嫁彭郎則宋以前)
(久承此/譌矣)
　　　午日重登庾樓和朱恒齋太守
已上孤城又上樓使君髙宴最風流重來湓浦逄佳節
閒對廬山話昔遊畫鼓綵纏爭渡楫曉粧紅挿半開榴
賞心事事多非昔不獨思鄉易白頭
　　　湓城喜雨
塝田長苦旱(九江民俗呼遠水田爲塝田近/水田爲龍田塝讀作胖上聲)炎夏方藴
隆坐㸔匡廬雲出没千萬峰不肯作霖兩厥占歲當凶
天心有轉移夜枕聞霻霳火光出飛電起蟄鞭濳龍朝
雨忽滂沱雲來相附従偶然得際會似欲貪天工野人
本無心詩語出至公旱吾不汝罪雨亦非汝功
　　　次韻酬南昌葉素我
寥寥海内幾同心此事終緣臭味深乍喜芝蘭留獨賞
每談風月輙相尋數篇爲我開詩戒一語従君進酒箴
惆悵琵琶亭畔柳中年聚散最難禁
　　　題恒齋太守春江載鶴圗小影次韵四首
麯塵濃綠染初勻紅杏村邊雨洗新不向春江㸔畫稾
誰知太守是詩人
也如泛宅也浮家畫舫移陰柳半遮好與茶山留故事
閒封逺信褁靑紗(黃山谷以靑紗蠟𥿄褁茶寄人不/過二兩廬山産閴林茶故借用之)
自飲廉泉不願餘更留何物伴琴書仙禽最得貧官意
未肻臨淵便羡魚
一群紅掌漾淸波官閣詩成記放鵝(恒齋有/放鵝詩)斗粟累人
添鶴料二千石俸近無多(今年官俸/俱充兵餉)
　　　發潯陽詶恒齋贈别二首
遊踪䆠跡並沈淪管鮑交深在一貧小别星霜經五稔
遠來風雨又三旬弟兄托契情原厚兒女相關意倍親
料得他時了婚嫁兩翁俱是白頭人(時與恒齋初/結兩姓之好)
攀轅截　去何之廉吏誰云不可爲風月招邀蓮社酒
江山開拓庾樓詩官情向冷憂還喜苦語臨分頌亦䂓
莫聽琵琶空洒淚淸名難得　九重知(恒齋已挂吏議/奉/㫖特留)
　　　重過湖口望五老峰
又挂輕帆過石鐘有情難忘是遊蹤風痕忽散一湖浪
雲氣愛迷五老峰此日舟中回白首當年天半倚孤笻
衰遲定被山靈咲歴險探竒漸漸慵
　　　赭磯雨泊
午汗翻漿晚未融雨聲夜入荻蘆叢孤舟野岸少嘉樹
六月大江多暴(江湖舟人/呼作報)風蚊響似爲雷助勢螢光敢
與電爭紅等閒何用生分别多付微涼一枕中
　　　彭澤阻風追憶壬申舊遊寄朱恒齋九江魏昭
　　　士寧都
綠楊陰裏幾家烟小縣重來記往年劈𥿄風流㸔駐節
隔江雲樹識歸船故人久别稀書札太守新聲在管絃
欲上旗亭無酒伴鬂絲愁絶杜樊川
　　　曉晴過馬當
風止波猶鳴空江蕩餘勢千帆散萍點飄轉豈有蔕夏
雲少媚姿突兀㧞空際小孤曉粧就回首露寶髻但覺
兩岸移寧知一川逝詩成枕席上出語如噴嚏境過旋
已忘中流方鼓枻
　　　大雨泊東流城下食頃放晴二首
沙頭初繫䌫舩尾忽聞雷髙浪吞天去長風帶雨來近
城嵐氣合對岸夕陽開六月川程惡陰晴日幾回
只有靑山色差宜雨後看天心今若此行役倍知難翠
柳騎牛岸淸流浴鷺灘不逄陶靖節誰肻説休官(東流/古彭)
(澤/也)
　　　夜泊吉陽湖
酒斾當門柳拂舩雨餘一帶好山川漁村吐火江初練
葦岸沈鈎月未弦風進微涼知夜永客欹孤枕覺秋先
亂蛙最是無情物苦向荒灣聒醉眠
　　　曉發望江岸晚至樅陽
中流沄沄浪作花輕帆南下整復斜家書曉報大雷岸
客夢夜落長風沙船頭一轉二百里水靣忽浮三兩家
烟收霧散目力短白鳥飛去移蒼葭
　　　樅陽僧舍消暑七首
樅陽古重鎭六代推繁華軍府建旌麾居民十萬家自
従郡邑改夾岸惟蒹葭誰知近水市客饌無魚蝦
古刹聚刼灰入門尚茅茨曾經上畨住徑造不見辭短
墻日就頽故榻猶未移闍黎頗好事指我壁上詩重來
亦偶然翻觸徂年悲(壬申客樅/陽曾寓此)
昔與錢少陽兹焉互酬唱頻爲文字飲屢荷雞黍餉别
中兩寄書松竹問無恙答言吾老矣後會恐難望世薄
風氣衰老成果殂喪田間一茅屋過者今悽愴(傷錢飲/光先生)
道楷本名僧文士相往還築居傍闤闠長苦不得閒遠
客寡交游避暑來掩關汝出我居守嗒焉似空山
庭空白日長竹樹森成林彼當炎歊氣我受淸涼陰北
忩多好風時時中衣襟長恐俗子覺叩門來足音
客贈贑州蘭幽賞自矜貴遠遊無長物爲爾添一累月
明㸔露光人靜覺花氣提携成老伴一咲吾臭味
老夫方晝眠風雨來縦橫欠伸得餘味群動了不驚電
影捜破壁謂是吾眼明雷聲殷空牀謂是吾耳鳴須臾
萬竅寂殘夢續復成
　　　過靑山弔田間先生示懷永懷玉兄弟及令姪
　　　廷益三首
田塍髙下路欹斜小雨濛𪷟早稻花到此不愁迷失道
讀書聲裏是君家
絮酒何辭觸熱過依然廢瑟在巖阿較他短笛山陽泪
三世論交感更多
存亡出處縂相關惆悵燕臺客未還滿架遺書付君輩
天教風雨䕶名山(時越秀客/遊京師)
　　　順風過池口
􁔩艚舩上南風急好片池陽雨後天九十九峰靑不斷
白雲蒸出九枝蓮
　　　大通舟中㸔雨
南岸雲埋山北岸雲出岫乘時各行雨天本無私覆豈
知倉猝間中有龍蛇鬭當其鬭未合中流猶白晝南勢
漸北侵渡江躡窮寇馬牛殊順逆蠻觸爭左右北風忽
不競退縮示免胃坐聽南風狂蛟涎捲奔溜雷公與電
母飛檄亟相就盡助昆陽圍誰爲鉅鹿救須臾賀戦勝
雨點隨其後的皪走明珠淋浪撒金豆魚蝦半空落虎
豹或驚仆我窮客江湖境險廹邂逅閒中閲造化觸目
誇日富吟成㸔雨詩􁨁隙日光漏
　　　六月十五夜紫沙洲對月
檥船古柳岸江濶風吹裳快哉雷雨餘復此終夕涼淸
波洗睂目白露入肺腸炯然孤月明漏此一掬光願従
魚鳥住永與江湖忘
　　　當塗道中
六月江路惡驚濤戒舟杭挂帆入支河如馬馳康莊雨
過禾苗齊風來蒲稗香平灘立鷗鷺淺草眠牛羊宛宛
柳拂渠修修竹遮墻時見荷耡叟休陰坐微涼游子久
離家歸心日夜忙寧知此間樂風土近故鄉
　　　晚登髙淳縣南水月閣
偶爾經過偶泊船偶登佛閣亦隨緣一茶不負居僧意
留我西忩㸔稻田
　　　渡髙淳湖
曉程貪穩睡天色尚𪷟濛人語蓼花外鳥鳴茭葉中舟
稀知路僻水淺賴潮通脱盡江湖險朝來不怕風
　　　従洴練出西氿二首
到此無風也自涼繞身四面是湖光舟人遥指宜興縣
孤塔對舩如筍長
蘆灘淺處作人立白鷺一群如白衣何事近舩還引避
故應慚我未忘機
　　　九龍山下人家
小屋疎籬透晚涼亂蝉啼處正斜陽綠槐樹􁅊通頭女
風過微聞抹麗香
　　　初登惠山酌泉
九龍蜿蜓來垂首倒吸川歕雲洩乳竇至味淡乃全我
携陽羡茶來試苐二泉山僧導我至古木枝參天不知
閲幾朝仰視皆蒼烟蔭此一眼碧自然得澄鮮出山豈
不淸眞􁃰恒相懸缾罌列市肆例索三十錢挹注苦被
欺向來殊可憐會當置符調此法休輕傳
　　　六月廿三歸舟過荷花蕩口戲作
綠水紅蕖連夜開明朝多少畫舩來歸人合被遊人咲
揀取花前一日回(吳中風俗六月廿四/日士女遊荷花蕩)
　　　常州道中紀事二首
一丈黃泥浪郊扉尚有痕孤城經雨塌百瀆被湖呑鵝
鴨回頭失蛟龍掉尾渾亂帆如白鷺點點稻花村
暴漲衝橋斷騎牛當渡船築塘連絶岸戽水出低田沈
竈蛙魚入疎籬荇藻懸天心人不測容易説豐年
　　　春間従吳興買藕寄歸種園池中今歸自皖城
　　　白蓮已試花徘徊池上有作
廢圃遺利多汚池荒一畝養魚飽獱獺棄作葭雚藪計
窮乃得變水淺䂓種藕種藕利稍遲事在三年後先爲
㸔花計於義微有取呼兒移竹榻謀婦出斗酒舊來小
池亭頽圯惜已久(池南向有石亭/乱後燬於火)艱難生理窄一醉還
家偶結茅何時成惆悵回白首
　　　顔學山學憲招同劉坡千林碧山沈昭嗣湖舫
　　　燕集
京國頻年散素心湖山一夕盍朋簪笙歌隔座通荷氣
臺榭移舟過柳陰解后不愁佳客少往還誰似故交深
只慚當路憐才意猶許方干作醉吟
　　　九月同趙蒙泉項霜田楊次也泛舟西湖登孤
　　　山和蒙泉作二首
淸醥盈樽蟹劈黃故人有約作重陽啼殘楓樹鴉翻陣
影拂蘆花雁起行此日烟波還命侶去年風雨正遊梁
回思南北勞勞路翻怪登髙得故鄉
涵碧橋東畫舫停遊人多上　御碑亭樓臺頓改才人
畫丘壑濳移處士星紅葉晚燒諸寺赤碧天秋縦兩峯
靑詩翁老去狂猶昔肯向湖山更乞靈
　　　唐考功東江爲仇滄柱編修禮闈所得士今來
　　　典試吾浙出闈後爲湖舫雅集邀余奉陪即席
　　　和蒙泉韻二首
前輩風猶在斯文寄不輕歐陽爲座主蘇軾得門生一
月了公事三秋多勝情旁觀爭太息誰不重科名
錦䌫牽官舫餐錢費客庖酒開淸箬甕橘拆洞庭包霜
嶺將楓葉烟堤尚柳梢湖山君作主何地置貧交
　　　題吳紫莓所藏吳白畫設色金銀花
天公省事厭紛華澹白微黃本一家却被毫端勾染出
無端分作兩般花
　　　秦郵道中即目(以下十月/北行作)
不知淫潦齧城根但㸔泥沙記水痕去郭幾家猶傍柳
邊淮一帶已無村長堤凍裂功難就濁浪侵南勢易奔
賤買河魚還廢箸此中多少未招魂
　　　舟經寶應居民被水者多結茅於堤上故廬漂
　　　没不可問矣
蛟涎魚沫奪殘黎收復流亡賴此隄寒比蟄蟲宜墐户
忙如巢燕正爭泥雲沈雪意千帆合天壓湖光四面低
好與官家勤畚鍤免教歲歲逐鳬鷖
　　　季冬朔日渡黃河(是日河氷合而復/開土人名曰灙凌)
崑崙萬里來盛氣日盪决嚴寒一揫歛流汞變積鐵下
容蛇龍臥上少螻蟻穴風雨過輪蹄䨓霆駭魚鱉河神
不敢偵縮頸比蟲蟄東風昨夜至氣候改栗烈忽開無
底竇􁆦與厚地裂將母銀山崩散作萬堆雪小舩晨喚
渡投間伺其缺虎齒齧兩旁羊腸廻九折中流倘失勢
過渉慮頂㓕篙師皸瘃痕手足互流血非無白日照煦
汝乍煖熱造化故無私寧爲一夫悦客子衣裘单長途
計尤拙歲窮廹行役旣濟轉愁絶
　　　王家營旅店遲楊次也家東亭不至
已過江淮半月期一行雁羽尚叅差勞人相傍貪同伴
熟路頻經漸少詩急景欲回西日咲輕裝那免北風欺
鯉魚信斷河氷合悶極寒燈照影時
　　　紅花埠遇雪
記得芳時幾度經(自此至郯城五十里間桃花最盛/余甲子已已庚午皆于三月過此)衝
寒明發又郯城橋邊雪意詩催就鬚上氷花氣結成堠
舘迎來風北向鄉程譲與雁南征敝裘或有天憐分只
費殘冬半月晴
　　　雪後蒙陰道中
日出天忽髙山寒雲不附峰峰帶晴雪逺近畢呈露馬
蹄碎瓊田蛇尾曵絲路草枯燒不盡白者疑㐲兎饑鷹
下攫之注目始知誤紏然􁭜身上却立槎枒樹樹更僵
於人咆哮風正怒何處問旗亭衝寒背城去
　　　張夏旅壁見德尹墮車傷指絶句戲次原韻三
　　　首
役車歲晚幾曾休斗酒何時與婦謀此意自憐還念汝
一燈今夜白人頭
一咲驅馳老未休墮鞍如與少陵謀回思下澤車中客
不爲封侯合轉頭
安穩生涯一醉休天全畢竟勝人謀人間險語何須鬭
不説矛頭即劒頭
　　　趙北口夾堤柳陰最宻不知何故忽被斫伐存
　　　者惟枯樁而已感歎成詩命兒建同作
五度征鞍柳拂絲重來秃幹已無枝摩挲老眼還三歎
看汝成陰又幾時
　　　白溝旅店見甲戍冬杪題壁詩談是山繼和一
　　　首再次前韻兼寄未庵
㡌褁驚沙鬂點霜三年前記卸行裝天寒倍覺暮程逺
酒薄不禁冬夜長吳語同來還有伴燕歌相和若無旁
詩成爲報君兄弟飛夢三更已帝郷
敬業堂詩集卷二十二
敬業堂詩集卷二十三
　　　　　　　　　海寧查　愼行　悔餘
　得樹樓集(起丁丑正月/盡十二月)
　　吾家自喪亂後僅存橫溪老屋與兩弟同居余所
　　棲在西北隅年深瓦落不足以庇風雨丁丑春大
　　兒倖舉南宮挈之還家爰即舊址改築小樓樓成
　　而老木數十章皆在几榻間因取少陵詩意顔曰
　　得樹
　　　人日同孫松坪張漢瞻楊晚研宮友鹿錢亮功
　　　方拱樞吳元朗蔣楊孫家德尹集王赤抒邸舍
　　　分賦上元燈八首
四垂羅帶影飄飄一綫中懸愛細腰莫傍市門輕衒影
有人依樣要偷描
瓶口紅光忽吐蜺醉人相對舌如箕却因酒具名相似
記起花時鳥勸提(右葫蘆燈)
傴僂聊爲秉燭遊似曾閲世咲蜉蝣朱門光景番番換
幾輩相㸔到白頭
故䊺形容大可憐敢同南極指星躔誇人只有香山老
張丈前頭炫少年(右老人燈)
鱗鬛粧成畫不如竿頭擎岀晩晴初九衢塵淨月如水
一隊人隨一隊魚
星橋鎻動沸波濤人海中間湧巨鰲多少書蟫曾飽死
譲他枵腹事焚膏(右魚燈)
一幅輕紗隔座深芸牕小立夜沈沈不爭六曲屏山好
虛費人間屈戍金
三尺孤光一片氷當筵珠翠照何曾眼昏巳少㸔花分
更隔㸔花霧一層(右屏風燈)
　　　二月杪南歸涿州道中遇雪十八韻
頗訝今年雪方知此地寒春深猶漠漠野濶更漫漫咳
吐紛珠玉飛揚富羽翰近従煙際辨遠入霧中㸔鴻爪
輕留跡楊花滚作團風輪旋蟻磨車轍轉蜣丸銀海光
相耀瓊田暖未殘宻防蟲户啟細補鵲巢完淺草勾尖
没枯株萬木攢千家如畫裏雙塔指城端石滑經橋怯
沙平取徑難幾曾塡窞井特爲顯峰巒席㡌融氷濕征
衣燎火單茅茨雖易壓穴隙莫相鑽對爾吟慚郢催余
鬂比潘勿愁燈焰短直愛酒升寛朔候何當變泥塗不
肻乾明朝有竒計酪酊上歸鞍
　　　連日車行泥淖中朝來僱短驢自固城至安肅
　　　縣凡兩􁫆鞍即事有感
雪消春水發古道窪然低客行忽落此局促如雞栖兩
車同隻輪六馬併一蹄力盡甫脱險阬深復無蹊長恐
雪繼作有渰雲萋萋晨興天色佳日脚垂虹蜺跨驢橫
短䇿快比駿駃騠西南見郎山刻露出角圭寧知一往
氣世路偏多迷蹶跌豈及防康莊有排擠前行苟無失
遲速理亦齊還來車上坐且免衣沾泥
　　　保定旅次閲邸抄得従弟東亭及兒建南宮捷
　　　音口占志喜兼寄嘲老友姜西𬈑
邸報傳來樂事重一尊相屬慰浮蹤靑春三月客懷好
白髪半頭歸興濃子弟聨翩同榜羡家門成就老夫慵
探花却入少年隊試問髯姜可勝儂(時姜亦/成進士)
　　　渡三汊河聞前路泥乾喜而有作
三汊河畔水濺濺洗盡春泥上渡船従此騎驢似騎鶴
折條垂柳當歸鞭
　　　晩抵安平縣
野曠天髙落日紅近城烟氣忽如籠楊樁綠上鵶棲處
草意靑回馬跡中昔夢尚驚泥活活歸心還怕雨𪷟𪷟
衰遟自分邀天幸坎陷迴車路未窮
　　　大風過深州城外
驚沙衮衮日黃黃不料東風爾許狂茅屋捲空留破柱
酒旗吹折剰荑楊幾家賣餅枯壕畔一老扶犂大道旁
爲話連年秋潦苦出車畿甸正輸糧
　　　曉渡衡水橋風色甚寒小飲市樓
石古橋滑臨奔湍衡漳流濁同桒乾髙樓下瞰岸千尺
美酒大書旗一竿㡌絮蒙頭欲敗意魚羮入饌聊加餐
杏花全未有開信知是北來風色寒
　　　棗强道中喜晴
斷雲開四望初日解重陰野氣浮天動烟光薄樹深疲
牛㝷故跡老馬得歸心題徧旗亭壁何人識苦吟
　　　客有稱髙唐州爲緜駒里者戲成絶句
野語齊東最易訛緜駒遺俗近如何自従一變崑山調
不是吳兒不善歌
　　　大道曲
荒鷄聲遟月落早行人出門㸔參昴一條大道飛古塵
歲歲何曾長春草我欲叠作山羊腸九折爭躋攀我思
鑿成水泅人出没波濤裏直教馬無四足車輪方此路
始應春草長
　　　糓城山
東阿城東糓城趾傳是仙家舊鄉里圯橋老叟果何人
能致留侯跪進履兵書一卷旣不傳事往無徵正在此
秦皇凶暴蔑賢聖偶語詩書皆棄市布衣起自泗上亭
溲溺儒冠固其理此非可以正道說詭託陰符自兹始
竟參帷幄佐竒謀躡足時時還附耳大蛇中斷群雄㓕
走狗旋烹舊臣死舞陽活自女嬃偷蕭相生遭獄吏恥
子房遠禍葢有道直視侯封同敝屣神仙之説誠渺茫
有托而逃斯隱矣陋儒讀書寡深識異事人人徵太史
後來競指黃石公當日原無赤松子我爲此語豈好竒
石若有知呼可起
　　　淸明後一日同戴田有弟東亭兒克建重游濟
　　　寧南池
露氣霞光水洗鮮孤城深入鏡中天杏花風暖髙樓笛
柳色烟濃隔浦舩蠟屐半生凡幾兩靑𫀆一夢忽三年
壯心敢擬桓宣武直爲攀條也自憐
　　　黃河打魚詞
桃花春漲衝新渠船船滿載黃河魚大魚恃强猶掉尾
小魚力薄唯噞水魚多價賤不論斤率以千頭換㪷米
河壖大潦秋不登今年兩税姑停徵但願田荒免逋賦
與官改籍充漁户
　　　大風渡黄河舟中與長源姪對局
柳絮春狂剪渡風片帆飛下急流中船頭已達長淮岸
一局殘棋刼未終
　　　過揚州示崔性甫楊曉先兩同年
不到紅橋已八年有人柳下記停船楊郎落第崔郎病
縦使同遊越可憐
　　　閏三月朔日蝕舟中遇雨紀事
丁丑閏三月日食法當旣明星晝當見従卯當至未白
晝如昬黃果然伊可畏舟行拚偃臥閉目聊自慰何來
打􁨁聲雨點驟如沸皇天閟垂象下土雲蓊霼似欲弭
此灾而爲不祥諱我聞日當食不食乃足貴豈有晦昧
晨又蒙霾霧氣將母陰太盛推驗得髣髴六師方犁庭
欃槍掃敵愾佇淸沙漠塵聲教朔南曁公卿滿臺閣賀
表辭不費五事占休徵竊疑非此謂天變雖偶然民勞
亦宜墍野人語無擇托興在薈蔚不敢學盧仝險艱殊
少味
　　　初到家戲謝戚黨之見賀者
趂伴携兒出帝畿到家猶及換春衣遠煩親友來相賀
不道余仍下第歸
　　　兒建赴殿試北上詩以示之
今年夏苦旱六月未徂暑兒子將北行衝炎逐徒旅留
之又不可遣去無多語汝名已倖成汝力正須努
天子方右文䇿名在當宁萬言應廷對有抱期畢吐煌煌
鐘虡懸叩擊諧律呂自従制科設得士凡幾許置汝于
其間太倉特一黍然而勿自薄儕輩盡翹楚同年百五
十若者指可數父事中有人(姜西𬈑吾癸酉同榜嚴/寶仍吾同學老友也)雁
行敢兄序功名亦時至非可有意取造物吝虛名齒角
肯兼予吾宗兩太史(荆州兄/聲山姪)並簉摶風羽盛事傳一時
借居隣韋杜雖云官禁近未免索米苦汝今往蹔依愼
勿希華膴秋深决歸計且復返鄉土久甘南巷貧差勝
北門窭千薪尚壅積銓注十纔五従政雖多途不如科
目舉讀書想先輩旣進或慚沮豈必一第邀便思行綰
組閉門更力學合轍驗今古却出作選人於世冀小補
而翁百念灰自審莫若處諄諄向臨發庭誥述父祖吾
但當弄孫門户全付汝
　　　得樹樓初成以詩落之九首
百年計樹人十年計樹木辛勤荷先澤以有此老屋兵
火乃幸存曩基方改築勞生竟何得去此空馳逐誓收
湖海蹤歸掃一庭綠樓成名得樹外是非吾欲
五架初度材謂在百金内銖銖累木石所費奚啻倍貧
家舉事難輕發毎追悔連朝責逋負工藝集群喙將爲
逃債臺一笑付聾瞶
列垣周四隅與樓勢廽環慿髙無遠矚胡以開心顔竅
壁延綠陰少見天疑慳别添一小閣忽湧海外山豁然
百里目乃在圭竇間
貞白居三層元龍臥百尺神仙彼可致豪氣我非昔方
當狎斯人未許校什伯敢云去地逺稍與雞豚隔尚恐
鳥雀群移巢避生客
一榻雖已安終慚自爲計心長髪苦短力不及諸弟前
人締造艱親歷始知勩撫兹念堂構補葺當次第身在
吾敢辭茫茫配根蒂(用少陵四/松詩中語)
設梯盡十級傴僂連脽凥日上能千囬兒孫㨗飛猱阿
翁貪靜坐嗔嚇時一遭形神旣未忘那免陟降勞習勞
亦不憚所戒舉趾髙
卑濕苦舊棲老根連草蔓新來稍軒敞恰直樹之半雖
除螻蟻緣却被蜩螗亂朝眠與晝坐鳴䀨傍几案推牕
驚不去疎響或一斷喧寂兩聽之老夫化成見
夕陽轉庭西樹影來墻東龍蛇動户牖始知天有風開
襟亟當之快若迯虛空人間正炎熱置我微涼中
竹垞工八分大字作擘窠爲余題歲月惜墨不費磨懸
之樓中央筆勢翻江河疑挾風雨至䬃然散髙柯時時
臥其下所得良已多
　　　樓上㸔雨
臥聞牀下殷輕雷起拓南忩八扇開墻缺雲流山影去
樹頭風截雨聲來一鳩逐婦移陰立雙燕將雛取勢回
我本無田還望歲略分餘潤到蒼苔
　　　題周兼畫南唐小周后眞六首
人間姊妹工相妬遺恨茫茫豈有涯怊悵瑶光梅信晩
一枝潛進未開花
湘裙如水不擡風鳯咮携來倒挂紅色色丹靑無著處
泥金一縷在雙弓
月暗花明霧氣多盈盈羅襪歩凌波外間誰管深宮事
偷唱新聲子夜歌
不須更减一分肌周昉繇來善貌肥如此丰姿如此畫
當初猶道未勝衣
開寶初元議禮遲待年承寵已多時在廷只有韓熙載
曾托元和諷諭詩
垂鬟分綹髪初長想是南朝時世粧指與俗工従未識
可憐絶筆付周郎(時兼惜/已下世)
　　　晚景
晚景蟲聲入空庭易夕陽鵲巢風更穩鶴骨露初涼病
葉非關螙秋花不取香物情閒處得吾轉惜流光
　　　次韻答顧搢玉
失學負壯年東西逐烏兎蹉跎髪漸絲落拓衣仍布希
心躡前踵回首却故歩歌筑混屠沽唱酬雜緇素歸來
稍稍悔事去種種悟庶望針砭加奚啻雪霜雨(去/聲)雖䝉
同人憐或恐異已妬之子負髙才於余枉佳句紛然蓬
麻中直㧞千尺樹溫恭具眞性磊砢得竒趣何期天畔
鴻狎此沙頭鷺知音世不遭敢惜肝膽露鷄鳴風雨晦
旅舘燈燭暮明朝走相㝷户外有二屨由來意氣合詎
若邂逅遇君家門地髙舊是雲間顧昂藏自殊衆標榜
不在互問途慚已經吾老乃迷路
　　　雨夜過徐淮江二首
萍浮梗泛久西東每過南湖憶此翁斷港船通新漲水
空庭樹㧞去年風五經自課佳兒讀半刺曾嫌俗客通
好是扣門能不拒一燈重對雨聲中
草堂南畔小池幽一片蘆聲蓼穂秋滿壁詩牋存殁泪
積年書疏往來郵閒追昨夢驚弹指老剰貧交幸到頭
未免對君還自媿桒榆晚景亟宜收
　　　八月十六日同鄭春薦嚴定隅吳紫莓家潤木
　　　湖頭小飲風雨大作泊舟湧金門外是蚤襆被
　　　而岀晚來興盡入城戲作一律邀諸子並和
及到繁華地翻成寂寞游烟波三百頃風雨一孤舟山
好偏宜澹湖空易作(音/佐)秋却防漁父关襆被不曾留
　　　種菜四章
晚豆尚沿籬秋瓜已除架畦丁惜地利菜子及時下功
力積纎毫滋培仰造化勾萌達新雨布綠宻無罅一旬
可分蒔半畝不待借(用東/坡事)旣足散其餘猶能乞(音/氣)隣舍
灌漑旣已勤其長亦奮迅窠窠盡發洩生意不少吝連
朝風日晴秋蟥忽成陣洒灰得方法經驗始深信幸是
力能施何難手除疢黍苗被蟲食四野年不順老圃奪
天工忍饑聊免饉
晚菘雖弱植不怕霜雪加秋種春可𦵔盤餐佐貧家根
株諒無幾口腹豈有涯人間賣菜傭求益方紛拏禦冬
吾有計㫖蓄良足誇
杜陵客西川種藝頗有園淸晨送菜把乃感地主恩兹
事吾不取恐爲貪夫援於世苟無求食力稍自尊英雄
亦如此無事且閉門
　　　九日獨行園池上看木芙蓉
雨後罷登髙杖藜惜腰脚園荒少秋菊無以慰寂莫兩
株木芙容紅白正聨蕚忽然失明鏡萍漲水將涸坐使
雙婵娟影妍無處著空持好顔色脉脉自開落應得主
人憐新晴走赴約吾衰减情累於物何厚薄不忍廢重
陽逄花還命酌
　　　友人齋中㸔菊
幽人如晚卉愛傍籬邊遊瓦盆薦茅齋髙下凡千頭紅
紫豈不好黃花乃吾秋森然群豔中正色與目謀競賞
違衆嗜獨吟發孤愁泉明不可作孰與偕唱詶
　　　喜又微姪自南昌歸
共客洪州幕回頭十五年未成宗炳臥各有尚平牽身
徤貧何礙吟深句必傳故鄉稀酒伴日日望歸舩
　　　傷庭前牡丹四首
别様風光散綺羅豪家亭榭占春多天公直似相欺得
不爲茅齋剰一窠
兩行枯卉列東西綠上苔痕路不迷夜月魂歸吾望汝
半年猶䕶種花泥
自知未到忘情處幾度徘徊惜好枝不獨我憐人亦爾
空欄客過立移時
依稀一夢閲䌓華草没庭荒野老家省却暮年多少事
灰心従此不栽花
　　　觀刈早稻有感
襏襫相逄半壓肩刈禾爭趂老晴天蒹葭對岸遮隣屋
蚱蜢如風過别田地瘠不知豐歲樂民勞尤望長官賢
誰知疾苦無人問秋税新增户口錢(吾邑户籍十萬每/丁歳輸力役之征)
(今年忽従田賦加派/數百年舊制壞矣)
　　　偕介菴叔訪菊歩入鄰僧融然房
偶聽村家打稻聲夕陽影裏向西行一叢深樹擁精舍
兩板壞橋支斷浜靜對老僧通菊氣怕逄俗客問花名
只將我算東籬伴不要溪頭費送迎
　　　家醸新成獨酌至醉
種秫始微收醸法遵舊譜逡巡竢其熟計日屈指數朝
來香滿城甘滑如潑乳開嘗親洗盞一飲一升許好客
期不來頽然自稱主黃農忽巳遠薄俗難久處寧知醉
鄉中風氣仍太古尊前可徑造有路胡勿取
　　　秋感六首
蟋蟀鳴近牀蜩蝉閴無聲二蟲相代禅中已寒暑更大
哉造化理乃以微物呈人従此中老擾擾何多營天機
昧群動靜者觀我生
末俗愛盆山花草妃紅白㸔㸔耳目玩屈辱到松栢可
憐千丈材窘束不盈尺寓形難自主抱性終莫易亦復
耐歲寒蒼然傍几席對之還失咲未覺生意窄向非氷
雪姿雨露有夭折
菊蕋日以黃楓葉日以紅物情判老穉變態隨霜風霜
風故無私榮悴兩不同一般賞顔色曚叟隨盲童
西隣一老樹有藤縈繞之歲久腹漸空槎枒但枯枝借
藤以爲葉下蔭仍紛披藤如有矜色張王(去/聲)方乘時㸑
薪伐不材斤斧旦夕施樹摧藤亦斷附麗終奚爲
世衰分誼薄適用取目前紈扇遇秋風一度一棄捐不
念昔當暑與人久周旋我有敝羊裘隨身二十年皮存
毛半附無補冬號寒明年與汝期五月拂釣竿
渡淮橘成枳一變性終失不聞返故土枳又化爲橘人
生百年中孰是保初質就衰水赴壑駐景戈挽日幾見
白頭翁鬂霜復如漆
　　　送學菴弟入都
黃葉打茅簷北風如矢棘此時來叩户問子有底急爲
言將别家結束赴京國可無酒一杯爲子煖行色匆匆
乃徑去有語惜不得子誠吾家駒頭角早岐嶷賦質負
髙明秉心就沈默讀書十行下洞照窮梱閾經史及百
家貫穿歸組織時文雖小試落筆輙英特皇天不憐才
盛壯遭屈抑十年躓塲屋知者爲太息昨遇曲阜公靑
雲加賞識㧞之冠多士庶用示矜式虛名萬口傳子故
深自匿窮鄉尠生趣巷遇歌偪仄堂上有老親鬂絲白
變黑鑿坏豈得已彼屺傷遠陟幸托賢主人(時與陳實/齋黃門同)
(行)解椎濟其嗇男兒志未遂放轍無南北不聞橫海鱣
蟠尾肻溝洫余方踏歸路投老尚迷惑子眞賢友生(東/坡)
(詩豈徒爲我弟/要是賢友生)朝夕宜在側奈何不能留又復奪有力
江河歲月晚追逐乏羽翼道逄南來鴻寄書慰相憶
　　　送陳實齋給諫服闋還朝兼呈大司農澤州陳
　　　公時吾邑賦役不均頗望當事者留意也
三年簪筆作名臣四紀還家爲老親(實齋前以/終養乞歸)仕路卷
舒雖在我田間屬望更何人朝無遺闕書應少邑有更
張見頗眞爲語司徒仍舊制也教游惰識公旬
　　　介菴叔惠菊花
宗老移花到家童掃地迎澆深經夏旱開晩及秋晴酒
復何人送詩従即事成濁醪留一醉珍重見君情
　　　次兒武原歸舟又得菊數種
道遠宜兼土船輕不費擔好花來一一荒徑闢三三萬
事同兒戲餘香借客談瓦盆非俗物多取未爲貪
　　　有携折足几來售者以百錢買之
折足用不適傾嚢計亦疎聊將安破硯或可配殘書棄
置終憐汝枝梧頗累余難慿非一几舊友比何如(宋人/詩舊)
(友誰如/几可慿)
　　　園中西府海棠秋盡忽發花
萬木正揺落一枝春忽回縦饒花意好不稱此時開草
本名相托霜風艷恐摧天寒憐袖薄爲爾一低徊
　　　客來
與世了無競并教棋局閒客來無一事籬下㸔南山
　　　再偕介菴叔過村西僧舍㸔菊
憶昨披榛入經旬踏葉來秋花偏耐久名種或遟開天
意晴連月(自重九/後不雨)人生夢幾回屢遊貪佛日原不爲啣
杯
　　　冬曉語溪舟中
江鄉已牢落冬候更蕭條風葉鳴孤樹霜溪影一橋沿
塘收蠏籪遠市挿魚標雀鼠何多耗年荒爾獨驕
　　　陳傅巖給諫以種園圖索題二首
身在元龍百尺樓菴居那便署休休慣聽絲竹知魚樂
别築陂塘領鶴遊僮約屢申松菊徑水租新報芰荷洲
黃橙綠橘皆垂實歳計如農亦有秋
鴨舍鵝欄(閶門内橋名/見吳郡志)地接聨鄰翁指點舊平泉(園爲/申文)
(定公/别業)橋通别業仍三徑樹到成陰已百年碁局且従閒
處布畫圖留與後來傳㸔君用意眞幽絶要使詩家賦
輞川
　　　虞山張文貽乞節母于太君七十夀詩
妻無夫兒無父襁褓伶仃半生苦兒無父母有兒白頭
綽楔光門􁍃人言張子孝我謂子孝由母慈人言張母
賢我謂母賢非子世不知不見吾家節母苦節與張比
旌典不加坐無子今年生亦七十矣(家叔母葛太君十/九稱未亡人去年)
(六十九苦/節而殁)
　　　歲寒雜感十首
斗室寛然著老夫欠伸纔罷又跏趺書能引睡聊遮眼
吟不求工似惜鬚古佛可燒同榾柮濁醪得煖勝醍醐
自従悟徹安心法儒墨同歸識一塗
萬里従戎記黒頭不成一事老林丘稍收芋栗宜充腹
不犯氷霜可廢裘橘柚洲前非楚澤鶺鴒沙外是涼州
最憐䟦扈飛揚氣歲晚因人尚遠游(聞德尹於十一/月赴蘭州幕府)
文章鐘鼓付盲聾都入閒吟靜嘯中敗竹行疎猶響雪
枯桑葉盡自鳴風物情豹隱龍蛇蟄歲事星回日月窮
不信鄒生居黍谷能吹煖律挽天工
小閣簾開取向東寒天强半是西風瓷缾减水朝防凍
布被加緜夜代烘袖手輸贏迷黑白轉頭兒女換靑紅
自知於世全無用新署頭銜號長翁(宋陳造云物之無/用者爲長故自號)
(江湖/長翁)
力田制䇿巳殊科忽枉瑶箋到薜蘿得路君言猶若此
窮愁我况更如何(同年顧書宣見寄詩有病中/趨死易貧裏養生難之句)行藏委
運談何易人鬼論交意太苛(虞山錢玉友寄詩有窮通/判人鬼隔絶如陰陽之句)
傳語兩家多憤激向來結習費消磨
鑿開渾沌本無情萬竅従教怒不平巧笇誰能推雪片
頑空何自起風聲陰陽槖籥機相引水火丹爐勢必爭
眞宰茫茫竟誰是難慿齊物詰莊生
偷存子敬舊寒氊與汝相依已有年向老情懷偏戀舊
過時顔色敢爭妍嬾魚氷底頭頭㐲凍雀枝間箇箇拳
便學蟄蟲吾亦得屈伸何事乃關天
無聊且作杜門人肻逐鄉風鬥比隣俗儉稱家删饋歲
年衰無伴㸔迎春生涯豈可謀妻子鄙事何煩凟鬼神
但使黃金同土價齊奴巴婦一時貧
誰將正變溯源流今古何殊貉一丘稊米太倉雖見錄
遺珠滄海詎勝收斑窺半豹難爲管腋萃千狐始是裘
好與風騷搜累代他時文選續名樓(竹垞先生書來相/約同選宋元明詩)
剝啄聲中歲偪除督催詩債甚追呼不狥俗好頭今白
自去名心膽更觕耐冷且來㝷筆研消閒差覺勝摴蒱
此中甘苦何人識豈獨雕蟲悔壯夫
　　　聞李辰山藏書多歸竹垞
嘆息詩人失李頎柘湖回首舊遊非自憐老友今無幾
且喜藏書得所歸萬卷又增三篋富千金直化兩蚨飛
平生謬託知交在悔不従渠借一瓻
　近遊集(起戊寅正/月至三月)
　　束廣微志狹九州爰作近遊之賦跡不越井里田
　　園事不離衣裳男女近則近矣於遊之義奚取乎
　　余自已未至今南北往還約計七萬里將收遊蹤
　　自遠而近兹集所以志也
　　　戊寅元旦
屋頭初日靄春暉梅蕋㸔成豆粒肥扣齒焚香吾起早
𫾣門投刺客來稀舊梳白髪新逾短貧煉初心老肻違
苦覺鶴山聞道晩方知四十八年非(魏了翁詩四十/八年成一非)
　　　盛宜山新築瓣香菴於南湖之上雪中過之索
　　　詩賦贈二首
三十年前舊酒徒天教晚節占南湖不辭太守分淸俸
便有游人指畫圖水鳥雲帆爭岀没風簾雨檻對虛無
繞籬尚少成陰樹先種芭蕉一兩株
半間小閤一枝藤餘事行㸔次第增野色憑闌牕靣面
逺烟浮樹塔層層不知雪裏參禪坐何似花時挾妓登
畢竟前言吾是戲近來詩派併傳僧
　　　雨中同朱十表兄過宿徐淮江聽鶯齋
去城日已夕曲折㝷枉渚水涸舟屢膠用篙廼舍櫓兩
人苦兀坐拄杖入村隖稍稍深竹間疎燈翳復吐此來
占不速況復往遇雨犬吠僮僕嗔開門揖賢主爇薪燎
我衣敲氷轢汝釡明朝迫人日節物良有取剪韭佐春
盤嘉肴竟踰五新年困酒食愛逐淸談侶一醉不得辭
重君風義古
　　　糓日至當湖沈南疑招同孫嘯夫過陸瞻成耕
　　　廬探梅分韵得豐字
殘氷消盡水光中短棹移灣港汊通小圃花經人日雨
(先一夕/微雨)故人酒敵石尤風溪山興發長先到肴核年荒
勿太豐醉墨欹斜吾自笑草書未暇爲匆匆(是夕瞻成/索書楹帖)
(凡三易𥿄/乃成故云)
　　　大風渡前山漾
川光蕩我前一碧開玻璃岸濶山斷續舩輕浪參差但
聞捍索鳴心與閒雲馳萬木盡却走孤帆正窮追道塲
屹不動白墖如卓錐平生汗澷遊老嬾意漸隳結念在
苕霅泛宅方自兹
　　　重至湖州戲簡許舜功張桐軒兩學博
偶然乘興到西吳社日還㝷舊飲徒不用恢諧歸割肉
上丁纔過定膰吾
　　　座主淸溪徐公招同楊玉符編修談未菴文選
　　　泛舟碧浪湖
蒲柳城南水一方三年重此泊吳航閒陪白社靑門客
愛入銀鷗雪鷺鄉帳下諸生看漸老甕頭吏部最能狂
烏巾美酒東風汎并作澄湖匹練光
　　　雨中游飛英寺次東坡稀字韵
春陰覆城堞花淺游人稀愛此北郭幽晨征夕忘歸盤
旋上窣堵恣眼窮淸暉東風拂面寒細雨濕我衣客來
僧啓鑰客去僧掩扉跡在有迎送心空無是非
　　　春分前一日余征吉學博招集杏花下
落盡苔枝春欲分杏花庭院又斜曛得錢沽酒即相覔
誰似能詩鄭廣文
　　　登道塲山次東坡先生舊韵
船廻浦溆淺徑轉村隖小不覺坡陀髙騰身萬松杪菰
城陷井底白塔􁭜雲表浮氣盪一州湖波白渺渺天長
接遥翠目極靑未了漸上㐲虎關群峰忽環繞淸颸蓄
户牖古殿深且窈􁁙絡引檻泉渟泓􁄒池沼長廊百餘
歩旁入逾幽悄蒼鼠竄别枝投空攫啼鳥巋然翠微閤
中敞外見少野火不到山薈蔚復誰燎坐令杉桂材蒙
茸委蓬蓼飛蟲晝轟聚髙蔓晴夭矯老僧守空庖恐作
山中殍軍持乞米出厭寂喜膠擾我來久徘徊愛此吟
風篠春深花淡淡日暮雲嬝嬝餘暉帶疎鐘詩境􁫆空
杳古今一大夢回首隔昏曉
　　　二月十六夜自長水塘乘月放舟二鼓抵嘉興
　　　城下
兩岸朧朧桃李花一天風露屬漁家小舩卧聽櫂歌去
行到鴛湖月未斜
　　　同竹垞表兄飲譚蘐城給諫南樓看海棠
我愛城南給事宅海棠兩樹紅交加墻頭過酒便留客
樓上點燈兼照花濯枝偏宜的皪雨倦眼似隔朦朧紗
徑須時赴二老約爛醉不問東西家
　　　寒食鍾復周秀才家㸔海棠和鍾飛濤
一樹萬花稠花光盡入樓偶逢寒食賞偏憶少年游照
座驚紅艶傷春到白頭苦憐風雨惡燒燭爲君留
　　　淸明日南湖泛舟
積雨初霽交淸明桃花杏花飄滿城城南水色綠於酒
鵝鴨一灘春草生
　　　曾道扶學憲惠蜀中藥材
吾比多幽憂早衰坐善病豈無三年艾眞贗苦難證炮
炙投成方庸醫執其柄邇來讀本草稍稍諳藥性蜀山
美産多州邑若畫境靈苗倘易地厥品變邪正時俗但
狥名采眞復誰更先生校蜀士甲乙手親評開籠貯參
苓㧞茅群有慶餘材搜草木良楛别明鏡萬里䆠游裝
錐刀肻相競大江五六月風壯波濤盛百束壓歸艖蛟
龍不敢橫分張荷見及行篋忽輝映従來苦口利義比
良友靜若待倉猝求誰爲緩急應於公感深意臭味殊
可敬
　　　上巳雨中同竹垞及兒建再赴淮江招
三月三日東風寒徐尚書家春未殘半篙新水淥忍唾
兩樹碧桃紅耐看蛙黽幸未聒人耳蛤蜊大可充君盤
一番相過一冒雨咲口欲開爾許難
　　　題沈南疑林屋山居圖卷子二首
莫釐峰下是查灣及記扁舟壓雪還一事至今留缺陷
不曾西到石公山
浮家泛宅事良難綰綬行將赴一官縦使買山爭得住
故應寫作畫圖㸔
　　　自入春來往返嘉興湖州兩郡凡六十餘日糓
　　　雨後還家花事盡矣
累月扁舟碧水潯歸來三徑已春深樓頭一帶槎牙樹
多爲黃鸝換綠陰
　　　題又微姪載花圖小影
落魄江湖不計年風流别是一生緣桃根桃葉無顔色
廻避儂家載酒船
　　　再題種菜圖二首
還君一首遂初賦和我三章學圃詩弹鋏思魚原失策
封侯食肉更何時
黃虀百罋亦前因腰腹如渠那稱貧也與萬羊同一飽
算來原自可驕人
　　　題族孫恒弘看舞圖
可是相逢游冶塲由來壯士愛紅粧試他舞袖長多少
虹暈輕巾是電光
敬業堂詩集卷二十三
敬業堂詩集卷二十四
　　　　　　　　　海寧查　愼行　悔餘
　賓雲集(戊寅/四月)
　　春來旣以近游名集是夏復偕竹垞先生作閩南
　　之行淵明所謂饑來驅我也往反五閲月共得詩
　　若干首唱酬者居其半釐爲三集曰賓雲者紀遊
　　武彛也曰炎天氷雪者取諸噉荔也而以垂槖終
　　焉中間聨句數章竹垞已刻入曝書亭集兹不復
　　删義取各見存題目也
　　　初發江干
江路羊腸廽江風羊角合(丘長春西遊記風初起如羊/角者千百須臾合爲一風可)
(證莊子羊/角而上語)漸近漁浦潭忽失六和塔
　　　自漁浦挂席至富陽聨句
艑郎唱櫓雨初消(悔/餘)突起東風送客􁊁百里晴山低似
屋(竹/垞)一江新水徤於潮(舟人謂江暴漲/時海潮不得上)得携老伴無拘
束(悔)縦是貧游未寂寥况有月波春甕在(竹)隔舩不乏
酒人招(悔)
　　　又聨句一首
江山小船急浪衝(竹)疾若􁀳鳥凌霜冬(悔)灣澴忽轉赤
亭岸(竹)俄頃不見南髙峯(悔)鰣魚出網白尾尾(竹)烏桕
夾路靑茸茸(悔)井西道人畫不得(竹)暖翠浮嵐如此濃
(悔)
　　　和竹垞雨泊桐廬限腹字
灘聲逺初喧山色晚逾綠窅窅城上鐘𪷟𪷟雨中屋平
生湖海夢又近嚴陵宿濯足有烟波胡爲加帝腹
　　　和竹垞七里瀨限脚韵
老黿没水風旋作合江亭西石勢惡兩蛇對走赴一壑
雲端百丈挽山腰井底孤􁨁轉山脚
　　　瀧中吟(俗作龍亦作籠葉夢得避暑錄辨/其譌云當作瀧閭江反今從之)
瀧中亂峯髙揷天瀧中急水折復旋瀧中竹樹靑如烟
白龍倒垂尾蜿蜒洩雲歕霧爲飛泉晴光一綫忽射穿
雨點白晝打客舩舩行無風七十里一日看山柁樓底
(有風七里無風七/十里瀧中口號)
　　　晚次汝歩乘月抵蘭谿城下
飛盡漁灣白鷺鷥罛師逆浪上灘遲蘭溪城外數錢女
月出未收靑酒旗
　　　雨發東峰亭
昨日不料風今朝不料雨生涯昧所向智不如商賈聊
爲山水遊旅興時一皷東峰吾舊識嘉樹紛可數中流
乍囬頭悵若辭地主三衢渺何處去去信柔櫓(自此西/行余遊)
(蹤向所/未歷)
　　　水碓聨句四十韻
百灘趍漸江昏且鳴不息(竹)大波恣奔放小波廽汨􁭫
(悔)居人擅水利審曲引使直(竹)其長走蛟蛇其廣納溝
淢(悔)遏防激之怒徑隘流轉亟(竹)夫豈水性然適來遭
勢偪(悔)于焉扼其吭壘石添橜杙(竹)椽茅架小屋度地
隨偃仄(悔)斵木爲巨輪當衝立樞極(竹)旁安三十輻輻
輻輳斤墨(悔)龜􁀓交兩兆鱉甲支九肋(竹)括張等虞機
璇運就圜則(悔)江心鏡欲躍海底月半蝕(竹)㓕頂泅人
騰升陑壯士踣(悔)尻髙首或下後湧前忽匿(竹)團團牛
旋磨匝匝鴉翻翼(悔)棗軸貫中央有如蓍在扐(竹)循環
觸牙動揚者必先抑(悔)石臼貭本頑甘爲杵所賊(竹)昻
然馬騰槽俛若鶴啄食(悔)砯砰應關棙次第符漏刻(竹)
擣𥿄十萬牋取禾三百億(悔)穅秕除未盡藤竹需孔棘
(竹)一爲機事牽焉得休汝力(悔)先王昔制器取象配卦
德(竹)舟楫渉大川耒耜徂畛域(悔)養生務佃漁分壌别
動植(竹)隣歌答舂相作苦爰稼穡(悔)俾習四體勤群黎
無懈忒(竹)後世技巧繁淫竒難忖測(悔)桔橰轆轤作便
利成典式(竹)紛紛鑿渾沌一一騁胸臆(悔)能令蠢者靈
通者忽以塞(竹)即此水碓論用意略可識(悔)居然役造
化安坐無怍色(竹)乃知天生民若苗之有螣(悔)夜來山
雨驟䞟漲漫澤國(竹)沙崩岸漂沈有械施不得(悔)物成
久則毁兹理復何惑(竹)逸豫安可貪民勞宜率職(悔)
　　　和竹翁衢州城下作
開府專征地孤城盜賊邊身常當矢石險豈恃山川劉
濞何知反睢陽竟得全白頭遺老在對客話當年(甲寅/乙卯)
(之亂武定李文㐮公鎭/此浙東西數郡獲金)
　　　篁歩(去衢州二十/里地産柑橘)
百折金川水東流下石門碓床聲不斷炭塢氣長昏小
屋椶櫚岸疎籬橘柚村荔支方入貢剩爾未移根
　　　常山山行
常山小城如破驛細路多嵌弹丸石一乘竹轎役兩夫
雜遝前行隨估客憐渠雇直止百錢爲我赤脚頳兩肩
我今亦復被物役何暇悲人還自憐
　　　和竹垞沙谿舖
山田早挿綠秧齊小犢新生未架犂閒背村童浮水去
牛欄只在岸東西
　　　龔家渡夏文愍公墓道作
東市朝衣血西江野哭魂巳無鄉社祭猶有墓門存亂
水荒阡斷悲風宰木昏鈐山籍官後得謚即君恩
　　　自焦石塘抵鉛山河口兩岸石山獰劣上無寸
　　　土草木不生作詩嘲之並邀竹垞先生同賦以
　　　傳好事者
爾雅釋山名類族紛可數土山或戴石石山或戴土草
木别有無無者名曰岵挾筴事岀游舊聞證新覩一山
一巨石突兀向江滸若被烈火焚秃鬝了無取于獸燖
其毛于鳥翦其羽于人爲寡髪渾沌出太古無心腹腎
膓無耳目肱股大疣罋盎懸醜疾籧篨俯陳根何處托
氿泉不得吐正坐山無情遂令旁少輔樵人弛負擔匠
氏輟斤釡塊然天地間於世爾奚補
　　　従河口陸行至鉛山縣三十里間山水淸佳老
　　　樟古桂不記其數皆千年以外樹也所至輒流
　　　連其下自悔舟中誚頑石之作復賦此詩邀竹
　　　垞再和
溪廽峰巒竒雲日互虧蔽兩邊盡古木曲徑入蒼翠行
人雜負戴偃憇隨所至如開歩障陰下可萬間庇想當
生材初造物本無意榮枯非分定蒙養在托地我昨嘲
頑山無端坐好事目前不見睫幾欲一槩視向來身未
經鹵莾悔輕議譬諸覘他邦不仁在髙位輙云彼無人
賢者豈終棄作詩還自哂一解前言戲
　　　鉛山城中有古樟三每歲四月白鷺來巢其間
　　　伏雛乃去亦一異也
恠底空城老樹梢鷺鷥引隊似蘆茭魚蝦飽噉無人問
生子㸔看占鵲巢
　　　和竹垞雨晴
入門雨脚垂出門雲氣遯皇天本無私邂逅適我願
　　　紫溪道中二首
去城漸逺漸靑葱畫裏谿橋曲折通無有一村無好樹
歇涼人在小亭中
壘土層層勢就低石田如罫岸如梯淸泉盡是秧針水
直到山根始作谿
　　　度紫谿嶺
渡橋正亭午白日無匿景微茫紫翠間崷崪西南頂躋
攀力已殚仰視猶半嶺廽風轉轆轤汲我出深井茅菴
冠木末快若衣振領綠樹忽交陰蒼然失人影坐來殊
氣候濁暑驚淸泠匆匆行役心佳處惜俄頃
　　　觀造竹𥿄聨句五十韻
信州入建州篁竹冗於篠(竹)居人取作𥿄用穉不用老
(悔)遑恤簫笛材緣坡一例倒(竹)束縳沈淸淵殺靑特存
縞(悔)五行遞相賊伐性力揉矯(竹)出諸鼎鑊中復受杵
臼擣(悔)不辭身糜爛素質終自保(竹)汲井加汰淘盈箱
費旋攪(悔)層層細簾揭𦦨𦦨活火(竹)舍粗乃得精去
濕忽就燥(悔)擘來風舒舒暴以日杲杲(竹)箬籠走南北
適用各言好(悔)緬維邃古初書契始倉皥(竹)自従史記
煩方䇿布豐鎬(悔)中經祖龍燔孰敢撲原燎(竹)漆簡及
韋編殘灰跡同掃(悔)當時禍得脱賴爾生不早(竹)漢代
崇師儒家各一經抱(悔)截緝蒲柳姿刀削詎云巧(竹)如
何剙物智乃出寺人造(悔)麻頭魚網布棄物收豈少(竹)
後來逾爭竒新製越意表(悔)山苗割藤芨水澨采苔藻
(竹)桑根斧以斯𧖟繭機不絞(悔)澄心光緻緻鏡面波皛
皛(竹)砑宜金粉膏繪作龍鸞爪(悔)桃花注輕紅松花染
深縹(竹)鴉靑蜜香色一一隨浣澡(悔)十樣益部箋萬番
傳癖稾(竹)紛然輸舘閣逖矣來海島(悔)要爲日用需若
黍稷粱稻(竹)惜哉俗暴殄塗抹太草草(悔)俗詩鼃蟈鳴
俗書蛇蚓繞(竹)俗學調必俳俗文説多勦(悔)流傳人有
集刷印方未了(竹)積穢堆土苴餘殃毒棃棗(悔)或汚蝸
角涎或供蠧魚飽(竹)或爲肉馬踏或被饑鼠齩(悔)糊忩
信兒童覆瓿付翁媼(竹)遭逄幸不幸所繫豈纎杪(悔)平
生嗜竒古卷帙事研討(竹)秘笈藉爾抄籯金匪吾寶(悔)
響榻溯籀斯斷碑拓洪趙(竹)提携白刺史著錄庶可考
(悔)由拳法失傳將樂槽苦小(竹)楚産肌理疎晉産膚澤
槁(悔)物情相倍蓰美惡心洞曉(竹)非無雲霞膩愛此霜
雪皎(悔)小叠熨帖平捆載赴逵道(竹)預恐壓歸裝又滋
征榷擾(悔)
　　　烏石村
修竹連山萬萬栽斬新換葉碧如苔特留老節非無用
歲歲生孫作𥿄材(村家造𥿄多/取新竹故云)
　　　分水關
萬斛松風捲戍樓泉源同在此山頭忽教一垜巖墻劃
不許東西更合流
　　　崇安孔彛仲明府招飲縣齋池上分賦二首
南遊吾偶到北海席頻虛未敢輕修刺何當先下車客
來童掃徑衙罷吏抄書欲識閒官味君看淸獻渠
樹陰齋舫合荷氣板橋灣水檻晴初倚溪門夜不關座
中無俗客管内有名山未到聞君説如遊九曲還(彛仲/于座)
(上極稱武/􁆎之勝)
　　　和竹垞幔亭
幔設曾孫宴歌傳鼓笛聲神仙如可學大抵屬多情
　　　冲祐宮
一溪隨櫂轉天半削兩峯萬年宮在兩峯趾古殿入門
三五重長廊白日氣幽邃蔭以楓桂樟柟松不知中有
路但見列岫四面排髙墉不知下有谿但聞噌吰鞺鞳
相應如鼓鐘神仙髙居道士俗三月四月忙於農苦言
茶味薄不足充上供客來正炎熱亟思澆此枯渴胸頭
綱封褁度嶺去上品一呷霑無従明朝試扣白雲洞洞
口老僧逄不逄(武􁆎茶出僧掣者/其價倍於道院)
　　　宿虞道士山房
晚涼新浴罷古觀有餘淸一院松篁氣滿忩風雨聲擣
虀因藥臼暖酒就茶鐺預飾齋廚飯山遊望曉晴
　　　和竹垞仙蛻巖
生前不煉紫金丹身後何須白玉棺巳向虛巖委枯骨
癡兒尚掃漢家壇
　　　虹橋板歌(板爲崇安潘秀/才在東所贈)
潘生贈我虹橋板云此購得従仙山幔亭宴罷橋忽斷
此木庋在萬仭之孱顔蒼鷹健鶻對對巢不得但見成
群接臂呌跳猿猴㹪黃冠白足力難致間岀􁃰者相欺
謾有時晦㝠晝風雨神物欲降天爲慳前者偶經此巖
下巖前白浪吞船豩忽驚片板半空落有若胎禽􁫆毳
飛輕翾主人大咲童僕喜謂獲至寶非空還已令巧匠
刻爲佩何異袖鞭使物駈妖姦知君好竒特分贈徑尺
未許酬千鍰我時聞斯語未敢相譏訕今晨入武􁆎好
事搜險艱生爲指其處乃在一曲二曲三曲灣初疑棧
道上露岀舩尾彎復如鳥鼠穴竹箭亂挿同榛菅神輸
鬼運義奚取徑路斷絶誰躋攀忽憶少年日南走五溪
窮百蠻蠻人寄命巖洞裏多搆柴栅臨崢潺今之所見
正此類亦如秦客避亂來其間不然飈輪雲馭本飛渡
豈有刳木留塵寰摩挲重是千歲物肌理駁蝕生香斑
携歸壓書儘有用何必新竒瓌詭驚愚頑
　　　和竹垞小九曲石壁是唐許碏題詩處故名題
　　　詩巖(附錄碏詩閬苑花前是醉鄉臽翻王母紫/霞觴群仙拍手嫌輕薄謫向人間作酒狂)
石上三生事渺茫題詩重過苾蒭房此中大好安茶竈
何苦人間作酒狂
　　　和竹垞御茶園歌
宋茶貴建産上者北苑次壑源研膏京挺(南唐貢/茶名)製一
變爭新鬭異凡幾番白龍之團靑鳯髓輦載入洛重馬
奔武􁆎粟粒芽其初植未䌓何人著錄始經進前有丁
謂後熊蕃君謨士人亦爲此餘子碌碌安足論宣和以
來雖逓驛塲未官設民不煩元人專利及瑣細髙興父
子㠻寵恩大德三年歲已亥突於此地開茶園中連房
廊三十舍繚垣南北拓兩門先春次春徧采摘一火二
火長溫黁緘題歲額五千餅雞狗竄盡山邊村携來詐
馬筵和入潼酪供鯨吞豈知靈苗有眞味石銚合煮靑
松根爾來歷年巳四百御園久廢名猶存筠籃四月走
商販茶户幾姓傳兒孫我思蠙魚橘柚任土貢微物亦
可充天閽朝廷玉食自不乏何用置局灾黎元追思興
也實禍首幸保要領歸九原山靈曷不請於帝按女靑
律笞其魂傳語後來者毋以口腹媚至尊
　　　仙掌峰瀑布
接笋仙掌峰入望初聨綿兩崖谺然豁一瀑垂蜿蜒不
従仙翁指間岀却穿左脅下赴六曲爲奔川行人衣沾
芒屩滑拄杖直上孤雲巓﨑嶇丘前石徑轉胡麻小澗
當橋邊㝷源初自稻田發三里五里斷復連淺處生菖
蒲深處得種菱與蓮千年老蟾蜍􁅥沙亦頑仙仰天噏
其舌噴水一竅淸而圎始知山前雷轟礟激千丈瀑布
水即是山背㳙㳙泉匏樽便向道人借我嬾欲住淸涼
天
　　　天遊觀萬峯亭
占地旣已髙尤難在扼要前臨殊陡絶旁睨轉孤峭群
雄奉一尊奔赴不待召來時記目擊歷歷本形肖羊群
呼可起(仙羊/石)馬首囬若掉(馬頭/巖)象鼻垂彎環(象鼻/巖)獅頭
仰軒趒(獅子/巖)鼓鐘應考戞(鼓子峰/鐘模石)龍虎答吟嘯(臥龍潭/虎嘯巖)
兠鍪勇士冠(兠鍪/峰)粧鏡神女照(粧鏡臺/玉女峰)石笋瘦而長(接/笋)
(峰)蓮花姢且妙(蓮花/峰)到亭悉殊狀變幻非意料初髙後
反匿曩隱今忽跳投空翻白鴉削背掠蒼鷂烟生松外
村竹亞崦中廟淸溪截羅帶已斷復縈繞澄泓鷗鷺池
中有一翁釣流觀飽創獲俯仰恣吟剽翻嗟神靈區僻
左落逺徼竒峰三十六名可配嵩少奈何杜韓輩足未
渉閩嶠山靈秘莫宣自古閉　窔我來及新晴朗日相
照耀終疑雲霧窟滃渤尚埋竅幸賴此孤亭于焉蹋􁖳
􁢕重遊果何時臨去屢囬眺
　　　坐竹􁆈入九曲聨句
連峰六六收蒼霾(悔)雨餘滑澾碎石街(竹)挈我栗杖㯶
毛鞵(悔)蘭湯渡口上竹􁆈(竹)篙工初指一曲涯(悔)姓名
幾輩爭磨崕(竹)娉婷玉女峰最佳(悔)野花簇髻松揺釵
(竹)當年武􁆎集神媧(悔)歌絃鼓板金管龤(竹)髙張雅奏
無淫哇(悔)子禽小蛾定爾儕(竹)群仙一散後會乖(悔)黃
心老木委蜕薶(竹)爾獨對鏡留形骸(悔)千㝷鐵障鎔頑
鍇(竹)大藏小藏肩背􁝁(悔)山魈獨脚帝所差(竹)洞門石
扇呀然䦱(悔)壑舟力負何劤㔞(竹)其中瑰木類積稭(悔)
又類羽鏃抽鞞靫(竹)水光汃汃聲湝湝(悔)㝠㝠微徑不
可階(竹)欲往金井迷鬼艾(悔)深潭龍臥波溛瀤(竹)誰歟
釣者貪鮞鮭(悔)茶園新芽岀舊荄(竹)僧籃道笈采摘皆
好詩猶展畫圖中後來結搆原因此佳處溪山遂屬公
欲買麻沙村畔屋餘年拚作蠧書蟲(唐末侍御史黃子/稜自洛陽寓居建)
(陽東觀山築亭以望其父之墓曰望考亭因以名里朱/文公之父韋齋先生愛建陽山水未及卜居公築考亭)
(以承先志正取黄侍御之意後人專以考亭屬文公侍/御之名湮矣人過小橋頻指點全家都在畫圗間侍御)
(詩中/句)
　　　樟灘
小縣晨發舩建溪展平綠前行三四里跳沫粗如鵠厥
名曰樟灘畜害自古酷假令勢下趨直瀉無廽躅石梁
㐲水底未免防坎毒奈何三折形故作巴字曲湍奔方
有激石起陡被束一芥一針投中間不容粟兩旁劇刀
劔獰惡伺失足篙工善駕馭肯與怒機觸馴彼豶豕牙
服我童牛牿終焉脱於險初若順所欲方悟不擾心可
以遠蹶促側聞前灘多恠石難悉錄吾生不有命恐懼
隨羸僕
　　　雨中下黯淡灘
未到先愁出險難忽驚片葉落奔湍星流電轉目未瞬
一道白光飛過灘
　　　延平晚泊
小雨㝠𪷟劔浦西浮槎壓水女垣低人家多傍翠巖住
榕葉滿城山鷓啼
　　　水口
雨餘忽飄雨數點山外更添山幾層六百里灘多過盡
也如出峽到夷陵
　　　小箬驛榕樹
古驛千年樹蟠根積水涯細筋堅作骨新葉嫩如花綠
處陰三畝枯邊畫一椏散材眞自幸剪伐幾曾加
　　　竹﨑關
佛桑花根犬吠龍眼枝頭鳥鳴漸覺山平水逺郵籖報
近榕城
　　　贈汪悔齋方伯
國家有異數畸人出當之巍巍宏博科鵷鳯集一池公
來承　主眷初亦由文詞繼乃悉公才㧞萃超常資我
朝拓遐陬南不盡島夷勿輕發介使大體存覊縻曠典
偶一修擇賢誠足毗公時膺特簡啣　命東南馳粘天
駕波濤帖首馴蛟螭平生抱忠信渉足無嶮巇肅將明
明威愼重瞻丰儀心若誕文教要令崇先師鰲背屹宮
墻作記刋諸碑餘事當潤色問俗陳風詩手持王會圗
歸獻白玉墀　至尊動顔色前席爲頻移迄今奉使錄
燦若星日垂自兹益嚮用歷試無不宜試公以吏治出
領嵩洛伊政成多異蹟獨創非前規試公以擊斷明决
仁且慈八閩百萬户立起殘瘡痍試公以大藩旬宣來
保釐民勞旣已墍國計終無虧凡此十年中官塗自逶
迤旁無汲引力皆受　特達知煌煌名書屏屢被褒美
辭行省尚見屈㸔人換旌麾賤子田間來於公少恩私
側聞道路口籍籍皆如斯當今梁棟材大器非公誰公
昔守洛陽舍弟久追隨猥蒙齒頰及佳句時或披堦前
尺寸地投謁獨恠遲男兒屬有願會合寧無期携我作
遠遊竹垞眞好竒武􁆎昔未到昨始慰所思此來復識
公又得啖茘支何期寂寞遊三樂併一時篇終述已意
公幸勿見嗤
敬業堂詩集卷二十四
敬業堂詩集卷二十五
　　　　　　　　　　海寧　查愼行　悔餘
　炎天氷雪集(起戊寅五/月盡六月)
　　　端陽前二日初食荔支戲寄德尹時弟在蘭州
　　　二首
茘子初紅到福州絳嚢欲擘已涎流阿頻來往如相避
咲擲閩南一度遊(弟於甲戌二月遊此四月還/家未嘗噉荔也阿頻弟小名)
方紅陳紫價爭髙次第行將飫老饕直作衝炎吾得計
西遊終不羡蒲桃(魏文帝以蒲桃比/荔支世􁋸其繆)
　　　西施舌(一名/沙蛤)
尤物佳名托依然住水鄉死難逃越網生只戀吳航(沙/蛤)
(産吳航/者佳)
　　　香螺
螺女江邊産形龎味特竒客廚貪一飽空殻付僧吹(梅/聖)
(俞詩佛寺吹/螺空唱嚎)
　　　蟳(閩大記一/名蝤蛑)
味美尤在螯一枚十錢買自従擘蝤蛑不憶分湖蠏
　　　鱟魚(腹下有十二足雌雄/常相負取之輙作雙)
介屬魚其名雌雄同一束爬沙苦無力安用十二足
　　　花蛤
入水化幾時登盤復充鱠刳腸誰見憐文采却在外
　　　黃螺
藏尾露兩角肉黃漫多腥時於蝸殻中自負枵然形
　　　珠蚶
珠蚶細已甚魚鱗鵝眼許海錯幸自多烹鮮乃及汝
　　　食江瑶柱
河豚豈不佳中毒時有之須臾聊爲性命忍當筵輟箸
甘被旁人嗤半生夢想江瑶柱客或誇示長朶頤南遊
無一事直爲口腹寧非癡土人向我言惜來非其時客
欲嘗此味請以冬爲期淸晨無端食指動腥風恠雨入
座紛離披天教尤物落吾手海市忽逐神鞭移常鱗凡
介盡辟易獨許上品當釡錡其形初如羊角合倐若蝙
蝠兩翅張䙰褷格髙味厚少爲貴中間甲柱孤撑搘㵸
以百沸湯逡巡發華滋鮮於金盤露潔比白玉脂食經
百六十五卷鳴薑點醬無不宜良庖俗庖兩兩割烹好
方法不用傳嚴龜(隋大業中刻淮南王食經一百六/十五卷唐人嚴龜有食法十卷)退
之引類及章舉坡老比儗到荔支二公評隲竟誰是吾
方飽噉不暇措一辭
　　　林草臣攜酒見過
草堂無定所亂後屬他人愛客老尤篤論交晚自親割
鮮兼衆味載酒過比隣一醉叨深眷翻憐地主貧
　　　養蜂歌
逆旅主人貪養蜂木櫃中結房千重别開孔竅聽岀入
髙置簷宇虞奔衝頗同君臣儼有禮稍别種族如知宗
兩衙薨薨勤鼓翅四序擾擾無停蹤婦姑勃蹊或同室
子弟盛壯旋分封秦宮每向花底活韓憑大抵枝頭逄
苦兼黃連充藥使甘比稼穡成花農乾坤大哉類斯聚
形體眇爾性則兇天生是物本巖谷於世無競宜相容
自求辛螫誰作俑乃至役物爲人傭僦居一椽在隘巷
偪側欲避愁無従明知倉卒非大害未免有意防針鋒
吾將縦女任所適解衣盤礴便疎慵主人一咲不見許
留待割蜜當嚴冬
　　　汪學使棣園寄餉興化荔支
南越百株移逺植西川一騎走炎埃如何兩日楓亭路
也爲先生置驛來
　　　林竹筠封翁招飲榕菴
山根沮洳濕蒼苔别業重新鑿石開但使周遭留竹樹
不妨次第補亭臺五經又課諸孫讀(次公碧山以五/經擢第故云)一
榼頻携遠客來指點舊時門逕改雙榕前歲㧞風雷(門/前)
(榕樹二株丙子七/月爲大風所㧞)
　　　汪悔齋方伯署庭有荔支小暑後摘以見餉率
　　　成十六韻
陰合重樓外枝垂曲檻東珊瑚推舊譜玳瑁占新叢畫
省初凝露薇垣逈得風繁星紛乍摘白雪沃俱融歩障
絲褰紫宮衣袖卷紅品方瑶柱美(東坡梅溪以江/瑶柱比荔支)肌愛
玉環豐只許輝銀印(白樂天寄楊使君荔支/詩對君銀印色相鮮)何期餉竹
籠従來臭味合大抵餽貽通不是分甘好將毋嚼蠟同
炎官方赫赫熱屬又蟲蟲解駮涼無汗醫蠲渴有功稍
宜親夏簟惟欠剝春葱長樂全勝畫郵亭尚憶楓(長樂/所産)
(名勝畫者可與興化之楓/亭相匹皆名種晩熟者)近應來郡縣逺不比瀘戎(少/陵)
(詩憶過瀘/戎摘荔支)旅槖終難致頃筐倘更蒙此遊專爲口貪得
咲何窮
　　　甘泉漢瓦歌爲候官林同人賦
林生老立專門學金石遺文卷盈握曾經従䆠走長安
斷碣殘碑蘚親剝昭陵蹟廢補亡闕磨石山髙穿硌确
氷霜裂面虎豹嘷沙礫堆中拾完璞摩挲銅狄自何年
萬棟灰飛片瓦全爲按黃圗考宮殿始知地是漢甘泉
底平面正規而圜肖形似鏡還如錢其髙半寸徑三寸
旁具輪郭中不穿土花蝕後文留識(音/志)上有長生未央
字龍拏鳯攫結撰竒肉厚肌疎形體異與人作硯不中
用抱質如初無變置吁嗟乎楊(南/仲)劉(敞)不作識者希時
俗誰能辨眞僞巧多滋僞樸者眞此瓦人間葢無二豈
同氷井香姜閣埏埴紛紛托疑似勸生勿更加礱磨本
色須教存古意坐頷此語索我詩我詩質直無姱辭請
煩拓致數十本徧乞羊何共和之或恐流傳落人口陶
甄又復成今手
　　　張民瞻舍人趙二今孝廉同日餉荔支
側生倒挂頳虬珠後先磊落致座隅空齋長夏失炎熱
中有仙姝氷雪膚太眞飛燕兩媚嫵那辨徐家蔡家譜
(新譜蔡君謨著莆/田譜徐師閔著)野人揣分已不廉一飽今朝煩二主
此生大嚼知幾囬一日可少三百枚從兹便結荔支社
(用東坡/嶺南事)日日西禪寺裏來
　　　六月初六日同竹垞靑壇過長慶寺噉荔支二
　　　首
碧蘚埋唐碣紅雲擁寺門客嘗初揀樹僧引爲開園甘
露充香飯淸泉注瓦盆分沾徧僮僕猶自壓枝繁
蚶殻梢梢重星毬箇箇圓生偏當逺嶠吾及遇豐年(寺/僧)
(云今年荔子最熟/似爲遠客設供)邂逅三人話衰遲一飽緣勿嫌來較
晚禽鳥譲爭先
　　　與陳漳浦莘學話舊
誰憐香案吏遠謫到天南索米洵非易折腰良不甘山
租輸海貝市舶賤迦楠喜拜貧官惠輕風白葛含(時以/廣葛)
(見/贈)
　　　數日前作詩報悔齋方伯末有無厭之請葢在
　　　楓亭荔支也朝來果蒙分餉再成一律
四樹楓亭種曾經入貢餘人間應漸少名下果無虛絶
品慚供客兼程苦累渠色香全未减地主誼何如(驛庭/只四)
(樹樹老半枯枝閩人/宋比玉荔支詩也)
　　　龔運使榕溪招飲園亭
擲印歸家鬂未蒼手栽梧竹闢池塘到來但覺綠陰好
坐久始知淸晝長客子解衣思避暑主人投轄怕逃觴
不辭户小拚沈醉三伏世間無此涼
　　　飲陳集斯烏石山莊
炎天塵滿街褦襶何太苦野人寡酬酢一飯必擇主陳
生靜者流邀我遊椒塢小樓城北面豁達寄簷宇漸入
轉幽深忽髙迷歩武淸泉閟巖竇㳙滴時復吐碧眼貯
渟泓瀉爲荷芰渚隔籬微辨徑叠石不帶土瘦竹走長
鞭淡花垂細乳木桃正垂實(木桃似木瓜而有紋/上結一臍如小桃)錯落
指可數中無一蝉嘶上有獨鶴舞孤亭出林表七塔皆
下俯客來導攀躋赤日方卓午淸涼徹山骨快若新過
雨善病君得閒息交吾獨取何當把鑱柄共治黃精圃
　　　六月十四夜喜雨
撲扇蚊蠅苦不支乍涼聊與睡相宜一忩歸夢芭蕉雨
六月驚心蟋蟀詩遠客交遊長寂寞殊方節物極參差
明朝紅屐城西路巳是潮田穫稻時
　　　題譲竹亭修禊圗卷
何必山陰亦有亭一時盛事又丹靑舊因洗竹開三徑
新爲栽花譲半庭詩好儘容僧入社客來縂與鶴忘形
年年上巳風光在長指天南聚酒星
　　　送龔仲圭歸合肥
嗟余生苦晚前輩目未識側聞長老言藴稸推厚德煌
煌端毅公古道手扶植南宮昔校士良窳就陶埴至性
實憐才搜羅如不克謂宜餘澤在十世報猶食公子負
英才承家奉軌則干人非本意負米貧自力堂有白髪
親傷哉彼屺陟通門謁開府願望良易塞舊時桃李花
當路化荆棘交幾厄陳蔡歸及課畊織不汚棗嚢金正
復壯行色螺江水新漲帆影輕比翼一事足誇人來従
荔支國(薩天錫詩紅塵/香煖荔支國)
　　　仙遊茅筆歌
群山海上來絡繹趨九仙僲翁此山住示夢於幾先(九/仙)
(祠祈夢/最靈)山中老樵枕石眠斧柯斷爛不記年夢中髣髴
遇神授筆花晝吐黃茅天覺來信手縳不律巧被筆工
偷妙術遂令九仙祠下三脊茅用與雞毛鼠須匹中書
免冠頭不秃菅蒯居然效微質幸渠一束價未髙殿頭
簪珥非汝曹若教朱墨官盡取便恐仙山成不毛君不
見連山伐竹兎㧞毫䥫梳膠綴何其勞穢史自執奸吏
􁄐直與此輩供錐刀老夫抄書指生繭怕搦人間管城
管塗鴉結蚓隨爾爲不要殘年䕶吾短
　　　夀山石歌
周禮重璽節後來印章母乃同自従秦人刻玉稱國寶
此外雜用金銀銅鑄成往往上戴紐屓贔作力碑趺雄
槖駝羔鹿虎豹龍細者龜兎巨者貔與熊肖形寓像隨
所好繆篆法與蟲魚通漢時斗檢封下沿唐宋仍相蒙
神龍貞觀宣和中六印旁及金章宗當時御府收藏及
書畫首尾鈐識丹砂紅民間私記不知幾千萬揚(克一/有集)
(古印/格)王(厚之有復/齋印譜)姜(夔有集/古印譜)趙(子昂有/印史)集古誰能窮車
磲瑪瑙犀角及象齒茍適於用俱牢籠後來摹刻忽以
石其法創自王山農(元末諸曁人王冕自稱煮石/山農始用花乳石刻私印)自元
歷明三百載巧匠到處搜䃔䃧吾鄉靑田舊坑凍價重
蒼璧兼黃琮福州夀山晚始著強藩力取如輸攻初聞
城北門日役萬指傭千工掘田田盡廢(壽山石産田/中者最佳)鑿
山山爲空崑岡火連三月𤇺玉石俱碎汙其宮况加官
長日檢括土産率以包苴充今之存者大洞葢巳少(大/洞)
(所産亞/於田石)别穿巖穴開芙容(今所用者皆/出芙容巖)居人業此成石
户斑白老叟携兒童采來製紐尚倣古一一彫琢加磨
礱我聞金石古稱夀兹山取義奚所従如何出寶還自
賊地􁀧將斷天無功山靈有知便合變頑礦庶與鴻𪷟
混沌相始終
　　　以蜜漬生荔支戲成一律
蠟黃封蔕上方奩(未入蜜時先/融蠟封蔕)兩月南中已屬厭筐篚
人情憐白曬瓶罌方法愛紅鹽(白曬紅鹽俱/見君謨荔譜)離枝便减
三分色入蜜懸知一味甜珍重老翁親手摘歸教兒女
得分沾
　　　飲張民瞻齋
山墻藤蔓走龍蛇指點相過路不賖却喜隣居連北巷
每拈書籍問東家(寓舍去張最近/頻得借書故云)涼生翠葢亭邊雨風
落紅薇屋角花借取深杯還接燭不愁官鼓夜催撾(是/夕)
(微雨竹垞先歸余及龔/容溪兩人復留縦飲)
　　　髙斯億爲余畫竹以詩報之
畫竹原従草書岀眼中孰是張芝筆髙生善書久絶倫
餘技兼爲竹寫眞自言亦用狂草法頗覺游戲能通神
無諸城中少修竹客舍連旬苦炎毒賴君妙手補化工
爲我一揮終十幅幅終擲筆風雨來野人疎爽心顔開
須臾雨止墨光濕潤入𥿄背生蒼苔老龍蜕骨瘦崛强
翠鳯掉尾紛毰毸魄雄氣大腕力壯盡掃篠簜皆凡材
忽然幻作鐵鈎鎻(江南李主作竹自根及梢極小者一/一鈎勤成謂之鐵鉤鎻自云惟柳公)
(權有此/筆法)世有誠懸應識我渭川千畝胸鬱蟠放縦精微
無不可文湖州派繼者難後來獨推王孟端人間多畫
風中柳(東坡題文與可墨竹詩那/將春蚓筆畫作風中柳)珍重蕭郎十五竿(斯/億)
(墨竹甚自秘重故/用蕭悦事爲比)
　　　福州太守毁淫祠歌
愚甿致貧葢有術祈福淫祠亦其一八閩風俗尤信巫
社鼠城狐就私暱巫言今年神降殃癘疫將作勢莫當
家家殺牛磔羊豕舉國奔走如風狂迎神送神解神怒
會掠金錢十萬户旗旄夾道鹵簿馳官長行來不避路
忽聞下令燔妖廬居民聚族初睢盱靑天白日鬼恠遁
向來袛奉寧非愚嗟嗟千年陋習牢相紐劈正須煩巨
靈手江南狄公永州柳此事今亡古亦偶獨不見福州
遲太守
　　　題悔齋方伯小照二首
鯨呿鰲擲氣何如目送雲濤蕩碧虛記得大羅天上事
澥山難著白尚書
獨立蒼茫又一竒長松恠石兩叅差披圖聊識髙人意
未是科頭曵履時
　　　楊浴菴餞别於謀野莊
黃門門下無多士(楊爲先黃門伯/禮闈所取士)三十年來盡罷官白
首荷君存古道淸樽留我話更闌科名得路人餘幾子
弟能文事最難别後倘逄潮信便好従魚素報平安
　垂槖集(起戊寅七月/盡十二月)
　　　舟發螺江林草臣張民瞻追送於洪山橋
小雨作秋涼扁舟客將返殷勤良友意送我不辭遠洪
塘十五里短亭復長亭可憐橋下水臨别難爲聽來時
梅子黃去時龍眼熟新歡旋已散後會恐未卜勿謂嶺
海遥合并諒有由所嗟迫衰賤去住兩白頭
　　　朝發竹﨑順風晩抵水口驛
荔海南來得飽餐此遊那更咲無端歸帆偶得東風便
明日方知上水難(自此以上/皆險灘矣)涼月一梳微帶暈暗潮三
尺忽平灘炎方未必無淸景貪向舩頭坐夜闌
　　　初上灘
建溪之惡惡無比狠石髙低勢隨水竹篙如鐵舩似𥿄
曲折蜂窠犬牙裏南浦迢迢六百里大灘小灘従此始
黃河亦可濫觴耳不到水窮行不止
　　　逆水逆風歌戲呈竹垞
逆水彍強弩逆風簸蠻旗澁灘怪石張頷頤使我有􁫸
不敢拽有篙不能施但見北來舩乗流挂席東南馳我
欲問天天不可問丈夫處世各有利鈍塞者自塞通自
通造化小兒游戲中解后兩相值我適遭其窮却咲竹
垞老與我同舟還遇風乃以我故兼累翁翁今渉世頗
知退坐狎雷霆如一噫我拍手翁和歌人生大都逆境
多順流豈遂無風波
　　　七月十五夜泊埂程
一村樹合煙初暝四面山髙月未升隔岸聞鐘知有寺
滿川風浪放河燈
　　　折𥿄灘(去尤溪縣/二十里)
可憐尤溪灘險於太行山羊腸九折有路猶可攀折𥿄
一折乃在疾雷掣雷中央間髙下旣懸絶東西故彎澴
上灘不易下更艱有生寄命脆如此揺手休輕過折𥿄
　　　箭孔灘
銅牙發利矢未足喻其急小舟欲穿針孔入石梯倒行
三十級强弓寸寸彎不得羿殻不中嗟何及束手號天
天雨泣
　　　茶陽灘(舟人口號云大水大湘小水/茶陽謂水落時茶陽最險也)
大水大湘小水茶陽亘川塞路如牛如羊叱之不動廼
是石波臣橫踞千歩岡當時大禹疏鑿不到此漸長牙
角勢莫當棄置九州外放流比投荒如今郡縣闢海外
尚於中道梗咽爲民殃何人爲剷除母令與水爭强梁
石言吾何辜水性本易怒請君㸔取淮揚交正坐中流
無砥柱
　　　盆灘
灘險寓盆名波瀾頗不小寄語踏浪兒如何狎池沼
　　　雨後過南鴉口
暴漲添三丈朝來冐兩涯山深惟古戍岸轉忽人家苦
竹秋來笋紅薑雨後牙似聞靈鵲語報我過南鴉(朝來/聞鵲)
(聲延平以/南所無也)
　　　建寧遇德州田子益以蜜漬荔支分餉
兩月三山客歸裝但荔支製來經我手開處朶君頤野
饋憐同好人情感過時平生甘苦分一味不曾私
　　　飲甌寧陳明府陛來縣齋
京國三年别溪山半日留眼中逄地主意外繫歸舟對
酒寛相憶當歌感昔遊應憐舊同學臨老獨漂流
　　　萬石灘(俗名阿彌陀佛灘/中流有三石幢)
物各以類従號石數有萬波流石自止於義特取艮憶
昨經兹灘嶄巖爭自獻今㸔三石柱㝷丈纔露寸一條
換骨龍掉尾秋更徤逡巡溯流上淹滯得无悶揚帆過
須臾正賴長女㢲舟人歸佛力剪𥿄酬夙愿老夫亦欣
然滿酌不待勸
　　　大小米灘
掀波成山石作底風平石出波瀰瀰秋天一碧雨新洗
大灘小灘如撒米
　　　牛頭牛尾灘
牛頭彎稜稜牛尾直挺挺牛腰没水五里長牛角雙雙
亞桅頂我聞灔澦如馬戒舟杭爾牛曷不服爾箱又聞
刻石作犀鎭水怪爾牛胡敢恣爲害夜従寗戚飯朝就
巢父飲或簑或笠或訛寢客過灘頭亦安枕
　　　重過雙溪口懷武夷舊遊二首
雲封霧冐失烟鬟縦棹曾従九曲還自覺秋來遊興嬾
竟貪歸路不登山
飃飄笙鶴萬峰頭只許南來一度游不分此生難再到
蓬萊風近且廻舟
　　　迴龍渡
已窮三日程未盡西甌境晚煙投古渡歷歷見人影北
際仙霞關東走括蒼嶺中間小聚落百舍同一井結屋
深箐中開田萬松頂年豐米價賤市散村聲靜野戍依
其旁孤燈光耿耿雖無荷殳役尚有擊􁎗警殘月猶未
生寥寥秋夜永勞生竟何事俯仰媿淸景
　　　龍牙灘
乖龍竊天符噀霧南入海無端蛻鱗甲􁫆地幾千載帝
將馴擾之不忍甚厥罪巳令化爲石本性終未改欲遣
水逆流障川作峞􁒐河神勿聽命蓄怒更百倍森然磨
其牙昂首若有待舟行一不戒適捄魚鱉餒幸以險著
名設防亦每每篙師岀全力遇此愈精采㓕頂世豈無
母貽過時悔
　　　蓮花灘
潭潭積水中沈石知多少偶然一呈露妍醜難自保兹
灘乃以蓮花稱秀出溪面開層層惜哉非所據徒取見
者憎不見關中岳蓮撑兩峰江上九子名芙蓉千年老
鶴巢雲松仙居縹緲築臺殿復有詩老來扶笻爾今胡
爲不自㧞縦使娟好誰爲容漁翁溪女詎知賞惟見蚌
沬相噞喁石兮如有知得地未必非遭逄
　　　鼠灘
五行紀異古垂戒銜尾渡江占鼠恠従來一穴可沈舟
爲禍於人豈在大張湯雖酷未盡除我今方嫌漢網疎
致令此輩䌓有徒詭托黠狀生江湖安得秦時鞭石法
駈使浮沈逐鵝鴨太倉溷厠従渠偷切莫飲水汚淸流
　　　同學王令詒於庚午冬過嶺有南浦見寄絶句
　　　今日至浦城追憶前詩和此遥答時令詒宰黔
　　　之銅仁
平生怕讀江淹賦南浦今來别恨同此地故人曾憶我
一官今落瘴烟中
　　　綠波亭
愛山愛水成吾癖一咲艱辛亦飽經虎舌龍牙初脱險
(二灘/名)又題詩上綠波亭
　　　行經夢筆山下
詞賦成名只等閒寸心得失略相關詩人老去防才盡
不敢輕嘲夢筆山
　　　發浦城晩宿漁梁嶺下
城北城南呌鷓鴣似言前路極﨑嶇回思習坎眞輕命
頓覺升髙是坦途戍壘防秋仍鼓角人家經亂久榛蕪
殘燈影裏蕭蕭夕萬叠荒山客夢孤
　　　梨嶺廟前古松爲火所焚作歌弔之
吾聞梨嶺廟前老松樹舊與嶺勢爭岧嶤此廟有興廢
此松閲世不知凡幾朝亦不知其髙幾萬丈直従山根
㧞起上蔽山之椒今來何閴寥竽籟不復聞簫韶可憐
去年秋已作霹靂焦雷公斬斷靑虬腰白鶴飛去誰能
招豈無楩柟與竹柏坐覺滿山氣象入望成蕭條獨留
古根深磵底神呵鬼護如靈苗茯苓歲久化琥珀居人
德薄何敢以倖邀翻思十年前東南宼盜蜂擁潮山童
石赭供㸑樵汝於此時幸得脱賊兵不斫乃被野火燒
天旣賦良材使得干雲霄胡爲灰刼隨僧寮長成艱難
摧拉易自古在昔非今朝嗚呼自古在昔非今朝
　　　度仙霞關題天雨菴壁
虎嘯猿啼萬壑哀北風吹雨過山來人従井底盤旋上
(嶺下有/龍井)天向關門豁達開地險昔曾資劇賊時平誰敢
説雄才一茶好領閒僧意知是芒鞵到幾囬
　　　峽口(初入衢/州界)
矮屋荒村岸浮橋亂水灣船初通峽口路巳入鄉關紅
歛初沈日靑餘未了山沙田秋熟早牛更比人閒
　　　雨中過江郎街二首
竒峰登五老秀嶺度雙姑(昨度大小/楊姑嶺)好咲三郎石朝來
却避吾
雨滴松杉徑煙迷䆉稏鄉秋山行處好何必識江郎
　　　曉晴發淸湖鎭舟中望江郎山
碓牀石瀨響泠泠愛入歸人舊耳聽岸草綠痕移蟋蟀
水花紅影帶蜻蜓樵爭曉市秋初霽風轉荒灣櫂一停
雲霧不遮南望眼三峰囬首偪天靑
　　　雲尖渡即目
水鳥挿頭眠近船忽群去只有一條谿前飛落何處
　　　雨夜宿王子穎龍游學署
先生六十鬂將華老去方憐始願奢百里好山長繞郭
一官閒地便移家空堂對酒涼生幔細雨移燈夜落花
分爾歸裝無俗物芙蓉巖石竹窠茶
　　　嚴陵二絶句
巢由等是未稱臣自占箕山潁水濱誰遣州名屬流寓
却疑此地竟無人
信公門下實多才柴市餘生大可哀不是英雄誰有泪
更無一個哭西臺
　　　夜發富陽曉至泥汊避潮小泊
浦口沙穨岸潭頭雨壞橋客程兼昨夜鄉夢破今朝小
堰孤舟渡荒山八月樵風波歸更怕不賦廣陵潮
　　　吼山
天開地坼石崢嶸一棹穿雲入罋城喚起淸風答長嘯
滿山松栢盡雷鳴
　　　偶遊蘭亭
黃茅十里騎驢路中有南朝内史祠墨本尚傳修稧帖
紅墻新䕶　御書碑浮橋過雨衝泥渡曲水平階叠石
爲一咲山陰付陳迹人間何事不兒嬉
　　　語溪舟中與竹垞别
一條楖　一扁舟每過佳山約少留榕葉蕉陰消客夏
芡盤菱角到家秋粗償行脚平生債不爽歸期汗漫游
我有新詩同七發起翁微病待翁詶(時竹翁/方抱痾)
　　　閩中垂槖而歸家人適吿米盡口占二律
烏有歸來問子虛鄉園米價近何如雞爭野老埸邊粟
鼠嚙先生案上書閲世始憐貧是病占年空説衆維魚
荔枝飽噉吾知分此福従來有折除
半生顔狀忝風塵檢點身謀悔亦頻辟糓有方宜㧞宅
毁車無用是勞薪篋空咲貯加餐字吾老羞爲乞米人
賓客不來僮僕散免教鵝雁惱比隣(昌黎詩隔/墻極鵝雁)
　　　戊寅除夕
手中蓍擲流光過(東坡詩流年已似手中/蓍余今年四十九矣)老境猶彎寸
寸弓鄉曲無醫憐病婦米鹽何物累衰翁一家懸磬豐
年後萬事挑燈此夕中那不癡騃逐兒女試㸔秃鬂已
還童
敬業堂詩集卷二十五
敬業堂詩集卷二十六
　　　　　　　　　海寧查　愼行　悔餘
杖家集(𧺫巳夘正月/盡十二月)
　　歳已夘婦病沉緜爲之料理醫藥入冬悼亡治喪
　　又踰月始計偕北上時余年五十矣豈意杖家之
　　日乃爲妻杖期之日乎
　　　四日立春
風從東來雲四散獻節重開月上澣田家占歲在新春
已過三朝不暇懶𧺫除雞柵掃庭宇旋拆牛宮治町疃
去冬無雪土不膏𧖟豆根拳麥苗短直慿今日占今年
喜動桑榆一村暖野夫杖藜亦蚤出走向橋西閒趂伴
偶逢鄰叟㸔春還云見城門懸　詔板鸞輿是月南廵
狩爲念頻年淮泗滿宣房未築茭楗空畚鍤湏臾庸可
緩洪流渙渙氷開後肯信吾鄉猶旱暵勿愁燠沐入春
無(漢明帝永平四年詔冬無宿雪/春不燠沐注云無暄潤之氣)雨露行隨拂雲䍐
　　　山陰道中喜雨
謝家雙屐舊曾擕轉覺淸游愛會稽白墖紅亭山向背
赤欄烏榜㟁東西波光拂鏡羣鵝浴竹氣通煙一鳥啼
野老豈知身入畫滿田春雨自扶犂
　　　曹娥廟
掠面飛蝙蝠當門印虎蹄我來㝷古廟人爲指新泥(前/一)
(夕有虎/入廟)小市風掀瓦髙江浪􁠈堤連宵巫覡喜殺盡一
村雞(上元前後里人賽社/羣集廟中燈火最盛)
　　　上元前一日飲陶潁儒上虞縣齋
溪山漸入漸無窮短棹飄然又浙東載酒也應懷賀老
折腰母乃累陶公論交世路風塵外得句春帆雨雪中
(是日/大雪)記取山城作元夕一燈曾爲兩人紅
　　　雪後從西興晚渡錢塘江
牛車没轂水沙渾暗長春潮二尺㾗萬竈鋪煙沉海戍
兩山銜雪束江舋船開渡口愁將晩月到圎時過上元
莫負承平好風景河塘燈火閙黃昏(宋時沙河塘燈火/最盛東坡詩繁星)
(閙河/塘)
　　　十七夜會城觀燈
委巷爭除道殘燈未拆棚所難惟物力最動是民情白
屋寒堆雪紅樓夜放晴俗貧官不諒簫鼓徧春城(時/萬乗)
(將南廵州縣承上官意比户皆令張燈𧺫自/十三至十七夜照耀如白晝數十年僅見也)
　　　偶題
天閼竹藤緣底事偶因展卷一欷歔武成或取二三䇿
戰國漫誇短長書(史記索隱云戰國/䇿亦名短長書)未到流傳成帝虎
不應磊落鄙蟲魚曾從顔氏㸔家訓何用和凝百卷餘
(王應麟困學紀聞云和凝爲文以多爲富有集百餘卷/自鏤板行扵世識者多非之此顔之推所謂詅痴符也)
　　　題王松年流觴曲水圖二首
内史家風世不如流觴長記暮春初如今勝事傳來别
禊帖鐫碑換　御書
紅墻新割老僧田鑿石穿渠又五年畢竟讓君圖畫好
茂林修竹近天然
　　　題鳴野叔趺坐圖
華髮蒼顔映白須列仙眞個是臞儒一丘一壑誰能畫
留待長康自𥙷圖(叔工畫/山水)
　　　春分前三日南湖舟中口占
節物今年異春分尚有梅畫船依(音/挨)㟁泊髙閣偪雲開
水郭連旬雨湖天昨夜雷莫催桃李放留待　翠華來
(時聞/大駕/巳發京師)
　　　連雨不止獨居小樓和陶雜詩十一首但借其
　　　韻不擬其體也
檐空有餘滴窗暗無隙塵几榻隨所設頽然置我身幸
無俗客喧聊與書卷親溼薪爇破竈煙氣迷四鄰明明
際陽和奈此晦昧晨寧無好桃杏寂莫傷遊人
晚色時一晴殘陽帶諸嶺參差入我牖出没墮空景夜
雨旋復鳴三更布衾冷漫漫失淸旦未覺春晝永𧺫望
海㟁山依然化雲影狂風卷平地水勢怒欲騁誰知倚
樓人注目心逾靜
杖藜雖鮮適幽事亦易量盆蘭如佳人含笑新出房瓦
盆列左右獨坐扵中央泠泠風露晨宛在南山陽勿將
明媚眼換此氷雪腸
種樹待春風花開人向老媚人以華色花亦難自保泫
然霪潦中倉卒難就燥天工詎汝惜得氣翻悔早蜂蝶
兩不知芳心爲誰抱既開會有落兹理何足道
雙燕將來巢經營尚猶豫窺簷時下上入室互翔翥初
如擇所依終乃訖不去烏衣亦可托寧免漂摇慮舊年
堂上賓風雨今焉如浮塵寓天地孰者爲去住始知鵬
鷃遊未到逍遥處區區挍大小叛道吾竊懼
雨來鳩喚愁雨止鵲聲喜咄哉二鳥微鳴噪強多事陰
晴及旱潦造物茫茫意偏勝豈必無時行偶相值但㸔
雲靉靆忽散飈如駛馳思亦何爲燥濕隨宐置
我窮不有命生理乃見廹遂令多牛翁傲人以阡陌盎
無五斗陳罋有十月白薰然壹醉富未覺真鄉窄連宵
風雨聲夢破江湖客浮家猶見累何計成拔宅
老夫不任畊病婦兼廢桑本務既兩失衣單食粃糠莾
蒼無所之况需三月粻連陰欲何詣却立希朝陽低頭
爾室中跼踳敢自傷寸田富梨棗辟榖何奇方仙人去
我遥再拜酹一觴
人情動如潮洶洶非一端三農赴力役百賈逐貿遷因
之惰游民狂走成癡顚　至尊軫疾苦玉食方風餐肯
以供億䌓而爲奸吏緣柔能暨逺邇義在大雅篇
異端好大言談天率無稽欺人盡聾瞶自位髙嵓崖使
讀聖賢書未必副所懷背馳去千里詎易相縫彌合之
則兩傷不如聽其漓吾道譬暉曜潜見示角覊積陰等
薄蝕暫蔽焉能虧
海角已窮僻村中更蒼凉春流渾渾來欲濟川無梁舊
來豆麥隴半作鼃黽鄉甘澤苟非時殺菽同殞霜詩成
感蔚薈惡草日夜長
　　　春分後大雪和陶連雨獨飲韻
物情向暄潤天道殊不然却收花桺姿都付氷雪間老
梅閱世久崛強如頑仙瘦竹亦舊栽影障池南天朝來
悉被􁠈夭閼無後先初疑冬太暖倚伏理必還豈獨一
黃楊百厄同閏年聞者或不察吾詩若響言
　　　西湖櫂歌詞十首
栽松墄石號花園亭剪㯶毛竹織樊貪㸔　御舟新樣
子遊人多出湧金門(御舟以㯶毛爲亭中/植松竹名花園船)
湖面平添積雨餘放生池外葑初除誰司水族加恩簿
開過桃花未打魚
曼衍魚龍百戲張蜃樓幻出水中央船頭風引三山近
方丈蓬萊望渺茫(時禁游人不/得登湖心亭)
滇茶紅染鶴頭殷畫檻朱欄點綴間何限兩堤花桺色
却收小景上盆山(亭臺到處羅列盆/景寶珠山茶尤多)
草色纔靑桺未齊石函橋北斷橋西琉璃一片樓臺影
過盡笙歌十里隄
鑿開混沌著丹靑落石猶疑處士星白鶴不歸梅樹老
鷺鷥飛上　御書亭
萬葉千花綴彩棚火蓮龜背吐層層不知白日長多少
又點湖心照夜燈
漁家小女髮如油新向湖干學盪舟也道城中粧束好
碧波囘眼㸔梳頭
蜂喧蝶閙奈春何拂面風香過綺羅此意少年應未會
第三橋畔落花多
弄潮天氣中秋後競渡風先午日前併與西湖作寒食
人生行樂趂今年
　　　愷功侍讀扈從至杭喜成二律
夢想淸遊十載餘此來兼得侍　鑾輿一㕑自展將軍
畫三篋行隨秘監書不少吟聯傳館閣(愷功與陳乾齋/南來唱和成卷)
可無長䇿佐河渠自從南涉江淮後司馬文章世不如
扈從風流别一家得官畢竟要淸華曾衝漠北多番雪
及㸔江南兩月花春服幾人還戲彩(時隨相/國偕行)寺門無壁
不籠紗留君暫作湖山住計日頭綱待　賜茶
　　　南廵歌八章
吾　君盛德邁唐堯河伯波臣詎敢驕一道長虹東跨
海不煩鞭石更成橋
沉玉搴茭事已賖十年泛泛使臣查此行直爲河渠出
望祀虚傳萬里沙
六龍南下宿遷城三月桃花浪巳平多少詞臣爭獻頌
黃河應爲　聖人淸
淮泗東南盡海邦家家羊酒壓豊杠緑牌曉奏知名姓
特慰輿情一渡江
盡除鹵簿撤朝班耆老來迎　御舫還爲話道旁經眼
見　天顔有喜侍　慈顔
德音一日徧江湖百万重聞貸宿逋洒道淸塵皆雨露
不因水旱始蠲租
行過山鄉又水鄉豆花褪後麥苗長　翠華小駐非無
意要使宮人識采桑
岳牧頻煩事屢詢　屬車偶動爲勤民從今便引虞書
例直望　君王歲一廵
　　　眼鏡
巧製海西傳能爭造化權隙光分日月宿障掃雲煙頓
覺生虚白猶堪續草玄一編聊炳燭兀兀慰衰年
　　　查浦書屋圖爲德尹題四首
兩磚斜日過墻遲課罷頻㸔桂影移此樹年來生意盡
可堪頭白話兒時(聽事東偏小齋余與弟幼時讀書處/也庭有老桂一本每視樹影上墻爲)
(放學之候今/桂巳爲薪矣)
生子還同邵伯温(弟年四十五生子/故借邵堯夫事)見爺時節恰能言
挽湏問事休輕嚇直爲憐渠合杜門
五十年來老弟兄暫歸也復可憐生一燈不作(音/做)江湖
夢好片對床風雨聲
藏書不過五千卷築屋只消八九楹先被畔煙偷畫藁
(圖爲王石谷所寫石/谷自署畊煙散人)問君書屋幾時成
　　　留筍
好筍如人意新梢𥙷舊林汝長應計日吾老望成陰不
礙疎籬破能令曲徑深咸韶如到耳風雨助淸音(竹兼/風雨)
(似咸韶黄/伐檀句)
　　　五十生日德尹次二蘇兄弟生日唱和詩爲夀
　　　次答二首
百年突過半千慮鮮得一無聞世或疑衰賤天所隲妄
心雖漸退始願竟莫必鐘鼓委盲聾主賓炫名實窮爲
東野鳴拙被南宮黜那將桑榆晚坐待婚嫁畢人言庚
寅降賦命例不吉吉祥在止止虚白生爾室結習顧未
忘時猶弄詩筆可傳或有在老境知幾日
蹉跎向遲暮孤露追本始自我稱鮮民缾罍久抱恥有
親飬不逮具體痛瘡疻忍復把一觴覥顔對兒子稍欣
老兄弟兩杖交頭倚分飛二十年意料不及此驕榮落
霜葉浮慮淨棐几庶幾共殘年服食勝菊杞
　　　池上㸔雨
五月蓮未華團團葉如扇亭亭不自匿一一出池面細
雨聽無聲初扵葉上見綠盤擎不定的皪珠光旋流汞
忽一傾倒垂三尺練萍開魚影聚萍合魚影散即事偶
成詩悠然觀物變
　　　建蘭巳萎盆中稗草叢生
誰云造物好栽培膏澤多教長不才此理年來㸔爛熟
建蘭盆上稗花開
　　　梅雨初晴
沮洳下溼生蒼苔三旬苦雨經黃梅水田萬蛤夜羣吠
林巷一蟬晴忽來晒書亭前日淡淡打麥塲上風䬐䬐
鄰家作苦一相勞耘鼓正報槐花開
　　　海塘行
邑城去海十歩遥塘爲外捍非一朝去年八月塘忽壞
洲潬崩裂隨秋潮邇來沙漲三十里魚鱉殘生差可喜
縣官欲爲先事防倡議重修從此始人輸一石名樂輸
石兮無脛何可驅編排既湏照户籍運致仍復煩丁夫
里符夜下朝必赴田卒汚萊敢申訴築塘捍海亦爲民
此事不勞官長怒公旬三日古有之向蠲力役誰所爲
(吾邑户口十萬丁丑冬縣令王某/忽盡除丁糧毎田十畝代納一丁)人情巳自逐游惰亦
與三農同怨咨火雲燒空日光赤盡遣山田龜兆拆陽
侯勸爾莫漫驕緩我塘工待農隙
　　　暑夜
滿庭荇藻疑浮空樓陰乃在樹影中繁星沸天月將落
銀漢中亘垂天虹夜深人靜氣一歛坐覺襟䄂來微風
波紋揺窗簟􁁙􁁙煙氣隔幛紗𪷟𪷟暑徂凉近誰最警
露草巳報吟秋蟲
　　　缾中紅白蓮花
紅蓮頳如霞白蓮淡如雪兩皆以色故幻相紛羅列或
云色即空紅白本無别或云空即色是紅要非白入我
止觀中萬象隨𧺫滅一瓶井華水眼界琉璃徹空花久
巳除此色爲誰設
　　　秋旱四十韻
槁壤黃塵外明霞杲日西直防金𬒳鑠頗怪火猶稽箕
畢占曾驗陰陽數不齊雄雷張旱氣(師曠占云雷始𧺫/其霹靂者所謂雄)
(雷旱/氣也)雌霓散朝隮一物關灾青羣情固慘悽潤希蛛網
露乾裂燕梁泥蚯蚓潜深穴蛟龍困老隄蝸涎粘壁死
鷺脚插巢棲舌燥呼羣鴨沙歕振羽雞魚噞貪涸轍牛
喘失涔蹄萍塊膠連蚌苔㾗兆拆蠵涉波無白豴聒耳
厭靑􁇨古栢俄成杌衰楊那復稊瘦針撑棘枳柔木偃
㯅㯕蕉碎離披卷桐攣小弱圭宮槐當晝聶(爾雅守宮/槐葉晝聶)
(夜/炕)岸菼舉叢低乾暵悲茺蔚爭先任蒺藜(埤雅蒺藜旱/草也歲欲旱)
(旱草/先生)竹身焚忽爆花靣炙多黧是水湯同沸無岡石不
臡爲時宜長飬有力故排擠壞葉頻辭樹良苗半萎畦
村村抛襏襫户户挂耬犂瓶卧空依井橋長尚跨谿蝗
來疑布陣螢照儼然犀東海行枯矣南山望蔚兮更誰
施𥙷救不過禁屠刲巫覡終難信童謡豈有倪吁嗟聽
藐藐(爾雅注雩之祭舞/者吁嗟而請雨)瞻卬目睽睽客或歌雲漢吾方
賦病梨相煎何太廹欲避奈無蹊烈𦦨融爐炭焦煙著
竈烓袗絺同挾纊懲熱到吹虀不擬開三徑因思接九
梯(後漢東夷傳挹婁國土俗極寒/穴居以深爲貴大家至接九梯)窮扵入角鼠窘甚觸
藩羝晨課書渾廢宵眠枕罷㩦蠅聲俄巳集蚊翼詎勝
批瘠土天難問勞生計總迷但聞風發發幾見渰萋萋
作苦隨鄰父沉緜奈老妻更愁兒索飯早晚傍門啼
　　　即事
老夫畏暑如酷吏逃入鄰園樹影中貪趁槐陰成久坐
歸來衣上帶靑蟲
　　　大雨二十韻
時雨何妨驟秋陰不在多民情方􁦠望天意一滂沱卷
幔聲初到傾盆勢巳俄隙光飛䃱磹萬籟入礱磨地濶
雷全動風驍電突過氷綃龍挂練罋繭鳯投梭急點齊
穿屋橫流倒瀉河搜林駈虎兕劈㟁徙蛟鼉旱魃駢頭
溺天吳拔尾拖崑崙囚甫創蝃蝀指非訛轉眼陰晴判
宐人燥溼和不關居塏塽乍喜去煩苛野氣通籬落斜
陽在薜蘿板橋閒倚杖茅舍亂堆蓑曖曖連村樹油油
𬒳隴禾逺煙微映竹新瀰半欹荷菱角紅將采雞頭白
可搓蟬凉猶抱葉魚樂自跳波大有豊年象初聞野老
歌詩成無好語改罷亦長哦
　　　打魚歌
秋池瀰瀰瀏且平罟師撒網初無聲緑玻璃碎鏡光裂
一尾撥刺千頭驚蛙跳蝦擲鰌䱇亂似欲去此舉族行
豈知縱舍固有道竭澤之利吾忍爭老魚勢屈適就烹
死非其罪如韓彭弱魚力小如孩嬰分無倖理乃放生
本來扵汝何厚薄恩怨不入須忘情可憐韓子不知足
一飽欲鱠東𬈑鯨終當不殺賦淨業(梁武帝淨業賦見/淨業之可愛與不)
(殺而/爲因)毋以口腹戕生成
　　　曉過南湖
卧㸔西南落月圎𧺫來晴色滿湖煙孤城傍水開門早
一鷺如人導我前菰葉曉沉風外岸菱花秋淡影中天
何當穏與漁翁約長守蘆根舊釣船(時計偕/北上)
　　　㟃峿題壁
小驛三家市西京百里侯(漢書地里志有/司吾侯國即此)河聲下淮甸
山路入沂州瘠地人多儉殘年客善愁南飛有孤雁急
急復奚求
　　　喜遇同年汪東山與聯轡北上
京洛三年別升沉分巳殊如何偪殘臘復此共長途(東/山)
(丁丑成進士今/赴明年殿試)故態狂猶在名心老漸無夜寒君不飲
吾醉好相扶
　　　除夜平原旅舍夢亡妻
分明入夢又瞢騰昨歲今朝病正增倦枕爲余猶強𧺫
殘樽到手巳難勝圍爐杴火兒烹藥薄雪鈎簾婢上燈
誰遣荒雞忽驚覺北風茅店冷扵氷
敬業堂詩集卷二十六
敬業堂詩集卷二十七
　　　　　　　　　海寧查　愼行　悔餘
　過夏集(盡庚辰/一年)
　　三上南宮今復報罷家編修兄留余下榻暫緩歸
　　期唐時舉子落第者六月後不出謂之過夏故以
　　名集而秋冬道路之作幷附錄焉
　　　三月三日同園修禊分韻得飬字(主人爲胡/循齋觀察)
東風如故人隨我杖藜往紛紜閱花市過眼多塵坱小
憇得同園初欣天氣朗主人天下士愛客致羅網及閽
謁未入命僕駕先枉爛熳呼朋儕殷勤話疇曩一官棄
唾涕万事付豪爽大阮亦勝流投閒擕几杖(謂令叔/翔菴)藥
欄桃李徑拱把手培飬先開委空枝密布無隙壤可憐
芙蓉杏作態媚幽賞那知白髮翁分絶探花想八年三
見黜得失同反掌當筵猶毷􁹄所見胡不廣此生竿木
塲著屐知幾兩作詩記陳迹即景成俯仰(元方輿勝覧/大興府海雲)
(寺有千葉杏二株名芙蓉杏張叔夏見/之爲塡三姝媚詞園中有此花故云)
　　　題宋山言學詩圖二首
宗武學能傳杜老小坡才可繼眉山添他一卷中州集
知已無如父子間
從今不信廬陵語窮乃工詩豈定評㸔取風流宋公子
才名已占又科名
　　　白丁香次韻三首
絶代人宜空谷幽幽香愛傍玉搔頭慿誰爲解梢梢結
減我東欄向夕愁(昌谷詩亂結丁香梢滿欄花向夕義/山詩芭蕉不展丁香結同向春風各)
(自/愁)
滿城風雨滿天風滿地狂花只取紅獨向枝頭賞氷雪
莫欺老眼太朦朧
粉墨何當點作圖畫家眞色自應殊依稀寒食梨花榭
月底㸔來澹欲無
　　　愷功侍讀恵宣德𥿄走筆謝之二首
小印分明宣德年南唐西蜀價爭傳儂家自愛陳淸欵
不取金花五色牋(宣德貢牋有宣德五年造素馨𥿄印/又有五色粉牋金花五色牋五色大)
(簾𥿄磁靑𥿄以/陳淸欵爲第一)
九万山陰何敢望澄心百幅亦應難從今稍變歐梅例
一首詩湏愽一番(歐陽以澄心𥿄百幅遺梅聖俞聖俞/有詩故東坡有詩老囊空不一留百)
(番曾作百/金收之句)
　　　戲題陳叔毅桃葉渡江圖小照二首
三生一夢坐多情謫向江湖是酒星桃葉桃根雙姊妹
可堪隨汝作浮萍
詞賦江關漸白頭倩人扶上木蘭舟殷勤聽唱公無渡
不爲風波也合休
　　　再次家荆州兄咏白丁香韻二首
誰教巧手作瓊英四出眞從六出爭一夜花光如積雪
誤他啼鳥報天明
買得初從廟市囘朱朱白白費疑猜只慿狡獪花兒匠
偷取唐昌玉蕊來
　　　上已後五日再過同園㸔花賦贈胡翔菴四首
結鄰眞喜近斜街歩屧㝷春又一囘五日重來光景換
早花零落晚花開
山桃含笑海棠妍素奈香淸亦可憐小雨乍晴晴又雨
今年天是飬花天
不用枝頭挂小鈴一羣嬌鳥避楸枰綠陰滿地花光合
晝靜時聞落子聲
閱盡穠華到晩春客中吾是最閒身却愁有酒無錢買
長累貧官作主人
　　　湯西厓編修寓庭丁香花下作三首
空庭三株樹手植知何人自我見此花已閱十五春居
停幾易主索醉不記廵今來枝逾繁岀屋垂繽紛花豈
知我老我衰暗傷神稍欣舊交在白頭尚如新
自昔有土牆界庭分背向何年始撤去樹勢乃張王花
氣下廻廊葉陰通步障旁添一堆石小作攀躋狀遂令
賞花人髙岀万花上
主人舊善病客子新下第邂逅好花前流連詎失計天
公亦解事雲日薄虧蔽移床坐淸陰落蕊時墜髻無酒
不我酤拔釵向誰泥前言戲之耳一笑聊破涕(是日不/設飲而)
(余與西厓俱/喪偶故及之)
　　　題同年汪東山南浦送行圗時余下第將歸
踏歌相送感汪倫潭水桃花記此春指點舊年風雪路
轉憐我是獨歸人(去冬與東山相遇司/吾道中聯騎北上)
　　　偕荆州兄過一莖庵飲香林亭下次韻四首
淺草曲徑通林深小亭伏春遊太雜沓摧折到花竹居
僧典守疎鳥雀不勝逐人間逆旅客憔悴無如僕約伴
來何遲悵焉空寓目庶將酒一斗散此愁千斛借問賞
殘紅何如對新綠
亭臺雖無多托致取澹漠尚書别業改(舊爲合肥宗/伯公所葺)香
火付蘭若想當經營初手自種花藥不知幾賓客來此
共酬酢前塵墮空虚餘景就頽落向人如有訴俯仰憐一
病鶴
昔與竹垞翁來遊杖頻䇿花時不暇懶爛醉屢脫幘夕
陽到牆西樹影相枕籍我時齒尚壯詩酒越繩尺飲罷
興尤狂篇終疵互摘而今坐頽廢好友孰稱益頼有白
髮兄依依尚相惜追陪恐無幾岀處途已畫
詩社幸見收名塲應見斥魚熊古難兼較若辨黑白細
思百年内倐忽駒過隙蟻封㸔擾擾蟲語聽嘖嘖不如
兩相忘舉琖酹花魄退之言可廢此日胡足惜
　　　再過西厓同元朗無功文子作
宿雨曉初霽不知春淺深落盡枝上花爲君留綠陰竹
廊靜脉脉葉幌虚沉沉此中有幽致何處來鳴禽
　　　無功索題蒹葭書屋圖用東坡寄傲軒韻
長髯作蝟磔短髩未鶖秃如何葭葦塲結此數間屋㸔
君用意殊瀟洒取逺俗浮名一雞肋小挫詎云辱夜枕
夢江湖晨餐辭輦轂升沉卜諸内奚待再三凟本非山
澤臞肥遯在上六平生讀書意貪得肯知足傳家十萬
籖直以腹笥蓄歸時展圖畫秋水堪釀緑荒灣一色蘆
老圃百年木相尋知有處把卷吾已熟
　　　題錢朝采設色花
眼見春歸可奈何一枝花葉自婀娜問他没骨圖成後
破費胭脂得幾多
　　　廉讓寓齋送春分韻得有字
小時逢春愛花桺逐伴年年開笑口年來年去春復春
不料侵尋成老醜來如東門遇游女去若河橋别良友
明知邂逅兩無端未免依違悵分手鏡中鬖鬖曰髪長
(上/聲)門外衮衮紅塵走曹生也是不覊徒爲餞春歸召儕
偶朱櫻紫筍憶鄉味欲致僧㕑無一有失路隨余學放
顚得錢頼爾能沽酒有情相對且沈醉万事蒼茫一囘
首
　　　與朱悔人京口一别十二年矣今春相見京師
　　　讀其遊匡廬武當兩集喜而有作
丁夘橋西蒜山畔江聲怒走風帆戰兩萍一散十二秋
流落燕中復相見不怪年光逐飛電不怪靑𫀆尚貧賤
怪君頷下鬑鬑䰅點􁇀黥烏經百煉開箱示我兩卷詩
元氣入筆何淋漓始知巢父有仙骨豈比岑參空好奇
吾今老矣百事錯局促人間何處著髯兮肯賦歸去來
隨汝名山辦芒屩
　　　同朱悔人劉大山魏禹平錢亮功馮文子方靈
　　　臯吳山崙汪武曹諸子飲徐尚書碧山堂花下
　　　分韻得曹字
謝公別墅近城濠載酒曾陪飲興豪不料故人還客此
猶能折柬致吾曹啇量未定將歸燕(時南宮報罷諸/子將次第南歸)揺
落何堪舊種桃併墮平生知已淚廿年塵土一靑𫀆
　　　同悔人禹平雪坪崑繩文子武曹亮功集黄岡
　　　王副相書齋雪坪有詩余繼和
三十年來培䕶深堦除手植盡成陰可知今日憐才意
即是當時種樹心天近城南多雨露人從畫裏指山林
一春兩度陪公飲自愛婆娑入醉吟
　　　三月晦日李寅谷招同人怡園雅集分韻得登
　　字
帝城逐人事節物有廢興晦日尋李封吾追杜少陵衰
賤衆所棄誰如几可憑惟有貧時交不作炭與氷與君
生同歲稍長以兄稱君弟(令弟若華余/同年友也)即余弟鄉書昨
同徵麗正聊僦居暮景失飛騰君故得名早顔謝何足
輘七齡書擘窠前軰久服膺舉塲三十載謂宜鯤化鵬
到今困韁鎻屈首似我能相國宛平公憐才異孫弘六
舘致一士翕然聲價增由來天下賢難以徽墨繩名園
卧榻側興到便許乘花時速朋曹欄檻俯對凭葱葱万
井煙髙標見觚稜水光與樹色到眼皆鮮澄遂令塵土
胸振歩疑飛昇欲去屢囘顧恍然夢遊曾西鄰張司業
(謂寄/亭)豪氣如陳登夜來致吾徒酒器雜斗升我飲僅小
户當筵醉瞢瞢依稀人影外籬落移疎燈明知病酲餘
前悔後莫懲且復盡今日此歡恐難仍
　　　方拱樞徐學人招集竹林僧房用昌黎短燈檠
　　　歌韻各賦一首
靑天不如歸路長白日不如燈燭光淸談爲洗煩惱毒
快比灌頂醍醐凉城西古寺竹林側濃陰正落鄰僧床
我今巳是無家客芒鞋一雙輕䇿策故人也復念窮途
招向此間浮大白不辭醉倒花滿前我醉欲借精藍眠
醉中得詩尤縱恣夢入仙山吸空翠長安齷齪胡可居
直戀知交未能棄
　　　吳西齋農部次前韻見貽結語云有才如此長
　　　淪棄再疊韻答之
一年暮景晷綫長一日暮景桑榆光曷不收身及未死
打鐘掃地居淸凉(李義山云平居忽忽不樂尅意事/佛方願打鐘掃地爲淸凉山行者)人
生去住各有志異夢何必非同床兒童候門望歸客已
報騎驢橫短策那堪寄食猶淹留㸔過銅街桺花白新
詩忽來慰眼前平沙草色荒千眠我坐無才翻自恣貧
女何當餙珠翠感君置我盧楊間世與君平方互棄
　　　三疊前韻詶劉若千侍御
邍父戇父兼三長十年視草同明光次公淮海特簡出
不比請郡來西凉(令弟海觀去冬由編/修簡任楊州太守)先生氷銜又繼
改行且眊筆登南床寄言鳯皇池上客万事何曾由預
䇿股肱耳目皆帝臣亦欲乘時少建白丈夫不退湏當
前誰能蠢蠢如𧖟眠渥洼之産本奇恣孔雀囘頭失金
翠眼中衮衮見諸公不礙江湖有淪棄
　　　四疊前韻答錢亮功
野鳬頸短鶴頸長鵂鶹晝暗螢夜光尺蠖自伸龍自蟄
火鼠自熱凉蟬凉狐狸跳梁蝨縁袴觸蠻爭國蟻鬭床
紛紛等是逆旅客瑣瑣都無善全策一枰䄂手姑置之
何暇爲渠分黑白君方髙詠明燈前我亦醉吟氷雪眠
兩篇一意取自恣不拾零星路傍翠鐵槍半叚試相當
我用何妨時所棄
　　　題梅雪坪小照
才名應不讓都官心在靑松白石間直是相㸔兩不厭
對君兼對敬亭山(梅宣城/人故云)
　　　西厓自編修改授刑垣三首
君本澹蕩人通籍久華密蓬山坐無事十日九移疾吾
嘗從之遊仡仡勤著述門無閒造請庭有好風日本分
分莫踰讀書初願畢俄聞改言路諫草煩史筆官雖號
拾遺衮職少缺失功名况時至建白非預必珍重千鈞
機寧爲鼷鼠發
臺省初授官半由庶吉士朝廷破成例簡畀岀久次同
舘復同年六人遂居四和鳴自鸞鳯肯作鷹鸇鷙司空
城旦書儒者通大意方當覘經術夙抱豈初試
事外易持議引喙多激昂設身處局中唯阿無一長其
或好生風沽名事矜張快心挾盛氣一往不自量斟酌
二者間得失恒相當語默固有道因時蹈其常先生熟
古今兹理固細詳蒭蕘述所見幸恕狂言狂
　　　陳六謙出示漢唐以來諸石刻同張超然林吉
　　　人朱北山項霜田家潤木分韻得氣字
吾黨陳髯老可畏書法縱橫今米芾平生致此葢有由
嗜古津津飫餘味南遊北宦三十載所至窮探自娛慰
尊彛欵識拓啇周篆􁑗銘詞藏漢魏源流了了溯河漢
淸濁離離判涇渭神專志篤物斯聚缾罄囊空窮肯諱
問君貪得毋已奢借客旁觀似無謂髯雖不畣亦自笑
𥙷綴叢殘寧有既老夫昨獲薛稷書宋搨唐碑傳果毅
(余近得果毅都尉李/汪墓銘六謙極歎賞)手撫指畫弗忍釋累爾垂涎發深
喟君家墨妙堆古香片𥿄何堪追髣髴人間散軼知何
限架上搜羅嘆猶未不如各守不貪寳但遇金銀粗識
氣明窗小几零丁帖斜日空庭紅紫卉童子烹茶客未
歸松風正瀉濤聲沸
　　　淮南宋射陵先生及陸太君八十雙壽詩
海上蓬山山外天老人髙竝婺星懸鹿車對挽原偕隱
鳩杖同扶又十年綵袖兒曹雙白髩(謂穉恭/孝廉)紫薇家世
一靑氊滄桑眼見尋常事我識淮南地是仙
　　　爲楊次也題周兼畫
秋光澹扵水秋水澹扵人臙脂何處著一點在朱唇誰
識淺深意畫時良苦辛
　　　題髙㢲亭怡怡園
我愛髙家好兄弟才名標格兩爭奇他年離别知不免
記取對床聽雨時
　　　題江陰周氏女郎設色草花
野花最好是無名纎手親煩點染成吹得蜂腰比人瘦
東風輕薄可憐生
　　　荆州兄移寓懶眠衚衕籬落林亭頗饒幽致留
　　　余過夏歸計未成三章遣興并索西厓西齋共
　　　和之
且喜金家住帝都未應囘首憶江湖燕辭舊社三年主
鴉乳新巢四月雛旁舍幾楹通曲折輕紗一障隔糢糊
君㸔膝上王文度也愛將車入畫圗
位置槎枒犖确間庭除小步得躋攀心如井底無波水
雲肖城頭没骨山三徑未成聊寄跡一枝暫息好乗閒
難抛載酒聯吟伴或恐花時費往還
兩株嘉樹賦婆娑老愛流光靜裏過淡入茶煙新月上
濃交碁局綠陰多葉聲欹枕瀟瀟雨簾影揺窗瑟瑟波
莫遣詩成傳好事和章祗許共羊何
　　　戲題禹鴻臚八瞽圖次韓慕廬先生原韻
萬竈燒松傾漆斛輕薄紛紛畫不足一翁髙坐稱瞽師
七子團團列無目然雖無目耳未聾十事傳聞九捧腹
牛頭馬脯閙屠肆雌霓(入/聲)雄虹爭捲握鼎彛眞贗兩詆
娸奩軸成虧互翻覆得之隋掌快呈珠失者周閑嗟喪
騄(用樊南/集中語)何如混沌初不鑿大璞全眞方是玉可憐多
少不盲人白日光中衒螢燭(出晉書/劉頌傳)
　　　題西齋圖二首圖爲王石谷作
何計能寛索米愁一官倉庾也風流畫圖酷愛王摩詰
詩味澹如蘓密州(東坡集中西齋詩密州所/作西𬈑以爲黄州非也)世事飽諳
殊少味人生閒處直湏偷某丘某水依稀似留向歸時
指釣游
買書分俸論千卷種樹成陰待十年借問膠西富桑棗
何如潁尾長風煙天生才士定多癖君與此圖皆可傳
獨有吾詩眞𬒳􁠈更無一句敵坡仙
　　　苦雨六章
暑雨不當怨旱澇各有時我無螻蟻營趨避將何之屋
漏苦見廹一床亦頻移昏昏醉夢間𧺫坐渾如癡亂蛙
強多事呌跳無停機
蛙黽日以親人跡日以疎他鄉惟兩弟彼此仍索居(德/尹)
(寓米市潤木/在椿樹衚衕)乾鵲不報晴扣門得家書苦言𧖟麥損正
值積澇餘寧知京洛間我亦幾爲魚誰能褁飯往好友
或念余(得家/書)
我友鄰巷居隔絶異鄉縣六街發暴漲南北天塹限心
知騎驢危不及挂帆便衝泥欲過之邂逅不得間却歸
閉門坐猛雨聲連旦殘燈如溼螢耿耿棲几案燈明諒
何益吾老眼已暗(答西/厓)
眼昏晝如夜拓窗候晴暉重雲有時開晨光乍熹微陽
烏方洗翅黯黮潜炎威矧乃燕雀曹羽短焉能飛江河
如可越與爾將同歸
黃水欲逆行淸淮助流惡司空非一禹岀使半臺閣似
聞水鄉民汎汎鷗鳬若野人好奇計稍稍試疏㵸中庭
地勢窪猥以鄰爲壑下流靡所放鹵莽費開鑿天心吾
錯料靜待溝澮涸
皇天乃好雨一月月離畢太白方經天浮雲爲深匿星
躔暗中度休咎徵兩失井塌槐殞花墻傾棗垂實待兹
晴景換秋序向蕭瑟莫怪野夫詩候蟲同一律
　　　立秋日喜霽同九恒早過西厓是夕再同九恒
　　　西厓飲康飴寓用立秋二字各賦二首
呼羣𧺫我早赴約如請急逢君下直歸竟坐不暇揖檐
飛報晴鵲袖岀苦雨什日薄風進凉林深氣流溼竹尾
亦翛然淸如小童立浮生知幾見佳節豈頻集官况尚
宐閒旅懷何汲汲蒓鱸殊有味歸去吾猶及(後二日余/將出都)
去歲秋大雨湖洪發龍湫尋君湖上莊風燈颭漁舟得
官豈不好坐失家山遊居鄰湯給事邸舍相綢繆落魄
兩酒徒無端竝淹留汲井濯我足呼酒澆我喉舉頭見
秋河大火方西流流光遽如許不醉當何求
　　　自中元前岀都舟行無詩八月初三夜渡黃河
　　　偶爾得句索同年徐貢瑶和
㟁塌河身濶茫茫失舊灘遥天挂新月一棹下奔湍老
去才疑盡窮歸興易䦨詩成聊撥觸堅壁莫旁觀
　　　送女詞二首(九月十三日/再入都作)
嫁女事瑣屑老翁非所知母在當汝憐母没行吿誰遥
遥三千里閨閣從此離兄嫂送及門慰情多好辭勸之
勿令哭我淚反交頥
老來百念空久識身如寄胡爲未能割身外憐幼穉失
毋父向慈家貧滿餘媿長途挈之往既嫁直如棄皇天
勞吾生遣累當以次笑指五岳期猶需十年事(時无忌/尚未聘)
　　　秋杪重至王家營次楊次也壁間韻
十日征程滯故鄉大河西北又嚴􁔾千家轉徙留三戸
萬桺榮枯在一霜斷㟁無橋頻待渡涸沙有犢尚犂荒
驚心八月歸舟路夜下萑苻百里黃
　　　治河謡
六壩塞春水溢六壩開秋水來水深河大官方髙卧(其/一)
淮之土蒲茭蘆淮之民獱獺魚刈蘆作帚魚作飯努力
與官髙築堰(其/二)一石水五斗泥濁流下灌淸江低不望
黃河淸但願倒流直向崑崙西(其/三)泗亦刷黃淮亦刷黃
淸流一綫河中央(其/四)天生吾民水忍戕之以水治水惟
天子命之(其/五)
　　　即目
水落漁翁結網初只貪竭澤肯留餘鸕鷀鸂鶒且羣避
勿與此翁爭此魚
　　　霜殺草
嚴霜能殺草冬日旋殺霜相殺無已時生理終不傷衰
氣赴積陰先機兆微陽君㸔勾萌意松栢同一岡
　　　旅舍落一齒自嘲二首
毁理生時具太剛焉得完平生無大嚼到此亦凋殘舌
在柔何益唇亡想更寒長途憐弱女苦口勸加餐(沈石/田齒)
(痛詩勸餐兒/女不知難)
不爲窺鄰婦何曾玷薦賢春氷消最易病葉墮長先已
落誰復顧餘存寧久堅自慙輸老馬數齒減衰年
　　　白楊
白楊生古墓墓古鴉亦老當風叫空巢敗葉棲衆草方
當托髙蔭豈意守枯槁嗟彼種樹人悟機乃不蚤
　　　德州道上咏霧淞花
霧隱孤城去轉遥曉程十里愛瓊瑶氷聲䇿䇿初疑葉
雪片離離盡綴條纎指亂垂絃下柱折釵爭墮舞時腰
最憐頃刻同開謝只費三竿日便消
　　　景州董子祠
西風殘照廣川城董相祠邊感慨生官秩稍增秦博士
文章獨闢漢西京醇儒豈以科名重濁世無如經術輕
却笑武皇親制䇿牧羊牧豕盡公卿
　　　大風啇家林待渡
波濤動我前朔野何汪洋行行忽迷路欲渡川無梁老
馬徘徊鳴北風寒且僵輕氷拆沮洳澹日沉輝光平生
湖海遊汗漫殊未央禦窮不有命試以一葦杭隔河見
人家煙火靄漁莊苦辛脫彼岸樂踰還故鄉問途倉卒
間夷險豈有常明朝難逆料聊復索酒嘗
　　　奉題阮亭先生倚杖圖
誰與先生貌一丘柴門以外即滄洲殘霞紅上鯉魚尾
逺水碧扵雄鴨頭風定垂垂綠楊影雨餘咽咽凉蟬秋
幾時眞褁幅巾去容我來隨杖履遊
　　　除夕過西厓齋西厓與悔人赤抒方分韻賦詩
　　　余以事先行續和一首
老來驚節序除夕倍相關官舍靜無事旅人猶未閒鏡
中無黑髮枕上有靑山頗怪京華道一年三往還(予今/年正)
(月入都七月南/歸十月再至)
敬業堂詩集卷二十七
敬業堂詩集卷二十八
　　　　　　　　　海寧查　愼行　悔餘
偷存集(𧺫辛巳正/月至四月)
　辛巳四月舟過吳門遇盗出都以後詩約五十餘
　首胠篋以去無一存者閒中記憶偶得十數章題
　　曰偷存集
　　　題費而奇畫水仙月季花
水邊林下各幽姿春在梅花未吐時誰替天公管正月
一梢初點淡胭脂
　　　題家聲山所藏趙子車修竹吾廬圖次卷中陳
　　　眉公舊韻
猶記年時載酒㝷故廬煙雨别來深誰云阮巷分南北
宛是吾家舊竹林
　　　正月四日集朱悔人寓齋用郎左司鶯歸漢宮
　　　桺花隱杜陵煙爲韻分得歸字時余將出都
遊子不得意春風減容輝家家朱門開孤雲欲誰依(以/上)
(四句俱集/前人詩)無酒肯沽我累君典春衣我行興巳䦨君住
願亦違千薪壓白首刺天㸔羣飛苦竹歲不實鳯兮宜
忍饑素絲雖云長莫借鄰人機獨持耿耿意遲暮將安
歸昔别踰十年後會那可幾交情重末路毋使音書稀
　　　上元夜白溝旅店遇王文子編修
獨客歸􁔾薄新年酒價增平沙千里月冷市幾家燈邂
逅歡何極麄狂老尚能𬒳君嗤好事題壁記吾曾(今宵/明月)
(入窗早去日小鬟如我長/余五年前過此題壁詩也)
　　　趙北口喜晴
渙渙氷初釋葱葱樹向榮水浮雄縣動沙過鄚州輕客
飯魚蝦氣村塲鼓笛聲鄉心兼節物屈指急歸程
　　　景州城外
遥遥廣川城望望十里墖連日北風多春氷開復合
　　　有以小車載鸕鷀者戲作
鸕鷀本在舟忽作乗軒鶴大似水鄉人騎驢客京洛
　　　出山
穆陵春意動農事正相催屈曲山程盡微茫野色來牛
羊乗麥短鵝鴨喜池開消息逢人問淮南正早梅
　　　河濱墳
河濱卿相墳窀穸今幾世雨中兩翁仲對我若流涕前
年水没腰去年水浮髻淪胥眼中見巳作駸駸勢我笑
謂石人汝憂亦良細淮揚百萬家十室九沉瘞可憐桓
司馬欲以堅保脆石槨三年成寕非速朽計
　　　二月六日舟泊白田喬無功介夫兄弟招同王
　　　方若飲縱棹園梅花下用東坡雨中㸔牡丹韻
　　　各賦三首
我來大河北靑草四野無淮岸初逢春滿園蓓蕾珠雨
氣入氷骨煙光潤苔膚池南有疎影竹杖行更扶
繞屋幾(平/聲)百本岀墻忽一枝一枝未全開餘寒尚相持
人情向花葉幽討及此時何當爛熳辰共賞桃杏姿
不到踰十年竹樹森然𧺫主人漸頭白况乃吾與子(謂/方)
(若)對酒苦告歸斯言誠可鄙臨行還𬒳肘勸我嗅花蕊
　　　虎丘買草花
買笑談何易傾囊直爲花憐渠兼客土伴我似浮家種
向吳兒乞歸從野老誇瓦盆茅屋底毋乃太奢華
　　　岀都時屬禹司賓之鼎作初白庵圖取東坡身
　　　行萬里半天下僧卧一庵初白頭詩意也余自
　　　巳未出遊計道里所經視先生奚啻十倍今白
　　　髪且滿頭矣所居園池之東有閒地數畝擬結
　　　茅其上而資斧適乏不潰扵成輒題數語以堅
　　　初志覽者勿笑道旁之築也
平生好遊不知止二十三年十萬里鴉飛不到(滇中/山名)雁
飛廻中有勞人雙屐齒而今老矣合歸田又指茫茫兜
率天妄想難酬成佛願把茅聊縛定僧禪
　　　蔣樹存招集繡谷交翠堂分得江咸二韻
初來客欲迷桃隖久住君堪比石淙繡谷好風鶯歷歷
綠陰微雨燕雙雙一軍騷雅尊前壘四壁溪山畫裏窗
芝草坊名吾久識不緣入座始心降
山堂昨日枉華緘(前一日令叔楊/孫書來留行)且緩歸程半日帆開
徑自來原屬蔣入林從此又交咸來如獨雁貪隨侶飲
似長鯨笑立監記取逃觴多謬誤淋漓酒汁在靑衫
　　　張日容匠門書屋落成索題句
五架三間八九楹重來巳聽讀書聲開池叠石經營始
鬼運神輸指顧成杜甫堂新非背郭陸雲屋老只依兄
一庵未遂誅茅計大笑吾才不及卿(余欲結初白/庵至今未成)
　繙經集(𧺫辛巳五月/終壬午九月)
　　妄念稍萌遂成障礙自我致㓂扵彼何尤從此洗
　　心皈釋典未必非天之全我晚境也戒之哉
　　　陳𥙷思聞余歸自吳中以詩見嘲次答二首
忽傳尺素到鰥魚對客開緘一笑餘道力未全宜有此
天花巳散試何如緑林豈易求知巳(來詩云故知豪客/今逾俗豈是詩名)
(涉弗/如)白髪原應早結廬若問窮歸何事業尚逃小刼剰
殘書
老去眞同半面魚(見會/稽志)從教比目笑王餘(左思云雙則/比目片則王)
(餘)長須赤脚差相稱法喜維摩總一如子敬偷存無故
物伯淮歸去有精廬繞籬添種平安竹又費東園問訊
書
　　　讀楞嚴經二首
水土定浮沉大輪轉風火肧胎互融結大患縁有我螘
行欲右旋奈此磨盤左執持去成見所寓胡不可
塵根遞纏繞畢竟同生異如結既綰成是一要非二一
成仰方便六解當以次觀性證三空解脫亦如是
　　　六月二十夜
幽室忽巳夕有聲作雷鳴胡爲乎來哉熠燿方宵行衰
年耿無寐夜氣延虚明林靜風不交天空月徐生聲光
同一寂夢覺胥忘情
　　　德尹止一子初生時余名之曰阿願六歲而殤
　　　三詩哭之
初生與發無窮願到此翻成有漏因汝伯爲誰開望眼
乃翁渾似哭成人誤投珠掌償前債妄冀金環認後身
四十九年覊旅恨(東坡哭幹兒詩云吾年四十九/覊旅失幼子德尹今年五十矣)喚囘
殘夢倍傷神
爺歸端爲汝求師(德尹今春請假/將挈家北上)已是秋來上學期每
爲杜家誇驥子忽驚白老失龜兒愛河縦涸湏千刼苦
海難量爲一慈得似旁人強相勸不禁老淚亦交垂
吾生早受多男累得子中年未算遲一慟竟成千古痛
十年重續四殤詩(十年前連喪諸姪/余曾有四殤詩)孩提長飬原非易
老大生存祗自悲借取劉郎詩作䜟一枝吹折又生枝
　　　六月廿三夜大雨
風如車輪東北馳雨如車軸西南垂蛟龍尾焦海水立
虎豹股栗山林移二更小刼須臾過不礙先生髙枕卧
一林竹影過墻東殘月如新剛半破
　　　立秋日馬寒中素村見過
好友兼秋到新凉似病餘數莖添白髮一夢過紅蕖自
笑貧逾甚翻憐迹未疎盤餐論後約手自種園蔬
　　　雨後獨行池上
誅茅斬竹杳無期廢圃頻來爲此池我與鷺鷥同照影
白頭相對立多時
　　　陳允文見過用余與𥙷思唱和韻作詩相投次
　　　答二首
剝啄聲中住水魚淸風來值午茶餘客嘲賓戲聊相答
失馬亡弓只自如(亡弓豈湏求失馬不必涕秦/少游東城𬒳盗詩中句也)梧葉打
醒庵主夢槐花踏過野人廬留君小作湏臾住省得𫾣
門再寄書
去意難囘縱壑魚獨留詩味付吟餘舟㾗契劍癡何益
麈尾拈花笑弗如尚恐波瀾生古井肯容荆棘長神廬
口頭截斷君休問㸔取新抄貝葉書
　　　窗前荼䕷秋後復發花
自從三月春歸後引蔓抽條漸出墻但愛秋來有花㸔
不知中已閱炎凉
　　　促織
草樹荒庭合何來絡緯啼夜長時斷續風引忽東西故
傍殘燈急俄催片月低空機委墻角感物悼亡妻
　　　德尹自妙果山避暑歸五叠魚字韻
十日齋㕑聽粥魚歸來又續黑甜餘誰無痼疾難相笑
各有風流兩不如禮斗便應朝絳闕㝷僧何必到匡廬
從今分辦晨昏課我讀楞嚴爾道書(余方留心内典而/弟舉家持斗齋故)
(云/云)
　　　病枕口占
小雨已過風颼飀老人卧病亦在樓長天又推月東出
大火欲掣河西流秋聲蕭蕭遽如許元氣浩浩當誰收
大千超滅了無際靜視此身同一漚
　　　即事二首
俗吏讐詩客文書惱病夫吾方入蓬藋爾自飬萑苻憎
主非羣盗藏奸豈具區世情多叵測即事一長吁
萬古一碁局言平最不平獺窺魚穴靜鳩伺鵲巢成物
性論強弱天機近鬭爭但教風作質有觸自忘情(岀楞/嚴經)
　　　病後過竹垞先生齋
偶因風雨宿君家勌枕無眠到曉鴉𧺫向曝書亭上坐
一池荷葉兩三花
　　　東湖舟夜
夜好偏無月天空頓覺秋風兼雙鷺𧺫水帶一螢流樹
氣船船露燈光寺寺樓十年曾載酒落魄笑重遊
　　　喜竹垞先生至
荒村積雨餘秋水方没埭蛩然足音至啓戸蓬蒿礙三
徑懶未除一牀凉可對先生本師事折節到儕軰我貧
家少書倒篋肯見貸䝉求不嫌凟過我仍捆載茅齋月
露淸氣壓酒盞内髙談如赴敵薄病逡廵退
　　　同竹垞德尹過馬寒中山居
馬氏好兄弟卜居傍層崖靑山滿墻頭羅列如髻釵杖
藜約朱老興到相與偕不辭步屧逺及此秋光佳欵我
非俗情赴君有奇懷筮易得酒食遂以衎名齋(寒中書/屋名衎)
(齋)既飽還讀書桐陰落空堦人生貴稱意作計殊未乖
　　　同遊菩提寺
路轉稻花村山田間腴确肩輿入古寺墻宇半圯剝林
髙樵斧稀時有一鳥啄居僧不耐靜辛苦事詩學世界
無寂喧心源異淸濁叩余笑不答待彼迷自覺何處一
聲鐘殘陽在樓角
　　　𥙷思再叠魚字韻見寄經秋乃到再次答二首
眞成一往侶禽魚結習都消洗硯餘雅謔從人嘲孝本
繆恭無令重相如雪霜頭髩秋欹㡌桃李心花夜照廬
好是兩鰥同嬾病半年初答暢當書
投我三章比梵魚初機未契且留餘法門猛叩無方便
疑網重開有譬如萬刦黑風廻客夢一輪白月到吾廬
此中何句堪酬對翻怕匆匆索報書
　　　立冬日小飲
枕囊秋夜長檐齒冬日短人生如病瘧寒暑遞流轉黃
葉墜空庭疾扵丸下阪鏡中好顔色去我不少緩百念
委昨非一閒就今嬾床頭酒新熟吾量殊易滿小飲即
頽然西窗有餘暖
　　　吳船花燭詞爲談未庵賦十首
蘇臺人說是瑶臺銀燭光中寳扇開便把重陽當七夕
分明昨夜渡河來(佳期在重/九前一日)
小住吳門又幾旬蓬萊淸淺話前塵多慿一念回仙意
憐取當前背癢人
自從踏皷罷朝天辜負香衾四五年萬頃煙波誰管領
只消一隻五湖船
紅槎碧落記程程愽望歸來别有情(時未菴初/自河工歸)畢竟有
星難替月鏡奩秋讓一輪明
兩槳如輪夾畫艭水沉風細不開窗鴛鴦湖外鴛鴦鳥
排到前溪盡作雙
洒墨含毫色色工玉臺唱和有人同風流白石眞堪笑
但解吹簫伴小紅
取次園林放櫂宐兩頭絃管不教隨費他幾管生花筆
曉畫蛾眉夜和詩
不用擕家傍斗邊頻伽好語自能傳齊眉新注長生籍
知是蓬萊最小仙
曾趨粉署殿東廂雞舌猶餘舊賜香好唱新翻新樂府
賀新凉是賀新郎
消磨綺語巳多年色界重生兠率天借取薰衣香一瓣
懴余成佛爾成仙
　　　題永福寺詩僧得川詩卷
蜜殊不作參寥没湖上詩僧久寂寥頗訝名山虚法器
忽傳逸韻繼江潮招呼猿鶴隨孤磬收拾煙霞貯一瓢
倘許往來成二老借余閒地結團焦
　　　得川疊前韻從余問詩法戲答之
唐音宗派何須問大抵詩情在寂寥細比老𧖟初引緒
健如強弩突廻潮閒來謹候爐中火衆裏心防水面瓢
不遇知音彈不得吾琴經㸑尾全焦
　　　次韻題施翼聖東荒田舍圖
宛轉溪橋有徑通竹梧新長屋邊叢市聲只在牛羊外
吹散薲洲一篴風
　　　壬戍秋自黔中歸張逺子游爲作槐陰抱膝圗
　　　辛巳冬至夜偶一展閱感歎之餘自作二絶句
　　　附諸君題詠後
夢中惝怳豈無夢身外依稀别有身道是故吾吾不識
那將顔狀問他人
二十年來共唱酬詩名曾向卷中收故交大半巳黃土
剰爾人間作白頭
　　　題朱楫師所藏顧咸三畫羅浮五色蝶二首
山中木葉㝷常化野老籬邊作伴遊驚見畫圖新様好
夜來髙枕夢羅浮
問渠多有幾銖輕栩栩能傳𥿄上聲好笑虎頭癡獨絶
欲將蛺蝶占時名
　　　德尹久留杭州有卜居西溪之意歸來以詩索
　　　和次韻二首
野外橋邊水竹村不曾移徑改籬門一冬雪少疎梅綻
百里人歸喜鵲喧耕織終當課奴婢田園豈易委兒孫
卜居河渚原先志重與殘年對榻論
三間老屋住東頭怪底仍如不繫舟但使年豐還俗儉
何妨弟勸且兄酬窮奢志願求偕隱勇退風期望急流
待得手栽黎棗熟他時相對且忘憂
　　　寒中次前韻見寄再答二首
煙火依依十里村也如對宇望衡門桑榆候暖差宐晚
鷄犬聲凡亦覺喧萬事爲農長没世一經失計又傳孫
空花眼界原無定此境須從靜者論
門開甘露此峰頭夜半誰能負壑舟忍鎧力持俄破戒
箭鋒機鈍已難酬鴻𪷟世界憐摶土香象江湖要絶流
肯與維摩同丈室本來無疾更何憂(寒中久不作詩忽/爲余兄弟觸發次)
(章訊余從事内典/故仍用禪語爲答)
　　　馬素村疊魚字韻見寄八疊前韻
拙扵鳩更懶扵魚百念俱灰白髮餘巳覺浮名原假設
未知禪味究何如隙窺野馬紛無主粉蝕瓜牛累有廬
炳燭光陰君錯料只圗遮眼不㸔書
　　　再疊卜居韻答素村二首
我愛郎家半日村碧池一眼正當門魚龍得氣時方蟄
鵝鴨如雲凍不喧三徑居鄰惟二仲兩家婚媾到諸孫
棧羊篩酒何年事五岳遊須次第論
造化茫茫命壓頭諾星何處證般舟一身有母尤應惜
四大無恩可要酬叔寳神情非俗士孝章才氣本名流
村塲酒賤須勤置相勸休爲織室憂(來詩有不自釋/者故以此廣之)
　　　十二月十六日雪同德尹作
野濶朝煙未𧺫㕑一行老樹帶鴉枯海天勢合山加峭
水墨㾗消畫亦無醉指松筠誇我健戲摶獅象駭兒愚
何當便作堅牢玉長與先生暎白須
　　　歲杪有感三疊卜居韻示徳尹二首
西枝覓地豈無村栗里歸來尚有門巢鵲占風聊自穏
山蜂割蜜爲誰喧賣薪分老朱翁子負土深慙祭弟孫
此意旁人應不諒家貧何事敢輕論
一囘相對一囘頭往事眞難記刻舟勘破官情成汝懶
放低詩格待余酬煖慿爐火廻陽氣靜送氷溪過洑流
白髮蒼顔還自笑年來方欲治幽憂
　　　十疊前韻答寒中二首
勿將磊落笑蟲魚氷雪崢嶸又歲餘彈罷孤絃聲寂若
鑷殘衰髩影皤如小槽酒滴鄰姬甕古篆香消佛子廬
漸覺心平無怪事不勞咄咄向空書
曾思大海掣鯨魚牙後誰甘拾唾餘蕭索輪囷吾若此
飛揚跋扈爾何如孤燈吐𦦨虹捜壁萬木無聲雪壓廬
最後兩篇尤奪氣免冠應謝不中書
　　　早春謁座主淸溪徐公席上賦呈(以下/壬午)
開遍梅花薄雪餘春來重擬舁籃輿十年風月吟難盡
(師自甲戌春歸/林下将十年矣)百里溪山畫不如慧業種將成佛後精
神強似挂冠初一莊荒後無他宅天䕶先生萬卷書(南/陔)
(草堂去冬/𬒳火故云)
　　　不到西湖四年矣壬午春分前三日與鄭春薦
　　　同遊感賦
多年不赴故人期湖上風光異往時紅杏橋欄遊冶騎
綠楊亭檻　御書碑劉郎前度花誰主杜牧三生髩已
絲口業粗償殘債盡尚煩君記櫂歌詞(已夘二月曾作/西湖棹歌詞十)
(二首已失其藁春/薦頗猶記憶也)
　　　贈楊逺卿年伯二首
麈尾犀株借美談直從公府指潭潭將軍大樹移關右
太守名花載日南長見　恩光留卓午最宐風景是春
三多緣難穏東山卧五馬行㸔益兩驂
茱茰灣口蜀岡南勝事年來一倍添九曲晴波春縱棹
二分明月夜鈎簾門前棨㦸連昆友膝下才名𧺫孝廉
(謂同年/曉先)漫說黃金曾鑄印世家原自重牙籖
　　　立夏日同年顧書宣招陪座主徐公泛舟紅橋
　　　歸憇天寧精舍㸔牡丹座主有詩恭次原韻
𪷟𪷟桺絮風淡淡櫻桃雨孤城迤邐盡一水沿洄渡此
都洵繁華里俗鄙淳素橋廻彩鷁轉石亞朱欄互何期
寂莫遊復此陪杖屨時來感節物境往餘詩句不到今
九年(甲戍初夏隨公/南歸曾過此)依稀記前路家家好亭舘恨不留
春住有如别故人臨去屢囘顧勿嗟春向晚千載猶晨
暮獨喜松栢姿恍然仙者遇(先生近扵/仙術有得)耆英舊同社雲
散星布濩興發偶重來神淸獨如故濤江不能限塵土
詎能汚佳景際淸和名花賞修嫮將車弟子職繞膝孫
曾趣(時任可父/子俱隨侍)叩道發羣䝉會心歸一悟哂劉藉糟粕
卑庾工詞賦白日爲公長蒼顔爲公駐願從千日醉媿
托十年樹
　　　兒建新任束鹿縣令將挈諸孫赴署先寄詩二
　　　首
得邑滹沱上孤城深晉間初聞猶恐誤相慰始開顔汝
性差宐僻吾來亦愛閒畿南風土好不礙少溪山
隱德凡三世微名爾倖成家聲關不細民社寄非輕廉
豈沽名具卑宐近物情譬如行萬里安穏視初程
　　　中元後三日渡河題王家營旅壁
潦退河壖與㟁平舊題詩壁半欹傾北􁔾莫笑今年蚤
頭白羞偕計吏行
　　　舟過寳應喬無功以家釀見餉今日旅舍悶坐
　　　聞楊次也在淸江浦欲邀與共飲而爲風雨所
　　　阻
故人貽我喬家白欲喚楊郎共醉眠生𬒳大河橫截斷
雨昏風惡渡無船
　　　客舍喜晴
茅舍欣初霽征途悶久淹河聲秋易壯日氣午仍炎異
俗全家駭空囊十口嫌兒孫頻問事繞膝挽吟髯
　　　觀无忌興祖騎驢戲作短歌
兒童生長便舟居眼中不辨騾與驢牽來信口以馬呼
上下左右須人扶一日駊騀防不虞兩日妥帖稍自如
三日脱轡膽氣麄趫捷意將誇老夫老夫年當三十餘
從軍遠走西南隅露靑竹鞭生馬駒徑渡鳥道如莊衢
豈知今來衰病俱髀肉消盡臀無膚前瞻後顧悔識塗
曷不歸去勤耕鉏㸔牛䑛犢雞哺雛平生不識馬新息
據鞍矍鑠何其愚
　　　重興集題壁
昨去因逃水今來未算家巢林無定燕啄地有饑鴉風
折靑蒲葉籬髙紫莧花涔蹄如可活猶聚兩三蛙
　　　㟃峿田家
雷鳴田種占城稻(田無水利者爲雷鳴田見欒城集/占城旱稻不資水而生見宋史)不
信人間有水荒見說今年猶苦潦可憐井底是淮揚
　　　秋山曉行
忽從山麓上山椒忽轉山腰路一條露草燈明雞喔喔
風林月黑馬蕭蕭行人曉𧺫偏多伴古渡秋來未有橋
正是新凉好天氣喜逢霽色又連朝
　　　汶河大石橋六月爲大水所壞亂流鞭馬而渡
怒水衝橋斷崩沙壅石平亂流風勢急到㟁馬蹄輕直
怕秋多雨偏宐晩放晴路難頻却顧盡室歎長征
　　　晚至堵莊
淺草依頑石纍纍似伏羱羣兒嗤癭俗久客解方言犢
放斜陽㟁鴉盤早穫村趂虚人散盡冷落近黃昏
　　　磨驢行
山家飬驢供磨麥石縫隨身落輕雪前遮兩目後被鞭
步步團團踏陳迹(用東坡/詩中語)君不見雕鞍玉勒紫金覊暮
越朝燕掣電馳八百里牛千里駿等爲人役莫相疑
　　　旅壁見錢亮功徐學人唱和詩戲次其韻
年來漸喜識生涯讀罷楞嚴讀法華共道子綦初喪偶
豈知靈運久忘家行依古佛賢千刼笑閱人情鬼一車
寄謝杏林雙燕子維摩别自有天花
　　　蒙陰縣南十五里早飯豆花棚下
荒溪曲折凡三渡草屋欹斜只半間不負一餐留客坐
豆花棚下㸔蒙山
　　　黄河厓大水斷路由董樹口晚投苦水舖
黄河故道久揚塵驚見狂瀾限鬲津已是泥塗又陰雨
載濡馬首况車輪野航待渡如湏友村落初經屢問人
可但平原成畏路此來何處不逡廵
　　　初入束鹿境
衡水橋邊路西來小邑偏人家多瓦屋沙陸少閒田露
白收棉後秋紅攴棗天鄰封紛水旱容易得豐年
　　　八月十五日鹿城對月偶閱欒城集有中秋次
　　　韻子瞻夜字韻二詩即次其韻一示兒建一寄
　　　德尹潤木信庵諸弟
陸川城中連日雨草橋霽色宐今夜滹沱南徙故道存
疑有蛟龍伏潭下(城南草橋之下瀦水成/潭相傳爲滹沱故道)水面團團月
東吐城頭灔灔河西瀉空庭置酒荇藻間古栢髙槐互
相亞廿年塵坌今已􁚇此夕淸凉天所借吏曹初散不
聞呼好客能來何用謝人言僻縣少公事我愛閒居似
村舍不教僮僕課雞豚聊與兒孫給棃蔗一杯對飲要
無愧九折驅車終可怕平生慣被醉尉嗔但恨未逢劉
四罵
曾聞海賈海上言萬里陰晴同此夜可憐南北各相望
片月東升日西下少年狂飲不論命欲卷黃河向身瀉
今來滿盞輒不勝甘讓人豪退居亞感時紀物行自歎
裘敝囊空復誰借忽見關榆葉互凋懸知庭桂花應謝
淸光過眼如流汞故國囘頭眞傳舍豈無白酒配黃雞
苦憶紅菱兼紫蔗壯年離别初不覺此日覊遲老尤怕
何當歸作玩世翁肯以文章供怒罵
　　　習射吟
朔野秋早寒枯楊北風横朝來見獵喜欲試角弓硬分
棚無舊侶努力行復更稍辨良窳材粗諳燥濕性兒童
視游戲君子覘德行嚆矢壯先聲雕翎鼓後勁持盈詎
非力入彀終有命一勝何足矜相形乃知病從禽遇多
詭反已鵠必正枝小道亦存年衰心少競聊爲習射吟
庶比良友諍
　　　重陽日一畝園登髙同德尹作
一笑相從亦偶然勞生誰料再遊燕黃花濁酒憐佳節
老樹空庭感昔年對榻翻牽連夜夢登髙獨欠故山緣
只應鴻雁如兄弟不忍分飛便各天

敬業堂詩集卷二十八
敬業堂詩集卷二十九
　　　　　　　　　海寧查　愼行　悔餘
　赴召集(𧺫壬午十月/終癸未五月)
　　　赴召紀　恩詩(并序)
　　欽惟我　皇上聖德神功逺邁千古薄海内外含
　　生戴性之倫無一民不被仁恩無一物不沾麗澤
　　巍巍蕩蕩謳頌難名屬者黃河底績　鑾輅南廵
　　警蹕無聞輕􁔾減從貿載不遷夫市肆畊犂不輟
　　乎農郊囘陽春扵靑霜白雪之辰駐宿衛扵蔀屋
　　茅簷之下無非勤求郅理念切民依(臣)東海鯫生
　　偶客畿輔竊聞　駕涖德州方與田夫野老抃舞
　　歡欣共効昇平之頌乃今十月十七日直􁑗廵撫
　　臣李光地傳　㫖召(臣)趨赴行在(臣)即扵(臣)子克
　　建束鹿縣署中星馳就道匐伏宮門伏念(臣)齠齡
　　失學壯歲居貧年逾四十始舉扵鄉三上禮闈未
　　成一第自惟賦命蹇鈍寸進無階幸逢　堯舜之
　　君自甘畎畝之樂不知微賤姓名何由上達聞
　　命之下慙恧徊徨罔知所措敬賦紀　恩詩二章
　　恭呈御覽可勝惶悚之至
聖謨平土奏安瀾　詔舉時廵萬國歡棡鼓無聲傳過
輦場功初畢候鳴鑾　恩波先沛三春雨瑞雪都忘十
月寒微賤不知天上事謳歌遥向彩雲端
􁓬藻紛繽布九垓麗天雲漢竝昭囘(是日/頒賜山東/大小臣僚御書數)
(十/幅)觀光豈獨臣鄰喜就日爭隨父老來作息自安歌帝
力旁求何幸及凡材祗應　聖主同元化雨露沾濡到
草萊
　　　二十日　召赴行宮　欽賜御書程子視箴一
　　　幅恭紀十六韻
警蹕除黃道周廬列紫垣勤民同舜禹邁德嫓羲軒戸
户安淳俗人人覲　至尊萬幾多暇豫八法自騰鶱龍
鳯爭跳蕩虹霓互吐吞祥光昭法象健體恊乾元揮霍
風雲勢涵濡雨露㾗堯文紛煥采宓畫久窮源徧渥奎
章賜仍傳　詔㫖溫頒來皆琬琰捧出盡瑶琨下逮慙
孤梗殊榮荷　九閽瞻天初見日學古莫窺藩箴守儒
家說書驚　御筆援祗承雖往訓敬凛即　王言拜舞
隨寮寀珍藏示子孫傳家何以報世世頌　君恩
　　　二十八日　召試南書房(自此奉/㫖每日入直)
屢下南宮第俄聞秘閣開一經雖舊習六論本非材(宋/時)
(秘閣試/六論)不敢他途進終慙　特召來平生無夢想今日
到蓬萊
　　　與揆愷功學士同試南書房感舊成句
天上靑雲客人間白雪翁交新　雙闕下話舊十年中
詩讓揮豪速文慙𧺫草工(宋時秘閣試論至/蘇子瞻始𧺫草)薦賢名偶
玷慙愧躡追風(是日/召試十二人/欽定愷功第一余第二)
　　　南書房敬觀　宸翰恭紀(有序)
　　康熈四十一年十一月初八日　上御乾淸宮發
　　　御書一千四百二十七幅命大學士(臣)張玉書
　　吏部尚書(臣)陳廷敬工部尚書(臣)王鴻緒副都御
　　史(臣)勵杜訥右諭德(臣)查昇展閱分類以備　頒
　　賜(臣)愼行亦得隨諸臣後仰瞻　天日之光洵有
　　生之奇遇人世所罕覯者也欽惟我　皇上天亶
　　聖姿日新盛德法乾行之健殫　聖學之勤業𢡟
　　功純光華炳燿深宮無逸游藝入神自眞書以及
　　行草由小楷以至擘窠或臨倣諸家或親書　聖
　　製有美畢萃無體不兼此雖古來專工八法終身
　　矻矻自名一家未有如是之多而且精者而(臣)扵
　　拜觀　宸翰之下仰見我　皇上神功聖德冠絶
　　千古者更有蠡測焉伏讀　御製北征凱旋諸詩
　　廟謨獨斷勝算萬全首惡伏辜餘寛祝網闢版圖
　　未闢之地臣史䇿未臣之邦我　皇上宏猷偉畧
　　冠絶千古者其一也伏讀　御製廵視河工省方
　　問俗諸詩奠九有以敉寧恐匹夫之不獲萬姓已
　　共安扵耕鑿一人恒自處扵先勞遂致湖海安
　　流黃淮底績我　皇上仁民阜物冠絶千古者又
　　其一也伏覩　御書大學聖經一章旁至往喆先
　　賢格言銘序抉其精微摘其奥義采諸儒之懿訓
　成昭代之典謨獨扵程朱二子則不書其名我
　皇上崇儒重道冠絶千古者又其一也伏覩　御
　書扵晉魏六朝以逮唐宋元明諸臣名蹟無不手
　橅心賞要皆棄所短而取所長集古今之大成爲
　帝書之第一而𥿄尾必署云臨某某書我　皇上
　　聖不自聖冠絶千古者又其一也(臣)一介微賤遭
　逢盛事千載一時舞蹈謳吟自不能巳譬諸秋蟲
　春鳥生覆載之内亦知鳴天地之恩恭賦七言絶
　句十二章以紀榮遇謹拜手稽首以獻
玉檢初開五色煙淋漓元氣滿中天　宵衣旰食無多
暇更洒雲藍十萬牋
咫尺丹霞映玉淸􁈉稜日射八窗明忽聞風雨來天半
知是　君王落筆聲
一畫眞成萬世師捧來千幅更神奇銀河直與　宸居
接無數蛟龍𧺫墨池
金薤銀鉤結搆新爭㸔入聖又超神即論藻采輝煌色
萬古羣推第一人
璧合珠連琰琬垂蠡應難測管難窺欲知伐叛安民畧
㸔取親書　御製詩
逺自鍾王溯禇虞百家一一手臨撫兼長逈出專家上
要令諸臣奉楷模
霞蔚雲蒸露未乾盡收造化入毫端萬鈞腕力皆天授
欲𥙷虞戈一筆難
良工巧匠日礲磨　淵鑒新鐫勝永和不似當年淳化
閣帝王法帖本無多
朝退香煙䕶　紫宸御床緗帙展佳辰緑雲新斲松花
硯特撤文房賜老臣
書訣原從主敬來數行　御札日星開可知筆正由心
正入直多聆　聖訓囘
鳯翥鸞翔勢莫攀皇恩次第及千官　九重日月無
私照有目皆容仰面㸔
禁庭纔到便沾榮深愧無才答　聖明強作蕪詞比謡
諺　堯文巍煥本難名
　　　冬雪十二韻
朔候連三白同雲匝萬家縱橫迷地軸灝汗極天涯樓
閣髙逾見簾櫳薄易遮漸從疎處密忽向整時斜老桺
飛揚絮枯梅頃刻花氣沉千里雁寒噤幾村鴉暗掃遺
蝗種潜滋宿麥芽逢年先應瑞是玉必無瑕積厚光揺
海平鋪勢展沙歲功資醖釀春事踵繁華灞上吟情逺
山陰客棹賖意中餘好景留作畫圖誇
　　　爲泗州李蒼存題秋穫圖二首
築屋不羡蕭貫之種松莫學杜子師西風吹熟半黃稻
又是牛健鴉嬌時
淮南第一山邊住(泗州南山米芾以/爲淮山第一山)渦口十年長苦饑
家書昨日報秋穫勸爾有田胡不歸
　　　奉題大司宼新城公荷耡圗
君臣際會唐與虞文章政事誰不如東家司宼魯大儒
品望獨與經術俱晝日三接寵賚殊城南甲第輝　御
書帶經堂顔公手摹復以繪畫煩鴻臚(禹之/鼎)眼前浩蕩
生江湖歸夢曉落扶桑隅齊州九點靑糢糊万木陰陰
猿鳥呼春山欲雨雲作膚風帆亂走隨鷗鳬村深㟁轉
帶渚蒲緑楊如煙際平蕪中有一翁行荷耡我公豈是
山澤臞神仙標格蒼眉須朝衫野服兩弗拘良田二頃
宅一區人生此境何可無虞廷當時少此圖盛事缺載
臯陶謨
　　　𧖟尾山圖再爲新城先生賦三首
依然小泊洞庭㫄公自扁舟興不忘試向東山看月出
繞身三十里湖光
勿論石室與金庭畫裏廻源别有亭七十二峯遮不斷
别添𧖟尾一痕靑(曾見趙松雪㟙華秋色圖/𧖟尾一峯靑出羣山之外)
千秋讌籍記東平天寳詩人舊有名從此人間長見畫
故郷山水屬先生
　　　送楊旣明倅廬州兼寄張建陽太守
薊北氷霜動早梅淮南驛騎巳先催春帆路轉藏舟浦
堠舘花迎教弩臺名郡風流輸半刺世家子弟羡多才
桑枝麥穗君游政何術能資佐理來
　　　擬玉泉山大閱二十韻
地闢丹稜沜天開裂帛湖連岡環北極列曜拱中區鞮
譯銷氛氣風雲蓄􁓬謨不忘神武畧獨握帝王符吉
日將差馬先期巳祭貙桓桓齊歩伐肅肅選車徒野曠
金鉦轉沙平玉帳鋪　一人躬靺鞈九校勇馳驅鵝鸛
知兵法龍蛇入陣圖雪光明組練寒律勁雕弧憶昨三
犂候　親征萬里逾行間走英衛麾下拔孫吳撻伐聲
靈在韜鈐將相俱詩人賡虎拜士氣動山呼振旅時方
暇囘　鑾日未晡殊威宣逖土同軌坦經涂典禮因時
舉欃槍掃跡無武功雖再纉文德久覃敷用逷昭無外
周防戒不虞煌煌太平業磐石鞏　皇都
　　　盆中二咏吳元朗齋分賦
一尺簩􁈝種低抽碧玉簮近人差免俗待汝幾成林不
少交加翠終輸瑣碎金若爲鞭橫逸移向小庭陰(細/竹)
不隨千樹暗(東坡梅花詩江/頭千樹春欲暗)只似一枝斜愛入詩人閣
難忘處士家帶苔移客土傍火發唐花就我生春色依
依感歲華(早/梅)
　　　賦得歲寒堅後凋(十二月十五日/御試入直/詞臣奉/㫖同作不用應制)
(體)
物性終難改天行歲有常平時滋雨露晚節煉氷霜鶴
骨淸添勁龍鱗老變剛鬱葱生意在寒律總春陽
　　　集汪東川祭酒齋賦得風潮泊島濱即次祭酒
　　　原韻
淼淼停征櫂茫茫失逺汀雲隨風脚黑天偪浪頭靑礐
石驚難定彯沙駭未經直疑蜃氣化孤島似浮萍
　　　奉和　聖製咏雁恭次原韻(立春後一日)
不戀江湖濶仍爲北嚮鴻羽毛知自愛一一待春風
　　　恭和　御製爲考試歎原韻(十二月二十三日/考試各省學臣奉)
(㫖/同作)
聖主嚴科詔(御製詩爲/科塲作)深期積習更憐才程玉律警俗
發鐘聲既往應知悔將來勿任情欽哉奉　明命勉矣
立修名
　　　早春喜雪(二十六日應/皇太子令)
同雲廻合曙光中恰喜占年兆歲豐三白連緜餞殘臘
六花翔舞向東風暎空有色髙逾見到地無㾗暖漸融
好借渡江梅桺意亟裁詩句報春工
　　　彤庭雪霽(二十七日應/皇太子令)
曈曈霽色啓黃扉瑞靄遥生旭日暉白玉堦墀增皎㓗
丹霄臺殿倍光輝融成雨露滋仙境化作陽和滿　帝
畿共喜太平眞有象宮梅苑桺漸芳菲
　　　雪後與楊耑木編修歩入後左門
淨洗東華十丈塵曉來聯𬒮向　楓宸誰憐舊日聞鷄
伴又作殘年踏鼓人
　　　除夕前一日晩出東華門口占示錢亮功
未許騎官馬誰能借蹇驢人憐三黜後自歎二毛初曉
入蛩兼駏昏歸步當車崢嶸氷雪裏草草歲將除
　　　京師與德尹守歲用少陵飛騰暮景斜句爲韻
　　　各賦古詩五首
勞薪無停輪弱羽宐退飛與子各衰晚初心尚依依川
流日夜東造化一逝機去者既不返來者終安歸百年
幾寒暑一夕毋相違
庭除帶積雪門巷餘殘氷雪後氷尚堅寒光互稜層照
我頭上髮射我窗上燈我醉兩不知流光兀騰騰桑榆
有餘暖忍凍非汝能
寥寥夜向晨冉冉歲云莫豈無一樽酒惜此佳節度雕
盤飣肥烹彼嗜非余慕缾罌貯㫖蓄義取咄嗟具天明
有朝叅飽啖黃虀去
壯歲輕别離東西浪驅騁廻思疇昔事過眼須臾景
明詔歘見徵浮蹤合萍梗半生參與啇此夕形隨影再
拜感　君恩官似居鄉井
兒孫在畿縣兄弟居京華計里五百餘相望如褒斜一
門盡旅食老境終思家此時山中梅苔枝應已花吾方
作歸夢街鼓幸緩撾
　　　癸未元日　乾淸宮早朝
三陽景運翊佳辰紫極傳來　詔㫖新雙闕倚天晴帶
雪千門銜日曉除塵金爐香引朝元路銀燭光分待漏
人親見堯􁅁初吐葉　龍飛四十二年春
　　　朝會樂器歌(康熈四十二年正月初二日入直/南書房蒙/恩賜觀樂器編簫一)
(鼓二鐘一黃麾一塤一箎/一柷敔一退朝恭紀以詩)
雲門咸池及大章制作肇自炎與黃後來韶夏繼濩武
聲容綴兆遥相望或云象功或象德宮懸一一傳太常
洎乎秦漢寖失古器雖尚在意渺茫儒生好事強傅會
蒼龍朱鷺妄揣量流傳往往入樂府遂薦郊廟登明堂
豈知元音關運數出與盛世鳴光昌　國家功崇德深
厚上有　堯舜垂衣裳八風從律星應紀亭毒四序昭
三光一人穆穆慶交泰多士濟濟歌元良朝乾夕惕
日不足庭燎繼問夜未央肅雝臨保本家法儼覩列聖
扵羹墻化成久道治累洽民返太朴仁風翔懷柔河岳
指帶礪撫馭畿甸廵遐荒北淸狼望罷斥堠南拓鰲背
開封疆圎顱方趾悉受吏丹砮白雉爭來王麒麟在郊
鳯巢閣不貴異物夸禎祥太和之氣彌宇宙正頼雅樂
爲宣揚吾　君神智况天縱　聖學孰測淵源長精通
緯數窮亥步愽極典墳追羲皇黃鐘累黍辨淸濁太蔟
截竹調陰陽文成雲璈扣金石詩就月窟諧宮啇伶官
却立衆工伏　御製親授恊律郎豈惟神人胥悅豫兼
采法曲收遺忘每逢　朝賀必合樂左右羅列東西廂
(臣)昨承　恩預元會摳衣肅拜丹墀旁柘黃帕瞻黼座
近咫尺頫首心徬徨廣庭雪花開蓂莢朶殿日氣暾榑
桑乍聞鈞天動九奏縹緲散入爐煙香始終條理何暇
晰但覺盈耳聲洋洋歸來惝怳疑夢寐魯壁一夜聆鏗
鏘明朝　詔許觀古器始信大樂非絲篁編鐘編磬列
簨簴楹鼓田鼓齊輝煌旌麾竒綵繪螭虎簫管逸韻含
鸞凰塤箎柷敔狀各異据圖考證殊難詳天生耳目不
虚畀　帝錫聞見開聾盲虞廷當日傳搏拊鳥獸應節
猶低昂幸逢昌期邀異數及與百爾偕趨蹌歡心不覺
同率舞拜手敢謂希賡颺矢詩遂歌記盛事　萬年願
奉南山觴
　　　恩賜砥石山緑硯恭紀十韻
扁石登　廊廟良工費網羅岀應逢　盛際名始著岩
阿飬璞埋雲霧呈材仰琢磨潤流花上露靑刷雨中荷
眉子殊難匹陶泓詎足多祇宐供　玉案敢望　賜鑾
坡染翰　恩長𬒳含毫分已過拜嘉誠異數榮捧竝詞
科彩筆濡雙管隃糜試一螺便應焚舊硯涓滴浥餘波
　　　初四日雪中隨　駕赴西苑夜宿自怡園賦呈
　　　揆愷功院長二首
岀城三十里飛鞚不曾停萬樹忽凝素一峯猶翠屛渡
橋欄宛轉潄石水淸泠共識　皇情豫新畬二麥靑
獵獵風欹㡌飃飃雪點衣林塘迷野徑燈火候郊扉東
閣新詩好梁園舊客非(謂西𬈑/東江)白頭憐我在至性似君
稀
　　　雪後與聲山紫滄同直　暢春園二首
西山帶雪髙寒光際靑天晨曦照積素萬木中含煙手
把右丞詩羣峰當我前幸無塵事擾兼以忘新年
宛宛紫界墻苑門開向東(直廬在小/東門内)窅然深山意近在
十步中林鳥已春聲細泉生逺風澄懷適有會咏嘯何
必同
　　　上元前三日自怡園觀燈上相國兼呈院長二
　　　首
碧香新試上元篘　詔許名園續舊遊下直一行同繫
馬入門幾步便移舟　宮中詩句元才子天下神仙李
鄴侯兩世　恩光皆眼見得陪賓從也風流
二分明月一分燈引入仙山第幾層洞口煙霞濃似染
雪邊亭榭暖如蒸林疎竹密參差見逕轉廊廻取次登
却向江湖囘白首十年重到夢何曾(自癸酉以後/不到十年矣)
　　　連日賜　御饌恭紀
不識　天㕑味頻驚出大官調和從翠釡珍重對金盤
腹儉捫應愧　恩深報漸難翻防饑朔笑待詔得加餐
　　　十四十五夜　召入西苑賜觀煙火恭紀七言
　　　絶句八首
閣道中分十里墻西山西繞　御園長夕陽消盡千峯
雪别吐紅雲捧　玉皇
不夜城邊宛轉通廣塲千步望玲瓏欲知九曲黃河勢
只在仙人一掌中
宮鴉飛盡暮天靑百萬燈如百萬星併作晶瑩光一片
忽從銀海湧松亭
火齊珊瑚竝陸離山光林影互參差靜無人語來天上
微覺風揺五綵旗
布置髙低儼列墉朦朧初被白雲封流星一綫飛空去
匝地漫天盡燭龍(孟浩然薊門觀燈詩薊/門㸔火樹疑是燭龍然)
百道金蛇閃苑城湏臾萬皷助砰輷誤疑雷電前山𧺫
勤政樓頭月正明
綵棚髙架𧺫鰲山銀燭光騰霄漢間寧壽宮中扶輦出
太平　天子奉　慈顔
虬箭聲遲玉漏中年年行樂與民同詞臣好紀昇平事
簫鼓連宵報歲豐
　　　恭祝　萬夀詩十二章(有序)
　　竊聞純禧永錫篤生有道聖人景命長新弘啓無
　　疆曆服詩歌嘉樂先推之保佑天申書衍疇圗必
　　極諸康寧夀考既誕膺夫繁祉自久享夫歷年欽
　　惟　皇上體天行健如日之升質文持五運之中
　　道法冠百王之上嘉祥咸萃綂元會而保合太和
　　　尊號弗居屏顯榮而敦崇實政推虞帝恊中之
　　化欽恤何啻再三師夏王補助之仁蠲賑動盈千
　　萬澤流漳滏則畿輔安瀾功奠淮黃則東南底績
　　舉曠典扵時廵時邁播鴻慈扵飬老飬賢凡兹德
　　意之覃敷悉本精神之強固歲惟恊洽日在降婁
　　欣逢　聖壽之期適符大衍之數扵時和風翔洽
　　化日舒長騎竹兒童識　天顔扵過輦扶鳩白叟
　　瞻佳氣扵　囘鑾由勳舊以逮懿親自文臣以及
　　武衛獻三多之祝稱　萬歲之觴莫不慶溢山呼
　　歡騰虎拜(臣)愼行草莾陋質僻左孤踪遭遇　聖
　　明召依禁近(臣)之䝉　恩拔擢視多士爲獨優(臣)
　　之感　德頌颺較羣工爲倍切用敢不辭媕鄙敬
　　托謳吟葵知向日冀俯鑒夫寸心蓂幸生階思仰
　　酬夫大造云爾
瑞靄凝　丹陛祥煙擁　紫宸　萬年三月節四海一
家春禮樂調元化謳歌屬　聖人敷天多望幸特爲舉
時廵(其/一)
睿慮周遐邇　皇猷冠古今堯階三尺土舜樂五絃琴
德自重熈洽　恩沾夀考深萬方均樂育帝謂本無心
(其/二)
見說山東叟欣觀德化成蠲租憐歲儉賜粟恵春畊不
息　天行健無私　帝好生活人餘百萬軫䘏荷　皇
情(其/三)
翠岫三千丈崔巍上岱宗金泥除漢䇿玉檢陋秦封旗
拂天門樹雲開日觀峰仙山留五老擁葢候　飛龍(其/四)
鑾輿親閱視河水正平隄西受淸淮弱東趨滄海低一
條鋪練帶千里亘虹霓永紀隨刋績朝宗萬國齊(其/五)
川岳懷柔日乾坤奠麗中安流歸　聖算平土奏神功
桑柘連村逺來牟入望同不教傳　警蹕到處聽呼嵩
(其/六)
一覽江天濶長流　聖澤深晴霞開海面墖火照波心
御墨蛟龍勢仙韶鸞鶴音扶桑占喜氣來往快登臨(其/七)
春水江南路　廵遊紀昔年觀風來海嶠問俗上吳船
淳朴安畊鑿繁華輟管絃　天顔知有喜康阜勝從前
(其/八)
千頃頗黎色重爲　明聖開　宸章懸日月　睿藻煥
亭臺桃李乘時放煙波拂櫂來湖山眞有幸直作小蓬
萊(其/九)
秦淮民望切歸路又重經二水春流碧三山爽氣靑香
煙迎不斷　翠輦過還停愛戴心如一爭㸔　萬夀屛
(其/十)
宵旰勤三事淸廉勉六曹與民同後樂爲政必先勞
優詔辭尊號　囘鑾沛雨膏(先一日/大赦)巍巍功德在峻極
孰爭髙(其十/一)
地久天長運河淸海晏期九如爭獻頌三祝竝摛詞謭
陋叨　殊遇顓愚仰　聖慈自慙同小草依托　上林
枝(其十/二)
　　　新荷(西苑/作)
幾處葉田田池塘未吐蓮托根來　上苑濯質自淸泉
扇拂煙波動珠承雨露圓魚知游泳樂爭聚畫橋邊
　　　三月二十六日分賜　南書房入直諸臣瓶中
　　　牡丹(臣)愼行得鞓紅一朶恭紀
扶桑初旭暎曈曨聯歩晨趨入直同　紫闥恩光連上
苑　彤廷芳氣襲東風人來漢殿鶯花候春在　堯天
雨露中五色雲端親捧岀仙葩爭㸔一枝紅
　　　四月初四日殿廷對策恭紀
朱衣前引向　彤庭黃𥿄封頒出　御屏仗外煙霞成
化雨(是日午/後微雨)螭㘭燈燭聚春星天人理要窮三策章句
儒多守一經不是　皇仁均造物摶扶容易徙南𬈑
　　　初七日　太和殿傳臚恭紀
九霄臺閣九重城臚唱親聽第四聲(余名在二/甲第二)自比蓬
麻資灌植羣欣燕雀荷生成雲開閶闔趨冠珮風過江
湖識姓名(宋劉季孫詩日岀唱君/名姓春風吹過江湖)從此酬　知須努力
勉承鞭策赴王程
　　　初九日　恩榮宴恭紀
竊祿官㕑巳半年(余自去年十月/奉/召入内廷)紅綾重對曲江筵生
逢　聖代誠何幸老傍科名又自憐杏葉(鞍/名)杏園同駐
馬雁行雁墖總隨肩綠槐樹底叅差影猶記花黃六月
天(禮部㕔事前槐陰特茂/諸進士宴席分列其下)
　　　恭和　御製初夏新晴較射
淑氣迎新夏　華騶岀曉晴隔花初樹鵠穿葉不驚鶯
月滿開弓勢風髙應羽聲誰知　聖人意耀德本無爭
　　　十五日　保和殿引見　欽授翰林院庶吉士
　　　恭紀
蛾眉班押候　臨軒未有涓埃報　至尊特許奏名來
玉陛不教待詔老金門文科報國慙臣分宦牒同朝戴
主恩(臣胞弟嗣瑮翰林院編修/族姪昇左春坊左諭德)葵藿有心知向日願從
瑶島結孤根
　　　十九日　午門賜鈔恭紀
頻垂旅槖走關山一第俄登蓬閬間遂有朱提分　少
府頓令寒士動歡顔　宸章舊沭華縑重(去冬在德州/蒙/賜御書)
(程子/視箴)寳硯曾叨緑玉頒(今年正月蒙賜/砥石山綠硯)今日衆中還
拜　賜殊榮稠疊冠淸班
　　　二十日　文廟釋褐恭紀
數仭宮墻霄漢連兩楹俎豆故依然曾陪鼓篋三千士
重到橋門二十年(余自甲子五月/入國學肄業)末學豈增科目重非
才特荷　聖人憐較他儕軰蒙　恩早獨在靑衫未換
前
　　　二十一日赴　暢春苑謝　恩恭紀
初著宮袍拜　禁林碧梧翠桺望成陰可知　聖主裁
培意即是天工長飬心千頃池邊㸔鼓鬛萬年枝畔聽
鳴禽從來日月無私照一物含光感自深
　　　送髙江村先生南歸即次紀　恩六章原韻
物望羣瞻進退間先生風度杳難攀神仙骨勝留侯健
帷幄功髙李泌還却眺白雲懷子舍長慿金鏡駐恩顔
(鮑照詩孤/景留恩顔)君臣名分家人誼禮絶平時供奉班
承明岀入兩周星紫炁遥瞻傍九靈一代龍門示模楷
同時虎觀奉儀型賞留瓊島㸔花宴道在靑箱授几銘
連日宣傳尤絡繹　天潢舊學重傳經
家書天上喜開函無恙春風報布帆人以新陰艶桃李
天教晚節䕶松杉一門四世皆餘慶(時遇/覃恩正一/品官在任者例得)
(貤封四代公方飬母乞歸/得邀/恩例實異數也)八座三年特改銜去住到公
眞綽綽　主恩前後總非凡
西苑門東竝歇鞍自聞髙唱和皆難疎簾捲雨吟紅藥
畫閣傳香賦牡丹(以上皆記同/直西苑事)一字褒增華衮重萬間
廣被布衣寒江湖不放滔滔下有力能廻既倒瀾
丹梯百級上　丹墀獨藉文章結　主知去國光陰移
綠髩向陽花木發華滋　奎章再錫歸􁁵富　優詔頻
頒飲餞遲此意旁觀猶感涕那教身受不生悲
曾聽邸舍話　金鑾敢望天衢振羽翰門外忝隨新立
鵠巢㾗猶認舊棲鸞　恩濃晝日看三接夢繞鄉園感
百端直擬臨岐論後約好收朝跡共追歡
　　　四月二十三日　分賜西苑入直諸臣　御書
　　　扇(臣)愼行得　聖製泊舟惠山詩恭紀八韻
珍重傳宮扇輝煌徧直廬　賜當淸景下頒及午風餘
應候知開闔無塵待掃除未秋凉已襲纔夏暑先驅
駐蹕留佳咏分行灑　御書恍疑泉到耳眞覺翠浮裾
墨氣生濃淡煙光動卷舒終身懷袖裏長似拜　恩初
　　　謝　賜玻瓈眼鏡二首(五月初/一日)
玉比晶瑩鏡比圓一時披豁覩靑天明珠吐暈泥沙外
爝火分光日月邊名𥿄尚堪題細字秘書仍許對新篇
此生視息眞何幸雙眼摩挲敵少年
霽月光風在　紫垣海西佳製　賜頻煩(漢書注鄭重/猶言頻煩也)
潭空秋水淸無底壺貯春氷薄有㾗絶勝金鎞除脃膜
不須藜杖照黃昏曾經隔霧㸔花後老戀餘光盡
主恩
　　　端午日西苑　賜饌恭紀
天上天中節初晴景物鮮榴含將放蕊葉擁未開蓮菰
黍縈宮綫(先一日/賜糭)蒲觴撤　御筵　恩波眞不淺長傍
鳯池邊
　　　賦得夢破蓬窗雨(奉/睿㫖不/用應制體)
明燈初炧酒微消倦枕扁舟夜泬寥楓葉橋邊㸔漠漠
蘆花風外聽瀟瀟一天雲氣沉孤雁兩㟁灘聲長暗潮
喚醒江湖十年夢𧺫㝷歸路尚迢遥
　　　題少宗伯孫樹峰前軰扇頭榴花
丹砂染岀鶴頭紅畫稿移來禁苑中似與天工諧暖律
年年開候應薰風
　　　王麓臺前軰爲余畫扇自題其後索同直諸君
　　　和
萬樹鳴蟬水一隈西山驟雨過輕雷㸔君老筆如并剪
割取浮嵐暖翠來
　　　潞水歸帆圖爲諭德姪賦
日長如年暑未徂丁丁晝漏傳宮壺直廬直伴一事無
開卷示我歸帆圖三竿秋水六幅蒲小船放溜如飛鳬
浪花逺吞丁字沽綠楊拂㟁交紅芙舟中之人疑可呼
掉頭徑欲歸來乎　君恩未許賦遂初田園有路去尚
紆作詩聊取償宿逋勸爾且勿思蓴鱸
　　　瀚海石歌奉　㫖作
瀚海岀國門亭堠萬有餘　君王神武勤遠馭伐叛特
欲安邊隅歸來玉斧畫大渡屬國東西一都䕶覊縻不
設甌脫閒何者能邀　至尊顧異哉有神物産自此海
濱逺從開闢混礓礫直到海底今揚塵女媧補天煉五
色散落人間人不識年深道逺莫致之瓌寳仍爲天上
得　禁林過雨山蒼然綠窗窈窕生紫煙越羅蜀錦開
什襲　詔許重陳玉案前内官捧下　通明殿耀眼平
生驚未見碧砮奇氣蓄風雲銅鍥飛芒繞雷電七星挂
斗何煌煌六十四象隨圓方綺霞縠霧錯采章白璧自
白黃琮黃或如茘垂枝又如榴拆囊或如鏡留影又如
芝植房或如犧牛角繭栗或如蝦蟇入月頷頥張或如
靑螺或紋蛤或如馬肝止血瘳膏盲或如珊瑚出網丹
岀鼎松脂岀地琥珀凝堅光賦形寓色靡不肖化工之
巧盡洩無留藏(臣)聞積水類生石瑟瑟波揺紅靺鞨潮
淘汐戰廉角平蜃吸鰲呿光怪發黔中白鷺洲(貴州思/南府有)
(白鷺洲文/石絶佳)文登彈子窩(在登州蓬萊閣下/海中見蘓軾集)偶披千萬遇
什一毓秀孕靈能幾何孰如此石來自遐荒外磊砢英
多殊可愛擕來共指前席珍采處曾蒙後車載石兮石
兮汝豈無知空抱質顧盼　恩深同剪拂囘思萬古委
泥沙方信　聖朝無棄物
　　　寄祝汪韋齋年伯七十壽時官鞏昌郡丞
宦跡中經四郡移姓名曾達　九重知神仙路指靑牛
道風月吟寛皓首期愛酒每傾鸚鵡盞生兒多集鳯皇
池(謂武曹文/升昆季)頭銜特爲　貤封換歷守還　朝算未遲
　　　奉　㫖免赴教習㕔賦呈院長揆公
第二㕔前逐隊過北扉咫尺接鑾坡　詔恩已免春秋課
館職猶充弟子科(顔魯公詩魯國/今従弟子科)變白果能生黑否(少陵/詩余)
(髪喜却變白/間生黑絲)出藍其柰謝靑何(北史李謐傳初師博士孔璠/後璠還就謐請業同門生語)
(云靑岀藍藍謝靑/師何常在明經)回思東閣傳經地老厠門墻媿自多
敬業堂詩集卷二十九
敬業堂詩集卷三十
　　　　　　　　　海寧查　愼行　悔餘
　隨輦集(起癸未五月/杪盡十二月)
　　元時避暑灤京百官皆有公署今惟詞臣數人耳
　　癸未五月　大駕將幸山莊先十日傳　㫖南書
　　房翰林六人俱著隨行六人者諭德(臣)昇編修(臣)
　　廷儀(臣)名世庶吉士(臣)灝(臣)愼行(臣)廷錫也(臣)壯
　　履自請隨班亦預焉始而行宮檢書旣而圍塲觀
　　獵往返計百二十日每有所作輒呈　御覽附以
　　入冬後詩共爲一卷
　　　將隨　駕往口外避暑蒙　恩賜紗葛衣二襲
　　　恭紀
垂柳陰中晝卷幃微軀宜稱襲　恩輝行穿碧水丹山
路先　賜含風叠雪衣(杜甫端午賜衣詩細葛/含風軟香羅叠雪輕)凉逐氷
絲分繭舘香隨葛越出星機序更不用愁刀尺預算秋
深扈　蹕歸
　　　五月二十五日隨　駕發暢春苑晚至湯山馬
　　　上口占四首
雨餘沙磧淨無泥瓜蔓秧針綠滿畦共識　君王愛民
意村村駐輦看扶犂
閒按輿圖考地名承平畿甸古長城(昌平山水記長城/齊天保二年所築)
詞臣頻日承宣喚　特許班隨豹尾行
軍装小隊走弓刀年少曾親鞍馬勞老去承　恩還自
媿重蒙　天上賜征𫀆
炎景當空日正長潺潺湯峪水如湯泉源萬斛皆天澤
化作人間六月凉
　　　是日赴　東宮召觀灑　􁧬筆口授書法兼蒙
　　　　賜扇恭紀十六韻
天縱　儲君聖英資曠古奇毓成龍鳯德學本帝王師
几硯無他玩宮庭偹㓜儀就將猶勉勉敦敏倍孜孜
鶴禁時多暇　鑾輿出每隨幾曾疎筆墨直是好文辭
羲畫傳家法堯章煥丕基書多呈　御覽　恩許侍臨
池訣發千秋秘工兼八法宜銀鉤光絢爛金薤象紛披
腕力由神運心源絶仰窺難窮惟贊嘆過望是　榮施
寶箑承華重仁風被物慈述書徒續賦應　教愧成詩
朝爽襟先挹秋凉袖早知驪珠長在握　宸翰並昭垂
(一月前䝉/皇/上頒賜御書扇)
　　　賦得綠樹陰濃夏日長(二十六日/御試/講官題臣亦擬作)
髙倚層霄俯映池綠陰陰處日遲遲晴穿宻葉蟬初翳
暑薄交柯鳥未知曲徑煙分蒼蘚潤重樓人靜畫簾垂
炎曦只隔深林外似戀淸幽不肯移
　　　二十七日隨　駕發湯山
凉殿東來御路平金輿八襲正徐行雲従萬叠峰頭出
風逐千群馬尾生甘澤袛應歌盛世醴泉何用草新銘
抽毫進牘慚臣職納鉢親隨第二程
　　　懷柔道中遇雨是日　駐蹕宻雲
七渡河邊過綵斿坡坨髙下入檀州午陰側㡌消朱夏
細雨垂鞭似早秋地險一軍資障塞(開元要畧云宻雲/燕之邊陲管障塞)
(軍五/千)時淸三輔奉　宸遊(音/提)奚父老爭扶杖隔歲重
攀　翠輦留(方輿紀要後漢曰傂奚魏皇始二年置宻/雲縣治提携城臣按續通典檀州宻雲縣)
(卽漢/奚縣舊治傂奚與/夷音本相/同魏書遂譌爲提携當以漢書爲證)
　　　賜觀　御書大學經傳恭紀二十韻
昭代文明啟吾　皇政化隆熟精洙泗理大闡聖賢功
胞與周民物幾康謐始終一經神默契十傳語全融堯
典推明德湯盤視袚躬孝慈爲世則好惡與人同異說
抽毫進牘慚臣職納鉢親隨第二程
　　　懷柔道中遇雨是日　駐蹕宻雲
七渡河邊過綵斿坡坨髙下入檀州午陰側㡌消朱夏
細雨垂鞭似早秋地險一軍資障塞(開元要畧云宻雲/燕之邊陲管障塞)
(軍五/千)時淸三輔奉　宸遊(音/提)奚父老爭扶杖隔歲重
攀　翠輦留(方輿紀要後漢曰傂奚魏皇始二年置宻/雲縣治提携城臣按續通典檀州宻雲縣)
(卽漢/奚縣舊治傂奚與/夷音本相/同魏書遂譌爲提携當以漢書爲證)
　　　賜觀　御書大學經傳恭紀二十韻
昭代文明啟吾　皇政化隆熟精洙泗理大闡聖賢功
胞與周民物幾康謐始終一經神默契十傳語全融堯
典推明德湯盤視袚躬孝慈爲世則好惡與人同異說
歸　淵鑒群儒仰折衷欲令聲振鐸端賴筆抒虹心法
由誠正書源本貫通學難窮秘笈勤不輟行宮滌硯龍
窺沼揮毫鳯舞空淋漓雲氣外披拂柳陰中星斗天垂
象山泉　帝發蒙教傳先　胄子(前一日書成先/賜/東宮展閲)寵示
逮臣工偏黨消皇極維持長士風頒應徧􁨝序澤自被
西東　􁓬藻光何煥　王言義必充(卷終有御/製䟦語)道宏該
創守力厚闢鴻𪷟羲畫傳同逺箕疇演並崇煌煌治平
業萬古照蒼穹
　　　登宻雲城樓
苐一封畿此要衝兩城宛轉合長墉風生溫谷油油黍
(黍谷在懷柔/宻雲二縣界)漲走潮河矯矯龍井底炊烟沉石匣天西
積雪射居庸(志稱居庸爲冷関/積雪盛夏不消)八荒户闥今同視笑說
秦關百二重
　　　石匣營
巳廢金溝舘猶存石匣營濛𪷟空翠裏細雨濕霓旌
　　　恩許扈　蹕諸臣戴草笠
臺笠都人制黃冠野服姿直疑雲覆頂不怕雨催詩涼
燠俄能換陰晴兩自宜従臣齊戴德美蔭荷　皇慈
　　　過南天門初見邊墻明徐武寧所剙戚少保重
　　　修者也
勝國留遺築危梯極望收萬峰乘障起一水入關流形
勢當全盛邊墻免歲修太平輸鎭將裘帶取封侯
　　　柳林喜雨呈同僚
髙柳垂陰漸近關(地在古北/口南三里)炎蒸疑在有無間解衣脱
㡌　君恩重下馬分題客况閒枕底雷生南澗雨城頭
雲起别州山朝來擬草甘霖頌才短羞隨供奉班
　　　六月初四日扈　駕出古北口
太行蜿蜒二千里七十二㘭連首尾東趨遼碣西冷陘
留幹一門屹中壘(古北口一名留/幹嶺見金史)巨靈擘石如擘雲雲
根俯挿黃花軍烟氛突過掃無迹風雨欲來天半聞出
關彌望神州壤　六飛淸暑頻來往髙墉巳斷山不斷
無數芙蓉列仙掌川廽岡轉輦路長涼亭舊驛今村莊
(元時避暑沿路多涼亭賜東西涼亭軍士糧鈔見丈宗/本紀帝獵北涼亭見趙世延傳明洪武二十七年置古)
(北口十四驛猶存/東涼亭驛之名)禽魚共識　天顔喜草木中含　御
氣香小臣多年客燕代夢想何曾踰紫塞自詡遭逄老
更竒停鞭飲馬長城外
　　　塞外山
已被雲遮百万層又従雲外見崚嶒翻緣山好添惆悵
未得峰峯䇿杖登
　　　兩間房直廬作
隨班番直又晨興金鑰銜魚轉數層延閣日長無箇事
坐消淸簟一壺氷
　　　初六日奉　㫖編輯歴代咏物詩恭紀四首
宣文小閣秘圖書(延閣圖書取次陳元周/伯琦咏宣文閣詩句)雲霧牕中點
勘初　聖主不曾遺小物莫輕爾雅注蟲魚
儷白駢靑句已陳篇章何處發淸新盡携中秘隨行笈
三篋何煩默記人
日日珍羞出大官雉羮魚糝水精盤丹鉛未是酬知地
聊與風人解伐檀
曾披圖籍考山川　聖訓眞同象緯懸文選樓髙重拜
命敢同輕薄議前賢
　　　初伏日　􁧬賜時果木瓜酒恭紀
帳殿爐烟合周廬霽景長人間正初伏塞外已新涼珍
果當筵　賜芳醪洗盞嘗　恩波承少海一勺詎能量
　　　行過靑石梁
天豁新開嶺鸞旗曉向東古藤攀石度絶壁過雲通鳥
啄槐花雨蟬嘶槲葉風林巒行不盡長在畫圖中
　　　駐蹕鞍子嶺連雨驟涼
複磴中涵金碧姿小靑山外蹕初移愛迎嵐翠晨趨直
貪傍燈明夜咏詩泉脉曲通行帳外雨聲渾似滴􁨁時
水晶宮殿淸涼國傳語人間總未知
　　　賦夜光木
積水生神木俄登几案旁四時無改火五夜必騰光近
暎藜輝淡遥分桂魄涼頓教虛室白臨卷勝螢囊
　　　御賜武彛芽茶恭紀
幔亭峰下御園旁(武彛山下有御茶/園元時貢茶地名)貢入春山採焙鄉
曾向溪邊㝷粟粒(蘇軾句武夷/溪邊粟粒芽)却従行在賜頭綱雲蒸
雨潤成仙品器潔泉淸發異香珍重封題報京洛可知
消渴賴瓊漿
　　　連日　恩賜鮮魚恭紀
銀鬛金鱗照坐隅烹鮮連日　賜行廚感踰學士蓬池
鱠(唐時學士賜/食蓬池鮮鱠)味壓詩人丙穴腴(元虞集詩魚/藏丙穴腴)素食餘
慚留七箸加餐逺信慰江湖笠簷蓑袂平生夢臣本烟
波一釣徒(陸龜蒙詩笠簷/蓑袂有殘聲)
　　　送勵南湖前輩奉　㫖歸省尊甫少司宼公病
槖筆經時共直廬何堪絶塞唱驪駒乍看請急情辭苦
特許還家　恩遇殊客夢不離丹嶂逺鄉心已與白雲
俱最憐一掬酬恩淚并爲思親灑路隅
　　　塞外蝴蝶(應/東/宮令)
羅浮仙種幾時來金粉天生不染埃忽見一雙同照影
始知隔水有花開
　　　十六日五更隨　駕發鞍子嶺行至三道梁天
　　　始明
金壺虬箭響登登霽月流天景漸澄谷罨一重環翠幙
雲移雙仗識紅燈風輪暗激飛梁轉松頂遲㸔旭日升
滿篋纎絺長什襲此來何處有煩蒸
　　　十八日　駕幸釣臺召臣等隨行　賜膳釣魚
　　　恭紀七言絶句八首
挿天碧嶂起芙蓉路轉潺潺又幾重百頃風潭雷雨過
萬魚啣尾候　眞龍
髙臺俯瞰樺榆溝指示灤河最上流記得銀絲鱠鮮鯽
欣従塞外識源頭(巳刻/上御樓召臣等五人至臺下/指臺下流水諭曰此灤河上流也)
魚藻池邊　輦路平直隨仙仗到蓬瀛官廚初飫紅蓮
飯　御饌仍分碧澗羹(午刻/賜御饌紅/蓮米飯柳根魚羮)
芳餌循環下釣筒絲緡長日侍　靑宮烟蓑雨笠㝷常
句慚愧猶蒙記憶中(午後奉/㫖翰林諸臣赴/皇太/子行幄釣魚臣前謝賜魚詩有臣)
(本烟波一釣徒之句/東宮/舉以示近侍并記以志愧)
山莊一帶並河壖人衆如魚盡力田要與周詩占吉夢
早開塲圃待豐年
一條羅帶水拖藍只少漁舟着兩三滿眼丹靑輸畫手
鶯聲柳色佀江南
文鱗躍處起漣漪水族沾　恩感聖時不是網罛施不
得爲留餘澤及鯤鮞
佳名原自柳根來(魚名柳根赤葢柳根之色/赤此魚好噉柳根故名)釣得仍將
柳貫鰓分賜詞臣三百尾挿竿騎馬雨中囘
　　　賦得逺色有諸嶺限二蕭(應/東/宮令)
誰寫丹靑向碧霄參差入望勢徧遥烟光澹處疑無樹
日氣生時似湧潮飛鳥不能踰嶂外橫雲只許抺山腰
分明有路行難到知隔天台第幾橋
　　　二十日　行殿召對出至直廬内侍復傳諭
(臣)愼行云汝子在束鹿縣居官甚淸朕巳稔知
　　　感　恩述事恭紀二首
巳注金閨籍仍叨顧問榮　􁧬容瞻肅穆　天語聽分
明轉益臣心懼難窺　聖學精行宮淸秘地不異侍延
英
穉子慚民社能忘䑛犢私未成期月治驚荷　九重知
淸白原家法生成仰　聖慈家書連夜發矢報勉捐糜
　　　恭和　御製立秋喜霽
聖主如天恵澤周與民同樂每先憂歸雲夜散簷頭雨
沃土人畊化外州野鶴報晴初戞戞良苗入望巳油油
詩成共識　皇情豫白藏新占歲有秋
　　　恩賜佛手柑恭紀
筠籠珍重貢炎方羅帕玲瓏照玉堂縹蔕經時猶帶綠
芳苞映日已全黃長隨錦荔迎涼到逺勝新橙透甲香
别與傳柑增掌故立秋時節　賜山莊
　　　磁瓶草花
澗草巖花摘小叢秘磁㪺水愛靑紅不教開落塵沙畔
只似栽培雨露中映壁數枝開曉日入簾雙蝶帶西風
誰將蟋蟀籬邊景移向灤河避暑宮
　　　秋海棠
小紅低映綠忩紗昨歲開時正别家白髪滿頭還自笑
塞山六月㸔秋花
　　　奉和　御製穹覽寺七言絶句敬次　上韻二
　　　首
淸磬和泉隔岸聞蒼松翠虆散氤氲不知四面山重數
遥指爐烟是碧雲
寶翰留題昔未聞麝煤龍餅氣氤氲祝釐老監今頭白
特起香臺貯彩雲
　　　陳濳齋前輩分餉柿子酒
小榼遥㸔走馬軍微風先爲送竒芬行廚洗盞湯初老
隔幔呼燈日漸曛尚想靑黃垂野徑忽驚紅綠眩微醺
(東坡詩醉/眼眩紅綠)従今細雨殘更後每到醒時定憶君
　　　七月初五日　賜食蜜漬荔枝二首
嶺外未曾嘗小綠閩南猶記擘輕紅(石屏詩新來嘗小/綠少陵詩輕紅擘)
(荔/枝)而今拜賜來天上他日嘗新歎轉蓬
蠟封蜜漬味全融秋暑初廽却扇風領取一襟氷雪意
白銀盤映茘枝紅
　　　蒙古貢馬
蒲梢不拒諸蕃貢印烙新加毛骨殊歛却霜蹄行駕皷
爛如雲錦㸔成圖騊駼廐應房星上苜蓿園開瀚海隅
不比無羊歌考牧聖朝馬政在攻駒
　　　七夕喀喇火屯雨後作
雕霧鷹風漲泬寥一天秋意頓蕭蕭彩虹截斷遼西雨
飛入銀河當鵲橋
　　　賦野杏根
古根埋不爛搜剔豈能辭斑剝舊苔蘚槎牙新菌芝乾
坤無棄物研席得竒姿自有天然質何煩斧鑿爲
　　　𥙿親王挽詩二首(奉/㫖作)
禮絶三公上親爲　萬乘兄分忘敦棣蕚䘏賜偹哀榮
傍邷愁雲結　囬鑾淚雨傾(時/上駐蹕塞外聞/王訃即日囬都哭臨)桐陰
留畫像存殁感　皇情(上常命畫工寫御容與王並坐/桐陰下葢取同老之義平居友)
(愛如/此)
尚覺春秋富俄驚泉路長友于歸　聖主文獻失賢王
海濶星沉象天空雁斷行舉朝哀挽切感動爲　宸章
　　　雙塔峰歌
灤河之水鳴淙淙晨光欲透草木蓊千巖浮動萬壑充
十里霧濕三花鬉陽烏展翅烟攄虹倒射石壁紛靑紅
中有兩峰􁀩不同向人騰躍比祝融厥初生時誰所礱
分而爲二疑霻霳自従巨斧開鴻𪷟勢欲復合難彌縫
小者爲霍大者宮前髙後亞兒隨翁其顚石笋各卓空
如窣堵波􁪉圓穹其旁老松垂薤葱雨露已費千年功
初従南麓瞻崇隆恍然御氣乘罡風靑天一碧懸雙􁨁
仙舟出没波濤洪形隨徑轉日在東併作髙柱孤巄嵷
首末稍歛中微豐異哉三竅何玲瓏下空一門拆崆峒
中央一綫星光通最上一穴磨靑銅團團皎月非朦朧
洞貫腹背豈羿弓誰與人力爭天工須臾位置移怱怱
左右互易驚愚矇漸行漸遠漸不窮囬頭依舊藏霾雺
我思佛力大且雄舍利所在塔廟崇十方照耀開盲聾
僧伽興廢會有终豈如兹山嫓華嵩巍峩俯闢荆榛叢
綿亘古塞接蠮螉刼火不壞况兵戎地雖僻左秀獨衷
昔名未彰今始蒙吾　皇盛德邁帝鴻盡攝六合歸牢
籠年年雅詩賦車攻山莊近在封域中已獲顧盻邀
重瞳何須秩祀偕三公小臣作歌達　聖聪特與此石
慶遭逄
　　　塞田雙穗嘉糓恭紀
屬車到處瑞徵竒嘉糓(俗呼小/米子)欣㸔燕尾垂異畝比禾
皆九穗連畦如麥縂雙岐澤流膏雨珠兼玉譜入豳風
畫亦詩従此康年豈勝紀太平　天子是農師
　　　蔣酉君爲汪紫滄畫菜索題
君昔養親惟小園白菘紫芥供晨昏君今已食大官餼
夢寐何曾忘此味秋來見菜應思鄉蔣家三徑吾求羊
玉堂雲霧㸔落筆中有故畦風露香
　　　二十七日發熱河
耿耿疎星曉泠泠白露秋(是日白/露節)老松經燒斷頑石隘
溪流草苫沿籬屋人騎渡水牛塞田霜氣晚七月已全
收(曩時塞外六月已寒黍稷少熟今/年七月杪尚未作霜故莊田倍收)
　　　八月初六日發唐山營初入蒙古界
興桓左界接遼陽千里中開雉兎塲邊户生涯資射獵
天家甌脱變畊桑風馳屬國東西尉化被諸蕃部落王
豐草長林皆禁籞遥㸔直北是龍荒
　　　度汗鉄木兒嶺
一林槲葉一林楓半染靑黃半染紅只道平沙隨地濶
忽開絶境與天通氷霜氣候陽和裏金碧山川指顧中
緩轡不知林壑險殊榮孰與六人同(嶺路險仄/特命/侍衞導臣等前行)
　　　初十日發擺波喀口
寒色馬㱥殑重裘怯不勝嚴霜如薄雪細水作輕氷蕃
部三千帳圍塲百萬層遥㸔射生處旭日正東升
　　　十一日　駐蹕巴林桒斯臺　上於附近山中
　　　行圍　賜臣等全鹿一隻恭紀
雉尾雞翹曉望分旌旗髙捲萬山雲威加草木秋行令
禮重貙膢晝掩群従獸縂歸司馬法　囬鑣如䇿凱旋
勳只慚未効三驅力拜　賜長先七校軍
　　　額勒蘇臺聞雁有懷德尹時聞弟乞假將岀都
一聲哀響落秋旻列幕燈明夜向分倦枕何人還不寐
望鄉有客最先聞路長遼海霜前月天偪陰方雪後雲
附爾封書須早達人間兄弟有離群
　　　十二日　駕幸額勒蘇臺大獵　召臣等觀圍
　　　恭紀七言長歌一首
聖朝雄畧彌宇宙四海爲家同在宥行宮直過大靑山
纘武年年寓巡守川原蕃膴少甌脱邊障淸寧罷𤇺堠
盡收種落當郊樊大展岡巒作靈囿涼秋八月商飈發
霜氣凝嚴氷未溜朝來下　詔大合圍草淺林疎宜往
狩三千虎旅移前帳十萬龍􁑂出華廐竒毛箇箇五花
文表貉揚旜徧巖岫層層葉幄絢紅紫面面山屏圍錦
繡前行十里雪初晴千歩塲如築新就遥㸔數騎林西
麓畫裏依微人比豆雁行齒序列後先魚貫班聨隨長
㓜綿綿翼翼遠不斷整整斜斜近相凑須臾旋繞山之
東觀者同時盡廽首舉鞭初可一二數錯落星文排列
宿長松冠嶺嶺挿空人馬従空俄下走呼聲幾處震虛
谷驚起雕翎落飛狖此時已有鹿斯奔䦨入圍塲孤引
脰東跳西顧迷所向首鼠張皇等鼯鼬魚麗鸛翼頃刻
成變幻圓方詎能究陣圗本是丘井法旌立和門嚴介
胄合圍漸緊壌漸平匝布叢攢勢相繆不知鹿羣何處
來俟俟儦儦紛邂逅麏麚麞麝麋麖麑麅麆􁟟麠麜麎
麔希間偵伺前復却防内怔惶駭而驟渴舌長如飲澗
垂野心思突重圍透　天威奮武臨咫尺頓轡齊鑣不
容竇神機獨握舉大綏衆志成城鹿爲鍭虹流電掣忽
飛鞚月滿弓開胥入彀逸足公然帶箭馳先聲所至隨
弦仆一人獲雋萬人歡群祝　君王千萬壽大弨旋
䩨不盡發餘勇猶浮　衮龍袖網開一面頌　皇慈節
應騶虞叶仁獸雲收霧捲圍乍撤萬騎如風散晴晝小
試真同掃塞氛盈庖豈獨充飣餖觀兵耀德典彌崇行
賞班餘功孰𢡟竊聞上古有大甸秋獮相傳本由舊靑
丘自欲吞雲夢吉日先須卜庚戊漆沮甫草偶于畋悉
率従王惟左右今之徤兒千三百來自諸蕃踰尉候(大/圍)
(共一千三百人皆出蒙/古喀爾沁奥諸部落)期門將士但旁觀山立何曾技
輕奏此皆　至尊善撫馭同軌歸誠車輻輳　國家恩
澤浩如天蕃部寧非天所覆自然忭舞群用命王用三
駈此其又車攻寧數小雅材羽獵應嗤西漢陋矢詩槖
筆本臣職况著征衣隨短後雖慚無力効殳鋋盛事千
秋幸親覯
　　　中秋節　恩賜月餅時果恭紀
列幕周廬白似銀中天夜氣肅鉤陳　皇衷尚感團圞
節(時因𥙿親王未/卜葬停止筵宴)禮賜偏優侍従臣宮餅堆盤隨月彩
御園分果得時珍囬思瓜豆田園味老去驚㸔節物新
　　　是夜角火羅對月呈掌院揆公時奉使朝鮮初
　　　還
年年别裏逄佳節今夕班荆又一竒玉兎銀蟾新　賜
餅(是夕/御賜大小月餅皆/餙金彩宮殿爲蟾兎之形)錦嚢珠笈舊題詩烏桓露
警三更夢碧海槎囬八月期記取勒蘇山下路霜花壓
帳話髙麗
　　　十六夜撒勒巴爾吉對月
十分月到今宵滿一半秋従昨日過(前一日/秋分)路轉溪山
鳴鼓角天垂障塞繞星河不愁織女機絲濕自咲姮娥
白髪多殘醉易醒宮漏永靑綾無寐欲如何
　　　十九日度生吉兎嶺
翠屏丹嶂四成圍見説前岡雉兎肥山下忽逄沮洳水
蘆花如雪馬頭飛
　　　二十五日曉發舒庫里口
曈曈初日上天東一片秋光照耀同好是萬株紅葉滿
已經霜後未經風
　　　二十六日扈　蹕至興安嶺有　㫖命臣等登
　　　絶頂逺眺恭紀七律四首
崇岡斗起杳難攀翠䍐華旌歲往還六合一家寧恃險
九邊三面縂無關龍沙展勢提封外鳥道盤空霄漢間
詔許重登峰頂望始知髙岀萬層山
忽開眼界向層巓指掌圖成立馬前東走陪京山委浪
北踰瀚海地黏天牛羊白散千屯雪草木靑囬萬竈烟
四十九藩齊望幸呼嵩聲徹半空傳
甲帳辰旗紫邏長極天晴色辨微茫黃榆不斷庭方路
白日能消氷雪光獵騎嘶風爭北向野鷹隨雁亦南翔
西山蒼靄遥相接直似登臨在帝郷
輿圗逺闢古興安鳯舞龍廽氣鬱蟠半嶺岀雲鋪大漠
喬松落葉倚髙寒(嶺以北松/皆落葉)丹靑不數東南秀俯仰方
知覆載寛萬里乾坤千里目欣従竒險得竒觀
　　　大風下興安嶺
崇岡無樹朔風寒直下眞従井底㸔知是向南歸路近
亂飛黃葉打征鞍
　　　二十八日　駐蹕伊遜河源　上親射石熊以
　　　熊掌　頒賜臣等恭紀長歌
千峰萬峰爭落木秋聲蕭蕭氣肅肅連朝纘武大掩群
殪盡山中雪斑鹿西風卷地餘怒號虎豹股栗豺狼逃
老熊何物敢自匿岀林獨呌求其曹　天威赫業揚雲
䍐搗穴直窮熊所舘公然人立向人啼正值琱弓彀初
滿皮毛與石孰比堅不聞射石石亦穿須臾三發三命
中揺尾大似求哀憐忽看趫㨗如猿鳥騰上千年松樹
杪神機别以火器攻霹靂斜飛貫胣腦半空抝折靑珊
瑚松耶熊耶墮地俱　皇心因材有生殺倔强那得逃
天誅雉飛兎走淸林莾重馬䭾來徧行賞驁性寧非恃
爪牙焚身至竟因蹯掌駞蹏鹿尾猩猩唇舊傳此味配
八珍大庖袛合供　御饌榮施何幸加詞臣臣聞南山
之下渭水濱従禽搏獸空鋪陳賦家漫誇三十六終日
射侯原非眞豈如吾　皇勇且仁除兇服猛胥躬親已
靖六合無􁅰塵山林兼使異獸馴他年珥管紀上瑞郊
藪行見遊麒麟
　　　賜觀紫騮　御馬恭紀十韻
御馬紫騮名牽來左右驚無疆全地道至徤配天行出
應房星瑞時逄朔漠淸風雲開萬里日月夾雙睛濶歩
無谿塹深觀識性情馴良由駕馭神駿本生成往往従
蒐獮悠悠逐斾旌勢隨龍象蹴氣躡虎狼平按轡千林
肅囬鑾六幙晴啣　恩何以報戀　主每長鳴
　　　九月初三日　東宮行圍召觀殺虎恭紀
連岡若環斷若玦猛虎一聲蒼石裂千狐百貉走且僵
獨踞巑岏爲窟穴　儲君英武如吾　君六鈞親挽古
朱聞年年侍輦出狩獵手搏奚止什伯群餘威所臨氣
先壓弓未離嚢箭猶挿星流一點綠沈槍刺虎眞同捉
鵝鴨黑文白額光斑斕毛血映徹朱旗殷豐杠重馬挾
以至衝飈霍霍來陰山羽林奏刀技神速理解肌分同
破竹憐渠故是獸中雄特命留皮瘞其肉大哉利溥仁
人言麟趾原従聖澤論一片文茵常在　御半丘白骨
更啣　恩臣工侍觀咸動色殺物之中昭震德不知㸔
射向山南何似隨圍來塞北
　　　初六日隨　東宮射獵蒙　賜全鹿野雉恭紀
　　　十首
琱戈豹鞬導中央　特許詞臣列兩旁昨日山中親射
虎近前指與舊圍塲
林深谷邃轉坡坨黃葉聲中掣電過一箭攔囬飛走路
隨身數騎尚嫌多
蒼鹿年深雪作斑洞胸飲羽突希間别教羽衞追風逐
天馬如龍又過山
射雉仍開八札弓離披彩羽􁫆晴空欲知官笴長多少
五寸雕翎帶血紅
英姿雄略似吾　皇連日分圍獵澗岡赤豹黄羆皆進
御充庖一味不私嘗
一色明駝倒載來獵塵收處夕陽開翠屏萬仭紅雲外
别領旌旗小隊囬
重輪長傍　紫薇垣侍輦歸仍侍寢門每聽雞鳴親視
膳豫遊原不廢晨昏
德偹才全左右宜家傳眞得　帝王師萬鈞腕力强於
弩朝射貔貅夜賦詩
割鮮分肉快何如馬後捎來拜　賜餘今日塞垣親扈
蹕去年京洛正騎驢
平生未習穿楊技老去空存見獵心慚愧書生叨異數
酬　恩無地感　恩深
　　　重九雪後汗鐵木嶺觀獵二首
銀麞縞鹿挺巑岏重展圍塲勢更寛十萬羽林齊挾矢
只教六騎作旁觀
芼鱸虀蠏愛新霜每到登髙必望鄉誰料烏桓山外路
萬峯踏雪過重陽(前二日/大雪)
　　　十二日　上親射金錢豹恭紀十八韻
朔漠囬鑾候　君王罷獵時忽聞山下豹正逐草間麋
詎縦顔行杭還將餘勇施三駈爭効命七校復揚旗金
鏃霜花淬飛龍電影追應弦疑樹鵠㧞箭已連骴直作
摧窮宼眞如殪伏雌右髃充上殺全質少微疵貍首斑
斑血猫睛䁡䁡眵鬚雄粗縮蝟爪利善藏錐自匿荆榛
窟初含霧雨姿氣曾吞虎兕力肯譲熊羆緩死俄無路
偷生詎有期但令供獮狩猶得壯威儀鎗桿風揺尾鞍
橋錦冐皮呈文留炳蔚取用及捐糜師武當關險兵韜
示象竒小臣慚獻頌何異管中窺
　　　十四日　駕發藍旂營乘舟網魚　命臣等沿
　　　河騎隨　賜鮮鯉人各一尾恭紀
雪光皛皛山稜稜千山映雪朝日升灤河之水暖不氷
刳舟剡楫凌空去三丈黄龍　帝親御川后前駈風伯
助峽形漸束波愈淸濳鱗帖帖何敢驚人聲不聞聞水
聲須臾船重　皇情樂啣尾駢頭來繹絡八紘一張魚
載躍鰷鱨鰋鯉㫖且多義不盡取收網羅滿渠新漲餘
天波詞臣拜　恩已無算復　賜紅鱗長尺半馬上携
歸萬人㸔
　　　是日中途　命侍衞射虎復　召臣等同觀恭
　　　紀
後殺豹先殺熊陰方凛凛生寒風先殺熊後殺虎積雪
皠皠暎强弩　君王威德彌寰宇坐致遐方歌樂土闢
田築室藝稷黍猛獸寧容此偪處爾牙如鋸我鏃　焚
林盪谷期盡殱溪東距溪西相望十餘里忽聞響應徹
山顚　天語遥傳順風耳(西洋人/所製)六飛所幸成坦途
㝠頑何物乃負嵎期門壯士能手搏奉令何異天行誅
天生　聖人能格物檮杌窮竒情狀悉耳端一缺戕一
人厥罪昭然何待詰自従殺此虎邊牧蕃雞豚自従殺
此虎莊户長子孫黄熊赤豹同噬吞腥風掃盡無一存
小臣稸眼嗟未見談虎㝷常色爲變此來快覩三害除
直似陪遊向畿甸
　　　十七日度小靑山
去日蕉衫暑雨收歸時急雪灑重裘重經司馬臺南路
紅樹連山正晚秋
　　　入古北口
金支影轉翠微間萬馬驕嘶並入關雉堞連雲軍角壯
虎牙憑險戍旗閒西風漸老河邊柳積雪囬㸔塞外山
正是秋淸好時節　六龍行狩扈南還
　　　過牛欄山下二首
靑山缺處吐孤城行到牛欄路更平一片黄榆綠槐影
白狼河畔作秋聲
白酒黄花興未違一鞭新自塞垣歸短裘衝過重陽雪
又向京華換裌衣
　　　十月初十早入直蒙　恩賜帶數珠恭紀
星聨珠貫入承明(是日同直/共七人)章服驚叨四品榮一串牟
尼呈五色同時裘餙粲三英循環豈易充臣數祝
聖惟當轉佛名長恐維鵜􁋸不稱也如老馬錫繁纓
　　　房師汪東山先生請假奉太夫人南還留秋帆
　　　圗卷子命題敬賦四絶句
秋興賦罷賦閒居首路爭㸔侍板輿此樂季鷹渾未識
區區歸計爲鱸魚
一聲天上聽臚傳小住蓬山巳四年來與鄊人重換眼
五湖别自有神仙
宦海茫茫詎有涯急流幾箇赴歸期霜前吾谷秋如錦
算是扁舟到岸時
一條淸况冷氷銜十幅西風穏布帆公去我留緣底事
擬因苦笋脱朝衫(用黄山/谷語)
　　　題劉禹峯水邊行樂圗小照二首
風酣綠浪紅蕖雨洗蒼苔碧梧萬口詩傳京洛半生夢
落江湖
菱租舊輸甓社魚計新收白田隔浦三間書屋過橋一
隻畫船
　　　雪後下直口占
徐蹋禁中雪逺㸔城上山宮鴉巧相背晨出暮飛還
　　　題許有介先生册子
事岀先賢傳名従獨行敦眼㸔耆舊盡心慕典刑尊逸
品傳書畫餘風付子孫淋漓浮墨汁中有不亡存
　　　賀張志尹前輩生子
鄧藝馮經孰擅塲乃翁才藻世無雙祝兒他日無多語
七歲能文似曲江
　　　賦得深屋喜爐溫(應/八/皇子教)
幾重簾幙幾重茵深掩紗忩淨少塵鴿炭燄紅寒漸减
鵲爐灰白煖初勻三冬不納氷霜氣一室能囬天地春
應念五更騎馬出銅街巳有趂朝人
　　　題元人風雨歸舟圖(應/四/皇子教)
遥山澹抺近山遮一棹飄然水一涯似有風聲隨雨到
忽疑雨勢受風斜白蘋洲畔年年客黄葉村邊處處家
身在畫中渾不覺却教人指畫圖誇
　　　十二月初九大雪獨直南書房有懷陜西隨
　　　駕諸君
雲海平鋪釦砌寛六花如絮點裘乾金猊坐擁玲瓏石
玉蝶爭飛宛轉欄雲䕶蓬萊長覺曉樹當溫室不知寒
此時最憶隨　鑾客少室中條並轡㸔(前一日聞/駕巳涖中州)
　　　送楊遠卿之任武昌
去年訪君過維揚今年送君向武昌江湖不到塵土眼
遠夢夜落鳬魚郷洲邊芳草城邊柳騎鶴仙人重出守
洞庭春水際瀟湘大别靑山横沔口烟花三月畫船開
王程不用􁐸鼓催到官好㝷陶庾蹟歷郡正賴龔黃才
才多政簡無不可列㦸凝香但安坐閒携賓従上南樓
倘有新詩應憶我
　　　除夕前一日蒙　恩賜羊鹿雉兎鮮魚鹿尾上
　　　尊諸品恭紀二首
山海竒珍鼎味充上尊羅列歳時同斑龍肥羜光相耀
彩羽文鱗澤並豐　頒賜例隨台輔後(自大學士張玉/書陳廷敬以下)
(𬒳/賜者凡十/三人臣與焉)謝　恩多在直廬中一年濫竊官廚饌
素食能無愧國風
豐杠錦帕壓重重節假歸沾　湛露濃雕爼味新調翠
釡玉泉香煖拆黄封鄉風未敢分僚友(蘇軾餽歳詩/亦欲舉郷風)家
祭先應薦祖宗却爲思親成感涕　君羮歸遺(去/聲)已無
従
敬業堂詩集卷三十
敬業堂詩集卷三十一
　　　　　　　　　海寧　查愼行　悔餘
　直廬集(起甲申正月/盡乙酉五月)
　直廬之名出漢書嚴助傳注所以處賢良文學之
　　臣余不才初蒙　特召岀入禁林已踰年矣今乃
　　取以名集者斷自受職之歲始用彰　恩遇且以
　　志愧云
　　　元旦　太和殿早朝
火城宛轉度星橋香殿葐蒀接慶霄黃繖綵斿龍影動
玉笙金管鳳音調五雲淑氣開􁅁葉一日春風曵柳條
(前一日/立春)鷺綴鴛分眞忝竊正衙初預德陽朝
　　　上元節西苑　賜宴觀燈恭紀
瓊島東瞻璧月圓箾韶吹徹九重天壺傾㶑灧金尊溢
盤貯芳馨玉饌鮮絳蠟班隨中使導黃柑例許侍臣傳
太平時節觀燈宴旣醉惟當祝萬年
　　　是夕復侍宴　東宮蒙賜玉盃恭紀
曾従繁露記書名　鶴禁傳看分外榮照座欲分鐙影
燦入懷長並月胎盈舉同彛鼎　恩加重刻作雲雷製
倍精珍重捧歸須什襲濁醪難向此中盛
　　　春分　禁中雨
小雨流鶯外𪷟𪷟紫界墻不知春過半但覺日添長白
髮趨　中禁芳時感異郷多煩玉階草爲我報年光
　　　次韵荅吳西齋四首
靑韶同調半衰遲久缺題襟唱和詩自詡狂呼袁彦道
難忘好客鄭當時長檠列幕慙分照小蹇衝泥倘借騎
巷北巷南曽咫尺(余借寓與西/齋僅隔巷)却従離索想追隨
二老居隣共往還(謂楊玉符孫/松坪兩前軰)舊遊歷歷咲談間墻頭
過酒傳郷語花底移床夢故山万事無如長耐冷一官
何計便投閒舉朝才筆輸吳質借職猶堪押右班
不須作賦擬文通好歩詞塲繼國風後軰揣摩工日下
故人傳寫到吳中(時蔣酉君/乞假將歸)碧香開罋春浮白翠䄂分
燈夜剔紅怪得近來貧轉甚俸錢多半給新豊
江湖一别悔難追誰遣閒鷗拂鳳池玩世何妨資客難
低頭聊喜得吾師同時領䄂推東省(時考選臺垣/吳名在苐一)異代
文章替左司(吳官户曹時有/左司筆記一書)若向此中論臭味莫言萇
楚竟無知
　　　送同年蔣酉君假歸甞熟迎飬太夫人二首
泥金纔報隔年春晝繡還迎白髮親同㮄科名傳盛事
世家書畫起文人桃花漲後移舟穩魚藻池西　賜宅
新(行前一日奉/㫖/賜宅於西華門内)好片尚湖烟雨色　詔恩猶許住
三旬
齒序肩隨别有情多君事我竟如兄直廬並候花磚影
奏帖常聨𥿄尾名小立官槐曽繫馬重來禁樹已藏鶯
卜鄰預擬同王翰(家聲山/賜宅/與酉君比隣)不爲登仙羡此行
　　　暢春園早桃四首
記曾元夕醉香醪氷雪千林吐白毫今日重來雲錦換
十分春色屬山桃
万樹垂楊未放靑餘寒猶勒水邉亭天然掩映成圖畫
横展西山作翠屏
浴日榑桑躍海東滿天晴色曉曈曨仙山樓閣無重數
只在紅霞一朶中
烟輕霧薄景遲遲金碧圍中四望宜忽憶江村寒食路
竹梢低拂兩三枝
　　　二月二十五日　駕幸西苑直廬恭紀
翰墨林依　紫苑東親承歩輦岀芳叢万間廣夏移天
上(時直廬新經改築/上顧臣等/云此屋比従前更覺開敞了)三接　深恩沛禁中
身作紅雲長傍日心隨碧草又迎風直廬便是披香殿
月賜虚慙赤管功
　　　三月二日　上御經筵恭紀
雲日瞻　堯表疇咨啟　舜編誰能窺　聖學猶不廢
經筵芳宴調羮撤花瓷㵸茗圓(是日停止筵宴諸/臣皆/賜茶而退)講官
仍入直縈䄂有爐烟(講官工部尚書臣鴻緒掌詹/臣元龍講罷仍入南書房)
　　　西苑上已呈同直諸君
上已接淸明韶光滿苑城曉烟和柳重夜雨爲花晴節
物春長好年芳老自驚兩三修禊伴閒話水邉行
　　　三月四日　賜食榆錢糝恭紀
天上星榆歷歷看春風吹綻小團圞柔條􁆾處靑成串
新火烹來翠滿盤槐葉冷淘難比色藜羮舊糝記同餐
他時誇向田翁說此味曽經　賜大官
　　　送陳陟齋都諫請假歸里即次留别原韵
𫀆笏同朝萃一家歸心偏愛故園花淸時　衮職無遺
闕祖帳都門有嘆嗟隔岸黃塵車歷鹿渡江新月櫓伊
鴉到時親友如相問爲道題詩字半斜
　　　寓園紫藤花同紫滄賦
不計千枝與万枝玲瓏巧透竹笆籬圍屏倚翠成宮錦
歩障留陰䕶紫絲蔓引龍蛇皆上走花披瓔珞緫交垂
家園手種應如臂忍負東風爛熳吹
　　　偕同年何屺瞻過古藤書屋時藤花方盛開賦
　　　呈楊玉符孫松坪兩前軰
髙岀檐牙又幾層濃陰特比昔年増重揩霧裏麻茶眼
來對堦前老大藤一片黏須猶待拂千梢壓架恐難勝
祗應火急催新句莫謂先生病未能(時兩先生皆/抱微痾故云)
　　　題學士姪柳邉歸院圖二首
一條虹影亘長隄玉蝀橋邉響月題緩轡不愁歸路逺
移家新傍　禁垣西
入直常先下直遲風條雨葉裊鞭絲自従　賜岀飛龍
廐(宋時翰林學士/例賜飛龍廏馬)不向東家借馬騎
　　　送劉雨峯岀守眞定
我初遊學來帝京漁洋夫子官司成君時實助四門教
相臨以分稱師生衆中期許良獨厚洒脫不用常格程
過従往往得一醉叩發談議交縦橫感君磊落有眞意
憐我遲莫方成名五言投贈竟長幅氣韻遒逸聲鍧鏗
廻環首尾二十載我鬂漸白君顔頳郎濳索米豈不久
一麾岀守今專城風前五馬五騏驥叱馭快作西南征
槖駞載書車載酒緑楊夾路聞鸝鶊常山古郡接畿輔
沙泉瀏瀏欣相迎紅蕖繞郭雲錦爛白鷺下浴滹沱淸
行人六月汗如濯過此盡愛徐徐行誰歟妙手爲補繪
鈴閣何必非蓬瀛我今一官苦覉鞅欲往相就心揺旌
中山醸熟幸郵致母令肺渴枯腸鳴
　　　送掌詹陳乾齋前軰　予假省親四首
夜聞　優詔下承明　特許朝來拜表行親老詎應虚
子職　天髙原自近人情道存飬志歸非晩風動旁觀
感亦生欲識掉頭瀟灑意浮雲直似従官輕
賔僚地望冠班行直上頻依　講幄㫄星漢文章唐許
國臚雲名第宋安陽　兩宫召對無虚夕　三殿摛毫
有報章誰似先生饒至性最承　恩日乞還郷
曽踰旱海紀開邉岀入聲華孰比肩舘閣淸才傳子弟
蓬壺歸路著神仙望雲地較瞻雲近捧日心隨愛日懸
更喜一門多盛事春帆相望五湖船(一月前令兄陟/齋乞假先行)
枌榆郷社舊居隣華髪趨朝接後塵新樹忍攀東岸
柳殘鶯猶戀上林春半綸投老知何日入座還家羡有
親總道名園成獨樂十年書局尚隨身(時奉/㫖㩦帶/歷朝賦彚三百)
(餘卷還/家校刋)
　　　池上雙鶴
長鳴相和兩仙禽多在陽坡少在陰偶向淸池閒照影
𬒳人猜有羡魚心
　　　恩賜哆囉雨衣恭紀
短褐頻趨道路塵靑氊猶是向來貧爲憐褦襶隨朝士
特賜哆囉出罽賔燥濕推恩慙厚庇短長稱意荷終身
従今聽雨聽風候儤直堪誇楯梐人
　　　五月朔　賜髙麗米糭恭紀
淸暑初交殿角風又傳節物近天中靈符舊繫千絲縷
玉粒新　頒五采筒靑蒻香分菖葉綠銀盤光射石榴
紅雲帆不却三韓貢拜　賜還教紀　祖功(上諭云此/米本岀髙)
(麗自/太宗朝歲貢/百石爲端午上供)
　　　送許不噐赴任陳留
風俗陳留好猶傳一縣名人畊莘野徧水入汴渠淸百
里才非小三年政必成舊遊髙李盡相送倍含情(乙亥/秋余)
(曽遊梁宋/間故云)
　　　送張𥙿齋郎中岀守杭州
海宇久昇平朝家重民事吾州繁劇郡牧守詎輕寄相
國門多賢先生乃其季起家科第中􁧑歷非初試銓除
例引見人地有易置　天子稔公才臨軒親簡卑群情
翕然服公望茲果遂賤子本州民田廬依廣庇抒懷述
所見幸勿芻蕘棄餘杭一都㑹舊習沿浮侈賔筵糜酒
醪徵逐共遊戲東南際江海隱現魚鹽市黠者半爲商
羣群鶩聲利枲絲雖土貢耕紡業間墜往時櫛比塲十
室減一二士風最柔弱氓俗鮮倉積(去/聲)好訟其性然因
緣飽胥吏舞文骩吾法嚬咲巧窺伺所以古相傳陋邦
號難治我公朱轓出福曜光燭地才大實恢恢心虚恒
惴惴平生開濟曈夙昔澹泊志道路方欣瞻風聲已先
駛星羅九屬邑催科兼撫字公行示以亷表帥勵下位
百族豐确殊噢咻同體視公行示以儉變化需漸漬必
若釐蠧豪先須扶善類弊當去太甚利或興以次洵知
鸞鳳仁逺勝鷹隼鷙公餘愜雅尚山水領幽致開閤挹
淸虚褰帷納空翠澄泓千万頃髙下三百寺日爲湖上
遊原不廢塡委吟𢋫白蘇什手續歐梅記寧待報最期
竚看　璽書賜
　　　苑中聞鶯
晝與人聲静墻兼晷影移四圍千碧樹百囀兩黄鸝椹
熟𧖟應老芒踈麥正垂未聾雙耳在爲爾立多時
　　　五月二十六日喜雨
前夕齋壇撤醮回西郊今日忽聞雷一軒傍水看雲起
万木無風待雨來　聖與天通終應禱人言旱久未成
灾願敷甘澤沾濡意膚寸崇朝徧九垓
　　　雨後暢春園池上作
林亭片雨過万綠濃於染葉杪滳殘聲波紋蕩餘點暑
景猶未徂凉風遽相感平生微尚在老去孤蹤忝復此
坐幽淸自然塵慮澹
　　　題陳允升塞外牧羊圖後四首
誰䕶儲胥峙糗粻開邉端合用陳湯即看士馬歡騰後
宴犒猶餘万角羊
鞭策曾趨萬騎先鐃鉦親扈　六飛旋當初應咲栘中
監雪北蒙氊十九年
横草功名一例看牧羊何似牧民難郎濳此日憐頭白
辛苦邉州兩政官
春草如秧際綠蕪駈群何日首歸途一蓑烟雨村南北
添寫巾箱考牧圖
　　　大雨下直至自怡園
急雨催歸騎虚檐警夕聽勢沉三徑竹漚散一池萍穴
蟻緣林木跳蛙入户庭最宜新浴罷坐看鶴梳翎
　　　題蕉士上人扇頭墨竹
老僧指上微凉起㩦入先生懷䄂中好是綠筠亭上坐
墨光含雨筆揺風
　　　移寓城南道院納凉
不信人間有鬰蒸好風來處晚凉増滿城鐘磬初生月
隔水簾櫳漸吐燈書少只宜髙閣􁌛牆低聊當曲欄慿
白須道士休相避我已身如退院僧
　　　玉蝀橋觀荷花和張研齋前軰
水風凉透鷺鷥肩一鏡争窺万柄蓮不是玉樓金殿影
直疑身在過湖船
　　　雨中獨直　南書房
窅窅九重關沈沈萬壽山雨來聲更静天上坐能閒寓
意同休沐浮踪信徃還御溝新漲急歸及聽潺潺
　　　大雨岀前門口占
猛勢如潮欲撼城九衢暴漲一門爭去年六月灤河北
雷轉空山是此聲
　　　送陳子文岀守石阡八首
槖筆多畨到直廬墨淋漓灑玉蟾蜍一麾自擁　君恩
出礱石先應刻　御書(君爲部郎時屢/召赴南書房/作行楷書前後再/賜宸翰)
瘦嶺荒江路七千一家迢逓向蠻天不知賧布巴賨外
可有公畦太守田(用南史伏/暅傳事)
鳥道中開斗大城嬥歌處處合蘆笙風流郡伯褰帷入
赤脚花鬘次第迎
淸香晝静雙枝㦸碧樹春垂小桁簾預算鈴齋無俗事
一泓氷鏡照吟髯
碑版光傳照裔文臨池妙手繼鵝群翻防訟牒紛難却
判尾争先乞使君
四十年來好弟兄夢中曾共躡蓬瀛(子文初赴選夢與/余兄弟同入朝已)
(而果/驗)白頭岐路天南北忍便忩忩賦渭城
短衣猶記走邉頭熢火遥連古智州今日故人乗傳去
太平時節話前游(庚申辛酉余在貴/陽幕府故及之)
䆠蹟知従歷政深单裝寧肻負初心歸舟不載葵花石
要使淸名過鬰林(石阡府志城南龍洞有兩石如盤形/類葵花洞中産紋石俗名醮果任人)
(賞玩不/得携歸)
　　　恭和　御製山左豐年歌原韵
周官荒政皆仁政散利恒先重民命平時蓄衆道維慈
臨事承天心以敬五行疇範推皇建九扈農祥視晨正
堯湯水旱其數然𥙷救由人乃前定吾　君御宇軫䘏
頻流膏沛潤沾幽淪厚培亭毒煦春律峻極穹葢函秋
旻偶逢小眚占俗儉特渙　大號賙甿貧開倉立發千
万億遣吏徧荷咨諏詢飛鴻在野集在澤六府九紀咸
平均東人誰能忘帝力艱食俄聞奏鮮食禾苗長𤱔二
麥登鼓腹依然安作息向來　􁓬慮每宵衣至是　天
顔同霽色明朝尺一傳山莊　帝庸作歌庶事康太平
有象省惟歲飢溺巳拯猶如傷豳風十月獻朋酒群祝
萬壽期無疆可知先憂後樂意覆載莫嫓恩難量小臣
矢詩紀上瑞更願岳牧勤官方
　　　伏讀　御製山莊書懷　賜大學士詩恭次扇
　　　頭原韻
雨暘時若驗陰晴無逸心周稼穡甿夏壠已聞收翠
浪秋塲旋見擣紅粳　仁風𬒳賜先元老喜色騰懽徧
列卿共識　宸章難仰荅太和元氣在咸英
　　　叠納凉韻戯荅俞扶九侍御(時同寓/道院)
晨烟夕靄氣蒸蒸秋水門前幾尺増止酒免償隣負債
施油催點佛龕燈嫩莎院落晴聯歩獨樹軒窗雨對慿
(寓庭有白/楊一株)除却入朝須起早兩鰥何事不如僧
　　　古詩四章上座主孝感相國壽
火維靈奥區灝氣恣磅礴洞庭滙𬈑涬石廪聳寥廓五
百應昌期元精鼓槖籥大儒乃篤生作鎭配川嶽恭惟
我夫子異采輝井絡曵履上星辰訏謨重帷幄廻翔宻
勿地獨力斡樞略立極奠六鰲淸剛礪鐮鍔道原幸有
賴不數平津閤
正學日淪替百家紛語言我公實聞知洙泗窮淵源妙
窺千聖秘月窟兼天根理障快掃除煥如朝吐暾發揮
爲事業突兀搘乾坤峨峨千丈松逈立無攀援經邦實
致治吾道中行存
勝國史未成簡編就殘脫門户互排拫文獻恐澌没
聖朝樹立逺損益鑒前轍大筆待鉅公是非辨毫髪六
舘旣弘啟四部亦燦設貫穿三百年搜抉十万帙迢遥
溯開創細瑣逮季末非公習掌固何由發嚢括獨成一
代書凛凛陽秋筆
贊化非一塗調元歷三紀朝端立樞極㸑下收𣏌梓五
度入南宫　至尊深倚毗請看百僚上盡屬門牆士一
歸岀懇誠進退鮮愠喜重來資啟沃未許久田里公之
視浮榮奚啻若敝屣角巾就邸第寢食善名理上日攬
揆辰川流同岳峙采芝猶有待傳菊煩中使平格天所
豐稱觴今以始
　　　王學菴給諫移寓保安街有詩見寄次荅二首
咲檢空囊付畫义不妨家具小于車篋中諫𥿄傳新草
(唐制拾遺官月給/𥿄二百張名諫𥿄)牆角吟蛩報晩花置酒可能邀北郭
賣書端合問東家十年瘴嶺煙江路容易星回愽望查
(學菴雨任/黔粤縣令)
轆轤綆轉石欄邉僦屋曾棲蒲褐禪(余壬午癸未間/曾僦居此街)古
井再經愁雨塌舊交重聚得天憐明燈照壁何愁蠍綠
樹當門定有蟬稍待泥乾走相覓看君新竈起茶烟
　　　得朱悔人石泉書却寄
蛛絲繳繞鵲聨翩信使來従古石泉躎足憐渠行万里
尺書報我閱三年天垂馬閣眞竒險官到龍州類左遷
相勸白頭須作逹好詩題徧好山川
　　　奉祝崑山徐太夫人七十壽
早相中朝黼黻臣晚㩦麟鳯拜　恩綸五千歲裏三秋
節二十年來八座人星漢髙源占寳婺門牆餘廕在儒
紳黄花酒暖金桃熟遥指西池是海濵
　　　史蕉飲前軰招集一𤱔園分賦
踏屐衝泥取次行重來忽漫聽秋聲空園樹比昔年老
積雨天逄今日晴世上官情閒最好詩中澹味煉難成
韓家潭外如鈎月愛領新凉到鳳城
　　　月夜城南水閣偶集分韵得白字即題陳濂村
　　　峨眉詩草後
髙閣倚秋淸天空露華白水風吹月上去我若咫尺此
時一尊酒逺致三峨客稍稍召朋儔羅羅飣肴核盍簪
非意料邂逅心莫逆君生公相家名上金閨籍七年行
蜀道尚爾好顔色懷䄂有峨眉雲烟落几席茲山洵僻
左逈與中原隔鬭險岀五丁𧖟叢始開闢君才雖小試
實佐籌邉畫談咲無滯機登臨挾仙翮徑危蛇倒退石
惡劔中劈日月光攝身雷霆伺投隙雪山帯西竺万里
赴絡繹豈非所歷髙參井手可􁆾不然域外觀詎肻供
汝役人生百年内知著幾兩屐柰何塵鞅覉蹞歩恒跼
蹐哦詩撫淸景不醉良可惜努力營一歡流連盡今夕
　　　題史耕巖前軰收綸轉棹圖四首
銜尾船裝壓浪書鱸郷風物比何如羡君别具經綸手
釣綫隨身自卷舒
賞花曽記把魚竿南史家傳學士冠四十年中三掌誥
鳳池何似五湖寛
拍殘銅斗酒初醒射鴨堂連避暑亭想得缷帆秋正好
水花風葉滿鷗汀
千里波光一曲移西風吹老碧蒓絲畫圖愛寫湖山意
未是先生乞賜時
　　　熊貭均年伯五十壽
半百韶華九九辰(重陽前/一日)紅茰黄菊一畨新堂前接武
尚書履膝下承顔進士巾(次君與/余同年)風月無邉邀客賞虀
鹽有味愛官貧(時官國/子學正)盈觴酒美須勤置共識淸醇似
主人
　　　陳濓村新闢書屋名曰萍廬中秋後二日招同
　　　人宴集分韻得明字
名園十年别(乙亥夏與濂村共/醉髙陽相國園亭)蜀道万里行自爾好㑹
稀轉頭歲峥嶸聞君昨報最還裝及秋晴相公顧之喜
東閣客已盈吾老不曉事頽然厠群英開筵亦見招謂
是門下生坐我三間廬酌以一角觥爲言聚散地逺近
豈有程點池忽西東浮海或合并所以顔此室而取萍
爲名吾意殊不爾勸君還細傾君才本謪仙偶然去瑶
京玉堂手種樹再到陰已成况復芝蘭堦連枝合田荆
(謂濳齋/學士)胡爲不自廣猥作詩人鳴如余乃萍耳一葉漂
大瀛舉頭望秋空雲月逓微明後期難預必得句且再
𢋫
　　　送靖安叔歸硤石三首
畫鼓朱旗曉日開廣塲千歩浄無埃紫光閣下通名姓
曽與天潢較射來(紫光閣在玉蝀僑西南武殿試日/皇上率/東宫諸王先升御幄步射)
(畢諸進士/乃排班)
文武家聲荷　主知右班特許綴蛾眉一門盛事傳希
有親見穿楊入彀時(叔赴殿試日余與聲山姪俱奉/特㫖賜坐西班觀射時以爲榮)
最喜髙堂有老親還家初換綵衣新兩山霜葉紅於錦
馬上争看苐一人(余家以武科登/第者自叔始)
　　　總憲蔣𥙿菴先生輓詞二首
副相聲華重恢然德宇宏靑雲多故吏黃閣是門生(相/國)
(桐城公出先生/禮闈分校門下)氣壓松阡肅霜留栢府淸憲臺傳故事
存没傋哀榮
帝里移家久堂開綠野宜庭惟栽玉樹坊亦號靈芝卿
月流丹旐商飈卷素帷薤歌聲咽處慘動是南司
　　　大宗伯長洲韓公挽詞四首
昭代文章伯精靈造化鍾同朝瞻進退上　殿畫儀容
獨具回　天力群歸秉禮宗逍遥歌曵杖㤗岱忽摧峯
五雲臚唱後八代起衰時制藝　東朝讀(皇太子手選/先生制藝文)
(一冊曽出/示愼等)才名四裔知直惟慿　帝鑒淸并畏人知物
望關存殁非公更屬誰
昔去絲綸地還　朝又十年髙風仍舘閣雅尚自林泉
一病歸難料(先生以病乞歸奉/㫖留京調理)初心老倍堅尚餘毫髮
恨悵望五湖船
折柬曾蒙召扶床得幾回泥塗遲下直函丈失追陪(七/月)
生風一時喜色關飛動嵩祝齊傳抃舞中
爐烟直上䕶氤氲松棟虹梁燦欲分殿閤香風浮墨氣
河山秀色映　天文畫傳羲易籌圖秘念切周詩稼
穡勤(御書知稼/軒無逸齋)共紀本朝家法古書屛銘座付　儲君
眞覺謙尊道益光(謙尊堂亦/御書匾)不名宮殿但名堂擘窠寧
羡書飛白響榻難橅𥿄硬黃　賜出形模隨大小琢成
體製合圜方吾　皇慈愛靑宫孝欽仰時親黼座㫄
到處黃金㮄　御書太平堂構慶端居晨曦燭地光相
並列宿周天數有餘大業時時遊藝圃嘉名一一取經
畬日知舊額重鈎勒開卷猶思出閤初(日知堂/皇太/子初岀閣時)
(上所賜額也/今移入苑中)
翠籞東連紫界牆林泉交暎藹秋方　龍樓問寢宵常
早　鶴禁娛暉景正長藻井非烟呈五采璇題如鏡啟
重光凌雲百級丹梯上頭白應嗤老仲將
万丈光芒岀檻前煌煌禁扁稱髙懸　堯階茅土原同
儉　文囿風光共一天玉案浮花開􁇀硯銀鈎寫月向
澄川凡魚欲作鯤鵬化　御墨吞來骨盡仙
筆陣縦橫氣總䧏帝書亘古擅無雙九苞翽羽連翩
起万斛龍文獨力扛迸散繁星懸兩曜盡收千派納長
江人間欲見曾多得轉幸身依靑瑣窗
茫茫學海望無涯上　殿恭承異數加目炫管中窺日
月夢回衣上帶雲霞歐蘇小記榮天藻羲獻眞傳屬
帝家愧作玉皇香案吏難濡柔翰繪光華
　　　恩賜新刻　御製詩集恭紀二首
宵旰孜孜四十年元音和暢在詩篇　天章久與絲綸
播　御集新成琬琰鐫逸韵鏗金還戞玉祥風户誦復
家絃關睢麟趾胥王化詩教原推雅頌先
武功文德並宣揚間采風謡到　省方畊鑿万方民擊
壤簫韶九奏　帝垂裳典謨嫓美尊虞夏花月成篇陋
漢唐拜捧　瑶編還惕息難慿諷咏荅　恩光
　　　恩賜御園十種蒲桃恭紀(十種者一伏地公領/孫二伏地黑蒲桃三)
(伏地瑪􁶔蒲桃四哈宻公領孫五瑣瑣蒲桃六/哈宻緑蒲桃七哈宻紅蒲桃八哈宻黒蒲桃九)
(哈宻白蒲桃/十馬乳蒲桃)
上林名果味芳鮮采􁆾均従雨露邉色借紫靑相照曜
顆分大小各匀圓流來馬乳香先噀醸出龍池品盡仙
便與櫻桃同飽食紀　恩難罄益州牋(成都有/十様箋)
　　　十二月十九早奉　東宮令南苑冬夜寒甚偶
　　　見硯池結氷以硯池氷爲題汪灝錢名世查愼
　　　行蔣廷錫四人可各賦七律一首又自製七律
　　　以示改正雪明書幌易生寒水静圓池墨未乾
　　　乍結琉璃􁇀硯裏自成珠玉彩毫端微㳙倍有
　　　淸瑩色一滳還深碧錦湍凍釋烟雲浮几上湏
　　　知下有黒蛟蟠(臣)愼行恭和云
研朱滳露一泓寛喜見氷花結作團粉色映箋雲母白
墨光鋪几水精寒入懷珠玉生奩底呵氣蛟龍上筆端
計日東風先解凍詞源如海富波瀾
　　　十二月二十日奉　㫖特授編修感　恩恭紀
　　　四首
綸書璀璨下　金鑾同直三人並授官(同日𬒳/㫖者/汪灝蔣廷錫及)
(臣慎行/共三人)湛露九重頻渥澤條氷一署不知寒登瀛路許
廻翔入(翰林舊制庶吉士俱於二門外/下馬授職後乃騎馬入登瀛門)藏閣書容次第
看緫是鰲峰淸切地渾忘弱羽簉鵷鸞
玉堂故事久相傳常吉多充弟子員支俸例教同七品
隨班　特荷免三年(庶吉士例須教習三年再經/御/試然後授職先是臣等以供奉)
(内廷特免教/習皆異數也)身依香案初稱吏　詔賜頭銜不待銓自
沐榮光心竊媿愧居四十六人先(癸未科進士除一甲/三人外與舘選者四)
(十九人余/名在第二)
螭頭龍尾上陂坨拾級重經拜　命過歩接彤扉仍注
籍名聯黄𥿄儼登科較量前軰榮眞冐比並同年幸最
多章服不殊　恩遇異一行歸騎擁鳴珂
共道遷鶯傍上林姓名従此列朝簪身微彌覺　栽培
厚地近尤蒙　教飬深應臘蘭芽初茁玉先春柳綫巳
拖金傾心一寸同葵藿長托堯階仰照臨
　　　除夕前二日　恩賜御書大福字恭紀
景福欣逢介福辰自　天題處自　天申萬年鳳藻輝
宸極一顆驪珠　賜侍臣捧岀　深宫榮並受懸同
御扁墨長新箕疇更衍無疆祝敷錫従知徧庶民
　　　恭和　御製除日晚宴原韵
景運循環紀始终年年嘉慶與民同鈞天律轉氷霜候
大地春回雨露功　詔許勳庸承曲宴時無水旱厪
宸衷小臣與凛豐侯戒旣醉　恩深　聖訓中(恭讀/御製有)
(平生惡酒難/堪飲之句)
　　　王學菴生子走筆賀之六首(以下乙/酉稿)
六十生兒似較遲却緣難得轉稱竒芝田蕙𤱔従人說
瓊樹天生只一枝
拾得(陳后山詩黄家/生子名拾得)添丁未足論烏衣餘慶自淸門直
同膝上看文度抱子心情當抱孫
諫草焚來盡(去/聲)有書芸香何用辟蟫魚先教識透之無
字徐讀巾箱万卷餘
雙眼摩挲喜可知綠槐陰發去年枝待君添種三株樹
要看凌雲合抱時
湯餅筵前客坐深掌中擎出是璆琳隔簾不用催絲竹
兒咲兒啼盡好音
天上麒麟見未曾他時摩頂記徐陵老夫自詡言多驗
身是人間現在僧
　　　奉題少詹彭先生捫腹圖
大彭逺祖商老籛世家柱下爲神仙㫄人見公腹便便
矢口但稱邉孝先我公稽古如力田白晝那肻成髙眠
承明岀入三十年朝回日日手一編撑腸卷軸富五千
大筆無過許與燕　兩宫顧問召屢前官非不逹學愈
專綠衣有語然不然先生咲指池上蓮誰其畫者調丹
鉛此意或向知音傳
　　　應　皇太子令咏白杜䳌花
鶴林花本神仙種名字雖同色不同一自根株歸閬苑
獨留氷雪向春風披香欲奪氍毹艶(披香殿上紅氍毹/蘇軾咏杭州南漪)
(堂杜䳌/花句)勅賜休誇躑躅紅(白居易詩一名山躑躅一名/杜䳌花王建詩勅賜一窠紅)
(躑躅謝恩未/了奏花開)従此三更枝上月定無啼血染芳叢
　　　見可亭姪新柳詩偶作一首
偶爲長條作短行此聲不是笛中聲時淸關塞無攀折
路近章臺有送迎濯濯應憐前度態依依長帶故園情
春來縦得東風力莫倚纎腰便鬭輕
　　　祈糓壇西北積水十餘頃四時不竭每旦有群
　　　鳬游泳其間因名之曰野鳬潭口占一絶
潭潭積潦浸城隈不長菰蒲長水菭我夢江湖歸未得
野鳬何事却飛來
　　　和周薖菴都諫閒居雜咏兼簡學菴西齋四首
三間道院例支錢薄俸分緡月二千日日日長閒鎖却
一燈歸照夜棲禪
芹泥融棟燕巢新小社回頭巳過春我本無家一房客
可憐飛鳥更依人
又作三年住帝郷蕭齋有味是蒼凉牆頭山色門前水
不忍移居過别坊
官曹西省連東省門巷靑楊接白楊道是閒居閒不得
得閒翻爲和詩忙
　　　下直偶過學菴齋明日學菴以詩索和次原韵
綠樹陰中着兩臞夕陽移影過東隅唱酬互入新詩卷
(時學菴與元朗編/刋掖垣唱和詩)還往猶餘舊酒徒(謂西/厓)有子祝君苗
在手(十苗方在手想像秋禾/熟戴石屏生子詩也)未歸約我杖同扶眼前事
事關遲莫不夢横溪即泖湖(横溪余所/居地名)
　　　南海子
千頃平如指掌收草蟲趯趯鹿􁇔􁇔騶虞囿小樵無禁
鈎盾田寛麥有秋万柳槎枒沿徑轉一渠曲折入牆流
心同魚鳥便飛放愛作城南十里遊(元時名/飛放泊)
　　　南紅門接　駕歸途喜雨(時/皇上/南廵回京)
萬乗回鑾候三農望雨辰自天能潤物到地喜淸塵處
處溝渠急行行榆柳新衝泥歸更好馬意亦踆踆
　　　五月初九日　上御淵鑒齋召大學士(臣)玉書(臣)
　　　廷敬工部尚書(臣)鴻緒學士(臣)升元(臣)昇(臣)壯
　　　履(臣)原祁編修(臣)瑄(臣)廷儀(臣)廷玉(臣)名世(臣)
　　　愼行(臣)廷錫等入至雲歩石　賜坐賜饌畢人
　　　賜荷花一缾隨　命由蕋珠院延賞樓泛舟回
　　　直廬感　恩紀事恭賦七言律詩四首
身依　禁闥巳三年天上方知更有天楊柳橋通星漢
畔芙蓉檻繞　御床前游同靈沼魚眞樂聽到伽陵鳥
亦仙雲歩石邉聨歩入臨流髙下列芳筵
咫尺䕫龍接武隨従容宣勸坐移時(坐間屢遣内侍傳/温旨令臣等勿拘)
(常/禮)烟霄畫入丹靑動殿閣凉生草木知有數遭逢關氣
數無私造化荷　恩私苑門隔日先傳喚應是今朝下
直遲
詔恩半日許廻翔崑閬遲遲晝倍長貝闕珠宫環四際
十洲三島儼中央翠屏開處雲流影綵鷁飛來水拂香
共識　天顔多霽色雨餘風物借輝光
玉井移根逈不同秘瓷人　賜一枝紅莖従新折流晨
露蕋爲含開帶好風擎岀榮隨丞相後㩦歸香滿禁垣
東此生直願依蒲藻長在烟波浩淼中
　　　題費曉城同年牧牛圖
嫩草如秧水似油雉疏閒放白蘋洲畫師最得華陽趣
不取黄金寫絡頭
　　　送陳秋田宰荔浦
一官万里赴昭州人替君愁自不愁匣硯囊琴非俗物
丹梯碧落是淸游九疑路轉收帆驛八桂風髙捲幔樓
眞羡楊蘧挈家去王程如砥接詩郵(唐楊蘧曽到嶺外/見陽朔荔浦山水)
(談不容口俄而求/選彼邑挈家南去)
敬業堂詩集卷三十一
敬業堂詩集卷三十二
　　　　　　　　　海寧　查愼行　悔餘
　考牧集(起乙酉五月杪/盡丙戍四月)
　　余自癸未扈　蹕淸暑甲申以纂輯韵府留京師
　　乙酉五月復奉　㫖隨駕是秋撤圍後　萬乗廵
　　邉别由雍安嶺渡庫勒齊河自此抵張家口乃元
　　時上都孔道今屬　上駟院慶豐司數百里間岡
　　勢坦迤駝馬牛羊約三百餘万　上按程閱視指
　　諭臣等云昔　太宗皇帝謂此地宜畜牧今果蕃
　　息若此遂頒　賜侍従大小臣工人各馬一匹羊
　　二頭臣亦與焉又四百里始入居庸關臣惟小雅
　　之美周宣曰誰謂爾無羊三百維群誰謂爾無牛
　　九十其犉我　國家考牧之盛不啻千伯倍之詩
　　書史冊所載得未曾有特取此義以紀盛事云
　　　扈従山莊避暑出都口占
又是山莊扈蹕時　賜衣重著馬重騎邉人望幸經初
㐲閠歲　君王避暑遲
　　　雨後過懷柔城外
火雲突兀壓城頭地近黃花古戌樓好是綠陂新過雨
路平如掌接檀州
　　　重岀古北口
烟火千家散舊屯饋漿野老候關門自言世得耕耘力
黃犢年來又有孫
　　　曉過靑石梁新開路
髙入雲端俯作梁中間鑿石得康莊松聲落澗風泉合
藥氣浮山露草香馬爲重經成熟路人貪早度取微涼
詞臣例飽　天㕑饍已有中官候道㫄
　　　鞍子嶺直廬庭西新設松棚
十丈移岩壑三間蔭苑牆有時松子落隨意乳毛香不
礙流晨露尤宜障夕陽天教人夏徤何減北窗涼
　　　發黄甲營喜晴
靑浮翠積氣氤氲曉色俄従霽色分馬首已迎初上日
雕翎猶帶未歸雲峰皆似染供屛幛樹不論年絶斧斤
曾記上番隨　蹕候灤河新漲隔山聞(癸未六月過/此連值大雨)
　　　咏金絲桃應　皇太子令
装束渾疑出道家川原何用覓紅霞偶分髙士籬邉色
仍是仙人洞裏花金粉露凉朝蝶夢檀心香颭午蜂衙
㝷來莫怪漁舟誤比似桃源路更賖
　　　駐蹕樺榆溝特給官房止宿感　恩恭紀
千帳連雲並出關受㕓何幸預淸班炎埃氣隔無三㐲
覆載　恩深抵万間新瓦鱗鱗宜聽雨短墻靣靣好看
山風餐露宿原臣分每被殊榮輙汗顔
　　　發樺榆溝従新開石梁至哈喇火屯
鑿開峭壁轉龍腰髙棧中縈綫一條石吻仰歕泉作霧
雲根倒㧞樹干霄向來紆徑千盤轉此去前村十里遥
眞覺太平民樂業山南山北盡漁樵
　　　塞外草花暑月特盛同年蔣酉君用横幅寫七
　　　十餘種呈院長揆公以絶句屬和四首
頻年隨　輦到邉庭自補山經及水經更借玉堂揮翰
手兼收花草入丹靑
折枝一派取阿那木本無多草本多六月塞山猶似錦
不知春色更如何
莫嗔嵇鄭難爲狀莫咲徐黄欠寫生到此始知天地大
野芳無數緫無名
風翻雨洗枝枝别儷白駢紅色色新誰似先生工體物
好詩能發畫精神
　　　恩賜　御書扇恭紀
聖藻光騰寳箑中五明開處潤𪷟𪷟招㩦滿苑松杉氣
披拂微涼殿閣風鵲羽午揺炎熾散麝煤香迸汗珠融
捧歸當暑先珍襲篋笥緘　恩託始終(古今注舜廣開/視聽求賢人以)
(自輔作五明扇漢公卿皆用之拾遺記周時/外國獻丹鵲拾其脫羽以爲扇名爲鵲扇)
　　　烏城立秋和同年佟淵若韵
万壑含朝雨千岩歛夏雲炎涼雖逈判晝夜漸平分爽
自披襟得聲先隔樹聞候蟲吟較晩髙唱獨輸君
　　　立秋後一日　召遊行宫後苑　賜宴恭紀十
　　　二首
銀河西繞翠微岡紫界東連宛轉墻一片樓臺先入望
蓬瀛遥在水中央
天然圗畫引躋攀盡岀　宸衷指點間岩壑不須多架
搆下因流水上因山
神川過雨氣𬈑𪷟沙土無痕井脈通欲識泉源深幾許
轆轤聲轉白雲中
坡陀幾曲接礬頭漸入仙源徑漸幽忽漫孤雲生兩角
小欄低檻盡如樓
煌煌　禁扁麗中天楹帖分題兩兩懸万丈光芒爭耀
眼不知㫄有好山川
松鶴陰従積翠生泉蘿烟月一時淸(以上皆/御扁名)每經　御
墨留題處記得旃檀别殿名
帶峰傍石布芳筵夾岸鏗鏘奏管絃山水淸音消不得
况従　天上聽鈞天
一道淸流合兩河釃渠中有半開荷分明太液池邉種
重沐　天家万里波
插架排籖滿禁林　御床左右列森森行宫仍是圖書
府淸暑時時惜寸陰
水精簾幙綠莎茵行過星橋别有津除却澆花無汎掃
就中何處著纎塵
叠砌平階茁露芽近看如錦逺如霞塞垣小草生何幸
開作長春苑裏花
華貂環座盡公侯　特許詞臣與宴遊滿引金樽歌旣
醉謝　恩齊上木蘭舟
　　　敬題　御書東坡詩扇爲法鴻臚作
七輪松扇早涼天舊句新題　御墨鮮不獨侍臣沾渥
澤榮光兼被作詩仙
　　　賦得雲抱兩三峰應　皇太子令
万峰齊露頂雲氣欲何之偶遇参差石還縈縹緲姿三
山遥望處二華未開時髣髴應難畫形容况入詩
　　　佛手柑(奉/㫖題/晝扇上)
名並黄柑種不同巧従佛號示玲瓏菩提證果雙林下
優缽拈花一指中色映金繩長帶露香開寳掌自生風
聞思大士應微咲披拂先教鼻觀通
　　　恩賜　御書敬業堂扁額㳟紀十六韵
淸暑時多暇行宫日正長　君王親翰墨侍従沭　恩
光是璧皆盈尺如椽緫倍常因心成變化運肘示端方
山海峯濤壯龍鸞爪翅張堯文開盛世羲畫掩前王
帝賚優無比臣衷懼莫當身雖依廣夏家本住窮郷憶
在兒童日親隨子弟行長貧惟立壁短晷或然糠風雨
留先築柴荆指舊莊業傳慙肻構敬止念維桑幸獲支
門户終難荷棟梁數椽天一角　萬歲字中央隣叟來
扶杖姻親賀滿堂承家期世守祝　國永無疆
　　　七月二十四日五更發波羅火屯始有寒色
臥聽雞鳴已過三起來攬帶上征驂五更寒色風初北
七月邉聲雁已南汨汨乳泉縈暗谷𪷟𪷟霧雨染濃嵐
前行漸與圍塲近飛騎如雲隔宿探
　　　烏喇帶秋分日作前夕大雷雨昨日微雪故詩
　　　中紀之
朔野秋光少俄驚草木衰大都殘暑退便是蚤寒來天
霽今朝雪山收昨夜雷匆匆裘換葛節序暗相催
　　　度逹陰嶺看紅葉
蛇躡猿攀路僅通溪聲忽轉一山紅行來不道秋纔半
已在寒林薄雪中
　　　中秋夜薩勒巴里對月
　　　連日扈従由雍安嶺烏蘭哈尔哈至上都必拉
　　　觀圍恭紀八首
連天積素耀威弧鵲血牛螉力盡輸(梁簡文詩控弦因/鵲血挽强用牛螉)
看取群情齊踴躍　一人獲􁎠万人呼
初分左右儼星奔旋列方圎陣法存千仭岡頭黃纛下
藍旗兩扇合旌門
西僧迎　輦列香旛擊盋吹螺動法門畨界従來知佛
大而今更識　帝王尊(多論那拉之西有喇麻寺西僧/一百五人蒙古每一部落供飬)
(一僧俱來迎謁/賜銀縀有差)
嵯峨髙勢拂雲開　天語親聆指示來踏遍峰峰沙似
雪始知身到白龍堆(二十五日隨/駕至上都海拉斯/臺/上諭云此地山形首皆西南)
(向尾皆東北向/即古白龍堆也)
朴渥如飛掠草中　御前突過疾於風万鈞神藝無輕
發命中仍開射虎弓
獸自成羣鳥自稀網開四靣緫天機白雲一片平如席
趂取䳺鶉帖地飛
尾同麞麂首成羵千百黄羊合一羣攔入圍中何所擬
滿灘鵝鴨閙如雲
豹尾雞翹滿後塵近前傳　㫖召儒臣分頒五色離披
羽榮𬒳雕鞍是八人(二十六日扵固勒班庫特力隨圍/特/賜翰林官山雉人各一尾)
　　　雪中戴靑氊大㡌　上顧見大咲口占紀之
大于煖耳覆雙肩氷雪騎驢二十年今日重蒙　天一
咲白頭還戀舊靑氊
　　　隨　駕閱視羣牧恭紀八首
右接雲中左界遼放來群牧十分膘自従　聖祖開基
逺水草新來分外饒
齊色分花望不窮一群㧞萃一群空天生驥騄初無種
只在　君王顧盻中
大漠塵消罷戌屯曾收汗血入關門於今靑海無傳箭
字息均蒙豢飬恩
肉鞍髙出草頭低千百封牛褐色齊(漢書注馲駝背上/肉鞍隆髙若封土)
(俗呼/封牛)知有泉源在山外但従沙上覓駝蹄
烏㹀黃犉種各殊駢蹏迭角雜收駒太平畜産閒無用
好入豐年考牧圖
四時邉草閱榮枯㘻谷塡谿作雪鋪一色万群三百万
不曾輕費大官芻(詩䟽羊以三百爲羣合三十万計之/則千羣也今合三百万計之則万群)
(矣)
邉戸羣歌樂歲穣素封何必業耕桑家家　賜種滋蕃
息銀餅渾如秬􁇬香(唐摭言宣宗賜韋燠孫宏銀餅㗖/皆乳酪膏之所爲即今乳酥餅也)
蒺藜苑小傳唐監苜蓿園荒咲漢家自是累朝無馬政
天留沃壌在龍沙
　　　恩賜上駟院馬一匹恭紀七言排律十六韵
万里平沙屬慶豐更申冏命牧騊駥如荼如火千峯上
爲錦爲雲一望中有駜幸隨觀坰野上㐮敢兾　賜行
宮房星燭地光先見電影流天澤下通玉勒金覊新改
控琱鞍黄帕舊曾蒙丹靑妙合將軍畫聲價髙踰都䕶
騘緩轡追陪雙仗近着鞭先後八人同(南書房侍直八/人同日拜/賜)
細看六印猶鈐髆(唐六典在牧之馬有飛字印龍形印/三花印風字印賜字印岀字印其形)
(容端正擬送尚乗者/以飛字印其髀髆)乍拂三花待翦􁍅不分牽來遊果
下且教行處避芳叢疾徐本具馴良性安穩寧資調習
功筋力將衰蒙　聖鑒嘶鳴欲效託微衷院中例借知
應免衆裏齊驅學漸工躞蹀身輕辭社燕飛揚隊逐入
關鴻食貧慙媿薪芻儉種貴夸張皁櫪空照夜俄看歸
路白經春旋試軟塵紅翔麟苑與飛龍廐蕃錫　恩深
念匪躬
　　　上御帳殿南門　命侍衛試調生馬　召臣等
　　　同觀恭紀
歩濶蹄髙齒尚童(尚書大傳/童馬不馳)忽驚一顧岀　重瞳賞加
牝牡驪黄外　恩在駈馳駕馭中杏葉裁韉初被錦桃
花作汗欲噴紅龍㳙騏校皆天廐冀野従看万馬空
　　　雪後　賜酥酒恭紀
馬足瓊瑶十里衝到來稠叠　賜黃封土酥點雪脂凝
白官醸消氷乳滳濃寒歛衾禂禁永夜温同狐貂禦嚴
冬銀罌翠杓均天澤醉飽春回草木容
　　　行經獨石口外
獨石西南路最紆時平關隘失﨑嶇灤河源在千山外
流過元朝避暑都
　　　下西巴里臺
直下初従万仭顚忽於井底見炊烟松風夜轉潺湲水
知是山腰一眼泉
　　　即事
童子提壺斟馬酒老翁曲項奏胡琴近前爭愽　君王
咲眞見諸番愛戴心
　　　張家口
北風獵獵上旌旃古堠連山峭偪天鎭將時平多扈蹕
六龍五載一廵邉
　　　宣府早發
星羅城堡屹相望地是雄邉舊教塲漸近關南秋尚暖
雁飛先過鷂兒梁
　　　重陽下堡道中
垂楊全綠菊微黃九月關城未䧏霜踏盡烏桓千嶂雪
却來平地作重陽
　　　入居庸關
截斷雲頭作翠屏官溝南瀉水泠泠黃花催熟旗亭酒
咲脱重裘度冷陘(居庸關名冷陘太/行入陘之一也)
　　　彈琴峽
沙紋練練溜㳙㳙似有鳴琴岀響泉松磴曉含三尺雪
石牀秋語七條烟聲希不信人間有悟徹原非指上傳
莫聽鼓鼙思將帥淸音今屬好山川
　　　恩賜羔皮袍料恭紀
授衣時節恰歸期裘敝重叨　聖主慈飽食始知肥羜
美(臣素不食羊近奉/㫖賜嘗洵美味也)敵寒尤覺乳羔宜製成刀尺憐柔
毳(謝莊賜裘表/靡毫柔毳)省對氷霜凛素絲行與都人還示儉三
英五緎在風詩
　　　山莊雜咏(有序)
　山莊者我　皇上避暑行宮之統名也臣以草茅新
　進再塵扈従自夏徂秋往返各閱百餘日其間山川
　風土之美草木禽魚之狀一一俱蒙　恩指示凡耳
　之所聞目之所覩口不勝述則紀以小詩合成三十
　首用傋遺忘不揣蕪詞並呈　御覽
朝涼夕爽絶氛霾畫裏山莊處處佳　聖德如堯惟尚
儉采椽不斵土爲階(古北口外/行宫凡/八所皆無丹雘之飾)
章奏多従驛騎馳行宮勤政日孜孜三更樺燭明如晝
又是宵衣乙覽時(唐太宗每以甲夜/視事乙夜觀書)
溪䔩山殽味有餘　慈幃時逹問安書往來中使頻相
望何異宮庭侍𧺫居(每得新蔬輙遣中使/馳送/皇太后宫)
阡陌横従蒔藝區豳風七月繪成圖瓜瓤豆莢田家味
帯露朝朝進　御厨
烟光濃澹寫晴空多少旌旗掩映中大抵無峯無好樹
一峯不與一峯同
幾暇濡毫有万行臨池無體不飛翔蛟龍噴作巖頭雨
千澗流來墨瀋香
畫鹿宫門樹射棚冬膠秋幹試初呈靜中人籟皆天籟
朱鷺单傳中的聲
嶺複岡重不記名石矼隨處瀉琮琤𪷟𪷟薄霧沾衣潤
雲縷多従水靣生
小雨初過月未升浮浮空翠暖如蒸不知濕氣消何處
萬竈炊烟万帳燈
林幽谷邃暗霏微過午人人換裌衣預卜明朝天色好
相風微動柘黄旗
松葢年深雨露滋茯苓琥珀化應遲太平是物争呈瑞
枯枿先看出紫芝(赤芝産落/葉松根)
灤水淸流比􁇀沮霽潭潑潑漾菰蒲細鱗柘綠皆堪鱠
不數紅鰓巨口鱸(細鱗魚重唇身有黒斑柘/綠魚色微綠皆灤河所産)
泡子河淤舄鹵開霜華彌望白皠皠邉民聽食天然利
只禁鹽車入口來(泡子河生天然鹽不待煎熬/而成蒙古用小車載以貿易)
煜煜蒼龍尾角蟠小星如沸閙林端乍驚三尺飛光度
螢火大於金彈丸(塞外流螢極大/光可燭三尺許)
泥金細縷簇龍鱗首尾中分翡翠紋頗訝賦形同蠍虎
試看嘘氣却成雲(山中蜥蜴長四寸許頭以下色如翡/翠有紋如魚鱗尾作金色吐氣爲雲)
(土人呼/爲雲虎)
多年沙土飬竒材照夜渾疑吐蚌胎可是水中真藴火
但生涼燄不然灰(山杏根入水千年光如水/精夜置暗室中毫髪畢見)
銳頭長尾口如䨲肉翅㫄連四足俱猜是千年老蝙蝠
問名方始識飛狐(飛狐銳頭缺口耳小尾長毛深褐色/翅如鼈裙四足生翅中前二瓜後五)
(爪能飛不/踰㝷丈)
叢間樸􁂶葉先枯歐李駢睛似火珠長路微甘供解渴
馬鞭爭挂紫珊瑚(歐李一名烏喇奈子如/櫻桃而大味微甘而醡)
靑楓烏桕自喬柯映日多成錦繡窩片片丹砂開障扇
就中椵葉得霜多(椵樹葉大如團扇初生時可褁/粉餅蒸食秋月經霜鮮紅可愛)
山棃微澁𣏌漿酸崖蜜煎従翠釡頒珍重蓬萊金醴味
不傳方法向人間(山棃枸杞汁經煉成膏味/皆鮮美/上嘗以賜近臣)
榛實初生如栗蓬秋來采掇出低叢雞頭剝玉差相並
餖飣曾無一顆空(俗云十榛九空塞/外所産不爾也)
難慿本草考豨苓異卉竒葩眼未經滿地根株移不得
金蓮垂實菌收釘(地産金蓮花/及猴頭蔴菇)
官馬如雲盡上膘便經霜雪也肥饒地黃牧宿人人識
何似連山盡藥苗
千盤百折上興安寒燠平分咫尺間忽見万松齊落葉
人言山後是陰山(落葉松生興安嶺北/秋冬凋落與凡木同)
道是山郷又水郷四時多半領秋光西風欲起駞爭􁖙
早雪將飛麝退香
雲端千仭跨晴空眞有飛梁亘彩虹畨語漫傳生吉兎
佳名新賜玉玲瓏(逹陰嶺東北四十餘里山顚巨石百/餘丈中通一門望若飛橋蒙古謂之)
(生吉兎/皇上/改名玲瓏山)
晨隨羽衛愛山行夜宿周廬傍幔城自入秋來常起早
挈壺攢點最分明(詞臣帳房在/行宫南門外/五十餘歩欽天監司漏處也)
畫屏環繞直廬傍草色常先柳色黃八月初頭風力緊
夜來傳　㫖禁燒荒(塞外草枯禁野火謂/之燒荒犯者法綦重)
蝗不成灾歲有秋直従畿甸到邉頭更教州縣除蝻子
預計來年睿慮周(秋來蝗不爲灾/皇上爲明/年慮命畿輔所在徧掘蝻子)
溪流經雨雜淸渾茗椀頻霑　雨露恩日給大官泉一
斛秪應飲水亦思源(自發哈喇火屯恐河流渾濁致傷/脾氣/賜臣等官厨水日一石)
　　　丙戌上元夜　召入西苑觀千葉蓮花燈恭紀
　　　四首
太華晴光絢晚霞良宵移入　玉皇家月華滿苑淸如
水湧出峯頭十丈花
天香飄下蕋珠宮映水俄驚太液紅不夜城中光四照
南薰先應五絃風
不羡金蓮畫詔回恍疑風引近蓬萊分明千佛光中現
併作紅雲一朶開
彩棚髙傍　御樓懸千蕚多従一蒂聯不是大羅天上
見人間誰識火中蓮
　　　潤木弟授庶吉士二首
初聞唱第向　丹墀再見班行雁序隨桂發五枝曾有
䜟(余家㕔事前有老桂癸酉八月開花忽作深紅色異/於常時甲戌乙亥丙子丁丑皆然自是余兄弟及兒)
(子相繼/登第)楊穿三葉可無詩(白樂天與弟行簡敏中先後/及第故其詩云楊穿三葉盡)
(驚/人)家門我已推爲長仕路君猶算未遲何事相看兩相
泣雙親見背已多時
早縁貧賤多離别老去依依勝得朋小閣重添聽雨榻
短檠分點入朝燈浮踪到海翻相聚歸路如天豈易登
寄語阿頻存晚計且來共飲一條氷(時德尹在/揚州書局)
　　　哭樊桐姪二首(丙戌五/月初一)
二十年前哭乃翁遺孤抱出尚孩童可堪留取昏花眼
看汝成人又送終
单丁門戸剰嬰孩收拾殘書與寄回永訣有言吾不食
三千里外爲誰來

敬業堂詩集卷三十二
敬業堂詩集卷三十三
　　　　　　　　　海寧　查愼行　悔餘
　　甘雨集(起丙戌五/月盡九月)
　入夏以來畿輔稍旱自五月二十一日　駕發西苑
大雨五晝夜田疇霑足萬口歡呼咸謂　聖天子軫
念民生甘霖應期不禱而自至視靈雨甫田諸什不
　旣多乎哉臣以珥筆隨豹車之後沭膏澤而咏豐年
　固其職也
　　　五月二十四日　駐蹕宻雲連夕大雨
輦路涼生暑乍融到來連夜雨兼風四山雷轉車聲外
万帳燈浮水氣中入夢以聞泥滑滑占晴行見黍芃芃
頻年眊筆慙無𥙷枕上吟成願歲豐
　　　謝　賜普洱茶
洗盡炎州草木烟製成貢茗味芳鮮筠籠蠟𥿄封初啟
鳳餅龍團様並圓　賜出儼分甌靣月㵸時先試道㫄
泉侍臣豈有相如渴長是身依瀣露邉
　　　喀喇火屯口占
水無蚊蚋地無蝻寺有旛幢石有龕山是膏腴溪是乳
草如桑葉馬如𧖟
　　　蔣酉君同年爲余寫芙蓉折葦扇頭小景戯題
　　　二絶
偶拈秃筆寫霜容點綴誰知不取濃㑹得江湖淸氣味
蒹葭只合倚芙蓉
塞垣歸思入秋多欲渉江湖奈晚何一葦可杭吾亦去
詩翁莫嘆葉沉波
　　　七月朔烏城立秋
行宮六月全無暑早覺凉生大火中客裏心情原草草
老來光景又匆匆千山朔氣初迎雁一雨秋聲盡入蟲
笑指伊蘇河畔柳三年與爾共西風
　　　七月十五日四更發熱河度嶺至喀喇火屯天
　　　未明
塞天暑亦涼矧此秋候變披衣起我早熟路馬重踐群
峯競髙低孤月逓隱現參差樹交影斷續雲流片長風
従西來過耳劇嚆箭行行得平地星火遥可辨嵐霧滃
然蒸横前舖白練道㫄有雙塔隔手不復見磵絶賴橋
通泉鳴知徑轉忽聽一聲鐘微茫識　行殿(口外無佛/老之宫惟)
(烏城/行宫旁新/創穹覽寺琳霄觀)
　　　七月十六日烏城直廬驚聞房師虞山公訃音
　　　哀情痛切托於短章四首
公去京華日余方扈従時(癸未秋先生奉太夫人乞假/南還余時方隨/駕口外)
三年歸失約一别見無期昨寄書猶逹(前月接家弟德/尹揚州信云端)
(陽前與先/生同渡江)初傳病尚疑何當聞訃後驚發早秋悲
洓水㩦書局蓬山入選樓(去春奉/㫖於揚/州校刋全唐詩)奉親　恩
最渥給俸禮仍優(在籍官/恩凖開/俸従來無此例也)風格詩篇著儀容
畫像留(先生出都時留秋帆畫卷命題後/復奉乎書命慎行挍閱歴年詩集)到頭天莫問
公自有千秋
壯歳官情澹懷歸至性眞科名無媿色(庚辰/殿試公/第一人及第)
巖壑早收身穉子將周晬髙堂正六旬懸知方易簀俯
仰劇傷神
歷憶追隨地多慙屬望情早曾同座主(癸酉郷試愼行/與先生同出淸)
(溪徐公廬陵/彭公之門)老及作門生寢哭知何日心䘮痛失聲灤
河兼淚雨滳滳向南傾
　　　題酉君爲家少詹姪畫四時花卉卷二首
乍驚五色江郎筆幻出黄筌四季花知是餘波多綺麗
未妨游戯亦名家
吹開吹謝自年年人世風灾絶可憐一片丹靑非色界
四禪天是飬花天(佛書有初禪二禪三禪四/禪天至四禪天始無風灾)
　　　座主總憲吳公請假旋里恭賦四律寄送
乞歸偏在　眷深時臺望非公更屬誰岳峙淵渟瞻氣
象蒼松白石表襟期久持綱紀群僚肅獨抱氷霜　聖
主知眞喜太平多盛事大臣進退總逶迤
法曜文星並一垣髙従河漢溯淵源回瀾力比鈞衡重
下士心忘副相尊秘閣有書皆博覽岩廊何事不深論
即看拜䟽辭　朝後尚引肩輿到苑門(公前赴西苑辭/歸/上特命肩)
(輿至小東門慰問/賜茶真異數也)
詔恩暫許憇林閭不比㝷常賦遂初别路人皆期徤飯
引年公未及懸車一門老去仍同㸑八座歸來只舊廬
何物眼前當七發蓴郷亭外有鱸魚
一時祖帳盡名流才子同朝挽不留三殿文章行接武
五湖風月侍歸舟蒹葭隔岸雞催曙橘柚開園雁報秋
我是歐陽門下士柴車何日獲従游
　　　題少詹姪寫經圖時在塞外直廬
我觀人世間知巧競一途乃至事所生虚名亦求沽不
見古孝子用心常近愚愚則本乎樸樸爲誠所孚茍有
禆於親寧論事有無唪經祈㝠福此語傳浮圖庶幾抱
微誠上荅父母劬通乎立教意可以輔吾儒宮詹吾宗
賢至性具髮膚少禀二人訓學優過庭趨出爲鸞鳯鳴
歸作膝下雛中承贈君訃痛絶天難呼北堂垂白母爲
爾增歔吁黽勉進水漿傷哉反哺烏母氏繼下世兩䘮
一時俱平生風木悲血泪交糢糊君時年盛壯頓覺形
神臞霜寒宵寢磚味苦晝茹荼旁人競相勸勸保七尺
軀似聞西方經報恩古有諸親恩等山岳子報眞錙銖
遂發寫經願寸心懷區區幃前一瓣香几上墨一盂竭
我兩眼力拚我十指瘏眼昏指如椎口誦足雙趺誦巳
還慟哭哭罷復細書如此踰兩年白抽頭髩須當其廹
沈痛信筆非臨橅果然妙蓮華一一𥿄上敷一卷万餘
字七卷七萬餘人天合掌敬燦若琳琅珠俞子亦好手
爲君寫成圖今來十五霜故山拱楸梧偶然展卷看淸
泪猶承矑我生乃鮮民踪跡歎早孤先人尚淺土齒髪
日夜枯作詩志吾媿汗出成沾濡
　　　八月十三日　駕幸翁牛特恭紀時八公主下
　　　嫁於都倫郡王
一統車書域三朝雨露天名藩星拱極　法駕日臨邉
遐裔元家貴崇姻　聖代聯肅雝輿衛盛錫賚禮文全
事與和親異　恩加屬國專不煩湯沐邑特給水衡錢
甸服居相近華風𬒳獨先丹靑開殿宇錦繡褁山川封
爵原仍舊王庭遂不遷副車常侍輦駙馬每従田負
弩鸞鑣下呼嵩豹仗前従看外孫國望幸自年年
　　　木克帯西行十八里山下有湯泉
北行漸入苦寒郷喜見湯泉湧道㫄自覺温能回黍谷
或云下必有砂牀波痕消盡氷霜氣石髓流爲草木香
便作解衣盤礴地暫時休澣也淸凉
　　　中秋夜柳林口翫月與玉符先生及亮功紫滄
　　　酉君三同年小飲偶成十六韵
露白霜淸候千巖万樹頭銀河斜繞塞金鏡逈懸秋輪
自東隅上光従西極流天長雄鼓角野静散貔貅星火
移躔避關山倒景收賞應同　北闕興不減南樓蕭爽
披襟得髙空與目謀幾年叨扈従一夕抵旬休已免㩦
衾直還爲秉燭遊王程千里共　恩賜兩宫稠佳果充
柈桉鮮禽入膳羞班荆傳酒令隔幔數更籌餅似團圞
様詩須酩酊詶老狂尤爛熳小坐獨遲留明日追成夢
吾生咲若浮起來林影下嵐翠濕衣裘
　　　八月十九日　皇太子睿賜初白菴扁額恭紀
　　　十六韵
地近瞻　儲聖天髙鑒積誠三光開　睿筆四海識菴
名夙昔棲禪志今來戀　闕情靑雲垂欲上白髮正初
生有作皆邀　賞非才竊自驚蓬茅沾雨潤葵藿向陽
傾感激桑榆晚駈馳歲月更去家無累遣下直有僧迎
往往誇儕軰時時話　寵榮一瓢蟠木癭(松癭/瓢)三秀紫
芝莖匣許香楠貯(賜帯/數珠)盂教浄水盛(頗黎/水盂)白巵傳漢玉
綠硯琢洮瓊是物皆堪供(以上六種皆兩/宫前後賜物)何年築始成
雖蒙頒扁額未敢計柴荆蟣蝨微生賤龍蛇尺幅盈万
鈞餘腕力　恩重倍難擎
　　　塞外大風二十四韵索同直諸公和
天上箕星動山中月暈生土􁂫俄出口沙磧欲填平猛
㧞群峰立喧招萬籟迎奔衝來若騖颯㳫去如傾牛馬
渾難辨蛟龍怒欲争蓄威雷隱轔助氣鼓砰鍧劔㦸齊
攻壘波濤逈撼城餓鴟當晝呌饑虎傍人行鼠黠藏深
穴蟲僵跼斷莖草埋蛇鼻淺寒噤蝟毛撑昨夜還防雪
今朝竟得晴駈雲成片段轉石落崢嶸鴉起斜行亂雕
盤逺勢成向南惟雁路直上是鵬程曀本難終日狂猶
逞二更將收偏作力忽散寂無聲谷以虚能受心緣静
不驚勿愁開槖籥祗是聽竽笙衮衮除塵坱悠悠指斾
旌回頭千樹秃稱體一裘輕酒近移床暖爐添宿火明
却看天宇曠翻覺塞垣淸落㡌知何處飄蓬且自征蘭
臺多賦手小律倘同賡
　　　行經玲瓏山下
鑿開渾沌得玲瓏片石居然絶塞雄地肺想従岩竇入
天台信有石梁通風雲嘘吸千㝷表日月廻環一竅中
莫怪經過屢回望佳名却與故山同(余郷餘杭縣/亦有玲瓏山)
　　　八月二十三日　上入山行圍射獲白鹿一頭
　　　恭紀十韻
白鹿非凡種仙山歲月長出當時有道瑞叶　壽無疆
洞口眠時月原頭望處霜明明開射的皎皎入圍塲碧
砮千鈞鏃瑶星一道芒最宜豜並獻肻與豹深藏至潔
斑同雪如膏色勝蒼皮能留素質草不療金創雕爼充
庖味銀毫耀眼光謬慙陪羽獵作頌比麟祥
　　　酉君分餉棃藕賦謝十六韵
行厨滋味重肥膩饜牛羊正爾宜佳果俄看致滿筐逺
分慈母惠特並故人嘗藕抱玲瓏質棃含沆瀣漿嫩疑
新出水紅似乍經霜洗剔親教浄摩娑愛倍常大瓢㪺
雪汁小片截瓊肪鬆脆鳴牙頰芳鮮潤肺腸真堪解消
渴况乃佐淸凉我本柴桑士居連荇藻塘踏泥風葉底
􁆾顆露籬㫄賣菜多求益堆盤輙賤償幾曾虚野饋長
是及隣莊物理因希貴人情感舊長鑿池従憶白入谷
每思張二者今兼得何須問故郷
　　　道㫄冡(其一在土城南岡上石獅二白碑一統/其一在土城東十里石几一石亭二上)
(刋孝敬之墓四字/姓名皆無可考)
衰草茫茫近土城白碑相望兩荒塋當時馬革尸同褁
今日牛眠地緫平野火漫容荆棘長塞田并乏子孫耕
有知合咲曹瞞拙欲刻征西占墓名
　　　重過玲瓏嶺看霜林作十二韻
犖确重來路秋容最好時往年經雪早今歲得霜遲二
月花相似千林景特竒問名難辨種設色故多姿濃淡
丹黄葉交加爛熳枝簇來成綺繡踈處度旌旗換眼層
層别廻鞭歩歩隨巳憐侵暮色還與發華滋粧點江南
畫鋪張塞外詩衰顔熏欲醉白髮巧相欺好事何人賞
登髙此地宜丁寧朔風候旦晚莫狂吹
　　　聞同年顧書宣前軰湖廣訃音愴懷今昔成五
　　　十韻
絶塞來㐫問初疑後果眞恨難埋厚地狂欲問蒼旻憶
昔充郷貢時同忝國賔紅箋通姓氏麗正約比隣名稍
居姜後(癸酉同舉京兆書宣名在/十八西𬈑十九余二十)心常與顧親雁行聯
弱羽魚隊狎凡鱗雨雪連床數篇章擊節頻嗜痂良有
癖遭砭各無嗔捜剔疵瑕出銷鎔鑛鐵純偷來輸格律
讀罷爽精神自爾投膠􁇀何曾計屈伸禮闈看再舉臚
唱聽移旬獨脫􁂫中穎先呈席上珍列科登一甲同榜
得三人金馬聲華盛芝蘭臭味均(甲戌殿試書宣第一/甲第二丁丑西𬈑一)
(甲第三庚辰余房師汪公/一甲第一皆癸酉同㮄也)自忘頻下第翻羡早抽身(君/于)
(甲戌冬乞/假回籍)病喜鷗情適閒教鶴性馴落帆揚子夜踏月
廣陵春出處都如夢参商那記廵分㩦従甲戌㑹合又
庚辰却話靑雲舊俱添白髮新木樨參佛法黄葉證前
因(黄葉打醒游子夢木樨參透老僧/禪余與書宣同宿天寧僧舎句也)景巳當揺落衰拚
向隱淪未成棲倦翼寧免作勞薪元老開黄閣微名逹
紫宸(壬午冬余因京江相國/之薦/召直南書房)寸長嗟莫效六論咲空陳
釋褐推先軰含毫托後塵我仍留　輦下君亦起漳濵
(癸未冬書/宣方還朝)花底隨朝謁燈前惠討論詞源寛万頃筆陣
敵千鈞妙斵斤能運竒方手不龜輿圖歸指掌道路識
迷津(乙酉冬書宣奉/㫖入直/南薫殿纂輯方輿路程)乙覽皆稱善公才乆
合掄使車方簡命省試且陶甄塲屋收羅鄴門墻進郄
詵爲爐分玉石握管稱金銀毷􁹄徒喧謗従容視咲顰
不慙膺　特眷彌覺重詞臣(紀進士㮄/發後事)遂啟扶風帳重
持大雅輪楚材傳自古儒術近尤振辭　闕還瞻戀之
官亦苦辛行期何苒苒别語太諄諄(君于初春奉督學/湖廣之/命四月)
(中乃出都臨行時/頗以善病爲慮)北轍俄經夏(時余扈従/避暑口外)南轅似隔晨
鯉書猶待寄鵩賦忽遄臻江漢文星墜瀟湘士氣冺雖
云蒙　寵異寔未展經綸澤國秋多慘騷人例豈循歸
旌千里逺宦况一生貧憔悴孤踪在凄涼往跡湮老年
殊少泪痛極爲沾巾
　　　院長惠裘一襲賦謝十韻
推解情何厚炎凉序忽遷初過揺扇景已廹授衣天蒼
腋茸交宻銀貂色最鮮製成微霰候拜賜朔風前輕暖
渾踰帛竒温又勝綿秃襟便跨馬短後稱垂鞭禓襲隨
時尚氷霜是夙緣曉披廻醉纈夜脫聳吟肩䄂裏㩦新
卷箱中感舊氊敝裘従唱和回首十三年(癸酉冬余作/敝裘詩先生)
(與西𬈑實君元/龍皆有和章)
　　　謝院長贈馬十二韻
廿載曽徒歩三年㑹上雍借驢長自咲騎馬忽相従華
廐蒙分賜貧家慮乏供品應超脫兎種本出飛龍(宋時/學士)
(例賜飛/龍廐馬)突過風前影難㝷月下踪蹴氷蹄似鉄批竹耳
成鋒一色全凝雪三花待刷鬃宻看毛細膩垂愛尾鬔
鬆王濟雖多癖孫陽詎易逢駈馳憐盛壯剪拂愧衰慵
㨗徑休争取歸途幸見容最宜隨下澤安穩代扶笻
　　　半截塔次院長韻
龍沙茫茫荒怪集佛界劖天絶梯級誰興此塔此山中
髙湧蓮華嵌空立大千起滅微塵過小刼須㬰轉輪急
頑礓亂礫泐作堆風雨猶疑鬼神入當時委蛻兩夫婦
華表歸來改城邑(相傳元時有某万户與其妻/棄官學佛殁後合葬于此)氷天下
壓巓頂平雪谷深埋半腰及我來訪古興桓地欲寫山
川入行笈每逢陳跡輙徘徊口業未停餘宿習草間定
有碑銘在野火燒殘沮洳濕國書難考竒渥温筆授惜
少鳩摩什公詩紀實良足徴歸去皇輿付編輯
　　　院長惠家製金銀花露一缾賦謝二十韵
佳名傳本草舊識鷺鷥藤黄白移時變金銀任俗稱但
聞兼葉曬寧解帯花蒸方法誰邉得園林手種曾栽培
無棄物筐筥亦時登籬宻開従徧枝繁采勿勝製乗香
未散候視氣先騰倒挽河車水徐收井甃繩夜窗珠滳
瀝晨旭露鮮澄澹比初融雪淸於乍釋氷恍疑仙掌露
直向玉盤凝出火經三日浮缾貯半升諒非供熱客間
或餉良朋邉地尤難致塵襟豈易膺流匙宜少許瀉盞
感多承點酒竒芬溢和茶别味増唇沾良已足肺潤更
相應沆瀣咨仙侶醍醐問老僧薔薇紅莫擬玫瑰紫休
矜白戰聊成咏慙無故事徴
　　　重陽日度木倫喀喇沁
亂山髙下入圍塲掠靣西風似弩强馬足聲乾千澗葉
雁群寒警一裘霜登臨豈必皆吾土今古閒消幾夕陽
記取題糕重九節燎毛燔肉共分麞(是日撤圍/賜麞一頭)
　　　雪後隨　駕度汗鐵木兒嶺
校獵秋初罷　回鑾雪乍零雲峯晴皛皛風磴曉泠泠
換景供吟筆收圖入畫屏丂株枯樹頂獨愛一松靑
　　　重過唐山營
去日村村翠剡堆歸時碌碡廣塲開天教朔野西成早
又待君王射兎來
　　　發波羅火屯至藍旗營
劔分一嶺隔西東(自駱駝嶺東北爲校獵/之區其西南則山莊也)半月風光逈
不同沙磧人歸黄落後山家烟起翠微中年豐障塞秋
先穫水落浮橋路盡通誰信古來甌脫地築塲樊圃入
豳風
　　　自星龕岩歸至烏城道中重見霜林酉君有詩
　　　再次前韵
過眼當揺落繁華又一時地非千里逺候較兩旬遲㬠
日晨猶麗烘霞暖更竒黄留將雪景紅發未霜姿秀㧞
多喬木輪菌乏醜枝似燒原上火愛映酒邉旗猶憶衝
炎去曽經緩轡隨綠陰晴借爽潤色雨添滋忽換登髙
屐來題看葉詩含情如見待有信不吾欺榮悴天難主
妍媸分各宜本非松與栢那免受風吹
　　　九月十四日烏城旅舎連接諸弟諸兒兩孫八
　　　信口占一律
燈花如穗吐烟煤果有家書出塞來三處豈應同日發
八函却喜一時開勸餐兄弟憐年長到眼兒孫抵夢回
爲報老懷殊不惡地爐氊帳撥寒灰
　　　重陽後十日入古北口
踏徧雲中雪外山敝裘重脫桞重攀寒花過節如迎客
朔雁先期已度關官馬散隨黄犢卧戌兵秋較老農閒
勞生屬有駈馳分黙數三年六往還
　　　石匣城南村民有駕牛墾田者　上駐蹕親履
　　　田間扶犂行百餘歩一時觀者万人咸謂
　　　聖主重農勸穡至意真千古所未有臣身叨侍
　　　従目覩盛事恭紀二十韵
雲捲三秋稻霜淸百頃陂　君王除警蹕郊甸正鎡基
近接　鸞輿過群瞻　玉趾移羽林分仗立耕叟執鞭
隨龍見天垂象牛馴　帝解縻沾犂皆雨露𬒳隴即京
坻久悉艱難意重蒙疾苦咨事傳千載盛　恩豈一夫
私自昔豐穣慶嘗聞史冊垂紺轅曾屢駕黛耜亦頻施
千畝周官籍三推月令儀大都修典禮已謂致恬熈幾
見勤民　主行當省歛時西疇躬自蹈田噐手親持積
厚培尤力居髙履愈卑九州胥樂土　萬乗是農師擊
壌歌相勸吹豳繪緫宜人歡聲動地風逺播爲詩作所
陳無逸釐成付有司小臣慙頌述振古孰如兹
　　　俞扶九寓齋賞菊分韻得時字
關榆塞柳别經時一夕従君那得辭衝雪人過重九節
傲霜花剰半開枝寒香泛夜差宜酒病眼經秋漸怯詩
記取燈前論聚散明年相憶在東籬(時余將請/假南歸)
　　　題張研齋前軰桃花流水圖小照(時在西/苑直廬)
北風夜狂轉冬律墜葉堦墀寒瑟瑟生綃忽展横幅圖
暖氣春回映簾日垂楊夾岸水沒篙碧色染透胭脂毫
晴霞燒空半天赤點出万株深淺桃玉堂學士神仙客
每到花時懷舊陌鷺鷥翹足鷗刷翎下有鱖魚長一尺
船頭舉網船尾炊何如斫鱠留蓬池披圖空看畫中景
對鏡微添頷下髭我昨南帆經古皖棹入樅江春過半
至今淸夢繞龍眠三十六峰紅不斷可憐此地不相逢
却在雲窗霧閣中靑篛綠簑何日辦且教閒處付漁翁
敬業堂詩集卷三十三
敬業堂詩集卷三十四
　　　　　　　　　海寧　查愼行　悔餘
　　西阡集(起丙戌十月/盡十二月)
　凡詞臣請假葬親者例移吏部須六年俸滿方與彚
　題余自癸未入館甲申授職通計前後歷俸未滿四
　年丙戌秋杪隨　駕歸自口外於直廬冐昧陳情叨
　蒙　聖恩俯允所請誠異數也回思先母見背已三
　十五年先君棄飬已二十九年矣長恐溘先朝露負
　土無期今乃得買地西阡歸營大事吾子若孫履斯
　阡也當念貧家葬親之不易益感　聖朝卹下之深
　仁則兹集所留特涕泗之痕而已
　　　恩賜白金二百兩恭紀十韵
竊祿淸華地霑　恩湛露天朱提頒少府白鏹逮微員
優倍三年俸榮踰萬選錢貺非金穴比　㫖自玉堂宣
重馬歸時載空􁂫𥙷處穿春衣還質庫客座設靑氊暴
富隣翁問長貧㸑婢憐每持淸白誡長望子孫賢不敢
辜　君惠行將置墓田孤生餘頂踵感涕爲光先(時先/人尚)
(未營葬將以/賜金買地)
　　　乞假葬親南歸　睿賜騾馬二匹恭紀二十韵
連騎　東朝出輝煌照路岐來従蒺藜苑産自渥洼池
騾馬名雖别龍麟種並孳􁇀光明似鑑(騾色/純黑)紫燄潤無
疵(馬色/純紫)抖擻塵沙浄開張骨骼竒八蹄行互舉雙尾立
交垂共飲無踶齕同槽免縶維曹韓師畫理湛岳比妍
姿(東坡詩馬中/湛岳有妍姿)天廐方登用房星忽下移聮翩驚異數
蕃錫荷　恩私臣本駑駘質生逢　特逹知昨來衣白
祫今去鞚靑絲屬有駈馳分眞當愛惜騎芻茭慙厚給
鞭策敢輕施每憶重經處寧忘徒歩時雪深東郭履寒
勒㶚橋詩歸徑逡廵識㫄人指點疑力衰輸盛壯心在
兾追隨數齒殊多感齊衡轉自嗤長鳴同戀　主臨發
又遲遲
　　　將出都㽞别院長及同直諸公四首
有生長恐負　君親白首淸班忝後塵蘭畹草生聊自
託鳳池鷗入亦相馴關門桞色三經夏苑路花光四及
春緫是　恩波最寛處就中容得濫竽人
窀穸先人久未營隨身挈涕每縦横微官敢作歸田計
聖主能憐負土情篋有　賜書裝不薄􁂫惟襆𬒳累差
輕只慙駑鈍宜長放尚與驊騮逐隊行(去年九月/皇/上賜馬一疋今)
(年十月/皇太子賜騾馬二/疋院長亦曽惠馬故及之)
勿論解組與彈冠直爲　天髙仰報難情重繞朝新贈
策夢深星瀨舊投竿　九重禁闥深嚴地七品年勞本
分官倘許衡茅專一壑猶能曝背話　金鑾
得歸未掃舊巢痕(用東坡/詩中意)去住心孤但自捫列宿回瞻
天北極单車獨赴國西門檀溪屋老將誰主栗里田蕪
尚有村長羡冥鴻在寥廓不曾輕受稻梁恩
　　　與潤木别於彰儀門外
自我住京師五年裘換紵名成時巳晚　恩重歸敢遽
子臣虞兩負方寸亂徐庶請急太匆匆痛深創寔鉅親
亡未克葬貧到傷心處追憶初䘮時悲端非一緒汝時
尚角丱至性本天具今來强仕踰將伯寔堪助同歸苦
未得(時弟亦欲乞/假而未遂)万事料難預送我出修門殷殷戒徒
御我行營大事家督難自恕饑凍固其常兒孫何足慮
來騎蹇驢來去駕柴車去風吹日杲杲飄散蘆花絮灑
淚各無言哀歌聊自叙
　　　晚抵良鄉
近畿積雨後大道成塗泥舊時攔馬墻今作蓄水堤眼
中有岐徑涉足恒恐迷正賴孤塔髙前行辨東西南來
者誰子賔従相排擠光輝溢路㫄簇簇千輪蹄倉卒爲
引避我車若雞栖
　　　早過涿州
曙色朦朧十里橋城端雙塔聳岧嶤層氷欲裂風何横
濃日如熏霧忽消新闢河淤半蕪沒舊攀沙柳尚蕭條
出畿便是田園路南望三千未覺遥
　　　五更發髙碑店
久作京華客郷程夢易迷分明茅店月猶誤早朝雞
　　　食安肅菜
老夫居貧曾種菜露韭霜菘成替代朅來竊食大官厨
百罋黄虀剰餘債歸程晚經安肅縣一碧環城雪初葢
流涎大似逢麯車頥朶腸鳴難久待頃筐雖乏園官送
求益何妨擔夫賣銀刀削葉土銼烹柔滑淸甘美無對
花猪肥羜真堪唾野飯村沽差足配家童相顧旁愕眙
不信主人心篤愛我願當官知此味朘剝毋爲里閭害
又願民間無此色春社祈年秋報賽菜畦不蟥田不蝗
過客盤餐聊一快
　　　渡三义河沙滋唐三水合流於此
百里平陂際白沙滋唐兩泒滙三义樹頭小扇風旗影
舊識中羊(村/名)賣酒家
　　　重入束鹿境宿淸官店先寄兒建十二韵
上谷南來少戌墩(自張墩以南/道㫄無堠)天寒日薄易黄昏重穿
野水平沙路又宿柴門老樹村地逺郊圻殊僻左人隨
歲月劇驚奔逺迎何敢煩丞尉(黄丞趙尉/至此相迎)再到惟欣長
子孫顧我便能偕隱否問渠可有去思存(時兒建循例/量移將離任)
(矣)一家飽暖踰初望百里絃歌盡　國恩捧檄當時聊
自慰折腰今日且休論仰邀天幸年頻稔下頼民淳訟
少冤成就汝爲無過吏保全家是舊淸門雖無餘力營
三徑已忝亷名逹　九閽酒盞乆抛思共把燈花何喜
遽能繁明朝飲馬滹沱側好對淸流騐髩痕
　　　乙亥秋與許霜巖同過深州忽忽十二年矣重
　　　經此地題壁依然時許逺宦滇南口占寄之
飛鴻一散天南北指爪痕従壞壁留惆悵城南獨吟客
夕陽隨影過深州
　　　饒陽道中作
我前冬日暖我後北風狂向背茍異宜一身判陰陽矧
乃别形體疾痛焉能詳造物豈不仁饑寒盈道傍目存
力匪逮惻惻中自傷
　　　曉發河間黄昏抵大城縣
瀛海東來路漫漫百里長田荒薪比桂潦退鹻如霜牛
跡迷朝霧鴉聲散夕陽誰憐畿內地經眼有蒼涼
　　　奉謁座主少宗伯許公於大城官署敬呈二律
一城斗大控河壖析木遥従天漢連永賴渠成傳万世
一咲那知是老翁
　　　崮山栢
戢戢排行欲及千黄楊小厄故依然廿年野火荒山道
看爾幾成刼後仙
　　　長淸山行
曉露趂殘更荒雞失次鳴嚴霜升井氣落木走風聲磵
道衝沙聚山牆叠石成大都生癭俗磊塊緫難平
　　　㤗安州題壁
少負狂名老好竒逢山興發尚淋漓如何十度城南宿
不敢輕題望岱詩
　　　長至日山左道中即目書懷二十四韵
一線添歸日初陽放曉晴細泉氷底咽枯草燒餘萌土
瘠逢人問年衰換節驚滿前憐凍餒即事歎凄淸此地
初荒旱相傳半死生　至尊憂獨切當事責差輕足陌
千緡給留漕万數盈不教移積粟專欲活殘甿碩鼠成
羣聚哀鴻四散鳴民貧寧樂禍官賑特空名受爵能無
愧増階竟冐榮牛羊難問種雞犬乍聞聲正使流亡復
懸知疾苦併如何經儉歲尚爾廢深耕垔餙郵亭麗修
治(平/聲)道路平戌旗雙隻堠墟落短長程僅免追呼擾幾
同力役征辛勤偕婦女率作及兒嬰望幸心雖結安巢
計未成　皇仁終見憫吏治亟宜更自咲犂鋤叟來隨
啇旅行何曾受芻牧直是惜婺惸暖律回郷夢寒灰付
宦情所祈年糓熟終老卧柴荆
　　　羊太傅故里
班書源可考系出㤗山羊世已經千載魂應戀故郷功
名論際㑹氏族閱興亡峴首沈碑後何須感歎長
　　　新㤗城南望嶅山
孤峯截斷連山􁀧大似人間獨立人地湧雲根浮縹緲
(一名靑/雲山)天生石骨痩嶙峋仰瞻㤗岱㫄無附平揖徂徠
近作隣不用多生閒草木免教榮落改冬春
　　　旅店食雉兎作
頻歲叨陪獵秋田雉兎肥中官馳馬　賜侍従掛鞍歸
北上何年再南烹此味稀經過慙野饋寂寞慰朝饑
　　　蒙陰城東十餘里地名城子莊壬午初秋曾一
　　　飯於此水旱之餘居民百餘家轉徙殆盡惟舊
　　　時逆旅主人在耳感歎不已紀之以詩
敗茅頽壁兩三間百室漂流偶一還記得往年題句在
豆花棚下看蒙山
　　　抱犢詞(桃墟道中見一老叟抱/黄犢騎驢而行戯作)
東村牛旤秋不熟别向村西買黄犢買成抱上蹇驢騎
驢尾稀如翁鬂秃驢今䭾翁復䭾畜歩歩施鞭毋乃酷
人情厚薄従古然或加諸膝或墜淵
　　　古明鏡詞(見道㫄醜/婦而作)
人間有真色嬌者顔如蓮東家欲效之紅白調朱鉛衆
方賞塗抺羣謂醜者妍好女不自明詎藉㫄人憐妍媸
果若従人定何用團圞鑄明鏡
　　　沂州出山
沙淺沙深突復㘭一行疎樹帯烟郊山經齊魯靑纔了
馬渡洸沂碧未膠小圃重樊因枳椇浮橋粗就賴蘆茭
經旬尚滯黄河北漸喜魚羮入客庖
　　　淮北聞雁
風急霜淸欲渡淮數聲客夢驀驚回與誰好作江湖伴
(東坡詩我衰寄江/湖老伴雜鵞鴨)憐汝亦従邉塞來殘月曉催千片落
長天寒曵一繩開蓮房菰米沈波後集澤群多亦可哀
(夏秋之交淮/南北皆𬒳水)
　　　従宿遷登舟連夜渡河
勞筋貪暫息買棹聽漁歌漸與江淮近自然鴻雁多涸
沙無斷岸急浪有盤渦忽報晨氷合吾舟已渡河
　　　黄河中流見月出口占一絶
誰謂河流濁吾疑徹底淸一眉殘月影鏡裏看初生
　　　發淸江浦二首
南來歩歩逺風霾川路晨征一倍佳竹􁫸蒲帆渾不用
櫓聲如雁下長淮
編蘆縛荻聚成堆大舸多従江外來試問老堤堤畔柳
年年辛苦爲誰栽
　　　重晤大司農徐浩軒先生於淮上二首
邉風朔雪灑重裘猶記鋒車一夕留却到淮陽冬候暖
滿窗紅日話中秋(中秋前先生復/命至塞外/于柳林口行帳中盤桓半日)
河堤本是司空職計相重乗使者軺舘閣人情久延竚
江湖粗了合還朝(先生以大司農兼翰林掌院教/習庻常似不應久于外故云)
　　　張運靑先生見餉食物遣人逺致于四十里外
　　　以詩奉謝
見說官㕑儉淮流孰與淸於公無媿色餉我見真情追
送煩郵使分嘗徧老兵道㫄傳異事此客勿相輕
　　　寶應雨泊
冐雨衝泥取次行多年不聽滴篷聲此聲好是治聾藥
老耳孤燈分外淸
　　　曉晴發寳應喜得順風先寄德尹揚州
安宜城外雨餘天晨旭初生血様鮮湖似貫珠行不盡
(秦少游詩髙郵西北多/巨湖纍纍相連如貫珠)雲隨飛鳥勢争先離心各抱三
年外短夢難禁兩日前一事報渠差快意好風添送順
流船
　　　掛帆行六十里將抵界首風勢轉狂小舟不敢
　　　下閘戯成二絶
閘口狂風撼柁樓隄邉驚浪聚浮漚何妨暫作須㬰住
只算荒灣遇石尤
石尤風緊人知避我獨逡廵避順風不謂有風行不得
掛帆何必急流中
　　　髙郵道中
北風吹折荒灘蘆四無頃畝純浸湖周遭三十六陂水
中置一城形覆盂(蔣之竒詩中間可以置/戌城隱然髙阜如覆盂)城頭角聲曉
如訴城外人家半漁戸我來正及積潦收但見飛鳬導
前路買魚射鴨值幾錢所愁米貴㕑無烟水郷作客大
不易嗟爾居民誠可憐
　　　大雪夜泊瓜洲二首
茱茰灣北晨沽酒瓜字洲南夜泊船我自只如常日醉
人言風雪滿江天
歸途未免防氷雪一月晴和竟似春今日漁簑堪入畫
天公原不薄歸人
　　　雪後渡揚子江
廿里風程一霎間海門晴色帯潮還白頭浪裏参差影
看盡江南雪後山
　　　舟過丹陽有感於范堯夫事漫成一律
郵籖朝過曲阿城又是江東第二程一刺投名羞俗態
十年爲客見人情當時已少郭元振故友誰如石曼卿
預遣家書刻歸日兒童不用逺相迎(是日遣老/僕先歸)
　　　三十年來舟過無錫未嘗再游惠山口占解嘲
來往如梭三十年不曾重酌德池泉他時終作法雲老
償取平生未了緣
　　　膠山在無錫縣東四十里九域志云山南有梁
　　　蕭侍郎故宅今無可考矣
蕭蕭雁鶩鳴枯蒲南朝侍郎宅有無膠山漸近惠山逺
中隔芙蓉一片湖
　　　渡尚父湖晩抵虞山二首
烟村雨浦逓灣澴忽入澄湖杳藹間常愛大癡横幅好
不知粉本在虞山
長松髙下蔭坡陀老柳參差蘸碧波咫尺吳門風景别
山塘十里稻堆多
　　　過錢玉友河亭話舊二首時已收身奉佛但未
　　　廢飲耳
團蒲㫄着一龕燈韁鎖中無杜伯升(事見東/坡詩)長恐入門
遭痛棒對君吾是啞羊僧
不愛天花作道塲万緣消盡酒難忘(白樂天有何/處難忘酒詩)従今
方丈維摩室添瓣淸香祀杜康
　　　與許暘谷時許初自山右歸
一咲還家未覺貧奉承堂上白頭親可憐我亦稱人子
負米歸來晚爲身(少陵詩負米晩爲/身每食臉必泫)
　　　西阡雜感五首
銜恤三十年今方卜城域有身彌自痛負土假人力
　　　其二
兩山如玦抱一水縈紆注落葉滿西阡别家墳上樹
　　　其三
坡陁非丈五馬鬛是新封小著樊籬䕶須防鹿觸松
　　　其四
墓田故無多又占數間屋庶望子孫賢旣耕且還讀
　　　其五
一門四兄弟去住難自主丙舎幸已成神傷對牀雨(時/潤)
(木乞假/未得)
　　　除夕與德尹信菴守歲二首
驐雞篘酒餞殘年餽歲郷風自昔傳不爲盤餐營口腹
老來情味合歸田
家貧未免思游宦及至成名累有官畢竟啇量何計穩
白頭兄弟一堂難
　迎鑾集(起丁亥正/月盡一年)
　　丙戌偪臘抵家營先人塟事畢將於西阡築舎爲
　　休息計㑹　天子閱河南廵在籍臣僚例應逺迎
　　明年正月買舟渡河隨　鑾自淮陽抵江寧至蘇
　　杭五月初於髙郵送　駕再展六月之假乃復歸
　　里通計一年中息肩不過二百日懶不作詩僅得
　　如于首
　　　園梅垂放而主人將出門口占一絶
氷雪禁繁蕋莓苔褁老枝吾閒猶未得不謂爾開遲
　　　錢玉友有見寄長篇極論作詩之㫖終以傳世
　　　相期許兼承不朽之託連日阻風虎丘舟中無
　　　事賦此奉詶
吾觀工畫人胸本藴丘壑雲烟資變幻山水赴脈絡又
聞國手碁惜子不輕落翻新布竒勢全局如一著良醫
去成見因病施方藥巧匠先量材運斤乃盤礴羿射無
詭遇騶琴有醳攫髙僧厭苦空八棒解拘縛老仙出狡
獪九鎖啟槖籥惟詩亦云然衆美視斟酌神功須力到
佳境豈意度人皆信手成孰肻苦心作同心得錢子洞
見非隔膜惜哉方逃禪此道付糟粕偶然一吐露萬象
互醻酢足知精進幢隨事無退却投篇過推許不量余
所怍平生知已分夙昔愼唯諾寧待遲暮年重爲不朽
託君其益自愛藏藁手親削(玉友近編所作詩/九卷名撫雲集)
　　　夜泊京口
誰信勞生有路難山川猶作故郷看風翻石壁連城動
潮滿江船出口寛細火一星疑逺市重裘二月尚春寒
東君不管梅花信任向髙樓笛裏殘
　　　奉和座主相國澤州公吳橋道中見寄之作敬
　　　次原韵(時扈/蹕南廵)
浮浮薊北烟曖曖江南樹聞公陪輦出延竚凡幾度早
梅已飄香繁杏亦修嫮惟占燕雀喜詎觸蛟蜃怒挂席
下淸淮馳情快前遇詩髙有孤唱興愜無長路絮暖茱
萸灣風輕桃葉渡舊遊吟未足更向湖山去
　　　院長揆公出都時亦有詩見寄淸江舟中出以
　　　索和奉次原韻並簡唐東江考功
淸音天半落松杉吟傍仙舟響亦凡夜雨一篙平㟁水
春蒲十幅渡河帆不辭醉咏花欹㡌預擬題襟墨漬衫
爲報東江老居士速馳詩逓荅來函
　　　揚州城外觀燈船和友人韻二首
琉璃一片暎珊瑚上有靑天下有湖㟁岸樓臺開晝錦
舩舩絃索曵歌珠二分明月收光避千隊驪龍逐仗趨
不爲水嬉誇盛事萬人連夕樂堯衢
錦纜朱欄綵鷁群滿川春暖氣如熏倒窺銀海千枝𦦨
迸散金波五色雲雁齒初装虹有暈魚鱗不動水無紋
君王到處皆勤政猶自宵衣坐夜分
　　　題湘雨禪師宙亭詩集後師乞余作序故落句
　　　及之
九僧殁後名僧少今見詩中第十人傾倒盋􁂫千斛水
洗空衣祴七條塵秋田領鶴精神爽春谷聞蘭臭味親
不敢與師多作序欲離文字證前因
　　　初登金山
齋鐘浴皷平生夢垂老方成扈蹕遊忽聽潮聲分兩派
信知樹影在中流千檣雲霧浮孤墖三島樓臺聚一漚
終脫朝衫穿野衲卓菴閒地幸相留
　　　淸明喜霽再登金山同院長作
片颿重過潤州城曙色東來海氣晴千點桃花一江水
妙髙峰下作淸明
　　　雨後隨　駕發龍潭抵江寧
晨隨羽衛發龍潭雨氣初收日色暹驛路馬嘶泥滑滑
野田雉雊麥漸漸六朝烟柳攀􁉞㟁三月風花賣酒帘
擊壌吹豳聲一槩尚煩　停蹕問茆檐
　　　隨　駕謁明太祖孝陵恭紀十二韻
明祖山林在　天家祀典昭千官隨虎旅萬乗駐鸞
鑣風雨東來近江關北睇遥石城蟠􁀧厚靈谷蓄泉饒
狐兎何曾窟松楸竟不凋運雖經鼎革　詔特禁芻蕘
下馬坊猶聳祾恩殿忍燒遺民安率土　聖主念前朝
本以仁除暴還同舜紹堯統傳心有契社廢廟無祧陵
戸煩増置神宫儼舊寮覇圗卑六代園寢任蕭條
　　　院長見贈大篇過蒙推獎次韵奉酬
騷雅本正聲沿流乃盡變前賢不苟作寸錦勝匹練自
従篇什繁觀者目易眩公才擬日星有作万人見圭璋
旣特逹氣類必引薦賞奇神有交嗜善誨不倦手持大
圓鏡盡攝諸方彦髙談折深源小智窮曼倩伊余好唫
咏宿昔弄柔翰駑駘百舎趨追驥不及半人言桃李春
自顧桑榆晏雄辭荷獎借照眼驚璀璨穆穆被淸風嘐
嘐發將旦和章如草木披拂聊供􁮔
　　　自葑門至崑山舟中作
鯉魚橋外綵旗斜乙未亭邉皷笛譁六十四涇烟水色
半隨　鳳䑵泛桃花(鯉魚橋乙木亭皆在葑門外見丘/與權築塘記六十四涇詳吳郡志)
(中)
　　　立夏日吳山寓樓偕竹垞朱先生及鄭息廬馬
　　　衎齋素村家德尹爲櫻筍之㑹竹垞有詩和荅
　　　一首
夏木陰中夏日長小樓西靣吸湖光簾櫳昨夜猶春雨
花事今年偶故郷佳節重逄知幾度白頭一咲抵千塲
朱櫻紫筍家園味容易山㕑得飽嘗
　　　雨中隨　駕泛舟西湖次院長韵五首
看山曾向雨絲中靑苧竿頭弱柳風今日船従天上坐
亭臺不與昔年同
沿隄畫槳愛徐行但換橋坊不改名水墨圖中天一色
鷺鷥幾點去分明
澄波何處著纎埃寺靣多従鏡裏開放鶴亭邉聊一憇
居僧猶記探梅來
揺曵垂楊淺水灣心隨魚鳥欲忘還裏湖行盡外湖出
又露西南兩角山
老去論詩敢自豪従公遊興尚陶陶䄂中㩦得西湖去
十幅吟箋勝薛濤
　　　昭慶僧樓同年佟淵若學士歩月見訪
滿川烟火氣熏蒸誰解𫾣門問老僧多謝同年能見訪
上樓初點佛前燈(是夕湖舫/烟火最盛)
　　　和淵若學士西湖雜咏四首
短牆髙閣俯層瀾中有幽人洗眼看漫道放船隨處好
烟波終譲外湖寛(時淵若寓/叚橋外)
雙鳩啼雨又連朝濕翠濛濛隔㟁遥好片蘇公隄畔柳
暎人騎馬渡虹橋
賀監狂名老在無酒船一櫂未應孤心知不及閒鷗鷺
拂雨翹烟占此湖
四圍圖畫本天成三靣雲山一靣城多少才人吟不盡
尚留佳句待先生
　　　雨中過南湖訪老友盛鶴江二首
幾稍新竹透籬根一片蒼苔印屐痕六七年來閒不出
感君爲我特開門
烟雨迷離又一春舊遊如夢亦如塵萬緣消盡詩名在
猶替南湖作主人
　　　隨　駕重至虎丘寓直仰蘇樓下
好片生公石重來似十洲爲逄僧話舊猶認仰蘇樓
　　　聞兒建到家之信
爲貧而仕全家出末路何堪久别離書卷抛來飽魚蠧
田園荒後長榛茨急流自信差能退廉吏誰云不可爲
比似遷官還校喜燈花爲汝報歸期
　　　吳門舟次喜遇潤木假歸
誰傳逺信自京華聞汝歸程漸有涯驟見尚疑俱作客
昨歸翻怪不同車半年氷雪愁爲減一飯江湖勸互加
錯料老夫詩是䜟白頭兄弟盡還家(予去年除夕詩有/白頭兄弟一堂難)
(之句/故云)
　　　重酌惠山泉
千章老樹蔭渟泓不忝茶經第二名急借匏尊蠲乆渴
旋𫾣石火試新烹僧無吝色従多汲客有餘甘爲一淸
挈得缾罌須穩載免教地主累張衡
　　　奉謁侍讀秦公於寄暢園敬呈五章
石龍噴沫轉堦除平碧中涵萬綠俱信是有源能不竭
㫄分一派給僧厨
合抱凌雲勢不孤名材得並豫章無平安上報　天顔
喜此樹江南只一株(園中樟樹一本乃數百年物/上嘗傳問此樹無恙故云)
山光水色盡沾　恩風月兼留雨露痕(堂中有山光水/色松風水月諸)
(額皆十餘年來/筆屢次題賜者/御)頭白村翁傳盛事　鑾輿六度幸
名園
德門子弟嫓荀陳再見瓊枝玉樹新(謂洛生/喬梓)却笑平泉
空作記世家難得是文人
韓公文體杜詩名謝傅家聲白宦情四海只今無執友
従遊應許老門生(辛酉先生典試江西廬陵彭公是科/所得士愼行癸酉舉京兆又出彭公)
(門下例得/稱門生)
　　　麥秋
桑疇宜暖麥宜寒　宵旰憂勤亦少寛親見江淮民樂
業淸和天氣好　回鑾
　　　邵伯埭送　駕後歸舟即事二首
埭南埭北鮆魚肥斗野亭邉興不違說與故人應惜别
千帆送盡一帆歸
髙寳中央地最低秧針浮水水浮畦霑沙雨足牛蹄健
萬頃湖田盡架犂
　　　與德尹自揚州連舫渡江
梅花開後草堂前凖擬春來共醉眠此福兩人消不得
半年五上渡江船
　　　入夏苦旱六月十五早偕郷人禱雨烏龍井歩
　　　至菩提山眞如寺二首
淡月朦朧般若臺沈沈海岸蔽黄埃可憐我本無田者
足　荒山乞雨來
臯蘇遺廟在巖阿(潛說友臨安志云鹽官縣東七十里/有烏龍井廣四尺深七尺冬夏不竭)
(相傳臯蘇二將軍逐黄巢死於此因祠焉紹興十/年歲旱禱雨即應勒賜濟福廟額在寺南六里)古井
年深不起波好笑兩三垂白叟便思泥首致滂沱
　　　耳聾
五官初廢一萬竅爲收聲絲竹吾何與雷霆衆自驚少
聞差省事多笑豈無情社酒如堪治明年試聽鶯
　　　十月十七日病起過鄰僧融然房看菊
閒僧仍種菊病叟偶還郷物色憐寒蝶人情愛晚香開
遲經夏旱節爽似秋涼對此増怊悵吾家徑久荒
　　　周濓溪先生家塾銅章一枚形製竒古其裔孫
　　　歷世寳藏來索題句敬賦一章
道州崫起千年下聖學昭如揭日星遂使大儒承統系
猶㽞小噐覩儀刑摩挲繆篆蟲魚古洗剔銅花翡翠靑
不比還珠空寳櫝子孫長得䕶精靈
　　　天寧詩僧文緯見過
夕陽影裏鴉投樹落葉聲中犬吠船久矣蓬門無剝啄
偶然葦岸有緣沿孤吟喜接金襴友一味能叅玉版禪
(時以冬/笋見餉)絶勝地爐煨芋在爲師飽喫送殘年
敬業堂詩集卷三十四
敬業堂詩集卷三十五
　　　　　　　　　　海寧　查愼行　悔餘
　還朝集(起戊子正/月盡五月)
　　家居一年展限巳滿州縣敦廹就道勢難逡廵一術士
　　語余曰君欲賦遂初其在壬癸之交乎余笑而頷
　　之旣至都仍内直昔楊誠齋自江西召還陸務觀
　　有相賀歸館之作今集中所載朝天續集此其時
　　也後五年從江東賦歸果若術士言則余之退休
　　亦不逺矣
　　　立春後五日淸溪舟中大雪㽞别談未菴徐任
　　　可十二韵
四野雲俄合孤舟凍始消東風鳴昨夜大雪灑今朝邂
逅成竒特斯須破寂寥連峯胥挺玉衆水畢趨苕委浪
疑鋪練投村誤斷橋微嫌經臘少偏愛入春饒亞白回
梅眼誇輕鬭柳腰近人何脈脈隨我太飄飄吟對知才
減寒禁待酒澆畫圖愁去國蹤跡咲還　朝(時余將/北上)莫
便欺蘭蕙終須别艾蕭溪山有迷路長恐失漁樵
　　　聞少詹姪京邸訃音時余方束北裝先馳詩四
　　　章哭之
忽馳家信入新春凶問初傳或未眞共訝緘封纔偪臘
不知屬纊巳經旬　兩宫遣問無虚日一姓哀榮得幾
人屈指輀車定南下空將老泪灑征塵
早年同學晩同官永訣俄從小别拚(去年四月杪與/聲山别於揚州)哭
有餘哀何日盡死無㽞憾古來難層霄路近瞻　雙闕
淺土年深痛兩棺臯復有靈知不瞑側身天地荷
恩寛
家門先後忝科名臚唱同聽第四聲遲汝八年稱後軰
(丁丑春聲山従庻常授編修余/授職在甲申冬月相距八年)長余一月禮先兄(余兩/人皆)
(庚寅生而聲山長余一月/上/前奏帖及班次余皆在後故云)籍咸入社名相亞廣受
還郷夢隔生従此孤踪兼善病莵裘知復幾時營
推挽無端到不才王程何處不追陪每當　宣喚慙臣
老(嘗蒙/東宫召對以/姪故呼愼行曰老查)特𬒳　恩頒恤爾衰(丙戌十月/姪病不入)
(直/上出人參一/斤命愼行賫賜)七發同朝皆屬望三年一病竟摧頽
可憐烹鯉沈綿候猶寄音書促我來
　　　過梅里爲竹垞先生㽞一日
鄭重還山約餘年凖擬同如何向岐路又復轉孤蓬過
酒衝筵雪維舟拍岸風我衰公早白告别敢怱怱
　　　虎丘花信樓與馬素村别
樓頭樹色巳葱葱樓外烟光薄未融客况前遊前度夢
(去年二月泊舟樓/下五日乃渡江)春程一雨一畨風綠蕪望極空濛際
白髮痕深聚散中多感故人臨别意揮絃遥送倦飛鴻
　　　丹陽即目
連檣㫄有小車行不斷伊鴉轣轆聲夾岸坡陁帯殘雪
麥苗靑上曲阿城
　　　重過髙旻寺留别湘雨長老
茱萸灣口記停船再叩禪扉已隔年四海僧皈康寶月
三生人說杜樊川閒投拄杖殘雲外倦倚征帆落照前
等是有山歸未得憐師還復望師憐
　　　雪後晩抵儀眞
白沙一道走平川野有耕犂歩有船万頃瓊田鋪宿麥
幾村茅屋起蒼烟新泥滑路逢初霽枯樹攀條感昔年
曽是阻風中酒地老來情緒倍依然(乙亥秋従六合/發舟阻風于此)
　　　江浦農家
江邑連年旱爲農詎免饑牛羊誰是牧雀鼠自能肥野
廢林廬在城蕪户口稀眼看春社近倘與燕同歸
　　　滁州看山
霧薄疎林晴曖曖雪消幽澗響潺潺曉來衝霧踏殘雪
愛看環滁面靣山
　　　欲遊瑯邪山㝷醉翁亭不果
征輪兀兀鬂催斑誰遣勞薪不暫閒咫尺西亭行不到
又隨春雁度關山(土人呼淸流/關爲關山)
　　　淸流關
一綫飛流百丈淸洩雲歕雨落崢嶸時平久罷中原戌
地險猶沿五代名琴筑低昂因石勢風濤起滅付松聲
瓦銚茶熟行人渴只有閒僧𬋩送迎
　　　磨盤山
勿論九折與千盤渉足誰如此路寛羊角旋風隨曲曲
磨牛陳跡轉團團連雲取棧紆終到峻坂廻車下最難
不是人間無㨗徑漸鴻原自喜盤桓
　　　池河驛
古驛千家聚鍾離北望孤河流近淮泗山􁀧盡荆塗客
飰論珠貴村醪計盞沽明朝貪早發前路入平蕪
　　　臨淮縣渡河
暴漲衝橋斷孤城比石堅中流聲沸地别浦氣沈烟渴
虎憎關吏饑烏仰客舩渡淮魚米賤隣壌接豐年
　　　淮北道中
隔岸草㩥㩥人家綠映檐泥中逢驛騎樹杪展風帆暮
色遥天落春寒細雨攙故郷行漸逺猶未換春衫
　　　冐雨發皇莊入靈壁境泥淖甚深兢兢有失足
　　　之慮車中口占
泥濘忽如許行行險且紆平生無闊歩老去復長途不
少前車鑒誰爲將伯呼短笻吾賴汝緩急幸㩦扶
　　　宿州村家有種栢作籬者戯嘲之
數椽曲木架茅茨雨打風翻大半欹多少荆榛寛束縛
屈將翠栢作樊籬
　　　春寒
杏蕋稀疎菖葉短田家占候幾回過春光只似宦情冷
自渡江來風雨多
　　　旅店食紅蓮米飯
見說太丘産紅蓮稻最良色疑新出水粒愛乍除芒(少/陵)
(詩除芒/子粒紅)淅罷鮮于染炊來軟更薌曾蒙　天上賜(往年/隨)
(駕口外官/厨曽賜食)一飯愧私嘗
　　　永城縣署與唐殿宣飲别
共作風塵吏聊追夙昔歡分㩦頻改歲相勸一加餐酒
綠禁愁淺燈紅欲别難老深兒女戀直似故郷看(君之/長子)
(余姪婿也余姪又/爲君婿時皆在座)
　　　道㫄官柳一樹獨枯
同根連理枝一様𬒳風吹莫問榮枯意春工兩不知
　　　商丘道上戯作兼寄同年宋山言二首
　吳人也自言蘇州嚴墓李氏子少依巨德禪師記莂
法名正華康熈庚申渡江北遊將赴五臺禮文殊瑞
像一夕經此坐道㫄臥鐘下諦視則李正華姓名在
焉恍然悟前生之爲行脚僧也兹地舊有佛廬明季
　燬於兵火遂發願募化銖積寸累經二十餘年乃薙
草開林凡爲殿四重莊嚴像設廊廡周遭僧寮及庖
　湢之所共六十餘間仍以餘金買常住田二頃飯南
　北往來緇衆今寺成而年老矣余覩而異之爲詳記
　始末并贈以詩
曽爲行脚此經行聚鐵依稀鑄姓名重向荒村投一宿
忽従古佛證前生斧斯荆棘還初地海湧樓臺現化城
用盡萬金殘債了結跏依舊聽鐘聲
　　　伯牛岡在𣏌縣城東上有冉子廟地非孔道行
　　　人罕有過而問者
垂鞭來問伯牛岡田叟扶犂過我㫄指點人烟最深處
一村新柳似鵝黄
　　　重至陳㽞縣齋與許不噐話舊二首
小許移官去回頭十四年(乙亥秋許霜岩出宰兹/邑邀余同來留此兩月)故人
今宦此古義兩殷然種樹添新蔭開池得美泉重來娛
老眼光景勝従前
不料衝煩邑衙齋乃爾閒簿書神不滯交友性相關却
餽安余素居貧諒汝艱一杯渾暖熱相顧慰衰顔(是日/大風)
(寒/甚)
　　　大雪暮抵開封湯西崖前軰㽞飲學署二首
二月梁園雪春風特地寒行防街路滑到及酒升寛物
色符淸望交情稱冷官庭花經手植何惜借人看
一代文章伯中原桃李陰靑春聊作伴白髮莫相侵與
國培元氣於公識苦心人知讀書貴土價比黄金
　　　徐大來太守送黄河水
汴俗多鹽井黄流逺不侵兩牛煩重載斛水抵兼金澹
泊知官味淸涼鑒客心飲河還自哂滿腹恐難禁
　　　雪後發汴城
三日大梁住北風吹不休朝來開霽景擬上渡河舟此
地多賢主吾生感舊遊吹臺桃柳色臨老重回頭
　　　渡黄河
地勢豁中州黄河掌上流㟁低沙易涸天逺樹全浮梁
宋回頭失徐淮極目收身輕往來便自歎不如鷗
　　　延津城北望太行山
河壖一小縣傳是廪延城野燒痕猶在沙田廢不耕民
謡思樂土客飯記荒程指點鹽車路千峰馬首晴
　　　早過淇縣
髙登橋下水湯湯朝渉河邉露氣涼(髙登橋朝渉/河皆在城南)行過
淇園天未曉一痕殘月杏花香
　　　渡淇水
昨日渡衛源今朝渉淇水出山雖異派相望不百里遊
子中原來黄流混混耳忽然鑒毛髮顧影落淸泚風塵
有黧顔夫豈水汚爾従衰旋得白正坐不知止逝者方
如斯於何觀止理寓形忌太潔外垢庻可洗
　　　鄴下雜咏四首
湯陰城外千楊柳宻罩征鞍過相州中有一株柔可愛
勸人繫馬拂人頭
一賦何當敵兩京也知土木費經營濁漳確是無情物
流盡繁華只此聲
頑礫粗礓少硯材詞人陳跡散如灰兩家摶土殊多事
曾範三臺舊瓦來
一月寒禁幾信風初従河北聽靊霳老夫凖備看花眼
半日停鞭住鄴中(是夕/雷雨)
　　　雨後發豐樂鎭渡漳河
雷雨已過朝復暾早桃欲花烟滿村夢中似聞簷滴響
渡口微覺河流渾靑山濛濛作雲氣白浪滚滚留沙痕
滏陽北望三十里舊事過眼従誰論(曩與許霜岩過此/有芰荷香裏到磁)
(州之/句)
　　　釃渠詩并序
　磁州在漳滏二水閒大興蔣侯來知州事始至相度
　地勢慨然思復西門豹史起之舊謀於州之士民咸
　慮勞且費侯獨違群議毅然爲之釃滏陽河爲渠以
灌城南北渠之廣不過一丈深半之曲折通流建閘
　以騐盈縮旱潦有備蓄洩以時行之十年開稻田數
　万頃歲收數十萬斛初以爲不便者後皆帖帖謂侯
　之惠愛斯人惟斷乃成也侯名擢字試可余未識其
　人過其境聞父老之言有古循吏之風焉作詩以竢
　采風者
一州頓復西門績南北釃流引滏河綠樹成陰茅屋少
淸渠夾鏡稻田多年深漸欲孳魚蟹利美兼宜植芰荷
他日誰裁溝洫志吾詩或可當絃歌
　　　題邯鄲吕仙祠壁
百念全消一老夫神仙不信信浮屠直饒贈枕成何用
鼻息如雷夢已無
　　　臨洺關
臨洺關前春水綠草色平鋪接沙麓戌人閒雜老農耕
拾得前朝戰塲鏃
　　　自褡褳店騎驢至沙河
遥遥沙河城皛皛堆㘭白驢耳露雙尖驢蹄深一尺
　　　鴉拾粒行
牛前仰而犂鴉後俛以拾牛豈爲鴉耕鴉因牛得粒農
夫呞牛長苦饑不如鴉群飽食東西飛
　　　渡泜水有感於張陳事
泜河直下常山郡誰遣當年竟不流此事終留交道恨
萬屍填塹兩人仇
　　　上已趙州道中二首
幾日氷開合餘寒勒柳條(十日前中州已見杏花而邯/鄲以北柳未全綠氣候之不)
(同如/此)水濵遊女少閒殺趙州橋
平原㽞故里牢落幾人家客過誰澆酒僧來且喫茶
　　　與張昆詒(時宰/新樂)
惠好自兒童相看忽老翁以君三歲長與我兩心同書
畫性成癖絃歌聲可風桑榆須早計歸路免西東
　　　定武道中
積雪春猶潦連朝釋凍痕鶯花何太晩榆柳不勝繁貰
酒中山市騎驢代北村秪愁風色惡回首太行昏
　　　堯母泉在慶都城南源發于平地四時不涸環
　　　城數十里間居民頗獲其利
禹貢遺風兾壌先帝鄉耕鑿故依然繞城半食蒲荷利
源在南郷一眼泉(道㫄石碑稱堯/母郷第一泉)
　　　保陽城西望落翮山
不斷羊腸麓東來万馬趨數峰銜落日此路出飛狐
　　　狂風行
碧天杲杲日正中萬竅突發顚狂風塵沙滃勃晝㝠晦
瓦礫旋轉隨枯蓬使人口吻不得張耳目成盲聾馬牛
來往紛憧憧問之不辨西與東是時三月初柳條舒綠
桃將紅胡爲噫此不平氣春行秋令母乃違天公我行
邂逅偶相值墨守未易當輸攻心如混沌一不鑿外感
欲入何由通適來日無影適去塵無踪盡收衆籟入槖
籥仍以一寂還虚空
　　　淸明前三日重直　暢春園觀桃花二首
煖烟晴靄互交加散作髙低逺近霞行盡人間氷雪路
又來天上看穠華
已逄蛺蝶未聞鶯閠歲春遲倍有情畢竟鳳城花信凖
早桃開候近淸明
　　　同年王樓村招飲白丁香花下
我従鄉園來不看鄉園花輸君京洛住久客還成家一
株丁子香髙卑趂檐牙曾經上畨種旋發春來葩獨抱
氷雪姿亭亭逺塵沙良長醉其下酒美殽核嘉夕陽轉
庭西人影花交加我鬚已半白君鬂亦漸華自然法眼
淨(維摩經逺離塵/埃得法眼浄)不𬒳紅紫遮爲歡出邂逅所戒非窮
賖(後漢仲長統傳論楚/楚衣服戒在窮賖)
　　　閠三月朔與德尹同直內廷次東坡五月一日
　　　轉對韵
冠壓華顚帯繞腰重來心跡負耕樵僦居未穩連宵夢
接武還同隻日朝上苑花開如見笑故人酒熟例相要
殘年果踐歸休約擊壌猶能頌　帝堯
　　　苑東移居與同年汪紫滄同寓𬗋滄有詩和荅
　　　三首
近傍名園逺去郊無多屋宇半編茅春𧖟慣作同功繭
(癸未以後偕𬗋/滄下榻自怡園)社燕來㝷舊識巢景與征衫隨日換官
隨手板幾時抛卜隣絶勝淸漳宅蛩駏相依剰素交
茫茫人海此居停萬斛風埃兩葉萍草色堦除晴不掃
槐陰門扇晝長扄同槽廐馬無蹏嚙典謁家僮互使令
怪底羣情皆帖妥多緣君與我忘形
西苑鶯花幾閱春憶初伴直只三人(暢春園向未有直/廬癸未正月三日)
(余與聲山𬗋滄始奉/召入直後遂爲例)何堪夢覺傷存殁或恐詩成泣鬼
神(時家聲山甫下世/所居即其舊寓也)炳燭餘光銷晚境靑雲岐路失前
因搏沙放手終同散(東坡詩親友如搏/沙放手旋復散)敢向蘧廬認主
賔
　　　同年佟淵若學士遊西山歸出示見寄二絶句
　　　次韵奉荅
浮嵐暖翠望難分忽枉新篇贈白雲賴是愛山同有癖
夢爲麋鹿也隨君
西山何似西湖好欲問知章借馬騎今日烟波重到眼
去年曾和卷中詩(去年春杪與淵/若西湖唱和)
　　　題顧桓吳江送别圖爲紀可亭學愽賦
舟移碧草綠波岸人别曉風殘月時此景此圖誰㑹得
江郎賦筆柳郎詞
　　　閠月十四日西苑送春二首
九十春光百五賖綠陰陰處雨斜斜多情裂帛湖頭水
長替東風掃落花
老去春遲願竟酬多添半月踏靑遊人間何處無歸路
也被宮鶯喚少留
　　　閠三月二十一日蒙　恩召入淵鑒齋乗舟至
　　　瑞景軒蕋珠院露華樓徧觀各種牡丹恭紀四
　　　首
宣喚欣承異數加髙従銀漢泛紅槎行陪閬苑神仙侣
看徧春風穩重花穠淡何心隨造化丹靑難貌是韶華
(先一日傳示/牡丹圖譜)栴檀别殿分明到只作華胥好夢誇
艷極眞宜過雨看枝頭肅肅尚朝寒盤盂向背開瓊扇
瓔珞髙低現寳鬘白日光中雲五色明波濯處錦千端
天工頃刻呈新瑞點出靈砂九轉丹
萬卉千葩未覺稠掃宮老監記牙籌薌林不斷通三島
花海無邊際十洲佳氣茵蒕蒸作霧餘霞縹緲結成樓
蕋珠一本尤竒絶徑尺重臺兩並頭
瑶階釦砌望廻環映徹層層着色山　御譜新標題品
外(花名凡九十餘種/皆/皇上新定)佳名微别淺深間心如草木春知
閏天並　君王霽在顔一片爐烟成百和䄂中攜得國
香還
　　　寓庭槐
庭隅雙槐樹手植知何人自我來此居婆娑忽經春初
看兎目綻漸布緑葉勻髙處稍出墻宻將遮比隣以兹
㝷丈地無窮寓淸新千章豈不多取蔭及一身閱人如
傳舎脈脈還傷神
　　　四月二日　恩賜櫻桃恭紀十韵
燦燦華林種離離朱實香熟常先夏果貢不待炎方磊
砢初垂樹匀圓正滿筐珊瑚駢火齊沆􁭥和瓊漿露帯
枝頭潤盤登葉底涼鳥鵮珠愛赤蜂醸蜜羞黄(櫻桃一/名櫻珠)
(一名/崖蜜)昨憶西湖獻(去歲初夏/上駐蹕/西湖居民日進此果)今來上苑嘗賜
珍蒙見及飽食感非常配笋厨空勅探花宴屢張(唐時/宰相)
(有櫻笋厨進/士有櫻桃宴)分甘誰得似長侍　聖人㫄
　　　題孫書年松下淸齋圖(孫善山水近/亦供奉畫苑)
自從月給官倉粟辜負園中鴨脚葵思作散仙猶未得
更思成佛問何時
　　　西苑　賜觀秧田恭紀十二韻
帝籍非千𤱔農祥視一畦初聞朱果熟旋見綠針齊料
節栽花地開釃灌稻溪自　天知稼穡率土動䎫犂檻
外雲生岫簾前雨作泥膏腴隨廣狹脈絡就髙低剡剡
浮金溆葱葱夾玉隄好風垂柳下斜日畫橋西多稌占
豐稔維魚兆罼圭甸師行不到勾盾典曾稽入侣金鸂
鶒歸㝷木駃騠自慙輸布糓猶解勸耕啼
　　　四月二十七日　召入無逸齋看新竹恭紀十
　　　二韻
地闢琅玕隖天通箭栝門烟霄連别苑雷雨過前軒䔩
䔩風開籜洄洄水注根移栽初尚淺培䕶久能繁惜筍
寧充饌抽梢盡出藩幾年成翠幙一徑轉蒼垠潤滳莓
苔砌髙扶薜荔垣涼陰淸有氣新粉淨無痕直節人皆
見虚心道亦存律堪調鳳吹名豈愧龍孫好報平安信
休辜長飬　恩親従天上看不羡白沙村
　　　題王麟昭桐陰撫琴畫扇
暑殘涼早雨餘天人坐桐窗晝寂然百尺淸陰三尺水
秋聲先上七條絃
　　　午日西苑直廬賦雨中榴花
小院盆榴樹花時帯雨鮮施朱何太赤似火獨能然白
髮違佳節丹心感盛年蒲葵方滿眼此本定誰憐
敬業堂詩集卷三十五
敬業堂詩集卷三十六
　　　　　　　　　海寧　查愼行　悔餘
　道院集(起戊子五月/終十二月)
　　余自甲申以後僦居城南道院者三年今春寓直
　　西郊五月　駕幸山莊避暑余仍回舊寓時同年
　　賀集洲沈岱瞻及家弟東亭俱需次入都樂數晨
　　夕遂定居焉安知後人不指此爲浙西道院乎
　　　重寓城南道院
壞壁㽞題在重來直似歸野鷗終自逺(舊來積水潭鷗/騖成群今水涸)
(無復/至者)巢燕復相依獨樹風吹急叢葵雨打稀避炎宜塏
爽作計未全非
　　　叠前韻與同年賀集洲沈岱瞻家東亭時三子
　　　皆同寓
曲尺移牀臥分曹賭墅歸浮踪雖泛泛鄉語自依依到
眼靑山近梳頭白髮稀杜門深自念五十九年非(東坡/云定)
(居之後社門燒香深念五十九/年之非余今年恰五十九故云)
　　　小憇一莖菴與靜章上人
槐影落空庭晝長鳥聲樂我來叩門入濃綠淨如濯禪
牀聊閉目非夢亦非覺微涼何處生風動袈裟角
　　　寄祝竹垞先生八十壽二首
當代龍門望不輕得官何必盡公卿風淸李泌神仙骨
帝錫張華愽物名(研經博物/御書/賜先生匾額也)茗椀登堂無俗客
籃輿扶路有門生蟫魚不蝕長生字老閱巾箱眼倍明
自返初衣不記春十年鳩杖又隨身百分盞滿休辭醉
萬卷書多轉益貧荻火烹鮮鱸氣味松風吹長鶴精神
翛然出處行藏外要是江東第一人
　　　趙价人乞東籬詩戲贈
君不識陶公而乃號東籬君又未識我來乞東籬詩我
雖未識君尚幸生同時陶生千載上知我與君誰譬如
夢中人此夢非彼知形開神或合閉目若見之孰謂淵
明心與君不相期我詩豈妄作成此一叚竒
　　　題同年詹允繩小照二首
射策成名已有餘百城髙擁意何如石田佳句堪移贈
更讀人間未見書
萬卷傳家手澤新五經腹笥目紛綸也應留取餘光在
分乞(去/聲)然糠鑿壁人
　　　秀野草堂圖歌次顧十一俠君原韵(王麓臺仿/董文敏盧)
(鴻草堂筆意/朱竹垞有記)
某樹某水與某丘曠懷往往消百憂無端弓旌被繮鎖
坐對塵壒生牢愁盧鴻草堂圖閱世已千載十志並流
傳其人儼如在問誰好事供瀟洒毋乃眞迹㽞王宰華
亭最晚出橅本發精采今之妙手繼者誰摩詰前身應
畫師丹靑一變粉墨骨寫向尺幅尤雄竒云是吳中小
秀野何斯佳境移於斯堂中主人顧十一結客論文兩
豪逸百家汎濫流溯源萬口喧傳名副實我是當年入
座人淋漓衫袖棃花春愛其披豁氣誼真丰格仿彿餘
先民宴衎之樂非絲竹水色烟光八窗綠半酣䬃沓風
雨來歕玉跳珠三百斛(辛巳初夏大雨中過秀/野草堂坐客皆盡醉)鐵崖老
矣阿瑛貧空巷閒抛薜蘿屋可憐相見鳳城西僦舎還
同燕子棲猶能折柬致朋舊局促肻放詩名低我詩胡
足道依様葫蘆畫中藁惟君癖嗜之擘𥿄含毫共研討
留題慣恼麓臺翁作記深慙竹垞老吁嗟乎神仙富貴
孰有無黙存豈必皆淸都夢中五岳巾箱圖君歸來兮
挾我俱以神爲馬蘧爲廬一息十反良可娛賃舂齷齪
難久居乃獨憐君屋上烏
　　　椿樹草堂月下分韵得侵字(銷夏第/一集)
草堂無樹月無陰但覺風生露氣侵跌宕久嗟良㑹少
疎狂終託故交深閒消長夏宜甘酒老傍淸光耐苦吟
従此京華比河朔壚邊知費幾招㝷
　　　初伏日集張天門前軰寓齋暑甚晚雨微涼
流金已是報初庚誰耐銅街褦襶行伏日人歸東閣早
條氷銜署一堂淸風能却扇炎何有雨解催詩晚竟成
買得荷花兼買葉碧筒留待夜深傾
　　　曉仙謡效溫飛卿體
赬霞照夕騰香氛丹樓絳闕五采文蟾蜍流銀兎噴玉
澹作淺碧魚鱗雲西池宴罷瑠璃淨杯靣團團墮圓鏡
露警花宫酒乍醒𬗋文早奏馳名姓天雞振翰來剛風
俛聽萬戸膠膠同九州大夢呼未覺海底忽躍踆烏紅
龕鬖絳節凌虚去隱隱笙璈動初曙一鶴髙飛何處㝷
羣仙只在朝眞路
　　　天門席上分賦宣窑盤中果物余得文官果限
　　　官字
甲拆終難透勾尖幸自完直同蘆笋淡不比柘漿寒細
剖分甘癭同登秘色盤文名差底用一笑顧園官
　　　長林豐草吾廬圖爲林鹿原賦(銷夏第二集)
鹿原名字天下聞鹿原非鹿乃龍文雄姿壯不受覊鞅
蹴踏徃徃空其群世家嗜好通八分楷法偶橅王右軍
一目之羅魏舒射此事胡足以盡君然而受　知徑以
此遂釋塵褐干靑雲日星煌煌懸　御製目眩㫄觀敢
偷睨居然給札給隃縻染翰朝朝得瞻睇天生本性終
難奪疏越么絃發孤詣爲言吾自愛吾廬豐草長林海
南澨問君結廬曾否成向人指圖先署名譬如驥騄負
轅軛心縦欲往歸無程老夫曩客三山麓正值山頭荔
支熟汝兄(謂同/人)導我入西禪氷瀉銀盆香剖玉而今道
逺歎莫致畫餅寧堪飽饞腹不如棄置兩忘情且免騎
驢度三伏珊瑚作鞭金絡頭幾時穩放華陽牛林深可
投草可臥此畫便是逍遥遊
　　　李簣齋招集聖安寺納凉得火字(銷夏第三集)
百蟲之長人爲臝熱屬欲逃無計可况當九陌鬰蒸天
萬甑烟騰塵堀堁連晨喜赴逺坊招似翼辭笯鏃隨笴
聖安寺古洵幽寂湖柳村荒尤僻左主人未到但居僧
衆客後來先揖我(是早余/最先到)初除鼠跡布禪榻旋掃蛛窠
開殿鎖槐榆蒼翠滳苔磚鬼佛靑紅塡粉垜黄金鑄橘
南曦歛空穴來聲土􁂫哆須臾雜沓履綦集餖飣駢羅
肴核夥臨淄揮汗河朔豪物外無炎安用躱平生曽授
楞嚴偈欲賦蘭臺愁炙輠一官渉世馬加銜千緒縈身
𧖟自褁動揺煖觸互起滅煩恼淸凉逓吹簸稍知氷釋
還成水不道風生却従火悟來性火本眞空透過風輪
乃初果(以上六句皆本/首楞嚴經語)何人可語淸淨退(宋劉凝之有/清淨退菴朱)
(子爲/作記)此地差堪盤礴祼偶因趁伴作良遊依舊觀心同
宴坐自然熱毒無罅入更怕虚空有堆埵好音到耳微
雨來淸景回頭夕陽墮明朝俛仰便陳迹閒處知經幾
喧㰤野人好凉兼好靜夙畏浮名今亦頗打鐘掃地結
願存(樊南甲藁序云惟願打/鐘掃地爲淸凉山行者)莫遣新詩浪傳播
　　　陳月瀧太常蘭竹草蟲畫二首
離披九畹雨垂葉夭矯半庭風戞竿知是誰家舊籬落
却煩秃筆寫荒寒
蛺蝶蜻蜓盡作團幽人措意非無端春蘭作花危石底
痩棘髙於秋竹竿
　　　白沙翠竹石江圖爲吉水宗伯李公賦(即用題/中六字)
(爲/韵)
展卷復長吟雙淸到心跡秋風何處來滿眼江湖白
我公似康樂在家久忘家盤陀一片石坐閱恒河沙
巖廊四十年夙昔靑霞志興到一回頭郷山渺空翠
一寸二寸魚三竿五竿竹何必記平泉寓庭幽事足
靄靄林表雲鑿鑿波底石獨抱万里心卷舒不盈尺
過客尚留句愛兹山水邦天生好圖畫應屬李文江
　　　分咏京師古蹟得貫休畫應夢羅漢像(銷夏第/四集)
五千五百阿羅漢出世生天登彼岸其中尊者十八賢
龍象騰空來震旦白描晩入龍眠畫魔嬈紛拏雜眞贗
豈知逺出百年前巨幅流傳磨不爛翔麟供奉(貫休入/蜀賜𬗋)
(爲翔麟殿/內供奉)浮屠人詩才繪事兩絶倫自言夢與應眞遇
覺來肖貌兼傳神心追手橅一揮就少緩則逝將失眞
豐頥槁項多變相喜者含笑怒者瞋蓮藏已登禪月集
(貫休詩二十卷名/禪月集刻入大藏)此圖淪落偏風塵老僧古寺深埋照
異物將歸有先兆當時畫本夢中成此夕蘧然神復告
明朝有力負而趨卷軸儼隨飛錫到或疑十八缺其二
恐與李圖均𬒳盗(相傳明因寺中舊有李伯時畫渡海/尊者圖不知何年爲人賺去存者贗)
(本而僧/不知也)巧偷豪奪孰有無古往今來夢一覺(去/聲)嗟嗟神
物難久貯莫逐靑蚨便飛去君不見虎溪橋畔廬山路
羅漢曾爲押綱具(用曹翰下/江州事)
　　　雨中蔣靑棠孝廉邀集城南張園用南字
竹梧花藥勢相參門徑依稀到尚諳重與㝷幽同野外
早曾聮句向城南亭臺易主名猶昔風雨㽞人晚更酣
二十五年眞一夢白頭揺落感江潭(甲子秋與姜西𬈑/魏水村惠研溪軰)
(十七人飲酒賦詩於此/尔來園亭凡三易主矣)
　　　夏日咏物分得靑奴
織作交加翠㽞筠發冷光卷舒隨笛簟瑩滑稱藤床比
扇三秋棄如童五尺長玲瓏須㑹取即事有炎凉
　　　次韵荅周漁璜前軰見寄
結習多生未易捐得公投句喜跫然逺山擁髻潭如鏡
秋水平階屋似船已外形骸猶有夢不離文字豈能禪
(來詩云詩人/垂老例參禪)秪應借佛論詩境何法真超色界天(時以/拙稿)
(就正于/先生)
　　　以蜜漬鮮荔枝二枚分餉漁璜前軰蒙示絶句
　　　二章次韵戲荅
従知物以少爲貴兩首詩酬兩荔枝焉得嶺南三百顆
愽君一顆一篇詩
重馬馳來幾騎塵開奩分餉孰如新老饕舌在終能辨
風味依稀似故人
　　　立秋日陳南麓都諫招集挂雲書屋
老樹蒼藤捲幔秋㫄添籬落綴牽牛鄰沽滿眼分淸濁
諫𥿄開箱給唱酬小榻迎凉仍北嚮斜陽如火又西流
誰能不領園林趣每到君家愛少㽞
　　　匡山讀書圖歌爲南麓都諫賦(九言/古體)
我昔嘗吟太白廬山謡亦嘗身到九叠屏風㘭谷簾瀑
布倒挂幾万丈五老峰勢競出爭嵺􁪡一笻兩屐十歩
八九顧東西南北上下同猿㺜太白書堂不知在何許
樵翁指點此地雲松巢披榛取徑晚入靑蓮谷道㫄石
刻大字深而䫜三尊銅佛塵昏儼泥塑半截苔碣對坼
如坤爻多年老鼠化作白蝙蝠飛攫鶴卵占斷長林梢
爾時曾作世出世間想曷不於此翦棘編蓬茅故人相
招頭白早歸去誤落塵網乃被移文嘲黄門先生今之
嗜古者展卷彷彿以􁇀來投膠風埃骯􁫘衮衮胡足道
直引謪仙居士爲神交當時手持玉尺徃校士剖析白
黑銖絫疇能淆眼中了了忽現雲霧窟匡廬靣目踴躍
隨鞭鞘還朝改官載離七寒暑百四十寺鐘皷猶鏗𫾣
命工寫圖聊寓瀟洒意遭逄　聖主牙笏那得抛羽皇
新銘都付夢遊境興雖勇往跡繫烟中匏棲賢拾遺讀
書舊曾隱公擇山房萬卷亦手抄兹山圖記流傳代不
乏但恐再徃之計成浮泡淸泉白石有約倘勿負君其
少緩容我爲鳴髇(陳曾典江西郷試故/有玉尺校士之句)
　　　分咏詩人居址得東坡(迎凉第五集)
東坡本屬宜賔郡桃李陰従郡圃收前軰風流傳白老
後來名勝擅黄州(白樂天爲忠州刺史於郡圃東坡手/種桃李往往見於詩句蘇公自謂出)
(處老少粗似樂天東坡之/號實本扵白非偶合也)平生得力在憂患此地何心
繫去㽞大似髙鴻向寥廓雪泥指爪記曾否
　　　牛鳴雙村棹歌爲郭于宫賦四首
水淺沙平閣短􁨁西陂東埭徃來通綠簑影裏跨牛渡
閒殺兩樵南北風
烟光霧氣不曾乾人與眠鷗共一灘湖似貫珠舩似蚌
酒如碧玉蟹如盤
見說江南水拍天而今江北占豐年自來葑塞湖邊住
黄犢生兒愛種田
小墢新開未起租四圍一色萬梢蘆紅薑𬗋芋村村熟
不怕人間有冦鳬
　　　七月十四夜寓樓對月
此地殊空濶髙樓更上層天孤一輪月星散萬家燈稍
覺浮塵歛俄看濁水澂夜凉人不寐好景惜慿陵
　　　題恬菴上人匡廬訪道圖二首
惠逺與少文前生定同社可惜愛山人今非住山者
五老雲松頂初登不道難近來無脚力只愛畫中看(壬/申)
(秋余遊廬山曽上五/老峯觀海綿故云)
　　　七月十五夜陳六謙過寓庭月下小飲(時六謙/將出守)
(南/安)
十頃空潭半貯泥秋蓮晴湧綠頗黎(是夕積水/潭放河燈)城空皷
角聲初動月出樓臺勢盡低佳夕一歡成邂逅故交垂
老惜分㩦燕堂酒熟梅花發莫忘淸遊𥙷舊題(六謙黔/中徃返)
(詩無見及者/故戲督之)
　　　題史耕岩前軰溧陽溪山圖即次原韻四首
良常東下路斜斜小堨平橋接兩涯夢聽雷平池畔雨
覺來滿崦是桃花(桃花崦見顧况/詩句曲勝地也)
栽桑種稻互回連柳色騎牛浦浦烟碧水繞田田繞郭
村翁不識縣門前
官情澹與昔賢同聊寫歸心寄雨濛此叚風期難擬似
王家輞口謝東中
洮湖如鏡照人明雲霧翻従展卷生欲借公詩論米畫
筆端風雨勢縦横(米元章舊有溧陽/溪山圖故云尔)
　　　題邵甘來滙水村居圖
修篁出屋柳㳂隄牛放前灘鴨後溪吹得讀書聲過耳
釣絲風色板橋西
　　　初遊城南陶然亭
望逺村東緩轡遊(余寓居道院在望逺/村東去亭纔二里)忽従飲馬得淸
流黄塵烏㡌抽身晚白露蒼葭洗眼秋風偃萬梢鋪井
底日斜雙鷺起城頭誰憐一泒蕭蕭意我是江湖未泊
舟
　　　種藤歌爲周桐埜前軰賦(迎凉第六集)
吾聞管子云十年計樹木稍欲望成陰寧須校遲速君
言美蔭貴目前疇能欝欝待十年兩株柔木手交植意
取引架遮炎天插竹扶持工乍畢竛􁷐未騁龍蛇質綠
痕羃作薜荔墻不與先生障西日盆池㪺水置廣庭細
鱗戢戢多于萍碧天倒影落萬丈夜久却涵三五星此
間露坐差不惡翻怕團團葉垂幕放梢何日過隣家留
待春風看瓔珞(家德尹潤木兩弟先後/僦居皆與先生比隣)
　　　德尹請假出都志别八首
去年夏旱今年水八口窮郷那免饑我坐欲歸歸未得
得歸何忍阻君歸
植檜移松已兩年家書頻寄問西阡洛陽二頃談何易
稍喜躬耕有墓田
纔報歸期想候門夢中燈火荻花村天教此老桑榆暖
六十攜兒似抱孫
舊巢架搆鳩雖拙老樹婆娑蠧已除樊圃早垂黄橘柚
開池先飬白芙渠
涉脚迷途幸未遥六年官簿咲同寮輸他勇退能過我
多賦山居少在朝(弟自癸未秋假歸丁亥/冬還朝今又以病告)
乞官無復歩兵厨米價新來貴比珠慙愧臨行留薄俸
折支能博酒囊無(宋時檢校官折支例得退酒袋東坡/詩有猶費官家壓酒囊之句時俸米)
(方議改折/故及之)
消夏迎凉紀歲華(自五月以來同人爲消/夏迎凉之㑹㑹必分題)離筵忽漫對
黄花一尊勸汝重陽酒若箇登髙不憶家
一菴猶欠結茅資竹本花栽要及時煩寄兒曹無别語
爲余勤𥙷舊柴籬
　　　孫觀河無隱室乞題詩
丈室初従月地分木樨開後又逢君香風自滿三千界
鼻孔撩天幾箇聞
　　　座主相國澤州公有别墅在西苑㫄政事之暇
　　　間一憇焉因取唐人郎士元詩意名曰半日村
　　　髙咏成篇命余繼和恭賦一章時長至前二日
頻傳騶唱出閒坊沙路西連𬗋界牆一室凝香回暖律
萬峰銜雪冷斜陽圖開别墅原同謝詩取佳名亦愛唐
㑹得先生蕭洒意寸陰還較小年長
　　　𬗋滄同年出示百聲詩凡天壌間有聲之物無
　　　不入其牢籠和之不勝和也冬至日獨直西苑
　　　心有所㑹偶拈四題兼寄靈隱諦輝髙旻湘雨
　　　兩禪師亦屬並和
梵天一晌泬寥開誰激華鯨怒吼雷日落空林無客到
烟藏逺刹有風來三生同聽人何在半夜孤眠夢忽回
一百八聲𫾣不斷苦教積刼墮輪廽(鐘聲)
範金琢玉記同編古製難従磬氏傳小雨泠泠晨洒竹
孤燈裊裊夜浮烟軍持老衲腰同折香積空厨室並懸
最憶山堂秋講罷一聲淸徹似巴蟬(磬聲白樂天詩/巴蝉聲似磬)
緣木求魚又一竒巧將法器付雕師空虛自與𫾣鏗應
緩急都於梵唄宜響入松濤疑掉尾枯逃世網賴犍椎
慿誰悟徹前塵事身是他山啄木枝(木魚聲)
三灾驀過晝沈沈窣堵波髙蘭若深已向池中懸倒影
又従天半落淸音石如解聽無生話風豈能揺久定心
若問此聲何起滅本來無縫杳難㝷(塔鈴聲)
　　　冬夜集濳齋分韵
我愛陳學士古歡金石諧在躍不忘濳而以顔其齋寓
直少閒暇暫歸召朋儕設鱠當嚴冬迨兹風日佳素心
五六軰歩屧相與偕君家門庭髙俗子無由階相公聞
且喜初筵示模楷獸炭紅麒麟地爐宿燄埋分題命觴
咏(是日相國命/題衆各拈韵)合座忘形骸盆梅初著花行列如人排
疎影落杯底淸香入竒懷五言率未成壹醉衆已皆頭
盤雜拇陣錄事主所差錢(絅菴)劉(若干)興頗豪顧(俠君)
繆(湘芷)量靡涯陳子(世南)氣稍怯罰籌宻於靫臥罋玉
頽山浮蛆碧傾淮余惟兀然坐幸免出而哇客散二屨
留(是夕余與絅/菴留宿齋中)連床聽膠喈明朝寒栗烈雪花點銅街
詩成従馬上醉眼還重揩
　　　冬夜讀亡友錢木菴詩中有咏塵咏影二首嘆
　　　其學道有得追和原韵
果否蓬萊海底生本來無質自然輕狂能眯目虚空暗
細解窺窗穴隙明羊角團團多借勢馬頭滚滚似趨名
泥融雨浥終難盡那得乾坤一掃淸(右咏塵)
寓形宇内豈惟人幻出無端現在因我覺官骸多是假
汝依水月詎爲眞隨身只怪趍難避靣壁誰知坐轉親
吹却油燈何處覓佛光中現舜多神(右咏影)
　　　十二月初五夜夢一僧叩門乞詩夢中了了作
　　　四言八句覺而錄之
有目斯翳有耳則鳴人方擾擾竅聰穴明空即是色寂
于何聲混沌不鑿以全其生
　　　謝院長餉白魚牛尾貍
樵山擘水致珍羞陋巷𫾣門荷見投細刴銀絲防骨鯁
爛蒸玉靣惜膏油酒嘗雙榼鮮同擊(周紫芝詩買魚配/酒爲君嘗蘇詩酒)
(淺欣嘗/牛尾貍)糟壓三冬膩欲流(東坡詩長羡淮魚壓楚糟子/由玉靣貍詩壓入糟盎膩欲)
(流)自分生平藜莧腹得兼二者更何求
　　　院長叠前韵見貽追憶十六年前唐東江與余
　　　晨夕唱酬事再叠韵奉荅
憶昨狂吟不自羞瓊瑶屢報木瓜投名園擘𥿄移朱舫
綺陌廻鞭避碧油花下淸尊殊跌宕雪中白戰也風流
唐衢去後交遊冷忍聽嚶鳴出谷求
　　　次日復惠黄柑氷鮮兼來索詩再賦二首
登柈磊落皆三寸照眼輝煌得八枚羅帕分甘先令節
碧香留賦待新醅漸回氷齒瓊漿暖試奏霜刀綠霧開
便與魏橙同給客拜嘉眞自永嘉來(橘譜出永嘉/者爲眞柑)
風味依稀似鱠殘侯鯖一月貴長安豐肌弱骨和羮美
雪片氷花入座寒欲報巳無靑玉案盛來兼乏水晶盤
連朝小試烹鮮手只累先生減食单
　　　鑿氷詞
朔風兮夜號百川兮晨凍射白日兮冷光柔變剛兮石
無縫千夫杵兮聲冲冲􁆦然解兮塊斯融天倒窺兮尋
丈下歸無極兮馮夷之宮吁嗟乎氷堅可藏兮従爾鑿
亦旣臨深兮其毋履薄
　　　次韻荅李秦川
衰年注蟲魚如蠧蝕書史迂疎衆所易末契得之子扣
門晨有投藻句霞散綺師承得前軰出語究終始子生
本名家抗志矯波靡昨來應秋賦名溢人口耳展足抱
未攄挽頽力堪仔詩才尤秀拔氣壓侯叔􁋔當今大雅
宗四海歸繡水一老(謂竹垞/先生)導其源揚瀾賴多士新倪
擢苕頴舊調削軟美味道庶在兹詞章寧小技君看鳴
陰鶴豈有寡和理餘風𬒳東南矧廼桑與梓老人愼許
可僂指故無幾往往爲余言後來惟一李余雖分拙劣
夙好附群紀來篇等括張機觸難自止殘冬互酬荅塵
芥何足洗
　　　題劉若千前軰夜雨對床圖小照
我恨不如遵渚雁行列羣群飛不斷又恨不如同隊魚
朝朝在藻還依蒲可憐兄弟如相避萍梗沈浮劇兒戲
壯年作客晩筮仕投老茫無歸宿地偶然風雨一連床
僮僕㫄觀詫竒事平生怕讀潁濵詩中有傷心幾行泪
關中二劉今二蘇才名䆠跡雨不孤有生聚散誰免得
看取對床聽雨圖長公秀骨仙之臞次公白晳豐而腴
題詩尚爾感顦顇令我展卷増嗟吁關河南距四千里
正坐一官爲累耳不見伯淮季江屢詔徴不起肻以元
纁易布𬒳
　　　送勞介巖副憲歸里(十二月/十五日)
老伏靑蒲振直聲氷霜凛冽歲崢嶸風波孰與批鱗險
華衮何如拜杖榮九死人皆危此舉一歸天特厚餘生
猶憐不及商山老鴻鵠飛時羽翼成
敬業堂詩集卷三十六
敬業堂詩集卷三十七
　　　　　　　　　海寧　查愼行　悔餘
　槐簃集上(起巳丑正月/盡十二月)
　　去宣武門西半里許有陋室十餘間扃鎖頽廢有
　　年矣已丑二月自西苑下直歸從馬上望見老槐
　　二樹亭亭出屋顧而樂之遂僦居焉爾雅連謂之
　　簃疏樓閣邉相連小屋名也因借樹以名吾集
　　　春氷次院長韻
怪底堅成脆行逄凍釋時寒無蟲可語暖𬒳鴨先知裂
縫防頽岸㽞痕驗故池何當供夕飲春氣漸如炊
　　　人日出郊
老夫新年年六十酬應昏昏忘盥櫛朝來凖擬岀郊行
走馬看山作人日西風撲靣飛黄埃忽憶故園新種梅
詩成寄問草堂弟臘尾春頭開未開(去年正月於西/阡種梅數十本)
　　　院長餉新年食物兼示四絶句次荅
類篇止有鮠魚字梵語蘇詩恐誤人(說文玉篇俱無鮰/字司馬公類篇有)
(鮠魚釋氏稽古畧謂寳公吐鮠成活魚今江中洄魚是/也東坡詩中作鮰洄與鮰當是鮠字之訛本草失于考)
(證故/及之)我是江湖釣竿手爲公箋釋到纎鱗
　　　　次韻鮠魚
半殻含胎剖蠣房鮮宜糟壓嫩宜湯黄封拜　賜連朝
醉特試先生醒酒方(蠣黄㵸湯/可以解酲)
　　　　次韵蠣黄
吾郷海錯雜魚蝦細瑣登盤品亦嘉忽見銀鈎如椀大
閩人好對浙人誇
　　　　次韵對蝦
嘉禾舊志說陶莊黄雀肥時早稻香(徐碩至元嘉禾志/黄雀岀陶莊秋後)
(最/肥)自別家來無嗜好滿缾郷味荷分嘗
　　　　次韵黄雀
　　　春風次院長韻
又隨歩屧散今朝紫陌微微去轉遥頗訝渡河氷易泮
不知吹髩雪難消南枝暗放參差蕋東靣偷迎宛轉條
二十四番誰管領等閒聽過賣餳簫
　　　次韵春雪
春寒不與臘寒同微霰來沾㺯䄂風翠浪舞當三白後
香泥巧借六花融飄殘柳外𪷟𪷟絮送盡江南片片鴻
莫倚侵陵萱草色繞階須䕶蕙蘭叢
　　　長孫興祖就婚雲夢寄詩示之十韵
聞說求婚媾爲期在此春抱孫吾計日配婦汝成人雪
棹吳江岸風帆楚水濵間關憐道逺岀贅笑家貧締好
因同譜(親家沈翰逸爲/癸酉郷同年)居郷本比隣禮従荆布舊義取
帨䄜新莫倚嬌爲壻須存敬似賔葭莩方有託骨肉自
相親去迨氷開候歸當燕乳辰阿翁南望切書報勿辭
頻
　　　院長餉柿霜餅兼示長律十二韵次謝
駢實交柯重金烏下啄同小園秋晚挂古寺日髙烘爛
爛燒空赤蒸蒸耀眼紅蔕留紅䄂織(用白香山/詩中事)葉受墨
光融(用鄭/䖍事)耿餅佳名著梁椑上品充滑疑流石蜜寒欲
殺尸蟲玉井千珠落丹田一氣通齒疎宜軟美喉潤覺
淸空止嗽方殊騐(時余方/苦痰嗽)廻腸味不窮殷勤開尺幅檢
點閉輕籠食罷仍蠲渴詩來况愈風多煩霜雪意寵貺
白頭翁(來詩結句云還堪持/獻壽㚨配紫芝翁)
　　　院長以乳酥餅見餉仍有詩索和謂余深於禪
　　　理戯作偈語次韵奉酬
昔聞佛者言醍醐葢有自𥘉従牛乳出香美非思議於
中得酥酪先後當以次我意殊不然强生分別事先生
味禪悅故以機相試聚爲一團酥是一要非二散爲百
千餅又豈百千味當其爲乳時㳙滳白牛致云何淸浄
腸猥用忍草飼我無廣長舌報以眞實義請看牧牛者
苦苦掣其鼻不若聽所之放牛着露地人牛兩自在彼
味非此嗜莫管乳酪酥醍醐孰同異
　　　以紫檀鏤管筆一雙饋院長兼呈拙句
客従吳興來遺我雙不律森然秋兎穎毫末羞自匿削
管用紫檀可手製新岀免冠頭不秃肻入中書室我老
腕力微何心計贏絀學書疑有鬼覓句懶無匹留之注
蟲鰕如膠柱鼓瑟故用移贈公庶幾副其實吳俞世不
作(呉政俞俊皆北/宋時筆工也)諸葛法久失錢沈亦名流後來費評
隲雖非金與銀鏤刻分纂述猶勝斑與赤輕脆抱空質
上將點絲綸次亦標甲乙含毫特餘興揮灑膏繼日新
年富新咏傳示盈卷帙浩汗或掣鯨精微乃貫蝨儲材
等武庫應敵在倉卒不以老見輕有作例牽率余雖勉
屬和十駕争及一従公乞餘波仍以詩侑筆
　　　湯西厓前軰自洛中寄示重修香山寺記石刻
　　　拓本
龍門十寺巳全荒金刹誰㝷古道塲刼外豐碑開闕塞
天中軼事在文章雲泉舊境緣曽結(白樂天香山寺詩/且共雲泉結緣境)
(他主應作/此山僧)山水初心後果償(幸爲山水主是償初心復/始願之候也語岀樂天重)
(修寺/記中)公是樂天還記否前題多在暢師房
　　　斗室
斗室無風入香嚴正寂然一株婆律火半榻祖師禪白
雪將灰候靑烟未吐前此時參鼻觀消息向誰傳
　　　題吳寳崖雪龕煨芋圖小照
神仙只累十年官枵腹聊爲一飽歡何似雪龕風味好
平生不喫懶殘殘(山人更喫懶殘殘/東坡逸詩句也)
　　　去年過塔灣湘雨禪師出所纂金剛經順意見
　　　示㩦之行笈欲爲刋刻流傳有志而未逮近以
　　　呈院長蒙叠筆字韻詩盛相稱詡輙次韻奉酬
　　　敢請院長爲功德主此篇聊當募緣偈一首也
　　　呵呵
五十墮醉夢不知經論律一従讀金剛稍開雲霧匿深
沈百尺低垂綆汲使岀遊子久離郷于焉返家室旣歸
翻自痛精進力己絀欲除人我相兩敵勁無匹又爲義
疏誤孰與更張瑟晩遇馬蹟師貝多示眞實微詮警後
悟妙解證前失俗昧知者希我衰天所隲誓將廣流布
期不虚纂述先生一見之析義豈待質執疑兩破碎决
若魚去乙詩來盛稱揚方便皎慧日黑蟻二万言卷之
僅盈帙䕶持付龍象普度及蟻蝨開雕指顧成功德亦
易卒檀那視積絫幸以銖兩率恒河計沙數百億生于
一庶將擬楞嚴勝授房融筆
　　　座主大宗伯許公七十壽辰敬呈長律四章
巖廊重望冠淸都黄髮年尊與道俱燕許文章唐巨手
程朱理學宋醇儒龍門㧞地孤逾峻鳩杖隨身徤不扶
指似天文人盡識壽昌方叶㤗階符
司徒崇秩晉春卿端右廻翔寄不輕公自起家敦孝友
世因瞻斗重科名衣冠盛事耆英社郷國餘風月旦評
歷政不緣中外異依然氷貯玉壺淸
集賢曽寫樂天眞九老中今第幾人三月韶光連上巳
(三月二日/公誕辰也)七旬觴咏屬初辰芝蘭得氣殊庭秀桃李成
陰薄海春共仰官髙能下士虚懷仍以讀書親
朝回晝静愛長閒笑說生平杯酒間却向烟霄頻矯首
每従風月一披顔蒓鱸逺夢馳千里松鶴髙情在兩山
欲御籃輿知有處谷湖柳色待公還
　　　余自甲申春寓城南道院丙戌十一月請假暫
　　　歸戊子三月抵都重舘于此已丑上巳前一日
　　　將移居宣武門外臨行題壁
三間古觀稱覉棲五見空梁𥙷燕泥欲去每教僮灑掃
再來猶認客留題(壁間有同年/王方若題句)飛鴻印雪原無跡倦馬
辭槽又一嘶怪底老懷殊戀戀西山多在短牆西
　　　西苑新直廬(在澹寧/居後)
雪林風沼候參差休假俄經百日期(去年十一月奉/㫖暫停入直至今)
(年二月恰/百日矣)魚鑰曉嚴新契勘(鄭谷詩門/嚴新契勘)鳯巢春換舊棲
枝路廻稍覺穿花逺窗静従看過影遲笑逐班行重入
直龍鍾已是杖鄕時
　　　移寓示潤木二十韻
久客身何着今來願始諧買鄰無百笏僦舎爲雙槐(中/庭)
(有老槐/二株)迢逓連城角沿洄阻水涯閒坊聲較静濕地勢
微洼東野㩦家具西枝寄病骸未能行躡屐那免出傳
牌橐俸先期給鉶童冐雨差無妻中饋缺與弟入門偕
白木床分設烏皮几對揩布衾寛稱席石炭賤踰柴茶
竈商量置書籖整娖排窗緣絲網掃池用瓦盆埋卷幔
通巢燕登柈待食鮭厨空浮白琖壁挂踏靑鞵車騎經
過閴風光漸次佳但教塵隔巷翻愛草侵階擊缽旋相
和吹箎分不乖近宜論洽比逺或召朋儕汲井昊天寺
買花南市街經旬許休澣亦未廢淸懷
　　　三月三日雪後赴西苑馬上作
鳳城西北苑東偏白髮㝷春又一年殘雪泥融芳草岸
(昨夜/微雪)薄寒風勒柳花天非無好景來林外尚少遊人到
水邉獨把吟鞭欹醉㡌時逢修禊想歸田
　　　暢春園杏花次李義山舊韻
杏苑即仙源含情似欲言問名憐及第(鄭谷曲江紅杏/詩爲是春風及)
(第/花)得氣儼承恩流水悠溶態初陽淺澹痕綠新宜柳映
紅逺覺桃繁蝶翅輕三月鶯聲戀一園盈盈窺紫闥脉
脉待黄昏小睡披香暖微酣殢雨温臘融難作蔕(温飛/卿詩)
(融蠟作/杏蔕)脂染定連根何處堪凝望逄人自悅魂靑旗風
綽影猶記酒邉村
　　　落花和陳濳齋學士韻
桃是深粧杏淺粧開時有態落猶香東風自借孤蓬力
流水何曾岀苑牆
　　　同年蔣酉君卜築西郊詩以落之仍次移居二
　　　十韻
薄䆠居難定同時興偶諧我方銘陋室君亦賦髙齋(趙/閱)
(道有髙/齋詩)作計寧非逹爲生洵有涯背城山漸近就水地
宜洼昨搆才容膝今營儼樹骸舊材留梓澤新棟拆松
牌斤斧俄收響僮奴免借差落成三月速扶挈一門偕
棗軸疲牛汗楊樁疥馬揩烟光通禁籞野氣入荆柴但
取藩籬便何須闒㦸排書竒傾橐買樹好帯花埋北釀
缸浮螘南烹案致鮭僧來㩦蜀絹信去覓吳鞵壽母藤
輿徤嬌兒繡褓佳碧枝風卷幔紅藥雨翻階即事歡皆
具生平願豈乖宵歸辭俗客晨直約吾儕故國三千里
黄塵十二街算來除蔣徑無此好情懷
　　　暢春園芍藥
万卉争春放開遲賸此花雅禁初日照濃𬒳綠陰遮隔
岸浮香霧臨池蕩綺霞年年三月尾病眼閱繁華
　　　酉君同年餉甘蔗
小束靑如削來従櫻筍郷特煩良友餉何異大官漿促
莭過頭杖淸泉潄齒霜多君甘㫖外有味必分嘗(前一/日先)
(惠櫻桃/故云)
　　　下直經澹寧居後見新竹岀墻
輕雷夜解斑籠籜地近宮垣勢便髙應笑松栽成早偃
多年猶未岀蓬蒿
　　　四月二十四日奉　㫖偕錢亮功汪紫滄兩同
　　　年赴武英書局編纂佩文韻府口占示同事諸
　　　君二首
六年供奉毫無𥙷　天語蒙褒下禁中聨歩久趨丹陛
北直廬今寓浴堂東名連進士慙同進管秃中書笑不
中那免退之譏磊落依然爾雅註魚蟲
上窺典誥薄風騷不數區區篆刻勞才盡更誰哀老子
課嚴渾似限兒曹舊巢未掃痕猶在(奉/㫖編纂事竣/仍回南書房供奉)
　賜馬相隨骨漸髙差勝漢廷飢曼倩官厨豐饌日仍
叨
　　　武英殿後老桑
出墻如葢勢童童初日移陰小殿東辜負江郷𧖟老候
鳥􁝰餘椹滳階紅
　　　六十生日竹垞先生逺寄名錫唾盂茶缾
張銅沈錫皆禾産一技成名不偶然今日瓶盂成古噐
後生誰識百年前
　　　槐陰露坐
我愛雙槐好婆娑滿院遮蟠根容穴螘出屋帯棲鴉未
落三秋葉將舒六月花近身安片席餘蔭給隣家
　　　鵲雛爲隣猫所攫
庭南老槐樹當暑花葉敷有鵲棲其間雌雄將六雛毛
羽日夜長飼哺同慈烏家書故郷來好客與之俱查查
每預報喜氣充我閭自謂得所主永無意外虞鄰家黑
白猫眈視生覬覦陰藏爪牙毒上樹㨗飛鼯六雛一𬒳
攫鵲起逐以趨似將奪虎口性命還須臾又似望人援
繞簷群噪呼倉皇不及救坐視爲嗟歔我墉𬒳鼠穿唧
唧繁有徒孔箱盗夜粟穴𥿄濳朝㡡汝雖磔百千飽噉
臥氍毹誰當刻責汝加以非分誅鼠黠鵲性良飛走族
亦殊云胡於此暴顧獨於彼懦(叶/平)於彼爲養奸於此戕
無辜汝腹縦暫滿汝腸義當刳吾欲致張湯詰之定爰
書公然掉尾去借鄰以逃逋
　　　自書局回寓作
書局限孔嚴晨趨事捜討歸來日云夕返景在林杪槐
花滿中庭鋪積亦復好小童懶無匹安坐終日飽故欲
習其勤時時令汛掃淸風颯然至葉有先秋槁頗聞蒙
莊言勞生佚以老信書乃大繆自計胡不蚤
　　　喜雨
京師夏苦旱熏灼如炎方霢霂偶微霑暍者盈道㫄滂
沱忽大沛熛怒不得張簷溜粗于繩翻瓢挹天漿栽花
得新活臥柳回舊僵旣雨萬彚蘇我亦中微凉風霆一
夢破境過旋巳忘
　　　大雨過玉蝀橋
雨聲衝破影中天百尺長虹万頃烟鷗鷺不爭車馬道
自遮荷葢領雛眠
　　　新晴赴書局
積雨暑未退快晴天爲髙肩輿岀衝泥俯仰同桔槔豈
不恤人力用代鞍馬勞竊祿多懷慙何如返蓬蒿
　　　庭樹聞蟬
委蛻知何處吾廬忽有蟬不嫌晴晝永轉愛綠陰圓薄
比彈冠况淸同舉室懸柴門虚倚杖悵望晚凉天
　　　種竹
潦退庭宇凉竒懷赴幽獨規將㝷丈地逺景收淇澳佳
人來何方笑齒瑳氷玉欣然肻相就陋室空於谷上承
槐髙淸下蔭苔嫩綠未應供客看或取藥我俗我俗庶
可醫齋厨久無肉
　　　瓶中白蓮朝開暮萎
街頭買白蓮帯露來座隅飬之淸浄水謂是西方姝朝
爲木槿榮夕與桑葉枯旣開必有謝元化周斯須老人
閱浮生過眼同一如那將熏染習累此氷雪膚寄語散
花天我非狡獪徒従今方丈室永㧞汚泥株
　　　對鏡覽髮
我髮日夜短餘存諒無多旣白㑹當秃不煩行羯磨人
呼在家僧自署老頭陀黄精無掃法奈此秋蓬何
　　　夜枕喜雨
偶栽窗外竹初不爲秋聲忽洒三更雨瀟瀟亦有情
　　　新凉
素角城端鳴初凉動砧杵西風一以發淸絶遽如許大
化日循環吾生幾寒暑心空有遐託跡寓無久處社燕
如知歸飄然辭逆旅微蛩漫多思唧唧乃私語
　　　秋日江亭雅集有懷舊遊寄晚研滄洲西谷簣
　　　齋鹿原天農及家德尹得遲字
酒徒半散天南北嬾到今年不作詩老去故應朋舊少
重遊兼感歲時移孤亭窄似維摩室秋水寛於阿耨池
却𬒳居僧嗤冷落主人來早客何遲(是日郭雙村治具/諸君午後始集)
　　　一日假
偶得一日假心安良有餘簟凉便晏𧺫髮短罷晨梳露
角連城動風蟬帯樹疎故郷頻水旱翻怕得家書
　　　旦入宜武門
棡鼓傳三千門開九衢曙老夫肩輿出日與輀車遇粉
書揚銘旌束縛同此路死有千載暝生無一朝寤嗟爾
行哭人啾啾百蚊聚(語岀楞/嚴經)
　　　題嫻堂奉母圖爲郭于宫尊堂吕太君壽二首
天半鸞凰膝下雛承　恩先爲老親娛愛他五綵斑斕
䄂曾捧􁏿龍四顆珠(皇上南廵時/御書禮教/克嫻四字以/賜母)
畫棟浮光縹緲間新摹　宸翰作堂顔天生才子如椽
筆欲賦閒居可得閒(于宫供奉/南熏殿)
　　　張副戎有愛姬二人去年重陽日各生一子命
　　　工繪圖同年劉大山有詩屬和一首
臨觀恰是重陽卦不比徐卿二子歌菡萏秋房原並蒂
珊瑚越網又交柯明知照乗光相敵試問連城價孰多
博得兩鬟開口笑一持侯印一提戈
　　　少宗伯王瑁湖先生別墅名甲秀園　皇上南
　　　廵雲間凡兩幸焉先生作詩紀　恩復屬余繼
　　　和次韻六章
甲秀園開碧泖潯每従廊廟憶山林花如韋曲傳佳句
風自卷阿繼雅音兼托丹靑摹盛事獨將淸曠契　宸
襟九峯髙倚層霄上俯入軒窗是寸岑
喬木千章竹万根　翠華臨處彩支繁帆檣隱隱頻移
岸桑柘依依别有村綠野天開裴令墅冶城人識謝公
墩陪遊何必身親到魚鳥能邀再顧　恩
列仙圖籍本雲霄物外心期故自超雅有新裁矜　異
數喜聞屬和徧同朝兩回　歩輦花間入一色春旗柳
外飄透岀斗中光万丈　御書樓閣冠巖椒
靈壽無煩借孔光朝回展卷好相徉書臨　勅賜松花
硯笏聚家傳鍮石牀蘭畹芝庭方競秀石田茆屋豈全
荒承明又　召枚皋入始信烏衣世澤長(時長公麟昭/𬒳/㫖供奉)
(内/廷)
一花一木記平泉手植何人不解憐此日韶華娛　舜
目幾家雨露長　堯年波揺曲沼黄金縷欄亞新叢碧
玉椽緫在雲蒸霞蔚裏畫圖欲繪恐難全
陸機茸外野人家万頃畦風飬麥花曉徑烟巒成掩冉
晚春雲物貯淸嘉山莊細雨初回　輦官焙頭綱正試
茶扈従班中曾眊筆爲公濡翰語非誇(丁亥三月余隨/駕獲游園中)
　　　九月二十日偕紫滄亮功兩同年赴宻雲接
　　　駕徃返三日馬上即事六首
黄收朔野横従𤱔紅散霜林逺近郊不是三人同寓目
一年此景等閒抛
同官同直還同譜六七年來不暫分比似天邉一行雁
飛鳴食宿緫成群
塞柳風髙逓急砧　囬鑾時節正秋深身如舊　賜天
閑馬暮齒猶餘見獵心
翠眊朱斿歲往來歡聲奮地又如雷關南黎老争扶杖
重見蒼龍侍　輦回
蝗不成灾慮種遺撲蝻有　詔責官司直從塲圃初成
候算到明年稻熟時
載路頻聞樂土歌　聖恩寛大緩催科太平是物皆蕃
庻斑鹿黄羊獲校多
　　　送孟静齋之任錢塘二首
水旱頻傳接井疆畫船簫鼓半荒凉欣逄悃愊無華吏
往拯租庸積困郷郡守賢如龔渤海(謂張/𥙿齋)州民窮有鄭
滎陽(謂老友/鄭息廬)此行直比陽春脚膏雨隨車到一方
不改書生舊羽儀翛然一見識心期曾従譜牒知名乆
(與德尹庚/辰同年)未覺風塵筮䆠遲劇邑簿書迎刄辦冷官門
户少人持煩君蔭及先賢澤京兆岡阡忠惠祠(先京兆/公賜域)
(在江干范村外曽王父鍾忠惠公/祠堂在西湖第一橋皆屬管内)
　　　齒痛借用昌黎韻
我年五十時落一牙一齒故人傳良方盥用井花水餘
存幸牢固自爾將及紀午餐潄方撤曉枕扣而𧺫淸比
啄木聲硠硠徹人耳寧知衰老候疾苦不由已積火壞
陳齦浮陽發頽骫冬來忽擁腫罅縫生磥硊難慿藥醫
治(平/聲)最怕物觸抵苦開酸兩頰亂動憎食指平吞有哽
咽礙嚼無軟美㫄觀不知難相勸進匕匙黄耆半甌粥
舌在僅可舓連綿五晝夜腫赤乃漸止痛定得動揺老
夫翻自喜韓云吾亦云次第將落矣平生滋味薄藜莧
徒累爾時至適摧殘在堅宜有毁百骸推一例此蛻已
久委試看葉經霜終無戀枝理
　　　初冬集春暉草堂賦得菊殘猶有傲霜枝十二
　　　韻
黄菊將殘候嚴霜戒令時亭亭當晩節冉冉閱秋期正
使孤花秀何妨衆葉萎倚衰猶崛強競賞故參差澹入
髙人目幽惟冷蝶窺似曾霑雨露終不傍樊籬揺落芳
心見低回客土移楓丹非本色竹翠是相知繞徑香雖
淺登堂影亦竒白衣誰送酒靑女解催詩性在休嫌傲
寒多莫漫欺重陽髙㑹少剰取一枝枝
　　　擬樂天一字至七字體以題爲韵分得簾字
簾傍檻依檐防客見避花嫌平鋪湘簟斜搭吳䄡額飄
風細細鈎映月纎纎更無人處垂地但有香時透奩試
問陰陰芳樹底後堂玉笛是誰拈
　　　十月望後前軰周桐野同年王樓村雨中過槐
　　　簃看菊留小飲明日桐翁以詩見投次原韵二
　　　首
老瓦盆中花十本上槐街裏屋三間眼前此景殊不俗
輦下幾人能愛閒我已掀泥除蘚徑客方冐雨扣柴關
寒林痩竹蕭蕭意着片踈籬即故山
土銼無烟硯欲氷一歡邂逅得何曾詩如老將渾無敵
花到殘年亦少朋𥿄閣留香淸四壁畫屏肖影澹孤燈
直饒酒醆難抛在未敢多邀入社僧
　　　題湯西厓前軰岀關圖即送赴奉天府丞任六
　　　首
中原桃李盡門生官比氷壺徹骨淸此意　九重非不
逹又持文枋赴陪京(奉天丞兼督/學政故云)
燕雲東北是重關咲指飛鴻滅没間天與先生開眼界
自吟詩過十三山
里社枌榆接　帝郷同時卿相半南陽居民老不知兵
革耕徧松桓舊戰塲
沙蟲猿鶴緫秋埃考證眞須著作才别着畫圖車幾兩
東都少尹載書來
荒寒𣏌菊咲齋厨山海中間物産殊不獨秋原饒雉兎
八梢魚賽四鰓鱸
西風獵獵捲雙旌别路秋光雨正晴前隊朱衣非俗物
爲君聊壯出關行
　　　題紫滄醉吟圖小照三首
落花風裏髩交垂山谷前身定牧之綺語多生留一句
醉圍紅䄂寫烏絲
朝　賜黄封夕奏詩玉堂人物數同時如何䄂染天香
後偏愛科頭曵履姿
醉裏淸吟眼界花樂天猶作少年誇證因亭上新翻偈
枯木寒灰別一家
　　　古詩
花開昨夜雨花謝今朝風造化故無私循環一氣中舉
舉少年子彈指成衰翁翁衰従少得乃復憂兒童
　　　題翁樹服別茶圖小照三首
小團龍鳳碾初匀面首膏油苦鬭新修貢亭荒官焙少
輸他一片火前春
湯老懸知客亦佳淸風兩腋是仙才花瓷不少纎纎捧
辛苦磚爐自煮來
君顔白晳我華顚猶記騎驢並入燕重向茶邉論臭味
出山泉愧在山泉
　　　盧六以庶常自藩邸入直　武英每乗小車以
　　　詩索和
轣轆勞薪五稔餘八騶雖乏勝騎驢伐輪自信餐非素
代歩何妨進稍徐㫄挂鴟夷應貯酒中安狨坐好攤書
多君博物張寛比定有人占第七車
　　　送宋蘭暉庶常飬親歸商丘兼呈漫堂先生四
　　　絶句
歸途幾見着先鞭祖道回頭僅隔年(去秋送太宰/公予告旋里)嬴得
㫄觀增太息此行眞箇是神仙
長假緣知爲老親隨身匹馬兩車輪較量白傅香山社
膝下今多奉杖人
出專方岳入蓬瀛小宋文章又擅名獨脫朝衫歸飬志
官情付與二難兄
薄雪初消柳未絲行期預遣報西陂羡渠到日逢元日
歲酒先拈第一巵
　　　得東亭弟滇南書知𥙷授太和令作詩志喜
送爾衝炎岀國門(弟于五月/杪岀都)半年迢逓憶征軒星埃路
脫千重險氷雪書來一笑温官舎向來多北戸王程従
此少南轅家聲定有蠻人識身是前朝小諫孫(明嘉靖/朝先髙)
(祖在諫垣疏參分/宜相杖謪定邉尉)
　　　從廟市買梅花水仙二盆口占二絶
取意原従氷雪間水邉林下緫怡顔黄花過後無聊賴
又破先生一掬慳
根株髙下手親栽嫰蕋多慿火力催好與冷官添暖熱
一房紅日看花開
　　　荅硤川程予和
有才如此我應求慙愧篇章屢見投愛說項斯長在口
自逢東野欲低頭苦心豈少知音識佳句殊難率筆酬
期子修途須努力莫慿嗤點逐時流
　　　除夕前四日宫恕堂寓齋消寒雅集次東坡荅
　　　叚屯田韵
平生區中緣足迹天下半自隨廐乗秣坐致籠禽歎去
日行已多後期把難玩職雖典文墨官肻羡黄散冷澹
作詩人讙譁劖酒伴鼕鼕街皷夕喔喔隣雞旦蔔瓠點
羮湯鮮腴飣柈案狂吟詞跌宕衆舞影零亂慿誰扶雅
輪於我奉沃盥營身有底急見事何妨緩壯懷付消沈
老學資講貫賈生蠲細故韓子就新懦欲回天地爐重
扇陰陽炭貧因思㧞宅愛有歌適舘幾時解嚴寒此㑹
得餘暖甘従百罰醉聊博一笑粲
　　　次潤木除夕感懷韵四首
窮年趨走不辭頻休澣聊除半日塵(武英節假後復入/直内廷今日午間)
(始回/寓)七秩將開吾向老半生習嬾爾無倫屋如參廨東
西住樹接斜街上下鄰咲把屠蘇甘最後白頭何事肻
先人
病鶴摧頽戀赤墀尚慿痩骨強知時早梅破臘心相許
殘菊迎春事亦奇(瓶中菊花自十月杪至/今尚未萎亦一竒也)賔戯客嘲従
􁀨􁀨人趨我步儘遲遲枯枰三百多平路莫鬭新翻巧
手碁
疎疎微霰墜無聲隨分招呼得合并陋室然薪爲蠟炬
荒厨煖酒用茶鐺語便應對宜郷友夢失悲歡長道情
錯料官中有生計依然共爾舉家淸
風流幾軰記遊燕往事依稀劔契船細數流年殊瞥爾
每逢逺訃一悽然(半年來吾郷陳少司㓂汪少司農/竹垞朱先生陳太守六謙皆物故)龍
蛇屢厄天何意蛩駏相依老倍憐正自欲歸猶未得妄
思駐景作巢仙
敬業堂詩集卷三十七
敬業堂詩集卷三十八
　　　　　　　　　海寧查愼行　悔餘
　槐簃集下(起庚寅正月/盡閠七月)
　　　庚寅元日試筆戯效樂天體
朝回剝啄門無客家㑹團圞巷有鄰(潤木寓相/去一里許)簷竹半
經霜壓捺盆梅全得雪精神顚毛白後無多許花甲周
來第一春除却過頭年六十另編詩藁𧺫庚寅
　　　湯西厓前軰見和元日試筆詩再叠奉詶
不愁遼海阻音塵(西厓𥘉自奉天/少尹陞任回京)劇喜還朝作並隣客
疾過年當勿藥新詩拈筆果如神溪山偕徃知何日歩
屧相隨要及春只恐官髙歸未易釣磯端合付徐寅(西/厓)
(將以疾告故云唐徐寅歸老延壽溪/作釣磯探龍二編僕意以此自况也)
　　　立春前一夕小飲西厓寓齋三叠前韵
歸休終傍漳南宅(西厓近買宅海鹽/余亦將移居於此)偪仄今充巷北隣
無事不嫌頻扣戸坐談常恐太勞神燈前對影流連夕
花底開懷凖擬春探借盤筵報佳節先庚三日午辰寅
(蘇氏易傳先庚三日午辰/寅也後庚三日子戌申也)
　　　湯納時表弟次前韵見寄四叠韵
衰遲㑹合且風塵下榻閒坊近接隣每憶兒時纔轉瞬
不談舊事怕傷神雪封村路梅花夢酒汎行厨栢葉春
壽骨不知相似否與君初度再庚寅(范石湖六十一嵗/自貺詩四人同丙)
(午初度再庚寅弟與/余同年生故引之)
　　　劉若千前軰枉和新篇五叠前韵奉荅
多年文酒追陪地君有餘波每照隣曽向桓驄展風力
愛従稽鶴領姿神校書舘閣閒中老夢草池塘句裏春
敢擬唱酬稱執友後先官簿託同寅
　　　瓶中菊花入春未萎西厓前軰樓村同年聞之
　　　各以詩相賀賦謝一首
兩枝黄白膽瓶中猶記秋深折淺叢能伴幽人過殘臘
始知大地有春風延齡疑致神仙訣勺水終資造化功
苦𬒳蚤梅催替代虚慙矜賞兩詩翁
　　　六叠前韵荅樓村同年
不分君貧我更貧何曾祭竈請比隣筆花入夢能爲祟
銅臭如錢豈有神陋巷幾家還賀歲東郊昨日又班春
典衣纔了㝷常債踏麯重思趂上寅(造麯用七月上/寅見長慶集)
　　　七叠前韵荅劉大山同年
詩酒劉家代有人不煩事事乞諸隣篇章分得隨州派
醸法争傳白墮神(來詩用賈島杜/康故以此荅)樂歲人情初見雪他
郷時序怯逢春慿君對我誇張少莫把生申比䧏寅(大/山)
(丙申生偶借/用嵩髙語)
　　　西厓生日再次瓶菊韵奉柬
昏參旦尾報方中又見蘭芽茁雪叢初度年年作人日
官居處處舉郷風閒吟喜帶松篁氣却病何關藥餌功
要識翛然出塵意散花方丈浄名翁
　　　試燈前二夕再飲西厓齋即席分賦得鈎字
簾閣春寒未上鈎重來竟夕爲淹留印泥開酒波紋汎
雪窖移花藴火柔(岀漢書召/信臣傳)才小媿參諸葛坐格髙可
怕老元偷(樂天詩每𬒳/老元偷格律)回思三十年交舊幾個如新到
白頭
　　　八叠前韵荅同年吳南村
與君日日爲同直千万何須更買隣筆退管城堪作冡
針傳繡譜豈無神靑𫀆似草風驚曉蒼鬛如松雪鬭春
好乞上元連夕假重呼儕軰㑹三寅(明日十二方逢寅/同年又有公㑹)
　　　盆梅
姑射有仙人氷肌故綽約歲寒守岩谷風雪従饕虐無
端𬒳巧匠栽接移根脚本是桃寄生而含梅跗蕚經冬
傍花窖漸亦喜熏灼昨登廟市來帯土入城郭千錢買
一本手爲解其縛我室淸如氷依然愁冷落瓦盆一小
噐局促焉足託本性倘可回相期返丘壑
　　　若千前軰見和瓶菊詩再次韵奉答
結爲三友歲寒中松竹行邉菊有叢併與梅同禁朔雪
不教蘭獨占東風衰遲光景參差信冷澹生涯長飬功
此叚閒情應入畫畫將林叟配陶翁(時方屬蔣酉君補/圖以折枝梅花作)
(配)
　　　試燈夕吳篁村同年招集陶然亭
春來日日喜春晴邀我同遊不夜城燈火參差亭北面
管絃淸脆月初更探花不減年時㑹對酒偏傷老大情
五十二人官太冷(癸未同年在詞/館者五十二人)多君獨着繡衣行(吳/時)
(由戸部郎/改授侍御)
　　　雪後獨赴書局
銀鑰初開右掖門最先衝雪到朱軒鴉穿䰒凇翻林影
鴿下罘罳印爪痕釦砌凝氷防履滑茸裘呵凍就爐温
此時忽動撚鬚興憶着橋邉竹外村
　　　戯爲四絶句呈西厓桐野兩前軰
碧海鯨鯢杜陵老虚空騄駬玉川翁後生不自量才力
却道同遊羿彀中
顚倒波濤拆海圖𥙷將百衲綴諸于天機雲錦非鴛繡
縦有金針度得無
百年神物在泥蟠俗筆多従委蛻看誰遣通身鱗甲活
畫龍容易點睛難
不知此曲唱誰家第一燈傳梵釋迦妙處可容添語句
故應微笑對拈華
　　　折早梅一枝插菊花瓶中蔣酉君同年繪二隱
　　　圖見贈并系以詩次韵奉詶
秋英春蕊忽交枝耐久翻成邂逅期髙士累朝多合傳
佳人絶代少同時不争犯雪開能蚤頗訝經霜萎獨遲
何物報君圖贈意亟來花畔對傾巵
　　　燕九日郭于宫范宻居招諸子社集演洪稗畦
　　　長生殿傳竒余不及赴口占二絶句荅之
曾従崔九堂前見法曲依稀𦦨叚傳不獨聽歌人散盡
教坊可有李龜年(憶己巳/秋事)
上客紅筵興自酣風光重說後三三老夫别有燒香曲
慿向聲聞斷處叅
　　　題酉君同年花果冊四首
淡墨染花頭花心點焦墨不似戯猫圖寫生煩設色(徐/崇)
(嗣有芍藥/戯猫圖)
畫竹葉欲宻畫蘭葉欲稀破空三五筆筆筆勢如飛
南村有諸楊不數陳家紫目瞤朶吾頥朝來吐饞水
蒲鴿靑連蔓移根入塞難曾従天上副賸許畫中看(禮/記)
(爲天子削/瓜者副之)
　　　花朝集忍冬齋月下飲汜光春用東坡定惠院
　　　月夜韵
始雷送雨作花朝(午後微雨/初聞雷聲)片月流空轉淸夜故人招
我動春酌繫馬門前古槐下初聞鏘噐隔窗鳴忽卷湖
光入懷瀉碧壺貯液淸㶑灧黄穤流膏香䆉亞淡交滋
味均有無久客杯槃通假借自然眞趣岀酬勸豈比恒
情論報謝篤嗜誰分南北篘群讙㑹恼東西舎巳拚豪
舉任投轄待析狂酲須挫蔗(張恊都蔗賦挫/斯蔗以療渴)従君泥飲
痛不辭與世周旋老尤怕何當口業並消除庶免人傳
供笑罵
　　　分賦肅寧八月桃二首
玉帯河邉花似錦南陽疃畔實如拳不嫌雪黍年光晚
長記豳風剝棗天
六月關南進荔枝西風北産熟偏遲　行宫瓜果中秋
宴珍重金盤拜　賜時(五年前扈從口外/曽蒙/賜食此品)
　　　題王海文修撰秋林讀易圖二首
夢裏吞來記得不韋編重對纈林秋三爻己足科名用
一半還須向上求
君家易學吾能說前有通元後發微(晉王長文撰易通/元經唐王子安著)
(易發/微)世俗但傳王輔嗣不知理數本同歸
　　　幽蘭
蘭兮蕙之族幽者特早芳見別疑似間獲升君子堂初
來羞自獻旣吐還深藏氣味則相親無風亦悠颺老禪
適静坐鼻觀通微香
　　　淘渠
京師飲汲井城淢但流惡家家門前溝歲歲費淘摸九
衢豈不寛所向防失脚東風連日霽桃李嬌陽春看取
溝中泥還爲衣上塵衣沾胡足道奈此塵汚人
　　　寒食詞
鈿車隱隱走輕雷兒女相將上冡回不管小桃攀折苦
競㩦春色入城來
　　　題吳寶厓西溪梅雪圖二首
苔枝殊冷澹况乃壓枝雪此時西窗琴孤絃凍應折知
音眼看少古調誰見別聊爾動微吟含毫寫淸絶硯水
渙渙散酒耳烏烏熱多謝造門人母來汚吾潔
我愛新城詩一緘寄氷雪溪山如在眼欲往屐齒折畫
圖與眞境莫作强分別興到神亦俱雙淸兩竒絶相逄
山中侣一笑回暖熱洗我筆端塵従渠嗔太潔
　　　殿庭草
東風吹綠花甎縫下有陳根幾百年惆悵履綦遺跡盡
雍和門外浴堂前
　　　菊苗
去秋所種菊墻角委土梗老眼無留花過時寧復省旬
來春雨足百卉擢條穎嗟爾一寸根勾萌亦自逞回靑
識故處閱白感俄頃九陌交輪蹄千林競桃杏吾苗尚
毫末即事笑幽屏
　　　三月十八日曉岀西便門至暢春園天始明
夜枕過雷雨薄雲開朝晴𧺫乗殘月影快作西郊行好
風従東來初日烟中生村村花柳氣寺寺鐘魚聲草色
旣芊眠溪流亦洄瀠于焉愜野趣瞥爾遺宦情長恐芳
訊闌坐聞鷤䳏鳴白頭誰料理撫景中怦怦
　　　院長揆公於園池小洲上新構亭榭落成自賦
　　　四詩其末章專以見屬次詶原韵
面面軒窗盡枕流轉於空濶得深幽負山有力輸鼇背
畫壁何年倩虎頭皓月􁂧波宵似晝踈簾淸簟夏先秋
尤宜落日平臺上逺景蒼茫咫尺收
四首新詩自落成尚留齋笏待余名雲烟物態論今昔
風雨心期閱晦明潑刺紅鱗當檻躍䙰褷白鷺導舟行
人間擾攘知何限不博先生笑絶纓
只擬松髙對阮論朝回一意避塵喧瓣香自覺心源浄
明鏡端除眼界昏菱葉牽絲縈瓦影桃花拍浪没橋痕
此中何處容殘客應許扶藜獨扣門
神問身心影荅形籬杉徑竹對亭亭開編一盞供浮白
排闥千峯與送靑鶴跡愛穿花底覓漁歌長憶雨中聽
年來自嘆才將盡擬向詩仙更乞靈
　　　従院長乞園中新笋次昌黎和侯恊律咏筍二
　　　十六韵
及見初移植淸陰漸滿軒万竿殊不惡五𤱔遽爲煩篠
簜年將老篔簹定有孫逺旬雷啟蟄前夜雨翻盆騐長
纔分寸争髙自曉昏宻侵苔錦厚尖透麥風温鳳咮形
粗具龍雛勢欲鶱攢攢犀角利隱隱豹斑存行列雖無
次縦横亦有垠合充嘉客饌何待老饕言趂取猶含籜
兼當未易根斫教開鶴徑飬秪䕶羝藩幾費輕籠貯曾
勞重馬奔千錢空市肆束帛吝丘園昔享山僧供今希
地主恩須防行礙屐那計避踰垣芼豈資薑桂香應敵
􁈙蓀釡烹憐久缺臺餽望頭畨賤嗜終成癖竒珍且勿
論人情知貴少物類要刪繁蠧簡餘殘債(東坡詩多生/味蠧簡食笋)
(乃餘/債)饑腸待飽飱堪嗤惟食肉所忌亦當門正使因風
折何如帯土掀解饞勝嚼竹勸醉抵留髠頥朶頻搔首
詩成乍悅魂馬軍煩走送炊玉迨朝暾
　　　鶴雛和院長作
太息胎仙種無端墮卵生羽毛存逸性風露學長鳴巳
作離群立還看傍母行鵝王爲擇乳雞粒莫相争
　　　院長餉水鳥卵數十枚兼侑以詩次荅
菰蔣深處有飛翰百族成群影不单遥想母歸雛巳散
誰知巢覆卵猶完君緣野味分相餉我愛溪毛聚作團
擬倩家禽爲啄菢匀圓未忍㵸登盤
　　　劉若千前軰招集聽雨樓用少陵重過何氏園
　　　林五首韵
白髮春垂暮昏昏日校書忽聞傳尺牘招我過園廬簾
引新巢燕床抛舊佩魚此中饒勝賞大可賦閒居
締搆尤加宻規模故不移種花多結子看鶴又生兒樹
影揺朱舫苔痕上綠陂自然饒野趣髙下有疎籬
髙閣披襟處斜陽脫㡌時流連今夕酒惆悵去年詩藤
亞交頭杖蛛垂拂靣絲獨來吾不厭况與故人期
頗憶家郷趣閒談味更長露梢開粉澤雨葉展旗槍久
客徒漂梗浮生劇夢粱蹉跎十年計種樹恐倉皇
主賔原略分師友亦忘年愛讀先生句如聽古磵泉狂
猶能奮𬒮老只想歸田正爾良非易回頭各惘然
　　　予昨作詩従院長乞筍有馬軍煩走送之句院
　　　長謂余兼欲致酒也今日大風遣人餉筍及菊
　　　釀二壜以詩索和次荅
乞筍何當更致醪咲余母乃太貪饕頓教野老寒蔬賤
不怕隣姬酒價髙一飯解苞登玉饌(黄山谷謝人送笋/詩都城一飯炊白)
(玉又云豹文/解籜饌寒玉)三升出甕湧詩濤(孟郊詩云詩骨聳/東野詩濤湧退之)只慚
指動眞踰分仙爪能従背癢搔
　　　院長以詩餉櫻桃次來韵
小􁆾枝頭鳥未殘逺従筐筥照吾盤珊瑚碾出千絲網
鉛汞燒成万粒丹憶舊如霑門下賜嘗新合譲野人餐
條氷况味公能識熱不須蠲要辟寒
　　　院長折園中雜花見貽以詩索和次荅
霧裏看花未屬厭煩分春色到窮簷儘教語燕來窺硯
便有遊蜂伺捲簾俄影自揺殘燭短餘香欲度晚風尖
多生結習除難盡容易波羅一咲拈
　　　松花和院長
謖謖風吹墜粉乾似花仍不作花看渗成竺國瞿曇靣
染得華陽道士冠鶴翅勤來因掃拂蜂須難覓爲髙寒
神方果有輕身訣斸取陰脂試共餐
　　　或云紫藤花蕊可㵸以點茶下酒従自怡園采
　　　一斗許試之香味果淸絶戯作一詩柬陳南麓
　　　都諫周桐野侍讀兩家富有此花故以方法報
　　　之
牛酥煎牡丹方法傳自昔藤花故見遺開謝任狼籍客
従山中來云此堪齟齰貧家乏餖飣一味忍輕擲􁂣庭
雖無緣謀野乃有獲郊園腓百卉髙蔓走千尺瓔珞垂
紫英晴光燭晨夕畦丁幸許致爛熳助采􁆾一一柳貫
魚頃筐手親劈天生物無棄秪在人愛惜于湘昧食經
試以巳意逆水㵸旣良方火攻非下策屏除蜀椒辣點
綴吳鹽白果然發芳鮮岀釡登几席豈惟悅我口亦用
酬吾客人誰知正味事喜岀創闢明朝馳短箋鄭重告
詩伯兩家富㫖蓄迨此花滿格俯笑王濬冲營私鑽李
核仰慙陸魯望未免𣏌菊癖
　　　題酉君畫荔支圖二首
四月則太早七月則太遲上品貴適中熟當小暑時其
株皆合抱赬實髙纍纍色香與味三妙取帯葉枝金盤
薦華屋不以逺見遺向非玉堂仙誰寫氷雪肌氷雪故
難剖畧煩點臙脂如披蔡家譜而讀蘇公詩
粤人旣夸粤閩人亦夸閩君少飫粤賮吾衰飽閩珍兩
舌雖不同知味諒乃均别來各踰紀夢想猶隔晨多君
繪成圖見畫如見眞又復索題句與傳畫精神一枝風
露鮮齒頰回津津何必三百顆長作嶺南人
　　　聽琴工吳觀心彈欵乃作歌贈之
九疑之麓瀟湘之潯碧羅帶繞靑瑶簪元音一散万万
古墮入泱􁝏氣欝沈漁翁鼓棹如鼓琴晩遇元(次山)柳
(子厚)爲知音却將欵乃曲寫出烟波心雨𪷟𪷟兮木梣
梣鷓鴣低飛猿呌霠一聲兩聲斑竹裂十里五里江天
陰秋風掠岸凉吹襟思婦夜𫾣斷續碪忽然日岀花滿
林黄鸝紫燕春愔愔遊絲飄空幾千尺山長水濶無古
今乍髙乍墜勢莫禁愈近愈逺端難㝷不知覿面者誰
子恍若獨坐成連海外之孤岑吳生絶技廼至此正氣
所感感更深我思欲學奈衰老心粗指硬恐不任膏肓
稍以砭石鍼有耳肻聽桑濮淫吁嗟乎吾之知吳葢已
淺聊託寂莫滄浪吟
　　　院長餉竹萌蕨芽
春山笋蕨本來甜(蘇詩慙愧春/山笋蕨甜)難得城中二者兼一笑
開籠何所擬小兒拳配玉纎纎
　　　題同年張蒿陸落葉詩卷後
詩境全従寄託深開編静對見君心行收珠玉揮毫手
往和風霜落葉吟竹老爲椽仍中笛桐焦入㸑始成琴
五千言領知希意不要人人盡賞音
　　　文安王孝子詩奉和安溪相國作
靑靑松栢樹蟠根上垂枝人生斯世間孰是無父兒父
子有常性曰惟孝與慈本與生俱來平平理無竒奈何
千百載孝行傳者希將母世教衰天性有淳漓其或得
天厚一念不自欺精誠未徹間天故靳報施艱辛方歷
試陰隲姑遲遲及乎感遂通較若稱銖錙適與人事㑹
彼蒼本非私試看農家子任眞初何師志壹氣乃充人
定天爲移文安一小邑中有孝子祠王姓原其名厥族
葢已微生小但依母不知父爲誰母旋告之故朝夕恒
涕洟稍長甫娶婦長跪與母辭兒今欲覓父有婦侍寢
幃苦語挽不留隻身望天涯眼前盡岐路倀倀將安之
路窮乃渉海夢兆如蓍龜掉頭别母去躎足隨爺歸未
歸敢自必歸到翻成悲里鄰賀羊酒官長旌門楣團圞
逮眉壽仍世開曩基到今二百年代易族姓滋此事載
邑乗四方或未知安溪賢相公畿輔舊保釐訓俗務根
柢仁親以爲期表彰先朝事欲令來者思手立孝子傳
復爲孝子詩詩中何所云代述孝子詞讀之盡流涕恍
然目擊時康叔生奉母曹娥死負屍敢請追配古大書
勒諸碑
　　　新竹次院長韵
靑瑶流影照明玕(陶詩亭亭/明玕照)盡放梢梢出屋寛粉澤未
乾宜露濯錦䙀初脫奈風寒輕陰拂地應加宻秀色迎
人尚可餐附入戴家新譜内釋名稱草恐難安(爾雅釋/草篇笋)
(竹萌山海經其草多族厥族多篃皆以竹爲草類故戴/覬之竹譜云事經聖賢未有改易然稱草良有難安)
　　　盆中繡毬不作花者九年矣今夏復放院長有
　　　詩索和次原韵
久留生意未爲薪近報唐昌蕋又新碎剪有痕千瓣雪
宻攢無縫一團春壓梢自重非關鳥帶葉全低欲礙人
記得月燈毬様似白頭重見意猶親(南部新書每歲寒/食新進士于月燈)
(閣置打毬之宴東坡詩所/謂曲江船舫月燈毬也)
　　　謝院長惠西洋蒲桃酒
妙醸眞傳海外方龍珠滳滳岀天漿醍醐灌頂知同味
琥珀浮缾得異香直可三杯通大道誰教五斗博西凉
平生悔讀無功記誤被村醪引醉郷
　　　題盧六以庶常抱經圖二首
三傳何妨有異同抱經莫學玉川翁賈家訓詁韓家論
可少盧家與折中(漢賈逵有三家經訓詁魏/韓益有春秋三傳論十卷)
章句人人守一經可憐秪用愽科名多君獨有膏肓癖
不傍長檠棄短檠(檠字本屬上聲宋人/多叶平聊復借用)
　　　送李敬齋庶常請假歸里
與君書局同晨夕不道陳情爾許難(李去秋便欲乞假/因成書限嚴今方)
(爲啟/奏)愛日光陰雖未晚望雲懷抱幾曾寛無言可慰三
年客此去全勝十政官(用章孝/標詩語)爲報眉間見黄色髙堂
一笑定加餐
　　　送梅雪坪岀宰㤗順二首
行作折腰翁吟邉憶謝公㩦家千里近得邑万山中椒
荈通閩賈魚鹽走(去/聲)海童流傳永嘉學亟望起儒風(泰/順)
(温州之屬縣明正綂朝始置地連甌越民/俗朴魯未有以文章科第起家者故云)
竹垞門下士(君爲竹垞先生辛/酉江南所得士)爾雅倍堪親前軰詩無
敵多才畫入神一官貧寄祿万卷老隨身去去君何恨
徒傷久滯人
　　　張蒿陸有賢子三十而夭屬作挽詞
短生寄長世如浮亦如沈髙人付逹觀旦暮猶古今下
士重其寶服食延分陰相去九牛毛奚翅尺與㝷造物
本無物榮枯隨所任奈何才不才分量費酌斟才者或
夭折不才乃森森此枋竟誰持報施昧善淫嗟嗟張氏
子貭秉玉與金十五工文詞長老咸歎欽二十舉鄉貢
恒苦疾疢侵夙慧天所隲道根種何深自知不永年瀟
洒託淸吟三十遽謝世一笑遺冠簪歛以僧伽黎尺乎
尸陀林其生類知道没豈無知音我作哀挽詞以慰乃
父心
　　　送同門孫斗文赴任武緣
百户猺獞賦孤城瘴癘天茫茫赴長路草草別同年剋
日有嚴限之官如左遷桂林嗟已逺南去又三千
　　　送同年喬松華赴任永福
碧水丹山路迢迢六七千桂林聞少瘴荔浦喜通船吏
隱安荒外人情薄眼前孫郎行更逺作計幸周旋(謂斗/文)
　　　送楊次也赴平凉太守任二首
辛苦河隄使初停杵槖聲三年方上計五馬遂西征齋
醸葡萄味沙陀苜蓿程勿辭乗障逺領郡際昇平
開府吾郷彦勲名䇿府存典刑傳太史科第繼文孫世
以儒林重官仍露冕尊平生期望意垂老屬恩門(令祖/司馬)
(公開府黔陽僕在/幕下受知最深)
　　　塞外二色芍藥五月始花院長揆公采得並頭
　　　一枝屬蔣酉君繪圖兼以唱和詩寄示次來韵
草没煙埋定幾時忽驚紅白出連枝虢韓合隊方稱貴
姚魏分標未足竒若使入宮應薄妬却緣出塞更多姿
畫圖與釋従前恨兩首詩傳万口知
　　　送周桐野前軰督學順天
先生人中龍天與君子性平時頗跌宕臨事乃剛正憶
昨典浙闈量涵江海浄無私消謗𦦨氷雪久彌㵾至今
桃李門得士稱最盛數椽居帝里貧過滎陽鄭俸錢付
書估斗酒謀主孟時復召朋儕琅琅發髙詠彈丸躍竒
句傳寫寧待竟李杜韓白蘇篇篇資考証他文率稱是
手筆誰能倩以此徹　主知蓬山夐無併趨營幾新軰
時世梳粧靚恬澹其素然卓哉覘品行國家設遺補㧞
擢半長令庻常間改授歴職例不更敢云著作庭遷轉
薄諫諍於公實久次事異初徵聘比者適乏人銓曹列
名請(去/聲)終焉寢前議上賴　天子聖宮坊俄晉秩侍讀
繼申　命小試惜宏才留爲作人慶使星不涖蜀畿輔
觀爲政古來豪右區當代儒風競文通山後族武逹代
來姓一一􁄐管従妍媸歸皎鏡將空冀野群徃矣執衡
柄絃琴視拂拭匣劔待磨鋥苞苴自不入籬棘何妨摒
必若振先聲務須釐積病朱衣群吏導綘帳諸生迎詎
非稽古力榮寵一時併公貌謙愈冲公懷直且勁和光
得人愛嚴氣生我敬良辰乍招㩦(同人於端午日/餞别城南江亭)臨別
心怲怲城南好亭榭快若披畫㡧每來必遲留天水互
􁂧暎飲徒散將盡自此稀游泳計公還朝日吾已理歸
㮄贈言抒所懷甘𬒳俗嘲評
　　　內閣北垣下有老楮一株歲久成陰相國澤州
　　　公機務之暇時一憇焉㤗州禹之鼎繪成楮窗
　　　圖公自題七律二章命門下士繼和敬次原韵
　　　二首
洵知黄閣異人間獨樹能髙便不頑蕭洒坐㸔移日影
婆娑行愛繞苔斑堂餐撤後仍開卷　賜杖㩦來正押
班爲報官居如邸第太平機務有餘閒
自蒙一顧覺恩深地傍絲綸氣象森樗散不教成棄物
栽培聊許效淸陰偶然此樹同温室豈少餘材聚鄧林
數仭宮牆窺不見媿従下里和髙吟
　　　贈別郭于宮
我初耳君名識靣悵猶未吳中忽逅邂衰懦増慨愾纒
綿一臂交傾倒兩心旣顧歡同年舊莫逆笑相謂(辛已/四月)
(君偕書宣至姑/蘇始訂交焉)謂是我軰人㧞茅當以彚出其囊中什
字字抉肝胃豁逹淮海風鬰蟠河岳氣儕觀狎唐宋方
駕希晉魏獨立千丈姿昂然表凡卉私心驚且喜固是
吾所畏朅來京洛間領略彌有味顧今不可作語及必
長喟孰使顧不亡得君深自慰時時小扣擊枯槁需一
漑亦復不靳予情同采葑菲生逢右文代多士雲靉靅
瀟湘賦何㳙古鏡吟潘緯公車召方朔書學徴米芾君
亦預承　恩南薰食官餼明堂儲𣏌梓丹臒視塗墍大
海終掣鯨蘭苕聊集翡舉塲昨俯就抱璞仍刖䠊多君
失意來辭色少怨誹平生學問力胸自判涇渭頗怪窮
孟郊甘稱溧陽尉驥雖仰芻秣鴻肻離羅罻計决勇告
歸㑹機適天乞(叶去㑹機岀唐/書劉文静傳)金源舊文獻蕪没幾蒿
蔚上賴野史翁流傳得髣髴𥙷亡千載下自任一何毅
零落四千篇緝紉成禬䙡(君於中州集之外復捜輯金/人詩二千餘篇進呈/御覽)
圖經佛道藏捜採靡不曁經　進卷倍前　乙覽爲増
欷隨身給書局𥿄價往應貴汗漫鏤板期艱難治裝費
若人富才藻所乏乃資屝崔硯幸勿焚萊服行且衣歸
與洵可樂貧也何足諱綠楊暗河橋万樹蜩螗沸南風
吹祖帳好雨洗林熂掉頭君其仙灸背我如熨倘念酒
人遊尺書及塵􁝙
　　　同年錢絅菴舉㓜子年月日皆與余同因命名
　　　同𥘉六月八日爲湯餅之㑹席上戯贈
老籛年踰五十矣二月抱孫五月子(今年二月/錢先得孫)子生距
我六十年月日皆同時異耳人生墮地如轉環風雨小
刼須臾間醵錢去作湯餅㑹爲爾聊破囊中慳我今蚤
衰似蒲柳玉雪蘭芽羡渠有生兒若要與渠同一笑還
須十年後(絅菴小余十歲故戯語云十年以後安知余/不生一子與君稱同年乎老鰥造此口業罪)
(過罪/過)
　　　送同年唐益功岀宰德淸十八韵
荆川嫡派承家學經濟文章孰比優忝附同年成進士
欣看鄰境得賢侯是邦約略吾能說此去艱難爾勿愁
小吏兩三迎水遞長亭五十接郷郵菰蒲影裏㩦琴譜
菡蓞香中發櫂謳到邑不離黄篾舫浮家且傍白蘋洲
俗經旱潦需仁政天與谿山賦近游千丈竒峯當案立
一支健水入城流帆檣終繹疑官路烟火微茫辨市樓
籬落鳩鳴茶足雨野田雉雊麥先秋風醒曉岸魚蝦賤
葉暗農郊桑柘稠碧罋村村工醸酒紅裙箇箇善􁄐舟
向來風物原如此比日流亡稍復不開廪屢蒙　恩賑
䘏催科聊緩歲徴求瑟當急調絃須改藥遇名醫病必
瘳預想居民多喜色愧無贈䇿佐前籌蟻封豈合長馳
駿雞割何妨暫解牛別有虚懷人未識下車先爲訪南
州(敝座師少宗伯徐公/方致政里居故云然)
　　　送同年宮書升赴任臨汾
班聯銓序五人俱捧檄娛親爾獨殊登第三年先老鳯
得官千里試名駒蓮花舊洞眞仙宅蟋蟀餘風古帝都
矯首共看汾水上一雙飛舄是王鳬(同年謁選者五人/惟書升得善地)
　　　送同年歸旣垣之任西華
侯封兩襲漢東京(後漢鄧晨鄧閶皆封西華侯事載/本傳水經注專屬鄧晨者失考也)百
里今傳小縣名却羡鳴琴來宓子眞堪捧檄慰毛生太
行北望渾連塞洧水西流不到城見說中牟壤相接莫
教卓茂擅循聲
　　　藥苗初茁
一片苔封螮蝀橋汲従甘井手親澆金波處士如相過
莫畫狸奴損藥苗(圖繪寳鑑宋李藹之號金/波處士喜畫猫于藥苗間)
　　　暴雨
的瀝初聞傍枕幃忽抛響瓦万珠璣虹霓故壯崇朝勢
草木羣蘇一震威漏屋移床非故處破窗穿𥿄入餘飛
雲開日出須臾事賸得新凉暫透衣
　　　院長従口外寄餉灤鯽十二尾雨窗憶舊吟成
　　　七言長律十六韵
無端枕上豐年夢果有嘉魚致碧潯荷葉解包腴未減
鹽花初腊味尤深入關雨後蹄雙躞粥市朝來尾一金
射鮒故知同井谷(魏都賦雖復臨河而釣/鯉無異射鮒于井谷)揚儵豈必盡
靑林(水經注蘄州廣濟靑林湖/鯽魚大者二尺可止寒熱)每思長夏同垂釣不比
嚴冬試落碪塞柳柔條三尺踠灤河新漲半篙侵賞花
作賦榮曾預貫笠披簑力頗任躍藻莘莘看得􁎠駢頭
戢戢快生擒(憶癸未六月扈/従熱河釣魚事)烹鮮屢飫天厨饌配酒兼
叨內侍斟(憶乙酉丙戌夏秋之/間/行宫侍宴事)白首重回成往事素書
頻剖荷佳音鮓封倍覺分甘厚鐵化寧愁逺信沈長鋏
人嗤緱是蒯直鈎吾敢曲爲針尚餘截竹爲竿手可有
臨淵結網心口業不停如宿債詩題纔到便微吟行當
召客充柈案底用呼童漑釡鬵饋食例應煩十五加餐
還望使重臨(儀禮少牢饋食禮魚用鮒十有五/而爼今尚欠其三故結語戯及之)
　　　送沈岱瞻赴任寳坻
與君忝同年生長同里閈知君孰如我骨月情豈但先
公昔登朝名第南宫冠鳳毛看再刷省吏識珂傘謂宜
上金鑾繼世典詞翰却將著作手移畫𥿄尾判得官向
京東舄鹵傍海岸古來畿赤地風俗率鷙駻太剛慮争
勝過弱恐示玩自従羅畢繁俯仰魚鳥亂須令静以族
母致淰而渙雖殊南陽郷圖牒行可按業田湯沐　賜
錯壤居大半莊戸接膏腴農疇雜耕㸑并兼聽豪右鰥
寡詎宜犴人疑作令難簿領苦堆案子雖軀短小其氣
乃精悍才長百事能所少非此叚望君朞月最許我一
辭贊疑網破二三貞固事足幹初如迎刄解旣過春氷
泮夏書納秸服周禮掌灰炭瑣碎攬大綱豈其銖絫算
情深不自禁語岀背沾汗芻蕘倘可收幸勿怖河漢
　　　送大司冦張景峯前軰罷官歸韓城二首
朝典推紏職　皇仁體好生事關同列忌公視一官輕
已抱回天意休髙去國名應同白司㓂家世說韓城(白/樂)
(天以刑部尚書致仕按唐/書本傳其先本家韓城)
槐棘論三又雷霆竟獨當不聞　廷辯語自拜乞休章
祖道千人帳秋風一葉裝大臣傳軌􁹔投劾便還郷
　　　九十翁王德園輓詞(上元人其孫元/蘅已丑進士)
門風本是烏衣巷九十傳經比伏生壯日看花朋舊盡
老年種竹子孫成(有子五人/孫七人)社中天與耆英壽身後人
傳著述名存殁於翁兩無憾同時銘誄半公卿
　　　送同年朱明原宰永城二首
淮徐封壤接芒野舊稱饒風俗酇侯國人家薛疃橋近
聞成巨浸行見布新條膏雨隨車去謳歌徧黍苗
亳社來陳寔桐郷得仲卿苦辛憐舊尹(謂唐/殿宣)慈愛播先
聲世羡成名早官因奉母榮古來循吏傳所重是書生
　　　送馮文子南歸時改就教職
計偕憐七上屈就廣文氊舊事靑燈外歸程白雁前救
貧無善策攬鏡得衰年杯酒平生分臨岐意缺然
　　　六月杪于庭前後種竹兩叢入秋積雨忽生笋
　　　五株旬來森然成竹矣時方移寓作詩志之
兩叢竹種庭南北土淺泥融尚露根暫借淸陰障炎氣
遽看穉節破苔痕人情舊雨來賔客家信秋風報子孫
(時大兒婦挈/諸孫將至)珍重老夫臨別意歲寒氷雪不勝繁
　　　別雙槐四十韻
位置雙槐好空庭洽恰宜校三雖欠一得偶不成奇拂
戸交垂處當窗並立時逺疑孤榦合髙𬒳四隣知匝匝
重簷葢舒舒五丈旗葉心還吐葉枝亞復抽枝次第徐
敷蔭縦横各逞竒問年忘甲子稱老曰期頥屈伏躨跜
獸深蟠偃蹇螭藤輪銜宿瘤琴蚹斷皰皮晝聶輕烟蓄
宵炕暗露披希間星或漏宻布管難窺蟬翳俄留蛻蟲
來遽引絲啄枯巢有鵲撼大穴無蚍日月東西照陰晴
旦晩移向來便嬾惰端賴拒炎曦張王貧官氣遮藏陋
室基寓形粗當瓦取義合名簃歩幛奢従設凉棚儉省
支展鋪新笛簟抖擻敝書帷四角行攤飯中央坐賭碁
受風堪屏䈉經雨爲添絺濃翠濡茶盞嬌黄墮酒巵愛
花勤汛掃弄影故參差忙閱名塲速閒叨造化私桑榆
收暮景蒲桞警秋姿物理循環具天心屈指推稍聞聲
槭槭旋見莢垂垂彼美眞無度吾貪已不貲描摹虚畫
手贊嘆少妍辭但使居能久休論種自誰棟梁寧缺用
節目亦奚施匠石慙頻睨樵斤幸勿斯僦居初爲此覓
地更何之跡在終漂梗神傷未解縻依回經宿戀揺蕩
隔年期晤對曾賔主吁嗟奈別離筏應難遂捨樹即是
相思鴻爪留齋笏蝸涎認履綦後來須䕶惜看取壁間
詩
敬業堂詩集卷三十八
敬業堂詩集卷三十九
　　　　　　　　　海寧查　愼行　悔餘
棗東集(𧺫庚寅八月盡/辛夘十二月)
　　庚寅秋閏大兒婦攜諸孫將至槐簃湫隘不能容
　　乃遷居魏染衚衕西鄰棗樹一本己纍纍垂實矣
　　余下榻扵東偏故名棗東書屋
　　　移寓棗東書屋
一卷新編百首詩老夫昨日别槐簃兒童上樹鳥烏樂
正是鄰墻棗熟時
　　　同劉若千前軰汪紫滄錢亮功兩同年登密雲
　　　縣鐘鼓樓
三面巍峩一面平亂峯如玦吐孤城望中禾黍開畿甸
掌上風雲接帝京岀塞雙鵰盤逺勢入關萬馬壯秋聲
夕陽樓下枯荄裏半截殘碑紀用兵
　　　重陽密雲道中
過盡車聲十里岡牛欄山外作重陽黃花小店豐年酒
紅樹遥村昨夜霜短髩愁侵新節序浮生知閱幾炎凉
西風吹落叅軍㡌不是年時入塞􁁵(是日/上自口外回鑾)
　　　樓敬思送菊
老去逢秋愛晚香故人與致滿車黃憐渠亦在風塵際
置我居然籬落旁折免小鬟偷插髩來如佳客快登堂
曾分一斗泉邊釀準備花時洗盞嘗(菊花易酒北釀之/佳者夏初蒙院長)
見且駭尤物乃落駔儈兒􁁵褫仍用毬路錦十卷首尾
完無虧叩之髙索錢五萬而我囊乏三錢錐少需便恐
𬒳豪奪一計猛出居巢奇烏驢充貨價相直快挾墨寳
徒行歸入門㸑婦告米罄一笑那顧朝來饑明窗小几
風日亮塵垢不敢侵吾帷古香透𥿄辟蟫蠧元氣入骨
騰蛟螭熊熊異光黑點􁇀滑滑膩理膚凝脂試臨只愁
鬼掣腕旁睨幸免食朶頥嗟嗟世俗慣傳誤目所未覩
公謾欺曹家譜系格古論歲月舛繆餘可知(曹士冕法/帖譜系云)
(淳熈十二年乙巳二月十五日橅勒上石曹昭格古要/論云淳熈二年乙已歲二月十五日修内司摸刻上石)
(按今拓本乃十二年乙巳九/月十一日當以拓本爲正)偶慿一端爲駁證食古以
耳皆如斯
　　　題蔣樹存繡谷圖爲王石谷所畫
憶初訪君㝷繡谷㳂緣棹轉閶門曲桃花深隖數千家
三徑依然蔣生獨到門先㸔八分字爪甲如龍䧟蒼玉
恰當首夏候淸和一色園林雨新沐滿堂狂客歡譁集
詩酒衝筵事徵逐曾蒙分韻強留題不怪歸舟避糟麴
別來塵土換顔狀霜雪盈頭沾寸祿我方寓直鄰浴堂
君亦辭家赴書局寒窗瑣細註蟲魚十指排籖管鋒秃
此時忽漫披橫卷快若重遊爽心目奉常筆法付宮端
分派同時一嘗熟精研往往到毫末縱逸寧容拘尺幅
雲頭解駁天光開地脉盤旋風氣蓄奇峯翠蹙黿山石
髙幄濃張洞庭木莎痕苔迹斷復連寛處編籬還𥙷屋
漸深漸入窅無際中有千竿萬竿竹野老時拖拄杖來
幽人自展遺書讀城端殘照紅將歛逺勢投林鴉伴宿
惜哉此景落東南欲往從之輿說輹畫圖非畫乃眞境
試問歸期何日卜㯶鞋桐㡌吾豈無準擬相隨友麋鹿
　　　題顧天山南原讀書圖
吳中多世家君豈瑛後人抱奇乃日富所得在一貧氷
叟昔愛士門墻分彌親我自識君來今幾三十春姓名
達館閣蹤跡仍風塵磊落見髙才激昂露天眞深惟讀
書力頥此逺俗神精理入毫鋩古言闢菑榛兀然三尺
几上與萬古鄰糟醨殊少味願君飲其醇
　　　再爲樹存題王麓臺宮詹所畫蘓齋圖
元四家法傳渺茫華亭一老誰頡頏我昨題詩䛕石谷
派裔近遡婁東王朝來復見宮相筆令我展卷喜欲狂
君家繡谷中舊有交翠堂蘇齋想在交翠旁不知結搆
幾時改但覺城西竹樹轉盼生輝光一丘與一壑一重
復一掩似淺而愈深爲奇豈關險興酣揮灑如化工岩
巒岀没初無窮能將萬里勢移入園亭中主人好事客
不同三徑非復求羊蹤招邀笠屐作晤對尚友直到眉
山翁(樹存得東坡笠屐小像/因築此齋屬麓臺圖之)翁之來兮萬木風嶺海一
氣遥相通當時買田陽羡歸未遂六百年後畫像乃落
江之東麓臺麓臺眞老手筆落神來洵非偶紀聞異日
傳中吳繡谷名與蘇齋俱此圖此像他家無
　　　送張志尹前軰視學江南
雙江西南來銅崖𧺫何陡中流作砥柱萬馬盡囘首先
生生其間名望燦星斗决科上甲乙掇第聨子丑詞館
服虚衷同官半師友讀書事默識呐呐不岀口洪鐘扣
則鳴傾倒靡不有髙明本乎質器局隨所受公實狷者
流貌和中有守平生取與分纎芥眞不苟　天子稔公
賢臨軒簡端右量材今始用　注意葢已久江南往持
衡𬗟維人文藪銀臺門下士(君鄉試出西/崖先生之門)根柢視出手
時會適使然前車鑒諸後自從風教薄士習競趨走腦
盬爭一門日中有豐蔀情先絶請託物自呈妍醜或虞
節制尊文柄操賢否因之敵以下鬱鬱徒抱負坦懷吾
無蹊納約彼自牖方當前造膝胡慮旁掣肘率非公所
難時論何足剖古來不朽業要以精力取旌旍行出郊
祖道缺巵酒片言聊贈別敬𧺫爲公夀道在履初爻素
往義无咎
　　　杜大宗名維翰與余同舉順天鄉試三上春官
　　　不第而殁家素貧乏寡妻稚子㷀㷀相倚十餘
　　　年矣今秋周桐埜視學畿輔拔其遺孤若馨入
　　　泮馨貧未能娶因以族兄之女妻之作詩以紀
　　　兼示杜郎
牧之京兆曾同舉稍長慙渠兄事余回首神傷三黜後
過車腹痛十年餘獨留病婦持家教能使孤兒讀父書
今日兩家羊酒賀老槐猶認舊門閭
　　　陳乾齋前軰以院長兼領教習作述懷詩四章
　　　示館中諸君諷詠循環贊歎不足輒次原韻奉
　　　簡
重然藜杖照傳經光透文星是歲星鈴索自諳淸氣味
畫圖人識舊儀型(用白樂天畫/像集賢故事)波涵鯨海千層碧地拔
鼇峰一朶靑此日門墻稱最盛春風桃李屬頭㕔(唐時/翰林)
(承㫖所居/名頭㕔)
北扉淸切接延英一片臯比寄不輕半載岩廊虚左席
六年林壑仰髙情谷中吹律春長煖句裏探珠夜自明
豈獨殊才歸領院雅輪當代荷扶檠
鸞凰多出上林枝劉井柯亭有去思公望久推師表地
人才况值　聖明時來聽長樂鐘聲度𧺫視花磚日影
移法醖錦𫀆冬拜　賜太平故事在蓬池
經名千佛籍羣仙總藉文章與作緣氷署頭銜差耐冷
玉成國器頼攻堅鸞坡地重官宐攝驥路風淸駕獨先
四首新詩代條教玉堂氣象一時還
　　　郊祀喜晴恭紀
齋宮肅穆五雲端大祀　躬親不遣官閣道風淸千步
輦慶霄日麗九層壇陽和徧宇冬回律爟火升中曉辟
寒天竝　君王同霽色萬年歌頌溢鵷鸞
　　　周策銘前軰雪後入直武英疊院長四首韻見
　　　投感舊抒懷情詞斐亹再次韻奉酬四首
酒邊劘壘記曾經白戰詩成擬聚星(甲戌冬新城先生/座上徵雪事分題)
自入道山稱後軰每從延閣想前型重來客髩痕添白
相對朝衫色總靑劇喜歲寒同寓直不煩廵到第三㕔
(李濤乞酒詩惱亂玉堂將/欲徧依稀廵到第三㕔)
人物他時數武英轉頭存殁感非輕(傷松坪安公山堂/三前軰及同年朱)
(字綠/也)申歸寅入餘書課火冷香消付宦情粉蝕瓜牛粘
壁燥氣吹野馬瞰窗明天公未放勞筋息幹合弓膠且
受檠
鳯條安穏舊栖枝岀入頻深望闕思地異終南非捷徑
羣空冀北已多時宣毫在握才逾富江硯隨身榻未移
十四年來翔步地後先鱗羽太差池(此首叙先生重/赴教習㕔事)
縞衣昨夜舞羣仙冷淡閒坊醉少緣至日我偏愁晷短
履霜誰與警氷堅寒寧易就桑榆暖駑豈能爭躞蹀先
何法啇量了官事便隨二老賦言還(時座主相國陳公/宗伯許公相繼引)
(年予告/命下)
　　　嘉定譚生名在　欽取之列而外來無咨送之
　　　文不獲赴書局辦事留余寓兩年將歸口占送
　　　之
知爾不能薦世情良可歎往年曾獻賦同軰盡彈冠(近/奉)
(上諭各館纂書人/員俱加恩議叙)歲晚獨行急家貧久客難向南氷雪
少莫慮布衣寒
　　　奉送座主大宗伯許公　予告歸里五十韻
六卿　予告吾鄉少此舉公今冠海寧秩領春官大宗
伯光分南極老人星傳家忠孝遥承緒得路煙霄早發
硎瞻斗地崇依象魏摶扶力厚𧺫鵬𬈑東流赴壑隨川
后西掌開山比巨靈質抱圭璋爭就琢文融金錫儼流
型(淮南子金錫不/消釋則不流型)紫淵欲涉迷津筏翠嶽難攀歎絶陘
鶴禁向曾推舊學龍門誰不企髙扄容臺洊歷非通職
宰相他時待掃㕔吐納心虚惟愛士交遊道廣總忘形
絳紗夜捲談經帳雲母朝排隔坐屏獨以㓗身嚴漏室
每持淸議答明廷苞苴不入門如水進退何慙戸亦銘
正使含沙潜鬼蜮未妨擲瓦試淸泠色寧可改緇加素
濁豈能侵渭别涇氣盛或滋曹耦忌言髙偏徹　九重
聽引年自據尚書禮(唐孔戣以禮部尚書據禮引年/韓愈上疏留之事見唐書本傳)歷
宦還符退傳齡(白樂天詩官歷二十政宦遊三十秋/公自壬戌登朝至辛夘恰三十年矣)鶚
立雲端原矯矯鴻飛天外又㝠㝠頻聞入市蠅傳赦爲
報歸期鵲喜聆率土三辰光禹服泰階五紀慶　堯蓂
行抛手板牙雙笏笑解腰圍帶萬釘海外投竿連巨犗
人間巢睫任焦螟宮聲緩應車前鐸墖語欣聞岸上鈴
無跡可求羚挂角忘機相對鶴梳翎行時楊桺風迎䄂
到日桃花浪泊汀羅雀閒情甘寂莫烹鱸餘味取鮮腥
主張泉石精神爽拂拭雰埃眼界靑泮水西來開第宅
六峯幽處置林亭(硤石梅㑹之交大小山/凡六竹垞曾以名閣)舊栽松菊重
移徑新茁芝蘭漸滿庭兒是象賢齊謝鳯孫皆夙慧辨
終鼮昂藏駒目人千里珍重巾箱世一經鄰有古風連
樀梠巷無俗客駐箳篂許評字字榮華衮顔誥家家奉
典刑物外衣冠全洒落社中耆宿半凋零平生誼最㪟
花蕚老去情尤感鶺鴒徧逮九宗多䘏睦近賙三眷少
伶仃官貧并乏元紘馬業富猶餘武子螢何處追遊擕
几杖偶然乗興岀郊垌靜𫾣深院棋枰響醉問名園櫓
窡停笛簟微颸凉過竹吟窗晴旭煖穿􁂻爐香馤馤分
茶灶樹影離離上碓桯童戴笠簦淸入畫僕充耘耔健
添丁先生樂事行如櫛小子浮蹤寄若萍局踳伏轅踰
弱歲衰遲𧺫蟄及春霆久知世路殊難騁屢夢田廬奈
未醒心賞隨時勤造請耳提即事發聾瞑飲醇特許沾
觴瀝饋食無由進土鉶祖道逡廵思效駕守官怊悵類
拘囹(昌黎詩守/官類拘囹)白家池上㝷芳屐戴氏溪邊泛雪舲華
髮門生歸有約相期壽考頌椒馨
　　　十二月十七日岀阜成門重過苑西舊寓是日
　　　立春夜飲蔣酉君同年筏喻齋
多時不踏郊西路寓舍重來尚有鄰霜葉滿庭槐失蔭
雪芽穿土薺先春孤踪易著棲遲客一宿猶煩洒掃人
愽得樽前開口笑白頭旛勝兩囘新
　　　謁座主相國澤州公扵邸第見示　予告後新
　　　詩恭上二章
上章今始遂初衣五十餘年願不違老鶴林端排霧出
髙雲天上作霖歸别開仙境爲詩境便息塵機入道機
若論龍門原峻絶不因罷相客方稀
八載追隨在禁林奉公淸誨識公心重編潁上歸田集
不比伊川擊壤吟流水一彈眞絶調朱絃三歎有遺音
管窺蠡測終難盡領味從人自淺深
　　　沈岱瞻同年餉寳坻銀魚
濕薪爆竹歲將殘宦况聊同苜蓿盤三寸玉分良友餉
一條氷合腐儒餐別中加飯開魚素飽後投床夢釣竿
無物報君還自笑近來詩語帶梅酸(東坡詩往往亦帶/梅公酸謂聖俞也)
　　　除夕與吳少融程蒿亭湯納時陸宮翎朱以靜
　　　湯公望家韜史小飲分韻得懷字
藥爐新減兒曹病(時兒建/病初𧺫)酒盞重開老子懷萬事過頭
成舊曆一官嘗我似淸齋好吟畢竟爲情累懶性殊難
與俗諧倚頼諸君相煖熱隔鄰分火爇麻䕸(除夕焚麻/稭京師風)
(俗/也)
　　　辛夘人日赴座主澤州相國之召席間公首倡
　　　七言律詩恭次原韻
重開東閣撰良辰喜入新年倍爽神句挾煙霞非俗韻
坐談風月許門人黃封例賜承　恩舊白社閒居致政
新自此淸遊好排日從公賞徧洛陽春(東坡詩華顚/賞徧洛陽春)
　　　送同年徐師魯出宰安陽二首
掉臂飛騰籍甘心本分官八年需次及千里計程寛邑
以名都劇人言簿領難誰知游刃意只作小鮮㸔
門風卿相後棣蕚盡龍媒東海承儒術中原展吏才淸
流泉百汊古跡鄴三臺片瓦今難致煩君訪硯材
　　　得石軒歌爲汪千波兄弟賦
行人學士兩詩伯兼抱元章好奇癖近因得石𧺫軒名
復以長篇誇示客軒西舊是金張第臺榭居停凡幾易
丈人閱世如老仙土蝕塵埋久遭厄時乎顯晦豈天意
不遇閒官誰愛惜偶慿鄰叟指墻隅試劚靑苔開地脉
雲根下插三十年虹氣髙騰二千尺聞雷隱隱動牙角
出坎掀掀呈尾眷直疑井底飬成龍不信飛來化爲石
君家院宇頗淸曠添設䦨干𥙷籬柵長藤接葉樹交陰
特欠懸崕剖蒼璧移山之力十夫耳四片湖黿一朝獲
淸泉淨洗見眞形衆竅玲瓏受捜鬄東西南北隨所置
未覺中庭異寛窄花能含笑鳥能歌總向吟窗助揺襞
醉眠大可當髙枕雜座尤宜羅廣席吁嗟兮人情賣菜
爭求益叠巘層巒事堆積周旋孰與一拳多乃至以身
爲物役石然吾言應點首好共先生數晨夕試問閒歸
京兆亭(劉原父事/見長安志)何如品入奇章宅(見白樂天太/湖石記中)
　　　南海子四首
萬株楊桺密藏鴉苑户如農不種花四百餘年飛放泊
至今樵牧屬官家
纔過春分未禁煙畫橋氷釋溜涓涓淸流愛照垂鞭影
不賺人間飲馬泉
文囿如山百物馴黃羊趯趯鹿甡甡生來便入雞豚隊
卧草眠沙不避人
紅門草長少飛埃萬頃平疇掌上開一道修眉濃似畫
近南遥識晾鷹臺
　　　重經朱大司空花莊有感二首
載酒㸔花不計廵履綦陳跡愴城闉舊遊屈指誰還在
我是當時末座人
蕭蕭宰木拱梧丘二十餘年奠醊休見說郎君頭雪白
一官渾似謫江州(公子敬如出守九/江已二十二年矣)
　　　廖若村同年屬題椿萱圖
莊子紀大椿八千爲春秋風人樹諼草北堂取忘憂物
類致不齊寄託各有在誰將女兒花(孟東野詩萱/草女兒花)猥與
丈人對後來遞相承用代父母稱雷同傳萬口故事扵
何徵陟屺亦望父陟岵亦望母拘文恐害辭義可斷章
取廖生我同年天性實過人四十而孺慕有懷雙老親
雙親從宦歸志未遂迎飬所以仕扵朝時時深悵望晨
昏難自慰作底承歡娛重將望雲意添寫椿萱圖誰非
人子歟此樂洵關命試問儕軰中幾家猶具慶
　　　淸明雨
九陌廉纎雨朝來阻鈿車擔頭春事好添種幾盆花
　　　即事
舊日兒童戲風鳶跋扈鳴近來雌蛺蝶栩栩鬭身輕
　　　午亭山村座主相國澤州公里第也十五年前
　　　公官大司農時屬虞山王翬繪成横卷今從政
　　　府予告將歸　上賜御書扁額公既作詩紀恩
　　　復岀此圖命愼行繼和恭賦七言絶句十二章
天井西來第幾陘浮嵐千里拱翠屛井西道人畫不得
自有此山無此亭
萬丈光芒臨一州　宸章奕奕垂銀鉤煙霞指點最深
處中有　御書縹緲樓
嵩少之旁多名園家山近繞申甫門丈人石踞天下眷
三十六峯皆子孫
午壁午橋名偶同佳名豈襲裴令公屋頭山色屋下水
多載桑經酈註中
他時物産按圖經見說長松似茯苓曾活萬人餘世澤
天教仙草生槐庭
南陌東阡不斷雲瀧岡佳氣何氤氲行人過者日無數
下馬來讀歐陽文
展卷㝷常思釣遊太行天半阻歸輈誰知老鶴岀羣意
早在千花墖上頭
崦裏人疑小洞天如今眞個著神仙蒼髯白甲問無恙
巳是歸遲十五年
幅巾藜杖去㝷春盛事一時讙四鄰不獨公顔如雪栢
亭旁竹樹多精神
濩澤灣澴走白沙一渠新漲給千家野翁邂逅勿相避
丞相小車來㸔花
到眼風光渉筆成天然何必煩經營野桃官桺村村遍
五畝不居獨樂名
一德君臣進退間恩深容易乞身還袖中擕得片雲去
肯羡爲霖重岀山
　　　次韻答雲間黃若木三首
雅音日以逺里耳方好新凡卉擢穠華過眼同一春不
有味古士誰歟範師民(任昉云師民之/選允歸人範)朝家宏網羅棫
樸皆槱薪人人珠在握一一鳯集身君豈躍冶耶顧獨
遺陶鈞不欲輕比擬擬之恐非倫
我初未識君聞君窺奥府平生不苟岀厥德自藻斧朅
來京洛遊黥刖覬息𥙷居停得所託飬此好毛羽昨者
荷見存溫溫夙心吐深知君子性不逐時翔武即以詩
學論自可立門戸
老年業不進少作悔子雲遷地胡能良鄭刀宋之斤輇
才不自給何以揚英芬官書日有課兀兀膏繼焚結習
猥未除多生墜聲聞我惑歎滋甚君懷感彌殷世豈無
士安與序瑶華文
　　　題陳緘菴前軰西溪探春圖二首
寳所墖邊松木塲小溪氷泮綠泱泱竹篙撑到水窮處
臘雪不香春雪香
不怕京塵漲㡌裙參橫月落正思君何人喚醒羅浮夢
萬壑千巖皆白雲
　　　奉題座主宗伯公松下讀書圖四首
七旬過後便懸車八座歸來尚讀書不礙須髯銀樣白
精神猶似入朝初
昨夢曾占十八公今扵林下復相逢鄰翁笑指童童葢
此是先生手植松
畟畟濤生細細鱗喜從畫裏著閒身腰金手板全抛却
别換輕紗一幅巾
階庭蘭玉㸔初成萬卷傳家抵百城他日松風吹几杖
執經猶有老門生
　　　題李後圃鶴怨猿驚圖小照二首
晨鳬夜鯉烹殊僣春韭秋菘味最全此叚風流君不乏
故應慙愧督郵前
文人自古相輕薄不獨山陰孔稚圭我爲解嘲還一笑
絆將驥足展牛蹄(時李赴唐縣任畫/一牛車坐其中)
　　　老懶吟
筋駑肉緩稽叔夜齒豁頭童韓退之自分我今兼二者
那將老嬾逐兒嬉
　　　張研齋前軰餉梅花片茶
摘得梅邊小瓣香雨餘出焙勝旗槍茶人預入前宵夢
茗使旋分細色綱水態花情論臭味髩絲禪榻借風光
開籠未敢輕煎點待㵸淸泉自在嘗
　　　盆池魚
埋盆當小池中貯斗斛水紅鮮二三寸厥族殊鯽鯉擘
粒晨飼之駢頭而接尾居然樂同隊似識爭競恥江湖
豈不寛吾力止扵此含珠或望報一笑可以已
　　　送同年張耦韓宰靈寳
地當分陜舊稱雄劇邑依然函谷東百里桑麻通虢畧
一塍花桺界臨潼神明世合推賢宰悃愊君能復古風
别有髙人占紫氣仙才寧滯簿書中
　　　題同年徐師魯小照二首
琴調古扵松琴心淡扵水君勿改君絃吾方洗吾耳
林風吹月上下有涓涓瀬何處覓知音知音不在外
　　　師魯索題小照適飲藥酒微酣誤以爲撫琴圖
　　　率題五言絶句二首明日視之乃烏皮几也再
　　　作二絶解嘲
認將髹几作焦桐笑口重開展卷中道是醉人多謬誤
終慙老眼太朦朧
松風水月與傳神何物能消簿領塵不待客嘲先自解
畫中頼有抱琴人
　　　墻西棗樹一枝下無居人似爲余設也花時口
　　　占二絶
童心預想三秋實吾眼聊㸔四月花見說西鄰曾去婦
故來與爾作東家
獨樹移陰落檻前淸香端爲病夫傳斜街一榻槐花雨
已是浮生過去緣(憶槐簃/舊寓也)
　　　四月廿二日早赴西苑送　駕避暑幸山莊
麥壠瓜疇曉氣溫䑃朦淡月漸無痕殘星帶火沈千點
新綠如山擁一村老馬熟諳城北路雛鶯又報苑東門
征衣長短曾蒙　賜篋笥三年倍感　恩(自入武英書/局三年免扈)
(從/矣)
　　　科詔
科詔重聞下大廷忩忩幾軰出郊坰冬烘一老粗知分
閒卧天街閱使星(余自乙酉以來鄉㑹試/應列銜名俱引分辭免)
　　　即事
盆池綠淨午晴初尺水中涵萬象虚一片玻璃天上下
白頭影裏過遊魚
　　　病枕聞蟬
閒門無剝啄倦枕閱晨暮風外一聲蟬誰家庭下樹
　　　喜德尹至二首
近接元宵信添丁報玉川(弟扵元/夕得子)重來堪一笑小别費
三年貰酒逢花醉移床聽雨眠城南數間屋相遲亦前
緣(弟所居即三/年前舊寓也)
六十吾過二君年正匝廵所傷非齒暮無愧是官貧骨
月性相近田園話倍眞舉家同旅食渾似帝鄉人
　　　喜雨
六月黃塵裏炎蒸何處逃乍凉蟬嘒爽將雨燕飛髙天
意囘枯槁人情散鬱陶久醒思一醉連夜致香醪
　　　大雨中將入直柬紅椒上人
泥深路滑強肩輿童僕何由借蹇驢輸與城南詩老衲
一爐香坐雨安居(印度僧徒扵五月十六後坐夏/謂之坐雨安居以此時多雨也)
　　　種决明
眼昏欲試醫治(平/聲)法庭下朝來種决明八廓五輪全是
障(龍木論眼有五輪/八廓内外之障)却思草木飬餘生
　　　六月十三日大雨獨坐武英殿書局
宛轉西城路衝泥入禁垣稍欣人語少故覺雨聲喧螭
吻􁪉雲黑龍頭吐水渾微凉生殿閣沾洒亦　君恩
　　　題汪千波淸溪放艇圖二首
三百八梯白岳四十七瀬淸溪船頭已安茶具船尾可
少偏提
載書我昨曾到老去重遊大難五百灘頭囘首羡君揺
艇新安(太白詩聞說金華渡東連五百/灘他年一擕手揺艇入新安)
　　　偶詠庭前花木五章
茉莉本鬘華(佛書鬘華/即茉莉也)南人不之重結籬雜枳棘爛熳
寧煩種西江糧艘來此物充土貢民間近亦夥廟市排
缶甕一本值數千探支一月俸貧官俸有幾減口爲目
用
秋葵特小草幹直葉頗剛鴨脚不中蔬移根自銅梁(韓/偓)
(黃蜀葵賦移根/逺自扵銅梁)經時得土性伏雨囘微凉一日閱一花
半月如人長檀心暈深紫金琖含嬌黄詩翁亦何知輕
比道家粧(薛能黃葵詩記得玉人春/病後道家粧束厭禳時)
棗實初如芡垂垂挂屋角秋陽一以曬脆美漸可攴或
慮壓枝低隔垣探掌握家童方竊食遑問野鳥啄朝來
風太狂響瓦若氷雹天公有暴殄靜者庶先覺
决明乃叢卉細莖挺蓬麻兎目葉如槐秋前吐黃花入
秋况多雨亂發正復佳勿矜顔色鮮行矣霜霰加吾方
感獨立何暇爲汝嗟(少陵决明詩凉風蕭蕭吹/汝急恐汝後時難獨立)
石榴八尺長灼灼花頭密火雲催落瓣秋蒂齊結實初
㸔顆顆同罅拆謂可必根孤力苦弱黄殞無虚日滋培
吾豈殊成朽視其質何當慰老眼存者十之一
　　　續咏庭前花草四章
木槿日及花難開易憔悴人情無久暫枯菀適時至敷
條自仲夏(月令仲夏之/月木槿榮)荏苒雜秋卉老人齒髮衰閱世
殊少味炎凉等晨暮草草寓生意
江南第一花(山谷詩玉簮墜地無人/拾化作江南第一花)得名獨因蘂金方
秉正色厥白孰與比愛其玉無瑕持以配君子終焉忌
太㓗采摘從此始莫上美人頭膏油能汚爾
海棠以秋名應候開最早媚人取顔色娟秀亦自好大
葉承綠盤幽芳出紅褓亭亭矜獨艶脉脉視羣槁春爲
耀眼花秋作斷腸草寄語賞花人千金須善寳
髙梧葉旋殞苦竹歲不實九苞鳯德衰墜地尚仙質翩
翾宜具體五綵爛初日俗眼視如蓬紛紛難致詰稱呼
隨世變愛惜從緣結誰知好女花可入毘耶室
　　　吳文藪員外餉鮮荔枝憶戊寅六月與竹垞先
　　　生同遊西禪寺飽噉此味慨然有作
不踏三山路扵今十四年每談甘露味輒想荔支鮮好
友能分餉浮生感宿緣曾同朱老喫惆悵望西禪(少陵/詩果)
(熟且同/朱老喫)
　　　翁蘿軒爲西厓畫桺舍漁莊圖有詩索和次韻
　　　三首
縹緲虚無外空明蕩漾前何從分筆墨直是散雲煙詩
好原通畫神淸果得仙漁村楊桺岸放眼即湖天
宛轉橋臨渚參差樹隱莊棹應迷客入車或遣兒將命
意何瀟灑爲期但渺茫兩三垂白叟篝火話溪堂
歸宿知何地披圖大可㝷冷官疎熱客老境炯初心重
碧千層浪遥靑一寸岑篋中無長物終不羡籝金
　　　西厓視學中州重修龍門香山寺後一年汪退
　　　谷以事入秦過洛中命主僧種松數百株因繪
　　　成横卷兩公往復之作在焉索余繼和四首
俸薄官淸舉廢難種松初返舊時觀風流二老知誰繼
畫裏亭臺𥙷復完
甲子俄驚十五周刹那減刼已千秋(自開成六年至今/踰十五甲子矣)
多情八節灘頭水重挾松聲上石樓
曾否經堂認寫眞却將綺語懴前塵他時編入支提藏
莫忘題詩第四人(兩公倡和而外惟索/西谷及余詩故云)
夢裏曾遊亦勝緣鼎門南去是伊川打鐘掃地初心在
終著袈裟喚渡船
　　　食鷄頭
芡盤每憶家鄉味忽有珠璣入我喉絶勝嘗新㑹靈觀
鷄頭池上剝鷄頭(汴中芡實出㑹靈觀歐蘇皆有詩京/師德勝門内有鷄頭池當因此得名)
(也)
　　　以庭前新棗餉德尹二首
巳經半月申童約又剰髙枝與鳥鵮比似洞天無核棗
一枚聊解此生饞(東坡云朱明洞是蓬萊第七洞天有/無核棗唐永樂道士侯大華以食棗)
(仙去予在岐下/亦得食一枚云)
人間千樹等封君此語曾聞貨殖云好笑貧官貧徹骨
一株還就比鄰分
　　　晒藥示紅椒上人
故人憐吾衰往往致藥料(王幼芬自蜀中貽黃連貝母/附子鬱金湯西厓自遼東歸)
(貽鹿膠/五味子)東西朔南産地道悉精妙賤棄靳菅麻貴儲同
美鐐居然聚成肆巾笥蓄海嶠炮炙所未加蠧叢劇牛
噍幸辭梅雨漬喜及秋陽照連朝風色佳拓牖啓奥窔
淸泉滌宿垢緩火焙瓦銚鼻觀通衆香薰然徹腦竅調
柔在心性外物徒詭弔還復觀我身癡愛扵何名(維摩/經從)
(癡有愛則/我病生)然而我有病此病非藥療自從客京塵四大
苦纏繞(去/聲)攀援乃根本客疾從此勡齒落憐舌柔聲讙
憎耳剽狂華瞥眼翳殘熖灰心燒依囘翦翮籠潑刺貧
餌釣窮非學子諱痛甚舍人譥近讀維摩經衰年忽如
少虚空一床座環顧不得徼芥子納須彌諸天初不覺
大海入毛孔黿鼉性無嬈向來煩惱因摒擋付煙燎而
今方丈室誓絶慈悲呌欲將藥施人恐𬒳醫王笑
　　　中秋赴座主澤州公之召公首唱七律一章仰
　　　次原韻
乘鸞顧兎望盈盈恍坐璜臺第十成桂樹有香秋倍爽
丹丘無月晝同明滿堂賓客沾餘斚前席生徒奉橋衡
公視浮雲如富貴何煩問夜卜陰晴
　　　席間遇雨相國復有留諸子待月之作再次原
　　　韻
子魚通印雀披綿不數侯鯖侈食前東閣再開延客地
南樓重上晚凉天林泉興在何時遂風雨情深此夜偏
兩串驪珠光照座賽㸔蟾魄十分圓
　　　題王文選浣花溪垂釣圖小照二首
小舟閣淺沙巨石壓深浻忽動綠玻瓈遊魚嚼花影
溪頭幾株桃多𬒳桺拂開幽人此中坐蒻笠靑扵苔
　　　題表弟湯納時授經圖
與君中表序弟昆往還猶記隨家尊來時奉杖出候門
長者前導幼踵跟聖童十歲名早喧六經背誦河傾源
我慙却立心自捫同年詎可同隊論爾來幾何閱晨昏
年踰六十手一反女長巳嫁男已婚不獨抱子兼抱孫
我雖竊祿鶴在軒君猶需次羊觸藩夢歸往往得故園
披圖相對兩悅魂君家紫雲山下村䕶田之水淸不渾
有孫可教經可翻只坐八口艱饔飱絃歌三徑思所存
桑榆力挽扶桑暾黃精掃盡霜蓬根一笑重續兒童言
　　　王樓村同年忍冬齋賞菊分韻得頭字十韻
晩菊多佳色書齋位置幽乍來寛束縛相對解綢繆冷
偪精神透淸宜臭味投近盃浮藥氣照影岀花頭肅肅
霜如剪團團露欲流蟹胥黃剖殻鶴􁐻白披裘籬下非
無伴盆邊剰有秋酒徒讙復合詩主病初瘳莫以蹉跎
歎終能爛熳酬年年髙興在亦足慰淹留
　　　次韻答東亭弟滇南見寄之作
西風萬葉催黃落鷙鳥盤空恣拏攫南中誰遣雁飛廻
滿𥿄言愁嗟落魄我從前夏與子别行坐時時感離索
荒山亂水夜郎城憶走從軍恍如昨一身輕出曾投筆
萬里初歸但垂槖兵戈囘首三十年鳥道羊腸夢猶愕
子今宦遊乃落此恍惚披圖見滇畧邪龍東徙窟宅淸
狂象南奔夷㸑削浪穹水曵靑羅帶點蒼山淬芙蓉蕚
武侯故壘屹關城阿育遺封割岩壑鳴琴理訟三時暇
傳鼓排衙百吏諾才優官事非難了俗儉民情遥可度
愁懷得酒且暫開詩體如騷亦間作比間索米大不易
應笑枯匏繫京洛性癖難陪冠葢游興䦨只想田園樂
馳書爲報天南弟待作癯仙同跨鶴
　　　武英殿書局告竣除夕口占
窮年書課恰如期喜甚兒童放學時剩曆一行還餞臘
渉冬三月可無詩舊巢天上重來夢殘局燈前未了棊
斑鹿黃牛仍拜　賜白頭慙愧𬒳　恩私(前二日復入/南書房蒙)
(賜歲酒羊鹿魚雉/等物仍年例也)敬業堂詩集卷三十九
敬業堂詩集卷四十
　　　　　　　　　海寧　查愼行　悔餘
　長告集(起壬辰正月/盡十二月)
　　辛卯臘月左手病風今春漸及右臂蒙　恩停免
　　內直始得因病乞假前後滿百日患猶未除適兩
　　院長俱逺出遂因循度歲昔白香山守蘇州時年
　　甫五十八而退居之計已决其詩有長告雖當百
　　日滿故郷元約一年回之句未幾果歸又十年而
　　風疾作余今年六十有三患病在前請假在後出
　　處之際有媿昔賢多矣
　　　元旦朝回　御賜酒肴果品二席中使賫至臣
　　　家感　恩恭紀
玉笋班初散瓊筵　賜北扉忽傳　中使到正值早朝
歸仙液瓜棃脃(哈蜜瓜凍棃/皆異品也)春羮雉兎肥一家同醉飽
元日拜　恩稀
　　　周桐野前軰貽雲碁一副開奩皆白子也戯占
　　　二絶句
朝來畫得𥿄爲枰一咲開奩賭不成遮莫先生寓微諷
不教黑白太分明
周天三百六十一奇偶中從太極分細玩君家舊圖說
有陽可得獨無陰
　　　病風
香山臨老愁風痺昭諫多時患臂攣自分早衰宜速退
敢云同病比前賢三災有刼誰能免五苦無塵可怕纒
不學維摩佯示疾道塲還作散花天
　　　瀆山酒海歌(并序)
　內西華門外西南一里許明朝御用監在焉又南數
　十歩爲眞武殿庭前老檜一株下有元時玉酒海承
　以石床玉色靑碧間以黑章白暈㫄刻魚龍海馬出
　没波濤之狀口面約廣三尺餘隨其質爲凹凸若荷
　葉然形製朴古膚理温潤中容四五石許壬辰正月
　十九日偕雲間髙不騫槎客往觀摩挲久之按元史
　世祖紀至元二年十二月瀆山大玉海成勅置廣寒
　殿輟耕錄云廣寒殿在万歲山頂中有小玉殿內設
　御榻左右列侍臣坐牀前架黑玉酒罋一車駕歲廵
　上都先宴于此燕都遊覽志云今御用監中有小亭
　亭內一玉缸體質頗潤中積水外以朱欄䕶之即廣
寒殿中物也槎客屬予紀其實因參考舊聞而系以
　詩
雲間髙生精賞鑒嗜古捜奇確且贍朝來導我出西華
指點前朝御用監監南新剏玄都壇當門老檜靑蛟蟠
舊聞酒海今落此共嘆體質猶堅完瀆山巨璞初無價
誰遣不脛來輦下至元巧匠雕琢成万歳山頭設髙架
天然位置平不頗瑣窗八面開重阿石龍吸水上霄漢
倒瀉溢爲太液波波光翻動廣寒殿滿甕蒲桃映華瑱
侍臣多著質孫衣(質孫燕服見/元史世祖紀)天子親臨詐馬宴電轉
星流四百年故都何物不推遷曽承沆􁭥依天上流落
人間亦可憐亭虚無復朱欄䕶頽砌㫄連髹噐庫天吳
䟦浪鬐鬛張只與空庭飽風露君不見周彛商斚近來
無形製争傳愽古圖爲池爲海將安用咲爾幾同五石
壺
　　　恭和　御製咏鳥槍原韵
鋄金浴鐵製新傳万丈光生掌握前命中巧踰弓入彀
發機突並鳥争先毛風血雨來千里電瞫雷􁥛徹九天
一震餘威收有截坐令寰宇靖烽煙
　　　正月二十五日奉　㫖停免內直仍赴翰林院
　　　供職恭紀
九年眊筆厠淸班沗竊虚名秪汗顔瑣闥乍辭疑削籍
玉堂重到許投閒勞生分定升沈外　聖主恩深進退
間留取羽毛憐病鶴孤飛何日放教還
　　　二月朔日碧桃盛開
無數緋桃蕊齊開仲月初人情方最賞花意已無餘
　　　初假十四韵
渉海疑無岸收帆喜有涯初諳閒氣味已攪病情懷長
假知難遽微名料易埋宻藏虚白室髙挂踏靑鞋一榻
春將半孤踪世孰偕自延醫入座便少客升階似鵠肩
雙塌如籖指互排屈伸寧自主運用漸多乖藥餌聊投
水針鋩等刺柴簡編從庋閣典校免科差臥久兼抛杖
僧來或勸齋老𧖟甘蠧葉痩馬嗜枯䕸即事安愚分餘
生戀廢骸幾時眞大咲撒手向懸崖
　　　盆中新種幽蘭忽吐一花病枕喜作十二韵
本草繙因藥旬來偶種蘭近根微取潤培土最宜乾愛
䕶新芽茁爬梳舊葉完連朝風習習昨夜露溥溥笑口
欣將拆花頭側未安一尖長計寸五出瓣成单静女晨
粧淡幽人翠䄂寒香來殊不意夢好却無端客有逢知
賦(周弘譲山蘭賦/竊逢知于綺季)吾方擬撡彈當門誰免忌入室雅相
驩飬鼻芬何與(椒蘭芬茝所以飬/鼻也出史記禮書)同心契漸難秪應賢
子弟佳氣滿門䦨(時德尹潤木信安/諸弟俱在都下)
　　　元立上人淮陰張氏子㓜隨父客京師父殁權
　　　厝天津且死屬其子曰必反吾骨故郷時元立
　　　甫九歲貧不能自存去而爲僧得法于平陽晝
　　　公今五十年矣辛卯秋徒跣北來求父葬處天
　　　津瀕海沙水衝激殆不可辨有里老張姓者依
　　　稀指其處發視墓磚在焉桐棺無恙將奉以歸
　　　葬相見京師乞一言紀其事爰贈以詩
僧臘五十八當時九歲孤悽凉銜治命辛苦望泉壚鬼
守他郷魄兒存出世軀兩消生死憾含咲赴歸途
　　　獨坐聞孤雁
風急天髙片影孤水圍初脫尚驚呼(是日行在/初撤水圍)菰蔣幸
有单棲處莫入羣中更作奴
　　　淸明日偕馮卯君馬素村沈駟㐮家言思諸孝
　　　廉及兒建出右安門小飲祖園水亭有懷城西
　　　舊遊
臥聞風日好暫起出郊坰歲有淸明節人如聚散星烟
光初上柳水氣欲生萍却憶名園路橋邊共踏靑
　　　三月十五日　恩賜翰林院講讀編檢諸臣松
　　　花江緑石硯中使宣　㫖查愼行吳廷楨廖𢋫
　　　謨宋至吳士玉五人向在武英殿纂修着揀式
　　　様佳者給與(臣)愼行得䕫龍大硯一方恭紀二
　　　十韵
砥石靑山麓松花碧水濵天文聯析木地産富琳珉藴
作巖間璞來爲席上珍自蒙官采擇頓發玉精神有用
逢時出無瑕抱質純性剛偏潄潤膚膩不留塵露氣鮮
流葉波光緑漾蘋銘辭周雅古(背有/御書銘其辭曰/以静爲用是以永年)
形製帝鴻新䂓矩方圓合廉隅節角勻雕龍由哲匠篋
鳳賁儒臣(賜硯有泥/金漆匣)憶昨隨班久曽經拜　賜頻(前在/内廷)
(兩蒙/頒賜)隃麋兼月給棐几亦時陳延閣披香夕山莊珥筆
晨詩多呈　乙覽賦每逹　楓宸自罷文昌直仍叨竊
祿因微勞蒙　記憶末路慰沈淪　優㫖宣中使殊榮
逮五人枯魚咸仰澤病樹稍知春臣分増慙恧　君恩
視咲嚬捧歸憐手顫増重爲　絲綸
　　　曉出西郊
小童晨出郭歸報杏花開病試經春屐隣賖過臘醅斜
風吹巷陌細雨隔樓臺未遂田園計僧寮又一來
　　　偕德尹潤木信安兒建孫祈過摩訶菴看杏花
　　　主僧乞詩留題一絶
酒塲詩壘付前塵不到精藍二十春今日眼昏花似霧
僧雛誰識未歸人
　　　再疊韵一首
弟勸兄酬不隔旬花前渾作一家春可能消得兒孫福
奉杖將車侍老人
　　　廣濟寺看海棠同凃爕菴徐壇長次杜牧之街
　　　西詩韵
滿城烟柳正藏鴉好事偕㝷老衲家旛影愛飄新掃地
露痕初綻半開花畧宜歩障遮濃日惜少鴟夷載後車
肯似㫄人苦攀折一枝歸插㡌簷斜
　　　是日再過爕菴同年寓園看海棠兼招王樓村
笑口重開又一竒小堂南北万花枝同時被賞寧論晚
明日來看定悔遲無雨劇憐如許豔有風生怕不禁吹
惟應火急邀詩老趁取嫣紅撲酒巵
　　　荷陰淸暑圖揆院長屬賦四首
緑水亭南万綠楊一奩明鏡貯煙光自移玉井如船藕
髙放花頭盡出墻
碧雲擎葢午陰凉不獨花香葉亦香想見公門淸似水
舂耡飛近讀書牀
六月遊人汗汁融透肌一陣好凉風欲知魚樂看魚戯
長在田田翠影中
比似濂溪愛有加年年貪看畫中花直従葉點靑錢後
剝過蓮蓬始到家(先生毎歳扈/従避暑故云)
　　　送陳緘菴前軰視學山東二首
頻年愼簡出宮坊公道能令士氣昌稽古榮歸儒者分
掄才難得聖人郷機絲合與金針度分刌知従玉尺量
舘閣同時皆屬目又看魁柄指東方
氷壺貯質雪飛丸淸望今猶重此官綘幄風開三月後
紫躔光動五雲端蓬瀛盛事推枌社桃李新陰到杏壇
此去畿南纔七驛道㫄迎謁盡儒冠
　　　展假戯簡吳山掄薄聿修陳世南三同年
俸滿開坊及慵多請假頻雨中三月暮花外五湖春已
逺鵷鸞隊猶覊麋鹿身好官如歲酒推譲少年人
　　　德尹招同人飲寓庭紫藤花下
此藤此地初種時詩翁酌我索我詩(藤爲桐野手植者/今日周亦在座)
藤今成陰花滿架吾弟重來宅其下夜來急雨雷闐闐
拓窗起看東南天雲頭解駮日穿漏紫氣散作濛濛煙
兩龍上走尾倒懸之而鱗爪紛盤旋佛光中現寶瓔珞
綘節珠幢朝曉仙笑渠主人負花癖治具典衣誇示客
酒徒一半招不來來者留連窮日夕髙燒紅燭臨前庭
燭燄浮動千娉婷忽然落蘂墮杯面香入醉魂愁欲醒
十年万事經眼見况此旅寓如郵亭藤兮得氣漸張王
而我與汝俱頽齡閒坊大可飬衰疾官守幸已迯拘囹
飲雖小戸且滿引莫待鳥啄花飄零
　　陳子萬七十壽令子履中孝廉來乞詩
曽於郎署挹淸風解組歸成鶴髮翁才子聲名喧輦下
故交書札到山中荆溪花蕚排家集(子萬與令兄其年/緯雲合刻家集)
商洛烟霞屬寓公(時子萬移/冢中州)知是林泉能飬壽自慙䆠
跡尚如蓬
　　　題汪籲三騎驢圖即送其赴醴泉縣任二首
結束翩翩西入秦也如懷縣著安仁杏園别有騎驢者
羡爾幾同鶴背人(今科進士俱㽞京教習不聽/還郷唐時進士皆騎驢故云)
逸足曽登郭隗臺屈他作吏亦仙才三峯圖上逍遥意
又看昭陵石馬來(昭陵在醴/泉管内)
　　　同年王樓村嘗夢至一處梅花滿庭有一老人
　　　杖而入以杖數樹云此十三本以付汝汝若饑
　　　時但喫梅花便是神仙地位也覺而屬禹司賔
　　　愼齋畫十三本梅花書屋圖壬辰四月樓村官
　　　罷將出都以圖索句作歌贈之
鴻臚禹子特好奇聞人說夢乃畫之寒梅繞屋十三本
一一著花無醜枝問渠此屋在何許異境云自華胥移
龎眉丈人野鶴姿指樹付汝汝不辭嚼花可使食無肉
仙者得之能􁇎飢覺來官舎氷雪冷滿牀䔩䔩香風吹
君家汜光湖水湄柳繁梅少地苦卑買栽開徑良不易
梅性故與髙寒宜然而畫藁出神授何必逺問孤山爲
但愁書多無屋貯莫嘆樹小看花遲浮生所遇率假合
刹那刼比阿僧祗幻中生幻想非想身外有身知不知
君今罷官歸有期蘧蘧形開夢者誰詩成擲筆吾自哂
區區紀夢何其痴
　　　因病展假院長揆公遣車邀至郊園用義山詩
　　　作起句
漳濵臥疾正無憀忽枉車音荷見招藥草去扶藜杖覓
楊花來傍酒旗飄不緣别夢三春隔已憚勞薪半日遥
重到名園知有分爲憐詩癖未全消
　　　院長和前韵謂余將乞長假特寓㽞行之意再
　　　叠韵奉荅
出處心孤不自憀當歸何待故人招花隨流水雖難住
絮到粘泥已倦飄塞馬楚弓紛得失遊鵾斥鷃各逍遥
獨餘門舘酬恩地(香山詩髙家/門舘未酬恩)結作癥瘸未易消
　　　自怡園藤花
朱藤春季花入夏已狼籍名園開較晚間作一旬隔我
來若相待耀眼動魂魄舉頭千万梢梢梢上髙格廽欄
三百歩歩歩轉幽賾中休得小亭未覺方丈窄花穠四
垂䰓葉厚平展席輕如榆穿錢小串低可􁆾重如鰓貫
柳繁縷紛難擘尾長或計㝷莖短亦盈尺髙褰俄作勢
宻綴欲無隟南北交絲幛東西挂簾額采香蜂經營嚙
影魚跳擲紫雲烘暖靄不受日光炙旦晚顔色殊陰晴
氣候易主人有深意召此閒吟客方當豁襟抱兼用佐
肴核擷之復湘之謂有噉花癖従公亦何幸醉飽且永
夕明歲花發時回頭莾陳迹
　　　曉起聞鶯聲次院長原韵
煙條雨葉宻難分睍睆聲從隔岸聞自出喬林爲求友
苦教獨客感離羣暗穿花徑如流水暖炙笙簧好遏雲
斗酒雙甘眞不厭爲渠晨坐到斜曛
　　　雨後觀芍藥再呈院長
夜來微雨曉來風多爲階前芍藥叢艷色可將何物比
賞心聊與故人同遲開分落群芳後獨秀慚居万綠中
莫以將離煩折贈(兩年以來園中每有/花開公必遣人折送)此花不稱白髭
翁
　　　鶴卵次院長原韵
四生一墮想緣深陽鳥雙棲只在陰遺種也憐同羽族
托胎誰信有仙禽雲霄已具初生質渾沌猶全未鑿心
他日長鳴聽子和勿將雀鷇比淳音(蘇明允詩雀/鷇含淳音)
　　　聞汪紫滄同年出獄
忽傳　恩赦下蕭晨病枕初疑聽果眞但是㫄觀多感
涕誰當身𬒳不沾巾累朝豈少文章禍　聖主終全侍
従臣莫怪兩家憂喜共十年同事分相親
　　　送孫洪九之任瓊山兼簡瓊州守林碧山
異才資格外仕路有先機(洪九在武英書局校錄/去冬告竣/特恩叙用)得邑
莫辭逺着鞭如爾稀嶺雲雙舄度海島一颿飛府主今
賢者茲行得所依
　　　平陽太守孔彛仲六十壽詩
十五年前識孔愉座中曽示武夷圖(戊寅初夏余遊武/夷時彛仲宰崇安)
家承曲阜先師學郡領陶唐古帝都䆠况秪聞琴配鶴
仙山猶憶舄爲鳬懸知北海開樽處酒醸蒲桃不用沽
　　　賦得忍冬花送樓村同年南歸分韵得群字
鴛鴦亦有偶鷺絲亦有群(本草忍冬一名鴛/鴦藤一名鷺絲藤)豈謂閱晨
莫遽看黄白分亭亭羞獨豔兩兩含淸芬願保忍冬意
嗒焉吟送君
　　　以釋門五經約註送院長有詩見謝即次來韵
　　　奉酬
禪宗空諸無梵夾實諸有光同日月照瑞叶龜龍負新
舊譯兩伊一豈殊三九(翻譯名義云西方有新舊兩伊/猶此土之篆隷又云開雖具九)
(九只是三三九/雖殊其理常一)五經大綱具五藏條目剖三十八万言
言言垂不朽(大論云毘勒藏有三百二十万言佛在世/時所造後人憶誦力少不能廣誦撰爲三)
(十八万/四千言)聲明先釋詁(大論言五明者一曰聲/明釋詁訓字詮目流别)精理發智
母起教阿含先修行木义首明通徹墻壁解脫除枷杻
散華與貫華慧悟非愚守多羅雖布葉漚鉢必㝷藕我
無廣誦力心地未離垢自従獲此書煩恼變蜆斗久知
繆緘石猥欲珍享帚狂緣稍稍歇幸免怖頭走方丈寄
一軀由旬視四肘有時或展閱黙坐牢閉口先生愛我
深采善每耡醜作詩相扣擊現此霹靂手秘笈敢自藏
琅函往無咎願公調五味灌頂孰與偶眼界示空澄微
塵悉抖擻琉璃無障礙當見山河否
　　　送史儆弦前軰視學粤東二首
去作蓬瀛海上仙文昌八座本同躔一朝掌制推三世
万里持衡在兩年(史典雲南郷/試初回故云)唇氣晴標瞻斗地虹光
夜發種珠淵蒼榕錦荔成陰徧桃李春風分外妍
鳳池重望屬宫端親見丹山振羽翰昨捧　紫綸千騎
出(尊甫儲相公於三年/前奉/命祭告南海)新開綘帳万人看班香宋豔才
相嬗蘇海韓潮量校寛但是同朝誰不羡文章早逹似
君難
　　　晚香齋畫卷紅椒上人屬題二首
淸流九派滙東湖湖上精藍傍弄珠三十年前遊似夢
黄花應笑白髭須(癸亥客遊當湖始/識上人于化城菴)
晚香齋畫已流傳初白菴成未有緣世出世間留二老
把茅至竟譲誰先
　　　羅浮五色蝶院長屬賦
我愛羅浮雙鳳子碧紗籠出看分明别従花底留仙種
不向林間鬭化生莊叟夢中渾未識滕王圖上總難名
秪疑園客𧖟爲繭五色抽絲繡得成
　　　送院長揆公隨　駕避暑山莊
上卿侍従有仙才　詔許㩦家避暑來閒裏未妨披卷
過别前先約寄詩回灤魚味入三秋美塞草花多六月
開曽是往年同直地万峯囬首隔蓬萊
　　　把犂圖爲汪荇洲前軰題二首
宛轉橋通曲折溪緑陰南北岸東西玉堂不少栽花地
爲愛山村雨一犂
身占蓬池第一流却従跨鳳想騎牛山中宰相他年事
不要黄金畫絡頭(用南史陶弘/景傳中事)
　　　題従孫恒侯雲岫觀日出圖
雲岫家門山去家咫尺耳平生趾未到浪走千万里客
中看畫興飛騰老矣梯空力尚能桑榆欲挽扶桑景歸
作鷹窠頂上僧
　　　送陳鍾庭前軰由學士督學畿輔二首
㫄無汲引上丹墀獨以文章結　主知奉使銜仍兼學
士持衡公不愧宗師朱衣院吏傳呼出白髪儒官載筆
隨好是年時車馬道兩行桃柳夾旌旗
春風入座藹然披形跡無嫌自絶私花月有時成邂逅
壺觴幾處記追隨戢鱗魚厠騰蛟地塌翼鷗眠浴鳳池
未敢出郊同祖餞聊慿折柳託新詩
　　　送唐次衣庶常省覲歸揚州次安溪相國原韵
紛紛冠葢塲勇者乃先去河橋万株柳攀折凡幾樹
九重亟儲材舘選盛冷署新進半登瀛芸窗拓雲霧舊
來氷雪文詮次列州部群推著作手領䄂佇知顧云胡
遽俶裝矯首赴歸路足知學問力祿飬猶孺慕白華古
義存至潔如飲露天際望南帆花間指西墅人生屬有
願肯作蓬萍聚與君昨論交託契在未遇知我無若君
侵㝷感末暮重來秪自悔(余丁亥告假南歸/次衣有送行叙)久滯眞再
誤厚意久豈忘聊抒贈行句
　　　湯西厓前軰自通政改授翰林掌院學士時奉
　　　使嶺南未歸馳詩寄賀兼述鄙懷八首
眷注　恩深出入偏重看名籍冠群仙文章舊價新増
重不礙來遲十二年(先生于庚辰春/由編修改諫垣)
久推公望稔公才合到蓬山頂上來品秩不殊銜特換
北扉班壓大銀臺
同時領教得名臣程李欣傳拜　命新到此始知師席
貴錦袍分占兩家春(明弘治中程篁墩與李西涯同時/領教西涯有詩云詞林盛事久相)
(仍師席逢君喜不勝今先生與少司空/揆公奉/㫖亦同教習庶吉士故云)
望中一髮海天靑暫借文星作使星莫被江山久留滯
無邊風月在頭㕔(唐翰林承㫖所居第一閣亦名頭㕔/在學士上今之掌院卽承㫖職也)
詞林故事聞前軰誥勅元須巨手裁便合還　朝稱閣
老文淵內署待公開(舊傳文淵閣爲翰林內署詔册制/誥皆屬焉凡宣召文移止稱翰林)
(院初不以內閣名每日與閣臣㑹食輪學士一人專掌/誥勑多挨次入閣者故例稱閣老今蘇州有閣老坊乃)
(吳匏庵爲/學士時建)
石渠天祿校書頻仍歲員多比積薪我是史官頭雪白
末班猶領百餘人(編檢俸深/無過余者)
敢擬微之並樂天才名官職兩殊懸只除一事差相似
恰比先生老七年(白香山詩自注云予老微之七年今/余與先生年齒相去亦爾故得借用)
(此/事)
病中未奉休官檄枕上先成寄逺詩計日乞歸應有分
向來心事荷深知
　　　送同年宋山言視學兩浙
與君隣墻居晤言實疎曠隔墻見髙樹雙鵲巢其上連
朝傳好音奉使開綘帳余方移疾臥君過問無恙握手
起踟蹰慰懷釋惆悵吾郷十一郡山海饒氣象自昔不
乏才名賢出軰行讀書想前喆指授不流浪長老尊所
聞後生知所嚮家家承榘矱一一資藴醸自従婺學衰
科舉變時尚姚江矯斯弊絶學揭孤倡傳習到南雷淵
源大流暢經經緯以史文筆兩浩蕩秀水(朱竹/垞)及慈溪
(姜西/𬈑)頡頏庻相伉爾來復誰繼耆老日凋䘮菑畬任榛
蕪多士將安仰君生公相家儒雅世宗匠商聲振河岳
金石比淸亮人稱詩滿􁂫自喜書壓掆此行執文枋獨
力狂瀾障楩柟豫章材厥初視乎飬植根在績學條蔓
芟冗長風先絶奔趨名亦戒標㮄轉移良易事勢㨗登
髙唱徒従制藝論於衆非所望吾今老且廢記誦月就
忘尚思炳燭光未肻頽然放平生婞直性語出常近謗
歸去作州民菰蘆倘相訪
　　　院長自口外寄餉灤魚山蕨
山澤珍難二者兼灤魚肥美蕨芽甜銀絲斫鱠氷調水
錦帶宜羮雪點鹽私爲飽餐慙過分頻叨逺餉恐傷廉
年來口腹眞相累此疾従今也要砭
　　　兒建舊任束鹿令自補部郎每生日邑之士民
　　　不憚六百里走京師製屏幛爲壽遇余誕辰亦
　　　然無以酬之作詩以示不敢當之意
古有歌來莫人今屬去思不聞循吏傳兼𥙷白華詩䆠
蹟淸殊愧民風厚可知年年四五月重　到京師
　　　百日假滿歸心未遂排悶成篇
乞歸無路且遲遲長告俄踰百日期巳是膏肓成痼疾
非關藥石少良醫飛烏將子於誰止(兒建先以病告/假行有日矣)老
馬爲駒只自嗤轉覺　君恩難報稱俸錢三万又虚糜
　　　偶閱雪關詶和詩輙效其體作十偈寄晚香上
　　　人
耶舎在孕七日和修處胎六年那論後先遲速各人自
有生緣
造物爲爐爲炭衆生自灼自煎本來無垢無浄跳出湯
泉冷泉
馬鳴廣造論議阿難修集多羅一字不圖遮眼試教燒
却如何
五百龍宫鶴衆他生盡是門徒切忌當頭着棒且須開
手還珠
業惑即迷即悟慧根何淺何深倚杖雖傷佛面投鍼便
契師心
塔上鈴鳴何語墻頭旙動誰家禁得毘藍風力除非一
角袈裟
一家眷屬何有木魅水怪山䰠雖則門風髙峻就中容
得波旬
法要不關衣鉢禪宗易雜龍蛇東方入世避世康樂在
家出家
童子燒香掃地㕑人篩米搬柴此段作何消受老夫念
佛持齋
八万四千偈子猛逢毒手多刪截斷口頭語句請師另
逗機關
　　　久旱得雨
聽說今年旱南連兗豫愁遺蝻仍出地宿麥已無秋得
雨寧嫌晚如膏幸徧流黍苗多望澤莫但洒皇州
　　　雨中院長送塞山赤藤杖至兼以詩索和次原
　　　韻
孔光靈壽儗非倫冐雨猶煩送杖人倚賴扶持防滑路
料量筋力好抽身鳩知祝咽先濡咮龍欲騰梭早濯鱗
不向街頭輕曵出撥開雲霧即狂塵
　　　題徐壇長庻常竹趣圖
泉聲絶磵秋咽霜信空山早寒何物不當揺落此君獨
占檀欒畫中千个万个賦裏三竿兩竿留取數間茅屋
従教日報平安
　　　題陳希聖然藜圖
閒抛万卷在巾箱多爲官書校勘忙眼大如箕君莫怪
巳將藜火比螢光
　　　題逹履中東郊㝷梅圖
黄埃髙壓城頭山老夫畏暑方掩關何來一幅好圖畫
彷彿置我羅浮間圖中之人貌氷雪格與苔枝兩淸絶
従知托興在髙寒不怕侵肌有炎熱因君棖觸動歸心
欲和孤山處士吟明年君放西湖棹但向梅花多處㝷
　　　夏氷
一派方諸水來従石上流物無堅不化性有重還浮耐
冷誰能踏乗炎勢易酬夏蟲渾可語吾欲詰莊周
　　　余歸志已决而行在信至院長固欲相留再呈
　　　一律以申前請
世味酸鹹别歸心老病交寧忘魚在藻其奈鶴思巢古
有成人美吾非解客嘲願公全末路道在遯三爻
　　　自怡園荷花四首
一片頗黎上下空芙蓉城現水精宫巳離大地炎埃外
尚在諸天色相中未免情多絲宛轉爲誰心苦竅玲瓏
雲烘日炙如相試賴是淸凉不待風
雕闌北靣小亭㫄久坐眞成透骨香翠羽拂奩開皎鏡
綠衣扶扇侍紅粧繁華肻鬭春三月澹蕩偏宜水一方
馬跡車輪㝷不到别依浄域作花王
菰蒲響雨午瀟瀟盡洗胭脂取寂寥一鷺偶依踈影立
雙魚忽破静機跳輕橈劃浪紅翻岸髙柳移陰碧過橋
宛在中央情脉脉微波咫尺去人遥
菱角雞頭漸滿池亭亭獨􁫒出塵姿難留雨露珠頻瀉
自拔泥汙性不緇老衲山中移漏處佳人世外改粧時
白頭相對歸心切欲捲江湖入小詩
　　　長律一章寄祝座主淸溪徐公九十壽
吳興自昔多耆舊人瑞今歸九十翁古殿靈光尊海内
歲星朗耀在江東龍門傳裏張丞相淇澳詩中衞武公
落落乾坤誰行軰明明朝野屬宗工韓歐著作竒而正
顔謝篇章麗且雄細入管城抽虎僕健踰弩矢射牛螉
文壇地望髙于位談吐光芒亘若虹白雪調孤卑郢曲
朱絲絃直叶廂桐主張聲氣能延攬領䄂儒紳待發蒙
李泌藏書借諸葛蔡邕秘本得王充頌琴拂拭知黄鵠
老研摩挲辨帝鴻却對友朋心轉小愛聽絲竹耳逾聰
人稱恭謹成家法客許周旋合禮衷什襲有嚢多錦製
留題無壁不紗籠徧栽桃杏開芳徑新茁芝蘭壓舊叢
雅量風淸兼月白閒情澗碧與山紅陸龜蒙里移茶竈
張志和家續釣筒峯倚百寮如畫幛泉䟽半月是淸潨
居鄰崑閬差相亞道在神仙必可逢憶昨歳當京兆試
吾師力具大臣風如綱獨挈收羅廣比鏡虚懸藻鑑融
㧞茹心傾非黨援掄才典鉅本公忠肻教謗𦦨淆淸濁
特荷　君恩見始終存問屢承　中㫖渥晉階還校在
朝隆壺漿出境迎千里几杖同時授　兩宫已勑天㕑
供飲膳復頒　宸翰示褒崇衣冠盛事推華皓扶掖餘
榮逮僕僮八洞雲霞雙蠟屐五湖烟月片靑篷種魚蘋
末看群戲飬鶴松梢待上翀自信結胎從混沌寧煩訪
道到崆峒千莖雪變丹爐火百煉鋼銷赤堇銅下士口
傳非要訣至人踵息有深功蕋珠乍轉時三扣瓊液閒
抛偶一中黄髮髙堂老宗伯黑頭子舎大司空抱來膝
上皆文度呼出尊前悉任童成噐固知由哲匠學箕旋
喜作良弓虞庠又見孫曾入洛社稀聞橋梓同兩寺髙僧
招逺永五君新咏削濤戎阮宗大小分南北裴眷東西合
耄种雨過籬根采黄菊霜餘渡口賞丹楓小春晴暖梅
先報十月温和水未凍(叶/平)屏展彩蟾金的皪杯浮綠蟻
玉玲瓏逺従翠島㝷琅菜近向玄都覔綺葱賤子受知
非一日微官托跡類孤蓬執經曽附三千士算曆俄周
十二蟲常願籃輿隨靖節敢云藥物備行冲升沉分已
安岐路進退心惟撫薄躬寸簡迢遥馳北闕瓣香親切
奉南豐秋來凖擬求長假歸去猶思效祝嵩屈指稱觴
期可剋門墻雖峻往來通
　　　寄祝梅定九徵君八十壽安溪相國屬和
數參河洛在先天絶學今猶見一賢訪道早承　君相
問著書老望子孫傳管中窺豹知千古杖頂安鳩又十
年翁本西京仙尉後世家仍合號梅仙
　　　題王石谷杏花春雨圖
溪光汃汃山濛濛杏花十里五里紅此時江南新雨足
農事未𧺫春方中我愧不如把釣翁小舟閒泊菖蒲叢
又愧不如丱角童騎牛踏徧村西東無端乃被一官縛
坐令畫圖之景到眼成虚空還渠自向髙堂挂報我歸
期行巳届但吟初白老翁詩何必耕烟散人畫
　　　安溪相國見示紀家難述舊德詩敬題長律五
　　　十二韵
相國勳猷盛旂常日月邊廟堂調鼎鼐寰宇靖氛烟却
自承平際追思開創年安溪城僻左瘴海地連綿劇盗
營三窟官軍敗兩甄縣疆騷永德郡界􁞻漳泉挺險猿
猱㨗濳蹤蜂躉懸最難防出没多是困迍邅村落胥波
蕩深山亦蔓延公家時避匿叔姪𬒳拘攣弱肉疇能保
强宗孰與聯間關歸仲父急難見英賢虎口危將探鴒
原痛莫湔試慿三寸舌行挾一空弮本擬辭相奪終知
怙不悛脫身思變計除惡要兵權豈有田横客俄揚祖
逖鞭一呼童僕應兩志弟昆堅買劍招莊戸椎牛出牧
田誓詞情欵欵義憤涕漣漣首以身衝賊誠堪十當千
㧞弧惟恐後集矢共争先是夜昏迷路其時霧塞天彼
愚驕恃衆我怒勇躋顚岩谷聲揺動風雲氣接連夢魂
兇膽裂頭尾亂屍塡鼠穴還深鬭烏巢又繼燃曵柴妻
子棄委壑糗粻捐牙蘖俱殱矣根株務㧞焉向來投死
地何敢冀生還失喜經年䧟仍看十口全親朋篩酒㑹
官長插花筵赴敵雖倉卒成功詎偶然衣冠森介胄臂
指儼戈鋋遂使鴟張勢翻爲撲滅緣節竒因險著事往
賴人傳屬者當藩逆先生適錦旋料其情必􁢬聊復分
相牽懇切迎師表􁅪勤伐叛箋蠟丸宵入奏露布曉遐
宣自爾蒙　恩重因之嚮用專畫轅開八座黄閣入三
遷忠孝培逾厚流風久慮湮伏陳家世事仰荷　聖衷
憐　賜額旌閭里分榮賁豆籩鄕評公可采國史實宜
編表表推名杰煌煌紀大篇時無門比峻家有筆如椽
閱歷干戈畔分明指顧前境眞由目擊痛定尚心悁示
後言何苦光前道不愆㑹須鐫琬琰餘澤永桮棬
　　　雨中過林鹿原梁園寓齋三首
西家井底窺天小東家樓前瞰地寛一雙病眼無處豁
且冐雨出㝷蘇端
人言進士不得進(用太/白語)自詭書家嬾侍書呼朋日飲坐
無事豈謂有愁煩破除
梁園水通虎坊橋及見老柳垂千條三十年來太揺落
慿欄雨急風蕭蕭
　　　客有笑余乗驢車者賦此畣之
遇酒逢花便出遊蹄間一尺駕輕輈泥塗安穩偕僮僕
灰洞馳驅譲馬牛得免徒行猶有愧更争先路欲何求
冗官只算騎驢客老向天衢閱八騶
　　　顧俠君庶常招飲晚翠閣次東坡白鶴峯新居
　　　將成夜過翟秀才二首韵
怪底東吳顧文學才名今始透春關偶移種竹栽花地
如在廉泉譲水間更上一層宜有閣特開西面爲看山
滄州酒釅南烹潔毎到君家醉飽還
万卷書多插架仍肻教輕棄短檠燈簾前凉以三更雨
屋裏淸于六月氷朝爽不名名晩翠閒官何似似髙僧
依稀宣北坊西角鴻爪留泥我亦曽(癸酉夏秋間/余寓居此巷)
　　　院長寄馬尾蠅拂子
千條宛轉綰初成便有風従繞指生柄短不勞犀作骨
尾長仍借麈爲名禪門付法今尤濫人世淸談久見輕
欲效驅除苦無力靑蠅當暑正營營
　　　寄祝胡東樵八十壽淸溪大司㓂屬賦二首
吳羗山色鬰然靑中有元家野史亭人指所居爲福地
天留此老應文星河汾業盛傳三世夾漈功髙在六經
千尺喬松多美蔭重看蘭玉繞階庭
尚書北靣舊稱師(司㓂公少受/業于先生)碩果西吳更有誰著述
久歸三舘貯才名曾受　九重知烟波放艇懷淸霅風
雨連牀記莫釐(庚午秋冬先生在洞庭/東山書局余獲追隨)見說精神猶健
在杖朝不異杖鄕時
　　　立秋前一日馮卯君同年招遊樵沙道院
抱痾儵半載閒居治幽憂故人憐我衰招赴城南遊樵
沙古道觀風氣淸瀏瀏東南烟靄交野色翠若浮短墻
俯而瞰下有瓜芋疇入門樹干霄檜栢榆槐楸凉蟬一
聲嘒天地䬃以秋微颸自北來大火方西流談諧雜坐
臥几席兼衾禂豆籩旣静嘉㫖酒亦思柔二馮乃舊好
(卯君/留士)施(渟/如)唐(斯/萬)洵良儔兒孫胥在眼弟姪互勸酬置我
于其間頽然一白頭主人誼良厚欲起每𬒳留試問勢
利交有此摯性不浮雲翳空虚聚散豈自由且爲六時
樂用豁窮年愁
　　　題四明萬開逺氷雪集後故友貞一之子也
孟郊殁後千餘載苦語何人更别裁風雅道衰無至性
海山地大得奇才翻瀾涕淚隨聲出徹骨氷霜煉句來
竊喜故人還有子一編浮白爲渠開
　　　題亡友吳商志遺像
每過南湖畔傷心是勺園吾猶識前軰君克肖家尊(余/少)
(時侍先大人於禾郡/及見尊甫培園先生)彷彿生前影凄凉葬後魂風塵莾
回首耆舊更誰存
　　　立秋後七日偕周桐野宫恕堂錢絅菴張日容
　　　繆湘芷林鹿原顧俠君郭雙村家查浦潤木兩
　　　弟再集樵沙道院用白香山遊開元觀韵
未忍别朋友乃如戀京師循環互主賔荏苒淹歲時自
我爲此㑹四三年於兹中間小聚散比復相追隨心閒
耳目淸地曠花卉滋手㩦白藤杖笑倚靑松枝林風有
餘凉襟𬒮快一披蓐收鞭白日西走不稍遲顧惟衰病
身乞歸行有期但恐出處跡從今遂參差兄弟幸無逺
(是日潤/木治具)羣公莫告疲聊希逹士逹仰托知音知
　　　題明興安州牧金公與游擊唐通手書後公諱
　　　之純字健之黄州廣濟人
公守興安日明當甲戌年廟堂全局壞山谷一城堅餉
匱雖難給民貧實可憐飛書留片𥿄辛苦想籌邊
　　　德尹舉第二子同學數人醵錢爲湯餅之㑹席
　　　上口占四首
湯餅筵前賀客俱争誇老蚌出雙珠大兒已識之無字
箇是徐卿第二雛(長名佛抱今/年巳上學)
又見添丁喜可知衝筵不怕衆賔嗤一錢舊是看嚢物
半月前頭助洗兒
兒生亦是壬辰歲恰後而翁六十年便作小同呼也得
可憐花甲一周天
吾年十九初生子子又生孫已就婚(余長孫興祖三年/前巳就婚雲夢)
慙愧比渠多兩世滿頭白髮望曾孫
　　　種竹詩四首次晚香長老韵
竹本淇渭材移根到燕土有如傳衣人微命絲一縷(傳/衣)
(之人命如懸絲五/祖囑付六祖語)買栽當六月正值濯枝雨生意盎然
回定僧爲起舞
痩鞭走空庭無筍可汝口齋厨貧少味待得明年否未
訂歲寒交聊充消夏友靑冥長在望苦節須自守(少陵/苦竹)
(詩靑冥/亦自守)
䄂銜種竹詩戴笠晨過我秋凉約徃看我意大肻可詩
好書復佳展開風滿坐因之悟畫理如對鐵鈎鎖
痴人戴凱之作譜捜方志欲收山谷産盡作樊籬寄寓
目何用多三竿兩竿翠竹如頷此語爲我發淸吹
　　　院長寄惠鮮鹿脯及柘綠魚腊僕以轉餉周桐
　　　野明日枉詩見謝奉畣四絶句亦如來詩之數
柳貫紅腮火燎毛　賜腥曾記潤脂膏而今老病如枯
腊地主恩同菜把叨
即鹿何須更入林得魚原不費􁨠針殷勤爲謝南來使
巳少臨淵見獵心(以上二首/寄院長)
水陸郇厨厭飫頻腹腴尾血取鮮新勿嫌薄饋分乾噬
也當貧家作主人
不負漁師與獵師従㫄指動爲觀頥朝來齒頰回餘味
博得先生四首詩(以上二首奉/荅桐野先生)
　　　桐野又示七律一章謂前詩不必寄院長再次
　　　來韵
懷珠戴玉互成文(本草鹿戴玉而角/斑魚懷珠而鱗紫)直作詩題逺見分
網出千絲辭宻藻射來五色想堋雲雪斑味美秋方足
柘綠名佳古未聞義合及賔吾敢靳要傳新句滌辛葷
　　　題杜子綸庶常填詞圖二首
點拍吹簫色色工棃雲一研雨聲中風流爾許眞堪妬
自琢新詞教小紅
早是人歌緩緩歸誰搓柳汁染郎衣杏花韀汗桃花雨
懊恼樊川杜紫微
　　　送楊冠三同年赴任餘杭兼訂徑山之遊二首
秋野雞豚社春山茶笋郷居人力農圃賢宰好文章衙
鼔聲前臥爐烟爇後香城偏迎送少幽事滿琴堂
暫作修門别旋期故里逄君方行綰綬我欲去㩦笻西
上通雙徑南來控獨松洞天兼福地一一屬花封(道書/大滌)
(山爲洞天之一天柱山爲/福地之一皆在縣治内)
　　　爲人題舉網圖
翠柳陰中水不波長魚如劒亦如梭算來大有幸不幸
入網無多出網多
　　　題王石谷瀟湘雨意圖卷
平生愛看王老畫筆蹤幻化無端倪畫石畫水兼畫竹
世罕其匹古與齊不師文與可不學吳仲圭墨君粉本
何處得乃在洞庭南北湘東西似聞瀟湘間陰多晴少
雲凄凄湘君去後湘竹怨留取万古斑斑啼鷓鴣昏昏
喚作雨山菌(竹雞一名/山菌子)滑滑呼成泥九疑劖天不可梯
居人寥落行人迷我昔南遊身未到側聞人說往往猶
含悽今觀所畫殊不爾洒落别自開町畦山舒水緩橋
平堤歩有舟航林有蹊籬門茅屋幾家住翠色不受纎
塵翳(叶/平)嵐光深淺葉濃淡地勢起伏叢髙低展之㝷丈
卷盈握疑有煙雨隨提㩦乃知善畫取大意信手故自
忘筌蹄適逄好事者持卷乞我題我詩不入竹枝調恍
然如坐篔簹谷口蒼筤谿
　　　同年劉大山生子名曰阿雷索詩爲贈
種樹期開花花開實斯榮實以况男子花以比女嬰憐
君五十餘形影猶单惸前歲甫生女去冬兒復生兒當
未生時厥兆先通靈筮易卦遇震生以雷爲名吾觀易
示象震來逺邇驚一索而得男衆口傳轟轟配天爲大
壯剛健含利貞配坤則爲豫喤喤奮陽聲配坎則爲解
甲拆敷荂英配㢲則爲恒人道以久成配艮爲小過應
時與偕行配離則爲豐日中照乃明配兌爲歸妹長少
義交并于益取日進于隨取元亨于頥節飲食于屯驗
滿盈无妄貴无災噬嗑貴愼刑大哉復之義剝極陽始
萌凡茲諸吉祥皆於易理呈皇天不汝薄釋抱來寧馨
特従憂患中用此慰汝情汝可不知足一官何重輕嫁
女雖乏財教兒頗有經祝兒日千里躧歩陵公卿他年
聽雛鳳或比老鳳淸
　　　商丘宋冡宰八十壽讌詩
世澤扶陽厚重傳嶽䧏神中原留碩果四海一完人開
府專旄節還　朝領搢紳遺榮辭魏闕　予告就商賔
風月香山社鶯花洛水濵懸車時未晩　賜馬齒長新
坐握髙談麈行扶大雅輪耆英來汝許子妷列荀陳詩
好人難和心虚士樂親位兼名並重時與物皆春飬鶴
千年頂瞻松百丈身飛觴同賀歲遥祝釣璜辰
　　　同年盛東田餉靑笋徑茶賦謝
楊侯(謂冠/三)出宰餘杭縣與訂歸期又渉秋好友忽㩦郷
味到老夫如作徑山遊靑尖色嫩初開箬綠片香淸欲
泛甌一首新詩消得否齋厨無物可相酬
　　　題東田志行詩草後即次見投原韵
同年來詩人莫逆笑相視唱詶日不隔冐雨煩傔使虚
懷荷見推倒篋啟行笥百篇快披閱口諷手弗置爽氣
䬃然生髙㝠偕抗志君才洵敏妙蚤合淸殿侍五十甫
成名一官迨需次蹉跎感顏狀磊落示標致往往激壯
心時時吐沈思古音非近賞至味有同嗜六義世誰陳
於君識風刺簿書何足擾野馬過浮吹顧惟醖醸深根
柢皆有自試以易理推十年貞乃字(東田於癸未成/進士今十年矣)
　　　題天山坐鎮圖送胡洛思僉事備兵肅州
按圖舊識西陲逺入畫今看使節閒雪點旌旗秋出塞
風傳鼓角夜臨關地連張掖燉煌界人在輕裘緩帯間
一片孤城歸坐鎭不煩三箭定天山
　　　題陳季方詩冊
詩風日以盛詩義日以乖忽於波靡中豁逹耳目開之
子非絶俗而難與俗諧所關學不學豈繫材不材春華
人亦賞秋實人亦采華實所以然根株故有在遥遥古
今宙相望恒相待方謂老眼空快心今獲乃五十有九
章章章非茍作犂然見比興諷諭于焉託此中有餘味
深淺視斟酌子旣啜其醇吾言特糟粕
　　　兒建乞假挈累先歸老人行期未定悵然有作
委蛻兒孫去惟留病伴吾未能辭逆旅翻與念長途短
夢江湖濶餘生出處孤殷勤木上座歲晩好相扶
　　　題朱漢源佩劔圖
平生蚤識朱公子要腹便便貯經史無端結束佩吳鈎
繪作戎􁔾稱壯士髙歩名塲三十秋看人談咲取封侯
知君與世無恩怨賣劔何妨去買牛
　　　東田同年忽戒作詩昨日過我賞菊醉後復破
　　　戒以詩來索和章戲次原韵
聞君戒作詩枯寂徒自窘我思破其戒堅壁恐未允試
以酒誘之徐徐俟激軫半酣不自禁大白果連引妙語
發天機瀾翻吐難忍明朝傳急足一咲啟吾脗黄花開
正繁虚坐前後盡落英尚可賦有味出咀吮
　　　藥酒初成
老人冬來如蟄蟲坯戸况值蜚廉風藥爐新煮藥酒熟
氣觸鼻觀香先通披衣起坐暖寒冽卯飲一呷囬春融
氣衰形耗百病作豈有草木能相攻此身略似受霜葉
藉爾暫發衰顔紅
　　　謝院長惠人蓡三首
一兩黄參直五千嚢空欲致坐無錢朝來忽荷盈觔賜
補貼貧官俸兩年
祖陵地脈禁私刨都市居竒價日髙翻惜　聖朝多棄
物三稏五葉委蓬蒿
四大相纒豈獨風難慿神草證神功七年病要三年艾
還在醫王藥籠中
　　　老人夜臥患足冷以錫爲壺貯熱湯二三升許
　　　納𬒳窩中資其餘温可以逹旦俗名湯婆子宋
　　　王晦叔有咏脚婆詩黄山谷詩中所云暖足缾
　　　即此也冬來用之甚適戯贈以詩
貧家奉身薄外物罕所需獨宿踰十年布衾温有餘匡
床劣容足伸縮頗自如冬來忽畏寒始嘆氣血枯雖無
重膇疾未免愁攣拘何法能療之笵錫成圜模形如大
口盎又若平底盂口大有受理底平無覆虞沸湯貯三
升脫襪加雙趺居然似踵息陽氣回徐徐豈徒活筋骸
漸爾柔肌膚宵臥可逹曉晨眠容及晡我欲老是鄉是
鄉勝華胥旣非燕玉比(杜詩暖老/須燕玉)且與渥朴殊(東坡詩/晴窗暖)
(足來/渥朴)醉醒惟獨覺冷暖寧關渠婆兮古所名聊作爾汝
呼無情亦無想(義出楞/嚴經)老婦得老夫
　　　送盛東田出宰興化四首
名士誰如盛孝章可人風味是淸狂故應天與佳山水
生長山郷䆠水郷(盛爲杭之/臨安人)
范老留題剰古苔官情多委簿書堆濯纓亭外馴鷗地
又得詩人管領來(濯纓亭范文正公宰興化時/所建公又有南溪馴鷗詩)
千里㩦家喜可知免教鈎棧走􁃓﨑他時檢點還朝集
惜少騎驢入蜀詩(東田初掣授四川富/順縣後改調興化)
二三千頃菰蒲綠六十四陂菡蓞紅(縣有八湖六十四/蕩五六月間荷花)
(最/盛)花裏㝷君知不逺過淮只使半颿風
　　　桐郷友人至傳長孫興祖舉子及接家信乃生
　　　女也口占解嘲二首
誰把維虺比夢熊傳訛幾與弄麞同笑將鏡鑷投諸地
等𬒳人呼作太翁
弱女非男却勝無苦催吾景赴桑榆可憐孫又爲人父
二十年前膝上雛
　　　送德尹典試廣東二首
平生三度嶺南遊此去星軺速置郵榮路人皆艷科目
官資爾已壓時流(詞垣升轉近皆論俸惟試差開列/尚依舊制論資德尹名在第一)不
愁寶劔光華掩須信芳蘭氣味幽還恐髙鴻在寥廓張
羅藪澤詎勝收
七千里外動征輪寒薄重裘雪洗塵疎柳愛飄江上笛
早梅催發驛前春名塲後進雖多士詩社前遊頓少人
(時藥亭元孝/翁山俱下世)珍重老兄留眼望蘇家門下要張陳(文潜/無已)
(皆子由門/下士也)
　　　殘冬展假病榻消寒聊當呻吟語無倫次錄存
　　　十六首
臥看星回晷景移流光冉冉與衰期人言䆠海藏身易
自笑生涯見事遲夜似小年寒漸信病非一日老方知
惟餘蓴菜思歸興蚤在秋風未起時
憶昨公車待詔來微名忽忝厠鄒枚　主恩不以優俳
畜士氣原於教飬培身作紅雲長傍日心如白雪漸成
灰依稀一覺遊仙夢初自蓬山絶頂回
茫茫大地託根孤只道煙霄是坦塗短䄂曽陪如意舞
長眉難畫入時圖移燈見蠍寧防毒誤筆成蠅肻𬒳汙
竊喜退飛猶有路的應决計莫躊蹰
雨露榮枯共一天塵沙聚散幾同年車摧却怪蓬猶轉
玉碎何圖瓦幸全螘穴氷封殘雪後鴈程風緊夕陽前
故人珍重留行意(謂揆湯/兩院長)回首觚稜自惘然
盡遣兒孫歸故里尚留弟妷伴他鄉􁂫空預借三年俸
祿入粗供四口粮(隨身止三僕近領俸/米六石足支半年矣)舊積詩逋呵凍
了近添酒債典衣償蕭然此外無餘欠領取南窗枕味
長
一榻中安四靣虚放朝渾似放叅餘篋中棄扇蟲緣網
案上停燈鼠避書過隙光陰隨夢去就衰筋骨向陽舒
重簾可有纎埃到敝帚殘箕罷掃除
腷膊聲中好送寒偶然爲客設碁盤後來或者居人上
先處無如占地寛黑白當前饒勝算髙低隨分有争端
老夫兀兀支頥坐看似分明下手難
科詔加　恩典不常征軺就道軰相望抱經佚老頭多
白拾芥群兒口半黄慘澹風雲憐入彀冬烘頭脑怕當
塲退身引疾猶多愧我昔曾荒陸氏莊(予自丙戌後/試差俱辭免)
海内連年䘮老成南傷秀水(竹垞先生殁/于已丑秋)北新城(阮亭/先生)
(于去年/下世)讀書自要師前軰知已誰能託後生此段人情
看爛熟向來士習例相輕笑他江左衣冠族誓墓區區
爲角聲
地䧏天升氣不交羽禽何物尚膠膠霜濃四野鴉争粒
葉秃千林鵲露巢各有經營寧得已未知辛苦定誰教
息黥𥙷劓勞生事葢頂終須一把茅
經旬坐穩一蒲團纔閱朝寒又晚寒藴火梅欣先臘放
避霜菊耐渉冬看散花菴裏新居士視草臺中舊史官
勿着兩般分别相大千世界本來寛
不畏群嗤不受憐孤行一意久彌堅敢誇願大難成佛
肻䑛丹餘蚤得仙方朔文章多詭俗放翁家世少髙年
(劍南詩家世無髙/年我今六十翁)色經指訣全抛却人壽終非草木延
宜忌拘牽十二三靈苗毒草比粗諳性存薑桂何妨辣
味到芩連不取甘好友勸嘗眞苦口庸醫隔膜漫多談
古方難適今時用此理如禪在細叅
却病竒方乃避囂逺坊兩板閉蕭條室無歌妓何煩遣
鄰有郷僧不待招(謂借/山)石鼎濤生茶正熟銅爐灰䧟火
濳消雞鳴漏盡人誰覺又聽門前過早朝
叢書三舘校讐忙訝許閒情付墨莊樗本不材良匠棄
屠非絶技善刀藏冬菹剰飽園官菜歲賜刪除博士羊
轉益従前素餐愧大庖珍膳日分嘗
童時了了記觀河六十三年忽已過眼暗耳聾知老否
葛凉裘暖奈身何一帆去國談何易万卷無家累亦多
愛惜精神圖省事明年兼擬謝詩魔
　　　自題癸未以後詩藁四首
七年供奉入乾淸三載編摩在武英兩臂病風雙眼暗
枉將實事換虚名
論卷排成手自刪多慙小草落人間迷藏賴有南山霧
莫便輕窺豹一斑
槖筆曽經侍　兩宫可憐無過亦無功未應奢望儒林
傳或脫名於黨部中
拙速工遲任客誇等閒吟徧上林花平生怕拾楊劉唾
甘譲西崑號作家
　　　題鄒古愚望日圖小影二首
鄒生眞與古爲徒人謂生狂自號愚不戀桑榆收晚景
却回巖電向東隅
君如要看榑桑日試上鷹窠万仭巔只合俯身臨碧海
何須仰靣望靑天(吾郷鷹窠頂東臨大海/寅卯之交於水底見日)
　　　歲杪自嘆二首
短景侵㝷白髮前歸心歸夢日相牽人間雀鼠工嗤點
伴食官倉又一年
天生物性故難齊健水東流弱水西不信羚羊能挂角
如今只有觸藩羝
　　　周桐野前軰以隋龍藏寺碑拓本見貽二首
一千二百僧祗刼龍藏今無片瓦遺不有歐陽能集古
空勞佛力䕶殘碑
翠墨椎來體尚全書家名姓惜無傳唐賢風骨依稀似
得法歐虞禇薛前
敬業堂詩集卷四十
敬業堂詩集卷四十一
　　　　　　　　海寧　查愼行　悔餘
　待放集(起癸巳正/月盡六月)
　　移疾經年遲遲去國恭遇　聖天子萬壽之期旣
　　隨班朝賀復申前請又三閱月始蒙　恩允歸古
　　人以道去國者待放于郊得玦乃去春秋公羊傳
　　則謂大夫已去三年待放噫母乃太濡滯乎得玦
　　而去斯可矣
　　　韓幹放馬圖次東坡題李伯時所藏韓幹馬七
　　　言古詩韵(圖爲同年薄勺庭所藏絹本無欵/孫少宰北海題其後謂是韓幹筆)
一如鶴啄長鬛垂一如狼顧尾撒絲其一昻頭立而嘶
欲前不前耳卓錐眼中空濶視八極跼歩尺咫胡由馳
薄言坰者在坰野絡腦且脫黄金覊人間皂櫪或老病
天上閑廐誰權竒攻駒考牧兩無預造物一聽相雄雌
圉官大得閒放意觳觫遑問牛何之吁嗟乎隙中過景
越千載畫月畫骨空毛皮東川淸絲况寸裂縱復神駿
疇能知斯圖即謂曹覇可弟子未必賢于師
　　　今年擬不作詩復爲友人牽率破戒口占自解
年來百事多頽廢何必於詩苦用心正爾苦心誰復識
堯夫自有打乖吟
　　　院長湯西厓前軰出示與副相揆公贈荅詩索
　　　余次和六首
皇華候騎走駪駪万里還　朝倡和新何物堪持比詩
境氷壺玉鑑兩無塵
好士重聞六舘開中間一舘是翹材春風入座人人愛
只待先生下直回
第七車中博物餘承明顧問在星廬不知三篋三倉外
可有平生未見書
白楊巷與靑楊巷多少車前騶唱聲何似神仙雙學士
對騎官馬出郊行(時揆公以副相兼掌/院故得並稱學士)
文壇宿望與資深吟徧西垣又苑林三十年來同調盡
却従少和識孤音(後漢書孔融傳賛越/俗易驚孤音少和)
翽翽和鳴屬兩公卷阿風入雅音中枯桐入㸑還邀賞
草木終憐臭味同
　　　題徐去矜侍御日南種菜圖
不費園官送渾疑老圃家苗民分匕箸童子劚烟霞飽
喫三年菜閒看四季花還　朝無俗物堪作畫圖誇
　　　癸巳仲春上丁　文廟分獻紀事四首
森森老檜上叅天路入橋門氣肅然齋宿忝隨丞相後
(先一日隨太倉相/國省牲閱祭品)趨蹌獲在聖人前元音唱歎餘琴瑟
古器駢羅識几筵兩度春秋逓分獻一門兄弟儼差肩
(去秋丁祭家弟嗣/瑮與分獻之列)
鷺縗翟羽互飛翔樂舞同時綴兩行道在羮墻榮北靣
禮成盥薦屬東廂千秋世裔綿吳國(言子舊封吳矦其/裔孫德堅去冬始)
(襲經/博)十哲新躋列紫陽(朱子去春躋十哲配享廟堂/以上兩賢余分獻之位在焉)到
此始知儒者貴遥遥今古幾升堂
自堂徂廡又趨階升䧏循環徃復廽想像軒懸非一代
摩挲石鼓已三回(二十年前爲博士/弟子十年前釋褐)頭銜分(去/聲)出資郎
下班次猶煩博士陪(宋祥符中孫奭上言釋奠舊禮以/祭酒司業博士三獻新禮以三公)
(近歲止命獻官三員兼挕請備差太尉太常光祿卿三/獻詔可今至聖前則大學士行禮十哲分獻用翰林資)
(深者二員本監監丞博士二員猶隨/分獻官後葢參用宋時新舊禮也)絶勝恢諧飢曼倩
殿庭割肉早歸來
題名釋褐幾何時衰至人嫌拜起遲(奠斚時余拜起稍/遲以致敬也導引)
(官遽相催/廹故云)位定瞽宗寧敢譲(致齋所序坐分獻/官在太常卿之上)事關籩
豆豈無司明朝尚舉分膰禮他日誰陳齒胄儀白首詞
臣稽掌故　盛朝文物古爲師
　　　二月二十日雷雨之後忽復嚴寒枕上口占
老子慵貪臥家童起報晴朝來氷復合昨夜蟄初驚寒
暖渾難定陰陽動必争庭花經手種榮悴也關情
　　　後二日雪
欣欣逢歲閠靄靄及春陽早是經雷雨如何更雪霜天
心寧好殺物性自多傷草木如知候勾尖幸宛藏(出史記/律書)
　　　恭祝
皇上萬壽詩四章
鳳紀龍飛五十年周天景運正中天衆星拱極雲霄上
万國瞻光日月前難老祥徴　仁者壽誕生　聖在佛
之先欲知　帝力占甿俗擊壌吹豳徧八埏
爐香馤馤䕶　楓宸花甲循環曆象新　玉燭万年三
月莭　鴻鈞一氣四時春闢門　典曠收群士　錫福
疇多及庻民黎老祝　釐還自賀兒孫同作太平人
厚澤深仁物物霑算従動植到飛濳日晅風動　恩威
並　秉鉞垂衣創守兼乆運　乾行神倍王　屢辭尊
號德彌謙太和宇宙無彊慶長願春隨閠歲添
極盛　皇猷冠古今無涯　聖學仰髙深已隆咸五登
三業猶厪　堯咨舜儆心　天大固知難繪畫人歡争
欲效謳吟小臣拜手情尤切十載蒙　恩在禁林
　　　題石門勞鈞天日邊鼓篋圖二首
文賦行當擬陸機(鈞天年甫二十故/引用少陵詩中事)暫従鼓篋别庭闈
同朝幾軰來相問五十年前父執稀(尊甫中丞公甲辰/進士至是恰五十)
(年)
過庭家學本傳詩都講風流又一時三百諸生多避席
愛聽匡說解人頥
　　　山野老人逺來祝　萬壽者以千計目覩盛事
　　　紀之以詩
長世人多壽親承異數加使年踰甲子問俗及桑麻跪
進觴　停輦歸簪帽有花賜酺還賜杖好向後生誇
　　　雨後過自怡園看海棠同院長作時余復請假
不記名園裏搴芳醉幾回偶逢新雨過又報海棠開此
地嗟春晩當時見手栽勿辭燒燭看爲是别花來(香山/詩七)
(十三翁難再到今/春來是别花來)
　　　四月朔大雪
大雪灑庭柯春光九十過急催花落盡亂雜絮飛多燕
壘融還凍鶯吭噤不歌紛紛蜂與蝶争奈苦寒何
　　　送同年海天植前軰視學雲南
八千餘里皇華使二十多年侍従臣舘閣文章天上草
門墻桃李日南春先聲到處苗風變公道傳來士氣伸
儘譲同官開府去好持氷鑑答　楓宸
　　　重過封氏園飲矮松下偕絅菴湘芷俠君潤木
　　　作
刺䕷花外矮松前指點遊踪廿四年枝亞平行妨翠鬛
杖端摩頂透靑天與誰作伴人先老閱世如流我獨憐
賣却朝衫充一醉免教歸欠酒家錢
　　　再賦古松叠前韵
時聞松子落吾前小住方知日似年草色展開三丈地
濤聲捲起四垂天最宜物外閑相賞乆在人間絶可憐
莫道如龍難畫得眞龍又值幾多錢(時潤木畫墨松㫄/觀有譽樹爲龍者)
(故戯/及之)
　　　従刺䕷園步至陶然亭
未覺年衰腰脚頑意行隨步有躋攀雨餘天氣淸和候
城角人家墟墓間栢子庭空移白日荻苗水涸轉蒼灣
此來直與孤亭别貪得慿欄一晌閒
　　　壽山田石硯屏歌副相揆公屬和
吾聞陽精之純韞爲璞白者曰璧黄者琮兼斯二美乃
在石天遣瓌寶生閩中壽山山前石戸農力田世世兼
飬蜂採花醸蜜自何代金漿玉髓相交融深埋土肉久
成骨亦如虎魄結自千年松想當欲出未出時其氣貫
斗如烟虹地示愛寶惜不得飛上君家几硯爲屏風質
良材富肌理豐廣袤徑尺加磨礱銀河中傾灧㶑水灌
頂倒擢崔嵬峰寒光通透月兩面髙勢噴涌雲千重長
檠夜燒燭熖紅表裏映徹疑中空風林片石非爾比况
許下巖劣品矜芙蓉朝來得句傳詩筒語雖紀實工形
容平生嗜好一無癖而此特爲情愛鍾吁嗟乎人間尤
物葢不乏目所未覩誰能窮公今獲石石遇公無心之
合欣遭逢深山邃谷只作几硯視要使天下稱良工
　　　循例請封典有作
貤封有例徧簮𥚑院吏傳宣到敝廬一榻春生衰病後
　九重恩逮罷官初絶無功狀虚縻祿自寫年勞削勘
書慙愧初階叨進級枉將章服混樵漁
　　　自怡園曉起即事呈副相
朝來雲出岫昨日雨鳴溪杏子落如豆楊花膠作泥新
巢看燕乳舊耳聽鶯啼(去年四月公有曉/起聞鶯詩屬和)詩境従閒得
何須苦覓題
　　　獨坐紫藤花下
俗客何由到但聞蜂蝶喧低枝如見就長穗不勝繁稍
重雨欹架忽飛風滿園冗員無處著(東坡詩冗士無處/著寄身范公園)
來借紫花墩
　　　食新笋
朔野無修竹名園擅辟疆舊皮留虎豹(昌黎笋詩看/皮虎豹存)新
角茁牛羊㵸取庖厨潔饞生匕筯香一餐眞過分(梅聖/俞謝)
(韓持國貽笋詩今/年得此謂過分)不似在他鄉
　　　放船至因曠洲
露氣烟光潑眼靑蒹葭影裏見孤亭藕梢過港又生葉
柳絮逐波多化萍鶯語忽流何處去漁歌合向此間聽
老夫大有江湖興肯譲閒鷗占一汀
　　　乞長假留别院長揆公二首
北道嚴裝日(院長將扈/蹕赴口外)西窗剪燭時兩心多戀戀分手
故遲遲欵曲行藏計纒綿倡和詩桑榆收已晚後㑹恐
難期
示疾非無疾藏名亦有名難窮惟佛理易足是官情聚
散人誰免蹉跎我此行半生知已分投老荷相成
　　　雨中發自怡園再呈院長
廻思風雨追隨地多在園居少在城草木因公皆可敬
(東坡詩醉翁行樂/處草木皆可敬)禽魚與我豈無情編年集換新題目
署尾牋留舊姓名從此髙吟應寡和更無人繼老門生
(附)院長作　揆　叙
　一醉筵前各異程迢遥沙塞與江城欲攀征葢終無
　計苦挽歸航似不情風雨每思償宿願亭臺還請署
　新名從今裂帛湖邊月長照離人白髮生
　　　車中遇佟陶菴同年
三年不見故人詩一笑多成世外期君自愛閒求退早
我方移疾得歸遲萍踪浮海相逢地柳絮隨風欲散時
莫怪下車還久立老來光景怕臨岐
　　　吳寶崖以西苑龍棚詞百首新刻見貽兼索題
　　　句四首
朝爲百賦暮千詩敏㨗曾聞崔立之何似吳郎新樂府
一時𥿄價貴京師
好譜新聲付樂工半参啇調半参宫二千八百驪龍顆
併入歌珠一串中
員嶠方壺咫尺移太平景物万年期丹靑繪出殊難肖
輸與文人絶妙詞(時少司馬宋堅/齋奉/㫖繪圖)
他人才少爾才多珥筆差堪上馺娑可惜得官偏落第
不曽名占百篇科
　　　端陽前二日薄勺庭招諸同年集王園芍藥花
　　　下
緑陰十里豐臺路來趁名園芍藥期良㑹轉憐經歳少
(自去年以來乆/不舉同年之㑹)好花偏愛閠年遲江郎一夢才輸錦小
杜三生髩有絲珍重故人尊酒意將歸時節咏將離
　　　酬别陶菴同年六首
出門衮衮怕風塵見靣暌違動隔春形跡校疎情校宻
可知俱是嬾朝人
入同珥筆出隨　鑾幾載辛勤共跨鞍今日車中思馬
上　皇恩直似五湖寛
歸期巳是一年淹辭禄能無缺乏嫌慙愧故人親致贐
拜嘉祗恐或傷廉
河梁録别意如何眞有長歌續短歌不待吾言君自信
傳人一代本無多
段家橋外木蘭舟唱和曽同扈　蹕遊却與歸人添别
恨獨吟怕上望湖樓
君才畢竟爲時用我老長甘與世辭(王右軍有/辭世帖)聚散升
沈渾細事人生難得兩相知
　　　題宋蘭暉潯陽送客圖
聊借琵琶寓苦吟多縁淪落望知音後來信有啇人婦
直𬒳香山賺到今
　　　題程蒿亭持竽圖小照
巳遮西日向長安尚想臨流把一竿寄語能詩矦叔􁋔
求魚沮洳古來難
　　　晚香長老六十乞詩
紅椒上人年六十世壽従頭數甲乙朝來隠几夢靑山
過我殷勤約歸日我今面皺眼昏花師亦痩如枯木查
童時觀性依然在同閱恒河無算沙
　　　陰雨連綿頗似江南黄梅天氣
乍陰乍晴鳩敓巢半濕半乾蚓出土南中五月熟梅天
北地應呼杏子雨
　　　送蔣樹存出宰餘慶
憶昨領書局群英集金鑾蔣生預校讐臭味吾芝蘭趨
階或聯歩㑹食恒同餐六時數晨夕三歳離暑寒書成
上　御覽名姓列簡端聚散夫何常如沙孰能摶同儕
三十軰一一争彈冠我巳病乞身子行方得官不以出
處易儼然平生歡叩我蓬蓽門送迎諒蹣􁚂谷風有遺
棄責善人情難古義胡足論世途良可歎子今又逺别
迢逓赴花蠻黔俗我所諳雁戸雜猴㹪陰多晴日少霧
氣昏漫漫長吏雖難爲苗民豈眞頑賨輸况無幾期㑹
務使寛訟簡案牘稀地遐心跡閒時時㺯筆墨哦咏于
其間亦足以自娛因之報平安好音望頻惠綿邈非關
山
　　　乞歸候　㫖未得成行寓庭雜蒔草花用以遣
　　　日吟成四首
歸心一以動如馬渴思騁乃復縶維之動中反吾静于
焉寓草木幽事閒稍領既栽須有溉生理視俄頃未免
擾隣家朝朝汲甘井
瓦盆列羣卉紅白非一種經旬排比開含意似矜寵閱
人成旦暮偷負力何勇取咲桐栢材十年方把拱
開亦勿德雨謝亦勿怨風榮枯兩適然了不關化工化
工倘狥物毋乃與物同所以老子懷痴頑若孩童
京師看花人汲汲需代匱主少十日情市多三倍利方
従擔頭買旋向墻角棄不念花有根初爲恱目地賞新
宜置舊何用發深喟
　　　次日社集張匠門齋同人皆和余種花詩再叠
　　　前韵四首
平生數交遊湖海浪馳騁邇來嗜好别取友亦取静與
君隣巷居跬歩煩引領濶疎輙累月㑹合或食頃一咲
兩心同無波如古井
君鬚尚鬑鬑我髮已種種引諸同調末推許荷光寵栽
花坐無憀决去愧不勇焉能乆欝欝而待宰木拱
草木茁苔頴好詩來淸風中有元氣存豈謂屬和工群
公富揮灑下筆無雷同挹彼山下泉爲余發蒙童
造物閱古今生生本無匱何論材不材固有利不利晩
容桑榆補蚤恐牙蘖棄願將種花心移作樹人地毋使
後來者仍滋慨然喟
　　　題王石谷爲張超然畫旌節圖(王畫此圖/九年始成)
張母早䘮夫張子㓜無父却將殁後榮報荅生前苦有
鹿不觸墳上松有䑕不穿壙中土天生異類猶多感孰
謂人情不如古王君作畫踰九年此事此圖皆足傳我
詩豈獨稱子孝亦使後來知母賢
　　　去夏手植盆榴二本今年一枯一榮有感而作
庭下兩盆榴經春謂已萎其一雨忽生病夫眼雙洗枝
端抽緑葉葉底粲紅蕋蕋綻復吐花花殘旋結子依然
還舊觀(去/聲)慰我岑寂裏生存日向榮死者爲薪矣有情
兼弔賀感歎爲賦此
　　　院長貽嶺南椰子
椰子産番禺瓠垂大如斗其皮堅以靱既剥且難剖誰
致越王頭(齊民要術云椰子/其俗謂之越王頭)不脛而北走微凹䧟兩目
鑿竅通一口轉側初有聲俄傾半升酒(東坡椰子冠詩/半升僅漉淵明)
(酒)閒吟出旣醉義愧餉師友(梅聖俞謝李献甫餉椰子/詩我獨愧先生饌致崇師)
(友)
　　　林鹿原餉武夷茶
頭綱拜賜吾何有細色徒聞馬上誇何法啇量好消渴
都籃分得大窠茶(梅聖俞新茶詩大窠/有壯液所發必竒頴)
　　　木本金銀花十四韵
本是沿籬蔓今成傍砌栽痩根形促縮短梗狀堆豗鳥
爪拳筋立蛇皮換骨來忍冬經凛烈入夏應恢台長乳
層層發幽花對對開雛鶯飛閃爍小鶴舞毰毸蝶粉悠
揚墜蜂鬚颭灧廻金銀分老穉黄白變胚胎最好淸含
露尤宜薄戰雷痛須芟冗葉惜勿剪條枚就影移書案
留香泛酒杯資生無秘術入藥即良材病檢醫方熟閒
従物性推不貪能識氣衆眼漫相猜
　　　庭西牽牛子新苗競發喜成十韵
手種牽牛子根株粒粒成勾尖看乍破兩葉喜先萌騐
長論分寸爲時閱晦明立苗防細弱插竹與扶檠遂有
纒綿意偏多附麗情疾風従偃仰猛雨賴支撐地力隨
肥瘠天機示發生幾時花逞艷連日蔓交縈寓目聊充
玩消閒亦强名料他秋爛熳我已赴歸程
　　　和張日容嘲薜荔二十韵
薜荔爾何物纎微孰比方胡然纒宇下只合繚崖㫄跂
跂工縁壁離離巧羃墻性因柔善附地以瘠爲良松栢
寧勞施絲蘿故自張龍鱗移不易(宋史李彦發物供奉/大類朱勔如龍鱗薜)
(荔一本輦致/之費踰數萬)蛇蚹斷無傷及見縈根宻俄驚引蔓狂嫩
莖繩絞繳大葉羽披猖山鬼依棲暗(佛典呼餓/鬼爲薜荔)湘君結
託荒罔帷憐屈宋(九歌罔薜/荔而爲帷)靡席咲班揚(甘泉賦靡薜/荔而爲席)
雜蕙紉爲佩輸荷緝作裳搴枝頻颭影貫蘂罕聞香(離/騷)
(貫薜荔/之落蘂)好補靑藤楥休侵白玉堂移文累芳杜(北山移/文豈可)
(使芳杜厚顔/薜荔蒙耻)作賦混蓀萇(張衡南都賦草則薜/荔蕙若薇蕪蓀萇)誰遣臨
書幌兼能罩筆牀有時經雨潤逐日領風凉梢自隣家
放陰留夏景長卷簾交竹翠曵杖點苔蒼大抵詩騷意
多従諷諭將勿嗤吟小草中有好篇章
　　　晚香長老贈桃枝竹杖
六尺桃枝杖將歸荷見投健添居士足髙出老僧頭與
鶴誰先到爲龍寧乆留撥開塵土窟遲爾入山遊
　　　同人集棗東書屋分賦二首
春偷桃杏妍夏竊芙蕖艷秋榮雜桂菊冬至亦時歛樂
子之無知多將四時占(月季花)
小小黄金花媚人如自獻聊陪今日賞適我他方願衆
醉敢獨醒不勞持盞勸(金盞花)
　　　汪陛交郡丞屬題負米讀書圖時將赴任潮州
　　　即以贈别
汪子客京華氣豪心悒怏髙堂有母在恒結白雲想皇
天憐斯人得舉甫一上南宫輙唱第盛事快探掌早知
給舎官不及州邑長題輿行佐郡得禄猶逮飬潮海万
里程翩然捧檄徃過家拜白髮喜氣春盎盎却憶負米
時悲喜異今曩平生讀書力篝火依績紡食報理必然
問言受如響丹靑非茍設風義行可廣題作贈行篇披
圖愜神賞
　　　題故汶州太守潘君畫像
士當未遇時徃徃慕好爵及乎嬰世網又想田園樂田
園豈不好世網多𬒳牽興罷乃徑歸斯人得非仙廿年
客京洛未識斯人靣山光竹影中髣髴如相見
　　　送同年劉大山應　召赴行在三首
且喜南冠不到頭復趨幄殿侍　宸旒恩威天大殊難
測去住身孤可自由沙澗草香知麝過林蹊月黒見螢
流識途老馬今閒放歷歷従君話舊遊
行行莫慮出關遥司馬臺東景色饒禾黍連塍無棄地
松杉夾岸有浮橋霜收野果丹砂實雨剪山蔬翡翠苗
一段閒情知不乏也應問荅到漁樵
弱羽廻翔又一時鎩禽來拂鳳皇池重回蓬島游仙夢
别擬山莊應　制詩眼望靑冥行得路心憂白髮見無
期臨岐直是難爲别二十年來兩故知
　　　畫义
我有古玉器褁諸片靑氊烱如一鈎月映出初三天纎
纎銳兩頭弓勢未扣弦下連徑寸靶中竅外規圜愛惜
徒手摩致用無由縁昨得桃竹杖肌理細且堅命工稍
斵削冠玉于其顚呼之曰畫义古製想當然東坡昔居
黄剰有掛壁錢持义日取百月費猶三千我今巳鐫俸
仰屋方髙眠夫豈有餘資貫穿梁上懸义成等無用一
笑仍棄捐何如刻作鳩扶我歸農田
　　　題王石谷山水四首
浮嵐暖翠望重重幾道淸泉出古松知有僧樓㝷不到
似聞一杵隔雲鐘
水滙山環去復回林端無徑不梯苔石梁果與天台接
可許人間肉馬來
想當潑墨目無前董巨源流却井然天下溪山皆粉本
徒手摩致用無由縁昨得桃竹杖肌理細且堅命工稍
斵削冠玉于其顚呼之曰畫义古製想當然東坡昔居
黄剰有掛壁錢持义日取百月費猶三千我今巳鐫俸
仰屋方髙眠夫豈有餘資貫穿梁上懸义成等無用一
笑仍棄捐何如刻作鳩扶我歸農田
　　　題王石谷山水四首
浮嵐暖翠望重重幾道淸泉出古松知有僧樓㝷不到
似聞一杵隔雲鐘
水滙山環去復回林端無徑不梯苔石梁果與天台接
可許人間肉馬來
想當潑墨目無前董巨源流却井然天下溪山皆粉本
空中結搆是雲烟
朱瑶晚軰今多少眞蹟尤須愛惜看見說山人年八十
白頭重畫此圖難
　　　留别潤木即次弟送行原韵四首
誰能問舎更求田車自今懸室早懸久病我忘官爵好
同朝人羡弟兄賢魚隨水退先歸壑鴈逐雲飛尚各天
(時德尹嶺/南未歸)若是登眞須㧞宅良常何敢獨爲仙
幾夜連床聽雨聲却教離恨此中生貧思飽煖原竒福
老戀桑榆亦至情出處多岐非意料去留無累稍身輕
只愁五十平頭客婚宦何時了尚平(弟今年/五十矣)
指點林廬眺望賖曉隨門鵲暮棲鴉桐爲先世成陰樹
(池上梧桐/先君子手植二十年前巳/合抱宋人稱韓子華兄弟爲桐樹韓家)桂是吾家及第
花(吾家㕔事前銀桂五株自癸酉以來毎逢科詔兄弟/子姪軰有獲雋者必發金花一枝爲先兆歷歷不爽)
屋後籬疎須𥙷竹墻西地瘠想宜茶得歸巳乏躬耕力
種植書中課有加
事兄慙愧竟如師至性怡怡實在斯何日始酬偕隱願
向人羞乞買山資夢餘得句憐靈運膝下成名愛阿宜
(杜牧與姪阿宜詩連年掇科第若摘頷/下髭時五姪克紹新舉京兆故云然)此外升沈皆分
定吾言雖淺要尋思
　　　留别詩社諸同人次張匠門見送原韵
去住何關此一官衰年只别友朋難烟霄過眼看如霧
草木論心臭比蘭身在夢中誰獨覺事當局外每長歎
是間著我初無謂獅子林中一野干(禅宗語録有野干/隨逐獅子終不成)
(獅之/語)
白頭白盡想巢南早署菴名未有菴朝跡已收雙屐在
歸裝猶累一僮擔髙僧瓶缽原初約老圃桑麻豈腐談
多謝故交頻戀别尚容諧謔互相參
　　　匠門以瓶蓮十二韵索和次荅
脉脉凌波質朝來帯露㩦出缾看蕊綻照眼得花齊長
飬仍資水淸幽更洗泥畧教分向背初不競髙低欲語
殊多態何愁自少啼艷將同洛浦愛豈獨濂溪有客尋
池上無魚戯葉西依稀能忍咲綽約好防迷顧影移秋
蝶分香夢夕鷖暑颸迎澹澹凉雨避凄凄立傍屏風鷺
談親麈尾犀渉江吾擬采先與報箋題
　　　題吳寶崖茌山讀書圖即送其出宰茌平
無事飲犀首亡何飲袁絲飲之爲功固不細阮能罷哭
陶忘飢張芝李白大暢此中趣可以狂草可以詩逃名
混跡靡不取獨於從宦非其宜何况邑宰寄民社設遇
煩劇尤難爲吾黨吳生性躭酒其人磊砢而英竒今將
行作吏得縣古名茌有山衮衮東南陲有水霅霅西北
馳中間曠衍百餘里厨傳四走當衝逵似聞齊俗夙健
訟邦治邦法難兼施書生習氣要一變嗜好勿使㫄人
窺仕而優則學二者恒相資公餘讀書良有味絶勝千
鍾百榼痛飲誇淋漓勸君可止則徑止未能遽止請損
之贈行實關朋友義吾言雖戯庻可以箴規
　　　諸君爲余作桃枝竹杖歌余亦自賦一首
勞不得及奔馬逸不得乗安車飛不能群衆鳥游不能
隊濳魚無端人趨我亦趨倉卒一蹶誰當扶七尺之杖
六尺軀　聖恩寛大容田廬歸與歸與吾與爾俱杖國
雖不足杖郷巳有餘
　　　苦熱
不辭河朔飲酷暑竟難逃髙屋同炊甑輕褣劇緼袍石
欄乾迸火松柱液流膏嗟爾巢棲者多應厭羽毛
　　　題莊書田笠屐探梅圖
杜家亦有笠謝家亦有屐何必眉山翁區區擬其跡身
挾氷雪骨胸貯氷雪文但遇梅花開入山㝷白雲白雲
舊在題詩處畫裏溪山能久住君今笠屐且閒抛借與
歸人作遊具
　　　仇山村詩翰一卷乙丑秋於竹垞寓齋見之偕
　　　故友魏禹平題名其後未幾此卷歸吾鄕髙文
　　　恪公又二十九年癸巳公之孫礪山㩦至京師
　　　屬余題句存殁之感愴然于中聊附數言以志
　　　歲月
四百餘年翰墨新流傳重是宋遺民論詩正爾空當代
展卷渾如遇故人世閱古今雙轉燭事關存殁一傷神
先公手澤依然在肻使桓厨贗亂眞
　　　題鄭寒村爲魏仿韓畫棲鶴圖二首
鳬雛鴈子影參差簉羽群窺浴鳯池争及寥天秋一鶴
巢松獨占舊髙枝
㩦將鄭老一幅畫來索查田七字題我是人間退飛鷁
相逢只愛說巖棲
　　　題㤗州宮氏春雨草堂圖
于野去山遥環城爲水滙草堂築其上春雨名猶在老
木皆十圍湖黿兀碨磊問君今幾世物色舊無改正賴
後多賢畫圖益精采鯉魴富罩汕蝦蜆蕃菹醢樵去唱
烏鹽漁來歌欵乃路迷葭菼岸舟出蒲蓮海我欲溯回
從蒼蒼隔煙靄
　　　觀蜘蛛布網
小童持竹竿簷角除蛛絲既除旋復吐日事經營爲爾
網宻以張爾腹恒苦飢羽蟲投一目所獲良已微並生
天壌間動者羅禍機兩皆置得失且復吟吾詩
　　　洗象詞五首和顧俠君
畫鼓聲中緩歩來紅旗影裏撇波開都人六月汗如濯
慣是一年看一回
俸料新加例有無㝷常已飽大官芻𬒳他三品閒鷗咲
出没成群聽象奴
兩齒觩然臂聳然老于槽櫪浴于川就中云有前朝者
曽見　天家破賊年(相傳李自成僭號登極時象/有流涕者入本朝馴服如故)
角壯浮深去復廻舊鞍重與拂炎埃也應三日同休沐
辛苦終年立仗來
衆裏觀塲老比丘粗從三喻識沈浮兎迒馬跡紛紛渡
徹底輸他是截流
　　　題俠君噉荔苐二圖
醴泉甘露吾不知人間絶品惟荔支惜哉逺落閩粤徼
爲候又與煩蒸期四月則太早七月則太遲佳者熟當
小暑時闌風伏雨交紛披炎官火傘赫赫曦飬成姑射
仙山肌氷丸雪片不受嚼化作凉液沁入人心脾我昔
遊閩遇歳稔日噉四百五十顆有竒爾來喉吻久枯澁
北果厭􁆾頻婆棃故人宻漬或逺致四三五枚蒙見貽
色香味三了無取但覺一甘入頰膠如飴十年夢寐西
禪枝仙蹤縹緲胡可追顧侯好事乃過我閩産粤産兼
嘗之初嘗得火山名雖曰荔格實卑繼而得挂緑漸入
佳境方稱奇生綃半幅寫不足擬再乞畫還徴詩今君
已爲一組縻畫餅說食徒爾爲我歸大作口腹想嶺嶠
雖逺不過天南垂鷓鴣孔翠成羣飛老夫興發神與馳
齒牙缺落舌尚在淸泉涌穴䔩䔩先流頥
　　　藏經匣歌(并序)
　　匣漆皮爲之無縫不可開相傳古羅漢寫藏經錮
　　其中長三寸許濶二寸許厚不盈寸正靣畫佛像
　　一尊背及四㫄俱有梵書西域喇嘛僅識其半云
　　此大西天字也彼中奉爲法寶流入中國者七部
　　四部藏匣內三部藏佛腹中好事者啟視壞其一
　　今在人間者尚有六部此其一也佩之水火盗賊
　　不能傷魍魉魑魅不能害云中州李庻常牟山出
　　以見示成長短句一章
毘勒最初藏三百餘万言後人憶誦少従簡刪其繁餘
存三十八万四千字梵夾秘在菴羅園(大論云毘勒藏/有三百二十万)
(言佛在世時所造後人憶誦力少/不能廣誦撰爲三十八万四千言)四十二章經流入震
旦同河源六朝南北洎唐代髙僧軰出如雲屯兩伊合
新舊(西方有新舊兩伊/猶此土之篆隷)悉本經義爲譯翻後來廣増律
論部與經爲輔傳仍昆白馬詎勝䭾刼火安能燔云誰
收入方寸篋三藏奚翅千千畨相傳阿羅漢恐是須陀
洹手摹梵天書流布于九垠中國凡七部一部已壞其
六存六部之中此其一佩此可以安神魂洵若彼所云
西江一口何難吞吾聞釋迦教率以譬喻論有如須彌
山納一芥子大海水吸玻黎盆細入無縫大則包乾坤
撮摶寶掌成胚渾世人自昧眞實諦暗鎖白日長昏昏
疑者以爲無空諸所有胡得焉信者以爲有實諸所無
非本元語言文字互膠擾證入不二于何門安得霹靂
手稽首兩足尊鑿開眞函破妄見是則名爲報佛恩
　　　咏周尊彛十六韵(形方而墮兩耳四足中有古/篆魯公作文王尊彛七字無)
(銘詞歲/月可考)
三代多銘識圖従博古援世惟金石壽今覺鼎鐘繁(庾/子)
(山文公侯復/始鼎鐘逾繁)此物傳周噐何時入國門問名充象著索
價重瑶琨魯國年無紀姬公典幸存啟封従聖子近裔
屬文孫大祀新宮煥東藩古制敦(少陵詩宗/卿古制敦)百籩偕簠
簋五獻設彛樽螭虎形差肖䕫跜勢若蹲比鉶安足穩
似鬲取唇反(叶/平)上聳環堪貫中虚腹可捫規模因樸著
容受以升論黯黮苔封色依稀土蝕痕俯將輕漢爵前
欲嫓商尊俗巳無精鑒評難定一言㑹逢歐趙軰重與
考淵源
　　　諸同年醵分餞行于陳秉之寓樓即席留别四
　　　首
來迎華葢出朱輪九陌炎歊万斛塵慙愧曲江諸舊好
緑槐陰下餞歸人
有約難隨座主行(許座師于一月前南歸/余乞假之/㫖未下)秋風漸老碧
芹羮濟時心力輸公等只好江東作歩兵
鵷鸞隊裏一沙鷗飲啄曽同十載遊今日分飛憐隻影
煙波滿眼又回頭
戸小先拚入醉郷解衣盤礴自生凉定知此後同年㑹
故態猶能記老狂
　　　自怡園二十一咏偕西厓前軰賦呈副相揆公
　　　　篔簹塢
游人𥚑上塵馬跡門前路一徑轉琅玕蒼然三里霧
　　　　雙竹廊
七松少傅宅五柳徴君屋輸此十歩廊天生兩竿竹
　　　　桐華書屋
亭亭百尺枝下蔭一欄翠童子正開門桐花風滿地
　　　　蒼雪齋
碧玉方開籜量成六寸圍濯枝多雨露新粉欲沾衣
　　　　巢山亭
逺移三叠屏突兀凌空起勢壓小亭低前臨一潭水
　　　　荷塘
記得初移藕田田貼水荷香風隨櫂逺花校去年多
　　　　北湖
放眼際遥碧近身葉似舟鴛鴦最相戀驚起却回頭
　　　　隙光亭
一片平頗黎穿林光瑣碎閣欄如鳥巢隱隱柴其內
　　　　因曠洲
洲勢極空曠㫄分幾派江因添方丈室靣靣與開窗
　　　　邀月榭
月出東皎皎月落西茫茫有時夜無月倒影揺湖光
　　　　蘆港
春漲今年足蘆根上岸生人間正炎熱物外巳秋聲
　　　　柳沜
千株万株柳夾浦濃于黛忽度一聲鶯濛濛烟雨外
　　　　芡汊
芡是吾郷實充盤憶水羞羡君池汊上兩處種雞頭(院/長)
(城居在雞/頭池上)
　　　　含漪堂
凉從何處來適與披襟遇風過水微波于中得佳句
　　　　釣魚臺
璜溪坐姜叟濠上遊莊周果若知魚樂不妨施直鈎
　　　　雙遂堂
心跡旣雙淸宦遊亦雙遂一事勝香山公頭白猶未
　　　　南橋
兩厓石齒齒一壑流濊濊橋北與橋南仙凡此分界
　　　　紅藥欄
手自栽紅藥旋開穩重花禁中吟未足歸到日西斜
　　　　靜鏡居
先生靜多妙跡顯心逾靜借問祖師禪無塵安有鏡
　　　　朱藤逕
十万寶瓔珞舉頭迷下上好咲王君夫紫絲開歩障
　　　　野航
野趣隨所寓陸居同水宿偶以舫名齋已忘舟是屋
　　　次荅廖若村同年贈別原韵二首
六人三載同書局出入群聯鴈一行(武英殿編輯韵府/余與若村吳山掄)
(宋山言汪紫滄錢亮功/六人皆癸未同年也)自比蟲魚辭蠧簡忽投珠玉滿
奚􁂫感深紈扇秋風篋夢散宫衣舊日香敢對離筵論
後㑹直縁情重不辭觴
此身無用且分飛却望晨霞阻夕霏竹簟暑風㩦枕去
蘆塘秋雨待船歸長留異日心期在莫謂同門出處非
(李頎詩在昔同門/友如今出處非)好片泖湖烟水色願隨老鶴息塵機
(尊公先生余癸酉同年/聞尚有弹冠之興故云)
　　　送陳秋田赴叙州長寧宰
鈎棧連雲幾百盤漏天南去尚漫漫一身多累無長策
万里嚴程似左官小邑㩦家須約俸故人臨别勸加餐
輿圖盡處江山麗只作當時荔浦看(君前任荔浦自/言山水極佳)
　　　棗東書屋大雨聯句
炎歊醸昏夢猛雨發疲曵(郭雙/村)𥙷天潛女媧射日恣后
羿(宫恕/堂)銀界指河傾畢躔知月離(潤/木)三光乍弛職九野
悉蒙翳(顧秀/野)陰陽兩相賊水火時爲帝得非崑崙囚倐
受顓頊制(悔/餘)暑路舞商羊朱波騰黑蜧(繆湘/芷)酣鏖鉅鹿
戰奮助昆陽勢(汪退/谷)電母掣䃸磹雷公㧞精銳(張匠/門)蛟
螭牙瓜活虎豹股栗斃急點繩脚粗宻飛絲縷細(郭)簷
垂匹練下庭漲立談際(宫)奔渾赴溝渠淼莾連埤堄森
森竹箭直滚滚浮漚繼(潤/木)大麓易以迷繁星恐不繫(顧)
巢飢有烏啄葉啞無蜩嘒是處長蓬蒿何人理蓀蕙(悔/餘)
群淹窘跂息烝渉愁厲揭(繆)入市奡盪舟行泥禹乗橇
(汪)車輕難就熟馬怯失奔踶(張)滑澾喜兒童沾濡憐僕
􁑗(郭)盆荷卸浮瓣林果脫危蒂(宮)靑沈兎目槐翠刷龍
鱗薜(潤/木)柳腰任自誇葵足寧煩衞(顧)醜石苔髪披枯槎
菌釘贅(悔/餘)鸛鳴蟻封徙蚓弔蛙坎瘞(繆)陰穴咽暗啼髙
翾惜華毳(汪)鷹鸇尚屈猛燕雀盍少憇(張)万里覘郊畿
八埏首幽薊(郭)遥傳地欲浮仰視天方懠(宮)涔涔衝塞
去岌岌排墻逮富粟慳賣珠貧薪劇剉桂(潤/木)西北正愁
霖東南想連畷(顧)金隄儆楗帚薄産關種藝或者太浸
淫將毋成渗沴可無魚鱉患且免蝻蝗蔽農占覬有秋
王省實惟歲(悔/餘)丞相調玉燭　至尊執寶契(繆)旱澇互
乗除豐㐫恒酌劑(汪)吾曹復何事良㑹况有例(張)雖非
酒爲池幸以瓦爲𬒮(郭)居人宅如泛過客駕頻稅(宮)何
勞禁足方自頌安心偈(潤/木)詩社得陶潛飲徒偕蔣濟(顧)
逺坊輪蹄散深坐吟箋遞借驢罷朝謁躡屐寡叅詣宴
樂需雲宜括􁂫坤象閉防虞沈竈事倉卒移床計(悔/餘)零
瀝似啁哳傾倒敵懔悷(繆)閒齋一喧寂浮俗等塵㙪(汪)
盤餐省癡蠅墻堊剥牡蠣(張)嗟我孤影形愛君好兄弟
束帯已發狂解衣復成嚏筵㩦吹月琯䄂挾掃雲篲索
醉來已遲忘機止或泥(郭)流連永今夕唾涕棄一切従
教淸漏移莫問明星暳刻殘三寸燭哦出五言製手寫
類𧖟眠口占非獺祭(潤/木)摧頽興易盡爛熳詞多綴瞥眼
過氛烟倒頭成夢䆿去將荷簑笠歸及鼓舟枻老翁何
所求却立望秋霽(悔/餘)
　　　題潤木閉門采詩圗
子初僦居槐樹街㝷常兩板何曽開開門偶爲買花出
一月上市凡三回長椿寺前紅紫衒木本價昻草本賤
買其賤者兼取多意在閉門觀物變煌煌自昔帝王都
眼中變幻何所無無情草木有榮悴况此假合成形軀
色塵未透初禪界昨者采詩今采畫坐消光景向閒曹
何日粗償焚劵債故園松菊荒荆榛花間夢斷如隔晨
當時看爾年最少已是半百平頭人我今念念成枯槁
輸爾圖中顔色好遲留且耐十年官六十歸來未爲老
　　　牽牛作花十二韵索匠門諸子和
過雨簾襱潤微凉院落幽老翁開咲口小草拆花頭名
自雙星得時將大火流若非經閠月已是報初秋綽有
含風態其如見日愁霞朝房早歛露夕蕊重抽續續如
相替匆匆可自由及時催絡緯連類况蜉蝣豔極那能
久嬌多孰比柔且依行藥徑勿傍曝衣樓急景何顔駐
餘光瞥眼休似憐歸日近作計與勾留
　　　旬來多雨聞廣寧門外泥深數尺歸期蹭蹬書
　　　遣悶懷
天行當溽暑水勢汨郊原歸計尚難料世途安可論投
床聽暗雨倚杖望初暾賴有同心友衝泥一扣門(匠門/单騎)
(見/過)
　　　寄祝劉蘧菴光祿七十壽
我昔皖上遊過君之里第南陵好山水風俗古不替君
時已挂冠鄭重敦夙契開園設几席話舊接襟𬒮次第
見諸郎森森盡蘭桂一别十八年回頭如隔世聞君今
七十精采溢顏際室有參語賢齊眉正同歲全家多道
氣此福天所卑飬壽得竒方烟霞閲淸閟假如在髙位
已合懸車例何似白樂天林泉早爲計
　　　有　詔於金州衛立水師營即以海賊之新就
　　　撫者充其弁伍草野迂儒無従獻末議漫紀十
　　　六韵
詔設金州戍今爲要害城水軍嚴約束海㓂戢縱横控
險非榆塞分屯異柳營渠魁推作帥丁壯籍爲兵甫脫
檻車困還加鞶帶榮戰船齊魯給餽餉薊遼并貰罪
恩良厚優降事不輕波濤通外國帶礪近陪京欲以招
餘黨因之息逺征　睿謀虚聽受廷議集公卿實藉綢
繆計俄聞贊畫成聚蛇爲窟穴圈虎傍茨荆鷹眼終難
化狼心故自獰徙戎宜有論賞賊似無名世孰防牙蘖
人方恃太平區區誠過慮咲爾一鯫生
　　　次和匠門雨中白蓮十二韵
玉井如船藕移來是白蓮花開元澹澹雨洗更姢姢出
浴全身潔離塵一鏡妍細珠留的皪活汞走匀圓太素
知無匹孤標儼得仙靈根超十地色界浄諸天影濯銀
河畔香淸羽扇邊質迷深自隱絲引誤相牽帯咲聊悠
爾(李群玉詩處/世心悠爾)含悽莫泫然凌波愁浪惡傾葢望雲穿
江浦舟遲泛湘臯佩合捐輸他氷雪咏孰與鬭便嬛
　　　次韵匠門陰雨不止
兼旬雷失威入夜雨尤猛欠伸局腰脊靡騁瞻項領流
惡溝瀆盈居汙箕箒屏千門烟勃窣九陌路壅梗童出
怕淤泥婢炊愁濁井桁衣變黴􁇠襆𬒳感单冷庭作沼
聚漚簷爲瀑垂綆誰歟請祈禱古者有修省澤馬兆何
祥坎輿戒多青淸吟召蜩􁈵怒呌禁蟈黽庻令沴氣消
徐俟曦光昞人胥出淪溺吾亦散憂耿世事疾轉圜天
心易翻餅勉㫋母多談行矣需少頃歸途指蝃蝀去意
隨舴艋此時咏君詩有味彌􁎠永
　　　六月十四夜久雨忽霽小庭凉月如秋五更起
　　　坐即事成咏
夜静窗微明雞鳴曙猶未攬衣歩庭下簷溜初止沸斜
月在西南殘雲風掃旣銀河洗我目玉露淸我胃一凉
襲虚襟餘潤及群卉流光閱醉夢好景失聾瞶獨有無
寐人先知秋氣味
　　　喜晴次匠門韵二首
正爾廵檐嘆伏陰忽開霽色見天心月將東出氣尤爽
火已西流炎不侵(後三日/立秋)赤脚一雙休踏屐白絲半頂
喜抽簪呼童急掃堦前地凖備髙人策蹇㝷
勿論熱熟與生疎(禪家有熱熟/處求生疎語)閉戸多時出少車隔宿
傳詩邀客和歸期檢曆遣兒書徑鋪嫩蘚氊相似盆豔
秋花錦不如更貰迎凉一瓶酒此間何事可愁予
　　　院長近以赤藤杖見贈合之前詩意葢欲易我
　　　畫义也作詩報之
昨以病乞假先鐫半年俸挂杖坐無錢棄杖辭寓諷實
則心愛之時時手摩㺯貧家乏冗物一竹當兩用挂畫
乃名义隨身即爲従先生欲巧取猥以赤藤送此藤産
塞山年深蟠石縫細筋漸成骨直理透條綜堅如鐵鑄
成亦可扶躘蹱璧來田不往曲直何足訟平生車馬裘
義取朋友共於兹獨有恡貪得比藝種挾兩詎爲多失
一肯輕縱公廉忍見奪我寶彌増重幸賜雙杖銘俾得
終身誦
　　　立秋前一夕匠門席上作
此㑹循環忽五年老於交誼倍依然何曽淸景辜風月
又聽商聲入管絃齒序慙余居客右詩成君肯譲誰先
眼前看是㝷常事或有人従異日傳
　　　立秋叠前韵用唐竇常詩作起句
算老重經癸已年况逢秋至轉凄然露瀼梧徑蕭蕭葉
雨上琴床緩緩絃(是日/復雨)万事蹉跎羊視後一帆迢遞雁
争先候門知有兒孫在烏鵲連朝喜浪傳
　　　是日繆湘芷㩦酒肴就余寓餞别偕匠門秀野
　　　潤木三叠前韵
風雨相留欲判年足音蓬藋喜跫然情知老馬難回策
目送歸鴻又拊絃擘𥿄聯吟豪鬭健圍碁賭酒怯饒先
(時與匠門對局/賭酒互有勝負)良辰一醉誰抛得生怕狂名𬒳俗傳
　　　次汪紫滄同年見送原韵四首
鱗思反壑羽投林知我誰能諒此心引疾敢云臣計早
得歸尤荷　主恩深裝輕似葉行添杖筆秃如椎懶廢
吟只有故交忘不得毎従别賦感登臨
新詩字字比驪珠懷䄂分光照座隅畫裏烟波鷗境界
燈前風雨鴈程途金蘭義重言多苦藥石功深病或蘇
却咲迂疎真不揣欲將農圃傲蓬壺
月華南畔浴堂邊形影相隨近十年雲歩改遷㝷丈地
霓裳吹散大羅天曽叨香案稱淸吏誤籍蓬池作謪仙
努力文章留報國尚餘殘局在芸編
不貪支俸給官薪分定榮枯付往因自信我爲當去客
劇憐君是未歸人一身只要貧長健万事休慿夢當眞
别後有書煩屢寄免教北望苦馳神
　　　立秋後三日匠門家集棃園爲勝㑹再邀余入
　　　座四叠前韵
夜似長年日小年逢塲何忍獨醒然野王岸上停三弄
司馬江頭輟四絃月裏霓裳聽乍徹座中白髪感尤先
棃園法曲皆供奉或恐人間是别傳
　　　道山亭在福州城内宋程公闢爲守時所建曽
　　　南豐爲作記者也歲久傾圯林子鹿原得其故
　　　址將築堂名以瓣香葢取陳后山向來一瓣香
　　　敬爲曽南豐之句屬友人繪圖來索詩
宋時道山亭剏自程太守南豐與作記膾炙人在口従
此此亭名遂爲曽氏有歴年經八百頽廢來已久鹿原
嗜古人㝷碑攘榛藪擘窠三大字云出林希手其字今
倖存其人無足取大哉復古義義取别賢否築堂名瓣
香欲以妍蔽醜在昔陳與曽同時實師友子今生末世
獨立嘆無偶私淑夫豈徒行將奉箕箒庸非學問力即
事期不朽我昨遊三山探奇意多負銀𫀆者誰子曽解
讀碑否(劉後村福州道山亭詩城中楚/楚銀𫀆子來讀曽碑有幾人)
　　　警露軒鶴雛爲鹿原賦
吾聞鶴之性與露最相警軒以警露名借鶴用自省今
年果得鶴先後名寔併出㲉曽幾時風標巳閒静仰窺
俯有拾咫尺回素頸主人院落寛老樹蔭苔井雞群知
獨立痩骨挾仙影未得戞然鳴奈兹秋夜永翀天㑹有
日羽翮在修整
　　　題樓敬思夢洗三硯圖二首
曽於夢裏得三硯三館今來校秘書不信校書眞應夢
但抛心力注蟲魚
夢筆如江夢鳥羅微凹聚墨不争多文章豈必關神授
知有工夫在洗磨
　　　次韵奉酬院長西厓前軰贈行之句
直従毛羽假翩翩(用南史蕭/引傳中語)送我歸耕潁上田比校鵷
鸞宜落後簸揚糠粃愧居先東門古有廻車路西夕天
留飬拙年且喜歐陽爲學士蓬山領䄂得詩仙
(附)原作　湯右曽
　鵷鸞臺閣正聯翩忽賦歸與種秫田爲樂恐教兒軰
　覺生天一任丈人先元和體有三千首謝朓才論二
　百年我欲舉君還自代似君眞合領群仙
敬業堂詩集卷四十一
敬業堂詩集卷四十二
　　　　　　　　　海寧　查愼行　悔餘
　計日集(起癸巳七月/盡十二月)
　　暑雨連旬初秋就道自去年二月引疾乞休及是
　　六百日矣淵明云行行循歸路計日望舊居而今
　　而後歳月庶爲我有乎
　　　七月朔長假出都諸同年同學祖餞于廣寧門
　　　外即席留别
襆𬒳蕭條去離筵鄭重開大生歸子色榮捧故人杯紫
陌回頭隔靑山就眼來渭城歌最好朝雨浥輕埃(是日/微雨)
　　　蘆溝道中遇德尹自嶺南典試回京
出入如相避翻驚邂逅縁逺來君報命獨徃我歸田别
緒三秋鴈吟情一路蟬對床風雨約迢逓待明年(弟臨/别有)
(明年乞/歸之約)
　　　涿州待渡
督亢陂邉柳秋條尚蔭人浮橋經漲斷驛路出泥新兀
兀欲成夢皇皇多問津譲他車馬客争渡入紅塵
　　　暮投三家店
不敢怨泥塗來當積潦餘群群逐鵝鴨處處阻溝渠酒
肆蟻争垤瓜棚蠅趁虚也知皆逆旅到此復趦趄
　　　過新城留别虞武通同年(舊宰兹邑因/大計䧏調)
赤縣當煩劇期年極苦辛心勞書下考官罷得長貧世
議近逾隘交情老自眞西湖有鷗鷺遲爾作閒人
　　　白溝道中即事
水利遺塘濼燕南怕雨多原田平少岸沮洳溢爲河改
路尋牛跡分裝累馬䭾艱難愁一老蒿目意如何
　　　未至雄縣二十里老僧寧初新剏一菴避暑小
　　　憇遇汪荇洲前軰自吾郷典試回茶話移時而
　　　别
精舎何年築前臨古堠㫄征途尚炎熱佛地果淸凉却
扇邀僧話分茶與客嘗班荆留數語後㑹兩茫茫
　　　雄縣早發
秋暑如三伏僕夫貪早凉孤城浮水氣匹馬望星光露
下田塗白風來荇藻香行行天漸曉柳外見帆檣
　　　庚午二月與姜西銘同飯於趙北口姜食魚被
　　　鯁以酒下之徑至大醉一時傳爲嘻咲今復經
　　　此悽然感懷
二十年前路髯姜並轡行食魚憐骨鯁下酒怪顔酡老
友他郷盡吾生去日多向來談咲事淚雨變滂沱
　　　解渴吟
勞人兼病暍一勺望甘霖直覺烹茶緩還嫌汲井深蟬
淸惟蛻殻柳老或空心我是忘炎者聊爲解渴吟
　　　賣瓜者
辛苦瓜田叟瓜成計息微物因多致賤人以渴充饑肯
守傷根戒行將抱蔓歸食瓤多棄子遺種漸防稀
　　　商家林買草笠
頭輕宜戴笠野服換商林雨庇全身濕晴邀片席陰下
車寧望揖上馬憶曾吟(徃年隨/駕淸暑奉/㫖従/官俱戴草帽余曽有詩紀之)靑
篛平生夢蹉跎直至今(余又有謝賜魚詩云緑蓑青/篛平生夢臣本烟波一釣徒)
　　　肩輿
禮有扶衰病吾今釋負擔徒行何不可安坐得毋慙未
免役人力將何解謔談香山援舊例陋巷得乗籃(樂天/詩陋)
(巷乗籃入朱/門挂印回)
　　　曉過德州感舊
閱徧畿南驛禾麻喜歳豐平蕪千里碧初日半天紅世
故論今昔　皇情荷始終(壬午冬/召見德/行官隨命入內廷)州十年牛
馬走力盡徃來中
　　　旅店七夕懷德尹潤木兩弟都下
燕齊風一變(連日苦熱/今朝頓凉)邾魯柝相聞弦月凉於水䋲河
澹入雲雞鳴無失次鶴警不離群誰念獨吟客油燈坐
夜分
　　　曉入髙唐州境始免泥淖之苦
遥遥三十里一塔表州城海市竒觀失(夢溪茟談歐陽/公至髙唐館見)
(沙中車馬人物歴歴可/辨時謂之髙唐海市)沙程病骨輕車行出糜淖人意
就寛平方朔祠邊路(城北舊有/東方朔祠)南來苐八程
　　　扶犂叟
傴僂出茅茨扶犂長恐遲辛勤憐一叟遊惰聽群兒巢
燕將雛候耕牛䑛犢時人情畧相似老者近乎慈
　　　過茌平新令吳寶崖尚未到官戯題旅壁
茌平新邑長赴任底遲遲甿俗三秋望王程九日期多
傾浮蟻酒省作捕蝗詩一宿吾隨便何煩地主爲(昨在/都門)
(問寶崖何以不赴任知/其欲避捕蝗之役也)
　　　東阿道中
今日東阿縣重瞻少岱山河流連巨野地脈隱磝關(宋/檀)
(道濟置關于碻磝山下/地當在縣南今不可攷)剥棗棘籬外漚麻溝澮間土風
占月令一破旅人顔
　　　出都時買得于文定公榖城集心慕其人七月
　　　初九夜宿舊縣乃公故里也夢公投刺見訪自
　　　叙出處本末甚悉覺而異之敬紀一律
館閣論前軰先朝一糓城如何犯公諱直欲改余名事
徃儀型在神交夢寐淸篋中有佳集去國仰髙情
　　　自汶上至濟寧田間多種藍及烟草
本業抛農務群情逐貿遷刈藍多用染屑草半爲烟樹
藝非嘉種膏腴等廢田家家坐艱食那得屢豐年
　　　濟寧寓樓坐雨
南池將買櫂北騎此休鞍得免載濡窘復叨即次安群
喧因雨静一榻占樓寛我獨邀天幸人間路正難
　　　寓樓讀陶詩畢敬題其後
顔謝非同調千秋苐一人精深涵道味爛熳發天眞有
耻難諧俗無官肯計貧平生頑懦意感動賴先民
　　　雨中獨遊南池
外吏無交舊歸人簡應酬烟波宜獨徃風雨感重遊逺
影干帆暮孤亭萬樹秋多情天井派日夜向南流(東泉/志自)
(滋陽至寧陽界共六十三/泉俱入濟寧是爲天井派)
　　　舟發濟寧
波紋平熨帛岸影曲隨弓坐覺一船穩行聞八牐通城
根滙洸汶雲外指龜蒙多少乗軺使誰憐大小東
　　　過仲家淺望魚臺諸山
解纜雞三唱前征曙色催蒼葭迷藪澤白鳥起灣洄日
挾川光動帆衝霧氣開好山靑似染的的近魚臺
　　　南陽鎭二首
五丈溝東望陂湖極淼茫(寰宇記泗水自任城界經魚/臺東與菏水合一名五丈溝)
(西自金/鄉流入)楊樁支兩畔綫溜走中央古市秋來廢平田潦
後荒船船載漁具聊復免流亡
一帯山形墮周遭地勢㘭老隄崩泐石欹屋落苫茅是
處添新戍何年咏樂郊最憐農失業牛犢飽芻茭
　　　食魚
泲水今年大河魚逆上流垂竿來接尾舉網出駢頭童
僕餐皆饜庖㕑棄不留多年京洛住此味當珍饈
　　　泗上亭
亭長臺邉路茫茫閱世多自墟秦社稷誰保漢山河芒
碭雲銷氣枌榆社改柯空傳沛中叟曽聽大風歌
　　　食蓮藕有感
蓮藕同時賣湖鮮賤勿論劈蓬香爪甲嚼雪脆牙齦過
客連檣販居民種水繁好爲來歳計采實合留根
　　　晚泊韓莊閘
百丈轉坡陀孤舟泊旋渦逺山浮沛縣急水灌泇河鴈
鶩連天去萑苻棄地多坐看殘月上徹夜有漁歌
　　　枕上喜聞櫓聲
櫓聲淸似雁揺夢下前汀轉益歸心急能教醉耳醒風
生南北埭月過短長亭不解眉山老欣聞泗岸鈴
　　　臺兒莊阻風
行止原難必天涯信短篷明知滿槽水不敵石郵風髙
枕沈舟外微吟折葦中向來多逆境閱歷已成翁
　　　泇溝順風掛帆
侵曉長年起開頭報順風遄歸天意許利涉客心同後
至無奔馬前飛及片鴻布帆安穩在計日報兒童
　　　入新河見糧艘覆敗者
黄水奔騰入新渠變濁流誰云無大患(凡漕運漂流米/二百石以內爲)
(小患二百石以外爲/大患見何喬逺記)依舊有沈舟已鑿終難塞將淤在
急籌治河兼治漕何䇿兩綢繆
　　　五更渡黄河食頃抵天妃閘
淮强黄勢弱擘箭出盤渦水碧見檣影月明來棹歌蛟
龍三舎避鷗鷺兩涯多不用占風色聞雞已渡河
　　　雨泊淮關
鎖鑰嚴關閉裝􁂫獨客輕市樓傳柝暗鄰舫吐燈明酒
罷人初静風髙浪不驚淮南今夜雨好片滴篷聲
　　　淮上留别族弟信斯
怡荆好兄弟五世義門如毎下南州榻長停中道車貧
來初析箸老去各移居尚爾敦宗誼殷勤一慰予
　　　淮陰矦廟下作
㓕楚還封楚破齊曽王齊英雄歸駕馭股掌若孩提失
國嗟烹狗糜身付牝雞土人憐至骨廟像儼公圭
　　　泊寶應喬介夫枉過舟中兼餉家醸
翼折桓山鳥喬家季獨存再過城外路及踐别時言(春/初)
(介夫在京師聞余有長/告意初未之信故云)風雨藏書屋鶯花縱櫂園(向爲/尊甫)
(侍讀公作縱棹圖歌又爲/令兄庶常君題蒹葭書屋)舊題如夢寐負此酒盈尊
　　　髙寶漕渠夏秋凡兩决半月前隄工始就舟行
　　　過此有感而作
民力東南竭官程西北勞隄防隨處潰畚鍤不時􁄐秔
稻連塍沒菰蔣比岸髙古來論水利豈獨爲通漕
　　　過露筋祠下
舊是鹿筋梁何年祀女郎至今留廟貌考古實荒唐曉
氣蛙魚國秋聲蚊蚋鄉人家葦花裏放鴨滿陂塘
　　　䢴關小泊同年王樓村擕酒就舟中小飲
半日揚州住爲歡累主人同年官自逹(謂李/鹺司)二老分相
親我袖羞懷刺君􁂫轉諱貧㩦觴還挈榼感激爲情眞
　　　過髙旻寺輓湘雨長老
宿昔還山約蹉跎乆未忘髙僧先下世法子繼開堂物
外交遊少人間感嘆長餘生知幾日來炷影前香
　　　丁亥春隨　駕遊金山寺爾時便作休官之想
　　　初心幸遂重經山下風便不及泊作詩以結後
　　　縁
蓬萊重入望風引去如飛指水言猶在登山力已微慿
誰留玉帯幸自脫朝衣(余遊金山詩有終/脫朝衫披野衲句)爲報江神道
無田我亦歸(爲謝江神豈得巳有田不歸/如江水蘇東坡登金山句也)
　　　夜宿常州城外
渡江纔兩宿今夕到毘陵酒熟橋邊肆魚跳柳外􁉞烟
波千里舶簾幕幾重燈漸與鄉園近惟愁米價増
　　　梁溪道中
山水多平逺秋來悉美田紅薑肥似掌紫芋大於拳玉
剥菱腰濶珠收芡粒圓老饕歸爲口一味說豐年
　　　村童籠致黄雀二十尾用六十錢買之放生口
　　　占一首
八月野田雀成群入市闤充庖憐爾命倒篋破吾慳孰
出樊籠外並生天地間放飛因戒殺不是望銜環
　　　過吳門擬一晤何屺瞻吳漪堂陸氷賢諸同年
　　　竟爲風雨所阻戯以詩代柬
屈指算良晤到來風雨狂徃還期不偶跬歩病相妨酒
要乗閒置游須計日償防他三子咲歸去有何忙
　　　初到家二首
生涯與時背所事率滯阻六月擇歸期既雨且當暑渉
秋甫就道凉意動砧杵絺綌乃征衣到家換時序凄風
不堪著初服巳吾許
久客返敝廬曩基無改築南榮望阡陌西舍通隣曲舊
時杖白頭零落多鬼録後生類好事開口問朝局吾衰
苦善忘聾瞶廢耳目報以一不知惟應話農牧
　　　中秋桂庭對月與徐韓奕馬衎齋及兒孫軰小
　　飲
桂樹影娑婆飄香散月波中秋晴日少樂事故園多邂
逅成良㑹團圞好放歌兒孫齊在眼不醉更何如
　　　省先父母墓
墓祭仍隨俗君羮不逮親轉傷通籍晚無𥙷在家貧去
卜靑烏吉歸瞻翠鬛新松栽欣免觸山鹿爾何仁
　　　行園
畦丁老且死五𤱔廢不治朝來杖藜徃露草紛披披桑
柘析爲薪藤蘿蔓成籬池荒鷺群散地痩螘族移蚤知
蕪穢塲中有茅菴基畫圖良巳具結搆伊何時(禹愼齋/曽爲余)
(作𥘉白/菴圖)
　　　腹痞
本意歸田樂翻將病到家胸中無壘塊腹内有癥瘕銖
兩醫方誤毫釐砭石差(去夏在京師/針治不效)所憂非性命衰態
自堪嗟
　　　藥師周晬
去年傳逺信錫汝藥師名我老歸初見兒今齒巳生但
求無疾疢不敢望聰明撥棄人間事猶餘膝上情
　　　九月晦日馬衎齋見過同爲雲岫之遊
近遊老尚能獨徃難决驟自従竹垞䘮結伴少耆舊馬
仲晨叩門邀余赴雲岫放船非意料勝踐出邂逅我有
一枝藤筋强莭堅痩何曽蹞步失所向傍顚仆扶衰幸
有賴懶病庶可救連山際東南崖窽露晴晝九十有九
峰一峰爲領䄂前蹤悵未到初願晚始就迨此風日佳
後期恐難又
　　　泊舟甪里堰肩輿行經南北兩湖
水盡乃見山捨舟遂遵陸村遥雞犬散路狹田禾熟漸
入漸幽深近身空翠撲濛濛午曦澹黯黯秋氣蓄忽於
杳靄中豁逹開心目三百頃湖光長隄亘其腹霜林環
四照倒影漾紅緑惜哉好畫圖冷落付樵牧平生汗漫
遊臨老思歸宿終當結茅茨來此占一曲
　　　晚抵髙陽山麓上九曲磴夜投雲岫菴
到山路疑窮壁立靑㠝岏松陰十二轉一上改一觀忽
聞鷹呌風側背來髙寒夕陽墮西陸返景飛彈丸閴寂
禪者居地偪天形寛鐘聲落海外列宿棲簷端老僧咲
迎門藹若平生歡謂言登陟險知我歩履艱汲井爲烹
茶拂牀與安单蕭然一行脚只作道侶看
　　　十月朔五更鷹窠頂觀日出
吾聞堯時十日曽並出域內大水凡九年自従羿射九
日落大禹注海納百川獨留一曜隨天旋爾來四千一
百七十載朝朝沐浴蛟龍淵登州蓬萊閣太山日觀羅
浮巔文人遊跡徃徃到鷹窠之頂僻在東南偏海隅荒
陋題咏少好事或聽旁人傳率云九月晦後十月朔是
時日月行同躔初生類合璧吞吐寅卯前居民生長此
山頂目所睹記云偶然况乃遊人一生或間至何怪欲
覯無由緣我來此處看日出要是乾坤曠蕩之奇觀山
髙地窮天水連尾閭東洩茫無邊明星有爛黑氣作霧
非霧兮烟非烟移時一痕破滿空血色紅殷鮮乍浮復
乍沈水底疑𬒳長繩牽須㬰涌出水面圓紫金光現榑
桑顚自東而西不知幾万里一綫倒射洪波穿亦不知
自髙而下幾千万萬丈一躍直上團團天觀者目眩心
神遷却㝷雞聲到宿處松窗黑暗僧猶眠
　　　糴米
官罷無祠禄家貧斗石艱致炊誰巧手欲乞我慙顔懸
釡三秋後傾􁂫一飽間瓶罌防鼠竊莫咲老夫慳
　　　祝尚于潘竹村偕過不值各以新詩見投奉荅
　　　一首
卅載風塵兩髩絲得歸翻悔挂冠遲門無俗客閒何礙
里有耆年晩始知銜䄂方將修半刺投名先已枉新詩
從今歩屧母辭數各趂腰輕脚健時
　　　連日雪不止忽憶塞外舊遊
臯蘇祠下拜龍公預祝明年二麥豐稍宻儘教封蟄戸
漸髙休遣没牛宫久無書寄孤鴻外曽記身穿万馬中
誰信茆簷蒙敗絮出門一歩怕頭風
　　　藩司頒新曆至
天上軒轅紀山中草木年授時存國典頒賜及村田舊
曆行當棄陳人秪自憐千官孟冬朔猶記午門前
　　　聞王丹思及第之報喜而有寄
有命難終屈多才豈易量(武英書局議叙同事諸子先/後得官丹思爲奏事者所抑)
(迄不得選復/爲畫供奉)蹉跎留畫苑瀟洒赴文塲一賦辭成䜟三
年願果償喜聞王芍藥秋後領群芳(庚寅春丹思作芍/藥賦其結語云開)
(時不用嫌君晚君在青春最上頭/余戯呼爲王芍藥竟成大魁之䜟)
　　　冬至後一日復雪
經旬重遇雪半月未開氷積素林光合微陽井氣升蕊
疎梅尚禁梢重竹難勝傳語𫾣門客竒寒幸見矜(時有/以俗)
(事相/優者)
　　　自題臥室
生踰七九年考室忝堂構敝廬足風雨自我先人舊塗
塈旁免穿茅茨上除漏于中劣容榻圬墁功易奏𧖟繭
宻包纒蜂房疏戸牖陰陽有向背時日無避就何以占
吉祥甘眠宵續晝
　　　曉窗展卷有味乎昌黎吾老著讀書之句輙成
　　　一律
捨此身何著蠧書時復翻味應同菽粟老豈廢饔飱請
益虚師友流風覬子孫却慙更事乆多負古人言
　　　後十日復大雪
天工如刻期一月連三白同雲聚其族巧作十日隔初
聞檐溜融旋見瓦溝積幽人閉關臥䕶此一庭㓗里老
有好懷衝寒走相索(叶)豈無新醸黍與汝囬煖熱肺病
適余侵臨觴主慙客居鄰幸匪逺歲晚况休役有約待
晴和傾壺看新麥
　　　小齋前移植梅樹
擬徙池東樹規除砌下苔最先論位置次第及栽培疎
影移燈就生機戰雪回歲寒吾與汝滿眼盻花開
　　　次副相揆公塞外遇雪用舊韵見懷二首
逺枉三秋訊開當雪霽時斷雲歸岫晩朔雁渡江遲舊
事炊粱夢新篇叠韵詩别前初約在宛宛見心期
班行同引籍掌次近除名馬上衝寒色山中曝背情君
才方大用吾意適孤行若問莵裘計鳩巢拙未成(來詩/云勉)
(酬初白願爲/報一菴成)
　　　座主宗伯許公枉駕敝廬感今追昔敬賦長律
　　　致謝
童穉相親到白頭公今予告我歸休二三子外無同軰
五十年前是舊遊僻地煙霞迎几杖敝廬風雨傍松楸
多承古道關存殁在處追隨淚欲流
　　　閒咏
延曦開竹閣向晦掩柴關世自如烟動(謝靈運詩民動/如烟我静而鏡)
吾猶比鶴閒靈苗須善䕶雜念最難刪此境於何驗無
如窹寐間
　　　臘月雨
五行逓休旺歳晏陰亢陽曽是氷霰晨際兹淫潦妨一
旬恒雨若物性遂失常南山慰朝隮四野烟霾併百草
萋以緑苔枝競芬芳堦前蚯蚓出檐角春鳩鳴虹見亦
非時乗機潜發生頊冥溺厥職氣洩冬不藏田間一秃
翁所願歌時康側身屋漏底仰視天茫茫
　　　半月以來坊局史館前後軰削籍者凡二十一
　　　人偶閱邸抄慨然而賦
占籍幾三百同朝半盍簪故知員太冗不謂譴方深枯
菀寧關命行藏各拊心幸收麋鹿跡終莫負山林
　　　癸巳除夕家讌有懷諸弟二首
室煖紅爐炭窗浮畫燭烟歳華如夢裏家慶且尊前明
日晴難料殘宵醉可憐龍鍾還自幸扶病過蛇年
稍稍初心遂匆匆節物違寒庖供野饋質庫寄朝衣有
弟分南北(時德尹潤木留京邸/信菴客粤西未歸)無官减是非一門推我
長齒序也應歸
敬業堂詩集卷四十二
敬業堂詩集卷四十三
　　　　　　　　　海寧　查愼行　悔餘
　齒㑹集(盡甲午/一年)
　　甲午春杪座主大宗伯許公邀楊晚研宮贊陳梅
　　溪侍御爲娛老會僕以門下士忝充四人之數周
　　而復始迭爲主賓其秋同宗兄弟年六十以上者
　　凡五人復有合醵之飲大抵季必有㑹㑹必有詩
　　一年中唱酬者十居二三因以齒㑹名吾集亦歸
　　田一樂事也
　　　元旦大雪
跡逺疎賓客心空穏睡眠正宜晴閑户况乃雪澷天與
世喜無事爲農占有年庭梅生意動報我一花先
　　　過詩友錢木菴虞山故居
城角三間屋傾欹少比鄰半生餘酒債四海失詩人兒
女早無累(木菴三子長爲農次依僧季/業儒一女歸吾家孝廉姪)身名果孰親翻
憐吾未達感舊尚沾巾
　　　上元雨中獨登虎丘二首
上元無月亦無燈十里山塘冷欲氷夜泊扁舟寺門外
梅花樓下弔詩僧(時根紹上/人已去世)
劍池側畔侍　宸遊寓直曾爲三日留一夢八年還記
得舊題詩在仰蘇樓(丁亥四月隨/駕駐此)
　　　晦日招潘竹村祝良仲叶雝兄弟小飲
舊讀唐賢集多爲晦日遊閒中追節物病𧺫念朋儔折
柬幸能致開樽聊共酬貧家稀宴㑹何惜小遲留
　　　臺心菜
未綻黃金粟先抽綠玉篸大烹充瓦釡小摘滿筠籃不
賣何求益多嘗詎覺貪齋㕑無異饌童僕也分甘
　　　雪中玉蘭花盛開
閬苑移根巧耐寒此花端合雪中㸔羽衣仙女紛紛下
齊戴華陽玉道冠
　　　春分前連日雪
九十春將半鶯花世界非向榮違物性餘慘露天機幸
不多時積從教到處飛舊巢雙燕子社日倘來歸
　　　春社
今年社是春分節半月寒深閉户中花少有時還朔雪
雨多無日不東風村巫环珓傳神語里老豚蹄望歲豐
除却農談吾嬾聽何煩分酒更治(平)聾
　　　種芭蕉二絶句
東鄰帶雨移花本西舍連泥掘藥苗庭小不曾留隙地
又添牆角一芭蕉
卷心乍展影挼莎葉葉攢成綠一窠不爲無花偏愛葉
花時長少葉時多
　　　淸明日西阡焚黃感賦二律
憶昨營窀穸旋馳赴　闕􁔾夢常驚冷節歸及荷榮光
桑梓陰功在(先贈公行善於鄉至/今鄰叟猶能道之)桮棬舊澤傷踏靑諸
父老歎息㸔焚黃
近展松楸路遥瞻雨露天有生逢　聖代無祿盡親年
淚落休官後　恩踰卜葬先誓收淸白跡畢景守岡阡
　　　亡室柩前焚黃再作一首
一道黃麻制存亡乃異辭秪緣吾有愧不謂爾無知地
下應含笑生前未展眉(元微之悼亡詩報/答生平未展眉)謝　恩憐孑
影收涕爲羣兒
　　　喜晴
春光霽後佳節氣田間正晨興啓蓬蓽豁若奩開鏡岸
草既柔穠渚牙亦鮮盛村南杏粧卸村北桃鬟靚鋤麥
農祈秋浴𧖟婦修政俗醇游惰少候至赴功競新火稍
出林舊鄰無改姓吾家世居此少長識愛敬雞犬聲互
聞牛羊行讓徑晚㝷畎畝樂益遂桑麻性寄謝市朝人
誰能逐造請
　　　燕來巢
燕燕來何許飛飛羽不齊我方歸舊社爾又換新泥借
問依人住何如擇木棲雨狂風正惡勿厭草堂低
　　　客自㑹城來傳老友翁蘿軒龔蘅圃之意垂訊
　　　近狀口占報之
徑荒居又陋過懶户常關時事罕聞見舊交疎往還嗜
從滋味薄詩到應酬刪二老知予者因風一慰顔
　　　去秋手栽海棠一本春不作花而德尹潤木雨
　　　家此花最盛戲作一絶寄之
階前手種海棠樹樹小條疎著蕊難翻𬒳兩家園主妬
有花偏讓老夫㸔
　　　三月二日偶遊硤石精舍
三月風光連上已人如蛺蝶鬭裙衫兩山鐘磬東西寺
十里煙波逺近帆拄杖我來尋履跡題詩僧乞署頭銜
篋中亦有新排集倘許經房貯一函(白香山年六十四/編集寄香山寺)
　　　上已與子姪軰飲西園海棠花下
寂寞逢嘉樹流連及令辰若非擕酒賞幾負滿園春絶
豔驚雙目浮光動四鄰好花如子弟笑擁白須人
　　　西林庵浴
我本無垢人多生依淨土無端墮五濁特以有身故自
從歸田來迷昩晩稍悟雖逃塵土汨尚被詩酒汙蟣蝨
緣見侵浣除急先務山僧開浴室午告湯沭具愛此松
下風解衣入雲霧微溫徹毛髮積患瘳沉錮滌腸即未
能搔背不猶愈老蟬初脫殻呼吸通淸露㗳焉忘其身
垢膩於何附
　　　曉過鴛湖
曉風催我挂颿行綠漲春蕪㟁欲平長水塘南三日雨
菜花香過秀州城
　　　葆光居賞牡丹兼示祝良仲賓季爾田兄弟五
　　　首
㡩幕髙張白石臺花情亦似感栽培已過榖雨三朝後
直待主人歸始開(時賓季爾田/初自粤東歸)
閱盡紛紛桃杏姿遲開獨占豔陽時只消一夜東風力
扶𧺫花頭五百枝
道是吾鄉第一花芳時無客不矜誇兩朝二百年門第
得似君家有幾家
尺三花面大於盤一丈花梢半出欄頭白老翁來未晩
霧中㸔勝雨中㸔
曲宴曾陪賞　内廷蕊珠樓閣隔靑㝠一枝歸折非無
意猶有當時舊　賜缾
　　　三月晦日偕楊晩研陳梅溪赴座主大宗伯許
　　　公之招流連三日敬賦五言古體詩一章用志
　　　盛事兼訂後期
世㑹頼人持進難退仍易公歸天下仰鄉曲風先被逖
矣黃髪期曠哉赤松志逺收伊呂迹近託張邴契洛社
與睢陽髙情千載嗣九人不迨半猥許門生厠良辰春
夏交勝踐東西寺年尊耄將及興逸衰猶未籃轝出匪
遥杖藤行可寘堂無絲竹閙庭有煙霞膩外靜絶市讙
中虚得池位雖然營圃墅亭榭隨布置不窮土木妖所
以矯豪侈何嘗廢宴衎芻豢薄滋味不列水陸珍所以
警貪鄙初焉立家法久乃變風氣道大等行藏心空㝠
同異乘流坎斯止衆取我則棄欲知鵬鷃遊豈外逍遥
義欲知名教樂即此眞率意一㑹日經三一年㑹須四
非疏亦非數天賜皆　君賜幸生山水鄉各有登臨地
創舉良獨難後期當以次
　　　從東山大悲閣步上南山道院
山北山南一逕通又從紺宇扣琳宮千年樹老根穿石
百尺梯危勢轉空上界神仙風肅肅下方樓閣雨𪷟濛
羽人何福能消受長在晨霏夕靄中
　　　過惠力僧房訪葛友峰
穿過林巒第幾層到門雙屐響登登祗應趙郡蘇和仲
猶識成都杜伯升蜚遯難求偕隱伴(張平子賦欲/蜚遯以保名)僑居
直似此山僧白頭相對吾滋愧撒手懸厓尚未能
　　　題西山快哉樓
東山標一墖樓與墖尖齊日月光先到松篁勢盡低爽
宜延眺聽老漸怯攀躋緣境隨時結詩成信手題
　　　碧雲寺(以上四首皆硤/川遊歷之作)
徑曲耐幽尋杉籬步步陰煙光遮市斷􁴌影赴潭深昔
受栴檀供今傷樵牧侵欲知增減刼成壞視禪林
　　　信庵貽我湘竹筆几
往與陳(六謙)楊(晩研)軰結交始臨池我腕不能懸落筆
恒苦肥至今衫袖上墨汁烏淋漓十年課官書猥充抄
寫爲一從抛筆墨有指如駢枝愛弟粤中來美竹貽湘
妃斑筒圍五寸文采光陸離銛刀剖其半承臂良所宐
惜哉硯田荒此几將安施毋忘持贈意三復幼槃詩(謝/幼)
(槃筆几詩當君持贈恐/不堪大似無功饗鹽虎)
　　　座主許公別後寄示七律二章叙連日山游之
　　　樂再次來韻
溪山佳處榻長懸暇日追倍樂境偏靈運賦中行采藥
康衢歌裏㸔耕田厭逢俗客談時事閒與鄉人結善縁
雨笠風襟無恙在畫圖容易着神仙
茫茫宦海濶無邊幾見虚舟濟巨川(白香山詩巨川/濟了作虚舟)退
步始知原有地掉頭誰信不關天髙人入社同招隱大
老還鄉例好禪得御籃輿吾竊幸乞身多及太平年
　　　自西阡步登龍山小憇妙果寺成鏡軒
杖藜無百步欄楯有千家未覺平簷淺全虧老樹遮童
挑西澗水(西阡之北有泉/去此纔半里)僧製本山茶佛日長如此何
愁莫景斜
　　　村家四月詞十首
苑苫枳落趁髙低草色平鋪樹影齊一片綠陰行不到
家家門外有黃鸝
生長蘆村與葦鄉單丁門户怕逃荒春來娶得紅裙婦
添􁠈橋南百本桑
去年桑葉賤如毛今歲𧖟多葉價髙大抵乘除常得半
半償安分半償勞
小滿初過上簇遲落山肥繭白於脂費他三幼占風色
二月前頭蚤賣絲(三幼即三眠也/見放翁詩自注)
野老籬邊獨一家卧聞隔竹響繅車開窗自𧺫㸔風雨
日在牆東苦楝花
活東幾日變蝦蟇細瑣謀生亦有涯租得山田還帶漊
種菱時節種魚花
𧖟忙粗了接農忙早晚官符不下鄉見說城中多大户
帶征猶欠隔年糧
大麥離披小麥黃連朝次第欲登塲開籠莫放新鵞鴨
怕損鄰田二寸秧
一尺良田種一科(語出齊/民要術)旱年宜黍水宜禾老農信口
言皆驗比似兒孫閱歷多
山妻赤脚子蓬頭從此勞勞直過秋海角爲農知更苦
合家筋力替耕牛
　　　寄徐觀卿庶常四首
人間路狹田間濶天上官多地上稀難得玉峯徐吉士
簉朝廿日便思歸(來書云平生官/况以廿日了之)
乞歸初不爲鱸蓴肯作江東第二人霧豹一斑窺寸管
雲龍半爪現全身
跨鳯驂鸞幾隊行列仙名籍滿瑤京不須更說鷄棲樹
阿閣巢多自見輕
石公山下約耕雲十畝桑麻許見分(觀卿有別業在洞/庭西山與余曾爲)
(卜築/之計)我爲退難歸已老可憐事事不如君
　　　副相揆公惠寄人參一斤賦謝
官非致富具官罷適得貧獨不奈病何父吟兒復呻(時/兒)
(建亦/患病)貧家抱富病動與參苓親東産禁入關南方價彌
珍十金易一兩又苦贗雜眞投之湯劑中日飲僅數分
持此望療疾越人視秦人荷公千里懷拜貺俄盈斤瑤
光散藥笈紫炁交斑璘(春秋緯瑤光星散而爲人參/禮緯下有人參上有紫炁)沃
以碧琉璃爇以紅麒麟庸醫亦色喜奏效如轉輪果然
黍谷寒變作陽崖春公惠泃已厚我慙鬱難伸雖延草
木年等是幻泡身所期調元手旦晩秉國鈞(時聞枚/卜列名)溝
中多待澤一老何足云
　　　德聞姪以　先京兆公加贈嘉議大夫誥命一
　　　軸見示敬題於後
吾宗京兆之子孫當時濟濟推淸門大賢餘澤久漸替
先代龍章今僅存族譜亭前一囘首欲斥斯人言可醜
若教此軸落渠家賣珠毁櫝夫何有(本支冡孫弟兄搆/禍蕩盡先人餘業)
(故有此歎不/忍斥其名也)珍藏似爾豈非賢中有詒謀二百年科名
仕宦㝷常事世業終須孝友傳
　　　余舊蓄古鏡一枚形正方背有飛魚二鱗鬛生
　　　動周遭一百八十乳水銀徧褁上著血皴朱砂
　　　斑不知何代物也偶閱元𥙿之集馬雲漢家方
　　　鏡背有飛魚與此形模正合元有七律一首載
　　　集中疑即馬氏故物而今爲我有喜續一篇紀
　　　之
馬家古鏡形模異人世皆圓爾獨方細乳流丹周四角
爛銀磨鼻貫中央出波鱗甲飛如活透骨頗黎冷放光
知有廉隅難入俗合歸老子爲收藏
　　　蟻鬭
飯罷徐徐捫腹行階前蟻陣太縱橫巧排睢水常山勢
鏖戰昆陽鉅鹿兵國手圍棋分黑白村兒鬭草計輸􁏮
轉頭一笑全無爲不解當塲抵死爭
　　　兒建𥙷官北上兼寄德尹潤木
爾往因門户吾衰且杖藜行期今始决藥褁病仍擕(時/兒)
(病尙未/全愈)老閱晨昏易貧難出處齊京華見諸叔有信共
緘題
　　　梅雨將至曝衣庭下睹舊　賜紗葛袍感賦
一桁髙懸犢鼻禈篋中剰有　賜衣存爲防梅黦重開
㸔閒與兒曹說　主恩
　　　禾郡試院古栢曾濟蒼繪圖索詩即次原韻
龍筋纏左紐鶴骨鍊孤形閱士幾頭白遇君方眼靑愛
頻擕畫卷惜未入圖經變化誰能料風雷或晝㝠
　　　德尹陞侍講却寄
雁行官序記隨肩(余兄弟三人同官編修每/入朝班仍以齒序先後)久次今來
合轉遷(用漢書孔/光傳中語)聊與家門增氣色也勝陪點六年前
(已丑初夏春坊日講員缺奉/㫖選擇/掌院曾以余名擬上既而用陳鍾庭)
　　　生日示兒孫
家世少髙年傷哉傳父祖吾生良過分六十已踰五自
爲鮮民來奔走備艱苦每逄先忌日雙淚落槃俎忍復
受稱觴成行拜兒女殊非老人意轉觸傷心緒世教日
以漓五鼎儉三釡厚已薄所生逄辰競華詡其或侈宴
㑹開筵召歌舞此風非自今此事尤不古矧余衰且廢
徇俗一無取仕宦閱十年依然北門窶先廬僅無恙聊
足蔽風雨常恐病見侵去來難自主未知從兹往尚復
幾寒暑但願汝曹賢甘貧守前矩貽淸義有在何用幹
吾蠱
　　　夜枕喜雨
挂壁閒龍具黄梅十日晴忽聞中夜雨殊慰老農情枕
簟通霉氣溝塍走(去)水聲跳蛙如送喜不厭繞除鳴
　　　庭前蜀葵十二韻
蜀葵吾手種五月儼成林葉葉靑蒲扇株株碧玉簮卑
叢猶計尺髙榦突踰㝷耐乆誰如爾敷榮方自今(此花/自五)
(月至初秋/相續不斷)有花偏犯暑得地肯移陰抱素矜孤㓗(中有/白花)
(一/株)施朱競淺深露晞疑濯錦風暖快披襟爛熳知時及
欹斜怕雨侵寧無衛足智尚有向陽心石竹羞相亞山
榴妬不禁畫工難設色詩老獨搜吟莫漫嫌貧窶芳醪
又一斟(韓魏公詩芳醪對一斟許魯齋詩但恨主人/貧且窶不教相對舞衣紅皆咏蜀葵句也)
　　　日本繡毬花
南風來海外吹綻小團圞吐蕚初含綠染根俄變丹垂
垂懸蹴踘衮衮壓欄杆雨打戎葵折留渠愛惜看
　　　盆池荷葉
藕梢種盆池初葉靑錢似一葉復一莖漸看翠葢起豈
無十丈花奈此三斗水託根適有制小噐吾局爾
　　　家童以梅水滌硯既申諭之復詮次成篇當僮
　　　約一則
梅雨降天泉其甘甚仙醴㵸茶需此味乆貯益淸泚罋
盎謹葢藏非時不輕啟客嘉乃一薦視若大烹禮研垢
利亟除無端用泉洗殷勤示僮約誤事胡可底開池用
飬魚汲井用淘米貧家用水法一一須酌劑推類以及
餘吾言當善體
　　　雨乍晴
鬖髿菭草與堦平屋漏痕餘滳瀝聲老去一身隨燥濕
漫勞鳩鵲報陰晴
　　　觀插秧二十四韵
百汊通舟檝千畦罷㮮橰人情須解澤天道豈屯膏夜
足分龍雨晨添浴鷺濤渾渾泥破塊汨汨溜鳴槽及見
苞初拆先期種淨淘(齊民要術淨淘種/子經三日漉出)露苗齊若剪風
葉弱於繅維耦羣衣襏于田畢赴鼛事因當務急義取
立根牢寛解靑腰束匀鋪緑罽氂横從分緯經(去)行列
凖茅綯滑澾聊防蹶瘡痂那暇搔胼胝兼踵趾仰俯混
頭尻正爾如針細何時比岸髙栽培從㓜穉功力積纎
毫小鴨浮烏觜新鵝沒乳毛篝車思預祝稂莠待徐薅
餉婦烹𧖟豆皤翁壓麥糕(放翁詩旋壓/麥糕邀父老)衢歌隣巷荅豳
樂土風􁄐身雜耕䎫侣心知稼穡勞問誰司命鳸笑我
代烝髦偶倚孤藤杖閒㩦半榼醪勸農勤本分撫已愧
嬉敖有蟈除灰鞠(周禮秋官蟈氏掌去鼃黽焚牡鞠以/灰洒之則死以其烟𬒳之則凡水蟲)
(無/聲)無蟲慮食桃(蟲食桃粟貴亦/見齊民要術)豐年斯在眼秭鴂已先
􁋘(史記百草奮/興秭鴂先􁋘)
　　　梅雨初霽
隴𤱔有惰農無端負舂稁十年京洛住風氣習髙燥左
臂雖病風土脾幸未槁還鄉豈不樂顧巳廹衰老翻畏
梅雨多侵膚劇蚧蚤兒童報新霽起視天宇好蟬嘒林
葉初雞鳴曙光早微颸自南來掩冉𬒳庻草夏課晨有
程方當事研討曝書良先務趁此日杲杲
　　　舶趠風歌
吾聞千里以外風不同人間乃有万里之長風來從海
上梅雨後紀自西郊野叟眉山翁古稱博物家無若周
元公爾雅釋天篇八方風色以類從北凉西泰凱南谷
自東頽猋飄庉􁩳昌曀一一命義無相蒙周禮保章十
有二妖祥乖别占荒豐下而莊生齊物論以至應劭風
俗通颼瀏飉颲飇颶䫻呌嚎吒吸咬于喁名雖巧排比
語實工形容舶趠之名特未悉土俗傳說惟吳中吳中
五六月水盛溽暑方藴隆此風東南來一掃雲翳還虚
空商羊黒蜧潜厥蹤炎官亦退三舎避大啟槖籥伊誰
功三日濕氣消五日暑氣融連綿七日九日尚未止快
哉何暇分雌雄羊角初從何處起合而爲一浩蕩來無
窮(丘眞人西㳺記風初起/如羊角須㬰合爲一風)國家象胥譯九重白雉入
貢兼靑熊良商豪賈狎海童髙帆幅亞榑桑紅中男長
女各效職飛渡𬈑渤如輕鴻此時田間一老翁置身恍
在蘭臺宮不知人生更復有何樂但向北窗髙枕卧聽
聲蓬蓬
　　　鷹毛扇
稜稜疑戴角六翮舊稱雄誰翦摩雲勢而爲㺯䄂風近
身無棄物當暑奏竒功莫逐斑妃扇秋來怨篋中
　　　庭前新設日棚
奇峯突兀升晨莫多幻狀群來燭我室火令方用壯誰
能待凉秋坐受驕陽亢貧家愛惜費奇計役心匠架木
於中庭從乾取㢲向(宅經云從乾/向㢲名入陰)東西墻所限南北稍
通望剖竹以爲椽縛繩乃施帳卷舒一夫力自我剏新
樣天亦無如何居然聽人抗片雲風不散赤日走其上
但覺晝景長焉知炎勢王解衣盤礴卧客至蒙見諒憶
昨扈從年孱軀昧自量跨鞍五六月万竈逐焚煬渴飲
道旁泉形神聊一暢勞筋誓永息疲馬就閒放跡逺倦
驅馳情孤愜宜當靑藍十幅布氣壓錦歩障即事不願
餘休陰獲微尚
　　　雨後納凉
夢過雷霆了不驚起來凉月在南榮静中機候誰先覺
已有一蟲堦下鳴
　　　六月廿二夜熱不能寐五更起步庭下徘徊到
　　　曉
夜熱不成眠展轉逹五更開門上殘月適與微風迎大
火將西流銀河去無聲林亭散踈影露葉涵虚明薨薨
羽蟲飛喔喔村雞鳴身如閒草木受此旦氣淸
　　　沈松年觸暑見過爲余寫行藥圖小照贈之以
　　　詩
昔年三十四張叟爲寫照是時氣方豪抱膝坐長嘯(癸/亥)
(夏張子由爲余/作槐陰抱膝圖)侵㝷落塵網行止非意料一夢廹桑榆
回頭失吾少自觀疑隔世那免旁人笑沈生技入神下
筆天下妙曩者京洛遊不輕貌權要朱門致厚幣却去
臂頻掉獨愛山澤臞足音赴蓬藋老夫正避客畏熱如
畏燒瀟灑實藉兹掀髯引同調吳縑六尺雪静對屏聽
眺三日畫始成投牀忽狂呌張圖示左右童稚皆曰肖
廼知神理慿在骨不在貌一杖兩㯶鞵淸凉徹毛竅髙
楊蔭風渚宻竹移烟嶠外勢拓微茫中深藏䆞窱過橋
茅宇逺轉徑柴籬繞力圃方自今幽情老彌劭允宜置
丘壑何用談廊廟稍待條甲成重煩添藥銚
　　　偶得鸛雛畜之階下旬日馴擾如家禽
老鸛巢古木孤雛失遥汀飬之羣雞中旬來食宿并草
際飛拍拍花根立亭亭有時照盆池長喙梳短翎適逄
螻螘飽暫脫魚蝦鯹方當竭澤時(時亢旱河/流枯涸)何處潜汝
形不如儕野鶴飲啄且一庭
　　　苦旱
火雲燒海壖禾黍供炰燔是田拆龜兆下隰髙平原山
根曲曲谿近溯十里源其流本易涸三尺淤泥渾何當
千桔橰渴若接臂猿下飲罄呼吸㳙㳙寧復存一井給
百家乞漿稍出村人情靳所少昏夜拒叩門我有小池
水舊耒資灌園經旬漸將枯遑救鮞與鯤畦丁仰沐浴
㸑婢充缾盆緩急吾豈無義從易地論開園聽使汲兩
不受怨恩暍者盈路旁其能以手援喟然望雲漢安得
天瓢翻
　　　立秋後四日得雨喜叠前韵
雷鞭起龍蟄電火林欲燔急雨隨秋來沛然滌焦原出
髙而施下天澤殊泉源頓令赤埴墳化作塗泥渾物情
俄頃變判若王孫猿(柳子厚云猿之德静以/常王孫之德􁂌以囂)向來沸蜩
螗閴寂無一存雞犬聲逾静羊牛亦歸村但見簑笠翁
倚杖臨柴門濁酒貰鄰曲農談慰田園檐低劇投蜺海
近疑徙鯤汲婦免抱甕浴童喜傾盆西成即未知姑以
目睫論良苗與秕稗各𬒳霑濡恩我亦領新凉詩筆聊
復援閒庭有花木枝葉爲翩翻
　　　雨後遣興
秋田一雨洗萌芽餘潤還沾學圃家苦竹鞭抽行地筍
戎葵梢放出籬花身憂天下原非分老覺浮生亦有涯
野色閒門無客扣夕陽影裏數歸鴉
　　　重至西湖雜感六首
行宫昨廵幸侍從偕東枚　詔許孤山遊縁坡陟崔嵬
髙亭揭隹要(御書佳要亭在/孤山最髙處)正靣湖光開再到踰八年
重扉鎻蒼苔夕陽錯金碧竹樹浮樓臺　聖主軫民
艱翠華無復來湖流亦漸縮淸淺如蓬萊
三百六十頃葑田半平蕪泊舟湖心亭坐失西南隅兩
隄逓隱現彌望菰茭蘆吳中連歲荒竭澤凖此湖誰興
百年利開濬繼白蘇
菩提古律院中有禪者堂兒時侍我翁曽宿道公房奄
忽五十載沙彌成老蒼爲言禪堂灾室𬒳池魚殃師徒
二三軰借歇鄰僧牀世苦善縁稀十方如一方我貧正
髣髴何以副汝望(昭慶舊寓𬒳火住持僧/乞余重作募縁䟽故云)
故人喜我來(謂鄭春薦/髙詵仲)有約晨徃踐中流泛彩鷁酒果
諧終宴殘暑䬃以收荷風偃秋扇各陳别中事過去同
掣電齒脫頭亦童是形無不變惟留眞面目重與吳山
見
昔我同朝友蘿軒(翁康/飴)與田居(龔蘅/圃)竹深(章豈/績)乃同年
通籍甫歳餘後先解組去各守先人廬錢子(我持)我彌
甥比亦賦歸與世途日湫隘親舊旋凋疎合并復何幸
皓首仍相於湖山近可樵湖水淺可漁此生知幾見莫
負秋風初
潯陽賢郡守(朱恒齋時/客吾郡)歷政廿四年罷官世業盡無計
營歸田朅來泥馬城卧痾僦市㕓良醫天下少買藥慳
嚢錢我欲招使出一覽江湖天足攣兼畏風躑躅行不
前當路非無交車音聽跫然惟餘老賔客同病心相憐
　　　龔蘅圃屬題田居圖圖爲王石谷所畫三首
我愛西冷龔侍御候樵開徑擬村莊前身似是黄淸逺
好𥙷田居辭九章(元浦江黄景昌自號田居子作田居/古調辭九章事載吳淵穎集惜其辭)
(不傳候樵開徑/九章中萹名也)
更愛虞山王石谷爲君破墨寫桑麻晩年變盡大癡法
瀟洒自當名一家
上浻烟波下潠田朱陂楊柳陸池蓮爲農果若畫中樂
吾亦嬾㝷辟榖仙
　　　到湖上不及訪諦輝禪師而歸寄詩代柬
諦公世壽八十八見說形神倍淸㧞有時挈缽身入城
健若雲端出巢鶻隨行不用木上座一日徃還能歩戞
葛藤斬盡松性孤那怕霜根𬒳纒殺開堂說法踰四紀
坐斷髙峯梵王刹一拂何曾肯付人問着三交兩頭瞎
似憐我是無家客逺枉山中八行札我來便合去尋師
却向石頭防路滑雲林咫尺徑未到囬首湖西山齾齾
明年擬坐雨安居眼膜終須寶箆刮
　　　題章豈績觀碁圖
宇宙一碁局白黑兩戰埸細極蟲蟻微大而至侯王胥
爲競心役得失争毫芒遂令坦坦塗嶮巇劇羊腸可憐
橘中叟機事亦未忘國工吾不知童稚勝老蒼(圖中一/童子與)
(老叟/對局)所以逹觀者䄂手於其旁
　　　從姊丁節母八十壽令子修逺來乞詩
吾家賢姊丁節母年二十七稱未亡是時殉夫勢不可
有兒在抱姑在堂夫之兩弟尚小弱形影相傍何倀倀
婦供子職母兼父兄道亦以丘嫂當皇天欲貞苦節苦
一一艱瘁教親嘗粧貧固已少簮珥時絀又復罹凶荒
淚流繼血食有指骨盡吸髓炊無糧秋看烏哺感魚菽
春睹燕乳憐粃糠晨㫪寧資相杵力夜績肯借鄰檠光
全家仰俯頼􁄐作母不自白㫄人傷阿婆下世兩叔娶
寡鵠矢志孤雛償父遺一經課使讀世業克紹孫成行
乾坤豈終靳雨露松栢要必經氷霜蓼荼茹盡蔗味出
佳境漸入今方將母年八十兒六十白須綵袖前稱觴
中秋節近風物爽桂樹䔩䔩飄天香月中之兎爲擣藥
長生㑹得仙娥方
　　　西園早桂八月始花偶拈二絶句
兩株桂自先人植歲歳開當七夕前校是今番花信晚
秋香還占别家先
消息西風任客傳花時長結一村縁而今勘破黄山谷
鼻孔猶爲晦老牽
　　　季方兄招同聲延兄曾三芝田兩弟於西林菴
　　　爲同宗五老㑹席間喜賦時甲午中秋前三日
古人重睦族籩豆禮無廢奈何世教衰此義乆云晦家
宗逺有緒望實鄉國最伐木歌卒章吾猶及前軰䆠遊
鹵莾出晚景侵尋逮歸到忽一年(余去秋八月十三日/抵家今恰一年矣)
病多逃酒債喜聞折柬召喚起初心在八月撰良辰五
人合嘉㑹兩兄吾所敬兩弟亦吾愛居近三里中年皆
六旬外茅菴傍先壟徑轉蒼山背風日假淸光松篁發
幽籟僧來具茶荈童去㩦鮭菜飛動愜平生老狂餘故
態流光弦釋箭盛壯已難再但願五白頭偷閒輙相對
　　　中秋雨集拙宜園賦呈宗伯座主晚研前軰(二/首)
節到今年正秋分此夜中(是日秋/分節)重㝷三宿約惟欠一
人同(陳梅溪以/疾不至)巷氣通荷葉林香入桂叢滿城傳勝事
來看雪髯翁
可惜團圞月雲封得樹堂檐虚燈動影池濶水生光聽
雨篷籠外吟風几杖㫄平生師友在到此分眞忘
　　　十七日陪遊秦駐山得詩六首
夜雨晨乍晴兹遊天所許㩦笻出煙郭振歩凌雲嶼公
本海鶴姿飄然命儔侶身輕無險徑心曠得豪舉誰云
𬈑涬寛直欲巾笥貯(出郭)
社稷巳丘墟冕旒尚祠廟當時伐山處馳道餘蓬藋可
憐愚氓愚不記暴秦􁩳家家棧羊豕坐享血食報今年
旱太甚水乏蘋蘩芼毋乃爲神羞徒慿山鬼嘯(始皇/廟)
平生汗漫遊不識蒼浮子今來㝷别業愴若經蒿里好
事頼閒僧詩名猶在耳山林耆舊盡太息烟霞委(詩老/徐滄)
(浮别/業)
山後石狀狠山前林靄濃名藍繚而深風氣于焉鍾下
有千頭橘上有百丈松潮聲卷地起響畣出谷鐘禪扉
日日開未缺茗椀供留題紀歳月孰繼三人蹤(半潮菴/老僧出)
(素冊/乞詩)
家住錢塘西未觀曲江濤及兹陟海嶠遑惜攀躋勞長
風東南來吹我上㟹嶆忽然空四顧快覺身歷髙井底
俯孤城三靣被浪淘築堤效精衛木石焉得牢誰能驅
此山外捍兀巨鼇(絶頂/觀潮)
秦鞭不可施頑礓倚天外一山坐少肉佛力將安頼榛
莽長於人菴廬小如葢忘機任去住渉境有成壞置身
万仭岡逹者觀其大少陵固云尔臨老斯遊最(茅菴)
　　　食新米
秋水通港脉吳船來海濵稍聞米價賤歡喜動四隣荒
厨乏宿㫪八月亦食新雖然營一飽力惡不出身薄䆠
比曼容退耕輸子眞餘慙到僮僕并作浮惰民官鼠竊
太倉家雞仰空囷物生各分定吾自棲吾貧
　　　由葑門至牧瀆舟中喜晴
積雨川初漲秋晴候尚暄帆移背城路竹宻近山園野
市漁樵散人家鴈鶩喧太湖知漸近水色半淸渾
　　　重過鄧尉大司㓂徐公墓與公子觀卿話舊二
　　首
昔㑹尚書葬重來二十秋好山増氣色髙蔭鬰梧楸賤
日蒙靑眼流年感白頭及門多著録撿點幾人留
藉甚賢公子歸來一壑專論文空老軰誓墓及中年跡
忝同朝舊姻從世講聯(觀卿與家德尹/爲兒女親家)相看多道氣應
許數周旋
　　　五雲洞
鄧尉山形斷柴莊嶺脉延言㝷五雲洞試酌缽盂泉草
偃秋迷徑林深午見天老僧年七十揖客鳥巢邊
　　　午飯東山庵
村落樊籬外人烟墟墓間稍穿蒙宻路又轉一重山樵
擔行相引禪扉晝亦關薄遊煩地主褁飯慰衰顔
　　　晩入聖恩寺瞻漢月禪師塔與古菴老衲茶話
鐘聲天半落麗刹占岑隅地㧞千章木門開万頃湖來
因瞻影塔老喜接浮屠倚頼靑藤杖隨行勝給扶
　　　重陽日由鄧尉坐罛船沿太湖濵抵漁洋灣登
　　　法華嶺與觀卿拈韵各賦五章
九日乃溯流古來無此法適兹泳游趣遂與魚鳥狎望
望銅坑橋前行出蘆夹湖光三万頃際眼窮一霎地盡
日脚垂天低浪頭壓近山浮蛟鼉逺艇點鳬鴨奇懷洵
曠蕩良㑹殊欣洽滿載洞庭春十分傾蘸甲(黄柑醸酒/名洞庭春)
(色見東/坡賦)
鏡靣三十里淼瀰似無涯片颿截湖來小泊當㟏岈居
民雜耕釣竹樹環㘭窪中有佛者宮法華及曇華頭陀
不好事籬落無黄花手拾墮巢薪爲余烹土茶屋山見
微徑林隙縈修蛇直上千仭顚廻身俯烟霞
新城老詩翁于焉戀淸景漁洋曽自號四海傳歌咏(阮/亭)
(王先生絶愛此中山/水因自署漁洋山人)僂指今幾何勝遊闃如屏履綦巳
陳跡我到踵前猛濤聲㧞湖洪飛上万松頂西風廹吹
帽新鴈時一警俯仰有古今徘徊惜俄頃誰爲後來者
繼躡最髙嶺
折柬不可致陪遊欠詩僧(謂湘隣/禪師)兩人亦不孤勇徃快
得朋平生偕隱願躧歩氣益増西指小九天(西山林屋/洞爲十小)
(天中苐九天觀卿/有别墅在其下)下有田一塍買隣隣苦少約我我未
能具區舊志荒文獻於何徴君家富圖籍攷證庶足慿
我雖腰脚頑肯辜手中藤焉得七十二峯峯與同登
是莭古所重吾生隨所遭向來閱星霜南北毋已勞有
時泥飲伴座上争題糕間亦吐狂詞氣粗陵二豪塞垣
九月雪氊帽蒙戎𫀆陪獵入圍塲分麞行燎毛乞歸復
何事雙髩餘蕭騷左臂雖病風尚堪持蟹螯地鄰甫里
陸心契柴桑陶君壯我就衰逝波日滔滔明年身縱健
何處重登髙
　　　重陽後十日曽三弟招集西林菴是日微雨杲
　　　山法師不期而至
再舉重陽㑹何妨十日遲林巒眞得趣晴雨總相宜踏
屐堪㝷菊登髙例有詩閒僧來不速社飲倍淋漓
　　　立冬後二日座主宗伯公偕晚研梅溪枉過村
　　　居次日移榻妙果山房再遊菩提寺得詩四首
乾鵲聲中客欵門畫船啣尾泊籬根掃除黄菊荒蕪徑
暎帶丹楓䆉稏村半月先期傳父老一家喜氣到兒孫
海山不盡東南望登陟應須次第論
桑榆餘煖在田廬初約重㝷幸不虚行處聚觀傾里巷
有時問荅及樵漁能文客到先投句(時徐觀卿至自/玉峯詩先成)好
事僧來盡乞書(晚研工書所/至楮墨堆案)寄語同朝諸大老莫將八
座傲懸車
招提㳺更招提宿四五人添八九人(時許伯勤馬衎齋/杲山法師俱入座)
(承楨兩兒/亦侍行)自有此山無此㑹勿論誰主復誰賔靈泉怪
石供幽賞煦日和風應小春知是它生縁境在每逢佳
處輙逡廵
流光巳付陶甄外世味多消朴率中省對柈筵慙地主
免教冠葢炫鄰翁熊羆起渭嗤何晚蟋蟀歌唐儉可風
報畣　朝恩還有處白頭相見祝年豐
　　　仲冬二日招諸兄弟續舉眞率㑹明日芝田弟
　　　詩來次荅一首
弟勸兄酬又一堂依然同産似君良(唐書孝友傳劉君/良四世同居雖族)
(兄弟猶/同產也)小春已過冬猶暖短晷雖移夜甚長老去喜爲
無事飲興酣聊鬥此身強明朝夢覺三竿日始信齊州
接醉郷(用東坡睡/郷記中語)
　　　再次曾三弟見投原韻二首
橋欹路滑限東西一櫂來㝷曲折溪每愛招邀聯近局
又從唱和得新題陋邦关我詩同鄶雅量輸君酒到齊
木盎瓦盆隨分設何須几上復加綈(鄴中記冬月/几上加綈)
人中聱叟飲中仙挹𬒮何妨更拍肩地僻魚蝦貪入市
天晴箕畢快移躔(是日早/雨晩晴)松筠歳晏留賔賞莞秸庭空
待雪填却关竹林惟二阮同時應少弟兄賢
　　　抄書三首
人言冬是歳之餘自分生涯伴螙魚比似王筠猶有媿
白頭方解手抄書(南史王筠愛左氏春秋凡三過五抄/餘經子史皆一過未嘗倩人假手)
無數空花亂眼生摩挲細字欠分明西洋鏡比傳神手
八廓重開爲點睛
烏雞已療病風手秋兎猶存見獵心炳燭餘光吾若此
兒曹那不惜分陰
　　　臘月雷
天公號令何其乖夏慳膏澤冬發雷先期三日礎流潤
雪候變雨成黄梅螻蛄夜啼蚯蚓出有聲來自南山隈
霻霳倒行坤軸裂霹靂上劈天關開吾聞宵雅哀十月
矧廼歳莫陰陽催　至尊端拱穆淸上宫府庶事歌康
哉震來􁀉􁀉百里爾特向山谷鳴邅回(淮南子邅回/山谷之間)陋
儒鰓鰓誠過計誤信耳目生疑猜庶徴休咎豈關汝一
飲且釂消寒杯
　　　池上梧桐一本先君所手植秋來忽枯家人析
　　　以爲薪用作此歎
苦竹不實鳯苦飢霜風抝折枯桐枝知音者希巧匠死
琴瑟之材同扊扅我來撥灰三太息重是先人手親植
紛紛桃李總輿臺從此荒園少秋色(起結二句用/太白詩語)
　　　十二月十六日赴靑芝山㑹座主尚書徐公塟
　　　感賦二首
淸德宜鐫石佳城仰　賜金(公以少宗伯贈尚書/恩給全祭全塟異數也)哀
榮朝典備存殁　主恩深十郡千人㑹三年獨子心(謂/大)
(司/空)反虞猶孺慕未忍進祥琴
視我眞猶子從公始得師(乙丑春公爲國子司業余時/備弟子員親授作文法度)
有經傳舊業無路報深知夢奠嗟何及歸休悔稍遲(余/於)
(癸巳秋長假還/郷公薨一年矣)寢門餘痛在淚雨滴靑芝
　　　祀竈一首
一年俄逼臘爆竹接比鄰不用儺驅鬼自將詩送神晨
餐甘脫粟夕㸑付勞薪此意天應諒吾非媚竈人
敬業堂詩集卷四十三
敬業堂詩集卷四十四
　　　　　　　　　海寧　查愼行　悔餘
　步陳集(𧺫乙未正/月盡五月)
　　謝病歸來杜門七百日矣不得已而作閩游憶戊
　　寅春夏間偕朱丈竹垞南行今往還仍取此路東
　　坡詩云團團如磨牛步步踏陳跡用以名集聊當
　　解嘲
　　　元日立春大雪
家居閱兩年連遇歲朝雪東風不解凍就我作冷節鄰
比莫往來應門乃虚設野人喜無事復此庭宇㓗薺麥
正靑靑蘭芽爲誰茁
　　　二日喜晴
昨日既喜雪朝來復快晴開軒納東曦檐滴微有聲天
豈去我逺始和得人情呼兒具𥿄筆枕上詩已成
　　　四日西園散步得三絶句
算是今年第一囘草根殘雪尚堆堆春風氣力強於杖
扶𧺫衰翁踏凍來
三日爲期已過期晴光先動碧琉璃苔枝照影魚兒躍
及取氷開鷺未知
疎籬外繞翠檀欒梅橘中栽五畝寛抵得實封三百户
頭銜自署老園官
　　　人日赴榆村兄眞率㑹二首
七十三翁齒最先人言兄乃地行仙白頭兄弟肩相竝
不敢誇張說少年
容易開尊得故鄉况逢雪後好風光梅花消息廵檐近
絶勝題詩寄草堂
　　　上元前二日芝田弟招集深寧齋席上次韻
杖履從遊地難忘直至今(余少日詩文極䝉/伯父霍丘公賞識)風流前軰
盡結託晚年深照座紅燈入當杯白髪侵懷新兼感舊
愁和郢中吟
　　　西阡老梅一本不知何人所植花時偶與諸兄
　　　弟婆娑其下芝田有詩再次韻
千林一樹特標奇氷雪初消雨未滋問著不知誰手種
却來與我伴衰遲
　　　送湯納時表弟赴吉水任三首
兩派江流百折灣全家擕入畵圖間桃花夾㟁春旗影
直到廬陵不斷山
牧羊圈豕盡彈冠一第終輸本分官不負種花心力在
吉州抹麗贑州蘭
文江舊是人文藪歷宋經元迄有明此叚挽囘湏老手
莫言邑宰事權輕
　　　次韻答又微姪
平生持論笑孤髙老去羞稱供奉曹幸有田園收影跡
敢從壇坫薄風騷披吟滿卷輸君富置酒當筵㸔客豪
莫道懸車年未及吾薪入㸑已勞勞(來詩有未老投閒/聲價髙之句故云)
　　　庭前紅梅花時恰值春寒
側側餘寒薄薄粧疎花嫰蕊太郎當能禁臘底三番雪
翻怕春來十日霜
　　　次韻答東亭弟滇南見懷二首
自笑原非炙輠髠一歸聊爾慰慙魂退飛事異㝠鴻弋
俯啄心空澤雉樊伏臘鄉風隨戚黨耕桑活計委兒孫
只愁兄弟天南北却聽淸吟似峽猿
字如黑蟻筆頭髠天末書寛久病魂喜爾力能禁瘴癘
知余情頗戀丘樊一門最盛推同祖万里相望各有孫
若論桑榆收未晚莫因擇木感騰猿(用晋書李/充傳中事)
　　　江行六言雜詩十八首
魯公傳乞米帖元亮有饑驅詩不妨舉家食粥笑問此
去何之
人家泥浦漁浦驛路樟亭赤亭黃犢鳴邊草綠畫眉啼
處峰靑
船頭載餘杭酒枕上㸔富春圖老伴不離鵞鴨浮踪又
落江湖
江流東射如箭帆勢西張若弓此去特邀天倖平生逆
水逆風
一兩竿颺酒斾四三點散漁燈朝來露蓑長溼月下風
檣不停
水色綠頭雄鴨舟形縮項鯿魚千點桃花拍㟁春潮不
過桐廬
挂劍謝臯羽墓插竿嚴子陵壇身後哭餘兩友(此句/屬謝)生
前笑擲一官(此句/屬嚴)
乍合乍開煙靄一重一掩霏微紫鱗出網能躍翠鳥踏
波亂飛
桺暗春旗古戍梅殘橫笛孤城留取三分花事老夫待
要山行
村鷄喚曙非一野鶩眠沙必雙時有飛星過水忽㸔苦
霧吞江
蘭溪九廻腸曲瀔水一指掌平鵞卵石多瀬淺魚鱗雲
𧺫天晴
三百餘年婺學建文以後失傳重過四先生里白頭撫
卷愴然(余近抄宋元明初文/集得金華前軰數家)
門前二月楊桺屋後千年豫章村步稀栽杏樹鄰船時
遞蘭香
碓牀多沉新漲牛馬不辨兩涯遥見一灘白鷺近前知
是浪花
春分過後微雪上已前頭嫩寒灘響吾愁減睡日長兒
勸加餐(時稚子/隨行)
太末城南最好橘林密帶甘林歲歲經秋充賦直從禹
貢到今
長亭七十有四川路縈紆倍艱安穩煙波六宿缷帆已
到常山
一笈曾陪朱老浙西吟過江西誰憐磨牛陳跡自笑飛
鴻雪泥
　　　發常山早雨午晴二首
七日江程上水難肩輿差比布帆安朝來更覺山行好
小雨纔過路便乾
麥畦菜壠黃兼綠李徑桃蹊白間紅著色春光誰畫得
常山西畔玉山東
　　　西江櫂歌詞四首
西下鄱陽總順流波聲汨汨櫓聲柔玉山城外唱歌去
三十三灘是信州
千尺長橋亘水隈啇船到此盡眠桅索錢幸自無關吏
滿載漳煙建𥿄來
黃牛引犢眠茅屋烏鬼隨人上竹牌共說此鄉魚米賤
就中最賤莫如柴
兩頭舠子月纎纎愁雨愁風日日兼過客飽餐江右飯
居人貴買浙西鹽(江西十三郡惟/廣信食浙鹽)
　　　樟樹鷺巢歌爲施渟如明府作
鉛山縣署南城㘭綠陰冬夏常相交豫章之材凡五樹
上有鷺鷥來結巢東風二月髙禖祀燕子來時歲相遇
哺雛引子直經秋此是風標遺種處前者代嬗如髙曾
後者相繼如雲仍雪衣飄然閱五世螽斯蟄蟄還繩繩
我讀東京循吏傳鴞變好音虎革面雀雛不探童子仁
疇昔傳聞今眼見施侯到官踰兩年政成三異羣稱賢
仁民及物物斯樂飛鳥依人人自憐此地昨曾經宼賊
安集哀鴻繄誰力老夫重過十八年煙火居然万家邑
佳辰召客開華筵葉鳬緱鶴同翩翾酒酣爲爾賦長句
侯乎侯乎豈非仙
　　　渟如招遊蓮華洞四首
夾路泉聲響珮環去城三里即名山淸遊我正坐無事
難得君侯如我閒
一綫天光落眼前洞門深入忽中穿欲知覺路隨方樂
慿仗西來一指禪(洞壁有石/如佛指)
興欲登髙力已疲隨身可少杖扶持自憐濟勝全無具
蹞步寧忘一蹶時(時余渡澗/失足故云)
兩家弟子生同異朱陸紛如聚訟來指點鵞湖榛莾路
講堂片席待重開(鵞湖山在縣北二十里君/方議重修書院故及之)
　　　雨中度分水關
獨立千年石囘㸔百丈溪浮雲自南北健水各東西俗
吏憎書笈勞人信杖藜經過成熟路不怕鷓鴣啼
　　　重遊武夷冲佑宮
十八年前夢披圖勝跡留万峯雲忽散九曲水仍流物
外戀淸境生涯囘白頭短笻何負汝重作㡢亭遊
　　　陳道士房見甌寧蔡鉉升明府留題作詩寄之
洞天三十六此洞自秦開羽士今寥落琳宮幾刼灰追
游成昨夢得句憶仙才百里溪山近雙鳬早晚來
　　　建溪櫂歌詞十二章(并序)
　　朱子作武夷九曲櫂歌亦偶然寄興云爾其實九
　　曲水淺曾不容舟余廣其意作建溪櫂歌詞可使
　　艑郎唱艣而行俚語所不擇也
淸流(船/名)尾大腹仍皤杉板船輕一擲梭順水無風行更
穏槳聲如雁櫓如鵞
石根一道水瀠洄眞有腸如九曲廻問渡亭前齊閣櫂
竹簰撐入武溪來
不團小鳯不團龍細色如今免上供見說田家愁水旱
好充茶户莫爲農
西江估客建陽來不載蘭花與藥材點綴溪山眞不俗
麻沙村裏販書囘
年年三月杜鵑啼紅白花開似錦溪只作澷山桃李㸔
不知中有海棠梨
松栢難逃野火灾忽教山色變成灰樵人比似猿猴捷
絶壁無梯負擔囘
不爭白狗黃牛峽不數西江廿四灘天下無如建溪惡
水中刀劍是峯巒
北客南來飯好加川程三百少魚蝦建安腐乳甌寧酒
更有南鄉澤瀉花
連山苦竹賤如毛十節量成二丈髙小泊南鴉南口子
船船多換幾張篙
靑天白日走雷霆黯澹危灘最有名掣電光中行十里
船頭一轉即延平
自從舟發崇安縣直到洪塘與海通若使一灘髙一丈
㡢亭合在半天中
生小離家慣水行濤波雖惡片篷輕不須阿囝呼郎罷
但是同舟便有情
　　　訪同年滿鳬山開府於三山官舍撫今懷昔賦
　　　贈二章
宗臣久掌絲綸簿開府兼優政事科地是巖疆曾伏莾
公來鯨海不揚波刑淸訟簡神何暇望重官髙氣轉和
坐使八閩風一變挽囘誰識苦心多
曾陪京兆鹿鳴筵共賦長楊羽獵篇聯轡三囘經出塞
下車一揖重同年當時霄漢依光近此日雲泥入望懸
不是先生能念舊肯扶衰病到堦前
　　　與劉海觀前軰話舊有感
三館當時數二劉後來誰不仰風流芝蘭臭味終相近
縞紵交情幸見收自別道山虚接武每從宦海閱沉舟
對君忍話京華事宿草鴒原痛未休(傷令兄若/千先生也)
　　　㝷道山亭故址
芒鞋布襪記曾經誰識蓬池舊謫星雙眼參差收七墖
百年興廢閱孤亭雲煙繞閣山形秀浦漵通潮海氣腥
好在南豐碑一統苔紋因雨洗猶靑
　　　九仙山平逺臺
跨鯉人遥片碣留居僧指點說丹丘平生不信神仙術
垂老宜爲寂寞遊千里帆檣來域外九霄風雨過城頭
劇憐野色亭西路好景多歸　萬歲樓
　　　鳬山先生邀遊城東湯泉
万壑千峯赴海疆却從海眼發温湯名同繡嶺寧愁汚
泒别曹溪自有香身外塵埃供洗滌人間炎熱變淸凉
依然沂水風雩意童冠中間着老狂(時幕友沈林二生/三公子俱在座兒)
(楨亦/侍行)
　　　老友林同人贈㯶竹杖
海山産異竹厥萌不常有移君軒墀前適用非適口一
年長一寸寸寸累已久碧玉内堅剛㯶皮外粗醜㝷丈
經百年居然竹中叟金鴉劚作杖鉅細纔可手下有根
生鬚上有葉垂箒故人憐我老分贈意良厚衰遲形影
孤配爾如得偶嘉惠胡敢忘命之曰執友
　　　留别前軰鄭老先生
此遊眞到鄭公鄉許我重登佚老堂南極一星留碩果
兩朝羣望屬靈光登山不用頻擕杖好客猶能逺置莊
小吏相輕君勿怪浮雲閱盡是炎凉(先生時爲邑/令所窘故云)
　　　留別林同人
結交逢老軰再見倍相親開口問前事聞聲知故人(林/年)
(將八十目/已喪明)衣冠非宿昔眠食尚精神洪浦通潮海毋辭
惠訊頻(唐書地理志侯官西南有洪塘浦自石岊江東/經甓凟至桺橋以通舟楫即今之洪山橋也)
　　　住福州半月不及噉荔支而歸聞西禪寺老僧
　　　癡賣尚無恙臨行口占寄之
果熟西禪寺朱(竹/垞)吳(靑/壇)記竝嘗分甘紅計顆漬蜜白盈
筐一飽事難料獨遊神易傷居僧應笑我空到荔支鄉
　　　建寧遇同年張蒿陸張由詞舘改知松溪縣今
　　　將移疾乞休詩以慰之
出宰松溪縣行踰報政期神淸知善病藥賤苦無醫難
得音書便翻成邂逅奇引年猶未及莫負　聖明時
　　　武夷精舍
早時蒙飬地晚節宦游途風雨一精舍溪山雙畫圖居
常鄰道院交不廢緇徒識者觀其達何曾累大儒
　　　武夷采茶詞四首
荔支花落别南鄉龍眼花開過建陽行近瀾滄東渡口
滿山晴日焙茶香
時節初過榖雨天家家小竈𧺫新煙山中一月閒人少
不種沙田種石田
絶品從來不在多陰崖畢竟勝陽陂黃冠問我重來意
拄杖尋僧到竹窠(山茶産竹窠者爲上/僧家所製逺勝道家)
手摘都籃澷自誇曾蒙八餅賜　天家酒狂去後詩名
在(用許㟙題/詩岩事)留與山人唱采茶
　　　崇安梅容山明府貽武夷山志
芒鞋三度入名山衰白重遊分已慳今日圖經落吾手
巾箱擕得武夷還
　　　朝發小漿村暮抵紫溪途中口號四首
引得層層樹杪泉髙田瀉水及低田占城旱稻移秧蚤
四月村翁掠社錢
籃輿承葢午風凉戲折山花插兩旁行處兒童齊拍手
白頭老子擁紅粧
丹崖碧樹迥干霄行盡巖關百里遥日暮紫溪橋畔望
鷺鷥如雪點靑苗
編茅樊竹作村莊樟樹花傳處處香澷說兩邦封壤接
狹鄉終不及寛鄉(寛鄉狹鄉出/唐書食貨志)
　　　鉛山道中
龜趺埋没泥沙底翁仲欹斜草棘間漸覺先朝餘澤逺
耕牛犂到費家山
　　　重至南昌感舊
官步門前桺拂頭早年曾作豫章遊兩朝文物多經眼
千里江山復入舟宿草泪深懸榻地孤蹤分絶寄書郵
篋中一卷西征集更與何人共唱酬
　　　登滕王閣
髙凌碧落俯層瀾老眼重開一大觀笑閱星霜如隔世
(癸亥甲子間曾遊此/閣今三十餘年矣)閒思今古幾慿欄帆移雲影千山
動湖納江流万頃寛(時江水暴漲丈/餘沙洲皆没)校是詩翁無筆力
不留名姓避王韓
　　　飲胡都閫德菴署中荷亭上二首
三十餘年話舊遊也曾投筆覓封侯邯鄲枕上夢初覺
一笑㸔成兩白頭(庚申辛酉余客黔陽幕/府胡時以武科從軍)
桺外風來灑面凉雨餘三畝好池光借君酒盞勸君醉
莫負滿亭荷葉香(主人善飲/故戲云)
　　　端陽前二日遊北蘭寺四首時李暘谷挈榼小
　　　飲列岫亭葉素我尊聞姪楨兒俱在座
北蘭寺在沙城北旁置孤亭縹緲間碧樹陰交三面暗
獨留一面對西山
彩旗畫鼓沸中流想像蛟龍晝出遊今日無人觀競渡
去年此地有沉舟(時當事嚴/禁競渡)
若將世法苦相繩何地能容世外僧來往風流今已矣
居人猶說宋中丞(傷老僧/淡雪也)
元氣茫茫散不收尊前聊記五人遊衰年未必能重到
更爲斜陽作少留
　　　李壻暘谷追送於滕王閣下臨發歸舟二章留
　　　別
去便經年隔來爲半月留那無兒女戀偏動別離愁落
日當髙閣淸江帶小舟臨行一杯酒衰暮重囘頭
淸德尚書後尤宜愛此身一村無兩姓(宗伯公世居吉/水之谷村聚族)
(至二/千人)八座有重親(壻雙親俱早世而祖/母劉太夫人尚在飬)子出須斟酌吾
歸合隱淪相思還命駕後㑹豈無因
　　　晩渡鄱陽湖夜泊瑞洪
黃梅連日雨濁浪入湖平沙桺􁉞邊没霞天鳥外晴㟁
容移晚景風色緊歸程忽報帆飛渡前村戍火明
　　　行經貴溪縣赴同年王辰幟之招即席分韻
花草瓊林語於今十二年君方行綰綬我已賦歸田邑
有延賓館門停載酒船慙非徐孺子此榻爲誰懸
　　　廣信舟中望靈山
頑石四百里(自安仁至鉛山河口臨江/石山狀如覆盎草木不生)兹焉秀獨鍾翠
屏三十六不數九芙蓉
　　　五月二十六日到家驚聞兒建京師訃信傷慘
　　　而作七首
去歲夏四月兒來告行期我時卧在床汝去故遲遲我
欲速汝出慰汝以好辭爲言吾雖衰歲月尚可支銓除
汝已及行且把一麾勿論地逺近三年望旋歸詎料凶
問來哀哉甫及朞(兒亡於四/月九日)此語恍如昨此情痛難追
一家仕同朝出處分相謀父既罷官去子當偕歸休奈
何復遣行夙疾况未瘳致汝道路死非汝命不猶爲父
實不仁自傷還自尤嗟嗟悔已晚餘憾徹九幽
延陵喪長子其殮服以時反服有苴麻童僕或未知倚
頼者季父視汝猶視兒稍用慰老懷附身審所宜一棺
隔江河魂氣無不之庶幾先入夢報我歸來期
祖宗二百年庭誥閑有家自汝爲吾子勞少愛頗多粹
質本性生不煩追琢加豈惟弛扑教抑且忘叱呵自從
處庭幃迨試政事科所至靡失德後生可觀摩天若假
以年成就當如何嗚呼今已矣家運薄則那
兒初宰束鹿律已愼以淸　天子實嘉乃　綸褒爲我
榮(癸未七月余隨/駕避暑口外一日/上遣内侍傳/諭云汝兒子在束鹿居官淸愼朕已知道時同直)
(諸君皆爲/余稱慶)安溪賢相公謂汝性朴誠不讓古循吏行當
大家聲(今相國安溪李公時廵撫北直兒備員屬下極/荷知愛嘗入南書房語余云郎君天性朴誠居)
(官亷㓗大有循吏之/風所到未可量也)生邀　君相知既没保令名恩深
一未報改秩俄殞生(兒由刑曹郎陞授鳯翔/知府/命下一月而没)頭銜亦何
用聊可書銘旌
兒生乃冡孫及見祖考妣祖没五十三兒齒十一矣兒
亡四十八少祖五年耳家世孰髙年吾今踰六紀人間
愧爲父地下愧爲子孰與遊九京頽齡諒無幾
向涉釋氏書死生委達觀乃復爲兒軰白頭作悲酸有
情則有生生理斷故難親知苦相勸至痛非旁寛有時
強自排觸緒仍万端神傷不在外老泪無多彈
敬業堂詩集卷四十四
敬業堂詩集卷四十五
　　　　　　　　　海寧　查愼行　悔餘
　吾過集(𧺫乙未八月/盡丙申四月)
　　自聞建兒之訃三月無詩中秋後三日楊致軒太
　　守偕令叔東崖施子自朂過慰流連信宿聊資觴
　　咏排遣哀情夫喪明之戚賢者以爲規吾何人斯
　　敢不知過乎
　　　楊致軒偕諸子枉過敝廬
老抱延陵痛經秋只自悲感君擕伴至慰我歛眉時久
别可無酒有情聊賦詩勿嫌芳草月今夜過牆遲
　　　蠣奴歌(并序)
　　海中有小蟹寄居螺殻中兩螯四跪外向能行按
　　本草蟹大如錢居蚌腹者蠣奴也昌黎云入者主
　　之出者奴之今乃以入者爲奴耶戲作歌索諸子
　　和
介蟲三百有六十蟹族爬沙乃其一旁加八跪撐雙螯
帶甲橫行風雨疾無端幻作腹居蟲竊食蠣肉專其宮
吾聞出者爲奴入者主主今安在奴稱雄吁嗟乎大魚
噉多鰕䱉泣觸蠻蝸角爭方急鵲巢古亦有鳩居燕室
終須防雀入
　　　畣施自朂
才子生同邑陳人喜得朋毎䝉詩見及秪覺愧難勝薄
俗餘孤賞虚懷去一矜好傳橫浦集彦質有雲仍(宋施/德操)
(字彦執吾邑人也與張子韶友善橫浦集中與/彦執尺牘及唱酬詩甚多自朂豈其苗裔乎)
　　　八月晦日榆村季方曾三芝田諸兄弟偕過桂
　　　堂小飲次芝田韻
夢裏悲歡覺者誰流光去我杳難追重㝷老圃㸔花約
已失中秋坐月期委蛻子孫聊自解(時榆村兄有/殤孫之戚)在原
兄弟詎勝思(余時適聞德尹/病風辭免之信)達觀至竟談何易除却銜
杯百不宜
　　　第六孫生
東吳方喪子次息又添孫歌哭於斯室興衰視此門家
貧寧計口客至且浮尊敢料成童日吾猶月吿存
　　　聞德尹患風疾將上章乞休寄懷二首
道遠傳書少年侵感事多忽聞君末疾轉益我沉疴家
運衰如此　朝恩重若何勿將身試藥時世少醫和
食新吾自幸屈指又三年偕隱原初約當歸那問天婢
牽蘿𥙷屋奴縛草爲船慙愧分甘意寛心及目前(大兒/身後)
(多官逋弟許分結/茅之資以慰余懷)
　　　重陽後一日季方兄招同諸兄弟龍尾登髙
罛船昨夢隔漁洋梲杖相擕又故鄉海蜃浮空呈寳刹
石龍渡水得殘岡嘉禾野潤初收雨綠樹村濃未剪霜
愛惜眼光留足力年年來此作重陽
　　　題龍尾山僧舍
龍形蜿蜒三四里𧺫伏脽尻露顛趾秦鞭怒爾屹不移
鑿斷其腰曵其尾(龍腰俗傳秦/始皇所鑿)何年一掉鱗甲摧蛻骨
化石凝堅肧山僧負土𥙷石縫長飬松竹従嬰孩駢靑
聳翠皈佛力鎭以精藍髙岌岌鼉鳴鯨吼海外聞樵唱
漁謳月中入囘首茫茫禹九州兹山奚啻一浮漚蘭單
合是疲牛路老矣猶能賦近遊(束廣微近遊賦/駕蘭單之疲牛)
　　　朱乾若輓詩二章
名髙無顯晦業富有淵源家自傳閩學身嘗到孔門(兄/系)
(出紫陽曾設教/於衍聖公家)荒榛誰與闢碩果幸猶存豈意龍蛇厄
頻傷好弟昆(與三子懷兩兄十年/來先後俱卞世故云)
白頭歸已晩索莫感離羣昨歲猶過我今朝又哭君恍
疑神理接不謂死生分孰是辭無愧來題有道墳
　　　衎齋惠香櫞戲答二絶句
磊落筠籠五十枚淸香分供佛前來敢同賣菜還求益
待覓根株自接栽
也擬堦前種一枝老人作計太迂遲心知證果非難事
眼見開花是幾時
　　　偶過雨梧齋㸔菊別後得二十韻寄主人楊致
　　　軒
貧家無菊㸔一棹訪城隈且喜經霜在非關冐雨來秋
光如我待病眼爲渠開百本紛成列千頭疊作堆枝枝
疑竝蒂朶朶儼重臺倚頼扶身竹因依帶土苔淺深微
别色髙下悉呈材凉蝶窺簾度慵蜂拂檻囘差堪登瓦
缶直可勸金罍花及兼旬賞根須隔歲培相逢雖解后
臨別尚徘徊預作東籬計分苗手自栽
　　　訪陳侍御梅溪郊外新居二首
見說新居好幽㝷不待招年豐禾𬒳坂潦退水平橋改
路侵桑柘爲鄰傍緯蕭凉風吹白帢來問郭西樵
海氣孤村外秋聲万木間名方髙洛社夢不點朝班閱
世隨流水安身比太山傲他軒冕貴投老遂長閒
　　　座主宗伯許公再邀楊晚研陳宋齋梅溪及余
　　　爲五老之㑹席上分賦二章時立冬後四日
又作名園三日留欵門人各有扁舟宵能縱酒晨還醉
晴便登山雨即休且喜大家添一歲未應髙興減前遊
黃花已老丹楓嫩斟酌初冬勝晚秋
勿論雪北與香南谷水東西亦有庵行處人言星聚五
序來吾忝齒居三緇黃世外關存没(是遠上人仍入坐/南山張道士已下)
(世)風月尊前助笑談錯料詩成如噉蔗後來居上得無
慙(晩研梅溪兩家令子俱/從遊詩又先成故戲云)
　　　牆根冬菊
直自陳荄發何煩客土移近根除螙葉􁄓草出卑枝點
綴荒蕪徑支撐缺壞籬栽培初少力敢怨作花遲
　　　禾稼初收野眺作
窮鄉十年九旱潦嘉種歉㱂蕃庶草秋來雨幸不成災
安慰人情眼前好溪南𥝧稏百頃田縱橫蚱蜢飛連天
黃雲捲盡霜野濶放眼直到南山邊新舂家家催相杵
倚杖閒聽鄰叟語偶然村社飽雞豚久矣官倉肥雀鼠
　　　題杜集後二首
此老原非諫爭姿許身稷契復奚疑可憐官馬還官後
徒步歸猶號拾遺
漂泊西南且未還幾曾蒿目委時艱三重茅底牀牀漏
突兀胸中屋万間
　　　讀莊子内篇八首
世人耳目隘直與蜩鳩鄰焉知天地間乃有鵬與鯤小
窺大不盡大視小不倫吾遊非彼適彼笑非吾聞
彼此一是非有一斯有万於中強分别間不能以寸齊
之以不齊兩俱置勿問方將與物化何有乎物論
其意在詆儒其說乃近仙其源發乎老其漸流爲禪飬
生徒飬形木宼膏自煎是形無不盡薪盡而火傳
死生非二理出入同一機人皆有故鄉弱喪昏不知千
載旦暮遇淵明悟其微南山舊宅在逆旅終當歸
生本玩世人初未忘用世觀其審出處亦重君臣義用
世必以言忠言或取戾所以遁天刑寧甘爲世棄
人人兩其足恥與兀者徒向非德内充有足不啻無外
形而形全内神而神腴形神兩皆寓是謂内外符
讀書自得師深淺隨所到當其快領㑹何異朝聞道勞
生佚以老反覆覺語妙妙處老方知毋輕示年少
耆欲必有開聰明出乎鑿自從渾沌死天下無純樸帝
王遞相嬗泰氏不可作世運日趨澆滔滔繄誰覺
　　　十一月初七夜紀事
未年建子月村舍宵喧豗老夫衣服冠𧺫坐中心摧女
媧石破碎猛雨噴空來風勢助覤覤電光走焞焞孤陽
五陰下匕鬯吁可哀復其見天心奮地乃出雷我欲祝
雷公馳聲徧九垓毋徒震百里􁀉􁀉驚童孩又欲禱風
伯非時掃氛霾明兩日重光天門詄蕩開五行有常變
數以反覆推孰者主張是瑞或生於灾世運視斡旋人
情仰昭囘露生亦何事蟄戸行復培
　　　庭卉具萎手除枯莖
條蔓天生弱况兼氷霰加過時多悴物經眼即空華芒
刺除三逕蒸薪共一車但㸔枯穢盡何種不萌芽
　　　兒建歸櫬權厝西阡
自得淮南信輀歸報有期遠慙嬴博葬近慰首丘思魂
魄孫隨祖氷霜父哭兒一號臯某復望絶倚門時
　　　閱邸報北直學使交替有人知德尹歸期不遠
　　　矣作詩志喜四首
冬來日日望廻輪邸報遥傳信漸眞客病也應資藥餌
長途未可恃精神官隨年限纔經臘(弟於去冬赴任/及是僅滿一年)農
告歸期正及春勞動里中羊酒賀一家遂有兩閒人(王/介)
(甫詩有豈容家有/兩閒人之句故云)
舊莊喬木蔭茅茨六十餘年黍一炊丱角光陰雙髩改
釣遊踪跡兩心知交頭對倚花前杖歛手閒㸔刼外棋
見說漢廷偏愛老申公免病故遲遲
盛事依稀記玉堂後先出入總　恩光魚濳樂莫如同
隊雁序歸仍不亂行忍便析居違丙舍尚煩刻碣表瀧
岡經耡績火原家法相戒兒孫勿去鄕
長虞晩節相從少豈料歸期不約同(弟今年六十四與/余引疾之歲恰同)
架有圖書延客座堂無絲竹變鄉風桑榆賸飽溫暾味
梨棗粗收長飬功校勝蘓家好兄弟對牀來作白頭翁
　　　蠟梅宋以前未有賦者東坡山谷后山少游始
　　　見於吟詠率皆古體而不入律王平甫陸務觀
　　　尤延之楊誠齋各有五七言律詩方虚谷瀛奎
　　　律髓選附梅花類中雪窗披覽頗不愜意適友
　　　人折贈此花信手拈筆非敢與前賢較工拙也
閱盡嘉平臘來爲最晚芳氷心含淺紫雪瓣吐嬌黃後
菊偏同色先梅別有香百花多釀蜜容爾占蜂房
　　　過德尹城中新居十二韻
再得歸田一𥿄書喜於身自挂冠初城隅别僦三間屋
户外髙懸四望車飽閱官情知進退好還天道任盈虚
豈惟太息傳供帳頗覺讙聲動里閭應接稍防生客擾
往來寧慮舊交疎嚢衣事偶同王吉襆𬒳人應諒魏舒
世上名皆身以外曆頭冬是歲之餘巢成古樹寒依鵲
檻俯淸池夕數魚膝下諸雛㸔漸長燈前二老笑相於
小時至性君猶在病𧺫精神我不如良夜且爲無事飲
明年仍擬故林居園廬早晩梅花發已遣家童預掃除
　　　雪後次東坡韻二首
繞屋聞聲已散鴉到門無逕可停車雲端海日峰峰玉
畫裏山村樹樹花酒上衰顔聊遣興詩經白戰自成家
梁園賦客爭工拙未抵先生手一义
亦知天色朝來好不奈風威分外嚴笑指扊扅供㸑蠟
戲摶師虎作形鹽晴綿未拆猶鋪逕氷筍俄長欲墮檐
最是瓷盆先得氣蘭芽已放兩三尖
　　　丙申二月雨雪連緜援筆排悶
廵檐倚杖步蹣􁚂村巷泥深欲出難二月風光三日雪
閏年天氣半春寒蟻浮竹葉杯常凍雀啅苔枝蕊未殘
好笑纖兒羣擲瓦不聞古井復生瀾
　　　積翠樓古栢恭次座主宗伯公原韻二章
不知移植是何峯拔地今成夭矯龍左紐紋應儕老檜
後凋名許配髙松霜柯蔭合烏呈瑞(長公立岩/時官侍御)香葉年
深鹿絶蹤獨貫四時無改易自天雨露正濃濃
蒼髯翠甲映于思不染人間半點埃自倚孤根堅鐵石
對抽雙幹出樓臺陶家門外新栽桺王氏庭前手植槐
何似先生扶正直(少陵古栢行扶持自是神/明力正直原因造化功)階庭成就
栢梁材
　　　盆中鴛鴦梅戲次許東垞韻
兩般顔色接栽餘(香山詩樹/接兩般花)磁斗交花密復疎秦虢一
門承寵日尹邢雙美入宮初淡粧濃抹休相妬傅粉施
丹恐不如未免孤山髙士笑笑他倚市又充廬
　　　蚍蜉
大盗盗魯藏小盗盗墓木蚍蜉肯自量蜂蠆反余毒本
根葛藟庇保已分良足此外何不容坦而示之腹
　　　二月杪偕諸兄弟西阡㸔梅集句
安得健步移遠梅健如黃犢走復來春花不愁不爛熳
只恐花盡老相催(集杜)
　　　又一首
兩岸山花似雪開(劉夢/得)一杯一杯復一杯(李太/白)勸君更
盡一杯酒(王摩/詰)二月已破三月來(杜子/美)
　　　三月三日塘西卓氏園㸔梅
兩月春苦寒閉門雨雪中名園一昔到天氣初和融徐
步盡深榛窅然苔逕通中有古梅樹閱人自兒童(余年/十三)
(匹時讀書西水曾遊/此園今五十餘年矣)花開子孫枝樹亦成老翁不知幾
易主孤幹如焦銅良辰與我期噴雪當晴空淸香襲襟
𬒮澹若松下風夕陽墮林西纎月張虚弓慙將塵土足
移入笙歌叢(是夕沈氏叔姪/置酒演劇故云)
　　　雨後玉蘭未殘適德尹自武原歸再飲其下此
　　　樹弟手植者
不負春來約新晴果到家手栽當檻樹眼見出牆花比
雪偏能艶(韋蘇州詩淸/詩舞艶雪)如瑜不掩瑕兩翁心竊喜何啻
茁蘭芽(雨點着花瓣俱成/黒斑故有第六句)
　　　馬衎齋筮易得漸二爻既以名其居復繪小影
　　　坐磐石旁竹垞老人舊書于磐二字今以圖來
　　　索題附綴數語義盡於卦無取旁求也
離于干即于磐𧺫居無時惟石之安止以爲㢲兮木因
乎山于陵于陸兮抑豈鴻之所難
　　　三年前手植牡丹閏月始花吟成八韻
爛熳三年約參差五尺叢稍遲因閏月最後領春工密
葉深流翠狂苞怒發紅扶頭香與力登頰酒無功日出
光相射煙含態轉融憐渠風雨後慰我寂寥中臺榭移
難定笙歌賞易終不如離色界長伴白頭翁
　　　大雨枕上作
雷雨軒窗動孤燈耿夜深老人渾不寐大有惜花心
　　　閏三月十一日拙宜園牡丹之期時晚研將赴
　　　密雲城工兼以送別四首
臨事從容意於君見一斑開園仍郭内置酒且花間世
已艱希古天應未許閒寧聞白賓客垂老出香山
不道桑麻社中間有路岐幾時重㑹合此别各衰遲官
罷貧誰諒身存病敢辭隨翁心似鐵難得好男兒(車坡/送子)
(由北使詩隨翁萬里心如鐵自注猶/子遲也今令子次也侍行故及之)
草野聞朝議籌邊事不同鑿山甌脫外設險塞垣中路
指屯雲戍城連避暑宮河湟方用武勝䇿轉漕功
林下抛雙屐風前换短衣重爲遠行役只望蚤旋歸王
事程期廹京華故舊稀莫令招隱地歲晚寸心違
　　　腰痛自嘲
平生恥折腰疆直詭自訟謂從解組後帶眼稍寛縱寧
知患苦纏百衲鬭一縫向來所受病及是方覺痛(飬生/論以)
(覺痛之日爲/受病之始也)欠伸兩不遂轉側需僕從抓搔性復慵摩
拊亦安用可憐血肉軀猥與蟣蝨共人間十万貫騎鶴
嫌腰重痛定吾有時身輕行試鳯(東坡詩身輕/可試雲間鳯)
　　　苦雨歎
十日五日雨脚稠皇天害物肯待秋(左傳秋無苦雨服/䖍注云害物之雨)
(民所/苦)野花委地不如草林鵲置巢全爲鳩雌蛺蝶飛何
處去官蝦蟇呌無時休南山朝隮東海溢一老書空方
坐愁
　　　海塘歎
沙崩㟁塌風駕潮潮頭勢與城爭髙愚公移山或可障
精衛塡石誠徒勞海若東來神鬼泣尾閭南泄魚龍逃
邑興大役官乏費行矣板築湏時操(力役之征紳士無/得免者少陵云板)
(築不時操今/日之謂歟)
　　　𧖟麥歎
舄鹵之地成梢溝(水潄囓者爲梢/溝出周禮注)傾都委貨爛不收村
姑尚以𧖟命月野老曾於麥望秋恤緯孰是織室者雜
耕吾亦農家流縣符蚤晚急夏稅何暇更爲百草憂(黃/涪)
(翁云男女墮地衣食各有分齊/安能蹙額爲百草憂春雨耶)
　　　復愁四章
今年陰太盛四月雨尤狂渡口浮橋斷門前暴漲黃坐
㸔千頃没立致一村荒歎息昂頭麥抽芽比穗長(二麥/垂熟)
(而未登芒穗中發芽/長寸許目所未睹也)
頓遣蒸薪貴難教米價低溼炊煙冐瓦罷汲井封泥俗
累生誰免身謀老自迷藜床經月卧拄杖不輕擕
古井長防塌先廬且幸存沉沉移白日耿耿向黃昏螘
穴乘甎縫蝸涎上漏㾗此中無客到何用掩蓬門
箕畢占頻驗庚壬候總非鄰雞鳴不已梁燕乳相依賦
肯憐蛙痩人方羡䑕肥樂郊何處所舍此我安歸
敬業堂詩集卷四十五
敬業堂詩集卷四十六
　　　　　　　　　海寧　查愼行　悔餘
　夏課集(𧺫丙申五月/盡十二月)
　　長夏家居與德尹約爲書課弟方纂輯北史余點
　　勘毛詩注疏中有疑義互相剖析此情不異曩時
　　所增者白髮耳
　　　喜東亭弟滇歸見過(時德尹亦/歸故居)
艱辛憐遠別歡喜報初歸万事付彈指一門多拂衣侵
晨移爾艇觸熱扣吾扉相對成三老人間此㑹稀
　　　自五月不雨至於六月二首
一月愁霖歎三旬亢旱憂雲從火山出溪挾沸湯流魚
鼈濳無所蜩螗聒不休氣衰尤怕熱計日望新秋
有客京華至爲言赤地同不成驅鬼魃兼恐致蝻螽奠
瘞神何定精誠感或通仍聞漢廷議䇿免到三公
　　　得雨
海色昏昏合雷聲隱隱麁羣情希汜濩天意䘏焦枯一
溉功雖細千林氣稍蘇篝車吾且祝不敢笑田夫
　　　橘蠧化蜨(馬縞中華古今注謂蛺蜨一名野蛾/生江南甘橘園中不知乃橘蠧所化)
(也)
橘螙凡兩種食心與食葉食葉者速化勢如靈鬼攝(語/出)
(關尹/子)朝爲蠕蠕蟲暮作栩栩蝶公然委其蛻雙翅巧開
合却向故枝頭飛飛繞三匝漆園方大夢與汝形相接
試問前後身依稀在目睫
　　　立秋夜雨晨𧺫納凉
飛雨灑然過小窗殘月眀微風動秋意草木爲先聲故
人何方來(樊川詩淸/風來故人)一笑披衣迎端能𧺫我懶天地非
無情取用及湏臾寸懷良已盈兹晨不兩旦莫負鷄三
鳴
　　　秋暑三絶句
秋暑不減三伏天杖藜隨我來谿邊跳蛙自得坎井樂
上有夕陽髙桺蟬
學書遠遜王右軍學奕無過王積薪日長如年大好睡
小技何足勞吾神
布㡢十幅當檐牙東南好風渾𬒳遮床頭非無蚊遶髩
案上幸少蠅集瓜
　　　題毘陵徐思肖詩卷後四首
郵筒寄我一編詩天然神骨淸而奇騷壇家將生有種
㸔取陣前姑蔑旗
宮體徐摛一變新傳家又得石麒麟年來咄咄欲跨竈
莫恠阿翁誇向人(戲用東坡/尺牘中語)
錢四才華世所稱乃郎筆力亦騫騰(謂同年錢/絅庵父子)同鄉遂
有兩勁敵詩派今屬南蘭陵
狎主齊盟事不難竝驅應許八蹄攢老夫合退三舍避
慿軾試從壁上觀
　　　七夕前二日同德尹濬安飲東亭齋二首
水淺菖蒲港船通皂莢橋爲歡湏永日相過復今朝草
徑荒初闢桐陰薄漸凋歸休眞上䇿何待蚤招要
同祖如同父爲兄沗伯兄家貧餘世業官滿得鄉評罋
醬調藜糝㕑薑芼鼈羮向來疏酒盞一飽累經營
　　　秋庭
秋來無一事物態頗相撩是葉湏防蝕無根不耐澆欹
花危露蒂修蔓妥風條滿目皆生意吾庭未寂寥
　　　賦得雨中荷葉終不溼六韻
爾本池中物翻從溼得乾出泥莖濯濯帶雨葉團團散
作千聲去欹留一滴難髙低承翠葢大小走珠槃灑脫
渾無跡陰晴詎改觀肯同凡草木漏澤妄思干
　　　雨後行田
水氣一村蛙晨光幾點鴉畦風凉病骨衣露涉秋花正
爾關農事兼之遠俗譁桔橰閒挂壁勞苦及東家
　　　寄吳少融二十六韻(時吳宰/夀光)
忽忽三年別遥遥異地情索居雖潦倒結念毎廻縈憶
昨同晨夕惟君獨老成吉人辭樸訥端士意肫誠蹞步
寧愁失冲懷敢自盈授經依北郭請業到西淸榻愧陳
蕃設詩容顧况評出擕靑鏤管歸傍短燈檠績學承名
父髙才敵令兄(少融爲梅村先生幼/子西齋給諫愛弟)向來留著作兩度
費咨呈自我辭書局慿誰問客旌九衢千轍軌万事一
碁枰他日乘軒鶴當時出谷鶯先鞭輸祖逖上第失楊
英夜雨新豐市秋風古灌城得官隨本分爲政且神眀
側聽衣冠誦如傳襦袴聲科條煩是累民社寄非輕示
俗因奢儉調絃戒改更免教同列忌休矯一時名此外
佳眠食其他簡送迎陳編閒肯廢古道力能撑便欲觀
風去殊難抱病行撫躬憂浩蕩囘首歲崢嶸爲報鳴琴
宰應憐撤瑟生西河餘痛在雙眼不曾盲
　　　八月初四日放舟至硤石
習嬾常支户乘凉偶放船渠淸瓜􁝞水露白稻花天夜
氣鳴雞後晴光蕩槳前地平先見墖髙出万家煙
　　　西阡桂六韻
手種西阡桂三年漸㸔長玉蘭輸舊翠金粟試新黃露
重朝流潤牆低遠遞香婆娑佳月色報畣好秋光敢擬
栽爲柱差堪署作堂丁寧松檜伴稍待共成行
　　　南堂桂八韻
五桂階庭樹迎秋候蚤催著花多四出得氣必齊開自
我先人植仍資造化培好風香世界凉影月樓臺天上
逃斤斧山中混草萊在家僧偶聚不速客頻來(時衎齋/東亭不)
(期而/會)豆莢瓜瓤味兄酬弟勸盃最宐星露下永夕與徘
徊
　　　偕季方東亭徳尹曾三諸兄弟過東林庵
北郭吟笻罷東林講席收(憶四十年前陪范/文白先生來遊事)能無三宿
戀復作五人遊􁇗掃庭常㓗牋題壁尚留影前香一瓣
來往記風流(時坐旋法/師影堂)
　　　題周少谷杏林雙鹿圖爲老友徐韓奕夀
杏爲仙人林鹿是仙人友少谷寫此圖卷舒落吾手愛
其粉墨久若新畫义挂壁濃香熏朝來詩成畫亦往持
以贈君兼夀君與君論交從壯盛通介㸔成徐邈聖我
如麋鹿爾爲羣豐草長林同此性
　　　臨平舟中
作雙白鷺𧺫前汀西望山光的的靑暗數永和隄畔路
(宋趙誼父過臨平詩/居人猶號永和隄)一橋十里似長亭
　　　虎林與同年許莘埜話舊時初自蜀歸四首
烹鮮滋味定如何叱馭行經萬里餘今日秋風吹櫂轉
江鄉原不少鱸魚
冷曹需次問何司剩許閒編僰道詩五角六張成底事
人間吉日是歸期
旗鼓相當膽氣麤生平事事不曾輸輸他對我誇年少
漆點烏絲一尺須
同年難得况同鄉久别重逢感歎長百五十人餘幾在
勸君狂得且須狂(時連聞劉大山陳巨髙李時夏三同/年凶問狂得且須狂借用香山成句)
　　　題安平泉上二首
自從兩乳垂天目中有神龍不測淵直到臨平山脉斷
尚渟一眼在山泉
我讀咸淳濳守志曾收元祐罪人詩摩挲一片竹間石
好事僧稀問向誰(南宋濳說友咸淳臨安志云仁和縣/安隱院地産曲竹竹間有池名安平)
(泉東坡題詩云云按東坡題安平泉七律一首集中失/載余曾采入𥙷遺卷中今至泉旁㝷碑碣不得故云)
　　　曾濟蒼遠致秋蘭一本重陽前試花寄詩報之
廣文能好事貽我婺州蘭不共三春賞翻從九日㸔同
心如爾少獨立後時難待作幽人佩淸香可耐寒
　　　世棄
世棄身何與身閒分已過讀書新得少見夢故人多黍
熟來初釀池荒足敗荷東籬佳節近不醉擬如何
　　　吳𧺫君重陽送菊至
今歲寒氣蚤應節微有霜(是日霜/降節)開門得君書逺致籬
下黃瓦盆三十本羅列成重行端如衆君子正色登我
堂吾衰万事慵酌酒不盡觴何以畣佳貺託詩紀重陽
　　　後三日邀諸兄弟賞菊席上放歌
吾䣊吳生字𧺫君知余雅好忘余貧扁舟送菊乃無酒
正及九九淸霜辰招呼近從南北巷假借半出東西隣
後庚三日稍稍集義取兄弟不及賓有如田家大作社
杖白頭者凡七人合年四百七十二雁雁排翅魚排鱗
天公貺我美風日歲云莫矣行食新海蝦挾須白出縮
椵蟹負殻紅輪囷木瓢木杓傳父祖中貯兼味淸而醇
興來大壯客顔色詩好全得花精神人間所歷皆夢境
至樂孰與田園眞勿辭醉插滿頭去一笑正落陶家巾
　　　少睡
秋去寒猶薄冬來夜總長堦前黃葉滿門外朔風狂舊
得休心法新傳飬目方癡兒憐少睡撿曆勸移床
　　　秃筆吟二首
久𬒳宣城束縛加鐵梳膠綴老年華耗磨毛遂􁂫中穎
零落江淹夢裏花縱不封侯追定遠誰能銘冡向長沙
畫工掃壁休嫌秃㑹見騏驎出咄嗟
書不中書觚不觚也曾東抹與西塗姜牙歛手輸雞距
虎僕藏鋒讓鼠須墨沼涸逃蓬舘債硯田荒貸管城租
免冠一愽秦皇笑差勝中山穴處徒
　　　問東亭病
天末淸貧吏身還病亦隨用巫眞下䇿勿藥得中醫(語/出)
(漢書藝/文志)瘴霧侵肌重氷霜造物慈入冬思合醵爲爾尚
遲遲(毛詩箋入必共族中而/居又有祭脯合醵之歡)
　　　隙光
隙光野馬去如馳正是先生靜坐時病不求醫吾有命
老方學易世無師囘思少作雕蟲比轉悔餘波綺麗爲
喚𧺫景陽來入夢擲將殘錦乞(去/聲)丘遲
　　　芝田長子字西山賢而有文游學京師一病不
　　　𧺫旅櫬還家詩以當哭兼慰芝田
天心洵茫昩家運關彼此可憐兩長男相繼俱客死(亡/兒)
(歸柩去冬亦於/十一月到家)倚閭氷霰後歸櫬風霜裏割愛難以慈
奪情莫若理明明聖賢教五十不致毁父母恩且然矧
乃施於子吾本同痛者勸君兼自慰知其無奈何安命
而已矣
　　　冬課吟效擊壤體二首
炳燭餘光已可知假饒聞道敢云遲故人問我三冬課
六十年前上學時(順治丙申余/七歲方就傅)
畫前有易易如何刪後無詩詩倍多更向誰邊討消息
水從氷後不生波
　　　棄裘
禦冬年已久毛秃僅皮存等是犬羊鞟永辭狐貉温留
之竟安用棄爾似無恩改作吾何望茅檐去負暄
　　　長至
天地有肅殺微霜爲驅除洎乎氷雪交慘者旋以舒來
復子之半始凝履之初何湏當既剝然後觀盈虚
　望歲集(𧺫丁酉正/月盡九月)
　　三年來元日連遇風雪歲事不登生理日窘朝來
　　天色晴霽農占其有秋乎老圃望歲殆同老農也
　　　元旦喜晴
一從朝請廢氷雪博髙眠却展山中曆重瞻霽後天兒
孫粗識字兄弟繼歸田此外非吾分隨人望有年
　　　邑侯陳衡山夀十二韻
海角桑麻邑沙灣舄鹵田極知吾土瘠端頼令君賢侯
到纔期月民勞已有年上官頻按部下户忍施鞭利噐
無盤錯長才展事權緩征舒積困雇役免齊編酌劑心
良苦撟䖍弊悉捐政成單父速名嫓太丘傳麗澤三春
渥仁風百里宣初辰花照座佳氣桺含煙里老霞觴後
村童篠馬前也應容野史來奏雅琴篇
　　　正月十八日偕德尹西阡㸔梅兼邀曾三芝田
　　　東洲諸弟同飲花下三首
西麓寒梅樹年年二月開今年開獨早應爲兩人來
已是四囘㸔憐渠閱歲寒同時手栽者松柏長偏難
隨意致芳鄰壺餐勝觥飯尊前一校點且喜人皆健
　　　及門樓敬思自粤西遠寄潯桂
隔年一信到何遲寄我潯州菌桂皮已向籠中儲上藥
只愁天下少良醫情深遠荷門生致性在終於野老宜
別與蘇家傳釀法搗香篩辣味尤奇
　　　贈杖
倚頼支離叟扶持拙病翁長虞故步失不爲暮途窮世
乏三年艾家無五尺童用行吾與爾形影畧相同
　　　𥙷屋海棠萎而復甦偕德尹芝田作用黃山谷
　　　體
前年爛若雲錦堆去年憔悴無花開今年芳意莽復囘
人情貪多似嫌少却是花稀㸔愈好閱汝盛衰成我老
白頭自白紅顔紅花如有語解勸翁夜䦨莫放淸尊空
　　　再次芝田韻一首
隔霧㸔花三老翁未甘白髮負春工一梢欲墮胭脂雪
幾朶猶含蓓蕾風爛熳人情沉醉後寂寥詩味卷帷中
相逢莫漫嗟遲暮悟徹從知色是空(原詩有相逢可惜/已遲暮之句故結)
(句/云)
　　　聞副相揆公正月初六訃音小詩寄哀四首
宮内稱才子臺端倚重臣得　君時最早歷試品尤眞
嗜苦餘千卷門閒少雜賓不知經幾刼還復有斯人
卿月三臺墮文星八座懸望髙虚相業才大損天年謝
客終成佛(生平留/心内典)王喬竟得仙所傷江鮑體無子孰流
傳
憶昨歸田後情親分不移爲憐吾已老長恐見無期急
遞書頻達因風報輒隨半年遲作答魂夢至今疑
何當承遠訃豈是誤傳聞四海誰知已餘生又哭君有
文披舊槀無酒酹新墳不朽將安託從今硯擬焚
　　　牆角郁李花盛放
碎霞剪綺綴繁枝(陸魯望郁李花賦/碎緗綺剪明霞)偏反阿儺自一時
春到軒庭無悴物又收常棣入吾詩
　　　連朝風雨園庭海棠零落都盡而瓶中折枝娟
　　　然獨秀老夫欲不誇爲佛力其可得乎
兩株芳樹全揺落泥汙臙脂亦可憐值得拈華成一笑
風灾不到四禪天
　　　芥舟二首次祝尚于原韻
蜃樓鮫屋總非眞愛爾虚舟遠俗塵芥納須彌中有地
杯浮滄海四無鄰琉璃貯篋團團鏡綫毯鋪筵寸寸茵
容得兩三人坐否故應魚鳥自相親
水滿㘭堂桺拂梢不須結宇用香茅觸蠻有國爭蝸角
燕雀何心占鷺巢茶竈筆床人共遠蔣牙菰葉影相交
未能便作浮家去倘許門從月下𫾣
　　　三月三日雨中潘竹村祝尚于周楚和三老人
　　　偕赴德尹之招翁源姪不至席上口占寄嘲
又是重三祓禊期招尋也復逐羣嬉地偏俗儉人多夀
歲美風和雨應時木芍藥花開正好野酴醿酒醉何辭
竹林一阮眞疎放不豫吾流太好奇
　　　重宿寒中書齋
桐又將花桺又綿山齋一榻故依然曾偕老友成三宿
却話前遊過十年白髮昏昏中酒味靑燈黯黯讀書緣
只憂海近沙頽岸夜半潮聲撼客眠(丙戌秋與竹垞連/榻齋中能無存殁)
(之/感)
　　　制府滿鳬山同年奉　詔廵海道經吾里詩以
　　　迎之四首
十年翠葢不南廵千里巖疆寄重臣㸔取隨身三五騎
肯教供億累州民
水澨山陬𬒳澤深兩邦旌節喜重臨毎逢田叟停車語
徧示　君王愛飬心
畚􁅗千家傍海壖崩沙日費水衡錢福星昨夜臨吳分
斥鹵重開負郭田
雲帆星島駛經過海外風恬可有波一事尚煩公入告
兩關歲課本無多
　　　春盡日雨中招諸兄弟爲櫻笋㑹
老去邀歡要及時肯緣泥濘阻前期舊年風雨正如此
今日陰晴昨豈知人饌朱櫻貪摘蚤翻堦紅藥笑開遲
兄酬弟勸更番事但到尊前醉勿疑
　　　德尹於得樹樓後築屋三楹既成以詩落之
五架三間屋千竿万个園竹深堪障日樹老莫傷根北
牖斜穿沼南榮短界垣景難兼奥曠意在適凉溫粗遣
規模具翻嫌布置繁移書驅壁螙品石斥湖鼋雞柵寛
螻螘牛宮祝子孫誰爲張老頌聊托仲長言(謝康樂山/居賦仲長)
(願言流/水髙山)幸爾留閒地容余𥙷壞樊一菴何日就笑指畫
圖存
　　　偶過鴛湖
村北村南綠滿陂溪山百里放船宜鳩鳴葚熟蠶三𧺫
燕掠風梢麥兩岐乍煖故知非雨候薄遊何必定花時
兩湖地主今誰在毎到徒增感舊詩
　　　與靈上人餉龍井雨前茶二首
風篁十里郎當嶺官焙爭收粟粒芽慙愧老僧親手摘
靑紗蠟𥿄餉山家
今年榖雨雨廉纎茶味全勝笋蕨甜正自不嫌山少肉
肉山無此好毛尖
　　　老友鄭寒村殁後五年其子義門擕愛蓮畫像
　　　過余屬題得二絶句
自脫朝衫换幅巾祗應營道想前身翛然出處行藏外
誰識完人是半人(寒村晚年病風能以左/手作書畫自號半人)
更有何人識雅懷一琴橫膝對花開多慙後死黃山谷
曾見光風霽月來
　　　梅雨
半月𪷟𪷟雨千畦釋釋耕麥租雖未入米價漸將平屋
老礎長潤庭虚苔任生吾脾方畏溼却立候新晴
　　　德尹第四子滿月詩當祝辭
多男孰云累晚境人尤羡薛鳯乃踰三荀龍剛得半家
門增喜氣當暑淸風扇膩髮搓成團貫之五色線耽耽
垂大耳皎皎開方面(出左/傳注)騰上所未知豐下已可見我
來拊汝頂爲汝祝初旦一祝兒長成再祝爺強健三祝
好弟兄他年相友善
　　　秋灾行
西流之火方蟲蟲兼旬不雨亦不風先庚後庚凡五伏
秋暑酷於六月中河流旱乾田拆罅誰遣天吳來潤下
淡塘灌注味作鹹仍恐良苗變枯稼天乎降割此一方
相怨勿謂民無良神痁鬼瘧何處避且死那復論流亡
老夫本病在腰腹不受淫邪外來觸只餘雙耳未全聾
忍聽村鄰百家哭
　　　盆中草花二種已含蕋矣朝來忽萎
霜後冬收子春來雨發芽關心經夏旱滿眼望秋花忍
負栽培力徒勞灌溉加童烏苗不秀能免子雲嗟
　　　中秋夜與德尹對酌
今夕是何夕弟兄俱在家狂吞杯底月笑指霧中花老
子興不淺逹人生有涯底須愁後夜圓影蝕蝦蟇
　　　十六夜復與德尹小飲弟有詩次其韻
既望猶未望今年異往年連宵雖愽醉老景劇相憐但
有兒揺膝何須客滿筵好詩能賽月脫口自淸圎
　　　秋花
雨後秋花到眼明閒中扶杖繞階行畫工那識天然趣
傳粉調朱事寫生
　　　五雜組九首
五雜組玄黃帛往復還牛馬跡不得已主避客
五雜組新嫁孃往復還遊冶郎不得已時世粧
五雜組雙鸂鶒往復還兩蛺蝶不得已君棄妾
五雜組刺繡手往復還貝錦口不得已掩耳走
五雜組蠻氍毹往復還井轆轤不得已歸來乎
五雜組羅浮雀往復還華表鶴不得已生處樂
五雜組靑紫楦往復還新舊劵不得已錢神論
五雜組蝶戀花往復還蜂趂衙不得巳東西家
五雜組采染綃往復還燕覓巢不得已思故交
　　　古詩四章
天荒地亦老變化蕃草木自從開闢來悅人以紅綠有
榮斯有瘁坐覺流轉速傳語好風光寧能衒無目
衆蚍國大槐擾擾成侯王莊周化蝴蝶與物亦未忘至
人豈無夢夢則超形相蟲螘所不爭是曰華胥鄉
域内有名山攀躋力可至人皆造其麓抑或半嶺廢歸
來述所見彼此不相似等是未登峰毋爲笑平地
徒歌易成謡獨唱難爲喁我琴誰我瑟我鼓誰我鐘知
音苟弗存奚取覿面逢遥遥千載下或有牙與鍾
敬業堂詩集卷四十六
敬業堂詩集卷四十七
　　　　　　　　　海寧　查慎行　悔餘
　粤游集上(起丁酉十月/盡十二月)
　　丁酉夏同年有自都下來者傳佟陶菴中丞意遲
　　余作粤東之遊背秋涉冬畏寒擬不出矣余弟查
　　浦曾三至其地間語余曰嶺南無霜雪且兄生平
　　游蹤所未到盍一往焉遂於十月初俶裝明年四
　　月由粤西旋里往反幾二百日檢點道中詩約如
　　其數分上下兩卷錄存之
　　　將有嶺南之行雨中過龔蘅圃侍御田居話別
小別倐三載相望渺參辰舊交半在亾邂逅得兩人喜
汝罷官後田居傍城闉我來叩門入迨此風雨晨問我
將奚之有懷難具陳白頭萬里役正坐不耐貧頺年知
幾何復爾聚散頻篋中有佳句在遠情彌親(時侍御以/田居詩藁)
(屬余/作序)
　　　早發冨陽喜晴
午辭樟亭驛夕抵冨陽宿霜日曉初晴烟江寒更綠雞
鳴茅宇近鴈下潮田熟萬株楓桕林散作錦繡谷平生
山水興臨老猶未足聊復紀初程淸吟待茲續
　　　桐廬
山偪不可城千家聚成邑民居半商賈仰取俯有拾斬
櫟起炭烟割林收漆汁托身覆載内生理隨分給壯年
不早計暮齒行已及莫怪杜陵翁茫茫百憂集
　　　楨兒作釣臺詩未識嚴先生不受官之故徒以
　　　髙隱目之作一首以廣其意
武宣馭下如束溼課職東京亦孔棘(語見後漢書二/十八將傳論)一官
直欲臣故人此意先生應早識逃名事偶同髙尚避辱
心孤轉深匿羊裘一領却累渠苦被㫄求相物色伏波
謗生薏苡珠侯霸得罪由司徒客星非將亦非相吏議
可得加狂奴君不見璜谿老叟不自重出應于畋後車
夢萬古江湖兩釣竿潛龍勿用鷹揚用
　　　三衢道中口號四首
水落灘尤窄輕舟一葦容機心與機事那免怨機舂
沙際集飢鷺修翎冷自梳孟嘗門下客大半食無魚
兩岸丹黃色千家橘柚林勿嗤奴價賤顆顆鑄成金
明日川程盡聊爲半日停多煩賢太守爲我致輿丁(謂/靳)
(培之/太守)
　　　早發常山大霧
苦霧忽吞天去城不數武如行襄城野七聖迷處所初
旭漸漸髙寒光翳復吐窅然墜醉夢旣覺乃停午前瞻
懷玉峯峯峯垂白縷西江行在望未濟恐多沮
　　　舟發玉山
髙灘稠竹節尺水浮瓜皮前經弹子渦膠淺時有之路
長景苦短坐送西南馳却憶前年歸正當暴漲時一程
破三日上水宜遲遲不謂下水船艱難亦如斯人生順
逆境閱世老更悲
　　　重過貴溪與同年王辰幟明府
我昨停舟爾下車三年重到勝當初冬來天氣晴尤美
畫裏江山錦弗如官况不離文字外(時分校鄉闈/頗稱得士)風謡
閒續笑談餘象山亦是先賢蹟好並鵝湖入志書(鉛山/施明)
(府重修鵝湖書院屬余編輯志書/貴溪管内舊有象山書院故及之)
　　　龍津阻雪
地少雲多處風饕雪虐時客程當歲晏天意警年衰輕
出自成悔遄歸更勿疑平生多類此既往可勝追
　　　雪後渡彭蠡
雪山四望開彭蠡豬其中天光落東北寒氣靑𪷟𪷟獨
往矯孤鶩羣飛駕髙鴻沙明洲溆出葉潰枝顛空此行
向南州聊慰離別悰三年女憶父千里兒隨翁生涯豈
無涯作計誠匆匆寄謝宫亭神歸帆幸分風逺遊興欲
盡一咲非途窮
　　　南昌遇袁州太守葛賓廬二首
懷抱因君又一開人間洵有出羣才勿輕僻左宜春郡
曾屈昌黎作守來
南浦維舟不記廵眼前冠蓋一時新也知諸葛眞名士
來與貧交作主人
　　　南昌旅次荅吉水令湯納時表弟見懷之作(四/首)
與君稱中表同是庚寅生以我半年長白頭忝爲兄朅
來寂寞逰奈此離索情相望四百里一水空盈盈
隨身乏長物投贈殊戔戔子貧乃過我報以雲藍牋唫
成十四章字字珠琲圎稍增行笈重笑擲看囊錢
世降士不情矯廉競稱髙萬鍾避蓋祿半李分蠐螬達
者殊不然寓形隨所遭時無謝仁祖菜把恩亦叨
同里兩湯生一登靑雲梯(謂西厓/少宰)一滯百僚厎長恐簿
領迷烹魚漑釡鬵好音良可懷逝將掃吾軌歲晚期汝
偕
　　　雨中早發南昌留別李壻暘谷
把酒對西山開船溯南浦數聲城上柝幾點沙頭雨依
囘骨月恩戚若去吾土老人情懷惡含語不得吐官罷
有孤蹤路難無定主勿愁魚化鐵且作鴻遵渚朗咏白
絲行行行忍羇旅
　　　豐城縣北十里磯頭山上有曲江祠朱文公往
　　　還湖南時與李後湖姚雪山逰此後人因奉栗
　　　主以祀三賢詳見李崆峒祠記中今以韋武陽
　　　易後湖者訛也
贑江西南來夭矯北走龍到此乃東折磯頭扼其衝是
名曰曲江形勢險且雄扁舟淸夜詠倡自紫陽翁同時
李與姚杖履偕遊從三賢列祀典蔚爲名教宗世俗不
好古變置靡所衷作詩糾繆誤兼以警盲聾
　　　樟樹鎭(舊名淸/江鎮)
瀟灘流下櫂歌聲一曲淸江見厎清老樹不知生意盡
尚憑古社占村名
　　　泥溪口枕上聞雁
陽鳥踰彭蠡飄飄尚南飛晨光若前導羣起泥江湄數
聲枕上過傾耳漸入微彼非我同羣安得相追隨我帆
十二幅取用常半之何以不用全波濤怕欹危下有無
厎竇㫄有不測磯身乏雙羽翰爭先復奚爲汝往太急
急吾行故遲遲茲逰到嶺南諒亦難久羈歸時倘見待
入春以爲期
　　　峽江縣
舊日周瑜埭今爲小縣城踞髙因峽勢隨地改江名潦
縮漁添户時淸戍減兵大都從此去彷彿蜀中行
　　　雨中望玉笥山
水逺山平四百里兩崖斗拔滄江起舟人遥指三三峯
(名山記玉笥/有三十三峯)亂插芙蓉雨新洗仙家縹緲住仙壇不道
人間路大難請看玉笥山南路漸近西江十八灘
　　　過桐江口不及訪同年李培園侍御以詩代柬
念昨別京華君方入臺端操持紀綱地正色不可干如
何神武門亦挂惠文冠早知世路隘不及山中寛自聞
返谷村松竹爲改觀築亭名補過於義恐未安古來賢
達流要視進退間我欲賦碩人爲君歌考槃朂哉承世
澤名節初終完
　　　螺山文丞相祠
千古興亾恨忠臣末運多死難扶少帝生不愧巍科慷
慨憂時䇿崢嶸正氣歌黃冠故鄉意廟貌在山阿
　　　靑原淨居寺七祖道塲
錫泉一派接雷泉味是曹溪六祖禪欲識廬陵米貴賤
憑師問取下江船
　　　白沙渡
兩岸沙痕疑雪一村竹氣如煙風竿獵獵酒斾雨笠遥
遥渡船
　　　泰和城外望快閣
西昌漢古邑地勢實開拓鏡光十里平倒影見城郭浮
圖南北峙雙秀拱一閣緬彼白下宰流風宛如昨官淸
無俗情景勝擅傑作冰絃絕已久人境兩寂莫除却謝
元暉澄江何處著(澄江一道月分明山谷登快閣詩中/句也世以比元暉澄江淨如練云)
　　　十八灘絕句(并序)
　　按志自贑縣至萬安中有三百灘孟襄陽所謂贑
　　石三百里是也然陳書云贑水本二十四灘武帝
　　發䖍州水暴漲髙數丈三百里巨石皆沒止存十
　　八灘耳世稱十八灘者當本此明嘉靖朝湛甘泉
　　自南司馬吿歸過此作十八歎今得詩亦如之各
　　取灘名中一字爲韻非云相襲亦勞者自言其情
　　而已
習坎險在前何人不惶恐到此退已難應思急流勇
　　　右惶恐灘
巨石浮牛背亭亭鷺足翹入鷗羣不亂愛汝好風標
　　　右標神灘
連日遇石郵溯洄良苦辛滔滔天下是不問久知津
　　　右綿津灘
舟人買紙錢例拜灘頭廟來朝風順逆今夕誰能料
　　　右大料灘
後灘接前灘川脉互縈繞人間爪牙毒爲害長在小
　　　右小料灘
問言洵有神受命若酬酢借取方便風泥行免郭索
　　　右武索灘
侵曉上曉灘我睡不覺曉向來坐有心憂患亦不少
　　　右曉灘
萬里黃河水崑崙乃發源贑江源漸近應號小崑崙
　　　右崑崙灘
䖍吉此分疆灘聲一倍長人家盡柴步墟落半漁梁
　　　右梁灘
雪少偏多雨朝昏水氣腥靑洲洲畔草臘月已靑靑
　　　右靑洲灘
礓礫相摩盪驚濤盡日喧直同雷奮地不獨雨翻盆
　　　右銅盆灘
大波深爲淵小波淺成瀨安得幷州刀剪此靑羅帶
　　　右落瀨灘
長年生狎水豈有不龜藥幸自少層冰可憐多赤脚
　　　右狗脚灘
莊生工寓言率以小况大必若魏王壺人間能幾箇
　　　右大壷灘
失勢落江湖中流賴一壷千金奚翅直人有不貲軀
　　　右小壷灘
劍㦸礪鋒鋩森森兩旁吐狂瀾障不得爲欠中流柱
　　　右天柱灘
石欲截江斷江流奮怒前來如弓挽強去若箭釋弦
　　　右横弦灘
用盡灘師力今朝過鱉灘我無牛酒犒愧爾報平安
　　　右鼈灘
　　　自贑州換船至南安
八境圖中路西來五換船鄉心同北望客况異南遷(東/坡)
(南遷時作䖍/州入境圖詩)秀嶺標雙墖淸流穏一川好風三百里計
日指蠻天
　　　過南安傷陳六謙太守
太息南安守居官僅二年如何千丈氣竟掩九重泉䆠
業孤孫盡書名一郡傳經過少交舊囘首極凄然
　　　與大庾令李阜如同年
同年四開府百里獨樓鸞邑是衝煩邑官仍本分官(李/舊)
(宰新/城)別來顔各換此去歲將闌珍重留行意猶餘舊眼
看
　　　度梅嶺題雲封寺壁
閲盡波濤險阻途頓教磽确失崎嶇梅花篴裏三關戍
錫杖泉邉六祖盂過客儘貪風日好居僧曾遇雪霜無
他生行脚縁猶在又入騎驢度嶺圗
　　　衣鉢亭
夜半傳來消息真本無明鏡自無塵問渠衣缽留何用
猶有焚衣毁缽人(明魏莊/渠事)
　　　發南雄凌江方涸舟行一日纔十許里排悶成
　　　歌
凌江歸壑當深冬城隅纔可溝洫通麤砂細石单槽中
直與船背相磨礱船頭纎纎船尾大舵師束手輸篙工
篙工作力如羆熊腰身寸寸彎彊弓蝨行褌縫蟻旋封
跛羊登山鷁遇風人間癡鈍有若此歲聿云暮愁衰翁
愁衰翁翁行作歌歌未終羊城尚隔千里外一夜夢逐
南征蓬
　　　偶閲楊誠齋南海集途中多賦桃花且有梅花
　　　應恨我來遲之句余度嶺正值梅放時戲效其
　　　體作一絶
我來時候異誠齋不見桃花只見梅博得口占詩一句
千枝齊向臘前開
　　　晚過始興江口再效誠齋體二首
始興江口水平川從此通流到海邉我是漁船釣竿手
又攜簑笠上樓船(昨喚吉安漁船至贑今所坐乃廣州/樓船按樓船之名見漢書今仍此名)
(不必皆/官舫也)
一重山轉一重灣不出孤帆向背間行過前灣試東望
夕陽多在隔溪山
　　　冬暖
榕葉交陰筍出窠南中冬律似春和敝裘鞟在猶嫌厚
老研氷消可待呵蚊到宵來飛不少蠅於秋後集還多
所嗟無補桑榆暖奈此霜髯雪髩何
　　　望韶石二首
西瞻蒼梧雲北望洞庭野浮光表䨥闕古樂傳奏雅
聖主不南廵羣峯赤如頳魚龍久寂莫孰是聞韶者
好風自南來吹彼松竹林鏗然中音會中有太古心典
樂者誰歟簫韶此遺音虞廷去我逺俯仰成古今
　　　韶州風度樓
公進千秋録開元極盛時如幾同列少去國一身遲終
始全臣節安危動主思髙樓瞻画像風度儼須睂
　　　雨發韶州
蒲帆十幅去不停波光瑟瑟烟冥冥芙容驛南一囘首
三十六峯雲外靑
　　　虎頭磯歌(在太平闗/南十五里)
亂山少肉谿乏泉渴虎下飲淸泠川飢蛟掉尾不得取
化而爲石形模全白章黃質毛斑斑四蹏陷沙行不前
尻脽起伏脊蜿蜒當頭一眼射的圎北平將軍身未到
沒石飲羽誰所穿眈眈下視流饞涎坐踞要津凡幾年
國家封域拓海壖山珍水錯來無邉賈胡萬里逐貿遷
到此蹢躅羸豕然畏虎欲避無由縁我思走章牋碧天
霹靂暫借雷公鞭仍驅爾輩入山去毋令爲害于商船
　　　十二月廿一日雪
我作冬暖詩蚊蠅憎瑣屑天公似解嘲半夜風挾雪舟
人報奇事起掃一篷白客子亦欣然千岑無寸碧梅花
落已盡春事蚤狼籍長恐百卉腓陽機畢漏洩却將栗
烈氣揫歛使凝結乃知朝來寒特爲桃李設豈無雷雨
候候至方甲拆留取道㫄春明年作佳節
　　　彈子磯阻風
曲江入海流一縷縈驚蛇中逢弹子梗格鬭逞角牙狂
飈鼓狂瀾噴石作雪花艑郎好身手過此不敢誇筮易
遇渉川利用需于沙南逰本無事汲汲奚爲耶但使􁂌
心平何憂前路賖止時吾泊宅行處吾浮家
　　　觀音巖
石縫何年裂中央架小龕老僧如燕子乞食語呢喃
　　　英德道中雪霽
輕冰結沮洳飛霰集阜岡榑桑東南枝炯炯呈初陽地
暖劇流濕天空淡浮光英山碧差差英江緑泱泱不知
夜來雪疑是朝來霜
　　　英山二首
曾從畫法見礬頭董巨餘蹤此地留漸入西南如噉蔗
英州山又勝韶州
一拳一角總峯巒可惜天教落百蠻好事吳兒渾未識
買園只鑿石公山
　　　舟中即目
屋角菜花黃映籬橋邉柳色緑揺絲分明寒食江南路
賸欠桃花三兩枝
　　　順風挂帆連下湞陽香爐淸逺三峽
巴東三月昔聽愁嶠南三峽今則不北風晨發洭浦縣
(英德舊/名洭浦)吹我桂檝沙棠舟峽中之山阻且修峽中之水
平不流湞陽畫屛地厎拔大廟紫煙天際浮就中淸逺
更秀出造化有意窮雕鎪靑菡萏花萼競吐綠玻璃鏡
奩初收華陽道冠簪碧玉竺國寳髻垂珠旒仙人笙鶴
雲渺渺帝子環珮風䬟䬟漸行漸逺似相送一重一掩
如相留片帆飛渡二百里又見孤墖迎船頭天憐此老
太岑寂貺以奇景須詩酬人間夷險非境造自我發興
成淸幽君不見東坡先生海南句平生奇絶誇茲逰
　　　淸逺峽飛來寺
兩崖勢欲合中被江流穿上有佛者廬飛來自龍眠(梁/普)
(通中事詳/載寺記中)神人所施設是物無頑堅想當剏闢初風雨
驅神鞭鑿開渾沌竅巧貯聰明泉僧房若蜂房一一皆
倒懸爾來幾閲世不計草木年磐石具生機長根外包
纏波濤潤其趾日月行其顛散爲松柏香聚作栴檀烟
蓛虧東西景軒豁子午天呼猨(洞/名)在半空日暮躋無縁
清寒難久住仍放出峽船
　　　胥口村
玉鏡臺何處江形就海低(地有玉鏡臺相/傳安期故蹟)地平山斷續
潮滿岸東西生理漁樵足人家竹樹齊天涯各風俗孤
客自凄迷
　　　白墖岡浮石
萬古江心石囘江使倒流潮頭爭出沒山骨判沉浮(按/志)
(白塔岡在三水縣東南臨/水水中有石浮沉各一)鵞鴨寒來集黿鼉夜出游漁
翁牽小網故故傍沙頭
　　　沙口待潮
艇子膠沙觜㘭堂等置杯何須愁日暮㑹有夜潮來
　　　初至廣州與大中丞佟陶菴同年話舊(六/首)
五年一別隔蓬萊芳訊遥傳庾嶺梅天上故人開府出
田間野老輟畊來山髙海濶梯航路武達文通將相才
竊喜小詩言果驗濟時餘力正恢恢(余出都時留別詩/云君才畢竟爲時)
(用故落/句及之)
雙闕浮光氣象新(雙闕浮光照短亭東/坡題盡善亭句也)天教八座代
南廵誰能地望兼門望君本親臣又世臣行處風霜成
化雨坐看氷雪變陽春眼前衮衮皆時彦可有同心共
事人
端倪軒豁得奇觀浴日亭邉眼界寛兩袖有風驅瘴癘
百蠻無警靜波瀾封疆自昔雄茲土科目人今重此官
見說宻章時入奏葵心何處不輸丹
恩深自覺心逾小才大何妨氣獨豪節鉞威名行地逺文
章壇坫比官髙中郎題字推黄絹太白分光屬彩毫莫
咲將貽無俗物一條氷是舊同曹(時以耿絹/湖筆奉贈)
詞人例作嶺南遊自嘆蹉跎到白頭浪跡又看成萬里
著書何敢望千秋誰爲善相肥嫌瘦世有知音唱或酬
輸爾滕王髙閣句一時唫徧十三州(中丞過南昌有試/上滕王髙閣望章)
(江門外有淸流之/句爲西江傳誦)
敢將孤鶴齒羣鴻性癖終難與俗同天下迂儒猶賸我
平生知己孰逾公曾陪供奉雲霄上每憶交親氣槩中
今日相逢重戴笠下車還見古人風
　　　寓居仙湖街庭桂盛放
客居澹無事庭下獨徘徊忽有微風度香從何處來家
童走相報檐角桂花開想到窳軒外此時方試梅
　　　除夕
去國八十日計程逾六千長虞行不到到此及殘年無
復聞銅臭(此間不用錢故/戲反山谷語)惟應烹海鮮蛤蜊與竘醬隨
分优柈筵
　　　謝中丞餉節物
節物煩分餉殷殷地主情雖云施不報肯使受無名匕
筯沾皆足庖㕑愧已盈似憐藜莧腹曾飽大官羮(向在/内廷)
(歳除例/賜羊鹿雉兔魚酒)
敬業堂詩集卷四十七
敬業堂詩集卷四十八
　　　　　　　　　海寧　查慎行　悔餘
　粤游集下(起戊戌正/月盡四月)
　　　羊城元日試筆戲呈中丞公
風光六十九囘新老客殊方愧此身殘臘雪消正月暖
閏年曆報兩頭春滄溟出日長先旦斗極移杓又指寅
聽說官清民樂業便思長作嶺南人
　　　二日中丞招逰署後園池分賦六首
昨枉嚴公駕今逢袁紹杯到來凡五日相見已三囘禮
豈爲吾設花應待客開小桃何太早紅雨點蒼苔
北闢逶迤徑東連宛轉城越臺當户秀天井入池淸倚
檻堪垂釣聞歌想濯纓向來瀟灑意只視此官輕
老樹何人種名園此地無自多新氣色無改舊規模曳
杖馴麛子看松長靍雛恍疑蓬島近不似在城隅
勝踐烟霞外春風步􁣎初餘恩沾草木得性狎禽魚巖
壑真同趣亭臺画不如板輿迎養便未許賦閒居
竹宻晴疑雨林深暖亦寒不知官閣好但覺旅懷寛蠻
果充柈飣江鮮佐食单平生滋味薄相對勉加餐
此外無賓客應憐老病翁交原因臭味賞亦到兒童(時/兒)
(楨侍/行)憂樂論先後行藏感異同却將詩送日良晤詎匆
匆
　　　過前輩梁藥亭故居
風流雲散兩茫然轉瞬前逰十五年(癸未春余入/館先生散館)獨客
逺來朋舊少貧官沒後子孫賢買鄰古有千金語遺槀
今爲萬口傳話到五交宜廣絶西華葛帔復誰憐
　　　立春日張梅麓前輩招飲雲麓堂
仙蓂五葉撰良辰晝繡還郷恰及春海内久推黄髪老
堂中猶侍白頭親金花彩勝隨年换銀燭華燈照座新
今夕從君論出處始知天地有完人(時張以養/親告歸)
　　　喜晤藍公漪
藉甚榕城叟才名洵不虚氣吞三斗墨筆吐五車書客
况浮萍合交情碩果餘臨卭有賢令(謂姚番/禺齊州)猶足重相
如
　　　人日雨中遲公漪不至
夜夢羅浮春碧桃千樹霞醒來枕上雨落盡城中花東
風冷咲人謂若坎井鼃當門列雉堞雲霧重周遮我懶
不能出招呼及鄰家速客客不來舉杯還自嗟一歡難
强致由命匪由他(用昌/黎語)
　　　謁南海神廟
姚侯送我逰黄灣澄江一道晴無瀾黄昬到㟁天色變
徹夜震撼號驚湍平明謁海神雲氣解駮光斑斕殿中
擊銅鼓聲落海外迎潮還廵簷繞廊看古碣手剔碧蘚
青苔斑或欹或仆或屹立節角劌殺形模殘煌煌
御書碑迥出唐宋元明間浴日孤亭表其右七十二級
直上窮躋攀不知榑桒出地幾千丈頓覺東西南北四
望無遮攔驪龍吐珠蛟歕涎陽烏擊水鼇移山祝融分
位當炎躔萬象呈露秋毫端紫霞紅浪上下兩摩盪中
有萬點風檣竿星流電掣到廟下一一椎髻垂花䰓吾
皇膏澤被百蠻遠人畢至邇者安自従計臣握笇變新法
鹽筴􁅰悉多歸官廣川大澤禁漁獵網漏魚鼈羣生慳
問神受封今幾代蒿目豈不知時艱　國家大事必祭
吿謂是正直靡欺謾幽明肸蠁一氣旋憂樂當與民相
關曷不草綠章爲民請命　恩冝頒但使方隅獲沾山
海利神亦坐享血食無慙顏
(附)擬南海神荅查悔餘先生謁廟詩　佟法海
　先生蒼顔鶴髪七十强磊磊落落詩名天下揚笠篛
　鞵芒卭竹杖水浮陸走萬里來炎方羅浮神仙窟羊
　城冨貴塲掉頭兩不顧輕舟獨泊戙旗岡徑上七十
　二級浴日亭愁看暘谷金暈浮扶桑直入廟中撾銅
　鼓鼓聲遥撼零丁洋蒿目時艱不可說惟神若可黙
　贊襄髙歌如慕復如怨怨到海神神亦傷自從祝融
　宅南海風非古昔俗譸張田荒莠長蟊蟲活常乎十
　郡封空倉一水虎門扼衝要雕蹄鑿齒通來王珠璣
　翡翠珊瑚樹玳瑁靈犀琥珀光㒺象見利亦忘義揶
　揄壟斷雜官商鹽法榷法不可問山盜洋盜爭强梁
　職守一方司民命安敢坐視蒼生殃獨憑正氣觸百
　恠幾夜辛勤草緑章豈知山鬼足伎倆陰晴播弄蔽
　太陽茫茫萬里九天遠狂風吹倒百鍊剛古來天定
　能勝人人定亦能勝彼蒼吁嗟乎人定勝天可奈何
　尸位不去慚顔多詩家若有斡旋手請君更作囘天
　歌
　　　海雲寺同藍采飲王符躬作
波羅廟下凌晨發直到雷峯弭畫橈一綫春流通斷港
華鯨南應虎門潮
水窮雲起得禅闗突兀樓臺數十間曲曲迴廊隨步轉
不離平地却登山
木棉兩樹最稱奇㧞地叅天萬萬枝自咲杖藜來較蚤
不關渠事作花遲
一龕容得十方僧個是天然第二燈更約羅浮觀日出
尋師還上最髙層(住持塵異時/往華首臺)
　　　與番禺姚明府齊州二首
僂指修門別俄踰二十年君顔猶白晳我髪已華顛毛
檄差堪喜王鳬自得仙春風花滿眼及此話前縁
簿書原不俗插架有牙籖詩好人人説才優事事兼肯
教同列忌難得上官廉驥足行將展毋須嘆久淹
　　　花田咏古
鴈翅城南寂寞濱芳華小苑已成塵珠襦夢斷鵶嗁曙
粉麝香消雨洗春翠輦幾經偏霸主素馨曾識故宫人
賣花擔上東風信流轉人間又一廵
　　　珠江櫂歌詞四首
一生活計水邉多不唱樵歌唱櫂歌蜑子褁頭長泛宅
珠嬢赤脚自凌波
剪得靑蒲織作篷平鋪如席卷如筒往來慣是乗潮便
不使朝南暮北風
生男不娶城中婦生女不招田舎郎兩兩鴛央同水宿
聘錢幾口是㯽榔
米價髙于珠價無就船剖蚌換靑蚨近來官長淸如水
不是珠池亦産珠
大行仁憲恪順誠惠純淑端禧皇太后輓歌二章
彤史媧皇紀徽音　壽母賢手襄開剏業坐閲太平年
典禮三朝備哀榮五福全北山松頂月移照賁重泉
鳯輦承顔地龍樓問寢晨一人隆孝養萬國仰尊親
海角宣遺　詔宫中閟早春朝班瞻望逺淪落泣孤臣
　　　呈前輩鄭珠江先生
鄭公靑瑣彥雅尚寄林泉在野長憂國觀空晚入禅與
時疎應接顧我數(入)周旋此意能無感依依杖屨前
　　　偕梁孝穉逰法性寺有懷心月上人兼示希聲
　　　學子四首
有約尋僧去攜笻出郭賖東風吹白髪春事到梨花石
畔三生路林間一味茶横枝不傳法消息問誰家
一片青苔色當門屐齒留近身無俗物望遠得髙樓轉
覺城中隘真冝象外逰折腰吾不慣到此小低頭(薝蔔/樓下)
(心公影/堂在焉)
欄楯遥相望中開一畞池波明堂欲動魚樂我先知惠
逺流風在柴桒入社遲勿嗟耆舊盡弟子總能詩(藥亭/舊與)
(心公結詩/社于此)
蓮漏晨猶滴齋鐘午罷敲沙彌通佛性居士慰神交(座/間)
(喜晤周/乳峯)庭長桄榔節窗臨翡翠巢重來應未厭幽事滿
西郊
　　　長壽菴坐湛菴禅師方丈聽談石公舊事
津梁誰得限傳法到交南渉海如航葦還山遂築庵刼
難逃宿業風不動毘嵐賢嗣眞龍象千鈞獨力擔
　　　齊州於縣治之左新闢園池名梅花邨暇日與
　　　客同逰索賦
蒼苔一曲轉東垣廢地俄成十畞園行處軒窓多入畫
望中花栁却疑村南通海眼安池位北引山光落酒樽
直作吾廬吾亦􁆰萍踪隨水欲生根
　　　上官竹莊爲余冩靑山歸櫂圗公漪有詩戲次
　　　其韵
舊聞五嶺皆炎熱到此能無憶冷泉不謂留行無地主
老夫興盡却迴船
　　　爲友人題暮雲春樹圖二絶句
渭北與江東斯人兩不作借取一幅圖爲君論詩學
暮雲與春樹此景丗不乏借取一聯詩爲君論畫法
　　　佟醒園以騎驢出嶺圖小照索題戲作六言律
　　　詩一首
我􁆰竹莊妙手爲君冩此横圖天南豈無鴻雁(醒園與/中丞爲)
(兄弟行/故云)嶺北猶聞鷓鴣莊言非馬喻馬佛說騎驢覓驢
一笑不離行脚阿誰先取歸途(時余亦/將歸)
　　　題翁蘿軒爲藍公漪所画枯樹小幅
故人垂老交情爲冩枯枝贈行喚起羅浮春夢來聽紙
上秋聲
　　　有以白菜餉中丞者中丞有詩屬和韵
閉門風味宛然存菜把猶多餽送痕傳語園官須手種
亟乗春雨斸籬根
　　　王符躬舎人席上贈許蒼嵐
許侯天下才曾宰樂昌縣官如已墮甑棄去胡足戀邂
逅結襪生呼朋開廣宴君乗斑騅來遇我心相善昨日
誦君詩今朝識君面氷壷貯秋月表裏皆可見平生千
丈氣對酒尚豪健一吸盡一升卷波看白戦商聲帶河
嶽風日爲之變我欲和此歌朱絃忽中斷
　　　清凉山荘圖符躬屬題
舎人示我山荘圗生綃横展五丈餘良工三年冩始就
金谷輞川何足摹君家舊住清凉麓萬里江天入遐曯
故應胸次豁然寛占斷此山猶未足石頭城門平旦開
千巖暖翠排空來珊瑚碧樹好顔色照耀初日生樓臺
樓臺髙下無重數徑轉溪迴總迷路標題一一都有名
毫末微茫指其處問君結念毋已奢洞天福地歸一家
潰成奚翅萬金産還恐山林跡尚賖君言好事皆虚事
架搆良難畫差易未能依樣買園亭乍可隨身蓄巾笥
海山兜率吾不知此圖要亦人間稀神仙只被瑶京誤
埜鶴何天不可飛
　　　正月晦日喜雨用中丞見示原韵即以志別
風花半落經春暖雷雨初來送曉寒農事相關公最喜
物情不隔我同歡雞鳴如晦方懐友蛙閙何知豈爲官
借取一篙清漲水野人歸欲濯纓冠
　　　題上官竹荘羅浮山圖
大瀛海外有十洲巨鼇不上龍伯鈎何年背負蓬島至
兩山合一成羅浮竒峯三百三十二一一豈易窮冥捜
眼中孰是好奇者上官山人今虎頭山人欲爲山冩照
直上崔嵬走􁖳􁢕朱明古洞華首臺佳處眞能領其要
歸來繪作指掌圗萬象攝入摩尼珠綠毛鳳挂佛子髻
五色蜨化仙人襦我方神逰力不足爲爾題詩展横幅
正縁身不在山中識得羅浮真面目
　　　光孝寺與咲成上人
訶林冠嶺外重是古道塲摩挲菩提樹蹢躅風旛堂不
見祖師面徒拈一瓣香上人方坐雨咲客疲津梁
　　　次韵中丞公夢羅浮作
有意逰仙事竟違羅浮未到我空歸輸他凖敕狂開府
夢裏乗鸞獨自飛
　　　將發珠江遇李約山觀察自粤西來訂同歸之
　　　約
丗途歧出處長恐見無從只隔東西粤相望千萬峯君
其李元禮我豈郭林宗江上同舟約何期邂逅逢
　　　海幢寺十二韵(阿字禅/師道塲)
洞宗衰復振派衍自天公半是逃名客羣稱出丗雄雲
幢標郭外香界湧南中塡海爲平地參天起梵宫歘成
疑鬼運幻出儼神工穗石浮佳氣朝臺拜下風五仙皆
法護十力盡神通蹴踏諸方徧跏趺片席崇我來塵世
隔師去影堂空法供瓶爐潔齋厨菜豉豐映階筀竹翠
耀眼木棉紅縁境他生結㽜詩記此翁
　　　二月八日初離廣州
來時麥苗綠㱕路麥穗黄南方冬春交物候總不常可
憐百万戸戸户資舂粻曩苦食無鹽今愁米價昻温風
送微雨中有餅餌香忍飢待食麨差勝犁遷荒(嶺南廢/田有遷)
(荒老荒/等名)
　　　舟過三水邑宰徐君來晤口占贈之(徐由庻常/改官新莅)
(兹/土)
三水合流處孤城近海壖誰知花縣宰舊是玉堂仙甿
俗觀新政官情耐左遷天涯相識少爲爾一停船
　　　羚羊峽
兩崖挂羣龍下飲一江水水窮山忽住水轉山復起草
木所不生石頑盡横理惟聞䨧猨呌杳杳雲霧裡
　　　朱觀察紫垣席上賦贈二首
我識朱公子佳名在棗香承家新節鉞開府舊封疆才
大移風速官閒化日長三州行按部處處有甘棠
昨入中丞座唫君唱和詩法從前輩得清受大僚知細
雨凝香室春風畫㦸枝掣鈴容埜老雲樹慰相思
　　　戲柬髙要令王寅采同年
崧臺君暫憩雲嶠我間闗白髮重携手靑春好駐顔硯
開鸜鵒眼香點鷓鴣斑割愛煩斟酌無踰二者間
　　　登端州城東閱江樓
好事何人送酒來自扶雙屐躡崔嵬山從迴雁峯頭落
潮過羚羊峽口囘浩浩風聲隨几杖濛濛蜃氣出樓臺
天公不薄將歸客霽色今朝爲一開(時久雨/乍晴)
　　　望七星巖
維北有七星天樞永不移寓形忽隕地幻作岩壑姿我
登閱江樓髙咏慈恩詩七星在此戸一一俯視之此生
名山逰待了婚嫁期洎乎㛰嫁了筋力恒苦衰輸他有
力人濟勝忘􁃓崎猶賢無目者興到目尚隨
　　　題寅采同年小照
身爲端溪主不蓄端溪硯賓戲主不知低頭方展卷
　　　題李峻瞻移情圗
江峯不比海山深鼓瑟何如聽鼓琴不是琵琶筝笛手
莫從人境覓知音
　　　䨥石(有序)
　　南中英石硯山多出工匠補綴而成惟産自沙土
　　中天然無刻畫痕者斯爲上品余歸笈得二枚焉
　　一爲佟中丞所贈峯勢逈環中穿六孔一爲姚番
　　禺所贈勢若飛雲孔大小倍之以尺度之長皆三
　　寸許世所稱皺痩透者殆無美不僃此逰獲此亦
　　足以豪矣今日行過德慶舟中無事羅列几案賞
　　玩不足紀之以詩
韶州山石奇英州山石秀人言奇者雄不若秀者痩蒼
龍骨離立歲久色微黝脫落之而鱗深埋無厎竇結成
岩洞勢潤被沙水潄玲瓏具本性蹙縮聚衆皺斧鑿絶
纎痕中虚互通透偶然遇好事不悋髙價購置之几硯
㫄命曰小雲岫一拳殊不易况敢望多又而我獨何幸
㱕舟誇日冨熊魚兩得兼彼美適邂逅款款儼欲飛翩
翩若相就人間陸賈装金玉難单䆒千金真俗物至寳
肻輕售何如落吾手出入在懷袖再拜謝故人兹情亦
良厚
　　　望夫山歌
杜䳌花紅映白杜䳌鳥嗁吐血阿夫去作海上客阿媍
山頭化爲石望夫不歸兮可奈何蠻風蜑雨春來多
　　　封川
十咏傳嘉祐(宋嘉祐中田開知封州有/臨封十咏盛誇風土之美)征途喜乍逢時
平山少盜俗儉戸勤農趂雨收新麥連邨急暮舂江船
多賈客一稔給鄰封
　　　梧州
東粤行初盡三江此要衝商通藤縣米簰出象州松北
望雲千㬪南來瘴幾重小舟如箬籠雙膝劣能容
　　　雨中飲梧州郡守范拙存署齋
淸絕蒼梧郡山城並水涯使君非俗吏官閤似村家雨
戦㯶櫚葉籬編豆􁤥花春寒連日甚勸我酌流霞
　　　與郡丞趙黙菴話舊有感
憶昔赴黔幕買帆泝漢陽趙家好弟兄一見傾肺腸吾
兄(謂韜/荒)亦豪士齒序同雁行君時甫弱冠意氣争頡頏
往往副虚懐髙譚陋詞章風塵一揮袂自爾成參商奄
忽四十年舊逰半存亾兩萍浮大海乃在天一方(東坡/詩蒼)
(梧獨在/天一方)我髩既摧頽君顔俄老蒼大才屈佐郡何以展
尔長蠻城二月中天氣如梅黃入門巾屨溼急雨鳴淋
浪呼童啓書齋延我臥竹牀此情不殊曩此景安可常
別易會苦難况迫桒榆光臨分留數語俛仰多感傷
　　　逆風上灘歌
船頭喜銳不喜方竹篙用短不用長上灘取逆不取順
出險在閒不在忙老夫昏昏篷厎坐靜聽兩旁風雨過
深慚作力役多人成就垂緌一游惰
　　　雨中過昭平縣與馬莘叟
風磴層層上衙齋踞地髙到門雲氣合入座雨聲豪已
覺簿書簡猶多迎送勞酒香奴飯白靑眼愧吾曹
　　　龍門峽
龍尾千層雪龍頭万斛濤硤形當絶險崖勢故爭髙木
馬(船/名)騰槽立藤蛇絡石牢雲端牽百丈絲路辨秋毫
　　　佟中丞貽我羅浮蜨繭數十枚三日前雙蜨先
　　　出置之籠中朝來風日晴暖栩栩欲飛因開籠
　　　放之
五色仙山繭分貽不計枚似貪歸路近雙翅獨先開此
豈籠中物無端入夢來人間何足戀好去莫徘徊(相傳/此蝶)
(雖在千百里/外必返故山)
　　　楊誠齋詩有韶州山又勝雄州之句余過英德
　　　爲進一解曰英州山又勝韶州今日行至平樂
　　　城南羣峯競秀爭奇目不暇給英山又不足言
　　　矣問之土人無能舉其名者然不可無詩紀之
　　　也
突兀離奇縱復横峯稠嶂叠緫無名千㝷自拔雲霄上
万古何曾艸木生佛指佛螺靑未了石蓮石筍畫難成
天教增損詩人眼直覺昭州又勝英
　　　晩泊劉公渡望對岸諸峯
澄江一道鏡初鎔冩出東南隔㟁峯指掌圖中看倒影
夕陽一百二芙容
　　　陽朔縣
雲從巫衡來勢落桂嶺外散爲椎結族陽朔乃都㑹森
森競駢植􁭜􁭜或孤介滿眼盡兒孫丈人竟安在孤城
如廢井百雉陷其内亦復設官司于兹領岩砦兩衙排
籖立日與刀劒對匪曰牧人民而云禦魑鬽昔賢遷謫
到所以多感噫俾山蒙惡名夫豈山之罪不作一錢直
斯言毋已太　聖朝懐逺人吏職視殿最此邦瘴癘區
遷轉異流輩于今號㨗徑上考率三載寄語親民官後
來須自愛
　　　春燒
粤俗不好生連山發春燒新荑與枯枿往往同一燎昆
蟲方啓蟄被虐慘無告造化豈不仁吁嗟落蠻徼客行
天南陬半月抵都嶠侵肌苦毒霧白日罕朗照五行或
偏勝風痺恐難􁇎焉可無繼離(易疏以離上三/爻繼明者爲火)來爲万
物燥人情懷所便即事具慶弔此樂非彼欣相哀莫相
誚
　　　桂江舟行口號十首
龍江驛前水倒流竹棚移上別山頭趁虚人去愁喚渡
失却閤沙刳木舟
灕江江色緑於油百折千囘到海休多事天公三日雨
一條羅帶變黃流
水自東流客自西經過大抵是凄迷木棉枝上鈎輈鳥
夜夜夜深不住啼
下灘不信上灘勞比似登山歩歩髙好語梢公牢把柁
上前只費兩三篙
行近昭潭灘倍多艑郎勸力唱牙何此聲莫作㝷常聽
便是湘南款乃歌
南望蒼梧北桂林中間七驛瘴尤深不知雲氣蔵多少
能使蠻天日日隂
霧雨𪷟𪷟霽景稀人編蕉葉作蓑衣櫓揺漁父唱歌去
牛背牧兒浮水歸
戍旗相傍有人家水退依然就淺沙二月芳菲看已盡
滿灘蘆菔自開花
過盡頑礓亂石堆繡山一穴忽天開明知不是秦人洞
容得漁舟日往來
一月春寒甚臘寒北風颯颯上檣竿南人不辦冬衣服
也道朝來裌勝单
　　　飲同年叢汝霖桂林學署兼志別
不以他途雜時猶賸此官名傳人口易實獲士心難行
色春將晚離筵花正殘蠻城一杯酒懷抱若爲寛
　　　上巳前一日發桂林
連日輕寒連夜風滿城桃李一時空伏波門外梨花雨
春在䳌啼猨嘯中
　　　靈川縣齋淸明
已過上巳即清明一月天纔兩日晴記取靈川好風味
新茶新豆到山城
　　　平蠻歌爲靈川令樓敬思作
槃瓠遺種成野豻充拓百粤西南間桂林所屬半猺獞
猺性稍馴獞性頑獞中廖三乃最狡結砦背子(義寧縣/山名)
藏神姦義寧邑宰畏如虎長惡不復加防閑康熈五十
有六載遂逞螫毒爲民患(叶/平)公然越境大刼殺乗勢揺
動西江灣(東西二江在興安/靈川兩縣界中)靈川樓侯奮髯怒一念軫
卹周痌瘝請于中丞願勦賊朝發夕下無留艱官軍壓
境屹不動㫄睨翻咲書生孱豈知仁者必有勇勇氣逺
過齊成􁚝(出孟子/註疏)力捐百鎰鑄戎器更募丁壯踰千鍰
仲冬誓師謁神廟馨並淚下垂澘澘與神幽明共守土
捍禦災患冝相關狼貪豕突忍坐視一任滿耳啼孤鰥
陣圖兵法貯腹笥臨事布置神安閒先營壁隖後粻糒
下極坑谷髙躋攀天寒雪少但瘴霧地盡石出皆榛菅
孤軍罙阻三百里間道別取千尋山賊巢漸近徑弥惡
出賊不料攻而環焚林燎穴何處遁照耀岩壑朱旗敫
渠魁就殱脅從赦散以畎畞閭閻闤自從出疆迨飲至
三十五日師旋般明朝獻馘上幕府隊仗整肅排班班
受成例應給大賚爲國惜費情非慳有酒盈缸其色碧
有羊在牽其首朌侯不居功以歸衆单醪挾纊胥均頒
人傳封事上　北闕我適問道將西還過侯治下暫弭
檝爲我掃榻開門􁁧杯闌抵几聽陳說竊嘆膽氣何其
豩如聞鼓鼙作餘力如覩介胄當躬擐　朝廷設官鎮
羣獠文武分職毋相奸至令儒臣建偉績壯士毋乃多
頳顔是庸作歌勒諸石義在小雅誰能刪他年采入桂
海志碑額不愧書平蠻
　　　樓敬思朱襲逺追送于大瀜江賦三言古詩爲
　　　別
胡桐花万堆雪躑躅花千層血大波淪小波沏百斛舟
十夫力居者主行者客湘江南灕水北雲淰淰風淅淅
難莫難此時別
　　　靈渠行
驚瀧下走三百灘上流何至一掬慳灕源濫觴乃在此
七十二重灣復灣此渠鑿自秦史禄初僅能通不能蓄
迨唐觀察李濬之添設陡門三十六石槽石斛升斗儲
一門典守用兩夫鏵隄前啓後下板修綆汲船如轆轤
雷轟電掣飛一綫盈縮直從呼噏變官船銜尾客船停
那得人人與方便勸君小泊厎須愁不過多爲半日留
平生恥共人爭路况有林巒慰勝㳺(陡中岩/岫絶佳)
　　　夜泊鏵觜伏波祠下湘灕二水分流處
伏波祠廟枕江濆湘北灕南兩派分新月滿船天在水
蒼梧囘首万重雲
　　　興安田家
澁勒連邨綠樹濃家家臨水設機舂刀畊火種風初變
問是山農是澤農
　　　夕抵全州城外
晨發鏵觜潭暮抵洮陽境急流二百里一宿兩程併(去/聲)
通塞世多途疾遲吾有命適來非意計及此聊乗興峩
峩湘春樓鬱鬱蒼松逕(城南叔徑亘百餘里/相傳陳堯叟所植)咫尺不可
尋黄昏風雨横
　　　零陵道中
旗脚東北擲朝來乗便風清湘送帆影翩若南歸鴻臥
看兩岸山白雲起蓬蓬前飛不作雨掠過靑玲瓏導我
向零陵爲我驅霾霿在逺睇欻接縁沿路靡窮昔讀子
厚記神逰乎其中溪山豈不佳好事疇繼公便欲訪古
蹟征途去匆匆無人爲指似艸木徒蘢葱
　　　題浯溪寺中興頌磨崖碑後(在祁陽縣/東南五里)
靈武功成賴朔方中興名號遂歸唐少陵善頌無多語
勲業汾陽異姓王
千古磨崖一統碑後來山谷有題辭獨教䆠蹟留餘憾
不刻舂陵數首詩
　　　三月十五夜湘中見月
于役忽半年孤懷寄歸艎北來四十宿今乃辭瘴鄉地
當衡永交水派瀟合湘明波蕩圓魄春月如秋光乾坤
清氣中草木流真香翏翏風乍發澷澷夜何長遥聞漁
父歌鼓枻下滄浪白鷗飛不到江永烟蒼茫
　　　過郴江口有感于杜工部事
十載逰巴峽三年客楚疆青袍常避亂白髮儼投荒許
國才難盡憂時命不長靴洲疑冡在過者亦神傷
　　　望衡嶽
昔逰曾到長沙郡三十七年今又來夜向湘江聽雨過
曉從衡嶽見雲開帆移九面鏡中轉雁斷一行天際迴
欲著靑鞵還自嘆已無脚力上靈臺(徐靈期南岳記衡/山者朱陵之靈䑓)
　　　淥口沽酒
沙灣小市栁毵毿酃淥篘成味最甘滿引一杯歌一曲
無邉春色洞庭南
　　　醴陵縣
長沙封壤盡僻路極崎􁃓一水趨湘急孤城入楚深怪
禽嗁少伴斑竹泣成林苦語騷人得幾同木客吟
　　　前過常山玉山今過醴陵萍鄉四縣令同以一
　　　事去官偶紀之
朝廷惜民力大事給郵符朱邸徴求急皇華道里紆上
官曾有檄小吏似無辜獲罪由腰笏冤哉何易于
　　　自湘東驛遵陸至蘆溪
黄花古渡接蘆溪行過萍鄉路漸低吠犬鳴雞村逺近
乳鵞新鴨岸東西絲繅細雨沾衣潤刀剪良苗出水齊
猶與湖南風土近春深無處不耕犁
　　　復入舟
天公假我一日晴籃輿軋軋山中行山行既盡復買棹
欹枕夜聞雷雨聲諸灘暴漲波霅霅人與鷗鳬互相雜
秀江橋外櫓枝柔穏過表州小三峽(牛欄鍾山昌山三/峽在冝春分冝兩)
(縣界/中)
　　　盧肇宅在冝春城外今爲學宫石筍一株猶存
　　　相傳唐時故物也
舊聞盧氏宅中有讀書臺地以名流著人探古蹟來便
應呼石丈幸不中碑材(顔魯公事見/歐陽四門集)秀色如堪挹摩挲
一片苔
　　　分冝感事
曾從史舘見長編太息明朝嘉靖年牛李恩仇初植黨
京攸父子互爭權東門牽犬情相似西市駢梟世不憐
賸檢鈐山籍官簿兩橋猶盜水衡錢(嚴氏父子敗後有/司籍其家事見鈐)
(山籍官簿中當時于州縣城外造兩石橋費各鉅万世/蕃皆盜官錢爲之鄉人不知至今猶有稱道其事者)
　　　淸江道中
甘林百里夾清江㟁㟁風來白雪香何減浣花溪上路
人家多在果園坊
　　　重泊鉛山河口却寄施渟如
弱纜牽船與岸平一支春漲轉山鳴坐看片月流雲影
臥聽長風挾雨聲此地故人曾有約重來小吏最相輕
講堂不到吾滋愧爲報新編志已成(去春曽枉書幣邀/余修鵞湖書院志)
(今屬稾粗就施/已内擢離任矣)
　　　朱甥德璵出家爲僧法名某號渭宗今住沙溪
　　　靜室舟經其處留詩一首
汝甥吾是舅夙世世間縁見面尚相識出家今幾年但
能修苦行不在學參禅蚤晚黄梅雨隨農且種田
　　　自題粤逰草後
老夫不怕寒怕熱冬月出門夏到家輕負嶺南三百顆
此行剛看茘枝花
一日例吟詩一章中間未覺應酬忙無端來往万餘里
題徧前賢謫䆠鄉
敬業堂詩集卷四十八
敬業堂集卷四十九
　　　　　　　　　海寧查　愼行　悔餘
　餘波詞上
　　余少不喜塡詞丁已秋朱竹垞表兄寄示江湖載
　　酒集偶效矉焉巳而偕從兄韜荒楚遊舟中多暇
　　徧閱唐宋諸家集始知詞出於詩要歸於雅遂稍
　　稍究心自已未迄癸亥五年中得長短句凡百四
　　十餘闋甲子夏攜至京師就正於竹垞留案頭許
　　加評定旋失原藁巳四十年矣曩刻拙集時頗以
　　爲闕事雍正癸卯正月忽從沈子房仲楚望椒園
　　兄弟獲此抄本故物復歸殊出望外昔人有悲墜
　　履哭亡簪者兹集之失而復得視敝履蓍簪不又
　　多乎哉因取前後所作編次爲二通用少陵詩語
　　題曰餘波集仁和趙子意田爲補刋于詩後初白
　　翁手識時年七十有四
　　　沁園春(寄徐初隣金陵)
鐵鎖消沉江勢東來直下金焦想笛賽婆官凄淸舊歩
鼓迎龍戸寂莫廻潮啼殺棲鴉滳殘晝漏昨夢回頭覆
鹿蕉無多恨最傷心兩字怕說南朝　水亭閒望勞勞
但春去春來急景銷嘆廢寝壖垣棠花漠漠故家門第
燕秪飄飄欲别誰留欲歌誰和細馬䭾過皂莢橋無人
管拚酒邊歸路風墮鞭鞘
　　　金縷曲(送盛鶴江入都)
酒罷昏星没正春江揚舲捩柁曉程催即十載誇張才
人事香傳茶經俱輯詩草又新來成集湖海名流徴欲
起賸唫窗席冷無人奪睂子研且勤滌　京華不少閒
遊客料紛紛彈冠結韈乘車戴笠同學行藏都在眼幾
箇文章得力悵生事逡廵五十誰信蘆溝橋上路有布
衣障扇騎驢入定那處相逢揖
　　　滿庭芳(爲叔母葛夫人五十壽)
耳厭笙歌庭無鶴鹿等閒甲子空徂象牙齒冷白髮蚤
隨梳三十年來舊事傷心絶人世全無多付與前塵小
刼彈指過須㬰如今剛半百長明燈下勤禮文殊幸添
香掃榻未要人扶猶有髙堂健在依棲處仍作兒呼春
風過綠楊門巷兩兩聽慈烏
　　　金縷曲(過家黄門伯如圃)
明月湖誰賜羡歸來平分五畝就隣買地洛社池亭平
泉石也要乘閒先置問某水某丘曾記里巷不教車騎
入便近城大得山林意都寫向畫圖裏　小船撑過花
邊市甚當年淸絲豪竹近來多廢野鶴汀鷗閒門外抵
得署書幾字关行馬郎君官貴故客尚㝷東閤去愴霜
天白菊階墀閉爭得似陪公醉
　　　風流子(喜韜荒兄楚歸)
村莊如畫裏維舟了微雨豆花秋看楚俗攜來人情籹
粔吳霜未老鴈膳蘧蔬(音求/搜)茅齋下瓦盆隨分設烟火
隔㕑幽有兎褐茶香侍兒纎手鵝黄酒熟奴子平頭
我歌兄按拍行樂處何似竹脃絲柔才隔巷南巷北别
様風流問瑞草橋邊誰貽紅帶富春江上自有羊裘一
任酒徒星散去覓封侯
　　　雙雙燕(寄聲山姪)
過荷風了向羽扇蕉衫小年偏永靑帘換苧轉首凉秋
髩影舊事有誰㝷省酒分與詩緣俱冷可因幸舎供魚
忘却鱸邊歸興　引領山田一頃有被阪文瓜交塍香
穎平生期許不是不堪馳騁且學蓬茅臥穩算此處原
非㨗徑甚時撥櫂重過話向竹窗烟暝
　　　金菊對芙蓉(西水吳氏故居)
鳥啄風箏蛇盤鬥栱髙下一帶樓臺自綺羅叢散瓊扇
常開晴攀翠竹題名滑有幾個過客多才大都憐取狂
春栁絮倦晝桃腮　北園南埭東齋看花磚經雨塌盡
莓苔時有隣娃貰酒換得遺釵眼前便是西泠路春波
外行意徘徊去年崔䕶此門此日生怕重來
　　　沁園春(淮郡主故苑)
戚里繁華貴主山莊駙馬山亭有記曲紅紅歌珠串串
隔帷黑黑絃索泠泠曉宴催粧夜遊傳蠟長使行人駐
足聽滄桑後問楊家田氏幾主曾更　銅環不鎖嚴扄
漸拆盡春山屈戍屛但斷浦蜻蜓飛來衣桁空庭蝙蝠
掠過窗櫺樹色濃枯花陰疎密幾處蒼蒼夕照靑休回
首料華林平樂一槪凋零
　　　前調(薔薇)
濃暖送寒小雨捎晴紅雲一欄漸竹架欹來柔陰嬝嬝
枳籬缺處狂蔓看看髙似窺隣低還拂地幾度牽人宛
轉間斜陽外映淺深向背巧逞朱顔　不禁刺弱枝繁
算欲折還休好是難便撲蝶花前微揎羅袖踏靑階下
先䕶雲鬟戀醉多情與春無分長是開時芳信䦨餘香
好把膽缾貯露黄額輕彈
　　　前調(送友人遊洞庭山)
藥褁一囊釣綸一竿淸遊在兹嘆越國浮家今無髙士
吳歌倚棹誰譜新詞壓擔書輕扶頭酒重過盡松陵知
不知垂虹畔問楊郎鐵笛可有人吹　粘天萬頃玻璃
只芥羽中流點破之正石尤風定烟棲花隝熟梅雨足
水到茶陂朱橘論錢黄柑佐釀好在秋光指後期歸颿
便乞玲瓏片石與致茅茨
　　　滿庭芳(陳簡齋先生新葺閒園隨黎洲黄夫子/過訪留贈)
結搆初完規模漸拓春田又看成蹊夜來好雨洗盡種
花泥宛似元家上浻鳴鳩外麥浪吹畦橋南北傍籬壘
石緩歩得攀躋　渾迷回櫂路烟添柳瀁雲暖茶溪正
客來問字主愛㽞題任是游人小住慿闌候風信難齊
重過好東園歩屧書籍記曾攜
　　　瑞鶴仙(秋柳)
風情牽暫住乍鷺老秋絲一年好處依稀想前度爲憐
伊腰痩不成遥妬河橋古渡冷蕭蕭馬嘶人去傍離亭
挽盡長條夢繞江南舊路　無數凉蟬抱葉雨燕辭梢
昏雅匝樹時光流轉但暗裏驚衰暮被西風吹得江潭
揺落不道樹猶如許記濃陰隔浦移舟濛濛暖絮
　　　臺城路(秋聲)
商飈瑟瑟凉生候孤燈影揺窗戸堤柳行疎井梧葉盡
添灑芭蕉片雨纔聽又住正澹月朦朧微雲來去䔩䔩
空廊有人還傍繡簾語　多因枕上無寐攙二十五更
殘點頻誤響玉池邊穿鍼樓畔一派難分竹樹零碪斷
杵更空外飛來攪成凄楚别様關心天涯驚倦旅
　　　金縷曲(送陳六謙謁選北上)
身世看如此笑忽忽纔停歸檝旋催行李一領靑衫氊
様重塵土不堪重洗况此去復三千里舊社雞豚期且
近數同遊何可無吾子想别後當然爾　故人誰續藍
田記便時時哦詩松下何妨公事雙耳未聾丞不負正
好聽歌博醉若行止余皆無地兩角耕牛容易辦怕家
人催捉東山鼻終擬索長安米
　　　沁園春(友人邀余賦閨中雜事分得三題/枕)
刀尺親裁褁束初成吳綾蜀羅想芙蓉新様粉嫌輕汚
酴醿餘馥氣愛輕呵壓袖曾經墮釵知否未許輕移到
錦窠勾留處較佳人雪腕方便誰多　合歡光景些那
更不奈春來獨自何看碧流難浣並頭留影餘温猶印
半面成窩熊取宜男豹堪辟魅不比銷魂寂寂過相思
恨是爲君留下長託微波(孟襄陽詩漸看春偪芙蓉枕/楊誠齋詩酴醿爲枕睡爲鄉)
(李義山詩氷紋簟上琥珀枕㫄有墜釵金鳯翹唐書五/行志韋后妹爲豹頭枕以辟邪伏熊枕以宜男李太白)
(詩爲君留下相思枕託/微波借用宓妃㽞枕事)
　　　前調(被)
計幅裁量(平)寛窄隨宜温柔幾重自金針縫罷絲連錦
叚瓊烟爇透香䕶筠籠泥我朝朝伴他昔昔軟愛裝綿
煖愛烘玲瓏褁問凝脂團雪可怕消融　覆來靑翰舟
中便慙繡羞珠兩不同有侍兒帖妥曾鋪曾疊添衣斟
酌經雨經風欲起還遲背人覓得一角偷藏鳳咮紅㝷
思久柰略回身處好夢無蹤(劉孝威謝賚錦被啟鄂君/慙繡楚侍羞珠李義山詩)
(青翰舟中/有鄂君)
　　　前調(席)
脉脉盈盈軟勝桃枝宻于白藤甚燕山飛下詩才比雪
楚江攜到夏簟分氷薄取輕安滑防新浴傍枕依衾夜
夜曾慿繅藉喜稱身熨貼擁背親承　小憐玉體横陳
料此外嬌憨着意憎問角展蘇薰爲誰鋪襯汗沾椰葉
幾度消凝飛燕能輕玉環能重肥痩虧他一一勝抛人處
只蕉心半卷不在多層(尚書疏篾席桃竹枝席也白樂/天詩六尺白藤床李太白詩燕)
(山雪花大于席杜少陵詩恩分夏簟氷蘇/薰席見唐書地理志椰葉席見西京雜記)
　　　惜紅衣(金魚)
瑶罋盛苗銀床轉水十分愛養日日來看問甚時纔長
紅鱗欲透漸小隊尾株分様兩兩淨綠涵空足庭階淸
賞　美人閒想竹葉爲船吹風戲來往鏡光忽皺牽動
簷蛛網恰是一羣驚避没處幾痕圓浪待縠紋旋細又
噞絲萍葉上
　　　海天濶處(螢)
滿庭草色猶靑不知熠燿從何至幽光明滅隨風難定
乍飛還止兩兩三三離離合合池邊林際自隋宫散後
便成廢苑再不見繁華地　巧向輕羅扇底逐佳人映
將綃綺夜窗歸晩紗燈滿貯帳紋如水月落香沉流輝
耿耿一床秋思好伴他簾外疎星幾㸃照儂無寐
　　　翠樓吟(蟬)
宻柳河橋疎桐院落陰陰幾處同起身輕容易托也還
戀故園淸庇蕭然髙寄奈未穩吟情何來螗臂驚飛候
乍移别樹殘聲猶曵　多事慣攪閒眠聽雨晴昏曉更
番到耳日斜樓角外草草又催將秋意風襟露思訴不
了淸空凉暄畧記且休把冠緌髩翼依稀儗似
　　　眉嫵(新月)
乍殘陽西歛一鈎心字蚤巳挂林杪影薄銀河澹沉波
處水門未收晚釣窺窗正好被牆陰强半遮了素娥寡
不待及時鐘斟酌畫眉蚤　一任淺顰相效比五更東
畔别㺯纎巧肯落佳期後團圓意向前屈指應到黄昏
悄悄可有人下堦私禱問裙帶吹風消受拜兒多少
　　　多麗(咏水面木芙蓉花)
算秋容佳處偏宜映帶恍移在滕家圖上渉江正好采
采憶宿粧水殿醒時是徐孃老去姿態粉鏡初收銀蟾
欲瀉池光冷暗銷螺黛誰憐取浮紅漂白長逐鴛鴦隊
湘君逺未應遺却雲裳霜珮　渾不管搴芳舊侣經營
一笑難再倚西風自傷遲暮木末含情更何待脉脉遥
望依依莫戀慿渠流向煙波外便從此東西飄泊打倂
團圞在差勝似落瓣船頭花花相背
　　　綺羅香(橙)
翠淺疑流黄嬌欲滴屢報新霜番次顆顆低垂葉底微
窺宻刺記小庭細雨初移是籬落年時秋尾似蓬萊金
醴嫌酸淸泉􁍝􁍝巳流齒　慿闌幾遍細數自攀條摘
後枝頭剰幾佳客重來取給猶煩一二擣金虀風味攢
睂散綠霧淸香繞指乞人前橘様偷藏團圞懷袖裏(杜/少)
(陵詩細雨欲移橙陸魯望詩自注蓬萊公以金醴四升/待主簿主簿嫌其味酸魏王花木志有給客橙文與可)
(金橙徑詩小船燒薤禱香虀/蘇東坡詩使君風味好攢睂)
　　　白苧(不見陳撝謙一年有餘塡此寄之)
小春前重九後風光如此渾無聊賴獨客坐傷往事恁
匆匆綠醪銀榼歡呼地只隔一重城似隔了千山千水
向來酒伴零落而今餘幾問眼中有誰跌宕如吾子
猶記紅牙按曲素手捱箏醼船波蕩同過娉婷小市便
許我重來怕添顦顇歌筵側畔好先安筆研待題詩尾
却蚤暗風催轉庭梅一梢偷試屈指前期漸及燒燈矣
(娉婷市五代時/鍾傳侍兒所居)
　　　臺城路(寄題初隣水亭)
兩湖千頃菱花白卷簾漲痕微退蓼㟁烟輕蘆村霧重
相望渾如天外雲山一帶算城北城南故人都在釣具
詩筒鷗邊穩棹並誰載　三間料合閒閉向東西南北
生事頻悔歸槖長枵遊蹤漸近此段妻兒應怪前期不
礙有蒓擔挑鱸緯蕭攔蟹秋雨濛濛重來聽欵乃
　　　惜餘春慢(王桐村新葺小軒索題句)
堂笏猶存檐牙未落佳處略煩結搆移將雞柵掃却蟲
窠頓覺規模非舊花外淸陰又添竹補三竿弓開一肘
喜南榮北檻絶無塵到坐消閒晝　眞不礙野老墻低
書聲出屋兒比王商能秀水門繫艇兩兩歡迎開徑頻
來社友我欲從君卜隣初念逡廵甚時始就但等閒荒
了先廬不願諸甥似舅
　　　百字令(壽張魯白)
年年相見認黄山一叟雨襟風帽梳掌摩挲雙髩改髮
短不勝簪導病未抛詩貧偏愛客此品今來少莎㕔竹
徑自攜敝帚勤掃　不是不想田廬夢歸路斷恨終身
難了况乃迎門無稚子執研星星又小溪友留魚園官
送菜只合他鄉老舉觴相屬期君同拾瑶草
　　　臺城路(九日同人小飲和朱日觀)
萸烟藥市門開處秋潮乍通村舎竹葉灣東菖蒲港北
好友特煩枉駕微霜昨夜正紅啟榴房翠除瓜架一笑
相看風前烏帽並時卸　年年索郎髙㑹多情懷酒伴
長在籬下桂板催詩柳圈袚褉緫付漁樵閒話重㝷舊
社笑如此江山登臨多暇後約蒼茫菊枝聊滿把
　　　邁陂塘(送韜荒兄往白下時余方計楚游兼訂/偕行之約)
計郵籖苕苕幾驛長亭七十有五杉靑牐外揮盃別一
片繁笳疊鼓投贈句恨不滿綠波碧草江郎賦杳無重
數向紅板橋頭靑楊巷口都是黯然處　應悵望舊日
杏花春雨重來雙燕曾誤莫愁艇子空城畔潮落潮生
如故邀笛歩好借取半帆風色先期赴逡廵且住待結
束遊裝明年相趁共聽鷓鴣去
　　　八歸(送燕)
曾棲幕上暫依宇下弱羽處處堪寄翩然便欲辭巢去
似怕㝷常巷陌再到難記還細踏簾鈎認取又相對呢
喃未巳徘徊意應惜茆堂此後整長閉　抵得江南一
度雪程風驛草草詩人下第春來且住秋來且别身世
誰非旅邸笑行藏未穩與爾飄飄定何異知明嵗花濃
柳澹社日前頭主人歸也未(詩人下第用章孝標賦歸/燕事少陵詩請看處處巢)
(君屋何異飄/飄託此身)
　　　玉蝴蝶(雪)
聽到五更風息幢幢燈影愁度長宵曙色飛來銀海翻
動銀濤鏡光融拂花還起研氷薄呵氣旋消任兒曹團
獅作戲愛竹頻揺　蕭騷荒村南北數家煙火迷了漁
樵野濶天低絶無人跡過溪橋草堂淸梅魂欲斷江市
逺酒價應髙待招邀晴邊蠟屐踏破瓊瑶
　　　望湘人(寄季叔楚署)
便鄉音無改簿領垂衰星霜兩地頻換逺信難眞孤飛
易倦惱殺衡陽少鴈僕射洲空夫人城老落帆幾片自
峨睂氷雪崢嶸眄到蜀江春暖　旅食舉家未免只龍
陽難辦木奴千絹問湖北湖南米價新來貴賤楚船靑
雀吳船赤馬一水籖程好算得歸來尚有田園不愧詩
家素滻
　　　鳳池吟(上元村居)
陰過新年寒餘舊臘時序取次侵凌漸人家門巷紫姑
神降閒卜豐登柳又誇腰東風拂檻弱難勝水村烟市
一番晴意融盡殘氷　城中父老歸晚說曉來微雨不
礙張燈笑亂餘景物昇平故事小縣還仍可惜溪橋梅
花無主月空凝黄昏淺料玉龍哀怨難慿
　　　臨江仙(北山寓樓與宋梅知夜話)
霜雪長途君勌矣逺遊吾計怱怱兩萍浮海偶相逢茶
烟禪榻行復幾時同　漏轉城頭春夜永小樓缺月疎
桐燈花何喜也能紅亂鴉棲後數盡北征鴻
　　　瑞鶴仙影(客舎咏燈花)
一枝鮮潤蘭膏裏蠅頭紅蕊初著戀他短檠愔愔不動
爲誰的爍蘆簾𥿄閣聽不了風鈴風鐸問何如髙燒銀
燭箏柱輥絃索　方便煩憐取欲剔還停任教開落不
如儂意只㝷常照人淹泊逺信無慿浪傳與屋頭雙鵲
趂沈沈細雨春夜動春酌
　　　八歸(寒食塘西道中與張介山别)
梨粧欲試杏泥未和芳訊饒半落後踏靑共指長橋路
且喜討春舊伴近隣都有籬落靑旗書字大笑村店家
家誇酒好趂取水泛苕西天氣㺯晴候　遥想㑹城此
夕花游一曲多少行人回首湖船猶冷風前雨外燕子
未知歸否漸南程催赴勝賞幽期惜分手知甚日粥香
餳白散了新烟重來看插柳
　　　减蘭(已未四月别家作)
父書盈簏手澤猶新何忍讀也要頻開卷帙須防飽螙
來　阿奴碌碌門户全生難免俗莫便如儂氣沮妻孥
八口中(仲弟)
依依弱弟歷齒垂髫憐叔季孟去天涯仲氏殷勤卽汝
師　小時了了滿望長成頭角好玉樹庭階添取新陰
待我回(三四兩弟)
再三憐汝蚤歲無娘今䘮父慚媿稱兄忍聽閨中夜哭
聲　練裳竹笥量力行看他日事此别經年慰藉飄零
仗嫂賢(小妹)
臼邊相杵我爲長貧還累汝催上鳴機又替征夫製夾
衣　蹉跎生計浪走風塵非本意不爲封侯怕被人呼
馬少游(内子)
明年十二典謁可能陪客位嬾惰無端失學從渠正可
憐　文章何用却望家風留句誦勿更嬌癡夜枕晨餐
恃母慈(庚兒)
多年隨我戀主靑猿情亦頗臥犬籬根也似痴頑免應
門　閒中日課掃地澆花無不可留片蒼苔莫被羊牛
踐踏來(老僕)
　　　臺城路(初有江漢之役朱日觀王子穎桐村祝/豹臣家西􁡝叔德尹弟睂山姪追送於)
(朱與三表兄村/莊席上賦别)
無端遥指西南路驪歌棹歌難理萬里瀟湘何涓一夕
說甚才情綺麗萍蹤如寄望楚尾吳頭浪花無際屢改
行期多應依戀爲知已　銅盤燭黄初膩乍杯闌氣熱
合座成醉殘月流空曉星當戸一片離愁頓起天涯情
味算只有淸風故人相似逺信毋忘時時煩附鯉
　　　木蘭花幔(端陽前二日程禹聲徐淮江餞飲/南湖舟次兼詶別俞右吉先生)
迤迤生浪態明鏡裏寫樓臺正􁓨渡中流綵旗颭灧畫
鼓喧豗離筵恰逢此節愛登柈鄉味近黄梅白白王餘
入饌靑靑昌歜浮杯　碧苔牋楮親裁句好勝金釵(時/欲)
(邀妓/不果)道擊楫舟中彈箏車上猶有人才旁觀定應見哂
感先生勸我盡餘醅京口且乘潮去武昌曾爲魚來
　　　臨江仙(平望驛)
兩岸菰蒲聞笑語人家只隔輕烟銀魚曉市上來鮮一
湖鶯脰水雙㯭燕梢船　屈指郵亭剛第一眼中長路
三千南風吹夢到江天故鄉桑苧外無此好山川
　　　朝中措(夜遊虎丘)
笙歌十里過山塘到寺已黄昏客散當壚酒冷僧歸别
院茶香　一奩止水一堆講石幾轉廻廊及取無多淸
景獨吟獨歩何妨
　　　百字令(楓橋夜泊)
帆檣隱隱背孤城家指靑山一髮樓櫓亭臺都過盡離
了烟􁨀霧窟漁笛薲洲樵歌葦岸雲吐初弦月橋邊弭
棹愛他風氣淸越　猶是夜半鐘聲今來古往過耳成
飄忽可惜閒吟佳句少辜負靑鞵布襪獨壘吹笳斜塘
擊柝草草催明發照人無寐螢光幾點出没
　　　宴清都(過無錫風便不及泊遥望九龍在蒼翠/閒向隣舟分得山泉半瓶烹茶破睡)
陸羽經猶記數水品江南曾占第二濃翠堆鬟空靑抺
黛濛濛雲氣好風吹送吳船甚失却登臨勝地聽杳杳
幾杵疎鐘烟林正擁山寺　百弓割片茶園生涯飄泊
談何容易銀瓶金井夢中空想轆轤聲起五湖者番遊
興賴吹火烹泉有此把宜壺淨洗供春絶勝吳家買婢
(供春吳頤山婢名始製宜/興茶壺俗以爲龔春者訛)
　　　玉漏遲(夜過毘陵)
微凉乘小雨朦曨殘照尚含輕霧楊柳風多新月又生
南浦正是落潮時候有人在沙頭揺艣相傍去鄉音互
答愛聞吳語　已過七里郊坰聽茅店呼燈漁梁爭渡
去江漸近警急猶傳列戍欲問隋家故苑知十六離宫
何處城外路黄昏角聲如訴
　　　殢人嬌(丹陽道上)
鴨嘴咿嘔羊頭轣轆人道是朱方古陸黄泥幾坂淸流
幾曲烟起處更添幾椽茆屋　地少江南雲寛江北眄
不到長天遐目官田放馬民田放犢願微雨村村稻鍼
抽綠
　　　水龍吟(登北固山)
岷峨雪水消來洪濤萬里從東注蒜山擁髻瓜州曵帶
遥遥江歩滿眼興亡季奴草長人來古渡看南颿出口
城頭蘆管盡飄向揚州去　泥馬當年半壁更誰暇倉
皇北顧錦袍繡甲英雄事業却輸兒女夾岸黄塵滿瓶
名酒中流畫鼓到而今贏得登臨悵望渺平沙樹
　　　滿江紅(京口曉發夜泊觀音門外)
空濶江天到此地覺吾身小寄身外蕭然一笠飄然一
櫂鐵瓮城髙鐃吹動金山寺近鐘鳴蚤把滿壺細酒(京/口)
(酒/名)酹波臣開懷抱　日上處東方曉帆挂候西風飽儘
迢迢極望白門斜照兩岸山移倒退馬千層浪逐前飛
鳥比下灘出峽順流船兼程到
　　　永遇樂(燕子磯同韜荒兄觀劇)
陡起千㝷嶙峋突兀濤舂萬古晚景融怡艑郎却指日
落波平處蘆洲一帶柳堤數折人與鳬鷗並住還怕向
絶頂慿凌沈沈愁滿烟霧　隔船遥聽哀絲豪竹月影
朧朧輕䕶村落難㝷微風吹遞近轉磯頭路開元弟子
郭郎賀老剩想衣冠南渡也扺得商女歌殘凄凉玉樹
　　　解連環(訪周雪客於汝南灣不值)
大功坊下喚凉篷艇子撑入圖畫過水亭面面扶欄想
人隔荷風坐消長夏楊柳灣洄問徧了三兩鄰亞道水
西門外載酒載花別築亭榭　當時櫟園官罷便手掃
棠陰自闢精舎愛儒雅又到諸郎算裙屐風流肻輸王
謝舊熟才名何必更十年同社還只恐吟成白雪調髙
和寡
　　　滿江紅(輓胡二寄先生)
蕭瑟崢嶸先君子舊曾遊地腸斷是麻衣入拜繐帷仍
几(出周/禮疏)九土難埋漂泊恨一棺竟蓋飛揚氣問茫茫七
十五年來天何意　亡國夢秦淮水懷舊賦山陽里甚
後生前軰無情有淚對此江山堪一慟如先生者今餘
幾但陶家門外白楊風蕭蕭起
　　　前調(胡震生索贈)
白鷺洲前芳草展滿灘新綠舊來是南康幾葉一枝片
玉手種東陵瓜五色眼看度索桃三熟嘆過江人物柳
吹綿飛相逐　兒女怨淸溪曲男子恨新亭哭剩輪囷
劔膽酒邊棖觸八十髙堂行尚徤六千君子今誰屬指
長江如練去吞天鍾山麓
　　　渡江雲(蔡璣先鉉升兄弟招同王璞菴胡震生/泛舟秦淮席上分調)
人家垂柳亞水葓花放簾卷落潮天岸容隨棹轉碧檻
紅闌佳處互洄沿時光縱好奈撩人滿目山川把一幅
烏絲欄展同寫入新篇　尊前故鄉在望七十長亭問
離觴幾遍還又傍荷陰擘藕葉外聞蟬斜陽帽影微風
袖知後期更落誰邊欲别也河梁錦纜重牽
　　　邁陂塘(飲胡星卿先生白鷺洲荷亭上)
繞名園渟泓淥淨白蓮鏡裏開合檀橋西岸淸無暑迎
面香來恰恰烟景豁望不盡城端山色林梢塔移來小
榼喜蘿薜侵衣葫蘆貯酒觴政罷秦法　渾忘却舊日
朱門邸閤沙田十畝環匝柴籬近與隣翁接鷗鷺馴如
鵝鴨泥滑滑任急雨催詩飛去無多霎芒鞵醉踏正蓼
外潮平花西月到歸路聽鞺鞳
　　　安公子(題余鴻客杏花村居是日品茶而不鬥/酒填詞紀之)
幽絶城南墅女牆一曲當環堵門外綠陰陰乍合啼鶯
選樹障扇驅塵剝啄㝷常去爲新茶偶爾留人住正小
年平半日影婆娑停午　少日誇豪舉近來好事猶如
故無酒須酤也不費茅容雞黍直愛君貧雜坐忘賓主
借玉川七椀爲談麈看淸風出屋洒作竹梢凉雨
　　　應天長(蔡龍文招同方邵村侍御吳待觀孝廉/胡震生王璞菴家韜荒集懶園席上分)
(調兼示令/季五玉)
舊時歌管地想丘壑閒情謝傅曾寄江左風流曷末封
胡又起百年花木秀數不到平泉小記算只有桐梓樊
家芝蘭袁氏　羡爾好兄弟問第五名髙何如驃騎永
日碁聲翻盡楸枰餘勢便長安似此但對酒厭談時事
旣醉也畫舫斜陽柳邊還檥
　　　八聲甘州(送王璞菴入山左戎幕)
怪相逢何晚又蒼茫千里動離愁聽一聲畫角滿城落
日客散江頭杳杳天低鶻没西北是靑州淮水新來淺
馬渡中流　見說舊年山左正塵荒古驛草占平疇喜傳
來好語五月麥先秋若天心肻憐赤子且從他賣劔買
耕牛官居暇劉郎雄槪好臥髙樓
　　　樓中天(發金陵王汾仲胡震生追送于江干留/此志別)
揚舲欲渡正吳天六月江流怒漲昨夜酒醒今日别起
喚炎風五兩潮嚙空洲雨來髙岸一片蒹葭響山川如
畫殘樽重此相向　可奈芳草東西浮雲南北去住都
無狀珍重臨岐留欵語只要毋忘疇曩知有前期難分
此夕遮莫勞長想有書好附紅鱗白鴈還往
　　　滿江紅(野泊即目)
牛渚西來三十里平蕪極目趂幾箇􁔩艚相約剪江同
宿沙際􁉞閒窺白鷺槐陰篴晚歸黄犢喜無名小聚自
成村淸流曲　籬缺處門栽竹烟起處蘆編屋早映檐
一帶野田新綠微雨去添峰頂翠好風來皺波紋縠更
依依飛鳥帶斜陽投姑熟
　　　驀山溪(天門山又名蛾睂山)
曉江寫鏡兩道蛾睂展別浦翠生烟與染就黛螺深淺
三竿日上宿霧欲消時風力軟逺帆移百里看猶見
當年太白傑句曾傳徧氣象吐長虹最好是天門中斷
眼前光景同此一經過問作者更誰與俯仰才何限
　　　浪淘沙(繁昌舊縣)
略彴傍蒼葭酒斾天斜縣南風色野人家黄石堆牆茅
當瓦還占平沙　烟外曉程賖去去天涯嚴城何處不
吹笳恰似廢池喬木畔一一啼鴉
　　　碧芙蓉(望九華山)
參參伍伍倚翠屛千仭芙蓉碧聚微陽初逗幾峰見日
幾峰還雨浮嵐擁靄靑不斷池陽路乍前頭秀偪人來
被長風猛送帆去　擬向遥空攬取把玲瓏一壺貯怕
仙人掌上九女鬟輕幻成烟霧讀罷靑蓮句問東道今
誰爲主拚盡日閒倚船窗舉頭數了重數(九華今在一/壺中白雲穿)
(透碧玲瓏皆蘇東坡句王介甫望九華詩峩然九女鬟/爭出一鏡匳李太白望九華贈韋仲堪詩君爲東道主)
(于此臥/雲松)
　　　南浦(皖口舟中)
吳楚此分疆瀉中江直到長風沙觜潮滿浸靑山澄如
練隱隱魚龍欲起南城飲馬北城吹角蒼煙裏萬井樓
臺連埤堄俯瞰渾疑無地　霞標古塔層層控巖關閱
盡舳艫千尾美滿挂帆風朝來便又送遊人過此湘天
尚逺亂雲生處浮濃翠喜近大雷西岸望■一點小孤
如髻
　　　點絳唇(雨後泊李陽湖)
皛皛空江釣絲風起漁灣暮舂耡飛去幾點沙頭雨
過盡輕雲忽見晴霞吐垂楊渡亂峰缺處回首來時路
　　　燕山亭(月下聽隣舟彈琵琶)
水濶山長二十五絃淸怨不勝迭奏何處飛來一派秋
聲颯颯驚沙洒袖喚起愁心向曲浦移船相就還又問
截取曹綱是誰妙手　忽然裂帛聲終正雨止風收碧
天如晝月縆漸滿漏箭頻催人間幾人回首楓葉蘆花
便比似潯陽江口邂逅傍若箇廻燈添酒
　　　長亭怨慢(過湖口追荅俞大文兄弟)
論要害西南鎖鑰萬馬奔騰雙鐘噴薄湖波横截孤城
勒住亂山脚烟消日落倒影動千家郭下有一雙魚曾
傳與故人夙約　寂莫嘆我經此地恰值機雲入洛閒
㝷遊跡空悵望幾重雲幕把兩年别裏新詞半題在江
聲小閣待掃壁來看應憶南飛烏鵲
　　　渡江雲(六月十五夜同韜兄琵琶亭對月沽酒/不可得塡此解嘲)
烟波三十宿一輪鄉月兩度向人圓洞庭西上路弱柳
江頭旋換白門船天涯淪落泣靑衫司馬誰邊漫㽞得
琵琶亭古冷落四條絃　依然流分九派劍指雙峰嘆
荒凉滿眼便擬博兄酬弟勸醉也無緣前生定入東林
社知後期重結何年征夢濶白雲回首江天
　　　長亭怨慢(武昌縣西道士洑亦名西塞山絶壁/臨江上有張志和祠按西塞山在吳)
(興唐書張志和金華人顔眞卿守湖/州時志和來謁願浮家泛宅往來苕)
(霅間踪跡未嘗入楚也陸放翁入蜀/記云即玄眞子漁父詞云云者苐未)
(詳考/耳)
浮空欲翥翠色移來正扁舟剪渡一峰忽轉黄冠形狀
迎人似俯殘霞紅歛送幾點神鴉飛去指前頭隱隱孤
城已辨黄州烟樹　磯邊小作遲留向香火荒祠笑問
漁父鱖魚肥美算只在苕霅溪山深處生前好事多著
了淸吟幾句又分得西塞山前别派斜風細雨
　　　臨江仙(漢陽立秋)
楸葉剪花桐落子半年節物旋更湘裙紅映漢江淸擣
衣人去浦口暗潮生　斗柄西回天在水家家暑退凉
輕數聲促織近窗鳴二更月落燈火已多情
　　　河瀆神(桃花夫人廟)
覇國好山川夕陽平楚蒼然洞門王象閉嬋娟露桃開
謝年年　至竟息亡緣底事花並樓中人墜千古消魂
都似此細腰宫又何地
　　　驀山溪(玉沙署庭有菊數本課僕除草編籬以/䕶之亦知花時未必留賞聊以習奴軰)
(之勤/爾)
階除荒菊刈草還成圃天意却如人便添洒夜來疎雨
竹䦨干外翠色曉葱蘢秋未老露初濃誰識栽培苦
年年九日籬下曽期汝抛却故園叢又坐閱歲時荆楚
西風有信獨客去無程霜降後鴈來時自有黄花主
　　　虞美人
乍凉天氣淸于水漸近中秋矣玉鈎素手兩纎纎指與
畫樓西角月初三　王昌只在牆東住消息慿何處半
年淸夢落天涯今夜一燈明滅忽思家
　　　臺城路(自到江陵三得王桐村書感其勤惓之/意塡此奉答)
來鴻去燕綿綿路驚心二三千里骨月無多平安却賴
六六紅鱗頻寄吳霜初試想橘瓣分苞蟹螯斷跪䆉稏
村邊柴門相望老兄弟(謂子/穎)登髙却當此際長江遥
極目何限雲水沙市留詩旗亭畫壁誰管渚宫故事蘆
花風起正鼓瑟人來數峰銜翠渺渺知音滿懷空憶子
　　　前調(妓席作)
屏帷乍卷佳人出夜堂靜愔愔地兩板紅牙一枝淸笛
傍有盧郎偷倚歌頭酒尾漫博得當塲厭厭微醉爾許
風流烟花南部興聊寄　座中年少凡幾是誰先感嘆
家隔千里珠箔飄燈紅筵奪目惱亂江東蕩子天涯失
意倩半幅羅巾揾將淸淚檐雨瀟瀟曲終更漏起
　　　賀新凉(秋晩獨上荆州城樓)
飛過蠻天雨背孤城夕陽西下大江東去虎渡龍洲依
然在長是馬嘶日暮有獨客登樓懷古豚犬英雄都不
問問成名孺子今何處秋太晚散砧杵　山川洵美非
吾土向江陵裌衣催換一番寒暑翠冷紅酣微霜後變
了荆門烟樹且目送邊鴻南度隔岸殘雲流欲盡指空
濛下是衡陽路愁浩浩共誰語
　　　氐州第一(與韜兄江陵分手久不得武陵消息/近傳已赴南昌幕府因便寄懷)
木末霜催風信乍緊龍山別酒曾勸路指桃源小船壓
浪安穩過湖眠飯峒戸熢烟滿底處覓秦人雞犬譜首
新詞竹枝聲裏蠻謌倘變　客况蹉跎秋晼晚盻消息
魚沈素斷聞說東游滕王閣下趂一帆風便念孤飛何
日到參差翼江湖定倦應記蘆花舊時羣有(襯/字)爐峰小
鴈(小鴈過爐峰李長/吉寄小季詩中句)
　　　木蘭花慢(雪後再登龍山落帽臺)
暴晴冬候變晨旭暖凍痕開趂雪洗荒郊馬蹄躞蹀不
起纎埃前遊菊枝初綻又蜀江寒碧接天廻逺客豈期
再到閒僧及記曾來　生涯落拓情懷餘悵望費徘徊
諒戎服參軍旁人應笑知已猶猜風前偶然落帽也何
妨借酒寓恢諧便作此鄉故事一堆土阜名臺
　　　夢横塘(題城南田老齋壁)
鵲巢門巷老樹低牆映簷一帶城雉三逕頻開俗士駕
㝷常不至雕斛栽花瓷盆養石滿欄蒼翠愛微霜初度
濃日猶温都未有殘冬意　楚南風物無多剩何參老
去能談往事淸景依然只難得閒人如爾擬約箇酒徒
再到想見梅邊雪翻蕊洗研求題嘗茶看畫與重揩棐
几
　　　拜星月慢(夜渡荆江時官軍初下湖南)
霜壓疎篷水銜柔艣虎渡晩來催喚刀尺寒衣急砧聲
不斷孤帆色漸人西南天地背指江橋酒幔第一籖程
報公安小縣　記今宵旅宿辭津舘淸無寐勌枕惟長
歎幾番起視婁氐泛中流纔半漸微茫月􁫆楊潭岸湖
天濶燐火如星燦又依依移過前灘起一行驚鴈(楊潭/岸在)
(荆江見岳/陽風土記)
　　　驀山溪(冬杪罾市道中)
氷開平灃輕浪參差起樹杪一峰晴映極浦蒼烟小市
長竿曬網畫裏著漁舠風澹處雪消時好景江南似
亂餘雲物不料還留此過眼惜匆匆指前路又侵亭燧
(時聞禁旅/尚駐辰州)白雲回首家在五湖東湘渚鴈洞庭魚㑹我
南遊意
　　　齊天樂(庚申武陵立春)
綠蘋兩岸晴光轉關心乍聞綿羽樹掩蠻旗草迎塞馬
冷落滿城簫鼓寒梅未吐被横管聲聲催開最苦南陌
東郊有誰結伴討春去　當時賓客遊處蒼苔閒㝷徧
猶記題句野竹遮隣山茶出屋此景眼前非故蕭條如
許賸鷗鳥灣洄幾家還住及泛扁舟水生挑菜渚
　　　前調(元夕)
春來天氣不長好已經幾番風雨柳態將絲燒痕猶黒
未辦靑鞋遊具良宵三五對燭影揺紅缸花細吐遥憶
家園隔年燈下小兒女　當時舊踏歌路聽十番大小
拍徧南部村酒柔情隣姬索笑都是夢曾遊處楚南風
土但月黒軍城棲烏匝樹還有樓頭鼕鼕傳漏鼓
　　　徴招(得外舅陸先生都下書)
陂湖萬古浮烟地光風這回流轉碧水上赬魚迨春氷
初泮殷勤傳信到喜白髮加餐猶健勝友題襟舊交結
襪歸期荏冉　應念楚天遥開緘處人在洞庭西岸鄉
思與離愁縱急觴難緩我來幕下翁留輦下緫非始願
幾時共情話田園對窗燈一盞
　　　邁陂塘(得盛鶴江書兼寄文可上人)
憶離筵綠醪紅燭黄頭入饌新饜滿湖烟月歸人醉催
解荷陰弱䌫波㶑灎算食宿程遥多傍沙頭店長魚似
劒每對了南烹便思鄉味此意肻忘蹔　誰更念靑草
瘴生寒歛蠻禽啼近山檻傳來懷袖加餐字慰我萍漂
梗泛差不憾想還往風流二老年來占紗㡡竹簟問醉
裏逃禪吟邊聨社別後興增減
　　　珍珠簾(早春寄弟)
何心遂作周南客煞等閒暗把年光抛擲路已苕苕况
阻湘帆楚驛笛裏梅花飄欲盡最難禁冷猿濕雪脉脉
正黄昏愁坐一番憶别　咫尺家山不隔喜池塘佳夢
來依今夕南畝共巾車向草烟牛跡到此始知田舎好
悔鞍馬江闗䟦渉役役咲逡廵歸計幾時纔决
　　　朗州慢(余來武陵當兵燹之際觸目荒凉遡劉/賓客之舊遊悽愴慿弔與姜白石追思)
(小杜寄慨畧同因和其自度揚州慢一/闋以見意用其韻而易其名亦猶春霽)
(秋霽之不/改調云爾)
屈子亭荒隱侯臺廢沅江苦霧難晴聽鷓鴣呌處又春
水初生問仙路紅霞逺近匆匆花事愁滿刀兵但烟扶
殘柳馬鞭靑入空城　風流司馬向詩篇都寄閒情有
曲度南音采菱歸晚白馬湖平倂入竹枝歌裏遊人去
流盡灘聲念劉郎前度也如杜牧三生(招屈亭隱侯臺/見劉集中采菱)
(曲竹枝詞皆其/在朗州時所作)
　　　武陵春(泛小舟渡沅江㝷梅)
城外淸江江外草草色已迎船人在煙波擙靄間渡口
夕陽山　隔岸酒帘招我去春意在漁灣醉插江梅帽
影偏攜得一枝還
　　　木蘭花慢(季叔將往辰州以佩刀奉別)
書生緣底事都草草學戎裝望盤瓠城南馬頭塵起邊
日無光舊來横磨一劍知爲誰拂拭爲誰藏縱使長騰
紫炁肯教輕露寒芒　臨岐把贈意偏長對此兩茫茫
悵鋏底歌殘環邊約負人老蠻鄉家園五千里外好換
牛買犢返耕桑留向雞豚春社恢諧割肉何妨
　　　昭君怨(江樓偶題)
風去波紋簇簇嫩柳嬌鴉新浴樓外晩晴天好山川
一派空𪷟影裏漁唱乍沈還起歸興滿江湖得歸無
　　　鬥百草(上已武陵西郊閒游有懷東亭又微聲/山諸弟姪)
甲子冥冥半春飄雨無人管及取新晴裌衣襵疊一領
輕衫催換小城西有柳罥漁罾水平花堰正馬渡中流
鳬汀嫩綠鷗波清軟　猶記杯浮曲渚草踏斜川幾處
追遊約吟伴去每攜衾來多聨袂向斜陽參差影亂如
今但薺合沙田人不見湖南岸對桃開俄驚春晩
　　　掃花游(清明後一日再游枉山與山學禪師茶/話)
去城不逺被野趣招人路廻峰起幾家桃李並隔花婭
姹髙鬟相倚㺯袖風來好片踏靑天氣算多是夢後韶
光眼前詩意　遥指方外地有白髮閒僧蕭然孤寄前
遊省記正殘燈急雪梅粧初試轉眼春深又和葉摘將
靑子茶烟裏聽鐘聲再㝷山寺
　　　邁陂塘(送楊粲英徃湘潭)
乍雲開琵琶峰頂撲人嵐氣濃暖桃花水汎淸明後翠
轉湘帆一面風色便指六六蒼灣突過川程半新烟兩
岸喜鮭菜旋通舟車不隔行子望江縣　封侯事三載
未酬初願却從閙處閒看山川洵美非吾土贏得將軍
善飯君莫嘆漸髀肉生來雙掌摩挲徧長沙米賤好壓
取歸航擣香炊玉爾汝互相勸
　　　南浦(次張玉田春水韵)
風澹日濃時寫渟泓映徹鏡奩春曉含意待流紅揉藍
淨一抹沙痕輕掃浮萍開處依依傍母鳬雛小逺浦柳
陰魚欲上已接船頭芳草　殷勤流下三湘倩幷刀與
把半江剪了汀瀅小灣洄苔猶濕想有湔裙人到閒情
深淺舊聲舊耳聽來悄試問西陵橋畔路知遊舫新裝
多少
　　　氐州第一(立夏)
風雨蠻天節候無凖熟衣重御初夏燕未將雛鶯初喚
侣何處故王臺榭好景難抛也第一是橋邊柳下幾顆
朱櫻半甌紫筍客中瀟灑　見說耕犂行已駕乍添種
離離桑柘近水人家舎南舎北正蚤𧖟浴罷想一聲啼
鴂到茅檐外薔薇應謝計日晴邊綠陰成重來繫馬
　　　安公子(寓庭芍藥一窠花垂放矣余將理沅南/之棹不及待其開留詞别之)
初見叢添蕋小欄一日千回倚風信參差屈指到今番
第幾冉冉韶華漸入靑春尾人欲别試問花知未聽栗
留啼處也喚將離兩字　明日吾行矣等閒負了揚州
𬗋蠒栗梢頭風物料依稀相似可惜開時少個狂書記
咲眼前緣淺猶如此更休論此外載酒㝷詩何地
　　　滿江紅(内子三十帨辰寄此爲壽是日在桃源/舟中)
咫尺仙源何處問雲中雞犬剛一笑舊年三十流光轉
眼萬事無如儂失計一家只要君長健把江湖好語報
平安加餐飯　天四月江南畔初夏景村居滿正鳩鳴
椹熟野𧖟成繭繞膝憐深兒女拜傷心憶侍翁姑宴料
愁邊窺鏡旋添絲歸來見
　　　滿庭芳(従住灘歩行渡朱洪溪)
雨送微凉客貪緩步意行稍轉灣澴到天古木藤老葉
緜蠻野果枇杷初熟繁枝重猿鳥爭攀窺人過一羣驚
竄石上墜啣殘　前山㝷不到泉聲落磵響珮鳴環便
褰裳欲涉氷(去)足生寒忽展黄雲一片秧田外雉尾堪
删重循省霎時光景偷入畫圖看
　　　醉太平(船溪驛)
山行澗行風程雨程紅榴小驛初晴報前岡路平　溪
田碓聲畬田火聲煩他布糓催耕指烟綿草靑
　　　浪淘沙(楠村梅花橋佛閣小憇)
欄檻落鮮澄倒影分明今來古往一郵亭閣下長橋橋
下澗馬渴泉淸　拉㳫是蠻程難得佳名戍人行盡野
人行如此溪山留不住弦月旋生
　　　好事近(麻陽同天寺僧房)
暝色起孤城烟外千峰俱淡竹几藤床𥿄帳有新蟾來
瞰　山椒一夢已如仙歸路去時暫約略蘋花小港棹
微波㶑㶑
　　　南柯子(初入麻陽溪)
潄玉風生頰跳珠雪濺肌􁪳船截浪去如飛絶勝馬蹄
泥滑汗頻揮　山鳥飄紅帶溪禽浣翠衣只除夾岸酒
樓稀宛似西谿留下橛頭歸
　　　摸魚兒(遣家信𥿄有餘幅書此足之)
自依人靑油幕底征衫再換凉燠吳雲郢樹微茫外萬
點黔山髙矗慿短目眄不到西陂荷柳東橋竹濃陰淨
綠想香澹風漪塵淸苔砌暑意減新浴　凝情處應諒
歸期難卜炎荒馬首人獨匆匆堠館斜行字手擘藤牋
小幅書未足補一闋新詞架筆挑燈讀客懷不俗料逺
信來時鵲靈最蚤爲我報茅屋
　　　臨江仙(銅仁郡閣雨望)
暮暮朝朝多變態偶然一露晴輝孤城四面萬峯圍卷
簾何處雲重雨飄絲　梔子坪邊新漲急鷺鷥立盡空
磯麻陽􁪳子綠蓑衣白魚三寸江口販鮮歸
　　　花犯(石榴)
是何人移從西域幾時到南土依山傍路映絳蕚丹華
髙下無數眼明我是紅樓主幽遐同恨阻最苦是繞枝
啼血對花聽杜宇(元微之感石榴詩非專/愛顔色同恨阻幽遐)關心節物
記吳孃匆匆曾過了那年端午窗近水人正在綠陰陰
處傍偏髻一痕微逗映小朶珊瑚籠繭虎而今向蠻中
重見紅裙誰妬汝(唐萬楚詩紅裙/妬殺石榴花)
　　　瑞鶴仙(鳯仙花)
參差開也得看嬝嬝娉娉垂垂滳滳多般鬥顔色任張
家呼婢韋家稱客小庭南北細飛來丹禽一一向天涯
似慰覉愁與媚煙朝露夕　幽絶苔茵稠疊落瓣無多
寸心易結好風披拂草蟲䔩䔩飛出愛佳名合作女兒
憐取㫄人未許偷􁆾微嫌他指染紅尖和花擣葉(張文/潛詩)
(金鳳乃婢妾紅紫徒相鮮本草韋君呼鳳仙爲羽客劉/貢父詩輝輝丹穴禽矯矯翅翎展宋光宗李后名鳳宫)
(人避諱稱爲好女兒花楊鐵崖詩夜/擣守宫金鳳蕋十尖盡換紅鴉觜)
　　　蘭陵王(安丘劉丙孫故相國少子也風塵天未/來䆠沅州與楊中丞有通家之誼銅仁)
(郡齋共數晨夕知薄官非所樂/也因用其扇頭舊韵塡詞贈之)
楚天杳奈此山頑石老泥活活苦竹岡頭愁度䨧猿萬
松杪鴈飛眞不到馬足羊腸空繞更誰念釋屩從軍中
有劉郎正年少　滑稽何可少嘆相國流風于今頓邈
衣冠只博揺頭笑便東華夢隔西華交在一官爭抵歸
去好君聽子巂鳥　懊惱亂懷抱指平野靑徐浮雲海
嶠扶桑日上雞鳴蚤甚登臨回首每當西照鄉關一髮
目已斷靑未了
　　　前調(贈吳鴈山次前韵)
絲路杳人向此中易老望銅崖衮衮山尖一握孤雲起
天杪歸飛何日到烏鵲南枝頻繞角聲慘戰地相逄自
嘆臣今不如少　君才時所少喜通介如常舊來徐邈
人情爭滿淳于咲問眼中桑海胸中壘塊半生知巳赴
誰好依依失羣鳥　煩惱休縈抱有短檝長鑱釣江吟
嶠勿嫌白髮盈頭蚤只無多髩影鏡邊羞照西垣斜日
夢裏事猶了了
　　　木蘭花慢(七夕江口舟中作)
晚程西晃路深崦裏著扁舟看薄霧成雲片雲成雨一
雨成秋推篷坐聽餘滴漸輝輝紅日下蘆洲似磬凉蟬
到耳如梳新月當頭(白香山詩巴/蟬聲如磬)灘聲東瀉火西流
佳節客難酬憶貰酒湖亭曝衣村巷吹笛江樓孤萍近
來蹤跡擬乘查碧落問牽牛獨夜飛飛烏鵲五溪渺渺
鳬鷗
　　　百子令(八月十五夜銅仁坐雨有懷德尹潤木)
良宵淸景莽回頭鄉社年年三五碧海纎雲都歛盡空
外凉蟾飛度蟋蟀柴門豆花籬落豔豔疎燈吐兄酬弟
勸中庭好片風露一自隻影南遊十分圓月不照蠻
方路萬事干戈揮手外咏罷微飈桂樹半嶺猿休極天
鴈斷坐聽瀟瀟雨此時離恨燭花對客能語
　　　前調(十六夜見月疊前韵)
狂雲妒月甚無情掩却盈盈十五賴是今年秋帶閏還
有中秋一度二八淸光隔宵晴意不料團圞吐移來牆
角疎桐猶滳圓露　誰似太白詩豪相邀對影同此天
涯路我欲舉杯缾已臥拚得不眠倚樹椒館蟲吟竹門
風過靜聽翻疑雨沈沈永夕素娥相傍無語(李長吉詩/吳貭不眠)
(倚桂/樹)
　　　鵲橋仙(庚申閏中秋)
天髙露冷一輪山月又是十分圓候平分節序屬中秋
問今夕可平分否　桂叢香過菊叢香淺省對新花殘
酒若教餘閏帶重陽算此會巳登髙後
　　　臺城路(浦市别宋梅知並簡故園諸子)
黄花黄葉沅南岸相逢便經揮手浦口覊帆尊前新月
此㑹他鄉難又踟蹰搔首羡獨木船輕歸程易就我亦
思歸客中送客抝楊柳　舊交屈指某某感因風寄訊
書疏都有離緒紛紛報章草草此外儘煩君口多能記
否好爲我殷勤徧傳良友預想挑燈故園他夜酒
　　　點絳唇(冬杪發銅仁晚宿松樹坪)
醉别江城荒荒野宿投村柝䳌啼月落茅店孤燈著
老馬迎風衣上霜花薄天垂幕孤雲一握吹散咿咿角
　　　淸平樂(平溪道中㣲雪)
深江薄雪人去清浪驛佳句巧従驢背覓此地何來此
客　臘梅香遞前山戍旗插過烏蠻天末鴻飛不到傳
𤇺與報平安(時官軍初/恢復貴陽)
　　　洞仙歌(渡重安江)
丹危翠險乍懸繩度索井底人従半空落有淸江拖帶
抹斷雲根天一綫兩面奇峰峭削　英雄何事業飛鳶
􁫆處拍岸波聲怒時作便策馬中流馬亦徘徊行人去
夕陽哀角料無分食肉覓封侯笑占夢無端誰如宋桷
(食肉占夢出/晉書索紞傳)
　　　金縷曲(清平縣)
雪洗黄茅瘴掃寒空纎雲斂跡層巒獻狀縣小人稀餘
三戸亂後偏留想像也不負詩家吟賞錦市花塲㝷不
到賸淸平兩字仍無恙些個事動惆悵　行行相見坡
西望指前頭羊腸武勝塞笳悲壯屈曲􁃓崎髙低路三
十六梯難上煩傳語百蠻君長但使官廉民復業便紅
苗白㸑吾亭障圖可按示諸掌(羊腸武勝/二關名)
　　　消息(宿楊老驛)
百里中途孤城小馹岡重巒複皁帽蒙頭靑氊褁手暮
寒猶觸微陽西􁫆趂虛人散客與昏鴉並宿正山頭野
火燒殘聽風過蕭蕭竹　舊家名酒慿誰買醉零落低
帘剩幅想雪水初添年時此際比舎新篘熟可堪回首
六亭南北一片荒烟廢麓更何時翠袖牽蘿重來補屋
(清平豆腐楊老酒此鄉口號/自此至平越府凡有六亭)
　　　玲瓏四犯(韜荒兄昔過黄絲驛賦二詞組織極/工今來不無蔓草零露之感塡詞寄)
(之)
風凹回鳶氷槽溜馬去來此路相左神傷離亂後事往
逡廵箇征鞍欲停無那問佳名最憐婀娜城北城南堠
長堠短回首轉愁我　蠻孃憶當壚坐有蛛絲迎面伴
客燈火曹家碑背上好字思量過酒人一别紅顔散更
誰把平原繡作(做)擬寄和歸牋却匆匆未果(白香山詩/别後曹家)
(碑背上思量/好字斷人腸)
敬業堂集卷五十
　　　　　　　　　海寧查　愼行　悔餘
　餘波詞下
　　　齊天樂(辛酉貴陽立春)
東風兩度年頭尾新春舊春如替雪點湘蘋烟開湖柳
又看山梅到此蠻粧綰髻待踏月塲開蘆笙旋起銅鼓
聲中靑紅兒女且驩喜　鄉風處處都別歲華頻改換
只添憔悴魚上氷鮮酒迎臘白畧似溪肴村味(貴陽魚/似吾鄉)
(鮮鯽酒似/吾鄉臘釀)東君有意感就我他鄉依依萬里也擬郊遊
鞭絲誰共理
　　　瀟湘靜(楊耑木都下書來知外舅陸先生已南/還喜而有作)
瘴南雪北千千里感公子萬金一𥿄開緘欲讀燈花剔
了又紅添雙蕋骨肉兩飄蓬秋風便歸裝先治多應偪
臘到家期近猶及看蚤梅未　悵望橋東學圃草堂寒
塵封杖几先君老友惟翁健在忍重來揮淚次第慰家
人定憐取天涯遊子嬌癡剩有外孫繞膝挽須問事
　　　西河(春晴偕彭南陔吳鴈山登照壁山佛閣)
春乍霽漏天景色淸美岩巒無樹可棲烟翠屛凝紫出
郊未惜馬蹄遥舉鞭直上巋硊　懷古意登眺耳程番
今又何地風雲滿眼幾人歌幾人雪涕桑滄陵谷兩無
情危欄詎忍長倚　戰塲草淺塵不起變靑紅血痕初
洗下瞰孤城井底咲井蛙曾此跳(平)梁只在夕陽邊鵑
聲裏
　　　疎影(賦瓶梅影次張玉田韵)
便娟秀月寫横斜牆角巳是淸絶傍我移來幾度端相
欲拆翻嫌難折膽瓶位置看如畫特許伴燒燈冷節被
燭光遥妬無端故向小窗明滅　宛似佳人空谷亭亭
還自顧芳意幽潔爲爾傳神秃筆疎枝試與和花點出
依稀林下相逢處傍𥿄帳東風欲活憶孤山浮動黄昏
曾掃影邊香雪
　　　沁園春(寄祝朱止谿先生及吳太君八十雙壽)
碧沼丹崖路繞蓬萊芙蓉小城自樊園種􁇀琴材並老
帶湖栽柳鷗侣齊盟八十年過八千年近猶記東山捉
鼻情喧傳遍是文翁䆠蹟杜叟詩名　簾前曲奏瓶笙
正春酒浮觴花外迎羡先生林下竹身瀟灑夫人林下
梅韵幽清白首相莊板輿閒處愛傍籃輿次第行時光
好願長筵長侍兒子門生
　　　曲遊春(清明黔陽城外作)
故壘新烟起數蠻城春事初過百六一片郊坰但幾羣
鴉噪幾聲野哭何處餘喬木全未有遷鶯出谷只誤他雙
燕歸來舊巢還覓茅屋　細草離離逺綠正馬牧荒疇
健閒黄犢豈少相逢奈踏白軍多踏靑人獨誰唱巴南
曲向天涯自成風俗記取鼻飲三升鈎藤酒熟(踏白軍/游徼騎)
(也見宋史蠻人以鼻飲/鈞藤酒見老學菴筆記)
　　　金縷曲(又何軒前芍藥一叢花時被風雨摧殘/而余所插瓶中雙蕋經旬始落一似有)
(情相慰者/戲塡此調)
姹女粧成坐漸依依與人分(去)熟朱唇輕破斟酌穠纎
相傍好同此連宵篝火愛紺碧餘香惹唾十日吟牎留
伴客聽藥欄猛雨花期過枝稍弱肻微嚲　尹邢薄妬
知無那還防他銅瓶力盡不風自􁫆天若有情應䕶惜
把贈將離差可笑寂莫何人似我曾向武陵筵畔看隔
年詩滿𥿄無心和重對汝鎭愁臥
　　　點絳唇(雷雨初過小軒睡覺歸思忽生)
雨過空城輕雷薄靄千山暝飛蚊遶髩睡美軒窗靜
江上黄魚忽引東歸興紅榴褪八番花信報道端陽近
　　　二郎神(午日風雨殘酒薰人竟成薄醉友人索/余題扇塡詞應之)
聽雨聽風驀忽地流光偷換誰能料者般客况南食今
年又半蠻果枇杷偏遲熟有撥刺銀刀入饌(都匀府/産鰣魚)記
馬渡淸沅買魚配酒去年江館　相勸中丞脫略容參
午宴也不用當門懸符結艾幸是把杯人健醉裏詞成
拈須微咲且爲㫄人題扇剛夢隔一縷茶烟輕颺醒來
靠晚
　　　綺羅香(署庭七夕桂花盛放)
風色廻條露華流葉花候炎方特蚤小院飄香及取火
流星曉慿玉兎半面催開喜金粟一枝預報是吳剛妙
手移栽流黄恰映錦機巧　髙榆天上歷歷比人間叢
樹凉意多少顧影婆娑待月圓時也好想姮娥不耐淸
寒步羅襪盈盈先到便従今暗數三開孤芳猶未老(宋/人)
(詩四出花中異/三開格外芳)
　　　瑶華慢(賦雞㙡)
傍松似繖比肉非芝喜筠籠初稛肌分理細脆于瑶柱
嫩于玉筍㕑孃好㵸觸纎指微防輕損任淸涎齒頰先
流欲嚼芳鮮未忍　憐伊産自炎荒數陳家九種圖譜
猶賸人間􁎠味但風乾日炙封題逺信秋林雨過記竹
下呼兒采菌便吳鹽雪點羮湯那有者邊風韻(松繖出/勞山肉)
(芝見抱朴子九種/菌見陳仁玉菌譜)
　　　拜星月慢(中元夜對月)
素角烏烏女垣東畔圓月初生雲表斗柄旋回射西方
參昴曲欄外滿地玲瓏影動壓樹棲鴉纔到漸過黄昏
又窺窗斜照　算愁邊何限凄淸調人無寐凉意蟲先
報此際誰不驚心只閒房較蚤念蠻中天氣晴時少團
圞處忍負秋期好喚僰僮卷起疎簾伴金波到曉
　　　瑣窗寒(中元後苦雨連旬薄寒中人巳似吾鄉/十月天氣南方節候無準如此)
蟋蟀空廊梧桐别院逡廵暑退雨聲連夜不許新凉替
代直隨他萬馬南來瘴鄉氣候同沙塞把秋期變作(做)
授衣時節早寒先戒一帶穨垣外有鴟鳴似鬼雞鳴
如晦空齋愁坐搦管讐書都礙况中庭橘未垂條孤鴻
消息渺難待但朝朝目送荒烟去作巖頭黛
　　　夢横塘(得家信)
繩橋夢杳絲路人稀書來歳聿云暮寄到春衫嘆節序
中更寒暑驥子聦明別時猶小今能憶父只家貧世亂
大要憐渠慈母杖休輕與　我行不爲封侯甚歸期屈
指誤了還數績火蓬窗暗想到昨封題處誰知向雞聲
絶徼孤舘愁開夜深雨待不消魂一回對影也悲辛狂
顧
　　　水龍吟(賦霧淞)
攢柯宻箐層層朝來幻出公超市餘寒未減阿誰裁剪
雪翎粉翅非葉非花疑花疑葉珠裝玉綴笑隋家新様
都將綺繡强占了瑠璃地　城角垂垂幾樹壓􁆭㕑蠻
烟斂紫天公妬汝微陽院落瓏鬆驚墜人静空階一聲
淸響鏗然到耳倩東風着力喚回舞態與扶頭起(曽子/固霧)
(淞花詩舞人/齊挿玉瓏鬆)
　　　臺城路(壬戍新年黔中見燕)
燕窩山(在城東/見黔記)外春來也差池恰逢雙羽舊巷亭臺新
年花草緫付零笳斷鼓安巢何處奈地老城荒并無佳
樹小立茅檐飛飛驀過短牆去　㝷常不記前度甚來
從海上歸路偏阻蜀霧吞江楚雲迷峽却伴烏蠻久住
乾坤逆旅嘆我亦依人未須憐汝遮眼鄉關𪷟濛人日
雨
　　　鷓鴣天(花朝晴出郭閒眺)
屐齒殘泥冷乍消(冷音另土語以霧雨/後路滑成氷爲冷)快晴難得是花
朝六千里路連芳草廿四番風剩柳條　紅犵狫紫姜
苗亂山何處酒旗招鷓鴣聲裏遊人少啼過頭橋又二
橋
　　　曲游春(白櫻桃下偶題)
瘴雨長飄瓦改東風幾信偏滯寒色二月初頭見櫻桃
一樹花頭漸白剛被晴烘拆巳便有遊蜂窺得勿嫌相
對無情猶是上年吟客　彷彿棃雲杏月覺香泛南枝
春陰較宻占斷花朝勝寒食江南燕簾吹雪可有人憐
惜是當時下階曾折爭奈亂後風光斷無消息(李長吉/詩下階)
(自折櫻/桃花)
　　　臺城路(二月廿九日黔陽送春)
年年絶域春華改驚心這回較蚤唐帽山前襄陽橋外
一片明波碧草㝷芳事了正翠馹人歸閒吹竹􁅭路指
西南關城宛轉楚天杳　當時嬥歌花館亂餘留想像
别夢繚繞紅袖當壚綠楊蔭馬底處曾經買笑時光縱
好但爲雨憐花因風送鳥去已怱怱任他三月小
　　　綠頭鴨(聽任小史唱提水調其聲婉轉幽咽相/傳明沐國公鎭滇時宫人所歌者)
面如花畫圖樓閣神仙入侯門琵琶偷學未登狎客紅
筵轆轤長胭脂井淺別翻新調鷓鴣天三百年來故宫
幽怨此聲今被僰僮傳似花底雛鶯調舌嬌小又清圓
歌頭轉一絲風細裊斷還聨　問人間幾回曾聽哀彈
不用么絃便司空向來見慣也同司馬泪澘然我亦無
端爲伊腸斷凄凉何况館娃年杯闌後曲終夜半風雨
到燈前疑有箇人兒擁髻愁對伶玄
　　　滿江紅(送楊劍川罷官歸雲間)
鳥道羊腸算最險無如作吏又何况烏蠻南角浪穹左
臂髩底霜華官興嬾睂間黄色歸心遂便抽帆到㟁有
何難能知止　九峰畔雲霞膩三泖外烟波細是前張
後陸髙賢故里秋兎弦開樵擔月春蠶絲引漁竿餌問
先生此樂幾人同人無幾
　　　金縷曲(客窗初夏觸景思鄉)
地盡天連蜀聽啼䳌幾聲催放四山躑躅看到此花人
情倦翻愛陰陰夏木來掩映隔窗棋局翠葉枝頭紅相
亞儘殷鮮不受蜂須觸一顆顆荆桃熟　露梢添引光
如沐只從他出堦成筍出牆成竹遊子新來田園夢長
繞采桑隣曲鎭邂逅村粧不俗插髩野芳風吹􁫆乍歸
來微兩鳩鳴屋裙共草一般綠
　　　淸平樂(初發貴陽)
莎衫藤屐陰雨霉天積晴路一鈎初得月門外馬嘶人
别　來時車舝間關去時烽火平安咲問逺遊何事也
如絶域生還
　　　如夢令(平越道中遇雨)
苦竹岡頭滑路郎馬來從何處行不得哥哥相勸解鞍
且住杜宇杜宇又道不如歸去
　　　無悶(黎峨阻兵漫題旅壁)
旌斾連郊鼓角連營井底孤城如䧟咲萬里歸裝一囊
一劍欲踏芒鞵徑去奈霧雨冥𪷟雲濃澹路難如此客
愁正劇猿吟又慘　誰念梗猶泛對亂石荒屯亂山孤
店爲旅食年深易成秋感壞壁題詩好在記醉眼昏花
燈明暗喜夜來布被凉生已夢淸湘裊纜
　　　生查子(六月十五夜黎城坐月)
靑山淡欲無月到中天小却扇一襟風暑氣淸多少
蘆壁吐燈光中有隣娃笑明日二郎祠去約乘凉蚤
　　　臨江仙(立秋後七日自㵲溪乘舟東下)
撲面風埃行倦矣急來照影淸江澴波激石勢相撞小
船篙槳便穩穩下驚瀧　預遣兒書報歸日到時黄葉
秋窗滿沽菊釀待開缸家山無限好蠟屐更添雙
　　　洞仙歌(過楠木洞舟人指點石上有沉香船云/是吕仙留蹟)
蒼灣一轉愛􁂧波如鏡倒插雲鬟翠睂影乍洞移楠木
船指沉香仙路逺縹緲似非人境　晚來微雨過竹樹
蕭森做㺯秋聲入淸聽猛喚起塵機草草經過負多少
松梯苔磴賴沙鳥有情伴人歸與並坐江心烟濤百頃
　　　臺城路(武陵換舩自龍陽至長沙)
山窮水逺蒼茫外楚天頓開心目紫草灣洄白沙洲溆
都入郭熈横幅家家農牧巳閒却人牛葑田早熟漁户
風烟插竿晒網出茅屋　程程鷺眠鷗宿長年能一一
指似遺俗岸濶三秋湖平八月又轉淸湘幾曲浮靑剪
綠趂細雨薲香沽將醽醁㚨缷輕帆古碑㝷岳麓
　　　瀟湘夜雨(長沙水檻亭爲趙雲岑副使作)
甃石爲池移橋就砌多年結構纔成長沙風物官閣有
園亭分取三湘别派波光動簾額盈盈中秋對月應更
好盃底吸空明　笑先生愛客門庭如市䆠况彌淸一
片氷壺裏寫岀閒情直把西湖比似也宜風雨也宜晴
只少得篷舟一箇同聽煮茶聲
　　　百字令(曉發湘潭由靑草湖出洞庭看月)
江潭一棹趁宵來三十六灣秋漲二百里程髙枕過席
底平如掌上菰葉翻翻蘆花漠漠日落魚吹浪天開地
坼人間此境何曠　屈指况近中秋敂舷歌罷晚景尤
淸亮我本南遊無一事愛答㮄歌漁唱湘渚移帆洞庭
賖月俯仰應同賞玻瓈忽動氷輪湧起千丈
　　　臺城路(登岳陽樓)
三年行盡西南路重來岳陽樓下宿霧占風晴霞辨雨
變態空𪷟難寫乾坤作冶看萬象俱融鏡光東瀉一笛
飄蕭秋心吹滿洞庭野　舊來戰塵初洗慿軒休涕泗
目斷戎馬逺浦沈烟輕舠點葉旣濟風波翻怕琴髙待
􁨅奈地少雲多魚龍未化剩有閒情坐觀垂釣者
　　　長亭怨慢(壬戍九月十三日到家作)
甚當日去家容易秉燭羗村夢猶恍惚不記飄零却慿
兒女算年月爲渠覓食一笑蛩蛩負蹷傾倒薄游裝聊
付與烟生焬突　咄咄山陽聞笛罷獨自心傷存殁(時/聞)
(右朝/之變)生還偶遂别中事逢人怕揭料柴門更有誰𫾣便
菊徑從他蕪没好勤課童奴重理釣磯耕垡
　　　摸魚子(渉園詶別魏禹平)
放扁舟淸風涇上此生快事爲最城隅一徑蒼然轉滿
架朱藤髙挂鶯語外正人坐春風花被遊絲礙名園入
畫記杯賭循環牀移曲尺佳夕鎭相對　留連處却指
離程如黛眼前光景難再更爲後會知何地浪態檣形
相背無可奈算去住行藏緫被浮名絓還應自愛待挾
妓春山㝷僧秋社重與了吟債
　　　念奴嬌(贈別碧紋錄事)
㝷春較晩人都咲小杜舊時光景曲港橋通門啟處翠
柳紅薇交映喚起梳頭懨懨猶帶中酒催花病有心絳
蠟夜闌留照雙影　却是我未成名匆匆輕別了翻嫌
薄倖此意沉吟行復住不爲石郵風緊明日回頭離烟
恨水多少愁人境問重來約叮嚀莫似瓶井(李嶠詩消/息似瓶井)
　　　一蕚紅(重過飛翠軒)
枇(入)杷園有翠禽飛出消息遞前軒柳外飄燈花陰籠
月歸後畧帶微醺剛博得横波回盻喜嫩約不負去時
言來便重來抛人容易休似初番　爲我廻身幾遍道
䕶他窮絝終自憐君髙燭融銀沉烟續篆且與並坐黄
昏也莫管漏聲長短拚一度相對一消魂明日倩誰相
伴水上湔裙(戲用王建/宮詞中語)
　　　渡江雲(禾城荅華羲逸見貽原韻兼送其北行)
歸裝何晼晩落帆天際雲樹及冬晴故人欣握手寄我
新詞屬和到春城兩湖烟雨鴛鴦外流水無聲又早是
南檣北柁滿眼促征程　空舲哀猿斷峽宿昔曾遊向
閒中循省爭得似花街擪笛燭院聞箏歡塲事徃渾如
夢夢醒時說與誰聽空自咏白頭洛下書生
　　　百字令(徐淮江别後寄調有書記狂遊之語次/韻荅之)
經營買笑甚娉婷十斛明珠論價月下星前花底醉偶
逐春風良夜采了蘼蕪種將紅豆雲散淸歌罷三生一
夢未應輕算遊冶　多少劍客呈鵶琴姬擁鳳豪舉誰
能借自檢空囊償酒債差勝博梟壺馬知巳書來佳人
別後孰是忘情者報章草草却愁洗研重寫
　　　解連環(紀夢)
蕉陰隔院有到窗殘月移來一片更添他幾點疎螢正
角枕紗㡡夜凉人倦薄被香消留縷縷手縫針線感殷
勤就夢直似憐儂寄宿孤舘　邂逅難償初願只燈花
猶似那回爛熳盻舊約曽指紅榴又點綴蒼苔下階踏
徧曉路侵星欲去也晴梢露泫悔當初輕别西灣茨姑
葉爛
　　　解蹀躞(接德尹武昌信知春杪巳作嶺表之遊)
依依漢南柳色舊是懷人處柁樓水拍長隄又春暮流
下黄鵠磯頭好慿赬尾紅鱗與傳尺素　眼中路一笑
賓鴻社燕勞勞各如許嶺南此去一事却輸與計日荔
子初紅從渠飽噉千枚可能分取
　　　芭蕉雨(本意)
夢覺微凉生處曉來傳點到分明語起凭(去)闌杆細數
驀地捲作秋聲梧桐別樹　淋漓不怕絲雨只恨風掀
翥乍翠羽飄飄細分縷渾忘了舊題詩直待重展蕉心
再來覓句
　　　祝英臺近(賦蝶和韜荒兄韻)
去翩翩來刼刼秦宫一生狎花落花開好景過如霎料
得庭院深深重遊較晚也惆悵成陰綠葉　恁輕怯慿
仗滕閣丹靑長依畫睂妾爲汝叮嚀雙飛避羅箑防他
撲向春衫買絲繡様把金粉損將一捻
　　　離别難(寄書)
一櫂别忽西風映門秋水芙蓉畫梁雙燕少錦字孤鴻
杳樓頭他夜夢忒惺忪疎雨外啼螿碎殘燈何喜著花
紅　花可愛情無賴獨眠遲短箋滿貯相思封題鈐小
印牢記秋螢信莫便道負心期人好在來應再那回端
不似當時
　　　河傳(秋雨)
薄暮微雨做秋聲𥿄瓦山牎獨明蘆花夾岸舟乍停曾
經瀟瀟和鴈聽　疎點漸稀檐外竹還䔩蓛靜覺凉生
屋記明朝約登髙隔宵殘燈挑復挑
　　　綺羅香(紅葉用玉田舊韻)
叢菊籬荒茱萸沜冷漸老紅顔誰主派别丹黄不上靑
楓圖譜任賽過二月花時渾難戀霜條霞縷向枝頭添
陣寒鴉自隨流水杳然去　去也去也何處曾博幾人
憐惜幾回題句醉面微酡有客暗嗟遲暮指隔岸賣酒
旗邊是昨歳登髙舊路聽穿林風巳蕭蕭可堪還夾雨
　　　新鴈過粧樓(賦菊用玉田舊韵)
留取瓦盆兼客土雅稱茅舎疎籬山人衣白老伴愛結
黄衣舊徑三三分好種新頭一一摘繁枝喜開時花如
人澹蟹比魚肥　莫怨芳期揺蕩有南山到眼不負陶
詩結墖開屛晚景爭戀斜暉隣翁舊來好事記帽底滿
頭曾插歸歸來好問餐英幽味醉醒誰知(范景仁有菊/墖菊屛二詩)
　　　江南好(虎丘送朱子容六丈入都癸亥二月)
騎鶴吹笙六郎風格梅村句子猶新詞壇酒壘五十八
回春好在江山四壁茶烟畔髩縷飄銀驚初見壯心千
里擬向何人　横塘舟檥處桃鬟柳眼緫是迷津把吳
都舊夢付與前因亂後渡江光景算誰似衛玠傷神垂
綸手却遮西日還指洛陽塵
　　　霜葉飛(再得淮江書知㺯珠别落人手余時將/有南昌之役旅懷殊耿耿也)
不來何意差池恨魚牋横幅曾寄多緣銀漢澁微波誤
秋期容易還憶得別時情事烟條妨路船猶檥費多時
佇立纔小語回身行行莫忘飛翠　儂意正爾相憐半
年游跡直是沉吟爲此柳綿依舊化浮萍與飄零何異
倩一股菱花秋水殷勤好寄離人淚拚湓浦西風聽到
琵琶别添顦顇
　　　望江南(朝發景德鎭夜抵饒州舟中卽事三首)
江行好裊裊挂帆時一練澄波烟鎖住三竿紅日霧消
遲此景曉來宜
　　　又
江行好歷歷亂帆時牛背日斜鴉獨立漁灣人去鷺雙
窺此景晚來宜
　　　又
江行好寂寂卸帆時羣鴈驚人霜外起小船吹笛月中
移此景夜來宜
　　　四字令(阻風鄱陽湖)
彭郎小姑康郎大姑更愁五老香爐限狂瀾一湖　雲
汀樹枯沙汀草枯北風吹折黄蘆奈蕭蕭鴈呼
　　　綺羅香(南州官舎風雨連朝履安叔索題詞藁)
零雨西山斷雲南浦縹緲愁城誰築一卷新詞手寫烏
絲十幅喜穠婉漸近梅溪論淸麗寧輸竹屋最苦是花
落江天此時相對却慵讀　幢幢孤館殘燭正赬鱗蒼
翼望極遥目小立東風只唱舊時歌曲藁砧恨委浪萍
輕翠袖怨出山泉濁而今恁一句都無斷腸難再續
　　　金縷曲(彭蠡舟中讀外舅陸先生與聲山姪鴈/字唱和詩卷戲塡此調)
海外羣鴻戲寫遥天前行未斷後行還起排比八分人
字様倒捲霞光作𥿄忽一折斜飛取勢變化隨宜成草
聖覺陣圖大有縱横氣象外法畫中意　畫沙印雪依
稀似也强如紛紛鵞鴨挂名帖尾漸逺漸髙看漸没澹
入雲藍無際望不盡揚瀾左蠡有所思兮湘浦外悵魚
沈尺素遲難寄好爲我傳牋地(法帖評鍾太傅書如飛/鴻戲海宣和書譜王𪷟)
(論章草作人字法白香山詩却要斜飛取勢回王右軍/有筆陣圖蘇東坡詩有似飛鴻印雪泥右軍又有鵞羣)
(鴨頭九二帖雲/藍箋見松陵集)
　　　邁陂塘(吳民則屬題秋浦歸帆圖用李分虎韻/時由吳興學博去任)
問先生采芹采茆何如歸采蒓去駱駞橋外樵風便好
著一枝柔艣挽不住看無恙歸帆穩挂西南路鏡匳初
鑄趂鷺頂飄絲鳬翁刷翠行到水窮處　船頭轉一片
空濛烟雨吟續蘋洲笛譜風流六客今何在又作西湖
社主君記取算道士磯邊未必無漁父爲儂留語道放
鴨人歸桃花春漲來歲或㝷汝
　　　點絳唇(紅花埠道中)
河北人家踏靑也有紅裙女野花誰主多謝風擡舉
叵耐啼䳌苦勸人歸去歸何處濃烟疎雨遮斷江淮路
　　　臺城路(京師送李分虎南歸兼懷令兄斯年武/曽)
秋聲獵獵修門外淸笳亂砧齊起古堠參差離亭長短
獨客竟成歸計桑乾一騎漸淮菊催黄江楓變紫上了
吳船霜風吹淺太湖水　登髙恰當故里弟兄應悵望
别夢難理(時斯年在長沙/武曽在鳳陽)西日東塵瘴南雪北此度勌
遊凡幾寄聲二李料隻影单棲未償初志莫忘(去)重來
酒人燕市裏
　　　木蘭花慢(送曹升六舎人佐郡新安)
插天靑未了三十六翠芙蓉愛官閣鈴梆人家雞犬多
在雲中畫圖又呈變幻便横看不與側看同烟氣潤添
修竹濤聲晴卷長松　匆匆我昨遊蹤算此去却輸公
正千里𤇺銷一州事簡諸縣年豐風流未妨佐郡問䆠
情詩况那般濃擬踐黄山舊約籃輿筍屐相逢
　　　齊天樂(寄祝魏青城憲副七十壽)
傍城烟火環城水依然舊家喬木眷列東西巷分南北
中有渉園幽築花邊補屋正結搆初成幅巾歸沐七十
平頭官情到此合知足　傳來雙髩猶綠市朝回首處
都是碁局近社僧來署門客去誰奏鶴南飛曲翠娥持
燭待自琢新詞譜將絲竹散入春風蚤梅香撲撲
　　　酹江月(京城中元)
如弓沙月正秋輪乍滿映來粉堞氷琖拍殘人影亂散
作六街凉蝶賣過荷花一番夜市又賣靑荷葉碧雲萬
柄星星點點的的　回憶昨歲今宵故人相喚並放西
湖檝水靣樓臺天上下鏡裏倒窺紅頰經眼風光轉頭
情事鷗夢無多霎秋絲添鬂孤燈照影愁鑷
　　　一蕚紅(積雨有懷竹垞時移寓古藤書屋)
翠糢糊想藤梢垂格老綠早凉初葉葉分風牀牀避漏
近日吟興何如問添了幾莖白髮又還問撚斷幾莖鬚
蠅拂甘瓜蟻浮苦酒作底歡娛　著得等身書就甚眼
中未見還有奇書夢隔前塵客來今雨好是深巷閒居
且莫賦田園歸去算斯人何可此間無一咲回頭白鷗
浩蕩江湖
　　　解珮令(聮句送趙秋谷歸益都)
城頭畫鼓馬頭紅樹最無憀酒邊人去(朱彛/尊)聽徧陽關
也未抵者番别苦(魏/坤)一程風一程寒雨　斷橋横浦淺
沙深塢翠灣澴鄉山無數(愼/行)缷了朝衫換獨速莎衣醉
舞(坤)勝東華滿鞾塵土(彛/尊)
　　　浣溪沙(聨句題張逺墨梅)
淡墨螺匀尺幅綃(坤)五三六點冷香苞(彛/尊)玉龍拖尾燕
分梢(愼/行)𥿄帳影浮斜月底(彛/尊)畫屛春貼小山㘭(愼/行)一
番花事又江郊(坤)
　　　春風嬝娜(游絲同竹垞賦限蛇字)
笑東君何意斷送芳華吹􁫆粉走歕沙向蜘蛛窠裏巧
粘宻網縈成金縷展出繰車細欲無痕長能比髮牽惹
遊人眼界花安得天機纎素手織將霧縠與氷紗　千
丈晴空不礙日光斜暎見閃閃輕罥檐牙無風綽被雲
遮瞥然揺曵又過隣家一筆難描來蹤去影寸絲難綰
春蚓秋蛇無情有恨任花南水北定誰憐取飄蕩生涯
(太白詩白髮二千丈陸探微/能一筆畫師宜官有游絲書)
　　　百字令(爲眞定梁相國壽)
風流謝傅想當時原爲蒼生而出人以爲通公自介四
十年如一日闕補山龍姿同海鶴帝賚尊良弼太平有
象中書仍領樞宻　猶記莊號雕橋壽槐重蔭了錦堂
琴瑟衮衮公卿皆後軰秩笇松齡纔七一桁朝衣滿床
牙笏慶繞芝蘭室梅邊開閣奉觴長近佳節
　　　前調(竹垞屬題歸耕圖次卷中原韻)
良田二頃只躬耕少箇南陽名士悵望杏花烟雨候鄉
夢牽人何已纔着朝衫便思初服前軰多如此先生歸
也買山計正難耳　趁好碌碡村邊桔橰園外長一支
春水還我綠蓑靑篛笠重向溪南小市十角吳牛千頭
楚橘蚤辦收身地笑陶元亮昨非始覺今是
　　　太平時(奉和/聖製立春)
淑氣初回景色嘉一天霞人間何物報春華有梅花
已覺氷池鱗甲動浪淘沙滿城柳意待風斜萬人家
　　　醉太平(甲申元夕西苑觀燈/功院長賦/賜宴歸同揆愷)
西山雪融西湖鏡融一天明月淸風慶時和歳豐　尊
中酒紅懷中橘紅醉歸街鼓鼕鼕報三霄露濃
　　　邁陂塘(髙江村宫詹屬題蔬香圖)
展生綃天開圖畫恍然身在璚圃宫羮禁臠多嘗徧偏
愛蔬香繞筯江畔路擬挂却衣冠暫領田園趣斑鳩啼
午正土輭春酥疎畦小稜(去)一陣菜花雨　筠籠淺把
送不勞地主自攜鴉觜鉏去十年宰相非難事且與撥
灰煨芋煩致語料五畝池邊未是歸休處聊追白傅向
𬗋莧靑菘黄芽綠甲博取醉吟句
　　　百字令(樓敬思送盆菊賦謝)
重陽纔過被霜風剪盡一庭秋綠門外白衣招不到臥
聽隣槽酒熟落葉聲乾殘陽影淡夢繞東籬菊此時貽
贈感君知我幽獨　直爲下潠田荒斜川路隔歸計貧
難卜華髮滿頭何處插辜負佳人空谷客土培根𥿄條
沁水聊洗塵埃目肻來同賞餐英正喜無肉(敬思前寄/余詩有何)
(妨食無/肉之句)
　　　菩薩蠻(錢蔗山給諌贈女兒香一奩賦謝)
西塘才子東官令異香幾片遥攜贈喚着女兒名十分
憐惜生　鷓鴣斑血結蘭氣薰奩出端合浣淸泉忍教
凝紫烟(以水洗之清香自/發不待火爇也)
　　　疎影(同魏水村賦寓庭芭蕉)
新桐牆角愛碧茸茸下孤莖秀擢一片纔開一片旋抽
次第展將旬朔天生百竅玲瓏樹慣只做小庭葉幄儘
放教障日捎雲經多少雨淋露濯　漸入凄凉時候緊
西風攪得愁人夢覺幾度裁牋幾遍題詩饒半憐他脃
薄自従没骨圖成後可還怕霜花剪却(時禹尚基作/寫生小幅)好
䕶持宛轉柔心莫被玉纎偷剥
　　　金縷曲(寓庭雜蒔草花有一種名秋牡丹者戲/嘲之)
小草當秋季向軒墀孤莖獨上晚花初試解道鼠姑顔
色好一種偷他名字倩翠葉層層扶起碎翦繚綾攢縹
蒂與籬根霜菊差相似(白菊經霜/多變紫色)那許並魏家𬗋　傾
城傾國談何易便同時翻階紅藥纔中作婢此外花曹
三百六誰譜入名園記幸落後少爭春意自揣弗如應
自逺尹和邢孰若相廻避入宫妬庻免爾
　　　前調(盆池種藕有葉無花)
爲愛荷香蚤傍春分就隣乞藕埋盆作沼乍見田田浮
鏡面數點靑錢圓小漸翠聳亭亭羽葆道是看花吾有
分(去)轉轆轤引水添淸曉費心力計多少　等閒長夏
多過了到秋來雲沉露冷向誰索咲老子胸無惆悵事
聽雨聽風也好只些子替伊煩惱直恐天寒羅袖薄與
芭蕉一例經霜倒剩淸氣耐枯藁
　　　醉太平(丙戍元宵/召赴暢春園西厰觀烟火)
牆東玉虹橋東燭龍丹樓一朶雲紅是宵中旦中　烟
濃霧濃凌空架空西山一帶朦朧隔千重萬重
　　　長亭怨(咏揆院長家紅鸚䳇同孫松坪學士作)
記故國隴雲深處千里依人華堂且住借取猩唇殷鮮
染岀好毛羽雕籠太苦把三尺珊瑚架汝芍藥階前早
誦得主人佳句　芳樹恁朝朝暮暮送盡桃花如雨枝
頭杜宇將血色啼痕相訴更休誇紅觜多知還應念綠
衣舊侣慿誰解銀縧重認丹山歸路
　　　行香子(月下過佟陶菴學士湖上寓樓時隨/駕至杭)
烟水鮮澄烟樹瞢騰上樓梯一二三層曲欄小檻是處
堪凭看日初沉雲初斂月初升　有約頻仍許我重登
捲疎簾相對壺氷風流學士見也何曾是飲中仙詩中
將社中僧
　　　减蘭(題湖舫丁亥秋作)
十三樓壞十二橋邊朱舫在秋已蕭蕭老柳還誇十五
腰　坐中年少昨日不來今乍到看我題詞漫道風流
似昔時
　　　臨江仙(西湖秋泛)
記得㯶亭(御舟/名)春侍讌滿湖燈燭薰天一番光景換尊
前殘荷猶瀉雨疎柳已無蟬　望望西泠橋外去吟過
第六橋邊商聲輥上十三絃晚風吹不斷凉透鷺鷥肩
　　　浪淘沙(錢塘觀潮)
龕赭露脽凥對束江臯雲垂海立湧金鼇隔岸越山渾
不見水比山髙　萬馬走单槽鱷徙龍迯當初誰賦廣
陵濤强弩三千輸筆力直是人豪
　　　洞仙歌(戊子正月望後竹垞表兄送余北行至/南湖而别)
一天氷雪過收燈時候長水橋南惜分手感登艫相送
直到杉靑歌驪客檢點當前都有　兄言吾老矣後㑹
難期酌我重斟十分酒此意最殷勤臨發踟蹰可敵得
石尤風否好借取深盃勸還酬也預算中秋爲先生壽
(今年八月望後/先生八􁐏大慶)
　　　釵頭鳳(重渡揚子江)
沙邊瀨花邊埭泊船剛與髙樓對門開處垂楊樹多無
聊賴亂飄烟絮去去去　紅闌外靑簾内依稀有箇箏
人在慿絃柱分明語風波如此勸公母渡住住住
　　　探春慢(上已偕楊晩研湯西崖周桐野沈磵房/萬柳堂褉飲)
宰相橋坊(橋㮄為益都/馮相國所題)太平風景那回袚褉曽到能幾
多時再逢此㑹柳亦隨人漸老繞隄千萬樹恁春晚偏
如春蚤只添對酒新鵞未有囀枝黄鳥　閒數城南唫
伴剩楊湯周沈舊是同調水長蘆根烟開萍塊此段年
光最好従遣殘陽􁫆有初月舒睂逓照醉尉相逢何妨
過申犯卯(馮異暮春醉中詩不須/愁犯卯且乞醉過申)
　　　减蘭(賣花詞)
吹花風起二十四番多到耳紫陌紅塵樓上新粧擔上
春　朱門誰主舊日園丁今賣汝入市人看西子纔堪
博一錢(孟子注疏西施每入市/人願見者先輸錢一文)
　　　歩蟾宫(碧雲寺僧房見盆桂而作)
誰移天上長生樹是八萬四千月戸一枝來自廣寒宫
猶似帶九秋風露　開時也有微香度奈冷蕊羅羅可
數小山招隱近來稀且譲與閒僧作主
　　　桂枝香(辛卯十二月武英殿書局告竣停免內/直塡此自嘲)
老郎顔駟問霜雪盈顚久留何事寅入申歸刋韵聊充
外史村夫子軰能相笑笑日日亂書堆裏多年積算不
知耗却幾囊官米　漫贏得燈花送喜似螙魚蝕了神
仙兩字従此投閒免作蠅鑽故紙柯亭劉井廻翔入更
休論省官省吏還應自幸身慵職散稱優閒地(皎然詩/外史刋)
(新韵蠅鑽故紙出傳燈錄南宋謂館職爲省官周子充/云省宫不如省吏蓋嫌俸薄也見老學菴筆記白香山)
(詩職散優閒地/身慵老大時)
　　　水龍吟(次章貭夫楊花舊韵)
是誰細剪兠羅不期而至無端墜天生輕薄眯人望眼
惹人閒思繞徑鋪氊當階滚雪重門難閉向酒旗影裏
茶烟榻畔一陣陣因風起　却逐舞衫歌扇亂紛紛不
成行綴欲飛旋止將離又合乍團還碎最怕沾泥微嫌
罥網差宜點水任無情化作浮萍若箇洒楊家淚
　　　桂殿秋(題桂菊圖爲友人夀)
髙士宅列仙家秋光儘入畫圖誇移將月裏長生樹來
配霜前不落花
　　　柳梢靑(従廟市買菊花二本白者先開黄者較/遲半月戲嘲之)
零露溥溥重陽過也菊蕋初團本來同譜根曽同種花
擬同看　問伊開則誰先似兩姓詩人一般白在黄前
樂天樂地居易居難(唐末有舉子能爲詩每通名刺云/鄉貢進士黄居難字樂地欲比白)
(居易字/樂天也)
　　　賀新凉(壬辰重陽前二日張日容招集城南陶/然亭)
驀過中秋後響西風萬梢蘆荻萬條楊柳惆悵東籬歸
未得帝里又將重九且趂伴來開笑口檢點尊前人如
故只病夫廢了持螯手(時余左/臂病風)用其一且持酒　敝裘
縫裂新寒透記年時隨鷹逐兎射飛烹走貧到今番無
菊看一醉徑煩良友算樂事人生難又此㑹明年知誰
健問登髙還在城南否吾老矣莾回首
　　　前調(後二日蔣蠖广席上聽歌次前韵)
風雨重陽後乍宵來微雲澹月髙梧疎柳病與樂天相
伴住消遣十常八九更何必櫻桃樊口南魏北張餘音
在勝挨箏擪笛推琵手當此際可無酒　就聾雙耳聲
聲透喜主人閉關投轄肻教賓走門外泥深行不得老
子狂呼小友聽換羽移商還又白日催年雞催曉問玲
瓏解唱吾歌否拚醉倒且濡首
　　　好事近(自怡園聞鶯呈揆院長余長假將南歸/癸已四月)
杜宇勸人歸苦被鶯聲留住行到紫藤花外有垂楊千
樹　無心且與盡情啼切莫管春去知道雙甘斗酒是
明年何處
　　　河傳(甲午春社作)
雙燕相見又今朝來覓蓬茅舊巢酒邊一旗烟外招飄
飄綠楊紅板橋　昨夜社公新雨足盃珓卜𧖟麥家家
熟約比鄰去酬神老人再逢得幾廵
　　　漁家傲(題秋漁圖)
蠏舎魚莊問有無全家活計指菰蒲一曲烟波三四里
如畫裏殘荷折葦蕭蕭意　村北村南酒可沽秋來不
欠水田租昨夜夜凉貪熟睡呼未起霜花濃壓船頭尾
　　　西地錦(咏苔)
三徑久荒松菊漸平舖蒼玉筍鞵新縛蓑衣新買映上
階新綠　髮短何愁曲局愛雨來如沐不教禽啄不教
竹掃又忍教手觸(陸放翁詩新買蓑衣苔様綠劉夢得/銘苔痕上堦綠石髮見爾雅毛詩采)
(綠章子髮曲局薄言歸沐唐人/詩飢禽啄嫩苔又陰階竹掃苔)
　　　洞仙歌(秦駐山頂石上苔長三寸許土人呼爲/卷柏采歸養以清泉經宿莖葉展舒蒼)
(翠欲滳因種之瓷盆冬來彌茂/本草所云長松當即此種也)
海山絶頂有羣眞來往斑駁菭留石壇上任攣拳稱栢
偃蹇稱松經幾刼三寸靈苗無恙　小童殊解事隔宿
攜歸試汲淸泉貯盆盎生意突然回扶起蒼顔勝九節
菖蒲拄杖果若是雲霞洞中仙幸勿與芝草琅玕爭長
　　　點絳唇(乙未寒食鉛山道中遇雨)
行過川程籃輿軋軋穿林去亂鴉啼處衣濕棃花雨
兒女靑紅不踏城西路山無數丁丁樵斧知是誰家墓
　　　瑞鶴仙(武夸山下看道院製茶)
淺瀨紋如縠把輕篙撐入瀾滄(渡/名)九曲花宫繞林麓也
不耕瑶草不栽黄竹一聲秸鞠催隔塢人家布榖又誰
知茶竈開時三月石田蚤熟　雨足旗槍初展院院提
筐摘將嫩綠濃蒸緩焙看火候纔經宿引微颸吹出白
雲深處香徧山南山北儘清流(船/名)滿載筠籠何妨無宍
(即肉字見/吳越春秋)
　　　沁園春(虎丘買水仙戲塡一關)
根似鴟頭葉似蒜苗花名水仙問仙翁仙姆㡬時留種
不移天上乃落人間洛浦凌波漢臯捐珮想像氷肌映
玉顔娉婷意勝眼中多少沅芷湘蘭　山塘賣汝堪憐
只一本纔教值一錢向牆角堆堆籬根顆顆漸違物性
欲攬花權老我婆娑爲渠愛惜貯以靑磁沃以泉歸來
好賽渡江桃葉同上吳船
　　　前調(咏老少年德尹以詩索賦)
鴨脚輸黄鴉臼輸紅將何比妍便粧成暮景未霜先豔
洗來朝氣得露尤鮮姹女司爐嬰兒躍冶幻出蓬頭灌
頂僊西風裏把丹砂一擲倒換衰年　咲他雙蝶翩翩
還認作花穠二月天看疎疎斜倚乍明人眼亭亭小立
恰並人肩凉雨簾櫳斷霞籬落好趂蛩聲雁影前秋非
晚似者般顔色我見猶憐
　　　前調(蠟梅)
不是陶家不是林家將金鑄顔恰避了靑霜甘隨菊後
欺他豔雪愛占梅先融蠟爲珠染梔成蒂萬蕊千頭顆
顆圓瞿曇面抱赤心一點誰鬥嬋娟　味無味處天然
肯便與蜂脾蜜作緣看野竹如煙聊同倚翠山茶似火
恥並爭妍酒泛新鵝塵消舊麴時有寒香到鼻邊銅缾
古把一枝斜插共餞殘年
　　　東風第一枝(盆梅重放喜而有作)
細剪㯶毛淨揩瓷斗蓓蕾重添繁蕋好風微漏春前暗
香偷攙臘尾畫中取意又豈在依山傍水逗紗窗一點
疎燈大有横斜標致　便開也不捎燕觜便落也不粘
蝶翅苔痕綠上閒階是伊天然位置陳根客土幾曽占
種花隙地伴老夫灸硯呵氷寫入歲寒吟裏
　　　一剪梅(瓶梅)
短短寒梅剪剪茨記手栽時到手攀時花開先報白頭
知不取繁枝只揀疎枝　竹几蘆簾相對宜可有霜欺
還怕氷欺膽瓶就火與頻移非定州瓷即汝州瓷
　　　滿庭芳(半山舟中看桃花作)
酒憶添顋辭成靧面風流時世梳粧多虧掩映傍竹倚
垂楊不費淺深斟酌紅無賴一意成狂村西路嫌他蜂
蝶抵死閙斜陽　舊家羅綺伴曹衣吳帶色色相當問
舊年崔䕶前度劉郎縦使遊蹤重到空悵望巷口門傍
煩說與道永和隄畔别有仙鄉
　　　金縷曲(聞潤木弟􁫆車傷臂塡此寄訊)
臥穩東窗旭忽有人橋邊竹外叩門剝啄傳到城南􁫆
車信使我身如受觸嘆門戸阿奴碌碌黃髮爲期須善
寳奈下堂蹞歩能傷足何况是脫輿輻　新豐老叟全
身福料紛紛三公僕射非吾所欲鄉里兒童成項領眘
勿爭馳競逐且三折把醫肱曲從此歸休眞上策便白
駒痩也宜空谷溪畔路想應熟(新豐折臂翁見白香山/詩折臂三公羊祜事見)
(晉書本傳􁫆車僕射王/儉事見南史蔡廓傳)
　　　梅花引(壬寅小除夜與德尹分賦)
一方苔一梢梅殘雪初消花未開好風來好風來臘底
春前韶光方暗催　明朝便是明年節(明日/立春)勿論今夕
爲何夕且啣盃且啣盃兄弟勸酬白頭知幾回
　　　紅娘子(咏雙頭桃實戲次沈房仲原韵)
移自仙源口可愛親栽否(楊誠齋嘗桃詩香味比嘗/無兩様人情畢竟愛親栽)靧
面兒郎同根姊妹結成嘉耦最憐渠従小便相隨到齊
睂睂壽　未必家家有且喜年年又肻被鶯含怕教鸚
啄忍同瓜剖好留將心裏兩人人試誰堪耐久(黄山谷/詞似合)
(歡桃核眞堪人恨心/兒裏有兩箇人人)
　　　鵲橋仙(庭前香櫞一本秋杪有脊令來巢踰旬/而雛成適有所感漫塡此闋)
燕辭秋社鴻歸秋渚爾獨來巢簷際一枝穩穩又將雛
頌不了前兄後弟(唐明皇有脊令頌前兄/後弟出梁書夏侯䕫傳)田家荆合
韓家桐老笑問同居幾世明年此樹若開花便比並詩
人常棣(凡卉木新栽者有鳥來巢明/年花實必茂此語聞之老圃)
　　　蝶戀花(入冬風雨盆菊離披折供案頭經旬色/猶鮮好戲贈以詞)
葉亞梢頭看競吐已是經霜又怕經風雨手㨂數枝親
折取殷勤誰似東籬主　半月寒窗相媚嫵冶冶融融
出水鮮於土不爲無花偏愛汝有花多在人擡舉(杜牧/之詩)
(融融冶冶黄白樂天詩不是花中偏愛菊北/花開後更無花元微之詩太都只在人擡舉)
敬業堂集卷五十(終)
敬業堂詩續集目錄
　第一卷
　　澷與集上　古今體詩一百十六首
　第二卷
　　澷與集下　古今體詩一百二十首
　第三卷
　　餘生集上　古今體詩二百四首
　第四卷
　　餘生集下　古今體詩一百三十首
　第五卷
　　詣獄集　古今體詩七十四首
　第六卷
　　生還集　古今體詩七十七首
　　住刼集　古今體詩五首
敬業堂詩續集目錄
敬業堂詩續集卷一
　　　　　　　　　海寧　查愼行　悔餘
　漫與集上(起戊戌五月盡/庚子十二月)
　　少陵云老去詩篇渾漫與俗本多誤與爲興東坡
　　先生用之云淸篇眞澷與叶入語韻可證興字之
　　繆余年衰才盡從前媿乏驚人之句已鏤板問世
　　悔莫能追自兹以往當日就頺唐不知餘生尚閱
　　㡬寒暑更得㡬首詩也
　　　介庵上人新住古衡丙舍贈以六言二絶
插竹編籬作苦灌園抱罋忘機畟畟松風吹帶溥溥草
露沾衣
老去師宜住靜佳時我定來遊一段因緣不淺兩條拄
杖交頭
　　　聞許立巖侍御内陞列卿將假歸省覲喜而有
　　　寄兼呈座主宗伯公
䆠途原自達家慶復誰同堂上尚書履門前御史驄望
雲占喜氣計日及秋風預蠟陪游屐詩成報謝公
　　　盆池荷花六韻(七月/二日)
庭窄無池位埋盆種藕芽四年空布葉今日忽𨳩花照
影亭亭上迴風故故斜凉生三尺㡢香透一重紗物性
淸難奪人情少見誇跏趺如可結莫便委泥沙(用辟支/佛事)
　　　題沈麟洲覓句圖
君家遠有承詩是東陽格苦覓人不知却道無心獲
　　　閱二日德尹芝田兩弟皆有和章詩來而花已
　　　謝次韻
陳根抽五蕊一朶粲新芽野老衰遲目仙人頃刻花有
莖仍挺拔是葉總夭斜畵乏施丹手詩留䕶壁紗瑤池
歌已逺玉井語徒誇若要顔長駐除非伏火砂
　　　許立巖見過村居
苑齋無客到門刺荷相投水長萍浮岸橋低石礙舟六
年驚易過一飯挽難留忍作忩忩别蒓鱸已報秋
　　　喜雨集陶
重離照南陸炎火屢焚如夏雲多奇峰近瞻百里餘田
家豈不苦似爲饑所驅白日淪西河始雷發東隅神淵
瀉時雨好風與之俱良苗亦懷新繞屋樹扶疎農務各
有歸吾亦愛吾廬悠悠待秋稼且還讀我書即事多所
欣慰情良勝無
　　　戊戌秋陶菴中丞由粤東巡澥入都道經吾里
　　　枉使見存山肴村釀追送于黃灣傳舍長律志
　　　别十六韻
道遠驅馳數恩深出入勞兩年開幕府六月載星旄溟
展垂天翼山移戴角鼇先聲飛組練小隊偃弓刀當暑
佳眠食沿途戒驛騷僕夫非況瘁王事有游敖重譯銷
熢燧單車沛雨膏來觀滄海日及賦曲江濤(中丞于中/秋後一日)
(渡錢/塘)竊聽詩篇富懸知氣象豪前旌臨敝邑枉訊到吾
曹衰賤才何有先生誼獨高昨容修刺謁今許贈言叨
(先生許爲/余作詩序)後會殊難卜餘歡又一遭吟還催剪燭節欲
近題糕野餉攜蔬䔩村沽載濁醪敢邀騶從辱三徑滿
蓬蒿
　　　閏八月望夕桂堂小飲芝田有詩次其韻
菊叢未吐桂叢幽前度追驩發興猶月轉黃昏成白晝
天回寒露作中秋(明日爲/寒露節)安排格韻詶詩敵牽率茶僧
預飲流(謂得泉/法師)三十八年同一夢夢闌忽失少年遊(庚/申)
(閏中秋余客黔南幕/府今三十八年矣)
　　　寒露後六日偕東亭德尹曾三芝田諸弟集季
　　　方兄曉天書屋芝田以詩索和次原韻
不然巳過登高會霜露中分閏月天家有弟兄如老友
身除疾病即頑仙夜凉庭桂殘香候秋澹籬花嫩蕊先
累爾轆轤頻下汲近來唫思似枯泉(蘇子由詩云老人/詩思如枯泉轆轤)
(不下罋盎乾年來每有宴/會芝田必首唱索和故云)
　　　重九雨中偕諸兄弟赴曾三之招
齒會寧嫌數佳辰不憚勞門前泥滑滑堂外雨嘈嘈軟
美糕蒸栗鮮肥蠏擘膏海山靑似染縱目勝登高
　　　後六日德尹治具邀諸兄弟登龍山小憩西林
　　　庵再過妙果山房看菊二首
忽聞乾鵲報檐聲昨夜猶防雨阻行雲日放晴天有信
霜風吹髩帽多情同遊特許緇隨素一醉頻煩弟勸兄
不負年年爲此會鄉山洽恰占佳名
五日爲期六日遲流光如駛詎堪追菊尋西社初𨳩處
楓愛吳江半落時興到儘拚雙屐往力稀全靠一笻支
笑將閒事成忙事已補登高又補詩
　　　立冬後二夕大雷雨
夏令冬行虐隂陽變慘舒蟲經坏戸後雷似發聲初窗
裂新糊紙簷鳴暴漲渠一燈愁不寐細檢五行書
　　　長至前後經旬苦雨田租不入廚人吿米罄適
　　　芝田弟詩至和以遣懷
薄田纔二頃歲入給官私小縣開倉蚤(秋糧例於十/月朔開徵)荒
村得米遲連旬多凍雨来日乏晨炊誰道衡門下洋洋
可􁇎饑(毛詩箋樂饑作/􁇎饑義與療同)
　　　閱邸抄知副相揆公奉　特旨予謚文端感賦
　　　一律
易名事大敢輕論忽聽綸褒下紫閽兩字克當何媿色
九原可作詎孤恩本師君不忘胡震(用李贊皇/集中事)受業人
終笑孔璠却望寢門遙破涕借將朝典慰吟䰟
　　　小除日翁蘿軒見餉橙橘
鄉風稀餽歲遠信自當湖磊落承筐實紅黄照座隅偷
嘗無婢妾繞膝有孫雛計口分甘徧餘存逮老夫
　　　已亥元旦二首(時余年/七十)
蚤梅殘雪散氛氲春色三分過半分上日㡬逢兼雨水
(半月前立春今/日交雨水中氣)吉占且喜有風雲(史記天官書正月且/欲終日有雨有雲有)
(風有/日)閒門掃軌眠方穩絶塞傳𤇺耳怕聞歲事推遷成
舊物屠蘇又是六囬醺(余歸田/已六年)
須髩皤然齒豁然杖鄉以後杖朝前所慚客拜長遲答
若問吾車已蚤懸兄事無人難諱老(一月前連䘮榆村/季方兩兄北史傅)
(永常諱言老/自稱六十九)養生有論笑希仙當前任放兒童戲記得
身騎竹馬年(白香山年七十有詩云大暦年/中騎竹馬㡬人得見會昌春)
　　　元宵家宴
冰雪經旬臥欣逢霽景澄不辜滄海月又點草堂燈酒
力春寒退年光老態增傳柑虚故事回首望觚稜
　　　春分後五日雪
冬暖梅全落春寒柳未柔浹天雲淰淰蔽埜雪浮浮漸
補茆茨缺微添石磵流芒鞵閒挂壁二月尚重裘
　　　畱硤川五日歸來牡丹盛𨳩
不知人世有繁華春去渾如轣轆車公道肻饒頭上髮
吾生且看眼前花風翻雨打無欄護日薄雲輕抵幕遮
贏得村鄰詫奇事麻姑又到蔡經家
　　　風雨中自禾郡攜歸白紫二色芍藥芝田有詩
　　　索和次來韻
半月花情閲牡丹將離與展後期寛兩叢買取淺深色
一艇載將風雨寒白髮衰翁羞獨對紫衣年少笑相看
多緣我相生分别可愛羊脂愛馬肝
　　　七十生日德尹以詩五章爲壽次韻酬之
影與形俱步步隨兩情一味似兒時未成學業年加長
有限精神日就衰削草舊存師授易(余近輯玩辭集解/半出黎洲先生象)
(數/論)災棃新刻手編詩薺甘荼苦從誰說我外唯應爾得
知
文瀾筆陣一時平勿問人間子墨卿竹簟茅檐存晚計
玉堂金殿話前生達如南郭原無偶痛比西河未䘮明
也與老萊同七十只除顏色不如嬰
蚤知老病合休官不謂居貧爾許難蟻穴隄防非一缺
燕巢泥補取麤完(時方修葺/屋宇故云)盤登苦苣傷蔬沒(出少/陵詩)園
有甘蕉被竹彈(沈休文有修/竹彈甘蕉文)萬事轉頭多失策彊憑筋
力與追驩
家門樂事人言少先後相尋賦遂初藥樹陰交扶杖立
茶煙風遞隔牆居回思壯日多岐路容易頽年共敝廬
且喜手栽棃棗􁊌斷無荆棘待芟鋤
椿菌何分大小年多生緣境在雲泉慧輸靈運希成佛
詭託曼都號斥仙求友孰踰兄弟好貯書頗望子孫賢
繞身笑指叢殘架個是先生二頃田
　　　老友王子穎移家沈蕩逺來爲余稱壽詩以謝
　　　之
太息同儕畧䘮亾天留一老作靈光(巳未夏集飱和堂/者十人今唯子穎)
(及余兄/弟在耳)豪情减後難忘友䆠業貧來易去鄉共研分燈
論往事烹葵剪韭勸餘觴我如蒲栁君松柏七十還輸
八十彊(王年八/十一矣)
　　　端陽後四日盆荷花
老夫生日纔過二又向花前引一杯合被兒童傳好語
去年六月未曾𨳩
　　　酬徐茶坪兼題其詩集次竹垞贈徐舊韻
余生值惡月微類繆占雀(用唐書崔信/明傳中事)侵尋感耄及交
舊久離索方當鐵化魚忽訝玉抵鵲凌朝來信使剝啄
扣門􁌸猥煩徐佐卿逺致一隻鶴是時夏苦旱村舍甚
熏灼淸風穆如至九鎖爲啓鑰好句滿緘封俄倒囊傾
槖大雅世誰陳斯人獨歌咢擾龍作家畜遇虎以手摶
豪健力所勝仰撢俯奚怍泝源杜韓氏變化出榘矱其
質儼陶匏其文匪粉艧羮鯖飽千臠湯茗快一瀹幢高
有精進輪轉無退却長鳴得子和(謂思/肖)又肻縻好爵足
知造化爐金火謝外爍不爭屈宋豔詎笑齊梁弱自我
畦徑𨳩傍誰樊籬託固宜與時背方枘難入鑿此就詩
論詩於焉得大畧吾尤服其品抜俗高逴逴蚤成名進
士䆠海恥􁂮腳問時年㡬何陸機初入洛行藏斷諸内
韁鎖遽擺落厭踏嚴城皷愛聽蕭寺鐸掇第如摘髭視
官如棄鞟(述庚辰春夏間/君登第後事)却歸研經史心跡雙寂寞到
今二十年嗜古勤逾恪憶昔潛采翁(竹垞/也)論文愼唯諾
從君賞才藻昆友並淵博一孔一針投有若絲在籰翁
今宰木拱君復傷棣萼不有宿好敦晨星孰聨絡王楊
數儕輩非曰乏富駱眼獨爲余靑書來箆刮膜何時浮
震澤放棹下三箬傳柝聞魯邾計程殊閩貉佇待暑暍
蠲㣲凉度疎箔閒攜石麟子過我履交錯滌除騷士悲
披拂風人作尚欲丏餘波潤兹轍鮒涸敢云奏刀手薄
技呈灑削棗棃甫被灾落葉費掃掠(書來索余集時剞/劂初竣方在校勘)
(譌字/故云)亂堆方丈室㫄少一弓拓然而不自鄙顧哂子雲
閣荷君附同調有味寄澹漠君豈終山林吾宜置邱壑
長虞岐出處庶望互評泊相期覿面論雙􁐳當對酌(時/以)
(雙酒􁐳/見貽)
　　　苦旱行
祝融不卹爲農苦晴過三旬竟無雨㮮橰上水遠灌田
日炙風吹變剛鹵㡬家結伴還插秧秧針嫩綠旋旋黃
千畦百隴仰灌漑河底行見輕塵揚君不聞潮聲撼塘
岌岌殆外溢中乾兩相倍眼前勿作雲漢憂或恐桑田
遂成海
　　　苦熱唫
水如沸兮山如焚靑天白日兮騰火雲雨師潛蹤兮風
伯避爰有蠅蚋兮薨薨成羣晨餐兮廢筯夜無眠兮徹
曙半年傳舍兮三易官煩暑不隨兮酷吏去(時吾邑署/令將離任)
吁嗟嘻若教暑退吏尚留兮二者相較其誰尤兮我唫
苦熱熱猶可支兮世無凉土去此安歸兮(北史嚈噠國/傳夏遷凉土)
(冬逐/暖處)
　　　抱膝圖贊(幷敘)
　　孔眀抱膝隆中其志殆未易測史家謂其嘗自比
　　管樂世遂以英豪目之觀其誡子書云靜以修身
　　儉以養德又云學欲靜也才欲學也多是聖賢分
　　上語豈屑以霸佐自命者哉許子純也性靜以儉
　　有才而篤學命工寫照以抱膝名圖吾知其所取
　　固在此不在彼也因發其指而系以贊曰
聖賢之道與襍霸異孟卑管功孔小管器史官失職世
降而季屈王佐才侔於功利彼臥者龍孰窺涯涘當其
抱膝悶如遯世洎乎遇主適會時至于焉致逺於焉眀
志儒者之效章章如是我師古人得其大意繄惟神契
非曰形似學崇厥基才歷乎試是庸作贊栻目以竢
　　　中元後復有江右之役吳尺鳧浣輪兄弟招同
　　　翁蘿軒章豈績楊東崖柴陛升吳志尚成桂舟
　　　馬寒中家可亭飲繡谷軒席間多賦詩見送别
　　　後寄答一首
新知舊好極纏綿唱艣歌驪惜此筵漸老漸稀朋酒會
忽晴忽雨早凉天身隨筆墨爲人役(時白中丞招/修江西通志)影落
江湖秖自憐霜雪滿頭閒未得五年三上富春船
　　　雨後發常山將抵玉山縣途中復遇大雨
(嚴州哭詹廉夫/今又䘮我辰幟)政條留邑乘歸櫬阻秦雲出拜多襁褓
兒啼詎忍聞
　　　水蛾嘆(舟人云江湖間每八月此蟲出/三日則止天所以資魚食也)
我聞宵蛾赴火死今見飛飛晨赴水成羣百萬蔽江來
江闊風髙颺不起嗟爾之生良已㣲捐軀適救魚鼈饑
可憐水火均不免兩翼原來是禍機
　　　中秋南昌書局對月限韻
又作殊方會牽牛昏正中客程千里外鄉語一尊同快
讀新詩句(東崖疊韻詩/即席先成)閒思舊桂叢愛眠辜好月莫笑
白頭翁
　　　白近薇中丞席上賦贈
衰遲重作豫章游直爲徵書禮䀻優座上開尊傾北海
花間懸榻下南州交情到我眞靑眼事業如君尚黑頭
共識此邦文獻古編摩須仗網羅求
　　　雨中藩長許孝超年伯招飲紫薇堂
早從才子識高陽卅載通門綴末行花底淸談銷積暑
城頭片雨送新凉圖書列屋開東壁絲竹留賓到後堂
誰似先生風義古下車下榻兩難忘(次君條侯癸/酉同舉京兆)
　　　與祁鶴亭臬長話舊
重來仍款款昔别悔匆匆遇我非今雨於君見古風閒
能空訟缿雅喜接詩筒慚媿相投句猶蒙記憶中
　　　南昌李少峰眀府見示詩刻題贈一首
作客逢仙吏投詩見楚材汗靑千古事浮白一編𨳩地
逺蛟龍伏秋空鸛鶴來同年有難弟末契託追陪(令兄/睂山)
(與余癸未同年/睂山一作眉三)
　　　重陽前四日許藩長送鞠
開徑無黃菊敲門到白夜瓦盆親位置籬落有光輝(時/寓)
(庭新設/竹籬)不礙看花晚偏宜摘蕊稀重陽思共賞留取借
書瓻(是日兼/餉酒)
　　　眀日雨中祁臬長李南昌復送菊以詩索和
滿目皆秋色何煩冒雨尋自增幽谷趣不起故園心地
主風流接生涯節序侵懸知簿書暇亦未廢淸唫
　　　次鶴亭臬長重陽菊未𨳩韻
風雨開緘引興長滿庭菊蕊尚含香詩逢髙調難酬和
人到中年易感傷(時鶴亭有/悼亾之感)未免有情成結習從來名
種必遲芳題糕頌酒渾閒事添得連朝一段忙
　　　重九喜晴偕諸子遊東湖百花洲得高字
初聞簷雨響蕭騷漸吐晴光散鬱陶萬事古來難逆料
一年今日又登髙城隅宛轉黃沙岸檻外參差白雪濤
講武亭空僧舍古幽淸直覺勝江臯
　　　再過憩雲菴訪心璧禪師得登字
川光雲影恣憑陵掌握猶餘佛面藤愛續淸遊無外客
閒追往事問南僧當筵落帽狂何有踏屐尋詩老尚能
世出世間同此樂太平時節報三登(白中丞曾禱雨於/此時雨公亭初成)
　　　是日李少峰劉敬臣兩眀府復邀遊列岫亭再
　　　限重陽二字
良辰賢主兩難逢有約來聽郭外鐘古寺出門風浩浩
晚山隔岸翠重重南飛渚有隨陽鳥北走江如掉尾龍
露白蒹蒼遙極目知從何處采芙容
此閒名勝擅滕王别有孤亭著北岡題壁我留淸氣味
快晴天假好風光徑須酩酊酬髙會何必登臨定故鄉
借取一鳴詩作結今朝第七十重陽(末句用司空/表聖成語)
　　　後一日白近薇中丞招遊百花洲
琉璃凝碧寫金天擇勝攜觴此地偏賞接賓朋連九日
恩加魚鳥及三年蓬壺别境通花島簫鼓中流少畵船
百度知君多舉廢眼前豈獨一亭然(地爲講武/亭故趾)
　　　題秋江返棹圖送心壁禪師歸廬山開先寺即
　　　次九日過訪韻
閣上留題記石凌巖頭巳長到天藤師應勿拒重來客
我亦曾爲過去僧小劫如風吹易過勝游似夢續難能
撥開雲霧全身現誰謂匡廬不可登
　　　雨公亭詩爲白近薇中丞賦次鶴亭觀察原韻
後樂先憂視此亭誰施妙手繪丹靑爲霖預卜　君臣
契被澤旋教婦子寧大有兩書傳列郡屢豐一頌徹
彤庭從今箕畢占長驗不用山川更乞靈
　　　同諸子步至李紹津家看池上木芙蓉
不乘籃笨不扶笻步屧相將喜過從一片秋光𨳩老眼
御書樓外看芙蓉
曲欄渾似野人家倒影盆池落綺霞紅白淺深皆可意
最憐渠是後開花
殘陽西墮月東升霜氣初消露氣蒸座客㣲酣花亦醉
不勝情態兩瞢騰
臨别殷勤又一杯半開時節勝全開心知爛熳無多日
日日閒須日日來
　　　盆菊初𨳩連朝苦雨移盆入室即事成詩
擔頭分得籬邊種繁蕋爭開四十窠幸免後時霜凜冽
難禁連日雨滂沱高人避世今餘㡬好友登堂儘愛多
珍重詩翁擡舉意莫教一老便成莎(戴石屏詩菊花/雖老不成莎)
　　　立冬日招李少峰偕寓中諸子賞菊限韻二首
自我來居此眞成野老家編籬分井竈啓户納烟霞已
􁂮初冬節還看九日花勿辭開口笑白髮鬭霜華
逡巡初有待爛熳忽齊開似戀羇人住兼邀好客來澹
交論臭味薄設忝尊罍相勸陶彭澤能無盡興回
　　　大雨枕上作
狂飈裂𥿄牕徑入卧榻前吹萬豈可息我衰自無眠寒
燈澹孤光月落庭西偏却觀鼻端白一寂謝衆喧
　　　殘菊
娟娟盆中花黃白各自好霜風一披拂甘作科上槁人
情委牆角枯菀孰相保我欲餐其英毋令儕庶草
　　　聞鶴亭觀察陪白中丞西山行圍却寄二首
蒭蕘雉兎與民同纔了農功纘武功見說山深無伏莽
滌場時節咏豳風
急雪重裘九月寒塞山三度記隨　鑾須防見獵初心
在矍鑠猶能起跨鞍
　　　白中丞以　御賜鹿條分餉賦謝二章
山莊地是古興桓别展圍場千里寛白露節前行射鹿
丹楓林外想　回鑾榮光逺自雲端下珍味原同席上
看奏使歸來傳異數似聞　天語勸加餐
一味無私惠愛均黃封重疊荷分珍似憐白首羇棲客
曾作靑雲扈從臣尾割紫瓊親拜　賜(元耶律楚材/鹿尾詩微香)
(馥馥紫/瓊漿)條烹紅玉又嘗新詩成却笑西川杜菜把園官
是主人(杜工部園官詩云淸晨送菜把長荷/地主恩葢未嘗拜嚴中丞之貺也)
　　　有感二首
齒豁頭童一秃翁依然自課比蒙童滄桑漸逺傳聞異
文獻無徵感歎同論出一時雖衮衮事關千古敢匆匆
轉慚虚下陳蕃榻不作州民作寓公
自别家來倐九旬枯桑海水夢紛紜心銜淸宦虚分俸
頭責先生老賣文雨雪欲衝千里返江湖只被一山分
如何兄弟天南北不及隨行鴈有羣(久不得潤木中/州信頗以爲念)
　　　瑞雪唫爲白中丞六十壽
歲已亥冬建丑月臘尾春前十三日中丞周甲際斯晨
萬里祥光飄玉屑滿城霧凇呈奇卉拔地霜松挺高節
孺子亭邊一片眀元嬰閣外千重白中野頻來集澤鴻
豐年預卜連雲麥家家飽暖挾狐貂處處謳歌騰巷陌
天然圗畵入屏障此景難憑粉繪設瓊枝琪樹佳子弟
水鑑冰壺好顏色眼前無物可容塵世上何人堪比潔
肝腸如此天所鑒公豈自誇人盡識野夫今年年七十
來作南州老賓客擬披鶴氅去登堂快與先生吟瑞雪
　　　立春前三日南昌李明府送春牛至口占四絶
　　　句
滿城積雪尚堆堆半月堅冰未肻開忽澷雪消冰盡釋
門前簫鼓送春來
靑角烏牛白作唇勾芒中立與鞭春(李涪刋誤云月令/出土牛以示農耕)
(之早晚其年立春在十二月晦則策牛/人當中立春在正月望則策牛人在後)硯田别有耕犂
叟已是年𨳩八秩人(年開第八秩香山/七十一歲詩句也)
也擬看春出曳笻怕人笑我太龍鍾不知柳色東郊路
再得餘年㡬度逢
眼前物換又星移爲報風流邑宰知印鎖未開閒趂取
急傳箋遞送寒詩
　　　立春日楊東崖次前韻四首屬余再疊
敗筆叢書擁作堆閒門除雪徑初𨳩村夫子舍了無事
大似殘冬放學来
風光劎首劇吹唇白髮平分一半春三十五年眞大夢
陳人猶自作勞人(甲子春余客此/今三十五年矣)
支扉不出廢支笻隨分鄰沽呷兩鍾細檢暦元重記日
立春甲子㡬曾逢
擊缽聲中漏乍移燈花未卜已先知打乖近得堯夫訣
傳取羊何論卷詩
　　　人日喜辜孝廉會可至即次去年初入書局原
　　　韻
白須紅頰氣橫秋入座爭輸第一籌勝裏有花如送喜
眼前唯醉可銷愁新年未爽尋梅約好友何煩出谷求
廊廟山林俱分定勸君莫作杞人憂(時聞西陲將出師/原作有江湖時有)
(廟堂憂之/句故云)
　　　七夕陪白近薇中丞滄浪亭燈宴
湖亭佳處郭泉偏元夕剛逢雨霽天碧浪影翻空際月
紅雲光拔火中蓮開成爛熳千枝艷散作溟濛萬井烟
共識與民同樂意滿城簫鼓卜豐年
　　　傷李氏外孫朝英
六歲初從傅居然骨骼成見人知禮數憐汝太聰眀殤
後嗟無服悲來劇有情可堪遲莫眼灑泪爲彌甥
　　　屋漏詩戲次陳搖上楊東崖唱酬韻
昔漏恒在雨今漏乃在雪雪來絮飄搖雪止汁淋瀝居
停同露宿夢作載胥溺寧煩中流壺賴有中唐甓家僮
習承霤仰面工伺敵一瀉如懸河餘聲猶點滴
　　　哭李壻暘谷二首
眀珠乍失掌中珍一慟寧知竟殞身生怕迴腸唯弱女
死難瞑目爲重親短長夢欠從前債露電光銷過去因
盡賣琴書供薄殮世家誰信本來貧
頭白歸來所向窮哭兒哭壻六年中每因小别愁余病
豈料重来送汝終事到傷心難自遣天留望眼頓成空
分眀識得泥洹路何取人間作老翁
　　　傳經圖詩柴陛升屬賦
自從科詔興六籍傍注腳先生玉爲律子弟珠在握修
畛接菑畬連楹開講幄主張三尺喙出入四寸學九牛
羣附毛五鹿罕折角可憐遺經在例取束高閣前聖多
微言斯人孰先覺柴生名父子雅慕過庭樂淵源想授
受俗筆恥輕搦向來逐時趨有力不如犖回思巾笥業
至味餘香穱髣髴圖畵中梓材勤樸斲人生不朽名豈
必一第擢舉場雖云淹世澤優且渥傳家庶無忝作計
良已慤我亦章句儒詩成有餘怍
　　　白近薇中丞招遊廬山信宿秀峰寺得詩四首
開府香山後匡廬洵有緣官雖膺節鉞性自愛雲泉騶
騎行長减齋壇禮必䖍每逢三月節來此祝　堯年
御扁名新換山門向不移法雲𨳩麗刹佛日獻晨曦賔
客蓮花幕郞君瓊樹枝不嫌衰賤跡兼與野人期
舊識金繩路重㕘玉版禪却從扶杖日數到入山年(壬/申)
(八月余游開先心璧禅師亦於是/歲十月来主法席今二十九年矣)白社名相亞靈峰會
儼然所慚根器鈍得道讓兄先(心公長余一歲/禮當稱師兄)
玉峽挂雙龍飛来自半空風雲聲忽合山澤氣常通法
乳流相續僧庖給不窮潄牙還洗眼兩度記衰翁
　　　過萬山寺有懷熙怡長老
我愛熙怡叟對人雙耳聾重來門徑改久坐影堂空雲
氣微茫外湖光隱見中萬杉何處是畟畟但松風
　　　重憩棲賢寺有懷角子禅師
再到棲賢寺蒼凉憶角師雨中煩設榻燈下對論詩存
殁初難料興衰各有時袈裟来揖客舊識小沙彌
　　　恭謁白鹿書院
五百僧房外巋然一講堂曾蒙君子教(湯愓菴前輩/曾主教洞學)似
到聖人鄉六代詩書澤千秋　翰墨光(大成殿懸/御/書扁額對聨)
老思歸宿地端合掃門牆
　　　舟發南康不及過圓通寺聞老衲杲庵年八十
　　　餘精力尚如故以詩寄之
名僧多示寂(壬申秋住持東林曰宗雷西林曰宗魯大/林曰同如萬杉曰熙怡棲賢曰角子黃龍)
(曰睂生今/皆下世)賸爾古須睂夢想曾遊處亭憐夜話時(圓通/寺夜)
(話亭歐陽公與/居衲故蹟也)此身俱向老再見恐難期石畔逢圓澤
三生未可知
　　　星子毛眀府餉廬山新茶
山中摘得火前春箬籠分嘗味取新我苦校書君作吏
暫時相對作閒人
　　　答湯碩人見投三章次原韻
南豐湯仲子投我好篇章世講久彌篤交情淡故長探
懷餘澷刺入坐接淸光翻惜相逢晚須睂各老蒼
此地論文獻君家一老泉富留書萬卷貧守屋三椽䆠
業鄉人諱儒風令子傳滄桑多少事援筆意茫然
世味酸鹹外才名出處中追游憐雨散持論戒雷同冉
冉年垂暮栖栖道豈窮數行相慰藉别後見深衷
　　　題李次侯太守小照
白沙翠竹曾題句(十八年前爲司農公/題白沙翠竹江村圖)當日將君比鳳
雛八十年來留望眼重看老蚌出雙珠(圖中兩郞君/侍立左右)
　　　題亡壻李暘谷小像
跅􁀪之才馴良之德何以馭之勿盡其力(一/觧)人間逸足
一日千里朂哉十駕終期至止(二/解)昻昻家駒覬游泮渙
齒雖加長塗未及半(三/觧)吁嗟殞矣神理則那式瞻遺挂
傷如之何(四/解)
　　　題朱茀園耡菜圖
食肉何當更食魚算來無味比園蔬勸君勤把金鴉觜
種後工夫尚費鋤
　　　南昌客舍贈别及門樓敬思赴廣州理猺同知
　　　任
劉髯名諸生才氣壓流輩曾攜一尺管出入三殿内憶
昨直武英纂修端汝賴囊錐看脱穎萬里宰苗寨(初任/粤西)
(靈川/縣)手掃烏白蠻如鉏薅草艾屬鞬偶然事竟以功奏
最邂逅兩中丞(陳乾齋/楊天爵)薦剡趣(入)召對　至尊記名姓
寮宷增盻睞去日雪瀌浮來時浪澎湃南州重見面歡
喜出意外吿别乞贈言行赴五羊倅官非百夫長顧領
弓刀隊公然專城居唯諾視進退猺兮亦民耳在宥託
覆載牧之則牛羊攖之則蜂蠆皇天本好生赤子彼何
罪使君來撫字兹理諒不昧男兒屬有才官職大可耐
守身等藏器況乃高堂在三年詎久淹典郡屈指待子
壯我衰頺後期恐難再殷勤效苦語凡百幸自愛
　　　陸聚緱楊東崕自豫章歸應本省鄉試口占一
　　　律贈行
西陵来往渡南浦别離筵得路寧論晚同舟況是仙陸
應慚顧後楊肻讓盧前倚賴秋風便佳音望蚤傳
　　　周子象益竹垞先生外孫也將歸索句贈以二
　　　章
醧舫(竹垞/齋名)流風在名家世孰如魏舒眞宅相王粲且傳
書雅量能容衆淸言足起予摶扶看直上無分借吹嘘
學力君加富年顏我就衰江天星復散人世首重回會
合知何日殷勤盡此杯應憐歸未得一老尚風埃
　　　中伏日題瑞金楊季重秀才深隴梅花圖二首
我昨曾遊大庾嶺梅花臈月已全開君家想在畵邊住
那不叩門衝雪來
矮屋疎籬曲曲通何来一陣過溪風人間炎熱無處避
好入先生詩句中
　　　七月二日大雨
昨日日蝕今日雨陰陽氣候逈不同九津怒漲北流水
一榻快受西來風威挾雷霆尋丈外氣蘇草木須臾中
牀頭有酒且獨酌不覺連釂瓶爲空
　　　白中丞内擢少司農以述懷詩索和次原韻疊
　　　成四章兼以奉送
西江淸望冠羣倫　帝眷寧容遽乞身(公時引疾奏請/辭職奉/特旨)
(内/陞)及見仁風翔率土洵知直道在斯民(時方入闈士子/皆不肻赴試意)
(在攀/轅也)分頒條教家家奉入吿封章字字眞澷說武陽遺
愛古何如今日滿江津
善政年來次第陳先憂後樂總關身波濤脱險便商旅
雨露流膏徧士民功被千秋心轉細碑傳萬口語皆眞
賸留一事逡巡在未濬三湖及九津(公嘗欲開豫章溝/以蓄洩東湖之水)
(故及/之)
出膺旄節入垂紳逺近同歸祗潔身地重何妨卿是貳
風淸尤喜部稱民匡時有道持孤介報　國無慙任一
眞貪把新詩再三讀篇終餘味尚津津
南來小住俄經歲萬卷堆中寄此身下榻久欣依地主
僑居直欲作州民雲泥相望殊懸絶筆札時傳恕率眞
怪得臨分猶戀戀白頭無望客中津(時志局告竣/余亦將歸矣)
　　　讀易至噬嗑適德尹以黃芽菜見餉戲拈一首
噬肉何煩滅鼻爲頤中有物好觀頤齒牙落後剛難克
舌在差於軟美宜
　　　客江西踰年歸來庭花盡萎惟紅梅一樹無恙
　　　徘徊其下偶成一律
百卉全搖落孤標省見稀鬭笻枝並痩刮目蕊添肥去
作經年别来如度嶺歸從渠開早暮與驗發生機
　　　臘寒
澤國愁冬旱茅齋閉積隂臘前雷忽奮歲杪雪方深(半/月)
(前雷電/交作)苦竹叢相亞疎梅冷不禁負暄宜野老人有向
陽心
敬業堂詩續集卷一終
　　　　　　　　　　　　姪男(學/開)校刋
敬業堂詩續集卷二
　　　　　　　　　　海寧　查愼行　悔餘
　澷與集下(起辛丑正月盡/壬寅十二月)
　　　辛丑元日用數目字口占八句
吾生七秩又加二五老今爲最老夫(同宗五人之/會余年居長)兄弟
四人三並宅兒孫八輩半將雛從歸田後九年矣自反
胸中一事無幸戴堯天逢再閏龍飛六十效嵩呼
　　　題女史陳書畵松
蒼顏白甲之而拏攫振五鬛兮三針瀉長風兮一壑人
稱矯矯之龍自比亭亭之鶴噫世無張璪與畢宏乃令
閨中女士爲汝塡丹靑
　　　八日立春德尹招同諸弟小飲
纔過人日恰逢春隔宿招邀及令辰臘雪消檐呈獸瓦
凍醪吹琖起魚鱗追驩夢忽踰三載(榆村季方兩兄歿/於戊戌之冬此會)
(久疎/矣)鬥健天猶賸五人一事能無嗤過分華燈不稱在
家貧(時潤木自洛/中寄燈至)
　　　驚蟄前二日偕寒中德尹西阡探梅
夜聞枕底殷殷雷曉約酒伴尋春來流雲欲醸社翁雨
驚蟄尚慳人日梅南枝北枝渾未動一朶兩朶俄先開
婆娑其下索共笑頭白更何煩汝催
　　　後七日曾三弟招同諸弟再過西阡看梅歸飲
　　　其齋中續成一首
耀眼千頭與萬頭十分可有一分留但逢酒熟邀同醉
不遣花開悵獨游老至㡬曾辜節物頻來直爲近松楸
杖端攜得苔枝去趁取燈前爛熳酬
　　　雨中得川法師攜新詩見示兼謀及卓庵地因
　　　次東林講席韻贈之
唫興吾全减煩師爲鼓宮病堅持戒力閒得念經功有
路宜防滑無塵可礙空一瓶兼一缽萬事付痴聾
　　　春寒
臘雪兼春雪春寒甚臘寒池冰開復結野服裌如單啓
户憐羣蟄移盆誤蚤蘭靜中諳物變應得後時看
　　■月十二日喜得曾孫長齡詩以志之二首
昔作京華客曾傳孟浪言(數年前友人至京師傳余已/得曾孫及接家信乃曾孫女)
也十年留望眼今日慰衰門所幸男非女誰爲祖抱孫
同堂湯餅會老淚暗添痕(傷大/兒也)
鬚髩何須鑷孫枝又茁庭渾忘吾短景且祝汝長齡仍
世慙黃甲他年免白丁(方岳石孫受命詩/得免白丁奚啻足)留傳窮事業
十葉有專經(予家自大理公而/下衣冠凡十世矣)
　　　黃梅無雨嘆
舍南舍北單鳩鳴入梅入時一月晴蘊隆蟲蟲地欲裂
日出杲杲天無情人間只有爲農苦天且不憐誰恤汝
踏車時節亟催科敲朴聲中泪成雨(吳郡志吳人以芒/種日謂之入梅後)
(十五日謂/之入時)
　　　夏夜
星火乍明滅螢光入檻流近來渾少睡夏夜長於秋
　　　久旱田禾多被蟲蝕鄰翁來吿紀之以詩
氣嬴滋百螣(毛詩箋螟螣之屬四蟲盛陽氣嬴則生月/令百螣時起是陽行而生陽盛則蟲起也)
旱魃爾何驕赤壤沙泉涸靑天野火燒憑誰祈好雨無
力救良苗亦有憂時意徒歌澷作謡
　　　佛抱入泮名基德尹長子也
屬望無窮在員纔弟子充禮應加冠字年甫及成童弓
冶名家後門閭喜氣中向憐生校晚猶足慰而翁
　　　立秋(閠六月/十六日)
半年分節序兩月度炎曦天到凉生候人如病起時斬
藤蘇老樹引蔓上枯籬稍悟栽培理勞生未敢辭
　　　遣悶五首
蕪荒十畝田活計聽兒輩老翁無外事灑掃此庭内庭
前手蒔花旱久仰一漑一漑力尚能求多非所逮
葵藿知傾陽牽牛故自匿秋來常早起及此好顏色引
蔓爾許長敷榮憐頃刻人生亦朝露乃復爲太息
布幔設多年與人拒炎威狂風忽吹裂屋角颺酒旗迨
兹暑將徂補綴聊撐支有情戀故物何必遽改爲
達道吾未能課孫比課子隔牆催上學初日漏牕𥿄雷
霆夜來過似鬭牀下螘惟有讀書聲琅然偏入耳
􁂮世已七旬勞形非一徑當時快意處衰退多成病吾
衰吾病宜壯健時豈更醫無奪胎法勿藥麤安命
　　　禱雨辭
康熙歲辛丑閏厄六月杪五行火息水金氣鑠原燎號
萬性不齊可憐羣就燥焚如到松竹況乃灌漑草(毛詩/傳童)
(梁非灌漑之/草得水則病)薪醮等摧殘庖廚助煎煼井枯池亦竭是
處𨳩龜兆瓢飲且維艱腹枵詎易飽苗田溥斯害立作
棲苴槁民病思下泉吏才貪上考方徵晉陽絲肻藉琅
琊稻吾寧忍聽睹獨臥憂悄悄巷北走里巫門前來野
老紛然聚其族愁嘆際昏曉或云堯湯年七旱九水潦
周官列荒政六祝五曰禱村中有神社禋自唐宋肇曷
不往乞靈庶登稼穡寶杖藜隨伴出趁此星月皎敢辭
衣􁂮露翻覺沾溼好古廟散羣鴉荒庭無汛掃片香倉
卒炷覬徹星象表土偶了不聞吁嗟向晴昊天門詄蕩
蕩赤日仍杲杲感應理豈無祈年或宜早況聞兵猶火
旱實兵所召不見閩海疆熢烟接窮島出車當此際虎
旅正南討兩邦封壤連免幸輓輸擾平情易地校擇禍
此猶小歸各語兒孫家貧善自保世界苦人多豐年古
來少(結二句皆用/唐人成語)
　　　勘荒詞
稻根攣縮稻葉焦宿田稂莠方驕驕農夫吿荒乞申愬
踏勘翻逢官長怒催科之吏晨下鄉田今如此何云荒
直須野無靑草木黃落始信天殃魃行虐
　　　七月杪雨二首
亢旱經三月農占候畢箕田間苗槁後天上雨來時偏
漑雖無補爲災未可知(左傳自十月不雨至於五月不/曰旱不爲災也昨聞邑令勘荒)
(而不報/災故云)眼前瓢飲足相勸忍朝飢
用盡耕耘力云誰憫作勞老夫憂灌灌赤子訴嗷嗷直
怕禾無種(上)非關土不毛但看稊與稗得雨尚能高
　　　聞制府滿鳧山同年恢復臺灣郡縣馳詩遙賀
　　　五十韻
甌粵梯航路宗臣帶礪盟十年開大府萬里寄長城地
重綏猷遠天高伏莽淸鯨鯢安有截蛟鱷靜無驚近置
臺灣郡仍沿海上名荷蘭初窟穴日本繼兼幷古未通
中國今方列外瀛漳泉資扞禦羅鳳拓屯耕畝稅登諸
社郵籤紀十更官從遷轉便商視去來輕守土非憑險
浮家慣逐贏　盛朝當遠馭小腆忽潛萌側聽妖氛起
懸知羽檄橫厥初傳警急其勢劇猙獰刼庫俄焚署搴
旗遂斫營羣呼烏易合嵎負虎難攖推赤虞懷毒蔵姦
慮沸羮黠雖同鼠竊貪或甚狼爭即事歸經略何顏敢
抗衡大都逋藪澤不異聚山棚幸可鞭箠及寧容癬疥
生撤烽宵拜疏傳箭曉提兵詎待師中命方專閫外征
廈門移玉帳浪島接金鉦風雨來馳驟雲雷動滿盈謀
猷元老壯紀律丈人貞勦撫宜兼用恩威在並行蠱應
周後甲巽必戒先庚銷鑠熇蒸氣宣揚赫濯聲熊羆供
臂指金石貫精誠遣將符分竹潛軍木渡􁂭登厓持赤
幟映水載靑旌餘勇收番舶前茅破啄評竟褫關白魄
那免夙沙烹束縛駢頭至枝梧一足􁒉乞降殊慘澹積
困失䞴趟立見屍塡壑毋須觀築京搗巢腥滌蕩奏凱
日晴明鋒鏑兒童避壺漿父老迎别甄功罪吏招復版
圖氓六月戎車飭三秋賊壘平踰旬除猰㺄尅日掃欃
槍師貴神而速功惟斷乃成東漸敷　聖澤南顧慰
皇情優詔便蕃錫　殊恩委任榮墨縗煩視事華衮重
留卿坐握中台節歸彯上相纓雲臺星象列麟閣畵圖
呈公自修文德人皆賀武英誰操燕許筆好勒鼎鐘銘
　　　重過靑芝山展座主徐公墓
再入靑芝路佳城四望開伏龍延地脈馴鹿䕶松栽兩
世恩加厚(公子大司空亦奉/新綸予祭塟故云)千秋首重迴老餘門下士
知得㡬回來
　　　題武進楊笠乗孝廉詩卷二首
少陵上下古今意多在成都十一篇(杜集中戲爲六絶/及解悶五首皆在)
(成都時作元𥙿之/論詩三十章倣此)愛爾論詩續元後不曾餘瀋拾前賢
都序誰能重太沖賞奇兼恐乏司空還君行卷爲君嘆
可惜不逢潛采翁(謂竹垞也時楊/以詩乞序故云)
　　　題陳崑發九還圖
陳生示我九還圖丹靑妙絶神與俱鏡中有花水有月
湛湛之體如太虚三身一性塵無惹離相方能超般若
畫中看畫孰爲眞形外寓形多是假老夫好佛不希仙
著句殊非蠟腳禪觀色觀空空即色與生同證大羅天
　　　沈仁山送菊
閒居愛重九斟酌吾誰與一棹赴嘉招對花兼命侶(重/陽)
(前一日/荷招飲)昨爲芳圃客今作柴籬主也擬續前遊臨觴愁
獨舉(時沈方/止酒)
　　　食蟹有感
稗是荒田稻民間敢吿飢無腸憐若輩多足自能肥(抱/朴)
(子無腸公子蟹也楊子/一蟹郭索注云多足貌)
　　　德尹梓樹橋新居落成詩四章
喜聞成室在斯朝淡水塘東第二橋(咸淳臨安志鹽官/縣有淡塘即今水)
(塘/也)義取去塵兼近市(易說卦疏爲白取其風吹去/塵爲近市取其木生蕃盛)聲傳
伐木似遷喬粗營别墅三間足只隔西阡百步遙指點
小時遊釣處㡬人白髮伴漁樵
同居同㸑原初志莫問陶庵與邵庵(用虞伯生/兄弟事)宅買一
千鄰百萬(謂曾三/芝田)山環東北户西南吹來隔岸畦風好
汲處通泉井味甘我比斯干還善頌不生女子但生男
晨霏暮靄接氤氲邾魯聲從擊柝聞三里詎同千里遠
(子瞻與子由詩有不/見便同千里逺之句)兩家初自一家分子孫賢必師吾
儉童僕頑須策以勤聽取王褒申後約力將灑掃代耕
耘
梓材自昔宜丹艧得地今堪里巷誇三徑垂成先補樹
十年作計勝栽花肻堂肻構情相屬爲瑟爲琴事豈賒
從此老兄長蓄眼莫教桐樹讓韓家(宋人稱韓子華兄/弟爲桐樹韓家)
　　　苐七孫生戲作洗兒詩
家門爲祖難辭老人世生男不厭多祝汝長成無别法
小名端合喚僧哥(歐陽永叔家小兒有名僧哥者一長/老在坐戲謂曰公不重佛何取此名)
(公笑曰人家小兒要易長育往往借賤物/爲小名如狗羊犬馬之類是也聞者絶倒)
　　　題雙松晚翠樓圖爲毘陵莊仿鶴封君八十雙
　　　壽
八十年前十八公當時手植今成龍畵師畵龍非畵松
墨光散作雲蓬蓬仙山如雲凡㡬重雲開日出露兩峰
丈人卓立碩且豐天姥娟秀排芙容其下雙幹爭相䧺
蟠根厚地靈氣鍾茯苓雪白琥珀紅倒拔千尺摩蒼穹
樓居乃在翠蓋中何來巢鶴鳴向風此聲不與凡聲同
殷勤寄入瓊瑤宮(李義山畵松詩/路入瓊瑤宮)
　　　徐荼坪題拙集見寄四絶書來索和戲次原韻
詅癡符比和凝集(王伯厚云和凝有集百卷自鏤板/行世此顏之推所謂詅癡符也)敢
望人傳入萟林土炭自慚殊少味可堪分啗與知音(用/柳)
(子厚答崔/黯書中意)
及記雲藍咏舊聨近從吳體得新篇玉溪才藻世無匹
降格如何擬下贒
年少楊郞有舅風句如彊敵體兼工(令甥楊笠乗/亦有詩見寄)此心
相醉不在酒氣味淸于象鼻筩
一犂歸老傷時晚四海論交笑眼空輸爾得名三十載
頭今未白蚤稱翁
　　　吞金唫爲烈婦葛曹氏作
之死以自誓義惟殉藁砧如松無改節匪石豈轉心萬
古有長暮千秋方自今誰編烈婦傳采我吞金唫
　　　周柯雲以詩索酒戲畣之
白墮成烏有(用章子厚/送酒事)靑蚨化子虚杯乾重九後罋臥
七旬餘(以上四句/僕自謂)無酒誰酤我空函好報渠乞漿須在
酉(古語云太歲在酉乞漿得/酒今逢儉歲似非其時)檢暦問何如
　　　以潯酒一罇貽柯雲聞其有和詩三章而不具
　　　寄意蓋嫌少也再作此調之
賣菜多求益爲君酌損之一罇供卯飲半醉聽晨炊得
隴宜知足將詩博解頤木瓜期永好投我勿遲遲
　　　懷姪紹
聞汝攜妻􁐑辭親自北旋荒凉傳旅食(時山左/荒旱)迢逓趂
租船野燒千林斷河冰十月堅可無書一𥿄安穩報殘
年
　　　喜雪二首
雲氣低迷海氣昏窮陰連日暗孤村兒童起報夜來雪
九十九峰齊到門
家家茅舍㸑無烟何法商量捄目前鴉鵲啄泥蝗入地
好從來歲望豐年
　　　再過當湖喜晤翁蘿軒
無事能相憶扁舟兩詣門秋田經夏暵冬日就春溫身
健長如此官貧且勿論别中安慰意各喜得曾孫
　　　蘿軒屬題仗節渡海圖
浮山来自東海東合羅爲一羅羣峰中有仙人五色蜨
奉使遠赴蓬萊宮下視古珠崖浩浩積水空乗槎客星
天上落文光南射抒長虹飛飛報海神正直能感通神
之來兮蜨以吿百匝旋繞官艨艟高桅枝亞榑桑紅前
驅蛟鱷逃魚龍坎男平展一泓水巽女順效三更風須
臾歘渡五百里自我往矣歸來同回頭却望九州外際
天一氣靑濛濛繪圖兼題詩詩好畫亦工爲君展畵揩
雙瞳蘧蘧形開栩栩中昔遊非夢怳如夢此境試叩蒙
莊翁
　　　賑飢謠
官倉徵去粒粒珠兩斛米充一斛輸官倉發來半粞穀
一石纔舂五斗粟然穅襍秕煮淖糜役胥自飽民自飢
吁嗟乎眼前豈無樂國與樂土不如成羣去作倉中鼠
　　　兀坐唫效香山體
聵者視惟明盲者聽必聰兩官互爲用缺陷相彌縫今
我殊不然眼暗耳復聾無聞亦無見兀坐成癡翁逝將
塞其兊母勦說雷同作詩以自箴庶免尚口窮
　　　兩月來連送荆州季方兩兄及聲山姪葬感賦
吾宗衰已甚窀穸復連旬賸得扶藜手頻爲執紼人瞑
知䰟魄妥儉諒子孫貧㡬點將乾淚偏傷後死神
　　　潤木陞學士
初傳當換秩(京堂員缺弟/方列名引見)隻日忽宣麻(唐制學士院/於隻日宣麻)冷
署官仍達空囊俸稍加一門岐出處二老(謂余與/德尹)借光
華人指東西屋多稱學士家
　　　七十三唫(壬寅元/日作)
白髮高堂咲語參滿巵春色進黃甘雞聲驚起兒時夢
五十年前二十三(夜夢/先父母在堂兒孫羣奉觴上/壽醒而追憶五十年前/先安人見)
(背余時年纔二十三恰/合詹義成語遂借用之)
憶在武英春殿裏五更冰雪趂朝㕘而今日宴猶高枕
花甲周來又十三(余年六十奉/旨領武英書局)
送春簫鼓到城南詩被催成酒半酣此景回頭如昨日
年開八秩巳加三(已亥冬客南昌答李明府送春牛詩/有硯田别有耕犂叟巳是年開八秩)
(時之/句)
我咲山陰老學菴閒中往往好高談隔年甫乞宫祠祿
又嘆窮愁七十三(陸放翁年七十二再乞領宫祠其詩/云七十人言自古稀我今過二未全)
(衰明年又作七十三唫則云髪無可白方/爲老酒不能賖始是貧何前後自相戾也)
　　　三杖篇(幷序)
　　癸巳夏將出都揆副相自塞外寄送赤藤借山上
　　人亦以桃枝贈别乙未春客遊三山老友林同人
　　復貽㯶竹一條先後有詩報謝自爾家居無事日
　　常摩娑間一出戸必攜以自隨因成長短句一章
　　世出世間同心無㡬感兹故物久與周旋遠銜故
　　舊之情近資將伯之助老懷棖觸不覺言之長也
文端(揆公/謚)遠寄七尺藤痩筋入骨堅稜稜林翁近貽一
尋竹肌理年深滑如玉紅椒所贈材稍慳稱意亦復輕
而圜初白庵中幽獨叟叟一杖三成四友平生遊好凡
㡬輩及此衰遲誰耐久自從得三杖重結物外緣導前
行徐徐顧影來翩翩不傷世尊面不倚洪崖肩不化葛
陂龍不㕘八棒十三禪入我左右手不計於國於鄉年
有時課農桑卓立古路邊有時問酒家高挂阮修錢有
時步簷看牛斗有時曳向柴荆前有時登臨試腳力扶
持直上靑山顚有時用其一更番出入循環然有時一
不用舍則藏耳非棄捐人皆嫌我懶爾乃周旋䕶其短
人皆嗤我迂爾胡步步趨亦趨杖兮杖兮爾之三身兮
本一身(釋典以法報/應爲三身)自天作合兮非無因吾方愛爾如
弟昆兮親爾如子孫何有乎管鮑兮何有乎雷陳彼四
海九州之人兮又何勞履我即而過我門(同年皆四海/九州之人語)
(本昌/黎)
　　　正月十日赴曾三之招偕諸弟西阡看梅
好是花期卜復更(前四日見邀/爲雨雪所阻)花光照雪眼尤明禁當
臘底連旬凍報答春來兩日晴人事過年多變態天工
於我豈無情肩隨諸弟頭皆白又作山前一隊行
　　　席間戲嘲德尹
合與寒梅作主人花時往往亦稱賓東家酒熟西家醉
卜宅方知爲卜鄰(德尹新居西去曾/三纔數十武故云)
　　　元夕招諸弟小飲二首
數數貪相見寥寥歎索居爲歡宜卜夜隔宿費傳書歲
儉稀村鼓園荒賸野蔬勸餐殊少味亥日也無魚(香山/詩亥)
(日沙頭始賣魚今從市/中覓鮮鱗不可得故云)
海國春長晦山堂冷欲冰一尊元夕酒㡬盞舊年燈取
樂非絲竹披懷勝友朋薄雲如作意相送月微升
　　　驚蟄前一夕大雪壓折庭梅一椏
驚蟄庭梅發方當爛熳期橫遭連夜雪壓折近窗枝枯
菀原關數猗儺詎有知老翁爲蚤起惆悵獨移時
　　　送沈麟洲之任文昌兼懷同年盧仲山及門孫
　　　洪九時盧宰臨高孫宰瓊山皆文昌鄰邑也二
　　　首
去國資裝儉嚴程里數長初爲乗傳客舊是校書郞碧
海天無瘴生黎峒有香故知非俗吏改邑領文昌(沈於/武英)
(書局議叙初掣/茂名改授今邑)
交遊多逺宦往往隔音塵復此臨岐路因之憶故人京
華送孫楚江閣别盧綸不附書相寄爲言嬾是眞
　　　次韻屠艾山中丞閱吾邑塘工紀事四首昔少
　　　陵和次山舂陵行而不寄元竊仿其意聊志築
　　　塘始末沐膏澤而咏勤苦草野之情自不能已
　　　也
重聞海底出桑田拯溺心勞豈偶然土本無情能尅水
人今有力可囬天行看瀉鹵同剛鹵時至前賢讓後賢
從使鹽塘堅似鐵(咸淳臨安志鹽官縣/有鹽塘即海塘也)一城何止萬家
全
楗石頺林徧井閭剝膚長恐化爲魚但祈河伯薪相屬
或覬陽侯射可袪(前此有用築河隄法課民間/出蘆葦及遣術士射潮者)下策隄
防多類此頻年畚鍤最憐渠賴君来砥中流柱歲晚方
休力役車
雲夢寧論八九吞閒憑里老慰驚䰟身隨汨出餘生幸
眼見塵揚有數存萬竈騰烟迷黑白二儀嘘氣判淸渾
蛟鼉逺徙鳧鷖樂汎渚眠沙比在亹
漁帆樵舶任西東夕汐朝潮兩信通龕赭鎖江收牡鑰
塌尖綿岸吐䧺虹㡬人築室如謀道他日爲輪效轉蓬
千古隨刋歸禹蹟未聞海外奏神功
　　　德尹自新居乍歸復有吳行朝來偶過補屋辛
　　　夷方花口占一律招芝田弟小飲
主人昨日返先廬冒雨連宵又入吳乙鳥不巢書屋冷
辛夷自萼海棠枯(庭前舊有海棠/一本今萎矣)賸留寂寞娛詩老那
免顚狂憶酒徒小摘畦蔬供薄醉眼前有景肻教辜
　　　喜韓自爲過訪村居
吳興前輩盡(尊甫子蘧先生及/座主徐蘋村先生)海角故交疎豈意停歸
櫂猶煩訪敝廬采詩千載後(自爲有近/詩兼之選)話舊廿年餘村
野無供給非君孰諒余
　　　雨中牡丹戲作吳體
錦帷錦幛貧家無風雨故來侵汝膚半黏半落袖上唾
一瀉一斛懷中珠爲誰含咲忽成泣向我低垂可要扶
安得南唐名畵手調丹與寫沒骨圖
　　　楊致軒命工寫補衲圖自題四絶句大抵皆寓
　　　言初白老人不欲一語道破贈以六言四偈拈
　　　華微咲正不必從大衆索解也
偪仄藕絲針孔直從古古到今還珠誰𨳩左手補衲自
貯苦心
情難校銖輕重口戒言錐有無待赴投鍼機會耐加磨
杵工夫
隨身不挂寸絲傳法纔留一縷本來無縫天衣忍說西
穿東補
去且打包行腳歸當縳律坐禪金粟影中頭面木犀香
裏因緣
　　　題沈房仲所藏湯少宰西厓畵卷二首
淋漓五株樹墨氣互濆薄試問輞川翁何須着邱壑
人人讀公詩惜少見公畵我今領其趣妙豈在詩外(時/公)
(子良耜以少宰詩/集屬校閱故云)
　　　罌粟花
投種記中秋向榮及初夏閱時嫌汝久開眼迨我暇糓
雨初過旬牡丹已前謝繁葩相繼發紅紫弄嬌奼轉瞬
三日中流光激如射紛紛豔質委一一靑房亞感此花
得名象形出假借罌儲能㡬許囊括乃無罅(亦名/米囊)自從
去年旱穀貴吁可怕野人方忍饑望爾甚望稼謀生遑
逺慮是物貪速化少待粟粒成石缽付碾砑煎熬比牛
乳何有乎燔炙撐膓或無力養胃庶有藉(以上六句煎/罌粟湯法見)
(蘇子由藥/苗詩中)此法勿輕傳吾將高索價
　　　初夏連雨獨酌
夜倒荼䕷架朝翻芍藥叢只消三日雨又過一番風春
事眼看盡芳樽誰與同朱櫻靑豆莢問我忝鄰翁
　　　喜晴
麥壠風來煮繭香桑疇雨過熟梅黃好花辭蔕半成土
新筍放梢齊出牆習嬾連朝忘盥櫛爲鄰㡬户返流亡
曝書曬藥吾生事也逐田家四月忙
　　　閒中觀鼅鼄作窠惡其顯設􁧻機而憐飛蟲之
　　　不知避也感嘆成十四韻
長踦蠨蛸族天生性不廉醜形皤爾腹毒網匝吾簷一
目初抽繭千絲乍滿奩團團行小磨細細織疎簾巧自
星邊乞身長屋角潛女工偷緯經(去)軍法竊韜鈐意阱
方施設心兵孰戒嚴蠛蠓穿孔礙蜂蜨被黐黏竟少周
防智能無掩襲嫌此難逃越喙彼或遇羅鉗有命胥愁
觸靡求不取兼禍憐飛處召貪問㡬時厭物類多相賊
生機豈盡殲微唫聊託興即事感㫄覘
　　　次韻同年李睂三南昌署中見懷之作兼寄令
　　　弟少峰明府
瓊林一會散如煙官職才名孰兩全閒却種花裁錦手
(睂三曾宰江/都今去官)好題濯錦浣花箋(戲用韓浦/兄弟事)聞君唱和成
新集使我低徊憶往年安得因風生羽翼難兄難弟共
盤旋
　　　得泉法師自徑山歸以茶筍見餉戲畣一偈
茗柯實理能悟玉版新㕘孰偕何福消磨淸供爲師二
南顧憂宵旰允在兹天下有鉅任楚材起當之矯矯湘
潭公望隆朝野毗司空職水土　特簡非疇咨下車甫
三月積弊端端釐别開延攬途奏入　報可隨顧惟需
才際遄往夫奚疑憶昨陪南巡𨳩河議方滋聖聰斥勿
聽仁被枯骸骴使者免冠謝跪聆切責詞子時理北河
底績在下邳桃花千里浪故道復一支上考記姓名把
麾旋量移西凉極邊郡忍使侍養違棄官返子舍色咲
依庭幃三年檀州城形影肻暫離父在代父勞父歿扶
櫬歸銜哀舉大事黽勉獨力搘子性實至孝子才故難
羈焉能盛壯年鬱鬱長衡茨大儒況當道行矣得所
(音依與/歸義同)輕車就熟路成此一段奇我有肝膈語殷勤効
臨岐子家門閥高仍世澤未漓願爲良馬逐莫作覂駕
馳曹輩豈乏賢心期古爲師奢須示以儉愛必視乎施
上爲國惜財下亦量已資謹身而節用歷試何不宜贈
行意盡此或勝酒一巵
　　　四時行樂圖爲張楚良題
　　　　春
眼前自饒春意何必三十六宮紅藥扶頭宿雨綠楊踠
地輕風
　　　　夏
蕉隂似薄非薄桐葉雖多不多竹几桃笙瀟洒㯶鞵蒲
扇挼搓
　　　　秋
水北水南霜氣船頭船尾衣香離離人影花影的的濃
粧淡粧
　　　　冬
童子𨳩爐煮雪幽人倚檻披氊兩睂喜氣浮動又得新
詩㡬聨
　　　題潘銘三孝廉相馬圖小照四首
房星偶然降地上有騏驎紛紛皁櫪下孰是九方歅
杏葉韉未施桃花色堪愛君其賞神駿或在驪黃外
骨有買千金才誰展萬里人間高築臺請自郭隗始
曹霸丹靑手逢人亦寫眞試看相馬者此豈尋常人
　　　題沈紹衣遺像四首
人稱沈隱侯自比林君復竹外一梢梅梅邊數間屋
少壯記同遊廣談讓虞筆神理宛然存呼之疑欲出
拙閒吾好友(陳六/謙)澹遠吾賢從(家聲/山)兩三幅上句五十
年前夢(二人各有題/辭今亦下世)
久在人間世孤懷語向誰還將病風手追和草堂詩
　　　哭馬寒中四首
含咲君過我含悽我送君悲歡朝夕變来往死生分性
命脆如此流傳駭所聞從兹當食嘆不獨感離羣(是日/晨過)
(余午餐尚健飯輟筯後忽云頭暈/亟遣輿丁舁之歸中途氣絶矣)
一發眞難救從知病有根禍深同室門痛徹九原䰟豈
少相關意終慙未盡言數行身後泪無補是生存
十里南塘路歸兮認故居一生豪氣盡萬事蓋棺初妾
守牽蘿屋兒收插架書詒謀須善體兄弟好相於
太息歸田後何人問草萊嬾知吾少出勤望爾頻來造
物忍相奪孤蹤良自哀徑荒門尚設行復爲誰開
　　　長生木瓢歌(有序)
　　塞山千年松癭内侍采以爲瓢覆如蝦蟇仰如荷
　　葉中容一升許體輕而材堅叩之有聲乙酉秋隨
　　　駕避暑口外蒙　恩頒賜者閩中林鹿原取少
　　陵詩語名之曰長生木瓢八分書其㫄閒牎檢點
　　舊物以歌紀之幷邀德尹同作
老蟾􁅥沙離月户走上寒巖古松樹化而爲癭質漸堅
雪錮冰膠肌理附夜义欲割電火燒頤未及張其背焦
不知閱世經㡬劫大似箕山舊挂瓢中官采同豫章樸
雨洗泉澆出新沐豹胎拆骨僅留皮鱉甲刳腸殊少肉
外睅兩目頭微(音/何)仰擎無柄幡幡荷旁敲儼聞聲閤
閤中翕能受形皤皤當初曾浥官廚酒拜賜居然落吾
手今來飲水每思源甘與支離分相守詩人好古命以
名杜章可斷標長生瓢乎瓢乎汝之眞率吾所愛毋逞
狡獪伎倆復變蝦蟇精
　　　建蘭盛放戲成二絶
新芽續續茁陳根可惜看花眼漸昏天與此翁留鼻觀
秋來香到第三番
名種何須九畹滋閒堦也長子孫枝癡懷尚作明年計
手剪花㪺供佛瓷
　　　朙窗唫
閉眼則見暗開眼則見眀問窗窗不知多緣吾眼生紛
紛黑白花變幻靡定形丈室修止觀滿前水淸泠盡除
昏暗鎖勝閲光眀經
　　　淨几唫
几淨豈有垢塵來集無端方其初集時拂去良不難旣
拂旋復集我勞何時閒有心斯有塵應作無垢觀母爲
一塵役流轉心目間
　　　古杏山　先奉政公祠下老桂四株每歲花時
　　　觀者襍沓余兄弟年踰七十曾未一寓目中秋
　　　前七日德尹治具攜紹姪及沈甥房仲椒園偕
　　　往小飲花下得詩二首
山從金粟近分支中有吾家古桂祠百尺煙霄扶老幹
兩朝雨露長孫枝天教人健兼無事僧報花開正及期
七十餘年輕擲過只爭一日勿嫌遲(先一日相約/爲㣲雨所阻)
小春天氣氣淸和(邵堯夫詩以八/月爲小春天)恰喜招攜少長過風
出牆頭香馥郁日翻屋角影婆娑瓦盆瀉酒三升釅芳
樹攀條一曲歌聊解鄰人嘲笑語子孫來少客来多
　　　重九前三日庭桂復花適聞德尹自吳門返棹
　　　口占招之
倐過中秋已二旬再開花似爲歸人明朝便恐紛紛落
何暇招呼㪅及賓(謂東亭曾三/芝田諸弟)
　　　後二日德尹乃來花落矣
今年夏旱秋無菊賴有深叢發晚香昨日不來今日落
可憐明日又重昜
　　　九日不可無詩澷賦
古來此節非今始天下何人似我閒無酒無花省留客
不風不雨罷登山秋高烏帽黃塵外興寓疎籬落照間
獨把一篇詶九日從他雲物咲慳頑
　　　吾邑海隄吿成制府滿鳧山疏請立海神廟親
　　　來度地於小尖山麓　皇上御書恊順靈川四
　　　大字錫之扁額用示褒崇壬寅仲冬藩臬二長
　　　祗承臺檄􁍤止廟中䖍恭將事愼行老病里居
　　　獲逢盛典敬賦俚言以志不朽云
路轉山迴海接天高甍巨桷鎭山前神封不以公侯重
睿藻長如日月懸雲散蜃樓呈象出波平龍窟抱珠
眠堯民同此安耕鑿来與　君王祝萬年
　　　戲咏案頭哥窯唾壺盂
小器託名製流傳自章一咳唾承㡬人今来入我室我
非王處仲汝口保無缺
　　　長齋繡佛圖爲楊笠乘節母賦二首
庭下一梧桐初生鳳已孤桐今高出屋辛苦鳳將雛
佛力隨人願年深事果諧孝烏能反哺慈母愛長齋
　　　再爲笠乘題江天一笠圖次原韻二首
魚尾殘霞照水紅健帆劈箭指遙空渡江桃葉不用楫
自有少男少女風
浪白靑天曉日紅飄蕭一笠好凌空人生快意偶然爾
若是順流休使風
　　　十二月初四日恭聞　大行皇帝於十一月十
　　　三日賓天而詔使未至小臣病廢家居不敢草
　　　草成服搶地呼天悲哀欲絶旋復收召魂魄賦
　　　輓歌四章秪自述銜　恩負痛之私至於　帝
　　　德　皇猷充浹宇宙詳於記注千古爲昭固非
　　　草莽蕪詞所能形容萬一也
皇帝升遐率土知北來　哀詔尚遲遲家居水遠山窮
處耳聽天崩地坼時却望雲霄心似醉未塡溝壑命如
絲此身直是拖腸鼠流落人間浪自悲
功髙參贊道彌綸鴻澤靡涯造化均乾健坤貞時久泰
日暄雨潤物長春兒童今作耕䎫叟卿相誰非教養人
六十一年無改號始終　堯暦兩壬寅
臣本無才拔擢優旋憐衰病許歸休篋藏　宮硯蛟螭
䕶架奉　宸章日月留楹帖兩行珠十顆堂顏一笏玉
雙鈎貧家何物非君賜說與兒孫總泪流
一昨曾充侍從班如今視息愧投間　起居路隔千官
外頂踵　恩深廿載間弓是烏號驚忽墮髯隨龍去杳
難攀傷心枕上春明夢髣髴猶疑覲　聖顏
敬業堂詩續集卷二終
　　　　　　　　　　　　姪男(學/開)校刋
敬業堂詩續集卷三
　　　　　　　　　海寧　查愼行　悔餘
　餘生集上(起癸卯正月/終乙巳五月)
　　雍正初元再逢癸卯余年七十有四矣江海餘生
　　唫情未廢正如病馬嘶櫪枯葵泫霜竊取東坡此
　　意名此集旣以志感亦以志痛也
　　　敬題康熙六十一年暦後
王春天上賜官書花甲山中紀閏餘蚤是孟冬頒朔後
重逢開歲改元初靑陽左个迴羲馭斗柄東方轉帝車
節物不殊年號異敢將新舊比乘除
　　　舊有餘波詞二卷原稿失去將四十年沈房仲
　　　楚望椒園兄弟忽以抄本來歸即用詞字爲韻
　　　口占二絶謝之
綺麗餘波入小詞枉抛心力悔難追依稀四十年前夢
重拾亾簪事亦奇
故物來歸喜可知木瓜原是我家私相投敢謂瓊琚報
兩首詩償兩卷詞
　　　二月三日再過西阡看梅適遇沈椒園遂與偕
　　　行時德尹以腰痛不能出故章末戲及之
臘尾曾經冰雪催旋經風雨又經雷枝頭欲落未全落
眼底先開讓後開天好一春逢㡬日身閒半月到三回
(半月來與仁和符趙二生及吳興/沈厚餘韓自爲輩兩過此故云)腰輕腰瘦宜相傍故
與東陽結伴來
　　　題沈房仲閉戸視書小照三首
俗物與書仇紛來奪專嗜愛此卷中人胸無戸外事
人方用三冬爾乃取九夏梧竹滿淸隂翛然坐其下
吾衰苦善忘鑿壁仰鄰照蘇老有成言得君如再少
　　　去冬過當湖重宿化城精舍紅椒上人初自嶺
　　　外歸出遊草見示今有詩來索和以四絶詶之
化城菴外水如天每到東湖愛泊船禪老麤償行腳債
詩翁重續對牀緣
消息流傳恐失眞親從六祖證前因黑灰堆裏尋衣缽
辛苦南華禮足人
識取寒泉不二門散花千偈似瀾翻平生痛癢相關處
拍掌中看帶血痕(來詩有吾道/痛相關之句)
水月洗𨳩雲霧窟廬山面目現當前從今便結紅椒社
何必靑松有白蓮(來書云將歸老廬山/相約續靑松之社)
　　　喜曾濟蒼學博見過次見貽原韻
菰蒲新漲拍村橋鷗外相尋獨倚橈歸路爾貪千里近
離羣我嘆十年遙蚤時風格追思曼末俗交情感孝標
(酒間語及徐/淮江後人)忍負眼前林底月直須酩酊到深宵
　　　老友張漢瞻自疁城來有詩感舊次韻奉酬
京洛追隨不計春推移俱是兩朝人故交屈指年年减
邸報傳聞事事新居近㡬家滄海曲(謂唐考功東江/王給諫學菴)詩
留一卷太湖濱(往有橘社唱和漢/瞻曾刻於吳門)眀珠魚目休論價草
木終緣臭味親(時以新刋文集見貽/余亦以拙刻奉教)
　　　題符天朗聽琴圖小照
絲布澁難縫譜成惱儂曲(緑珠/所作)餘音一以散古調復誰
續不愛指頭纖只怕指頭俗老耳劇分眀寒泉韻秋玉
　　　又題竹里勘書圖
邉孝先腹十萬卷庾蘭成賦三兩竿置爾於雲窻霧閣
擬之以靑瑤眀玕
　　　哭東亭弟(六月十/九日)
旬來聞伏枕旦日走憑棺吾哭得無慟汝貧翻爲官功
衰凋䘮盡子姓荷承難後死餘家督腸枯感百端
　　　六月廿四夜枕上作
季夏之月魃行虐三旬苦熱兼無風暗雨臥聞來自北
眀星起視生於東民勞尚懸飢渴望吏酷聊借驅除功
杜陵句似爲我設未免憂國思年豐
　　　及門符幼魯將入太學来乞贈行之句
海隅夏大旱處暑暑未徂符子將北遊肩輿叩吾廬吿
别乞贈言此意胡可虚我持一盃酒味薄分(去/聲)有餘酌
子不盡觴行行勉相於男兒屬有志寧甘老鄉閭京華
聲利場太學才所儲天衢闢賢路馳騁誰不如筮易得
同人謹於出門初豈惟交道爾願以類推諸
　　　亢旱苦唫四章
居非永熟鄉兩世且拙宦歸田踰一紀仰屋屢永歎初
來親故疎近遣僮奴散兒孫累十口穉弱居過半頗覺
生理艱頺齡乏長算何當委時運付以一咲粲
荒政緩催科朙明　新詔制陋邦亦王土徵發當此際
皇天久不雨瞻仰星有暳郡符夜到門猛挾雷霆勢貧
家窘倉猝慮不及卒歲盡典禦冬衣而充夏秋稅
年年秋八月種菜及是時自從亢旱來風燥土不滋荷
耡破完塊投種計已遲甲拆稍萌牙蟥(去/聲)口甘如飴嗚
呼菜色民自古乃有之今方愁歲饉豈獨啼年飢
此鄉本瘠壤寥落窮甿居樂歲尚歉㱂戸鮮升斗儲十
年罹海患疾痛況未舒熬波久無鹽竭澤兼無魚何以
置此輩俾安作息餘吾詩倘可風聞者盍采諸
　　重陽前四日沿海隄入邑城道中感賦
愁臥閱十旬閉門何所之今晨偶爾出目觸中心悲海
霧一氣黃秋陽敵炎曦黍苗槁旣盡禍及菉與薋有如
經戰地顚倒橫僵屍果然周餘民慘慘靡孑遺赴死聚
百族偷生無一機曷不呼彼蒼天高聽宜卑傷哉莫以
吿造物非不慈田間老秃翁罪歲㣲有辭身謀良自拙
遑恤斯人飢
　　　十月九日重赴沈仁山賞菊之招席上戲拈二
　　　絶句
􁂮夏經秋旱太甚問花那得此精神一池水抵三時雨
辛苦朝朝抱甕人
遲𨳩猶及領晴光日薄風輕未有霜只算今年秋帶閏
重來恰好是重陽
　　　菊花中有名舊朝衣者戲咏之
借緋借紫儘無端俗眼多從一例看衣不如新人已舊
枉呼贊善作朝官(香山詩好似東都白贊/善被人猶喚作朝官)
　　　題勝予姪牧牛圖五章章四句
飯之則肥飲之則瘦緩爾啇聲聆予雅奏(一/解)爰四其足
可菑可畬亦兩其角可以挂書(二/解)爾牛來思釋兹在兹
既辭輓軛盇解厥縻(三/解)黃金籠頭飼于豢牢與其爲甯
毋寧爲陶(四/解)出闗者靑露地者白自我牧矣各適其適
(五/解)
　　　徐觀卿將北行有詩留别次韻奉酬
鉅若鼇戴山微如螘冠粒履幽則坦坦用壯斯岌岌君
才眼罕儷君語口恒澁半月脫朝衫窮年事緗笈躬承
馬班後學富鯤鯨吸勝國史未成嗣賢合重葺烹雞用
牛鼎少膾取多汁嗜篤来衆嚌衿𨳩袪積習東江老名
宿(謂唐/實君)惠好稱朋執浥彼古井深資予修綆汲羅千網
必萬粺九糲或十義以晰精觕時乎視闢翕寧非明堂
材盍奏淸廟什行藏勇内斷聲譽恥虚襲峩峩野史亭
燦燦傳家集爲鱗雖久潛在羽難終戢　新綸紹前局
初震發羣蟄人皆推掌故官甫踐末級巾笥快提攜直
廬供采緝歲增廩稍豐月受隃縻給同僚歛手避先輩
下牀揖尺木階徐升登瀛門再入矯首有抗顏和衷靡
孑立所期擊汰往安事臨岐泣贈處例當酬蠅蝱附驥
馽山蔬忝饟薄村酒勸飲溼遠道懽莫追餘波感猶及
志士覬業成吉人貴辭輯從教衣帶緩肻作步吏急功
名況時至庸可俯而拾去去慰民望吾方詠臺笠
　　　題徐子貞大司空遺像
我出師門垂四十年通家後進獲奉周旋公之視余猶
稚弟然晚追前躅同返林泉幸不負夫初心遽舍我而
逝焉官止于司空壽躋乎老傳式瞻畵像儼睹生前蓋
逝者其耋而不亾者其天
　　　徐靑藤墨牡丹爲視遠上人題二首
濃墨點雙花枯枝綴一椏目中無尹白放筆自成家
不數洛昜春不上天彭譜愛此甘露瓶紋如衲衣補
　　　題金匡秀戸部南廬圖卷子
婁江之水淸滄浪幽居宛在天一方展𨳩八尺好橫幅
令我興發神蒼茫耕烟筆玅呼欲起(圖爲王石/谷所畵)快比幷
刀能剪水樹髙竹密緑兩涯日薄風微香十里飛来𥿄
上疑有聲采蓮歌逐菱歌生亭臺占斷淸凉國宜爾三
人遺䆠情人間炎熱吁可怕亦有扁舟思穩駕題詩預
作隔年期來就圖中消九夏
　　　哭唐東江考功四首
獨上扁舟遡逆風滿天冰雪到婁東賸含溼面雙行泪
來哭平頭九秩翁與我相忘形跡外感人尤在朴誠中
矯時肯擬朱公叔自此交情見始終
華髪登朝僅兩年賦歸樂事在林泉招邀鄉社耆英友
成就師門繼起賢(君歿後數日徐觀卿以輓/章寄示具述相成之誼)上瑞人方
占夀國少微星忽隕吳天九原可作夫奚憾自信千秋
業必傳
曾將尺素寄相思亦有流傳肯見疑無間可容纖芥入
此言唯許兩心知麤償晚節行藏約細檢生平贈畣詩
最後一篇皇甫序不教衆目笑詅癡(今年正月君/爲余敘詩集)
門館郊園次苐𨳩昔遊㡬度獲趨陪十年齒序推兄長
半榻塵封望我來同調云亡應共惜輓歌相續有餘哀
海山兜率茫茫路老向人間首獨回(此章追述京華舊/事兼傷揆文端公)
(時文端下世巳七年君集中/哭揆詩有見示語故及之)
　　　甲辰正月重訪佟陶菴同年於江寧試院感舊
　　　有作二首
嶺南經判袂海上繼啣杯忽漫七年别猶能十里來短
長踰隴夢辛苦佐時才(君由西寧軍前奉/旨起用故云)萬事蒼茫外
重逢又一回
跡忝朝廷舊身叨禮數優入時庸自棄出谷偶相求柳
色回靑眼梅花笑白頭感君期我厚長恐負千秋(曩承/分俸)
(刋拙集/故及之)
　　　上元前二日陶菴以詩約遊淸凉山次韻奉答
令節長多雨連朝偶得晴陪遊原有約索醉豈無名(香/山)
(詩獨醉似無名/借君作題目)稅杖扶身健芒鞵稱腳輕老嫌簫鼓鬧
準擬入山行
　　　元夕偕陶菴中丞遊淸凉山寺
山號淸凉寺並稱此山此寺冠金陵展𨳩碧落千重網
湧出紅蓮百萬燈勝踐肯隨殘劫廢(佛殿新/被火)危欄知得
㡬回凭宰官說法吾來聽或恐身爲過去僧
　　　題秦淮丁氏河房二截句
一派淪漪漾小波風光其奈早春何亭臺夾岸参差影
老柳無多新栁多
畵社詩壇半寂寥百年塵刼履綦銷依稀記得虞山句
丁字簾前是六朝
　　　贈淸凉中洲禪師
師在吾鄉住十年風塵南北見無緣眼前一片淸凉界
二老相逢亦偶然
經史紛綸入剪裁黃山賦可壓天台波流雲委三千字
一句何曾杜撰來(師有黃山賦皆集/古人成句爲之)
　　　戲柬蔡鉉升
饑鳳軒前隕客星(杜/濬)璞菴歿後少詩朋(王廷/銓)能談五十
年來事一個隳官蔡鉉升(高唐賦長吏隳/官賢士失志)
　　　席上留别陶菴鉉升中洲禅師適至
高僧來入社𨳩府出登壇韻鬥千巖險唫求一字安足
增行子重敢竭故交歡江渚禽魚便新篇寄不難
　　　自金陵至丹陽歸途即事口號六首
莫愁湖北莫雲橫淳化關南朝日生不管羣情方望雨
出門一步但祈晴
茅菴僧勸趙州茶遙指坡陀去似蛇爲說井枯池亦竭
前頭漸少賣漿家
野無靑草麥無芽捲地風來撲面沙遇著閒人還借問
前村何處有梅花
應試諸生半跨驢就中不少鄭昌圖相看一咲休相避
西抺東塗是老夫(二月補行/癸卯鄉試)
滿眼流移大可憐憐渠所至遇凶年絲毫何補飢寒色
忍爲看囊惜一錢
古邑句容隻堠邊僅通車騎不通船詩翁來往無人識
獨結孤燈信宿緣
　　　送李邑侯罷官歸武功二首(名含英甲子/科乙榜秦人)
思歸若箇便成歸簿領抽身似爾稀昨日罷官今日去
萬人海裏羨鳧飛
武亭川外武功天禁旅西征近十年留取濟時心力在
讓他卜式去輸邊
　　　薄遊二十日歸時西園西阡梅花已零落而盆
　　　中三本𨳩方爛熳戲成二絶
落盡江城笛裏花主人索咲始還家盆梅亦是移根接
不爲東風長妬芽(見黃伐/擅集)
舊圃新阡本一家天工人巧略爭差遲𨳩畢竟先桃杏
及作春頭替代花
　　　庭有柔木二月初吐小白花花皆五出因名之
　　　曰雪梅
紅梅巳死(十年前/手植者)盆梅謝五出輸他密綴條比似雪花
看更好入春一月不曾消
　　　石芝(出南海中鄭北山/集所云石花也)
海南有異產瑤質波濤姿靈苗豈根蒂歲久成菌芝土
俗名以花泥沙誰惜之我來遊嶺表瑞物始見奇歸無
千金槖石肻萬里隨刷以止濁膠澤以無垢脂藉以錦
文石承以縹色瓷平堦水一泓淼若千頃池中央好位
置爲爾呈華滋上有蔚藍天倒涵星斗垂㫄有金鯽鯉
吹唇搖尾鬐菖蒲須漸長荇藻交紛披芝兮得其所永
與山海辭喚醒嗜睡翁此品不療飢吾姑悅吾目君母
朶君頤(東坡有夢食石芝詩故戲云/喚醒濛濛嗜睡翁亦蘇詩語)
　　　牡丹花下偶題
吾生去日多來日春事今年减舊年可惜風光太狼籍
彊扶衰病到花前
　　　潤木新居看玉蘭次德尹隔日雨阻原韻兼示
　　　上姪令錄寄京師
唐昌玉蕊豈易得木筆愛吐瓊瑤花倉皇不費萬金買
先後特爭一日差遲開正爾及爛熳治具公然出咄嗟
吾廬無此聊藉口夜醉東舍晨西家
　　　德尹新居看牡丹二首
新堂旣已成名種移牡丹鞓紅玫瑰紫深色鬥兩般迨
兹風日晴家會欣團圞買栽洵得地好與兒孫看(是日/信菴)
(自開化歸諸姪/諸孫俱在坐)
吾庭非無春其花名玉樓昨開值驟雨爛熳八十頭召
客客不來主人翻出遊(先一日招諸弟于窳軒/爲賞花之會被雨阻)有情定
遙妬易地爲勸酬
　　　哭承兒四首
汝兄四十八捨我而逝矣汝沒後十年數亦止於此兩
哀併一慟摧感胡能已明知贅世翁必無久存理所傷
門祚薄壯殞先暮齒生汝兄弟三眼前惟一子䰟兮去
如夢未遠呼應起
小年故多病慮作短折童亦旣見成人庶望送我終天
乎忍降割奪去仍匆匆葠價貴於金積孱氣不充有時
或彊起好語聊慰翁誰知藥㒺效竟坐室屢空
四女各未字三男盡孩提汝在稱慈父汝亾累孀妻一
母將七雛故巢且羣棲饑寒雖僅免晨夕同號啼老耳
實怕聞聞之彌愴懷吾今已耄及嫁娶何時諧
汝叔苦相勸謂我勿過傷人生百歲中壽天齊彭殤六
十且不毀矧迺七十强禮教有格言嗟嗟吾豈忘那堪
垂老境重此遘逆䘮委蛻視子孫達觀媿蒙莊收聲欲
制泪泪落復數行
　　　七夕邀諸弟作眞率會先三日爲芝田七秩生
　　　辰兼補夀觴席上口占四絶
一家舊注長生籍合算今年得㡬何四個老人三百歲
更加百歲肻辭多(四個老人三百/歲用香山成語)
不問賓筵與主筵更番酌必我居先此觴只算屠蘇酒
得歲還應讓少年
人生七十古來稀萬口流傳老杜詩咲引南華爲轉語
行年七十似嬰兒
斗牛光並老人星銀漢中央界紫庭但願年年仍此會
借君生日倒吾瓶
　　　七月十九日海灾紀事五首
門前成巨浸屋裏納奔湍直怕連牆倒寧容一榻安卑
憐蟲窟掩仰羨燕巢乾海闊天空際誰知寸步難
借穿殊少屐欲濟況無舟我怯行攜杖兒扶勸上樓雞
豚混飛走鵞鴨亂沉浮小刼須臾過茫茫織室憂
不有匏瓜苦渾忘稼穡甘奇灾悲目擊往事聽農談高
岸翻爲谷窪居直似潭連山浮島嶼㡬點户東南
驚䰟招晷刻沉氣晦連晨身似乘槎客誰爲裹飯人淊
淊方滿地衮衮總迷津久在人間世徒嗟閱歷頻(水無/沉氣)
(出國/語)
亭戸千家哭沙田比歲荒由來關氣數復此覩流亡痛
定還思痛傷時轉自傷艱虞吾分在無計出窮鄉
　　　武原故人陳少典下世垂五十年尚未克葬比
　　　聞棺木被海潮所漂感傷存歿作詩寄其子行
　　中
一棺猶淺土聞說被潮衝痛矣兒無父傷哉殯未封居
貧須量力擇吉乃逢凶(行中精於堪/輿家術故云)骨朽難逃刼吾將
罪毒龍
　　　李氏外孫女歸寧其母於南昌詩以示之
汝母年四十無男痛孤孀我時在汝家目睹心悽愴回
頭汝在側肩差如母長弱女良勝無含哀解徊徨亟歸
爲擇壻近出諸孫行前春遣就婚去秋聞弄璋老人破
涕笑稍用慰所望爲婦已三年禮宜見姑嫜却愁形與
影生長未離孃女出孃孤單依依誰侍㫄送汝至中道
此情良可傷愛割乳上雛隨親返南昌分飛二千里東
下錢塘江逮汝夫婦來我復遭逆䘮匆匆暫相見悲喜
焉得雙西風吹斷雲診夢占不祥俄來南浦信又報無
服殤人間内外婣歡聚恒充堂天胡於此酷觸境罹奇
殃歸寧亦可憐母在雛則亡想當重會面斷續難爲腸
切勿念老人老人行自量世無消愁藥可有長生方
　　　題仲弟查浦後甲辰圖小照十六韻
鄉黨吾廬會高堂學圃圖(學圃圖先大夫甲寅春畵像/也余兄弟四人及大兒克建)
(咸侍列圖中今/五十一年矣)承顏猶宿昔過眼特須臾賤日雙靑髩
歸休兩白鬚得兒雖校晚投老倍堪娛(弟生三子皆在/五十六十以後)
漸愛隨肩侍長聽隔壁呼(用南齊劉/瓛兄弟事)推先讓棃栗交替
飲屠蘇樹是三珠茁庭非一鯉趨自嗤牛䑛犢人羨鳳
將雛膝下添文度(去冬新得一/孫亦入畵)毫端識長儒(見北史/文苑傳)閒
依髹几坐健却癭藤扶喚出從花下排行繞屋隅起居
方遞進左右亦時須偶作分巢燕均爲反哺烏行看孫
丱角勿忘(去)父勤劬笑問多男子何如五丈夫更煩名
畵手貌爾比商瞿(商瞿老年生五丈夫/子竊爲弟留眼望之)
　　　送沈楚望赴汴梁幕兼寄楊次也徐象求
之子梁園去詞華洵絶倫幙僚稱得士村巷感居人夢
豈江河隔情兼臭味眞此中多舊好毋惜附書頻
　　　海魚嘆(幷序)
　　吾邑未罹海患以前城西有巨魚隨潮至約千餘
　　觔潮退閣沙附近居民割而食之不半月而來海
　　潮之禍客有傳其事者作此以補前詩所未及云
永明海鷰移山來(南齊書永明九年鹽官縣石浦有魚/乗潮來水退不能去黑色無鱗土人)
(呼爲/海鷰)細鱗不數菜黃鮐(桓寬鹽鐵論菜黃/之鮐不可勝食)居民分臠彼
何罪天遣先期行吿災浹旬以後洪流至鬼泣神號無
處避怒聲似爲魚復仇千萬生靈吞一氣魚乎魚乎倘
有知孰噉汝肉刳汝皮如何了不分恩怨一任波臣恣
虐爲
　　　中秋與佟陶菴中丞相遇於江陰舟次邀同月
　　　下小飲口占一首
淸凉古寺上元遊重展晴光爲我留一咲可知無價買
萬緣何必有心求主張風月推壇坫舒卷波瀾入唱詶
絶勝虎山橋畔路兩頭絃管作中秋(蘇人皆望先生於/是夕至虎邱故云)
　　　吳船口號五首
潮痕初退岸猶淹直過吳江水始甜賴有具區三萬頃
不然潟鹵盡生鹽
東鄰禾爛相無舂西舍居然畝一鍾肻信報施皆鹵莽
惰農方欲傲良農
水厄初離大海濱人天孰與指迷津忽然石觸舟中裂
悟徹平生有漏因(過滸墅闗石觸舟/壞此中似有悟境)
往來屈指一旬中南北東西總逆風勿與此翁同此路
鄰船豈必盡無篷
黑白何心角逐䧺黃羊枰付水流東依稀十九條邊路
也算仙家小劫終(舟中與尊聞姪圍碁遣日/今碁局爲水所漂故云)
　　　吊秋花二首
貧到今年甚栽花徑幷荒客疎閒步屧庭失好秋光枯
槁翻因水摧殘不待霜感時覘物變渾似閱滄桑
爲少成陰樹從添覆地花頻頻滋灌漑歷歷萎泥沙凉
蝶飛何處秋蟲話别家陳根如不死春雨望萌芽
　　　題從孫東木說劍圖小影
擁書仗劎眞名士看舞徴歌亦雅儒(令祖聲山有仗劎/擁書圖尊甫恒弘)
(有看舞圖舊/皆屬余題句)愛爾丰神如父祖爲題詩到第三圖
　　　喜得三弟潤木請假省墓之信四首
忽忽京華别回頭十二年自嗟衰巳久重見恐無緣喜
極淚隨落書來夢吿先(前一夕夢與諸/弟共飲梅花下)蚤梅消息近猶
及草堂前
一𥿄平安字中含慘痛辭乞歸寧論暫得請敢嫌遲
恩重身難退天高聽故卑自今方計日倚杖候柴籬
至性吾憐汝頽齡似弱齡銜哀思往事燔吿慰　先靈
再世　恩榮逮千秋雨露零岡阡松栢路冬月倍靑靑
海角承基業秋潮冒石塘三間僅無恙十畝已全荒身
在貧何礙詩成病亦忘古來無此樂四老話連牀(時四/弟信)
(庵方赴省試/計當同歸)
　　　製地黃丸十韻
恒醫多試藥久病守成方客或餐雲母吾唯服地黃豈
無他佐使兼取理陰陽味以甘爲正材尤熟者良飯蒸
資穀氣酒洗帶糟薌㡬遍親炮炙移時謹弆藏磨臍霏
白雪臼杵擣玄霜夜和丸加蜜朝飢嚥用湯參苓從長
價藜藿等充腸若問延年訣君看髮短長(藥性論云􁆐/地黃久服變)
(白延/年)
　　　重陽前一日曾三弟招同德尹芝田登龍尾山
　　　歸飲齋中口占二截句
十年㡬度記淸遊一壑能專又一邱輸與主人筋力健
咲看三杖拄交頭(余與德尹芝田俱杖/而登山曾三獨否)
髣髴前塵付夢遊認將龍尾作旄邱(詩疏前髙後/下曰旄邱)醵錢
可是看囊物爛醉歸仍挂杖頭(是日曾三獨爲主仍/以百錢見還故云)
　　　九日閒步橫漲橋西過玉禾堂晤言思百原存
　　　叔季益諸姪憶五十年前曾偕荆州兄登宅南
　　　小邱感嘆之餘得一絶句
五十餘年指釣遊憶同把蟹撇新篘竹林便是西州路
賸對諸郞半白頭(言思年過周甲/百原亦五十七)
　　　洪梅岑自珣溪過訪即次去年投贈首尾二章
　　　韻用詶繾綣之情
隔年曾讀七篇詩同調如君更不疑久缺寄書成嬾慢
重煩弭櫂訪衰遲菊荒陶徑仍留客楓落吳江巳後時
慰我寂寥何以報敢從鷁路指鴻逵
俗談肻置齒牙間一咲相逢飯顆山知我者希應自愛
古人如作許誰攀漸消實事休回首竊忝虚聲秪汗顏
借取尊前秋好處滿川風月送君還
　　　自海潮退後旱乾凡兩月餘立冬後三日風雨
　　　連晝夜身在畎畝憂樂之境與鄉鄰同率成一
　　　首
大潦之餘重苦旱入冬一雨沛窮檐村翁旋報麥芽茁
㸑婦先知井味甜天澤下施方是益民情取足詎傷廉
缾罌滿貯煎茶水觧渴充饑兩莫兼
　　　題徐學人荼坪書屋圖
易於水澤交中爻有頤象聖人喻諸味義在五與上苦
雖不可貞甘則往有尚詩家釋荼薺彼此互相妨甘苦
味絶殊譬形非一狀荼坪至性士即事寓意匠中有涕
淚㾗么絃出哀唱圖來屬繼和畵好神悽愴我欲釋其
神展圖咲相向苦中適得甘一物取兩況祝君如諫果
甘至苦可忘天方憐斯人今亦蔗境償(上)吾詩非適俗
良用慰瞻望
　　　題沈勉之春江待渡圖
易曰有待行詩云須我友通乎需之義利􁂮夫何有韋
弦矯後急軒輊視前後萬事靡不然時來隻成偶命圖
寓深意識者爲頷首
　　　四杖圖歌(幷序)
　　雍正甲辰秋潤木以省墓乞假信菴南宮下第仲
　　冬望後相繼到家時余年七十有五德尹七十有
　　三潤木已開第七秩信菴最少亦平頭六十矣白
　　首兄弟重聚一堂此生此樂何可多得沈子松年
　　爲繪四丈圖圖成余首唱一篇屬諸弟共和
兄年杖國兮弟杖鄉昔之少壯兮今皆老蒼伯兮仲兮
偕叔與季杖亦如人兮一二三而四(語本皇極/經世書)天教四
杖兮配四翁落我手中兮入我圖中斯圖閱世兮知凡
㡬世安得斯人兮世世爲兄弟
　　　從孫東木贈我石徂徠集及舊墨二挺口占以
　　　報
手生慣使雪堂墨眼暗愛看抄本書勿咲老饕貪盡取
譬嘗熊掌得兼魚
　　　東木與楚望疊魚字凡七章連翩傳示再拈二
　　　首以畣來意
才地評量緫不如連朝踏凍費傳書兩賢健比雲端鶻
一老嬾於冰底魚
插架徒然萬卷餘只圖遮眼不繙書詩成亦用白描法
免得人譏獺祭魚(來詩誇余蔵書/之富故有此畣)
　　　東木前貺初從楚望轉致詩中未之及楚望有
　　　詩見督戲疊來韻兼示東木
淸況原從君所於報章草附一行書衰顏忘事類如此
重爲蹄筌記兎魚
　　　椒園自杭歸用魚韻繼和四章見示再疊畣之
賸馥殘膏吐棄餘免冠自哂不中書何來好句如香餌
十丈寒潭又出魚(用呂氏/春秋語)
多生有味在三餘不是還書即借書童似蟄蟲愁啓戸
主方漑釜喜烹魚
垂白慈幃暮倚閭平安兼望海南書詩人至性吾能識
彈鋏歸來豈爲魚(來詩用馮/驩事故云)
霜雪侵陵日月除一尊與爾且澆書賸留五色離披羽
待配春盤潑刺魚(時餉我野雞先以臘酒報/貺新年尚擬作主人也)
　　　喜雪九疊前韻
冬旱旋經兩月餘朝朝咄咄向空書欣欣喜動睂閒色
雪兆豐年夜夢魚
　　　烏程王懿誦明府以潯酒八壜見貽再疊前韻
都門醉别十年餘念舊重煩咫尺書與致靑州八從事
不愁換酒少金魚
　　　雪後同德尹潤木於西阡裁翦松柏枝即事十
　　　二韻
五百新阡樹參天待㡬時縱饒心欲速夫豈力能爲方
法咨林叟權宜問葬師皆云扶直榦切戒蘖橫枝趂取
冬餘臘母拘日反支及朝行展視有道在芟夷斟酌供
薪穫商量用斧斯攀條防損葉近本怕傷皮翦伐初何
忍栽培擬自兹養成非易易競長勿遲遲鹿去寧教觸
烏來定引慈好留君子澤傳語後人思
　　　甲辰除夕與德尹潤木敬業堂守歲
十里東西宅中央是舊廬但教頻會合何異昔同居就
我生春色(前十日已立春/故借用杜句)爲歡卜歲除白頭三醉叟相
顧一軒渠
　　　乙巳元日偕潤木飲德尹梓樹堂
夜點霏㣲雪晨𨳩爛熳晴吉占逢上歲(漢書天文志正/月旦決八風東)
(北爲/上歲)殘醉續深更門冷稀賓客年衰有弟兄欲知排日
樂童穉也歡迎
　　　三日偕德尹過潤木雙遂堂小飲
橋北生春水橋南泊舫船(爾雅注舫/並兩船也)堂𨳩書插架池動
柳含煙此會經三日吾生又一年未須論聚散取樂及
尊前
　　　信庵四弟自𨳩化至貽我頭陀蘭一盆
海水如鹽變白沙小庭羣卉少萌芽未栽堂北宜男草
忽到山中侍女花(見采蘭/襍志)捲㡢移盆香馥郁迴燈入畵
影交加東風吹過寒梅信笑問蘭陔有㡬家
　　　再咏頭陀蘭
有美猗猗蘭山人蒔藝成瓦盆移磵谷滋䕶從孩嬰歲
久葉紛披寶同翡翠罌(見歸/田錄)是宜有佛性故以頭陀名
我本老比邱宿世偕修行對之莞爾咲亦若弟見兄適
當春蚤時抽穗百十莖蕊者含其芳秀者揚其英深叢
如自匿高榦或自呈方將入我室豈獨列我庭我庭窅
而深我室幽以淸中空無一有百竅延虚明㣲颸何處
來鼻觀先通靈霍然蘇病骨邈矣遠俗情同氣何待求
同心何用盟但看露地住爾汝胥忘形(大品云須菩提/說法者受十二)
(頭陀其八/爲露地住)
　　　元宵後一日德尹第二孫彌月再同諸弟作湯
　　　餅會
昨夜燒燈節團圞正及時今朝湯餅會少長復於斯却
喜抱孫蚤渾忘生子遲回頭看乃祖顏色尚嬰兒(戲用/老萊)
(子/事)
　　　送潤木假滿還　朝四首
百日期俄滿依依旦夕留情應關棣萼夢亦戀松楸繞
膝餘黃口迴腸感白頭稻粱　恩漸重何敢說長休
屈指平生日全家聚會難當初殊未覺此去若爲寬盡
撥形骸累徐商出處安古來朝市隱直作故林看
要津居不易況乃近鸞扄密勿絲綸閣承明著作庭昏
歸恒掃軌曉入必侵星前輩如趨步司徒尚典刑(謂張/研齋)
(尚/書)
直伴多卿貳歸休獨老翁十年供奉後一夢欠伸中起
廢　恩長負隨班命不同定蒙相問訊爲道耳全聾
　　　潤木北行後喜學庵弟到家二首
壇坫文章伯儀曹主客郞官曾居粉署歸只守茆堂鄉
黨人皆敬蒓鱸味正長起予腰腳健踏屐到南塘
送迎連日有出處一家中且喜辭朝客重添合醵翁兩
睂雖雪白雙頰尚霏紅偕隱年相亞如何不約同(余及/德尹)
(先後歸田年皆六/十四學庵亦然)
　　　會城諸子寄示燈花唱和詩卷戲作二首補未
　　　盡言之有
短檠(平)纔二尺高燭或三條艷蕋能含照芳心怕被挑
𨳩原資火力落豈待風飄老眼渾如霧從看漸漸消
到處傳鄉信更番報客過隔宵疑有讖詰旦緫成訛螢
尾光相似蠅頭熖㡬何防他蜂蝶咲輕命是飛蛾
　　　當湖過高文恪公墓下有感
天上巢痕掃人間鶴夢回新松陰漸合宿草客誰來廢
瑟餘三嘆題詩擬七哀自傷遲暮眼轉瞬閱興衰
　　　重晤借山和尚時將歸老匡廬故後半云
東湖吾所愛訪友復尋春可嘆論交地唯存出世人(嚴/西)
(武於去/年下世)烟波寬放艇雲霧密藏身二老心期在隨方緫
比鄰
　　　以陳鳴遠舊製蓮蘂水盛梅根筆格爲借山七
　　　十壽口占二絶句
梅根已老發孤芳蓮蕋中含滴水香合作案頭淸供具
不歸田舍歸禪房
偶然小技亦成名何物非從假合成道是摶沙沙不散
與翻新句祝長生
　　　曉渡泖湖
扶桑初旭射波紅人在波光浩淼中一葉舟如千里馬
落潮時候挂帆風
　　　大司農華亭王公哀輓六首
逮事　仁皇帝初終五十年官評崇歿後物望繫生前
進退同僚式詩文異域傳　龍髯攀莫及銜痛遂終天
(公薨於雍正癸卯中秋/距/先帝升遐僅九月)
公豈當言路時方競楚風妄男談禍福俗子走盲聾不
藉祛邪力安知衞道功問誰操白簡衮衮咲諸公(此述/辛酉)
(秋公官讀學時/劾朱方旦事)
昭代龍門重先朝信史成褒譏歸直道好惡冺平情事
大關千古心勞萃一生後來加點竄此任恐非輕(此述/丁丑)
(春公奉專/勅纂修明史/事今史局重開故結句云)
巾箱家世業鄭孔有箋疏兼綜紛紜說重煩考證餘荆
榛芟藝苑雲霧闢經畬倚賴醇儒筆流傳秘監書(此述/公乙)
(未春還朝奉/旨/纂輯毛詩傳註事)
承家多令嗣柄政有賢兄星叶乗箕兆旌題去國銘
宸衷餘震悼朝典僃哀榮公已無遺憾徒傷後死情
門生門下士時世溯淵源别有酬恩泪深蒙知已言(壬/午)
(以後愼行入/内廷/荷公奬許逈出儕輩)佳城瞻望近(公/賜域在/平湖縣界内)畵像典
刑存酹酒陳詞意還應徹九原
　　　陶庵中丞來撫吾浙寄示重到西湖詩兼索和
　　　傳語以十章爲率次韻如數報之
一篇乍展兩睂嚬官𥿄投來寂寞濱值得白家飛醆賀
江山管領屬詩人(白香山詩且喜詩人来/管領遙飛一盞賀江山)
花應含咲柳舒顰老葑重𨳩淺渚濱一色春波三百頃
可憐魚鳥總依人(時重濬/西湖)
聖主當時愛笑嚬(用淮/南子)陪游十日此湖濱閒鷗喚醒眠
沙夢可有鵷鸞隊裏人(來書語及丁亥春隨/駕至湖上唱和事)
重傳魚素語含嚬與致珍羞到水濱野老忍充藜莧腹
鄰家還有斷炊人(後十日承手書/相招兼貺珍味)
十室相看九額顰連年水旱厄東濱福星一點明吳越
多少人間望歲人
烟雨先𨳩西子顰遙從海澨泝江濱願推睠顧貧交意
次及鶉衣鷇食人
霜松雪柏靑㝠上弱藻疎萍沼沚濱地望雲泥心不隔
眼中誰似繡衣人
兩回款洽長江畔一度追隨南海濱今作部民應自量
竭歡肻效掃門人(用漢書/魏勃事)
已成嬾病兼衰病合臥漳濱與潁濱辜負先生懸榻待
愧非徐孺子其人
十首唫成抵效矉靈珠一握在淮濱讓君頭地君應笑
我是車前避馬人
　　　春分前補種庭下草花
客土移根茁嫩芽逺從僧舍近山家衰年不作多年計
繞砌仍栽草木花
　　　德尹旣和種花絶句復反前意作一首有惟應
　　　茂叔庭前草不費栽培也不除之句再次韻畣
　　　之二首
隙地纔寬尋丈餘被人比並浣花居浣花溪上花饒笑
(少陵/成句)是草如何不剪除(少陵又有/除草詩)
百卉全腓蔓有餘鵲巢何異被鳩居静中勘徹因材理
花要栽培草要除
　　　以拙集寄高大立蒙投七言古體長篇推許過
　　　分非所敢當輒成小詩八章報謝兼寄曾濟蒼
初聞檐溜響空庭又聽東軒鵲喜靈報道門前春漲起
雙魚來自菜花涇(木中地名大立自/署菜花涇老農)
纏綿眞足慰相思巳得君書又得詩不獨昜春難繼和
久將殘錦付邱遲
自拂小草未經芟慚愧詩存尚致籤(用皮襲/美句)老去敢云
聲病少特煩高手與鍼砭
曾記京華把一篇(曩在都下錢蔗山曾/以君詩稾屬余評閱)當時唱和獨無
緣直從常侍論家學五十工詩自可傳(來篇有四十以/外始學詩之句)
(故用高達夫/事以相證)
便從于野筮于郊義在同人最上爻說與後生曾見否
年將八十始論交
門稀剝啄故人疎比並耆英正不如同學尚餘曾子固
(謂濟蒼也歐陽永叔/有贈同學曾子固序)罷官依舊比鄰居
無佛稱尊亦可憐白頭兄在弟之前(謂家/德尹)好邀張丈爲
同社許我誇張作少年(君年長余一歲故戲/取香山詩語以自況)
百里煙波悵兩鄉停雲南北互相望蓴羮未落秋風後
肻棹扁舟過一嘗
　　　曾濟蒼扁舟見過匆匆即去别後寄示五律三
　　　章次答原韻
自聞辭學舍冰雪到家遲不爽經年約(君癸卯見寄詩/有準擬明秋共)
(晨夕/之句)還縈落月思有情來弭棹無夢到牽絲轉悔忩忩
别煩君又寄詩
各有煙霞癖多忘草木形跡同歸島鶴情比在原鴒家
集光相射淸風座可銘(時以尊甫學憲公淸/風堂集刻本賜教)所慚無以
報歸去但空舲
鄉社新農侣名場舊飲徒一生回白首萬事失東隅笑
我方迷野從人欲問途延年如有術相勸服菖蒲(来詩/有可)
(許同晨夕鈔書事截蒲之句故/用抱朴子韓衆傳中事奉畣)
　　　德尹以堦前大紅洋茶花二律來索和次原韻
特因來處逺小本亦名葩似剪珊瑚樹旋𨳩寶相花雪
中猜作火地上擲成砂寵極宜深貯翻嫌出屋茶(山茶/出屋)
(人未知唐/人句也)
妙手誰能繪施丹别有方(趙昌有山茶圖東坡題/云劎南樵叟爲施丹)染根
從赤土耀眼奪紅桑(曹唐詩海畔/紅桑花自𨳩)難减一分色如聞三
日香遲開寧免妬芍藥在偏房
　　　牡丹一叢手植窳軒堦下已十餘年去秋亦被
　　　潮淹春來花頭頓减十之五感歎成唫
手植芳叢傍蘚階曾經爛熳起樓臺只圖春好花長好
不道吾衰爾亦衰物性近憐多夭闕天工敢信盡栽培
何煩翦却開松徑知是花時少客來(貫休詩春來老病/厭迎送剪却牡丹)
(栽野/松)
　　　上巳前一日徐韓弈左田父子見過留飲花下
今年已分負芳時連日𫾣門匪所思鄰舍晚分紅曲酒
(前一日家東/木餽琥珀釀)故人晨赴牡丹期禁當齲齒重𨳩戒(旬來/因齒)
(痛止/飲)撥觸唫脾又得詩花若有知應見哂合將宮體讓
徐摛
　　　祝良仲兄弟邀同朱敬修及子姪輩葆光居賞
　　　牡丹感舊五首
遇酒逢花每自憐當前光景記從前分眀一枕繁華夢
再到俄經十二年(甲午春赴賢昆弟/之招余有詩紀之)
檢點尊前少一人(賓季下世/巳四年)老夫制泪且𨳩顰郞君(謂/勉)
(仁)好比階庭樹世澤長培手澤新
飱和堂與葆光居兩姓相望十里餘眼見祝家花若此
朱家庭院問何如(敬修所居飱和堂前亦有牡丹/一􁅼花時不到四十七年矣)
嘉辰省對亦前緣日薄風微穀雨天含笑入門扶醉返
愛花兼愛主人賢
慚愧吾家淺淺叢開時只好伴衰翁翁衰事事粗知分
歸勸花神拜下風
　　　烏程令王懿誦同年樓村賢嗣也到官半年三
　　　枉信使惠好有加野人乏芹曝之獻二律報謝
　　　兼寓感懷
半年三問訊一一到衡茅美酒𨳩君罋新烟出我庖情
深車笠際誼託紀羣交十卷傳家集流傳重手抄(時以/尊公)
(詩集屬/余校閱)
故人凋喪盡萬事轉頭空不有鳴琴宰誰憐採藥翁溪
山鄰壤隔晨夕往時同(曩在武英書局與/懿誦共事凡四年)出處何曾判
於今見古風
　　　喜晴戲示鄰叟
海角罹水旱桑田歲無收今春蠶麥好到耳一解憂何
期立夏來晝夜雨不休蠶饑麥委浪彌望成荒疇鄰家
有老翁仰睇蒼蒼愁呼天訴疾痛淚亦滂沱流天意驀
然回如人轉雙眸風驅螮蝀翳日出崑崙囚災弭斯爲
祥即事非外求緑葉旣沃沃良苗仍油油我关謂此翁
汝今已白頭拭汝交頤泪聆我擁鼻謳西成所未知春
花(鄉人以蠶/麥爲春花)幸有秋且須貰斗酒偕我壠畔遊踏泥行
插秧決水使瀉溝此乃兒輩事母㕘老人謀
　　　三月二十九日枕上作
入夏六日半陰晴月當小盡天將明堦前初𨳩蚯蚓結
門外亂打蝦蟇更殘花遞風凡㡬信新葉滴露時一聲
年年送春如送客自我作主能無情
　　　四月朔德尹招同諸弟西阡看梓花曾三不至
　　　末章專及之八首
村北邨南路不賒西家攜杖過東家此橋恰與花爲讖
梓樹橋邊梓樹花
四株直榦兩行排十八年前記手栽老守墓田差自幸
直從拱把見花𨳩
玉蘭雪落海棠紅讓爾稱五萬木中二十四番都不問
遲𨳩猶壓楝花風(陸佃埤雅云梓爲百/木長故呼爲木土)
遮牆出屋勢亭亭一色晴光耀眼明不是詩人唫不到
被他楸樹竊花名(羅願爾雅翼云梓即楸杜詩楸/樹高花媚遠天當是梓花也)
椅桐一例可爲琴誰識年來長養心傳語花神須善䕶
已成材後望成陰
閒向山前把一尊深慚令弟慰賢昆(王右丞詩平原思/令弟康樂謝賢昆)
五楸莫作三槐看只要家風及子孫(襍五行占舍西種/梓楸五令子孫順)
(孝少陵又/有五楸詩)
骰盤索采酒盈升邂逅爲歡取得朋却喜居鄰連二仲
(謂芝田/維人)何妨末座置吳興(謂沈/椒園)
小雨催人入醉鄉白頭狂得且須狂(用香/山語)兩回輕負看
花約(前二日窳軒賞罌粟/花曾三亦不至故云)笑問一翁有底忙(東坡詩有/底忙時不)
(肻/來)
　　　四月八日雨(釋氏以此日爲彌勒/佛誕雨則主夏旱)
佛日宜垂照農占視耗登望晴翻得雨爲咎怕先徵俗
已凋傷極吾尤感歎增所憂非越分生理自無憑
　　　知止唫效康節體
知止聊從止足徵牀堪趺坐几堪凭缾花落後休迎客
禪杖閒來侍定僧俯聽蛙池憐呌跳仰看鷁路笑飛騰
呼兒試問春苔色綠上庭階又㡬層
　　　晨起聞繅車聲喜而得句
蠶桑原是吾家業五十餘年廢不治(自先淑人卒後/久不聞此聲矣)朝
夕飽餐奴婢嬾詩書責效子孫癡力難與國充耘耔(用/昌)
(黎/語)意取如期佐繭絲(時方急/催斜)忽聽繰車聲動處喜於雙
耳未聾時
　　　寄祝文昌令沈麟洲六十生日
三千歲月從頭數六十纔經第一回野老今朝隨客賀
釋迦昨日抱孫來(先一日有/得孫之慶)火山荔子長先熟瓊海桃
花或後開(火山荔枝四月先熟見東坡集/大林桃花四月方𨳩見香山詩)傳語鶴書徵
不逺簿書寧復滯仙才
　　　馬素村北歸見過
進士㡬時進(太白詩有進士不得進之句素邨於/癸卯捷南宮不預庶常之選故云)歸舟
暫海涯未尋松菊徑先過竹林家罋拆銷愁酒燈繁送
喜花别中何限事歡喜問京華
　　　庭前香櫞一株自正月後脊令相繼來巢者凡
　　　三入夏復添第四巢見者詫爲奇事感成四章
似求同氣得專爻(京氏易傳同氣爲專/爻注云兄弟爻也)四月看成第四
巢好笑先生生計拙一庵􁒊(說文三/十也)載未編茅(禹鴻臚/爲余繪)
(初白庵圖㡬/及三十年矣)
新緑陰交戸牖鄉連枝穩穩寄連房直同譽樹韓宣子
來與貧家吿吉祥
破卵焚巢事出奇依依擇木詎無知只除風雨漂搖患
此外吾能力䕶持
次第隨羣不亂羣五家成保四成鄰(語出唐書/食貨志)婆娑此
樹還三嘆知得㡬年爲主人
　　　四月晦夕雨中夢遊西湖
孟夏提月月沉魄(晦日爲提月/見公羊傳)仰視重陰方霂霡三更
飛夢到西湖直上孤山少簦屐千年華表鶴羣散百歲
叢林僧履隻(諦輝禪師年九十九於兩/月前示寂夢中了了如此)獨來遇雨可奈
何對此茫茫感今昔水仙祠前行喚渡櫂轉蘇堤春漲
拍忽磨眀銀豁雙瞳旋起淸風扶兩腋琉璃萬頃冰一
片倒寫天容落澄碧船頭魚躍浪參差船尾鷗輕烟滅
沒漸深漸入漸蒙翳半篙抵岸如投隙遮頭蓮葉靑出
藍掠面荷花紅壓白中有高人沿岸住遲(去)我門𨳩心
莫逆曲闌幽榭導使前沆􁭥漿濃分琥珀爲言塵世苦
拘局紫葢丹霞爭掃席曷不相從汗澷遊浮名於汝終
何益余時含意笑未答霹靂一聲檐瓦擲覺来依舊雨
淋浪疑有湖光滿虚宅
　　　沿南塘至花山觸目感懷口占以當鄙諺四首
去秋海岸拆奔潮閘口經年未有橋老子不知生處樂
賸留枯眼閱蕭條
災餘仍慮復爲災魚鱉殘生大可哀　聖主何曾忘海
角潮神前月受封來
向來畚鍤嘆徒勞保障方期鐵石牢昨日皇華馳驛過
已傳會計析秋毫
不插靑苗種木棉忍饑數到授衣天問渠微命絲難續
何法支吾度半年
　　　黃梅紀災
播種多黃萎如遭旱魃焚雨痕靑沒草鹻氣白成雲樂
土今安適奇荒古未聞空煩春夏鳸應候趣耕耘(左傳/賈逵)
(注春鳸趣耕/夏鳸趣芸)
　　　次韻詶陳宋齋閱拙集見寄之作
與君降同庚惡月獨在午壯齡失前猛餘照覬晚補捫
腹本空疎報耕宜莽鹵千秋著作堂敢望坐廊廡師門
昔多士存者今纔五(同邑受業棃洲先生之門者凡十五/人今唯宋齋廷益梅溪余及德尹在)
(耳)相去復參商雞鳴感風雨如余走流汗僅可籍湜伍
傳業君庶㡬後先期踵武猥承奬許加喻以莊蝶栩三
都覆酒罋世尚譏傖父矧收㸑餘薪而謂翹中楚秦彊
乃盟趙齊大顧下莒小技古所卑詞章奚足數君方勤
篹述萬卷恣搜聚吾老未廢書粗亦識甘苦素心樂晨
夕竚跂共傾吐
　　　次韻答吳興沈寅馭見投四章
平生出門交獲覯天下士王楊旣掉鞅屈賈亦劘壘吳
興憶昔遊山水東南美風流及前輩觥錄互作使一别
三十年好奇未知止舊人眼中盡回首腳頻跂夢入鱸
魚鄉秋期猶準擬詩來若相導喜色浮杖几
遙遙泝華胄千載㡬望族獨有約後人到今擅品目一
村無兩姓門第不改卜緬惟襄敏公世緖待爾續撫今
萃羣俊望古騁遐矚才氣直靡前虚懷恒抱獨側聞鄴
架富足用三冬讀爲善無近名莊言視緣督
至戚遠漸疎時風薄尤最投名肻顧我欲下老龎拜長
揖就末行尊稱加耄瞶腹枵轉内愧覆發苦難葢好友
昔見收(來詩追述與/東江唱詶事)殆同拾腐芥數篇唱和什豈敢追
彊對何當跫然音蓬藋假謦欬置之勿復道自嘆乃凡
介
大阮(謂厚/餘)諧古歡宦遊阻魚素近傳得長吿甘澤感汜
濩仕路退良難人情怯鉤注括機有巧發入彀多詭遇
本根衒名實枝蔓托毗附豔奪眼界花幻晞草頭露子
方志進取勇要禺彊䕶珍重角弓詩毋忘譽嘉樹
敬業堂詩續集卷三終
　　　　　　　　　　　姪男(學/開)校刋
敬業堂詩續集卷四
　　　　　　　　　海寧　查愼行　悔餘
　餘生集下(起乙巳六月終/丙午十月)
　　　德尹札來云嬾見一客嬾舉一步嬾動一念前
　　　二語不過媮閒而巳若云不動念似難以嬾字
　　　並提此境非十年面壁未易到也作詩朂之
法門修心地攝念當用勤大施精進幢去妄還其眞妙
湛歸緫持是名不動尊嬾者勤之反積習奚足云雖然
不見客朋從交紛紜卽或不舉步静坐愁緖煩念豈因
嬾息較難一例論我有秘密藏力敵千魔軍衆賓襍遝
來兩腳波濤奔能於起處滅旋於息後存舊緣以漸斷
除蔓次及根新緣免再結去火先抽薪此是止觀法勿
令緣有因老兄不忍私持以贈卯君
　　　窳軒燕乳六雛中有一白翎者喜賦八韻
紫燕家家有雛生白者稀自巢居士室偷學野人衣玉
剪𨳩時見銀鉤挂處飛入羣言語似獨立羽毛非高比
鵞翎潔輕嫌鶴骨肥華堂輸氣象蓬戸借光輝笑我偏
留賞憐渠肻見依秋期行漸近春社望重歸
　　　半硏歌爲長洲王繩其賦
帝鴻形製遠莫詳瓦則銅雀甎香姜彼皆陶甄出入手
詎若純璞不散之爲良爰從五代溯魏晉嗜古獨取唐
文皇惜哉墨妙就埋沒蘭亭繭𥿄翻入昭陵藏當時研
石落何許一千年後乃於牛女星野騰光芒王廷評家
流澤長故第弈葉傳金閶風流文采似續代不乏天錫
瓌寶近在靈芝坊(見范石湖/吳郡志)有同茂先識劍氣拾從礓
礫移置几案㫄土花不蝕貞觀字節角廉殺隨員方直
將此研珍重比玉德分珪之半猶可名曰璋一日三摩
挲旣以自號復用顏其堂不知物情何以貴完璧秦城
十五其價未易相低昻適來徵我詩寄語善自將桓廚
神物縱使不飛去亦須防有人間攫石米襄陽
　　　寄題汪西京乗查圖小照
嘗笑蒙莊生好作自恣言一篇秋水喻特以大小論豈
知聖人門觀水必於瀾海爲河所輸(去)河乃海之源祭
海禮先河古訓垂簡編汪侯儒林彥學務探本根寓形
宇宙内肯受夔蚿憐乗查繪作圖於義胡取焉人謂汗
澷遊庶㡬遇神仙我云溯洄往直可窮崑崙命圖或以
此試問然不然
　　　素村寫山林一幅見貽戲題一絶
墨含煙雨筆生風妙處居然奪化工如此溪山留不住
又看君入簿書叢(時將赴/銓選)
　　　鼠嚙書舊作也偶於廢簏中得之字句多脫落
　　　補綴成篇錄存十二韻
老去他靡蓄攜歸賸有書療飢同菽粟誇富勝菑畬獨
嗜宜遭妬羣邪那易除取憎無若鼠爲螙豈維魚巧伺
吹燈後機乗倦枕初抱頭疑竄矣銜尾突來如㫄午紛
狼籍零丁費補苴無牙誰謂汝利口劇愁余曠廢貍奴
職潛逃酷吏屠飲河非乏水棄壤亦餘蔬倉裏寧驚犬
田間可化鴽如何天地大苦苦攪蓬廬
　　　責猫二首
魚飱飽後似逃逋長養成羣竊肉徒孰是漢廷刀筆吏
盍將鼠罪坐狸奴
老人長夜每醒然兀坐昏昏抵晝眠怪爾也來爭此席
公然睡暖舊青氊
　　　讀易至蹇卦左足適病風作此自解
先聖設卦爻蹇取往來義示人以知險兀者特異是我
今跛一足往則以偏廢山水處其窮(吳草廬以蹇初爻/爲東山下之窮處)
(上爻爲北水/外之窮處)四傍靡騁地西南與東北何有利不利㗳
焉斗室中坐臥兩皆寄時還用吾短緩步向簷際(用北/史李)
(諧/事)四肢具體微萬象息踵跂不爲平原客(見史/記)不作衞
侯使(見穀/梁傳)免被全人嗤寧逢馬蚿避(用黄山谷/詩中語)行年七
十六委運隨時至但恐氣血衰旋隳讀易志(胡敬齋云/古人老而)
(學愈進是持守得定/不與氣血俱衰也)
　　　庭前牽牛卯開辰萎眞可謂之頃刻花今蚤偶
　　　摘一朶平置盆池水面至日落鮮艷如初戲作
　　　三絶
日出相看到日斜徑同日及(槿花朝𨳩夕殞草/木狀名日及花)鬥鮮華
老夫手握駐顏訣憐取道人七七花(東坡詩安得道人/殷七七不論時節)
(把花𨳩周子充詩/頃刻能開七七花)
牆頭池面兩相猜變相翻從泡影来博得兒童傳好語
房房歛盡一房開
曾從天啓讀宮詞美酒澆來萎稍遲不獨内家堪插髩
而今纔信放翁詩(天啟朝宮人喜插此花晨起用酒灌/其根𨳩時稍耐久陸劍南詩有插髩)
(熠熠牽牛/花之句)
　　　中秋前擬招徐韓弈陳宋齋梅溪及德尹曾三
　　　芝田諸弟合幷爲三日之遊先期相訂俱蒙見
　　　允作詩志喜二首
東西相望緫離居問訊頻傳得報書愛惜風光三日裏
感懷存歿十年餘(自甲午以後兩舉齒㑹楊晚研先下/世聲延季方兩兄繼之座主許宗伯)
(公又繼之前年/又喪東亭弟)前期直恐因跛廢(時余左/足病風)末疾猶思借
酒袪賴是同心不遐棄肻隨佳月到吾廬
近偕諸弟遠朋儔博取新歡續舊游齒長人皆開八秩
眼眀天許作(去)中秋芡盤菱角田家味紫蠏黃雞野客
羞伐木三章歌一闋淸狂校勝竹林不(叶/平)
　　　客至解嘲
四體分勤惰左之非所宜上階先右足義取主人爲
　　　中秋夕客散偶成末句用劎南成語
龍鍾曳杖憶歸田癸巳中秋兩日前便有鄰人憐我老
不圖又過十三年
　　　信庵四弟自開化爲我購得江山老杉可製棺
　　　具者七十六翁外是復何求耶
三年輸石槨三寸勝桐棺與馬衣薪異將蠶作繭看形
骸終是累䰟魄但求安生死分勞息吾非慕達觀
　　　徐觀卿屬題竹間小照四首
池上千竿渭濱千畝君子之居君子之有(一)
維其有之是以好之豈維好之亦克似之(二)
外則直兮中乃虚兮于焉況德淇澳之詩(三)
卷中之人含毫邈然我儀圖之代以言宣(四)
　　　仙馭弟七十初度以繭𥿄來乞壽言戲作小仙
　　　謠贈之二首
好片霞光軟玉箋笑將潤筆抵長錢一門兄弟皆丹籍
爾是茅家最小仙(時以醵分見還/故第二句云)
莫問三千與大千五通亦是地行仙黃睂碧眼如相遇
七十嬰兒正少年
　　　九日許鐵山楊泓崢連舫過草堂初擬載酒登
　　　山晚爲雨阻
畵船銜尾到柴桑一笑陶家徑就荒却喜唫編投好句
如開病眼領秋光(二子以秋日咏/物唱和詩見示)杖扶野老蹣􁚂步酒
散騷人鬱結腸不料淸遊天也妬滿村烟雨過重陽
　　　題楊泓崢負米圖卷
是母靡不慈古今㡬孝子愛此負米圖援經而證史(一/解)
負米不爲身(反用少/陵語)仰事俯有育詎忍聽啼饑豊年一
雙玉(二/解)孝子前致辭糠粃可療饑勿將反哺粒分减到
含飴(三/解)慈母亦有語天心視施報但願膝下孫他年如
爾孝(四/解)
　　　聞楊東崖旅櫬到家未能往哭詩以送哀
旅櫬南歸日吾方伏枕辰爲誰留望眼與世惜斯人未
作靑雲士空悲白髮親一哀辭不盡餘泪溢衣巾
　　　病中曾濟蒼過存匆匆即别次疊舊韻
别中有約泛雙橈重過南塘第五橋短札長箋期冉冉
荻花楓葉夢遙遙交能耐久常存舊病恐滋深不在標
忍作扶牀来便去未曾卜晝況連宵
　　　枕上呻唫二首
受病知何日今爲覺痛時不仁先手足餘毒遞肝脾(臀/疽)
(連發醫家皆云/肝脾溼熱之症)自得安心藥難尋速效醫朽株空穴喻
三復樂天詩
細數平生友人間賸㡬人枯松形伴影宿草鬼爲鄰隔
世轉頭乍連宵來夢頻遠慙兼近媿一歎一傷神(連夕/夢朱)
(與三祝彥方王/子穎桐村兄弟)
　　　秋盡日力輩致菊花數本列於階前彊起排悶
重陽以後過旬灾好事童還致菊栽我自無心攜酒賞
一年秋負此花開
　　　後十日德尹攜酒共嘗疊前韻
勿藥豈非无妄疾有花莫問是誰栽能消二老一夕醉
正爾不用爭先𨳩
　　　寄許純也徐階五兩編修時奉　旨估計畿輔
　　　城工兼司賑濟
鴻飛方集澤賑䘏荷　皇仁豈乏循良吏猶煩侍從臣
力難施版築才可試經綸損上斯爲益端須惠及民
　　　病起窳軒前秋花巳萎課童除徑
入冬百卉荒蕪盡愛惜能無翦伐加留取陳根分種類
掃𨳩落葉待萌芽牆陰緩步蒼苔出屋角回頭白日斜
七十六翁窮未死明年還擬看秋花
　　　徐觀卿年四十三方舉子書來索詩二首
已稱外祖方爲父女壻來㕘賀客筵(余姪基爲徐長/壻前年已得子)若
比堯夫差校蚤生兒還在兩年前(邵堯天舉子/時年四十五)
掌上爭傳一顆珠他時摩頂記曼殊笑援杜老詩爲讖
待看徐卿第二雛(少陵有徐卿二子/歌二雛其詩中語)
　　　偕德尹至梅里送竹垞表兄塟
平生載酒論文地今日偕爲執紼行萬卷書留良史宅
百花莊近相公塋(卜兆百花荘距文/恪公賜域五里)銘傳有道辭無媿
淚落天傭表未成(令孫稼翁乞余撰/表墓碑文尚未就)十七年來餘痛在
待看宿草慰哀情
　　　髙聲伯詵仲兄弟年皆近八旬秋來先後除授
　　　教職入冬相繼云亡良可憫也
髙家老兄弟得秩不辭卑白首同歸日靑氊未暖詩天
寧留碩果世漸少名師野外誰傳訃惟應哭所知(用擅/弓語)
　　　久旱乏煎茶水適得泉講師至口占四句
殘年最有相如渴茶竈經旬付冷灰正擬問龍還乞水
𫾣門一笑得泉來
　　　歲云莫矣一室蕭然殘書十架外几案間惟小
　　　物八種意有所觸隨筆賦之或莊或謔非贊非
　　　銘自遣一時之興爾
厚能鎭薄尺寸靑膚重山岳
　　　　右竹鎭𥿄
一拳石從硏得名天與窾竅匪鑿成草堂之靈英山英
　　　　右英石研山
挹彼注兹以言乎入也前涓後滴以言乎出也如井收
之勿幕庶取用而恒給也
　　　　右均窑硯滴
有生缺陷造化補天一凝冰相予瞽
　　　　右水精眼鏡
唾可加出可哇語其量有茹有吐耶充其義不屑不潔
耶
　　　　右哥窑唾盂
孰使一缾之中而僃四季之氣爾滋爾長兮于焉代匱
吾閱吾衰兮以爲臭味
　　　　右花缾
貪爲墨近之者黑剝牀以辨母緇我白
　　　　右白玉墨牀
鑑之昏矣塵則集矣心之蔽矣垢斯積矣惡乎除塵視
拂拭惡乎去垢在洗滌
　　　　右古鏡
　　　寒夜作
朔氣襲凝寒重衾一老單效收綿力薄量减酒升寬不
寐夜偏永無端歲又残奇方傳數(上)息餘暖在還丹(丹田/也)
　　　丙午立春前雪(立春在夘時五/更猶是臘雪也)
麥隴輕冰候茅檐薄雪辰五更初餞臘三日復迎春俗
儉希霑澤年衰敢怨貧或云天示兆活此一方民
　　　陳宋齋有新年試筆見寄詩即次去年中秋齒
　　　會二章韻再疊奉詶
已是田居又索居得君詩勝得君書揮毫力徤增年後
嚼雪神淸薄病餘轉眼又看梅萼破當頭猶記月魔袪
(釋典以月/望爲魔袪)巡檐索笑原初約乗興還期過敝廬
草木年隨草木儔師門昨夢感同遊齒雖似馬徒加長
學不如農豈有秋自返田園甘養拙向來林澗恐貽羞
授經傳業輸君在鄰壁餘光肯借不(來詩有書種有朋/其室邇之句此章)
(專以/志愧)
　　　廣四雖唫(幷敘)
　　白香山四雖唫以年老命薄眼病家貧與同時四
　　人相校自謂巳勝於彼余意不然命薄家貧夫何
　　足道眼病特年老之一端耳爰捨其三而廣其一
　　義取達生未免援儒入莊矣
眼雖病日出猶生眀耳雖聾風來猶作聲手雖戰信筆
書猶成足雖廢倚杖跛猶行牙齒雖脫落猶能茹菜羮
鼻雖若鼽嚏猶能遠穢邇椒馨天旣賦以形又復勞其
生行年七十八尚欲逃天刑曾家貧與命薄足以擾吾
宇而攖吾寧
　　　題沈椒園南堦初卉圖(取休文八/咏詩中語)
歲丙午元旦沈子造我廬殷勤索贈言袖出初卉圖我
咲問沈子繪圖者誰歟經營出意匠頗與俗手殊淸池
十畝光蕩漾金碧居㫄添竹萬个高蔭松一株襍花繞
墄平點綴紛紫朱置子於其中圖書間琴壷神情旣閒
暇氣韻兼蕭疎顧兹初卉名於義奚取乎答云卉者草
爾雅曾分疏八咏自家傳寓形聊託諸我有迂闊語推
類請及餘大哉天地間物靡不有初日初視乎旭照耀
徧寰區月初視乎縆縱轡騁望舒驥騄千里足厥初乃
名駒鳳凰九苞羽厥初亦名雛人生曰初度未㡬稱丈
夫初學泝本根六經實葘畬初志勵晨夕百年積辛劬
閑家交有功初筮後莫渝世途謹初􁂮當路無岐趨我
老事事乖失之在東隅今雖悔弗逮敢望收桑榆願子
及盛壯鑒余爲前車勿徒草木觀母被形質拘有初克
有終先甲從畢辜此意期不薄此圖設非虚
　　　禽言九章
春風吹春草發春雪浮浮泥滑滑(一)
羣趨羣步退飛有路不如歸去(二)
宅不毛田不苗家家土　無柴燒直待夏麥黃重看婆
餅焦(三)
前年海水鹹殺粟去年連塍旱種菽今年雨足盍來重
播穀(四)
鳩鳴椹熟扈將啄粟鵓鴣鵓鴣催蓋屋(五)
同功偕作繭頭自薄胡取蠶絲一百箔(六)
野有慈姑其葉沃若孝婦之口忍云姑惡(七)
村南之酒村北酤不計面生熟但問錢有無女當罏男
提壺(八)
天未眀且偃卧炊未成且忍餓老而未歾得過且過九
　　　題友人評硯圖三首
天質花靑葉白人工銅瓦陶泓能分上中下品勝看詩
書畵評
直可呼爲軟玉磨而不磷匪堅純綿何妨裹鐵纖手搓
來欲圓
侍女淨揩棐几羣兒綵戲芝庭勿嗤兩手三硯也似各
傳一經
　　　二月二日晴效放翁體
一月隂寒慘不舒風光也解轉庭除門開霧野三竿日
冰躍盆池二寸魚傾倒空箱旋晒藥揩摩澁眼試看書
唫成聊用龜堂格猶記年當十七初(放翁有常憶年初/十七時之句乃其)
(七十七/時所作)
　　　送馬素村赴選入都四首
君居距余居一塘三石橋如連六十井(毛詩疏六十四/井爲甸甸方八)
(里吾兩家道里/相去約如此數)共聽蚤晚潮有書容借抄有酒肻見招
造門或卜晝下榻仍連宵言念平生歡能母感寂寥眀
知有岐路老境不自聊
自我反田里君旋客京華不見十餘年去夏蹔到家今
又别我出行行向天涯黃昏叩門入驚起宿老鴉貧者
有贈言貨財蔑以加蒭蕘倘可采跡遠心匪遐
舉場名久噪七上逢初元得第世所榮是科特名恩謂
當出頭地槖筆侍紫閽乃復儕其曹貫魚伺銓門平生
著作手詎耐簿領繁縣令古難爲吾聞前輩言
聖主方右文泮宮芹藻美他塗不以襍間用名進士五
十曰艾年正當服官始儒師去俗吏奚啻相倍蓰試問
敷教寬何如猛政理宦成論巧拙斟酌當及此
　　　驚蟄後二日雷雨大作
天地久閉蔵雲雷動盈滿豈其震羣蟄端用起我嬾晨
興拓窗望雨腳垂箭簳户戸烟氣微村邨農事緩園中
菜罕茁野外麥猶短饑饉適洊臻桑榆乏餘暖婢依懸
釡立童負溼薪返一老方坐慙得餐寧論晚
　　　花朝偕韓奕家德尹赴陳宋齋看梅之招二首
滿灘春漲拍溪沙萬里晴光照海涯近社人隨新到燕
勒寒梅是未開花攬須肻信風情减(時宋齋/病初起)捨杖方看
足力加一笑前言猶在耳直饒君作少年誇(余與宋齋/同生順治)
(庚寅年十六出應童子試始相識余問君年/君澷應曰甲午生追憶已是六十年前事矣)
交誼原從古處論家風可使薄夫敦蚤推友愛如晜弟
晚喜姻㜕到子孫身健會尋他夕約酒香且泛上時尊
何妨小變從前例花信爲期視此番(向來此會以三/日爲率故云)
　　　春分前一日西園看梅四首
候到春分始見梅人情大抵惜遲開似留老子尋詩地
免使衝寒踏凍來
日氣花光一片明雨初晴似雪初晴短笻落手不愁滑
路溼好尋乾處行(用放/翁句)
主人久病園頭嬾林下漸成榛棘叢爾自不曾辜望眼
依然爲我報東風
雌蝶雄蜂知不知歸來小折橫斜枝膽缾相對影亦好
坐到月上燈昏時
　　　憶庭前紅梅(前年海水淹吾庭羣/卉無恙此樹獨萎)
小樹難逃曠刼灰花時兩度憶紅梅白頭豈復賞顏色
未免有情因手栽
　　　題陳子晉孝廉把卷圖
鄴侯牙籤三萬軸插架新如手未觸退之此語微含譏
謂是書多難盡讀陳家鴈行好弟兄一門以内七業成
豈惟過庭學詩禮已自拾芥聨科名他年捉鼻知不免
歸侍晨昏猶把卷會當讀盡乃翁書爲爾披圖留望眼
　　　春分後十日偕德尹曾三芝田學庵諸弟西阡
　　　看梅二首
西麓看花歲有期今春陰雨故遲遲遲來已近禁烟候
猶及緗梅爛熳時(緗梅開/最晚)
春酒還同社酒傾不煩苦勸各飛觥年年此會吾能預
只是慙稱白髮兄(明日是德尹誕辰/故借用東坡語)
　　　僧哥殤(三月二日)
夢中先得讖膝上果殤雛桂附殊難療參苓或可扶(醫/家)
(皆云宜服人葠/力不能給也)家貧心負愧泪落眼從枯何取人間世
摧頺作老夫
　　　淸眀日再同諸弟西阡看玉蘭戲作吳體
淸明之候天氣回林下水邊節物催今日韶光異昨日
半開花意勝全開木蓮木筆取形似玉蕊玉蘭從客猜
贏得村童齊拍手白頭五老又重來
　　　小飲曾三齋再疊前韻
此生此集凡㡬回春事向晚花信催可無詩與蕭灑送
況有酒澆壘塊開骰盤肻博破顏关字謎或比蔵􁡂猜
天於我輩分不薄莫遣後期疎往來
　　　翁蘿軒札來約爲西湖之遊以詩作答
故人傳尺素春事滿湖塘柳外移歌席花邊繫畵航勝
遊憐我孏後會鬥誰彊留待登高候相尋醉鶴觴(重陽/後二)
(日爲蘿軒/八秩大慶)
　　　蚤發嘉興
茫茫曉路出杉靑風色初回霧氣醒夾岸黃雲三十里
片帆飛渡菜花涇
　　　立夏日飲同年李若華無錫學署
劇縣疆初割靑氊座尚溫絃歌二三子(時分置金匱縣/弟子員去其大)
(半)詩禮一孤孫(若華與令兄寅谷皆/喪子兩家惟一孫)分託同年古情緣
舊雨敦恰逢櫻筍會款語到黃昏
　　　過靑山莊與張天門前輩話舊
一别京塵十五年歸休相對各華顚主猶愛客寧辭病
我得如君便是仙再世平泉深雨露千章喬木長風烟
卜鄰未果靑山約回首令人意惘然
　　　毘陵訪徐荼坪流連信宿快讀新詩兼晤兩郞
　　　君喜而有贈
風雅今誰主言追正始還唱詶如不隔衰病最相關别
裏頻馳札重來各慰顏欲知傾倒意交在紀羣間
　　　荼坪出新意製料絲燈四面不用山水花鳥畵
　　　藳乃從拙集中采取七律一聨以眞草隸篆四
　　　體書剔墨而成郡中燈市爲之一變今以兩挂
　　　見貽小詩報謝兼邀莊蓀服湯述度諸君同賦
製出徐家意匠工黑間有白白間空游絲變體雙鈎外
(漢師宜官/有游絲書)暖玉生烟四照中(吾邑陳太常家/有玉煙堂法帖)翠墨鏤成
疑響榻碧紗題處愧新籠一燈從此傳千百紈扇渾如
畵放翁
　　　春夏之交返往吳中十餘日歸舟連遇逆風口
　　　占一首
經年心跡閟林邱偶作東吳十日遊春水迢迢縈浦漵
曉星落落數(上)朋儔黃魚好勸加餐住紅藥如邀買笑
留不管石尤風力橫一篙容易轉船頭
　　　窳軒初夏觸景成唫八首
亞簷庭樹影初交坐閱紅芳換綠梢童穉不曾驚鳥雀
將雛時節復來巢
插竹纏枝引㡬竿詩人遊戲出毫端屈將木本作芍藥
擡舉草花稱牡丹(昌黎東坡詩皆以牡丹爲木/芍藥今稱纏枝草本爲牡丹)
荼䕷架與蘠薇楥比擬同時得兩家别向鄰園移月季
一般開作四時花
金魚苗貯瓦盆間世界江湖無此寬一关貧家供給薄
又因施(去)食减盤餐(樂天詩我來施食爾垂鈎少陵/詩盤餐老夫食分减及溪魚)
箬葉還同魚子看箇中臭味品題難閒來繙盡金漳譜
不愛珠蘭愛米蘭(箬葉亦名米蘭魚子亦名珠蘭皆庭/中所有金漳蘭譜一卷宋趙彥著)
蜂尾穿花但釀甘人言甘苦兩難兼那知世有黃連蜜
可得中邊一味甜(東坡詩蜂閙黃連采蜜花本草宣州/有黃連蜜釋典如人食蜜中邊皆甜)
不待年時夏稅期家家續命望新絲天移四月爲蠶月
(邠風之蠶/月三月也)故遣繰盆浴繭遲(連月春寒立夏/後蚤蠶始出)
夢回明月照棃花畵稾依稀句裏誇辜負主人留望眼
去年白燕傍誰家(余去年白燕詩有秋期行漸近春社/望重歸之句今竟不至故用章孝標)
(語以/解嘲)
　　　題烏程令王懿誦牧牛圖小照
出門便是草已到使牛處却关臨濟師逢人猶問路(一/解)
鼻孔何用牽放閒付阿對露地常在前人牛各自在(二/解)
官今方牧民寓意在調伏可知母憶子不異牛䑛犢(三/解)
我有十幅圖與牛作公案除却牧牛歌請君加判斷(四/解)
　　　偶繙乙酉隨　駕日記中有恭和　御製乏良
　　　醫五律一章刻集時失載今録存之
好生天地德舉念感　皇慈已致民多壽還憂國少醫
神農今再見岐伯更誰師无妄初无疾須將勿藥治
　　　梅雨連旬村中無播穀者
夜夜雨連朝村邨路斷橋沉波多宿麥被壠少新苗垤
蟻緣堦上庭蛙闖戸跳眼前愁脉滿灾豈待風潮(脉滿/見國)
(語土人以七八/月爲風潮之候)
　　　曾三弟銓授寧波郡學官引年辭職詩以美之
行蔵能自斷物望遂相懸淸濁泉因地卷舒雲在天閒
搔雙雪髩笑擲片寒氊寄語蘇司業毋煩乞酒錢(少陵/寄鄭)
(廣文詩賴有蘇司/業時時乞酒錢)
　　　春杪過曾濟蒼一夕而别入夏蒙兩寄書先後
　　　以疊韻詩索和次韻奉詶兼柬高大立二首
風光暗閱人頭白喜如新小别俄經夏前遊尚及春沉
唫懷剡曲寂寞慰漳濱勿恠書遲答詩癡易稾頻(用宋/方岳)
(成/句)
相望兩故人物候又驚新屢送山中臘猶儲若下春烹
鮮餘鱠縷連舫待溪濱地主淸狂在行呼老阿頻(來詩/及)
(舍弟近況故及之/阿頻弟小名也)
　　　題徐韓奕小照二首
有手不放閒提攜到笲筥笑問八十翁疇爲擷芳侶
牡丹花中王蘭亦稱國香不逢采芝叟其肻襍衆芳
　　　苦熱(六月廿九晨起作)
天之吿灾古所聞旱旣太甚今復云氣將歕海變塵霧
力欲拔山成火雲鱗介難從釡偷活羽毛兼恐林遭焚
人於其間何處避蠅蚋蜩螗非爾羣
　　　雨窗得宋齋見寄詩期於中秋踐廷益湖荘之
　　　約次韻奉答(七月十九夜)
雨榻勾勾鼻息勻忽傳剝啄寄書人過頭久結西湖夏
屈指爲期八月春(邵堯夫以八/月爲小春)夢去多番懷好友老來
㡬箇得閒身輸他龍馬賢昆季相距跰􁗎隔兩塵
　　　窳軒秋花今年特盛
髙沿籬作障低覆地成茵草本無非藥秋花不讓春旱
乾時適至澆灌澤惟均不負栽培意終歸造物仁
　　　題沈房仲竹林小照二首
龍蛇蛻骨能活虎豹看皮自文筆底唫風嘯雨眼前障
日攙雲
白鶴蹤留彳亍靑鸞尾散毰毸七賢六逸何處讓爾獨
往獨來
　　　戲畣周柯雲即以來詩中勤羸窮高四字爲韻
耄矣無新得終焉失舊聞業荒慚窳惰時過悔翹勤自
署知非子人嗤折角君(時纂輯易注初成/故用朱雲傳中事)桑榆收太晚
餘照幸㫄分
去日多于髮消閒事事宜花寧煩助長杖或借扶羸興
到三杯酒唫成五字詩偶然來熟客亦復著饒碁
黔婁爲妺壻(用香/山語)晚境略相同海角支離叟人間潦倒
翁䑕饑辭米盎螙飽戀書叢頗笑韓夫子爲文欲送窮
似譽亦如嘲多承一字褒稍知辭世易敢作閉門高廓
落容吾輩夸毗聽汝曹枯松元早偃不是傲蓬蒿
　　　驚聞紹姪天津之訃四首(八月十四日)
急足三千里俄來吿汝終適當風雨後驚起夢䰟中掩
面泪交迸附書哀莫窮西郵兼北訃何以慰而翁(時潤/木差)
(江西典試澐姪/將渡江省覲)
弱冠充鄉貢今經十四年得名時最蚤不壽世爭憐京
雒交游重家門友愛傳細思無殀理我惨伹呼天
新婦爲􁁪婦猶遲廟見辰粧奩資藥物衰絰換綦巾割
股初拚命迴腸爲奉親古來稱節孝嗟爾未亾人(姪贅/于金)
(甫兩月病中新婦割股和藥歿/後屢欲自經皆來僕口述事)
二月占初吉依依話北征(仲春朔姪將此上/從新居來告行)半年疎問
訊一别判幽明家已丁衰運天胡厄後生眼枯垂白叟
未死得無情(自乙未至甲辰十年中連/䘮建承兩兒今又哭姪)
　　　重九日德尹邀同沈楚望房仲椒園及家尊聞
　　　東木於小尖山潮神廟作登高之會基姪治具
　　　座間得詩三首屬諸子共和
海闊天低處登臨不在髙一年秋向晚二老興仍豪練
練沙紋細層層石腳牢西風吹帽落絶勝上金鰲(明張/東海)
(詩落帽風高客袂寒/金鰲閣上倚闌于)
積雨當新霽亭空望不迷雲烟無朕跡天地露端倪水
勢方趨下潮頭忽轉西近帆看漸逺一一點鳧鷖
沙彌殊觧事指點語衰翁春夏初暄候東南積水中樓
臺入圖畵人馬走虚空海市依稀見吾詩與讖同(是日/居僧)
(述三四月間所見如此余前題神/廟詩曾有雲散蜃樓呈象出之句)
　　　牆角牽牛秋杪尚吐花
餐風吸露吐晨光續續花隨引蔓長賺我秋來頻早起
直先七夕後重陽
　　　答錢塘周少穆次來韻
種稻恒苦遲藝稷恒望早芝蘭失所植孰辨二芳草(見/後)
(漢書酈/炎傳)毛羽性或殊鷁飛讓鴻矯浮沉視水族蘋也要
非藻眼前具物理豈必事遐討彼昏有不知醉夢墮茫
渺周生湖山彥譽擅東南寶猥蒙謙謙懷枉訊及羸老
我初壯失學餘媿時滿抱響應失宮商鼓鐘虚擊考竊
聞立言義作者務根道與子古爲期摩蒼還汎浩
　　　沈房仲匏研銘
其追其琢寓匏於石笙磬同音吾以觀端瓊之德
　　　寄祝老友翁蘿軒八秩壽
杖朝一老重鄉評耳尚含聰目竟明獨樂湖山歸地主
同時卿相是門生(桐城相國静海司宼皆先/生庚辰分校禮闈所得士)煙霞愛赴
神仙畵絲竹閒陶觴咏情我欲壽翁何以祝祝翁還請
借翁名(翁名/嵩年)
　　　偕德尹曾三芝田赴學菴之招
浹日招尋又一回樂羣鷗鷺共沿洄(十日前曾/三作主人)似聨等
輩成唫社可有門生致酒材新種靑蔬供小摘就荒黃
菊喜重𨳩依然三徑桑柴宅不信曾官主客來
　　　題許鐵山楊泓淨秋日咏物唱和詩後二首
才人洵有不平鳴老耳空堂蟋蟀驚曾酌社翁春杜酒
鼓商商應識秋聲
蛺蜨新時㨾總非爭誇好手繡羅衣報章不乞天孫巧
屈宋原來是錦機
敬業堂詩續集卷四終
　　　　　　　　　　　　　姪男(學/開)校刋
敬業堂詩續集卷五
　　　　　　　　　　海寧　查愼行　悔餘
　詣獄集(起丙午十一月/盡丁未四月)
　　　十一月十九日雪後舟發北關
冒寒連夜赴嚴程行過塘西天始眀多事兒童摧蚤起
數峰晴雪指臨平(時率子姓輩少長/九人同赴詔獄)
　　　泊虎邱
壯欲辭家老未能得歸擬作此山僧預愁脚軟腰無力
難躡浮圖最上層
　　　過常州不及入城留柬錢亮功徐學人
同年同學餘㡬箇出處難教一例同錢不如徐猶勝我
爾方室處我衝風
　　　大霧渡江追憶丁亥春　先帝南巡迎　駕時
　　　過此
憶昨迎　鑾旭日紅今朝雲霧隔重重天留未死孤臣
耳又聽金山寺裏鐘
　　　過寶應示章綺堂同年(章亦同/赴詔獄)
射陽湖畔偶停船却望前遊意惘然(憶王樓/村同年)如此冰霜
如此路七旬以外兩同年
　　　連日東風黃河冰合而復釋淸可鑒鬚眉亦一
　　　異也
地降天升水氣澄人間何處辨休徵全虧三日柬風力
融盡黃河萬里冰
　　　是夕雨幸已渡河
馬爲薄蹄愁雨雪狐防濡尾怯風波二途處一知神貺
(用昌/黎語)竊幸朝來已渡河
　　　沂水縣南二十里道㫄榜曰二疏故里感而賦
　　　此
西京盛事傳稀有解組歸休我亦曾今日經過疏傅里
檻車誰料有重徵(檻車上施欄檻囚禁/罪人見劉熙釋名)
　　　霧凇花古人罕咏者惟曾南豐有七律一首拈
　　　筆示綺堂
迷濛夜路轉平沙𨳩徧千林霧淞花中有數株高出屋
蒙陰城北野人家
　　　與丁僱短驢
隨車逐馬走踆踆此路由來富役貧看取探囊租小蹇
執鞭還有執鞭人
　　　題嶅陽旅壁
高從泰岱躡天門鳧繹龜蒙一氣吞好笑嶅山拳石耳
欲於此處獨稱尊
　　　阜城除夕邑令送南酒一尊
邑宰非交舊何來此一壺投醪今夕意明旦抵屠蘇
　　　趙北口坐冰牀
老􁂮驚波足可憐平生履薄怕臨淵阿誰與唱公無渡
三尺冰牀穩勝船
　　　旅店具魚羮有感而作
解凍風來二月初水圍例　賜擊鮮餘釜鬵已漑餐何
忍謂是先皇縱壑魚
　　　丁未立春(正月十/四日)
暦頭七十八回新檢點猶餘現在身氣自東來瞻淑氣
臣今老去作纍臣平生内省能無疚此禍相連亦有因
聊借樂天詩自慰八寒陰獄變陽春(香山成句前一/日大雪故用之)
　　　去冬臘月朔渡江連遇風雪舟行至邵伯埭阻
　　　冰復回揚州起旱及十四日渡河則冰復開灙
　　　凌之後波平如鏡可鑒人影顧語同舟曰此非
　　　河淸之瑞乎因口占絶句云云近抵京師入刑
　　　部獄十餘日聞各省奏報河淸與余所見輙合
　　　再作七言長律紀之
喧傳喜氣動春城河瑞曾於臈月呈九曲竟成千里潤
萬年重爲一人淸風雲得路均沾澤草木何心亦向
榮多少詞臣應獻頌蟄蟲慚愧發先聲
　　　二月朔聞　皇上親祭社稷壇遇雪恭紀
重展堯􁅁又匝旬每聞祀事必　躬親時逢豫大豐亨
㑹德感壇壝社稷神三日致齋心皎潔五花應候雪紛
繽麥秋好卜邦畿瑞預慰　皇情及早春
　　　和胡元方中丞次東坡入獄詩第一章韻
兩月冰霜忽入春(余自去年十一月初八日離/家今年正月初八日入獄)全家赴
獄豈惟身僮奴漸狎鈴梆卒子姪初充灑掃人窮可揶
揄宜有鬼交雖故舊亦如神(古以不識面/者爲神交)與君只隔重
圍住得讀新詩是夙因
　　　謝元方送莞香
同氣類相求蕙嘆因芝焚豈若􁉿嚏者薰蕕兩無分故
人起我頑辟穢揚其芬依然方丈室四壁生烟雲
　　　元方以三絶句見投追憶武英書局舊事次韻
　　　以答
乞歸分作老農師遙望觚稜記往時同調秪今零落盡
忽從臺獄和蘇詩
偕隱相期出帝都白頭豈料復長途鴒原急難由兄弟
不敢重誇四杖圖(康熙壬辰與仲弟德尹有歸休之約/曾屬同年蔣酉君寫二隱圖以寓意)
(書局諸君皆有詩見贈雍正甲辰三弟潤木省墓假歸/四弟信庵南宮下第白頭兄弟同聚一堂沈子松年爲)
(繪四杖圖因來詩有好在壺/中二隱圖之句故併及之)
詞賦何當羨長卿悔從俗學博浮名此中舊是傳經地
幸檢巾箱借老生(時從元方/借讀周易)
　　　元方又用東坡入獄第二首韻余亦次和
風人自古感凄凄到此誰能氣不低隙影一塵容野馬
甕天三尺覆醯雞和詩賸有斜川子問疾兼無法喜妻
花落鶯啼頻入夢㡬時歸路下塘西(余家去塘西僅百/里故用東坡樂府)
(中/語)
　　　元方以上巳夢中作屬和兼以慰之
閏歲纔過一半春(前四日/春分)風光旋報采蘭辰招尋每歎
虚高會唱和差忻得近鄰終望　主恩全晚節由來天
意憫文人有生所歷誰非夢莫把須臾夢當眞
　　　東坡有咏御史臺榆槐竹柏詩元方獄庭無竹
　　　柏以菊梅易之余幽囚之所幷無榆槐止有老
　　　柳二樹其一已枯萎方供獄卒㸑薪仍用來詩
　　　次韻之例賦孤栁四章
雙柳誰所栽年年換新綠想當綢繆時寜料芻楚束北
株乃先萎竟被金尅木其一似含悽欲唱渭城曲我笑
戲相語保已良已足幸敷尋丈陰庇及瞻烏屋
　　　　右次榆韻
春來影旋動夏至凉可歇垂垂弄風條點點溜雨葉云
何讓榆槐秋實獨少莢入冬雖凋落飛絮猶比雪隨時
閱寒暄荏苒送日月華堂或盈萬嘆爾太孤絶
　　　　右次槐韻
靑草一寸無何況柏與竹爾以少見留免教斤斧觸閱
人諒已多大抵榮勝辱榮者爲瓦全辱莫如碎玉豈無
君復梅亦有淵眀菊且留靑眼看毋使眩紅緑
　　　　右次竹韻
向使生道㫄視之等一葦柔條被攀折秋後猶未已何
如在犴狴作配癡老子南枝復生華惜已迫暮齒縱逃
入㸑厄行就凋槁矣誰復見當年風流張長史
　　　　右次柏韻
　　　元方以㸑僮潘姓畵松詩索和戲次原韻
鵲依庭柳雞羣棲飽食餘粒饑啄泥晨来東嚮傳好語
片𥿄飛墮茨牆西展開乃是畵松什金箆刮去兩目重
重翳恍如突兀見此樹蒼髯翠鬛可望不可梯雲煙浮
空遞出沒蘿蔦著壁相纏繄頓疑圜土變山谷㫄有白
石鑿鑿淸澗流凘凘玉川長鬚那得此好手想與執㸑
老婢顏面同其黳主人文雅僕不俗行廚行笥隨提攜
老夫耄矣頗好事欲乞尺幅笑比鄰家醯倘能放筆爲
我作直榦識畵之眼畧似分别靑黃驪惜無傑句追步
浣花叟使汝流傳名與畢宏韋偃齊
　　　固始令汪牧庭故人棣園學使賢嗣也亦以事
　　　在獄從元方中丞索余贈言偶憶閩中舊事以
　　　二絶句柬之
莫逆初從七字詩楓亭荔子憶分貽到今餘味津津在
三十年前贈答時
再世論交復有詩新篇如荷故人貽(時牧庭以和元/方諸什見示)只
愁咫尺成千里三見東方月滿時
　　　哭三弟潤木二首(三月二/十二日)
罪大誠當殺全歸有數存生難寛吏議瞑亦沐　君恩
鬼守辭鄉魄棺封詔獄䰟㡬時容反葬薄殮勝王孫
家難同時聚多來送汝終吞聲自兄弟泣血到孩童地
出陰寒洞天號慘澹風莫嗟泉路遠父子獲相逢(上姪/先一)
(日/卒)
　　　閏三月朔作二首
已過八十又三日昨日纔逢穀雨辰自是黃楊宜有厄
清和半月閏殘春
年光何與衰翁事也復時時喚奈何爲百草憂春雨少
替千花惜曉風多
　　　春已盡矣孤栁尚未舒條閒步其下偶成
圍外新葉樹出牆高亭亭畫地乃爲牢獨來伴拘囹我
衰何足道日夜望汝榮已經三月餘衆眼終未靑將母
學病叟亦作支離形並生天地間草木非無情寄語後
栽者勿依問囚㕔
　　　敗羣鵲
朝查查暮嚄嚄鵲聲喜烏聲惡兒童打烏不打鵲道是
紇干生處樂維南兩鵲鷙不仁占巢高樹㫄無鄰有如
鷹化爲鳩眼未化以猛濟貪四顧圖幷吞每當下食羣
退避六國何敢爭疆秦我欲驅使去舉火兼巢焚一回
一嘆還逡巡天生萬物何物無敗羣吁嗟乎天生萬物
何物無敗羣
　　　余續賦孤栁一章謂其生意盡矣立夏後試以
　　　井泉澆之旬日而芽蘖稍萌再作一首索元方
　　　及德尹信庵兩弟和
徘徊古井湄枯者長已矣弔影憐其孤梢頭尚含蕾􁂮
春旋入夏謂汝亦隨萎天旱雨不膏地窪坎有水轆轤
轉百尺灌漑自根始近本稊忽生漸看葉薿薿敢誇人
力勝實荷栽培理初如脫網魚半生猶半死終媿上林
枝三眠復三起
　　　凉棚唫
置身坎上爻􁅼棘周團欒幽囚擬編戸聊受屋一􁍭舉
家十數口老者居三焉正愁五六月赤日流炎躔胡以
使病軀免迫湯火煎眷眷梁主事情同地主賢時於縲
絏中委婉相周旋謂當設凉棚僱值約五千展開積穢
土料節日用錢列木十數株交加竹作椽蘆簾與草䕠
補綴繩寸聨轉盻結構成軒豁開蟲天凌晨常早起當
午續夜眠淸風有時來好鳥鳴林端繄惟三老喜羣兒
亦欣然語罷笑啞啞餐餘腹便便或如蟻旋磨或如魚
躍淵或持書一卷或録詩數篇襍坐肻齒序徐行忽劖
先並荷淸凉陰渾忘在憂患(叶/平)窮爲天所隲厄乃世所
憐餘生知㡬何造次求自安人笑比茶篷似可結善緣
何如杜陵叟廣夏千萬間我方計逃暑彼乃思庇寒
　　　病起唫
鬱火不上炎下注成癰疽彼蒼肻垂憫負痛不敢呼諒
無性命憂聊復忍斯須沉綿五晝夜寢廢食與俱今晨
忽遺決僅免臀无膚起來就凉棚曳杖行徐徐初日照
我影依然一老夫老夫不自知人謂形太癯神淸夢醒
後悟徹痛定餘那將煩惱藤縳此露電軀從兹維摩室
四百四病無
　　　又五言絶句四十首
一裘四十年鞟在毛全秃狐狢不我溫隨身作囚服
噬嗑利用獄家人閑有道滅耳悔已遲其能免何校(潤/木)
(坐訕謗九卿會訊以/家長失教爲余罪名)
弟兄隔别居各以一牆限向來對牀者咫尺不相見(潤/木)
(在内監我輩來/彼初不知也)
土舍比巢居嗷嗷引十雛喙長毛羽短愁殺白頭烏(念/兒)
(歲前到京首先/投獄故云十雛)
亦復有何喜朝朝雙鵲鳴畏寒思曝背爲報雪初晴
投足全無地多眠少起時偶然扶杖立形定影潛移
漏點晨初絶鈴聲晝不休似聞驅疫鬼賴有鎭監猴(獄/卒)
(循牆提銕鈴以巡邏日夜聲/不絶號鎭監猴云以辟疫癘)
日分一升米夜與飢鼠共驅之善緣壁聲觸鋃鐺動
南所對北監傳是錦衣獄賸有圍外人追思璫禍酷
流惡就卑溼滇淤日㡬回一方無垢地三寸不燃灰
畵猫非眞猫虎斑而虎視雖無食牛量肻作啣蟬戲(題/壁)
(上畵/猫)
飄瓦簷前地覆盆頭上天孽非由已作何用祀庭堅
樹根一口井味苦臭不腥差堪濯我足幸勿羸其缾
折枯爲柴柵插地畫兩界吾餐乏腥羶螻蟻穴其外
煙煤昏四壁黑業被埋藏一面窗糊𥿄連朝佛放光
何處無芳草陳根此獨稀入春頻望雨倘有發生機
蘭以當門鋤竹緣開徑洗誰將移草心徧吿圜扉裏(牆/根)
(見靑草數叢移/種新闢之地)
八十日離家三千里路賒恠來南信斷昨夜卜燈花(正/月)
(廿七夜燈花椀/大明日信菴至)
門房十五人兩世半析筯皇天遣悔禍少長斯復聚
不夢羊踏蔬長叨官送菜黃虀三百罋於此了殘債(送/菜)
(謂梁/主事)
樂府題曾記今方識本收(凡入獄者例有禁卒/一人看守名曰本收)相看無
好語是曰畔牢愁(按畔牢愁/楊雄所作)
馬糞兼牛矢麻䕸及豆萁最憐羊豕骨亦可當薪炊
牢戸如蟲戸餘寒减復增雪花時點地二月未開冰
西北圍牆古無端半夜頽耳聾驚坐起謂是發春雷(余/羈)
(管處在外圍西北角牆傾㡬被壓/時過驚蟄二十餘日尚未聞雷聲)
官醫多試方庸者司性命衰病不自憂惟憂後生病(念/兒)
(學姪俱患瘧上姪帶/危病自南所移來)
經月不櫛沐盈頭髪半䐈云何蝨其間彼乃能變黑(得/母)
(蝨其間出昌黎詩蝨處頭/而黑出嵇叔夜養生論)
夜到曝書亭夢尋種蓮主似與吿歸期花時天小暑(春/分)
(夜夢與朱竹/垞池上種蓮)
同爲卵生類天性人莫回林雅駈復集巢燕招不來
春服宜修褉今朝四事違(東坡詩古來/四事巧相違)故人誰憶我猶
著禦冬衣(上已日有懷武原去年花/朝之會兼寄主人陳宋齋)
蟲以臭得名橫行罪難掩均爲血肉害蟣蝨當末减
百二春逢閏春風日夜饕忽驚春過半已閱四提牢(提/牢)
(主事一月例更替三月初來/者以分校禮闈去更易一人)
不道流光迅翻傷見面遲却將三月半認作授衣時(三/月)
(十二日德尹攜家/中所寄春服至)
人間有桃杏悵望春維暮風捲飛花來誰家庭下樹(淸/明)
(前一日大風杏花/數片吹入牆内)
遇物到忘機攝心入無想烏可巢吾肩鵲可食吾掌
姪抱危疾來沉綿知不起弟病初未聞胡爲遽至此(上/姪)
(歿於三月二十日後/一日得三弟凶問)
死伏㝠誅矣株連罪已微慰懷傳一語後至或先歸(潤/木)
(歿後聞家西仲錢我/持沈麟洲相繼至)
向晚輕雷發人情望雨齊曉看簷瓦上點點是沙泥(穀/雨)
(前一日/天雨土)
章子今云亾孤此一條竹上有斑斑㾗湘纍如代哭(去/冬)
(偕章綺堂北來以斑竹杖見贈/今章已物故睹物爲之心傷)
蘿軒八十叟逺寄相思字讀罷𥿄滴穿報之數行泪(立/夏)
(接翁康/貽手扎)
數行寬大　詔遞减到盡室家長尤欣然生機在生日
(五月初七早聞此案槪/從寬典是日爲余誕辰)
敬業堂詩續集卷五終
　　　　　　　　　　　　　姪男(學/開)校刋
敬業堂詩續集卷六
　　　　　　　　　　海寧　查愼行　悔餘
　生還集(起丁未五/月盡六月)
　　　五月初十日出獄後感　恩恭紀
來著寒衣去暑衣半年囚服在圜扉毀巢完卵初非望
漑釡烹魚敢憶歸波累門房從古有矜全父子似今稀
雷霆雨露皆　天澤感到難言淚暗揮(此案罪名半年/乃定生者俱邀)
(寬典减等發遣信庵父子以出繼獲免/愼行及兒念尤蒙格外殊恩放歸田里)
　　　德尹將赴謫籍留别二章
獄具閽難呌　恩深海莫量尚憐遷謫地難定是何鄉
(或山東或陜西/部議尚未定)席帽炎風熾蕉衫暑雨凉六雛隨一叟
差勝向窮荒
全家同詔獄何事不相關泪盡存亾際䰟驚聚散間吾
衰虞死别汝健必生還或者詩成讖他時一破顏
　　　信庵先出都余行期未定
出獄我最先去住稍自由汝從官發遣刻限隨符郵後
出竟先歸翻添小别愁蹇驢汗其背壓䭾衝蘆溝蘆溝
新雨餘巨石滑如油念汝乏下走跬步防須周幸賴兩
兒賢(謂克新克/寬兩姪)習勤子職修扶爺上土炕勸爺進晨羞
行李倘缺乏世塗向誰謀同在艱難中愧無能分憂節
勞兼省費川程或乗舟僂指到家時恰當逢立秋我歸
諒匪逺無過半月留暑退風漸凉天高火已流壞籬摘
瓜豆破屋看斗牛濁醪賒南鄰麤糲舂西疇萬事姑撥
置傷哉忍回頭
　　　留别許立巖館卿
破涕忽成笑餘生是再生艱虞當末路窮老見眞情行
色風加烈歸囊葉校輕叩門知緩急誰似許淸卿
　　　畱別薄聿脩柯橿齡唐益功賡虞箴四同年
師門轉盻廿五年同朝同榜唯四賢再閱世途吾老矣
欲談舊事心茫然名雖放歸歸豈易官免限期期頻遷
稍欣不狥祖餞例醉飽一路蒙哀憐(諸君不隨俗例餞/行或贈贐或饋食)
(物捆載/滿車)
　　　送沈麟洲重赴粵東
豈謂家門禍餘波及海南往還程計萬會合日纔三閱
世誰貞友隨翁有好男(時長君孟公仍隨侍南/行故用蘇家父子事)桑榆留
晚景竚立待歸驂
　　　次詶高薑田贈别第一章韻
一生失學老無傳業富輸君經笥便詩得派來流法乳
書成家後笑羊肩交新髙李游梁日名噪機雲入雒年
何計商量延暮齒相於暫别久周旋
　　　留别家爾周友龍兩弟及沈子椒園時三人同
　　　館高少司寇宅
鄉曲少唫伴得歸翻自憐南風吹五兩長路又三千春
草池塘夢秋燈邸舍緣別中如見憶頻望慰新篇
　　　爲紫幢主人留半日一晤即别别後以詩寄之
(宗室名文/昭字子晉)
爲君留半日執手倍依依可惜論交晚重嗟省見稀調
同忘分誼語重借光輝十五年前路仍如免病歸
　　　五月廿二日出都仍宿長新來時旅店
蘆溝向南去沙石轉蒼灣大道半淹水初程重見山已
無三宿戀秪有兩人還逆旅曾吾識垂頭亦慘顏
　　　大雨
雲勢隨風轉雷聲掣電過頓消炎酷烈轉愛雨滂沱步
步牛迷轍羣羣豕􁂮波油衣那免漏好去換漁蓑
　　　雨後新城道中
城南城北栁交加雨潤泥新未起沙嘉果鳥偷鑽核李
翠皮冰沁剖瓤瓜獨唫自嘆成歸客一飯何須問酒家
猶有　皇恩忘不得每回白首望京華
　　　即事二首
畿南處處好村莊水利初興歲未穰見說一春長渴雨
麥秋時節始犂荒
白溝一線是通川遙指帆檣古渡邊預卜晝眠應有夢
夢歸先上阿孃船
　　　重過趙北口
記得冰牀冰面行一堤兩淀喜重經濃陰得氣涵晴露
殘月收光避曉星橋俯碧流知馬渴人歸近市覺魚鯹
今來古往成何事輸與眠鷗占此汀
　　　晨發任邱喜晴
未到先愁我(目此至河間南北數十里地勢窪下遇/三日雨輒成巨浸舊稱瀛海行者苦之)兹
來頗快人夜凉貪得雨曉霽幸無塵農户耰耡出原田
黍稷新脫離泥淖苦馬意亦踆踆
　　　自獻縣至景德二州久旱無雨官司方事祈禱
　　　流民載路率成二首
燕齊封壤接極目際平蕪舊井泥猶汲新楊秭幷枯吁
嗟勤致禱潤澤冀均濡爲問西京吏隨軒雨有無
去京六百里依舊有流移(曩在都時聞五坊/驅逐流民出境)忍作逐貧
賦曾傳乞食詩一錢施豈靳百族計誰私自揣還相謂
吾非拯爾時
　　　新蟬
何校誰憐聰不眀背春􁂮夏未聞鶯道㫄拾得醫聾法
高栁鳴蜩第一聲
　　　過德州城外不及訪前輩田綸霞及同年李文
　　　衆後人
此邦耆舊㡬人存田李風流在子孫雙袖龍鍾數行泪
忍過西路灑州門
　　　午飯苦水舖
醬蒜羮葱薤羣蠅遽集斯忍饑爲廢箸旁有勸餐兒
　　　自恩縣南至津期店萬栁夾道成陰過此即高
　　　唐州界故末句戲云
晨遮初旭暮斜陽萬樹交陰午亦凉過此令人忘六月
小車欹枕夢高唐
　　　煙墩行(高唐以南/營房一新)
舊墩久廢土裂岡新墩改築高環牆十里五里遙相望
戍旗標識從高唐兵居煇煌盡丹雘民舍苫茅半頽落
時淸且喜罷傳𤇺夜静寧煩勤擊柝
　　　行經茌平有感於前令吳寶崖去官之故幷紀
　　　所聞於旅主人
吳生曾出宰名被上官嗤下考催科拙中才槖筆宜俗
貧非一邑民望失三時旱潦憑誰訴能無怨有司
　　　東阿縣北新開河一道問之土人初無名也
朝廷興永利州縣博虚名畚鍤紛紜集河渠指顧成久
晴無水蓄一雨便泥行即目抒懷句依稀太息聲
　　　穀城山下
十日星埃苦晝炎晚來洗眼穀城南雲頭雲起晴飛雨
山外山高靑出藍
　　　聞濟寧以南各牐巳通朝來從汶上改路東行
　　　小憩康莊驛
汶濟支流滙漕渠一道通買颿知校便改轍遂從東麥
壠秋初刈瓜田歲屢豐槐陰茆店底小住爲淸風
　　　濟寧旅館夜聞雨聲
新夢續殘夢重爲一宿留(癸已秋南歸亦/從此地上船)載濡行可免
將伯助何求前夜猶防雨眀朝好放舟多情天井派只
管向南流
　　　雨泊天井閘書所見
河魚逆上多衆網布牐口誰知得魚者戴笠垂綸叟
　　　下牐歌
上牐難下牐易尋文中間千里勢上牐安下牐危羣呼
邪許無所施雷聲奮地光飛電浪挽彊弓船釋箭人情
冒險昧吉凶取快秪爭呼吸中勸君姑緩勿用亟需在
泥沙方利􁂮
　　　雨後曉發
曙色晴如霧舟行圖畵中三竿初上日一榻自來風碧
野寬河北靑山盡兖東旅愁隨境豁休道莫途窮
　　　南陽舟中食新蓮子
晨過南陽鎭居民擾魚鮭湖光蕩漾𨳩香溢岸兩涯亭
亭翠雲蓋擎出扶桑霞就船買蓮蓬賤比菽與麻擘之
復剝之愛此玉粒芽中含涓滴味甘露同淸嘉雪乳蘊
其漿細泉流齒牙至味少爲貴充腸奚取耶淳于一石
酒盧氏七椀茶未免放厥辭徒爲後世誇我本愛蓮人
無端落泥沙園荒沼亦廢呌跳私蝦蟇誓從今以往移
藕向鄰家安得百頃池別栽十丈花(用昌黎玉/井蓮事)
　　　連遇逆風舟行遲滯戲作吳體遣懷
雲峰突兀天溟濛打窗猛雨三日同滿槽渾渾西北水
劈岸浩浩東南風得句偶然從意外轉頭宛爾墮夢中
長年年長徤可羨弟作篙師兄柁工(船戸張姓二人兄/長余一歲弟小余)
(二/歲)
　　　又絶句一首
淮南米價聞騰涌每遇商船問若何爭及此間魚最賤
食魚人少捕魚多
　　　再疊前韻
連朝不飯空捫腹奈此河魚腹疾何笑擲何郞供一飽
看囊直覺萬錢多
　　　東坡詩云去得順風來者怨輙以所見廣之
得上仙舟總不凡(余所乗舟/名飛仙)巧從名句破機緘南來北
去兩無礙去得順流來挂帆
　　　野泊
濁浪三百里黃河疑倒流歸心雖汲汲行役且悠悠新
月生漁浦殘陽下柁樓人家當不逺鵞鴨滿灘頭
　　　脾疾戲拈三絶句
思慮出苦吟傷脾或有之我作多游戲脾神應得知
桃實大于拳蓮實細于乳吾寧舍其大則以養脾故
血枯六脈㣲豈止脾脉弱世罕老人醫吾其肻試藥
　　　六月十一日過臺兒莊
南池距臺莊三百六十里七日行始達水順風逆耳厄
運老未終扁舟復落此櫓聲晨到枕舟子報風止小兒
前致問厄非自今始古人處逆中必有安常理教之識
忍字忍過事堪喜
　　　宿遷關(吳體)
舊輸兩石今不然(舊例民船自山東來者止令載巨/石二至此交納以僃河上工料)鱗
跳羽萃愁滿川重船納貨輕納料醉客禁酒醒禁烟嚴
關正爾指淮岸密網行且張河壖空囊傾倒能㡬許大
笑不容留一錢
　　　桃源舟中
路比仙源逈不同恍於此地作漁翁帆移柳岸雲浮白
日射蘆村霧吐紅直與迴腸紓鬱結放教雙眼破鴻濛
人間好境難多得生怕明朝又逆風
　　　渡河口號八首
川后波臣兩效靈居民指點　翠華停淸河口對淸江
浦黃瓦猶高　萬壽亭(先帝自丁亥年閱視/河工後不復南巡矣)
蘆茭作楗夾河檳採買從來不累貧知是何年歸正帑
更無閒地養官薪
六月河防未輟工淸流長被濁泥衝縷隄上是遙隄土
蟻穴移來築蟻封
船頭暗伏陷人灘枕底旋成閣淺灣平莫平於三草壩
險應險過百牢關
海近天空地勢低水分南北岸東西板沙縫坼如刀截
嫩草頭平似剪齊
長女占和少女同無朝無暮往來通舟人屈指六十日
只有東南一色風(自四月望至今兩月無/日非東南風亦一異也)
小炷香分兩處焚河神别過别淮神不教名姓汚祠壁
誰識風波有幸民
老去艱辛閲歷多眼前何處没風波怕將口號傳人口
留與漁天作櫂歌
　　　淮口增築蓄淸敵黃二壩上水甚難牐河無此
　　　險也
古來傳禹績平土奏安瀾自設東西堰如分上下灘遏
防令高易扼吭欲歕難寄語河隄使神功勿妄干
　　　淮岸夜泊紀所見三首
民將蘆編屋官取蘆爲埽蘆兮識可憐生死逓相弔
日没月未上黑雲騰四面葦岸吐孤燈澂波千尺練
大星三五點小星明復滅俯仰一靑天玻璃渾不隔
　　　曉過淸江浦二首
淸濁判淮黃有若渭與涇近來淮稍濁猶以淸爲名賴
此緑陂草映波如染成
急流導鷁首微風颭旗尾船上白面郞樓中紅袖女盈
盈隔河漢相望正如許
　　　晚泊淮陽城西知半月前淮水暴漲丈餘今勢
　　　雖漸减而隄外田禾低者猶成巨浸感賦一律
　　　總督漕使張慕莘舊好也余爲放歸田里之人
　　　不欲以姓名投謁竊取少陵舂陵行之例詩成
　　　亦不寄張
桐柏山南水橫流一丈高孤城堅保障十日减波濤飢
溺宜兼拯經營念獨勞久膺艱鉅任何以沛陰膏
　　　入寶應高郵界幸水不爲災河工方修築隄岸
　　　昨詩誠過慮也再作一首以解嘲
高寶陂湖接雙隄瀉衆流天光白淼淼野氣緑油油坐
閲新苗長行看晚穗抽腐儒不曉事徒作𣏌人憂
　　　轉應曲效樂天體秦郵舟中即目六首
浮沈豈必緣輕重此理難從物性求沙鳥羽輕偏善没
水牛蹄重獨能浮
後先豈必爭遲速此訣須從達者傳欲速馬因失足後
開遲船爲得風先
貪廉豈必由取舍此段難從有意求二寸白小多漏網
尺半紅鱗或上鈎
灾祥豈必因旱潦此事終須人力饒千金隄塞一蟻穴
百里水洩三虹橋
死生豈不論長短此事難從天道爭黃口小兒多夭折
白頭老子却長生
富貧豈必關憂樂此意須從處境謀萬戸富平侯不樂
一瓢貧巷士忘憂
　　　立秋夜泊召伯㻖熱極竟夕不成寐
直從日落風生後坐到星稀月淡時蘆荻灘頭秋氣味
一年今夜最先知
　　　揚州換船吳孝廉次侯至舟次相晤口占志别
吳生知我停征棹先枉高軒向水濱差喜同年還有後
(生爲豹文/吏垣之子)劇傷舊好絶無人(謂史蕉飲顧書/宣郭于宮輩)
　　　渡江後舟中及初到家作八首
行經五月又六月飽閱風狂及雨狂淮北晚禾將換綠
江南早稻已垂黃(一月中南北所/見不同如此)須臾過目留新咏容
易歸途得故鄉餓死先廬吾亦樂況聞歲計未全荒(舟/子)
(吳江人問知黃梅多雨嘉/興以南田家無不播穀者)
舟人亦復有何急晝夜來兼食宿程過隙馬馳颿倒影
裂波魚出㯭雙聲傾欹不少飛揚路安穩終輸自在行
但得到家寧計日匹如半載坐愁城(昨午從揚州解纜/今蚤已抵毘陵)
賀我生還預有詩詩家古義孰如兹徐卿二子成名日
錢氏一翁歸老時(徐卿二子見少陵集謂徐荼坪及思/肖兄弟且有一翁錢少陽太白句也)
(謂錢/絅菴)款款故應憐久别匆匆猶足慰相思只慚筋力難
爲禮來往初非論報施(二君俱就舟次握/别余不及報也)
轉盡陂坨地掌平低田初聽桔橰聲風披翠羽芸芸長
岸束淸流瀰瀰盈擊壤豈眞忘帝力習勞翻似代牛耕
誰爲民牧應垂卹敢望蠲租望緩征(常州以南彌/望皆水田)
碧空如水月將出城外放船乗早凉到耳雞聲無次序
刺肌蚉喙有鋒芒嵐光澹澹𨳩前路天意濛濛引睡鄉
行過望亭渾不見墖尖初日見山塘(三更發錫山至/望亭天始明)
金閶門外氣如薰暴雨南來欲拯焚乍喜跳珠湯止沸
俄看插漢火騰雲可憐民困天知否大抵耕深報薄云
慰爾眼前聊一快十分愁暫减三分(吳門小/泊喜兩)
漸近鄉關倍慘然脊令原上鷓鴣天累添行處尋常債
痂結平生未了緣石火光中思拔宅木魚聲裏學逃禪
不如且作黄山谷收取詩名四十年(涪翁/成句)
蚤信歸期在未占隔年羊酒夢中擔(去冬將發杭州夢/中有人唫詩二句)
(云鄰里㡬家羊酒賀/賀他父子得同歸)兒童識面尚八九父老叩門時兩
三痩盡形容皮骨在新留霜雪髩毛添(獄中不剃髪者/百五十日及出)
　　　七月十一日喜雨(吾里自甲辰七月海潮汎溢/後水土多成鹹味今年黃梅)
(積雨土性復/故乃得插秧)
一村潟鹵變良田甘澤重滋白露天歷盡河淮江北路
喜從海角卜豐年
　　　行研銘
從我於厄食我墨兮毋汚爾潔幸洗雪兮
　　　三年來村家不種稻而種木棉頗擅其利今年
　　　間有因襲舊例者入秋風雨太多畝收失望感
　　　歎成篇
木棉秋早實經露復經霜日給貧家口年逋大户糧差
宜沙雨潤最忌海風狂鄰有西成望嗟嗟爾獨荒
　　　脾泄足腫久未愈醫云服參則效戲畣之
人葠金比價盈兩十千錢藥竈添新火齋廚斷晚煙萬
緣能委運一事敢祈天老死尋常事休教病苦纏
　　　枕上偶拈(七月廿/四早)
撚須擁鼻出呻吟淺語中含感嘅深燕散已無雛可戀
花開尚有蝶相尋病餘稍悟浮休理閒處㣲徵寂照心
因病得閒閒且病也如夢閱去來今
敬業堂詩續集卷六終
　　　　　　　　　　　　姪男(學/開)校刋
