#+TITLE: 洪北江詩文集-淸-
#+DATE: 2016-06-11 12:25:53
#+SOURCE: github.com/kanripo/KR4f0056 master a903b5c1                
擬兩晉南北史樂府卷上
　　　　　　　　　　陽湖洪禮吉稚存譔
　　馬同槽
聲嘈嘈馬騰槽火炎炎龍上天去年秉黃鉞今年
加九錫龍旂十二旒天子在頃刻桃花源武陵船
問魏與晉何茫然
(魏武帝夢三馬同食一槽甚惡之謂太子丕日/司馬懿非人臣也/泰始元年晉王炎稱皇帝)
(廢魏主爲/陳留王)
　　廣武嘆
一日哭留狂名百日醉留酒名酒名狂名俱不免
先生能作靑白眼驅車何茫茫廣武何荒荒當時
楚與漢莽莽百戰塲百戰塲斜日下𥪡子成名尙
堪詫擾擾何况牛與馬
(阮籍登廣武觀楚漢戰處嘆曰時無英雄使豎/子成名/籍能爲靑白眼見禮俗之士以白眼)
(對/之)
　　蘇門嘯
阮生狂耶稽生傲耶先生何人泠泠嘯耶咸熙魏
耶咸寧晉耶先生何人冥㝠隱耶
(孫登隱蘇門山善嘯阮籍見之歸著大人先生/論/稽康從登遊三年問其所圖終不荅將别)
(謂曰子才多識寡難/乎免於今之世矣)
　　社稷勲
炎精中燼赤帝死祖龍西來作天子大開明堂錫
弓矢謀臣誰裴與王股肱誰荀與羊金符玉冊何
琅琅䇿勲第一推平陽當時曾殺高貴鄕
(武帝將廢賈后楊太后爭之日賈公閭有大勲/於社稷公閭賈充字/充使成濟殺高貴鄕公)
　　作佳傳
一丸藥勞侍婢千斛米作傳紀彼哉譙周及門弟
三分竊據孫興曹正統那付當途高君不見一士
已沒賴半士定論早出習鑿齒
(陳壽遭父䘮使婢丸藥謂丁儀子曰覔千斛米/爲尊公作佳傳/習鑿齒作漢晉春秋以蜀爲)
(正統因有蹇疾/苻堅稱爲半士)
　　别駕謡
海沂之康寔頼王祥邦國不空别駕之功嗚呼别
駕今三公惜哉不作徐州終
(王祥爲徐州别駕郡中謡云云/魏亡入晉官太保年八十五始卒)
　　峴山碑
杜公碑碑書功高岸爲谷谷作陵(叶)羊公碑碑墮
泪茫茫淚枯碑不碎碑不碎由民心君不見古來
賢達皆爭名羊公碑後碑俱冺此碑非金亦非石
碑之崇崇以德
(羊祜墮泪碑在襄陽峴山/杜預好爲後世名/刻石爲二碑紀其􁆇績一沉萬山之下一立峴)
(山之/上)
　　飛渡江
前揚帆後執柁南人倉皇北人坐橈居前楫居左
岸軍愁呼水軍卧城門開降帆來七萬騎全軍回
當時若聽王渾指北兵安得飛至此
(王濬率舟師直抵建業吳人曰北來諸軍乃飛/渡江也/詔濬至秣陵受王渾節度渾遣信令)
(濬暫過計事濬舉帆直/指報曰風利不得泊也)
　　銅駝嘆
立人當立德擇子先擇嫡宫門老臣三嘆息銅駝
會見在荆棘老奴亦言座可惜爲官乎爲私乎此
座何不歸桃符
(索靖知大下將亂指洛陽宮銅駝嘆曰㑹見汝/在荆棘中/齊獻王攸小字桃符文帝嘗指御)
(座曰此桃/符坐也)
　　淸談誤
王與謝揮麈尾樂與衛饒名理淸談亹亹從天來
洛中已建單于臺
(王弼謝琨善淸談樂廣衛玠善名理/桓温自/江陵北伐登平乗樓望中原嘆曰遂使神州陸)
(沉百年邱墟王夷甫/諸人不得不任其責)
　　雉短短
雉短短飛來入宮院欲竊主權欺主闇昨日殺龍
母今日殺龍子可憐銅駝宮化作荆與枳
(惠帝后賈充女也武帝嘗日賈公女有五不可/種妬而少子醜而短黑/后廢楊太后於金墉)
(城絶膳八日而卒/使/太醫令程據毒太子)
　　金谷䜟
紅𬎼花開置行幕一盃兩盃緩行樂美人頭向盤
中落珠歌翠舞昕斜陽珊瑚七尺施作牀人間夢
醒春茫茫花枝如烟墮高閣散盡黄金恣揮霍白
首同歸訊潘岳
(潘岳金谷園詩投分寄石友白首同所歸/後岳與石崇同死趙王倫之難遂成䜟)
　　中台坼
去年誅韓信今年醢彭越駿珧旣首禍瓘亮亦繼
沒南風當國勢絶倫手持天下歸先生(叶)中台星
坼日復蝕先生不言務簡黙金墉城太后薨許昌
宮太子凶誰與殺者張司空
(中台星圻張華少子韙勸華遜位華不聽/華/將死謂張林日卿欲害忠臣耶林稱詔詰之日)
(卿爲宰相太子之廢不能死節何也華日式乾/之議諌事俱在曰諌而不聽何不去位華不能)
(答)
　　華亭鶴
華亭鶴雲間哭聲何悲悲二陸白祫喜談兵貉奴
寧作督机山深三泖陰蓴鱸千里方揚舲此時笑
殺張季鷹
(陸機將死嘆曰華亭鶴唳可得聞乎/張翰/聞秋風起思菰菜蓴羹鱸魚膾卽日挂冠歸)
　　除三害
禾兮芃芃稷兮翼翼父老不樂仰天太息(一/解)長跪
吿父老父老䆒何苦父老不苦長橋之蛟與南山
之猛虎(二/解)父老愼勿悲山有虎兮虎可摧水有蛟
兮蛟可揮兒不讀書兒身何爲(三/解)兒讀書讀書不
忘始少慕奮身十年俠士長慕事親十年孝子(四/解)
兒讀書讀書不近名兒爲良臣兮天王聖明兒爲
忠臣兮䜛人釁成(五/解)
(周處爲御史中丞梁王彤違法處深文按之及/齊萬年反彤都督關中諸軍事賊有衆七萬彤)
(逼處以五千兵撃之絃/盡矢絶遂力戰而没)
　　思子臺
南風狂惠風閉千歲髑髏齒牙利承華門詔誰作
黄門侍郞有潘岳許昌宮逆誰預黄門將軍有孫
慮思子臺愁雲結許昌一聲飛蓋裂金墉城中貯
金屑
(惠帝爲愍懐太子立思子臺/太子妃名惠風/太子䘮發許昌大風雷電幃蓋飛裂/賈后)
(廢金墉城飮/金屑酒死)
　　寧馨兒
寧馨兒乃貝媚人骨少無宦情皇皇詣闕長無宦
情營營三窟一代龍門竟誰識可憐車前拜石勒
阿堵積室中持籌亦錢癖新婦可作阿戎匹
(樂府上/七)
(王衍勸石勒稱帝/衍妻郭氏好聚歛嘗令婢/以錢繞牀使衍不得行衍晨起見之謂婢日舉)
(阿堵/物却)
　　侍中血
長安門開鼓聲死賊騎如雲走天子西來從輦無
一人萬乗蒼茫草間止行間殺氣何紛紛侍中獨
拜車前塵馬前飛矢着龍節侍中獨濺衣上血侍
中血中散琹琴聲欲絶日欲沉有子乃不傳廣陵
(稽紹蕩陰死節血濺帝衣後左右欲浣衣帝曰/稽侍中血勿浣也/稽康將刑顧視石影索琴)
(題之日廣陵/散于今絶矣)
　　龍虎爭
虎皇皇北來牽兩狼南飛值龍龍角張洛中碩䑕
尺二長(一/解)莫打虎打虎先傷龍龍鱗十十五五(二/解)
莫打䑕打䑕已驚犬犬聲欲聞數武(三/解)雄鷄黙雌
鷄啼大馬死小馬饑(四/解)
(元康中童謡虎從北來鼻頭汗龍從南來登城/看指齊王冏成都王頴/永嘉初童謡洛中碩)
(䑕尺二長若不早去大狗至鼠指東海王越狗/指苟晞/大寜初童謡老馬死小馬饑指明帝)
(崩成帝/幼而言)
　　十三月
十三月狼生貙十五月貙生狳貙生已難禦狳生
奈何許蛟龍何况得雲雨絳灌無文隨陸無武以
之讀書横覽今古父作蒙珠離子作遮須夷神州
擾擾不可止洛中又出新天子
(劉淵十三月而生淵子聰十五月而生聰子嘗/死復蘇見淵爲蒙珠離國主且日遮須夷國無)
(主待汝/父爲之)
　　赤白氣
旗獵獵天門開雲中天子騎龍來赤光耀以西白
氣耀以東非烟非霧杳不知其𪷟𪷟熒熒煌煌遂
開明堂礌礌落落雄藝卓犖石武鄕一生低首惟
高皇幕中乃有張子房
(石勒生時赤光滿室白氣自天屬於中庭/勒/嘗謂人曰若逢高皇當北靣事之遇光武當竝)
(驅中原/勒以張賔爲/謀主賔自比張子房)
　　特尙可
鍾離崩䧟石穴一如丹一如漆入穴多于蟲出穴
莫敢雄㧞劍刺屋居其中鹽神冉冉兮紛相從神
之一飛兮九日盡落浹旬茫茫兮不見城郭天空
空野夢夢遺以靑縷射以雕弓鹽神去王廩地特
與雄廩君裔欲寄食寧作賊官貪如狼政如火李
特尙可尙殺我
(李特爲廪君苗裔先鍾離山崩䧟赤黒二穴出/黑穴者四姓岀赤穴者卽特先五姓爭爲神相)
(約以劍刺穴屋惟廪君劍獨着遂爲神有鹽神/從之其飛閉天廪君射殺之天乃開朗/特據)
(廣漢百姓謠日李/特尙可羅尙殺我)
　　壯士歌
七尺刀八尺鞍壯士歌悲陳安啾啾喞喞天陰雨
黑伏兵邀我西飛騎追我北班騅無聲草間匿嗟
嗟見入不見出西流水東流河壯士歌奈尓何
(陳安與趙將平先戰㑹日暮雨甚匿於山/中爲呼延靑所殺隴上人思之作壯士歌)
　　留降欵
一千義軍守陴哭城中天子亦食粥誰歟守者索
都督長安城闕生蒿萊長安城門不肯開車騎來
萬戸來
(劉曜逼長安城中飢甚愍帝食麴屑粥索琳留/降欵不發使子說曜日若許琳以車騎萬戸者)
(請以/城降)
　　中興瑞
綿綿延延華光燭天正氣萃此者五百二十六年
時巳過運乃昌朱旗卓地一丈長金符落天走建
康化龍一馬興眞王龍爲王馬遂亾
(始秦時望氣者云五百年後金陵有天子氣至/晉元帝中興果五百二十六年/初玄石圖有)
(牛繼馬後故宣帝深忌牛氏及恭王妃夏后氏/竟通小吏牛氏生元帝/太安時童謡五馬浮)
(渡江一馬/化爲龍)
　　夜半舞
鷄三聲客三喚起視東壁有疎燈啓明光已亂英
雄乗時空浩嘆元明之間久無旦
(祖逖與劉琨俱爲司州主簿共𬒳/同寢中夜聞荒鷄鳴蹴琨起舞)
　　王與馬
王與馬共大下將軍前丞相亞將軍無謀丞相詐
丞相謂將軍三州勢堪藉事成爲王失爲覇嗚呼
將軍遽叱咤鼓頻頻肆逆氛丞相大義已滅親白
旗懸首煩將軍
(王敦王導秉政時人語日王與馬共天下/昌元年敦率衆内向以誅劉隗刁協爲名/永/敦)
(死懸首南桁/莫敢收塟者)
　　新亭淚
愼勿學楚囚對愼勿酒新亭淚天茫茫天方醉人
茫茫人方睡
(過江人士毎至暇日相要出新亭飮宴周顗中/坐嘆日風景不殊舉目有山河之異皆相視流)
(涕王導愀然變色日當共戮力王/室尅復神州何至作楚囚相對)
　　呼伯仁
渡江來不安坐茂倫一言伯仁賀向見夷吾在江
左夷吾有急呼伯仁伯仁百口還理君爲君瀝肝
膽爲君全令名(叶)伯仁言感天子夷吾不言伯仁
死三司耶令僕耶知人不易古所嗟夷吾亦殺鮑
叔牙
(王敦反王導毎旦率子弟詣朝待罪見周顗入/導呼日伯仁以百口累卿顗不應及人爲導申)
(救甚至出又上書明導忠誠導不知甚恨/之及王敦問顗于導三問不對敦遂殺之)
　　拜士行
朝亦運百甓暮亦運百甓欲淸中原還致力古人
陰惜寸今人時擲尺欲淸中原先惜日(叶)陶士行
眞名臣神機魏武忠孔明(叶)陸遜陸抗非其偷前
年撃杜􁃳今年殺蘇峻君不見元規枉自受顧命
賊來亦拜陶士行
(蘇峻反庾亮詣陶侃拜謝侃止之日庾元規亦/拜陶士行耶/尙書梅陶與曹識書日陶公机)
(神明鍳似魏武忠順勤勞似/孔明陸抗諸人不能及也)
　　踐海水
北風吹海海欲立海底潛蛟抱氷泣馬蹄踏海聲
隆隆三日不拆玻璃宮玻璃平鋪三百里鐵騎茫
茫踐之起君不見一聲篳篥海水開海厎已執乖
龍回
(燕慕容皝討慕容仁天寒海凍從昌黎東踐海/氷而進凡三百餘里/仁部下叛執仁以降)
　　義旗指
去年反王敦今年反蘇峻六師束手庾元規八州
觀望陶士行君父之難安可逃義旗一指天爲高
官軍已成白石壘賊騎不越朱雀穚功成倘憶絶
裾處夜夜精靈泣牛渚
(蘇峻之難温嶠約陶侃東下後侃以糧盡欲返/嶠謂曰公若沮衆敗事義旗將回指于公矣)
(初嶠欲將命母崔氏/固止之嶠絶𥚑而去)
　　獻行璽
獻行糧獻行璽尙薄袁本初何敢學成李二十八
宿纒宮門大業無愧張耳孫龍章九錫未八告白
帢八棺還自悼還自悼百六乾坤總羣盜執手傳
家自忠孝
(前凉張軌漢張耳十七世孫/據凉時有􁄣石/白點成二十八宿/于茂以未受王命白帢八)
(棺勉嗣子/以忠孝)
　　一目主
長安天子眇一目長安城中月鼎足妖星茫茫射
黃屋死我者堅活我雄東海大魚化爲龍男皆爲
王女爲公
(苻生眇一目童時祖洪戲之日吾聞瞎兒一泪/信乎生引佩刀刺岀血日此亦一泪也性殘忍)
(祖洪/殺之雄勸乃止/生立/太史奏長安城中三月竝岀)
　　識英物
兒勿啼兒啼驚一切兒啼何竒知兒是英物兒勿
來兒來光一室兒來何殊知兒有竒骨星茫茫墮
兒顂中七山巖巖横兒頂中一君不見温太眞擅
竒術燃犀照餘幽魅出何不擕來照英物
(桓温生未朞温嶠見之日此兒有竒骨可試/使啼及聞其聲日眞英物也/温靣有七星)
　　日書空
夷甫矜空談神州已陸沉深源復中起蒼生更誰
倚嗟嗟一百年處士相後先書空計已左周旋猶
作我東山捉鼻四十春蒼生所望眞斯人
(殷浩𬒳廢在信安終日恒書空作字揚州吏/民㝷義逐之竊視唯作咄咄怪事四字而已)
　　海西公
局縮肉馬作犢海西公犢化龍犢化龍是龍子朝
向離宮生暮向吳宮死吳宫死悲何如君不見永
嘉袖手永昌呼入廟曾言帝室儲何因龍種欺黄
犢㑹見鷄雌擾鳳雛
(海西公不男使左右句龍與内侍接生子以爲/世子民間謡云本言是馬駒今定成龍子/局)
(縮肉元帝時謡/孝武時/謡云黄雌鷄莫作雄父啼)
　　鬼董狐
鬼董狐事何畧天地茫茫總初覺元凱誰蟒而攫
元海誰鱗而躍敦與温重筆削君不見枋頭旣敗
史筆誣定論只有鬼董狐
(干寳作搜神記劉惔日卿可爲鬼之董狐/杜/預在荆州因宴醉卧外人聞嘔吐聲竊窺於戸)
(見一大蛇垂頭而吐/劉淵母祈子于龍門見/一大魚頂有二角伏于祭所夜夢旦所見魚變)
(爲人遂生淵/孫盛作晉陽秋直書枋頭/之敗温見之大怒孫諸子懼遂竊改之)
　　東山臥
大謝執如意小謝揮麈尾中謝無所爲泠泠善名
理一門羣從眞無慙閨中飛絮還撒鹽君不見四
十東山臥初足與人同憂亦同樂别墅風流賭棋
局
(謝安兄奕爲桓温司馬喜執玉如意弟萬常着/鶴􁐻裘白綸巾/安悅兄子元戲賭紫香囊得)
(卽焚/之)
　　牛心炙
欲知名啖牛心欲書名聚鵞羣(叶)昔不减阮主簿
今可伍王懐祖擕諸子抱弱孫婚嫁畢學尙平學
尙平事亦足中年以後傷哀樂(叶)得閒且自陶絲
竹
(王羲之十三時詣周顗時重牛心炙坐客未啖/顗先割啖之由是知名/阮裕有重名爲王敦)
(主簿敦嘗謂羲之日汝不減阮主/簿/王述字懐祖與羲之齊名)
　　阿房城
鳳凰鳳凰止阿房一雌一雄雙翶翔不見雀來入
燕室但見浮雲閉白日鳳西飛雀東飛膓斷朱宮
復紫隄錦袍一領軍前却鳳皇鳳皇不如雀
(苻堅時謡云一雌復一雄雙飛入紫宫又謡云/鳳皇鳳皇止阿房時慕容冲與姊淸和公主俱)
(有寵/慕容垂妻亦得幸於堅與同輦宦者趙/整歌日不見雀來入燕室但見浮雲閉白日)
(慕容冲逼長安堅使/送錦袍一領冲却之)
　　長星見
熒惑入南斗天子下殿走熒惑來天垣天子坐未
安坐未安亦何有長星勸汝一盃酒臣願天子聖
列辟賢追古七十二帝恩綿延臣更左執矢右執
鞭妖星射落淵厎眠陛下聖壽千萬年
(長星見孝武帝甚惡之于華林園舉酒祝日/長星勸汝一盃酒自古何有萬年天子耶)
　　負畚來
負畚來洛陽鬻望塵來司隷逐卿無忘螭蟠朕無
忘龍伏嗟嗟景畧奪何速不事西夷事南服八公
山悲苻融五將山毒吳忠景畧有君死萇手景畧
有兒縶泓首丕登先亡鎭惡後鎭惡死報苻氏
(王猛少時鬻畚於市/苻堅七歲戲官道左徐/統戲日不畏司隷縛耶/堅至五將山姚萇遣)
(將軍吳忠圍之求傳國璽不得遂縊堅/猛/孫鎮惡奔晉隨劉裕滅後秦爲沈田子所殺)
　　行路難
行路難歌以哭四座茫茫慘無樂(叶)松栢何啾啾
屋下尸自愁挽歌何慨慷道上殯自往袁山松愁
何工君家兄弟才偏雄呼盧十萬擲布帽卿軰可
識袁彦道
(袁山松喜歌行路難詞又喜道上作輓歌時謂/張湛屋下陳尸山松道丄行殯/袁耽字彦道)
(桓温嘗博進負數萬求濟于耽耽許之就局十/萬一擲直上百萬探布㡌擲地日竟識袁彦道)
(不)
　　丁零王
丁零中一隅地幾人稱王幾人帝
(翟斌據丁零慕容垂以爲河南王/翟釗改元定鼎後敗爲慕容永所殺)
　　新平寺
長星出天十丈長東掃宛洛趨雍凉明光殿前老
父走甲申乙酉悲魚羊魚羊食人人更少長安十
陵長秋草威鳳重飛入禁中蛟龍更出屯官道東
帝鮮卑西帝秦英雄歸骨向新平萇登自搆君臣
禍垂永還操門戸兵
(後秦姚萇縊堅于新平佛寺堅時有人于明光/殿大呼日甲申乙酉魚羊食人/慕容永爲西)
(蕪後燕主垂復滅之/苻登載堅/木主與萇戰毎事必啓主後行)
　　五經表
宗生去大事已趙生來大事濟彼棄龍頭附蛇尾
才何竒九州小書何竒五經表不處城廬處洲島
沮渠據北乞伏西自鄶以下還無譏
(秃髪烏孤據廣武秦王興使韋宗覘之歸日吾/乃知九州之外五經之表復自有人也/宗生)
(名敞趙生名振烏孤日吾得趙生大/事濟矣/沮渠據張掖乞伏據金城)
　　借鬼兵
城門西鬼兵十萬啾啾啼城門東陰旗獵獵愁燐
紅賊騎欲向南鬼伯趨䟃𧽼賊騎欲向北啾啾啼
鬼伯城門開待鬼來椒漿爲汝奠靈甲爲汝裁一
朝賊退歸海中幕府上簿皆鬼功鬼兵不來兮奈
何許賊兵皇皇兮矢如雨風折兮蝥弧血染兮頭
顱將軍苦身折天師竟無術彼夫人兮眞丈夫抽
刀殺賊賊卽呼天壤欲似王郞無
(孫恩攻㑹稽内史王凝之素奉天師道官屬請/出兵凝之日我已請大道借鬼兵守諸城門各)
(數萬不足憂也及敗遂爲恩所殺/妻謝道藴聞變肩輿出手殺數人)
　　續佛經
君不見長安天子好禪論浮屠沙門多以萬殿陛
空陳豐草詩深宮自進伊蒲飯又不見長安天子
多武功蜀氛西靖燕東封一朝熒惑星失守萬刼
昆明火更紅可憐德脩期愈促自謂當時邀佛福
邀佛福三千佛經盈卧閣萬死難懴姚萇惡
(後秦姚興好佛與鳩摩羅什續佛經長安里中/沙門至萬人/興好獵杜挻著豐草詩以諌)
(熒惑入瓠瓜中忽亾不知所在是歲秦/大旱昆明池竭童謡訛言國人不安)
　　槐樹賦
槐樹賦述志賦撰作遐方一何富上馬能殺賊下
馬作露布龍吟夜半興眞人譜系乃出飛將軍彼
夫人兮亦淸節三年不言似亾息
(西凉王李嵩隴西人李廣裔著槐樹賦述志賦/夫人尹氏有志節以先適馬元正三年不言)
　　虎臺謀
兄爲囚妹爲虜父命事仇無不可(叶)父已死兄已
誅父命殺仇仇卽夫父仇不報豈女子反面事人
有餘恥事已不成寧惜死黄泉有血流浩浩九州
之外五經表
(南凉王傉檀女爲秦王熾磐后/與其兄虎臺謀殺熾磐事泄死)
　　沐謙刺
一尺七首三尺雲首提革囊飛入秦飛入秦殺龍
子感恩茫茫復中止君有疾吾侍之君有藥吾奉
之涔涔淚下不能止義士今時爲君死匣中夜半
風颼颼恨不飛斬仇人頭
(劉裕使沐謙刺司馬楚之楚之待謙甚厚謙未/得間乃夜稱疾楚之果自齎湯藥往視情意勤)
(篤謙感楚之/恩反爲之用)
　　彗星岀
明堂坐一龍纔升一龍墮慟哭來徐公徐公得無
過星離離入太微經北斗絡紫微茫茫一百二十
祀酖君以生不如死晉亡亦有死節士
(彗星出天津晉恭帝禪位於宋自遜于瑯琊第/秘書監徐廣痛哭謝晦日徐公得無小過/裕)
(使張偉酖帝偉日酖君以/生不如死遂自飮而卒)
　　義羲號
仇池一隅世忠孝宋家日月飛不到永初年間義
羲號當時彤弓與盧矢老臣自當臣晉死我死善
事新天子嗚呼國亡不與亡柴桑處士仇池王
(仇池王楊盛聞晉亡不改義羲年號謂世子厷/日吾老矣當終爲晉臣汝善事宋帝及厷立始)
(用元嘉/年號)
　　桃源記
不聞人聲但聞琴聲不聞絃聲但聞指聲桃源中
人羲皇上人何論魏人何論晉人
(陶濳性不解音畜素琴一張絃徽不具毎朋酒/之會則撫而和之日但識琴中趣何勞絃上聲)
擬兩晉南北史樂府卷上終
擬兩晉南北史樂府卷下
　　　　　　　　　陽湖洪禮吉稚存譔
　　一尺劍
一尺劍馴兩蛇五百載還劉家(一/解)炎精斷典午亂
眞人興紹皇漢(二/解)草粛肅沒輦轂金之刄之悔不
速(三/解)
(宋武帝本漢後爲高祖弟楚元王交裔/武帝/伐荻新洲大蛇長數丈射之傷明日見數童子)
(靑衣擣藥/宋時有童謡云欲知/其姓草肅肅蓋蕭道成受禪之䜟)
　　味卿言
恪誰長慕容暐有霍光猛誰伍秦符堅有仲父裕
誰堪司馬宗有曹瞞知人何詳已何畧如君之才
總誰角可憐死慙高著作
(崔浩與魏太宗論近世將相之臣太宗悅賜御/縹醪十觚水精鹽一兩日朕味卿言如此鹽酒)
(浩後以譔國史族誅/高/允爲著作郞十七年不遷官)
　　金昌亭
東華吳聲猶未已司空中書執戈起同謀亦聞檀
道濟廬陵何人武皇愛子陛下弟金昌亭邊鼓聲
沸磨刀霍霍且及帝五蛇升一龍去龍歸若得瞻
皇馭應問爾來何太據
(徐羡之與傅亮謝晦受遺詔輔少帝帝居䘮無/禮羡之等令檀道濟引兵入廢帝爲營陽王復)
(弑之金昌亭并/殺廬陵王義真)
　　東山屐
東山屐屐不釋屐不釋作山賊西堂夢夢莫論夢
莫論思王孫君才苦多實苦少别夢盈盈滿春草
君心苦雜迹苦幽探竒累累山靈愁山靈愁向天
訴桃墟邨中夜相捕君鬚成佛骨未仙生天乃落
孟顗前
(謝靈運旣徙廣州欲要合鄕里小兒于三江口/篡取爲秦郡將宋齊所發于桃墟郵獲七人靈)
(運遂坐誅/靈運將刑捨鬚作維摩詰像/孟/顗事佛精懇靈運素輕之日卿生天當在靈運)
(前成佛當/在靈運後)
　　檀江州
可憐白浮鳩枉殺檀江州萬里長城君自毁明年
飮馬長江水長江飮馬君有知目光裂電神騅馳
(魏人聞檀道濟雄名憚之圖以禳鬼/收脫幘投地怒日乃壞汝萬里長城/道濟𬒳/魏太武)
(引兵南下文帝登石頭城望之謂江/湛日檀道濟若在豈使胡馬至此)
　　春月畋
咄爾簔嗟爾笠曷不遠暱我馬欲逸咄爾騎差爾
王曷不傍皇我田欲荒一日荒不得實一日飢不
得活王將四征營三驅驅斥老農胡爲乎還君壺
觴不敢食我田我田食我力
(衡陽王義季都督荆湘嘗春月岀畋有老父𬒳/苦而耕左右斥之老父曰盤於游畋古人所戒)
(今陽和布氣一日不耕民失其時奈何以從禽/之樂而驅斥老農也義季曰賢者也賜之食不)
(受)
　　封狼胥
朔風一夜長城倒百萬甲兵如電掃石頭城上烽
連天不見居人見秋草秋草秋肥胡馬驕江南地
赤總無　雍徐白骨連靑冀又見催書集飛騎君
不見耕當問奴織問婢封狼居胥亦何易
(朱文帝欲經畧中原王元謨尤好進䇿帝日觀/元謨言令人有封狼居胥意沈慶之諌日耕當)
(問奴織當問婢陛下伐國而與白靣書生謀之/何由濟帝不聽/魏人凡破南徐徐兗豫靑冀)
(六州所過赤地無苗/春燕歸巢於林木)
　　佛貍䜟
江水飮莫飽佛貍死江島去年歲在寅今年歲在
卯崔伯深死亦早
(魏太武南下童謡云虜馬飮江水佛貍/死卯年佛貍太武小字/崔浩字伯深)
　　宜速斷
禁林半夜愁烏號深宮一舉雙鴟梟䲭梟食母獍
食父假以羽翼授以刀齋宮門開燭未滅舉几一
揮指齊裂湛之不斷江湛遲陛下裁弟難裁兒難
裁兒已殺父嗟嗟雙鴟梟更假一鸚鵡
(太子劭始興王濬與嚴道育王鸚鵡巫蠱事發/帝欲廢太子劭賜濬死與徐湛之江湛王僧綽)
(謀之僧綽日事宜速斷當斷不斷反受其亂帝/久不决更以謀告潘淑妃妃濬母也以告濬於)
(是太子劭遂與濬弑帝并殺/潘淑妃徐湛之江湛俱死)
　　見要人
衣如鶉馬如狗道逢八騶不得走平生不喜見要
人要人近復生公門君不見要人耶亦堪喜陛下
有綸臣仲禮
(顔延之子竣旣貴常乗羸牛笨車道逢竣鹵簿/卽屏往道左謂竣日平生不喜見要人今不幸)
(見汝/侯景圍臺城邵陵王綸及都督柳仲禮/按兵不戰梁武帝嘗問䇿於柳津對日陛下有)
(邵陵臣有仲禮不/忠不孝賦何由平)
　　竹林堂
寧馨兒父不知渠大齄鼻何如斯齄鼻不懼鬼射
鬼鬼殺爾今日當屠猪急付大官㕑猪來代爾宰
天下竹林堂空鬼亦怕
(廢帝射鬼於竹林堂爲壽寂之等所殺/王太/后疾篤呼廢帝不往怒曰那得生寜馨兒/帝)
(人太廟指世祖像日渠大齄鼻如何不齄/帝/嘗惡湘東王彧呼爲猪王一日忤㫖帝縛之使)
(擔付大官厨曰今日屠猪建安王休仁/笑曰猪未應死待皇太子生彧遂免)
　　違導㫖
欲言耶負導㫖不言還負翟黑子宮中門啓戈矛
森臣寜負迹不負心天威煌煌距尺咫臣寧負生
不負死高渤海眞純臣天文書上天顔温臣才區
區勞奬述淸河司徒臣不及
(高允嘗授太子經及崔浩國史事發并欲誅允/太子人言允小心謹宻且制由浩請赦其死魏)
(太武問曰國書皆浩所爲乎對曰浩所領事多/總裁而已至於著述臣多於浩太武怒曰允罪)
(甚於浩何以得生太子懼日天威嚴重允迷亂/失次耳臣向問皆言浩所爲太武問信如東宮)
(所言乎對曰臣罪當滅族不敢虚妄殿下哀臣/欲乞其生耳太武爲太子曰臨死不易辭信也)
(爲臣不欺君貞也遂赦之允退爲人曰我不奉/東宮導㫖者恐負翟黑子耳先是翟黑子奉使)
(并州受布千匹事發謀於允允勸首寔翟黑子/不從太武殺之/魏太武使允集天文災異書)
(凡八篇太武善/之謂不減雀浩)
　　領軍腹
七日宴愼勿開司空血裹長安臺牽牛星愼勿見
蒼梧首離仁壽殿江州首禍徐州亡天意總在蕭
建康箙中有箭箭有鏃痛恨不穿領軍腹
(宋明帝以七月七日殺巴陵王休若後廢帝亦/以七夕死/帝醉寢仁壽殿令楊玉夫何織女)
(渡河日見當報我不見當殺汝玉夫懼遂弑之/帝嘗直人領軍府值蕭道成晝卧帝畵其腹)
(爲的欲射之以王天/恩言遂以骲箭射)
　　石頭城
石頭城悲孝子悲忠臣寜爲粲死慙淵生(叶)江陵
市爲忠臣爲節士不作充生作陵死
(袁粲與子最同死日汝不失孝于我不失忠臣/沈攸之將起兵日吾寧爲王陵死不作賈充)
(生/攸司馬邊/榮亦不屈死)
　　天王家
生不落降王車死不入天王家王敬則虎而翼板
輿迎居别宫耳司馬家亾亦如此王光祿獺尾哭
興亾兩見勿復哀鸞飛又向天邊來
(宋順帝禪位於齊王敬則以板輿入迎帝帝曰/欲見殺乎敬則曰岀居别宫耳官先取司馬家)
(亦如此帝曰願生生世世勿復生天王家/右/光祿大夫王琨晉世已爲郎中至是攀車獺尾)
(慟哭曰人以壽爲歡臣以壽爲戚/旣不能先驅螻蟻遂復頻見此事)
　　移吾牀
紀僧眞無所須從官乞作士大夫士大夫非天子
命江家謝家聽不聽欲娶須造中書堂欲貴須近
尙書牀桃笙三尺牀七尺尙書移牀遠俗客
(糺僧真得幸於齊武帝請日臣岀自武吏階榮/至此爲兒復得婚荀昭光女無所復須但願乞)
(作士大夫武帝曰此由江斆謝㵸可自詣之僧/眞詣斆登榻坐定斆顧左右曰移吾牀遠客僧)
(眞䘮氣返曰士大/夫固非天子所命)
　　易犬子
延昌宮中國祚短神龍墮地化作犬楊婆咒禱空
紛紛寧知金翅啣王孫王孫憶翁須好作翁死旬
時還奏樂花枝裊裊春綿綿楊郞宮中恣醉眠狐
裘錦衣左右直徐郞殿前躬畫敕寧失官家朝莫
犯周侯刀寧違至尊訓莫拒舍人命禁中刀敕空
縱横國運詎識歸宣城尙書不言侍中走舉朝盡
醉吳興酒
(齊武帝時有小史姓皇名太子帝爲移點於外/作犬子何點日太子作犬不得立矣後文惠太)
(子果卒/鬰陵王爲皇太孫時令女巫禱祀速/求天位及太子卒益加敬信/世祖崩大歛畢)
(卽呼伎作樂/帝左右楊珉與何后同寢處/帝寵任綦母珍之周奉叔及宦者徐龍駒等珍)
(之有所求無不應有司相語日寜拒至尊敕莫/違舍人命奉叔有單刀二十日嘗語人日周侯)
(刀不識君龍駒至代帝畫敕/宜城公鸞謀繼/大統多引朝中名士參畫侍中謝朏心不願求)
(止爲吳興太守至郡致酒數斛與弟/吏部尚書㵸日可力飲此勿豫人事)
　　郎君書
郞君書悲欲死不死三軍死尺𥿄田横客走安歸
先生血染門生衣陸家門生頸已折袁家門生遭
狗齧先生之靈幾時沒
(晉安王子𢡟與防閤陸超之董僧會舉兵討蕭/鸞爲參軍于琳之所殺僧會見𢡟子昭基書曰)
(郎君書也悲痛而卒或勸超之遠遁超之曰恐/田横客笑人遂爲門生所殺頭斷而身不僵門)
(生亦助舉棺棺墮折其頸而死/袁粲死後其/家匿一少子投粲門生狄靈慶靈慶遂抱兒以)
(首兒死後靈慶嘗見兒騎大㲰/狗戲年餘靈慶竟爲㲰狗所殺)
　　解散髻
華林園中宴初設彦回琵琶稱第一淸歌沈季琹
王郎三公解事惟拍張尙書尙書技偏乏稽首臣
須用臣法臣今有法臣知書當時封禪推相如帝
日休哉盛德事琵琶聲停拍聲止一代風流比謝
安插簪散髻解朝冠王郞何似吳興守力飮不肯
解璽綬
(王儉爲國子祭酒作解散髻斜插簪嘗謂人日/江左風流宰相惟有謝安意以自比/齊高帝)
(幸華林園宴集使各効技藝禇彦回琵琶王僧/䖍柳世隆彈琹沈文季歌子夜來王敬則脫朝)
(服拍張獨儉無所解誦相如封禪書齊主日此/盛德事也/齊主受宋禪以謝朏爲侍中不背)
(解璽綬乃用/王儉爲之)
　　八騶嘆
君不見鄧仲華二十佐命人爭誇又不見王僕射
弱冠興齊推定䇿君名照耀同扶桑三十官止中
書郞前無八騶任搥壁人何轟轟我寂寂絳衫戎
服官門來嗟君殊非濟世才濟世才任輕薄驢乎
驢乎汝好作如汝人材皆令僕(叶)
(中書郎王融自恃人地三十内望爲公輔嘗夜/直省中嘆曰爲爾寂寂鄧禹笑人行逢朱雀桁)
(開喧啾不得進槌車壁嘆曰車前無八騶安得/稱大丈夫/齊武帝疾亟融欲矯詔立竟陵王)
(子良戎服絳衫于中書省閣口斷太孫仗不果/遂坐誅/融嘗與劉祥同載祥見道旁驢日好)
(爲之如汝人才/今皆令僕矣)
　　閱武堂
閱武堂種楊柳至尊屠肉妃酤酒阿兄來盤馬走
阿丈來醉一斗宮中夜遊誰敢毀宰相巳作破靣
鬼
(東昏侯於芳樂苑設店坐而屠肉百姓歌曰閱/武堂種楊柳至尊屠肉潘妃酤酒/東昏呼潘)
(妃父爲阿丈俞靈韻爲阿兄/沈昭畧臨死罵/徐孝嗣日廢昏立明古今令典宰相無才致有)
(今日以甌擲其靣/日使作破靣鬼)
　　合肥捷
合肥城邊鼓三下將軍乗輿不跨馬麾幢繖扇沿
河堤兵不貴多還貴寡三關關北增高樓將軍閉
壘征人愁征人誰知法中法法在用强還用怯百
戰孰比將軍功將軍豈數曹景宗原頭射獵師不
競行路空歌霍去病
(韋叡體素羸毎戰未嘗跨馬嘗乗板輿合肥之/捷魏人歌之日不畏蕭娘與呂姥但畏合肥有)
(韋虎先是諸將請益兵叡日兵貴用竒豈在衆/也/梁武帝使叡救馬仙琕叡至安陸増築城)
(二丈餘更開大塹起高樓衆頗訊其怯叡日不/然爲將當有怯時/曹景宗救義陽頓兵不進)
(但原頭射/獵而已)
　　談風月
南尙書奔競謫詹事官求不獲北尙書選格裁洛
陽令爭不廻停年格銓選格羽林夜火尙書宅南
尙書北不如宵來風月談軒渠
(徐勉爲吏部尙書客有因宴求詹事五官者勉/正色日今日祗可談風月/魏崔亮爲吏部尙)
(書立停年格洛陽令崔琡上書諫不聽先是/張瑀立銓選格排抑武人羽林相率焚其宅)
　　山中相
華陽夢破生紅塵山中宰相作外臣芒鞋尋山芝
草竟茯苓屢辱官家命官家手敕來岩陬先生不
願金籠頭同時亦有何處士將鬚不得臣老子
(陶宏景隱居茅山國有大事毎遣使咨訪時號/山中宰相/梁武帝遣所在給茯苓/武帝手)
(敕禮聘不岀唯畫兩牛一著水草間一金籠頭/武帝欲拜何點爲侍中點捋帝鬚日乃欲臣)
(老子/耶)
　　鹿子開
建康城頭衆驚走棖棖取人飼天狗朝呼食肉宵
呼肝棖棖得人食始歡食始歡殺鹿子龍公不死
鹿子死四十八年王氣止
(梁武帝立長子統爲皇太子時民間謡云鹿子/開城門蓋反語爲來子哭也後太子果薨/天)
(監十三年都下訛言有棖棖取人/肝肺及血以飴天狗百姓大懼)
　　房公馬
糗盈升草盈把兒童競養房公馬見公之馬還思
公連錢蹀􁣢奔兒童兒童粟多果馬腹更瓣名香
馬前哭馬前哭因思公君不見房公之馬鮑氏驄
(房謨爲大寧太守有惠政以不起兵應爾朱世/隆爲所執以其馬别給戰士戰敗蜀人得之謂)
(謨遇害莫不悲泣善/養之謂爲房公馬)
　　鮮卑奴
銅㧞打鐵㧞元家歲將末鮮卑奴起渤海東電隱
隱兮雷轟轟朱家魏家總非匹一冐空拳一穿鼻
賊來百箭殺百人武牢不死眞有神宜訓宮中叩
頭列一母三天亦人傑
(高歡累世北邊習其俗遂同鮮卑/魏孝明時/洛下以兩拔相撃謡言銅拔打鐵拔元家歲將)
(末/武牢之敗親信都督尉興慶謂歡曰王去/矣興慶腰邊百箭足殺百人/歡妻婁氏生六)
(子洋演湛皆爲帝時/謡云一母生三天)
　　水東流
欲要君四十啟(叶)欲爭君二千騎東帝不成作西
帝征途歔欷悲啼勿啼君心有南北此水無東西
水東西猶入海魏東西天命改
(魏孝武帝惡丞相高歡西依宇文泰/歡上帝/四十啓帝不省/泰率二千騎逆帝中途帝謂)
(侍臣日此水東流而朕西上因流涕泣下/帝至關中復與丞相泰有隙飮酒遇酖而殂)
　　南飛吉
烏鴉耶燕雀耶南飛者利耶轅門中置大鼓將軍
紫衣氣如虎彎弓北來射鸚鵡
(賀㧞勝奔梁三年梁武帝遇之甚厚屢乞師討/高歡不果乃求還勝自後毎執弓矢見飛鳥南)
(向者皆不射之以申懷德之意/魏時童謡云/可憐靑雀子化作鸚鵡子靑雀指孝靜帝鸚鵡)
(指高/歡)
　　明月謡
明月明月相隨不滅昨宵入懐抱今宵委荒草
(魏孝武帝閨門無禮從妹不嫁者三人皆封公/主平原公主明月尤寵帝以之人關爲宇文泰)
(所/殺)
　　狐非狐
天門開焦梨狗子天邊來狐非狐貉非貉吠聲長
達河朔靑雀何嗷嗷新巢復舊巢舊巢鸚鵡啄新
巢飽犬腹犬乎犬乎爾何酷㑹見金鷄樹頭哭
(魏孝武時謡云狐非狐貉非貉焦梨狗子嚙㫁/索蓋指宇文泰俗謂之黑獺也/泰母孕泰時)
(夢抱子升天纔不至而止/周初童謡云白楊/樹頭金鷄鳴祗有阿舅無外甥葢指隋受周禪)
(之/兆)
　　金甌缺

蕭繹盲老公侯景跛老子中原龍戰四十春乾坤
戾氣歸斯人斯人不來國不破誰使金甌向空墮
當殺不殺慕紹宗當斷不斷吳老公跛奴之禍禍
已酷盲僧釁成還骨肉
(梁武帝欲納侯景日我國家如金甌無一傷缺/脫納景致紛紜奈何後以朱异言卒納之/景)
(右足偏短/慕容紹宗追景急景謂日景若就/擒公復何用乃縱之/湘東王繹眇一目初武)
(帝夢盲僧託生/王宫遂生繹)
　　臣如龍
天子勿走馬大將軍嗔大將軍勸陛下酒敢勿聞
黄門郞來前且受意癡人勢亦小差未欲進食先
揮刀龍耶虎耶亾崇朝亾崇朝反及禍臣如龍北
面坐臣如虎尙是可臣如䑕已殺我
(東魏高澄忌魏靜帝使黄門郞崔季舒伺帝動/靜嘗與書日癡人比復何似癡勢小差未/澄)
(爲膳奴蘭京所殺/高洋欲受魏禪母婁氏日/汝父如龍兄如虎尙終身北面汝何人欲行舜)
(禹之/事乎)
　　寒山石

一片石寒山頂餘者誰比蛙黽蛙聲蚓聲猶可識
邢家魏家工作賊
(庾信使北歸人問北方人士何如日惟温子昇/寒山一片石堪共語餘若驢鳴犬吠耳/邢邵)
(日江南任昉文體木疎魏收非直模擬亦大偷/竊收聞之謂人日伊嘗于沈約傳中作賊何敢)
(言/我)
　　百年冤
濟南毅魄死不灰九死上呌天關開精誠入日日
忽變白氣夾日如長圍凉風臺前血一斗百年來
時繞堦走兒今何罪生王家乞命作奴還俯首深
宮半玦留分明兒今已死忍獨生忍獨生還把玦
明月不來空斷絶君不見婁家血泪還纏綿濟南
悲罷悲百年
(北齊昭帝廢故主爲濟南王㝷復弑之立子百/年爲太子及昭帝疾婁太后視之問濟南所在)
(者三不對太后怒日殺之耶遂不顧而去/武/成帝立封百年爲樂陵王河淸三年五月白虹)
(圍日再重又赤星見帝欲以百平厭之使召百/年百年知不免割帶玦與妃斛律氏别見帝于)
(凉風臺日乞命與阿叔作奴帝不聽卒殺之妃/把玦不食月餘亦卒玦猶在手父光自擘之乃)
(開)
　　握槊來
臣彈箏君進酒君持觴臣爲壽君王沉醉宮生春
兒家乃有握槊臣趙郡痛哭宮門首臣爲國家不
爲酒珠簾終蔽和士開兗州刺史需君來士開生
趙郡死非常作事有龍子
(北齊和士開以善握槊彈琵琶有寵於武成帝/使士開與胡后握槊復得幸於胡后及武成帝)
(殂後主尤委任之/趙郡王叡與司空婁定遠/立請岀士開外任太后命賜叡巵酒叡正色日)
(臣論國家大事非爲巵酒後主不得已出爲兗/州刺史士開載二美女珠簾詣婁定遠願得一)
(辭二宮定遠許之士閒遂與太后及後主謀殺/叡/瑯琊王儼殺和士開斛律光聞之撫掌日)
(龍子作事/固自不凡)
　　劉桃枝
劉桃枝信力士所爲如此事永安耶鐵籠死平秦
耶露車死趙郡耶雀離死大明宮裏呼家家膓肥
臘滿悲瑯琊桃枝桃枝技還絶飛向靑天斬明月
劉桃枝愼勿過君如鵂鶹見者禍嗚呼爾首何時

墮
(劉桃枝齊天保間力士/齊文宣囚永安王浚/上黨王渙於鐵籠使桃枝就籠刺浚因自殺渙)
(平秦王歸彦𬒳獲載以露車使桃枝拉殺之/桃枝拉殺趙郡上叡于雀離佛院/瑯琊王)
(儼將死呼日乞見家家桃枝以䄂掩口殺之/周韋孝寛畏斛律光縱謡言日百升飛上天明)
(月照長安光字眀月故言/光至凉風臺桃枝/自後撲之不仆光反顧日桃枝嘗爲如此事我)
(不負國家/齊文宣嘗使桃枝殺高德/政桃枝不敢下顯祖怒日爾首卽墮)
　　金叵羅
爲丞郎郞善盗金叵羅在官帽爲達官官善温胡
桃油獻至尊爲三司司善刺黄金丹寛一死爲流
囚囚善柔蕪菁子薰兩眸盲人當國亦識古官欲
殺弟引慶父盲人當國還傾朝官欲殺舅引薄昭
盲人耶竟誰恃外有和老公内有女媧氏
(北齊著作郞祖珽疎率無行嘗因宴失金叵羅/于珽髻上得之/武成帝爲長廣王時珽爲胡)
(桃油以獻/武成帝將殺珽􁅻日陛下勿殺臣/臣爲陛下合金丹因徙光州置地牢中夜以蕪)
(菁于爲燭由是失明/胡長仁瑯琊王儼之死/皆珽引經成之/珽媚後主保母陸令萱謂後)
(主日令萱女媧/以後一人而已)
　　延年杖
延年杖南靣植大司馬前爲進舄太師前爲設席
皇帝陛下北面進爵百僚捧匜三公洗勺臣學孫
吳不學孔孟羣公雍雍陛下至聖
(周武帝視太學以太傅于謹爲三老賜以延年/杖謹入門帝迎拜謹荅拜太師宇文䕶設席謹)
(升席南面坐大司馬豆盧寧正舄帝立于斧扆/之前西面有司進饌帝跪設醬豆祖割謹食畢)
(帝跪受爵以酳/謹幼好孫/子兵書于經史但畧窺而巳)
　　無愁曲
日短短苦未足夜遊還秉燭琵琶絃撥無愁曲鬪
鷄開府鷹儀同無愁天子歡無窮歡無窮起相和
𣏌人莫自憂天墮女媧宮中捧石坐
(北齊後主好自彈琵琶爲無愁之曲内侍和者/百數民間謂之無愁天子/有鬭鷄號開府狗)
(馬及鷹皆有儀/同郡君之號)
　　百升謡
淸風園中菜租减盲老公言百升反棗枝十束弓
廿張百升反貝何㝷常老公言時老母証官家比
來亦大聖天亾明月資秦人中河不事椎層氷吁
嗟二妃一皇后敕勒老公知不久
(北齊後主以鄴淸風園賜穆提婆於是官無菜/賖買于人負錢至三十萬斛律光以爲言提婆)
(大怨/祖珽以韋孝寛謡言啟後主且續之日/肓老公背受大斧饒舌老母不得語盲老公自)
(言老母指陸令萱後主日人心亦大聖我前疑/其欲反果然/籍光家得棗枝二十束弓廿張)
(先是周人懼齊兵之西度恒以冬月中河椎/氷及齊政衰反畏周至冬月氷結齊嘗使人椎)
(之)
　　殺一圍
撮許賊何能爲官家更勸殺一圍平陽城頭賊鋒
挫美人不來城不破嚴兵何紛紛伐鼓何喧喧美
人一呼官家奔官家奔亦何往君不見馬上徒膺
禕翟榮車前已作降王長
(周師圍急安吐根日一撮許賊馬上刺取擲汾/水中耳/後主與馮淑妃獵于天池聞晉陽䧟)
(齊主欲還淑妃請更殺一圍/齊人作地道攻/平陽城䧟十餘歩將士乗勢欲入後主敕馮淑)
(妃共觀之妃粧點不時至城遂不下/先是後/主以淑妃爲有功動將立爲左皇后遣使詣晉)
(陽取服御禕翟等至是遇於/中途後主按轡爲淑妃着之)

　　脚杖痕
欲從君君不可從陛下爲不孝孝伯爲不忠欲爲
身身不可避堂上有老母地下有武帝天昏昏誰
與伸嗟嗟陛下勿捫脚杖痕
(周宣帝爲太子時有過武帝輙加捶撻及武帝/崩捫杖痕大罵日死晩矣/宣帝嘗從容問鄭)
(譯日我脚杖痕誰所爲也對日事由烏丸軌宇/文孝伯/宣帝與孝伯謀殺齊王憲對日陛下)
(爲不孝臣爲不忠/尉遲運勸孝伯出外孝伯/日今堂上有老母地下有武帝爲臣爲子知欲)
(何/之)
　　景陽樓
樓高高插天表玉樹一聲天下曉宮中天子樂事
新一日可敵千萬春齊軍三來周再至不恃人心
恃形勢宮女烟花狎客箋送君還上九重天噫吁
嘻胭脂井冷何堪辱此間樂復不思蜀一曲吳歌
酒千斛
(陳後主聞隋兵臨江日王氣在此齊兵三度來/周兵再度至無不摧敗彼何爲者乎/後主入)
(隋嘗耽醉罕有醒時隋文帝問飮酒幾何對日/與子弟日飮一石毎預宴文帝恐致傷心爲不)
(奏吳/音)
　　高凉洗
中原龍戰苦不息兵戈變盡狼虎跡帝以倫常付
巾幗江南王氣悲銷沉銷沉忠義無一人投袂乃
屬夫人城許家善心亦國士陳亾不死隋亾死死
時應愧夫人耳
(陳亾嶺南數郡共奉高凉郡太夫人洗氏爲主/號聖母保境拒守隋遣陳叔寳遺夫人書諭以)
(國亾使之歸隋夫人集首領數千人盡日慟哭/許善心聘於隋㑹陳亾痛哭三日後以宇文)
(氏篡弑/不屈死)
　　阿干歌(附外域)
莫聽阿干歌阿干心獨苦棘城西去白蘭山茫茫
隔今古阿干爲弟言馬傷君莫怒弟言報阿干連
枝本同父阿干歌悲無窮阿干有子還思忠登高
山而望遠海慨異國之朝宗阿干歌歌自悼阿干
有孫還識孝報讐不得留讐衣縛草作讐兮射讐
貌阿干歌歌以風此歌安得流寰中君不見宋湘

東與梁湘東
(河南王吐谷渾慕容廆之庻兄也因二部馬鬬/廆使讓之吐谷渾遂度隴而西居於白蘭地方)
(數千里廆追思之爲作阿干之歌/河南王吐/延雄勇多猜忌爲羗酋姜聽所殺子葉延立痛)
(念父讐常縛草泣射/白蘭王阿柴登西强山/觀墊江源見水東流慨思朝宗因遣使入貢於)
(宋)
　　魚鼈橋
高句麗乃是河伯之甥赤烏子精誠貫日日倒戈
河伯乃遣魚鼈爲塡河魚耶鼈耶今日濟我犬耶
豕耶昔日飼我
(高麗王嘗得河伯女閉於室内女爲日所照遂/有孕生一卵大如五升王棄於野犬豕飼之後)
(破卵得一子名日朱蒙/高麗人謀殺朱蒙朱/蒙出走遇一大水無梁後追騎甚急朱蒙告水)
(日我是日之子河泊外孫今追兵垂/及如何得濟於是魚鼈爲之成橋)
　　鬼鼓喧
銀刀霍霍波𥻘𥻘江魚見水不見人與魚同居識
魚性刺魚要伺魚入定魚一尾直百錢得魚買醉
神祠邊深秋鬼鼓何塡塡
(獠人能卧水厎持刀刺魚百發百中以口嚼食/以鼻飲/取人面皮籠之于竹及燥號日鬼鼓)
(毎有慶賞/卽用之)
　　雌雉卜
羽肅肅飛來手中伏男王叩頭女王祝欲得粟須
剖腹腹中粟如玉今年穀大熟九層樓中仙樂作
蘇毗千秋阿脩羅萬福
(女國在葱嶺南世以女爲王姓蘇毗/俗祠阿/脩羅神歲初以人祭祭畢入山祝之有一鳥如)
(雌雉來集掌上破其腹視之有米穀則稔/瓦礫則凶謂之鳥卜/土嘗居尤層樓)
　　金羊牀
陽春有脚不得走赤帝騎龍作歲首蠻王笑擁金
羊牀琉璃珊瑚琥珀光眞珠瓔珞垂兩襠七月七
日華筵張腰銀弓手金㦸橐駝飛來能啖客
(波斯國王坐金羊牀視朝/國以六月爲歲首/有鳥如橐駝能高飛丈餘食草與肉亦能食)
(人/其國嘗以/七月七日宴㑹)
　　新羅人
新羅人新羅人新羅山多水復險終古猶匿秦遺

民當是避秦竟深入深入千年作都邑武陵太守
空驚傳寧知處處皆桃源桃源中共棲歇他時飮
馬長城窟城邊猶認秦時月
(新羅國其先世本秦亾人避長城役來此馬/韓割其東界居之以秦人故名之日秦韓)
　　雨爲歲
婆羅蠡鼓喧沙堤綠魚千頭迎客飛舟行海中不
見海云是鯨鯢腹中水王開北戸迎北人蔗酒旣
設椰漿陳椰漿陳且高醉春爲年雨爲歲
(赤土國在南海中冬夏常温多雨少霽/隋使/常駿通之旣入海見綠魚羣飛水上又數日至)
(一處水色黄氣腥舟行一日不絶云是大魚糞/也/其國重北戸北靣毎有南使至則啓北戸)
(迎之/以甘蔗作/酒亦以椰漿爲酒)
　　孔雀羣
孔雀孔雀頭珠懸尾翠壓朝飛暮飛與人狎蠻中
不識文禽尊呼作家鷄與野鴨毛霏霏羽堪衣尉
犁山北不可棲雀乎何不東南飛
(龜兹國土多孔雀羣飛山谷間人取而食之孳/乳如鷄鶩其王家常養千餘隻/尉犁山在龜)
(兹國/南)
　　燉煌西
燉煌西白骨撑日月飛不進鬼火欲與天爭靑朝
行暮行不見影鬼聲西來落空井魑魅耶魍魎耶
叢叢細草生枯骸枯骸欲歌人欲哭燉煌之西且
裹足
(高昌國在燉煌西自燉煌向其國多沙磧茫然/無有蹊徑欲往者㝷其人畜骸骨而去路中毎)
(聞歌哭聲行人㝷之多/致亾失蓋魑魅魍魎也)
　　日出處
子夷人不可悉我家乃在扶桑之東見日出日出
不識日所歸茫茫渡海㝷光輝㝷光輝光欲竭汝
家乃在滄溟之西見日沒日出必有方日入必有
鄕願隨東升日東升朝日王
(倭國人自稱子夷其王以天爲兄日爲弟嘗以/夜半治事至日出而息日付諸弟其誕妄如此)
(隋時遣使入貢日日出處/天子致書日入處天子無恙)
擬兩晉南北史樂府卷下終
呂子曰樂之有情譬若肌膚形體之性情也情失
則蕩音必鉅失則隘音必小失則危音必淸失則
煩音必濁太鉅太小太淸太濁則必若震霆若聚
蛟若哀弦若噪蜩夫古之爲樂也有節有侈有正
有淫陽散則定以陰陰閉則宣以陽陰陽滯則爲
滛爲侈陰陽調則爲節爲正其所以爲滛爲侈者
情之失也其所以爲節爲正者情之得也夫上古
之樂情至而樂興中古之樂樂成而情生是故笙
簧琴瑟樂之器也詞章譜曲樂之文也而皆非其
情也執笙簧琴瑟之所調詞章譜曲之所著而强
襲焉脗合焉以爲是樂也是情也人人皆樂樂幾
何不亡耶夫漢魏晉唐之樂府樂之糟粕也當其
時之爲之則皆有情焉然其文止以述時事非以
敘古人也叙古難於述時則以古人之情未必今
人之情以情述情無過情無不及情則古今又未
必不相及也何也夫人之形骸肥者瘠者高者矮
者髯者疾者肌膚之白者墨者赭者而皆不得以
已與也然其爲情也則必隨乎其肥瘠高矮髯疾
白墨赭者各自肖而各不相肖故其爲樂也可觀
可興可羣可怨其爲詞也可曲可直可豐可廉皆
適如乎其情而止夫適如其情而止雖古之樂府
可也况今之樂府乎夫今之詞章譜曲無所施於
笙簧琴瑟之用而以爲樂府則樂之各有而樂之
實亾矣然而吾不以名存實亾而樂府之者何也

夫必漢魏之人之樂府有是題有是篇而今之人
之樂府亦因以有是題有是篇是無情也是無樂
也若古無是樂而今樂之則不必笙簧琴瑟而詞
章譜曲固可以如其情而出之譬如優孟衣冠以
爲樂也吾不謂然陶氏之琴無弦乃眞琴聲也夫
今之樂府鉄崖始之茶陵繼之悔菴又繼之稚存
洪子曰吾之爲樂府也祖此矣昨歲喜晤洪子且
喜讀洪子之樂府將以吾之所以論樂府者質之
而未有以間也今洪子梓其樂府乞余之序之余
固何以序之錄其將以告洪子者以寄洪子以爲
然否耶夫淸廟之瑟朱弦而疏越一唱而三嘆者
有進乎音者矣洪子年少力學而性情自得將不
徒乎樂之有節無侈有正無淫已也異日者且與
洪子相遇於無言也峕
乾隆歲次辛卯夏月松崖學弟管幹珍拜䟦
余童時從黄石緘先生遊先生素䆳史學平居爲
說典午南北之際事極詳余聽之靡靡忘倦毎日
夕自塾中歸粗憶其節畧爲諸姊弟言之太夫人
顧而色喜忽忽十數載余童而冠而先生則已休
神家衖矣頃歲以來粗知讀史又以不獲從先生
遊得悉其緒論爲恨今秋文戰報罷因取兩晉南
北史事雜書之爲擬古樂府百二十首非敢計工
拙亦以誌童時結習未盡而所聞于先生者雖忘
失殆半輙棖觸于燈昏雨黑時也抑余聞先生言
西涯西堂皆以樂府名家然西涯上下千百年而
篇什較少西堂則珊瑚木難與牛溲馬勃竝列有
陸平原才多之嘆則先生雖伏􁊅二公之樂府而
尙不能無遺議也因先生言益増今日之愧
乾隆三十五年長至後二日稚存洪禮吉自序
䟦南北史樂府後　屠　紳　譔
小年欲㝱堪逞志者墨兵大雅相歡乍移情兮樂
部擅三長而搦管原四始以審音聲與政通辭縁
情綺論許毎稱爲史咏史那得廢詩振古如斯當
今無輩耳洪君對巖才不患多書能求間以譚天
之口成擲地之聲謂夫兩介山河六朝金粉天醉
投壼之酒感此茫茫人迷夾岸之花憐其擾擾龍
爭入好竒之局鵲起高鬥靡之文試將翠管塡詞

難盡摸魚戀蜨若命紅牙按曲何妨換羽移宮爰
變新聲獨彈古調事或未經人道言無不獲我心
晉啓化龍陳亡擒虎三百年王氣將終甥承冒頓
舅代宇文十六國人情可見易淫哇而高如白雪
裁穢史則穆若淸風葢筆有鹿盧胸無芥蔕矣若
夫呼豨飮馬陳陳已苦於相因鹽州石壕戞戞更
難其獨造何似取千秋金鑑爲兩部鼓吹登傀儡
干塲中追魂而攝魄寄陽秋于皮裏怵目以劌心
縣門且不易千金畫壁豈徒驚一絶此日博聞强
識官可秘書異時按部就班郞宜協律走也不知
許事欲喚奈何樂認鈞天編疑艶異彼羌無故實
等閒當賸馥􁍥膏苟别有㑹心遮莫付銅喉鐵板
附鮚軒詩目録
　卷一
　　機聲鐙影集　古今體詩一百一首
　卷二
　　采石敬亭集　古今體詩八十七首
　卷三
　　黄山白嶽集　古今體詩五十三首
　卷四
　　長淮清潁集　古今體詩四十一首
　卷五
　　桐廬林屋集　古今體詩五十九首
　　卷六
　　　鍾阜蜀岡集　古今體詩八十五首
　　卷七
　　　茅峰攝山集　古今體詩八十二首
　　卷八
　　　天台雁蕩集　古今體詩六十一首
擬兩晉南北史樂府目錄卷上
　　　　　　　　　　　陽湖洪禮吉稚存譔
　　　　　　　　　　　　　屠　紳笏巖
　　　　　　　　　　　　　管幹珍松崖
　　　　　　　　　　　　　錢維喬竹初
　　　　　　　　　　　　　趙懷玉味辛
　馬同槽　廣武嘆
　蘇門嘯　社稷勲
　作佳傳　别駕謡
　峴山碑　飛渡江
　銅駝嘆　淸談誤
　雉短短　金谷䜟
　中台坼　華亭鶴
　除三害　思子臺
　寧馨兒　侍中血
　龍虎爭　十三月
　赤白氣　特尙可
　壯士歌　留降欵
　中興瑞　夜半舞
　王與馬　新亭淚
　呼伯仁　拜士行
　踐海冰　義旗指
　獻行璽　一目主
　識英物　日書空
　海西公　鬼董狐
　東山卧　牛心炙
　阿房城　長星見
　負畚來　行路難
　丁零王　新平寺
　五經表　借鬼兵
　續佛經　槐樹賦
　虎臺謀　沭謙刺
　彗星岀　義羲號
　桃源記
擬兩晉南北史樂府目錄卷上終
擬兩晉南北史樂府目錄卷下
　　　　　　　　　　　陽湖洪禮吉稚存譔
　　　　　　　　　　　　　屠　紳笏巖
　　　　　　　　　　　　　管幹珍松崖
　　　　　　　　　　　　　錢維喬竹初
　　　　　　　　　　　　　黃景仁仲則
　一尺劍　味卿言
　金昌亭　東山屐
　檀江州　春月畋
　封狼胥　佛貍䜟
　宜速㫁　見要人
　竹林堂　違導㫖
　領軍腹　石頭城
　天王家　移吾牀
　易犬子　郞君書
　解散髻　八騶嘆
　　閱武堂　合肥捷
　　談風月　山中相
　　鹿子開　房公馬
　　鮮卑奴　水東流
　　南飛吉　明月謡
　　狐非狐　金甌缺
　　臣如龍　寒山石
　　百年冤　握槊來
　　劉桃枝　金叵羅
　　延年杖　無愁曲
　　百升謡　殺一圍
　　脚杖痕　景陽樓
　　高凉洗　阿干歌(附外域)
　　魚鼈橋　鬼鼓喧
　　雌雉卜　金羊牀
　　新羅人　雨爲歲
　孔雀群　燉煌西
　日岀處
擬兩晉南北史樂府目錄卷下終
更生齋詩餘卷一
　　　　　　　　　　　　　　　陽湖洪亮吉著
　冰天雪窖詞
　　主人少喜塡詞壯歲後恐妨學輟不復作卽偶一
　　爲之終歲不過一二首歲戊午自京邸乞假回車
　　箱無事輒塡至數十闋及自塞外回里亦時時作
　　之遂滿一卷名曰冰天雪窖從其後言之也少日
　　所作亦不忍棄并裁作一卷附焉機聲燈影詞是
　　矣
臨江仙
綠鬢學仙愁已晚卽今況復蒼顏天空鳥去不曾還未
知雙蠟屐再入幾名山　半世著書難得了硯臺肯放
淸閒酒人相約掩蓬關臉從花索笑心與石爭頑
憶王孫
涼風吹綻一天星約伴時時過水亭說鬼宵深不可聽
掩踈屏小婢齊聲唄佛經
過汀故說愛新涼躱過前頭姊妹行私語喃喃已不妨
郤提防移得鸚哥出畫廊
兩重門內忽相逢一串花香出袖濃剛賭秋千氣力慵
且從容眼角回靑頰轉紅
傷春長自下簾鈎杏葉扶踈柳葉柔三月花前雨不休
沒來由私語催人上小樓
滿江紅(陳其年先生塡詞圖爲伯恭學士賦)
卅載塡詞香一瓣敬酬陽羨可可是家山百里畫中頻
見(前曾見先生/四十畫像)涉筆偶描秋士影關情别有春風面笑
靑衫五十尚沉淪工排遣　將擫笛先施韉乍展卷仍
安硯仗卿卿壓盡等閒釵鈿别夜最憐天似水當頭吹
落雲成片算個儂風味有誰窺梁閒燕
試問　熙朝人物在宋元之右只已未宏詞一榜尤稱
淵藪前輩愛才眞似命昇平樂事吾能究趁閒來歌板
兩三聲消淸晝　竹垞老梅村叟招玉叔攜紅友且不
知秦七何論黄九翡几暫停三寸管新腔已落千人口
羨當年風月最淸華誰能又
雙調江城子(紅豆詞爲禮親王世子作)
深秋門巷動涼颸掩關遲雨如絲折得一枝紅豆立多
時天上亦添新别恨人不見渺相思　拈來枝葉影参
差意誰知酒難辭且與梁園賓客譜離詞只有文園消
渴甚賦不到九秋枝
十六字令(初冬)
風一夜千林葉墮空開軒望斜月正中峯
減字木蘭花
香濃月淡幾朶露蘭光欲泛行過房櫳福橘裁燈墮小
紅　茶甌淸洌留得那年元夜雪說夢聲低偏惹簾前
鸚鵡疑
唐多令
眞氣本無前豪情忽欲顚一百番沉醉酣眠亂摘九天
星與斗權當作酒家錢　寥廓約頑仙踏紅雲種田待
秋成歲月三千擬釣六鰲滄海去雖不飽且烹鮮
眼兒媚
杏花樓上杏花香無語斷人腸干他甚事鶯鶯燕燕咒
盡年光　依然簾幕依然鏡依舊隱斜陽如今再要當
時人面郤費商量
又
嵌心百事總難忘閒處一端詳鮑姑紈扇柳孃羅襪謝
姊縑囊　愁多不合住江鄕夢少也千場笙歌元夕鶯
花上已簫鼓端陽
轉應曲
雷鼓雷鼓打過春三四五還虧列闕豐隆催得前村挂
龍龍挂龍挂一幅水鄕圖畫
蝶戀花(時欲乞假南回書示于弟)
十二闌干紅半曲桃杏將開一雨先舒蕚多分散人眞
有福半春好夢無重複　卅里迢迢煙艸綠欲望江南
遠樹偏遮目好水好山生計足汝曹莫恨歸期促
賣花聲(春分)
艸綠未成茵柳線難勻等閑鶯語幾曾聞只讓杏花同
燕子占盡春分　心切望朝暾霧暗連晨關心西北有
征塵日日玉堂天上坐卻是閒人
謁金門
誰决策除是劉琨祖逖一事差堪嬴越石承平非狎客
　义手巡行今夕放眼追思疇昔好友緣儒都入墨寥
寥心孰白
相見歡
黄昏獨下珠簾病懨懨差喜睂頭常苦夢常甜　三义
渡三生路白雲尖惝怳長林斜月影纖纖
鳳棲梧
畢竟春來饒氣勢萬鳥啼春萬夢隨春至惹得玉梅添
意智花開又豈干春事　白袷春衫聞巳製輕暖輕寒
春轉無倫次何是與秋非一致春人只把情懐試
滿江紅(譚子受英雄兒女圖)
大纛高牙問此是誰家年少只亘亘倚天長劍勢將離
鞘千里偶追流電影萬金顧買傾城笑算渠儂二十五
年前堪同調　且緩緩金樽倒更艸艸離愁攪㸔車前
努目急思投効兒女情懷何者是丈夫志業誰能料問
卿卿何日定天山紅旗報
菩薩蠻
玉皇宮殿高無極東西龍虎更番直天上事偏多仙人
鬢亦皤　麻姑空一笑偶自舒長爪掐破碧桃花花光
照萬家
減蘭(寄舍弟)
吾家阿弟先我一年辭　帝里玉版銀鱗飽啖江南二
月春　小桃開落穩坐卷施東畔閣應念衰翁騎馬朝
朝冒朔風
應天長(直廬卽事)
搆巢招得雙鴝鵒激水養成千屬玉長林麓横溪曲卻
向此中開竹屋　閑官殊不俗所喜更無拘束昨賜萬
條官燭寫　三朝要錄
江南好(時將乞假南回作此寄里中親舊)
鄕園夢昨已到雲溪生小樓臺三徧換柳邊門巷亦全
非新綠浸簾衣
鄕園夢昨已到花橋對舫乍憐詩社歇(陸祁生毎與丁/叔候兄弟及皃)
(子飴孫等聯/吟時並遠出)隔河添得酒旗飄燈火徹淸宵
鄕園夢昨到檥舟亭小港蓄魚橋半圮荒庵燒筍戸全
扄僧老厭繙經
鄕園夢昨到放生池煙柳綠交楊令宅(楊大令西河/宅在池側)水
雲碧罨謝家祠淸景待題詩
鄕園夢昨到驛樓前障眼市塵高百尺關心鄕語别經
年眞個說歸田
鄕園夢昨到石橋村高隼欲盤雲外塔神魚時拜竹閒
墳松子積臺門
鄕園夢阿弟屢邀呼新築水亭招社燕别營山冢葬童
烏(猶子明/男近殤)作達且提壺
鄕園夢好友遞將迎木杪軒中捜逸句竹初庵內證長
生奇論尚縱横
鄕園夢外舍最依依榆莢綠迷穿徑水薔薇紅隱上樓
梯花發子規啼
鄕園夢羣從亦翩翩坐我小樓𫾣句好輸卿長日枕書
眠屋外水周天
前調(扺江南境作)
江南地一碧已無塵小市雨晴初試馬長隄星暗乍逢
人猶剩一分春
江南月不厭徹宵㸔無柰乍圓還乍缺未妨輕暖與輕
寒長凭玉闌干
江南岸屈曲漾蘭橈舊事乍思情漠漠夜程初急雨瀟
瀟已過驛西橋
江南艇鸂鶒與同飛待得柳稍殘月出水禽蹤跡已全
迷留得夜烏啼
江南屋低小只如􁊁一樹石榴初吐艶四更銀燭尚高
然隱隱笛聲穿
江南路從此遂幽尋韓偓艷詞容寄意陽城下考亦甘
心别念撫孤琴
江南夢日昨已全醒黄卷誤人頭欲白綠楊窺客眼猶
靑閣小戸仍扄
江南客天末溯歸蹤漁唱便須蘆笛和芰衣仍待柳絲
縫鷗鷺且從容
江南侶說著已銷魂松栢徑中尋舊友鶺鴒原上指新
墳尤歎此衰門
江南節屈指已天中絲柳乍靑蒲葉綠楊梅初紫杏丸
紅水淺試雙龍
虞美人
黄昏獨坐闌干左竹葉深深鎖横陳玉體見何曾知道
紅窗六月不燒燈　夢中囈語愁人覺小婢都辭卻無
聊長自睡瞢騰懊惱一鈎殘月鬢邊升
江城子
生踈廊屋幾曾經意忪惺步伶仃偏是半邊團扇有流
螢縱向曲闌深處躱防照見一星星
紅闌干外路三千病懨懨說當年贏得半生憔悴半生
眠只有畫籠鸚鵡好渾不記有從前
采桑子
别來已覺無情緒放了風箏過了淸明總向閒門冷巷
行　何時約畧三春夢多比流螢少比踈星春睡瞢騰
白晝醒
轉應曲
天上天上誰把兩丸安放東西滄海漫漫出沒眞如轉
丸丸轉丸轉天也有時不管
明鏡明鏡㸔了有時仍聽吉祥善事多般頓覺愁顏喜
歡歡喜歡喜儂與鏡兒知已
春夢春夢誰向小窗分送夢中說夢尤疑身外分身絶
奇奇絶奇絶魂共燭花凝結
千里千里只在離人足厎别來吳苑花香又復燕臺夜
涼涼夜涼夜酒薄衾單多謝
虞美人
人人愛說芳菲節更愛團圞月箇儂心事獨嬌憨卻喜
花㸔春半月初三　長安道上金貂集靑紫容人拾到
來生怕說頭銜只戀年時憔悴舊靑衫
昭君怨
原是一般年紀可可算他作弟記得小名無衆中呼
入夜畫樓先鎖百計要將人躱何意學生踈上頭初
柳梢靑
纔賭千秋又邀鬥艸且漫藏鈎衆裏聰明箇中機警格
外溫柔　日斜剛下粧樓招女伴更番出遊鳳尾墩邊
鵝毛洲上龍嘴灘頭
西江月
夢裏鶯花繚繞愁中風雨廉纖一般時節症懨懨相對
燭花呵欠　小膽疑聞鬼語細心時卜神籤病兒生怕
不增添百計把人排陷
減字木蘭花
乍談心曲何事小名呼小玉彈指年華未比梅花比杏
花　最憐同調八字果然生剋肖判與他生自有麻姑
肯玉成
蝶戀花
閒日偶從妝閣偵聞說驚鴻險被袁宗聘私語又防人
竊聽團圞只指隨身鏡　情短情長何自定除了今生
更把來生訂一晌遲疑還未應喃喃只說心腸硬
酷相思(贈俠士)
日晚黄塵都似織徙倚徧樓南北便四海無家歸未得
一劍也千金直一騎也千金直　耻向人前稱羽客况
肯談天釋任醉眼昬昬靑轉白天上也誰相識地上也
誰相識
醉春風
好把春衣換更舉離觴勸眼前誰可寄相思算算算指
上先掄心頭久嵌口中難喚　合是人天眷莫更情懷
亂個儂只怕太酸寒㸔㸔㸔爾許年華這回風格那般
詞翰
羅敷媚
年來情事誰能識神也瞞他佛也瞞他小婢依微道着
些　無端兩地難牽合心在誰家身在誰家夢裏時愁
去路賖
又
秋千架下分頭走姊住東谿妹住西谿只望秋千影不
迷　更闌重到秋千下月也低迷露也低迷畫索斜抛
烏夜啼
長相思
風蕭蕭雨蕭蕭窗裏無人響玉簫紗燈壁上搖　夢無
聊醒無聊窗外荷珠落亂跳游魚蹴浪高
木蘭花慢(秋夜重憩團飄書/屋示蔣二振三)
只團飄書屋仍一片挂斜陽算杏巳摧紅蘭先殞紫桂
尚抒黄愔愔那邊門巷歎簾衣何短艸何長百徧欲尋
歸燕幾番試問寒螿　十年羣從半淪亡頭白剩蕭郞
縱見了桃根尋他菱角也費猜詳平時枕書眠處是何
人重與擺繩床酒醒佛燈藏幔夢回鬼語沿廊
又(太湖縱眺)
眼中何所有三萬頃太湖寬縱蛟虎縱横龍魚出沒也
把綸竿林威丈人何在約空中同凭玉闌干薄醉正愁
消渴洞庭山橘都酸　更殘黑霧杳漫漫激電閃流丸
有上界神仙乘風來往問我平安思量要栽黄竹只平
鋪海水幾時乾歸路欲尋鐵甕望中陟落銀盤
念奴嬌(生日柬西家)
半秋纔過不多時到了初三新月八字雙飛胡蝶好生
與菊花同日剛欲題糕仍邀說餅且把書聲歇齊肩齊
歲那人先占佳節　猶記七夕樓頭穿鍼簾厎腰痩頻
頻折知道個儂勤頂禮偏喚小名何必笑靨方開愁睂
更歛梁燕防饒舌燈花解事雙雙紅蕊偷結
菩薩蠻(贈俠客)
偶然來預朱門宴身輕只比梁閒燕驀地出人頭燈前
尚閃眸　一腔塡恨血七首懷中熱座客酒遲乾先防
冷眼㸔
木蘭花慢(己未中秋內城/南池寓舍作)
歎八年此夜移八處㸔陰晴算幾載持衡雨番入直一
度歸耕西風欲催人老趁乍寒刮得鬢星星已被月中
人笑從今莫更多情　依然薄醉擁桃笙如水玉階平
只三十年前境難依約夢不分明沉思那回塵劫把深
杯都向夜臺傾一例碧虛解事半宵霞采横生
臨江仙(恭纂/高宗純皇帝實錄第一分進/呈擬欲乞假南下偶此書事)
人說綠簑靑箬好可容仍殿朝班玉堂官燭影闌珊昨
朝書巳　奏明日棹當還　天上樓臺曾小住明湖如
帶回環夜涼偏欲夢鄕關屋前雙叠港屋後一堆山
琴調相思引(歸燕)
一樣樓臺夕照昬杳無心緒入朱門欲飛還止銜得舊
時恩　差喜故巢同海上好春仍得話溫存倘逢精衞
可許代招魂
減字木蘭花
夜涼人定正好明心同見性一縷茶煙透到梅花小閣
邊　休休莫莫夢好正嫌無着落與我周旋莫門睂梢
眼角禪
滿江紅(贈崔三瘻生)
十八年前相見在謝家庭院驚一揖玉梅花厎與花同
顫葛塢東西山水窟劉綱夫婦神仙眷便匆匆從宦向
湖頭湖冰泮　苕霅上頻開讌荆郢路頻傳箭只悠悠
七載幾曾謀面蔥嶺南頭時入夢蒜山北下仍相見歎
人生聚散總無端空中電
昭君怨(苦雨)
窗隙與誰同坐咒雨鵓鴣兩箇兜起卅年愁舊南樓
暫向曲屏高臥夢又把人顚簸睡覺夜燈靑影伶仃
滿庭芳(雨窗簡蔣/振三昆仲)
撇卻千山行完萬水偶來茅屋勾留又敎聽雨日日捲
簾鈎畢竟誰人過訪三兩客兼雜鳴鳩門扄響奚奴睡
熟親爲點茶甌　䬒䬒風乍急紙窗搖動無異扁舟擬
乘流徑去隨分淸遊東海波臣尚笑曾見汝大漠西頭
祁連冢何時築就埋骨此荒丘
念奴嬌(元夕醉中復至/城東憇㢲宮樓)
餘生何意擘蠻牋重寫孝侯風土醉我百杯元夕酒更
聽一堂簫鼓我醉還歌歌仍引滿說盡邊亭苦妻孥雨
泣昨年投卑豺虎　殘夜出戸閒行城門東去彌望多
平楚一領綠簑收拾好恰稱滆湖漁父踏曲歸來兒童
指我睂目皆飛舞爲言此客與樓與月千古
前調(錢竹初松/菊猶存圖)
十年歸計只剛剛長就滿籬松菊買得半園工位置儘
可賞心娛目忽悟浮生因求大藥并禮西天竺回頭自
望髩毛鏡裏先秃　差幸服食祈年迷途未遠末路仍
堪贖莫待扁盧俱束手醫雅難于醫俗一逕香淸一簾
花好一味茶初熟這回休誤白駒頭上行速
因而自省笑先生曷不工于責已萬里歸來行樂好何
以埋頭不起幾尺牙簽三分燈影一寸書堆几蠧魚規
客先生今盍休矣　倘冀後世名乎三唐兩漢試問誰
堪擬况是傳人皆有命不朽古來能幾文仿淵雲經研
消歇已半登鬼籙半下名場　别來萬里投荒幸絶域
初歸鬢乍蒼便依然花鳥何時索笑依然樓閣何地傾
觴蔥嶺煙雲祁連冰雪夢裏都憐徹骨涼君知我是愁
多易老
恩重難償
金縷曲(題萬大令亷山請纓圖圖作于大令年十五時/後二十年大令隨畢秋帆尚書姜杜香侍郞勦)
(辰州紅苗/最著勞績)
此客眞先識趁升平時時留覽九邊阨塞試問請纓何
太早髪正垂垂覆額天下事引爲已責手理韜鈐仍躍
馬果湖湘陟建非常績勳勒徧壺頭石　丈夫自信饒
奇䇿况生平服膺所在劉琨祖逖如許少年能十輩分
置楚南川北談笑盡萑苻之澤只我感
恩思効死便歸耕尚枕投荒㦸隨爾去殺殘賊
鷓鴣天(秋杪雲/溪曉望)
谿光未是廿年先一樣闌干到眼前風急萬鴉爭古木
露寒獨鶴舞長天　情漠漠淚綿綿舊家仍倚白雲邊
尋春去問堂前柳破夢來穿渡口煙
滿江紅(中秋夕雨)
竆海歸來正盻望此年此夜還準擬半宵燈市半宵水
榭三徑久憑風伯掃萬錢欲向天公借更持螯左手右
持盃人聞暇　雲驟暗重簾罅雷驟起層檐下忽蕭蕭
瑟瑟瓦溝如瀉移樹鵲驚巢乍圮走橋人嬾粧先卸歎
街泥滑處約良朋稱多謝
西江月(九月初七日/雨窗遣悶)
門外愁霖似潑帳中淸淚同揮一年多事上心來不飮
已防先醉　明歲重陽何處去年此夕方歸人言死别
復生回今日正當周歲
鵲橋仙
日斜時候日斜年紀又是日斜風味斷腸言語不須多
况正値斷腸天氣　前宵牢記昨宵牢記此夜更須牢
記半生最怕說銷魂敢再到銷魂田地
江城子
柳絲南北罩通津水波勻月痕新卻到晏公祠畔暫逡
巡偏是畫􁊁紅燭影頻照見夢中身
又
播錢堂上記還眞是穠春是花晨依約别來如影復如
塵安得學他雙燕子來與去不隨人
壺中天(和女史歸佩珊韵卽/寄令叔方伯伊犁)
從天試問恁詞華只付掃睂才子百歲含愁容易過經
得幾番彈指未盡名心先抛世味且復營書史回㸔海
水比來淸淺如此　猶憶絶塞歸來君家癡叔憔悴何
能死寥落雁鴻千萬里凴寄阿兄數紙并說中閨尤憐
嬌女詩思淸如水比來相見怪他風味都似
又(贈僧鐵舟)
浮生如夢記忩忩滬瀆城邊小别石爛海枯重握手相
對各驚華髪瓶鉢隨身才名葢世詩畫書三絶鋼經百
錬鐡舟果否如鐵　今日短簿祠前長洲苑外客路將
鋪雪一領袈裟渾欲破賣字依然得活極目天南關心
鄕國鞞鼓聲纔歇何時飛渡醉眠黄寉樓月(僧漢/陽人)
浣溪紗
病後般般總率眞見時故故不溫存已敎銷盡昨宵魂
　開士心情居退院美人顏色賦長門年來偏重過時
人
鷓鴣天
百罰深杯總不辭忽從酒半透微詞前房阿母都瞞卻
只許靑溪小妹知　重攬鏡更添衣衆中偏覺語支離
不知天上頻攜手故說人閒會面稀
臨江仙(六月二十日詣學宮觀諸/生釋菜并豋尊經閣遠望)
憶向校官稱弟子春秋祀屢追陪仲丁六十又三回舊
題名已暗(明倫堂有進士舉/貢題名余皆預焉)親爲拂塵埃　尋徧講堂
兼學舍兩株列栢誰栽尊經高閣暫時開靑衫皆後進
紫燕亦新來
浪淘沙(壬戌中秋夜起望月/不見時在洋川書院)
纔歇雨冥濛月甚朦朧玉堦處處有吟蟲咫尺好山都
不見說是秋中　少壯去如風老尚飄蓬别家還喜住
江東金粟玉簪開已徧閒卻簾櫳(舍閒㕔事側/多此二花)
蘇幕遮(醉題焦山/月波臺)
屋禪關樓法界十仞高臺更在危樓外奇氣尚能除百
怪穩坐蒲團且受江豚拜　舉杯遲吟句快乞篆題縑
總仗孤僧介一日已償詩畫債興來不學前人派
瀟湘夜雨(汪秀才次玉屬題夜意圖時余悼/亡日近與君同病爰率賦此寄意)
悟徹前因銷磨塵劫又來樓上孤眠微黄燈影鏡臺偏
聲惨惨寺鐘初動光黯黯簾幕斜褰無聊境我方匝月
君已三年　兩愁相校望夫山外愁更堪憐只投荒歸
日病正纒綿渾欲訴金戈鐵馬念誰禁激管哀絃忘情
好他時同穴百歲鎭隨肩
入聲甘州(夢亡婦)
向空房盡處瓦燈昬缺月影横陳算傷離感逝殘冬旣
爾何况經春打叠半牀衾枕時爲拂纖塵奩鏡都安好
與照歸魂　畢竟瞞卿何事只夜臺相値問尚殷勤歎
襄王孤館久已斷行雲想闌干東西十二便夢回總欲
一周巡梅花句從今不賦防要含顰
前調(常熟訪吳祠/部竹橋賦贈)
又匆匆扶醉入山城雪意釀寒更算玉芝堂朽赤厓閣
圮紅豆莊傾今日劍門吾谷都已屬先生壓徧江南北
壇坫崢嶸　小弟頭銜一品但才名艷絶似遜難兄羨
盈門弟子分日門心兵更傳聞量才尺好隔綘帷親授
與雲英憑誰有平生奇福來入詩盟
小重山
夢不分明醒可憐小樓簾半卷月初弦喘聲低緩髻斜
偏朦朧坐誤認卜金錢　衾薄忍添綿舊曾揮淚處錦
仍鮮擁來都恨夜如年無眠客今轉羨長眠
如夢令(十三日侵曉/過碧浪湖)
龍氣出波冉冉鸂鶒鷺絲皆閃海日未升時幾片斷霞
如斬休喊休喊驚破一羣鵝膽
剩得曉星數顆芒角出同諫果尚未破天光水碧盡將
魚裹孤坐孤坐千尺浪中一我
菩薩蠻(十四夜過/南潯鎭)
高高下下游鱗繞侵人不已侵巢鳥一碧作魚天空明
不起煙　東西樓似織出水高千尺玉手盡垂空長廊
接斷虹
減字木蘭花(十五日五鼓/過平望湖)
偶開窗扇破曙鵲聲波上亂百頃湖光捲上先生六尺
牀　雪花難集倔强水蟲多不蟄落月團團東海魚龍
尚愛㸔
昭君怨(吳江道/中夜行)
惹得夜烏難住萬點鬼燐穿樹似復有人行散如星
鸂鶒鷺絲屬玉齊傍水仙祠㝛宵半忽爭鳴學巡更
淸平樂(湖中/迷道)
風風雨雨且向前湖去欲問來􁊁􁊁不遇進退總愁無
據　忽然香氣縱横半空舉手將迎岳瀆貴神抗禮算
來只有書生
浣溪紗(萬頃橋)
萬頃湖頭萬頃橋雨簑煙柳共飄搖水從天外綠周遭
　㝛火照將鴻雁暝曉霞烘得鷺絲驕是誰來伴客無
聊
鳳棲梧(戊子秋杪至虞山赴邵先生荀慈之䘮時亮吉/結褵甫三日今復以事來遊則距悼亡日甚近)
(也感而/賦此)
憶昔來遊才合卺新婦三朝尚向紗帷隱小别乍歸爲
整鬢對人言語尤奇窘　三十三年眞轉瞬未比松筠
早向深秋殞紅豆莊前紅淚隕回途魂已銷將盡
虞美人(寶帶橋)
蒲帆過盡危橋百徑縱無千尺便將螮蝀屈成梁只惜
都無寶帶一般長　泠泠橋外光如電雲朶裁成片頃
傳三萬六千寬聞說眞仙不䐨放漁竿
憶秦娥(殘冬甚暖夏蟲/並出感而賦此)
羊裘熱營營案上蠅聲出蠅聲出醉螯當漉凍魚須徹
　煤逋藥債都應逼商量艸艸營除夕營除夕年年共
命此年獨活
淸平樂(孫解元子瀟屬/題雙紅豆卷子)
夢回永晝滿地春光皺半領綠衫花氣透胡蝶趁香來
嗅　文窗特與丁寧東風格外垂靑欲配一雙紅豆除
非天上雙星
浪淘沙
夢入小紅扉露灑簾衣鏡奩殘月影微微偏是獨眠人
帳外胡蝶雙飛　小膽更多疑怕踏層梯畫屏深處認
依稀七尺紫檀香案上誰共扶乩
前調
斜照鬼門關落月彎環夜臺可有望夫山生怕痩魂扶
不上添箇紅闌　推枕漏初殘朱淚斑斑寒宵何止夢
能還地下若無埋恨處仍到人閒
十六字令
拚厯徧長廊耐曉寒梅花痩不厭百回㸔
聽一雁寥寥下遠汀荒寒境月黑鬼燈靑
休斷送春人不上樓三更夢和月挂簾鉤
遲已是踈鐘報曉時山禽影䔩䔩落高枝
念奴嬌(未至常熟四十/里値大風雨)
三更向盡忽驚呼飛去葢頭竹笠鐵馬金戈聲乍沸波
峭半篙難入絶壑魚龍陰厓神鬼空處通呼吸推篷起
望一湖湖水全立　只有卅里遙程前舟顚簸側搶回
須急病羽樓頭秋蟲砌下纔復商量蟄愁人無寐殘宵
短夢千摺
水調歌頭(自吳江常熟回/舟欲至婁上作)
性旣不談釋又不學神仙半生纔一彈指何苦慕長年
卿自埋憂地下我欲寄愁天上索醉向雲閒自有十洲
客供我八方錢　胥江口霅溪畔尚湖邊回頭三十三
載舊事散如煙昔日蘆簾紙閣今日梅花紙帳淸冷耐
孤眠短夢乍回處殘月影床前
前調
偶厭玉虛住屈作世閒人人生誰最快意良夜與良辰
我欲花開地下更使水流天上耳目一番新倘荷化工
允寧懼俗流嗔　又誰願朝列闕叩羣眞百年三萬多
日臥足幾回伸九野分鋪列㝛五岳塡平四海從此罷
揚塵萬事等閒耳無鬼亦無神
點絳唇(題折枝/圖贈友)
遠恨新愁半春已覺難消受海棠花瘦鴝鵒雙雙咒
十二紅闌春氣應全透關心否鶯前燕後定有人垂手
賣花聲(過三义河/贈練塘僧)
洲樣亦如瓜淺泊江沙二分月已透窗紗留得雪泥鴻
爪影都爲梅花　稍遠市樓譁港到三义山僧親爲煮
山茶白髪一龕忘世久與證年華
浣溪紗(梨花和金/手山秀才)
一棹春遊蘇小家紅紅紫紫信方賖玉闌干外幾枝斜
　仙子衣裳原縞素美人顏色本空花淡雲流水證年
華
望江南(過京口訪駱佩香/女史率成二首)
忘世事只有杜蘭香焚得一爐煙未燼萬帆門外去來
忙吟客鬢都蒼
淒冷處招得女生徒(女徒殷姓其姊爲故尚書和琳側/室琳死姊以身殉其妹流落無歸)
(因依佩/香以居)桃李盛時顏宋莫海山佳處語糢糊猶憶故尚
書
洪北江先生年譜
　　　　　　　　　　門人旌德呂培等同編次
　先生姓洪氏諱亮吉字君直一字稚存號北江晩號更
　生行一江蘇常州府陽湖縣左廂花橋里人先世本居
　歙縣洪坑系岀唐宣歙觀察使經綸始避唐敬宗諱改
　宏氏爲洪氏三十六世至先生高祖千運府君諱德健
　國子監生封中憲大夫娶程恭人生子二長爲先生曾
　祖秋山府君諱璟康熙戊寅拔貢生山西大同知府崇
　祀交城大同名宦祠娶汪恭人歙國子監生世昌女繼
　娶徐恭人歙處士成敎女生子十一次爲先生祖封旅
　府君諱公寀國子監生考授直隷州同知貤贈承德郞
　贅於常州趙氏遂遷居焉娶趙安人武進戸部尙書諡
　恭毅申喬孫女翰林院侍讀熊詔女生子五次爲先生
　父午峰府君諱翹國子監生累贈奉直大夫娶蔣太宜
　人武進歲貢生封奉政大夫金聲孫女雲南嶍峨知縣
　斆淳女生先生兄弟二人
乾隆十一年丙寅先生一歲以九月初三日子時生於常
　州中河橋東南興隆里賃宅中宅後有積水池先生生
　於池南西舍
十二年丁卯先生二歲
十三年戊辰先生三歲
十四年已巳先生四歲午峰府君命先生伯姊課之識字
　先生毎字必詢其義日晩皆爲蔣太宜人述之是年凡
　識七八百字
十五年庚午先生五歲在家塾從季父希李先生授禮記
　大學中庸兩篇正月八日仲弟靄吉生
　　按先生從父四人長諱翰字翮飛行一國子監生未
　　婚卒次卽午峰府君次諱翔字雲上行三次諱翿字
　　君佐行四國子監生贈修職郞次諱翺字希李行六
　　先生仲弟字赤存行二
十六年辛未先生六歲在家塾授論語七月二十日午峰
　府君客鎭洋縣署得疾歸未至家五十里以廿四日申
　時卒於洛社舟次越日殯於城東天寧寺華房先生隨
　蔣太宜人曁三姊一弟守殯宮凡五十日始歸
十七年壬申先生七歲以午峰府君卒貧無所依隨蔣太
　宜人及姊弟寄居外家外王母龔太孺人之意也時外
　家亦窘蔣太宜人率諸女勤女工自給并儲修脯俾先
　生就外家塾受經率夜四鼓方就寢事詳機聲燈影圖
　記及南樓憶舊詩是歲塾師爲莊覲五先生城西坂上
　鄕人同學則其子騂剛表兄肇新廷耀馨凡四人讀論
　語畢
十八年癸酉先生八歲在外家塾從惲牧菴先生銘受孟
　子惲先生武進縣學附生憫先生幼孤而慧常分館餐
　食之後其孫與三以乾隆甲午科舉順天鄕試爲先生
　同歲生惲先生猶及見之
十九年甲戌先生九歲在外家塾從黃敬菴先生朝俊受
　孟子及毛詩國風黃先生武進縣學增生課讀極嚴是
　秋先生適楊氏從母亦以婺居貧苦無依率二女僦從
　兄啟宸後樓以居與外家相近移舍日値先生讀孟子
　旣醉以酒一章解塾詣其處龔太孺人及蔣太宜人適
　在坐因舉宜其室家句命之屬對卽應聲曰飽乎仁義
　龔太孺人極賞之自此益鍾愛焉是歲表弟定熙亦入
　塾與先生年相若後卒於叔素園先生官舍先生有詩
　哭之
　　按先生舅氏三人長名樹諴字實君國子監生贈登
　　仕郞次名琦字素園乾隆甲子舉人江西德興知縣
　　皆蔣太宜人兄次名蘅字曙齋乾隆壬午科副榜貢
　　生　賜檢討銜出嗣世父淮安敎授文元後爲蔣
　　太宜人弟事皆詳先生所撰外家記聞一卷處士肇
　　新少府廷耀上舍馨處士定熙奎耀皆實君先生子
　　蔣太宜人之姪先生之配蔣宜人兄弟也
二十年乙亥先生十歲在外家塾從黄先生受毛詩畢
二十一年丙子先生十一歲蔣太宜人率先生歸興隆里
舊宅從旁舍塾師受尙書同學生徒十餘人不能徧課
每篇音訓譌者恆至十數日夕歸蔣太宜人令之背誦
　必爲泣而正焉如濟河惟兖州兖讀作衮之類九月八
　日叔父君佐先生卒於廣西百色㕔寓舍無子以仲弟
　爲之後十二月伯姊適城北前橋村芮處士光照
二十二年丁丑先生十二歲從周線里岳介錫先生受禮
　記是冬舅氏素園先生以　國史館謄錄議敘選授江
　西德興知縣迎養龔太孺人於官舍自此蔣太宜人益
　貧苦無所依
二十三年戊寅先生十三歲仍就外家從表兄肇新受禮
　記及周易塾課畢先生始學作詩嘗作中秋卽景詩有
　月出百尺樓花香三重門之句不敢示人惟以示表弟
　定熙冬十月舅氏實君先生卒於德興官舍表兄肇新
　奔喪西上因從陳𬎼賔先生寶讀書先是丙子科陳先
　生赴江寧鄕試舟覆於江午峰府君往館世執漳浦蔡
　太守觀瀾江寧官署塗次遇之急募舟以拯并助館金
　一笏爲試費陳後以已卯舉於鄕與先生亦中表兄弟
　也課徒之暇喜錄唐宋詩餘于是先生亦學作小令并
　與表兄馨日課漢魏六朝三唐詩成誦乃已是月仲姊
　適同里汪上舍德渭
二十四年已卯先生十四歲在鹿苑菴從董獻䇿先生舒
　傳授春秋左傳并學作制舉文半篇董先生常州府學
附生同學十數人惟與楊布衣毓舒交最宻暇卽唱酬
　往還是歲作詩數十篇及斥釋氏文一首
二十五年庚辰先生十五歲在西廟溝謝氏塾從唐麟臣
　先生爲垣受左傳及史記漢書雜文唐先生武進縣學
　附生工詩三月上巳先生始作制舉文全篇題爲則以
學文一句文成後唐先生極賞之同學爲謝孝亷榕上
舍振祺等四人孝亷與先生極契後中乾隆戊申科順
　天榜舉人是歲先生有附塾驅兒諸詩及送表弟定熙
　至江西官署詩集中始有存稿
二十六年辛巳先生十六歲從茭蒲里繆映藜先生謙受
　唐宋雜文及制舉義繆先生江陰縣學廩生同學爲陸
　上舍焜布衣文在張布衣先甲兄弟凡十餘人三月初
　應童子試不售
二十七年壬午先生十七歲在百花樓巷莊氏塾從金壇
　荆廷緯先生汝翼受公羊穀梁及制舉義荆先生金壇
　縣學廩生先生從表姊子長於先生八歲舉業最工因
　是始識作文法荆先生後以是科副榜貢生中順天癸
　卯舉人已酉進士官華亭敎諭卒是歲同學爲莊上舍
　逑兄弟二人始學作古文有祭花神文及園居南樓夜
　宿初生十五六等詩初與唐上舍鵬訂交間有唱和焉
二十八年癸未先生十八歲在城北四十里郵村鄒翁元
　士家塾仍從唐麟臣先生習制舉義同學爲鄒福梅廷
　梅金川三人鄒翁極重先生欲以女妻之知有所聘乃
止五月解館歸卽染時疾復延及全家蔣太宜人病瀕
危者數次大母趙安人大父封旅府君卽於是月相繼
　卒先生承重居廬至匝月後病稍瘳八月初復赴鄒氏
塾是秋舅氏素園先生罷官奉龔太孺人旋里先生解
塾卽從蔣太宜人仍居外家與表兄馨從表兄定安尤
契倡酬談讌每徹晨夕郭北篇中井鄕歌諸詩皆是年
作也
二十九年甲申先生十九歲從北後街余芭貽先生豐受
唐宋古文及制舉義余先生常州府學附生奇賞先生
有異才之目每課文日先生常兼作數篇或一題卽製
其二其三午餘諸同學方搆思未就輒已交卷時蒙擊
　節嘆賞歲暮解塾獨爲詩送先生次卽賞楊生淸輪後
　楊成乾隆甲辰進士里中皆謂余先生有知人之鑒焉
　是歲同學爲余先生子明經彤及楊章秦畢諸生共十
　餘人有雲谿春詞獨酌謠諸詩始學爲駢體文
三十年乙酉先生二十歲在外家團瓢書屋授表弟兆峋
　經(素園先/生子)歲得脩脯錢二千八百暇卽從舅氏曙齋先
　生問業時表兄馨從表兄定安皆授徒於家三人昕夕
　往還無間有春園唱和集又與里中諸名士結社訂交
始廣有題阿房宮圖諸詩塡詞四十餘首
三十一年丙戌先生二十一歲仍在外家授徒從學則表
弟兆峋從表弟榮(從舅氏/秀君子)衡章(族舅氏/濟川子)三人歲入脩脯
錢七千正月二十五日叔父雲上先生卒六月應童子
試不售是歲詩社以洗研池賦㯽榔行雲谿竹枝詞命
　題先生試列第一又在楊氏騰光館會課凡四十人皆
　里中名宿先生年最少從舅氏榕􁯿先生閲其文奇賞
　之亦列爲第一此後先生常詣舍南竹屋問字至辛卯
　秋客皖江乃已又賦中秋減字木蘭花詞十首同輩傳
　鈔殆徧劉文學宸贈詩云才子淸眠起夜分新詞字字
　鏤香雲何當共握琉璃管寫盡羊欣白練裙是歲詩詞
　約及百首
　　按雲上先生四子長開吉字元愷爲先生從兄次顯
　　吉宇尙儀次亘吉字禹平次良吉字元良皆先生從
　　弟蔣榕􁯿先生名和寧乾隆壬申進士由翰林院編
　　修改官湖廣道監察御史
三十二年丁亥先生二十二歲適汪氏仲姊以先生制義
　不進因與蔣太宜人謀復令先生在張王廟西潘氏塾
從時月圃先生元福受作文法束脩二十千皆仲姊獨
　任之時先生乾隆壬申舉人中甲戌明通榜工帖括同
　學則潘上舍尙基方上舍起莘靑陽陳上舍蔚江陰陳
　秀才宏器諸人尙基之叔振煥亦舊識也六月應童子
試不售七月諸同學就江寧鄕試先生又僦鹿苑菴後
雲依閣讀書毎夜輒至三鼓僧徒厭之託言有賃宅者
　遷先生入菴旁土室中上漏下濕居之晏然冬十月外
　王母龔太孺人病劇先生自塾中歸侍疾衣不解帶者
　旬日及卒慟哭嘔血七七竟始奉蔣太宜人歸興隆里
　舊宅是歲有南樓贈書圖記訪從叔縣尉至昆山紀游
　哭外王母諸雜體詩
三十三年戊子先生二十三歲在仲姊宅授汪甥楷經汪
　氏居天井里室宇深邃宅中所延經師則同里段布衣
　聖烈李布衣瑞寛與先生爲三其羣從皆好賔客每有
　文讌三人者恆首坐焉九月十六日蔣宜人來歸先生
　贅於外家凡三日始同歸興隆里舊宅宜人蔣太宜人
　兄實君先生女也婚甫五日卽赴弔邵先生齊燾於常
熟邵先生乾隆壬戌翰林主常州龍城書院奇賞先生
與黄君景仁是歲有催粧詞哭邵先生及游虞山詩又
有寓興詩二十首及東鄰棄婦等詩寓興詩後卽失去
三十四年已丑先生二十四歲仍館汪氏正月叔姊適同
里史君德孚五月應童子試補陽湖縣學附生七月與
諸同人訪城西徐墅陳刺史明善於亦園與無錫邵秀
才辰煥江陰屠進士紳同里劉文學駿中表莊上舍寶
書趙上舍懷玉唱和詩極多是月長女傳簫生未幾殤
有贈趙表弟七言長歌
　按先生少孤午峰府君未及命名初名蓮字華峰是
　年以縣試第二府試第三院試第八補縣學生督學
　則副都御史滿洲景福也後以壬辰年改名禮吉辛
　丑年就試禮部以嫌名當有所避復改今名莊爲先
　生從母之子後官聊城縣丞趙爲先生祖母兄兩浙
　　鹽驛道侗斆之孫後以庚子　召試舉人官內閣
　　中書靑州府同知
三十五年庚寅先生二十五歲仍館汪氏從學者甥楷及
　汪生植等三人七月偕黄君景仁附瓜船至江寧鄕試
　九月榜發薦而不售有游京口三山及江寧雜詩是秋
識錢唐袁大令枚於江寧大令謂先生詩有奇氣逢人
　輒誦之始與里中董太守思駉左刺史輔訂交
三十六年辛卯先生二十六歲仍館汪氏從學者汪董諸
生等四人五月偕趙表弟懷玉赴江陰同寓趙孝亷敬
　業寓齋科試一等四名補增廣生七月十日次女傳綫
　生越歲春卽痘殤偕楊秀才繼曾炳文劉上舍培基赴
　江寧鄕試同寓秦淮河房九月榜發不售十一月先生
　以館穀不足養親買舟至安徽太平府謁朱學使筠時
　學使尙未抵任沈太守業富素重先生留入府署未匝
　月適安徽道俞君成欲延書記太守以先生應聘已至
　蕪湖有留上朱學使書學使得之甚喜以爲文似漢魏
　卽專使相延入幕以臘月八日復抵太平黄君景仁已
　先在署學使作書徧致同朝謂甫到江南卽得洪黄二
　生其才如龍泉太阿皆萬人敵云是年秋在江寧與汪
　明經中顧進士九苞訂交及入學使署又與邵進士晉
　涵高孝廉文照王孝廉念孫章孝廉學誠吳秀才蘭庭
　交最宻由是識解益進始從事諸經正義及說文玉篇
毎夕至三鼓方就寢是年所作詩文逾百篇
三十七年壬辰先生二十七歲在安徽學使署隨厤徽州
寧國池州安慶廬州鳳陽七府六安一州徧游采石靑
　山敬亭黄山齊雲齊山諸名勝六月以歸省旋里七月
　仍赴太平十一月以兩世六棺未舉歸奉先生祖父母
　及午峰府君叔父雲上君佐兩先生叔母趙孺人􁐑葬
　於城北前橋村新塋是冬以所負多訪蔣編修士銓汪
　孝廉端光於揚州編修解槖金助之乃得歸已廹除夜
　矣是歲作文二十餘篇詩二百餘首
三十八年癸巳先生二十八歲時四庫館始開江浙􁆱采
　遺書安徽省設局太平聘先生總司其事沈太守業富
　并延兼管書記閏三月十六日長子飴孫生七月朱學
　使以閲卷乏人復延先生偕試徽寧二府九月自徽州
　偕汪孝廉端光歸里由新安江徧遊嚴陵富春及錢唐
　山水諸勝唱和幾及百首十月先生以不能家食往謁
　胡按察季堂於蘇州因訪趙表弟懷玉於穹嶐同游東
　西兩洞庭入林屋洞探金庭玉柱之勝宿包山寺二夕
　記游詩約十餘首月杪復歸時錢文敏公維城居憂在
　里見先生詩文奇之徒步過訪焉是冬移居白馬三司
　徒里賃宅十二月聞朱學使離任入都因附江陰繆君
　晉階赴廣西便舸至太平送之(繆君爲先生舅氏素園/先生壻時選來賔縣界)
(牌司廵檢/挈家赴任)貧不能歸沈太守業富袁大令枚皆薄助行
　資於歲除日騎驢抵里有感族人饋新炭詩作兩晉南
　北史樂府二卷
三十九年甲午先生二十九歲正月赴江陰補壬辰年歲
試先是錢文敏公曾語學使彭閣學元瑞謂先生爲昌
黎復生由是閣學亦久知先生十三日補試準附一等
　三名後又次蔣編修士銓元韻贈先生七古一篇薦入
常鎭通道袁君鑒署授徒歲修百二十金并令在揚州
安定書院肄業膏火費亦及百金自此將母稍裕七月
偕黄君景仁赴江寧鄕試同寓明徐氏東園舊址是科
闈中得文及五䇿已定作元房師賈先生景誼(乾隆丁/丑進士)
(官蘇州總/捕同知)以首藝有别解與兩主司力爭因定作副榜
　第一焉座師則翰林院侍讀學士今文華殿大學士董
　公誥司經局洗馬今兵部尙書劉公權之也榜發座師
　及學使皆惋嘆不置十月復詣揚州冬杪始歸偕汪孝
亷端光唱和詩極多是歲始與孫君星衍訂交同里則
　孫黄趙諸君外復偕楊君倫呂君星垣徐君書受唱酬
　無問里中號爲七子
四十年乙未先生三十歲彭閣學薦入江寧陶太守易署
中修校李鍇尙史匝月事竣太守亦重先生因延課其
孫兼管書記四月以太守俸滿入都因歸省親七月復
　至江寧九月太守擢惠潮嘉兵僃道先生以親老不能
遠游因就句容林大令光照聘課其壻漳浦鄭秀才聯
　華時孫君星衍尊人孝廉勳官句容敎諭而訓導全椒
　朱君沛縣丞錢唐汪君蒼霖皆工詩愛客縣中紳士王
　廣文吉士兄弟沈公子衣言亦慕與先生交凡客句容
　三月文讌殆無虛日又徧游茅山棲霞紀游詩約數十
　篇臘杪始歸里門十二月十日次子盼孫生
四十一年丙申先生三十一歲正月仍至句容縣署二月
歸里旋至揚州及江寧訪友三月復往句容校縣試文
　四月以林大令罷任歸里時浙江學使王公杰欲延先
　生校文七月往謁學使於紹興値其扃試例不當通刺
　資斧幾至乏絕及試畢往謁學使一見先生如舊相識
　遂偕往試台州處州二府中途厤天台雁蕩諸勝皆有
　詩紀事十月二十六日蔣太宜人在里猝得中風疾卒
　春秋六十有三仲弟以先生在千里外恐得訃後驚悼
　有他變卽作札言太宜人病狀屬姊壻史君德孚持至
　處州并促偕歸到日亦直扃試留書而返先生於試畢
　得書星夜遄返十一月十四日晡時舟至戚墅堰距常
　州三十里疾步至城有僕窺園父仇三爲營卒途遇之
　問家中狀仇以實吿先生驟聞哀耗五內昏迷方度八
　字橋忽失足墮水兩岸陡削人不及救隨流至滕公橋
　有汲者見髪颺水上攬之得人試心口尙微温始呼衆
　集救問里中識者共舁至家救者不知先生疑爲避債
　赴水及審狀則皆曰孝子孝子悲嘆而散天嚴寒衣履
　冰濕鄰人蔣松圓釋先生衣自解衣衣之舉家號哭呼
　救久之方蘇搶呼痛哭幾不欲生水漿不入口者五日
　諸姊以大義責先生始稍進米飮七七內僅啜糲粥席
　藁枕凷晝夜號哭終喪不進肉食不入內室所服皆白
　衣冠不御緇布自以未及侍蔣太宜人含歛哀感終身
　嗣後每遇忌日輒終日不食客中途次不變三十年如
　一日是歲在苫次撰次蔣太宜人行述
四十二年丁酉先生三十二歲居憂在里授徒從學者汪
　甥楷劉生登禾孫生星衡瑀及張楊諸生凡七人長子
　飴孫時已五歲亦日課以爾雅十數行十一月座師劉
　公權之視學安徽遣人相延先生亦以營葬乏資遂於
　長至前由陸程赴太平并約孫君星衍偕行劉公相待
　有加以先生衣縞素不肯更易因約値節日朔望皆聽
　獨處專遣人司飮食在學署一載率以爲常及因先生
　譽孫君學行因并欵畱以助衡校自是先生與孫君助
　學使校文外共爲三禮訓詁之學畱太平度歲
四十三年戊戌先生三十三歲在安徽學使署二月隨試
太平徽州寧國池州四府五月中始返太平偕孫君至
　句容學署度夏七月復同詣太平隨試江北諸州府十
一月在滁州因葬事先歸以十一月廿六日祔葬蔣太
宜人於午峰府君墓知友在百里以內者咸來㑹葬如
高郵金君蘭無錫楊君䒓燦兄弟及同里孫君等皆館
　於白馬三司徒里賃宅旬日方去先生在家次三日夜
　負土成墳始歸歲暮以負債多偕孫君至句容聞座師
　劉公遭母憂復親詣太平弔唁至除夕前仍回句容
四十四年乙亥先生三十四歲仲弟以少孤失學假仲姊
資學爲賈累歲虧折資本至無以償時先生服闋歸里
决計攜弟北上别謀進取又以無行資袁觀察鑒薦入
常州黄太守澤定署閲府試文薄有所贈方得成行過
揚州汪孝廉端光復助以行資始舍舟從陸道遇漢軍
　繆秀才公儼(今名/公恩)聯車北行五月初二日抵都居黄君
　景仁寓齋時四庫館甫開讎校事繁座師董公誥爲總
裁官屬總校江寧孫舍人溶延先生至打磨厰寓齋總
　司其事歲脩二百金仲弟亦送入方略館効力先生節
　嗇所入半給仲弟館費以半寄歸爲衣食之資迎養叔
　母余孺人季父希李先生於家用度益窘每遇訪友或
　假書十里五里無不步行八月應順天鄕試不售時翁
　學士方綱蔣編修士銓程吏部晉芳周編修厚轅吳編
　修錫麒張舍人塤共結詩社首邀先生及黄君入會每
　一篇岀人爭傳之是以先生遇雖甚困而友朋之樂以
　此二年爲最九月朔日女紡孫生是年得駢體文四十
　首詩詞約二百篇
四十五年庚子先生三十五歲在孫舍人寓校書仲弟以
　思家得咯血疾新歲益甚先生質衣具資遣人送歸時
　　　甫近上元以無衣不克岀門託疾斷慶弔絕過從者凡
　　　兩月時方
南廵諸臣例獻賦頌先生爲山陰梁尙書國治製頌十八章首
　　　邀
睿賞于是都下求屬稿者甚衆先生亦精力絕人日爲孫舍人
　　　校官書八巨冊類有攷證數十條夜則製進呈冊頁一
　　　通每至三鼓方休是年恭遇
萬壽頌述之文益多自二月至七月所製凡五六十篇得酬金
　　　四百兩時前橋新塋前地一畝欲爲豪家佔買先生得
　　　家問卽以所得金之半寄歸先與立劵豪家遂不能奪
　　　仲弟病痊後復假貸北來先生爲盡償宿逋并取還前
　典質之物類皆賣文錢也八月應順天鄕試岀闈卽爲
　四川查按察禮聘掌書記入蜀歲修四百金先生以屢
　困塲屋不復有進取心九月朔遂辭孫舍人暫寓蓮花
　寺待查公同行適其方擢四川布政使未卽就道初七
　日揭曉中式第五十七名舉人孫舍人同獲雋查公遂
　力止先生無行于是復遷寓舍人宅是科座師爲協辦
　大學士漳浦蔡文恭公新刑部左侍郞無錫杜公玉林
　內閣學士滿洲嵩貴公房師爲掌貴州道監察御史淸
　苑李公孔陽李公閲薦首塲卽得疾二塲屬吳江丁郞
　中雲錦代閲三塲屬嘉定曹中允仁虎代閲座師以制
　藝皆散體已定作副榜第一矣忽中允得五䇿以爲顧
　亭林復生蔡文恭公取閲亦深賞之遂移入前列以五
　䇿進　呈揭曉後未一月房師卽以疾逝先生與同
　門生視含歛并稱貸而厚賻之是歲與黄君及欽州馮
　編修敏昌順德張解元錦芳唱和及詩社所作共得詩
　百餘篇雜文數十篇著三國畺域志二卷
四十六年辛丑先生三十六歲在孫舍人寓校書(時移寓/賈家胡)
(同)三月應禮部試本房山陰王編修增閲卷呈薦闈中
　已定作江南第二本矣固始吳副憲玉綸爲副總裁旋
　以軍機中書汪君學金卷易之先是孫君星衍已入關
　并札言陜西巡撫畢公沅欽慕之意先生遂决意游秦
　四月十六日偕崔同年景儀西行(崔方至四/川定省)時征逆回
　京兵入陜道岀山西因迂道由館陶臨淸至河洛抵開
　封而資斧已竭適舊友楊司務仁甚同年管戸部世銘
　皆在開封共假資以行五月望後抵西安寓開元寺一
　宿畢公聞先生來倒屣以迎翊日遂延入節署時幕中
　爲長洲吳舍人泰來江寧嚴侍讀長明嘉定錢州判坫
　及孫君與先生凡五人陜西尙有回警日偕畢公籌兵
　晝餉暇卽分韻賦詩常至丙夜間游牛頭香積諸寺㝷
　曲江及漢唐古跡又代莊州判炘修延安府志歲杪方
　竣是月二十五日適汪氏仲姊以疾卒先生聞訃哭之
　慟仲弟以尙未議敘畱都每月揭資寄之是年道中懷
　古紀游及唱和詩共得二百首雜文數十篇
四十七年壬寅先生三十七歲在西安節署三月偕同人
至牛頭寺看桃花抵終南山麓始返四月黄君景仁以
將赴選謀資入秦寓開元寺者三月間旬必借孫君出
訪之或同游名勝竟日而還六月至朝邑訪莊大令炘
　回塗過潼關赴陸司馬維垣之約(時陸署同州知府其/子戸部鍾爲先生庚)
(子同/年)畱二日卽順道游華山宿玉泉院質明坐竹兠行
　二十里至靑柯坪久憇(自此以上/皆當步行)遂自千尺㠉直上小
駐媪神洞飮泉由仙人窆日月崖蒼龍嶺至三天門塗
皆危絕攀鉄索穿石脇方得上先生步行若飛餘人不
能及也從天門東折詣玉女峯坐洗頭盆側蒼栢滿崖
夕陽欲下天風泠泠渺非人境復上謁金天宮宮在落
　雁峯下距峯頂尙五里道士供果餌畢因至後山松檜
　亭視新月亭址卽秦昭王與天神博處時七月哉生魄
　日也薄暝仍回金天宮蔬食後出屋視星斗皆大於瓜
　皎潔异常倦宿東軒徹夜有聲不絕葢呼吸可通帝坐
　矣四鼔招道童秉炬上落雁峯視日出峯頂僅十餘步
　左爲華池右則鐵屋一間祀老子時夜尙昏黑忽閃電
　自隔河來八百里中條山畢見久之海日始上霞光萬
　千較黄山仙掌峯所見又不同矣蹲久下嶺天尙昏黑
　無所見復秉炬西至蓮花峯視巨靈擘山處又南折至
　環翠巖望山南諸峯并訪陳希夷習靜石屋徑從原路
　下山未刻至玉泉院華陰知縣來訪足力巳竭幾不能
　具禮兩日後始復舊以初八日返節署九月舊友湯大
　令大奎以輸餉至甘肅過陜相訪并岀炙研瑣談屬爲
　點定是歲几得詩百餘首文二十餘篇著漢魏音四卷
　撰淳化長武二縣志
四十八年癸卯先生三十八歲在西安節署三月莊公子
　逵吉約游􁋷縣(尊人炘方/署縣事)因同由興平抵馬嵬驛夜宿
　各有題壁詩畱􁋷縣五日登太白山從新開路至上池
　一勺久憇别日復上五丈原望陳倉𡵨山回塗過盩厔
　徧訪仙游樓觀諸勝時太倉王上舍開沃主講盩厔因
畱宿書院中二日由鄠縣歸西安五月得黄君景仁安
　邑臨終遺札以身後事相屬先生由西安假驛騎四晝
　　　夜馳七百里抵安邑哭之于蕭寺中爲措資送其柩歸
　　　里時季父希李先生畱滯漢口約先生同歸先生遂自
　　　蒲州渡河由襄陽至漢陽而季父已先行座師杜公方
　　　鞫獄武昌喜先生至邀畱旬日陪遊黄鶴樓西塞山及
　　　隔江大别梅子諸山至七月望夜方行八月朔日抵里
　　　門因爲黄君營塟先是畢公知所居賃宅逼隘因贈資
　　　爲購宅卽今花橋北居第也以十月初三日移居焉十
　　　二月偕陸同年壽昌趙表弟懷玉計偕北上復迂道至
　　　句容江寧乃克成行時將
南巡車馬皆乏僱小車前行除夕住拈花集度歲是歲紀游詩
　　　百餘首澄城縣志二十卷
四十九年甲辰先生三十九歲正月十八日抵都門二月
　偕江陰繆孝廉汝和寓泡子河觀音寺(時已締兒女姻/其第四子先生)
(壻/也)三月應禮部會試試畢偕同人游西山榜發薦而不
　售本房編修祥慶公閲卷最遲至四月四日方以三塲
　並薦總裁蔡文恭公及紀公盷奇賞之紀公尤擊節五
　䇿必欲置第一時內監試豐潤鄭侍御澂以得卷遲疑
　之欲移置四十名外紀公堅執不允因相與忿詈不可
　解總裁胡公高望調停其事遂置不錄紀公於卷末賦
　惜春詞寄意出闈卽先詣寓齋相訪焉先生以四月出
　都由山西赴陜道中爲田家詩寓意以資斧告匱迂道
　訪沈運使業富于運城五月半抵潼關聞畢公祈雨太
　　　白山因至盩厔仙遊寺相見翊日同游樓觀半道聞甘
　　　肅回警畢公卽回西安調撥兵餉先生以病暑畱盩厔
　　　縣署旬日方返西安莊公子逵吉繪元都訪古圖有百
　　　韻詩紀事是月十九日第三子符孫生時西安修濬城
　　　隍末竟而西事頗急畢公屬先生及孫君時假岀游爲
　　　名規畫其事六月程編修晉芳乞假來陜抵署卽病不
　　　起畢公與先生等日爲營畫醫藥及沒皆躬視含歛民
　　　歲著公羊穀梁古義二卷詩文合百餘首
　　五十年乙巳先生四十歲在西安節署正月畢公入
覲并摩唐開成石經進　呈擬薦先生孫君及吳縣江布衣聲
　　　書
國朝三體石經卽在西安刻石以進爲當軸者所阻而止二
　　月偕嚴侍讀長明游紫閣白閣圭峯草堂寺由滻水橋
　　巡第五橋諸舊蹟時畢公調撫河南趣先生至開封遂
　　於月杪由陜入汴至則豫省方積旱又河工事塡委不
　　復有關中唱酬之樂矣五月十一日季父希李先生卒
　　十一月自豫南回枉道至固始謝大令聘署齋盤桓旬
　　日方還里門仲弟以議敘從九品需次省先生於開封
　　先生致書曹州守太谷吳君■署俾就近食力焉(後以/史氏)
(甥女歸其/子上舍昭)回里後歲歉甚復節嗇衣食贍諸親友間亦
　　與錢大令維喬蔣太守熊昌諸人爲銷寒小集是歲得
　　紀游詩百首修固始縣志
　　按希李先生二子長名原吉字思周次名炳吉皆先
　　生從弟
五十一年丙午先生四十一歲在里中二月偕錢大令維
喬等買舟至浙江省從舅氏榕􁯿先生時舅氏曙齋先
　生父子楊孝亷夢符孫振學吳祖健蔣承曾陸繼曾四
上舍並以事至杭崔浣靑恭人曁公子景侃亦往任所
連舫十數徧游錫山虎溪復至元墓靈巗流連篇什繼
以淸歌極琴尊游覽之樂抵錢塘日卽居蔣表弟重耀
寓齋(榕􁯿先/生子)間日游龍井天竺靈隱淨慈諸名勝與邵
編修晉涵楊孝亷蔣上舍崔公子吟咏常至徹夜畱月
餘復歸里中三月重赴開封節署八月登封陸大令繼
　萼延修縣志并約爲嵩山之游以十月由鄭州宻縣抵
　登封陟太室少室訪嵩陽書院曁啟母石手搨三石闕
　銘信宿少林寺乃回甫抵開封聞榕􁯿先生之訃哭之
　慟是歲南北紀游詩約百五十首著東晉十六國畺域
　志修登封縣志爲友人改纂懷慶府志
五十二年丁未先生四十二歲正月偕孫君星衍計偕北
　上入都寓繩匠胡同三月應禮部㑹試榜發不售以五
　月初抵里時競渡方盛與莊表兄寶書陳大令賔陸廣
　女壽昌日爲泛舟之游五月搆卷施閣于宅西稍有樹
　石及小池日偃仰其中畢公屢書促行十一月偕莊舍
　人復旦重赴開封節署是歲得詩二百首撰乾隆府㕔
　州縣圖志
五十三年戊申先生四十三歲在開封節署賦寒食紀游
　詩四十首和者數十人八月畢公擢督兩湖先生偕行
　以九月五日抵武昌節署時楊進士倫亦主講于此時
　與岀游晴川黄鶴諸勝唱和甚多歲暮畢公甫自荆州
　堤工回署汪明經中毛州判大瀛方上舍正澍章進士
　學誠亦先後抵署談燕之雅不减關中
五十四年己酉先生四十四歲正月二日計偕北行毛州
　判大瀛餞先生於江北三山徑梅巳半開矣由漢陽北
　上元夕後抵開封居同年徐大令書受寓齋數日渡河
　至武陟訪王大令復不遇因獨游濟源謁濟瀆廟至盤
　谷欲往王屋山不果二月抵都居孫君星衍琉璃厰寓
　齋三月應禮部會試榜發不售五月八日抵里七月之
　杭州訪友畱旬餘乃歸八月仲弟選授崇文門副使時
　同年李太守廷敬官常州延修府志并選唐百家詩以
　九月進署十二月返舍與錢大令維喬莊公子逵吉爲
　消寒小集是歲得詩六十餘首
五十五年庚戌先生四十五歲正月元夕趁山東使船計
　偕入都至王家營以船行甚遲復由陸取道泰安登泰
　山至高老橋日已逼暮欲逕上同伴不可乃還以二月
杪抵都居仲弟海岱門三條胡同寓齋三月應禮部㑹
試四月初九日榜發獲雋座師爲東閣大學士王文端
　　　公杰吏部侍郞後官體仁閣大學士朱文正公珪工部
　　　侍郞鄒公奕孝房師爲刑部員外郞後官安襄鄖道王
　　　公奉曾也先是朱文正公雖未識面然知先生名已久
　　　入闈後欲暗中摸索得先生作第一人及得李君賡芸
　　　卷有駮䇿問數條以爲先生擬第一復得朱君文翰卷
　　　用古文奇字又以爲先生遂置李君卷第六而以朱君
　　　冠多士及拆號而先生名在第二十六乃相與嘆息以
　　　爲名次亦有定數云　殿試先生卷條對詳明讀卷大
　　　臣進呈第一
欽定第一甲第二名五月初一日引
見授職翰林院編修七月派充　國史館纂修官是秋先生與
　仲弟移寓三里河淸化寺街饒有竹木之勝查給事瑩
舊宅也歲除先生以逋負多避債至城東數日除夕抵
暮乃歸是歲偕同年張太史問陶唱酬甚多所得詩文
數十首
五十六年辛亥先生四十六歲在京供職正月十六日長
　子飴孫娶婦汪氏仲姊季女也四月蔣宜人率眷屬由
　水路抵都十月石經館開派充收掌及詳覆官時至國
　子監監視刻石以蔣衡所書十三經字多譌俗有上石
　經館總裁書欲一一更正不能從也是歲偕法學士式
　善劉檢討錫五伊刑部秉綬何工部道生王孝亷芭孫
　唱酬甚多
　　五十七年壬子先生四十七歲在京供職三月考差引
見蒙
記名八月充順天鄕試同考官十四日又在闈中奉視學貴州
　　　之
命向例未散館翰林無爲學政者有之自先生及同年石修撰
　　　韞玉始葢異數也九月榜發得士董履坦等十三人副
　　　榜希齡等二人卽日至海淀
　御園謝
恩兼請
聖訓卽蒙
召見
垂詢鄕貫科第甚悉并
命速赴新任先生退卽束裝十六日次子盼孫殤二十四日挈
　　　家上道十月半抵樊城眷屬曁賔友由水程進發先生
　　　馳驛先行十一月十三日抵貴陽巡撫嘉興馮公光熊
　　　等皆岀郭相迓十五日接印任事卽緘題觀風十三府
　　　一㕔所屬生童以衙署逼窄捐貲搆署後樓閣卽今聽
　　　事西紅香館聽雨篷曉讀書齋千葉蓮臺等是也十二
　　　月初三日眷屬抵署從子繩孫悼孫史甥超宗並隨署
　　　讀書延表姪蔣上舍維垣敎之從弟顯吉原吉再從姪
　　　建禾蔣表弟曜西汪甥楷屠甥景儀及桂陽李秀才萬
　　　坤先後至署佐理閲文及幕中雜事是歲得詩七十餘
　首
五十八年癸丑先生四十八歲在貴州任二月岀巡上游
歲試安順南籠大定遵義四府五月回署六月歲試貴
　陽府八月出巡下游歳試平越思南石阡鎭遠思州銅
　仁六府十一月回署先生每課士皆終日坐堂皇評隲
試卷積弊悉除又厤試諸府皆拔其尤者送入貴陽書
院肄業一歲捐廉俸數百金助諸生膏火又購經史足
本及文選通典諸書俾資諷誦其在省日每月必自課
之令高等諸生進署講貫詩文娓娓不倦欵以飮饌奬
之銀兩由是黔中人士皆知勵學好古甲寅乙卯兩科
書院諸生中式者至五十餘人內如胡吏部萬淸花給
　　　諌杰黄大令鶴何編修應杰張工部本枝邱編修煌翟
　　　編修錦觀徐進士時英蘇大令廷棻焦進士承煒劉進
　　　士煜兄弟賀進士世淸等連翩擢第餘皆領鄕薦及登
　　　拔萃科以去五六年間所識拔之士無仍爲諸生者是
　　　歲具摺奏請以禮記鄭康成注易陳灝奉
旨交部議奏爲部臣所格不行凡得紀游詩及雜文共百五十
　　　首著意言二十篇
　　五十九年甲寅先生四十九歲在貴州任二月出巡下游
　　　歲試都匀黎平二府都匀試畢陸行至三脚􁨖由都江
　　　舟行古之牂柯江也至古州復登陸時彭提督廷棟兼
　　　攝古州總兵與孫司馬鑑出迓邀游五榕山入諸葛洞
　　　時方仲春百卉齊放菜甲花黃及一二十里先生嘗云
　　　江南無此春景也畱一日始行沿路苗寨中皆合隊岀
　　　迎男吹蘆笙衣錦衣挿雉尾女則衣黑䄡褕以銀圈飾
　　　頸富者至一二十圍晩至館驛必東西列亭下唱歌以
　　　荷包及銀犒之方去黎平以歲科並試畱四十日乃行
　　　中途厤游南泉山少寨洞獅子崖諸勝奇麗皆目所未
　　　睹先生並有游紀三四五月科試鎭遠思州銅仁思南
　　　石阡平越都勻七府五月十四日返署先一日長孫㝅
　　　曾生八月値甲寅
恩科錄送士子入闈九月科試上游安順南籠二府十一月回
　　　署是歲所得詩文百餘篇著釋歲釋舟二篇
六十年乙卯先生五十歲在貴州任正月十九日布政使
　以下奉邀巡撫馮公及先生至城南甲秀樓張讌放燈
　酒半得銅仁苗石柳鄧戕官起事耗署按察使張公繼
辛貴東道尼堪富什渾公聞信卽行甫曙馮公繼往自
此至任滿入都苗氛未淸數公並在軍營時有書函往
復頗叅規畫焉三月科試大定遵義二府五月回署六
月科試貴陽府八月値乙卯正科錄送士子入闈九月
以將報滿蔣宜人先率子婦回里十一月十日先生自
省城啟行督撫宻摺陳奏聲名以爲淸廉愛士數十年
　所未有諸生送者自圖寧關至貴定三日中常不絕熊
生煥章楊生大奎隨行皆新中式無力入都者十五日
　　抵鎭遠新任學使談君祖綬亦至當卽交印由洪江進
　　發十二月抵辰州晤湖督畢公沅湖南巡撫姜公晟十
　　九日抵荆州姻家崔太守龍見以公事出晤崔浣靑恭
　　人錢上舍伯坰兄弟廿四日抵襄陽晤房師安襄鄖道
　　王公奉曾除夕抵河南南陽府度歲是年得詩數十首
　　著貴州水道攷三卷門下士爲先生校刊附鮚軒卷施
　　閣二集
　嘉慶元年丙辰先生五十一歲元日偕南陽鎭總兵袁果
　　南陽府知府完顔岱等至
幄殿行朝賀禮初二日上道初七日至滎澤過河半渡風大
　　作舟幾覆薄暮仍返南岸因步行攜從子悼孫及兩門
　　　生至惠濟橋行館草㝛越一日月夜復渡河夜半忽氷
　　　凌大下衝舟至四十里外方得泊明蚤復至滎陽驛索
　　　人夫帆䌫始成行午刻抵北岸十四日抵安陽晤同年
　　　趙大令希璜元夕宿磁州廿八日入都廿九日詣　宮
　　　門覆
命時先以任滿日黔省督撫保奏過優蒙
諭見面時題奏當日軍機處將原摺先遞旋卽
召見
諭問黔中課士情形黔楚苗匪近狀民情安擾官吏賢否甚悉
　　　又
垂詢祖父兄弟并甲第師生良久方遣岀是年以
皇上登極
恩詔贈先生父承德郞母安人復以本身妻室應得
封典貤贈祖父母如例二月僦寓兵馬司前街四月散館一等
　　　奉
旨畱館六月派本衙門撰文七月派充　咸安宮官學總裁八
　　　月移寓沙土園八角琉璃井官房有亭池樹石之勝是
　　　歲得詩約百首
　　二年丁巳先生五十二歲在京供職二月廿四日長孫女
　　　生三月初三日奉
旨在上書房行走侍　皇曾孫奕純讀書卽日移寓澄懷園近
　　　光樓下五月
恩賜葛紗宮扇香串藥定有差蔣宜人率子婦等抵都八月丁
　　　酉朔
皇上釋奠于太學奉
旨偕李編修鈞簡石修撰韞玉王編修宗誠分獻後殿是日四
　　　子胙孫生其母侍姬鄭氏　人蔣宜人前以多病爲
　　　先生購得之命隨入都侍巾櫛焉十月仲弟以嗣母余
　　　太孺人年邁乞養歸先生垂淚送之自此亦有歸志矣
　　　十二月
恩賜
御書福字風羊鹿尾諸品有差是歲得詩文七十餘首刊東晉
　　　畺域志竣
　　　三年戊午先生五十三歲在京供職元夕後仍遷入澄懷
　　　　園直廬正月十二日仲弟副使君卒于里門二月廿七
　　　　日大考翰詹諸員於
　　正大光明殿
　欽命題爲井鮒賦春雨如膏詩征邪敎疏先生於疏內力陳內
　　　　外弊政至數千言情詞剴切閲卷者皆動色初擬二等
　　　　前列旋置三等二名三月初二日引
　見蒙
高宗純皇帝記名時甫得仲弟凶訃痛哭不食者累日卽於初七
　　　　日陳情引疾二十五日挈家屬從陸路南回四月二十
　　　　五日抵里哭仲弟於厝舍五月詣蘇州哭畢公沅於其
高宗純皇帝升遐以
　　內廷翰林例應奔赴隨卽束裝北上三月初二日抵都奉
　旨在
　　觀德殿隨班哭臨因赴本衙門銷假暫寓同年戴刑部敦元
　　　　鐵厰寓齋四月派克
實錄館纂修官偕總裁諸公首先訂定條例承纂第一分書卽
高宗純皇帝初登極時事也是月以
高宗純皇帝升祔
太廟
　恩詔贈先生父奉直大夫母宜人本身妻室並請
　封典如例充己未科會試磨勘官
　　殿試受卷官五月奉
　旨敎習已未科庶吉士分課湯君金釗張君惠言貴君慶等十
　　　　四人移寓
　　西華門南池子關帝廟八月第一分
實錄吿成先呈
　御覽先生以春初束裝匆遽在都車馬衣履一切未具遂于二
　　　　十日在本衙門乞假已准擬於九月初二日叩送
高宗純皇帝梓宮後南行時川陜餘匪未靖湖北安徽尙率兵防
　　　　堵時發
　諭旨籌餉調兵先生目擊時事晨夕過慮每聞川陜官吏偶言
　　　　軍營情狀感嘆焦勞或至中宵不寐自以曾蒙
恩遇不當知而不言又以翰林無言事之責不應違例自動章
　　　奏因反覆極陳時政數千言於二十四日上書　成親
　　　王及座師吏部尙書朱公珪左都御史劉公權之冀其
　　　轉達
聖聽發書後始以原稿示長子飴孫告以當弃官待罪是日宿
　　　宣南坊蓮花寺與知交相别同人皆懼叵測先生議論
　　　眠食如常二十五日卽經　成親王等將原書先後進
　　　呈奉
旨傳至軍機處指問旋有
旨落職交軍機大臣會同刑部嚴審定擬具奏二十六日王大
　　　等在都虞司訊問並面傳
諭旨洪亮吉係讀書人不必動刑先生感激
聖恩伏地痛哭一一如問指陳無隱當經　王大臣等擬以大
　　　不敬律斬立决奉
旨免死發往伊犂交將軍保寧嚴行管束二十七日卽行時事
　　　出倉猝車馬行李俱無所出姻家崔大令景儼方在都
　　　門謁選偕同年王編修蘇同里莊上舍曾詒等日夜摒
　　　擋滿洲侍郞成格公時官戸部主事素未識先生自以
　　　屋劵質銀三百兩爲助方得成行計在刑部三日夜及
　　　自刑部至兵部曁岀彰儀門慰問者不絕於道其中多
　　　有未經識面者先生一一謝之崔莊二君及同里張庶
　　　常惠言陶孝廉登瀛皆送至蘆溝橋信宿而返二十八
　日至良鄕遣長子飴孫旋里支持家事遂挈二僕一車
　夫以行統計自京師至西安二千六百五十里計程二
　十六日自西安至蘭州一千六百九十里計程十八日
　自蘭州至肅州一千四百七十里計程十八日自肅州
　嘉峪關至伊犂萬一千里計程七十二日先生行篋蕭
　然資斧屢見匱乏賴故交素識殷勤贈贐饋食解衣始
　得遄行抵戍在直隷山西則如李大令景梅蔣刺史榮
　昌陳大令曰壽在陜西則如朱太守勲莊刺史炘費大
　令濬錢州判坫在甘肅則如楊戸部芳燦布政揆姜按
　察開陽唐大合以增周二尹能珂皆先生素交也十月
　初八日抵西安重僱車馬畱三日乃行十一月初四日
　　　抵蘭州十二月初一日抵肅州重儷出關長車除夕在
　　　鎭西府度歲事皆詳遣戍伊犂雜記是歲得詩一百四
　　　十首自西行以後遵
旨不飮酒不賦詩
　　五年庚申先生五十五歲在伊犂塗次正月二日自鎭西
　　　府西行十六日抵烏魯木齊二月初十日抵伊犂惠遠
　　　城自八月二十七日由都起程至是凡行百六十一日
　　　始抵戍所先是伊犂將軍保寧妄測
聖意於未到之先先遞奏摺中有該員如蹈故轍卽一面正法
　　　一面入奏等語奉
硃砒此等迂腐之人不必與之計較保公之意始息到日派辦
　　　　冊房事務并給西城官墅一所先生自抵伊犂除謁見
　　　　將軍外蹤跡不出戸庭所居環碧軒高柳百株亭亭蔽
　　　　日軒下谿水四周暇則靜坐攤書間或廵欄閒步而巳
　　　　是年四月　京師亢旱
　皇上䖍禱
三壇祈求雨澤因
　命淸理庶獄分别減等又
　敕刑部及各省詳查永遠監禁人犯分别省釋其在新疆年久
　　　　未經釋回者俱分别開單候
　旨加恩先生以到戍未及三年例不開列自四月二十四日
　皇上親禱　社稷壇之後經旬尙未得雨閏四月初三日因奉
上諭從來聽言爲郅治之本拒諫乃失德之大朕從不敢自作
聰明節非文過採擇羣言折衷而用兼聽並觀惟求一是而巳
去年編修洪亮吉旣有欲言之事不自具摺陳奏轉向成親王
及朱珪劉權之私宅呈送原屬違例妄爲經成親王等先後呈
進原書朕詳加披閲寔無違碍之句仍有愛君之誠惟視朝稍
宴小人熒惑等句未免過激令王大臣等詢問擬以重辟施恩
改發伊犂然此後言事者日見其少卽有言者亦論官吏之常
事而於君德民隱休戚相關之實絕無言者豈非因洪亮吉獲
咎鉗口不敢復言以至朕不聞過下情復壅爲害甚鉅洪亮吉
所論實足啟沃朕心故銘諸座右時常觀覽若實有悖逆亦不
能壞法沽名不過違例奔競取巧營私之咎况皆屬子虛何須
置辨而勤政遠佞更足警省朕躬今特明白宣諭王大臣并洪
亮吉原書使内外諸臣知朕非拒諫飾非之主實爲可與言之
君諸臣倖遇可與言之君而不與言大失致君之道負朕求治
之苦心矣王大臣看此諭先行廻奏仍各殫心竭思隨時宻奏
軍機大臣卽傳諭伊犂將軍保寧將洪亮吉釋放回籍等因欽
此是日午刻
皇上硃筆親書
諭旨交軍機頒發中外下午以後同雲宻布卽得甘霖
御製得雨敬述詩紀事
御製詩注有納言克已乃爲民請命之大端本日親書諭旨將
去年違例上書發往新疆之編修洪亮吉立子釋回宣諭中外
　并將其原書裝潢成卷常置座右以作良規正在頒發是夜子
　時甘霖大沛連宵達晝旋據報近郊入土三寸有餘保定一帶
　亦皆深透
天鑒中誠捷於呼吸可感益可畏也等語是月二十七日先生在
　　　　伊犂欽奉
　諭旨於將軍署庭涕泣叩首恭謝
　聖恩訖卽呈明將軍以五月初一日東還統計居伊犂僅及百
　　　　日同人言自闢新疆以來漢員
　賜環之速未有如先生者有紀
　恩詩四首記事同人皆贈詩送别二十日抵烏魯木齊六月初
　　　　六日抵哈宻二十一日抵肅州換車而行七月十三日
　抵蘭州十六日次孫宛曾生是月杪抵西安八月十六
　日抵開封九月初七日抵里親故話舊幾如隔世因自
　號更生居士十二月小除夕女紡孫適江陰繆氏繆壻
　梓入贅於家是歲得詩九十五首補作伊犂紀事等詩
　九十七首雜文十四篇著天山客話二卷紀程二卷外
　家紀聞二卷
六年辛酉先生五十六歲在里門自二月以後偕里中耆
　宿爲壺碟之㑹毎逢花辰令節與趙觀察翼莊宮允通
　敏徵君宇逵蔣通守騏昌吳封君端彞陳大令賔蔣表
　兄廷耀等往還唱酬無間每歲皆然其於莊大令述祖
　臧明經鏞堂則時時相與商榷經義屢有辨證焉五月
十三日孫宛曾殤六月避暑焦山定慧寺詩僧慧超巨
　超皆從論詩同年曾都轉燠邀遊揚州平山堂數日仍
　返焦山七月孫總戎廷璧邀游太湖東西二山遂至消
　夏灣觀荷十月松太道李觀察廷敬邀游吳淞江鎮洋
　汪庶子學金邀游趣園遂自蘇州徧游婁東諸勝而返
　是歲得詩二百十九首文三十一篇
七年壬戌先生五十七歲在里門旌德譚君子文居下洋
　鎮自建洋川書院延課諸郡生童聘先生主講席遂以
　二月攜第三子符孫壻繆梓至洋川與諸生講經談萟
　每至宵分遠近聞風從游者日衆四月旋里八月靑陽
　陳明經蔚邀游九華厤天臺東巖諸勝復游黄山浴朱
　砂泉重至洋川書院十月旋里十九日蔣宜人卒有悼
　亾八首記事作蔣宜人行狀十二月吳江徐待詔達源
　邀遊黎里旬餘而返先生自塞外歸尤喜導揚後進每
　遇世交子弟才藻過人者輒向名公鉅卿稱道不置同
　里如劉編修嗣綰莊上舍曾詒黄孝亷載華丁明經履
　恆陸孝廉繼輅秀才耀遹黃上舍乙生莊秀才綬甲周
　孝廉儀暐陸上舍鏞高秀才星紫瞿孝廉溶等皆得奬
　勵之益其專心古學者如劉孝廉逢祿董上舍士錫諸
　人則以漢魏諸儒朂之其在蘇州松江鎭江徽州寧國
　池州及浙江東西諸郡簮屐所至從游最多每有異才
　必加奬許其尤邀心賞者至折輩行相交請質文字纍
　纍常盈几案至有數千里轉輾介紹以求詩文題字者
　如雲南師大令範袁明經揆四川郭主簿蘭芬等不可
　勝計至如羽士緇流素工吟咏者亦欲得一言以爲幸
　偶歸里中及所過之地戸屨恆滿樽酒過從論文考古
　動輒移晷先生不憚其煩也是歲得詩百七十七首文
　三十五篇著左傳詁二十卷
八年癸亥先生五十八歲在里門正月同年曾都轉燠過
　訪因偕同里趙觀察翼劉宮贊種之莊宮允通敏舅氏
　曙齋先生莊庶常詵男謝庶常榦爲詞館之㑹畱讌數
　日始行二月鹺政額勒布公聘主揚州梅花書院因游
　京口諸山遂至平山堂看梅四月以揚州講席酬應較
　繁辭之而歸仍赴洋川書院是月廿八日次孫女生五
　月旋里六月至焦山定慧寺避暑旬餘而返八月仍赴
　洋川書院十一月自洋川由水程沿江至蕪湖張太守
　祥雲陳孝廉懿本畱游後湖蟂磯諸勝遂訪孫觀察星
　衍於江寧月杪旋里偕同里諸公爲消寒雅集杯酒往
　還更迭置讌十二月復游上海偕李觀察廷敬及幕中
　諸客爲消寒㑹旬日返里十二日塟蔣宜人于前橋先
　塋昭穴復遷塟仲弟副使君於穆穴先生自營生壙戒
　子孫毋得更葬爲詩以記之葬事旣畢因至句容茅山
　徧游靑元館華陽岡乾元觀與舊友王司馬周南談燕
　竟日而返是歲於宅西西圃小築泉石創曙華臺更生
齋得詩二百九十九首文三十二篇刊竣乾隆府㕔州
　縣圖志五十卷著比雅十二卷
九年甲子先生五十九歲在里門正月率長子飴孫弔平
　學使恕於江陰同年邢大令㴻邀游長興龍華寺遂泛
　湖至長興自長興訪王少冦昶於靑浦李觀察廷敬復
　邀游上海徧訪南園吾園及葉氏也是園三月重赴洋
　川書院四月自洋川至歙縣洪源謁先祠展大同府君
　之墓五月旋里初七日第五子齮孫生六月送書院諸
　生至江寧鄕試畱居報恩寺精舍匝月八月重游上海
　李觀察邀同先生及吳祭酒錫麒祝編修堃趙表弟懷
　玉諸人以中秋夜泛月至吳淞江飮宴達旦各有詩紀
　事十月如臯汪觀察爲霖邀游北園遂偕登狼山絕頂
　望海訪水繪園故址回塗溯江復至焦山小憇十二月
　至蘇州游天平支􁖺諸山久住吾與菴遂往鄧尉香雪
　海探梅而返是歲得詩二百五十九首文二十一篇
十年乙丑先生六十歲在里門正月自宜興渡太湖至長
　興偕詩僧巨超游卞山遂自湖州至天台徧游天台石
　梁赤城瓊臺諸勝宿桐栢宮國淸寺數日而返三月涇
　縣李大令德淦聘修縣志設志局於蕭公祠先生日與
　縣人趙舍人良􁨭廣文紹祖左明經煊朱廣文煐等訂
定志例酬酢往還無間五月旋里六月重至涇縣志館
　八月旋里復爲太湖包山之游徧訪石公山林屋洞綠
　楊灣諸處九月三日爲先生周甲初度長子飴孫等於
　里第授經堂稱觴二日初十日第三子符孫娶婦崔氏
　乾隆辛巳進士分廵湖北荆宐施道永濟崔君龍見之
　孫乾隆壬子科副榜貢生甘肅兩當知縣景儼之女也
　十月由京口溯江至星子縣登匡廬絶頂自香爐峰厤
　石門澗天池佛手巖黄龍澗秀峰寺諸勝回塗重至涇
　縣是月七日次孫女殤十二月旋里是歲得詩三百四
　十三首文二十二篇
十一年丙寅先生六十一歲在里門正月至杭州以元夕
　泛舟西湖遂至餘杭縣徧游徑山大滌山諸勝宿洞霄
　宮回舟復至鄧尉看梅二月寧國魯太守銓聘修寧國
　府志設志局于城北戚氏故居先生以涇縣志事將成
　命長子飴孫先往編校自畱寧國訂定條例閒訪敬亭
　南湖之勝四月自寧國至涇縣由水程旋里五月復至
　寧國七月自寧國至涇縣遂由旌德太平往游黄山浴
　朱砂泉宿紫雲菴復自黟縣祁門溪行至崇安縣游武
　夷山徧厤九曲溪及天樞玉女諸峯入桃源紫雲洞自
　上饒玉山舟行旋里是月四日孫凱曾生(第三子符/孫所生)二
　十三日第三子婦崔氏卒八月二十三日孫彪曾生(長/子)
(飴孫/所生)十月重赴涇縣十一月以涇縣志吿成自涇縣至
　寧國壻繆梓補江陰縣學生十二月由寧國旋里是歲
　得詩三百十七首文二十二篇著六書轉注錄八卷編
　纂涇縣志三十二卷
十二年丁卯先生六十二歲在里門正月往游金焦二山
　小憇定慧寺二月舟行至於潛縣游東西天目山宿禪
　源寺數日而返重赴寧國志局第三子符孫侍行五月
　旋里避暑焦山定慧寺六月重至寧國是月二十日次
　女生二十二日側室鄭氏卒七月自寧國至江寧八月
　嘉興李太守賡芸邀游煙雨樓遂游常熟虞山至嘉興
　復渡浙江至紹興登北榦山訪快閣天池之勝十月重
　至寧國十一月以府志吿成自寧國旋里是歲常州大
　旱秋霧復傷稼禾苗不成飢民皇皇城邑尤甚先生首
　請于蔣太守榮昌及武進陽湖兩明府設局營田廟捐
　資施賑先生總理局事自捐三百金爲倡餘按城鄕各
　商賈殷戸酌資勸捐每日卯刻入局漏下一二十刻始
　返風雨無間又慮賑鬻賑米有疾疫及狼藉粒米之虞
　於是改賑以錢自十二月至戊辰四月每月放賑一次
　訃在局四閲月凡捐銀一萬七千九百餘兩錢十萬六
　千四百餘千所賑飢口二十萬四千九百六十餘其鄕
　歸鄕辦者不在此數閭閻稍蘇而災厲不作鄕人感之
　是歲得詩二百九十二首文二十四篇編纂寧國府志
　五十卷
十三年戊辰先生六十三歲在里門二月六日偕陽湖畢
　明府開煜在武廟放第二次賑三月十六日偕陽湖馬
　明府紹援在西廟放第三次賑是月自江陰渡江至通
　州遊雲台山及狼山登支雲塔觀海四月十八日偕馬
　明府在武廟放第四次賑是月至杭州小住湖上游雲
　棲理安諸寺回舟復觀吳門競渡而返六月避暑焦山
　定慧寺是月二十日適芮氏伯姊卒先生哭之慟浹旬
　不岀戸庭八月率第三子符孫至江寧鄕試回塗復至
　揚州訪友重憇焦山以中秋月夕徧游月波臺巨公崖
　與詩僧巨超等談游竟夕十月江行至漢陽訪洪山南
　湖晴川黃鶴之勝月杪旋里十二月游荆溪南山入張
　公洞里許而還初五日孫序曾生(第三子符孫/妾戈氏所生)是歲靖
　江朱方伯勳居憂寓郡中先生偕方伯及其客陳司馬
　玉鄰唱酬往來最數得詩二百七十一首文二十篇
十四年已巳先生六十四歲在里門正月至蘇州鄧尉看
　梅久憇吾與菴三月重游焦山小憇定慧寺及海門菴
　四月廿二日先生偶患脇疾服醫家消導之劑月杪漸
　愈五月初五日脇痛復劇飮食漸減猶日坐歲寒堂未
嘗偃臥有問疾者皆自謝之初九日服醫家降伐之劑
　脇痛未減時有喘逆十二日氣息漸微家人環問頻云
　無所苦彌畱之際老媪抱幼孫彪曾侍側呼先生猶徐
應之未刻先生卒越一日殯于北江草堂子飴孫等以
是年十二月二十四日申時葬先生于武進縣德澤鄕
前橋祖塋昭穴
更生齋詩餘卷二
　　　　　　　　　　　　　　　陽湖洪亮吉著
　機聲鐙影詞
蝶戀花(題畫)
絲雨絲煙湖上道夢裏年華深淺誰知道天上玉梅開
過了又敎人世東風早　春事及今偏艸艸有分披圖
月與花枝小􁐴立數峯吟句峭乾坤分半輸褱抱
鷓鴣天
學畫𫾣詩興轉闌更從花裏響銅環雕籠出語偏生脆
翻遣鸚哥課小蠻　顏冷落致闌珊萬重密意總相關
鄰家姊妹邀同坐說夢先消春晝閒
點絳唇(春病)
隔箇紅窻强將八字排來㸔自憐魂斷欲把他生算
支枕應難且復憑詩案誰相伴喘聲低緩虧得鸚哥喚
風入松(題春山/獨往圖)
翛然一境逈難攀幾家人住谿灣踈籬敗壁凴誰補借
亭亭隔岸靑山小史亂頭粗服先生雨笠雲衫　生綃
忽破酒人顏淸夢置其閒谿塘正好營高閣待他時風
月人還仲蔚蓬蒿須補劉安鷄犬都刪
醜奴兒令
海棠小院春深見一晌難描千種無聊容易將人挂眼
梢　低徊不解傷春句一卷離騷纖手難抛自把蠅頭
小字鈔
紅林檎近
紅錦香猶淺白閒春正長睡起懶無事鬢花碍釵梁春
衫攜來早皺呼小婢熨沉香屈指挑菜年光待畫艇尋
芳　麗句傳鸚母名絲繡雁娘妝樓無事鏡邊㪅展縹
緗算傷春未敢閒愁無據背人私自禱海棠
點絳唇(送春)
又是春殘海棠花外游絲亂淚珠成串待把年光換
惜别匆匆鎭倚閒庭院闌干畔綠愁紅怨約畧傷春劵
漁家傲(題陳野/航畫竹)
午餘睡起茶初熟一竿愛寫玲瓏玉葉葉枝枝濃淡各
還須屬三更窻外秋聲莫　娟娟穩稱輕綃薄圖成好
置闌干角待得晩涼新雨足天如沐月痕倒挂梢頭綠
酒泉子
驀地行來一樹好花離地出雕闌排玉砌陟瓊臺　四
更玉笛聲三弄肩上露華堆重與雲飛隨月上逐風回
探春令(題侍女/屏風)
晩妝初罷怯春寒約伴花閒步正一縷愁來無著處把
十三絃偷訢　玉簫斜倚林閒路想個儂丰度到宵深
霜月空濛錯認作梅花幾樹
醉桃源(前題)
薰風池閣簾微亞曰暖豪犀偷卸行到綠沉窻下一樹
榴花謝　滿樽蒲酒人初暇結伴消他長夏采戲又還
輸卻些事關心者
紅窻聽(前題)
一院飛花空白晝㸔結束春弓閒走隄畔盈盈堆絮厚
襯得鞵帮瘦　簾幕深深垂錦繡闌干外總燒金獸昨
宵霜冷今宵風驟屈指剛三九
買陂塘(題錢孝廉㴻川/鸚鵡媒傳奇)
爲多情靑衫血淚生生判向愁老冰絃誰把傷心譜又
早别懷縈擾幽會巧君不見茫茫碧落相思鳥芳心寸
拗待密約重圓愁盟暗續一一淚珠繳　銷魂處我亦
靑鸞信杳年來暗損懷抱江南江北傷春恨付與斷腸
衰艸辜負了是舊日金釵鈿盒情多少閒愁待掃又一
兩三聲無端逗起淸夢隔簾悄
河瀆神(迷藏)
游戲共登壇窄靴小袖衣單身輕總欲避遮攔空裏時
時指彈　同是曲欄何處躱慧心先向偏左女伴盡皆
藏過百忙何苦尋我
淸平樂
楊花凭早不待春歸了可惜玉人渾未曉逗點與他知
道　晝長人倦敲詩畫屏一枕閒支睡覺數聲搏黍消
他春日遲遲
點絳唇
花事關心東風吹到茶䕷架燕兒多謝呪得春成夏
不放春歸斜日簾微亞秋千下游絲無賴又向荷錢惹
鵲橋仙
玉鉤響斷玉簫聲斷更苦玉人音斷淸明上已總無聊
欲飛去晴江南岸　小園春半小窗月半尤喜小樓天
半黄鶯紫燕不曾來只螮蝀與人作伴
望江南
幽夢破斜倚小紅樓又是卷簾人不見滿街絲兩糁春
愁綠暗幾重流
昭君怨(江行)
帶得綠簑鐵笛消受短篷秋月帆影入江流小于鷗
目極楚天遙甸潮接海門如線一點着杯梢是金焦
減字木蘭花
垂垂一樹曾見個儂珍重處已分成陰頭白蕭郞恐不
禁　還憐飛絮一樣東風飄泊去郞已沾泥莫趁流鶯
是處飛
相見歡(夢中作)
無端踏卻輕鷗共淸遊夢裏居然東海向西流　雲中
屩風中纛不能收幸喜天鷄初呌始回頭
一叢花
林禽喚我作春遊煙景逼南州藍輿卸處幽吟好尋僧
話又引閒愁無事銜盃有山埋骨此外總悠悠　消沉
白了少年頭靑鏡惜風流江山勝處余歸也等幾度白
玉成樓悟徹孤花彫殘心字春總不如秋
靑玉案(十三夜/玩月)
東風又把緗梅染㸔靜裏簾斜捲追取十年前事轉亭
涼月暗漏深花滿兩兩傷春劵　如今細雨沿門糁幾
陣落紅愁欲浣鐵笛五更吹更惨任他風雨任他憔悴
再也無人管
千秋歲(瓶梅)
春來心性花與人同命香未拆愁先迸一枝聊供汝五
夜誰相訊最好是百花頭上懨懨病　晝永寒先警骨
冷魂尤勁花總謝香難並幾絲芳意織一瓣心香永拚
得是閉門風雨無人省
買坡塘(邵二雲姚/江歸棹圖)
黯然歸一肩行李春風不遣人住姚江雙漿悠悠去去
也更休回顧天意苦要汝是名山夜雨成千古功名射
虎只亘亘平生才皆中下李蔡豈君伍　當年事千佛
名經曾數一枝原最高處衫靑袍紫都閑物惹我酒閒
起舞君莫誤君尚有數椽茅屋秋風浦萍蹤語汝恐又
引先生酒闌燈炧淸泪滴殘炷
天仙子
溪上鷺絲忙報客玉人遣透春消息怔忪相送巳嫌遲
無可說祗相憶門外滆湖千頃碧
蝶戀花(落梅)
白白紅紅開未止一擅孤標卽兆飄零始如此人生剛
半世問年一樣輸餘子　入夜春愁爲剪紙屬汝重來
休昧初來旨多分柔魂猶在水五更吟斷梅花誄
又
窻外游絲空復漾十見花殘那得人無恙莫向酒閒矜
跌宕春風已把飛瓊葬　花未開時愁巳釀寄語桃根
春到休輕放人世有情還有障招魂供汝靑綾帳
賣花聲
獨客正思家到曉啼鴉灑窻寒雨又如麻不放南枝開
到好春有些差　客裏事堪嗟似錦年華幾人紅泪隔
窻紗燕子平生眞恨事不見梅花
倦尋芳(春星)
寂寥銀闕怪厎瓊妃媵他數個三五春宵可許玉階同
坐人說高寒應讓汝九重天上還難妥咲風詩只咏到
衾裯被他喚做　也知我殷勤㸔爾駐向樓頭幾番難
過錦樣連錢一例被風吹墮仙掌夜過防暗摘月盤露
冷愁輕簸寄新詩先問汝點頭也麽
荷葉杯
病到幾番委頓誰問曲闌旁畫睂頻喚不能住猜是甚
心腸
蝶戀花(啼鳩和/仲則)
艸繡平堤花繡樹如此江南隻影堪飛度畢竟塵情猶
未悟雨晴簾角聞呼侶　倚樹鷦鷯爭笑汝三度營巢
依舊無家住幾日酒痕兼墨汚樓頭催澣春袍袴
前題(鷓鴣)
莫向天涯棲苦竹只遇啼䳌歸計須頻屬望帝愁魂魂
已續此閒樂亦應思蜀　何事啼聲常傍屋解喚哥哥
引起春人獨花到黄陵千度落這回尚憶詩人谷
憶秦娥
春時節春人住處春光别春光别膩紅花朶膩黄新月
　濛𪷟膩綠千條結樓梯欲上愁三折愁三折文簫聲
動剪刀聲歇
柳梢靑(新柳次高/東井韵)
向曉層巒將煙做霧釀雨成寒鬢綠衫靑睂長眼瘦于
女何干　一枝折了重㸔怪徹厎春愁總諳柳㝛前身
萍花再世我亦差堪
沁園春(題萬黍維持/籌握算圖)
儒林傳耶貨殖傳耶君因併書嘆百不如人一籌還展
十嘗九誤些子都輸業可抛經讀宐從律且把蒼生經
濟儲他年㸔㸔致君事了更累錙銖　滿盤算了還虛
怕仰屋他年更苦劬只田從玉局須求陽羨家從杜牧
更創吾廬我謂先生歸謀之婦料理牀頭阿堵鋪先生
笑有五銖七幣盍往觀乎
摘得新
難得來休敎到便回屋頭雙喜鵲久徘徊紅窗故啄墮
靑梅勸銜杯
玉珥墜金環
晝永窻虛嫩寒先把花朝做幾番凝恨上重樓樓又敎
人鎖長自雨篩風簸把春陰當成功課沉思往事判盡
浮名換他眞個　寂寞深園小桃也肯留人坐細拈春
夢寫春愁夢又將人躱知道枕衾孤臥算風光幾曾到
我年華誤盡到了今番更敎難妥
東風第一枝(桃花)
團泪成花搓煙做骨商量不遣春瘦幾番醉了重蘇依
然十三時候前塵誤汝應一例向風回首笑無端占了
珠簾肯放玉人垂手　只花也憐人非舊問此度探春
何後簸錢堂上重來不似那時淸晝芳心易逗算薄命
永供人咒待拈他花片緘來付汝一春消受
八聲甘州
又西風吹雨上空樓點點雜更聲正涼隨雁至宵同燭
永夢與年更十二鏡雲何處江館聽吹笙多分樓前約
不記啼鶯　一半塵封玉鎖㸔碧紗籠處墨雨縱横只
蠻箋消息何事苦難凴想蕭郞傷春恁遠料夢魂逗不
上銀屏須知我靑衫泪濕不爲浮名
南鄕子(自雲溪放舟/至靑山莊)
藥王廟晏公祠北關剛値午晴時三折水程欣已到都
贊好門外水田門內沼
花塢曲月廊周半塘煙雨幾時收百步小橋隨鶴過思
久坐翡翠北軒晴日墮
長亭怨慢(蟹)
猛霜風漸肥郭索是處橙香薦他黄玉記得年時酒徒
醉月小樓曲深盃浮綠陟地向天公祝臣願把浮名都
付與蟹螯添足　稻熟漸燈明深港糁破一溪寒綠鱸
魚便美怎占得九秋名目第一是左手須閒怕明日故
人相速只紫蛤紅螺風味幾堪作僕
金縷曲(寒夜重光齋頭㸔秋海棠因言前曾于花下掘/得古櫬發之儼內妝宮嬪也余感其事因併賦)
(之嬪葢齊梁/時宮人云)
燭冷人初醒正虛廊角聲吹徹商聲又警籬落寒花開
自好露點欲斜仍整粧惨淡玉人微病不向春園誇勝
事伴艸根菜甲三秋永其下有波如鏡　千年舊事思
量猛被西風吹將世換泪珠紅併一半齊梁遺蹟在漠
漠土花塡井待說與古懷誰省落月微黄天乍曙向闌
干逗出銷魂影重認取刼灰冷
玉燭新
窺簾新月小卻數朶花枝照人寒峭新詩寄與雙環巧
故把幽期漏了文鴛堆枕密意取夜香薰好又早是玉
漏星星門前乳鴉啼曉　紅箋付與殷勤只此恨平分
幾時堪繳歸期及早重到也不是玉簫年少萍浮絮裊
試逗點與他知道須記取錦瑟年華暗中易老
鶯啼序(關神武廟後有隙地里人别/搆諸葛忠武祠落成謹賦)
丞相祠堂㸔古栢陰陰翠繞重來處一瓣名香空裡晴
絲自裊黄石兵書吾懶讀靑田洞府愁難到只先生志
業今古幾人同調　凴高回首炎精中燼天意殊難曉
聞說定軍山下翠羽靈旗山昏月黑鼓聲猶惱陰平貽
悞䕫門敗踵滿盤都錯何須說更譙周黄皓知幾早相
隣壯繆遺祠未了忠心此時重表　茲地當年紫髯虎
踞更周郞年少柰江山數著殘棋着手便敎輸了把荆
梁十郡名區輸織屨小兒坐嘯尚躊躇北定中原南淸
江島　當途高也往日紛紛割據算曹瞞尤狡匹馬過
秦中早鷄筯全抛虎鬚重燎巾幗謀臣彈棊胄子一揮
羽扇愁俱倒只遺恨在五原秋艸十年深計擬將赤帝
關河重藉手還高廟
法駕導引(補赤城韓/夫人詞)
天上樂天上樂博戲更藏鈎怪厎燭龍呼不醒兩丸日
月覆金甌螢火照淸秋
雲漠漠雲漠漠飛渡赤城梁摘取列星歸北斗倒傾銀
漢入西江天闕費平章
銀漢畔銀漢畔織女起高樓玉作簾衣花作座海雲爲
佩月爲兠縹緲坐牽牛
偕勝侶偕勝侶仙閣坐虛無一賦玉樓猶未竟人閒甲
子總糢糊長爪比麻姑
點絳唇(次黄仲/則韵)
尺五荒墳小桃一樹傷心艷寄將花片沒個人兒便
芳艸多情引他歸騎尋敎遍糢糊見月殘如線霧隱傷
春面
如夢令
簾外日遲風簸簾内粉消香涴未慣是樗蒲輸了更抛
金鎖還我還我莫被小鬟猜破
摸魚兒(淸風亭/故址)
又斜陽晚林一抺天空飛破歸鳥危亭覔遍蓬篙徑咫
尺謝家山到吟未了算好景如前好句還輸眺初三月
早㸔一縷吟魂寒鴉爭瘦逗去碧波小　當年事此地
放歌孤嘯狂來幾側烏帽詩名天地成何補身後一椽
誰保吟愈峭把長句風前漫博先生笑思君欲老怕騎
鶴還來此間亭上留得醉中艸
靑玉案(過凌敲/臺故址)
凌敲臺剩荒基也雨洗石苔侵瓦到日短衣尋客話庾
郞年少衆中爭羨不醉㸔盤馬　孤域陟築寒山罅城
裏猶聞暮潮打休怪客愁容易惹那邊人語者邊雁呌
月照荒荒野
減蘭
聞遊采石早起披衣㸔曙色不敢窺簷烏鵲南枝夢正
甜　酒衫芒屩二十男兒工跳躍一縷吟魂先向風前
逗早春
金縷曲(淸風亭/夢李白)
天與人俱老又何爲一千年後此閒凴弔一半江山歸
李白一半分還謝眺我到也祗餘衰艸畢竟微軀容易
盡覔些須身後名纔好勤打叠零星藳　靑衫百計供
人笑只悠悠非公知我恨和誰吿金粟前身眞小刼墮
作五湖年少有夢也不離蓬島猛憶人生何者是只浮
雲偶寄孤飛鳥殘夢破余歸了
前調(再次汪/劍潭韵)
花是明朝放只萋萋滿城芳艸已供凝望多病年時誰
付與綠酒紅愁同量且小立雨中惆悵若許鶯花還再
世拉春人早向春風葬簾蒜揭心旌蕩　樓高總伴閒
雲上有當年鏡盟衫誓􁌀懷琴况可惜韶光都健在春
到也須微恙莫輸與個儂門巷我比絮泥心更定背夭
桃穩坐靑綾帳塵夢覺釵鈿響
前調
蠟屐嫌疎放任些時殘紅剩紫幾曾凝望廿載可憐靑
鬢改江水未勝愁量春付與别人惆悵我慕蠧魚能再
死趁餘香好伴殘編葬渾未管流鶯蕩　聽歌人在靑
雲上只年時招邀勝侶尚牽游况杜牧揚州人巳換只
有月還無恙照惨惨幾家門巷尺五桃潭三徑艸瓣心
香供汝靑綾帳添一綫春潮響
前調(倒次汪/劍潭韵)
夢遠金鈴響正無聊紅窻睡足倚帷牽帳羅襪閒行花
露重頗怯曉風深巷渾悟到玉人春恙薄酒多愁眠易
醒問樓高更有何情况梯隱約難重上　傷春早怕春
飄蕩把泥金書成梵字伴花同葬一例有情應解取花
也對人惆悵巳開滿十分春量此度見花應背面誤人
人簾厎三年望屬來歲休輕放
醉花陰(爲孫大和婦/王采薇韵)
日午麴塵何處避斷粉零紅且自由天地三十年華愁
也未不回頭負春人意　情到九原須更記骨冷灰飛
灰冷情還膩幽夢壓簾魂壓被醉醒怕沒絲兒氣
浪淘沙
路遠小樓低花朶分飛依然銜恨上重梯何止舊人尋
不見梁燕都非　愁裏闢窻扉殘月剛西畫簾風破鏡
臺欹只有曲屏風六扇猶罩羅衣
點絳唇
鬥艸歸來一窻好夢非無據筆床茶具且復安排預
强自支持鬼病終難愈誰來覷藥爐煙畔只有風飄絮
憶王孫
山拗池閣水邊樓一雨銀塘便覺秋長日無人掉小舟
水分流胡蝶閒來立鴨頭
靑玉案
算來未到銷魂地偏是識愁滋味欲寫紅箋珍重寄随
肩小妹隨身小婢多恐難回避　幔垂不放通花氣又
早早斜陽把門閉莫道文窗蹤跡祕黄鶯紫燕畫睂百
舌箇箇知人意
浣溪沙(二首)
玉腕偏憐金釧寛鳳釵頻撥獸煙寒萬重心事壓闌干
　杜牧已留來世約蕭郞不作路人㸔雖然猶覺恨無
端
前調
背面難禁萬種愁見時無語只凝眸初陽一綫下簾鉤
　百計未能通一語暫時曾許共扁舟淚痕和露咽心
頭
傷春怨(劍客)
七首飛將過到處人頭疑墮日昨詣叢祠土偶居然離
坐　旋空中如磨電影終難挫驀地指晴空一道采虹
中破
金縷曲
　僮窺園從予八年矣體弱善病今年予秋試被落忽
　爾辭去念事傷離不能無作命沽酒歌此調以送之
衣薄還如紙最凄凉前宵毷􁹄今宵送爾八載追隨無
别事傷病傷離傷死總誤爾朝飢飮水苦訪蟲魚摩篆
籀但論才爾便成佳士休更作朱門使　無家我共僧
居寺只蕭蕭寒雲丙舍尚堪南指入夢總從吾父母醒
處怕逢妻子况薄命久無人齒明日出門誰念我就飄
蓬斷梗商行止爾去矣淚流駛
前調(重九日陶/然亭作)
車馬長安道有誰憐中秋雨暗重陽花少尺五閒亭三
徑柳亭徑尚餘秋艸更難得紅塵似掃半舫斜陽新月
影借團蒲穩夢仙人島算懷抱此時好　玉山莫向壚
前倒只空囊俸錢難假酒錢輸了門外鍾聲催客去衣
上薄寒淸峭料理是餔糟代飽無數樓臺凝醉眼訝籬
頭果大星辰小歸尚有未棲鳥
前調(僮得前詞泣不/忍去復成此闋)
暗裏驚聞泣一聲聲無端惹我靑衫又濕多病經旬誰
得似欲共候蟲秋蟄爾似燕舊巢還入典盡衣裘頻擁
絮更同扶瘦影當風立渾不怕霜華襲　八年侍我肩
差及笑囊空新詩屢付傭錢未給費爾一杯村落酒爲
我解除狂習說月好今宵初十樓上三更雲氣淨㸔星
辰如豆天如笠吟正遠催歸急
靑玉案(十一日同人/飮長安酒樓)
臨街樓上泠泠語醪味薄催添糈一院酒人揮不去持
螯手冷潑醅顏熱繞著筵吟句　臨街樓外踈踈樹已
覺秋聲落無數一院酒人招不住來時天惨去時月暗
繞著城徒步
憶秦娥(寄季仇)
鍾已動一聲破我長安夢長安夢世情未了鬢絲先種
　書乍捧故人遲我華陽洞華陽洞丹沙塡壙碧山成
冢
浣溪紗
薄暝微醺枕酒瓢病心一縷逐風搖夢無來厯入鴉巢
　初八夜星還照曉十三涼月卻終宵􁛉魂尤避出林
鵰
買坡塘(送繆公子笠/莊至江浦)
趁霜風沿林飛徧巢荒去住無據雁聲卻有東歸信切
莫更留征羽凄燕語道千里同來千里應同去霜鴻未
許算我願隨陽卿尤避熱各自歎覉旅　天涯路來日
風風雨雨别離頓起愁緒江南兄弟誰能健羨爾雁行
有序須記取只紫塞重逢可識前時侶天空欲舉穩待
爾重來春風三月共㸔滿林絮
漁家傲
宣武坊前淸酒美多錢約客誰來會日午闢窻人似海
孤劍在萬金難買心無愧　畢竟浮名猶可待少年莫
學呈身銳鼎鼎百年君誤再棺已葢幾時贖取從頭悔
一蕚紅(龔孝亷克一寓居晉陽庵側因/屬余顏其齊日聞鐘并係以詞)
傍禪關搆閒亭似舫四面啟疎櫺十五良宵一雙人影
三千里外鐘聲有多少春人心事柰秋窻黄葉巳先零
借了蒲圑繙殘梵頁悟徹鐙檠　我亦能來聽此只靑
衫似夢百倍凄淸苦竹疎蘆幽花淡艸此身如在江城
况惹起寒蟲鳴砌又丁丁蓮漏滴殘更待得蕭齋響寂
人語還生
摸魚子(龔克一邀遊夕照庵/卽展其令弟紫樹殯)
正無衣壚頭索醉油車忽引君到愁中天氣還如霧咫
尺遠山舒眺煙柳道算怕是逢人只是逢僧好無多落
照但挂近禪房和將夕磬便有暮雅呌　荆高市酒人
一樣潦倒塵沙埋盡年少江干舊侶今誰在(癸巳秋予/與劍潭紫)
(樹同客姑孰/至宣城始别)可惜龔生竟夭渾未料㸔冠葢如雲更有
閒人弔高原古廟但肻費茶瓜時時欵客我輩不須召
荷葉杯(自夕照庵步/至萬柳塘)
三里望中依約樓角亭館太荒蕪萬株楊柳一行無風
急戰菰蘆　林際黑歸一片雅點隔寺暮鐘聞寂寥城
上去閒雲雲薄帶斜曛
小重山
舊日紅闌已作薪玉蘭花滿樹曬春裙經過燕子亦嫌
貧呢喃語故故入西鄰　寂寞掩重門小樓三面暗易
斜曛屏風吹淨十年塵中還有兩小舊啼痕
謁金門(送龔曉升南歸卽題/其長松片石行幛)
歸亦得卷裏天靑雲白不誤今宵歸計决誤前時爲客
　屋三閒醒夢適何止長松片石七十二峯晴厯厯在
先生窻隙
梧桐影(將至仙遊/潭迷路)
馬獨來南山麓厓上石樓纔一閒推門且抱神龕㝛
玉女泉淸無極雲外木魚聲不停三更月向東峯直
臨江仙(溪山秋/曉卷子)
十里空濛雲外水水雲光隱回汀最無人處小舟行到
來谿館泠秋燕語分明　渾異踏靑前度至滿坡花氣
將迎剩他幾樹綠無情四更山曙早紅葉點疎星
蘇墓遮(寒禽枯/木卷子)
綠初離紅乍失白釀層雲黄澹初升日空裏數聲禽語
切似說宵寒約畧明朝雪　凍絲黏冰綫結莫折高枝
恐有東風出轉向竹稍深處歇玲瓏石愛蓬山骨
臨江仙(蘇州)
紅鶴谿山烏鵲館金閶從古繁華三分樓閣二分花一
分留隙地隨分種桑麻　海物新奇爭入市晨餐都厭
魚蝦等閒吳語六時譁笙歌叢作隊脂粉瀉成洼
玉樓春
園空膽小愁無侶錦幕時時風欲舉生憎梁燕不歸來
銜得徑泥何處去　三更又是瀟瀟雨剩得燈光靑幾
聚小樓西畔窅無人一片落花浮鬼語
點絳唇
傳粉攤書硯旁小匣先安鏡梅花同命瘦到年時影
小别生疎問語都愁應更初定爲憐春病偷向床頭省
好事近
抱處恍如無柰小語心尤怯夢裏有誰知覺紅上雙雙
頰　三更碧月淡紗帷涼把重衾壓欲訴二年情事和
淚開吟篋
金縷曲(元夕柳子/廟道中作)
綠鬢還如舊又依然長隄風細碧空雲皺艸艸柴門元
夜到催送斷腸時候幸濁酒數杯還彀愁欲成癡眠轉
醒怕相思一夕人天瘦欹枕處淚痕透　樓高往日長
垂袖摘疎枝殷勤記取柳邊花右分半紅窻堆卷軸多
付個儂消受渾可惜此生難又欲倩雪衣爲懺悔更煩
他百舌聲聲咒春夢破月如晝
霜天曉角(讀天寶/遺事)
開元政倦無逸圖先換頒到秋來羽扇無多日賢臣竄
　戚畹更相煽羯奴先兆亂河北河南皆叛何須責哥
舒翰
河湟使典宰相居然忝天子更思康辯還應惜無人薦
傳箭出郊甸馬嵬軍又變啟釁堂開月偃休專怨長
生殿
臨江仙(八月十一夜雲/谿晩步有感)
猶記石橋橋畔路死生離别匆匆綠波搖月去如風唾
痕都作血岸柳不曾紅　留得一行臨别語幾生重得
相逢夜臺沒箇寄書鴻廿年如夢過來聽渡頭鐘
減字臨江仙(十二夜步/月葛仙橋)
十日秋陰情緒減乍眠卻喜新晴紅墻千尺月華生水
明鐙暗依約卷簾聲　谿口寂寥尋渡少酒徒多分飄
零柳絲笑客眼猶靑好天涼夜祇剩一人行
烏夜啼(十三夜)
水邊門掩重重海棠紅不信者般顏色墮西風　相扶
醉相偎睡意惺忪正好一鐙私語伴秋蟲
中年一種情牽病懨懨欲借舊家樓閣訢當年　黄庭
卷丹爐畔學飛仙留得一絲兒恨未生天
小冲山(十四夜無月/三更後微雨)
一種閒情那得知乍眠還又起出門遲秋鐙替月巳多
時三橋走衣袂雨絲絲　空外影参差西風吹不斷柳
絲兒昵他燕子說相思還生怕燕子笑人癡
滿江紅(十五夜/坐雨)
百事輸人祇嬴得幾番沉醉又苦是宵燈替月秋霖成
歲說餅齋抛荒徑外采蔆舟泠靑溪內倚闌干聽雨到
更殘何曾睡　風轉處枝枝背檐漏處聲聲碎只無端
兠起舊愁無柰白玉盤埋雲惨淡黄金花買秋憔悴擘
蠻牋題恨寄花前花垂淚
人月圓(十六日顧/唐橋步月)
昨宵細雨沿門糁深巷掩重扉繞砌寒蟲滿廊歸燕秋
思依依　今宵暢好橋邊樓上人月雙輝曉漏將殘夜
烏啼徹直自忘歸
醉太平(十七夜庭桂甚開鄰人復有/貽秋葵野菊者獨飮偶賦)
葵芳菊芳蜂忙蝶忙小庭節近重陽是秋花總黄
疎枝貼窻濃陰滿廊人閒月午淸涼比天邊更香
金縷曲(送唐大令蔗/園之嵊縣任)
衣上春雲起記征程錢唐到日好花開矣兄領三州君
作縣穩稱陸家難弟只手版也須隨例昨夢越江東去
好是紅塵不到天光膩官事少㸔山未　京華往日曾
聯騎憶匆匆斜陽古道柳絲同繫(丁未春偕君及孫/淵如計偕北上)一
幅東風吹上了兩兩金門高第偏剩得杜陵書記捉鼻
功名知不免笑他時我亦神仙吏輸一著早曾計
買坡塘(送莊舍人植三南歸並寄蔣太守/星仲趙舍人億生莊進士葆琛)
又懵騰幾番煙月東風吹過年少寂寥三徑尋遊侶只
有阿蒙還小忘不了是當日曾經擲果蘭陵道一官亦
好㸔衣桁簪花佩囊槖筆渾稱此風貌　夷門路金尊
昨日頻倒天涯尚未生艸同來恁不同將去撓亂數旬
懷抱歸正巧算剪韭烹葵煑筍都堪飽寄聲短趙更瘦
蔣風流癯莊緼藉相憶令人老
虞美人(二十夜楊孝廉敬之/招集騰光館㸔桂)
艸元亭在雲溪北暇日能邀客寂寥深院倒金尊添得
幾絲疎雨易黄昏　廿年前記題詩處花壓闌干住故
人多半起雲霄只我閒居尚赴小山招
南歌子(古州道中)
似柳應同韵疑花未解羞慣抛白足上危樓喜折連枝
果葉插人頭　生熟居然異形聲逈不侔怪來行立總
如猴拗得脆蛇寸寸啖同遊(生苗有能/啖蛇者)
人月圓(黎平試/院作)
蠻中三月春光好新雨又新晴纔離豚水仍盤獅嶺又
抵黎平　昨宵上已今辰寒食來日淸明釀碧成蒼催
紅做綠有甚心情
浣溪紗(楊太守席上/㸔牡丹作)
雲作簾衣絮作塵向前還有幾多春艶陽天氣說生辰
　圓比十三將望月嬌如二八上鬟人畹蘭香味玉精
神
又(杏花)
一晌花枝欲上樓東風先爲揭簾鉤和煙和露搭床頭
百五時光容易過十三年紀不知愁初陽籬落悄凝
眸
菩薩蠻(淇縣道中贈/譚上舍子受)
靑泉落處紅雲碎馬啼亂踏林聲脆十里繞淇泉愁無
靑竹竿　遲行雖數里巳覺唫聲起知我欲回車來朝
度曲徐
桂殿秋
飯已熟忽呼茶滿盤堆得雨前芽甆杯到手復揮去獨
自開簾㸔杏華
三字令
天上月枕邊來似追陪香一盒貯玫瑰襯珠蘭和玉蕊
髻旁堆　羅幕外燕疑猜蝶徘徊鐘巳歇漏仍催婢朦
朧窗隙報渚蓮開
更生齋詩卷第三
　　　　　　　　　　　　　　　陽湖洪亮吉著
　山椒避暑集
辛酉正月二日步至前橋村上冢兼至大姊宅久憇
我行八九里筋力喜尚強前扺松栢林連㕓眺層岡步
緊不敢舒先世之所藏何意俯仰間愛弟亦在旁攀條
泫然悲我鬢久已蒼地下骨肉多㑹面庶久長半里謁
姊居迎門慶扶將亦有容桼居闔戶羅酒漿三田昨大
收已彀一歲糧我謂隙地多代補幾樹桑却待菜作花
還來啜新黃
天寧寺僧借月兩以詩見投戲得八百二十字報之
我性不佞佛而喜方外交苦憶揚州僧八旬名誦苕西
山有顚禪神理亦復超不語已九年見客兩手招今爲
謫吏歸偶詣知客寮聞有借月僧形癯事推𫾣爲爾攜
蠟屐爲爾經谿橋爾從百僧中揖我坐砌坳我于儔類
間望爾成詩豪峩峩㢲宮樓肖爾詩筆高迢迢西蠡河
似爾詩致遙不然艤舟亭綠水可半篙與子攜竹鑪悠
悠泛輕橈不然紅梅閣絳蕋已半飄與子學坐忘沉沉
爇香茅否則樓三層夜半禮絳霄否則塔七級凌晨歴
高標猶勝居一菴時時坐團蕉蒲牢吼五更木魚響終
朝禮佛佛不知泥塑而木雕㖽佛佛不譍唇乾而口焦
竆老盡氣時生趣總不聊不聞金剛禪能拒鬼伯邀不
聞大乗經能使罪孽消他人飫八珍爾獨食一瓢他人
襲重茵爾僅絮一條趨承衆檀那世故仍膠膠經營伊
蒲餐歲儉猶嗷嗷不知天生人洪鑪鼓鴻毛天無所容
心人何必太勞我得定命丹非世所及料生老與病死
安坐任所遭不知人在世蟣蝨處緼袍附身身不知偶
或相􁅥搔我得養生法身外一切抛雞豬與蔥蒜遇便
卽飽饕結習苟未忘間或追風騷我唱子必和我歌子
其謠三百六十日往往忘昬朝一十二萬年茫茫齊壽
夭縱有甲子期何必詢大撓似聞三神山亦已沉六鼇
羣靈無所歸空中任翔翺誰向足厎過不士嗤盧敖生
生遞銷除物物難堅牢惟有行樂方可解末俗嘲麯生
時時來向我屢折腰醉鄕何其寬一世皆并包炎精貢
火梨金母致木桃灤河鹿重胎淮浦蟹兩螯流沙割幺
鳳雚水烹文鰩芸芳出陽華桂樹生招搖閩中紅荔支
涼土黃葡萄南州設寒具北地致冷淘妖姬蕚綠華童
眞王子喬爲我彈素琴爲我吹玉簫湘靈鼓瑤瑟洛浦
鏗雲璈或欲赤雙足或復垂雙髫翩翩有光施裊裊難
摩描醉飽爲語言古欲過卦爻縑鋪三百軸軸軸鮫人
綃文簫與采鸞爲我玉手鈔醉呼日月星啜我醨與糟
狂叱江海流變作醇與醪子其從我遊飄颻復飄颻庶
幾末路惺不爲異說淆彼敎倘有人卽以子作柖仍煩
走諸方一一呼其曹或歸士與農或混漁與樵同祈享
靑牛老子廟白馬社公祠古屋門齊敞疎燈架已支凍
梅纔放後春月正圓時却向雲谿步無嫌夜漏遲
辛酉元夕燈詞十首
百串歌珠百串燈綠楊枝外九龍升商量踏徧城東路
先把浮屠七級登
更闌女伴各招邊八字尖西巷數條走得三橋更思五
迎春橋轉玉梅橋
撥灰誰復認前塵被酒黃壚屢欠伸只有溪童偏識姓
廿三年上喚舟人
今宵無月有疎星僻巷行來草乍靑挈得蔣三茶話去
洗心池上小方亭
燭龍七節影俱無空有邗溪似畫圖却約十番諸子弟
孫家㕔北戲於菟
夜久頻將玉笛催白雲尖上冷徘徊谿流到此先嗚咽
不見紅窗四扇開
轉憶輪臺樂事紆蠻姬十隊合吹竽三更人馬皆同色
杏子紅衫汗血駒
一條春港乍冰開艇子如風去復來看盡廟燈三十架
所思不到雨偏來
兩邊簾幕影參差方玉堂西月午時只向最無人處走
芒鞵先踏晏公祠
日日衙齋燈火盈一樓絲竹慶昇平人生只有鄕園樂
萬里孤臣夢尚驚
積雨簡趙兵備翼
三月不雨當如何內河水涸連外河吳船寸步行不過
斷港日日挑泥螺忽然一雨卽五日怒雷聲聲喧不歇
人言未蟄先啓蟄一百廿日晴晝失西鄰翁歌苦寒(昨/見)
(示苦/寒歌)束手三日書難觀東鄰叟歌苦雨隔巷招邀期亦
阻皇天有意寬災黎米價不復能居奇昨朝三十今廿
五只有菜把仍拖泥(米價稍平惟蔬價甚/昻市沽常襍泥出鬻)君不見龍嘴
灘舤盡走豬婆灘停不久銜尾糧船出京口
雨中得莊刺史炘榆林寄書言甘陜盜賊已盡喜而有
作
閉門六晝雨如塵枉却江南乍好春只有蟲書消永日
愁無蠟屐走西鄰茅齋伴客餐乾糗竈屋呼童爆溼薪
稍喜八行夾遠道早聞盜賊靖三秦
廿四午後暫晴翌日復有雨意再柬趙兵備
乞得田間自在身課晴課雨閱昬晨天山尚夢三時雪
人海初平十丈塵浪說戈頭能淅米幾曾釜厎乞分薪
燒燈市外雲如墨辜負風光過早春
東西街近屢經過各有門迎八字河此客半千殊未敵
買鄰百萬不爲多書生絕檄曾磨盾(先生曾奉/命參/傅文忠公征緬甸)
(軍/事)逐客新疆偶荷戈咫尺五湖烟水闊得閒休負釣魚
簑
二月二日獨行至城東北謁土神祠幾徧回途至玉梅
　橋觀社火作二首
巷南行已徧巷北此重經一陣社公雨三層雲母屏水
心初漾白柳眼乍回靑絕憶年時事斜橋且暫停
土風今已變社日勝元宵草綠烏衣巷花明朱雀橋滿
堤喧畫鼓隔院喚餳簫聊復行歌去城東有酒標
花朝日乍晴邀諸同人各攜一壺一楪至檥舟亭小飮
　乗月乃歸卽席成長句一首
檐漏乍歇谿風淸天放一角東南晴同人㝛約竟思踐
十里五里同遊行檥舟亭枕大河側五兩往往衝簾旌
布帆樓外出無數去者如送夾如迎辛夷纔放梅未落
墻角老杏先敷榮風光好處一亭嵌綠柳裊裊空中縈
與花對面設高座雄談四出聽者驚烹蔬各復出新意
洗盞未了仍飛觥沉思往事亦何幸昨歲此日烏孫城
磨刀置頸久乃釋賜以區脫全餘生豈知此日對花飮
座上八客皆知名溪光簾影恍如昨一一逞態來檐楹
諸公莫更堅拇陣頭上怪石危將傾喧聲入樹鳥巢動
老鶻宇出筵前鳴酒酣各復繞廊步衫袖拂處香何淸
臨河亭子闊丈五玦月未出波先明嫣然修竹靜如笑
似與花朶爭高擎嘿攜一盞向何處苔滑石洞穿崢嶸
祝花生日并自壽笑我一往饒深情髯翁去後七百載
或者海外仍騎鯨不然卽跨赤壁寉落落游戲歸蓬瀛
文章在世匪偶爾動與氣數關虛盈矧公大節越流輩
詎止洛蜀稱耆英零篇斷簡映天地文采縱落留精誠
此詩此筆復繙讀代有作者誰能爭卽如硯池祇一泓
墨瀋尚在光晶瑩餘波沾漑及一世淸亦可濯塵中纓
眼前樂事最難得何必擊筑兼吹笙君不見仙亦不羨
茅初成幻亦不學王方平五侯鯖復懶入口狎客詎識
樓君卿關心别有一二事梁上語燕林間鶯商量桃李
及時放牡丹勺藥況已萌山陰淸酒京口釀誰其爲我
儲百甖此生萬事不可料未審明歲將何營興闌一笑
出門去攔客花影偏縱横
十三日同人復約至趙恭毅祠看杏花回飲蔣太守熊
　昌宅賞玉蘭花作
五更枕上聞剝啄痩僕排門徑相速爲言紅杏開半株
恭毅祠西一間屋江鄕又饋刀䱶至驚筍出籬剛一束
眼前光景期不負遠拉髯吳(俊臣)及癯陸(伯才)南華先
生有加饌出水鯸鮧悍雙目潁州食指久已動有客樽
前避酖毒厨娘洗手緩烹飪脇若凝脂肪如玉其餘蔬
果七八種糟漉蟹螯鹽漬肉吾徒寧僅事口腹冀欲昨
詩今夜讀況聞阿買近已殤(謂蔣騏昌通/判昨殤一孫)約至西齋慰
歌哭荒㕔留客談益縱茶味方回酒剛熟雛僧又復攜
花至七尺亭亭樹如沐爲花位置久乃妥徑把墻西古
苔劚旁栽修竹或四五白璧終須伴蒼㲄主人意欲傾
家釀一斗初完百壺續參軍觴政束溼薪作吏極良糾
則酷淋漓百盞急思避口令瀾翻及詞曲雖然盤樂亦
當戒雅興何須十分足半圭春月縱未墮已換兩番銀
蠟燭歸途南北更握手天外濛濛柳絲綠靑錢三百倘
復嬴明日定來看覆局(時太守與兩吳君/角棋互有勝負)
十五夜獨至雲谿步月
燕後花前春好鷗邊竹外樓高黃舒新柳一搦綠響回
波半篙
可惜舊時風月都銷一徑雲烟倪嫗閣仍臨水(卽鬻餻/倪宅)
王家艇在誰邊(舊雲溪有渡舟/篙師名王太年)
十七日趙兵備翼蔣少府廷曜叠邀賞山查及杏花薄
　晩歸看燈作
山查花紅杏花白兩地賞花日已夕寬衣側帽行水東
却好徑側來和風趙家茶花甲城郭赤繖當空日華薄
蔣家文杏種亦殊昔時一株今兩株闌干影裏分南北
花上晩霞皆五色春花艷極乃不香祗以顏色酣春光
風光只有花朝好燕剪乍來蜂尚少兩家觴客酒百壺
月出隔岸聞歡呼樓臺一帶光凌亂花影入波波亦絢
沿溪約略三兩家歸客攀樹驚棲鴉齋鐘初動客初醒
花外萬枝燈火影
十八日戴村土人約食河豚因放舟詣其居并留㝛
鯸鮧肪白土花斑夙約凌晨出北關却到戴村渾半日
舵工云轉十三灣
牛宮斜對讀書堂纔出堂扉便廣場不種疎梅與桃李
門前十里菜花黃
十九日偕陳刺史明善同詣亦園夜㝛卽席賦贈
我初來亦園主人眈賦詩坐客劉(文學/駿)邵(文學/辰煥)屠(刺史/紳)
各各拈吟髭我再來亦園主人思彈冠名士欲出山笑
殺蔣(侍御/舅氏)與袁(大令/枚)山中猨寉抛離久卅載復來園畔
走紅香亭暗綠閣傾一壑一邱何所有亦園主人亦可
憐五十乞養囊無錢折腰空拜道旁吏歸骨已少城南
田竆州遠在風沙窟自說歸􁔾僅冰雪賣刀買犢記前
時作字煥鵞空此日(主人工書時/賣字作活)主人雖貧仍愛友布
置一筵談夜漏園空月出棲鳥驚醉折園花爲君壽
月上攜酒花神祠下小飮
夢中欲去醒復還門外流水聲潺潺主人約客啓一關
天嬌十二排紅闌神兮却立玉作顏佩影空際鳴珊珊
仙人顏色皆渥丹騎寉無數雲頭看案旁一人堆髻鬟
艷若桃李香吹蘭格高意遠不可攀幸昨識面緣非慳
乍離乍合彈指間嫣然笑口合覺難三十三徧春花殘
始知神仙在世亦不閒況我木石心同頑作詩題壁興
亦闌月午花朶偏班斕放船出口越數灣卧看一桁船
頭山
古香齋栢樹歌爲陳刺史賦
古香齋頭兩株栢出土根同榦如劈主人齋屋斜向東
一樹從南一從北虬枝擊屋屋已破拔地靑蒼刺天黑
森然四角沉陰滿日出當心不能赤人間落落古丈夫
天半亭亭挺孤直飽經雨露顏仍黝不與凡姿竸顏色
主人愛客客奇絕三十年前住昕夕客行握別樹始栽
樹竟幾番長過客今來盤薄山齋內樹與主人皆素識
摩挲撫樹對主人可惜主人頭竟白客今行周三萬里
樹亦添高廿餘尺祁連山頭樠木滿曾遜此株雄且特
頂平不待修雷斧榦老偏能挽風力枝經數折撑霄漢
根已三重透泉脉因思復有三十年樹欲抉天人入穴
沉吟不厭百回步徙倚每聞三歎息十圍櫟樹枝皆俯
半里松濤響誰敵心空早厭禽巢閙眼冷靜將人海閱
商量何物伴歲寒移得園東丈人石
二十日微雨自徐墅七里步至潘墅買舟歸
徐墅及潘墅弓肖路七里雨絲雖驟灑客步亦徐起買
舟東岸下柳外天始霽紆徐路何曲偪仄橋欲圯行至
西小湖驚翻一雙鯉
廿一日同人游東嶽廟久憇禮斗樓
奇花初孕寉初胎曾約幽人一再來要望紫雲飛過處
大家排手上層臺
長日悶從何處破拈得𥿄燈繙夜課三層樓上月當心
燕子不來人獨坐
寒食巳刻趙兵備翼招同趙比部繩男蔣太守熊昌莊
　宮允通敏陳大令賓劉宮贊種之小飮山茶花下卽
　席賦贈
萬花紅處屐初停勝踏橋南百草靑此樹果然同晝錦
故交先已若晨星(十餘年前曾同盧學士文弨/莊明府繩祖讌此今皆下世)才奇耻
著談龍錄(席間主人論及近/時人詩議極平允)屋廣仍餘旋馬㕔何幸洛
中耆老㑹始衰先得附頽齡(坐中客自八十至六/十惟余年僅五十餘)
是日晩偶成
月到廿三剛半夜客從二十便孤征何因沙漠歸來早
重見江鄕節序更蒸黍未嘗忘絕域(伊犁淸明日/以蒸黍饋客)賣餳
先已報淸明籬桃乍放溪梅落算在人間又一生
莫折柳歌(淸明日早起見人家皆折柳插門戶感而賦/此)
君不見道旁人歲復歲傷陽春又不見道旁柳年復年
摧客手赭白馬迎人歸所種樹皆成圍門內人門外樹
縱相離無十步客欲折人已嗔人愛樹花憐人前花朝
後寒食柳眼靑人鬢白
淸明日早起
一片迎神鼓驚從枕上來最憐新節序須覓好地臺鳥
逐吟聲囀花同笑靨開兒童漫相詫廿載客初回(予自/己亥)
(後至此始値/里中淸明)
廿四日西堂獨坐
魏紫姚黃放尚遲東風先落小桃枝梨花白到銷魂處
只有雙雙鴝鵒知
廿七日上城東浮屠遠望
偶踏城東路孤僧爲煮茶因登七層塔看得一城花
挂帆東北去尚未越溪灣只有吟眸闊能看百里山
廿八日莊徵君宇逵招飮小山堂看花作
抱病經時履跡稀忽傾家釀佐鮮肥春從傍水朱門入
花繞扶風絳帳飛雲外子規啼緩緩夢中胡蝶影依依
主人未是耽狂飮憐我新抛短後衣
初二日味辛齋看海棠作
無香色已冠香林艶向亭坳屋角尋隔岸綠先浮曉漲
對牀紅欲膩重衾秋花祗作傷心草蜀魄原疑共命禽
一曲闌干三尺影幾回燒燭到更深
三月三日攜酒出遊并上城東浮屠
風光眞巳勝淸明杏葉扶疎柳葉輕上巳幾年悲遠客
先庚三日喜新晴(初一日晩積雨始晴/至初四爲庚辰日)書從薄洛津邊
至(是日得蔣仲/先河南書)酒向浮圖頂上傾不是遇花偏痛飲更
誰佳節住江城
顏大令崇榘寄示明楊忠愍公名印敬賦二律
不與頭俱碎惟餘石一拳百年宗社託三字姓名傳入
世心先剖登壇肘偶懸何須尋四角應有怒蛟纏
却憶明中葉權奸盜國章幾人關氣運此石閱滄桒尙
有朱丹色彌爭日月光危塗如借佩螭魅爾何藏
趙兵備詩來嘲余牡丹未開遽爾召客因走筆用原韻
　作四百二十字報之并邀同作
前日上巳過後日穀雨至天公逞春容伎倆已畢試惟
餘木勺藥墻缺尚需次含苞雖未吐已復極姿致春鶯
翩然來胡蝶各展翅鄰家雙紫燕日向闌楯伺主人亦
瞿然此足助詩思萬物取氣先遲恐不及事以口試問
心催花具當治倘經三兩日蜂蝶必大肆成團舞花下
人反無位置鄰翁顧相嘲笑我先設施何如花放日花
下具筵熾看花仍縱飮乃拜主人賜不知主人心葢亦
有所自流年如電掣稍縱卽欲逝前時餞辛夷欲待月
十四十三風雨破白璧忽捐棄留花無别怯祇隕花下
涕因之悟消息事事須早計一觴兼一詠庶不失交臂
諸公誠詩豪亦可預先製名篇早流播不使有疵累又
聞此花開神仙定游戲以我厠其間造物或者忌何如
先數日看此欲開意花光雖未破先足嗅花氣棃桃及
棠杏四美況兼備縱然輸國色紅白亦奇麗午餘新月
好旭日又晴霽譬如名姝來先已媵姪娣遲延至月望
花迺徧甲第家家排花筵勢必竆百味而我先設餐庶
不哂粗糲先生展然笑此或自爲地牡丹開十日鶯粟
又當替藤花三兩架紫艷半空蔽芙渠與金粟一一緣
此例主人詞已畢客或笑詞費仍須罸主人别具餅一
笥謝花兼謝客并助詩氣勢花月皆十分何妨再揚觶
趙兵備以十四日招客讌牡丹花下先期以花朶絕小
　作詩解嘲因用原韵復得五百八十字答之
我家一叢花發自月初九將開及全放自卯看至酉凌
晨攜卧具月午佇尤久今年比前年花朶益穠厚將傾
十家產約此數執友忽然𫾣門來遞到詩一首千言何
反覆欲自飾怩忸主人詞未畢花巳若蒙垢我爲花歎
息轉向主人叩解嘲旣前作踵韵曷敢後名花同主客
兩造愈紛糾今來展詩讀花乃開笑口主人非憎花其
實乃惜酒酒纔量升合花敢大如斗如能傾㝛釀日日
約儕耦更呼筝琵琶花外小垂手園亭雖未廣水木足
淵藪池寧嫌屈曲山不厭培塿尋檐引芻尼闢港貯蝌
蚪斜飛紅蛺蝶倒挂綠鸚䳇花光旣全舒花藴始盡剖
圓花與圓月上下璧合紐自然圍徑尺益復致抖擻酣
春倚池臺窺客入戶牖黄紅紫墨綠五色無不有主人
不負花花肯主人負今聞乃不然花亦欲回詬年前春
乍半挈棹至虎阜買花先靳價遂不計美醜歸同薪把
束益致種襍糅譬如龍鳳姿肯齒牛馬走名雖市娉婷
實則計子母花神暗中笑此老亦奚取如何不自責反
使花受咎不見劉中允(種/之)不見蔣通守(騏/昌)千金買傾國
臉杏臂則藕錢刀惟不惜貴在得幼婦名花倚闌檻靜
女執箕帚理固無不同珍皆等瓊玖主人讀新詩唯唯
又否否花無纖介失過總主人受鼠姑開已徧次欲到
鴉舅香丁紫瑣碎菜甲黃蕾萻翩反山櫻桃旖旎水楊
柳蓺蘭成一頃樹蕙又數畝凡茲眼前景均足佐樽卣
如思共晨夕竝可約誰某名花分向背好友列左右目
成原不易心賞亦非偶闌干巡乍徧墻角放偏陡商量
設几席羅列到瓮缶肴寧侈水陸囿自足筍韭沿林採
松簟搜徑覓竹􁊓將雛雉登木合隊魚麗罶山陰醅正
熟淮北麵須􁉆一一炊溼薪時時具乾糗花前成勝賞
兼爲主人壽我若醉百回頺然亦成叟
偶游夾城菴題壁
夾城菴風日好人欲往橋先倒牛羊多人跡少百株花
一坡草僧歸遲燕來早
十五夜小飮牡丹花下待崔三景侃不至
燕燕鶯鶯久作羣墻頭入夜望如雲得天獨厚開盈尺
與月同圓到十分何處更容傾國見此香先已上樓聞
誰憐露白燈紅夜倚徧熏爐待鄂君
劉中允種之齋頭紅牡丹盛開招同人小集卽席賦贈
入座香風已四飛姚黃魏紫認都非神仙隊裏仍耽酒
富貴叢中獨賜緋影共朱霞相激射情於紅袖最因依
平泉十載纔開宴怪厎從前識面稀
自無錫放舟至梅里謁泰伯祠
山城距山鄕卅里挂帆往土風何淸淳耕釣尚相讓崇
岡經數折土殿亦軒敞東西無襍木列栢振淸響咫尺
堯峯山堯時日初上
古藤歌
　藤相傳爲宋蘇文忠公寓孫氏宅時手植今宅歸湯
　方伯雄業三月十九日湯公子招同人宴集花下卽
　席賦此
建中靖國藤一條剖半化作濳潭蛟猶餘半榦卧偏穩
閱歲七百如崇朝心空貌古枝尤禿自砌及檐剛五曲
居停偶憶孫居士移種竟傳蘇玉局花時一巷吹古香
紫燕不敢棲雕梁借公眞氣方壽世木理亦肖公文章
距花百步看乃足高榦都遮出檐木沿溪左右三十家
一半看花盡升屋葛仙橋邊路四通香氣已過橋欄東
半空紫􁍐益奇絕千朶萬朶飛玲瓏竟思遠挈郫筒酒
祝樹與公同不朽因花我復憶名花香國亡來亦云久
(藤側有香海棠一株亦文/忠手植康熙中燬于火)滁山釀水首重回風味不減
歐家梅(滁州醉翁亭側水上/有歐陽文忠手植梅)廬陵幾載作滁守公亦三
度常州來才名一代兼風義落落寰中此師弟詩狂久
已上靑天榦古尚能蟠大地樓窗八扇正面花欄楯屈
曲枝丫权若將座客比花壽細校歲月無多差(坐中十/客年共)
(計六/百餘)君不見紫藤花開墨池漲(東坡洗硯池本在藤花/側四十年前始移至檥)
(舟/亭)古色班斕各相抗此花畢竟始何時我欲東行咨石
丈
雲谿行送楊上舍元錫北遊
月出雲谿東照見雲谿西雲雞鯉魚亦成隊生世不肻
離雲谿柰何溪邊人屢放溪邊艇我向溪頭望遠行布
帆一一飛無影君居雲溪已七世三世及交情竝摯(君/族)
(祖衣文印曾及尊/人敦復皆余故交)矧君才筆勝昔人使我論交復傷逝
牡丹花紅繡毬綠搖蕩溪光數間屋家無長物殊可笑
祇有貯詩餘舊簏城東别墅高數層(君家有園在玉梅/橋側俗名楊園)
老樹尚挂千年藤昨因酒後一臨眺君已薄醉難同登
最憐雲溪春更向雲溪步我屬溪頭赤鯉魚送君直到
江干渡
廿三日沈廣文元輅招飮餞春
苜蓿盤雖舊櫻桃讌已新(是日始/嘗櫻桃)歌仍呼趙鬼論早薄
錢神(二句櫽括/座申事)半夜乍升月五更猶是春更欣時雨足
歸路洗街塵
屋後圃中鸎粟盛開率成一律
日日衝簾柳絮風送春巴覺酒杯空墻頭新月半鉤綠
屋後好花三畝紅芳草更縈人跡外艷陽都在鳥聲中
誰憐萬里烏孫道錦様韶光罩郭東(伊犂年來鸎粟最/盛花朶視內地加)
(倍)
蔣州守業晉寄天遠歸雲圖索題
江漢爭流處茫茫鸚武洲又隨鴻北去直到海西頭楚
國萍如斗天山月挂鉤何因暫謀面兩地訝同遊(余兩/至楚)
(中一詣塞外與君略同而路較遠又/戊午年乞假歸曾于吳門一識君)
萬里遄歸日輪臺雨夜過夢餘淸淚落天外斷雲多此
客情何逸勞人鬢亦皤披圖一惆悵疑聽郢中歌
端五日偶成二首卽柬趙兵備
古人稱禁煙不聞禁竸渡此如唐水嬉亦若漢賜酺一
年惟數日犇走及婦孺書生縱憂俗施設當有素調劑
得其中貴在審時務何因興大獄幾至成黨錮甘陵判
南北此事匪細故流傳到絕域衆口尚含怒欲救舉國
犴惜哉謀已誤(余昨歳入嘉峪關卽知里/中因禁龍舟至興大獄)
白雲一曲溪夢寐三十載流觀眼厎人已苦乏同輩今
晨新雨霽耕者釋耜耒萬屐鏗有聲紛然聚闤闠榴花
紅似火村女滿頭戴橋左幔已張溪光迭晴晦沿溪尤
曲折窗牖分向背龍舟銜尾至畫舫亦成隊俗奢原可
慮幸此豐歲再江魚頻入饌山果隨所愛水明樓上望
趙傁已先在相應攜蒲觴終日與晤對
雲溪競渡詞十二首
雲溪如畫水如油今歲歡場昨歲留不肯更將風景煞
六龍城現四龍舟
高處燈光碍月輪軒窗無地着飛塵生生視昔加三倍
樹上禽巢樹下人
怒雷激電滿平川艇子如風不及旋齊向白雲尖上立
萬堆蠟屐雨聲圓
傳來新調唱攤黄分半吳姬束急􁔾八角鼓完三弄笛
十番絃索一齊忙
萬艇如梭集水隈兩邊樓閣亦齊開官河塞斷雙龍嘴
不管吳門水馬來
吳船􁔾束近來工南北窗櫺面面通一晌夕陽紅不定
杏黃衫子立當風
枇杷桃杏滿盤堆遠有江鮮入饌來屈指半旬交夏至
洞庭船不送楊梅
河泥船好六倉寬村女梳頭映水看燕麥兎葵蠶豆莢
曉涼先向舵樓餐
占得雲溪好景多前門船向後門過詩翁住處人能識
八字門臨八字河(趙兵備所居/前後皆枕溪)
角黍堆盤酒滿壺家家歡喜易新符董龍社橘人猶指
更禁魚蝦入市無
一旬日日敞華筵醉向東頭閣上眠怪厎月光飛不到
船船燈影接靑天
夢裏雲山一萬重生還眞荷
主恩濃升平樂事誰能譜我本江鄕識字農
續競渡詞十首
紅板平橋次第咼未昬燈火塞城河風光暗覺年來換
畫舫珠簾卜夜多
緩雲閣接甌香館一帶紅欄間碧欄正値白雲谿水漲
龍舟南北打招寛
鳴鉦日午說傳餐鄕味偏驚水陸全抛却萬錢邀七客
將軍原合住樓船(劉總鎭烜讌客/極費爰戲及之)
無舟可買上藍輿祇覺今年興有餘畫舫塞河人塞岸
更無隙地著禽魚
郭東千尺水雲寬老白龍來盡改觀更向榜頭題
御覽天津城北昔迎鑾
五色牙旗按五方東西北廟爇眞香更穿白馬司徒港
去謁金龍四大王
水中彩鷁岸雲車鉦鼓聲喧襍晩笳同向赤烏橋外過
霓旌紅閃半天霞
百尺濃雲水上開嫩晴先已過黃霉白須社長從頭說
二十年中第一回
兩邊簾幕不須遮日日輕橈泛水涯笑煞隔河諸女伴
釵鈿質盡不歸家
雲簑雨笠剰閒身夢後樓臺愴客神依舊瑣窗飛燕剪
就中偏少賭茶人
趙兵備以地理數事見訪因走筆奉答猥蒙長篇奬假
　幷目爲行袐書因率成四截句酬之卽戲效其體
百篇君有連城璧萬卷吾無紀事珠一賦十年如製就
願同逵載注三都
尚慙正卯記醜博敢說師丹老善忘莫更一瓻緣舊例
次公猶恐醒而狂(來詩欲緣借書之例問一/事卽贈洒一瓻故戲及之)
一巷東西本接連數椽應愧卜居先倘逢欵戶求文者
大作家今在那邊
三伏將臨九夏長不辭揮汗走門坊奚奴拍手還相笑
此兩閒人何大忙
西谿漁隱歌爲曾都轉燠賦
我家近南江乃望北江北桃花洲上三面山久欲臨流
築居宅君家住西江乃憶西湖西西湖盡處一溪在碧
水蕩漾天低迷我爲北江農志不謀稻粱江潮壁立一
亭嵌日校五雅兼三蒼君爲西溪漁意不在魴鯉綠簑
一領不肻穿日日吟詩北窗裏萬言落筆不得休雕琢
欲使前人愁明堂左右列樽俎武庫甲乙森戈矛西溪
漁隱詩六卷派與西江亦殊判沉思早抉天地奥古色
不供時世玩竹西風月宦十年珠履賓客盈三千平山
堂縱日登眺淸夢只落西溪邊西溪近界江海中溪上
南北雙高峰詩筒往往襍釣筒得句時復驚蛟龍才名
京國誰能偶輩行居然欲稱叟西淸東觀及外臺十六
年中一千首歐陽戀潁湖安石號半山名流所在寓淸
興好景何必皆鄕關卽如西溪邊咫尺接東海拔地倚
天詩筆在潮生潮落爾許忙漁弟漁兄欲誰待君不見
宮亭湖上源兩支章水貢水流無時西江宗派吾豈知
快意且讀西溪詩
袁文學廷檮移居載書圖
不惜兼金百計儲牙簽時卷復時舒一瓻日詣袁居士
欲讀人間未見書
委巷南頭與北頭三遷我敢比前修丹黃句讀依然在
時復傷心上小樓(中河橋側委巷中有小樓二楹余少/孤時母太宐人授經處也今從弟顯)
(吉等尚/居之)
袁文學集明東林諸賢及黃石齋手札彚成長卷索題
不知我者不可言知我何不書連篇笳花委鬼正當路
舉筆欲下心憂煎二周一魏書如此悼歎人生不如死
求忠于孝古所云忠節門仍生孝子銅山先生起漳泉
萬言一疏人爭傳明知末路不可挽獨抱白日歸虞淵
蓼洲詩石齋集筆厎欲扶天地立快論時歌復時泣明
家社屋巳百年紙上尚復生雲烟君不見季侯箋孔時
箋
跋巨超上人足踏萬峰卷子
天下佳山水南條與北條我餐蔥嶺雪目斷海門潮是
處皆飛錫何峰合挂瓢言從贊公㝛相與話迢遙
佛國鳩羅什仙都梅子眞欲尋方外友喜得箇中人論
已參禪悅菴仍借隱淪百篇心賞在幽谷乍生春
十五日自京口渡江至焦山憇定慧寺作
西南行盡路萬千返棹乃訪茲山巓茲山風急不得上
幸有巨石攔洲前山坳一石戴一屋步縱曲折心安便
側身東望始寥廓初日欲上潮無邊心飛西海足東海
下瞰無地高惟天放臣逐客罪應死跬步懼有神拘牽
山靈怪我貌衰老頭上雪色來祁連齋厨粥飯客寮酒
彈指已近三十年僧雛髮白野猿老只有寉頂紅逾鮮
四山松栢悉合抱榦老盡起靑蒼烟少年事業百不就
削壁僅把新詩鐫浮名在世究何益回顧我已慙焦先
塵勞擾擾及一世足繭欲乞空山眠來歸萬里去萬里
祇覺豎亥堪隨肩昨呼漁叟與堅約終老誓種江南田
東升樓看日出
海日欲出海先有黿鼉鳴靑氣一綫來潮與佛閣平樓
上客未眠光景榻畔生一杵京口鐘先遞瓜州城
山半訪隱君洞
此山開何年此客殊宇兀形骸生卽委眞性任汨没遂
令巖樹上飛鳥性皆拙想見千載藤猶纏隱君骨
觀音厓待月
我來觀音巖月出斷厓口棱棱𥿄聲碎壁上蜥蜴走海
風吹幡竿石冷坐偏久夜半扶月歸淸輝􁦼人手
法界樓夜坐
龍界與人界相去僅咫尺夜半驅潮來知􁛫夜叉力枯
僧樓上坐親見髮如㦸復恐漁叟驚懸燈照昬黑
山齋訪冒鳴茹壽衢兩秀才并招小飮
書聲出戶蟲不鳴山鬼一足深宵行人頭魚身慣窺戶
見慣不怪心能平昨來酷暑剛三夕讀得好書盈一尺
鄰翁最喜文字交夜半煮酒來相邀
翠屛洲訪王秀才豫
此洲樓閣何參差五十年前盡江水廣陵城低波浪闊
藉此居然障東海圍洲三面煙水空正與北固成屏風
更殘日出東海東照見一角樓窗紅
六月二十一爲宋歐陽文忠公生日同人賦醉翁操以
　壽幷邀同作卽呈曾都轉燠
醉翁去後七百五十年平山堂下仍復開賓筵醉翁生
日重理醉翁操欲使醉翁心跡一一傳人間醉翁十年
二十年孤露蹤迹殊可憐父書讀罷母垂涕窆骨尚未
營新阡卅年四十年醉翁作直臣彞陵滁州兩遷謫身
縱可屈睂仍伸幾年作詞臣幾年作循吏治平至和中
遂爾登政地醉翁文筆世莫儔超軼六代直接韓潮州
遠不識柳開近不數穆修醉翁志節尤崢嶸手挈正士
歸明廷是時靑苗免役新法尚未行洛黨蜀黨亦未交
相傾醉翁居朝端一世仰作範仁宗朝相不下數十人
公也獨參韓富范醉翁勳業又如此一世如公幾人耳
醉翁吟吟一篇惜乏沈夫子亦無杜彬琵琶皮作絃醉
翁操操土風此曲依約來滁中當時坡翁及涪翁門生
後進詩筆縱極工若論文福一一皆輸公昔者楊靈州
道公我前身(楊州守芳燦顧進士敏恒扶乩/所言如此見所著梁溪筆記)公名如太
山詎敢追逸塵惟餘一事薄相似唇不掩齒厥效何其
神無事得謗如前人因之壽醉翁醉翁或不嗔泠泠絲
竹公賞音逸興更或彈鳴琴斜月欲墮長江潯陳後山
(謂東浦/方伯)曾南豐詩名官爵皆可次醉翁不見題襟館中
來日集(都轉生辰/後公二日)荷榦荷葉依舊吹香風滿堂樺燭漏
盡不須剪正好來日直接朝曦紅
寄酬曾都轉見題荷戈集詩二首
記程一萬六千里蔥嶺遙遙接蒜山今日竹西歌吹地
又從吟榻夢陽關
我于經閣論心久君已詩壇駐足牢絕似鄴中諸子㑹
主人吟比客吟豪
　附原贈作　曾　燠
　君得爲詩是
　國恩長歌萬里入關門笑他紹聖元符際蘇軾文章
　禁不存
　滄江風雨一船高招我松寥看海濤(君時在焦山避/暑擬往訪之)
　絕少行吟憔悴色知君未肻著離騷
題襟館贈寉
空廊怪厎步不前五寉一客隨吟肩廊斜入屋勢尤窄
寉步故緩人爭先回風開窗捲羅幕客醉欲眠聞擊析
閒扉六扇夜不扃窗裏客眠窗外寉
又贈柳
柳枝西北禽巢大枝下砌蟲鳴百箇三更星暗月欲來
蟬響復從枝上墮乍眠乍起天欲明絲柳拂面人先醒
比肩豈獨同心友添得三株水楊柳
巨超偕棲霞僧慧超過訪喜賦
一僧江北去復挈一僧來把卷憶前度論詩日幾回病
依笻作命瘦與寉同胎夜久生衣薄相遲般若臺
月波臺夜坐
萬聲聽不絕人靜此樓頭地缺洲三面天空月一鉤烏
鴉爭噪暑蟋蟀遽鳴秋夜半龍吟水寥寥衆響收
贈巨超慧超卽題二僧詩集
巨公居江心慧公住江滸詩筆如龍復如虎句成寶氣
燭九霄龍虎鉢中頭盡俯生平我喜七字詩不可一世
人儘知眼中無人締方外一任下士相嘲嗤君看建業
東來水日夜滔滔欲歸海二僧筆力可截江端坐已受
潮頭降餘力更把焦山扛巨公欲雲遊慧公欲高卧飛
錫竝從天外墮他日蓮臺孰高坐
廿六日同人月波臺看潮
東南風轉急全不見朝暾雲欲沉江島潮爭截海門鬢
因思舊白眼覺讀碑昬偶問滄桒事枯僧幾個存
曾都轉燠及諸賓客約以廿六日至焦山見訪聞至瓜
　洲阻風二日尚不得渡作此戲柬
七日東南風不止倒捲滄溟入揚子順流一葉不得下
斷渡先從象山始一客旣去不得來一客留滯仍難回
(時翠屏洲王卞二生過訪一/留象山一留此皆不得渡)松寥閣小一無事飽看雪
浪飛千堆回頭却憶瓜洲客日日江樓看風色别來幾
日心眼客淸夢時與焦公通君不見波濤繞榻一萬重
正好日試登山笻時叱檻外巡江龍
酬慧超僧二首
因觀竹栢樓月遠指高旻寺燈三世佛前老衲六朝山
下詩僧
嬾到不參佛座閒來唯理詩瓢寰中五岳難住海外三
山見招
廿八日同巨公慧公松寥閣早飯
山僧約客松花飯破曉同登竹葉樓正爾日長思就枕
未妨風急遽回舟(始聞都轉等/以阻風回舟)怕傳消息來三楚(時楚/中敎)
(匪尚未/淨盡)閒理心情說十洲淺醉更從窗外揖午潮無際
接天流
將至消夏灣在新塘守風晚値雷雨
一湖水欲入船一湖風欲揭竿雨沉沉三十里消夏灣
在波厎
泊舟夾浦七夕
此夕新湖汊口昨年古浪城樓笑看新月生處曾到斜
陽盡頭
一叟自談衷曲十年寄跡湖邊衣食全家已足瓜田盡
處桒田
夜攜酒至湖口望縹緲峰作
明月鋪不滿全湖半生陰東山飛鳥來欲㝛西山岑一
觴初完一觴續倦向望湖橋上㝛潮生月落方賞心天
盡海飛空極目
東南風急不得至西山因回舟從伍浦抵東山作
白鷗入我夢知我無竆意憐茲眼前景不作身後計浮
名生在死卽休不見敗筆作冢糟成􁃷石公咫尺不得
進回棹決向東山游
自新塘至伍浦溪行襍詩
溪水綠已竆巖扃忽重閉日華與山翠層叠川上膩前
村爨煙好穿此石林細一徑山雨來寥寥入秋氣
瓜花黄無端被此一川綠晨涼把竿好閑坐此谿曲人
家隔坡水路暗通石谷日午攜榼來人聲出山腹
兩村本一村中有雲水界溪流經數折南北已分派連
宵風色緊目送去帆快人定波有聲神魚望星拜
陸行富桒麻水行富蔆芡惟茲雲水鄕不虞年歲儉門
前臨水路鵞鴨數堪點屈指白露交秋禾又將歛
寄長興邢大令澍二首幷柬李司馬賡芸
故人久宰長興邑逐客新遊消夏灣甚欲牽船遠相訪
斜陽影外浪如山
年前寄我長牋好(前寄質經/說數條)逋峭文章擅一時更憶南
荒李司馬同官同榜兩經師
偶成
橫風兩日住江干甕厎桃花米已完咫尺荒村無處糴
芡頭蓮實扺朝餐
溼雲堆裏漾龍鱗一片荒寒景色新猶勝玉門關外路
案頭無水動經旬
伍浦夜泊
高士宅邊新月上伍胥浦口落潮餘多應念與雙峰結
未覺途經百里紆别路更須尋馬蹟此行端不爲鱸魚
宵殘燭跋攤書卧靜聽松聲落枕虛
五鼓自伍浦渡湖至東山
到來靑歴歴七十二峰巓駭浪魚先拜驚雷鳥已顚水
聲搖短夢風色眯長年昨夜前山雨茫茫笠澤煙
喜晤程司理思樂
我借全湖水來淸百斛塵故人吟骨健遷客鬢絲新感
激樽前語扶持難後身廨旁營釣舫久約共垂綸
憇東山道院
松杉千百株小者僅及肩歴盡松杉梢一院開山巓黄
庭讀未完丹爐火猶煎道士識未來勸我山頂眠白雲
有堦級倘可升靑天
孫總戎廷璧坐上卽席賦贈二首幷憶亓總戎九敘四
　川軍營(孫爲庚辰科武探花)
萬頃洪濤艇似梭相逢先唱定風波山中共說支離叟
天上同魁甲乙科話舊半皆淪宦海(謂畢宮􁀇沅童/少宰鳯三諸人)溯
源先已到黃河狂吟痛飮三更盡衣上分明燭淚多
獵獵營前秋雨斜將軍筵上說龍沙何曾一醉輪臺酒
(余出關/卽戒酒)憶昨同乘博望槎薄譴最憐家似夢感
恩新覺鬢添華誰知萬里歸來客依舊軍門聽曉笳(時/亓)
(在四川軍營効/力已補都司矣)
初九夜乗月自東山放舟至西山消夏灣㝛荷花內
花光碍月舟不前花氣薰客宵難眠三更一棹破花出
客夢尚結花香邊東山荷花十里長千枝萬枝送客忙
花朶露滴波心涼西山荷花一灣好千枝萬枝迎客早
曙色上波花愈姣楊梅樹繞荷花灣深紫已落新紅殷
荷花香破夢亦闌再轉已入仙人關
梅花仙人歌爲程司理思樂賦
伯牙臺前花一山(君家梅/子山下)愛花人住梅花灣無夢不與
花相關莫釐峰頭花萬樹愛花人宦梅花渚却喜官閑
作花主少年愛名花花外無性情離花一步不肻行四
十不復營功名中年愛名花花外少肝膈一官雖卑意
亦適靜對花枝已忘食世人不知君笑君作花癡君聞
亦夷然直受顧不辭滿堂花開滿堂客客或呼君作花
癖君聞若不聞意亦良自得一花初開詩一首爲酧花
枝亦呼酒花神感君祝君壽來歲居然七旬叜花癡花
癖君寧然意與花有前生緣君不見梅花賦就三百篇
我今署作梅花仙
消夏灣歌贈蔡博士九齡
全湖三萬頃包此千仭山湖流再轉已不見山腹復有
溪彎環溪流逈與湖流異湖水如油溪水膩荷花世界
夢亦香淺白深紅炫天地幽人家在花深處正闢軒窗
摘蓮蘂蜻蜓舟小迓客回半日醉客荷筒杯荷筒杯醉
君酒荷露烹茶沁人口荷花中間結一樓主人約客樓
上頭烹魚煮藕日尚早手劈蓮房客先飽
白雲
白雲濛濛空所依傍天風吹之偶落坡上魚吹浪蹴忽
爾孤往空中亭亭儼若覆盎成陰旣溥一世咸仰
新浴後怡雲閣望縹緲峰
不向前山䇿短笻新涼浴後且從容幽窗正苦日西轉
陡落一支縹緲峰
雨花臺待同人不至
淩晨發淸興瘦馬入絕壁沿山石理􁇠雨點亦深黑馬
力忽已微斜行憇危石風雷莽成障花雨渺無跡却啟
西北扉高臺望孤客
四鼓自西山渡湖
挂席向何處五更風色微海雲天半立山雨月中飛百
念籌關隴全家理釣磯東峰此歸去魚鳥爾何依
更生齋詩卷第四
　　　　　　　　　　　　　　　陽湖洪亮吉著
　滬瀆消寒集
題孫文學韶行卷後卽送至浙江幕府
江左詞人最擅場卷中亦復唱伊涼通天臺下曾三過
怪㡳新篇壓沈郞
怨李恩牛意氣眞罪言草罷見經綸能容一個眞名士
足抵狐寒八百人
重修水繪園卷子爲冒文學鳴作
記曾彌勒與同龕(園中廢爲僧/舍近始復)小劫誰從靜後参檢點
樓臺及魚鳥風光依舊壓江南
人物當年勝永和時時觴詠雜笙歌更䦨偶向樓頭望
天上星無座客多
雙鬢愁同萬樹凋閒窻話舊雨瀟瀟桒田是處連滄海
門外時時起怒潮
雲郞去後小楊枝檀板都吟絕妙詞只有夜烏還記得
冒家園裏放燈時
蔣斗燦童養媳呂貞女題詞
烏乎何辜貞女生不見父兮童養于蔣又不及見姑然
貞女之幸兮曾未結縭而已得數面其夫何貞女之遇
屯兮守義二十五年而尙未及撫孤我聞而心惻兮感
外氏之衰徂緬前孫(從表兄定安聘妻孫氏亦/未嫁守貞年過五十卒)而後呂
兮顧兩見夫貞姝倘貞女而有後兮吾將代䘏夫遺雛
生日自述
今朝柴門開親故忽羣集云將壽先生共向草堂揖我
聞方猛悟答禮恐不及囘頭語山妻治具爾須急嬌兒
與孫子禮數未􁋯習賓來盡歡喜傳語競出入先㸔具
杯茗繼復羅酒汁仍愁翁欲醉預向膝前立長孫纔毁
齒口語已㨗給私語更五年阿翁剛六十
偶成
閒從里巷說新事卧聽兒孫讀故書不必更携芒屫出
閉門紅日下階除
喜張上舍舟過訪口占以贈
就中精本祕不傳緘以篋笥承之氊偶逢識者一啓示
先掃几席除葷羶何應寒具致汚軸千載以上嗤桓元
君家舍宇本精潔又少俗客相糾纒焚香偶復展一卷
眼與明月光同圓君不見時逢朔望列一筵不必牢豕
須新鮮胥谿菱芡石湖藕一一皆可成加籩書田雅與
穀田等報賽或可祈豐年我曾借本細讐校例得陪祭
來筵前䖍誠拜罷共飮福一醉欲乞書倉眠
九月十三日越來谿見燕
寂寞漁莊欵水扉越來谿上月㣲㣲何因燕子不歸去
却向夜凉庭院飛
自吳松江抵上海與友人夜話
吳淞江上路乘月去迢迢海氣全疑雨天風不捲潮夢
餘頻悵望雲外偶招邀及此燒紅燭層樓已半宵
唐大令仲冕招飮網師園卽席賦贈
纔從識面便忘形飯我城東水上亭老友瘦眞同野寉
(謂王廣/文芭孫)殘荷多尙比天星百身未易酬　恩遇(時坐/客詢)
(伊犁釋/囘日月)一石偏敎吐性靈歸去且營耕釣好得閒隴畔
便横經
偶成爲陳太守廷慶賦
一幅蠻牋任屈伸半鈎新月倍精神關心幽鳥能窺客
過眼空花不惹塵雲影去來傷往事水光揺蕩識前身
悲秋宋玉支離甚况復登臨送遠人
過盡三春爛漫時九秋籬落訂交遲來猶背面誰曾見
去不囘頭事可知海上早應随范蠡洛中枉自賦陳思
黃庭一卷香千縷半欲銷魂半自持
顏魯公名印歌
一方石千餘年魯公名誰所鐫海中􁆱龍㔉龍骨更點
星星老蛟血地老天荒丹不滅君不見公名怪底天子
驚河北二十四郡僅一顏眞卿
哭蔣二尹齊耀
萬里歸來訪病身劇憐面目已非眞(余自伊犁歸訪/君君半面已毁)嘔
心疾北龎睂客懸腕書同透爪人兩度悼亡形轉悴一
官瀕死志難伸東山絲竹銷沉盡垂老羊曇益愴神(余/少)
(受侍御舅氏知毎過/居第未嘗不揮淚也)
偶成
萬念俱空後寥寥酒易醒未能離世網聊展度人經路
暗燈明壑窻疎劍指星書生爾何意空自逞心靈
石湖訪范文穆祠分賦得石字
兹遊日已斜霞采叠蒼赤携兹書畫舫償我山水癖舟
行十餘里心境一開釋杉藤凌澗紫鷗鷺點波白濛濛
湖一曲落落嶺千尺非無懷古意風捲渺無迹危登開
士閣幽轉范公宅(祠卽文/穆舊宅)斯人預機軸時事已逼窄終
焉感滄桒渺爾念疇昔憂時識希交蹈海憶少伯遭逢
逮伊管隱顯並賢哲丈夫如有志于世匪無益庻㡬不
朽名勒此厓上石
夢遊仙詩三十二首
屢讌瑶池鬢已蒼偶從天半話滄桒轆轤幸是仙人屫
踏盡紅雲到上方
科頭跣足任天眞隨分燒香拜紫宸郤喜近來蕭散甚
蓬壺管領謫仙人
生世應居離恨天愛從生後說生前銅仙又復垂鉛淚
㑹面居然五百年
白雲紅葉影參差欲向前頭訪素知拖得月華裙半幅
却來波面立多時
誰從天上號詞宗淡冩新篇墨不濃一朶絳雲環一字
笑他人世碧紗籠
尋常毎夜不呼燈却坐雲窻第二層一卷道書時背誦
惜無人與證飛昇
下弦殘月訂幽盟靑鳥傳來誤已成幸有玉妃來世約
眼波囘處定三生
慣拈針線作生涯剪得靈河一道斜認取近來花様好
靑城雲氣赤城霞
我識飛仙蕚綠華最憐秋鬢挿春花天田亦種人間果
一味香淸愛木瓜
繞砌菖蒲倚閣松仙人眠處五雲濃夢囘報道高眞過
先鎻閑門十二重
出世情懷絕世姿冥濛香氣散如絲紅雲一瓣邀同坐
竒福難消是此時
紫府新來品秩高隨風上下騁輕軺磨厓五岳都應徧
且復題名北斗杓
屈曲房櫳宛轉風一樓疑復住虛空盡驅雞犬雲中去
獨敞銀屏待八公
心思一串最瓏玲更有長睂射眼靑欲筭人間未來事
滿盤珠借滿天星
挈伴時來阿母家采蓮艇子住雙娃神仙一例嬌羞甚
不折天池並蒂花
幽居隨處費提防忽報飛星已入房親到下方緣底事
借將弧矢禦天狼
生來不假麝蘭薰坐處偏離粉黛羣欲灑天山萬年雪
罩他巫嶺不生雲
住近天河水氣涼萬株荷幹一方塘蓮花蓮蘃都嘗徧
不及仙人舌本香
欲逃百刧避羣魔天上誰知事更多斵斷玉虹橋百尺
神仙從此絕經過
桂樹扶踈月影涼漫無情緒守吳剛靈山採藥他年事
先與裁成出世􁔾
雲漢西頭路幾义浮家眞欲擬乘槎兩三紅淚揮天末
都作人間異種花
早住扶桑暮落棠仙人遊戯本無方忽然招手來天外
認得麻姑指爪長
雲軿一步一徘徊不分前途分手來啖得荔枝三百顆
此時應向海南囘
日月雙丸剩半丸東西海水亦齊乾仙人一笑春風轉
萬劫偷從祕籍㸔
王母池邊踏月囘羣花妒影不曾開何應三百神仙侶
總學劉禎平視來
巧笑仍含一種愁見人常自不梳頭朝來偶凭䦨干望
自有神光照九州
高居豈復有塵情魔境應從道境生惹得龍華先罷㑹
人間飛語謗雙成
要從南粤達南閩天漢東頭與問津十度錦箋何處寄
倩他三百六魚鱗
多應淸福不曾修逐浪來居羅刹洲莫歎姻緣簿多錯
天孫亦復嫁牽牛
朝正儀從最煇煌龍虎前頭列隊忙騎得鳳凰拳一足
笑他六六紫夗央
鋒車晨夕響如雷結屋星辰頂上來郤約下方人未到
天門一日走千囘
日正斜時月乍圎紅林處處露珠懸洪厓洞古誰能訪
只有修眞謝自然
趙兵偹翼以所撰唐宋金七家詩話見示率跋三首
一事皆須持論平古人非重我非輕編成七輩三朝集
好到千秋萬世名未免尊唐祧魏晉欲將自鄶例元明
塵羹土飯眞抛郤獨向毫端抉性情
詩家别集已成林一一披沙與檢金作者衆憐傳者少
前無古更後無今法家例可平心斷大府文非刺骨深
卷卷漫從空處想就中多有指南鍼
名流少壯氣難馴老去應知識力眞七十五年纔定論
一千餘載㡬傳人殺靑自可緣陳例初白差難踵後塵
(君意欲以查初白配/作八家余固止之)只我更饒懷古癖溯源先欲到周
秦(余時亦作北江詩話第/一卷泛論自屈宋起)
附和作　趙　翼(武進)
詞客低昻本不平品題間弄腐毫輕但消白首無聊
日豈附靑雲不朽名老始識途輸早見貧堪鑿壁借
餘明洪崖拍手從旁笑猶是燈窻未了情
何限紛紛著作林揀來只剩幾銖金論人且復先觀
我愛古仍須不薄今耳食爭誇談娓娓鼻參誰候息
深深錦機恐負遺山老枉度鴛鴦舊繡針
晩知甘苦擇言馴一代風騷自有眞耄學我悲垂盡
歳大名君已必傳人幸同禪窟參三昧不笑元關隔
　一塵從此國門縣吕覽聽他辨舌騁儀秦
偶成
愁多久已置形骸　㤙重終須異輩儕長慶集仍含
諷諭東方論敢雜詼諧銷兵乍喜流亡返横潦仍嫌燮
理乖何自近來恒斷肉安貧聊學太常齋
汪庶子學金以捉月圖屬題戯成三言詩一首
天上月地上人煙茫茫隔十塵隔十塵欲捉月馳風輪
風輪遲月輪快不得已及天外隔十塵欲捉月轉地輪
月輪寛地輪小不得已出天表隔十塵欲捉月借日輪
日輪紅月輪白不得已兩相食上弦月捉不得彎如弓
向人射下弦月捉不來愁如睂惨不開十二三十五六
圎疑環白疑玉玉與環難把握醉中客總不知時呼月
一問之蓬萊山作糟邱捉不得卽拍浮滄溟水作醇酒
捉不得卽濡首排千觴列百樽我欲起爲解紛仰明月
呼先生爲詩伯爲星精時或醉時或醒酒星暗蟾月明
啓明落長庚横萬萬古傍月行
曇陽仙觀題壁
生天成佛事皆眞二百年來記昔因化寉人歸冤已剖
釣鼇客到觀重新(觀爲州守/鼇圖新建)蟲魚篆尙留遺跡麟鳳洲
先謁後塵(王鳳洲兄弟/首先稱弟子)畢竟傳疑由弟子曇鸞枉說化
前身(鳳洲作曇陽仙師傳末侈說/師爲曇鸞師後身以致人疑)
題明姜黃門蓻圃諫草樓二圖
折檻朱雲氣已粗時艱不敢作身圖愚忠自欲囘天地
臣罪原難保髪膚滄海變來留隙壤危樓築處傍浮屠
敬亭山下春蕪滿月黑愁聞杜宇呼
吳梅村祠題壁
寂寞城南土一邱埜梅零落水雲愁生無木石塡滄海
死有祠堂傍弇州同谷七歌才愈老(集中有避難/仿杜七歌)秣陵
一曲淚俱流興亡忍話前朝事江總歸來已白頭
題王應宸太守洞庭泛月卷子
修月八千戸常居天上頭釣湖三萬䑹亦趁水東流我
覺飛仙好時陪帝子遊宵涼亦何事嘯起岳陽樓
苦愛蓬心叟煙雲筆底濃冥濛舟似蟻活潑水如龍欲
到三層閣仍携丸節笻天風忽然遞嶽麓寺前鐘
又歳寒宴坐圖
不知門外路爾許雪霜深客念此時寂鐘聲昨夜沉淡
然忘世味渺爾豁幽襟在在都無著空明此夜心
如公能㡬輩未許卧蓬蒿終爲蒼生起應知素望高志
猶營宇宙跡暫脫塵囂卽此坐忘處天風響海濤
題扇贈汪童子元爵
昌黎已序張童子魏國先知貟半千他日蓬萊問家世
(童子祖父已/三世詞館)四傳應號小神仙
吳舫卽事
杜曲城南記最眞繁華悟後始尋春蘭香仙去秋孃老
零落尊前見此人
水明樓上㑹羣芳屑玉研珠費較量折得一枝紅芍藥
鏡臺先欲贈花王
别友
謫下蓬萊又幾春形骸疑假復疑眞天荒地老重相見
君是前身我後身
意外相逢是昨宵可憐知復在明朝十三夜月難連曉
魂斷溪南長短橋
消寒第一㑹萬大令承紀招集吳舫聼寧福校書彈胡
　琵琶爲賦長句(時長至/前一日)
金閶城外人煙宻琵琶一聲萬聲絕萬聲縱沸亦不聞
琵琶聲高壓四鄰夕陽欲滅猶未滅喚出團圞海邊月
北風吹潮海上來怪響迸入蛟龍堆繁弦促節手不管
似有玉虬纒玉腕神明矩度心不關金鳳獨翔金指環
一聲舒遲一聲疾霹靂出山天乍裂大絃展拓幺絃收
雲霞鋪空地欲浮欲完未完聲一束直立琵琶若鼇足
我行昆崙葱嶺二萬里靑氣漫漫障天起非無胡琵琶
拉雜彈不已妖姬十五如山魈十指漆黑聲啾嘈招來
區脫彈數曲帳外似虎天風號烏孫戍客何曾久意外
生還感高厚禽巢南枝獸邱首百里遊行畏䜛口蒲帆
無風向東走忽復遭逢數良友烹龍炰鳳爲我壽更拉
琵琶佐樽酒金戈鐵馬音鏗鏘奔厓裂石詞激昻玉門
關前天雨霜天馬欲走蹄先僵天山界畫陰與陽日月
影碍冰硠硠曲終四坐慨以慷似識遷客曾投荒我爲
琵琶歌行酒復食炙商婦當年已衰謝何似茲樓起聲
價雲英翩翩未經嫁拜起尊前貎閑暇當時樂天淚墮
琵琶下我謂時平遷謫何足訝况復經時卽蒙赦南冠
初除囚服缺席地幕天無所藉三百六日擇此最長夜
金烏玉兎光激射二十八星環水榭君不見樽前情淚
何能灑百歳浮生亦虛假胸中之竒誰識者出戸茫茫
眺原野有淚或向銅仙㵼
消寒第二㑹汪庶子學金趣園座上追賦嘉慶戊午四
　月編輯婁東詩派成爲諸詩老設供建水陸道場用
　瑜伽薦度法并考生平行詣分上中下三壇别設閨
　秀一壇七日乃竣分賦得栢梁體一首
玲瓏水上飛千燈東海璧月同時升佛香妙處繙大乘
掃屋更結壇三層一壇别設列采繒雲鬢飛入皆鬅鬙
天人丰格不敢譝淨名居士智力宏佐以百六高功僧
婁東詞客繁名偁恒河沙數量不勝詩編大小束以絙
平生慧業此可徵魂魄化去心神凝光采尙若燔薪蒸
靈車鬼馬空際騰一一彼岸祈同登否亦尙冀天衢昇
仙人心空鑒亦澂(品第甲乙復/經卟壇改定)品第甲乙殊兢兢空中
垂問空中譍忠如龍比孝閔曾陳雷朱范篤友朋賈彪
郭泰偕李膺拄世風骨眞稜稜就中節義尤所矜生可
模楷没豆登列上上乗皆日應其餘稍或寓勸懲亦不
以愛不以憎原心略迹目匪瞢大邦齊魯小𣏌鄫州蓼
隨絞邾薛滕次等亦復難加增灌夫罵坐肆轢輘樓䕶
結客多依馮胸中鱗甲手葛藤甚或遇事全模棱諫垣
瑟縮嗤凍蠅酷吏忮猛同蒼鷹亡身破家刺史澄降胡
負漢都尉陵品列下下無能陞知人論世最足憑不以
文筆相誇淩大弦稍緩幺絃桓筆法直似朱絲繩定論
無用参疑丞此邦前代尤崚嶒後先七子稱代興兩王
(荆石相國/弇洲尙書)事業世所稱各有祠廟羅肴脀廸功集若雲
霞烝日觀噦鳳天池鵬梅村祭酒緒復承此道亦屬三
折肱歴年二百留雲礽流光疾若矢射堋琅邪太原壇
坫仍品題直到驌與騬語簡而當爭鈔膽我于彼法習
未曾服此論斷非儚儚忠賢奸佞各列棚竟若二水分
淄澠學仙學佛縱不能何必苦判溝與塍山雲欲凍海
欲冰萬丈雪霰愁難夌歸􁔾幸有十束綾敬錄一本隨
行幐
消寒第三㑹王孝廉履荃胡明經金誥邀遊樂郊園因
　出婁東十老圖索題
　十老爲王育字石隱年八十陸羲賓字素朴年七十
　一宋龍字子猶年六十四郁法字儀臣年六十五顧
　士璉字殷重年六十四盛敬字聖傳年六十二陸世
　儀字道威年六十一江士韶字虞九年六十陳瑚字
　言夏年五十九王撰字異公年五十皆婁上明末隱
　君子也
十人惨惨荒江潯時歌時哭天爲陰朝無食案夜乏衾
尙扱朱履行空林沈思古昔淚雨淋往者不作何况今
魯連旣向滄海蹈屈子又復湘江沉田光刎頸萇宏胣
漸離矐目豫讓瘖吹簫吳市亦時有撃鼔河岸誰能尋
寰中止剩伯倫鍤海上自拊成連琴龔生未授新祭酒
伏勝尙屬秦儒林以之相較盡不愧餘子未足披深襟
歸迂顧怪在咫尺庶可與爾稱同心
消寒第四㑹汪刺史廷昉座上賦南園古梅歌梅爲前
　明王文肅公手植名一隻瘦寉
一雙鳳去不囘一隻寉翩然來(城北卽/雙鳳鎭)翩然下啄莓與
苔渺爾化作羅浮梅羅浮仙夢何時醒幻作梅花尙朱
頂三生落落出世姿七尺亭亭照波影不飛不鳴作高
格四出枝猶排逸翮亭空月冷露欲零仙客欲騎騎不
得百餘年來丁令威游戯倘復時來歸人民城郭縱非
是尙認一樹衝寒開幽人幾日園南住香氣横飛海東
路滄溟今已作桑田(婁河口今叠長/海沙遂至淤塞)此樹應須憬然悟
園林之主先後殊昔者太保今尙書(南園近爲畢秋帆/尙書購得以居甥)
(沈慤/師)圍棋賭墅偶然得痩骨尙欲凌高株研薌居士開
賓閣邀客詠梅如詠寉長身安得居樊籠復恐化寉飛
横空
消寒第五集田大令鈞邀集官廨卽爲題荆樹山房圖
　卷子
　荆樹山房爲大令六世祖明萍郷令　所建嘉慶
　三年錢唐黃司馬易爲補圖
田家集在何處門前淸濟㑹濁河百世流傳紫荆樹紫
荆樹老花愈多四出不復分枝柯尋根旣悟一本義攀
樹時作同心歌我願兄弟心化作此樹陰祥風甘雨萃
一林三冬三夏不使嚴霜烈日交相侵仍願手足誼化
作此花蒂千枝百枝同一氣花葉雖繁枝不替李家花
蕚樓馮家棠棣碑不及君家此樹好顏色千古萬古名
猶垂山房三間下有池容易得値花開時花前盈盈酒
滿卮旣不識尺布斗粟三字辭亦不聼然萁煮豆七歩
詩君家此樹眞堪愛大令逮君剛六代一門草木皆異
常芣苢不吟蘐樹背龔梧生黃小松爲君作圖作記皆
極工君不見紫荆花花色異絶愛君家好昆季六世相
傳㡬循吏更覓甘棠栽隙地
消寒第六㑹汪公子彥國招集復初齋觀王石谷繪山
　水直幅(畫係石谷贈公子七世祖明處士/汪溥溥亦工畫爲婁東第一手)
我行徧天下却愛黔中山黔中山勢盡壁立出地萬仞
無彎環南峰升雲北峰月畫裏溪山亦竒絕靈泉破空
山石裂飛出千年萬年雪崖窮路古林光倩斷壑奔灘
鬼神現林花對客纔一笑山鳥窺人剛半面洞門怪響
七尺笻竒古似是商山翁商山翁居海曲得意時歌復
時哭地老天荒一間屋滄浪之水淸濯足鵯鵊鸕茲與
同浴放艇時來玉峰麓森然非松亦非竹植立門前聞
剝啄主人開戸喜不速邀坐茅檐背同曝忽然一筆冩
不足肌膚如山骨如玉狂叫自呼王石谷我題此畫亦
非偶二百年前倘良友畫中蕭踈兩閒叟著罷枯棊偶
垂手瞥見洪厓拍肩否(王石谷自題有/洪厓拍肩之語)山中古洞如敲
開两翁曵杖還能來消寒集上醉幾囘大笑手覆三千
杯
消寒第七集唐明府仲冕招集吳縣倉廨觀唐六如畫
　馬
唐生畫馬如畫寉仙骨棱棱難捉摸不識人間有罵絡
唐生畫馬如畫人霞采奕奕光瞳神氣軼天半心難馴
唐生本是神仙謫畫馬亦與龍麟匹眼空千里萬里程
一點飛從草頭黑蹄高四尺尾徑尺全力都從尾間出
頭肩背腹鬉踁膝大氣囘環如一筆蠻靴烏㡌衫落拓
此客我疑孫伯樂不然何以神采飛騰氣磅礡我曾行
經大宛兼烏孫枕戈萬里求絕塵生還豈意復相値雪
夜對此開芳樽六如畫品陶山詩落筆往往饒精思前
生不是趙承㫖或者卽爲李伯時君不見旄頭星尙照
巴蜀眼急㨗書來不速十萬驊騮競馳逐饑火燒心尾
毛秃何如此馬眞有福飛行限以尺一幅低首且食太
倉粟
消寒第八集孫兵偹星衍邀同人泛舟至永昌鎭訪孫
　武大冢率成四首
初日甫欲升照我出東郭巫門已迷離何况冢廓落言
尋永昌鎭十里路初拓英雄骨未朽其上已耕鑿雖然
巢冢鵲鷹隼不敢摶繙罷越絕書酸風下懸閣
伍胥貢竒士本欲爲國謀寥寥一寸心亦報身家讎要
離與專諸詎與公等儔蕭蕭吳宫中頸血五步流遂令
姑胥臺濃春倏成秋平原不知兵亦斬笑者頭
生齊而仕吳位視客卿例如何盖世才乃用作兒戯兵
鋒纔一試已取鄢郢地嗟嗟甬東叟不及盡竒計至今
十三篇海內悉衣被
荒墳極十頃上有柏樹根高碑止留趺文字已不存茫
茫今古殊地尙名孫墩百步絕采樵没世若有神千年
倘思鄕魂登望齊門
消寒第九集臘八日李廉使廷敬招同人至虎阜憇梅
　花書屋看黃梅作
十步亘一閣五步橫一臺藐姑仙人尙未來風信先已
催黃梅門開稜稜石千尺徑險最宜雙蠟屐小樓開處
三面花花下屋古如浮槎䦨干東西屋前後不及捲簾
香已透紅紅白白不並時南枝北枝開故遲維餘寒影
互激射凍蕋落葉光參差黃蜂千頭綴枝冷只惜南園
蝶無影紇千山雀時一雙噪得遊人發深警日當臘八
月上弦樓上兩兩排華筵飲中八客疑八仙(是日同在/詞館者共)
(有八/人)不飮我欲花前眠花光旣分飛燈影亦交錯君不
見談深不覺冬日促幾樹夕陽黃不落
古㑹晤詞
囘頭卽相思對面忽無語妾身雖堅貞妾意已相許妾
如團欒月無缺儂似曉星常逐月升天入地影不離何
必更判雲與泥
古訣别詞
紫騮不曾歸靑驄不曾去同行複道中意外復相遇黃
梅一株香未折花㡳忍寒來訣别暗影朦朧啓北扉嚴
霜正白城頭月
䢴溪步月
空外月華直幽人此際來寒梅三兩樹並影一齊開
臘月十九日卷施閣邀同人爲宋蘇文忠公生日設祀
　作
東坡謫南海我謫西海頭東坡更三歲尙未離儋州我
頃荷戈來僅止三月留我歸正値黃流漲海外竒花未
全放天山六月汗不流冰雪千層萬層障朅來半載荒
江沚一念感　恩先欲死江田時陸復時沉自歎浮
生亦如此年殘百事如蝟毛歲未全稔民仍勞憶公更
憶初度日置酒遠復邀朋曹初陽離離開竹屋黃白種
梅香乍馥遠行萬里今甫歸濯足卷施一隅谷君不見
坐中七客鬢皆斑難得人閒歲亦閒同獻樽前一杯酒
祝公生日我生還
凌同年廷堪以其族曾祖明侍御　遺札屬題率賦
　一首
一紙留遺墨千秋識藎臣更因懸腕疾彌覺剖心眞臣
節終橫草朝端尙厝薪傷心江總輩文采竟亡陳
借月歌爲措月上人賦
出門卽看山閉門卽抱膝上人于世何所需祗借天空
一瓢月有時欲閒吟一瓢月在心空濛百斛光先與袪
煩襟有時欲說法一瓢月在頰靈明百琲珠如看㵼行
篋空空相色非非想瓢月時時復盈掌離鄕忽欲念鄕
山天姥天台或長徃去年住城東看此瓢月生㢲宫樓
前燈影明今年住城北看此瓢月蝕天王堂中香炷熄
僧旣不還俗月亦不上天假而不歸凡幾年聞說塵劫
歴百年經千天邊之月時或缺月在一瓢光不烕
許上舍汝原觀濤圖
避人何敢學乘桴東下滄溟住得無轉眼忽憐塵世小
一杯海水一葫蘆
三千里路客何久十八家村住亦難我欲與君同卜築
城南陽羨好溪山
題畫
峰峰嵐氣誰能辨一色采雲分一面山形正闕西北峰
郤好海霞生片片山深六月徹骨涼世事不到三間堂
囘厓偶爾透日光水流花開天地忙石壇中間棋局具
五客入門饒逸趣纔完一局已卅年騎鹿公然上天去
荅友人問近狀
門前三萬六千頃架上二千四百年胸次近來無一事
釣竿纔放枕書眠
跋唐豐溪處士吕從慶詩集後
　處士本大梁人以唐廣明元年避黃巢之亂至歙又
　自歙移旌德之豐溪遂家焉處士卒時年已九十七
　自題其墓碣云唐詩人豐溪漁叟之墓時已届石晉
　天福中葢處士之不忘唐如此自後遂世居豐溪迄
　今已九百餘年子姓繁衍多至數千家余來主洋川
　書院其末孫壐與培皆從余游近復從零縑斷碣中
　􁆱羅處士之詩并前所刋共得四十五首乞余序之
　因并繫以詩
君詩四十有五篇流傳九百十六年豐溪自此占居籍
百世尙識開封遷人丁至萬戸至千前後南北圍墳田
淸明歳歳上先冡十里以外聞香煙千年家法堪則傚
不用西方化人敎牲牢奠後布路囘墳頭從不飛𥿄灰
君不見司空表聖羅昭諫唐末英英義聲見詩人豈藉
詩句傳大節所在尤昭然豐溪處士生晩唐末路乃値
晉與梁時唫時輟心內傷醉後自北陶柴桒烏衣山王
官峪糾嶺栅峰同岝􁹛九原數子如可作愧煞陵陽杜
荀鶴
友人貽所知集見卷中録先君子詩頗多敬讀一過感
　賦
親承色笑猶如昨孤露餘生五十秋夢好尙能依膝下
愁多時復上睂頭傳家舊業詩千首卜築新塘土一抔
便種梅花滿墳屋他時地下鎭從遊
更生齋詩卷第五
　　　　　　　　　　　　　　　陽湖洪亮吉著
　箬嶺授經集
勵志詩三十首
獨木可製棟乃反裁作橋獨木之橋心焉摇摇獨木可
立柱乃反刳作舟獨木之舟或沉或浮
天形不知以農爲師地圖或溷引商参問欲知古詢及
賈欲通俗訪及僕
羅網待物不擇飛走資格縳人不問賢否
慢神無福諂亦如之不慢不諂是爲得之學佛無益毁
佛無損不佞不毁逹人所允
萬燈雖明不敵一星九流雖精不敵一經星晶瑩海宇
寧經習熟治術足
荈佐飮菸佐食腸浸滛口呼吸一火攻一水厄消肌膚
鑠精液
一家飢寒優及里䣊四民飢寒憂及君相
靈狐狺狺善惑世人神祠穴久不媚土偶林禽剪舌巧
過百物有法制之禦以木訥
身欲死藥不靈心欲死語不經語不經神殛之藥不靈
鬼殺之
我欲上天祇慿一梯天之高高梯則巳低我欲渡河祇
結一壺河流湯湯壺不可泭
以力養人力懼不展以心養人活及無算以財濟世財
有匱時以言濟世利無窮期
妄思奇福必得奇禍妄思窖金必至家破
龍行雨聲不聞龍出聲雷卽嗔鵬摶風翮不露鵬奮翮
天卽怒
我所思在九域以外九域旣窮天地何屆我所思在萬
物之究萬物旣究孰持其後
心無欹傾不畏震霆行無疵累不畏社鬼社鬼所摶必
非強梁雷火所觸人或不祥
齊三士可稱勇伏劍死不旋踵魯兩生可號儒叔孫先
不能汚齊三士誰可敵田横島五百客魯兩生孰可同
哀平中楚二龔
衣無複單難以禦寒家無法紀難以服官衣之有複潤
及肌肉家之有法化及鵝鴨
惠人升斗莫惠以口殺人刀戟莫殺以舌口惠人怨必
叢舌殺人巳必凶
妖禽九頭妖狐九尾顧首顧尾不見可喜抃鼇㫁足形
天㫁頭時起時舞不見有憂
盗賊水火不過家破飢寒困窮一身之凶妒賢嫉能殃
及孫曾利已害物禍至殄滅
環堂而行跬歩有幾行之不巳可積千里索書而觀書
苦易竟循環讀之義乃不盡
欲身不病無與物競欲身無災與物共財
檻虎縱馴不使導遊吾誰與偕岸有白鷗籠禽雖俊不
與論心吾誰欵曲案有素琴
不隨俗可挽俗不趨時乃捄時
父母存苦賤貧虀鹽蔬菽日以奉親父母逝感遭際錢
刀錦綺僅以營祭東流滔滔逝不囘西日宛宛誰能追
行持形骸入蒿萊元堂幽扃永趨陪
鵬六翮難傅天蟲百足難陟巔終爲人所嗤不爲人所
憐
百歩之内必有嘉木吾拜松竹重其先㧞俗一林之中
必有飛翔吾拜烏鵲重其不出鄕
一身之事妻孥不詳欲告我友又苦各一方百年之中
半不居里惟蠧魚追隨見我輒喜
喜飮海水喜食海魚春夏卜居無逾巨區喜餐湖淥喜
采湖菱秋冬讀書宜傍禹陵
鏡不留物影過卽滅世不待人事去卽陳浮雲激電生
滅何速視世以心不視以目
壬戌新正九日吳封翁端􁂜等邀集世經堂看梅作
昨夜羅浮月㣲黃挂屋端居然半間舫醸足十分寒殘
葉樹頭墮古香枝上探花前兩年少吹笛勸加餐
十八日偕陸孝亷繼輅莊上舍曾儀黃秀才載華至城
　東檥舟亭探梅囘集卷施閣小飮卽送孝亷北上
東風纔解凍北風又飛雪已傷靑春遲復與友生别陸
郞卅載同鄕里早歳聲名日邊起蝶夢莊周昨已醒牛
醫黃憲今誰比三君一例皆少年各矯健翮凌風前流
光眞慨熟羊胛壯志欲餐生彘肩嗟余病巳經時臥五
十五年殫指過范雎脅向生前折荀偃頭從夢中墮閉
門且學楊子元精義一一離言詮雪花六出梅五出日
月右旋天左旋因兹悟徹無生旨大地春光亦如此要
從鶯燕識春秋不與蜉蝣共生死燭光千頭淚百堆日
昨畫鷁從東來(元夕城東戚墅/堰有競渡之戯)天門一笑卽飛電地軸
半拆驚轟雷閒門却倩梅花守掃徑惟應待良友二頃
雖無陽羡田百壺且中山陰酒東門之東花幾株草根
樹皮春已蘇大姑城訪東晋刹少伯河接西洮湖荆湘
米價平難得楚蜀軍書尙馳驛燈火初囘眼已靑干戈
乍歇頭先白八角籬門尺五汀暫時分手若爲情南行
欲趁鳬溪棹北上先題㕍塔名
將至洋川書院先詣郭北謁别先塋
經年方覺定羈魂松栢蕭蕭謁墓門已分頭顱行萬里
(昨歳蒙/恩免死遣戍伊犁至戍所/將軍又欲行法亦荷/聖恩以免)僅留皮骨反孤
村長愁擬共張平子妙德慙無袁愍孫揮淚更從原北
望鵓鴣聲裏上朝暾
過東垻
已斷中江路銀林五垻長水難歸震澤波轉宇丹楊别
派分天塹低圩減地糧(五埧成髙淳諸縣遂爲澤國前/明遂奏減地租派入宜興荆溪)
(等/縣)臺濛遺事在三復感滄桑
花朝日阻風江口望采石太白樓咫尺不得上
今朝花朝無一花今夕月夕亦無月因之酒人無酒飮
空向酒仙樓畔歇沉思往事心內傷陳劉應徐均已亡
(謂三十年前學使署及沈太守業富署中諸賓/客如邵學士晉涵高孝亷文照汪明經中諸人)我前同
公謫夜郞意外復得還江鄕眼中千里與萬里只坐沙
洲慵不起忘機雅有忘機伴鵯鵊鷺絲飛不巳君不見
江源亦出昆侖中往者險欲探奇蹤(伊犁去昆侖/䓤嶺皆不遠)豈知
勞人家住海東岸江水過我始得東朝宗犇馳歳月方
三載江水未移靑鬢改竹帛偏憐壯志虚乾坤剩有詩
名在二更月出㫁厓口遠道呼童復沽酒花時雖無桃
杏花且向原南折新柳
涇縣道中夜宿
春山一路幽蘭香菜甲遠襯斜陽黃藍輿時向杏梢度
薄暝尙欲穿層岡一山初平一山出怪石總從頭上突
却到山溪夜已䦨橋南一樹花如活
過茹麻嶺
茹麻嶺南無隙地麥隴盤盤上天際靑松陰裏紅杏花
波影日光㣲覺膩踈踈一樹䦨干右燕剪未來蜂已逗
晴空復聞喚雨鳩呪得一角陰雲浮
行次桃花潭山店看杏花作
整整斜斜劇可憐桃花潭側杏花妍銷魂樓上三更雨
似畫江南二月天小語未妨留睍睆間情只欲惹鞦韆
慈恩囘首眞如夢露冷烟殘又十年
山坑道中
雲乍離山日向晨浣衣津口浄無塵不知頭上花齊放
祇覺遊蜂戀美人
扺洋川書院
來路雲已遮去路山復塞山禽亦分界飛不妄南北惟
愁山外事傳到此山側預戒五尺童不延山外客
追思荷戈地亦有萬仞山但覺白氣周無此靑彎環攤
書向檐前鳥語殊綿蠻勞攘三十年獲此一歳閒
生徒十數人曙卽攬衣起周廊聽書聲都穿白雲裏與
談前世事一一盡色喜所愧學業荒欵門來不已
樓前半𤱔花紅氣通八牖朝霞復相間赤白分左右欣
兹讀書暇時亦陟岡阜日昨山雨肥園丁獻新韭
詠亭側海棠
薄暝行山坳花氣籠一谷紅襟一雙燕守此花畔㝛紅
紅白白競半春只此花態尤淸淳亦如名姝善守身艶
極不欲銷人魂一花初開承一葉葉上時時綴胡蝶雲
紅露白夜不眠要看殘月來花前
曉起看梨花
一白疑無影亭亭物外斜祇宜將暁月襯此欲開花飛
瀑空相照幽禽静不譁䦨干兩三曲何處著春華
山樓喜雨歌
一月不雨憂三田四山出雲高接天雨聲似挾海潮至
一夜迸落山窗前山中懸溜本數重添出百道如飛龍
喧聲忽然入室中欲挾床几淩虛空漫空花雨尤堪訝
桃花李花成陣下海棠可惜昨始開連蘂都飛北窗罅
園丁失喜農師幸風伯差嫌煞風景翻盆雨驟晴亦驟
北斗仍看挂松頂沉思徃事聲暗吞憶昨雨急趨烏孫
竄身無地得空穴雷電又入􁆱驚魂雨行作雪夜若年
我僕尙滯南山巔羊裘濕盡不得脫指凍欲裂饑腸煎
卽今生還萬事足況復眼前書可讀雨聲風聲縱淩厲
足不下床頭戴屋君不見雨餘濕翠復幾堆曵杖更欲
登層臺老饕無端笑口開明日驚筍登盤來
山館静坐憶孫大星衍(戊戌年曾共隨學使/者按臨過此縣境)
峽號壎箎澗響琴卅年前事一追㝷巖腰柳尙凝靑眼
谷口蘭眞愜素心偶尔塞翁悲失馬依然山館仿來禽
舊遊十輩今誰在最少如君白髪侵
將至旌德趙兵備翼枉詩相餞未暇報也山館無事戯
　作長句柬之并約同遊黄山
逐臣初歸戀鄕土日日醉眠腸欲腐有花卽向花前飮
不問誰賓復誰主少年英英丁與陸(明經履恒/孝亷繼輅)跌宕文
場氣頗粗就中我敬西頭趙七十高年健如虎哦詩一
字不相讓往往雷霆雜吞吐牡丹八首尤奇絶老筆轉
能生媚嫵百年文獻差不愧一輩賓朋試重數忘筌莊
叟善高論(中允/通敏)荷􁅗伯倫稱大戸(舎人/召揚)沈吳近又結詩
社(廣文元輅/封君端彛)劉蔣頻招宴花圃(太守熊昌/摠鎭烜)賽神我憶月
廿三(去歳二月廿/三日清明)競渡人喧日端五波光已覺浄如綺
筆力復看強過弩座中詩派判唐宋壁上兵鋒看秦楚
危詞縱累十二碁定律不差分寸黍便敎長樂嚴刁斗
敢與淮陰鬪旗鼔強梁幾欲扛周鼎弱肉何堪試蕭斧
叢譏杜老作詩瘦轉學荀卿著書苦此來百里程迢遞
實避千言氣莽鹵仍擕季豹同趨塾(時挈兒子/符孫人塾)未碍伯
鸞居賃廡萬山已距南來轍一屋祇開東向戸三天子
障肩堪並五老人峯頭復俯(九華山距此/不及二百里)雲光破暁嵌
睂睫淸氣厯時充肺腑耻同詞伯競壇坫可許散仙居
洞府狂遊尙未卜時日鄙意終須待儕伍我餐黄獨纔
匝月君跨靑驄去何所(時聞有吳/門之行)名山欲入先鼔興此
老若來當步武朱砂泉記仍可續紅杏原詩不須補緩
程水定由靑弋囘路嶺仍登白紵狂思策蹇升龍脊醉
或然犀燭牛渚餘閒并可覔酒人(陳巡撫淮近/寓居蕪湖)得暇未
妨談食譜君如爽約當有説意必兩端持首鼠蹤疲旣
畏行客笑句劣或恐山靈侮興公果係天機淺安石輙
爲人事阻縱然曳踵看山色應悔埋頭住江滸溪南帆
席不肻挂屋北降旗定須豎歸時擲示一巨編讓我長
歌擅今古
登山半小閣
一閣瞰四山缺處望箬嶺山坳一千戸厯厯若居井白
雲穿入牖曉夢尚難醒幾家晨爨早烟縷上山頂烟光
觸花氣倏忽暗朝景獨坐心轉淸憑䦨試新茗
山下訪友
門前古樹分向背千枝百枝鳥聲碎有時出屋不及冠
頭上白雲如可戴興來欲訪溪南友水鳥鷺絲分作隊
橋心甫過魚驚竄瘦影亭亭嵌波內南山雲晴北山暗
坐覺一窗殊顯晦野人留客頗勤懇手剪靑靑一畦菜
家貧不諱瓶無粟舍北村南總堪貸飯餘一晌眠初熟
倐忽怒雷喧水碓竹中一徑穿曾慣人去鳥來都不碍
零星舊事談難竟送過前溪步方退爲言山僻有一龕
明日倘來堪晤對
侵曉送客過嶺
孤帷隱一燈行客尙未起殘月下北山寥寥犬初吠
一峯抱一峯劣徑入隻騎十里吹濕香原空瀉花氣
偶成
鳥聲不下樹蛙聲不上山夢醒聞衆聲寥寥隔層關前
宵一雨山光綠添得水聲飛上屋三層閣倚百尺松飽
聽日午唫蒼龍
連日風雨花事零落殆盡牡丹芍藥尙無消息感而有
　作卽示諸生
岡北岡南厭登渉十日看花都作葉風飄萬朶無一存
隔隴蔬花尙層叠閒情幾日少歸束春夢百畨難妥怗
負暄行客乍脱綿驟暖高齋欲揺箑無端頃刻變晴雨
或者陰陽欠調燮名花縱謝柔桑嫩樹上家家有𧖟妾
擕壺挈榼上冡忙劚土四邊封馬鬛茶畦偏多麥畦少
乆矣斯風盛宣歙洋川書院挺山半築屋居然象城堞
一瓻我尙遠借書百里最慙争負笈閒繙左氏獲麟史
敎倣羲之換鵝帖蜂腰終覺句可商鴂舌半憐音不叶
九經四史孰淹貫八體六書宜渉獵百房燈影遥相射
半里書聲恍如接埋頭已覺遥夜永陟足偏欣上山㨗
諸生英英志莫惰春日遲遲睡防魘何時便可放勺藥
此信定難瞞蛺蝶花寛十日五日約香已千枝百枝裛
新蟾屈指黃半鉤嫩蘂關心紅一捻二分纔向枝頭吐
一朶誰先鬢邊貼花前勸我頻擕酒花下阿誰時步屧
醉同山簡接䍦倒雨學郭公巾角墊金罍總向人前㵼
玉笛須從樹頭擪半街月霧籠衫袖五色花光照睂睫
商量却待榴火紅靑弋江應放歸檝
度嶺
一山初平一山起更有一山生足㡳怪峯稜稜都礙履
山鴉啼愁山鵲喜翠柏靑松浄如洗山頭囘身望山尾
來路都沉白雲裏天梯初升石門啟已隔下方三十里
山樓暁望
花紅宜朝暾花白宜暁月梨花尙帶殘月光一樹棠梨
已迎日人家分住東西嶺菜甲作花連十頃平田雨後
飛濕光雲朶亦與花争黄
㣲雨
天半浮雲過山頭暗一重早涼開北牖㣲雨入前峯已
度三層澗全迷萬壑松㝠濛看飛鳥歸樹尙從容
山行
添衣欲出門日色驟晴煦濛濛北原上春氣零若雨斜
穿松櫟徑百鳥頭上語草花三兩種曲折礙芒屨前渡
淺水灘牽衣待儔侶
三月三日憶里中雲溪諸勝
今晨三月三禁烟亦此日風花無一朶淸冷値佳節擕
樽上高阜轉覺鄕思切遥憐池館好踈雨亦將歇北郭
展嫩晴雙橋上新月應有挑菜人延囘出城闕
我家白雲溪雲白溪亦漲一鳥溪上鳴千花樹頭放近
移東半里築屋轉相向春來倘無夢夢輙在溪上樓前
楊桺樹闢牖可閒望花落溪水深春人定惆悵
郁李
階前郁李多只惜花瑣碎沉沉春晝影迷客有如醉幽
蘭獨高格開尙與人背梨花嫣然姿亦出桃李内庻幾
顔色淡蜂蝶所不愛三春孰蹤跡一客獨盼睞欣然擕
茗具晴晝看至晦詎忍折一枝夜窻仍晤對
半山看雨
雨聲欲走北風力欲挽西遂令一谷雲分向西北飛風
驚西來雨北走天頂依然挂星斗風聲雨聲入夜昬鳥
歸人歸争一門君不見歸人歸鳥何太急鳥亦有巢人
有笠
大風㧞木歌(寒食前一日)
危亭不合皆畫龍怪㡳㧞宅思騰空爪牙森森頭角挺
惹得天龍下窺影雨聲飛完復飛雹風力驟囘先㧞木
飛泉如濤響空谷餘勢尙摧花與竹畫耶眞耶不可知
但見半壁雲分馳雷聲亦自屋中劈照見鱗甲光参差
江南山高水復濶幽處盡爲龍所窟以龍招龍龍卽出
或者眞龍怪唐突黃山之西白嶽東勸翁掃壁更畫高
高峯不爾龍挾此屋飛入雲當中
寒食偶成
伊犁河上値淸明東距關門尙百程今日萬山深處坐
雨花如夢撲簾旌
誰向洋川紀歳華沿門都已採新茶山中春事忙如許
桃李先開半月花
日午山窻睡起遲東風吹夢入游絲愁無一架秋千影
閒煞滿庭紅杏枝
衰遲未敢説春愁棖觸鶯花憶舊遊只有白雲知我意
隨風都到海東頭
偕諸生至下洋川修褉各賦一首
我來已半月未及洋水濱兹逢禁烟節又値上巳辰諸
生學經時用志已不紛相擕勝地來騐此心賞眞聯行
亦無多童冠八九人牽衣過石橋酌蠡向水漘頗感歳
月馳奄忽及草春吾徒勤讀書尤在志行純心性苟不
漓遑計泰與屯朱雲折安昌其氣尙未馴及對嶭贛君
品乃絶等倫寥寥一千年冀欲追絶塵狂狷致失中又
恐戾聖門同堂貴参稽得間盍共陳歸及新月輝陶然
飮芳尊
淸明日望遠
三更白雲四更雨踏靑人聽更􁍥鼔鼔聲纔絶人聲優
巳見春衫度林杪濛濛松竹徑尙昬春燕亦復隨春人
風光縱好春人訝似怨桃花已先謝山中一歳止一來
棠棣枝下仍徘徊一旬春鬢無顏色却戴幽蘭露猶滴
洋川曲折徑亦斜沿路喜尋親串家湔裙春水年年好
只惜紅顏鏡中老
階前艸花黄白可愛爲賦一絶
黃黃白白满窻紗破悶聊拈午後茶從此不嫌風景淡
草花能替樹頭花
淸明日憶女紡孫却寄
小白長紅幾樹桃嫩黃淺碧桺條條春光偶到三層閣
客夢頻牽八字橋壻可學文愁病肺兒能涉筆幸垂髫
(謂符/孫)他時卜宅烏衣巷(時得孫大季仇札約/買宅共住江寧故云)門外川光
卽六朝
偶成
校得南華内外篇晩春巳覺日如年新紅看罷看新綠
正是江南麥秀天
夜起
尋詩似厭春晝忙三更起行百尺廊紅蘭花前月尤皎
白鷺影外天何長樓臺宻處欄干複北斗正垂䦨北曲
水西一燈行不休夜半已到山南頭欵門殷殷人不識
失喜偏逢寄書客山深不及羅酒漿飯客祇有蔬花黄
主人將眠客復起欲到縣中還卌里
水北三松歌
日日樓上看三松今日甫向松根過亭亭㧞地百餘丈
遠望仍疑水邊臥松邊一橋亦千步橋盡松根始全露
盤空夭矯不可名一半横遮水南路松梢沉沉足烟霧
白鶴不來棲白鷺一枝北出勢更奇罩得樓臺復無數
五松中間兩已枯間向岸北尋根株移南倘復十數武
老榦直欲捎浮圖霜皮一尺裂一縫堆得苔錢已無空
風聲雷聲昨倥􁦖龍欲出山雷雨踵倒海排山浪齊湧
只有此松兀不動攫拏星辰疑有力囘轉陰陽不踰刻
根株盤盤穿入石透出石中枝尙直松聲近樹反不聞
數里外覺驚濤奔鄰翁下見五代孫自說輩行無松尊
愛之不忍手撫玩一月幾囘來斷岸君不見四山中間
人跡斷此客此松聊作伴
暮窻看霧
分半山坡枕水涯讀書樓上一燈斜怪來眼界空如許
白霧漫漫葢萬家
望遠
挑菜湔裙總未曾半旬常自睡瞢騰小桃落盡春無夢
雙燕歸遲夜有燈舊友許貽京口酒新詩都寫剡溪藤
惟餘望遠心偏切月黑高樓上幾層
山杜䳌
十日不出戸杜䳌紅满山始知造化功足補春事􁍥紫
藤亦牽花掩映松竹間胡蝶去已久何時復飛還曳杖
一縱觀花露衣上班側聞鄰翁言消息到牡丹有此匝
月紅庶可待藥欄
山中
山中雨半宵三日足淸響蛙鼔亦上山寥寥非意想
卽事
山雲朶朶欲凌空罩得山花處處紅自覺著書心地徹
不知身在白雲中
雨夜友人過訪(友涇縣人)
竹笠􁁬鞵猛叩關匆匆知自震州還故人欲話三年事
積雨先沉四面山勸客酒杯心轉怯照人燈火鬢初班
離家早已忘家累擬築幽居水乙灣(所居水西山水尤/勝)
洋河橋題柱
洋川三面是人家到得橋頭路已义却趕㹀牛山北去
不敎喫盡野田花
頭士女遊春圖
白白紅紅艸亦香且扶新月過橋梁春光似海人如海
不避遊人說大方
羅衫葉葉趁春遊竹粉時時拂面流摘得菜花何處用
嫩黃先襯玉搔頭
黃蜂何處覔遊蹤欲上層梯意轉慵拂面遊絲已無數
第三層塔且從容
驟晴驟雨筆難描一朶輕紅未破苞乳燕尙嫌毛羽重
祇敎胡蝶上枝梢
曲曲溝塍之字斜踏靑纔了路偏賖一條春巷門無數
何處能尋阿姊家
十四日夜起
及此三更後唫堂􁒛不譁夜雲時作態春月亦能華蝶
夢穿書幌蟲聲落畫义空明一灣水似不隔窗紗
十五日詣日涉園看牡丹
紅踈綠暗悵無端路僻山深夜尙寒似爾鏡中花爛漫
鬥他天上月團圞風光艶憶餐霞閣香味淸逾承露盤
迢遞樽前小兒女故鄕春好不同看(昨歳友人貽異種/數叢植卷施谷中)
(此時當亦盛/開故憶及之)
看花歸値急雨
雲頭倏已昬雨腳來亦驟歸途經畧彴四面水聲湊忘
擕簑笠具衫袖薄將透幸兹坡險處我僕已迎候扶擕
到軒墀早復注簷溜樓頭窗八扇看雨敞前後只隔山
兩重空明月如晝
夜坐
好書圍四面複屋住三層花氣能消酒雲光不碍燈下
帷更乍永擁被月初升只此淸涼境年前得未曾
十八日詣延芳書屋看牡丹
别分池館枕汀洲花外纔停喚雨鳩修到紅顏仍有福
開從綠野不知愁吹香簾下頻牽夢照影波中亦並頭
倘仿徐熈圖没骨焉支山下我曾遊
歸途復過日涉園花事尙盛
别來莫恨花開緩月缺一分花尙滿風風雨雨卽不時
梅枝李枝能䕶持(牡丹旁有梅一株高/出檐角爲蔽風雨)梅枝高更出簷
角雨縱日飛花不覺固知顏色異泛常樹亦曲意憐花
王花前艸綠都如帶花影將沉夕陽外朝霞色淡草色
紅雨後花尙嬌春風片時危坐北窗裏静聽周廊鵲聲
喜君不見林陰初昬客初起香氣逐人還半里
二十日大風雨屋瓦皆飛至四鼔乃睡
四山都羃雨雲氣代成峯怪響時穿屋飛濤半入松夜
燈迷百級露瓦揭三重誰説高居好眠遲待曉鐘
案頭盆蕙盛開
書纔完一卷蕙已舒九朶淸絶山館中幽花伴人坐
二十八日破曉雷雨
驚雷一片穿窗紙花上棱棱電光紫朝霞欲上倏復收
讓此霹靂穿雲頭日光初明電光暗雲外數峯雷尙占
陰晴百變誰得知􁍥月尙挂靑松枝
連日風雨山杜䳌紅者盡落復有黄色一種花朶較大
　满山谷喜而有作
昨朝山杜䳌一雨紅盡退今來黄更艶萬朶出山背深
山花事好五色若相代花黄不到處點入四山黛淼淼
碧合流䯂䯂綠成隊如拳復如合花朶不繁碎已有采
藥人嬌黄鬢邊戴
自十五六日雨至此十餘日不止春事將䦨感而有作
只惜花千片都隨雨腳飛此時孤客夢樓上一燈㣲夜
久頻牽幔春寒孰寄衣惟應入簾燕話舊尙依依
衆響居然寂天風静掃關􁍥春懷遠道斜月逗前山影
逐孤雲上魂隨獨鶻還鄰翁縱相約花事恐䦨珊
二十九日稍霽向山後縱步
上山平下山險霞光舒露光歛雲頭尙有瀑一重雨脚
亂飛花萬點厓窮谷斷步欲囘對面樵客穿雲來沿流
飛渡㨗于鳥詫説北山花事好
山樓讀書雜詩
朝陽出東山生氣滿空谷春禽飛不到時亦響啄木經
時春露好潤此松與竹閒披東北牖偶復眺村屋空外
飛爨烟應知飯將熟
晨興對聖賢夜夢侍親側神明渙然開眞趣誰復識孤
生百年内所苦駒過隙庶幾餘寸晷藉以獲三益平生
尤與悔至此巳冰釋
平臯三日晴原野漲春氣裊裊靑竹竿森森逼天際髙
低楊桺外鳥亦鳴得意而我久客斯孤生或如寄山農
勤播種僻壤少隙地昨者餉豆苗盈筐綠猶細
山樓極高寒所苦山霧重誰云春日暖幽谷未消凍軒
墀行迹絶艸宻已無縫冠裳束高閣月朔偶一用離俗
愧未能經旬有鄕夢
閒身三十年一日書不離毎于積軸中獲此神解奇一
義苟豁然詎識渴與飢遊山素所耽近屢改日期亦恐
心志専或以耳目移􁍥漏披北窗攤書竟忘疲
山雲不出山舒卷如在我林禽知客意時亦近窗左軒
墀無别物積軸致堆垜而我顧樂之時行復時坐風花
雖已謝又綻滿林果今日山杜䳌入簾開幾朶
頻年著左傳詁已欲告成偶題一律
頻年几案整精神訓詁方輿勘較眞于世已疑成棄物
此經未愧號功臣時將古意参前哲不肻多端誤後人
紅豆一株今在否莫敎嘉種化爲薪(紅豆山房惠徵君/定宇所居也此書)
(采徵君九經古義/頗多故憶及之)
三十日餞春
屈指將長至攤書晝漏長日濃花氣淡山静水聲忙紅
隱新遷社靑連古戰塲(北去卽蘭石爲晉宣城/守桓彛屯兵距蘓峻處)􁍥春今
已盡三復舉離觴
山館卽事
三重碧澗客難渡一片白雲吾與居平心已任喚牛馬
壯志偶欲箋蟲魚樓頭靑松下芳艸樓上著書人未老
經旬窺徑無一人抗手欲招飛過鳥
花光一重雲一重花氣香入雲當中雲頭花香亦分缷
高下任逐泠泠風幽居百日絶妄念山在屋頭看不厭
惟嫌村酒淡不醲卅里呼童走山店
初七日夜偕同人至鄭氏園亭看勺藥歸途遇雨作
閉戸纔旬日高原麥已黄亂流雲外湧百草雨中香地
僻留春氣廊虛閃月光居人無乃笑曛黑看花忙
喜靑陽陳明經蔚過訪
驚起山南鳥鵲羣筍輿穿徑已斜曛意中欲定千秋業
(時以所作乞/訂定并乞序)肩上猶飛五色雲種蛤近添新事業(近于/江北)
(置水田/數頃)射魚仍憶故將軍(君客福建將/軍署中五年)他時九子峯頭
路訪罷東巖便訪君(東巖卽九華東峯三十年前與/君分手處也時訂重遊九華)
豐溪道中望天都峯作
山南地陷如眢井人鳥争巢松柏頂高低山麥皆已刈
留得白雲鋪十頃千峯萬峯雨糢糊一峯獨立天所都
記曾曳杖至絶頂七百里瞰高浮圖(戊戌歳隨學使者/遊黄山曾偕土人)
(陳某登天都峯頂天氣晴朗約畧望見江寧城外報恩/寺浮圖葢相距已七百里矣陳某土人名爬山虎聞死)
(已及/十年)名山厯徧人驚老如虎健兒今亦少君不見置身
高處眼界開足底復有千山來
晝睂嶺
竹笠芒鞵雨腳粗更從峯隙望平蕪畫睂嶺上無多地
除却茶菴便酒壚
涇縣道中山行
水東水西天下最一縣好山都染黛人行螺旋不得休
纔欲出山雲復礙溪光五采霞五色霞外樓臺好登陟
艸頭黄白時有花紫燕交飛亦如織仙人溪上雲冥冥
山靑一路至敬亭君不見車箱驢背坐已怕欲借仙人
鯉魚跨
琴高溪小憇
連山雲氣暗層岡痩僕偏憐䇿蹇忙只有雨絲無日影
琴高溪上十分凉
琴魚琴筍更琴茶(琴高魚之外地產茶筍亦/極佳土人名爲琴茶琴筍)似與仙人
共一家欲約麻姑過溪上平田添種女桑花
渡小南湖
稍晴渡南湖波濶三十里鸕兹及鸂􁧲水面飛不已一
綫日影中湖頭逹湖尾四山靑乍露雲已伏不起何因
吳地犬見日亦鳴吠只有南下人推篷展然喜(時陰雨/巳及半)
(月)
第一村圗
　于徵君宗林家在蒜山之麓相傳卽晉時孫子荆所
　居第一村也壬戌六月十日徵君招余過洲上信㝛
　並命幼弟淵問業于余坐次出此圗索題因作長句
　以贈
京江西頭第一村大水細水吞柴門柴門開處一峯立
(對門卽/九子山)直上棱棱百千級水邊楊桺分三層鳥巢人屋
魚有􁉞水光不動山雲化魚鳥與人皆入畫東瞻北固
南五洲屋背更壓金山頭徴君兄弟文筆優闢屋别築
藏書樓草堂時來第一流十日五日能勾留萬株靑竹
竿百頃香水稻九派江流入懷抱君不見晉人風流安
可效合署此村名有道(余過介休日曾/兩詣郭有道村)
十一日同人遊九子山
今朝北風好吹我入南山一谷怒當路千花静掩關(時/繡)
(毬薔薇/尙盛開)客從三伏斷雲自五州還却挂征帆去幽巖未
及攀(擬重遊獅/子窟未果)
剪江至焦山并遊巨公厓諸勝
火雲燒處戸難開却被支公信使催我比海潮還有信
兩隨圓月渡江來
石骨崚嶒石髪纎海雲東上日西淹來春我看桃花處
之字江流品字巖(厓正對桃花洲)
巨超上人于焦公洞西北復闢一厓境極奇峭十二日
　邀余及同人避暑其下并乞命名余因以巨公名之
　復繋以詩
道人夜洗山洗入北山腹玲瓏逢一竅貼若巨黿伏梳
爬及三日寛已半間屋西來山勢猛至此始盤曲石石
悉欲雙惟兹石成獨安排靑石磴甫可展遊目南瞻及
京口西正眺浮玉欎欎卅里洲雲烟互重複鑿山䟽水
績始事尤足録成功雖欲譲衆論久已屬剥苔題數字
庶配朗公谷
十三日早至别峯菴看日出
一峯旣别出一水亦别流山水各有别于兹起危樓樓
上八牖開正對東海頭百怪未及藏光已燭郁洲森森
赤玉盤正向案上浮朝景旣已開夜氣始盡收我心亦
空明障翳一不留僧雛訝久淹敬進水一甌移榻閣上
眠心神與天遊
詣高旻寺如鑑上人招登天中塔望海
不信帆檣上居然戸牖開岸疑穿地出山欲渡江來舫
屋東西接樓􁊁楚蜀囘贊公招手處飛鳥亦驚猜
此日隨飛錫多年歎轉蓬三層厯霄漢百級出樊籠天
意誰能問坤輿已欲窮請看東海水流入尾閭中
茱萸灣别墅與諸同人納涼分賦(卽放生池)
茱萸灣中無六月水竹水雲涼沁骨支公迓客鶴亦隨
毛羽離披脛先折房廊已遠官河口四壁都依水楊柳
幽人見慣亦不驚水面大魚人立久斜陽欲入雙徑松
一杵已遞焦山鐘雷塘螢火忽飛到百劫尙識臨江官
石牀旁邊安竹榻僧古説詩如說法道心不止鷗鷺喻
善念都看到鵝鴨勞勞行客厯八荒誰識此子疲津梁
天山冰雪話難竟(客詢及出/塞舊事)座客心地皆淸凉茶杯鬥
罷鬥酒杯七客反送孤僧囘君不見東西咫尺涼燠異
隔岸火雲飛驛騎
高旻寺　行宫敬賦
一水居然跨兩州塔前千尺步廊周怪蛇古柏争横砌
海燕溪雲各上樓話久綠莎㕔外路凉生　黄屋殿西
頭誰憐憔悴江干客曾侍長楊五柞遊
侵暁詣放生池看荷花因夏仲雨水過多花事寥落池
　上謝公祠等又半燬于火感而有作囘途復至卞家
　池上小憇
謝公祠畔路不是不能來水雲旣已荒水上無樓臺半
池枯菡萏十頃黄蒿萊沿溪三兩家枕此蘆荻隈終朝
女墻影鏡裏常裵囘待此曉日升久坐石砌苔囘經卞
家池紅荷反齊開
盆蕙盛開
東南卅步囘廊直香氣出門如索客尋香覔蕋淡不分
花葉稍分淺深色一枝亭亭凡九花根蒂尙帶山中沙
君不見離山更憶居山日萬朶奇花一鈎月(洋川書院/在山半此)
(花尤/多)
哭張編修惠言
直爲朝廷計尤須惜此人義堪風有位官僅作詞臣嫉
俗睂常斂憂時意獨眞研心仲翔易骨相亦同屯(君時/注虞)
(翻/易)
萬里逢嚴譴三秋値抱疴避人來請室鞭馬及渾河(已/未)
(八月余在請至中君無日不入訪瀕/行復扶病送至蘆溝橋聚談竟夕)閱世知心少思鄕
别夢多(屢欲乞假/歸未果)十年無淚灑爲爾一滂沱
校禮圗爲淩同年廷堪賦
君年三十正據鞍相與共客河之于(丁未戌申曾同/客河南撫署)是
時我有左傳癖未暇從子研周官禮經盤盤若干例(君/近)
(著禮例/一書)釋例甫完先擢第木天粉署非所願只覔著書
將母地宣城僻在水一方昔爲詩藪今禮堂驚人不賦
謝眺句解詁間學盧中郎我行千里與萬里羡子枕書
眠不起昨宵訪舊來此州萬卷都堆竹窗裏遊談我已
戒不根况子經術今專門留賓亦復太狡獪倉猝爲我
羅雞豚君不見溪茶可煮筍可食官滿十年階欲陟他
時博士擢禮官兀兀看君稱其職　受業(吕/培/譚正治)校字
更生齋詩卷六
　　　　　　　　　　　　　　　陽湖洪亮吉著
　蠡河傷逝集
夜㝛九華山東巖讀壬辰年朱學使筠題名碑共十二
　人自亮吉外十一人無一存者感而有作
前遊十二人十一登鬼籙惟餘一生者西復窮地軸當
其勢倉皇天地爲一哭寧知遄返迅又此濯雙足平生
時檢點恐負友生屬餘年惟欠死除此萬事足山僧勤
問訊把袂恍如昨灑酒對石厓四山紅躑躅
度柯冲嶺
屋前童失聲屋後山起立尤愁沙石滑空處不置級斜
暉初没水行客勢轉急君看厓上樹迅羽亦不集飛騰
如猨猱我僕愧難及明星三兩顆天巳逼斗笠石罅出
一門雷霆復相襲時時涼沁體衣袂㝛雨濕過嶺望九
華淩空向子揖
湛淸園夜㝛爲陳明經蔚點定所輯聨珠集
不用屏風六曲遮屋頭了了見金霞(門外卽/金霞峯)一門詩集
追元祐百里溪光似永嘉墨雨醉看飛四座水雲涼欲
罨千家平生幾兩遊山屐到處争圍問字車
下洪溪憇雲嶺書屋贈芮茂才炳
泉聲碧􁫧瓏石氣靑靉靆林梢花匼匝潭隙魚瑣碎主
人雖獨坐修竹列成隊主人雖孤眠翔禽舞成對閒雲
知夙契空水識心愛中年富文史亦屢至都㑹因緣無
把臂甘此事恬退况今耽道寂久與俗相背閑仍課經
卷偶亦勤耜耒扱履不出門寥寥今卅載
自廟首至石柱山久憇
二石絶不黏高下及三丈淩晨北風峭積勢欲顚蕩將
頺仍不下突兀出意想奇峯覿千百此石僅能兩行人
經脇下險絶不獲仰無心雲亦懾出谷徑皆枉孤盤千
級磴竟少一寸壤艱危厯方盡烟水忽駘岩貪看遊屐
過樓閣幾家敞夾岸紅蓼花沿途足心賞
歸途訪白山精舍
南山與白山勢若不相接靑紅雲萬縷祇向白山貼望
中纔數步忽隔嶺千叠松梢高復下鬥此筍鞵㨗樹杪
露石樓参差間層堞山深富文史百里争負笈(讀書精/舍者甚)
(衆)禽巢及人屋近若睂與睫窗開瞰峯罅鳥道入休歙
棱棱飛瀑外山鬼或能涉爆竹偶一聲鼪鼯落如葉
松澗
藍輿一折已入山百折不獲升松關鳥聲噪客一何急
飛瀑復向輿前攔夕陽欲没仍不没始覺石門天半突
雲頭陡落一片陰且憇松澗聽鳴琴
余本約焦山僧巨超同遊九華巨超遲至山二日遂不
　相値巨超瀕行丹徒顧文學鶴慶繪天臺踏月圗見
　寄因作長句題後以貽巨超卽寄文學及王秀才豫
我前遊九華苦乏熟客陪有僧名道成(道成俗家江都/今主九華飛來)
(峯精/舍)有峯號飛來登峯挈僧行奇險始盡開猶遲過江
僧未及登天臺天臺山高一千丈却値秋中月將望山
光正好客不來一谷猨猱致惆悵我來早數時君來逾
二夕蒲帆何遲筍鞵疾百里白雲迷去轍數君住近桃
花洲見畫忽欲生離愁君不見我今讓尔出一頭逸興
竟與神仙儔天空月華露不收任爾徹夜成淸遊
余以九月初旬至黄山浴朱砂泉及門靑陽陳博士坡
　文學壤及塾昆仲後十日始至亦不相値博士等㝛
　文殊院及紫雲菴各二日始下山并迂道過訪出遊
　山詩相質復率作此篇䟦後兼寄巨超
半春約客遊天臺芒鞵已返客始來半秋約客入黄海
可惜疲蹤復難待山靈笑我屢失期不待伴侶相扶擕
豈知事㑹適然耳僅隔百里趨先岐山山秋爽山山月
爾乍入山余轉出題餻說餅興益豪不負秋中兩佳節
狂來翻怨天半風不遞笑語來雲中諸君淸福亦誰及
各以月滿升中峯一峯参天一㧞地盗得乾坤最淸氣
環山宣歙十萬家下視泠泠垤中蟻九華旣愧雲水僧
黄海又復慙吟朋君不見天臺天都讓爾登我轉下厯
堦千層萬峰中間一水澄寳氣上燭光如燈三宵七浴
爾可能痼疾若失神明增静中道氣時欎烝他日或者
能飛升
七月廿三日道過宣城淩敎授廷堪邀趙舍人良􁨭戴
　敎諭大昌陪遊南樓晩日卽飮敎授學舍率賦一篇
　奉贈并呈趙戴二君
我前來宣城北樓正盛南樓傾樓頭七客作高㑹璧月
夜半縣簾旌我今來宣城南樓招客北已扃江城不雨
及匝月樓上習習涼風生地高正可瞰中外岡阜缺處
菰蒲平春歸臺前望敬亭山色無復前時靑流光彈指
卅年耳舊友一輩誰峥嶸紫微舍人有盛名前遊正直
歌鹿鳴靈光巋然尙及見(謂舍人父侍御靑藜余壬辰/年隨學使者至此猶及見之)
令我再到思前型西頭博士官極冷大戴小戴俱横經
(敎諭子孝亷/揚煇亦隨行)邀來共向此樓坐意外一一欣合并我行
僻路人罕經頗怪百輩隨人行我顏衰慙衛洗馬我句
拙愧蘇端明郡人看我亦何意後先轉告喜且驚得母
平生性拙罪屢攖或者疑我非人情不然又疑昆侖雪
窟在何處怪我萬里遊行輕豈知我荷再生　德投卑
又許重歸耕此來訪舊亦偶爾難得四面山如屏依然
遊興尙未減九子蓮蕚思逢迎淩陽仙人竇子明邀客
不惜飛千觥烹鮮斫膾煮菱藕灑掃竹徑開荒㕔茶杯
初停酒杯續愛我奇論時縱横主人先醉客轉醒隔屋
僕豎杯難停君不見燭花墮穗已四更門外僕馬催長
征炎天雖熱夜氣淸嵐翠重叠浮冠纓瞢騰醉客路杳
冥照徑幸有東南星南樓北樓此夜一囘首落落更鼔
餘三聲
霜降前二日得家書知山妻病甚亟時以事淹滯未得
　急歸書此遣悶
山館傳經底事忙一旬猶未返江鄕靑林盡變爲紅葉
那得愁人鬢不霜
宿京口于徴君宗林宅
日月雙丸竟若梭此愁難遣酒銷磨癸辛雜志從頭讀
丁卯荒橋接踵過鄰舫乍驚歌小海寓樓偏苦逼長河
淹留信㝛非無事課得侯芭奇字多
焦山法界樓記夢
法界樓前雨乍昬半宵忽復見驚魂夢中不畏波濤險
飛盡江關到海門
幾畨推枕睡難成索索愁聞故紙聲一語似傳陽羡好
㣲茫或已證來生(夢中見蔣宜人/似言將往宜興)
悼亾八首
　蔣宜人亡已匝月心緒惡劣不能握管昨赴弔吳門
　舟次無事勉成八律聊寄哀思云爾
四壁都無百事非依然佐讀忍朝飢窮年累日埋頭慣
月地花天擕手稀質釧記供除夜讌購書先鬻嫁時衣
貴來只憶居貧侯宦海頻頻勸息機
㑹稽僚壻最輕浮心薄酸寒笑不休顧我幾時纔奮翮
累卿長日鎭低頭補衣怕在人前綻缺米羞從舍外謀
春半好花秋半月可曾結伴出淸遊
客久燕臺復吹臺遠人難返遠書囘中年總覺愁睂斂
上第纔令笑口開官俸薄憐隨手盡宫紗新憶稱身裁
(宜人二次入都皆直端/午拜/內廷紗葛之賜)歡塲畢竟平生少夜夜遲眠漏
暗催
柰此迢迢遠道何行完舟楫上車臝七千里外擕家徃
三十年來負汝多憶壻夢魂逾紫塞傷兒涕淚滴黄河
(余視學貴州出都日次子盼/孫忽殤宜人思之往往垂淚)浮生本擬難重見卿咏飛
蓬我荷戈
百齡原未敢輕求妄冀同將甲子周昔日望夫幾化石
他時喚婦怕聞鳩裏屍馬革吾曾具滴淚牛衣爾尙收
奉倩過情蒙叟達悟來一笑欲忘憂
常將家計一身支甘苦誰人得盡知慈母羮湯調隔日
(宜人自都中囘母莊孺人年/已九十宜人日饋甘旨不絶)兒曹衣履製隨時輸官不
待催租吏掃室先延課讀師可惜了無情緒在譜他遺
事入哀辭
深閨解笑元才子㨗徑行纔冠百僚尙詡俸錢逾十萬
可知名節墮終朝偶思卿語閒中涕頻把生魂暗裏招
我亦營齋更營奠居貧未改舊簞瓢
一種傷心譜不成畫睂窗外繐帷横何堪枕冷衾寒夜
重聽兒啼女哭聲隻影更誰憐後死遺言先已訂他生
無眠轉羨長眠者數盡踈鐘到五更
客中雨夜不寐起坐讀吳祭酒錫騏近所寄詩
誰憐奉倩最傷神起坐披書屢欠伸垂老僅餘囊底智
獨醒時啖果中仁閒將晴雨占庚子未許雌雄判甲辰
(祭酒與予同舉鄕試/并同庚故戲及之)正是客懐凄斷處玉梅窗外影横
陳
十二月十日同徐逹源待詔陳煐理問唐在簡潘睂沈
　翿三秀才呂英馮珍兩上舍遊故宫傅周元理宅後
　五𤱔園率賦
我來黎里鎭冬杪意淒肅悠然思縱眺退傅存老屋維
時欵戸客笑語聆皆熟攔門富烟水惜尙少喬木尙書
曾一面歸棹昔何速休神家衖日久已鬢毛秃死有五
𤱔園生爲八州督同時弇山叟亦復振英躅俄焉大星
隕倏爾故巢覆並看饒遠畧獨此享殊福無端判豐悴
誰得識倚伏去去訪墓門靈巖北山麓(畢宫保墓在/靈巖山麓)
贈徐逹源待詔
居鄰水國號山民校勘陳編事業新官爵偶同文待詔
唱隨欣得管夫人(君配吳夫人亦工詩/有寫韵樓集四卷)買書􁊁好通支
港寫韵樓高絶點塵屋後女桑三百樹不妨來訪異時
春
䟦屠秀才掞䱐燈筆談
吳江書生授徒畢不朽思憑退毫筆文章李益詩韓翃
鬼董狐兼作三絶比來作家殊可商數日便已盈巾箱
春秋三傳閣上束委宛一册匳間藏豈知著書人貴在
義創獲陳編盤盤出心得世事悠悠嗤耳食元之又元
倘難冀譌以傳譌究何益韓陵碑外呼以驢沈約傳中
嗤作賊游談縱欲宗儀衍邪説遠不如楊墨仍矜信手
書一寸可畏當頭法三尺汗牛充棟出不休郢書燕説
吾所羞流傳縱復屏不視雅爲世道人心憂掃除一切
斯政要昨者竟煩
天子詔(近有/諭旨銷/禁説部等書)從兹委巷絶傳布不與俗儒資
語笑六經置案廿史陳吾儒事業本有眞見聞自此可
畫一風俗或者歸眞醇君之此書我所喜有勸有懲非
衆比因君發我所欲言白日當空照窗几
阻風二首寄吳祠部蔚光
􁍥年心跡閑如此爲訪知交屢阻風料得故人吟案側
寥寥先有夢魂通
燕然日日荷戈馳苦憶孤蓬聽雨時何幸望湖亭外路
阻風中酒更題詩
偶成
俗儒不知古亦復不識今喜作經世書何异聾與瘖聖
人旨昭昭不向六籍尋沉埋語録中痼疾旣已深事故
紛叠來隨俗而浮沉仍然嗤老莊又復哂向歆一册挾
兎園更詡工詠吟遐哉鍾子期何可託賞音
阻風二日隨地泊舟率書所見四首
昨㝛吳淞營今㝛海虞鎭官塘咫尺不得近且向波心
侯風信雪花夜半縱復横一燈如豆寐不成老龍窗外
欠伸立來聽五夜吟詩聲
一村無十家屋背皆黄蘆村前村後集釣徒衣食總靠
門前湖大魚網得愁無法倔強先將石砧壓魚多市遠
不値錢時割銀鱗飼花鴨
人蹤旣已稀犬吠亦不聞舟移一村復一村對面忽廹
前朝墳荒碑半埋難卒讀落月正縣墳上屋多年翁仲
欲出行石馬石羊争尾逐
一舟依魚梁一舟衝蟹籪鴉巢紛披鵲巢亂風急􁊁􁊁
欲登岸淸晨糴米路復遙蠟屐險欲經危橋􁊁窗飽飯
無一事行客水鳥皆無聊
山村雜咏
􁍥冬已見蟄蟲蘓晝暖無人詣酒壚看徧市橋春帖于
家家都已寫神荼
豬欄鴨栅䕶偏牢柴積先逾屋脊高一事轉驚除夕近
堆盤春餅襯年餻
蠻方聞未息烽煙(近聞廣東復/有㑹匪蠢動)造物恩于此地偏但得
臘頭三寸雪江村又可卜豐年
江鄕厯盡更山場蝦英都看入市忙曉日淡黄天淡墨
竹梢先已逗春光
自吳江歸取道宜興舟次値同年邢大令㴻話舊卽席
　賦贈
前年西子湖同訪孤山鶴(戊午冬仲在/西湖把晤)今年鼔歸棹値
子鷗波閣我行萬里歸兩年君官一縣還未遷卽今大
吏舉尤異鞍馬結束行朝天官舟初停我亦泊意外値
君殊錯咢山陰踏雪訪安道西陵遇風獻康樂分張久
已慨班尹同泛近看追李郭君才轉以繁劇進我境苦
從憂患縛吟詩不已復著書(君前著全秦藝文錄近又/欲緝宋㑹要官齋聚書至)
(三萬卷多有藏/書家所無者)萬卷總爲秦風儲精心復緝宋㑹要俗
吏百輩誰得如邇來𫐠作殊難説往往著書成頃刻惟
君畢力究經史餘事猶能及金石家山憶在古隴西(君/家)
(在階/州)近聞尙未歇鼔鼙秦川之中血没腕白日已有妖
禽啼怪君語及顏色惨日日心馳到關陜飛書走檄君
最慣殺賊持刀我尤敢瀕行索我輿地編我今學業荒
可憐投荒來去絶吟咏卽有亦不如年前昨來厯徧甘
涼肅荒翳從誰借書讀河西子弟多才俊健筆尙須資
卷軸君駝萬卷歸秦階可作隴右藏書家開門看山閉
門讀課子暇日還吚啞妖氛銷盡山容爽隴底平平亦
如掌秦中山川我神往挈杖來遊異時儻
夜泊
忽風忽雨入黄昬繫艇聊從古樹根五夜單衾驚驟冷
卅年舊夢喜重温荒途似訝非人境宻意憑誰寄鬼門
我巳傷心不能説更聽鈴鐸語荒村
十二月十八日吳祠部蔚光招同邵聖藝封君孫原湘
　席世昌邵　三孝亷雅集小湖田館卽席分賦
小湖田館値年􁍥難得詩人六輩閒映雪半窗聊讀畫
衝泥雙屐罷登山休官未免仍憂國荒飮何曾更閉關
尤喜賊氛消咫尺符離城外戍兵還(昨㝛州鹽梟戕官/滋事江蘓巡撫亦)
(領兵至徐州防守適聞/事已大定兵可撤還)
打冰行
􁊁頭􁨠冰如戞玉􁊁尾打冰如擊筑一冰飄來大如斛
􁊁尾􁊁頭手皆束北風如虎冰所憑冰面又復添層冰
嚴霜一層雪一層照燿白日初東升枯樹灣白楊渡舵
樓指點鑿冰處鼻涕先驚作冰柱
守凍雙河口竟日對錫山喜賦
平時祇覺山容峭不識玲瓏石千窽今晨看山山益奇
九峯高處鳥不飛半宵稜稜朔風驟雪壓白雲如絮皺
更􁍥缺月上嶺時雲白與雪光参差霜加濃雪增厚襯
得空林鳥巢瘦三日凍雲難出岫
小除前一日祭詩作
過江名士渺難求温嶠居然第一流懶把黄金鑄生佛
閑栽碧玉繞新樓(時于屋後築一小/樓先期種竹以待)升歌尙有兒能讀
斗酒先無婦可謀誰更殷勤送梨橘(蔣宜人在日余夜/飮歸必預儲梨橘)
(以/待)末經沉醉已生愁
癸亥元日影堂祀先感賦(時蔣宜人亦祔祀)
收拾全家畫裏看愁從紙上話團欒如卿又已􁔾成軸
只我何時定葢棺殘臘雪封梅蕋白玉更風颺燭光寒
朝参久罷朝衣典野老應知禮數寛
新正十九日趙兵備翼招同莊宫允通敏劉宫贊種之
　曁舅氏蔣檢討蘅湛貽堂雅集適同年曾運使燠過
　訪遂并邀入㑹並詞館也兵備作三詩紀事余依律
　奉荅并寄顧修撰皐莊吉士騂男謝吉士幹(是集本/約三君)
(修撰以道阻二吉/士以屬疾皆不至)
堂高眞認大羅天五輩飛仙一謫仙同羨玉皇香案吏
仍参絳縣老人年(檢討舅氏以年/過八十/賜第)巳甘名士稱龍尾(里/中)
(同館余/齒居末)曾與將軍導馬前(余謫戍伊犁將軍/毎出多使余前馬)今日蓬瀛
重預㑹尙疑枚乘是張騫
一院陰陰覆薜蘿淸談原不沸笙歌筵前客尙遲三少
(修撰及/兩吉士)座末人猶冠七科(余于詞館爲後進然下距壬/戌新及第諸君子已屬七科)
(前輩/矣)選日早欣傳里䣊使星偏欲駐巖阿(運使以公事/赴吳門歸塗)
(阻凍留/㝛余舍)揚州金帶圍休羨只此梅花瑞氣多
屈指先庚與後庚(兵備以庚午鄕舉余以/庚子前後却三十年)迢迢卅載許
齊名登科記憶蘓和仲諫獵書慙馬長卿九秩乍開稱
晩進(檢討舅氏年巳近九十宫/允與余皆舅氏執經弟子)一堂分半禮先生家風
雪窖冰天慣敢詡鑾坡世澤淸(先文敏謝啟有父子相/承四上鑾坡之直云云)
(用及/之)
是日座上有懷孫兵備星衍復成一律卽呈諸前輩并
　寄兵備
白門旅客亦詞臣却望歸帆已浹辰坐次尙虛三袐閣
飮中原擬八仙人居然皓首稱先輩同向青雲逐後塵
兩度木天高㑹好占他􁍥臘與初春(前歳臘八日李亷/使廷敬于吳門作)
(高㑹坐中同館亦有入人吳祭酒錫騏范編修來宗李/糧儲奕疇孫兵僃星衍李太守堯棟張吉士漙曁余及)
(亷使/也)
十三日約蔣二廷曜出東郭看迎春
今朝却喜値花辰(是日梅/始放花)晴雪能消隔歳塵却約白雲
溪畔客試燈風裏看迎春
二十四日小窗獨坐聞慧超巨超蓮艇三上人已扺西
　郭卽欲過訪喜賦
簿寒開南窗黙坐苦不樂忽聞三上人遠到慰離索閒
雲西北至並落天際鶴呼童掃三徑先把長帚縛溪邊
梅樹古細騐開與落山人庭宇窄畧復具䟽鑿更生新
作齋卷施昔名閣沿階攤坐具相與話寥廓未知江上
艇能得幾時泊蕭然忘世味蔬止辦藜藿飮罷訪定僧
(謂天寧寺/了月方丈)連翩出東郭
二十五日雨中同三上人至紅梅閣探梅小憇
久晴旣望雨久雨亦望晴街泥滑如油擕屐忽遠行一
樓入虛無三面柏作屏沿階石狻猊色帶苔蘚靑中藏
全眞廬翛然誦黃庭遠挈開士來勞此道侣迎淸談忽
移時天色又已㝠仙人旣飛空梅蕋亦不馨(時閣後古/梅凋落殆)
(盡)朔風擘衣裘難臻檥舟亭惟應栴檀香歸塗訪天寧
蔣宜人亡已百日感賦一首
生離毎經年死别又百日感此泉下人時添鬢邊雪薄
帷風乍舉暗牖燈自滅如何傷心淚先作冰柱結椒漿
聊此奠時物爲卿設笑言猶在耳音響已終絶明明稱
共命惘惘冀同穴行築土一坏衰年願方畢
邢大令㴻松林讀書圖
作宦已十年讀書近萬卷仍然勤吏事訊讞無剩案時
移六經筆頻寫五花判精嚴吏胥懾事事取心斷輕囂
吳下俗近已樸而愿公餘仍泛覽官廨若經館寧惟勤
載籍百氏悉貫串太湖三萬頃此縣實南岸旁通苕與
霅百里足漑灌官淸放衙早嵐翠塞庭院挹兹淸遠境
逈異繁劇縣松靑三面列竹綠四時看官賢旣如此多
士亦競勸曾聞哲人訓仕學本同貫作吏卽廢書彼哉
何足算
二月十七日早至淩江閣久憇浣梧道士爲招張高士
　鉉郭孝亷堃早梅花下小集于生淵昆仲聞信亦至
　日昃更放舟至金山駐江天寺看夕照作卽寄浣梧
道士
淩江高閣平明開横江一鶴先飛來扉聲殷然磬聲落
道士迎門亦如鶴修睂長爪彈素琴朔風泠泠絃上音
張生郭生住咫尺招我花下同披襟花當爛漫人惆悵
萬事不如花未放初春閣上景亦幽春酒初濃月剛望
于生來從第一村拜浪先復驚江豚忽然興發欲西去
挂席日昃來山門一山遊完屐方駐樓小如船欲同住
囘瞻閣勢尙隱然却在斜陽正紅處
江天寺晩步
一曲中泠泉至此波始濶多年石贔屭筯理巳欲活豐
碑八尺柏木韜壓岸不使黿鼉驕靑霞赤日叠絢采神
物終須走東海
西來閣夜㝛
一菴名西來圎月向東岀江空遥夜永雲水四邊徹僧
樓一一高挂空倦客似鳥投樊籠三更以後羣動息萬
夢並落蛟潭中
曉登慈壽塔
孤笻摩靑蒼一塔壓白日棱棱開四牖絶頂海門出濃
雲浮江帆不舉江北江南洗春雨高寒鐘磬已絶聲自
在一鈴天上語
頭陀巖小憇
墻頭開鳥巢墻下出蟻垤天風飄客下已復扺石室莓
苔靑靑石色赭人語依㣲出巖罅隂房舉火照始驚百
歳枯僧蟄其下
方丈僧出宋蘇文忠公玉帶見示並恭讀
純皇帝御製四詩敬賦三首
八尺囊裁宋刻絲雕盤中有上淸詞平生不合時宜處
輸與團團碧玉知
七百年來步後塵乘雲游戲任天眞更從以上推前輩
只有金貂換酒人
蓬萊謫下已多時肯向紅塵挂一絲莫笑寳山空手入
髯翁留帶我留詩
二月廿四日程文學贊皇吉士贊寧王上舍豫招往平
　山堂探梅卽席感賦一首卽寄汪司馬端光廣西并
　近柬儲明經潤書汪秀才文錦
花朝已過十餘日梅枝纔抒三兩花舍舟登岸一展眺
今我三復悲年華浮雲變滅誰能說轉憶䢴溝授經日
當時白袷諸少年眨眼忽驚頭盡白汪生憔悴(秀才/文錦)金
生死(高郵金明經蘭在揚州日/皆寓秋雨菴今久下世)秋雨菴中土花紫窮邊
遠宦今何在(久不得汪司/馬端光消息)三歳不貽書一𥿄岡南岡北
梅花村何處可覔詩人魂他時鶯燕亦惆悵覿面已少
前時人新知雖多故知少百歳交情願相保徑草猶稀
敗葉深林禽已老雛僧小花枝映水作淺紅沿岸更溯
東南風囘舟擬向虹橋歇凖待四更山吐月
古意十篇奉酬范文學棠見贈作
西山望東海東海何茫茫銜此木石來力苦不自量何
補涓與埃口舌均已傷靑鳥昨獻規與世期相忘
與世而相忘在我殊不敢閒居緬前哲所慕莊與黯平
生攖世事又苦知識闇欲獻封禪書將毋近于諂
諂旣不可學戇亦不敢居東溟及西洋三萬里有餘一
身周其間力竭敢告劬自非覆冒恩詎返先人廬
維兹先人廬經始已卅閏感此聖善恩頻嚴義方訓童
年粗有識先戒以千進奉此庶畢生敢稍逾尺寸
妖氛昨已殄欣此海宇寧耕鑿率厥常時時詠升平兒
曹能讀書僅令畢六經留此樸魯風長爲聖人氓
河汾伊洛間風氣一何質齊俗愧未能先以訓十室故
人從政久半已遁仙佛獨善良所嘉于人貴求益
波流何迢迢熠燿亦裊裊經天日月星明豈藉腐草所
悲微末質志欲燭昬暁不畏霜霰零衝寒出林杪
頻年筋力強日出逐羣動雖耕東海田時有北闕夢投
荒獲歸骨
恩渥亦云重懷抱尺一書時時隴頭誦
平時苦諷誦暇亦窮幽尋尋源酌其流間憇嘉樹林此
木經卅年綿綿甫成隂乃知造化功生物具苦心
仙人海上來貽我縑數尺蟲書周四角字古不能識緘
藏何敢讀讀卽三歎息中有經世言今人豈能得
汪上舍璨自泰州枉道過訪不値郤寄一首
君居海陵倉我客江瀆祠相隔祇百里聞聲久相思故
人昨復貽新詠聞説薄寒成小病梅花香裏倘復來同
聽茅菴六時磬(講院旁/卽僧寺)
二月晦日家太守梧招同族子瑩族孫維德小集梅花
　下用少陵示從孫濟韵見投率酬一篇卽用來韵
東風被郊原寒久氣已温泠泠踈梅花宛宛成一村窺
檐兩三株樹古皆蟠根吾家太守賢花下羅盤飱招邀
數宗盟情話逮日昬宗支雖已踈誼則視弟昆同登三
榜中敢云齒末孫吾家歙之西里有通德門峩峩忠宣
公品望自昔尊平章及簽樞畫象今尙存所願子姓賢
遑計泰與屯我頃荷戈來縱談及昆侖冰天雪窖中氊
酪亦雜吞得預合族筵詎非
大造恩興到酒反踈頻頻覆空樽(時久已/節飲)
閠二月朔日曾同年燠招同人至平山堂探梅歸途値
　風雨漫賦一首
今年花信何太遲採梅幾及修褉時寳珠木筆絶消息
風裏未見垂楊絲長春嶺畔花千樹縞袂紅􁁵出無數
仙人間有蕚綠華(時綠梅數/樹尤佳)一湖波光飛上花花光炫
處波光暝隔岸山容恍如病花前舉酒不得休花外時
浮一聲磬東風吹香香乍囘雨脚似妒花齊開乍開乍
落止一日千點飛入黄金罍花香方濃酒香續消得千
條萬條燭主人愛客客亦豪風雨何嘗敗花局一更初
聞柔櫓聲二更分燈入北城三更濃香袖中起客夢猶
疑殢花㡳
秋雨菴
溪花紅不然溪水綠無語曈曈日影中似有蕭蕭雨竹
聲穿戸水到門三面皆有春人墳春人墳上梅花發烟
露濛濛棲獨鶻
鎭海樓
一樓枕䢴溝江水出其右到來東海聲已復走南牖炊
烟十萬攢郭門窗隙下瞰千帆奔樓頭城上紞如鼓風
急三更遞江浦
江口喜遇焦山僧巨超賦贈一首(時巨超將從焦山移/主山陰縣玉笥山方)
(丈)
欣逢一棹入江灣與話春波浩渺間笑我轉成僧退院
(時余以性踈懶將/辭楊州梅花講席)羡君眞有術移山何妨講席頻南北
更擬名區遞往還爲語若耶溪畔客忘機何似白鷗閑
題秋海棠卷子卽贈金秀才學蓮
醉完春酒醉春茶三十才人鬢欲華滿砌海棠雙痩影
(時君已兩次悼亾/僅擕一姬寓維揚)傷心人看斷腸花
江左孫郞最少年毎吟詩輙問靑天(君詩筆絶似吾友/孫君星衍少時)
此才只有君堪替合跨茅龍綂衆仙
初至梅花書院
横舍東西竹柏林暫停行笈事披尋二分明月三生夢
萬樹梅花一客吟閱世更須堅晩節傳經先已負初心
枕流潄石吾寧敢且與同堂惜寸陰
史閣部祠
尙餘坏土枕荒汀冡樹蕭蕭戰血腥末路愁呼大丞相
初心思挽小朝廷時危未可無安石事去先驚有隕星
擬把烏金鑄螭魅馬程番與阮懷寧
淸明日招同人各擕一壺一碟至艤舟亭小集酒半崔
　三景侃以事先去餘十五人並至月午始歸分韵得
　闕字
十五地上人十五天上月花初紅欲膩月正圎不缺相
招花下飮佳節興超忽空濛柳絲外水綠鑑毛髪閑汀
三五轉怒草生欎勃亭亭辛夷花香氣盈十笏盤飱隨
所見各各辦嗟咄無愁觴欲罄門外酒旗掲人生歡㑹
少半又感存殁黄生(景/仁)久埋玉莊叟(寳書二人皆/昔時同遊者)又歸
骨神仙吾嬾學況肯事禪窟餘生益踈懶久已罷于謁
惟餘花月夜往往興孤發客來常不速客去亦倉猝崔
生逃席半瘦影竄林樾追之不能到足滑致顚蹶其餘
凡幾輩杯底任汩没天空亭月午淸響益踈越空明無
障礙醉影自宇兀終當跨茅龍矯焉歸玉闕
舟行
一道溪流之字斜阻風阻雨路尤賖桺絲綠入船艙內
爲泊橋頭賣酒家
泊楊家港
小樓三面花光顯分半紅深半紅淺濛濛三日春雨絲
浸得鵓鴣巢半偃沿堦細艸三兩叢艸心更比花心紅
一雙燕子乍前郤似怨簾角西南風
過三塔蕩
花光照夜都無隙帆底畧聞香氣息三層簾外軟東風
開到桃花已無力紅窗一扇紗斜破夢裏驚聞𥿄鳶墮
湖波添得尺五寛胡蝶驕戅飛不過
扺銀林垻
溪流南北都如箭風急争飛萬花片愁看上埧亘高淳
不使中江走陽羡沿溪水瘦湖水肥水影分上征人衣
一帆如龍忽東去劈浪欲上桃花堤
渡小南湖
南湖雖小卅里周水面亦復分三州濤聲忽濺柁樓上
挂席風急知難收舟輕半日穿湖罅雲氣靑紅不知夜
鸕鷀方欲飛入雲激電正穿雲脇下
廿一日扺宣城偕淩教授廷堪戴孝亷揚煇曁蔣表姪
　德培至城南看桃花値雨
此花綻日征帆開看花直到宣城來泥中處處留鴻爪
花笑征人在家少官河一路春雨絲嫩寒莫厭花開遲
紅紅白白競顏色敬亭山放朝晴時山雲靑黄水雲墨
襯得此花成五色看花人憶卅年前花亦嫣然念疇昔
城頭細草已若麻坡底正謝紅山查固知地氣輸不盡
餘力尙放山鵑花雨聲蕭蕭走西衖多半春陰壓衣重
幽人過暁尙未醒小閣三層結春夢
蘭石桓太常墓
古戰場邊置古祠祠旁荒冡柏参差猶疑上厠銜刀䜟
想見攖城伏節時一瓣心香留故治萬年遺臭付佳兒
孝侯生札充生勁天道從來未可知
重至洋川書院
依然林鳥喚春風三面晴窗落采虹採藥僮歸靑嶂外
著書人老白雲中東山未肯隨安石北海憑誰問孔融
衰病漸將忘世事經旬不更展郵筒
山居雜詠
白露零有影白雲流有聲静中一相値倍覺幽興生我
欲過石橋眺此殘月明行穿竹柏中踈鐘已三更空際
飛瀑來忽向足底横
一月不出門驚筍折衣架偶然窺北牖竹宻已無罅山
中春仲月氣已若長夏生徒增日課所幸仍有暇意欲
校道書閒從佛樓借
樓居一何高高出雲百丈樓前芳草地一片綠如掌擕
燈坐深宵空此一一想竹梢穿入牖坐久不獲仰破曉
山鵲鳴官蛙始停響
我從居山中不復關世事所苦剥啄聲郵筒有時至經
旬及逾月排案已鱗次預擬欲别山從頭一披視案塵
僮不拂聊用一相試此僮有機心不遣案旁侍
　　　　　　　　　　　　　　受業(吕/培/譚正治)校字
更生齋詩卷第七
　　　　　　　　　　　　　　　陽湖洪亮吉著
　西圃䟽泉集
競渡燈船行
燈船尙隔三條橋寶氣已復衝層霄三橋百巷宻如櫛
波上厯厯人聲囂須臾赤熖將橋鎖分半樓臺燭光裹
林鴉林鵲驚四飛鴉背鵲頭都帶火忽然龍爪攫半空
千人萬人看燭龍橋囘風勢亦稍緩龍忽正面停波中
橋南百尺波如沸龍甲龍鱗照天地妖狐竄水魚登岸
光景欲從何處避綠楊枝頭閣幾層無數紅袖圍紅燈
船燈直與閣燈接咳吐落處雲霞烝百舟迎龍百舟送
别有百舟排不動三更以後扺北關一派火光飛入衖
鉦聲已遠簫聲起裊裊聲驚入雲裏蜻蜓舟小琉璃暗
有客添衣出蓬底雲溪我住三十年客夢只落雲溪邊
囘船復向溪上過衫影笠影人疑仙曙光曈曈斷更鼓
千萬燭光收入浦君不見何如天上兩燈忙圓月乍傾
圓日吐
跋錢三維喬自製壙銘及三幻圖說後
雖非祖道雹河干(易水一/名雹河)紙上蕭蕭風色寒君是生魂
我生輓銀牋聊當白衣冠
太虛偶爾綴微塵詎有前身與後身多少樓臺雜松竹
君皆疑幻我疑眞
宗忠簡祠
六百年來氣不磨江干遺庿欎嵯峩迎門九派東歸海
卧榻三呼北渡河夢裏銅駝餘涕淚望中鐡騎敢經過
劉琨祖逖應同傳未了忠心尙枕戈
陳少陽祠
少陽祠外駐征輪國士應知爼豆尊已覺舉朝忘二帝
不妨在野蹈三仁捐軀子諒彈仙客並世朱雲値佞臣
一様書生心跡異酋前叩馬又何人
城渡橋訪明唐襄文讀書處
荆川臺址尙崚嶒卜宅當時愧未曽(余戊午乞假囘將/卜居于此後不果)
君慕古人三不朽我甘世事百無能牛腰卷軸傳難必
馬革功名謗已騰何似掩關長却掃白頭仍擁讀書燈
讀晉書偶成
剩得荆揚半壁天偏安王氣尙綿延生憎謝客稱山賊
死笑孫㤙作水仙南渡化龍纔幾日北來飮馬是何年
茫茫萬里中原土只惜無人肻著鞭
七夕京口淩江閣待友人不至率成四絶卽寄張文學
　崟郭孝亷堃曁及門于生淵
兩株高樹倚檐前却擁秋衾自在眠絡緯乍停蟬又響
曉霞紅入寺門鮮
煉丹臺畔値佳辰也買甘瓜向曉陳不敢更談天上事
久安心作謫仙人
北固潮頭未肯降忽驚人影出蓬窗誰言一葉舟偏小
滿帶秋聲過北江
年來百事總闌珊門外江流亦漲灘一枕水窗眠未醒
算來還比白鷗閒
是日過聽秋軒飯并觀瓜果筵作
華堂乞巧筵商略祀牛女天邊瓠包星筵上戲摘取
華堂乞巧筵商略坐宵永籬角牽牛花迢迢妒星影
隂晴客不知榮悴草無語門前洗手花門外洗車雨
天孫踏鵲橋中隔雲一片靈鵲不擡頭何由見仙面
千聲與萬聲蛩響一何切天邊方停梭地上已促織
天上星神過人間兒女忙欲知霄漢事除問杜蘭香
擕于生淵夜半剪江至焦山
百尺驚濤内呼舟半晩過夜帆明螮蝀秋浪狎黿鼉舊
雨南徐少囘風北固多到山山已黒撼樹且高歌
焦山
山頭高士壟山下大江潮一柱中流兀千年古像凋氣
猶淩北固名欲並南譙(山本名/譙山)且把心香爇魚龍未敢
驕
張秀才學仁寄槎圖
家山同百里各復感飄蓬我在昆侖上看君滄海東枕
戈馳遠夢振袖揖長空咫尺天河近無須更使風
吾鄕錢生履坦在南昌日作梅花卷子寄萬刺史廷蘭
　到日正値刺史八十四壽辰因繪爲長卷刺史并作
　詩紀事邀同人共賦
此梅公手植梅壽亦輸公却喜南枝早香浮北屋中老
來長句健客到一尊同他日花開處先酬百歲翁
翠屏洲
秋聲塞港口風急船不過江蘆明百頃一叟截江卧游
鱗逐驚蛇居然上舟柁
嘉魚港
大水抱細水水盡波忽動中有百頃潭嘉魚歲堪種食
之可平心兼乏江海夢
種竹軒
百竹綠半村十竹綠一巷人從巷口立時與竹竿撞海
上螮蝀來餘光半軒絳
巨公厓
重來巨公厓石石悉迎客惟餘一石傲壓客險及額石
上雲亦奇孤飛上天直
初九日鄒水部文瑍載酒相訪因約同人松寥閣小集
　分韵得聲字
難得新涼載酒行酒兵鬥罷鬥心兵江光入夢仍如練
秋色摶空若有聲悟後雨從衣上落醉餘天向笠邊横
京華舊事勞重說卧看潮頭滅復生
初十夜山半歩月至三鼓始囘
出門看山光月色忽無盡簾前秋景好花氣亦徐引江
光山光新月光點入秋色逾蒼涼花香堂前一杯酒杯
底清光無不有三更以後月愈明興發我欲淩波行秋
花倘點頭秋竹若摇手秋鐘泠泠恍開口一風吹人入
竹樓竹樓旁邊茶百甌茶香雖清客沉醉七尺竹牀三
客睡花香亦若憐酒人忽灑花影來周身夜光齊収夜
鐘歇却夢酒魂飛入月
十一夜東昇閣看盂蘭盆放燈作
一燈先出法界樓大魚迎燈争逆流燈來大魚忽然竄
一鬼一燈擎不亂三燈五燈波靣停鬼欲待侶方同行
有時一燈衆鬼擎惹得燈影皆深青燈光時分復時集
鬼臂壓魚魚直立燈光叢處鬼亦夥魚驚避鬼欲出波
大聲軒然波上起盡捲燈光入雲裏鬼車鬼馬已四飛
燈去鬼伯愁無依洲東洲西萬聲沸鬼氣居然避人氣
樓頭仙客正朗唫激得波響如鳴琴君不見神燈紅鬼
燈綠入海無心竸遲速東流燈影西上潮鬼勢瑟縮魚
龍驕
萬刺史廷蘭邀集令子承紀丹徒官廨小飮卽席賦贈
(萬爲壬申庻常前輩)
方壺員島振公名八十年來始合并佳士盡看稱弟子
靈光眞欲比先生南遊畫鷁仍須迓(時約遊吳門/日便道過訪)東下
飛蝗偶有聲(適有飛蝗過/境幸不爲害)今日宰官誠不易好傳良法
拯疲氓(刺史居官/舊有聲)
江口待慧超僧不至却寄一首
松寥髙閣不同登一榻慵眠醒未曽(僧性/最嬾)我憶放生池
上路秋花病寉與孤僧
月波臺夜坐
月色轉綠天光青松梢盡處明一星星光忽隨白露零
倒射北斗光泠泠星光墮後山光暝竹屋居然覆漁艇
三更向盡吹曉笳海上已復生紅霞
林下二髯圖爲萬刺史昆仲賦
北江一漁舟日昨泊北固欣逢西江叟相與話情愫叟
顔如春髯若㦸髯上泠泠流古色比肩令弟何不來與
共官齋話晨夕見公與公語别公展公圖我題詩贈公
公見應軒渠君不見林泉不復營生計只有公家好兄
弟一執奇書一如意后泉淙淙㵼竒氣石上松花積何
膩山果投林有眞味阿兄詩成属余季老友寥寥亦堪
寄石門前頭百級砌老木千章萬章蔽門外紅塵卽如
沸一山遊完一山替五老八公時把臂我昔亦是神仙
吏謫下九天居九地他時華髪倘下垂曵杖從公共遊
戲
六月二十日偕同人載酒至城東陸氏中隱園看荷花
　至二鼓始歸率賦
今年水滿荷花低前後一月稽花期花期忽展六月杪
花朶如盤色逾好陸家荷榦捎城墻隔城薰風沸滿塘
檥舟亭畔一雙燕聞信遠復來尋芳雛鶯縱老尙引吭
蝶翅不待秋間黄花前十客羅百觴過午一一來追涼
花枝迎客若問訊一客一花須坐近坐久未窮花底藴
花下蛩聲亦殊韵殘蟾出水光何陟花竟嫣然開笑口
看花親切花轉羞花己低頭客濡首花梢蓮實花下藕
花底誰人小垂手引得荷盤貯杯酒月影星光滿盤走
看花旣足酒亦完花外尙有千琅玕深綠影䕶紅團欒
不須更與花朶語花外鵲聲催客遽一半酒人穿竹去
陸孝亷繼輅洞庭緣樂府
下第才人暗自傷忽驚竒福出尋常龍堂入夜波如海
别展鮫宮作壻鄕
玉茗花殘閣亦傾是誰拈筆與争名到頭一例神仙夢
樂府新傳兩柳生
陸公子鎔邀至城北看荷花而客坐正與花相背率賦
　一首(時將遊焦山)
屋向南頭水北頭背花開讌我殊羞預愁簾蒜遮香氣
聊折荷筒抵酒籌有客苦談當世事是誰能代古人憂
深杯到手休辭醉明日征帆向潤州
清泉濯足長卷
門前水屋後山山深深水潺潺紅塵三十年足垢久當
浴尋常一曲流又恐汚吾足竒峯千叠谿九囘溪流曲
處點碧苔客欲濯足時歸來足垢旣濯登峯若飛盧敖
仙人世外可期飛空游行有時倦展我北堂三萬卷吉
金樂石東西列嗜硯居然又成癖周秦彛器唐漢碑硯
材端溪復歙溪何日約客來􁆱竒我擕蜻蛉舟爾居鴻
㕍浦挂帆一日卽詣君與闢一軒談邃古
年來里中賽神之㑹事事競勝較十年前費已百倍矣
　感而賦此時七月望日俗所傳中元節也
令節尋常事奢風幾歲開綺羅裁幟翣金玉裹輿儓神
豈餘威及人争罄産來徒充里胥槖一日醉三囘
鳴鳩圖
占得危巢復幾時滿天風雨劇相思一枝費盡林鳩意
只有山禽總不知
江流斷處有停水數十歩荷花盛開偶賦
黄雲昬處盡黄蘆留住荷花世界無渚上鷺絲爲料理
約風三日水平鋪
新搆卷施閣成登眺偶賦
萬瓦縱横內居然峙一樓愛從雲盡處看到郭東頭世
味都應熟吾生合少休掃梁迎舊燕相與話初秋
題范秀才來鳳鐡琴詩草
以鐡作簫以鐡作笛何如鐡琴聲出金石琴或以石琴
或以銅何如鐡琴逸響遏空君家鐡琴詩堅古亦如鐡
前古與後古試問欲誰敵一編能窺天地心白電掣屋
霜飛林我擕君詩及鐡琴海上落落求知音
月夜登北固更望金焦二山囘途與友人憇演武㕔小
飮作
更從石脊眺昬黄無盡江流入渺茫百歲過人疑短夢
兩山與月鬥圓光鸕鷀影逐浮漚没蟋蟀聲隨墜露涼
北府健兒京口酒算來今日摠尋常
哭同年楊大令倫
一生心術及詩萹都復研摩到昔賢稷契許身聊復爾
(君生平作詩服膺杜氏所/著有杜詩鏡詮二十卷)羲皇入夢致悠然塡胷卷軸
逾三萬歸骨程途渺七千未敢與君中外叙(予與君皆/蔣氏甥君)
(母則余外/家姊也)忘形且自託齊年
登别峯菴望海忽値風雨
朝曦色染滄溟綠東望海門如半粟滄溟宇處天蕩搖
頃刻已見西來潮象山南頭蒜山尾一舸倒流還數里
風威不敵潮勢狂吹角北岸停帆檣君不見日居萬瓦
鱗鱗內眼暗頭低殊不耐此時懷抱覺暫開足㡳隱隱
聞驚雷天公似把炎蒸洗東海叱龍龍盡起一晌江都
電影來翠屏洲上紅三里
山中避暑聞同年曽都轉燠將報最入都却寄一首
野客空山避暑遲正聞軺傳入都時西京鹽鐡何妨論
南國鶯花盡入詩應有功名参計相最憐風味似經師
愛才一例尤難及報到平安杜牧之
地燈行
五月朔燈髙懸不照地乃照天七月晦燈下墜不照天
乃照地燈髙懸禮北壇(土人云天燈爲天地水府而設/其實元張士誠有德于蘇常蘇)
(常之民于其死日懸燈一月以/報之託言天地水三官神也)天地水府稱三官燈下
墜出東郭幽明教主轄萬族(俗傳地蔵爲/幽明教主)天燈不接天
僅與星斗聯地燈不貼地都復罩堦砌地燈數比天燈
多五里直接官塘河雜以梵唄兼笙歌千舫百舫燈前
過君不見天燈完地燈接更有水燈波上貼三燈看盡
無燈看秋半皓月升團圞
偶檢故書得三友人遺札各賦一首
　通政司副使錢灃
早年重望出遐陬六詔人文第一流作史舊曽居柱下
建言頻見伏螭頭鷹從鳩化心仍恕蓬自麻生節亦遒
(君與余同年葉舍人雯最善/嘗共寓居毎以名節相朂)我是庾公樓上客彈章傳
到亦生愁(指甲辰年紏陕甘/署督畢宮保一事)
　太子太保提督花連布(提督死事尤烈其/諭祭/碑文余在翰林時所擬進也)
(與余同官貴州交契尤宻生平本以志墓/文見委故所撰碑文叙其死事頗詳盡云)
尺書肯爲故人題已値倉皇盡命期生戴頭來知秀實
死餘膽在說姜維蠻荒屢共中宵讌絶徼曽褰大將旗
(君先在金/川署功)八百里騅休更御送公天上去騎箕(君有善/馬嗜之)
(成/癖)
　鳳山縣知縣贈雲騎尉湯大奎
廿年里巷憶同居廟食今看義烈俱(君少時與余同居/中河橋委巷中巷)
(口卽隋陳司徒杲仁/祠祠額名英風義烈)未到斷頭先墮指最憐歸骨尙銜
鬚書埋魚腹濤空沸餉轉羊膓道苦紆(君年前曽/解餉甘涼)畢竟
酒人能報國(君尤/善飲)霸陵醉尉亦捐軀(時里中王麗可亦/以佐雜殉節陕西)
近築西圃將次落成偶賦八截句
堆胷竒氣漸銷磨山不嶙峋水不波只有露臺高百尺
偶然平視到羲娥
薙草澆花久乏人攤書聊剩此閒身不妨我少元章癖
滿架傾欹滿座塵
荷戈歸後鬢初絲未碍齋頭睡起遲忽夢天山萬年雪
一燈如豆酒醒時
轉憶童時奉母居三遷遺訓尙欷歔半間板屋孤兒占
聊扺親存侍板輿
心事初冬鬢晩秋衹餘春夏氣仍留旁人莫笑閒居早
五岳遊完住此樓
人說池亭入畫圖臨流時悼影形孤防他春到鳩鳴急
巢好先無婦可呼
作逹時時憶樂天尙嫌七十始歸田一􁀫一壑吾應足
不更描摩池上篇
屈指平生志業虛勞勞蹤迹五旬餘東西豎亥行將徧
纔得蝸牛一角居
蔣通判騏昌官興平縣日于土中得漢張騫印一方興
　平古槐里也壬戌歲出以相示并属作一篇以紀
西京世數傳至九文爲仁君武英后張騫鑿空縱萬里
金印何嘗大如斗姓名惟剩玉一拳誰果好事爲流傳
玉方一寸白如雪或者采自黄河源當時開邊承意指
堂邑氏奴同出使隨軍卽以勲得侯終是人間妄男子
功名雖竒意則妄地上行完厯天上惟應地下名不傳
想欲擕之伴深葬騫經絶域我亦經衹少一棹天邊行
伊江傳有故侯碣(伊犁傳有張騫石碣/􁆱訪究未能得也)搜訪百日終沉
冥四周雖完一角折世上誰能盡完璧漢家末葉益可
傷傳國璽猶輕一擲君不見廢􁀫千載剩荒􁀫故物摩
挲說故侯國士一坏何處覔轉因槐里憶朱游(朱雲槐/里人墓)
(已無/考)
同里戈裕良世居東郭以種樹累石爲業近爲余營西
　圃泉石饒有竒趣暇日出素箑索書囙題三絶句贈
之
竒石胷中百萬堆時時出手見心裁錯疑未判鴻濛日
五嶽經君位置來
知道衰遲欲掩關爲營泉石養清閑一峯出水離竒甚
此是仙人劫外山
三百年來兩軼羣山靈都復畏施斤張南垣與戈東郭
移盡天空片片雲
中秋夜坐
天上風初緊人間暑盡収獨搖明月影頻訪市橋秋暗
響蟲藏砌華燈燕出樓年年當此夜坐待曙光流
八月二十日扺寧國同年魯太守銓邀遊北樓并留飮
　桂花樹下賦贈二首
自有兹樓復幾年争傳句好問青天人言李白曽低首
我是洪厓許拍肩不覺玉盤遲出海何訪金粟早開筵
羣仙高會今三度(余與太守同年同門然把晤甚少惟/己未歲太守謁選入都㑹飮二次及)
(此而/三耳)一榻仍容醉後眠
汝潁東西頌宰官一麾出守又江干魚頭参政家聲古
鶴背仙人鬢影寒秋老茱茰先釀酒衙荒苜蓿罷堆盤
(凌教授欲招/飮以此而止)升沉中外誰能記仍作龍華㑹上看
半月臺久坐
正値下弦候來登半月臺夢中雙屐遠足㡳萬扉開閱
世餘喬木流光漬古苔他時闌楯葺(太守欲修北/樓及此臺)應許
醉千囘
席上喜晤施上舍晉賦贈
十年不遇施居士金粟花開偶來此白須居士金粟花
我鬢亦與霜争華主人開筵當日夕夕日暉暉照杯赤
我傾一斗君百杯秋老頓覺春風囘陵陽仙人作校官
邀我苜蓿餐闌干我嫌苜蓿不救飢却向太守求甘肥
山隂之尊飮不竭滿案溪菱間山栗仙人赤鯉膾作絲
興發不顧琴高嗤青松枝頭碧月來移酒欲上元暉臺
眼前百事不措意肘後花朶驚齊開山禽飛囘水禽集
只覺樓高渺難及何時百尺爲貯梯(時北樓梯/拆不得上)送我白
雲頭上立
琴溪客館作
拉拉雜雜彈琵琶蕭蕭瑟瑟開渚花青天沉沉忽無見
殘月黯黯生光華迢迢溪水何方瀉漠漠山窗已成夜
膠膠擾擾鷄一鳴雨點落落煙冥冥
曉度篛嶺
屏山髙萬仞厚亦徑千尺空明初日照表裏恍不隔寧
知深谷底夜氣未収墨白鳥倚樹眠青蟲抱枝蝕林梢
開百里下嶺勢尤仄天都雖半露地脉已全坼平塗無
十歩絶頂一關阨亭午日氣紅楓林亦齊赤
夜宿許村
許村凡五里路險客難到囘厓視昬旦絶頂宇夕照高
低皆萬仞山石時露竅昬鴉無樹集占此社公廟原北
色已暝原南赤如燒蹤疲思托宿地陷忽如窖明晨還
屈指卅里路森峭夜半囈語多擔夫時競道
與程吏部振甲話舊
精廬百里走難停依舊山排屐齒青老眼讀碑猶似月
故人堆鬢已多星揮毫尙記参旁午(君久値/機廷)鑿險今看
邁五丁(君尊甫虚谷先生修箬嶺南北道幾及百里至/今行人德之君又續修府城中道八門皆徧)
却喜過庭詩禮在半傳家法半傳經
程君欵我于丹􁀫精舍前後凡五日醉後率成二律卽
　贈令子待詔洪溥
帶得天都夢來眠石室雲半庭花韵寂一谷草香薰李
白金魚佩羊欣白練裙醉中揮墨嬾且與話離羣
山雲猶殢夢山溜已驚眠林果堆衾上秋蟲出枕邊宿
酲吾尙病縱飮客疑仙問訊諸卽好溪茶手自煎
河西橋太白酒樓歌同汪孝亷燡及程待詔洪溥作
春人不肻留春燕亦難駐秋風開簾帷微黄入山樹山
葉欲落禽驚翔紅樓参差已夕陽一千年上事誰識樓
上有客傾千觴新安茶多苦無酒何似山隂剡溪走仙
人遊戲無定方飛去飛來亦何有我疑黄山六六古未
開五字那不題元暉不然元暉去後公復來何以長句
不賦空銜杯驚人句好公問天我轉欲問公從前惜哉
仙人蹤跡不稍待衹見樓外山色黯黯谿水鳴濺濺公
前衹有樓公後復有橋石橋千歩樓百尺遠視城郭何
迢迢白雲中間立少時適有遠札馳相思(時得方明經/如川札約遊)
(巖/寺)同遊年少亦清絶瀟洒並若崔宗之君不見樓頭一
派揚之水直下嚴灘復難待故人憶我我憶公雲自歸
山水歸海
烏聊山
女墻沿山百千級客到女墻皆却立城南暝色似拒人
一片昬鴉堞樓集山頺五石皆隕星宇處尙帶天光青
山僧煮茗餉山客五客一人蹲一石(山頭有落星/石今裂爲五)
太函山
離居幾日無情緒雁尙未來春燕去城頭乾鵲時一雙
咒得蘆花白如絮太函山人晝掩關五客偶復遊兹山
丹􁀫南頭碧潭左一塔對窗如揖我
傍溪菴
西風泠泠響天關炊煙一城飛出山炊煙飛青水煙白
襯得斜陽滿江赤新安古刹皆李唐此刹勢復凌層岡
石厓中飛雲縷縷佛頂古苔堆寸許
環峯閣
雲光開處穿飛騎一嶺蓼花紅到地瓜花黄蔓復上天
石屋踈踈集秋氣屏風一曲隱一牀窗扇重叠穿朝陽
芙容花生溪水死一半遊鱗鏡中紫
留别程吏部
茶香清後酒魂蘇更對竒峯引百壺明日兩重山外路
夢君先欲夢天都
偶向新安踏市塵蕭然六合此閒身煉丹池畔揮千紙
赤鯉先驚化墨鱗
贈沈教授成渭
我愛沈夫子平生見地超鬢踈秋後葉筆勁午前潮地
僻成鷄市官閒類馬曹醉談先世事七十恍垂髫
贈莊司訓雋申
我愛莊夫子中年薄宰官(君大挑一等/呈改教職)芙容開晥晩苜
蓿笑闌干世事心知熟羣經口誦完俸錢餘數百先約
客晨餐
出郭望天都峯
三爲歙嶺遊一詣天都頂天都頂上人今晨若居井蓮
花何欎欎蓮蕋何迢迢蓮峯雖絶竒未與天争高我雖
憶天都天都不思我天風響空中青紅落雲朶昨登九
子山正面天都峯濶别三十年舉手揖半空芒鞵久已
穿遊客亦俱蛻(謂壬辰歲/同遊諸君)我憶天都峯無心返吳㑹
半道宿吳公壁
危途怯宵征百歩亦千折我攀飛鳥巢忽見孤僧室同
儕亦驚喜天上一燈出寧知到天上石屋左右列酌我
山腹泉心空水清澈重陽猶未届霜露已成雪危梯延
客卧膚凍惨欲裂濛濛衾枕膩嵐翠入窗宻燒燈雖未
燼辨色戒行疾出屋望始驚山禽挂枝歇
道中偶得二絶句卽寄洪溥并呈瑤田徵君
煉丹池北小方亭無數山光入幕青嬴得閉門三日醉
持螯左手不曽停
易田三禮彛齋史更有魚門五七言怪㡳郎君家學好
春華秋實萃篁墩(徵君及文學敦編/修晉芳皆篁墩支)
山中夜起
山空羣動息木葉已先凋衆響從何至天風與蕩搖砌
涼蟲語寂閣暗鼠聲囂夜半催人發新霜幕外飄(霜降/節在)
(重陽日時/甫月初五)
重陽日霜降
白衣方送酒青女正飛霜聊記重陽節今年在下洋
唐二軼華罷東流縣尉寓居皖口己二十年昨得問訊
　書作此奉荅并勸歸里(唐本名鵬後以字行)
昔年曽住屋西頭薄宦離家已卅秋彭蠡九江時北望
廟溝一水尙南流(君舊/居也)踏殘春草思前度數到晨星憶
舊遊􁀫壠近聞荒翳甚待君歸更理枀楸
見落葉有感
年已廹遲草無復少壯時落葉旣辭樹終難上故枝今
年故枝衰明歲新枝好亦如人代謝子老孫復抱明年
春異今年春老人衰遲喜抱孫花開千囘落千徧孫復
抱孫吾不見
乘月行宣城道中
葉葉隨風逐去程半空殘月出殘更秋林紅到傷心處
先有曙鴉啼數聲
李白西樓朓北樓南樓又占庾江州老夫才地雖然減
也築危樓東海頭
登北樓作
卅載時牽夢今辰眺覽眞頺然五蒼柏都似六朝人徑
有元暉月樓無庾亮塵更應招白也同醉小陽春(是日/立冬)
夜泊小南湖
小南湖畔路舟泊已初更四壁懸星影千灘出雁聲夢
零前夜雨雲識喆朝睛魚鼓𫾣何急如從枕上鳴
溧陽道中
木橋分西南澗水四邊集人家臨澗好門外水聲急青
山無半里朝爽近堪挹村翁無一事倚杖水邊立兒曹
農事竟茅屋飭修葺禽鳥靜不譁深村啄餘粒
滆湖夜望
沿林風轉急紅葉裹歸僧隱隱青山隙迢迢露塔燈夜
雲空際落殘魄望中升十月南湖涸魚龍氣尙烝
題畫
留得春風自掩關三層閣上著書閒衹饒碧蘚無紅葉
不使秋冬氣入山
蠡河感舊
挂席去無影夕陽空閉門重經昔時地頻斷昨宵魂檻
折春禽占廊虛暗水吞尙餘煙柳在依約舊衫㾗
乘月行攝山道中至朝陽門作
水雲村樹共彎環樹裏人家未啟關正是四更殘月好
騎驢行徧六朝山
南岡北阜界初分遠憶茅濛蔣子文江左名山本無幾
讓他一帝一眞君
過徐中山王墓道有感
難從英辟共功名事過猶令野客驚彭越醢非三尺法
(謂藍玉傳/友德等)范增疽盡一杯羮(中山病疽特賜鵝/炙一臠食之乃卒)龍蟠帝
闕形仍壯㷼啄王孫兆已成猶幸開平得前死不然險
欲壞長城
送孫大星衍仍兵􁁎山左
葛仙祠畔早披襟(在句容/訂交)不信居然草景侵兩世逮君
皆皓首(君祖母年近百齡尊甫年已七/十五君須髪盡白又數年矣)一生于我伴長
唫知交出處關成數天地分明鑒寸心良史異時商合
傳莫教廊廟媿山林
采石重謁大白樓
枯僧驚爲起蓬關三十年前棹始還身後名輸一杯酒
眼中人隔幾重山(前與孫大同遊今/孫大尙留滯吳門)夢留蔥嶺煙雲外
月挂蛾睂杳靄間公謫夜卽余更遠得歸公亦代開顔
然犀亭懷古
過江名士竟誰優到死猶争第一流倘遇可兒先㧞舌
早逢英物一開眸孤亭正對天門峙百怪將從地府捜
却憶登壇誓師日義旗幾欲指荆州
一事傷心說倚閭求忠于孝果非虛勤王縱使能投袂
將母何因便絶裾休更火犀然穴鼠也應風樹泣臯魚
留賓截髪兒能報羨殺陶家奉板輿
涇縣黄田訪朱吉士珔囙留宿培風閣卽席賦贈并寄
　哲昆觀察理閩中
君家門前溪水足大石寛于百間屋到來三折山已深
鎖徑一橋環碧玉四山蒼蒼合一澗澗水時聞不曽見
青松點入紅葉灘時有水雲飛片片溪風蕭瑟溪雨涼
鸕鷀直來問字堂縹緗堆架一何滿山鵲亦聽書聲忙
樓頭讀書日幾囘樓上客兩官蓬萊西園子弟盡才俊
作賦險欲追鄒枚一更月出斷厓口却對好山爲置酒
醉向培風閣上眠窗踈不礙看星斗談深復憶神仙侶
槖筆乍完仍叱馭溪山如此不歸來却復看山厦門去
列岫軒久憇
峯巒三面峻都抱讀書堂半夜吟聲苦層霄月影涼偶
懸徐穉榻眞認鄭公鄕他日來相訪門前荷芰香
二十二日夜雨曉起見山頂皆白葢天氣嚴寒山半以
　上均已作雪也喜而有作
飛雪不到地祇積髙髙峯髙處亦不停旋轉西北風稜
稜夜半風尤猛東嶺雪仍移北嶺樓頭一白直接天樓
上客眞同坐井清寒入骨難久留北風吹人下小樓衝
寒簾下一杯酒酒色絶似清江流曉風初収晩鐘動山
骨吟肩叠髙聳圍爐倚酒欲作書飛白先驚入窗孔
復憇松竹塢卽贈陳孝亷寶泉
松竹軒中說授經授經人已久知名詩傳一一鶴聲峭
考比非非國語精墨鯉鏡中浮浪起蒼龍天半怒濤生
䦨干月上應無事更掃書堂鬥酒兵
莫愁湖久憇并謁徐中山王畫象
結綺臨春事久非(湖北卽清涼山臨/春結綺舊址在焉)隔坡樓殿尙依稀
到來海燕樓襌幄運去山龍暗衮衣空館尙餘調鶴地
眞王徒剩釣魚磯(今湖尙属中/山子孫収税)惟應兒女英雄淚灑向
秋空作雨飛
感賦(年來里中同歲者相繼物故近聞劉舍人召/揚亦殁于山左亦同歲之一也感而賦此)
流光到眼若飛塵零落知交倍愴神鄕曲苦無同歲友
名場嗤作過時人酬知事毎失交臂傳世書仍欠等身
只有壯遊聊自慰記經星海陟昆侖
偶書示友
習尙多年卽一更後生原不及先生好名亦是文人事
不近情人不近名
楊大令倫劉舍人召揚歸櫬尙未扺里復追悼一首
一作郞官一省曹五旬年命不堅牢管寧死後無龍尾
謝守生前有鳯毛(君爲劉文/定少子)學博可曽編說苑愁多先
已反離騷殘秋旅櫬仍難返望斷清江綠半篙
天王堂謠(堂在城東太平與國寺)
天王堂中屋不修雨脚總打天王頭耳中穴䑕雀啄眸
力士杵亦隨波流欲修天王堂泥閉天王目一臂天王
已先剥臂落金剛復傷足擡天王出募錢募錢䟽挂天
王肩募錢縱多僧醉飽却任天王坐旁倒
以長至日　太和殿早朝詩課院中諸生亦敬賦一
　首
鴛瓦千行瑞雪消火城三靣集金貂記曽采服趨　中
禁特荷　殊㤙拜　內朝(至日/皇上或不御殿/則百官朝服列班午門外)
(行禮惟値/內廷諸臣準/采服拜/乾清門堦下)萬里烽煙清禹甸(丙辰丁巳/長至日皆)
(得西南/㨗音)九天音樂奏虞韶觚棱囘首眞如夢獨向江村
聽麗譙
萬卷歸裝圖爲孫大賦
毎耻前人我不如年來妄念始消除笑君積習偏難盡
尙喜人間未見書
君正褰帷我荷戈買書錢已苦無多丹黄别有三千卷
或可釐君校本譌
月午樓歌
仙人好居樓樓築青山頭樓居又比山居好八牖居然
拓天表山樓明月不待宵海上月出光先搖讀書聲髙
月亦髙月午尙覺書聲飄前黄髙峯後箬嶺書聲飄壓
四山頂松梢夜半老寉醒寉唳亦比書聲清樓頭寉影
兼人影樓外雲鋪百餘頃仙人世外無書看聽書日日
來檐端月亦不得落書亦不得完君不見紅闌干前白
玉盤讀倦且把明霞餐
　　　　　　　　　　　　　受業崔辛化校字
更生齋詩卷第八
　　　　　　　　　　　　　　　陽湖洪亮吉著
　北郊種樹集
讀史六十四首
大九州藏小九州大瀛海外水仍流九州各有開天聖
迭拄乾坤到盡頭
啾啾喞喞四邊鳴造字臺邊夜哭聲足見一篇無鬼論
便從上古已難行
一粟先㸔世界浮女媧搏土不曽休自從未有人行日
玉兎金烏已出頭
魯陽戈已嫌多事第一尤憎后羿弓正要不分昬與旦
懸他十日照寰中
棋家國手說秋儲此局開從允子朱破盡工夫究何用
笑他一著竸嬴輸
何須刻意别靈頑物物同生宇宙間各有出奇争勝處
翼塡東海擘開山
蠶食何堪四面來陽人負黍踵難囘周家八百年天下
末路惟餘避債臺
曉饌牲牢夜擊鮮華堂養士各三千何如五百田横客
蹈海都同魯仲連
督亢先㸔具地圖樊于期忽仰天呼燕齊海上多奇士
狗盗要難及狗屠
一椎一筑一匕首三客果誰能策勲滄海君來亦無用
先知獨讓滈池君
開國先愁乏遠圖西都習尙逮東都漢家一代崇虛誕
黄石兵書赤伏符
緣知隆凖是眞龍白帝先愁試劍鋒功狗已烹高鳥盡
祇㽞一雉雊深宮
萬卷先從客舍儲撰成八覽紀乘除笑他只善居奇貨
也學虞卿強著書
漢家中葉慶連綿元狩元封國祚延天上歳星來執㦸
如何天子不長年
前殿危言批逆鱗後宮㤙重亦忘身朱雲折檻熊攀檻
越顯名臣與美人
蘭茝招魂些續歌椘天萬里不生波願將魚腹詞人弔
文考湘江屈汨羅
宣元以後治優柔況復專朝有五侯正與商君法相反
虱官不去鼠姦㽞
客未登車主候門世家家法已無存史臣倘爲宣尼諱
十四傳中削此孫
烈士傷心古道旁一生曽未値孫陽却看老驥還千里
正負鹽車上太行
法堯禪舜亦家風二十韶年作上公不見露臺曽惜費
偏能全賜蜀山銅
著書空費萬黄金剽竊根源尙可尋呂覽淮南盡如此
両家賓客太欺心
並世才能識魏公死猶両女嫁英雄炙雞斗酒無多費
我欲時時酹冢中
大將王常太尉牟嗇夫游徼盡通侯東京人物寥寥甚
卓茂居然冠輩流
同時北海出儒宗邴管仍堪合作龍畢竟漢朝經學貴
黃巾争拜鄭司農
祖尙元虚自晉賢黃初人物已開先漢家盛日尊黃老
不習南華內外篇
霸業王基並有因轉嫌封拜不酬勳虞侯賜劍燕王刎
恐負難兄付託殷(謂孫大帝宋太宗)
東京文格本來卑一字無慚語亦欺不被古人瞞到底
曹娥碑與郭君碑
多金贖女出匃奴友誼曹瞞絶世無愧煞君家五官將
刀頭難赦仲宣孤
聖證篇成漢學亡六書訓詁孰推詳一編難與專門較
杜預春秋寗榖梁
家世何應出阿戎嗜錢鑽核作門風葫蘆麈尾皆長柄
莫哂南朝王侍中
絃歌小邑最風流一令寧輸督八州強使名賢附華胄
泉明地下亦包羞
江東王氣總綿延晋宋梁陳代屡遷只有蔣山惟一帝
居然香火占千年
白雀空矜一世才新支堡下忽徘囘死胡尙嚙生天子
何怪堅頭入夢來
漁人何事舌偏饒厯数炎精迄本朝從此桃源不淳古
并知劉石與苻姚
虚無上八洞眞僊稗史新傳委宛編不信堯時白蝙蝠
能知混沌與開天
已見苻堅過項城八公寉唳與風聲淮南雞犬都仙去
尙剩沿山草木兵
妄思成佛反遭魔厯劫應知負債多何必贖身同泰寺
累他臨殁喚荷荷
武都山接谷軒轅百頃仇池富水源不是氐羌來據險
人間此亦種桃園
蕭曹丙魏冠西京房杜淪亡姚宋生只有漢唐人物好
中興開國盡名卿
三峯髙接華山巓下視蒼茫幾點煙不是謫仙人在世
好詩誰敢問靑天
胡雛相異兆生時鐵額銅頭并䕶持制得豬婆龍死命
僅須一箇李豬兒
中唐風節數韓公詎止文章一代雄異類強藩盡低首
王庭湊與鰐魚同
總是滄桒劫裏來唐除丑口呂書囘何應一落金門第
不作仙人卽盗魁
萬羊太尉李文饒食料誰知命所招日啖半升原作相
何需八百石胡椒
轉覺雙鬟有定評旗亭聲價一時傾怪他九級慈恩塔
徧檢都無李杜名
絶代才人韓致光百篇詩句一奩香虎須捋罷吟幺鳳
鐵是心肝錦作腸
𫐠怪稽神作語林誰知劫數已相尋冠貂衣紫人如豆
簁下南朝徐楚金
年名五代不多時七姓官家盡健兒辛苦九朝長樂老
朝秦草楚費支持
魯論半部篋中藏垂老應知亦健忘怪㡳一朝多語錄
用他學究佐興王
香孩兒事最堪疑滅迹思將一代欺身上黃袍袖中稿
製成恐不是臨期
百事都嫌強出頭扶乩壇上亦來遊神仙何苦名心重
處處題詩向酒樓
詩案曽留御史䑓憸人亦轉歎奇才雄文却要蛟龍助
不枉先生過海來
尙書别有古文傳西蜀才人著太􁄣僭聖亦同非聖例
楊雄梅𦣱趙師淵(今所傳通鑑綱目實朱子門人趙師/淵所作揚以太􁄣擬易趙以綱目擬)
(春秋與梅賾撰僞古/文尙書其罪一也)
一成一旅總堪憑萬頃洪濤一葉淩不據西湖據東海
趙家端可號中興
儒林道學本同原分傳翻嫌史例繁只我欲書三獨行
石工軍校鄭監門(石工安民殿前軍校/施全監安上門鄭俠)
萬乘曽爲孤注來惹他䜛口一時開契丹西夏非強敵
祇覺中原乏將才
七尺終當死報君黄冠南下属傳聞一編琬　名臣錄
都譲王家生祭文
戴　主㤙如戴昊天投荒百日準歸田家風尙愧鄱
陽集雪窖冰天十五年
詩情畫筆號專門三絶雖兼格不尊說到彦囘先齒冷
更誰人數趙王孫
讀史常侵夜漏餘時時一夢到華胥可知不在靑天外
竟欲乘風去卜居
都似空中飛鳥過強分名目費編摩試將列傳平心看
一代傳人本不多
千日中山醖已嘗便須一鍤冡中藏伯倫死酒非眞死
想要逃名入醉鄕
飮啄何須更好名修眞先要近人情烹龍炰鳳瑶池讌
誰說仙家不殺生
晉代旌陽唐李筌是誰人已得眞詮近來老輩神仙少
數到元時白玉蟾
寓興
一身從何來父母之所卑旣須建修名亦以綿世繫受
全歸亦全所係實非細瞢然魂魄化仍與親附麗一一
返厥原同歸天與地形骸旣速化齒骨朽亦易留貽世
間者不滅惟此氣
古人善讀書書亦本來少經年可卒業不必徹昬曉沉
酣六經外袐籍偶􁆱討方書亦無幾素問及本草百二
十國書一一名作寶少纔能肆力多卽難見巧陳編逮
今日富至不勝考所以無用書空資蠧魚飽
天地雖至大物力本不多惟兹樽節心爲能養天和日
食數萬錢遠聞王與何飛走不得逃高下設網羅曽誇
鼈重裙兼詡四足鵝風俗近益奢背峯炙明駝俊味罔
不登􁆱及燕雀窠末流心竊憂詎敢揚厥波非有求福
心又豈懼譴訶甘受鄙吝名不敢知其佗
學術本一途後乃判釋道魏収最無識作史列三教三
教中復分十百富名號争奇仍鬥㨗一一欲建效遂令
淸浄域無事亦争剽民生半無業物力因已秏合一縱
甚難何不各守要兼収更非計分路或同到惟求心所
安誓不惑果報
新進喜事人不可位相將持其一偏見遑復計得喪紛
然變成法畢竟無一當古來大聖人貴𫐠不貴創周官
不善讀邪說復首唱靑苗市易行天地爲播盪巴東亦
不免時露好事狀偉哉無口瓢此乃眞宰相
側聞飛仙人上者居列洞騎龍跨鳳外頑石亦能控游
行一世間風伯自迎送怡神雖足樂于世究無用況經
年五百劫數亦殊重我意不謂然隃糜復時弄空言如
有裨後世亦諷誦無爲守丹竈寧可抱酒瓮化人王無
功日昨屢入夢沉冥雖巳乆顔色益飛動醉鄕苦無書
爲寫酒德頌
家儲萬黃金或者有憂色行乞得數錢陶然樂昕夕賤
者未必非貴者未必得置身豐歉外庶不爲物役鍾乳
一千両胡椒八百石縱如彭祖壽亦恐難畢食徒然使
後來笑聲千載劇
少歲盛意氣不願爲詞人垂老筋骨衰勤力始作文投
荒昨歸田松菊僅有存親亾逮卅年兼復鮮弟昆偕老
願亦違骨肉滿墓門尙幸一室中不乏子與孫乆客偶
一歸㫖酒又巳温僕婢立我前勸我盡一樽慰勞固多
方嚬笑恐未眞欲營山水區庻畢勞瘁身持此一寸心
不死期報恩
北轅窮大宛西轡隃棧閣洪河狎蛟蜃滄溟截鯨鰐囘
思至危境亦卽寓至樂豈惟豁雙眸胷次亦已拓丈夫
處閭巷百事苦束縛終年心賞處僅止一邱壑低瞻慙
赤鯉髙視愧元鶴寧知轆轤屩天外亦飛落平生無别
嗜有景必􁆱索生當恣游覽死卽安冥漠一世誰最愚
南山石成槨
束髪事結交良友堪悉數文章與談讌各有投合處立
身復不同分道各馳騖揚雄性沉黙逡秀欣世務君看
華與管始合分末路彼此不必非邪正性所賦卽如同
學者意見亦参互王何標理解張趙崇傳注璣稱善名
物曜乃詳訓詁一得皆可傳無須學跬歩君看天上星
東西各分布飛何必嗤走赤亦難誚素絶交論亦褊故
者無失故
學術尙周孔治術尙黃老漢家西京前異說不得擾官
皆核名實學亦具師表黃初尙元言配老乃以莊治術
日以頺沿流益荒唐明道崇理學升孟以配孔專門學
益希語錄衍千種寥寥一千年感此風教殊實政罕逮
民私心競師儒誰祀周元公誰讀軒轅書
獨遊水西登煙雨亭久憇追悼朱學士筠江太守恂(壬/辰)
(四月曽/同遊此)
山城一水環如帶雙塔影飛三里外行人望塔路不迷
斜日已過山城西别來江水依然綠竹樹千尋路千曲
林梢盡處立一亭日氣轉赤煙光青亭危一角驚先拆
使我傷今復懐昔春燕巢空春草枯凴誰更問春消息
當時逸氣橫九垓桃李迎客争先開寧知過眼若飛電
三客坐處生莓苔卅年舊事愁難再何況風光隔千載
龍徙空山杳莫尋寉歸華表寧能待芒鞋已倦蒲帆舉
别意惟同夜烏語行客多時怨水風危亭入夢仍煙雨
過水西渡
已作如塵似夢看殘春曽此一停鞍能迎三十年前客
只有参天竹萬竿
靑弋江舟行
順流轉比逆水難北風吹水欲上山風中歸鳥性偏急
逆浪逆風穿樹入靑山影外溪流足溪水亦輸江水綠
水西明月來水東却罩一角斜陽紅
夜起
窗櫺髙下綠低迷夜半何人發水西留得月㾗剛一線
却教山鵲盡情啼
長至後一日消寒第一集諸及門餞余洋川書院之生
　雲閣分賦得山樓卽事四首
前宵雨初停濕霧一山皺白鳥入白雲延囘飛不透
樓閣三百家溪流自環繞澗底出笙歌年豐賽神早
却倚靑松樹迤東築小樓昨宵驚驟冷靈鵲宿牀頭
紅林千百株一夕已無影山風颯然來巢禽各延頸
蕪湖喜晤張太守祥雲(時攝道事)
暫移五馬駐雄關意外相逢遞徃還同輩漸如秋後葉
異書高比屋頭山人傳海上魚龍橫(時洋匪在寶山/嘉定一帶滋事)我
共江干鷗鷺閒濶别十年重握手喜君靑鬢不曽班
荅友人贈梅
一棹欲歸江浦五株誰贈溪梅却掃軟紅塵去安排蕚
綠華來
港口小泊
濛濛雨細天垂黒白鷺欲將行客嚇眼前風浪轉不驚
飛鳥蹈空人蹠實
消寒第二集陳孝亷懿本招遊蕪湖城東沿後湖隄至
　三昧菴看黃梅作
後湖三百頃煙霧忽微茫寺作前山界隄眞夾水塘瓜
分留寓縣(東晉時改蕪湖立㐮/垣定陵逡遒三僑縣)果熟薦空王坐久還成
雨黃梅發古香
十五日晩自東梁山移舟至西梁山泊晨起阻雨
東梁山上雲欲作西梁雪移此江南舟過江看落日江
干三尺霧又向江南結三更迎面雨隱此當頭月巳有
曙鵲聲愁霖苦難歇
守風西梁山竟日
雲從西走東頃刻一山出囘瞻東梁山復向雲表没寜
惟南下少北去帆亦絶檣烏與林鵲對語較淸切荒庵
懸陟岸正晝色如漆我倦亦枕書陶然醉終日
舟過蕪湖始聞彭尙書元瑞之訃謹輓一首
不求立異不從同十載追隨朶殿東編集㑹昌名一品
葢棺光政贈三公(没後奉/諭㫖/仍贈協辦大學士)升沉總在雲霄上
(公自副相降補閣學復擢/侍郎尙書皆直/南書房)㤙怨都銷氣燄中最惜石渠
天祿署更誰博物比司空(公聞見最博尤悉/本朝掌故一時無両)
十七日晨起北風尙勁書此遣悶
昨宵雨如煙今晨雨如霧多謝西梁山留人三日住咫
尺不見娥睂開山溜隱隱喧驚雷明朝未敢望江浦衹
願征帆泊牛渚
是日晩抵采石因獨遊三元洞作
西來長江一萬里盡向石竇光中収囘頭滄海亦不遠
初日欲上潮驚流孤僧聽慣亦不訝枕上長江六時卸
長明燈燼巳十年空水光中不知夜
夜起登太白樓
凖擬宵深秉燭遊然犀亭下泊扁舟青天無月人無酒
辜負三更太白樓
十八日早自采石挂帆將抵江寧訪孫大星衍先寄一
　篇卽以志别(時將赴山/東監司任)
今晨挂席思凌空五色己曜帆檣東舵樓繙書未一卷
席帽亂捲三山風新睛水面鋪朝旭影外波濤尙如斛
艱危厯盡心已平水狎黿鼉岸麋鹿此時却憶單居使
可己乘流向揚子白髪樽前有底忙素心海內無踰此
河流雖濁官能清河隄使者憎好名得閒篆仿徐內史
好古客呼劉石經功名試問誰能足仕宦我知貧最樂
他時靑兖來看山北扺二嶗東岱嶽
十九日早過烈山作
烏江浦口暫徘徊昨日舟從采石開半晌柁樓眠未穩
六朝山已上帆來
十一月二十一日消寒第三集胡戸部稷昆仲邀同孫
　兵􁁎星衍冒雨至小倉山房探梅并留飮小眠齋卽
　席賦呈並贈袁公子遲
曽見郎君入抱時傳經近復課佳兒古梅似向閒人揖
舊事都應老寉知墩割一隅(袁大令枚卽/葬山房側)埋謝傅錦留
五色付丘遲談深紅燭全銷焰門外三更雨若絲
十二月二日消寒第四集李兵􁁎廷敬招同人集平遠
　山房觀宋四家墨蹟卽席同賦
裝成橘頌荔枝詩尙憶煙雲過眼時(余久客畢宮保署/見所藏宋四家至)
(二十餘種尤奇者蘓文忠/橘頌蔡端明荔枝詩也)一代傳人原磊落百年眞氣
藉扶持寒梅消息遲霜信殘臘心情付酒卮我是庾公
樓上客摩挲故物劇相思
題秦宮人曉粧圖
仙雲如綺復如羅天上新看鏡乍磨錯認廣寒宮小集
一輪圓月一恒娥
李兵􁁎以㑹勘江浙地界泛海至羊山信宿公事畢繪
　泛海圖属題率成長句以正
一帆出海何飄然五百甲卒藏戈船帆檣解與潮勢鬥
五色幢上蛟龍纒竿梢時浮復時没蜃氣囘環一山出
海風吹人若歩虛却及島中方履實誰言海外一事無
文案積若牛腰粗經時履勘事甫竣瞰海絶壁如浮圖
故人尙有洪厓在挂席何應不相待請公别買一葉舟
我亦時來看東海
初四日消寒第五集李明經筠嘉招同李兵􁁎廷敬何
　徵君琪陸孝亷繼輅林鎬儲桂榮楮華李學璜鮑熙
改琦徐棠諸文學並鐡舟上人吾園小集時余以明
　日旋里諸公皆卽席賦詩相餞醉後率荅一篇卽以
　留别
一寉引一客閑歩汀西頭汀西閣上人一一如眠鷗元
裳丹頂時窺牖埜寉居然戀紅袖有時合隊出探梅七
尺亭亭影俱痩簾前新月輝簾外踈梅開春人結束豋
春臺鼓吹復從門外來主人約客排宵讌落日暉暉坐
中見陸郎年少飮亦豪十七人中稱最健香巖(儲)髙詠
竹圃(鮑)歌激得閣外生囘波就中匿笑何春渚七十風
懐尙能補(坐中有歌/者四人)解衣作畫改七薌我亦石上題牋
忙鐡舟開士詩才逸畫筆年來亦如鐡謫仙開衙東海
頭好客絶似劉荆州穀人詞老梅村叟前後可稱雙祭
酒(時遲吳祭酒錫/騏以病不至)微嫌病酒及十旬明歲花開可來否
一更飛觴至二更坐上客始連翩行冥濛歸路不知數
幸有導騎持燈迎君不見新知雜故知卜晝又卜夜三
更未醒船已行挂席當從蠡河缷
鐡舟上人邀至南園早飯
晨餐未了午雞啼好客應知劇孟齊(上人坐上/食客嘗滿)一味孤
行最相稱公参玉版我黃韲
舟過昆山有感徐司宼乾學王司農鴻緒舊事率賦二
絶句
傳是樓空水榭荒百年先已感滄桒早知身後名皆在
何必師生軋百塲(司寇奉/命所修一統志及/司農明史稿皆係可傳之書)
人言太僕繼南豐微覺前賢面目同我讀亭林居士集
不求工處自能工
初七日消寒第六集瞿應謙别駕擕酒招遊虎丘久憇
　生公石時宿霧漫山飮畢不見一人悵然而返分賦
　得石字
山僧啟山關驚出雙逸翮寧知擕榼者先巳候門隙僧
寮雖未啟己布行客席樓臺丹碧影裹此寒霧白三載
偶一來爲歡感今昔兼擕亡友句(時適擕亡友遂寧/張問簪詩爲閲定)久
憇生公石同儕攖世事一晌閒不得(時待諸同/人並不至)千人石
上苔寥寥坐雙客
臘八日破曉過錫山作
山雨接天白破寒溪上來北風吹别袂南酒勸銜杯宿
鳥依林顫驚魚蹴浪囘呼僮泛膏粥聊賞膽瓶梅
先壠側形家言尙有昭穆二穴因以昭穴葬亡婦而舍
　弟冡適被水漂遂遷葬于穆穴自此先壠已無隙地
　他日子姓不得更附葬并作此詩以爲戒約暇日復
　課兒子等添種松百本作籬衛之庻幾封殖之義云
爾
憶從葬西原子姓殊不少一輩課十株佳柯已繚繞冬
青女貞樹墳道藉以表東南離百歩溝水成曲沼春到
上冡船粼粼碧波小經營三十載齒髪慙已老無貽地
下羞吾行倘堪保
十歩依我祖五歩依吾親料量松栢株芟此荆與蓁石
几清且修藉以列俎尊吾弟近亦遷庻免水嚙墳(弟冡/爲水)
(嚙墓門爰/遷袝穆穴)全家骨肉多欎欎滿墓門統計一室中誰亡
復誰存恒榦有自來吾以還二人
逐臣西戌日卜冡渾河源囘頭蔥嶺高萬仞瞰北原豈
知螻蟻微竟荷天地全荷戈復歸來衣敝履亦穿得袝
先壠旁此事豈偶然願旣遂首􁃷萬念盡可捐所慙德
未酬以朂子與孫
憶昔初結褵白雲溪畔室追隨三十載亦旣衣翟茀一
朝人事改丹旐屋頭設明明同命者今日乃獨活忍心
奚若此委彼在林樾翁姑歲時饋地下冀修潔却待松
有濤吾行亦歸骨
十七日消寒第七集楊上舍槐招同趙兵􁁎翼莊宮允
　通敏劉宮贊種之金太守􁦹方明府寶昌早飯石竹
　山房復至秦園茶話始别分體得五古一首
春筍未及抽石竹已成列草堂花氣暖無異讌春日主
人工治饌厨婢亦修潔溪魚及園韭日昨已梳剔樽羅
㑹稽釀盤滿洞庭橘寧惟充口腹志意亦怡悅尤欣嘉
㑹早讌罷日方昃復有縮地方秦園茗堪啜(宅北有茶/亭仿錫山)
(秦園/爲名)
更生齋獨坐
更生齋獨坐俗客無一到圖書堆滿案藉以拓褱抱主
人五十八始覺有白須葢棺無幾時所幸樂有餘前時
葬山妻日昨哭亾友平兹萬古愁庻藉一杯酒林梅旣
寒香水仙亦幽姿呼兒開甕頭屈指當祭詩
讀歸方伯景照猶女佩珊詩冊率䟦一首時聞方伯已
　從戌所旋里卽以寄之
毎詡嬌兒筆陣遒憶偕臣叔戌西郵李騰空仙不旋踵
段秀實歸仍戴頭種樹經曽擕萬里(方伯在塞外蒔/菊種至數百)簪
花格已定千秋東山絲竹眞堪慰各有深閨侍唱酬
過白土鎭
古縣華陽驛前朝白土鄕剩坡餘臘雪微雨出朝陽月
向螭頭墮人從驢背忙盤飱思徃事(乙未冬過此本鎭/茂才紀開旭以盤)
(飱斗酒/見餉)頻問讀書堂
青元觀
仙人髙臥處(觀後卽葛/仙翁大冡)一巷亂雲飛列闕眞如峙蒼松
相與依鵲靈朝語警寉古道身肥法侶來迎客仍穿禮
斗衣
重至句容展亡友王廣文吉士殯率賦一篇卽呈令兄
　司馬周南理問斗南
卅年不到華陽岡岡南栝栢都巳蒼縣中老友誰更健
腹痛最憶西頭王(與令兄周南/分居東西宅)當時賓從頻來徃修竹
山房及西舫漫士心情沈隱侯校官風度王元長騎驢
已倦牽車來醉客何止三千囘澹香吟屋賦詩處采筆
一一埋青苔(朱茂才鏞及令姪潞曁/駱秀才三竒均已下世)孫郎遠宦鴻河口
我亦荷戈天外走前時白袷諸少年相對各驚成老醜
青元館前訪葛仙更向鳥翅岡頭眠三峯遠復有前約
(時將遊/茅山)道士待客排雙筵城南欲别頻囘首復挈城西
草葊酒一杯酹爾應快心生友竟堪成死友
臘月十九日消寒第八集王司馬周南招宋學博保曁
　令弟理問斗南文學簡可陪遊獨寉山莊看梅歸飮
　修竹精舍卽席賦贈分韵得莊字
三十年來事渺茫塢中藤蔓屋頭桒何期句曲羣仙㑹
重醉先生獨寉莊天上黄人曽捧日(時話西/清舊事)月邊靑女
自飛霜遲眠緩歩消餘酒嗅盡寒梅樹樹香
二十一日自句容沿破岡瀆抵綠野村裴主政暢招同
　楊文學鳳翔曁小阮中翰錡上舍鍼集金粟山房作
　消寒第九集并約明日同遊茅山卽席分體得長短
句一首
我飮秦淮水欲覔秦淮源荒岡百折走不盡側耳已聽
流聲喧未遵赤山湖先逢破岡瀆古澗寒流三尺足其
上莓苔葢深綠關心七日卽小除爆竹響已盈衝途年
殘只我無一事尙向山腹􁆱竒書道人相貽綠玉笻一
笑欲上髙髙峯寧知遊興昨方發大茅山頂雲先紅招
邀伴侶皆踈散祀竈黄羊亦充饌饋歲人貽赤鯉魚經
時我啖青精飯主人頻開綠埜堂更約入夜傾千觴一
門羣從悉來謁問我何事投遐荒遐荒萬古風沙集我
感　君㤙仍雨泣不是天邊早　賜環何能地上
周遊屐陶貞白葛仙翁拍手空際欣相逢神仙大半遊
世上宰相亦復居山中清凉境地眞殊絶一樹寒梅一
甌雪我向梅花樹下眠羅帷夜半飛明月
遊裴氏園亭
深澗遊魚五色小樓乾鵲千聲寒日欲斜松阜亂雲已
暗山城
破岡瀆夾岸皆栽桃裴明經鍼于此送别更約花時復
　遊因作此贈之
破岡瀆後亂山多結屋欣看傍澗阿此是碧桃花世界
不妨開日更經過
入茅山自黄仙墓至乾元觀宿
死非死生非生黄仙蛻處還留塋出不出處不處宰相
居山究何補平生不解陶華陽念念都欲縈君王惟餘
一事差快意愛聽千尺松聲涼宦途不礙神仙境句漏
旌陽兩仙令但使能修駐景方周妻何肉都非病我來
依茅岡咫尺鄰荒墳山風蕭瑟溪水温夜半白狼來叩
門
山北尋老君垂雲諸洞
半月西巳墮半月東復升團團滿月光莓苔結三層一
洞嵌碧月一洞垂紫雲紫雲欲下倏復上離地驚看不
盈丈髙低元氣若吐吞一朶宇出驚當門其餘一朶復
一朶忽若雕盤貯新果朶雲盡處叩石鐘復有雷鼓聲
隆隆君不見蠻中飛雲亦已竒此洞何止雲能飛洞中
英英鋪不足却惹生雲夜來宿
乾元觀夜起乘殘月看梅
萬夢初醒處囘廊厯幾周好花紅蝶背新露白烏頭徑
轉風千尺簾斜月一鉤是誰喧客耳春水竹中流
宿乾元觀有懷孫兵􁁎星衍
百轉千囘厯欎岡跨驢前事渺難忘曽擕天上神仙侶
來憇山中宰相堂今日故人分出處更憐餘子半存亡
(乙未冬同遊者兵􁁎外爲林公子/崇緝與及門鄭聯華今均已下世)蓬萊海水都清淺(道/書)
(以陶貞白爲蓬萊/都水監故及之)畢竟誰尋駐景方
張太守鳳枝謫戌伊犁以愛姫冉寄其姊滎陽令署華
太君處越歲太守札致太君偶不及姫姫本思憶成
病復因是銜恨遂雉經卒太守自戌所還傷之属賦
　此詩
繁臺幾化望夫山却待征人久未還情到死生何以報
揮殘老淚入陽關
七千里外别銷魂(姫貴/州人)十五年前誓尙存郎不薄情儂
薄命再生端欲入空門
地府永埋千載恨天山不寄一行書傷心三尺生綃影
入夢多時尙未除
索嶺盤江歎遠官相隨幾見月團欒定情金縷裙猶在
摺向空箱不忍看
東坡南海公西海草雨朝雲夢總空寂莫小桃墳上樹
異花猶染淚珠紅
魂小仍隨油壁囘憶郞門向裏河開築他燕子樓千尺
供養平生畫像來
瞥見驚鴻影未眞(在貴陽日太守/曽喚姫出拜)靑綾歩幛動遊塵多
應平視劉公幹罸作新詩悼洛神
尙有西臺讞案存誓心終不出侯門九原若遇河陽令
(謂陳大令熙/藩時亦久卒)更欲低頭拜昔㤙
小除日更生齋招諸同人祭詩
年殘風雪寒良朋悉遄歸如何未入春石砌已墮梅東
西比鄰中雅有數子才招來更生齋相與銜深杯諸君
盡華年感我草景催送客復入門晴陽尙暉暉
趙司馬懷玉自山左奔喪歸同官贈以一舟至淸江浦
　渡河膠敗舟坼八口幾至覆没以救得免司馬作厄
　解自嘲并索余一詩記事
大舟峩峩髙百尺敗久無人肯相索先生途窮欣得之
輦致妻孥及書策忙中方渡天妃閘意外忽趨河伯宅
無端宇起尺一波竟敢馮陵四千石(兼攝/本郡)馮生詎欲謁
陽侯展氏不關多隱慝艙無阿堵物堪羡舟有辛餘靡
亦坼郞君幸免魚頭戴如願本從龍窟得篙工舵手聲
齊奮撒網持鉤拯亦亟微軀險欲爲人鮓定例并須援
嫂溺孤兒一日三番哭水厄仍兼絶糧厄推量其故亦
可曉至寶隨身遭廹逼龍神要看瀧岡碑鮫府思􁆱辟
雍刻不然畫寶吳道元或者字藏黄魯直遭風濕米考
竟升落水蘭亭價誰敵評書旣貴屋漏痕佞佛本當衣
壞色但令釡㡳不生魚何必篋中長貯帛罷官尙飮八
閘水助葬誰貽一船麥可憐剩有朝衫綠亦復染成天
水碧窮經先已集坎埳讀禮還遲卜窀穸曝日神方時
傴僂見星歸路難匍匐髪膚未毁眞天幸妻子得全容
衆力王楊盧駱半遭此(君曽刋唐/四傑集)才大例須沉澤國先
生盛名亦不減一死何妨塞其責卽令萬一免沉淪從
此尤應斷縑墨如何更不思愆咎更準解嘲成解阨君
毋更以性命戲勢必重遭神鬼劾一官靑社旣偃蹇三
載堊廬須簡黙仍愁溺後陸士龍照見麻衣笑聲劇
　　　　　　　　　　　　　受業曹景先校字
卷施閣詩卷第九
　　　　　　　　　　　　　　　陽湖洪亮吉著
　西苑祝釐集(庚戌辛亥)
萬壽樂歌三十六章(并序)
(臣)謹按唐臣元結有補樂歌十章白居易有新樂府
　五十篇類皆言簡意深可以播于樂章歌曲(臣)甞慕
　之伏見我
皇上御極五十五年仁如天宏如地舉凡廣聖極神
　謨文定武類非形容所克盡致今者恭値
　八旬萬壽慶節(臣)幸得擢巍科僃員詞館自正月一
　日恭讀
　恩詔以後親見
　皇上敬
　天法
　祖勤民察吏諸大政足以度越百王而垂則萬世者
　已不下數十事輒不自量謹依類撰次爲萬壽樂歌
　三十六章非敢繼元白之逸塵亦庶乎衢謡壤詠得
　附本朝樂章之末云爾
元日詔第一
上章之年月初建旭日初升太和殿
詔宣宗伯上玉墀二十二條宣讀徧九門以外齊歡呼
一日數驛馳郵夫
巴勒部第三
巴勒一部遠在西徼酪食漿飲同時獻表云敬
大皇帝如敬佛三寳珠瑟瑟衣班班道畢拉兼烏䦨哈
哩薩野先稽顙巴拉八都還合掌
坎扒窪經第四
樹頭椶高五六丈其實纍纍花可釀葉名貝葉取寫書
一葉百字如聨珠梵經不到西南部以意作經遂四布
國基旣兆立普哇傳經亦名坎扒窪坎扒窪經有義不
歸佛法不歸僧只願歸依
大皇帝
貢子象第五(南掌所貢)
貢子象貢子象人面刺花人性獷遠邦百載名老　左
佩右佩皆雕瓜别乘數象來中華不嘉遠物嘉誠效
特敕象房增俸料
春燈詞第六
昆明湖水連天碧萬盞燈煇一天月臨湖亭上看春燈
魚龍曼衍從東升春燈詞接春帖子遠自乾隆丙寅始
辛壬以後皆八篇却與卦象同綿延生生不巳眞堪卜
今歲自隨還至復年年歲歲㳺豫同誰識義蘊陰陽通
宸篇下計歸政日却合伏羲全部易
普免租第七
免錢糧免漕糧四次兩次看謄黃今年詔下
恩尤厚普免正供由
萬壽三分減一十減三前史盛事何庸談大農錢粟雖
頻散耕九餘三積儲慣戸部銀仍八千萬
殿勤政第八
夜未央乾清宫中燭煌煌日將出勤政殿前傳警蹕機
庭綸閣三兩賢日或一再瞻
天顔萬幾當晝皆周徧七品宰官多引
見法官御苑名總同行在亦復懸堂中(江寧行宫/有勤政堂)讀書
若以今方古隻日視朝何足數
續石鼓第九
太學中周石鼓二千年來石文古若將一字比一篇却
合關雎及殷武(石鼓舊存僅/三百十字)親加排比較短長重刻十
石陳堂皇舊者藏㽻珍球琅流傳至久還堪數周宣中
興製石鼓乾隆
萬壽年春補
八徵璽第十
古稀天子古巳稀復越十載符貞期重華宫中製聨句
旣壽永昌猶泛語嘉名肇錫得未曾壐章特與鐫
八徵石經若舉殷宗例享國百年重製璽
五福堂第十一
萬年天子兮萬年觴五代元孫兮五福堂儒臣厯檢明
宋唐得者六輩錢吳張士夫獲此慶巳長帝籙從未膺
斯祥膺斯祥由慶洽十一世還徵
玉牒
釐四部第十二
四部書帙萬萬提要一百卷臣(昀)臣(熊)奉
敕撰全書告竣巳十年有
敕亥魯須重編
木朝實事皆求是不遣傳疑留一字文淵畢釐文源百
臣日夕來
御園東南三分皆無誤海上然藜校文溯
御製集第十三
御製詩御製文近自巳酉溯丙辰文一千詩五萬五十
五年成百卷九經廿史義蘊宣四岳五瀆搜根源遠紹
二典三謨傳巍巍卷軸如山立豈特帝王難冀及十倍
漢唐文士集
五國朝第十四
東西南北車書極朝正國王三十一三十一國分年來
春秋冬夏邸第開普天同慶當斯日五國遥遥適相値
神雞五色魚八捎貢及犀兕兼狧獠史臣若舉春秋筆
五國來朝王正月
開經筵第十五
讀洪範讀召誥五三六經開祕奥萬幾之暇日一編春
仲敬復開經筵經筵樂奏何噰噰抑詩還取衛武公昔
賢
今聖皆先覺九十耄期還好學
親釋奠第十六
臨雍歌幸學詩八十天子猶尊師崇賢坊大成殿二月
上丁來釋奠春渠如鑑波溶溶前年
天子臨辟雍太平盛事皆稽古鄕飲酒歌詩樂譜
朝日壇第十七
朱旗絳扇來城東
至尊親詣朝日宫黄軒紫幄光如燭
至尊親詣齋宫宿太平五色雲擁輪迎日正見雙黃人
雙黃人捧日起朝日禮成天下喜
登岱宗第十八
㑹稽南恒岳北西及五臺中太室天旋向左
帝邁東卅年六徧巡岱宗吾
皇卓識超秦漢但禮天中不封禪天門日觀瑞色開八
旬
天子騎䮾來
謁闕里第十九
猗昭維則聖人在昔衆善若林六經乃宅猗皇是欽
聖人在今
宗謨旣纂
祖訓是尋青旗央央越歲來謁前聖後聖其揆則一歲
則庚戌月維庚辰山左三大禮祀畢臻
百歲民第二十
廣督摺直督摺百歲耆民比肩立滇撫章皖撫章民間
五世共一堂
太和翔洽超前代不産麟皇産人瑞朱提文綺出上方
幾餘染翰錫一章耆年壽婦布魯特絶域貢珍由感德
萬壽科第二十一
萬壽節萬壽科九十八十來婆娑春官一百二進士外
一百人年巳至
詔出東華盡宣賜膠庠抑阨五十年閬苑盡許稱神仙
白髪亦戴花盈顚升平盛事誰能及兩宴南宫値庚戌
大學士臣(璜)謝摺
勤察吏第二十二
盜不讞責總督清苑縣官愆莫贖吏蠧民責撫臣高郵
州牧罪較眞
皇躬一日周萬幾外省案牘何從稽
詔書直下諸大吏當戒江南與直隸
清字藏經第二十三
西華門中闢經館大小乘經堆欲滿法門先寫百二章
排比兩晉兼三唐
國書結體尤嚴重舉筆如龍復如鳳經成一藏功萬千
佛力祚
皇萬萬年
黒龍潭第二十四
三月麥四月秧不雨麥瘁秧將黃
行宫宵旰無時釋先詣黒龍潭外歇排空萬朶雲垂垂
眞龍下禱雨不來
三大祀第二十五
三大祀歲必親五十一月象輦陳南天壇北大内百尺
燈竿與相對壇內宫中合䖍拜耆民夾道成風謡五十
五徧
躬南郊
山莊夏第二十六
灤河之北臨邊墻毎年避暑來山莊雲山四面奎文署
云是山莊最高處澄然四海集一心日日亭上占晴陰
殿前引見員嘗滿吏部帶來分月選更撥幾餘念柔遠
山莊但識無炎歊日昃可念
宸衷勞
經壇設第二十七
九門中官吏車一日百輩來徐徐殊方絶域摩肩入在
籍諸臣亦羣集分曹百輩爲一班盡檢大寺開經壇湖
山郁作栴檀味初日煇煇照初地青梯樓閣須暫開
無量壽佛拈香來
盛典增第二十八
萬壽盛典凡六門
聖德
聖文兼
聖恩萬方集慶儀文重其次繪圖同獻頌巍巍蕩蕩難
具書特徵二事古所無八徵五代奇祥起塞外闢疆三
萬里
夕月壇第二十九
朝禮日來東郊草禮月來西郊
鸞輿親向齋宫出
萬壽節過才一日規壇不獨祀夜明二十八宿兼經星
不見唐貞觀樂五闋隋開皇坎三尺豈如吾
皇大祀躬致䖍禮成光景生中天千秋金鑑懸當前
安南來第三十
安南來安南來國綂雖舊基新開廣南大吏爲陳奏親
詣
天朝祝
天壽路人指點盡識名安南國王阮光平海邦自此知
冠履好變文身與椎髻(阮光平奏請從/木/朝章服/特㫖俞允)
前殿宴第三十一
太和門中頻列讌日日平明御前殿七旬宴後復八旬
下逮屬國兼陪臣年九十階一品特
賜金尊殿前飮千人綂計歲萬千稽首合作今
皇年就中受
恩誰最樂國子監(臣郭鍾岳)
祝嘏樂第三十二
祝嘏樂樂一部歌者歌舞者舞𫾣銀瓶撃銅鼓萬里遥
遥來祝嘏太常樂奏列四蕃不數貞觀兼開元蕃王親
向階前祝更獻十章名法曲法曲十可歌亦可謡一章
一章名特標謁金門賀
聖朝(阮光平進/壽詞凡十章/萬)
昇乎寳筏第三十三
三層樓百盤砌上干青雲下無際上有立部伎坐部伎
其下回皇陳百戲蟠天際地不足名特
賜大樂名昇平考聲動復關民事不特壽人兼濟世萬
方一日登春臺快看寳筏從天來
王㑹圖第三十四
東西廿里如繩直夾道樓臺成頃刻千層覆屋百尺臺
大舸載自東南來回廊曲檻天然合空處扉􁂻自開闔
方壺圓嶠咫尺間海上頓訝移三山拈毫若準唐貞觀
王㑹圖應添百卷
普天慶第三十五
日庚申圓明園中
法駕陳日甲子乾清宫中鹵簿起宫中御苑石作塗萬
叟夾道還嵩呼如山燈火連湖曲想見太平調玉燭
萬萬壽第三十六
萬壽節日以十三時八月月琯日徽皆叶律我
皇御極當丙辰越若稽古堯期臻五五數復箕書陳無
疆若展大衍策萬有一千還五百
馮少卿應榴夢蘇草堂卷子(時馮作蘇詩合注)
少卿室冷無纎塵潁濱翩然來叩門履聲皇皇響空谷
欲前不前猶躑躅褰簾一笑霜滿空迎門次公立長公
長身高冠貌奇古七百年來覲詩祖邀公不入亦可思
一屋光𦦨皆公詩夢中自謂得所師敬告欲續施元之
公雖不言心巳可來處仙雲落如朶峩睂山月清可憐
半夕移挂高齋前來時不迎去何送我謂非眞亦非夢
醒來急詣南頭翁(謂翁閣/學方綱)證以畫象將毋同君不見少
卿詩名滿人海夢裏師公醒如在因君我亦念瓣香太
白樓前一江水
自蒙陰縣界早發從車上望泰山半日始抵山麓又步
　行半日憇高老橋日巳曛黒乃尋路而返
夙昔好大言岱宗視秋毫茲來距百里意念肅不驕靈
風吹車帷總向西北飄日上戴一山半白雪未消平明
開東峯忽與天争高向背卅里間鉅細無不包聖人坐
明堂若受萬國朝半日走未休才能憇巖腰絶頂豁一
門注視久亦勞誰云千丈松貼若徑寸苗海氣漬石厓
天聲走林梢來乘西月光去揭北斗杓小酌白石泉吾
行過飛橋
臚傳日馬上口占寄畢尙書師湖北
五年爲客曲江頭屢向慈恩寺裏逰曾解綠衫陪廣讌
愛拈紅杏上高樓看花未必輸前度擢第偏敎遜一籌
好繳公門舊衣鉢至今慙愧說袁州
昨年里中有人都者偶占五篇寄友海內交舊見之共
　詫以爲洪體今適一年余留官京師里中知好復徃
　來不能去懷適汪甥楷以定省南歸爰更賦五篇寄
　諸同人末章并以示弟原吉及兒子飴孫見者幸勿
　復以爲創體也
　　盧學士文弨
里中誰最憶我憶抱經堂抱經翁七十讀易猶琅琅餘
經貯案頭日漬丹與黃盤盤經師居庭草一尺長問字
數百人誰來上堂皇匪徒文體乖書仍誤偏旁俗學錮
性靈反厭師說詳一月偶一來惟應伺餱糧就中領悟
誰庶有顧(明)與臧(鏞堂)顧生嗜說文臧生勤爾雅百里
澄江中誰如二人者
　　錢大令維喬
里中誰最憶我憶竹初居前年養疴歸買地十畝餘四
邊何周遭桃梅竹棕櫚規高欲巢禽掘地乃種魚魚鳥
旣獲安餘力營吾廬一室開八牕風日來徐徐主人欲
登樓花氣爲縈紆主人欲出門芳草攔衣𥚑北巷吕秀
才(景尚)南頭畢居士(涵)偶有剝啄聲經旬一來此
　　趙舍人襄王
里中誰最憶我憶味辛齋味辛齋中居風日多好懷五
日一出逰經旬宴朋儕我居與若居僅隔南北街花時
與月時出入必與偕君尤善清談觸緒理不乖差苦持
論莊時爲雜詼諧同志六七人均能外形骸無日無客
來闥敞不必排不來亦有時或値體不佳盛(惇大)呉(堂)
近南歸莊(寳書)蔣(齊耀)復遠宦預苦離别多臨觴定三
歎
　　蔣上舍馨
里中誰最憶我憶杏花樓杏花旣巳枯種杏人在不雖
無一株花花下石尙留雖無種花人畫象懸樓頭昔爲
大母居(謂外王母/龔太孺人)今屬孫曾逰孫曾昨問訊敬我齒巳
優童年看花詩黏壁尙四周種杏曾幾時一讀一淚流
檢點樓下人半又客遠州阿三庶㕍行阿二(廷耀)尙兄
事何時續栽花吾當日三至
　　弟原吉兒子飴孫
里中誰最憶我憶卷施谷㧞心不死人時來谷中宿谷
中有羣書谷中有嘉木主人出門去書好無人讀花紅
上斗栱草綠出垣腹賴有主人兒時來埋書簏稍移碍
簾燕時剪岀墻竹昨宵家問至北上期亦卜愁無束裝
具典却里申屋一書寄令弟一書示飴孫此谷不入劵
爲吾鎻重門
自題城東訪月圖
　余家清暉橋距城東門不三十步出城古寺五六排
　比而立寺後爲晉陵縣故址廣塲數百畝幽人三兩
家余毎晩食後必一詣其處半里之內鳥之有巢花
　之有名者莫不與余相識卽風雨夕不能至夢亦詣
　焉庚戌獻歲將北行友人錢明府竹初畢上舍蕉鹿
　爲合作城東訪月圖遂係以詩云爾
月初三至初九一日一回城外走十三以後人不閒人
静月好更先䦨徹夜不遣城門關月過二十看星出乘
殘月歸更欲絶人言我愛月如癡不識城東月尤潔城
東有白墖城東有紅橋橋痕下欲枕蘋澡墖影上直干
雲霄迎春堂北東西路一草一花都識數匝月能來二
十回繞堤何止三千步三松一客静淹留復有危巢結
四周好寄吟䰟與烏鵲夜深隨月上城頭
張進士若采梅屋讀書圖
築室高丈餘鑿楹深尺一我愛一屋中書外無長物無
心種桃李無心種桑麻我愛一屋旁梅外無餘花書牕
只向梅邊拓果熟好從書上落長身如玉忽然來不是
主人疑是寉
送莊通判炘至漢陰新任
太乙從西來終南向東轉我前甚羨君十宰山水縣(君/歴)
(宰􁋷鄠宜君盩厔富平長安咸/寧渭南朝邑諸縣今擢判漢陰)高觀潭上銘牛頭寺中
詩君前亦羨我五醉桃李時花枝歴亂山南路紅欲上
天雲轉妬君從山縣偶然來一路尋花入韋杜黃河西
岸渭水隈我頃亦復騎驢來(君官􁋷及盩厔朝邑/時余皆曾至其署中)君家
令子亦好友十日留飮三千杯仙逰壇北風飄瓦君坐
藍輿我騎馬意外孫郎手重把慈恩塔下日炙軒君摹
石刻我上巔拍手尙有婁江錢(謂獻之)尙書賓從居然
异醉裏後先升上第萬條紅燭百篇詩嬴得人傳杜書
記識君巳卅載别君又五年重陽風日正晴好相與共
話金臺邊治中别駕今何有五十才名作通守鄠杜山
田買不成全家更進褒斜口離筵重傍菊花開適有尙
書信使回畢竟梁園賓客好如今視草用鄒枚
呉布衣蓬癡寄示𥿄仿秦漢瓦當爲題二絶
陶泥作瓦形難古(近西安陶者能燒漢/瓦當與眞者無二)爛𥿄爲泥法轉
良總是刼灰燒不盡有人閒裏仿阿房
應共錢(獻之)程(彞齋)作雅逰青門西去曲江頭蠻牋十
様如分寄君定能成五鳳樓
送李同年賡芸赴任浙江
上章閹茂歲科舉由
萬壽我方登岱宗三月乃北首逰山筆殊健得逐衆賢
後同舉一百人于君契尤厚君才富詞藻早復窮篆籀
闈中萬言䇿兩䇿蒙進奏春官遲錫讌新例試當覆
光明殿東西
賢良門左右
聖人親試士如漢䇿孝秀衆中君最捷一卷成正畫引
見來
御園麻衣改紳綬人才較清㧞竟以民社授官由楚改
越(以親老/改近)毋老欲遷就十月始出都風號雪花驟同袍
凡八輩執酒道旁候疲馬出北門依然學寒痩阿翁循
吏傳(君尊人亦以進士/宰江西有惠政)車上可尋究努力報最先無徒
事琛䞀輶軒倘重到舊侶可全覯郎官改祕閣此例亦
有舊二十有七人(今歲蒙/恩入館/者共二十七人)待子成列宿
王大令復自汴中來邀同人小集惜陰秉燭山房羅布
　衣聘作圖紀事是日并送儲明經潤書南歸分韵得
　租字
有客歸何急疑収陽羨租似君來正好還挈朗陵厨官
滿趨金闕春濃買玉壺朝衣吾幸典衫笠入斯圖
十五夜對月獨坐有懷里中舊逰
獨酌一樽酒含情上小樓故人難㑹面明月却當頭隻
影長廊入清輝滿鏡収誰云天上好今夜不勝愁
送萬大令應馨之官廣東
謫仙樓頭乍相揖君年三十我二十(初識君在朱竹君/先生節署下所云)
(高顧張黃皆/署中客也)平山堂外飄長裾君年四十我有鬚廿年
歲月眞如駛高(東井)顧(文子)張(方海)黃此中死卽今海
內論心交汪子(劍潭)憔悴孫郎(淵如)豪馬蹄亂踏長安
市前後與君成進士若論位置殊可商君爲外吏我漫
郎一官遥遥六千里三月仍難具行李僮饑馬瘦住不
安我轉質衣謀爾餐孫郎汪子交終厚日掲破車門外
走窮冬行色畧巳成此時送君須出城崇文門前别不
足更借宣南坊裏宿故人有子稱能文(謂仲/則子)昨歲主我
今依君君不見貧交生死原非偶此子年來況無毋君
先令讀等身書我爲故人兒娶婦
錢同年福胙乞假南回書此送别
君歸我何憶我憶西湖水飮水亦巳香水中菱更美湖
中誰最憶我憶裏湖魚小繋雙篷艇時來五柳居湖頭
誰最憶我憶山陰酒一葉載百罇千錢沽十斗湖邊誰
最憶我憶上山茶煎向深甌內如開數朶花預想君歸
時食單先出宅烹魚水要鮮醒酒茶先摘此時却憶金
臺人無米飽飯天街塵人生快意當有日君倘能來我
應出
崔公子景偁竹樓圖
竹綠參天筍亦抽偶然竹裏有高樓不知樓上人何處
我欲打窗㝷不休
三尺寒檠七尺牀阿三曾共捉迷藏(謂令兄/景侃)落來畫裏
還相識爲我窗西補夕陽
袁安卧雪圖爲王太守嵩高作
屋頭無炊烟門外一丈雪此時屋中人巳恐不能活永
平及永元三世弼天子此時屋中人如何遽能死閉門
一卧歴一時門外雪深殊不知洛陽縣令來何巧從事
汝南饑欲倒門外雪花飛入竈從茲舉足一出門衣被
四海皆陽春眼前高卧匪無意預想俗敝當還醇君不
見丈夫一世歸褱抱有事日多無事少卽論無事亦須
眠那得閒心訪安道
三月廿五日小病初愈至法源寺看花適得崔三景侃
　書却寄
剩得韶光有幾時病餘端不負花枝商量欲把春衫典
又値微寒颺雨絲
幾日人閒蝶却忙引人花㡳欵逰廊傷春正憶昨年事
迎面一枝紅海棠
冥蒙花外語呢喃燕子眞同佛一龕千尺綠陰吹不斷
粉紅墻北是江南
鶯鶯燕燕可憐春乍欵花枝乍欵人無數亂紅飛上柳
更疑楊柳是花身
一春心事費商量欲趁春陰夢幾埸花上曉星花底露
分明著眼看年光
春盡傷心抵歲除江南别後意何如丁香花底懵騰醉
却展崔三二月書
五月初三日偶成
蜀葵如錦粲籬根檐雨初添屋漏痕新月乍來簾正捲
槐花落盡不開門
五日憶白雲溪競渡作示兒輩兼寄錢三趙大里中
黍裹菰蒲酒泛芸薄醺閒話小兒羣江鄕四月饒新雨
樓閣三時盡白雲溪果作紅偏礙帽岸波揺綠欲煎裙
誰憐天上清如水手擘桃符遠憶君
送丁二履端南歸
白雲溪水向東流我住南頭爾北頭小市酒帘頻夜飲
斷橋蠟屐共春逰朅來天上愁無盡却惹人前罵不休
屈作宰官原可惜(時擬偕崔曼亭太守至荆州/以敎習期滿以知縣用而止)也應差
勝客荆州
法學士式善招飮詩龕并至西直門看荷花卽席賦贈
　一首
翰林近日詩名盛遠有詩龕近詩境(翁閣學方綢額/其齋曰詩境)詩
龕主人尤嗜詩退直閉戸唫多時
龍樓鳯閣森前後尺五天邊住偏久五陘山色落墻頭
時有閒雲墮高柳開門十頃荷花潭邀我早日同幽探
啟明星落巳催駕我本蓄意來詩龕馬前遥遥兩紅燭
十里路中晨睡足詩龕已到不索詩舊讀主人詩已熟
東頭詞宗百菊溪(百侍/御齡)宗伯宅復連街西(鐵侍/郞保)三人分
日操選政(時有滿洲/四朝詩選)一室墨雨揮淋漓以詩存史誰能
及佚事多年苦􁆱輯遺山巳矣傳習亡北斗以南惟此
集清談巳竟還傳餐飽食散步來河干城門正對御河
口萬柄荷葉風聲搏官衢南北車如織騎馬欲歸歸未
得青槐影裏晝初長我亦玉堂將入直
七月初四日逰極樂寺看荷花分韻得看字
　出西直門三里而近有極樂寺焉長河蔭前高阜倚
後其東有國花堂西有勺亭皆城外之幽搆也梧門
學士以偶日下直徧招同人飯于詩龕接軫以往車
　行者三里舍車而徒復二里甫抵寺門綠陰當空赤
日亭午池荷東西曾不百步間以傑閣繞之回廊水
氣升岸結爲輕綃林香入波漾此晴采于是或瞑坐
巖側或孤行竹中或擘箋庭隅或讀畫塢側堂高于
　垣者一尋門低于砌者百級重寮洞開直視十里負
　戴而來者望之如鷗乘軒而過者擬之以艇坡塘高
　低岡阜回互香氣拉雜雲光降升促織繞砌聲如碎
　琴風蟬過枝韻疑零鐸逰藤綿延上樹皆紫細草芬
　郁抒花必黃乃蔽炎牖爰開北窗松露尙零柏風成
　陣家京國者離然有雲表之慕宅南中者又恍然有
　江鄕之思焉林陰屢移羽觴乍接果則紅暈徑寸與
　藏冰而共升瓜則生黃滿盤汲井華而并薦陶令之
　榼無時不擕韋公之荈適心而飮相與商確今古縱
　談雅俗據石命句臨流作圖幽襟旣抒勝賞斯愜又
　破曙而逰薄暝始返星河滿空影乍曵乎籠燭雷雨
　在後勢忽掣于軒帷此又晴晦出于一時涼燠交于
　俄頃者焉同逰者爲許封君兆桂張運判道渥李刑
　部鑾宣何工部道生呉明經方南及梧門學士與余
　凡七人運判旣爲之圖余因序其顚末云時辛亥年
　七月初四日也
長河萬柄紅荷花匝月不來開已半花枝似嫌河水窄
幾葉亭亭欲升岸初陽入浦看難定十里雲光自淩亂
寺門南下景最幽可惜年時水波斷田田葉瘦花枝悴
我欲重煩桔橰灌新秋天意亦可知雷雨急將新水換
别來花不忘前約一朶迎人出橋畔東西燕剪掠不停
惹得盤珠落無算鶯黄鷺白來成陣一一見花如欲喚
花香深處朱樓好檢點新涼放詩案明朝無用騎馬來
畫取花枝卷中看
送趙大令希璜之官夏邑卽題其三十二峯詩集後
昨來缷輕􁔾今復馳急騎牛腰詩卷行必偕復恐人呼
作塵吏趙生三十詩名早脫手羣公已傾倒黃生(謂仲/則)
租屋與對門五夜叠誇詩句好爾來十載官長安君行
入關我岀關終南太華昔皆歴所恨背我逰梁山搜奇
剔勝狂如馬好古如君亦應寡摩天欲覓秦昭箭掘地
能尋漢宫瓦山南山北行不休官好到處容勾留幾年
頗喜善摘伏一事可慙同摸邱盤盤法物歸樽俎奇字
入詩詩愈古我披三日手不停可惜良朋巳黃土(指仲/則)
歴官差喜名區多昔傍陸海今黃河譙城北去黍邱右
不日佇聽疲民歌河流日夜犇馳速此土年來亦非沃
故人一語欲規君好破夜唫披案牘
䟦鐡宗伯保容臺詩卷後
梧門學士交何遲乍見示我容臺詩(宗伯屬梧門學/士轉示亮吉)容
臺詩名高北斗三百二篇如一首誰言官貴詩難工此
卷半出雲霄中
西清南苑日趨侍日月滉漾天花紅橫山北上灤陽道
眼底萬峯青不了直廬夜半忽朗唫㧞地倚天長句好
琅邪參政(劉尙/書墉)嘉禾翁(錢侍/郎載)詩名海內歸秩宗先生健
筆復軒舉要與冀北開宗風萬條紅燭聨官騎正好同
官有難弟(閣學/玉保)玉河斜月午門鐘馬上百篇成復易我
前讀公詩今復隨公逰殿頭作賦公最賞可許執筆從
螭頭君不見丈夫事業垂區夏豈僅曹劉與方駕他時
一品集編成我欲作文同鄭亞
法學士式善山寺說詩圖
茅屋十數間青松百餘樹昔爲說法埸今作談詩處說
法祇了生死緣不若說詩能使死者不朽生者傳倘同
天釋較功德一瞬萬古殊相懸梧門學士才名勁說法
亦同僧入定席前傾耳凡幾人木佛都疑座旁聽談深
不知寺在山高論往往通天關指揮若假鐡如意花雨
欲落茅檐間詩龕左右詩如海(時選近/人詩)丹墨紛披幾年
載他時悟後忘語言更有不傳詩法在
送周同知世紹回西安
詩名宦蹟廿年中雅與高三十五同(君行二十/五故云)雙節正
堪膺上佐百篇曾共賦東風同官一輩憐亭長(錢獻之/自號閱)
(音亭長時/宦況甚苦)因爾連旬夢石公(君與張舍人/石公交最厚)欲别更邀通
夕飲城頭殘月已如弓
贈陳方伯淮
十年兩度謁行旌叩閣皆逢失喜迎殘雪尊罍滋水驛
經秋風月武昌城詩名早見題襟集世澤欣承曵履聲
倘許從容話鄕里鵝籠我本舊書生
偶成
白露甫三日䦨干著意涼偶然飛雨至花亦點頭忙
雨中答法學士見懷之作
重門三日雨百鳥響俱寂秋館渺無人青苔夢行客閑
房夜難寐矯首望城北昏霧接半天連林色如墨遥憐
通德里定閉草元宅瓦燈紅一盞砌草荒三尺應有苦
唫人披牕檐漏滴
卷施閣小集
秋樹脫一葉素心來幾人將以屐齒頻補此閒庭春閒
亭立多時一客入門喜胡蝶亦翩翩飛來客懷裏斜陽
倏西頺新月巳在東同心六七人團坐秋陰中秋陰何
離離一榼傾未了幸有石上藤先扶醉人倒屋南青梧
桐屋北雙株槐諸君欲言歸正好月滿街
十三日張運判道渥招同人小集分韵得露字
長安路花無邊酒無數醉中陶陶十年住酒客家家識
門戸西風幾徧吹酒人去何處今朝花下飮忽復思前
度主人愛客黃金富何不先將酒人鑄長安路人生行
樂須及時君不見屋角殘星草頭露
中秋曰無月獨飮
中秋月一年無一年有有月卽出門無時滯盃酒離離
雞冠花短短鴨脚草秋紅旣傷心秋綠如何好秋雲吹
黒入酒尊長安比來無酒朋坊南深冷一間屋判與無
月還無人䦨干影外初停雨舞罷筵前小兒女我有心
情梁燕知三更尙作將離語
十六夜有月
幽人喜新晴屋角看星影巡廊才數武圓月出西嶺白
雲東西飛不停七里壇樹秋烟平危樓驚起白蝙蝠似
曳疋練空中行天橋南北千家宅萬瓦參差月光濕柳
絲如沐草垂珠添得碧苔無限色微風吹空月流波山
翠落向城隅多清輝入掌覺微膩衣上似復傾銀河歸
來敞南軒傾此一榼酒三更静後無一人却喜戴頭惟
北斗北斗未落客不眠一榼酒盡愁無錢光明如此不
須燭却把道書梯上讀
卷施閣詩卷第十
　　　　　　　　　　　　　　　陽湖洪亮吉著
　祕閣研經集(辛亥)
南樓憶舊詩四十首(并序)
夫鳥以高爲巢魚以深爲穴居魚鳥之中者人也築
　基九層而上爲之樓則與鳥争高矣濬池十仞而中
爲之島則與魚競深矣然鳥啁啾而爲巢使無矰繳
　之患則終歲猶是也魚屏營而爲穴使非芳餌之誤
　則畢世無易也人則不然飛狐落雁之嶺八埏之險
　也鳥所不能飛者人或上之矣奔霆浴日之區九州
　之浸也魚所不能歴者人或過之矣則夫陟險不巳
　將迷東西揚㠶倏來杳無津涘當此者其亦有故巢
　之戀在沼之思乎南樓者外王母龔太孺人所居也
　余以孤童㓜蒙鍾愛年未毁齒從母移居姊越十齡
　弟才匝歲魯國男子方驚毁巢漢陽孤生未歌窮鳥
　由春徂冬衣無單複之製以夜繼日瓶無逮晨之糧
　㷀㷀焉踽踽焉蓋十五年于此焉若夫雨龍竹馬瓦
　狗泥車探春燕于棟頭捉秋蟲于徑裏岡睹跳而將
　平井投甎而欲滿臨溪咒鴨渉渚撈蝦旣兒戲之無
　方亦童蒙之求我此一時也隨母梳頭之歲從師識
　字之辰烏焉混于一篇蚯蚓登于半紙藏書之篋時
　匿意錢衣帶之旁私携面具同學則謝家阿買送餐
　則裴氏小奚盻日影之不西怨鷄聲之太早此一時
　也至乃歲値元枵門憐奇窘仲理則厨難耗鼠史雲
　則釜欲生魚井淘麥屑反避知親徑拾墮薪偏逢長
　者然而天青入牖水綠周堂秋月塞門春花交砌何
　嘗不破啼而四顧擁絮以周逰此一時也又或蘇季
　上書全家盡返桓姫索米半舫爰來(謂曙齋舅氏及/適楊氏從母)
　中外則雙丁二到不乏奇童弟兄則羯末封胡并饒
　道蘊虛堂論史鵲亦垂頭側經􁨠詩蟲來嚙踵篙師
　南巷雅乞書符蠶妾北頭偏多問字此亦一時也授
　徒北館作贅東堂卜商色養之時賈誼秀才之曰㑹
　稽僚壻動色而見嚴生陽元尊章改顔而親劇子鄰
　有束綯之饋室無戞釡之聲闢竹徑而待賓借柏堂
　而讌客此又一時也詩曰維桑與梓必恭敬止又況
　螟蛉果臝之場與松柏蔦蘿之所乎此則明明如月
　難忘在闥之辰悠悠我思無踰樹𣏌之里遺聞傳于
　厮養瑣事得于鄰童畦栽赤莧則湔上之蒼頭穴識
　金鐶則羊家之故媼失簮楚國墮履徐方燕知春社
　之人犬識衰門之客延陵之劍無封樹之堪懸班惠
　之書有篇題之可認能無墮傷心之淚鐫思舊之銘
　乎又況臘頭社尾上已元宵餅値春辰餻名令節楊
　柳半橋之月芙容北市之燈水增一尺則巳嚙閭門
　樹密三重則隱開樓扇燭龍之首與䲭尾競高彩鷁
　之竿與神燈並出販脂鬻粥撃鉢吹簫莫不紛至沓
　來風馳雨驟此又晏嬰之宅因近市而居奇虞氏之
　樓以臨街而角勝標孝侯之風土記荆楚之歲時差
　可連類而書削牋以奏者哉詩四十篇稿成以寄巡
　檢二兄上舍三兄文學四弟凡爲此者亦所云寄魚
　鳥之思今昔之感也
沿溪樓閣枕南頭溪水迢迢自北流怪㡳近來鄕夢好
一旬多半杏花樓
載來塵具不盈車孤另偏應託外家絶似幾番霜信後
一枝籬落寄生花(余家自追賠先曾祖大同城工核減/帑項田産悉入官至先君子下世遂)
(無乙椽/可居)
循廊三折入層梯板屋居然判畛畦不向大家厨索米
自泥新竈小樓西(外王母以南樓西偏一間令太/安人率余兄弟及三姊居之)
七齡入學感孤兒逃塾先敎都講嗤燈下國風還課讀
始知阿母勝嚴師(余七齡附學實君舅氏書塾蒙師爲/惲牧菴先生外兄肇新則學長也)
婉轉隨娘識百憂貧家照水亦梳頭不知梁燕緣何事
却怪春人懶下樓(此言諸姊隨太安人/作苦終歲不下樓也)
三月青黃不接時燕南書札寄歸遲朝來欲糴桃花米
巳報租船到水湄(外祖母田不滿百食指浩繁毎及缺/乏時素園舅氏館于京師亦間寄修)
(脯歸供/匱乏)
黃泥墻北颺街塵簫鼓嘈嘈聽未眞清曉上書還未半
巷頭不放看迎舂
夜寒窗隙雨淒淒長短燈檠燄欲迷分半紡絲分半讀
與娘同聽五更鷄(余八九歲時自塾中遣歸毎夜執/經從太安入紡側讀恒至漏盡)
一年多半住江邨饋歲匆匆入里門不待郡城元日到
江船先巳送河豚(此謂素園舅氏妻楊孺人江陰楊文/定名時猶女也一歲歸寧時多惟蜡)
(臘乃/回)
十齡左右謝家甥孤露偏憐易長成綰得一般雙角髻
家家戸戸拜新正
侍郎宗派號東莊愛女先敎住近坊便了作奴如願婢
有人分日饋羹湯(此謂適莊氏從母事外/王母最孝常分日饋羹)
西頭阿姊慣句留小極扶梯不上樓約得走橋諸女伴
背人月午更梳頭
天中節後賽神多十六雲車次第過剛是卷簾迎面看
水嬉又報進城河(吾鄕雲車相傳隋司徒陳杲仁守城/時所創今司徒誕日及賽神皆設之)
(城丙外凡十六/坊故數亦十六)
迎門西去徑欹斜曲曲房廊被柳遮一尺井䦨涼沁骨
記曾團坐說人家(外家門西偏有井最/清洌近聞巳湮矣)
清明過了又端陽母不梳頭針綫忙幾日斷餐緣㡳事
叠錢來買束修羊(吾鄉從師者饋束修常以清/明端午九日及歲除爲四節)
衆裏聰明百不如學將新様寫神荼比鄰一半迎春帖
乞取蕭郎弱腕書(歲除前數日臨溪三五少/家每將紅牋乞書春帖子)
久别都應見面生相逢幾徧問年庚早來阿母房前過
親切重聞喚小名(此指適河橋程氏姊姊爲曙齋舅氏/次女與余同庚從宦京邸十年歸而)
(問齒長/㓜故云)
江鄕豐歲景偏饒親製連環小様糕一榼牢丸三百顆
歲除筵上吃元宵(此指適楊氏從母居城東鄕芳茂山/下歳除嘗饋外王母餻及粉丸外王)
(母以分給諸孫及余/等粉丸俗名元宵)
走索人敎細馬馱十番纔了又秧歌臨街樓上懵騰坐
要看魚龍徹夜過(樓前爲縣學場毎/春日百戲俱集)
問訊厨娘去不回歸寧百徧使人催五更枕上春波響
知是山橋艇子來(從母楊自􁁪居後隔一二歲始一/歸寧外王母必遣人促之方至)
樓前楊柳最依依樓下人家試裌衣那識清明好時節
滿樓胡蝶雜花飛(雲溪清明前/後風景尤勝)
㝷常不放到門邊生小都憐疾病牽記得卄三逢縣考
小心囑上渡頭船(此指十五歲時初寄/籍陽湖應童子試也)
連㕓北岀竈新添叠日齋厨課米鹽買得吕家新宅子
小房分住白雲尖(曙齋舅氏岀後從外祖/文元遂徙居白雲尖)
新裁錦襖束當胸競渡先將逆浪衝日午晏公祠外路
暖波初試小青龍(吾鄉􁓨渡最盛以余所見不下十餘/有金龍小金龍青龍小青龍白龍及)
(五色龍/諸目)
别開池館隔重墻半種芙容半海棠留得一方明月在
倩人涼夜捉迷藏(此指從舅氏啟宸先生所居在南樓/西偏饒有花木余㓜時常與中表寅)
(谷定安等/嬉戲于此)
社公生日是來朝巳聽沿門畫鼓􁨠今歲燭龍添九節
簇燈還插滿池茭(元宵及社日並有龍燈自三節至九/節不等其簇燈之佳者俗名滿池茭)
八字門偏路復义春陰曾不隔窗紗㝠𪷟添得墻頭黑
知是東鄰皂莢花(此指從舅氏秀君先生所居在南/樓東偏鄰有皂莢一株覆屋常滿)
塵上眞疑欲汚人㝷常衆裏亦嫌身蓬門一例先敎鎻
明日高齋㑹六親(自移居後外家有大讌集太安/人常鑰余兄弟于室中不令岀)
一條幽徑幾家通徑轉偏憐曲似弓擕得𥿄燈何處去
石榴㕔北捉秋蟲(外家東㕔側有長巷一條門凡三四/從外祖永嘉及從舅氏于璜先生等)
(並宅焉石榴廳/卽從舅氏居也)
銀泥槅子粉紅墻蛺蝶逰蜂爾許忙一陣暖風初過處
百花齊撲曬衣場(南樓後有隙地一㕓/爲諸宅曬衣之所)
纔過中元又下元賽神簫鼓巷頭喧年來臺閣多新様
都插宫花扮杏園(賽神會中毎用七八人扛一棹上/扮金元院本諸故事名曰臺閣)
手簡先蒙羣從招郭東明日合登高晩來乳媼床頭說
好吃倪家九日餻(南樓外臨水有小家住宅三四其一/以賣餻爲業倪姓卽乳母王氏女夫)
(也)
新來小婢勝樵青識字依稀認一丁乞與百番書𥿄仿
韋郞十五擅書名(此指素園舅氏自江西罷任回有浙/婢名小丁最慧常給事書堂故云)
一室如瓢枕水隈綠楊影裏小門開𥿄鳶脫手人驚散
却値先生曵杖來(外家書塾名/團瓢書屋)
昨宵短至飲梅漿功課新添日影長還喜學堂人散早
初三新月上紅墻(南樓迤東卽/學宫繚垣)
槅子通明刷綘紗小庭三面放秋花巳涼天氣清如許
約伴今宵守月華(庚辰辛巳歲後値中秋日毎與外兄/弟鴻三定安重光等及外家姊妹于)
(南樓守月華/恒至徹曉)
除夕初開讌喜筵諸孫合隊拜床前有心欲乞奇書讀
辭却朝來押歲錢(歲除日選青錢結百索賜/小兒名押歲錢亦名百索)
園扉斜對禮門開纔著􁹜衫馬巳催惹得比鄰皆注目
秀才初謁泮宫來(此余初補博士弟千員日也從/舅氏園門與學官禮門正對)
露滴新紅水染藍兩重門裏試單衫薺花撩亂春如海
記得年時三月三(吾鄕諺云三月三/薺菜花兒單布衫)
只把聰明譽愍孫說將孤露便聲吞紗帷寂莫庭花死
垂淚頻過通德門(外祖母以乾隆丁亥十月晦日/下世不數年樓前杏花亦萎)
題張同年問陶詩卷
同輩二三子詩各有所優或優春夏氣亦或優于秋惟
君一卷詩盡把秋氣収讀詩亦不同候有昏與夙或當
暎踈星或欲秉明燭惟君一卷詩宜剪秋燈讀昨携君
詩歸氣候已迫冬翛然一室居四面皆秋蟲又疑秋鳥
鳴嘐嘐滿寒空此聲非岀砌此聲非出籠有聲亦無聲
均出詩卷中秋燈乍滅還乍明時復朗誦時孤行思君
此意不可得無乃造物賦爾偏多情燕臺住十旬蜀道
遠千里思親兼念友悒悒何能已我欲借春氣生君十
指間方君作詩時桃李皆開顔迨余讀詩日花色猶斑
斕然後登君堂飮君酒我狂可百樽君捷亦千首謫仙
和仲(二公皆蜀/人故云)並庶幾若說今人已無偶
附原贈作　張問陶
　翰林㫺未遇名高神采王歌聲塞寰瀛筆與嶽瀆抗
今春同拜官識面鑾坡上示我紀遊詩雙眸豁層障
　墨雲騰十指一往但奔放崧崋想嶔㟢江湖寫清曠
　眼前眞實語入手見奇剏五字作長城騷壇踴名將
我生齊楚間望古心無讓衣染泰山雲帆迴洞庭浪
　年來苦饑走轉喜逰蹤暢足跡半人寰舟車隨所向
夢中窺海日愁外看雲嶂方域所區分鶯花亦殊狀
　方知詩律難一得終無當小技具神工乾坤歸醖釀
　軒然讀大作一片宮音亮萬象羅心胷此才胡可量
詩人遇不窮名士語何妄努力頌昇平殷勤副時望
長至前一夕久坐待張同年不至兼懷里中舊逰拉雜
　書畢不覺破曉
三更正懷人一馬嘶過巷失喜自啟門正與馬鞭撞馬
鞭東指客面生孟浪客前還致聲入門無聊出門走更
向街西市春酒歸來風葉隨打門打門童驚欲詈人僮
癡貪眠客貪起十二曲䦨行不巳隨䦨一曲酒一盃静
若主客相追陪青天淡淡雲如掃月光畢竟江南好金
波樓閣紅䦨橋去年此月還此宵相思不獨人如鶴兼
有野梅初破蕚梅枝開落未一年轉眼客路成三千人
燒銀燭朝天早我典金貂猶醉倒坊南遠客期不來不
覺一窗先白曉君不見我居咫尺郊壇中壇外雲氣升
如龍更殘烏鵲不敢東
天子今夜居齋宫
附　張問陶
臘月十三日與朱習之石竹堂錢質夫飲酒半夜忽
有作道士裝者影門掩入視之則洪稚存也相與痛
飮達旦明日作詩一首分致四君同博一笑
勝侣偶然合何妨一舉杯南隣朱老聲如靁大呼僮
僕無遲回曼卿亦復隱于酒錢郎争勝惟狂吼閉門
歡笑儼一家掃除賸客如揮帚回看好月來窗下更
洗清樽同卜夜肴盡將擒寺狗烹壺傾又向鄰僧借
客貧歲暮時搔首豈不懷歸愛吾友任他風析響三
更密坐談心還執手何處微風入開簾若有人羊裘
　氊履五柳巾莊嚴妙相如天神大呌取酒來四座皆
　逡巡疑是唐朝酒人李太白不然定是荷鍤所埋劉
　伯倫屋漏之神或大笑公等無鑿混沌之七竅樽有
　餘瀝且澆之乾坤浩浩知爲誰吁嗟乎乾坤浩浩知
　爲誰醉中各化飛雲飛
十二月初三日雪霽邀同年張問陶顧王霖過飲醉後
　作
墻東半畝園雪積難置足客來門亦鎻護此一庭玉高
低枝上白萬條愛惜不遣兒童揺今宵却初三新月出
墻腹峩眉山下人聞來訪庭竹掃此枝上雪迸作盃中
春泠飲亦可堪胸次饒春溫閒中富貴誰能有白玉黃
金合成酒屏除童僕不入門行酒却驅坐上賓公榮不
飮亦殊苦罰作怪禽筵上舞墻陰一尺掃不開醉便埋
此何須回一層銀燭輝一層新月影樹頭屋角看更奇
倒射清光百餘頃主人不送客亦行脫畧酒後皆呼名
來時衣上黃去時衣上碧來乘斜陽去月色君不見人
奇馬亦清到骨嚼我海棠枝上雪
　附同作　張問陶
　臘月初三雪後拉容堂就穉存飲酒醉後酣卧䨮中
　不知何以遂至松筠禪院五更酒醒見案上有朱習
　之方茶山名㓨僮云此二公者昨日戍時過訪坐此
　室中談笑久之乃厺主人不知也因細詢昨日事僮
　云主人在雪裏時但聞洪顧二公呼李太白主人在
床上時但聞朱方二公呌劉伯倫而巳
賓主威儀一笑空酒杯嵌入雪當中大家伏地同牛
飮直有無褱巳上風
錦衣玉帶䨮中眠醉後詩䰟欲上天十二萬年無此
樂大呼前輩李青蓮
何人負我入輕車混把空門當敝廬寄語鄰僧須看
様非仙非佛是眞如
　上帝𫾣門也不開偶然醉死亂書推比鄰二妙眞多
事悄入逰仙夢裏來
張同年將乞假歸蜀醉後作兩生行送之
一生居坊南一生住坊北車聲馬聲不得停十里路中
常若織我馬見君馬鳴聲一何高君僮與我僮望著手
卽招我來時多子來少馬繋寺門僮醉倒青天如磨旋
不休醉裏有時來打頭心癡直欲走天外下瞰日月方
開眸朝沽三升草盈斗吸盡東西兩坊酒朝衣典盡百
不憂尙有身上青羔裘一生皇然開笑口那著酒錢街
上走一生無聊想更奇酒盡伏舐壚邊泥有時忽下牀
有時忽出門人來雪裏衣盡白疑是送酒柴桑人幕天
席地原無礙十萬人中兩人醉醉中分手亦不辭淚墮
黃公酒壚內君不見長安莫復輕酒人酒人腹裏饒經
綸容卿百輩等閑事爛醉尙復嘘陽春一篇我作臨行
曲馬帶離聲僮欲哭從此長安少一生酒星只照南頭
屋
附同作　張問陶
讀君兩生行涕笑一時作黑夜關門讀不休打窗奇
鬼争來攫懷詩急走心茫然遠登雲棧如登天人言
彼土卽吾土藏詩可以經千年我方欲西行一星墮
我前戴罇衣甕佩龍勺俗客驚駭疑眞仙莫驚鬼奪
詩我爲公呵護且復立斯須和此好詩去是時下界
冬已殘風狂雪虐天漫漫一生牽衣愁欲絶一生和
詩嘔出血城南萬柳秃無枝天詔酒星綰離别重讀
兩生行如見兩生情一一若吾語大痛難爲賡翩然
　一躍入杯㡳繞地萬人呼不起生瑜生亮偏同時萬
　古之名今已矣酒星抱月來擲入兩生杯兩生驚起
　糟􁃷䑓歡呼轟作隆冬雷忽聞門外征馬語兩童泣
　下紛如雨馬聲高朗童聲俯似訴兩生離别苦一生
　聞之悲一生聞之喜兩生悲喜人不知天外浮雲地
　中水君不見開天盤古氏其情最可憐九州莽莽無
　人烟獨坐獨行一萬年又不見高眞之居亦孤寂舉
　酒招人人不暱九天費盡百神謀僅奪唐朝一長吉
　兩生把盞同軒眉居然日日相追隨一生偶送一生
　去臨期何必吞聲悲我馬莫憐君馬獨君僮莫向我
　童哭雲天萬里好聨唫共把長空當詩屋
再送張同年一律
更從何處别且復上高樓一世眞㳺戲三旬偶滯留巳
超生死刼難破古今愁何日青天外同君一舉頭
　附同作　張問陶
　吸盡都城酒萬杯此行原不算空回眼前醉語天収
　去别後詩情夢補來小住談心孤月滿狂呼拍馬亂
　山開思君他日書千紙定向峩眉頂上裁
小除日仿唐賈島例與張同年問陶祭一歲所作詩並
屬王文學澤爲作圖各係以詩
君詩四百篇我詩六十首君詩苦多我苦少差喜流傳
同不朽我年二十登詞場接詠巳有橋西黃(仲則)晏公
祠內祭詩處一屋神鬼皆憎狂生年三十尤奇肆是日
孫郞號同志筆壓南山白額愁挺鋒復把生龍試燕秦
楚趙逰何壯所不能臻祇天上風月千埸酒萬場醉中
歲月偏奔放爾來四十氣已降筆陣敢詡今無雙异才
爾復出西蜀百斛龍鼎邀同扛前年同客龜山左我不
知君子知我直待蓬山頂上行相知一世方能果我詩
與君詩識者不能别雖然我自知與爾陳一一長江一
萬里先瀉君門前若論飮水源我較輸君先一年三百
日日日有昏曉若量日出時我比君家早君如吸盡江
水源使我門外朝夕無奔湍我如繋住西馳日令爾屋
頭終古長如漆我放白日西爾蹴江水東高高下下總
無極與爾分半塡心胷爾筆何處架青城與蛾眉我硯
何所支黃山與天台天公夜半笑口開餘子位置綦難
哉此時一瓣香裊入九霄碧惹得千家與萬家如椽紅
燭都無色君不見黃郎黃郎巳前死不及見君詩百紙
孫郞雖狂一字無見爾亦作奇人呼今宵約不來苦說
有官事坊西令我走不休欲拉閑人作陪祭醉中一客
爲作圖更遣一客題分書(時朱同年/文翰適至)君不見門前車轍
痛掃除分付鬱壘同神荼今夜俗客不許來催租
送張同年問陶乞假歸蜀(并序)
　乾隆五十六年歲在辛亥二月朔日同歲生張君問
　陶乞假歸蜀其㕛洪亮吉采玉田之蔬挈山陰之尊
　送之于國西門曰足下家居遂寧婦留成都鼻子遠
　宦巳傷親心纍臣贅秦復悲身計然則足下辭金門
　而南邁並赤日以西馳勞乎此行蓋非能巳仍復迂
　道崈洛戒途雍梁爰謀裹糧並訪親舊西嶽道士留
　之而不能東方細君隨之而共反百武之外弱弟出
　迎一門之中密親咸萃解笏金而貯案被采服以娯
　親雖嚴生告歸相如乘傳不是過也又足下宰相四
　世孫也葛侯冡畔八百之株尙存召公祠旁一隅之
　宅能割谿茶可采則病婦㩦筐山筍欲抽則衰年補
　徑秋原半頃稅給于王官春韭一畦食供于家老而
　且煑米作　舂麥爲䄟以􁎤餘人或給耕者甫生之
　犢等愛于孩提頻來之燕視同于親故則亦物我均
　適心形兩忘者焉又況蠶經禽演不乏竒書蛤港臝
　田别開精舍臘頭宴客社尾迎神朝衫忽著則鄰里
　詫觀縣令偶來則牛羊驚竄南軒旣闢北牖時開果
　落枕前花開鏡裏一林百樹招鵲辭雅雙澗叠波留
　魴放鱧若是者采其吉語娛我眉梨懲彼殺機戒茲
　子弟播三田之種閣上巡觀賡七月之章房中屬和
　未嘗不集吉門之慶極幽居之致焉定省之暇時而
　出逰則峩眉當其前青城出其後大江流其左􁎤水
　徑其西解角之鹿可施鞍橋浮鼻之牛以當舟楫餐
　雲欲曙之嶺采藥斜陽之洲團蕉數尺非佞佛而可
　趺危梯百層不學仙而亦往閑防疾厄時覽方書偶
　有篇題緘之經藏此則金門大隱不止平原玉笥眞
　人復來宏景若夫㒒與足下之交道又可言焉僕處
　鴂音之里君居吠日之方蛩距之合無由牛馬之風
　不及乃闕前一覿忽若素知飲中百篇愛同前哲顧
　性嗤釋氏敢侈前因亦鄙道流詎云緣法静言思之
　迨卽吾儒之所謂如舊相識乎夫卅年成世足下旣
　近之僕則又過半矣俯仰一身離合萬里常恐百年
　交道不盡然精氣不散當成神明風車電帷來往不
　絶則僕與足下又何慮哉又何慮哉自此之别一日
　之内僕眺朝陽君眺夕采一江之流君飲水源我飲
　波末則亦何嘗有須臾之間遠近之殊哉保嗇神理
　時時讀書簡牘不詳悉之于夢亮吉頓首頓首
城南初日照高樓樓下勞勞僕馬愁此日别君須握手
古人見爾尙低頭交同北郭推三世學許東方記十洲
竟欲上天留不住夢䰟隨過古安州
　附留别詩　張問陶
　離筵相對别情多曾與羣仙㑹大羅半世心交偏得
　爾十年詞筆偶登科堅持壁壘争詩律亂擲尊罍閧
　酒魔忽送孤鴻天際去月明千里意如何
　年年奔走逐風塵又對春明折柳人藎篋隨身千管
秃鶉衣衝雪一童貧山中酒熟還家好雲外心閒得
句眞肯學長卿西去日高車駟馬嚇鄕鄰
　一椽破屋寄三川累我西行欲上天十萬峯巒生足
　下㝷常雲月在眉前花時泥飲從田父雪夜狂歌理
　釣船只恐重來忘禮數倒持手版謁同年
　小碾輕車出鳯城東風煖到子規聲一官偶得常疑
　夢萬里能歸豈好名細詠白華眞樂事便言晝錦亦
　人情廻鞭忽下憐才淚八百孤寒羡此行
袁大令枚病中以自挽詩索和率賦一篇寄呈
我生爲鮮民逮養苦未果孤眞同孟陋名合作楊軻雖
然檢此身欲死尙不可唯公丈人行早結文字緣事勲
與文章一一喜可傳卽論委蛻期事亦須推袁幸公未
死時我欲代公述二十厲志初七十著書畢若論文福
兼公可死者一早年預清班繼復作循吏風謡至今留
俎豆倘可兾若論位望亨公可死者二君卿取十妻諸
葛得二男身如柏枝强境若蔗尾甘若論居處優公可
死者三十洲縱未遵五嶽巳畢至黃山武夷間垂老游
復肆若論山水緣公可死者四拾遺踣耒陽供奉隕江
滸昌黎不攝生和仲備疾苦若論年命豐公可死者五
中書廿四考方鎭四十年汾陽處危疑長沙疾緜延身
命匪不達得不償失焉何如公致身半世卧巖谷入門
與岀門偃仰無不足若論心志舒可死不止六世凡號
爲儒家置公一編上者師公文次學公詩篇下逮決科
䇿誦之口流涎公名聾瞽知公貌僮媼識或疑天上人
或引作前哲寧知公尙在年僅七十七如此復不死寧
能望神仙勢必神采離形作塊壘牽與其卧閨闈曷若
墟塜間顔公自爲銘陶令自作詩頗怪同輩中一一不
和之逮公始創例徧索執紼詞我謂果愛公生并致脯
奠及公能飮食一切口嘗徧庖人出新意尙可令公羨
又公在地上說鬼不肯休恐歸地下時萬鬼聲啾啾蓄
憾旣巳深瓦礫伺間投公其見夢余聊可助一臂公雖
塊然亡我尙有生氣鬼車與鬼馬辟易一萬騎公今雖
自挽我更欲速公公如讀之竟大笑聲隆隆當嘉此狂
生交道有始終
袁大令以辛亥除日復作告存詩七首索和戲加二絶
　奉答
赴書昨日過江東消息傳來總不同我信戴逵無死法
越中名士勝呉中(時誤傳錢少宗/伯載赴書至京)
儻來勲業那堪論絲竹東山道自尊却見白鷄原不碍
故應久占謝公墩
巳扺紅塵一百齡名山五十載韜形如何更展人間限
天上多應妒歲星
告存纔接七篇詩此語賓朋喜可知誰識仙山樓閣裏
有人望眼欲穿時
準擬銘旌已欲題無端白日忽回西生天成佛都應後
莫哂精廬孟㑹稽
耆舊居然壓輩羣老來心力著書勤十分彭祖當時壽
却愧公還未一分
人嫌不及此偏過恐是神仙受折磨謫籍至今塡未滿
周妻何肉累公多
名山咫尺好攀躋趁此春江綠欲迷畢竟太眞年命脆
請公來日試然犀
脫手新詩衆競鈔豐干莫怪舌偏饒兩篇多作非無意
先代巫咸賦九招
里中十二月詞
　辛亥小除夕避債沙河門側因憶里中舊逰及諸勝
　事爰成十二月詞十二首
西瀛里畔人聲沸翠色染天紅蓋地排門剝粉書豐年
屋後水扉燈影連橋上人橋下艇不斷㯭聲兼帽影東
迎䢴水西接城夾河祇聞爆竹聲料量香燭南街口共
向喜神方上走元宵節近當出逰却喜客歲晴中秋(吾/鄕)
(西瀛里中爲百貨叢集之所臨河一帶半皆染坊屋上/飛竿挿天大率皆嚗布廊也除夕爆竹聲尤盛詰朝紅)
(綠紙積地常至寸許又里諺云中秋雨打上元燈若隔/歲中秋晴則元夕月必大好以此爲騐十常不失一)
　右正月
神祠昨日鐙花笑屈指社公生日到龍鐙九節茭滿池
就近還叅各神廟後街絲管聲沸天鐙影直接斜橋邊
衣香隊裏春雲熱謁廟仍須夜深岀鐙光疎處穿市過
社公不拜拜社婆延回只說歸塗枉朱雀橋邊水聲響
笑指鄰家姊姝言百花生日還相訪(里申近年尤重社/公生日鐙火較元)
(宵更盛城內外社公祠數十區惟北後街及斜橋二處/最修整至期絲竹聲毎徹夜不絶傾城士女皆于更定)
(後岀逰朱雀橋在玉梅橋/東過橋卽楊氏園亭也)
　右二月
二月二過三月三薺花黃徧穿單衫單衫何處尋春好
先踏艤舟亭畔草紅梅閣接迎春堂一路草香花亦香
紅墻缺處危樓􁂪正好滿塘春水活賣花擔子不得停
昨日寒食今清明花間古廟門開早一片香烟接花裊
傾城人出不遽歸緩步却從城北回君不見興䦨欲訪
閒桃李却惜山莊前已圯(里諺云三月三薺菜花兒單/布衫艤舟亭紅梅閣迎春堂)
(皆在城東距城北三里有青山莊爲前明呉氏别墅林/壑之勝甲于郡中雍正中張布政适居之後籍入官爲)
(里中富民所有乾隆三十一二年其家/中落遂拆以償逋今久鞠爲茂草矣)
　右三月
玫瑰花香一城嬾數起數眠天不晚城彎北去覔午涼
柳線亂將行客綰鰣魚上市値萬錢山筍轉嫩櫻桃鮮
微泉閣枕緩雲閣商畧欲啟荼蘼筵亷纎梅雨纔經夕
巳報江波入三尺趙家樓上望欲驚畫舫却與樓窗平
(出東門至天寧寺後有曲巷一條名城彎夏中納涼所/也㣲泉閣在縣學西侍御史董玉虬别業今歸趙氏緩)
(雲閣在雲渡東/舊屬呂氏今圯)
　右四月
柁工昨日支關鈔迓得龍頭出神廟龍身沉處奠酒肴
頃刻龍尾波心揺六龍城古龍舟七城北東西按方色
一層彩襭鐙一層水面徑看高百尺晏公祠外臨河滸
朔日先聞賽神皷三元高閣颭錦標聨尾北出迎春橋
飛竿快漿都成隊船上樓中卷簾對打招要取波面寛
一舸前呼百船退雲溪半里樓接天一河鐙光人不眠
龍頭纔過看龍尾四面十番絃索起洞庭楊梅甜不酸
更有盧橘堆成盤舵樓呉姫約早餐港口昨到江魚船
(毎嵗競渡時一龍舟例支滸墅關稅銀十餘兩常州城/有六門舊號六龍城余所見龍舟有大小青大小白及)
(烏龍金龍五色龍凡七午節後篙工取大石沉舟身于/河底而以龍頭藏廟中至用時乃迎取焉晏公祠三元)
(閣皆在/雲溪)
　右五月
萬花開後園林老日永如年客來少銀衫斗笠思出逰
城北水上多危樓窗櫺豁處天光現十頃荷香撲人面
東西兩水夾寺門水綠欲把門扉吞紅䦨幾曲生林杪
屋古似巢僧若鳥閒僧喚客客不應小艇出市前溪蔆
晩涼莫向閒街走九栢山房鬥新酒(城北放生菴內外/有池寛至十數頃)
(荷花甚盛菴南卽元處士謝應芳祠祠後有樓甚/涼敞又西行數十步卽楊進士倫九栢山房也)
　右六月
七月七日侵曉妝牛郎廟中燒股香回塗更把裙衫整
織女橋邊鑒春影彎彎新月看至圓結伴好上臨河船
東塘北岸人争覷倚艇低頭放鐙去今年鐙様人更誇
飄出萬朶紅荷花年年歲歲祈無疾自信今宵鬼緣結
君不見東家女兒結束工染得指甲如花紅斜簮茉莉
作旛勝鬢影過處饒香風又不見西家女兒還未嫁閉
戸挑鐙坐深夜神鐙社火總不看獨望銀河占米價(北/門)
(外十里有牛郎廟旁一木橋俗名爲織女橋中元日土/俗普放河鐙又多市楮幣于深夜燒之名結鬼緣七夕)
(前後天河隱不見者常十數日呉俗/以日數之多寡騐米價貴賤多不爽)
　右七月
十三月如元宵十四十五光尤饒蒹葭莊來鶴莊更有
蘆墅蔆堪嘗歸來樓上開扉望正見光從海門上江波
濯月月更涼千戸萬戸堆新霜層樓影向三更直高下
棱棱瓦檐濕更殘女伴出走橋行過八字剛三條頳顔
難却鄰姬請更走烏衣及紅杏莊家燈謎猜不完曲巷
更有花鐙看打十番跳百索攔路復看飛鼠落兠鞋纔
了復墮釵南街怯行行北街君不見團團明月方迎面
一入采棚天不見(蒹葭來鶴二莊桂花最盛蘆墅在北/門外産菱尢佳八字橋在城東與紅)
(橋及元豐橋斜對烏衣紅杏二橋名在䢴溪上近年中/秋鐙謎盛行巳酉庚戌莊公子逵吉在里門延名士十)
(數人專司其事以是所製尢膾炙人口中秋前二日㳟/値/萬壽聖節居民皆結采爲棚張鐙至五畫夜大)
(街及西瀛/里尤盛)
　右八月
中秋說餅辰重九題餻節汪三湯餅倪婆餻却與龔丸
作三絶出門衣袂多北風偏向南郭聽齋鐘再轉僻寺
來城東驚聞天半人聲雜一郡人登七層塔攔門一客
索一錢皷勢直上浮屠巓窗櫺八扇迷方向咳吐皆飛
鳥巢上前行如挽後若推足底復有人頭來飛梯盡處
波如鏡坐久蒲團始神定閒㝷菊種來僧房更借苦茗
澆詩膓歸途忽見紅鐙簇禮斗筵前夜焚籙(雲溪倪婆/製糕葛仙)
(橋汪三製餅皆舊有名近厨人龔玉魁製粉丸亦精清/涼寺在南郭外九月中香㑹頗盛自城南至東郭必出)
(崇慶寺前太平寺在東郭有塔七層爲九日登高處里/中人常以九月禮斗城東毘即室塔隱山房皆禮斗壇)
　右九月
一花一草都無色黃葉砌邊堆數尺下元㑹好强出逰
乍冷客亦披輕裘蕭辰欲借笙歌暖排得雲車大街滿
迎神曲好還送神香篆影裏回陽春馬山紫蟹螯鸛蕩
青魚尾屈指消寒㑹當起舍南竹屋梅乍開掃室便巳
安尊罍趙君飽噉呉君飮更有蔣君工食品潁州酒政
推嚴明不到四更杯不停君不見坐中有客歸何遽欲
附租船上墳去(里中賽神以清明中元下元三節届期/城隍神皆詣北壇行禮出入儀從甚盛)
(兼設雲車臺閣故事傾城士女咸設幕觀焉蟹産太湖/者佳鸛蕩在西門外五里産魚最多里中諸老輩趙丈)
(繩男食量兼人呉上舍祖健稱豪飲蔣太守熊昌酒政/尢嚴舍南竹屋則余侍御舅氏書舍也食品毎出新意)
(他人倣之皆不及又吾/鄕展墓以清明及十月)
　右十月
租船歸日盈筐載精穀上倉粗入碓嚴寒料理及薺鹽
買得城南幾挑菜花豬成隊羊一羣冬至日前商祀神
蜡筵開處賓朋滿紅燭壓簾行酒緩清歌小部方上場
門外嫁女笙簫忙君不見東鄰贅壻仍開讌自說豐年
百般便連天爆竹西半城一月不停歌吹聲樂工醺醺
里巫飽却詡今年日辰好(呉俗于冬日預蓄菜數百斤/以鹽漬之可經久不壞里中)
(富人于冬至後報賽名曰蜡筵是日必徧請親朋又里/俗婚嫁事必擇冬季若遇豐歲則更多亦昔人霜降逆)
(女氷判而止/之遺意也)
　右十一月
桃仁滿把餹盈掬臘八家家煮膏粥袈裟三百紅滿街
穿徧一城云化齋闌干影裏飛花爆相約卄三先祀竈
神祇五路土五方屋後有井堂前倉小兒新年上學堂
牲醴并欲祠文昌年殘百物先儲蓄家讌賓筵喜俱足
君不見書生生計絶可憐研斷凍墨書春聨(臘月八日/以百果煮)
(粥并饋親鄰城東天寧寺僧徒常三百餘人臘月初則/空寺盡岀名化臘八米祀竈舊以卄四日今則家計稍)
(裕者皆移卄三土俗以五路神爲行人歲盡則祀五方/土士人則加祀文昌朱衣歲除寒士之最窘者恒設筆)
(硯于通衢代冩春/聨可日得數百錢)
　右十二月
卷施閣詩卷第十一
　　　　　　　　　　　　　　　陽湖洪亮吉著
　五陘聯騎集(辛亥壬子)
雨窗讀何水部道生詩適有饋蟹者率賦一首卽題卷
　末
平明生輕寒秋雨閉門大窗風扇如鬼梢人竹數個起
來天冥冥枯坐無一做攫得一本詩中邊頁先破案頭
光正黒捉就窗隙卧讀一首兩首大呌急起坐波濤欲
掀屋日月忽顛簸無端蟠虹霓光怪生土莝排空一枝
筆五岳透皆過凝然七字出重欲百馬馱又如五兵利
當者無不挫讀時忽狂笑一屋悉驚邏一句復一滴恍
與檐漏和雖然萬言富無救一日餓忽然𫾣門來送蟹
有鄰左是時雖正晝墻外黒若磨安排醋盈盞叠取薑
桂剉呼童急斟酒好句我欲賀遺經嬾書冩卽此當清
課(時爲㓜子/書爾雅)讀詩一兩卷食蟹七八個快哉復快哉屋
漏頂上墮
自蘆溝橋西人山至花犁坎道中作
山程七十里半道馬巳死(時同行劉檢計/湛齋馬忽斃)主人寄坐僕
告歸一馬乃載三人來前山蒼蒼月初出對面一山看
落日微紅入水尙有光水底巳復鋪新黃山風斜衝兩
山口倦客欲眠山石走一峯槲葉下趂人車上鈴鐸聲
疑嗔客行無糧馬無草三兩人家閉門早却怪前頭紅
樹多槖駝不到山初好
自慧聚寺北行歴化陽朝陽觀音諸洞晩上極樂峯作
峯形南北殊凹凸入地上天皆一日潜行五里不見天
躐炬光遠空浮烟莓苔森森綠疑夢蝙蝠手捫皆不動
一風衝出微帶腥足底萬竅聲俱鳴好奇徑欲窮顛末
行僮失聲炬將滅四人急轉我後來風黒恍有千人追
是時屈指當交酉岀洞見天天尙晝飮泉百盞神始清
坐調鼻息方遠行樹巔斜行途轉窄鴉點撲人如雨黑
東行一洞勢較低一洞復出淸泉西斜陽沉沉嶺頭落
客意極疲龕極樂下方巳黒天頂青側帽恐碍當頭星
自潭柘寺至龍潭久憇
一亭葢清泉再轉泉巳失山腹空若囊時時怪風出青
松高穴蒼鼠肥紅葉遠雜烏雛飛四山茫茫樵跡稀山
翠沁骨思添衣斜陽下嶺客上山山寺防虎門先關坡
陀百轉行客餓林果却從頭上墮
宿慧聚寺山房
寺門望殿樓樓逈若天上一松蟠殿角高復出千丈山
僧導客行不休石屋轉出青松頭客行開窗玩松頂下
視僧房若居井秋衾鋪月夢不成一夜枕七皆松聲松
耶雲耶不能省月裏千重百重影三更闢戸禮上眞北
斗正南來瞰人
日午抵潭柘寺至猗玕亭久坐
到門諸峯低青翠収一殿直上百級奇雲紅撲人面穿
廊入厨院百匝水聲徧危亭圍衆綠當午無所見林杪
開北風晴陽落如綫山牕當殿展涼燠亦時變朝饑誰
可喻山果幸時薦呉筠雖說餅束晳仍賦麪卧枕明昌
碑狂思永和讌(亭有流觴/曲水故云)
慧聚寺夜起行馬鞍山麓
三更東峯明斜月逗林左連閭無人聲獨徃意亦果北
戸昨巳扃山風自開鎖梢南通一徑細路出墻垜碧樹
合作屏黃雲㪚成朶低同馴鹿步高與彌勒坐一寺十
數廊閒行止餘我徘徊念儔侣水黒月巳墮歸路愁徑
昏山榴綻如火
山房與卲侍講晉涵話舊兼呈曹侍御錫齡劉檢討錫
　五張運判道渥
憶昨從君逰青山謝公宅五更揺夢醒君苦行不得出
門殘月尙在牆照見四野黃花黃傍花前行衣𬒮香綠
鬢欲與花争光看山百度花千度鏡裏朱顔已非故五
嶽雖成汗慢逰一春毎被風光誤洪厓仙人寧足誇君
亦嬾種青門瓜雲山無意忽相合且拾山果烹谿茶對
床七輩今誰似可惜三人巳前死(壬辰三月同逰青山/七人今朱竹君先生)
(張上舍方海黃二/尹仲則並下世)學士才名上舍詩還餘李嶠眞才子
今日張顛有替人曹劉聯轡出風塵青松白石談遥夜
艶李夭桃訂好春(時約明歲/三月重逰)
歸途逰石鏡山作
馬行半日城皆陡槲葉隨風出林走桑乾河北飲馬時
却望樹色還參差平沙茫茫埋馬膝復有一山當路出
遠㝷千級到寺巔寺外城堞皆衝天紅林蕭疎日光薄
破樓無鐘殿扉落庭隅堆草濕一邊夜半或有山魈眠
梧桐葉
梧桐葉秋來大如掌肅肅西風催蕭蕭打門響
何工部道生招飲卽席羅山人䀻曹指揮銳張運判道
　渥合作一圖名秋堂雅集因繋以詩
一人畫山一人畵樹旁有六七人嘐嘐屋中住曹興宗
昔時畵馬今畫松羅江東畫人不工畫鬼工張風子畫
卽有風獦葉恍起秋堂中兵曹詩百篇(法時/㠶)舍人酒一
斗(劉湛/齋)比部談天(李石/農)我义手屋頭有樹樹杪山却怪
樹底門常關晚晴巷口車聲接一徑呼僮掃紅葉斜陽
入樹留一分道遠客欲趨城門(時㠶居/内城)君不見山雛窺
客喜復嗔認是昨日逰山人
逰古寺
入門悄無人北風吹小住誰肯揖先生長身一松樹
朱孝女奉親圖
孝女婺源人誓志不嫁以養父母父亡事母幾二十
　年及母沒孝女年巳五十依兄弟以居繪父母象懸
室中朝夕事之如生其兄某爲作奉親圖索詩云爾
二十事父母三十依偏親四十作藐孤哀哀逮晨昏父
亡事毋毋亦亡高齋却掃爲影堂影堂西偏兒所住生
死不離親一步行年五十不下堂父毋以外無尊章畵
師敬復瞻顔色髪白未笄何可得椿兮萱兮合作圖旁
有几榻兼詩書君不見孝可生孝可死由周秦逮今此
伊誰作配光青史北宫之女嬰兒子
歲暮飲酒詩十篇
一屋無閒人勉復出門走一巷無閒人驅車出坊口東
西街十里排戸欵良友皆云出門久十至九不偶沿路
爆竹聲兒童拍雙手車來仍復返斜日巳交酉一世無
閒人誰同飲盃酒
飲酒或不樂時時復嘯歌讀書有時疲披牋亦吟哦設
榻書案旁所以消睡魔房廊亦周行時還撫庭柯大扺
一日中良朋間經過飲酒時究少讀書時究多
自爲京朝官童僕色不展連晨朔風至寒色到雞犬呉
奴昨告去朱戸别思欵今辰關右僕衣被亦將捲欲留
心不忍各爲計安善十年依倚乆一旦忽辭遠周親復
交詈食窘衣不暖笑讀東觀書何如北門管
學士不能飮而時負酒錢(法時㠶/喜招客)侍講久輟詩(卲二/雲)獨
喜客贈篇孝亷耽宵吟(王愓/甫)日出擁被眠廣文退食遲
(汪劍/潭)負劵愁逼年皆隔十里遥誰能比唫肩歡悰杳難
尋俗累苦復牽惟應孫比部(淵如)時闖笙歌筵
比鄰指揮署對戸車臝坊鄰雞第一聲馬嘶人亦忙否
則公案側貫索聲琅琅羣動旣巳䌓吾行起徬徨門戸
尙未開初日上北墻窺厨炊烟稀正苦瓶無糧吾師昔
人言冬日則飮湯
歸鴉値歸鴉十十復五五酒人憶酒人相思倍云苦寥
寥心一寸誰復可傾吐欲因西逝日寄此蜀江滸江水
杳以深高原復相阻思君不能見夜起聽更鼓安得雙
鯉來奇篇槪今古(此首寄張/同年船山)
屋頭無星辰積晦巳三夕淩晨先習霰騎馬懶入直生
徒來饋歲野鶩間鮮鯽更有酒一樽聊云破岑寂雖慚
通德里差比草元宅呼兒開美醖小酌經案側正好無
俗人門前雪盈尺
人皆處城西我獨居城東城西人不來賓坐時時空非
徒息紛紜藉卧篇籍中日旰弱弟歸粥飯喜與同兒曹
誦經餘得句輒復工爲善無近名我師陳仲弓干祿不
欲多我法邴曼容興至卽舉杯消磨寺樓鐘
昨來京華居闢室作影堂晨昏覲吾親旬朔申瓣香祿
苦不逮親時時我心傷幸伴弱弟居諸甥亦隨行誨以
勤讀書庶幾能顯揚歲晏風雪中懷人益傍偟一舅依
郭門兩姊居江鄕何時能合并築室先壠旁
向生無他奇貧甚益偃蹇人言年歲竟屏當無一件開
函展然笑一室尙仰偃泉明乞食詩吾行恐難免欣然
喻妻子且設歲除宴爲歡極今日先把百愁遣待過元
日朝衣裘亦堪典
歲除以酒炙酹亡僕窺園并繋以詩
自余爲諸生汝卽侍左右皖江隨學使姑熟依太守兩
年居白下一載住京口逮擢明經科相從浙東走窮冬
遭大故九死返林藪汝也痛哭隨衣穿露跟肘經年堊
廬内料理及糔􁉆一僕乘間逃蓬門汝兼守余心感其
義待汝乃不苟除䘮來日下百事益粉糅春秋兩闈試
十上九顚踣屈指十五年所値苦不偶親知久相弃汝
乃誓不負落落十數州商量覔升㪹逰梁才匝歲客陜
時最久中謀金半百爲汝歸娶婦南下不半年長饑婦
先詬踉蹌復追及訢室有病母汝才工料事兼復習科
蚪毎寫百幅書人疑岀余手余交徧區宇能一數某某
孫黃曁崔趙識我交最厚不來同我憶來卽具尊酒各
能諳食性黙爲理菘韭武昌城郭外客歲歴申酉地也
南北衝邨墟雜花柳平生汝頗謹苦被僚僕誘到此亦
有由都緣婦奇醜妄心希外遇或可副箕帚放艇夜渡
江時時逐鷄狗衙推頻乘隙間値墨尿毆有時方縱笑
遭我出行陡厲色一禁之鞭笞願甘受扶疴方就道風
雪復連嘍余來幸通籍解汝顔色愀遣歸迎眷屬兼爲
覔糧糗汝時雖巳病聞語尙抖擻今年附舟至面色益
昏黝殷勤覔醫藥病早醫乃後短至節氣長時時伏床
嘔屏除諸食品日僅啖蔆藕沈疴由自取將死乃一剖
彌留三兩日作札呼汝舅瞠目不得言頭從枕邊叩卅
年爲一世誰識汝不壽汝行雖厠僕汝義實兼友汝不
善攝生吾行又誰咎急爲馳惡耗書至月巳九汝母哭
定癡汝父顔亦叟伶仃遺弱女學語未離㪍一棺雖草
草必爲枕邱首除夕酹一杯傷心汝知否
小除日寓齋卷施閣祭詩作
昨年祭詩日同館挈仙史(謂張/船山)今年祭詩時闔戸僅兒
子一兒讀詩業未醇一兒學選粗有文呼來筵上作陪
祭不向屋外招詩人事功一歲慙何有詩一百篇文十
首偕之作達亦可憐敢向衆中誇不朽此筵設自我此
例舉自唐浪仙詩句鏤肝腎積歲預恐心神戕我詩直
欲寫胸臆元氣未劚何由傷雖然一日間檢韵亦巳忙
灤河仙鹿北谷羊作脯聊潤詩人腸南鄰詬誶聲北巷
市􁍭沸吾廬雖冷一事無尤喜門無索租吏一詩焚筵
前一詩寄蜀中狂生避債作臺後預想掩戸浮千鐘我
行亦返卷施谷欲仿長江作詩屋更邀諸老同祭詩短
趙狂孫附癯陸(陸秀才繼輅年尚幼/巳工詩兒子友也)
　小除夕從家大人祭詩歌　飴孫
　兒時放塾庭前過重慈提擕侍行坐桑陰屋側隨嬉
逰手捧新詩當餘課十年負笈從師逰樓前學詠珊
　瑚鈎閒中分賦荷奇賞出語不肯同朋儔歸來朗誦
　喜阿母慈顔一笑開睂愁歲除亦解束詩卷雅伴積
　軸堆床頭屋傍十畝富風景絶愛春晚兼新秋偶然
　好句覺自得僮僕徃徃嗤吚嚘􁑾舟亭畔蠡河地花
　落花開摠能記年華二十春二分入世文章敢逰戲
　春明北上隨慈親歲星在亥月在辰曾登鳬繹望㤗
　岱更喜撃楫經渾淪看山看水不相識問名一一窮
　本根祝風咒雨一枝筆行客舟子驚竒珍燕中隨宦
　樂趨侍一卷兀兀隨晨昏過庭重誡爾小子學詩一
　語言重申閒堂月好命分賦擘牋搦管嘘陽春一篇
　偶合長者笑一篇若拙長者嗔弟昆相賀復相戒冥
　索時復煩心神金臺芍藥閘河柳快飮百杯詩百首
　夜䦨掩戸時朗吟一屋兒童都上口卷施閣集排西
　東更列酒脯酬天工庭除恪侍作陪祭釭穗凝綠花
　冥𪷟太華培塿並時列光氣淩亂殊青紅瓣香縱不
　在前哲敢說家學能兼通他年倘得嫻一藝畧比過
　邁隨坡公
花朝日獨逰二閘歸適馮編修集梧得田侍郎雯大通
　橋秋泛卷子索題因率書長句于後
花朝日展重陽圖百年風光今在無蓼紅荇碧色不減
只有卷裏人俱徂河流北去都成岸驢背紅塵亦頻換
誰從物外觀古今石墖亭亭峙天半惜哉秋好何如春
津水乍綠無纎塵獨逰徑苦意蕭瑟坐恨不見當時人
百年似此清逰寡都䇿疲驢不騎馬沿堤正好迎面風
攬得柳絲盈一把米船東來畵舸西百丈徃徃牽朱旗
羣公觴詠致堪樂可念民力東南疲君不見東南十郡
沿江滸陟險誰憐挽輸苦就中若以河沙量我亦江鄕
一編戸田郎仁者固不同刻石告誡垂橋東即論文筆
亦殊健赤幟巳植騷壇中風光過眼誰能久感舊懷人
一杯酒春禽送客如有情約我重來看新柳
葉舍人雯移居觀菜園上街東作圖索詩爲賦長句
樓頭擘山作兩峯門外江漢流無窮先生開軒日正東
繞宅萬樹桃花紅朝烹武昌魚草飮江渚酒卅年撰述
無不有博士一官堪白首無端欲將閶闔排愛看紅藥
翻當階江頭池館覔人住反使猨鳥情俱乖水程迢迢
陸程少糧盡唯凴讀書飽津門橋南賃百驢囊金雖少
書有餘朅來都門三易居菜圃開處眞吾廬盤盤老屋
橫街後分半貯書嫌不彀鎻㕔退直事亦忙目力若短
書聲長談心時接北街李(小松/編修)聨句尙有南頭王(愓夫/孝亷)
君不見買山何似還山住一様門前幾株樹屋頭添得
十丈塵失却雙川合流處
法學士式善屬題曹指揮銳張運判道渥所繪二卷子
蓬壺有仙人早歲卽食祿所居尤禁近
丹闕森在目官清饒暇日當干駐車軸閉門詩作命萬
事不貯腹我頃謂先生身外物皆足無須更誅茆天地
卽詩屋苦吟朝復夜雙舉日月燭惟愁鑿幽險或致鬼
夜哭元氣不可漓期君返眞璞詩名試屈指海内不五
六餘如閱傳舍彼此可駐宿賞心雖偶寄過眼亦苦速
茲龕庶􁂪兀表以出檐木名山原有待壇坫今已築我
亦念故居卷施一隅谷
　右詩龕圖
我家門前接早潮却行一里數十橋橋邊朱樓橋下艇
千尺䦨干漾清影扶橋楊柳高接天樓上著客疑飛仙
偶然窗際落高詠却惹逰魚出波聽此橋此屋别幾年
轉眼風月凋朱顔幸從塵外覔棲止百步尙有泉濺濺
車聲馬聲何日歇毎遇橋名輒驚絶橋心何止無水流
反惹岸塵高尺一先生詩思本最超更喜畵裏逢溪橋
桃花溪南楊柳梢著一斗室如鴉巢我因鄕夢頻生妒
君爲尋詩盍延佇徑擕秃筆及團蕉明日從君畵中住
　右溪橋詩思圖
寒食出逰詞
墻頭無雨聲墻下無草色杏花一枝空復情薄暝吹香
作寒食春衣初試欲出門東風吹塵日已昏天嬌南去
路如掌楊柳缺處藏春墳春墳高高盡尺五貼徧紙錢
知有主橋西燕子飛不停啄得幾家墳上土啄殘墳上
土來作梁間塵堂前宴客開酒樽卽是掃墓歸來人世
間行樂皆如此一邊生人一邊死消沉代謝那得知冷
眼却輸雙燕子東風吹塵日向西燕子亦逐逰蜂飛成
團蝴蝶出門去屋角幾樹桃花低城陀高低土無隙高
種花枝下栽麥老翁徃歲食有餘麥穗旣黃桃實赤今
年無雨桃少華麥隴三月飛黃沙關心歲事各惆悵令
我興盡思還家歸來閉戸同誰語一枕輕寒夜如許忽
驚飛夢到江南借得鵓鴣來喚雨
館僮折梨花一枝供膽瓶中率賦一絶
折枝聊復詡春華插向文窗影絳紗蝴蝶一雙來入定
錯疑添得樹頭花
三月廿三夜丁香花下獨坐適法學士式善以庚戌辛
　亥兩年所作詩屬訂定因䟦于後
丁香花底展君詩花穗千條月一絲句向卷中吟欲活
月從窗裏墮多時商量握管題長句珍重臨風嗅亞枝
明日欲邀花下醉更凴殘朶索新詞
三月晦前一日清曉獨逰法源寺看海棠花下値馮戸
　部敏昌因同過寺旁亡友黃二景仁舊寓室已傾圯
　不可入感賦一首
出門誰是看花路縱馬直前知不誤斜行七里破曙光
馬不識途能嗅香平明一寺攔街出萬綠衝門馬驚逸
客行下馬方拂塵花下巳有先來人羡君何止尋花早
花氣入簾餐欲飽十分花事惜巳過砌下漸比枝頭多
明朝更惜花無幾窗外怪風成陣起看花人老花莫悲
花下幾見常追隨不然花枝南頭兩間屋曾有詩䰟抱
花宿眠時如鷗立如鶴看得開時復看落如今寂寞鎻
幾春花屋祇當詩人墳門䦨雨圯紙窗破時聆唫聲夜
深墮君行歎息欲出門我更代花招客䰟君不見客䰟
定在花深處怪底曙鴉啼不住
暇日校法學士式善張大令景運近詩率賦一篇代柬
我詩時苦難法詩時苦易若欲詩筆工兩人先易地張
君下筆有古人我詩下筆苦有我若論詩格超有人有
我皆不可咄哉詩道匪易言何況雅頌至此巳及三千
年誰無好句播人口大扺來徃起滅一一如雲烟天有
日月星地有嶽與瀆筆端撼之不能動何以奴視荆朱
僕賁育若夫一身之内理更該心志各淩爍口眼各闔
開不將我之心志口眼寄于古人四體百骸内始覺我
與天地錯立成三才不能已于心乃復出諸口爲天地
立言于我亦何有有所溢于目乃復矢厥音爲山水寫
照而我何容心一言二言精不磨千語萬語寧嫌多鋪
牋直可槪八極濡墨眞欲成江河然後張君詩法君詩
牛腰巨卷擲我我欲頂禮同所師且令前萬古與後萬
古得我數輩中立藉可相支持
晦日卷施閣餞春偶賦十首
紅杏枝前拜朔來丁香花底餞春囘冷官一日無餘事
祇向疎䦨數舉杯
經旬常坐此花前花幔愁開日影煎怪㡳鬢絲都不潤
江南抛却已三年
白雲間有護花心時墮高枝作曉陰雲起接天花委地
欲凴誰與判升沉
細語檐鈴那得聞城東風物感羈䰟春原一様平如掌
只少菜花黃到門
雨絲眞欲比黃金尺五閑階草未侵九十日春晴過了
却餘今日是春陰
春殘排日鎭飛沙自掩疎櫺護碧紗誰向燕南記風土
屋頭青草窖中花
閒禽多半向城東花裏高樓面面通不看生紅看生綠
天壇十里柳絲風
送春歸處敞斜扉星露微茫點裌衣休更梯墻看風色
明朝不放紙鳶飛
悟徹繁華摠是空興來擫笛自西東尙餘幾尺斜陽影
要與春花鬥晩紅
一種心情小婢猜四更猶自踏蒼苔燕疑殘月衝簾出
那識幽人秉燭來
惜春詞
一風吹自東一雨來自西風催花作塵雨催花作泥作
塵飛揚作泥定誰是春花舊心性桃枝欲窺廊柳枝欲
窺樓窺廊見客行不休樓上柳眼看春愁入門復岀門
不見碧天色離離滿徑堆綠陰明月欲從何地白心長
夜短睡不甘曉夢亦復歸江南夢時看花醒時呌芍藥
如盤向人笑
四月十三日張運判道渥招同王給諫友亮劉舍人錫
　五伊比部秉綬何水部道生胡文學翔雲陶上舍渙
　悅至海北寺街古藤書屋看花小集分韵得花字
一屋如舫門開斜半空吹香不見花入門老幹復橫路
根古半入鄰人家抬頭花向竹梢颭一架正把天光遮
綠雲𪷟𪷟雜紫霞花朶缺處蜂爲衙花光豈止潤睂宇
坐久衣上濃香加主人華筵開咄嗟有畫可質無須賖
巷南喧喧來酒車花片驚落隨飛鴉以花入酒沁齒牙
海濱石首津門蝦更喜蘆筍先抽芽年光慨如赴壑蛇
春止一日須豪奢(十五日/立夏)握拳透爪拇陣譁上樹百徧
能搔爬酒盞嵌入枝了􁍦不爾恐有旁人挐十三清宵
月正華笑視竹影生窗紗忽思逃席路復义一徑却好
鳴官蛙到家冥冥吹曉笳袖底香氣留些些
自
御園囬半道逰五塔寺寺中有古樹二株出檐幾數十
　丈花開覆屋寺僧曰銀杏也爲賦一律
五塔寺邊雙樹奇馬行迂道欵禪扉高枝似向雲中岀
落蘂猶能天半飛清磬幾聲催夕照疎香十里點朝衣
鄰齋東去春如海(寺旁卽極樂寺/牡丹薔薇盛放)較爾濃陰覆院稀
廿二日侵曉偕孫大至豐臺看芍藥
馬聲嘶過柳梢頭宛轉雲容清淺流十畝竟從人外闢
萬花如向鏡中浮狂思海國春三月夢斷江城尺五樓
小坐不妨遲日出滿汀濃綠撲簾鈎
國花堂看牡丹
新綠叢邊競吐芽柳陰先爲障飛沙縱敎風雨無寒色
占得樓臺是此花幾日酒中勞悵望有人簾底惜韶華
如盤莫向閒時笑第一銷䰟數謝家
崇效寺看海棠
入寺先敎蜂蝶忙殿前一樹倚朝陽若逢蜀客應回首
不作秋花恐斷腸夢雨心情初挹露冠春顔色肯施香
紅紅白白看千朶莫更臨風笑野棠
題阿少空彌達西尋河源卷子
鞭梢生層雲馬尾揺晴暉却行數里卽天上側㡌忽礙
星芒歸雲外一株樹我疑是落棠不然何以夸父擲杖
來茲方石林何周遭復疑天盡處不然何以豎亥逡巡
欲回步地高于天石壓雲北斗背上生崚峋幾回洗眼
望來路祇覺黃氣一縷從東奔漢家西南羌元人鄂端
尾去此不知凢有幾一條天路雖分明歴萬萬古無人
經飮源三日馬亦靈五色石上飛而行天河轉近滄溟
遠三面銀光截雲斷行經萬里無一人立久氣如春日
煖乃知山經水注皆放哉眼底甫覔眞源回道逢青鳥
亦不訝見慣捧日黃人來(圖中繪花/翎黃馬挂)君不見相公奉
命安河流怒濤如雷喧七州此時那識鑿空使藐爾巳
據天西頭一㝷其源一疏委同日奏功
天子喜雲梯關北望板桐只隔地中三萬里
立秋前一日法庶子式善邀諸同人至積水潭滙通寺
　泛舟觀荷分韵得學字
入門一徑何磽确山鳥迎人如鼓樂繞垣三折到寺樓
松櫟圍堂密如幄是時正値新晴後破曙園亭色班駮
張顛窗裏先揮翰以指擘牋如可學卷頭祇寫波一層
巳覺清光動榱桷苦唫尙厭人聲雜逕上高枝與商榷
何生入座先邀客後日出逰期可確(時約逰南西門/外金尚書園亭)坡
陀高下石百堆坐啖氷棱與瓜瓝新蓮去菂桃芟核客
未及餐遭鳥啄纍纍紅果堆綠陰不問鄰家棗先撲誰
人升屋思逃酒墻角銀衫險遭捉樹頭啖果人不知風
峭時時墮菱殻碧筒盃好長三尺荷露殊清酒偏濁東
西拇陣何喧雜熱暑欲將衣袖濯趁閒拉客淩波去忽
有小舟無木榷船頭三四船梢兩喜得呉儂體修揱豈
惟快飲荷盤露盤底嫩紅時一搦離離百頃生晩涼此
樂江南庶堪較坐中誰復唫詩健欲以持橈抵橫槊弄
波東去香尤逈指爪時驚刺菱角潭平日落風正生手
撼前汀鷺絲覺
法學士以康熈巳未鴻博前輩徐嘉炎等崇效寺雪公
　房探梅詩册索題爲賦一律
棗花寺裏看花日我後諸君祇百年見說雪公疑古佛
却驚梅榦亦飛仙馬蹄聲冷春三月鴻爪泥留尺五天
莫哂阿儂題卷末後來應又作前賢
卷施閣詩卷第十二
　　　　　　　　　　　　　　　陽湖洪亮吉著
　黔中持節集(壬子)
八月十四日闈中奉視學黔中之
命紀
恩八首
手披口誦日巡環清福誰言不等閒却愧
主恩原過厚校文纔了許看山
未妨旬日緩征程官閣西偏瑣院清(時居㑹/經堂西)八百孤寒
倘回首使星猶傍玉階明
學荒寧好作人師心賞偏教下筆遟日向一堂橫處坐
沉思不異課經時
二十三人說聚星(三主試十八同考及内/収掌二人共二十三人)橫排几案敞
屝櫺諸公僻事勞相訪我尙應慙劉石經
一紙除書下九重凌晨傳徧棘闈中神仙亦有升沉感
閑向瑶階說杜沖(時分校十八人惟余及江西李/編修傳熊奉視學/恩命)
箱擎甲乙卷縱橫宵漏沉沉入五更忽得一篇勤撃節
却逢紅燭語分明(俗言燭花/語爲吉祥)
七尺筠藍手乍抛(舉子入場例㩦/竹藍貯什物)竟㩦文筆試同曹官
資深淺由君較(坐中有言科分深/淺者是以及之)只我前年尙白袍
姓名題向榜頭遟短李才偏噪一時(塡榜畢本房頗/有知名之士)纔
欲解顔先不淚孤兒十載已無師(予少孤從太安人授/經今太安人下世巳)
(十七/年矣)
九月十六日次子盼孫殤
一病經旬朔行蹤爲爾遟如何束􁛑日却値蓋棺時檟
楚威初斂(予督課/頗嚴)參苓命不支九原翻羡汝先得侍重
慈(兒爲太安/人所愛)
臨發志感
萬里初持節經旬屢斷䰟受
恩原色喜念母忽聲吞負米程非昔傳經席尙溫明明
昨宵夢親見倚閭門
蚤發良鄕小雨
村雞喔喔五更餘馬陟坡陀步轉徐昨日晩涼翻急雨
滿堤黃葉似逰魚
良鄕道中
我行雖値秋氣候巳冬月尙喜天宇溫風霰猶未烈𪷟
𪷟遠道開濕光楊柳綠盡初生黃歉鄕豈獨民無業樹
㡳饑烏亦餐葉
早發涿州
寒夜雞失晨馬嘶聲愈警十籠銀燭煇遠遜殘月影
由涇陽驛早發至望都縣小憇復扺淸風店
早發涇陽驛兼程日未西力疲山縣馬聲短戍垣雞淀
落雲千頃秋成菜百畦傳餐吾自愧車下有饑黎
蓮花池草訪汪修撰如洋不値留柬一律
豈料塵千尺猶留水一方風沙來數驛烟雨忽橫塘漿
仄開波暝星圓蓋樹涼主人何處在雙寉入書堂
趙州雨花庵小憇壁間有雍正三年吳少宗伯襄題句
　和者甚衆亦用其韵作一首示菴僧滿坤
一菴當孔道終日鐸鈴譁但願土宜麥不須天雨花乍
醒完縣酒頻浣趙州茶知我南來客勞勞問九華(宗伯/自題)
(九華山人故/菴僧詢及之)
邯鄲題吕祖祠
兩年前尙一書生持節今看萬里行自恐功名亦如夢
漫逢人說是
皇程
自柏鄕至磁州道中雜詩
一日行兩驛所苦乏昬曉十日歷數州尤愁値僵殍眼
中過百井生計殊草草閭邑雖尙盈歡顔抑何少日斜
楊柳外一一閉門早驛亭依北郭路斷垣亦倒吏辝供
億困愍此山縣小僮僕有人心宵餐不能飽
昨日馳縣東今日馳縣西屈指兩月中萬里積四蹄我
願騎馬人惜此馬力疲渇引就水源行無使長饑此寧
欲市恩體物或庶幾廐吏慘不仁鞭撻詎有期我詩寫
驛亭墨淡字亦欹用以警牧民危言匪無稽
十里一驛樓三里一堡房塗皆列五軌楊柳踈成行持
較江以南地力殊太荒行者色苦饑居者無餘糧岡原
何高低土脉鬱不揚洺水旣巳微滏流庶湯湯欲著水
利書俾引清濁漳越俎倘代謀何人宦茲方
北風連晨來節候巳冬月荒荒野燒紅補此炊烟缺人
家林木外氣象何凜冽饑來聊飮水乾糗苦時絶誠知
年歲歉生理亦殊拙道逢駝背叟引與話清切辛苦無
他言惟祈一冬雪
道中寄眞定邱太守學勄
雨花庵内柏林中太守文章老更工得句便思勤寄與
郵筒今變作詩筒
湯陰道中簡管同年世銘(時在河南撫署)
强半詩從馬上成孤吟不覺過層城人因入洛三年别
天許看山萬里行尙喜石交難割席若論子舍各沾纓
(時君方/居憂)夷門東去繁臺路明日知君望遠情
衞輝行館憶己酉春計偕北上阻雨于此一日逆旅主
　人尚識之
臨街樓上雨縱橫三載重來感客情莫訝馬前雙節引
道旁還識棄繻生
早發鄭州
此地通河洛車聲徹旦昬適逢秦歲首來過鄭時門百
戰荒原在三椽遺愛存(謂子/産祠)土垣青不斷一綫上朝暾
鄭州十八里舖
連閭撃柝跛林昬候吏迎人過一村無數鵲聲原上起
日光濃塞戍樓門
自鄭州至新鄭道中作
鄭州及新鄭百里劣不足程其土色堅乃可礪剛鏃森
森秃邱阜厥性不宜木行過郭店驛益覺欹地軸土門
何陰森岡隴愈回複岀如囊露穎入訝車脫輹是知名
函陵曾不異函谷前行泥没髁後矚塵眯目危橋經洧
水我馬行始速十里陘山青原田亦輸綠
早發新鄭作
陘山月落尙有星紅燭亂注幽禽驚坡陀逼仄若行巷
楊柳缺處天初明𪷟𪷟豈獨衣垂霧點滴初明馬頭露
天寒十月已有梁無假縮足升車箱
將至潁水橋
高原日午露初収紅葉踈林尙帶秋岸勢欲南岡自北
一條清潁向中流
十一日暮扺襄城行館作
龍陂山色參天半城内石坊高插漢昬時騎馬出南門
烟水微茫欲無岸沿橋南北皆石堤鋪岸月色何高低
排空忽奏軍門樂驚起大魚波面躍
扺南陽行館蔣表弟青曜自舞陽來訪因邀至前驛共
　宿談次出行卷索題爲拉雜書此并以志别
白雲谿之東書屋名團瓢君家屋東偏小巷走北條酣
嬉少年逰厥性誰最豪我齒加長三賭跳欲競高阿母
愛汝深縱汝塾屢逃壓袖十數錢日市倪婆糕上樹或
偶閒墻東紙鳶飄阿定與阿馨屈指無汝刁光景若目
前歲月忽巳遥自余爲孤兒怕與親串遭往事一縱思
痛極衹欲號十年三値君京洛及漢皐情話苦太長日
短繼以宵今作萬里别離褱益蕭騷爲汝設一筵環之
以兒曹汝姊亦不眠頻將燭花挑袖中出短圖灑落白
紵袍頺松兩三株日午響怒濤不飮顔亦紅唫聲激林
梢鬢豈類秃鶖須亦磔蝟毛欲我作一詩爲汝畧解嘲
前贅汴水頭樂土願乆僑我意乃不然欲汝返舊巢庶
幾三徑中剪此蓬茅蒿他時我歸田與汝頻招邀投老
暇日多歡悰續垂髫支木斗拱間匀􁒑補堂拗盆池益
栽荷更植千葉桃因君夢還鄕小立紅闌橋我醒君已
行雙淚頻頻抛
王大令復以雪苑消寒集屬題因憶甲辰乙已間與大
　令同客西安畢尙書師幕府亦有此集預其㑹者呉
　舍人泰來嚴侍讀長明賈上舍元模莊通判炘錢州
　倅坫朱秀才􁩭徐布衣堅蔣縣丞齊耀王文學開沃
　孫比部星衍凡十人今甫八年存没相間不勝褱舊
　之情爰作一篇跋大令集後并寄尙書師武昌
憶昨三冬飲誰如十客閒嚴呉歸地下王賈散人間别
有神仙侣偏淪簿尉班(謂錢/蔣)朱雲稱乆疾孫楚亦長鰥
避債媧山側(謂/莊)逃禪胥水灣(謂/徐)襟期總霄漢逰戲偶塵
寰醉毎忘階級狂寧避謗訕别來經歲月遥隔萬雲山
吾子官初達高齋客乍還一編沿故事百首許重删驚
坐名原振(陳明經燮/詩最多)登樓賦早嫻勝逰何灑落逸興與
躋攀水碧圍衣帶峯青鬥髻鬟嘔心憐句好握手恨縁
慳我愧持雙節行將化百蠻凌門欣咫尺(謂尚書師/在武昌)沔
水歎回環屬有同堂誼(時方子雲孫香/泉皆同在幕府)都愁㑹面艱感
恩情抑抑懷舊淚澘澘爾日風多厲相思月乍彎持牋
不能寐巳恐鬢添斑
夜至林水驛
薄醉馳三驛迷途轉數岡岸藏茅屋小村入密林長水
鳥依沙白天星映月黃依微有漁火此景是江鄕
夜扺吕堰驛因憶戊申八月與方五正澍赴武昌阻雨
　于此却寄一首時方尚在武昌節署
歴歴經逰所明明关語溫半廊斜礙砌雙榻小依門隸
覺饑年瘦燈憐雨夜昬思君幾回喚恐有舊時䰟
樊城
樊城三萬戸关語徹晴江帶得斜陽影都開臨水窗賽
神沿楚俗吹笛雜呉腔正好衝風渡漁人盪漿雙
渉漢欲至峴首輿丁誤輿入九宫山時日巳將暝因小
　憇而返
山光欲雨江欲晴雲黑復白波微明此時撃楫渉江去
薄暝始向前山行林梢一抺斜陽色高下山磎一千尺
雲中道士來遠迎語不分明指碑石纍纍林果紅一山
傾耳衹覺禽聲蠻道旁䃰石削如鐵山溜滴瀝苔花斑
沿岡久立怯北風送客出戸聞􁨠鐘昏江棱棱水聲起
却喜一星明舵尾
羊杜祠
拍手兒童送遠行荒祠重到轉欹傾金環倘識生前事
石碣誰爭死後名偶爾折肱成素志居然垂癭戮遺氓
何如祇學山公飮日日高陽未解醒
宜城
一路沿江轉隨㠶到郭門燈明小河集縣古大堤村欲
飲宜城酒偏貽京口尊(是夕署縣事楊君/餉京口百花酒)壁間詩句在
三復憶狂孫(行館壁上黏余/及淵如聨句詩)
將至荆州先柬太守崔丈龍見
昔年判鄔鎭昨來佐臨安我皆騎驢來訪舊河之干痛
飲曾幾時丈人復原官(君前守順慶緣事/左遷近始復原官)郞君昨來稱
使星次者近復成明經劉綱夫婦鬢猶綠往往聨句開
中庭桼前五輩吾皆識阿四形疲阿三瘠因君我復念
存亡痛哭東山謝安石(君爲尚書錢文/敏公壻是以云)我今行役敢厭
遥昔者司㓂馳星軺相傳一日行五驛髀肉總向忙中
消棱棱執法原無礙過峻差貽後時悔王令先悲少子
亡鄭公幸有孤孫在此州地大甲楚中城險况値江流
衝五年民氣未全復所願吏好年常豐尙書用法公施
恵法立民方識慈愛但使遺黎說有瘳何妨大府稱無
害武昌欲往道苦迂我視荆郢兼程趨心知尺一定相
迓果有驛使來通衢談深夜久殊難别駐馬缷􁔾謀乆
歇酒酣試問座上人量好何如浙西曰我持使節難乆
停明日送我西南程匆匆更作道旁語殘月欲向衣邊
明武陵南去桃源路回望荆門在何處一山歴盡復一
山不到青天恐難住
自麗陽至石橋驛道中作
移居欲避千章木山鳥山人齊出谷高低一月共苦辛
高處結巢低蓋屋客行望谷如可逰前欲渉水愁無舟
茅齋了了見烟火笑語自共谿聲流背岡北去行難速
嬾向溪東石橋宿三更入門甫缷􁔾頻起開戸看山光
寺鐘初鳴鵲聲起月墮長林三十里
早扺荆門州憇象山書院
殘月巳墮風淒清水綠自向城頭明冥𪷟山徑開一綫
􁐲栗吹處幽禽驚吟堂豈獨山堆案堂下水聲還拍岸
芙渠雖枯菱葉黃枝榦尚帶前時香周堂綠竹復千箇
惹我百徧唫回廊堂虛無人水聲急寉到空亭與長揖
出門數步馬忽驚却訝樹頭山欲立
本欲詣武昌以驛道迂回不果行次建陽驛三鼓得尙
　書師急遞以適欲至襄陽閱兵爲先期行二日約相
　㑹于鍾祥塗次時亮吉巳越行二百餘里勢不能回
　車再圖握手夜起不寐輒成長句一篇却寄
從公十年逰八年居幕府離公祇兩載月僅二十五(余/自)
(巳酉春從武昌計偕北上至壬子三月尙書入/覲都門復得握手綂計别時僅二十五月耳)昨年公
入覲復得旬日從自喜師弟緣時可意外逢慈恩縱愧
傳衣鉢幸岀公門早持節盤盤百驛敢厭遥更喜路從
荆沔出才過新野縣已得鄂渚牋􁃅鞬一何雄控馬拜
道邊襄陽日訪閑僧寺兩日待公書不至酒酣上馬嬾
出城縱有峴首愁重經大堤南去方逾夕夜宿荆門建
陽驛三更門外遞急郵失喜讀罷翻成愁偏憐此度緣
難巧急遞書遟我行早自悔王尊叱馭忙欲從墨子回
車好細思㑹合亦有期公待入相光綸扉同門數子各
清要(謂卲二雲/孫淵如)我亦官滿歸京師城南奕奕鳴珂里早
侍趨朝　歸邸三館讐書我定隨百篇脫稿公應喜此
時憶公因不眠起視落月行檐前瞢騰却夢旌麾過只
隔武陵山一座
扺荆州
早行荆南展然喜碎甓砌塗三十里渡舟復有兩下篷
恍若置我秦淮中𪷟𪷟水綠低飛鳥近郭更聞人語好
差憐屋瓦碎不完昨者江浪衝城垣危樓傾欹石坊倒
城北至今人戸少爾來差喜皆有年移戸漸入居城邊
長衢似砥房廓寡願飭官窰急燒瓦此州歴歴鎭重兵
戸號十萬田疇盈災傷元氣亦易復吏不擾民民巳足
宰官迓我勸駐驂導訪息壤來城南荆臺遺跡渺何處
但見蒼茫接江樹西琛南貝夾道陳簫鼓一城稱賽神
君不見新城峩峩堤屹屹我仰
廟謨同禹烈(城工及堤皆/奉/勅建)
至公安寄崔三景侃
十年五度手頻分猶喜常時入夢勤行到驛亭殘月出
一叢修竹卧思君
澧州城外渡涔澧諸水作
澧水綠如玉水清魚露目沿波惹得鷺絲忙高下日光
飛不足紅霞欲渡波攔往一綫分明接天處涔波入澧
澧入沅欲向何處㝷江湍殊方晩稻収偏早黃葉自零
花自好行人十里香筍蹊踏得涔陽岸頭草
宿澧州行館夜雨因柬州守方維褀
昨來行館宿蕉栢雨縱橫更漏分明處思君吏術精一
麾今出守三拜昔知名他日涔陽浦彌添望遠情
至清化驛
澧州六十里行扺清化驛其中渉三水淺者亦没膝前
旌及行李半晌渡方畢盤盤升頳岡轉轉歴􁇠穴肩輿
忽高視天上炊烟出回頭戒僕御至彼謀久歇初日出
縱高杉林帶殘月晴光時破碎宿雨明復滅岡南勢稍
坦我馬行巳疾手劈樹上橙聊先慰饑渴
大龍驛道中
五塘汎南塗百折二十四岡斜刺日大岡如龍小如虎
復有如雷水聲阻肩輿力盡跨馬行屈指籠燭當相迎
溪風蕭蕭生馬尾一綫日光馳卅里
桃源行
沅江水碧疑無岸一路布㠶飛入縣藍輿偶憶義熙年
三復陶公一篇傳我知栗里宅卽是桃花源武陵路遠
不須涉咫尺好上潯陽船陶然酒後詩成偶可識漁人
亦烏有試問千株洞口桃何如一帶門前柳北窗日共
羲皇逰眼㡳尙恐無殷周何言秦漢與魏晉卑論不欲
驚時流華胥以上風尤厚事隔千年巳非舊雲中雞犬
倘有知肯出淮南八公後但書甲子仍作詩此意亦有
誰人知永初開國是何世不若洞裏忘年時沉沉遠岸
楓林岀恍若溪桃欲成實波流千折樹百盤再轉或恐
逢眞源
夜扺桃源宿江上行館
澧水旣巳綠沅江流益清三更鑑江波波影逾空明昨
宵雨足山流黛添得江波幾層翠㠶空若行明鏡中鏡
裏對舞山禽紅渉江何處江波狹欲向回塘問鵯鵊鸕
鷀忽迎殘月飛扇得水波流向西溪深綠暗途尤阻纔
見郵亭一燈吐三層閣上客少休閣㡳自任江聲流虛
窗閃白疑人面却是布㠶來一片
桃源行館夜起
明知宵漏竟開牗光尙黑萬木裹一亭森森日難赤瞻
西殘月影微露遠山碧高低飄濕翠不放白雲白江溜
昨有聲回汀没三尺
渉蘇溪
蘇溪何彎環中有百家屋出門臨水坐炊飯白如玉樹
頭山果殊酸甜祇向縣中求食鹽渉溪前行馬礙脚水
鴨多于枝上鵲
過長板塘進山口作
甫過長水塘山色當晝昏林木旣回翳湍聲急東奔樹
杪出數家􁓨闢東出門非徒便趨麓藉可瞻朝暾欲習
筋力勤絶壁居子孫昨搆木百章營巢畜雞豚空處立
一橋下倚松柏根我渇趨此林索水貯瓦盆箕踞進一
瓢詎識官長尊戒吏勿使呵喜彼風俗淳
武陵行館飯畢戲作
飲溪何其涼佐以棱棱薑(自常德以上水性過/寒每食必啖薑少許)煑魚何
過美芼此青青菜溪田晩稻亦有香山果嫩綠橙生黃
虀膓似荷山神憫爲我一林生瘦筍
新店驛夜起
四更林梢明月出光甚暫山禽影落波反使逰魚啖欲
㩦雙艇子遠至谿南泛離岸山雨來衝波閃燈暗
岀新店驛雨暫止留柬李學使傳熊
積晦殊難霽山靈倘待君料量三日雨留得一溪雲高
閣燈初燼東峯曙欲分猶餘竹間露衣上灑紛紛
入沅陵縣界雨中遠望壺頭諸山
沿溪雨猶零上嶺天始曙帶得桃源雲來穿沅陵樹𪷟
𪷟竹木覆一山不見馬公穿岸處男兒出身須立名足
㡳萬里逰行輕雖然垂老亦宜審當日何意輕南征君
不見二十八將登雲臺馬革獨裹公尸回論功我意亦
未允不特薏苡遭嫌猜蕭蕭谷口松杉直怒榦都抽一
千尺精靈倘化蜀山蛇夜夜山頭望京國(相傳穿岸處/有一巨蠎卽)
(公精靈/所化也)
發界亭驛
昨宿新店驛今居界亭谷試看黔中山久巳離地軸藍
輿不至天恐未得歸宿雲中數騎出北斗貼馬足我驚
一回頋詫是後來僕𪷟𪷟露迷眼背上北風肅高處難
久停身心願時束
廿八日五鼓師子塘西見殘月
如塵似霧影溪流惹得行人馬上愁却比初三更消瘦
曉星一箇占當頭
過揚武堡升嶺
我方下嶺謀少休前騎又復穿雲頭藍輿待得上岡脊
一谷白雲無馬跡高高下下半日中百徧起伏隨雲峯
有時望嶺行欲及石復離雲自孤立半空山果紅欲然
連臂恨不如羣猨到來始信高居好從此擡頭巳無鳥
將至辰州先柬陳太守廷慶
到州巳歴百重山消息應知太守閒釀酒乍迎千里客
作歌欲化五谿蠻日邊書至顔先唘天上詩成手自删
爲問玉堂前度宿可曾飛夢入壺關
界亭驛南以山險肩輿增縴夫八名
卅日歴萬山所幸軀未損今晨出門望失喜忽一哂輿
丁增八箇繋縴筍輿本爲言塗崎嶇藉此力勉黽不然
升陡壁或復致狂窘我感郵卒意百計致安穩回思立
身處曾未藉牽引茲雖凴衆力失足亦能殞途同蟻旋
磨客類牛負紖高低旣相倚曲折若施凖天路卽可通
吾心尙當忖
白露塘道中
沅陵三百里秀止萃林木居人讀書少見客輒瞠目雖
云枕山往愛結水邊屋十月溪無梁行歌赤雙足山深
寒不至荷榦尙芬馥商畧出市鹽門前菜畦綠
山行
日光沉入淵水光浮上嶺水日空明中禽魚趣何永無
窮物外意所苦人不省魚將蘋作屋鳥以谷爲井飛行
寧復越各若守疆境我讀莊周書閒觀倘心領
卄八夜飮陳太守廷慶署醉甚四鼓起行四十里至馬
　溪河乃稍醒
森森萬竹竿日出溪上綠渉此徑寸波溪魚圍馬足溪
流三折忽暫停石上戴土營危亭茅菴一僧閒誦經烹
茶餉客酒始醒指途南行入峯缺壁陡仍煩數人曵沿
山松竹忽無聲一嶺蘆花白如雪
將至辰州道中望大小酉諸山作
施黔江上望山路劣纔通天壓松杉綠雲連橘柚紅緩
行長水驛時見伏波宫(入沅陵界居人/祀伏波甚䖍)我亦無他願書
藏大酉中
初一日未曙渡辰溪
一州及四縣皆以水得名凌晨渡辰溪天黑尙未明卧
聽柔㯭聲知較沅水平上流一燈飄爭渡喧有聲輕㠶
觸烟來誤向溪左行船丁正徘徊穿出林鳩鳴
從山塘驛行十里至龍門塘一陡坡作
削峯峩峩天半立白馬白雲爭路入有時雲向馬首飄
馬足亦與雲争高坡陀直下蹄難駐雲始離山欲升樹
乃知馬亦戀白雲行過西坡復回頋
渡周溪入山
沿山三日西南行山果愈美溪魚腥出門忘挈種樹經
靈橘百樹疑冬青水花茫茫亦登陸一頃寒蘆雜修竹
山危不平心轉平馬上睡起知身輕
十一月朔日發懷化驛輿丁甚速行三十里至板橋塘
　天始曙
四更排馬陟山岡候火齊明竹樹光欲向藍輿續殘夢
鑼聲驚過第三塘(毎至一塘塘兵/輒撃鉦相迎)
雙溪水繞一山流溪上冥𪷟薄霧収睡起不知雲弄采
錯疑天半有朱樓
大山頂
山頂樹樹杪人樹㡳歴歴吹輕塵回頭人復出樹㡳樹
上棱棱一山起危塗似却反得前要在絶地方通天抛
書莫关無心得幾日山行增學識
板橋塘北入山
五色溪光炫眼新到來不信是蕭辰穿林石墮偏驚鳥
出嶺雲奇欲趂人小夢乍迷千樹橘長吟想見萬山春
行經谷口須重問恐有當時鄭子眞
巳刻扺羅舊驛
我來羅舊驛日已及午候陰晴勢未分赤白雲相鬥須
臾赤雲升日影乃微溜白雲復歸谷空作一川皺山雲
本無心人意有左右白鳥亦喜晴勞勞向川咒
扺羅舊汎卽沿無水行
今來見無溪不復憶沅澧同此石磷磷無流清到㡳沿
溪山百折勢斷復中起似欲勒波住不放出山裏魚逰
戀潭曲鳥亦鑑波喜最羡臨水居峯峯石如洗房廊藏
暗谷石罅墮蕉尾天半露一窗知聞馬嘶起
山行至一谷
好奇往往入雲扄此谷樵人或未經行到上頭心轉怯
四山綠欲破天青
至巴洲汎無水中生一洲長幾一里無水至此分流復
合
無谿忽分流水色仍可辨洲窮溪復合波影益葱舊沿
溪盤細徑直下欲如綫馬走北谷中恍若㠶一片紆囬
出林杪馬上露人面同行成久别忽復得相見稍休厓
石上一一喚名徧愛水故緩行吾眞欲成殿
自芷江縣曉行
沅州出西門頗苦歴永巷(出城卽板橋長逾一里上/皆覆屋馬行幾不能舉首)坊
㕓無隙地覆屋不獲仰俯行一里始岀坊欲曙未曙星
猶光溪深谷陡杳難辨撲面祇覺林蒼蒼前旌半日途
疑失數騎驚看隔山出人行貼樹馬逼厓上下朱纓紅
奪橘看山一路不覺疲吐納雲氣忘朝饑峯奇正惹人
回頋急溜偏從馬頭注
下山至大栗塘
輿丁愁上山我意怯下嶺步放不得停顚危出俄頃白
雲英英鋪嶺平誰識左右山崎􁃓行人欲前飛鳥停勸
客暫憇山前亭一坡棱棱注千尺直下途危況深黑始
知身世總若浮瞥若鴻毛輕一擲
上回龍關
夕宿無谿西朝發明山東藍輿天半忽一折坐處正落
空潭中心驚不敢復俯視尙喜缺處交長松回頭顧僕
復不至人說尙隔雲重重行經平地願少憇飽聽萬壑
衝松風
山行
探奇因失路觸處總高墳渡水雲成陣爭山獸作羣轉
愁人跡少渺與世塗分一晌支頥坐沉沉靜見聞
便水驛行館見水仙一盆榦長三尺香亦較江鄕者馥
　郁爲賦一絶
傍山臨水幾人家下馬匆匆感歲華牽得客懷無别事
芷江驛裏一枝花
騎馬行
我昔居里門騎馬如騎龍屏息不敢言急復掣馬騣十
年作客奔馳急與馬誰知日相習風陵渡北中條西百
里風馳入安邑(謂赴黃仲則之喪/一日駞二百餘里)卽今騎馬如騎羊馬
亦步步隨低昻愛之不忍復鞭策一日常敎餘馬力朱
纓纍纍玉鞭把我馬力常先衆馬舉鞭問僕笑不休何
似呉下蜻蜓舟
渡無溪(土人名大河)
溪亭皆有屋分半水禽巢昨夜前灘漲逰魚上樹梢
無溪道中
我行十日歴五谿馬蹄不南卽向西(凡渡澧沅施/辰無五水)山深
愈轉塗愈出令我日日看山疲臨溪飯罷行尤急轉眼
斜陽欲追及亦知此地近西垂好擇一山看日入
將至波州汎行入一山轉轉不得出林木甚美爲小憇
　少頃乃别
沿溪北折山如夢濃綠堆林欲無縫忽然樹杪一綫開
穴底倒射天光來一村松竹復疑繪鷄犬亦雜居樓䑓
林陰染黛山成幄我酌水泉疑潄玉君不見炊光上與
雲頭平烟火亦徹仙人扃他時縱復得霞舉誓與此山
通性靈僕夫催行三十里我坐松陰不能起卜鄰結宅
亦虛言但假十日山中眠
波州汎南上山
東峯視西峯巳與碧天界南峯更孤逈意乃出天外峯
頭一峯雲不収似向天外仍回頭前山行完後山阻我
識天公用心苦六曲屏風界黔楚
將至大魚塘山行
水聲湍急處山亦讓溪流只此萬峯隙何來一葉舟石
潭魚瑣碎竹徑鳥鉤輈正覺孤吟好黃梅發嶺頭
過風木塘有感
及此塘西路連岡百折餘徑荒飛野馬名古泣皐魚人
說官資好吾傷祿養虛望原徒步過不忍坐藍輿
曉發玉屏劉敎諭嗣武陳訓導秀升率諸生相送輿中
　口占六首示之
一例青衫馬首迎羅施山半見諸生眼前指點爲文法
似此峯巒始不平
童年敢說有師承一事如今記尙能堂北雪深三尺路
不曾辜負讀書燈(予少孤蒙太/安人授經)
潜修莫恨閉門遲倍惜分陰是此時却喜十州民氣愿
殿頭早荷
聖人知(召見日蒙/諭以黔省/士習淳樸須勤爲敎導)
閣帖堂碑奈俗何烏馬三寫巳成訛子雲門下生徒盛
誰比侯芭識字多
一字離音總不成黔音差較楚音清諸生莫慣稱天籟
好屈周顒學四聲
我無奇術報
殊恩欲闢當時通德門他日講堂勤問業六經誰似鄭
公孫
發玉屏縣
玉屏及清溪五十里不足其中山雜沓頗覺寡平陸寥
寥依斥堠時有幾家屋西南綠吞山雲歛日光縮猶欣
枝上竦土性無曲木山凹諸土著居各面林麓邊徼歲
屢登稍聞事儲蓄深林鵲聲喜時得啄餘粟前及羊坪
塘村烟巳成簇
山行
出山泉百折殊有戀山心澗水復時落重源何處尋紫
藤垂岸陡白鳥渡波陰卧聽灘聲急勞勞自古今
將至慢溪塘
漫溪途猶危絶巘立斥堠心疑不能到再轉谷已湊遵
坡何洶洶雲岀與石鬥不知雲起落但覺一山皺前行
塗轉晦時見涉波獸濃綠復萬重密林無正晝
將至清溪縣上嶺
障坡千萬樹不覺有山城忽訝鳥巢外時飄人語聲撥
雲看塔峻映柳識橋橫及渡清溪水方知水色清
清溪行館見梅一株花甚爛漫喜而有作
風利如刀雨若梳一林花密竹蕭踈墻頭更有山無數
疑是江南二月初
何曾驛使解封題空向長安醉似泥三載别來惟兩面
白雲溪外卽青溪(都門不産梅惟庚戌春初計階北上/蔣大齊燿餞我于舍南竹屋時老梅)
(適放數花然不/及此十分之一)
夜移瓶梅入𥿄帳作伴曉起香愈酷烈復賦一首
自來荆郢南山路愛曉行馬蹄慣踏紅燭影送盡殘月
聞鐘清偏憐昨夕山窗裏䰟滯踈香不能起風踈雨薄
送出城猶執一花籠袖㡳
發清溪縣至梅溪塘二十里沿無水行山徑逼仄幾不
　能上
盤山道險幾不通大石礙路如癡龍灘聲愈急嶺愈峻
嶺似不放溪流東一卒引馬十卒引輿頗念衝途人不
得常安居兒童生小登山易履險眞如履平地百錢縛
肘餅繋腰口吸山泉詫甘味梅溪才過復小溪十里肩
上藍輿飛書簽倒落茶具剖只有梅枝猶在手山行望
舟始覺平舵樓客眠尙未醒君不見行經平地僕夫喜
一葉舟驚􁂪波起
渡水至焦溪行館山水環抱林木尤䆳覺嚴灘剡中無
　此奇勝也
山百折溪百回到來山水欲俱斷一葉忽破青冥來南
津樓北津樓津樹對出雲分流嵐光密處山花好十月
猶青堤上草沿溪一帶飛綠烟偏向人家鏡中裊人來
岸南立少時岸北征馬聞驚嘶行人衝寒馬流汗馬影
度波魚忽竄
盤石塘
黔中行兩日山險止梗道東西無起訖所苦寡阨要行
經盤石汎石脉始森峭奇峯破天出頳石􁂪若廟排空
立一徑萬古不得到中疑穴靈怪縷縷雲出窽飛瀑復
百重誰能抉眞奥生平好奇性失喜忽一咲㝷路欲出
山鸕鷀恍前導
侵曉入太和洞
轉覺岡巒峻難容地脉回客万升閣望山欲渡溪來市
郭燈初暗㠶檣霧未開半時心境澈孤坐此層臺
上油榨關
一石横絶天一石橫塞地盤空兩巨石缺處復鋒利雖
云置營汎劣僅入隻騎前經絶壁下轉覺人馬細東南
初破曙一縷入雲氣大息撫鳥巢吾形願同寄
下關逢驛使却寄張同年問陶(時張方由/蜀入都)
君來蜀道如天上我渡黔關入地中今夜相思倘回首
各從北斗辨西東
相見坡
小相見坡折不休三起三落時句留藍輿正對我來路
迎面不復勞回頭盤盤路向雲中辨七里來尋大相見
石古途危細如綫馬頭亂撥雲𪷟𪷟馬上人面猶雲中
東西對立峯何陡天半驚看一招手馬頭巳西人面東
隱約尙見坡竿紅飛泉攔路復衝岀人面始同坡面隔
下坡十里行轉遲縱不相見還相思還相思不相見我
願天下人皆如此坡面東西縱復隔浮雲一日之中時
隱見或云㑹面數則離此則仍復分東西雙坡近又判
兩縣(大相見坡/屬施秉)亦若古者好友百里愁分擕乃知在遠
仍如邇我念神交倘如此劉家塘畔作一詩火急封貽
二三子
偏橋
重鎭當年建節旄石䦨千步尙迢迢江南到此川程絶
想亦應名萬里橋
天梯關(在施秉縣城内)
樓閣排空雉堞齊霓旌高閃夕陽低萬山過盡疑天上
不信前頭尙有梯
二鼔至飛雲巖秉炬上巖畧周覽卽回至養雲閣宿平
　明獨行上巖并至聖果亭雲根泉等久憇
藍輿小睡巳二更半里外響飛泉聲入門一徑生虛白
是石是雲同一色前行百級卽少休秉炬却憇巖西頭
征衣暫付山童澣先煑山泉與山欵自來京國夢始寒
枕上一夜鳴飛湍平明待得雲全出始向山根搜石窟
乃知雲亦無石奇石轉覺瘦雲嫌肥纍纍却似枝垂果
一朶峯尤奇一朶飛騰只在人眼前不遽㧞地思升天
遵巔欲及仍難及石却戴松空處立玲瓏百窽生百松
飛起松亦當排空松身夭矯本若龍㑹見汝植天門中
須臾日晦光開闔雲復飛來與山合出門雲動石覺行
雲脚送我來黃平
巖側古梅一株花正放
碧澗層層暗綠苔石䦨干畔久徘徊不知樹向巖中出
祇覺香從頭上來新月正宜當檻坐高枝疑欲待人開
(寺僧云今日/花始盛放)泉聲石色都成戀便繞花光亦百回
黃平州西見日出
黔中行兩日天短日苦陰玉屏及清溪尤若日草行黃
平州北逢初七甫見平衢流赤日車前歡喜到八騶馬
上曝背寒威収宜娘山外風尤峭一半花苗出趨廟紅
綾肩上羊一腔七尺花幡引神轎相違百里風土殊山
前老苗亦讀書怪來門帖宜春字明日欣逢日長至
至日發重安江行館憶京師早朝諸君子
過盡州西屴崱峯重安江水綠溶溶獨從萬里橋邊宿
却憶千官闕下逢　三殿左趨燈影密(石經國史諸館/皆在/殿左)
五雲高捧日華重幾年此夕朝
天慣猶向山齋數曉鐘
渡重安江上嶺作
三里與江背泠泠響尙聞前經百重樹始隔一川雲天
向松梢暝途從石罅分寄書情較切空有雁成羣
入大風洞半里阻水不得進
途行扺清平山不秀而樸盤盤十里外石脉已潜伏巉
巖當面出劣欲轉地軸停輿入欹徑風氣早森肅泉流
四飛注細石時礙足絶險劈一門途寛不紆曲東南諸
洞穴所苦地維促茲逰庶森爽敞及萬間屋恍若古達
人推心貯人腹渾淪含衆有不太别清濁巖奇列千窽
尙未及雕劚乘虛一燈入百怪露人目風輪覺森森大
氣自回復寨裳行欲進捫黑若相觸陰房長入夜日月
光不燭狂思傾海水一洗龍霧毒東西靈境闢眞見列
松竹(方志云洞深可廿里許昔有高一廬者秉/炬深入忽見天光豁然洞外松竹森列)暝坐一
縱思莓苔照人綠
晩晴自白泥塘至楊老驛山行
才収薄霧卽新晴似畫溪山馬首迎添得白雲成睥睨
連岡眞似古長城
白泥塘北石零星下坂難敎足暫停幽絶山村幾家屋
晩霞黃處炊烟青
宿楊老驛
雨山中間夾一驛驛路如繩盡高岀山凹忽現數百家
瓦屋鱗鱗若居穴下山欲向橋南住水碧堤青渺無路
更殘繞砌空百回新月不過山岡來
度響琴峽
排空石筍立一山人向筍上行彎環藍輿舍此卽無路
危在皆從筍尖步行人至此亦掉心空有細響同鳴琴
琴聲愈急步愈促一跌幾將陷山腹我行萬山無此奇
過此一折山仍夷君不見危塗莫謂無人到此是康莊
通六詔
黃花坪道中
黔中雖易雨一雨亦易晴濕翠甫欲収早喜霞光明山
花亦時開助以百草馨最好山徑奇一轉一曲屏才過
清水塘巳扺黃花坪回頭望諸山復覺雲冥冥
泠溪塘
四山盡高出中陷若一井居人欲入縣數里方及嶺松
櫟若井䦨沈沈閉升景塘兵瞻導騎半日巳引領樹杪
百尺樓樓前柝聲永相將過溪去溪水清鑑影太古雪
尙留何嫌水光冷
牟珠洞
層山天半列作屏下有洞壑藏眞經到門口缺若建瓴
一徑斜入天光青飛空眞人倚踈櫺法象奇古忘年齡
千百萬態韜眞形旋螺三折步不停石上戴石何瓏􁫧
巖深無人杳冥冥石腹夭矯參龍形中陷若穴堆蜻蜓
凝脂點乳流素馨石嫩可搯膏猶零恍如鴻鐘撞寸莛
絶巘往往揚空舲有聲無聲難可聆偉哉造物實至靈
鑿出雷斧穿飛霆另闢一洞居明星小者如盎粗如瓶
否亦或是仙人庭百丈高處懸飛鈴更有一曲雕雲軿
馬前兩兩排仙伶馬旁力士疑五丁後來一人殊伶俜
側首鬢影光熒熒回身匿避如尹邢千年老寉初刷翎
絶壁萬丈懸猱㹶或如空原萃鶺鴒或如高枝綴蜻蛉
如人狒狒似豹鼮回毛宜乘細角麢形奇態詭孰使令
久視方得心神寧稍南一厓結作廳嫩綠錯雜同回汀
碎影點岀踈踈螢一門森森列萬釘五色變㓜形竛竮
巨者恍若浮江萍山南如坎北若陘幸有巨石層層回
萬古不入蛟龍腥靈風蕭蕭雨𪷟溟晦朔惜乏知時蓂
來逰如夢出若醒刻石欲作山前銘我留一言神倘聽
巨斧徑欲鐫岭嵤一綫裂處開明廷從茲光怪不得扃
正午赤日來亭亭(時議欲用四川開鹽井法/于巖頂鑿一穴以通日光)
過新安塘未三里見絶頂一關高岀鳥道卽隴首關也
　延回行半日始至
才過新安塘未扺壠首界嶺樹千重復萬重驚看白道
懸天外計程七里行半時我意尙覺來何遲回頭忽驚
飛鳥墮隔却白雲穿不過
晩至龍里縣
清絶山城祇百家城門樓上晩吹笳猶餘濕翠収難盡
商畧明朝作曉霞
早發龍里縣道中雜詩
𪷟𪷟四山雨中有一山晴漏得朝暾影林鳩復怪鳴
絶巘疑無路雲穿一徑斜野花隨意放不復有人家
山樵値山樵陡壁亦相揖𪷟𪷟雨不晴莓苔綴圓笠
牛羊識分界不復過溪隈只有谿魚好斜穿石罅來
全家三五輩種藥此山中開牖摘生果朝霞滿袖紅
誅茅搆一亭遠近皆可徙因貪聽溪聲移入前林裏
觀音閣
溪聲流不盡三折到橋南初日紅猶斂殘冬綠尙酣乍
疑僧入定眞與佛同龕北閣休敎掩衝寒性所耽
小除夕祭詩作
南行逾萬里小歲入三更爆竹驚心碎桃花照眼明(時/桃)
(杏及海棠諸/種並巳盛開)祭應遵舊例醉復盡餘觥笑向兒曹語今
年帙已盈
除夕寫歲寒圖貽徐太守日紀
樂府新傳二十篇(太守近勘事定番/州有樂府二十篇)蠻花犵鳥倍鮮妍
使君循蹟吾能識記得相逢又廿年(壬辰年太守官英/山令時尒隨學使)
(者至六安/得識面)
風光知否入春無竹葉青葱柳眼蘇欲祝一番交誼永
臨溪仍寫歲寒圖
卷施閣詩卷第十三
　　　　　　　　　　　　　　　陽湖洪亮吉著
　黔中持節集(癸丑)
人日登東山遇雪復㩦客至黔靈山久憇
别來方十日春色滿山村樹矯將穿牖峯奇欲宇門
半城新綠影齊上振衣岡露濕棲鴉徑春濃選佛埸
我愧非安石山眞似白門乍披天半牖同醉雪中樽
松陰委曲廊杏樹攅高閣城中客始來原上花先落
積雨厨烟重穿雲澗水溫馬頭山鵲噪牛角野禽蹲
樹侵官道窄山壓女墻低馬逐雲頭上人隨雨脚西
三層樓上雪百尺樹頭花白欲迷天影紅疑迓歲華
廊長縱獨行龕小容危坐天上有人聲山樵墮松顆
小亭三面影清磬四時聲樹暗蔵西嶺窗明瞰北城
半窗初積霰一枕昨聞雷(時連夕/雷鳴)臘意屏前散春容鏡
裏開
新正初一日發筆
誰向黔陽記歲時殘年氣候較參差夢回昨夜燈猶永
春入空園柳巳知小病乍將人事減薄寒聊遣酒杯支
驚雷爆竹都成陣門外三更雨若絲
初春憶里中諸同人
萬山深處住忽憶海邊春不特花香好兼思花下人花
枝𪷟𪷟柳條長花裏高樓日堪上危橋東轉多坡陀一
水出城名蠡河河流至此剛三折亭號艤舟人亦歇左
家兄弟工煑茶閑訪屋北踈梅花錢郞多愁趙生矯痩
董(超然)癯崔(瘦生/兄弟)鄕語好毘耶室冷晝不扃塔影七級
看亭亭圍罏聚久清談足小卧還繙蔵經讀蒙莊興逸
不可當來及曙色歸斜陽一童㩦錢毎先走爛醉城東
市嬌酒此時十輩五客燕兩客復住荆江邊我頃南行
路七千遠道誰拍洪厓肩山形盤回水迢遞夢裏還家
亦非易作詩火急欲寄回屈指到日榴花開
貴陽元夕燈詞
花墅連宵爆竹催惹他桃杏一齊開惟餘徑草難全綠
却値山南絲雨來
西南郭外盡平疇節使筵開百尺樓燈火似山人似海
忽驚天半一回頭
廿家門巷一樓燈火樹銀花夾數層只有笛聲淒怨甚
四更還待月華升
金鎖橋西送客回趁人叢處廣埸開蘆笙吹徹秧歌起
逐隊花苗跳月來
一旬强半雨連綿不信黔南是漏天騎馬出門思鏡聽
沿街却喜說豐年
亷訪齋南笑語譁(姜亷使開陽工射/每集同官角勝負)當筵絶技使人誇
射棚一盞銀燈上墻外驚傳鼓子花
花枝不異故園春短巷長廊記却眞倚徧石䦨干畔月
就中只少走橋人
簫鼓初停坐客稀(魯巖節使以予不觀/劇爲擇日另設一筵)半酣筵上換春
衣七千里隔津門路却有黃魚入饌肥
古墻陰碧燭花紅待月樓高影數重一簇銀燈山半墮
乍看眞訝下天龍
踈楊成幄水如烟錯認江南二月天星月未來樓閣暝
萬枝燈裏漾秋千
淸鎭道中
春陰一堆紅百堆山翠缺處桃花開冥𪷟綠意石根迸
春筍昨夕聞驚雷行人衣上泥猶濕高樹塘邊漾晴色
山泉日午開鏡光菜甲花滿疑斜陽
過龍井塘上坡
李花如含顰桃花巳迎笑藍輿再轉復一岡天外奇峯
鬥清峭春塘北折凡幾家飛葢過樹驚棲鴉回厓陰陰
蝶飛滿春在海棠㴱處暖
春分日扺安平行館作
清削峯巒得未曾峭厓馬上却肩承山泉圍郭綠三里
村樹接天紅一層遠道書來春正半小樓人去月初升
商量欲待尋巢燕齊捲踈簾喚上燈
沙作塘西上陡坡
連聲爆竹鵲驚回正好山南雨欲來只有桃花解迎客
趁人叢裏一枝開
人家多住石塘西石屋參差望欲齊空裏鵓鴣聲轉急
山雞飛上故巢啼
中火塘西入山
東厓及西厓深巷密無縫厓窮山寺宇補此密林空行
人下岡脊騎劣急施鞚石罅三百家隨波綠疑動冥𪷟
遠天外飛鳥忽相送宿雨時一零檐間杏花重却葢一
層雲山房尚春夢
寒食出安順府西門校射
閉門甫經旬芳草巳如積黃花瀰平疇春露曉逾白青
山迎道左濕翠馬頭滴闢圃三里餘朝晴試騎射隄旌
紅閉野岸柳綠窺隙山鵲閃畫弓林烏占門㦸于焉心
寄賞觀者足若植慙無養生技敢論扶風德聊記在蠻
方西郊度寒食
三十日逰金鐘山
百盤升作嶺一石削成臺山筍高逾屋天風響若雷澹
紅雙徑羃新綠一窗開正好容危坐齋鐘莫屢催
武當山久憇
道人侵曉初唘關一城花光浮上山䦨干影外春陰膩
香氣依微塞空際交鳴鶯燕殊有情三里路中飛不停
深紅淺白看難足葉底參差間新綠看山百回眼轉青
山殿開處祠元冥殿旁一徑天風墮我借蒲團向風坐
此行訪客擬夕陽一騎忽復來山房傍花南行衣袂濕
花裏先聞響鳴鏑(是日彭軍門廷/棟約射鼓子)
初一日出南門至華嚴洞持燭入三里許
百折山巳深遵巖復千轉山扃深萬仞欲徃怯途遠洞
門蠟炬擲兩頭直下無底光難留奮身一擲若飛鳥回
視偏驚洞門小土花𪷟𪷟綠滿衣巨石碍路如雙扉牽
衣屈曲入扉罅飛瀑偏從兩肩下危厓覆釡下轉空大
聲如鐘疑蟄龍孤笻欲拄不得拄地㡳陡復衝天風厓
窮路斷天愁晩半寸燭中人復返高低三里路蜿蜒出
履平地同登天當時誰把華嚴說巳覺豐干太饒舌我
欲磨厓易舊名讀書山畔藏書穴
華嚴洞外山甚秀折而無名縣人趙氏聚族居焉余歲
　試安順趙氏子弟獲隽者文武各二人因以讀書名
　其山從土人所請也
城南十里路回環百折烟嵐水一灣却喜青衫迎馬首
華嚴洞口讀書山(是日値諸/生釋菜回)
初六日發安順作
昨旬騎馬入行臺草脚踈青尚未回今日藍輿向西去
海棠花放蜀葵開韶光欲老愁梁燕碧月初圓照酒杯
莫更匆匆感時序山榴紅綻客仍來
上巳日自鎭寧扺安莊道中
銀塘北去山如鎖正好一村新綠裹沿林乳鵲飛刺天
掠得餘花落千朶藍輿小睡轉數岡夢裏時觸幽蘭香
山危巳換長繩挈一半花苗帶花出林㴱綠暗路欲迷
却喜穿樹如鴉飛今年上巳風差緊分水橋邊鑒春影
過橋南北分兩堤樵徑北去行人西柳絲𪷟𪷟挽客衣
去路開徧黃荼蘼
白水河
我尋白水源澗削流殊細西經白虹橋河聲始如沸前
行十里響不停巨石欲裂穿驚霆河流至此經千曲激
得飛濤欲升屋回頭屋後山俱破却讓河流隙中過非
烟非霧鬱不開此景豈是人間來忽驚一白垂無際高
欲切天低蓋地泉聲落處搆一亭水色正壓羣山青離
潭一尺波如斛襯出空潭影逾綠蠻方三月景不妍賴
此兩兩懸珠簾轉愁萬古簾難捲隔得仙源愈㴱遠(潭/側)
(有水簾洞爲昔/人避兵之所)潭旁一枝花較紅照影只在空潭中四
圍山色高如岸祇覺白雲顔色暗眼中神物誰得看(潭/中)
(相傳有犀/牛伏此)㑹待月午波心寒行客去不停孤吟我偏久
泉飛兩派君知否分送行人出山走(亭側有二道往雲/南及南籠府者于)
(此/分)
鷄公嶺
險絶鷄公嶺枝蟠百斛蛇(嶺背有古藤/粗幾百斛)上樓天欲墮攀
樹日初斜怪石團孤寺蠻烟簇幾家下山途更窄警客
有棲鴉
關索嶺
山南路飛鳥亦不知排空翠巘逼天住乃識細路懸如
絲前行問路頻相失時入穴中時出穴東西向背杳莫
分幸向林梢辨斜日兩山中間夾一橋細水畢集聲如
簫過橋三折万遵嶺忽訝危橋若㴱井前行籧篨後戚
施時俯時仰愁難支征衣匆匆棘心挽攫客復有青松
枝居然一廟藏山半上視山巔尙霄漢停輿聊復酌山
泉以手讀碑疲復換後先濟美誰所云(嶺上有關索廟/相傳祀蜀漢前)
(將軍/子)當日或隸征南軍神扉開處山僧迓我敬英靈且
先拜虛亭留客聽晩鐘炊火遠雜山花紅出門撲面風
尤大幸有扶人竹千箇君不見來途一綫雲初破天上
驚看馬頭墮
永寧道中
一馬行天半雙旌逼嶺頭澗光黃奪月山勢黑吞州蟻
穴開平郭猨梯直戌樓人家止三兩相對雨中愁
哈馬塘
哈馬塘邊路肩輿趁午晴山如重甗合人亦左擔行竹
密都題字花杳不識名前旌且囬緩留酌野泉清
扺盤江過鐵索橋久憇復下坡至涼水營午飯
盤江水流千里三月江水清泠泠望無底岸東安順西
南籠天半一橋飄若虹空中疋練交如織知費當時幾
州鐵高低兩層鋪板平人行半空馬不驚登樓試面晴
江色陡下驚看一千尺四圍山勢若削成樹亦直上無
縱橫危厓盡處僧房鎖三月榴花巳如火䦨干影裏望
行人一半分趨石厓左蠻中節物何太忙百卉開落誰
平章賞心豈獨無儔侣鶯燕南來亦蠻語出門石罅路
不分鳥道十里鋪黃雲涼塘三百家忽覺春如海我食
盤江魚還憶盤江水
普安道中作書寄南中諸友
别來春色巳成團一種花枝隔水看榴火樹中風驟暖
芭蕉聲裏雨仍寒蠻方不定陰晴景瘴嶺先慵旦晚餐
(南籠一府處貴州極南微有瘴氣/客此者宜節飲食居處是以云)便欲寄書無别語七
千里外客平安
新城行館卽事
繞廊不厭百回行客巳離軒酒尚傾銀燭一條花兩樹
伴人清夢到三更
䦨干都復綴青苔鋪地松陰綠不開半捲竹簾貪看月
鵓鴣啼雨枕邊來
南籠苦旱余扺郡二日卽得驟雨然麥苗未暢發也十
　三夜甫就枕卽聞雷聲自南來雨急如注徹曉不止
　喜而有作卽柬張太守鳳枝
經旬誰說使車閒憂旱心情未解顔乍覺清涼思擁被
忽驚雷雨欲移山沿堤松栢争飛瀑合隊烏鴉猛叩關
却趁電光升閣望巳聞歡喜到苗蠻
荅張太守鳳枝見贈之作
領郡天南復幾春退衙仍是苦唫身苗蠻繞郭風偏悍
孔李通家誼最親千樹影中圓月上萬山深處一官貧
閑情譜到雙紅豆莫哂呉儂白髪新(太守有紅豆/詞二闋極工)
南籠府東郊試射士作
盤馬場西綠欲勻紅旗獵獵起纎塵貪看一角春山翠
忘却當前角伎人
一條馳道倚晴空破曉先聞響角弓正是柳塘風急處
亂花隨馬入雲中
南籠道中夜行
藍輿三折面方塘雨後溪光著意涼行到石橋剛夜半
野花殘月鬬深黃
羊埸塘西見海棠
三月風光疑有恨十分顔色巳無香林昏露薄誰人看
留得松陰護曲廊
發新城道中値雨
别來春色巳陰陰収拾高低徧野金(來時菜/花極盛)一晌東風
豈無意雨絲都灑百花心
三望坡騎馬厯黒土坡老鴉關諸隘
三望坡前綠欲迷一鞭高與白雲齊多因馬上人回首
惹得春禽逐馬蹄
楊柳三層接綠苔春陰如海浸樓臺山凹一騎穿花出
錯認雲㠶天半來
度老鴉關
絶險疑無路回頭雨復來正愁疲馬惑却値嶺雲開細
草黒如霧野泉聲若雷輿前長官拜何處與徘徊(安南/令張)
(君世昌/迓至此)
過保甸塘至盤江道中
隔江途若綫正對行人面更轉百坡陀江流尚難見
春盡日發新鋪至永寧州道中
到曉風難定山雲欲亂飛上樓初破夢過嶺復霑衣石
澗草蟲響藥欄花事非去程三十里如夢雨霏微
道中作家書戲占一律
過得鷄公嶺蠻風說亦愁春田喧蟋蟀晴木囀鵂鶹雷
雨輒排戸牛羊分占樓居人怕飛瀑竹屋製成舟
自永寧州署發至北口塘値雨
百折途如綆千林晝若昏嶺藏初祖塔苗别仲家屯竹
瘦欲穿石雲奇竟塞門隨車謡巳愧偶値雨翻盆(連日/至安)
(南永寧皆得雨土/人有隨車之謡)
觀音洞
仄徑西來日欲曛洞門流水綠沄沄擡頭忽覺峯奇峭
錯認天空數朶雲
半厓音響若聞鐘石罅纔開蘚復封誰識洞中仍有洞
小橋流水一株松
自界首塘至駱家橋道中
南岡北阜自分條如雨谿光路轉遥欲引行人向東去
柳花攔定駱家橋
乾溝道中書所見
新綠塡街馬過遲幾家竹屋枕陂池鴨欄明浄鵲巢整
却有野棠開一枝
初六日渡鴨池河至四方井道中作
隔窗催客鳥何勤涼甚先將濁酒醺才欲出門衣袂濕
馬頭猶罨昨霄雲
江干清曉泛浮槎隔岸山隅路幾叉行入白雲紅萬點
半空都放石榴花
將至黔西柬州守張同年曾垿一首
憶昨相逢渭水邊忠宣門下說齊年同官萬里君尤遠
曾宰三峯吏是仙到處溪山疑綠野(予曽兩詣桐城/並至相國園林)别
來京國望紅箋(時郎君計/偕北上)衙齋借榻心殊慰爲我先開
卜夜筵
四方井至黔西州道次
危途旣稍夷平壤拓十里溪聲流四面山亦伏不起良
田富林麓百鳥展然喜固知巢危厓心亦匪得巳溪田
新雨後波活掉魚尾裊裊青竹竿抽捎入雲裏途長怯
晴日迂道走坡㡳一頃荷花風炎蒸忽如洗
十九日至大定城西坡上校射歸塗復詣斗母閣看飛
瀑
射場距五里清曉聞吹笳初日旗幟翻鳴鉦出官衙拂
露過北郊先驚樹頭鴉藝士植若墻臺高建崇牙下馬
入鎖㕔山青四周遮臺杪射的紅高低奪明霞一水出
道旁來源抑何賖墻缺竹樹交路若之字斜直下百尺
餘依微有人家雲氣復四飛驚風走汀沙回路改郭西
山田夾鳴蛙飛瀑空際來濕此半嶺花客倦欲暫停禪
扉試煎茶
路穿巖
萬仞峯何峻巖腰豁一扉遠從波影入巳有日光飛攀
徑野花綠排空石笋肥谷鶯偷覻客時復閃紅旗
烏西塘
清晨馬上來薄草烏西宿烏西人巳知巖頭注雙燭
黔西州署西偏有海棠一株大䕃半畝惜花時巳過同
　年張君約科試時再過此相賞因作此以贈之
海棠籠半畝辜負此花時車馬何因暇闌干有所思碧
窗懸舊句紅藥剩殘枝不是張公子誰能訂後期
張同年邀逰東山寺
山厨連日綺筵開邀客東峯角伎回(是日約同人/在山棚角射)我比
謝公心更泠屏除絲竹始能來
石峭潭空夜氣生少焉亭上燭縱橫酒䦨倘復待殘月
北斗欲斜山四更
將至爛泥溝上嶺
四山飛瀑合鳥亦誤西東乍劈林梢綠遥分寺角紅幾
家波影外終日雨聲中絶險藍輿折尤防撲面風
革撥塘遇急雨
百道飛泉合魚龍欲上天戍樓何處在野水忽無邊徑
仄花迷眼厓傾棘刺肩夜程猶十里愁絶馬難前
夜黒行三重堆汎南諸山中
卅里羊膓路高低夜色浮虎風腥撲面榴火艶擡頭雨
急三層磴雲迷百尺樓林梢一聲磬隱隱出平疇
贈周刺史景益
卅年家住蠡河灣只隔衡門不徃還清切早聞登上第
沈淪我亦厠朝班閒情偶欲消餘晷(君善/度曲)遠宦同應歴
萬山何日對床鄕夢好白雲流水自潺潺
渡渭河橋
渭河北去路尤稀急溜橫衝石徑微二十二條衣帶水
劈空争欲上山飛
楊柳塘道中
雨絲初斷日光微十里亭前試裌衣剛被軟香吹破夢
滿山黃徧野薔薇
白蠟坎道中
忽覺身無據藍輿下半空冥𪷟萬重綠中隱夕陽紅客
醉連宵雨花殘昨夜風誰言播州惡土脉較疎通
鴨溪道中
水田千百級中有石泉青一道復孤下四山相與冥過
溪晴乍永隔岸雨猶零最是椒花好時時破夢馨
五月五日遵義試院憶里中􁓨渡之勝十首卽寄錢三
　維喬趙大褱玉
溪流一曲巷雙條燈影三層接畫橋我亦趙家樓上客
七千里外憶今朝
新闢柴門遠市􁍭病餘讀畫復逃禪(謂錢/三)多因暇日添
逰興偷上呉孃鴨嘴船
内河昨日雨蕭騷溪水平添綠半篙惹得龍舟銜尾去
十番船泊北城壕
簫鼓聲聲壓畫檐整衣多半出褰簾橛頭艇子如飛去
就近還趨八字尖
河干扶醉却歸來聽雨樓窗半面開偏是謝孃諳食性
枕函堆徧紫楊梅
兒童撲手說端陽杏子輕紅梅子黃乞與一瓶桑落酒
醉眠仍入少年場
三元閣上久裵徊天氣陰晴乍熟梅畫舫塞河人塞岸
忽驚雷雨打頭來
雲谿谿北接官衙添得紅闌眼乍遮好是一河燈影白
橋東錯認月西斜
連日河頭畫舫開無端鄰嫗亦追陪溪南一樹石榴盡
都到美人頭上來
艾葉紛披蒲葉長盈觴酒綠泛芸黃蕭王里畔鄕風好
幾日門前角黍香
遵義試院
花紅結作屏山綠圍成障引領望山城山城在天上
遵義校射場在城外六七里因就近假副將署射圃校
士
三面青山繞角場僅餘一面入斜陽沿林石細馬堤脆
帶得落花來射堂
三里周垣百尺臺斷碑如㦸翳莓苔多應曾作老蛟宅
夜半石厓喧怒雷(署本明楊/應龍舊宅)
回龍洞
過橋凡五折巳到遠公廬徑削才容馬溪喧欲土魚曉
烟揺竹栢初日定村墟莫訪乖龍洞泉靈脉久淤
桃源洞
名區馬到亦徘徊竹葉迎人鳥語催巳覺溪山隔城市
絶無鷄犬有樓臺前塵事向殘碑讀(洞土人相傳爲/李太白聽鶯處)絶
壁花争五色開依舊澗聲流不住錯疑重到武陵來
渡烏江
出山殊有戀山心飛漿迎人過浦陰百折水紋千折嶺
急流時見點波禽
江流中劈四山開雨後江聲怒若雷萬朶白雲空際落
錯疑潮自海門來
馮巡撫光熊招飮卽席賦贈二首(是日馮初度)
早識雲間大小馮(時令子開州牧克/鞏亦隨侍在署)蠻方何幸服官同
欣看裙屐筵初唘難得民苗歲屢豐橐筆卅年呼内相
(公久値/機廷)趨朝四日領司空(自山西巡撫入/覲/持/㫖署工部侍郞四日卽有黔)
(撫之/命)到來倘覔稱觴地却有東山若待公
咫只衙齋遞徃還識公心跡幾曾閒五年官巳移三嶽
(公自山東布政司調直隸/旋擢湖南巡撫又謂山西)八月恩先洽百蠻(涖貴州任/甫八月又)
(調撫/雲南)秋半風雲迎使節樓高烟雨夢鄉關移家我合稱
同里只隔明湖水一灣
使院後墻俯臨縣倉有荷池十頃癸丑二月將按試上
　游命工築三層臺于墻内五月杪歸池荷正花臺適
　告竣因分日讌客于上同里楊上舍浦爲繪千葉蓮
　臺雅集長卷同人各繋以詩余亦率成此篇云爾
北人喜看山南人喜看水我雖南人居北久有水有山
方不悔胷中先有萬仭山山外流水聲潺潺欲從山斷
水流處更種疎花築廬住拜官昨歲來筑中所見宛與
胷中同不特有山有水有高閣且喜山綠繞閣閣外十
頃荷花紅爲補竹百竿爲築臺三層倉厫百舍比如櫛
静裏巳落書窗燈花枝紅水流碧雲氣時黃亦時白有
時天黒雨欲來却好一窗収五色宴客旣有藕藕㡳復
有魚池蓮可劈桃可食酒盞借此青芙蕖簾垂百尺樓
千丈讌客眞疑在天上窗櫺八角燈影聨一城居民望
若仙樓高高觴滿滿豐歲莫敎行樂緩黔中有山皆可
田雨足便巳成豐年新秋昨夜涼風起樓閣都歸雨聲
裏君不見紅荷花開亦無幾接得稻花香十里
七月五日曉出南門三里至南嶽山下射圃校士回塗
　小憇野人籬落偶成
數月不一出禾麻巳盈疇炎暑曾幾時節序慨巳秋離
離瓜田花黃朶露未収日出鷄尙鳴沿灘飲羣牛射圃
向北開南折路苦修旗門揭峯前東西兩高樓迤左百
尺墻觀者積上頭山鵲噪不停矢向巢上流馳道滃白
雲馬行亦遲留回途改西南偶作物外逰園扉映方塘
竹筍秋尚抽防驚幽人眠花裏停鳴騶
七夕四首示女紡孫
一歲十二回回回拜新月何事禮雙星一年惟一夕
牛女緣何摯天人路本殊何須借靈鵲月裏有蟾蜍
挈得書千卷樓頭曝不停分將小兒女樓下拜雙星
銀漢間紅墻迢迢理七襄天孫如果巧何事不成章
十六日姜亷使開陽招同馮巡撫光熊萬方伯寧呉超
　尼堪什張繼辛三觀察曁徐太守日紀聽綠軒賞荷
　卽席爲賦采蓮詞十二首并邀諸君同作
牂柯秋到雨如麻盻得新晴露巳華我自看紅君聽綠
(一月前余曾邀同/人集紅香舘賞荷)參差一月賞名花
曉日華筵水上開瑣㕔千尺接層臺笙歌小部雍容甚
都雜兒童竹馬來
門前赤棒肯攔遮齊放逰人入使衙恠底鷺絲無立處
壓波人影黒于鴉
鳴騶來處甫侵晨午榻橫排任欠伸各占一亭陳百戲
却忘賓主是何人
束素腰纎點屐高(是日令諸歌童結/束作采蓮女子)花非勺藥卽櫻桃
旁人錯認紅粧好十五吳姬刺錦篙
偶然撃楫趁波平也學津船打鼓行消受小年無個事
一花開處一飛觥
繚垣日午轉驕陽一例都將小繖張知有美人空處立
好雲低爲䕶明璫
水心亭北接危城亭左先聞按玉笙且覔柳陰深處坐
暫停雜伎奏新聲
無端燈影欲迷星高拄檐牙下繞汀空裏忽驚添异采
晩霞黃入電光青
百重擔子憇墻陰小合高擎唱點心一樣酒帘花外颭
亂吹羌笛搊胡琴
薄暝遥看打漿迎紫微花點照波明若非萬里橋橫岸
(軒側有/萬里橋)尚認呉頭楚尾行
卄年前乏此花枝(貴州近年/始有荷花)小艇何由泛曲池此日黔
陽似江左當筵爲譜采蓮詞
十七日徐太守曰紀偕安順遵義思南石阡黎平銅仁
　六太守威寧麻哈開州普安四刺史松桃丹江兩司
　馬貴筑遵義及候補諸大令復邀集聽綠軒賞荷是
　日馮巡撫萬方伯以事未至卽席戲柬諸君子
笙歌隊裏許閑行月黒簾櫳水自明鸚武亦知逰客意
此來看雨昨看晴
夜涼移席屋西頭燭䟦都同笑語流怪㡳諸君興偏逸
座中有蟹少監州(是日始/食蟹)
鄭州倅錕自永豐寄近作百篇乞爲點定因率成長句
　題後并寄張太守鳳枝
我從黔靈山望子萬峯㡳知君升黨嶺夢遠亦千里山
能隔面不隔心一月不斷瑶華音官閒一室開常早虎
跡訝多人跡少使君句好誰能謳高吟祇凴石點頭怪
來詩札霉如許道遠聞經普安雨我時宴客開華堂發
函先擲馮侍郞侍郞讀詩笑語我屈宋衙官何不可東
南賓從萃一時更拓北牖哦君詩八行莫訝詩牋皺入
坐荷香可同嗅三更客去益朗吟涼月正墮層波心倦
來復憶南荒守索米還家得之否書成燭䟦贅一言蠻
府參軍我詩友(時太守欲假百金歸/爲兩親壽聞尚未得)
馮巡撫旣作外臺讌集詩及見余采蓮詞十二章卽日
　復依韵見答其用韵之妙不減皮陸爰作此志謝
傳牋飛騎一何忙射虎將軍善挽强不特事功吾拜倒
辦香直欲到文章
新秋回憶早春時頻把餘閒付酒卮燈影兩層花幾朶
博公二十五篇詩(公元夕燈詞及兩次/賞荷詩共二十五首)
呉司馬玉墀洗硯圖
瓶花齋中書有目不減鮑家知不足摉羅各本元宋明
天一閣中無此精東万􁜾萬言南閣九千字盤盤嗜古
三十年歲宴不知門外事忽然四十作慢郞騎馬遠復
來炎荒牙籖錦軸誰寄將書少乃珍硯一方蠻陬豈獨
無書假硯亦止凴縑素寫(君未㩦硯來所/見止有圖耳)一世難耕嘅
石田半生卒業思蒼雅可憐有硯不鈔書僅寫年來主
客圖開緘忽欲念良友讀畫巳覺忘朝餔因君我憶卷
施谷千本異書碑百束他時兩客各歸田硯北還從借
書讀
十四夜坐月
初三逮十四月止晴一宵差喜魄巳圓淸光徹層霄鄰
東歌吹聲舍北亦呌號豐歲庶有期中坐喧酒豪而我
亦甚閒銜杯飮陶陶一酌天宇開再酌雲氣消悠然到
三酌月采如鮫綃兒女集我前􁓨索梨與桃礎潤旣巳
収房㢃步周遭幸此徹夜光歡喜到汝曹他時返江南
水郭景倍饒結伴或采蔆沿堤泛輕橈比舍㩦密親相
將走谿橋此景汝勿忘興至我欲謡紅燭忽斂輝開簾
巳崇朝
寫管下名山圖八幅寄富尚書綱
古人祝長年類取象岡阜我今頌尚書亦以山爲壽尚
書八州督惠澤及民久前時持節處閩海及陜右仁風
所丕播地力實雄厚毎于奇絶處皆得未曾有中南從
東趨太白向西走武夷清暎海崋岳秀參斗尚書前按
部一一迎馬首飄然來萬里清夢憶之否雲奇嶺復奇
倏又落吾手碧阜出我前蒼山峙其後烟嵐日千變各
各入窗牖春秋多勝日時復挈賓友咸云享清福得此
葢非偶慙余課士暇秃筆有如帚翩然圖名山不敢雜
培塿圖成寄尚書應復開笑口倘有飛仙人同來獻春
酒
過隴首關
排空傑閣勢迢迢百折才能及嶺腰只向密林深處轉
怕凴風力上層霄
新安塘道中
橘柚叢中半里遥秋雲如畫束林腰溪南欲訪閒親串
趁曉先支獨木橋
村村都喜說豐年板屋斜開䆉椏邊飽飯芋魁無個事
盡収雞犬上樓眠
廿二夜看殘月
團欒時節雨辛酸待得如鉤轉耐看那識幽人有深意
五更樓閣坐高寒
谷子塘
人行谷子塘林木始回互野花生東西葉葉悉垂露肩
輿欲東轉黃犢忽攔路斾影拂曙鴉驚飛四穿樹初陽
開谷口樓閣恍無數知有山僧居泠泠曉鐘度
九日偕署中同人至城南福泉山高眞觀登高鄭大令
　五典設筵于此相待卽席賦贈
纔經寒露辰巳値題餻節騎馬上城時暉暉半樓日臙
脂花紅菜甲黃夾道半里來山房主人開筵樂未央琥
珀作盞茱萸觴幽禽語琳琅淸磬聲疎越騎馬下城時
輝輝半樓月仙人樓閣涼意生隔嶺遞響山泉聲爨光
如霞出山頂却厭萬家燈火影
九月十一日發平越至葛公橋作
平明天氣晴送者逾五里言尋葛公橋乃復居釜㡳泠
泠江一綫絶壁插江汜嶺樹鬱百重淩晨露如洗危亭
峙林表初日出亭裏花朶映日紅晨扉竹中唘鄰舂杵
相答童叟色俱喜白屋飯巳香幽人睡難起
清平道中
四山茶花香黃白均可愛花苗聨袂出時折一枝戴秋
葵盈半畝野蓼色如醉危塗穿竹徑竹密出岡背險絶
天半程疲蹤屢思退前旌久延佇半晌甫及隊行及羅
仲塘山雲轉深晦
藍嶠至草塘關道中
藍嶠及草塘十里壁如削𪷟𪷟棘生刺左右難著腳回
崖野花艷谷口日西灼石窽嘘北風鷹驚馬頭掠人禽
争一竇撲面險欲著東西缺盈丈道險藉畧彴樹杪俯
石樓窗櫺望依約驚沙莽成陣馬走前復却半道聞語
聲長鑱劚山藥
過偏橋西三里上一陡坡
石黒雨亦黒行人向何處巉巖當面出欲徃決無路蹊
斜非意想時隱復時露石罅逗一門奇花忽無數高低
盤百級樹杪作回互摚客西北風洶洶有如怒頻于奇
絶處欲把生命置老樹猛攫人踉蹌敢回顧危疑行半
日深險巳畢度出谷路轉平欣然下徒步
翁頭塘道中
半嶺􁄢雲積不開空山秋盡恍聞雷怪他百道山泉合
却詫藍輿飛渡來
翁頭塘北路尤賖屋脊橫看一徑斜誰向閑門訪秋色
夫容開徧野人家
自平貫塘至白巖汎道中
午餘都枕白雲眠兩兩飛泉出竈邊肯向淮南乞靈藥
本來雞犬只居天
馬頭濃綠間㴱紅半日全行複嶂中百轉千回抱村塢
江南無此好屏風
𪷟𪷟絲雨日千回夕照光中霧半開怪㡳樹頭山鵲噪
却驚天上筍輿來
秋來風味足山家深淺園林百種花先有入樓紅杮子
飽嘗聊可當谿茶
石阡城南溫泉
石罅空𪷟逗燭光訪泉亭上拂衣忙半生莫訝塵勞甚
巳試人間第七湯(予所試溫泉直隸則盤山陜西則臨/潼盩厔江南則黃山硃砂泉及和州)
(句容與此/而七矣)
白石渾疑築釣磯流從壁隙漾依微形神釋後却危坐
蝙蝠嚇人頭上飛
自塘頭舟行至思南府城外
青山至塘頭南北忽中斷驚流適有幾葉舟一半舟行
半登岸帆影欲入地馬嘶驚上天高高下下行不歇馬
力反後帆居前雙江合處波流拓急溜平添水千斛高
低橘柚合一村五色石中魚比目風㠶北轉飄雨絲馬
上戴笠知多時舵樓半晌酣清夢馬背人愁濕衣重江
流曲處城郭開岸上一騎驚先來船頭吹笳船尾鼓濕
霧驚開日剛午
出思南府遵化門道中
一山方如筐一山圓若筥山眞中繩尺雲亦就規矩偉
㦲造化功幻此亦奚取奇零不能割嵌以數僧字霞景
正欲升炊烟穿縷縷林紅初曙日澗綠昨宵雨誰闢天
半扉幽人正軒舉
至思南府城東七里校射作
三里出郭門七里至角場材官藝士巳先待日乍破曙
雲蒼涼忽然對面誰能覷霧捲千人萬人去須臾一騎
來破空帽影正罩晴暉紅斗坡直下誇輕舉馬背白雲
飛鏤縷山雲高高上接天萬綠倏現屏山前紅林蕭疎
噪山鵲屋後人家飛矢著
夜起至射堂看殘月
樓臺高下樹縱橫環郭峯巒不見城好是四更山月上
獨來亭裏聽灘聲
觀音閣
到來巳覺上青天尚有人耕屋上田老樹綠零前夜雨
夕陽黃破半城烟江聲似恨山重叠鄕夢都迷路七千
且倚石䦨閒啜茗半空靈果落僧肩
小厓關
足㡳先驚萬叠山半空樓閣自回環紅雲堆砌不知冷
白水繞門無用關日影鏡光偏照燿鳥聲人語合綿蠻
差憐送客殷勤甚七里岡前馬未還
將至掌溪塘道中
厯徧危岡陟淺沙沿江途細欲如麻蠻鄕秋盡饒春氣
十月猶黃菜甲花
客程難得片時閒穩卧藍輿出險關欲剩心情看江水
垂簾行過幾重山
將至石阡道中
水西林塢好迢遞隔東村偶跨水牛渡閒從石嶠蹲嶺
穿疑有路雲定不知門清絶垂綸叟忘機坐竹根
重浴石阡溫泉
百里裝方缷孤亭馬獨來誰云此冬日聊比坐春臺磴
削穿巖竇屏虛障水隈奚童欵扉入一綫夕陽開
嘵發路瀨塘
離堂尚聞雞暗谷甫見日𪷟𪷟荆棘影披草至絶壁露
氣周一山秋衣冷侵骨回瞻驚後隊如蟻穴中出前旌
復穿雲石瘦路如髪風蘆聳淸聽時墮隔林橘客倦欲
少休茅軒樹頭宇
將扺荆蓬塘
誠知山百折毎折非意想飛瀑間一層泠泠愈神徃茅
齋雲際逗絶壁倚仙掌十月花尚紅松濤落清響山田
欣倍入石囷列三兩豈僅人事饒雞豚藉生長兒童乘
冬隙倚戸結絲網相約捕渚魚烹鮮佐樽盎
過思南塘道中
高下田如百衲衣人家初日唘雙扉草中尚有閒胡蝶
却恨蘆花作雪飛
轉覺空山氣候春冥𪷟花氣拂蕭辰峯根獨石誰來坐
時有松枝掃落塵
出鎭遠城南三里試射士
一半山雲雜水雲到來空裏草香薰環墻人語覺清脆
曉日射堂紅一分
寥寥飛矢去如星惹得樵蘇跡暫停天半午鷄啼不徹
東南樓閣㸑烟青
沿流歸復誤西東出郭燈光映水紅不信鳥巢皆戴屋
幾家樓貼半空中
送姜亷使開陽入都
相離眞不忍且盡酒千壺毎歲衝風雪憐君在道途(君/自)
(言五年除夕/皆在途中)計應朝北闕且莫憶西湖好趁㠶墻便行
過故里無
同官凡幾輩接跡戌三邊(謂歸王顧/三方伯)吾子能孤立
君恩僅左遷暫還諸季節行贈繞朝鞭他日金臺側相
思屢寄牋
冒雨訪諸葛洞
雨聲無時停天宇忽巳黒輿從空際下㷖路有白石前
行未及轉飛瀑巳及額蒼蒼兩層厓萬古積暝色懸流
至三仞雲出波下白排空列千窽難作老蛟宅居人掩
關坐屋上浪花織傾耳聽此聲天空地疑拆
再度響琴峽
黃平州度玉虹(玉虹峽在/黃平州南)青天飛下一白龍魚梁江度
琴峽十萬絃聲驚拉雜大聲疑宫小聲徵激得山雲去
如駛斷厓崚峋石色紫厓上沈沈日光死離波百步飛
雨飄隨響曲折經危橋溪風蕭蕭溪月静疑有神魚出
波聽
黃花坪道中
連岡西去路千重竹色蕭蕭間嶺松照路野花然似火
出山流水活于龍風棱時掣當風燭雲朶驚飄隔院鐘
錯認脫綿時序近豈知寒序廹隆冬
再經隴首關
朝晴爽氣通胡蝶尚西東錯訝春花放平原野燒紅
掩關草復朝香篆生林末孤客心易驚上樓雲欲活
雪意(試貴山書院諸生題得先字)
嚴凝樓閣杳難眠是處林巒戞暝烟飛霰乍飄孤嶼外
重陰欲釀小寒先光埋高下三更月雲黯西南半壁天
不是官齋望偏切欲凴盈尺卜豐年
卷施閣集卷第十四
　　　　　　　　　　　　　　　陽湖洪亮吉著
　黔中持節集(癸丑甲寅)
初五日近山堂消寒一集分體詠秦官人鏡(鏡銘云天/上見長心)
(思君王/八字)
六王雖畢閭左空男行築城女入宫長城東西萬餘里
永巷迢迢亦無㡳宫中永巷邊長城内外結成冤苦聲
入宫詎識君王面三十六年曾不見轉思天上歲月閒
那識相見期仍難班班血涙銷難盡剰得團欒一方鏡
擕來照影影亦寒明月尚作秦時看非珍异物思垂鑒
背上千年土花艶君不見鏡銘八字誰所爲篆體絕似
東封碑留伴斯刻千秋垂
　家大人命同作　飴孫
　祖龍一卧羣雄起三月阿房土花紫千年宫鏡出人
間徃事分明亦如此玉容顧影人争羨昔日紛華鏡
中見驪山明月夜梳頭竹宫歌舞朝勻面鏡能察面
難察心冷眼那及金銅人菱花徑尺青絲紐拂影都
誇好身手可憐三十六宫懸不辨興亡辨妍醜天上
迢迢望本奢昭陽銘後事如麻誰擕玉匣閨中物去
照宜春苑裏花
初十日潄石山房銷寒第二集題張太守鳳枝珠還圖
圖爲太守侍姬冉氏所作姬母無賴妄搆訟端姬由
是遣歸其母謀别嫁之姬剪髪自誓乃止同人感其
義勸太守復迎焉爰作是圖名曰珠還亦所以美太
守也
瑣廳圍坐燭如山本事詩成手自删輸與清廉海南守
六旬傳說去珠還
自返蓬門百事非香雲和淚剪依微從茲百幅梅花帳
不覺蕭娘鬢影肥
兩條官燭影䦨珊百詰初窮語扺讕絕勝河陽舊潘令
種花猶易護花難(謂陳大令)
暇日間窺青瑣旁玉山筵上未頺唐扺他一曲翾風怨
只有銷䰟淚兩行(姫以訟事未結留貴陽守署匝月一/日隨徐㳟人觀劇偶窺坐客見棫齊)
(太守在席/不覺垂淚)
輕車油碧許迎回紈扇親拈出鏡臺(臨行徐恭人以二/絕題紈扇贈之)
不是求仙舊童女肯隨徐福住蓬萊
垂老休嫌善賦愁使君宗法本風流他時九曲梁溪上
合與修成燕子樓
十五日蔵春塢消寒三集題范巨卿碑額卽送張州守
　曾垿南還
昨者黃少尹(此碑刻係戊戌年夏/亡友黃君仲則所貽)貽我金鄕碑摩天石
刻掲巨孝復有獨行名孤垂洪流浩蕩豐碑没僅識青
龍舊年月八分徑寸誰所書無乃山陽縣君㠔傳觀足
令友誼敦二千年來八字存若言至性刋金石不數王
貢兼雷陳一篇論愧朱公叔中世交期益翻覆賣友人
傳酈曲周面朋我恥蕭光祿史家創格非好奇欲與薄
俗貞心期不傳吏蹟傳友誼此意亦愁知者稀開緘淚
巳垂言下恨不還君伴長夜匹馬招䰟又一時荒阡種
樹知何暇百徧摩挲紙亦光含情重送郅君章他時北
上金鄕道酹酒應臨官道旁
　家大人命同作　飴孫
　烈士相交祇情性一千年來傳獨行偶從山縣拓此
　碑姓氏偏敎坐生敬卓哉山陽范使君獨抱古意超
　倫羣豈其交誼足不朽乃寄金石垂斯文千秋一語
　饒竒㫖生死論交自君始始知友誼殊可珍交到重
　泉合心死郅君章與殷子徵未識死友焉知生長沙
　學生新野卒縱不生交亦心折巨卿好友不顧身落
　落死後殊無人幻形誰復論爾我一徃直欲兼幽明
　鄕民翟循縣君薛留得金鄕墓前碣篆文不特軼八
　分好補酈元經注缺建安以來世俗澆慨然何止劉
　孝標願將剝落數行字持贈世人同石交蠻鄕刺史
　殊今昔況値窮冬束裝日偶讀廬江太守碑一篇還
　贈張元伯
張州守瀕行又以素册索詩復成二絶句
風雪連晨偶滯留行蹤莫爲左遷愁君看判府威名重
絶勝西南領小州
紅塵十載鬢初班却喜今因定省還欲借寒威暢離緒
留君十日住黔山(時留作消寒第三集)
二十日聽雨蓬消寒第四集同詠諸葛燈
尚從遺製識英靈五夜軍書肯暫停収燼未應忘火德
穴胸先巳勒金銘虚疑絶徼留銅鼓遠憶高原墮大星
畢竟出師餘恨在至今燈影作深青
卄三日寫歲朝圖贈馮巡撫光熊並繋以二詩
如水臣門日徃還識公清節服諸蠻何妨饋歲無長物
自寫黔南幾尺山
餳香粥鼓滿平疇閙得花香出樹頭都是蠻方小兒女
春風竹馬十三州
二十五日思補齊消寒第五集卽題徐太守日紀陽春
　有脚圖
何妨遣婢中閤聊爾充君下陳欲賜人間湯沐先回天
上陽春
蓮蕋屛風凍雨梅花紙帳春雲待過消寒九九預防修
竹彈文
　附　飴孫
　溫和足㡳有春光着意眞能識熱膓頓憶孤山林處
　士梅花多處太淒涼
　早從洗濯見風流一晌春華偶滯留不着人間閒冷
　暖此郷端合號溫柔
一室樂恬靖房廊稍曲折衆詫若仙境堂阿鋪長筵胾
脯雜餈䵃霜螯搗初碎鮮鯽巳剔鯁滇榴曁勻橘兼不
棄梨梬南方來百物圓􁎡長者蠯歲除饒食品一一列
盤皿非徒祀心神藉以壓灾眚明燈懸四角香炷紅耿
耿高杯羅數十文石及生礦雄黃鐫兕虎犀角刻蔆荇
或如肘生柳或若瓠有癭争先誇大戸蓄意欲吞併盤
飧來陸續誰識夜巳丙慙余少孤露敢說有殊秉時時
避詩債獨處心怲怲永豐才尤竒筆早露鋒穎創爲小
言賦剖析到句鼆南籠年六十齒硬截春餅雖然能飽
啖不改顔痩㾪惟愁酒杯寛苦語求減省參軍揮千言
尙說才未逞微知所宗法天問及哀郢浙西饒秀士遠
復勝汝潁宰官仁及物讞獄繼張邴心雖尚寛大酒政
獨嚴猛藏􁡂兼拇陣十九兾徼倖興酣開牖望繁麗富
星景衙齋濶西北隙地得一頃雖非二三月春樹巳華
靚兒曹不入座窗隙屢延頸大兒粗有筆頗復愛習静
年來通選學出語喜彪炳盤盤祭詩筵得預良巳幸小
兒才十歲逃塾毎遭打攔門喧畫鼓日轉益頑獷阿翁
防醉仆座外戲扶綆酣眠到童僕百問百不省皆言沐
餘歡沉湎誰可儆窗櫺頭互觸蠟炬險失抦更䦨客辝
主失笑喉復哽肩輿北風大各各蔽笭箵輿前馬居後
爛醉戒馳騁何須更持燎太白光冏冏
新正五日消寒第七集同人集陳大令熙藩霅溪吟舫
　大令以盆栽素心蘭見贈卽席賦謝
此日何日窗櫺陰陰撫序不樂求我素心素心之人其
室如斗街南巷西爲約良友春酒旣熟園蔬雜陳雖未
投轄童先閉門離離光明一室四出重簾無人花影若
月坐客黙坐咸披素襟所愧空谷跫然足音移花居前
移酒在左友知我心舉以贈我我家南頭一閣面山山
桃水仙位置其間人之素心花亦相肖言詮巳忘静不
索笑時或獨醉時還孤眠半窗冥冥香徹曙前
賀方伯長庚屬題其尊人蘭竹卷子
畫蘭不畫雨雨巳飛晴空畫竹不畫風風巳出幹中稜
稜數竿風卷此楚波白亭亭幾枝雨亦勝楚天碧先生
偶開門漢水澨水流無㾗先生偶楗戸蘭枝竹枝約同
住卅年豈以畫得名轉借蘭竹抒幽情乃知氣味本無
别與蘭同心竹同節一幅雪景一幅晴末幅皎月枝間
明君不見蘭枝竹枝幅盈十并冩森森石林立展圖不
及見先生竒石當前且長揖
人日消寒第八集同人登黔靈山復迂道訪聖泉歸飮
　王參軍湛恩一角山房雜成三十二韵
兩載逢人日三年住鬼方路疑窮北首雨欲破南荒過
臘餳簫緊初晴筍屐忙願尋何地勝咸指此山岡峻嶺
回天外竒峯立斗旁浮青界滇粤濃綠壓城隍交壁松
烟暝岐途栢幹擋幾回衝馬首百折走羊膓積霰鋪層
殿罡風響曲廊解鞍懸石磴易履坐繩床果向僧衣落
禽從佛面翔怪聲穿土穴仙掌拓蠻鄕半郭巒光歛全
黔地勢張天龍煩說偈野鹿看傳觴更許陪開士凴誰
禮法王客方搜古蹟巘巳下斜陽詎可辜清興仍須束
急裝澗幽留剝蘚寺僻富修篁毁廟神無火陰崖虎有
倀微黃辨樵徑曛黑墮漁梁聖水名終妄(上人言投一/錢泉郞漲起)
(試之不驗同人擬/易其名爲廉泉)廉泉改未妨逸情嫌晝短回路覺川
長候騎依官柳宵鐘出女墻雙街籠燭樹一角訪山房
濁酒何能減逋篇久不償簪裾來淨域旗鼓集虛堂當
代爲長句羣公雅擅場俊才同鮑沈堅筆鬬班揚設榻
容孤卧行厨約徧嘗擁爐斟淺碧升閣望空蒼此㑹多
應羨他年誌勿忘靈山今夜月添影照詩狂
十五日五鼓起看雪
攔門語忽驚僮報四山晴蠻地少冬雪逢人詫夜明冷
光飛列帳寒影淡孤檠幸有辛盤在聊將卯酒傾
陳大令熙藩屬題城南雅集卷子
茲方當九日撫序却三秋早陟高眞觀(客秋按試平越/九日在高眞觀)
(登/高)遥思甲秀樓果然逢大尹于此集名流愧未陪逰屐
題詩最上頭
十六日消寒九集湛碧亭禪房看雪至二鼓乃返
及此初更後冥冥雪乍晴林巒互蕭瑟水月與空明兀
訝樓臺影寒流鳥雀聲倩誰圖作障一角傍山城
蠻方慙久駐豐歲喜頻仍一尺道旁雪萬家門外燈爆
從氷柱裂月共凍雷升(是夕大雪/中有雷聲)此夕清虛景還應念
遠朋(時徐太守馮開/州以疾不至)
寒風送別圗送張太守鳳枝南歸
　甲寅新正十二日太守遭外艱去任將于春杪奔䘮
　南歸同人欲作黔山折柳圖贈行余意有未安易爲
　寒風送別葢仿燕丹時白衣冠送荆卿之例攷白衣
　冠本弔服非執䘮者所衣吾輩與太守交厚于其行
　故當素車白馬送之情事方稱爰賦三詩卽邀諸君
　同作
名山人日記勾留乘興聊同麋鹿逰一度巷門重問訊
麻衣如雪感蜉蝣
歸及江鄕五月時北堂正好夢孤兒思君欲贈忘憂草
不向風前折柳枝
易水千年事巳陳歌聲猶若繞梁塵何妨更舉前修例
皆白衣冠送此人
初春折柳圖送陳大令熙藩北上
前年來黔陽長官攝疲邑貴定城東南馬前驚一揖昨
年駐㑹城長官爲劇縣衙齋欣咫尺投謁乃無算長官
爲政甫及今大吏拭目民輸心琴堂愔愔静撫琴暇復
伴我耽幽吟一行作吏何嘗廢赤棒森森墨胥避簿書
叢裏集賓朋撰得城南一篇記(謂所作城南/雅集圖記)初春柳絲
黄及肩拂拭鞍馬行朝天蠻方百姓心難足官好更防
遷去速燒燈節過持瓣香私向山神社公祝十月種麥
四月秧官歸正好麥上場吏胥無權戸殷阜但祝官遷
此方守
出貴定城雨至高家塘稍止
今晨山氣寒呵凍集徒侣行穿石罅中濕霧黑如許蕭
蕭松竹徑馬首寒不舉前旌瞻後隊似隔烟萬縷忽然
衝山風捲去一層雨稍復見晴雲山樵喜相語
自蔣塘岡至谷洞塘
寒空時復捲風聲石削橋傾道未成忽訝禽巢落人語
山樓都向竹梢生
連山無際水無涯過嶺南來一徑斜不是數聲山犬吠
全邨都被雪花遮
早發谷洞塘
一峯雲一峯雪一峯冥冥影未開猶帶前溪夜深月須
臾天平明月向雪峯墮冷光百道飛撲人穿得白雲如
縷破前山日欲岀後山雨復來深谷隠隱喧輕雷君不
見蠻方氣候殊凌亂曉日須裘午須扇
落月西塘
馬首迢迢溯北風兩山青破酒顔紅我來似欲齊昏旦
落月塘西日正中
將至都勻道中
一山途四出一水流百曲山奇方礙帽水冷復紫足途
危輿轉穩空處交竹木前行皆俯視一綫入山腹茅檐
無冬春𪷟𪷟土花綠花苗迎使節半嶺注紅燭十里戍
鼓鳴蘆笙響空谷
橋頭汎
過橋方數折正對石塘西却望來時路蒼蒼樹巳迷野
蔬全上屋春水半吞堤莫厭山程緩才聽日午雞
初六日小雨至都勻府西門外試射士
半里冥𪷟霧山邨雨不成野雲隨地落春樹接天生白
訝懸泉影青流飛矢聲射堂寒較甚馬過亦驚鳴
初七日射堂試士畢登劍河橋聳翠亭望西北諸山
沿流都有鷺絲飛空翠時時沁客衣忽訝危厓宇人影
似驚鳴鏑啟山扉
回潭西去綠沄沄一角樓臺上夕曛傾耳却聞空際響
入山雲鬥出山雲
匀陽書院春望
春波濶處春堤狹十二回塘滿浮鴨晴鳩催換裌衣忙
樓上人閒盡開篋半城花香裊若絲新綠對岸愁參差
銷䰟別有東風柳絕似春人十五時
多結塘
多結塘邊雨似麻沿途風峭尙飛沙無人知道春將半
時有出墻紅杏花
晩度大登高小登高諸險
一山當面氣冥冥高下燈光接樹青不是雨絲飄左右
玲瓏猶認半天星
都江舟中
危厓春正半花氣欲薰天劇愛東風樹斜生北斗邊淩
空自樓閣絕壑渺雲烟一帶人家好簾垂飛瀑前
下陡坡渡鷄賈河
上征誠云難下逹亦非易橫空旋若磨百折始及地藍
輿寧敢却頭上壓飛騎欲前仍縮足矗處石犀利胡蝶
忽一雙飛來立人臂厓窮坡復陡入隙途轉細平視雞
賈塘斜陽落巖際
羊忙塘
行徑羊忙塘奇石破空下壓雲排萬仭時裂一尺罅飛
泉頭上岀光景相激射稜稜峯斷處欲徃少凴藉馬首
卷北風孤桃向空謝杉林轉蒙密間亦露臺榭頗念北
山人幽棲若長夜
石檻灘(俗名石門檻)
始棹發都江江干日初起鑼聲行不絕奮迅巳百里蒼
蒼兩邊山厓斷石將圯驚梭時一擲險欲没潭底石脚
萬窽鳴時時出濳鯉前行經石檻舟子展然喜風暖日
亦晴沿邨數桃李
雷音灘
一舟挈一繩一繩長百尺繩頭持十輩畢力踞巖隙高
低懸半里觀者咸失色一瞥倏巳過微驚眼光黑危崖
排石齒都向舵樓宇我僕忽失聲頭低險遭嚙長年欣
過險緩棹出厓側却望四邊山蒼蒼路仍塞
都江夜行
前山誠欲雨其奈後山晴澗水忽然暝李花無數明墨
鱗成隊岀白鳥破空行卧聽花苗曲勞勞解送迎
古州登抱膝亭春望
山城二月花光足空處香飄萬家屋桃枝揺岸柳拂簷
花裏兩兩懸珠簾樓臺影外春陰薄試茗重登一層閣
日斜盤馬射堂西却送菜花黃出郭
抱膝亭望憇園花木甚盛欲徃未果
小築烏蠻地全家綠水灣數聲花外屐千尺雨中山午
倦童呼茗春閒鹿抱關上頭容展眺未肯說緣慳
渡溶江登五榕山兼謁諸葛祠作
溶江江頭石如磨五龍徘徊一龍卧排空一石支一樓
高榦四出扶樓頭一枝雅復高羣木樹腹空于百間屋
低枝欲雨高葢晴臘雪尚向枝梢明年深樹古禽難宿
剰有一巢藏廟祝行人入廟火伴驚嗚嗚角聲巢上鳴
孫司馬鑑招同彭軍門廷棟書副將麐飮署西諸葛臺
　並角射至二鼓乃返
䦨干曲處林陰直官裏春閒試鳴鏑平坡十頃吹細香
日色裊裊垂鵝黃笛聲初停鼓聲警舫屋深深若居井
忽地排空雨作絲梨花白得春無影
八匡塘
一邨都不見全被李花遮澗水到門合山樓出樹斜露
光開梵刹雲影抱人家時有遠香至應知春事賖
夜宿寨麻有苗女年十三四者結隊來歌苗童吹蘆笙
　和之
歌管初停舞袖忙燭花紅處勸飛觴前身合是梁間燕
猶着烏衣入畫堂(苗女衣裙皆黑故云)
山中夜行
小雨乍三日梨花合一邨夜燈紅覆屋春樹綠當門卷
幕留禽影開扉驗水㾗更殘月將出山氣尚昬昬
九朝塘
嘈嘈天半響笙簧雉尾排肩繡兩襠三百蠻姬擁前後
藍輿飛過九朝塘
大容塘値春分
薄寒初散酒初醺炊火斜連嶺上雲小閣兩層山四面
百花香裏度春分
宿路團行館
使節遥從柳外村一間茅屋侣鷄豚妖禽入樹花先顫
薄霧吞簾鏡亦昏吹夢夜風寒有影接天春水月無痕
柴扉莫謂誰來欵宵半驚雷欲劈門
將扺黎平厯滚馬坡諸險
古州及黎平天黒少白日忽然雲際一閃紅天外雷驚
劈山出沿山巨石悉欲崩轉眼巳失千家邨白雲茫茫
時吐吞陰厓束人疑鬼門一坡直下如注矢削壁棱棱
僅容趾輿夫歎息何至此呼吸真堪判生死峯形中斷
裂若溝鞭馬一躍愁回頭前峯行完後峯起上欲摩天
下無㡳眼前親切雲霧生足㡳忽巳開山城君不見平
岡鱗鳞鋪萬瓦宇起一峯名滚馬
岀黎平南門
街衢南北嶺西東柳外高樓面面通一晌曉霞紅不定
前旌行入百花中
依然江水綠無邊不信離家道七千絶似踏青南陌路
暖風晴日裌衣天
射堂卽事
出郭𪷟𪷟霧林烏背客啼梨花三百樹白到射堂西
隔岸坡陀好人希馬作羣過橋飛矢急穿破一溪雲
極目望層城春融萬家屋祇覺遠天低靡靡接新綠
山樓鼓角忙歸騎出橫塘無數春人影斜陽落女墻
南泉山
今朝天氣晴靈鵲聲有喜言遵南泉山异境乃獨唘喬
枝森上聳側出悟石理生翠羃一山空青露如洗蹤疲
方問路絶頂尚三里裊裊石鼎香迎人入亭裏天風盪
衣袂雲白欲緣履卑瞻窮萬仞微辨㸑烟起却哂下方
人經旬居釡底
靈觀閣春望
千折泉岀山百折人上嶺尋源至亭側石闕方若井禽
聲千百種蠻語本難省手掬石上流呼童試新茗郡齋
憐窅寂飛騎餉春餅幽人居絶壑搆屋恍橫艇微風振
林杪斜日逗光景䦨干飛百尺坐處據松頂半日衣袂
香𪷟𪷟逗花影
過少寨河橋
平蕪一雨春花謝濃綠樓臺若深夜雲陰如夢不逢人
澗水分從馬頭瀉波空若行明鏡中鷗鷺兩兩舒春容
水田百級行方半攔路野雲蹊忽斷牽衣避道厯少時
大石如牛復當岸行人欲歇嘶馬催村店正向雲頭開
山拗石磴暫延佇衣上綠綴寒莓苔冥𪷟路向松梢破
絶頂一山如石磨清泉落處花朶妍山翠壓樓人尚眠
平江塘
晴鳩聲裏燕呢喃高下藍輿睡乍酣好向春波寄花片
迢迢此水入江南
春殘是處綠芊眠十里平蕪盡帶烟胡蝶欲高高不得
野花黃巳上青天
出錦屛縣城上斗坡
一山綿一縣高下里三十高者仰如跂下者俯如揖愁
霖行撲面碎石險埋膝中途勢倉皇懸溜復飛及天風
下林莽石窽自呼吸蟠澗三兩松人禽亦争集厓深羣
燎火盪此衣袂濕濛𪷟雲氣蔽却向空際立石罅忽唘
扉生苗下山汲
黃泥峽
馬蹄真巳踏千峯上嶺叢杉下嶺松當午日光分顯晦
南山雲淡北山濃
誰將界石作横梁上是黎陽下㵲陽怪㡳廟門開向北
南行不炷嶺頭香
紫雲橋
春山一片疑無骨都作紫雲扶曉日馬頭隨意厯西南
無數樓臺復飛出沿溪一橋如一舟橋上三面開朱樓
前旌後隊何回緩似向長虹腹中轉橋心倒插十丈餘
飛葢過處驚遊魚君不見一山前頭復如井却喜嫩晴
鋪十頃
師子厓
我行及雙溪大石黑半天人緣石隙中有若蛇蜿蜒危
巖何陰森行處正壓肩懸瀑復四飛時聞響濺濺藤蔓
百尺垂倒岀花朶妍空處宇一亭簾垂裊青烟延回岀
層厓萬頃鋪水田清絶半里程人家總疑仙沙鳥亦有
情飛蹲筍輿前
早發卭水
早行出卭溪殘月溪上漾濛𪷟千樹花正罩卭溪上花
朶落盡巢禽不知逰魚吹花香氣若絲花光深萍色淺
襯出魚苗綠千點枕波樓閣三百家春夢正好驚啼鴉
橋東覔路才能出暗影溪頭自飄忽千林綠重曙不開
一樹梢紅甫迎日
瓦寨
半程卌里走沙礫一寨四面圍松枏雄黃出穴百蟲伏
牡丹壓䦨羣卉慙洞形如扉日韜采天頂若握雲拖藍
相㩦活火欲烹茗却有死谷邀停驂
鬼鳥塘
石徑空𪷟露有光四山風刺裌衣涼杜鵑一樹紅于血
月黑愁過鬼鳥塘
路瀨塘道中
路瀨塘西石逕遒人家竹屋半臨流低飛胡蝶高飛雨
百種花香出草頭
高下岡巒馬去遲緩行剛及午晴時山南一片波如掌
閑看兒童捉活師
雨夜至石阡溫泉浴
月黒雨聲愁穿林到嶺頭似防湯谷沸飛瀑入池流
昨宵江水深没却江干樹老鶻無處棲從人屋檐住
延江兩生行示貴筑熊生煥章思南安生
延江水流千里一生居江頭一生住江尾熊生十八貌
最癯自搆竹屋臨江居一室窘乏文豐腴安生英英年
十九從宦三年住清口(尊人官江/南桃源令)落筆居然學劉柳我
前持節來衡文萬言日試童子軍惟二子者超倫羣雖
然日課文一篇不若日讀書一卷赤文綠字填方寸激
電驚虹注雙腕嗟余遲草猶勤學矧復生年甫當冠九
垓一瞬何難届尺璧寸陰寧得換抉起三霄翮欲全遠
行百里程方半佇看子筆排風霰㑹見余言匪河漢君
不見蠻中一雨何綿連延江水流行拍天吾曹學術亦
如此努力來看有源水
袁太守純德招遊城南文昌閣並歸飮署齋卽席賦贈
　并壽太守七十
我前逰秦中聞君宰米脂十年來荆襄君官擢同知盤
盤政績推尤異佐郡淹留賞心地尚書清節號知人我
作門生君屬吏昨慙持節來黔陽君亦五馬官思唐秦
中知名楚中見何似黔中日謀面春殘約客城南頭江
漲欲從城上流看花步幛逰山屐誰信使君年七十窗
櫺八面閣四層飛步早從高處立日斜回馬東南街轉
厯百級來官齋亭危正面延江口我飮一杯君一斗眼
中落落五老峯且挈浮邱爲君壽
雨發思南袁太守純德鄒逰戎寛率兵弁出小厓關相
　送卽席賦贈一首
袁君揖我處絶壁立千丈藍輿方欲下飛瀑眼前滉竹
亭留少坐茶話覺清曠雨立三百人升頭致微悵愁霖
敢安坐急騎出厓上澗水奪路流巖門不能抗前行泥
滑滑黑霧馬前障五里甫岀山晴光草頭放
發都匀日枉道過七星山入仙舟引洞
偪仄疑無路隨雲七里東水從深徑黑果向怪厓紅削
壁風徐下幽軒日乍中正憐書韻好鳥語復􁫧瓏(諸生/徐時)
(英等讀/書其中)
卷施閣詩卷第十五
　　　　　　　　　　　　　　　陽湖洪亮吉著
　關嶺衝寒集
八月十五夜
蠻方今夜月兒女集樽前迢遞思鄕國團欒敞客筵塔
光雲外隱菱角雨中牽不寐緣何事相將話昔年
十六夜雨
䦨干沉不見都在雨聲中細霧吞簾白孤花隱幔紅半
街籠畫燭一笛引涼風正好臨流坐寥寥爽氣通
秋日登城南甲秀樓訪鄂文端公紀功鐵柱
層樓設重扃事罕與俗接芳洲歴春夏送客偶陟躐節
序慨巳移青林半黃葉雙橋通梵刹三面俯城堞攝履
偶上征褰裳畏深渉豐功緬疇曩徃事稽故牒銷金清
四野立石表三捷勲名旣鷹揚文史復漁獵丹方初奠
定黃閣藉調燮俯仰跡巳陳苗蠻志猶懾叢祠扉乍展
荒徑露還浥詎止攬勝心孤懐濟時業
九日偕富尚書綱馮侍郞光熊重至甲秀樓登高
菊巳衰黃柳尚青更尋芳杜出前汀殊方再値重陽日
候館欣聨五使星(是日送黔􁁈/兩主司北上)諸葛廟旁開石舫伏波
灘畔訪金銘惟公志業差無愧十五年來邊徼寧(富節/制滇)
(黔巳十/五年)
徐太守日紀餉菊數十盆因結作花龕并邀同人共賞
　卽席賦謝太守
十日苦雨三日晴秋老巳覺無歡情打門有客送花至
一笑紅紫紛相迎來鴻去燕無消息剰得山雛日啁嘖
攤書堂北日猶長人與花枝共高格衝寒花性昔所諳
斗室合作藏花龕重重簾幕夜難放勾取殘月來花南
秋堂夢好偏能醒看足花䰟抱花影寥寥風味許誰參
不稱醇醪稱清茗醒時看花倦卽眠人意花意交相憐
君不見紅塵十丈官道邊誰有清福來花前
沈太守丙招集寓齋賞菊
三間古屋如浮槎静掃四壁懸秋花扃門不出究何事
却與此花商位置篔簹三寸截作瓶刳腹滿貯寒泉清
高低花色誰能省恍若銀河瀉星影一花前頭酒一盃
客若不飮花徘徊酒傾十斛花千朶醉倒倩花扶客坐
三更以後客較狂月影花影催浮觴君不見花前五客
皆濡首花意未知嫌客否從花乞假亦可憐明日閉門
須病酒
嘉杜軒公讌
嘉杜軒初搆今看一再來霰從雲外落花向雨中開夜
已侵三漏狂猶酹百杯主人留客摯籠鳥亦徘徊
馮刺史克鞏招集七研齋
窗前葉葉芭蕉雨坐上沈沈簫管聲不是主人情較重
醉眠誰遣到三更
入坐先敎飮百壺簾鉤影裏燭花粗狂來合被時苗罵
蒋濟頭銜是酒徒
題篇已擅沈休文頌酒仍須劉伯倫(謂坐中沈太守/丙劉太守雁題)明
日馬頭西北去醉顔還剰十分春
自新鋪至永寧
馬上尤愁撲面風坡陀百折誤西東初晴也識朝陽淡
添得千堆野火紅
山南山北路嶙峋只隔蘆花便絕塵削壁四圍溪半折
野鷹盤處定無人
安南扺安姑作
幾日西風撲面吹𪷟𪷟尙有柳絲垂鳩方逐婦天偏霽
馬到安姑路轉危渇思乍拈籬畔橘閑心還讀道旁碑
山程紅燭誰相迓却喜前邨月半規
將扺南籠道中作
羊場驛外千山亂一郡如巢宇天半藍輿百折入郭門
細水中分兩峯斷高低半日坡難上斜處却留行客館
尤愁馬瘦蹄應碎不覺役疲肩屢換居然一巷深如井
對面樓臺若居岸如龍松柏競瞰城幸有女墻高處判
巳看日没繁星景難得雪天揮雨汗雙旌早駐前山麓
一屋尤爲衆峯冠排衙纔了且賦詩百尺龍山作吟案
南籠試院卽事
衙齋高處逼浮屠天半樓臺落日孤雲氣大都紅似火
居人多半黑于烏城隅尙隔三層嶺樹杪驚看四出途
也識搏㺜饒瘴厲怕從直北展輿圖
十八先生墓
　按南籠府志明桂王由榔自廣西至貴州孫可望處
　之安籠所四年無人臣禮從臣呉貞毓張鐫周允吉
　楊忠徐極蔣乾昌李元開李頎朱議㞙鄭允元趙賡
　禹蔡縯易士佳胡士瑞朱東旦任斗墟等憤甚與内
　侍張福祿全爲國謀遣之滇南諭李定國共圗可望
　事洩皆爲可望所害時人哀之収遺骸葬于城外西
　山之麓題云明十八先生成仁處自是桂王復入于
　滇蓋
　國朝順治五年事也
七千里路接蠻鄕十八先生併命場絕勝瀛洲唐學士
就中寧有許高陽
黔中樂府十二首
賽神謡
山腰十數家屈指無百人樹頭營危巢云以祀土神前
門飄風後門雨偪仄半間神乏侣村女纔燒一辦香社
公腹内秋蛇語
　打虎謡
斑斑猛虎文彎彎水牛角牧童騎牛來乘便虎欲撲虎
凴爪鋭牛角尖兩兩轉鬥來山巖腥風沾林血粘草虎
卧病創倀出禱
　起龍謡
黔中怪底淫霖注石腹龍藏不知數閒來龍穴看起龍
頭大如瓮聲疑鐘晴天亦覺風雷湧百步龍堂陷如冡
排林牧馬草不収日盻生駒得龍種
　網魚謡
上山忙下山緩花深深波滿滿踏波不須郎儂衣正將
浣腰肢不怕春波濕村樹陰邊裏衣脫沿回半晌卽出
波八幅裙拖鯉魚出
　漏天謡
東黃平西普定十驛雨中行不竟有時雲際露日光萬
戸争曝泥衣裳蠻山萬叠愁霖透不說天荒說天漏老
翁自詫八十年生日未逢晴正晝
　跳月謡
一年中好時節前中秋後元夕錦袜碧當胸羅裙紅染
血蘆笙吹徹人欲還眼波一瞥郞上山上山亦識儂心
切天際黑雲來罩月
　摘蔬謡
厨中苦無鹽盤内久無肉幸喜一方田青青菜畦足山
家食料常如此瓜蒂深黃茄色紫筠藍挑滿手暫停牽
得樹梢紅柿子
　采茶謡
今晨儂獨來昨草歡未遇製得憶歡歌沿山采茶去春
慵不嫌歸路遲茶藍枕首眠少時村花滿頭紅未放胡
蝶一雙釘頰上
　宴客謡
男行欲成婚女行欲出嫁團團茅柴筵纔把生客迓石
臺却有八尺長東西南北羅酒漿座旁誰牽牛一隻黃
犢離村亦爲客
　嫁女謡
十五愁嫁遲十三欣嫁早嫁女雖十三偏愁歡已老山
羊十角米百擡嫁女不惜傾家財歡來牽儂儂不宿却
抱黃羊水邊哭
　織錦謠
阿娘理紅絲阿妹理彩綫竹閣止一間織絲看四面眼
波時向郞邊瞥十指纎纎化工出春禽怪㡳齊上樓織
得一堤花欲活
　曳纜謠
上官來役夫走百板雙繩齊在手上山居前下山後排
頭雨汗揮不停鬢上都插山花馨生苗出語眞無緒官
好牽他上天去
自南籠至新城道中病酒
一程纔了日平西遠近岡巒望欲迷渇馬縱蹄尋野水
閒禽展翅曝山泥節臨長至猶餘燠天入南荒漸覺低
慙愧故人知病酒滿籃黃橘早封題
新城行館獨坐
獨坐竹軒内泠泠夜欲分半窗斜入月空徑静生雲病
酒宵餐減抛書吏牘勤同儕知欲至隱隠馬嘶聞
小病
小病初除偶自思料應不及少年時酒能忤客先宜減
墨欲磨人漸不支婦解藥方參服食兒通選學付鈔詩
君親一例酬難盡閑處齋心懔四知
三昧塘道中
一帶坡隨馬首東記程今夜宿波中敲殘石虎尋雲母
見慣山羊類雨工傍屋種松憐地窄冠厓營閣與天通
寥寥橘柚今餘幾留伴楓林鬥晩紅
自高伍塘至安姑宿
高伍塘邊渡隙河緩程不覺夕陽過人疑夸父西追日
路識安姑北下坡白首僧從初地出茜裙苗憶仲家多
桑間三宿眞成戀況復頻聞子夜歌
自安姑扺安南道中
界首塘東路復彎情懐眞耐雨闌珊無魚偶作經旬客
多虎全荒一縣山捲地黑風迷鬼箐排天紅葉出禪關
安南令尹驚相訊走馬來偏走馬還(余徃還此縣皆騎/馬以避三旺坡老)
(鴉關/諸險)
范公子學敏讀書倉廨索題
伏波能聚米上蔡亦監倉移作攤書地眞成避客方水
泉朝瀹茗石鼎夜焚香落月諸峯好玲瓏影上床
自保甸塘望盤江對岸諸山半日行尚未到感而有作
半程誰識路途修百折巖拗尚未休只有鳥飛偏逕直
徃來曾不礙雲頭
侵曉渡關嶺
之字山程卍字樓昨宵剛値月當頭一聲雞唱出門去
小市夜燈猶未収
松櫟爲扉石作壇罡風吹袖覺衣單相看即是青天上
莫更頻歌蜀道難
去歲三月自安順按試南籠道過安莊花事甚盛今復
　經此則秋林盡搖落矣感而賦此
安莊汛北路頻叉使節重來感歲華依舊野羊眠道左
半林紅葉替春花
歲草懐人二十四首
　袁大令枚
清福能消四十年老來仍作地行仙居然手筆空千古
隨分頭銜寫一編(公頭銜或書庶吉士或書江南知/縣或書陜西候補知縣不拘一例)名
士竟須依作主美人聞已放歸禪存亡舊例都參破生
輓詩鈔萬口傳
　錢少詹大昕
燕呉楚越路偏長(君官京師余在里中及君服闋友人/延修浙中志余亦自楚中歸甫得相)
(見)十載纔申一瓣香絶業竟傳齊稷下此翁何似魯靈
光竒搜秦漢碑無缺例校金元史獨詳我亦誼應參北
面淵源寧止丈人行
　畢尚書師(時緣事降撫山東)
全湖南北節初移
聖主優容俾近畿五斗未能除薄俗兩旬聞已昧先幾
右才毎搆千間厦左宦仍披一品衣(山東巡撫/兼提督銜)此日汲
公難卧治九州分半入封圻(山東一省全得青兖二州/境其迤北迤南及迤東諸)
(處又兼有幽豫/徐三州地也)
　錢通判維喬
相識寧論行輩先爾來久已訂忘年早傳吏績人呼佛
晩避詩魔自學仙百種盡除留畫癖幾時重與枕書眠
勸君歸後余纔宦面目多應愧此賢
　王侍郎昶
聞聲卅載苦相思孤露同看母作師猨寉從軍憐早歲
蓴鱸歸計惜衰遲眼前事業千頭橘身後才名萬首詩
一卷苦争君記否三條官燭校文時
　盧學士文弨
文格蓬萊賦紫微罷官依舊苦長饑六經校後眞無誤
七十行來尚若飛雅苦俗儒嗤狗曲閒謀隙地築漁磯
草元亭在雲溪上除却侯芭問字稀(君自言主講常州/三年能請益者惟)
(臧鏞堂/一人)
　邵侍讀晉涵
苦憶餘姚卲夫子授徒却待勘經回(君兼百經國史二/館下直卽復授徒)
殊師肯啖公羊餅(君擅榖/梁學)絕業誰營爾雅臺憶共五陘
連榻住也同六郡校文來(謂在朱笥河先/生安徽學使署)青山回首應
惆悵斷送高張幾許才(謂同幕高東井張/方海黄仲則諸人)
　屠刺史紳
案牘如山目已迷趁閒偏欲逞篇題縱官刺史無千石
却學君卿有十妻好友總抛蠻嶂外全家憶住小湖西
(所居名/西小湖)何時共泛南歸棹卧聽溪禽自在啼
　李太守廷敬
五載欣看厯四州清郞出守最風流曾登祕省稱前輩
重到蘇臺感舊遊愛客自拈金縷曲迎人多上木蘭舟
呉閶風月梁溪酒可憶人居天盡頭
　法祭酒式善
翰林詩格冠詞場屢改頭銜作漫郞左手書應成絕技
苦心詩已入中唐兩番胄監遷官速百本名經選佛忙
(君時選同/館課藝)我愧枚公賦情拙莫將疎陋玷班揚
　管侍御世銘
積歲機庭苦未閒昨觀除目與開顔青驄早避鮑司隸
溫樹難言孔博山作賦卄年推老宿爲郞十載冠清班
也應寫寄争臣論好待昌黎出使還
　趙舎人懐玉并酬入直見懐之作
舍人入直題牋日驄馬南行按部時(明設提學御史/今尚沿稱學院)却
憶紫微廳北路聊吟紅杏驛中詩鄕園漸喜田除稅(余/有)
(田二頃入京後皆爲主者贖去/聞君年來亦割田償債故云)兄弟都驚鬢有絲遮莫
善愁兼善病得閒須復强支持
　王學博吉士
誰是南宗與北宗阿兄城北弟城東穿籬却有三間舫
人市頻驅五尺童産破中人憐沈駱宰迎上客說孫洪
痩羊博士今何處薄宦聊應似轉蓬(君尚未補缺/惟東西署事)
　楊大令倫及令弟煒
迎春橋北放生池猶憶平生訪舊時門巷一雙前進士
家風五葉老經師藏花席上看君醉(君拙于/酒令)問字堂邊
待我遲(同在龍城/書院肄業)羯末封胡俱下世(謂大令煒伯兄簡/及仲弟煓從弟煐)
(諸/人)不愁君不鬢添絲
　汪明經中
不敢隨車試大廷頭銜眞許號明經人言蠭目同荆尹
自詡龍頭壓管寧喜讀梵書排釋氏慣餐劣藥兾修齡
狂來更頌東陵跖(君有狐父之/盗頌一篇)手劈蠻牋寫作屏
　陳軍門大用
識字何須五石弓昇平儒將最謙沖争看隨陸司兵籍
無復伊涼唱土風江國別來饒艶句海氛清後寡奇功
軍門只在千花内好買鱸魚鬥酒筒
　汪助敎端先
卅載閒情不自持蕭疎今已鬢添絲纔看薄宦拘平子
多分揚州誤牧之我欲共參山水月人傳三絶畫書詩
年來苦憶梅花館開徧南枝到北枝
　孫比部星衍
早入承明侍從廬爲郞莫更嘆紆徐經時偶斷船官獄
何日同乘使者車郭芍藥詩成本事鄭櫻桃室作安居
奇寒可憶茅山夜兩客同驅一蹇驢
　張檢討問陶
西蜀奇人作冷官青氊猶剰十分寒何妨日住蓬萊頂
不改常餐苜蓿盤子美數間吟舎窄淳于一石酒膓寛
金釵典盡睂常歛欲畵仍須拂鏡看(君篤于/伉儷)
　呂學博星垣
卅載詞場志已灰狂名猶被世人推好奇欲破古今格
傲俗肯交中下才不覺一官餐苜蓿依然十幅寫玫瑰
年年避債君尤窘曾與同登百尺臺(己酉年除夕君避/債城東曬經臺余)
(訪君劇/談竟日)
　王孝廉芭孫
人言風貎太酸寒那識詞源萬斛寛呉下早聞呼短李
禁中久已識詩韓傳經帳後縑雙叠(君以賣/文爲活)寫韻軒前
墨數丸誰似阿儂夫婦好賣琴錢少減晨餐
　揚州守芳燦曁令弟觀察揆
家山百里望堪通君住溪西我水東兄弟才名吳二陸
宦途階級漢諸馮射羌身手知還健(君前守伏羌城/射殺一番回)入
蜀詩篇詡最工我在黔中七千里寄書應趁石尤風
　左大令輔
當時踪跡最清閒繞屋梅花自掩關千首早摹梅處士
一官今傍謝家山緣知小弟才尤捷可識衰宗客未還
(謂黃仲則子時在廣東余/屬至君署中讀書應舉)膓斷卄三年上事黄公壚在
白雲灣
　莊公子逵吉
兩載何因滯故鄣一鞭聞已入咸陽多金結客家頻破
廣柳蔵人事已忘狂甚竟聞呼彦國貧來先欲弃姬姜
何時磈壘澆應盡與築糟邱醉百埸
續懐人詩十二首
　紀尚書昀
子雲筆札君卿舌當代無人可並論直閣新銜同掌院
(文淵閣開先生/首兼直閣事)曲臺故事號專門研心十載讎皇覽快
意千篇續瑣言(謂近所著說/部五六種)只我最饒知巳感下春官
第枉高軒(先生主甲辰㑹試余試卷最爲所賞欲首擢/之爲監試御史所阻而止于卷未題惜春詞)
(六首有云萬紫千紅號花海冠春/畢竟讓槐黃徹棘後又枉道過訪)
　江布衣聲
家傍要離尺五墳布衣七十甫名聞因題刺字摹秦篆
(君生平未嘗作楷書/卽題刺亦皆篆字)爲愛尚書詈古文生世未嘗知鮑
謝學徒差喜得芭棻(君自少至老從未有授館者近忽/有市賈延君敎子執禮甚㳟亦竒)
(人/也)閱音亭長今同調(謂錢州/判坫)一様嶔㟢不入羣
　家編修梧
機庭綸閣兼詞館十載勤趨朶殿東家世我慚稱大阮
制科人巳比三洪(君兄弟三人皆以/召試得/中書人比之鄱陽三洪云)全抛舊
業因廉史(君伯兄樸出守順德清/節絶人家以此中落)合譜新詞寄阿翁(君/尊)
(人塡詞/最工)兩樹櫻桃一樽酒風懐閒日與誰同
　管漕督幹珍
早歲清名滿石渠東南久巳駐軺車(君巡江南/漕至三任)數程不
異官鄕郡十省今看領　國儲嚴檄早清飛輓路閒心
時復故入書堂開依舊塵凝坐爲有耽吟習未除
　方上舎正澍
家本新安客上元半生知巳得隨園工愁五十偏無恙
避俗三旬竟不言手筆捷如錐脫穎肩輿行比鶴乘軒
梅花百本扃門住尚厭朝來鳥雀喧
徐太守大榕曁從弟縣丞書受
二十年前契最深鳴珂南巷酒時斟阿兄作吏能强項
小弟裁詩學嘔心七子才名虛擬議一家官爵竟升沉
篝燈倘憶初逢處只惜秦州宰木森(余初識縣丞時方/從董州守熙讀書)
(今州守聞/巳下世)
唐少府軼華
中河橋左廟溝西老屋三間戸最低蠟屐毎思穿巷過
粉書時復到門題卑官巳屈陶彭澤侫佛何如孟㑹稽
一事至今忘未了謝家園裏有鶯啼(園在君/宅後)
　章進士學誠
鼻窒居然耳復聾頭銜應署老龍鍾未妨障麓留錢癖
竟欲持刀扺舌鋒(君與汪明經中議/論不合幾至揮刃)獨識毎欽王仲任
多容頗詈郭林宗安昌門下三年住一事何嘗肯曲從
(君性剛鯁居梁文定相公寓/邸三年最爲相公所嚴憚)
　蔣少府廷耀曁令弟上舍馨
君增十歲稱齋長我後三人作學徒(外家兄弟五人/余齒居第四)逃
塾早曾窺睥睨背燈時欲學吚唔樓扉敞覺書聲脆紙
仿描驚字跡粗重向講堂尋舊事桂花零落杏株枯
　莊縣丞寳書
夢來阿㜷竟無徵(從母生君/時有夢兆)五十驚看白髪増詩社早
參三健守(君詩集中與蔣太守熊昌徐太守大榕及從/子通守炘唱和最多通守時攝興安府事)
書名誰似兩聾丞(君書法與蒋縣/丞齊耀並名)回車尚憶南皮飮(丁/未)
(夏訪君河/問客邸)歸艇同尋北寺燈(指庚戌/年元夕)荒徧外家㕔畔路
竹梯邪斷杳難登
　馮戸部敏昌
早向長安鬥酒盃之秦之楚屢追陪一官止抵傳經席
五嶽都成避債臺(君以避債岀都/遂徧遊五嶽)此日最推長句好名
山曾歩後塵來(己酉春余北上枉道遊王/屋時君甫出山數日耳)青松兩樹花
千本頓使先生笑口開(在都日屢同詣/法源寺看花)
　姜廉使開陽
憶自蠻鄕入
帝都舊營池館日荒蕪三層閣上簾虛掩萬里橋邊水
亦枯(臬署有/萬里橋)搜篋雅知亷吏窘(時甫謀捐/復道員)持杯誰念酒
人孤何戡早逐西飛雁(謂君所善/歌者喜兒)爲問先生記得無
福公相康安自全蜀移節滇黔近聞巳扺威寧寄呈四
　首
烏撒山川界蜀滇遠勞上相復行邊拜公鄧禹年三八
鑿空張騫路萬千左道更須嚴折石偏鑪誰敢鑄浮錢
(時辨理大寧邪/敎兼清釐錢法)旁人莫羨頭仍黑
國事辛勤巳久肩
束髪争傳命世才相門出相著風裁何妨早日登三省
巳覺奇勲塞八垓兩度廣陽看飮至頻從絕域受降回
朱轓玉節雍容甚分野星明接上台
昨傳使節入秦關威望先馳壓百蠻三萬里踰星宿海
八千人上賀蘭山偏裨盡注通侯籍掌記猶分侍從班
(方太常惟甸楊侍讀/揆近日皆曾隨幕府)却笑燕然地猶近竇公容易勒銘
還
外臺何幸接班聨溫語頻番荷報牋一刺記投通德里
(庚戌夏公自兩廣率安南國王入/覲余時新入館會謁公里第)十年乆領大羅天欣
陪節鉞來荒徼敢向蓬瀛說散仙幾度自慙文思拙欲
將簪筆頌凌烟
安平行館見梅
輕裘覺暖寒猶淺峻嶺初平路轉叉獨坐小窗斜日裏
膽瓶風拆一枝花
衙齋十詠
　貴州學使公廨最湫隘乾隆癸巳今大學士孫公士
　毅視學此方始于其後積土爲堂名曰近山然屋止
　三楹不足以資燕息余扺任後復于堂西隙地築屋
　十數楹或高而爲臺或曲而爲塢或因樹搆屋或臨
　溪製軒賓僚觴詠之暇昕夕讀書恒于此焉開歲將
　報滿入都爰分詠十截句以貽後之來者云
官廨各占山(貴州官廨自巡撫以下各/占一山惟學使署在平地)此但與山近最
喜開北軒寥寥發松韻(堂後與東/山咫尺)
　右近山堂
獨坐思話軒孤吟悵無侶幸有黃栗留時來伴人語
　右思話軒
筑中山最高況復據山頂披香夜半開東西眺星景
　右千葉蓮臺
春來樓檻外百卉盡抒紅欲別風花味香生苐幾叢
　右紅香館
屋仿江南船聊住江南客所苦一百旬孤篷雨如織
　右聽雨篷
日坐此閣中著書愁未了窗櫺三面陰綠徧卷施草
　右卷施閣
蠻中金粟花三歲偶開一方牀夢醒時婆娑滿窗月
　右金粟山房
惡木旣巳鋤篔簹植千个只有問字人時穿竹中過
　右修竹廊
無日不讀書無日不晨起闢牖看啟明濛𪷟鵲聲喜
　右曉讀書齋
天無一日晴地覺四時暖持此養寸心滃然春氣滿
　右藏春塢
卷施閣詩卷第十六
　　　　　　　　　　　　　　　陽湖洪亮吉著
　蓮臺消暑集(乙卯)
乙卯人日早登黔靈山
扶雲入山門一壁削天半青松三百樹直上寡曲榦危
厓嵌樓閣懸處鐵索斷開軒同客話響與禽雀亂窗紗
裂盈尺臘雪尙堆案僧延繙佛藏石匱鼠驚竄雲光開
半郭下視起烟爨東西萬家屋驛道復中貫一徑促下
山藤枯屢縈絆嶄巖生對面欲下削如岸風寒砭肌骨
坐處裘屢換忍凍舌本强輿丁尚揮汗
回途自郭外東轉至雪厓洞小憇
危橋背郭幾人家石徑東西路轉斜清淺溪山浮曉日
冥𪷟樓閣散棲雅閒身乍嬾非關病春氣原馨不繋花
一帶壁龕藏古佛幾回欲與論年華
十五日立春
元夕春百年少日月食皆逢卯鴉聲愁鵲聲喜兎申頭
虎曵尾雷憑憑電光掣春朝風元夜雪
二十日送客久憇圖寧關
黃塵飛百尺樓上馬蹄聲道古高于屋山奇逼若城闢
軒春睡足窺逕晩烟生莫更留行客勞勞尚半程
二月初六日偶成
春雲黯黯飛一城城角缺處花枝横風吹折枝供膽瓶
不向樹上牋其生烏烏角聲吹不停憶昨夜過三千兵
山陰美酒貰百瓶傾耳欲聽苗蠻平(時銅仁苗匪滋事/巡撫以下並領兵)
(親/徃)羣公花下來駐旌醉過寒食兼清明
初十日侵曉至龍場
銀燈影外星初落一山開雲矗樓閣冥𪷟花氣不知名
十里曉風浮絳蕚花前鶯語聲猶澁花底春衫著疑薄
晴光艶艶鋪郊甸青氣茫茫注巖壑馬頭回處客亦驚
却値曉暾紅出郭
阿江汛道中
一山途四出曉日正當頭好鳥背人立清泉擇地流霧
歸僧閣暗雲出寺門浮半晌沿林走偏忘路阻修
杏花一絶
屈指好春惟二月稱心小閣却三層多應獨夜愁無侣
來向書窗惹客燈
十九日岀城東門看花至芳杜洲作
只有尋芳興未䦨閒排僻徑出層關淡紅十里杏花路
淺碧四圍楊柳山夢好尚憐春思冷塵飛時望捷書還
征東將士應無恙何日先平板楯蠻(時銅仁逆苗/尚未授首)
曉發龍埸
二月氣尚寒蟄蟲扃未唘冥濛菜甲花飄黄十餘里南
瞻黃盡處一綫日初起人家依竹木分半住坡底東風
灑然來綻此桃與李宵露濯滿枝浮香出垣裏寒鴟蹲
屋角兩兩鳴未巳一晌雨復來高原忽如洗
延江道中
桃花巳全紅李花未全白翩翩馬上人高比花逾尺初
陽才出樹紅紫相映射花梢度人影花底縈馬䇿西顧
殘月㾗冥濛淡無色沿溪籬落好風定爨烟直香氣不
可名交飛蝶如織
早渡延江
蠻鄕居巳久不復知蠻中蠻水一彎綠蠻花千樹紅蠻
人如飛禽舉足能蹈空但覺雲四飛眼底青𪷟𪷟倏忽
下萬山驚流盪心胸青綠漬一堤撲此睂宇濃解纜語
未完舟巳當水衝中渡驚語聲我僕留岸東蒼蒼鸕鷀
羣送客飛逆風
將至螺堰塘
白雲埋西山雲破花一谷花光接雲氣交處香斷續沿
山行十里稍覺展地軸高下極水田參差萬畦綠波流
縈折處臺榭亦回複溪魚能入市驚筍穿石腹日午飯
巳香幽人候茅屋
養馬塘道中
延江及播州山勢忽平易坡陀騎馬入逼仄始見地衡
門兩下屋搆製亦微异曲巷分數門平堤溢川氣連岡
西北展斜與碧天際居人汲㴱泉百級盤石砌雲容間
梨杏稍覺天宇膩一頃黃花風牛羊下山細
曉發遵義四十里鋪
𪷟𪷟雨不停十里天尚黑春塘白鷺絲寒傍梨花立
沿溪數十家斜左窗並唘風遞人馬聲吹笳入雲裏
遵義試院
二月春光好幽尋使院西草迷儃室暗花壓步壛低馬
病離槽立禽閒擇樹啼樓前小家巷時聽屐衝泥
二月晦曰使院小樓看桃花
長水捷書當可逹(銅仁逆苗聞巳進/勦尚未得實信)播州春雨不能晴
山圍城郭常時暗花發簾櫳徹夜明精舍未妨勤課士
麤官聊願與談兵如掾紅燭燒何事樓上閒來酒獨傾
試院小樓獨坐柬嵇太守承孟
風光多在小樓西無數山雲壓檻低與客生踈惟燕剪
背人開落有棠梨酒逢地主慙中戸(君量/最宏)札報天兵過
五谿(時得福公相書言巳/幸黔兵入辰沅間矣)早晩捷書來郡閣春融拚共
醉如泥
曉發遵義
深淺山拗内時浮一樹花白猶零露雨紅不見人家澗
水碧于玉雲光薄似紗面西樓閣好翻恨路東叉
八里水塘道次
十日雨始晴高原鬰春氣連山亘南北濃綠漲天地斷
嶺一以開花紅亦無際連綿芳艸合來路渺難記幽香
惹行客處處欲停轡竹屋三四家鳴泉響頺砌臨波亭
自好新筍大如臂窗櫺紅八扇花裏自開閉簫鼓知賽
神村厨爨煙膩
鴨谿行館
一巷黃鸝語多于雞犬聲酒邊人去住花裏徑縱横戌
火上樓見山泉傍榻生居人最勤力月黑未歸耕
石壁塘道中
一程六十里昨午發蠻郡窮鄕不知途祇覺嶺奇峻坡
陀懸絶處十退乃九進人方驚失足頭上鳥飛迅敗葉
巳隔年因風尚成陣輿夫行視地石削利如刃岐途仍
百出荒絕少人問冥𪷟山澗綠壓客睂宇潤一晌花氣
紅山村巳知近
發半水塘
南原寡桃李桑樹圍成村桑葉尚未抽稍待春氣溫居
人數十家咸闢臨水門無事遠汲勞清泉繞山根山厨
豁然開餘􁏏傾瓦盆斜左一徑寛呼聲集雞豚㴱屋復
數重遠颺簾幕痕巳有白髪人樓頭曝朝暾
度虹安礄
分半溪聲作雨飄暗風時復響餳簫百重花路行初透
又踏春紅過小橋
短篷風捲落花多却趁春晴曝雨簑捉得鯉魚長一尺
小舟如葉旋囬波
宿沙溪行館
依然下馬厯重扃宛轉房廊屈曲屏添得蠻中一旬雨
屋頭山比去年青
風光都被亂雲遮水閣南頭路較賖看到小桃紅盡處
夕陽幾點着歸鴉
過三重堰上嶺
蠻方積煙霧日午氣始開梨桃搖天風引客上北臺衆
山西南趨中峯獨東回迤左削一厓俯瞰綠萬堆値此
春雨餘山泉響如雷飛斾過北林飢烏巳驚猜半道値
戌樓復有畫角催陰寒中人㴱屢剔衣上苔稍休下前
山呼童剪蒿菜
渡渭水橋晩抵牛埸塘
厓東無暝色一谷李花明澗㡳水流響雲頭人語聲半
橋楊柳占獨徑鷺絲行正有衝寒意欣逢候火迎
黔西州廨海棠一株大可半畝到曰花正盛開喜而作
兩年心跡寄喬柯喜向花時整玉珂碧澗雨餘泉溜急
紅闌風定日華多山光著客濃于酒簾影隨雲逝若波
要與東皇再三約好留十曰待重過
看墻外桃花
池臺斜占水波東無數繁枝壓砌紅醉裏似聞鶯燕語
桃花顔色稱春風
宿海棠庭院
墻頭香氣時飄忽騎馬入門絲雨歇春風亭外二分花
夜色簾前半規月梨桃杏李春事忙參差一畝横海棠
三更窺徑花如活紅氣入窗蒸夢熱
自黔西州至新鋪道中
春陰何重重花外路如墨擡頭見鳴鳩咒雨一雙黑坡
陀過新鋪稍覺徑夷直高原三日雨千頃抽宿麥溪山
最䧺竒大氣自闔闢森森松柏幹雲外挺怪特生苗饒
種類作屋厓畔匿年來厭追呼塞逕橫巨石居然判畦
畛遊騎停不得遥望一畝花沿波弄春色
寒食大定試院試威寧等三州童生竟日坐聽事作
日午臺前試裌衣柝聲清脆掩雙扉多應人氣烝如雨
惹得梁禽觸紙飛
十五日薄草作
枕上紅燭攤書看貂裘壓被防晚寒離居誰信是寒食
檐外風雨來無端登樓試聎山南北薄暝窗櫺巳無色
萬點歸鴉何處棲冥濛壓得桃花黑
清明
三年寒食住三州(前年在安順昨年在/黎平並皆扃院試士)一樣攤書據案
頭春半雨多頻臘屐蠻中花好不登樓扄門鶯燕時來
覻出谷烽煙昨巳収(時得馮巡撫知會初二日在嗅腦/勦殺逆苗二千餘人正大營道路)
(巳/通)却笑青衿未知事漫思投筆佐軍籌(時有畢節附生/熊瑶具呈欲移)
(送軍前効力/余巳諭却之)
十七日晴使院後圃望遠
分半山城入畫中炊煙都裊岸西東房廊映水多時綠
衫袖承花一色紅上冢船歸雅咒雨築毬人去馬嘶風
年年桃塢春如許辜負鄕園三兩叢
將抵西溪
欹斜石徑杳難通來徃輪蹄若蹈空却好一村居谷底
爨烟開處萬花紅
冥𪷟曉露濕花心欲到橋西路莫尋三兩鷺絲明似雪
隔溪飛不破春陰
西溪汎卽事
蒼蒼山巳深淼淼流不止無嫌鳥飛疾撇浪魚若矢稍
休厓石上四面聒流水風勢聚一橋驚看去雲駛橋西
邨落好人語罷朝市紅白花萬堆中飛爨烟紫
重至黔西宿海棠庭院
闌干十二敞銀屏尤喜芳時此再經雙柳有情垂檻綠
萬山如夢壓簾青花邊惆悵尋前約葉底參差間曉星
依舊燕鶯飛不定可能重把夜窗扃
將扺鎭西衛
兩山離百步中挂一絕壁人攀厓樹上碎石傷馬膝穿
雲過㴱澗飛露灑如雪高下千級田𪷟𪷟漾朝日房廊
臨水好雲向枕邊出茶樹花亦香迎人下山歇
偶寫荷花便面寄費方伯淳
小閣纔看暑雨過一拳奇石面層阿知君雅有鄕山念
爲寫錢唐一頃荷
端五日聞官兵㨗音(是日夏至)
今年節候竒元夜立春節如何日長至復值端午日榴
花紅處排兩筵却值露布來東邊興酣邀客共劈牋鐃
吹雅樂吟連篇官兵早破黃瓜砦賊勢愁亡榔木隘後
隊仍燒蘭艸坪前軍巳逼花園界固知
廟算無遺䇿逺近花苗更輸力臺築三層號受降詩歌
六月勞還役主將翩翩善出竒搜牢應遣種無遺還憐
春夏行軍乆倘念西南民力疲
自春及夏淫雨連綿倉池荷花十減六七感賦一篇近
　柬馮侍郎光熊張兵僃繼辛銅仁尼堪巴圗魯臬使
　思州並寄姜兵僃開陽甘肅
前年築臺面池水昨歲花放池臺前朋來喚我作花主
日日樓上開賓筵今年霖雨無停刻水緑衝臺臺欲缺
三層閣上無一人花亦悄然如惜别征東軍容盛如火
憶昨出城來別我殘荷隔歲尙數莖臘雪初看出梅朶
城頭一別經廿旬轉眼巳值看花辰豈徒花色減疇昔
把酒苦憶花前人幾年愧作單車使不獲荷戈先戰士
昨日軍符又發兵僰童捲甲東行駛此時花發不欲看
月裏閒却紅䦨干巳涼天氣纔㡬日一任風雨揺無端
轉思萬里橋邊水多半樓臺雨中毁(臬使署中荷花最/盛今空署半年聞)
(楼閣半傾花/亦憔悴非昔)兩地看花無一人寥寥壁上詩牋在藏春
塢北偶傍偟風急猶聞遞逺香莫更城東招小史左官
先巳扺伊涼(謂姜臬使開陽時以事左遷平慶/兵僃道小史郭郎即姜所眷者)何時一
輩重相聚笑折花枝賦長句屈指平苗露布來主人亦
欲辭花去
平苗凱歌十章即寄福康安公相行營
海宇年來慶謐寧偶移旌節涖邊庭鉤陳十二明如月
上相星聨上將星
軍律嚴同細柳營聲威先巳懾蠻荆櫜鞬大將皆趨左
詔統川滇五路兵
萬仭蒼厓一綫通兜零火照馬頭紅原知
廟算真無敵先定黔中下楚中
五姓花苗敢獗猖曾傳吳畢石雞娘烏羅地大如甌子
又見天兵下石梁(明史士司傳宣德五年石各野紏同/石雞娘呉畢郎等擾亂銅仁亦㑹川)
(湖兵討/平之)
出險方看建鼓旗居然綘灌列偏禆前軍早報花連布
巳解長圍入永綏
南岀羅䝉北哨關十旬先定五溪蠻摩厓好壓中興頌
勒徧壷頭百尺山
閫外軍威敢自專
國㤙重叠與傳宣勞來不用歌周雅六月王師巳凱旋
黄旗植處許歸耕一半蚩氓慶更生神武聖仁原不殺
詔書先築受降城
五度殊方討不庭淩烟圗上鬢猶青酬庸此日原無兩
耀首新頒三眼翎
榴花紅徧四山梁初度欣看日正長十萬貔貅齊下拜
凱歌聲裡慶傳觴
楊兵僃揆兩至黔中皆不及見今得書知又扺軍營寄
　懐一首
我生遊跡殊通逹禹貢九州今歴八雖然輸爾渉河源
遠度崑崙越哈察東西南北五萬里頭上翠翎風細戛
如拳大字如椽筆先把天山石磨刮銘功紀徳字五千
髙比浮屠七層刹居然遠壓神邱頌何日重煩墨工刷
丈夫志業真難量一半貔貅歸統轄昨來雪嶺今炎山
車不停輪况脂舝花門異種方稽顙五姓苗偏肆輕猾
盤陀斗絶隆棚險一半休誇地形圠搜牢匝月肯暫停
山搏熊羆水擒獺滇黔楚蜀雖同勦神武聖仁非嗜殺
杈枒怪樹當山巔百歲根株一朝㧞尙煩竒計参帷幄
頓使蠻方靖戈鎩讀君露布才益竒鬼膽先看破羅
寧知馬上殺賊手正復翩翩如俊鶻相思苦欲専人訊
道遠又愁泥滑滑重陰天氣發一椷霉雨應零八行札
聞銅仁日來復有賊警　辰水决城數丈馮侍郎光熊
　率官弁晝夜堵禦寄懐一首
天乙虹梁暑雨交昨傳江水决城壕蠻中䆉稏紅千頃
峽裏舟船緑半篙六月可能平板楯一軍聞尚駐松桃
蕭蕭白髪籌邊夜誰識溤唐志意勞
酷暑至蓮臺夜坐
六月六日天乍煦窄袖葛衫猶苦暑連房早厭人語稠
却曳襆𬒳來樓頭蓮臺三面波光漾一榻居然最清曠
濛𪷟桃樹月西斜鳥影斜生𥿄窗上
自六月朔日移至蓮臺避暑聞兒子飴孫疾尙未愈書
　示一首
經旬魯未渉南臺藥裹頻從禁滿開却笑兒曹未耽讀
燕㽿纔去雁㽿來
七夕陳大令熙藩邀集城南鳴玉山房即席賦贈一首
感時青鬢欲如何初地聊從暇日過赤甲一軍争渡久
(時續調滇粤/兵甫過境)紫微雙樹得秋多陳邱巳保思卭水劉秩
應嗤曳落河莫向尊前問牛女早凴天漢洗兵戈
中秋日曉望
城南未見烽煙歇忘却秋中有佳節陰寒霧雨迷一旬
纔見清涼此宵月烹葵剥棗飲不休逸興且上城南樓
忽然黄葉下如鳥笑過三歲蠻中秋
秋海棠
一種嬌無那新涼小院東葉猶棲敗蝶根巳泣秋蟲艶
色偏嗟晩酸心孰與同昨宵郷夢破露冷一庭空
中秋夜坐
上弦及初圓一夜輒三起連廊南北抱靸履行未巳䦨
干嫌露重空處聊徙倚衫袖葉葉風斜穿竹華裏樓臺
萬家夢燭影沉不起簷瓦弄月光空明忽如洗簾櫳中
外徹暗牖不須唘照水水亦空魚鱗逗波底蠻鄕三載
住良夜能有幾握管欲賦詩朝曦墮林尾
乙卯貴州掲曉會城書院生徒獲雋者二十七人囬途
　率成五百字志喜全用十四緝韵卽呈呉烜陳希曾
　兩主試及許刺史學范諸同考
前年使者來冬仲月初拾奉
命宣化條窮經事尤急周行十三府日或不暇給苴蘭
及毋歛亘古屬蠻邑山拗　城郭俯視類蟲蟄無旬不
淫雨萬古地卑濕蠻生粗識字書不入行笈删除到筆
硯所事者簑笠間歲試學官泥塗甫衣褶低睂對文卷
窘若遭縛縶四聲踈不講顛倒出篇什化俗具苦心庠
宫飭修葺陳書數十篋云以待溫習兼䟽聲韵譜潤此
舌本澁峩峩講堂開一善皆引汲經旬輒分俸俾得備
糧粒行之勤不懈多士志方輯貴山儲人才兩歲雋及
卌(謂貴山書院生徒甲乙兩/科中式者至四十餘人)方忻讀書效私自理囊裛
昨歌鹿鳴來城府巳麕集然聞聘同考頗復論階級(賀/方)
(伯代監臨試考官以朱經厯/龍藻文爲第一然不預內簾)朱雲名不預執卷毎嗚唈
(朱鐫其擬墨/徧送同人)闢門逢月朔雨霽路微㬤監司迨州縣一
一連騎入堂深更扃鑰門外植雙鈒朱墨卷二千兩吏
相對執名皆抗聲唱得失判呼吸挨排附欄楯頭上墨
淋汁聞書五經魁千百燭光煜紅箋名在手咸擬破鍵
㧀白屋士較多􁍭聲沸如潗我行然炬返欣此輿論翕
酬
恩願粗了行且具舟檝三年飽看山大峘小者岌籠南
箐東北靡險不捜緝誰云鬼方惡直欲勝宣歙麻衣三
百輩門外時鵠立諄諄戒勤學士行尚謙挹紅苗前蠢
動論此嘗悒悒昨聞大芟勦不日兵可戢高低萬山田
耕者看俋俋頻年仍大有喜氣溢原隰持衡兩君子公
望庶諧諿筵排多士卷一一蒙訪及庶幾能相馬㧞十
眞得十翩然召陵許文不尚沿襲前時鎖廳見贈子先
一揖掄材盡如此願爲執羈馽談深嫌夜短時復飯薌
皀只惜北郭生猶然向隅泣(時諸生中知名者惟賀世/清獨不售賀居北郭故云)
十九日獨酌偶成(是日家累南回)
不覺蕭蕭雨風聲徹戸涼又添新别恨獨對古重陽石
鏡花千朶琴臺酒一觴遥憐車騎遠凝睇此高岡
徐太守曰紀屬題桐廬申屠氏宗譜中山水畵册八幅
　雙婆澳
嶺頭時有窄徑江口皆通小河鄭姥宅連杜姥陳婆溪
繞楊婆
　兩坂邨
争傳上坂下坂却界前村後村漁網陰邊小市稻香深
處衡門
　黃山
名擬三天子嶂秀參五老人峯莫訝山田龜坼時瞻雲
氣如龍
　范井
家移浙水平壤里本陳留外黃瓣香我憶傭叟汲井人
傳壻鄕(譜云申屠氏自漢代遷居富陽之屠山及宋時/有贅于范氏者又移居荻浦焉井卽范氏之舊)
(也)
　慈濟寺
紅雲高閣初唘白鴿春田四飛待得孤僧入定鐘聲穿
岀松扉
　荻花溪
高低山合村塢南北江連渚沙消受九秋明月輸他千
頃蘆花
　鷄頭峯
欲賽社翁社姥相邀漁弟漁兄鷄頭峯頂晨雪鴨嘴船
邊夜明
　松濤浦
閣外蒼苔一片門前碧水三篙居屋不殊居艇松濤遠
接江濤
屠二紳自尋甸州守擢判廣南道過貴陽留飮三日醉
　後賦贈
依綠亭邊識君日三十年來五回别一回握別一傾倒
我越壯年君未老天憐狂客愛遠遊遠宦皆出天南頭
君行斗大得一州我亦持節來邊郵囊空衣敝官初改
厯盡蠻山飮炎海北來驛使遞一箋驟閱反疑君左遷
人言宦廣勝宦滇俸入乃逾十萬錢平原坐上多良友
比日談君不容口忽然一客來欵門矯首徑入無寒溫
旁人驚看僕夫笑三寸麴塵猶在帽卸􁁵先約欲促􁔾
爲爾南去程途長秋花黄處頻高㑹一日爲謀兩回醉
朋來尚未悉姓名脫口遽巳聞歌聲我行一一爲分析
故態狂奴總如昔不爾先防欲逃席昨日醉外臺今日
醉縣中歌盡百曲傾千鐘新交有嵇陳舊交憶孫趙鄕
語連翩述難了君不見少歲瞥我去幸有少歲交紅闌
百尺挂酒瓢恍若醉我城北之山橋山橋邊卽鄕社我
距君家不三舍何日同歸醉橋下
喜代人將至率賦六詩留以志別并貽新學使談戸部
　祖綬
我饒山水癖乃官山水鄕黎平及都勻靈秀之所藏大
山何峩峩長川亦洋洋五嶽四瀆外得此庶頡頏間歲
輒一遊竒蹤匹翶翔靈氣歸筆端奇矯得未嘗詩文及
千篇藉以壓客􁔾仲冬當北征念之尚傍偟約客頻出
遊時時陟高岡西郊松竹幽南郭蘭杜芳作詩别山靈
此景殊難忘
東從相見坡西去亦資孔茫茫三十驛鎭遠迄南籠疲
氓居要道百事實倥偬民夫徵不足􁆱剔到蠻洞負擔
行萬山心傷足俱腫衙胥不之䘏而復相驚恐我
朝恩澤厚域外悉帡幪況茲梁楚界大吏所控總所期
仁及物役不到繁冗公廉率其下守宰自惶悚昨來馳
尺一荒戸給田種軍行所過郡秋不賦秸􁆀愚民縱無
知戴德巳山重東南傳露布艸野悉躍踊聞宣寛大
詔却立手俱拱花苗旣輸誠吏勿輕煽動
雲山殊戀別忽作兩月晴(自八月十四日至此巳兩月/並無大風雨土人云爲數十)
(年所/未有)清晨來閣中霞采東南明連岡何蒼蒼修林亦英
英機事庶久忘物亦諒此情伴我日讀書不覺寒暑更
謝者尚未謝生者日以生愛此三載中日添雛鳥聲新
篁手所栽亦樂觀其成
牂柯及夜郞古乃列益部今茲十三州䕫郢實門戸津
船通列貨間亦雜書賈流傳坊市本十竟不登五删除
到羣經擢髪罪難數我行􁆱左塾見此赫然怒嗟嗟蠻
嶠士化久隔鄒魯開篋岀六經仍䟽四聲譜口陳兼手
畫聽者若環堵精微難遽悉冀或得其粗餘閒陳列史
俾得究今古憶昨桉部回書聲滿堂廡紛然陳蓺暇畧
亦通訓詁明明尹荆州庶思能步武(後漢書西南夷傳/牂柯郡人尹珍從)
(汝南許慎應奉受經書圖緯學成還郷里敎/授常璩華陽國志尹珍母斂人官荆州刺史)
此方雖蠻方楚蜀粤上㳺延江及沅江其源一何修沉
埋唐宋間地志苦不収前年使者來一一窮險幽鄨水
旣合溫黔江亦通涪盤南鎖鐵橋勻左刳木舟我行皆
乘之徧歴十二州(惟銅仁府寄考鎭/遠桉部所不至)馬上作一書分此
楚蜀流芟除土俗名不使混固彪庶以示後來不貽茲
土羞
香樨南北廊修竹東西徑紅雲樓百仞白藕花千柄兹
廬最閑適旁榭亦幽靚豈玆崇土木藉以適身性昨者
偶讀書欣聞有除
命前旌臨沅水當遣騶從迎周閭更修飾砌石拭如鏡
雖爲居者計客暫寄歌詠分番扶美植惡木久除屏以
此黽勉心庶幾貽後政
同里諸君子邀集蘇參軍鳳池廨舍餞別卽席賦贈一
　首
逶迤徑折入琅玕蠻府參軍廨宇寛巳覺朔風傷謝眺
不妨微雨過蘇端羣公雅稱芙蓉幕一老曾餐苜蓿盤
(聞徐太守曰/紀亦欲入坐)拚得花前幾回醉馬蹄應又踏長安
卷施閣詩卷十七
　　　　　　　　　　　　　　　陽湖洪亮吉著
　囘舟百嶠集(乙卯丙辰)
自鎮逺舟行至常德雜詩(時正會勦銅仁沅州紅苗一/路皆傳箭送舟僅乃得過亦)
(幸水程距札/營處稍逺也)
靑溪及玉屏水程從此起飛夢入吳江迢迢七千里
兩關皆虎豹一棹若蜻蛉昨得軍門札傳烽送使星
孤猿攀危厓意思亦若懾仙人飛空行投杖手復接
一程復一程幸爾水流急山頭㸔花苗排刀向空立
水祇深三尺舟揺亦不妨來朝衫笠影隨月漾瀟湘
見慣卽不驚殘骸蔽江黑鷹隼何不仁抽腸作常食
楊柳千條巷夫容百尺樓可憐兵火後剰有夜烏愁(浦/市)
(甫經燒刼/所見尤惨)
空灘三百級一石一文臝更有莓苔影朱文漾錦波
殺聲喧落日何處可潛逃幸是昏黄月騰身附鵲巢
泊舟仙人房仙人遁無影我欲上帆竿延囘瞰深井
楚女生來好淩晨掉小舟神魚知好色岀水㸔梳頭
及到洪江口材官馬上迎蘆灘都有諜不敢點燈行
人頭及人脛一半出魚腹怪底帆不前荒灘鬼叢哭
淩晨坐淸寒閉目養心性過盡千百灘都從雙耳聽
烽煙不到處幾樹發黄梅鵲語先傳喜雲光亦四開
六州兼十縣魚鳥竄紛紛只惜桃源洞難容爾許人
辰州謁畢尙書師出所定詩文集見示卽席賦呈二首
一半戈船下瀬横烽煙開處見山城天南縱置籌邊驛
研北仍聞撃鉢聲幕府盡稱詩弟子(謂劉侍御/錫嘏等)虛窻閒
禮古先生軍容荼火由來盛未改臣門似水淸
述作多應拜下風憐才如此復誰同諸生並致三霄上
五嶽分標各卷中歳月釀成無事福灾氛消盡未言功
殿頭第一人爭羡不負科名僅有公
常德胡同年文銓招飮郡齋卽席賦贈
十年前事重徘徊曾醉梁王百尺臺未覺壯懷輸少日
不妨閒裏門深杯掃除硯北橫經席料理城東小史來
淸興到今仍未減春風先爲拆踈梅
成奇功稜稜俠氣填胸抱可惜君偏著書老卅年知已
姜侍郎(姜廵/撫晟)一見猶能一傾倒雖然此遊不可忘踏徧
七澤兼三湘零珠斷璧篋中字尙抵陸賈千金裝欲行
不行更搔首握别還思素心友君不見竹初菴内證無
生應笑勞人日奔走
荆州官𪠘偕錢上舍鉞令弟伯坰曁崔恭人作消寒七
　集卽席有懐崔丈龍見
欵客荆臺苦致思舊遊重到酒難辭猶憐匹馬衝寒日
却値閑庭詠絮時久別未妨書代面故交多已鬢添絲
冰弦彈至傷心處(時話文/敏舊事)不管花窻夜漏遲
一載軍書插羽飛人傳公瘦我寧肥路穿烽火驚身在
夢逐波濤入姊歸(時在宜昌/一帶讞獄)㑹面未能忘息壤闗心先
自理初衣(君時乞養疴/歸里未允)天南佇㸔苗氛淨好買蓉湖築
釣磯
題崔恭人秋山訪菊圗
幽窻雨過點靑苔蠟屐曽從響􁣎囘自覺向來秋氣少
不隨探菊祇探梅(丙午二月曽追/陪鄧尉㸔梅)
衫裳葉葉起雲霞簇蝶裙飄一徑斜却過小橋天路近
絕無人跡有飛鴉
飛瀑渾疑石上琴欲從何處更幽尋空明一點靈山月
與證迢　世外心
雲裏紅䦨曲折横半秋時節岀山城飛仙一個花千朶
都署頭銜太瘦生
閒從卷裏憶西州零落羊曇感舊遊苦向尊前問癡叔
(謂大令/維喬)渚宫殘雪不勝愁
少日談詩有性靈後堂延客眼先靑願營百本梅花屋
更展紗帷乞授經
酬錢上舎丙曜
舊時門巷判西東蠟屐常穿楊柳風占得雲溪一灣淥
小樓都在水聲中
詞筆欣㸔萃一門比年風月共琴尊龍華㑹上如相問
交到彭佺四葉孫(余㓜時謁蕭山公卽䝉奬識及長受/尙書之知又與大令及伯坰兄弟並)
(稱莫/逆)
郷園春半飮屠蘇握別仍行萬里途自笑逰蹤太遼濶
更從北夢說西湖(前在西湖/與君别)
襄陽呈房師王觀察
遠宦迢迢各一方馬頭真喜向襄陽西南尙見烽煙赤
師弟初驚鬢髪蒼懐古池臺聊駐節探春簾幕偶傳觴
(是日/立春)盈箱案牘須勤理肯學山公醉百塲
立春日過襄陽謁羊杜二公祠有懐孫觀察星衍山東
君爲東國諸侯長我作南方多士師竹馬共思逃塾歳
土牛又見迓春時酬
恩尙愧身無補傳世先驚鬢有絲至竟古人能及否薄
醺閒謁二公祠
元日南陽
幄殿趨朝夜向晨宛南春首淨無塵早聞內禪光唐宋
又見元年値丙辰全楚正欣秋再稔史官應奏日重輪
堯階未在追陪列尙愧西淸侍從臣
人日扺鄭州廵撫景安遠遣人相迓書此報謝
握别梁園已八年憶君風味逼前賢大河南北頻經歉
好爲蒼生計息肩
人日聊登百尺樓繁臺東望久淹留破除舊例吾何敢
瘦馬羸童入鄭州(君淸素如昔一切酬應送迎之禮/皆絶今獨遣一介相及是以云)
衙齋聨句記經時風雪甘凉苦致思(在甘肅籌/邊最久)尙以書
生待開府􁅢人仍索憶山詩(君所著有/憶山詩草)
王大令復專人約遊偃師余以驛路迂囘未果翊日從
　岡里渡河半渡風發舟幾覆日晩僅得扺南岸因徒
　步携從子兩門生至惠濟橋行館㝛却寄大令一省
故人一别經歳時封書約我遊偃師把書沉吟復東走
塵土隨人已三斗津頭塵暗風尙微挂席如馬從風飛
忽驚風從半空旋長年大呼人語亂眼㸔北岸離纔尺
㠶急欲收收不得一風吹舟舟轉輕樓㯭盡訝凌空行
蕭然天末一使星河伯已遣鮫人迎盤渦欲下仍未下
惡浪幸從船後㵼舟人心定客始猜欲扺岸北偏南來
聳身一躍得平地觀者居然詫神異鄰舟望我竟若仙
餘艇尙在風中顛君不見故人此日遲高㑹客卧津亭
自顛沛瓦燈一盞土橋南且喚行童理生菜(時覓食物/無有僅得)
(生菜/數把)
葉縣道中雜詩
保安及昆陽一驛三十里奔馬逐歸鴉齊入黄塵裏
屠蘇酒乍傾簫鼓賽昇平爆竹聲何脆年頭年尾晴
卓午昆陽道溪橋細細風春衫紅一片併颺日華中
寄王大令復
南來已是一旬馳真擬忩忩入偃師河外土風堪作宰
洛中人日偶題詩何因祖客筵前酒轉憶孫郎帳下兒
(來書言及舊僕吳順/已作孫郎帳下兒矣)㡬許笙歌兩行燭昵人魂夢憶多
時
黄河阻風却至惠濟橋行館晩携從子門生至橋東玩
　月作
寂寥山館許停驂酒薄都憐興未酣多謝北風能欵客
吹㠶三日住河南
頺墻三折路参差拂樹先驚鵲踏枝艶殺野橋山店月
不妨人去立多時
過新郷贈孫同年希元
籃輿薄晩過山莊飛騎驚㸔迓道旁一代相門傳縣譜
(君爲文定/公從孫)千年古邑號新鄕采風近郭民謡肅話舊虛
窻月影涼更喜外臺條敎宻(時景侍郎撫豫有善政又/爲州縣設立科條甚周)
兩河應可息痍傷
曉發湯陰
破曉趨南郭城荒竹木稠地爲今下邑山卽古中牟殘
雪明華表驚沙暗驛樓停驂吾不願昨已飯宜溝
將至安陽先柬趙大令希璜二首
尋常三五團欒月自到牂柯見未曾料得鄴中元夜好
故人應爲剪春燈
爾許情懐漸不支屛除絲竹已多時還能與門筵前酒
可有孫郞帳下兒(壬子冬飲君署醉甚㡬欲逃席値孫/兵備舊僕郭勺藥代飲數觥乃解)
湯陰謁岳忠武祠
古木叢臺起怒風岳王祠倚堞樓東何因浣盡孤臣血
不祀前朝嵇侍中
埋骨西湖恨已多小朝廷久厭兵戈此方立廟非無意
尙爲君王障兩河
扺安陽境塵土撲人戯柬大令一首
主人倘厭客經過故遣飛沙織似梭休望琴堂鬥尊酒
元規塵已汚人多
十四日未刻抵安陽趙大令爲招春燈社火讌客海棠
　詩屋至三鼓乃別翊日更邀遊天寧禪寺設百戯餞
　別醉中賦贈
鄴中十萬戶一戶排雙燈城東城西徑十里萬影礙月
難東升安陽大令我素知飛書約我停少時排門燈影
㸔不足中有戛竹兼吹絲紅塵障天綠波掣馬尾摇風
馬頭月鼓樓街北蕭寺東齊捲珠簾看飛雪昨日醉㡬
場好友爲我招張王(皆幕中/賔客)海棠詩屋圍社火夜半更
約傾千觴今晨别何地更遣聾丞控飛騎佛樓開處面
廣場闢戶爲余陳百戲此囘元夕無不有月影燈光與
杯酒董生董生惜前走(謂上舍達章/時已入都)說與王郞應妒否
(謂大/令復)更排石級上石亭一城華燈尙若星摩挲金石百
囘歩(寺有元至元十二年/鐘銘及至正中石刻)足力倦處開僧扃念君官事
忙如許衆裏離觴復頻舉一晌歌聲壓彩雲梅花山館
飛如雨君持手板輿前立我瓣心香馬頭揖(時以所刋/近著見贈)
别袂猶餘燭燼光離亭已暗風沙色
晩發安陽至磁州行館一路燈火甚盛喜而有作
十里平沙柳數層漳河橋上月初升何因爛醉安陽酒
來㸔磁州郭外燈
李舎人鼎元登岱圖
平生心力瘁躋攀五岳遊完鬢未班肯待向禽㛰嫁畢
僅留老眼㸔靑山
欲捫星斗挹穹蒼杖䇿仍須辟榖方我是上春君早伏
入山先已異炎涼
戯題秦人種桃采芝圖
童男童女五百桃實桃花萬千何不合成郷里㛰男嫁
女耕田
毛女忽然大笑惹他四皓顔開商洛山連太華大家飛
去飛來
馮給諫培竹鶴圖
意中我有閒樓閣閣下亭亭立雙寉寉徑時㸔一花落
胸中我有奇峯巒此外觸處皆琅玕六月更有松風寒
乘軒豪此君直開徑居然得三益門開無人寉亦應門
叢竹兩兩爲除行塵門關無人竹亦索笑仙禽翩翩自
詡同調先生此圖實得我心寉旣有侣修篁成陰尙恨
竹外無月寉邊無雲石牀無積書竹几無淸尊客來不
醉相對何以能追古人君不見今人不來古人往寉歩
空庭竹森爽畫中山好不可居何不歸爲五湖長
寒食早得家書偶題二絶寄南中小兒女
莫怪尋常鶯燕猜踏靑時節未花開鉤簾欲訪春消息
却値江南驛使來
平堤一色緑初鋪四月江鄉畫不如遥憶風前小兒女
紫藤花下讀家書
奉酬邵學士晋涵病中見寄之作
與君卜鄰意非好欲拉酒徒時醉倒墻西望汝一樹花
君病未瘳春遽老牋云日噉半甌粥頗厭墻東酒徒擾
墻東酒徒非得已匝月行完七千里轟天礮火衝身出
弔影驚魂可知矣昨來偶自窺靑鏡不覺二毛填鬢底
期君醉我君辭疾反作新詩惱行客酒逋我縱盈門索
藥劵知君亦山積君如戒藥我戒酒一日顛毛恐俱白
李公子存厚梅窩圖(羅兩峯畫)
横斜影百枝坡陀石千尺不知是我不得來或是君家
不招客花遮簾櫳柳藏槅空裏似飛鶴一隻有魚千頭
禽百翼幽人一一與之數晨夕兩峯畫石如屈鐡兩峯
畫梅如値㦸披圖我忽念疇昔三十載前携蠟屐(余未/弱冠)
(時從叔爲崑山尉/曾過訪留居旬日)一峯如頺一峯劈更上一峯吹竹笛
此時不知梅窩在南復在北但見高低屋横脊屋上殘
冬雪花積百年君居此山側孫時㸔梅祖所植幸我淵
源盡相識不然何以揮灑千言有餘力詩成對卷仍嘆
息兩峯老嬾殊可惜君不見玉峯前頭湖水碧咫尺應
須望郷國倘使餘牋更有一丈長直接吾家水西宅
却扇詩爲吳孝廉鼒賦
譽婦詩成百口傳可知標格本天然靑綾歩帳曾相識
我是張􁄣友謝􁄣(吳所娶爲孫/兵備從妺)
半臂新裁蜀錦鮮薄寒聊與壓吟肩馬頭明月如團扇
偏照悤悤惜别筵
耳語臨岐記可真囘頭生怕阿兄憎㸔花遲早尋常事
莫作蓬瀛第二人
怔忪鞭馬出金臺失意偏敎笑口開我憶壻郷風日好
紅荷百頃待郞囘
白髪詩爲胡上舎唐作
鄰東胡生昨呌絶白髪忽然衝帽岀大呼擲帽理髪末
幸喜根株惟有一胡生胡生意若失走馬索詩兼口述
我爲生語生勿怵此事何闗存與殁古來賢聖半夭折
顔賈頭中無此物矧生飾貎有不屑從此何妨罷梳櫛
平生品與陸展別無子未聞收側室鉗之鑷之可不必
生聞我語笑兀兀二三子者粗有筆爲我責頭須痛切
我聞生言意亦豁一毛雖小慎勿㧞或者明朝生七八
疾呼奚僮馳急札朋來盍簪賀白髪茅柴之筵咄嗟設
生今上坐非忝竊燕毛之禮誰敢忽雖然生不可不察
此物上頭急作達從兹陸行乘驢水乘筏面垢莫除塵
莫刮衞玠弗愁人㸔殺
題王太守宸仿董北苑瀟湘圖爲徐孝廉嵩賦
此卷長三尺零陵老守圖居然棐几側陡落洞庭湖山
水情今古荒唐夢有無卧遊吾尙記千里下黔巫(予自/黔中)
(還朝取/道洞庭)
四月廿日與胡公子稷㑹飮金光祿孝繼宅被酒醉甚
　歸途于馬上得五百字卽送南歸兼柬莊上舍逵吉
　陸秀才繼輅
今年絶代才皆下考功第汪(端/光)王(芭/孫)徐(嵩)趙(懷/玉)張(問/安)尤
苦不得意王生除學博賣字作歸計趙生居僻巷忽爾
閙車騎無端長鬚奴失笑復垂涕(揭曉前一日/誤報中式)汪生將
外擢(以助敎當/得同知)畢力此一試寅初聞揭曉側立門隙伺
猛聞𫾣扉聲妻子雜沓至寧知非報㨗有客誤投刺徐
生病支離一夜屢登厠先期唫病鶴(君甫作/病鶴賦)䜟已兆垂
翅䝉頭聞報罷急起理囊笥張生已獲售黜落爲奇字
欲歸東西川柰此楚氛熾相邀避人跡戚戚聚蕭寺吴
生(鼒)示不屑頻日酒筵肆監厨得驚坐(謂假陳肖/生宅燕客)肴饌
悉精緻酒徒七八輩痛飮日三四我慚居下位不克挽
風氣尙書名知人(紀宗/伯昀)本可惬羣議微嫌心有主意在
急防弊遂令中材升𣏌梓或被棄几兹數君子一一洵
國器中年饒底藴詎止文藻麗沉淪致顛蹶此事亦匪
細今晨聞剝啄君又理歸㘘君才希數子靡不夙投契
况兹年尙少拭目盼遭際嗟貧兼歎老與衆不一例感
君行計速飮餞爲粗備不愁分袂早反恨遲把臂君歸
過庭暇勤學戶嘗閉吾州衙署厰古檜陰拂地側聞賢
太守一歳興百廢􁫧瓏䟽曲河搆閣臨睥睨春闈兩人
㨗(吾鄉獲/售二人)已獲毁橋利(形家言吾郷戚墅堰及城中白/雲渡橋皆與縣學有礙太守今)
(已折/之)其餘懲薄俗悉力整凋敝侯賢實桒梓(予與太守/本從歙徙)
東望舉足企明春當乞假官閣倘可詣䝉莊雖從甥夙
昔視猶弟知君過從數一語煩逺寄逋錢三百萬土木
苦煩費園成諸債集何不築臺避陸生才筆健竟欲逾
老驥(陸生嘗/從予遊)昨來觀近作好句我能計吾郷兹數子得
不詫尤異相思不相見發念時一疐遊山我防嬾日在
室中肄所欣腰脚徤百里走尙易一臝聊負篋一僕持
絮被預思重握手不得到春季倘及三月三春江可修
禊
五月初八日方比部體吳孝亷鼒邀同人岀西直門小
　集金氏園亭卽席賦贈並送桂大令馥之官雲南
雨絲踈不斷一路出西城日閃墖頭影雷轟澗底聲草
高飛騎入花滿露舟横淸絶尙書塢當門𣏌已生
㡬許闗心客無多賣賦錢暫抛官裏事來趁酒家眠岸
柳陰三面溪雲白四邊遥程愁更數西去萬三千
城南雅集圖
　城南雅集圖凡八人法祭酒式善李編修如筠張檢
　討問陶劉舎人錫五何戶部元烺水部道生兄弟王
廣文芭孫徐孝廉嵩圖成屬亮吉䟦之云爾
城南百萬家屈指無㡬人匪繄果無人下直常閉門幾
年我苦居天末閒煞城南好風月側聞我友興尙豪把
卷呼之齊欲岀法祭酒王廣文近來作詩稱雅馴徐孝
廉張檢討倔强自誇長句好介休詩老偏改官貧甚不
厭居長安稜稜弱冠才尤異難得何家好兄弟我交短
李惜已遲覿面却値居憂時八人所貴忘形久不問圖
中貌妍醜昨日作一篇今日作一篇城南㕓舎不數里
時有飛騎馳吟箋流傳俗口殊難耐只説羣兒自相貴
豈知
帝京景物本冠十七州頼有數子晨夕成淸遊不然東
西紅塵曰如織何以使春花生輝月饒色一奴前行不
著鞭八騎矯首皆如仙穿行古刹及荒墅日永或借閒
齋眠數君才調皆經世所喜昇平無一事木天粉署官
本閑欲以琴尊消壯志徐生忽然䇿蹇驢(時下第/南歸)王子
亦欲燈牛車(時赴華亭/敎諭任)遂令七客忙不已分日載酒延
王徐還君斯圖三太息勝㑹如今亦難得卷圖水竹自
生涼差信此中無熱客
法祭酒雪窻課讀圖
堂中一寸書門外三尺雪孤兒讀未完慈母心若結朝
行課讀書暮行課讀書孤兒業甫成慈母年先徂衰親
無百齡積雪不逾月所以人子心常思事親日感君與
我孤露同六歳七歳稱孤童(君以七歳孤/余甫六歳)貧家無師讀
不得卒業皆在紗帷中雖然我與君稍異憂患餘生復
難記五雅三蒼業縱同經旬九食談何易白雲前頭一
曲谿(余昨繪機聲燈影卷子/亦圖太安人課讀時事)昔者我友曾分題長檠無
光短檠繼持較此卷殊依稀我家茅三層君家竹千箇
我家屋比君家破雪朶盡從頭上墮君家門向左我家
門向右我家雪比君家厚徹夜有光飛甕牖可憐遲暮
猶耽讀只惜春暉杳難續毎値窮冬風雪辰攤書時向
茅檐哭吁嗟乎今年之雪非去年今日之景非從前安
得衰親常存雪不化兒寧讀書終老茅檐下
少宗伯鐵保曁少宰玉保繪聨床聽雨圖屬題率賦一
　篇
散人步入蓬萊遲大茅小茅皆本師天門不敢與鈞禮
却憶抗手同行時(余與少宰同/舉京兆郷試)祇疑未換仙人骨閑掃
落花消白日忽聞天上落吟聲矯首不禁狂興發披圖
乃仿逍遥堂下直兩兩登匡牀置身高處莫忘却但見
榻畔左右竹柏摇靑蒼誰言天上淸閑極一例苦唫能
入癖他時竹杖或𫾣門慎莫移牀先逺客
送桂大令馥之官永平
汪錢盧邵(汪明經中錢敎授塘曁/盧文弨邵晋涵兩學士)相繼作海内故人今
益稀洪生終日塊然坐欲哭不哭常歔欷數君豈止傷
夭折(汪錢邵年皆/僅五十左右)六藝微言亦將絶閒􁆱篋底出手箋
精義猶堪補殘缺桂生亦是今儒者六十扄門校蒼雅
遠官萬里無一錢手抱遺經尙難捨君不見許君弟子
有尹珍首以小學傳蠻人二千年來師授絕得母待爾
一一重敷陳君不見蠻方志乘尤踈畧若水蘭滄考須
確博南倘許宦三年他日應傳眭君學
題陳布衣嵩畫梅册子
君前築屋臨江屯老梅一株香一村冷泠江水半彎綠
更向花下開橫門㡬年作客思家切手寫一枝如鐵屈
猶嫌比屋多塵氛不遣虬枝四邊出一花中間綴一星
空處掩映天光靑嚴寒百鳥絶無影間有老鶴來梳翎
客來時立梅花側是客是花渾不識三更月淡雨又來
淸冷獨抱花魂囘
題陳同年慶槐借樹山房
人生天地間百物無不借日受天地恩不向天地謝况
乎百年內偶復賃傳舎何人開此巷此屋又誰架主人
名誰何何日得閒暇因而覓奇樹一一種如稼何年高
出屋淸影相激射自從有樹來人事叠交卸前者有因
依後者得慿藉冬有以爲冬夏有以爲夏時而䕃淸晝
時而響長夜賖此千尺陰無須一金價居人不之德鄰
亦不之訝我今爲評量不得不枉駕知非乞諸鄰造物
者所貰君如思報德日日羅酒炙邀此一世人相與酣
樹下狂來鋪席卧林宻已無罅倘問身所來亦從天地
假
七月七夕吳侍講錫麒招集澄懐園賞荷卽席賦贈
居然秋雨餘邀客集深徑何止盈眸花葉聲淸可聽槐
黄堆北牖香氣一窻迸奇書隨手讀兼復展明鏡婉婉
越客謡沉沉洛生詠雖無鸞鳳翮雅有麋鹿性䝉莊方
任達管輅苦言命(坐中趙味辛舎/人談命不已)莫負佳節歡移樽酌
波暝
酒半移酌池上與張同年問陶皆失足墮水戯作一篇
　並呈
西頭萬葉戰秋雨東岸百花明夕陽夕陽紅退遜花色
秋雨緑淨逾溪光張郞酒行冠已側笑道一年惟此夕
携觴約客臨北池指點塘拗欲鋪席影先入水身誤從
前與君同里井三十六峯懸倒景烏聊山頭筍堪煮更
摘郷園雨前茗(時吳上舎文桂出問政/山筍及松蘿茶啖客)千杯百杯酒不
辭簾角月已來絲絲排頭生客座旁聽鄉語拉雜愁難
知鼓聲隆隆街北響我醉欲歸神忽愴馬嘶聲苦歩亦
慵瘦馬轉若憐疲童君不見魂燈已岀門藥帳猶在舎
世間百事皆代謝新僕逡廵候檐下
初十日吳上舎文桂邀津門李生爲余寫管領九秋圖
　爰贅以二絶句
管領秋花事可知姚黄魏紫不同時算來也被仙人妒
東海新敎月上遲
籬前薄薄有花陰小立居然爽客襟一曲紅闌天萬里
是誰能識九秋心
桂大令馥戴花騎象圗
與其北方騎槖佗不若跨象踰牂柯與其東中餐苜蓿
不若簮花撫蠻服我官蠻服諳土風民戴長吏同家翁
車前何必八騶列象鼻舒卷如長虹花枝紅紅罩官帽
六十使君猶若少有時象背唫欲顛惹得㓜姬開口笑
祝君官滿無一錢堆鬢花好垂吟肩君不見三年政成
歸亦好叱象北來耕海島
趙大令希璜雲車飛步圗
我昔至盤谷欲登王屋山馬疲僕嬾不能到日晩僅訪
靈源還是時閑雲逐歸鳥天半夕陽紅不了空林飛瀑
送張孝廉問安歸蜀
朝㸔東籬花暮折北提柳人生無根株安得不奔走張
生年四十抱道苦不偶西顧有老親曰歸覓升斗窮秋
霜霰集戚戚聚儕耦相對惨不歡惟應市篘酒君家難
弟好縱飮日濡首長飢資薄俸未足餬兄口我意亦勸
歸名山闢窻牖沉潛三十載庶可冀不朽努力盡一尊
西行寡良友
邵進士葆祺邀集寓齋餞張孝廉卽席賦贈
邵生不特詩才逸兼買黄花醉行客就中行客我素知
西蜀才人張亥白十餘年來詩道乖正論往往参俳諧
汪孫(端光/星衍)近亦輟吟詠欲覓長句誰能隹張郞令弟才
如虎酒後千言氣頗粗只惜奇書束不觀沉酣自欲成
千古生成進士方少年乃復憔悴長安眠郞官上可應
列㝛何必蓬島方神仙聨吟快得閨中友艶體叠成三
百首璧人居處亦不凡螮蝀裁扉月爲牖花前揖客屢
舉杯客醉欲別花徘徊攔門殘月向東逗興發尙能騎
馬囘君不見醉中歳月偏無據落葉紛紛訝飛絮東頭
言八(朝標)折柬來明日酒人須復聚
寓中獨坐
荒園倚古井三折逺市塵傍屋十數株鳥巢多于人蕭
然一徑東南好豈止無花且無草堆檐黃葉一尺深下
有著書人不老
廿三日雪邵進士葆褀餉酒并約張同年問陶過卷施
　閣小飮别後復獨酌池上讀亡友黄景仁悔存軒集
　至二鼓作
酒人携酒來賞我庭畔雪我時方讀史一卷粗巳畢掃
兹盈尺地相與坐林樾風爐依土銼隨意雜陳設閒官
兩移居皆喜境孤絶當時沉醉處依約記庚戌倏忽六
七年雲煙事生滅横街南北路好友半夭折(謂邵學士/楊比部)
如何不酣飮坐待生白髪君㸔空中花真如電光掣
淺醉不出門送客竹籬畔酒人從此去蒼鼠亦隨竄前
車方越巷後騎忽聲喚俄頃人語希來塗雪飄斷移尊
酌池上㸔此冰欲泮舊友陡上心遂令爵無算沉酣到
中夜空白忽欲暗正好殘月來光華與凌亂
題黄上舍恩長印譜
雅覺一拳堅緻尙須八體摩描試問誰工此技山農谷
口三橋
叔孫不朽三事江夏無雙一人文苑儒林藝術恐君難
以分身
送黄戶部鉞乞假還蕪湖
黄生通籍久而乏仕進意郞官才半歳堅欲潔歸計乞
閑書旣允偃卧無一事歸日萬斛濤空明洗胷次
築屋古鳩兹于焉可終老苦無江上田可刈霜前稻仍
然携襆被逺復客江島(時將遊/皖江)一世無相知何人識飢
飽
十一月十四夜卷施閣待月適蔣表弟良書以惠泉酒
　索售因留飮至醉作
所居偏西南十日寡良友今夜明月圓淸輝殊膩手蔣
生叩門入半日俯其首索我助急裝餉我一尊酒開尊
與酬酢鄉味汝知否移坐石屋中淸談亦云久苦言辭
我去相送出門走夜半西北風泠泠吹笑口
十六夜獨坐玩月至四鼓月食詣太常寺隨班行禮
全家旣南歸一婢携向北欣聞月當頭爲我具肴核軒
墀開左右雲向瑣窻白古木十數株居然富泉石携壼
隨處坐淺醉不終夕官閑乏塵事敢尙曠厥職三更驅
贏車入寺救月食
感舊
忍向三生石畔過此情除有劫能磨愁中花月催人老
夢後樓臺易主多紫燕巳聞移舊棟白雲猶是㝛層阿
惟將一掬東風淚和雨和煙逐逝波
胡上舍唐屬題夢李昌谷圗卽戯效昌谷體
古錦裁作囊時嘔心中血古錦裁作被時縈夢中結江
南仙客夢隴西魂氣上覺南山低左耳黄河聲右耳瀉
滄海塵飛接黄雲如鈎月沉采闌干十二行不前轉眼
巳及三千年玉京路向瑶池直金虎玉龍攔不得却怪
仙人酒面紅映天天作桃花色淸虛帝所宅何有白玉
樓一語道破天應愁天公愁山鬼笑神雞亂嚼星斗完
飛上燭龍頭上呌夢中授受詩百篇只借東壁爲長箋
從兹投溷詩仍須出人間來何翩翩去何遽出戶有光
團若絮長爪纎纎破天去
柬錢三維喬
竹初庵主近如何習靜翻憐歳月磨到枕水雲淸夢適
應門汀鶴道心多黄金久已欺中壘白璧誰能剖卞和
(君前宰鄞縣爲接任者/所累大爲上官白眼)一片五湖千頃月收㠶擬共著
漁簔
夢入從舅氏白雲溪舊宅感賦長句
一半軒窻面水隈已涼頻奉板輿來簾從碧月光中捲
花向紅雲影裏開分砌𥿄燈搜蟋蟀過汀蠟屐點莓苔
歡場總被風吹散嬴得春宵夢百囘
張烈婦詩
　烈婦王氏余友人張大令景運之子婦文學慧裕之
　妻也慧裕以勤學得瘵疾氏刲肱療之不愈卒後一
　月氏繪夫像于壁雉經其側以殉
張烈婦交河人年二十歸所天所天勤讀書氏亦助攻
苦朝聞雞嘐嘐暮聽紞如鼓所天學成病轉危夢裏血
淚時時垂誰言色如花匝月成死灰叩天乞緩須臾死
割肉如丸啖夫子臂創未合髻巳髽柰此出腹兒􁀾􁀾
嗟嗟一塊肉敢累翁與姑長跪向保母願乞存遺孤捐
軀却憶前三日心事曾爲小姑說翁姑有叔兒有母地
下良人待余久神完志定反不忙却掃東壁如銀光七
尺軀墻上植(烈婦善繪事先畫良/人像于壁乃就旁縊)三尺繩梁上直墨光
血光相對射形影不離夫一尺君不見婦先兕兒童烏
阿翁復作鬼董狐(大令近作述/異記數種)一家奇行皆堪圗
偶成
哀樂中年詎可支未衰恐巳鬢添絲遭䜛真悔知名早
投隙方嫌見性遲乍識面人偏入夢不闗心事忽沉思
平生學行吾能審豈待悠悠論定時
百種芟除癖尙留閉門索句出門遊研摩未及唐餘史
蹤跡粗窮禹九州胸次漸能忘寵辱舌鋒從不快恩讐
白雲溪畔三間屋畧有頭銜好乞休
間來屈指溯從前孤露餘生我自憐平輩半皆成老㝛
故人多巳學神仙難忘硯北千秋業却有城南二頃田
一事冷官差可慰趨朝常得弟隨肩
亘亘平生一寸心不同朝士􁓨升沉慿誰可解胸中結
倩客時彈海上琴乞與藥罏希駐景肯從塵網索知音
南舟北馬頻來往坐使勞勞變古今
廿五日雪
蓬門且喜絶將迎繞砌南頭自在行一片廣場三畆雪
好同心地證空明
十二月十九日卷施閣招同人祀蘇文忠公卽席賦一
　章並邀諸人同作
七百年來彈指過又隨裙屐壽東坡生天至竟誰能免
傳世如公庶不磨香篆裊時詩思入風簾開處雪花多
狂吟痛飮君休惜不見勞人鬢巳皤(謂吳侍讀錫麒/時以病未至)
小除日邀同吳侍讀錫麒戴吉士殿泗趙舎人懐玉温
　舎人汝能方比部體劉舎人錫五伊比部秉綬葉舍
　人繼雯張檢討問陶彭明經蕙交戴禮部敦元集卷
　施閣祭詩作
洪生除日築兩臺餔糟避債人俱來客來不來豈須速
先注滿堂銀蠟燭歳聿云暮興轉高分半債帥兼詩豪
卷施之門如鐵立百軰申頭不容入側聞門外客暗數
堂中人九州仙客萃一門休嫌坐上賔僚少閩粤楚吳
兼蜀趙(坐中十二人凡四川湖北廣東福/建山西浙江安徽江蘇共八省)無端聚飮衆
或嗤轉假舊例稱祭詩多逾二百篇少乃十數首吾曹
自有傳世資不藉詩篇成不朽燭花分從肩上飛蠟淚
滿滿堆春衣忽驚屋後雷聲墮四面𥿄窻齊欲破山雌
水母并入肴逺有吳客貽車螯百壺不嫌多一觴不言
寡夜半淸談振檐瓦肉伴貂酒汚茵脫畧極處無人嗔
明宵莫守庚申歳後日早朝纔破醉
偶成
客來半不知名姓到卽隨堂住幾時醉後忽然長揖去
主人不問僕難知
破工夫把蜀茶煎一枕新涼乍欲眠不合約他狂道士
騎驢直到竹牀前

　　　　　　　　　　　　　　　受業(吕/培/譚正治)校字
卷施閣詩卷十八
　　　　　　　　　　　　　　　陽湖洪亮吉著
　侍學三天集(丁巳)
正月十四日雪霽温舍人汝能招飮分韵得兼字
且插梅花壓帽檐乍來香氣欲衝簾籠街月與燈光合
繞砌霜將雪色兼縱飮未妨朝客罵朗吟生怕夜烏嫌
千言一例輕揮灑已有春華上筆尖
十五夜琉璃厰歩月
一市人如海塵從隙處穿帷車排巷窄社火壓場圓濁
酒呼朋飮奇聞藉客傳欲尋容足地飛爆向肩然
元夕有懷四首
半生思紀外家聞(朱文公有/外家紀聞)淸淚時時滴典墳十六人
中留上壽(舅氏再從兄弟共十/六人惟舅氏届八十)七千里外寄竒文(予典/學貴)
(州時舅氏將生平/所述作寄存余處)難忘閣上三更月只占溪南一塢雲
莫哂霸陵亭醉尉阿誰能識李將軍(憶州倅/舅氏)
一居闤闠一居鄕零落年來姊妺行少賤毎敎通世故
長貧時與話家常封書寄弟箋曾濕對鏡梳頭髪已蒼
腸斷䢴溝東去路(適汪氏二姊下世已及十六年所/居天井巷小樓屢過之不忍登也)小
樓空鎻月昬黄(憶姊)
晴暉橋北學場東竹屋時時與夢通砌繞石泉三寸碧
窻分梅蕋一株紅已將複閣棲嬌女可有新詞寄阿翁
猶憶北行牽袂處萬家燈火五更風(憶女/余以庚/戌元夕北上)
故人生子我生孫世執還應擬弟昆(趙舍人得子最遲/僅長余孫一歳)
竹馬跨時纔識路𥿄鳶放處定當門攤書已分傳家業
學語差憐具夙根遲汝長安來繞膝㸔翁日日倒金尊
(憶孫)
吳上舍文桂倚梅圖
黔南冀北走紅塵昨夢江鄕正好春何不石旁添畫我
承明同作憶梅人
纔過燒燈無㡬日誤書穀雨我心驚(來札雨水日/誤書榖雨)多應
仙客思家切預想踏靑人出城
劉刺史大觀爲亡友黄二景仁刋悔存軒集八卷工竣
感賦一首卽柬刺史
一瓣心香契獨神此公高義出風塵應憐少日齊名者
已作千秋傳世人檢點溪山餘笠屐删除花月少精神
(詩爲翁學士方綱所刪凡稍渉/绮語及飮酒諸詩皆不錄入)向平㛰嫁爲君畢(君一/子一)
(女皆君没後/爲之㛰嫁)亦擬穿雲訪列真
題蕭照所繪宋高宗瑞應圖六幅
剩得東南半壁天忍將奇瑞說從前何曽楚璧能歸趙
轉使吳州又姓錢(朝野雜記徽宗夢錢武/肅王入宫而生光堯)內殿早敎皈
繡佛小朝眞欲泣金僊蕭郎落墨非無意只畫樓臺夕
照邉
不少當時命世雄􁃅鞬都覺有儒風誰令宻計參張慤
却以中原付杜充唾手燕雲時已異傷心懷愍事將同
茫茫一局全輸却轉悔飛棋入九宫
天水南流䜟不成臨安城異汴州城到來㨗縱誇三矢
從此寒應在六更未覺赤龍能踐夢好防白鴈欲渝盟
冰天雪窖吾家事坐使披圖百感生
三月三日作
不妨衣冷更裝綿十里衝寒籠玉鞭到處雨猶零昨日
别來人乍入三天(是日入直/上書房)情懐已分難成夢消息緣
知欲禁烟只有御河橋畔柳臨風裊裊試初眠
送吳文學文桂旋里
我從黔中來共子客京邸君今新安去是我舊鄕里旄
頭星落白虎傾屈指井絡當銷兵二千石吏倘奉法五
斗米賊何難平金門索米空年載無補于時亦思退黄
花半頃麥一畦努力同輸太平税
送郭同年淳乞假還里
春秋三榜悉同年入直同趨　朶殿偏手版􁓨思參俗
吏(時同年外/任者頗衆)頭銜莫更説神仙著書我續容齋筆述祖
君牋爾雅篇他日講堂來問訊胥臺側畔越溪邉
古意十首貽晋齋應敎同作
魚遊濁水中鳥宅高枝上托身雖不同遥遥亦相望連
枝新月岀鳥影波上漾魚樂我自知沿流擘輕浪
晨興必資餐夕寢必資𬒳一身雖無多物物無不備從
兹百年內殊覺太繁費當前欣各足安用事心計微名
在身後亦以付天地惟時把書讀掩卷輙垂涕持此一
寸心寥寥欲誰寄
莫辭家出門出門路卽岐處旣誰可偕出亦誰可依身
非我之身父母之所遺敢學陳孟公一世隨高低
松筠及桃李羣焉托春風先時及後凋命意乃不同桃
李方華滋松筠亦靑葱共結靑帝知幽芳閒香叢榮悴
任所操不居造化功所以深識人澄觀悟初終
五日一澣衣十日一休沐衆中常緩歩敢逞絶塵足齋
糧時告匱祇復購薪束不知何奇書然火樓上讀
昨者卧復起忽然心憂煎前古與後古一身居其間責
備之所歸安得不懼焉何以貽後來何以承昔賢當食
三歎嗟高懷惜徂年反羡行路人逐便可息肩
繁星與望舒晨夕麗天闕司存各有在取道亦殊别如
何百星光難補員景缺北斗亦自知光輝不如月
我不爲神仙非徒厭荒渺亦恐過百年事能生意表閑
居偶然夢列闕事幽討洪厓與浮丘容顔那能好微聞
田横客近尙住仙島畢竟忠義人後天而不老
人言記誦佳不必炫文采寧知華與實兩兩實相待生
爲行祕書一死究何在何如能渉筆自命可千載
締交數十年夜夢隔魂魄忽然來同心半面成素識神
明苟相契不在今與昔孔程乍傾葢華管久分席君㸔
曹平陽方延掃門客
送鮑郎中之　乞假南歸
五年不復同簪筆忽向東華語將别高齋學士我自慙
長慶老郞君第一廿年前憶夫容城君官我尙爲書生
一篇君賦初月影我把君卷時緃横十年前過昆陽驛
君作使星吾尙客八句君嘲退院僧僧把君詩倍珍惜
(驛旁僧有娶妻生子者君/作詩嘲之僧毎舉以示客)朅來同宦曾㡬時君復僦屋
鄰曹司銜杯毎苦暮鐘動一僕一馬趨城遲(君寓/内城)此囘
别君真草草道遠飯君須及早練塘湖北蒜山西他日
訪君應未老
西爽村雅集應敎
平波三十頃樓閣總如浮聽雨來檐隙穿雲歴樹頭竹
梢時礙鹿花點欲驚鷗不是春光滿還疑雪苑遊
三雍開祕笈萬畢述奇辭古樂阿間獻新碑丞相斯(主/人)
(工小篆時觀/所橅嶧山碑)阜同分陜陌水軼定昆池喜值端居暇賔
筵酒不辭
淸明日同人各携酒至陶然亭餞吳侍讀錫麒分韵得
　郭字
今晨値淸眀淺歩不出郭言登西南亭稍覺筍鞋拓窻
櫺無用掩空翠四垂幕天半遞逺風輕雲落如鶴棃棠
間桃杏花暗一層閣春蔬羅數十所喜新意各泥飮苦
不豪停觴歎離索東瞻曁吳㑹西念及商洛(時聞賊匪/竄入魯山)
如何遲露布顧望期屢錯吾子又告歸心期渺誰託中
年富筋力敢退事耕鑿無容籌去住且復視寥廓客去
酒忽醒泠泠戞車鐸
閉門見花落有感
麈勞擾擾復紛紛却掩重門杜見聞入世早推能慮事
到頭何止僅工文閒花積地驚三寸薄酒澆愁衹一分
欲搆草元亭未就暫將奇字課劉棻
晩坐
草花艶紫林花紅胡蝶五色飛當中刺梅黄更岀墻角
白玉一樹嬌春風藤床坐久春陰薄香氣冥𪷟合成幕
忽地吹來雨脚斜棃花樹上桃花落
四月十一日綺春園雅集應敎
名園一棹水沄沄柳正披香草乍薫畫舫已敎延碧月
紫藤偏欲上靑雲欣傳檄報秦闗㨗不礙顔從魯酒醺
雅有剡溪牋百幅(時觀成親王所書堂/額亦乞寫卷施閣榜)醉餘書許乞羊
欣
昆明湖水接天流揖客都從水上頭正好柳陰三弄笛
未妨花裏一登樓迂踈尙荷賢王禮擾攘誰分
聖主憂殘盗莫矜盤踞穩早㸔飛將下神州
趙忠毅鐵如意歌
三尺鐵作如意誰其握之趙忠毅惜哉公生明巳季委
鬼茄花吹滿地恨不擊王孟津門生有此眞亂羣恨不
擊烏程魏故人子已成敗類半生所遇總如此悼歎公
生不如死鐡兮别主二百年倔强宛若公生前君不見
我雖不見公幸見公遺物稜稜一方硯凜凜三尺鐵嗚
呼二物偶流傳想見公心如鐵石
米圖南鐵笛歌
一聲遲一聲疾雲將穿石欲裂不知何人製頑鐵百錬
鋼成三弄笛空園初春窅其無人水際一曲蛟龍欠伸
排淸風出明月樓高高聲不絶三更已還客興䦨百舌
軟語花開顔
望雨作
朝望雨雨不來烏鵲聲裏紅雲開暮望雨雨不下柝聲
茫茫星影瀉五陘山十日不出雲赤日炙竄牛羊羣昆
明湖一旬水減尺靑草欲生魚鼈窟東西紫陌飛麯塵
祈禱日煩
兩聖人君不見安得檐頭雨如注更望驛西傳露布(時/望)
(陜西捷/音甚切)
廿六日新雨後作
燕歸梁雀歸牖雅巢左邉鵲巢右延囘只有雙老烏無
樹無巢向空門先生㸔雨出屋頭破暝復聞呼婦鳩風
聲蕭蕭葉聲亂一尺鯉魚飛上岸
頻夜起㸔殘月有作
少歳如新月初三及上弦最憐光滿夜亦似客中年齒
髪今如此情懷愈黯然囘囘過宵半判與㸔殘蟾
偶成
殘月岀半宵殘客扶半醉月從門外入披牖與之對客
行旣不前月影亦不退何如鋪桃笙就此月中睡
澄懐園卽事十首
讀書樓上一燈紅穿破踈簾入水中隔牖乍驚錢庶子
誤疑殘夜月升東(所居與錢庶/子􁆅相接)
雨濕溪光畫不成平堤百尺水雲生過橋時有琤琤響
學士㕔前落子聲(張學士運暹與王侍講/綬裴編修謙暇輙對局)
直廬遥對寺門開(童大理鳯三寓廬/獨在澄懷園外)分得西山一角來
載酒欲過童大理十年重與話繁臺(十年前曾/同客開封)
八分日影上堦除(張檢討綬岀入/毎刻日影爲度)風動簾紋自卷舒携
得剡溪藤十幅成王書罷定王書
嫩涼時節雨初過格子千行墨數螺却笑病餘陳賛善
(萬全)索書人比索逋多
屈指風光五月前蛙聲閣閣草綿綿宫紗
賜罷頒宫扇日午傳宣集後天
偶向花前共舉觴自慙小戶遜三張(謂學士及檢/討䎖綬)花豬
肉好梅蘇熟更憶西頭達侍郞(達侍郎椿/飲饌兼人)
破曙同㸔入左門金爐㝛火尙餘温傳經不愧眞司業
分課
皇家五代孫(邵司業玉淸督課最嚴/時分授/皇元孫經)
洗馬淸談昔擅名說經祭酒亦鏗鏗闌干日午天風起
吹徹南來笑語聲(謂王學士坦修/汪祭酒廷珍)
閒㕓一畆富莓苔正値花時借榻來架却紫藤扶住竹
淸陰仍待主人囘(予應居西頭小樓以墻宇盡圯/暫假寓萬侍講承風直廬)
夜起
塔頭明月來長徑一千尺非比靑松枝欹斜不能直
天中節近有懐里中景物并望家累入都
梅仁如豆杏如丸桃實成拳砌滿盤昨夜江船來海口
鰣魚三尺勸加餐
薔薇一架後先開不向墻根問蜀葵襯得石榴紅更好
野鸎桃與土玫瑰
睡覺西窻雨氣腥戯將采線繫蜻蜓聚頭扇子無多摺
自寫黄庭内景經
石首江瑶總遜渠品高入市故徐徐銀鱗玉頰疑無骨
喚作人間團扇魚
新篘白酒透簾香冰齒還嘗薜荔醬却謝水鄉三尺雨
楊梅深紫枇杷黄
約伴同遊西滆湖梳頭先費睡工夫倦來不怕春魂魘
新貼紅梅閣上符
蜀山鞭筍岀林長紫莧黄瓜取次嘗兎麥上場𧖟豆老
便乘舴艋醉新涼
枕波樓閣止三椽簫鼓盈盈咽一川已是苧衣涼沁骨
更扶殘酒上燈船
初三巳是學堂空競渡爭㸔出郭東六角蒲葵三角黍
采絲穿就過天中
不見津門信使囘小亭遲汝獨銜杯船頭醉蟹船窻酒
可彀而翁消夏來
山行雜詠
人從窻裏卧塔向門外立忽然塔上人欲與窻間揖檐
鈴吹笑語高下勢不及無由寄眞意飄此頭上笠一晌
乘便風翩然墮階級
空園半畆花左右交虎迹淸晨客初來怪鳥啼屋脊心
空忘喜懼卽此鋪尺席鳥亦竟逺飛虎亦不前逼始知
忘機人物外有眞適
信難居滿頰莓苔生
出谷雨聲碎入谷雲光肥一出一入中蝴蝶雜客飛疲
蹤欲誰投暫借雲所棲一川饒怪蛇百鳥噤不啼何因
知宵昏庶頼警曙鷄
橋東與橋西破曙一招手前行殊未覩隔此水楊柳荒
荒行半日月落斷山口居人方啟戶行者倦奔走勸客
盍早餐山桃實如斗
四望悉無見松杉與檐齊亂石黑半天壓此睂睫低石
竅出一門何能辨東西居人耕山田盡向屋脊騎勸客
早出山雲生路當迷
迷途忘高低蠟屐向空墮𪷟𪷟倒生竹衣𬒮牽向左欲
尋人跡問半里斷烟火沿流聊徙倚缺處雲落朶古廟
無神靈牛羊占高坐
午日拜紗葛香藥之
賜紀
恩一首
弱冠爲人師逮今㡬卅年人言紳佩榮簪毫入中天經
傳
聖人孫戍削甫及肩朝朝食　天厨虀鹽夢仍牽日午
宣
賜來鵠立　朶殿邊􁇇紛香藥丸紗葛欣有聨纔出
內左門傳宣復連翩俯念節物佳當食更
將涉咸陽避責未築臺塊然身遽亡三十旣已逾四十
渺難得赴君之䘮哭君切伶仃一棺詩數冊此時偪側
復偪側巫咸岡雲四結昆侖河濤百折炎風蕭蕭雨聲
急又疑天爲詩人泣詩人亡後十五年新鬼故鬼圍墳
前(君亡後君配與太/夫人皆相繼卒)錦州刺史劉大觀獨抱一卷來長
安奉錢三百千一一爲校刋姓名一日長安市交口誦
君如未死我頃聞之淚難止却憶石交疑隔世楊大令
趙舍人里中昔年稱等倫此時憔悴百僚底轉羡君名
日邉起偪側行誰所爲金子亦豈人間才浮名身後總
如此不若未死常銜杯一杯復一杯偪側歌偪側却憶
虞山山頭論詩夕夜半神祠火雲赤兹遊何期死生隔
鳴呼兹遊眞成死生隔
送楊大令倫之官粤西
儒流誰説不知兵躍馬提戈萬里行猿鶴已堪成一隊
(時以粤西軍務檢發知/縣八人皆先後同行)苗蠻從此乞餘生愁經百驛先
頭白官比雙江徹底淸莫忘鵝籠舊時事夜寒風細擁
孤檠
南行飛雨北飛沙三十年來事若麻笑我尙難忘輩行
羡君先已富才華論詩未欲輸餘子破涕先聞説外家
姊弟數人天末住(君從洛中赴粤時蔣表兄鴻三久客/洛陽表姊適繆氏者全家留滯粤西)
(于君爲從舅氏及/從母故并及之)㡬時商畧泛歸槎
戯簡陳侍講萬全四首(時陳新納姫/人作詩索和)
填門索字比催租頗覺仙郎暇日無添與玉人書紙仿
者番須破睡工夫
偶然一語尙嬌羞説到雙眠着意愁比似早朝還起早
怕人簾㡳㸔梳頭
昆明湖左路偏賖下直偷歸日已斜好事却同錢庶子
五更雙巷響雷車(錢庶子棨直澄懷園毎三日必一歸/卽于次日五鼓趨海淀入直常以爲)
(例君寓居相/近故戯及之)
倦來鸚鵡替呼茶不掩窻櫺㸔月華我屬司香好調䕶
東風纔放二分花(姫年/十四)
立秋前一日偕顔大令崇榘趙舍人懷玉侵曉詣　太
液池觀荷便訪法祭酒式善遂自德勝門徒歩至西
　直門五里長河花事甚盛並過極樂寺勺亭久憇乃
返
北斗未落天㝠𪷟騎馬獨入蕭齋中夢醒拉客事遊覽
曉日未透觚棱東三亭二十有四面所喜面面花香通
豈惟花色艶如錦魚尾亦閃明霞紅此時夜色未全散
樓閣不受驕陽烘石䦨干落一千丈月影星影穿玲瓏
斜枝面水結巢穩鵲夢未破花香濃荷盤承露亦殊好
珠光細碎磨鏡銅偶然興發欲出郭三里已至官河衝
背城人語太岑寂繞砌百級喧鳴蟲劉家亭子足淸賞
細路曲折諮老農斜行距水不三步仄徑尙𬒳蛛絲封
黄塵車馬閙如織閑處鷗鷺何從容西山咫尺不容見
花挺高幹遮雙瞳乍紅乍白乍深色裁岀片段非人功
環橋石勢鬥淸削花亦旋轉如長虹池寛不放水波展
風蒲獵獵交水葒迷行半晌始得路歷盡豕栅兼牛宫
花前吟客果下馬一一痩步行偏工寺門斜對　御園
闢當午紅氣酣房櫳釵環塞戶不容入(是日國花堂/爲遊女所占)僻
巷走避衝斜風瓜花斷路蓼横徑紫艶映水黄浮空吐
絲蟲碧轉丸黑堆地棘刺仍叢叢何來驟響刮客耳别
出水脈穿靑松僧房盡處避人坐瓜果一任僧雛供開
窻望雨不能得雷鼓隱隱聲隆隆冰盤磊落高數尺蠅
蚋半日潜無蹤良朋屢約期屢誤世事何苦填心胷團
蕉卧久僕夫促來趁斜月歸聞鐘囘車頓覺有秋意一
葉正墮靑梧桐
二十日早章大令學濓邀遊積水潭㸔荷同人分韵得
　光字
十里長河滙作塘馬嘶人語㸔花忙能閑客總神仙侣
當曉潭交日月光斷札㡬行留黯淡(時展舊遊長卷見/亡友王友亮通副)
(所作㸔/荷詩)喬松千尺揖靑蒼惟應薄醉牽船好消受荷花
面面涼
䟦方布衣薰所作春水居長卷後
方居士性本孤畫水不畫舟畫岸不畫廬縱然畫屋僅
結茅前後左右皆禽巢一身居其間意態何嘐嘐縱然
畫舟僅一葉四面風聲水聲接掉船何所之似欲岀六
合春林綠重煙𪷟𪷟初日淡作臙脂紅杜門百事不挂
意闢牖自與天光通方居士富有千頃波貴作五湖伯
朝吟晩吟同蟋蟀夜窻無人電光擲人立大魚時揖客
不爾前灘訪鸂鶒偶然興發作此圖一筆卽巳環全湖
全湖盡處靑無數知是君家冡前樹我與居士交恨未
及往還手訂居士詩不識居士顔他時我訪湖西宅爲
𥙷四圍松與柏君不見飛去飛來寒鷺絲渾疑弔客衣
冠白
七月朔日雨竟日夜不止作此排悶
一夜蕭蕭雨開門水倒流亂雲穿斗栱野鳥㝛簾鉤兵
甲眞堪洗欃槍尙未收似聞宵旰慮仍在益梁州
苦雨待客不至戯成
五更雨急檐頭衝壞垣倒屋聲洶洶起尋蠟屐出門㸔
半里曵入塗泥中西家床頭索瓦瓶東巷歴歴排墻聲
重來輦轂又逾歳天漏似向黔中行吾家老屋常掩闗
壁倒已覺無遮攔獨愁苦霧翳天半咫尺不見西頭山
冷官百事皆相左折柬偏言此晨可齋厨無蔬爨無火
拒客先將巷門鎻寧知客念亦早灰侵曉誰肯衝泥來
厰橋西門水三尺到亦叱馭驅車囘水聲冷泠没及髁
掩書無聊酒時把一杯未已復一杯忽爾風狂墮飛瓦
君不見天公此意知者寡要向西南洗兵馬
哭愍孫
爾病眞難起吾衰久矣夫猶應阿兄在(次子盻孫于壬/子秋殤于京邸)
莫嘆夜臺孤世業慿誰振重慈藉汝扶傷心厝棺地夕
照滿平蕪(盻孫棺厝于城西/夕照寺今亦當同)
詩冡詩
　無錫顧兵備光旭選刻同縣人詩爲一集其剩稿賈
　上舍崧乞得之爲卜地瘞于梁溪之側三伏日走數
　千里爲索詩可云好事矣爰爲賦四絶句
側栢踈梅插滿塋三千里路走燕京不知何預先生事
肯爲詩人觸熱行
身後浮名定有無尙餘淸淚灑平蕪他年地下傳文苑
此事眞推鬼董㧓
少日齊名顧虎頭老來吳質倍工愁(顧進士敏恒吳明/經黼仙于梁溪詩)
(人爲/最)九原珠玉終難瘞合置中郞與發丘
不結詩人結酒人邇來麴蘖更沉淪潘張陸左誰能識
有鍤須埋劉伯倫
女貞行爲俞貞女作
　無錫俞貞女許字高郵金明經蘭未㡬明經病卒貞
　女誓以身殉母兄防之苦貞女畫女貞花一枝題詩
　于上以見意不半歳終以瘵疾卒其兄孝亷坊爲索
　詩爰賦此篇
花莫作斷膓花草莫作㧞心草㧞心草死尤可憐誰識
斷膓花色好俞貞女字金明經二十待年仍未行明經
亡貞女病口不欲言心已定寫得一枝祈絶命不繫尺
五組不赴淸泠淵兒身雖可捐母意殊拳拳十旬百藥
終無効兒雖死貞不傷孝英英女貞樹欎欎冬靑枝上
有六岀花下有五色芝君不見斷腸可續死可生不若
此木尤堅貞良人無年妾命促手握此花方瞑目萬古
貞心托貞木
同人約七夕卷施閣小集先作此代柬
紅燭千條酒百瓶石䦨干外雨初停人間未必輸天上
此夕虛堂聚德星
七夕詞
今歳風波惡濤衝星斗邉(時大雨連日/永定河决口)鴛鴦三十六險
欲上靑天
茅垣排東西土室圯前後只有天漢邉紅墻尙依舊
别夜雲軿歛淩晨綘節移年年當此夕眞可説瓜期
十一日同人集卷施行閣醉後作
十日無一客客至必滿堂十日無一樽客來必千觴主
人愛客客亦知皆競來早無來遲鞭絲影拂稜稜瓦洗
手花前客停馬淵魚林鳥盡不猜客到先已穿池臺茶
爐聲喧話不足失喜一林新果熟雛童攀樹鳥啄枝一
徑先入紅参差果中開筵忘爾我上坐主人無不可忽
然客句矜速成滿屋盡變爲吟聲歡呼座中人歴亂屋
頭雨驚雷掣電總不聞銀燭如椽客圍語須臾雨歇月
滿㕔蠟屐攅響來窺楹半㕔人歸半㕔坐别掃一㕔留
客卧(金手山等皆/留宿閣中)三更門索誰更牽知是驚烏夜飛過
鳯仙
砌下亭亭立應呼侍女花綠須扶徑草紅欲睨窻紗逸
榦零朝雨芳心待月華窺籬兩三種因爾倍思家
鷄冠
爾亦知時者忘言得久安未應憐鎩羽空自揭高冠秋
實寧同味幽花不並㸔劉琨思起舞側耳聽無端
秋葵
八尺檐楹峻枝高尙出楹孤懷終自揭仙掌曉來擎似
愧凌霜質徒矜向日名寧隨鮑莊子刖足有餘榮
紅蓼
秋花雖自好未比水花妍紅紫分三徑江湖别十年舞
風踈竹外弄影夕陽前不聽吳孃曲從兹别夢牽
秋海棠
何事腸俱斷傾城色尙誇春人兩行淚秋雨一叢花恨
繞江郞筆愁生蘇小家蟲聲漫鳴咽心緒正如麻
玉簪花
秦闗誰種玉楚國倘亡簪泣露冤難剖埋蒿冷欲尋淡
宜涼月曉閒稱古墻陰似有泠泠響風前荅素琴
十七日驚聞畢尙書師楚南之赴翌日于卷施閣中爲
　位而哭哀定賦詩六章卽寄莊邠州炘錢乾州坫陜
　西毛簡州大瀛四川孫兵備星衍山東楊靈州芳燦
　甘肅方伯揆貴州楊大令倫廣西王大令復河南
三十年來事都慿信史編此生誰念我九死欲呼天訃
岀朝班上魂歸夕照邉報公惟砥節方不負名賢
死不爲公恨傷公未盡才潢池仍待勦衡嶽遽先頺諸
葛中年隕文淵半道摧世儒眞淺識猶望歴三台
由來三楚事終始一人支微管功寧泯亡彭䜟獨奇(公/少)
(時術士言公官楚南日卽當/謝世葢合公姓名爲䜟也)夜星驚櫪馬秋霧濕牙旗
千百孤寒淚從今灑路岐
遺大投艱後羣疑衆謗中萬言陳至計(公去歳請撤湖/南兵專勦湖北)
(疏入/上/嘉其藎誠)一死遂孤忠分野旄頭落盤門羽檄通蠻民
商配食先在伏波宫
老毎思巖壑
君恩未賜環囘天心獨苦匝月鬢都班(公體素强自籌/楚事旬日鬚鬢)
(皆/白)事與元勲勒封同五等頒傷心別時語(乙卯冬余自/黔中報滿入)
(都公留話/三日方别)原不計生還
同人凡㡬輩白髪半應飄訝絶全家訃(半年以來公仲/弟夫婦及冡媳)
(房老皆/相繼卒)哀騰八月潮(公以潮生日生/故小名潮生)枕鞍書耿耿歸櫬
雨瀟瀟他日虛堂㝛仍歌楚大招
曾都轉燠以六月廿一日集平山堂爲宋歐陽文忠生
　日設祀同人賦詩成帙并索亮吉詩因賦此
臨安祀東坡䢴上祀永叔兩公政績猶在人不特高名
輩流服異哉平山堂乃祀和仲忘歐陽(予以癸巳甲午/客揚州榷署臘)
(月十九日曾兩隨衆于/平山堂爲蘇文忠設祀)門生風義古無匹詎敢僣食來
堂皇千秋此論誰折衷乃在七百年後曾南豐雖然文
章節義謚並同配食六一庶得睂山翁此後君倘接武
雙文忠賔筵開酒人滿太守風流逮都轉昔時門生今
里閈誰知誕日尤奇絶君後公生纔兩日陳公塘接邵
伯湖荷花世界昔所無不羡奏樂章不羡祝嘏詞只羡
蜀岡岡頭三日讌正直千朶萬朶紅白花参差古來文
福能兼少况復身持節旄早一軰才人座上多二分明
月揚州好君不見我亦平生感舊遊吟魂多在庾公樓
大星昨報前軍隕(昨得弇山/尙書赴)淸淚揮殘天盡頭君思歐
公我思畢同是龍門異今昔十輩門生宦九州(謂莊似/撰錢獻)
(之孫淵如楊蓉/裳荔裳諸同學)感恩一日頭俱白王南寧(少林/太守)陳博士
(澧堂/學博)我所思兮二三子却憶征南幕下人一篇並寄吳
江史(冊厓/文學)
重哭尙書師
三日愁霖漲滿池打門消息到偏遲南來薏苡冤方白
北渡瓊瑰夢已知無淚哭公惟有血此身閲世詎多時
平原賔客消沉盡誰共筵前奠一卮(謂邵學/士諸人)
七夕夜坐戯擬古别離詞寄孫大山東
中歳念師友懼或成晨星晨星今亦稀惟剩一啟明啟
眀之東我則西天末囘首常淒迷一囘思君一囘切願
減光明作殘月一月相隨得旬日不然此滅彼復生君
爲啟明我長庚昬旦相代東西行我持此語思上告織
女黄姑愁未報南極老人先大笑
苦雨
十日雨不停莓笞緣斗栱虛堂蒸毒霧梁燕欲移棟居
鄰斷煙爨欵戶求火種爲言墻半圯床榻䧟成冡填街
三尺水决竇不旋踵憂來展書坐蟲喙集窻孔心切望
曉晴偏驚横螮蝀
贈楊州倅廷煥卽題其傳硯堂卷子
難兄薄宦久蹉跎(時令兄倫檢/發廣西軍營)萬里新從馬伏波小别
㝡憐饒涕淚半程相送越滹沱傳家硯比兼金重賣字
錢無落葉多我是孔融交兩世一囘展卷一摩挲
八月廿二日侵曉出西便門扺海淀約任軍門承恩共
　遊西山因小憇官廨待法祭酒式善何水部道生作
我行月初升甫到月未落初日亦已煇星光尙囘薄𪷟
𪷟開濕霧纔止巷南柝官齋野花艶隙地日開拓早飯
及射堂紛然具羹􁂄年豐饒稻蟹且喜鱠新斫傳觴休
更緩有約在巖壑斜行車屢䧟溝水仍未涸周廬欣在
望便道一省度園林甫修葺昨已飾丹雘笑指雲外樓
今成草元閣(時新修澄懷園余已移居/近光樓下因便道入視)
循靑龍橋北入山
高原無人居千頃堆白日前行驚眯眼沿道飛石屑流
雲勢洶􁁦意欲礙車轍萬葉鼓北風斜衝一門岀騎行
旣囘互徒步徑尤劣絶險度一岡同行儼相失􁫧瓏諸
石竅往往野花茁秋蟲與相間竹徑亦幽絶到覺萬仞
湖孤懸石樓末
久憇龍神殿觀泉源并喜春海棠復開
墮薪天半落知復有樵人及此林花放幽巖忽覺春稍
稍開㝛雨黯黯及蕭辰三時金鑑影五色莓苔文土囊
風旣迅石竇泉初分松陰灑危殿嵐光度寒門層層凌
曲磴步步絶流塵禪扄雲欲活初地烏尤馴百念此時
寂齋鐘亦不聞
登蒼雪菴小軒望安定平則諸門并見白塔
松陰甫迎人檞葉忽拒轍士垣從東頺了了露佛闕旋
螺方數轉足險入石穴欹斜臻層軒眼界始宇兀窻櫺
寧待啟雲怒已飛出重岡莽囘環幸有北口缺奔流從
此注百里只一瞥𪷟𪷟煙盡處時逗人馬跡心空無窒
碍木葉半俱脱誰云飛鳥迅詎若隙駒疾危瞻七層塔
天際白如雪斜日下九門丹樓亦齊宇
題羅山人聘爲周編修厚轅所作移居圖
人生安得如淮酒更載奇書及嘉耦書完一卷酒一杯
鶯燕一一飛前來倦餘卽卧書函下酒得美人斟較雅
我疑醉鄉日月不可遊何意復戀鄉温柔或云藉銷奇
氣慿萬卷否則佐此情話須千甌周郞舊乞金門假重
到蓬萊已三夏偶然聚得薄笨車家貝如此方移家酸
寒頓改儒生素玉軸金釵照衢路遂令畫鬼羅兩峯描
繪人物仍能工馬嘶塞路車填轍一笑敵君如有術以
劍扺君書以琴扺君妾惟餘酒癖未盡忘醉裏狂譚磨
齒頰雖然此客尤可防倚酒或恐登君堂書能目十行
酒亦吸一斗把君奇書覆君瓿惹得美人開笑口
八月廿九日扺澄懐園成親王枉騎過訪并辱贈詩謹
　賦此報謝
偶厠談經席頻勞問字車過汀喧列騎入室噪棲鴉土
竈茶難熟丹林日易斜不因鄰
禁籞猶認野人家
中秋日何民部元烺水部道生招同法祭酒式善伊比
　部秉綬趙舍人懷玉遊法源寺竟日
慈仁荒敗崇效逺禪窟此間稱最古維摩立地有丈六
傑閣去天纔尺五三門乍啟通松徑百歩相連有花圃
虚堂僧健老復丁靜夜人歸月亭午
澄懷園九日
荒園秋盡景蕭騷一半松林起怒濤是處岡巒行已徧
破除今日不登高
澄懷園夜起㸔月
卷簾列㝛已全收是處天光接水流剰得一星隨一月
慿欄㸔到五更頭
周廬三面麯塵淸風起雲生與地平百步樓臺少人影
馬嘶聲和客吟聲
管夫人墨竹
石徑空𪷟翠欲流琅玕影裏雨初收何緣不冩王孫草
多恐人饒故國愁
澄懷園卽事
横塘萬頃荷花死蓮葉蓮根泣秋水参差鴛瓦鋪新霜
螢火一夕收淸光枯楊半掩窻前卧抱葉寒蟬向空堕
湖東明月湖西來緑窻此事開未開
晩歩
荒岡南去徑縱横半里斜飛落葉聲惹得暮鴉成陣噪
夕陽人影樹頭生
夜起
落葉驚人起開軒月露迷却從行馬外斜度濯龍西萬
樹風聲肅千門燭焰低勞勞我何意黙坐聽荒鷄
築屋
築屋臨官道郵書鎭日馳水寒雲去駛天逈月來遲劍
閣初聞㨗荆門尙出師南征諸將士知否扺恩施
澄懷園偕同人晩步
歸鴉已入林未礙客幽尋風遞千門響雲飄四野陰訪
經蕭寺冷照水石梁深不是逢揺落誰知天地心
袁大令枚寄示擬戊午已未重宴鹿鳴瓊林詩二十首
　率成十二絶奉簡
唐代詩人推李杜何曾雁塔得追陪先生要吐前賢氣
兩向慈恩頂上來
也逐遊塵上六街不知早已脱芒鞵賔筵開處􁇔􁇔鹿
定帶長生苑内牌
白首研摩事可憐從來一第比登天名經千佛雙番冩
始悟公真劫外仙
三月春光暖已囘五雲多處綺筵開劉郎前度誰能識
錯認耆年賜第來
一軰人皆上玉京獨留老眼識羣英先生遊歔蓬萊日
多恐諸賢盡未生
憶昔追陪聞喜筵記同上相説齊年(謂庚戌登第日嵇/文恭公重赴禮部)
(宴)不知此老來春宴更有何人步謫仙
却笑從前向子平苦留㛰嫁晩經營先生五岳書名徧
游戲重題雁塔名
老去重登選佛場此翁何似魯靈光斷無門下門生在
有亦居然大父行
宴罷瓊林走璧車珠簾十里影横斜當時玉貌誰能識
只有宜春苑裏花
短笻秋到倍精神無數羣賢逐後塵畢竟姮娥愛蒼老
桂枝全借白頭人
屢枉山公問訊椷林泉歳月一何淹(公與文成公阿桂/同舉鄉試今文成)
(已辭/世)少微不隕中台隕始信公眞文福兼
王母蟠桃歳月長朅來屢見竊東方曲江杏比瑶池實
也要先生三度嘗
十月初六日同人集積善大令晩香精舍㸔菊并出古
　琴十六相示卽乞主人與何水部道生于花下撫琴
　率成長句
琴琴不同聲花花不同色琴標六代元宋唐花放百枝
黄赤白古琴泠泠一十六其外蕭踈盡叢菊琴囊滿墻
花滿屋一本花開彈一曲主人豈止能愛琴愛琴兼賞
琴知音何郎三十妙指法花下一見先題襟主人豈止
能愛菊尤愛㸔花人不俗爲花築屋亦殊雅别自扃門
不煩僕我生嗜古癖未忘舊物先撫澄心堂(主人蓄唐/琴三其一)
(卽澄心/堂物也)題名元祐三十字洗以菊水逾淸光灌花初完
撫琴好猶有春泥在長瓜琴聲愔愔花裊裊花韵都浮
七絃表客彈一囘主一囘千朶萬朶花徘徊罷琴置酒
客不去花下促坐傾千杯琴停旣無聲菊暝亦無影主
人離披客酩酊明月入來窺藻井
輓王大令復二首
昨得安陽札(安陽趙大令希璜/札來始得凶耗)連篇悼偃師更憐交友
少已愧哭君遲泲上猶相訊(孫大昨來札/尙詢君近狀)函闗定未期
(錢州/倅坫)茫茫揮老淚西向酹親知(謂畢尙書/師及君)
中州民力竭防賊又防河屢處凋殘地偏能惠愛多敢
期􁊅上計終自拙催科一卷新詩在明明勞者歌
李大令符淸濮陽跨驢卷子
琴堂三月别獨跨一驢來面目都非是衙胥各浪猜詎
知行役苦安怪壯顔摧他日傳循吏推君利濟才
乞友人作歳朝圖胎詒晋齋主人并綴四截句
窈窕房櫳水一彎早春偶得著書閒休嫌屋後峯巒峻
此是淮南大小山
沿街都爲歳除忙淸絶城西半里坊却憶諸王勤問字
未妨門有束脩羊
詒晋齋中一事無㡬聲爆竹歳將除兒童簫鼓轟前後
不碍閑堂讀道書
日晩天街跨馬囘小疲聊復舉深杯房廊迤左休敎掩
要盻西山臘雪來
小除日章大令學濓遣人餉酒時適寫歳朝圖却寄并
　附以詩
故人念我寒餉我酒一尊䦱門不敢應恐是催租人催
租人不來送洒人踵至(時郭大令亦遣/人餉酒及食物)開顔對使人汝
亦大解事主人官赤縣騎馬日出城百事逼歳除猶能
念友生銜杯對盆梅(前數日承餉/盆梅四種)此意何可報聊寫春
風圖博君元日笑

　　　　　　　　　　　　　　　受業(吕/培/譚正治)校字
卷施閣詩卷十九
　　　　　　　　　　　　　　　陽湖洪亮吉著
　全家南下集(戊午)
偶成
黄埃飛百尺難辨馬頭人只有雲生處都無一點塵
三冬及半春雪白不葢地遂令墻頭蒿枯黄刺天際
欲留不留歌贈張太守鳯枝
欲留不留厰橋西頭欲坐不坐横街斜左攔門一人龍
鍾可憐千里萬里將戍極邊念爲置酒勸之加餐酒沾
衣裳淚落食柈高高三天下者九地一身居中生死不
易白骨不朽行當長征冤心不剖誰能暫生風吹車帷
高至屋脊三更出門聊與訣别
人日讌客薄醉聞韓孝亷崧及令弟觀察崶招諸同人
　作消寒四集因䦨入痛飮醉後孝亷兄弟屬題聽雨
　圖率筆作長句應命
一杯人日酒醉我至元夕君家兄弟皆可人肻放非時
欵門客欵門客豈眞酒狂或者以醉韜其光孝亷說我
詩名好比部訂交愁不早滿堂華燈滿堂客半不相知
半相識長安人海宦十年屈指觴政皆居先閑坊冷巷
行還坐酒嫗酒翁都識我卽如今宵痛飮亦偶然坐客
握手一一稱前緣忽然牛腰巨卷擲我前屬我醉後放
筆題長篇繪圖伊誰馬秋葯趙詩(舍人/懷玉)頗詳盛詩畧(侍/御)
(惇崇/兄弟)畫中兩人顔戍削分案讀書分盞酌聽雨木牀三
隻腳君不見長安八月無雨聲屋脊祇有蓬蒿横愁君
欲聽不得聽此景令我思江城吾家令弟昔抱闗昨者
共我趨朝還蓴羮鱸膾興莫遏先我一載還鄉山觀君
斯圖意相觸我家亦有雲溪之老屋雨聲琳琳如戞玉
不爾共泛吳船之百斛聽雨層湖亦酣足梁溪之酒傾
百鍾此樂豈與長安同君今四十當建功伯也亦是人
中龍縱饒有宅江水東何暇聽雨眠孤篷昬燈一盞簷
漏重千里百里雲頭濃蕭蕭瑟瑟聲灑空韻事合讓歸
田翁卷圖一笑生長風
將乞假南歸仍于行寓種花蒔藕以貽來者戲題壁一
首
雙橋口栽新柳乞歸未遽歸更種横塘藕寥寥春風不
過短墻團團明月剛滿曲廊桃花蹊李花隄海棠一株
香絶奇黄薔薇紅郁李紫藤花牽北窻裏君不見月月
花開主人喜種花人隔三千里
澄懷園夜起作
前宵風昨宵雨一花初開鵲傳語樓高榻冷夜不眠紅
燭艶艶光簾前長安道上車輪駛只有半宵聲暫止三
更向盡横門開枕上馬蹄聲已來
卽事
一屋都無壁禽聲四面穿斷崖冰柱􁛉高樹日光圓便
作攤書舫愁無載酒船幽眠正酣處促起聽傳宣
十九日綺春園觀燈卽席應敎
一燈迎人過橋去忽有千燈萬燈聚水中燈影乃益奇
百影已化千虹蜺爆聲飛林鵲墮巢火艶燭水魚驚逃
樹頭彎環燈若橋赤焰儼欲烘三霄玻瓈屏風八窻列
一房燈光疑入月持燈作衖上石梁歴徧十二空中廊
稍餘一角天光白太乙星芒大逾尺斜飛燈影復百枝
碧月欲升升不得三更熾火列帳旁酒人門酒嫌酒涼
開窻意欲待殘月不覺幕底飛新霜廣場棱棱千歩拓
大聲如雷轟爆竹前行低頭穿壑谷百仭冰山穴其腹
裁冰爲鏡雪作燈高下社火飛千層禽蟲飛揚獸馳突
陽一縷透逺紅却𬒳松杉罩深綠牽牛亭北環橋東八
窻齊開迎八風囘途咫尺春波漲燕剪都從馬頭颺
淸明日侵曉自南城扺澄懷園道中作
幽人春夢方迷曉催客鴉聲出林早持燈夜待門闗開
一片曉霞城上來横門西來卅餘里泥滑馬蹄聲不起
揩眼春光忽逼人五雲樓閣桃花裏
澄懷園早起
主人枕上眠方起百種禽聲入窻裏西飛殘月東飛星
花香此時偏杳㝠平明畧彴誰同過一隻鷺絲人一箇
千門萬戶交春風日影已射金鋪東
三月初四日驚聞舍弟南中之訃因凖古人期功之喪
　去官例乞假南囘書此志痛卽留别京邸同人
往昔朞功例去官聞喪何忍更盤桓斯人詎料中年隕
異事偏留老眼㸔肻學右軍先誓墓欲同元伯一慿棺
鴒原已抱無窮戚况聽荒鷄感萬端
廿年彈指别親闈此日初衣願已違敢詡入山成遠志
轉傷無母寄當歸餐蟆縱後張長史化鶴將隨丁令威
聞說草堂親購就祇應分半貯斜暉
西厓詩爲法式善祭酒賦
昨者法祭酒索我西厓詩西厓以人重不在水一陂寂
寥今昔人斷續往來水流波照居人前後差濟美相公
居前朝文作一代雄祭酒生
　去官例乞假南囘書此志痛卽留别京邸同人
往昔朞功例去官聞喪何忍更盤桓斯人詎料中年隕
異事偏留老眼㸔肻學右軍先誓墓欲同元伯一慿棺
鴒原已抱無窮戚况聽荒鷄感萬端
廿年彈指别親闈此日初衣願已違敢詡入山成逺志
轉傷無母寄當歸餐蟆縱後張長史化鶴將隨丁令威
聞說草堂親購就祇應分半貯斜暉
西厓詩爲法式善祭酒賦
昨者法祭酒索我西厓詩西厓以人重不在水一陂寂
寥今昔人斷續往來水流波照居人前後差濟美相公
居前朝文作一代雄祭酒生
瀕行詣韓城座師話别兼憶舊遊卽席賦呈一首
汪于劉李(汪明經炤子文學/劉編修/汝謨李刺史瑞岡向並在幕府)並蹉跎歳月
眞隨東逝波如許少年成老輩記曾賔坐縱狂歌憂時
早見扶鳩杖
賜第都堪設雀羅(與諸城相公隔/巷淸節亦同)差喜鄉闗馳露布元
戎新已剪幺䯢(時姚之輔齊王氏/皆在陜西授首)
湛懷園留别諸藩邸
草元亭外水粼粼日晩軒車載酒頻自覺漫郎饒意味
不妨要路絶依因半春我約隨歸雁一疏人傳批逆鱗
詎敢便尋忘世侣報　恩終擬剩閒身
臨行張刺史鳯枝走送書此志别
蠻鄉血戰經三昔慷慨故人多廟食(謂軍門彭廷棟/花連布諸人)南
籠老守僅脫身亦作西垂戍邊客臨行握别淚不流荷
校送我城南頭東飛黄塵西掣電不死他時㑹相見
東方朔故里題壁
敢言竟比汲直巧宦何如馬安漢家自有法度先生游
戲無端
扺兖州日適孫大星衍自濟寧囘署卽日邀遊南樓席
　上賦贈
東武城南古兖州暫停歸騎一登樓奔鯨駭浪方迷目
(時河决/口未合)野寉閒雲偶掉願林壑總留他日約(時約遊濟/寧諸名勝)
(以行促/未果)神仙應妒此宵遊試㸔百里賢人集(時王石華/張止原畢)
(恬溪楊雲三王景桓/劉霞裳皆不期而集)㑹見祥光燭斗牛
臨别戲贈孫大并索和章(時河臣以孫未諸河/務奏離本任候補)
少日齊名孫與洪卽今相對儼衰翁䟽渠君苦桃花汛
蕩漿吾欣柳絮風津吏㡬時沉白馬(時决口/尙未合)詞臣有客
避靑驄(自余征邪敎䟽出毎有京/邸讌集居諫垣者必引避)十年共挂神仙籍刼
外居然勝刼中
錢少詹大昕林屋夜遊圖
我携鐵杖遊林屋此事如今及卅春蝙蝠竅中時見日
蛟龍堆裏不逢人竹籠貯火驚穿穴石墨留名記隔塵
便欲辦鞵三百兩徑從山脅上昆侖
萬頃湖環三大州飄然一葉忽西浮要尋委宛奇書讀
眞向嶙峋古洞遊百里未妨通地肺一拳先欲壓人頭
先生何事臨厓返却惹靈威笑不休(時同人皆至隔凡/惟先生以足力不)
(及中/止)
靈巖謁畢尙書師墓(墓卽水木/明瑟園)
奇勲久勒凌煙閣遺愛猶留墮淚碑公與古人爭不朽
我思前事感無涯篋中章奏千篇富屋後峯巒百尺垂
便擬一年來一度野花村酒奠江湄
虎丘謁白公祠卽呈同年任太守兆炯(祠卽太/守所建)
大歴才人剩此翁百篇稍已變唐風因思白傅談詩好
雅與生公說法同言外自然参妙悟箇中兼可喻童䝉
西昆詞格西江派只惜彫鐫語太工
同攀仙桂無多日得䕃甘棠已十年差喜故人皆守郡
(時魏君成憲/亦擢守揚州)可容傲吏早歸田租船卽繫祠邊樹築屋
都模池上篇何止政淸詞筆麗望君心跡繼前賢
上海榷署與李兵備廷敬夜話卽席賦贈
八載重來訪素知訝公頭白我添絲樽前萬里投荒客
(時牛太守稔文在坐/卽當赴雲南􁂧江任)篋㡳千篇寓興詩激電入樓飛一
瞬怪風吹海立多時更䦨急遞書何數只覺樓船出浦
遲(時崇明狼山二鎮㑹/勦洋匪久未出海)
偕牛太守稔文范孝亷■至砲臺望海
澂江太守老能奇邀我同來陟翠微人與魚龍爭奮迅
㠶從鷗鷺各紛飛天光澄碧遮睂宇海色靑紅上裌衣
便欲乘風向東去空𪷟一點著魚磯
將發上海寄王博士芭孫
我乘松江潮欲泊松江郭殢人連日酒酒醒潮已落仙
人海上忽見招要㸔六月飛寒濤搜巖剔壑匪無事窟
穴恐有潛蛟逃(時正搜/捕洋匪)閒中賔從閒臺榭難得羣公政
多暇(李兵備連日邀客遊/吳淞砲臺及葉氏園)溪南笑指白雲生别有故人
廬此下
砲臺觀海歌
平生頗耽奇欲岀天地間飛行忽履北閣巔下巳無地
高惟天目光遥遥百餘里直送靑天入波㡳天波合處
界畫明一縷黄霧分空靑漫天重叠魚龍色夕照沉沉
不能赤驚雷出海聲已收似怯惡浪先囘頭忽然激電
來如箭一點微茫著洋面海中黑子人盡驚十萬煙火
崇明城更從此外尋源委上已無天下無水㝠然孤坐
閣上頭靜攝耳目從天遊鷺絲窺客久不去或者疑我
同眠鷗客行將歸客不樂自覺身心杳無托囘瀾萬里
生遠風一笠飛從海中落
李兵備邀集葉氏園小集待客久不至贈楚僧鐵舟
一千章木生囘風邀我早集斯亭中客來不來勞久待
閣外飛樓有僧在我不待客先揖僧僧握客臂從東升
僧言與客成三友身外一琴年代久横琴在膝欲􁆾絃
忽有鼓吹來門前
吳淞江道中雜詩
前山已挂龍咫尺雨當到危橋面西北曲處可停棹長
年知燥濕語每得其要驚雷衝小暑所慮伏秋潦樵人
驅牛羊亦下山北道
所居雲水鄉鷗鷺共生長全家生計足一屋一魚網門
前雖有路屋後别通舫還因粗識字不斷客來往日昨
雨没竿池寛鴨堪養
海居饜海觧日日市江鯽江魚餐亦厭復把野蔬擷商
量釀村酒知近插秧月日午餉北田雷喧雨飄忽村女
花滿頭因之感時節
一村據高阜去海不千步兒童忽驚傳龍蟠廟中樹遂
令羊與犬奔走岀門戶莓苔䝉塑像久已斷香炷日晩
吹北風前溪雨如注
曲處排石林欲把海潮捍地形西漸下人盡住東岸西
溪形製好曲折啟山館漁人網魚至各各出門喚再轉
忽已迷坡陀樹遮斷
生死不相遠十屋間一墳街衢與丘隴畛域無由分連
廬爨煙稀燐火飛岀門客行阻風潮繫艇枯樹根牛亭
月白時鬼語時時聞
感舊
往事只如昨囘頭已卅年瑣窗曽瞰客白髪遽垂肩薜
月冷無恙花溪淸可憐傷心石橋立南北數人煙
九峯園感舊
一雨園林足泉聲百道來夕陽明螮蝀高閣暗莓苔燕
繞横塘楫魚窺曲水杯古藤應識我親見五囘開
慧山酌第二泉
自來茲泉側水厄乃不避竹爐煎松明靜聽蟹眼沸一
椀至百椀走卒苦急遞淸涼生齒頰兼復沁心肺童奴
皆竊笑巳破往時例先生語童奴汝太不解意我重在
山泉兼之故鄕味神淸不思睡偃仰借初地
村居卽事
對面魚梭擲回頭鵲羽驚貪㸔過橋影錯應隔墻聲徑
小穿林入村斜割澗成乍涼思午睡隨意拂桃笙
跋陳方伯奉茲敦拙堂詩後
杜陵叟作前輩栗里翁眞替人我從東浦酌蠡不向西
江問津
門前彭蠡九派屋後匡廬數峯先生擲筆而起章水貢
水朝宗
累我長唫短諷知君後樂先憂所爲五字七字不減嘉
州道州
力厚欲蟠崧華氣奇直薄星辰眼空前古後古膽破千
人萬人
後湖觀打魚歌
横街一雨水急流擔夫爭道趨湖頭漁人挾具來尤早
背上一舟蓮葉小舟輕入水若蹈空一一漾出波心中
大魚蹴浪高于屋尾急觸舟舟欲覆一舟一漿去不停
倏爾舟散如浮萍魚多網重收難住宇有一魚飛上樹
風聲離離水聲怒半空鳥與魚爭路跳波不已復擲波
來往倏忽疑穿梭忽然脫網逃偏急水面居然學人立
須臾風急帆亦收千頭百頭齊入舟鳴榔港口聲何數
泊岸舟多水先濁舟人停舟魚赴壑我縱非魚識魚樂
晩靜閣聽山僧鏡澄彈琴
冥冥復濛濛簾外雨絲小移來烏木几屈作琴牀好先
有剪刀聲枯僧削長瓜
一松覆一庭空外怒濤集寥寥琴韵起松響時参入風
遞三兩聲禽驚出巢立
快園雅集
雨餘蠟屐集南城竹樹蕭疎古意生一徑野雲疑寉影
半廊人語雜蟲聲間中花氣穿簾入坐上詩篇刻燭成
莫怪比來歡讌數承明容易得歸耕
水閣
秦淮一雨水初通昨日江潮到閣東妾自拜星魚拜浪
夜涼同㝛電光中
白秋海棠
墻角離離殿衆芳空濛影不上斜陽孤花忘到色香味
一洗俗名稱斷腸
題金文學捧閶客窗續筆後
蹤迹山巓及水涯齊梁久客不思家移居誰似先生便
頰上時縣鬼一車
正是華年賦壯遊靈奇都藉筆端收小閒欲乞談天口
海外重繙大九州
瓠巴鼓瑟伯牙琴弦外泠泠得賞音不譜詼奇譜淳行
就中尤識捄時心
屋後回環西小湖談空時覔北街屠(謂屠刺史紳時亦/著瑣蛣雜記等書)
比鄰各逞如椽筆爭作人間鬼董狐
泲上相逢眼乍靑白門仍約共揚舲空江夜靜煩揮麈
要使魚龍出水聽
桃花洲歌贈王文學豫
北江入海我所家從岸北望迷津涯焦山金山兩回抱
中有百里洲欹斜南阡北阡路不賖天遠水遠雲難遮
平明日射三山腳宇出一洲如木杓樓臺空濛樹依約
樓中居人益纖削恍似連林鳥巢着春江綠淨磨靑銅
黄寉九子排屏風桃花開時天地紅桃花魚漾波玲瓏
下襯十里黄花叢其外綠柳煙濛濛花朶盡處雲光濃
京江西北瓜步東奇氣不盡歸魚龍乃有逸士生其中
春來放棹春江側載酒兩頭隨所適㸔海㸔山兼㸔客
船屋奚童飭吹笛船後筝琶亦時摘江神江神本相識
爲我春江展如席
小西湖雅集
舫屋三兩間門外立一塔天風墖上來泠泠語相荅案
頭靑綠堆浮屠腳下十頃環靈湖靈湖盡處大魚集一
一網出供山厨眼前百輩奇人集海外覊孤亦闌入歸
塗星黑雨欲來空裏塔光飛九級(時座中有安/南國遣戌人)
八月初七日秦司業承業招同座師劉少宰曁戴學使
　均元張侍講燾茅學士元銘李兵僃廷敬許太守兆
　椿集隱仙菴㸔桂并聽王樸山道士彈琴丙夜乃返
平明欲出門一巷忽飛雨前行及山店雲白穿縷縷衫
裳半日嵐氣濃不覺已入雲當中雲中道士爭相揖天
半一亭如斗笠秋林蕭蕭冠葢集林外馬蹄盤百級樓
臺旣参差老桂復兩三前身金粟本不凡逸榦四出陵
松杉花梢棱棱度遠帆花厎客並能淸談側聞千年枝
化作兩童子倏忽十數年此生彼卽死爲花爲人偶然
耳游戲人間乃如此天風吹客不得休忽然招我百尺
之飛樓樓房盡處繙書坐㝛露時從竹梢墮瓊臺貝闕
驚早寒琴韵雜雨來無端一聲遲回一聲疾百鳥飛集
紅闌干紅䦨干外零星地認是臨春兼結綺五條弦上
六朝山一夕分明感秋氣天低月黑江怒潮過嶺艸木
聲蕭蕭琴彈一曲續一曲坐使江月復白冮天高樸山
道士翻新譜能令人歡令人苦我願頑仙住世間眼空
不復知今古琴聲欲畢滿進觴琴韵復入杯中涼鳴蛩
百種陡然絶飛雨瑟瑟鳴空廊三更歸路誰能見下嶺
水波明一綫衝泥正欲尋冶城如雨秋螢撲人面
蔡明經元春天花亂落長卷
我從皇初平曾詣蔡經宅麻姑長爪亦出迎啖以松花
及桃實翩然一别三十年此老白髪都垂肩半時挈我
堂北語苦詢雲中舊時侶雲中舊侶散八州(時問楊蓉/裳孫淵如)
(近/狀)宦海出沒歸無舟洪厓仙人格較優許脫手板東南
遊坐君天花齋臥㸔天花落蹁蹮對影兩不俗門內一
翁門外寉
蟂磯夫人像爲方亷使昂賦
廟門斜對石磯開一日靈潮兩度來好屬錦鱗三十六
劉郎浦口寄書回
識力居然軼輩羣卷中依約說三分二喬莫更誇夫壻
天下英雄只使君
一舸翩翩下武昌歸寧以後史難詳惠陵松栢如南指
尚認江東作壻鄕
越羅猶認嫁時衣花艸吳宮事已非只有杜鵑啼血夜
江聲如哭撼危磯
吳頭楚尾路迢迢家國多年恨未銷咫尺望夫山上石
一般心事付江潮
一賦驚鴻謗議騰寓言詞客本難憑洛川終古留遺恨
不及江波徹厎澄
蔣上舍徵蔚雨窗讀史圖
三百六十日日日可讀書晴日客苦多不若雨斷途堂
東堂西檐漏徹堂裏讀書盈一尺朝研羣經草諸子其
外六時皆讀史先生用目不用耳一目驚㸔十行駛客
來百喚百不應靜裏目光時透紙驚雷掃戸雨瀉盆何
法可使先生聞先生此時只閉門但怪昏黑無朝暾我
今用耳不用目目力雖衰尚耽讀買山何不與君鄰君
日讀書吾耳熟
友人屬題春山覔句圖
借得仙人屩轆轤不知曾徧九州無我慙結習除難盡
一岳遊成繪一圖
叠嶂連峯春到遲江南山淺好尋詩野猨相見不相識
跳上月明松樹枝
初九日侵曉至攝山待劉少宰座師李兵僃同年共遊
　㝡高峯及紫峯谷白鹿泉諸勝竟日乃返
别山二十年夢寐松色古松濤已岀關迎人至江滸江
雲欲上山雲下紅紫壁問相激射泠泠淸梵雲中岀五
色樓臺不知夜藍輿過嶺夢始醒海日甫上天鷄鳴山
僧揖我樓前坐無數馬嘶知客過齋堂小憇路轉東寉
葢共厯高高峯背峯乃識峯奇狀百轉千回不容上齋
心旣久身世空峯頂飯罷聞疎鐘綠雲庵紫峯谷一石
一雲㸔不足桃花澗白鹿泉一僧一客來偶然(謂許封/君兆桂)
(及僧/黙庵)秋風吹山秋氣深座上别念時時侵東南良會有
如此屈指何日重幽尋醉中飛觴益何急怪石扶人向
空立岀山南北不復知松下頽然一長揖
八月十五日晩聯舫邀方上舍正㴻儲廣文潤書汪文
　學文錦曁諸名士至靑溪泛月遂暢飮達旦醉中作
隔岸先有月隔舫先招呼樓頭一燈淡欲無月裏啼殺
城頭烏欲浮秦淮潮雙鯉告潮歇城烏約客東北行去
弄靑溪古時月一船送酒一舫迎約客未至杯先傾前
舟阻淺勅勿停抗手茭葦叢中行橋高百尺樓千丈紅
袖居然岀天上三更已盡復四更天上人聲雜鷄唱水
色飛上檻月采飛上梁平堤南北亘無極水月盡處交
天光荒荒城南隅柝聲知欲盡月照小姑祠團團尚如
鏡我今欲問城上烏靑溪小姑汝識乎六朝人物本如
海可有一客狂如吾涼風吹水水拂衣雙漿始復分頭
飛陸行爭興水爭渡送客未完天已曙
廿九日邀同人至陳渡艸堂小集
陸行四里餘水行乃三倍登樓望江城正與郭門背西
蠡河外通西滆引水入橋高數尺秋林八月山果紅山
鳥啄墮溪流中風吹欲岀橋門鎖鳥口啄殘魚腹果園
扉陰陰當晝開主人不約客亦來君不見滿堂花香客
酩酊網得一魚長似艇
冒雨至錫山作
冥濛竹樹交成片炊煙和雲不能辨溪光淨處豁一橋
泉水下注聲如簫山腰一抺人家少山不能深徑偏杳
擡頭正喜山果肥已有黄葉林間飛
阮大令升基約遊陽羡山水先寄一首
五岳尋都徧鄕山獨未遊偶逢賢令尹約共小句留天
外峯初現雲邊翠欲收年豐萬民樂冠葢亦探幽
龍池寺
蒼蒼山已深古木復回互冥𪷟松樹杪一綫日華吐嶙
峋盤百級石碎馬蹄怒危瞻斜壁外飛瀑影微露蓬蒿
深十尺已斷采樵路雲光偶然開石屋宇無數厨煙生
胯下岸仄窘回步枯僧迎客遠約共石梁渡東西排梵
篋丹白别經注盥手禮法壇山精瞰庭戸
善權洞
靈奇信無端顯晦各一窟高征摩蝠竅俯視入蟲穴攀
枝禽共迅履險蠖同屈峯峯環如螺厯厯堕若蟄樽罍
亦奇古甕盎别凹凸危橋中偶斷巨釡下先缺導騎怱
失聲行童屢迷轍微明空際下怪響壁中出石牀延客
坐了了察顚未半晌出石樓松梢已新月
善權寺訪祝英臺讀書處及三生堂故址
百折溪流斷藍輿束急裝碧山迎客遠紅樹導人忙道
昃侵官柳臺荒倚女桑三生益何渺茶話此閒堂
偶成
一度相思一舉杯昨宵書到手難開彎彎竹徑濛濛月
記得人來夢亦來
偶向山中度歲華浹旬春事已如麻世情怪厎闌珊甚
又報東風嫁杏花
初八日斷橋晚步
閒從獨寉行偶與孤僧遇落葉忽驚飛衝人入林去
南高峯上月徐度北高峯坐使全湖綠都飛匣鏡中
偶成
纔飮湖頭酒百杯笳聲巳向堞樓催船船都載夕陽去
郤讓後湖新月來
與陸七嵇三游湖卽送入城
諸公虎嘯我龍蹲踏遍松杉竹栢根但祈兩日作一日
不放夕陽紅對門
城門不夜巳吹笳陸七嵇三盍到家誰共湖頭飮春酒
德生菴裏華秋槎
湖上作
朝㸔湖上山一一雲中岀莫㸔湖上山一一煙中沒雲
煙岀沒不可常雨後滿郭生靑光離離雲動山疑活城
縱界山山勢越山腰樓閣一萬家天半炊火紅如霞山
中望湖頭一水明于鏡紅樹千條罩鏡中寥寥更落招
提磬竆冬十日湖上居日飮湖水烹湖魚人說客貌淸
而腴客行時醉還時醒郤愛㸔山復酩酊城扉闔處興
轉孤飛出一城燈火影
草歸
湖頭淺醉歸來日竹裏軒窗自在眠不怕幽人夢難醒
夕陽紅到枕函邊
余　內直日與胡總憲高望直廬咫尺總憲沒及半年
適余假歸以事至武陵與總憲遺櫬同日抵湖上厝
屋又甚逼近不勝存沒今昔之感爰賦一詩哭之卽
　寄謝方伯啟昆馮鴻臚應榴二君皆總憲同年生也
彈指人生歲月遷感公歸骨我歸田并無華屋棲恒榦
自有淸名過昔賢魂魄詎應淪九地班聯曾共直
三天何因舟旐飄搖日又結居鄰水榭邊(時以無居第/權厝湖上)
龍井小憇
山已深百折水亦曲百回怪哉茲山巓石石如飛來石
腹中偶虛欹斜寺門開憇我雲中亭悍石立萬堆側坐
不敢安石恐頭上頽所幸機事忘魚鳥不我猜深山十
月中香已逗古梅冥坐厯片時泉聲殷如雷
靈隠山房浴
雲林信幽奇古木互盤曲到門途逼仄忽復展地軸嶙
峋非意想一石戴一屋山僧穿飛廊迅疾乃逾鹿山房
留客夢山寺招客浴詎止淸我心兼堪濯雙足竆冬天
地閉水尙作春綠浴罷望始驚危樓挂深谷
蘇文忠公祠二首卽呈秦同年瀛(祠卽秦/所創)
長篇千首恨雷同(近時學公詩者/極多不無流弊)不敢師公祇慕公畧
有瓣香歸栗里久因奇節說文忠祠前蘋藻三時潔屋
外梅花一頃紅擬作蜀遊仍未果好移淸夢入湖中
只我重遊日湖淤已厯時倘尋良吏傳并建白公祠花
發來時路官饒去後思他年商爼豆到汝汝應知(秦在/浙中)
(極有/政聲)
秦同年瀛觀察浙江重新淮海先生祠落成索賦
君于淮海稱初祖我距忠宣亦末孫各有祠堂留浙嶺
互將詩筆溯淵源廿年何愧蘇持節百首先嗤陳閉門
今日奠公吾自忝掃㕔擬更潔淸尊
春溪垂釣圖爲秦同年賦
好向波心築釣磯溪風吹鬢水湔衣不妨分作江湖夢
魚已忘機客息機
文書堆案鬢添絲忙裏能閒樂不支三兩桃花一雙燕
伴渠垂釣覺多時
春濃魚不厭波寒淸切眞如鏡裏㸔知否太湖三萬頃
得歸隨爾把魚竿
五柳居食魚
夢憶湖頭雙鯉魚十年重向此幽居溪童拍手還相識
卻繞紅闌引客裾
文窗窈窕夕陽鮮一様湖光落榻前添得柳絲長百尺
隨風與客拂吟肩
十一日待蔣大齊耀昆仲不至因買舟往御敎埸聖果
　寺
船船都不是偏復到門前别鼓尋幽艇仍擕買酒錢半
湖搖落日一棹破輕煙到晩休相訪山公醉欲眠
是日晩蔣裕之擕歌者相訪遂至湖心亭及蘇公祠痛
　飮醉中作
偶擕春酒至湖頭難得春人鏡裏遊半舫賓朋誰是主
一隄風月尚疑秋禽魚雅識閑中趣絲竹都飄水上樓
爛醉莫辭歸去晩斷橋掃榻待淹留
月夜自湧金門泛湖至潄石居
城頭吹角促客行客醉尚戀茶香淸關門持鑰不敢下
一燈遙遙岀門罅舟斜欲趁北岸風月影已落南高峯
高低岀沒十餘里水面飄忽南屏鐘湖心跳浪聲何急
魚厭波寒出波立三更歸路月已昬剩得一星明斗笠
壑菴訪破迷和尙不値題壁
壑菴一石塞一壑桂子石邊無數落(菴有香桂數/株種絶奇)我餐
松子石上眠初日正墮山窗前山窗四面黏吟句挂壁
木魚搖不住松花飯熟僧不歸聞說南屏訪師去
十三夜自花神庿夜歸
南屏鐘未歇且復小遲留月黑花王殿春生酒嫗樓朗
吟驚㝛鳥緩步逐眠鷗忽有千燈岀冥濛水盡頭
鳳皇山頂望江海及裏外湖作
湖水綠江波黄海氣五色浮空蒼山形抱湖江抱山大
海東北仍回環峯形南走連閩廣百轉千回勢蒼􁝏回
頭一望歎絶奇十萬煙火山城低南峯雄奇北峯峭中
有孤峯復回抱茅菴煑茗厯少時海口潮上聲如馳閒
穿石罅玲瓏走一半磨厓大如斗前吳越後建炎王氣
落落東南延祗憐老樹心空早欲問前朝竟誰曉朔風
吹客下頂峯峯面尚挂斜陽紅君不見南遷怪㡳營作
宮上有十二巫山峯(山頂有巨石十二大皆數十/圍吳越時呼爲排衙石卽此)
長至日擕酒至葛嶺訪初陽臺半閑堂故址
昨訪閱古泉今來半閑堂小朝廷事碎如火蘚石剝落
誰能詳初陽臺上初陽出可惜蓬蒿沒山骨仙翁祠屋
亦已欹鼪鼠都從石龕穴神仙畢竟不可爲化寉或恐
仍歸來試問葛稚川何似丁令威荒荒昔人臺落落今
日酒城中招客不得閒地下寥寥呼死友
由華津洞登蓮花峯
直石立作龕横石臥作庿尤奇穿石樹宛與石形肖巉
巖理斜出阻客入深奥彈碁形畧具伊昔誰所造擾擾
此暫停茫茫發孤嘯陰厓落蟲篆絶壁出鳥道擡頭礙
峯頂側足限石竅寧知雲路滑欲下心尚掉齋心無妄
念平地冀可到洗眼㸔北山参差入斜照
由鳳皇山半至勝果寺復從寺後尋石門及仙姑洞郭
　公泉升天梯諸勝
幽人欲移笻石石先下嶺前行三兩客一一如墮穽峯
奇非意想欲去屢延頸玲瓏穿石罅時漏夕陽影飛樓
當山腰屋古極修整升臺雖百級坐處尚如井搜奇興
尤劇屋後豁異境雙扉斗然落一水過淸冷迤西峯雜
遝欲往迫短景空處怱有梯延緣望山頂
月夜從六橋歸
欲訪漁師舊釣磯鐘聲沉水月光㣲六橋行遍無人跡
楊柳居然挽客衣
雲棲寺望五雲山并訪蓮池大師塔院
到來一谷雲空白濕朝露披雲尋絶磴生翠落無數濛
濛萬竿竹中有接天路谷禽飛不透怒欲攫雲住巑岏
正迷目塔院忽回步緇流吾豈識重此本儒素遺規尚
堪仰百代守其故引泉來山門飛雨屋上注齋厨隨粥
飯不更闢堂戸衆生皆簡黙勞客久延佇淸磬出石房
悠然發靈悟
向晚由徐家村至理安寺
理安萬株松雲棲萬竿竹理安較雲棲山徑益深複高
低萬綠冥濛聚攔住夕陽飛不去歸鴉招客入一林山
鳥嗔人復相拒千回百折上石臺嵐翠膩屋扉難開山
僧總覺睂宇綠古佛亦臥靑莓笞陡然一片山風惡綴
壁萬松搖欲落厓危石峭路亦竆松頂偶㸔支一閣林
梢一抺野火然手拾松子煎山泉紅查花開臘梅破繞
屋異香延客坐
下石屋嶺徧遊石屋水樂諸洞
風聲遞水聲松影接天影千盤靑雲梯百折白石嶺孤
禽前若導嘶馬後如警危驚天半石截若水中艇東西
列尊罍高下别畦町莊嚴三百輩襴袂悉修整恍疑泛
滄溟一一咸引領滃然水聲出古樂誰更省齋心讀銅
篆洗眼摩石鼎欲發僧苦留遲歸僕頻請
表忠觀拜錢武肅王像
不爲東帝只稱臣江左眞王僅此人故里錦衣殊赫奕
中原棋局太紛綸州排十四疑無敵弩射三千若有神
依舊吳宮好花月遺民從未識煙塵
躍馬提戈海上回儒風早喜𬒳江陔年名不改唐天祐
國士能容羅秀才使宅例皆除艸創陌頭歌已報花開
門材百世猶全盛時有文孫握節來
靈巖山重展畢尚書墓感賦
江左方傳箭天南佇洗兵(時聞川/陜㨗音)更馳新露布無復舊
書生丘壑心徒戀(公屢欲遂/初不果)巖巒氣未平松杉識人意
都作怒濤聲
石湖戈氏園訪戈上舍襄復不値
一程趨水國百折走巖扄欲雪地先白過雲峯轉靑怪
禽摩絶壁老寉啄空汀訪客仍難遇空題石上銘
小除日城東晩步
百事抛殘歳欲終得閑聊復步城東念沉淸磬一聲外
影入歸鴉萬點中叠港乍添新雨綠小樓斜帶夕陽紅
道人正把雙扉闢知要堂西訪寓公
崑山道中阻雨(時吳門友人/已有書相促)
野禽飛不透雲氣十分濃夕照昏如此前山路復重遠
煩馳越使昨已發吳淞到恐難拘日遥椷莫早封
臘月二十九日澹香斜月西堂吿成招陸秀才繼輅等
　及兒子祭詩
年除百事費支持檢點閒情付酒卮卻約比鄰三陸到
掃㕔同與祭新詩
瓣香同奉此淸才百様春醪百種杯要與先生洗寒痩
迎神歌裏報花開
　　　　　　　　　　　　　　　受業(吕/培/譚正治)挍字
卷施閣詩卷二十
　　　　　　　　　　　　　　　陽湖洪亮吉著
　單車北上集(已未)
初九日楓橋訪袁上舍廷檮
挂帆東南行百里祇瞬息非徒訪疎梅兼詣幽人宅幽
人宅傍寒山住臘雪在門曾一顧三條水涸今復通依
約門前繫舟樹洞庭山人約客遊鼓浪擬到湖東頭吳
船屈指須三㝛好插疎梅滿船屋
三鼓自木瀆放舟至胥口
濛濛露未收黯黯月方墮三更欲渡湖先此理征柂幽
人眠正熟估客浪先破微茫接天水厯落綴星顆感此
一葉微驚濤屢掀簸披衣㸔曙色早向柁樓坐穿黑旅
雁飛聲從半空過
自胥口渡湖
㸔山三十年甫欲遂初服閒居又經歲人事苦拘束朅
來湖東頭藉洗塵百斛伸睂視初日紅展鏡中綠湖寛
三萬頃差足養心目潛鱗方俯視飛鳥怱高矚物物各
有天忻忻遂其欲空明無障碍高下不局促我亦心志
怡終朝坐船屋何來南下客苦欲附童僕中坐忽告言
西南尚蠻觸
湖心遇風
偶向篷窗臥誰傳風色顚情懷消短夢身命付長年浪
已高千尺衣纔濕半邊奚童休股栗險未及從前(謂癸/巳十)
(月)
將至東山作
沿山半日行欣此巖壑美微覺風北來千帆皆貼水濛
𪷟鷗鷺影一半出蘆葦亦有蚱蜢舟船沿坐烏鬼篷窗
展衾枕客倦臥移晷神澹夢亦淸經時絶塵累
暫憇東山麓
一塔高千丈魚龍氣尚浮灑空松栢暗陟險鬼神愁古
佛依人臥馴禽導客遊面西窗莫啟兀自濺驚流
翠微禪院
東山白雲起欲與西山接寧知飛鳥路亦向浮雲貼蒼
蒼幾重岡一寺出山脅登樓半無見蔽此松栢葉軒窗
何玲瓏橘柚貯重叠回廊斜北啟庶足展睂睫穿牖出
一燈枯僧理經笈
客夏孫總戎廷璧約遊東山以事未果新正八日訪梅
鄧尉因便詣衙齋值他岀不遇兩公子留住信㝛意
　甚勤摯爰留别二首并呈總戎
爲有將軍約來隨估客槎半帆懸雪月百里走風沙公
子欣除舍疎梅正作花夜䦨銀燭裏留與鬥新茶
憶昨吳淞浦樓船出海遲枕戈時待旦橫槊偶題詩豈
意萑苻澤頻煩組練師報
恩知有在莫惜鬢如絲
同孫公子錦曁令弟鑲至翠峯枕流閣訪梅
昨留潄石居(客冬寓西湖/潄石居半月)今訪枕流閣川程逾十驛勝
地乃交錯靑松千丈接水隈十步五步梅花開僧房盡
處一株好幹古錯落青莓苔山凹石屋何鱗次五騎如
龍後先至門開正値東北風笑語吹入雲當中客倦倚
石牀馬亦繫天井一亭稜稜據山頂主人敲詩僕烹茗
窗隙太湖三萬頃
卽席贈程司理師樂
淸絶程司理官貧日課詩心香原有屬手板不曾持肯
作通方吏寧爲多士師(時以課/徒自給)梅花三百首風味耐尋
思
鄭司馬時泰招飮賦贈一首
剖符殊不俗分領此山中屬吏如梅福(謂程/司理)通家得孔
融(孫總戎/父子)快談當世事饒有古人風臨别仍相約同來
訪石公(約夏半/遊西山)
渡湖與鈕布衣樹玉同舟因出其所著說文新附考見
　示賦贈一首卽柬錢少詹大昕王給事念孫叚明府
　若膺孫兵僃星衍
東山三萬戸僅止一儒者童年耽竹素暇復討蒼疋說
文五百部寢食不暫捨蠅頭排細字時把心得寫茅檐
兩三層住乃近橘社家貧長物少書反盈兩厦扁舟偶
相訪坐久燭屢灺口陳六書失如水向盆瀉維時四座
客耳口若聾啞二徐生唐末不甚曉通假諧聲兼會意
一一多苟且强編新附字合者葢已寡惟生糾厥失證
以毛鄭馬隋音庶劉曹唐疏陋孔賈陵夷南北宋棄置
若土苴長編侈稱引又岀張郭下方今富儒術小學亦
媕雅王錢曁孫段見爾手定把倚柂贈一篇飄風忽飛
瓦
十三日鄧尉訪梅憶昔遊寄錢大令維喬蔣文學陳尊
昔遊錢蔣殊不閒獨我近自山中還連宵淸夢屢飛越
聞說梅放西山灣西山灣中萬樹花古榦鬱勃枝交义
山中猨寉盡無恙豈識世事紛如麻艸元亭圯季重亡
(謂楊比部夢符/吳上舍祖健)天末回首思崔郞(景侃)閒心檢點壁閒
句蝸篆剝蝕無偏旁湖亭三面交遠風香氣擾入湖光
中㸔花歲月苦難駐花亦憔悴無歡容君不見㸔花背
花立少時别有會意誰能知忽然大笑岀山去峯頂落
落雲分馳
光福鎭哭徐處士堅
魂歸萬樹梅花內家在三更寉唳中我欲哭君無處所
半山殘月滿湖風
過鄧尉感舊
首春來吳門訪客入雲榭相邀擕蠟屐吿我苦無暇寧
知人事改歲月屢代謝别來山中客已葬山花下摩挲
墳上樹一半梅枝亞花光縱奇麗未肯照長夜念寂獨
舉杯初陽出林罅
元墓小憇
穿林十里只一鞭花影灑地松浮天松濤覆屋客眠穩
夢覺香氣來無邊波流到戸聲先約花影入波魚誤嚼
松間客倦欲少休且汲寒泉斟木杓
香雪海久坐
下方臘屐聲何急郤惹山禽岀巢立山禽欲下客徑登
相與􁓨此岡三層風吹花氣入遠空一半上接山雲紅
君不見人間淸福消未易幸是玉皇香案吏
北行
三月束􁁵歸二月束􁁵發出門才十稔抵家無百日昨
爲弟䘮歸今爲
國䘮岀我勞何敢憚我淚忽嗚咽揮淚北向行程程冒
風雪
已爲還山雲復作岀山水㸔雲心尚戀照水色増愧親
朋苦留餞臨發期敢改前行誰與共一僕瘦如鬼初日
上蒜山回頭望東海
過沂水橋柬族孫梧(二月十二日)
沂河之水淸且徐先二十日來祓除風光春半尚未足
鶯燕見客猶生疎参差流水兼修竹綠暎橋南萬家屋
横流昨歲喜乍平數郡創痍漸將復(時以曹縣河决/鄰郡皆助工作)路
人爲言太守賢貪吏昨已褫歸田君不見吾宗兩守皆
稱職記否趙人思順德(君兄樸守順/德有惠政)
别敖陽鎭二日敖山尚可見因題壁
茲山雖一拳靑岀天地外連晨走三驛路已及新泰瞻
山仍在目風尚送淸籟迤南方數武蒙嶺亘如帶再轉
望始迷翻嫌去程快
羊流店望岱
精誠與山通百里覺迅速夜半岱頂雲飛來冒車屋冥
濛雲皺處顧視炫心目月出斗柄東森然衆山綠靑松
一千丈霞采時斷續想有飛仙人排空走如鹿
夜半忽大風雪驚雷徹曉
三更驚雷奔怱復雪沒膝神區信靈異寒暑一夕出狂
颷來若怒激電去如掣稜稜檐瓦落厯厯冰柱折思沽
山後酒屢斷門外轍遥程瞻尤驚一白色突兀
將至泰安于崔莊驛壁敬讀
太上皇遺誥泣賦一首
平明欲出門靑氣已四布崔莊行廿里木末天始曙驚
傳
上皇誥涕泣滿行路黄縑曵三丈急遞頒鎭戍山崩川
復潰此事關氣數茲方當孔道八見
翠華駐成功吿天地神亦𬒳休祚今來山色改惨戚若
蒙霧時當春仲後急雪匪無故神人哀痛切井邑先縞
素微臣等蟣蝨夙昔感
恩顧俄焉驚遏密旬日急奔赴山靈鑒微誠恍若導前
步百里行不休横流馬驚渡
山雲
濛濛四山雲欲岀不敢岀回瞻岱宗上白練飛一匹一
匹白練當空馳四山出雲圍繞之君不見岀山爲霖未
可知何日更是歸山時
泰山道中五首
茲山亘東方鬱勃截生氣虛輪扇風海空腹入天地其
高無端倪一半植空際滃滃雲出始裊若絲髪細俄焉
分道騁寰宇悉衣𬒳洪荒迨今日年代渺誰記登封壇
數尺藉以驗興替允哉神明區心精黙相契
山人渡海來告我山勢尊波面日岀時與山相吐吞遥
㸔不知山謂是天有根峯棱破空垂倒挂日月輪靑冥
一氣中高下固不分伊誰啟鴻濛當有主者存雙厓劃
然開截作天東門
一山戴一山重戴至谷口遵山視重戴高僅及社首方
知衆高積㧞勢乃得陡山坳環數郡元氣蒸澤藪中虛
藴靈寶萬古誰敢剖天閶雖已逼地軸亦孔厚七十二
代君貞符藏北斗
山形非徒高遠莫測所屆滄溟三萬里石脈透海外當
其勢奔騰顯越齊魯界低瞻饒岳瀆並此析支派巍巍
兼蕩蕩克配天體大其標難正視萬象怵光怪支峯皆
整肅畧不涉奇態風遞滄海濤山前作淸籟
三更望茲峯月岀石腹內雲容方欲展雷雨已在背明
明神所宅乃復遘陰晦冰柱十丈長驚㸔石厓戴居然
神斧落厓半亦奔潰回颷搜激電雪月光迸碎遂令登
陟客倏忽迷向背淸遊雖暫阻未敢遽思退終當擕松
明絶壁掃蕪穢
雪霽
日昨大冰雪地寒天宇陰今晨已晴和冰雪在我心在
地或可消在心終不忘庶幾炎暑時胷次餘淸涼
二鼓抵鄚州故城㝛南關
居人時向女墻耕一片東風百艸生忽地樓臺空裏現
三更月上鄚州城
重抵蘆溝橋有懐亡弟
橋下層冰積雪寒春明重到感無端白鬚老吏當車立
猶是欷歔說故官
跋金文學學蓮悼亡詩册後
春花紅美人結屋花當中秋艸碧美人悽然立花側花
花艸艸無一年含淚永訣梅枝前梅枝陰陰滿天雪豈
止燕歸雛亦失巢空難居隻燕欲回一日百匝飛鳴徘
徊燕行思雛復思偶況値主人亡未久明朝雪霽花欲
開忍覩新燕巢中來
蘆溝折柳圖送金文學至大梁
東西南北人皆向長安走蘆溝橋上往復來便折橋頭
一枝柳蘆溝橋柳年年秃折盡柔條剩枯木幽燕客罷
客大梁楊柳作絮飛何忙莫作道旁枝莫作道旁客道
旁枝手易折道旁客頭易白
萍梗篇爲友人作
不作天上星乃爲地下萍星㝛有定位萍梗流無停一
風吹從西一風吹從東萍面作艸綠萍背疑花紅紅旣
不如花綠亦不若艸我送浮萍歸頗思故鄕好
哭任軍門承恩
槐里朱雲本㝡狂藉公時復語通方同遊愛詠新題句
分道爲收舊奏章(予去歲大考後卽以弟䘮乞假歸都/下盛傳予疏競相傳寫間有失眞者)
(公恐又成僞稿之事/百計爲購而焚之)死友誼眞逾骨肉殤兒疾巳入膏
盲(公六十後甫得子不/久卽殤以是疾益亟)厝㕓何止時來唁一事相思奠
一觴
法源寺㸔花卽送言八朝標至䕫州任
卷施一谷中花好無不有主人緣獨慳花發岀門走黄
沙撲面三千里待得㸔花已春尾花前旣少雙鵓鴣花
下更有誰提壺櫓聲吚啞花外斷白日馬足塵糢糊花
光何似江南好花氣薰人亦難倒君不見㸔花偏值别
花辰走馬從戎趁好春會㸔白帝城頭立郤笑黄金臺
下人
春盡日夢八卷施谷㸔花
窗前十餘株窺牖復窺衖高低拂牀榻紅紫叠壓夢幽
人眠正熟壓夢識春重伊誰伴淸􁒛新燕昨巢棟波光
猛飛越春半已消凍緣階栽綠竹一碧欲無縫奇書堆
面面正此酌春甕一晌魂已飛南鄰笛三弄
題左大令輔葛嶺蒿廬圖
北江至西湖五百里而遠一歲上冡忙春分及秋晩十
年遠宦嗟何及丙舍蒿先沒階級魚飱麥飯遠莫將反
使孤兒抱圖泣孤山葛嶺西南開我昨詣君先冡來摩
挲松栢一回首拜石爲洗靑莓苔䖍心豈獨私吾友雅
聆南陵政聲久君不見孤兒倘思親欲親傳不朽豐碑
百尺亦何有不若好官碑在口
四月二日法祭酒式善邀同人至極樂寺小憇分韻得
　月字
我前遊莫釐正値早春月濤聲猶在耳迫促詣　京闕
凡花幾開謝月祇兩圓缺船頭經花朝馬背閲佳節我
病何敢辭我勞誰可述風沙眯人目紅紫色不别雷車
時聒耳塵土鼻仍窒蝸廬甫能定春去已飄怱花開思
走避俗恐砭肌骨偶得學士椷邀我敘契濶賓朋集三
五飯罷强之出前遊雖隔歲門徑亦粗别桃李七八叢
紛披倚禪窟縱談當世事喜罷或嗚噎側聞秦隴蜀兵
苦不得歇
至尊憂黎元御殿毎日昃時時思讜論何異飢與渴開
誠布條敎欲使黎庶活柰何諸大吏敷告尚不實民猶
困科歛吏不奉法律文書巧相抵百變難致詰居然貪
欺成不復畏斧鑕兩湖全陜地事變可臚列因循及弛
廢百事待剛决倒縣誠已久水火救宐切我官非諫靜
詎敢肆筆舌幸多同志友肝膽素鬱勃能言固堪貴尤
在通治術敷陳政之要置彼事纖屑雖爭焚諫艸道路
有傳說吾儕究多幸貯見盪平日花前時時來一醉百
憂豁
送同年祝兵僃曾至陜西軍營卽題其山寺讀書卷子
男兒少日貧如此四面亂山如破紙仍無一屋可葢頭
暫借僧房作棲止僧房似竇排山麓夜半雲奇欲穿屋
林空無人竄驚鹿山鬼依微伴宵讀扄門不出眼界空
意見不與時雷同丈夫豈肯忘世事四海九域環胷中
一朝山雲破空去人亦公然得奇遇山深幸喜住十年
不爾何來濟時具君不見殷深源房次律畢竟讀書無
本末君今上馬能殺賊下馬檄書成頃刻亦知平生饒
素識
召對尤蒙賜顔色散關峩峩去天尺一賊不除歸不得
露布期君在朝夕濟時已了倘欲還仍作山中讀書客
偶成二十首
我聞荀生言善惡皆有性忍于殺人者乃反惜物命此
非性之眞轉展惑報應仍緣薄滋味可自託淸淨百僞
寡一眞吾心湛明鏡
我昨謁達官先有後堂客思陳天下事四坐皆簡默移
牀前復郤日影去階尺寧惟言不省反欲斥狂惑朔風
吹横門檐瓦響厯厯中有揮麈人豐貂饒菜色(近時士/大夫蔬)
(食者十/有六七)
廣塲三十頃乃在池以南(近移居/西華門/外南池關帝廟)自非土偶
居卽作木佛菴土功何煌煌香火積一龕日與神鬼居
禍福念不参陰陽縱回翔柰性所不諳攤書梵篋旁相
與同沉酣
一身雖不貲事有大于此何因賢與哲僅自計生死端
居勤學道民物寧可恃驅馬岀北街殷然念朝市八紘
誠巳廣所見乃尺咫欲貢出位言愁呼妄男子
千金構亭臺百金施繪采天公矜物力不使成遽毀前
門方逮訊後戸巳遷賄複壁不匿人惟應穴金在主人
雖已易朱戸仍不改春半燕子來啁啾舊時壘
男兒不岀門出門路四岐對面卽太行途危不逶迤裏
糧思長征白日忽已西揮汗走不停百里或庶幾我寧
遭豺狼不逐狐與狸
承平百餘載風俗漸喜誇物力苦不多踵事而增華我
頃讀風詩頗願删木瓜苞苴之所興禮節日以奢君子
愼厥初百事除萌芽
遊魚性喜沉林鳥性喜浮人生居其中渺不克自由迴
颷吹飛蓬旋轉何日休自非金石性皆逐流波流東海
雖已廣何能積沉憂庶幾三神山可與逸客遊
人生一世間駒隙影易度飮食與衣服詎云皆細故所
惜士大夫視同經世務不然營土木樓閣極回互平生
名好客惟見揖樓護落落張伯松望門先卻步
束髪事結交相知本難得馳驅三十載已寡素心客稍
能知大義半死刀劍側精魂歸大漠時向夢中識昨得
插羽書憂仍在西北沉酣非我志藉以遣晨夕
縛茅作一亭正面微向東四壁盡斥除依傍庶一空侵
晨卽披衣陡覺曙色紅社日旣已過徧野饒春農擕編
省芸鉏勤苦理則同倦憇亭北隅引領眺澤宮他時開
八窗藉以通八風
師臣者三王友臣者五伯逮茲秦漢後視下比厮役長
孺前正論天子輒變色惜哉公孫宏其性本便辟庸儒
司國柄何事足裨益田蚡曁衞霍半又起外戚當日嚴
憚人庶幾惟汲直
寒暑飮食中所獲本微恙忌醫兼諱疾自恃一身壯天
時日乘除精采忽不王陰寒入筋絡危至莫名狀遂令
皮毛疾惡乃攻府臟和緩失色啼庸醫又何況
孔明相巴蜀貴在飭綱紀斷獄斬幼常時時面流涕古
來眞將軍親愛法不廢所以百萬師常若身使臂桓桓
司馬法無事岀奇計恩多不能勸用法乃始勵莊賈後
卽誅庶乎知此意
依艸而附木自信不如此平生戒受恩盍自賢者始伊
余少迍邅本不盼榮仕遭逢況逾格業已𬒳驅使兼之
凜慈訓詎敢背尺咫吹律暖不回其人已心死
平生何所慕所慕在同調三川恣沿洄五岳寄歌嘯靑
雲忽緣履白日斜壓㡌側聞唐太尉勲業繼周召功雖
積山阜事往何足道只惜平泉莊生時不重到
疾風走空谷奔此霆與雷鬱鬱松杉姿高榦罔不摧一
朝營華居悼歎無良材良材本無多大匠意不回我欲
從唐虞先借皐與䕫開誠而布公一世識所歸君㸔参
天枝夫豈旦夕栽
操持本不優又欲守成例遂令一世才受制幾胥吏危
疑偶相值苦乏經遠計盈庭皆雷同誰肯獨立異雷同
心始愜獨立遭所忌根矩兀傲人英英動心氣
鷹隼善摶物尚懼鳳鳥嗔豺狼欲噬人道恐逢麒麟今
乃知不然麟鳳性益馴積骸雖如山委以不見聞轉于
水火中救此至不仁或云西方法祇乞見在身羣生究
何辜冤痛杳莫伸
少年頗耽奇氣欲吞名山有時驅樓船入海不願還倏
忽三十年塵土冒鬢顔顯晦亦偶然山水興未闌著書
高于身準待同志删要皆眞氣存足訂懦與頑興至欲
舉盃天風響禪關
送陳太守熈藩至貴州卽寄馮侍郞光熊吳兵僃超曁
　程太守國璽諸人
五年我已别南雲又向金門見此君幾許故人皆抗節
(謂彭廷棟花/連布兩軍門)無多健吏亦從軍(張太守鳳枝近/以事發新疆)工愁吳
質官先罷垂老馮唐力尚勤珍重雪厓亭畔月好封書
札慰離羣
爲法祭酒式善題漢晉人畫象
東國奇男子重瞳是故人偶然欹一足天上動星辰
　右嚴子陵
百千儔類中乞食亦一等我欲拜督郵琴心先不肯
　右陶淵明
書事
憶昨倉皇際防生肘腋憂何嘗動聲色先已决機謀訊
鞫歸藩邸傳呼出殿頭縞冠纔幾日褫服作纍囚
斂怨知何似茫茫八極中干戈兆秦楚珠玉罄南東逼
迫歸邪敎搜求過正供明明祖宗法百計壞淳風
全家俱內侍甥舅曁㛰姻推轂歸予季分符引所親病
仍升鼎鼐敗亦繪麒麟日晩塵如織高門接要津
尺五城南第經時締構崇閣摹元武闥人出上陽宮金
屋参天半銅山穴地中是誰搜複壁珍蓄頓敎空
漢廷誰巧宦賣友得呈身不是懷中奏難成坐上賓商
量㝡高秩汲引幾私人附傳他時好崔倪倘後塵
怙寵眞逾昔辜恩遽若斯小車穿殿過隻騎繞廊馳地
密誰能舉天高倘未知監奴益無忌通籍上軒墀
屈指承恩盻南頭一侍郞祇緣新歲近催送侍姬忙粉
墨乖淸議銀黄奪舊章浪傳收騎過失足墮匡牀
火城三十步煙燄欲薫天故相揮門外眞王拜轎前幾
人容接膝同列敢隨肩一事尤奇絶酋豪願執鞭
金字書恩地由來在賜㕓凴人說鷄狗堅自乞貂蟬詞
筆慙三榜圖書冠一船直廬淸切處莫謂少流傳
誰說台司重眞憐骨相輕上公偏下視直級亦斜行偶
舉遺忘事時矜聰察名猶應勝齊虜五鼎食非烹
單車催上道特敕不隨人奏艸除元惡爰書比叛臣脅
從先股栗判吏乍睂伸畢竟能行詐題篇炫鬼神
賜盡圜扉日無聊舉百觴攀龍知已後牽犬歎偏長西
市鳴鉦急東原啟土忙恨無朱椽在親葬董雲陽
爲法祭酒題移竹圖
一竹綠一窗十竹綠一牖尋常百竿竹能使雲水皺雖
然竹性北不宐榦葉縱具淸蔥稀先生愛竹識竹性先
引活水周堦畦豈惟竹下流泉迸竹裏白雲圍半頃穿
廊戞牖響不停嫩綠都浮碧天影廣文先生苜蓿盤京
俸苦薄無餘餐長飢婢僕尚林立一一瘦若靑琅玕先
生暇日繙僮約婢未裏頭奴赤腳擔土汲泉前復郤一
亭誅茅泉一勺亭外更須營畧彴一壻一兒顔戍削喚
取筵前侍杯酌君不見何時新筍出一林我欲載酒來
相尋
哭管侍御世銘
半生毎自誇龍尾晩節憎人說鳳毛獨有上書心事在
不敎風節並錢曹(聞先生客秋欲上封事屬艸已定遽/卒莊刺史炘尚及見之錢曹爲錢南)
(園曹劍亭/兩侍御)
哭董太守思􁇲
玉杯珠柱書難著鳳髓龍筋判獨傳記得白雲溪水漲
凌最送上淛江船(君回里中匝月由浙江水程赴/潯州任到官甫七日而謝世)
自勵
寧作不才木不願爲桔槔桔槔亦何辜頫仰隨汝曹权
枒適當時旋轉如風濤高原多低枝感汝汲引勞一朝
時雨行棄置眠蓬蒿
寧作無知禽不願爲反舌衆鳥皆啁啾反舌聲不岀豈
繄果無聲無乃事容悅依依檐宇下飲啄安且吉何忍
視蜀鵑啼完口流血
凉夜
艸蟲忽無聲人倦鳴亦倦疎螢夜不飛悄立蒲葵扇
長廊不燒燈夜久佇殘月秋風驀地來十二簾齊揭
三更涼意多蒲葉響回波斜界龍樓影游魚不敢過
暑氣夜不收移牀入林隙帳頂明一星森森知大白
牧牛詞
門前黄牛老牧兒甫襁褓兒年四五卽飼牛牛轉惜兒
年過小六七歲甫交兒肩及牛腰昨年上書兒八歲兒
足居然跨牛背飼牛已了仍牧牛牛知兒心喜岀遊登
隴涉水無時休半年送兒入村塾半歲書從牛背讀兒
思阿耶牛憶犢郤鼓長鞭入牛屋牛背下來書爛熟
種魚詞
祖遺十頃田乃在城門邊低窪不堪耕郤引河水流濺
濺一船淤泥兩船重肥土出魚何必種南邊菰蒲北茭
葑更灑浮萍作魚俸波面旣養鴨波厎復種螺昨宵一
雨通北河隊鴨更挈成羣鵝小時魚苗怕鵝鴨魚大竟
同鵝鴨狎掉尾時時欲相壓賣魚歲入得萬錢不羡鄰
舍耕原田君不見原田遭荒無六穀豈若魚池歲常熟
畜鴿詞
老翁誅茅作一堂東西南北皆鴿房老翁無妻有女郞
引鴿入室還穿廊朝來糴得新舂稻鴿剩方令女郞飽
鴿欲岀房先郤掃老翁呼鴿皆以名好在一一能承迎
翁倦鴿亦眠無聲休嫌養鴿形神敝與鴿居能助精氣
閒上翁衣立翁臂君不見老翁龍鍾女遠適死仗鴿羣
爲弔客
養蠶詞
飼牛須小兒飼蠶須小女小女纔上頭靈明已如許堂
中一筐復一筐屋左屋右皆柔桑挑桑作蠶衾挑桑作
蠶褥蠶食蠶衣無不足閒來習靜深閨裏一種心情更
堪喜與蠶同眠復同起蠶行作繭女嫁夫裁繭作女身
上𥜗君不見養蠶雖勞得蠶效拜得馬頭孃上轎
寄石太守韞玉
聞說東川守騎驢過百城書仍寄旁午地未塞夷庚啟
事人先悚(君以川匪曲折作啟事致/成親王王卽以/上聞)登壇衆盡驚巴渝
兵火地何以慰疲氓
雨歇
高下窗櫺竹栢生南池雨歇近三更夜涼殘月淸無寐
聽到秋蟲第一聲
卽事
擕尊訪幽客三至不一遇門前秋樹好樹下石堪據涼
風西南來竟爾挈衾具近删詩不作頗復減思慮惟于
人事外時得少佳趣白鳥笑客狂翩翩入林去
朝陽出偏遲昨夜路仍濕車行三里外已有暗香襲幽
人邀客住一屋大如笠平鋪波萬頃高下見堦級居然
空色相顧視尚難入萬朶白藕花鷺絲何處立
讀書倦後偶題齋壁
蕭齋賃三間長日渺何事因無用世心益堅傳世志行
􁁵本無幾并叠陳篋笥所居幸深遠熱客無一至中年
驚已過盍扣囊厎智不見七十翁辭官課奇字(時正寄/書錢少)
(詹大昕索/所著聲類)
遣興
千杯百杯皆已空昨者醉夢殊怔忪承天之高豈一柱
受地之命惟孤松孤松流靑栢流翠冷眼㸔人百年內
當前何事尚營營入後有人思潰潰
堅持一念皆可傳瓦硯木榻驚齊穿丈夫自信不役物
方寸以内嘗湛然性靈自足供抒寫美醜都㸔入陶冶
三千里外賦歸與十九年來忘兀者
後遊仙詩
地在天中見可眞半從高處望紅塵冥濛似蟻還如豆
都是三千世界人
誰打泠泠澗底鐘月眀人㝛第三峯朱符夜半催行雨
臥聽天龍喚地龍
詔集周秦漢宋儒寓言曲筆勅删除修成三十三天史
一字都無梵釋書
月午濤聲響怒雷滄溟盡處覺扉開誰憐天外花如海
只我騎鯨一再來
雨雨風風春事休誰言上界總無愁可憐淸淺銀塘水
不彀天孫日飮牛
碧虛景色太蒼蒼日月從無背面光乞取火珠三百顆
凌晨先與挂明堂
爾許遊蹤向客誇偶隨漢使泛星槎九天九地行都徧
輸與仙人蕚綠華
作賦何須定馬枚偶􁆱淹滯出塵埃詞人下第文人老
流落都歸天上來
天田近亦種桒麻畧遣仙人識歲華偷住碧虛三十載
曰紅從不到窗紗
可是東皇意見殊上方日日有遷除神仙自恐無才思
偷讀人間未見書
淸虛一别事茫然消息誰從下界傳聞說白榆天上樹
夜凉時亦噪秋蟬
呼吸疑通下界潮天孫機畔水迢迢月中仙桂如堪斫
先與裁成獨木橋
不用爐峯向上薫四邊香氣自氤氲生來著色屏風好
檢取嵩高岱頂雲
神仙多半是中年白髪從無挂兩肩更與種桃園裏異
天街行徧少厨煙
天河迢遞隔天關露氣雲光日往還不放雙魚住天上
怕傳消息到塵寰
踏得星光顆顆靑撥雲時坐白沙汀天街一事偏惆悵
可惜從無疎雨聽
獨構茅齋靜見聞年來四氣總難分偶扃北牖開南牖
已覺漫天盡火雲
百年一瞬夢何曾超劫先居㝡上層飛下九天三萬里
郤驚足底日華升
欲踏雲梯第一層生驚石礎潤難登冥濛下界三旬雨
引得靈河氣上蒸
雲生雲滅望初竆知隔黄塵幾萬重獨占一天誰與共
兩三蝙蝠數株松
閒來多是坐忘時不讀丹經不賦詩怪㡳東南雲似墨
書仙半日偶臨池
昨宵騎寉下蓉城一舉千杯醉未成蒼狗白衣都不管
隨他足底亂雲生
要從天上捉迷藏銀漢紅墻界畫方粗服亂頭編一隊
董雙成與杜蘭香
誅茅都在白雲巓學道心淸自不眠抽得地坪三四尺
倒呼明月到床前
白楊種不到天門自詡飛仙萬劫存要向天公破陳例
凌虛高築醉人墳
雲林一到一徘徊選勝頻同逸客來構得山亭要奇古
剝殘星斗種莓苔
天邊甲子記依稀宵半晴光已四飛齊向玉虛稱賀朔
曉霞紅作上朝衣
北出雲門磴數盤天風時一凭闌干因㸔太白峯頭雪
始識棱棱下界寒
東南一抺是揚州天外山排十二樓欲趁新涼㸔滄海
月高吹笛下雲頭
偶得東皇食料單烹龍炰鳳亦全删淸虛自有餐霞法
東海靈芝進一山
玉軸牙籤散不收偶逢閒日亦勾留名心畢竟銷難盡
檢得奇書作枕頭
疎星三兩逗河津新月如船欲載人便擬裁帆向東去
麻姑傳說海揚塵
行童一輩隨徐福避世千年住武陵華嶽峯頭毛女笑
一般鄕里各飛升
白寉峯頭到偶遲三生一笑本難支何妨背面仍分手
萬歲千秋見有時
天然顔色勝吳娃住近西池阿母家養得靈蠶大如虎
也應喫盡佛桑花
偷將暇日闖華筵一輩誰如張老顚只自愛㸔塵世界
倒騎驢子上靑天
玉皇香案住多時慧業偏敎上界知惹得洞天三十六
都來乞我作新詩
雲腳微黄雨腳靑望中日腳復瓏玲前頭去海無多路
且借天腰作暫停
七夕偶題寄女紡孫
匝月都居水上頭夜涼雲向竹間流輸他百鳥啼春徧
一箇吟蟲欲占秋
層層暝色上閒㕔簾底繙書手暫停買得一瓜如斗大
豆花棚底祀雙星
花氣衝廊竹塞門全家應復坐雲根閑將故事從頭說
壓倒符孫與胙孫
佳辰偏要耐心腸曝過奇書曝畫忙第一莫將花染指
預防紅色汙靑箱
宗崔月令手全鈔誰似吾家幼女嬌莫證瓜期是初六
怕他烏鵲再塡橋(江南人皆以初/六夜爲七夕)
神魚曲
大魚立水長一丈昻頭㸔船不相讓船撑欲近魚忽飛
白浪濕盡舟人衣抽帆追魚魚不及夜夢大魚波外立
明朝風浪急護持咫尺㸔我成龍時
神狐曲
狐强神弱爭一屋狐悍操兵穴神腹神逃荆棘不敢言
白晝狐枕神龕眠遊神訴天狐始悔爲神不終願爲鬼
君不見重新社屋迎故神畢竟狐尚居承塵
有饋蟹者戲答
萬羊太尉唐代萬鴨詞林　本朝若許各從所好願烹
十萬霜螯
偶成
眼冷心空日長安始易居三更池閣上眠對白芙渠
　　　　　　　　　　　　　　受業(呂/培/譚正治)校字
