#+TITLE: 東坡詩集註-宋-蘇軾
#+DATE: 2016-06-11 12:24:39
#+SOURCE: github.com/kanripo/KR4d0077 master 7b7e988a                
欽定四庫全書　　　　　　集部三
　東坡詩集註　　　　　　　　别集類二(宋/)
　　提要
　　　　(臣/)等謹案東坡詩集註三十二巻舊本題宋
　　　　王十朋撰十朋有㑹稽三賦已著録是集前
　　　　有趙䕫序稱分五十類此本實止二十九類
　　　　蓋有所合併十朋序題百家註此本所引數
　　　　亦不足則猶杜詩稱千家註韓栁文稱五百
　　　　家註也其分類頗多顛舛如芙蓉城詩入古
　　　　蹟虎兒詩入詠史之類不可殫數不但以畫
　　　　魚歌入書畫為查慎行東坡詩補註所譏其
　　　　註為邵長蘅所掊擊者凡三十八條至作正
　　　　譌一巻冠所校施註之首考十朋梅溪前集
　　　　載序八篇後集載序三篇獨無此序又有讀
　　　　蘇文三則亦無一字及蘇詩梅溪集為其子
　　　　聞詩聞禮所編十朋著述搜輯無遺不應獨
　　　　漏此序又趙䕫序稱崇寧間僕年志於學逮
　　　　今三十年一字一句推究來歴必欲見其用
　　　　事之處頃者赴調京師繼復守官累與小坡
　　　　叔黨㳺從至熟扣其所未知者叔黨亦能為
　　　　僕言之云云考宋史載軾如杭州蘇過年十
　　　　九其時在元祐五六年間又稱過歿時年五
　　　　十二則當在宣和五六年間若從崇寧元年
　　　　下推三十年已為紹興元年過之歿七八年
　　　　矣䕫安能見過而問之則併䕫序亦出依託
　　　　核書中體例與杜詩千家註相同殆必一時
　　　　書肆所為借十朋之名以行耳然長蘅摘其
　　　　體例三失而云中間援引詳明展巻瞭如者
　　　　僅僅及半則疎陋者不過十之五未可全廢
　　　　其於施註所闕十二巻亦云參酌王註徴引
　　　　羣書以補之則未嘗不於此註取材大抵剏
　　　　始者難工繼事者易宻邵註正王註之譌查
　　　　註又摘邵註之誤今觀查註亦舛漏尚多足
　　　　知考證之學不可窮盡難執一家以廢其餘
　　　　録存是書亦足資讀蘇詩者之旁㕘也乾隆
　　　　四十六年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
東坡詩集註序
昔秦延君註堯典二字至十餘萬言而君子譏其繁丁
子襄註周易一書纔二三萬言而君子恨其畧訓註之
學古今所難自非集衆人之長殆未易得其全體况東
坡先生之英才絶識卓冠一世平生斟酌經傳貫穿子
史下至小説雜記佛經道書古詩方言莫不畢究故雖
天地之造化古今之興替風俗之消長與夫山川草木
禽獸鱗介昆蟲之屬亦皆洞其機而貫其妙積而為胸
中之文不啻如長江大河汪洋閎肆變化萬状則凡波
瀾於一吟一詠之間者詎可以一二人之學而窺其涯
涘哉予舊得公詩八註十註而事之載者十未能五故
常有窺豹之嘆近於暇日搜諸家之釋裒而一之剗繁
剔冗所存者㡬百人庶㡬於公之詩有光雖然自八而
十自十而百固非畧矣而亦未敢以繁言盖以一人而
肩烏獲之任則折筋絶體之不暇一旦而均之百人雖
未能舂容乎通衢張王乎大都而北燕南越亦不難到
此則百註之意也若夫必待讀遍天下書然後答盡韓
公䇿則又望諸後人焉
昔杜預註春秋左傳顔籀註班固漢書時人謂征南秘
書為丘明孟堅忠臣又李善於梁宋之間開文選學註
六十巻流傳於世皆僕所喜而慕之者此註東坡詩集
所以作也東坡先生讀書數十萬巻學術文章之妙若
太山北斗百世尊仰未易可窺測藩籬况堂奥乎然僕
自㓜嵗誦其詩文手不暫釋其初如涉大海浩無津涯
孰辨淄澠涇渭而魚龍異状莫識其名既窮山海變怪
然後了然無有疑者崇寧年間僕年志於學逮今三十
年一句一字推究来歴必欲見其用事之處經史子傳
僻書小説圖經碑刻古今詩集本朝故事無所不覧又
於道釋二蔵經文亦嘗遍觀抄節及詢訪耆舊老成間
其一時見聞之事有得既已多矣頃者赴調京師繼復
守官累與小坡叔黨逰從至熟叩其所未知者叔黨亦
能為僕言之僕既慕先生甚切精誠感通一日夢先生
野服乗驢若世之所畫李太白者恵然見訪僕方坐一
室中書史環列起而迎見先生顧僕喜曰天下之樂莫
大於此了無他語又一日夢與先生對談因問水仙王
事即答以茫昧之語殊不可曉不知何意也僕於此詩
分五十門總括殆盡凡偶用古人兩句用古人一句用
古人六字五字四字三字二字用古人上下句中各四
字三字一字相對止用古人意不用字所用古人字不
用古人意能造古人意能造古人不到妙處引一時事
一句中用兩故事疑不用事而是用事疑是用事而不
用事使道經僻事釋經僻事小説僻事碑刻中事州縣
圖經事錯使故事使古人作用字成一家句法全類古
人詩句用事有所不盡引用一時小詩不用故事而句
法髙勝句法明白而用意深逺用字或有未穏無一字
無来歴㸃化古詩拙言間用本朝名人詩句用古人詞
中佳句改古人句中借用故事有偏受之故事有參差
之語言詩中自有竒對自撰古人名字用古謡言用經
史註中隠事間俗語俚諺詩意物理此其大略也三十
年中殫精竭慮僕之心力盡於此書今乃編冩刋行願
與學者共之若乃事有遺誤當竢博雅君子補而鐫之
庶俾先生之詩文與左傳漢書文選並傳無窮而僕於
杜預顔籀李善三子亦庶㡬焉雖然尚有可以言者先
生之用事不可謂無心先生之用古人詩句未必皆有
意耳盖胸中之書汪洋浩博下筆之際不知為我語耶
他人之語也觀者以意達之可也
欽定四庫全書
　東坡詩集註巻一
　　　　　　　　　　　　宋　王十朋　撰
　紀行
　　壬寅二月有詔令郡吏分往屬縣減決囚禁自十
　　三日受命出府至寳雞虢郿盩厔四縣既畢事因
　　朝謁太平宫而宿於南谿谿堂遂並南山而西至
　　樓觀大秦寺延生觀仙逰潭十九日乃歸作詩五
　　百言以記凡所經歴者寄子由(趙次公壬寅嘉祐/七年也鳳翔有十)
　　　(縣曰天興曰岐山曰扶風曰盩厔曰郿曰寳雞/曰虢曰麟逰曰普潤曰好畤故有詔減決囚禁)
　　　(則令郡吏分往屬縣而先生所得則寳雞虢郿/盩厔四縣也王十朋按年譜嘉祐七年壬寅先)
　　　(生年二十七在鳳翔任二/月奉詔决囚故有此詩)
逺人罹水旱王命釋俘囚分縣傳明詔循山得勝逰蕭
條初出郭曠蕩實消憂(次公漢書有/曠蕩之恩)薄暮来孤鎮登臨
憶武侯(程縯鎮即武成鎮也俗謂之石鼻寨孔明所築/盖其鎮在寳雞東相傳孔明嘗圍郝昭於陳倉)
(築此城以/拒魏兵)峥嶸依絶壁(次公選有南北峥嶸刻削/峥嶸又詩云晨䇿尋絶壁)蒼茫
瞰奔流(次公蒼茫兩字古人用之皆是平聲而先生所/用乃是仄聲蒼字廣韻音麤朗而茫字上聲之)
(莽去聲之漭皆不収不知/先生用之所出以竢博聞)半夜人嘑急横空火氣浮天
遥殊不辨風急已難収曉入陳倉縣(縯陳倉秦漢舊縣/唐改為寳雞次公)
(曰前漢地理地□之右扶風即鳳翔府矣地理載三秦/記云陳倉以山得名山有石雞與山雞不别趙髙燒山)
(山雞飛去而石雞不去晨鳴山頭聞三十/里盖玉雞也自唐至徳二載更名寶雞)猶餘賣酒樓
煙煤已狼籍吏卒尚呀咻(公自注十三日宿武成鎮即/俗所謂石鼻寨也云孔明所)
(築是夜二鼓寳雞大作相/去三十里而見于武成)雞嶺雲霞古龍宫殿宇幽(縣/有)
(雞爪峰龍宫寺云陳師道雞爪峰在寳雞之東秦文公/獲若石二于陳倉北阪城祠之其神従東方来光輝若)
(雉雌雄集于祠城其聲殷殷野雉皆鳴/秦因立寳雞祠雞爪峰盖以此得名)南山連大散(李/厚)
(縣南乃大散/闢秦蜀通途)歸客走吾州(次公指言蜀中也走音奏漢/書文帝指示慎夫人新豊道)
(曰此走邯/鄲道也)欲往安能遂將還為少留囘趨西虢道(縯西/虢虢)
(叔所封平王東遷虢/徙上陽故謂之南虢)却渡小河洲聞道磻溪石猶存渭
水頭蒼崖雖有跡大釣木無鉤(十四日自寳雞行至虢/聞太公磻溪石在縣東)
(南十八里猶有投竿/跪餌兩膝所著之處)東去過郿塢孤城象漢劉(十五日/至郿縣)
(有董卓城象長安俗謂之小長/安縯董卓築塢於郿號萬嵗塢)誰言董公健(縯按卓傳/卓議廢立)
(袁紹勃然曰天下/健者何必董公)竟復伍孚讎(李厚越騎校尉伍孚忿/卓兇毒懐佩刀刺之不)
(中左右執孚孚大言曰恨/不得磔裂姦賊於都市)白刃俄生肘(師道王允與吕/布謀誅卓令李)
(肅以㦸刺之衷甲不入卓驚呼布所在布曰有詔遂殺/卓黄魯直潘子真詩話補遺曰杜詩當知肘腋事自及)
(梟獍徒肘腋是/趙滅智伯事)黄金謾似丘(師道卓郿塢中珍蔵有金/二三萬斤銀八九萬斤錦)
(繡積如/丘山)平生聞太白(縯太白山在武功縣諺云武功太/白去天三百言其髙也乃往郿縣)
(之道洪駒父三十六洞天記第十一太白山洞周回五/百里鬼谷子於此授蘇秦佐國之術祠廟皆在長安)
一見駐行騶鼓角誰能試風靁果致不巖崖已竒絶氷
雪更琱鎪(次公選賦云/木不琱鎪)春旱憂無麥山靈喜有湫蛟龍
懶方睡缾罐小容偷(是日晚自郿起至青秋鎮宿道過/太白山相傳云軍行鳴鼓角過山)
(下輙致雷雨山上有湫甚靈以今嵗旱方議取之次公/偷字韻盖方言取龍水謂之偷湫也洪龜父莊列禦冦)
(篇河上有子得珠其父曰珠在驪龍頷下子能得珠者/必遭其睡也饒徳操北夢瑣言江南沿江多蘆荻冬月)
(縦火焚多/燒起睡龍)二曲林泉勝(次公此下皆是述盩厔縣事也/西京賦右極盩厔并巻酆鄠之)
(下李善注云盩厔山名寰宇記長安志皆/云山曲曰盩水曲曰厔故今云二曲也)三川氣象侔
(縯古謂伊洛河為三川唐以劒/南東西及山南西道為三川)近山麰麥早臨水竹篁
脩(十六日至盩厔以近山地美氣候/殊早縣有官竹園十數里不絶)先帝膺符命(次公/此下)
(一段専言翊聖将軍事先帝謂太/宗皇帝也揚雄傳爰清净作符命)行宫畫冕旒(次公玉/藻天子)
(之冕藻十/有二旒)侍臣簮武弁女樂抱箜篌(次公箜篌之制二/十三絃李賀箜篌)
(引云二十三絲動紫皇釋名曰箜篌師延所作趙堯卿/史記今上祠太一后土用樂作箜篌漢書禱祠太一后)
(土作坎侯應劭注使樂工侯服作之調其聲坎坎應節/因以其姓號名作坎侯蘇林注作箜篌續漢紀靈帝好)
(胡舞作箜篌數説不同要之皆非雅聲也陳無/已許亨周云箜篌状如張箕探手摘絃出聲)祕殿開
金鎖神人控玉虯(堯卿司馬相如賦/曰乗鏤象六玉虯)黑衣横巨劒被髪
凜雙眸(十七日寒食自盩厔東南行二十餘里朝謁太/平宫二聖御容此宫乃太宗皇帝時有神降於)
(道士張守真以告受命之符所為立也神封翊聖将軍/有殿徐師川翊聖保徳真君傳云乾徳中太宗皇帝在)
(晉邸頗聞靈應遣近侍致醮太祖皇帝設醮於建隆觀/真君降言曰吾乃髙天大聖玉帝輔臣降衛宋朝社稷)
(来定遐長基業凡百餘言僧祖可劉燾曰/翊聖像皆被髪跣足仗劒擾龍相豕舊矣)邂逅逢佳士
相将弄綵舟投篙披綠荇濯足亂清溝晚宿南谿上森
如水國秋遶湖栽翠宻終夜響颼飀(是日與監宫張杲/之汎舟南谿遂留)
(宿于谿堂堯卿南谿之上遶湖松竹翠/宻成林廣雅曰小風曰颼凉風曰飀)冒曉窮幽䆳操
戈畏炳彪(十八日循終南而西縣尉以甲卒見送或云/近官竹園往往有虎次公炳彪以言虎則揚)
(子云大人虎變其文炳/也説文云虎文曰彪)尹生猶有宅(十朋本篇公自註/云崇聖觀謂樓觀)
(乃尹喜/舊宅也)老氏舊停輈(厚尹喜為函谷闗令尹候氣知真/人西㳺當過此老子乗青牛薄板)
(車出關喜曰子将隐矣/為我著書乃授道徳經)問道遺蹤在登仙往事悠馭風
歸汗漫(縯列子馭風而行淮南子曰有若士者謂/盧敖曰子處矣吾與汗漫期于九垓之上)閲世
似蜉蝣(厚郭璞詩借問蜉/蝣輩寜知龜鶴年)羽客知人意瑶琴繫馬鞦不
辭山寺逺来作鹿鳴呦(堯卿舊註云有太平宫道士趙/宗有抱琴見送至寺作鹿鳴之)
(引乃/去)帝子傳聞李(次公帝子即先生本註唐玉真公主/也堯卿唐睿宗之女字持盈始封長)
(昌縣主俄進號上清元都大洞三景師天寳三年上言/曰妾髙宗之孫睿宗之女陛下之女弟於天下不為賤)
(何必名係主號資湯沐然後為貴請入數百家之産延/十年之命帝許之與金仙公主皆為道士林子仁青城)
(山記玉真公主肅宗之姑也築室丈/人觀玉真金仙二宫主真容見在)嵓堂髣像緱(次公/女仙)
(列傳載西王母姓緱其所居有𤣥碧之堂師川周靈王/太子晉乗白鶴於緱氏山頭舉手謝時人而去其地即)
(今河南緱氏縣/㑹稽緱嶺也)輕風幃幔巻落日髻鬟愁(次公此以状/玉真遺跡之)
(景而追/傷之也)入谷(音/浴)驚䝉宻登坡費挽摟(次公選詩有遵渚/攀䝉宻挽摟一義)
(摟亦/挽也)亂峰巉似槊(洪玉父唐王建温門山詩云/曉入温門山羣峰亂如㦸)一水澹
如油(堯卿白樂天詩噴時/千㸃兩澄處一泓油)中使何年到金龍自古投(次/公)
(此言朝廷遣内官投金龍於潭以祈禱者也自唐以来/謂之中使杜詩云中使日繼夜韓子蒼東齊記事道家)
(有金龍玉簡學士院撰文具一嵗中齊醮投/于名山洞府金龍以洞制玉簡以階石制)千重横翠
石百丈見游鯈(次公鯈者浮陽之魚音紬荘子與惠子/㳺于濠上鯈魚出逰故謂之逰鯈堯卿)
(沈約詩云百/丈見㳺鱗)最愛泉鳴洞初嘗雪入喉滿缾雖可致洗
耳歎無由(是日游崇聖觀俗所謂樓觀也乃尹喜舊宅/山脚有授經臺尚在遂與張杲之同至大秦)
(寺早食而别有太平宫道士趙宗有抱琴見送至寺作/鹿鳴之引乃去又西至延生觀觀後上小山有唐玉真)
(公主脩道之遺跡下山而西行十數里南入黑水谷谷/中有潭名仙㳺潭上有寺三倚峻峰面清溪樹林深翠)
(怪石不可勝數潭水以䋲縋石數百尺不得其底以瓦/磔投之翔揚徐下食頃乃其見其清澈如此遂宿于中)
(興寺寺中有玉女洞洞中有飛泉甚甘/明日以泉一缾歸至郿又明日乃至府)忽憶尋蟆培(縯/唐)
(張祐新水記言峡州扇子峡石中突而洩水獨清冷石/状如龜頭俗謂蝦蟆石具水煎茶為第一次公昔先生)
(與子由自眉州鄉里舟行趨京師過峡州蝦蟆培從舟/中望之頤頷口吻甚類蝦蟆也尋泉源入洞口石氣清)
(寒流泉出石/骨若虬龍吼)方冬脱鹿裘(師尹東漢虞延傳晏子輔齊/鹿裘不完晏子布衣鹿裘以)
(朝公曰夫子之家若此/其貧也奚衣之惡也)山川良甚似水石亦堪儔惟有
泉傍飲無人自獻酬(昔與子由㳺蟆培時方/冬洞中温温如二三月)
　　太白山下早行至横渠鎮書崇夀院壁
馬上續殘夢不知朝日昇亂山横翠幛落月澹孤燈奔
走煩郵吏安間愧老僧再㳺應眷眷聊亦記吾曽
　　二十六日五更起行至磻溪未明(任居實嘉祐七/年在鳳翔作)
夜入磻溪如入峡照山炬火落驚猿山頭孤月耿猶在
石上寒波曉更喧至人舊隠白雲合(次公至人舊隠/以言太公也)神
物己化遺蹤蜿(次公神物言龍磻溪/有龍於此地禱雨也)安得夢随霹靂駕
(縯酉陽雜俎李鄘在北都介休百姓送解牒上晉祠宇/下夜有人叩門云介休王暫借霹靂車至介休収麥良)
(久數人共持一物如幢上級旗幡凡十八葉有/光如電以授之次日介休大雷雨損麥千餘頃)馬上傾
倒天瓢翻(次公意用李靖為客嘗夜投宿一巨宅有老/婦延之中夜叩户甚迅婦變色曰天符至矣)
(實告靖曰老婦龍也二子俱出今天命行雨欲煩一行/即以一竿使跨之以一瓢與之曰跨此所至以楊枝灑)
(瓢水則雨也此詩意主禱雨故用此堯卿黄帝隂符經/後序云少室山李筌入秦至驪山逢老母因袖中出一)
(瓢令筌取水筌即携往澗中盛水其瓢忽重百餘斤/力不能舉便沈於泉遂覔不得所謂天瓢殆此類也)
　　是日自磻溪徃陽平憇於麻田青峰寺之下院翠
　　麓亭
不到峰前寺空来渭上村此亭聊可喜脩徑豈辭捫谷
映朱欄秀山含古木尊路窮驚石斷林缺見河奔馬困
嘶青草僧留薦晚飱我来秋日午旱久石牀温安得雲
如盖(師尹三水小牘唐皇甫収撰云安定郡有峴陽峰/峰上有池若雨則雲起池中若車盖然故里諺曰)
(峴山張盖/雨霶霈)能令雨瀉盆(縯杜詩白帝城頭雲若/屯白帝城下雨翻盆)共看山
下稻凉葉晩翻翻
　　二十七日自陽平至斜谷宿於南山中蟠龍寺
横槎晚渡碧澗口(次公謝靈運詩/銅陵映碧澗)騎馬夜入南山谷(音/浴)
谷中暗水響瀧瀧嶺上疎星明煜煜寺蔵嵓底千萬仞
路轉山腰三百曲風生饑虎嘯空林月黑驚麏竄脩竹
入門突兀見深殿(次公杜甫宿贊上人房詩/夜深殿突兀風動金琅璫)照佛青熒
有殘燭媿無酒食待㳺人旋斫杉松煑溪蔌板閣獨眠
驚旅枕木魚曉動随僧粥起觀萬瓦鬱參差日亂千巖
散紅綠門前商賈負椒荈山後咫尺連巴蜀何時歸耕
江上田一夜心逐南飛鵠
　　是日至下馬磧憇於北山僧舍有閣曰懐賢南直
　　斜谷西臨五丈原諸葛孔明所從出師也
南望斜谷口三山如犬牙西觀五丈原鬰屈如長蛇(次/公)
(按長安志引水經注曰斜水北歴斜谷過五丈原亦謂/之武㓛水又曰武㓛盖在渭水南郿縣北是今先生禱)
(雨於虢縣之磻溪故所經由望見郿縣之五丈原李/商老唐李筌曰營壘之法據山慿岡如蟠龍走蛇)有
懐諸葛公萬騎出漢巴(縯按蜀志建興十二年諸葛亮/悉大衆由斜谷出以流馬運據)
(武功五丈原與司馬仲達對於/渭南分兵屯田為久駐之基)吏士寂如水蕭蕭聞馬
檛公才與曺丕豈止十倍加(厚諸葛亮傳先主病篤召/亮謂曰君才十倍曺丕必)
(能安國家/定大事)顧瞻三輔間(季希聲三輔黄圖曰三輔治所/京兆在故城内尚冠里馮翊在)
(故城内太上皇廟西南扶風在夕陽街北三輔者謂主/爵中尉及左右内史漢武帝改曰京兆尹左馮翊右扶)
(風共治長安城中是為三輔後漢光武/之後扶風出治槐里馮翊出治髙陵)勢若風巻沙一
朝長星墜(縯諸葛亮傳注載晉陽秋曰有星赤而芒/角自東北西南流投于亮營俄而亮卒)竟
使蜀婦髽(厚記曰婦人髽而弔也自敗于狐駘始也盖/魯臧紇敗于狐駘國人逆喪者皆髽次公言)
(縁亮之死将遂敗亡而蜀士/卒之妻服其夫之喪而髽)山僧豈知此一室老煙霞
往事逐雲散故山依渭斜(次公按長安志引水經曰渭/水經行武功縣北則渭在此)
(矣/)客来空弔古清淚落悲笳
　　往富陽新城李節推先行三日留風水洞見待
　　　(按富陽縣圖經云縣管十鄉前地理志秦分三/十六郡富春屬㑹稽漢哀帝封河間孝王之子)
　　　(元為富春侯晉武帝太元中/避簡文鄭太后諱改曰富陽)
春山磔磔鳴春禽此間不可無我吟路長漫漫傍江浦
此間不可無君語金鯽池邉不見君(夏倪按先生詩話/云舊讀蘇子美六)
(和塔詩松橋待金鯽竟日獨遲留初不喻此語及倅錢/塘乃知寺後池中有此魚如金色也昨日復㳺池上投)
(餅餌乃畧出不食復入則此魚自珍貴盖久矣晁冲之/按圖經開化寺開寳三年建僧智曇即此建六和塔金)
(魚池在寺後山澗/水底有金鯽魚)追君直過定山村(張孝祥按杭州圖/經定山在錢塘舊)
(治之西南四十七里楊符太平寰/宇記云定山突出浙江數百丈)路人皆言君未逺騎
馬少年清且婉風巖水穴舊聞名只隔山溪夜不行溪
橋曉溜浮梅萼知君繫馬巖花落出城三日尚逶遲妻
孥怪罵歸何時世上小兒誇疾走如君相待今安有(次/公)
(先生詩案云熙寧七年二月二十七日在杭州㳺風水/洞留題詩言世上小兒誇疾走意在譏諷世人多務急)
(進不顧/大體也)
　　新城道中二首(王立之按新城縣圖經管十二鄉/吳文帝黄武五年置東安郡新城)
　　　(屬焉唐髙宗永亨元年分冨春西境置新城號/上縣皇朝仍之距杭州之西南一百三十三里)
東風知我欲山行吹斷簷間積雨聲嶺上晴雲披絮㡌
(厚退之詩晴雲如擘絮潘仲逹周勃傳勃下廷尉太后/以冐絮提文帝晉灼曰巴蜀異志謂頭上巾為冐絮)
樹頭初日掛銅鉦(厚張平子賦右素威以司鉦次公銅/鉦今所謂鑼也先生日喻云生而眇)
(者不識日問之或告/之曰日之状如銅鉦)野桃含笑竹籬短溪栁自摇沙水
清西崦人家應最樂煑葵燒筍餉春耕
身世悠悠我此行溪邉委轡聴溪聲散材畏見搜林斧
疲馬思聞巻斾鉦細雨足時茶户喜亂山深處長官清
人間岐路知多少試向桑田問耦耕
　　過淮(居實按水經注及山海經云淮水由南陽平/氏縣桐柏山東過江夏平春縣北又東過新)
　　　(息縣南期思縣北至/原鹿縣南與汝水合)
朝離新息縣初亂一水碧暮宿淮南村已渡千山赤麏
鼯號古戍霧雨暗破驛囘頭梁楚郊永與中原隔黄州
在何許想像雲夢澤(厚雲夢澤在/安州安陸縣)吾生如寄耳初不擇
所適但有魚與稻生理已自畢獨喜小兒子少小事安
佚相從艱難中肝肺如鐵石(何人表皮日休桃花賦序/云宋廣平正資勁質疑其)
(鐵腸石心不/解吐婉辭)便應與晤語何止寄衰疾(時家在子由處/獨與兒邁南来)
　　别黄州(胡仔先生以元豐三年二月至黄居黄/五年至是量移汝州盖元豐七年八月)
病瘡老馬不任鞿(次公杜詩日暮/不収鳥啄瘡)猶向君王得敝幃(居/實)
(敝幃不弃為埋馬也次公曲禮乃是帷字在之字韻/今㣲字韻中幃字注云單帳也今豈用單幃之義乎)桑
下豈無三宿戀(厚後漢裴楷言浮屠不三宿桑/下不欲久生愛戀精之至矣)尊前聊
與一身歸長腰尚載撑腸米(次公楚人云長腰粳米/縮頸鯿魚言美味也)闊
領先裁葢癭衣(林子敬韻語陽秋云汝人多苦癭故歐/陽公汝癭詩云傴婦垂瓮盎嬌嬰食卵)
(殻無由辨肩頸有類龜縮殻梅聖/俞詩云女慚髙掩襟男大濶裁領)投老江湖終不失
(王羲之言工述曰/投老可得僕射)来時莫遣故人非
　　過江夜行武昌山聞黄州鼓角
春風弄水月銜山幽人夜渡吳王峴(居實吳王峴在武/昌西州九曲亭下)
(汪信民志林云孫仲謀泛江自樊口/鑿山通道歸武昌今猶謂之吴王峴)黄州鼓角亦多情
送我南来不辭逺江南又聞出塞曲(次公晉史劉琨傳/曽避亂塢壁賈胡)
(百數欲害之琨無懼色援笳而吹之為出塞入塞/之聲以動其㳺客之思於是羣胡皆垂泣而去)半雜
江聲作悲健誰言萬方聲一槩(縯杜詩鼓角縁邉郡川/原欲夜時萬方聲一槩)
(吾道竟/何之)鼍憤龍愁為余變我記江邉枯栁樹未死相逢
真識面他年一葉泝江來(次公退之詩共/泛清湘一葉舟)還吹此曲相
迎餞
　　自興國往筠宿石田驛南二十五里野人舍
溪上青山三百疊快馬輕衫来一抺倚山脩竹有人家
横道清泉知我渇芒鞋竹杖自輕軟蒲薦松牀亦香滑
夜深風露滿中庭惟見孤螢自開闔
　　将至筠先寄遲适逺三猶子(居實元豐七年/甲子至筠作)
露宿風飧六百里(次公風俗通古人草居/露宿杜詩風飧江栁下)明朝飲馬南
江水未見豐盈犀角兒(縯鄭語史伯言幽王惡犀/角豐盈而近頑童窮固)先逢
玉雪王郎子(時道逢王郎於建昌方北行也厚太平廣/記王仙客㓜託其舅家舅女曰無雙皆㓜)
(穉相狎舅母常戲呼仙客為王郎子次公/韓退之撰馬繼祖墓誌云肌肉玉雪可念)對牀欲作連
夜語(次公公懐逺驛讀韋蘇州詩/云那知風雨夜復此對牀眠)念汝還須戴星起夜
來夢見小於莬(逺小名虎兒居實左/傳是人謂虎於莬)猶是髧髦垂兩耳
(次公詩云/髧彼兩髦)憶過濟南春未動三子出迎殘雪裏我時移
守古河東酒肉淋漓渾舍喜而今憔悴一羸馬逆旅擔
夫相汝爾(次公孔融禰衡為爾汝交老/杜醉時歌云忘形到爾汝)出城見我定驚
嗟身健窮愁不須恥我為乃翁留十日掣電一歡何足
恃惟當火急作新詩一醉兩翁勝酒美
　　正月一日雪中過淮謁客囘作二首
十里清淮上長堤轉雪龍氷崖落屐齒(次公屐齒以状/氷崖上之窠謝)
(靈運著屐看山上山則/去前齒下山則去後齒)風葉亂裘茸(次公左傳狐裘/䝉茸一國三公)萬
頃穿銀海(次公銀海以状水也先生雪詩云光摇/銀海眩生花乃用道書眼為銀海耳)千尋
渡玉峰從來脩月手(縯酉陽雜俎云鄭仁本與其中表/㳺山迷路見一人枕一襆而坐因)
(問之云君知月七寳合成乎常有八萬三千户脩之我/其一也因開襆示之有斧斤數事玉屑飯兩裏分遺鄭)
(曰食此/可無疾)合在廣寒宫(厚十洲記冬至月伏廣寒/之宫養魄于廣寒之地)
攢眉有底恨得句不妨清霽霧開寒谷饑鵶舞雪城橋
聲春市散塔影暮淮平(次公塔影指/僧伽塔也)不用殘燈燭船窓
夜自明
　　淮上早發(曹夢良洞天福地記淮瀆源出南/陽桐柏山在唐州桐柏縣龍庭)
澹月傾雲曉角哀小風吹水碧鱗開此生定向江湖老
黙數淮中十往来
　　行宿泗閒見徐州張天驥次舊韻
三年三躡過淮舟欵段還逢馬少㳺(縯後漢馬援弟少/㳺嘗謂曰乗下澤)
(車騎欵段馬使鄉/里稱善人足矣)無事不妨長好飲(厚史記陳軫謂犀/首曰公何好飲也)
(曰無/事也)著書自要見窮愁(縯史記虞卿傳虞卿非窮愁/亦不能著書以自見於世云)孤
松早偃元非病(居實酉陽雜俎世傳松千嵗方傾平偃/盖然有數年輙偃但於根下遇石則偃)
(耳又劉禹錫偃松詩引云侍中後閣前有小松不待年/而偃丁鎮叔遯齋閒覧云蘇伯才云凡欲偃松不難裁)
(時當去松中大根唯留/四傍須根則無不偃)倦鳥雖還豈是休(宋援淵明歸/去来詞鳥倦)
(飛而/知還)更欲河邉㡬來往祇今霜雪已蒙頭
　　臨城道中作(并序/)
　予初赴中山連日風埃未嘗了了見太行也今将適
　嶺表頗以是為恨過臨城内丘天氣忽清徹西望太
　行草木可數岡巒北走崖谷秀傑忽悟歎曰吾南遷
　其速返乎退之衡山之祥也書以付邁使志之(張器/先按)
　(年譜紹聖元年先生年五十九知定州/就任降知英州未到任再貶恵州安置)
逐客何曽著眼看太行千里送征鞍未應愚谷能留栁
(縯栁子厚謫居永州名/其溪曰愚溪谷曰愚谷)可獨衡山解識韓(援退之謁衡/岳廟詩我来)
(正逢秋雨節隂氣晦昧無清風潜心黙禱若有應豈/非正直能感通須史静掃衆峰出仰見突兀撑青空)
　　過湯隂市得豌豆大麥粥示三兒子一首
朔野方赤地(張安國吳興雜録載諺/云春雨甲子地赤千里)河壖但黄塵秋霖
暗豆莢夏旱臞麥人(厚本草蕎麥取人作飯食/之下氣盖麥之心曰人)逆旅唱
晨粥行庖得時珍青斑照七筯脆響鳴牙齦玉食謝故
吏(次公前漢陳咸/傳咸奢侈玉食)風飱便逐臣(厚選鮑明逺詩風飡委/松宿杜詩風飡兼露宿)
漂零竟何適浩蕩寄此身争歡加飲食(次公古詩上言/加飡飯下言長)
(相/憶)實無負吏民何當萬里客歸及三年新(次公左傳咸/十年曰不食)
(新矣杜預注言/公不得食新麥)
　　過髙郵寄孫君孚
過淮風氣清一洗塵埃容水木漸幽茂菰蒲雜㳺龍(次/公)
(詩隰有㳺龍注云㳺龍紅草也/以其放縦枝葉故謂之㳺龍)可憐夜合花(厚本草云/合歡即夜)
(合也人家多值於庭際間葉/似皁角槐等極細而繁宻)青枝散紅茸美人㳺不歸
一笑當誰供故園在何處已偃手種松我行忽失路(次/公)
(自傷其行止蹭/蹬如失路也)歸夢千山重聞君有負郭二頃収横從
(能史記蘇秦曰使我有洛陽負郭田二頃吾豈/  佩六國相印乎次公詩横從其畝從讀如蹤)巻野畢
秋穫殷牀聞夜舂(厚杜詩梵放時出/寺鐘殘猶殷牀)樂哉何所憂社酒
粥面醲宦㳺豈不好毋令到千鍾
　　六月七日泊金陵阻風得鍾山泉公書寄詩為謝
今日江頭天色惡礮車雲起風欲作(厚國史補暴風/之後有礮車雲)獨
望鍾山喚寳公林間白塔如孤鶴寳公骨冷喚不聞却
有老泉来喚人電眸虎齒霹靂舌(次公王戎眼爛爛如/嵓下電集仙録載王)
(母虎齒善嘯韓退之譴/瘧鬼云舌作霹靂飛)為予吹散千峰雪南行萬里亦
何事一酌曺溪知水味(次公曺溪六祖道/塲在韶州南華寺)他年若畫蒋
山圖(次公蒋山/即鍾山也)為作泉公喚居士
　　慈湖峽阻風五首
捍索桅竿立嘯空(次公桅竿兩邉索謂之/捍索此江湖間常語也)篙師酣寝浪
花中故應菅蒯知心腹(厚左傳云雖有/絲麻無弃菅蒯)弱䌫能争萬里
風
此生歸路愈茫然無數青山水拍天(居實退之詩海/氣昏昏水拍天)猶
有小船来賣餅喜聞墟落在山前
我行都是退之詩真有人家水半扉(縯退之宿曽江口/詩云暮宿投民村)
(髙處水/半扉)千頃桑麻在船底空餘石髪挂魚衣(厚爾雅釋/草篇潭石)
(衣注水苔也一名/石髪江東食之)
日輪亭午汗珠融(厚太平御覧日/在午曰亭午)誰識南訛長養功(縯/書)
(平秋南訛/注訛化也)暴雨過雲聊一快未妨明月却當空(厚梅聖/俞詩須)
(吏斷滅不復見唯/有明月常當空)
臥看落月横千丈起喚清風得半帆(次公喚清風是江/湖間舟子之常事)
(彼中舟子善相風舟/行則喚風以飽帆也)且並水村欹側過(厚杜詩巴童/蕩槳欹側過)人
間何處不巉巖
　　八月七日初入贑過惶恐灘
七千里外二毛人(厚潘安仁秋興賦余春/秋二十有二始見二毛)十八灘頭一
葉身山憶喜懽勞逺夢(蜀道有錯喜歡/舖在大散關上)地名惶恐泣孤
臣長風送客添帆腹積雨浮舟減石鱗(次公帆以其受/風故云腹水在)
(石上流其波如/魚鱗故曰石鱗)便合與官充水手此生何止略知津
　　過大庾嶺
一念失垢汙身心洞清浄浩然天地間惟我獨也正(縯/荘)
(子受命于天/惟舜獨也正)今日嶺上行身世永相忘(居實白樂天詩/可憐身與世從)
(此兩/相忘)仙人拊我頂結髪受長生(次公此二聨乃李白流/夜郎贈韋太守詩全語)
(先生用此盖/有所感也)
　　宿建封寺曉登盡善亭望韶石三首(厚郡國志韶/州有韶石者)
　　　(舜登此奏/韶樂焉)
雙闕浮光照短亭(次公地載韶石云/兩相峙如闕也)至今猿鳥歗青熒
(趙若拙劉夢得九華山歌云軒皇封禪登雲亭大禹/㑹稽臨東溟乗樏不来廣樂絶獨與猿鳥愁青熒)君
王自此西巡狩(縯尚書舜典八月西巡狩至于西岳次/公西巡狩之意以地理考之韶州在南)
(之東而岳州洞庭/在韶州之西也)再使魚龍舞洞庭(次公莊子言黄帝/張咸池之樂於洞)
(庭之野而魚龍舞馬崔肅之按山海經云洞庭地穴/在長沙巴陵湖水廣圓五百里日月若出没其中)
蜀人文賦楚人辭堯在崇山舜九疑(厚司馬相如大人/賦歴唐堯於崇山)
(兮遇虞舜於九疑注云崇山狄山也又海外經云狄/山帝堯葬於其陽九疑山在零陵營道縣舜所葬也)聖
主若非真得道南来萬里亦何為(次公崇山九/疑皆在南方)
嶺海東南月窟西(厚揚雄長楊賦西/厭月窟東震日域)功成天已錫𤣥圭
(縯書禹錫𤣥/圭告厥成功)此方定是神仙宅(厚孫綽天台山賦云𤣥/聖之所㳺化靈仙之所)
(窟/宅)禹亦東来隠㑹稽(援史記禹巡狩/至于㑹稽而崩)
　　舟行至清逺縣見顧秀才極談惠州風物之美
到處聚觀香案吏(厚唐史若仗在紫宸内閣則起居舍/人夹香案分立殿下次公元㣲之詩)
(云我是玉/皇香案吏)此邦宜著玉堂仙(次公翰林院公㕔謂之玉/堂李肇翰林誌云時居翰)
(苑豈止於登瀛州哉/亦曰登玉署玉堂焉)江雲漠漠桂花濕梅雨翛翛荔子
然(厚周處風土記夏至/之雨名為黄梅雨)聞道黄柑常抵鵲(縯鹽鐵論云/崑山之旁以)
(玉抵/鵲)不容朱橘更論錢(次公杜詩朱/橘不論錢)恰從神武來𢎞景
(縯陶𢎞景脱朝服挂/神武門上書辭禄)便向羅浮覔稚川(縯晉書葛洪字/稚川聞交趾出)
(丹砂求為勾漏令子姪俱至刺史/鄧嶽留不聴去洪乃止羅浮山)
　　發廣州
朝市日已逺此身良自如三杯軟飽後(浙人謂飲/酒為軟飽)一枕
黑甜餘(俗謂睡/為黒甜)蒲澗疎鐘外黄灣落木初(厚退之南海/神廟碑云在)
(廣州治之東南道八十/里扶胥之口黄木之灣)天涯未覺逺處處各樵漁
　　十月二日初到惠州(十朋按年譜實紹聖/元年十月三日也)
彷彿曽逰豈夢中欣然雞犬識新豐(縯西京雜記髙祖/既作新豐并移舊)
(社衢苍棟宇物色惟舊男女老㓜相携路首/各知其室放犬羊雞鴨扵通衢亦競識其家)吏民驚怪
坐何事父老相携迎此翁蘇武豈知還漠北管寧自欲
老遼東(援三國志管寧北海朱虚人方天下大亂寧聞/公孫令行於海外遂與邴原王烈等避亂于遼)
(東遂不/復徙)嶺南萬户皆春色(嶺南萬/户酒)㑹有幽人客寓公(次/公)
(禮記諸侯不臣寓公盖/言公爵而寄寓者也)
　　吾謫海南子由雷州被命即行了不相知至梧乃
　　聞其尚在藤也旦夕當追及作詩示之(呉憲按年/譜紹興四)
　　　(年丁丑先生年六十二在惠州五月再責瓊州/别篤昌化軍安置即儋州也是嵗子由亦貶雷)
　　　(州五月相遇於藤同行至雷六月/相别渡海七月十三日至貶所)
九疑聨綿屬衡湘(厚李太白逺别離云九疑聨綿皆相/似薛士昭九疑山圖記道州寜逺縣)
(南六十里有九疑山山有九峰一曰蕭韶二曰女英三/曰石城四曰娥皇五曰朱明六曰桂林七曰華葢八曰)
(巴林九曰石樓周囘百餘里其/形相似見之疑之故曰九疑)蒼梧獨在天一方孤城
吹角煙樹裏落月未落江蒼茫幽人撫枕坐歎息(厚古/樂府)
(白紵歌愁来夜遲猶歎/息撫枕思君終反側)我行忽至舜所藏(次公蒼梧郡/今梧州也前)
(志云舜葬於此/記曰葬者蔵也)江邉父老能説子白鬚紅頰如君長莫
嫌瓊雷隔雲海聖恩尚許遥相望(厚文選古詩兩宫遥/相望雙闕百餘尺)
平生學道真實意豈與窮達俱存亡天其以我為箕子
(縯今之髙麗古/箕子之國也)要使此意留要荒(厚蠻夷要服/戎狄荒服)他年誰
作輿地志(厚唐藝文志顧野王/有輿地志三十巻)海南萬里真吾鄉
　　行瓊儋間肩輿坐睡夢中得句云千山動鱗甲萬
　　谷酣笙鐘覺而遇清風急雨戲作此數句
四州環一島(次公四州言瓊崖儋萬也賈捐之傳/云朱崖儋耳郡皆在南方海中洲居)百洞
蟠其中我行西北隅如渡月半弓登髙望中原但見積
水空此生當安歸(縯晉書謝安嘗與孫綽等泛海風起/浪湧諸人皆懼安吟笑自若風轉急)
(安徐曰如此/将安歸耶)四顧真途窮(援晉書阮籍率意獨駕不由/逕路車跡所窮輙動哭而返)
眇觀大瀛海(援史記孟軻傳鄒衍言中國名曰/赤縣神州乃有大瀛海環其外)坐詠談
天翁(援史記齊人/頌曰談天衍)區區魏中梁(援荘子雜篇則陽通達/之中有魏於魏中有梁)
(於梁中/有王)一米誰雌雄(次公荘子北海若之辭云計中國/之在海内不似稊米之在太倉乎)
幽懐忽破散永嘯来天風千山動鱗甲萬谷酣笙鐘安
知非羣仙鈞天宴未終(援史記趙簡子寤語大夫曰我/之帝所甚樂與百神逰於鈞天)
(廣樂九奏萬舞/不類三代之樂)喜我歸有期舉酒屬青童(次公青童神/仙青童君也)
急雨豈無意催詩走羣龍(次公杜詩片雲頭/上黑應是雨催詩)夢雲忽變
色笑電亦改容(次公神異傳玉女投壺天/為之笑則電故謂之笑電)應怪東坡老
顔衰語徒工久矣此妙聲不聞蓬萊宫
　　次前韻與子由
我少即多難邅囘一生中百年不易滿(援李白短歌行/百年苦易滿)
寸寸彎彊弓老矣復何言榮辱今兩空泥丸尚一路(古/語)
(云十方薄伽梵一路湼槃門援此本出楞嚴經之語又/隋書經籍志佛老二月十五日入涅槃涅槃一曰泥丸)
所向餘皆窮似聞崆峒西仇池迎此翁(次公崆峒䖍州/山也其西乃歸)
(蜀之路仇池在同谷縣是洞天之地先/生嘗夢㳺之有意居焉正在崆峒之西)胡為適南海復
駕垂天雄(次公荘子大鵬翼垂天之雲/李太白鵬賦云雄無所争)下視九萬里浩
浩皆積風(次公荘子言鵬摶/風九萬里而上)回望古合州屬此琉璃鐘
(援李賀將進酒/琉璃鐘琥珀濃)别離何足道我生豈有終渡海十年歸
方鏡照兩童(次公童即瞳也項羽贊云舜重童子項羽/又重童子丁惠安西京雜記漢髙祖入咸)
(陽獲方鏡廣四尺許表裏有明人直来照之影/則倒見以手掩心即見五臓有病則知所在)還鄉亦
何有暫假壺公龍(援後漢費長房辭壺公歸公與一竹/杖曰騎此任所之則自至矣長房乗)
(杖須臾而歸以杖投/葛陂中即化為龍矣)蛾眉向我笑錦水為君容(援水經/云錦江)
(織錦則濯之江流而錦至鮮明濯/以他江則錦色弱矣遂命為錦里)天人巧相勝(援史記/申包胥)
(曰人衆者勝天/天定亦能勝人)不獨數子工指㸃昔㳺處蒿萊生故宫
　　澄邁驛通潮閣二首
倦客愁聞歸路遥眼明飛閣俯長橋貪看白鷺横秋浦
不覺青林没晚潮(十朋冷齋夜話云余㳺儋耳登望海/亭柱間有擘窠大字曰貪看白鳥横)
(秋浦不覺青/林沒暮潮)
餘生欲老海南村帝遣巫陽招我魂(縯宋玉為屈原作/招魂詞其中曰帝)
(告巫陽曰有人在下我欲輔之䰟魄離散汝筮予之葉/思文王逸楚辭章句曰帝謂天帝也女曰巫陽按山海)
(經開明東巫彭巫/陽巫几皆神醫也)杳杳天低鶻没處青山一髪是中原
　　九月二十日夜渡海
參横斗轉欲三更(居實曺子建善哉行/月没參横北斗闌干)苦雨終風也解
晴(次公左傳昭四年申豐論蔵/氷曰秋無苦雨詩有終風篇)雲散月明誰㸃綴(縯晉/書㑹)
(稽王道子夜月色無玷歎以為佳謝重□爾曰意謂不/如㣲雲㸃綴道子曰卿居心不净乃欲滓穢太清邪)
天容海色本澄清(次公楞嚴經云譬/如澄清百千大海)空餘魯叟乗桴意
粗識軒轅奏樂聲(縯黄帝張樂/於洞庭野)九死南荒吾不恨(次公/楚詞)
(離騷經亦余心之所善/兮雖九死其猶未悔)兹㳺竒絶冠平生
　　自雷適亷宿於興亷村浄行院
荒凉海南北佛舍如雞栖(次公借用朱伯厚/之車如雞栖者也)忽此榕林
中(居實嶺表異録榕樹/葉如冬青秋不凋)跨空飛栱枅當門冽碧井洗我
兩足泥髙堂磨新塼洞户分角圭(次公退之詩/磨淬出角圭)倒牀便
甘寝鼻息如虹霓僮僕不肯去我為半日稽晨登一葉
舟醉兀十里溪醒來知何處歸路老更迷
　　藤州江上夜起對月贈邵道士(十朋按先生送邵/道人彦肅還都嶠)
　　　(詩即/此人)
江月照我心江水洗我肝端如徑寸珠墮此白玉盤(仔/李)
(白詩小時不識/月呼作白玉盤)我心本如此月滿江不湍起舞者誰歟
莫作三人看(援李白詩舉杯邀/明月對影成三人)嶠南瘴癘地有此江月
寒乃知天壤間何人不清安牀頭有白酒盎若白露溥
(次公詩零/露漙漙)獨醉還獨醒夜氣清漫漫(次公史記鄒陽傳/應劭注載寗戚歌)
(曰長夜漫/漫何時旦)仍呼邵道士取琴月下彈相将乗一葉夜下
蒼梧灘
　　将至廣州用過韻寄邁迨二子
皇天遣出家臨老乃學道北歸為兒子破戒堪一笑披
雲見天眼(次公晉書衛瓘言樂廣曰/瑩然若披雲霧而睹青天)回首失海潦蠻唱
與黎歌餘音猶杳杳大兒牧衆穉四嵗守孤嶠次子病
學醫三折乃粗曉(縯左傳齊髙彊曰/三折肱知為良醫)小兒耕且養(援前/漢藝)
(文志古之學者耕且/養三年而通一藝)得暇為書繞我亦困詩酒去道愈
茫𣺌紛紛何時定所至皆可老莫學栁儀曺(次公職林/魏有儀曺)
(郎唐改為禮栁子厚唐貞元中以禮/部員外郎貶永州司馬徙栁州刺史)詩書教蠻獠(次公/退之)
(為子厚墓誌云衡湘以南為進士者皆以子厚為師其/經承子厚口講指畫為文詞者悉有法度又為碑云栁)
(侯為州不鄙夷其/民動以禮法云)亦莫事登陟(次公子厚在永州有西/山而下八記其在栁州)
(又有記栁州山/水近治可㳺者)溪山有何好安居與我㳺閉户浄灑掃
　　予昔過嶺而南題詩龍泉鐘上今復過而北次前
　　韻(即前過大/庾嶺詩)
秋風巻黄葉(次公月令季冬之月草木黄落漢武/帝秋風辭云草木黄落兮鴈南飛)朝雨
洗綠浄(次公退之詩瞰臨眇/空濶緑净不可唾)人貪歸路好節近中原正
下嶺獨徐行艱嶮未敢忘遥知叔孫子已致魯諸生(縯/前)
(漢叔孫通為博士説上曰臣願徵魯諸生與臣弟子共/起朝儀於是招魯諸生三十餘人其所不能致者二人)
(次公此言建中靖國間新/天子即位必定新禮儀)
　　過嶺二首
暫著南冠不到頭(縯楚鍾儀為囚於晉他日晉侯見之/曰南冠而縶者君子也與之琴􁎎南)
(音遂釋之使歸厚栁子厚六字詩/云一生判却歸休為著南冠到頭)却随北鴈與歸休(援/月)
(令季冬之/月鴈北向)平生不作兎三窟(縯晉書王衍為宰輔以弟/澄為荆州族弟敦為青州)
(曰荆州有江漢之固青州有輔海之險卿二人在外吾/留此足以為三窟識者鄙之次公戰國䇿馮讙謂孟嘗)
(君曰狡窟有三/窟兾得免死耳)今古何殊貉一丘(援前漢揚惲曰秦時/但任小臣竟以滅亡)
(令親任大臣即至今耳/古與今如一丘之貉)當日無人送臨賀(次公唐書楊/慿貶臨賀尉)
(友親無敢送者獨徐晦至藍田慰餞宰相權徳輿稱之/於朝李夷簡遽表為監察御史曰君不負楊臨賀肯負)
(國/乎)至今有廟祀潮州(次公韓退之謫潮州潮人為/之立廟先生嘗為作記也)劒闗
西望七千里乘興真為玉局㳺(汪養源按天師二十四/化記玉局在益州城南)
(門西囘百步漢桓帝永夀元年正月七日天師與老君/自鶴鳴山来息此化時地上忽湧出玉局玉牀方廣一)
(丈老君升座重述道要却/是升天玉局陷入地中)
七年来往我何堪(胡邦衡按年譜公以紹聖元年自定/州貶恵州凡四年再貶儋耳明年改)
(元元符至三年乃/量移亷州凡七年)又試曺溪一勺甘夢裏似曽遷海外
醉中不覺到江南(次公江南/則䖍州也)波生濯足鳴空澗霧繞征
衣滴翠嵐誰遣山雞忽驚起半嵓花雨落毿毿
　　初發嘉州(仔嘉祐已亥冬先生與/子由侍老泉舟行適楚)
初發鼓闐闐西風獵畫旃故鄉飄已逺往意浩無邉錦
水細不見蠻江清更鮮奔騰過佛脚曠蕩造平川(林子/仁錦)
(水岷江也蠻江陽山與青衣江也三江合流于/嘉州城東南過九頂山凌雲寺大像閣而下)野市有
禪客釣臺尋暮煙相期定先到久立水潺潺(期鄉僧宗/一㑹别釣)
(魚臺/下)
　　過宜賓見夷中亂山(居實嘉祐/四年作)
江寒晴不知逺見山上日朦朧含髙峰晃蕩射峭壁横
雲忽飄散翠樹紛歴歴行人挹孤光飛鳥投逺碧蠻荒
誰復愛穠秀安可適豈無避世士髙隠鍊精魄誰能從
之㳺路有豺虎跡
　　夜泊牛口
日落江霧生繫舟宿牛口民居偶相聚三四依古栁負
薪出深谷見客喜且售煑蔬為夜飡安識肉與酒朔風
吹茆屋破壁見星斗兒女自咿嚘亦足樂且久人生本
無事苦為世味誘富貴耀吾前貧賤獨難守誰知深山
子甘與麋鹿友置身落蠻荒生意不自陋今予獨何者
汲汲强奔走
　　牛口見月(居實時嘉祐元年始/舉進士至京師作)
掩窓寂已睡月脚垂孤光披衣起周覧飛露灑我裳山
川同一色浩若涉大荒幽懐耿不寐四顧獨彷徨忽憶
丙申年(子仁時先生/舉進士在京)京邑大雨霶蔡河中夜決横浸國
南方車馬無復見紛紛操栰郎新秋忽已晴九陌尚汪
洋龍津觀夜市燈火亦煌煌新月皎如晝疎星弄寒芒
不知京國喧謂是江湖鄉今来牛口渚見月重凄凉却
思舊㳺處滿陌沙塵黄
　　戎州
亂山圍古郡市易帯羣蠻瘦嶺春耕少孤城夜漏閒往
時邉有警征馬去無還自頃方從化年来亦欵闗頗能
貪漢布但未脱金環何足争强弱吾民盡玉顔
　　泊南牛口期任遵聖長官到晩不及見復来
江上有㣲逕深榛煙雨埋﨑嶇欲取别不見又重来下
馬未及語顧已慰長懐江湖涉浩渺安得與之偕
　　入峡
自昔懐清賞今兹得縱探長江連楚蜀萬𣲖瀉東南合
水來如電黔波綠似藍餘流細不數逺勢競相參入峡
初無路連山忽似龕縈紆収浩渺蹙縮作淵潭風過如
呼吸雲生似吐含墜崖鳴窣窣垂蔓綠毶毶冷翠多崖
竹孤生有石楠飛泉飄亂雪怪石走驚驂絶澗知深淺
樵僮忽兩三人煙偶逢郭沙岸可乗籃野戍荒州縣邦
君古子男放衙鳴晚鼓留客薦霜柑聞道黄精草叢生
綠玉篸盡應充食飲不見有彭𥅆氣候冬猶煖星河夜
半涵遺民悲昶衍(孟昶從/此入覲)舊俗接魚蠶(縯蠺叢魚鳬/先為蜀主)板
屋漫無瓦巖居窄似菴伐薪嘗冐險得米不盈甔歎息
生何陋劬勞不自慙葉舟輕逺泝大浪固嘗諳矍鑠空
相視嘔啞莫與談蠻荒安可駐幽䆳信難妉獨愛孤棲
鶻髙超百尺嵐横飛應自得逺颺似無貪墜翮㳺霄漢
無心顧雀䳺塵勞世方病局束我何堪盡解林泉好多
為富貴酣試看飛鳥落髙遁此心甘
　　出峽
入峡喜巉巖出峡愛平曠吾心淡無累過境即安暢東
西徑千里勝處頗屢訪幽尋逺無厭髙絶毎先上前詩
尚遺略不録久恐忘憶從巫廟囘中路寒泉漲汲歸真
可愛翠碧光滿盎忽驚巫峡尾巖腹有穿壙仰見天蒼
蒼石室開南嚮宣尼古廟宇叢木作幃帳鐵楯横半空
俯瞰不計丈古人誰架構下有不測浪石竇見天困瓦
棺悲古葬新灘阻風雪村落去擕杖亦到龍馬溪茒屋
沽村釀玉虚悔不至實為舟人誑聞道石最竒寤寐見
怪状峡山富竒偉得一知㡬喪苦恨不知名歴歴但想
像今朝脱重險楚水𣺌平蕩魚多客庖足風順行意王
追思偶成篇聊助舟人唱
　　荆州十首(子仁庚子正月先生與子/由侍老衆自荆州㳺大梁)
㳺人出三峡楚地盡平川北客随南賈吳檣問蜀舩江
侵平野斷風巻白沙旋欲問興亡意重城自古堅
南方舊戰國慘淡意猶存慷慨因劉表凄凉為屈原廢
城猶帯井古姓聚成村亦解觀形勝昇平不敢論
楚地濶無邉蒼茫萬頃連耕牛未嘗汗投種去如捐農
事誰當勸民愚亦可憐平生事㳺惰那得怨凶年
朱檻城東角髙王此望沙江山非一國烽火畏三巴戰
骨淪秋草危樓倚斷霞百年豪傑盡擾擾見魚蝦
沙頭烟漠漠来往厭喧卑野市分麞閙官帆過渡遲逰
人多問卜傖叟盡擕龜日暮江天静無人唱楚詞
太守王夫子山東老俊髦壮年聞猛烈白首更雄豪食
鴈君應厭驅車我正勞中書有安石慎勿賦離騷(子仁/指時)
(相有如謝安則王守不當/如屈原放逐而作離騷也)
殘臘多風雪荆人重嵗時客心何草草里巷自嬉嬉爆
竹驚鄰鬼驅儺聚小兒(子仁爆竹見荆楚嵗時記/驅儺見月令皆殘嵗時)故人
應念我相望各天涯
江水深成窟潛魚大似犀赤鱗如琥珀老枕勝玻瓈上
客舉雕俎佳人摇翠箆登庖更作器何以免屠刲
北鴈來南國依依似旅人縱横遭折翼感惻為沾巾平
日誰能挹髙飛不可馴故人持贈我三噢若為珍
栁門京國道驅馬及春陽野火燒枯草東風動綠芒北
行連許鄧南去極衡湘楚境横天下懐王信弱王(高子/勉見)
(竹枝/歌注)
　　浰陽早發
富貴本無定世人自榮枯囂囂好名心嗟我豈獨無不
能便退縮但使進少徐我行念西國已分田園蕪南来
竟何事碌碌随商車自進苟無補乃是懶且愚人生重
意氣出處夫豈徒永懐江陽叟種藕春滿湖(子仁江陽/指眉州也)
　　白塔舖歇馬
甘山廬阜鬰相望林隙熹㣲漏日光吳國晚蠺初斷葉
占城早稻欲移秧迢迢澗水随人急苒苒巖花撲馬香
晚眼儘窮千里逺白雲深處是吾鄉
　　夀陽岸下絶句
街東街西翠帷成池南池北綠錢生幽人獨来帯殘雨
聞得黄鸝第一聲
　　過范縣訪徳孫
漸覺東風料峭寒青蒿黄韭試春盤遥想慶州千嶂裏
暮雲衰草雪漫漫
　　初貶英州贈馬夢得
萬古仇池穴歸心負雪堂殷勤竹裏夢猶自數山王
　　夜雨宿净行院
芒鞋不踏利名塲一葉虚舟寄渺茫林下對牀聴夜雨
静無燈火照凄凉
　　過海得子由書
經過廢来久有弟忽相求户外三竿日江闗一葉秋蕭
疎悲白髪漫浪散窮愁世事江聲外吾生幸且休
　　金山夢中作
江東賈客木棉裘(呉明可遯齋閒覧云閩嶺以南多/木棉土人競植之採其花為布)㑹
散金山月滿樓夜半潮来風又烈卧吹簫筦到揚州(子/仁)
(唐漢中王瑀素知音常過永興里聞太/常工吹笛他日識之謂曰何故卧吹笛)
　　十二月二日将至渦口五里所遇風留宿
長淮久無風放意弄清快今朝雪浪滿始覺平野隘兩
山控吾前呑吐久不嘬(師尹嘬楚快切一舉/盡臠曲禮曰無嘬炙)孤舟繫桑
本(子仁成三年齊髙固入晉師桀石/以投人禽之而乘其車繫桑本焉)終夜舞澎湃舟人
更傳呼弱䌫恃菅蒯(孫倬左傳成公九年/雖有絲麻無弃菅蒯)平生傲憂患
久已恬百怪鬼神欺吾窮戲我留一噫(次公荘子云大/塊噫氣其名為)
(風/)瓶中尚有酒信命誰能戒
　　發洪澤中塗遇大風復還
風浪忽如此吾行欲安歸(縯謝安與孫綽汎海風起浪/湧諸人並懼安吟嘯自若曰)
(如此将何歸耶舟人承/言即迴衆服其雅量)挂帆却西邁此計未為非洪澤
三十里安流去如飛(子仁李白詩巴水急/如箭巴船去如飛)居民見我還
勞問亦依依携酒就船賣此意厚莫違醒来夜已半岸
水聲向㣲明日淮隂市白魚能許肥(次公白魚惟淮楚/有之杜甫詩白魚)
(如切玉又曰溪/友得錢留白魚)我行無南北適意乃所祈何勞弄澎湃
終夜摇窓扉妻孥莫憂色更典箧中衣
　　十月六日記所見
風髙月暗水雲黄淮隂夜發朝山陽山陽曉霧如細雨
炯炯初日寒無光雲収霧捲已停午有風北来寒欲僵
忽驚飛雹穿户牖迅駛不復容遮防市人顛沛百賈亂
疾雷一聲如頽墻使君来呼晚置酒坐定已復日照廊
愰疑所見皆夢寐百種變怪旋消亡共言蛟龍厭舊穴
魚鼈随徙空陂塘愚儒無知守章句論説黒白推何祥
(縯前漢五行志言金失性則有白/眚白祥水失性則有黒眚黒祥)惟有主人言可用天
寒欲雪飲此觴
　　大風留金山兩日
塔上一鈴獨自語(援石勒死之年天静無風而塔上一/鈴獨鳴佛圖澄曰國有大喪不出今)
(年矣既而/石勒果死)明日顛風當斷渡(縯杜詩晚来/急雨春風顛)朝来白浪打
蒼崖倒射軒窓作飛雨龍驤萬斛不敢過(次公龍驤/大舟也)漁
艇一葉從掀舞細思城市有底忙却笑蛟龍為誰怒無
事久留僮僕恠此風聊得妻孥許灊山道人獨何事(趙/堯)
(卿參寥號灊山道人葉飛卿按同安志潜山方/三百里又陶隠居云潜山在潜縣灊與潜同)半夜不
眠聴粥鼔
　　出潁口初見淮山是日至夀州
我行日夜向江海楓葉蘆花秋興長平淮忽迷天逺近
青山久與船低昂夀州已見白石塔短棹未轉黄苑岡
波平風軟望不到故人久立煙蒼茫(師尹杜子美詩獨/立蒼茫自詠詩)
　　湯村開運鹽河雨中督役(李堯祖按圖經仁和縣/湯村鎮市在安仁東鄉)
　　　(去縣四十一里而都鹽倉在天宗門裏徐持晦/按國史先生本傳云開西湖疏苑山鹽橋河修)
　　　(治堰閘與民興利除害講究/甚悉郡人徳之為立祠堂云)
居官不任事蕭散羡長卿胡不歸去來滯留愧淵明(次/公)
(相如倦游不慕官爵求為文園令稱疾閒居援陶/淵明賦歸去来解印去彭澤太史公滯留周南)鹽事
星火急誰能䘏農耕(子仁諷開此河不/當又妨農事也)薨薨曉鼓動萬
指羅溝坑天雨助官政泫然淋衣纓人如鴨與猪投泥
相濺驚下馬荒堤上四顧但湖泓線路不容足又與牛
羊争歸田雖賤辱豈失泥中行寄語故山友慎毋厭藜
羮(厚荘子孔子於陳蔡之間/七日不火食藜羮不糝)
　　新灘阻風
北風吹寒江来自兩山口初聞如摇扇漸覺平沙走飛
雲滿巖谷舞雪穿窓牖灘下三日留識盡山前叟孤舟
倦鵶軋短䌫困牽揉嘗聞不終日今此獨何久(子仁老/子飄風)
(不崇朝驟/雨不終日)只應留逺人此意固亦厚吾今幸無事閉户
為飲酒
　　漢水
捨棹忽逾月沙塵困逺行襄陽逢漢水偶似蜀江清蜀
江固浩蕩中有蛟與鯨漢水亦云廣欲涉安敢輕文王
化南國游女儼如卿洲中浣紗子環珮鏘鏘鳴古風随
世變寒水空泠泠過之不敢慢佇立整冠纓
　　初到黄州(堯卿先生以元豐二年自湖州守得罪/為黄州團練副使明年二月至黄州元)
　　　(豐三年詳/見年譜中)
自笑平生為口忙老來事業轉荒唐(次公李台嘏言韓/昭曰韓八座事業)
(如折韈線無/一條長者)長江遶郭知魚美好竹連山覺筍香逐客
不妨員外置(縯唐左遷謫降官授州刺史司馬者皆員/外置次公譚賔録載趙謙光荅户部員外)
(郎趙涉詩曰惟嫌員/外置不應列星文)詩人例作水曺郎(次公王禹偁作/孟賔于詩集序)
(云古之詩人多求水部何遜張籍孟賔于是也師尹公/出詔獄責受檢校水部員外郎充黄州團練副使本州)
(安/置)只慙無補絲毫事尚費官家壓酒囊(檢校官例折支/多得退酒袋)
　　柏家渡
柏家渡西日欲落青山上下猿鳥樂欲因新月望吳雲
遥看北斗掛南嶽一夢愔愔四十秋古人不死終未休
草舍蕭條誰與語香風欲過白蘋洲
　　吳江岸
曉色兼秋色蟬聲雜鳥聲壮懐銷鑠盡囘首尚心驚
　　黄河
活活何人見混茫崑崙氣脉本来黄濁流若解汙清濟
驚浪應須動太行帝假一源神禹跡世流三患梗堯鄉
靈槎果有仙家事試問青天路短長
　　過泗上喜見張嘉父二首
眉間氷玉照淮明筆下波瀾老欲平直得全生如許妙
不知形諜已多名
空翠娛人意自還明窓一榻共秋閒㑹知名利不到處
定把清觴屬此山
　　儋耳
霹靂収威暮雨開獨慿欄檻倚崔嵬垂天雌霓雲端下
快意雄風海上来野老已歌豐嵗語除書欲放逐臣囘
殘年飽飯東坡老一壑能専萬事灰
　　再過泗上二首
眼明初見淮南樹十客相逢九吳語旅程已付夜帆風
客睡不妨背船雨黄柑紫蟹見江海紅稻白魚飽兒女
慇懃買酒謝船師千里勞君勤轉櫓
繫舟淮北雨折軸繫舟淮南風斷橋客行有期日月疾
嵗事欲晚霜雪驕山根浪頭作雷吼縮手敢試舟師篙
不用燃犀照幽怪要須抜劒斬長蛟
　　過土山寨
南風日日縱篙撑時喜北風将我行湯餅一杯銀線亂
蔞蒿數筯玉簮横
　　過嶺寄子由二首
投章獻䇿謾多談能雪寃忠死亦甘一片丹心天日下
數行清淚嶺雲南光榮歸珮呈佳瑞瘴癘幽居弄曉嵐
從此西風庾梅謝却迎誰與馬毶毶
山林瘴霧老難堪歸去中原荼亦甘有命誰憐終反北
無心却笑亦巢南蠻音慣習疑傖語脾病縈纒帯嶺嵐
賴有祖師清净水塵埃一洗落毶毶
　　侯灘
江邉皎皎過侯灘更上山腰看打盤百嵗老兒親擊鼓
城中憂患不相干
　
　
　
　
　
　東坡詩集註巻一
欽定四庫全書
　東坡詩集註巻二
　　　　　　　　　　　　宋　王十朋　撰
　游覽
　　游東西巖(公自注即謝安東山也程天祐按臨安/縣圖記東永安巖西永安巖在縣北二)
　　　(十里即謝安東山也孫彦忠韻語陽秋云安本/傳謂安登台輔於土山游集今土山在建康建)
　　　(康事迹云安石於此擬/㑹稽之東山亦號東山)
謝公含雅量(李厚謝安常與孫綽等汎海風起海湧/諸人並懼安吟嘯自若衆咸服其雅量)世
運屬艱難况復情所鍾(程縯晉王衍曰太上忘情最下/不及情然則情之所鍾正在我)
(輩/)感槩萃中年正賴絲與竹陶冩有餘歡常恐兒輩覺
坐令髙趣闌(厚王羲之傳謝安睿謂羲之曰中年以來/傷於哀樂與親友别輙作數日惡羲之曰)
(年在桑榆自然至此頃正頼絲竹/陶冩常恐兒輩覺損其歡樂之趣)獨擕縹緲人來上東
西山(縯安棲遲東山放情丘壑然性/好音樂每游賞必以妓女從)放懐事物外徙倚
弄雲泉一旦功業成管蔡復流言慷慨桓野王哀歌和
清彈挽鬚起流涕始知使君賢(厚桓伊傳孝武末年㑹/稽王道子及安壻王國)
(寳以安功名盛極而構㑹之嫌隙遂成帝召伊飲燕安/侍坐伊撫筝而歌怨詩曰為君既不易為臣良獨難忠)
(信事不顯乃有見疑患周旦佐文武金縢功不刋推心/輔王政二叔反流言聲節慷慨俯仰可觀安泣下霑衿)
(乃越席而就之挽其鬚曰使君於此/不凡帝甚有愧色野王伊小字也)意長日月促卧病
巳辛酸慟哭西州門徃駕那復還(縯安雖受朝寄然東/山之志始末不渝欲)
(須經畧粗定自江道還東雅志未就遂遇疾篤還都門/當輿入西州門自以本志不遂深自慨失因悵然謂所)
(親曰吾病殆不起乎安薨後其甥羊曇至西州門以䇿/扣扉誦曹子建詩曰生存華屋處零落歸山丘因慟哭)
(而去次公西州門學者多未曉在江寧府以府有東府/珹城中有揚州廨而揚州在府西故時人號為東府西)
(州而東府城之西門謂之西州門見寰宇記又載縁㑹/稽王道子第在東府城之東謝安薨以道子代領掦州)
(州在第西故時人號為東府西州如此則西州之名在/於安薨之後矣安本傳乃有安病輿入西州門之事則)
(寰宇記所引輿地志不亦謬乎先生所用事/止據本傳用謝安事而已今因與學者辨之)空餘行樂
處古木昏蒼煙
　　金山妙髙臺
我欲乘飛車(次公帝王世紀曰竒肱民能為飛車從風/逺行湯時西風吹竒肱車至於豫州湯破)
(其車不以示民十年東風至乃復/作車遣歸之其地去玉門四萬里)東訪赤松子(縯張良/願葉人)
(間事從赤松子游師古曰赤/松子仙人號黄帝時為雨師)蓬萊不可到弱水三萬里
(縯史記方士言海中有三神山蓬萊方丈瀛洲諸仙人/及不死之藥皆在焉未至望之如雲及到三神山反居)
(水下臨之患且至則風輙引船而去終莫能至援神仙/傳謝自然汎海求蓬萊一道士謂曰蓬萊隔弱水三萬)
(里非飛仙/不可到)不如金山去清風半帆耳中有妙髙臺(次公/妙髙)
(臺之名取華嚴經徳雲比/丘所居妙髙峰為義也)雲峰自孤起仰觀初無路誰
信平如砥(次公詩周/道如砥)臺中老比丘碧眼照牕几(師謂子/元長老)
(也/)巉巉玉為骨凛凛霜入齒機鋒不可觸(次公傳燈録/云神機交徼)
(若住於/箭鋒)千偈如翻水(援韓詩文如翻水成次公/晉書鳩摩羅什日誦十偈)何須尋
徳雲(縯華嚴經云善財童子問法於五十/三善知識而徳雲比丘乃第一也)即此比丘是
長生未暇學請學長不死(次公長生謂學仙長不/死謂物不生不減也)
　　鬱孤臺(自注以下四/首皆䖍州)
八境見圖畫鬱孤如舊游(次公八境者䖍州有之人畫/為圖先生嘗賦詩鬱孤乃其)
(一/也)山為翠浪湧水作玉虹流日麗崆峒曉(次公崆峒在/䖍州西之極)
(處/)風酣章貢秋(厚水經注劉登之曰贑縣東南有章水/西有貢水縣治二水之間因以名焉)
丹青未變葉鱗甲欲生洲嵐氣昏晨樹灘聲入市樓煙
雲侵嶺路草木半炎州故國千峰外髙臺十日留他年
三宿處(厚後漢裴楷言淨/屠不三宿桑下)凖擬繫歸舟
　　㢘泉
水性故自清不清或撓之君看此㢘泉五色爛摩尼(厚/圓)
(覺經云譬如清淨摩尼寳/珠映於五色隨方各現)㢘者謂我㢘我以此名為有
亷則有貪有慧則有癡誰為柳宗元(縯柳子厚謫永州/所居冉溪名之曰)
(愚/溪)孰是吳隠之(援吳隠之酌貪泉飲而賦詩/曰縱使夷齊飲終當不易心)漁父足豈
潔許由耳何淄(縯髙士傳堯讓天下於許由/許由逃之而洗其耳於潁水)紛然立名
字此水了不知毁譽有時盡不知無盡時朅來亷泉上
捋鬚看鬢眉好在水中人到處相娛嬉(次公先生汎潁/詩云豈此水薄)
(相與我/相娱嬉)
　　塵外亭
楚山澹無塵贑水清可厲散䇿塵外遊麾手謝此世山
髙惜人力十歩輙一憇却立淨雲端俯視萬井麗幽人
宴坐處龍虎為斬薙(次公此下八句/皆是馬祖事)馬駒獨何疑(厚傳/燈録)
(六祖謂南嶽曰向去佛法從汝邉去馬駒踏殺天/下人厥後江西遂傳法廣布於天下時號馬祖)豈墮
山鬼計夜垣非助我謬敬欲其逝(次公馬祖始居此山/山鬼為築垣自謂修)
(行不至為鬼所識乃捨去今/先生詩語髙馬祖一著也)戲留一轉語(厚傳燈録同/山直道本來)
(無一物這裏合/下得一轉語)千載起攘袂
　　天竺寺(并引/)
　予年十二先君自䖍州歸謂予言近城山中天竺寺
　有樂天親書詩云一山門作兩山門兩寺元從一寺
　分東澗水流西澗水南山雲起北山雲前臺花發後
　臺見上界鐘清下界聞遥想吾師行道處天香桂子
　落紛紛筆勢竒逸墨跡如新今四十七年予來訪之
　則詩已亡有刻石存耳感涕不巳而作是詩
香山居士留遺跡(次公白樂天以刑部尚書致仕與香/山僧如滿結香火社自稱香山居士)
天竺禪師有故家空詠連珠吟疊璧(次公宣宗弔樂天/詩綴玉連珠三十)
(年誰教冥/路作詩仙)已亾飛鳥失驚蛇(縯懐素草書如飛/鳥出林驚蛇入草)林深野
桂寒無子雨浥山薑病有花(厚嶺表異録山薑花莖葉/即薑也根不堪食而葉間)
(吐花細如麥粒次公山薑术/也按本草木一名山姜也)四十七年真一夢天涯流
落淚横斜
　　碧落洞(自注在英州/下十五里)
槎牙亂峰合晃蕩絶壁横遥知紫翠間古來仙釋并陽
崖射朝日髙處連玉京(厚靈樞金景内經曰下離塵境/上界玉京注云玉京無為之天)
(也盖三十二帝之都玉京之下乃崑崙/北都羅鄷北帝三十六洞之所居處)隂谷叩白月夢
中遊化城(厚法華經有一道師以方便力化作一城/於是衆人前入化城生已度想生安穏想)果
然石門開中有銀河傾幽龕人窈窕别戸穿虚明泉流
下珠琲乳湔交縵纓我行畏人知恐為仙者迎小語輙
響答空山自雷驚(任韋應物詩水性本亦靜石中固/無聲如何兩相激雷轉空山驚)䇿
杖歸去來治具煩方平(厚神仙傳王方平降蔡經家須/臾麻姑繼至再拜方平行厨其)
(食皆金盤玉杯多諸花果芬/香異常擘脯食之云是麟脯)
　　白水山佛跡巖(自注羅浮之東麓也在惠州東北/二十里  楊徳志林云紹聖元年)
　　　(十月十二日過遊白水佛跡院浴于湯池熱甚/其源殆可熟物循山而東有縣水百仞八九折)
　　　(折處輙為潭水涯有巨/人跡數十所謂佛跡也)
何人守蓬萊夜半失左股(次公惠州浮山據地理志云/自㑹稽來今浮山上猶有東)
(方草木易明夷/云夷于左股)浮山若鵬蹲(厚陳文㑹公羅浮山按本/記山髙三千六百丈周回)
(三百二十七里然羅山一也浮山即蓬萊之别島/也堯時洪水浮至依羅而止故有羅浮之號焉)忽展
垂天羽(縯荘子鵬之背若太/山其翼若垂天之雲)根株互連絡(次公翻用列/子言海中五)
(山之根無/所連著也)崖嶠爭吞吐神工自爐􁀙融液相綴補至今
餘隙罅流出千斛乳方其欲合時天匠麾月斧(援酉陽/雜俎有)
(人游山失道遇一人枕襆而坐因問之其人曰君知月/七寳合成乎常有八萬二千戸修之我其一也開襆有)
(王斤斧/數事)帝觴分餘瀝山骨醉後土(次公石鼎聨句/云巧匠琢山骨)峰巒
尚開闔澗谷猶呼舞海風吹未凝古佛來布武(縯禮記/堂下布)
(武/)當時汪罔氏(縯家語孔子曰汪罔氏之君守封嵎之/山者為漆姓在虞夏商為汪罔氏於周)
(為長翟氏今曰大人次公汪罔氏/即防風氏也禹戮之其骨専車)投足不葢拇青蓮雖
不見千古落花雨(厚楞嚴經即時天雨百寳/蓮花青黄赤白間錯紛楺)䨇溪匯九
折萬馬騰一鼓奔雷濺玉雪潭洞開水府濳鱗有饑蛟
掉尾取渴虎我來方醉後濯足聊戲侮回風巻飛雹掠
面過彊弩山靈莫惡劇微命安足賭此山吾欲老慎勿
厭求取溪流變春酒(次公李白襄陽歌此江若變/作春酒壘麴便築糟丘臺)與我
相賔主當連青竹竿下灌黄精圃(厚杜甫泉眼詩何當/宅下流餘潤通藥圃)
(二春濕黄精/一食生毛羽)
　　游三游洞
凍雨霏霏半成雪游人屨冷蒼崖滑不辭擕被巖底眠
洞口雲深夜無月
　　游洞之日有亭吏乞詩既為留三絶句於洞之石
　　壁明日至峽州吏又至意若未足乃復以此授之
　　　(子仁三絶句老衆及東坡子由各一也按南行/集老泉詩云洞門蒼石流成乳山下寒溪冷欲)
　　　(氷天寒二子苦求去我欲居之亦不能子由詩/云昔年有遷客擕手過嵌岩去我嵗已百游人)
　　　(忽復/三)
一徑遶山翠縈紆去似蛇忽驚溪水急爭看洞門呀滑
磴攀秋蔓飛橋踏古槎三扉迎北吹一穴向西斜歎息
煙雲老追思嵗月遐唐人昔未到古俗此為家
洞暖無風雪山深富鹿猳相逢衣盡草環坐髻應髽竈
突依嵓黑尊罍就石窪鴻荒無傳記想像在羲媧此事
今安有遺蹤我獨嗟山翁勸留句强為寫槎牙
　　鬰孤臺(再過䖍州/和前韻)
吾生如寄耳(次公魏文帝樂府云人生如寄多憂何為/法苑珠林云謝安與支遁書云人生如寄)
(耳/)嶺外亦閒游贛石三百里(仔孟浩然詩贛石三百里/㳂江千嶂間叔竒國史補)
(蜀之三峽南康之/贛石皆險絶之所)寒江尺五流(次公唐語云城南/韋杜去天尺五)楚山
微有霰越瘴久無秋(圓仲通真子瘴氣論曰嶺南瘴猶/如嶺北傷寒也從仲春訖仲夏行)
(青草瘴季夏訖/孟冬行黄茅瘴)望斷横雲嶠䰟飛咤雪洲(次公横雲嶠/以言五嶺咤)
(雪洲以瓊崖儋萬四州也賈捐之傳云儋耳珠崖皆在/南方海中洲居南越地炎瘴而無雪有雪則以為希咤)
(也/)曉鐘時出寺暮鼓各鳴樓歸路迷千嶂勞生閱百州
不隨猿鶴化(厚抱朴子周穆王南征久而不歸一/軍皆化君子為猿鶴小人為蟲沙)甘作
賈胡留(縯後漢馬援傳耿舒與其兄弇書/曰伏波類西域賈胡到一處輙止)秪有貂裘在
(援史記蘇秦衣敝黑貂/裘出游數嵗大困而歸)猶堪買釣舟
　　同柳子玉游鶴林招隠醉歸呈景純(次公鶴林竹/林寺也宋髙)
　　　(祖濳龍時常遊寺有黄鶴飛舞因/名黄鶴山鶴林招隠潤州二寺也)
花時臘酒照人光歸路春風灑面凉劉氏宅邉霜竹老
戴公山下野桃香(次公劉氏宅戴公山盖潤州事劉氏/言劉裕家也裕楚元王之逺孫本家)
(彭城晉氏東遷移居晉陵丹徒之京口里堯卿南史戴/顒世居剡下又徙京口止黄鵠山宋文帝毎欲見之嘗)
(謂黄門侍郎張敷曰吾東/廵之日當宴戴公山下)巖頭疋練兼天静(縯謝𤣥暉/詩澄江静)
(如練次公杜詩/逺水兼天静)泉底真珠濺客忙(子仁杜詩奔/泉濺水沬)安得道
人擕笛去一聲吹裂翠崖罔(次公按國史補載李舟好/事嘗得村舍煙竹截以為)
(笛堅如鐵石以遺李謩謩吹笛天下第一月夜泛江吹/之俄有客立於岸呼船共載既至請笛而吹其聲精壮)
(山石可裂謩/未嘗見也)
　　游鶴林招隠二首
郊原雨初霽春物有餘妍古寺滿脩竹深林聞杜鵑睡
餘柳花墮目眩山櫻然(子仁沈約詩/山櫻發欲然)西窻有病客危坐
看香煙
行歌白雲嶺坐詠脩竹林風輕花自落日薄山半隂澗
草誰復識聞香杳難尋時見城市人幽居惜未深
　　與毛令方尉游西菩提寺二首(安國按於濳縣圖/經毛君寳同尉方)
　　　(君武與東坡於熈寧七年八月廿七日同遊西/菩山明智院石刻有焉西菩提寺去縣十五里)
推擠不去已三年(縯晉鄧侯為吳郡守稱疾去職呉/人歌曰鄧侯挽不留謝令推不去)魚
鳥依然笑我頑人未放歸江北路天教看盡浙西山尚
書清節衣冠後(援毛玠典選舉以儉率人魏太祖以素/屏風素慿几賜玠曰君有古人之風故)
(賜君以古人之服玠居顯位常布衣疏食/為尚書僕射祖可毛令乃毛尚書之後)處士風流水
石間(任方干桐廬人幼有清才為徐鉉所器然姿態山/野終不登第當時號為方處士後韋荘奏賜及第)
一笑相逢那易得數詩狂語不須刪
路轉山腰未足移水清石瘦便能竒白雲自占東西嶺
(子翬按於濳圖經云寺前有東/西兩山或有雲晦遥望如嶺焉)明月誰分上下池黑黍
黄粱初熟後朱柑緑橘半甜時人生此樂須天賦莫遣
兒郎取次知(厚王羲之謂謝安曰但恐/兒輩覺損其歡樂之趣)
　　雪後到乾明寺遂宿
門外山光馬亦驚階前屐齒我先行風花誤入長春苑
(縯呉王有長春苑次公宋復古/河南志晉之宮内有長春門)雲月長臨不夜城(次公/解道)
(康齊地記曰齊有不夜城葢古者有日夜/中照於東境故萊子立此城以不夜為名)未許牛羊傷
至潔且看鴉鵲弄新晴更須擕被留僧榻待聴摧簷㵼
竹聲
　　圓通禪院先君舊游也四月二十四日晩至宿焉
　　明日忌日也乃手冩寳積獻盖頌物一偈以贈長
　　老仙公仙拊掌笑曰昨夜夢寳盖飛下着處輙出
　　火豈此祥乎乃作是詩院有蜀僧宣逮事訥長老
　　識先君云
石耳峰頭路接天梵音堂下月臨泉此生初飲廬山水
他日徒參雪竇禪(子仁雪竇師諱仲顯字隠之遂州李/氏子出家參隨州智門祚和尚不起)
(一念之言後居四明之雪竇賜號明覺皇祐/五年七月七日不遺囑亦不説偈北首而亡)䄂裏寳書
猶未出夢中飛葢巳先傳何人更識嵇中散野鶴昂蔵
未是仙(仔晉嵇紹入洛或謂王戎曰昨儔人中始見嵇/紹昂昂如野鶴在雞羣戎曰君復未見其父爾)
　　過萊州雪後望三山(次公按地志萊州掖縣載三/山有海之南岸史記封禪書)
　　　(秦始皇東遊海上行禮祠名山川及八神其四/曰隂主祠三山其後武帝亦祠三山八神是已)
東海如碧環西北巻登萊雲光與天色直到三山回我
行適冬仲薄雪収浮埃黄昏風絮定半夜扶桑開參差
太華頂出没雲濤堆安期與羡門(縯安期羡門神仙名/漢書欒大曰臣嘗徃)
(來海中見安期/生羡門之屬)乗龍安在哉茂陵秋風客(厚漢武帝葬/茂陵嘗作秋)
(風詞李賀金銅仙人辭漢歌茂陵/劉郎秋風客夜聞馬啼曉無跡)勸爾麾一杯(次公借/用晉孝)
(武帝末年長星見帝甚惡之舉酒祝之曰/長星勸爾一杯酒自古豈有萬嵗天子耶)帝郷不可期
(縯陶淵明歸去來詞云富貴非吾願帝郷/不可期次公莊子乘彼白雲至于帝郷)楚些招歸來
(援楚詞宋玉招䰟云䰟/兮來歸何為兮四方些)
　　龜山
我生飄蕩去何求再過龜山嵗五周身行萬里半天下
僧卧一庵初白頭地隔中原勞北望潮連滄海欲東游
元嘉舊事無人記故壘推頽今在不(次公宋文帝遣将/拒魏泰武築城此)
(山/)
　　登玲瓏山(幼槃按林安圖經玲瓏山在縣西十三/里兩山屹起盤屈凡九折上通絶頂名)
　　　(曰九折巖南行百許歩有亭/下瞰百里山名曰三休亭)
何年僵立兩蒼龍瘦脊盤盤尚倚空翠浪舞翻紅罷亞
(厚杜牧詩罷亞百頃稻西/風吹半紅罷亞稻多貌)白雲穿破碧玲瓏三休亭上
工延月(民瞻唐司空圖居中條山王官谷有先人田遂/隠不出作亭觀素室悉圖唐興節士文人名亭)
(曰休休作文以見志曰休美也既休而美且故量才一/宜休揣分二宜休耄而瞶三宜休又少也墯長也率老)
(也迂三者非濟時用則又宜休因自目為耐辱居/士體仁雞跖集楚王誇客以章臺之臺三休乃至)九折
巖前巧貯風(見題/註)脚力盡時山更好莫将有恨趂無窮
　　宿九仙山(九仙謂左元放許邁王謝之流子蒼按/圖經無量院在縣西十二里九仙山東)
　　　(晉葛洪許邁/煉丹之地)
風流王謝古仙真一去空山五百春玉室金堂餘漢士
(援許邁與王逸少書云自山隂南至臨安多有/金堂玉室左元放之徒漢末諸得道者皆在焉)桃花流
水失秦人困眠一榻香凝帳(倬韋應物詩/燕寝凝清香)夢遶千巖冷
逼身半夜老僧呼客起雲峰缺處湧冰輪(致約今寺中/有冰輪閣)
　　韓大祝送游太山
偶作郊原十日游未應廻首厭籠囚但教塵土驅馳足
終把雲山爛漫酬聞道逢春思濯錦(次公濯錦成都也/言因景物而懐郷)
(爾希聲成都古今記濯錦江自州西北分𣲖東流至州/北街過入文富坊東流至膠坊尾又向南流於興聖觀)
(直東南至大慈寺/前有錦江橋是也)便須到處覔莵裘(縯魯隠公曰使營/莵裘吾将老焉)
恨君不上東峰頂夜看金輪出九幽(縯漢官儀曰太山/東南名曰日觀雞)
(一鳴時見日始/出長三丈許)
　　登雲龍山
醉中走上黄茆岡滿岡亂石如羣羊(次公暗使/黄初平事)岡頭醉
倒石作牀仰看白雲天茫茫歌聲落谷秋風長路人舉
首東南望拍手大笑使君狂
　　與客游道塲何山得鳥字(少度吳興統記正真寺/在州南一十六里有山)
　　　(曰道/塲山)
清溪到山盡飛路盤空小紅亭與白塔(商老吳興絖記/郡有五亭曰白)
(蘋亭集芳亭山光亭朝發亭碧波亭又有白/塔巷有白石塔在焉因而名之在州西三里)隠見喬木
杪中休得小庵孤絶寄雲表洞庭在北户雲水天渺渺
庵僧俗縁盡淨業洗未了十年畫鵲竹益以詩自繞髙
堂儼像設禪客各深窈奔泉何處來華屋過溪沼何山
隔幽谷去路青且悄長松度翠蔓絶壁掛啼鳥我友自
杭來尚歎所歴少歸途風雨作一洗紅日燎我驚萬竅
號黑霧捲蓬蓼舟人紛變色坐羡輕鷗矯我獨換酒杯
醉死勝流殍書生例强狠造物空煩擾更将掀舞勢把
燭畫風篠美人為破顔正似腰肢嫋明朝便陳迹清景
墮空杳作詩記餘歡萬古一昏曉
　　初入廬山三首
青山若無素偃蹇不相親(次公先生詩又云青山偃蹇/似髙人又曰登臨不得要萬)
(象各/偃蹇)要識廬山面他年是故人(山南山/面也)
自昔懐清賞神游杳藹間如今不是夢真箇在廬山
芒鞋青竹杖自掛百錢游(縯晉阮脩常歩行/以百錢挂杖頭)可恠深山
裏人人識故侯(次公漢書言邵平者故秦東陵侯種𤓰/於長安城東子仁先生詩話云僕初入)
(廬山山谷竒秀平日所未見殆應接不暇遂發意不欲/作詩已而見山中僧俗皆云蘇子瞻來矣不覺作一絶)
(云芒鞋青竹杖云云既而哂前言之謬復作兩絶句/云青山若無素云云按詩話則今第三篇為首篇矣)
　　同正輔表兄游白水山(邠老白鶴故居圖云白水/山羅浮山之西瀑布在焉)
偉哉造物真豪縱(厚莊子子來病子桑徃問之倚其户/與之語曰偉哉造物又将奚以汝為)
攫土摶沙為此弄擘開翠峽走雲雷截破奔流作潭洞
因隨化人履巨跡(次公列子周穆王時西域之國有化/人來自水岩有大足跡世謂之佛跡)
(今化人則借/以言佛爾)得與仙兄躡飛鞚曵杖不知巖谷深穿雲
但覺衣裘重坐看驚鳥救霜葉知有老蛟蟠石甕金沙
玉礫粲可數古境寳奩寒不動念兄獨立與世疎絶境
難到惟我共永辭角上兩蠻觸(縯莊子有國于蝸之左/角曰蠻氏右角曰觸氏)
(爭地/而戰)一洗胷中九雲夢(援子虚賦齊之青丘吞楚之雲/夢者八九而於其胷中曾不芥)
(帶/)浮來山髙回望失(次公浮來山言羅浮山/也古曰自㑹稽浮來)武陵路絶
無人送(次公謂/桃滑也)筠籃擷翠爪甲香素綆分碧銀缾凍歸
路霏霏暘谷暗(次公淮南子日出于暘谷入於咸/池一作湯谷或云山中有湯泉也)野堂
活活神泉湧(申之物類相感志髙密瑯邪之/臺上有神泉人盛汚之則竭)解衣浴此
無垢人(次公維摩經入解之浴池定水湛/然滿布以清淨華浴此無垢人)身輕可試雲
間鳯
　　次韻正輔同游白水山
秪知楚越為天涯不知肝膽非一家此身如綫自縈繞
左旋右轉隨繅車誤抛山林入朝市平地咫尺千褒斜
(厚梁州記萬古城泝漢上七里有褒谷口南口曰褒/北口曰斜白樂天詩云途竆平谷險舉足劇褒斜)欲
從稚川隠羅浮(援葛洪字稚川/隱于羅浮山)先與靈運開永嘉(次公/永嘉)
(温州也謝靈運在永嘉登山臨水佳處無/不游嘗自始寧南山伐木開徑直入臨海)首參虞舜欵
韶石(厚郡國志韶州有韶/石舜登此石奏韶樂)次謁六祖登南華(次公南華/寺在韶州)
(六祖曹溪/道塲也)仙山一見五色羽(次公言五色雀/也廣南有之)雪樹兩摘
南枝花赤魚白蟹箸屢下(厚一作白魚赤蟹又何曾/日食萬錢猶云無下箸處)黄
柑緑橘籩常加(縯周禮籩人掌四籩之/實加籩之實菱芡栗脯)糖霜不待蜀客
寄(次公東蜀梓州有/糖霜而廣南亦有)荔支莫信閩人誇(厚荔支譜云廣/南及梓䕫之間)
(所出大率早熟其精好/者僅比閩中之下品)恣傾白蜜収五稜(去聲厚嶺南/録瀧州山中)
(多紫石英其大小皆五稜兩頭如箭鏃者水飲之煖而所/無毒次公白蜜以言酒也廣南以田畝為稜収五稜則)
(種酒/稻也)細斸黄土栽三椏(正輔分人參歸種韶陽來詩/本用䃁字惠州無書不見此)
(字所出故且從木奉和次公人參生在黄土/中髙麗人作人參贊曰三椏五葉背陽向隂)朱明洞裏
得靈草(次公朱明洞/羅浮山洞也)翩然放杖淩蒼霞豈無軒車駕熟
鹿亦有鼓吹號寒蛙(援孔稚圭聞庭前鳴蛙/曰可以當兩部鼓吹)仙人勸酒
不用勺石上自有樽罍窪(厚元次山窳樽銘序道州城/東有左湖湖東二十歩有水)
(石山山顛有窳/石可以為樽)徑從北路朝玉闕千里莫遣毫釐差故
人日夜望我歸相迎欲到長風沙(厚李白長干行相迎/不道逺直至長風沙)
(持晦按同安志長風沙鎮/在懐寧縣東一百二十里)豈知乘槎天女側獨倚雲機
看織紗(縯博物志天河與河通有居海島者每年見浮/槎來徃返不失期人異之遂賫糧乘之忽至一)
(處望舍中多織婦俄見一丈夫牽牛渚次飲之後隨槎/復返因至蜀問嚴君平君平曰某年月日有客星犯牛)
(斗約日計之乃此/人到天河時也)世間誰似老兄弟篤愛不復相疵瑕相
擕行到水窮處(厚王維詩行到水/窮處坐看雲起時)庻幾一見留子嗟
(次公詩丘中有麻彼留子嗟/注云留大夫氏子嗟字也)千年狗把嘗夜吠(援續神/仙傳朱)
(孺子一日忽見二花犬相趂入狗把叢下因異之乃尋/掘得二狗把根形状如犬次公白樂天詩不知靈藥根)
(成狗恠得時/聞夜吠聲)無數草棘工蔵遮但令凡心一洗濯神人
仙藥不我遐山中歸來萬想滅豈復回顧雙飛鴉
　　同秦仲二子雨中游寳山
平明已報百吏散半日來陪二子閒立鵲低昂煙雨裏
(次公東方朔外傳武帝宴坐朔執㦸在殿階旁屈指獨/語上從殿上見朔呼問之對曰殿後樹上有鵲立松枝)
(東向/而鳴)行人出没樹林間
　　五月十日與呂仲甫周邠僧惠勤惠思清順可久
　　惟肅義詮同汎湖游北山
三呉雨連月湖水日夜添尋僧去無路㶑㶑水拍簷駕
言徂北山得與幽人兼清風洗昏翳晩景分穠纎縹緲
朱樓人斜陽半疎簾臨風一揮手悵焉起遐瞻世人騖
朝市獨向溪山亷此樂得有命輕薄神所殱
　　病中游祖塔院(無已按杭州圖經云祖塔法雲院/開成二年唐文宗建王宋太平興)
　　　(國六年改作今額/補注今虎跑寺)
紫李黄𤓰村路香烏紗白葛道衣凉閉門野寺松隂轉
欹枕風軒客夢長因病得閒殊不惡安心是藥更無方
道人不惜階前水借與匏樽自在嘗
　　夜泛西湖五絕
新月生魄迹未安(次公杜甫初月/詩影斜輪未安)纔破五六漸盤桓今
夜吐艶如半璧(次公盧仝詩是夕吐艷如長虹/又云初露半箇璧漸吐滿輪魄)游人得
向三更看
三更向闌月漸垂欲落未落景特竒明朝人事誰料得
看到蒼龍西没時(次公蒼龍角亢/之宿夜半而没)
蒼龍已没牛斗横東方芒角昇長庚漁人収筒及未曉
船過惟有菰蒲聲(時湖上禁漁/皆盗釣者也)
菰蒲無邉水茫茫荷花夜開風露香漸見燈明出逺寺
更待月黒看湖光
湖光非鬼亦非仙風恬浪静光滿川須臾兩兩入寺去
就視不見空茫然
　　湖上夜歸
我飲不盡器(次公飲不盡器/出何諷渴賦)半酣味尤長籃輿湖上歸
(縯晉王𢎞邀陶濳還州問其所乘答曰素有脚疾/向乗籃輿亦足自反乃令一門生二兒共輿之)春風
吹面凉行到孤山西夜色已蒼蒼清吟雜夢寐得句旋
已忘尚記梨花村依依聞暗香入城定何時賓客半在
亡睡眼忽驚矍繁燈閙河塘(夢良沙河塘乃/杭州街名也)市人拍手
笑状如失林麞始悟山野姿異趣難自彊人生安為樂
吾䇿殊未良
　　寒食未明至湖上太守未來兩縣令先在(子翬杭/有錢塘)
　　　(仁和二/縣倚郭)
城頭月落尚啼烏烏榜紅舷早滿湖(次公烏榜紅舷游/湖之船也張載云)
(呉榜越船不/能無水而浮)鼓吹未容迎五馬(縯南齊柳元伯之子五/人皆領郡號五馬次公)
(五馬言太守也古樂府羅敷行云五馬/立躊蹰杜詩人生五馬貴莫受二毛侵)水雲先已颺雙
鳬(厚雙鳬謂二縣令也王喬為鄴令毎朔望來朝漢明/帝怪之令太史伺望之每見雙鳬從東南飛來舉絪)
(得舄驗之乃尚/方所賜履舄也)映山黄帽螭頭舫(縯鄧通為黄頭郎注/云着黄帽也冲之白)
(樂天杭州詩小/航船亦畫龍舟)夾道青煙鵲尾爐(厚費崇先尤信佛法/以鵲尾香爐置膝前)
(次公杜陵集載陶貞/白有金鵲尾香爐)老病逢春只思睡獨求僧榻寄須
臾
　　次韻劉景文周次元寒食同游西湖
絮飛春減不成年(次公杜詩一片花飛減却春倬丘豫/見庭中花落謂友人曰飛此一片減)
(却青春色不趂行/樂復待何時耶)老境同乗下瀬船(次公漢武帝紀有/下瀨将軍而注引)
(伍子胥書/有下瀨船)藍尾忽驚新火後(樂天寒食詩三杯藍/尾酒一碟膠牙餳)遨頭
要及浣花前(成都太守自正月十日出游/至四月十九日浣花乃止)山西老将詩
無敵(次公以言劉景文前/漢贊云山西出将)洛下書生語更妍(次公以言/周次元謝)
(安傳云能為/洛下書生詠)共向北山尋二士(次公二士言清順道濳/也堯卿魏僧法度法紹)
(游學北山綜習三藏靈跡異事/世皆見聞世號曰北山二聖)畫橈鼍鼓䀨清眠
　　連日與王忠玉張全翁游西湖訪北山清順道濳
　　二詩僧登垂雲亭飲參寥泉最後過唐州陳使君
　　夜飲忠玉有詩次韻答之
北山非自髙千仞付我足西湖亦何有萬家生我目雲
深山在塢風靜響應谷與君皆無心信步行看竹竹間
逢詩鳴(次公韓愈送孟東野序云東野/始以其詩鳴今以言二詩僧也)眼色奪湖渌百
篇成俯仰二老相追逐(次公二老指言王/忠玉張全翁也)故應千頃池
養此一雙鵠山高路已斷亭小膝屢促夜尋三尺井(次/公)
(三尺井指言/參寥泉也)渴飲半甌玉明朝閙絲管寒食雜歌哭使
君坐無聊狂客來不速載酒有鴟夷(縯揚雄酒箴鴟夷/滑稽腹如大壺盡)
(日盛酒人復借沽常/為國器此于屬車)扣門非啄木(次公唐人詩云閒聞/啄木鳥疑是扣門僧)
浮蛆灔金盌翠羽出華屋須臾便陳迹覺夢那可續及
君未渡江過我勤秉燭(次公晉謡有五馬浮度/江又古詩何不秉燭游)一笑換
人爵百年終鬼録(厚魏文帝書有曰觀/其姓名巳為鬼録)
　　次韻曹子方運判雪中同游西湖
詞源灔灔波頭展(倬隋文蓺傳曰筆/有餘力詞無竭源)清唱一聲巖谷滿
未容雪積句先髙豈獨湖開心自逺(器先陶淵明詩/心逺地自偏)雲
山已作歌眉淺山下碧流清似眼尊前侑酒只新詩何
異書魚餐蠧簡
　　次韻仲殊雪中游西湖二首
夜半幽夢覺稍聞竹葦聲起續凍折絃(援賈島詩坐聞/西牀琴凍折兩)
(三/絃)為鼓一再行(縯漢書司馬相如飲卓氏所臨卭/令請奏琴相如辭謝為鼓一再行)曲終
天自明玉樓已崢嶸有懐二三子落筆先飛霙(民瞻雪/花謂之)
(霙見韓/詩外傳)共為竹林㑹身與孤鴻輕秀語出寒餓身窮詩
乃亨禪老復何為笑指孤煙生我獨念粲者誰與予目
成(援詩如此粲者何次公楚詞大司/命云滿堂兮美人獨與予兮目成)
寳雲樓閣閙千門(民瞻寳/雲寺名)林静初無一鳥喧閉戸莫教
風掃地捲簾疑有月臨軒水光㶑灔猶浮碧山色涳濛
已歛昏乞得湯休竒絶句(次公湯休以此仲殊宋僧/惠休姓湯氏有詩名于世)始
知鹽絮是陳言
　　七月一日出城舟中苦熱
凉飇呼不來流汗方被體(次公趙昞長嘯呼風亂流/而濟又杜詩汙流被我體)稀
星乍明滅暗水光瀰瀰香風過蓮芡驚枕裂魴鯉欠伸
宿酒餘起坐濯清泚火雲勢方壯未受月露洗(縯杜詩/火雲洗)
(月露絶壁/上朝暾)身微欲安適坐待東方啟
　　望海樓晩景五絶(國器杭州圖經云東樓一名望/海樓在舊治中和堂北太平寰)
　　　(宇記云樓髙十八/丈唐武徳七年置)
海上濤頭一線來樓前指顧雪成堆從今潮上君須上
更看銀山二十回
横風吹雨入樓斜壮觀應須好句誇雨過潮平江海碧
電光時掣紫金蛇
青山斷處塔層層隔岸人家喚欲譍江上秋風晩來急
為傳鐘鼓到西興(彦章杭州圖經云浙江/渡在候潮門外對西興)
樓下誰家燒夜香玉笙哀怨弄初凉臨風有客吟秋扇
拜月無人見晩粧
沙河燈火照山紅(堯卿唐地理志沙河塘縣舊治南五/里咸通二年刺史崔彦曾聞昔潮水)
(衝擊錢塘江岸至於奔逸入城勢莫能禦故/聞沙河以决之河有三曰外沙中沙裏沙)歌鼓喧呼
語笑中為問少年心在否角巾欹側鬢如蓬
　　自仙游回至黑水見居民桃氏山亭高絕可愛復
　　憇其上
山鵶曉辭谷似報游人起出門猶屢顧慘若去吾里道
途險且迂繼此復能幾溪邉有危構歸駕聊復尼愛此
山中人縹緲如仙子平生慕獨往官爵同一屣(師史記/郊祀志)
(武帝云嗟乎吾誠得如黄/帝吾視去妻子如脱屣耳)胡為此溪邉眷眷若有竢國
恩久未報念此慙且泚(師韓愈瀧吏詩叩頭謝吏言始/慙今更羞歴官二十餘國恩並)
(未/酬)臨風浩悲咤萬世同一軌何年謝簮紱丹砂留迅晷
　　登常山絶頂廣麗亭
西望穆陵闗(縯穆陵山在沂州沂水縣管/仲言齊之封境南至于穆陵)東望瑯邪臺
(厚瑯邪山在沂州之沂水海州之朐山宻州之諸城三/縣界漢有瑯邪縣先是越王勾踐嘗治此始皇登山樂)
(之作瑯邪臺其地/在今諸城之東南)南望九仙山(縯在錢塘臨安或/云在宻州諸城縣)北望
空飛埃相将呌虞舜(厚杜詩回首呌虞/舜蒼梧雲正愁)遂欲歸蓬萊嗟
我二三子狂飲亦荒哉紅裙欲仙去(縯趙飛燕身輕/臨風如欲飛去)長
笛有餘哀清歌入雲霄妙舞纎腰回自從有此山(縯羊/叔子)
(登峴山謂鄒湛曰自有宇宙便有此山古來賢達勝士/登此逺望如我與卿者多矣然湮滅無聞使人悲傷)
白石封蒼苔何嘗有此樂将去復徘徊人生如朝露白
髪日夜催弃置當何言萬刧終飛灰(援曹毗志怪曰漢/武鑿昆明池見灰)
(黒無復土舉朝不解以問東方朔朔曰可試問西域胡/至後漢明帝時外國道人入洛陽有憶方朔言者以問)
(之胡曰天地大劫将盡/則劫燒此劫燒之餘也)
　　過廬山下一首(并序/)
　予過廬山下雲物騰湧黙有禱焉未午衆峰凛然故
　作是詩
亂雲欲埋山勢與飄風南(縯詩巻阿/飄風自南)羣隮相應和勇徃
爭驂驔可憐薈蔚中(厚詩薈兮蔚/兮南山朝隮)時出紫翠嵐鴈没失
東嶺龍騰見西龕一時供坐笑百態變立談暴兩破坱
圠(援賈誼鵩賦大鉤播物坱圠無垠注坱塵也圠山曲/也甄雲卿廬山記太虛簡寂觀宋陸先生隱居也其)
(間一峰秀卓者曰紫霄峰過白氏草堂半山有二泉出/石間名曰雙玉澗萬夀院南三里至下白石又三里至)
(上白石詠真洞天/五老峰正在其後)清飇掃渾酣廓然歸何處陋矣安足
戡亭亭紫霄峰窈窈白石庵五老數松雪雙溪落天潭
(次公紫霄峰白石庵五/老雙溪皆廬山事也)雖云黙禱應(縯退之謁衡岳廟/詩濳心黙禱祈有)
(應/)顧有移文慙(厚周彦倫隠於北山後應詔出仕又欲/過舊隱孔徳璋假山靈之辭以責之謂)
(之北山/移文)
　　汎潁
我性喜臨水得潁意甚竒到官十日來(厚白樂天詩到/官來十日覽鏡)
(生二/毛)九日河之湄吏民笑相語使君老而癡使君實不
癡流水有令姿遶郡十餘里不駛亦不遲(厚陶淵明詩/不駛亦不遲)
(飄飄吹/我衣)上流直而清下流曲而漪畫船俯明鏡笑問汝
為誰忽然生鱗甲(厚白樂天詩伊/水細浪鱗甲生)亂我鬚與眉散為百
東坡頃刻復在兹(沈敦謨傳燈録良价禪師遇水觀影/大悟有偈曰我今獨自往處處得逢)
(渠渠今正是我/我今不是渠)此豈水薄相與我相娱嬉聲色與臭味
顛倒眩小兒等是兒戲物水中少磷緇趙陳兩歐陽同
參天人師(次公天人師言佛也趙陳言景/貺履常兩歐陽叔弼季黙也)觀妙各有得
共賦汎潁詩
　　自金山放船至焦山(敬夫杭州圖經云焦山/普濟院在金山之東)
金山樓觀何眈眈(次公眈眈屋深貎/文選有大厦眈眈)撞鏡擊鼓聞淮南
焦山何有有脩竹採薪汲水僧兩三雲霾浪打人跡絶
時有沙户祈春蠶我來金山更留宿而此不到心懐慙
同游盡返决獨徃賦命窮薄輕江潭清晨無風浪自湧
中流歌嘯倚半酣老僧下山驚客至迎笑喜作巴人談
自言久客忘郷井只有彌勒為同龕困眠得就紙帳煖
飽食未厭山蔬甘山林飢餓亦有無田不退寧非貪展
禽雖未三見黜(次公柳下惠/為士師三黜)叔夜自知七不堪(縯嵇叔/夜與山)
(巨源書有必不堪/者七甚不可者二)行當投劾謝簮組為我佳處留茅庵
(吴人謂水中可為田者為/沙焦山長老中江人也)
　　同王勝之游蒋山(縯舊名鍾山漢末廣陵人蒋子/文為金陵尉討賊死于山下孫)
　　　(權為立廟改名蒋山/子仁勝之名益柔)
到郡席不煖居民空惘然好山無十里遺恨恐他年欲
欵南朝寺(厚山中寺多是六朝行宮東晉/宋齊梁陳皆都江陵謂之南朝)同登北郭船
朱門収畫㦸紺宇出青蓮(荆公宅/以為寺)夾路蒼髯古(次公指/言松檜)
(也先生詩又云山中只有/蒼髯臾數里蕭蕭管送迎)迎人翠麓偏龍腰蟠故國(縯/山)
(春宛轉若蟠龍之状孔明名之曰龍蟠山次公寰宇記/載孔明謂吳帝曰鍾山龍蟠石城虎踞真帝王都也)
鳥爪寄曾巔(厚山有鳥爪峰次公髙僧傳誌公生於/鷹窠手類鳥爪死葬此山上舊註非是)竹
杪飛華屋松根泫細泉峰多巧障日江逺欲浮天畧彴
横秋水(次公畧彴横木橋也陸龜蒙詩頭/經畧彴冠微亞腰挿笭箵帶矗頻)浮屠挿暮煙
歸來踏人影雲細月娟娟
　　至真州再和二首
老手王摩詰窮交孟浩然論詩曾伴直(厚孟浩然為王/維所知維待詔)
(金鑾殿與之商較風雅忽遇上幸維所浩然錯愕伏牀/下維不敢隱因奏聞上欣然曰朕素聞其人因得召見)
(命吟詩浩然曰北闕休上書南山歸敝廬不才明主棄/多病故人疎上曰朕未嘗棄人自是卿不求進因命放)
(還師南史南孝標言/利交有五四曰窮交)話舊已忘年北上難陪驥東行且
趕船離亭花映肉(縯杜詩寄呈蘇渙侍御云憶子/初尉永嘉去紅顔白面花映肉)醉眼
鷺窺蓮柂轉三山没風回五兩偏(次公五兩字出郭璞/江賦有云覘五兩之)
(動静而李善注引兵書曰凡候風法以雞羽重八兩建/五丈旗取羽繫其巔立軍營中許慎淮南子注曰綄候)
(風也音桓楚人謂之五兩又五臣注/曰五兩鳥毛為之置竿之上以候風)翰荒祠過𤓰歩(縯/掦)
(州江都縣𤓰歩鎮/乃徃真州渡口也)古甃墮松巔聞道清香閤(次公韋應/物詩宴寝)
(凝清/香)新篘白玉泉莫教門掩夜坐待月流天(厚謝莊月/賦白露曖)
(空素月/流天)小院檀槽閙空庭樺燭煙公詩便堪唱為付小
嬋娟
公顔如雪柏千載故依然笑我無根柳空中不待年(師/劉)
(義慶世説云顧説之與晉簡文帝同年説之早白帝問/卿何以先老對曰蒲柳之姿望秋先隕松栢之質隆冬)
(轉/茂)肯留歸闕斾坐待迎風船特許門傳鑰那知箭起蓮
(縯蓮花漏法以/水浮箭為候)相逢月上後小語坐西偏(子仁退之庭/柳詩朝日出)
(其東我常/坐西偏)流落千帆側(厚劉禹錫詩沈舟側畔千/帆過病木前頭百樹春)追思
百尺巔躬耕懐谷口(援楊子云谷口鄭子真耕/乎嵓石之下名振於京師)水石羡
平泉(縯唐李徳裕平泉荘周四十里名花異草鉛松怪/石靡不畢致次公李衛公詩序云後世以平泉一)
(石一花移他處/者非李氏子孫)茆屋歸元亮(厚陶詩養真衡茆下庶以/善自名淵明一字元亮)
霓裳醉樂天(援白樂天嘗侍宴觀舞霓裳曲/愛之及在杭州集諸妓教之)行聞宣室
召(厚前漢賈誼傳誼謫長沙文帝思誼徴之至/入見上方受釐坐宣室遂問以鬼神之事)歸近御
鑪煙(次公唐人詩從事不須輕/御史滿身猶帶御鑪煙)未用歌池上(縯樂天有/池上樂之)
(詩/)隨宜教李娟(厚樂天為蘇州和元稹霓裳歌云李/娟張態君莫嫌亦擬隨宜且教取)
　　孟震同遊常州僧舍三首(子仁震東平人/嘗為黄州通判)
年老轉覺此生浮(次公荘子其生/若浮其死若休)又作三吳浪漫游(次/公)
(唐元結自稱為浪/士人呼之為漫郎)忽見東平孟君子夢中相對説黄州
(無已先生君子泉銘序云孟君亨之篤學而力行克有/常徳信於朋友一時皆稱之曰此君子也因號之孟君)
(子君通守齊安其圃有泉旱不加損水不加益因名之/曰君子泉又先生有䟦云孟君名震字享之及進士第)
(為承/議郎)
湛湛清池五月寒山山無數碧巑岏穉杉戢戢三千本
(厚戢戢多貌靈全月蝕詩/萬國赤子􁣙􁣙生魚頭)且作淩雲合抱看
知君此去便歸耕笑指孤舟一葉輕待向三茅乞靈雨
(縯三茅指言茅山也茅/君兄弟三人皆為神仙)半篙流水送君行
　　儋耳山
突兀隘空虛他山總不如君看道傍石盡是補天餘
　　觀湖二首
乘槎逺引神仙客萬里清風上海濤回首不知沙界小
飄衣猶覺色塵髙須彌有頂低垂日兠率無根下戴鼇
釋梵茫然齊劫火飛雲不覺醉陶陶
朝陽照水紅光開玉濤銀浪相徘徊山分宿霧儘寛逺
雲駕髙風馳送來昇霞影色欹殘火及物氣燄明纎埃
可憐極大不知已浮生野趣悠悠哉
　　滄州亭懐古
湘水悠悠天際來夾江古木抱山回城中人物若可數
日晏市散多蒼苔九嶷巉天古雲埋遙想帝子龍車迴
心衰目極何可望九歌寂寂令人哀
　　游中峰盃泉
石眼盃泉舉世無要知盃渡是凡夫可憐狡獪維摩老
戲取江湖入鉢盂
　　火星巖
火星巖下石凌壁閣上相忘止一僧莫問人間興廢事
門前流水几前燈
　　觀大水望朝陽巖作
朝陽巖前不結廬下眺江水百歩餘春泉濺濺出乳竇
青莎白石半洿涂不到津頭二三日誰知江水漲天墟
遥望横盃不敢濟巖口正有人罾魚
　　惠州近城數小山類蜀道春與進士許毅野歩㑹
　　意處飲之且醉作詩以記適參寥専使欲歸使持
　　此以示西湖之上諸友庻使知余未嘗一日忘湖
　　山也
夕陽飛絮亂平蕪萬里春前一酒壺鐡化雙魚沉逺素
劒分二嶺隔中區花曾識面香仍好鳥不知名聲自呼
夢想平生消未盡滿林煙月到西湖
　
　
　
　
　
　
　
　
　
　
　
　
　
　
　東坡詩集註巻二
欽定四庫全書
　東坡詩集註巻三
　　　　　　　　　　　　宋　王十朋　撰
　游覽
　　游徑山(十朋按徑山事状云徑山乃天目東北/峰也中有徑路後通天目故謂之徑山)
衆峰来自天目山勢若駿馬奔平川中塗勒破千里足
金鞭玉鐙相迴旋人言山住水亦住下有萬古蛟龍淵
(次公水經曰於潜縣北天目山山極髙峻東面瀑布下/注成沼名曰蛟龍池池水入西溪西溪合于浙江十朋)
(徑山事状云國一大師因獵者導自重岡之西至于危/峰之北石巖之隈坐于石牀之上有頃有素衣老人前)
(而致拜師曰汝何人也曰龍也師曰何以至此曰自師/到此吾屬五百皆不安息師若久住於此我将挈其屬)
(歸天目願捨此地為師立錫之所師許之乃請師登山/絶頂入五峰之間中有大湫指謂師曰吾家若去此湫)
(當漲留一宂水慎勿湮之我将時至而衛師今此一宂/尚存謂之龍井言訖不見於是雲霧晦㝠風雨驟作連)
(夜不息及明既霽湫水盡涸漲沙遂平北峰之隙復有/草庵可居師乃止焉庵盖龍所為今庵基見在諸草不)
(生/)道人天眼識王氣結茒宴坐荒山巔(次公道人指言/欽禪師也十朋)
(事状云大師諱法欽吳郡崑山人姓朱氏年二十二馬/素禪師見而識之躬為去髪謂師曰汝乗流而行遇徑)
(而止師至臨安東北山下而問之樵者曰此山中謂之/徑塢乃求挂錫之地四顧無人適遇苫盖覆罝罘師就)
(之宴坐獵者見之以/其地結廬與師居之)精神貫山石為裂(十朋事状云永/泰中師坐北峰)
(石并下見白衣儒士拜于前自言是中子山人也長安/佛法有難我聞師道行髙邈願度為沙彌往救師曰汝)
(有何術對曰我誦俱胝觀音呪其功無比師曰吾坐後/石屏汝能呪令破否曰可遂叱之石屏裂為三片今謂)
(之碣石巖師知神異為去髪給衣賜名/恵崇至京師與術士競恵崇告勝云)天女下試顔如
蓮(縯髙僧嵬戒行嚴潔有一天女寄宿/嵬曰吾心若死灰無以革囊見試)寒窓煖足来撲
渥(次公撲渥兎也木蘭歌雄兎脚撲朔雌兎眼迷離撲/朔一本作撲渥十朋事状云師有白兎兎常跪于杖)
(屨之/間)夜鉢呪水降蜿蜒(厚佛圖澄傳襄國成塹水源枯/竭石勒問澄何以致水澄曰今)
(當勑龍取水乃坐繩牀燒安息香呪數百言如此三日/水泫然㣲流有一小龍長五六寸許有頃水大至次公)
(大注所引非鉢中降龍事抱朴子云外國方士能神呪/者臨川踽步吹氣龍即浮出長十餘丈方士一吹縮至)
(一寸取著壺中遇旱出/龍而雨集此事相類)雪眉老人朝扣門(次公宣室志/載任頊居深)
(山中嘗一日閉闗晝坐一翁扣/門来謁曰我非人也乃龍也)願為弟子長㕘禪(次公/龍見)
(孫思邈稱弟子以為言十朋此以上並係徑山實事當/以徑山事状注者為是如趙次公注者皆牽合但不欲)
(盡去/之)爾來興廢三百載奔走吳㑹輸金錢飛樓湧殿壓
山破朝鐘暮鼔驚龍眠晴空仰見浮海蜃落日下數投
村鳶有生共處覆載内擾擾膏火共烹煎(縯荘子山木/自冦也膏火)
(自煎/也)近来愈覺世議隘毎到寛處差安便嗟余老矣百
事廢却尋舊學心茫然問龍乞水歸洗眼(龍井水洗/病眼有効)欲
看細字銷殘年
　　冬至日獨逰吉祥寺
井底㣲陽囘未囘(次公月令冬至/則水泉動故云)蕭蕭寒雨濕枯荄何
人更似蘇夫子不是花時肯獨来
　　後十餘日復至
東君意淺著寒梅千朶深紅未暇裁(次公此言東君止/著寒梅而已此所)
(以為意也千朶深紅/則言吉祥寺之牡丹)安得道人殷七七不論時節遣花
開(厚鶴林潤州寺名其事殷七七字文祥周寳舊識之/及移鎮浙西鶴林寺杜鵑髙丈餘每春月爛漫寺僧)
(相傳言貞元中有僧自天台移種之自後營飾花院鎖/閉時或窺見二女子共㳺樹下俗傳女子花神也寳一)
(日謂七七曰鶴林之花天下竒絶常間能作非時花今/重九将近能開此花副此日乎七七乃前二日往鶴林)
(焉中夜女子来謂七七曰妾為上𤣥所命司此花今與/道者開之然此花非久即歸閬苑矣於是女子瞥然不)
(見及九日爛熳如春寳驚異游賞累日花俄/不見其後兵火焚寺樹失根株信歸閬苑矣)
　　游道塲山何山
道塲山頂何山麓(次公何山以何楷讀書得名/故後句云髙人讀書夜達旦)上徹雲
峰下幽谷我從山水窟中来尚愛此山看不足陂湖行
盡白漫漫青山忽作龍蛇盤山髙無風松自響誤認石
齒號驚湍山僧不放山泉出屋底清池照瑶席階前合
抱香入雲月裏仙人親手植出山囘望翠雲鬟碧瓦朱
欄縹緲閒(次公杜詩碧瓦/朱甍照城郭)白水田頭問行路小溪深處
是何山髙人讀書夜達旦至今山鶴鳴夜半(援北山移/文蕙帳空)
(兮夜鶴怨春秋繁露曰鶴知半夜鶴水/鳥也夜半水立感其生氣則益喜而鳴)我今廢學不歸
山山中對酒空三歎(子仁梗陽人有獄魏戊将受賂閻/没女寛諫入比置三歎魏子曰置)
(食三歎何也同辭曰願以小人/之腹為君子之心屬厭而已)
　　正月二十一日病後述古邀往城外尋春
屋上山禽苦喚人檻前氷沼忽生鱗(次仁鱗盖言水也/郭景純㳺山詩閶)
(闔西南来潛波喚鱗起注云兊為/閶闔風生波渙然如魚鱗之起也)老来厭伴紅裙醉病
起空驚白髪新卧聴使君鳴鼔角(厚晉王述為㑹稽太/守以母喪居郡境王)
(羲之代述止一弔述每聞角聲謂羲之/當詣已如此者累年而羲之竟不顧)試呼稚子整冠
巾(須溪既邀先生尋春雖病/餘聞鼓角則整冠巾而往)曲欄幽榭終寒窘一看郊
原浩蕩春
　　自昌化雙溪館下步尋谿源至治平寺二首(子功/按昌)
　　　(化縣圖經云雙/谿館在縣治前)
亂山滴翠衣裘重雙澗響空窓户摇飽食不嫌谿筍瘦
穿林閒覔野芎苗却愁縣令知㳺寺尚喜漁人争渡橋
正似醴泉山下路桑枝刺眼麥齊腰
每見田園輙自招倦飛不擬控扶摇共疑楊惲非鋤豆
(厚前漢掦惲荅孫㑹宗書載其詩曰田彼南山蕪穢不/治種一頃豆落而為其人生行樂耳須富貴何時漢宣)
(帝聞而惡/之坐死)誰信劉章解立苗(援劉章忿劉氏不得職常/入侍髙后燕飲進曰請為)
(太后言耕田太后曰若生而為王子安知田乎章曰/深耕溉種立苗欲疏非其種者鉏而去之太后嘿然)老
去尚飡彭澤米(厚陶潜為彭澤令在縣公田悉令種秫/妻子固請種秔乃以二頃五十畝種秫)
(五十畝/種秔)夢歸時到錦江橋(次公錦江橋今在成都大/慈寺前所過石橋是也)宦
㳺莫作無家客舉族長懸似細腰(次公退之詩細腰不/自乳舉族長孤懸)
　　與周長官李秀才㳺徑山二君先以詩見寄次其
　　韻二首(堯卿周邠字/開祖汝南人)
少年飲紅裙(縯退之詩不解文/字飲惟能醉紅裙)酒盡推不去呼来徑山
下試與洗塵霧(堯卿王凝之妻謝氏譏弟兄學不/進曰塵霧經心為天分有限邪)癡馬
惜鄣泥臨流不肯渡(援晉書王濟善解馬性嘗乗一馬/著連錦鄣泥前有水終不肯渡濟)
(云此必是惜鄣泥/使人解去便渡)獨有汝南君從我無朝暮肯将紅塵
脚暫著白雲屨嗟我與世人何異笑百步功名一破甑
棄置何用顧(厚後漢郭太傳孟敏客居太原荷甑堕地/不顧而去林宗見而問其意對曰甑已破)
(矣視之何益林宗異之/因勸令㳺學十年知名)更慿陶靖節往問征夫路(援陶/淵明)
(歸去来云問征夫以前路恨/晨光之熹㣲陶諡靖節先生)
龍亦戀故居百年尚来去(堯卿山中/有龍嵓也)至今雨雹夜殿闇
風纒霧而我棄鄉國大江忘北渡便欲北山前築室安
遲暮又恐太幽獨歲晚霜入屨同㳺得李生側足随蹇
步孔明不自愛臨老起三顧(縯諸葛亮出師表言臣本/布衣躬耕於南陽先帝不)
(以臣卑鄙猥自枉屈三顧臣于/草廬之中咨臣以當世之事)吾歸便却掃(縯江文通/恨賦云馮)
(衍閉闗却掃厚南史沈炯字/初明閉闗却掃無所交接)誰踏門前路
　　再游徑山
老人登山汗如濯到山困卧呼不覺覺来五鼓日三竿
(縯劉禹錫詩日出三竿春霧消江頭蜀客競蘭橈師南/齊天文志永明五年十一月丁亥日出三竿其色黄赤)
(暈/)始信孤雲天一握(古語云孤雲兩角去天一握次公/芝田録興元有路通已州險峻處)
(謂之孤雲兩角諺云孤雲兩角去天一握/言極髙也先生本注止稱古語今詳注之)平生未省出
艱險兩足慣曽行犖确(厚退之詩山石/犖确行徑㣲)含暉亭上望東
溟淩霄峰頭挹南嶽共愛絲衫翠絲亂誰見玉芝紅玉
琢白雲何事自来往明月長圓無晦朔(山有白雲/峰明月菴)塜上
雞鳴猶憶欽山前鳳舞逺徵璞(次公憶欽欽禪師也思/璞郭璞也欽禪師説法)
(時常有白雞来聴璞詩天目山前兩乳長龍飛鳳舞到/錢塘十朋徑山事状云自國一大師居山猛獸不搏鷙)
(鳥不擊有雞常随法㑹不食生類師之長/安雞長鳴三日不食而死今有靈雞塚)雪窓馴兎元
不死(注見前㳺/徑山詩)煙嶺寒猿苦難捉從来白足傲生死(堯/卿)
(髙僧曇始入道之後大有殊迹㳺化闗中足白於面跣/涉泥水未嘗沾汙天下咸呼白足按曇始和尚在闗中)
(時赫連勃勃斬戮闗中而始遇害連遭數刃盡不能傷/於時隠遁山林後拓跋燾再入闗中博陵崔浩猜忌佛)
(法而専信天師冦謙皓為燾所任偽魏太平七年盡滅/佛教軍兵燒掠寺院僧尼茍有竄者追捕得必梟斬始)
(聞之乃下山杖錫宫門有司奏曰有一道士足白於面/今到宫門燾令斬之不傷遽以奏燾燾怒自以所佩刀)
(斫之數下俱無傷損又法苑珠林曰/白足阿練長安道人也戒行精髙)不怕黄巾把刀槊
(次公劉禹錫白足赤髭之侶黄巾/賊也後漢賊有赤眉黄巾之號)榻上雙痕凛然在劎
頭一吷何須角(以上皆山中故事十朋徑山事状云第/三代法濟大師諱洪諲吳興烏程人姓)
(吳氏咸通八年嗣法位始至是山遇黄巢之亂巢之偏/帥領卒千人至而見師宴坐不起以劎揮禪座者再見)
(師神思湛然帥乃異之獻金寳再拜而去今禪座尚在/二劎迹亦存云次公荘子道仁義於戴晉人之前猶劒)
(首之/一吷)嗟我昏頑晚聞道與世齟齬空多學靈水先除眼
界花(龍井水洗眼有効/注見前徑山詩)清詩為洗心源濁騷人未要逃
競病(縯梁武帝於華尤殿燕飲聯句令沈約賦韻餘競/病二字未賦曺景宗便操筆立成其辭曰去時兒)
(女悲歸来笳鼓競借問/行路人何如霍去病)禪老但喜聞剥啄(援退之詩剥/剥啄啄有客)
(至/門)此生更得㡬囘来從今有暇無辭數
　　與梁先舒煥汎舟得臨釀字二首
彭城古戰國(縯彭城徐州也古大彭氏之國自春秋至/唐末多戰争之地次公漢髙項羽劉裕皆)
(起彭/城)孤客倦登臨汴泗交流處(援退之詩汴泗/交流郡城角)清潭百
丈深故人輕千里足蠒来相尋(縯吴入郢申包胥走/秦乞師足皆生蠒)何
以娛佳客潭水洗君心
老守厭簿書先生罷函丈(厚禮席間函丈次公罷函/丈言舒煥也時煥為教授)風
流魏晉間談笑羲皇上(縯魏晉間士尚清談慕達節視/名教吏事為俗陶淵明自謂羲)
(皇上/人)洪河忽已過水色渌可釀君毋輕此樂此樂清且
放
　　與頓起孫勉汎舟探韻得味字
窓前堆梧桐林下鳴絡緯(養源遯齋間覧云浙人呼螽/斯之善鳴者為絡緯織女)
佳人尺書到客子終夜喟朝来一尊酒晤語聊自慰秋
蠅已無聲霜蟹初冇味當為壮士飲眥裂須磔蝟(縯劉/惔稱)
(桓温眼如紫石/稜須作蝟毛磔)勿作兒女懐坐念蠨蛸畏(援詩曰蠨/蛸在户)山
城亦何有一笑瀉肝胃汎舟以娛君魚鱉多可餼縦為
十日飲(次公史記秦昭王遺平原君/書曰願與君為十日之飲)未遽主人費吾儕
俱老矣耿耿知自愧寧能傍門户啼笑雜猩狒(縯左思/賦猩猩)
(啼而就禽狒狒笑而被格師猩猩形若狗而人面善與/人言被執将死則相對而泣狒狒状如人面長黑身有)
(尾踵見人則笑/笑則脣掩目)要将百篇詩一吐千丈氣蕭條嵗行暮
迨此霜雪未明朝出城南遺迹觀楚魏(厚彭城本宋地/而其後齊楚魏)
(滅宋三/分其地)西風迫吹㡌(次公吹㡌使孟嘉事而退之/云霜風破佳菊嘉節迫吹㡌)金菊
亂如沸願君勿言歸輕别吾所諱(次公劉先主言許汜/之求田問舍曰元龍)
(所諱/也)
　　游惠山(并序/)
　余昔為錢塘倅往来無錫未嘗不至恵山既去五年
　復為湖州與髙郵秦太虛杭僧參寥同至覽唐處士
　王武陵竇羣朱宿所賦詩愛其語清簡蕭然有出塵
　之姿追用其韻各賦三首
夢裏五年過覺来雙鬢蒼還将塵土足一步漪瀾堂(次/公)
(惠山在常州無錫縣/漪瀾堂寺中堂名)俯窺松桂影仰見鴻鶴翔炯然肝
肺間已作氷霜光虛明中有色清浄自生香還從世俗
去永與世俗忘
薄雲不遮山疎雨不濕人蕭蕭松徑滑䇿䇿芒鞵新嘉
我二三子皎然無緇磷勝㳺豈殊昔清句仍絶塵弔古
泣舊史疾䜛歌小旻哀哉扶風子難與巢許鄰(謂竇羣/縯竇羣)
(扶風人隱居毘陵以節操聞徴拜左拾遺後為御史中/丞探李吉甫隂事帝辨其誣将誅羣吉甫救之乃免)
敲火發山泉烹茶避林樾(厚楚人謂兩樹/交隂之下曰樾)明窓傾紫盞
色味兩竒絶吾生眠食耳一飽萬想滅頗笑玉川子饑
弄三百月(縯盧仝詩開緘宛見諫/議面手閲月團三百片)豈如山中人睡起山
花發一甌誰與共門外無来轍
　　端午遍㳺諸寺得禪字
肩輿任所適(次公王獻之嘗經吳郡聞顧辟疆/有名園先不相識乗平肩輿徑入)遇勝輙
留連焚香引幽步酌茗開净筵㣲雨止還作小窓幽更
妍盆山不見日草木自蒼然(次公先生詩話自云僕為/吳興有㳺飛英寺詩云㣲)
(雨止還作小窓幽更姸盆山不見日草/木自蒼然自非至吳越不見此境也)忽登最髙塔眼
界窮大千卞峰照城郭(敬夫吳興統記云卞山/在烏程縣北一十八里)震澤浮
雲天(子仁吳興統記云具區藪太湖/也一名震澤廣一百八十三里)深沉既可喜曠蕩
亦所便幽尋未云畢墟落生晚烟(師陶淵明詩/依依墟里烟)歸来記
所歴耿耿清不眠道人亦未寝孤燈同夜禪
　　汎舟城南㑹者五人分韻賦詩得人皆苦炎字四
　　首
城中樓閣似魚鱗不見清風起白蘋(次公宋玉風賦曰/起於青蘋之末今)
(湖州有白蘋洲/故變用白蘋)試選苕溪最深處仍呼我輩不羈人窺
船野鶴何曽下(次公下字如列子鷗/鳥舞而不下之下)見燭飛蟲空自馴
遶郭荷花一千頃誰知六月下塘春
苦熱誠知處處皆何當危坐學心齋(次公管子弟子職/篇危坐鄉師顔色)
(無怍又漢茅容避雨樹下危坐愈恭莊子顔回曰/囘不飲酒不茹葷者數月矣若此可以為心齋乎)海螯
要共詩人把(次公畢卓云/左手持蟹螯)溪月行遭霧雨霾鄉國飄零
斷書信弟兄流落隔江淮便應築室苕溪上荷葉遮門
水浸階
紫蟹鱸魚賤如土得錢相付何曽數(次公杜詩得錢即/相覔沽酒不復疑)
(又後漢謡曰河/間詫女能數錢)碧筩時作象鼻彎白酒㣲帯荷心苦(縯/張)
(君房脞載歴城北有使君林魏正始中鄭公慤於三伏/之際率賔僚避暑於此取大荷葉盛酒以簮刺令與柄)
(通屈莖上輪囷如象鼻傳翕之名為碧筩歴/下皆效之云酒味雜蓮氣香冷勝于他酎)運肘風生
看斫膾(次公禮記深衣格之髙下可以運肘/也運肘風生亦依荘子運斤成風也)随刀雪落
驚飛縷(縯杜詩饔子左右揮霜刀繪飛金盤白雪髙次/公張景陽七命曰乃命支離飛霜鍔紅肌綺散)
(素膚雪落又潘岳西征賦云饔人縷切鑾刀若飛應刃/落俎雪靃霏霏師杜甫姜侯設鱠詩無聲細下落飛雪)
(有骨已刴/觜春葱)不将醉語作新詩飽食應慙腹如鼓(次公談/藪載髙)
(爽題鼓嘲孫挹云身有八尺圍腹内/無寸腸面皮如許厚受打未遽央)
橋上㳺人夜未厭共依水檻立風簷樓中煑酒初嘗芡
月下新粧半出簾南郭清㳺繼顔謝(次公謝安顔真卿/皆為吳興太守)
北窓歸卧等羲炎人間寒熱無窮事自笑疎頑不受痁
　　與王郎昆仲及兒子邁遶城觀荷花登峴山亭晚
　　入飛英寺分韻得月明星稀四首(伯恭吳興統記/云峴山在州南)
　　　(五里本名顯山晉吳興太守段康/於此山上起顯亭後改曰峴山亭)
昨夜雨鳴渠曉来風襲月蕭然欲秋意溪水清可啜環
城三十里處處皆佳絶浦蓮浩如海時見舟一葉此間
真避世青蒻低白髪(次公唐隠士張志和詞青蒻/笠碧蓑衣斜風細雨不須歸)相逢
欲相問已逐驚鷗没
清風定何物可愛不可名所至如君子草木有嘉聲我
行本無事孤舟任斜横中流自偃仰適與風相迎舉盃
屬浩𣺌樂此兩無情歸来兩溪澗雲水夜自明
苕水如漢水鱗鱗鴨頭青(縯李白詩遥看漢水鴨/頭緑恰似蒲萄初醱醅)吳興
勝襄陽萬瓦浮青㝠我非羊叔子愧此峴山亭(厚晉書/羊祜字)
(叔子鎮襄陽嘗詣峴山慨然歎息顧謂從事鄒湛曰自/有宇宙便有此山由来賢達勝士登此逺望如我與卿)
(者多矣皆湮没無聞使人悲傷湛曰公徳冠四海道嗣/前哲令聞令望必與此山俱傳至如湛輩當如公言耳)
悲傷意則同嵗月如流星從我兩王子(子仁謂王/適王遹也)髙鴻
挿脩翎湛輩何足道當以徳自銘
吏民憐我懶鬬訟日已稀能為無事飲(厚史記陳軫謂/犀首曰公何好)
(飲也曰/無事也)可作不夜歸(縯解道康齊地記/曰齊有不夜城)復尋飛英逰盡
此一寸暉撞鐘履聲集顛倒山雲衣我来無時節杖屨
自推扉莫作使君看外似中已非
　　與胡祠部游法華山(無已蘇州圖經云法華山/興福院在吳興西三十里)
陂湖欲盡山為界始見寒泉落髙𣲖道人未放泉出山
曲折虛堂瀉清快使君年老尚兒戲緑棹紅船舞澎湃
(縯綠棹紅船/作流杯之戲)一笑翻杯水濺裙(縯裴慶餘佐李紳幕嘗/㳺江舟子誤濺近侍衣)
(公變色裴遽為詩曰半額鵝黄金縷衣翠翹浮動玉/釵垂從教水濺羅衣濕知是巫山行雨歸公大悦)餘
歡濯足波生隘長松攙天龍起立蒼藤倒谷雲崩壊仰
穿蒙宻得清曠一覽震澤吁可怪(次公魯靈光殿賦吁/可畏乎其駭人也)
誰云四萬八千頃𣺌𣺌東盡日所曬歸塗十里盡風荷
清唱一聲聞露薤(是日樂工有作此聲者次公挽歌有/蒿里薤露之曲言薤頭露也今先生)
(却壓露薤字盖縁杜詩/有盈筐承露薤句也)嗟予少小慕真隠(子仁宋何尚/之致仕方山)
(為退居賦以明所守後還攝職袁淑乃録/古人隠士有迹無名者為真隠傳以嗤焉)白髪青衫天
所械忽逢佳士與名山何異枯楊便馬疥君猶鸞鶴偶
飄墮六翮如雲豈長鎩不将新句紀兹處恐負山中清
净債
　　又次前韻贈賈耘老
具區吞滅三州界(次公震澤太湖也一名具區地志云/南従湖州長城縣界北入常州晉陵)
(縣界又入無錫縣界晉陵之東入蘇州吳縣界周囘六/百五十四里養源蘇州圖經云其區接蘇常湖秀四州)
(界内有大小山七十/二洞庭居其一焉)浩浩湯湯納千𣲖從來不著萬斛
船(次公杜詩蕩蕩萬/斛船影若掦白虹)一葦漁舟恣奔快仙壇古洞不可
到(次公十道記云太湖廣三萬六千頃下/有地道潛通已陵昔龍威丈人之所居)空聴餘瀾鳴
澎湃今朝偶上法華嶺縱觀始覺人寰隘山頭卧碣弔
孤冡下有至人僵不壊空餘白棘網秋蟲無復青蓮出
幽怪(事見本/院碑)我来徙倚長松下欲掘茯苓親洗曬聞道
山中富竒藥往往靈芝雜葵薤詩人空腹待黄精生事
只看長柄械(次公杜詩下句云黄精無苗白日盛短衣/數挽不掩脛黄魯直云天下杜詩本皆作)
(黄精惟有一本作黄獨至讀本草芋條下云芋魁一名/黄獨然後悟杜詩黄獨指言芋魁則先生所見杜詩猶)
(天下之衆本耳伯恭冷齋夜話魯直曰杜詩云黄獨無/苗山雪盛俗人易曰黄精子美流離亦未至作道人劎)
(客食黄精也次公變山雪為白日非是又杜詩云/三春濕黄精一食生毛羽又云掃除白髪黄精在)今年
大熟期一飽葉葉㣲蟲真癬疥(賈云今嵗有小蟲/食葉不甚為害)白花
半落紫穟香攘臂欲助磨鎌鎩安得山泉變春酒與子
一洗尋常債(次公杜詩酒債尋常行處有人生七十古/来稀縯孫濟權之叔也嗜酒不治産常醉)
(屢欠酒緡人皆笑之濟恬然自若謂人曰/尋常行坐處欠人酒債欲貨此緼袍償之)
　　安國寺尋春
卧聞百舌呼春風起尋花栁村村同(縯杜詩步屧随春/風村村自花栁子)
(仁鮑明逺詩行樂篇云春/風太多情村村花栁好)城南古寺修竹合小房曲檻
欹深紅看花歎老憶年少對酒思家愁老翁病眼不羞
雲母亂鬢絲强理茶烟中(厚杜牧之題禪院詩今日鬢/絲禪榻畔茶烟輕颺落花風)
遥知二月王城外(縯王城/在洛陽)玉仙洪福花如海(次公玉仙/洪福僧寺)
(名/)薄羅勻霧葢新粧快馬争風鳴雜珮玉川先生真可
憐一生躭酒終無錢(縯玉川先生盧仝也有詩云天下/薄夫苦躭酒玉川先生也躭酒薄)
(夫有錢恣長樂先生無錢養澹泊有/錢無錢俱可憐百年驟過如流川)病過春風九十日
獨抱添丁看花發(援盧仝示添丁詩云數日不食/强人行何忍索我抱看滿樹花)
　　雨晴後步至四望亭下魚池上遂自乾明寺前東
　　岡上歸二首
雨過浮萍合蛙聲滿四鄰海棠真一夢梅子欲嘗新拄
杖間挑菜鞦韆不見人慇懃木芍藥(厚唐開元中禁中/呼牡丹為木芍藥)
獨自殿餘春
髙亭廢已久下有種魚塘(次公范蠡齊民/要術有種魚法)暮色千山入
春風百草香市橋人寂寂古寺竹蒼蒼鸛鶴来何處號
鳴滿夕陽
　　與子由同逰寒溪西山(師寒溪西寺在武/昌縣屬湖北路)
散人出入無町畦(次公荘子櫟社見夢於匠石曰子㡬/死之散人又焉知散才而賀知章自)
(號江湖散人又荘子云彼且/無町畦亦與之為無町畦)朝㳺湖北暮淮西(次公黄/州在淮)
(南西/道)髙安酒官雖未上(次公髙安筠州也按潁濵遺老/傳云子瞻以詩得罪朝廷輙從)
(坐謫監筠/州鹽酒税)兩脚垂欲穿塵泥與君聚散若雲雨共惜此
日相提携千摇萬兀到樊口(次公即武/昌樊口也)一箭放溜先鳧
鷖層層草木暗西嶺瀏瀏霜雪鳴寒溪(次公西嶺寒溪/皆在黄州對岸)
空山古寺亦何有歸路萬頃青玻瓈(次公萬頃玻瓈言/水之色似之先生)
(又曰共飲/玻瓈江)我今漂泊等鴻鴈江南江北無常栖幅衣不
擬過城市欲踏徑路開新蹊(路有直入寒溪/不遇武昌者)却憂别後
不忍到見子行跡空餘悽吾儕流落豈天意自坐迂闊
非人擠行逢山水輙羞歎此去未免勤鹽􁉛(縯退之送/窮文有云)
(大學四年/朝􁉛暮鹽)何當一遇李八百(厚李八百名脱蜀人也歴/世見之時人計之年八百)
(嵗因以為號晉書言脱妖術惑衆以鬼道療病又署人/官位時人多信事之為王敦所殺次公按神仙傳李八)
(百蜀人也人莫知其名或隠山林或出市㕓其徒唐公/房為仙事見在本傳子仁陳搏傳言有一人青巾短褐)
(扣陳希夷門未報倐去追之見老人衣/鹿皮曰此神仙李八百也動則八百里)相哀白髪分刀
圭(李八百宅在筠州援本草凡散藥有云刀圭者十分/方寸匕之一堆如梧桐子大也子仁李白詩金丹别)
(後知傳得乞取/刀圭救病身)
　　日日出東門
日日出東門(子仁東坡圖云東門近東坡之門/也在乾明寺前五十步今無矣)步尋東
城逰城門抱闗卒笑我此何求我亦無所求駕言寫我
憂(次公先生詩話言吾有語云日日出東門步尋東城/㳺人云駕言寫我憂章子厚謂參寥曰前步而後駕)
(何其上下紛紛也僕聞之曰吾以尻為輪以神為馬何/曽上下乎參寥曰子瞻文過有理似孫子荆曰所以枕)
(流欲洗其耳所以漱石欲礪/其齒詩駕言出㳺以寫我憂)意適忽忘返路窮乃歸休
懸知百嵗後父老説故侯古来賢達人此路誰不由百
年寓華屋千載歸山丘何事羊公子不肯過西州(厚謝/安甥)
(羊曇為安所愛安薨後輟樂彌年行不由西州路嘗因大/醉扶路唱樂不覺至西州門左右白曰此西州門曇悲)
(感不已以馬䇿扣扉誦曺子建詩曰生/存華屋處零落歸山丘因慟哭而去)
　　真覺院有洛花花時不暇往四月十八日與劉景
　　文同賞賞枇杷
緑暗初迎夏紅殘不及春魏花非老伴盧橘是鄉人(師/談)
(助云盧橘枇杷也/揚雄賦盧橘夏熟)井落依山盡巖崖發興新嵗寒君記
取松雪看蒼鱗
　　又和劉景文韻
牡丹松檜一時栽付與春風自在開試問壁間題字客
㡬人不為看花来
　　游羅浮山一首示兒子過
人間有此白玉京(次公史記曰天上白/玉京五城十二樓)羅浮見日雞一
鳴(劉夢得有詩記羅浮夜半見日事山不甚髙而夜見/日此可異也厚夢得詩云隂陽迭用事乃俾夜作晨)
(咿喔天雞鳴扶桑色昕昕/赤波千萬里湧出黄金輪)南樓未必齊日觀(縯漢官儀/泰山東南)
(名曰日觀雞一鳴見/日始出長三丈許)鬱儀自欲朝朱明(山有二石樓今/延祥寺在南樓)
(下朱明洞在冲虛觀後云是蓬莱第七洞天厚黄庭内/景經髙奔日月吾上道鬰儀結鄰善相保注云鬰儀奔)
(日之/仙也)東坡之師抱朴老(援葛洪字稚川/自號抱朴子也)真契久已交前
生玉堂金馬久流落(厚揚雄解嘲云歴金/馬上玉堂有日矣)寸田尺宅今
誰耕(縯黄庭經云寸田尺宅可理生盡/道家以丹田曰寸田面曰尺宅也)道華亦嘗啖一
棗(唐永樂道士侯道華竊食鄧天師藥仙去永樂有無/核棗人不可得道華獨得之予在岐下亦嘗得食一)
(枚/)契虚正欲仇三彭(唐僧契虚遇人導㳺稚川仙府真/人問曰汝絶三彭之仇乎契虚不)
(能/荅)鐵橋石柱連空横(山有鐵橋石/柱人罕至者)杖藜欲趂飛猱輕雲
谿夜逢瘖虎伏(山有啞/虎巡山)斗壇晝出銅龍吟(冲虚觀後有/朱真人朝斗)
(壇近於壇上獲/銅龍六銅魚一)小兒少年有竒志中宵起坐存黄庭(厚/黄)
(庭内景經云脾神常在字䰟庭晝夜/存之可長生注云䰟庭即黄庭也)近者戲作凌雲賦
(援司馬相如奏大人賦武帝大悦/飄飄然有凌雲氣㳺天地之間意)筆勢彷彿離騷經負
書從我盍歸去羣仙正草新官銘汝應奴𨽻蔡少霞我
亦季孟山𤣥卿(唐有夢書新宫銘者云紫陽真人山𤣥/卿撰其畧曰良常西麓原澤東池新宮)
(宏宏崇軒䡾䡾又有蔡少霞者夢人遣書碑略曰公昔/乘魚車今履瑞雲躅空仰塗綺輅輪囷其末題云五雲)
(書閣吏蔡/少霞書)還須略報老同叔贏糧萬里尋初平(子由一/字同叔)
(縯荘子南榮趎贏糧而見老人神仙傳黄初平牧羊有/一道士携至金華山其後兄初起尋之但見白石問羊)
(何在初平叱石曰/起皆起成羊也)
　　正月二十四日與兒子過賴仙芝王原秀才僧曇
　　頴行全道士何宗一同㳺羅浮道院乃栖禪精舍
　　過作詩和其韻寄邁迨一首(十朋栖禪寺在/惠州豐湖上)
斷橋隔勝踐脫屨欣小掲瘴花已繁紅官栁猶踈細斜
川二三子悼歎吾年逝(厚陶淵明㳺斜川詩序云天氣/澄和風物閒美與二三鄰曲同)
(㳺斜川又云悲日月之/遂往悼吾年之不留)凄凉羅浮館風壁頽雨砌黄冠
常苦饑迎客羞破袂仙山在何許歸鶴時墮毳﨑嶇食
松黄(厚本草圖經松枝上黄粉名松/黄山人及時拂取作湯㸃之)欲救齒髪弊坐令
禪客笑一夢等千嵗栖禪晚置酒蠻果粲蕉茘(援韓退/之羅池)
(廟碑茘子丹兮蕉葉/黄雜肴蔬兮進侯堂)齋厨釡無羮野餉籃有蕙嬉㳺趂
時節俯仰了此世猶當洗業障更作臨水禊(厚應劭風/俗通禊者)
(潔也故於水/上盥潔之也)寄書陽羡兒并語長頭弟(次公陽羡兒言/邁也長頭弟則)
(言迨也陽羡乃常州二子在常州也/迨之長頭先生前集有詩可見其實)門户各努力先期
畢租税
　　與程正輔㳺碧落洞
空山不難到絶境未易名何時謫仙人来作鈞天聲胸
中㡬雲夢(縯司馬相如子虚賦齊人言其青丘之澤/吞楚雲夢者八九而於胸中曽不芥蔕)餘
地多恢宏長庚與北斗錯落綴冠纓(厚曺子建與陳琳/書云披翠雲以為)
(衣戴北斗/以為冠)黄公獻紫芝(厚崔琦四皓頌昔商山四皓者/葢甪里先生綺里季夏黄公東)
(園公也秦世道滅徳消坑黜儒術乃退而作歌曰莫莫/髙山深谷逶迤曄曄紫芝可以療飢唐虞世逺吾将何)
(歸駟馬髙葢其憂甚大富貴畏人兮不如貧賤之肆志/子翬按本草紫芝味甘温保神益精氣久服輕身不老)
赤松餽青精(次公赤松古神仙名也青精仙飯名也真/誥載霍山有道者鄧伯原受青精石飯之)
(法杜詩云豈無青/精飯使我顔色好)谿山久寂寞請續離騷經抱枝寒蜩
咽繞耳飛蚊清謫仙撫掌笑笑此羽皇銘我頃嘗獨游
自適孤雲情君今又繼往霧雨愁青㝠感君兄弟意尋
羊問初平玉牀分箭鏃(次公玉牀丹砂所生之/處也丹砂如箭鏃者良)不忍獨
長生詩成輙寄我妙絶陶謝并孤鴻方避弋(援揚子鴻/飛𠖇𠖇弋)
(人何/簒焉)老驥猶在坰(次公魏武帝樂府老驥伏櫪志在千/里在坰以言其閑散也詩駉駉牡馬)
(在坰/之野)鳥獸如可羣永寄槁木形何山不堪隠飲水自脩
齡
　　徐元用使君與其子端嘗邀僕與兒子過同㳺金
　　山浮金堂戲作此詩
昔與徐使君共賞錢塘春愛此小天竺時来中聖人松
如遷客老酒似使君醇(子仁梁書顧憲之為建康令清/儉强力甚得民和故京師飲酒)
(者得醇者輙/號為顧建康)繫舟藤城下弄月鐔江濵(次公藤州之/縣名曰鐔津)江
月夜夜好山雲朝朝新使君有令子(子仁南史禇淵嘗/謂任時父遥曰聞)
(卿有令子相為喜之所/謂百不為多一不為少)真是石麒麟(援徐陵生數嵗僧/寳誌見之曰此天)
(上石麒/麟也)我子乃散材(縯荘子匠石見櫟/社曰此散材也)有如木輪囷(援/鄒)
(陽云蟠木根/柢輪囷離踦)二老白接䍦(縯㐮陽小兒謂山/簡曰倒著白接䍦)兩郎烏角
巾(次公杜詩錦里/先生烏角巾)醉卧松下石(子仁李白詩夜卧松/下石飢飡石中髓)扶
歸江上津浮橋半投水掲此碧鱗鱗
　　重㳺終南子由以詩見寄次韻
去年新栁報春囘今日殘花覆緑苔溪上有堂還獨宿
誰人無事肯重来古琴彈罷風吹坐山閣醒時月照杯
(子仁令趙宗有彈鳴鹿與張果之/宿西溪堂皆東坡去年詩中事也)嬾不作詩君錯料舊
逋應許過時陪(子仁子由所寄詩云定邀道士彈鳴鹿/誰與溪堂共酒杯應有新詩還寄我與)
(君和取/當㳺陪)
　　杭州㳺山
山平村塢迷野寺鐘相荅晚隂生林杪落日猶在塔行
招兩社僧共步青雲月送客渡石橋迎客出林樾幽尋
本真性往事聴徐説錢王方壮年此邦事輕侠鄉人鄙
貧賤異類識英傑立石像興王遺址今岌嶪功勲三吳
定富貴四海甲歸来父老蔵崇髙畏輕壓(縯錢越王始/以郷兵破走)
(黄巢復以八都兵討劉漢宏并越州以奉董昌而自/居于杭及昌以越叛則誅昌以併越盡有浙東西地)詩
人工譏病此欲恣挑抉流傳後世人談笑資口舌是非
今已矣興廢何倉卒持歸問禪翁笑指浮漚没
　　栁子玉以詩見邀同刁丈逰金山
君年甲子久相逢(縯左傳絳縣老人曰臣生之嵗正月/甲子朔四百有四十五甲子矣師曠)
(曰七十/三年矣)難向君前説老翁更有方瞳八十一奮衣矍躒
走山中
　　惠山謁錢道人烹小龍團登絶頂望太湖
踏遍江南南岸山逢山未免更留連獨擕天上小團月
来試人間第二泉(厚陸羽品泉以無錫/惠山寺石泉為第二)石路縈囘九龍
脊水光翻動五湖天孫登無語空歸去半嶺松聲萬壑
傳(縯阮籍嘗於蘇門山遇孫登與商略終古及栖神導/氣之術登皆不應因長嘯而退至半嶺有聲若鸞鳳)
(之音響乎巖谷/乃登之嘯也)
　　㳺廬山次韻章傳道
塵容已似服轅駒(縯西漢田蚡傳漢武怒内史曰平生/數言魏其武安長短今曰廷論乃局)
(促效轅/下駒)野性猶同縱壑魚(厚西漢王褒聖主得賢臣/頌沛乎若巨魚之縦大壑)出
入巖巒千仞表較量筋力十年初雖無窈窕驅前馬還
有鴟夷掛後車(援掦雄酒箴鴟夷滑稽腹如大壺常為/國器託于屬車次公詩命彼後車窈窕)
(驅前馬言官妓引/馬師禮執燭前馬)莫笑吟詩淡生活(縯裴度居守東洛/夜宴半酣度索聨)
(句元白冇得色度為破題次至楊汝士曰昔日蘭亭無/艶質此時金谷有髙人居易知不能加遽裂之曰笙歌)
(鼎沸勿作/冷淡生活)當令阿買為君書(厚退之詩云阿買不識字/頗知書八分詩成使之寫)
(亦足張吾軍堯卿或問黄魯直阿買是退之/何人魯直云退之姪也必有所據而云耳)
　　正月二十日往岐亭郡人潘古郭三人送余於女
　　王城東禪荘院(十朋先生志林云黄州東十五/里有永安城俗謂之女王城)
十日春寒不出門不知江栁已摇村稍聞决水流氷谷
盡放青春没燒痕(子仁古詩崗分河/勢斷春入燒痕青)數畝荒園留我住
半瓶濁酒待君温去年今日闗山路細雨梅花正斷䰟
(次公先生集中梅花兩絶乃欲至黄州時詩其一云昨/夜東風吹石裂半随飛雪渡闗山集中但題云梅花兩)
(首而先生嘗自寫則題云/正月二十日過闗山作)
　　八月十五日看潮五絶
定知玉兎十分團已作霜風九月寒寄語重門休上鑰
夜潮留向月中看
萬人鼓噪懾吳儂猶似浮江老阿童(縯晉書羊祜傳童/謡曰阿童復阿童)
(銜刀浮渡江不畏岸上虎但畏水中龍羊祜曰此必水/軍有功知王濬小字阿童因表監益州諸軍事加龍驤)
(将軍宻令修舟楫為/順流之計濬終滅吳)欲識潮頭髙㡬許越山渾在浪花
中
江邉身世兩悠悠久與滄波共白頭造物亦知人易老
故知江水更西流
吳兒生長狎濤淵冐利輕生不自憐東海若知明主意
應教斥鹵變桑田(是時新有㫖禁弄潮縯太平廣記麻/姑自言見東海三為桑田向到蓬莱)
(水又淺於往昔豈将復還為陵陸乎王方平笑曰聖人/皆言海中行復揚塵也師按公赴詔獄招此詩諷主上)
(好興利而不知害多利少稱海變桑田此事知/必不可得者以譏朝廷興水利之必不可成也)
江神河伯兩醯雞(援荘子孔子見老𣆀曰丘之於道也/其猶醯雞歟㣲夫子之發吾覆也吾)
(不知天地/之大全也)海若東来氣吐霓(縯荘子河伯見秋水以天/下之美盡在已順流而行)
(至于北海東面/而視不見水端)安得夫差水犀手(厚吳玉夫差有/水犀甲三千)三千
彊弩射潮低(吳越主嘗以弓弩射潮頭/與海神戰自爾水不近城)
　　㳺桓山㑹者十人以春水滿四澤夏雲多竒峰為
　　韻得澤字
東郊欲尋春未見鶯花迹春風在流水鳬雁先拍拍(次/公)
(退之病鴟詩青泥淹/兩翅拍拍不得飛)孤帆信溶漾弄此半篙碧􁑾舟桓
山下(厚桓山在彭城泗水上/即宋司馬桓魋墓也)長嘯理輕䇿彈琴石室中
幽響清磔磔(子仁先生㳺桓山記云登桓山入石室使/道士戴日祥鼓雷氏之琴今詩盖紀實也)
弔彼泉下人野火失枯腊悟此人間世何者為真宅(縯/前)
(漢揚王孫云支體束絡口含玉石欲化不得/欎為枯腊千載之後乃得歸土就其真宅)暮囘百步
洪散坐洪上石愧我非王襄子淵肯見客(援子淵王褒/也王襄為益)
(州刺史得王/褒而薦之)臨流吹洞簫(次公盖王褒/有洞簫賦也)水月照連璧(謂/王)
(氏兄弟厚晉夏侯湛美容觀/與潘岳友善京都謂之連璧)此歡真不朽囘首嵗月隔
想像斜川㳺作詩繼彭澤(縯彭澤陶淵明也嘗為彭澤/令其後退歸田園嘗為斜川)
(之㳺今集中有正/月五日㳺斜川詩)
　　戴道士得四字代作(堯卿戴日祥/江南人也)
少小家江南寄迹方外士偶随白雲出賣藥彭城市(厚/後)
(漢韓康採藥名山賣/於長安市日不二價)雪霜侵杖屨塵土汙冠袂賴存三
尺桐(次公三尺桐琴也廣雅曰神/農氏琴長三尺六寸六分)中有山水意(縯伯牙/鼓琴志)
(在髙山鍾子期曰巍巍/乎志在流水曰湯湯乎)自從夷夏亂七絃久已廢(次公/唐法)
(曲雖失雅音然本諸夏之聲故歴朝行焉天寳十三載/始詔道調法曲與胡部新聲合作自爾夷夏之聲相亂)
(無復辨者前輩嘗言今世所謂琴者乃古之鄭衛耳/今世所謂鄭衛則皆胡風矣而雅音替壊不復存焉)心
知鹿鳴三(援左傳歌鹿鳴之三而/琴操有鹿鳴曲三疊)不及胡琴四(厚胡琴/琵琶也)
(本胡中馬上所鼔/四絃以象四時)使君獨慕古嗜好與衆異共弔桓魋
宫一灑孟嘗淚(次公桓譚新論曰雍門周以琴見孟嘗/君曰臣竊悲千秋萬嵗外墳墓生荆棘)
(狐兎穴其中樵兒牧䜿躑躅而歌其上行人見之悽愴/曰孟嘗君之尊貴如何成此乎孟嘗君喟然歎息淚下)
(承/睫)歸來鎖塵匣獨對斷絃喟掛名石壁間寂寞千載事
　　正月二十日與潘郭二生出郊尋春忽記去年是
　　日同至女王城作詩乃和前韻
東風未肯入東門走馬還尋去嵗村人似秋鴻来有信
事如春夢了無痕江城白酒三盃釅野老蒼顔一笑温
已約年年為此㑹故人不用賦招䰟
　　唐道人言天目山上俯視雷雨每大雷電但聞雲
　　中如嬰兒聲殊不聞雷震也(堯卿按臨安圖經云/天目山在縣西五十)
　　　(里髙三千九百丈周回八百里乃神仙所居有/三十六洞又太平寰宇記云山有兩湖若左右)
　　　(目故名天目善權按唐道士/字子霞嘗作天目山真境録)
已外浮名更外身區區雷電若為神山頭只作嬰兒看
無限人間失筯人(任先主聴曺公語方食失匕筯時㑹/雷震先主因謂曺公曰一震之威乃)
(至/此)
　　許州西湖
西湖小雨晴灔灔春渠長来從古城角夜半傳新響使
君欲春㳺浚沼役千掌紛紛具畚鍤閙若蟻運壤夭桃
弄春色生意寒猶怏惟有落殘梅標格苦矜爽㳺人坌
已集挈榼三且兩醉客卧道傍扶起尚偃仰池臺信宏
麗貴與民同賞但恐城市歡不知田野愴潁川七不登
野氣長蒼莽誰知萬里客湖上獨長想
　　西湖絶句
春来濯濯江邉栁秋後離離湖上花不羡千金買歌舞
一篇珠玉是生涯
　　仙㳺潭五首(潭上有寺二一在潭北循黒水而上/為東路至南寺渡黒水西里餘從馬)
　　　(洮上為西路至北寺東路險不可騎馬而西路/隔潭潭水深不可測上以一木為橋不敢過故)
　　　(南寺有塔望之可/愛而終不可到)
　　　潭
翠壁下無路何年雷雨穿光摇巖上寺深到影中天我
欲燃犀看(縯晉温嶠過牛渚磯深不可測世云下多怪/物遂燃犀角而照之須臾見水族覆火竒形)
(異狀嶠是夜夢人謂曰與/君幽明道别何意相照也)龍應抱寳眠(縯荘子驪龍頷/下有千金之珠)
(在九重之淵子能得之者必遭其睡也次公傳竒載周/邯有奴善入水名曰水精相州八角井夜常有光如虹)
(邯命水精入井良久出曰有一/黄龍極大抱數顆明珠熟寐)誰言孤石上危坐試僧
禪
　　　南寺
東去愁攀石西来怯渡橋碧潭如見試白塔苦相招野
饋慚㣲薄村沽慰寂寥路窮斤斧絶松桂得干霄
　　　北寺
唐初傳有此亂後不留碑畏虎闗門早無村得米遲(次/公)
(杜詩小市常争/米孤城早閉門)山泉自入甕野桂不勝炊(龔戰國䇿蘇/秦謂楚王曰)
(國之食貴於玉薪貴於桂謁者難見如鬼王難/見如天帝今臣食玉炊桂因鬼見帝不亦難乎)信美那
能久(堯卿王粲登樓賦云信美而/非吾土兮曽何足以久留)應先學忍饑
　　　馬融石室
未應将軍䀻初從季直游絳紗生不識(縯馬融傳大将/軍鄧隲聞融名)
(召為舍人不應命摯恂字季直隠于南山融從恂㳺/博通經籍嘗坐髙堂施絳紗帳前授生徒後列女樂)蒼
石尚能留豈害依梁冀何須困李侯(縯梁冀誣奏李固/融在坐為冀草奏)
(吳祐謂融曰李公之罪成於卿手/李公即誅卿何面目見天下乎)吾詩慎勿刻猿鶴為
君羞
　　　玉女洞
洞裏吹簫子終年守獨幽石泉為曉鏡山月當簾鈎嵗
晚杉楓盡人歸霧雨愁送迎應鄙陋誰繼楚臣謳(縯沅/湘間)
(其俗信鬼作歌舞以樂諸神屈原放逐見其詞鄙陋遂/為作九歌之曲次公送迎字退之羅池廟碑云作迎享)
(送神詩遺栁民/俾歌以祀焉)
　　次韻陳履常張公龍潭
明經宣城宰(縯先生昭靈侯碑云張公諱路斯以明經/為宣城令夫人石氏生九子自宣城罷歸)
(嘗釣于焦臺一日見釣處有宫殿遂入居之自是歸輙/體寒而濕問其故曰我龍也蓼人鄭祥逺亦龍也與我)
(争此居明日當戰使九子助我我領絳綃而鄭青綃/明日九子射青綃者中之九子皆為龍子孫居潁上)家
此百尺瀾鄭公不量力敢以非意干𤣥黄雜兩戰(次公/易坤)
(上六龍戰于/野其血𤣥黄)絳青表雙蟠烈氣斃彊敵仁心惻飢寒精
誠禱必赴苟簡求亦難蕭條麥麰枯浩蕩日月寛念子
無吏責十日勤征鞍春蔬得雨雪少助先生槃(縯閩川/名士傳)
(薛令之詩朝日上團團照見先/生槃槃中何所有苜蓿長闌干)龍不憚往来而我獨宴
安閉閣黙自責(援前漢韓延夀守馮翊民有昆弟相訟/者延夀大傷之曰幸得備位為郡表率)
神交清夜闌
　　曾元恕遊龍山吕穆仲不至
青春不覺老朱顔強半銷磨簿領間愁客倦吟花以酒
佳人休唱日銜山共知寒食明朝過且赴僧窻半日閑
命駕吕安邀不至浴沂曾㸃暮方還
　　東園
岑寂東園可散愁膠膠擾擾夢神州萬竿苦竹旌旗巻
一部鳴蛙鼓吹収雨後月前天欲冷身閒心逺地偏幽
杜門謝客恐生謗且作人間鵬鷃遊
　　與道源遊西莊遇齊道人同往草堂為齊書此
桑麻已零落藻荇復銷沉園宅在人境嵗時傷我心強
穿南埭路遥望北山岑欲與道人語跨鞍聊一尋
　
　
　
　
　
　
　
　
　
　
　
　
　
　東坡詩集註巻三
欽定四庫全書
　東坡詩集註巻四
　　　　　　　　　　　　宋　王十朋　撰
　古蹟
　　鳳翔八觀(并叙/)
　鳳翔八觀詩記可觀者八也昔司馬子長登㑹稽探
　禹穴不逺千里而李太白亦以七澤之觀至荆州二
　子盖悲世悼俗自傷不見古人而欲一觀其遺蹟故
　其勤如此鳳翔當秦蜀之交士大夫之所朝夕往來
　此八觀者又皆跬步可至而好事者有不能徧觀焉
　故作詩以告欲觀而不知者
　　　石鼓歌
冬十二月歳辛丑我初從政見魯叟(次公石鼔周宣王/時物在孔子廟)
舊聞石鼓今見之文字鬱律蛟蛇走(次公西京賦隠轔/鬱律甘泉賦雷鬱)
(律於/巗窔)細觀初以指畫肚(縯虞世南學書常/於被下以指畫肚)欲讀嗟如箝
在口(次公箝在口以言讀之難也退之苦/寒詩云濁醪沸入喉口角如銜箝)韓公好古生
已遲(厚退之石鼔歌云嗟予好古/生苦晩對此涕淚雙滂沱)我今况又百年後强
尋偏傍推點畫時得一二遺八九我車既攻馬亦同其
魚維鱮貫之柳(其詞云我車既攻我馬亦同又云其魚/維何維鱮維鯉何以貫之維楊與柳惟)
(此六句可讀餘不可通次公先生詩後叚云憶昔周宣/歌鴻鴈當時籀史變蝌蚪則石鼓之字盖蝌蚪之變韓)
(愈有蝌蚪書後記一篇云李陽氷之子服之授余以其/家蝌蚪孝經漢衛宏官書兩部合一巻且曰古書得其)
(依據盖可讀如是則退之宜識蝌蚪書者而石鼔歌乃/云辭嚴義密讀難曉字體不類𨽻與蝌而先生今詩乃)
(能通其六句則先生為精於字學矣歐陽集古䟦尾盖/謂韋應物以為文王之鼓韓退之以為宣王之鼓不知)
(何所據而然卒取退之好古不妄者為可信然未嘗載/其文至子由和先生詩乃云形雖不具意可知有云楊)
(柳貫魴鱮先生詩注其文云維鱮維鯉而子由云魴鱮/豈各以所辨之字言之乎堯卿永叔云石鼓有十今在)
(鳳翔孔子廟中初棄于野鄭餘慶徙于廟其一無文其/九有文可見者四百一十七字可識者二百七十二字)
古器縱横猶識鼎衆星錯落僅名斗(次公以言衆字不/可識而獨識六句)
(若古器中之鼎/衆星中之斗耳)模糊半已似瘢胝詰曲猶能辨跟肘娟
娟缺月隠雲霧濯濯嘉禾秀稂莠(次公又以言字之見/存者如雲霧中之缺)
(月稂莠間/之嘉禾也)漂流百戰偶然存獨立千載誰與友上追軒
頡相唯諾下挹氷斯同鷇㝅(次公鷇音丘候切鳥子/哺者㝅音乃候切乳也)憶
昔周宣歌鴻鴈(國器宣王/有鴻鴈詩)當時籀史變蝌蚪(縯軒軒轅/也頡蒼頡)
(也斯李斯也氷李氷陽也頡為黄帝史因觀鳥跡始作/書契古文是也周宣王時史籀者大篆十五篇與古稍)
(異謂之籀書秦相李斯取籀文或頗省改謂之小篆焚/先典而古文絶矣漢魯共王壞孔子宅得尚書春秋論)
(語孝經時以不復知古文故謂之蝌蚪書而斯號為二/篆諸山刻石荆玉璽文及銅人銘皆斯所書謂之玉筯)
(體唐李陽氷獨得斯用筆意論者/謂氷愈於斯也鷇㝅鳥哺乳其子)厭亂人方思聖賢中
興天為生耆耉(次公厭亂則夷王厲王之亂也中興則/宣王中興也生耆耉則指史籀及方召)
(申甫尹吉/甫之屬)東征徐虜闞虓虎(縯常武詩省此徐土又/云進厥虎臣闞如虓虎)北
伐犬戎隨指嗾(次公按國語穆王將征犬戎祭公謀父/諫之不聽遂征之而詩載宣王北伐則)
(曰北伐玁狁而已嗾蘇后切使犬之聲也/左傳載晉靈公欲殺趙盾曰嗾夫獒焉)象胥雜沓貢
狼鹿(厚周官象胥掌蠻夷閩貉戎狄之國使掌傳王之/言而諭說焉周穆王征伐犬戎得四白狼四白鹿)
(以/歸)方召聯翩賜圭卣(次公方叔召虎也按詩崧髙曰王/遣申伯錫爾介圭江漢曰王命召)
(虎釐爾圭瓚秬鬯一卣方叔雖不見/錫圭卣明文而可以召虎推之矣)遂因鼓鼙思將帥
(縯記曰聽鼓鼙之/聲則思將帥之臣)豈為考擊煩矇瞍(次公詩子有鍾鼓/弗鼔弗考又曰矇)
(瞍奏/公)何人作頌比崧髙(次公崧髙尹吉甫美宣王之詩/也詩尾云吉甫作誦其詩孔碩)
(故云作頌/比崧髙也)萬古斯文齊岣嶁(援退之詩岣嶁山尖神/禹碑宇青石赤形模竒)勲
勞至大不矜伐文武未遠猶忠厚欲尋年歲無甲乙豈
有名字記誰某(次公宣王在位四十六年而史冊無載/石鼓之事宣王之詩其見於經所作者)
(有曰仍叔有曰尹吉甫今石/鼔之上又無名氏故云爾也)自從周衰更七國竟使秦
人有九有(次公七國秦楚韓趙魏燕齊也其後秦/并六國遂冇天下書曰以有九有之師)掃除
詩書誦法律投棄俎豆陳鞭杻當年何人佐祖龍(縯秦/本紀)
(始皇三十六年秋使者從闗東夜過華隂平舒道有人/持璧遮使者曰為吾遺滈池君明年祖龍死使者問其)
(故忽不見使者奉璧具以聞始皇嘿然良久曰山鬼故/不過知一歳事也退言曰祖龍者人之先也使御府視)
(璧乃二十八年行/渡江所沈璧也)上蔡公子牽黃狗(厚上蔡公子李斯/也斯出獄與其中)
(子俱執顧謂其中子曰吾欲與若復牽/黄犬俱出上蔡東門逐狡兔豈可得乎)登山刻石頌功
烈(次公秦二十八年始皇東行郡縣上鄒嶧山刻石頌/秦德其詞總三十六句以三句為韻又南登瑯祁作)
(瑯邪臺刻石頌秦德其詞總七十二句以兩句為韻二/十九年登之果刻石其詞總三十六句復以三句為韻)
(具見/史記)後者無繼前無偶皆云皇帝廵四國烹滅彊暴救
黔首(次公之罘之詞曰皇帝東逰廵登/之罘又曰烹滅彊暴振救黔首)六經既已委灰
塵此鼓亦當遭擊掊(次公莊子掊/擊於世俗)傳聞九鼎淪泗上欲
使萬夫沈水取(援周末九鼎沒泗水始皇過彭城齋戒/禱祠欲出鼎使千人沒水求之弗得)
暴君縱欲窮人力神物義不汙秦垢是時石鼓何處避
無乃天工令鬼守(縯退之石鼔歌亦云雨淋日/炙野火燎鬼物守䕶煩撝呵)興亡百
變物自閒富貴一朝名不朽細思物理坐歎息人生安
得如汝夀
　　　詛楚文(碑獲於開元寺土下今在太守便㕔秦穆/公葬於雍槖泉祈年觀下今墓在開元寺)
　　　(之東南數十步則寺豈祈年之故基邪淮南王/遷于蜀至雍道病卒則雍非長安此乃古雍也)
　　　(次公問詛楚文於學古文者云有數本其文皆/同唯神名異開元寺下所得乃詛于巫咸神者)
　　　(是數本中唯巫咸之文筆法最精其家無之唯/有此詛于亞駝神一本詳其篆文乃先生詩中)
　　　(語也今載于此字有不可識者則書闕以補之/其文曰秦嗣王敢用吉玉宣璧使其祝宗邵鼕)
　　　(布懇告于丕顯大神亞駝以底楚王熊相之多/罪者我先君穆王及楚成王是勠力同心兩邦)
　　　(若壹絆以婚姻袗以齊盟曰萬葉子孫毋相為/不利親印丕顯大神亞駝而質焉今楚王熊相)
　　　(庸回無道淫伐湛亂宣侈競縱變渝盟制内之/則虣虐不宰刑殺孕婦幽刺親戚拘圉其叔父)
　　　(寘諸冥室櫝棺之中外之則冐改久闕不畏皇/天上帝及丕顯大神亞駝光烈威神而兼倍十)
　　　(八世之盟詛率諸侯之兵以臨加我欲剗伐我/社稷殄滅我百姓闕蔑我皇天上帝及丕顯大)
　　　(神亞駝之郊祠圭玉犧牲今取我邊城新􁆚及/於  􁆚及於  不敢曰可  又悉興其衆張矜)
　　　(怠怒亦甲受兵奮士盛師以偪我邊境將欲覆/其    應  皇天上帝及不顯大神亞駝之㡬)
　　　(靈德賜克剗楚師復畧我邊城敢數楚王熊相/之倍盟  詛著諸名章以盟大神之威神其文)
　　　(如/此)
崢嶸開元寺髣髴祈年觀(元肅秦始皇帝本/紀注祈年宫在雍)舊築掃成
空古碑埋不爛詛書雖可讀字法嗟久換詞云秦嗣王
敢使祝用瓚先君穆公世與楚約相捍質之於巫咸(堯/卿)
(鄭有神巫曰季咸知人之死生存/亡禍福夀天期以歲月旬日若神)萬葉期不叛今其後
嗣王乃敢搆多難刳胎殺無罪親族遭圉絆計其所稱
訴何啻桀紂亂(秦嗣王自此皆/詛楚文中語)吾聞古秦俗面詐背不
汗豈惟公子卭(縯史記商鞅傳孝公使衛鞅將而伐魏/魏使公子卭將而擊之軍既相距鞅遺)
(魏將公子卬書曰吾始與公子驩今俱為兩國將不忍/相攻可與公子靣相見盟樂飲而罷兵以安秦魏魏公)
(子卬以為然㑹盟以飲而衛鞅伏甲士而/襲虜公子卬因攻其軍盡破之以歸秦)社鬼亦遭謾
遼哉千載後(堯卿新論雍門周謂孟嘗君曰千秋萬嵗/之後髙臺已傾曲池已平又羊祜云千秋)
(萬嵗之後魂魄猶應登此漢髙/祖曰吾千秋萬嵗魂魄猶思沛)發我笑一粲
　　　王維呉道子畫(堯卿唐才景元畫斷以道子為神/品上上摩詰為妙品上上季南名)
　　　(畫記王維字摩詰太原人年十九進士/擢第以詞學知名官至尚書右丞工畫)
何處訪吳畫普門與開元(次公普門開/元二寺名)開元有東塔摩
詰留手痕吾觀畫品中莫如二子尊道子實雄放浩如
海波翻當其下手風雨快筆所未到氣已吞亭亭雙林
間(次公佛書佛説/法於雙林樹下)彩暈扶桑暾(堯卿名畫斷云大凡佛/之圓光皆須尺寸先定)
(然後規圓而成惟吳生終一筆又云畫成/矣最後方畫圓光風落電轉規成月圓)中有至人談
寂滅悟者悲涕迷者手自捫蠻君鬼伯千萬萬相排競
進頭如黿(師開元寺有道子畫佛/在雙林下入湼槃像)摩詰本詩老(縯王維/詩宿世)
(謬詞客前/身應畫師)佩芷襲芳蓀(堯卿謝靈運云浥露馥芳/蓀又杜詩小襦綉芳蓀)今觀
此壁畫亦若其詩清且敦祗園弟子盡鶴骨心如死灰
不復温(縯莊子形若槁/木心若死灰)門前兩叢竹(堯卿摩詰畫兩/叢竹於開元寺)雪
節貫霜根交柯亂葉動無數一一皆可尋其源吳生雖
妙絶猶以畫工論(次公老杜言吳畫於𤣥元皇帝廟/詩曰畫手看前輩吳生逺擅塲)摩
詰得之於象外有如仙翮謝籠樊(先之神仙傳王次仲/變篆為𨽻始皇召之)
(不至將殺之次仲化為大鳥振翼而起以/三大翮墮與使者始皇因名為落翮仙)吾觀二子皆
神俊又於維也歛袵無間言(堯卿張顛傳云後輩言筆/札者歐虞楮薛或有異論)
(至張顛曽/無間言)
　　　維摩像唐楊恵之塑在天柱寺
昔者子輿病且死其友子祀往問之跰􁗎鑒井自歎息
造物將安以我為(厚莊子曰子輿有病子祀往問之曰/偉哉夫造物者將以予為此拘拘也)
(曲僂發背上有五管頥隠于臍肩髙于頂句贅指天隂/陽之氣有沴其心間而無事跰􁗎而鑒于井曰嗟乎夫)
(造物者又將以/予為此拘拘也)今觀古塑維摩像病骨磊嵬如枯龜乃
知至人外生死此身變化浮雲隨(次公維摩經云是身/如浮雲須臾變滅)
世人豈不碩且好(次公詩云/碩大且巻)身雖未病心已疲此叟神
完中有恃談笑可却千熊羆當其在時或問法俛首無
言心自知(縯維摩經言文殊師利問維摩詰何等是菩/薩不二法門時維摩詰黙然無言文殊師利)
(歎曰善哉善哉乃至無有文字/言語是眞入不二法門者也)至今遺像兀不語與昔
未死無增虧田翁俚婦那肯顧時有野䑕銜其髭(堯卿/晉謝)
(靈運髭美臨刑因施作南海祗洹寺維摩詰像髭寺人/保惜畧不汚損子由嘗和此詩云長嗟靈運不知道强)
(翦美髭挿兩顴彼人視身如枯木割去右臂/非所患何况塑畫已身外豈必奪爾庸自全)見之使人
毎自失(援莊子神巫見/夀子自失而走)誰能與詰無言師
　　　東湖
吾家蜀江上江水綠如藍(師李白詩山光水色綠如藍/堯卿白樂天詩春來江水綠)
(如藍李商隠詩千里遠溪/江水色含烟帶月碧于藍)邇來走塵土意思殊不堪况
當岐山下風物尤可慙有山秃如赭(次公南山詩或赤/若秃鬝堯卿赭謂)
(無草木也秦始皇至湘山祠逢大風㡬不得度上問博/士曰湘君何神對曰堯女舜妻死而葬于此於是始皇)
(大怒使刑徒三千人/伐湘山木赭其山)有水濁如泔不謂郡城東數步見
湖潭入門便清奧怳如夢西南泉源從髙來隨波走涵
涵東去觸重阜盡為湖所貪但見蒼石螭開口吐清甘
借汝腹中過胡為目眈眈新荷弄晩凉輕棹極幽探飄
飄忘逺近偃息遺珮篸深有魚與龜淺有螺與蚶(次公/退之)
(溪堂詩淺有蒲蓮深有蒹葭叔度物類相感/志蚶溪水其味如蜜東方朔得以獻武帝)曝晴復戲
雨戢戢多於蠶浮沈無停餌倐忽遽滿籃絲緍雖强致
(次公詩云其釣/維何維絲伊緍)𤨏細安足戡聞昔周道興翠鳳棲孤嵐
(縯周興鸑鷟鳴于岐山次公寰宇記載地志云/周文王之時丹鳳鳴于岐山故亦曰鳳皇堆)飛鳴飲
此水照飲弄毿毿(此古飲/鳳池也)至今多梧桐合抱如彭聃綵
羽無復見上有鸇搏䳺嗟予生雖晚好古意所忱(縯退/之石)
(鼔詩嗟予好/古生苦晚)圖書已漫漶猶復訪僑郯(厚僑鄭子産也/辨實沈臺駘之)
(崇晉侯曰博物君子郯子者言少昊氏以/鳥名官孔子曰天子失官學在四夷猶信)巻阿詩可繼
此意久已含(次公巻阿詩曰鳳皇鳴矣于彼髙岡梧/桐生矣于彼朝陽故思作詩以繼焉)扶
風古三輔(次公漢太初元年更渭南郡為京兆尹即今/之長安更河上郡為左馮翊即今之同州更)
(主爵都尉為右扶風即今之鳳翔府謂之三輔也師前/漢趙廣漢傳左馮翊右扶風皆治長安犯法者從迹喜)
(過京兆界廣漢歎曰/亂吾法者常三輔也)政事豈汝諳聊為湖上飲一縱醉
後談門前逺行客劫劫無留驂問胡不回首無乃趂朝
參予今正踈懶官長幸見函不辭日游再行恐歲滿三
暮歸仍倒載(援晉書山簡傳日暮/倒載歸酩酊無所知)鐘鼓已韽韽(次公官/韻注云)
(鐘鼔微也周禮典同掌六律六同之和以辨天地四/方隂陽之聲元聲有十二而其一曰微聲韽是已)
　　　真興寺閣
山川與城郭漠漠同一形(堯卿此詩用古人意而不取/其字杜子美登慈恩寺塔詩)
(云秦山忽破碎涇渭不可求/俯視但一氣焉能認皇州)市人與鴉鵲浩浩同一聲
此閣㡬何髙何人之所營側身送落日引手攀飛星(堯/卿)
(楊億詩危樓髙百/尺手可接星辰)當年王中令(縯名彦超周末國/初為鳳翔節度使)斫木
南山頳(希仲頳赤色/猶赭山也)寫真留閣下鐵面眼有稜(次公晉/書劉惔)
(之言桓温云/眼如紫石稜)身長八九尺與閣兩峥嶸古人雖暴恣作
事今世驚登者尚呀喘作者何以勝曷不觀此閣其人
勇且英
　　　李氏園(李茂貞園也今為王氏所有次公本姓宋/名文通唐僖宗光啓三年六月鳯翔節度)
　　　(使李昌符反犯大安門不克奔于隴州七月茂/貞攻㧞之斬昌符十月以茂貞為鳳翔節度使)
　　　(賜姓名帝親製字曰正臣昭宗景福元年七月/反遂犯京師以為中書令進封秦王至後唐莊)
　　　(宗同光二年以鳳翔/府節度使秦王卒)
朝游北城東回首見脩竹下有朱門家破墻圍古屋舉
鞭叩其戸幽響答空谷入門所見夥(厚前漢陳勝傳客/曰夥渉之為王沈)
(沈者楚人謂/多為夥也)十步九移目異花兼四方野鳥喧百族其
西引溪水活活轉墻曲東注入深林林深忩戸綠水光
兼竹淨時有獨立鵠林中百尺松嵗久蒼鱗蹙豈惟此
地少意恐闗中獨小橋過南浦夾道多喬木隠如城百
雉(厚左傳都城過百雉國之害/也注方丈曰堵三堵曰雉)挺若舟千斛(元龍太白/隂經曰船)
(闊狹長短皆以米為/率一人重米二石)隂隂日光淡黯黯秋氣蓄盡東為
方池野鴈雜家鶩紅棃驚合抱(次公杜詩紅/棃逈得霜)映島孤雲
馥春光水溶漾雪陣風翻撲其北臨長溪波聲巻平陸
北山卧可見蒼翠間磽秃我時來周覽問此誰所築云
昔李將軍負險乘衰叔(師李茂貞唐/末據鳳翔)抽錢算間口(縯漢/律人)
(出一算算百二十錢民年七嵗至/十五出口錢唐徳宗稅屋間架)但未㩁羮粥當時奪
民田失業安敢哭(次公按章衡編年通載茂貞卒于鳳/翔而歐陽所立傳則云茂貞加封岐)
(王其居岐以寛仁愛物民頗安之嘗以地狹賦薄下令/𣙜油禁城門無内松薪以其可為炬也有優者誚之曰)
(臣請併禁月明茂貞笑而不怒今先生云抽錢/算間口又云當時奪民田豈有所據而言耶)誰家美
園囿籍沒不容贖此亭破千家(飛卿賈島詩云破却千/家作一池不栽桃李種)
(薔/薇)欝欝城之麓(次公按歐陽公所立傳尾言茂貞之子/從儼有田千頃竹千畝在鳳翔懼侵民)
(利未嘗省理鳳翔人愛之則/北園有水竹者必其地矣)將軍竟何事蟣蝨生刀韣
何嘗載美酒來此駐車轂空使後世人聞名頸猶縮(俗/謂)
(皇后園盖茂/貞謂其妻也)我今官正閒屢至因休沐(厚史記石建為/郎中令毎五日)
(洗沐歸謁親又漢書楊惲休謁洗沐皆以/法令從事次公張安世傳休沐未嘗出)人生營居止
竟為何人卜何當辦一身永與清景逐
　　　秦穆公墓(子功三輔黄圖槖泉宫皇覽曰/秦穆公冢在槖泉宫祈年觀下)
槖泉在城東墓在城中無百步乃知昔未有此城秦人
以泉識公墓(次公識/音志)昔公生不誅孟明(縯左傳文元年/殽之役晉人既)
(歸秦帥秦大夫及左右言於秦伯曰是敗也孟明之罪/也必殺之秦伯曰是孤之罪也孤實貪以禍夫子夫子)
(何罪復/使為政)豈有死之日而忍用其良(厚左傳文六年秦伯/任好卒以子車氏之)
(三子奄息仲行鍼虎為殉皆秦之良也國人哀之為之/賦黄鳥君子曰秦穆之不為盟主也宜哉死而棄民先)
(王遺世猶詒之法而况奪之善人乎詩曰人之云亡邦/國殄瘁無善人之謂也若之何奪之君子是以知秦人)
(之不復/東征也)乃知三子殉公意亦如齊之二子從田横(援前/漢書)
(田横以髙帝之詔與其客二人乗傳詣洛陽至尸鄉廐/自剄髙帝曰嗟乎有以起布衣兄弟三人更王豈非賢)
(哉為之流涕而拜其二客為都尉以王者/禮葬田横既葬二客穿其冡旁自剄從之)古人感一飯
尚能殺其身(次公李固傳云切感古人一飯之報注云/靈輒也按靈輒事左傳宣二年晉侯飲趙)
(盾酒攻甲將殺之初宣子田于首山舍于翳桑見靈輒/餓問其病曰不食三日矣食之既而為公介倒㦸以禦)
(公徒而免之問其故對曰翳桑之餓/人也問其名居不告而退遂自亡)今人不復見此等
乃以所見疑古人(次公詩意盖不欲罪秦穆公之遺命/而以三子自感㤙以死故謂穆公不)
(殺孟明則知其不忍强三子謂田横之/客甘心於從死則知三良亦必有所為)古人不可望今
人益可傷
　　濠州七絶
　　　塗山(山下有鯀廟山/前有禹㑹村)
川鎖支祁水尚渾(縯異聞集載古嶽瀆經禹治水至桐/柏山獲淮渦水神名曰巫支祁善應)
(對辨淮之淺深源之逺近而神曰庚辰者鎖於龜山之/足而淮乃安流唐時有漁者釣得一古鎖牽出其末有)
(如獮猴者盖此物體仁國史補曰楚州漁人於淮中鈞/得古鐵鎖刺史李陽大集人力引之鎖窮有青獮猴躍)
(出水而逝山海經云水獸好為雲/禹鎖于軍山之下其名曰巫支祁)地埋汪罔骨應存(厚/禹)
(㑹諸侯于塗山防風氏後至禹殺而戮之其骨專車防/風汪罔氏之君守封禺之山次公按家語孔子云㑹稽)
(之山而今作塗山事按酈元水經注淮水引春秋左傳/哀公七年大夫對孟孫曰禹㑹諸侯於塗山執玉帛者)
(萬國杜預曰塗山在夀春東北然則非㑹稽也余按國/語吳伐楚隳㑹稽獲骨焉節專車吳子使問仲尼仲尼)
(曰禹致羣臣于㑹稽之山防風氏後至禹殺之其節專/車盖丘明親承聖㫖録為實證矣又云塗山有㑹稽之)
(名今具録之/以俟博聞)樵蘇已入黃熊廟(援舜殛鯀于羽山其神/化為黃熊入于羽淵也)
(致約左傳稱鯀化為黄熊國語作黄能按熊獸名能奴/來切三足鱉也東海人祭禹廟不用熊白及鱉為膳抑)
(亦以左傳國語/不同兼存之也)烏鵲猶朝禹㑹村
　　　彭祖廟(有雲母山云彭/祖所採服也)
跨歴商周看盛衰(次公按神仙傳彭祖姓籛名鏗帝顓/頊之𤣥孫也至殷末已七百六十七)
(嵗故云跨歴商周伯可抱朴子内篇曰按彭祖經云自/帝嚳佐堯歴夏至殷為大夫殷王遣綵女從受房中之)
(術行之有效欲殺彭祖以絶其術彭祖/覺而逃去時年七八百耳非為死也)欲將齒髪鬬龜
蛇(元序玉䇿記曰千歲之龜五/色具焉又云蛇有無窮之夀)空飡雲母連山盡(厚太/平廣)
(記彭祖善於補道之術并/服水桂雲母粉常有少容)不見蟠桃着子時(縯漢武帝/外傳西王)
(母以玉槃盛桃七顆形圓青色王母以四與帝三自食/桃味甘美口有盈味帝輒録其核王母問帝曰欲種之)
(母曰此桃三千年一實帝乃止堯卿神仙傳曰彭祖至/商之末年已七百餘嵗王聞之欲以為大夫稱疾不與)
(政事采女乗輜軿往問道於彭祖采女具受諸要以教/王王試為之有驗欲秘之彭祖乃去不知所如其後七)
(十餘年門人於流沙西見之世稱彭祖夀八百/歳故云不見蟠桃着子時以桃三千年一實也)
　　　逍遙臺(莊子祠堂在開元/寺即墓為堂也)
常怪劉伶死便埋(縯劉伶嘗乘鹿車携一壺酒使人荷/鍤隨之曰死便埋我次公伯倫非達)
(者也棺槨衣衾不害為達茍/為不然死則已矣何必更埋)豈伊忘死未忘骸烏鳶奪
得與螻蟻(厚莊子將死弟子欲厚葬之曰吾恐烏鳶之/食夫子也莊子曰在上烏鳶食在下螻蟻食)
(奪彼予此/何其偏也)誰信先生無此懐
　　　觀魚臺
欲將同異較錙銖肝膽猶能楚越如(縯莊子自其異者/視之肝膽楚越也)
(自其同者視之/萬物皆一也)若信萬殊歸一理子今知我我知魚(厚/莊)
(子曰鯈魚出㳺從容是魚樂也惠子曰子非魚安/知魚之樂莊子曰子非我安知我之不知魚之樂)
　　　虞姬墓
帳下佳人拭淚痕門前壯士氣如雲(縯項羽聞漢軍四/面皆楚歌驚曰漢)
(皆已得楚乎乃夜起飲帳中有美人姓虞氏常幸從乃/悲歌慷慨自為歌詩數曲美人和之羽泣下數行左右)
(皆哭於是羽遂上馬戲下/騎從者百餘人夜潰圍出)蒼皇不負君王意獨有虞姬
與鄭君(援項羽垓下之敗虞姬先自刎鄭君嘗事項籍/籍死而屬漢帝命籍臣皆名籍鄭君獨不奉詔)
(詔拜名籍者為大夫而/逐鄭君見鄭當時傳)
　　　四望亭(太和中刺史劉嗣之立李紳以太子賓客/分司東都過濠為作記今存而亭廢者數)
　　　(年/矣)
頽垣破礎没柴荆故老猶言短李亭(縯唐李紳號短李/白樂天詩云狂吟)
(短李/詩)敢請使君重起廢(徳淳唐柳宗元文/集有起廢一篇)落霞孤鶩換
新銘(厚唐王勃滕王閣記/落霞與孤鶩齊飛)
　　　浮山洞(洞在淮上夏潦不能及而/冬不加髙故人疑其浮也)
人言洞府是鼇宫升降隨波與海通(民瞻列子海中有/五山其根無所連)
(著常隨波上下往來帝遣巨鼇十/五舉首而戴之五山始峙而不動)共坐船中那得見乾
坤浮水水浮空(民瞻渾天儀天如雞子清地如雞子黄/孤居于天内天大而地小表裏有水四)
(海之表浮于元氣之上天/地各乘氣而立載水而行)
　　䖍州八境圖八首(明仲先生八境圖序云南康八/境圖者太守孔君之所作也君)
　　　(作石城城上樓觀臺榭東望七閩南望五嶺覽/羣山之參差俯章貢之奔流雲烟出没草木蕃)
　　　(麗乃作詩八章題之圖上云又後序云其後十/七年某南遷過郡得遍覽所謂八境者南康士)
　　　(大夫請于某願復書而刻之/時紹聖元年八月十九日)
坐看奔灘遶石樓(次公按寰宇記載石樓山在信州玉/山縣西南八十里兀然獨聳如樓閣)
(之狀天寳中改為象樓山而於䖍州未嘗載有石樓之/號但云黄唐山在縣北百六十里山行六里有石室傍)
(有小石室七所相通其山獨立髙一/千三百丈豈公今所謂石樓者耶)使君髙㑹百無憂
三犀竊鄙秦太守(縯秦時李氷為蜀守作石犀五以厭/水精杜甫石犀行君不見秦時蜀太)
(守刻石立作三犀牛又云嗟爾三犀不經濟次公/華陽國志言五犀而杜甫云三今所用者杜詩也)八詠
聊同沈隠侯(厚沈約為東陽太守作八/詠寫於樓上約諡隠侯)
濤頭寂寞打城還(縯劉禹錫詩潮/打空城寂寞回)章貢臺前暮靄寒(次/公)
(章貢臺乃章貢二水合流為贑東晉永和五年/太守髙琰置郡城於二水之間南康郡治焉)倦客登
臨無限思孤雲落日是長安
白鵲樓前翠作堆縈雲嶺路若為開故人應在千山外
不寄梅花逺信來(縯越使者登執梅一枝以遺梁王梁/臣韓子曰烏有以一枝梅遺列國之)
(君者乎梅花寄信始於此援荆州記曰陸凱與范曄相/善自江南寄梅一枝詣長安與曄并贈詩曰折梅逢驛)
(使寄與隴頭人江南無所有聊贈一枝春師大庾嶺/梅南枝落北枝開寒暖之候異故也嶺在䖍之西南)
朱樓深處日微明皁盖歸時酒半醒薄暮漁樵人去盡
碧溪青嶂遶螺亭(次公螺亭乃螺亭石山在贑縣東南/七十里寰宇記昔有貧女暮宿亭採)
(螺忽夜中見衆螺張口嘬其肉貧女死因葬水傍其冡/化為巨石號曰螺亭石山師福州謝端孑然一身釣于)
(江上獲一巨螺其大如斗置之於家不以為異出歸則/飲食盈案端潛伺之有好女子具饌于室執而問焉女)
(曰我乃螺女水神也天帝閔君之孤遣為具食君已悉/我亦當去乃留空螺曰君有所求當取于螺中因出門)
(不復見後端有乏探螺皆如意傳數世猶在號江曰/螺女江洲曰螺女洲廟曰螺女廟其地在䖍州西南)
使君那暇日參禪一望叢林一悵然成佛莫教靈運後
(縯南史云㑹稽太守孟顗事佛精勤而為謝靈運所輕/嘗謂顗曰得道應須慧業文人生天當在靈運前成佛)
(必在靈/運後)著鞭從使祖生先(厚晉劉琨為并州刺史與范/陽祖逖為友聞逖被用與親)
(故書曰吾枕戈待旦志梟/逆虜嘗恐祖生先吾著鞭)
却從塵外望塵中無限樓臺煙雨濛(次公詩零/雨其濛)山水照
人迷向背只尋孤塔認西東
煙雲縹緲鬰孤臺積翠浮空雨半開(倬顔延年詩積翠/亦葱芊注松栢重)
(布云/積翠)想見之罘觀海市(縯之罘山在登州牟平縣中時/時有雲氣如宫室臺觀城堞人)
(物車馬冠盖歴歴可見謂之海市天官書云海傍蜃氣/像樓臺廣野氣成宫闕次公後集又有欝孤臺詩云髙)
(臺十日留今豈想/其可比蓬萊山乎)絳宫明滅是蓬萊
回峰亂嶂鬱參差雲外髙人世得知誰向空山弄明月
山中木客解吟詩(次公寰宇記所載上洛山多木客乃/鬼類也形狀似人語立亦似人而徐)
(鉉小説載鄱陽山中有木客自言秦時造阿房宫採木/者也食木實遂得不死時就民間酤酒酣飲為詩一章)
(云酒盡君莫酤壺傾我當發城市多囂塵還山弄明月/然鄱陽則饒州也非䖍州事豈先生因䖍有木客遂用)
(此/耶)
　　江西一首
江西山水真吾邦白沙翠竹石底江(縯杜詩白沙翠竹/江村暮項唐柳宗)
(元江西小石潭記云下見小/潭水尤清冽金石以為底)舟行十里磨九瀧(次公南/方謂奔)
(水曰瀧盖/即灘也)篙聲犖确相舂撞(次公退之云山/石犖确行徑微)醉卧欲醒
聞淙淙真欲一口吸老龎(厚傳燈録龎居士藴参馬祖/云不與萬法為侶者是什麽)
(人祖云待汝一口吸/盡西江水即向汝道)何人得雋窺魚矼(次公聚石渡水/曰矼今言魚矼)
(盖聚石抵魚處也左傳得雋曰/克退之乂魚詩得雋語時囂)舉义絶呌尺鯉雙(次公/袁彦)
(道傳云投/馬絶叫)
　　磻溪石(䕫石在/虢縣)
墨突不暇黔孔席未嘗煖(次公淮南子墨子無黔突孔/子無煖席班固答賔戲孔席)
(不煖墨/突不黔)安知渭上叟跪石留雙骭(磻溪石在縣東南十/八里猶有投竿跪餌)
(兩膝所/着之處)一朝嬰世故辛苦平多難亦欲就安眠旅人譏
客懶(縯史記齊世家武王已平商而王天下封師尚父/於齊營丘東就國道宿逆旅之人曰吾聞時難得)
(而易失客寢甚安殆非就國者也/太公聞之夜衣而行黎明至國)
　　朱亥墓(俗謂屠/兒墓)
昔日朱公子䧺豪不可追今來㳺故國大塜屈稱兒平
日輕公相千金棄若遺梁人不好事名字寄當時(子仁/史記)
(朱亥大梁人隠于屠間世莫知其賢魏遣晉鄙救趙信/陵君自請朱亥與俱亥袖四十斤鐵椎椎殺晉鄙遂奪)
(其兵符進/軍救趙)魯史盗齊豹求名誰復知慎無怨世俗猶不
遭仲尼(子仁春秋書齊豹盗/左氏謂之求名而亡)
　　王齊萬秀才寓居武昌縣劉郎洑正與伍洲相對
　　伍子胥奔吳所從渡江也
君家稻田冠西蜀𢷬玉揚珠三萬斛塞江流柹起書樓
(縯晉武帝謀伐吳詔王濬造/船於蜀其木柹蔽江而下)碧瓦朱欄照山谷(次公杜/詩碧瓦)
(朱甍照/城郭)傾家取樂不論命散盡黄金如轉燭(厚李白將/進酒云天)
(生我材必有用黄金散盡還復來援/杜詩萬事如轉燭又云三嵗如轉燭)惟餘舊書一百車
方舟載入荆江曲(次公爾雅云/大夫方舟)江上青山亦何有伍洲
遥望劉郎藪明朝寒食當過君請殺耕牛壓私酒(次公/董卓)
(諸豪帥有來從之者為殺耕牛與/共宴樂李白詩吳姬壓酒喚客甞)與君飲酒細論文(縯/老)
(杜與李白詩何時一/尊酒重與細論文)酒酣訪古江之濆仲謀公瑾不須
弔(援按魏黄初二年孫權自公安徙都鄂/改名武昌周瑜赤壁在武昌之西也)一酹波神英
烈君(杭州伍子胥廟封英烈王縯吳/王殺子胥浮江中因為波神)
　　嚴顔碑(在忠州顔即巴郡太/守事見蜀志張飛傳)
先主反劉璋兵意頗不義孔明古豪傑何乃為此事(縯/益)
(州牧劉璋畏曹公遣法正迎先主為助正因陳益州可/取之䇿先主將步卒數萬入益州遂圍成都璋出降)
劉璋固庸主誰為死不二嚴子獨何賢談笑傲碪几國
亡君已執嗟子死誰為何人刻山石使我空涕淚吁嗟
斷頭將千古為病悸(縯先主入益州還攻劉璋張飛與/諸葛亮等分定郡縣巴郡太守嚴)
(顔生獲飛呵顔曰大軍至何不降顔曰卿等無狀侵奪/我州但有斷頭將軍也飛怒令牽去斫頭顔色不變曰)
(斫頭便斫頭何怒/邪飛壯而釋之)
　　八陣磧(縯諸葛亮推兵作八陣圖於魚復平沙之/上壘石為八行相去二丈桓温見之謂常)
　　　(山蛇勢也文武/皆莫能識之)
平沙何茫茫髣髴見石蕝縱横滿江上嵗嵗沙水齧孔
明死已久誰復辨行列神兵非學到自古不留訣至人
已心悟後世徒妄説自從漢道衰鋒起盡姦傑英雄不
相下禍難久連結(仔謂曹操孫權/袁紹劉表之屬)驅民市無煙戰野江
流血萬人睹一擲殺盡如沃雪不為久逺計草草常無
法孔明最後起意欲掃羣孽﨑嶇事節制隠忍久不决
志大遂成迂嵗月去如瞥六師紛未整一旦英氣折唯
餘八陣圖千古壯䕫峽
　　諸葛鹽井(井有十四自山下至山上其十三井常/空毎盛夏水漲則鹽池迤邐遷去常去)
　　　(於江水之/所不及)
五行水本鹹(任洪範五行水曰/潤下潤下作鹹)安擇江與井如何不相
入此意誰復省人心固難足物理偶相逞猶嫌取未多
井上無閒綆
　　過巴東縣不泊聞頗有萊公遺跡(仔萊公宋朝宰/相㓂準也嘗守)
　　　(官巴東世傳野水無人渡/孤舟盡日横即巴東詩也)
萊公昔未遇寂寞在巴東聞道山中樹猶餘手種松江
山養豪俊禮數困英雄執板迎官長趨塵拜下風當年
誰刺史應未識三公
　　隆中(縯漢晉春秋諸葛亮家于南陽之鄧/縣在襄陽城西二十里號曰隆中)
諸葛來西國千年愛未衰今朝遊故里蜀客不勝悲誰
言襄陽野生此萬乗師山中有遺貌矯矯龍之姿(縯徐/庶曰)
(諸葛孔明/者卧龍也)龍蟠山水秀龍去淵潭移空餘蛇蜒跡使我
寒涕垂
　　渚宫(子仁子由同賦此詩云楚塞多秋水荆王有/故宫又云湘東晉宗子髙氏楚元戎鑿沼長)
　　　(千尺開亭/費萬工)
渚宫寂寞依古郢楚地荒茫非故基二王臺閣已鹵莽
(湘東王/髙氏)何况逺問縱横時(縯謂六國/時楚也)楚王獵罷擊靈鼓
猛士操舟張水嬉釣魚不復數魚鼈大鼎千石烹蛟螭
當時郢人架宫殿意思妙絶般與倕飛樓百尺照湖水
上有燕趙千蛾眉臨風揚揚意自得長使宋玉作楚詞
秦兵西來取鐘簴故宫禾黍秋離離(縯秦始皇命王翦/伐楚滅之黍離序)
(云周大夫過宗周宗廟宫室/盡為禾黍詩云彼黍離離)千年壯觀不可復今之存
者盖已卑池空野迥樓閣小惟有深竹藏狐狸臺中絳
帳誰復見臺下野鴨浮清漪綠忩朱戸春晝閉想見深
屋彈朱絲腐儒亦解愛聲色何用白首談孔姬沙泉半
涸草堂在破窗無紙風颸颸陳公蹤跡最未逺七瑞寥
落今何之百年人事知㡬變直恐荒廢成空陂誰能為
我訪遺迹草中應有湘東碑
　　白帝廟(縯公孫述據蜀自稱白帝改夔子國/為白帝城漢光武遣岑彭討滅之)
朔風催入峽慘慘去何之共指蒼山路來朝白帝祠荒
城秋草滿古樹野藤垂浩蕩荆江逺凄凉蜀客悲遲回
問風俗涕泗閔興衰故國依然在遺民豈復知一方稱
警蹕萬乘擁旌旗逺略初吞漢雄心豈在䕫﨑嶇來野
廟閔黙愧當時破甑蒸山麥長歌唱竹枝荆都真壯士
吳柱本經師失計雖無及圖王固已竒猶餘帝王號皎
皎在門楣
　　神女廟
大江從西來上有千仞山江山自環擁恢詭富神姦深
淵鼉鼈横(去/聲)巨壑蛇龍頑旌陽斬長蛟雷雨移蒼灣(見/武)
(昌銅劒/歌注)蜀守降老蹇至今帶連環(仔秦時蜀守李氷降/毒龍蹇氏鎖之於江)
(上水害/遂息)縱横若無主蕩逸侵人寰上帝降瑶姬來處荆
巫間(子仁宋玉神女賦云我帝之季女名瑶姬未行而/亡封于巫山之臺所謂巫山之女髙唐之姬旦為)
(行雲暮為行雨朝/朝暮暮陽臺之下)神仙豈在猛玉座幽且閒飄蕭駕風
馭弭節朝天闗倐忽廵四方不知道里艱古粧具法服
䆳殿羅煙鬟百神自奔走雜沓來趨班雲興靈怪聚雲
㪚鬼神還茫茫夜潭淨皎皎秋月彎還應摇玉珮來聽
水潺潺
　　黄牛廟(子仁黄牛山下有灘名黄牛灘南岸重嶺/疊起髙崖間有如人負刀牽牛人黒牛黄)
　　　(人跡斷絶莫/得而究焉)
江邊石壁髙無路上有黄牛不服箱(縯詩皖彼牽/牛不以服箱)廟前
行客拜且舞擊鼓吹簫屠白羊山下耕牛苦磽确兩角
磨崖四蹄脫青芻半束長苦饑仰看黄牛安可及
　　潁大夫廟(潁考叔也廟在汝州潁橋/事見新茶送程朝奉注)
人情難强回天性可微感世人爭曲直苦語費摇撼大
夫語何柔暴主意自慘荒祠傍孤塜古隧有殘坎(仔謂/鄭莊)
(公闕地及泉隧而/與其母相見者也)千年惟茅焦世亦貴其膽不解此微
言脱衣徒勇敢(子仁秦始皇遷母后於雍諌者輒殺于/井幹闕下茅焦乃解衣立井幹之上而)
(諌曰秦方以天下為事而有遷母之名恐諸侯/由此倍秦始皇即駕輿執轡虚心親迎其母)
　　石鼻城(厚石鼻在汧水之北/南去陳倉三十里)
平時戰國今無在(次公石鼻寨先生前注即武成鎮也/戰國指言蜀與魏也諸葛亮築此城)
(以拒/郝昭)陌上征夫自不聞北客初來試新險蜀人從此送
殘山(次公自北來而入蜀者至此漸入山故曰試新險/自蜀來而趨京洛者至此已出山故曰送殘山項)
(唐獨孤及集/有招北客文)獨穿暗月朦朧裏愁渡奔河蒼茫間(次公/蒼茫)
(讀從上聲先生前篇亦云蒼茫/曠奔流盖於此地見渭河故也)漸入西南風景變(次公/自此)
(地前往寳雞/為入西南矣)道邉脩竹水潺潺
　　芙蓉城(并引任時元豐元年/戊午先生在徐州作)
　世傳王逈子髙與仙人周瑶英游芙蓉城元豐三年
　三月余始識子髙問之信然乃作此詩極其情而歸
　之正亦變風止乎禮義之意也(次公按胡微之作王/子髙傳子髙虞部員)
　(外郎正路之次子載其所遇周事甚詳人用其傳為/六么曲先生詩中稍渉其事今畧取之無逸按子髙)
　(傳云忽一夕夢周道服而至謂君曰我居幽僻君能往/否遂從之但覺其身飄然須臾過一嶺及一門珍禽)
　(佳木清流怪石殿閣金碧相照遂與君自東廂門入/循廊至一殿亭甚雄壯下有三樓相視而聳亦甚䧺)
　(麗廊間半開周忽入君少留須臾周與一女郎至周/曰三山之事息乎曰雖已息奈情何於是拊掌而去)
　(逡巡東廊之門門啓有女流道裝而出者百餘人立/於庭下須臾殿上巻簾有美丈夫一人朝服憑几而)
　(庭下之女循次而上少頃憑几者起簾復下諸女流/亦復不見周遂命君登東廂之樓云夢之明日周來)
　(君將語其夣周笑曰芳卿之意甚動人君曰何也周/曰芙蓉城也曰憑几者誰三山之事何謂周皆不對)
　(君曰芳卿何姓曰與我同/君感其事作詩遺周云)
芙蓉城中花冥冥(次公杜詩樹攬/離思花冥冥)誰其主者石與丁(縯/石)
(曼卿卒後其故人有見之者云恍惚如夢中言我今為/仙也所主者芙蓉城欲呼故人共㳺不諾忿然騎一素)
(騾去次公張師正括異志載慶歴中有朝士冐晨赴起/居王通衢見美婦三十餘人並馬而行若前導者俄見)
(丁觀文度按轡繼之而去有一人最後行朝士問曰觀/文將㳺何處曰非也諸女御迎芙蓉館主耳時丁巳在)
(告頃之/聞卒)珠簾玉案翡翠屏(子敬襄陽記龍巢山鉢㡌峰/尹喜石室内有玉案仙經八)
(巻在案上崔三輔黄圖云未央宫漸臺西有/兩桂宫中有光明殿皆金玉珠璣為簾箔)雲舒霞巻
千娉婷中有一人長眉青(厚異間集柳毅之言龍女曰/紅粧千萬笑語熈熈中有一)
(人自然蛾眉而長又退之華/山女詩曰白頥紅頬長眉青)炯如微雲淡踈星往來三
世空鍊形(次公酉陽雜俎載有人掘地遇石函發之見/人方偃仰容色如生須臾振髮而起即失所)
(在方土云此太/隂錬形人也)竟坐誤讀黄庭經(次公聞之晁子止云/神仙黑紙白字寫黄)
(庭經名曰玉字黄庭經堯卿仙家寳曰黃/庭内經昔有仙人誤讀句字謫居下界)天門夜開飛
爽靈(鄒道書三魂名/爽靈胎光幽精)無復白日乘雲軿俗緣千劫磨不
盡翠被冷落凄餘馨因過緱山朝帝廷(薛按傳云周云/即預朝列君曰)
(朝帝也不言其詳由/此倐去不來者數日)夜聞笙簫弭節聽飄然而來誰使
令皎如明月入牕櫺忽然而去不可執寒衾虚幌風泠
泠(賈楚詞抑志而弭節兮注云按節徐行也次公自天/門夜開至此以言周初至時事堯卿劉向列仙傳王)
(子喬周靈王太子也好吹笙道士浮丘公接上嵩山三/十餘年後來於山告桓良曰告我家七月七日待我於)
(緱氏山頭果乘白鶴駐/山頭舉手謝時人而去)仙宫洞房本不扃夢中同躡鳳
皇翎(次公杜詩噀雨鳳皇翎而其事則/曲中所謂夢中共跨青鸞翼也)徑度萬里如奔
霆玉樓浮空聳亭亭天書雲篆誰所銘(次公玉樓亭亭/則曲中所謂一)
(簇樓臺也天書雲篆則傳又云梁上有碑題曰/碧雲而其字則真誥有飛天之書八龍雲篆)遶樓飛
步髙竛竮仙風鏘然韻流鈴(憲道家有流金火鈴信民/度人經云擲火萬里流鈴)
(入/衢)蘧蘧形開如酒醒(次公莊周夢為胡蝶而蘧蘧然/又曰其寐也神交其覺也形開)芳
卿寄謝空丁寧(堯卿子髙傳曰周命君登東廂之樓上/有酒具憑欄縱觀山川清秀梁上有碑)
(題曰碧雲樓君未及下有一女郎復登是樓年可十五/容色嬌媚亦周之比周謂君曰此芳卿也與我最相愛)
(芳卿盖/其字耳)一朝覆水不反缾羅巾别淚空熒熒(次公此言/竟去而感)
(歎之也李白詩覆水却收不滿杯又云水覆最難收任/子髙傳曰周臨别留詩云久事帡帷不暫閒今朝離意)
(尚瓓珊臨行惟有相思/淚滴在羅衣一半斑)春風花開秋葉零(厚樂天長恨/歌云春風桃)
(李花開夜秋雨/梧桐葉落時)世間羅綺紛膻腥此生流浪隨蒼溟偶
然相值兩浮萍願君收視觀三庭勿與佳穀生蝗螟(次/公)
(此所謂歸之正也三庭道家事佳穀生蝗螟言色慾之/賊身如蝗螟之賊佳榖也子仁黄庭内景云三庭佳榖)
(生蝗/螟)從渠一念三千齡(次公楊妃外傳云由此一念當/復墮下界堯卿神仙傳馬明先)
(生隨神女還岱見安期生語神女曰昔與女郎㳺於安/息西海之際憶此已三千年矣續齊諧記曰桂陽成武)
(丁有仙道常在人間忽謂其弟曰七月七夕織女渡河/諸仙悉還宫吾向已被召不得停與爾别矣弟問織女)
(何事渡河兄何當還答曰織女暫詣牽牛/吾去後三千年當還耳明旦失武所在)下作人間尹
與邢(縯史記漢武帝時尹夫人與邢媫妤同時並幸詔/不得相見尹自請願望見邢帝許之即令它夫人)
(飾為邢來前尹見之曰此非邢身也其狀貌不足以當/人主矣於是帝使邢衣故衣獨身前來尹見之曰此真)
(是也乃俛而泣自痛其不如也堯卿尹喜與邢和璞也/老子西昇經曰老君出闗尹喜謂曰喜是蜀青城人自)
(生以來已歴三千甲子矣或云尹作伊盖伊愔與邢和/璞同時二人故云尹與邢舊説以為漢武帝尹邢二夫)
(人誤矣仙家一念之失乃使為尹邢二夫人非所謂極/其情而歸之正變風止乎禮義之意也須溪正是二夫)
(人耳謂彼自墮/落勿效尤也)
　　郿塢(次公此塢在郿縣董卓名之曰萬嵗塢恵安/前地理志在扶風縣二十里其城曰郿注郿)
　　　(音/媚)
衣中甲厚行何懼(任董卓傳卓議廢立越騎校尉伍孚/忿卓兇毒懐刀刺之不中左右執孚)
(其後王允為吕布謀誅卓令李肅以㦸刺之/衷甲不入卓驚呼布所在布曰有詔遂殺卓)塢裏金多
退足憑(援卓死塢中珍藏有金/二三萬斤銀八九萬斤)畢竟英雄誰得似臍脂
自照不須燈(縯董卓素充肥既誅尸於市天熱脂流/於地守尸吏燃火置卓臍中光明逹曙)
　　昭君村(子仁杜詩若道巫山女/粗醜安得此有昭君村)
昭君本楚人豔色照江水楚人不敢娶謂是漢妃子(縯/匈)
(奴數犯邊漢議以女遺之乃/取後宫女王嬙字昭君聘焉)誰知去鄉國萬里為胡鬼
(縯白居易昭君詩云生/為漢宫妃死作胡地鬼)人言生女作門楣(子仁楊妃外/傳楊貴妃寵)
(幸時童謡有曰男不封侯/女作妃君看女却作門楣)昭君當時憂色衰古來人事
盡如此反覆縱横安可知
　　屈原塔(在忠州原不當有塔於此/意者後人追思為作之)
楚人悲屈原千載意未歇精魂飄何在父老空哽咽至
今蒼江上投飯救饑渇遺風成競渡(子仁荆楚嵗時記/屈原五月五日投)
(汨羅死後人以舟楫救之/名曰競渡遂因而成俗)哀叫楚山裂屈原古壯士就
死意甚烈世俗安得知眷眷不忍决南賨舊屬楚(子仁/南賨)
(古之巴/子國也)山上有遺塔應是奉佛人恐子就淪滅此事雖
無憑此意固已切古人誰不死何必較考折聲名實無
窮富貴亦暫熱大夫知此理所以持死節
　　廬山五詠
　　　盧敖洞(圖經云敖秦博士/避難此山遂得道)
上界足官府(縯退之詩上界/真人足官府)飛仙亦何益(師彭祖問白/石生曰何以)
(不服藥昇天答曰天人多/有至尊相奉更苦人間耳)還在此山中相逢不相識(堯/卿)
(唐僧無本詩云只在此山中雲深不知處/劉希夷詩云相逢不相識歸去夢青樓)
　　　飲酒臺
博士雅好飲(次公陳軫謂犀首曰公/何好飲也曰無事也)空山誰與娛莫向
驪山去君王不喜儒(厚始皇本紀有盧生與侯生謀曰/始皇為人天性剛戾專任獄吏未)
(可為求仙藥乃亡去始皇聞之大怒使御史悉按問諸/生諸生傳相告引乃自除犯禁者四百六十餘人皆坑)
(之咸陽驪山始皇所葬也次公意者盧生即盧敖也史/記所載坑諸生止云坑之咸陽而歐陽率更類書於𤓰)
(部中載古文竒字曰秦始皇密令人種𤓰驪山硎谷中/𤓰實成使人上書曰𤓰冬有實有詔下博士諸生説之)
(人人各異則皆使往視之而為伏機諸儒生皆至方相/難不决因發機從上填之皆壓死今先生言莫向驪山)
(去則意在此言驪山/乃坑儒之處故也)
　　　聖燈巖
石室有金丹山神不知秘何必露光芒夜半驚童穉(次/公)
(此本詠聖燈而詩人立/新意以為丹之光芒爾)
　　　三泉
皎皎巖下泉無人還自潔不用比三星清光同一月(次/公)
(詩曰三星在隅又傳曰明/星之多不如一月之光)
　　　障日峯
長安不自逺(縯晉明帝年數嵗元帝嘗坐置膝前屬長/安使來因問帝曰汝謂日與長安孰近對)
(曰長安近不聞人從日邉來居然可知也元帝異之明/日晏羣臣又問之對曰日近元帝失色曰何異間者之)
(言乎對曰舉頭見日/不見長安帝益竒之)蜀客苦思歸莫教名障日喚作小
峨眉(次公因山之似峨眉而小所以起蜀客思歸之興/因蜀客歸之句所以引長安之日也堯卿酈道元)
(水經注云髙密水西源/出奕山亦曰障日山)
　　廬山二勝(并序/)
　余游廬山南北得十五六竒勝殆不可勝紀而懶不
　作詩獨擇其尤者作二首
　　　開元潄玉亭(元序廬山記云開元禪院舊傳梁昭/明太子之居棲隠也唐𤣥宗即位始)
　　　(號開元有招隠橋𤣥宗所作山南山北有瀑布/無慮十餘處香爐峰與雙劒峰在瀑布之傍水)
　　　(源在山頂人未有窮知者或曰西入/康王谷為水簾東為開元之瀑布)
髙巖下赤日深谷來悲風擘開青玉峽飛出兩白龍(次/公)
(以言瀑/布也)亂沫㪚霜雪古潭摇青空餘流滑無聲快瀉雙
石谼我來不忍去月出飛橋東蕩蕩白銀闕沈沈水精
宫(子仁海中三神山以白銀為宫闕而世謂湖州為水/精宫此皆借字用爾祖可任昉述異記闔閶造水精)
(宫/)願隨琴髙生(縯列仙傳琴髙趙人也以鼔琴為樂康/王舍人行涓彭之術浮㳺冀州涿郡間)
(二百餘年後辭入涿水中取龍子與弟子期之曰皆潔/齋候于水傍設祠屋果乘赤鯉來出祠中且有萬人觀)
(之留一月餘/復入水去)腳踏赤鯶公(次公酉陽雜俎唐律捕魚得/鯉即放號赤鯶公輒殺者抵)
(罪以䜟言/鯉為李也)手持白芙蕖跳下清泠中
　　　棲賢三峽橋(子仁按子由廬山棲賢僧堂記云元/豐三年余過廬山入棲賢谷谷中多)
　　　(大石岌嶪相倚水行石間其聲如雷霆又如千/乘車行者震悼不能自持雖三峽之險不過也)
　　　(故橋曰/三峽)
吾聞太山石積日穿綫溜(厚前漢枚乘言太山之/溜穿石單極之綆斷幹)况此
百雷霆萬世與石鬬深行九地底(次公兵書行/於九地之下)險出三
峽右(縯三峽瞿塘/巫山黄牛也)長輸不盡溪(次公杜詩不盡長江滚/滚來子仁退之詩髙浪)
(駕天輸/不盡)欲滿無底竇(次公列子渤海之東有大壑/焉為無底之谷名曰歸墟)跳波
翻潛魚震響落飛狖清寒入山骨(次公石鼎詩/巧匠琢山骨)草木盡
堅瘦空濛煙靄間澒洞金石奏彎彎飛橋出㶑㶑半月
彀玉淵神龍近(子仁賈誼弔屈原/云襲九淵之神龍)雨雹亂晴晝垂缾得
清甘可嚥不可潄
　　巫山
瞿塘迤邐盡巫峽崢嶸起連峰稍可怪石色變蒼翠天
工運神巧漸欲作竒偉坱圠勢方深結構意未遂旁觀
不暇瞬步步造幽䆳蒼崕忽相逼絶壁凛可悸仰觀八
九頂俊爽凌浩氣晃蕩天宇髙崩騰江水沸孤超兀不
讓直㧞勇無畏攀緣見神宇憇坐就石位巉巉隔江波
一一問廟吏遥觀神女石綽約誠有以俯首見斜鬟拖
霞弄脩帔人心隨物變遠覺含深意野老笑吾旁少年
嘗屢至去隨猿猱上反以繩索試石笋倚孤峰突兀殊
不類世人喜神怪論說驚幼穉楚賦亦虚傳神仙安有
是次問掃壇竹云此今尚爾翠葉紛下垂婆娑緣鳳尾
風來自偃仰若為神物使(子仁永嘉記川江緣岸有仙/石壇有竹嬋娟青翠風來㧞)
(動掃石壇壇上/無塵即此類)絶頂有三碑詰曲古篆字老人那解讀
偶見不能記窮探到峰背採斫黃楊子黄楊生石上堅
瘦紋如綺貪心去不顧澗谷千尋縋山髙虎狼絶深入
坦無忌溟濛草樹密葱蒨雲霞膩石竇有洪泉甘滑如
流髓終朝自灌潄冷冽清心胃浣衣掛樹梢磨斧就石
鼻徘徊雲日晩歸意念城市不到今十年衰疾筋力憊
當時伐殘木芽蘖已如臂忽聞老人説終日為歎喟神
仙固有之難在忘勢利貧賤爾何愛棄去如脱屣嗟爾
若無還絶粒應不死
　　峴山
逺客來自南㳺塵昏峴首過闗無百步曠蕩吞楚藪登
髙忽惆悵千載意有偶所憂誰復知嗟我生苦後團團
山上檜嵗嵗閱榆柳大材固已殊安得同永久可憐山
前客倐忽星過霤(子仁三星在霤注云如心星之光耀/見于魚笱之中其去須臾不可久也)
賢愚未及分來者當自剖
　　萬山(時獨不㳺/問轍而作)
西行度連山北出臨漢水漢水蹙成潭旋轉山之趾禪
房久已壞古甃含清泚下有仲宣欄綆刻深容指(子仁/杜詩)
(應同王粲宅/留井峴山前)回頭望西北隠隠龜背起傳云古隆中萬
樹桑柘美月炯轉山曲山上見洲尾綠水帶平沙盤盤
如抱珥山川近且秀不到懶成耻問之安能詳畫地費
簮箠
　　驪山
君門如天深㡬重君王如帝坐法宫人生難處是安隠
何為來此驪山中複道凌雲接金闕樓觀隠煙横翠空
林深霧暗迷八駿朝東暮西勞六龍六龍西幸峨眉棧
悲風便入清華院霓裳蕭㪚羽衣空麋鹿來㳺猿鶴怨
(縯唐明皇於驪山温湯作華清宫朝元閣羯鼔樓長生/殿嵗與楊貴妃幸温湯妃能舞霓裳羽衣曲後安祿山)
(亂西幸入蜀伍子胥諫吳王臣將見麋鹿游姑蘇之臺/猿鶴怨字出北山移文八駿周穆王所乘六龍天子所)
(駕/也)我上朝元春半老滿地落花無人掃羯鼓樓髙掛夕
陽長生殿古生青草可憐吳楚兩醯雞築臺未就已堪
悲(縯楚靈王築章華臺/吳王夫差築姑蘇臺)長楊五柞漢幸免(縯漢武帝建/長楊五柞宫)
(有千門萬户之侈末年/盗賊徧天下㡬至大亂)江都樓成隋自迷(縯隋煬帝開/汴河泛艦為)
(江都之逰浙人項昇進新宮圖帝愛之即如圖營建/既成幸之曰使真仙逰此亦當自迷可目之曰迷樓)由
來留連多䘮國宴安酖毒因奢惑三風十愆古所戒(縯/宴)
(安酖毒見左傳三/風十愆見書伊訓)不必驪山可忘國(縯唐寳歴中敬宗/欲幸驪山時拾遺)
(張權輿伏紫宸殿下諫曰昔周幽王幸驪山為犬戎所/殺秦始皇葬驪山國亡𤣥宗宫驪山而祿山亂先帝幸)
(驪山而年不長帝曰驪山若此/之凶耶我宜一往以驗彼言)
　　驪山絶句三首
功成雖欲善持盈可歎前王恃太平辛苦驪山山下土
阿房纔廢又華清(縯秦始皇作阿房宫唐明/皇作華清宫皆在驪山)
㡬變雕墻㡬變灰舉烽指鹿事悠哉(縯周幽王舉烽火/㑹諸侯以悦褒姒)
(趙髙指鹿為馬/以欺秦二世)上皇不念前車戒却怨驪山是禍胎
海中方士覔三山萬古明知去不還咫尺秦陵是商監
朝元何必苦躋攀(縯秦始皇令方士徐福等入海求三/神山後葬驪山下唐明皇作朝元閣)
(於驪/山)
　　新灘(子仁水經云江水歴峽東逕新崩灘晉大/元初山崩水逆流百餘里故謂之新崩灘)
扁舟轉山曲未至已先驚白浪横江起槎牙似雪城畨
畨從髙來一一投澗坑大魚不能上暴腮灘下横小魚
㪚復合瀺灂如遭烹鸕鷀不敢下飛過兩翅輕白鷺誇
瘦㨗挿脚還欹傾區區舟上人薄技安敢呈只應灘頭
廟賴此牛酒盈
　　望夫臺
山頭孤石逺亭亭江轉船回石四屏可憐千古長如昨
船去船來自不停浩浩長江赴滄海紛紛過客似浮萍
誰能坐待山月出照見寒影髙伶俜(子仁武昌山上有/婦望夫不歸身化)
(為石即/此類)
　　阮籍嘯臺(在尉氏東/南城隅)
阮生古狂逹遯世黙無言猶餘胷中氣長嘯獨軒軒髙
情遺萬物不與世俗論登臨偶自寫激越蕩乾坤醒為
嘯所發飲為醉所昏誰能與之較亂世足自存
　　永安宫(今䕫之永安/門即古遺址)
千古陵谷變(仔詩髙岸為/谷深谷為陵)故宮安得存徘徊問耆老帷
有永安門遊人雜楚蜀車馬晚喧喧不見重樓好誰知
昔日尊吁嗟蜀先主兵敗此亡魂(縯先主伐吳與吳軍/相拒於夷陵吳陸遜)
(大破先主軍先主/還殂于永安宫)只應法正死使公去遭燔(縯蜀兵旣/敗諸葛亮)
(歎曰法孝直若在則能制主上令/不東行就復東行必不傾危矣)
　　周公廟廟在岐山西北七八里廟後百許步有泉
　　依山湧冽異常國史所謂潤德泉世亂則竭者也
　　　(堯祖自華川西名山七其四曰岐山徐廣云即今/之岐山縣其山兩岐俗呼為箭括嶺子敬湘山)
　　　(野錄云雍熈二年鳳翔奏岐山縣周公廟有泉/湧出相傳時平則流亂則竭至大中年復流賜)
　　　(號潤德泉後又涸今其泉復/湧澄濙甘潔而太宗嘉之)
吾今那復夣周公尚喜秋來過故宫翠鳳舊依山硉兀
(縯周興鸑鷟鳴於岐山今為鳳翔/次公郭璞江賦巨石硉兀以前却)清泉長與世窮通至
今㳺客傷離黍故國諸生詠雨濛(援詩黍離周大夫行/役至于宗周過故宗)
(廟宫室盡為禾黍東山/我徂東山零雨其濛)牛酒不來烏鳥㪚白楊無數暮
號風(縯古詩白楊多悲/風蕭蕭愁殺人)
　　息壤詩(并引/)
　淮南子曰鯀堙洪水盗帝之息壤帝使祝融殺之于
　羽淵今荆州南門外有状若屋宇陷入地中而猶見
　其脊者旁有石記云不可犯畚鍤所及輒復如故又
　頗以致雷雨嵗大旱屢發有應予感之乃為作詩其
　辭曰
帝息此壤以藩幽臺有神司之隨取而培帝勑下民無
敢或開惟帝不言以雷以雨惟民知之幸帝之恕帝茫
不知誰敢以告帝怒不常下土是震使民前知是役于
民無是墳者誰取誰予惟其的之是以射之
　
　
　
　
　
　
　
　
　
　
　
　
　
　
　東坡詩集註巻四
欽定四庫全書
　東坡詩集註巻五
　　　　　　　　　　　　宋　王十朋　撰
　詠史
　　詠史和劉道原(十朋道原劉居士渙子也渙筠州/人天聖中進士第居官有直氣不)
　　　(屑輒去上/居星渚)
仲尼憂世接輿狂臧穀雖殊竟兩亡(縯莊子駢拇篇臧/與穀二人相與牧)
(羊而俱亡其羊臧則挾䇿讀書穀則/博塞以遊事業不同其於羊亡均也)吳客謾陳豪士賦
(厚晉史陸機傳齊王冏既矜功自伐/受爵不讓機惡之作豪士賦刺焉)桓侯初笑越人方
(援扁鵲姓秦名越人客齊見桓侯曰疾在腠理不治將/深桓侯不信復見退走曰疾在骨髓雖司命無如之何)
名髙不朽終安用(縯叔孫豹曰太上立德其次/立功其次立言此之謂不朽)日飲無
何計亦良(援袁盎為吳相兄子種謂曰絲能日/飲無何説王無反而已如此幸得脱)獨掩陳
編弔興廢窗前山雨夜浪浪(子仁退之别知賦/雨浪浪其不止)
　　王莽
漢家殊未識經綸入手功名事事新(堯卿劉夢得詩云/不改南山色其餘)
(事事/新)百尺穿成連夜井(厚王莽時劉京上言齊郡臨淄/縣昌興亭長夢曰天公使我告)
(亭長攝皇帝即真即不信此亭中當有新/井亭長晨起視亭中誠有新井入地百尺)千金購得解
飛人(次公莽募有竒藝可以攻匃奴者或言能飛一日/千里可以窺匈奴莽輒試之取大鳥翮為兩翼頭)
(與身皆着毛通引環紐飛數百步墮莽知/其不可用苟欲獲其名拜為理軍先生)
　　董卓
公業平時勸用儒諸公何事起相圖(援後漢鄭太字公/業卓擅朝太與周)
(珌伍瓊共説卓以韓馥劉岱孔伷張資袁紹為牧守及/義兵起卓大怒曰卓初入朝珌瓊勸用善士故相從而)
(諸君到官舉兵相圖此賣卓卓何相/負遂斬珌瓊而鄭太以詭辭獲免)只言天下無健者
(縯後漢袁紹傳卓欲廢立紹/勃然曰天下健者豈惟董公)豈信車中有布乎(援王允/與吕布)
(謀誅卓有人書吕字於布荷而行/市歌曰布乎有告卓者卓不悟)
　　虎兒(此篇當為/逺姪作)
舊聞老蚌生明珠(縯韋康字元將弟誕字仲將孔融與/康父書曰不意雙珠近出老蚌也)
未省老兎生於莵(援楚人謂/虎為於莵)老兎自謂月中物不騎快
馬騎蟾蜍(黃中五經通義曰/月中有兎與蟾蜍)蟾蜍爬沙不肯行(縯韓愈/效玉川)
(子月蝕詩爬沙脚手/鈍誰使女解緣青冥)坐令青衫垂白鬚於莵駿猛不類
渠指揮黄熊駕黒貙丹砂紫麝不用塗(堯卿世之小兒/必塗丹砂紫麝)
(以辟/不祥)眼光百步走妖狐妖狐莫誇智有餘不勞摇牙咀
爾徒(厚魏志曹真嘗㑹吳質等真肥朱鑠瘦質召優使/説肥瘦真恚拔刀瞋目言爾敢輕脱吾斬爾遂罵)
(坐質按劍曰曹子丹汝非屠机上肉吳質/吞爾不摇喉咀爾不摇牙何敢恃勢驕邪)
　　開元遺事三首
姚宋亡來事事新一官銖重萬人輕朔方老將風流在
不取西蕃石堡城(縯王忠嗣䇿石堡/之得不當所亡)
潭裏車船百倍多廣陵銅器越溪羅三郎官爵如泥土
争唱𢎞農得寳歌
琵琶絃急衮梁州羯鼓聲髙舞臂韝破費八姨三百萬
大唐天子要纒頭(縯明皇自擊羯鼓八姨獻/三百萬為大唐天子纒頭)
　　戲作賈梁道詩(并引/)
　王凌謂賈充曰汝非賈梁道之子耶乃欲以國與人
　由是觀之梁道之忠於魏也久矣司馬景王既執凌
　歸過梁道廟凌大呼曰我亦大魏之忠臣也及司馬
　病見凌與梁道守而殺之二人者可謂忠義之至精
　貫於神明矣然梁道之靈獨不能已其子充之姦至
　使首發成濟之事此又理之不可曉者也故予戲作
　小詩云
嵇紹似康為有子郗超叛鑒似無孫(縯晉惠帝之難嵇/紹死之血汚御衣)
(恵帝曰此嵇侍中血勿洗紹嵇康子也郗超死有遺書/一篋乃與桓温奸謀之書父方回見之不哭曰恨汝死)
(晚超鑒/孫也)如今更恨賈梁道不殺公閭殺子元(子仁公閭/賈充字子)
(元司馬/景王字)
　　歐陽叔弼見訪誦淵明事歎其絶識叔弼既去感
　　槩不已而賦此詩
淵明求縣令本緣食不足束帶向督郵小屈未為辱翻
然賦歸去豈不念窮獨重以五斗米折腰營口腹(縯晉/書陶)
(淵明嘗謂親友曰聊欲絃歌以為三逕之資可乎執事/者聞之以為彭澤令郡遣督郵至縣吏白應束帶見之)
(淵明歎曰吾不能為五斗米折腰拳/拳事鄉里小人遂解印賦歸去來)云何元相國萬鍾
不滿欲胡椒銖兩多安用八百斛(厚唐書元載字公輔/代宗時為宰相賜死)
(籍其家胡椒有八/百斛餘物稱是)以此殺其身何啻抵鵲玉(次公鹽鐵/論南越以)
(孔雀珥門户昆山/之旁以玉抵鳥鵲)往者不可悔吾其反自燭
　　李白謫仙詩
我居青空裏君隠黄埃中聲形不相弔心事難形容欲
乗明月光訪君開素懐天盃飲清露展翼登蓬萊佳人
持玉尺度君多少才玉尺不可盡君才無時休對靣一
笑語共躡金鰲頭絳宫樓闕百千仞霞衣誰與雲烟浮
　　顔闔
顔闔古有道躬耕自衣食區區曾小邦不足隠明德軺
軒來我門聘幣繼金璧出門應使者耕稼不謀國但疑
誤將命非敢憚行役使者反錫命戸庭空履迹薄俗徇
世榮截趾履之適所重易所輕隋珠彈飛翼伊人畏照
影獨往就隂息鼎俎薦忠賢誰能死燔炙念彼藏皮冠
安知獲堯客
　　元祐元年二月八日朝退獨在起居院讀漢書儒
　　林傳感申公故事作小詩一絶
寂寞申公謝客時自言已見穆生機綰臧下吏明堂廢
又作龍鍾病免歸
　　龎公
襄陽龎公少檢束白髮不髠亦不俗世所奔趍我獨棄
我已有餘彼不足鹿門有月樹下行虎溪無風舟上宿
不識當時捕魚客但愛長康畫金粟杜口如今不復言
龎公為人不曲局東西有人問老翁為道明燈照華屋
五言七言正兒戲三行五行亦偶爾我性不飲只解醉
正如春風弄羣卉四十年來同幻事老去何須别愚智
古人不住亦不滅我今不作亦不止寄語悠悠世上人
浪生浪死一埃塵洗墨無池筆無冢聊爾作戲悦吾神
　
　
　
　
　
　
　
　
　東坡詩集註巻五
欽定四庫全書
　東坡詩集註巻六
　　　　　　　　　　　　宋　王十朋　撰
　述懐
　　秋懐二首
苦熱念西風(堯祖古樂府/有苦熱行)常恐來無時及兹遂凄凛又
作徂年悲(次公淮南子木/葉落長年悲)蟋蟀鳴我牀黄葉投我幃(厚/阮)
(嗣宗詩開秋兆涼/氣蟋蟀鳴牀帷)窻前有棲鵩夜嘯如狐狸(縯賈誼傳/誼為長沙)
(王傅有鵩鳥入舎止於/坐隅鵩似鴞不似鳥也)露冷梧葉脱孤眠無安枝熠燿
亦有偶(厚詩東山/熠燿宵行)髙屋飛相追定知無幾見迫此清霜
期(曽杜少陵螢火詩十月/清霜重飄零何處歸)物化逝不㽞我興為嗟咨(次/公)
(詩我興/視夜)便當勤秉燭(縯古詩畫短苦夜/長何不秉燭逰)為樂戒暮遲
海風東南來吹盡三日雨空堦有餘滴(厚古詩夜/雨滴空堦)似與
幽人語(次公易幽/人貞吉)念我平生歡寂寞守環堵(縯禮儒行/環堵之室)
壺漿慰作勞(縯陶潛詩壺漿勞近鄰/援楊惲書田家作勞)裹飯救寒苦(次公/莊子)
(裹飯而/往食之)今年秋應熟過從飽雞黍嗟我獨何求(厚詩不/知我者)
(謂我/何求)萬里涉江浦居貧豈無食自不安畎畆念此坐達
晨(縯陶詩念此懐悲/悽終曉不能静)殘燈翳復吐(厚杜詩曳雲䝉清/晨初日翳復吐)
　　軾以去嵗春夏侍立邇英而秋冬之交子由相繼
　　入侍次韻絶句四首各述所懐
曈曈日脚曉猶清細細槐花暖欲零坐閱諸公半廊廟
時看黄色起天庭(自注僕射吕公門下韓公左丞劉公/皆自講席大用縯人面有天庭相書)
(以黄色為喜色退之詩/云眉間黄色見歸期)
上尊初破早朝寒茗盌仍沾講舌乾陛楯諸郎空雨立
故應慙悔不儒冠(次公漢髙祖/解儒冠溺之)
兩鶴摧頽病不言年來相繼亦乘軒(援左傳衛懿公好/鶴鶴有乘軒者)
誤聞九奏聊飛舞(十朋虞書簫韶九成/鳳凰來儀百獸率舞)可得裴回為啄
吞
㣲生偶脱風波地晚嵗猶存鐵石心(厚皮日休桃花賦/序余嘗慕宋廣平)
(之為相疑其鐵腸石心不解吐婉媚之辭然其梅/花賦清便富艷得南朝徐庾體不類其為人也)定似
香山老居士(師香山寺在洛都龍門白居易晚年自稱/香山居士以儒教飾其身佛教治其心道)
(教養/其夀)世縁終淺道根深(自注樂天自江州司馬除忠州/刺史旋以主客郎中知制誥遂)
(拜中書舍人軾雖不敢自比然謫居黄州起知文登召/為儀曹遂忝侍從出處老少大畧相似庶幾復亨此翁)
(晚節閒適/之樂焉)
　　小兒
小兒不識愁起坐牽我衣(次公李白詩兒/女嬉笑牽人衣)我欲嗔小兒
老妻勸兒癡兒癡君更甚不樂愁何為還坐愧此言洗
盞當我前大勝劉伶婦區區為酒錢(縯劉伶嘗渇甚求/酒於妻妻捐酒毁)
(器諫曰君酒太過非攝生之道必宜斷之伶曰善吾不/能自禁唯當祝鬼神自誓耳便可具酒肉妻從之伶跪)
(祝曰天生劉伶以酒為名一飲一石五斗解酲/婦人之言終不可聽仍飲酒御肉頽然復醉)
　　予去杭十六年而復來㽞二年而去平生自覺出
　　處老少粗似樂天雖才名相逺而安分寡求亦庶
　　幾焉二月六日來别南北山諸道人而下天竺惠
　　浄師以醜石贈行作三絶句
當來雙鬢兩青青强説重臨慰别情衰髮祇今無可白
故應相對話前生
出處依稀似樂天敢將衰老較前賢便從洛社休官去
猶有閒居二十年(縯樂天休官於洛所居履道里疏沼/種木葺石樓於香山鑿八節灘自號)
(醉吟先生晚與僧如滿結/香火社文酒娛樂二十年)
在郡依前六百日山中不計幾回來(次公樂天詩云到/郡六百日入山十)
(二/回)還將天竺一峰去(次公樂天罷杭有詩云三年為刺/史飲水復食蘗唯向天竺山取得)
(兩片/石)欲把雲根到處栽(次公張協詩雲根臨/八極雨足散四溟)
　　自笑一首
子石如琢玉(厚歐陽永叔硯譜端石以子石為/上子石者在大石中生蓋精石也)逺烟真
削黳(饒松柏松柏千年為茯苓又千年為琥珀又千年/為黳燒之作松氣為用與琥珀同狀似𤣥玉而甚)
(輕出/西戎)入我病風手(古語云磨墨/如病風手)𤣥雲渰凄凄(次公詩有/渰凄凄)
是中有何好而我喜欲迷既似蠟屐阮(縯晉書或詣阮/孚正見自蠟屐)
(因自歎曰未知一/生當着幾緉屐)又如鍜栁嵇(援晉書嵇康性絶巧而/好鍜宅中有栁樹甚茂)
(乃激水圜之毎夏/月居其下以鍜)醉筆得天全(厚莊子醉者墜車雖疾/不死其神全也全於酒)
(猶若是而况/得全於天乎)宛宛天投蜺(次公後漢五行志靈帝時有/黑氣墮北宫温明殿東庭中)
(黑如車蓋騰起奮迅長十餘丈其貎似/龍上問蔡邕對曰所謂天投蜺者也)多謝中書君(次/公)
(退之作毛穎傳以筆為姓/毛名穎目之曰中書君)伴我此幽栖
　寓興
　　江月五首(并引/)
　嶺南氣候不常吾嘗云菊花開時乃重陽涼天佳月
　即中秋不須以日月為斷也今嵗九月殘暑方退既
　望之後月出愈遲然予嘗夜起登合江樓或與客㳺
　豐湖入栖禪寺扣羅浮道院登逍遥堂逮曉乃歸杜
　子美云四更山吐月殘夜水明樓此殆古今絶唱也
　因其句作五首仍以殘夜水明樓為韻
一更山吐月玉塔卧㣲瀾正似西湖上湧金門外看氷
輪横海濶香霧入樓寒停鞭且莫上照我一杯殘
二更山吐月幽人方獨夜(厚王仲宣詩獨夜不/能寐攝衣起拊琴)可憐人
與月夜夜江樓下風枝久未停露草不可藉歸來掩闗
卧唧唧蟲夜話
三更山吐月栖鳥亦驚起起尋夢中遊清絶正如此驅
雲掃衆宿俯仰迷空水幸可飲我牛不須違洗耳(縯髙/士傳)
(堯讓天下於許由許由逃之巢父聞之洗其耳樊仲父/牽牛飲之見巢父洗耳乃驅牛而還耻令牛飲其下流)
(也/)
四更山吐月皎皎為誰明幽人赴我約坐待玉繩横(厚/春)
(秋元命苞玉衡北兩星為玉繩星/杜月詩不違銀漢落亦伴玉繩横)野橋多斷板山寺有
㣲行今夕定何夕(援詩今夕何/夕見此粲者)夢中遊化城(次公法華/經有一導)
(師以方便力化作一城於是衆人/前入化城生巳度想生安穏想)
五更山吐月窻逈室幽幽(厚退之詩蟲鳴室/幽幽月吐窻烱烱)玉鉤還掛
戸(厚鮑昭月詩始出西/南樓纎纎如玉鉤)江練却明樓(縯謝𤣥暉詩/澄江静如練)星河
澹欲曉鼓角冷知秋不眠翻五咏清切變蠻謳
　　妬佳月
狂雲妬佳月怒飛千里黑佳月了不嗔曽何汙潔白爰
有謫仙人舉酒為三客今夕偶不見汎瀾念風伯無煩
風伯來彼也易滅没支頥少待之寒空浄無跡粲粲黄
金槃獨照一天碧玉繩慘無輝玉露洗秋色浩澣玻璃
盞和光入胸臆使我能永延約君為莫逆
　　夜行觀星
天髙夜氣嚴列宿森就位大星光相射小星閙如沸天
人不相干嗟彼本何事世俗彊指擿一一立名字南箕
與北斗乃是家人器天亦豈有之無乃遂自謂迫觀知
何如逺想偶有似茫茫不可曉使我長歎喟
　　有美堂暴雪
遊人脚底一聲雷滿座頑雲撥不開天外黑風吹海立
(次公杜甫太凊宫賦九天/之雲下垂四海之水皆立)浙東飛雨過江來十分㶑灔
金樽凸千杖敲鏗羯鼓催(高唐南京羯鼓録明皇嘗遇/春雨初晴命取羯鼓臨軒縱)
(擊回顧栁/杏皆拆)喚取謫仙泉灑面(縯李白待詔翰林明皇度/曲欲造新詞亟召白白巳)
(醉於酒肆矣召入宫宫人以水/灑面即令秉筆頃刻成十餘章)到傾蛟室㵼瓊瑰(任蛟/人從)
(水中出向人家寄住積日賣綃臨去索器泣而出珠滿/盤以于主人仔魯聲伯夢涉洹或與已瓊瑰食之泣而)
(為瓊瑰/盈其懐)
　　次韻章傳道喜雨(自注禱常/山而得)
去年夏旱秋不雨海畔居民飲鹹苦今年春暖欲生蝝
(縯春秋宣十五年/冬蝝生蝝蟲子也)地上戢戢多於土預憂一旦開兩翅
口吻如蜂那肯吐前時渡江入吳越布陣横空如項羽
(自注去嵗錢塘見飛蝗自西北來極可畏次公前漢英/布反上自將擊布布兵精甚置陣如項羽軍上惡之)
農夫拱手但垂泣人力區區固難禦撲縁騣尾困牛馬
(次公莊子言養馬/其有蚊䖟撲縁)㗖齧衣服穿房戸坐觀不救亦何心
秉畀炎火傳自古(厚詩去其螟螣及其蟊賊無害/我田穉田祖有神秉畀炎火)荷鋤
散掘誰敢後得米濟飢還小補(次公小民掘土埋蝗者/以多寡給其米以償其)
(功/也)常山山神信英烈麾駕雷公呵電母應憐郡守老且
愚欲把瘡痍手摩撫(次公漢功臣/表瘡痍未平)山中歸時風色變中
路已覺商羊舞(援家語齊有一足之鳥舒翅而跳齊侯/遣使訪孔子孔子曰此鳥名商羊昔童)
(兒謡曰商羊鼓/舞天將大雨)夜窻騷騷閙松竹朝畦泫泫流膏乳從
來旱蝗必相資(師五行志旱則/魚螺變為蟲蝗)此事吾聞老農語庶將
積潤掃餘孽收拾豐嵗還明主縣前巳窖八千斛(坡今/春及)
(今得蝗子/八千餘斛)率以一升完一畝更看蠶婦過初眠(自蠶一/眠則蝗)
(不復/生矣)未用賀客來旁午(次公史冠/蓋旁午)先生筆力吾所畏蹙
踏鮑謝誇徐庾(次公鮑謝鮑昭謝朓/也徐庾徐陵庾信也)偶然談笑得佳篇
便恐流傳成樂府(縯漢武立樂府采詩/有趙代秦楚之謳)陋邦一雨何足
道吾君盛徳九州普中和樂職幾時作試向諸生選何
武(厚前漢何武傳宣帝時天下和平四夷賔服神爵五/鳯之間屢䝉瑞應益州刺史王褒頌漢徳作中和樂)
(職宣布詩三篇武年十四五與成都揚覆衆等共習歌/之宣帝召武等於宣室曰此盛徳之事吾何足以當之)
　　雪夜獨宿栢山庵
晚雨纎纎變玉霙小庵髙卧有餘清夢驚忽有穿牕片
夜静惟聞瀉竹聲(王荀鶴雪詩岩/谷惟聞折竹聲)稍壓冬瘟聊得健未
濡秋旱若為耕天公用意真難㑹又作春風爛漫晴
　　江上值雪效歐陽體限不以鹽玉鶴鷺絮蝶飛舞
　　之類為比仍不使皓白潔素等字次子由韻
縮頸夜眠如凍龜雪來惟有客先知江邊曉起浩無際
樹杪風多寒更吹青山有似少年子一夕變盡滄浪髭
方知陽氣在流水沙上盈尺江無澌隨風顛倒紛不擇
下滿坑谷髙陵危江空野濶落不見入戸但覺輕絲絲
沾裳細看巧刻鏤豈有一一天工為霍然一麾徧九野
吁此權柄誰執持世間苦樂知有幾今我幸免沾膚肌
山夫只見壓樵擔豈知帶酒飄歌兒天王臨軒喜有麥
宰相獻夀嘉及時凍吟書生筆欲折夜織貧女寒無帷
髙人着屐踏冷冽飄拂巾帽真仙姿野僧斫路出門去
寒液滿鼻清淋漓灑袍入袖濕靴底亦有執板趨堦墀
舟中行客何所愛願得獵騎當風披草中咻咻有寒兎
孤隼下擊千夫馳敲氷煮鹿最可樂我雖不飲强倒巵
楚人自古好弋獵誰能往者我欲隨紛紜旋轉從滿面
馬上操筆為賦之
　　大雪獨㽞尉氏
古驛無人雪滿庭有客冒雪來自北紛紛笠上巳盈寸
下馬登堂面蒼黑苦寒有酒不能飲見之何必問相識
我酌徐徐不滿觥看客倒盡不流濕千門盡閉行路絶
相與笑語不知夕醉中不復問姓名上馬忽去横短策
　　舶趠風(并引/)
　吳中梅雨既過颯然清風彌旬嵗嵗如此湖人謂之
　舶趠風是時海舶初回云此風自海上與舶俱至云
　爾
三旬已過梅黄雨萬里初來舶趠風幾處縈回度山曲
一時清駛滿江東驚飄蔌蔌先秋葉喚醒昏昏嗜睡翁
欲作蘭臺快哉賦却嫌分别問雌雄(縯楚襄王遊蘭臺/之宫有風颯然而)
(至王乃披襟當之曰快哉此風寡人所與庶人共者/也宋玉曰此特大王之雄風耳庶人安得而有之)
　　江上看山
船上看山如走馬倐忽過去數百羣前山槎牙忽變態
後嶺雜遝如驚奔仰看㣲逕斜繚繞上有行人髙縹緲
舟中舉手欲與言孤帆南去如飛鳥
　　百步洪二首(并序/)
　王定國訪予於彭城一日棹小舟與顔長道攜盻英
　卿三子游泗水北上聖女山南下百步洪吹笛飲酒
　乘月而歸余時以事不往夜着羽衣佇立於黄樓上
　相視而笑以謂李太白死世無此樂三百餘年矣定
　國既去逾月余復與錢塘參寥師放舟洪下追懐曩
　遊已為陳迹喟然而歎故作二詩一以遺參寥一以
　寄定國且示顔長道舒堯文請同賦云
長洪斗落生跳波(次公上林賦/馳波跳沬)輕舟南下如投梭水師
絶呌鳬鴈起(次公袁彦道摴/蒲投馬絶呌)亂石一線争磋磨有如兎
走鷹隼落駿馬下注千丈坡斷絃離柱箭脱手飛電過
隙珠翻荷四山眩轉風掠耳但見流沬生千渦嶮中得
樂雖一快何異水伯誇秋河(縯莊子秋水時至百川灌/河涇流之大兩涘渚涯之)
(間不辨牛馬於是焉河伯欣然/自喜以天下之美為盡在巳也)我生乘化日夜逝(子仁/歸去)
(來辭聊乘/化以歸盡)坐覺一念逾新羅(次公傳燈録有僧問盛禪/師如何是覿面事師曰新)
(羅國/去也)紛紛争奪醉夢裏豈信荆棘埋銅駞(厚晉索靖知/天下將亂指)
(洛陽宫門銅駞歎曰/㑹見汝在荆棘中)覺來俯仰失千劫回視此水殊委
蛇君看岸邊蒼石上古來蒿眼如蜂窠但應此心無所
住(次公金剛經應無/所住而生其心)造物雖駛如吾何回船上馬各歸
去多言嘵嘵師所呵
佳人未肯回秋波幼輿欲語防飛梭(縯晉謝鯤字幼輿/鄰家髙氏女有美)
(色鯤嘗挑之女投梭折其兩齒時人為之語曰任□/不巳幼輿折齒鯤聞之傲然長笑曰猶不廢我嘯歌)輕
舟弄水買一笑醉中蕩槳肩相摩(子仁杜詩巳重/蕩槳欹側過)不學
長安閭里俠(厚前漢書閭里/之俠原涉為冠)貂裘夜走臙脂坡(厚胭脂/坡長安)
(妓館/坊名)獨將詩句擬鮑謝涉江共採秋江荷(厚李白詩涉/江弄秋水愛)
(此荷/花鮮)不知詩中道何語但見兩頰生㣲渦我時羽服黄
樓上坐見織女初斜河(縯小説沈警傳姮娥妬人不/青㽞照織女無頼巳復斜河)歸
來笛聲滿山谷明月正照金叵羅(厚李白詩蒲/萄酒金叵羅)奈何舎
我入塵土擾擾毛羣欺卧駞不念空齋老病叟退食誰
與同委蛇(次公詩委蛇委/蛇自公退食)時來洪上看遺跡忍見屐齒
青苔窠詩成不覺雙淚下悲吟相對惟羊何(縯來謝靈/運與族弟)
(惠連何長瑜荀雍羊璿之以文章賞㑹時人謂之四友/靈運有登臨海嶠詩其序云與從弟惠連見羊何共和)
(之/)欲遣佳人寄錦字(援竇滔出鎮襄陽其妻蘇氏織錦/為回文詩以贈之宛轉循環辭甚)
(凄/切)夜寒手冷無人呵(縯李白於便殿草詔時天寒筆凍/帝令宫嬪十人各執牙筆呵之令)
(白逓取/書字)
　　和子由栁湖久涸忽有水開元寺山茶舊無花今
　　嵗盛開二首
太昊祠東鐵墓西(次公太昊祠與鐵墓皆在陳州志林/云余舊過陳州㽞七十餘日近城可)
(遊觀者無不至栁湖傍有丘俗謂之鐵墓云/陳胡公墓也城濠水往嚙其趾見有鐵錮之)一樽曽與
子同攜回瞻郡閣遥飛檻北望墻竿半隠堤飯豆羮藜
思兩鵠(援漢翟方進壊陂汝南童謡曰壊陂誰翟子威/飯我豆食羮芋魁反乎覆陂當復誰言者兩黄)
(鵠/)飲河噀水頼長蜺(援漢昭帝時天雨虹下屬宮中/飲井水竭天投蜺則大雨也)如
今勝事無人共花下壺盧鳥勸提(提壺盧/鳥語也)
長明燈下石欄干長共杉松鬬嵗寒葉厚有稜犀甲健
花深少態鶴頭丹久陪方丈曼陀雨(縯佛書佛説法/天雨曼陀羅花)羞
對先生苜蓿盤(厚薛令之為東宫侍讀時官僚閒淡以/詩自悼云朝日上團團照見先生盤盤)
(中無所有苜蓿長闌干飯澀匙難滑羮/稀箸易寛只可謀朝食何由保嵗寒)雪裏盛開知有
意明年開後更誰看
　　西湖戲作(信民杭潁皆有西湖東坡連守二州其/到潁有謝執政啟云入參兩禁用玷北)
　　(扉之榮出典二邦/輙為西湖之長)
一士千金未易償(次公子貢曰寜䘮千金無失/士心則一士比千金為多矣)我從陳
趙兩歐陽舉鞭拍手笑山簡(縯李白襄陽歌襄陽小兒/齊拍手攔街争唱白銅鞮)
(傍人借問笑何事/笑殺山翁醉似泥)祇有并州一葛强(厚晉山簡傳郡民/有佳園池簡每出)
(嬉遊多之池上置酒輙醉名曰髙陽池時有兒童歌曰/山公出何許往至髙陽池日夕倒載歸酩酊無所知時)
(時能騎馬倒着白接䍦舉鞭問葛/强何如井州兒葛强簡愛將也)
　　江郊(并序/)
　惠州歸善縣治之北數步抵江少西有盤石小潭可
　以垂釣作江郊詩云
江郊葱曨雲水蒨絢碕岸斗入洄潭輪轉(厚栁子厚記/流沬成輪)
先生悦之布席間燕初日下照潛鱗俯見意釣忘魚(芮/張)
(志和每垂釣不設/餌志不在魚也)樂此竿綫優哉悠哉(次公詩小雅/優哉悠哉)玩
物之變
　　舟中夜起
㣲風蕭蕭吹菰蒲開門看雨月滿湖舟人水鳥兩同夢
(次公詩甘/與子同夢)大魚驚竄如奔狐夜深人物不相管我獨形
影相嬉娛暗潮生渚弔寒蚓落月掛栁看懸珠此生忽
忽憂患裏清境過眼能須臾雞鳴鐘動百鳥散船頭擊
鼓還相呼
　　六月二十七日望湖樓醉書五絶(龜父圖經望湖/樓一名㸔經樓)
　　　(乾徳七年忠懿王錢/氏建去錢塘一里)
黒雲飜墨未遮山白雨跳珠亂入船巻地風來忽吹散
望湖樓下水如天
放生魚鼈逐人來(敬夫天僖四年太子太保判杭州王/欽若奏以西湖為放生池禁捕魚鳥)
(為人主/祈福)無主荷花到處開(次公杜詩桃花/一簇開無主)水枕能令山
俯仰風船解與月徘徊
烏菱白芡不論錢亂繫青菰裹緑盤忽憶嘗新㑹靈觀
滯㽞江海得加餐(次公㑹靈/觀在京師)
獻花遊女木蘭橈細雨斜風濕翠翹(次公張志和詩青/蒻笠碧蓑衣斜風)
(細雨不/須歸)無限芳洲生杜若吳兒不識楚詞招(縯屈原九/歌采芳洲)
(兮杜若將以/遺兮下女)
未成小隠聊中隠(縯王康琚反招隠詩大/隠隠朝市小隠隠藪澤)可得長閒勝
暫閒我本無家更安往故鄉無此好湖山
　　宿望湖樓再和
新月如佳人出海初弄色娟娟到湖上㶑㶑摇空碧夜
涼人未寢山静聞響屐(厚南史謝靈運傳尋山涉嶺必/造幽峻登躡嘗着木屐上山則)
(去其前齒下山/則去其後齒)騷人故多感悲秋更憀慄(縯宋玉九辨/悲哉秋之為)
(氣也憀慄兮若在逺行/登山臨水兮送將歸)君胡不相就朱墨紛黝赤(援蘇/綽事)
(周文帝為行臺令史參典機/案始製文案程式朱出墨入)我行得所嗜十日忘家宅
但恨無友生詩病莫相詰君來試吟咏定作鶴頭側改
罷心愈疑滿紙蛟蛇黑
　　三月二十日開園三首(是日散父/老酒食)
雪髯霜鬢語傖獰澹蕩園林取次行要識將軍不凡意
(縯晉書帝召桓伊飲宴謝安侍坐伊撫筝而歌怨詩/謝安泣下乃越席而就之捋其鬚曰使君於此不凡)從
來祇啜小人羮(厚左傳鄭伯賜潁考叔食考叔食捨肉/曰小人有母皆嘗小人之食矣未嘗君)
(之羮請/以遺之)
西園牡鑰夜沈沈(敬夫漢五行志成帝元延元年/正月長安章城門門牡自亡)尚有
遊人卧栁隂鶴睡覺來風露下落花飛絮滿衣襟
鬱鬱蒼髯真道友絲絲紅萼是鄉人(蒼髯松也紅/萼海棠也)何時
翠竹江村路送我柴門月色新(縯杜甫詩白沙翠竹江/村暮相送柴門月色新)
　　吉祥寺花將落而述古不至
今嵗東風巧剪裁含情只待使君來(次公張祐詩舍/情只待舎人來)對
花無信花應恨直恐明年便不開
　述古聞之明日即來坐上復用前韻同賦
仙衣不用剪刀裁(次公劉禹錫詩仙人衣裳棄刀尺宋/之問立春詠剪綵花應制詩今年春)
(色好應被/剪刀催)國色初含卯酒來(縯南部新書唐𤣥宗内殿/賞牡丹謂穆脩已曰今京)
(邑詩誰為首出脩已曰李正封詩天香夜染衣國色初/酣酒時楊妃侍側上曰粧臺前飲以紫金醆則正封之)
(詩見/矣)太守問花花有語為君零落為君開(胡才調集有/無名氏絶句)
(云春光冉冉歸何處更向樽前把一盃/盡日問花花不語為誰零落為誰開)
　　東坡一絶
雨洗東坡月色清市人行盡野人行莫嫌犖确坡頭路
(次公退之詩山/石犖确行徑㣲)自愛鏗然曳杖聲
　　山村五絶(熙寧六/年作)
竹籬茅屋趂溪斜春入山村處處花無象太平還有象
(縯唐文宗延英對宰相曰卿等有意太平乎牛僧孺對/曰太平無象今雖未及至治亦可謂小康而更求太平)
(非臣/所及)孤烟起處是人家
烟雨濛濛雞犬聲有生何處不安生但令黄犢無人佩
(厚龔遂為渤海太守令民賣劍買/牛賣刀買犢曰何為帶牛佩犢)布榖何勞也勸耕(次/公)
(布穀鳥名其聲云/然俗云催耕鳥也)
老翁七十自腰鎌(縯鮑明逺詩/腰鎌刈葵藿)慙愧春山筍蕨甜豈是
聞韶解忘味(次公班固幽通賦云虞韶美/而鳯儀兮孔忘味於千載)爾來三月食
無鹽(次公湼槃經云/云食中無鹽)
杖藜裹飯去怱怱過眼青錢轉手空贏得兒童語音好
一年彊半在城中
竊禄忘歸我自羞豐年底事汝憂愁不須更待飛鳶墮
方念平生馬少㳺(縯後漢馬援傳援擊交趾謂官屬曰/吾從弟少㳺常哀吾忼慨多大志曰)
(士生一世但取衣食裁足乘下澤車御欵叚馬為郡縣/吏守墳墓鄉里稱善人足矣致求盈餘但自苦耳當吾)
(在浪泊西里間虜未滅之時下潦上霧毒氣薰蒸仰/視飛鳶跕跕墮水中卧念少㳺平生時語何可得也)
　　二月二十六日雨中熟睡至晚强起出門還作此
　　詩意思殊昏昏也
卯酒困三杯午餐便一肉雨聲來不斷睡味清且熟昏
昏覺還卧展轉無由足强起出門行孤夢猶可續泥深
竹雞語村暗鳩婦哭(無已遯齋閒覽云白蟻聞竹雞之/聲盡化為水今山林多有之其聲)
(自呼為泥滑滑者是也/師天將隂鳩輙逐其婦)明朝看此詩睡語應難讀
　　和李太白(并序/)
　李太白有潯陽紫極宫感秋詩紫極宫今天慶觀也
　道士胡洞㣲以石本示予蓋其師卓玘之所刻玘有
　道術節義過人今亡矣太白詩云四十九年非一往
　不可復今予亦四十九感之次其韻玉芝一名瓊田
　草洞微種之七八年矣云更數年可食許以遺予故
　并記之
寄卧虛寂堂月明浸踈竹冷然洗我心(次公易聖人/以此洗心)欲
飲不可掬流光發永歎自昔非余獨行年四十九還此
北窻宿緬懷卓道人白首寓醫卜(次公賈誼曰聖人不/在朝廷必在卜醫之)
(中/)謫仙固遠矣此士亦難復世道如奕棋變化不容覆
(次公左傳視/君不如奕棋)惟應玉芝老待得蟠桃熟(縯漢武外傳西/王母言蟠桃三)
(千歲/一熟)
　　豆粥
君不見滹沱流澌車折軸公孫倉皇奉豆粥濕薪破竈
自燎衣饑寒頓解劉文叔(縯後漢馮異傳異字公孫王/郎兵起光武自鄭東南馳晨)
(夜草舎至饒陽蕪蔞亭時天寒烈衆皆飢疲異上豆粥/明旦光武謂諸將曰昨得公孫豆粥飢寒俱解及至南)
(宫遇大風雨光武引車入道傍空舍異抱薪鄧禹爇火/光武對竈燎衣異復進麥飯因復渡滹沱河至信都次)
(公其後光武詔曰倉卒蕪蔞亭豆粥滹沱河麥飯厚意/久不報或曰滹沱河乃是麥飯而先生用為豆粥此盖)
(痛快行語不復檢/本耳惟先生則可)又不見金谷敲氷草木春帳下烹煎
皆美人萍虀豆粥不傳法咄嗟而辨石季倫(厚晉石崇/為客作豆)
(粥咄嗟便辨每冬得韭萍韲王愷每以不能及為恨乃/宻貨崇帳下問其所以荅云豆至難熟豫作熟末客來)
(但作白粥以投之韭萍韲是𢷬韭根雜/以麥苖耳崇有别館在河陽之金谷)干戈未解身如
寄聲色相纒心已醉身心顛倒自不知更識人間有真
味豈如江頭千頃雪色蘆茆簷出没晨烟孤地碓舂秔
光似玉沙瓶煑豆軟如酥我老此身無著處賣書來問
東家住(次公杜詩盡拈書/籍賣來問爾東家)臥聽雞鳴粥熟時蓬頭曳履
君家去
　　到潁未幾公帑已竭齋厨索然戲作數句
我昔在東武吏方謹新書(次公東武宻州也新書言/新法行减公使庫錢也)齋
空不知春(次公齋字指言公庫也/古人云齋酒者是也)客至先愁予采杞聊
自誑食菊不敢餘(次公密州又曰膠西先生嘗作後杞/菊賦其序曰移守膠西意且一飽而)
(齋厨索然不堪其憂日與通守劉君庭式循古城廢圃/求杞菊食之其賦有曰曾杯酒之不設攬草木以誑口)
(今詩蓋述/往事耳)歲月今幾何齒髮日向疎幸此一郡老依然
十年初夢飲本來空(次公唐文粹有何諷/渴賦皆言夢飲之事)真飽竟亦虛
(次公佛書寶積經云説食者/竟無所飽夢飽者竟無所得)尚有赤脚婢(縯退之贈玉/川子詩曰一)
(婢赤脚/老無齒)能烹頳尾魚(厚詩魴/魚頳尾)心知皆夢耳慎勿歌歸與
　　和子由次月中梳頭韻(十朋子由詩序云轍有白/髮近二十年矣然止百餘)
　　　(莖不增不減䖍州道人王正彦教令拔去以真/水火養之恐不復更生從其言已數月而白髮)
　　　(不出更年歲不見豈真不生耶子瞻兄示我月/中梳頭詩戲次來韻言拔白之驗詩曰水上有)
　　　(車車自翻懸流如線垂前軒霜蓬已枯不再緑/有客勸我拔其根枯根一去紫茸出珍重已試)
　　　(幽人言紛紛華髪不足/道當返六十過去䰟)
夏畦流膏白雨翻北窻幽人臥羲軒(縯陶潛嘗言夏日/虚閒高卧北窻之)
(下清風颯至自/謂羲皇上人)風輪曉長春笋節露珠夜上秋禾根(或/為)
(予言草木之長常在昧明間早作而伺之乃見其拔起/數寸竹笋尤甚又夏秋之交稻方含秀黄昏月出露珠)
(起于其根纍纍然忽自騰上若有推之者或入于莖心/或垂于葉端稻乃秀實驗之信然此二事與子由養生)
(之説契欲/以此為竒)從來白髮有公道(厚杜牧詩公道世間唯/白髪貴人頭上不曽饒)始
信丹經非妄言此身法報本無二(次公法報以言法身/報身也乃佛氏之説)
(華嚴合論/中詳矣)他年妙絶兼形䰟(傳燈録有形神俱妙者/乃不復有解化之事)
　　黄州
南山一尺雪雪盡山蒼然澗谷深自暖梅花應已繁使
君厭騎從車馬㽞山前行歌招野叟共步青林間長松
得髙䕃盤石堪醉眠祇樂聽山鳥攜琴寫幽泉愛之欲
忘返但苦世俗牽歸來始覺逺明月髙峯巔
　　無題
六秩行當啓區中縁更疎不貪為我寶安步當君車故
國多喬木先人有敝廬誓將閒散好不著一行書
　　縱筆(按此詩執政聞而/怒之再貶儋耳)
白頭蕭散滿霜風小閣藤牀寄病容報道先生春睡美
道人輕打五更鐘
　　鳴泉思思君子也君子抱道且殆而時弗與民咸
　　思之鳴泉故基堙圮殆盡眉山蘇公搔首踟蹰作
　　鳴泉思以思之
鳴泉鳴泉經雲而潺湲拔其毛骨者脩竹蒸為雲氣者
霏烟山䕫莫能隠其恠野翟詎敢藏其妍茅廬蕭蕭昔
有人焉其髙如山其清如水其心金與玉其道砥與絃
執徳没世落月入地英名皎然陽曦麗天舊隠寂寂新
篁娟娟思彼君子我心若懸谷鳥在上巖花炫前鳴泉
鳴泉能使我宛結而華顛
　　老人行
有一老翁老無齒處處無人問年紀白髪如絲向下垂
一雙眸子碧如水不裹頭又無履相識雖多少知巳問
翁畢竟何所止笑言只在紅塵裏秋風獵獵行雲飛老
人此意無人㑹目注雲歸心自知黄口小兒莫相笑老
人舊日曽年少浪迹常如不繫舟地角天涯知自跳亦
曽樂半夜傳籌醉朱閣美人如花弄絃索只恨樽前明
月落亦曽憂羇旅他鄉迫暮秋故國日邊無信息斷鴻
空逐水長流或安貧或安富或爵通侯封萬戸一任秋
霜換鬢毛本來面目長如故水有蘋兮山有芝人意雖
存事巳非有時却憶經遊處都似茫茫春夢歸邇來尤
解安貧賤不為公卿强陪面皎如明月在秋潭動著依
前還不見還不見可奈何空使逺人増眷戀但祇從他
隨物轉青樓黄閣長相見若相見莫慇懃却是翁家舊
主人
　　夢中絶句
楸樹髙花欲插天暖風遲日共茫然落英滿地君方見
惆悵春光又一年
　　絶句
柴桑春晚思依依屋角鳴鳩雨欲飛昨日已收寒食火
吹花風起却添衣
　　洗兒
人皆養子望聰明我被聰明悞一生惟願孩兒愚且魯
無災無難到公卿
　　無題
引手攀紅櫻紅櫻落如線仰首看紅日紅日走如箭年
光與時景頃刻互衰變何當血肉身安得常强健人心
苦執迷富貴憂貧賤憂色常在眉歡容不上面吾今頭
半白把鏡非不見惟應花下盃更待他人勸
　　古風
精神洞元化白日昇髙旻俯仰凌倒景龍行逸如神半
道過紫府弭節聊逡巡金牀設寶几璀璨明月珍仙者
二三子眷然骨肉親飲我霞石盃放盃恍如春遂朝玉
虚上冠劍班列真無端拜失儀放棄令自新雲霄難遽
返下土多埃塵淮南守天庖嗟我復何人
　　絶句二首
峩峩疊石立何孤頼有蕭蕭翠竹俱日暮無人鷗鳥散
空㽞逺水伴寒蘆
漠漠秋髙露氣清新蒲倚石近溪生夜來雨後西風急
静向窻前似有聲
　　絶句三首
松栢蕭森溪水南道人只作兩團庵市區收罷豚魚税
來與彌陀共一龕
此身分付一蒲團静對蕭蕭竹數竿偶為老僧煎茗粥
自攜修綆汲清泉
天風吹月入䦨干烏鵲無聲夜向䦨織女明星來枕上
乃知身不在人間
　　雜詩
昔日雙鵶照淺眉如今婀娜緑雲垂蓬萊老守明朝去
腸斷簾間蟋蟀悲
　　虛飄飄三首
虛飄飄畫簷蛛結網銀漢鵲成橋塵漬雨桐葉霜飛風
栁條露凝殘㸃見紅日星曳餘光横碧霄虛飄飄比浮
名利猶堅牢
虛飄飄花飛不到地虹起謾成橋入夢雲千疊游空絲
萬條蜃樓百尺横蒼海鴈字一行書絳霄虛飄飄比人
身世猶堅牢
虛飄飄風寒吹絮浪春水暖氷橋勢緩􁁉垂線聲乾葉
下條雨中漚㸃隨流水風裏綵雲横碧霄虚飄飄比時
富貴猶堅牢
　　古意
兒曹鞭笞學官府翁憐兒癡旁笑侮翁出坐曹鞭復呵
賢於羣兒能幾何兒曹鞭人以為戲公怒鞭人血流地
等為戲劇誰復先我年為翁兒更賢
　　第五橋
白露淒風洗瘴烟夢回相對兩凄然雀羅廷尉非當日
鳩杖先生愈少年世事飽諳思縮手主恩未報恥歸田
誰憐第五橋東水獨照台州老鄭䖍
　　雷州八首
白髪坐鉤黨南遷瀕海州灌園以糊口身自雜蒼頭籬
落秋暑中碧花蔓牽牛誰知把鋤人舊日東陵侯
荔子無幾何黄柑遽如許遷臣不惜日恣意移寒暑層
巢俯雲木信美非吾土草芳自有時鶗鴂何闗汝
下居近流水小巢依嶺岑終日數椽閒但聞鳥遺音爐
香入幽夢海月明孤斟鷦鷯一枝足所恨非故林
培塿無松栢駕言此焉㳺讀書與意㑹却掃可忘憂尺
蠖以時屈其伸亦非求得歸良不惡未歸且淹㽞
粤嶺風俗殊有疾時勿藥束帶趍房祀用史巫紛若絃
歌薦繭栗奴至洽觴酌呻吟殊未央更把鷄骨灼
粤女市無常所至輙成區一日三四遷處處售鰕魚青
裙脚不韤臭味猿與狙孰云風土惡白洲生緑珠
海康臘已酉不論冬孟仲殺牛撾鼓祭城郭為傾動雖
非堯頒厯自我先人用苦笑荆楚人嘉平臘雲夢
舊時日南郡野女出成羣此去尚應逺東風已如雲蚩
氓託絲布相就通慇懃可憐秋胡子不遇卓文君
　　山陂陀行
山坡陁兮下屬江勢崖絶兮㳺波所蕩如頽墻松茀律
兮百尺傍拔此驚葛藟之上不見日兮下可依吾曳杖
兮吾僮亦吾之書隨藐余望兮水中泜頎然而長者黄
冠而羽衣澣頥坦腹盤石箕坐兮山亦有趾安不危四
無人兮可忘飢仙人偓佺自言其居瑶之圃一日一夜
飛相往來不可數使其開口言兮豈惟河漢無驚極余
心黙不言兮蹇昭氏之不鼓琴憺將山河與日月長在
若有人兮夢中仇池我歸路此非小有兮噫乎何以樂
此而不去昔余㳺於葛天兮身非陶氏猶與偕乘渺茫
良未果兮僕夫悲余馬懐聊逍遥兮容與晞余髮兮蘭
之渚余論世兮千載一人猶並時余行詰曲兮欲知余
者稀峨峨洋洋余方樂兮譬余繫舟於水魚潜鳥舉亦
不知何必每念輙得應余若響坐有如此兮人子期
　
　
　
　
　
　
　
　
　
　
　
　
　
　
　東坡詩集註巻六
欽定四庫全書
　東坡詩集註卷七
　　　　　　　　　　　　　宋　王十朋　撰
　書事
　　河復(并序/)
　熈寧十年秋河决澶淵注鉅野入淮泗自澶魏以北
　皆絶流而齊楚大被其害彭門城下水二丈八尺七
　十餘日不退吏民疲於守禦十月十三日澶州大風
　終日既止而河流一支已復故道聞之喜甚庶㡬可
　塞乎乃作河復詩歌之道路以致民願而迎神休盖
　守土者之志也
君不見西漢元光元封間河决瓠子二十年(縯瓠子隄/名也在今)
(澶州漢元光中河决瓠子東南注鉅野通於淮泗塞之/輒復壊後二十餘年元封二年上有事萬里沙過祠太)
(山還至瓠子自臨決河築宣房於是作宣房之歌次公/前漢武帝元光元年嵗在丁未盡六年改元朔則嵗在)
(癸丑盡六年改元狩則嵗在已未盡六年改元鼎則嵗/在乙丑盡六年改元封則歲在辛未自元光至元封凡)
(二十五年按溝洫志元光中河决瓠子此元光之决也又/云上有事萬里沙回還自臨河此元封之决也先生詩)
(盖言此/兩段事)鉅野東傾淮泗滿楚人恣食黄河鱣(次公武帝/作瓠子之)
(歌有云吾山平兮鉅野溢又曰齧浮桑兮淮泗滿魯直/魏武帝四時食制鱣魚大如五斗奩長一丈郭璞注爾)
(雅鱣魚/長二丈)萬里沙回封禪罷(師萬里沙神祠/也在萊州掖縣)初遣越巫沈
白馬(縯上有事萬里沙回自臨决河沈白馬玉璧次/公郊祀志云既滅南越命越巫立越祝沈白馬)河
公未許人力窮薪芻萬計隨流下(厚河渠書天子令羣/臣從官自將軍已下)
(皆負薪寘决河作歌曰搴長筊/兮沈美玉河伯許兮薪不屬)吾君仁聖如帝堯百神
受職河神驕(師川禮記禮行於/郊而百神受職焉)帝遣風師下約束北流
夜起澶州橋東風吹凍收微渌神功不用淇園竹(縯武/帝塞)
(瓠子時東郡燒草以故薪柴/少而下淇園之竹以為楗)楚人種麥滿河淤仰看浮
槎棲古木(援柳宗元詩渡頭水落村/徑成橑亂浮槎在髙樹)
　　庚辰歲人日作詩聞黄河已復故流老臣舊數論
　　此今斯言乃驗(夢仙按年譜元符三年庚辰先生/六十五在儋耳五月徽宗皇帝量)
　　　(移亷/州)
老去仍栖隔海村夢中時見作詩孫(須溪此句為仲虎/發也陸務觀云在)
(蜀見蘇山藏公墨迹疊韻/竹後題云寄作詩孫符)天涯已慣經人日歸路猶欣
過鬼門(厚山水志廣南西路容牢二州界有鬼門闗/諺曰若度鬼門闗十去九不回言多炎瘴也)三
䇿已應思賈讓(縯漢哀帝時賈讓奏言/治河三䇿今見溝洫志)孤忠終未赦虞
翻(厚三國志虞翻性䟽直數有酒失孫/權積怒放之交州在南十餘年卒)典衣剰買河源
米屈指新篘作上元
不用長愁掛月村(任杜詩月/掛客愁詩)㯽榔生子竹生孫(自注海/南勒竹)
(毎節生枝如竹/竿大盖竹孫也)新巢語燕還窺硯舊雨來人不到門春
水蘆根看鶴立夕陽楓葉見鵶翻此生念念隨泡影莫
認家山作本元(自注言雖寄旅於海上不/必以家山方是本元也)
　　江漲用過韻
草木生故墟牛羊滿空瀆春江圍草市夜浪浮竹屋(信/祖)
(唐房千里為竹室記云予環堵所棲率用竹以結其/四周植者為柱楣撑者為椽桷破者為霤削者為障)已
連漲海白尚帶霍山綠(次公霍山則恵/州江所出也)坎離更休王(次/公)
(坎水也離火也火旺則/水休水旺則火休也)魚鼈横陵陸得非崑崙囚欲報
陸渾衂(次公陸渾縣名皇甫湜為令有山火詩韓退之/和之其詩盛陳山火之熾勢以為火官用事而)
(水官告之于帝帝謂之曰此盖時行使然汝於申酉之/月然後可騁乃溺火官之邑已而囚火官于崑崙以報)
(怨也陸渾/衂衂敗也)行看北風競(縯左傳晉人聞有楚師師曠曰/吾驟歌北風又歌南風南風不)
(競/)來救南國蹙(援左傳成十六年云南/國蹙射其元王中厥目)長驅連山燒一
掃含沙毒(厚山海經大荒南有蜮處水/中含沙射人影中則成瘡)孤吟愍造化何
時停倚伏當憐氷旱氓不作舟車蓄(厚史記旱則資車/水則資舟物之理)
(也/)江流儻席巻社酒期茆縮(次公古者以茆縮酒如左/傳云楚貢包茆不入無以)
(縮酒/是已)
　　連雨漲江二首
越井岡頭雲出山䍧柯江上水如天牀牀避漏幽人屋
(縯杜甫茅屋為秋風所/破歌牀牀屋漏無乾處)浦浦移家蜑子船龍巻魚鰕并
雨落人隨雞犬上墻眠只應樓下平堦水長記先生過
嶺年
急雨蕭蕭作晩凉卧聞榕葉響長廊(厚柳子厚詩山城/雨過百花盡榕葉)
(滿庭鶯/亂啼)微明燈火耿殘夣半濕簾帷浥舊香髙浪隠牀
吹甕盎闇風驚樹擺琳琅先生不出晴無用留向空堦
滴夜長
　　頃年楊康功使高麗還奏乞立海廟板橋僕嫌其
　　地湫隘移書使遷之文登因古廟而新之楊竟不
　　從不知定國何從見此書作詩稱道不已僕復不
　　記其云何也次韻答之
退之仙人也遊戲於斯文談笑出偉竒鼓舞南海神(次/公)
(韓退之有南海神/廟碑最為竒絶)頃年三韓使(次公三韓使指言楊康/公也髙麗謂之三韓曰)
(晨韓曰弁/韓曰馬韓)㡬為蛟鰐吞歸來築祠宇要使百賈奔(板橋/商賈)
(所/聚)我欲遷其廟下數浮空羣(謂登州/海市)移書竟不從信非
磊落人公胡為拳拳繫此空中雲作詩頌其美何異刻
劒痕(次公楚人有行船而失劔乃刻舟/記之欲以求劒焉事出呂氏春秋)我今已括囊象
在六四坤(援易坤卦六四曰/括囊無咎無譽)
　　兩橋(并引/)
　惠州之東江溪合流有橋多廢壞以小舟渡羅浮道
　士鄧守安始作浮橋以四十舟為二十舫鐵鎖石釘
　隨水漲落榜曰東新橋州西豐湖上有長橋屢作屢
　壞栖禪院僧希固築進西岸為飛閣九間盡用石鹽
　水堅若鐵石榜曰西新橋皆以紹聖三年畢工作二
　詩落之
羣鯨貫鐵索背負横空霓(次公羣鯨以言四十/舟霓以言兩橋也)首摇飜
雪江尾挿崩雲谿機牙任信縮漲落隨髙低轆轤巻巨
索青蛟掛長堤犇舟免狂觸脱筏防撞擠一橋何足云
讙傳滿東西父老有不識喜笑争攀躋魚龍亦驚逃雷
電生馬蹏嗟此病涉久公私困留稽姦民食此險出沒
如鳬鷖似賣失船壺(伯恭遯齋閒覽云傳云中流失船/一壺千金壺乃今所謂浮環者凡)
(渡江海必預偹浮環以虞風濤覆溺之患其形如環而/空中用帛為帶挂之項上出兩手以按之則浮而不溺)
(可以待救至今/浙人呼為壺)如去登樓梯(次公後漢劉𤦺嘗與諸葛/亮謀自安之術亮初不對)
(乃共升樓因去梯謂亮曰今日上不至天/下不至地言出于口而入吾耳可以言未)不知百年來
㡬人隕沙泥豈知濤瀾上安若堂與閨往來無晨夜醉
病休扶攜使君飲我言妙割無牛雞不云二子勞歎我
捐腰犀(二子造橋予/嘗助施犀帶)我亦夀使君一言聽扶藜常當修
未壞勿使後噬臍(次公左傳若不/早圖後君噬臍)
昔橋本千柱掛湖如斷霓浮梁䧟積淖破板隨奔溪笑
看逺岸沒坐覺孤城低聊因三農隙(縯左傳春蒐夏苗/秋獮冬狩皆於農)
(隙以講/事也)稍進百步堤炎州無堅石潦水輕推擠千年誰
在者鐵柱羅浮西獨有石鹽木白蟻不敢躋似開銅駝
峯如鑿鐵馬蹏岌岌類鞭石(厚三齊畧記秦始皇作石/橋於海上欲過海看日出)
(處有神人驅石石去不/速神人鞭之乃流血)山川非㑹稽(次公始皇所作石/橋在今㑹稽郡石)
(猶作赤/色也)嗟我久閣筆不書紙尾鷖(次公法帖中有王氏/一帖最後大書一鷖)
(字相傳此帖之珍所/酧至五十餘萬云)蕭然無尺箠欲構飛空梯百夫下
一杙(厚爾雅樴謂之/杙注云橜也)椓此百尺泥(橋柱石磉之下皆有/堅木椓入泥中丈餘)
(謂之/頂樁)探囊賴故侯寳錢出金閨(子由之婦史頃入内得/賜黄金錢數十助施)
父老喜雲集簞壺無空攜三日飲不㪚殺盡西村雞似
聞百歲前海近湖有犀(橋下舊名鰐湖盖/常有蛟鰐之類)那知陵谷變
枯瀆生茭藜後來忽忘今冬涉水過臍
　　李公擇求黄鶴樓詩因記舊所聞於馮當世者
黄鶴樓前月滿川抱闗老卒饑不眠夜聞三人笑語言
羽衣着屐響空山非鬼非人意其仙石扉三扣聲清圓
洞中鏗鈜落門關縹緲人石如飛烟雞鳴月落風馭還
迎拜稽首願執鞭汝非其人骨腥膻黄金乞得重莫肩
持歸包裹弊席氊夜穿茆屋光射天里閭來觀已變遷
似石非石鈆非鈆或取而有衆忿喧訟歸有司今㡬年
無功暴得喜欲顛神人戲汝真可憐(縯退之感二鳥賦/雖得之而不能乃)
(鬼神之/所戲)願君為考然不然此語可信馮公傳
　　監試呈諸試官(邦衡按先生文集年譜熈/寧五年先生在杭州監試)
我本山中人寒苦盗寸廩文詞雖少作勉强非天禀既
得旋廢忘懶惰今十稔麻衣如再着墨水真可飲(縯梁/試進)
(士不中程者飲以墨水援唐嚴選舉之法棘圍舉人/至渇有飲墨水者子仁北齊選舉濫者飲墨水一斗)毎
聞科詔下白汗如流瀋此邦東南㑹多士敢題品芻蕘
盡蘭蓀香不數葵荏貧家見珠貝眩晃自難審緬懷嘉
祐初文格變已甚(次公嘉祐初文格彫鏤/磔裂如劉㡬魏宜之屬)千金碎全璧
百衲收寸錦調和椒桂釅咀嚼沙礫磣廣眉成半額(厚/馬)
(廖言城中好廣/眉四方皆半額)學步歸踔踸(縯莊子夀陵餘子學行於/邯鄲失其故步匍匐而歸)
(又云䕫以一/足踸踔而行)維時老宗伯(援言歐陽/永叔也)氣壓羣兒凛蛟龍
不世出魚鮪初驚淰(縯禮運以龍為畜故/魚鮪不淰淰魚駭貌)至音久乃信
知味猶食椹(縯詩泮宫翩彼飛鴞集于/泮林食我桑椹懐我好音)至令天下士微
管㡬左袵謂當千載後石室祠髙朕(厚髙朕漢末為蜀/郡守興設學校修)
(周公禮教邦人立石室/祠之在文翁石室傍)爾來又一變此學初誰諗權衡
破舊法芻豢笑凡餁髙言追衛樂(次公衛玠樂廣言其/時尚虚無之學也)
篆刻鄙曹沈(次公曹植沈約言時以/詩賦為篆刻而不用也)先生周孔出弟子
淵騫寢(次公楊子或問/淵騫曰在寢)却顧老鈍軀頑朴謝䥴鋟諸君
况才傑容我懶且噤聊欲廢書眠秋濤舂午枕
　　試院煎茶
蟹眼已過魚眼生(任蔡君謨作茶辨辨水泉煑飲等極/為詳備有蟹眼魚眼用湯之法潘茶)
(經云凡候湯有三沸如魚眼微有聲為一沸四向/如涌泉連珠為第二沸騰波鼓浪為三沸則湯老)颼颼
欲作松風鳴䝉茸出磨細珠落眩轉遶甌飛雪輕銀缾
瀉湯誇第二(縯惠山泉煎茶為第二次公此乃是尋常/㸃茶時先畧傾缾中湯方㸃謂之第二湯)
(也/)未識古人煎水意(古語云煎/水不煎茶)君不見昔時李生好客
手自煎貴從活火發新泉(縯因話録李約嗜茶能自煎/謂人曰茶須緩火炙活火煎)
(活火謂炭之/有熖方熾者)又不見今時潞公煎茶學西蜀定州花瓷
琢紅玉我今貧病常苦饑分無盃盌捧蛾眉且學公家
作茗飲塼爐石銚行相隨不用撑腸拄腹文字五千卷
(厚盧仝謝孟諫議寄新茶詩三/椀搜枯腸惟有文字五千巻)但願一甌常及睡足日
髙時(厚盧仝新茶詩日髙丈五/睡正濃軍將打門驚周公)
　　催試官考較戲作
八月十五夜月色隨處好不擇茅簷與市樓况我官居
似蓬島鳳咮堂前野橘香劒潭橋畔秋荷老八月十八
潮(堯卿按正和中呂昌明所定浙江潮/候云春秋同候初三十八未正潮)壯觀天下無鵾
鵬水擊三千里組練長驅十萬夫(厚楚子重伐吳使鄧/廖帥組甲三百被練)
(三千以/侵吳)紅旗青盖互明滅(次公紅旗青/盖言弄潮也)黑沙白浪相吞
屠人生㑹合古難必此景此行那兩得願君聞此添蠟
燭門外白袍如立鵠
　　八月十七復登望海樓自和前篇是日牓出與試
　　官五人復留五首
樓上烟雲怪不來樓前飛紙落成堆非闗文字須重看
却被江山未放回
眼昏燭暗細行斜考閲精彊外已誇明日失杯君莫怪
早知安足不成蛇(縯陳軫曰人有遺舍人一巵酒者舍/人相謂曰畫地為蛇蛇先成者獨飲)
(之一人曰吾蛇先成吾能為之足人奪/之酒曰蛇固無足今為之足非蛇也)
亂山遮曉擁千層睡美初涼撼不譍昨夜酒行君屢歎
定知歸夢到吳興
天台桂子為誰香(厚唐垂拱中天台桂子落十/餘日方止云陸龜䝉詩注)倦聽空
階夜㸃涼賴有明朝看潮在萬人空巷鬬新粧
秋花不見眼花紅身在孤舟兀兀中(次公言在試院中/秋花不得見但見)
(眼花紅/而已)細雨作寒知有意未教金菊出蒿蓬
　　宋叔達家聽琵琶
數絃已品龍香撥(縯楊貴妃琵琶以邏􁁜檀為槽龍香/板為撥厚鄭愚津陽門詩玉奴琵琶)
(龍香撥玉奴/太真小字)半面猶遮鳳尾槽(縯白樂天琵琶行千呼/萬喚始出來猶抱琵琶)
(半遮面厚楊妃傳寺人白季登使還進木/潤如玉光耀可鑒有金縷紅文蹙如雙鳳)新曲翻從玉
連鎖(厚玉連鎖今曲名次公歐陽詩云杜彬琵琶/皮作絃自從彬死世莫傳玉連鎖聲入黄泉)舊聲
終愛鬱輪袍(縯王維因歧王為介以琵琶新聲之怨切/者奏於公主主曰此何曲維曰號鬱輪袍)
夢回只記歸舟字(縯李生者其舅盧有道術謂李生曰/求得善箜篌者令侍飲生視箜篌上)
(有朱字云雲中辨江樹天際識歸舟後李生娶陸長源/女乃所見於舅家者問有何能曰善箜篌取而視之朱)
(字宛然見太/平廣記云)賦罷雙垂紫錦絛(堯卿紫錦絛見/張説琵琶賦)何異烏
孫送公主(厚傅𤣥琵琶賦序曰故老言漢送烏孫公/主念其行道思慕使知音者於馬上奏之)碧
天無際鴈行髙
　　欵塞來享
蠢爾氐羌國天誅亦久稽既能知面内不復議征西斥
候銷烽火邊城息鼓鼙輸忠修貢職棄過為黔黎雪滿
流沙静雲沈太白低巍巍二聖治盛德古難齊
　　觀開西湖次吳左丞韻
偉人謀議不求多事定紛紛自唯阿盡放龜魚還綠浦
肯容蕭葦障前坡一朝美事誰能絶百尺蒼崖尚可磨
天上列星當亦喜月明時下浴清波
　　聞洮西㨗報
漢家將軍一丈佛詔賜天池八尺龍露布朝馳玉闗塞
捷書夜到甘泉宫似聞指揮築上郡已覺談笑無西戎
牧臣不見天顔喜但驚草木放春容
　　已未十月十五日獄中恭聞太皇太后不豫有赦
　　作詩
庭栢隂隂畫掩門烏知有赦鬧黄昏漢宮自種三生福
楚客還招九死魂縱有鋤犂及田畆已無面目見丘園
只應聖主如堯舜猶許先生作正言
　　聽僧昭素琴
温和無攫醳(縯騶忌子言鼓琴曰攫之/深醳之俞者政之平也)至平無按抑不
知微妙聲䆒竟從何出㪚我不平氣洗我不和心此心
知有在尚復此微吟
　　聽賢師琴
大絃春温和且平小絃亷折亮以清(厚騶忌子以鼔琴/見齊威王曰夫大)
(絃濁以春温者君也小/絃亷折以清者臣也)平生未識宫與角但聞牛鳴盎
中雉登木(縯管子地員篇凡聽徵如負猪豕覺而駭凡/聽羽如鳴馬在野凡聽宫如牛鳴窌凡聽商)
(如離羣羊凡聽角如鷄/登木以鳴音疾而清)門前剥喙誰叩門山僧未閒君
勿嗔歸家且覔千斛水淨洗從前筝笛耳(次公樂天廢/琴詩何物使)
(之然羌笛與秦筝先生詩話云昵昵兒女語恩怨相爾/汝劃然變軒昻勇士赴敵場此退之聽頴師琴詩也歐)
(陽公嘗問僕琴詩何者最佳余以此答之公言此詩固/竒麗然自是聽琵琶詩非琴詩余退而作杭僧惟賢詩)
(云云且曰詩成欲寄公/而公薨至今以為恨)
　　潤州甘露寺彈筝
多景樓上彈神曲(次公神曲盖今筝中有之舊注却引/白樂天詩夜聞筝中彈瀟湘送神曲)
(有感非是堯卿楊𤣥素云孫洙巨源王存正仲與東坡/同遊多景樓京師宫妓皆在而胡琴者姿伎尤妙三公)
(皆一時英彦境之勝客之秀妓之妙真為稀遇酒闌巨/源請於東坡曰殘霞晚照非竒辭遂作採桑子所謂多)
(情多感仍多病/多景樓中是也)欲斷哀絃再三促江妃出聽霧雨愁(縯/郭)
(璞江賦馮夷倚浪以傲/睨江神含嚬而綿眇)白浪翻空動浮玉(金山/名)喚取吾
家雙鳳槽(堯卿潘岳笙賦云光伎儼/其階列雙鳳槽以和鳴)遣作三峽孤猿號
(堯卿梁簡文巴東三峽歌云巴東/三峽巫峽長猿鳴三聲淚沾裳)與君合奏芳春調啄
木飛來霜樹杪(堯卿文忠公於劉功曹家見楊直講女/奴彈琵琶詩云大絃聲遲小絃促十嵗)
(嬌門彈啄木啄木不啄新生枝唯啄牙槎枮木腹啄木/飛從何處來花間葉底時丁丁林空山静聲逾響行人)
(舉頭飛/鳥驚)
　　陌上花三首(并引/)
　游九仙山聞里中兒歌陌上花吳越王妃毎嵗春必
　歸臨安王以書遺妃曰陌上花開可緩緩歸矣吳人
　用其語為歌含思宛轉聽之凄然而其詞鄙野為易
　之云
陌上花開蝴蝶飛江山猶是昔人非遺民㡬度垂垂老
遊女長歌緩緩歸
陌上山花無數開路人争看翠軿來若為留得堂堂去
且更從教緩緩迴
生前富貴草頭露(縯杜詩惜君只欲苦死/留富貴何如草頭露)身後風流陌
上花且作遲遲君去魯獨歌緩緩妾回家
　　刁景純賞瑞香花憶先朝侍宴次韻(敬夫廬山記/云瑞香花紫)
　　　(而香烈非羣芳之/比其始盖出此山)
上苑夭桃自作行劉郎去後㡬回芳厭從年少追新賞
閒對宫花識舊香欲贈佳人非泛洧(縯溱洧詩伊其相/謔贈之以芍藥)
好紉幽佩弔沈湘(援離騷紉秋/蘭以為佩)鶴林神女無消息為問
何年返帝鄉(鶴林神女見前/冬日牡丹詩注)
　　九月十五日觀月聽琴西湖示坐客
白露下衆草碧空巻微雲孤光為誰來似為我與君水
天浮四座河漢落酒樽使我氷雪腸不受麴蘖薫尚恨
琴有絃出魚亂湖紋哀彈本舊曲妙耳非昔聞良時失
俯仰此見寧朝昏懸知一生中道眼無由渾
　　聽武道士彈賀若
清風終日自開簾凉月今宵肯挂簷琴裏若能知賀若
(縯賀若琴操名唐宣/宗時待詔賀若所製)詩中定合愛陶濳(次公賀若之曲/其聲雅淡而有)
(餘韻猶陶濳詩外枯/而中腴故以比焉)
　　舟中聽大人彈琴
彈琴江浦夜漏永歛衽竊聽獨激昂風松瀑布已清絶
更愛玉珮聲琅璫自從鄭衛亂雅樂古器殘破世已忘
千年寥落獨琴在有如老仙不死閱興亡世人不容獨
反古强以新曲求鏗鏘微音淡弄忽變轉數聲浮胞如
笙簧無情枯木今尚爾何况古意墮渺茫江空月岀人
響絶夜闌更請彈文王(縯古琴調/有文王操)
　　次韻子由彈琴
琴上遺聲久不彈琴中古意本長存苦心欲記常迷舊
信指如歸自着痕應有仙人依樹聽空教瘦鶴舞風鶱
誰知千里溪堂夜時引驚猿撼竹軒(過終南日令道士/趙宗有彈琴溪堂)
　　祥符寺九曲觀燈(商老按杭州圖經大中祥符寺/在城北宋朝大中祥符初賜今)
　　　(號九曲法濟院在錢塘/門外寺有明軒爽軒云)
紗籠擎燭迎門入銀葉燒香見客邀(事見諸/香名譜)金鼎轉丹
光吐夜寳珠穿蟻鬧連宵(次公小説載有以九曲寳珠/欲穿之而不得問之孔子孔)
(子教以塗脂於/線使蟻通焉)波翻熖裏元相激魚舞湯中不畏焦(縯/三)
(國時有術士以藥傅魚投沸鼎中徘徊不死次公此直/言琉璃盞水置魚其中其後㸃燈魚游泳而不畏耳今)
(燈富處皆然舊/註所引非是)明日酒醒空想像清吟半逐夢魂銷
　　次韻頴叔觀燈
安西老守是禪僧到處應燃無盡燈永夜出遊從萬騎
諸羌入看擁千層便因行樂令投甲不用防秋更打氷
振旅歸來還侍燕十分宣勸恐難勝
　　聞錢道士與越守錢穆父飲酒送二壺
龍根為脯玉為漿(師幽怪錄有巴卭人不知姓嘗入橘/林見一大橘如三四斗盎巴人異之)
(令攀橘剖開中有二老叟相對弈身長尺餘一叟曰橘/中之樂不减商山但恨不得深根固蔕耳一叟曰僕饑)
(虚矣須龍脯食之食訖以水噀地為二白龍乃去又十/洲記瀛洲有玉膏如酒名曰玉酒飲杯輒醉令人長生)
(任上元夫人謂漢武/帝曰鳴天鼓飲玉漿)下界寒酸亦謾嘗一紙鵝經逸少
醉(縯晉王羲之傳山隂道士好養鵝羲之往觀焉意甚/悦固求市之道士云為寫道德經當舉羣相贈羲之)
(欣然寫畢/籠鵝而歸)他年鵬賦謫仙狂(縯李白觀晉阮宣子大鵬/賛心陋之遂作大鵬賦以)
(窮宏達/之㫖)金丹自足留衰鬢(子仁抱朴子内篇曰金丹燒/之愈久變化愈妙令人不老)
(不/死)苦淚何須㸃别腸吳越舊邦遺澤在定應符竹付諸
郎(援漢文帝初與郡守為竹符分為二以右留京師/以左與之師穆父與錢道士皆吳越王錢鏐之後)
　　次韻濳師放魚(子倉參寥子詩集載此詩其序云/虚白齋與子瞻共坐有客饋魚於)
　　　(子瞻子瞻遣放之遂命賦是詩有使君事道不/事腹杞菊終年食甘美之句子瞻遂次其韻)
法師説法臨泗水無數天花隨麈尾(堯卿法雲母吳氏/初生雲時忽見雲)
(氣滿室光色瑩徹因名法雲出家之後更不易之時梁/武方重佛法尤敬於雲與誌公相苦誌公亦重焉號為)
(大林法師雲方講次有天花㪚墜舉衆咸見歎異非常/又維摩詰寳有天女見諸天人聞所説法便見其身即)
(以天花㪚諸菩薩大弟子上花至菩/薩即皆墜落至大弟子便著不墜)勸將淨業種西方
莫待夢中呼起起(厚鄭𤣥夢孔子告之曰起起今年歳/在辰明年嵗在已既寤以䜟合之曰)
(辰為龍已為蛇嵗在龍/蛇賢人嗟知命將終矣)哀哉若魚竟坐口逺愧知㡬穆
生醴况逢孟簡對盧仝(縯孟簡為常州刺史與盧仝遊/北湖盡買漁人所獲魚放之仝)
(作觀放/魚歌)不怕校人欺子美疲民尚作魚尾赤(任詩魴魚/頳尾注云)
(魚勞則尾赤師按公詩案言/此譏朝廷行青苖助役法)數罟未除吾顙泚法師自
有衣中珠不用辛苦泥沙底(次公三秦記漢武帝遊昆/明池見大魚銜鈎而放之)
(間三日帝復遊池濵得明月珠一雙帝曰豈魚之報邪/堯卿白樂天放魚詩施恩若望報吾非斯人徒不須泥)
(沙底辛苦/覔明珠)
　　西湖秋涸東池魚窘甚因㑹客呼網師遷之西池
　　為一笑之樂夜歸被酒不能寢戲作放魚
東池浮萍半粘塊裂碧跳青出魚背西池秋水尚涵空
舞濶摇深吹荇帶吾僚有意為遷居老守縱饞那忍膾
縱横爭看銀刀出(次公銀刀白魚之狀/杜詩出網銀刀亂)瀺灂初驚玉花
碎但愁數罟損鱗鬛未信長堤隔濤瀬濊濊發發須臾
間(次公詩碩人篇施/罛濊濊鱣鮪發發)圉圉洋洋尋丈外安知中無蛟龍
種(邠老襄沔記云龍煥字世文晉太康中牂柯太/守去官還鄉里里人語曰我家池裏龍種來歸)尚恐
或有風雲㑹明年春水漲西湖好去相忘渺淮海(厚莊/子魚)
(相忘於江湖白樂天放魚詩憐其不得所/移放於南湖南湖連西江好去莫踟蹰)
　　復次放魚前韻答趙承議陳教授(趙景貺/陳履常)
擾擾萬生同大塊槍榆不羡培風背青丘已吞雲夢芥
黄河復遶天門帶(厚漢官儀及泰山記曰泰山盤道屈/曲而上凡五十餘盤經小天門仰視)
(天門如從穴中視天忩矣又云黄河去/泰山三百餘里於祠所瞻黄河如帶)嘗譏韓子隘且
陋一飽鯨魚何足膾(援退之詩巨緍東釣儻/可期與子共飽鯨魚膾)東坡也是
可憐人(子仁杜詩蘇侯得數過權喜毎/顛倒也是可憐人呼兒具梨棗)披抉泥沙收細
碎(次公齊已詩云翻思/易水土細碎動離魂)誓將歸休八節灘(縯白樂天早/年歸休於所)
(居履道里且築香山石樓鑿/龍澗八節灘為游賞之樂)又欲往釣七里瀨(厚顧野/王輿地)
(志七里瀨在東陽江下與嚴陵瀨相接/唐駱賔王釣磯文余晨行至七里瀨)正似此魚逃網
中未與造物遊數外且將新句調二子湖上秋髙風月
㑹為君更喚木腸兒脚扣兩舷歌小海(縯晉書隠逸傳/賈充令夏統歌)
(小海唱統以足扣舷引聲清激風起畫冥舟人恐懼充/令妓女盛服金翠繞其舩三匝統若無所聞充曰此吳)
(兒木人/石心也)
　　次韻曽子開從駕二首(子開/名肇)
街槐綠闇雨初勻瑞霧香風滿後塵清廟幸同觀濟濟
(縯詩清廟祀文王也其詩/曰濟濟多士秉文之德)豐年喜復接陳陳(厚豐年亦/詩名而前)
(漢書有云太倉/之粟陳陳相因)雍容已饜天庖賜俯伏初嘗貢茗新輦
路歸來聞好語(厚李賀詩沙路歸來聞/好語旱火不光天下雨)共驚堯顙類髙
辛(次公髙辛帝嚳乃堯之父也堯以言宋哲宗而髙辛/以言宋神宗用堯顙字則孔子世家載孔子立於鄭)
(之東門鄭人謂子貢曰東門有人其顙似/堯今借此以言宋哲宗之類宋神宗也)
入仗魂驚愧草萊一聲清蹕九門開暉暉日傍金輿轉
習習風從玉宇來流落生還真一芥周章危立近三槐
(學士班近執政厚周/禮靣三槐三公位焉)道傍儻有山中舊問我收身早晩
回
　　再和
眼花錯莫鬢霜勻病馬羸騶只自塵奉引拾遺叨侍從
(縯杜詩我昔/近侍叨奉引)思歸少傅羡朱陳(厚白樂天以太子少傅/致仕有詩云憶昨旅遊)
(初迨今五十春孤舟三過楚羸馬四經秦一生苦如此/長羡朱陳民朱陳村在徐州豐縣去縣逺而官事少處)
(深山中民俗淳質一村惟朱陳二姓世為婚/姻民安其土無羇旅行役之勞故多夀考)衰年壯觀
空驚目嶮韻清詩苦鬬新最後數篇君莫厭𢷬殘椒桂
有餘辛(次公此句士大夫傳云當時有問先生句義何/如先生曰言其辣也子仁詩話云先生在北扉)
(和辛字韻詩韻窘束而往反不已先生厭之復和云云/顧問客曰解此否謂唱首多辣氣故爾詩話椒作薑)
憶觀蒼海過東萊日照三山迤邐開(次公三山於寰宇/記載在萊於掖縣)
(注云在海之南岸先/生赴宻州時有詩)桂觀飛樓凌霧起仙幢寳葢拂天
來不聞宫漏催晨箭但覺簷隂轉古槐供奉清班非老
處㑹稽何日乞方回(時方乞㑹稽守縯晉郗愔字方回/為徐兖二州刺史其子超為作牋)
(陳老病乞聞地自養桓温/大喜即轉為㑹稽太守)
　　司竹監燒葦園因召都廵檢柴貽朂左藏以其徒
　　㑹獵園下
官園刈葦歲留槎深冬放火如紅霞枯槎燒盡有根在
春雨一洗皆萌芽黄狐老兎最狡捷賣侮百獸常矜誇
年年此厄竟不悟但愛䝉密爭來家風迴熖巻毛尾熱
欲出已被蒼鷹遮野人來言此最樂徒手曉出歸滿車
廵邊將軍在近邑呼來颯颯從矛义戍兵久閒可小試
(子仁吳王闔閭謂孫武/曰可以小試勒兵乎)戰鼓雖凍猶堪撾雄心欲搏南
澗虎陣勢頗學常山蛇霜乾火烈聲爆野飛走無路號
且呀迎人截來砉逢箭避犬逸去窮投罝擊鮮走馬殊
未厭(次公漢陸賈謂其子曰/數擊鮮毋久溷汝為也)但恐落日催栖鵶弊旗仆
鼔坐數獲(縯周官大司馬羣/吏弊旗注弊仆也)鞍挂雉兎肩分麚主人置
酒聚狂客紛紛醉語晩更譁燎毛燔肉不暇割飲啖直
欲追羲媧青丘雲夢古所咤(縯司馬相如賦子虛過咤/烏有先生之言齊曰秋田)
(乎青丘彷徨乎海外吞若雲夢/者八九於其胷中曽不芥蔕)與此何啻百倍加苦遭
諌疏説夷羿(援魏絳諫晉侯引虞人之/箴曰在帝夷羿冐于原獸)又被賦客嘲淫
奢豈如閒官走山邑放曠不與趨朝衙農工已畢嵗云
暮車騎雖少賔殊佳酒酣上馬去不告獵獵霜風吹㡌
斜(厚北史獨孤信嘗因獵日暮馳馬入城其㡌/微側詰旦人有戴㡌者咸慕信而側其㡌焉)
　　和梅戸曹㑹獵鐵溝
山西從古説三明(縯漢安定皇甫威明燉煌張然明武/威叚紀明並知名顯逹京師稱為凉)
(州三明賛曰山西/多猛三明麗蹤)誰信儒冠也捍城竿上鯨鯢猶未掩
(近梟/數盗)草中狐兎不須驚(縯杜詩草中狐兎盡何/益天子不在咸陽宫)東州趙
叟飲無敵南國梅仙詩有聲(次公左氏傳趙/旃云趙叟在後)不向如臯
閒射雉(是日惟梅趙不射厚左傳賈大夫惡娶妻而美/三年不言不笑御以如臯射雉獲之其妻始笑)
(而言次公臯者澤名也如訓往也言御其妻而往於臯/澤也然自古樂府詩已誤使樂府詩有雉子班三篇皆)
(使如臯字張正見曰唯當度弱水不怯如臯箭毛處約/曰能使如臯路相追巧笑歸江總曰暫往如臯路當令)
(巧笑開上兩篇猶未覺其誤至江總詩如臯上暫往/字盖誤指如臯兩字為地名矣今先生亦承此誤乎)歸
來何以得卿卿(援王戎妻毎呼戎為卿戎曰婦卿壻於/理不順答曰我愛卿親卿所以卿卿我)
(不卿卿誰/當卿卿)
　　祭常山回小獵(堯卿熈寧/八年作)
青盖前頭㸃皂旗黄茆岡下出長圍弄風驕馬跑空立
趂兎蒼鷹掠地飛回望白雲生翠巘歸來紅葉滿征衣
聖朝若用西涼簿白羽猶能效一揮(厚晉顧榮傳齊王/冏召為大司馬主)
(簿周玘與榮謀起兵攻陳敏榮發歛舟於南岸敏率萬/餘人舟不獲濟榮麾以羽扇其衆潰㪚堯卿晉謝艾為)
(西涼州簿艾本/書生使之用兵)
　　人日獵城南㑹者十人以身輕一鳥過槍急萬人
　　呼為韻軾分得鳥字
兒童笑使君憂愠長悄悄誰拈白接䍦令跨金騕䮍東
風吹濕雪手冷怯清曉忽發兩鳴髇(厚鳴髇鳴鏑也漢/匈奴傳冐頓常為)
(之/)相趂飛蝱小放弓一長嘯目送孤鴻矯吟詩忘鞭轡
不語頭自掉歸來仍脱粟(縯公孫𢎞/飯脱粟)鹽豉煑芹蓼(次公/陸機)
(云千里蓴羮/未下鹽豉)何似雷將軍(堯卿將軍雷勝華隂人也王/父唐令狐潮圍雍丘雷萬春)
(立城上靣中六矢而不動遙謂張廵/曰向見雷將軍乃知足下軍令矣)兩眼霜鶻皎黑頭
已為將百戰意未了馬上倒銀缾得兎不暇燎少年負
竒志蹭蹬百憂繞回首英雄人老死亦不少青春還一
夢餘年真過鳥(次公盖使老杜句云餘生如過鳥故謂/之真以明之師李太白詩生猶鳥過目)
(胡乃自結束景公一/何愚牛山淚相續)莫上呼鷹臺平生笑劉表(縯襄陽/耆舊傳)
(云劉表任荆州刺史築臺名呼鷹仍作野鷹來曲養㴟/襄沔記劉表呼鷹臺在縣東七里高三丈周七十丈)
　　將官雷勝得過字代作
胡騎入回中(厚回中在定安高平/有險阻蕭闗在其北)急烽連夜過短刀穿
虜陣濺血貂裘涴一來輦轂下愁悶惟欲卧今朝從公
獵稍覺天宇大一雙鐵絲箭未發毛先唾射殺雪毛狐
(次公倣老杜射/殺林中雪色鹿)腰間餘一箇
　　有言郡東北荆山下可以溝畎積水因與吳正字
　　王戸曹同往相視以地多亂石不果還遊聖女山
　　山有石室如墓而無棺椁或云宋司馬桓魋墓二
　　子有詩次其韻二首(敬夫按先生集遊桓山記云/元豐三年正月乙亥春服既)
　　　(成從二三子遊於泗水/之上登桓山入石室)
側手區區未易遮(縯時河决水方退諺/有側手障黄河之語)奔流一瞬巻千
家共疑智伯初圍趙(縯左氏智伯率韓魏攻趙襄子懼/奔晉陽三國攻晉陽引汾水灌其)
(邑城不浸/者三板)猶有張湯欲漕斜(厚後漢溝洫志人有上書/欲通褒斜漕事下御史大)
(夫張湯往問之言抵蜀從故道故道多阪回逺今穿褒/斜道少阪近四百里而褒水通沔斜通渭皆可以船漕)
(上以為然而水多/湍石竟不可漕)已坐迂踈來此地分將勞苦送生涯
使君下䇿真堪笑隠隠驚雷響踏車
茫茫清泗遶孤岑歸路相將得暫臨試看芒鞋穿犖确
更燃松炬照幽深縱令司馬能鑱石(縯宋司馬桓魋自/為石椁三年不成)
㑹有中郎解摸金(厚陳琳為袁紹作檄書言曹操時置/發丘中郎將摸金校尉所過隳突無)
(骸不/露)强寫蒼崖留嵗月他年誰識此時心
　　起伏龍行(并序/)
　徐州城東二十里有石潭父老云與泗水通増損清
　濁相應不差時有河魚出焉元豐元年春旱或云置
　虎頭潭中可以致雷雨用其説作起伏龍行
何年白竹千鈞弩射殺南山雪毛虎(縯秦昭王時有一/白虎數遊秦蜀巴)
(漢之境傷害千餘人昭王乃重募國中殺虎者時有巴/郡閬中夷人能作白竹之弩登樓射殺白虎事見後漢)
(史師武經教弩法云古有下竹/八檐雙弓黄連之號皆弩名)至今顱骨帶霜牙尚作
四海毛蟲祖東方久旱千里赤三月行人口生土碧潭
近在古城東神物所蟠誰敢侮上欹蒼石擁巖竇下應
清河通水府眼光作電走金蛇鼻息為雲擢烟縷當年
負圖傳帝命左右羲軒詔神禹(厚龍馬負圖於河伏羲/則之以畫八卦黄帝言)
(余夢兩龍挺白圖以授余於河之都洛出龜書以賜神/禹洪範是也次公河圖書曰舜以太尉即帝位與三公)
(臨觀黄龍五采/負圖出舜前)爾來懐寳但貪眠(子仁莊子驪龍頷下/有珠得之者必遭其)
(睡也又張華云龍抱/寳而眠謂之癡龍)滿腹雷霆瘖不吐赤龍白虎戰明
日(是月丙辰明日庚寅縯劉禹錫言以虎頭置龍潭中/威猛相擊其勢必鬪則可致風雨或遇嵗旱為之有)
(驗/)倒巻黄河作飛雨嗟吾豈樂鬬兩雄有事徑須煩一
怒
　　李委吹笛(并引/)
　元符五年十二月十九日東坡生日也置酒赤壁磯
　下踞髙峰俯鵲巢酒酣笛聲起於江上客有郭石二
　生頗知音謂坡曰笛聲有新意非俗工也使人問之
　則進士李委聞坡生日作新曲曰鶴南飛以獻呼之
　使前則青巾紫裘要笛而已既奏新曲又快作數弄
　嘹然有穿雲裂石之聲坐客皆引滿醉倒委袖出嘉
　紙一幅曰吾無求於公得一絶句足矣坡笑而從之
山頭孤鶴向南飛載我南逰到九嶷下界何人也吹笛
可憐時復犯龜兹
　　夜直秘閣呈王敏甫
蓬瀛宫闕隔埃氛帝樂天香似許聞瓦弄寒蟬鴛卧月
樓生晴靄鳳盤雲共誰交臂論今古只有閒心對此君
大隠本來無境界北山猿鶴謾移文
　　余自城中還道中雲氣自山中來如羣馬奔突以
　　手掇開籠收其中歸家雲盈籠開而放之作攓雲
　　篇
物役㑹有時星言從高駕道逢南山雪歘吸如電過竟
誰使令之衮衮從空下龍移相排拶鳳舞或頽亞㪚為
東郊霧凍作枯樹稼或飛入吾車偪仄入肘胯摶取置
笥中提攜反茅舍開緘乃放之掣去仍變化雲予汝歸
山無使達官怕
　　鴉種麥行
霜林老鴉閒無用畦東拾麥畦西種畦西種得青猗猗
畦東已作牛尾稀明年麥熟芒攢槊農夫未食鴉先啄
徐行俛仰若自矜鼓翅跳踉上牛角憶昔舜耕歴山鳥
為耘(次公史記舜本紀舜耕歴山歴山之人皆讓畔其/後崩於蒼梧之野註引傳曰舜葬蒼梧象為之耕)
(又夏禹本紀禹葬㑹稽註引地理志云山上有禹祠相/傳以為下有羣鳥耘田故文選註左思詩云舜葬蒼梧)
(象為之耕禹葬㑹稽鳥為之耘先生下筆痛快不復檢/耳堯祖笠澤叢書云世謂舜之在下田于歴山象為之)
(耕鳥為之耘/聖德感召也)如今老鴉種麥更辛勤農夫羅拜鴉飛起
勸農使者來行水
　　吳中田婦歎(和賈收韻/)
今年粳稻熟苦遲庶見霜風來㡬時霜風來時雨如瀉
杷頭出菌鎌生衣眼枯淚盡雨不盡忍見黄穗卧青泥
茅苫一月隴上宿天晴穫稻隨車歸汗流肩頳載入市
(厚退之城南聯句/云刈熟擔肩頳)價賤乞與如糟粞賣牛納税折屋炊
慮淺不及明年饑官今要錢不要米(子仁司馬温公曰/百姓有米而官不)
(要米百姓無錢/而官必要錢)西北萬里招羌兒龔黃滿朝人更苦不
如却作河伯婦(厚史記滑稽傳魏文侯時西門豹為鄴/令㑹長老問民所疾苦長老曰苦為河)
(伯娶婦豹問其故曰鄴三老廷掾常嵗賦歛百姓得數/百萬為河伯娶婦當其時巫行視小家女好者令粉飾)
(之沈之河中云不爾即有/水患於是豹至遂禁絶之)
　　臂痛謁告作三絶句示四君子
公退清閒如致仕酒餘歡適似還鄉不妨更有安心病
卧看縈簾一炷香
心有何求遣病安年來古井不生瀾(子仁孟郊詩妾心/古井水波瀾誓不)
(起/)秪愁戲瓦閒童子却作泠泠一水看(縯楞嚴經月光/童子白佛言我)
(作水觀室中安禪冇弟子窺窗惟見清水取一瓦礫投/水我出定後頓覺心痛爾時童子來前説如上事我則)
(告言汝更見水可即除去瓦礫童子奉教/後入定時開門除之我後出定身即如初)
小閣低窗卧晏温(援西漢郊祀志上至中山晏温注云/三輔謂日出清霽為晏晏而温也)
了然非黙亦非言維摩示病吾真病誰識東坡不二門
　　客位假寐(因謁鳳翔府/守陳公弼)
謁入不得去兀坐如枯株豈惟主忘客今我亦忘吾同
僚不解事愠色見髯鬚雖無性命憂且復忍須叟(縯晉/郗超)
(為中書侍郎謝安與王文度共詣超日旰未得/前文度便欲去安曰不能為性命忍須臾邪)
　　富陽妙庭觀董雙成故宅發地得丹鼎覆以銅盤
　　承以琉璃盆盆既破碎丹亦為人爭奪持去今獨
　　盤鼎在耳二首(饒富陽圖經云妙庭觀在縣西十/五里國朝天聖中道士發地得丹)
　　　(鼎/)
人去山空鶴不歸丹亡鼎在世徒悲可憐九轉功成後
却把飛昇乞肉芝(次公宣志河中永樂道淨院唐文宗/時道士鄧太𤣥錬丹於藥院中藥成)
(疑功未究留貯院内人共掌之太𤣥死周悟先主院事/時有蒲人侯道華者事悟先以供給使諸道士皆奴畜)
(之而道華愈欣然一旦昧爽衆晨起道華房中亡所見/獨留一詩云帖裹大還丹多年色不移前宵盗喫却今)
(日碧空飛慚愧深珍重珍重鄧天師他年鍊得藥留着/與肉芝吾師知此術速鍊莫為遲三清專相待大羅的)
(有期其下列細詞稱去年七月一日䝉韓君賜姓李名/肉芝配住上清善進院學者多疑肉芝字舊註引真誥)
(言得隠芝服之便為真仙又或以為抱朴子所謂/肉芝且以為先生曽賦詩者今故為詳載所出)
琉璃擊碎走金丹無復神光發舊壇時有世人來䑛鼎
欲隨雞犬事劉安(縯前漢淮南王安臨仙去餘藥在庭/中雞犬䑛之並得飛昇故雞鳴雲中)
(犬吠/天上)
　　讀孟郊詩二首
夜讀孟郊詩細字如牛毛寒燈照昏花佳處時一遭孤
芳擢荒穢苦語餘詩騷水清石鑿鑿湍激不受篙初如
食小魚所得不償勞又似煑彭􁥦竟日嚼空螯要當鬬
僧清(縯指如賈島者也島初為/僧名無本詩材與郊齊名)未足當韓豪人生如朝
露日夜火銷膏何苦將兩耳聽此寒蟲號不如且置之
飲我玉巵醪
我憎孟郊詩復作孟郊語饑腸自鳴喚空壁轉饑䑕詩
從肺腑出出輒愁肺腑有如黄河魚出膏以自煑尚愛
銅斗歌鄙俚頗近古桃弓射鴨罷獨速短簔舞(次公郊/送炎公)
(詩十二首其一曰銅斗飲江水手拍銅斗歌儂是拍浪/兒飲則拜浪婆脚踏小船頭獨速舞短蓑笑伊漁陽摻)
(空持文章多閒倚青竹竿白日柰我何又曰短蓑不怕/雨白鷺相争飛短楫畫菰蒲鬪作豪横歸笑伊水健兒)
(浪戰求光輝不如竹/枝弓射鴨無是非)不憂踏船飜踏浪不踏土(次公按/郊詩又)
(曰射鴨復射鴨鴨驚孤蒲頭鴛鴦亦零落彩色難相求/儂是清浪兒毎踏清浪遊笑伊鄉貢郎踏土稱風流如)
(何丱角翁至/死不裹頭)吳姬霜雪白赤脚浣白紵嫁與踏浪兒(堯/卿)
(唐李益詩早知潮/有信嫁與弄潮兒)不識離别苦歌君江湖曲感我長羇
旅
　　雲龍山觀燒得雲字
丁女真水妃(次公左傳昭九年夏四月陳災鄭裨竈曰/五年陳將復封封五十二年而遂亡子産)
(問其故對曰陳水屬也火水妃也而楚所相也注云火/畏水故為之妃引以女丁字則退之陸渾山火詩云女)
(丁歸壬傳世婚盖言在丁/為女而歸壬則為婦也)寒山便火耘(次公即今之/水耕火耘耳)隕
霜知已殺(縯春秋定公元年/冬十月隕霜殺菽)坯户聽初焚(厚李秋隕霜/殺草王者順)
(天行誅蟄蟲墐戸以/避殺氣始聽焚萊)束緼方熠燿(援蒯通曰里母束緼/請火於亡肉家注緼)
(亂黂/也)敲石俄氤氲(敬夫柳宗元詩/夜發敲石火)落點甘泉烽(厚漢文/帝時胡)
(騎入代句注烽火通於甘泉宫饒闗輔記/云甘泉宫在今池陽縣西去長安三百里)横烟楚塞氛
(援晉楚㑹盟于宋伯夙/謂趙孟曰楚氛甚惡)窮蛇上喬木潜蛟躡浮雲驚飛
墮傷鴈狂走迷癡麏谷蟄起蜩燕(次公蜩燕二/物過秋則蟄)山妖竄
䕫羵(縯木石之怪曰/䕫土之怪曰羵)野竹爆哀聲幽桂飄寃芬悲同秋
照蠏快若夏燎蚊火牛入烟壘(厚齊田單守即墨城收/城中千餘牛為絳繒衣)
(畫以五采龍文束兵刃於其角而灌脂束葦於其尾燒/其端鑿城千穴夜縱牛牛尾熱怒而奔燕軍燕軍驚遂)
(敗/)燧象奔吳軍(援左氏吳伐楚楚昭王使鍼尹固執燧/象以奔吳軍杜預云燒燧火係象尾者)
(也/)崩騰井陘口萬馬皆朱幩(縯韓信擊趙未至井陘口/三十里止舍夜半傳發選)
(騎二千人人持一赤幟從間道登山望趙軍戒曰趙見/我走必空壁逐我若疾入趙壁皆拔趙幟立漢幟趙軍)
(歸壁皆漢幟大驚遂亂遁走次公/詩碩人注朱幩以朱纒鑣扇汗也)摇曵驪山隂諸姨爛
紅裙(厚唐𤣥宗毎年十月幸驪山華清宫楊貴妃姊妹/五家扈從一隊着一色衣五家合隊掩映如百花)
(間/發)方隨長風巻忽值絶澗分我本山中人習見匪獨聞
偶從二三子來訪張隱君(堯卿天驥/山人也)君家亦何有物象
移朝曛把酒看飛燼空庭落繽紛行觀農事起畦壠如
纈紋細雨發春頴嚴霜倒秋蕡(厚草木多實曰蕡/次公詩有蕡其實)始知
一炬力洗盡狐兎羣
　　觀張師正所蓄辰砂
將軍結髮戰蠻溪篋有殊珍勝象犀漫説玉牀分箭鏃
(師辰州出丹砂下有白石土方有砂其石如/玉土人謂之砂牀本草辰砂如箭鏃者良)何曽金鼎
識刀圭(縯淮南王安臨仙去餘藥鼎雞犬䑛之並得/仙韓詩金丹别後知收得乞取刀圭救病身)近
聞猛士收丹穴(厚史記貨殖傳巴寡婦清其/身得丹穴而擅其利數世)欲助君王
鑄䮍蹄(援方士有煉丹砂成黄金法漢武帝隴首獲白/麟渥洼出天馬太山見黄金因改鑄黄金為麟)
(趾䮍蹄/以叶瑞)多少空巖人不見自隨初日吐虹霓(縯日流於/天其氣之)
(在地者結為丹砂縯大洞錬真寳經云上品光明沙者/受太陽洞通澄明正真之精氣降結紅光耀如日色中)
(品白馬牙沙者受太陽平和柔順氣結白光燦燦如/雲母色下品紫靈沙者受太陽山澤之靈結紅紫色)
　　是日偶至野人汪氏之居有神降於其室自稱天
　　人李全字德通善篆字用筆竒妙而字不可識云
　　天篆也與予言有所㑹者復作一篇仍用前韻
酒渇思茶謁扣門那知竹裏是仙村已聞龜筴通神語
更看龍蛇落筆痕色瘁形枯應笑屈道存目擊豈非温
(縯莊子載仲子見温伯雪子而不言曰/若夫人者目擊而道存矣不可容聲矣)歸來獨掃空齋
卧猶恐微言入夢魂
　　魚蠻子
江淮水為田舟楫為室居魚鰕以為糧不耕自有餘異
哉魚蠻子本非左衽徒連排入江住竹瓦三尺廬(堯卿/江南)
(多以竹木為排浮水中排上以葦竹瓦為屋又黃州竹/樓記云黃岡之地多大竹竹工刳去其節用代陶瓦)
於焉長子孫戚施且侏儒(次公戚施者能俯而不能仰/之人禮記曰戚施直鎛侏儒)
(者短人孔子為/魯相斬侏儒)擘水取魴鯉易如拾諸塗破釡不著鹽
雪鱗芼青𬞞一飽便甘寢何異獺與狙人間行路難踏
地出賦租(縯魯成公履畝而/税春秋書初税畝)不如漁蠻子駕浪浮空虚
空虚未可知㑹當算舟車蠻子叩頭泣勿語桑大夫(厚/前)
(漢桑𢎞羊洛陽賈人子能以心計年十二為武帝侍中/言利析秋毫請非吏比者三老北邊騎士軺車一筭商)
(旅人軺車二算船五丈/以上一筭為御史大夫)
　　聞子由為郡僚所捃恐當去官
少學不為身宿志固有在雖然敢自必用舍置度外天
初若相我發迹造宏大豈敢負所付捐軀欲投㑹寧知
事大繆舉步得狼狽(次公狼狽二獸名相附而行失/一則乖故事忤者謂之狼狽)我
已無何言墮甑難追悔(厚後漢郭太傅孟敏客居太原/荷甑墮地不顧而去林宗見而)
(問其意對曰甑已破矣/視之何益林宗異之)子雖僅自免雞肋安足賴(援曹/操出)
(令曰雞肋縯晉劉伶嘗因醉忤客客奮前欲歐/之伶徐曰鷄肋不足以安尊拳其人笑而止)低回畏
罪罟黽勉敢言退若人疑或使為子得微罪時哉歸去
來共抱東坡耒
　　登州海市(并序/)
　予聞登州海市舊矣父老云嘗出於春夏今嵗晩不
　復見矣予到官五日而去以不見為恨禱於海神廣
　德王之廟明日見焉乃作此詩
東方雲海空復空羣仙出沒空明中蕩摇浮世生萬象
豈有貝闕藏珠宫(次公楚詞九歌之河伯篇云魚/鱗屋兮龍堂紫貝闕兮朱宫)心知
所見皆幻影敢以耳目煩神工嵗寒水冷天地閉為我
起蟄鞭魚龍重樓翠阜出霜曉異事驚倒百嵗翁人間
所得容力取世外無物誰為雄率然有請不我拒信我
人厄非天窮潮陽太守南遷歸喜見石廩堆祝融(縯潮/陽太)
(守言退之也謁衡岳廟詩云我來正值秋雨節隂氣晦/昧無清風潜心黙禱若有應豈非正直能感通須臾静)
(掃衆峯出仰見突兀撑青空紫盖/連延接天柱石廩騰擲堆祝融)自言正直動山鬼豈
知造物哀龍鍾信眉一笑豈易得(次公前漢薛宣傳云/可復伸眉於後又後)
(漢史云伸/眉髙談)神之報汝亦已豐斜陽萬里孤島没但見碧
海磨青銅(援十洲記言蓬萊山在碧海之中水皆碧/故曰碧海杜詩羽人掃碧海功業竟何如)新
詩綺語亦安用相與變滅隨東風(子仁黄魯直䟦先生/詩帖云東坡乞得海)
(市不時見光景神物/亦知愛魁櫑之士乎)
　　夜直玉堂攜李之儀端叔詩百餘篇讀至夜半書
　　其後
玉堂清冷不成眠伴直難呼孟浩然(厚王維待詔金鑾/殿召孟浩然商較)
(風/雅)暫借好詩消永夜毎逢佳處輒參禪愁侵研滴初含
凍喜入燈花欲鬬妍(縯西京雜記載廣川王去疾盗發/晉靈公冢獲玉蟾蜍一枚大如拳)
(腹可盛數合水潤如/新玉取為盛水滴)寄語君家小兒子他時此句一時
編(師居易作劉紅唱和詩序解云/命小姪龍兒編録勒成兩巻)
　　病中夜讀朱博士詩
病眼亂燈火細書數塵沙君詩如秋露洗我空中花(縯/楞)
(嚴經云亦如翳人見空中/花翳病若除花於空滅)古語多妙寄可識不可誇巧
笑在頩頰(次公詩碩人巧笑倩兮注倩好口輔正/義曰輔近頰也笑之貌美在於口輔)哀音
餘摻撾曽坑一掬春(次公曽坑茶名/盖因地得名也)紫餅供千家懸知
貴公子醉眼無真茶﨑嶇爛石上得此一寸芽(孝祥按/蔡襄茶)
(錄云茶色貴白而餅茶多以珍膏油其靣故有青黄紫/黒之異次公陸羽茶經云上者生爛石中者生櫟壤下)
(者生黄土而茶論云白茶自為一種與常茶不同其條/敷闡其葉瑩薄崖石之間偶然生出所生處不過一二)
(株/耳)緘封勿浪出湯老客未嘉(無巳茶經云湯/經三沸為老)
　　劉醜厮詩
劉生望都民(次公望都定/州屬縣也)病羸寄空窰有子曰醜厮十
二行操瓢(厚莊子盗跖無/異操瓢而乞)墦間得餘粒(厚孟子齊之良/人卒之東郭墦)
(間之祭者乞其餘不足又顧而/之他注云塚間郭外冢祭也)雪中拾墮樵(厚王介甫/詩云老妻)
(隴上收遺秉稚/子林間拾墮樵)饑飽共生死水火同焚漂病翁恃一褐
度此積雪宵哀哉二暴客(次公易重門擊/柝以待暴客)掣去如饑鴞
翁既死於寒客亦易此貂﨑嶇走亭長不憚雪徑遙我
仇祝與宛物色同遮邀(次公祝與宛兩賊之/姓也察其人之謂)行路為出
涕二賊竟就梟(孝祥遯齋閒覽云百勞一名梟能捕燕/雀小禽食之又能禁蛇以其食母不孝)
(故古人賜梟羮又標其首於木故/後人標賊首以示衆者謂之梟首)譊譊訴我庭慷慨驚
吾僚曰此可名寄追配郴之蕘恨我非柳子擊節為我
謡(縯柳子厚童區寄傳寄者郴州蕘牧兒也方十一嵗/二賊刧而賣之寄為兒持賊易之一人往市一人卧)
(寄傍值刃道上寄微伺其睡以刃殺之市者還/縛寄將逺賣寄夜半解縳復殺市者自聞於官)官賜二
萬錢無家可歸嬌為媾他日婦婉然初垂髫洗沐作小
吏裹頭東其腰(厚杜甫兵車行云/去時里正為裹頭)筆研耕學苑(援張著/翰林盛)
(事王勃能文請者甚衆金帛盈/積人謂心織而衣筆耕而食)戈矛戰天驕(縯單于遺/漢書曰南)
(有大漢北有强胡/胡者天之驕子也)壯士隨爾好忠孝福可徼相國有折
脇(縯史記范雎從須賈使齊齊王賜金及牛酒魏齊以/雎持魏國隂事告齊故受此賜大怒使舍人笞擊雎)
(折脅摺齒雎佯死得/免後逃入秦為相國)封侯或吹簫(厚周勃以吹簫給/䘮事後封絳侯)人
事豈易料無輕比僬僥(援國語曰僬僥國人/長三尺短之極也)
　　聞子由瘦(儋耳至難/得肉食)
五日一見花豬肉十日一遇黃雞粥土人頓頓食藷芋
(厚嶺表異錄藷粮即芋之類也大/者如甌皮紫而肉白蒸煑食之)薦以熏䑕燒蝙蝠舊
聞蜜唧嘗嘔吐稍近蝦蟇緣習俗(縯退之荅柳柳州食/蝦蟇詩余初不下喉)
(近亦能/稍稍)十年京國厭肥羜(厚詩亦有肥/羜以速諸父)日日􁀙花壓紅
玉從來此腹負將軍(俗諺云大將軍食飽捫腹而嘆曰/我不負汝左右曰將軍固不負此)
(腹此腹負將軍未/嘗出少智慮也)今者固宜安脱粟人言天下無正味
即且未遽賢麋鹿(次公荘子人食芻豢麋鹿食薦即且/甘帶䲭鵶嗜䑕四者孰知正味也)
海康别駕復何為(厚海康郡即雷州時/子由為雷州别駕)㡌寛帶落驚僮
僕相看㑹作兩臞仙還鄉定可騎黄鵠
　　糴米
糴米買束薪百物資之市不緣耕樵得飽食殊少味再
拜請邦君願受一㕓地知非笑昨夢食力免内愧(次公/後漢)
(徐穉家貧常自耕/稼非其力不食)春秧㡬時花夏稗忽已穟悵然撫耒
耜誰復識此意
　　次韻子由浴罷
理髮千梳淨風晞勝湯沐閉息萬竅通霧㪚名乾浴頽
然語黙䘮静見天地復時令具薪水漫欲濯腰腹陶匠
不可求盆斛何由足(海南無浴器故/常乾浴而已)老雞臥糞土振羽
雙瞑目倦馬𩥇風沙(次公𩥇與碾同黄魯直集有題/伯時欲𩥇玉花騘馬詩是巳)奮
鬛一噴玉(厚穆天子傳天子東遊於黄澤宿于曲洛時/人語曰黄之陁其馬歕沙皇人威儀黄之澤)
(其馬歕玉/皇人夀榖)垢淨各殊性快愜聊自沃雲母透蜀紗琉璃
瑩蘄竹(次公王勃春思詩水精却挂鴛鴦幔雲母斜開/翡翠帷又退之簟詩携來當畫不得卧一府傳)
(看黄琉璃饒本草雲母石類也一名雲珠色赤一名雲/華五色具一名雲英色多青一名青液色多白一名雲)
(沙色青黄一名磷石色正白陶隠居云雲母/有八種色増註雲母以言厨也蘄竹簟也)稍能夢中
覺漸使生處熟(厚傳燈録老宿有語生踈處/常令熱熟熱熟處故令生踈)楞嚴在牀
頭妙偈時仰讀返流歸照性(次公楞嚴經云返流全六/一用不行又云一源返根)
(六根/皆照)獨立遺所矚(厚世説山公曰嵇叔夜之/為人嵓嵓若孤松之獨立)未知仰山
禪(次公傳燈録仰山惠寂禪師嘗謂香/嚴曰汝只得如來禪未得祖師禪也)已就季主卜(次/公)
(史記司馬季主卜於長安市賈誼嘗從之/卜又張景陽詩嵗暮懐百憂將從季主卜)安心㑹自得
助長毋相督
　　予以事繫御史臺獄獄吏稍見侵自度不能堪死
　　獄中不得一别子由故作二詩授獄卒梁成以遺
　　子由
聖主如天萬物春小臣愚暗自亡身百年未滿先償債
十口無歸更累人是處青山可埋骨他年夜雨獨傷神
與君世世為兄弟又結來生未了因
栢臺霜氣夜凄凄風動琅璫月向低夢遶雲山心似鹿
魂飛湯火命如雞眼中犀角真吾子(縯鄭語幽王惡犀/角豐盈而比讒慝)
(頑/童)身後牛衣愧老妻百嵗神遊定何處桐鄉知葬浙江
西(獄中聞杭潤間民為余作解/厄道場者累月故冇此句)
　　十二月二十八日䝉恩責授檢校水部員外郎黄
　　州團練副使復用前韻
百日歸期恰及春餘年樂事最闗身出門便旋風吹面
走馬聮翩鵲啅人却對酒盃渾是夢試拈詩筆已如神
此灾何必深追咎竊禄從來豈有因
平生文字為吾累此去聲名不厭低塞上縱歸他日馬
城東不鬬少年雞(縯塞上翁失馬未必不為/福曹植詩鬬雞東郊道)休官彭澤
貧無酒隠几維摩病有妻(縯維摩詰示病又/言以法喜為妻)堪笑睢陽
老從事為予投檄向江西(子由聞予下獄乞以官/爵贖予罪貶筠州監酒)
　　出局偶書
急景歸來早窮隂晚不開傾杯不能飲待得卯君來(縯/子)
(由已卯生故/公呼為卯君)
　　病後醉中
病為兀兀安身物酒作蓬蓬入腦聲堪笑錢塘十萬戸
官家付與老書生
　　元豐七年有詔京東淮南築髙麗亭館密海二州
　　騷然有逃亡者明年軾過之歎其壯麗留一絶云
簷楹飛舞垣墻外桑柘蕭條斤斧餘盡賜昆邪作奴婢
(縯前漢汲黯傳匈奴渾邪王來降賈人與市者坐當死/五百餘人黯乃請間見武帝曰夫匈奴攻當路塞絶和)
(親中國舉兵誅之死傷不可勝計而費以鉅萬百數臣/愚以為陛下得胡人皆以為奴婢賜從軍死者家虜獲)
(因以與之以謝天下塞百姓之心今縱不能又以/微文殺無知者五百餘人臣竊為陛下弗取也)不知
償得此人無
　　正月二十六日偶與數客野步嘉祐僧舍東南野
　　人家雜花盛開扣門求觀主人林氏媪出應白髮
　　青裙少寡獨居三十年矣感歎之餘作詩記之(按/白)
　　　(鶴故居圖嘉祐/寺在歸善縣西)
縹蔕緗枝出絳房(厚杜牧之詩醉折梨園縹蔕花又李/商隠詩紅袍雜絳房次公緑白色曰)
(縹淺黄色曰緗/大赤色曰絳)綠隂青子送春忙涓涓泣露紫含笑(縯/含)
(笑花嶺/南所出)熖熖燒空紅佛桑(厚晉安海異名記佛桑其花/月重敷柔澤葉如桑花五六)
(出大如蜀葵有蘂一條長如花葉上/綴金屑日光所鑠凝為熖朝生暮落)落日孤烟知客恨
短籬破屋為誰香主人白髮青裙袂子美詩中黄四娘
(縯杜子美詩黄/四娘家花滿蹊)
　　新渠詩(并序/)
　庚子正月予過唐州太守趙侯始復三陂疏召渠招
　懐逺人㪚耕于唐予方為旅人不得親執壺漿簞食
　以與侯勸逆四方之來者獨為新渠詩五章以告于
　道路致侯之意其詞曰
新渠之水其來舒舒溢流于野至于通衢渠成如神民
始不知問誰為之邦君趙侯新渠之田在渠左右渠來
奕弈如赴如凑如雲斯積如屋斯溜嗟唐之人始識秔
稌新渠之民自淮及潭挈其婦姑或使而顛王命趙侯
宥我新民無與王事以訖七年侯謂新民爾既來止其
歸爾邑告爾隣里良田千萬爾擇爾取爾耕爾食遂為
爾有築室于唐孔碩且堅生為唐民飽粥與饘死塟于
唐祭有雞豚天子有命我惟爾安
　
　
　
　
　
　
　
　
　
　
　
　
　
　
　東坡詩集註巻七
欽定四庫全書
　東坡詩集註巻八
　　　　　　　　　　　　宋　王十朋　撰
　閒適
　　貧家一首
貧家淨掃地貧女好梳頭下士晩聞道聊以拙自修(次/公)
(荘子聞道雖晩/而以勤補拙也)叩門有佳客一飯相邀留(厚杜詩一飯/未曽留俗客)
舂炊勿草草此客未易媮慎勿用勞薪(次公晉書荀朂/在帝坐進飯謂)
(人曰此是勞薪所炊咸未之信/帝遣問膳夫乃云實用故車脚)感我如薫蕕(縯左傳一/薫一蕕十)
(年尚猶/有臭)徳人抱衡石銖黍安可廋(次公衡石者秤也銖/黍言一銖一黍之重)
(也廋/藏也)
　　讀道藏(堯卿終南縣有上清太平/宮宮有道藏先朝所賜書)
嗟予亦何幸偶此琳宮居宮中復何有戢戢千函書(師/退)
(之贈崔立之詩戢/戢已多如束筍)盛以丹錦囊(師漢武内傳帝見西王/母巾器中有一卷小黄)
(書盛以紫錦之囊帝問此何書曰此五岳真形圖也其/文袐禁即令女宋靈賓更取一圖以與帝靈賓探懷中)
(得一巻盛以雲錦/之囊因以付帝)冐以青霞裾(先之乾􁌄子何讓之見/一老翁歌讓之逐入丘)
(化一狐遁去案上得書一/紙云何以蔽裸霞裾雲􁀙)王喬掌闗籥蚩尤守其廬(次/公)
(蚩尤神名道藏中多/畫蚩尤守禦之状)乘閒竊掀攪涉獵豈暇徐(次公前/漢賈山)
(涉獵書記不/能為醇儒)至人悟一言道集由中虛(縯荘子惟/道集虛)心閒
反自照皎皎如芙蕖千歳厭世去(次公道家存想法當/想心如未開蓮花豈)
(此事乎荘子千歳/厭世去而上仙也)此言乃蘧蒢人皆忽其身治之用土
苴(厚荘子道之曰以治/身其土莧山之天下)何暇及天下幽憂吾未除(縯荘/子堯)
(以天下讓子州支父子州支父曰/我適有幽憂之疾未暇治天下也)
　　石芝(并引/)
　元豐三年五月十一日夜夢游何人家開堂西門有
　小園古井井上皆蒼石石上生紫藤如龍蛇枝葉如
　赤箭主人言此石芝也余率爾折食一枝衆皆驚笑
　其味如鷄蘇而甘明日作此詩
空堂明月清且新幽人睡息來初匀了然非夢亦非覺
有人夜呼祈孔賓(縯晉書祈嘉字孔賓清貧好學年二/十餘夜忽窻中有聲呼曰祈孔賓隱)
(去來修餙人間事甚苦不可/諧所得未毛銖所䘮如山崖)披衣相從到何許朱欄碧
井開瓊户忽驚石上堆龍蛇玉芝紫筍生無數鏘然敲
折青珊瑚(厚晉武帝賜王愷珊瑚樹高二尺許枝柯扶/疎世所罕比愷以示石崇崇以鐵如意擊之)
(應手/而碎)味如蜜藕和鷄蘇(次公本草水蘇/味辛一名鷄蘇)主人相顧一撫
掌滿堂坐客皆盧胡(次公史撫掌而笑後漢應劭傳昔/鄭人以乾䑕為璞鬻之於周宋愚)
(夫亦寳燕石緹䌌十重夫/覩之者掩口盧胡而笑)亦知洞府嘲輕脱(厚太平廣/記許碏遊)
(廬江間嘗醉吟曰閬苑花前是醉鄉誤餐王母/九霞觴羣仙拍手嫌輕脱謫向人間作酒狂)終勝嵇
康羡王烈(援晉嵇康傳康遇王烈嘗得石髓如飴即自/服半餘半與康皆凝而為石烈歎曰叔夜志)
(趣非常而輒/不遇命也)神山一合五百年(縯神仙傳王烈之太行/山中忽聞山東北如雷)
(聲烈往視之見石破山裂有一穴青泥流出如髓烈語/弟子曰神仙經云神山五百年輒一開其中石髓出得)
(而服之壽/等天地)風吹石髓堅如鐵
　　夢回文二首(并序/)
　十二月二十五日大雪始晴夢人以雪水烹小團茶
　使美人歌以飲余夢中為作回文詩覺而記其一句
　云亂點餘花唾碧衫意用飛燕唾花故事也乃續之
　為二絶句云
酡顔玉盌捧纖纖(次公楚詞美人醉朱顔酡子仁孟/郊詩雲絃寂寂聽茗盌纖纖捧)亂
㸃餘花唾碧衫(縯趙飛燕外傳后與其妹婕妤坐后誤/唾婕妤褏婕妤曰姊唾染人紺碧正似)
(石上花故令尚方為之未必能/如此衣之華乃以為石華廣褏)歌咽水雲凝靜院夢驚
松雪落空巖
空花落盡酒傾缸日上山融雪漲江紅焙淺甌新火活
(堯卿唐汧公嗜茶能自煎謂/人曰茶須緩火炙活火煎)龍團小碾鬬晴窻
　　夢雪
殘盃失春温破被生夜悄開門千山白俯仰同一照雖
時出圭角固自絶瑕竅羣兒勿驚懼調汝得一笑
　　臺頭寺步月得人字
風吹河漢掃㣲雲(次公古詩㣲/雲淡河漢)步屧中庭月趂人(次公/袁粲)
(步屧白楊郊杜/詩突兀猶趂人)浥浥爐香初泛夜離離花影欲摇春遙
知金闕同清景想見氊車碾暗塵回首舊遊真是夢一
簮華髮岸綸巾(次公杜詩白/幘岸江臯)
　　六月十二日酒醒步月理髮而寝
羽蟲見月爭翾翻我亦散髮虚明軒(厚杜夏夜歎詩昊/天出華月茂林延)
(疎光仲夏苦夜短開軒納㣲/涼虛明見纖毫羽蟲亦飛揚)千梳冷快肌骨醒風露氣
入霜蓬根(黄中真誥大極縁經云髪當/數櫛血液不滯髪根常堅)起舞三人謾相
屬停盃一問終無言(援李白詩青天有月來/幾何我今停盃一問之)曲肱薤簟
有佳處(厚樂天寄李蘄州詩笛愁春/盡梅花裏簟冷秋生薤葉中)夢覺瓊樓空斷魂
(次公翟乾祐與人翫月或曰月中竟何所有乾祐曰/隨我手看之月䂓半天瓊樓玉宇滿焉良久乃隱)
　　十月十四日以病在告獨酌
翠柏不知秋(次公杜詩荆/楊不知秋)空庭失摇落幽人得佳䕃露
坐方獨酌月華稍澄穆露氣尤清薄小兒亦何知相語
翁正樂銅鑪燒栢子石鼎煑山藥一杯賞月露萬象紛
酬酢此生獨何幸風纜欣初泊(厚退之詩有如乘/風船一縱不可纜)誓逃
顔跖網(次公顔淵仁而夭盗跖不/仁而壽皆不出天地之網)行赴喬松約(赤松子/王喬皆)
(神/仙)莫嫌風有待(厚荘子列子馭風而行泠然善也旬有/五日然後反此雖免乎行猶有所待也)
謾欲戲寥廓泠然心境空彷彿來笙鶴(援神仙傳王子/晉好吹笙作鳳)
(凰鳴後乘白鶴於緱氏/山頭舉手謝時人而去)
　獨酌試藥玉滑盞有懷諸君子明日望夜月庭佳
　景不可失作詩招之
鎔鈆煑白石作玉真自欺琢削為酒杯䂓模定州瓷荷
心雖淺狹鏡面良𣺌瀰持此壽佳客到手不容辭曹侯
天下平(次公漢書廷/尉天下之平)定國豈其師一飲至數石(縯前漢/于定國)
(為廷尉用法稱平/飲酒至數石不亂)温克頗似之(援詩小宛人之/齊聖飲酒温克)風流越
王孫詩酒屢出奇(厚陳平六/出奇計)喜我有此客(縯晉書桓温/請謝安為司)
(馬温甚喜言平生歡笑竟日既出/温問左右曰嘗見我有此客不)玉杯不徒施請君詰
歐陽問疾來何遲(援維摩居士示病説/法佛遣文殊問病也)呼兒掃月榭扶
病及良時(厚樂天詩今日正閒天/又暖子能扶病暫來無)
　　竹間亭小酌懷歐陽叔弼季黙呈趙景貺陳履常
歳暮自急景(厚文選鮑明逺賦窮/隂殺節急景凋年)我閒方緩腸醉餘西
湖晩步轉北渚長地坐畧少長意行無澗岡(次公劉禹/錫蠻子歌)
(意行無/舊路)久知薺麥青稍見榆柳黄盎盎春欲動(子仁杜/牧之李)
(賀集序春之盎盎/不足為其和也)瀲瀲夜未央(援詩夜如何/其夜未央)水天鷗鷺
靜月露松檜香撫景方婉娩(次公陸士衡歎逝/賦老晼晚而将返)懷人重
凄凉豈無一老兵(縯晉書謝弈嘗逼桓温飲温起走遂/引温一老兵共飲曰失一老兵得一)
(老兵亦/何所恠)坐念兩歐陽我意正麋鹿君材亦珪璋此㑹恐
難久此歡不可忘(子仁李太白詩明發/首東路此懽焉可忘)
　　過子忽出新意以山芋作玉糝羮色香味皆奇絶
　　天上酥酏則不可知人間决無此味也
香似龍涎仍釅白味如牛乳更全清莫将南海金虀膾
輕比東坡玉糝羮(縯大業拾遺松江鱸膾肉白如雪不/腥所謂金虀玉膾東南之佳味也)
　　趙郎中往莒縣逾月而歸以一壺遺之仍用前韻
東鄰主人遊不歸悲歌夜夜聞舂相(縯禮鄰有/喪舂不相)門前人
閙馬嘶急一家喜氣如春釀王事何曽怨獨賢(縯詩大/夫不均)
(我從事/獨賢)室人豈忍交謫謗(厚詩我入自外/室人交徧謫我)大兒踉蹡越
門限(縯退之詩有兒雖甚憐教示不/免簡君來好呼出踉蹡越門限)小兒吚啞語繡帳
定教舞袖徹伊涼(子仁伊/涼曲名)更想夜庖鳴甕盎題詩送酒
君勿誚免使退之嘲一餉(援退之詩不解文字飲惟能/醉紅裙雖得一餉樂有如聚)
(飛/蚊)
　　趙既見和復次韻荅之
長安小吏天所放日夜歌呼和丞相(縯曹參為丞相遊/後園聞吏醉歌呼)
(從吏幸相國召按之乃反取/酒張坐飲大歌呼與相和)豈知後世有阿瞞北海樽
前捉私釀(縯曹孟徳小字阿瞞自言參之後時年飢兵/興公表置酒禁孔融爭之因得罪徐邈私飲)
(至於沉醉/公怒罰之)先生未出禁酒國詩語孤髙常近謗幾回無
酒欲沽君却畏有司書簿帳酸寒可笑分一斗(縯王績/待詔門)
(下省故事官給酒日三升或問待詔何樂荅曰美醖三/升差可戀耳侍中陳叔達聞之日給一斗時號斗酒學)
(士/)日飲無何足袁盎(厚袁盎為呉相兄子種謂盎曰呉/王驕日久如令絲欲刻治彼不上)
(書告君則利劒刺君矣能日飲/無何説王無反如此幸得脱)更将險語壓衰翁(厚退/之翁)
(贈張籍險/語破鬼膽)只恐自是臺無餉(縯魯穆公亟餽鼎肉子思/曰今而後知君之犬馬畜)
(伋蓋自是/臺無餽也)
　　新釀桂酒(善權先生有桂酒頌其序曰楚詞曰奠/桂酒兮椒漿是桂可以為酒也有隱居)
　　　(者以桂酒方教吾釀成而玉/色香味超然非世間物也)
搗香篩辣入瓶盆盎盎春溪帶雨渾收拾小山藏社罋
(次公淮南王門下八公又有大山小山之徒當時作招/隱士一篇云桂樹叢生兮山之幽又云攀桂枝兮聊淹)
(留/)招呼明月到芳樽酒材已遣門生致(厚周禮酒人篇/以式法授酒材)
菜把仍叨地主恩(次公杜詩清晨蒙/菜把常荷地主恩)爛煑葵羮斟桂醑
風流可惜在蠻村
　　惠守詹君見和復次韻
已破誰能惜甑盆(縯後漢孟敏荷甑墮地不顧而去郭/林宗見而問之對曰甑已破矣視之)
(何/益)頽然醉裏得全渾欲求公瑾一倉米(厚周瑜字公瑾/嘗過魯肅求貨)
(粮肅家有兩囷米囷各三/千斛肅乃指一倉與周瑜)試滿荘生五石樽(援荘子惠/子曰魏王)
(貽我大瓠之種我樹之成而實五石荘子/曰子何不慮以為大樽而浮之江湖也)三杯卯困忘
家事萬户春濃感國恩刺史不須要半道籃輿未暇走
山村(縯晉書刺史王𢎞每令人候陶濳知其當往廬山/乃遣人賫酒於半道要之至州問其所乘曰素有)
(脚疾向乘籃/輿亦足自反)
　　真一酒(米麥水三一而已此/東坡先生真一酒也)
撥雪披雲得乳泓蜜蠭又欲醉先生稻埀麥仰隂陽足
(次公談藪王元景嘗大醉楊遵彦謂之曰何太低昻/元景曰黍熟頭低麥熟頭昻黍麥俱有所以低昻)器
潔泉新表裏清曉日著顔紅有暈春風入髓散無聲人
間真一東坡老與作青州從事名(縯晉書桓温有主簿/善别酒味以好者為)
(青州/從事)
　　庚辰歳正月十二日天門冬酒熟予自漉之且漉
　　且嘗遂以大醉二首(祖可山居要録天門冬酒法/醇酒一斗六月六日麯麥一)
　　　(升好糯米五升作飯天門冬煎五升米須淘訖/㬠乾取天門冬汁浸先将酒浸麯如常法候炊)
　　　(飯適寒温用煎和飲令相入釀之秋/夏七月勤看勿令熱秋冬十日熟)
自撥牀頭一甕雲(厚白樂天詩南山入/舍下酒甕在牀頭)幽人先已醉奇
芬天門冬熟新年喜麯米春香並舍聞(杜子美詩聞道/雲安麯米春)
菜圃漸疎雲漠漠竹扉斜掩雨紛紛擁裘睡覺知何處
吹面東風散纈紋
載酒無人過子雲(縯楊椎賛時有好事/者載酒殽從雄游學)年來家醖有奇
芬醉鄉杳杳誰同夢(厚唐王績/有醉鄉記)睡息齁齁得自聞口業
向時猶小小(厚白樂天詩漸伏酒魔休/放醉猶殘口業未抛詩)眼花因酒尚紛
紛(援先生嘗云口葉不停詩/有債眼花亂墜酒生風)㸃燈更試淮南語汎溢東
風有縠紋(淮南子東風/至而酒汎溢)
　　遊諸佛舍一日飲釅茶七盞戲書懃師壁
示病維摩元不病(任維摩詰言從癡有愛則我病生以/一切衆生病是故我病若一切衆生)
(病滅則/我病滅)在家靈運已忘家(縯鳥窠禪師謂㑹通禪師曰/汝若了淨智圓妙體自空寂)
(即真出家何假外相汝當為在家/菩薩戒施俱修如謝靈運之流也)何須魏帝一丸藥(援/魏)
(文帝詩與我一丸藥光耀有五/色服之四五日身體生羽翼)且盡盧仝七椀茶(厚盧/仝謝)
(孟諫議寄新茶一椀喉吻潤二椀破孤悶三椀搜枯腸/惟有文字五千卷四椀發輕汗平生不平事盡向毛孔)
(散五椀肌骨清六椀通仙靈七椀/喫不得也惟覺兩腋習習輕風生)
　　汲江煎茶
活水仍須活火烹自臨釣石汲深清大瓢貯月歸春甕
小杓分江入夜缾雪乳已翻煎處脚(次公茶譜袁州之/界橋其茶名甚著)
(不若湖州之研膏紫筍/烹之有緑脚垂下也)松風忽作瀉時聲枯腸未易禁
三椀臥聽山城長短更
　　種茶
松間旅生茶已與松俱瘦茨棘尚未容䝉翳爭交構天
公所遺棄百歳仍穉㓜紫筍雖不長(厚陸羽茶經紫者/上緑者次筍者上)
(芹者/次)孤根乃獨壽移栽白鶴嶺土軟春雨後彌旬得連
隂似許晚遂茂能忘流轉苦(任杜詩寄語風光共流/轉暫時相賞莫相違)戢
戢出鳥咮(厚茶譜蜀州雀/舌鳥嘴麥顆)未任供白磨且可資摘嗅千
團輸大官(次公大官天子/之官主飲食)百餅衒私鬬(次公茶經建人/謂鬬茶為茗戰)
何如此一啜有味出吾囿
　　種松得徠字(其四在懐古堂/其五在石經院)
春風吹榆林亂莢飛作堆荒園一雨過戢戢千萬栽青
松種不生百株望一枚一枚已有餘氣壓千畝槐野人
易斗粟云自魯徂徠(次公詩徂/徠之松)魯人不知貴萬竈飛青
煤(師兖州出佳墨多/用徂徠山松燒煤)束縛同一車胡為乎來哉(縯西狩/獲麟孔)
(子曰孰/為來哉)泫然解其縛(次公許子面縛銜壁以/見楚王楚王命解其縛)清泉洗浮
埃枝傷葉尚困生意未肯回山僧老無子養護如嬰孩
坐待走龍蛇清隂滿南臺孤根裂山石直榦排風雷(縯/杜)
(詩榦排風雨尤力爭/根斷泉源豈天意)我今百日客養此千歳材茯苓無
消息(縯松脂入土千/年化為茯苓)雙鬢日夜催古今一俛仰作詩寄
餘哀
　戲作種松
我昔少年日種松滿東岡初移一寸根𤨏細如䅤秧二
年黄茆下一一攢麥芒三年出蓬艾滿山散牛羊不見
十年餘想作龍蛇長夜雨波浪碎朝露珠璣香我欲食
其膏已伐百本桑人事多乖迕(子仁杜詩人/事多錯迕)神物竟𣺌
茫朅來齊安野夾路須髯蒼㑹開龜蛇窟(縯松脂入土/千年為茯苓)
(状如龜蛇鳥獸者良杜甫寄揚員/外云翻動神仙窟封題鳥獸形)不惜斤斧創縱未得
茯苓且當拾流肪釜盎百出入皎然散飛霜槁死三彭
仇(次公三彭道書所謂彭質彭蹻彭居也神仙傳僧/契虛造仙境仙官謂之曰子能伐三彭之仇乎)澡
換五榖腸青骨凝緑髓丹田發幽光白髪何足道要使
雙瞳方却後五百年騎鶴還故鄉(厚王子晉騎鶴還緱/氏山頭與世人相别)
　　雨後行菜
夢回聞雨聲喜我菜甲長平明江路濕並岸飛两槳天
公真富有乳膏㵼黄壤霜根一蕃滋風葉漸俯仰未任
筐筥載已作杯盤想艱難生理窄(厚杜詩人生留滯生/理難斗水何直百憂)
(寛/)一味敢專饗(次公王羲之云有一/味之甘割而分之)小摘飯山僧(厚杜/詩自)
(鉏稀菜甲小/摘為情親)清安寄真賞芥藍如菌蕈脆美牙頰響白
菘類羔豚冐土出蹯掌(厚左傳宰夫/胹熊蹯不熟)誰能視火候小竈
當自養
　　和子由種菜久旱不生
新春階下笋芽生㕑裏霜虀倒舊甖時遶麥田求野薺
强為僧舍煑山羮園無雨潤何須歎身與時違合退耕
欲看年華自有處鬢間秋色雨三莖(子仁子由詩云家/居閒暇厭長日欲)
(看年華/上菜莖)
　　煑菜(并序/)
　吾借王參軍地種菜不及半畝而吾與過子終年飽
　菜夜半飲醉無以解酒輙擷菜煑之味含土膏氣飽
　風露雖粱肉不能及也人生須底物而更貪耶乃作
　四句
秋來霜露滿東園蘆菔生兒芥有孫我與何曽同一飽
不知何苦食雞豚(縯何曽性奢侈一食/萬錢猶云無下筯處)
　　問大冶長老乞桃花茶栽東坡(堯祖大冶縣/屬興國軍)
周詩記苦荼(縯詩誰謂荼/苦其甘如薺)茗飲出近世(子仁杜詩茗飲/蔗漿携所有)
初縁厭粱肉(縯杜詩甲第/紛紛厭粱肉)假此雪昏滯嗟我五畝園桑
麥苦䝉翳不令寸地閒(次公杜詩寸地/尺天俱入貢)更乞茶子蓺飢
寒未知免已作大飽計庶将通有無農末不相戾春來
凍地裂紫筍森已鋭牛羊煩訶叱筐筥未敢睨江南老
道人齒髪日夜逝他年雪堂品尚記桃花裔
　　獨覺
瘴霧三年恬不怪反畏北風生體疥朝來縮頸似寒鴉
熖火生薪聊一快紅波飜屋春風起先生黙坐春風裏
浮空眼纈散雲霞(次公李賀詩龜/甲屏風醉眼纈)無數心花發桃李(厚/華)
(嚴經菩提心/華亦復如是)翛然獨覺午牕明(次公陳後主詩午醉醒/來晚無人夢自驚夕陽)
(如有意故/傍小窻明)欲覺猶聞醉鼾聲回首向來蕭瑟處也無風
雨也無晴
　　謫居三適三首
　　　旦起理髪
安眠海自運浩浩朝黄宮(次公荘子海運則鵬徙於南/溟道家以臍下為丹田腦頂)
(為黄宮故云若要不老還/精補腦有河車搫運之法)日出露未晞(縯詩兼葭萋萋/白露未晞又湛)
(湛露斯匪/陽不晞)鬱鬱濛霜松老櫛從我久齒疎含清風一洗
耳目明習習萬竅通少年苦嗜睡朝謁常怱怱爬搔未
云足已困冠巾重何異服轅馬沙塵滿風騣(孝祥柳宗/元晉問風)
(騣霧/鬛)琱鞍響珂月實與杻械同解放不可期枯柳豈易
逢(次公先生嘗有詩云/何異枯楊便馬疥)誰能書此樂獻與腰金公
　　　午窻坐睡
蒲團盤兩膝竹几閣雙肘此間道路熟徑到無何有(縯/荘)
(子何不樹之於/無何有之鄉)身心兩不見息息安且久睡蛇本亦無
何用鈎與手(厚遺教經煩惱毒蛇睡在汝心當以持/戒之鈎早倂除之睡蛇既出乃可安眠)神
凝疑夜禪體適劇卯酒(厚白樂天詩未如卯/時酒神速功力倍)我生有定
數禄盡空餘壽枯楊不飛花(厚易枯楊生/稊何可久也)膏澤回衰朽
謂我此為覺物至了不受謂我今方夢此心初不垢(厚/藥)
(師經生無垢濁/心無怒害心)非夢亦非覺請問希夷叟(次公陳圖南/自號希夷先)
(生有衣冠子金勵謁先生曰勵向遊華欲見先生先生/睡未覺睡亦有道乎先生為詩曰常人無所重三睡乃)
(為重舉世此為息魂離神不動覺來無所/知貪求心愈動堪笑塵地中不知夢是夢)
　　　夜臥濯足
長安大雪年(厚杜詩漢時長安雪一/丈牛馬寒毛縮如蝟)束薪抱衾禂(次公/詩肅)
(肅宵征抱衾與禂任杜詩城中/斗米換衾禂相許寧論兩相直)雲安市無井斗水寛百
憂(次公杜引水詩月峽瞿唐雪作頂亂石崢嶸俗無并/雲安汲水奴僕悲魚復移居心力省白帝城西萬竹)
(盤接筒引水喉不乾人生留/滯生理難斗水何直百憂寛)令我逃空谷(縯荘子逃虛/空者聞人足)
(音跫然/而喜)孤城笑鵂鶹(次公傳鵂/鶹嘯夜)得米如得珠(厚説苑墨/子謂滑釐)
(曰今凶年有欲與子隋侯之珠者又欲與子/鍾粟者得粟不得珠得珠不得粟子将誰擇)食菜不敢
留况有松風聲(厚南史陶𢎞景隱居/聞松風欣然而樂)釡鬲鳴颼颼(次公/史記)
(蔡澤傳澤入韓魏/遇奪釡鬲於塗)瓦盎深及膝時復冷暖投明燈一爪
剪快若鷹辭韝(厚退之送侯參謀詩令/君行得所勢若脱韝鷹)天低瘴雲重地
薄海氣浮土無重膇藥(援左傳郇瑕氏之地土薄水/淺於是乎有沉溺重膇之疾)獨
以薪水瘳誰能更包裹冠履二沐猴(縯漢書項羽傳韓/生曰人言楚人沐)
(猴而冠/果然)
　　倦夜
倦枕厭長夜小窻終未明孤村一犬吠(厚晉史傅咸云/一犬吠形羣犬)
(吠/聲)殘月幾人行衰髪久已白旅懷空自清荒園有絡緯
(次公崔豹古今注/絡緯促織别名)虚織竟何成
　　縱筆三首
寂寂東坡一病翁白頭蕭散滿霜風小兒悞喜朱顔在
一笑那知是酒紅(厚白樂天詩霜侵殘鬢無/多黒酒伴衰顔只暫紅)
父老爭看烏角巾(縯杜詩錦里/先生烏角巾)應縁曽現宰官身(次公/觀音)
(經言主宰有官/之人不必縣令)谿邉古路三叉口獨立斜陽數過人
北船不到米如珠醉飽蕭條半月無明日東家知祀竈
(厚後漢孫寳為張忠主/簿入舍祭竈請比鄰)隻鷄斗酒定膰吾(援後漢喬𤣥/傳曹操祭𤣥)
(墓文曰承從容誓約之言殂歿之/後有經由斗酒隻鷄過相沃酹)
　　夜燒松明火
歳暮風雨交(厚杜詩鷄鳴風雨/交久旱雨亦好)客舍凄薄寒夜燒松明
火照室紅龍鸞快熖初煌煌碧烟稍團團幽人忽冨貴
繐帳芬椒蘭珠煤綴屋角香􁲓流銅槃(香􁲓松􁏏也/出本草注)坐
看十八公(縯三國志丁固夢松生其腹上曰松/字十八公後十八年吾其為三公乎)俯仰灰
燼殘齊奴朝爨蠟(次公晉石崇小字/齊奴嘗以蠟代薪)萊公夜長歎(次公/歸田)
(録冦公自少富貴不㸃油燈雖/寝室亦然燭所至燭淚成堆)海康無此物燭盡更未
闌
　　客俎經旬無肉又子由勸不讀書蕭然清坐乃無
　　一事
病怯腥鹹不買魚(無巳白樂天詩下/飯腥鹹小白魚)爾來心腹一時虛
(次公老子虚/其心實其腹)使君不復憐烏攫(縯黄霸為潁川太守吏/食於道傍烏攫其肉後)
(日吏還霸迎勞之曰甚苦/食於道傍乃為烏攫肉也)屬國方将掘䑕餘(厚蘇武在/匈奴單于)
(欲降之乃徙武北海上無人處使牧/羝廪食不至掘野䑕草實而食之)老去獨收人所棄
(厚史記白圭人棄/我取人取我與)悠哉時到物之初(援荘子老聃方沐/孔子見之曰請問)
(所游曰吾方/游物之初)從今免被孫郎笑絳帕䝉頭讀道書(次公/孫䇿)
(字伯符人呼之為孫郎江表傳䇿欲斬道士于吉諸将/勸之䇿曰昔南陽張津為交州刺史捨前聖典訓廢漢)
(家法律嘗著絳帕頭鼓瑟燒香讀邪俗道書云以/助化卒為南夷所殺此甚無益諸君但未悟耳)
　　觀棊(并引/)
　予素不解棋獨遊廬山白鶴觀觀中人皆闔户晝寢
　獨聞棋聲於古松流水之間意欣然喜之自爾欲學
　然終不解也兒子過乃粗能者儋守張中日從之戲
　予亦隅坐竟日不以為厭也
五老峯前白鶴遺址長松䕃亭風日清美(厚陶淵明斜/川詩序天氣)
(澄和風/物閒美)我時獨遊不逢一士誰歟棊者戸外屨二(縯禮/記戸)
(外有/二屨)不聞人聲時聞落子(厚白樂天池上詩山僧對棋/坐局上竹隂清映竹無人見)
(時聞下/子聲)紋枰坐對(次公杜牧之詩玉/子紋楸一路饒)誰究此味空鈎意
釣豈在魴鯉小兒近道剥啄信指(縯退之詩剥剥/啄啄有客至門)勝固
欣然敗亦可喜優哉游哉(援詩優哉游/哉聊以卒歳)聊復爾耳(厚晉/阮咸)
(曰未能免俗/聊復爾耳)
　　出城送客不及步至溪上二首
送客客已去尋花花未開未能城裏去且復水邊來父
老借問我使君安在哉今年好風雪㑹見麥千堆
春來六十日笑口幾時開(子仁白樂天詩青春只有/九十日不開口笑是癡人)㑹
作堂堂去(厚古詩青春背我堂堂/去白髪欺人故故生)何妨得得來(縯僧貫/休詩一)
(瓶一鉢垂埀老萬/水千山得得來)倦遊行老矣(厚司馬相如與卓文君/歸成都家徒四壁立卓)
(王孫耻之昆弟諸公更謂王孫曰/長卿故倦遊雖貧其人材足依也)舊隱賦歸哉東望峩
眉小廬山翠作堆(郡東廬山絶/類峩眉而小)
　　被酒獨行徧至子雲威徽先覺四黎之舍三首
半醒半醉問諸黎(次公杜牧詩半/醒半醉遊三日)竹刺藤梢步步迷(厚/杜)
(詩竹寒沙碧浣花溪/橘刺藤梢咫尺迷)但尋牛失覔歸路(次公韓非子商/太宰問市南門)
(之外牛/失何多)家在牛欄西復西(堯祖李賀詩家/住錢塘東復東)
總角黎家三小童(縯詩總/角丱兮)口吹葱葉送迎翁莫作天涯
萬里意(厚古詩相去萬餘/里各在天一涯)谿邊自有舞雩風
符老風情柰老何朱顔减盡鬢絲多投梭毎困東鄰女
(縯晉謝鯤鄰家髙氏女有美色/鯤嘗挑之女投梭折其兩齒)換扇唯逢春夢婆(是日/復見)
(符林秀才説/換扇之事)
　　寳山晝睡(十朋杭州圖經云/寳山在呉山之南)
七尺頑軀走世塵(次公選詩昔/為七尺軀)十圍便腹貯天真(縯邊/孝先)
(晝睡弟子嘲之曰邊孝先腹便便懶/讀書晝日眠次公尹緯腰帶十圍)此中空洞渾無物
何止容君數百人(厚晉王導嘗枕周顗膝而指其腹曰/卿此中何所有也荅曰此中空洞無)
(物足容卿輩數百/人導亦不以為忤)
　　飲酒四首
我觀人間世無如醉中真虛空為銷殞况乃百憂身悲
哉知此晩坐令華髪新聖人驟難得日且致賢人
左手持蟹螯舉觴矚雲漢天生此神物為我洗憂患山
川同恍惚魚鳥共蕭散客至壺自傾欲去不得間
有客逺方來酌我一甌茗我醉方不啜强啜忽復醒既
鑿渾沌氏遂遠華胥境操戈逐儒生舉觴還酩酊
雷觴淡於水經年不濡唇爰有擾龍裔為造英靈春英
靈韻甚髙蒲萄難與鄰他年血食汝當配杜康神
　　睡起
杮葉滿庭紅顆秋薫爐沉水度春篝松風夢與故人遇
自駕飛鴻跨九州
　　醉睡
有道難行不如醉有口難言不如睡先生醉臥此石間
萬古無人知此意
　
　
　
　
　
　
　
　
　
　
　
　
　東坡詩集註巻八
欽定四庫全書
　東坡詩集註巻九
　　　　　　　　　　　　宋　王十朋　撰
　貽贈
　　再過超然臺贈太守霍翔(倬超然臺/在密州)
昔飲雩泉别常山天寒歲在龍蛇間(縯後漢鄭𤣥傳𤣥/夢見孔子告之曰)
(起起今歲在辰來年歲在已既悟以䜟合之知命當終/注引北齊劉書言𤣥曰辰為龍巳為蛇歲在龍蛇賢人)
(嗟堯卿公辰年冬末罷/知密州正在辰巳之間)山中兒童拍手笑問我西去何
當還(厚後漢郭伋行部到河西美稷有兒/童數百騎竹馬迎拜且問何日當還)十年不赴竹
馬約扁舟獨與魚蓑閒重來父老喜我在扶挈老㓜相
遮攀當時襁褓皆七尺(次公周禮卿大夫辨夫家之可/任者國中自七尺以至六十野)
(自六尺以及六十有五疏云七尺謂年二十六尺謂年/十五許先生離宻上云歲在龍蛇間由辰年至今乙丑)
(元豐八年才十年耳而云襁/褓皆七尺則亦誇言之也)而我安得留朱顔問今太
守為誰歟䕶羌充國鬢未斑(自注翔自言在熈河作屯/田有功縯漢䕶羌校尉趙)
(充國擊先零/上屯田䇿)躬持牛酒勞行役無復杞菊嘲寒慳(厚先/生嘗)
(作後杞菊賦以譏/公使庫之儉陋)超然置酒尋舊迹尚有詩賦鑱堅頑
孤雲落日在馬耳(次公馬耳山在密州先生/雪詩云試掃北臺看馬耳)照耀金碧
開烟鬟却淇自古北流水(援水經注却淇之水出西南/常山東北流入濰濰自箕縣)
(北達東武西北流合却淇之水/漢琅琊有扶縣葢却與扶同音)跳波下瀬鳴玦環願公
談笑作石埭坐使城郭生溪灣
　　卧病逾月請郡不許復直玉堂十一月一日鏁院
　　是日苦寒詔賜宫燭法酒書呈同院
微霰疎疎㸃玉堂(十朋玉堂詳見和章/七出守湖州詩註)詞頭夜下攬衣
忙分光御燭星辰爛拜賜宫壺雨露香醉眼有花書字
大老人無睡漏聲長(厚劉禹錫詩老/人無睡到天明)何時却逐桑榆暖
社酒寒燈樂未央(縯薛令之題東宫詩帝見之續/云若嫌松桂寒任逐桑榆暖)
　　冬至日贈安節
我生幾冬至少小如昨日當時事父兄上夀拜脫膝十
年閲凋謝白髪催衰疾瞻前惟兄三顧後子由一(次公/唐孝)
(友傳李華作二孝賛/顧後絶配瞻前無鄰)近者隔濤江逺者天一壁今朝復
何幸見此萬里姪憶汝總角時(十朋詩總/角丱兮)啼笑為梨栗
(縯淵明責子詩通子/埀九齡但覔梨與栗)今來能慷慨志氣堅鐵石(邦衝皮/日休桃)
(花賦序宋璟疑/其鐵腸石心)諸孫行復爾世事何時畢詩成却超然
老淚不成滴
　　成都進士杜暹伯升出家名法通往來吳中
欲識當年杜伯升飄然雲水一孤僧若教俯首隨韁鎻
(縯班嗣言貫仁義之/羈絆係名聲之韁鎻)料得如今似我能(栁子玉云通若/及第不過似我)
(厚按先生詩話僕偶問通師子若不脱屣場屋/今何為矣柳子玉云不過似我能因戲為此詩)
　　祈雪霧猪泉出城馬上有作贈舒堯文
三年走吳越踏遍千重山朝隨白雲去莫與棲鴉還翩
如得木狖(次公此杜詩失/木狖之反也)飛步誰能攀一為符竹累坐
老敲榜間此行亦何事聊散腰脚頑浩蕩城西南亂山
如玦環(次公退之詩清/玉刻佩聮玦環)山下野人家桑柘雜榛菅歲晏
風日暖人牛相對閒薄雪不葢土麥苗稀可刪願君發
豪句嘲笑破天慳
　　靈隱前一首贈唐林夫
靈隱前天竺後兩澗舂淙一靈鷲(縯昔有胡僧見杭州/靈隱寺云此山自天)
(竺鷲山飛來故人名之曰天竺山也徳揚圖經杭州靈/山之隂北澗之陽即靈隱寺靈山之南南澗之陽即天)
(竺寺二澗流水號錢源泉遶寺峯南北/而下至峯前合為一澗有橋號合澗橋)不知水從何處
來跳波赴壑如奔雷(駒父韋應物聽嘉陵江聲云水性/本亦静石中固無聲如何兩相激)
(雷轉空/山鳴)無情有意兩莫測肯向冷泉亭下相縈迴(夢仙/圖經)
(云冷泉亭在飛來峯下唐右司郎中杭州刺史元奠建/厚白樂天冷泉亭記東南山水餘杭郡為最就郡言靈)
(隠為尤由寺觀冷泉亭為甲/亭在山下水中央寺西南隅)我在錢塘六百日(次公在/錢塘六)
(百日雖是紀實暗使白樂天詩在郡六百日遊山十二/囘也先生解杭守日别南北山道人詩云到郡依前六)
(百日山中不/記㡬囘來)山中暫來不暖席今君欲作靈隱居葛衣
草屨隨僧蔬能與冷泉作主一百日不用二十四考書
中書(縯唐書郭子儀以身為天下安危/者二十年校中書令二十四考)
　　和劉長安題薛周逸老亭周善飲酒未七十而致
　　仕(次公劉長安劉敞原父也薛周莫考其何人但/先生謂其善飲酒而子由有詩亦專稱其䏻飲)
　　　(耳/)
近聞薛公子早退驚常流買園招野鶴鑿井動濳虬(次/公)
(晉書言如野鶴之在鷄羣又/蜀都賦云動髙鵠出潜虬)自言酒中趣(縯晉書孟嘉/好飲愈多不)
(亂桓温問嘉酒有何好而卿/嗜之嘉曰公未得酒中趣耳)一斗勝涼州(厚續漢書載/燉煌張氏家)
(傳曰扶風孟陀以蒲萄酒一/斗遺張讓即得涼州刺史)翻然拂衣去親愛挽不留
(厚晉書鄧攸傳吴人歌攸曰/鄧侯挽不留謝令推不去)隱居亦何樂素志庶可求
所亡嗟無幾所得不啻酬青春為君好白日為君悠山
鳥奏琴筑野花弄閒幽雖辭功與名其樂實素侯(縯史/記太)
(公曰今有無食禄之奉爵邑之人而樂與之比者命曰/素封又曰千金之家乃與王者同樂豈所謂素封者邪)
至今清夜夢尚驚冠壓頭誰能載美酒往以大白浮(援/說)
(苑魏文侯與大夫飲使公乗不仁/為觴政曰飲不盡者浮以大白)之子雖不識因公可
與遊
　　閲世亭詩贈任仲㣲
任公鎭西南嘗贈繞朝䇿(縯左傳晉人患秦之用士㑹/也謀歸之士㑹行繞朝贈之)
(以䇿曰子無謂秦無/人吾謀適不用也)當時若盡用善陣無赫赫(援孫子/曰善陣)
(者無赫/赫之㓛)凄涼十年後邪正久已白却留封徳彞天意渺
難測(縯魏徴勸太宗行仁義封徳彞笑之其後果治太/宗曰恨封徳彞之不及見也次公杜牧詩可憐貞)
(觀太平後天且/不留封徳彞)象賢眞驥種號訴甘百謫(次公前漢陳/遵日出醉歸)
(曹事數廢西曹以故事適之侍曹詣寺舎白遵遵/曰滿百乃相聞以故事有百適者斥適讀為謫)豈云
報仇讐禍福指絡脉(子仁秦少游作任師中墓表元豐/中公知瀘州使者誣奏公西南乞)
(第過江安時不時掩擊乃延儒生講書疑有私謁朝廷/疑之乃先使人下章於他郡各窮竟所考未具而公卒)
(時當塗者以公既没欲為使者地公之子大防三詣/闕上書陳寃狀獄不敢變使者竟免大防即仲㣲也)髙
才食舊徳(子仁文選班固西都賦士食舊/徳之名氏食舊徳字出周易)但恐里門窄
(縯前漢于定國云少髙大門閭令容駟/馬車我治獄多隂徳子孫必有興者)傷心千騎歸(次/公)
(千騎太守事古陌上桑云/東方千餘騎夫婿居上頭)贈印黃壤隔惟有亭前檜閱
世不改色千年與井在記此王粲宅(援杜詩應同王粲/宅留井峴山前)
　　贈潘谷(祖謙志林云賣墨者潘谷余不識其人然/聞其所為非市井人也墨既精妙而價不)
　　　(二士或不持錢求墨不計多少與之一日忽取/欠墨錢劵焚之飲酒三日發狂浪走遂赴井死)
　　　(人下視之蓋趺坐井中手尚/持數珠也見張元明言如此)
潘郎曉踏河陽春(次公潘郎晉潘岳/也嘗為河陽令)眀珠白璧驚市人
(厚潘岳美姿儀與夏侯湛交每/止行同轡接茵京師謂之連璧)那知望拜馬蹄下(縯岳/性輕)
(躁趨勢利與石崇等謟事/賈謐每候其出輙望塵拜)胸中一斛泥與塵何似墨潘
穿破褐琅玕翠餅敲𤣥笏布衫漆墨手如龜未害氷壺
貯秋月世人重耳輕目前區區張李爭媸妍(援宋朝張/遇李廷珪)
(墨為時/所重)一朝入海尋李白(縯杜詩巢父掉頭不肯住東/將入海尋烟霧又云南尋禹)
(穴見李白道甫問信今何如堯卿先王既作/此詩後潘谷因事落井而死人以為此詩䜟)空看人間
畫墨仙(須溪尋李白本無謂殆䜟語耳然得名墨仙幸/矣志林豈又欲實此語邪堯卿未必志林也)
　　送南屏謙師(并序/)
　南屏謙師妙於茶事自云得之於心應之扵手非可
　以言傳學到者十二月二十七日聞軾遊落星逺來
　設茶作此詩贈之
道人曉出南屏山來試㸃茶三昩手忽驚午盞兔毛斑
打作春罋鵝兒酒天台乳花世不見玉川風腋今安有
先生有意續茶經會使老謙名不朽(縯玉川子茶歌七/椀喫不得也惟覺)
(兩腋習習清風/生陸羽作茶經)
　　又贈老謙
瀉湯舊得茶三昧覔句近窺詩一斑(縯王以之云管中/窺豹時見一斑)
清夜漫漫困搜攪齋腸那得許堅頑
　　予少年頗知種松手植數萬株皆中梁柱矣都梁
　　山中見杜輿秀才求學其法戲贈二首
露宿泥行草棘中十年春雨養髯龍(次公都梁山泗工/之山也髯龍以言)
(松西京雜記載松/有五鬛七鬛之名)如今尺五城南杜(縯雞跖集韋曲杜/鄠近長安諺云城)
(南韋杜去/天五尺)欲問東坡學種松
君方掃雪收松子我已開榛得茯苓(厚抱朴子松脂入/地千歲化為茯苓)
為問何如挿楊栁明年飛絮作浮萍(次公世言楊花入/水經宿為浮萍)
　　贈善相程傑
心傳異學不謀身自要清時閲搢紳火色上騰雖有數
(縯唐岑文本謂馬周鳶肩/火色驣上必速恐不能久)急流勇退豈無人(次公本朝/錢若水見)
(陳摶先生有一僧擁褐對坐謂若水非神仙骨但/却得好官能於急流中勇退爾其僧乃白閣道者)書中
苦覔元非訣醉裏㣲言却近眞我似樂天君記取華顛
賞遍洛陽春(師白居易退老/洛中二十餘年)
　　贈䖍州術士謝晉臣
屬國新從海外歸(縯蘇武自匈奴/歸拜典屬國)君平且莫下簾帷(厚/嚴)
(君平賣卜成都閲數人得百錢/以自養則閉肆下簾而授老子)前生恐是盧行者(次公/盧行)
(者第六祖也名惠能韶州南華寺乃其道/場按傳燈録即得法於𢎞忍太師者是已)後學過呼韓
退之死後人傳戒定慧(次公傳燈録法海禪師初見六/祖問曰即心即佛願埀指喻師)
(云聽吾偈曰即心名慧即佛名定定慧等/持意中清淨葢佛氏謂戒生定定生慧也)生時宿直斗
牛箕(子仁先王葢自謂生時與退之相似蓋命宫在斗/門而身宮亦在馬故其詩曰我生之辰日宿南斗)
(事見/本集)憑君為筭行年看(次公杜詩憑君/為筭小行年)便數生時到死
時
　　過雲龍山人張天驥
郊原雨初足風日清且好病守亦欣然肩輿白雲道荒
田咽蛩蚓林巷懸棃棗下有幽人居閉門空雀噪西風
髙正厲落葉紛可掃孤僮卧斜日病馬放秋草墟里通
有無垣墻任摧倒君家本冠蓋絲竹閙鄰保脫身聲利
中道徳自濯澡躬耕抱羸疾(次公陶濳云躬耕/自資遂抱羸疾)奉養百
歲老詩書膏吻頰菽水媚翁媪飢寒天隨子杞菊自擷
芼(縯陸龜䝉自號天隨子常食杞菊及夏五月枝葉老/硬氣味苦澀猶食不已因作杞菊賦以自廣云爾杞)
(未棘爾菊未/莎其余如何)慈孝董邵南雞狗相乳抱(厚韓退之詩嗟/哉董生孝且慈)
(無人識惟有天翁知生祥下瑞無時/期家有狗乳出求食雞求哺其兒)吾生如寄耳歸計
失不早故人豈敢忘但恐迫華皓從君學種秫(厚晉陶/濳為彭)
(澤令在縣公田悉令種秫/曰使吾常醉於酒足矣)斗酒時相勞(援楊惲曰歲時/伏臘斗酒自勞)
　　訪張山人得山中字二首
魚龍隨水落(子仁杜詩水落魚龍/夜又云魚龍迴夜水)猿鶴嘉君還(次公孔/稚圭北)
(山移文云蕙帳空兮夜/鶴怨山人去兮曉猿驚)舊隱丘墟外新堂紫翠間(次公/杜牧)
(之詩千峯/横紫翠)野麋馴杖履幽桂出榛菅(次公退之寄崔二/十六云稱多量少)
(鑒裁密豈念/幽桂遺榛菅)灑掃門前路山公亦愛山(張故居為大水/所壞新卜此室)
(故居之東援山公/山簡也公自謂)
萬木鎭雲龍(山/名)天留與戴公(子仁戴符常乞買山錢扵/于頔詩意或指此又潤州)
(有戴/公山)路迷山向背人在瀼西東(縯瀼水在䕫州奉節縣/出於山谷間南入江楚)
(俗謂水可步者為瀼杜詩瀼西瀼東/一萬家甫嘗寓居瀼西復遷瀼東也)薺麥餘春雪(倬退/之琴)
(操云霜雪貿/貿薺麥之茂)櫻桃落晩風入城都不記歸路醉眠中
　　雨中過舒教授
疎疎簾外竹瀏瀏竹間雨牕扉静無塵几硯寒生霧美
人樂幽獨有得縁無慕坐依蒲褐禪起聽風甌語客來
澹無有灑掃涼冠屨濃茗洗積昏妙香淨浮慮(子仁杜/詩云心)
(清聞/妙香)歸來北堂闇一一微螢渡此生憂患中一餉安閒
處飛鳶悔前笑(援馬援謂官屬曰吾從弟少游常哀吾/慷慨多大志曰士生一世但取衣食纔)
(足乘下澤車騎欵段馬鄉里稱善人足矣至求盈滿但/自苦耳當吾在浪泊西里間虜未滅之時下潦上霧毒)
(氣熏蒸仰視飛鳶跕跕墮水中/引念少游平生時語何可得也)黄犬悲晩悟(援李斯臨/刑謂中子)
(曰吾欲與若復牽黄犬但出/上蔡東門逐狡兔豈可得也)自非陶靖節誰識此間趣
　　大寒步至東坡贈巢三
春雨如暗塵春風吹倒人東坡數間屋巢子與誰鄰空
牀歛敗絮破竈鬱生薪相對不言寒哀哉知我貧(縯史/記管)
(仲曰吾嘗與鮑叔賈分財利多自/與鮑叔不以我為貪知我貧也)我有一瓢酒獨飲良
不仁未能頳我頰聊復濡子脣故人千鍾禄馭吏醉吐
茵(厚前漢丙吉傳吉馭吏嗜酒數逋蕩嘗從吉出醉嘔/丞相車上西曹主吏白欲斥之吉曰以醉飽之失去)
(使此人將復何所容西曹第/忍之此不過汚丞相車茵耳)那知我與子坐作寒螿聲
努力莫怨天我爾皆天民行看花栁動共享無邊春
　　贈孫莘老七絶
嗟予與子久離羣耳冷心灰百不聞若對青山談世事
當須舉白便浮君(厚劉向說苑魏文侯與大夫飲酒使/公乗不仁為觴政曰飲不釂者浮以)
(大白吳都賦出躡珠履動以/千百里讌巷飲飛觴舉白)
天目山前渌浸裾(次公天目山在湖州按樂史寰宇記/湖州安吉縣天目山三萬六千尺父)
(老云欲渡難及避水灾天目海陵山為第一而水經浙/江水出吳興郡於潜縣北天目山山極髙峻崖嶺竦疊)
(西臨後澗山上有霜木皆是數百年樹謂之雙鳯林按/王存九域志湖州南至杭州界首五十里故天目山扵)
(寰宇記則係之湖州於水經則係之扵/潜而於潜雖屬杭州葢於湖州接境也)碧瀾堂下看衘
艫(次公舳/艫相衘)作堤捍水非吾事閒送苕溪入太湖(次公先/生倅杭)
(以開運鹽河至湖其言作堤捍水非吾/事意謂於此可以為堤而事不在已)
夜來雨洗碧㠝岏浪湧雲屯遶郭寒聞有弁山何處是
為君四靣竟求看(次公弁山按寰宇/記載在烏程縣)
夜橋燈火照溪眀欲放扁舟取次行暫借官奴遣吹笛
眀朝新月到三更(次公溪應是前篇所謂苕溪也寰宇/記又載在烏程縣水霅溪條下云霅)
(者四水激射之聲蓋四水合為一溪也/曰若溪曰前溪曰餘不溪曰霅溪也)
三年京國厭藜蒿長羡淮魚壓楚糟今日駱駝橋下泊
恣看修網出銀刀(次公駱駝橋唐垂拱元年造以形似/駱駝背名之劉禹錫詩曰駱駝橋上)
(蘋風起鸚鵡盃中若下/春杜詩出網銀刀亂)
烏城霜稻襲人香(次公烏程是湖州縣名寰宇記曰古/烏程能醖酒故名縣又指酒為烏程)
(按張景陽七命之言酒曰乃有荆南烏程豫北竹葉而/李善引盛𢎞之荆州記曰渌水出豫州康樂縣其間烏)
(城郷有酒官取水為酒極甘/美與湘東酃湖酒年嘗獻之)釀作春風霅水光(次公按/寰宇記)
(此專在長興縣之霅水條中而苕水在安吉/縣大率一水二名之所經厯而皆是湖州耳)時復中之
徐邈聖(縯魏志徐邈為尚書郎時科酒禁而邈私飲至/於沉醉校尉趙達問以曹事邈曰中聖人達白)
(太祖太祖甚怒鮮于輔進曰平曰醉客謂酒清者為聖/人濁者為賢人耳竟得免後文帝見邈問曰頗復中聖)
(人不對曰昔子反斃於陽穀御叔罰於/飲酒臣嗜同二子不能自懲時復中之)毋多酌我次公
狂(厚西漢蓋寛饒字次公為司𨽻平恩侯許伯入第丞/相已下皆賀寛饒東鄉特坐許伯自酌曰葢君後至)
(寛饒曰無多酌我我乃狂酒丞相魏/其侯笑曰次公醒而狂何必酒也)
去年臘日訪孤山曾借僧牕半日閒(次公孤山在杭州/見前巻先生臘日)
(遊孤山訪勤/思二僧詩注)不為思歸對妻子道人有約徑須還
　　至秀州贈錢端公安道并寄其弟惠山老
鴛鴦湖邊月如水孤舟夜傍鴛鴦起平明繫䌫石橋亭
慚愧冒寒髯御史(次公指言錢安道也安/道髯而為御史故也)結交最晩情
獨厚論心無數今有㡬寂寞抱關歎蕭生(縯前漢蕭望/之傳霍光秉)
(政王仲翁與蕭望之等數人皆召見先是上官桀等謀/殺光後出入自備吏民當見者先露索去刀兵兩吏挾)
(持望之獨不肯聽自引出曰不願見扵是光不用望之/而仲翁至光禄大夫望之署小苑東門候仲翁出入傳)
(呼甚寵顧謂曰不肯碌碌反/抱關為望之曰各從其志)耆老執㦸哀揚子(厚前漢/揚雄傳)
(賛云為郎給事黄門與王莽劉歆並哀帝之初又與董/賢同官當成哀平間莽賢皆為三公權傾人主而雄三)
(世不徙官及莽時以耆老久轉為大夫蓋黄/門郎掌守門戸故執㦸潘岳詩云執㦸疲揚)怪君顔采
却秀發無乃遷謫反便美天公欲困無柰何世人共抑
眞疎矣毗陵髙山錫無骨陸子遺味泉氷齒(次公毗陵/常州也髙)
(山惠山也陸子陸羽也羽善煎茶次第水品以無錫惠/山寺石泉為第二包吉贈劉尊師詩曉潄瓊膏玉齒寒)
(祖謙按韻語陽秋云汝州之治諸井皆以夾錫錢鎭之/每井率數十千問其故一老兵曰此邦饒風沙沙入井)
(中人飲之即成癭夾錫錢所以治沙土也因/思無惠山泉清甘甲於二浙者以有錫也)賢哉仲氏
早拂衣占斷此山長洗耳(厚晉孫楚曰所以/枕流欲洗其耳)山頭望湖
光潑眼山下濯足波生指儻容逸少問金堂(縯許邁常/遺羲之書)
(云自山之南至臨安多有金堂玉室仙人/芝草左元放之徒在焉羲之自為之傳)記與嵇康留
石髓(援嵇康遇王烈共入山烈嘗得石髓如飴即自服/半餘半與康凝而為石烈嘆曰叔夜志趣非常而)
(不遇/命也)
　　贈治易僧智周
寒牕孤坐凍生缾(沈唐鄭棨詩/凍缾粘柱礎)尚挹遺編照露螢(縯車/𦙍以)
(練囊盛螢/火照讀書)閣束九師新得妙(厚淮南王安聘明易者九/人號九師文中子云九師)
(興而易道㣲次公晉庾翼傳京兆杜乂陳郡殷浩並才/名冠出而翼弗之重也每語人曰此軰宜束之高閣俟)
(天下太平然後議共任耳/退之詩春秋三傳束高閣)夢吞三畫舊通靈(援吴虞翻/立易註奏)
(上曰臣郡吏陳恌夢臣與道士相遇布易六爻橈其/三以示臣臣乞盡吞之道士言易道在天三爻足矣)斷
絃掛壁知音䘮(師與契嵩深相/知時已逝矣)揮麈空山亂石聽(厚生/法師)
(講經人無信者乃聚石為/徒與談至理石皆若㸃頭)齋罷何須更臨水(援晉書佛/圖澄嘗齋)
(時至流水則從腹旁孔子引出/五臓六腑洗之訖還納腹中)胸中自有洗心經
　　除夜病中贈段屯田(堯卿段/釋之也)
龍鍾三十九勞生已強半歲暮日斜時還為昔人嘆(樂/天)
(詩云行年三十/九歲暮日斜時)今年一線在那復堪把玩(厚杜詩何人/錯憶窮愁日)
(愁日愁隨一線長歲時記宫中以細線量日影至日日/影添一線堯卿栁子厚書曰悠悠人世越不過三十年)
(客耳前過三十七年與瞬息無異/後所得者其不足把玩亦巳審矣)欲起強持酒故交雲
雨散惟有病相尋空齋為老伴(縯白居易詩病/與樂天相伴住)蕭條燈
火冷寒夜何時旦(厚寗戚扣牛角歌曰/長夜漫漫何時旦)倦僕觸屏風(縯/陳)
(萬年病召其子咸教戒於牀/下語至夜半咸睡頭觸屏風)飢鼯嗅空案數朝閉閣卧
霜髮秋蓬亂(韓詩首/如飛蓬)傳聞使者來䇿杖就梳盥書來苦
安慰不怪造請緩大夫忠烈後(縯段太尉諡曰忠烈朱/泚反召段秀實議事秀)
(實戎服與源休並膝語至僣位秀實勃然而起執源腕/奪其象笏奮躍而前唾泚靣大罵曰狂賊吾恨不斬汝)
(頭爾我豈逐汝反耶遂擊之泚舉/臂自捍才中其顙血流匍匐而走)髙義金石貫要當擊
權豪未肯覷衰懦此生何所似暗盡灰中炭歸田計巳
决此邦聊假館三徑粗成資(縯三輔决録曰蔣詡字元/卿舍中三徑惟羊仲求仲)
(從之遊皆挫/亷逃名不出)一枝有餘暖(援莊子鷦鷯巢於/深林不過一枝)願君更信
宿(縯凡師一宿為/舍再宿為信)庻奉一笑粲(次公公羊曰軍/人粲然皆笑)
　　喬太博見和復次韻荅之
百年三萬日老病常居半(任太白詩百年三萬六千日/子仁列子楊朱曰百年夀之)
(大齊得年者千無一焉設有一者孩抱以逮昏老幾居/其半矣夜眠之所弭晝覺之所遺又幾居其半矣痛疾)
(哀苦亡失憂懼/又幾居其半矣)其間互憂樂歌笑雜悲歎顛倒不自知
直為神所玩須㬰便堪笑萬事風雨散自從識此理久
謝少年伴逝將遊無何(厚莊子遊於/無何有之鄉)豈暇讀城旦(縯西/漢竇)
(太后好老子書召問轅固固曰此家人言耳太/后怒曰安得司空城旦書乎乃使固入圈擊彘)非才更
多病二事可并案(堯卿曹操討烏桓孔融嘲之曰大將/軍逺征蕭條海外昔肅慎不貢楛矢)
(丁零盗蘇武牛/羊可并案乎)愧煩賢使者弭節整紛亂喬候瑚璉質
清廟嘗薦盥(厚清廟祀文王也/易曰觀盥而不薦)奮髯百吏走坐變齊俗
緩(縯朱博為瑯琊太守齊部舒緩養名博新視事右曹/掾吏皆移病卧博奮髯抵几曰觀齊兒欲以此為俗)
(耶皆斥罷諸病吏白巾走出府門又敕功曹官屬多襃/衣大祒不中節度自今掾吏衣皆令去地三寸數年大)
(改其俗/如楚趙)未遭甘鷁退(援左傳六鷁退/飛過宋都風也)並進耻魚貫(厚易/魚貫)
(以宫人寵次公並衆而進則恥如魚之/貫堯卿鄧艾下蜀道由隂平魚貫而進)毎聞議論餘凜
凜激貪懦莫耶當自躍(援莊子曰大冶鑄金金踴躍曰/我必為莫耶大冶必以為不祥)
(之/金)豈復煩爐炭便應朝秣越未暮刷燕館(縯顔延年天/馬賊旦刷幽)
(燕畫秣荆越師李白/詩鷄鳴刷幽晡秣越)胡為守故丘眷戀桑榆暖(次公唐/明皇續)
(薛令之詩曰/任逐桑榆暖)為君叩牛角一詠南山粲(縯寗戚候齊桓/公出叩牛角而)
(歌曰南山粲粲白石爛生不逄堯與舜禪短布单/衣才至骭從昏飯牛至夜半長夜漫漫何時旦)
　　二公再和亦再荅之
寒鷄知將晨飢鸖知夜半(次公鷄知將晨鶴/知夜半出淮南子)亦如老病
客遇節嘗感歎光隂等敲石(任白居易詩蝸牛角上爭/何事石火光中寄此身)
過眼不容玩親友如摶沙放手還復散羇孤毎自笑寂
寞誰肯伴元達號神君(晉循吏喬智明字元達縯元達/為隆慮共二縣愛之號為神君)
髙論森月旦(縯許劭與從兄靖俱有髙名好共覈論鄉/黨人物毎月輙更品題故汝南俗有月旦)
(評/焉)紀眀本賢將(段釋之本將家縯段穎字紀明為䕶羌/校尉窮討西羌甚有威名在邊十餘年)
(未嘗一日蓐寢與將士/同苦故人皆樂為死戰)汩沒事堆桉(次公嵇康書/堆桉滿前)欣然
肯相顧夜閣燈火亂盤空愧不飽酒薄僅堪盥雍容許
着帽不怪安石緩(縯桓温請謝安為司馬温詣安值其/理髮安性遲緩久而方罷使取幘温)
(見留之曰令司馬着帽/進其見重安者如此)雖無窈窕人清唱弄珠貫(縯禮/記纍)
(纍然端/如貫珠)幸有縦横舌說劔起慵懦(縯莊子有/說劒篇)二豪沉下
位暗火埋濕炭豈似草𤣥人嘿嘿老儒館行看富貴逼
(縯周武帝謂楊素曰善自勉勿憂不富貴/素曰臣恐富貴來逼人臣無心於富貴)炙手借餘暖
(厚唐元載為相有用事者四人熏灼中外人為之語曰/卓李鄭薛炙手可熱次公杜詩炙手可熱勢絶倫而杜)
(田補遺引唐史遺事安樂公主𤣥宗之/季妹附㑹韋氏炙手可熱人咸畏之)應念苦思歸登
樓賦王粲(次公王粲以西京擾亂乃避地荆州依/劉表因登江陵城樓懷歸而作登樓賦)
　　贈王仲素寺丞(名景/純)
養氣如養兒(縯老子專氣致柔能如嬰皃乎/次公醫經云欲養兒愼風池)棄官如棄
泥(厚莊子棄𨽻/者如棄泥塗)人皆笑予拙事定竟難迷歸耕獨患貧
問予何所齎尺宅自足芘寸田有餘畦(厚黄庭經寸田/尺宅以治生兩)
(眉間為上丹田心為絳宮/田臍下三尺為下丹田)眀珠照短褐陋室生虹蜺雖
無孔方兄(縯魯褒著錢神論云/親之如兄字曰孔方)顧有法喜妻(援維摩詰/言法喜以)
(為/妻)彈琴一長嘯不答阮與嵇(援孫登好讀易撫一絃琴/住宜陽山文帝聞之使阮)
(籍往觀既見與語亦不應嵇康又從之游三年間其所/圖終不荅縯阮籍嘗於蘇門山遇孫登與商畧棲神導)
(氣之術登不應/籍因長嘯而退)曹南劉夫子(次公劉夫子豈劉宜翁乎/先生在惠州時有書與宜)
(翁咨問道要自以為杜門屏居胸中廓然實無荆棘有/受道之質可以付授且曰或有外丹巳成可助梨棗者)
(望不惜分惠其書具在毗陵後集堯卿劉安世/待制字器之曹南人得養生煉丹術公嘗師之)名與子
政齊家有鴻寳書(縯劉向字子政父徳治淮南王獄得/枕中鴻寳苑祕書言神仙使鬼物為)
(金之術向㓜而讀/誦以為竒獻之)不鑄金䮍蹄(厚武帝紀太始二年三/月詔曰有司議曰朕郊)
(見上帝西登龍首獲白麟以饋宗廟渥洼水出天馬泰/山見黄金宜改故名今更黄金為麟趾䮍蹄以協瑞焉)
促膝問道要遂䝉分刀圭(縯退之詩金丹别後知傳得/乞取刀圭救病身孫本草丸)
(散藥有云刀圭者十分方/寸匕之一堆如梧桐子大)不忍獨不死尺書肯見梯(次/公)
(孟簡告韓退之曰我得秘藥/不可獨不死今遺子一器)我生本彊鄙少以氣自擠
孤舟到江河赤手攬象犀年來稍自笑留氣下暖臍苦
恨聞道晚意象颯以凄空見孫思邈區區賦病梨(縯盧/照鄰)
(得惡疾從孫邈問養生/之道作病梨賦以自悲)
　　余去金山五年而復至次舊詩韻贈寳覺長老(曹/按)
　　　(年譜先生熈寧七年自杭移密至元/豐二年已未自徐移湖首尾凡五年)
誰能斗酒博西涼(厚後漢孟佗以蒲萄酒一斛/遺張讓即拜佗凉州刺史)但愛齋
厨法豉香舊事眞成一夢過髙談為洗五年忙清風偶
與山阿曲明月聊隨屋角方稽首願師憐久客直將歸
路指茫茫(師淮山警䇿云一朝臥疾在牀/衆苦縈纒前路茫茫未知何徃)
　　贈惠山僧惠表
行遍天涯意未闌(洪父成都古今記天涯石在大/東門内昭覺寺相對髙六七尺)將心
到處遣人安(次公傳燈録惠可謂逹磨曰我心未寧乞/師與安曰將心來與汝安曰覔心了不可)
(得師曰我與/汝安心竟)山中老宿依然在案上楞嚴已不看(次公/案上)
(惟有楞嚴經事/亦見傳燈録)欹枕落花餘㡬片閉門新竹自千竿客
來茶罷空無有盧橘楊梅尚帶酸(次公上林賦云盧橘/夏熱黄柑榛橙枇杷)
(燃杮唐子西作李氏山園記言園中盧橘為特/盛世說孔融指楊梅戲謂楊修曰此君家果邪)
　　贈錢道人
書生苦信書世事仍臆度不量力所負輕出千鈞諾當
時一快意事過有餘怍不知幾州鐵鑄此一大錯(縯北/夢𤨏)
(言羅紹威以魏博牙兵驕甚盡殺之遂為梁朱温所/制乃謂親吏曰聚六州四十三縣鐵鑄一箇錯不成)我
生涉憂患常恐長罪惡淨觀殊可喜脚淺猶容却而况
錢夫子萬事初不作相逢更何言無病亦無藥(厚傳燈/録一鉢)
(歌亦無藥亦無病/正是眞如靈覺性)
　　贈黄山人
面頰照人元自赤眉毛覆眼見來烏(次公杜詩𤨏石藤/梢元自落倚天枯)
(骨見/來枯)倦遊不擬談𤣥牝(縯老子谷神不死是謂𤣥/牝𤣥牝之門是謂天地根)示病
何妨出白鬚(次公維磨詰以方/便示病而説法)絶學巳生眞定惠(次公/老子)
(絶學無憂佛/經有戒定惠)説禪長笑老浮屠東坡若肯三年住親與
先生看藥爐
　　贈袁陟(堯卿字世弼豫章人自號遯翁/有集十巻嘉祐間終祕書丞)
是身如虛空萬物皆我儲胡為强分别(次公維摩經又/言仁者強分别)
百金買田廬不見袁夫子神馬載尻輿(縯莊子假使化/子之尻以為輪)
(以神為馬予因以/乘之豈更駕哉)游乎無何有(厚莊子游於/無何有之鄉)一飯不願
餘(次公栁子厚贈江華長老詩/云一飯不願餘跏趺便終夕)官湖為我池學舍為我
居何以遺子孫(子仁後漢逸民傳劉表謂龎公曰先生若/居畎畆而不肯官禄後世何以遺子孫乎)
此身自蘧蒢(次公蘧蒢之義有二有言曰柔者又云能/仰而不能俯則國語蘧蒢䝉繆是已有云)
(麄竹席則詩云蘧蒢/不鮮是已今義未審)薫風暗楊栁秋水静芙蕖應觀
我知子不怪子知魚(援莊子與惠子觀魚於濠梁之上/莊子曰從容是魚樂也惠子曰子)
(非魚安知魚之樂莊子曰子/非我安知我不知魚之樂)
　　贈章黙(并序/)
　章黙居士字志明生公侯家才性髙爽棄家求道不
　蓄妻子與世無累而父母與兄之䘮貧不能舉以是
　眷眷世間不能無求於人余深哀其志既有以少助
　之又取其言為詩以贈其行庶幾有哀之者
章子親未𦵏餘生抱羸疾朝吟噎鄰里夜淚腐茵蓆前
年黑花生今歲白髪出(厚本朝王禹偁表云蚤年多病/眼有黑花晩嵗多憂頭生白髪)
身隨日月逝恨與天地畢願求不毛田(次公傳云錫/之不毛是已)親
築長夜室難從王孫祼(厚前漢楊王孫病且死令其/子曰吾欲祼𦵏以反吾眞)未
忍夏后堲(援禮記有虞氏瓦棺夏后/氏塈周注塈燒土𦵏也)五陵多豪士(縯髙/帝𦵏)
(長陵惠帝安陵景帝陽陵武帝茂陵昭帝平陵/五陵皆在長安北徙天下豪傑之家以實之)百萬付
一擲(厚晉劉毅家無擔石/之儲樗蒲一擲百萬)心知義財難甘就貧友乞不
辭毛粟施行自丘山積此志茍朝遂夕死眞不戚誓求
無生理不踐有為迹棄身尸陀林(次公按唐僧𤣥應一/切經音義曰尸陀林)
(此言寒林其林幽䆳而寒因以名也在王舍城側死人/多送其中師通明七賢女經云七賢女者並是諸大國)
(王之女遇賞花之節百千人衆各各奔趍所遊之處以/為取樂七賢女中有一女曰諸姊妹我與汝等不可一)
(同衆人遊賞塵寰取其世樂也却同諸姊遊尸陀林諸/姊曰彼處盡是死尸汙穢有何好事女曰諸姊但去甚)
(有好事既到林中遂指死尸謂諸姊曰尸在這裏人向/什麽處去諸姊諦觀於是悟道又西域記言如來在日)
(𦵏比丘於尸陀林又三水小牘云僧從諫卒上言送尸/於建春門外尸陀林施於鳥獸為食三日後人徃視之)
(體貎/如生)烏鳶任狼籍(次公莊子上為烏/鳶食下為螻蟻食)
　　贈葛葦
竹椽茆屋半摧傾肯向蜂窠寄此生(縯有學逃生死法/者乃詐死寄䰟魄)
(于蜂窠中鬼卒尋之了不可得次公蜂窠寄此生不過/言其所居窄小而懸露耳先生又有師曰舉族長懸似)
(細腰舊注所引與/詩意不相似非是)長恐波頭巻室去欲將船尾載君行
小詩試擬孟東野大草閒臨張伯英(厚張芝字伯英善/草書其後晉人衛)
(瓘索靖亦俱善草書論者謂/瓘得伯英筋靖得伯英肉)消遣百年須底物故應憐
我不歸耕
　　贈王寂
與君暫别不須嗟俯仰歸來鬢未華記取江南烟雨裏
青山斷處是君家
　　贈杜介(并序/)
　元豐八年七月二十五日杜幾先自浙東還與余相
　遇於金山話天台之異以詩贈之
我夢遊天台横空石橋小(縯天台山記云石橋路不盈/尺長數十丈下臨千丈深澗)
(惟忘其身然後能濟渡得/平路始見所謂天台山者)秋風吹菵露(次公菵草上之/露也宋永初山)
(川記曰寧州瘴氣菵露四時不絶菵者草名其上露霑/人之肉即潰爛故鮑昭有苦熱行云瘴氣晝薰體菵霑)
(夜霑/衣)翠濕香嫋嫋應眞飛錫過(厚孫綽遊天台賦云王/喬控鶴以冲天應眞飛)
(錫以躡虛倬釋氏要覧云昔髙僧隱峯遊五臺出淮西/擲錫飛空而往西天比丘持錫有二十五威儀凡至室)
(中不得著地必挂於壁牙故釋子/稱遊行僧為飛錫安住僧為挂錫)絶澗度雲鳥舉意欲
從之翛然巳松杪㣲言粲珠玉未說意先了覺來如墮
空耿耿牕戸曉羣生䧟迷網獨達從古少杜叟子何人
長嘯萬物表妻孥空四壁(次公司馬相如/家徒四壁立)振䇿念輕矯
(厚孫綽賦云被毛褐之森森振金䇿之鈴鈴注曰/金䇿錫杖也又云哂夏蟲之疑冰整輕翮而思矯)遂為
赤城遊(次公支遁天台山銘序云徃天台當遊赤城山/為道徑孔靈符會嵇記曰赤城山名色皆赤狀)
(似雲霞故孫綽賦云赤城霞/起而建標瀑布飛流以界道)飛步凌縹緲問禪不歸舍
屢為瓠壺繞(縯倦遊録金鑾長老問歐陽景取書索米/于玉泉長老景授一緘及詩一絶云金鑾)
(來覔玉泉書金玉相逄賈倍珠到/了不干藤蔓事壺蘆自去纒壺蘆)何人識此志佛眼自
照瞭我夢君見之卓爾非魔嬈仙葩發茗椀剪刻分葵
蓼(次公此言其所㸃茶之詳也先生十八羅漢頌後䟦/云佛滅度後閻浮提衆生剛狠自用莫肯信入故諸)
(聖賢皆隱不見獨以像設遺言提引未悟而峩嵋五臺/廬山天台獨出光景變異使人了然見之軾家藏十六)
(羅漢像毎設茶供則化為白乳或/凝為花木桃李芍藥僅可指名)從今更不出閉戸閒
騕䮍時從佛頂巖馳下雙蓮沼
　　慶源宣義王丈人以累舉得官為洪雅主簿雅州
　　戸掾遇吏如家人人安樂之既謝事居眉之青神
　　瑞草橋放懷自得有書來求紅帶既以遺之且作
　　詩為戲黄魯直學士秦少游賢良各賦一首為老
　　人光華
青衫半作霜葉枯遇民如兒吏如奴吏民莫作官長看
我是識字耕田夫妻啼兒號刺史怒(子仁謹按蘇叔黨/所作王元直墓表)
(云初季父慶源官於雅州以論/事不合取官長怒即謝病去)時有野人來挽鬚拂衣
自注下下考(師前漢陽城為道州刺史觀察使謂稍譲/上考㓛第城自署曰撫字心勞徵科政拙)
(宜考/下下)芋魁飯豆吾豈無(援翟方進傳童謡曰/飯我豆食羮芋魁)歸來瑞草
橋邊路獨遊還佩平生壺(援杜牧之獨酌詩云獨/佩一壺遊秋毫太山小)慈姥
巖前自喚度青衣江畔人爭扶(子仁慈姥巖青衣/江皆在清神縣)今年
蠶市數州集(蠶市見前和子/由蠶市詩注)中有遺民懷袴襦邑中之
黔相指似白髯紅帶老不癯(援左傳澤中之晳實興我/役邑中之黔實獲我心)
我欲西歸卜鄰舍隔墻撫掌容歌呼不覺王山乘駟馬
囘首空指黄公壚(次公曰王王戎/也山山濤也)
　　贈王子直秀才
萬里雲山一破裘杖端閒挂百錢游(縯晉阮修字宣子/常步行百錢挂杖)
(頭至酒店便/獨酣暢而飲)五車書已留兒讀(厚莊子惠施多/方其書五車)二頃田
應為鶴謀(次公子直/住鶴田山)水底笙歌蛙兩部(縯南史孔稚圭/門庭之内草菜)
(不剪中有蛙鳴或問之曰欲為陳蕃乎/稚圭曰我以此當兩部鼔吹何必效蕃)山中奴婢橘千
頭(厚盛𢎞之荆州記李衡字叔平仕吴為丹陽太守遣/客於武陵龍陽汎州種柑橘千株臨死語其子曰吾)
(有千頭木奴不責汝衣食/歲得千疋絹亦足用矣)幅巾我欲相隨去海上何人
識故侯(援漢邵平故秦東陵侯也秦/破為布衣種𤓰長安城東)
　　贈鄭清叟秀才
風濤戰扶胥海賊横泥子(次公扶胥泥子/皆經海之處也)胡為犯二怖
博此一笑喜問君奚所欲欲談仁義耳我才不逮人所
有聊足已安得相付予過聽君誤矣霜風掃瘴毒冬日
稍清美年來萬事足所欠惟一死(縯冷齋夜話摩訶衍/對梁世祖云貧道客)
(食陛下三十年恩徳厚矣無所欠所欠者只一死耳/次公宗預曰吾等年踰七十一切已過但少一死耳)澹
然兩無求滑淨空棐几(援王羲之嘗詣門生家見棐几滑/淨因書之眞草相半後其父誤刮)
(去之門生驚/愕者累日)
　　贈嶺上老人
鶴骨霜髯心已灰青松合抱手親栽問翁大庾嶺頭住
曾見南遷幾箇囘
　　贈楊耆(并引/)
　西蜀楊耆二十年前見之甚貧今復見之益貧所異
　於昔者蒼顔白髪耳女無美惡富者妍士無賢不肖
　窮者鄙使耆逢時遇合豈必减當世之士哉頃宿扶
　風驛舍夜半逆旅有歌者其聲悲甚起問之蓋昔富
　今貧者余亦為悽然因飲之以酒而作此詩今日寒
　雨不止忽憶其事且念楊君之栖遲與逆旅者何異
　故出以與之
孤村㣲雨送秋凉逆旅愁人怨夜長不寐相看惟櫪馬
悲歌互答有寒螿天寒滯穗猶横畆歲晩空機尚倚墻
勸爾一杯聊復睡人間貧富海茫茫
　　送筍芍藥與公擇二首
乆客厭北饌枵然思南烹(子仁退之詩我来禦魑魅自/宜味南烹堯卿莊子云非不)
(枵然/大也)故人知我意千里寄竹萌(次公筍曰竹萌出筍譜/厚老蘓云竹萌抱淨節)
駢頭玉嬰兒一一脫錦䙀(次公唐人食筍詩椎子/脫錦䙀駢頭玉香滑)庖人
應未識旅人眼先明我家拙厨饍彘肉芼蕪菁送與江
南客燒煑配香粳
今日忽不樂折盡園中花園中亦何有芍藥裊殘葩久
旱復遭雨紛披亂泥沙不折亦安用折去還可嗟棄擲
諒未能送與謫仙家還將一枝春挿向兩䯻丫(次公謫/仙指言)
(公擇以其姓李故也堯卿文忠/詩云小婢立我前赤脚兩髻丫)
　　次韻關令送魚
舉網驚呼得巨魚饞涎不易忍流酥更煩赤脚長鬚老
(次公退之寄玉川子詩一奴長鬚不裹頭一婢赤脚/老無齒又詩云先生有意許降臨更遣長鬚致雙鯉)來
聽西風十幅蒲(師國史補云舟船之盛盡於西江編蒲/為帆大者或數十幅自白沙泝流而上)
(常待東北風/謂之潮信風)
　　丁公黙送蝤蛑(堯卿胡越風物志云蝤蛑并􁠥十/足生海邊泥穴中潮退探取之四)
　　　(時常有雌者厴大而肥重者踰數斤去厴渾煑/熟分擘薦酒切為羮其小而黄者謂之石蝤蛑)
　　　(肉/硬)
溪邊石蟹小如錢喜見輪囷赤玉盤半殻含黄宜㸃酒
兩螯斫雪勸加餐(伯恭酉陽雜爼云蝤蛑大者長尺餘/兩螯最强鄮縣昔有人於水際泥宂)
(探取之手為左螯所夾即以口囓目所又為/右螯所剪有頃而死至今呼此為蝤蛑洲)蠻珍海錯
聞名久怪雨腥風入座寒堪笑呉興饞太守一詩換得
兩尖團
　　次韻樂著作送酒
少年多病怯杯觴老去方知此味長萬斛羈愁都似雪
(次公庾子山愁賦云唯/將一寸心貯此萬斛愁)一壺春酒若為湯(次公後漢閻/忠干説皇甫)
(嵩曰摧强易於折/枯消堅甚於湯雪)
　　送牛尾狸與徐使君(時大/雪中)
風捲飛花自入帷一樽遙想破愁眉泥深厭聽鷄頭鶻
(蜀人謂泥滑滑為鷄頭鶻龜父遯齋閒覽云白蟻聞竹/鷄之聲化為水今在處山林皆有之聲自呼為泥滑滑)
(者是/也)酒淺欣嘗牛尾狸(次公先生詩有因題中三字而/為之對如以白茅薑對黄耳菌)
(下以梅黄雨對舶趠風與今以鷄頭鶻對牛尾狸同格/其意自貫不害為工韓酉陽雜俎云洪州有牛尾狸肉)
(甚/美)通印子魚猶帶骨(共父遯齋閒覽云莆陽通應子魚/名著天下葢其地有通應侯廟廟)
(前有港港中之魚最佳今人必求其大可容印者謂之/通印子魚堯祖酉陽雜爼云印魚長一尺三寸額上四)
(方如印有字諸大魚/應死者皆印封之)披緜黄雀謾多脂慇懃送去煩纖
手為我磨刀削玉肌
　　杜沂遊武昌以酴釄花菩薩泉見餉二首(子翬先/生菩薩)
　　　(泉銘叙云陶侃送阿育王所鑄文殊師利像於/武昌寒溪寺今寒溪之西數百步别為西山寺)
　　　(泉出色白而/甘號菩薩泉)
酴釄不爭春寂寞開最晩青蛟走玉骨羽葢䝉珠幰不
粧艶已絶無風香自遠凄涼呉宮闕(武昌有孫/權故宮苑)紅粉埋
故苑至今㣲月夜笙簫來翠巘餘妍入此花千載尚清
婉(次公以武昌有孫權故宫故/特用呉宫嬪嬙之䰟為意耳)怪君呼不歸定為花所
挽昨宵雷雨惡花盡君應返
君言西山頂自古流白泉上為千牛乳下有萬石鈆不
愧惠山味但無陸子賢願君揚其名庶託文字傳寒泉
比吉士(次公寒泉詩爰有/寒泉在浚之下)清濁在其源不食我心惻(程/易)
(井卦井渫不/食使我心惻)扵泉非所患嗟我本何有虛名空自纒不
見子栁子餘愚汙溪山(厚栁宗元謫居永州/更名冉溪為愚溪)
　　徐使君分新火
臨臯亭中一危坐(子仁先生初到黄寓居定惠院後/自定惠徙居臨臯亭本囘車院也)三
月清眀改新火溝中枯木應笑人(縯莊子百年之木破/為犠尊青黄而文之)
(其斷在/溝中)鑚灼不然誰似我黄州使君憐久病分我五更
紅一朶從來破釡躍江魚只有清詩嘲飯顆(援唐史李/白以杜甫)
(齷齪故有飯山之嘲其詩云飯顆山頭逢杜甫頭戴/笠子日卓午試問因何太瘦生總為從前作詩苦)起
攜蠟炬遶空屋欲事烹煎無一可(任石鼎聮句云巧匠/琢山骨刳中事煎烹)
為公分作無盡燈(縯維摩詰言無盡燈者譬如一燈/然千百燈冥者皆明明終不盡)照
破千方昏暗鏁
　　謝陳季常惠一揞巾(師揞扵感/切藏也)
夫子胸中萬斛寛此巾何事小團團半升僅漉淵明
酒(縯南史陶潜傳郡將候潛逢其酒/熟取頭上葛巾漉酒畢還復著之)二寸纔容子夏冠(厚/前)
(漢杜欽字子夏茂陵杜鄴與欽同姓字俱以才能稱京/師故衣冠謂欽為盲杜子夏以相别欽惡以疾見詆乃)
(為小冠髙廣纔二寸由是京/師更謂欽為小冠子夏云)好帶黄金雙得勝可憐白
紵一生酸(堯卿謂季常有文事而又有武備黄金得勝/乃戰陣得㨗之人所戴也吴有白紵巾按舊)
(史白紵吴地所出白紵舞乃吴舞也敬夫宋書樂志有/白紵舞樂府解題白紵曲曰質如輕雲色如銀製以為)
(袍餘作巾袍以/充體巾拂塵)臂弓腰箭何時去直上隂山取可汗
　　次韻周穜惠石銚
銅腥鐵澀不宜泉愛此蒼然深且寛蟹眼翻波湯已作
龍頭拒火柄猶寒(厚道士轅軒彌明石鼎聮句云龍頭/縮菌蠢豕腹脤膨脝次公龍頭言拒)
(火則指所刻之柄也舊注/所引乃鼎之狀耳非是)薑新鹽少茶初熟水漬雲蒸
蘚永乾(厚石鼎聮句又云外苞/乾蘚文中有暗浪驚)自古函牛多折足(縯淮/南子)
(函牛之鼎沸則蟻不得置一足/焉又易鼎卦鼎折足覆公餗)要知無脚是輕安(次公/衝波)
(傳曰孔子使子貢於吴久而不來謂弟子占之遇鼎皆/言無足不來顔囘掩口而笑曰無足者乘舟而來矣子)
(貢朝至/如囘言)
　　泗州除夜雪中黄寔送酥酒二首(元豐七年/甲子作)
莫雪紛紛投碎米春流咽咽走黄沙舊遊似夢徒能說
逐客如僧豈有家(次公逐客先生自謂黄州之謫也史/記李斯傳秦一切逐客李斯議亦在)
(逐/中)冷硯欲書先自凍孤燈何事獨成花(縯西京雜記樊/噲問陸賈曰自)
(古人君受命於天云有瑞應豈有是乎賈曰目瞤得酒/食燈花得錢財乾鵲噪而行人至蜘蛛集而百事喜小)
(既有徵大/亦宜然)使君半夜分酥酒驚起妻孥一笑譁
關右土酥黄似酒(次公金城土酥淨如練土/酥者彼中上酥之名也)揚州雲液
却如酥(次公梁孝標謝啓有/松子玉漿衛卿雲液)欲從元放覔拄杖(厚太平/廣記左)
(慈字元放孫討逆欲殺之使慈行於馬前欲自後刺之/慈著一木履拄一竹杖徐徐而行討逆著鞭䇿馬終不)
(能/反)忽有麯生來坐隅(縯集異記載朝官數人詣葉法善/座上思酒忽有人叩門稱麯秀才)
(論難鋒起葉疑其妖以劒擊之化為酒壺坐客飲之撫/瓶曰麯生風味不可忘一說張燕公說詣葉善師命酒)
(彌日無他客師曰此有麯處士者性謹而訥頗耽於酒/說命召之斯須而至其形不及三尺而腰帯數圍使坐)
(於下酒至杯㿻皆盡而神色不動燕公將去師忽奮劒/叱麯生曰曾無髙談虚論唯耽於酒亦何用哉因斬之)
(巨榼/而已)對雪不堪令冷暖隔舩應已厭歌呼(厚曹參傳相/舍後園近吏)
(舍日飲歌呼參聞之乃反/取酒張坐飲大歌呼相和)明朝積玉深三尺髙枕牀頭
尚一壺
　　章錢二君見和復次韻荅之
黄昏已作風翻絮半夜猶驚月在沙照汴玉峯明佛刹
隔淮雲海暗人家來麰有信迎三白(次公來麰言麥也/詩曰貽我來麰而)
(西人之語云欲宜麥見/三白謂三度見雪也)薝蔔無香散六花(薝蔔梔子花/與雪花皆六)
(出縯韓詩外傳凡草木/花五出而薝蔔六出)欲喚阿咸來守歲林鴉櫪馬鬬
喧譁(次公老杜於杜位宅守歲詩云守歲阿咸冡椒盤/已頌花盍簮喧櫪馬列炬散林鴉杜位者公之從)
(弟也蓋阮藉謂/兄子咸為阿咸)
分無纖手裁春勝况有新詩㸃蜀酥(次公春勝元日所/戴也蜀中人家多)
(誇婦女以㸃/酥詩飣坐)醉裏氷髭失瓔珞夢囘布被起亷隅君應
旅睫寒生暈我亦飢腸夜自呼明日南山春色動不知
誰佩紫㣲壺(次公紫㣲指杜牧也牧為紫㣲舍人有/獨酌詩曰獨佩一壺遊秋毫泰山小)
　　次韻趙令鑠惠酒
神仙無石髓(次公神仙傳王烈字長休嵇叔夜嘗就學/共入山採藥後烈獨之太行山中忽聞山)
(東北如雷聲烈往視之乃見山坡石裂數百步中有青/泥流出如髓烈取泥試丸之氣如粳米飯嚼之亦然烈)
(食數丸因攜少許歸欲與叔夜曰吾得異物叔夜喜取/視之已成青石又按神仙經云神山五百年輙一開其)
(中石髓出得而服之壽等/天地烈前得者必是也)生世悲暫寓坐待玉膏流(縯/十)
(洲記瀛洲有玉膏如酒名曰玉酒飲數升輙醉令人長/生次公山海經云密山之上川水出焉其中多玉膏其)
(源沸湯黄帝是食玉膏之山玉色乃清玉味乃馨堅栗/精密曜而有光五色發作以和柔剛天地鬼神是食是)
(享君子服之/以禦不祥)千載眞旦暮青州老從事鬲上非所部(厚/桓)
(温有主簿善别酒好者謂青州從事惡者謂平原督郵/蓋青州有齊部平原有革縣從事謂到臍下督郵言鬲)
(上/住)惠然肯見從(子仁詩云/惠然肯來)知我憎市酤開缾自洗盞殽
核誰與具(師毛詩殽/核惟旅)門前聽剥啄烹魚得尺素
　　杜介送魚
新年已賜黄封酒舊友仍分赬尾魚(縯詩魴/魚赬尾)陋巷關門
負朝日小園除雪得春蔬病妻起斫銀絲膾(厚杜詩鮮/鯽銀絲膾)
稚子歡尋尺素書醉眼朦朧覔歸路松江烟雨晩疎疎
　　次韻宋肇惠澄心紙二首(居仁詩文發源云澄心/堂紙乃江南李后主所)
　　　(製劉貢父詩云當時百金售一幅澄心堂中/千萬軸後人聞此那復得就使得之當不識)
詩老囊空一不留(子仁杜詩囊空恐羞澀留得/一錢看詩老指梅聖俞也)百番曾
作百金收(永叔以澄心百幅/遺聖俞聖俞有詩)知君也要雕肝腎分我江
南數斛愁(厚庾亮賦云且将一寸心能容萬斛愁澄心/紙江南李后主所製也故曰江南數斛愁又)
(退之詩不用/雕琢愁肝腎)
君家家學陋相如(次公宋肇葢子京家子京好為險/澁之語故言其家學陋相如也)宜
與諸儒論石渠(師漢天禄石渠皆/儒臣著述之館)古紙無多且分我自
應給札奏新書(倬漢武帝詔尚書給筆札令/司馬相如賦子虛雲夢之賦)
　　次韻王晉卿惠花栽所寓張退傳第中
坐來念念失前人共向空中寓一塵若問此花誰是主
天教閒客管青春
　　謝關景仁送紅梅栽二首
年年芳信負紅梅江畔垂垂又欲開珍重多情關令尹
直和根撥送春來
為君栽向南堂下記取他年著子時酸釅不堪調衆口
使君風味好攅眉
　　以屏山贈歐陽叔弼
漫郎天骨清(縯唐元結自稱浪士/及有官人呼為漫郎)生與世俗異學道新
有得為貧聊復仕每於紅塵中常起青霞志(次公江淹/恨賦云中)
(散下獄神氣激揚鬱青霞/之竒意入修夜之不𤾉)屏山輟贈子莫遣汙簪珥寓
目紫翠間安眠本非睡夢中化為鶴飛入長松寺
　　洞庭春色(并序/)
　安定郡王以黄柑釀酒謂之洞庭春色色香味三絶
　以餉其猶子徳麟徳麟以飲予為作此詩醉中信筆
　頗有沓拖風氣
二年洞庭秋(次公洞庭秋言柑也太湖洞庭山上/出美柑所謂洞庭柑熟欲分金也)香霧
長噀手今年洞庭春玉色疑非酒賢王文字飲醉筆蛟
蛇走(任李白草書歌怳怳如聞/神鬼驚時時又見龍蛇走)既醉念君醒逺餉為我
夀缾開香浮座盞凸光照牖方傾安仁醽(潘岳笙賦云/披黄包以授)
(柑傾縹瓷/以酌醽)莫遣公逺嗅(明皇食柑凡千餘□皆闕一瓣/問進柑使者云中塗嘗有道士)
(嗅之葢羅/公逺也)要當立名字未用問升斗(援杜甫詩云月出/遮我留仍嗔問升)
(斗/)應呼釣詩鈎亦號掃愁帚(子仁李後主中酒詩莫/言滋味惡一篲掃寒愁)君
知蒲萄惡(次公蒲萄言酒也前漢大宛以蒲萄為酒富/人藏酒至萬餘石又唐書破髙昌取葡萄實)
(於苑中種之并得其酒法上/自損益造酒成凡有五色)正是嫫母黝(次公楚辭西/施媞媞而不)
(得見嫫母勃屑/而日侍黝黒也)須君灔海杯澆我談天口(次公史記齊/人頌曰談天)
(衍雕龍奭又田駢有/天口之號故參用之)
　　次韻趙徳麟雪中惜梅且餉柑酒三首
千花未分出梅餘遣雪摧殘計已疎卧聞㸃滴如秋雨
知是東風為掃除
閬苑千葩映玉宸人間只有此花新飛霙欲要先桃李
散作千林火迫春(次公唐史云火迫鄼侯火迫者急忙/之謂今言梅花飛霙又欲急作桃李)
(之春也敬夫唐史云源休導朱泚僣號姚令言勸泚圍/奉天二人爭自比蕭何休顧令言曰成秦之業無輩我)
(者我視蕭何子當曹參可矣即收圖籍/貯府庫効何者人皆笑謂為火迫鄼侯)
蹀躞嬌黄不受鞿(次公嬌黄/言柑也)東風暗與色香歸偶逢白
墮爭春酒(厚海東劉白墮善釀酒曝於日中經旬酒味/不動飲之醉而不醒永熈中青州刺史毛鴻)
(賔賫酒之蕃路逢刧盗飲之即醉皆被擒因此名/擒姦酒游俠語曰不畏張弓㧞刀惟畏白墮春醪)遣入
王孫玉斝飛
　　到官病勌未嘗㑹客毛正仲恵茶乃以端午小集
　　石塔戲作一詩為謝(正仲名漸衢/之江山人也)
我生亦何須一飽萬想滅胡為設方丈養此膚寸舌邇
來又衰病過午飯輙噎繆為淮海帥每愧厨傳缺(次公/淮海)
(言揚州也漢宣帝詔曰吏或飾厨傳/稱過使客注公厨謂飲食傳謂傳舍)㸑無欲清人奉使
免内熱(縯曰莊子葉公子髙将使齊問扵仲尼曰吾食也/執粗而不臧㸑無清之人今吾朝受命而夕飲水)
(我其内/熱與)空煩赤泥印(子仁劉夢得試茶歌何况䝉/山顧渚春白泥赤印走風塵)逺
致紫玉玦(曽茶録云茶色貴白而餅茶多以/珍膏油其靣故有青黄紫黒之異)為君伐羔
豚歌舞菰黍節(次公周處風工記曰端午以菰葉裹粘/米謂之角黍以象隂陽相包裹米分散)
(也/)禪牕麗午景蜀井出氷雪(次公揚州有蜀岡岡/上有井水最宜茶也)坐客
皆可人(援禮記孔子曰管仲遇盗取二人焉曰可/人也又晉書桓温過王敦墓曰可人可人)鼎器
手自潔金釵候湯眼魚蟹亦應訣(子仁茶經云凡候湯/有三沸如魚目㣲有)
(聲為一沸四邊如湧泉為二/沸騰波鼔浪為三沸湯老矣)遂令香色味一日備三絶
報君不虛知我非輕啜
　　生日劉景文以古畫松鶴為壽且貺佳篇次韻為
　　謝
問子一室間寧有千里廓塵心洗長松逺意發孤鶴生
朝得此壽死籍疑可落(縯抱朴子云小餌丹法服之二/日司命削其死籍次公李太白)
(詩北酆落死名/南斗上生籍)㣲言在參同(厚魏伯陽作參同契之書/次公白樂天詩云授我參)
(同契其辭玅且㣲潘按神仙傳魏伯陽齊㑹稽上虞人/也得古文龍虎上經盡獲妙㫖公因約其象著參同契)
(三/巻)妙契藏九龠(援鮑昭升天行云五圖發金記九龠隱/丹經注云仙家有九轉金丹液而龠所)
(以藏/書也)故人有竒趣逸想寄幽壑霜枝謝寒暑雲翮無前
却何須構明堂(厚白樂天松詩殺身/獲其所為君搆明堂)未羡巢阿閣(厚帝/王世)
(紀曰黄帝時天氣休通五/行期化鳯凰巢于阿閣)緬懷别時語復作數日惡(縯/晉)
(書王羲之謝安嘗謂曰中年以來/傷於哀樂與親友别輙作數日惡)詩腴固堪餐字瘦還
可愕(次公中興間氣集載高仲武評郎/士元詩曰可齊衡古人掩腴前軰)髙標忽在眼清
夢了如昨君今噲等伍(厚韓信廢為淮隂侯嘗過樊噲/噲趨拜曰大王乃肯臨臣信曰)
(生乃與噲/等為伍耶)志與湛輩各(援晉書羊祜登峴山慨然顧謂/從事鄒湛等曰自有宇宙便有)
(此山由來賢達勝士登此逺望如我與君者多矣皆湮/滅無聞使人悲傷湛曰公徳冠四海道嗣前哲令聞令)
(望必與此山俱傳至/若湛輩乃如公言耳)豈待相顧言方為不朽托子雲老
執㦸長孺終主爵(厚汲黯字長孺為主爵都尉列於/九卿後以鯁直不容上益疎之)吾
當追喬松(援赤松子神農時雨師服水玉/得仙王于喬周靈王太子晉也)子亦鄙衛霍
　　程徳孺惠海中柏石兼辱佳篇輙復和謝
嵐薫瘴染却膚腴(次公言徳孺自/廣南使還也)笑飲貪泉獨繼吳未
欲連車収薏苡(援後漢馬援在交趾常餌薏苡實用能/輕身省慾以勝瘴氣及軍還載一車欲)
(以為種時人讒之/以為皆明珠文犀)肯教沉網取珊瑚(厚唐書西域傳大/秦西南漲海中八)
(百里到珊瑚洲洲底有盤石珊瑚生其上海/人乘大舶沉鐵網水底以鐵發其根而取之)不知庾嶺
三年别(厚九域志大庾嶺本屬䖍州大/庾縣淳化三年以縣置南安軍)収得曹溪一滴
無(厚傳燈録僧問清涼/如何是曹溪一滴)但指庭前雙柏石要予臨老識
方壺(次公列子渤海之東有大壑名曰/歸墟其中有岱輿員嶠方壺也)
　　吳子野將出家贈以扇山枕屏
峩峩扇中山絶壁信天剖誰施大圓鏡(厚楞嚴經云又/於自心現大圓)
(鏡内放十種/㣲妙寶光)衡霍入户牖(厚爾雅疏衡山一名霍山漢/武帝移岳神於天柱又名天)
(柱為霍故漢以/來衡霍别耳)得之老月師畫者一醉叟常疑若人胸
自有雲夢藪千巖在掌握用捨彈指久(次公杜詩大千/在掌握而佛書)
(所謂一彈/指頃也)低昻不自知恨寄兒女手短屏雖曲折(厚南/史王)
(遠時人謂為屏/風屈曲從俗也)高枕謝奔走出家非今日法水洗無垢
(厚維摩經言八解之浴池定水湛/然滿布以清淨花浴此無垢人也)浮游雲釋嶠(韓退之/詩戀池)
(羣鴨囘釋/嶠孤雲縱)燕坐柳生肘(縯莊子支離叔與骨介叔觀於/冥伯之丘崑崙之墟黄帝之所)
(休而柳生/其左肘)
　　中山松醪寄雄州守王引進
鬱鬱蒼髯千歲姿肯來杯酒作兒嬉流芳不待龜巢葉
(唐以荷葉為酒杯謂之碧筒酒厚脞說魏正始中鄭公/慤三伏之際率賔僚避暑於厯城取大荷葉盛酒以簪)
(刺葉令與柄通傳噏之名為碧筩次公史記/載千嵗之龜其大如錢遊於蓮葉之上也)掃白聊煩
鶴踏枝(次公鶴踏枝言松也/古詩云虬枝鶴踏也)醉裏便成欹雪舞醒時與
作嘯風辭馬軍走送非無意(厚杜甫謝嚴中丞送乳酒/詩云鳴鞭走送憐漁父洗)
(盞開嘗/對馬軍)玉帳人間合有詩(次公玉帳将軍帳/也古有玉帳經)
　　歐陽晦夫惠琴枕
中郎不眠仰看屋(縯中郎蔡邕也伏滔長笛賦序曰蔡/邕避難江南宿於柯亭柯亭之館以)
(竹為椽邕仰而盻之曰良竹也/取以為笛奇聲獨絶厯代傳之)得此古椽圍尺竹(次公/劉禹)
(錫詩修竹/盈尺團)輪困濩落非笛用(次公鄒陽云枯木輪囷為/萬乘器又惠子云大瓠濩)
(落無所/容也)剖作袖琴徽軫足流傳幾處到淵明臥枕綸巾
酒新漉孤鸞别鶴誰復聞(子仁淵明詩知我故來意取/琴為我弹上絃驚别鶴下絃)
(離孤/鸞)鼻息齁齁自成曲
　　歐陽晦夫遺接䍦琴枕戲作詩謝之
攜兒過嶺今七年逺途更着黎衣冠(次公黎謂生黎也/儋州之俗呼山嶺)
(為黎而人居其間號曰生黎見地志所/載今云黎衣冠言生黎所服之衣冠也)白頭穿林要膝
㡌赤脚渡水愁花縵(次公杜詩遥望青松架/短壑安得赤脚踏層氷)不愁故人
驚絶倒(子仁晉衛玠字叔寳王澄毎聞玠言輙嘆息/絶倒時人為之語曰衛玠談道平子絶倒)但
使俚俗相恬安見君合浦如夢寐挽須握手俱汍瀾(次/公)
(謝安起挽桓伊須/曰使君於此不凡)妻縫接䍦霧縠細兒送琴枕氷徽寒
無絃且寄陶令意倒載猶作山公看(援晉山簡為荆州/習氏有池簡毎出)
(嬉遊輙醉名之曰高陽池童兒謡曰山公出何許往至/高陽池日暮倒載歸酩酊無所知時時能騎馬倒着白)
(接/䍦)我懷汝隂六一老(次公歐陽永叔自號六一居士/汝隂潁州也永叔嘗為潁州)眉
宇秀發如春巒羽衣鶴氅古仙伯岌岌兩柱扶霜紈(次/公)
(白接䍦巾/之製也)至今畫像作此服凛如退之加渥丹(子仁魏/泰東軒)
(雜録晏公一日見韓愈畫像語坐客曰此貎大/類歐陽修安知愈非後身也詩云顔如渥丹)邇來前
輩皆鬼録(縯魏畧文帝與呉質書曰徐陳應/劉一時傾逝今視其文皆為鬼録)我亦帶脱
巾欹寛作詩頗作六一語往往亦帶梅公酸(次公梅公/聖俞也)
　　謝人惠雲巾方舄二首
燕尾稱呼理未便剪裁雲葉却天然無心只是青山物
覆頂冝歸紫府仙轉覺周家新様俗未容陶令舊名傳
(縯頭巾起晉陶/潜以葛巾漉酒)鹿門佳士勤相贈黒霧𤣥霜合比肩
胡鞾短靿格麤疎古雅無如此樣殊妙手不勞盤作鳳
輕身只欲化為鳬魏風𥚹儉堪羞葛楚客豪華可笑珠
擬學梁家名解脱便於禪坐作跏趺(縯詩魏風葛屨刺/𥚹也楚公子春申)
(君客皆躡珠履梁/武帝作解脱履)
　　贈眼醫王生彦若
鍼頭如麥芒氣出如車軸(縯素問曰鍼頭/如芒氣出如筐)間闗絡脉中
性命寄毛粟而况清淨眼内景含天燭琉璃貯沆瀣(堯/卿)
(張平子賦注云沆/瀣北方夜半之氣)輕脆不任觸而子於其間來往施鋒
鏃笑談紛自若觀者頸為縮運鍼如運斤(厚荘子雜篇/郢人堊漫其)
(鼻端若蟬翼使匠石運斤成/風聽而斵之盡堊而鼻不傷)去翳如折屋常疑子善幻
他技雜符祝子言吾有道此理君未矚形骸一塵垢貴
賤兩草木世人方重外(縯荘子外篇以瓦注者巧以鉤/注者憚以黄金注者昏其巧一)
(也而有所矜則外重/也凡外重者内拙)妄見瓦與玉而我初不知刺眼如
刺肉君看目與翳是翳要非目目翳茍二物易分如麥
菽寧聞老農夫去草易傷榖鼻端有餘地肝膽分楚蜀
吾於五輪間蕩蕩見空曲(次公五輪者/眼科之常談)如行九軌道並
驅無擊轂(次公周禮經涂九軌詩云並驅從兩肩/兮又蘇秦云臨淄之塗車轂撃人肩摩)空山
誰開落(援楞嚴經云亦如翳人見空/中花翳病若除花於空滅)明月自朏朒(次公/釋名)
(朏月未盛名也魄月始生魄然也註承大月月生三日/謂之魄承小月月生謂之朏又晦而西方謂之朓朔而)
(見東方謂之朒朏音斐朓音他了反朒音/女六反註朓健行貎也朒者縮遲貎也)請問樂全堂
忘言老尊宿(彦若樂全先/生門下醫也)
　陳季常見過三首
仕宦常畏人退居還喜客君來輙館我未覺雞黍窄東
坡有竒事已種十畆麥但得君眼青(縯晉阮籍尤能為/青白眼見禮法之)
(士以白眼對之及見嵇喜籍作白眼喜不懌而退喜弟/康聞之乃齎酒挾琴造馬籍大悦乃見青眼由是禮法)
(之士疾/之若仇)不辭奴飯白(厚杜詩為君沽酒滿眼/酤與奴白飯馬青芻)
送君四十里只使一帆風江邊千樹柳落我酒盃中此
行非逺别此樂故無窮但願長如此來往一生同
聞君開龜軒東檻俯喬木人言君畏事欲作龜頭縮我
知君不然朝飯仰暘谷(次公𤾉谷日所出也見淮南子/龜燕日氣而壽故養生者服日)
(華所以/效之)餘光幸分我(縯史記甘茂謂蘇秦曰貧人女與/富人女㑹績貧人女曰我無以買)
(燭而子之燭光幸有餘子/可分我餘光無損子明)不死安可獨(次公孟簡謂韓/退之曰我得秘)
(藥不可獨不死今遺子一器事/見退之太常博士李君墓誌)
　　贈劉景文
荷盡已無擎雨蓋菊殘猶有傲霜枝一年好景君須記
正是橙黄橘緑時
　　䖍州呂倚承事年八十三讀書作詩不已好收古
　　今帖貧甚至食不足(繞潘子真詩話補遺呂倚夢/得維陽人少有場屋聲善屬)
　　　(對喜收書畫蹭蹬不偶老始以恩補䖍州瑞金/簿致仕貧無以歸年八十餘唯有一女嫁贛人)
　　　(因居焉與王禹玉有舊元豐間餉錢二萬酒十/壺夢得作啓致謝隔句中用白水真人青州從)
　　　(事為對禹玉極嘆賞之其/後東坡過䖍以詩遺之云)
揚雄老無子(次公揚雄以童烏/之死其後竟無子)馮衍終不遇(縯馮衍娶/北地任氏)
(為妻老竟逐之/遂塪壈於時)不識孔方兄(厚魯褒錢神論曰親/之如兄字曰孔方)但有
靈照女(縯龎藴女靈昭父/子皆深造禪理)家藏古今帖墨色照箱筥飢
來據空案一字不堪煑枯腸五千巻(縯盧仝茶詩三椀/搜枯腸惟有文字)
(五千/巻)磊落相撑拄吟為蜩蛩聲時有島可句(次公賈島/可明二人)
(之詩皆/清而苦)為語里長者徳齒敬已古如翁有幾人薄少可
時助(縯退之贈盧仝詩俸錢供給/公私餘時致薄少助祭祀)
　　郭綸(縯本河西弓箭手屢戰有功不賞自黎/州都監官滿貧不能歸令權嘉州監税)
河西猛士無人識日暮津亭閱過船路人但覺驄馬瘦
不知鐵槊大如椽因言西方久不戰截髪願作萬騎先
我當憑軾與寓目(縯晉楚次于城濮楚子玉請戰曰請/與君之士戲君憑軾而觀之得臣與)
(寓目/焉)看君飛矢射蠻氊
　　鐵溝行贈喬太博(堯卿名敘/字禹功)
城東坡隴何所似風吹海濤低復起(堯卿杜詩加陵江/土何所似石黛碧)
(玉相/因依)城中病守無所為走馬來㝷鐵溝水鐵溝水淺不
容輈恰似當年韓與侯(縯退之詩吾黨侯生字/叔起呼我持竿釣温水)有魚無
魚何足道(厚韓詩又云此/縱有魚何足求)駕言聊復寫我憂孤村野店
亦何有欲發狂言須斗酒山頭落日側金盆(厚杜贈蜀/僧詩夜闌)
(接軟語落/月傾金盆)倒着接䍦搔白首忽憶從軍年少時輕裘細
馬百不知臂弓腰箭南山下追逐長楊射獵兒(縯漢成/帝命右)
(扶風發民入南山捕熊羆虎豹之屬輸長楊射熊館以/網為周阹縱禽獸其中令胡人手搏之上親臨觀揚雄)
(獻賦以諷/見雄傳)老去同君兩憔悴犯夜醉歸人不避明年定
起故将軍未肯先誅霸陵尉(縯李廣屏居藍田南山中/射獵嘗夜從一騎出從人)
(田閒飲還至亭霸陵尉醉呵止廣廣騎曰故李将軍尉/曰今将軍尚不得夜行何故也宿廣亭下居無何廣為)
(右北平太守請霸陵尉與俱至軍斬之堯卿禹功嘗欲/換武故有此句其後果換左藏知施州又作詩云今年)
(果起故将軍蓋/謂此言明驗)
　　游山呈通判承議寫寄參寥師
煌煌世胄餘夫子非碌碌由來有詩書所以能絶俗得
官本河朔𤓰期未易促扁舟下南來逸駕追鳴鵠遇勝
即徜徉風餐兼露宿嗟予偶傾蓋一笑外羈束杖䇿毎
過從相攜訪山谷東風披鮮雲繡錯出林麓松門有時
盡幽景無斷續崖轉聞鐘聲林疎見華屋銜山餘落景
歸迹猶躑躅誰云鄴下歡往事不可復吾曹二三子取
樂亦云足願公寄新詩一一能見録船頭行北歸囊槖
有美玉塵埃京洛人亦與洗心目
　　贈仲勉子文
雨昏南浦曽相對雪滿荆州喜再逢有子才如不羈馬
知君心似後凋松閒看書冊應多味老傍人門想更慵
何日晴軒親筆硯一杯相屬更從容
　　成伯席上贈所出妓川人楊姐
坐來真箇好相宜深注唇兒淺畫眉須信楊家佳麗種
洛川自有浴妃池
　　常山贈劉鎡
劉侯年少日駿馬拊便面援弓鴈自落不待白羽貫
　　呈定國
舊病應逢醫口藥新粧漸畫入時眉信知詩是窮人物
近覺王郎不作詩
　　贈狄崇班季子
狄生臂鷹來見客不㑹揖踞牀咤得雋借筯數禽入短
後掬豹裘猶濺猩血濕指呼索酒嘗快作長鯨吸半酣
論刀槊怒髪欲起立北方老猘子狂突尚不縶要須此
慓悍氣壓邊烽急夜走追鋒車生斬活離級持歸獻天
王封侯穩可拾何為走獵師日使羣毛泣
　　贈李彦威秀才
魏王大瓠實五石種成濩落将安適可憐公子持十牛
海上三年竟何得先生少負不羈才從軍數到單于臺
天山直欲三箭取白衣将軍何人哉夜逢怪石曽飲羽
戲中㦸枝何足數誓将馬革裹尸還肯學班超苦兒女
封侯衛霍知幾許老矣先生困羇旅酒酣聊復説平生
結襪猶堪一再鼓棄書捐劍學萬人紈袴儒冠皆誤身
窮途政似不龜手與世羞為西子顰如今惟有談天口
雲夢胸中吞八九世閒萬事寄黄粱且與先生説烏有
　　去歳與子野遊逍遥堂日欲沒因並西山叩羅浮
　　道院至已二鼓矣遂宿于西堂今歳索居儋耳子
　　野復來相見作詩贈之
往歳追歡地寒窻夢不成笑談驚半夜風雨暗長檠鷄
唱山椒曉鐘鳴霜外聲只今那復見髣髴似三生
　　上韓持國
韓氏三虎秉樞極中有一虎似偉節端居隱几學無心
夙駕入朝常正色犯時獨行太㟪􁗮回天不忌真藥石
輦致歸來荷二聖推排使至有衆力吾儕小人但飽食
不有君子何能國西湖醉臥春水船如何為人作豐年
　　用定國韻贈二十姪震
衡門老苔蘚行栢干兵屯開樽邀落日未對烏鳥言清
風舉吹籟散亂書帙翻傳呼一何急人馬從車奔貧居
少賓客隣婦窺籬藩墻頭過春酒緑泛田家盆比來伏
青蒲坐捉白獸樽王猷修潤色亦有簿領煩朝廷貴二
陸屢聞天語温猶能整筆陣媿我非韓孫
　　元祐癸酉八月二十七日於建隆章淨館書贈王
　　覯
海上東風犯雪來臘前先折鏡湖梅遙思禁苑青春夜
坐待宫人畫詔囘
　　贈山谷子
黄童三尺世無雙筆頭衮衮懸秋江不憂老子難為父
平生崛強今已降我來喜共阿戎語應敵縱横如急雨
生子還如孫仲謀豚犬謾多何足數黄家小兒名拾得
眉如長松眼如漆只今數歳已動人老人留眼看他日
笑君老蚌生明珠自笑此物吾家無君當置酒我當賀
有兒傳業更何須
　　周教授索枸杞因以詩贈録呈廣倅蕭大夫
鄴侯藏書手不觸嗟我嗜書終日讀短檠照字細如毛
怪底昏花懸兩目扶衰賴有王母杖名字於今掛仙録
荒城古塹草露寒碧葉叢低紅菽粟春根夏苗秋著子
盡付天隨耻充腹蘭傷桂折縁有用爾獨何損丹其族
贈君慎勿比薏苡採之終日不盈掬外澤中乾非爾儔
歛藏更借秋陽曝鷄壅桔梗一稱帝堇也雖尊等臣僕
時復論功不汝遺異時謹事東籬菊
　　謁敦詩先生因留一絶
凛凛人言君似雪我言凛凛雪如君時人盡怪蘇司業
不解将錢與廣文
　　贈王覯
何人生得寧馨子今夜初逢掣筆郎莫恠圍碁忘𤓰葛
已能作賦繼靈光
　　贈人
别後休論信息疎仙凡自古亦殊途蓬山路逺人難到
霜柏威高道轉孤舊賞未應亡楚國新詩聞已滿皇都
誰憐澤畔行吟者目斷長安貎欲枯
　　贈包安靜先生三首
皓色生甌面堪稱雪見羞東坡調詩腹今夜睡應休(偶/謁)
(大中精籃中故人烹日注/茶果不虛故詩以記之)
建茶三十片不審味如何奉贈包居士僧房戰睡魔(昨/日)
(㸃日注極佳㸃此復云罐中/餘者可示及舟中滌神耳)
　東坡詩集註巻九
欽定四庫全書
　東坡詩集註巻十
　　　　　　　　　　　　宋　王十朋　撰
　簡寄
　　辛丑十一月十九日既與子由别於鄭州西門之
　　外馬上賦詩一篇寄之(次公是歲仁宗皇帝嘉祐/六年也先生生於丙子時)
　　　(年二十六以潁濵遺老傳考之先生與子由俱/以賢科中第㝷除簽書鳯翔判官子由除商州)
　　　(推官以策訐直忤時政告未即下而先生先赴/時老泉被命修禮書留京師先生既當赴官子)
　　　(由送至鄭州而還京/師侍老泉之側也)
不飲胡為醉兀兀此心已逐歸鞍發歸人猶自念庭闈
(次公歸人指子由束晳南/陔補亡詩云眷戀庭闈)今我何以慰寂寞登高回首
坡隴隔惟見烏帽出復没(次公杜詩烏帽/塵拂青螺粟)苦寒念爾衣
裘薄獨騎瘦馬踏殘月路人行歌居人樂僮僕怪我苦
悽惻亦知人生要有别但恐歲月去飄忽寒燈相對記
疇昔夜雨何時聽蕭瑟(厚韋蘓州與元常全真二生詩/那知風雨夜復此對牀眠次公)
(子由與先生在懐遶驛常讀韋詩至此句惻然感之乃/相約早退共為閒居之樂正在京師同侍老泉時近事)
(故今詩及之其後子由與先生於彭城相㑹作三小詩/其一曰逍遥堂後千㝷木長送中宵風雨聲悞喜對牀)
(㝷舊約不知漂没在彭城至先生在東府雨中作示子/由詩有曰對牀定悠悠夜雨今蕭瑟葢皆感歎追舊之)
(言/也)君知此意不可忘慎勿苦愛高官職(以子由常有夜/雨對牀之言故)
(云/耳)
　　病中聞子由得告不赴商州三首(次公子由與先/生同舉賢科子)
　　　(由以訐直止得下第除商州推官而知制誥王/介甫猶不肯撰辭告未即下故先生自去年十)
　　　(一月先赴鳯翔至今年秋子由方告下而以老/泉傍無侍子乃奏乞養親三年此所以得告而)
　　　(不赴/也)
病中聞汝免來商旅鴈何時更着行遠别不知官爵好
思歸苦覺歲年長著書多暇真良計從宦無功謾去鄉
惟有王城最堪隐萬人如海一身藏(次公王城堪隠則/言子由尚在京師)
(也/)
近從章子聞渠説(章子/惇也)苦道商人望汝來説客有靈慙
直道逋翁久没厭凡才(援逋翁四皓也避秦隐於商山/任白樂天云漢容黄綺為逋客)
(次公李商隐商於詩云割地張/儀詐謀身綺季長亦言此也)夷音僅可通名姓(堯卿/商山)
(之人語/如夷人)癭俗無由辨頸顋(任商人/多癭)答䇿不堪宜落此上
書求免亦何哉(次公按潁濱遺老傳云轍年十九舉進/士釋褐二十三舉直言宋仁宗親䇿之)
(庭因所問極言得失䇿入自謂必見黜然考官司馬君/實第以三等范景仁難之蔡君謨曰吾媿之而不敢怨)
(惟胡武平以為不遜力請黜之上不許曰以直言召人/而以直棄之天下其謂我何宰相不得已置之下第除)
(商州推/官也)
辭官不出意誰知敢向清時怨位卑萬事悠悠付杯酒
流年冉冉入雙髭䇿曾忤世人嫌汝易可忘憂家有師
(師老蘓/有易傳)此外知心更誰是夢䰟相覔苦參差
　　和子由苦寒見寄
人生不滿百一别費三年三年吾有幾弃擲理無還長
恐别離中摧我鬢與顔念昔喜著書别來不成篇細思
平時樂乃為憂所縁吾從天下士莫如與子歡羡子久
不出讀書蝨生氊丈夫重出處不退要當前西羌觧仇
隙(次公前漢趙充國傳元康元年先零與/諸𦍑種豪二百餘人觧仇交質盟誓)猛士憂塞壖
廟謀雖不戰虜意久欺天山西良家子(援前漢六郡良/家子皆習騎射)
(次公前漢賛/云山西出將)錦縁貂裘鮮千金買戰馬百寳粧刀鐶何
時逐汝去與虜試周旋(厚左傳晋文公謂楚子曰左執/鞭弭右屬櫜鞬以與君周旋任)
(晉書謝石謂符融曰若小退師令將/士周旋僕與君緩轡而觀不亦美乎)
　　將往終南和子由見寄
人生百年寄鬢鬚富貴何啻葭中莩(縯前漢書云非有/葭莩之親注云葭)
(裏之白皮者/喻輕薄也)惟將翰墨留染濡絶勝醉倒蛾眉扶我今
廢學如寒竽久不吹之澀欲無(堯卿齊宣王好竽而南/郭先生不善吹之澁則)
(不能/成聲)歲云暮矣嗟幾餘欲往南溪旅禽魚秋風吹雨凉
生膚夜長耿耿添漏壺窮年弄筆衫袖烏(厚趙壹非草/書歌十日一)
(筆月數九墨領袖/如皁脣齒皆黑)古人有之我願如終朝危坐學僧趺
閉門不出閒履鳬(援後漢王喬有神術顯宗時為葉令/毎朔望來朝明帝恠之令太史伺望)
(輙有雙鳬從東來羅之得雙舄焉詔/尚書診視乃四年中所賜履舄也)下視官爵如泥淤
嗟我何為久蜘蹰歳月豈肯與汝居僕夫起餐秣吾駒
(縯韓退之送李愿歸盤谷序云膏吾車兮秣/吾馬子仁退之天星詩僕夫起餐車載脂)
　　華隂寄子由(在治平元年/  鳯翔作)
三年無日不思歸夢裏還家旋覺非臘酒送寒催去國
東風吹雪滿征衣三峰已過天浮翠(援三峯謂太華三/峯蓮華松檜毛女)
(也次公革山記云其上有三峯直上/時霽可覩師曰太華三峯在華隂縣)四扇行看日照扉
(縯退之詩荆山已去華/山來日出潼關四扇開)里堠消磨不禁盡速攜家餉勞
驂騑
　　次韻桞子玉見寄
薄雷輕雨曉晴初陌上春泥未濺裾行樂及時雖有酒
出門無侣謾看書遥知寒食催歸騎定把鴟夷載後車
他日見邀須强起不應辭病似相如(次公司馬相如素/與臨卭令王吉相)
(善臨卭多富人卓王孫之屬相謂曰令有貴客為具召/之并召令令既至卓氏客以百數相如謝病不能臨令)
(不敢嘗食身自迎相如相如/為不得已而强往一座盡傾)
　　和子由初到陳州見寄二首
道䘮雖云乆吾猶及老成如今各衰晩那更治刑名懶
惰便樗散(縯莊子吾有大木人謂之樗曲轅/櫟社其大蔽牛匠石曰散木也)踈狂託聖
眀阿奴須碌碌門戸要全生(援晉周顗母李氏謂顗嵩/謨曰不謂爾等並貴列吾)
(目前吾復何憂嵩起曰恐不如尊㫖伯仁志大而才短/名重而識闇好乗人之弊此非自全之道嵩性抗直亦)
(不容於世唯阿奴碌碌當在母/目下後皆如言阿奴謨小字也)
舊隐三年别松杉好在不吾今尚眷眷此意恐悠悠閉
户時㝷夢無人可說愁還來送别處雙淚寄南州
　　初到杭州寄子由二絶(任熈寕四年作器先按年/譜熈寕四年辛亥先生年)
　　　(三卜六判官誥院兼判尚書祠部以議論與時/宰不合命攝開封府推官㝷乞除外任差通判)
　　　(杭州以十/一月到任)
眼看時事力難任貪戀君恩退未能遲鈍終須投劾去
使君何日換聾丞(縯黄霸為潁州守許丞老病聾督郵/白欲逐之霸曰許丞亷吏正頗重聽)
(何/傷)
聖眀寛大許全身衰病摧頽自畏人莫上岡頭苦相望
(子仁詩陟彼岡/兮瞻望兄兮)吾方祭竈請比鄰(縯張忠為御史大夫/辟孫寳為屬欲令授)
(子經寳自劾去後署主簿/寳徒入舍祭竈請比鄰)
　　和劉道原見寄
敢向清時怨不容(次公顔回曰不容何/病不容然後見君子)直嗟吾道與君
東(縯鄭𤣥事馬融辭歸融喟然謂/門人曰鄭生今去吾道東矣)坐談足使淮南懼(厚/淮)
(南王安謀反憚汲黯好直諫守節/死義至説公孫丞相如發䝉耳)歸去方知冀北空(縯/韓)
(愈言伯樂一過冀北/之野而馬羣遂空)獨鶴不須驚夜旦(縯雞知將旦/鶴知夜半)羣
烏未可辨雌雄(縯詩誰知烏之雌雄次公先生詩案/云以譏當今進用雜亂無分別也)廬
山自古不到處得與幽人子細窮
　　和劉道原寄張思民
仁義大㨗徑(子仁唐隐逸/傳仕塗㨗徑)詩書一旅亭(次公先生詩案/云此譏諷朝廷)
(進用之人以仁義為/㨗徑詩書為旅亭也)相誇綬若若(縯石顯與牢梁五鹿/充宗結為黨友諸附)
(倚者皆得寵位民歌之曰牢耶石/耶五鹿客耶印何纍纍綬若若耶)猶誦麥青青(援莊子/儒以詩)
(禮發冢曰詩固有之曰青青之麥/生於陵陂生不布施死何含珠為)腐䑕何勞嚇(縯莊子/秋水篇)
(鴟得腐䑕鵷鶵過/之仰面視之曰嚇)高鴻本自㝠(厚法言鴻飛㝠/冥弋人何蟇焉)顛狂不
用喚酒盡漸須醒
　　是日宿水陸寺寄北山清順僧二首(子翬按圖水/陸院在清湖)
　　　(橋今/廢)
草没河堤雨暗村寺藏修竹不知門拾薪煑藥憐僧病
掃地焚香浄客魂(邠老國史補云韋應物性高潔/鮮食寡慾所在焚香掃地而坐)農事
未休侵小雪佛燈初上報黄昏年來漸識幽居味思與
高人對榻論(次公高人指/言清順也)
長嫌鐘皷聒湖山此境蕭條却自然乞食遶村真為飽
無言對客本非禪披榛覔路衝泥入(次公文選趙景真/與嵇茂齊書曰渉)
(澤求蹊披/榛覔路)洗足關門聽雨眠遥想後身窮賈島夜寒應
聳作詩肩(厚賈島嘗為僧名無本次公韓詩石/鼎聨句序彌明袖手竦肩而高吟)
　　用和人求筆跡韻寄莘老
君不見夷甫開三窟(縯王衍字夷甫居宰輔不以國為/念而思自全之計乃以弟澄為荆)
(州族弟敦為青州因謂曰荆州有江漢之固青州有負/海之險卿二人在外而吾留此足以為三窟矣識者鄙)
(之/)不如長康號癡絶(厚顧愷之字長康桓温嘗云愷之/體中癡黠各半合而論之正得其)
(平耳故俗傳愷之/才絶畫絶癡絶)癡人自得終天年智士死智罪莫雪
困窮誰要卿料理舉頭㸔山笏拄頰(援王徽之為桓冲/參軍冲嘗謂徽之)
(曰卿在府日久比當相料理徽之初不酬答直/高視以手板拄頰云西山朝來致有爽氣耳)野鳥翅
重自不飛黄鶴何事兩翼垂泥中相從豈得久今我不
往行恐遲江夏無雙應未去(援黄香能文章京師號曰/天下無雙江夏黄童此以)
(言魯直也魯/直莘老壻)恨無文字相娛嬉
　　寄劉孝叔(次公劉述湖/州吳興人)
君王有意誅驕虜椎碎銅山鑄銅虎(縯漢文帝二年初/與郡守銅虎符第)
(一至第五國家當發兵遣使者至郡合符符合乃聽受/之以代古之牙璋從簡易也次公銅山鄧通所鑄錢處)
聨翩三十七將軍走馬西來各開府(次公先生詩案熈/寕八年四月十一)
(日軾作詩送劉述軾為是時朝廷遣使諸路㸃檢軍噐/及置三十七將軍試將為今上有意征討北敵以譏朝)
(廷及置將官張皇不便也桞子厚詩云/漢家三十六將軍東方雷動横陣雲)南山伐木作車
軸東海取鼉漫戰皷汗流奔走誰敢後恐乏軍興汙資
斧(次公易得/其資斧)保甲連村團未遍方田訟牒紛如雨爾來
手實降新書抉剔根株窮脉縷詔書惻怛信忠厚吏能
淺薄空勞苦(次公詩案又云自南山伐木作車軸至吏/能淺薄空勞苦此譏諷法令屢變事日繁)
(多吏不/能辦集)平生學問止流俗衆裏笙竽誰比數(縯齊宣王/好竽必三)
(百人齊吹東郭先生不知竽/而濫於三百人以吹竽食禄)忽令獨奏鳯將雛(次公按/吳競樂)
(府古題要云鳯將/雛漢世樂曲名也)倉卒欲吹那得譜况復連年苦饑饉
剥齧草木啖泥土今年雨雪頗應時又報蝗蟲生翅股
憂來洗盞欲强醉寂寞虚齋卧空甒公厨十日不生煙
更望紅裾踏筵舞(次公詩案又云自况復連年苦饑饉/至更望紅裾踏歌舞招云近日齋厨)
(案然可笑言近來饑荒飛蝗蔽天以譏朝廷行法事多/闕失又言酒食無備公厨蕭索以譏諷朝廷減削公使)
(錢太甚公事既冗早蝗又甚/貳政巨蕃尚如此窘廹耳)故人屢寄山中信只有當
歸無别語(縯姜維天水人旣歸蜀得母書令求當歸維/曰但有逺志不在當歸厚吳志太史慈傳曹)
(公聞慈名遺慈書以篋封之發省無所道/而但貯當師援羅公遠寄𤣥宗以蜀當歸)方將雀䑕偷
太倉(縯退之詩家請官供不/報答無異雀䑕偷太倉)未肯衣冠挂神武(厚陶𢎞/景脱朝)
(服挂神武門/上表辭禄)吳興文人真得道平曰立朝非小補自從
四方冠葢閙歸作二浙湖山主(次公詩案又云以識執/政近日提舉所至苛碎)
(生事可怪故劉/述乞官歸湖州)高蹤已自雜漁釣大隐何曾棄簮組(縯/王)
(康琚反招隐詩大隐/隐朝市小隐隐藪澤)去年相從殊未足問道已許談其
粗逝將棄官往卒業(次公莊子卒/業於夫子)俗縁未盡那得覩公
家只在霅溪上上有白雲如白羽應憐進退苦皇皇更
把安心教初祖(縯傳燈録慧可問逹磨曰諸佛法印可/得聞乎師曰諸佛法印匪從人得可曰)
(我心未寜乞師與安師日將心來與汝安/曰覔心了不可得師曰吾與汝安心竟)
　　寄吕穆仲寺丞
孤山寺下水侵門毎到先看醉墨痕楚相未忘談笑是
(縯史記楚相孫叔敖病且死屬其子曰我死汝必貧困/若往見優孟數年其子窮困負薪逢優孟曰我孫叔敖)
(之子也優孟曰若無逺有所之即為孫叔敖衣冠抵掌/談笑歳餘象孫叔敖楚莊王大驚以為叔敖復生也欲)
(以為相優孟曰婦言慎無為楚相如孫叔敖為相盡忠/今死子無立錐之地於是莊王召孫叔敖子封之寝丘)
中郎不見典型存(抗有伶人善學吕舉措酷似别後常/令作之以為笑厚後漢孔融與蔡邕)
(善邕卒後有虎賁士貌類邕融每酒食/引與同坐曰雖無老成人尚有典型)君先去踏塵埃
陌我亦來㝷桑棗村回首西湖真一夢灰心雙鬢更休
論(援唐裴度詩灰心縁/忍事雙鬢為論兵)
　　寄黎眉州(堯卿名醇字希聲慶厯六年賈黯牓及/第熈寜八年以尚書屯田郎中知眉州)
膠西高處望西川應在孤雲落照邊瓦屋寒堆春雪後
峨眉翠掃雨餘天(次公瓦屋在雅州榮/經縣峨眉在嘉州)治經方笑春秋
學(縯王荆公不好春秋/目之曰破爛朝報)好士今無六一賢(君以春秋受/知歐陽文忠)
(公公自號/六一居士)且待淵眀賦歸去共將詩酒趂流年
　　代書答梁先
此身與世真悠悠蒼顔華髮誰汝留强名太守古徐州
忘歸不如楚沐猴(厚韓生説項羽都關中羽懐思東歸/曰富貴不歸故鄉如衣繡夜行韓生)
(曰人謂楚人沐/猴而冠果然)魯人豈獨不知丘(縯魯人不知孔子/曰此吾東家丘也)藉
蹸夫子無罪尤(厚莊子殺夫子者無/罪藉夫子者無集)異哉梁子清而修
不遠千里而從游瞭然正色懸雙眸世之所馳子獨不
一經通眀傳節侯(援韋賢諡節侯通經歴位丞相子𤣥/成復以明經厯位丞相鄒魯諺曰遺)
(子金滿籝不/如教一經)小楷清絶規模歐(梁生學歐/陽公書)我衰廢學懶
且媮畏見問事賈長頭(縯後漢賈逵自為兒童嘗在太/學不通人問事身長八尺二寸)
(諸儒為之語曰問/事不休賈長頭)别來紅葉黄花秋夜夢見之起坐愁
遺我駮石盆與甌黑質白章聲琳球謂言山石生澗溝
追琢尚可王公羞(縯左傳茍有明信澗溪沼沚之/毛可薦于鬼神可羞于王公)感子
佳意能無酬反將木瓜報珍投學如富貴在博収仰取
俯拾無遺籌道大如天不可求修其可見致其幽願子
篤實慎勿浮發憤忘食樂忘憂
　　次韻舒教授寄李公擇
草書絶妙吾所兄真書小字猶抗衡(縯王羲之曰我書/比鍾繇當抗衡比)
(張芝草猶/當鴈行也)論文作詩俱不敵看君談笑収降旌去年踰
月方出晝為君劇飲幾濡首(次公易未濟上九象曰/飲酒濡首亦不知節也)今
年過我雖少留寂寞陶濳方止酒(此行公擇病酒多不/飲縯陶濳有止酒詩)
(見本/集)别時流涕攬君鬚懸知此懽墮空虛松下縱横餘
屐齒門前轣轆想君車怪君一身都是徳近之清潤淪
肌骨細思還有可恨時不許藍橋見傾國(公擇有婢名/雲英屢欲出)
(不果縯傳竒裴航遇雲翹夫人作詩以逹意夫人答詩/云一飲瓊漿百感生𤣥霜搗盖見雲英藍橋便是神仙)
(窟何必﨑嶇上玉京後航過藍/橋覩女子名雲英遂成姻得道)
　　作詩寄王晉卿忽憶前年寒食北城之游走筆為
　　此詩
北城寒食煙火㣲落花胡蝶作團飛王孫出游樂忘歸
門前驄馬紫金鞿吹笙帳底煙霏霏行人舉頭誰敢睎
扣門狂客君不麾更遣傾城出翠幃(厚柳子厚詩翠/幃雙巻出傾城)書
生老眼省見稀畫圖但覺周昉肥(縯周昉善畫美人極/精妙然多失之肥)
别來春物已再菲西望不見紅曰圍何時東山歌采薇
(次公東山東征之詩也采/薇三章皆言曰歸曰歸)把盞一聽金縷衣
　　罷徐州往南京馬上走筆寄子由五首
吏民莫扳援歌管莫淒咽吾生如寄耳寜獨為此别别
離處處有悲惱縁愛結而我本無恩此涕誰為設紛紛
等兒戲鞭鐙遭割截(縯姚崇罷荆州牧所乗/馬鞭鐙民皆截留之)道邊雙石
人幾見太守發有知當觧笑撫掌冠纓絶(次公史記滑/稽傳楚文發)
(兵加齊齊王使淳于髠之趙請救兵賫金百/斤車馬十駟淳于髠仰天大笑冠纓索絶)
父老何自來花枝裊長紅(堯卿方俗送官罷任以/花枝挂綵謂之長紅)洗盞
拜馬前請壽使君公前年無使君魚鼈化兒童舉鞭謝
父老正坐使君窮窮人命分惡所向招災凶水來非吾
過去亦非吾功
古汴從西來迎我向南京東流入淮泗送我東南行蹔
别還復見依然有餘情春雨漲微波一夜到彭城過我
黄樓下朱欄照飛甍可憐洪上石誰聽月中聲
前來過南京麥老櫻桃熟今來舊游處櫻麥半黄緑嵗
月如宿昔人事㡬反覆青衫老從事(次公言子由也時/子由從張安道僉)
(書南京/判官)坐穏生髀肉(縯蜀志先主在荆州牧劉表座上/起如厠慨然流涕還坐表怪問之)
(曰平常身不離鞍髀肉皆消今不復騎髀裏肉/生日月若馳老將至矣而功業不建是以悲耳)聨翩閲
三守迎送如轉轂歸耕何時决田舍我已卜
卜田向何許石佛山南路(厚石佛山在眉/州眉山縣之南)下有爾家川
千畦種秔稌山泉宅龍蜃(信民物類相感志蜃龍也狀/如螭龍如池井間有則吐氣)
(為雨今呉山隂井/泉不竭者盖有焉)平地流膏乳異時畝一金(子仁東方/朔曰豐鎬)
(之間號為土膏/其價畆一金)近欲為逃户逝將觧簮紱賣劒買牛具
故山豈不懷廢宅上蒿櫓(次公蒿蓬蒿也櫓字/集韻云木自生也)便恐桐
鄉人長祠仲卿墓(縯前漢朱邑字仲卿少時為桐鄉嗇/夫遇民有恩吏民敬愛焉後以治行)
(第一人為大司農病且死屬其子曰我為桐鄉吏其民/愛我必葬我桐鄉後世子孫奉嘗我不如桐郷民及死)
(其子葬之桐鄉西郭外民果/共為邑立祠嵗時祠祭不絶)
　　過淮三首贈景山兼寄子由
好在長淮水十年三往來功名真已矣歸計亦悠哉今
日風憐客(堯祖唐施肩吾及第過揚子江詩曰今日歩/春草復來經此道江神也世情為我風色好)
平時浪作堆晩來洪澤口捍索響如雷
過淮山漸好松檜亦蒼然靄靄藏孤寺泠泠出細泉故
人真吏隐(次公汝南先賢傳鄭/欽吏隐于蟻陂之陽)小檻帶巖偏却望臨淮
市東風笑語傳
回首濉陽幕簿書高没人何時桐栢水(縯桐栢山在唐/州桐栢縣淮水)
(所/出)一洗庾公塵(厚王𨗳遇西風以扇/障靣曰元規塵汙人)此去漸佳境獨遊
長慘神待君詩百首來寫浙西春
　　僕去杭五年吳中仍嵗大饑疫故人往往逝去聞
　　湖上僧舍不復往日繁麗獨淨慈本長老學者益
　　盛作此詩寄之
來往三吳一夢間故人半作冢纍然(次公丁令威云城/郭如故人民非何)
(不學仙/冢纍纍)獨依舊社傳真法要與遺民度厄年趙叟近聞
還印綬(縯謂資政趙公/抃致政得謝)竺翁先已返林泉(次公竺翁指/言浄慈本長)
(老/也)何時䇿杖相攜去任性逍遥不學禪
　　次韻和劉貢父登黄樓見寄并寄子由二首
青派連淮上黄樓冠海隅(次公青派即清河也其水/從青州來與淮㑹于徐)此
詩尤偉麗夫子計魁梧(劉為人短少縯前漢張良傳贊/曰聞張良之為智勇以為其貌)
(魁梧竒偉反/若婦人女子)世俗輕瑚璉巾箱襲武夫坐令乘傳遽(縯/傳)
(遽使車/之急也)奔走為儲須(厚儲須謂/軍儲軍須)邂逅我已失登臨誰與
俱貧貪倉氏粟(次公漢王嘉傳/有倉氏庾氏)身聽冶家橅(援撫與模/同莊子以)
(造化為/大冶)㑹合難前定歸休試後圗腴田未可買窮鬼却
須呼(本欲買田於泗上近已不遂矣縯退/之作送窮丈云三揖窮鬼而送之)二水何年到
雙洪不受艫(次公二水指徐州盖汴泗交流為二水矣/公自徐徙知胡州則去二水為遠雙洪未)
(詳所在豈言徐州有/百歩洪乃其一耶)至今清夜夢飛轡䇿天吳(厚山海/經朝暘)
(谷神曰天吳/是為水伯)
與子皆去國十年天一隅數竒逢惡嵗(縯李廣從衛青/擊匃奴青隂受)
(上㫖以廣數竒/母令當單干)訃拙集枯梧(縯國語優施謂里克妻曰/主孟啗我我教兹暇豫事)
(乃歌曰暇豫之吾吾不如烏烏人皆集/於菀已獨集於拈注集止也菀茂木貌)好士餘劉表(厚/表)
(為荆州刺史愛民養/士學士歸者千數)窮交憶灌夫(援前漢竇嬰失勢諸/公引去惟灌夫獨留)
(故二人相/為引重)不矜持漢節(縯蘓武留匃奴中/仗漢節牧羊海上)猶許攬桓須
(厚晉書謝安有構㑹之嫌帝嘗召桓伊撫箏而歌怨/詩聲節慷慨安泣下起捋其須曰使君於此不凡)清
句金絲合高樓雪月俱吟哦出新意指畫想前橅(子由/初赴)
(南京送之出東門登城上覽山川之勝/云此地可作樓觀於是始有改築之意)自寫千言意新
裁六幅圖(近以絹自寫子由黄/樓賦為六幅圖甚妙)傳看一坐聳勸著尺書
呼莫使騷人怨東流不到吳(此詩寄/子由)
　　今年正月十四日與子由别於陳州五月子由復
　　至齊安未至以詩迎之
驚塵急雪滿貂裘淚灑東風别宛丘(次公宛丘陳州也/陳國風有宛丘之)
(篇/)又向邯鄲枕中見(任太平廣記有客遇吕仙翁於邯/鄲逆旅自言久不得意仙翁乃以)
(一枕與之客就枕即夢入枕中仕宦數/十年甚愜意及覺所炊黄粱猶未熟也)却來雲夢澤南
州(厚杜牧之齊安郡詩平/生睡足處雲夢澤南州)暌離動作三年計牽挽當為
十日留早晚青山映黄髪相看萬事一時休(桞子厚別/劉夢得詩)
(云皇恩若許歸田去黄髪相看萬事休次公先生本注/盖自是兩詩桞云皇恩若許歸田去晚嵗當為鄰舍翁)
(劉云耦耕若便遺身/世黄髪相看萬事休)
　　曉至巴河口迎子由
去年御史府舉動觸四壁(次公此盖先生/言其對吏時也)幽幽百尺井
仰天無一席隔墻聞歌呼自恨計之失留詩不忍寫(次/公)
(先生獄中嘗有二詩寄子由所謂是/處青山可藏骨他年夜兩獨傷神)苦淚漬紙筆餘生
復何幸樂事有今日江流鏡面静煙雨輕幕幕孤舟如
鳬鷖㸃破千頃碧聞君在磁湖欲見隔咫尺朝來好風
色旗尾西北擲行當中流見笑眼清光溢此邦疑可老
修竹帶泉石欲買柯氏林兹謀待君必
　　昔在九江與蘓伯固唱和其略曰我夢扁舟浮震
　　澤雪浪横空千頃白覺來滿眼是廬山倚天無數
　　開青壁盖實夢也昨日又夢伯固手持乳香嬰兒
　　示予覺而思之盖南華賜物也豈復與伯固相見
　　於此耶今得來書知已在南華相待數日矣感歎
　　不已故先寄此詩
扁舟震澤定何時滿眼廬山覺又非春草池塘惠連夢
(厚謝惠連靈運之族弟也靈運作詩未就夢見/惠連覺而得池塘生春草之句自以為有神助)上林鴻
鴈子卿歸(縯蘓武在匃奴中昭帝遣和親使謂單于曰/天子射上林中得鴈足有繫帛書言武在某)
(澤中單于大驚/乃使武歸漢)水香知是曹溪口(次公此句正以言南/華矣天監元年有婆)
(羅門智樂者南游至曹溪口掬水間香云/此必勝地可建道塲故於是有南華寺也)眼淨同看古
佛衣(次公維摩經云遠塵離垢得法眼浄故先生屢用/此字如云水洗禪心俱浄眼又云眼淨不覻登伽)
(女是/也)不向南華結香火(子仁樂天詩本結菩提香/火社為嫌煩惱電泡身)此生
何處是真依
　　夢中作寄朱行中(十朋舊傳先生本序云前一日/夢作此詩寄朱行中覺而記之)
　　　(自不曉所謂謾寫去夢/中分明用此色紙也)
舜不作六器(次公周禮宗伯以玉作六器書舜典修/五禮五玉注五等諸侯所執之玉也)誰
知貴璵璠(次公璵璠魯國之寳玉也逸論語載孔子曰/美哉璵璠遠而望之煥若也近而視之瑟若)
(也一則理勝一則膚勝春秋書陽虎竊/寳玉大弓觧者謂寳玉即此璵璠也)哀哉楚狂士抱
璞號空山(任劉向新序荆人卞和得玉璞而獻之荆厲/王使玉工相之工曰石也王以和為慢而刖)
(其左足厲王夢武王即位和復奉玉璞而獻之王使玉/工相之又曰石也又以為慢而刖其右足及共王即位)
(和奉玉璞而哭於荆山中共王聞之乃/使人理其璞而得寳焉名曰和氏之璧)相如起睨柱頭
璧與俱還(厚史記趙王得和氏之璧秦王聞之使人請/以十五城易之趙王使藺相如奉璧入秦相)
(如視秦王無意償趙城乃前曰璧有瑕請示王王授璧/相如因持璧却立睨柱欲以擊柱曰臣頭今與璧俱碎)
(於柱矣秦王乃辭/謝卒以完璧歸趙)何如鄭子産有禮國自閑雖微韓宣
子鄙夫亦辭環(縯左傳昭十六年晉韓宣子有環其一/在鄭商宣子謁諸鄭伯子産弗與曰大)
(國之求無理以斥之何饜之有宣子私覲於子/産子命起舍夫玉而免吾死也敢不借手以拜)至今不
貪寶(縯左傳襄十五年宋人或得玉獻之子罕/子罕不受曰爾以玉為寶我以不貪為寳)凜然照
塵寰
　　懷西湖寄晁美叔同年(名端彦/)
西湖天下景游者無愚賢淺深隨所得誰能識其全嗟
我本狂直早為世所捐獨專山水樂付與寜非天三百
六十寺幽㝷遂窮年所至得其妙心知口難傳至今清
夜夢耳目餘芳鮮君持使者節風采爍雲煙清流與碧
巘安肯為君妍胡不屏騎從(高歐陽永叔游石子澗詩/云使君厭騎從車馬留山)
(前/)暫借僧榻眠讀我壁間詩清凉洗煩煎策杖無道路
直造意所便應逢古漁父葦間自夤縁(縯出莊子/漁父篇)問道
若有得買魚莫論錢
　　春歩西園見寄(和孔/宻州)
嵗嵗開園成故事年年行樂不辜春今年太守尤難繼
慈愛聰眀惠利人(縯前漢馮奉世子五人曰譚曰野王/曰逡曰立曰參野王立相代為上郡)
(太守民歌之曰大馮君小馮君兄弟繼踵相因循聰/明慈愛惠吏民政如魯衛徳化均周公康叔猶二君)
　　叔弼云履常不飲故不作詩勸履常飲
我本畏酒人臨觴未嘗訴平生坐詩窮得句忍不吐吐
酒茹好詩肝胃生滓汙用此較得䘮天豈不足付吾儕
非二物嵗月誰與度悄焉得長愁為計已大誤二歐非
無詩恨子不飲故强為釂一酌將非作愁具成言如皎
日援筆當自賦(次公詩曰/有如皎日)他年五君詠山王一時數
　　送碧香酒與趙明叔教授
聞君有婦賢且亷勸君慎勿為楚相(縯史記楚王欲相/優孟優孟曰請歸)
(與婦計之三日孟復來/曰婦言慎勿為楚相)不羡紫駞分御食(厚杜詩紫駞/之峯出翠釡)
(又云御厨絡/繹送八珍)自遣赤脚沽村釀嗟君老狂不知愧更吟
醜婦惡嘲謗諸生聞語定失笑冬煖號寒卧無帳(縯進/學觧)
(云冬煖而兒號寒碧/年登而妻啼饑)香近出帝子家(次公謂王駙馬/家造碧香酒也)鵝
兒破殻酥流盎不學劉伶獨自飲一壺往助齊眉餉(縯/梁)
(鴻為人賃舂毎歸妻孟/光為具食舉案齊眉)
　　初秋寄子由
百川日夜游物我相隨去惟有宿昔人依然守故處憶
在懷遠驛(子仁懐遶驛盖先生與子由應制京/師時嘗寓於此是嵗嘉祐五年也)閉門秋
暑中藜羮對書史(無逸笠澤叢書載陸龜䝉復友生論/文書云讀古聖人書毎涵泳義味獨)
(坐日昃案上一杯藜羮/如五鼎太牢饋於左右)揮汗與子同西風忽凄厲落日
穿户牖子起㝷裌衣感歎執我手朱顔不可恃此語君
勿疑别離恐不免功名定難期當時已悽斷况此兩衰
老失塗既難追學道恨不早買田秋已議(子仁黄州東/南三十里地)
(名沙湖先生/嘗買田其間)築室春當成雪堂風雨夜已作對牀聲
　　寄蘄簟與蒲傅正
蘭溪美箭不成笛(次公蘭溪在蘄州蘄水縣竹所出之/地也本是笛材而以之為簟耳韓退)
(之鄭羣贈簟詩亦云蘄州笛/竹天下知鄭公所寳尤瓌竒)離離玉筯排霜脊千溝萬
縷自生風入手未開先慘慄公家列屋閉蛾眉珠簾不
動花隂移霧帳銀牀初破睡牙籖玉局坐彈棊(甄沈存/中筆談)
(載西京雜記云漢元帝為彈棊之戲有譜一巻畫唐人/所為其局方一尺中心髙如覆盂其顛為小壺四角微)
(起李商隐詩曰玉作彈棊局/中心最不平謂其中髙也)東坡病叟長羇旅凍餓饑
吟似飢䑕倚賴春風洗破衾一夜雪寒披故絮(子仁晉/吴隠之)
(字處黙雖居清顯禄賜皆頒親/族冬月無被澣衣乃披其絮)火冷燈清誰復知孤舟
兒女自嚘咿皇天何時反炎燠愧此八尺黄琉璃(厚退/之鄭)
(羣贈簟詩誰謂故人知我意巻送八尺含風/漪又云攜來當晝不得卧一府傳看黄琉璃)願公淨掃
清香閣(次公清香閣則韋蘇/州詩宴寝凝清香)卧聼風漪聲滿榻習習還
從兩腋生請公乗此朝閶闔
　　寄怪石石斛與魯元翰(魯少/卿也)
山骨裁方斛(次公石鼎聨句/云巧匠斵山骨)江珍拾淺灘清池上几案
碎月落杯盤(次公清池言石/斛碎月言怪石)老去懷三友平生困一簞
堅姿聊自儆秀色己堪飡(師大業拾遺吴絳真善畫長/蛾隋煬帝云此女秀色可飡)
(陸士衡詩鮮膚一/何潤秀色若可飡)好去髯卿舍(次公髯卿指言魯元翰/前巻所謂髯來意彌敦)
(也/)慿將道眼看東坡最後供(子仁先生嘗以怪石供佛/印作怪石供後又以供參)
(寥子作後/怪石供云)霜雪照人寒
　　寄吴徳仁兼簡陳季常
東坡先生無一錢十年家火燒凡鉛黄金可成河可塞
(縯漢書郊祀志欒大與武帝言黄金可/成河決可塞不死之藥可得仙人可致)只有霜鬚無由
𤣥龍丘居士亦可憐談空説有夜不眠忽聞河東師子
吼(次公龍丘居士指言陳季常也河東師子事有王硯/字逹觀本嘉州犍為人舊在江南武昌居名天常嘗)
(從先生㳺先生有與李琮書云王天常奉職所言邉事/云云者是已逹觀為次公言季常之妻柳氏最悍妬毎)
(季常設客有聲妓柳氏則以/杖擊照壁大呼客至為散去)拄杖落手心茫然誰似濮
陽公子賢(次公濮陽公子/言吴徳仁也)飲酒食肉自得仙平生寓物
不留物在家學得忘家禪門前罷亞十頃田(縯杜牧郡/齋獨酌詩)
(罷亞百頃稻/西風吹半黄)清溪遶屋花連天溪堂醉卧呼不醒落花
如雪春風顛我遊蘭溪訪清泉已辦布襪青行纒稽山
不是無賀老我自興盡囘酒船恨君不識顔平原(援唐/書顔)
(真卿為平原太守安禄山反河朔盡䧟唯真卿城守具/備𤣥宗聞之喜曰朕不識真卿何如人所為得如此)
恨我不識元魯山(縯元徳秀字紫芝為魯山令蘇元明/謂人曰吾不幸生衷俗所不耻者識)
(元紫/芝)銅駞陌上㑹相見(厚索靖知天下将亂指洛陽宫/門銅駞曰會見汝在荆棘中)
握手一笑三千年(縯真卿嘗得名藥後為李希烈所害/發棺瞋目如生時隠士曹庸生曰後)
(三千年必能/破壁而去)
　　謝王澤州寄長松兼簡張天覺二首
莫道長松浪得名能教覆額兩眉青便將徑寸同千尺
知有竒功似茯苓(次公近世有患大風疾者自分必死/入五臺山遇一異僧以長松草令服)
(而兩眉再生云盖/觀世音所化也)
慿君説與埋輪使(養源前張綱為/使者埋輪道中)速寄長松作解嘲(張/天)
(覺詩有理及/河東慳之語)無復青黏和漆葉枉將鍾乳敵仙茅(縯樊/河從)
(華佗求方可服食益於人者佗以漆葉青黏散/與之又本草云千斤鍾乳不若一斤仙茅也)
　　寄蔡子華
故人送我東來時手栽荔子待我歸荔子已丹吾髪白
猶作江南未歸客江南春盡水如天(援柳子厚詩云洞/庭春盡水如天)
腸斷西湖春水船想見青衣江畔路(師蔡子華名褒乃/眉之青神人也)
白魚紫笋不論錢霜髯三老如霜檜(堯卿先生曰王十/六秀才將歸蜀云)
(子華宣徳蔡文見託求詩夢中為作四句覺而成之以/寄子華仍請以示楊君素王慶源二老人乃元祐五年)
(二月七十也所謂三老者如此其後子華之孫汝礪持/此詩來時東坡猶在零陵使人拊巻太息又云余聞太)
(師公剛介而静少所許可觀其與/蔡子華書則知子華必可人耳)舊交零落知誰輩莫
從唐舉問封侯(縯史記蔡澤從唐舉相曰富貴吾/所自有吾所不知者壽也願聞之)但遣
麻姑更爬背(堯卿神仙王逺降蔡經家召麻姑來經見/麻姑手如鳥爪意可爬背逺遣鐵鞭鞭之)
　　留别釋迦院牡丹呈趙倅
春風小院初來時壁間唯見使君詩應問使君何處去
慿花説與春風知年年嵗嵗何窮己花似今年人老矣
去年崔護若重來(厚麗情集載崔䕶清明獨游都城南/得居人莊叩門求飲有女子開門以)
(盂水至及來嵗清明護徃㝷之則門已扃鎖因題詩曰/去年今日此門中人面桃花相映紅人面不知何處去)
(桃花依舊/笑春風)前度劉郎在千里
　　召還至都門先寄子由(邦衡先生知揚州未閲嵗/以兵部尚書召還兼侍讀)
老身倦馬河堤永踏盡黄榆緑槐影荒雞號月未三更
客夢還家時一頃歸老江湖無嵗月未填溝壑猶朝請黄
門殿中奏事罷(子仁唐紀明皇開元元年改門下省為/黄門省今以言子由時為黄門侍即也)詔
許來迎先出省已飛青葢在河梁定餉黄封兼賜茗逺
來無物可相贈一味豐年説淮潁
　　紫團參寄王定國
谽谺土門口突兀太行頂(厚本草注人參生於路州/太行山上謂之紫團參)豈
惟團紫雲實自俯倒景剛風被草木(厚抱朴子載鴟鳶/展翅不動去地四)
(十里風力猛壯所以/可騐有剛風世界也)真氣入苕穎(次公陸機文賦/云苕發頴竪)舊聞
人銜芝(厚本草人參/一名人銜)生此羊腸嶺(次公前漢地理志上/黨壺關縣有羊腸阪)
纎㩥虎豹鬛蹙縮龍蛇癭蠶頭試小嚼(厚俗稱人參如/蠶頭者最良)
龜息變方騁(厚唐書袁天綱李嶠同宿袁聽嶠息/在耳中賀曰郎君貴壽此龜息也)矧予
明真子已造浮玉境清宵月挂户半夜珠落井(厚珠落/井以言)
(嚥納也黄庭外景經抱珠懐玉和子室注云珠/玉謂津液室謂身也令人煉津液以理一身也)灰心寕
復然(縯前漢韓安國為獄吏田甲/所辱曰死灰獨不復然乎)汗喘久已静(厚本草/圖經人)
(參大治喘相傳欲試上黨人參者使二人同走/一與人參含之則氣息自如不含者必大喘也)東坡猶
故日北藥致遺秉(次公借用詩遺/秉滯穗之語)欲持三椏根(次公本/草注髙)
(麗人作人參贊曰三/椏五葉背陽向隂)徃侑九轉鼎為予置齒頰豈不賢
酒茗
　　寄餾合刷缾與子由
老人心事日摧頽宿火通紅手自培小甑短缾良具足
稺兒嬌女共燔煨寄君東閣閒蒸栗知我空堂坐畫灰
約束家僮好収拾故山棃棗待翁來
　　寄虎兒
獨倚桄榔樹(厚廣志桄榔樹大四五圍長五六丈突直/旁無條榦枝可作杖其顛生葉不過數十)
閒挑蓽撥根(厚本草圖經蓽撥生波斯國今嶺南有之/多生竹林内正月發苗作叢髙三四尺)
謀生看拙否送老此蠻村
　　桄榔杖寄張文濳一首時初聞黄魯直遷黔南范
　　淳父九疑也(九疑見吾謫海南子由/謫雷被命即行詩註)
睡起風清酒在亡身隨殘夢兩茫茫江邉曳杖桄榔瘦
林下尋苖蓽撥香獨歩儻逢勾漏令(縯晉書葛洪字稚/川聞交趾出丹砂)
(求為勾漏令後/隠於羅浮山)遠來莫恨曲江張(次公唐書張九齡韶/州曲江人當時號為)
(張曲江曲江為相建言放臣不宜與善地故/八司馬之竄皆在醜地劉禹賜有詩追恨之)遥知魯國
真男子獨憶平生盛孝章(次公會稽典録云盛憲字孝/章有天下太名孫䇿欲誅之)
(孔文舉與曹公書意欲曹公致書救之書未至而已誅/矣初憲為臺郎路逄童子容貌非常憲怪而問之曰魯)
(國孔融憲異之乃載歸結為兄弟其云魯國男/子使楊彪傳融謂曹操曰孔融魯國男子也)
　　聞正輔表兄將至以詩迎之
生逢堯舜仁得作嶺南㳺雖懷跫然喜(縯莊子逃空虛/者聞人足音跫)
(然而喜况昆弟親戚/之謦欬其側者乎)豈免跕墮憂(厚後漢馬援曰吾在/浪泊西里間虜未㓕)
(之時下潦上霧毒氣薰蒸/仰視飛鳶跕跕堕水中)莫雨侵重膇(援左傳韓獻子/云郇瑕氏之地)
(土薄水淺於是/乎有重膇之疾)曉煙騰鬱攸(厚左傳哀二年司鐸火火/踰公宫桓僖災百官宫備)
(府庫慎守官人肅給/濟濡帷幕鬱攸從之)朝槃見蜜喞(厚朝野僉載嶺南䝤/人好為蜜喞喞䑕子)
(未瞬通身赤濡者飼之以蜜置之疊上囁囁/而行以箸挾取啖之喞喞作聲故曰蜜喞)夜枕聞鵂
鶹(次公鵂鶹荘子所謂夜撮蚤見毫末/者葢怪禽也廣南人謂之𤣥鈎鳥)幾欲烹鬱屈(厚/退)
(之南食詩惟虵舊所識實口口眼獰開籠聼其去鬰屈/尚不平又陸龜䝉苦熱詩蛇煩爭鬰屈蟹躁實郭索)
固嘗饌鉤輈(厚鉤輈鷓鴣也其鳴云格磔鉤輈故退之/詩云鷓鴣鉤輈猿呌歇又李羣玉詩云方)
(穿詰曲﨑嶇路又/聽鉤輈格磔聲)舌音漸䝤變面汗嘗騂羞(次公言作/蠻音而慙)
(也騂盖言面赤也退之南食/詩腥臊始發越吞咀面汗騂)賴我存黄庭(厚黄庭内景/經脾神常存)
(守䰟庭晝夜存之可長/生注云䰟庭即黄庭)有時仍丹丘(厚楚詞逺遊云仍/羽人于丹丘兮留)
(不死之舊鄉注云因就衆仙/于明光也丹丘晝夜常明也)目聽不任耳(厚列子老聃/之弟子有亢)
(倉子者得聃之道能以耳視而目聼魯侯聞之使上卿/厚而致之卑詞而問焉亢倉子曰傳者之妄也我能視)
(聼不用耳目不/能易耳目之用)踵息殆廢喉(次公莊子至人之息/以踵衆人之息以喉)稍欣
素月夜遂度黄茆秋我兄清廟器(任唐書李珏為殿中/侍御史宰相韋處厚)
(曰清廟之器豈擊博才/乎除禮部員外即是也)持節瘴海頭蕭然三家歩(次公/廣南)
(謂江之滸凡舟可縻而上下者曰步出/柳子厚鉄爐步志三家步言其水也)横此萬斛舟(厚/九)
(國志王審知聞徐寅名辟為幕下寅不樂一旦拂/衣去曰丈尺之水前波後堰也能容萬斛之舟乎)人言
得漢吏天遣活楚囚(次公漢吏以言正輔/楚囚先生目謂也)惠然再過我
樂哉十日留但恨參語賢(次公前漢楊敞傳霍光遣田/延年報敞以廢昌邑王事敞)
(汗流浹背不知所應其夫人從東廂出與敞及/延年參語許諾注云三人共言故云參語也)忽濳九
原幽萬里儻同歸兩鰥當對耰(軾䘮婦已三年矣正輔/近亦有亡嫂之戚故云)
強歌非真逹何必師莊周(次公莊子妻死/箕踞鼓盆而歌)
　　再和
稚川真長生少從鄭公游(厚晉書葛洪字稚川從祖𤣥/吴時學道得仙以其煉丹秘)
(術授弟子鄭隐洪就/隠學悉得其法矣)孝章偶不死免為文舉憂餘齡會
有適獨徃豈相攸(次公詩韓弈篇為韓姞相攸/莫如韓樂箋云相視攸所也)由來警
露鶴(厚周處風土記白鶴性警至八月/露降流於草木上滴滴有聲則鳴)不羡撮蚤鶹(縯/莊)
(子鴟鵂夜撮蚤察毫末晝出瞑/目而不見丘山疏云鴟鷦鶻也)願加視後鞭(厚莊子善/養生者如)
(牧羊然視其/後者而鞭之)同駕躅空輈(厚唐逸史載東㓜霞夢為蒼/龍溪王寫太皇真訣記得四)
(句云昔乗魚車今履瑞/雲躅空仰塗綺絡輪囷)寧飡墮齒堇(次公唐書明皇謂/髙力士曰吾聞飲)
(堇無苦者竒士乃取以飲張果三進頽然是佳酒也乃/寝頃視齒皆焦且黧乃以鉄如意擊墮之取藥傳其齒)
(良久/復生)勿憶齊眉羞何時遂縱壑歸路同首丘(縯禮記狐/死正首丘)
(言不忘/本也)泉岡松柏老西嶺橘柚秋着意尋彌明長頸髙
結喉(厚退之石鼎聨句序言侯喜新有能詩聲夜與劉/説詩道士軒轅彌明在其側長頸而髙結喉又作)
(楚語喜視/之若無人)無心逐定逺燕頷飛虎頭君方卒功名一汎
范蠡舟我亦霑霈渥漸解鍾儀囚(援左傳晉侯觀于軍/府曰南冠而縶者誰)
(也曰鄭人所獻楚囚也使脱之云元符三年庚/辰先生在儋州㑹徽宗登極赦量移亷州安置)寧須張
子房萬户自擇留(縯漢書髙祖自擇齊三萬户欲以封/張良良曰始臣起下邳與上會留臣)
(願封留/足矣)猶勝嵇叔夜孤憤甘長幽南窻可寄傲北山早
歸耰此語君勿疑老彭跨商周(厚世木云彭祖在商為/守藏史在周為柱下史)
(年八/百嵗)
　　十二月十七日夜坐逹曉寄子由
燈燼不挑垂暗蘂香爐重撥尚餘熏清風欲起鴉翻樹
缺月初升犬吠雲(厚退之詩缺月煩屢瞰敬夫野人聞/話載杜光庭犬名曰吠雲臨終命以)
(油塗足以繒表/之云可行萬里)閉眼此心新活計隨身孤影舊知聞雷
州别乗應危坐(次公時子由以/别駕在雷州)跨海清光與子分
　　過於海舶得邁寄書酒作詩逺和之皆粲然可觀
　　子由有書相慶也因用其韻賦一篇并寄諸子姪
我似老牛鞭不動雨滑泥深四蹏重汝如黄犢却走來
(縯杜詩憶年十五心尚/孩徤如黄犢走復來)海闊山髙百程送庻幾門户有
八慈(次公荀淑有子八曰儉緄靖燾汪爽肅旉並有名/稱時人謂之八龍而爽字慈明潁川為之語曰荀)
(氏八龍慈明無雙注引髙士傳曰靖字叔慈則人人皆/以慈為字可知矣故後漢贊云二方承則八慈繼塵也)
不恨居鄰無二仲(厚三輔决録蔣詡舍中竹下開三徑/惟羊仲求仲與之遊二仲皆挫志逃)
(名故陶淵明與子書/云但恨鄰靡二仲)他年汝曹笏滿牀(援唐書崔琳毎/嵗時宴于家設)
(一榻以/置笏)中夜起舞踏破罋(次公俗説有貧人止能辨販/隻罋之資夜宿罋中心計曰)
(此罋買之若干賣之若干其息已倍矣我得倍息遂可/販二罋自二罋化而為四自四罋化而為八轉買轉賣)
(所得倍利無窮遂喜而舞不覺罋破此是/戲論而先生用之以言其所希望者類此)㑹當洗眼看
騰躍莫指癡腹笑空洞(縯晉書王導常指周顗腹曰此/中何所有顗曰此中空洞無一)
(物然能容卿/輩數百人)譽兒雖是兩翁癖(厚唐書王福時嘗以諸/子詫韓思彦戲曰武子)
(有馬癖君有譽兒/癖王家癖何多耶)積徳已自三世種豈惟萬一許生還
尚恐九十煩珍從(次公禮記王制云九十者天子/欲有所問馬則就其室以珍從)六子
晨耕簞瓢出衆婦夜績燈火共春秋古史乃家法詩筆
離騷亦時用但令文字還昭世糞土腐餘何足夢(縯或/問殷)
(浩將蒞官而夢棺將得財而夢糞何也浩/曰官本臭腐財本糞土時人以為名言)
　　渝州寄王道矩
曾聞五月到渝州水拍長亭砌下流唯有夢䰟長繚繞
共論唐史更綢繆舟經故國嵗時改霜落寒江波浪収
歸夢不成冬夜永厭聞船上報更籌
　　被命南遷塗中寄定武同僚
人事千頭及萬頭得時何喜失時憂只知紫綬三公貴
不覺黄梁一夢遊適見恩綸臨定武忽遭分職赴英州
南行若到江干側休宿潯陽舊酒樓
　　寄髙令
滿地春風掃落花幾畨曾醉長官衙詩成錦繡開胸臆
論極冰霜繞齒牙别後與誰同把酒客中無日不思家
田園知有兒孫委蚤晩扁舟到海涯
　　寄子由
厭暑多應一向慵銀鈎秀句益踈通也知堆案文書滿
未暇開軒硯墨中湖面新荷空照水城頭髙柳謾揺風
吏曹不是尊賢事誰把前言語化工
　　寄歐叔弼
昔葬衣冠今在否近來消息不須疑曾聞圯上逢黄石
久矣留侯不見欺
　　揚州以土物寄少游
鮮鯽經年秘醹醁團臍紫蟹脂填腹後春蓴茁活如酥
先社薑芽肥勝肉鳥子纍纍何足道㸃綴盤飱亦時欲
淮南風俗事瓶甖方法相傳竟留蓄且同千里寄鵝毛
何用孜孜飲麋鹿
　　移合浦郭功甫見寄
君恩浩蕩似陽春合浦何如在海濵莫趁明珠弄明月
深夜無數採珠人
　　憶江南寄純如五首(六言/)
楚水别來十載蜀山望斷千重畢竟擬為傖父慿君説
與吴儂
湖目也堪供眼木奴自足為生若問三吴勝事不惟千
里蓴羮
人在畫屏中住客依明月邉遊未卜柴桑舊宅須乗五
湖扁舟
生計曾無聚沫孤蹤謾有清風治産猶嫌范蠡攜孥頗
笑梁鴻
弱累已償俗盡老身將伴僧居未許季鷹髙潔秋風直
為鱸魚
　　寄周安孺茶
大哉天宇内植物知幾族靈品獨標竒迴超凡草木名
從姬旦始漸播桐君籙賦詠誰最先厥傳惟杜育唐人
未知好論著始於陸常李亦清流當年慕髙躅遂使天
下士嗜此偶於俗豈但中土珍兼之異邦鬻鹿門有佳
士博覽無不矚邂逅天隨翁篇章互賡續開園頥山下
屏跡松江曲有興即揮毫燦然存簡牘伊予素寡愛嗜
好本不篤粤自少年時低囘客京轂雖非曵裾者庇䕃
或華屋頗見綺紈中齒牙厭粱肉小龍得屢試糞土視
珠玉團鳯與葵花碔砆雜魚目貴人自矜惜捧玩且緘
櫝未數日注卑定知雙井辱於兹自研討至味識五六
自爾入江湖尋僧訪幽獨髙人固多暇探究亦頗熟聞
道早春時攜籯赴初旭驚雷未破蕾采采不盈掬旋洗
玉泉蒸芳馨豈亭宿須㬰布輕縷火候謹盈縮不憚頃
間勞經時廢藏蓄髹筒淨無染箬籠勻且複苦畏梅潤
侵煖須人氣燠有如剛耿性不受纎芥觸又若亷夫心
難將㣲穢凟晴天敞虛府石碾破輕緑永日遇閒賔乳
泉發新馥香濃奪蘭露色嫰欺秋菊閩俗競傳誇豐腴
面如粥自云葉家白頗勝中山醁好是一杯深午窻春
睡足清風擊兩腋去欲凌鴻鵠嗟我樂何深水經亦屢
讀子咤中冷泉次乃康王谷䗫培頃曾嘗瓶甖走僮僕
如今老且懶細事百不欲美惡兩俱忘誰能强追逐薑
鹽拌白土稍稍從吾蜀尚欲外形體安能狥心腹由來
薄滋味日飯止脱粟外慕既已矣胡為此羈束昨日散
幽歩偶上天峰麓山圃正春風䝉茸萬旗簇呼兒為佳
客採製聊亦復地僻誰我從包藏置厨簏何嘗較優劣
但喜破睡速况此夏日長人間正炎毒
　　秋思寄子由
黄葉山川知晩秋小蟲催女獻功裘老松閲世卧雲壑
挽著蒼江無萬牛
　　清逺舟中寄耘老
小寒初度梅花嶺萬壑千巖背人境清逺聊為泛宅行
一夢分明墮鄉井覺來滿眼是湖山鴨緑波摇鳯皇影
海陵居士無雲梯嵗晚結廬潁水湄山腰自懸蒼玉珮
野馬不受黄金羈門前車葢獵獵走笑倚清流數鬢絲
汀州相見春風起白蘋吹花散烟水萬里飄蓬未得歸
目斷滄浪淚如洗北鴈南來遺素書苦言大浸沒我廬清
齋十日不燃鼎曲突徃徃巢龜魚今年玉粒賤如水青
銅欲買囊已虗人生百年如寄爾七十朱顔能有幾有
子休論賢與愚倪生枉却帶經鋤天南看取東坡叟可
是平生廢讀書
　
　
　
　東坡詩集註巻十
欽定四庫全書
　東坡詩集註巻十一
　　　　　　　　　　　　宋　王十朋　撰
　酬和
　　䖍守霍大夫監郡許朝奉見和此詩復次前韻
大邦安静治小院得間逰贛水雨已漲㢘泉春未流同
烹貢茗雪一洗瘴茆秋秋思生蓴鱠寒衣待橘洲(任三/國志)
(李衡每欲治家妻輒不聽後密遣人於武陵龍陽汎洲/上作宅種柑橘千樹死謂兒曰汝母惡我治家故窮如)
(是然吾州里有千頭木奴不責/汝衣食嵗上一疋絹亦可用矣)揚雄未有宅(縯曰揚雄/傳云岷山)
(之下有田一/㕓有宅一區)王粲且登樓(援曰王粲避董卓之亂依劉/表於荆州登江陵城樓上思)
(歸作登/樓賦)老境無多日歸心夢幾州敢因逃酒去(堯祖曰/漢書劉)
(章為高后行酒/諸吕一人亡酒)端為和詩留舊篋藏新語清風自滿舟
　　七年九月自廣陵召還復館於浴室東堂八年六
　　月乞㑹稽將出汶公乞詩乃復用前韻三首
乞郡三章字半斜(次公曰盖/乞越州也)廟堂傳笑眼昏花上人問
我遲留意待賜頭綱八餅茶(自注尚書學士得賜頭綱/龍茶一斤八餅今年綱到)
(最/遲)
夢遶吳山却月廊白梅盧橘覺猶香(自注杭州梵天寺/有月廊數百間寺)
(中多白楊/梅盧橘)㑹稽且作須叟意從此歸田策最良(次公曰/文選張)
(平子有/歸田賦)
南来去此幾時歸倦鳥孤雲豈有期斷送一生消㡳物
(厚曰退之詩斷/送一生惟有酒)三年光景六篇詩
　　與葉淳老侯敦夫張秉道同相視新河秉道有詩
　　次韻二首
君不見元帥府前羅萬㦸濤頭未順千弩射(無已曰吳/越備史云)
(梁開平四年武肅王錢氏始築捍海塘在候潮通江門/之外潮水晝夜衝激版築不就因命强弩數百以射潮)
(頭又致禱於晉山祠既而潮水/避錢塘東擊西陵遂成堤岸)至今鳳皇山下路(祖謙/曰按)
(舊經云鳳皇山在城中張拭曰郭璞臨安地記云天目/山前雨乳長龍盤鳯舞到錢塘山下有鳳皇門趙抃詩)
(云老来重/守鳯皇城)長借一箭開兩翼我鑿西湖還舊觀一眼已
盡西南碧又将囘奪浮山險(饒曰按圖經浮山在錢塘/舊治東南四十里先生開)
(河奏狀云潮水自海東来勢若雷/霆而浮山峙於江中以亂潮水)千艘夜下無南北坐
陳三策本人謀(師曰漢哀帝時賈譲奏言治/河有上中下三策見溝洫志)惟留一諾
待我畫(援曰後漢汝南太守范/孟博南陽宗質主畫諾)老病思歸真暫寓功名
如幻終何得從来自笑畫虵足(師曰史記楚世家人有/遺其舍人一巵酒者舍)
(人相謂畫地為蛇蛇先成者獨飲之一人舉酒而起曰/吾蛇先成吾能為之足人奪之酒而飲之曰蛇固無足)
(今為之足/是非蛇也)此事何殊食雞肋(縯曰楊修曰雞肋食之/無所得棄之如可惜)憐
君嗜好更迂濶得我新詩喜折屐(厚曰晉謝安傳𤣥既/破苻堅有驛書至安)
(過户限心甚喜/不覺屐齒之折)江湖粗了我徑歸餘事後来當潤色一
庵間卧洞霄宫(堯卿曰杭州/有洞霄宫)井有丹砂水長赤(縯曰抱/朴子臨)
(汜縣有廖氏世老夀後移居子孫輒殘折他人居其故/宅復累世夀疑其井水赤乃掘井左右得古人埋丹砂)
(數十斛丹汁入井/是以飲水而夀)
荆溪老父愁三害下斬長蛟本無賴(師曰晉史周處陽/羡人也膂力絶人)
(縦情肆慾州曲患之自知為人所惡乃慨然有改勵之/志謂父老曰今時和嵗豐何苦而不為樂邪父老嘆曰)
(三害未除何樂之有處曰何謂也荅曰南山白額虎長/橋下蛟并子為三矣處曰吾能除之乃入山刺虎投水)
(斬蛟而反/鄉里相慶)平生倔强韓退之文字猶為鰐魚戒(次公曰/韓愈刺)
(史潮州知鰐魚為害乃/為文戒之鰐乃南徙)石門之役萬金耳首䑕不為吾
已隘江湖開塞古有數兩鵠飛来告成壞(厚曰前漢童/謡曰壌陂誰)
(翟子威飯我豆羮芋魁反乎/覆陂當復誰云者兩黄鵠)勸農使者非常人一言巳
破黎民駭上饒使君更超逸(堯卿曰鄱陽郡/地名為上饒)坐睨浮山
如累塊髯張乃我結襪生(次公曰張釋之傳王生者處/士也常召居廷中公卿盡㑹)
(立王生謂釋之曰為我結襪釋之跪而結之人或讓王/生王生曰吾自度終無益於張廷尉故聊使結襪以重)
(之耳帝聞之賢/王生而重釋之)詩酒淋漓出狂怪我作水衡生作丞(次/公)
(曰水衡與丞事别是一王生乃議曹也教龔遂之謙對/上笑拜遂為水衡都尉王生為水衡丞或曰此兩王生)
(事而先生併用之豈誤/記為一事耶更俟明識)他日歸朝同此拜(次公曰陳叔/達太宗時拜)
(禮部尚書帝曰武徳時内難潛搆/知公有􁀙言今之此拜有以相荅)
　　過宻州次韻趙明叔喬禹功
先生依舊廣文貧(次公曰指言趙明叔也先生曩在宻/州明所謂趙教授者也鄭䖍為廣文)
(館博士當時號/之曰鄭廣文)老守時遭醉尉嗔(任曰李廣屏居藍田/南山中射獵常夜從)
(一騎出從人田間飲還至亭覇陵尉醉呵止廣廣騎曰/故李将軍尉曰今将軍尚不得夜行何故也宿廣亭下)
(次公曰指言喬禹功也禹功必以别處太/守替罷或致仕而歸故以故將軍北之)汝輩何曽堪
一笑(縯曰杜詩何當官/曹清爾輩堪一笑)吾儕相對復三人黄雞唱曉凄
涼曲(厚曰白樂天醉歌示妓人商玲瓏黄/雞催曉丑時鳴白日催年酉前沒)白髪驚秋見
在身(援曰白樂天初見白髪感秋詩云白髪快朱顔/次公曰見在身字牛僧孺詩且鬬樽前見在身)一
别膠西舊朋友(次公曰膠西/即宻州也)扁舟歸釣五湖春
　　再過常山和昔年留别詩
傴僂山前叟(次公曰左傳正考父/一命而僂再命而傴)迎我如迎新那知夢
幻軀念念非昔人江湖乆放浪朝市誰相親却尋泉源
去桃花逢避秦(任曰陶潛桃源記晉武陵人捕魚忽逢/桃花林林盡水源其中有人言先世避)
(秦来此詳見/風水洞詩注)
　　風水洞二首和李節推(髙曰按杭州圗經云洞去/錢塘縣舊治五十里在楊)
　　　(村慈嵓院洞極大流水不竭洞頂又有一洞清/風㣲出故名曰風水洞白樂天長慶三年秋九)
　　　(月來㳺觀泉/石竹木留詩)
風轉鳴空穴泉幽冩石門虛心聞地籟(縯曰莊子南郭/子綦謂顔成子)
(㳺曰汝聞人籟而未聞/地籟地籟則衆竅是也)妄意覔桃源(厚曰陶潛桃源記/晉大元中武陵人)
(捕魚為葉縁溪而行㤀路之逺近忽逢桃花林林盡水/源便得一山山有小口髣髴若有光便捨舟而從口入)
(行數十步豁然開朗土地平曠其中往来種作男女衣/著悉如外人自云先世避秦来此停數日辭去既出得)
(其船便指囘路處處誌之及郡下詣太守説之即遣人/隨其往遂迷不復得路十朋曰桃源事第八巻留題仙)
(逰潭云秦人/今在武陵溪)過客詩難好居僧語不繁歸瓶得冰雪清
冷慰文園(縯曰司馬相如為孝/文園令有消渇疾)
山前乳水隔塵凡山上仙風舞檜杉細細龍鱗生亂石
(任曰郭景純遊仙詩閶闔西南来潛波渙鱗起/注云兊為閶闔風水波渙然如魚鱗之起也)團團羊
角轉空巖(縯曰羊角風也莊子摶扶摇羊角而上者九/萬里次公曰淮南子言扶摇袗抱羊角而上)
(許慎註云扶攀也摇動也抱了戻也扶摇/如羊角轉如曲縈行而上也抮讀如眕)馮夷窟宅非
樑棟(厚曰馮夷𢎞農華隂人也服八石得水仙帝錫為/河伯宋援曰離騷紫貝闕兮魚鱗宫此馮夷窟宇)
(也/)御㓂車輿謝轡銜(縯曰列子御風而行泠然善也次/公日楚辭昔往日篇無轡銜而自)
(載/)世事漸艱吾欲去永隨二子脫譏讒(厚曰列子師老/商氏并伯高子)
(盡二子之道乘風而歸次公曰葢言世態可厭欲従馮/夷之水居禦冦之風馭為可以脱譏讒先生詩案一項)
(熈寧七年八月望逰風水洞文云丗事漸艱吾欲出意/謂行新法之後世事日益艱難小人爭進各務讒毁試)
(度思之不可以合又不可以容故欲棄官卜隠/居之地也詩集作吾欲出詩案作欲去従詩案)
　　奉敇祭西太一和韓川韻四首(子翬曰東軒筆録/云太一宫舊在京)
　　　(城西蘇村謂之西太一熈寧初詔作/宫於京城之東西隅謂之中太一)
聖主新除祕祝(縯漢文帝十三年詔曰葢聞禍自怨起/而福由德興今祕祝之官移過於下以)
(彰吾之不徳朕/甚不取其除之)侍臣來乞豐年夀宫神君欲至半夜靈
風肅然(厚漢郊祀志武帝置夀宫神君神君最貴者太/一其佐曰大禁司命之屬皆従之非可得見聞)
(其言言與人音等時去時来来則風肅然也邦衡三輔/黄圖曰夀宫北宫有神仙居夀宫張羽旗設供具以禮)
(神明若神君來則肅/然風生愇帳皆動)
玉璽親題御筆金童來侍天香(次公道家有言㪚花玉/女侍香金童魯直唐季)
(正封詩天/香夜襲衣)禮罷祝融參乘(縯祝融西方炎帝之佐司馬/相如大人賦祝融驚而蹕御)
(兮清氣氛而後行次公左傳有/朝必參乗選有使陽子參乘)前驅巳過衡湘
解劍獨行殘月(次公祭必去服/則有劍之儀矣)披衣困卧清風夢蝶猶
飛旅枕(縯荘周夢為胡蝶栩栩然胡蝶/也不知周也覺則蘧蘧然周也)粥魚已響枯桐
陂水初含曉渌稻花半作秋香皂葢却迎朝日(次公皂/葢乃太)
(守之製杜詩朱藩駐皂葢又云皂葢/能㤀折野梅今在侍臣言之未詳)紅雲正遶宫墻(子/仁)
(退之詩欲知花島/處水上覔紅雲)
　　次韻子由五月一日同轉對
跪奉新書笏在腰談王正欲伴漁樵(厚揚雄長楊賦子/有不談王道者則)
(樵夫/笑之)晉陽豈為一門事(唐髙祖謂温大雅兄弟云我/起義晉陽止為卿一門耳)宣
政聊同五日朝(貞元中詔曰自今後五月一日/御宣政殿與文武百僚相見)憂患半
生聨出處歸休上策早招要後生可畏吾衰矣刀筆從
來錯料堯(程前漢方與公謂周昌曰君之史趙堯年雖/少然竒士君必異之是且代君之位昌笑曰)
(尭年少刀筆吏耳何至是乎居頃之昌為趙相既行乆/之髙祖持御史大夫印弄之曰誰可為御史大夫者熟)
(視尭曰無以/易堯遂拜焉)
　　次韻王晉卿上元侍宴端門
月上九門開星河遶露臺(師故事上元日端門築露臺/髙丈餘優人妓女皆列其上)
君方枕中夢(任太平廣記有客於邯鄲逆旅遇吕仙翁/與之枕客就枕遂夢入枕中仕宦數十年)
我亦化人來(援周穆王執化人之袪騰而上者中天乃/止暨及化人之宫王實以為清都紫㣲鈞)
(天廣樂帝/之所居)光動仙毬縋香餘歩輦回(師上元端門放燈/至夜䦨綵山上縋)
(下仙毬妓天子/乗歩輦還内)相從穿萬馬衰病若為陪
　　次韻蔣穎叔錢穆父從駕景靈宫二首
歸來病鶴記城闉(縯丁令威化鶴而歸作人/言曰城郭如故人民非)舊踏松枝
雨露新半白不羞垂領髪(次公潘安仁秋興/賦素髮颯以垂領)軟紅猶戀
屬車塵(前輩戲語有西湖風月不如東華軟紅香土次/公乗輿在前又有副車八十一乗隨之不敢指)
(斥故言屬/車而已)雨收九陌豐登後(安國三輔舊事云長/安城中八街九陌)日麗
三元下降辰粗識君王為民意不才何以助精禋(次公/爾雅)
(精意以享曰禋十朋按年譜元祐七/年壬申是歳南郊先生為鹵簿使)
與君並直記初元白首還同入禁門玉殿齊班容小語
霜廷稽首泫㣲温(適與穆父並拜廷中地皆濕相與小/語道之次公梅聖俞詩云廡深容小)
(語槐宻/漏㣲陽)病貪賜茗浮銅葉(次公銅葉/言茶盞也)老怯香泉灔寳樽
囘首鵷行有人傑坐知羌虜是遊魂(次公魏文帝善哉/行假氣遊魂魚鳥)
(為伍又杜甫詩/遊魂貸爾曹)
　　次韻蔣頴叔二首
　　　扈從景靈宫
道人幽夢曉初還已覺笙簫下月壇風伯前驅清宿霧
祝融驂乗破朝寒(次公屈原逺遊賦風伯為余前驅兮/辟氣氛而清凉又曰祝融戒以蹕御)
(祝融火神故/云破朝寒也)英姿連璧從多士(縯晉書夏候湛與潘岳/交善每行止同輿接茵)
(人謂之/連璧)妙句鏘金和八鸞(厚退之荆潭唱和詩序鏗鏘/發金石幽眇感鬼神詩云八)
(鸞鏘/鏘)已向詞臣得頗牧(時穎叔新除熈河帥次公亷頗/李牧皆古之良將也唐畢諴為)
(翰林學士大中末党項擾河西懿宗召對邉事諴奏破/羗之狀上曰吾不意頗牧在吾禁中乃以為邠寕節度)
(使/)路人莫作老儒看
　　凝祥池
似知金馬客(無巳馬援傳曰武帝時善相馬東門京鑄/作銅馬法獻之有詔立馬於魯班門外更)
(石魯班門/曰金馬門)時夢碧雞坊(次公漢有金馬門待詔者在焉/故學士謂之金馬客碧雞坊在)
(成都杜甫云/時出碧雞坊)氷雪銷殘臘烟波寫故鄉(次公史記秦皇/每破諸侯之國)
(命工人寫其/宫室於宫中)鳴鑾自容與立馬乆回翔(次公容與回翔/皆徘徊之意)
乞與三韓使(厚三韓髙麗國别名/有辰韓弁韓馬韓也)新圖到樂浪(時髙麗/使在都)
(下每至勝境輙圖畫以歸厚前漢武帝元封二年夏朝/鮮斬其王右渠降以其地為樂浪等郡吕曰圖畫見聞)
(志髙麗國熈寕甲寅嵗遣使金良鍳入貢訪中國圖畫/鋭意購求稍精者十無一二然猶費三萬餘緡丙辰冬)
(復遣使崔思訓入貢因将帯畫工數人乞摹寫相國寺/壁畫歸國詔許之於是盡摹之持歸其畫人頗有精於)
(筆法/者)
　　次韻張昌言給事省宿
馮顛乆已欹殘雪(縯馮顛言馮唐也/唐白首為郎故爾)戎眼何曾眩落暉
(厚晉王戎視日不眩裴楷見而/目之曰戎眼爛爛如巖下電)朔野按行猶雀躍(次公/荘子)
(鴻蒙方將拊/髀爵躍而遊)東臺瞑坐覺烏飛(道家有鳥飛入兔宫之/説次公東臺給事中書)
(唐龍朔二年給事/中改為東臺舍人)謾誇年少容吾在(樂天詩云猶有誇/張少年處笑呼張)
(丈喚/殷兄)若闘樽前舉世稀(厚劉禹錫詩休論世外升/沉事且闘樽前見在身)待向
崧陽求水竹(堯卿昌言/崧陽人也)一犁烟雨伴公歸
　　和三舍人省上(二月二十九日作/明日駕幸景靈宫)
紛紛榮瘁何能乆雲雨從來翻覆手(縯杜詩翻手作雲/覆手雨紛紛輕薄)
(何須/數)怳如一夢墮枕中却見三賢起江右(曽子開劉貢/父孔經父皆)
(江西/人)嗟君妙質皆瑚璉顧我虚名但箕斗(次公詩云維/南有箕不可)
(以簸掦惟北有斗不可以挹酒漿又古詩南箕/北有斗牽牛不負軛良無磐石固虚名復何益)明朝冠
葢蔚相望共扈翠輦朝宣光(次公長安志唐之/宫室名有宣光殿)武皇已
老白雲鄉(縯荘子華封人祝堯曰千嵗厭世去而上仙/乗彼白雲至於帝鄉次公趙飛燕外傳成帝)
(悦趙婕妤謂為温柔鄉謂樊姬曰吾老/是鄉矣不能效武皇帝求白雲鄉也)正與羣帝驂龍
翔(次公杜詩矯如/羣帝驂龍翔)獨留杞梓扶明堂
　　次韻劉貢父省上
宻雲今日破郊西(縯易宻雲不/雨自我西郊)疎雨翛翛未作泥(邠老/唐韓)
(偓詩輕寒著背雨凄/凄九陌無塵未有泥)要及清閒同笑語行看衰病費扶
攜花前白酒傾雲液(次公梁劉孝標啓云/松子玉漿衞卿雲液)户外青驄饗
月題(次公荘子齊之以月題疏月/題額上當顱形似月者也)不用臨風苦揮淚君
家自與竹林齊(貢父詩中有不及與其兄原父同時之/歎然其兄子仲馮今為起居舍人仔晉)
(書阮籍與山濤王戎輩為竹/林之遊而藉兄子咸與焉)
　　再和
當年曹守我膠西(次公曹守言劉貢父也膠西/則先主自言其為宻州也)共厭餔
糟與汩泥(縯楚詞漁父謂屈原曰世人皆濁何不汩其/泥而揚其波衆人皆醉何不餔其糟而歠其)
(醨/)自古赤丸成習俗(厚西漢朱博傳永始間長安閭里/少年羣輩殺吏相與探丸得赤丸)
(者斫武吏得黑/丸者斫文吏)因公黄犢免提攜(援龔遂令民賣劔買/牛賣刀買犢曰何為)
(帶牛而/佩犢)生還各有青山興病起猶能小字題莫怪歌呼
數相和(縯曹參聞相舍後園吏醉歌/呼取酒張坐大歌呼與相和)曾將獄市寄全齊
(貢父為曹州盗賊皆奔鄰境葢嘗有詩云從教晉盗稍/奔秦厚曹參為齊相蕭何將薨使者召參參亦屬其後)
(相曰以齊獄市/為寄慎勿擾也)
　　平山堂次王居卿祠部韻
髙會日陪山簡醉(縯山簡鎮襄陽于時四方冦亂簡優/游卒歳唯酒是耽飲于習氏之池輒)
(醉名曰/髙陽池)狂言屢發次公醒(縯葢寛饒字次公曰母多酌/我我乃酒狂魏其笑曰次公)
(醒而狂何/必酒也)酒如人靣天然白山向吾曹分外青江上飛
雲來北固檻前修竹憶南屏六朝興廢餘丘壠(楊金陵/六朝記)
(云吴孫氏四主五十六年東晉司馬氏十一帝一百四/年宋劉氏八主六十年齊蕭氏七主二十四年梁蕭氏)
(四主五十六年陳陳/氏五主三十四年)空使姦雄笑寕馨(次公奸雄言桓/温也孔子家語)
(言少正卯曰此乃人之奸雄者温過淮泗踐北境與僚/屬登平山乗樓眺矚中原慨然曰遂使神州陸沉百年)
(丘墟王夷甫諸人不得不任其責寕馨兒王夷甫也王/衍字夷甫總角嘗造山濤濤嗟嘆良乆既去目而送之)
(曰何物老嫗生此寕馨兒然誤天下蒼生者未必非此/人也堯卿宋廢帝子業性凶悖其母疾篤召之帝曰病)
(人間多鬼那可徃其母怒謂侍者/將刀來破我腹那得生寕馨兒)
　　和鮮于子駿鄆州新堂月夜二首(前次韻/後不次)
去歲遊新堂春風雪銷後池中半篙水池上千尺桞佳
人如桃李胡蝶入衫袖山川今何許疆界己分宿(次公/此言)
(鄆州與/徐州)歲月不可思駛若船放溜繁華真一夢寂寞兩
榮朽惟有當時月依然照杯酒應憐船上人坐穏不知
漏(次公杜詩坐/穏興悠哉)
明月入華池反照池上堂堂上隠几人心與水月凉風
螢已無迹露草時有光起觀河漢流歩屧響長廊(次公/袁粲)
(為丹陽尹嘗歩屧白楊郊杜詩歩/屧尋春風又蘇州圖經有響屧廊)名都信繁會千指調
絲簧先生病不飲童子為燒香獨作五字詩清絶如韋
郎(厚樂天傅韋蘇州五言詩/髙雅閒澹自成一家之體)詩成月漸側皎皎兩相望
　　合浦愈上人以詩名嶺外將訪道南嶽留詩壁上
　　云閒伴孤雲自在飛東坡居士過其精舍戲和其
　　韻
孤雲出岫豈求伴(縯陶淵明歸去來/雲無心而出岫)錫杖凌空自要飛
(次公孫綽天台賦應真飛錫以躡虛/傳燈録鄧隠夆擲錫空中飛身而過)為問庭松尚西指
不知老奘㡬時歸(次公廣異記𤣥奘將徃西域於靈巖/寺見松一樹以手摩其枝曰吾西去)
(求佛教汝可西長吾歸即東向及去枝西/指約長數丈一年或東向弟子迎之果還)
　　次周燾韻(并叙/)
　周燾遊天竺觀激水作詩云拳石耆婆色兩青竹龍
　驅水轉山鳴夜深不見跳珠碎疑是簷間滴雨聲東
　坡和之云
道眼轉丹青常於寂處鳴早知雨是水不作兩般聲
　　病中大雪數日未嘗起觀虢令趙薦以詩相屬戲
　　用其韻荅之
經旬卧齋閣終日親劑和不知雪已深但覺寒無那飄
蕭紙牕明(次公杜詩飄/蕭覺素髮)堆壓簷板墮(闗中皆以/板為簷)風飈助
凝冽幃幔困軒簸惟思近醇醲(次公醇醲言酒也魏都/賦著馴風之醇醲注云)
(以酒/喻政)未敢窺璨瑳(次公璨瑳以玉/比雪之明也)何時反炎赫(次公退/之謝鄭)
(羣贈簟詩云却願天日常炎曦又/先生蘄簟詩云皇天何時反炎赫)却欲躬臼磨(次公後/漢馮衍)
(妻妬悍不畜媵妾兒女自操/并臼以言勞則體中生熱也)誰言坐無氊(縯杜甫贈鄭/䖍云才名三)
(十言坐客/寒無氊)尚有裘充貨(厚西京雜記司馬相如初與文/君還成都居貧愁懣以所著鷫)
(鸘裘就市人楊昌/貰酒與文君為歡)西鄰歌吹發促席寒威挫崩騰踏成
逕繚繞飛入座人歡瓦先融(次公退之云/座煖銷那怪)飲雋缾屢卧
(次公左傳士文伯謂投壺之中曰中雋言其/中為雋異堯卿歐陽詩不覺長缾卧墻曲)嗟予獨愁
寂空室自困坷欲為後日賞恐被遊塵涴(堯卿韓詩勿/使塵泥涴)
寒更報新霽皎日懸半破(次公退之云/新月憐半破)有客獨苦吟清
夜黙自課詩人例窮蹇秀句出寒餓(任杜詩云詩家/秀句傳寒餓)何
當暴霜雪庶以躡郊賀(縯孟郊/李賀也)
　　追和子由去嵗試舉人洛下所寄暴雨初晴樓上
　　晩景詩五首
秋後風光雨後山滿城流水碧潺潺烟雲好處無多子
(厚傳燈録大愚禪/師曰佛法無多子)及取昏鴉未到間(次公老杜對雪詩/云無人竭浮蟻有)
(待至昏鴉詩尾自註云何遜詩/曰城隂度塹黑昏鴉接翅歸)
洛邑從來天地中(縯周公營洛邑以時朝諸侯取天地/之中四方職貢道里均焉厚周禮地)
(官以土圭之法正日景以求地中又曰/尺有五寸謂之地中天地之所合也)嵩髙蒼翠北邙
紅(商老二十四化記北邙山/在東都西在濯龍池北)風流耆舊消磨盡只有青
山對病翁(謂富/翁也)
白汗翻漿午景前(次公戰國䇿汗明之言馬淮南子之/言人皆曰白汗交流翻漿之義則世)
(説所謂兢兢皇皇汗出如漿也子仁杜詩南方/六七月出入異中原老少多渇死汗踰水漿翻)雨餘風
物便蕭然應傾半熟鵝黄酒(縯杜詩鵝/兒黄似酒)照見新晴水碧
天
疾雷破屋雨翻河(厚荘子疾雷破山/風振海而不能驚)一掃清風未覺多
應似畫師吴道子(次公吴道子畫入神品杜詩云畫手/看前輩吴生逺擅塲又王維詩夙世)
(謬詩客前生應畫師黄中唐明皇雜録云畫師吴道𤣥/者本陽翟人神清氣俊善圖佛像尤長於模寫鬼神下)
(筆神速勢/若飛動)髙堂巨壁寫降魔
客路三年不見山(次公先生詩有戲子由云宛丘先生/長如丘時熈寕六年子由為陳州學)
(官時也此後為齊州掌書記繼簽/書南京則不見山者葢此時乎)上樓相對夢魂間明
朝却踏紅塵去羞向清伊照病顔
　　和桞子玉喜雪次韻仍呈述古
詩翁愛酒長如渴缾盡欲沽囊已竭燈青火冷不成眠
一夜撚鬚吟喜雪(子仁賈島詩吟安一/箇字撚㫁數莖鬚)詩成就我覔懽
處我窮正與君髣髴曷不走投陳孟公有酒醉君仍飽
徳(約詩醉酒飽徳人/有士君子之行)瓊瑤欲盡天應惜更遣清光續殘
月安得佳人擢素手(厚古詩纎纎擢素/手札札弄機杼)笑捧玉盌兩竒
絶(子仁會合聮句/云茗盌纎纎捧)艶歌一曲囘陽春(縯白樂天詩艶歌/一曲酒一杯子仁)
(文選云客有歌/陽春白雪之曲)坐使髙堂生暖熱
　　至濟南李公擇以詩相迎次其韻二首
弊裘羸馬古河濵野濶天低糝玉塵(次公何遜詠雪詩/若逐㣲風起誰言)
(非玉塵堯卿秦韜玉春雪詩云雪/重寒空思寂寥玉塵如糝滿春朝)自笑餐氊典屬國(縯/蘓)
(武使匈奴單于欲降之置武大窖中絶不飲食天雨雪/武卧齧雪與氊毛并咽之得不死後歸漢為典屬國)
來看換酒謫仙人(厚李白憶賀監詩序曰太子賔客賀/公於長安紫極宫一見呼為謫仙人)
(因觧金龜/換酒為樂)宦遊到處身如寄農事何時手自親剰作新
詩與君和莫因風雨廢鳴晨(縯詩風雨如/晦雞鳴不已)
夜擁笙歌霅水濵(縯霅水在湖/州烏程縣)囘頭樂事總成塵今年
送汝作太守到處逢君是主人聚散思量都是夢身名
漸覺老非親相從繼燭何須問(縯陳公子完奔齊齊侯/使為工正飲酒樂公曰)
(以火繼之辭曰臣/卜其畫未卜其夜)蝙蝠飛時日正晨(厚韓退之山石詩/山石犖确行徑㣲)
(黄昏到時/蝙蝠飛)
　　和田國博喜雪
疇昔月如晝曉來雲暗天玉花飛半夜翠浪舞明年(次/公)
(玉花言雪翠/浪言麥也)螟螣無遺種流亡稍占田嵗豐君不樂鐘
磬㡬時編(有服不樂次公樂有/編鐘編磬見周禮)
　　次韻舒堯文祈雪霧猪泉
長笑蛇醫一寸腹(次公蛇醫蜥蜴之别名/世人多以蜥蜴祈雨)銜氷吐雹何
時足(叔度夷堅乙志劉居中隠嵩山巔有大蜥蜴數百/皆長三四尺人以食就手飼之拊摩其體滑膩如)
(脂一日聚繞水盎邉各就取水纔入口即吐出已圓結/似彈丸積之于側俄頃間纍纍滿地忽震雷一聲起彈)
(丸皆失去明日人來言昨午雨/雹大作乃知蜥蜴所為者此也)蒼鵝無罪亦可憐斬頸
横盤不敢哭(厚祈雨法刑白鵝仲達先生志林云鵝/能警盗亦能却蛇且又有祈雨厄悲夫)豈
知泉下有猪龍卧枕雷車踏隂軸(希仲酉陽雜爼云柳/公權元和末止建州)
(山寺中夜半覺門外喧閙因潜於牕中觀之見數人運/斤造雷車如畫圖者乆之一嚏氣忽天暗其人兩目遂)
(昏/焉)前年太守為旱請雨㸃隨人如撒菽(傅欽之曾禱/此泉得雨)太
守歸國龍歸泉至今人詠淇園緑(縯衞淇澳美/武公之徳)我今又
復罹此旱凛凛疲民在溝瀆却尋舊迹叩神泉坐客乃
攜王子淵(欽之時客/惟舒在矣)看草中和樂職頌(縯王褒字子淵/宣帝時益州刺)
(史王囊欲宣風化於衆庶聞褒有/俊材使作中和樂職宣布之詩)新聲妙語慰華顛(援/蔡)
(邕賦云華/顛丈人)曉來泉上東風急鬚上氷珠老蛟泣(師晉張/華博物)
(志蛟人從水中出寓人家積日賣綃將去/從主人索器泣而成珠滿盤以與主人)恠詞欲逼龍
飛起嶮韻不量吾所及行看積雪厚埋牛誰與春工掀
百蟄此時還復借君詩餘力汰輈仍貫笠(厚左氏越椒/攻楚王射王)
(汰輈及鼓附著於丁寕/又射汰輈以貫笠轂)揮毫落紙勿言疲(次公杜詩揮/毫落紙如雲)
(烟/)驚龍再起震失匙(縯三國志曹操謂先主曰今天下/英雄唯使君與操耳本初之徒不)
(足數也先主方食失匙筯于時正當/雷震因謂操曰一震之威乃至于此)
　　答郡中同僚賀雨
水旱行十年饑疫遍九土竒窮所向惡嵗嵗祈晴雨雖
非為己求重請終愧古(縯穀梁子曰雩之必待其時窮/人盡力何也雩者為旱求者也)
(求者請也古人重請何重乎請人/之所以為人者讓也請道去讓也)鬼神亦知我老病入
腰膂何曾拜向人此意難不許重雲凄已合㣲潤先流
礎(援淮南子云山/雲蒸柱礎潤)蕭蕭止還作坐聽及三鼓天明將吏
集泥土滿靴屨登城望麰麥緑浪風掀舞愧我賢友生
雄篇鬬新語君看大熟嵗風雨占十五(援古者五日一/風十日一雨)
天地本無功祈禳何足數渡河不入境未若無蝗虎(厚/後)
(漢宋均為九江太守郡多暴虎嘗募設檻穽而猶多傷/害均到下諸屬縣曰夫虎豹在山黿鼉在水各有所托)
(今為民害咎在殘吏其務退奸貪思進忠善可一去檻/穽其後傳言虎相與東游渡江又山陽楚沛多蝗飛至)
(九江界輒/東西散去)而况刑白鵝下䇿君勿取(援世人刑白鵝以/祈雨詳見上首註)
　　正月十八日蔡州道上遇雪次子由韻二首
蘭菊有生意(林陳後主問焬帝麗華與蕭妃何如/帝曰春蘭秋菊亦各一時之秀也)㣲陽
囘寸根方憂集暮雪復喜迎朝暾憶我故居室浮光動
南軒(彥才按志林先生元祐二年八月十一日將朝尚/早假寐夢歸紗縠坐於南軒既覺惘然思乆之南)
(軒先君名曰/來風者也)松竹半傾瀉未數葵與萱三徑瑤草合(次/公)
(蔣詡三徑又陶淵明三徑就荒又江淹/詩瑤草正翕赩又老杜相期拾瑤草)一缾井花温至
今行吟處尚餘履舄痕一朝出從仕永愧李仲元(縯楊/子云)
(李仲元不屈其志不累其/身不夷不惠可否之間也)晩嵗益可羞犯雪方南奔山
城買廢圃槁葉手自掀長使齊安人(師黄州齊/安郡也)指説故
侯園(厚前漢書卲平者故秦東陵侯秦破為布/衣種𤓰長安城東𤓰美故世謂東陵𤓰)
鈆膏染髭鬚(次公南史何長瑜作韻語云陸展染白髪/欲以媚側室而劉禹錫詩好染髭鬚事後)
(生/)旋露霜雪根不如閉目坐丹府夜自暾誰知憂患中
方寸寓羲軒大雪從壓屋我非兒女萱(厚孟郊詩萱草/兒女花不解壯)
(士/憂)平生學踵息(縯莊子真人/之息以踵)坐覺兩鐙温下馬作雪詩
滿地鞭箠㾗佇立望原野悲歌為黎元道逄射獵子遙
指狐兔奔蹤跡尚可尋窟穴何足掀寄謝李丞相(次公/李丞)
(相指李斯用其言牽/黄犬出上蔡東門也)吾將反丘園
　　次韻孔毅父乆旱已而甚雨三首
饑人忽夢飯甑溢夢中一飽百憂失(次公夢飽事出佛/書黄魯直亦云饑)
(人常夢飽病/人常夢醫)乆知夢飽本來空未悟真饑定何物我生
無田食破硯(次公此乃唐人云以硯為/良田舌耕而筆來之意也)爾來硯枯磨不
出去年太嵗空在酉(厚計然言嵗在金穰水毁木飢/火旱太嵗在酉金穰之時也)傍
舍壺漿不容乞(縯朝野僉載云嵗在申/酉乞漿得酒言年豐也)今年旱勢復如
此嵗晩何以黔吾突(援班固云孔席不/暇暖墨突不得黔)青天蕩蕩呼不
聞况欲稽首號泥佛罋中蜥蜴猶可笑(信民酉陽雜爼/云王彦威在汴)
(州二年夏旱時李玘過汴因宴王以旱為言李醉曰欲/雨甚易爾可求蛇醫四頭石罋二枚每罋實以水浮二)
(蛇醫以木盖宻泥之處置於閙處罋前後設席燒香選/小兒十嵗以下十餘令執小青竹晝夜更擊其罋不得)
(小輟王如言試之一日兩夜雨大注舊説/龍與蛇醫為親家焉次公又見蜥蜴詩下)跂跂脉脉何
等秩(任東方朔傳武帝置守宫㿻下東方朔别蓍布數/射之曰以為龍又無角以為蛇又有足跂跂脉脉)
(善縁壁是非/守宫即蜥蜴)隂陽有時雨有數民是天民天自䘏我雖
窮苦不如人要亦自是民之一形容可似䘮家狗(縯家/語孔)
(子適鄭與弟子相失孔子獨立東門鄭人或謂子貢曰/東門有人其顙類堯其頂類臯陶其肩類子産然自腰)
(以下不及禹三寸/纍纍若䘮家之狗)未肯弭耳爭投骨(援史記應侯謂秦/王曰大王之狗卧)
(者卧起者起行者行止者止母相與闘者/投之一骨輕起相牙者何則有爭意也)倒冠落幘謝
朋友(次公此則杜牧倒/冠落佩之變也)獨與蚊雷共圭篳(次公中山靖/王言衆漚漂)
(山聚蚊成雷又左/傳篳門圭竇之人)故人嗔我不開門(次公退之云剥剥/啄啄有客至門我)
(不出應客/去而嗔)君視我門誰肯屈可憐明月如潑水夜半清
光翻我室風從南來非雨侯(師天官書風從/南方來大旱)且為疲人
洗蒸鬱褰裳一和快哉謠(厚文選楚襄王遊於蘭臺之/宫宋玉景差侍有風颯然而)
(至王乃披襟而當之曰快哉/此風寡人所與庶人共者耶)未暇飢寒念明日
去年東坡拾瓦礫自種黄桑三百尺今年刈草葢雪堂
(子仁按先生擬斜川云元豐壬戌之春予躬耕於東坡/築雪堂居之南挹四望亭之後丘西控北山之㣲泉又)
(雪堂問云蘇子得廢圃於東坡之脅作堂焉號其正曰/雪堂堂以大雪中為之因繪雪以四壁之間無容隙其)
(名葢起於此嘗見先生有帖云已作得雪堂記/而其本不傳未詳其故雪堂記全文載志林中)日炙風
吹面如墨(師杜甫詩骨/折面如墨)平生懶惰今始悔老大勤農天
所真沛然例賜三尺雨造化無心怳難測四方上下同
一雪甘霔不為龍所隔(俗有分/龍日)蓬蒿下濕迎曉來燈火
新涼催夜織(次公退之詩新涼入/郊墟燈火稍可親)老夫作罷得甘寢(次/公)
(莊子孫叔敖甘寢/秉羽而郢人投兵)卧聽墻東人響屐奔流未已坑谷平
折葦枯荷恣漂溺腐儒麄糲支百年(次公杜詩百年/麄糲腐儒餐)力
耕不受衆目憐(縯杜詩不聞八尺/軀常受衆目憐)破陂漏水不耐旱人
力未至求天全會當作塘徑千歩横斷西北遮山泉四
隣相率助舉杵人人知我囊無錢(厚東漢趙壹詩云文/籍雖滿腹不如一囊)
(錢/)明年共看决渠雨(任白公穿渠人歌曰/舉鍾為雲决渠為雨)飢飽在我寕
闗天誰能伴我田間飲醉倒惟有支頭甎
天公號令不再出十日愁霖併為一君家有田水冐田
我家無田憂無室不如西州楊道士萬里随身惟兩膝
㳂流不惡泝亦佳一葉扁舟任漂突山芎麥麴都不用
(任山芎麥麴皆以禦濕也周左傳有麥/麴乎有山鞠藭乎詳見和王鞏詩注)泥行露宿終無
疾夜來飢腸如轉雷旅愁非酒不可開楊生自言識音
律洞簫入手清且哀不須更待秋井塌見人白骨方銜
杯(縯杜詩忽憶雨時秋井塌古人/白骨生青苔如何不飲令人哀)
　　次韻王覿正言喜雪
聖人與天通(次公列仙傳曰陶安公六安冶師也數行/火術火一日散上紫色衝天須臾朱雀止)
(冶上曰安公安公冶與天通七月七日/迎汝以赤龍龍至安公馭之東南而上)有詔寛獄市(縯/前)
(漢曹參為齊相蕭何薨使者召參參去/屬其後相曰以齊獄市為寄慎勿擾也)好語夜喧街濕
雲朝覆砌紛然退朝後色映宫槐媚欲誇翦刻工(厚退/之李)
(花詩誰將平地萬堆/雪翦刻作此連天花)故人朱藍䘧(縯宋朝太宗皇帝言/唐朝學士多衣緋緑)
(今之任職者或以朱藍而加金帶之飾亦士林之滎師/宋大明中元日雪花降殿庭右将軍謝莊下殿雪集衣)
(白上以/為嘉端)我方執筆侍(次公左史記言右史記動今/日之起居郎起居舍人是已)未敢
書上瑞君猶伏閣爭髙論亦少慰(縯唐長安二年三月/大雨雪蘇味道等以)
(為瑞率羣臣入賀王求禮讓曰宰相爕和隂陽而季春/雨雪乃災也果以為瑞則冬月雷遽為瑞雷邪味道不)
(從賀者既入求禮言今主荒臣佞寒暑失序/戎狄亂華使天有瑞何感而來武后為罷朝)霏霏止還
作盎盎風與氣神龍乆濳伏一怒勢必倍行當見三白
(次公西北人之諺/曰要直麥見三白)拜舞懽萬嵗(次公杜詩盌賜/將軍拜舞歸)歸來飲
君家酣詠追既醉
　　次韻朱光庭喜雨
乆苦趙盾日(縯左傳言趙衰冬日之日也趙盾/夏日之日也冬日可愛夏日可畏)欣逢傅
説霖(厚書説命髙宗謂説曰/若嵗大旱用汝作霖雨)坐知千里足初覺兩河深
(次公兩河葢/汴河蔡河也)破屋常持傘無薪欲㸑琴清詩似庭燎雖
羙未忘箴(縯詩庭燎美宣/王也因以箴之)
　　和張昌言喜雨
二聖憂勤忘寢食(次公二聖葢當日/哲宗與太后也)百神奔走㑹風雲
禁林夜直鳴江瀬清洛潮囘起縠紋夢覺酒醒聞好句
帳空簟冷發餘薰秋來定有豐年喜剰作新詩凖備君
　　次韻張昌言喜雨
千里黄流失故居(次公言水所衝蕩/而民居不見也)年來赤地到青徐
遙聞爭誦十行詔(縯後漢光武以手詔/賜方國一札十行)無異親廵六尺
輿(厚前漢袁盎云天子所與/共六尺輿者皆天下豪英)精貫天人一言足雲興嶽
瀆萬靈趨愛君誰似元和老賀雨詩成即諫書(援白居/易元和)
(中作賀雨詩其畧云君以明為聖臣以直為忠敢賀有/其始亦願有其終居易嘗與元鎮書云凡聞僕賀雨詩)
(衆口籍籍/以為非宜)
　　次韻毛滂法曹感雨
江南佳公子(類史記平原君翩翩/濁世之佳公子也)遺我錦繡端攬之温
如春公子焉得寒興雨自有時膚寸便濛􁥵(援詩興雨/祈祈又公)
(羊云觸石而出膚寸而合不崇朝/而徧雨乎天下者惟太山之雲耳)歛藏以自潤牛斗何
足干(次公牛斗何足于借鄷城之劔氣/在牛斗之間如氣于雲霓之義)空庭月與影彊
結三友歡我豈不足歟要此清團團所歡在一醉常恐
樽中乾(子仁陶淵明詩/樽中酒不乾)捨酒尚可樂明珠如彈丸(次公/南史)
(王筠字元禮謝朓常見語曰/好詩圓美流轉如彈丸也)但恐千仞雀怱怱發虛彈
(援荘子以隋侯之/珠彈千仞之雀)迨子間暇時種子田中丹一朝渉世
故空腹容欺謾(次公神仙伊用昌夫婦詠鼓詞云釘着/不知侵骨髓打來只是没心肝空腹被)
(人/謾)我頃在東坡秋菊為夕餐(援楚詞朝飲木蘭之墜/露兮夕餐秋菊之落英)永
愧坡間人布褐為我完雪堂初覆瓦上簟無下莞(援斯/干詩)
(下莞上簟/乃安斯寢)時時亦設客每醉筒輙殫(堯卿公嘗以筒貯/錢為設客之用)
一笑便傾倒五年得輕安公子豈我徒衣鉢傳一簞(次/公)
(唐摭言載門生及第與座主同名次者謂之傳衣鉢子/仁禪家傳法謂之傳衣鉢此因上文有在東坡時語故)
(云公子亦吾徒可以傳/我處貧而樂之法也)定非郊與島筆勢江河寛(次公/郊則)
(孟郊島則賈島為詩寒窘先生素所不許如言孟郊/曰安能兩耳聼此寒蟲號又曰氣壓郊與島是也)悲
吟古寺中穿帷雪漫漫他年記此味芋火對懶殘(次公/唐李)
(泌與明瓉禪師遊明瓉擇徒謂之懶殘者泌嘗於衡嶽/寺讀書察懶殘所為曰非凡人也聆其中夜梵唱響徹)
(山林泌頗知音能辨休戚謂懶殘經音先悽愴而後喜/悦必謫堕之人時将去矣中夜潜徃謁焉懶殘命坐發)
(火取芋以啗之曰慎勿多言領取十年宰相泌拜/而退懶殘性懶而食殘故以為號事見髙僧傳)
　　禱雨張龍公既應劉景文有詩次韻
張公晩為龍抑自龍中來伊昔風雲㑹(次公杜詩病柏/行云掩蹙龍虎)
(姿生當/風雲㑹)咄嗟潭洞開精神茍可貫賔主真相陪洞簫振
羽舞(厚前漢王褒宣帝時嘗為甘泉及洞簫頌又/周禮樂師篇凡舞有羽舞注云羽舞析羽也)白酒
浮雲雷言從闗州妃(厚趙耕張龍公碑君諱路斯穎/上百社村人也夫人闗州石氏)逺
去焦氏臺(次公先生昭靈侯碑龍公唐時為宣/城令自宣城罷歸常釣於焦氏臺隂)傾倒缾
中雨(次公續𤣥恠録李靖㣲時嘗射獵山中㑹暮抵宿/一朱門家夜半聞扣門甚急見一婦人謂靖曰此)
(非人世乃龍宫也今天符命行雨二子皆不在欲奉煩/頃刻間如何遂命黄頭被青騘馬又命取雨器乃一小)
(缾戒曰取缾中水滴/馬鬃上即雨徧矣)一洗麥上埃破旱不論功乗雲却
空回嗟龍與我輩用意豈逺哉使君今子義英風冠東
萊(縯吴志太史慈字子義/東萊人也最為有膽烈)笑説龍為友(子仁前漢天馬/歌云今安匹龍)
(為/友)幽明莫相猜
　　用前韻作雪詩留景文
萬松嶺上黄千葉(次公此應言蠟梅也先生後有蠟梅/詩君不見萬松嶺上黄千葉玉蘂檀)
(心兩竒絕是已或云杜甫四松詩云所挿小藩籬本亦/有隄防終然棖撥損得愧千葉黄今先生亦豈以言冬)
(間之松乎應之曰成材之松葉豈有黄也因/指言松嶺上之蠟梅而蠟梅之葉黄故也)載酒年年
踏松雪劉郎去後誰復來(縯劉禹錫詩云𤣥都觀裏桃/千樹盡是劉郎去後栽又云)
(種桃道士歸何處/前度劉郎今又來)花下有人心斷絶東齋夜坐搜雪句
兩手龜拆霜鬚折(厚莊子不龜手之藥注云/其藥能令手不龜拆也)無情豈亦
畏嘲弄(厚白樂天與元九書云梁陳間/率不過嘲風雪弄花草而已)穿簾入戸吹燈
滅紛紛兒女爭所似(援晉書謝安嘗内集俄而雪下安/曰大雪紛紛何所似也安兄子朗)
(曰撒鹽空中差可擬道/韞曰未若柳絮因風起)碧海長鯨君未掣(縯杜詩爭看/翡翠蘭苕上)
(未掣鯨魚/碧海中)朝來雲漢接天流(次公杜詩雲/漢接天流)顧我小詩如
㸃纈歐陽陳趙在戸外急掃中庭鋪木屑(厚晉書陶侃/造船竹頭木)
(屑悉令舉掌之咸不觧所以後元㑹大雪始晴㕔事前/餘雪猶濕於是以木屑布地及桓温伐蜀又以竹頭裝)
(船/)交遊雖似雪栢堅聚散行作風花瞥晴光融作一尺
泥歸有何事真無説泥乾路穏放君去莫倚馬蹄如踣
鐡(次公杜詩腕促蹄髙如/踣鐡交河㡬蹴曾氷裂)
　　和劉景文雪
占雨又得雪龜寜欺我哉似知吾輩喜故及醉中來童
子愁氷硯佳人苦膠杯(次公膠字去聲與白樂天一堞/膠牙餳之膠同膠杯雖出莊子)
(置杯焉則膠而此所/謂膠杯乃是酒凍也)那堪李常侍入蔡夜銜枚(厚唐李/愬以散)
(騎常侍擊蔡㑹大雨雪愬夜至/懸弧城遂克蔡州擒吳元濟)
　　次韻陳履常雪中
可憐擾擾雪中人饑飽終同寓一塵(厚續仙傳韋子威/師事丁約一日辭)
(去謂子威曰郎君得道尚隔兩塵/儒謂之世釋謂之刼道謂之塵也)老檜作花真强項(次/公)
(潁州多檜而花白指檜為言檜老矣而假雪以為花猶/人之强項不伏其老也强項字如董宣不屈於公主帝)
(目之强/項令)凍鳶儲肉巧謀身(次公杜詩兵戈猶/在眼儒術豈謀身)忍寒吟詠
君堪笑得煖讙呼我未貧坐聽屐聲知有路擁裘來看
玉梅春
　　迨作淮口遇風戲用其韻
我詩如病驥(次公杜詩驥病思偏/秣又云草黄騏驥病)悲鳴向衰草有兒真
驥子(縯老杜子宗武小名驥子有詩云驥子好男兒又/贈竇侍御詩云驥之子鳯之雛次公梁元帝啓云)
(價匹熊媒/聲齊驥子)一噴羣馬倒(次公穆天子傳曰天子東遊于/黄澤宿于西洛歌曰黄之陁其)
(馬歕沙皇人威儀黄之澤其/馬歕玉皇人夀糓歕即噴字)養氣勿吟哦聲名忌太早
風濤借筆力(次公杜詩筆/力破餘地)勢逐孤雲掃何如陶家兒遶
舍覔梨棗(厚陶潛責子詩通子/垂九齡但覔梨與栗)君看押彊韻(師王子韶/雞跖集王)
(筠字元禮為/詩能押彊韻)已勝郊與島(援孟郊/賈島也)
　　次韻王郎子立風雨有感
百年一俯仰寒暑相主客稍增裘褐氣已覺團扇厄不
煩計榮辱此䘮彼有獲我琴終不敗無攫亦無釋(厚史/記齊)
(威王皷琴鄒忌子曰善哉皷琴王曰何以知其故也鄒/忌子曰大眩濁以春温者君也小眩亷折以清者相也)
(攫之深醳之/愉者政令也)後生不自牧呻吟空挾䇿(援莊子挾䇿讀/書又鄭人緩呻)
(吟於裘/氏之地)揠苗不待長賣菜苦求益(縯後漢嚴光傳注侯/覇使西曹侯子道奉)
(書求報光曰我手不能書乃口授之使/者嫌少可更足之光曰買菜乎求益也)此郎獨静退門
外無行迹但恐陶淵眀每為饑所廹凄風弄衣結(師董/京之)
(衣百/結)小雪穿門席(師陳平家貧/以席為門)願君付一笑造物亦戲
劇朝來賦雲夢筆落風雨疾(次公相如子虚賦烏有先/生之詞曰吞若雲夢者八)
(九胷中曽不芥蔕故謂之賦/雲夢又杜詩筆落驚風雨)為君裁春衫髙㑹開桂籍
　　次韻王忠玉遊虎丘絶句三首(堯卿名瑜/時為憲使)
當年大白此相浮(縯説苑魏文侯與大夫飲酒使公乘/不仁為觴政曰飲不釂者浮以大白)
(倬吳都賦/飛觴舉白)老守娛賔得二丘(自注郡人有閭丘公太守/王規甫嘗云不謁虎丘即)
(謁閭丘規父/忠玉伯父也)白髮重來故人盡空餘叢桂小山幽(次公/淮南)
(王安招隐士詞云桂樹叢生兮山之幽偃蹇連巻兮枝/相樛又許慎淮南鴻烈觧序云安與蘓飛李尚左吳田)
(岀雷被毛被伍被晉昌等八人及/諸儒大山小山之徒共講論道徳)
青盖紅旗映玉山新詩小草落𤣥泉(援孟東野詩手中/飛黒電象外寫𤣥)
(泉/)風流使者人爭看知是真娘立道邊(相虎丘中路有/真娘墓次公白)
(樂天真娘墓詩題下註云在虎丘寺盖在寺門之外今/尚存饒李宗諤蘓州圖經云吳真娘墓在長洲縣西北)
(五里雲巖寺西南山下彦忠吳郡圖經續記云真娘墓/在虎丘寺側真娘吳國之佳麗也文士遊此者多有篇)
(詠有譚生題一絶譏詞人/之重色由是稍稍息筆)
舞衣歌扇轉頭空只有青山杳靄中莫共吳王鬬百草
使君未敢借驚鴻(縯劉禹錫詩若共吳王闘百草不知/應是欠西施次公曹子建之言洛神)
(曰翩若驚鴻/婉若游龍)
　　次韻子由柳湖感物
憶昔子美在東屯(縯曰東屯今䕫/州故城之東)數間茅屋蒼山根嘲
吟草木調蠻獠欲與猿鳥争啾喧子今憔悴衆所棄驅
馬獨岀無往還惟有柳湖萬株柳清隂與子供朝昏胡
為譏評(去/聲)不少借生意凌挫難為繁柳雖無言不解愠
世俗乍見應憮然嬌姿共愛春濯濯(援曰晉書王恭風/度濯濯如春月柳)
豈問空腹修蛇蟠朝看濃翠傲炎赫夜愛疎影搖清圓
風翻雪陣春絮亂蠧響啄木秋聲堅四時盛衰各有態
搖落悽愴驚寒温南山孤松積雪底抱凍不死誰復賢
　　軾在潁州與趙德麟同治西湖未成改揚州三月
　　十六日湖成德麟有詩見懷次韻
太山秋毫兩無窮(次公曰莊子内篇天下莫大於秋毫/之末而太山為小又云是亦一無窮)
(非亦一/無窮也)鉅細本岀相形中大千起滅一塵裏(次公曰退/之云下視)
(禹九州一/塵集毫端)未覺杭潁誰雌雄(來詩云與/杭争雄)我在錢塘柘湖
渌大堤士女争昌丰(援詩子之昌/兮子之丰兮)六橋横絶天漢上北
山始與南屏通(次公曰子由先生墓誌杭州西湖南北/三十里環湖往來終日不逹先生既去)
(葑田葑田如雲乃積之湖中為長堤一以通南北六橋/則湖上所創之橋也甄曰按先生作堤疏流跨流為橋)
(者凡六並在/今蘓公堤上)忽驚二十五萬丈老葑席巻蒼雲空(縯曰/先生)
(奏修杭州西湖狀云自國初以來稍廢不治水涸草生/漸成葑田熙寜中湖之葑合者葢十二三爾至令遂塞)
(其半已打量湖上葑田計二十/五萬餘丈度用二十餘萬工)朅來潁尾弄秋色一水
縈帶昭靈宫(縯曰李華弔古戰埸文曰何水/縈帶昭靈宫張龍公祠堂也)坐思吳越
不可到借君月斧修朣朧(厚曰酉陽雜爼唐太和中鄭/仁本遊嵩山失道忽於叢棘)
(中見一人枕幞而睡呼之問其所自曰君知月七寳合/成平常有八萬二千户修之子一數也開幞有斤斧數)
(事玉屑/飯兩裹)二十四橋亦何有(縯曰杜牧揚州詩二十四橋/眀月夜玉人何處學吹簫)
換此十頃玻瓈風(子仁曰永叔西湖詩都將二/十四橋月換得西湖十頃秋)雷塘水
乾禾黍滿寳釵耕岀條鸞龍(次公曰雷塘在揚州東北/十里煬帝所葬處煬帝平)
(昔游之多從宫人故時耕出/寳釵焉鸞龍則寳釵之飾也)眀年詩客來弔古伴我霜
夜號秋蟲(徳麟見約來楊寄/居亦有意求楊倅)
　　次韻趙德麟西湖新成見懷絶句(縯曰此穎/州西湖)
壺中春色(謂洞庭/春色也)飲中仙騎鶴東來獨惘然猶有趙陳
同李郭不妨同泛過湖船(厚曰後漢郭林宗游洛陽見/李膺大竒之遂相友善後歸)
(鄉里諸儒送至河上車數千輛林/宗獨與膺同舟人望之以為神仙)
　　再次韻趙德麟新開西湖(饒此亦潁/州西湖)
使君不用山麴藭饑民自逃泥水中(縯曰左傳申叔展/語還無社曰有麥)
(麴乎曰無有山麴藭乎曰無河魚腹疾柰何杜預註麥/麴藭所以禦濕欲使無社逃泥中軍中不敢正言故作)
(隐語/也)欲將百瀆起凶歲免使甔石愁揚雄(援曰揚雄清/浄寡欲家無)
(甔石之儲/晏如也)西湖雖小亦西子(次公曰先生在杭州有詩/曰欲把西湖比西子淡粧)
(濃抹總相宜今言西湖雖/小亦西子則指潁州西湖)縈流作態清而丰千夫餘力
起三閘(見先生末/句自注中)焦陂下與長淮通十年憔悴塵土窟
清䦨一洗啼㾗空王孫本自有仙骨(次公曰神仙傳神/告墨子曰子有仙)
(骨又杜詩自是/君身有仙骨)平生宿衛眀光宫(次公曰漢武帝太初/四年秋起光眀宫仔)
(三輔黄圖載三秦記云未央宫漸臺西有桂宫西市有/明光殿皆金玉珠璣為簾箔晝夜光眀又云武帝求仙)
(起光明宫發燕趙美女/二十充之令總其籍)一行作吏人不識(厚曰文選嵇/叔夜與山巨)
(源絶交書云游山澤觀魚鳥心/甚樂之一行作吏此事便廢)正似雲月初䑃朧時臨
此水照氷雪莫遣白髮生秋風定須却致兩黄鵠(援曰/前漢)
(翟方進為丞相請壞汝南鴻隙陂父老怨方進歌曰壊/坡誰翟子威飯我豆羮芋魁反乎覆陂當復誰言者兩)
(黄/鵠)新與上帝開濯龍(縯後漢建武中汝南太守鄧晨欲/修復陂聞許揚曉水脉召與之議)
(楊曰昔先帝用翟方進之言尋而自夢上天天帝怒曰/何故敗我濯龍淵是後民失其利多致饑困明府今興)
(立廢業國富民安童/謠之言將證於此)湖成君歸侍帝側燈花已綴釵頭
蟲(去歲潁州灾傷予奏乞罷黄河夫萬人開本州溝人/從之以餘力作三閘通焦陂永浚西湖援曰退之燈)
(花詩囊裏排金粟釵頭綴玉/蟲更煩將喜事來報主人翁)
　　和宋肇遊西池次韻
漢皇慈儉不開邊尚教千艘下瀬船(次公食貨志曰時/粤欲與漢用船戰)
(遂乃修昆明池列館環之治樓船髙十餘丈旗幟加其/上西京雜記云昆明池中有戈船樓船各數百艘又漢)
(武帝紀有下瀬船將軍注瀬/湍也伍子胥書有下瀬船字)貪看艨艟飛鬬艦不知贔
屭舞鈞天(次公西都賦巨鼇贔屭注云作力貎西京雜/記云昆明池刻石為鯨魚每至雷雨魚嘗鳴)
(吼鬐鬛皆動漢世祭/之以祈雨往往有驗)故山西望三千里往事回思二十
年自笑區區足官府不如公子散神仙(厚退之奉酧盧/給事詩上界真)
(人足官府豈如散仙鞭/笞鸞鳯終日相追陪)
　　次韻林子中蒜山亭見寄
竒逸多聞老敬通(師馮衍字敬通東/漢人博識多聞)何人慷慨觧憐翁
十年簿領催衰白一笑江山發醉紅聞道賦詩臨北固
未應舉扇向西風(厚王𨗳每遇西風起舉/扇自障日元䂓塵汚人)叩頭莫喚無
家客歸掃岷峨一畆宫
　　再和并荅楊次公
毗盧海上妙髙峯(師華嚴第一善知/識徳雲住妙髙峯)二老遙知說此翁
聊復艤舟㝷紫翠不妨持節散陳紅(援西漢汲黯以便/宜持節發河内倉)
(粟以賑貧民次公漢書太倉之粟/陳陳相因又云紅腐而不可食)髙懷却有雲門興(師/何)
(𦙍隐居若耶/山雲門寺)好句真傳雪竇風(次公雪竇禪師其言禪/之詩有集行於世堯卿)
(雪竇師諱重顯字隐之遂州李氏子生於興國五年四/月八日後出家受供學經論業於鄉里晩參隨州智門)
(祚和尚因扣不起一念之青豁然知歸遂偏遊叢林衆/所推仰先居吳門之洞庭遷四眀之雪竇由是雲門之)
(道復振於江浙侍中賈公奏聞朝廷乞賜明覺之號/至皇祐五年七月七日不遺囑亦不説偈北首而亡)唱
我三人無譜曲馮夷亦合舞幽宫(縯司馬相如賦使靈/媧皷瑟而舞馮夷馮)
(夷河/伯也)
　　景貺履常屡有詩督叔弼季黙唱和巳許諾矣復
　　以此句挑之(孝祥蘭臺詩文發源云東坡在潁陳/無已趙徳麟輩適守官於彼而歐陽)
　　　(叔弼與季黙亦閒居於彼日相唱/和而二歐頗不作詩故東坡挑之)
君家文律冠西京旋築詩壇按酒兵(縯南史江諮議有/言酒猶兵也兵可)
(千日不用不可一日不備酒可千日不飲不可一飲不/醉次公杜牧訪趙嘏詩云今代風騷將誰登李杜壇故)
(後人承用詩壇字歐陽答梅聖俞/詩云文㑹忝予盟詩壇推子將)袖手莫輕真將種(次/公)
(將種指言兩歐陽也退之云不善為斵血指汗顔巧匠/傍觀縮手袖間又晉書胡貴嬪嘗與帝博争道傷帝指)
(帝怒曰真/將種也)致師須得老門生(厚周禮夏官司馬上壞人/掌致師注云致師者致其)
(必戰之志古者守戰必以勇力之士先犯敵焉唐書/選舉志舉人既及第綴行通名詣主司第則謂門生)眀
朝鄭伯降誰受(縯左傳宣十二年楚子圍鄭鄭伯肉袒/牽羊以逆曰孤不天不能事君使君懐)
(怒以及弊邑/弧之罪也)昨夜條侯壁已驚(厚前漢吳王濞傳吳兵/欲西梁城守不敢西糧)
(絶卒饑遂夜奔條侯壁驚東南條侯/使備西北果從西北不得入遂大敗)從此醉翁天下樂
還應一舉百觴傾(文忠公贈蘇梅詩云我亦願助勇皷/旗噪其傍快哉天下樂一釂宜百觴)
　　謝郡人田賀二生獻花
城裏田員外城西賀秀才不愁家四壁自有錦千堆(縯/謝)
(庭皓以詞賦著/名時號錦繡堆)珍重尤竒品艱難最後開芳心困落日
薄艶戰輕雷(昨日/雷雨)老守仍多病壯懷先已灰殷勤此粲
者(賀獻魏花三朶縯詩今夕何夕/見此粲者次公國語三女為粲)攀折為誰哉玉腕揎
紅袖金樽瀉白醅何當鑷霜鬢强挿滿頭迴(子仁杜牧/詩菊花須)
(挿滿/頭歸)
　　玉堂栽花同正孺有詩次其韻
故山桃李半荒榛粗報君恩便乞身竹簟暑風招我老
玉堂花蘂為誰春纎纎翠蔓詩催發皎皎霜葩髮鬬新
只有來禽青李帖(厚王羲之有問人/求來禽青李帖)他年留與學書人
　　和王晉卿送梅花次韻
東坡先生未歸時自種來禽與青李(次公言在/黃州時也)五年不
踏江頭路夢逐東風泛蘋芷江梅山杏為誰容獨笑依
依臨野水此間風物君未識花浪飜天雪相激眀年我
復在江湖知君對花三歎息
　　卧病彌月聞垂雲花開順闍黎以詩見招次韻荅
　　之
道人心似水不礙照花妍燕坐春强半清隂月屢遷平
生無起滅一念有塵鮮嫋嫋風枝舉離離曰萼蔫病吟
終少味老醉不成顛何必遨頭出(師世俗以太/守為遨頭)湖中有
散仙(次公韓退之云上界真人足官府/豈如散仙鞭笞鸞鳯終日相追陪)
　　和錢四寄其弟龢(堯卿錢勰字穆父弟四亦稱穆/四其弟即錢七品仲也穆父走)
　　　(筆代書寄岊仲七弟詩云東方千騎擁米輪衣/錦歸逢故國春莫向西湖戀風月鴒原知有望)
　　　(歸人岊仲次韻穆父兄見寄詩云烏衣巷裏走/雙輪正是家山二月春明日湖平定歸去蓬萊)
　　　(還見謫仙人劉季孫和之云㑹稽山上月如輪/鴻鴈相將江水春幕府英雄雖可數樽前誰是)
　　　(急難人周燾和之云東山蠟屐瓌車輪小草青/知塞外春園柳鳴禽喚幽夢惠連詩句更何人)
　　　(然公作兩絶而元本止載一絶今併舉之先生/詩云老來日月似車輪此去知逄㡬箘春昨夜)
　　　(氷花猶在柱曉/來梅子已生仁)
再見濤頭湧玉輪(次公言杭/州之潮也)煩君久駐浙江春(次公錢/穆父知)
(越/州)年來總作維摩病(次公浄名居士維摩詰以方便/示病而諸菩薩問疾見其經中)堪
笑東西二老人(次公越居浙東杭居浙西而穆父與/先生為二郡守故曰東西二老人也)
　　復次前韻謝趙景貺陳履常見和兼簡歐陽叔弼
　　兄弟(十朋此係次九月十五日觀月/聽琴西湖一首示坐客詩韻)
能詩李長吉(縯唐摭言云李賀字長吉七/歲以長短之製名動京師)識字揚子雲
(援揚雄字子雲劉棻嘗從雄學作/竒字杜詩云子雲識字終投閣)端能望此府(厚舊唐/書韋思)
(謙傳皇甫公義檢校沛王府長史引思謙為同府倉曹/謂思謙曰公豈池中之物屈公為數句以望此府耳)
坐嘯獲兩君(縯後漢成瑨南陽人為汝南太守委事於/功曹岑眰人為語曰汝南太守岑公孝南)
(陽成瑨/但坐嘯)逝將江湖去浮此五石樽(援莊子曰今子有五/石之瓠何不慮以為)
(大樽而浮/於江湖)眷焉復少留尚為世所醺或勸莫作詩兒輩
工織紋(次公織紋以言纔言詩云萋兮斐兮成是貝/錦先生舊以詩得罪謂之詩案故或人勸止)朱
絃寄三歎未害俗耳聞(縯禮記清廟之瑟朱絃而疏/越一唱而三嘆有遺音者矣)共
㝷兩歐陽伐薪照黄昏是家有甘井汲多終不渾(厚杜/詩淘)
(米少汲水汲/多井水渾)
　　次韻穆父馬上寄頴叔二首
玉關不用一丸泥(縯後漢隗囂將王元説囂曰臣請/以一丸泥為大王東封函谷闕)自
有長城鳥䑕西(厚唐書太宗曰焬帝不擇人守邊勞中/國築長城以備虜今我用李勣守并突)
(厥不敢南賢於長城逺矣/鳥䑕山名禹貢鳥䑕同宂)剩與故人㝷土物臘糟紅麴
寄駞蹄
多買黄封作洗泥(次公黄封御酒也以黄封其頭故/謂之黄封洗泥洗塵常俗之語)使
君來自隴山西才高得兎人人羡争欲㝷蹤覔舊蹄(厚/莊)
(子蹄者所以在/兎得兎而忘蹄)
　　和寄天選長官
寓形宇宙間佚我以方老(縯莊子大塊勞我/以生失我以老)流光安足
恃百歲同過鳥須臾嬰網羅文采縁自表自古山林人
何曽識機巧但記寒巖翁論心秋月皎黄香十年舊(援/謂)
(魯/直)禪學參衆妙虚懷養天和肯狗奔走閙官居職事理
晨起何用早桐隂滿西齋叱吏供灑掃眷予東南來野
飯煮芹蓼葆光既清尚令尹亦髙蹈相將古寺行軟語
頽晩照公家有畸人(援公有族人/隐于嵩山)虚縁能自葆卜築嵩
山陽行當從結好山中饒勝景人覽亦易了何時命巾
車共陟雲外嶠翻思筋力疲不復恃踴跳公詩擬南山
雄拔千丈峭形容逼天真邂逅識其要藩籬吾未窺敢
議窮閫奥
　　和子由除日見寄
薄官驅我西遠别不容惜方愁後㑹遠未暇憂歲夕强
歡雖有酒冷酌不成席秦烹惟羊羮隴饌有熊腊念為
兒童歲屈指已成昔往事今何追忽若箭已釋感時嗟
事變所得不償失府卒來驅儺(子仁季冬之月命/有司大儺旁磔)矍鑠
驚遠客愁來豈有魔煩汝為攘磔寒梅與凍杏嫩萼初
似麥攀條為惆悵玉蘂何時拆不憂春艶晩行見棄夏
覈人生行樂耳安用聲名籍胡為獨多感不見膏自炙
詩來若相寛子意逺可射依依見其面疑子在咫尺兄
今雖小官幸忝佐方伯北地近所鑿中有汧水碧臨池
飲美酒尚可消永日但恐詩力弱鬬健未免馘詩成十
日到誰謂千里隔一月寄一篇憂愁何足擲
　　和魯人孔宗翰題詩二首
壞壁題詩巳五年故人風物兩依然定知來歲中秋月
又照先生枕麴眠(縯劉伶酒徳頌/先生枕麴藉糟)
更邀眀月說眀年記取孤吟孟浩然(未詳舊注引不/才眀主棄非是)此
去宦遊如傳舍㨂枝驚鵲幾時眠
　　次荆公韻四絶(堯卿荆公在蔣山公同王勝之遊/蔣山時荆公宅巳為寺有詩云未)
　　　(門収畫㦸細宇出青蓮葢謂是也玉父東軒筆/録云王荆公再罷政以使相判金陵即求宫觀)
　　　(築池於白門外七里去蔣山亦七里平日馭一/驢從數童遊諸山寺所居之宅僅比風雨元豐)
　　　(未捨為寺/賜名保寕)
青李扶疎禽自來(次公王羲之有求來禽青李帖來禽/即今之林禽也以其食美禽來食之)
(故曰來禽今先生詩句借來禽字/以言青李之實亦自來於禽鳥耳)清真逸少手親栽(次/公)
(王羲之青李來禽帖云此/果佳可為致子當種之)深紅淺紫從争發雪白鵝黄
也鬬開
斫竹穿花破緑苔(敬夫退之詩竹洞何/年有公初斫竹開)小詩端為覔榿
栽(厚杜詩有憑何邕覔榿栽云飽聞/榿木三年大與致溪邉十畆隂)紅者造物初無物
(次公郭象南華真經序云上知/造物無物下知有物之自造)春到江南花自開
騎騾渺渺入荒陂(題/註)想見先生未病時勸我試求三畆
宅從公已覺十年遲(師介甫得詩曰十年/前後我便不厮爭)
甲第非真有閒花亦偶栽聊為清浄供却對道人開(公/病)
(後捨宅/作寺)
　　梵天寺見僧守詮小詩清遠可愛次韻(無巳杭州/圖經云梵)
　　　(天寺在/鳯凰山)
但聞烟外鐘不見烟中寺幽人行未已草露濕芒屨惟
應山頭月夜夜照來去(子仁守詮詩落日寒蟬鳴獨歸/林下寺柴扉夜未掩片月隨行)
(屨惟聞犬吠聲/又入青蘿去)
　　次韻魯直效進士作歲寒知松栢
龍蟄雖高卧雞鳴不廢時炎涼徒自變茂悦兩相知(厚/選)
(云芝焚而蕙歎/松茂而栢悅)已負梁棟質肯為兒女姿(縯世説孫興/公齋前種松)
(一株鄰居謂之日栢松樹非不森森可憐但永無梁棟/用耳又老杜古栢行云大厦如□要梁棟萬牛囬首丘)
(山重任孟郊詩云萱草/兒女花不觧壯士憂)那憂霜貿貿未易日遲遲難與
夏蟲語永無秋實悲誰知此植物亦觧秉天彛
　　荅吕梁仲屯田
亂山合沓圍彭門官居獨在懸水村(縯莊子吕梁懸水/三十仞故今言吕)
(梁為懸水村也師/即今百歩洪是也)居民蕭條雜麋鹿小市冷落無雞豚
黄河西來初不覺但訝清泗流奔渾夜聞沙岸鳴罋盎
曉看雪浪浮鵬鵾吕梁自古喉吻地萬頃一秣何由吞
坐觀入市巻閭井吏民走盡餘王尊(縯王尊為東郡太/守河水盛溢尊躬)
(率吏民沉白馬祀水神河伯因止宿隄上及水/盛隄壞吏民皆奔走惟尊立不動而水波稍却)計窮路
斷欲安適吟詩破屋愁鳶蹲歲寒霜重水歸壑(次公月/令季冬)
(之月水歸其/壑土反其宅)但見屋瓦留沙㾗入城相對如夢寐我亦
僅免為魚黿(縯劉子過洛汭曰/㣲禹吾其魚乎)旋呼歌舞雜談笑不惜
飲釂空瓶盆念君官舍氷雪冷新詩美酒聊相温人生
如寄何不樂任使絳蠟燒黄昏宣房未築淮泗滿(任武/帝作)
(瓠子之歌有云齧/浮桑兮淮泗滿)故道堙没瘡痍存眀年勞苦應更甚
我當畚鍤先黥髠付君萬指代頑石千鎚雷動蒼山根
高城如鐵洪口快談笑却掃看崩奔農夫掉臂免狼顧
秋糓布野如雲屯還須更置軟脚酒為君擊皷行金樽
(縯𤣥宗幸諸楊第出有賜曰踐路反有勞曰軟脚師唐/郭子儀自同州歸代宗詔大臣就宅作軟脚局人出三)
(百/于)
　　荅孔周翰求書
身閒曷不常閉口(次公傳曰病從口入患從口出閉口/則無事而身得長閒矣非謹而何)
天寒正好深藏手吟詩寫字有底忙未脱多生宿塵垢
不䝉譏訶子厚疾(縯桞宗元報崔黯書曰凡人好詞工/書者皆病癖也吾不幸蚤得三病學)
(道以來日思砭鍼攻熨卒不能去纒結心/腹牢甚願斯須忘之而不克竊甞自毒)反更刻畫無
鹽醜(厚晉書周顗傳庾亮嘗謂顗曰諸人咸以/君方樂廣顗曰何乃刻畫無鹽唐突西子)征西自
有家雞肥(次公南史王僧䖍傳載僧䖍論書云庾征西/翼書少時與右軍齊名右軍後進庾猶不分)
(在荆州與都下人書云小/兒輩賤家雞皆學逸少書)太白空驚飯山瘐與君相從
知幾曰春風待得花開不撥棄萬事不復談百觚之後
那辭酒
　　聞公擇過雲龍張山人輙往從之公擇有詩戲用
　　其韻
我生固多憂肉食常苦墨(縯左氏晉定公吳夫差㑹于/黄池司馬寅曰肉食者無墨)
(今吳王有墨國/勝乎太子死乎)軒然就一笑猶得好飲力聞君過雲龍
對酒兩静嘿急攜清歌女出郭及未昃一歡難力致邂
逅有勝特喧蜂集晩花亂雀啅叢棘山人樂此耳寂寞
誰侍側何當求好人聊使治要襋(次公詩魏葛屨日紏/紏葛屨可以屨霜掺)
(掺女手可以縫裳要之襋之/好人服之注要䙅也襋領也)使君自孤僨(援前漢匃奴/傳冒頓為書)
(遺高后曰陛下獨立孤僨/獨居兩主不樂無以自娛)此里誰相直不如學養生一
氣服千息(次公晉許邁傳常/服氣一氣千餘息)
　　田國博見示石炭詩有鑄劒斬佞臣之句次韻荅
　　之
楚山鐵炭皆竒物知君欲斫姦邪窟屬鏤無眼不識人
(縯伍子胥以忠諫吳王太宰嚭與子胥有隙因讒之吳/王乃賜子胥屬鏤之劒以死次公無眼不識人字暗用)
(國志云此箭無/眼不識人之語)楚國何曾斬無極(厚左傳費無極讒王/太子建殺伍奢父子)
(與郤宛楚人怨甚令尹/子常誅之以弭衆説)玉川狂直古遺民救月裁詩語
最真千里妖蟇一寸鐵地上空愁蟣蝨臣(援盧同自號/玉川子作月)
(蝕詩云傳聞古老説月蝕蝦蟇精徑圍千尺入汝腹如/此癡駘阿誰生又云地上蟣蝨臣同告訴帝天皇臣有)
(一寸鐵刳/妖蟇癡腸)
　　次韻曹九章見贈
蘧瑗知非我所師流年已似手中蓍(縯莊子蘧伯玉行/年六十而六十化)
(曰未知今之所謂是之非五十/九非也手中著謂四十九也)正平獨肯從文舉中散
何曾靳孝尼(援晉嵇康將刑東市顧視日影索琴而彈/之曰昔袁孝尼甞從吾學廣陵散吾每靳)
(之廣陵散/於今絶矣)賣劒買牛真欲老得錢沽酒更無疑(厚杜詩/云得錢)
(即相覔沾/酒不復疑)雞豚異日為同社(援韓愈詩願為同/社人雞豚燕春秋)應有千
篇唱和詩
　　次韻秦太虛見戲耳聾
君不見詩人借車無可載(次公歐陽永叔詩話云孟郊/賈島皆以詩窮至死而平生)
(尤喜窮苦之句孟有移居詩云借車載/家具家具少於車乃是都無一物耳)留得一錢何足
頼晩年更似杜陵翁右臂雖存耳先聵(援杜詩此身飄/泊恐西東右臂)
(偏枯耳/半聾)人將蟻動作牛鬬(縯晉殷仲堪父師甞患耳/聰聞牀下蟻動謂之牛鬬)我
覺風雷真一噫聞塵掃盡根性空不須更枕清流派(援/孫)
(楚謂王濟曰所以/枕流欲洗其耳)大朴初散失混沌六鑿相攘更勝敗
(次公莊子心無天/遊則六鑿相攘)眼花亂墜酒生風口業不停詩有債
君知五藴皆是賊(援拂書五藴皆空/謂色受想行識也)人生一病今先差
但恐此心終未了不見不聞還是礙今君疑我特佯聾
(次公楚詞茲歴情以陳/辭兮蓀佯聾而不聞)故作嘲詩窮嶮怪須防額癢出
三耳(厚太平廣記載兖州張審通甞為泰山府君所召/令為詞判録甲天曹天曹允之府君悦與審通額)
(安一耳既悟覺額癢果生一耳尤更聰俊時號三耳秀/才次公張君房脞説載桞慎生三耳事與上同但其人)
(姓名別耳又牛僧孺/𤣥怪録亦載此事)莫放筆端風雨快
　　睡起聞米元章冒熱到東園送麥門冬飲子
一枕清風直萬錢無人肯買北窻眠開心煖胃門冬飲
知是東坡手自煎
　　次韻王定國馬上見寄
昨夜霜風入裌衣曉來病骨更支離(縯莊子支離疏頥/隠于臍肩高于頂)
疎狂似我人誰顧坎軻憐君志未移但恨不攜挑葉女
(次公桃葉王子敬妾也有詩/云桃葉復桃葉渡江不用楫)尚能來趂菊花時南臺二
謝無人繼只恐君詩勝義熈(二謝從宋武帝九日宴戲也/馬臺縯時晉義熈年中者)
　　次韻荅頓起二首
挽袖推腰踏破紳(次公左傳曰或/挽之或推之)舊聞攜手上天門(次/公)
(漢官儀云泰山東/上七十里至天門)相逢應覺聲容似欲話先驚歲月奔
新學已皆從許子(次公新學以言王/介甫新經之學也)諸生猶自畏何蕃
(厚退之作何蕃傳云蕃入太學二十餘年歲舉/進士學成行尊太學諸生推頌不敢與蕃齒)殿廬直
宿真如夢猶記憂時䇿萬言(頓君及第時余為殿後編/排官見其荅䇿語頗直其)
(後與子由試舉人西京既罷同登嵩山絶/頂甞見其唱酧詩十餘首頓詩中及之)
十二東秦比漢京(縯前漢田肯曰齊地方一千里持㦸百/萬縣隔千里之外齊得十二焉此東西)
(秦/也)去年古寺共題名(去嵗見之於青州堯卿唐自慈恩/寺鴈塔題名之後士人多效之)
早衰怪我遽如許(厚曹操欲殺左慈慈走入羊羣不可/辨忽有一老羝屈膝人言曰遽如許)
苦學憐君太瘦生(援李曰嘲杜甫云借問因何/太瘦生總為從前作詩苦)茅屋擬
歸田二頃(縯蘓秦曰使我有負郭田二/頃吾豈能佩六國相印乎)金丹終掃雪千
莖(任杜詩白/髪千莖雪)何人更似蘓司業(次公蘓司業源明也乃/唐之詩人先生以比子)
(由/云)和遍新詩滿洛城
　　太虛以黄樓賦見寄作詩為謝
我在黄樓上欲作黄樓詩忽得故人書中有黄樓詞黄
樓高十丈下建五丈旗(任始皇作阿房宫上可以/坐萬人下可以建五丈旗)楚山
以為城泗水以為池(次公左氏楚國方城/以為城漢水以為池)我詩無傑句
萬景驕莫隨夫子獨何妙雨雹散雷椎(援雷州大雷雨/時人有収得雷)
(斧雷椎/皆石也)雄詞雜今古中有屈宋姿南山多磐石清滑如
流脂(子翬杜牧之秋娘詩京/江水清滑生女白如脂)朱蠟為摹刻細妙分毫釐
佳處未易識(厚范榮期讀孫綽天台山賦/每至佳句輙云應是我輩語)當有來者知
　　次韻荅王鞏
我有方外客顔如瓊之英(次公謝欒時稱方外司/馬詩尚之以瓊英乎而)十年
塵土窟一寸氷雪清朅來從我遊坦率見真情(邠老國/史補云)
(宋濟老於文場舉止可笑嘗試賦/誤失官韻乃拊膺曰宋五又坦率)顧我無足戀戀此山
水清新詩如彈丸(縯南史謝朓曰好詩/圓美流轉如彈丸也)脱手不暫停昨
日放魚回衣巾滿浮萍今日扁舟去白酒載烏程(厚湖/州烏)
(程有若下酒/為天下之美)山頭見月出江路聞鼉鳴莫作孺子歌滄
浪濯吾纓(見孟/子)吾詩自堪唱相子棹歌聲(厚李白詩滄/浪吾有曲寄)
(入棹/歌聲)
　　張安道見示近詩
人物一衰謝㣲言難重㝷(縯太史公曰仲/尼没而微言絶)慇懃永嘉未
復聞正始音(厚晉衛玠傳玠至豫章與謝琨相見言論/彌日王敦謂謝琨曰不意永嘉之末復聞)
(正始/之音)清談未足多感時意殊深少年有竒志欲和南風
琴(次公退之詩騎驢到/京國欲和薰風琴)荒村蜩蛩亂廢沼蛙蟈淫遂欲
掩兩耳臨文但噫瘖蕭然王郎子(厚太平廣記云王仙/客者劉振之甥也振)
(有女曰無雙小仙客數歳皆㓜稚/相狎振妻常呼仙客為王郎子)來自緱山隂(其壻王/鞏攜來)
云見浮丘伯吹簫明月岑(援王子喬好吹簫作鳯鳴浮/丘公接上嵩山三十年後於)
(緱氏山頭乗白鶴/舉手謝時人而去)遺聲落淮泗蛟鼉為悲吟願公正王
度祈招繼愔愔(縯左傳昭公十三年周穆王欲肆其志/周行天下將必有車轍馬迹焉祭公謀)
(父作祈招之詩以正王心曰祈招之愔/愔式昭徳音思我王度式如玉式如金)
　　次韻王鞏顔復同泛舟
沈郎清瘦不勝衣(縯沈昭畧甞遇王約張目視之曰汝/是王約邪何乃肥而癡約日汝沈昭)
(畧邪何乃瘦而狂次公沈郎或以為指言沈約則其與/徐勊書云老病百日數圍革帶甞應移孔以手握臂率)
(計月小半分此則有不勝衣之意又檀弓言趙文子/其中退然若不勝衣堯卿荀子□公子髙不勝其衣)邊
老便便腹十圍(援邊韶字孝先弟子朝曰邊孝先腹便/便次公東平王蒼腰帶十圍師晋載記)
(尹緯慕容超李勢赫連勃勃/皆身長八尺腰帯十圍云)躞蹀身輕山上走懽呼船
重醉中歸(躞悉恊切蹀逹協切縯/杜詩取樂喧呼覺船重)舞腰似雪金釵落(次/公)
(楊希道詠舞詩二八如回雪西京雜記載戚夫人善為/折腰舞縯張祐杜牧之同燕有屬意者索骰子賭酒牧)
(之㣲吟曰骰子廵廵裏手拈無因得見玉纎􁅰/祐應聲曰但知報道金釵落髣髴還應露指尖)談辨如
雲玉麈飛(次公後漢符融幅巾奮袖高談如雲縯/王衍善談𤣥每捉玉柄麈尾與手同色)憶在
錢塘正如此回頭四十二年非
　
　
　
　
　
　
　
　
　
　
　
　
　
　
　
　東坡詩集註巻十一
欽定四庫全書
　東坡詩集註巻十二
　　　　　　　　　　　　宋　王十朋　撰
　酬答
　　次韻王誨夜坐
愛君東閣能延客(縯前漢公孫丞相/開東閣以延賢人)顧我閒官不計員
䇿杖頻過如未厭卜居相近豈辭遷莫將詩句驚搖落
(縯九辯蕭瑟兮草/木摇落而變衰)漸喜樽罍省撲緣(援莊子適有/蚊䖟撲緣)但約
月明池上宿夜深同看水中天
　　次韻張安道讀杜詩(任熈寜四年/辛亥五月作)
大雅初㣲缺流風困暴豪張為詞客賦變作楚臣騷(次/公)
(李白古風云大雅乆不作吾衰竟誰陳又苟子有雲蠶/等賦其後文選所載兩都二京皆詞客之所為也屈原)
(作離騷經初/有騷之名)展轉更崩壞紛綸閱俊髦地偏蕃怪產源
失亂狂濤粉黛迷眞色魚蝦易豢牢誰知杜陵傑名與
謫仙高(縯賀知章見李白曰子謫仙人也甫與白齊名/世稱李杜次公杜陵指言子美以其家在杜陵)
(也/)掃地収千軌爭標看兩艘詩人例窮苦天意遣奔逃
(次公此言李杜二公以詩而窮值時之亂李公縯夜郎/後歸寓潯陽而杜公由同谷來蜀日之梓之閬之夔之)
(荆南之/潭衡也)塵闇人亡鹿(縯秦失其鹿天下共逐之此言明/皇天寳之亂次公列子鄭人冇薪)
(於野者遇駭鹿御而擊之恐人見之遽藏隍中覆/之以蕉不勝其喜俄而遺其所藏之處遂以為夢)溟翻
帝斬鼇(厚女媧鍊五色石補天斷鼇足以立/四極此言肅宗誅安史再造唐室)艱危思李
牧(縯漢文帝聞馮唐言廉頗/李牧之為將何憂匈奴哉)述作謝王褒(厚前漢王褒/作中和樂職)
(宣布詩益州刺史奏褒有軼材上乃徴褒為/聖主得賢臣頌上令與張子僑等並待詔)失意各千
里哀鳴聞九臯(次公詩曰鶴鳴于/九臯聲聞于天)騎鯨遁滄海(縯杜甫/送孔巢)
(父詩云南尋禹穴見李/白道甫問訊今何如)捋虎得綈袍(厚莊子載孔子見/盗跖歸見柳下季)
(曰料虎頭編虎鬚幾不免虎口須賈見范雎寒取一綈/袍賜之雎曰綈袍戀戀有故人之意蓋甫入蜀依嚴武)
(武暴戾以甫為節度/參謀而屢欲殺之也)巨筆屠龍手(縯莊子朱汗漫學屠/龍技成而無所用其)
(巧/)微官似馬曹(厚晉王徽之為騎曹參軍桓/冲問卿署何曹曰似是馬曹)迂踈無事
業醉飽死遊遨(縯杜甫客耒陽遊衡山阻水聶令具舟/迎之乃得還令饋牛炙白酒大醉而卒)
簡牘儀刑在兒童篆刻勞(厚揚子雕蟲篆/刻壯夫不為)今誰主文字
公合抱旌旄(子仁韓退之詩文字/鋭氣在輝輝見旌旄)開巻遙相憶知音兩
不遭般斤思郢質(次公莊子曰郢人堊漫其鼻端若蠅/翼使匠石斵之匠石運斤成風聽而)
(斵之盡堊而鼻不傷郢人立不失容宋元君聞之召匠/石曰嘗試為寡人為之匠石曰臣則常能斵之雖然臣)
(之質死乆矣揚子云般之揮斤般蓋/古之巧於用斤者亦匠石之謂矣)鯤化陋鯈濠(縯莊/子北)
(溟有魚其名為鯤化而為鵬不知其㡬千里莊子與/恵子逰于濠梁莊子曰鯈魚出逰從容是魚樂也)恨
我無佳句時䝉致白醪殷勤理黄菊未遣没蓬蒿
　　和栁子玉過陳絶糧次韻二首
風雨蕭蕭夜晦迷不須鳴呌强知時(縯詩風雨蕭蕭鷄/鳴膠膠又云風雨)
(如晦鷄/鳴不已)多才久被天公怪(師晉史陸機傳人患才少陸/機更患其多無巳退之雙鳥)
(詩天公怪两鳥/各捉一處囚)闕食惟應爨婦知杜叟挽衣那及脛(縯/杜)
(詩云黄獨無苗山雪/盛短衣數挽不掩脛)顔公食粥敢言炊(厚顔真卿乞米/帖云拙扵生事)
(舉家食粥已數月今/又罄乏實用憂煎)詩人情味真甞遍試問於君底事
虧
如我自觀猶可厭非君誰復肯相尋圗書跌宕悲年老
(厚文選江文通恨賦/脫畧公卿跌宕文史)燈火青熒語夜深(次公青熒燈燭/光也選有炫燿)
(青熒師杜詩兒/女燈前語夜深)早嵗便懷齊物志㣲官敢有濟時心南
行千里知何事一聽秋濤萬鼓音
　　自徑山回得吕察推詩用其韻招之宿湖上
多君貴公子愛山如愛色心隨葉舟去(次公韓退之詩/共泛清湘一葉)
(舟/)夢遶千山碧新詩到中路令我喜折屐(縯謝安傳謝/𤣥等既破苻)
(堅驛書至安方對客圍棊了無喜色既/罷還内過户限心喜甚不覺屐齒之折)古來軒冕徒(厚/莊)
(子繕性篇古之所謂得志者非軒冕之/謂也物之倘來寄也故不為軒冕肆志)操捨兩悲慄(援/莊)
(子操之則慄/捨之則悲)數朝辭簮笏兩脚得暫赤(厚杜甫早秋苦/熱詩安得赤脚)
(踏層/水)歸來不入府却走湖上宅寵辱吾乆忘(次公老子/寵辱若驚)
寜畏官長詰(縯杜詩醉則騎馬/歸頗遭官長罵)飄然便欲去誰在予思
側君能從我逰出郭及未黒
　　答任師中次韻(來詩勸以/詩酒自娱)
閒裏有深趣常憂兒輩知(見越州張/中舍詩注)已成歸蜀計誰借
買山貲(縯符載就襄陽節度使頔求買山錢頔與百萬/厚南史王秀之為晉平太守朞年便求去曰吾)
(山貲已足豈可/乆留以妨賢路)世事久已謝故人猶見思平生不飲酒
對子敢論詩
　　沈諫議召逰湖不赴明日得雙蓮於北山下作一
　　絶持獻沈既見和又别作一首因用其韻(任熙寜/五年壬)
　　　(子十二/月作)
湖上棠隂手自栽(縯召公奭治陕以西巡行鄉邑有棠/樹决獄其下人各得所懐棠樹不敢)
(伐遂作甘/棠之詩)問公更得㡬囘來水仙亦恐公歸去(援湖上/有水仙)
(王廟邦衡按圖經廟/在錢塘門外二里)故遣雙蓮一夜開
詔書行捧縷金牋樂府應歌相府蓮(縯王儉為南齊相/所為皆名士世謂)
(紅蓮映秋水今號蓮幕自儉始次公李肇國史補于司/空以樂府有想夫憐曲名不佳欲改之坐客有笑者曰)
(南朝相府曾有瑞蓮號相府/蓮後有此曲誤呼想夫憐)莫忘今年花發處西湖西
畔北山前(明仲按杭州圖經云北髙峰在靈隠寺/後又云北山之形如獅予名師子峯)
　　和歐陽少師㑹老堂次韻
一時冠盖盡嚴終(次公嚴助終軍二/子皆少年之貴)舊徳年來豈易逢
聞道堂中延盖叟(縯曺参為齊相甞/避正寢以延盖公)定應牀下拜梁松
(厚馬援有疾梁松候之拜牀下援曰/我乃松父友也雖貴何得失其序乎)蠧魚自曬閒箱篋
(縯世說郝隆以/七月七日曬書)科斗長収古鼎鍾(科斗詳見石鼓詩注/子仁謂歐陽公收古)
(鼎鍾銘刻最多/見集古録目)我欲棄官重問道寸筳何以答舂容(縯/東)
(方朔答客難言以筳撞鍾豈能發其音聲韓詩東野不/田顧有如寸筳撞巨鍾援禮記學記待其從容然後能)
(盡其/聲)
　　和歐陽少師寄趙少師次韻
朱門有遺啄千里來燕雀公家冷如氷百嘑無一諾平
生親友半遷逝公雖不怪旁人愕世事如今臘酒醲交
情自古春雲薄二公凛凛和非同疇昔心親豈貌從(次/公)
(韓詩心親/無貌敬)白鬚相映松間鶴清句更酬雪裏鴻何日揚
雄一㕓足(縯揚雄居岷山之陽/有宅一區有田一㕓)却追范蠡五湖中(史記/范蠡)
(汎扁舟/逰五湖)
　　次韻孔文仲推官見贈
我本麋鹿性諒非伏轅姿(次公戰國策言驥伏鹽車而/上太行負轅不能上又漢武)
(帝曰局促/效轅下駒)君如汗血馬(縯前漢大宛傳宛別邑七十餘/城多善馬汗血言其先天馬子)
(也注以汗從肩膞/出如血故名汗血)作駒已權竒(援顔延年馬賦曰雄志/倜儻精權竒兮任前漢)
(禮樂志郊祀歌太乙貺天馬下霑赤汗/沬流赭志俶倘精權竒□浮雲掩上馳)齊驅大道中竝
帯鑾鑣馳(厚詩輶車鑾/鑣載檢□獢)聞聲自决驟(次公莊子麋鹿見/之决驟以上云我)
(本麋鹿/性故也)那復受縶維(厚白駒詩云/縶之維之)謂君朝發燕秣楚日
未欹(援顔延年賦旦刷/幽燕畫秣荆越)云何中道止連蹇驢騾隨(厚賈/誼賦)
(騰駕罷牛驂蹇驢兮次公揚/雄反騷云驢騾連蹇而齊足)金鞍冐翠錦玉勒垂青絲
(厚梁簡文帝紫騮/詩青驄懸玉鐙)旁觀信美矣自揣良厭之均為人所
勞何必陋鹽輜(厚戰國策汗明見春申君曰夫驥之齒/至矣服鹽車而上太行漉汗灑地白汗)
(交流中阪遷延負轅而不能上伯樂遭之下車而攀哭/之驥扵是俛而嘖俯而鳴見伯樂之知已也援賈誼賦)
(驥垂兩耳/伏鹽車兮)君㸔立仗馬不敢鳴且窺(縯李林甫以語動/諫官曰君等獨不)
(見立仗馬乎終日無聲而飫三品芻豆一鳴則/黜之扵後雖欲不鳴得乎由是諫争路遂絶)調習困
鞭箠僅存骨與皮人生各有志此論我乆持他人聞定
笑聊與吾子期空階卧積雨病骨煩撑支秋草上垣墻
霜葉鳴堦墀門前自無客敢作揚雄麾(援楊子曰在夷/貊則引之倚門)
(墻則/麾之)候吏報君來弭節江之湄(縯離騷吾令羲和弭節/兮望崦嵫而勿迫厚班)
(彪北征賦釋余馬於彭陽兮曰弭/節而息思次公爾雅水草交曰湄)一對髙人談稍忘俗
吏卑今朝枉詩句粲如鳳來儀上山絶梯磴墮海迷津
涯憐我枯槁質借潤生華滋(厚後漢郭伋傳帝勞之曰/賢能太守帝城不逺河潤)
(九里冀京師䝉福次公莊子/河潤九里古詩緑葉發華滋)豈效世俗人洗刮求瘢痍
(縯後漢趙壹賦所好則鑚皮出/其毛羽所惡則洗垢求其瘢痕)賢明日登用清廟歌緝
熈(厚詩清廟祀文王也維清奏/象舞也維清緝熈文王之典)胡不學長卿預作封禪
詞(援司馬相如未死時著書一巻/言封禪事既死武帝求得之)
　　和致仕張郎中春晝
投紱歸來萬事輕(厚潘安仁秋興賦且歛袵/以歸來兮忽投紱以高邁)消磨未盡
秪風情舊因蓴菜求長假(援晉張翰為齊王冏掾因秋/風起思吳中菰菜蓴羹鱸魚)
(鱠遂命/駕而歸)新爲楊枝作短行(縯白居易妾樊素善歌小蠻/善舞甞有詩櫻桃樊素口楊)
(栁小蠻腰白既年高邁而小蠻/方豐艶因為楊柳枝詞以託意)不禱自安緣夀骨深藏
難没是詩名淺斟盃酒紅生頰細琢歌詞穏稱聲(次公/細琢)
(歌詞即張善/為小詞也)蝸殻卜居心自放(縯焦先楊沛並作小廬/形如蝸牛殻故曰蝸牛)
(廬/)蝇頭寫字眼能明(厚齊衡陽王鈞甞手自細書五經/置于市箱以偹遺忘賀玠問曰殿)
(下家自足墳素復何須/蝇頭細書藏巾箱中)盛衰閱過君應笑寵辱年來我
亦平(子仁老子/寵辱若驚)跪履數從圯下老(援張良常㳺下邳圯/上有一老父值墮其)
(履顧謂良曰孺子下取履良下取履/因跪進父以足受之曰孺子可教矣)逸書閒問濟南生
(厚伏生灂南人故為秦博士㤗時禁書伏生壁藏之孝/文時求能治尚書者伏生欲召之生年九十餘不可徴)
(乃使晁錯/徃受業)東風屈指無多日只恐先春鶗鴂鳴(縯離/騷經)
(恐鶗鴂之先鳴兮/使百草為之不芳)
　　正月九日有美堂飲醉歸徑睡五鼓方醒不復能
　　眠起閱文書得鮮于子駿所寄古意作雜興一首
　　答之(駒父按杭州圖經有美堂在郡城吳山嘉祐/二年梅摯出守杭州仁宗賜詩首章云地有)
　　　(湖山美因/以名堂也)
衆人事紛擾志士獨悄悄何異琵琶絃常遭腰鼓閙三
杯忘萬慮醒後還皎皎(縯退之詩數盃澆腸雖/暫醉皎皎萬慮醒還新)有如轆
轤索已脫重縈繞家人自約飭始慕陳婦孝可憐原巨
先放蕩今誰弔(縯漢書原渉字巨先或譏渉曰子夲吏/二千石之世結髪自修以行䘮推財禮)
(讓為名正復讎取仇猶不失仁義何故自放縱為輕俠/之徒乎渉應曰子獨不見家人寡婦邪始自約飭之時)
(意欲慕宋伯姬陳孝婦不幸一為盗賊所汙及遂行淫/佚知其非禮吾猶此矣次公按顔師古注曰陳孝婦者)
(其夫當行戒屬孝婦曰汝善養我母孝婦曰諾夫死孝/婦養姑愈謹其父母欲嫁之孝婦欲自殺父母懼遂使)
(養姑淮南太守以聞朝/廷髙其義號曰孝婦)平生嗜羊炙識味肯輕飽烹蛇
啖蛙蛤頗訝能稍稍(援退之南食詩我來禦魑魅自宜/味南烹惟蛇舊所識實憚口眼□)
(又食蝦蟆詩强號為蛙蛤於實無/所較余初不下喉近亦能稍稍)憂來自不寐起視天
漢渺闌干玉䋲低(縯謝朓詩玉䋲低建章次/公曺子建云北斗闌干)耿耿太白
曉(縯退之詩東方未明大/星没獨有太白配殘月)
　　次韻答章傳道見贈
並生天地宇同閱古今宙(次公四方上下曰宇古/往今來曰宙出尸子)視下
則有髙無前孰為後逹人千鈞弩一弛難再彀(厚南史/宋高祖)
(軍中多萬鈞弩所至摧䧟次/公戰國策曰千鈞之弩潰癰)下士沐猴冠(縯韓生說項/羽不從曰人)
(謂楚人沐猴/而冠果然)已繫猶跳驟欲將駒過隙(援莊子人生天/地間如白駒之)
(過/隙)坐待石穿溜(厚枚乗云大山之溜/穿石漸靡使之然也)君㸔漢唐主宫殿
悲麥秀(縯箕子過商宫室感其生禾黍作麥秀之詩曰/麥秀漸漸兮禾黍油油彼狡童兮不與我好兮)
而况彼區區何異一醉富(厚詩曰彼昏不知一醉曰富/箋云無知之人飲酒一醉自)
(謂日/益富)鶢鶋非所養俯仰眩金奏(次公鶢鶋海鳥也左傳/臧文仲不知者三其一)
(祀鶢鶋乃此矣莊子有海鳥止於魯郊魯侯御而觴之/于廟奏九韶以為樂具大牢以為膳鳥乃眩視憂悲不)
(敢飲食三日而死此以已/養鳥也非以鳥養鳥也)髑髏有餘樂不博南靣后(縯/莊)
(子之楚見空髑髏撽以馬□因而問之髑髏見夢曰死/則無君於上無臣于下亦無四時之事從然以天地為)
(春秋雖南面王/樂不能過也)嗟我昔少年守道貧非疚(厚莊子原憲/對子貢曰無)
(財謂之貧學道不能行/謂之病憲貧也非病也)自從出求仕役物恐見囿(次公/莊子)
(曰方且為物役/又云皆囿於物)馬融既依梁(援馬融懲於鄧氏不敢復/違忤於勢家遂為梁冀草)
(奏誣李固又作大將軍西/第頌亦頗為正直所羞)班固亦仕竇(縯班固為郎竇/憲出征匃奴以)
(固為中䕶軍與𠫭議/及憲敗固死獄中)效嚬豈不欲(厚莊子西施病捧心/而嚬里之醜人見而)
(美之亦捧/心而嚬)頑質謝鐫鏤(次公先生詩案云熈寜六年正/月作此詩言某不能效班馬二)
(人苟容/依附也)仄聞長者言婞直非養夀(援離騷經余曰鮌婞/直以亡身兮終然夭)
(乎羽山/之野)唾靣慎勿拭(縯唐婁師徳教其弟耐事弟曰人/有唾靣潔之而已師徳曰未也㓗)
(之是違其怒/正使自乾耳)出跨當俛就(厚前漢韓信傳淮隂少年侮/信曰能死刺我不然出跨下)
(於是信熟視俛出跨下/一市皆笑信以為怯)居然成懶廢敢復齒豪右子如
照海珠網目踈見漏(次公狄仁傑滄海遺珠/又漢志網漏吞舟之魚)宏材乏近
用(援范曄作伏湛賛/噐博者無近用也)巧舞困短袖(縯史記韓非/曰長䄂善舞)坐令傾
國容(厚前漢李延年歌曰北方有佳人絶/世而謁立一顧傾人城再顧傾人國)臨老見邂逅
(次公詩曰邂逅/相遇適我願兮)吾衰信乆矣書絶十年舊門前可羅雀
(援前漢鄭當時傳先是翟公為廷/尉賔客填門及廢門外可設雀羅)感予煩屢叩願言歌
緇衣予粲還予授(縯詩緇衣之宜兮敞予又改為兮/適予之館兮還予授予之粲兮)
　　㑹客有美堂周邠長官與數僧同汎湖徃北山湖
　　中聞堂上歌笑聲以詩見寄因和二首時周有服
　　　(堯卿周邠長官所寄簮屣詩云堂上歌聲想遏/雲玉人休整碧紗裙粧殘粉落臙脂暈飲劇杯)
　　　(深琥珀紋簮屣定知高楚客笑談應好却/秦軍英辭上馬玉山倒已是遲留至夜分)
藹藹君詩似嶺雲(縯退之詩君詩多/態度藹藹春空雲)從來不許醉紅裙
(厚退之詩不解文/字飲惟能醉紅裙)不知野屐穿山翠惟見輕橈破浪紋
頗憶呼盧袁彦道(縯晉袁耽字彦道桓温少時遊於博/徒資産俱盡尚有所負思自振之方)
(莫知所出欲求濟於耽時耽在艱遂變服懐布㡌隨温/與債主戯眈素有藝名債者聞之而不相識謂之曰卿)
(當不辨作袁彦道也遂就局十萬一擲直上百/萬眈投馬絶呌探布㡌擲地曰竟識袁彦道否)難邀罵
坐灌將軍(皆取其有服也厚田蚡娶燕王女為夫人列/侯宗室皆徃賀灌夫有服竇嬰强與俱蚡與)
(夫有隙夫行酒蚡不能滿觴夫怒次至灌賢方與程不/識耳語夫無所彂怒迺罵賢曰平生毁程不識不直一)
(錢今日長者為夀乃效児女曹呫囁耳語蚡謂夫曰程/李俱東西宫衛尉今衆辱程將軍獨不為李將軍地乎)
(夫曰今日斬頭穴胷何知程李蚡怒召長/史曰今日召宗室有詔劾灌夫罵坐不敬)晚風落日元
無主不惜清凉與子分
載酒無人過子雲(縯揚雄傳贊云雄家貧嗜酒人希至/其門時有好事者載酒肴從遊學)
掩關晝卧客書裙(厚羊欣長𨽻書父不疑為烏程令欣/年十三時王獻之為吴興太守甚知)
(愛之欣甞夏月著新絹裙晝寢/獻之入縣見之書裙數幅而去)歌喉不共聽珠貫(次公/禮記)
(之言歌曰上如抗下如墜纍纍然端苦貫珠倬嚴尚書/與于駙馬詩莫損歌喉一串珠又樂天與于駙馬詩何)
(郎小妓歌喉好嚴/老呼為一串珠)醉面何因作纈紋(厚李賀詩龜甲/屏風醉眼顯)曾
侣且陪香火社詩壇欲歛鸛鵝軍(縯杜牧詩今代風騷/將誰登李杜壇鸛鵝)
(陣名也左傳昭二十一年公子城以晉師至救/宋與華氏戰于赭丘鄭翻為願鸛其御願為鵝)慿君遍
遶湖邉寺漲淥晴來已十分
　　病中獨遊淨慈謁本長老周長官以詩見寄仍邀
　　遊靈隠因次韻答之(堯卿周邠長官云竊聞子瞻/學士昨日飄然單乗獨出南)
　　　(屏旋至北山窮幽覧勝真得物外自適之趣邠/甞從歐陽公詩云使君厭騎從車馬留山前行)
　　　(歌招野叟共歩青林間然明公今日之樂正得/於此因成詩一章上寄云放歸騶騎獨尋山直)
　　　(入青蘿翠藹間謝客藜杖方自適阮公蠟屐許/誰攀何愁白髪能添老須信黄金不買閒應向)
　　　(林泉真得趣徜/徉終日未經還)
臥聞禪老入南山淨掃清風五百間我與世疎宜獨徃
君緣詩好不容攀自知樂事年年减難得高人日日閒
欲問雲公覔心地(次公雲公梁之髙僧也以比本長老心/地法門禪家之大要堯卿法雲母吳氏)
(初生雲時忽見雲氣滿/室光色瑩徹因名法雲)要知何處是無還(楞嚴經云我今/示汝無所還地)
　　徑山道中次韻答周長官兼贈蘇寺丞
年來戰紛華漸覺夫子勝(厚謝𤣥暉詩方同戰勝者去/剪北山萊注子夏肥或問之)
(予夏曰吾戰勝曰何為戰勝曰吾入見夫子之義則榮/之出見富貴又榮之二者戰於胷臆而夫子之義勝矣)
欲求五畝宅灑掃樂清淨(補註王右丞喜㓗所居/室日使十人給帚灑掃)學道
恨日淺問禪慙聽瑩(任莊子長梧子曰/是黄帝之聽瑩也)聊為山水行遂
此麋鹿性獨遊吾未果覔伴誰復聽吾宗古遺直(厚左/傳仲)
(尼謂叔向/古之遺直)窮逹付前定餔糟醉方熟(縯楚辭漁父謂屈/原曰世人皆濁何)
(不淈其泥而揚其波衆人皆/醉何不餔其糟而歠其醨)灑面呼不醒(縯明皇召李/白作宫詞時)
(白已醉宫人以水灑面即/令秉筆頃之成十餘章)奈何效燕蝙屢欲爭晨暝(次/公)
(小說載蝙蝠與燕争晝夜不决徃問鳳風鳳凰方睡遂/投訓狐其事詳見詩案且云某意以譏王庭老如訓狐)
(不分別是/非也已)不如從我逰髙論發犀柄溪南渡横木山寺
稱小徑(太平寺俗/號小徑山)尋幽自兹始歸路微月映南望功臣
山雲外盤飛磴三更渡錦水再宿留石鏡(次公功臣山/以錢鏐得名)
(前卷所謂功臣寺是也錦水前所/謂錦溪也石鏡前所有絶句是也)緬懐周與李(次公周/與李周)
(則周長官李剛/前所謂李秀才)能作洛生詠(縯謝安本能為洛下書生/詠直鼻疾故其音濁名流)
(愛其詠而莫能及/或手掩鼻以效之)明朝三子至詩律嚴號令籃輿置紙
筆得句輕千乘(厚杜牧贈張祐詩誰人得似張公子千/首詩輕萬戸侯史記輕千乘之國而重)
(一/言)玲瓏苦竒秀名實巧相稱九仙更幽絶笑語千山應
空巖側破罋飛溜灑浮磬(次公靈瓏九/仙皆山名)山前見虎跡候
吏鐃鼓競(縯曹景宗詩云時児/女悲歸來笳鼓競)我生夲艱竒(次公竒字/讀如李廣)
(數竒之竒/居竒反)塵土滿釜甑(厚後漢范丹字史雲桓帝時為/萊蕪萇有時絶粒閭里歌之曰)
(甑中塵生范史雲/釜中生魚范萊蕪)山禽與野獸知我久蹭蹬(倬潘耀老/夫蹭蹬任)
(意拙於/王事)笑謂候吏還遇虎吾有命徑山雖云逺行李稍
可併頗訝王子猷忽起山隂興(援晉王徽之字子猷甞/居山隂夜雪初霽月色)
(清朗四望皓然忽憶戴逵逵時在剡便夜乗小船詣之/經宿方至及門不前而反人問之故徽之曰乗興而來)
(興盡而反何/必見安道耶)但見菊花開吾當理歸榜
　　汪覃秀才久留山中以詩見寄次其韻
季子應嗔不下機(縯蘇秦字季子逰數年大困而歸嫂/妹妻妾皆竊笑之次公戰國策蘇秦)
(去秦而歸形容枯槁妻不下機嫂不為炊子仁按史記/蘇秦傳及戰國策並無不下機事唯李白詩云莫見蘇)
(秦不/下機)棄家來伴碧雲師(厚僧恵休姓湯氏詩曰日暮碧/雲合佳人殊未來次公江淹雜)
(擬衆詩凡三十篇各借著元姓名至此詩題曰僧恵休/故後人誤以為恵休詩白樂天云不似休上人空多碧)
(雲暮更相承誤今先生云碧雲師亦㡬於誤矣子仁按/先生詩有云雜篇直欲擬湯休則盖未甞誤也碧雲師)
(豈别有/所引耶)中秋冷坐無因醉半月長齋未肻辭擲簡摇毫
無忤色(汪善書托寫衆人詩次公退之贈崔立之云摇/毫擲簡自不供阮咸善琴士無貴賤皆為彈終)
(日逹夜/無忤色)投名入社有新詩(次公杜詩我有新詩何處吟/子仁石鼎聨句序云校書郎)
(侯喜新有能詩聲景慕九華山録云龍池菴僧清宿與/張扶為詩社四方景慕趨者如歸皆宗九華扶詩社)
飛騰桂籍他年事莫忘山中採藥時
　　景純見和復次韻贈之二首
解組歸來道益光坐㸔百物自炎凉捲簾堂上檀槽閙
送客林間樺燭香(堯卿張籍詩黄金桿撥紫檀槽絃索/初張調益髙紫檀出扶南堪為琵琶)
(白樂天早朝詩月堤/槐露氣風燭樺煙香)淺量已愁當酒怯非才尤覺和詩
忙何人貪佩黄金印(子仁李白詩來時倘佩黄/金印莫見蘓秦不下機)千柱耽
耽𤨏北岡
人間膏火正爭光毎到藏春得暫凉(堯卿景純有藏春/塢文忠公題詩云)
(欲借青春藏向此/須知白首尚多情)多事始知田舍好凶年偏覺野蔬香
谿山勝畫徒能說來徃如梭為底忙老去此身無處著
為翁栽挿萬松岡(堯卿藏春塢前一岡皆松林命曰萬/松岡司馬温公題詩云藏春在何許)
(欎欎萬松林永日門闌靜東風花木深主翁今/素髮野服遂初心付與鄉人飲髙歌散百金)
　　柳子玉亦見和因以送之兼寄其兄子璋道人
不羡腰金照地光(次公鮑昭詩鞍馬光照地子仁白/樂天詩君番裴相國金紫光照地)暫
時假面弄西凉(援白樂天詩西凉伎西/凉伎假靣胡人弄獅子)晴窓嚥日肝腸
煖(厚道家服日精月華氣堯卿陳髙祖夢朱/衣捧日而至納之帝口及覺腹内猶熱)古殿朝真
屨袖香說靜故知猶有動無閒底處更求忙先生官罷
乗風去(堯卿謂子/璋道人也)何用區區賦陟岡(次公詩陟/彼高岡)
　　子玉家宴用前韻見寄復答之
自酌金樽勸孟光更敎長笛奏伊凉(子玉家有笛妓子/仁樂府有伊凉州)
(曲/)牽衣男女遶大白(援李白詩呼童烹雞酌/白酒男女嬉笑牽人衣)扇枕郎君
煩阿香(厚黄香事母至孝暑扇枕寒則以身温席縯李/商隠師令狐楚稱門生甞呼楚子綯為郎君)
詩病逢春轉深痼愁魔得酒暫奔忙醒時情味吾能說
日在西南白草岡
　　景純復以二篇一言其亡兄與伯父同年之契一
　　言今者唱酬之意仍次其韻
靈夀扶來似孔光(援孔光為漢太/師賜靈夀杖)感時懐舊一悲凉蟾
枝不獨同攀桂(縯卻詵對晉武帝曰臣舉賢良對策為/天下第一猶桂林一枝崑山片玉也師)
(酉陽雜俎言月中蟾桂地影/也空處水影也此語差近)雞舌還應共賜香(亦同為/郎厚漢)
(官儀云尚書郎/含雞舌香奏事)等是浮休無得喪(厚莊子其生若浮其/死若休又見賈誼鵬)
(賦次公張鷟取/之自號浮休子)粗分憂樂有閒忙(縯宋朝甞召處士种/放為司諫以論事公)
(卿惡之賜金還華山又有紫微舍人者素不能文制詔/甞令張君痞代之一日賜日本國正使詔書紫微已受)
(詞頭而失君房所在君房時未第方與所親飲醉都市/中使促之紫微不勝其窘暇日楊大年與錢若水𢋫閒)
(忙二令楊曰世上何人最得閒司諫賜金歸華山/錢曰世上何人最得忙紫微失却張君房稱名對)年來
世事如波浪鬱鬱誰知柏在岡(厚退之詩浪波沄/沄去松柏在高岡)
屢把鈆刀齒歩光(援賈誼賦莫邪為鈍兮鈆刀為銛厚/史記越王使大夫種奉歩光之劍以)
(賀/吴)更遭華衮照厖凉(縯范寗序榖梁春秋曰一字之褒/寵踰華兖晉太子申生帥師公衣)
(之偏衣佩之金玦狐突曰厖/凉冬殺金寒玦離胡可恃也)蘇門山上莫長嘯(援阮藉/甞於蘇)
(門遇孫登與商畧栖神道氣之術登不應籍而因長嘯/而退至半嶺聞有聲若鸞鳳之音響乎巖谷乃登嘯也)
薝蔔林中無别香(任簷蔔梔子也其花六出天下之至/香維摩經言如入簷蔔林中不聞他)
(香唯聞簷/蔔香也)燭燼已殘終夜刻(厚齊竟陵王子良甞夜與/四學士刻燭為詩每四韻)
(刻一寸/以為率)槐花還似昔年忙(縯唐進士每以八月投牒赴/舉時為之語曰槐花黄舉子)
(忙/)背城借一吾何敢(援左傳齊晉戰于鞌齊師敗績齊/國佐如晉師曰請収合餘燼背城)
(借/一)慎莫尊前替戾岡(厚晉佛圖澄傳劉曜自攻洛陽石/勒將救之佛圗澄曰相輪鈴音云)
(秀支替戾岡僕谷劬秃當此羯語也秀支軍也替戾岡/出也僕谷劉曜胡位也劬秃當促也此言軍出促得劉)
(曜/也)
　　刁景純席上和謝生二首
悞入仙人碧玉壺(任神仙傳費長房為市掾有壺公來/賣藥常懸一空壺於坐上日入之後)
(輙跳入壺中長房隨公試展足則亦入壺中樓觀五色/重門閣道公語長房曰我神仙人也見責暫還人間耳)
一歡那復間親疎盃盤狼藉吾何敢(厚史記淳于髠傳/盃盤狼藉堂上燭)
(滅主人留/髠而送客)車騎雍容子甚都(援司馬相如車騎/雍容閑雅甚都)此夜新
聲聞北里(次公梁元帝纂要云古艶曲有北里靡靡之/曲師史記紂使師酒作淫聲北里之舞靡靡)
(之/樂)他年故事紀南徐(縯東晉置南徐州治京口今潤州/也師南史徐君舊善絃歌好聲色)
(載妓肆意遊行荆楚山川時㐮陽魚𢎞亦/以豪後稱於是府中謡曰北路魚南路徐)欲窮風月三
千界(子仁歐陽永叔詩翰林風月/三千首吏部文章二百年)願化天人百億軀(縯/柳)
(子厚詩若為化作身千/億遍上峯頭望故鄉)
縱飲誰能問挈壺(次公周官有挈壺氏盖/言不必問漏之淺深也)不知門外曉
星踈綺羅勝事齊三閣(次公陳後主於光明殿前起臨/春結綺望仙三閣後主自居臨)
(春張貴妃居結綺龔孔二/貴妃居望仙並複道徃來)賔主談鋒敵两都(援班固西/都賦設西)
(都賓東都主/人以相辨答)榻畔煙花甞歎杜(縯杜牧之詩今日鬢絲/禪榻畔茶煙輕颺落花)
(風/)海中童丱尚追徐(厚秦始皇令徐福與童男女三千/人入海求仙福得平原廣澤一去)
(不/來)無多酌我公須聴(厚盖寛饒曰無多/酌我我乃酒狂)醉後麤狂膽滿
軀(次公趙雲與曹公戰先生明旦/視戰處曰子龍一身都是膽也)
　　次韻沈長官三首
家山何在両㤀歸盃酒相逢慎勿違不獨飯山嘲我瘦
(縯李白詩飯顆山前逢杜甫頭戴笠子日/卓午借問因何太瘦生總為從前作詩苦)也應糠覈怪
君肥(厚陳平為人長大美色或謂平貧何食而肥其嫂/疾其不事家產曰亦食糠覈耳次公晉王戎之子)
(肥戎令食/糠肥愈甚)
男婚已畢女將歸(厚東漢逸民傳向長字子平嫁娶既/畢勑斷家事遂肆意逰五岳名山不)
(知所/終也)累盡身輕志莫違聞道山中食無肉玉池清水自
生肥(厚九星上經云青青之月與日同昇合兩成一出/彼玉池入乎金屋大如彈黄如橘中有佳味甜如)
(蜜予能得之慎勿失黄庭内經丹/田之中精氣微玉池清水上生肥)
造物知吾久念歸似憐衰病不相違風來震澤帆初飽
雨入松江水漸肥(次公㠶飽水/肥皆方言也)
　　劉孝叔㑹虎丘時王規父齋素祈雨不至二首(堯/卿)
　　　(述字孝叔/覿字規父)
白簡戚猶凛(縯顔延之為御史中丞何尚之與書曰綘/騶清路白簡深劾取之仲容或有虧邪次)
(公傅元天性峻急不能有所容毎有奏劾或值日暮捧/白簡整簮帯坐而待旦於是貴㳺懾服臺閣生風倬文)
(選任昉奏彈曺景宗曰臣謹/奉白簡以聞注簡畧狀也)青山興已濃鶴閒雲作氅
駝卧草埋峰(堯卿晉王恭披鶴氅裘/唐曲良翰為駝峰留)跪履若可敎(縯張/良遇)
(一老父於下邳老父墮履圯下顧良取之良强/忍下取履因跪進父以足受之笑曰孺子可敎)卜鄰應
見容(縯白居易與元稹卜鄰詩明月許同三徑/夜綠楊宜作兩家春又杜詩王翰願卜鄰)因公問
回老何處定相逢(次公後有回先生詩是也或言吕洞/賓易姓為回處士回字乃吕字耳見)
(唐先生/詩注同)
太常齋未解不肯對纎穠(縯東漢周澤為太常卧疾齋/宫其妻問所苦澤以妻犯齋)
(禁収送詔獄當世疑其詭激時人為之語曰生世不諧/作太常妻一嵗三百六十日三百五十九日齋師宋玉)
(神女賦穠不短纎不長堯卿晉劉毅嘗散/齋而疾妻省之毅便奏加妻罪而請解齋)只遣三千履
(縯春申君三千人/其上客皆躡珠履)來遊十二峯林空答清唱潭浄寫
衰容歸去瑶䑓路還應月下逢(縯李白詩若非羣壬山/頭見㑹向瑶䑓月下逢)
　　次韻陳海州書懷(陳曾令/鄉邑)
鬱鬱蒼梧海上山(東海鬱州山云/自蒼海浮來)蓬萊方丈有無間(縯/蓬)
(萊方丈瀛洲此三神山舊傳在渤海中/去人不逺諸仙人及不死之藥皆在焉)舊聞草木皆仙
藥欲棄妻孥守市闤(厚王莾專政梅福一朝棄妻子去/九江至今傳以為仙其後人有見)
(福于㑹稽者更姓/名為吳市門卒云)雅志未成空自歎(縯謝安雖受朝寄/然東山之志始終)
(不渝每形于顔色後雅志未/就遂遇疾篤還都深自慨失)故人相對若為顔酒醒却
憶兒童事長恨雙鳬去莫攀(任後漢王喬有神術顯宗/時為棄令每朔望來朝明)
(帝怪之令太史伺望/輒有雙鳬從東來)
　次韻孫職方蒼梧山
蒼梧竒事豈虚傳(注見/前詩)荒怪還須問子年(縯晉王嘉字子/年著拾遺記事)
(多怪/詭)逺託鰲頭轉蒼海(縯列子言海中有五山根無所連/著帝遣巨鰲十五舉首戴之山始)
(峙而/不動)來依鵬背負青山(次公莊子鵬/背負青山)或云靈境歸賢者
又恐神功亦偶然聞道新春恣逺覽羡君平地作飛仙
　　次韻孫巨源寄漣水李盛二著作并見寄五絶
南嶽諸劉豈易逢(次公南嶽諸劉指言劉貢父劉革老/也王昌詐立為天予稱孝成皇帝子)
(子輿移檄云南岳/諸劉為之先驅)相望無復馬牛風(次公左傳風馬牛/不相及也任杜詩)
(去馬來牛/不復辨)山公雖見無多子(縯山公晉/山濤也)社燕何由戀塞
鴻(昔與巨源貢父辛老相遇於山陽自爾契濶惟巨源/近者復相見于京口堯卿公甞有詩云有如社燕與)
(秋鴻相逢未/穏還相送)
髙才晚嵗終難進勇退當年正急流(縯陳摶謂錢若水/有仙骨麻衣道者)
(曰此人但能於急流中勇退耳若水果早年恬退堯卿/錢布白洞微志曰上即位初鄧州觀察使錢太傅若水)
(雍容文雅亦近世竒士堅乞罷樞務遂拜禮部貳卿充/集賢院學士其日晚予徃謁賀諸客退獨相留後㕔同)
(坐回云某初應舉欲求解遂徃華隂謁陳先生通刺後/䝉倒屣相迎臨出執手約後十日却相訪至期徑徃迎)
(入山齋地爐中已先有一僧擁衲對坐某揖之寒暄之/禮亦甚簡傲少年壯氣頗不平之良久僧熟視某而謂)
(陳曰無此骨法二公皆㣲笑雖驚異其言而不敢詢問/更有他客至乃逡廵先退次日某獨徃見陳且問僧名)
(及言者何事陳曰此即白問道者也道行髙㓗學通天/人至於知人尤為有神仙之鑒欲勸留學道中心不决)
(遂請道者質疑他云見足下非神仙骨法學道亦不能/成但却得好官能於急流中勇退耳又云他本在太白)
(山累嵗方一到此某再求見終不/可得人生萬事知不可以力取)不獨二䟽為可慕(厚/疏)
(廣為太子太傅兄子受為少傅廣謂受曰吾聞知足不/辱知止不殆功遂身退天之道也即日父子移病上疏)
(乞骸骨宣帝許之故人邑子設祖道供張東都門外送/者車數百輛辭决而去道路觀者皆曰賢哉二大夫或)
(嘆息為/之泣下)他時當有景孫樓(巨源近離東海郡有景疏/樓師謂景慕漢二疏也)
漱石先生難可意(謂巨源援孫楚謂王濟曰欲枕石潄/流誤云潄石枕流濟曰流非可枕石)
(非可潄楚曰所以枕流欲洗/其耳所以潄石欲厲其齒)齧氊校尉乆無朋(自謂縯/蘇武留)
(匃奴單于欲降之乃幽武置大窖中絶不/與飲食武卧齧氊毛并咽之數日得不死)應知客路愁
無奈故遣吟詩調李陵(謂李君也厚蘇武與李陵俱為/侍中武使匃奴明年陵敗復降)
(其後武歸漢陵置酒作詩三首贈别武/亦有詩故世言五字詩自蘇武詩也)
雲雨休排神女車忠州老病畏人誇(縯白居易赴忠州/道過巫山或題詩)
(於廟云為報巫山神女/道速排雲雨待清詩)詩豪正值安仁在空㸔河陽滿
縣花(盛為邑宰厚潘岳字安仁為河陽/令種桃李花人號曰河陽一縣花)
膠西未到吾能說(子仁韓退之詩云潮陽未到吾/能說次公先生是時已除宻州)桑柘
禾麻不見春不羡京塵騎馬客羡他淮月弄舟人
　　莫笑銀盃小答喬太博
陶潛一縣令獨飲仍獨醒猶將公田二頃五十畝種秫
作酒不種秔(任陶潛為彭澤令在縣公田悉令種秫曰/令我常醉於酒足矣妻子固請種秔乃使)
(二頃五十畝種秫/五十畝種秔焉)我今號為二千石嵗醸百石何以醉
賓客請君莫笑銀盃小爾來嵗旱東海窄㑹當拂衣歸
故丘作書貸粟監河侯(厚莊周家貧貸/粟於監河侯)萬斛船中著美
酒與君一生長拍浮(援晉畢卓甞謂人曰得酒滿數百/斛船四時美味置兩頭右手持酒)
(盃左手持蟹螯拍浮酒/船中便足了一生矣)
　　和叚屯田荆林館
南山有佳色無人空自竒清詩為題品草木變芬菲謝
女得秀句(師杜詩題/詩得秀句)留待中郎歸(厚謝女道藴也甞曰/一門叔父則有阿大)
(中郎謂/謝安也)便當勒鞭策僕倦馬亦饑(叚有姪/女在宻)
　　和頓敎授見寄
我笑陶淵明種秫二頃半婦言既不用還有責子歎(厚/陶)
(淵明有/責子詩)無絃則無琴何必勞撫玩(縯淵明蓄素琴一張/徽絃不具甞撫而和)
(之曰但得琴中/趣何勞絃上聲)我笑劉伯倫醉髪蓬方散二豪苦不納
(縯劉伶酒徳頌云有貴介公子縉紳處士聞吾風聲議/其所以先生於是方捧甖承糟銜盃潄醪又云二豪侍)
(側焉如蜾臝/之與螟蛉)獨以鍤自伴(厚伶甞乘鹿車㩦一壺酒使/人荷挿隨之曰死便埋我)
既死何用埋此身同夜旦(倬荘子内篇大宗師云死生/命也其有夜旦之常天也)
孰云二子賢自結两重案(縯傳燈録全谿禪師㕘徳山/和尚執坐具上法堂瞻徳山)
(云作麽師咄之徳山曰老僧/過在什麽處師曰两重公案)笑人還自笑出口談治亂
一生溷塵垢晩以道自盥無成空得嬾坐此百事緩側
聞頓夫子講道出新貫豈無一尺書恐不記庸懦(補註/奴亂)
(切韻㑹夲收十五/翰偄愞需燸通用)陋邦貧且病數米銖稱炭(厚荘子簡/髪而櫛數)
(米而炊切切乎又/何足以濟世哉)慙愧章先生十日坐空館袖中出子
詩貪讀酒屢煖(縯孫盛詣殷浩談論/飡冷而復煖者數四)狂言各須慎勿使
輸薪粲(厚漢法有鬼薪白粲取薪給宗廟為鬼/薪坐擇米使正白為白粲皆三嵗刑)
　　答陳述古二首
謾説山東第二州棗林桑泊負春遊(次公山東第二州/先生自言其宻州)
(也棗林桑洎正/宻州所宜也)城西亦有紅千葉人老簪花却自羞
小桃破萼未勝春羅綺叢中第一人聞道使君歸去後
舞衫歌扇總生塵(陳有小妓/述古稱之)
　　和章七出守湖州二首
方丈仙人出𣺌茫(次公方丈仙人言道山也/章子厚自翰林出守故云)髙情猶愛
水雲鄉功名誰使連三捷(先之詩一/月三捷)身世何縁得两忘
(縯荘子不如两/忘而化於道)早嵗歸休心共在他年相見話偏長只
應未報君恩重清夢時時到玉堂(馬元城先生語録載/宋太祖皇帝嘗飛白)
(題翰林學士院曰玉堂之廬此四字出李尋/傳玉堂殿名而待詔有直廬在其側故云)
絳闕雲臺總有名(厚清都絳闕上帝所居也漢明帝圖/畫功臣于南宫雲臺縯司馬子微身)
(居赤城名/在絳闕)應須極貴又長生(十朋清虚真人裴君内傳/云道人支子元相君曰子)
(目中珠子正似北斗瑶光/星既有貴爵又當神仙)鼎中龍虎黄金賤(縯金丹之/術有日魄)
(月魄白虎青龍真鈆/正汞盖五行强名耳)松下龜蛇緑骨輕(君好爐火而餌/茯苓厚松柏入)
(土千嵗化為茯苓形如/龜蛇鳥獸者最良也)霅水未渾纓可濯弁峰初見眼
應明(次公霅水弁山乃湖州两/景巳見贈孫莘老七絶注)两卮春酒真堪羨獨占
人間分外榮
　　和張子野見寄三絶
　　　過舊遊
前生我已到杭州到處長如到舊遊(子仁按先生答陳/師仲書云在杭州)
(嘗遊夀星院入門便悟曽到能言其院後堂殿/山石處故詩中嘗有前生巳到之語即此詩也)更欲洞
霄為隠地(師洞霄宮/在杭州)一菴閒地且相留
　　　見題壁
狂吟跌宕無風雅(次公江文通恨賦曰/脱畧公卿跌宕文史)醉墨淋浪不整
齊應為詩人一回顧山僧未忍埽黄泥(次公此乃随手/便遭黄土埽癡)
(心更望碧/紗籠之意)
　　　竹閣見憶
柏堂南畔竹如雲此閣何人是主人但遣先生披鶴氅
(厚晉王恭嘗披鶴氅而行/孟昶見之曰神仙中人也)不須更畫樂天真(縯孤山有/白居易竹)
(閣僧志詮作柏堂/相連見孤山二詩)
　　答李邦直
美人如春風著物物未知羈愁似氷雪見子先流澌(子/仁)
(後漢書河/水流澌)子從徐方来吏民舉熙熙扶病出見之驚我
一何衰知我久慵倦起我以新詩詩詞如醇酒盎然薰
四肢徑飲不覺醉欲和先昏疲西齋有蠻帳風雨夜紛
披放懐語不擇撫掌笑脫頤(厚匡衡傳匡/説詩觧人頤)别来今幾何
春物巳含姿栁色日夜暗子来竟何時徐方雖云樂東
山禁遊嬉又無狂太守何以觧憂思聞子有賢婦華堂
詠螽斯(補註晋羯胡劉/聰有螽斯堂)曷不倒囊槖賣劒買蛾眉(子仁/古詩)
(黄金不惜/買蛾眉)不用教絲竹唱我新歌詞
　　和潞公超然臺次韻
我公厭富貴嘗苦勲業尋相期赤松子永望白雲岑清
風出談笑萬竅為號吟(厚荘子大塊噫氣其名為風/是惟無作作則萬竅怒號)吟
成超然詩洗我蓬之心(縯荘子夫子猶/有蓬之心也夫)嗟我夲何人麋
鹿强冠襟身微空志大交淺屢言深(次公范雎傳云何/交疎而言深也倬)
(崔駰傳交淺而/言深者愚也)囑公如得謝呼我幸寄音但恐酒錢盡
煩公揮槖金(厚前漢疏廣傳歸鄉里日請故舊賓客相/與娱樂數問其家金餘尚有幾斤趣賣以)
(供具陶淵明詩雖無揮金事濁酒聊可持次公槖金見/陸賈傳古詩揮金留上客子仁張景陽詩揮金樂當年)
　　次韻劉貢父李公擇見寄二首(堯卿時公擇知湖/州貢父亦在江浙)
　　　(東坡/守宻)
白髪相望两故人眼看時事幾畨新(次公詩案招此詩/譏近日更立新法)
(事尤/多也)曲無和者應思郢(縯宋玉言有歌于郢市者陽春/白雪國中屬而和者數十人引)
(商刻羽雜以流徵屬而和者不/過數人是以曲彌髙而和彌寡)論稍卑之且借秦(厚張/釋之)
(言便宜事文帝曰卑之無甚髙論令今可行于/是釋之言秦所以失漢所以興者文帝善之)嵗惡詩
人無好語(公擇來詩皆道/呉中飢寒之狀)夜長鰥守向誰親(貢父近/䘮偶)少
思多睡無如我鼻息如雷撼四鄰(厚退之石鼎聨句序/言道士倚墻睡鼻息)
(如雷/鳴)
何人勸我此間來絃管生衣甑有埃(縯後漢范丹傳閭/里歌之曰甑中生)
(塵范/史雲)渌蟻濡唇無百斛蝗蟲撲靣已三回(倬公詩案此/詩譏朝廷減)
(削公使錢太甚及造酒不得過百石故絃管生衣甑釜/生埃及言蝗蟲災傷盗賊四起旱澇飢饉以見政事闕)
(失皆新法/不便之故)磨刀入谷追窮㓂灑涕廵城拾棄骸為郡鮮
歡君莫歎猶勝塵土走章臺(厚張敞為京兆尹無威儀/時走馬章臺街自以便靣)
(拊/馬)
　　和趙郎中捕蝗見寄次韻
麥穗人許長榖苗牛可没天公獨何意忍使蝗蟲發驅
攘著令典(縯唐開元四年山東大蝗民祭且拜不敢捕/姚崇曰詩云去其螟螣及其蟊賊秉畀炎火)
(光武詔曰勉順時政去/彼螟蜮此除蝗詔也)農事安可忽我僕既胼胝(縯禹/治水)
(手足胼胝謂手/足上重繭也)我馬亦欵矻飛騰漸云少筋力亦巳竭
苟無百篇詩何以醒睡兀初如疏畎澮(倬養生論云益/之以畎澮而泄)
(之以尾閭注畎澮細流/也尾閭海水泄處也)漸若決澥渤徃來供十吏(厚西/漢陳)
(遵為河南太守至官召書吏十人治私/書謝京師故人遵慿几口占書數百封)腕脫不容歇(縯/𤣥)
(宗平内難書詔填委獨蘇頲在太極殿後閣口授功狀/百緒輕重無所差書吏白曰丐公徐之不然手腕脫矣)
平生輕妄庸熟視笑魏勃(縯前漢灌嬰聞魏勃本教齊/王舉兵使使召責孛勃曰失)
(火之家豈暇先言丈人而後救火乎因退立/戰栗嬰熟視笑曰人言魏勃勇妄庸人爾)愛君有逸
氣詩壇專斬伐民病何時休吏職不可越慎無及世事
向空書咄咄(厚晉殷浩為桓温所奏廢為庻人口無怨/言但終日書空作咄咄怪事四字而巳)
　　趙郎中見和戲復答之
趙子吟詩如潑水(縯退之詩文/如翻水成)一揮三百六十字柰何
效我欲尋醫恰似西施藏白地(厚樂天簡心吟十三行/坐事調品不肯迷頭白)
(地/藏)趙子飲酒如淋灰一年十萬八千杯(縯李白詩百年/三萬六千日一)
(日須傾三百杯以日計之則/一年當飲十萬八千杯也)若不令君早入務飲竭東
海生黄埃我衰臨政多謬錯羡君精采如秋鶚(師杜詩/魏侯骨)
(聳精神𦂳華岳/峯尖見秋隼)頗哀老子令日飲(厚後漢書援為隴西/太守諸曹時白外事)
(援輙曰此丞掾之職何足以相煩頗哀老子使得/遨遊若大姓侵小民黠羌欲拒旅此太守事耳)為君
坐嘯主畫諾(援後漢黨錮傳謡云汝南太守賨資任功/曹范滂南陽太守成瑨亦委功曹岑晊二)
(郡為謡曰汝南太守范孟博南陽賨資主/畫諾南陽太守岑公孝𢎞農成瑨但坐嘯)
　　和晁同年九日見寄
仰看鸞鵠刺天飛(次公韓退之祭柳/子厚文羣飛刺天)富貴功名老不思
病馬已無千里志(縯魏武樂府老驥/伏櫪志在千里)騷人長負一秋悲
(厚宋玉九辯曰悲哉秋之為氣/也蕭瑟兮草木摇落而變哀)古來重九皆如此别後
西湖付與誰遣子窮愁天有意呉中山水要清詩
　　和孔郎中荆林馬上見寄
秋禾不滿眼宿麥種亦稀(次公後漢詔有云宿麥未下/盖麥隔年秋種至明年夏収)
(所以謂之/宿麥也)永愧此邦人芒刺在膚肌(縯漢宣帝初即位/霍光驂乗帝若芒)
(刺在/背)平生五千巻一字不救飢(縯盧仝茶歌三椀搜枯/腸惟有文字五千巻堯)
(卿太白詩萬言/不直一杯水)方將怨無襦(厚後漢亷范為蜀郡太守/民歌之曰亷叔度來何暮)
(昔無一襦/今五袴)忽復歌緇衣(次公孔子曰/好賢如緇衣)堂堂孔北海(厚後/漢孔)
(融傳字文舉為北海相為賊管亥所圍求救於平/原相劉備備驚曰孔北海乃復知天下有劉備邪)直氣
凛羣兒(縯彌衡曰大兒孔文舉小兒楊徳祖餘子碌碌/不足數也次公退之詩不知羣兒愚那用故謗)
(傷/)朱輪未及郊(縯朱輪刺史之車漢/制二千石朱兩轓)清風巳先馳何以
累君子十萬貧與羸滔滔滿四方(次公論語滔滔/者天下皆是也)我行
竟安之何時劔關路春山聞子規
　　和孔君亮郎中見贈
偶對先生盡一尊醉看萬物洶崩奔優游共我聊卒歲
(縯詩優哉游/哉聊以卒歲)骯髒如君合倚門(厚趙壹詩伊優北/堂上骯髒倚門邊)只恐
掉頭難久住(縯杜甫送孔巢父詩云巢父掉/頭不肯住東将入海隨烟霧)應須傾盖
便深論(援孔子之剡遇程/子于途傾葢而語)固知嚴勝風流在又見長身
十世孫(戣字君嚴戡字君勝退之誌其墓云孔子世三/十八吾見其孫白而長身今君亮四十八世矣)
　　劉貢父見余歌詞數首以詩見戲聊次其韻
十載飄然未可期(子仁杜牧之詩十載飄然/繩撿外尊前自獻自為酬)那堪重作
看花詩門前惡語誰傳去醉後狂歌自不知刺舌君今
猶未戒(縯隋書賀若弼傳父敦臨刑呼弼謂曰吾以舌/死汝不可不思因引錐刺弼舌戒以謹口次公)
(按先生詩案熈寕六年十二月内劉邠作詩寄軾軾和/詩引賀若敦以錐刺其子舌以譏時不能容狂直之言)
(也/)炙眉我亦更何詞(厚晉郭舒為王澄别駕荆土士人/宗廞嘗因酒忤澄怒叱左右棒廞)
(舒厲色謂左右曰使君過醉汝輩何敢妄動澄恚曰别/駕狂邪誑言我醉因遣搯其鼻炙其眉頭舒跪而受之)
(廞遂/得免)相從痛飲無餘事最是春容最好時(須溪上句謂/貢父下句引)
(昭君村以自喻/注引宗廞何為)
　　和李邦直沂山祈雨有應
高田生黄埃(縯杜詩云雨降不/濡物良田起黄埃)下田生蒼耳(堯卿神農/本草蒼耳)
(一名胡葈一名地/葵亦名菤耳苓耳)蒼耳亦巳無更問麥有幾蛟龍睡足
亦解慙二麥枯時雨如洗不知雨從何處來但聞吕梁
百歩聲如雷(厚莒縣有石梁謂之吕梁今/謂百歩洪在徐州彭城之東)試向城南望
城北際天粟菽青成堆飢火燒腸作牛吼不知待得秋
成否半年不雨坐龍慵共怨天公不怨龍今朝一雨聊
自贖神龍社鬼各言功無功日盜太倉粟(次公杜詩日/糴太倉五升)
(米/)嗟我與龍同此責勸農使者不汝容因君作詩先自
劾(師韋堅作詩自劾責堯卿退之詩家請官供不報答/無異䑕雀偷太倉行插手版付丞相不待彈劾還耕)
(桑此公/之意也)
　　宿州次韻劉涇
我欲歸休瑟漸希舞雩何處着春衣多情白髪三千丈
無用霜皮四十圍(縯杜詩古柏行霜/皮溜雨四十圍)晩覺文章真小技
(厚杜詩云文/章一小技)早知富貴有危機(次公諸葛長民曰富貴/必履危機師劉穆之臨)
(刑謂所親曰貧賤常思/富貴富貴必踐危機)為君垂涙君知否千古華亭鶴
自飛(涇之兄汴亦有文今死矣縯陸機/臨刑歎曰華亭鶴唳豈可復聞乎)
　　和趙郎中見戲二首(以徐妓不如東武詩中見/戲云只有當時燕子樓)
燕子人亾三百秋(縯唐徐州節度使張建封有愛妓名/盻盻建封既卒盻盻居燕子樓十餘)
(年不肯嫁白樂天為/作燕子樓詩三絶)捲簾那復似揚州(厚杜牧詩春風/十里揚州過捲)
(上珠簾/總不如)西行未必能勝此空唱崔徽上白樓(援崔徽河/中倡也以)
(御史裴欽中病亡元稹為作崔徽歌下邳城南門謂之/白門樓堯卿裴欽中以興元幕使河中與徽相從者累)
(月欽中使罷徽不能從情懐怨抑後數月東川幕白知/退将自河中歸徽乃託人冩真因捧書謂知退曰為妾)
(謂裴郎崔徽一旦不及巻中人徽且為郎死矣明日遂/疾發狂元稹為作崔徽歌以叙其事白樓在河中府城)
(之西/北)
我擊藤床君唱歌明年六十奈君何醉顛只要装風景
莫向人前自洗磨(毎醉歌畢輙曰/明年六十矣)
　　和子由與顔長道同遊百歩洪相地築亭種柳
平生坐衙不煖席歸來閉閣閒終日(次公汲黯/閉閣卧疾)卧聞客
至倒屣迎(縯陳夀三國志魏王粲傳左中郎将蔡邕見/而竒之時邕才學顯著貴重朝廷聞粲在門)
(倒屣/迎之)兩眼䝉籠除睡色城東泗水歩可到路轉河洪翻
雪白安得青絲絡駿馬(次公杜詩青絲/絡頭為君老)蹙踏飛波柳隂
下奮身三丈兩蹄間(縯史記張儀言秦馬之良探前抉/後蹄間三尋騰者不可勝數師蜀)
(志注劉僃所乗馬名的盧騎的盧走堕襄陽城西檀溪/水中溺不得出備急曰的盧今日危矣可努力的盧乃)
(一踴三丈/遂得出)振鬛長鳴聲自乾少年狂興久已謝但憶嘉
陵遶劍闗(厚嘉陵江水出大散闗下嘉陵谷南行逕鳳/興利至劍闗闗下木𤓰園轉東向閬中西與)
(涪水/㑹)劍闗大道車方軌(厚蘇秦傳今秦之攻齊車/不得方軌騎不得比行)君自
不去歸何難山中故人應大笑築室種柳何時還
　　次韻李邦直感舊(師李時為/東京提舉)
騶騎傳呼出跨坊(縯淮隂少年辱韓信處後人以名坊/在徐州次公按韓信淮隂人今之楚)
(州也非今先生所臨之地跨乃凌跨之跨盖以出而騶/騎傳呼則凌跨坊巷入而簿書填委則充滿堂㕔或云)
(跨坊乃籠/街之義)簿書填委入充堂(師文選劉公幹詩職事煩/填委文墨紛消散堯卿陸)
(士衡賦居充堂而/衍字亦必堂名)誰教按部如何武(厚何武為揚州刺/史所奏舉二千石)
(長吏先露章服罪者免之而已/不服極法奏之抵罪或致死)只許清尊對孟光婉娩
有時來入夢(縯退之詩孤遊懐/耿介旅宿夢婉娩)温柔何日聽還鄉(援趙/飛燕)
(外傳飛燕妹合徳成帝見曰吾當老/此温柔鄉不復效武皇老白雲鄉)酸寒病守尤堪笑
千歩空餘僕射塲(厚張建封好撃毬之戲韓愈佐幕以/書戒之又贈張僕射詩汴泗交流郡)
(城角斸塲千/歩平如削)
　　次韻答邦直子由四首
簿書顛倒夢魂間知我疎慵肯見原閒作閉門僧舍冷
病聞吹枕海濤喧忘懐杯酒逢人共引睡文書信手翻
(師白樂天詩臥枕一卷書起甞一/杯酒書將引昏睡酒用扶衰朽)欲吐狂言喙三尺(縯/莊)
(子云丘願有喙三尺子仁陸餘慶善論事而謬於/判事時嘲之曰說事喙長三尺判事手重五斤)怕君
輕我却須呑(邦直屢以此見戒師杜牧之/詩撩頭雖欲利到口却成呑)
城南短李好交遊(厚短李李紳也白樂/天詩云閒吟短李詩)箕踞狂歌總自
由(師劉伶酒徳/頌奮髯箕踞)尊主庇民君有道(次公舊唐書太宗紀/贊云以房魏之智不)
(踰乎丘軻遂能尊/主庇民者遭時也)樂天知命我何憂(次公列子載孔子/之言曰樂天知命)
(吾何/憂)醉呼妙舞留連夜閒作清詩斷送秋(任白樂天詩/云留連燈下)
(明猶飲斷送/尊前倒即休)瀟灑使君殊不俗尊前容我攬須不(縯晉/桓伊)
(於上前彈筝歌曹子建詩謝安/起攬其須曰使君於此不凡)
老弟東来殊寂寞故人留飲慰酸寒草荒城角開新徑
雨入河洪失舊灘車馬追陪迹未掃唱酬徃復字應漫
此詩更欲憑君改待與江南子布㸔(厚張昭字子布典/略曰余曩聞劉荆)
(州嘗自作書欲與孫伯符以示禰正平正平嗤之言如/是為欲使孫䇿帳下兒讀之邪将使張子布見之也)
君雖為我此遲留别後凄凉我已憂不見便同千里逺
退歸終作十年遊恨無揚子一區宅(縯揚雄有田一/廛有宅一區)懶
卧元龍百尺樓(縯陳登字元龍許汜見先主曰元龍湖/海之士豪氣不除昔遭亂過下圯見元)
(龍元龍無客主之意久不相與語自上大牀卧使客卧/下牀劉備曰君有國士之名今天下大亂帝王失所君)
(宜憂國忘家有救世之意而君求田問舍言無可採是/元龍所諱也何縁定當與君語如我欲卧百尺樓上卧)
(君於地何但上/下牀之間耶)聞道鵷鴻滿䑓閣網羅應不到沙鷗
　　答任師中家漢公
先君昔未仕杜門皇祐初(次公先君言編禮也皇祐仁/宗年號也慶歴八年嵗在戊)
(子次年改皇祐/盡五年改至和)道徳無貧賤風采照鄉閭何嘗疎小人
小人自濶疎出門無所詣老史在郊墟(任老史名經字/彦輔眉之老儒)
(嘗作思子䑓/賦公甚稱之)門前萬竿竹堂上四庫書(縯唐藝文志两/都各聚書四部)
(以甲乙丙丁為次列經史子集四庫其/本有正副軸帯牙籖皆異色以别之)髙樹紅消梨(師/三)
(秦記云漢武帝園有大梨如/五升瓶落地則破名含消梨)小池白芙蕖常呼赤脚婢
(厚退之玉川子詩/一婢赤脚老無齒)雨中擷園蔬矯矯任夫子罷官還舊
廬是時里中兒始識長者車(縯陳平家貧門/外多長者車轍)烹雞酌白
酒相對歡有餘(縯李白詩白酒初熟山中歸黄雞啄黍/秋正肥呼童烹雞酌白酒兒女歌笑牽)
(人/衣)有如龎徳公徃還葛與徐妻子走堂下主人竟誰歟
(援龎公南郡㐮陽人也居峴山之南未嘗入城府㐮陽/記曰諸葛孔明每至徳公家獨坐牀下徳公初不令止)
(司馬徳操嘗詣徳公家値其上冢操徑入其室呼徳公/妻子使速作黍徐元直向云當来就我與徳公談妻子)
(皆羅拜堂下奔走共設須臾徳公/還直入相就不知何者是客也)我時年尚少作賦慕
相如(次公揚雄傳先是蜀有司馬相如作賦甚𢎞/麗温雅雄心壯之每作賦嘗擬之以為式)侍立
看君談精悍實起予(祖謙漢書嚴延/年為人精悍)嵗月曾幾何耆老
逝不居史侯最先没孤墳拱桑樗(援左傳秦穆公謂蹇/叔曰墓上之木拱矣)
我亦渉萬里清血滿襟袪漂流二十年始悟萬縁虚獨
喜任夫子老佩刺史魚(次公唐髙祖為唐王停竹使符/頒銀虎符諸郡武徳元年改銀)
(虎符為銅魚符子仁杜牧詩/使君四十四兩佩左銅魚)威行烏白蠻解辮請冠裾
(援丘希範書夜郎/滇池觧辮請職)方當入奏事清廟陳璠璵(次公逸論/語曰璠璵)
(魯之寳玉也孔子曰美哉璠璵逺/而望之煥若也近而視之瑟若也)胡為厭軒冕歸志不
少舒上蔡有良田(次公上蔡蔡州也任公有田/在新息見先生傳有詩一篇)黄沙走
清渠罷亞百頃稲(縯杜牧詩罷亞百/頃稲秋風吹半黄)雍容十年儲閒随
李丞相摶射鹿與豬(援李丞相斯也斯出獄顧謂其中/子曰吾復與若牽黄犬出上蔡東)
(門逐狡免/豈可得乎)蒼鷹十斤重(龜父酉陽雜爼云鷹有荆窠白/者短身而大五斤漁陽曰東道)
(大者/六斤)猛犬如黄驢豈比陶淵明窮苦自把鋤(次公陶淵/明田園居)
(曰侵晨理荒穢/帶月荷鋤歸)我今四十二衰髪不滿梳彭城古名郡
乏人偶見除頭顱己可知(次公陶𢎞景與從兄書曰昔/仕宦期四十左右作尚書郎)
(即投簪髙邁今三十六方奉朝請頭顱可/知不如早去遂挂冠神武門上表辭禄)幾何不樵漁
㑹當從此去芒鞋老菑畬念子瘴江邊懐抱向誰攄頼
我同年友相歡出同輿冰盤薦文鮪(鮪魚也戎瀘常有/次公退之詩云冰)
(盤夏薦/碧實脆)玉斚傾浮蛆醉中忽思我清詩綴瓊琚知我少
所諧教我時巻舒世事日反覆翩如風中旟雀羅弔廷
尉(縯前漢翟公罷廷/尉門外可設雀羅)秋扇悲婕妤(厚文選趙飛燕妹弟/得幸班婕妤失寵作)
(䊵扇曲云常恐秋節至凉飇奪/炎熱棄捐篋笥中恩情中道絶)升沈一何速喜怒紛衆
狙(援荘子狙公賦芧曰朝三暮四/衆狙皆怒朝四暮三衆狙皆恱)作詩謝二子我師寗
與蘧
　　陽關詞三絶(次公三詩各自説事惟是皆可歌之/故曰陽關三絶按王立之詩話云先)
　　　(生作彭門守時過齊州李公擇中秋席上賦一/絶云云其後山谷在黔南令以小秦王歌之次)
　　　(公謂先生名之為陽關三絶則必用西出陽關/無故人之聲歌之矣王立之說恐非也蓋贈張)
　　　(繼愿言戲馬䑓則在徐州所贈也答李公擇云/濟南春好雪初晴則自是春初之作豈可便指)
　　　(為齊州作邪意者三詩先生皆以陽關/歌之乃聚為一處標其題曰陽關三絶)
受降城下紫髯郎(縯朔方總管張仁愿於河北築三受/降城以絶突厥南㓂之路厚孫權為)
(張遼所敗遼問降人向有紫/髯將軍為誰答曰孫㑹稽)戯馬臺南古戰塲(次公戯/馬臺在)
(徐州彭城縣項羽所築春秋鄭伯取/宋彭城而漢髙祖項羽皆起於此)恨君不取契丹首
金甲牙旗歸故鄉
　　　右贈張繼愿
濟南春好雪初晴行到龍山馬足輕使君莫忘霅溪女
時作陽關腸斷聲(次公濟南則齊州濟南郡也龍山豈/桓温九日所登之山乎霅溪在湖州)
(則李公擇先/為湖州故也)
　　　右答李公擇
暮雲收盡溢清寒銀漢無聲轉玉盤此生此夜不長好
明月明年何處看
　　　右中秋月
　　次韻呂梁仲屯田
雨葉風花日夜稀(堯卿陸龜䝉詩閒牕雨過/苔花潤小簟風来薤葉凉)一杯相屬
竟何時(次公韓詩一杯/相屬君當歌)空虛豈敢酬瓊玉枯朽猶能出
菌芝(厚栁宗元書雖朽枿腐敗不能/生植猶足蒸出芝菌以為瑞物)門外呂梁從迅急
(子仁孔子觀於吕梁懸/水三十仞流沫三十里)胷中雲夢自逶遲(援司馬相如/子虛賦吞若)
(雲夢者八九於其/胷中曾不芥蔕)待君筆力追靈運莫負南䑓九日期
(縯劉裕為宋公在彭城九月九日出游戯馬䑓/送孔静辭位歸鄉謝靈運宣逺等並従作詩)
　　王鞏屢約重九見訪既而不至以詩送將官梁交
　　且見寄次韻答之交頗文雅不類武人家有侍者
　　甚慧麗
知君月下見傾城破恨懸知酒有兵(縯南史江諮議言/酒猶兵也兵可千)
(日不用不可一日不備酒可/千日不飲不可一飲不醉)老守無何惟日飲(厚袁盎/為呉相)
(姪種謂盎曰絲惟日飲無何/說王母反而已如此幸得脫)將軍競病自詩鳴(援梁曹/景宗振)
(旅凱入帝於光華殿宴飲聨句啓求賦詩不已帝令沈/約付韻詩韻已盡唯餘競病二字景宗便操筆斯須而)
(成曰去時兒女悲歸來笳鼓/競借問行路人何如霍去病)花枝不共秋欹帽筆陣空
來夜斫營(縯杜詩筆陣/獨掃千人軍)愛惜微官將底用他年只好寫
銘旌(師杜牧詩黄壤不霑新/雨露粉書空換舊銘旌)
　　次韻王鞏獨眠(鞏字定國自/號清虛居士)
居士身心如槁木(次公莊子身若/槁木心若死灰)旅館孤眠體生粟(次/公)
(趙飛燕傳/體無軫粟)誰能相思琢白玉(縯盧仝詩白玉璞裏琢出/相思心黄金鑛裏鑄出相)
(思/淚)服藥千朝償一宿(厚太平廣記彭祖曰服/藥千朝不如獨臥一宵)天寒日短
銀燈續欲往從之車脫軸(次公詩泝游從之/左傳車脫其輹)何人吹斷
參差竹(縯風俗通曰舜作簫/其形參差以象鳳翼)泗水茫茫鴨頭綠(厚李白/㐮陽歌)
(遥看漢水/鴨頭綠)
　　次韻王鞏留别
去國已八年故人今有誰當時交游内未數蔡克兒(縯/晉)
(史王導傳司徒蔡謨戲侮王導導怒謂人曰吾往/與羣賢共游洛中何曽聞有蔡克兒克謨父也)豈無
知我者好爵半已縻(縯易我有好爵/吾與爾縻之)爭為東閣吏(厚西/漢朱)
(雲傳薛宣為丞相雲往見之宣備賔主禮從容謂雲曰/在田野無事且留我東閣可以觀四方奇士雲曰小生)
(乃欲相吏耶/宣不敢復言)不顧北山移(援齊書周彦倫隠鍾山後應/詔出仕將過北山孔稚圭乃)
(假山靈之意移文以/却之名曰北山移文)公子表獨立與世頗異馳不辭千
里逺成此一段奇(堯卿法帖云成/此一段奇事)蛾眉亦可憐無奈思
餅師(縯唐寧王憲宅左有賣餅者妻纎白明媚一見屬/意因厚遺其夫取之寵愛逾等環嵗嘗問之曰汝)
(復憶餅師否默然不對王召餅師使/見之其妻注視雙淚垂頰王乃歸之)無人伴客寢惟有
支牀龜(厚史記南方老人用龜支牀足/二十餘年老人死移牀龜尚生)君歸與何人文
字相娯嬉(子仁退之贈張籍詩文/章自娛嬉金石日擊撞)持此調張子一笑當
脫頥(縯漢書匡說/詩解人頤)
　　答王定民(定民字佐才亳/人俊民弟也)
開緘奕奕滿銀鈎(縯晉索靖作草書狀云/婉若銀鈎漂若驚鸞)書尾題詩語
更遒(子仁退之詩暮/作干詩轉遒緊)八法舊聞宗長史(厚張長史草書/神逸書有八法)
(以永字為例云側蹲䲭而墜石勒緩縦以藏機弩彎環/而勢曲趯俊快以如錐策依稀而似勒掠髣髴以宜肥)
(墜騰波而速進/磔憶息以遲移)五言今復擬蘇州(援白樂天謂韋蘇州/歌行才麗之外頗近)
(興諷其五言詩又髙雅/閒淡自成一家之體)筆蹤好在留臺寺(次公指言臺/頭寺蓋定民)
(書字留於/臺寺也)旗隊遥知到石溝欲寄䑕須并蠒紙(縯䑕須/筆白蠒)
(紙王羲之所用/寫蘭亭記者)請君章草賦黄樓(次公章草出漢元帝/時史游作急就章解)
(散隸/體)
　　次韻參寥師寄秦太虛三絶句時秦君舉進士不
　　得
秦郎文字固超然漢武憑虛意欲仙(縯司馬相如既奏/大人賦天子大說)
(飄飄有凌雲氣/游天地之間意)底事秋來不得解定中試與問諸天(堯/卿)
(劉夢得和宣上人寄賀禮部王侍郎放榜後詩云禮闈/新榜動長安九陌人人走馬看借問至公誰印可支郎)
(天眼定/中觀)
一尾追風抹馬蹄(次公杜詩須君/櫪上追風驃)崑崙𤣥圃謂朝躋(厚/崑)
(崙第三級名曰𤣥圃周穆王駕八駿之乘/升崑崙之丘賔於西王母觴於瑶池之上)回看世上無
伯樂却道鹽車勝月題(援戰國䇿驥服鹽車而上太行/漉汗灑地伯樂下車攀而哭之)
(次公莊子馬蹄篇加之以衡扼齊之以/月題疏云月題額上當顱形似月者也)
得失秋毫久已㝠不須聞此氣峥嶸何妨却伴參寥子
無數新詩咳唾成(倬江淹謂郭鞏曰子之咳/唾成珠玉吐氣作虹霓)
　　次韻王庭老退居見寄二首
浪蘂浮花不辦春(次公退之杏花詩/浮花浪蘂鎮長有)歸來方識嵗寒人
回頭自笑風波地閉眼聊觀夢幻身北牖已安陶令榻
(任陶潛云夏月虛/閒髙臥北窻之下)西風還避庾公塵(厚王導傳時庾亮/雖居外鎮而執朝)
(廷之權導心不能平嘗遇西風塵/起舉扇自蔽徐曰元規塵汙人)更搔短髪東南望試
問今誰裹舊巾
接果移花看補籬(子仁杜詩牽/蘿補破籬)腰鎌手斧不妨持(師鮑/照樂)
(府詩腰鎌刈葵/藿倚杖牧雞豚)上都新事長先到(次公班固賦隆/上都而觀萬國)老圃
閒談未易欺醸酒閉門開社甕殺牛留客解耕縻(子仁/隋末)
(劉黒闥屏居漳南諸將詣之黒/闥方種蔬即殺耕牛與之共飲)何時得見纎纎玉右手
持杯左捧頥(子仁杜牧之詩骰子巡巡/裹手拈無因得見玉纎纎)
　　往在東武與人往反作粲字韻詩四首今黄魯直
　　亦次韻見寄復和答之
苻堅破荆州止獲一人半(縯苻堅陷㐮陽聞習鑿齒釋/道安名俱輿而致焉既見與)
(語大恱之以鑿齒蹇疾與諸鎮書曰昔晉氏平/呉利在二陸今破漢南獲士才一人有半耳)中郎老
不遇但喜識元歎(次公呉志顧雍字元歎蔡伯喈從朔/方還嘗避怨於呉雍從學琴書伯喈)
(異之謂曰卿必成名今以吾/名與卿故雍與伯喈同名)今吾獨何幸文字厭奇玩
又得天下才相從百憂散陰求我輩人規作林泉伴寧
當待垂老倉卒收一旦(次公退之别知賦惟知心/而難得斯百一而為收)不見
梁伯鸞空對孟光案(援後漢梁鴻字伯鸞為人賃㫪/每歸妻孟光為具食舉案齊眉)才
難不其然婦女厠周亂世豈無作者於我如既灌(縯謂/不欲)
(觀之/也)獨喜誦君詩咸韶音節緩夜光一已多矧獲纍纍
貫(次公禮記纍纍/乎端如貫珠)相思君欲瘦(次公杜詩思/君令人瘦)不往我真
愞吾儕眷微祿寒夜抱寸炭何時定相過徑就我乎館
(次公禮記子夏曰賔客至無所館/子曰生於我乎館死於我乎殯)飄然東南去江水清
且暖與君訪名山微言師忍粲(次公𢎞忍大師乃五祖/也僧粲大師葢受度傳)
(法於二/祖者也)
　　次韻田國博部夫南京見寄二首
歲歲翩翩下坂輪歸來杏子巳生人深紅落盡東風惡
(饒杜牧之詩狂/風落盡深紅色)柳絮榆錢不當春(次公李賀詩榆莢相/催不知數沈郎青錢)
(夾城/路)
火冷餳稀杏粥稠(縯玉燭寳典云寒食煮大麥/粥研杏仁為酪别造餳沃之)青裙縞
袂餉田頭大夫行役家人怨(師詩大夫不均我從事獨/賢又曰我入自外室人交)
(徧□/我)應羡居鄉馬少游(厚馬援嘗言曰吾從弟少游嘗/哀吾慷慨多大志曰士生一世)
(但取衣食裁足乘下澤車騎/欵段馬鄉里稱善人足矣)
　　再次韻田國博部夫還二首
西郊黄土没車輪滿面風埃笑路人已放役夫三萬指
從教積雨洗殘春
枝上稀踈地上稠(任樂天詩枝上/稀踈地上多)忍看紅糝落牆頭(縯/退)
(之詩始見洛陽/春桃枝綴紅糝)風流别乘多才思(縯唐置别駕為太/守之貳謂之别乗)歸
趂西園秉燭遊(厚魏文帝詩乘輦夜行遊逍遙步西園/次公選詩晝短苦夜長何不秉燭遊)
　　次韻答劉涇(堯卿涇/字巨濟)
吟詩莫作秋蟲聲天公怪汝鈎物情使汝未老華髮生
芝蘭得雨蔚青青何用自燔以出馨(縯漢兩龔傳薰以/香自燒膏以明自)
(銷/)細書千紙雜真行新音百變口如鸎異義鋒起弟子
爭舌翻濤瀾巻齊城(厚蒯通言於韓信曰酈生一/士掉三寸舌下齊七十餘城)萬巻
堆胷兀相撐以病為樂子未經我有至味非煎烹是中
之樂吁難名緑槐如山闇廣庭飛蟲繞耳細而清(次公/唐何)
(諷夢渴賦牕日/斜照飛蚊繞鬢)敗席展轉臥見驚亦不自嫌翠織成(縯/杜)
(甫張舍人遺織成段褥詩/客從西北來遺我翠織成)意行信足無溝坑不識五郎
呼作卿(厚宋璟傳嘗宴朝堂二張列三品璟階六品居/下坐易之謟事璟虛位揖曰公第一人何下座)
(璟曰才劣品卑卿謂第一何耶是時朝廷以易之等内/寵不名其官呼易之五郎昌宗六郎鄭善果謂璟曰公)
(奈何謂五郎為卿璟曰以官正/當為卿君非其家奴何郎之云)吏民哀我老不明(次公/馬援)
(曰頗哀老子/使得遨遊)相戒無復煩鞭刑(縯徐有功為蒲州司法/不忍杖罰民服其恩相)
(戒曰犯參軍杖者必/斥之訖不辱一人)時臨泗水照星星(次公何長瑜嘲/陸展詩陸展染)
(白髪欲以媚側室青青/不解乆星星行復出)㣲風不起鏡面平安得一舟如
葉輕臥聞郵籖報水程(厚杜詩宿槳依農/事郵籖報水程)蓴羮羊酪不
須評(縯陸機嘗詣侍郎王濟濟指羊酪謂機曰卿/吳中何以敵此機答云千里尊羮未下鹽豉)一飽
且救飢腸鳴(任退之詩飢腸/徹死無由鳴)
　　和孫莘老次韻
去國光隂春雪消還家蹤跡野雲飄功名正自妨行樂
(次公向秀欲注莊子嵇康曰此/書詎復須注正是妨人作樂耳)迎送纔堪博早朝(白詩/昏昏)
(一覺睡不/博早朝人)雖去友朋親吏卒却辭讒謗得風謠明年我
亦江東去不問繁雄與寂寥
　　文與可有詩見寄次韻答之
為愛鵝溪白蠒光(縯鵞溪地名在梓州/鹽亭縣出絹甚良)掃殘雞距紫毫
芒世間那有千尋竹月落庭空影許長(次公先生作篔/簹谷偃竹記云)
(與可畫竹初不自貴重四方之人持縑素而請者足相/躡於門與可厭之投諸地而罵曰吾將以為襪聞者傳)
(之以為口實及與可自洋州還而余為徐州與可以書/遺余曰近語士大夫吾墨竹一𣲖近在彭城可往求之)
(襪材當萃於子矣書尾復寫一詩其略曰待將一段鵝/溪絹掃取寒梢萬尺長余謂與可竹長萬尺當用絹二)
(百五十疋知公倦於筆研願得此絹而巳與可無以答/則曰吾言妄矣世豈有萬尺竹哉余因而實之答其詩)
(云云與可笑曰蘇子辯則辯矣然二百五十疋吾將買/田而歸老焉因以其所畫篔簹偃竹遺予曰此竹數尺)
(耳而有萬/尺之勢)
　　次韻秦觀秀才見贈秦與孫莘老李公擇甚熟將
　　入京應舉(次公時先生守徐/州元豐元年也)
夜光明月非所投(縯史記鄒陽曰明月之珠夜光之璧/以暗投人於道衆莫不按劍相盼者)
(何則無因/而至前也)逢年遇合百無憂(厚太史公言力田不如逢/年善仕不如遇合次公社)
(詩吾知徐/公百不憂)將軍百戰竟不侯(援漢李廣與望氣王朔曰/自漢征匈奴廣未嘗不在)
(其中而諸校尉材能不及廣以軍功取封侯者數十人/廣不為後人然終無尺寸功以得封邑者何也豈吾相)
(不當侯耶次公李白詩本家隴西人先/為漢邊將苦戰竟不侯當年頗惆悵)伯郎一㪷得凉
州(縯孟佗字伯郎中常侍張讓專權用事/佗以蒲萄酒一斗遺讓為凉州刺史)翹關負重君
無力(次公朝野僉載云崔湜為吏部侍郎掌銓選有人/白湜曰某能翹關負米湜笑曰若壯何不求選兵)
(部答曰外議謂崔侍郎/下有氣力者即得選)十年不入紛華域(次公子夏曰/入聞夫子之)
(道而樂出見/紛華而悦)故人坐上見君文謂是古人吁莫測(子仁/唐員)
(半千傳武后謂半千曰乆聞/爾名謂為古人乃在朝邪)新詩説盡萬物情硬黄小
字臨黄庭(縯公言嘗於秘書閣觀王羲之墨蹟皆唐/人硬黄上臨本惟鵝羣一帖似獻之眞筆)故
人已去君未到空吟河畔草青青(厚古詩青青河畔/草欝欝園中柳)誰
謂他鄉各異縣(次公張正見古樂/府他鄉且異縣)天遣君來破我願一
聞君語識君心短李髯孫眼中見(子仁郗超為桓温參/軍王恂為主簿超髯)
(而恂短府中語曰/髯參軍短主簿)江湖放浪乆全真(倬文選嵇叔夜詩/志在守樸養素全)
(眞/)忽然一鳴驚倒人(援史記齊威王曰此鳥/不鳴則巳一鳴驚人)縱横所往
無不可知君不怕新書新(次公新書言王介甫/新學經義之説也)千金敝
帚那堪換(縯魏文帝論文曰夫人難於自見而文非一/體鮮能備善是以各以所長相輕所短里語)
(曰家有敝帚享之千/金斯不自見之患也)我亦淹留豈長算山中既未决同
歸我聊爾耳君其漫
　　答仲屯田次韻
秋來不見渼陂岑(縯杜詩岑參兄弟皆好/竒携我逺來游渼陂)千里詩盟忽
重尋大木百圍生遠籟(厚莊子大木百圍之竅/穴風作則萬竅怒號)朱絃三
歎有遺音(縯禮記清廟之瑟朱絃而䟽/越一唱而三歎有遺音者矣)清風巻地収殘暑
(厚退之雙鳥詩清風/巻地起百鳥皆飄浮)素月流天掃積隂(厚謝莊月賦/白露泫空素)
(月流/天)欲遣何人賡絶唱滿階桐葉候蟲吟(共父柳/宗元詩)
(門掩候/蟲秋)
　
　
　
　東坡詩集註巻十二
欽定四庫全書
　東坡詩集註巻十三
　　　　　　　　　　　　宋　王十朋　撰
　酬和
　　次韻道濳留别
為聞廬嶽多真隱故就高人斷宿攀已喜禪心無别語
尚嫌剃髪有詩斑(任唐僧詩云/髪為作詩斑)異同更莫疑三語(縯晉/王戎)
(問阮瞻曰聖人貴名教莊老明自然其㫖同異瞻曰/將無同戎咨嗟良乆即命辟之時人謂之三語掾)物
我終當付八還(厚楞嚴經佛言明還日輪暗還黑月通/還户牖壅還牆宇縁還分别頑虛還空)
(欝渤還塵清明還霽世間一切所有不/出斯類汝見八種見精明性當欲誰還)到後與君開北
户舉頭三十六青山(次公三十六/峰以言嵩山)
　　次韻葉致遠見贈
欲求五畝寄樵蘇(次公左太冲魏都賦樵蘇/徃而無忌注樵木蘇草也)到處留連
似賈胡(縯後漢馬援征五溪水疾船不得上耿舒與兄/弇書曰伏波類西域賈胡到處輙止以是失利)
信命不須歌去汝(厚詩逝將去/汝適彼樂土)逢人未免歎猶吾(援論/語崔)
(子弑齊君陳文子有馬十乘棄而違/之至於他邦則曰猶吾大夫崔子也)人皆勸我杯中物
(縯陶詩天運苟如此且進杯中物子任李白憶賀監詩/昔好盃中物今為松下塵倬吳衎好飲後醉詬權貴遂)
(戒飲阮宣命飲衎曰近斷飲宣以拳歐其背/曰看看老逼痴漢忍斷杯中物邪抑而飲之)我獨憐君
屋上烏(縯武王克殷曰將柰其士衆何太公曰愛其人/者兼屋上之烏杜詩丈人屋上烏人好烏亦好)
一技文章何足道(厚杜詩文章一小/技於道未為尊)要知摩詰是文殊
(師佛告文殊師利汝行諸維摩詰問候文殊師利言彼/上人者難為酬對深達實相善說要法堯卿維摩詰經)
(曰文殊師利問維摩詰我等各自說巳仁者當說何等/是菩薩不二法門時維摩詰黙然無言文殊師利歎曰)
(善哉善哉乃至無有文字/語言是真入不二法門)
　　次韻杭人裴維甫
餘杭門外葉飛秋尚記居人挽去舟一别臨平山上塔
(次公臨平山在/杭州仁和縣)五年雲夢澤南州(次公杜牧憶齊安郡/詩平生睡足處雲夢)
(澤南州即/黄州也)凄凉楚些縁君發邂逅秦淮為子留(次公秦/淮在江)
(寜府秦望氣者言江東有天子氣故鑿地脉/斷連岡改為秣陵方山是其斷處水為秦淮)寄謝西湖
舊風月故應時許夢中遊
　　次韻叚縫見贈
季子東周負郭田(縯蘇秦東周雒陽人嘗曰使我有雒/陽負郭田二頃豈能佩六國相印乎)
須知力穡是家傳(次公書云若/農服力田穡)細思種薤五十本(厚龔/遂為)
(渤海太守勸民口種百/本薤五十本葱一畦韭)大勝取禾三百廛(援詩不稼不/穡胡取禾三)
(百廛/兮)若得與君連北巷故應終老忘西川短衣匹馬非
吾事只擬關門不問天(次公杜詩自斷此生休問天杜/曲幸有桑麻田短衣匹馬隨李)
(廣看射猛/虎終殘年)
　　次韻滕元發許仲途秦少游
二公詩格老彌新醉後狂吟許野人坐看青丘吞澤芥
(任司馬相如子虛賦曰秋田乎青丘彷徨乎/海外吞若雲夢者八九於其胷中曾不芥蔕)自慙潢潦
薦溪蘋(厚左傳澗溪沼沚之/毛潢汙行潦之水)兩邦旌纛灮相照十畝鋤
犂手自親(次公兩邦旌纛意者膝元發許仲途皆為太/守乎然破題指之為許野人未省十畝鋤犁)
(又先生/自言也)何似秦郎妙天下明年獻頌請東廵(厚後漢馬/融上東廵)
(頌安帝竒其文次公此末句方言/少遊則兩邦旌纛以言滕許審矣)
　　次韻蔣頴叔(堯卿名之竒公嘉祐二年/章衡榜與頴叔同登第)
月明驚鵲未安枝一棹飄然影自隨江上秋風無限浪
枕中春夢不多時(次公歐陽永叔詞語云來如春夢不/多時枕中字特用字耳不必指邯鄲)
(吕翁/枕也)瓊林花草聞前語罨畫谿山指後期(縯劉商隱愛/義興之罨畫)
(溪遂葺居焉次公先生詩尾本註所謂陽羡則常州也/古云陽羡三湖九溪地志云今只有六溪其三溪不知)
(其處而六溪之中有荆溪則首受蕪/湖東至陽羡入海圻俗呼為罨畫溪)豈敢便為雞黍約
玉堂金殿要論思(符詩記及第時瓊林宴坐/中所言且約同卜居陽羡)
　　和王斿二首(斿平/父子)
異時長怪謫仙人(辰翁謂/平父)舌有風雷筆有神(縯杜詩下/筆如有神)
(師退之詩舌作霹靂飛倬董/仲舒荅策下筆疑有神助)聞道騎鯨遊汗漫(厚杜詩/若逢李)
(白騎鯨魚道甫問訊今何如淮南子盧敖遊於北海/逢若士謂曰子處矣吾方與汗漫期於九垓之上)憶
曾捫蝨話悲辛(援晉書王猛隱於華山懷佐世之志桓/温入關猛被褐而詣之面談當世之事)
(捫蝨而言旁若無人温察而異之次公李白/贈張相鎬詩曰捫蝨對桓公願得論悲辛)氣呑餘子
無全目(次公禰衡云大兒孔文舉小兒楊徳祖/餘子碌碌不足數又選詩驚雀無全目)詩到諸
郎尚絶倫白髮故交空掩巻淚河東注問蒼旻(次公退/之詩我)
(不如水東注子仁杜詩獨/有淚成河經天復東注)
嫋嫋春風送渡關娟娟霜月照生還(次公古詩有/姢姢霜月)遲留
嵗暮江淮上來往君家伯仲間未厭冰灘吼新洛(厚汴/渠舊)
(引黄河元豐中始以洛水易/之謂之清汴或謂之新洛)且看松雪媚南山(厚南山/泗州之)
(山為名/都梁山)野梅官柳何時動(繽杜甫西郊詩市橋/官柳細江路野梅香)飛葢長
橋待子閒(次公長橋/泗州之橋)
　　次韻張琬(堯卿字徳父治平二/年彭汝礪榜登第)
新洛霜餘兩岸隆塵埃舉袂識西風(縯晉書王導不平/庾亮之擅權每遇)
(西風塵起舉扇自/蔽曰元規塵汙人)臨淮自古多名士(次公此汝潁多/竒士之變也)尊
酒相從樂寓公(厚禮諸侯/不臣寓公)半日偷閒歌笑裏百年暗盡
往來中知君不向窮愁老尚有清詩氣吐虹(次公選云/慷慨則氣)
(成虹/霓)
　　和人見贈
只寫東坡不著名此身已是一長亭壯心無復春流起
衰鬢從教病葉零知有雪兒供筆硯(縯李宻有歌妓名/雪兒賓客有詩詞)
(竒麗中意者即付雪兒叶音律而歌之師韓定/之詩曰盛徳好將銀筆述麗詞堪與雪兒歌)應嗤竈
婦洗盆缾(次公禮記奥者老婦之祭也盛/於盆尊於瓶注云奥或作竈)回來索酒公
應厭京口新傳作客經
　　次韻王定國南遷回見寄
土暈銅花蝕秋水(次公秋水以言利/也寳劍光如秋水)要須悍石相礱砥
十年氷蘗戰膏粱(次公氷蘖以言清苦白/樂天所謂飲氷食蘗也)萬里煙波濯
紈綺歸來詩思轉清激百丈空潭數魴鯉逝將桂浦擷
蘭蓀不記槐堂收劒履(縯定國家/有三槐堂)却思庾嶺今何在更
說彭城真夢耳(來詩述彭/城舊遊)君知先竭是丼井(厚莊子直/木先伐丼)
(井先/竭)我願得全如苦李(縯晉王戎傳戎嘗與羣兒戲於/道側見李樹多實等輩競趨之)
(戎獨不徃或問其故戎曰樹在道/旁而多子必苦李也取之果然)妄心不復九回腸至
道終當三洗髓(堯卿太平廣記東方朔元豐中游鴻䝉/之澤忽遇老母採桑於白海之濵俄而)
(有黄眉翁指母以語朔曰昔為吾妻託形於太白之精/今汝亦此精也吾却食吞氣巳九千餘年目中童子皆)
(有青光能見幽隱之物三千年一返骨洗髓三/千年一剥皮伐毛吾生來巳三洗髓三伐毛矣)廣陵陽
羡何足較(次公廣陵揚州/陽羡常州也)只有無何真我里(持晦買田/陽羡來詩)
(以為不如廣陵縯莊子出六/極之外而遊無何有之鄉)樂全老子今禪伯(張安道/也定國)
(其/婿)掣電機鋒不容擬(次公掣電縁交/激若拄於箭鋒)心通豈復問云何
印可聊須答如是(厚維摩詰言若尼如/是坐者佛所印可)相逢為我話留
滯(次公司馬遷自叙云/太史公留滯周南)桃花春漲孤舟起(縯西漢杜欽/言來年桃花)
(水盛河/必羡溢)
　　和王勝之三首
城上湖光暖欲波美人唱我踏春歌(次公異聞集載邢/鳯之子夢一美人)
(歌踏陽春之曲曰踏陽春人間二月雨和塵陽春踏盡/秋風起愁盡人間白髪人性之酉陽雜爼云元和初有)
(士人因醉臥㕔中及醒見古屛上婦人等悉於床前踏/歌歌曰長安女兒踏春陽無處春陽不斷腸士人驚叱)
(之忽然/上屏)魯公賓客皆詩酒誰是神仙張志和(次公𤣥真/子姓張名)
(志和魯國公顔真卿與之友善真卿為湖州刺史與門/客㑹飲乃唱和為漁父詞其首唱即志和之詞曰西塞)
(山邉白鷺飛桃花流水鱖魚肥青蒻笠緑簔衣斜風細/雨不須歸真卿與陸鴻漸徐士衡李成矩共唱和二十)
(五首逓/相誇尚)
齋釀如澠漲緑波(縯左傳晉侯以齊侯宴投壺齊侯舉/矢穆子曰有酒如澠有肉如陵寡君)
(中此與/君代興)公詩句句可絃歌流觴曲水無多日更作新詩
繼永和(厚王羲之蘭亭記云永和九年嵗在癸丑暮/春之初㑹於㑹稽山隂之蘭亭修禊事也)
要知太守憐孤客不惜陽春和俚歌坐睡樽前呼不應
(次公後漢劉寛嘗講經/於靈帝前被酒坐睡)為公雕琢損天和
　　和田仲宣見贈
頭白江南醉司馬(次公言白樂天也白自號/醉吟先生嘗謫江州司馬)寛心時復
喚殷兄(縯樂天又有詩云猶有誇張/少年處笑呼張丈與殷兄)寒潮不應淮無信
客路相隨月有情未許低頭拜東野(厚退之醉留孟東/野詩云低頭拜東)
(野願得終/始如駏蛩)徒言共飲勝公榮(援晉書王戎與阮籍飲時/兖州刺史劉昶字公榮在)
(坐以酒少不及昶昶無恨色戎異之他日問籍曰彼何/如人曰勝公榮不可不與飲若減公榮則不敢不共飲)
(唯公榮可/不與飲)好詩惡韻那容和刻燭應須便置觥(縯齊竟/陵王子)
(良常夜集學士刻燭為詩四韻者刻一寸以/此為率厚南史王泰傳泰預朝宴刻燭賦詩)
　　和仲伯達
歸山嵗月苦無多尚有丹砂奈老何繡谷只應花自染
鏡潭長與月相磨君方傍海看初日我已横江擊素波
(厚漢武帝秋風詞云横中流/兮楊素波簫鼓鳴兮發棹歌)人不我知斯我貴不須雷
雨起龍梭(援晉陶侃少時漁於雷澤嘗網得一織/梭以挂于壁有傾雷雨化為龍而飛去)
　　次韻答賈耘老
五年一夢南司州(次公南司州者言黄州也唐武徳三/年於黄州黄陂縣置南司州七年廢)
(其初蓋北齊/武帝置也)飢寒疾病為子憂東來六月井無水仰看
古堰横奔牛(倬常潤州之/間有奔牛閘)平生管鮑子知我今日陳蔡
誰從丘夜航爭渡泥水澀牽挽直欲來𤓰洲自言嗜酒
得風痺故鄉不敢居温柔(援趙飛燕外傳成帝幸合徳/謂為温柔鄉曰吾老是鄉矣)
(不能效武皇/求白雲鄉)定將泛愛救溝壑(厚杜詩虛名但䝉寒温/問泛愛不救溝壑辱)
衰病不復從前樂(師張籍詩與君相逢莫/寂寞衰老不復從前樂)今年大守真
臥龍(厚襄陽記曰諸葛孔明為臥龍龎士元為/鳯雛司馬徳操為水鏡皆龎徳公語也)笑語炎
天出氷雹時低九尺蒼鬚髯(縯杜詩張公一生江海/客身長九尺鬚眉蒼)過
我三間小池閣故人改觀爭來賀小兒不信猶疑錯為
君置酒飲且哦草間秋蟲亦能歌可憐老驥真老矣無
心更秣天山禾(次公天山在伊州伊吾縣薛仁貴三箭/定天山又退之詠駑驥云飢食天山禾)
　　次韻許遵
蒜山渡口挽歸艎(次公蒜山/在潤州)朱雀橋邊看道裝(次公朱/雀橋在)
(江寜府晉/之建康也)供帳巳應煩百兩(縯疏廣疏受乞骸骨歸東/海故人設祖道供帳東都)
(門外送車/數百兩)擊鮮無久溷諸郎(厚前漢陸賈分槖金與諸/子曰與汝約過汝汝給人)
(馬酒食極歡十日而更一嵗中以徃來過/他客率不過再過數擊鮮母久溷汝為也)問禪時到長
干寺(次公長千/里在建康)載酒閒過緑野堂(縯裴度請老治第東/都作别墅其燠舘凉)
(臺號緑野堂度野服蕭散與白居易劉禹錫把酒為文/章窮晝夜不問人間事次公以長干寺推之則緑野堂)
(亦在建康矣舊注所引則在西京與上不接又裴晉公/之綠野堂今豈在乎恐名偶同耳或曰時王介父閒居)
(故以緑野/堂比之)此味只憂兒輩覺(援晉謝安嘗謂王羲之曰/中年以來傷於哀樂與親)
(友别輙作數日惡羲之曰年在桑榆自然至此/正賴絲竹陶寫惟恐兒輩覺損其懽樂之趣)逢人休
道北窻凉(厚陶潜言夏月虛閑高臥北窻/之下清風颯至自謂羲皇上人)
　　次韻孫莘老斗野亭寄子由在邵伯堰(次公邵伯/堰在揚州)
　　　(廣陵縣本朝樂史寰宇記云謝安所築按安傳/及至新城築埭於城北人追思之名為召伯埭)
　　　(然則所謂新城/豈乃廣陵耶)
落㡌謝公渚(厚晉書阮裕赴山陵事畢便還諸人相與/追之至方山不相及劉惔歎曰我入東正)
(當泊安石渚下耳/不敢近思曠傍)日腳東西平(師杜甫詩崢嶸赤/城西日腳下平地)孤亭
得小憇暮景含餘清(子仁選詩逺峰隱/半規密林含餘清)坐待斗與牛錯
落挂南甍老僧如夙昔一笑意巳傾新詩出故人舊事
疑前生(縯房琯開元中為盧氏宰與道士邢和璞遇夏/日入廢佛寺鑿池得甕中所藏婁師徳與永禪)
(師書笑曰頗憶此邪因/悵然悟前生為永禪師)吾生七徃來送老海上城逢人
輙自哂得魚不忍烹似聞績溪老復作東都行(次公指/言子由)
(也先生既自黄移汝故子由亦自監筠州鹽酒稅移知/歙之績溪先生未至汝繼得請歸常尋又起知登州而)
(子由自績溪以校書郎被召入京亦/須由召伯堰至東都於篇末及之)小詩如秋菊艷艷
霜中明過此感我言長篇發春榮(師後漢楊修書華/若春榮溜如春風)
　　次韻送徐大正
别時酒醆照燈花知我歸期漸有涯去嵗渡江萍似斗
(縯家語楚昭王渡江江中有物大如斗直觸王舟舟人/取之王使人問於孔子孔子曰此為萍實者也異時小)
(兒謡曰楚王渡江得萍實大如/斗赤如日剖而食之甜如蜜)今年並海棗如𤓰(厚漢/書李)
(少君曰臣嘗遊海上見/安期生食臣棗大如𤓰)多情明月邀君共無價青山為
我賖千首新詩一竿竹不應空釣漢江槎(漢江事見/退圃詩注)
　　次韻徐積(徐仲/車也)
殺雞未肯邀季路(縯論語荷蓧丈人止子/路宿殺雞為黍而食之)裹飯先須問
子來(厚莊子子輿與子桑友而霖雨十日子輿曰子桑/殆病矣裹飯而徃食之次公按子桑非子來也豈)
(先生誤記/人名邪)但見中年隱槐市(次公淮南子云槐市學也/樹以青槐又三輔黄圖云)
(明堂辟雍為博士舍三十區為㑹市但列槐樹數百行/諸生朔望㑹此市各持其郡所出物及經書所與賈買)
(雍容揖讓/議論槐下)豈知平日賦蘭臺(援宋玉風賦云楚襄王遊/於蘭臺之宫有風颯然而)
(至者王乃披襟當/之曰快哉此風)海山入夢方東去風雨留人得暫陪
若說峨眉眼前事(次公峨眉山在嘉州峨眉縣而眉州/眉山縣正對之故州縣得以為名先)
(生眉/人也)故鄉何處不堪回
　　次韻趙令鑠(堯卿宗室/字景貺)
東坡巳報六年穰(縯魏然言嵗在金穰水毁木飢火旱/次公莊子言庚桑子北居畏壘之山)
(三年畏壘大穰先生在/黄州凡跨六年故云)惆悵紅塵白首郎(次公先生至/常州以遇哲)
(宗即位復朝奉郎知登州至登州五日召為禮部郎中/則所謂白首郎者謂此也馮唐顔駟皆云白首為郎又)
(京師有東華軟/紅香塵之語)枕上溪山猶可見(次公先生自黄徙汝/起知登州而召入猶)
(夢見/黄州)門前冠葢巳相望(次公漢書使/者冠葢相望)故人年少真瓊樹
(縯晉書王戎有人倫鑒識常目王/衍如瑶林瓊樹自然是風塵表物)落筆風生戰堵墻(厚/杜)
(詩集賢學士如堵墻/觀我落筆中書堂)端向甕間尋吏部(援晉畢卓字茂/世為吏部郎常)
(飲酒廢職比舍郎醸熟卓因醉夜至其甕間盜飲之為/掌酒所縛明日視之乃畢吏部也遽釋其縛卓遂引主)
(人宴於甕側/致醉而去)老來專以醉為鄉(厚唐王續字無功遊北/山東臯著書自號東臯)
(子乘牛經酒肆留或數日又採杜康儀狄以來善酒者/為譜李淳風曰君酒家南董也所居東南有盤石立杜)
(康祠祭之尊為師以焦革配/著醉鄉記以擬劉伶酒徳頌)
　　次韻王定國得潁倅二首
仙風入骨巳凌雲(縯司馬子微謂李白有仙風道骨司/馬相如奏大人賦武帝飄飄然有凌)
(雲氣游天/地之間意)秋水為文不受塵(次公杜詩秋水/為神玉為骨)一噫固應
號地籟(任莊子地籟則衆竅是已又云大塊噫/氣其名為風是唯無作作則萬竅怒號)餘波猶
足挂天紳(次公禹貢餘波入于流沙/又孟郊詩簷溜擲天紳)買牛但自捐三尺
(買牛見山村五絶注縯三尺言劍也漢/高祖曰吾以布衣提三尺劍取天下)射䑕何勞挽六
鈞(援魏杜襲言千鈞之弩不為鼷䑕/而發機次公左傳顔高之弓六鈞)莫向百花潭上去
(次公百花潭/應在潁州)醉翁不見與誰春(厚歐陽文忠公自號/醉翁致仕居清潁尾)
滔滔四海我知津每愧先生植杖芸自少多言聞晩道
(援老子多言數窮又莊子/載孔子言丘之晚聞道也)從今閉口不論文灔翻白獸
尊中酒(厚魏正旦元會設白獸樽於殿庭樽葢上施/白獸若有人能獻直言者則發此樽飲酒)歸
煑青泥坊底芹(援杜詩飯煑/青泥坊底芹)要識老僧無盡處牀前牛
蟻不曾聞(縯晉書殷仲堪父嘗患耳/聰聞牀下蟻動謂之牛鬬)
　　次韻王震(堯卿字/子發)
㩦文過我治平間霧豹當時始一斑(縯戰國䇿陶答子/不修徳而富三倍)
(其妻泣曰南山有𤣥豹霧雨七日不下食將欲以澤其/毛衣而成文章也凡豕不澤食故肥而死無㡬陶答子)
(被誅厚晉書王獻之年數嵗嘗觀門生樗蒲曰/南風不競門生曰此郎亦管中窺豹時見一斑)聞道吹
噓借餘論故教流落得生還清篇帶月來霜夜妙語先
春發病顔詩酒暮年猶得用竹林高會許時攀(縯晉書/嵇康所)
(與神交者惟阮籍山濤豫其流者向秀劉伶籍/兄子咸王戎遂為竹林之遊謂之竹林七賢云)
　　次韻周邠(周開祖也子仁熈寧中公/倅杭州開祖為錢塘宰)
南遷欲舉力田科(縯漢文帝詔孝悌/力田者復其身)三徑初成樂事多
(次公蔣詡為三徑以待求仲羊仲又陶/淵明曰聊欲絃歌以為三徑之資可乎)豈意殘年踏朝
市有如疲馬畏陵坡羡君同甲心方壯笑我無聊鬢巳
皤何日西湖尋舊賞(次公西湖追言杭州西湖也/先生與周開祖舊遊之地)淡煙
疎雨暗漁蓑
　　次韻胡完夫(堯卿名/宗愈)
青衫别淚尚斕斑(縯白樂天詩就中泣下誰/最多江州司馬青衫濕)十載江湖
困抱關(厚蕭望之不從霍光以射䇿為郎署小苑東門/候時王翁仲謂望之曰不肯碌碌反抱關為對)
(曰各從/其志也)老去上書還北闕(援孟浩然北闕休/上書南山歸舊廬)朝來拄笏
望西山(縯晉書桓冲謂王徽之曰卿在府日久比當相/料理徽之初不酬答直高視以手扳拄頰云西)
(山朝來致/有爽氣耳)相從杯酒形骸外笑說平生醉夢間萬事會
須咨伯始(厚後漢胡廣字伯始練逹事體明解朝章京/師語曰萬事不理問伯始天下中庸有胡公)
白頭容我占清閒
　　次韻錢穆父(錢勰/也)
老入明光踏舊班(次公明光漢殿名在桂宫之中關中/記曰桂宫在未央宫之北周回十餘)
(里中有明光殿殿上複道從宫中西上城西至建章宮/神明臺蓬山三秦記曰未央宫漸臺西有桂宫宫中有)
(明光殿金戺玉階班固西都賦曰自/未央而連桂宫彌明光而亘長樂)染鬚那復唱陽關
(次公劉禹錫詩唱得凉州意外聲舊人惟數/米嘉榮近來時世輕年少好染髭鬚事後生)故人飛上
金鑾殿(次公唐東内大明宫之中有金鑾殿記云在還/周殿之西北順宗召學士鄭絪至金鑾殿立憲)
(宗為皇太子而樂史李翰林别集序云翰林在唐天寳/中賀監以名聞於明皇帝召見金鑾殿降歩輦迎如見)
(綺皓於是置之金鑾殿出入翰林中師李/白詩承恩初入銀臺門著書獨在金鑾殿)遷客來從飯
顆山(援李白嘲杜甫云飯顆山前逢杜甫頭戴笠子日/卓午借問因何太瘦生只為從來作詩苦次公葢)
(李白譏甫齷齪言甫之為詩如砌飯為山也故先生每/用飯山字曰李白由嫌飯山瘦又曰不獨飯山嘲我瘦)
(又曰只有清詩嘲飯顆是已而士大夫有/因為之說曰今長安有飯顆山之名未詳)大筆推君西
漢手(縯唐李嶠為鳯閣舍人朝廷/每有大手筆特令嶠為之)一言置我二劉間(厚/劉)
(向劉歆父子俱以文章學術稱子仁晉書載記石/勒謂徐光曰朕當在二劉之間耳軒轅豈所擬乎)便須
置酒呼同舍看賜飛龍出帝閑(縯翰林學士初除例賜/名馬李白詩云勑賜飛)
(龍二天馬黄金絡頭白玉鞍馬八尺/以上為龍天子有十二閑以畜馬)
　　次韻答完夫穆父(二公自言先/世同在西掖)
掖垣老吏識郎君(援劉楨詩誰謂相去逺隔此西掖垣/注引應劭漢官儀曰左右曹受尚書)
(事前世文士以中書在右因/謂中書為右曹又稱西掖垣)竝轡天街兩絶塵汗血固
應生有種(厚大宛馬皆汗血其先天馬子/也任又北史遮逸國獻汗血馬)夜光那復困
無因豈知西省深嚴地(堯卿本朝太祖謂宰相曰學士/深嚴之地當選謹重之人處之)
(又王元之滁州謝上表云臣自西垣入/叨内府既在深嚴之地乃當繁劇之秋)也着東坡病瘦
身免使謫仙明月下狂歌對飲只三人(援李白詩舉杯/邀明月對影成)
(三人今先生言其與胡完/夫錢穆父自為三人也)
　　次韻答滿思復(堯卿名/中行)
自丼茆屋老三間(次公此詩乃先生召還/朝在西掖時所唱和)豈意彤庭綴
兩班紙落雲煙供醉後(縯杜詩八仙歌稱張旭云揮毫/落紙如雲烟任潘岳作楊荆州)
(誄云動翰若/飛紙落如雲)詩成珠玉看朝還(厚子美詩朝罷香烟㩦/滿袖詩成珠玉在揮毫)
(師江淹謂郭鞏曰子之咳/唾成珠玉吐氣如虹霓)誰言載酒山無賀(援李白憶/賀監詩嵇)
(山無賀老却/棹酒船回)記取啼烏巷有顔(縯異苑陽顔以純孝著/聞後有烏銜鼓集顔所)
(居之村烏口皆傷一境以至孝故慈烏來萃銜鼓之象/欲令聾者逺聞即於其處立縣名為烏傷王莽改為烏)
(孝以彰其行歐陽詢藝/文類聚又作東陽顔烏)但恐跛䍧隨赤驥青雲飛歩不
容攀(次公吕氏春秋千仞之山而跛䍧至其上凌遲故/也又周穆王八駿之名有曰右驂赤驥而左白羲)
(又劉瑀曰一蹙造青/雲何至與駑馬爭路)
　　和蔣發運
夜語翻千偈(次公晉書鳩摩羅什/從師授經日誦千偈)書來又一言此身真
佛祖何處不羲軒船穩江吹座樓空月入尊遥知思我
處醉墨在頽垣
　　次韻錢舍人病起
牀下龜寒且耐支(縯史記龜莢傳南方老人用龜支牀/足停二十餘嵗老人死移牀龜尚生)
杯中蛇氣未應衰(厚晉書樂廣嘗有親客乆濶不復來/廣問其故答曰前在座䝉賜酒方欲)
(飲杯中有蛇影意甚惡之既飲而疾於是河南㕔事壁/上有角漆弓畫作蛇廣意杯中蛇即角弓影也復置酒)
(於前處謂客曰杯中復有所見否答曰所見/如初廣乃告其所以客豁然頓解沈疴頓愈)殿門明日
逢王傅(次公東方朔傳期門之號謂期諸殿門也王傅/事賈誼為長沙王太傅師杜甫贈鄭䖍貶台州)
(詩云賈生對鵩傷王/傅蘓武㸔羊陷賊庭)櫑具爭先㸔不疑(厚前漢雋不疑/見暴勝之冠進)
(賢冠帶櫑具劍應劭曰櫑具木摽首之劍櫑落大壮也/晋灼曰古長劍首以玉作轆轤形刻木作山形如蓮花)
(未敷時今大劍木首/其状似此櫑音磊)坐覺香煙㩦袖少(縯梅學士詢好/焚香每晨起必)
(焚兩爐以公服罩之撮其袖/以出坐定撒開郁然滿堂)獨愁花影上廊遲(縯學士/入署常)
(視日影為候李程為翰林學士性/懶日過八塼乃至時號八塼學士)何妨一笑千痾散絶
勝倉公飲上池(次公扁鵲渤海鄭人姓秦氏少為人舍/長舍客長桑君過扁鵲獨竒之常謹遇)
(之長桑君亦知扁鵲非常人呼扁鵲私坐與語曰我有/禁方年老欲傳與公公毋泄乃出其懐中藥與扁鵲曰)
(飲煑以上池之水三十日當知物矣乃悉取其禁方/書與扁鵲忽然不見今詩言倉公誤以為淳于意)
　　次韻和王鞏
謫仙竄夜郎(縯李白坐永王璘亂長流/夜郎唐以珍州為夜郎郡)子美耕東屯(縯/東)
(屯在今䕫州/故城之東)造物豈不惜要令工語言王郎年少日文
如缾水翻爭鋒雖剽甚(子仁漢書黥布反上自将撃之/張良見上曰楚人剽疾願上無)
(與楚人/爭鋒)聞鼓忽驚犇天欲成就之使觸羝羊籓孤光照
微陋耿如月在盆歸來千首詩傾冩五石樽(厚荘子今/子有五石)
(之瓠何不慮以為/大樽而浮於江湖)却疑彭澤在頗覺蘓州煩君㸔鄒忌
子廉折配春温(援史記鄒忌子論琴大絃濁以春/温者君也小絃㢘折以清者臣也)知音
必無人壞壁掛桐孫(師凡榦實而末虛惟桐反/是故琴材以孫枝為貴)
　　次韻李修孺留别二首
十年流落敢言歸(次公先生自開封府推官乞外任初/倅杭徙知宻自宻徙徐徙湖而謫黄)
(者五年且移汝/起知登而後入)魚鳥江湖只自知豈意青天掃雲霧(次/公)
(晉樂廣傳衞玠使諸子造焉曰此人之水鏡見之瑩/然若披雲霧而覩青天今先生詩青天指為人君)盡
呼黄髮寄安危(縯書詢兹黄/髮則罔所愆)風流吾子真前軰人物他
年記一時我欲折繻留此老(厚前漢終軍入闗闗吏與/繻曰為復傳還當以合符)
(軍曰丈夫西逰終不復傳還棄繻去次公按注蘓林曰/繻帛邊也舊闗出入皆以傳傳煩因裂繻頭合以為符)
(信/也)緇衣誰作好賢詩(援緇衣詩名禮記孔子曰/好賢如緇衣惡惡如巷伯)
此生别袖幾回麾夢裏黄州空自疑何處青山不堪老
當年明月巧相随窮通等是思家意衰病難堪送客悲
好去江魚煑江水劍南歸路有姜詩(縯後漢烈女姜詩/妻龎氏傳詩母好)
(飲江水去舍六七里妻常泝流而汲後值風不時得還/母渴詩責而遣之妻乃寄止鄰舍晝夜紡績市珍羞使)
(鄰母以意自遺其姑如是者乆之姑怪問鄰母鄰母具/對感慙呼還姑嗜魚鱠又不能獨食夫婦常力作供鱠)
(呼鄰母共之舍側忽有湧泉味如江水每旦/輙出雙鯉常以供膳故今地名有姜詩鎮)
　　次韻黄魯直赤目
誦詩得非子夏學(縯卜商字子夏為詩序毛公詩自謂/傳之子夏子夏哭子失明事見禮記)
紬史正作丘明書(厚司馬遷答任少卿書/云左丘失明厥有國語)天公戲人亦
薄相略遣幻翳生明珠賴君年来屏鮮腴百年燈光同
一如(次公維摩經言無盡燈者譬如一/燈然百千燈㝠者皆明明終不盡)書成自冩蠅頭
表(縯齊衡陽王鈞甞手自細書五經置巾箱中侍/讀賀玠曰殿下家自有墳素何須蠅頭細書)端就
君王覓鏡湖(厚唐賀知章天寳初病夢逰帝居數日寤/乃請為道士還鄉里詔許之以宅為千秋)
(觀而居又求周宫湖數頃為放/生池有詔賜鏡湖剡川一曲)
　　和周正儒墜馬傷手(堯卿名尹嘗為御/史成都新繁人)
平生學道已神完豈復兒童私自憐醉墜何曾傷内手
(縯荘子醉者之墜車骨節與人/同而犯害與人異其神全也)色憂當為念先傳(厚樂/正子)
(下堂而傷其足數月不出有憂色曰父/母全而生之子全而歸之可謂孝矣)書空漸覺新詩
健(援晋殷浩被廢口無怨言夷神委命談詠/不輟但終日書空作咄咄怪事四字而已)把蟹行㸔
樂事全(縯畢卓嘗謂人曰得酒滿數百斛船四時美味/置兩頭右手持酒杯左手持蟹螯拍浮酒船中)
(便足了/一生矣)賣却老驄為酒直大呼鄉友作新年
　　和黄魯直燒香二首
四句燒香偈子(次公金剛經偈/謂之四句偈)随香徧滿東南不是聞
思所及(次公楞嚴經觀音從/聞思修入三摩地)且令鼻觀先參(次公佛有/觀想法觀)
(鼻端白謂/之鼻觀)
萬巻明窻小字眼花只有斕斑一炷烟消火冷半生年
老心閒
　　再和二首(来詩言飲酒/畫竹石草書)
置酒未逢休沐便同越北燕南(次公休沐漢制也盖言/唯得休沐假而後相聚)
(不然則如越之/北而燕之南也)且復歌呼相和隔墻知是曹參(縯漢曹/參傳相)
(舍後園近吏舍日飲歌參逰後園吏醉/歌呼乃反取酒張坐飲大歌呼與相和)
丹青已自前世(厚王維詩前/生應畫師)竹石時窺一斑五字當還
靖節(縯陶淵明時號靖/節先生善五字詩)數行誰似髙閒(厚唐髙閒上人/善草書韓退之)
(有送髙閒序言閒之/於書有張旭之心)
　　偶與客飲孔常父見訪方設席延請忽上馬馳去
　　已而有詩戲用其韻答之
揚雄他文皆不竒(次公前漢書有云/他文未能稱是)獨稱觀缾居井湄
(縯揚雄作酒箴以諷諫成帝其文為酒客難法度士譬/之於物曰子猶缾矣觀缾之居居井之酒處髙臨深動)
(嘗近危/云云)酒客法士兩小兒陳遵張竦何曾知(厚遵見揚/雄酒箴大)
(喜謂張竦曰吾與爾猶是矣足下苦心自約而我放意/自恣官爵功名不減於子而差樂顧不優耶竦曰子欲)
(為我亦不能吾而/效子亦已敗矣)主人有酒君獨辭蟹螯何不左手持
豈復見吾衡氣機(演列子與季咸見壺子出曰吾無得/而相焉壺子曰是殆見吾衡氣機也)
(明日又來立未/定自失而走)遣人追君君絶馳盡力去花君自癡(援/維)
(摩經言天女散花至大弟子便着不/墜一切弟子神力去花不能令去)醍醐與酒同一巵
請君更問文殊師(任醍醐蓋酥酪之美者佛/言人聞正法如食醍醐)
　　次韻劉貢父獨直省中
明窻畏日曉先暾髙柳鳴蜩午更喧筆老詩新疑有物心
空客疾本無根隔牆我亦眠風榻上馬君先𤨏月軒共喜
早歸三伏近(縯漢武帝詔賜從官肉大官丞日宴不來東方/朔曰伏日當早歸請受賜遂拔劍割肉懷去)
解衣盤礴亦君恩(厚莊子宋元君畫有一史後至因/之舍公使人視之則解衣盤礴)
　　次韻王定國倅揚州
此身江海寄天游(任莊子心/無天游)一落紅塵不易収未許相
如還蜀道(次公司馬相如建節使西南夷至蜀太守/以下郊迎縣令負弩矢先驅蜀人以為寵)空
教何遜在揚州(任何遜作揚州法曹廨舍有梅花盛開/又吟詠其下後居洛思梅花再請其任)
(從之抵揚州花方盛/遜對花彷徨終日)又驚白酒催黄菊尚喜朱顔映黒
頭火急著書千古事虞卿應未厭窮愁
　　次韻張舜民自御史出倅虢州留别
玉堂給札氣如雲初起湘纍復佩銀(次公舜民字雲叟/元豐辛酉為環慶)
(帥屬明年責監郴州酒税郴屬湖湘故以湘纍稱之也/尋以年勞賜五品服元祐初還朝赴試玉堂有即事詩)
(上主文二内翰云晚陪䇿試玉堂深是時先生為内相/見其起廢服緋佩銀試於玉堂而喜也玊堂翰林院也)
(前漢李尋傳久汙玉堂之署又漢司馬相如賦上林尚/書給筆札又漢武讀大人賦飄飄有凌雲氣師揚雄反)
(騷因江潭而􁘥記兮欽弔楚之湘纍李竒曰/諸不以罪死曰纍弔屈原赴湘死故曰湘纍)樊口凄凉
已陳迹(昔與張同遊武昌樊口來詩中及之/援蘭亭叙云俛仰之間己為陳迹)班心突兀
見長身(臺史謂御史立處為班心縯退之孔戣墓/銘云孔世三十八吾見其孫白而長身)江湖
前日真成夢鄠杜他年恐卜鄰(次公鄠杜屬長/安舜民鄉里也)此去若
容陪坐嘯故應客主盡詩人
　　和王晉卿(並序任元祐/四年己巳作)
　元豐二年予得罪貶黄州而駙馬都尉王詵亦坐累
　逺謫不相聞者七年予既召用而詵亦還朝相見殿
　門外感歎之餘作詩相屬詞雖不甚工然託物悲慨
　阨窮而不怨泰而不驕憐其貴公子有志如此故和
　其韻欲使詵姓名附見予詩集中然亦不以示詵也
　詵字晉卿功臣全彬之後云
先生飲東坡獨舞無所屬當時挹明月對影三人足醉
眠草棘間蟲虺莫予毒醒來送歸鴈一寄千里目(厚唐/詩云)
(欲窮千里目/更上一層樓)悵然懷公子旅食久不玉(援杜詩旅食京/華春又前漢陳)
(咸奢侈玊食又晉王濟傳濟麗服玉食/盖濟為晉駙馬則於晉卿用之宜矣)欲書加飡字逺
託西飛鵠謂言相濡沫(縯莊子相喣以/濕相濡以沫)未足救溝瀆(杜/)
(詩汎愛不/救溝瀆辱)吾生如寄耳何者為禍福不如兩相忘昨夢
那可逐上書得自便歸老湖山曲(師公自黄量移汝州/表乞常州居住詔許)
(之/)躬耕二頃田自種十年木豈知垂老眼對此金蓮燭
(次公金蓮燭惟至尊用之援令狐綯為翰林學士嘗便/殿召對夜艾方罷宣賜金蓮燭送歸院先生時為翰林)
(學士/也)公子亦生還仍分刺史竹(縯漢文帝初置郡守竹/使符各分其半右留京)
(師左與/郡守也)賢愚有定分尊爼守尸祝(厚莊子庖人雖不治/庖尸祝不越樽爼而)
(代/之)文章何足云執技等醫卜(次公司馬遷云文史/星歴近乎卜祝之間)朝廷
方西顧羌虜驕未伏遥知重陽酒白羽落黄菊(援李白/九日登)
(巴陵置酒望洞庭水軍云白羽落酒樽/師子路云白羽如月赤羽如日謂矢也)羨君真將家浮
面氣可掬(袁天綱謂竇軌君語則赤/氣浮靣為將勿多殺人)何當請長纓一戰
河湟復(厚漢書終軍願請長纓以覊南越王而致之闕/下援杜牧詩文思天子復河湟次公唐自代宗)
(永秦後隴右悉䧟吐/蕃故杜牧已有此語)
　　次韻劉貢父所和韓康公憶持國二首
夢覺真同鹿覆蕉(厚列子鄭人有薪於野者擊鹿藏諸/隍中覆之以蕉俄而遺其所藏之處)
(遂以為夢順塗而詠其事傍有聞者用其言而取之其/妻又疑其為夢薪者歸其夜真夢藏之之處又夢得之)
(之主案所夢而尋得之遂訟而爭之歸之士師士師請/二分之以聞鄭君皆互有夢覺之説相國曰欲辨覺夢)
(惟黄帝/孔丘)相君脫屐自參寥(次公相君字出史記范雎傳/莊子洛誦之孫聞之參寥)
顔紅底事髪先白室邇何妨人自遥狂似次公應未怪
(援盖寛饒字次公魏其曰/次公醒而狂何必酒也)醉推東閣不須招(厚公孫𢎞/開柬閣以)
(延賢/人也)援毫欲作衣冠表盛事終當繼八蕭(唐蕭氏自瑀/及遘八宰相)
(次公世有衣/冠盛事圖)
閉户端居念獨深小軒朱檻憶同臨燎鬚誰識英公意
(英公為其姊作粥燎須曰吾與/姊皆老矣能幾進之師唐李勣)黄髪聊知子建心(子建/與楚)
(王彪别詩云王其愛/玊體共享黄髪期)已託西風傳絶唱且邀明月伴孤
斟他時内集應呼我下客先拚醉墮簮(次公謝安常當/雪内集而謝道)
(藴有未若栁絮因風起之句元史/記淳于髠傳前有墮珥後有遺簮)
　　次韻劉貢父叔姪扈駕
玉堂孤坐不勝清長羡枚鄒接長卿(次公前漢梁孝王/來朝從鄒陽枚乘)
(嚴忌之徒相如見而説/之因病免客梁從之遊)只許隔墻聞置酒(師杜甫詩隔/屋喚西家借)
(問有酒不墻頭過/濁醪展席俯清流)時因議事得聨名機雲似我多遺俗
廣受如君不治生(師前漢疎廣疎受叔姪歸老散槖中/金不為子孫之計或問其故曰賢而)
(多財損其志愚/而多財益其過)共託屬車塵土後鈞天一餉夢中榮(厚/相)
(如賦有犯屬車之清塵應劭曰大駕屬車八十一乘又/史記趙簡子夢與百神遊於鈞天廣樂九奏萬舞不似)
(三代之樂其/聲動人心)
　　次韻答張天覺二首
車輕馬穏轡銜堅但有蚊䖟喜撲緣截斷口前君莫問
人間差樂勝巢仙(次公列子云齊輯乎轡銜之際又莊/子人間世言養馬曰適有蚊䖟撲緣)
(而拊之不時則决銜毁首碎胷出處撲作襆字音普本/反又韓退之記夢詩云口前截斷第二句綽虐顧我顔)
(不歡乃知神仙未賢聖䕶短慿愚邀我/敬我寧屈曲自世間安能從汝巢神仙)
馭風騎氣我何勞且要長松作土毛亦如呵佛丹霞老
却向清涼禮白毫(次公丹霞老天然禪師也初於惠林/寺遇天大寒師取木佛焚之人或譏)
(師師曰吾燒取舍利人曰木佛何有師曰若爾者何責/我乎而清涼山萬菩薩所在師張天覺為河東提刑行)
(部至五臺山游清/涼山有神光也)
　　次韻王都尉偶得耳疾
君知六鑿皆為贅我有一言能决疣(縯莊子以生為附/贅懸疣以死為决)
(痔潰/癰也)病客巧聞牀下蟻(厚晉殷仲堪父嘗患耳聰/聞牀下蟻動謂之牛鬬也)癡人
强覷棘端猴(援韓子云燕王好伎巧而人妄/進曰臣能於棘刺之端造母猴)聰明不在
根塵裏藥餌空為婢僕憂但試周郎看聾否曲音小誤
已回頭(縯周瑜字公瑾少精音樂雖數爵之後其有闕/瑜必知之知之必顧時謡曰曲有誤周郎顧)
　　僕領貢舉未出錢穆父雪中作詩見及三月二十
　　日同遊金明池始見其詩次韻為答
雪知我出已全消花待君來未敢飄行避門生時小飲
忽逢騎吏有嘉招魚龍絶技來千里(師昆明池設水戲/作魚龍鳬雁之戲)
(設機於内/皆如眞焉)斑白遺民數四朝知有黄公酒壚在蒼頭白
髮自相遥(厚王戎常經黄公酒壚下過顧謂後車客曰/吾昔與嵇叔夜阮嗣宗酣暢於此竹林之逰)
(自嵇阮云亡吾便為時之所羈/紲今日視之雖近邈若山河)
　　次韻魯直嘲小徳小德魯直子其母微故其詩云
　　解著潛夫論不妨無外家
進饌客爭起小兒那可涯(縯晉裴秀少好學有風操八/嵗能屬文叔父徽有盛名賔)
(客甚衆秀年十餘嵗有詣徽者出則過秀然秀母賤嫡/母宣氏不之禮常使進饌於客見者皆為之起秀母曰)
(微賤如此直當為小兒/故也宣氏知之後遂止)莫欺東方星三五自横斜(厚召/南國)
(風小星惠及下也夫人無妬忌之行惠及賤妾進御於/君知其命有貴賤能盡其心矣其詩曰嘒彼小星三五)
(在東注云嘒微貌小星衆無/名者三心五噣四時更見)名駒已汗血老蚌空泥沙
(次公魏志孔融見韋元將仲將器之/與其父端書曰不意雙珠近出老蚌)但使伯仁長還
興絡秀家(師晉周顗母李絡秀少時在室顗父浚為/安東將軍嘗出獵遇雨止絡秀家㑹其父)
(兄不在絡秀聞浚至與一婢於内宰猪羊具數十人/之饌甚精辦而不聞人聲浚因求為妾其父兄不許)
(秀曰門户殄悴何惜一女若連姻貴族將來庶大有/益矣父兄許之遂生顗及嵩謨而顗等並列顯位絡)
(秀謂之曰我屈節為汝家妾門戸計耳汝不與我家/為親吾亦何惜餘年顗等從命由此李氏遂得為方)
(雅之族顗/字伯仁)
　　景仁和賜酒燭詩復次韻謝之(時公方/進新樂)
笙磬分鈞上下堂(舊説堂上之樂皆受笙/鈞堂下之樂皆受磬鈞)遊魚舞獸自
奔忙(任荀子瓠巴鼔瑟而游魚/出聼又尚書百獸率舞)朱絃初識孤桐韻(舊樂/金石)
(聲髙而絃聲㣲今樂/金石與絲聲皆著)玉琯猶聞秬黍香(舊法以尺生律/今以黍定律以)
(律生尺敬夫後漢志奚景於九/疑山玉琯岩得玉琯十有二)萬事方今咨伯始一斑
我亦愧眞長(次公伯始胡廣也後漢本傳云人言曰萬/事不理問伯始眞長劉惔也王獻之傳年)
(數歲嘗觀門生樗蒲曰南風不競門生曰此郎亦管中/窺豹時見一斑獻之怒曰逺慙荀奉倩近愧劉眞長)
此生㑹見三雍就無復寥寥歎未央(援三雍者明堂靈/臺辟雍也乃光武)
(時事寥寥未央事見和/邵同年贈賈秀水詩)
　　次韻劉貢父春日賜幡勝
寛詔隨春出内朝三軍喜氣挾狐貂(厚後漢侯霸建請/每春行寛大之詔)
(内朝字出周禮又左傳/三軍之士皆如挾纊)鏤銀錯落翻斜月翦綵繽紛舞
慶霄(縯慶霄字/出文選)臘雪强飛纔到地(前一日㣲雪堯卿白/樂天江天雪詩云猶)
(勝嶺南看雰/雰不到地)曉風偷轉不驚條(援左傳曰風不鳴條雨/不破塊師董仲舒云太)
(平之世風不鳴條/開甲㪚萌而已)脱冠徑醉應歸臥便腹從人笑老韶
(是日幕次賜酒厚弟子嘲邉韶曰/邉孝先腹便便懶讀書畫日眠)
　　再和
與君流落偶還朝過眼紛綸七葉貂(縯前漢金日磾世/名忠孝七葉内侍)
(而左太冲詩金張籍/舊業七葉珥漢貂)莫笑華顚羞采勝(堯卿荆楚歲時/記曰立春日悉)
(剪綵為燕子以戴之貼宜春字倬蔡/邕賦云華顚丈人蓋老者之稱也)幾人黄壤隔青霄
行吟未許窮騷雅坐嘯猶能出教條記取明年江上郡
五更春枕夢春韶
　　葉公秉王仲至見和次韻答之
袗絺方暑亦堪朝歲晚淒風憶皁貂(厚戰國䇿蘇季/子黒貂之裘敝)共
喜鴛鸞歸禁籞心知日月在重霄君如老驥初遭絡我
似枯桑不受條(任條桑字/見詩七月)强鑷霜須簪綵勝蒼顏得酒
尚能韶
　　再和
衰遲何幸得同朝温勁如君合珥貂(次公貂侍中冠也/漢儀侍中冠武弁)
(大冠亦曰惠文冠加金璫附蟬為文貂尾為飾謂之貂/蟬注云侍中服之則左貂常侍服之則右貂董巴輿服)
(志云金取堅剛百鍊不耗蟬取居髙飲清貂取内勁悍/外温潤本趙武靈王胡服之製秦皇破趙得之賜侍中)
誰惜異材䝉徑寸自慙枯枿借凌霄(縯左太冲詩鬰鬰/澗底松離離山上)
(苖以彼徑寸莖䕃此/百尺條凌霄花也)光風泛泛初浮水紅糝離離欲綴
條(厚楚辭光風轉蕙泛崇蘭又退/之詩始見洛陽春桃枝綴紅糝)後日一尊何處共奉
常端冕作咸韶(縯堯之樂曰咸舜之樂/曰韶師奉常太常也)
　　次韻秦少章和錢䝉仲
碧畦黄隴稻如京(任詩曾孫之庾如/坻如京京高丘也)歲美人和易得情
鑑裏移舟天外思(縯李白詩人行明鏡中鳥渡屛風裏/次公鑑裏移舟蓋越州之景王羲之)
(嘗曰每過山隂道/如明鏡中行是也)地中鳴角古來聲(厚東漢公孫瓚傳/云袁氏之兵鼓角)
(鳴於/地中)山圍故國城空在潮打西陵意未平(次公先生第/二篇次韻錢)
(越州蓋穆父也䝉仲豈趙州之子弟乎先生詩使西陵/此正越州也李白送友人尋越中山水詩西陵遶越臺)
(是也又劉禹錫金陵詩山圍故/國周遭在潮打空城寂寞回)二子有如雙白鷺隔江
相照雪衣明(次公玊真妃有一鸚鵡其毛色白名之曰/雪衣女先生與陳述古詩共得金籠放雪)
(衣自注云當生日杭人為之放鴿觀此/則凡羽毛之色白者皆可言雪衣矣)
　　次韻錢越州
髯尹超然定逸羣(次公髯尹以言錢越州諸葛亮與關/羽書云孟起黥彭之徒當與益德並)
(驅爭先尤未及髯/之逸羣絶倫也)南遊端為訪雲門(次公雲門寺在越/州杜詩若邪溪雲)
(門/寺)謫仙歸侍玉皇案(越州有蓬萊閣元㣲之越州詩云/我是玉皇香案吏謫居猶得在蓬)
(萊/)老鶴來乘刺史幡(縯衛懿公好鶴鶴有乘軒/者厚漢制二千石朱兩幡)已覺簿
書哀老子(次公東漢馬援為隴西太守任吏以職總其/大體而已諸曹白外事援輙曰此丞掾之任)
(何足相煩頗哀/老子使得遨遊)故知籩豆有司存(縯論語籩豆之/事則有司存)年來
齒頰生荆棘習氣因君又一言
　　次韻答劉景文左藏(堯卿時在有美堂燕集而景/文有詩云雲間獵獵立旌旗)
　　　(公在胥山把酒時笑語㡬畨㽞湛輩風流千載/與吳兒湖山日落丹青煥樓閣風收雨露滋誰)
　　　(使管簫江上住胸中事業/九門知自注云是日大霈)
我老詩壇仆鼓旗(援杜牧之詩今代風/騷將誰登李杜壇)借君佳句發良
時(縯杜詩每於百僚/上猥誦佳句新)但空賀監杯中物(厚李白憶賀監/詩曰昔好杯中)
(物今為/松下塵)莫示孫郎帳下兒(次公吳志張昭字子布注載/典論曰予曩聞劉荆州嘗自)
(作書欲與孫伯符以示襧正平正平嗤之言如是為欲/使孫䇿帳下兒讀之邪將使張子布見乎又孫䇿傳注)
(引江表傳曰䇿時雖有位/號而士民皆呼為孫郎)夜燭催詩金燼落(次公杜詩/片雲頭上)
(黑應是雨催詩又劉禹錫詩寂寂/獨看金燼落又前輩多刻燭為詩)秋芳壓㡌露華滋故
應好語如爬癢(縯李賀沙路曲云沙路歸來聞好語旱/火不光天下雨又杜牧詩杜詩韓集愁)
(來讀似倩麻/姑癢處爬)有味難名只自知(援佛書云如人/飲水冷煖自知)
　　次韻錢越州見寄
莫將牛弩射羊羣(縯漢有八牛弩以/射楚軍矢及十里)臥治何妨晝掩門
(次公前漢汲黯拜淮陽太守上曰淮陽/吏民不相得吾徒得君重臥而治之)稍喜使君無疾
病時因送客見車轓搔頭白髮秋無數閉眼丹田夜自
存欲息波瀾須引去吾儕豈獨坐多言(次公末句蓋有/所激豈越州首)
(篇有勸莫多/言之意乎)
　　次韻子由使契丹至涿州見寄四首
老人癡鈍已逃寒子復辭行理亦難要到盧龍看古塞
(師古盧龍在平州盧龍縣西堯祖沈存中云黑山在大/漢之北有黒水出其下北人謂水為龍盧龍者即黑水)
(也/)投文易水弔燕丹(余昔年辭/免使北)
胡羊代馬得安眠窮髮之南共一天(援列子有窮髮之/北次公李洞詩島)
(嶼分諸國星/河共一天)又見子卿持漢節遙知遺老泣山前(子仁/李白)
(詩六帝餘古丘/樵蘇泣遺老)
氊毳年來亦甚都(次公司馬相如傳車騎雍容閑雅/甚都商老劉孝儀謂北狄曰氊鄉)時
時鴂舌問三蘇(予與子由入京時北使已問所/在後予館伴北使屢誦三蘇文)那知老
病渾無用欲問君王乞鏡湖(次公唐賀知章越州永興/人請為道士還鄉里詔許)
(之以宅為千秋觀而居又求周官湖數/頃為放生池有詔賜鏡湖剡溪一曲)
始憶庚寅降屈原(縯屈原離騷經曰攝提貞/于孟陬兮惟庚寅吾以降)旋看蠟鳯
戲僧䖍(援南史王曇首與兄弟集㑹諸子孫任其/戲適僧䖍採蠟珠為鳯凰伯父引稱其美)隨翁
萬里心如鐵此子何勞為買田(時猶子/遲侍行)
　　雪後便欲與同僚尋春一病彌月雜花都盡獨牡
　　丹在爾劉景文左藏和順闍黎詩見贈次韻答之
殘花怨乆病剩雨泣餘妍(次公杜詩剩水滄/江破殘山碣石開)不見雙旌
出(任退之詩有去/騎逐雙旌之句)空令九陌遷(開園市/井皆入)知君苦寂寞妙
語嚼芳鮮淺紫從爭發浮紅任早蔫天葩尚青萼國色
待華顚(次公李正封牡丹詩國/色朝酣酒天香夜染衣)載酒邀詩將(厚揚雄傳/好事者載)
(酒肴從雄學次公杜牧之詩/今代風騷將誰登李杜壇)臞儒不是仙(援司馬相如/大人賦列仙)
(之儒居山澤/間形容甚臞)
　　次韻袁公濟謝芎椒詩
燥吻時時着酒濡(任陸機文賦始躑躅於/燥吻終流離於濡翰)要令臥疾致
文殊(厚維摩詰以方便現身有疾因以身疾廣為/説法佛告文殊師利汝行詣維摩詰問疾)河魚
潰腹空號楚(縯左傳楚師傳蕭無杜與司馬卯言號申/叔展叔展曰有山鞠窮乎曰無河魚腹疾)
(奈/何)汗水流骹始信吳(吳眞君服椒法云半年脚心/汗如水次公吳人呼脚為骹)自笑
方求三歲艾不如長作獨眠夫(厚彭祖有言服藥/千裹不如獨卧)羡君
清瘦眞仙骨更助飄飄鶴背驅
　　次韻林予中王彥祖唱酬
早知身寄一漚中晚節尤驚落木風(近莘老公檡皆/逝故有此語)昨
夢巳論三世事歲寒猶喜五人同(軾與子中彥祖子敦/完夫同試舉人景德)
(寺今/皆健)雨餘北固山圍座(次公北固潤州山名後又有次/韻林子中蒜山亭見寄而句云)
(聞道賦詩臨北固又次韻林子中見寄而云蒜/山小隠雖為客則林子中豈客寄於此者乎)春盡西
湖水映空(次公先生自言/其杭之西湖也)差勝四明狂監在更將老眼
犯塵紅(次公唐賀知章晚節放誕自/號四明狂客為秘書外監)
　　葉教授和溽字韻詩復次韻為戲記龍井之遊
先生魯諸儒飲食清不溽(縯禮記儒行/其飲食不溽)空腸出秀句吟
嚼五味足華堂閙絲管眸子漲春緑先生疾走避面冷
毒在腹歸來煑瓠葉(次公後漢劉昆教授弟子常五百/餘人每春秋享射嘗備列行儀以)
(素木瓠葉為俎豆子仁/詩幡幡瓠葉采之烹之)弟子歌旱麓聲淫及靈臺中有
麀鹿伏(子仁瓠葉旱麓靈臺並詩篇名弟子歌旱麓意/取遐不作人聲淫及靈臺蓋取麀鹿以為意也)
功名一走兎何用千人逐(援慎子曰一兎在野百人逐/之一人得之貪者悉止分定)
(故/也)故應容我輩清坐時閉目髙亭石排衙木杪掛飛屋
我來無時節客亦不待速(次公易曰/不速之客)似聞雪髯叟西嶺
訪遺躅朝陽入潭洞金碧涵冰玉泉扉夜不扃雲袂本
無幅慈皇付寳偈神侣得幽讀訥庵有老人(孑仁訥庵/謂辨才法)
(師/也)宴坐天魔哭時來獻纓絡法供燈相續(師佛書優波/毬多入定天)
(魔波句得便用纓絡繫其頸上欲敗法又維摩經云無/盡燈者譬如一燈然百千燈冥者皆明明終不盡故世)
(有長明/燈供)吾儕詩酒汙(縯老杜詩乆/遭詩酒汙)欲往無乃觸齋厨費
晨炊車騎滿山谷願聞第一義(縯杜詩願聞第一/義囘向心地初)鉢飯
非所欲便投切雲冠予㓜好竒服(次公楚辭予幼好此/竒服兮年既老而不)
(衰帶長劍之陸離/兮冠切雲之崔嵬)
　　次韻林子中見寄(堯卿子/中名希)
飄零洛社數遺民(次公白蓮社/中有劉遺民)詩酒當年困惡賓(次公/前漢)
(公孫𢎞曰寜逢/惡賓不逢故人)元亮本無適俗韻(次公元亮陶潛之字/其詩曰少無適俗韻)
(性本愛/丘山)孝章要是有名人(縯三國志盛憲字孝章與少/府孔融善融憂其不免禍與)
(曹公書曰今之少年喜謗前輩或能譏評孝/章孝章要為天下大名九牧之人所共稱歎)蒜山小隱
雖為客江水西來亦帶岷巻却西湖千頃緑笑他魚尾
更莘莘(次公先生自言其關西湖之實事/任毛詩云魚在在藻有莘其尾)
　　次韻參寥
朝來處處白氊鋪(次公老杜詩糝/徑楊花鋪白氊)樓閣山川盡一如總
是爛銀并白玉不知竒貨有誰居(次公史記吕不韋見/秦太子曰此竒貨可)
(居/)
　　次前韻答馬忠玉
坡陁巨麓起連峰積累當年慶自鍾靈運子孫俱得鳯
(縯謝超宗者謝鳯之子靈運之孫作殷淑/妃誄帝大嗟賞謂謝莊曰超宗殊有鳯毛)慈明兄弟孰
非龍(援後漢語曰茍氏/八龍慈明無雙)河梁㑹作看雲别(次公文選李/陵與蘇武詩)
(三首其一曰擕手上河梁游子暮何之其一曰仰視浮/雲馳奄忽互相踰長當從此别且復立斯須又杜詩云)
(别時孤雲今不飛/時復看雲淚横臆)詩社何妨載酒從秪有西湖似西子
(次公先生前為杭州倅日有句云欲把西湖比/西子後作潁川西湖詩又云西湖雖小亦西子)故應宛
轉為君容
　　次韻答黄安中兼簡林子中
老去心灰不復燃(縯莊子心若死灰又前漢韓安國在/獄為獄吏田甲所辱曰死灰獨不復)
(燃/乎)一麾江海意方堅(援顏延年詠阮咸曰屢/薦不入官一麾乃出守)那堪黄散
付子度(縯蔡廓字子度為吏部尚書宰相徐羡之曰自/黄門以下悉以相委吾徒不復措懷自此以上)
(故宜共參同異廓曰我不能為徐羡之署紙尾遂不拜/次公黄散者黄門與散騎也王敦上䟽言劉隗以黄散)
(為參軍晉魏以/來未有此也)空羡蘇杭養樂天(厚樂天吳郡詩石記/貞元中韋應物為蘇)
(州牧房孺復為杭州牧韋嗜詩房嗜酒吳中目為詩酒/仙予今自中書舍人間領二州既醉於彼又吟於此則)
(蘇杭之風景韋房/之詩酒兼有之矣)病肺一春難白酒(援杜詩春復加肺/氣此病蓋有因早)
(歲與蘇鄭痛/飲情相親)别腸三夜繞朱絃(次公陸士龍云朱絃繞/素腕杜甫云朱絃繞白)
(雪/)羣仙政欲吾歸去共把清風借玊川(縯盧仝詩蓬萊/山在何處玉川)
(子乘此清/風欲歸去)
　　次韻劉景文見寄(無巳先生詩評云劉季孫景文/平之次子也慷慨竒士死之日)
　　　(家無一錢但有書/二萬軸畫數百幅)
淮上東來雙鯉魚巧將詩信渡江湖細看落墨皆松瘦
想見掀髯正鶴孤(次公掀髯言笑也景/文美髯故謂之髯劉)烈士家風安用
此書生習氣未能無莫因老驥思千里醉後哀歌缺唾
壺(縯晉書王敦醉後慷慨悲吟以鐵如意擊玉唾壺歌/曰老驥伏櫪志在千里烈士暮年壯心不已歌罷唾)
(壺皆/缺)
　　次韻錢穆父以軾得汝隂用杭越酬唱韻作詩見
　　寄
大耿疲勞已離羣(縯後漢耿弇攻張步步笑曰以尤來/大彤衆十餘萬吾皆破之今大耿兵)
(少於彼又皆疲勞何足摧乎注/弇耿况之長子故呼為大耿)小馮慈愛且當門(軾本/以舍)
(弟親嫌請郡厚前漢馮立與兄野王相代為五原太守/人歌之曰大馮君小馮君兄弟繼踵相因循聰明賢智)
(惠吏民政如魯衛德化/均周公康叔猶二君)玉堂不着扶犂手(厚歐陽永叔/詩云収取玉)
(堂揮翰手却尋/南畝把犂鋤)霜鬢偏冝畫鹿幡(次公後漢輿服志公/列侯安車朱班輪倚)
(鹿較伏熊又鄭𢎞為臨淮太守行春白鹿當道夾轂而/行主簿黄國拜賀曰三公車輻畫作鹿明府必為漢相)
(也/)豪傑雖無兩王繼(子直/深父)風流猶有二歐存(叔弼/季黙)清詩
已入新歌舞要使邦人識雅言
　　韓退之孟郊墓銘云以昌其詩舉此問王定國當
　　昌其身邪昌其詩也來詩下語未契作此答之(厚孟/郊即)
　　　(貞曜先生也銘曰於戲貞曜維世不/訾維執不猗雖卒不施以昌其詩)
昌身如飽腹飽盡還當饑昌詩如膏面為人作容姿不
如昌其氣鬱鬱老不衰雖云老不衰劫壞安所之(厚楞/嚴經)
(言諸天人境乃至刼壞三災/不及如是一類名兠率天)不如昌其志志壹氣自隨
養之塞天地孟軻不吾欺人言魏勃勇股栗向小兒(厚/前)
(漢齊悼惠王傳魏勃本教齊王反漢既誅吕氏罷齊兵/灌嬰使使召責問勃勃曰失火之家豈暇先言丈人而)
(後救火乎因退立股戰而恐栗灌將軍熟視笑曰人謂/魏勃勇妄庸人耳次公小兒言灌嬰以嬰傳云雖少然)
(數力/戰)何如魯連子談笑却秦師謹勿怨謗讒乃我得道
資淤泥生蓮花(縯維摩經云譬如高原陸地/不生蓮花濕汙泥乃生蓮花)糞壤出菌
芝(厚柳子厚與蕭俛書朽枿腐敗不能/生植猶足蒸出芝菌以為瑞物也)頼此善知識使
我枯生荑(縯易枯/楊生荑)吾言豈須多冷煖子自知
　　和劉景文見贈
元龍本志陋曹吳豪氣崢嶸老不除(縯三國志陳登字/元龍許汜與劉備)
(並在荆州牧劉表坐共論天下人/汜曰陳元龍湖海之士豪氣不除)失路今為噲等伍(厚/前)
(漢韓信廢為淮隂侯嘗過樊將軍噲噲趨拜送迎言稱/臣曰大王乃肯臨臣信出門笑曰生乃與噲等為伍)
作詩猶似建安初(次公建安後漢末年號魏文帝典論/曰今之文人魯國孔融文舉廣陵陳)
(琳孔璋山陽王粲仲宣北海徐幹偉長陳留阮瑀元瑜/汝南應瑒德璉東平劉楨公幹斯七子者於學無所遺)
(於辭無/所假)西來為我風黧面(厚列子范氏有子曰子華縞/衣乘軒緩步濶視顧見商丘)
(開年老力弱面目黧黒/次公杜詩會面嗟黧黑)獨臥無人雪縞廬(次公縞字取/謝惠連雪賦)
(眄隰則萬/里同縞)留子非為十日飲(厚史記秦王遺平原君書/曰寡人聞君之高義願與)
(君為十/日之飲)要令安世誦亡書(援前漢張安世傳上嘗幸河/東嘗亡書三篋詔問莫能知)
(唯安世識之具述其事後/求得書以相校無所遺失)
　　新渡寺席上次趙景貺陳履常韻送歐陽叔弼比
　　來諸君唱和叔弼但袖手旁睨而已臨别忽出一
　　篇有淵明風致坐皆驚歎
神屠不目全(次公孫綽天台賦曰/投刃皆虛目無全牛)妙頰惟粧半(厚南史/后妃傳)
(徐妃以元帝眇一目每知帝將至必為半面粧次公意/則唐蔣凝應宏詞為賦止四韻遂出頃刻傳播時謂白)
(頭花鈿滿面不/若徐妃半粧)更刀乃族庖(援莊子良庖歲更刀割/也族庖月更刀折也)倚
市必醜悍(縯史記貨殖傳農不如賈賈/不如商刺繡文不如倚市門)平生魏公籌(厚/晉)
(書魏舒為鍾毓長史毓每與參佐射舒為畫籌而已後/遇朋人不足以舒滿毓初不知其善射舒容範閑雅發)
(無不中舉坐莫有敵者毓嘆曰吾之不足以盡卿才有/如此射矣次公舒後為三公㣲時嘗詣野宿偶聞車馬)
(之聲問寢者誰曰魏公則/已有先兆呼為魏公也)忽斵郢人墁(援莊子郢人堊/墁其鼻匠石運)
(斤成風而斵之/堊盡而鼻不傷)詩書亦何用適道須此館多言雖數窮
(縯老子多言數/窮不如守中)㣲中或排難(厚史記太史公曰天道恢/恢豈不大哉談言㣲中亦)
(可以/解紛)子詩如清風嘐嘐發將旦(次公前漢李尋傳云日/者衆陽之長人君之表)
(也故曰將旦清風發羣隂伏又莊子大/塊噫氣其名為風汝獨不聞之嘐嘐乎)胡為乆閉匿綺
語眞自患(厚綺語出佛書又樂天白氏文集記/寓興放言緣情綺語者亦往往有之)許時笑
我癡隔屋相詠歎(次公晉書顧愷之與謝瞻連省夜於/月下長詠瞻每遙贊之愷之彌自忘)
(倦瞻已眠令人代已愷之不/覺有異遂達旦時號癡絶)竟識彥道否絶呌呼百萬
(縯晉書袁耽字彥道桓温少時游於博徒資產俱盡欲/求濟於耽耽時在艱許之無難色遂變服懷布㡌隨温)
(與債主戲耽素有藝名債主聞之而不相識謂曰卿當/不辨作哀彦道也遂就局十萬一擲直上百萬耽投馬)
(絶呌探布㡌擲地/曰竟識袁彥道否)清朝固多士人門子皆冠(厚陳書高/宗謂蔡凝)
(曰我欲用義興主婿錢肅為黄門郎卿意何如凝曰黄/散之職故須人門兼美惟陛下察之任唐史李揆傳肅)
(宗謂揆曰卿門地人/物文學皆當世第一)莫言清潁水從此隔河漢(厚靈怪/集織女)
(謂郭於曰且河漢/隔絶無可復知)異時我獨來得魚楊柳貫(援石鼓文/其魚維何)
(維鱖維鯉何以/貫之維楊維柳)持歸不忍食尺素解悽斷(縯古詩客從/逺方來遺我)
(雙鯉魚呼童烹鯉/魚中有尺素書)中有清圓句銅丸飛柘彈(厚南史謝/朓云好詩)
(圓美流轉/如彈丸)春愁結冰凘正待一笑泮百篇儻寄我呻吟
鄭人緩(厚莊子列禦㓂鄭人緩也呻吟/裘氏之地祗三年而緩為儒)
　　次韻黄魯直見贈古風二首(敬夫魯直詩其一曰/江梅有佳實託根桃)
　　　(李場桃李終不言朝露借恩光孤芳忌皎潔氷/雪空自香古來和鼎實此物升廟廊歲月坐成)
　　　(晚煙雨青已黄得升桃李盤以逺初見嘗終然/不可口擲棄官道傍但使本根在棄捐果何傷)
　　　(其二曰青松出洞壑十里聞風聲上有百尺絲/下有千歲苓小草有逺志相依在平生醫和不)
　　　(並世深根且固蔕人言可醫國何用/大早計小大才則殊氣味固相似)
佳榖臥風雨莨莠登我場(次公書農殖嘉榖孟/子惡莠之亂苖也)陳前漫
方丈玉食慘無光(厚洪範惟/辟玉食)大哉天宇間美惡更臭香
君看五六月飛蚊殷囘廊兹時不少假俛仰霜葉黄期
君蟠桃枝千歲終一嘗(縯東海度朔山有大桃樹蟠屈/三千里漢武時東郡獻矮人指)
(東方朔曰王母種桃三千歲/一着子此子已三過偷之矣)顧我如苦李全生依路傍
(援王戎嘗與羣兒戲道側見李樹多實競趨之戎獨/不往或問其故戎曰樹在道邉而多子必苦李也)紛
紛不足愠悄悄徒自傷(厚詩憂心悄/悄愠于羣小)
空山學仙子妄意笙簫聲(縯蕭史善吹簫作鸞鳯之音/秦穆公有女弄玉喜吹簫公)
(以妻之後/皆仙去)千金得竒藥開視皆豨苓(厚韓進學解訾醫/師以昌陽引年欲)
(進其豨/苓也)不知市人中自有安期生(援前漢郊祀志安期/生瑯邪人賣藥東海)
(邊時人皆/言千歲)今君已度世坐閲霜中蔕摩挲古銅人歲月
不可計(縯後漢方術傳薊子訓於長安東霸城與一老/翁共摩挲銅人相謂曰適見鑄此已五百年矣)
閬風安在哉(厚山海經閬風/之山是謂𤣥圃)要君相指似
　密州宋國博以詩見紀在郡雜詠次韻答之
吾觀二宋文字字照縑素(師二宋宋郊宋祁/也國博乃其嗣子)淵源皆有
考竒險或難句後來邈無繼嗣子其殆庻(次公易顏氏/之子其殆庻)
(幾/乎)胡為尚流落用舍眞有數當時苟悦可謹勿笑杕杜
(縯李林甫傳林甫不識杖杜字謂韋/陟曰此云杖杜何也陟俛首不敢言)斵窻誰救赴(次公/朝野)
(僉載云唐陽滔為中書舍人時促命草制而吏持門/鑰他適無舊本檢視乃斵窻取之時號斵窻舍人)袖
手良優裕(厚退之祭柳子厚文云不善為斵/血指汗顏巧匠旁觀縮手袖間)山城辱吾
繼(次公山城指/言密州也)缺短煩遮䕶昔年繆陳詩無人聊瓦注
于今賡絶唱外重中已懼(縯莊子以瓦注者巧以鉤注/者憚以黄金注者惛其巧一)
(也而有所矜則外重/也凡外重者内拙)何當附家集擊壤追咸濩(厚堯時/有田父)
(擊壤而歌曰我日出而作日入而息鑿井而飲耕田而/食帝力何加於我哉黄帝之樂曰咸池湯之樂曰大濩)
(公衮藝經云堯時擊壤壤以木為之前廣後鋭長尺四/寸濶三寸其形如屨將戲先側一壤於地遠三四十步)
(以手中壤撃/之中者為上)
　　答范祖禹
吾州下邑生劉季誰數區區張與李(來詩有張僕射李/臨淮之句次公先)
(生為徐州太守故稱吾州漢高祖豐邑人今徐州有豐/縣故云下邑劉季高祖字張僕射建封也李臨淮光弼)
(也/)重瞳遺跡已塵埃惟有黄樓臨泗水(郡有􁨃事俗謂/之霸王㕔相傳)
(不可坐僕拆之以蓋黄樓縯項/羽重瞳子都彭城號西楚霸王)而今太守老且寒俠氣
不洗儒生酸猶勝白門窮吕布欲將鞍馬事曹瞞(厚曹/操撃)
(布下邳布登白門樓兵圍之急乃下降布見操曰明公/之所患不遇於布今已服矣令布將騎明公將步天下)
(不足定也操/小字阿瞞)
　　次韻答王定國
每得君詩如得書宣心寫妙書不如眼前百種無不有
知君一以詩驅除傳聞都下十日雨清泥没馬街生魚
舊雨來人今不來(次公老杜秋述云秋杜子臥病長安/旅次多雨生魚青苔及榻當時車馬)
(之客舊雨來/今雨不來)悠然獨酌臥清虛(次公清虛王定國堂名/也子由嘗為作記云)
我雖作郡古云樂山川信美非吾廬(次公謝朓云信美/非吾室又淵明詩)
(吾亦愛/吾廬)願君不廢重九約念此衰老勤呵噓
　　和蔡凖郎中見邀遊西湖三首
夏潦漲湖深更幽西風落木芙蓉秋飛雪暗天雲拂地
新蒲出水柳映洲湖上四時看不足惟有人生飄若浮
解顏一笑豈易得(次公壺子之於列子五/年之後始得觧顏一笑)主人有酒君
應留君不見錢塘遊宦客朝推囚暮决獄不因人喚何
時休
城市不識江湖幽如與蟪蛄語春秋(縯莊子逍遙遊篇/蟪蛄不知春秋)
試令江湖處城市却似麋鹿遊汀洲高人無心無不可
得坎且止乘流浮(援賈誼鵩賦乘流/則逝兮得坎則止)公卿故舊留不得
遇所得意終年留君不見抛官彭澤令琴無絃巾有酒
醉欲眠時遣客休
田間决水鳴幽幽挿秧未遍麥巳秋相携燒笋苦竹寺
却下踏藕蓮花洲(子仁杜詩采菱寒/刺上踏藕野泥中)船頭斫鮮細縷縷
船尾燒玉香浮浮臨風飽食得甘寢肯使細故胸中留
君不見壯士憔悴時饑謀食渴謀飲功名有時無罷休
　　新城陳氏園次晁補之韻
荒凉廢圃秋寂厯幽花晚山城已窮僻况與城相遠我
來亦何事徙倚望雲巘不見苦呤人清樽為誰滿
　　次韻劉景文登介亭(十朋介亭詳見介亭餞楊傑/次公詩注中堯卿景文詩云)
　　　(使君中和堂六月無炎溽隨呼衆賔集一笑清/風足復為曲水飲石面湧寒渌持杯襟袂凉酒)
　　　(出金鯨腹旌旗登鳯皇羽翼在林麓半空老崖/斷千載靈藥伏松杉各雄枝螭蜃傍奔逐古韻)
　　　(豈塵世遐瞻有天目霸國荒故壇墠社移新屋/霞標起山近潮勢巻江速物外得長凉樽前尋)
　　　(往躅有客告將行遲留待珠玉欣然㸃䑕須萬/象歸一幅終篇燦燦動滿座琅琅讀此時天樂)
　　　(奏到夜山鬼哭和之慙豈敢來者信難績粉壁/鑑相射香媒塵不觸醉歸掃雙堵字字照岩谷)
　　　(星辰衆所仰富貴公豈欲/一言換凡骨芝术誰能服)
澤國梅雨餘衰年困蒸溽高堂磨新塼頗覺利腰足松
根百尺井兩綆飛净渌流觴聚兒童一笑為捧腹(厚史/記司)
(馬季主捧/腹大笑)清風信可馭剛氣在巖麓始知共此世物外
無三伏長歌入雲去不待管絃逐西湖真西子煙樹㸃
眉目濤江少醖藉高浪翻雪屋俛仰撫四海百世飛鳥
速遠追錢氏餘(次公指言吳/越王錢氏也)近弔祖侯躅(堯卿祖/無擇也)吾生
如寄耳寸晷輕尺玉(援淮南子云聖人不/貴尺璧而重寸隂)誰似劉將軍
逸韻謝邉幅(次公後漢書公/孫述修飾邉幅)千言一揮手五車不再讀
(厚莊子惠子多方其書五車師韓/愈詩為人强記覽過眼不再讀)春巖彩雞舞月硤哀
猿哭朝先啼鴂起暮與寒螿續我老廢吟哦頼君時擊
觸從今事逺覧發軔此幽谷清游得三昧至樂謝五欲
(次公法華經有五欲曰淫慾欲曰睡眠欲曰飲食欲曰/自恣欲曰貪欲欲又維摩詰云汝等巳發道意有法樂)
(可以自娛不/應復樂五欲)莫作狂道士氣壓劉師服(師韓退之作石/鼎聯句詩序云)
(道士軒轅彌明與劉思服侯喜作石鼎聨句/二子思竭不能續曰尊師非人也某等服矣)
　　袁公濟和劉景文登介亭詩復次韻答之(堯卿公/濟名轂)
　　　(所和詩云東南富山水所病在卑溽陰晴變朝/暮梅兩大田足翰苑燕髙堂金斚浮蟻渌清泠)
　　　(四座耳醉飽五經腹亭午登介亭縈紆俯山麓/行路愁渴死是月丁初伏乘髙瞰羣峯前後浪)
　　　(奔逐三吴在指掌百粤入雙目漢憂分朱轓堯/意注黄屋下輿曾未幾傳命甚郵速覇遂伏下)
　　　(風元白仰髙躅倡予而和汝談笑唾珠玉所恨/繼者貧囊箱無寸幅劉侯世良將文史三冬讀)
　　　(坐嘯胡騎却行歌燕旦哭儒將久寂寥斷絃今/日續所得最在詩銛利鋒莫觸唱酬黄巻上如)
　　　(響答深谷王侯富方丈熊掌我/所欲獨餒不得飽中心但誠服)
昏昏墮醉夢奈此六月溽君詩如清風(援詩吉甫作/誦穆如清風)吹
我朝睡足登臨得佳句江白照湖渌袖手獨不言黙藁
已在腹(厚王勃為文未嘗搆思酣寝/覺揮翰如飛人謂之腹藁)是時風雨過藹藹
雲歸麓踈星帯微月金火爭見伏(師秋夏之交以金代/火金畏火故庚日必)
(伏/)惜哉此清景變滅不可逐歸来讀君詩耿耿猶在目
却思少年日聲價爭塲屋文如翻水成(次公韓退之詩/文如翻水成初)
(不用/意為)賦作叉手速(厚太平廣記唐温庭筠才思艷麗工/於小賦每入試押官韻作賦凡八叉)
(手而八/韻成)秋風起鴻鵠我亦繼華躅(堯卿公濟試秧館職/首薦公亦本塲第七)
(人故有繼/華躅之句)那知君蹭蹬獨泣荆山玉相見南新道(無巳/南新)
(縣今併入/新城縣)青衫垂破幅早知事大謬恨不十年讀(次公/南史)
(沈攸之言早知窮達/有命悔不十年讀書)莫嫌馮唐老(縯王仲宣詩馮唐豈/不偉白首不見招子)
(仁馮唐傳有云/父老何時為郎)終勝賈誼哭今年復為僚舊好許重續
升沈何足道等是蠻與觸(援莊子有國於蝸之左角曰/觸氏有國於蝸之右角曰蠻)
(氏時相與爭地/而戰伏尸數萬)共為湖山主出入窮澗谷衆馳君不爭
人棄我所欲何時神武門相約挂冠服
　　和吳安持使者迎駕
小雪踈煙雜瑞光清波寒引御溝長曈曈日色籠丹禁
杳杳鞭聲出建章鵷鷺偶叨陪下列天閽聊啓望中央
歸來喜氣傾新句滿座疑聞錦繡香
　　次韻張甥棠美畫眠
炎歊五月北窻凉更覺甘如飯稻粱宰我糞牆譏敢避
孝先經笥謔兼忘憂虞心謝知時鴈安穩身同挂角羊
要識熈熈不争競華胥别是一仙鄉
　　元翰少卿寵惠谷簾水一器龍團二枚仍以新詩
　　為貺歎味不巳次韻奉和
巖埀疋練千絲落雷起雙龍萬物春此水此茶俱第一
共成三絶景中人
　　奉和陳賢良
不學孫吳與六韜敢將駑馬並英豪望窮海表天還逺
傾盡葵心日愈高身外浮名休瑣瑣夢中歸思巳滔滔
三山舊是神仙地引手東來一釣鼇
　　和參寥見寄
黄樓南畔馬臺宫雲月娟娟正㸃空欲共幽人洗筆硯
要傳流水入絲桐且隨侍者尋西谷莫學山僧老祝融
待我西湖借君去一杯湯餅潑油葱
　　和參寥
芥舟只合在㘭堂紙帳心期老孟光不道山人今忽去
曉猿啼處月茫茫
　
　東坡詩集註巻十三
欽定四庫全書
　東坡詩集註巻十四
　　　　　　　　　　　　宋　王十朋　撰
　酬和
　　和趙景貺春思且懐呉越山水
嵗華來無窮老眼久已静春風如繫馬(次公荘子外篇/天道而状義然)
(似繫馬/而止也)未動意先騁西湖忽破碎(縯杜甫登慈恩寺/塔詩秦山忽破碎)鳥
落魚動鏡縈城理枯瀆放閘起膠艇願君營此樂官事
何時竟(清河西湖三閘督君成之次公晉楊濟與/傅咸書曰生子癡了官事官事未易了也)思呉
信偶然出處付前定飄然不繫舟乗此無盡興醉翁行
樂處(次公醉翁歐陽永/叔也嘗知潁州)草木皆可敬明朝遊北渚急掃
黄葉徑白酒真到齊(縯世說桓温有主簿善别酒謂好/者為青州従事青州有齊郡謂酒)
(到/臍)紅裙已放鄭(酒尚有香泉一壺為樂/全先生服不作樂也)
　　次韻王滁州見寄
斯人何似似春雨歌舞農夫怨行路君看永叔與元之
(縯歐陽永叔王元/之並曾知滁州)坎軻一生遭口語(厚楊惲與孫㑹宗/書云遂遭變故横)
(被口語子仁司馬子長答任少/卿書云僕以口語遭遇此禍)兩翁當年鬢未絲玉堂
揮翰手如飛(次公唐史陸扆拜中書舍/人文思敏速揮翰如飛)教得滁人解吟
詠(次公劉禹錫詩化得邦人/解吟詠如今縣令亦風流)至今里巷嘲輕肥君家聨
翩盡卿相獨來坐嘯溪山上笑捐浮利一雞肋多取清
名幾熊掌丈夫自重貴難售兩翁今與青山久後來太
守更風流(任劉禹錫詩風/流太守韋尚書)要伴前人作詩瘦(縯李白譏/杜甫云借)
(問因何太瘦生總/為従前作詩苦)我倦承明苦求出(援前漢嚴助為㑹/稽太守上賜書曰)
(君厭承明之廬勞侍従/之事懐故土出為郡吏)到處遺蹤尋六一(次公歐陽永/叔自號六一)
(居士堯祖歐陽公醉翁亭記豐樂亭記菱/溪石記曾南豐記醒心亭皆其遺迹也)憑君試與問
瑯邪(次公瑯邪滁州山名永叔醉翁亭記/所謂望之鬱然而深秀者瑯邪也)許我來遊莫
難色
　　趙景貺以詩求東齋榜銘昨日聞都下寄酒來戲
　　和韻求分一壺作潤筆也(厚隋書鄭譯為隆州刺/史召還賜燕醴泉官復)
　　　(爵沛國公上柱國上令内史李徳林立作詔書/髙熲戲謂譯曰筆乾譯曰出為方岳杖策言歸)
　　　(不得一錢何以/潤筆上大笑)
王孫天麒麟(縯南史徐陵年數嵗家人攜以見沙門/寳誌寳誌摩其頂曰天上石麒麟也)眸
子奥而徹囊空學愈富屋陋人更傑我老書益放落筆
坐争掣欲求東齋銘要飲西湖雪長缾分未到小研乾
欲裂不似淳于髠一石要燭滅(援史記滑稽傳齊威王/置酒後宫召淳于髠賜)
(之酒問曰先生能飲㡬何而醉對曰臣飲一斗亦醉一/石亦醉賜酒大王之前執法在旁御史在後髠恐懼俯)
(伏而飲不過一斗徑醉矣至若杯盤狼籍堂上燭滅/主人留髠而送客當此之時髠心最懽能飲一石)
　　二鮮于君以詩文見寄作詩為謝
我懐元祐初珪璋滿清班維時南隆老(次公南隆閬中/也鮮于子駿閬)
(中/人)奉使獨未還迂叟向我言(縯司馬温公/自號迂叟)青齊嵗方艱
斯人乃福星遣出虛危間(司馬温公謂軾曰子駿福星/也東京人困甚且令往彼次)
(公虛危即青齊分野也南齊書天文志昇明三年四月/嵗星在虛危徘徊𤣥枵之野則齊國有福厚為受慶之)
(符/)召用既晚矣天命良復慳一朝失老驥寂寞空帝閑
(次公閑馬廐也周/禮天子有十二閑)至今清夜夢枕簟有餘澘喜聞二三
子(次公指言二鮮/于子駿之子也)結髪師閔顔髙論巳河漢(次公荘子/内篇吾驚)
(怖其言若河/漢而無極)清詩鳴珮環(任歐陽永叔詩意漢/宜松鶴詩清叩佩環)遥知三
日雪積玉埋崧山誰念此幽桂坐䝉榛與菅(次公退之/雪後寄崔)
(丞云殿前諸公鑒栽/宻豈念幽桂榛與菅)故人在潁尾(次公潁尾即潁州以/在潁水之尾故名其)
(字出/左傳)投詩清冷灣(子仁荘子雜篇讓/王自投清冷之淵)
　　和陳𫝊道雪中觀燈(次公陳傳道/履常之兄也)
新年樂事歎何曾閉閣燒香一病僧未忍便傾澆别酒
且來同看照愁燈潁魚躍處新亭近湖雪消時畫舫升
秖恐尊前無此客(縯謝安見桓温既出温顧左/右曰頗嘗見我有如此客不)清詩還
有士龍能(次公晉陸雲字士龍/機之弟以言履常也)
　　次韻徐仲車(仲車耳聾堯卿仲車名積苦學養母/盡力行年四十不婚不仕乆之鄉人)
　　　(迫令就舉逮應入京則以隻輪載母躬自推行/葛衫草履行道之人不能辨也登治平四年第)
　　　(未調官母亡遂不復仕家居山陽衣食不給及/路振通判楚州始為娶妻生子小名路兒云先)
　　　(生嘗言仲車古之獨行人於陵仲子不能過然/其詩文則怪而放如玉川子此一反也耳瞶甚)
　　　(畫地為字乃始通終日面壁不與人接而四方/事無不周知此二反也昔王肅三反而斯人有)
　　　(其二亦可/謂異矣)
惡衣惡食詩愈好恰似霜松轉春鳥蒼蠅莫亂逺雞聲
(次公詩曰匪雞/則鳴蒼蠅之聲)世上誰如公覺早八年看我走三州(元/豐)
(八年予赴登州元祐四年赴/杭州皆見仲車今赴揚州)月自當空水自流人間擾
擾真螻蟻應笑人呼作鬬牛(援晉殷仲堪父嘗患耳聴/聞牀下蟻動謂之牛鬬)
　　次韻林子中春日新堤書事見寄
東來寄食似孤雲(次公先生在京師時為翰林承/㫖不久而出知揚州故云寄食)襆被
真成一宿賓(縯晉魏舒為尚書郎欲沙汰郎/官舒曰吾即其人也襆被而出)收得玉堂
揮翰手却為淮月㺯舟人羡君湖上齋摇碧笑我花時
甑有塵為報年來殺風景(厚李義山雜纂有殺風景之/語謂清泉濯足花上曬裩背)
(山起樓燒琴煮鶴對/花㸃茶松下喝道)連江夢雨不知春(來詩有芍藥春/之句揚州近嵗)
(率為此㑹用花十餘萬枝吏/縁為奸民極病之故罷此㑹)
　　次韻和晁無咎學士相迎
少年獨識晁新城(次公晁新城無咎/之父也為新城令)閉門却掃巻斾旌
胷中自有談天口(次公史記鄒衍談天又七畧云田駢/之辨其口如天人為之語曰田駢天)
(口/)坐却秦軍發墨守(次公公輸班作九攻城之機而墨/翟以九守拒之又鄭康成作發公)
(羊墨/守)有子不為謀置錐(縯史記楚優孟曰孫叔敖死子/無立錐之地任荘子雜篇堯舜)
(有天下子孫無/置錐之地也)虹蜺吞吐忘寒飢端如太史牛馬走嚴
徐不敢連尻脽(縯東方朔傳武帝問朔曰方今公孫丞/相兒大夫董仲舒司馬遷之倫先生自)
(視何與比哉朔曰臣觀其吐吻唇/連尻脽臣雖不肖尚兼此數子)徘徊未用疑相待枉
尺知君有家戒避人聊復去瀛洲(縯唐太宗命閻立本/圖十八學士像藏之)
(書府在選中者天下/所慕向謂之登瀛汌)伴我真能老淮海(次公以言無咎/為揚州倅也)
夢中仇池千仭巖(縯先生嘗夢遊/仇池児雙石詩)便欲攬我青霞幨且
須還家與婦計(援史記楚莊王欲以優孟為/相優孟曰請歸與婦計之)我本歸路
連西南(次公杜甫仇池詩/曰近接西南境)老來飲酒無人佐獨看紅藥
傾白墮(次公謝朓詩紅藥當階翻葢紅芍藥也揚州素/出此花白墮佳酒也有劉白墮者善造酒因以)
(得名駒父洛陽伽藍記載河東人劉白/墮善釀酒盛暑曝之日中經旬不壊)每到平山憶醉
翁懸知他日君思我(次公平山在揚州永叔自號醉翁/慶厯中嘗知揚州先生乃其門生)
(故登平山而憶之無咎/則又先生之門人故云)路傍小兒笑相逢齊歌萬事轉
頭空(縯樂天詩百年隨/手過萬事轉頭空)賴有風流賢别駕(援晉史庾亮/曰别駕舊與)
(刺火别乗同流王/化任居刺史之半)猶堪千里巻春風(縯杜牧詩春風十/里揚州過巻上珠)
(簾總/不如)
　　次韻劉景文贈傅曦秀才
窈眇文章宜和寡峥嶸肝肺亦交難未能飛瓦彈清角
(縯韓子曰晉平公令師曠鼓清角一奏雲従四/方起再奏大風雨隨之裂幃慢破俎豆墮廊瓦)肯便投
泥戲潑寒(厚唐武后末年為潑寒胡戲明皇時因四夷/來朝作之張說諫曰四夷請和當節以禮樂)
(示之以兵威乞寒潑胡未聞典故祼身/跳走汩泥揮水盛徳何觀焉帝納之)忽見秋風吹洛
水遥知霜葉滿長安詩成送與劉夫子莫遣孫郎帳下
看(縯典畧曰劉荆州作書與孫伯符以示禰正平正平/嗤之言欲使孫策帳下兒讀之邪将使張子布見乎)
　　次韻定國見寄
還朝如夢中雙闕眩金碧復穿鵷鷺行(子仁杜詩不悉/豺虎鬬空慙鵷)
(鷺/行)强寄麋鹿跡勞生苦晝短展轉不能夕黙坐數更鼓
流水夜自逆(次公道家日黄河水/逆流此抑運之法也)故人為我謀此志何
由畢越吟知聴否誰念病荘舄(時方討趙援史記陳軫/曰昔越人荘舄在楚有)
(頃而病楚王使人察其意之/所向聞其越吟知其思越也)
　　次韻奉和錢穆父蒋穎叔王仲至詩四首見和西
　　湖月下聴琴
謖謖松下風(厚世說云世目李元/禮謖謖如勁松下風)藹藹隴上雲(縯退之/詩君詩)
(多態度藹/藹春空雲)聊将竊比我不堪持寄君(厚陶𢎞景辭職入/山梁武詔不起問)
(山中何所有答曰山中何所有嶺上/多白雲只可自怡悅不堪持贈君)半生寓軒冕一笑
當琴尊良辰飲文字(援退之詩不解文/字飲惟能醉紅裙)晤語無由曛我
有鳯鳴枝背作蛇蚹紋(次公鳯鳴枝琴也琴以桐木為/之而鳯棲於桐詩云鳯皇鳴矣)
(于彼髙岡梧桐生矣于彼朝陽琴古而漆裂則有蛇蚹/紋蛇蚹出荘子司馬注云謂蛇腹下有齟齬可以行也)
月明委静照心清得竒聞當呼玉澗手(家有雷琴甚竒/古玉澗道人崔)
(閑妙於雅聲/當呼使彈)一洗羯鼓昏(縯羯鼓録唐明皇好羯鼓八/音之領袖諸樂不可方也寧)
(王子汝陽王璡小名花奴時方有奏琴㺯未/畢上叱去曰速召花奴取羯鼓來為我解穢)請歌南風
曲猶作虞書渾(援揚子虞夏/之書渾渾爾)
　　見和仇池
上窮非想亦非非(厚楞嚴經云如存不存如盡不/盡如是一類名非想非非想處)下與
風輪共一癡(次公楞嚴經云覺明空昧相待成摇故有/風輪執持世界共一癡言上天下地皆然)
(葢佛氏謂之界者一癡想所成也子仁白/樂天晨霞詩上自非想頂不及風水輪)翠羽若知牛
有角(縯杜詩孔雀未知牛有角渇飲寒/泉遭觝觸又云翠羽金花不醉晨)空缾何必井之
湄(援前漢陳遵傳揚雄酒箴謂客難法度士譬之於物/曰子猶缾矣觀缾之居居井之濁處髙臨深動常近)
(危/)還朝暫接鴛鸞翼(厚唐上官儀曰御史供奉赤墀下/接武䕫龍簉羽鵷鷺豈雍州判佐)
(比/乎)謝病行收麋鹿姿記取和詩三益友(次公三益友指/言錢蒋王也)
他年弭節過仇池(次公弭節暫止旌節也楚辭九歌云/夕弭節兮北渚又司馬相如賦云弭)
(節容/與)
　　見和玉津園(詳見雙/石詩註)
承平苑囿雜耕桑六聖臨民計慮長(次公六聖謂太祖/太宗真宗仁宗英)
(宗神/宗也)碧水東流還舊𣲖(玉津分蔡河上/流復合于下)紫壇南峙表連
岡(厚西漢匡衡言甘泉泰畤紫壇八/觚宜通象八方五帝壇周環其下)不逢遲日鶯花亂
空想疎林雪月光千畝何時躬帝籍(縯國語宣王即位/不籍千畝注籍借)
(也厚禮記月令篇天子正月/擇元辰親耒耜躬耕帝籍)斜陽寂厯鎖雲荘
　　見和籍田
竊脂方紀瑞(次公桑扈謂之竊脂詩曰交交桑扈是也/左傳昭十七年郯子曰少昊以鳥紀官九)
(扈為九農正杜預注日扈有/九種而桑扈竊脂其一也)布榖未催耕(任杜子美洗/兵馬詩田家)
(望望惜雨乾布/榖處處催春種)魚沫依蘋渚(次公荘子魚/相濡以沫)蝸涎上綵楹
(厚杜詩鳥啄摧寒/木蝸涎蠧畫梁)江湖來夢寐蓑笠負平生琴裏思歸
曲因君一再行(次公司馬相如傳臨卭令進琴於相如/為鼔一再行顔師古曰行謂曲引也)
　　次天字韻答岑巖起
一聲清蹕霧開天百辟心荘豈貎䖍回顧驚君珠玉側
(縯晉王濟見衛玠輒歎/曰珠玉在側覺我形穢)同升愧我粃糠前(厚晉書孫綽/性通率好譏)
(辯嘗與習鑿齒共行綽在前顧謂曰沙之/汰之瓦礫在後習曰簸之揚之糠粃在前)徘徊月色留
壇影縹緲松香泛蠟煙(近制以椽燭/松明易燎盆)莫歎郎潛生白髮
(次公後漢張平子賦尉龎眉而郎潜兮逮三葉而通武/注引漢武故事曰上至郎署見一老郎鬢髪皓白問何)
(時為郎何其老也對曰臣姓顔名駟以文帝時為郎文/帝好文而臣好武景帝好老而臣尚少陛下好少而臣)
(已老是以三葉不遇也上/感其言擢為㑹稽都尉)聖朝求舊鄙鳶肩(援唐書岑/文本謂所)
(親曰馬周鳶肩火色/騰上必速恐不能久)
　　次秦少游韻贈姚安世
帝城如海欲尋難肯捨漁舟到杏壇(縯荘子孔子坐杏/壇之上有漁父下)
(船而來左手據膝/右手持頤以聴之)剥啄扣君容滕戸(厚陶淵明歸去來/云審容膝之易安)
(而退之剥啄行云剥/剥啄啄有客至門)巍峩笑我切雲冠問羊獨怪初平
在(縯神仙傳黄初平牧羊有道士将至金華山而得道/其後兄初起尋初平見道士引至山與弟語畢問羊)
(何在初平與至山東見白石/因叱之石皆起成羊數百頭)牧豕應同徳曜看(厚後漢/梁鴻家)
(貧而尚節介牧豕於上林苑中曾遺火延及/他舍悉以豕償之後娶孟氏女名光字徳曜)肯把參同
較同異(次公魏伯陽作參同/契皆修煉之祕訣)小牕相對為研丹
　　次丹元姚先生韻
浮生知㡬何僅熟一釡羮那於俯仰間用此委曲情自
憐無他腸(厚西漢衛綰以戲車為郎文帝以為/亷謹實無他腸以為河間王太𫝊)偶亦得
此生(子仁陶淵明詩笑傲/東軒下聊復得此生)懸知當去客(厚陶淵明詩家/為逆旅舍我如)
(當去/客)中有不亡存(縯荘子凡雖亡/而有不亡者存)但恐宿縁重每為習
氣昏似聞梅子真近至吳市門(援前漢梅福字子真去/官歸夀春元始中王莽)
(専政福一朝棄妻子去九江至今傳以為仙其/後人有見福㑹稽者更名姓為吳市門卒云)未能肩
拍洪(縯郭璞游仙詩左挹/浮丘袂右拍洪崖肩)但欲目擊温(厚荘子温伯雪/子適齊舍於魯)
(仲尼見之而不言子路問焉仲/尼曰若夫人者目撃而道存焉)不敢叩門呼恐作踰垣
奔且令紹介先(厚史記平原君謂魯/仲連曰勝請為紹介)徐以方便論不學
劉更生黄金鑄尚方(縯前漢劉向本名更生父徳治淮/南獄得枕中鴻寳書更生誦之以)
(為奇因獻之言黄金可成上/令典尚方鑄作不騐下吏)不學房次律身事問潁陽
(援酉陽雜俎邢和璞居嵩穎間作頼陽書三篇房琯問/邢終身之事邢言降魄之處非館非寺病起於魚飱而)
(休於龜兹板其後房公舍閬州紫極宫見有治龜兹板/者始憶邢之言有頃刺史具鱠邀琯琯悟具以板事白)
(於刺史其夕/病鱠卒也)王烈亦何人叔夜未可量獨見神山開遽
飡石髓香(厚神仙傳王烈獨行太行山忽聞山東北如/雷聲烈往視之乃見山破石裂數百丈中有)
(青泥流出如髓烈取食之因擕歸與嵇叔夜叔夜取視/之巳成青石矣次公按仙經云神山五百年輒一開其)
(中石髓出得而服之夀與天地相畢又按晉書嵇康傳/王烈得石髓與康皆凝為石烈歎曰嵇叔夜志趣非常)
(而輒不/遇命也)至道尚聴熒(縯荘子長梧子曰是黄帝之所/聴熒也而丘也何足以知之)麤
材終蹶張(厚前漢申屠嘉嘗為材/官蹶張謂踏强弩也)先生喜而笑幅巾登
我堂(次公後漢孔融師事李膺膺每見融/聴其言論融幅中奮袖談詞如雲)苦誓指黄壤
要言刻青琅(次公黄壤墓中也苦誓指黄壤意在不死/也青琅青玉之書刻青琅意求神仙也)
蓬萊在何許弱水空相望(次公蓬萊於書見列子并史/記而仙經曰蓬萊隔弱水三)
(十萬里終/不可到)且當従嵇阮聊復數山王(厚文選五君詠注/云顔延年領步兵)
(好酒疎誕不能斟酌劉諶言於彭城王出為永嘉太守/延年怨憤乃作五君詠述竹林七賢以自喻山濤王戎)
(由貴盛遂/黜不收)達人友四海曲士守一疆謹勿使形諜(次公/列子)
(食於十漿之家而五漿先饋/驚曰内誠不解形諜成光)兒童驚夜光(子仁韓贈張/籍詩云兒童)
(畏雷電魚/鼈驚夜光)
　　次韻王晉卿奉詔押髙麗燕射
北苑傳呼陛楯郎(次公優旃傳旃哀天雨而陛楯者苦/寒以計免之臨檻大呼日陸楯郎汝)
(雖長何益幸雨立/我雖短也幸休居)東夷初識令君香(厚襄陽記劉季和/性愛香主簿張坦)
(曰人名公作俗人不虛也季和日筍令君至人家坐席/三日香謂我如何坦曰醜婦效顰見者必走公欲吾走)
(邪/)天山自可三箭取(縯唐書薛仁貴為鐡勒道行軍總/管時九姓衆十餘萬令驍騎求挑)
(戰仁貴發三矢輒殺三人軍中歌曰将軍/三箭定天山壮士長歌入漢闗九姓遂衰)海國何勞一
葦航宣勸不辭金盌側醉歸争看玉鞭長錦囊詩草勤
收拾(厚唐李賀每旦日騎弱馬従小奚奴背古錦/囊遇所得投囊中未始先立題然後為詩)莫遣
雞林得夜光(縯白樂天最工詩雞林行賈售其國/相率篇易一金偽者相輒能辨之)
　　丹元子示詩飄飄然有謫仙風氣呉傳正繼作復
　　次其韻(魯直王希明纂天文圖有丹元子步/天歌一巻傳于世葢星厯之學也)
飛仙亦偶然脫命瞬息中惟詩不可擬如寫天日容夢
中哦七言玉丹已入懐一語遭綽虐失身墮蓬萊蓬萊
至今空䕶短不養才(縯退之記夢詩云壮非少者哦七/言六字常語一字難我以指撮白)
(玉丹行且咀嚼行詰盤口前截斷第二句綽虐顧/我顔不歡乃知仙人未賢聖怙短憑愚邀我敬)上界
足官府(援退之詩上界/真人足官府)謫仙應退休可憐呉與蘇骯髒
雪滿頭(次公後漢趙壹詩伊優/北堂上骯髒倚門邊)終當却與丹元子笑指
東海乗桴浮
　　次韻聰上人見寄
前身本同社(次公同杜縁陶潛輩與廬山/逺師結白蓮社故有此字)宿業獨臨邊
一悟鏡空老(厚髙僧傳洛陽香山寺鏡空遊錢塘至孤/山寺西餒甚因臨流出涕俄有梵僧顧空)
(笑曰頗憶講法華於同徳寺乎空莫測其由僧曰子應/為飢火所燒不暇憶故事乃探囊出一棗大如拳許曰)
(吾國所産食之者上智知過去未来事下智止知前生/事耳空因啖棗掬泉飲之枕石而寝頃刻乃悟憶講經)
(於同徳寺/如昨日也)始知圓澤賢(縯圓澤傳李源居洛恵林寺與/僧圓澤游甚宻一日相約游靑)
(城峨眉舟至南浦見婦人錦襠負甖而汲者澤望而泣/曰吾當為此婦人子孕三嵗矣今既見無可逃者後十)
(二年中秋月夜杭州天竺寺外當與公相見至暮澤亡/而婦乳後十二年源自洛適呉赴其約聞葛洪川畔有)
(牧童扣牛角而歌乃圓澤也源問澤公健否/答曰李公真信士然俗縁未盡慎勿相近)歸心忘犢
佩(援龔遂為渤海太守見民帶/持刀劔者曰何為帶牛佩犢)生術寄羊鞭(縯荘子善/養生者如)
(牧羊然視其/後者而鞭之)不似歐陽子空留六一泉(次公歐陽永叔/雖不到杭州而)
(惠勤師思之因所居有甘泉湧出遂名之曰/六一泉六一者歐陽公自號六一居士也)
　　次韻王雄州還朝留别
老李威名八十年(次公老李指言李允則也先生作詩/在元祐八年逆數八十年則真宗時)
(也景徳二年正月真宗以契丹初和易置守将召樞宰/議可適用者首選公知雄州御筆置名於紙公在雄凡)
(十四年事見李復圭所作李氏家傳自/景徳二年至元祐八年則八十九年矣)壁間精悍見遺
顔自聞出守風流似稍覺承平氣象還但遣詩人歌枤
杜(縯詩枤杜/勞還役也)不妨侍女唱陽闗内朝接武知何日(次公/天子)
(之朝有三曰治朝曰外朝曰燕/朝皇帝多御燕朝即内朝者也)白髪羞歸供奉班(任杜/詩憶)
(昨逍遥供奉班厚古/詩投老歸來供奉班)
　　詹守攜酒見過用前韻作詩聊復和之
箕踞狂歌老瓦盆(縯荘子妻死恵子弔之荘子方箕踞/鼓盆而歌厚杜子美少年行云莫笑)
(田家老/瓦盆)燎毛燔肉似羌渾(次公羌渾西方之戎如唐書/載吐蕃羌渾犯塞即此也燎)
(毛燔肉葢/其俗然矣)傳呼草市來攜客灑掃漁磯共置尊山下黄
童争看舞江干白骨巳銜恩(時詹方議/𦵏暴骨)孤雲落日西南
望長羡歸鴉自識村
　　答周循州
蔬飯藜牀破衲衣掃除習氣不吟詩前生自是盧行者
(次公盧行者即曺溪六祖也/曺溪在韶州葢用嶺南事)後學過呼韓退之未敢叩
門求夜話時叨送米續晨炊(厚韓信傳亭長/妻晨炊蓐食)知君清俸
難多輟且覔黄精與療饑(縯詩泌之洋洋可以療饑安/國抱樸子内篇云黄精一名)
(救窮一名垂珠服/花勝實服實勝根)
　　次韻恵循二守相㑹
共惜相従一寸陰(厚淮南子聖人不貴尺璧而重/尺寸之陰以時難得而易失也)酒杯
雖淺意殊深且同月下三人飲莫作天涯萬里心東嶺
近開松菊徑南堂初絶斧斤音知君善頌如張老(縯禮/記晉)
(獻文子成室張老曰美哉輪焉美哉奐焉歌於/斯哭於斯聚國族於斯君子謂之善頌善禱)猶望攜
壺更一臨
　　又次韻二守同訪新居二首
數畝蓬蒿古縣陰曉牕清快夜堂深也知卜築非真宅
(厚杜甫秋日詠懐詩注平生多病卜築遣懐仔白樂天/詩亦知官舍非真宅且斸山櫻滿院栽又列子云歸其)
(真/宅)聊欲跏趺看此心(次公楞嚴經云結跏趺坐白樂天/酬錢員外詩煩君想我看心座報)
(道心空/無可看)聞道攜壺問奇字(縯前漢揚雄傳鉅鹿/侯芭嘗従雄學奇字)更宜登
木助徽音(次公禮記檀弓篇孔子之故人曰原壤其母/死夫子助之沐槨原壤登木曰久矣予之不)
(託於音也歌曰狸首之/班然執女手之巻然)相娛北戸江千頃直下都無地
可臨(厚王簡栖頭陀寺碑云/飛閣迤邐下臨無地)
此生真欲老墻陰却掃都忘嵗月深(縯後漢馮衍閉門/却掃又晉書葛洪)
(閉門却掃/未嘗交游)㧞薤巳觀賢守政(援後漢龎參為漢陽太守/郡人任棠有志節參到乃)
(先候之棠不與言但以薤一本承一盂置屏前抱孫兒/伏户下參思其㣲㫖曰水欲吾清㧞薤欲吾擊彊宗抱)
(孫兒當户下欲吾開/門恤孤遂歎息而還)折蔬聊慰故人心(厚陶淵明詩窮/巷隔深轍頗回)
(故人車歡然酌春/酒折我園中蔬)風流賀監常吳語(次公賀監謂賀季/真也李白詩云風)
(流賀季真杜詩云賀監/雅呉語在位常清狂)憔悴鍾儀獨楚音(縯左傳成九/年晉侯觀于)
(軍府見鍾儀而問之曰鄭人所獻楚囚也/使税之問其族曰伶人也與之琴操南音)治状兩邦俱
第一潁川歸去肯重臨(厚前漢黄霸為潁川太守治為/天下第一徴守京兆尹坐事貶)
(又詔歸潁川/治如其前)
　　循守臨行出小鬟復用前韻
學語雛鸎在栁陰臨行呼出翠帷深通家不隔同年面
(二守同/年家)得路方知異日心(縯唐摭言進士㑹燕曲江崔/彖請告假不赴乃以雕􁜊載)
(妓遊觀為團司所發崔沆為主罰録事判之云深慙蓆/㡌密映氊車紫陌尋春便隔同年之面青雲得路可知)
(異日/之心)趂著春衫游上苑要求國手教新音嶺梅不用催
歸騎截鐙須防舊所臨(循守近為韶倅厚天寳遺事姚/元崇初牧荆州三年受代日闔)
(境民吏泣擁馬首遮道不使/去所乗之馬鞭鐙民皆截留)
　　次韻子由贈呉子野先生二絶句
馬跡車輪滿四方若為閉著小茒堂仙心欲捉左元放
(縯左慈字元放曺操欲於座上牧殺之慈乃卻入壁中/或見於市者又捕之而市人皆變形與慈同莫知誰是)
(後人逢慈於陽城山頭因復/逐之遂走羊羣莫知所取)癡疾還同顧長康(援顧愷/之字長)
(康世傳愷之有三/絶才絶畫絶癡絶)
江令蒼苔圍故宅謝家語燕集華堂(次公江令江總也/為陳中書令謝家)
(謝安之族也劉禹鍚金陵五題其一江令宅云南朝詞/臣北朝客歸來惟見秦淮碧池臺竹樹三畝餘至今人)
(道江家宅其一烏衣巷云朱崔橋邊野草花烏衣/巷口夕陽斜舊來王謝堂前燕飛入尋常百姓家)先生
笑說江南事秪有青山遶建康(次公建康乃晉與陳之/所都今之江寧府也)
　　次韻王鬱林
晚塗流落不堪言海上春泥不自翻漢使節空餘皓首
(縯漢書蘇武使匈奴單于欲降之令/牧羊海上武持節牧羊節髦盡落)故侯𤓰在有頽垣
(援漢書言邵平者故秦東/陵侯種𤓰於長安東門外)平生多難非天意此去殘年
盡主恩誤辱使君相抆拭寧聞老鶴更乗軒(縯左衛懿/公好鶴鶴)
(有乗/軒者)
　　和孫叔静兄弟李端叔唱和
病骨瘦欲折霜髯籋更疎喜聞新國政(次公周禮刑新/國用輕典新國)
(指言建中/靖國時也)兼得故人書秉燭真如夢(次公杜詩夜闌更/秉燭相對如夢寐)
傾杯不敢餘天涯老兄弟懐抱㡬時攄
　　廣倅蕭大夫借前韻見贈復和答之二首
生還粗勝虞(季長吳志孫權怒虞翻/徙夾州在南十餘年)早退不如疎(正輔/前漢)
(疎廣疎受父子致仕/而歸當時以為榮)垂死初聞道(子仁傳燈録懶瓚禪/師其師請其說法師)
(舉唱百又門風其師於言下/感悟曰何期垂死得極則事)平生誤信書(次公栁子厚/詩信書成自)
(誤經事/漸知非)風濤驚半夜疾病送災餘賴有蕭夫子幽懐得
少攄
心間詩自放筆老語翻疎贈我皆彊韻(次公宋書王筠/為文能用强韻)
(每公宴坐並/作詞必妍美)知君得異書(縯蔡邕入呉得王充論衡常/祕玩以為談助自吳還許人)
(稱其才進曰不見/異人當得異書)滔滔沮溺是綽綽孟生餘一笑滄溟
側應無憤可攄
　　次韻鄭介夫二首
一落泥塗迹愈深(次公左傳趙孟謂絳縣老人曰/吾子辱在泥塗久矣武之罪也)尺薪
如桂米如金(厚國語蘇秦謂楚王曰楚/國之食貴於玉薪貴如桂)長庚到曉空陪
月太嵗今年合守心(次公太嵗守心豐嵗之祥也唐權/徳輿有頌子仁後漢郎顗順帝時)
(上書其三事畧云孝經鉤/命訣曰嵗星守心年榖登)相與齧氊持漢節何妨振履
出商音(縯荘子曾子居衛三月不舉火十年不製/衣曳履而歌商頌聲滿天地若出金石)孤雲
倦鳥空來往自要閒飛不作霖
一生憂患萃殘年心似驚蠶未易眠海上偶來期汗漫
(縯淮南子盧敖遊乎北海見若士/謂曰吾與汗漫期於九垓之外)葦間猶得見夤縁(援/荘)
(子漁父與孔子既言而去/乃刺船而往夤縁葦間)良醫自要經三折(厚左傳三/折肱為良)
(醫/)老将何妨敗兩甄(次公晉書周訪討杜曾将戰設左/右甄訪自領中軍令曰一甄敗鳴)
(六鼓自旦至申兩甄皆敗訪聞鼓/音乃選精騎自赴之曾遂大潰)收取桑榆種梨棗(縯/後)
(漢光武降璽書勞馮異曰始雖垂翅回谿終能奮翼黽/池可謂失之東隅收之桑榆也次公梨棗葢真誥所謂)
(交梨火棗已/生君心中也)祝君眉夀似增川(援七月詩云以介眉夀/又天保云如川之方至)
(以莫/不增)
　　次韻韶守狄大夫見贈二首
華髪蕭蕭老遂良(禇河南帖云即日遂良鬚/髪盡白葢謫長沙時也)一身萍挂
海中央無錢種菜為家業有病安身是藥方才疎正類
孔文舉(縯後漢孔融字文舉本傳云融負其髙/氣志在靖難而才疎意廣迄無成功)癡絶還
同顧長康萬里歸來空泣血七年供奉殿西廊(厚邇英/閣在延)
(和殿西/廊下)
森森畫㦸擁朱輪(縯韋蘇州詩云兵衛/森畫㦸宴寝凝清香)坐詠梁公覺有
神(援梁公狄/仁傑也)白傅閒游空誦句(見白樂天呉郡詩石序/次公樂天為蘇州時有)
(旬宴詩刻序云韋在此州歌詩甚多有郡宴詩云兵衛/森畫㦸宴寝凝清香最為警策今刻此篇于石傳于将)
(來因以予旬宴一/章亦附于後也)拾遺窮老敢論親(見子美贈狄明府/詩厚子美贈狄博)
(齊詩云梁公曽孫我姨/弟不見十年官濟濟)東海莫懐疎受意(縯前漢疎受/不待年而従)
(其叔廣致仕/歸於東海)西風幸免庾公塵(援晉王導惡庾亮專權/每遇西風嘗以扇障面)
(曰元規/塵汚人)為公過嶺傳新唱催發寒梅一信春
　　次韻韶倅李通直二首
一篇瀧吏可書紳(次公瀧吏退之叙/其得罪之詩也)莫向長沮更問津
老去常憂伴新鬼(厚左傳夏父弗忌為宗伯尊僖公/且明見曰吾見新鬼大故鬼小)歸
來且喜是陳人(次公荘子寓言篇人而/無人道此之謂陳人)曾陪令尹蒼髯
古又見郎君白髮新(次公令尹指李倅之父也郎君言/李倅也古人於識其父而又識其)
(子則謂為郎君如李義山與/令狐綯詩郎君官貴施行馬)回首天涯一惆悵却登梅
嶺望楓宸(次公梅嶺大庾嶺也/楓宸天子之殿庭也)
青山秪在古城隅(次公青山指言/舒州之山也)萬里歸來卜築初(子/仁)
(按先生與李惟熈帖云偶得生還平/生愛龍舒風土欲卜居為終老之計)㑹見四山朝鶴駕
(次公四山亦應是舒州之山但未詳其名如潛山上有/左慈鍊丹處有孔左二真人潭而天柱山尤多異迹則)
(其地為仙居舊矣/故云朝鶴駕也)更看三李跨鯨魚(縯杜詩若逢李白/騎鯨魚道甫問訊)
(今何/如)欲從抱朴傳家學(次公葛洪自號抱樸子従祖𤣥/呉時學道得仙以其鍊丹祕術)
(授弟子鄭隠而洪乃/就隠更學其法焉)應恠中郎得異書待我丹成馭風
去借君瓊珮與霞裾(僕昔為開封幕先公為赤令暇日/相與論内外丹且出其丹示僕今)
(三十年而見君曲江同遊南華宿山水間數日道舊感/歎且勸我卜居於舒故詩中皆及之次公退之詩云乞)
(君飛霞珮與/我相頡頏)
　　次陽行先
室空惟法喜心定有天游(縯維摩經云以法喜為妻厚/荘子室無空虛則婦姑勃磎)
(心無天游則/六鑿相攘)摩詰元無病(次公維摩詰言如/我此病非真非有)須洹不入
流(次公金剛經須陁洹名/為入流而實無所入)苦嫌尋直枉坐待寸田秋(援/黄)
(庭經云寸田/尺宅可理生)雖未麒麟閣(縯前漢宣帝圖畫功臣博/陸侯之屬於麒麟閣也)巳
逃鸚鵡洲(次公玉泉子云劉允章謂皮日休曰君何以/輕穆判官鸚鵡洲在此即黄祖沉禰衡之所)
(一席為/之懼)酒醒風動竹(養源唐李益詩開簾/風動竹疑是故人來)夢斷月窺樓
衆謂元徳秀(縯唐元徳/秀字紫芝)自稱陽道州(援唐陽城字亢/宗為道州刺史)㧞
葵終相魯(縯史記公儀休相魯歸其家/食茹而美㧞其園葵而棄之)辟榖㑹封留(厚/前)
(漢張良傳漢封功臣帝欲封良齊三萬户良曰始臣起/下邳與上㑹留此天授陛下願封留足矣良性多疾即)
(導引不/食榖)用舍俱無礙飄然不繫舟
　　和猶子遲贈孫志舉
軒裳大爐韛陶冶一世人從横落模範誰復甘飢貧可
憐方回癡初不疑嘉賔(縯晉郗愔字方回子超字嘉賓/桓温懐不軌超為之謀以愔忠)
(於王室不令知之及超死愔哭之成疾後見其一箱書/乃悉與温往反宻計愔於是大怒曰小子死恨晚矣)
頗念懐祖黠瞋兒與兵姻(厚晉王述字懐祖子坦之為/桓温長史温欲為子求婚於)
(坦之及還省父而述愛坦之雖長大猶抱置滕上坦之/因言温意述大怒遽排下曰汝竟癡耶詎可畏温面而)
(以女妻/兵也)失身墮浩渺投老無涯垠回看十年舊誰似數
子真孫郎表獨立霜㦸交重闉深居不汝覿豈問親與
鄰連枝皆秀傑英氣推伯仁(次公伯仁周顗也顗兄弟/三人曰顗嵩謨顗為最勝)
(故曰推/伯仁)我従海外歸喜及崆峒春(次公崆峒䖍/州今贑州也)新年得
異書(見前次韻李/通直詩注)西郭有逸民(楊行先以登真隠訣見/借祖可登真隠訣梁貞)
(白先生/所述)小孫又過我歡若平生親清詩五百言句句皆
絶倫養火雖未伏要是丹砂銀(善權按古嵩子丹砂行/伏丹訣丹砂五兩結汞)
(為砂子養火七日為玉笋銷之為銀又大銅鍊真寳經/曰将丹砂修煉伏火後鼓成白銀名之為一返也将白)
(銀化出砂令伏火鼓之乃/成黄銀名之為二返也)我家六男子(次公六男子謂/邁迨過遲适逺)
(也/)樸學非時新詩詞各璀璨老語徒周諄(次公左傳言/趙孟年未五)
(十而諄諄焉/如八九十者)願言敦宿好永與竹林均六子豈可忘従
我屢厄陳
　　用前韻再和霍大夫(前和楊/行先韻)
文字先生飲(謂劉/執中)江山清獻遊(次公清獻趙悦道也/劉趙二公皆知䖍州)典
刑傳父老尊俎繼風流度嶺逢梅雨(任周處風土記云/夏至前雨名黄梅)
(雨霑衣服皆敗黦又埤雅云今江湘二浙四五月間梅/欲黄落則水潤土溽柱礎皆汗蒸鬱成雨謂之梅雨)
還家指麥秋(次公禮記月令孟夏之月麥秋至蔡邕月/令章句云百穀各以初生為春熟為秋故)
(麥以孟夏為秋也今云/指麥秋則言四月未也)自慙鴻鴈侣争集稻粱州(次公/廣絶)
(交論分鴈䳱之稻粱又庾信詠/鴈詩稻粱俱可戀飛去復飛還)野濶横雙練(次公章貢/二水也)
城堅聳百樓(子仁後漢公孫瓉/云兵法百樓不攻)行看鳯尾詔(厚紀聞譚/晉元帝踐)
(祚凡諸侯牋奏批之曰諾而草書若/字之尾如鳯形故謂之鳯尾詔焉)却下虎頭州(次公/虎頭)
(州以言常州葢虎頭顧愷之也愷之晉陵無錫人無錫/乃今常州葢其時先生乞居常州也先生有田在常州)
(祖可松陵集皮陸詩君/批鳯尾詔我住虎頭巖)君意已吳越我行無去留歸途
應食粥乞米使君舟(縯顔魯公乞米於李大夫云拙於/生事舉家食粥而已數月今又罄)
(乏實用憂煎見法帖中須溪虎頭謂䖍/州而注指常州觀詩信注豈不謬哉)
　　用前韻再和許朝奉
髙門元世舊客路晚追遊清絶聞詩語疏通豈法流(縯/漢)
(藝文志法/家者流)傳家有衣鉢(次公禪家相傳法謂之傳衣鉢/唐状元以下往謝主司其有與)
(主司同科名者謂之謝衣鉢出/唐摭言今指言其家傳之學耳)斷獄盡春秋(次公如雋/不疑斷戾)
(太子事是也孑仁前漢五行志上使吕步/舒治淮南獄以春秋誼顓斷於外不請)邂逅陪車馬
尋芳謝朓洲(縯謝朓詩有曰/芳洲採杜若)凄凉望鄉國得句仲宣樓
(厚魏王粲字仲宣作登樓賦次公梁元帝詩云朝出屠/羊縣夕返仲宣樓凡詩四句以第一句對三句以第二)
(句對四句謂之扇對葢出於白氏金針云然至梅聖俞/作續金針乃引前人詩有云昔時花下留連飲暖日夭)
(桃鶯亂啼今日江邊容易别淡煙衰草/馬頻嘶以證其格今此兩聨即其格矣)恨賦投湘水悲
歌祀栁州(厚栁子厚謫栁州死為羅池神韓退之為作/廟碑又作迎享送神詩遺栁民俾歌以祀焉)
何如五字律相與一尊留更約登塵外(次公塵外亭名/䖍州勝景也)
歸時月滿舟(次公傳燈録慧禪師唱曰夜静/水寒魚不食滿船空載月明歸)
　　用前韻再和孫志舉
人衆者勝天天定亦勝人(縯申包胥謂伍子胥曰人/衆者勝天天定者亦勝人)鄧
通豈不富(厚文帝使善相人者相鄧通曰當貧餓死上/曰能富通者在我何説貧於是賜通蜀嚴道)
(銅山得自鑄錢/鄧氏錢布天下)郭解安得貧(縯漢武徙豪右茂陵郭解/貧不中徙吏恐不敢不徙)
(衛将軍為言郭解家貧不中徙上曰/郭解布衣權至使将軍此家不貧)驚飛賀厦燕(援淮/南子)
(湯沐具而蟣虱相弔/大厦成而燕雀來賀)走散入幕賓(次公晉書桓温懐不/軌郗超為之謀謝安)
(與王坦之嘗詣温論事温今超帳中卧聴之/風動悵開安笑曰郗生可謂入幕之賔矣)醉眠中山
酒(次公博物志劉𤣥石曾於中山酒家沽酒酒家與千/日酒飲之至家大醉其家不知以為死𦵏之後酒家)
(計日往視之云已𦵏/於是開棺醉始醒也)結夢南柯姻(縯唐淳于棼夢入槐/安國尚公主為南柯)
(太守及覺乃槐樹/下蟻穴南枝也)寵辱能㡬何悲歡浩無垠回視人間
世了無一事真灑掃古玉局(敬夫二十四化記玉局化/者在益州城南門内漢桓)
(帝永夀元年正月七日太上老君降於鶴鳴山與大師/同來演法於此時地上忽涌出玉局玉牀方廣五大老)
(君升牀坐重述道要其後玉局尋/陷入地中因成洞宫其徑莫窮)香火通帝闉我室思
無邪我堂徳有鄰所至無鄉里事賢友其仁之子富經
術蔚如井大春(厚東漢井丹字大春深於儒/術人語曰五經紛綸井大春)蛇蟺楚南
極淑氣生此民(次公韓退之送廖道士序郴之為州又/當中州清淑之氣蜿蟺扶輿磅礴而鬱)
(積意必有魁奇忠信/材徳之民生其間也)唱髙和自寡非我誰當親譬彼嶰
谷竹剪裁待伶倫(縯前漢律厯志黄帝使伶倫取嶰谷/之竹斷兩節間而吹之以為黄鍾之)
(官/)俗學吁可鄙紙繒配芻銀(次公以紙為繒以芻/為銀言俗學之無實)聊将
調癡鬼亦復争華新願子事篤實浮言掃譫諄(次公譫/音占病)
(而狂言曰譫/字出素問)窮通付造物得䘮理本均期子如太倉㑹
當發陳陳(縯前漢食貨志太倉之粟/陳陳相因紅腐而不可食)
　　崔文學甲攜文見過蕭然有出塵之姿問之則孫
　　介夫之甥也故復用前韻賦一篇示志舉
象服盛簮珥豈是邢夫人(邢夫人事見第/四巻芙蓉城詩)敝衣破冠履
可憐范叔貧(厚史記范雎既相秦號曰張禄而魏不知/也魏使須賈於秦范雎聞之為微行弊衣)
(間步之邸見須賈須賈見之而驚曰/范叔一寒如此哉乃取一綈袍賜之)君看崔員外晚就
觀國賓(次公杜詩甫昔少/年日早充觀國賓)當年頗赫赫翁嫗争為姻(見/退)
(之贈崔員外詩次公退之寄崔立之詩曰連年收科第/若摘頷下髭又曰老婦願嫁女不約論財資老翁不量)
(分累月/笞其兒)蹭蹬阻風水横斜挂邊垠青衫映白髮今似梅
子真道存百無害甘守呉市闉(縯梅福字子真變/姓名為呉市門卒)自言
總角嵗(援詩總/角丱兮)慈母為擇鄰(厚列女傳孟母三/遷為子軻擇鄰)邦人驚
似舅(次公宋書桓𤣥聞義軍起大懼白劉裕一世之雄/何無忌劉牢之外甥酷似其舅共舉大事何為無)
(成/)矯矯惡不仁詩文非他師家法乃富春豈非空同秀
(次公空同/䖍州山名)為國産雋民挺然齊魯生近出姬姜親(次公/齊魯)
(生依旁叔孫通傳云齊魯諸生也/左傅有云雖有姜姬無棄顦顇)為文不在多一頌了
伯倫(縯晉劉伶字伯倫平生/唯作酒徳頌一篇而巳)清詩要淘煉乃得鉛中銀
(天祐寳藏論云銀有一十七件惟有至藥銀/山澤銀草砂銀母砂銀黑鉛銀是餘皆非)自我遷嶺
外七見槐火新(次公言七見清明也葢清明取火於榆/槐而句法則杜甫九鎻巴噀火之意也)
(十朋按年譜紹聖元年甲戌先生自定州貶恵州四年/再貶儋耳明年改元符至三年乃量移亷州凡七年)
著書已絶筆(縯孔子作春秋絶/筆於獲麟之句)一嘿含千諄蕢桴如葦
籥(厚禮記蕢桴土鼓葦/籥伊耆氏之樂也)天節非人均(次公天節自然之/樂也人均人為之)
(樂也字/出樂志)時時自娛嬉豈為俗子陳
　　次韻江晦叔二首
人老家何在龍眠雨未驚酒船回太白穉子候淵明幸
與登仙郭(縯郭林宗與李膺同舟/人望之以為神仙焉)同依坐嘯成(縯成瑨/為南陽)
(太守以事委岑眰郡人謡曰南陽/太守岑公孝𢎞農成瑨但坐嘯)小樓看月上劇飲到
參横(次公杜詩城擁朝/來㙮天横醉後參)
鐘鼓江南岸歸來夢自驚(次公煙花録陳後主詩午/醉醒來晚無人夢自驚)浮
雲世事改孤月此心明雨已傾盆落(次公杜詩白帝/城下雨翻盆)詩
仍翻水成(縯退之詩文/如翻水成)二江争送客木杪看橋横
　　次韻江晦叔兼呈器之(師川劉安世字器之終於/寳文閣待制學者號曰元)
　　　(城先/生)
横空初不跨鵬鼇但覺胡牀步步髙(器之言嘗夢飛自/覺身與坐牀皆起)
(空/中)一枕晝眠春有夢扁舟夜渡海無濤(次公先生渡江/北還以三更發)
(瓊州晚到/遢角塲)歸來又見顛茶陸(往在錢塘嘗語晦叔/陸羽茶顛君亦然)多病
仍逢止酒陶(陶淵明有止酒詩器之少時飲量無敵今/不復飲矣龜父元城先生語録云某初到)
(南方有一髙僧教某南方地熱而酒性亦熱今嶺南煙/瘴之地更加以酒必大發疾故某過嶺即合家斷酒雖)
(徧厯水土惡弱他人必死之地某合家十口皆/無恙今凡歸已十年矣無一患瘴者此其効也)笑說南
荒底處所秖今榕葉下庭臯(子仁栁子厚詩榕/葉滿庭鶯亂啼)
　　次韻郭功甫二首(子仁功甫觀先生畫雪雀有感/作詩寄恵州云平生才力信瑰)
　　　(奇今在窮荒豈易歸正似雪林枝上畫羽翰雖/好不能飛後先生北歸又用前韻寄詩云秋霜)
　　　(春雨不同時萬里今従海外歸巳出網羅/毛羽在却尋雲跡帖天飛今次其韻也)
蚤知臭腐即神奇海北天南總是歸九萬里風安稅駕
雲鵬今悔不卑飛
可憐倦鳥不知時空羡騎鯨得所歸玉局西南天一角
(子翬按年譜元符三年庚辰自儋移㢘又移居/永提舉成都玉局觀又見前和孫志舉詩註)萬人沙
苑看孤飛(次公廣異記益州觀道士徐/佐卿化鶴孤飛游于沙苑)
　　次韻法芝舉舊詩一首
春來何處不歸鴻(次公建中靖國之初皆起諸公之廢/者先生又得請歸常州此詩葢以興)
(也/)非復羸牛踏舊蹤(次公先生舊有詩與法芝云團團/如磨牛步步踏陳跡故今云非復)
(如牛/也)但願老師真似月(次公先生與法芝又云老芝如/雲月炯炯時一出故今再云爾)
誰家罋裏不相逢
　　次韻荆門張都官維見和恵泉詩
楚人少井飲地氣常不洩蓄之為恵泉湓若有所折泉
源本無情豈問濁與澈貪愚彼二水終古恥莫雪(子仁/呉隠)
(之酌貪泉栁/子厚居愚溪)只應所處然遂使語異月泉旁地平衍泉
上山嵽嵲君子謹所居此義安可闕古人貴言贈敢用
况髙節不為冬霜乾肯畏夏日烈泠泠但不足海逺要
當徹
　　次韻和子由聞予善射
中朝鸞鷺自振振豈信邊隅事執鼖共恠書生能破的
亦如驍将解論文穿楊自笑非猿臂射隼長思逐馬軍
觀汝長身最堪學定如髯羽便超羣
　　和林子中待制
兩翁留滯各皤然人笑迂疎老更堅共挹䲭夷一尊酒
相逢卵色五湖天江邊遺愛啼斑白海上先聲入管絃
早晚淵明賦歸去浩歌長嘯老斜川(縯淵明有歸去來/辭又有游斜川詩)
　　次韻馬元賓
流落江湖萬里歸相逢自慰巳差池初聞好句驚人倒
悔過東庭識面遲握手寧知無賀監結交誰定許袁絲
塞鴻正欲摩天去垂老追攀豈所期
　　次韻答李端叔
若人如馬亦如班笑履壺頭出玉闗(縯馬援征五溪蠻/進營壺頭班超既)
(立功西域上書/願生入玉門闗)已入西羌渡沙磧又來東海看濤山識
君小異千人裏慰我長思十載間西省鄰居時邂逅相
逢有味是偷閒
　　和晁美叔
反觀皆自直相詆競誰諛事過始堪笑夢中今了無珍
材尚空谷疲馬正長途(次公珍材空谷以况美/叔在閑郡疲馬自謂也)未識造
物意茫然同一爐
　　和穆父新凉
家居妻兒號出仕猿鶴怨(縯韓退之進學解冬煖而兒/號寒年登而妻啼飢孔稚圭)
(北山移文蕙悵空兮夜/鶴怨山人去兮曉猿驚)未能逐什一安能摶九萬(縯楊/惲書)
(糴賤販貴逐什一之利荘子鵬之徙於/南溟也搏扶摇羊角而上者九萬里)常恐樗櫟身坐
纒冠葢蔓受知如債負麤報乃焚劵但知眠牛衣定免
刺虎圈清風來既雨新稻香可飯紫蟹應已肥白酒誰
能勸君今崔蔡手政比趙張健(縯韓退之云栁子厚文/雄深雅健似司馬子長)
(崔蔡不足多言崔瑗蔡邕也張敞趙廣漢俱尹/京兆有能名長安語曰前有趙張後有三王)三公行
可致一語先自獻幸推江湖心適我魚鳥願
　　孫莘老寄墨四首
徂徠無老松(次公詩徂徠之松新甫/之柏徂徠山在兖州)易水無良工(次公/墨譜)
(云昔祖氏本易定人唐時墨官也今墨之工必假其姓/而號之大約易水者為上堯卿李廷珪易水人也欽夫)
(遯齋閒覽云唐末墨工李超與其子廷珪自易水渡江/遷於歙州庭珪之弟庭寛庭寛之子承晏承晏之子文)
(用皆能/世其業)珍材取樂浪(次公樂浪/指言髙麗)妙手惟潘翁(潘谷作墨/雜用髙麗)
(煤/)魚胞熟萬杵(師造墨法有/使鯉魚胞者)犀角蟠雙龍墨成不敢用
進入蓬萊宮蓬萊春晝永玉殿明房櫳金牋灑飛白(堯/卿)
(仁宗皇帝尤精飛白堯祖韋續字源云飛白書/者蔡邕待詔見門下史用堊帚因成字所作也)瑞霧縈
長虹遥憐醉常侍一笑開天容(縯唐太宗作飛白字賜/羣臣或乗醉争取於帝)
(前散騎常侍劉洎登御床引手得之帝/笑曰昔聞婕妤辭輦今見常侍登床)
谿石琢馬肝(厚漢武帝時外國獻馬肝石次公端州深/溪之石其色紫如馬肝者為上堯卿漢武)
(帝元鼎五年郅支國貢馬肝石百斤常以水銀養内於/金函中金泥封其上其國人長四尺惟餌馬肝石此石)
(牛青半白如馬肝碎之以和九轉丹吞之一粒則彌年/不飢以之拭髪白者皆黒帝嘗坐羣臣於甘泉殿有髪)
(白者以此拭之應手皆黒是時公卿語曰不願作方伯/惟願拭肝石此石酷烈不雜丹砂惟可近髪然亦可作)
(硯故此句用之須溪有九轉丹/何必肝石又但不飢耳註謬)剡藤開玉板(次公剡溪/之藤為紙)
(最妙唐舒元輿有悲剡藤文以世為文字者多而費紙/故悲藤之殘書也玉板則紙色也今成都浣花溪造一)
(種紙光滑亦以為名養源志林云李獻之遺予天台玉/板紙殆未見又云池歙精白玉版乃可試墨若於此紙)
(上墨無所/不黒矣)噓噓雲霧出奕奕龍蛇綰此中有何好秀色
紛滿眼故人歸天禄(厚漢諸儒校書天禄閣師川漢宫/殿疏云天禄麒麟閣蕭何造以藏)
(祕書/處)古漆窺蠧簡(援漢杜林於西川得漆書/古文尚書一巻常寳藏)隃麋給尚
方(縯漢尚書令僕丞郎月給隃麋墨大/小二枚尚方則官名乃給墨之所)老手擅編剗(援/退)
(之詩亦可/詔編剗)分餘幸見及流落一歎赧
我貧如飢䑕長夜空齩齧瓦池研竈煤葦管書杮葉(厚/唐)
(鄭䖍好書常苦無紙慈恩寺貯杮/葉數屋䖍日取肄書嵗久殆遍)近者唐夫子逺致烏
玉玦(唐林夫寄張遇墨半/丸次公半環曰玦)先生又繼之圭璧爛箱篋(次/公)
(周禮方曰圭圓曰璧/皆以比墨之形状也)晴窻洗硯坐蛇蚓稍蟠結(縯唐太/宗論蕭)
(子雲書行行若縈春/蚓字字如綰秋蛇)便有好事人(次公前漢揚雄贊時/有好事者載酒肴従)
(雄/學)敲門求醉帖(縯張旭醉以/頭濡墨草書)
吾窮本坐詩(次公先生以詩被勘/今有詩案行於世)久服朋友戒五年江
湖上(次公以言在黄/州凡五年也)閉口洗殘債今年復稍稍(次公退/之食蝦)
(蟇詩余初不下/㗋近亦能稍稍)快癢如爬疥(次公杜牧詩杜詩韓筆愁/來讀似倩麻姑癢處爬)
先生不譏訶又復寄詩械幽光發奇思㸃㸃出荒怪詩
成自一笑故疾逢蝦蟹
　　歐陽季黙以油煙墨二丸見餉各長寸許戲作小
　　詩
書牕拾輕煤佛帳掃餘馥辛勤破千夜收此一寸玉癡
人畏老死腐朽同草木(厚後漢朱穆崇厚論曰彼與/草木俱朽此與金石相傾)欲
将東山松涅盡南山竹(次公漢書朱安世云南/山之竹不足受我辭也)墨堅人
苦脆未用歎不足(次公先生嘗云非/人磨墨墨将磨人)且當注蟲魚(縯韓/詩爾)
(雅注蟲魚定/非磊落人)莫草三千牘(援史記東方朔初入長安至/公車上書凡用三千奏牘)
　　明日復以大魚為饋重二十斤且求詩故復戲之
漢庭九尺人誰似老方朔(縯東方朔上書曰臣年二十/二長九尺三寸勇若孟賁捷)
(若慶/忌)那将一寸金令足三冬學(厚朔上書又曰臣朔年/二十學三冬文史足用)
餉魚欲自洗(次公言季黙欲以二十斤/之大魚洗其寸墨之儉耳)鱗尾光卓犖我
是騎鯨手(援杜詩若逢李白騎鯨/魚道甫問訊今何如)聊堪充鹿角(厚鹿角/小魚也)
　　謝宋漢傑送李承晏墨
老松燒盡結輕花妙法來従北李家翠色冷光何所似
墻東鬒髪墮寒鵶(援宋玉言墻東之女子/詩鬒髪如雲言烏黑也)
　　和錢安道寄恵建茶(敬夫遯齋閒覽云建/安茶為天下第一)
我官于南今㡬時嘗盡溪茶與山茗胷中似記故人面
口不能言心自省為君細說我未暇試評其略差可聴
建溪所産雖不同一一天與君子性森然可愛不可慢
骨清肉膩和且正雪花雨腳何足道啜過始知真味永
縦復苦硬終可録汲黯少戇寛饒猛(縯漢武帝曰吾欲/云云汲黯對曰陛)
(下内多欲而外施仁義上怒變色退謂又曰甚矣汲黯/之戇也葢寛饒為司𨽻校尉好言事犯上意終以自剄)
(次公鄭昌訟寛饒有曰山有猛獸藜藿為/之不採子仁雪花雨脚謂茶也見駢珠集)草茶無賴空
有名髙者妖邪次頑礦體輕雖復强浮汎性滯偏工嘔
酸冷其間絶品豈不佳張禹縦賢非骨鯁(厚張禹罷相/家居永始元)
(廷之間日食地震尤數吏民多上書言災異之應譏王/氏所致成帝以示禹禹曰春秋日食地震或為諸侯相)
(殺或夷狄侵中國新學小生亂道誤人宜無信用上由/此不疑王氏子仁張禹賛曰禹以儒宗居相位其醖藉)
(可也然持禄保/位被阿諛之譏)葵花玉􁧸不易致道路幽嶮隔雲嶺誰
知使者來自西開緘磊落收百餅(縯盧仝謝孟諫議茶/歌開緘宛見諫議面)
(手閲月團/三百片)嗅香嚼味本非别透紙自覺光炯炯粃糠團
鳯友小龍(縯茶品莫貴於龍鳯謂之團茶凡八餅重一/斤慶厯中蔡君謨為福建轉運使始造小片)
(龍茶以進其品精絶謂之/小團凡二十片重一斤)奴𨽻日注臣雙井(厚草茶盛/於兩浙兩)
(浙之品日注為第一自景祐以來洪州雙井白芽漸盛/近嵗制作尤精其品逺出日注之上遂為萆茶第一)
收藏愛惜待佳客不敢包裹鑽權倖(次公漢書商鞅挾/三術以鑽孝公)
此詩有味君勿傳空使時人怒生癭(援三國志賈逵為/𢎞農太守與典農)
(校尉争公事不得理發憤生癭次公按詩案言此詩皆/以譏世之小人乍得權用不知上下之分妖邪頑獷體)
(輕性滯皆/陰斥之)
　　和蒋䕫寄茶
我生百事常隨縁四方水陸無不便扁舟渡江適吳越
三年飲食窮芳鮮金虀玉鱠飯炊雪(次公隋唐嘉話云/呉都獻松江鱸魚)
(鱠煬帝曰所謂金虀玉鱠東南之佳味也師/南人鱠魚以細縷金橙伴之號為金虀玉鱠)海螯江柱
初脫泉(厚海螯言蠏也/江柱江瑶柱也)臨風飽食甘寝罷一甌花乳浮
輕圓自從捨舟入東武(師宻州即漢之/瑯邪東武也)沃野便到桑麻
川(子仁按先生超然臺記云余自錢塘移守膠西釋舟/楫之安而服車馬之勞去雕墻之美而蔽采椽之居)
(背湖山之觀而行桑麻之野即/此詩中意也葢其知宻州時)剪毛胡羊大如馬誰記
鹿角腥盤筵(子仁鹿角小魚也先生/詩嘗云聊将充鹿角)厨中蒸粟埋飯罋
(子仁山東人埋肉于飯/下而食之謂之飯罋)大杓更取酸生涎(山東人喜食/粟飯飲酸漿)
柘羅銅碾棄不用脂麻白土須盆研(師蜀人以脂/庥白土煎茶)故人
猶作舊眼看謂我好尚如當年沙溪北菀强分别(任沙/溪北)
(菀俱出/名茶)水脚一線争誰先清詩兩幅寄千里紫金百餅
費萬錢吟哦烹噍兩奇絶只恐偷乞煩封纒老妻稚子
不知愛一半巳入薑鹽煎(師薑鹽煎茶/亦蜀中風俗)人生所遇無不
可南北嗜好知誰賢死生禍福久不擇更論甘苦争媸
妍知君窮旅不自釋因詩寄謝聊相鐫
　　怡然以垂雲新茶見餉報以大龍團仍戲作小詩
　　　(祖謙按圖經寳巖院天成二年錢氏建舊額垂/雲治平二年改今額元豐中詩僧清順作垂雲)
　　　(亭先生有贈清順/新作垂雲亭詩)
妙供來香積珍烹具大官(倬勅厨所供/曰大官食)揀芽分雀舌(厚/揀)
(芽雀舌皆/嫩茶名)賜茗出龍團曉日雲菴暖春風浴殿寒(次公/浴殿)
(翰林學士事唐徳宗雅上文學注意是/選嘗召對於浴堂門栘院於金鑾殿)聊将試道眼莫
作兩般看
　　新茶送僉判程朝奉以饋其母有詩相謝次韻答
　　之
縫衣送與溧陽尉(次公孟郊為溧陽尉有游子吟云慈/母手中線游子身上衣臨行宻宻縫)
(意恐遲/遲歸)拾肉懐歸潁谷封(縯左傳鄭荘公寘母于城潁/而誓之曰不及黄泉無相見)
(也既而悔之潁谷封人聞之有獻於公公賜之食食捨/肉公問之對曰小人有母皆嘗小人之食未嘗君之羮)
(請以/遺之)聞道平反供一笑(厚雋不疑為京兆尹行縣録囚/徒其母問不疑有所平反活㡬)
(何人不疑多有所平反母喜笑飲食異於他時/或無所出母怒不食故不疑為吏嚴而不殘)㑹須難
老待千鍾(次公詩永錫難老待千鍾則荘子載曾子之/言曰吾及親仕三釡而心悅後仕三千鍾不)
(洎吾/心悲)火前試焙分新􁧸(師川茶品要録云茶事起於驚/蟄前其初造曰試焙又曰一火)
(其次曰三火故市茶者唯伺/出於三火之前者為最佳)雪裏頭綱輟賜龍從此升
堂是兄弟(師後漢范式與張邵為友式謂邵曰後二年/當還将過拜君親邵具以白母設酒饌俟之)
(至期式果到/升堂拜母)一甌林下記相逢
　　次韻曺輔寄壑源試焙新茶(堯卿輔字子方時/為福建路轉運使)
仙山靈雨濕行雲洗遍香肌粉未勻明月來投玉川子
(次公韓退之李花詩日光赤色照來好明月暫/入都交加夜領張徹投盧仝乗雲共至玉皇家)清風吹
破武林春(子仁仝詩七椀喫不得也惟覺兩/腋習習清風生武林杭州山名)要知氷雪
心腸好不是膏油首面新(援南史齊帝賜公主首面者/三十人堯卿造茶者以膏油)
(塗之以欺不知茶者共父茶品要録云沙溪之園民或/雜以松黄飾其首面試時雖鮮白而不能久子翬曰茶)
(録云茶色貴白而餅茶多以珍膏油/其面善别茶者以肉理實潤者為重)戲作小詩君一笑
從來佳茗似佳人
　　和子由踏青(次公子由踏青詩序云眉之東門十/數里有山曰蟇頥山上有亭榭松竹)
　　　(山下臨大江每正月八日士女相/與遊嬉飲酒於其上謂之踏青也)
春風陌上驚㣲塵游人初樂嵗華新人閒正好路傍飲
麥短未怕游車輪城中居人厭城郭喧闐曉出空四鄰
歌鼓驚山草木動簞瓢散野烏鳶馴何人聚衆稱道人
遮道賣符色怒嗔宜蠶使汝蠒如甕(堯卿太平廣記曰/園客者濟陰人嘗)
(種五色香草積十年報其實一日有五色蛾止其旁客/收而畜之至蠶時有女夜半至自稱客妻道蠶之状客)
(與俱蠶得一百二十頭蠒皆如甕每繰一頭六十日乃/盡遂俱仙又陸龜䝉詩云紅蠶縁枯葉青蠒大如龜)
宜畜使汝羊如麕(次公爾雅曰麢大羊而杜預奏事曰/臣前在南聞魏興北山有野羊大者)
(數十百斤試令求之牝牡各得一枚豈爾/雅所謂麢者乎麢與麕皆従鹿挨傍押韻)路人未必信
此語强為買服禳新春道人得錢徑沽酒醉倒自謂吾
符神(十朋按成都古今記三月三日太守出北門宴學/射山葢張亞子以是日上升即此地也男覡女巫)
(㑹于此寫符篆以鬻人云宜田/蠶辟災疾佩者載者信以為然)
　　和子由蠶市(次公子由詩序云眉之二月望日鬻/蠶器于市因作樂縱觀謂之蠶市)
蜀人衣食常苦艱蜀人游樂不知還千人耕種萬人食
(縯傳曰千人耕之萬人食之雖欲不飢民不可得也師/後漢王符潜夫論浮侈篇云一夫耕之百人食之一婦)
(桑之百人衣之以/一奉百孰能供之)一年辛苦一春閒(次公孔子謂子貢/云百日之蜡一日)
(之澤非爾所知注云蜡之祭勞農以休息之言民勤/稼穡有百日之勞今一日飲酒燕樂君之恩澤也)閒
時尚以蠶為市共忘辛苦逐欣歡去年霜降斫秋荻今
年箔積如連山破瓢為輪土為釡争買不翅金與紈(次/公)
(荻箔乃薦蠶之具瓢輪土釡乃繰絲之物/争買三者以急于用所以甚于金紈也)憶昔與子皆
童丱(次公丱音慣束髪之/貎詩云總角丱兮)年年廢書走市觀(次公太史/公言讀樂)
(毅之報燕王書/未嘗不廢書泣)市人争誇鬬智巧野人喑啞遭欺謾(次/公)
(退之詩厥/罪在欺謾)詩來使我感舊事不悲去國悲流年(次公杜/詩去國)
(悲王/粲)
　　和蔡景繁海州石室(堯卿名承禧與公同年/登第今為淮南轉運使)
芙蓉仙人舊游處(堯卿石曼卿嘗通判海州以山嶺髙/峻人路不通了無花卉㸃綴映照使)
(人以泥裹桃核為彈抛擲於山嶺之上一二嵗間花發/滿山爛如錦繡此一時事也歐陽文忠公歸田録曰石)
(曼卿卒為仙/人主芙蓉城)蒼藤翠壁初無路戲将桃核裹黄泥石間
散擲如風雨坐令空山出錦繡倚天照海花無數(師金/淵利)
(術云懸崖峭壁人跡所不至處以黄泥裹桃李核如/彈丸擲其上經春即萌芽久之根株花實皆以暢茂)花
間石室可容車流蘇寳葢窺靈宇(毛元英文昌録流蘇/五采錯雜而垂之摯)
(虞决疑要注曰/凡下垂為蘇)何年霹靂起神物玉棺飛出王喬墓(任/後)
(漢王喬傳喬為葉令天降玉棺於堂前吏人推排終不/摇動喬曰天帝獨召我邪乃沐浴寢其中葢便立覆宿)
(昔𦵏於城東/而土自成墳)當時醉卧動千日(倬博物志劉𤣥石善飲/或飲以千日酒歸不醒)
(以為醉死𦵏之與酒者往諭其家共/發冢眎之至日忽醒而起無恙也)至今石縫餘糟醑
仙人一去五十年花老室空誰作主手植數松今偃葢
蒼髯白甲低瓊户(次公自首句至此/皆以言石曼卿也)我來取酒酹先生
後車仍載胡琴女一聲氷鐵散巖谷海為瀾翻松為舞
(體仁傳燈録乾闥婆王奏樂直得/須彌震動大海騰波迦葉起舞)爾來心賞復何人持
節中郎醉無伍(次公此以言蔡景繁為使來/海州也蔡邕嘗為左中郎将)獨臨斷岸
撫出日(師秦始皇造石橋/欲渡海觀日出處)紅波碧巘相吞吐徑尋我語
覔餘聲拄杖彭鏗叩銅鼓長篇小字逺相寄一唱三歎
神悽楚江風海雨入牙頰(欽夫松陵詩集漁具詩序云/江風海雨槭槭生牙頰間真)
(世外漁者/之才也)似聴石室胡琴語我今老病不出門海山巖
洞知何許門外桃花自開落牀頭酒甕生塵土前年開
閤放栁枝(縯白樂天既老乃録家事㑹經費去長物妓/有樊素者年二十餘綽綽有歌舞態善唱楊)
(栁枝人多以曲名名之由是名聞洛下籍在經費中将/放之慘然泣下不忍去樂天愍黙不能對遂作不能忘)
(情吟次公貼以開閤字則晉/書王敦開後閤放出羣妾也)今年洗心參佛祖夢中舊
事時一笑坐覺俯仰成今古願君不用刻此詩東海桑
田真旦暮(援神仙傳麻姑謂王方平曰接待以來已見/東海三為桑田向到蓬萊水又淺於往日㑹)
(時略半且豈将復為陵陸乎方平/笑曰聖人皆言海中行復揚塵矣)
　　次韻張甥棠美述志(名宗奭/)
仲子甘心織屨避萬鍾淵明不肯折腰為五斗一年鴻
鴈識來往終日沐猴誰去取知甥詩意慕兩君讀書要
在存心久平生所談性命奥長棄不憂金石朽我今巳
習鶖子定猶復晨朝怖頭走刳心先擬射聲名不作羊
鄒悲峴首雲梯雨矢集無方我巳中灰同墨守恐甥自
是禹門鱗未可潛逃入吾藪琢磨晚覺孟光賢畏我故
言時被肘甥能鉏我青門𤓰正午時來休老手
　　答子勉三首
君不登郎省還應上諫坡才髙殊未識嵗晚幸無他櫪
馬羸難出鄰雞凍不歌寒爐餘㡬火灰裏撥隂何
驚人得佳句或以傲王公處士還清節滑稽安足雄深
沉似康樂簡逺到安豐一㸃無俗氣相期林下風
欲舞腰身栁一窠小梅催拍大梅歌舞餘片片梨花落
争奈當塗風物何
　　答海上翁
仙翁不復見新詩疑是河南石壁曦海水豈容鯨飲盡
燃犀何處覔瓊枝
　　次韻完夫再贈之什某已卜居毗陵與完夫有廬
　　里之約云
栁絮飛時笋籜斑風流二老對開闗雪芽為我求陽羡
乳水君應餉恵山竹簟凉風眠晝永玉堂制草落人間
應容緩急煩閭里桑柘聊同十畝閒
　　走筆謝吕行甫恵子魚
卧沙細肋吾方厭通印長魚誰肯分好事東平貴公子
貴人不與與蘇君
　　答晁以道索書
閲世真難記如公自不忘其於書太簡正以懶相妨
　　西山詩和者三十餘人再次前韻為謝
朱顔發過如春醅胸中梨棗初未栽丹砂未易掃白髮
赤松却欲㕘黄梅寒溪本自逺公社白蓮翠竹依崔嵬
當時石泉照金像神光夜發如五臺飲泉鑒面得真意
坐視萬物皆浮埃欲收暮景返田里逺􁆑江水窮離堆
還朝豈獨羞老病自歎才盡傾空罍諸公渠渠若夏屋
吞吐風月清隅隈我如廢井久不食古甃缺落生陰苔
數詩往復相感發汲新除舊寒光開遥知二月春江闊
雪浪倒巻雲峰摧石中無聲水亦静云何解轉空山雷
欲就諸公評此句要識憂喜何従來願求南宗一勺水
往與屈賈湔餘哀
　　次韻謝子髙讀淵明傳
枯木嵌空微黯淡古器雖在無古絃袖中正有南風手
誰為聴之誰為傳風流豈落正始後甲子不數義熈前
一山黄菊平生事無酒令人意缺然
　　魯直以詩饋雙井茶次韻為謝
江夏無雙種奇茗汝陰六一誇新書磨成不敢付僮僕
自看雪湯生璣珠列仙之儒癯不腴只有病渇同相如
明年我欲東南去畫舫何妨宿太湖(歸田録草茶以雙/井為第一畫舫宿)
(太湖北渚/貢茶故事)
　　次韻魯直戲贈
昨夜試微凉汗衾初退紅我願偕秋風隨身入房櫳君
王不好事只作好驚鴻細看巻蠆尾我家真栗蓬
　　謝曹子方恵新茶
陳植文華斗石髙景公詩句復稱豪數奇不得封龍頟
禄仕何妨有馬曺囊簡久藏科斗字劍鋒新瑩鸊鵜膏
南州山水能為助更有英辭勝廣騷
　　謝蘇自之恵酒
髙士例須憐麴糵此語嘗聞退之說我今有說殆不然
麴糵未必髙士憐醉者墜車荘生言全酒未若全於天
達人本自不虧缺何暇更求全處全景山沈迷阮籍傲
畢卓盜竊劉伶顛貪狂嗜怪無足取世俗喜異矜其賢
杜陵詩客尤可笑羅列八子㕘羣仙流涎露頂置不說
為問底處能逃禪我今不飲非不飲心月皎皎長孤圓
有時客至亦為酌琴雖未去聊忘絃吾宗先生有深意
百里雙罌逺将寄且言不飲固亦髙舉世皆同吾獨異
不如同異兩俱冥得鹿亡羊等嬉戲决須飲此勿復辭
何用區區較醒醉
　　奉和成伯大雨中㑹客解嘲
樂事難并真實語坐排用意多乖誤興來取次或成懽
瓦鉤却勝黄金注我生禍患久不擇肯為一時風雨阻
天公變化豈有常明月行看照歸路
　　次韻參寥寄少游
巖棲水石已皤然交舊何人慰眼前素與晝公心印合
每思秦子意珠圓當年步月來幽谷拄杖穿雲冒夕煙
臺閣山林本無異故應文字不離禪
　　次韻致逺
長笑右軍稱草聖不如東野以詩鳴樂天自欲吟淮月
懐祖無勞聴角聲
　　謝都事恵米
平生忍慾今忍貧閉口逢人不少陳俸薄身輕趙都事
也能作意向詩人
　　次韻章子厚飛英留題
欵叚曾陪馬少游而今人在鳯麟洲黄公酒肆如重過
杳杳白蘋天盡頭
　　余舊在錢塘伯固開西湖今方請越戲謂固可復
　　來開鏡湖伯固有詩因次韻
已分江湖送此生㑹稽行復得岑成鏡湖席巻八百里
坐嘯因君又得名
　　陳伯比和回字復次韻
百里馮生寧屑去湖海陳侯猶肯來詩書好在家四壁
蒲栁蓊然城一隈騎上下山亦疎矣鯈從容出何為哉
市橋十步即塵土晚雨瀟瀟殊未回
　　子美召公擇飲偶以病不及往公擇有詩次韻
樊素阿蠻皆巳出使君應作玉筝歌可憐病士西窻下
一夜丹田手自摩
　　謝恵猫兒頭笋
長沙一日煨籩筍鸚鵡洲前人未知走送煩公助湯餅
猫兒突兀䑕穿籬
　　觀子美病中作嗟歎不足因次韻
百尺長松澗下摧知君此意為誰來霜枝半折孤根出
尚有狂風急雨催
　　次韻廻文三首
春機滿織迴文錦粉淚揮殘露井桐人逺寄情書字小
栁絲低日晚庭空
紅牋短寫空深恨錦句新翻欲斷腸風葉落殘驚夢蝶
戍邊回鴈寄情郎
羞雲歛慘傷春暮細縷詩成織意深頭伴枕屏山掩恨
日昏塵暗玉窻琴
　　和迴文五首
紅窻小泣低聲怨永夕春寒斗帳空中酒落花飛絮亂
曉鶯啼破夢怱怱
同誰更倚閒窻繡落日紅扉小院深東復西流分水嶺
恨無愁續斷絃琴
寒信風飄霜葉黄冷燈殘月照空牀看君寄憶傳文錦
字字縈愁寫斷腸
前堂畫燭花凝淚半夜清香烟惹衾煙鎖竹枝寒宿鳥
水沈天色霽横參
蛾翠歛時聞燕語涙珠彈處見鴻歸多情妾似風花亂
薄倖郎如露草睎
　
　
　
　
　
　
　
　
　
　
　
　
　
　
　
　東坡詩集註巻十四
欽定四庫全書
　東坡詩集註巻十五
　　　　　　　　　　　　宋　王十朋　撰
　送别
　　趙徳麟餞飲湖上舟中對月
老守惜春意主人畱客情官餘閒日月湖上好清明新
火發茶乳温風散粥餳(子仁白居易清明詩留/餳和冷粥出火煑新茶)酒闌紅
杏闇日落大堤平(揚劉禹錫詩春/江月出大堤平)清夜除燈坐孤舟擘
岸撐逮君幘未墮(縯晉書庾敳字子嵩於東海王越/坐頽然醉幘墮几上以頭就穿)對
此月猶横
　　送曾子固倅越得燕字(次公以先生詩案考之此/熈寧二年詩也堯卿子固)
　　　(名鞏南豐人嘉祐二年永叔知貢舉子固兄/弟四人同登科治平中與東坡同在館中)
醉翁門下士雜㳫難為賢(倬劉向傳雜沓/衆賢罔不肅和)曾子獨超軼
孤芳陋羣妍昔從南方來與翁兩聨翩翁今自憔悴子
去亦宜然(次公醉翁為參政時子固/亦在館閣故云兩聨翩)賈誼窮適楚(厚賈/誼傳)
(天子議以誼任公卿之位絳灌之屬/皆害之出為長沙太傅長沙楚地也)樂生老思燕(縯樂/毅去)
(燕奔趙燕王以其子間為/昌國君而毅往來復通燕)那因江鱠美遽厭天庖羶但
苦世論隘聒耳如蜩蟬(次公按先生詩案云送曾鞏詩/以譏近來多用刻薄之人議論)
(鄙隘如蟬之鳴不足聴也師晉/嵇康書賔客盈座鳴聲聒耳)安得萬頃池養此横海
鱣(援賈誼弔屈原賦横江湖之鱣鯨兮固將制於螻蟻/厚謝晦詩偉哉横海鱗壯矣垂天翼李白詩魯國一)
(杯水難容/横海鱗)
　　王頥赴建州錢監求詩及草書
我昔識子自武功寒􁨃夜語尊酒同(次公武功縣名屬/永興軍今之長安)
(也退之答張徹詩云勤/來得晤語勿憚宿寒􁨃)酒闌燭盡語不盡倦僕立寐僵
屏風(縯漢陳萬年病召其子咸教戒于/牀下語至夜半咸睡頭觸屏風)丁寧勸學不死
訣自言親受方瞳翁(縯南史陶𢎞景年踰八十而有壯/容仙書云眼方者夀千嵗𢎞景末)
(年一眼有時而方厚真人之目方瞳緑筋貫之有紫光/援李根兩目瞳子皆方仙經説八百嵗人瞳子方也次)
(公拾遺記老叟五人/見老聃其瞳子方)嗟予聞道不早悟醉夢顛倒隨盲
聾邇來憂患苦摧剥意思蕭索如霜蓬羡君顔色愈少
壯外慕漸少由中充河車挽水灌腦黑(縯黄庭經云北/方正氣名河車)
(仙經云鈆絶河車空所作必無功鈆失河車絶萬事無/所出次公道訣云脅腹腰曲緑黄河水逆流河車挽水)
(葢搬運/之法也)丹砂伏火入頰紅(師道家言服九轉丹砂者為/地行仙安國古嵩子真訣云)
(大丹第六轉以文武火養一伏時成其伏大朱砂以/楮汁丸如麻子大每日空心酒下三丸駐顔定色)大
梁相逢又東去但道何日辭樊籠(師莊子内篇澤雉十/步一啄百步一飲不)
(蘄蓄乎樊中倬南史楊休之不樂煩職典選/久曰此官實自清華但妨吾賞真是樊籠矣)未能便乞
􁆩漏令(厚晉葛洪聞交趾出丹砂求為􁆩漏/令帝不許洪曰非欲求榮以有丹爾)官曺似是
錫與銅(縯晉王㣲之為桓冲騎兵參軍/冲問卿署何曺對曰似是馬曺)留詩河上慰離
别草書未暇縁匆匆(厚晉衛恒傳載張伯英下筆/必為楷則曰匆匆未暇草書)
　　送安惇秀才失解西歸
舊書不厭百囘讀熟讀深思子自知(縯人有從董遇學/者遇不肯教而云)
(必當先讀百回讀/書百遍而義自見)他年名宦恐不免今日棲遲那可追
我昔家居㫁還徃著書不復窺園葵(厚董仲舒為博士/下帷講誦三年不)
(窺園次公園葵字則使/公儀子㧞去園葵也)朅來東遊慕人爵棄去舊學從
兒嬉狂謀謬算百不遂惟有霜鬢來如期故山松柏皆
手種行且拱矣歸何時(厚左傳秦穆公使孟明西乞白/乙伐鄭蹇叔哭之公曰爾何知)
(中夀爾墓/之木拱矣)萬事早知皆有命十年浪走寧非癡(厚南史/沈攸之)
(言早知窮達有命/恨不十年讀書)與君未可較得失臨别惟有長嗟咨
　　送任伋通判黄州兼寄其兄孜(堯卿孜時為簡州/平泉令字師聖伋)
　　　(字師中皆名士眉人也東坡謂之/大任小任兄弟於慶厯間登第)
吾州之豪任公子少年盛壯日千里(縯史記田光曰騏/驥盛壯之時一日)
(而馳千里至其/衰老駑馬先之)無媒自進誰識之有才不用今老矣别
來十年學不厭讀破萬巻詩愈美(縯杜詩讀書破萬/巻下筆如有神)黄
州小郡夾谿谷茆屋數家依竹葦(次公見佛書/稻麻竹葦)知命無
憂子何病見賢不薦誰當恥平原老令更可悲(次公此/所謂寄)
(其兄孜也平原/則簡州屬縣)六十青衫貧欲死桐鄉遺老至今泣(縯/前)
(漢朱邑字仲卿病且死屬其子曰我故桐鄉吏其民愛/我必葬我桐鄉後世子孫奉嘗我不如桐鄉民饒按同)
(安志云朱司農廟在桐城縣西南漢書志云大司農朱/邑冡在桐城西郭外子仁李白詩云六帝餘古丘樵蘇)
(泣遺/老)潁川大姓誰能箠(援漢書潁川大姓原楮宗族恣/横賓客犯為盗賊前二千石莫)
(能禽制趙廣漢為太守既至/數月誅原楮首惡郡中震慄)因君寄聲問消息莫對黄
鷂矜爪嘴(縯退之詩魯連細而黠有似黄/鷂子田巴兀老蒼憐汝矜爪嘴)
　　送劉攽倅海陵(堯卿邠字貢父/嘗為泰州通判)
君不見阮嗣宗臧否不挂口(縯晉阮籍字嗣宗不拘禮/法發言𤣥逺口不臧否人)
(物/)休誇舌在牙齒牢(援史記楚相遺璧意張儀掠笞數/百其妻羞之儀曰視吾舌尚在不)
(妻笑曰在也儀曰足矣厚退之詩羡君牙齒牢且潔師/按公赴詔獄招此詩譏諷朝廷新法不便不容人直言)
(不如耳不聞/而口不言也)是中惟可飲醇酒(厚南史謝朏為吳興其/弟瀹於征虜渚送别朏)
(指瀹口曰此/中唯宜飲酒)讀書不用多作詩不須工海邊無事日日
醉夢魂不到蓬萊宫(次公杜詩憶獻/三賦蓬萊宫)秋風昨夜入庭樹
蓴絲未老君先去(養源齊民要術云羮之菜蓴為第一/四月蓴生莖而無葉名雉尾蓴芽甚)
(肥美葉舒/長名絲蓴)君先去幾時囘劉郎應白髪桃花開不開(堯/卿)
(劉夢得元和十年自朗州承召至京師戲贈看花諸君/子詩紫陌紅塵拂面來無人不道看花回𤣥都觀裏桃)
(千樹盡是劉郎去後栽大中二年三月復來遊作絶句/并引曰予貞元二十一年為尚書屯田員外郎時此觀)
(中未有花木是嵗出牧連州尋貶朗州司馬居十年召/至京師人人皆言有道士植仙桃滿觀如爍晨霞遂作)
(詩以志一時之事旋左出牧予今十有四年得為主客/郎中重遊兹觀蕩然無復一樹唯兔葵燕麥動摇春風)
(耳因再題二十八字以俟後遊詩曰百畆庭中半是苔/桃花落盡菜花開種桃道士歸何處前度劉郎今再來)
　　送錢藻出守婺州得英字(堯卿藻/字醇老)
老手便劇郡(師朱邑傳云/逺守劇郡)髙懷厭承明(縯嚴助為㑹稽/太守上賜書曰)
(君厭承明之廬勞侍從/之事懷故鄉出為郡吏)聊紆東陽綬(縯婺州故/東陽郡)一濯滄
浪纓東陽佳山水(厚劉禹鍚詩東陽自是佳山水何况/曾經沈隠侯信民韻語陽秋云東陽)
(峴山去縣三里/舊名三丘山)未到意已清過家父老喜(次公後漢岑/彭傳有詔過)
(家上/冢)出郭壺漿迎子行得所願愴悢居者情吾君方急
賢日旰坐邇英(邇英閣名堯卿宋景文詩太極洪樞暇/西清秘閣開文從壁府出輦上殿中來)
(葢謂/是也)黄金招樂毅(縯燕昭王置千金于臺上以延天下/士謂之黄金臺於是樂毅往燕委質)
(為/臣)白璧賜虞卿(援史記虞卿躡屩擔簦説趙孝成王一/見賜黄金百鎰白璧一雙再見爵上卿)
子不少自貶陳義空崢嶸(厚孔子世家子貢曰夫子之/道至大也故天下莫能容夫)
(子盍少貶焉縯莊子楚王反國賞國人屠羊說不受/王曰屠羊說陳義甚高堯卿子美詩崢嶸吐髙論)古
稱為郡樂漸恐煩敲榜臨分不敢盡醉語醒還驚(師按/公赴)
(詔獄招此詩言行青苗助役不免用鞭箠催促醉中/道此醒後還驚恐得罪以譏諷朝廷立法不便之故)
　　送吕希道知和州(堯卿希道乃/文穆之後)
去年送君守解梁今年送君守櫪陽(次公櫪陽/和州也)年年送
人作太守(縯世説襄陽羅友好學嗜酒桓温雖以才遇/之許而不用人有得郡者温為席送别友亦)
(被命至尤遲晚温問之答曰旦出門逢一鬼揶揄云我/只見汝送人作郡不曾見人送汝作郡遂慙怖却回不)
(覺淹緩温心愧焉/後以為襄陽太守)坐受塵土堆胷腸君家聨翩三將相
(堯卿䝉正諡文穆本朝名相其姪曰/夷簡夷簡之子曰公著皆為將相)富貴未巳今方將
鳳雛驥子生有種(厚杜詩竇侍御驥之子鳳之雛年未/三十忠義俱堯卿龎統者徳公之從)
(子也徳公謂統為鳳雛晉陸雲幼時吳尚書閔鴻見而/奇之曰此兒若非龍駒當是鳳雛北齊裴景鸞景鴻河)
(東聞喜人並有逸才/河東呼景鸞為驥子)毛骨徃往傳諸郎(堯卿晉宋時江/左謂王謝子弟)
(為烏衣/諸郎)觀君崛鬱負奇表便合劒佩趨明光胡為小郡
屢奔走征馬未解風帆張我生本自便江海忍恥未去
猶彷徨無言贈君有長嘆美哉河水空洋洋(厚孔子將/西見趙簡)
(子至于河而聞竇鳴犢舜華之死也臨河/歎曰美哉河水洋洋乎吾之不濟命矣夫)
　　送文與可出守陵州(堯卿與可名同梓州鹽亭縣/人皇祐元年馮京榜及第)
壁上墨君不解語(次公晉人以卿為常以君為重命竹/謂之君者王子猷也子猷常寄居空)
(宅中便令種竹或問其故但嘯咏指竹曰何可一日無/此君邪此子猷命竹謂之君也文與可善墨竹今先生)
(又呼墨竹為墨君葢/嘗作墨君堂記云)見之尚可銷百憂而况我友似君
者素節凜凜欺霜秋清詩健筆何足數(次公杜詩清詩/近道要又云健)
(筆凌/鸚鵡)逍遥齊物追莊周奪官遣去不自覺曉梳脫髮誰
能收江邊亂山赤如赭(次公史記秦始皇/伐山樹赭其山)陵陽正在千
山頭知君逺别懷抱惡時遣墨君消我愁
　　送劉道原歸覲南康(堯卿道原名恕廬州人熈寧/二年為秘書丞編修文字)
晏嬰不滿六尺長(厚史記晏子御者之妻語其夫曰晏/子長不滿六尺身相齊國名顯諸侯)
高節萬仞凌首陽(縯齊崔杼弑莊公立景公而相之盟/國人曰所不與崔慶者讀未終晏子)
(抄易其詞曰嬰所不唯忠於君利社稷者/是與有如上帝乃㰱首陽伯夷叔齊也)青衫白髪不
自歎富貴在天那得忙十年閉戸樂幽獨百金購書收
散亡朅來東觀弄丹墨聊借舊史誅姦彊(次公東觀言/道原之為史)
(官也後漢述/史於東觀)孔融不肯下曺操(縯融見操雄詐漸著數/不能堪故發詞褊宕多)
(致乖/忤)汲黯本自輕張湯(援張湯深文苛刻黯罵曰天下/謂刀筆吏不可為公卿果然必)
(湯/也)雖無尺箠當寸刃口吻排擊含風霜自言靜中閲世
俗有似不飲觀酒狂衣巾狼藉又屢舞(任葢寛饒曰我/乃酒狂詩云屢)
(舞僛僛屢/舞傞傞)傍人大笑供千塲交朋翩翩去畧盡惟我與
子猶彷徨世人共棄君獨厚豈敢自愛恐子傷朝來告
别驚何速歸意已逐征鴻翔匡廬先生古君子(堯卿匡/廬先生)
(道原父也致仕/二十餘年矣)挂冠兩紀鬢未蒼(援晉陶𢎞景/挂冠神武門)定將文
度置膝上(縯晉王述愛其子坦之雖長/大猶抱置膝上文度坦之字)喜動鄰里烹猪
羊(縯古樂府木蘭歌鄰里喜/我歸磨刀霍霍向猪羊)君歸為我道姓字幅巾他
日容登堂(厚東漢符融遊太學師事少府李膺膺風性/髙簡嘗每見融輙絶他賓客聴其言論融幅)
(巾奮袖談/辭如雲)
　　送張安道赴南都留臺
我公古仙伯(次公道科有仙卿仙伯如集仙録大茅君/傳有云紫陽左公太極仙伯是也堯卿神)
(仙王知逺母夢靈鳳集因而有娠僧寶誌曰生子當為/神仙宗伯其後知逺謂弟子曰吾漸游洞府仙曹除吾)
(為少室/仙伯)超然羨門姿(縯西漢郊祀志始皇東遊海上求/仙人羨門之屬應劭曰羨門名子)
(高古仙人也堯卿紫陽真人周義山入䝉山遇羨門子/乗白鹿執羽葢佩青旄之節侍從十餘玉女真人乃再)
(拜叩頭乞長生要訣羨門子曰子名在丹鳳玉室/中何憂不仙先生以安道有仙風道骨故云耳)偶懷
濟物志遂為世所縻黄龍遊帝郊簫韶鳳來儀(厚禮記/龜龍在)
(郊藪揚雄傳鳯凰巢其樹黄龍/逰其沼書簫韶九成鳯凰來儀)終然反溟極豈復安籠
池(次公晉潘安仁/云池魚籠鳥)出入四十年憂患未嘗辭一言有歸
意闔府諫莫移吾君信英睿搜士及茆茨(堯卿當時/神宗皇帝)無
人長者側何以安子思歸來掃一室(次公後漢陳蕃嘗/閒處一室而庭宇)
(蕪穢薛勤謂蕃曰孺子何不灑掃以待賔/客曰大丈夫當掃除天下安事一室乎)虛白以自怡
(縯莊子虛室生/白吉祥止止)遊於物之初(厚莊子吾遊/于物之初)世俗安得知
我亦世味薄因循鬢生絲出處良細事從公當有時
　　潁州初别子由二首(堯卿熈寜四年十月公赴杭/州通判時黄門送至潁州别)
征帆掛西風别淚滴清潁留連知無益惜此須臾景我
生三度别(堯卿與黄門初别于鄭州/門外次别鄭州今别潁州)此别尤酸冷念子
似先君木訥剛且靜寡辭真吉人介石乃機警(縯易吉/人之辭)
(寡又曰介于石不終日貞吉師按公赴詔獄招此詩言/弟曾爭議新法不合乞罷既美其去果决亦是譏新法)
(之不/便也)至今天下士去莫如子猛嗟我久病狂意行無坎
井有如醉且墜(縯莊子醉者之墜車/雖疾不死其神全也)幸未傷輙醒從今
得閒暇黙坐消日永作詩解子憂持用日三省
近别不改容逺别涕沾胷咫尺不相見實與千里同人
生無别離誰知恩愛重始我來宛丘牽衣舞兒童便知
有此恨留我過秋風秋風亦己過别恨終無窮問我何
年歸我言嵗在東(堯卿嵗在東/辰卯年也)離合既循環憂喜迭相
攻悟此長太息我生如飛蓬多憂髪早白不見六一翁
(師歐陽公自號六一居士云吾家藏書三代以來金石/遺文一千巻有琴一張有棊一局有酒一壺而吾身處)
(其間是/為六一)
　　夀州李定少卿出餞城東龍潭上
山鵶噪處古靈湫亂沫浮涎遶客舟(無逸延平志云苦/竹潭在尤溪縣西)
(四十五里潭有五龍人常見之有漁者棹舟潭上龍/吐涎沫舟膠不能進自辰至午涎沫漸泮遂獲免焉)未
暇燃犀照奇鬼(次公燃犀見仙遊潭詩註奇鬼字出張/平子思𤣥賦註曰梁北部有奇鬼善效)
(人之子姪/昆弟云)欲將燒燕出潜虯(縯燕肉水族嗜之今釣魚/聚蛇其術多以燕肉次公)
(梁四公記載震澤洞事杰公曰龍畏蠟愛美玉及空青/而嗜燕啟之武帝燒燕五百枚教羅子春以燒燕徃而)
(得寶珠蜀都賦下髙鵠出潜虯邦衡物類相感志云龍/之為性麤猛而畏鐵愛玉及空青而嗜燒燕肉故食燕)
(肉之人不可/以渡江海)使君惜别催歌管村巷驚呼聚玃猴北地
他年頌遺愛觀魚并記老莊周
　　送蔡冠卿知饒州(熈寜五/年壬子)
吾觀蔡子與人遊掀豗笑語無不可平時儻蕩不驚俗
臨事迂濶乃過我横前坑穽衆所畏布路金珠誰不裹
(次公先生詩案自言以譏當今朝廷進用之人有逆其/意者則設坑穽以陷之有順其意者則以利誘之如以)
(金玉布/于道路)邇來變化驚何速昔號剛彊今亦頗憐君獨守
廷尉法(縯張釋之曰廷尉天下之平也一傾而天/下用法皆為之輕重民安所措其手足)晚嵗
却理鄱陽柁莫嗟天驥逐羸牛(子仁杜詩錦樹行/天馬跛足隨羸牛)欲試
良玉須猛火(援淮南子鍾山之玉灼以罏炭三/日三夜色澤不變得天地之精也)世事徐
觀真夢寐人生不信長坎軻知君决獄有隂功(縯于定/國父于)
(公曰我治獄多隂/德子孫必有興者)他日老人酬魏顆(厚左傳魏顆以父/治命嫁其愛妾及)
(輔氏之役見老人結草以抗秦將杜回因獲之夜夢老/人曰余而所嫁婦人之父也爾用先人之治命余是以)
(報/)
　　送岑著作
懶者常以靜靜豈懶者徒拙則近於直而直豈拙歟夫
子靜且直雍容時巻舒嗟我復何為相得歡有餘我本
不違世而世與我殊拙於林間鳩懶於氷底魚人皆笑
其狂子獨憐其愚直者有時信(平/)靜者不終居而我懶
拙病不受砭藥除臨行怪酒薄己與别淚俱後㑹豈無
時遂恐出處疎惟應故山夢隨子到吾廬(次公淵明詩/吾亦愛吾廬)
(詳此詩末句則岑/著作赴官眉州也)
　　送張職方吉甫赴閩漕六和寺中作(堯卿按杭州/圖經云六和)
　　　(塔在龍山月輪峰開寶三年智/果禪師始建塔因即其地造寺)
羨君超然鸞鶴姿江湖欲下還飛去空使吳兒怨不留
青山漫漫七閩路門前江水去掀天寺後清池碧玉環
(次公六和寺後有池蘇子美所賦金鯽/魚是也又禹錫詩云水遶亭臺碧玉環)君如大江日千
里我如此水千山底
　　送張軒民寺丞赴省試
龍飛甲子盡豪英(次公李白詩談笑盡豪英而豪英字/本出袁盎云天子所與共六尺輿者)
(皆天下/豪英也)嘗喜吾猶及老成人競春蘭笑秋菊(縯煙花録/煬帝曰春)
(蘭秋菊各一時之芳次公陳/崇業云蘭菊異芳胡有廢者)天教明月伴長庚(次公長/庚太白)
(也退之詩云東方未明大/星没獨有太白對殘月)傳家各自聞詩禮與子相逢
亦弟兄洗眼上林看躍馬(次公上林漢苑名以言京師/若瓊林苑者乃新先輩所宴)
(之處史記蔡澤云躍馬食/肉富貴四十三年足矣)賀詩先到古宣城(伯父與太/平州張侍)
(讀同年/此其子)
　　次韻孫莘老見贈時莘老移廬州因以别之
鑪錘一手賦形殊造物無心敢望渠我本疎頑固當爾
子猶淪落况其餘龔黄側畔難言政(援龔遂為渤海太/守黄霸為潁川太)
(守見前漢/循吏傳)羅趙前頭且眩書(莘老見稱政事與書而莘/老書至不工厚晉衛恒傳)
(羅叔景趙元嗣與張伯英並時見稱故伯/英自稱上比崔杜不足下方羅趙有餘)惟有陽闗一
杯酒慇懃重唱贈離居
　　贈别
青鳥銜巾久欲飛(縯太平廣記漢武故事七月七日於/永華殿齊西王母來至有二青鳥挾)
(侍王母旁厚杜詩楊花雪落/覆白蘋青鳥飛去銜紅巾)黄鶯别主更悲啼(援唐韓/滉鎮浙)
(西戎昱為部内刺史有官妓善歌色亦閑妙昱情屬至/厚滉聞其能召至籍中昱為詞以送云送客春風湖上)
(亭柳條藤蔓繫人情黄鶯久住還相識欲别/頻啼四五聲妓至唱戎此詞滉即時歸之)慇懃莫忘
分攜處湖水東邊鳳嶺西
　　席上代人贈别三首
悽音怨亂不成歌縱使重來奈老何淚眼無窮似梅雨
(次公風土記夏至前雨名黄梅雨水潤/土溽三月雨曰迎梅五月雨曰送梅)一畨匀了一畨
多
天上麒麟豈混塵(縯南史徐陵母臧氏嘗夢五色雲化/為鳳集左肩上已而誕陵年數嵗家)
(人攜以候寶誌誌摩其/頂曰天上石麒麟也)籠中翡翠不由身(次公籠中翡/翠見白樂天)
(詩/)那知昨夜香閨裏更有偷啼暗别人
蓮子擘開須見臆楸枰著盡更無期破衫却有重逢處
一飯何曾忘却時(次公此吳歌格借字寓意也古詩有/云圍碁燒敗□著子故依然乃此格)
(矣蓮子曰菂菂中么荷曰薏須見臆以菂之薏言之楸/枰碁槃也杜牧詩云玉子紋楸一路饒則此楸謂之矣)
(更無期以碁言之重縫處以縫綻之縫/隠之也忘却時以匙匕之匙隠之也)
　　送杭州杜戚陳三掾罷官歸鄉(師熈寧/五年)
秋風摵摵鳴枯蓼(次公摵所革反潘安仁秋興賦庭樹/摵以灑落兮勁風厲而吹帷注摵葉)
(落/貌)船閣荒村夜悄悄正當逐客㫁腸時君獨歌呼醉連
曉(厚漢曺參傳相舍後園近吏舍日飲歌呼/參聞之乃反取酒張坐飲大歌呼與相和)老夫平生
齊得喪尚戀㣲官失輕矯君今憔悴歸無食五斗未可
秋毫小(縯陶淵明云吾不能為五/斗米折腰事鄉里小兒)君言失意能幾時月
啖蝦蟆行復皎(厚盧仝月蝕詩傳聞古老説蝕月蝦蟆/精次公先生詩話云玉川子作月蝕詩)
(以為蝕月者月之蝦蟆也梅聖俞作日蝕詩云日蝕者/三足烏也此固因俚説以寓其意也戰國䇿曰日月暈)
(於外其賊在内/則俚説亦當矣)殺人無驗中不快此恨終身恐難了(次/公)
(平時讀此詩未盡解及觀先生詩案而後釋然葢杭州/録事㕘軍杜子房司戸陳珪司理戚秉道各為承受勘)
(夏香事本路提刑陳睦舉駁差張若濟重勘上件三員/官因此衝替月啖蝦蟆行復皎言陳睦張若濟䝉蔽朝)
(廷殺人無驗中不快詩案作終不快意者欲致夏香以/死罪而杜陳戚三掾不敢以死罪處之則殺人為無憑)
(驗終不/决也)徇時所得能幾何隨手已遭憂患繞(堯卿張若/濟不久亦)
(被/劾)期君正似種宿麥忍饑待食明年麨(次公酉人呼/𢷬麥屑為麨)
　　次韻周長官夀星院同餞魯少卿
琉璃百頃水仙家(縯杜詩天地黯慘忽異色波濤萬頃/堆琉璃師杭州西湖上有水仙王廟)
風靜平湖響釣車寂厯疎松欹晚照伶俜寒蝶抱秋花
困眠不覺依蒲褐歸路相將踏桂華(縯唐垂拱中天台/桂子落十餘日方)
(止子仁桂華意指月也胡𤓰反舊註引天/台桂子非是不然却成重押花字韻矣)更著綸巾披
鶴氅他年應作畫圖誇(厚綸巾則晉人白綸巾也王恭/於雪中披鶴􁐻而行孟昶視之)
(曰神仙中人也恭美姿儀人多/愛悦或目之云濯濯如春月柳)
　　杭州牡丹開時僕猶在常潤周令作詩見寄次其
　　韻復次一首送赴闕
羞歸應為負花期己見成隂結子時(厚唐闕記載杜牧/之詩自是尋春去)
(較遲不須惆悵怨芳時狂風落/盡深紅色緑葉成隂子滿枝)與物寡情憐我老遣春
無恨賴君詩玉臺不見朝酣酒(次公南部新書載李正/封詩國色朝酣酒天香)
(夜染衣上指楊妃曰粧臺前飲以/一紫金盞酒則正封之詩見矣)金縷猶歌空折枝(縯/杜)
(秋娘金陵女也年十五為李錡妾嘗為錡唱詞云勸君/莫惜金縷衣勸君須惜少年時花開堪折直須折莫待)
(無花空折枝/見杜牧之序)從此年年定相見欲師老圃問樊遲
莫負黄花九日期人生窮達可無時十年且就三都賦
(厚左思欲賦三都乃詣著作郎張載訪岷邛之事遂搆/思十年門庭藩溷皆置紙筆遇得一句即便疏之自以)
(其所見不博求為秘書郎及賦成豪/貴之家競相傳寫都城為之紙貴)萬戸終輕千首詩
(縯杜牧之詩云誰人得似/張公子千首詩輕萬户侯)天靜傷鴻猶戢翼(次公傷鴻/事暗用戰)
(國䇿更嬴虛弦而落傷鴈也師/唐傅奕傳傷弓之禽驚曲木)月明驚鵲未安枝(任月/明星)
(稀烏鵲南飛遶樹三匝/無枝可依見魏武帝詩)君看六月河無水萬斛龍驤到
自遲(次公龍驤/大舟也)
　　送段屯田分得于字
勸農使者古大夫不惜春衫踐泥塗王事靡盬君甚劬
奉常客卿虬兩鬚(次公勸農使者指段屯田也奉常客/卿喬太傅也應為太常博士矣虬鬚)
(字崔琰對賔客虬鬚/直視唐有虬鬚公傳)東武縣令天馬駒(縯大宛國有善/馬生駒皆汗血)
(號曰天/馬子)泮宫先生非俗儒(任時趙是卿/為郡教授)相與野飲四子
俱樂哉此樂城中無溪邊䇿杖自攜壺腰笏不煩何易
于(厚唐何易于為益昌令太守崔朴遊宴江上索民挽/舟易于腰笏挽焉太守問狀對曰民方耕桑不可役)
(縣令閒眠當任/其勞朴慙乃罷)膠西病守老且迂(師公時為/密州守)空齋愁坐
紛墨朱(縯蘇綽為周行臺左丞始制文案/程式朱出墨入及計帳戸籍之法)四十豈不知
頭顱(縯摭遺載陶𢎞景與從兄書云昔仕宦期四十左/右作尚書郎即投簪髙邁今三十六方作奉朝請)
(頭顱可知/不如早去)畏人不出何其愚
　　送李供備席上和李詩
家聲赫奕葢并凉也解㣲吟錦瑟傍(縯杜詩何時詔此/金錢㑹暫醉佳人)
(錦瑟/傍)擘水取魚湖起浪引杯看劒坐生光(任杜詩看/劒引杯長)風
流别後人人憶才氣歸來種種長不用更貪窮事業風
騷分付與沈湘
　　送趙寺丞寄陳海州
景疏樓上喚蛾眉君到應先誦此詩(次公海州即東海/郡也二疏之鄉故)
(有樓曰/景疎)若見孟公投轄飲(縯陳遵字孟公毎大飲賓客/滿堂輙閻門取客車轄投井)
(中雖有急/終不得去)莫忘衝雪送君時(堯卿子美詩/北歸衝雨雪)
　　送喬施州(堯卿名叙字禹功嘗以太博換/左藏知欽州其後除知施州)
恨無負郭田二頃(厚史記蘇秦曰使我有洛陽負/郭田二頃豈能佩六國相印乎)空有
載行書五車(厚莊子恵施多方其書五車縯李襲譽謂/子孫吾負郭田十頃耕之足以食江都書)
(數車力讀/可求進)江上青山横絶壁雲間細路躡飛蛇雞號黑
暗通蠻貨(胡人謂犀為黑暗希聲酉陽雜俎云犀角通/者其理有倒挿正挿腰鼓挿倒者一半己下)
(通正者一半已上通腰鼓者中㫁不通故波斯謂牙為/白暗犀為黑暗縯靈犀之角雞見其影則鳴太公使南)
(宫适使義渠得駭雞犀以獻商紂次公抱朴子曰通天/犀有一白理如線者以盛米置羣雞中雞欲徃啄米至)
(輙驚却故南人/名曰駭雞犀也)蜂閙黄連採蜜花(次公本草言有苦蜜/葢蜂採黄連為之)
共怪河南門下士不應萬里向長沙(喬受知於吳丞相/而施州風土大類)
(長/沙)
　　送范景仁遊洛中
小人真闇事閒退豈公難(按公詩案招此譏當時所用/之人以小才而當大任闇於)
(事理以進為榮/以退為辱也)道大吾何病(縯顔淵曰夫子之道至大/故天下莫能容雖然不容)
(何/病)言深聴者寒憂時雖早白(子仁按先生嘗誌范公墓/云宋仁宗即位三十五年)
(未有繼嗣公獨奮曰事有大於此者乎即上疏請擇宗/室賢者異其禮物而試之政事以繫天下心聞者為之)
(股栗章累上不報待罪百/餘日章十九上鬚髪為白)住世有還丹得酒相逢樂無
心所遇安去年行萬里蜀路走千盤投老身彌健登山
意未闌西遊為櫻笋東道盡鵷鸞杖屨攜兒去園亭借
客看折花斑竹寺弄水石樓灘(縯石樓在河南/龍門伊水中)鬻馬衰
憐白(厚白居易致仕洛中既老又病風於是欲去/經費之兄長者將鬻其駱馬馬悲鳴復留之)驚雷
怯笑韓(援韓愈與盧仝樊宗師同謁少室山人李渤題/名刻于天封宮石柱上記龍潭遇雷事宫即唐)
(嵩陽觀堯卿退之題名云元和四年三月二十六日余/與著作佐郎樊宗師處士盧仝同自洛中至少室謁拾)
(遺公李渤宗師次玉泉寺疾作歸明日遂與渤仝道士/韋濛僧恵榮並少室而東抵衆寺上太室中峰宿封禪)
(壇下石室遂自龍潭寺下釣龍潭水遇雷明日觀啓母/石入此觀與道士趙元遇乃歸此乃唐嵩陽觀所題也)
蘚書摽洞府(歐陽永叔嘗遊嵩山日暮於絶壁上見苔/蘚成文云神清之洞明日復尋不見堯卿)
(曰按潁陽石唐山一峰特峙勢雄秀獨支徑通絶頂有/石室邢和璞算心處治平中許昌齡者安世之諸父也)
(蚤得神仙術杖策來居天下傾焉後遊太清宫時歐陽/文忠公守亳州公生平不喜佛老聞之要致郡舍與語)
(豁然有悟贈之詩曰緑髪青瞳瘦骨輕飄然乗鶴去吹/笙郡齊獨坐風生竹疑是孫登長嘯聲公集中有贈許)
(道人及石唐山隠者皆昌齡也一日公問道許告以公/屋宅己壞難復語此但明了前璄猶庶幾焉且道昔㳺)
(嵩見神清洞事公黙有所契語秘不傳後公歸汝隂臨/薨以詩寄之日石唐仙室紫雲深潁陽真人此算心真)
(人己去升寥廓嵗嵗嵓花自開落我昔曾為洛陽客偶/向嵓前坐磐石四字丹書萬仞崖神清之洞鏁樓臺雲)
(深路絶無人到鸞鶴今應待/我來事出蔡鞗西清詩話)松蓋偃天壇試與劉夫子
重尋靖長官(劉凡云曾見人嵩山幽絶處眼光如貓意/其為靖長官也師靖長官唐末五代之人)
(得道不/死云)
　　次韻景仁留别
公老我亦衰相見恨不數臨行一杯酒此意重山岳歌
詞白紵清琴弄黄鍾濁(縯鄒忌言琴曰大絃濁以春温/者君也聲中於宮宫為君五聲)
(之本生于黄鍾/琴有黄鍾調)詩新眇難和飲少僅可學欲參兵部選
有力誰如犖(次公朝野僉載云崔湜為吏部侍郎掌銓/有選人白湜曰某能翹闗負米湜笑曰若)
(壯何不求選兵部答曰外議謂崔侍郎下有氣/力者即得選左傳曰犖有力焉能投葢于稷門)且作東
諸侯山城雄鼓角南游許過我不憚千里邈(援吕安與/嵇康每一)
(相思千/里命駕)㑹當聞公來倒屣髪三握
　　送魯元翰少卿知衛州
冗士無處著寄身范公園(倬子由文集載子瞻兄始與/元翰皆倅杭州及自彭城還)
(止都門寓居范景仁/東園元翰時相過)桃花忽成隂薺麥秀己繁閉門春
晝永唯有黄蜂喧誰人肯攜酒共醉榆柳村髯卿獨何
者一月三到門我不往拜之髯來意彌敦(次公魯元翰/有髭髯故以)
(髯稱之如諸葛亮與闗羽書曰孟起一世之傑黥彭/之徒當與益徳並驅爭先猶未若髯之絶倫逸羣也)堂
堂元老後亹亹仁人言(厚謝安弱冠詣王濛清言良久/乃去濛子脩曰向客何如大人)
(濛曰此客亹亹為來逼人次公阮脩傳王衍族子敦謂/衍曰阮宣子可與言衍曰吾亦聞之但未知其亹亹之)
(處/)憶在錢塘嵗情好均弟昆時於氷雪中笑語作春温
欲飲徑相覔夜開叢竹軒搜尋到篋笥鮓醢無復存每
愧煙火中玉腕親炮燔(任小説載詩云吹火紅唇動楦/薪玉腕斜遥觀煙裏面恰似霧)
(中花事見孟/棨本事詩)别來今幾何相對如夢魂告我當北渡新
詩侑清尊坡陁大行麓洶湧黄河翻仕宦非不遇王畿
西北垣斯民如魚耳見網則驚奔皎皎千丈清不如尺
水渾刑政雖首務念當養其源一聞袴襦音(縯後漢廉/苑人歌之)
(曰廉叔度來何暮/昔無𥜗今五袴)盗賊安足論
　　次韻子由送蔣䕫赴代州學官
功利爭先變法初典刑獨守老成餘(縯詩雖無老成/人尚有典型)窮
人未信詩能爾(厚歐陽永叔云非詩能/窮人殆窮者而後工也)倚市懸知繡不
如(縯太史公曰農不如工工不/如商刺繡文不如倚市門)代北諸生漸狂簡牀頭
雜説為爬梳(次公晉王濟嘗詣/王湛見牀頭周易)歸來問鴈吾何敢疾世
王符解著書(縯王符隠居著書三十篇以譏當世得失/號曰潜夫論皇甫規解官歸安定人有以)
(貨得鴈門太守者亦去職還家書刺謁規規臥不迎既/入而問卿在郡食鴈美乎頃又曰王符在門規素聞符)
(名乃驚遽而起衣不及帶屣履迎門援符手而還與同/坐極歡時人為之語曰徒見二千石不如一逢掖言書)
(生道義/之貴也)
　　送顔復兼寄王鞏(堯卿復字長/道鞏字定國)
彭城居官冷如水誰從我游顔氏子我居且病君亦窮
衰窮相守正其理胡為一朝捨我去輕衫觸熱行千里
問君無乃求之歟答我不然聊爾耳(厚晉阮咸曰未能/免俗聊復爾耳)
京師萬事日日新(師劉禹錫詩不改南/山色其餘事事新)故人如放今有
幾君知牛行相君宅扣門但覔王居士(師謂王/鞏也)清詩草
聖俱入妙(師衛恒傳張伯英下筆必為楷/則至今尤寶其書謂之草聖)别後寄我書
連紙苦恨相思不相見約我重陽嗅霜蘂君歸可喚與
俱來未應指日方進擬太一老僊閒不出(張安道為/太一宫使)踵
門問道今時矣因行過我路幾何願君推挽加鞭箠吾
儕一醉豈易得買羊酤酒從今始(縯退之詩買羊/酤酒謝不敏)
　　初别子由
我少知子由天資和而清好學老益堅表裏漸融明豈
獨為吾弟要是賢友生(次公在先生與子由當如此矣/子由為先生畫賛亦云人曰吾)
(兄我曰/吾師)不見六七年㣲言誰與賡常恐坦率性(倬宋濟/老於塲)
(屋嘗試誤落官韻撫膺曰宋五坦率矣名甚著盧氏雜/説云唐徳宗夏中㣲行西明寺宋濟葛巾抄書上曰茶)
(請一椀濟曰鼎水方煎此有茶末可自潑之上又曰作/何事業是何姓名濟曰姓宋第五應進士舉須臾聞呼)
(官家濟惶懼上曰宋五坦率後聞禮部放/榜上令探濟無名上曰宋五又坦率矣)放縦不自程
㑹合亦何事無言對空枰使人之意消(縯莊子温伯雪/子正容以悟物)
(使人之/意也消)不善無由萌森然有六女包裹布與荆無憂賴
賢婦藜藿等大烹使子得行意青衫陋公卿明日無晨
炊倒牀作雷鳴(次公退之石鼎聨句序云/道士倚墻睡鼻息如雷鳴)秋眠我東閣
夜聴風雨聲(見與子由别於/鄭州西門外詩)懸知不久别妙理重細評
昨日忽出門孤州轉西城歸來北堂上古屋空崢嶸退
食悞相從入門中自驚南都信繁㑹人事水火爭(次公/南都)
(則南京也時子由從張文定簽書南京判為此别/也師退之石鼎聨句詩謬當鼎鼐間妄使水火爭)念當
閉閣坐頽然寄聾盲妻子亦細事文章固虛名㑹須掃
白髪不復用黄精(縯杜詩掃除白髪黄精/在君看他時氷雪容)
　　臺頭寺雨中送李邦直赴史館分韻得憶字人字
　　兼寄孫巨源二首
霜林日夜西風急老送君歸百憂集清歌窈𣺌入行雲
雲為不行天為泣(師五行志無雲/而雨為雨泣)紅葉黄花秋正亂白
魚紫蟹君須憶憑君說向髯將軍(縯孫權為張遼所敗/遼問降人向有紫髯)
(將軍為誰/曰孫㑹稽)衰鬢相逢應不識(堯卿劉夷父詩相逢應不/識歸去夢青樓文忠公詩)
(云滁人思我雖未忘/見我今應不能識)
珥筆西歸近紫宸(縯魏畧曰殿中侍御史簮白筆側階/而立上問曰此何官也辛毗曰御史)
(簮筆書過上帝所居曰/宸紫㣲天帝之座也)太平典册不縁麟(師杜預左傳/序孔子絶筆)
(于獲/麟)付君此事寧論晉(厚晉陳夀撰三國志時人稱其/有良史之才張華謂夀曰當以)
(晉書/相付)載我當時舊過秦(縯賈誼作過秦論司馬遷取之/以賛項羽班固因之次公按詩)
(案熈寜十年九月内李清臣差知國史軾作詩送清臣/云付君此事寧論晉載我當時舊過秦軾於宋仁宗朝)
(曽進論往古得失軾妄以賈誼自比/意欲李清臣於國史中載軾所進論)門外想無千斛米
(厚晉陳夀傳丁儀丁􁄉有盛名於魏陳夀謂其子曰/可覔千斛米當為尊公作佳傳子不與竟不作傳)墓
中知有百年人(縯漢末有發前漢宫人冢者宫人猶活/問漢時宫中事説之皆了了有次序又)
(發范明友奴冡奴亦三百五十餘年矣說霍光廢立之/際多與漢書相應者次公廣記載鄭郊謁友人於陳蔡)
(路逢一冡有竹二竿鄭為詩曰冡上兩竿竹風吹常裊/裊冢中人賡之曰下有百年人長眠不知曉先生之意)
(言必不如陳夀之希求當念/墓中之人而發其潜光也)看君雙眼明如鏡休把春
秋坐素臣(縯韓愈謂自古作史不有天禍必有人刑左/丘明紀春秋時事以失明厚杜預序左氏言)
(仲尼素王/丘明素臣)
　　送李公恕赴闕
君才有如切玉刀(縯周穆王征西戎西戎獻昆吾之劒/長尺有咫鍊鋼赤刀切玉如泥援漢)
(武故事於建章别造華殿四夷珍/寶充之火浣布切玉刀不可勝數)見之凜凜寒生毛願
隨壯士斬蛟蜃(縯荆佽飛澹臺滅明周處鄧遐許旌陽/皆古斬蛟者次公王粲刀銘曰陸剸犀)
(兕水截鯨鯤則/言用刀無害)不願腰間纒錦絛(次公杜甫大食寶刀/詩云蒼水使者捫赤)
(絛/)用違其才志不展(次公晉殷浩傳桓温每輕浩嘗謂/郄超曰浩有徳有言向使作令僕)
(足以儀刑百揆朝廷用違其才/耳師唐房琯賛曰用違所長)坐與胥吏同疲勞怱然
眉上有黄氣(厚退之詩城上赤雲呈/勝氣眉間黄色見歸期)吾君漸欲收英髦
立談左右皆動色一語徑破千言牢(縯退之淮西碑萬/口附和并為一談)
(牢不/可破)我頃分符在東武(次公漢文帝為竹使符與/太守分之東武密州也)脫畧
萬事唯嬉遨(次公江淹恨賦云脫畧公卿跌宕文史師/後漢馬援為隴西太守諸曺時白事援曰)
(此丞掾之職何足相煩/頗哀老子使得遊遨)盡壞屏障通内外(援晉阮籍傳/文帝輔政籍)
(嘗從容言於帝曰籍曾逰東平樂其風土帝大悦即拜/東平相籍乗驢到郡壞府舍屏障内外相望法令清簡)
(旬日/而還)仍呼騎曺為馬曺(縯晉王徽之為桓沖騎兵㕘軍/沖問卿署何曺對曰似是馬曺)
(又問管幾馬曰不知馬何由知數又/問馬比死多少曰未知生焉知死)君為使者見不問
反更對飲持雙螯(次公對飲借用曺參傳相舍後園近/吏舍吏含日飲歌呼從吏患之乃請)
(參遊後園幸相國召按之乃反取酒張坐飲大歌呼與/相和厚晉畢卓嘗謂人曰得酒滿數百斛船四時美味)
(置兩頭右手持酒杯左手持蟹/螯拍浮酒船中便足了一生矣)酒酣箕坐語驚衆(師前/漢張)
(耳傳髙祖箕踞罵詈甚慢之顔師/古注箕踞者謂曲兩脚其形如箕)雜以嘲諷窮詩騷(次/公)
(柳子厚寄韋瑜詩君今矻矻/又竄逐詞賦己復窮詩騷)世上小兒多忌諱獨能容
我真賢豪為我買田臨汝水逝將歸去誅蓬蒿安能終
老塵土下俯仰隨人如桔橰(縯莊子子不見桔橰者/乎引之則俯捨之則仰)
　　送鄭戸曺(堯卿名僅字彦能/赴大名府户曹)
遊遍錢塘湖上山歸來文字帶芳鮮羸童瘦馬從吾飲
陋巷何人似子賢公業有田常乏食(縯後漢鄭太字公/業交結豪傑家富)
(於財有田四十/頃而食常不足)廣文好客竟無氊(厚廣文鄭䖍也為廣/文館博士杜甫與䖍)
(詩云才名四十/年坐客寒無氊)東君不趂花時節開盡春風誰與妍
　　送孔郎中赴陜郊
驚風擊面黄沙走西岀崤函脫塵垢(縯言二崤與函闗/也二崤山在河南)
(永寧縣函谷闗在新安縣任杜子美詩云疾風/吹塵暗河縣行子隔手不相見此正陕州詩也)使君來
自古徐州(堯卿古有南徐北徐南徐潤州北/徐彭城時自彭城而往故云古徐)聲振河潼
殷闗右(師潼闗在華州華隂縣河水自龍門南流激華/山而東故名潼闗函谷在靈寶二闗相為首尾)
十里長亭聞鼓角一川秀色明花柳北臨飛檻巻黄流
南望青山如峴首(師峴首山在襄州襄陽縣陜州去郡/二十里有山亦名峴以其狀類峴首)
(故得/名)東風吹開錦繡谷(子仁谷口也按先生菩薩泉銘/云廬山有金像㑹昌中詔毁佛)
(寺寺僧藏像/錦繡谷云)渌水翻動蒲萄酒(縯李白詩遥看漢水鴨/頸緑恰似蒲萄初酸醅)
訟庭生草數開尊過客如雲牢閉口(傳退之與李實書/曰接過客俗子絶)
(口不掛時事務為崇/深以拒止嫉妬之口)
　　送李公擇
嗟余寡兄弟四海一子由故人雖云多出處不我謀弓
車無停侣(縯左氏載逸詩翹/翹車乗招我以弓)逝去勢莫留僅存今幾人
各在天一陬有如長庚月到曉爛不收(厚李白獨酌有/懷詩孤月滄波)
(河漢清北斗錯落長庚明援退之詩東方未明大星没/獨有太白配殘月次公太白一名長庚此方有長庚月)
(之義如李注所引雖顯得/長庚字而無相配之義矣)宜我與夫子相與手足侔比
年兩見之賓主更獻酬樂哉十日飲(子仁史記秦昭王/遺平原君書寡人)
(聞君之髙義願與君為布衣之交君/幸過寡人寡人願與君為十日之飲)衎衎和不流(縯栁/子厚)
(序飲曰捨百拜而禮無叫號而極不袒裼而達非金石/而和去糾逖而密簡而同肆而恭衎衎而從容於以合)
(山水之樂成/君子之心)論事到深夜僵仆鈴與騶(厚鈴守鈴□/者騶廐御者)頗
嘗見使君有客如此不(縯謝安為桓温司馬既至温甚/喜言平生歡笑竟日温顧左右)
(曰頗嘗見我/有如此客不)欲别不忍言慘慘集百憂念我野夫兄(堯/卿)
(公擇兄名/莘字野夫)知名三十秋己得其為人不待風馬牛他年
林下見傾葢如白頭(厚前漢鄒陽云白/頭如新傾葢如故)
　　和子由送將官梁左藏仲通
雨足誰言春麥短城堅不怕秋濤巻日長惟有睡相宜
(師歐陽永叔詩飽食杜門/無一事日長唯有睡相宜)半脫紗巾落紈扇芳草不耡
當戸長(縯蜀志先主云芳/蘭生門不得不耡)珍禽獨下無人見覺來身世
都是夢坐久枕痕猶著面城西忽報故人來急掃風軒
炊麥飯(徐州所出次公漢書光武/云蕪蔞亭豆粥滹沱麥飯)伏波論兵初矍鑠(厚/後)
(漢劉尚擊五溪蠻軍没伏波將軍馬援請行時年六十/二帝愍其老未許之援曰臣尚能被甲上馬據鞍顧盻)
(以示可用帝笑曰/矍鑠哉是翁也)中散談仙更清逺(援嵇康仕魏為中/散大夫常修養性)
(服食之事彈琴詠詩自足於懷以為神仙禀之自然非/學所得至於導養得理則安期彭祖之夀可及乃著養)
(生/論)南都從事亦學道(子仁謂子由也葢是時子由從張/文定簽書南京判官而先生嘗云)
(佘觀子由自少曠達天資近道又得至人養生長年/之訣而子由亦嘗云學道三十年今始粗聞道也)不
恤腸空誇腦滿(縯道家云欲得不死腸中/無滓欲得不老還精補腦)問羊他日到
金華應許相將遊閬苑(黄初平之兄尋其弟於金華山/厚黄初平少時牧羊有道士見)
(其良謹將至金華山四十餘年其兄初起尋得之問曰/羊何在初平曰近在山東乃俱往視見白石無數初平)
(叱之白石皆起成羊援閬苑即閬風/亦曰𤣥圃在崑崙之中天帝所居)
　　送胡掾
亂葉和淒雨投空如散絲(次公張載雜詩云騰雲/似湧煙密雨如散絲)流年
一如此遊子去何之節義古所重艱危方自兹他年著
清徳仍復畏人知(縯晉胡威傳父質以忠清著稱威入/朝武帝語及平生因歎其父清謂威)
(曰卿孰與父清對曰臣不如也臣父清/恐人知臣清恐人不知是臣不及逺也)
　　送將官梁左藏赴莫州(次公莫州文安郡理鄚縣/唐開元中以鄚字類鄭改)
　　　(為莫乃公孫/瓉之易京也)
燕南垂趙北際其間不合大如礪(縯後漢公孫瓉傳童/謡曰燕南垂趙北際)
(中央不合大如礪唯有此中可避世瓉既破劉/虞盡有幽州之地自以為易地當之乃徙鎮焉)至今父
老哀公孫烝土為城鐵作門(厚晉載記赫連勃勃以烝土/築城錐入一寸即殺築者)
城中積榖三百萬猛士如雲驕不戰一朝鼓角鳴地中
(援瓉居髙京以鐵為門積穀三百萬斛希復攻戰袁紹/大攻瓉瓉與子續書曰袁氏之攻狀若鬼神梯衝舞吾)
(樓上鼓角/鳴於地中)帳下美人空掩面(縯漢圍項羽於垓下羽起/飲帳中有美人姓虞氏羽)
(悲歌慷慨/美人和之)豈如千騎平時來笑談謦欬生風雷葛巾羽
扇紅塵靜(縯諸葛亮葛巾/羽扇指揮三軍)投壺雅歌清宴開(厚祭遵為/將軍取士)
(必用儒術對酒設/樂必雅歌投壺)東方健兒虓虎様(縯詩曰進厥虎/臣闞如虓虎)涕
泣懷思廉恥將(厚杜詩安得廉恥將三軍同晏眠次公/東方健兒則梁左藏所替罷處故懷思)
(之/也)彭城老守亦悽然不見君家雪兒唱(援李密有寵姬/名雪兒每賓客)
(有新製必令/雪兒歌之)
　　又送鄭户曺
水遶彭祖樓山圍戲馬臺(次公徐州彭城縣以彭祖而/得名按寰宇記殷之賢臣彭)
(祖顓帝𤣥孫至殷末壽七百六十七歲今基存此故邑/號大彭戲馬臺項羽所築宋武建第舎重九日引賓客)
(登臺/賦詩)古来豪傑地千歲有餘哀隆準飛上天(縯髙祖隆/準龍顔豐)
(邑人/也)重瞳亦成灰(厚項羽目重瞳/子羽都彭城)白門下吕布(縯曹操/擊布至)
(下邳城布與麾下登白門樓兵圍之急/乃下降操師下邳城南門謂之白門樓)大星殞臨淮(厚/臨)
(淮王李光弼鎮徐州廣徳二/年有大星殞其地而光弼卒)尚想劉徳輿置酒此徘徊
(次公劉徳輿即宋/武帝字也見上注)邇来苦寂寞廢圃多蒼苔河從百步
響(師即百/步洪也)山到九里回(堯卿九/里山也)山水自相激夜聲轉風
雷(子仁韋應物詩水性本亦靜石中/固無聲如何兩相激雷轉空山鳴)蕩蕩清河壖黃樓
我所開(子仁按子由黄樓賦叙云熈寧十年秋河決澶/淵水及彭城下子瞻適為彭城守廬于城上調)
(急夫發禁卒以從事以身臨之故大水至而民不潰于/是即城之東門為大樓焉堊以黃土曰土實勝水徐人)
(相勸成之/即此也)秋月墮城角春風摇酒杯遲君為坐客新詩
出瓊瑰(縯劉禹鍚詩毎/逢詞客饋瓊瑰)樓成君巳去人事固多乖他年
君倦游白首賦歸来登樓一長嘯(厚王粲作登樓賦孫/登於蘇門長嘯次公)
(劉琨在晉陽為敵騎所圍琨乃乗月/登樓長嘯賊聞之悽然棄圍而走)使君安在哉
　　送頓起
客路相逢難為樂常不足臨行挽衫袖更賞折殘菊佳
人亦何念悽斷陽關曲(師唐何戡善唱渭/城即陽關曲也)酒闌不忍去
共接一寸燭留君終無窮歸駕不免促岱宗已在眼(次/公)
(在眼字謝靈運詩想見/山阿人薜蘿若在眼)一往繼前躅天門四十里(厚泰/山東)
(上四十里/至天門)夜看扶桑浴(縯漢官儀泰山東南名日觀見/日始出長三丈所淮南子曰日)
(出暘谷拂于扶桑浴于咸池師東方朔十洲記云扶桑/在碧海中葉似桑樹長數千丈大二十圍兩兩同根更)
(相依傍是/名扶桑)回頭望彭城大海浮一粟故人在其下塵土
相豗蹴惟有黃樓詩千古配淇澳(頓有詩記/黃樓本末)
　　次韻子由送趙㞦歸覲錢塘遂赴永嘉(次公㞦清/獻公之仲)
　　　(子也清獻守杭㞦將倅温先歸覲親而後之官/過南都子由作詩送之時先生在徐次其韻)
歸舟轉河曲稍見楚山蒼候吏来迎客吳音巳帶鄉言
從謝康樂(縯謝靈運襲封康樂/公嘗為永嘉太守)先獻魯靈光(厚後漢王/延壽父逸)
(欲作靈光殿賦命延壽往録其狀延壽因韻之以/簡其父父曰吾無以加也殿即漢魯共王所建)巳擊
三千里(援莊子鵬徙于南/溟也水擊三千里)何須四十强(縯禮四十/曰强而仕)風流
半刺史(縯庚亮與郭游書曰别駕與刺史同流/王化任居刺史之半安可非其人也)清絶校
書郎(厚校書郎隸秘書/省最為仕林清選)到郡詩成集尋溪水濺裳芒鞋
隨採藥(堯卿卜式/行著芒鞋)蠒紙記流觴(援羲之蘭亭叙以蠒/紙寫記流觴曲水)海
靜蛟鼍出山空草木長宦遊無逺近民事要更嘗願子
傳家法他年請尚方(縯漢朱雲上書請尚方斬馬劍斷/佞臣一人以厲其餘上問誰對曰)
(安昌侯/張禹)
　　送孫勉
昔年罷東武曽過北海縣(次公東武密州也先生前守/密北海縣在後漢為北海國)
(有菑川髙密膠東三國以/其縣屬則乃密州一帶矣)白河翻雪浪黃土如蒸麵桑
麻冠東方一熟天下賤是時累饑饉常苦盜賊變每憐
追胥官野宿風裂靣君為淮南秀文采照金殿(君常考/中進士)
(第/一)胡為事奔走投筆腰羽箭(縯後漢班超為官傭書嘗/輟業投筆歎曰大丈夫無)
(他志畧猶當效傅介子張騫立功異域以取封/侯安能久事筆硯間乎杜詩猛將腰間大羽箭)更被髯
將軍豪篇来督戰(其兄莘老以詩/寄之皆言戰事)親程三郡士(堯卿時/考試三)
(郡士/子)玉石不能衒(次公楊子云衒玉/而賈石不能欺也)欲知君得人失者
亦稱善君才無不可要欲經百鍊(次公劉琨云何意百/鍊剛化為繞指柔堯)
(卿崔豹古今注曰/百鍊吳大帝刀名)吾詩堪咀嚼聊送别酒嚥
　　送參寥師
上人學苦空百念已灰冷劒頭惟一吷(次公莊子道仁/義於戴晉人之)
(前猶劒首/之一吷)焦榖無新頴(縯維摩經言如焦/谷牙如石女貌)胡為逐吾輩
文字爭蔚炳(縯揚子君子豹變其文蔚/也大人虎變其文炳也)新詩如玉雪出
語便清警退之論草書萬事未嘗屏憂愁不平氣一寓
筆所騁頗怪浮屠人視身如丘井(縯維摩經云是身如/丘井為老所逼厚白)
(樂天詩云身老同/丘井心空是道場)頽然寄澹泊誰與發豪猛(次公自退/之論草書)
(而下至此盖退之送髙閒上人序云往時張旭喜草書/不治他技喜怒窮窘憂悲愉懌怨恨思慕酣醉無聊不)
(平有動于心必於草書發之故旭之書變動猶鬼神不/可端倪以此終其身而名後世今閒之於草書有旭之)
(心/哉)細思乃不然真巧非幻影欲令詩語妙無厭空且靜
靜故了羣動空故納萬境閱世走人間觀身卧雲嶺(次/公)
(自細思乃不然而下則又具言浮屠人/善幻也欲髙退之不取淡泊之意矣)鹹酸雜衆好(次/公)
(柳子厚報崔黯書吾嘗見病心腹人/有思啗土炭嗜酸鹹者不得則大慽)中有至味永詩法
不相妨此語更當請
　　次顔長道韻送傅倅
兩見黃花掃落英(次公楚詞夕飡/秋菊之落英)南山山寺遍題名宗
成不獨依岑范(見趙郎中見和/戲復答之詩注)魯衛終當似弟兄(子仁/漢史)
(曰大馮君小馮君兄弟繼踵/相因循政如魯衛徳化均)去歲雲濤浮汴泗與君泥
土滿衣纓如今别酒休辭醉試聴雙洪落後聲(子仁雙/洪盖徐)
(州二水也先生徐州鹿鳴燕賦/詩叙云俯聴洪之號怒即此也)
　　臺頭寺送宋希元
相從傾盖只今年(縯孔子之郯遇程/子于途傾盖而語)送别南臺便黯然
此夜更歌金縷曲(縯李錡妾杜秋娘常為錡/唱詞云勸君莫惜金縷衣)他年莫忘
角弓篇(是日與宋君同栽松寺中厚左傳韓宣子聘魯/韓子賦角弓宴于季氏有嘉樹焉宣子譽之武)
(子曰宿敢不封植此樹以無忘角弓/任杜詩更尋嘉樹傳不忘角弓詩)三年不顧東鄰女
(取宋玉援宋玉言臣里之美者莫若東家/之子然此女登墻窺臣三年至今未許也)二頃方求負
郭田(任蘇秦既約六國從親為從長相六國曰/使我有負郭田二頃豈能佩六國相印乎)我欲歸
休君未可茂先方議斸龍泉(厚晉張華字茂先與雷煥/登樓共尋天文煥曰斗牛)
(之間有異氣是寳劍之精上徹于天耳在豫章酆城即/補煥為酆城令煥到縣掘獄屋基得一石函函中有雙)
(劍並刻題一曰/龍泉二曰太阿)
　　送蜀人張師厚赴殿試二首
忘歸不覺鬢毛斑好事鄉人尚往還斷嶺不遮西望眼
(退之詩為遮西望/眼終是懶回頭)送君直過楚王山(次公項羽都于徐/州自號西楚霸王)
(故此有/楚王山)
雲龍山下試春衣放鶴亭前送落暉(次公雲龍山人居/也有放鶴亭先生)
(有記/云)一色杏花三十里新郎君去馬如飛(次公杏花三/十里則徐州)
(往趨京之路有如此者新及第者謂之新郎君則送其/赴殿試遂可以此目之矣師孟郊詩春風得意馬蹄疾)
(一日看盡/長安花)
　　送劉寺丞赴餘姚
中和堂後石楠樹與君對牀聴夜雨(次公夜雨對牀事/見與子由别於鄭)
(州詩注中和堂在杭州先生為倅/日監秋試意者劉寺丞為試官也)玉笙哀怨不逢人但
見香煙橫碧縷謳吟思歸出無計坐想蟋蟀空房語明
朝開鎖放觀潮(次公先生監試杭州時以八月十六日/放榜故云開鎖放觀潮見前監試呈諸)
(試官又催試官考/較戲作可攷者也)豪氣正與潮爭怒銀山動地君不看
獨愛清香生雲霧别来聚散如宿昔城郭空存鶴飛去
(縯丁令威化鶴集華表柱/上言曰城郭如故人民非)我老人間萬事休君亦洗心
從佛祖手香新寫法界觀(次公法界觀杜/順和尚所著者)眼淨不覷登
伽女(厚楞嚴經阿難因乞食/遭摩登伽女引入淫室)餘姚古縣亦何有龍井白
泉甘勝乳千金買斷顧渚春似與越人降日注(縯顧渚/在湖州)
(日注在越州並進草茶其品甚貴須溪後言顧/渚茶豈劉寺丞乃湖州人邪不然殆無謂矣)
　　送孫著作赴考城兼寄錢醇父李邦直二君於孫
　　處有書見及(次公考城古戴國也葵丘黃池皆考/城地今地志隸東京云曹州割也)
使君閒如雲欲出誰肯伴清風獨無事一嘯亦可喚(仔/趙)
(昞云長嘯呼/風亂流而濟)来從白蘋洲(縯白蘋洲在湖州因梁柳惲/為吳興太守賦詩於此因以)
(名洲共父吳興統記云白/蘋洲在苕溪東南一里)吹我明月觀(厚明月觀在江/寧府故臺城)
門前逺行客青衫流白汗問子何怱怱王事不可緩故
人錢與李清廟兩圭瓚(次公書云/秬鬯圭瓚)蔚為萬乗器(次公鄒/陽云蟠)
(木輪困而為萬乗器者/以左右為之先容也)尚記溝中斷(縯莊子百年之木/破為犧樽青黃而)
(文之其斷/在溝中)子亦東南珍價重不可算(次公杜詩價/重百車渠)别情
何以慰酒盡對空案惟持一榻凉勸子巾少岸北風那
復有塵土飛灰炭欲寄二大夫發發不可絆(厚借用詩/飄風發發)
　　送淵師歸徑山
我昔嘗為徑山客至今詩筆餘山色師住此山三十年
妙語應須得山骨溪城六月水雲蒸飛蚊猛捷如花鷹
羨師方丈冰雪冷蘭膏不動長明燈山中故人知我至
爭来問訊今何似為言百事不如人兩眼猶能書細字
(徑山下無蚊余舊詩云問龍乞/水歸洗眼欲看細字銷殘年)
　　送表忠觀道士歸杭(次公先生表忠觀碑載趙抃/知杭州言故吳越國王錢氏)
　　　(墳廟在錢塘臨安者皆蕪廢不治請以妙因院/為觀使錢氏之孫為道士曰自然者居之以守)
　　　(其墳廟詔許之改妙因為表忠觀性之按杭州/圖經云表忠觀在城南龍山一十五里熈寧十)
　　　(年賜/今額)
先王舊徳在民心著令稱忠上意深(縯前漢吳芮傳云/文王芮髙祖賢之)
(制詔御史長沙/王忠其定著令)墮淚行看㑹祠下(厚晉羊祜傳襄陽百/姓于峴山祐平生游)
(憇之所建碑立廟歲時饗祭焉望其/碑者莫不流涕杜預因名墮淚碑)掛名爭欲刻碑隂
(縯表忠碑公書其事次公退/之文云得掛名于經端也)凄凉破屋塵凝座憔悴雲
孫雪滿簮(次公此指言錢道士矣爾雅子之子為孫孫/之子為曽孫曽孫之子為𤣥孫𤣥孫之子為)
(来孫来孫之子為晜孫晜孫之子為仍孫/仍孫之子為雲孫注云輕逺如浮雲也)未信諸豪容
郭解却從他縣施千金(援史記郭解傳洛陽人有相仇/者邑中賢豪居間以十數終不)
(聴客迺見解解夜見仇家仇家曲聴解謂仇家吾聞洛/陽諸公在間多不聴今子幸而聴解言奈何從他縣奪)
(人邑賢大夫/權乎乃夜去)
　　送俞節推(尚之子尚/字退翁)
吳興有君子澹如朱絲琴一唱三歎息至今有遺音(縯/禮)
(記清廟之瑟朱絃而疏越一/唱而三歎息有遺音者矣)嗟予與夫子相避如辰參
(退翁官于蜀余在京師余歸而退翁去及余官于吳/興則退翁亡矣次公揚子曰吾不覩參辰之相比也)猶
喜見諸郎窈然清且深異時多良士末路䘮初心我生
不有命其肯枉尺尋
　　伯父送先人下第歸蜀詩云人稀野店休安枕路
　　入靈關穏跨驢安節將去為誦此句因以為韻作
　　小詩十四首送之
索漠齊安郡從来著放臣(次公齊安即黃州也著放臣/則在唐如杜牧之在本朝如)
(王元/之也)如何風雪裏更送獨歸人
瘦骨寒將斷衰髯摘更稀未甘為死别猶恐得生歸
日上氣暾江雪晴光炫野記取到家時鋤耰吾正把
月明穿破裘霜氣澀孤劍歸来閉户坐黙數来時店(次/公)
(退之詩依依夢歸/路歴歴想行店)
諸兄無可寄一語㑹須酬晚歲俱黃髪相看萬事休(次/公)
(柳子厚答劉夢得別詩云耦耕/若便遺身世黃髪相看萬事休)
故人如念我為說瘦欒欒(次公詩棘/人欒欒)尚有身為患巳無
心可安
吾兄喜酒人今汝亦能飲一杯歸誦此萬事邯鄲枕(縯/太)
(平廣記有客遇吕仙翁自言久不得意仙翁以一枕與/之客就枕即夢入枕中仕宦數十年甚愜意及覺所炊)
(黃粱猶/未熟)
東阡在何許寒食江頭路哀哉魏城君宿草荒新墓(次/公)
(魏城君乃先生之配王氏也禮云朋友之墓有宿草而/不哭焉伯恭按年譜至和元年甲午先生年十九歲始)
(娶青城王方女後封通義郡君先生作王氏墓誌云/生十九年而歸于軾至治平二年卒年二十有七)
臨分亦泫然不為窮途泣東阡時一到莫遣牛羊入
我夢隨汝去東阡松柏青却入西州門(援晉謝安傳羊/曇為安所愛重)
(安薨後輟樂彌年行不由西州路嘗因石頭大醉扶路/唱樂不覺至州門左右白曰此西州門曇悲感不已以)
(馬策扣扉誦曹子建詩云生存華/屋處零落歸山丘因痛哭而去)永愧北山靈(次公蕭/子顯齊)
(書鍾山在㑹稽郡北周彦倫隠于此山後應詔出為海/鹽令欲過此山孔稚圭乃假山靈之意移之使不得至)
(故云北山移文其辭曰鍾/山之英草堂之靈云云)
乞墦何足羨負米可忘艱(縯家語子路為親/負米于百里之外)莫為無車
馬含羞入劒關(厚成都之北有昇仙橋司馬相如嘗題/其橋云大丈夫不乗駟馬車不復過此)
(橋/)
我坐名過實(子仁崔瑗座右銘云無/使名過實守愚聖所臧)讙譁自招損汝幸
無人知莫厭家山穏
竹笥與練裙隨時畢婚嫁(次公後漢逸民傳戴良有五/女練裳布被竹笥木履而遣)
(之畢婚嫁則向子平之事也又退/之詩如今便可爾何用畢婚嫁)無事若相思征鞍還
一跨
萬里却来日一菴仍獨居應笑謀生拙團團如磨驢(次/公)
(先生又有詩云團團/如磨牛步步踏陳跡)
　　送沈達赴廣南
嗟我與君皆丙子四十九年窮不死(不伐按年譜先生/四十九歲正元豐)
(七年在黃州三/月量移汝州)君隨幕府戰西羌夜渡冰河斫雲壘飛
塵漲天箭灑甲歸對妻孥真夢耳(師杜甫自賊中脫歸/詩云夜闌更秉燭相)
(對如/夢寐)我謫黃岡四五年(敦謨按年譜先生以元豐/二年謫黃州至此凡五年)孤舟
出没煙波裏故人不復通問訊疾病饑寒疑死矣相逢
握手一大笑白髪蒼顔略相似我方北渡脫重江君復
南行輕萬里功名如幻何足計學道有涯真可喜􁆩嶁
丹砂已付君(厚晉葛洪傳以老年欲鍊丹以祈遐壽聞/交趾出丹求為勾漏令帝以洪資髙不許)
(洪曰非欲為榮以有丹耳帝從之洪遂將子姪俱行/至廣州刺史鄧嶽留不聴去洪乃止羅浮山鍊丹)汝
陽罋盎君何恥(次公汝陽汝州甕盎以言其癭之狀也/先生别黃州詩曰闊領先裁盖癭衣是)
(已子仁莊子云其/脰肩肩罋盎大癭)君歸赴我雞黍約買田築室從今始
　　送楊傑(并序堯卿元祐二年髙麗僧義天航海問/道至明州傳云義天棄王位出家上疏乞)
　　　(徧歴叢林問法受道有詔朝奉郎楊傑次公館/伴所至吳中諸刹皆迎餞如王臣禮至金山僧)
　　　(了元乃牀坐受其大展次公驚問其故了元曰/義天亦異國僧耳叢林規䋲如是不可易朝廷)
　　　(聞之以了/元知大體)
　無為子嘗奉使登太山絶頂雞一鳴見日出又嘗以
　事過華山重九日飲酒蓮華峰上今乃奉詔與髙麗
　僧統游錢塘皆以王事而從方外之樂善哉未曽有
　也作是詩以送之
天門夜上賓出日(次公太山記云太山盤道屈曲而上/凡五十餘盤經小天門大天門仰視)
(天門如穴中視天窻矣自下至古封禪處凡四十里山/頂西嵓為仙人石閣東嵓為介丘東南嵓名日觀者雞)
(一鳴時見日始/欲出長三丈許)萬里紅波半天赤歸来平地看跳丸一
㸃黃金鑄秋橘太華峰頭作重九天風吹灧黃花酒浩
歌馳下腰帶鞓(縯腰帶鞓華/山地名也)醉舞崩崖一揮手神游八
極萬縁虚(厚李白大鵬賦序云余昔於江陵見天台司/馬子微謂余有仙風道骨可與神游八極之)
(表/)下視蚊雷隠汙渠大千一息八十返笑厲東海騎鯨
魚(次公詩云深則厲淺則掲厲言/涉之也爾雅繇帶以上為厲)三韓王子西求法(縯/東)
(夷國名曰韓韓有三種曰馬/韓曰辰韓曰弁韓皆髙麗也)鑿齒彌天兩勍敵(厚晉書/釋道安)
(與習鑿齒相見鑿齒曰四海習鑿齒/道安曰彌天釋道安人以為名對)過江風急浪如山
寄語舟人好看客(縯摭言載唐令狐楚鎮揚州處士張/佑常與狎宴楚視佑改令曰上水船)
(風又急帆下人須好立佑應聲曰/下水船船底破好看客莫倚柂)
　　送穆越州
江海相忘十五年羨公松柏蔚蒼顔四朝耆舊冰霜後
(次公穆越州名珣字東美而詩云四/朝耆舊者豈以其嘗歴仕四朝故邪)兩郡風流水石間
(次公兩郡盖言其前在蜀中作郡今又/為越州太守所領州前後皆山水郡也)舊政猶傳蜀父
老先聲已振越溪山樽前俱是蓬莱守(次公蓬莱守盖/穆既守越而先)
(生將守登越謂之蓬莱者元微之守越以州宅誇白樂/天詩云我是玉皇香案吏謫居猶得在蓬莱今越州有)
(蓬莱閣及以酒名也登州有莱山倚/郭乃蓬莱縣故越登皆可稱蓬莱守)莫放髙樓雪月閒
　　送范純粹守慶州(堯卿文正公/幼子字徳孺)
才大古難用論髙常近迂君看趙魏老乃為滕大夫浮
雲無根蔕潢潦能須㬰知經幾成敗得見真賢愚羽旄
照城闕談笑安邊隅當年老使君(次公老使君則純/粹之父仲淹也)赤
手降於莵(次公楚人謂虎/為於莵見左傳)諸郎更何事折箠鞭其雛(倬/後)
(漢鄧禹傳帝微禹還勅曰赤眉無榖/自當来東吾折箠笞之非諸將憂也)吾知鄧平叔不鬬
月支胡(縯後漢鄧訓字平叔為䕶羌校尉先是小月氏/胡分居塞内勝兵者二三千騎皆勇健富强每)
(與羌戰常以少制多漢有時收其用時迷吾子迷唐與/武威種羌合兵萬騎来至塞下欲脅月氏胡訓擁衛稽)
(故令不得戰令開城及所居園門悉驅羣胡妻子納之/嚴兵守衛羌掠無所得諸胡困即解去由是湟中諸胡)
(皆言漢家常欲鬬我曹今鄧使君待我以恩信/開門納我妻子咸歡喜叩頭曰唯使君所命)
　　送戴䝉赴成都玉局觀將老焉(堯卿蒙本名莊吳/興人慶厯六年賈)
　　　(黯榜登第/後改名蒙)
拾遺被酒行歌處(縯杜甫為右拾遺避亂居成都浣花/草堂被酒者為酒所加漢紀髙祖被)
(酒夜徑澤中厚靈帝常令劉寛講經寛常於/座被酒矄伏次公行歌字出列子拾穂行歌)野梅官柳
西郊路(厚杜甫詩時出碧雞坊西郊近/草堂市橋官柳細江路野梅香)聞道華陽版籍
中(縯昔人論蜀之富曰地稱天府縣/號華陽常璩蜀志謂之華陽國志)至今尚有城南杜
(縯京兆城南有韋曲杜曲韋杜皆豐盛時人語曰城南/韋杜去天尺五杜正倫為相與城南諸杜昭穆逺求同)
(譜不許銜之諸杜所居號杜固世傳其地有壯氣故世/衣冠正倫建言鑿杜固通水以利人既鑿川流如血自)
(是城南諸/杜稍不振)我欲歸尋萬里橋(援成都有萬里橋者諸葛/亮送吳使者至此曰萬里)
(之行從/此始矣)水花風葉暮蕭蕭芋魁徑尺誰能盡(次公漢書/時有謡歌)
(曰飯我豆食羮芋魁盖言芋之大者華陽國志曰/汶山郡有大芋如蹲鴟故杜詩云我戀岷下芋)榿木
三年已足燒(厚杜詩飽聞榿木三年/大與致溪邊十畝隂)百歲風狂定何有
羨君今作峨眉叟縱未家生執㦸郎(厚揚雄成都郫人/執㦸為郎次公杜)
(甫寄李虢州云今日/還株守何年執㦸郎)也應世出埋輪守(援漢順帝遣入/使循行風俗餘)
(人受命之部而張綱獨埋其車輪於洛陽都亭曰豺/狼當道安問狐狸遂劾奏梁冀等綱蜀郡犍為人也)莫
欺老病未歸身玉局他年第幾人(縯昔張道陵修道既/成老君降于成都地)
(湧玉局今為觀在平門内堯/卿公後果以提舉玉局而終)㑹待子猷清興發還須雪
夜去尋君
　　送陳陸知潭州
華清縹緲浮髙棟(次公按志載云湯泉宫咸亨二年名/温泉宫天寳六年改為華清宫北向)
(正門曰津陽門東靣曰開陽門西靣曰望京門南靣曰/昭陽門其中有瑶光殿飛霜殿九龍殿宜春亭重明閣)
(芳風閣十八名此/所謂浮髙棟也)上有纈林藏石罋(次公福嚴寺在南/山半腹石罋谷有)
(懸泉激石或曰似罋形因以谷名為石罋寺鄭愚津陽/門詩注曰石魚嵓下有天然石其形似罋以貯飛泉故)
(𤣥宗以石罋為之寺名僧于上層飛樓中懸轆轤斜引/脩綆長二百餘丈以及罋泉出于紅樓喬樹之杪此所)
(謂纈林藏/石罋也)一杯此地初識君千巖夜上同飛鞚(次公杜/詩黃門)
(飛鞚不/動塵)君時年少靣如玉一飲百觚嫌未痛(次公孔叢/子云堯飲)
(千鍾孔子/飲百觚)白鹿泉頭山月出(次公按述征記曰長安東/則驪山西則白鹿原而驪)
(山中又有白鹿觀云本驪山觀有老母殿唐髙祖武徳/六年幸温泉傍觀川原見白鹿遂改觀名而白鹿泉三)
(字未見顯載唯華清宫有飲鹿泉/又有飲鹿槽不敢指名以俟博聞)寒光潑眼如流汞(師/汞)
(水銀也敬夫物類相感云登汞泉在滄州九梘山山出/泉濶百步亦云流汞渠雖泛金石終不沈故州人以瓦)
(鐵為/船舫)朝元閣上酒醒時(次公志云天寳七年𤣥元皇帝/見于朝元閣即改名降聖閣)
卧聴風鑾鳴鐵鳳(厚陸倕石闕銘蒼龍𤣥武之制銅雀/鐵鳳之工次公鐵鳳盖施雀鳳於屋)
(脊上者薛綜西京賦注云圓闕上作鐵鳳皇令張兩翼/舉頭敷尾故老杜賛公房詩曰鐵鳳森翺翔又贈崔評)
(事詩曰隂沈鐵鳳闕風鑾和鑾之/鑾也以其在風中故謂之風鑾)舊游空在人何處二
十三年真一夢我得生還雪髯滿君亦老嫌金帶重(師/杜)
(祁相詩老嫌金帶/重瘦覺玉堂寒)有如社燕與秋鴻相逢未穏還相送
洞庭青草渺無際(縯洞庭青草二湖名相連/接乃往潭州之所經也)天柱紫盖
森欲動(厚退之謁衡岳廟詩紫盖連延接天柱石廩騰/擲堆祝融森然魄動下馬拜松柏一徑趨靈宫)
(師衡山有天/柱紫盖峰)湖南萬古一長嗟(次公杜詩湖南清/絶地萬古一長嗟)付與
騷人發嘲弄
　　用前韻答西掖諸公見和
雙猊蟠礎龍纒棟(師梅聖俞和人紫宸早朝詩耽耽/玉宇龍纒棟藹藹金爐獸齧環)金
井轆轤鳴曉罋(厚李賀詩云轆/轤吚啞轉鳴玉)小殿垂簾白玉鈎大宛
立仗朱絲鞚(縯大宛國有善馬漢武帝嘗遣使求之唐/李林甫謂諫官曰君不見立仗馬乎不鳴)
(日飫三品芻豆/一鳴則斥之矣)風馭賓天雲雨隔(次公列子御風而行/又所謂風馬雲車也)
(賓天以言帝之上仙/也此盖言仙神宗矣)孤臣忍淚肝腸痛羨君意氣風生
座落筆縱橫盤走汞上樽日月瀉黃封賜茗時時開小
鳳閉門憐我老太𤣥給札看君賦雲夢(厚司馬相如請/為游獵之賦上)
(令尚書/給筆札)金奏不知江海眩(援莊子海鳥止于魯郊魯君/奏九夏以樂之鳥乃憂悲眩)
(視/)木𤓰屢費瑶瓊重豈惟蹇步困追攀已覺侍史疲奔
送春還宫柳腰支活(次公杜詩隔户楊柳弱/嫋嫋恰似十五女兒腰)水入御溝
鱗甲動借君妙語發舂容顧我風琴不成弄
　　送表弟程六知楚州(師程之元/徳瑞也)
炯炯明珠照雙璧當年三老蘇程石里人下道避鳩杖
(縯漢制仲秋之月年始七十者授之以玉杖杖/端以鳩鳥為飾鳩者不噎之鳥欲老人不噎也)刺史迎
門倒鳬舄(援倒鳬舄/倒屣迎也)我時與子皆兒童狂走從人覔棃
栗(援陶詩通子垂九/齡但覔棃與栗)健如黃犢不可恃(縯杜詩憶昔十/五心尚孩健如)
(黃犢走/復来)隙過白駒那暇惜醴泉寺古垂橘柚石頭山髙
暗松櫟諸孫相逢萬里外一笑未解千憂積子方得郡
古山陽(次公山陽言楚州盖/淮隂郡山陽縣也)老手風生謝刀筆(厚蕭何/曹參皆)
(起秦刀/筆吏)我正含毫紫微閣(次公紫微閣則中書舎人/事唐開元初號紫微舎人)病
眼昏花困書檄莫教印綬繫餘年去掃墳墓當有日(厚/唐)
(太宗謂裴寂曰今/歸掃墳墓尚何辭)功成頭白早歸来共籍棃花作寒食
　　送王伯敡守虢
華山東麓秦遺民當時依山来避秦(縯華山南有川廣/袤數百里連山洞)
(不知其深淺人有登蓮華峰見人煙屋舎相望四時常有/花木疑是靈仙之窟宅又云秦人避難居此其後裔)
(也/)至今風俗含古意柔桑緑水招行人行人掉臂不回
首爭入崤函土囊口(厚宋玉風賦盛/怒于土囊之口)惟有使君千里来
欲飲三堂無事酒(縯虢州三堂唐開元中建吕温作記/言三者明臣子在三之節堂者勵宗)
(室肯構之義厚史記陳軫謂犀首曰公何好/飲也曰無事也任退之詩何人有酒身無事)三堂本来
一事無日長睡起聞投壺(厚後漢祭遵傳遵為將軍取/士皆用儒術對酒設樂必雅)
(歌投/壺)牀頭硯石開雲月澗底松根斸雪腴(援虢出月石/硯屏并茯苓)
山棚盜散人安寢(次公唐史河南汝虢深山居民團結/為盜謂之山棚李師道常衣食而潜)
(部分之欲以作亂于洛城多置田伊闕陸渾間以舎山/棚元和十年大饗邸中殺牛釃酒既衷甲矣其徒白官)
(發之留守吕元膺以兵掩禦賊突出轉略幾部入山/中數月奪山棚所市山棚怒遁官軍襲擊盡殺之)勸
買耕牛發陳廩(厚龔遂治渤海令民/賣劍買牛賣刀買犢)歸来只作水衡卿
(縯龔遂自渤海徴還上以遂年老不任公卿拜為水衡/都尉水衡典上林禁院供張宫館為宗廟取牲官職親)
(近/)我欲攜壺就君飲
　　次韻子由送千之姪
江上松楠深復深滿山風雨作龍吟年来老榦都生
菌下有孫枝欲出林(縯凡木皆榦實而末虛唯/桐反是琴用孫枝為貴)白髪未成
歸隠計青衫儻有濟時心閉門試草三千牘(師前漢東/方朔上公)
(車奏議/三千牘)側席求人少似今(厚漢光武側席幽/人求之如不及)
　　用王鞏韻送其姪震知蔡州
九門挿天開萬馬先朝屯舉鞭紅塵中相見不得言夜
走清虚宿(師王鞏家/有清虚堂)扣門驚鵲翻君家汾陽家永巷車
雷奔(縯長安志載郭汾陽宅在親仁里居其里四分之/一中通永巷子孫甚衆子仁杜牧阿房宫賦云雷)
(霆乍驚宫/車過也)夕郎方不夕(厚漢故事黃門郎每日暮入對/青瑣門拜故謂之夕郎即今之)
(給事/中也)列㦸以自藩(縯大宫門/賜列㦸)相逢開月閣畫簷低金盆
(次公杜詩夜闌接/軟語落月如金盆)至今夢中語猶舉燈前尊阿戎修玉
牒(援晉阮籍謂王渾之子戎為阿戎謂渾曰/共卿言不如與阿戎談玉牒宗室世譜也)未憚筆削
煩君歸助獻納(次公班固兩都賦序云/朝夕論思日月獻納)坐繼岑與温(縯/岑)
(則岑文本與其兄子長倩也温則温大雅與其弟彦博/也文本為中書舎人侍郎令而兄子長倩為兵部侍郎)
(同中書門下平章事大雅為黃門/侍郎而彦博為中書舎人侍郎令)我客二子間不復尋
諸孫(子美詩云權門多噂沓且復尋諸/孫縯此杜子美示從孫濟詩也)
　　用舊韻送魯元翰知洺州(魯少/卿也)
我在東坡下躬耕三畝園君為尚書郎坐擁百吏繁鳴
蛙與鼓吹等是俗物喧(縯南史孔珪門庭之内草莱不/翦中有蛙鳴或問之曰欲為陳)
(蕃乎珪笑曰我以此當兩部鼓吹何必效蕃又王晏嘗/鳴鼓吹候之聞羣蛙鳴曰此䀨人耳珪曰我聴鼓吹殆)
(不及此晏/有慙色)永謝十年舊老死三家村惟君綈袍信到我
雀羅門(援前漢翟公為廷尉賓客/填門及廢門外可設雀羅)𬗟懐故人意欲使薄
夫敦新年到宣室(厚賈誼為長沙王太傅後歲餘文帝/思誼徴之至入見上方受釐坐宣室)
(子翬三輔黃圖云宣室在未/央宫殿北未央前殿正室也)白首代堯言相逢問前輩
所見多從昆道館雖云樂(次公華嶠後漢書曰學者謂/東觀為老氏藏室道家蓬莱)
冷卿當復温(次公冷卿言魯元翰也乃杜詩廣文先生/官獨冷之義因話録言祠部謂之氷㕔以)
(其冷也俥世傳京師謂光禄為飽卿衛尉為煖卿鴻臚/為睡卿司農為走卿宗正為冷卿煖卿謂其管儀鑾供)
(帳之類冷卿謂/其管玉牒所)還持刺史節却駕朱輪軒(援漢制刺史/皁盖朱兩轓)
黃髪方用事白鬚宜少存嗣聖真生知拯民如救燔初
囚羽淵魄(縯左傳言堯殛鯀于羽山其/神化為黃熊以入于羽淵)盡返湘江魂(厚/屈)
(原流放湘江而宋玉為作招魂師時哲宗初登極太母/垂簾悉罷新法而元豐末年用事宰執皆斥逐當時議)
(新法不合被竄謫/者皆召還録用)坐憂東郡决老守思王尊(縯前漢王/尊遷東郡)
(太守河水盛溢泛浸瓠子金堤老弱奔走恐大水决為/害尊躬率吏民投沈白馬祀水神河伯因止宿堤上水)
(盛堤壞吏民皆奔走唯一主簿泣在尊旁/立不動而水波稍却吏民壯尊之勇節云)北流桑柘没
故道塵埃翻(次公桑柘没則泛水没之也塵埃/翻則水不循故道而反為平地也)知君一
寸心可敵千步垣流亡自栖止老幼忘崩犇得閒閉閣
坐(次公即漢書/閉閣卧治也)勿使道眼渾聊乗應捨筏(縯金剛經如/来如筏喻者)
(法尚應捨/何况非法)直泝無生源(師佛氏以/無生為樂)歸来成二老(縯杜詩/與子成)
(二老来往/亦風流)夜榻當重論
　　次韻子由送陳侗知陜州
誰能如鐵牛橫身負黃河(倬陜州有鐵牛廟今封為順/濟王頭在河之南尾在河之)
(北世傳禹以/此鎮河患也)滔天不能没尺箠未易訶世俗自無常徐
公故逶迤(次公徐公言徐邈也或問盧欽徐公當武帝/之時人以為通自在凉州及還京師人以為)
(介何也欽答曰往者毛孝先崔季珪等用事貴清素之/士於時皆變易車服以求名髙而徐公不改其常故人)
(以為通比来天下奢靡轉相倣傚而徐公雅尚自若不/與俗同故前日之通乃今日之介也是世人之無常而)
(徐公之有常也逶迤/則雍容曲折之義也)别来不可說事與浮雲多當時無
限人毁譽即墨阿(厚史記齊威王召即墨大夫而語之/曰自子之居即墨也毁言日至然吾)
(使人視即墨田野闢人民給官無留事東方以寧是子/不事吾左右以求譽也封之萬家召阿大夫語曰自子)
(之在阿譽言日聞然吾使人視阿田野不闢民愁苦昔/日趙攻甄子弗能救衛取薛陵子弗知是子以幣厚吾)
(左右以求譽/也是日烹之)虛聲了無實夜蟲鳴機梭(次公盖夜蟲有/促織之名而實)
(未嘗織所以成/毁譽無實之義)相逢一笑外奈此白髪何天驥皆籋雲
(援前漢禮樂志天馬歌云倜儻/精權竒籋浮雲晻上馳籋音躡)長鳴飽芻禾王庭旅百
實(縯左氏庭實旅百/天地之美具焉)大貝隨弓戈(縯書𦙍之舞衣大貝/鼖鼓在西房兊之戈)
(和之弓垂之/竹矢在東房)君獨一麾去(次公顔延年五君詠阮始/平云屢薦不入官一麾乃)
(出/守)欲賡五袴歌(援後漢亷范為蜀郡太守民歌之/曰亷叔度来何暮昔無襦今五袴)甘棠
古樂國(次公甘棠陜州事今驛/名尚謂之甘棠館云)白酒金叵羅知君不久
留治行中新科過客足瞋喜東堂記分鵝(縯晉劉毅傳/初江州刺史)
(庾恱隆安中為司徒長史曽至京口毅時甚屯窶先就/府借東堂與親故出射而恱後與僚佐徑来詣堂毅告)
(之曰毅屯否之人合一射甚難君于諸堂並可望以今/日見讓恱不許既而恱食鵝毅求其餘恱又不答毅常)
(銜之義熈之政奪恱豫章解其軍/府使人微示其㫖恱恐懼而死)此外但坐嘯後生工
揣摩
　　詩送交代仲達少卿
此身無用且東来頼有江山慰不才舊尹未嫌衰廢久
清尊猶許再三開滿城遺愛知誰繼極目扁舟挽不回
歸去青雲還記否交游勝絶古城隈
　　送公為游淮南
負米萬里縁其親運甓無度憂其身讀書莫學流麥士
挾策莫比亡羊人廼翁辛苦到白首汝今强勉當青春
昔時管鮑以君霸此兩士賈寧非貧
　　送别
鴨頭春水濃如染水靣桃花弄春臉衰翁送客水邊行
沙襯馬蹄烏㡌㸃昂頭問客幾時歸客道秋風落葉飛
繫馬緑楊開口笑傍山依約見斜暉
　　别東武流杯
莫笑官居如傳舎故應人世等浮雲百年父老知誰在
惟有雙松識使君
　　送蜀僧去塵
十年讀易費膏火盡日吟詩愁肺肝不解丹青追世好
欲將芹芷薦君盤誰為善相寧嫌瘦復有知音可廢彈
拄杖挂經須倍道故鄉春蕨已闌干
　　留别登州舉人
身世相忘久自知此行閒看古黃腄自非北海孔文舉
誰識東莱太史慈落筆已吞雲夢客抱寒欲訪水仙師
莫嫌五日怱怱守歸去先傳樂職詩
　　送楊奉禮
譜牒推關右風流出靖恭時情任險陂家法故雍容南
去河千頃(大水中/相别)餘惟酒一鍾更誰哀老子令得放疎
慵
　　留别叔通元弼坦夫
田三昔同寮向我每傾倒當年或齟齬反覆看愈好冦
三我部民孝悌化鄰保有如袁伯業苦學到衰老石生
吾邑子勁立風中草宦游甑生塵飯水媚翁媪我窮交
舊絶計拙集枯槁三子尤見存性復紛紵縞迎我淮水
北送我睢陽道願存金石契凛凛貫華皓
　　余將赴文登過廣陵而擇老移住石塔相送竹西
　　亭下留詩為别
竹西失却上方老石塔還逢惠照師我亦化身東海去
姓名莫遣世人知
　　送吕行甫司門倅河陽
結交不在久傾盖如平生識子今幾日送别亦有情子
生公相家髙義久崢嶸天才既超詣世故亦屢更譬如
追風驥豈免羈與纓念我山中人久與麋鹿并誤出挂
世網舉動俗所驚歸田雖未果已覺去就輕河陽豈云
逺出處恐異程便當從此别有酒無徒傾
　　武昌酌菩薩泉送王子立
送行無酒亦無錢勸爾一杯菩薩泉何處低頭不見我
四方同此水中天
　　美哉一首送韋城主簿歐陽君
美哉水洋洋乎我懐先生送之子于城隅洋洋乎美哉
水送之子至于新渡念彼嵩雒眷焉西顧之子于邁至
於白馬白馬舊邦其構維新邦人流涕畫舫之孫相其
口髯尚克似之(先生遺民之子/)
　　别公擇
黍離不復閔宗周何暇雷塘弔一丘若問西来祖師意
竹西歌吹是揚州
　
　
　
　
　
　東坡詩集註巻十五
欽定四庫全書
　東坡詩集註巻十六
　　　　　　　　　　　　宋　王十朋　註
　送别
　　送賈訥倅眉二首(堯卿訥時/朝散郎)
當年入蜀歎空回未見峩眉肯再來童子遙知頌襦袴
使君先已洗尊罍(李大夫眉之賢太守也堯卿元祐/元年李琪以朝㪚大夫知眉州)鹿
頭北望應逄鴈(次公鹿頭闗在綿州羅江縣下鹿頭闗/則趨成都而往眉矣自成都趨眉乃一)
(直南往而云北望未詳時乃季冬故曰逄鴈子仁/北望逄鴈意欲其附書也自蜀望中原故云此)人日
東郊尚有梅(人日出東郊渡江游/蟇頥山眉之故事也)我老不堪歌樂職後
生試覔子淵才(援前漢王褒字子淵益州刺史王襄欲/宣風化於衆庶聞褒有俊才請與相見)
(使作中和樂職宣布詩選好事/者令依鹿鳴之詩習而和之)
老翁山下玉淵回手植青松三萬栽父老得書知我在
小軒臨水為誰開試㸔一一龍蛇活更聽蕭蕭風雨哀
便與甘棠同不翦(縯詩蔽芾甘/棠勿翦勿伐)蒼髯白甲待歸來(先君/𦵏於)
(蟇頤山之東二十餘里地名老翁/泉君許為一往感歎之深故及之)
　　送程建用(堯卿字彛仲時為/宣徳郎還眉山)
先生本舌耕(厚王子年拾遺記賈逵口誦經文以教人/贈遺者積粟盈倉或云賈逵非力耕所得)
(誦經舌倦世所謂舌耕也次公洞冥記載黄安讀書畫/地以記其數一夕地成池時人謂安舌耕句首所謂先)
(生則指言建用之父也/後所謂公子則建用矣)文字浩千頃(次公退之詩歸來/閲書史文字浩千)
(頃/)空倉付公子坐待發苕穎(次公發苕穎字祖出陸機/文賦苕發穎竪離衆絶致)
(而合用則劉禹鍚菑田行亦/云蒼蒼一雨後苕穎如雲發)十年困新説兒女争捕影
(次公新説言王介父三經新義也時學者號/之曰新經多言性命之説故以捕影言之)鑿垣種蓬
蒿(次公莊子是猶妄鑿/垣牆而植蓬蒿也)嘉榖誰復省空餘南陔意(縯詩/南陔)
(孝子相戒/以養也)太息北堂冷(次公北堂冷則念其母也詩云/焉得䕶草言樹之背説者謂蘐)
(即今萱草可以忘憂也北音背言北/堂也故今謂母為萱堂又為北堂)織屨隨方進(縯西/漢翟)
(方進辭其後母欲西至京師受經母/憐其㓜隨之長安織屨以給方進)採薪教韋逞(厚晉/書韋)
(逞年小母宋氏晝則教逞遂/學成名後仕苻堅為太常)辛勤守一經(厚西漢韋賢/子𤣥成皆以)
(明經位丞相故鄒魯諺曰/遺子黄金滿籯不如一經)菽水賢五鼎(縯禮檀弓孔子/曰啜菽飲水盡)
(其歡斯/謂之孝)今年聞起廢(子仁太史公自序/春秋補敝起廢)魯史復光景(縯/魯)
(史春秋也王荆公興新學以春秋為破爛/朝報廢之元祐初詔復詩賦併復春秋)公子亦改官
三就繁馬頸(次公禮器云大路繁纓一就先路三就次/路五就又郊特牲云大路繁纓一就次路)
(繁纓七就釋文繁音步干/反今句葢以其飾馬言之)歸來一笑粲(援榖梁傳有云/軍人粲然皆笑)
素髪颯垂領(次公文選潘安仁秋興賦云悟時嵗之遒/盡兮慨俛首而自省斑鬢彪以承弁兮素)
(髪颯以/垂領)㑹看金花詔湯沐奉朝請(堯卿宋敏求春明退/朝録云予嘗判官告)
(院郡夫人使金花羅紙七張法錦縹袋賜/以湯沐之邑而奉朝請乃奉親之榮事也)太公不吾欺
夀與龜鶴永
　　送杜介歸揚州
再入都門何事空(次公先生守宻守徐守湖而謫黄自/徙汝居常守登召入為禮部郎中為)
(起居舍人為翰林學/士此為再入都門矣)閒看清洛漾春風當年帷幄幾人
在回首觚稜一夢中(縯班固西都賦設璧門之鳯闕上/觚稜而栖金爵觚稜闕角也任杜)
(牧之詩觚稜拂斗極回首尚遲遲四朝三七載似夢復/非宜倬蘇鶚演義曰觚者學書之牘或以記事削木為)
(之或六面或八面皆可書以有圭角故謂/之觚文選操觚進牘或以觚為筆非也)採藥㑹須逄
薊子(援後漢薊子訓傳有百嵗翁自説兒童時/見子訓賣藥于㑹稽市顔色不異於今)問禪何
處識龎翁(次公龎翁龎藴居士也乃與江西/道一禪學相契者傳燈録有傳)歸來鄰里
應迎笑新長淮南舊桂叢(縯文選劉安招隱士詩淮南/小山之所作也其詞曰桂樹)
(叢生兮山之幽偃/蹇連巻兮枝相繚)
　　送楊孟容(次公傳者云送知懷安軍先生自謂效/黄魯直體觀南昌集所載信然魯直云)
　　　(子瞻詩句妙一世乃収歛光芒入此窘步以見/效葢退之戲效孟郊樊宗師之比以文滑稽耳)
　　　(恐後生不解故追韻道之敬夫黄魯直詩云我/詩如曹鄶淺陋不成邦公如大國楚吞五湖三)
　　　(江赤壁風月笛玉堂雲霧窻句法提一律堅城/受我降枯松倒澗壑波濤所舂撞萬牛挽不前)
　　　(公乃獨力扛諸人方嗤㸃渠非趙張雙但懷相/識察牀下拜老龎小兒未可知客或許敦厖誠)
　　　(堪壻阿巽買/紅纒酒缸)
我家峨眉隂(次公峨眉山在嘉州之峨眉縣而眉/州則面其隂也故州以此而得名)與子
同一邦相望六十里共飲玻瓈江江山不違人遍滿千
家窻但苦窻中人寸心不自降子歸治小國洪鐘噎微
撞(縯東方朔客難曰以筳/撞鐘豈能發其聲音)我留侍玉座弱步欹豐扛後
生多髙才名與黄童雙(厚後漢黄香傳香字文强博學/能文章京師號曰天下無雙江)
(夏黄/童)不肯入州府故人餘老龎(援後漢龎徳公居峴山/之南未嘗入城府荆州)
(刺史劉表數延入/不能屈乃就候之)慇懃與問訊愛惜霜眉厖何以待我
歸寒醅發春缸
　　送錢承制赴廣西路分都監
當年我作表忠碑坐覺江山氣未衰舞鳯尚從天目下
(援郭璞詩天目山前兩乳長龍飛鳯舞到錢塘次/公天目山以其上有兩湖似左右目名天目也)牧駒
時有渥洼姿(厚漢武帝元鼎四年秋馬生渥洼水中作/天馬之歌次公牧應作收周禮教駣攻駒)
(注作収/駒也)踞牀到處堪吹笛(縯晉桓伊有蔡邕柯亭管常/自吹之王徽之赴召命泊舟)
(青溪素不相識伊於岸上過徽之令人謂曰聞君善吹/笛為我一弄伊時已顯貴素聞徽之名便下車踞胡牀)
(為作三調弄畢便上/車去客主不交一言)横槊何人解賦詩知是丹霞破佛
手(援傳燈録丹霞天然禪師於慧林寺遇天大寒師取/木佛焚之人或譏之師曰吾燒取舍利人曰木頭何)
(有師曰若爾/者何責我乎)先聲應已懾羣夷(廣西僧寺頃有佛動之/異錢君取而投之江中)
　　送顧子敦奉使河朔(子仁子敦顧臨也元祐二年/自給事中除天章閣待制出)
　　　(為河北都/轉運使)
我友顧子敦軀膽兩俊偉便便十圍腹(縯邉孝先腹便/便又晉書尹緯)
(腰帶/十圍)不但貯書史容君數百人(厚晉王導嘗枕周顗膝/而指其腹曰卿此中何)
(所有答曰此中空洞無/物然可容君輩數百人)一笑萬事已十年卧江海了不
見愠喜磨刀向豬羊(次公古樂府木蘭歌云鄰里/喜我歸磨刀霍霍向豬羊)釃酒
㑹鄰里(次公後漢史有擊/牛釃酒音所爾切)歸來如一夢豐頰愈茂美平
生批勅手(援唐李藩為給事中制勅有不可遂於黄紙/勅後批之吏曰宜别連白紙藩曰别以白紙)
(是文狀豈/曰批勒邪)濃墨冩黄紙㑹當勒燕然(厚後漢竇憲擊匈/奴大破之遂登燕)
(然刻石勒功紀漢/威徳令班固作銘)廊廟登劍履(縯蕭何功第一於是乃/令何劍履上殿入朝不)
(趨/)翻然向河朔坐念東郡水河來訖不去(見送魯元翰/知洛州詩)
如尊乃勇耳(次公王尊為東平相是時東平以至親驕/奢不奉法傅相連坐尊視事謂王曰尊來)
(為相人皆弔尊也以尊不容朝廷責使相王耳/天下皆言王勇顧但負貴安能勇如尊乃勇耳)
　　諸公餞子敦軾以病不往復次前韻
君為江南英面作河朔偉人間一好漢誰似張長史(次/公)
(舊唐書武后謂狄仁傑曰思得一好漢用之/仁傑曰荆州長史張柬之雖老宰相材也)上書苦留
君言拙輒報已(師韓愈孔戣墓誌愈留孔戣奏疏曰如/戣輩在朝不過三數人陛下不宜茍順)
(其求不留自助也不報子仁先生詩集有乞留顧臨狀/云方今二聖臨御肅正紀綱如臨等輩正當置之左右)
(以輔闕/遺也)置之勿復道出處俱可喜攀輿共六尺(縯袁盎/謂漢文)
(帝曰天子所與共六/尺輿者皆天下豪英)食肉飛萬里(厚後漢班超行詣相/者相者曰生燕頷虎)
(頥飛而食肉此/萬里侯相也)誰言逺近殊等是朝廷美遙知送别處
醉墨争淋紙我以病杜門商頌空振履(縯莊子曾子居/衛三日不舉火)
(十年不製衣曵屣而歌商/頌聲滿天地若出金石)後㑹知何日一歡如覆水善
保千金軀前言戲之耳(次公王立之詩話載元祐中顧/子敦有顧屠之號以其極肥偉)
(也其後奉使河朔居士有詩送之云我友顧子敦軀贍/兩俊偉便便十圍腹不但貯書史人云磨刀向豬羊釃)
(酒㑹鄰里人云批勅手皆用屠家語也子敦讀之頗不/樂所以居士復和前篇云善保千金軀前言戲之耳)
　　次韻子由送家退翁知懐安軍
吾州同年友粲若琴上星(次公琴上星/言十三徽也)當時功名意豈
止拾紫青(縯夏侯勝云士患不明經經/術茍明取青紫如作拾地芥)事既喜違願天
或不假齡今如圖中鶴俛仰在一庭(吾州同年友十三/人今存者六人而)
(已故有琴上星/圖中鶴之語)退翁守清約霜菊有餘馨鼔笛方入破
朱絃微莫聴西南正春旱廢沼粘枯萍翩然一麾去想
見靈雨零(縯詩衛風靈雨/既零命彼倌人)我無謫仙句待詔沉香亭(見/續)
(麗人/行注)空騎内廐馬(次公翰林學士初/入院例賜名馬)天仗隨雲軿竟無
絲毫補眷焉誰汝令永愧舊山叟憑君寄丁寧
　　送宋構朝散知彭州迎侍二親(尭卿構字承/之成都人)
東來誰迎使君車知是丈人屋上烏(縯杜詩丈人屋上/烏人好烏亦好)
(劉向説苑太公謂武王曰愛其人者/兼屋上之烏憎其人者惡其儲胥)丈人今年二毛初
(厚潘安仁秋興賦余春/秋三十有二始見二毛)登樓上馬不用扶(倬杜詩上馬/不用扶毎扶)
(必怒/嗔)使君負弩為前驅蜀人不復談相如(援司馬相如/為中郎將使)
(西南夷至蜀太守以下郊迎縣/令負弩為前驅蜀人以為寵)老㓜化服一事無有鞭
不施安用蒲(縯後漢劉寛為南陽太守吏人有過但蒲/鞭罰之示辱而已次公北史崔祖思叔父)
(景真位平昌太守有惠政常懸一蒲鞭/而未嘗用去任之曰士人思之為立祠)春波如天漲平
湖(次公此亦栁子厚江南/春盡水如天之意也)鞓紅照坐香生膚(次公鞓紅/牡丹名見)
(歐陽花譜彭/州多此花)絭韝上夀白玉壺(次公史記淳于髠傳有/云絭韝鞠􁦃侍酒于前)
(徐廣云絭収衣襃也韝臂捍也音/溝絭字音義與索隱並音紀免切)公堂登歌鳯將雛(次/公)
(鳯将雛樂/府曲名)諸孫懽笑争挽鬚蜀人畫作西湖圖
　　次韻孔常父送張天覺河東提刑
送君應典鷫鸘裘(次公西京雜記司馬相如初與卓文/君還成都居貧愁懣以所著鷫鸘裘)
(貰酒/為歡)憑仗千鍾洗别愁(次公孔叢子平原君强子髙飲/曰堯飲千鍾孔子飲百觚古之)
(聖賢無不能/飲子何辭焉)脱帽風流餘長史(君喜草書而不工故以/此為戲縯長史張旭也)
(杜詩張旭三杯草聖/傳脱帽露頂王公前)埋輪家世本留侯(張綱子房七世/孫也犍為武都)
(人墓在今彭山/君豈其後邪)子河駿馬方争出(麟府馬出/子河泌)昭義疲兵
得少休(唐福昭義步兵/葢澤潞弓箭手)定向秋山得嘉句故闗黄葉滿
行舟(次公故關即河東之古闗也師李端古别離詩水/國葉黄時洞庭霜落夜行舟聞商賈宿在楓林下)
(此地送君還/茫茫似夢間)
　　送張天覺得山字
西登太行嶺北望清涼山(次公太行山在澤州晉中縣/而岱州五臺山即清涼山也)
晴空浮五髻晻靄卿雲間(師史記天官書若烟非烟若/雲非雲郁郁紛紛蕭索輪囷)
(是謂/卿雲)餘光入巖石神草出茅菅(縯五臺山有草藥名長/松亦名仙茒次公此篇)
(專言長松事有患大風者逄僧指似/長松草而愈詳見前寄天覺詩中)何人相指似稍稍
落人寰能令墜指兒虬髯茁氷顔祝君如此草為民已
痌瘝我亦老且病眼花腰脚頑念當勤致此莫作河東
慳
　　送歐陽辯監澶州酒
汗血駕鼓車何從致千里(縯前漢天馬歌霑赤汗又光/武時異國有獻名馬日行千)
(里詔以馬/駕鼓車)紛紛糟麴間欲試賢公子君家江南英濯足
滄浪水却渡舊黄河漲沙埋馬耳由來付造物倚伏何
窮已當念楚子文三仕無愠喜
　　送家安國教授歸成都
别君二十載坐失兩鬢青吾道雖艱難斯文終典刑屢
作退飛鷁(任左傳六/鷁退飛)羞看乾死螢(次公杜詩案頭/乾死讀書螢)一落
戎馬間五見霜葉零夜談空説劒春夢猶横經新科復
舊貫童子方乞靈須煩凌雲手(縯相如奏大人賦天子/大説飄飄然有凌雲氣)
(游天地/之間意)去作入蜀星(援後漢和帝遣使者二人當益部/皆微服單行李郃指星云有二使)
(星入益/州分野)蒼苔髙朕室古柏文翁庭(縯髙朕室今府學古/室是也文翁庭今有)
(古柏處/是也)初聞編簡香稍覺鋒鏑腥岷峨有雛鳯梧竹養
脩翎鳴呼應嶰律飛舞集虞廷(援黄帝使伶倫截嶰谷/竹聴鳯鳴以制十二律)
吾儕便歸老亦足慰餘齡(次公家安國字復禮眉山人/博學舉進士不第後隨韓存)
(寶征乞第得官既而諸公舉之得成都教授/故先生有説劒横經鋒鏑腥編簡香之句)
　　余與李廌方叔相知久矣領貢舉事而李不得第
　　愧甚作詩送之(子翬按年譜元祐三年戊辰任翰/林學士知貢舉又石林先生云李)
　　　(廌陽翟人少以文字見蘇子瞻子瞻喜之及知/舉廌適就試意在必得廌以冠多士及考章程)
　　　(文大喜以為廌無疑遂以為魁/既拆號悵然出院以詩送廌)
與君相從非一日筆勢翩翩疑可識平生謾説古戰場
(縯李華作弔古戰場文汗為故書他日與蕭穎士讀之/稱工華問今誰可及頴士曰君加精便能至矣華愕然)
(而/服)過眼終迷日五色(援唐李程貞元中試日五色賦先/榜落矣初出試揚於陵遇程詢其)
(所試程示之其破題曰徳動天鑒觧聞日華於陵覽之/謂程曰公今須作狀元翌日無名於陵深不平乃於故)
(冊子末繕冩而斥其名氏携之以詣主文主文歎賞不/已於陵曰當今埸中若有此賦侍郎何以待之主文曰)
(非狀元不可也於陵曰苟如此侍郎已遺賢矣此乃李/程所作亟命取李程所納巻對不差一字主文因謀之)
(於陵擢/為狀元)我慙不出君大笑行止皆天子何責青袍白紵
五千人知子無怨亦無徳買羊酤酒謝玉川(厚韓退之/寄玉川子)
(詩買羊酤/酒謝不敏)為我醉倒春風前(縯退之紅芍藥歌云花前/醉倒歌者誰楚狂小子韓)
(退/之)歸家但草凌雲賦我相夫子非臞仙(援相如以為列/仙之儒居山澤)
(問形容/甚臞)
　　送成都高士敦鈐轄(堯卿髙士/敦字仲穆)
栘中老監本虚名(厚前漢蘇武為栘中廐監/使匈奴十九年不辱命)懶作燕山
萬里行(余與髙君奉使/契丹辭免不行)坐㸔飛鴻迎使節歸來駿馬換
傾城(次公言以為使所得之馬買妾事則纂異記韋生/以馬換鮑生之妾而江文通謝希逸為妾換馬賦)
髙才本不縁勲閥餘力還思治蜀兵西望雪山烽火盡
不妨尊酒寄平生(次公雪山在蜀/之西近吐蕃)
　　次韻送程六表弟
君家兄弟真連璧(縯晉夏侯湛美容觀與潘岳/同輿接茵京師謂之連璧)門十朱
輪家萬石(厚楊惲傳云乗朱輪者十人又石奮傳景帝/曰石君與四子皆二千石人臣尊寵舉集其)
(門號奮為/萬石君)竹使猶分刺史符(援文帝二年九月初與/郡守為銅虎符竹使符)尚
方行賜尚書舄(見将往/終南注)前年持節發倉廩(厚汲黯傳河/内失火燒千)
(餘家上使黯往視之還曰家人失火屋比延燒不足憂/臣過河内河内貧人傷水旱萬家或父子相食臣謹以)
(便宜持節發河内倉粟以賑貧民/請歸節伏矯制罪上賢而釋之)到處賣刀収繭栗(賣/刀)
(事見山村五絶縯禮/記天地之牛角蠒栗)歸來閉口不論功却走渡江誰復
惜君才不用如澗松(縯左太冲詩/鬱鬱澗底松)我老得全似社櫟(厚/莊)
(子匠石見社樹不顧遂行歸櫟社見夢/曰使予也而有用且得有此大也邪)青衫莫厭百僚
底(援老杜狄明府詩/有才無命百僚底)白首上有千薪積(縯汲黯云陛下/用人如積薪後)
(來者/居上)憶昔江湖一釣舟無數雲山供㸃筆未應便障西
風扇(見王庭老退/居見寄詩註)只恐先移北山檄憑君寄謝江南叟
念我空見長安日(見障日/峰詩)浮江泝蜀有成言江水在此
吾不食(縯晉桓𤣥曰江水/在此吾不食言)
　　送錢穆父出守越州二首(堯卿穆父自開/封府出守㑹稽)
簿書常苦百憂集杯酒今應一笑開京兆從教思廣漢
㑹稽聊喜得方回(次公趙廣漢以蕭望之劾下獄被罪/吏民守闕號泣者數萬人願代趙京)
(兆死使収養小民廣漢竟坐腰斬廣漢為京兆亷明威/制豪强小民得職百官追思歌之至今又晉書郗愔字)
(方回在北府徐州人多勁悍桓温云京口酒可飲兵可/用深不欲愔居之而遺牋自陳老病甚不堪人間乞閑)
(地自養温得牋大喜/即轉愔為㑹稽太守)
若耶溪水雲門寺賀監荷花空自開(師若耶溪雲門寺/在越州㑹稽縣南)
(齊何𦙍嘗遊馬又賀知/章歸老㑹稽亦在此)我恨今猶在泥滓勸君莫棹酒
船回(厚杜甫奉先劉少府新畫山水障歌云若耶溪雲/門寺吾獨胡為在泥滓青鞋布韈從此始又李白)
(云稽山無賀老/却棹酒船回)
　　送程七表弟知泗州(倬名之劭/字懿伯)
江湖不在眼塵土坐滿顔繫舟清洛尾初見淮南山淮
山相媚好曉鏡開烟鬟(厚退之炭谷湫祠/堂詩擢玉紆烟鬟)持此娱使君
一笑簿領間使君如天馬(援漢書禮樂/志有天馬下)朝燕暮荆蠻時
無王良手空老十二閑(厚周禮校人天/子十有二閑)聊當出毫末化
服狡與頑勿謂無人知古佛臨清灣赤子視萬類流
萍閲人寰但使可此人餘事真茆菅(師泗州大聖塔臨/泗水舟人往來與)
(居人祈禱立有應謂郡政能/可此人則餘事等茒菅矣)
　　送曹輔赴閩漕(尭卿字子/方海陵人)
曹子本儒俠筆勢翻濤瀾往來戎馬間邉風裂儒冠詩
成横槊裏楯墨何曾乾(季長潁州茍濟與梁武帝有舊/而帝素輕之及受禪乃入北嘗)
(云㑹於楯鼻/磨墨作文檄)一旦事逺遊紅塵隔嚴灘平生羊炙口並
海収鹹酸(並字音/普浪反)一從荔枝食豈念苜蓿盤(見和子/由詩注)我
亦江海人(厚謝靈運詩本自江/海人忠義感君子)市朝非所安常恐青霞
志坐隨白髪闌淵明賦歸去談笑便解官今我何為者
索身良獨難憑君問清淮秋水今幾竿我舟何時發霜
露日已寒
　　送蹇道士歸廬山
物之有知葢恃息(厚莊子外物篇物之有知/者恃息其不殷非天之罪)孰居無事
使出入(縯莊子天運篇孰居無事而推行是孰居無事/淫樂而勸是孰居無事而披拂是師養生論世)
(又任自然而息至近但其所利者唯化/食而已矣若神能御氣則口鼻不失息)心無天遊室不
空六鑿相攘婦争席(援莊子室無空虚則婦姑勃蹊心/無天遊則六鑿相攘任莊子舍者)
(與之/争席)法師逃人入廬山山中無人自往還往者一空還
者失此身正在無還間(次公楞嚴經云佛謂阿難當示/汝無所還地且以八還語之明)
(還日輪暗還黒月通還户牖塞還牆宇縁還分别頑虚/還空鬱憞還塵清明還霽而阿難復問無還云何也)
綿綿不絶微風裏内外丹成一彈指(厚老子云綿綿若/存用之不勤師道)
(家以烹鍊金石為外丹龍/虎胎息吐故納新為内丹)人間俯仰三千秋騎鶴歸來
與子遊(見張安道/見示近詩)
　　送周朝儀守漢州
茶為西南病岷俗記二李(把與稷也倬元豐五年十月/李稷傳云初蜀茶額嵗三十)
(萬至稷加為五十萬熈寧三年/朝廷依李把等申請𣙜川茶)何人折其鋒矯矯六君
子(思道與姪正孺張永徽/呉醉翁吕元君宋文輔)君家尤出力流落初坐此謂
當収桑榆華髪看劒履(援光武曰失之/東隅収之桑榆)胡為犯風雪嵗
晚行未已念歸誠得計顧自為謀耳(次公周氏蜀人也/其出守漢州亦自)
(為謀/也)吾聞江海間瘡痏有未起莫輕龔遂老君不付尺
箠召還當有詔挽袖謝鄰里猶堪作水衡供帳園林美
(次公宣帝即位渤海盜賊並起丞相舉遂為太守時遂/年七十餘召見形貌短小宣帝望見不副所聞心内輕)
(焉謂遂曰何以息其盜賊遂對云云上許焉至渤海盜/賊悉平吏民皆富實獄訟止息後上以遂年老不任公)
(卿拜為水衡都尉水衡典上禁苑供帳宮館/為宗廟取牲官職親近上甚重之以官夀卒)
　　送千乗千能兩姪還鄉
治生不求富讀書不求官譬如飲不醉陶然有餘歡君
看龎徳翁白首終泥蟠豈無子孫念顧獨遺以安鹿門
上冡回牀下拜龍鸞躬耕竟不起耆舊節獨完(次公後/漢龎徳)
(公襄陽人也居峴山之南未嘗入城府荆州刺史劉表/數延請不能屈乃就候之謂曰先生苦居畎畞而不肯)
(官禄後世何以遺子孫乎公曰世人皆遺之危今獨遺/之安雖所遺不同未為無所遺也表歎息而去後遂携)
(其妻子登鹿門山因採藥不返本傳注引襄陽記曰司/馬徳操嘗詣徳公值其渡沔上先人墓徳操徑入其堂)
(云徐元直約來就我與徳公談又云諸葛孔明每至徳/公家獨拜牀下乂徐元直云孔明卧龍也又司馬徳操)
(曰此間自有伏龍鳯雛先主問為誰曰諸葛孔明龎士/元也此四韻皆龎徳公事或曰鹿門上冢回牀下拜龍)
(鸞兩句其用事可疑鹿門自是與妻子採藥處上冡自/是度沔上而上冡回相見自是司馬徳操非諸葛孔明)
(也以俟/明識)念汝少多難冰雪落綺紈(厚劉孝標絶交/論有綺紈公子)五子
如一人奉養真色難(子仁五子即千乗千/之千能千秋千鈞也)烹雞獨餽母
自饗苜蓿盤(援郭太傳茅容字季偉陳留人也林宗見/之請寓宿旦日容殺雞為饌林宗以為已)
(設既而供其母自以草蔬與客同飲林宗拜之曰卿/賢乎哉因勸令學卒以成徳苜蓿槃見和子由詩注)口
腹正累人寧我食無肝(厚後漢太原閔貢字仲叔客居/安邑老病家貧不能得肉日買)
(猪肝一斤屠者或不肯與安邑令聞敕令常給仲叔怪/而問知之乃歎曰閔仲叔豈以口腹累人邪遂去客沛)
(以夀/終)西來四千里敝袍不言寒秀眉我似兄亦復心閒
寛(子仁我兄即太子中舍/不欺而提刑渙之子也)忽然舍我去嵗晩留餘酸我
豈軒冕人青雲意先闌汝歸蒔松菊環以青琅玕榿隂
三年成可以挂我冠(縯杜詩飽聞榿木三年/大與致溪南十畞隂)清江入城
郭小圃生微瀾相從結茅舍曝背談金鑾(次公金鑾殿/名在東内還)
(同殿之西北唐陸扆字祥文充翰林學士又拜中書/舍人甞金鑾作賦命學士和扆先成帝覽而嗟挹之)
　　送周正孺知東川
得郡書生榮還家昔人重而況東西川千騎許上冡(厚/前)
(溪許白為定襄太守上書願過故郡鴈門上父/祖冡有詔太守都尉以下㑹此州人以為榮)里門下
車入父老自驚聳(次公皇甫謐髙士傳李耳之師嘗謂/李耳曰過故鄉而下車子知之乎師)
(石慶醉歸入外門不下車父奮讓曰内史貴人入/閭里里中長者走匿而内史坐車中自如故當)端如
何武賢不事長卿寵(次公按武傳武之美事甚多為九/卿時多所舉奏號為煩碎不稱其)
(賢公功名略比薛宣而其材不及也而經術正直過之/恐别有載稱武賢字以俟博聞又案相如傳相如以中)
(郎將建節使蜀太守以下郊迎/縣吏負弩矢先驅蜀人以為寵)清時養材傑杞梓方培
擁(次公陸韓卿詩/離宫収把梓)未應遺合抱取用及把拱(厚老子合/抱之木生)
(於毫末仔莊子宋有荆氏者宜楸/柏桑其拱把而上者求狙猴之杙)如君尚出麾(無巳顔/延年詩)
(一麾乃/出守)顧我宜耕壟告歸謝先手求去悔不勇豈云慕
亷退實自知衰冗為君掃棠隂畫像或相踵(蜀中太守/無不畫像)
(者子仁按先生集中書諸公送周梓州詩/後序引此詩有方上章請郡代正孺之語)
　　次前韻再送周正孺
東川得望郎(師唐李義山酬令狐/郎中詩望郎臨古郡)坐與西争重髙風傾
石室舊學鄙文冡(次公按本朝趙升成都記載顔師古/注文翁傳云文翁學堂于今在益州)
(城内按舊記文翁造講堂及石室講堂一名明堂宫石/室一名玉堂又按唐文粹載劉蜕梓州兠率寺文冡銘)
(其序云文冡長沙劉蜕字復愚為文不忍棄其草聚而/封之也其銘曰文乎文乎有鬼神乎風水為真將利其)
(子孫/乎)蜀人安使君所至野不聳竹馬迎細侯大錢送劉
寵(次公左傳在野不聳細侯後漢郭伋之字也王莽時/為并州牧世祖十一年又為并州牧其前在并州也)
(素結恩徳及後始至行部到西州美稷有童兒數百各/騎竹馬於道路次迎拜伋問兒曹何自逺來對曰聞使)
(君到喜故來奉迎後漢劉寵拜㑹稽太守郡中大化徵/為将作大匠山隂縣有五六老叟龎眉皓髪自若耶山)
(谷間出人賫百錢以送寵/云云寵選一大錢受之)遙知句谿路老稚相扶擁(次/公)
(今有句谿神廟貌甚雄乃此/路也師句谿在中江縣西)看畫古叢祠百怪朝幽拱
牛頭與兠率雲木蔚堆壠(厚牛頭兠率梓州/二寺老杜皆有詩)醉鄉追舊
遊(天祐唐王繢著/醉鄉記一篇)筆陣賈餘勇(縯左傳齊髙固入晉師/磔石以投人曰欲勇者)
(賈予餘勇駒父晉王右軍嘗著筆陣圖一篇/云夫紙者陣也筆者刀矟也意者将軍也)聊将詩酒
樂一掃簿書冗西風吹好句珠玉本無踵(次公戰國䇿/云珠無足去)
(此數千里而所以/能來者好之也)
　　送吕昌朝知嘉州
不羨三刀夢蜀都聊將八詠繼東呉(縯王濬為廣漢太/守夜夢三刀懸於)
(臥屋梁上須㬰又益一刀濬甚惡之李毅曰三刀為州/字又益一刀者明府其臨益州乎果遷益州刺史次公)
(昌朝得宋復古書八景圖來嘉州其目曰洞庭晚靄廬/阜秋雲平田鴈落逺浦帆歸雨暗江村雪藏山麓泉嵓)
(古柏石岸孤松八詠繼東呉則/沈休文嘗有東呉八詠者也)臥看古佛凌雲閣勑賜
詩人明月湖(次公凌雲閣即九頂寺有大/佛之像明月湖在州治之東)得句㑹應縁
竹鶴思歸寧復為蓴鱸横空好在修眉色(子仁退之南/山詩天宇浮)
(修/眉)頭白猶堪乞左符(厚漢文帝為銅虎竹使符右留京/師左以與之師公送張嘉州詩云)
(少年不願萬戸侯亦不願見韓荆州頗願身為/漢嘉守載酒時作凌雲遊乞左符蓋申前意)
　　送子由使契丹(倬元祐四年三月十一日子瞻出/知杭州八月十六日詔子由為賀)
　　　(遼國生辰/國信使)
雲海相望寄此身那因逺適更沾巾(子仁杜南征詩餘/生長避地適逺更)
(沾/巾)不辭驛騎凌風雪要使天驕識鳯麟(厚匈奴傳單于/遺漢書自云胡)
(者天之/驕子)沙漠回看清禁月湖山應夢武林春(次公清禁/月言子由)
(之念禁省武林春言子由之念杭州水經注錢塘縣有/武林山器先曰杭州圖經武林在錢塘縣舊治之北半)
(里/)單于若問君家世莫道中朝第一人(次公唐李揆羙/風儀善奏對帝)
(歎曰卿門地人物文學皆當世第一信朝廷羽儀乎又/徳宗幸山南揆為盧杞所惡用為入蕃㑹盟使拜尚書)
(左僕射揆至蕃酋長曰聞唐有第一人李揆/公是否揆畏留因紿之曰彼李揆安肯來耶)
　　座上復借韻送岢嵐軍通判葉朝奉(十朋此詩借/劉景文韻)
雲間踏白看纒旗(次公先生言岢嵐邊州所見師軍/中有踏白馬過行師以為先驅)莫
忘西湖把酒時夢裏呉山連越嶠(次公言葉朝/奉懐呉越也)尊前羌
婦雜胡兒(次公言岢/嵐軍也)夕烽過後人初醉(師夕烽過上/平安火也)春
鴈來時雪未滋為問從軍真樂否書來麤遣故人知(次/公)
(王粲有從軍詩云從軍/有苦樂但問所從誰)
　　送鄧宗古還鄉
廣漢有姜子孝弟行里閭(縯後漢姜詩廣/漢人事母至孝)赤眉雖豺虎
弛兵過其墟(縯前漢末赤眉散賊經詩里弛/兵而過曰驚大孝必觸鬼神)至今空清
泉無復雙鯉魚(見李修孺/留別詩注)南鄭有李郃得妙甘公書(次/公)
(後漢李郃漢中南鄭人善河洛風星漢初有甘公石公/亦知星夢齡晉志云齊有甘徳魏有石申夫皆掌天文)
夜坐指流星驚倒兩使車(次公和帝即位分遣使者皆/微服單行各至州縣觀採風)
(謡使者二人當到益部投郃候舍時夏夕露坐郃因仰/觀問曰二君發京師時寧知朝廷遣二使耶二人黙然)
(驚相視曰不聞也問何以知之郃指星/示云有二使星臨益州分野故知之耳)抱闗不肯仕布
褐䝉璠璵(次公抱闗不肯仕所以言李郃縣召著幕門/候吏也師蕭望之傳王仲翁謂望之碌碌反)
(抱闗/為)西南固多士君得二子餘(師宗古事親孝亦精於/星厯之學故用姜詩李)
(郃二/子事)凛凛忠文公搜士及樵漁(次公忠文公謂范景仁/也宗古必景仁門生矣)
澗谿有幽討(援老杜詩李侯金/閨彦脫身事幽討)蘋芷真嘉蔬(次公或云/無芷字恐)
(悞/)嵗晚終不食心惻當何如(厚易井卦井渫/不食為我心惻)
　　次韻送張山人歸彭城(尭卿張/驥也)
羡君飄蕩一虚舟(縯莊子有虚/船來觸舟)來作錢塘十日遊水洗
禪心都眼浄(次公先生又次韻曹子方同/游西湖云上下碧流清似眼)山供詩筆總
眉愁雪中乘興真聊爾(見徑山道中/答周長官詩)春盡思歸却罷休
何日五湖從范蠡種魚萬尾橘千頭(縯栁子厚游黄溪記曰/有魚數百尾橘千頭事)
(見姪安節逺來夜坐詩尭卿范蠡種魚經云以活鯽魚用竹刀/破之入水銀少許同水滓油菜碎之和拌入魚腹内再以菜裹)
(之懸空虞四十九日用河水取腹内元子一二粒置於水中以/物葢之少時一粒即一魚乃魚活小盆中遊只依元種云云)
　　仲元貺王元直自眉山來見予錢塘留半嵗既行
　　作絶句五首送之
仲君豈弟多學王子清修寡言(縯王獻之與兄弟詣謝/安既出客問優劣安曰)
(小者佳客問其故曰吉人之辭寡/次公揚子云寡言而法君子也)病後空驚鶴瘦時來
或作鵬鶱(子仁李白詩一屈雖/百里鵬鶱望三台)
海角煩君逺訪江源與我同來剩作數詩相送莫教萬
里空囘
三人一旦同行(二子與秦少游同寓/髙齋復同舟北行)留下髙齋月明遥
想扁舟京口尚餘孤枕潮聲
更欲留君乆住念君去國彌年空使犀顱玉頰(次公犀/顱玉頰)
(先生之/子也)長懐髯舅悽然
為予逺致慇懃瑞草橋邉老人紅帶雅宜華髮(善權詩/文發源)
(云王慶源以恩牓得官居於青神來從東/坡求紅帶坡作長篇并帶贈之詩在集中)白醪光泛新
春(老人王慶/慶源也)
　　次韻劉景文送錢䝉仲三首(尭卿是時穆父在越/州㞯仲䝉仲皆來錢)
　　　(塘蒙仲欲往赴舉景文以詩送之云膝下五車/就業殿前三月亨途日出喚君名姓春風吹過)
　　　(江湖又文價從今第一家風經古無倫不假湘/靈十字知君才倍前人又俊氣将探虎穴清才)
　　　(早踐龍門故比隔江白鷺萬人囘首王孫自注/君出蘇翰林門下有和君秦少章云二子有如)
　　　(雙白鷺隔江/相照雪衣明)
誰識天閑老驥不争日暮長途(師伍子胥曰日暮途逺/吾故倒行而逆施之)
送盡青雲九子(次公言穆父有九子也嘗戲呼之為九/子母文夫又南史何承天巳老為著作)
(郎諸佐並年少荀伯子嘲曰妳母承天/曰卿當云鳳皇将九子妳母何言邪)歸去扁舟五湖
(援范蠡乘扁/舟汎五湖)
寄語竹林社友同書桂籍天倫王郎獨為鬼録世間無
此玉人(縯裴楷衛玠人/皆謂之玉人)
五字古原春草(援白居易以詩謁顧況況戲之曰長安/物貴居大不易及讀至古原草送别云)
(野火燒不盡春風/吹又生於是稱歎)千金漢殿長門(次公漢武帝陳皇后/廢居長門宫奉百金)
(於司馬相如為/作賦以悟主上)經緯尚餘三䇿(尭卿錢氏先世易與純/老皆應制舉答䇿甚工)
典刑留與諸孫
　　介亭餞楊傑次公(尭卿次公號無為子定衡杭/州圖經云介亭在舊治後聖)
　　　(果寺熈寜中郡守祖無擇對排衙石作介/亭左江右湖千里在目先生餞次公於此)
　　　(亭/也)
籃輿西出登山門(縯陶淵明對王𢎞曰/向乗藍輿亦足自反)嘉與我友尋仙
村丹青明滅風篁嶺環珮空響桃花源(郡人謂介亭山/下為桃源路堯)
(卿桞子厚文曰斗折蛇行明滅可見千嵓萬壑煥若丹/青風篁嶺下山水潺湲如聞環佩之聲無異武陵桃源)
前朝欲上已蠟屐(次公晉阮孚性好屐或有詣既正見/自蠟屐因歎曰未知一生當著㡬兩)
(屐/邪)黒雲白雨如傾盆(厚杜詩白帝城中雲如/屯白帝城下兩翻盆)今晨積雪
巻千里豈畏觸熱生病根(子仁老杜貽栁少府詩自/非曉相訪觸熱生病根)在
家頭陁無為子(次公在家頭陁則鳥窠禪/師所謂如謝靈運之儔也)久與青山為
弟昆孤峰盡處亦何有西湖鏡天江抹坤(援杜牧之詩/大江吞天去)
(一練横/坤抹)臨高麾手謝好住清風萬壑傳其言風囘響答
君聴取我亦到處隨君軒
　　次京師韻送表弟程懿叔赴䕫州運判
與子甥舅氏摧頽各蒼顔竝為東諸侯長此佳江山寒
松無時花安得挿髻鬟惟将老不死一笑榮枯間我甚
似樂天但無素與蠻挂冠及未耄當獲一紀閒子亦拙
進取才高命堅頑譬如萬斛舟行此九折灣仲氏新得
道一漚自塵寰(君之兄徳孺自言/近於佛法有得)嵗晚家鄉路莫遣生
榛菅
　　送張嘉州
少年不願萬户侯亦不願識韓荆州(援李白上韓荆州/書曰天下之談士)
(相聚而言人生不願萬/户侯但願一識韓荆州)頗願身為漢嘉守載酒時作凌
雲遊(次公嘉州九頂/山上寺曰凌雲)虛名無用今白首夢中却到龍泓
口(次公龍泓口在凌雲/之上土人謂之龍嵓)浮雲軒冕何足言惟有江山難
入手峨眉山月半輪秋影入平羌江水流謫仙此語誰
解道請君見月時登樓笑談萬事真何有一時付與東
巖酒(佛峽人家白/酒舊有名)歸來還受一大錢好意莫違黄髪叟
　　送李陶通直赴清溪(尭卿大臨之子/大臨字才元)
忠文文正二大老(司馬温公范蜀/公君之師友)蘇李廣平三舍人(蘇/子)
(容宋次道與先公才元熈寧中封/還李定詞頭天下謂之三舍人)喜見通家賢子弟(縯/孔)
(融謂李膺曰先君孔子與君先人李老君/同德比義而相師友則融與君累世通家)自言得邑少
風塵(次公陸機詩/京洛多風塵)從來勢利關心薄此去溪山琢句新
肯向西湖留數月錢塘初識小麒麟(厚杜詩盡是/天上麒麟兒)
　　送陳之邵僉判赴闕
夜光不自獻(縯史記鄉陽書曰明月之珠夜光之璧以/暗投人於道衆莫不按劍相盻何則無因)
(而至/前也)天驥良難知從來一狐腋(援國䇿云千羊之/皮不如一狐之腋)或出
五羖皮(厚百里奚亡秦走宛楚鄙人/執之秦穆公以五羖皮贖之)賢哉江東守収此
幕中竒無華豈易識(子仁漢章帝詔曰安/静之吏悃愊無華)既得不自隨
留君望此府(子仁舊唐書皇甫公義檢校沛王府長史/引韋思謙為同府倉曹謂思謙曰公豈此)
(池中之物屈公為數/旬客以望此府耳)助我憐其衰二年促膝語一旦長
揖辭林深伏猛在岸改濳珍移(次公伏猛以言虎濳珍/以言龍先生又有濳珍)
(閣銘倬賈誼賦襲九淵之/神龍兮沕淵濳以自珍)去此當安從失君徒自悲念
君瑚璉質當今臺閣宜去矣㑹有合豈常懐其私
　　送江公著知吉州
三吳行盡千山水猶道桐廬更清美(次公桐廬公著鄉/里也而桐廬縣在)
(今嚴/州)豈獨濁世隱狂奴(援司徒霸與嚴光素舊遣使奉/書光答曰懐仁輔義天下悦阿)
(諛順㫖要領絶霸得書封/奏之帝曰狂奴故態也)時平亦出佳公子(子仁史記/太史公曰)
(平原君翩翩濁/世之佳公子也)初冠惠文讀城旦(次公漢張武曰梁國/大都吏民凋敝且當)
(以柱後惠文彈治之耳秦時獄法吏冠柱後惠文武/意以刑法治梁也城旦則司空城旦書葢刑書也)晩
入奉常陪劒履(次公奉常今之太常/也蕭何劍履上殿)方將華省起彈冠
(援貢禹傳王陽/在位貢禹彈冠)忽憶釣臺歸洗耳(縯嚴光除諫議大夫/不屈車駕即日幸其)
(館光卧不起帝即其卧所撫光腹曰咄咄子陵不可相/助為理耶良久乃張目熟視曰昔唐堯著德巢父洗耳)
(士固有志何/至相迫乎)未應良木棄大匠要使名駒試千里奉親
官舍當有擇得郡江南差可喜白粲連檣一萬艘(倬郭/景純)
(江賦云軸艫相屬萬里連檣注/軸船傍艫船尾桅檣掛帆木也)紅粧執樂三千指簿書
期㑹得餘閒(師前漢禮樂志大臣特以簿書不報期㑹/為故至於風俗流溢恬而不怪以為是適)
(然/耳)亦念人生行樂耳(次公楊惲詩人生行/樂耳須富貴何時)
　　送歐陽主簿赴官韋城四首
鳯雛驥子日相高(次公杜詩竇侍御驥之子/鳯之雛年未三十名位俱)白髪蒼顔
笑我曹讀遍牙籖三萬軸(縯韓詩鄴侯家多書挿架三/萬軸一一懸牙籖新若手未)
(觸/)却來小邑試牛刀
出處年來恨不齊一尊臨水記分携江湖咫尺吾將老
(次公先生不忘杭州又屢有/乞越之興故欲老於江湖也)汝潁東流子却西
白馬津頭春水來(厚九域志滑州黎/陽津一名白馬津)白魚猶喜似江淮
使君已復冰堂酒更看重新畵舫齋(次公韋城在滑州/主簿之父醉翁嘗)
(官滑州白馬津滑州之地也醉翁知滑州有冰堂酒法/作畵舫齋今先生之意所謂使君指見任之太守雖巳)
(復造冰堂酒而未修畵舫齋因醉翁之子/徃為主簿遂令勸太守更修其父遺迹)
道傍垂白定沽巾正似當年緑髪新故國依然喬木在
典刑復見老成人
　　送歐陽推官赴華州監酒
我觀文忠公四子皆超越(次公謂伯和仲/純叔弼季黙也)仲也徑寸珠
照夜明如月(縯搜神記隨侯見大蛇被傷而治之後蛇/衘珠以報其珠徑寸純白夜有光明如月)
(之照一名隋侯/珠一名明月珠)好詩真脱兎(厚孫子九地篇始如處女/敵人開戸終如脱兎敵不)
(及/拒)下筆先落鶻知音如周郎(援吳志周瑜字公瑾少精/於音樂雖三爵之後其有)
(闕誤瑜知之必顧人為/之語曰曲有誤周郎顧)議論亦英發(次公吳志孫權論/吕蒙曰子明學問)
(開益籌略竒至可以次於公/瑾但言議英發不及之耳)文章乃餘事學道探𤣥窟
死為長白主(熈寧之末仲純父見僕於京城之東曰吾/夢道士持告身授吾曰上帝命汝為長白)
(山主此何祥也明年仲純父沒安國松漠紀聞云長白/山在冷山東南白衣觀音所居其山禽獸皆白人或穢)
(其間則致/蛇虺之害)名字書絳闕(厚金泉碑謝自然欲過海求師/或謂蓬萊去弱水三十萬里不)
(可到天台有司馬子微身居/赤城名在絳闕可往從之)傷心清潁尾(厚左傳楚子/狩于州來次)
(于潁尾注潁水/之尾在下蔡西)巳伴白鷗没喜見三年少俱有千里骨
千里不難到莫遣歴塊蹶(縯王褒聖主得賢臣頌/過都越國蹶如歴塊)臨分
出苦語願子書之笏(次公唐書魏徴死太宗使人至其/家得書一紙始半幅大抵論任賢)
(去邪之事帝曰朕顧思之恐不免於過/公卿侍臣可書之於笏知而必諌也)
　　送歐陽季黙赴闕
先生豈止一懐祖郎君不減王文度膝上幾日今白鬚
(次公王述字懐祖其子坦之字文度雖長大述嘗置之/膝上先生指言歐陽永叔也王彪之年二十而髪白時)
(號王/白鬚)令我眼中見此父(厚南史王彧字景文袁粲見之/稱其風流彧云景文比謝叔源)
(猶為野父粲惆悵良久/曰但眼中不見此人)汝南相從三晦朔君去苦早我
來暮霜風凄𦂳正脱木(厚謝希逸月賦洞/庭始波木葉微脱)潁水清淺可
立鷺莫辭白酒瀉香泉(次公香/泉酒名)已覺扁舟掠新渡坐看
士衡執别手更遣夢得出竒句(次公晉陸機字士衡雲/之兄意謂叔弼與之别)
(也唐劉禹錫字夢得意/謂劉景文必有送行詩)郎君可是筦庫人(厚禮記檀弓/云趙文子舉)
(晉國筦庫之/士七十餘家)乃使驥騄隨蹇步置之行矣無足道賢愚
豈在遇不遇
　　次前韻送劉景文
白雲在天不可呼(次公西王母為周穆王謡曰白雲在/天山陵自出道里遥逺山川間之)
明月豈肯留庭隅怪君西行八百里清坐十日一事無
路人不識呼尚書但見凜凛雄千夫(君一馬兩僕率然/相訪逆旅多呼尚)
(書意謂君/都頭也)豈知入骨愛詩酒醉倒正欲蛾眉扶一篇向
人寫肝肺四海知我霜鬢鬚(君前有詩見寄云四海共/知霜雪滿重陽曽挿菊花)
(無/)歐陽趙陳皆我有豈謂夫子駕復遷爾來又見三黜
柳共此煖熱飡氊蘇(厚前漢蘇武使匈奴單于留武置/大窖中絶不飲食天雨雪武卧齧)
(雪與氊毛并咽/之數日得不死)酒肴酸薄紅粉暗秪有潁水清而殊一
朝寂寞風雨散對影誰念月與吾(郡中日與歐陽叔弼/趙景貺陳履常相從)
(而景文復至不數日柳戒之亦見過賔客之盛/頃所未有然不數日叔弼景文戒之皆去矣)何時歸
帆泝江水春酒一變甘棠湖(景文近卜居九/江近甘棠湖)
　　送王竦朝㪚赴闕
我家衡山公清而畏人知(縯晉良吏傳胡威質之子也/武帝嘗謂威曰卿孰與父清)
(對曰臣不如也臣父清/恐人知臣清畏人不知)臧否不出口(援晉阮籍雖不拘/禮數然發言𤣥逺)
(口不臧/否人物)黙識如蓍龜擢子拱把中云有驥騄姿胡為三
十載尚作窮苦詞(縯退之荆潭唱和詩序懽愉/之辭難工窮苦之言易好)文人不
妄語未効此何疑朅來清潁上淚濕中郎詩怪我一年
長而作十年衰同時幾人在豈敢怨白髭願君指松柏
永與霜雪期(伯父為衡州日與/君相知有送行詩)
　　送潞都曹(并引/)
　乖崖公在蜀(厚范蜀公東齋記張詠自蜀代去留一/巻實封文字與僧正希白且云十年後)
　(開後十年公薨於陳訃至僧發開所留文字乃公畵/像自贊曰乖則違衆崖不利物乖崖之名聊以自表)
　(徳因號/乖崖公)有録事㕘軍老病廢事公責之曰胡不歸明
　日㕘軍求去且以詩留别其畧曰秋光都似宦情薄
　山色不如歸意濃公驚謝之曰吾過矣同僚有詩人
　而吾不知因留而慰薦之予㓜時聞父老言恨不問
　其姓名今都曹潞君以小疾求致仕予誦此語留之
　不可乃探前人意作詩送之并送趙德麟陳履常各
　賦一篇
積雪困桃李春心誰為容淮光釀山色先作歸意濃我
亦倦游者(縯前漢司馬相如/傳言長卿故倦游)君恩繫疎慵欲留耿介士
伴我衰遲蹤吏課升斗積﨑嶇等鉛舂(援前漢江都易/王建宫人有過)
(者髠鉗以鈆杵/舂不中程輙掠)那將露電身(次公維摩經言是身如電/念念不住又佛書云如露)
(亦如/電)坐待收千鍾結髪空百戰市人看先鋒誰能搔白
首抱關望夕烽(厚前漢蕭望之以射策甲科為郎上署/東都候王仲翁謂之曰不肯碌碌反抱)
(關/為)子意諒已成我言寧復從恨無乖崖老一洗芥蔕胷
我田荆溪上(次公荆溪有田先生實事此後滕逹道挽/詞中亦云荆溪欲歸老也堯卿荆溪在常)
(之宜/興)伏臘亦麤供懐哉江南路㑹作林下逢
　　新渡寺送任仲微
春隂欲落雪野氣方升雲我游清潁尾想見翠被君(次/公)
(左傳楚子狩于州來次于潁尾圍徐以懼吳楚子次于/乾谿以為之援雨雪王皮冠秦復陶翠被豹舄執鞭以)
(出/)古來聚散地(厚杜詩古來聚散/地宿昔長荆棘)與子復言分倦遊安
税駕(縯漢書司馬長卿故倦遊君實史記李斯云當/今大臣之位無居臣上者吾未知所税駕矣)瘦
田失歸耘獨宿古寺中荒雞亂鳴羣(次公晉書祖逖/聞荒雞而起舞)送
子以曉角幽幽醒時聞
　　送運判朱朝奉入蜀
藹藹青城雲娟娟峨眉月(次公此篇惟反覆用岷峨雲/月為意青城山則岷也峨眉)
(則峨也杜詩云自為青城客不唾青城地伯恭青城山/記云蜀之山近江源者通謂之岷山連峯接岫千里不)
(絶青城乃第一峯也福地記云青/城山高三千六百丈周回五十里)隨我西北來照我光
不滅我在塵土中白雲呼我歸我游江湖上明月濕我
衣岷峨天一方雲月在我側謂是山中人相望了不隔
夢尋西南路黙數短長亭(厚庾子山哀江南賦云/十里五里短亭長亭)似聞
嘉陵江(縯山水至嘉陵江其源/出于大散關嘉陵谷)跳波吹枕屏送君無一
物清江飲君馬路穿慈竹林(明仲茅亭客話慈竹聚生/根不離母故名之慈也)
父老拜馬下不用驚走藏使者我友生聽訟如家人(援/唐)
(書陽城為道州刺史以家人法待/吏人宜罰者罰之宜賞者賞之)細説為汝評若逢山
中友問我歸何日為話腰腳輕猶堪踏泉石
　　和趙德麟送陳傳道
二陳既妙士兩歐惟德人(次公二陳言傳道履常/也兩歐言叔弼季黙也)王孫
乃龍種(縯杜甫哀王孫詩高帝子孫/盡龍種隆凖自與常人殊)世有籋雲鱗(援漢/武天)
(馬歌籋浮/雲晻上馳)五君從我游傾瀉出怪珍俗物敗人意(縯晉/王戎)
(與阮籍為竹林之游戎嘗後/至籍曰俗物復來敗人意)兹游實清醇那知有聚㪚
佳夢失欠伸我舟下清淮(次公先生將離潁/州而赴揚州故云)沙水吹玉
塵(次公幽怪録載橘中四叟相/謂曰汝輸我瀛洲玉塵九斛)君行踏曉月踈木挂寸
銀尚寄别後詩翦刻淮南春
　　送陳伯脩察院赴闕
裕陵固天縱(次公裕陵宋/神宗皇帝也)筆有雲漢姿(次公詩曰倬彼/雲漢為章于天)
嘗重連山象(援連山易名夏曰連山商曰歸藏周曰周/易其實一也伏羲畫八卦文王重之為六)
(十/四)不數秋風辭(縯漢武帝幸河東祠后土作秋風辭云/秋風起兮白雲飛草木黄落兮鴈南飛)
龍騰與虎變貍豹復何施(厚揚子大人虎别君子豹别/辯人貍别貍變則豹豹變則)
(虎/)我窮真有數文字乃見知(次公先生因言陳伯修殿/策時為宋神宗所知故首)
(述神聖之文而自言其誤䝉聖/知乃稱述伯修亦受知之事也)聞君射策日妙語發疇
咨一日喧萬口驚倒同舍兒豈知二十年道路猶遲遲
苦言如藥石(援史記商鞅言苦言藥也甘言疾也養源/唐太宗賜高馮鍾乳一劑曰而進藥石之)
(言朕以藥/石相報)瞑眩終見思(次公此言伯修殿/策時獻直言也)屈信反覆手
獨於君可疑四門方穆穆行矣及此時
　　送張嘉父長官
都城昔傾葢駿馬初服輈(次公輈車轅也馬服輈史所/謂服轅之馬也考工記輈人)
(為輈有國馬之輈有田馬之輈有駑/馬之輈而張衡賦云馬倚輈而徘徊)再見江湖問秋鷹
已離韝(次公鮑明逺詩昔如/韝上鷹今似檻中猿)于今三㑹合毎進不少留
豫章既可識(次公豫章堅勁之木最難長其木生之時/雜在草萊未易辨識淮南子曰豫章生七)
(年而可/知也)瑚璉誰當収微官有民社妙割無雞牛歸來我
益敬器博用自周(縯後漢伏湛傳論曰器博/者無近用道長者其功逺)百年子初
筵(援詩賔/之初筵)我巳迫旅酬(次公筵將終而勸衆人酒謂之/旅酬禮記曽子問曰祭如之何)
(則不行旅/酬之事)但當記苦語高節貫白頭
　　次韻范淳父送秦少章
宿縁在江海世網如予何(子仁文選陸機詩借問/予何之世網嬰我身)西來
庾公塵(縯晉王導傳庾亮雖在外鎮而執朝廷之權趨/向者多歸之導内不能平嘗遇西風塵起舉扇)
(自蔽徐曰元/規塵汙人)已濯長淮波十年淮海人初見一麥禾(次/公)
(春秋莊公三十八年大無麥禾/十年見一麥禾言久不登豐也)但欣爭訟少未覺舟車
多秦郎忽過我賦詩如卷阿(次公巻阿之詩言求賢用/吉士此必秦之詩中勸先)
(生薦賢故下句多/言薦㧞之意也)句法本黄子(謂魯/直也)二豪與揩磨(其兄/少游)
(與張/文濳)嗟我久離羣(援禮記子夏曰吾離/羣而索居亦已久矣)逝将老西河(縯/禮)
(記曾子謂子夏曰事夫子於洙/泗之間退而老於西河之上)後生多名士欲薦空悲
歌小范真可人(次公桓温過王敦/墓曰可人可人)獨肯勤収羅瘦馬識
騄耳(次公騄耳穆天子駿馬名史記滑/稽傳曰相士失之貧相馬失之瘦)枯桐得雲和(縯/周)
(禮雲和/之琴瑟)近聞館李生(李廌/方叔)病鶴借一柯(厚成都記李義/父作鳥詩曰上)
(林無限樹不借一枝栖太宗/曰将與卿全樹何止一枝)贈行苦説我妙語慰蹉跎
西羌已解仇(縯趙充國傳先零與/諸羌解仇交質盟詛)烽火連朝那(次公朝/那西邉)
(地名屬/安定)坐籌付公等(任前漢宋義謂項羽曰/坐運籌䇿公不如我)吾将寄濳
沱(次公濳沱成都水名先/生言吾則歸休於此也)
　　次韻蘇伯固游蜀岡送李孝博奉使嶺表
新苖未沒鶴(任退之稲畦詩魚肥/知已秀鶴沒覺秋深)老葉方翳蟬(子仁傅/𤣥蟬賦)
(翳宻葉之重䕃兮/處閑樹之肅清)緑渠浸麻水白板燒松煙笑窺有紅
頰醉臥皆華顛家家機杼鳴樹樹棃棗懸野無佩犢子
(縯謂人不事武而皆耕種也龔遂為渤海太/守民有帶持刀劍者謂曰胡為帶牛佩犢)府有騎鶴
仙(次公太平廣記昔有四人各言所願甲曰願多財乙/曰願為揚州太守丙曰願為神仙丁皆笑之衆問如)
(何曰腰纒十萬貫騎鶴上揚州欲兼三/子之願也先生為揚州故以騎鶴為言)觀風嶠南使出
相山東賢(次公嶠南即嶺南也李孝博山東人而又相/家子故云出相山東賢山東出相語在前漢)
(贊/)渡江弔狠石(縯狠石在潤州甘露寺有石如羊相傳/謂之狠石云諸葛孔明坐其上與孫仲)
(謀論曹/公也)過嶺酌貪泉(援晉書吳隠之為廣州刺史未至/州二十里地名石門有水曰貪泉)
(飲者懐無厭之心隠之既至乃酌而飲/之賦詩曰縱使夷齊飲終當不易心)與君歩徙倚望
彼脩連娟願及南枝謝早隨北鴈翩歸來春酒熟共看
山櫻然(次公沈約詩野棠開/未落山櫻發欲然)
　　送晁美叔
我年二十無朋儔當時四海一子由君來叩門如有求
頎然病鶴清而脩(次公頎然長貌也/詩云碩人其頎)醉翁遣我從子游
翁如退之蹈軻丘(縯退之贈張籍詩云子/身蹈軻丘爵位不早綰)尚欲放子出
一頭(嘉祐初軾與子由寓興國浴室美叔忽見訪云吾/從歐陽公游久矣公令我來與子定交謂子必名)
(世老夫須放/他出一頭地)酒醒夢斷四十秋病鶴不病骨愈虯惟有
我顔老可羞(子仁退之送侯繼詩我/齒豁何鄙君顔老可憎)醉翁賔客㪚九州
幾人白髪還相収我如懐祖拙自謀正作尚書巳過優
(縯晉書玉述字懐祖與羲之齊名而羲之甚輕之由是/情好不恊羲之嘗謂賔友懐祖正當作尚書耳投老可)
(得僕射若求㑹/稽便自邈然)君求㑹稽實良籌(次公先生因言美叔/求越州故用越州事)
(實良籌又暗用郄超為其/父方回畫計乞㑹稽也)往看萬壑爭交流(君近乞越/州厚晉書)
(人或問顧愷之㑹稽山水之/狀曰千巖競秀萬壑爭流)
　　送陳德林赴真州
君為縣令元豐中吏貪功利似病農君欲言之路無從
移書諌臣以自通(諌臣蹇/受之也)元豐天子為改容(次公元豐/天子神宗)
(皇/帝)我時匹馬江西東問之逆旅言頗同老人愛君如劉
寵(縯後漢劉寵罷㑹稽郡有五六老叟從若耶山谷間/出人持百錢送寵寵曰吾政何能及公言耶勤苦父)
(老為人選一/大錢受之)小兒敬君如魯恭(援後漢魯恭/為中牟令)爾來明目
逹四聰収拾駔駿冀北空君為赤令有古風(次公東京/惟開封祥)
(符西京惟河南永安南京惟宋城北京/惟元城謂之赤縣其餘乃謂之畿縣也)政聲直入明光
宫天廐如海養羣龍并収其子豈不公(君之子祁舉制/䇿文學行義為)
(時所/稱)白沙何必煩此翁(子仁真州唐永/正縣白沙鎮也)
　　送蔣穎叔帥熈河(并引/)
　穎叔出使臨洮軾與穆父仲至同餞之各賦詩一篇
　以今我來思為韻致遄歸之意軾得我字
西方猶宿師論将不及我茍無深入計(厚前漢李陵武/帝以為有廣之)
(風使将八百騎深/入匈奴二千餘里)緩帶我亦可(厚晉書羊祜在軍不/親戎服嘗輕裘緩帶)承
明正須君(援承明漢殿廬名嚴助為㑹稽守帝賜書曰/君厭承明之廬勞侍從之事懐故土出為郡)
(吏/)文字粲藻火(厚尚書宗/彛藻火)自薦誰云數留行終不果正
坐喜論兵臨老付邊𤨏(厚前漢丙吉傳案邊長吏𤨏科/條其人張晏曰𤨏録也欲科條)
(其人老少及所經歴/知其本以文武進也)新詩出談笑僚友困掀簸我欲歌
枤杜楊柳方婀娜(次公詩枤杜勞還師之詩也詩曰昔/我徃矣楊柳依依今我來思雨雪霏)
(霏又詩云/婀娜其枝)邊風事首虜(次公首虜奏虜首之數也馮唐/傳曰魏尚為雲中守坐首虜差)
(六級而/奪爵)所得葢么麽(厚通俗文云不長/曰么細小曰麽)願為魯連書一
射聊城笴(縯史記燕将保守聊城齊田單攻之不下死/傷無數魯連乃為書約之矢以射城中遺燕)
(将燕将自/殺乃下)隂功在不殺結草酬魏顆(援左傳載魏武子/有嬖妾無子武子)
(疾命顆曰必嫁是疾病則曰必以為殉及卒顆嫁之及/輔氏之役見老人結草以抗杜回回躓而顛故獲之夜)
(夢之曰余而所嫁婦人之父也/爾用先人之治命余是以報)
　　再送二首
使君九萬撃鵬鵾(縯莊子北溟有魚其名為鵾化而為/鳥其名為鵬鵬之徙於南溟也水擊)
(三千里摶風而/上者九萬里)肯為陽關一斷魂不用寛心九千里安
西都䕶國西門(次公安西都䕶則唐貞觀中置府也都/䕶本事漢鄭吉初䕶鄯善以西南道旣)
(破車師降日遂威震西域遂并䕶車/師以西北道故號都䕶自吉始焉)
餘刅西屠横海鯤(厚荘子恢恢乎其於游刅必有餘地/矣次公李白詩横行青海夜帶刀西)
(屠石堡取錦袍而賈誼賦云横海之鱣鯨也子仁/魏顥李翰林集序云横海鯤負天鵬豈池籠縈之)應予
詩䜟是游魂(次公先生舊有本注云穎叔未有帥洮之/命作扈駕詩某和有游魂之句遂成吟䜟)
(盖先生詩云回首鵷行有人/傑坐知羌虜是游魂是也)歸來趂别陶𢎞景看挂衣
冠神武門(縯梁史陶𢎞景挂衣/冠神武門上書辭官)
　　送襄陽從事李友諒歸錢塘
居杭積五嵗(師川按年譜先生熈寜四年通判杭州/凢三年又元祐四年知杭州凢二年)自
意本杭人故山歸無家欲上西湖鄰良田不難買靜士
誰當親髯張既超然老濳亦絶倫李子冰玉姿(次公髯/張老濳)
(李子皆杭州人髯張不知為誰老濳豈/道濳師曰參寥子者乎李子則友諒也)文行兩清淳歸
從三人遊便足了此身公堤不改作姥嶺行開新(次公/公堤)
(乃先生所築杭人謂之蘓/公堤也姥嶺則天姥山也)幽夢隨子去松花落衣巾
　　送黄師是赴兩浙憲
世久無此士我晩得王孫寜非叔度家豈出次公門(縯/後)
(漢黄憲字叔度前/漢黄霸字次公)白首沉下吏緑衣有公言(次公當時/人有未解)
(此句問之先生先生曰吾家朝雲毎見師/是怪其官職不遷耳然後知緑衣指朝雲)哀哉吳越人
久為江湖吞官自倒帑廩飽不及黎元(次公詩意言吳/越之人久罹水)
(患官雖費財於帑庫費糧於倉/廪而終不救黎元之饑困也)近聞海上港漸出水底
村願君五袴手招此半菽魂(厚漢書項羽曰歲饑/民貧士卒食半菽)一見
刺史天(縯後漢蘇章字孺文為冀州刺史故人為清河/太守章行部按其姦贓乃請太守為設酒肴陳)
(平生之好甚歡太守喜曰人皆有一天我獨有二天章/曰今夕蘇孺文飲故人酒私恩也明日冀州刺史按事)
(公法也遂/舉正其罪)稍忘獄吏尊(厚前漢周勃下獄獄吏侵辱之/及後出獄曰吾嘗将兵百萬安)
(知獄吏/之貴乎)㑹稽入吾手(厚樂天詩濟源山水好老尹知/之久常日聽人言今秋入吾手)鏡
湖小於盆(次公是時先生欲乞守越此/言水患銷而湖水不泛溢也)比我東來時無
復瘡痍存
　　送范中濟經略侍郎分韻賦詩軾得先字且贈以
　　魚枕杯四馬箠一
梁李久樂禍(次公梁李指言西夏三種族也西夏在唐/賜姓李則李繼遷是巳在前宋朝賜姓趙)
(元昊是巳其承襲者旣姓趙而其餘種族猶李姓焉梁/猶其妻之黨也梁氏擅權遂至弑立故梁李有用兵相)
(闘之/禍)自焚豈非天(縯左傳曰兵猶火/也弗戢將自焚也)兩䑕鬬穴中一勝
亦偶然(次公史記秦伐韓軍於閼與廉頗樂乘皆以道/逺險狹難救趙奢獨曰道逺險狹譬猶兩䑕鬬)
(穴中將/勇者勝)謀初要百慮事後乃萬全廟堂選世將(援唐書/突厥擾)
(河北武后以薛訥世將以為安/東道經略使訥即仁貴之子也)范氏真多賢仁風被宿
麥(厚晉書袁宏世為東陽郡謝安送之取一扇授/之曰聊以贈行宏曰輙當奉揚仁風慰彼黎庻)緑浪
搖秦川號令聳毛羽先聲落虚弦(厚戰國䇿更嬴與魏/王處京臺之下仰見)
(飛鳥引弓虚發而下之魏王曰射可至此乎更嬴曰此/孽也其飛徐而鳴悲故瘡未息而驚心未去也聞弦音)
(引而高飛/故瘡殞也)我家天一方(子仁前漢烏孫公主歌/曰吾家嫁我兮天一方)去路城
西偏(厚左傳鄭伯使公/孫獲處許西偏)投竿困障日賣劒行歸田(縯龔/遂為)
(渤海太守令民賣/劍買牛賣刀買犢)贈君荆魚杯(堯祖荆州出/魚枕可為杯)副以蜀馬
鞭(次公杜牧送冀處士詩贈/以蜀馬箠副之胡罽裘)一醉可以起無令祖生先
(援晉劉琨與祖逖為友聞逖被用與親故書曰/吾枕戈待旦志梟逆虜常恐祖生先吾著鞭)
　　謝仲適座上送王敏仲北使
衝風振河朔(次公此巳下/定州詩也)飛霧失太行相逢不相識下
馬須眉黄洗眼忽驚笑見此玉節郎(龜父沈括云古之/節如今之虎符其)
(用則有圭璋/龍虎之别)吾有賢主人共此燈燭光聚㪚一夢中人
北馬南翔吾生如寄耳(次公魏文帝樂府云人生如寄/多憂何為又謝安與支遁書云)
(人生如寄耳終日戚戚當/來晤言銷之出法苑珠林)送老天一方(次公此先生言/其在定州也)
幸子遇明主陳經入西廂(次公言王敏仲/之在經筵也)歸期不可緩
倚相宜在傍(縯左傳楚子與右尹子革語左史倚相趨/而過王曰良史也是能讀三墳五典八索)
(九/丘)
　　送曾仲錫通判如京師
邊城歲暮多風雪强壓香醪與君别玉帳夜談霜月苦
(次公玉帳将軍帳也古有玉帳經杜送嚴公詩公/留玉帳術李白司馬将軍歌云退居玉帳臨河魁)鐵騎
曉出冰河裂斷蓬飛葉巻黄沙秪有千林䰒鬆花(厚曾/子固)
(云齊地寒甚夜氣如霧凝於木上旦起視之如雪白出/飄滿庭階尤為可愛齊人謂之霜松䰒鬆花疑即此者)
(也/)應為王孫朝上國珠幢玉節與排衙左援公孝右孟
博我居其間嘯且諾(縯後漢汝南太守宗資以郡事委/功曹范滂南陽太守成瑨亦委功)
(曹岑晊郡為語曰汝南太守范孟博南陽宗資/主畫諾南陽太守岑公孝𢎞農成瑨但坐嘯)僕夫為
我催歸來要與北海春水爭先回
　　次韻和錢穆父送别并求頓遞酒
聯鑣接武兩長身(厚禮記堂上接武堂下布武次公韓退/之作孔戣墓銘有白而長身之語)
鵷鷺行中語笑親九子羡君門戸壯(厚先生嘗云錢四/莫亂與他名字然)
(穆父是時已有九子遂/以九子母丈夫目之)八州憐我徃來頻(次公先生自/杭倅徙知宻)
(州又徙徐又徙湖及哲宗即位知登州元祐四年知杭/六年知潁七年徙揚至此又知定州前後凡八州也)
佇聞東府開賓閣(縯公孫𢎞自徒步數年至宰相封/侯於是起賔館開東閣以延賢人)便
乞西湖洗塞塵(厚先生云本欲乞鑑湖就東府對耳唐/書賀知章嘗乞周宫湖以為放生池賜)
(鑑湖/一曲)更向青齊覔消息要知從事是何人(援晉桓温有/主簿善别酒)
(以好者為青州/從事謂到臍也)
　　次韻李端叔送保倅翟安常赴闕兼寄子由
中山保塞兩窮邊卧治雍容巳百年(次公中山定州/也保塞保州也)顧
我迂愚分竹使與君談笑用蒲鞭(厚後漢劉寛典歴三/郡吏民有過但用蒲)
(鞭罰之示/辱而巳)松荒三徑思元亮(援陶淵明歸去來云/三徑就荒松菊猶存)草合
平池憶惠連(縯南史謝靈運每有篇章對族弟惠連輙/得佳句嘗於永嘉西堂思詩竟日不就忽)
(夢見惠連即得池塘生/春草之句大以為工)白髪歸心慿説與古來誰似兩
疎賢(厚前漢疎廣為太傅兄子受為少傅一旦/致仕而歸人皆歎息曰賢哉二大夫也)
　　次韻王雄州送侍其涇州
威聲又數中興年(縯杜甫喜逹行在所詩今/朝漢社稷新數中興年)二虜行當
一矢聯(次公周易射/雉一矢亡)聞道名城得真將(厚皮日休七愛/詩序定大亂者)
(必有真將以李/太尉為真將)故應驚羽落空弦(詳見/前)追鋒歸去雄三
衛(厚傳車曰追鋒車遽則乘之昔魏帝召司馬仲逹乘/追鋒車四百餘里一宿而至次公三衛在唐制有司)
(戈司階執干執㦸謂之四色官而在前本朝神宗時官/制有左右金吾衛有左右衛有諸衛是三也於左右金)
(吾衛則有上將軍於左右衛亦有上將軍於諸/衛則有大將軍上將軍右將軍此之謂衛官也)授鉞重
來定十連(次公禮記十國/為連連有帥)别酒回頭便陳迹(縯王羲之/蘭亭詩序)
(云俯仰之間/已為陳迹)號呶端合發初筵(詩賓之初筵篇/有曰載號載呶)
　　追餞正輔表兄至博羅賦詩為别
孤臣南游墮黄菅君亦何事來収蠻艤舟蜑户龍岡窟
(次公惠州有蜑户而龍/岡則惠州江之處所也)置酒椰葉桄榔間高談巳笑衰
語陋傑句尤覺清詩孱博羅小縣僧舎古我不忍去君
忘還君應回望秦與楚夢渉漢水愁秦關我亦坐念高
安客(次公高安客指言筠州也筠州治高/安縣時子由分司南京筠州居住也)神游黄蘖參
桐山(厚傳燈録洪州黄蘖希遷禪師筠州桐/山良玠禪師高安昔日屬洪州故云爾)何時曠蕩
洗瑕謫(次公曠蕩言赦恩也/史有云曠蕩之澤)與君歸駕相追攀梨花寒
食隔江路兩山遙對雙煙鬟歸耕不用一錢物惟要兩
脚飛孱顔玉牀丹鏃記分我(厚本草圖經丹砂辰州者/最勝生深山石崖間土人)
(採之宂地數十丈始見苖乃白石耳謂之朱砂辰砂/生石上若箭鏃紫黯鐵而光明瑩徹者真辰砂也)助
我金鼎光斕斑(子蒼大丹祕契圖金鼎篇云金/鼎者上應天下應地中應人民)
　　再用前韻
樂天䨇鬚如霜菅始知謝遣素與蠻我兄緑髪蔚如故
已了夢幻齊人閒蛾眉勸酒聊爾耳(援晉書阮咸嘗曰/未能免俗聊復爾)
(耳/)處仲太忍茂𢎞孱(縯晉書王敦字處仲王導字茂𢎞/敦與導嘗造王愷愷使美人行酒)
(以客飲不盡輙殺之酒至導敦所敦故不肯持美人悲/懼失色而敦傲然不視導素不能飲恐行酒者得罪遂)
(勉强盡觴導還歎曰處仲若/當世心懐剛忍非令終也)三杯徑醉便歸卧海上知
復幾徃還連娟六么趂蹋鞠(次公蹋鞠字出衛青傳今/之蹴鞠也於六么言之則)
(舞有蹴鞠六么也邦衡琵琶録唐崑崙彈新翻羽調緑/腰注云緑腰即録要是也本自樂工進曲上令録出要)
(者乃以為名/誤言緑腰也)杳眇三疊縈陽關(厚先生詩話云世傳陽/關三疊然今世歌者毎)
(句再疊而巳若只通一首言之及是四疊皆非是或毎/句三唱以應四疊之説則叢然無復節奏予在宻州有)
(文勛長官者以事至密自云得古本陽關其聲宛轉淒/斷不類向之所聞每再唱而第一句不疊乃知舊本三)
(疊盖/如此)酒醒夢斷何所有落花流水空青山忽驚鐃鼓發
半夜明月不許幽人攀贈行無物惟一語莫遣瘴霧侵
雲鬟羅浮道人一傾葢欲繫白日留君顔應知我是香
案吏他年許綴蓬萊班(次公元稹詩我是玉皇香/案吏謫居猶得近蓬萊)
　　送鮮于都曹歸蜀灌口舊居(彦章成都今古記云/秦昭王以李冰代弱)
　　　(守鑿離堆辟沬水之害穿二江成都中於是沃/野千里號為陸海民思其惠立廟在灌口山)
籋盡霜鬚照碧銅(次公籋讀如/鑷碧銅鏡也)依然春雪在長松(次公/言白)
(髪/也)朝行犀浦催收芋(次公犀浦在郫縣子翬青城山記/云李冰琢五石犀以厭水一在青)
(城二在犀浦一在成都市橋/一在江中號犀浦為沉犀浦)夜渡繩橋看伏龍(次公繩/橋在灌)
(口引繩架之故云繩橋昔李太守之子禁龍於此今山/上有伏龍觀焉養源白樂天蠻子朝云泛皮船兮渡繩)
(橋/)莫歎倦游無駟馬要將老健敵千鍾子雲三世惟身
在(援揚子雲歴成哀/平三世不徙官)為向西南説病容
　　送邵道士彦肅還都嶠(十朋洞天福地記三十六/小洞天記第二十都嶠山)
　　　(洞周回一百八十里/名寶𤣥之天在容州)
乞得紛紛擾擾身結茆都嶠與仙鄰少而寡欲顔常好
老不求名語益真許邁有妻還學道(縯晉許邁字逺遊/初學道時其妻尚)
(在父母既終乃遣妻孫氏還/家遂擕其同志徧遊名山焉)陶濳無酒亦從人(援陶濳/傳羊松)
(齡龎遵等或有酒要之共至酒座雖/不識主人亦欣然無忤酣醉便返)相隨十日還歸去
萬劫清游結此因
　　送仲素寺丞致政歸濳山
濳山隱居七十四紺瞳緑髪初謝事腹中靈液變丹砂
江上幽居連福地彭城為我駐三日明月滿船同一醉
丹青細字口傳訣顧我沈迷真棄耳來年四十髪蒼蒼
始欲求方救憔悴他年若訪濳山居慎勿逃人改名字
　　送蘇伯固效韋蘇州
三度别君來此别真遲暮白盡老髭鬚明日淮南去酒
罷月隨人淚濕花如霧後夜逐君還夢繞江南路
　　送柳宜歸
折脚鐺中煨淡粥曲枝桑下飲離杯書生不是南遷客
魑魅驚人須早廻
　　送都監北歸
一聲鴻鴈破江雲萬里梧桐巻露銀我自飄零是羇客
更堪秋晩送行人
　　送柳子玉赴靈山
世事方艱便猛回此心未老巳先灰何時夢入真君殿
也學傳呼觀主來
　　䟦姜公弼課冊姜君瓊人巳卯閏九月來從學於
　　東坡至儋耳庚辰三月方還瓊(四言/)
雲興天際欻若車葢凝目未瞬瀰漫霮䨴驚雷出火喬
木靡碎殷地爇空萬夫皆廢懸溜綆墜日中見沬移晷
而収野無完塊
　　和董傳留别(堯卿董傳字至和洛陽人有詩名於/時嘗在鳯翔與東坡相從韓魏公鎮)
　　　(長安傳有詩云古來風義遺才少/近世公卿薦士稀韓舉而巳卒矣)
麤繒大布裹生涯腹有詩書氣自華厭伴老儒烹瓠葉
(縯後漢劉昆教授弟子嘗五百餘人毎春秋享射常備/列典儀以素米瓠葉為爼豆次公小雅瓠葉詩曰幡幡)
(瓠葉采之烹之鄭氏注云酒既/成先與父兄室人烹瓠葉而飲)强隨舉子踏槐花(援南/部新)
(書載長安舉士六月後落第者不出京謂之過夏借/淨坊廟院作文章曰夏課時語曰槐花黄舉子忙)囊
空不辦尋春馬(厚孟郊詩春風得意馬/蹄疾一日看盡長安花)眼亂行看擇婿
車(援唐進士開宴常寄曲江亭其日公卿家傾城/縦觀鈿車珠鞅櫛比而至中東榻之選十八九)得意
猶堪誇世俗詔黄新濕字如鴉(縯盧仝示添丁詩閒來/案上翻墨汁塗抹詩書)
(如老/鴉)
　　和沈立之留别二首
而今父老千行淚一似當時初去時不用鐫碑頌遺愛
大人清德畏人知
卧聞鐃鼓送歸艎夢裏怱怱共一觴試問别來愁幾許
春江萬斛若為量(去時予/在試院)
　　次韻代留别
絳蠟燒殘玉斚飛離歌唱徹萬行啼他年一舸鴟夷去
應記儂家舊姓西(次公按寰宇記載西施施其姓也所/居多施故有東施家西施家黄魯直)
(詩云世有捧心學取笑如東施今云舊姓/西豈偶不契勘耶然不害其詩句之妙)
　　留别金山寶覺圓通二長老
沐罷巾冠快晩凉睡餘齒頰帶茶香􁑾舟北岸何時渡
晞髪東軒未肯忙(厚楚詞與女沐兮咸/池睎汝髪兮陽之阿)康濟此身殊有
道醫治外物本無方風流二老長還徃顧我歸期尚渺
茫
　　子由自南都來陳三日而别
天子自逐客(縯史記李斯傳秦宗室大臣/請一切逐客斯乃上書云云)尚能哀楚囚
奔馳二百里徑來寛我憂相逢知有得道眼清不流别
來未一年落盡驕氣浮(子仁史記老子謂孔子曰去子/之驕氣與多欲態色與淫志)
嗟我晩聞道欵啓如孫休(厚孫休人名莊子子扁慶子/曰今休欵啓寡聞之民也)
至言雖久服放心不自収(次公莊子/至言去言)悟彼善知識妙藥
應所投(師維摩經言世尊現身為大/醫王善療衆病應病與藥)納之憂患場磨以
百日愁冥頑雖難化鐫發亦巳周平時種種心次第去
莫留但餘無所還永與夫子游此别何足道大江東西
州畏蛇不下榻(厚退之八月十五夜贈張功曹詩下/牀畏蛇食畏蠱海氣濕熱熏腥臊)睡
足吾無求(援杜牧齊安郡詩平生睡足處雲夢澤/南州堯祖今齊安郡治有睡足齋存焉)便為
齊安民何必歸故丘
　　過新息留示鄉人任師中(任時知瀘州/亦坐事對獄)
昔年嘗羡任夫子卜居新息臨淮水(厚新息蔡/州縣也)怪君便
爾忘故鄉稻熟魚肥信清美竹陂鴈起天為黒(小竹陂/在縣北)
桐柏煙横山半紫(桐柏廟/在縣南)知君坐受兒女困(厚後漢王/式讓諸生)
(曰我本不欲來諸生强勸我/竟為豎子所辱遂謝免歸)悔不先歸弄清泚塵埃我
亦失収身此行蹭蹬尤堪鄙寄食方將依白足(次公白/足言僧)
(也劉禹錫云白/足赤髭之侣)附書未免煩黄耳徃雖不及來有年詔
書儻許歸田里(任劉禹錫詩皇恩若許歸/田去晩歲當為鄰舍翁)却下關山入
蔡州(次公關山則自蔡州所纒由來黄州路先/生後有梅花小詩云半隨飛雪渡關山)為買烏
犍三百尾(蔡州出/水牛)
　　别子由三首兼别遲
知君念我欲别難我今此别非他日風裏楊花雖未定
雨中荷葉終不濕三年磨我費百書一見何止得䨇璧
願君亦莫歎留滯(厚西漢司馬遷傳是嵗天子始建漢/家之封而太史留滯周南不得與從)
(事/)六十小劫風雨疾(次公蓮華經有言六十/小劫又有言八十小劫)
先君昔愛洛陽居(子仁按子由卜居賦序云昔余先君/以布衣宦學四方嘗過洛陽愛其山)
(川慨然有卜居/意而貧不能遂)我今亦過嵩山麓水南卜宅吾豈敢(縯/温)
(造隱居洛水之南烏重𦙍辟河陽幕韓愈/語曰水南山人又繼徃車馬僕從塞閭里)試向伊川買
脩竹又聞緱氏好泉眼(次公老杜有太平寺泉眼詩緱/山泉河南志緱氏山有佛光寺)
(又有/甘泉)傍市穿井瀉冰玉遙想茆軒照水開兩翁相對清
如鵠
兩翁歸隱非難事惟有傳家好兒子憶昔汝翁如汝長
筆頭一落三千字世人聞此皆大笑慎勿生兒兩翁似
不知樗櫟薦明堂何似鹽車壓千里
　　初别子由至奉新作
䨇鵲先我來(次公西京雜記陸賈/云乾鵲噪而行人至)飛上東軒背(次公東/軒盖子)
(由在筠州/官居所建)書隨好夢到人與佳節㑹(次公佳節指言/端午相㑹也)一
懽難把玩(師柳子厚書悠悠人世越不過為三十年客/耳前過三十七年與瞬息無異後所得者其)
(不足把玩/亦已審矣)回首了無在却渡來時溪斷橋號淺瀨茫茫
暑天濶藹藹孤城背青山眊矂中(援唐進士失意相與/聚飲謂之打眊矂)
落日凄凉外盛衰豈吾意離合非所礙何以解我憂粗
了一事大(次公禪家語/謂了死生也)
　　東府雨中别子由
庭下梧桐樹三年三見汝前年適汝隂見汝鳴秋雨去
年秋雨時我自廣陵歸今年中山去(次公汝隂言潁州/廣陵言揚州而今)
(中山則言定州也饒按年譜先生以元祐/六年知潁州七年知揚州八年守定州)白首歸無期
客去莫歎息主人亦是客對牀定悠悠夜雨空蕭瑟(次/公)
(韋蘇州與元常全真二生詩那知風雨夜復此對牀眠/先生與子由徃常讀韋詩至此句惻然感之遂相約早)
(退為閒居之樂自/後詩中屢及之)起折梧桐枝贈汝千里行重來知健
否莫忘此時情
　　留别廉守
編雚以苴豬(次公編雚綴茅也左傳或取一編/雚焉苴塞也傳云不以苴履也)墐塗以
塗之(子仁禮記内則篇炮取厥若牂刲之刳之實棗於/其腹中編雚以苴之塗之以謹塗炮之注云謹當)
(為墐聲/之訛也)小餠如嚼月(次公言行録丁晉公與楊大年抛/令大年云有酒如線遇鍼則見晉)
(公云有餅如/月遇食則缺)中有酥與飴懸知合浦人常誦東坡詩好
在真一酒為我醉宗資(縯後漢宗資為汝南太守而委/郡事於范滂郡人謡曰汝南太)
(守范孟博南陽/宗資主畫諾)
　　王子立去歲送子由北歸往返百舍今又相逢贛
　　上戲用舊韻作詩留别
米盡無人典破裘送行萬里一鄒游(次公顔魯公與蔡/明逺帖云聞鄒游)
(與明逺同來欲至采石計其不久亦合及/吾於淮泗之間脱若未到見之宜傳此意)解舟又欲㩦
君去(厚晉書賀循赴命入洛經吳閭門於舟中彈琴張/翰初不相識乃就言便相欽悦問循知其入洛翰)
(曰吾亦有事北京便同/載而去初不告家人)歸舍聊須與婦謀(縯楚王欲相/優孟曰請歸)
(與婦/計之)聞道年來丹伏火不愁老去雪䝉頭剰買山田添
鶴口(次公以王子立住鶴田山故也往時先生此詩先/傳于世自注云爾子仁魏野閒居即事詩成家書)
(滿室添口/鶴生孫)廟堂新拜富民侯(援漢武帝末年拜田千/秋為丞相封富民侯)
　
　
　
　
　
　
　
　
　
　
　東坡詩集註巻十六
欽定四庫全書
　東坡詩集註巻十七
　　　　　　　　　　　　　　宋　王十朋　註
　燕集
　　與趙陳同過歐陽叔弼所治小齋戲作
江湖渺故國(厚江湖/渺霽天)風雨傾舊廬東來三十年愧此一
束書(縯退之小兒詩始我來京師止攜/一束書辛勤三十年以有此屋廬)尺椽亦何有(次/公)
(顔延年詩臺/館無尺椽)而我常客居羨君開此室容膝真有餘(援/陶)
(潛歸去來云審/容膝之易安)拊牀琴動搖㺯筆牕明虚後夜龍作雨
天明雪填渠(時方禱雨龍祠作此句時星斗/粲然四更風大至至明日乃雪)夢回聞剥
啄(厚退之剥啄行剥/剥啄啄有客至門)誰呼陳趙予(堯卿先生詩話云元/祐六年十月二十六)
(日禱雨張龍公㑹景貺履常二歐陽子作詩云後夜龍/作雨天明雪填渠夢回聞剥啄誰呼陳趙予景貺拊掌)
(曰句法甚新前人未有此法季黙曰有之長/官請客吏請客目曰主簿少府我即此語也)添丁走沽
酒(縯盧仝之子曰添丁仝/詩集中有示添丁詩)通徳起挽蔬(厚通徳伶𤣥之/妾樊通徳也能)
(言趙飛燕姊妹事𤣥/為作飛燕外傳也)主孟當㗖我(次公國語晉優施謂/里克妻曰主孟㗖我)
(我教兹暇豫事注大夫之妻從/夫稱主而孟則里克妻字也)玉鱗金尾魚(人表杜詩/泉出巨魚)
(長比人丹砂/作尾黄金鱗)一醉忘其家(器先史記司馬禳苴曰将受/命之日則忘其家援枹鼓之)
(急則忘/其身)此身自蘧蒢(次公蘧蒢有二義有口柔謂之蘧/蒢有麄竹席謂之蘧蒢此身自蘧)
(蒢則麄竹席之謂言身/之巻舒如麄席之耐也)
　　姪安節逺來夜坐三首
南來不覺嵗峥嶸(厚鮑明逺舞鶴賦/嵗峥嶸而催莫)坐撥寒灰聴雨聲
遮眼文書元不讀伴人燈火亦多情嗟予潦到無歸日
令汝蹉跎已半生免使韓公悲世事白頭還對短長檠
(縯退之短燈檠歌云長檠八尺空自長短檠二尺便且/光黄簾緑幕朱户閉風露氣入秋堂涼裁衣寄逺淚眼)
(暗搔頭頻挑移近牀太學儒生東魯客二十辭家來射/䇿夜書細字級語言兩目眩昏頭雪白此時提挈當案)
(前看書到曉那能眠一朝富貴還自恣長檠髙/張照朱翠吁嗟世事無不然牆角君看短檠棄)
心衰面改瘦峥嶸相見惟應識舊聲(厚後漢夏馥傳馥/以聲名為中官所)
(忌遂被誣䧟詔下州郡捕為黨魁馥乃自剪須變形為/冶家傭親突烟炭形貌毁瘁弟静於洛陽市中遇馥不)
(識聞其言聲/乃覺而拜之)永夜思家在何處殘年知汝逺来情畏人
黙坐成癡鈍(馮顔氏家訓曰梁世有一侯嘗對元帝飲/謔自陳癡鈍乃成颸叚元帝荅曰颸異涼)
(風叚非/上木)問舊驚呼半死生(厚杜詩訪舊半為/鬼驚呼熱中腸)夢斷酒醒
山雨絶笑看饑䑕上燈檠
落第汝為中酒味(縯唐人下第詩/氣味如中酒)吟詩我作忍饑聲(子/仁)
(杜詩忍饑/浮雲巘)便思絶粒真無䇿苦説歸田似不情腰下牛
閒方解佩(任龔遂為渤海太守令民賣劒買/牛賣刀買犢曰何為帶牛佩犢)洲中奴長
足為生(縯三國志李衡於武陵龍陽汎洲上作宅種柑/千株臨死謂其子曰吾州里有千頭木奴嵗可)
(得絹千疋/足用矣)大弨一㢮何縁彀(次公退之詩大/弨挂壁無由彎)已覺翻翻
不受檠(倬揚子曰見弓之張兮弛而不失其良兮/何謂也曰檠之而已矣注檠正弓之器)
　　錢安道席上令歌者道服
烏府先生鐵作肝(縯漢御史府中列栢樹常有野烏數/千棲宿其上晨出暮來號為朝夕烏)
(次公錢安道錢顗/也為御史謫官)霜風巻地不知寒猶嫌白髪年前少
故㸃紅燈雪裏看他日卜鄰先有約待君投紱我休官
如今且作華陽服(厚句曲山三十六洞天之第八洞也/名曰華陽洞以三茅所居故曰茅山)
醉唱儂家七返丹(縯古歌云七還七返三五一龍虎相/交入塊室灰地熖熖天地精金液還)
(丹功了畢厚吕仙翁詞云七返還丹在人先須煉餌子/敬道書大還秘契圖曰從寅至申為七返却至坤為九)
(還/)
　　與述古自有美堂乗月夜歸(倬陳襄字述古/福州侯官人)
娟娟雲月稍侵軒㶑㶑星河半隱山魚鑰未収清夜永
(縯鑰必以魚者取其/不瞑目守夜之義)鳯簫猶在翠微間(任蕭史善吹簫/秦穆公以女㺯)
(玉妻焉遂教㺯玉吹簫作鳯鳴有鳯來止其屋公/為作鳯臺一旦㺯玉乗鳯蕭史乗龍昇天而去)凄風
瑟縮經絃柱(次公絃柱則琵/琶筝之屬也)香霧凄迷著鬢鬟(師杜詩/香霧雲)
(鬟/濕)共喜使君能鼓樂萬人争看火城還(厚李肇國史補/正旦曉漏已前)
(三司使大金吾皆以/樺燭擁馬謂之火城)
　　十月十五觀月黄樓席上次韻
中秋天氣未應殊不用紅紗照坐隅山下白雲横匹素
水中明月卧浮圖未成短棹還三峽已約輕舟泛五湖
(縯范蠡去越泛扁舟游五湖龔吴郡圖經續記其一/曰貢湖二曰游湖三曰胥湖四曰梁湖五曰金鼎湖)為
問登臨好風景明年還憶使君無
　　雪後至臨平與栁子玉同至僧舍見陳尉烈(芮按/圖經)
　　　(臨平鎮端拱元/年置𨽻仁和縣)
落帆古戍下積雪髙如丘强邀詩老出踈髯散颼飀僧
房有宿火手足漸和柔静士素寡言(吳王獻之字子敬/嘗與兄徽之操之)
(俱詣謝安二兄多言俗事獻之寒温而已既而客問安/王氏兄弟優劣安曰少者佳客問其故安曰吉人之辭)
(寡以其少/言故知之)相對自忘憂銅爐擢烟穟石鼎浮霜漚我行
雖有程坐穩且復留大哉天地間此生得浮遊
　　興龍節侍宴前一日微雪與子由同訪王定國小
　　飲清虛堂定國出數詩皆佳而五言尤竒子由又
　　言昔與孫巨源同過定國感余存歿悲歎久之夜
　　歸稍醒各賦一篇明日朝中以示定國也
天風淅淅飛玉沙詔恩歸沐休早衙(歸沐漢/制也)遙知清虚
堂裏雪正似薝蔔林中花(次公薝蔔梔子花也與雪皆/六出佛書云如人入薝蔔林)
(中惟聞薝蔔/香不聞他香)出門自笑無所詣呼酒持勸惟君家(韓退/之醉)
(贈張秘書今日到/君家呼酒持勸君)踏氷凌兢戰疲馬(子仁揚雄甘泉賦/馳閣闔而入凌兢)
(又杜詩安得/赤脚踏層氷)扣門剥啄驚寒鴉(援韓詩剥剥啄/啄有客至門)羨君五
字入詩律欲與六出争天葩(厚退之詩天/葩吐竒芬)頭風已倩檄
手愈背癢恰得仙爪爬(縯魏太祖苦頭風陳琳呈所草/檄太祖卧讀翕然起曰此愈我)
(病任神仙傳王方平邀麻姑降蔡經家麻姑手/鳥爪經念曰背大癢時得此掌爬背大快也)銀缾瀉
油浮蟻酒紫盌鋪粟盤龍茶幅巾起作鴝鵒舞疊鼓誰
摻漁陽撾(厚晉謝尚書善音樂博綜衆藝王導謂曰聞/君善作鴝鵒舞一座傾想寧有此理不尚曰)
(佳便着衣幘而舞導令坐者撫掌擊節尚俯仰其中旁/若無人又曹操聞禰衡善擊鼓乃召為鼓吏因大㑹賔)
(客閲試音節諸吏過者皆令脱其故衣更着岑牟/單絞之服次至衡衡方為漁陽三撾蹀𨄌而前)九衢
燈火雜夢寐十年聚散空咨嗟明朝握手殿門外共看
銀闕暾朝霞
　　聚星堂雪(并序/)
　元祐六年十一月一日禱雨張龍公得小雪與客㑹
　飲聚星堂忽憶歐陽文忠公作守時雪中約客賦詩
　禁體物語於艱難中特出竒麗爾來四十餘年莫有
　繼者僕以老門生繼公後雖不足追配先生而賔客
　之美殆不減當時公之二子又適在郡故輒舉前令
　各賦一篇(次公廬陵集載雪詩注云時在潁州作其/序曰玉月梨梅練絮白舞鵝鶴等事皆請)
　　(物/用)
窻前暗響鳴枯葉龍公試手初行雪映空先集疑有無
(子仁詩云如彼/雨雪先集維霰)作態斜飛正愁絶衆賔起舞風竹亂老
守先醉霜松折(厚退之詩張君名聲坐/所屬起舞先醉長松摧)恨無翠䄂㸃横
斜秪有微燈照明滅歸来尚喜更鼔永晨起不待鈴索
掣(次公鈴索掣太守有鈴閣也李/白猛虎行掣鈴交通二千石)未嫌長夜作衣稜却
怕初陽生眼纈(厚李賀詩揚花撲帳春/雲熱龜甲屏風醉眼纈)欲浮大白追餘
賞(縯魏文侯飲大夫酒使公乗不仁/為觴政曰飲不盡者浮以大白)幸有回飈驚落屑
糢糊檜頂獨多時厯亂瓦溝裁一瞥汝南先賢有故事
(次公三國志多引汝南先賢傳今潁/州汝南之地也故用汝南先賢字)醉翁詩話誰續説
(次公廬陵集中有/詩話上下一巻)當時號令君聴取白戰不許持寸鐵
　　乗舟過賈収水閣収不在見其子三首
愛酒陶元亮(厚元亮淵明别字也性嗜酒親舊知其如/此或置酒招之造飲必盡期在必醉其至)
(酒醉雖不識主人亦欣然/無忤嘗作飲酒詩二十首)能詩張志和(縯張志和自稱/烟波釣徒往來)
(苕霅間亦名𤣥真子嘗有詞云西塞山邉白鷺飛桃/花流水鱖魚肥青箬笠緑蓑衣斜風細雨不須歸)青
山来水檻白雨滿魚蓑淚垢添丁面(次公添丁以言賈/之子盧仝兒名添)
(丁詩云莫怪添丁/郎淚下作面垢)貧低舉桉蛾(縯後漢梁鴻妻/孟光舉桉齊眉)不知何
所樂竟夕獨酣歌
嫋嫋風蒲亂猗猗水荇長(子仁杜詩水荇牽風翠帶/長倬選詩風蒲亂曲渚)小
舟浮鴨緑(厚李白詩春水初生鴨頭/緑又云遙看漢水鴨頭緑)大杓瀉鵝黄(縯杜/詩鵝)
(兒黄似酒對/酒愛新鵝)得意詩酒社終身魚稻鄉樂哉無一事何
處不清涼
曵杖青苔岸繫船枯栁根徳公方上冡(厚後漢龎公傳/注云司馬徳操)
(嘗造徳公值其渡/沔上祀先人墓)季路獨留言(趙以言見収之子語子/路從而後遇丈人以杖)
(荷蓧止子路宿殺雞為/黍而食之見其二子焉)已占蒲魚港更開松菊園從茲
來往數兒女自譍門(縯杜詩曬藥能無婦譍門幸有兒/次公晉書李密傳譍門無三尺之)
(童/)
　　城南縣尉水亭得長字
兩尉鬱相望東南百步場(次公百步場葢言/尉司教閲處也)挿旗蒲栁
市伐鼓水雲鄉(次公挿旗伐鼔以言尉之事/蒲栁市水雲鄉則言湖州也)已作觀魚
檻仍開射鴨堂(縯孟郊為溧陽尉開射鴨/堂次公左傳公觀魚于棠)全家依畫舫
極目亂紅粧㶑㶑波頭細踈踈雨脚長我來開濯足溪
漲欲浮牀澤國山圍裏(元劉賔客詩云山/圍故國周遭在)孤城水影傍
欲知歸路處葦外記風檣(商老杜牧之李長吉集序云/風檣陣馬不足為其勇也)
　　十二月十四日夜微雪明日早往南溪小酌至晚
南溪得雪真無價走馬來看及未消獨自披榛尋履迹
(次公晉趙景真與嵇茂齊書曰涉澤求蹊披/榛覔路履迹葢用東郭先生雪中履迹也)最先犯曉
過朱橋誰憐破屋眠無處(為杜甫有茅屋/  秋風所破歌)坐覺村饑語
不囂(師杜牧之詩澤濶鳥/来遲村饑人語早)惟有暮鴉知客意驚飛千片
落寒條
　　陪歐陽公宴西湖(堯卿潁/州西湖)
謂公方壯鬚似雪謂公已老光浮頰朅來湖上飲美酒
醉後劇談猶激烈(次公世説載支道杜行人問曰何處/来荅曰今日與謝傅劇談一出来)
湖邉草木新著霜芙蓉晚菊争煌煌挿花起舞為公夀
公言百嵗如風狂(縯退之詩男兒不/再壯百嵗如風狂)赤松共遊也不惡
(縯張良願棄人間事從赤松子遊赤松子/為神農雨師服水玉散而得仙見漢書)誰能忍饑㗖
仙藥(堯卿陸龜䝉曰我幾年來忍饑誦經豈不知屠沽/兒有酒食耶乃食把菊頥神養夀見食把菊序)
已将夀夭付天公彼徒辛苦吾差樂(子仁前漢陳遵謂/張竦曰足下誦諷)
(經書苦身自約不敢蹉跌而我放意自恣浮沉/俗間官爵功名不減於子而差獨樂故不優耶)城上烏
棲暮靄生銀釭畫燭照湖明不辭歌詩勸公飲坐無桓
伊能撫筝(縯謝安功名盛極嫌隙遂成晉武召桓伊飲/安侍坐伊撫筝而歌怨詩曰為君既不易為)
(臣良獨難忠信事不顯乃有見疑患周旦佐文武金縢/功不刋推心輔王政二叔反流言聲節慷慨俯仰可觀)
(安泣下沾襟乃越席而就之捋其/鬚曰使君於此不凡帝有愧色)
　　有以官法酒見餉者因用前韻求述古為移厨飲
　　湖上
喜逄門外白衣人(厚陶潛性嗜酒家貧不能常得九月/九日無酒出宅邉叢菊中坐久之望)
(見白衣人至乃江州刺史王𢎞送/酒即便酌飲而歸出續晉陽秋)欲膾湖中赤玉鱗遊
舫已粧吴榜穩(次公張載傳吴榜越/船不能無水而浮)舞衫初試越羅新
(次公李賀詩越/羅衫袂迎春風)欲将漁釣追黄帽(縯前漢鄧通以擢船/為黄頭郎師古曰土)
(勝水其色黄故刺船之郎/皆著黄帽因號曰黄頭郎)未要靴刀抹絳巾(厚唐制以/戎服見者)
(左握刀右屬弓矢帕首袴靴抹絳/巾者言紅抺額乃帕首之謂也)芳意十分强半在為
君先踏水邉春
　　飲湖上初晴後雨二首
水光㶑灔晴方好山色空濛雨亦竒(次公選詩空/濛如薄霧)欲把
西湖比西子淡粧濃抹總相宜
朝曦迎客宴重岡晚雨留人入醉鄉(援唐王績/作醉鄉記)此意自
佳君不㑹一杯當屬水仙王(湖上有水/仙王廟)
　　與臨安令宗人同年劇飲
我雖不解飲把盞歡意足試呼白髪感秋人(縯白樂天/有初見白)
(髪感/秋詩)令唱黄雞催曉曲(厚白樂天詩誰道使君不解歌/聴唱黄雞與白日黄雞催曉丑)
(時鳴白日催/年酉前沒)與君登科如隔晨(次公退之送惠師詩壯/志死不息千年如隔晨)
敝袍霜雪空殘緑如今莫問老與少兒子森森如立竹
黄雞催曉不須愁老盡世人非我獨
　　初自徑山歸述古召飲介亭以病不赴
西風初作十分涼喜見新橙透甲香遲暮賞心驚節物
登臨病眼怯秋光慣眠處士雲庵裏(堯卿唐方干處士/嘗居雲庵有雲庵)
(集行于世唐/末五代人也)倦醉佳人錦瑟傍(縯杜詩何時詔此金錢/㑹暫醉佳人錦瑟傍)
猶有夢回清興在卧聞歸路樂聲長
　　明日重九亦以病不赴述古㑹再用前韻
月入秋帷病枕涼霜飛夜簟故衾香可憐吹帽狂司馬
(次公孟嘉為桓温㕘軍重九日㑹龍山風吹帽落地狂/司馬謝奕也為桓温司馬猶推布衣之舊在温坐上岸)
(幘嘯詠無異常日温謂為方/外司馬南康王呼為狂司馬)空對親舂老孟光(援孟光/梁鴻妻)
(也梁鴻至吴依大家臯伯通居廡下為人賃舂/每歸其妻為具食不敢於鴻前仰視舉案齊眉)不作雍
容傾座上(縯司馬相如客臨卭令王吉臨卭富人卓王/孫之屬以令有貴客為具召之并召令長卿)
(謝病不能臨令身自迎已而强往相/如車騎雍容閒雅甚都一座盡傾)翻成骯髒倚門傍
(厚後漢趙壹刺世疾邪作詩/曰伊優北堂上骯髒倚門邉)人間此㑹論今古細看茱
茰感歎長(援杜詩明年此㑹知誰/健醉把茱茰仔細看)
　　次韻述古過周長官夜飲
二更鐃鼓動諸鄰百首新詩間八珍(厚周禮膳夫珍用/八物食醬掌八珍)
(之齊鮑明逺詩/八珍盈彫爼)已遣亂蛙成兩部(縯南史孔珪門庭之/内草萊不剪中有蛙)
(鳴或問之曰欲為陳蕃乎珪笑荅曰我以此當兩部鼔/吹何必效蕃王宴甞鳴鼔吹候之聞蛙鳴曰殊䀨人耳)
(珪曰我聴鼓吹殆/不及此晏有慙色)更邀明月作三人(援李白詩舉杯邀/明月對影成三人)
雲烟湖寺家家境燈火沙河夜夜春曷不勸公勤秉燭
(縯古詩晝短苦夜/長何不秉燭遊)老来光景似奔輪
　　述古以詩見責屢不赴㑹復次前韻
我生孤癖本無鄰老病年來益自珍肯對紅裙辭白酒
但愁新進笑陳人(厚莊子老而/無能曰陳人)北山怨鶴休驚夜(縯北/山移)
(文云蕙帳空/兮夜鶴怨)南畝巾車欲及春(援淵明歸去來云農人/告予以春及将有事乎)
(西疇或命巾/車或棹孤舟)多謝清詩屢推轂(子仁前漢鄭當時傳每/朝候上問説未嘗不言)
(天下長者其推轂士及官/屬丞史誠有味其言也)豨膏那解轉方輪(□詩有雲/霄蒲輪之)
(句縯淳于髠曰豨膏棘軸所/以為滑也而不能運方輪)
　　和蘇州太守王䂓父侍太夫人觀燈之什余時以
　　劉道原見訪滯留京口不及赴此㑹二首
不覺朱轓輾後塵爭看繡幰錦纒輪洛濵侍從三人貴
(厚晉汝南王亮傳伏太妃嘗有小疾祓於洛水亮兄弟/三人侍從並持節鼓吹震耀洛濵武帝登凌雲臺望見)
(曰伏姊可/謂冨貴矣)京兆平反一笑春(縯雋不疑為京兆尹毎行/縣録囚還其母問不疑多)
(有所平反母喜笑為飲食言/語或無所出母怒為不食)但逐東山攜妓女(厚謝安/遊東山)
(必以妓/女從)那知後閤走窮賔(援陳遵毎大飲輒關門客雖/有急終不得去嘗有部刺史)
(奏事過遵值其方飲刺史大窮候遵霑醉時突入見遵/母叩首白當對尚書有期㑹状母乃令從後閤出去)
滯留不見榮華事(師太史公/留滯周南)空作賡詩第七人
翻翻緹騎走香塵(次公緹騎漢制執金吾所/管兵緹赤也衣赤衣者也)激激飛濤
射火輪美酒留連三夜月豐年傾倒五州春(時浙西皆/以不熟罷)
(燈惟蘇/獨盛)安排詩律追彊對(子仁彊對/字出晉書)蹭蹬歸期為惡賔
(次公西京雜記公孫𢎞起家於齊為丞相故人髙賀從/之𢎞食之脱粟飯覆以布被賀怒曰何用故人富貴為)
(脱粟布被我自有之𢎞大慙賀告人曰公孫内服貂蟬/外衣麻枲内厨五鼎外膳一肴云何以示天下於是朝)
(廷疑其矯偽𢎞聞之嘆/曰寧逢惡賔不逢故人)墮珥遺簮想無限(縯明皇幸温/泉楊妃諸姊)
(妹皆貴從幸為五家隊遺鈿墮珥籍籍道傍厚史記/滑稽傳淳于髠言州閭之㑹前有墮珥後有遺簮)華
胥猶見夢囘人(縯列子黄帝居大庭之館齊心服形三/日不親政事晝寢而夢遊華胥氏之國)
　　金山寺與柳子玉飲大醉卧寶覺禪榻夜分方醒
　　書其壁
惡酒如惡人相攻劇刀箭頽然一榻上勝之以不戰詩
翁氣雄拔禪老語清軟(子仁杜詩夜/䦨接軟語)我醉都不知但覺
紅緑眩(堯卿李太白詩看/朱成碧顔始酡)醒時江月堕摵摵風響變惟
有一龕燈二豪俱不見(縯劉伶酒徳頌二豪侍/側焉若螺羸之與螟蛉)
　　蘇州閭丘江君二家雨中飲酒二首(堯卿閭丘孝/忠字公顯)
小圃陰陰徧灑塵方塘㶑㶑欲生紋已煩仙袂來行雨
(縯宋玉髙唐賦朝為行雲暮為行雨子仁咸通末淮南/李公遊江舟子刺船誤為竹篙濺水濕近侍衣李公為)
(之變色裴慶餘時佐幕在坐遽獻一絶云半額鵝黄金/縷衣翠翹浮動玉釵垂從教水濺羅襦濕疑是巫山行)
(雨/歸)莫遣歌聲便駐雲(厚列子薛談學謳於秦青未窮青/之技遂辭歸青弗止餞於郊撫節)
(悲歌聲振林木響遏行/雲談乃反不敢言歸)肯對綺羅辭白酒(次公李白詩/白酒初熟山)
(中/歸)試將文字惱紅裙(縯退之詩不解文/字飲惟能醉紅裙)今宵記取醒時
節㸃滴空堦獨自聞(任何遜詩夜雨滴空堦滴滴空/堦裏空堦滴不入滴入愁人耳)
五紀歸來鬢未霜十眉環列坐生光(縯唐明皇幸蜀令/畫工作十眉圖)
喚船渡口迎秋女(縯杜牧杜秋娘詩却喚/吳江渡舟人那得知)駐馬橋邊問
泰娘(厚劉禹錫泰娘詩有時装成好天氣走上臯橋/折花戲風流太守韋尚書路傍忽見停隼旟)曾
把四絃娱白傅(厚白居易謫江州送客潯陽湓江聞倡/女夜彈琵琶引曰曲終收撥當心畫四)
(絃一聲/如裂帛)敢將百草鬬吳王(縯呉王與西施/作鬭百草之戲)從今却笑風
流守畫㦸空凝宴寢香(厚韋應物詩兵衛森/畫㦸宴寢凝清香)
　　聞喬太博換左藏知欽州以詩招飲
今年果起故將軍(厚西漢李廣嘗夜從一騎出田還至/亭覇陵尉醉呵止廣騎曰故李將軍)
(尉曰今將軍尚不得夜行何故也次公先生鐵溝行/贈喬太博詩云明年定起故將軍未肯先誅覇陵尉)幽
夢清詩信有神馬革裹尸真細事(縯馬援言男兒要當/死於邉野以馬革褁)
(尸還/塟)虎頭食肉更何人(援相者指班超曰生燕頷虎頸/飛而食肉此萬里侯之相也)
陣雲冷壓黄茆瘴(韓通真子瘴論曰嶺南從仲春訖仲/夏行青草瘴季夏訖孟冬行黄茒瘴)
羽扇斜揮白葛巾(縯諸葛亮與司馬宣王對於渭濵王/戎服蒞事使人視亮乘素車葛巾羽)
(扇指揮/三軍)痛飲從今有幾日西軒月色夜來新
　　與梁左藏㑹飲傅國博家
將軍破賊自草檄(縯梁茍濟曰大丈夫當於楯上磨墨/作檄次公陳元康上馬破賊下馬草)
(檄/)論詩説劍俱第一(次公老杜詩為報欲/論詩莊子有説劍篇)彭城老守本
虚名識字劣能欺項籍(厚項曰書足以記/姓名耳不足學)風流别駕貴
公子欲把笙歌煖鋒鏑紅斾朝開猛士譟翠帷暮捲佳
人出東堂醉卧呼不起啼鳥落花春寂寂(子仁王維詩/落花寂寂啼)
(山烏韋莊詞云滿/院落花春寂寂)試教長笛傍耳根一聲吹裂堦前石
(縯李謩吹笛天下第一月夜汎舟吹之寥亮逸發俄冇/客於岸呼船請載既至請笛而吹其聲清壯山石可裂)
　　約公擇飲是日大風(堯卿公擇/建昌人)
先生生長匡廬山(縯匡廬山在江州徳化南康軍星子/二縣境次公匡廬江陽之名岳本名)
(三天子鄣周景式廬山記曰匡裕周威王時人/生而神靈廬于此山世稱廬君故山取號焉)山中讀
書三十年舊聞飲水師顔淵不知治劇乃所便(厚晉袁/甫自言)
(能作劇縣次公漢書/張敞自請治劇郡)偷兒夜探赤白丸(厚前漢尹賞傳/永始元延間長)
(安中閭里少年羣輩殺吏受賕報仇相與探丸為彈得/赤丸者斫武吏得黒丸者斫文吏白者主治䘮次公晉)
(王獻之曰偷兒/青氊我家舊物)奮髯忽逢朱子元(縯朱博字子元遷琅/琊太守齊郡舒緩養)
(名博新視事掾史皆移病博問其故對言故事二千石/新到輙遣吏存問乃敢起視職博奮髯抵几曰齊兒欲)
(以此為俗耶/悉罷斥之)半年羣盗誅七百誰信家書藏九千(次公/先生)
(作李氏山房記云/蔵書凡九千餘巻)春風無事秋月閒紅粧執樂豪且妍
紫衫玉帶兩部全(次公孔稚圭/曰兩部鼓吹)琵琶一抹四十絃(堯卿/四絃)
(一聲如裂帛今云一/抹四十絃則十靣矣)客來留飲不計錢齊人愛公如子
産兒啼卧路呼不還(厚左氏子産古之遺愛次公按史/記循吏傳子産治鄭二十六年而)
(死丁壯號哭老人兒啼曰/子産去我死乎民將安歸)我慙山郡空留連牙兵部吏
笑我寒邀公飲酒公無難約束官奴買花鈿薫衣理鬢
夜不眠曉來顛風塵暗天(師杜詩曉來/急雨春風顛)我思其由豈坐
慳(縯陳亞致仕還鄉一日見太守太守曰君近日作何/詩曰唯作一謎四脚直上四脚下經年度嵗不曽下)
(或然下不是風起即雨下曰此即君茶牀試/開之則慳值風澀值雨也太守為之大笑)作詩愧謝
君笑讙歸來瑟縮愈不安要當啖公八百里(厚晉王濟/傳王愷以)
(帝舅奢豪有牛名八百里駮嘗瑩其蹄角濟請以錢十/萬與牛對射而賭之濟一發破的因據胡牀叱左右速)
(探牛心來須臾/而至一割便去)豪氣一洗儒生酸
　　夜飲次韻畢推官
簿書叢裏過春風酒聖時時且復中紅燭照庭嘶騕䮍
(縯騕䮍神馬也赤喙黒身/杜詩駿馬時看金騕䮍)黄雞催曉唱玲瓏(次公樂天/詩誰道使)
(君不解歌聽唱黄雞與白日黄雞催曉丑時鳴白日/催年酉前沒玲瓏玲瓏奈老何使君歌了汝更歌)老
來漸減金釵興醉後空驚玉筯工(畢善篆縯秦相李斯/作二篆謂之玉筯體)
(成一/家法)月未上時應早散免教壑谷問吾公(縯左傳鄭伯/有嗜酒為窟)
(室而夜飲酒擊鐘焉朝至未巳朝/者曰公焉在其人曰吾公在壑谷)
　　聞李公擇飲傅國博家大醉二首
兒童拍手閙黄昏應笑山公醉習園(縯晉山簡傳簡為/荆州諸習氏荆之)
(豪族有佳園池簡毎出遊嬉多之池上置酒輙醉名之/曰髙陽池有兒童歌曰山公出何許往至髙陽池日夕)
(倒載歸酩酊無所知時時能騎馬倒著白接䍦舉鞭問/葛强何如并州兒次公李白襄陽歌云落日欲没峴山)
(西倒著接䍦花下迷襄陽小兒齊拍手攔街爭/唱白銅鞮傍人借問笑何事笑殺山翁醉似泥)縱使先
生能一石主人未肯獨留髠(厚史記淳于髠傳齊威置/酒後宮召髠賜之酒問曰)
(先生能飲幾何而醉對曰臣飲一斗亦醉一石亦醉威/王曰先生飲一斗而醉惡能飲一石哉髠曰賜酒大王)
(之前執法在傍御史在後髠恐懼俯伏而飲不過一斗/徑醉矣若乃履舄交錯杯盤狼籍堂上燭滅主人留髠)
(而送客當此時髠/心最歡能飲一石)
不肯惺惺騎馬廻玉山知為玉人頽(縯嵇康醉倒如/玉山之將頽)紫
雲有語君知否莫喚分司御史來(援唐闕記載杜牧既/為御史久之分務洛)
(陽時李聰罷鎮閒居聲妓豪華為當時第一嘗宴客女/妓百餘人皆殊色牧瞪目注視問李公聞有紫雲者孰)
(是宜以見惠李俯而笑諸妓亦皆回首破顔牧自飲三/爵朗吟而起曰華堂今日綺筵開誰喚分司御史來忽)
(發狂言驚滿座兩行紅粉一/時廻意氣閒逸傍若無人)
　　月夜與客飲酒杏花下(安國按先生詩話云僕在/徐州王子立子敏皆館於)
　　　(子蜀人張師厚來過二王方/年少吹洞簫飲酒杏花下)
杏花飛簾散餘春明月入戸尋幽人褰衣歩月踏花影
炯如流水涵青蘋花間置酒清香發爭挽長條落香雪
山城薄酒不堪飲勸君且吸杯中月洞簫聲斷月明中
惟憂月落酒杯空明朝巻地春風惡但見緑葉栖殘紅
　　陳州與文郎逸民飲别擕手河堤上作此詩
白酒無聲滑㵼油醉行堤上散吾愁春風料峭羊角轉
(次公淮南子扶摇於抱羊角而上注/扶摇如羊角轉如曲縈行而上也)河水𦕈緜𤓰蔓流
(子仁水衡記云二月三月桃花水/五月𤓰蔓水謂𤓰蔓延故以名)君已思歸夢巴峽我
能未到説黄州此生聚散何窮已未忍悲歌學楚囚(縯/左)
(傳晉侯觀于軍府見鍾儀問之曰南冠而縶者誰有司/對曰楚囚鍾儀也使税之倬王導傳云過江人士每暇)
(日相要出新亭飲宴周顗中坐而歎曰風景不殊舉目/有山河之異皆相視流涕惟導愀然變色曰當共戮力)
(王室克復神州何至作楚囚/相對泣邪衆牧淚而謝之)
　　與潘三失解後飲酒
千金弊帚人誰買(縯魏文帝曰人喜於自見而文非一/體鮮能備善是以所長輕所短里語)
(曰家有弊帚享之千/金斯不自見之患也)半額蛾眉世所妍(厚後漢馬廖傳/城中好廣眉四)
(方且半額城中好髙髻四方高/一尺城中好大䄂四方全匹帛)顧我自為都眊矂(援摭/言我)
(唐進士失意醉/飽謂之眊矂)憐君欲鬬小嬋娟(次公選云垂條嬋娟/修竹嬋娟而孟郊有)
(月嬋娟謂之三嬋娟今言/小嬋娟似指人言之矣)青雲豈易量他日黄菊猶應
似去年醉裏未知誰得䘮滿江風月不論錢(李白清風/明月不用)
(一錢/買)
　　二月三日㸃燈㑹客
江上東風浪接天苦寒無奈破春妍試開雲夢羔兒酒
(次公即今之/羊羔酒也)快㵼錢塘藥玉船(子仁藥玉船盖以藥煑/石而似玉者也可作酒)
(杯先生又有獨/酌試藥玉船詩)蠶市光隂非故國(次公蜀中春月村市/聚為歡樂謂之蠶市)
馬行燈火記當年(次公馬行者東京繁華/之處夜市燈火最盛)冷烟濕雪梅
花在留得新春作上元
　　與歐育等六人飲酒
忽驚春色二分空且看樽前半丈紅苦戰知君便白羽
(縯諸葛亮綸巾羽扇指揮三軍次公白羽言於苦戰之/下則子路云赤羽若日白羽若月盖言箭羽也故不憚)
(苦戰則便之非/謂白羽扇也)倦遊憐我憶黄封(子仁黄封言酒也輦/下以黄封酒為貴盖)
(重内/醖也)年來齒髪老未老(次公諺云老/不老三柏樹)此去江淮東復東
(厚李賀詩紫絲竹斷驄/馬小家住錢塘東復東)記取六人相㑹處引杯看劒坐
生風(縯杜詩檢書燒燭/短看劒引杯長)
　　次韻王定國謝韓子華過飲
楚有孫叔敖長城隠千里(縯宋檀道濟𬒳収引飲一斛/脱幘投地曰乃壊汝萬里長)
(城/)哀哉練裙子(厚南史劉峻見任昉諸子西華兄弟流/離不能自振平生舊交莫有收恤西華)
(冬月著葛帔練裙路/逄峻峻泫然而矜之)負薪躡破屣豈無故交親逝去如
覆水不如老優孟談笑託諧美(優孟事見寄呂/穆仲寺丞詩)世家不
可恃如倚折足几祥符有賢相(次公祥符宋真宗年號/也賢相指言文正公旦)
(盖定國/之祖也)手握天下砥懿敏亦名公(次公懿敏指/言侍讀素也)三貴徳
爵齒盖棺今幾日(縯杜詩丈夫/盖棺事始定)公子誰料理(援晉王徵/之為桓冲)
(騎兵參軍冲謂曰卿在/府日乆比當相料理)誰要卿料理欲説且止止(次公/佛書)
(止止不/須説)宅相開府公(厚晉魏舒傳舒字陽元少孤為外/家寗氏起宅相宅者云當出貴甥)
(外祖母以盛氏小而慧意謂應之舒曰當為外氏成此/宅相堯卿文正公長女嫁韓憲肅公子華乃王氏之甥)
(為開府儀同三司故/有宅相開府之語)乆為蒼生起(縯晉謝安傳桓温請/為司馬將發新亭高)
(崧戯之曰卿屢違朝㫖高卧東山諸人毎相與言安/石不肯出將如蒼生何今日亦將如卿何安有愧色)如
何垂老别(次公杜詩有/垂老别篇)氷盤餽蒼耳(次公退之詩氷盤/夏薦碧實脆老杜)
(有驅竪子/摘蒼耳詩)親嫌妨鶚薦(厚後漢孔融薦禰衡書鷙鳥累/百不如一鶚使衡立朝必有可)
(觀/)相對發㣲泚(厚孟子其/顙有泚)新詩如彈丸(援南史王筠傳/謝眺嘗見語曰)
(好詩圓美流/轉如弹丸)脱手不移晷我亦老賔客(縯杜詩甫也/諸侯老賔客)苦
語落紈綺(次公班氏叙傳有/云綺繻紈袴之間)莫辭三上章有道貧賤耻
　　次韻韓康公置酒見留(須溪云其豪氣頗侵但覺/子華有富貴態坡之落落)
　　　(往往/如此)
庭下黄花一醉同重來雪巘已穹窿不應屢被譏安石
(援謝安字安石於山營墅樓館林木甚盛每與中外子/姪徃來遊集肴饌亦屢廢百金世頗以此譏焉而安殊)
(不以/屑意)但使無多酌次公(縯葢寛饒曰無多/酌我我乃酒狂)鍾乳金釵人
似玉(厚牛僧孺自誇服鍾乳三千両甚得力而歌舞之/妓頗多白樂天有戯贈云鍾乳三千两金釵十二)
(行/)鵾絃鐵撥坐生風(援唐開元中賀懐智善彈琵琶以/石為槽以鵾鷄筋作絃用鐵撥彈)
(之/)少卿尚有車茵在頗覺寛容勝弱翁(次公前漢丙吉/字少卿馭吏嗜)
(酒嘗從吉出醉嘔丞相車上西曹主吏白欲斥之吉曰/以醉飽之失去士使此人將復何所容西曹苐忍之此)
(不過汙丞相車茵耳魏相/字弱翁為郡守素有威嚴)
　　次韻王定國㑹飲清虚堂
何遜揚州又幾年官梅詩興故依然(縯老杜蜀州東閣/詩東閤官梅動詩)
(興還如何遜在揚州堯卿梁何遜有詠早梅詩云枝/横却月觀花遶凌風臺應知早飄落故逐上春來)何
人可復間季孟(次公晉王湛傳王濟之叔父也濟於帝/稱其美帝曰誰美曰山濤已下魏舒已)
(上湛聞曰欲處/季孟之間乎)與子不妨中聖賢卜築君方淮上郡歸
心我已劔南川(次公定國/為揚州倅)此身正是蠶將老更盡春光
一再眠
　　與莫同年雨中飲湖上
到處相逄是偶然夢中相對各華顚(倬蔡邕賦云華顛/丈人盖老者之稱)
(也/)還來一醉西湖雨不見跳珠十五年(次公先生往為/杭倅日有詩云)
(黒雲翻雨未遮山白雨跳珠亂入船故/今詩云爾堯卿杜牧詩云萬珠跳猛雨)
　次韻詹適宣徳小飲巽亭(伯恭圖經慶歴三年郡/守蔣堂於舊治之東南)
　　　(建巽亭以對江山之勝胡宿詩/云武林天下竒巽亭境中絶)
君方夢謫仙(来詩記李/白郎官湖)我亦弔文園(次公司馬相如為/孝文園令先生蜀)
(人有懐郷/之意故云)江上同三黜(縯栁下惠為士師三黜次公是/時先生出知杭州而詹嘗為御)
(史主/簿)天涯又一樽濤雷殷白晝梅雪耿黄昏歸去多情
雨應隨御史軒(公嘗為御史主簿援顔真卿為監察御/史使五原有寃獄乆之不决真卿至立)
(辨之時久旱獄决乃/雨郡人呼為御史雨)
　次韻劉景文西湖席上(次公此杭州西湖也先生/召還為翰林承㫖將離杭)
　　　(而同景文飲於西湖景/文有詩而先生和之也)
二老長身屹兩峯(次公杜寄賛上人詩與子/成二老武林有南北兩峯)常撞大呂
應黄鐘(次公黄鐘大呂以譬同聲之相應/也故周禮奏黄鐘則必歌大呂)將辭鄴下劉
公幹(次公劉楨字公幹乃東平人魏文帝為太子時在/鄴宮所從者皆文士有七子之目而劉楨在焉)
却見雲間陸士龍(縯晉陸雲字士龍與荀隠字鳴鶴同/在張華座上荀抗手曰日下荀鳴鶴)
(雲對曰雲間陸士龍次公陸士龍指言子由時元祐六/年三月先生召還而子由是春除尚書右丞所以别劉)
(而見子/由也)白髮憐君略相似青山許我定相從吾今官已
六百石慚愧當年邴曼容(援前漢兩龔傳云琅邪邴漢/兄子曼容亦飬志自脩為官)
(不肯過六百/石輒自免去)
　　次韻趙景貺督兩歐陽詩破陳酒戒
啇也哀未散嵗月忽巳秋祥琴雖未調餘悲不敢留(縯/卜)
(啇字子夏檀弓曰子夏既除喪而見與之琴和之而不/和彈之而不成聲作而曰哀未忘也先王制禮弗敢過)
(也/)矧此乃韻語未入金石流(次公晉宋人叶韻説話謂/韻語今先生以詩為韻語)
(主意在勸歐陽作詩未/當得金石音韻之比也)羲之生五子(厚晉書王羲之字/逸少有子七人其)
(知名者凡五人曰𤣥之/凝之徽之操之獻之也)總角出銀鈎(縯索靖作草書狀/云婉若銀鈎飄若)
(驚/鴻)吾家有二許(次公二許大許公/蘇瓌小許公蘇頲)下筆両不休(援魏文/帝典論)
(載班固曰傳武仲以能屬文/為蘭䑓令史下筆不能自休)君言不能詩此語人信不
(次公自此以上皆/以督兩歐陽詩也)千鍾斯為尭百榼斯為丘(縯孔叢子/平原君强)
(子髙酒曰堯飲千鍾孔子百觚子路嗑嗑/尚飲百榼古之聖賢無不能飲子何辭焉)陋矣陶士衡
(厚陶侃字士衡飲酒有定限常歡有餘/而限巳竭殷浩等勸更少進竟不從)當以大白浮(縯/説)
(苑魏文侯與大夫飲使公乗不仁為觴政曰飲/不盡者浮以大白文侯不盡不仁舉白浮君也)酒中那
有失醉則不驚鷗(次公列子海上之人狎鷗鳥杜詩杯/渡不驚鷗也已上詩句皆以破陳酒)
(戒/也)明當罰二子巳洗兩玉舟(次公二子謂歐與陳也兩/玊船則先生舊有揚州藥)
(玉船/也)
　　次韻致政張朝奉仍招晚食
掃白非黄精(縯杜詩掃除白髪黄精/在看取他年氷雪容)輕身豈胡麻(縯本/草胡)
(麻狀似狗蝨而莖/方久服輕身不老)怪君仁而夀未覺生有涯(援莊子吾/生也有涯)
(而知也/無涯)曾經丹化米(次公神仙傳麻姑至蔡經家以經/弟婦新産求少許米擲之墮地即)
(成丹砂謂以/米祛其穢也)親授棗如瓜(縯前漢郊祀志李少君言臣/嘗逰海上見安期生食臣棗)
(大如/𤓰)雲烝作霧楷(次公後漢張楷性好道術能作五里/霧時闗西人裴優亦能為三里自以)
(為不/如楷)火滅噀雨巴(縯後漢欒巴為尚書即正朝大㑹得/酒不飲西南噀之有司奏巴大不敬)
(巴謝曰臣本縣成都失火故噀酒以為雨/後成都奏火得雨而滅雨中作酒氣也)自此飬鈆鼎
無窮走河車(次公道家脩飬有鈆汞之鼎隂眞君歌云/北方正氣名河車而仙經云鈆絶河車空)
(萬事必無功鈆失河/車絶萬事無所出)至今許玉斧猶事萼緑華(君曽見/永州何)
(仙姑得藥餌之人疑其以此夀也故有丹化米萼緑華/之句次公許玉斧許長史之子許掾也羣仙降其家事)
(出眞誥為詳有女仙萼緑華者九疑山中羅郁也子仁/韋應物萼緑華歌世淫濁兮不可降胡不來兮玉斧家)
我本三生人(次公白樂天云世説三生/如不謬共疑巢許是前身)疇昔一念差(次/公)
(楊妃傳云恐由此/一念又墮下界)前身或草聖(援周越法書苑韋仲/將以張芝為草聖)習
氣餘驚虵(次公僧懐素草書如飛鳥出林驚虵入草子/仁書訣墨藪鍾繇弟子宋翼作字放縱如驚)
(虵入/草)儒臞謝赤松(縯司馬相如云列仙之儒居山澤間/形容甚臞次公赤松子黄初平也乃)
(墨翟張良願從之游者/事見葛洪神仙傳也)佛縛慚丹霞(次公傳燈録丹霞/天然禪師遇天大)
(寒取木佛燒之人或譏之曰吾燒取舎利次/公佛縛字維摩經云貪着禪味是菩薩縛)時時一篇
出擾擾四座譁清詩得可驚(次公退之招楊之/罘云文字得我驚)信美詞
多誇回車入官府(次公倣龎士元傳/云未嘗入官府也)治具隨貧家(子仁/前漢)
(灌夫謂田蚡曰將軍許過魏其/魏其夫妻治具至今未敢嘗食)萍虀與豆粥亦可成咄
嗟(縯晉書石崇為客作豆粥咄嗟便辦每冬得韭萍虀/王愷宻問其帳下云豆至難熟豫作熟末客來但作)
(白粥投之韭萍虀是/𢷬韭根雜以麥苖耳)
　　次韻錢穆父㑹飲
彈冠恨不早(縯前漢王吉與禹貢為友/世稱王陽在位貢禹彈冠)挂冠常苦遲(厚/後)
(漢逄萌學通春秋時王莽殺其子宇萌即/解冠挂東都城門將家屬浮海客於遼東)盛服每假寐
(援左傳宣二年晉靈公不君趙宣子驟諫之公患之使/鉏麑賊之晨往寢門闢矣盛服將朝尚早坐而假寐麑)
(退而歎曰不忘/恭敬民之主也)角闕時伏思(次公角闕言帝闕之角也/漢文七年未央宮東闕罘)
(罳災師古曰罘罳謂連闕曲閣也而/釋名為臣將入議事於此復思也)東門未祖道(縯前/漢疏)
(廣為太傅兄子受為少傅在位五年廣謂受曰吾聞知/足不辱知止不殆遂父子謝病歸東都公卿大夫設祖)
(道供帳東都門外/送者車數百輛)西山空拄頥(厚晉書王徽之為桓温/參軍温嘗謂曰卿在府)
(日久比當相料理徽之初不酬荅直高視/以手扳拄頰云西山朝来致有爽氣耳)逝將江海去
安此麋鹿姿要當謀三徑(次公蔣詡開三徑又陶淵明/嘗謂親朋曰聊欲絃歌以為)
(三徑之資後作歸去来辭/云三徑就荒松菊猶存)何暇擇一枝(縯莊子鷦鷯巢/于深林不過一)
(枝/)與君幾合散得酒忘醇醨君談似落屑(厚晉書胡母/輔之字彦國)
(王澄嘗與人書曰彦國吐/佳言如鋸木屑霏霏不絶)我飲如奕碁(世有作詩如奕/碁奕碁如飲酒)
(飲酒乃大戒之語僕此三事皆不能居仁遯齋閑覧云/子瞻嘗自言平生三不如人謂着碁喫酒唱曲也)居
官不任事(厚晉書劉惔卒孫綽為之誄曰居官無官/官之事處事無事事之心時人以為知言)造
物眞見私主人獨賢勞(縯詩北山云/我獨賢勞也)金糓方流馳行人
亦束結枤杜乃歸期(厚詩出車以勞還/杕杜以勸歸也)公卿雖少安河
流正東釃(次公前漢溝洫志禹以為河所從來者高水/湍悍難以行平地數為敗乃釃二渠以引其)
(河注云釃分也元祐初黄河多决河當北流今云東釃/正言河之為患也此後庚辰年先生有聞黄河已復北)
(流詩則河/不東也)我得㑹稽去方囬良不癡(援晉書郄愔字方/回上書桓温欲同)
(奬王室其子超寸寸毁裂更為上表/乞㑹稽温大喜即以為㑹稽太守)
　　小飲公謹舟中
青泥赤日午相烘走扣船牕栁影中輟我東坡無限睡
當君南浦不貲風坐看邸報談迃叟閒説滁山憶醉翁
(縯迃叟司馬君實/醉翁歐陽永叔)此去澄江三萬頃只應明月照還空
　　與閒山居士小飲
一盃連坐兩髯碁數片深紅入座飛十分㶑灔君休赤
且看桃花好靣皮(唐人詩云未見桃花/靣皮先作杏花眼孔)
　　攜妓樂遊張山人園(玉父雲龍山/人張天驥也)
大杏金黄小麥熟墯巢乳燕拳新竹故將俗物惱幽人
(厚晉書王戎傳戎每與阮籍為竹林之遊戎嘗後至籍/曰俗物己復来敗人意戎笑曰卿輩意亦復易敗耶)
細馬紅粧滿山谷(子功李白詩呉/姫十五細馬䭾)提壺勸酒意雖重(次/公)
(提壺鳥名提壺之聲/俗倣之如云提壺蘆)杜鵑催歸聲更速(縯世傳蜀主杜/宇死其魄為鳥)
(名曰杜鵑聲若云杜詩曰昔日蜀天子化作杜鵑似老/鳥或言一名子規非也今春夏之間月夜有鳥聲若云)
(不如歸去者此為子䂓葢與杜鵑自别耳/堯祖成都古今記蜀之先有望帝名杜宇)酒闌人散却
闗門寂歴斜陽挂踈木
　　遊張山人園
壁間一軸烟蘿子盆裏千枝錦被堆(次公烟蘿子今所/畫修養者多有之)
(子翬錦被堆一名枌團兒花如月桂而小粉紅色或微/黄色葉亦相類而有刺枝柯纎長髙丈餘往往作架承)
(之/)慣與先生為酒伴不嫌刺史亦顔開纎纎入麥黄花
亂(縯司空圖詩緑樹連/村暗黄花入麥稀)颯颯催詩白雨來(任杜詩片雲/頭上黒應是)
(雨催/詩)聞道君家好井水歸軒乞得滿瓶回
　　吉祥寺賞牡丹(任熙寧五年壬子三/月先生在杭州作)
人老簪花不自羞花應羞上老人頭醉歸扶路人應笑
十里珠簾半上鈎(援杜牧之詩春風十里揚/州過捲上珠簾恐不如)
　　次韻錢穆父王仲至同賞田曹梅花
寒㕔不知春(厚退之荅張徹云勤來/得晤語勿憚宿寒㕔)獨立耿玉雪閉門
愁永夜置酒及明發(縯詩小宛/明發不寐)忽驚庭户曉未受烟雨
沒浮光風宛轉照影水方折(厚尸子曰水圓折者/有珠石方折者有玉)鬢霜
未易掃(厚樂天啄木曲我有/兩鬢霜知君銷不得)眉斧親自伐(援文選枚乘/七發云皓齒)
(蛾眉命曰/伐性之斧)惟當此花前醉卧黄昏月
　　九日湖上尋周李二君不見君亦見尋於湖上以
　　詩見寄明日乃次其韻
湖上野芙蓉含思愁脉脉娟然如静女(性之詩静/女其姝)不肯
傍阡陌詩人杳未來霜艶冷難宅君行逐鷗鷺出處浩
莫測葦間聞拏音(縯莊子漁父既與言道延緣葦問孔/子待水波定不聞拏音然後敢去)
雲表已飛屐(縯此用後漢葉令/王喬飛舄意也)使我終日尋逄花不忍
摘人生如朝露要作百年客喟彼終嵗勞幸兹一日澤
(次公孔子曰百日/之蜡一日之澤也)願言竟不遂人事多乖隔悟此知有
命(次公南史沈攸之言早知窮/達有命恨不十年讀書也)沈憂傷魂魄(恵安李白/詩沉憂能)
(傷/人)
　　廣陵㑹三同舍各以其字為韻仍邀同賦
　　　劉貢父
去年送劉郎醉語已驚衆(次公據詩案謂熈寜三年劉/邠通判泰州軾作詩送之云)
(君不見阮嗣宗片舌如鎖耳如聲葢指新法/不便不容人直言不如耳不聞而口不言也)如今各漂
泊筆研誰能㺯我命不在天(無已尚書云我/生不有命在天)羿彀未必
中(厚莊子遊於羿之彀中中央/者中地也然而不中者命也)作詩聊遣意老大慵譏
諷夫子少年時雄辯輕子貢爾來再傷弓戢翼念前痛
(縯傷弓之鳥/見曲木而驚)廣陵三日語相對恍如夢況逄賢主人(退/之)
(代張籍與李浙東書云問無恙外/不暇出一語且先賀其得賢主人)白酒潑春甕竹西已
揮手灣口猶屢送(次公竹西灣口皆揚州之地杜牧之/題禪智寺詩云誰知竹西路歌吹是)
(揚州灣口則揚/州地志載之)羨子去安閒吾邦政諠鬨
　　　孫巨源
三年客京輦憔悴難具論揮汗紅塵中但隨馬蹄翻人
情貴往返不報生禍根坐令平生友終嵗不及門南來
實清曠但恨無與言不謂廣陵城得逄劉與孫異趣不
兩立譬如王孫猿(縯栁宗元言猿之徳静/以常王孫之徳躁以囂)吾儕久相聚
恐見疑排根(厚竇嬰失勢欲倚灌夫引/繩排根生平慕之後棄者)我𥚹類中㪚(縯/中)
(㪚嵇康也作憂憤詩曰/惟此𥚹心顯明臧否)子通真巨源(縯山濤字巨源少/有器量與嵇康阮)
(籍為竹林之交/後致位三公)絶交固未敢(援山濤為吏部舉嵇康/自代康乃與濤書絶交)且
復東南犇
　　　劉莘老(劉丞/相摯)
江陵昔相遇幕府稱上賔(縯郄超在桓温帷下謝安/曰郄生可謂入幕賔矣)再
見明光宫(次公明光漢宫名武帝太初四年起明光殿/師古曰三輔黄圖在城中近桂宫元后傳曰)
(成都侯商病欲避署從上借明光宫師古曰明光宫在/城内近桂宫三秦記曰明光殿以金為戺以玉為皆)
峩冠揖縉紳(次公退之詩/峩峩進賢冠)如今三見子坎坷為逐臣朝
遊雲霄間欲分丞相茵(縯邴吉馭吏醉吐丞相車上吉/曰此不過汙丞相車茵耳汲黯)
(司馬安與周陽由俱在二/千石列同車未嘗敢均茵)莫落江湖上遂與屈子鄰(朱/屈)
(原流放/江濵)了不見喜愠子豈真可人(厚桓温經王敦/墓曰可人可人)邂逅
成一歡醉語出天真士方在田里自比渭與莘(縯太公/釣渭伊)
(尹耕/莘)出試乃大謬芻狗難重陳(厚莊子天運篇芻狗之/未陳也盛以篋衍巾以)
(文繡及其已陳也行者踐/其首脊蘇者取而㸑之)嵗晚多霜露歸耕當及辰
　　與秦太虛參寥㑹于松江而闗彦長徐安中適至
　　分韻得風字二首
呉越溪山興未窮又扶衰病過垂虹(縯吴江長/橋名垂虹)浮天自
古東南水(子仁郭氏𤣥中記曰天下/之多者水焉浮天載地)送客今朝西北風
絶境自忘千里逺勝遊難復五人同舟師不㑹留連意
擬看斜陽萬頃紅
二子縁詩老更窮人間無處吐長虹(子仁盧仝月蝕詩/是夕吐熖如長虹)
(倬江淹謂郭鞏曰子之咳唾成珠/玉吐氣作虹霓非碌碌儔比也)平生睡足連江雨(縯/杜)
(牧之詩平生睡足處雲夢澤南州/又云一夜風吹竹連江雨送秋)盡日舟横擘岸風(次/公)
(南中風吹舟拍岸謂之罨岸風吹舟/離岸謂之開岸擘岸乃開岸之義也)人笑年來三黜慣
天教我輩一樽同知君欲寫長相憶(次公古詩客從逺/方来遺我雙鯉魚)
(呼兒烹鯉魚中有尺素書/上言加餐飯下言長相憶)更送銀盤尾鬛紅
　　喜劉景文至(小名/季孫)
天明小兒更(平/聲)傳呼髯劉已到城南隅(厚古樂府陌上/桑云羅敷喜蠶)
(桑採桑/城南隅)尺書真是髯手迹(厚前漢韓信傳云發一乗之/使奉咫尺之書顔師古曰言)
(其簡牘長/咫尺也)起坐熨眼知有無今人不作古人事今世有
此古丈夫我聞其来喜欲舞病自能起不用扶江淮旱
久塵土惡朝來清雨濯鬢鬚相看握手乃無事千里一
笑無乃迂(次公嵇康吕安每/一相思千里命駕)平生所樂在吳㑹老死欲
𦵏杭與蘇(次公吴中謂之吳㑹先生因/景文之來而思憶杭州故云)過江西来二百
日冷落山水愁吾姝新堤舊井各無恙(縯唐李泌為杭/守引湖水作六)
(井以利民先生在杭州日復為完之又於湖中為長/堤上植楊栁芙蓉望之如畫杭州名之曰蘇公堤)參
寥六一豈念吾(次公參寥六一二泉名先生有參寥泉/銘所謂石泉槐火九年而信者也有六)
(一泉銘所謂君子之澤豈獨/五世而已者也此皆杭州事)别後新詩巧模寫袖中知
有錢塘湖
　　沐浴啓聖僧舍與趙徳麟邂逅
南山北闕兩非真(厚孟浩然詩北闕休/上書南山歸敝廬)東潁西湖迹已
陳(次公言車潁之西湖葢先生在潁州與趙徳麟/同治西湖也蘭亭記云俯仰之間已為陳迹)季子
來歸初可喜(縯春秋閔元年八月季子來歸穀梁傳/其曰季子貴之也其曰来歸喜之也)老
聃新沐定非人(厚莊子孔子見老聃聃新沐方將被髪/而乾忽然似非人孔子侍而待之少焉)
(見曰向者先生似違/物離人而立於獨也)酒清不醉休休暖睡穩如禪息息
勻自笑塵勞餘一念明年同泛越溪春(次公先生欲/乞越州故云)
　　夜坐與邁聨句
清風來無邉明月翳復吐(坡/)松聲滿虛空竹影侵半户
(邁/)暗枝有驚鵲壊壁鳴飢䑕(坡/)露葉耿髙梧風螢落空
廡㣲涼感團扇古意歌白紵(縯班媫妤有團扇歌/古樂府有白紵辭)樂哉
今夕游獲此陪杖屨(邁/)傳家詩律細己自過宗武短詩
膝上成聊以感懐祖(坡程杜少陵有示宗武詩宗武少/陵之子也王懐祖常置其子坦之)
(於膝/上)
　　和公濟飲湖上
昨夜醉歸還獨寢曉来宿雨鳴孤枕扁舟小棹截湖來
正見青山駮雲錦須知老人興不淺莫學公榮不共飲
與君歌鼓樂豐年喚收千夫食陳廪
　　次韻王定國得晉卿酒相留夜飲
短衫壓手氣横秋更着仙人紫綺裘使我有名全是酒
從他作病且忘憂詩無定律君應將醉有眞鄉我可侯
且倒餘樽盡今夕睡蛇已死不須鈎
　　立春日病中邀安國仍請率禹功同來僕雖不能
　　飲當請成伯主㑹某當杖策倚几扵其間觀諸公
　　醉笑以撥滯悶也
孤燈照影夜漫漫拈得花枝不忍看白髪欹簮羞彩勝
黄耆煮粥薦春􁅦東方烹狗陽和動南陌爭牛卧作團
老子從来興不淺向隅誰有滿堂歡
齋居卧病禁烟前辜負名花已一年此日使君不强喜
早春風物為誰妍青衫公子家千里白首先生杖百錢
曷不相將来問病巳教呼取㪚花天
　　鹿鳴宴
連騎怱怱畫鼓喧喜君新奪錦標還金罍浮菊催開宴
紅蘂將春待入闗他日曽陪探禹穴白頭重見賦南山
何時共樂昇平事風月笙簫坐夜閒
　
　
　
　
　
　
　
　
　東坡詩集註巻十七
欽定四庫全書
　東坡詩集註巻十八
　　　　　　　　　　　　宋　王十朋　註
　懐舊
　　過建昌李野夫公擇故居
彭蠡東北源廬阜西南麓何人修水上(縯修水在南/康軍建昌縣)種
此一雙玉(次公雙玉以言公擇毘仲神仙傳陽伯翁有/仙人以白石數升與之令種云當生美玉果)
(生白璧長二/尺者數雙)思之不可見破宅餘脩竹四鄰戒莫犯十
畆森似束(次公元稹詩連昌宫中滿/宫竹嵗久無人森似束)我來仲夏初解籜
呈新緑幽鳥向我鳴野人留我宿裴囘不忍去㣲月掛
喬木遥想他年歸解組巾一幅對牀老兄弟夜雨鳴竹
屋(子仁韋蘇州詩那知風雨夜復此對牀眠劉共父唐/房千里竹室記云環堵所棲率用竹以結其四角棱)
(者為柱楣撑/者為榱桷)卧聽鄰寺鐘書忩有殘燭
　　九月二十日㣲雪懐子由弟二首
岐陽九月天㣲雪(次公岐陽即/鳯翔府也)己作蕭條嵗暮心短日
送寒砧杵急冷官無事屋廬深(次公杜詩廣文先生官/獨冷師公為鳯翔簽判)
(太守陳公弼命公兼府/學教授故用冷官事)愁腸别後能消酒白髪秋來已
上簪(次公杜詩白/髪不勝簪)近買貂裘堪出塞(次公貂裘蘇季子/之裘也見史記)
忽思乘傳問西琛(次公乘傳所以為使也琛寳/也詩云憬彼淮夷來獻其琛)
江上同舟詩滿篋鄭西分馬涕垂膺未成報國慙書劔
(次公昔鄭生攻/書學劔兩不成)豈不懐歸畏友朋(縯詩豈不懷歸畏此/簡書又左傳引逸詩)
(目豈不欲往/畏我友朋)官舍度秋驚嵗晚寺樓見雪與誰登遥知
讀易東牕下車馬敲門定不譍
　　大雪青州道上有懐東武園亭寄交代孔周翰
超然臺上雪城郭山川兩竒絶(次公超然臺在便園之/北先生有記云園之北)
(因一城以為臺者舊/矣稍葺而新之)海風吹動碧琉璃時見三山白銀闕
(縯三神山在海中其物禽獸/盡白而黄金白銀為宫闕)蓋公堂前雪緑窻朱户相
明滅(次公蓋公堂在公宇中先生有記云治新寢於黄/堂之北易其弊陋達其蔽塞重門洞開盡城之西)
(北相望如引繩師曹參為齊丞相葢公言治道/貴清浄參避正堂舍葢公宻州公宇有葢公堂)堂中美
人雪爭妍粲然一笑玉齒頰(縯郭璞遊仙詩靈妃/顧我笑粲然啟玉齒)就中
山堂雪更竒(堯卿山堂亦/東武堂名也)青松怪石亂瓊絲(先之禹貢/青州厥貢)
(鈆松/怪石)惟有使君遊不歸五更上馬愁歛眉君不見淮西
李常侍夜入蔡州縛取呉元濟(厚唐李愬以散騎常侍/為唐鄧節度使襲蔡賊)
(呉元濟至懸瓠城夜半雪甚賊晏然/無一人知之者遂克蔡州而擒元濟)又不見襄陽孟浩
然長安道上騎驢吟雪詩(縯或問鄭綮詩思對曰詩思/在㶚橋雪中驢子上堯卿浩)
(然有長安/道中雪詩)何當閉户飲美酒無人毁譽河東守(援李布/為河東)
(守孝文時人有言其賢召欲以為御史大夫人又言其/勇使酒難近至留邸一月見罷布進曰陞下以一人譽)
(召臣以一人毁去臣臣恐天/下有識者有以窺陛下也)
　　去杭州十五年復遊西湖用歐陽察判韻(鎮叔按/先生文)
　　　(集及年譜以熈寧四年辛亥除通判杭州以十/一月到任至七年甲寅秋移守宻州至元祐四)
　　　(年己巳知杭州自甲/寅至已巳凡十五年)
我識南屏金鯽魚重來拊檻散齋餘(堯卿南屏寺也倬/西湖南屏山興教)
(寺池有鯽魚十餘尾皆金色道人齋餘爭倚檻投餌為/戲子仁按先生詩話云舊讀蘇子美六和寺詩云松橋)
(待金鯽竟日獨遲留初不喻此語及倅錢塘乃知寺後/池中有此魚如金色也昨日復游池上投餅餌久之乃)
(畧出不食復入不可復見今/所謂重來拊檻者即此也)還從舊社得心印似省前
生覔手書(堯卿公遊壽星院入門便悟嘗有詩云前生/我已到杭州又晉羊祜自省前生李氏之子)
(唐房琯悟前生為永禪師張文定公方平為滁州日遊/琅邪山至藏院云前生冩楞伽經未終願再成之皆異)
(人/也)葑合平湖久蕪漫人經豐嵗尚凋疎誰憐寂寞髙常
侍老去狂歌憶孟諸(縯髙適為封丘尉日有詩云我本/漁樵孟諸野一生自是悠悠者適)
(後官至常侍而/亡故云髙常侍)
　　故周茂叔先生濓溪(坡谿在廬山下浦卿茂叔諱/惇實避厚陵奉朝請改名敦)
　　　(頥舂陵人也事見魯直濓溪詩序用中廬山記/由江之南出徳化門五里至延壽過院五里至)
　　　(石塘橋濓溪周郎中之隱居周名/惇頥字茂叔道州人仕宦有才畧)
世俗眩名實至人疑有無怒移水中蟹(縯晉張華裴頠/之被誅也王倫)
(孫秀以宿憾収解系兄弟梁王彤救系等倫怒/曰我於水中見蟹且惡之况此兄弟輕我耶)愛及屋
上烏(次公尚書大傳曰武王登夏臺以臨殷氏周公旦/曰臣聞之愛其人者愛其屋上烏憎其人者憎其)
(儲胥老杜詩丈人屋上烏/人好烏亦好正用此事)坐令此溪水名與先生俱先
生本全徳廉退乃一隅因抛彭澤米偶似西山夫(援謂/伯夷)
(也義不食周粟餓死西/山揚子云西山之餓夫)遂即世所知以為溪之呼先生
豈我輩造物乃其徒(縯莊子與造化者為徒/外死生無終始者為友)應同栁州
柳(縯子厚為栁州刺史其詩/柳州栁刺史種栁柳江邊)聊使愚溪愚(厚按子厚愚/溪對其畧曰)
(栁子名愚溪而居五日溪之神夜見夢曰子何辱予使/予為愚耶有其實者名因從之予固若是耶桞子曰汝)
(誠無其實然以吾之愚而/獨好汝汝惡得遁是名耶)
　　壬寅重九不預㑹獨遊普門寺僧閣有懐子由
花門酒美盍不歸來看南山冷翠㣲憶弟淚如雲不散
望鄉心與鴈南飛明年縱健人應老昨日追歡意正違
不問秋風强吹㡌秦人不笑楚人譏
　　昨見韓丞相言王定國令日玉堂獨坐有懐其人
畫卧玉堂上㣲風舉輕紈銅缾下碧井百尺鳴飛瀾俛
仰清夢餘愛此一掬寒似予平生友苦語涼肺肝(縯史/記商)
(鞅云甘言疾/也苦言藥也)秀眉玉兩頰矯矯如翔鸞置之江淮交清
詩洗江湍紅鱗對白酒信美非所安(師王粲登棲賦雖/信美而非吾土兮)
(曽何足/以銷憂)丞相功業成還家酒杯寛人間有此客(厚晉書/謝安見)
(桓温温喜言平生談笑竟日安既出/温顧左右曰頗嘗見我有如此客不)折簡呼不難(縯晉/史司)
(馬宣王討王陵陵而縳水次遥謂宣王曰卿直以折簡/召我我敢不至而乃引軍來耶王曰以君非折簡客故)
(耳/)相將扣東閣(援公孫𢎞為相開/東閣以延賢人)起舞盡餘歡
　　林子中以詩寄文與可及余與可既沒追和其韻
斯人所甚厭投畀每不受(次公詩投畀豺虎投畀有/北有北不受投畀有昊)欲
其少須臾奪去惟恐後誰云尸此職(次公詩誰/其尸之)無乃亦
假守賦才有鉅細無異斛與斗胡不安其分但聽物所
誘時來各飛動意合無妍醜坐令雞栖車長載朱伯厚
(援後漢朱震字伯厚為州從事奏濟隂太守單匡贓罪/并匡兄常侍超三府諺曰車如雞栖馬如狗疾惡如風)
(朱伯/厚)平生無一旅既死咤萬口(次公五百人為旅左傳/有衆一旅言生雖寡徒)
(而死則/共惜也)自聞與可亡胸臆生堆阜懸知臨絶意要我一
執手相望五百里安得自其牖遺文付來哲後事待諸
友伶俜嵇紹孤(厚晉山濤傳濤字巨源與嵇康善康後/坐事臨誅謂子紹曰巨源在汝不孤矣)
(子仁杜詩瘦/男獨伶俜)老病孟光偶(縯後漢梁鴻妻/孟光字徳耀)世人賤目見
爭笑千金帚(縯魏文帝曰家有/弊帚享之千金)君詩與楚詞識者當有
取(子仁先生祭與可文云孰能為/詩與楚詞如與可之婉而清乎)但知愛墨竹此嘆吾
己久(次公先生甞作與可墨竹賛云有好/其徳如好其畫者乎亦如此意也)故人多厚禄
(任杜詩厚禄故人書㫁/絶恒飢稚子色凄涼)能復哀君否不見林與蘇飢寒
自奔走
　　和子由澠池懐舊(彥忠按前漢𢎞農郡澠池縣注/景帝中二年初徙萬家為縣)
人生到處知何似應似飛鴻踏雪泥泥上偶然留指爪
鴻飛那復計東西老僧已死成新塔壊壁無由見舊題
(次公此兩句縁子由首篇序云昔與子瞻同侍編禮皆/宿縣中寺舍題其老僧奉閑之壁而詩云舊宿僧房壁)
(共題故先生/和之云爾)往日﨑嶇還記否路長人困蹇驢嘶(往日/死馬)
(於二陵騎驢至澠池厚賈誼弔屈原賦騰駕罷牛驂/蹇驢兮杜詩東家蹇驢許借我泥滑不敢騎朝天)
　　七月二十四日以久不雨出禱磻溪宿虢二十五
　　日自虢渡渭宿於僧舍曽閣閣故曽氏所建也夜
　　久不寐見壁有前縣令趙薦留名有懐其人(堯卿/薦字)
　　　(賔興皇祐三年鄭/獬牓及第臨卭人)
龕燈明滅欲三更欹枕無人夢自驚(次公烟花録載陳/後主詩云午醉醒)
(來晚無人/夢自驚)深谷流風終夜響亂山銜月半牀明故人漸
遠無消息古寺空來看姓名欲向蟠溪問姜叟(次公姜/叟太公)
(也吕望本姜姓題/所謂禱磻溪也)僕夫屢報斗杓傾
　　宿餘杭法喜寺後緑野亭望呉興諸山懐孫莘老
　　學士
徙倚秋原上凄凉晚照中水流天不盡人遠思何窮問
諜知秦過(艅艎始皇所舍舟也縯始皇三十七年至錢/塘臨浙水波惡乃西百二十里從狹中度即)
(今餘抗也以其舍舟於此故名援/賈誼作過秦論指秦之過失也)看山識禹功(西北有/舟枕山)
(堯時洪水繫舟山上援趙孟觀/於洛曰美哉禹功明徳逺矣)稻涼初吠蛤桞老半書
蟲(厚漢史蟲食樹葉成/文曰公孫病己立)荷背風翻白蓮腮雨退紅追遊
慰遲暮覔句傚兒童北望苕溪轉遥憐震澤通(縯苕水/出天目)
(山北入太湖/乃古震澤也)烹魚得尺素(厚古樂府詞客從逺方來遺/我雙鯉魚呼兒烹鯉魚中有)
(尺素/書)好在紫髯翁(次公張遼以紫髯將軍日孫權/今莘老多髯又姓孫故用此事)
　　八月十日夜看月有懐子由并崔度賢良
宛丘先生自不飽更笑老崔窮百巧一更相過三更歸
古栢隂中看參昴(次公詩有/惟參及昴)去年舉君苜蓿盤夜傾閩
酒赤如丹(安國韻語陽秋云酒有以紅為貴者李賀詩/云小槽酒滴真珠紅是也今閩廣間所釀酒)
(謂之紅酒其/色殆類胭脂)今年還看去年月露冷遥知范叔寒(援須/賈謂)
(范雎曰范叔一寒至/此乎乃與之綈袍)典衣自種一頃豆(任楊惲詩田彼/南山蕪穢不治)
(種一頃豆/落而為萁)那知積雪生科斗歸來四壁草蟲鳴不如王
江長飲酒(王江陳/州道人)
　　常潤道中有懐錢塘寄述古五首
從來直道不辜身得向西湖兩過春沂上己成曽㸃服
泮宫初采魯侯芹(縯詩泮水頌僖/公曰薄采其芹)休驚嵗嵗年年貌(縯/劉)
(希夷詩年年嵗嵗花相/似嵗嵗年年人不同)且對朝朝暮暮人(援宋玉神女/賦朝為行雨)
(暮為行雨朝朝/暮暮陽臺之下)細雨晴時一百六(縯荆楚嵗時記曰去/冬節一百五日即有)
(疾風甚雨謂之寒食據厯日在清明前二日亦有云去/冬至一百六日養源韻語陽秋曰自冬至一百有五至)
(寒食或謂自冬至至清明凡七炁至寒食/止一百三日殊不知厯家以餘分演之也)畫船鼉鼓莫
違民
草長江南鸎亂飛(縯南史丘希範書莫春三月江/南草長雜花生園羣鸎亂飛)年來
事事與心違(胡嵇康幽憤詩云事與願違迨兹/淹留髙僧雅鳯詩云多事與心違)花開後
院還空落燕入華堂怪未歸世上功名何日是樽前㸃
檢幾人非(厚白居易詩樽前百事皆/依舊㸃檢惟無薛秀才)去年栁絮飛時節
記得金籠放雪衣(杭人多以放鴿為太守夀堯卿唐譚/賔録曰天寶中嶺南獻白鸚鵡養之)
(宫中嵗久頗聰慧通曉言詞上及貴妃/呼為雪衣此呼鴿為雪衣借用故事也)
浮玉山頭日日風(即金山也若拙劉夢得/詩云山頭日日風和雨)湧金門外已
春融(洪父按杭州圖經云湧金/門外錢塘縣去縣三里半)二年魚鳥渾相識(次公/退之)
(詩朝遊孤嶼南暮遊孤嶼北所以孤嶼烏/公與畫相識又簡文帝云魚鳥來親人)三月鶯花付
與公剩看新翻眉倒暈(堯卿當時新翻眉様謂倒暈在/横雲卻月逺山峩眉之外先生)
(嘗有詩云倒暈眉連/秀嶺浮葢謂此也)未應泣别臉消紅(堯卿白樂天王/昭君詩云滿面)
(胡沙滿鬢風眉/消殘黛臉消紅)何人織得相思字(縯竇滔妻蘇氏織錦/為回文詩以寄滔)
寄與江邊北向鴻(縯蘇武留匈奴不得歸使者謂單于/曰天子射上林得鴈足有繫帛書言)
(武在某澤之中單于驚遂歸/武又月令季冬之月鴈北向)
國艶夭嬈酒半酣(厚李正封詩/國色朝酣酒)去年同賞寄僧簷但知
撲撲晴香軟誰見森森曉態嚴榖雨共驚無幾日蜜蜂
未許輙先甜(次公古有蜂詩云/不知辛苦為誰甜)應須火急囘征棹一片
辭枝可得黏
惠泉山下土如濡陽羡溪頭米勝珠(次公惠山泉陽/羡米皆常州事)賣
劒買牛吾欲老殺雞為黍子來無地偏不信容髙葢(縯/陶)
(濳詩心逺地自偏次公于公曰可/髙大門閭令容駟馬髙葢車也)俗儉真堪着腐儒(縯/漢)
(髙祖嫚罵鄜食其曰腐/儒為天下安用腐儒)莫怪江南苦留滯(厚史記太史/公留滯周南)
經營身計一生迂
　　捕蝗至浮雲嶺山行疲苦有懐子由弟二首
西來烟陣塞空虛灑遍秋田雨不如(倬白樂天捕蝗詩/始自兩河及三輔)
(荐食如蠶/飛似雨)新法清平那有此老身窮苦自招渠無人可
許烏銜肉(厚黄覇為潁川太守欲有所伺察擇亷吏遣/行屬令周宻吏出不敢舍郵亭食於道傍烏)
(攫其肉民有詣府言事者適見之道吏後日行還謁覇/覇見迎勞之曰甚苦食於道旁乃為烏所盗肉大驚以)
(覇具知其起居所有/毫釐不敢有所隱)憶弟難慿犬寄書(縯晉陸機有駿/犬名黄耳甚愛)
(之既而覉寓京師久無家問笑語犬曰我家絶無書信/汝能賫書取消息否犬摇尾作聲乃為書以竹筒盛之)
(繫其頸上犬尋舊路/南走至家得報還洛)自笑迃疎皆此類區區猶欲理蝗
餘
霜風漸欲作重陽熠熠溪邊野菊黄久廢山行疲犖确
(次公韓退之詩山/石犖确行逕㣲)尚能村醉舞淋浪(次公退之詩/淋浪身上衣)獨眠
牀上夢䰟好囘首人間憂患長殺馬毁車從此逝(縯後/漢周)
(穉傳馮良年三十為尉奉檄書迎督郵即路慨然耻在/厮役因毁車殺馬裂衣冠遁至犍為從姜撫學妻子求)
(索蹤跡㫁絶見草中有敗車死馬衣裳腐朽謂/為虎狼盗賊所害發䘮制服十年許乃還鄉里)子來何
處問行藏
　　子由將赴南都與余㑹宿於逍遥堂作兩絶句讀
　　之殆不可為懐因和其詩以自解余觀子由自少
　　曠逹天資近道又得至人養生長年之訣而余亦
　　竊聞其一二以為今者宦遊相别之日淺而異時
　　退休相從之日長既以自解且以慰子由(十朋按/子由詩)
　　　(序云轍㓜從子瞻兄讀書未甞一日相舍既而/宦遊四方讀韋蘇州詩有那知風雨夜復此對)
　　　(牀眠惻然感之乃相約早退為閒居之樂故子/瞻始為鳯翔幕官留詩與轍曰夜雨何時聽蕭)
　　　(瑟其後子瞻通守餘杭復移守膠西而轍留滯/於睢陽濟南不見者七年熈寧十年二月始復)
　　　(㑹于澶濮之間相從赴彭城留百餘日宿於逍/遥堂追感前約作二小詩詩云逍遥堂後千尋)
　　　(木長送中宵風雨聲悞喜對牀尋舊約不知漂/泊在彭城秋來東閣涼如水客去山公醉似泥)
　　　(困卧北窻呼不醒/風吹松竹雨凄凄)
别期漸近不堪聞風雨蕭蕭已㫁䰟猶勝相逄不相識
形容變盡語音存(縯後漢黨錮傳夏馥以黨魁亡命隱/匿名姓為冶家傭親突烟炭形貌毁)
(瘁弟静遇之不識聞/其言聲乃覺而拜之)
但令朱雀長金花(厚隂真君歌北方正氣為河車東方/甲乙成丹砂兩情合養歸一體朱雀)
(調運生/金花)此别還同一轉車五百年間誰復在㑹看銅狄
兩咨嗟(援後漢方朔傳薊子訓於長安東覇城與一老/翁共摩挲銅人相謂曰適見鑄此今已近五百)
(嵗/矣)
　　六年正月二十日復出東門仍用前韻(次公前巻/有正月二)
　　　(十日與潘郭二生出郊尋春忽記去年是日同/至女王城作詩乃和前韻詩一首而今又有此)
　　　(詩則女王城詩者四年也出郭尋/春詩者五年也故今詩為六年)
亂山環合水侵門身在淮南盡處村五畝漸成終老計
九重新掃舊巢痕豈惟見慣沙鷗熟已覺來多釣石温
長與東風約今日暗香先返玉梅䰟(次公十洲記聚窟/州有返䰟香香聞)
(數百里死尸在/地聞即活也)
　　岐亭五首(并/序)
　元豐三年正月余始謫黄州至岐亭北二十五里山
　上有白馬青葢來迎者則余故人陳慥季常也為留
　五日賦詩一篇而去明年復往見之季常使人勞余
　於中塗余久不殺恐季常之為余殺也則以前韻作
　詩為殺戒以遺季常季常自爾不復殺而岐亭之人
　多化之有不食肉者其後數往見之往必作詩必以
　前韻凡余在黄四年三往見季常而季常七來見余
　葢相從百餘日也七年四月量移汝州自江淮徂雒
　送者皆止慈湖而季常獨至九江乃復用前韻通為
　五篇以贈之
昨日雲隂重東風融雪汁逺林草木暗近舍烟火濕下
有隱君子嘯歌方自得(縯史記晏子傳云/意氣揚揚甚自得)知我犯寒來
呼酒意頗急拊掌動隣里遶村捉鵝鴨房櫳鏘器聲(次/公)
(曹操過吕百奢聞其食器/聲以為圖己遂夜殺之)蔬果照巾羃久聞蔞蒿美初
見新芽赤洗盞酌鵝黄(厚杜詩鵝兒黄似/酒對酒愛新鵝)磨刀削熊白
(次公木蘭歌磨/刀霍霍向猪羊)須㬰我徑醉坐睡落巾幘醒時夜向闌
唧唧銅缾泣黄州豈云逺但恐朋友缺我當安所主君
亦無此客朝來坐庵中惟見峯巒集
我哀籃中蛤閉口謢殘汁又哀網中魚開口吐㣲濕(次/公)
(莊子魚相/呴以濕)刳膓彼交病(次公莊子龜能七十二鑚無/遺筴而不能避刳腸之患)過
分我何得相逄未寒温(次公晉書王獻之與諸/兄見謝安但寒温而已)相勸此
最急不見盧懐慎烝壺似烝鴨(見蜜酒歌又一道注次/公據盧氏雜説是鄭餘)
(慶而先生指為盧懐慎豈懐慎事同此而别有出處耶/舊注知引盧氏雜説却便改懐慎以證先生之句則甚)
(誤/矣)坐客皆忍笑髠然發其羃不見王武子毎食刀机赤
琉璃載烝豚中有人乳白(縯晉王濟字武子武帝常幸/其宅供饌甚豐悉貯琉璃噐)
(中烝豚甚美帝問其故荅曰以人乳蒸之帝/色甚不平食未畢而去濟死年四十六嵗)盧公信寒
陋衰髮得滿幘(次公衰髮滿幘言其夀也而新舊唐史/並不見其死之年嵗惟鄭餘慶則云死)
(年七十/六也)武子雖豪華未死神已泣(厚黄庭經長生至慎/房中急何謂死作令)
(神/泣)先生萬金璧護此一蟻缺(次公抱朴子以蟻鼻/之缺損無價之純鈎)一年
如一夢百嵗真過客(倬李太白桃花園序云天地者萬/物之逆旅也光隂者百代之過客)
(也又擬古詩云生者/為過客死者為歸人)君無廢此篇嚴詩編杜集(次公嚴/謂嚴武)
(杜謂杜甫杜詩集/載嚴武詩數篇)
君家蜂作窠嵗嵗添漆汁(次公物類相感志云蜂窠極/大者圍一二尺其綴不過小)
(索許大云是十姑樹/汁猶漆類故綴牢耳)我身牛穿鼻(次公莊子牛馬四足/是謂天絡馬首穿牛)
(鼻是/謂人)巻舌聊自濕二年三過君此行真得得(任退之詩/上去無得)
(得下來/亦悠悠)愛君似劇孟叩門知緩急(援袁盎傳洛陽劇孟/嘗過盎盎善待之安)
(陵冨人有謂盎曰劇孟博徒將軍何自通之盎曰劇孟/雖博徒然母死客送䘮車千餘乘此亦有過人者且緩)
(急人所有夫一旦叩門不以親為解不以在亡為辭天/下所望者惟季心劇孟今公陽從数騎一旦有緩急寧)
(足恃/乎)家有紅頰兒能唱緑頭鴨(次公緑頭/鴨曲名)行當隔簾見
花霧輕羃羃為我取黄封親拆官泥赤仍須煩素手自
㸃葉家白(次公葉家白建溪茶名賈按北苑拾遺録云/北苑之地以溪東葉布為首稱葉應言次之)
(葉國又次之凡𨽻/藉者一千餘戸)樂哉無一事十年不蓄幘閉門弄添
丁(次公添丁盧仝之子/也仝集有示添丁詩)談笑雜呱泣西方正苦戰誰補
將帥缺披圖見八陣(秦諸葛亮作八陣圖厚獨孤及作/風后八陣圖記其要云夫八宫之)
(位正則數不愆神不惑故八其陣所以定位也衡抗於/外軸布於内風雨附其四維所以備物也虎張翼以進)
(蛇向敵而蟠飛龍翔鳥上下其勢以致用也至若疑兵/以固其餘地㳺軍以按其後列門具將發然後合戰㢮)
(張則二廣迭舉犄角則四竒背出必使/䧟堅陣㧞深壘若星馳天旋雷動山破)合散更主客(師/用)
(兵者有客/主之意)不須親戎行坐論教君集(縯唐太宗命李靖/教侯君集兵法既)
(而奏靖且反兵之隱微不以示臣帝以讓靖靖曰方中/原無事臣之所教足以制四夷而求盡臣術此君集欲)
(反/耳)
酸酒如虀湯甜酒如蜜汁三年黄州城飲酒但飲濕我
如更㨂擇一醉豈易得幾思壓茅柴(縯南方有茅柴酒/次公茅柴乃村落)
(所釀醨薄酒也任黄州人/造私酒俗謂之壓茅柴也)禁網日夜急(縯酒禁/嚴也)西鄰推
罋盎(縯趙廣漢為京兆尹直入博陸侯霍禹第索私/釀推破壚罌次公退之詩詠水曰喧䀨鳴罋盎)醉
倒猪與鴨君家大如掌破屋無遮羃何從得此酒冷面
妬君赤定應好事人(次公揚雄傳賛時有好/事者載酒殽從雄游學)千石供李
白為君三日醉蓬髮不暇幘夜深欲逾垣卧想春罋泣
(春罋泣以言酒熟而泣泣然也兩句之意暗/使畢卓傳北舍郎酒熟夜至其罋間盗取也)君奴亦笑
我鬢齒行秃缺三年己四至嵗嵗遭惡客(次公惡客字/即公孫𢎞云)
(寧逢惡賔不逢故/人見西京雜記)人生幾兩屐(援阮孚好蠟屐謂人/曰一生能著幾兩屐)莫
厭頻來集
枯松强鑚膏槁竹欲瀝汁兩窮相值遇相哀莫相濕不
知我與君交遊竟何得心法幸相語頭然未為急(縯梵/網紅)
(序當求精進如敕頭然/但念無常慎勿放逸)願為穿雲鶻莫作將雛鴨(次公/樂府)
(有鳯將雛五行/志有雞將雛)我行及朱夏煑酒映疎羃故鄉將何許
西望千山赤茲遊定安歸東泛萬頃白一歡寧復再起
舞花墮幘行將出苦語(縯史記甘言疾/也苦言藥也)不用兒女泣吾
非故多矣君豈無一缺各念别時言閉戸謝衆客空堂
淨掃地虛白道所集(厚莊子虛室生白/又云唯道集虚)
　　西太一見王荆公舊詩偶次其韻二首(子仁王荆/公詩云桞)
　　　(葉鳴蜩緑暗荷花落日紅酣三十六陂春水白/頭相見江南二十年前此地父兄持我東西今)
　　　(日重來白首欲尋舊迹都迷先生見此兩絶注/日久之曰此老野狐精也遂和之後魯直亦和)
　　　(四/首)
秋早川源淨麗雨餘風日清酣從此歸耕劒外何人送
我池南(次公先生蜀人自京師言蜀則為劒外矣/杜詩草木變衰行劒外池南盖歸蜀之路)
但有樽中若下(縯湖州長興縣有箬溪南岸曰上若此/曰下若是也人取下若水釀酒極美勝)
(於雲陽俗稱下若酒次公呉興統記云苕溪一名顧渚/口一名趙瀆子仁初學記載鄒陽酒賦詩其品類則沙)
(洛渌酃烏鄉若下敬夫山謙之呉/興記云上若下若村並出美酒)何須墓上征西(厚魏/武記)
(注公言為典軍校尉意遂更為國家討賊立功欲封侯/作征西將軍然後題漢故征西將軍曹侯之墓此其志)
(也/)聞道烏衣巷口(援烏衣巷在金陵/晉王謝所居也)而今烟草萋迷(次/公)
(荆公居金陵是/時已夢故云耳)
　　武昌西山(并/叙)
　嘉祐中翰林學士承㫖鄧公聖求為武昌令常遊寒
　溪西山山中人至今能言之軾謫居黄岡與武昌相
　望亦常往來溪山間元祐元年十一月二十九日考
　試館職與聖求㑹宿玉堂偶話舊事聖求嘗作元次
　山窪樽銘刻之巖石因為此詩請聖求同賦當以遺
　邑人使刻之銘側
春江緑漲蒲萄醅(厚東漢四夷列傳栗弋國屬康居出/蒲萄其土水美故蒲萄酒時有名焉)
(李白襄陽歌遥看漢水鴨/頭緑恰似蒲萄初醱醅)武昌官栁知誰栽(次公晉陶/侃傳侃鎮)
(武昌嘗課諸營種桞都尉夏施盗官桞植之於己門㑆/後見駐車問曰此是武昌西門栁何因盗來此種施惶)
(怖謝/罪)憶從樊口載春酒歩上西山尋野梅西山一上十
五里風駕兩腋飛崔嵬同遊困卧九曲嶺褰衣獨到呉
王䑓中原北望在何許但見落日低黄埃歸來解劒亭
前路(子仁解劒亭在武昌先/生嘗云子胥渡江處也)蒼崖半入雲濤堆浪翁醉
處今安在(瀼溪在江州西南九十里言浪無可拘限著/浪説十一篇為一巻其在樊上鄰家皆是漁)
(者少者長者戲叟曰聲叟又以其漫浪於人間謂其可/稱漫叟次公浪翁指言元結也本集自釋云天下兵起)
(逃入猗玗洞始自稱猗玗/子將家瀼濵乃自稱浪士)石臼杯飲無樽罍(次公云元/結居樊上)
(有窪樽自為銘并序曰郎亭西乳有一石西臨樊水漫/叟構石顛以為亭石有窊顛者因修之以藏酒孟士源)
(愛之命為抔樽抔字音薄俠切為士源作抔樽銘曰時/俗獟狡日益偽薄誰能抔飲共守淳朴舊注引元結窊)
(樽詩全篇乃是道/州窊樽詩矣非是)爾來古意誰復嗣公有妙語留山隈
至今好事除草棘常恐野火燒蒼苔(縯退之石鼓歌雨/淋日炙野火燎)
當時相望不可見玉堂正對金鑾開豈知白首同夜直
卧看椽燭髙花摧(師唐宣宗以金蓮燭送令狐綯歸/翰林院葢椽燭而以金蓮花承之)江
邊曉夢忽驚㫁銅環玉鎻鳴春雷山人帳空猿鶴怨(厚/孔)
(稚圭北山移文云蕙帳空兮/夜鶴怨山人去兮曉猿驚)江湖水生鴻鴈來(縯杜詩/鴻鴈幾)
(時到江湖/秋水多)請公作詩寄父老往和萬壑松風哀(任先生/此篇元)
(祐五年在/京師作)
　　再用前韻
朱顔發過如春醅胸中梨棗初未栽丹砂未易掃白髮
(厚杜詩掃除/白髮黄精在)赤松却欲參黄梅(援赤松子古仙人也黄/梅謂五祖𢎞忍大師也)
寒溪本自遠公社白蓮翠竹依崔嵬(次公廬山惠逺大/師與謝靈運等十)
(八人結為白蓮社今寒/溪豈實有此遺跡耶)當時石泉照金像神光夜發如
五臺(縯先生有菩薩泉銘云陶侃為廣州有漁人毎夕/見神光海上使迹之得金像初送武昌寒溪寺其)
(後惠逺禪師迎像於廬山唐㑹昌中毁天下寺有二僧/藏像錦繡谷比佛教興復求像不可得而谷中至今有)
(光景發見如蛾眉五䑓山所見今寒溪西數百歩有泉/出於嵌竇間色白而甘豈昔金像之所在乎師五臺山)
(在河東太原/郡境内也)飲泉鑒面得真意坐視萬物皆浮埃欲収
暮景返田里逺泝江水窮離堆(厚離堆山名在蜀之永/康軍史記李氷為蜀太)
(守鑿離堆以/除沫水之患)還朝豈獨羞老病自嘆才盡傾空罍(次公/江淹)
(夢以五色筆還郭璞文章/頓減當時有才盡之嘆)諸公渠渠若夏屋(次公詩於/我乎夏屋)
(渠/渠)吞吐風月清隅隈我如廢井久不食(次公孟浩然詩/一日不讀書心)
(荒如廢井又/易井渫不食)古甃缺落生隂苔數詩往復相感發汲新
除舊寒光開遥知二月春江濶雪浪倒巻雲峯摧石中
無聲水亦静云何解轉空山雷(韋應物詩云水性本云/静石中故無聲如何兩)
(相激雷轉/空山驚)欲就諸公評此語要識憂喜何從來願求南
宗一勺水往與屈賈湔餘哀(次公禪有南宗北宗湔洗/屈原賈誼之哀一勺水出)
(禮/記)
　　見子由與孔常父唱和詩輙次其韻余昔在館中
　　同舍出入輙相聚飲酒賦詩近嵗不復講故終篇
　　及之庻幾諸公稍復其舊亦太平盛事也
君先魯東家(縯魯人謂孔子/為吾東家丘也)門户照千古(師魯縣闕里/孔子所居又)
(有五父/之衢)文章固應耳須鬛餘似處雖非䝉倛狀(厚荀子/云仲尼)
(狀面如蒙倛注倛方相也其/首蒙茸然故曰蒙倛倛音欺)尚有厯國苦(援孔子厯聘/諸國所干者)
(七十/二君)誦書口瀾翻(次公退之詩挈/㩗􁐌維口瀾翻)布榖雜杜宇(任後漢/馮衍書)
(云詞如循環口如布榖次公布榖/杜宇二鳥名皆鳴聲不停之禽)十年困犇走櫛沐飽
風雨(厚荘言禹云沐/甚雨櫛疾風)吾道其非耶野處豈兕虎(援史記/孔子圍)
(於陳蔡召子路而問曰詩云匪兕匪虎/率彼曠野吾道非耶吾何為於此也)㶚陵閒老將柏
直口尚乳(厚漢書魏王豹反漢王問魏將誰也對/曰柏直王曰是口尚乳臭不能當韓信)自君
兄弟還鼎立知有補(次公此言三孔之在館閣也黄魯/直亦云二蘇正連璧三孔立分鼎)
蓬山耆舊散(任後漢學者謂東觀為/老氏藏室道家蓬萊山)故事誰刪去來迎
馮翊傳(厚西漢蕭望之薛宣/朱博皆以馮翊遷)出餞㑹稽組(援西漢朱買/臣拜為㑹稽)
(太守衣故衣懷其印綬歩歸郡邸入室中守邸與共食/食且飽少見其綬守邸怪之前引其綬視其印㑹稽太)
(守章也邸守驚列中庭拜謁有頃長安/廐吏乘駟馬來迎買臣遂乘傳去也)吾猶及前輩詩
酒盛册府(次公三館皆謂之册府/以東璧圖書之府故也)願君唱此物揚觶斯
杜舉(縯禮記檀弓知悼子卒未塟平公飲酒師曠李調/侍鼓鐘杜蕢入寢酌以飲曠與調且自飲其辭云)
(云平公曰寡人亦有過焉酌而飲寡人杜蕢洗而揚觶/公謂侍者曰如我死則必毋廢斯爵也至于今既畢獻)
(斯揚觶謂/之杜舉)
　　熈寧中軾通守此郡除夜直都㕔囚繫皆滿日莫
　　不得返舍因題一詩于壁今二十年矣衰病之餘
　　復沗郡寄再經除夜庭事瀟然三圄皆空葢同僚
　　之力非拙巧所致因和前篇呈公濟子侔二通守
　　前詩
除日當早歸(縯東方朔伏/日當早歸)官事乃見留(次公晉楊濟曰/子癡乃官事官)
(事未/易了)執筆對之泣(縯後漢盛吉為廷尉每至冬節獄囚/當㫁妻夜執燭吉持丹筆夫妻嘗對)
(垂/泣)哀此繫中囚小人營餱糧墮網不知羞我亦戀薄禄
因循失歸休不須論賢愚均是為食謀誰能蹔縱遣(次/公)
(後漢虞延除細陽令每至嵗時伏臘輙休遣囚徒各使/歸家並感其恩徳應期而還師晉史曹攄調臨淄令有)
(死囚嵗久攄行獄愍之曰卿等不幸致此非所新嵗人/情所重豈不欲暫見家耶衆囚皆涕泣曰若得暫歸無)
(恨也攄悉開獄出之剋日令還並無違者南史何𦙍仕/齊為建安太守政有恩信人不忍欺毎伏臘放囚還家)
(依期而返北史蕭撝為上州刺史為政以禮讓為本至/元中放獄中囚繫悉放歸家聽三日然後赴獄諸囚荷)
(恩並依/限而至)閔然愧前修(援晉陶潜詩誰云固/窮難邈也此前修)
　　今和
山川不改舊嵗月逝肯留百年一俯仰五勝更王囚(次/公)
(五行有王相/死囚廢休也)同僚比岑范德業前人羞坐令老鈍守嘯
諾獲少休(縯後漢黨錮傳序三郡為謡曰汝南太守范/孟博南陽宗資主畫諾南陽太守岑公孝𢎞)
(農成瑨/但坐嘯)却思二十年出處非人謀齒髮付天公缺壊不
可修
　　遊寳雲寺得唐彦猷為杭州日送客舟中手書一
　　絶句云山雨霏㣲不滿空畫船來往疾輕鴻誰知
　　獨卧朱簾裏一榻無塵四面風明日送彦猷之子
　　坰赴鄂州舟中遇㣲風感歎前事因和其韻作兩
　　首送之且歸其書唐氏(堯卿彦猷名詢子翬按圖/經寳雲寺在錢塘門外呉)
　　　(越王錢/氏建)
二妙彫零筆法空(厚衛瓘索靖俱善草書謂之一臺二/妙子仁漢末張英善草書論者瓘得)
(伯英筋靖得伯英肉自二人死妙/處彫零不振筆法掃地而空矣)忽驚雲海戲羣鴻(子/仁)
(梁武帝評書曰鍾繇書/若雲鶴遊天羣鴻戲海)詩清不敢私囊篋人道黄門有
父風(黄門/衛栢)
出處榮枯一笑空十年社燕與秋鴻誰知白首長河路
還卧當時送客風(堯卿賈島詩長江風/送客孤館雨留人)
　　感舊(并/引)
　嘉祐中予與子由同舉制䇿寓居懐遠驛時年二十
　六而子由年二十三耳一日秋風起雨作中夜翛然
　始有感槩離合之意自爾宦遊四方不相見者十常
　七八每夏秋之交風雨作木落草衰輙凄然有此感
　葢三十年矣元豐中謫居黄岡而子由亦貶筠州嘗
　作詩以記其事元祐六年予自杭州召還居子由東
　府數月復出領汝隂時予年五十六矣乃作詩留别
　子由而去
牀頭枕馳道(次公東府在馳道/旁故云枕馳道也)雙闕夜未央(縯詩庭燎/云夜如何)
(其夜未央厚江文通詩雙/闕指馳道朱宮羅第宅)車轂鳴枕中客夢安得長新
秋入梧葉風雨驚洞房獨行殘月影悵然感初涼筮仕
記懐逺謫居念黄岡一往三十年此懐未始忘扣門呼
阿同(子由一/字同叔)安寢已太康(次公詩無/已太康)青山映華髮(次公/桞子)
(厚詩早晚青/山映華髮)歸計三月糧(次公莊子適千/里者三月聚糧)我欲自汝隂
徑上潼江章想見氷盤中石密與杮霜(予欲詣東川而/歸二物皆東川)
(所/出)憐子遇明主憂患已再嘗報國何時畢我心久己降
(援詩草蟲云/我心則降)
　　元祐六年六月自杭州召還汶公館我於東堂閲
　　舊詩巻次諸公韻三首
半熟黄粱日未斜(縯太平廣記吕仙翁授盧生一枕盧/夢入枕中見富貴五十餘年忽覺而)
(所炊黄粱/飯未熟也)玉堂隂合手栽花(次公玉堂翰林院中公堂/也先生元祐二年為翰林)
(學士四年出知杭州至是召還則六年也/故言其在玉堂時手栽之花隂己合矣)却思三十年
前味未飯鐘時已飯茶(厚唐王播少貧客揚州木蘭院/隨僧齋僧獻之及播至已飯矣)
(後二紀播出鎮是邦向所題己碧紗籠之矣乃題二絶/一云上堂已了各西東慙愧闍黎飯後鐘二十年前塵)
(撲面如今始得/碧紗籠出摭言)
夢覺還驚屧響廊(次公蘇州圖/經有響屧廊)故人來炷影前香(次公/先生)
(有畫像在/院中故也)鬢鬚白盡成何事一帖空存老遂良(法帖中/有禇遂)
(良書云即日遂/良鬚髮盡白)
尺一東來喚我歸(縯尺一言天子之詔也漢制尺一之/版以寫詔書故陳蕃傳云尺一選舉)
(又晉書石鑒謂山濤曰宰相三/不朝與尺一令歸第君何慮也)衰年已迫故山期文章
曹植今堪笑却巻波瀾入小詩(援杜詩文章曹植波瀾/濶次公今先生自笑其)
(窘束大才而為小/詩故以自比也)
　　在彭城日與定國為九日黄樓之㑹今復以是日
　　相遇於宋凡十五年憂樂出處有不可勝言者而
　　定國學道有得百念灰冷而顔益壯顧予衰病心
　　形俱瘁感之作詩
菊醆萸囊自古傳(縯續齊諧記曰汝南桓景隨費長房/游學長房謂曰汝家當有大灾厄急)
(令家人縫囊盛茱茰繫臂上登山飲菊酒此禍可銷景/如其言舉家去夕還見雞犬一時暴死長房曰此可以)
(當之今世人九日登髙是也次公西京雜記曰漢武帝/宫人賈佩蘭九月九日佩茱茰食餌飲菊花酒云令人)
(長/壽)長房寧復是臞仙(援司馬相如賦序列仙之/儒居山澤間形容甚􁁺)應從漢
武横汾日(次公文選漢武帝行幸河東祠后土作秋風/詞曰泛樓船兮濟汾河横中流兮揚素波子)
(仁李白九日登巴陵置酒望洞庭水軍詩九日/天氣清登髙無秋雲憶昔傳遊豫樓船壯横汾)數到劉
公戱馬年(縯南齊書宋武姓劉氏諱裕為宋公在彭城/九月九日登項羽戲馬臺至今相承以為故)
(事/)對玉山人雖老矣(援晋裴楷風神髙邁容儀俊爽時/人稱見裴叔則如行玉山映照人)
(也次公晉嵇康醉後如玉山之/將頺然對玉山人則先生自謂)見恒河性故依然(次公/楞嚴)
(經佛問波斯匿王昔見恒河水與今所見何異王對以/宛然無異佛再語之以汝之髮白面皺而此見精性未)
(曽有/皺也)王郎九日詩千首今賦黄樓第一篇
　　予前後守倅餘杭凡五年夏秋之間烝熱不可過
　　獨中和堂東南頰下瞰海門洞視萬里三伏常蕭
　　然也紹聖元年六月舟行赴嶺外熱甚忽憶此處
　　而作是詩
忠孝王家千柱宫(次公忠孝王錢王也/杭州乃錢王舊邑)東坡作吏五年
中中和堂上東南頰(次公頰字内地常語宫室/之房曰頰猶人之頥頰也)獨有人
間萬里風(次公萬里風使黄帝夢/萬里風掃天下塵也)
　　李公擇過髙郵見施大夫與孫莘老賞花詩憶與
　　僕去嵗㑹于彭門折花餽筍故事作詩二十四韻
　　見戱依韻奉荅亦以戯公擇云
汝陽真天人絹㡌著紅槿(次公汝陽讓皇帝之子璡也/老杜八哀詩云汝陽讓帝子)
(眉宇真天人王多從明皇為羯鼔之樂見羯鼔録云汝/陽王璡常戴砑絹㡌打曲上自摘紅槿置㡌上極滑久)
(而方安曲終花不墜以為能上曰花奴姿質明瑩/必是神仙中責墜來也故老杜有真天人之語)纒頭
三百萬不買一㣲哂(縯明皇自打羯鼓曲終戯謂八姨/曰樂籍今日有幸得供養天人請)
(一纒頭八姨出/三百萬為夀)共誇青山峯曲盡花不隕(援宋璟曰頭/如青山峯取)
(其不動手如白雨㸃取其/碎急此羯鼓之最妙處也)當時謫仙人逸韻謝封畛(縯/曰)
(謫仙人謂唐李白也賀知/章見之曰子謫仙人也)詩成天一笑(厚玉女投壺天/為之笑則電杜)
(詩毎䝉天一笑復此物皆春次公詩成事/乃李白嘗於禁中作木芍藥詞三章成也)萬象解寒窘
驚開小桃杏不待雷發軫(縯明皇甞御小殿取羯鼓縱/擊一曲名春光好顧桃杏皆)
(拆帝笑曰不喚我作天公可乎次公借此意以言李/白詩章可動造化亦猶汝陽王打羯鼓之妙已矣)餘
波尚涓滴乞與居易稹(援白樂天/元㣲之也)爾來誰復見前輩風
流盡(次公前輩謂李白元白也南史張融/傳其從弟弔之曰阿兄風流頓盡)寂寞兩詩人
殘紅對櫻筍(次公兩詩人指言莘老施大夫也櫻筍兩/物唐三月宰相有櫻筍厨時為最盛如此)
飢膓得一醉妙語傳不泯君來恨不與更復相牽引我
老心己灰空煩扇餘燼(次公莊子心若死灰/左傳云収合餘燼)天遊照六
鑿虛空掃充牣(次公莊子室無空虛則婦姑勃磎心/無天遊則六鑿相攘選琛幣充牣)懸
知色竟空那復嗜烏吻(縯烏吻即烏喙也蘇秦云飢人/所以飢而不食烏喙為其愈充)
(腹而與餓/死同患也)蕭然一方丈居士老龎藴(縯方丈使維摩詣/也居士龎藴問馬)
(祖言下/頓悟)散花從滿祴不荅天女問故人猶故日怨句寫
餘恨(子仁退之詩頻/蒙怨句刺棄遺)疑我此心在遮防費欄楯應虞已
斃蛇折尾時一蠢(次公倣杜詩義鶻行之/言蛇曰折尾能一掉)次聞孟光賢
不學處仲忍(縯孟光梁鴻妻援王敷字處仲嘗荒恣於/色左右諫之敦曰此甚易耳乃開後閣驅)
(諸妾數十人並/放出之云云)寄招應己足左右侍雲鬒(任詩鬒/髮如雲)何時
花月夜羊酒謝不敏(縯退之詩買丰沽酒謝/不敏偶逢明月曜桃李)此生如幻
耳戯語君勿愠應同亡是公一對子虛聽(厚司馬相如/子虛賦子虛)
(與亡是公言楚獵之/事亡是公听然而笑)
　　和孫同年卞山龍洞禱晴
呉興連月雨(信民呉興統記歸命侯寳鼎元年分呉郡/之烏程永安餘杭臨水陽羡五縣及丹陽)
(郡之故鄣安吉原鄉於潜/四縣合九縣立呉興郡)釡甑生魚蛙(縯范丹云甑中/生塵范史雲釡)
(中生魚/范萊蕪)往問卞山龍曷不安厥家梯山上巉絶俯視驚
谽谺(次公谽音盧咸切谺/音火加切空谷也)神井湧雲葢隂崖垂蘚花交
流百道泉赴壑走羣蛇不知落何處隱隱如繰車我來
叩石户飛䑕翻白鵶(厚李白詩仙䑕如白鴉子仁按太/白詩序云荆州玉泉寺近清溪諸)
(山山洞往往有乳窟中多玉泉交流中有白蝙蝠大如/鴉按仙經蝙蝠一名仙䑕千嵗之後體白如雪棲則倒)
(懸/)寄語洞中龍睡味豈不嘉(厚莊子驪龍頷下有珠/得之者必遭其睡也)雨
師少弭節雷師亦停撾積水得反壑稻苖出泥沙農夫
免菜色龍亦飽豚蝦(安國樂天黒潭龍樂府云假託/神龍食豚盡重泉之下龍知無)看
君擁黄紬髙卧放早衙(縯世傳太祖皇帝謂一縣令曰/謹勿於黄紬被内放衙厚文潞)
(公為榆次縣令嘗題詩縣樓鼓云置向譙樓一任撾撾/多撾少不知他如今幸有黄紬被努出頭來放早衙葢)
(用本朝/故事云)
　　次韻孫祕丞見贈
感槩清衷似變風老來詩句耳偏聰(次公殷師有耳聰/之疾聞蟻動如牛)
(闘/)迂疎自笑成何事冷淡誰能用許功(次公白樂天醉/中欲罷聨句曰)
(笙歌鼎沸勿/作冷淡生活)不怕飛蚊如立豹肯隨白馬過垂虹吟哦
相對忘三伏擬泛氷溪入雪宫(湖州多蚊豹脚尤毒垂/虹呉江亭名無逸呉郡)
(圖經云慶厯八年縣尉王廷堅建橋有亭曰垂虹次公/世謂湖州為水精宫言其四面皆水又齊宣王見孟子)
(於雪/宫)
　　次韻周開祖長官見寄(倬開祖名邠元豐/二年知湖州時作)
俯仰東西閲數州老於岐路豈伶優初聞父老推謝令
(厚鄧攸去郡不受一錢百姓數千人留牽攸船不得進/乃小停夜中發去呉人歌之曰紞如打五鼓雞鳴天欲)
(曙鄧侯挽不來/謝令推不去)旋見兒童迎細侯(縯後漢郭伋字細侯/為并州牧始至行部)
(到西河美稷有兒童數/百各騎竹馬道次拜迎)政拙年年祈水旱(子仁唐陽城/云撫字心勞)
(催科/政拙)民勞處處避朝謳河吞巨野那容塞(倬溝洫志孝/武元光中河)
(决於瓠子東南注鉅野通於淮泗上/使汲黯鄭當時興人徒塞之輙復壊)盗入䝉山不易搜
仕道固應慙孔孟扶顛未可責由求漸謀田舍猶懐禄
未脱風濤且傍洲罔罔可憐真䘮狗(厚史記孔子世家/孔子適鄭與弟子)
(相失獨立郭東門或謂子貢曰東門有人纍纍然若䘮/家之狗子仁退之送殷侑序云今人適數百里出門罔)
(罔有離别/可憐之色)時時相觸是虛舟(厚莊子有虛/船來觸舟)朅來震澤都
如夢只有苕溪可倚樓野釀酸酣如蜜水樂工零落似
風歐逺思顔栁并諸謝(厚晉謝安謝萬宋謝莊梁桞/渾顔真卿皆為呉興太守)近
憶張(子/野)陳(令/舉)與老劉(孝/叔)風定軒牕飛豹脚(倬湖州多蚊/豹脚者尤毒)
雨餘欄檻上蝸牛舊遊到處皆蒼蘚同甲惟君尚黒頭
憶昔湖山共尋勝相逢杯酒兩忘憂醉看梅雪清香過
夜棹風船駭汗流百首共成山上集三人俱作月中遊
(次公李白詩舉杯邀/明月對影成三人)海南未起垂天翼(縯莊子鵬之背/不知其幾千里)
(怒而飛其翼/若垂天之雲)澗底仍依徑寸庥(次公左太冲詩云鬱鬰/澗底松離離山上苖以)
(彼徑寸莖䕃/此百尺條)己許秋風歸便得豫憂詩筆老難酬此生
嵗月行飄忽(次公劉勰文心彫龍云/嵗月飄忽性靈不居)晚節功名亦謬悠
(次公莊子/謬悠之説)犀首正縁無事飲(厚史記陳軫見犀首曰公/何好飲也曰無事也曰吾)
(請令公厭/事可乎)馮驩應為有魚留(縯史記孟嘗君傳馮驩彈/劒鋏而歌曰長鋏歸來乎)
(食無魚孟嘗君遷/之幸舍食有魚矣)從今便踏青州麴薄酒知君笑督郵
(次公世説桓温有主簿善别酒好者謂青州從事惡者/謂平原督郵青州有齊郡平原有革縣從事謂到臍下)
(督郵言在/鬲上住也)
　　次韻荅孫侔
十年身不到朝廷欲伴騷人賦落英(縯離騷經云朝飲/木蘭之墜露兮夕)
(餐秋菊/之落英)但得低頭拜東野(厚韓愈詩低頭拜東野願得/終始如驅蛩東野不回頭有)
(如寸莛/撞鉅鐘)不辭中路伺淵明(按陶潜傳王𢎞每令人候之/密知其當往廬山乃遣其故)
(人龎通之等齎酒先於半道要之/潜既遇酒先引酌野亭欣然忘進)艤舟苕霅人安在(厚/苕)
(霅湖州二水堯祖苕溪屬杭州餘杭霅溪屬湖二水源/皆自天目山十朋唐隱逸傳云張志和云願為浮家泛)
(宅往來/苕霅問)卜築江淮計巳成千里論交一言足(次公千里/論交即嵇)
(康呂安每一相/思千里命駕也)與君盖亦不須傾(縯孔子與程子相遇/傾葢而語厚鄒陽書)
(諺云有白頭如新傾葢/如故何則知與不知也)
　　重寄
凜然髙節照時人不信㣲官解浼君蔣濟謂能來阮籍
(縯阮籍傳太尉蔣濟聞籍有雋才而辟之籍詣都亭奏/記求免初濟恐籍不至得記欣然遣卒迎之而籍已去)
(濟大怒於是鄉鄰共喻/之乃就吏後謝病歸)薛宣直欲吏朱雲(厚宣為丞相/朱雲往見之)
(宣備賔主禮因從容謂雲曰在田野亡事且留我東閣/可以觀四方之竒士雲曰小生乃欲相吏邪宣不敢復)
(言/)好詩衝口誰能擇俗子疑人未遣聞乞取千篇看俊
逸不將輕比鮑㕘軍(援鮑昭字明逺文辭贍逸為臨海/王子頊前軍㕘軍杜甫憶李白詩)
(清新庾開府俊逸鮑㕘軍倬鮑明逺詩鍾嶸曰/鮑㕘軍詩如野鶻翻雲良馬走堤俊逸奔散)
　　次韻樂著作野歩
老來幾不辨西東秋後霜林且强紅(次公白樂天詩云/醉貌如霜葉雖紅)
(不是/春)眼暈見花真是病(次公佛書云空本/無花病者妄見)耳虚聞蟻定
非聰(縯晉書殷仲堪傳父嘗患耳/聰聞牀下蟻動謂之牛闘)酒醒不覺春强半睡
起嘗驚日過中植杖偶逢為黍客披衣閒詠舞雩風仰
看落蘂収松粉俯見新芽摘祀叢楚雨還昏雲夢澤呉
潮不到武昌宫(黄州對岸武昌/縣有孫權故宫)廢興古郡詩無數寂寞
間窻易粗通解組歸來成二老風流他日與君同(縯老/杜與)
(賛上人詩與子成/二老來往亦風流)
　　次韻荅子由
平生弱羽寄衝風(次公文選衝風起兮横波子仁/傳云衝風之未不能舉弱羽)此去
歸飛識所從好語似珠穿一一妄心如膜退重重山僧
有味寧知子(縯杜牧之詩山僧却未知/名姓始覺空門氣味長)瀧吏無言只笑
儂(厚退之南遷下樂昌瀧作瀧吏詩往問瀧頭吏潮州/尚幾里行當何時到土風復何似瀧吏垂手笑官何)
(問之愚譬如官京邑何由知東呉潮州底處/所有罪乃竄流儂幸無負犯何由到而知)尚有讀書
清淨業未容春睡敵千鍾
　　和何長官六言次韻五首
作邑君真伯厚(縯後漢朱震字伯厚初為州從事奏濟/隂太守單匡贜罪并連匡兄中常侍車)
(騎將軍超桓帝収匡下廷尉以譴超超詣獄謝/三府諺曰車如鷄栖馬如狗疾惡如風朱伯厚)去官我
豈曼容(厚兩龔傳云琅邪邴漢兄子曼容養志/自脩為官不肯過六百石輙自劾去)一㕓願
託仁政六字難賡變風
五噫己出東洛三復願比南容學道未從潘盎(南海謂/狂為盎)
(潘近世得道者也堯卿大宋朝元祐中廣南儂智髙率/衆䧟邕州又將襲廣南請郡城至梧州有潘盎者弃妻)
(子服儒衣常持一大翣行坐獨語南越謂愚盎儂賊聞/其異召而問之曰吾形貌如何盎曰汝一賊也他無所)
(類又問梧州幾日可䧟曰百年亦不可䧟又曰吾欲據/北城以有南越如何曰汝將斬頭豈能有越邪賊怒害)
(之/)草書猶似楊風(楊凝/式也)
石渠何須反顧(次公漢有石渠署典校祕書先生初直/史館出倅杭州自杭州知密州自密徙)
(徐自徐徙湖以詩得/罪責黄州團練副使)水澤幸足相容長江大欲見庇探
支八月涼風(次公探支字是官物官錢/有此名此亦戯言之矣)
清風初號地籟(縯莊子地籟/則衆竅是也)明月自寫天容貧家何以
娯客伹知抹月批風(次公饌食者有批有抺/抹月批風又戯言之)
青山自是絶世無人誰與為容(次公詩豈無膏/沭誰適為容)説向市
朝公子何殊馬耳東風(厚李白詩世人聞此皆/掉頭有如東風吹馬耳)
　　次韻子由病酒肺疾發
憶子少年時肺喘疲坐卧喊呀或終日勢若風雨過虛
陽作浮漲客冷仍下墮(次公下墮字素問有云令人下/墜下墜即下墮言氣墮於下也)
妻孥恐悵望膾炙不登坐(次公退之云妻兒恐我生/悵望盤中不飣栗與梨)終
年禁晚食半夜發清餓胃强鬲苦滿肺歛腹輙破三彭
恣啖齧(縯仙人謂僧契虛曰能伐三彭之仇乎邦衡唐/秦先生法三尸法云上尸彭居在人頭中中尸)
(彭質在人腹中下尸彭矯在人足中/狀如小兒有須毛人既死遂作鬼耳)二竪肯逋播(厚左/傳晉)
(景公疾求醫于秦秦使醫緩為之未至公夢疾為二竪/子曰彼良醫也懼傷我焉逃之其一曰居膏之上肓之)
(下若/我何)寸田可治生(次公道家有云尺宅寸/田寸田以言丹田也)誰勸耕黄稬
(萬田謂上/腴為黄稬)探懐得真藥不待君臣佐(縯本草藥有君臣/佐使處方者當一)
(君二臣三/佐五使)初如雪花積漸作櫻珠大(厚老子節解曰唾/者溢為醴泉聚為)
(玉漿流為華池散為津液降為甘露潄以咽之既藏潤/身以流百脉化養精神支節毛髮堅固長春次公此唾)
(咽潄法也舊注所引雖不關/渉詩句中字而其意則是)隔壁聞三嚥隱隱如轉磨
自茲失故疾陽唱隂輙和神仙多厯試中路或坎坷平
生不盡器(次公何諷渇賦/云飲不盡器)痛飲知無那舊人眼看盡老
伴餘幾箇殘年一斗粟待子同舂簸(援漢文帝時淮南/王長謀反廢死民)
(歌曰一尺布尚可縫一斗粟/尚可舂兄弟二人不相容)云何不自珍醉病又一挫
真源結梨棗(縯許逺遊與王逸少書曰夫/交梨火棗者是飛騰之藥也)世味等糠莝
(次公莝音千卧切注曰斬芻也史記范雎之辱須/賈坐於堂下置莝豆其前令兩黥徒夾而馬食之)耕耘
當待穫願子勤自課相將賦逺遊(次公屈原有逺遊賦/其畧云悲世俗之迫)
(隘兮願從/子之逺遊)仙語不用些(縯些楚辭出宋玉/賦皆以些為文)
　　杭州故人信至齊安
昨夜風月清夢到西湖上朝來聞好語(次公李賀云沙/路歸來聞好語)
叩户得呉餉輕圓白曬荔脆釅紅螺醬更將西庵茶勸
我洗江瘴故人情義重説我必西向一年兩僕夫千里
問無恙(縯風俗通云噬蟲曰恙古者人多野宿為/恙所囓故早相見必相勞問曰無恙乎)相期
結書社(故人相約醵錢雇/僕夫一嵗再至黄)未怕供詩帳(僕頃以詩得罪/有司移杭取境)
(内所留詩杭州共/數百首謂之詩帳)還將夢魂去一夜到江漲(江漲杭州/橋名養源)
(圖經云錢塘縣江/漲橋去縣八里)
　　和王鞏六首並次韻(次公王定國謫賔州有/詩寄先生先生和之)
君談陽朔山(次公先生第四篇云賔州在何處為子上/栖霞則定國之謫在賔州矣今云陽朔山)
(則桂州有陽朔縣而地志於臨桂縣湘水注云於陽朔/則觴為之舟至洞庭若日月出入其中按九域志賔州)
(西至本州界九十三里自界首至象州二百里象州東/至本州界九十里自界首至桂州三百五十五里自賔)
(而象自象而桂凡七百三十八里若是則/陽朔山葢廣西之名山其亘歴之長乎)不作一錢直
(次公灌夫謂灌賢曰平/生毁程不識不直一錢)巖藏兩頭虺瘴落千仞翼雅宜
驩兠放(次公書云放驩兠於崇山注崇山南裔疏/云禹貢無崇山不知其處葢衡嶺之南也)頗訝
虞舜陟(縯舜南廵狩死於蒼梧之野而塟於九疑九/疑在今通州寜逺縣子仁書云舜陟方乃死)暫
來己可畏覽鏡憂面黒况子三年囚苦霧變飲食吉人
終不死仰荷天地徳我來黄崗下欹枕江流碧江南武
昌山(次公武昌縣在黄/州之對屬鄭州)向我如咫尺春蔬黄土軟凍笋
蒼崖拆此行我累君乃反得安宅遥知丹宂近為斸勾
漏石(厚晉葛洪傳洪以年老欲鍊丹聞交趾出丹求為/勾漏令曰非欲為榮以有丹耳次公皆言桂州之)
(出丹也特借岣嶁山以比桂州少雲按先生與王定/國書云賔去桂不甚逺朱砂差易致不可不留意也)他
年分刀圭名字挂仙籍(君許惠桂/州丹砂)
少年帶刀劒(程淮隂少年侮韓信曰/雖長大好帶刀劒怯耳)但識從軍樂(次公/王粲)
(有從軍詩五篇其一曰從/軍有苦樂但問所從誰)老大服犁鋤解佩付鎔鑠(次/公)
(解佩字即龔遂令民賣劒買牛/賣刀買犢曰何為帶牛佩犢)雖無獻㨗功㑹賜力田
爵(厚左傳齊侯來獻戎㨗/又漢有孝悌力田之科)敲冰春𢷬紙刈葦秋織箔櫟
林斬冬炭竹塢収夏籜四時俯有取(次公史記孔氏起/富至巨萬然家自)
(父兄子孫約俯/有拾仰有取)一飽天所酢君生紈綺間(次公用廣絶/交論正所謂)
(綺紈公/子也)欲學非其脚(倬事有非素所謂習而謾為之/諺云不是脚此語葢使方言耳)左
右玉㩥㩥(次公玉㩥㩥宫手也詩曰摻/摻女手㩥與掺同音師咸切)束薪誰為縛勿
令聞此語翠黛頩將惡(次公頩音普經切楚辭逺遊章/句云玉色頩以艶顔兮精神粹)
(而始壯又栁子厚謫龍説云澤州交亭有竒女墜/地光燁然少年駭且悦之稍狎焉竒女頩爾怒)笑我
一間茅婦姑紛六鑿(縯莊子室無空盧則婦姑勃/磎心無天遊則六鑿相攘)
欲結千年實先催二月花故教窮到骨要使夀無涯久
已逃天網(厚老子天網恢/恢疎而不漏)何須服日華(枝道家養生有/服日精月華法)
賔州在何處為子上栖霞(樓名子仁按今東坡圖有栖/霞樓又本朝閭丘太守孝終)
(公顯嘗守黄州作栖/霞樓為郡中之絶勝)
鄰里有異趣何妨傾葢新(縯鄒陽曰白頭/如新傾葢如故)殊方君莫厭
數面自成親(次公陶淵明荅龎參軍詩序諺/云數面成親况情過此者也)黙坐無餘
事囘光照此身他年赤墀下玉立看垂紳(師桓温表抗/節玉立誓不)
(降/辱)
平生我亦輕餘子(厚禰衡云大兒孔文舉小兒/楊徳祖餘子碌碌不足數)晚嵗人
誰念此翁巧語屢曽遭薏苡(縯後漢馬援在交趾常餌/薏苡實用能輕身省慾軍)
(還載之一車及卒人有譛之者/以為前所載還皆明珠紋犀)廋辭聊復託芎藭(厚左/傳宣)
(十二年冬楚子伐蕭遂傳於蕭蕭大夫還無杜於司馬/卯言號申叔展叔展曰有麥麴乎曰無有山鞠窮乎曰)
(無河魚腹疾柰何次公按注云麥麴窮所以禦濕欲使/無社逃泥水中無社不解故曰無軍中不敢正言故謬)
(語今所謂廋辭者隱也鞠窮即芎藭也子仁仁廋字出/唐書許紹傳紹曾孫欽明為梁相都督為突厥所執與)
(偕至靈州使説之降欽明至城下呼曰我乏食有美醬/乎有粱米乎并乞墨一枝而城中無寤其廋者遂見害)
(云/云)子還可責同元亮(次公陶潛/有責子詩)妻却差賢勝敬通(次公/馮衍)
(字敬通其妻極悍衍有書與妻兄絶之而劉孝標云予/與敬通三同不遇一同也剛直二同也馮有忌妻自操)
(井臼予亦悍妻家/道坎軻三同也)若問我貧天所賦不因遷謫始囊空
(次公杜詩囊空恐/羞澀留得一錢看)
君家玉臂貫銅青(次公銅青所染衣服顔色之名倬杜/詩香霧雲鬟濕清輝玉臂寒又本草)
(銅青銅器上緑色是/以銅青為臂餙耳)下客何時見目成(次公屈原九歌/之少司命曰滿)
(堂兮美人忽獨與予兮目成注/獨與我睨而目望成為親也)勤把鈆黄記宫様(縯韋/應物)
(詩髙髻雲/鬟宫様粧)莫教絃管作蠻聲薫衣漸歎衙香少(共父香/譜載唐)
(化度寺及雍文徹/郎中二衙杳法)擁䯻遥憐夜語清(堯卿伶𤣥傳字子/干買妾樊通徳有)
(才色頗能言趙飛燕姊妹故事子干閒居命言之厭厭/不倦子干語通徳曰斯人俱灰滅矣當時疲精殆力馳)
(騖嗜慾蠱惑之事寜知終歸荒田野草乎通徳巻䄂/顧視燭影以手擁䯻凄然泣下不勝其悲子干亦然)記
取北歸攜過我南江風浪雪山傾(君自南江赴/任不一過我)
　　次韻陳四雪中賞梅
臘酒詩催熟寒梅雪闘新杜陵休歎老(子仁子美詩中/自稱杜陵野老)
韋曲已先春(厚杜詩韋曲花無頼家家惱殺/人緑樽須盡日白髮好禁春)獨秀驚凡
目(子仁陳謝爕早梅詩云迎春故早發獨自不疑寒/畏落衆花後無人别意看古樂府云花艶驚郎目)遺
英卧逸民(師以梅之標格孤髙譬逸民也堯卿此疑若/不使事而乃使事謂袁安雪中髙卧耳遺逸)
(之士謂/之逸民)髙歌對三白(次公三白以言雪西人語曰要/宜麥見三白言三次見雪也)遲
莫慰安心(縯潘岳字安仁自言弱冠陟于知命之年八/徙官一進階再免一除名一不拜職遷者三)
(而己雖通塞有命抑亦拙之效也乃作閒居賦其畧/曰人生安樂孰知其他次公楚詞傷美人之遲暮)
　　和子由題孔平仲草庵次韻
逄人欲覔安心法到處先為問道庵盧子不須從若士
(次公淮南子盧敖遊乎北海遇若士敖自謂觀乎六合/之外若士舉臂而聳身遂入雲中敖歎曰吾比夫子猶)
(黄鵠之與壤/蟲不亦悲哉)葢公當自過曹參(縯曹參聞膠西有葢公/善治黄老言使人厚幣)
(請之既見葢公為言治道貴清淨而民自定/推此類具言之參於是避正堂舍葢公焉)羡君美玉
經三火(縯淮南子鍾山之玉灼以爐炭三/日三夜色澤不變得天地之精也)笑我枯桑困
八蠶(縯日南一嵗八蠶左思呉都賦云國税再熟之稻/鄉貢八蠶之絲厚李賀春園詩長腰健婦貪攀折)
(將餽呉王八蠒蠶愈益期箋/曰日南蠶八熟蠒軟而薄)猶喜大江同一味故應千
里共清甘
　　次韻荅元素余舊有贈元素云天涯同是傷流落
　　元素以為今日之先兆且悲當時六客之存亡六
　　客葢張子野劉孝叔陳令舉李公擇元素與余也
不愁春盡絮隨風(縯劉禹鍚詩春盡絮飛留/不得隨風好去落誰家)但喜丹砂
入頰紅流落天涯先有䜟摩挲金狄㑹當同蘧蘧未必
都非夢(次公莊子莊周夢為蝴蝶栩栩然/胡蝶也俄然覺則蘧蘧然周也)了了方知不
落空(子仁傳燈録越州慧海禪師有律師問禪師家多/落空師曰紙墨文字空設坐主執滯豈不落空)
莫把存亡悲六客己將地獄等天宫(次公圓覺經言地/獄天宫俱為淨土)
　　次韻孔毅父集古人詩見贈五首(堯卿毅父/名武仲)
羡君戲集古人詩指呼市人如使兒(次公市人字亦驅/市人而戰之意)
天邊鴻鵠不易得便令作對隨家雞(次公庾翼能書而/心不服王羲之諸)
(子但學王書翼曰兒/輩憎家雞愛野騖)退之驚笑子美泣問君久假何時
歸世間好句世人共(子仁歐陽文忠公誦文與可詩云/此非與可詩世間元有此句與可)
(拾得/耳)明月自滿千家墀
紫駞之峯人莫識(縯杜詩紫駞之峯出翠釡漢書大月/氏出一封槖駞顔師古曰脊上有一)
(封隆髙俗/呼封牛)雜以雞豚真可惜令君坐致五侯鯖(厚西京/雜記五)
(侯不相能賔客不相往來婁䕶豐辨傳食五侯間各得/其歡心競致竒膳䕶乃合以為鯖世稱五侯鯖以為珍)
(味/)盡是猩紅與熊白(次公吕氏春秋曰肉之美者猩猩/之唇張恊七命曰封熊之掌翰音)
(之跖燕髀猩唇髦殘象/白熊白即如謂象白也)路旁拾得半叚槍(援談賔録唐/哥舒翰捍吐)
(蕃賊衆三道從山相續而下翰持/半叚折槍當前擊之無不披靡)何必開爐鑄矛㦸用
之如何在我耳入手當令君䘮魄
天下幾人學杜甫誰得其皮與其骨(厚傳燈録逹摩傳/法命門人各言所)
(得道副曰汝得吾皮尼總持曰汝得吾肉道育曰汝得/吾骨最後慧可依位而立師曰汝得吾髓乃付法次公)
(晉史言學書云胡昭得張芝骨索靖得其肉韋誕得其/筋此方有得其兩字之勢舊注所引雖有皮骨字却是)
(得吾兩字/非此矣)劃如太華當我前跛牂欲上驚崷崪(縯韓非/子太山)
(之髙百仞而跛牂/牧其上凌遲故也)名章俊語紛交衡無人巧㑹當時情
前生子美只君是信手拈得俱天成(次公禪家言信手/拈來又退之上于)
(頔書渾然天/成無有畔岸)
詩人雕刻閒草木(次公雕刻字莊子覆/載天地雕刻衆形)搜抉肝腎神應
哭(次公退之詩不用雕琢愁肝腎堯卿蒼頡作字神鬼/夜哭李太白作烏棲曲賀知章見之云此詩可以泣)
(鬼神/矣)不如嘿誦千萬首左抽右取談笑足(次公詩云/左旋右抽)夜
吟石鼎聲悲秋可憐好事劉與侯(縯退之石鼎聮句序/云劉師服侯喜與道)
(士軒轅彌明同宿喜夜與師服説詩視彌明若無人彌/明忽軒衣張眉指爐中一鼎曰子云能詩能與我賦此)
(乎劉即援筆題其首句便與喜道士啞然笑即䄂手竦/肩髙吟初不經意詩正譏喜二子每營度欲出口吻聲)
(益悲竟亦/不能竒)何當一醉百不問我欲眠矣君歸休
膏明蘭臭俱自焚(次公漢書兩龔傳龔勝死有老父來/弔哭甚哀既而曰嗟乎薰以香自燒)
(膏以明自銷龔生竜/夭天年非吾徒也)象牙翠羽殘其身(縯左傳象有齒/以焚其身賄故)
(也次公翠羽言翡翠之羽/也洛神賦云或拾翠羽)多言自古為數窮(厚老子多/言數窮不)
(如守/中)㣲中有時堪解紛(援太史公言談/㣲中可以解紛)癡人但數羊羔
兒不知何者是左慈(縯曹操欲殺左慈逢慈於陽城山/頭遂入羊羣操知不可得乃令就)
(羊中告之曰不復相殺本試君術耳忽有一老羝屈前/兩膝人立而言曰遽如許即競往赴之而羣羊數百皆)
(變為羝並屈前膝人立曰/遽如許遂莫知其所取焉)千章萬句卒非我急走捉君
應已遲
　　次韻子由種杉竹(子仁按子由東軒記云闢㕔事/之東為軒種杉二本竹百箇以)
　　　(為宴休/之所云)
吏㪚庭空雀噪簷閉門獨宿夜厭厭(子仁厭/厭夜飲)似聞梨棗
同時種應與杉篁刻日添糟麴有神薫不醉(縯懐寶至/楊羔舅家)
(賜薰肌酒一杯曰此酒栢/葉草所造亦云千嵗虆也)雪霜誇健巧相沾先生坐待
清隂滿空使人人歎滯淹
　　次韻王鞏南遷初歸二首(堯卿鞏字定國文正公/旦之孫懿敏公素之子)
　　　(元豐年中坐東坡事/貶賔州監局三年還)
問君謫南賔野葛食幾尺(縯曹操枕刀習毒/啖野葛至一尺)逢人瘴髮
黄入市胡眼碧(堯卿嶺南人瘴癘所感則鬢髮皆黄/其眼皆作胡人碧色風土使然也)三
年不易過坐睨倚天壁(師倚天壁/謂村嶺也)歸來貌如故妙語仍
破鏑那能廢詩酒亦未妨禪寂(師維摩詰云以善方便/毗耶離一心禪寂攝諸)
(亂/意)願為尚書郎還賜尚方舄
江家舊池臺脩竹圍一尺(次公劉禹鍚詩青松/欝成□脩竹盈尺圍)歸來萬
事非惟見秦淮碧(縯劉禹鍚江總宅詩南朝詞臣北朝/客歸來唯見秦淮碧秦淮在江寧府)
平生痛飲處遺墨鵶棲壁西來故父客金印雜鳴鏑三
槐老更茂(厚三槐王定國家本事其祖祐手植三槐於/庭曰吾子孫必有為三公者其後子旦果相)
(真/宗)花絮春寂寂中㣲未可料家廟藏赤舄(援詩赤舄几/几言周公也)
(定國相/門之後)
　　孔毅父以詩戒飲酒問買田且乞墨竹次其韻
酒中真復有何好孟生雖賢未聞道(縯晉書桓温問孟/嘉曰酒有何好而)
(卿嗜之嘉曰公/未得酒中趣耳)醉時萬慮一掃空醒後紛紛如宿草(次/公)
(退之詩云數杯澆膓雖/暫醉皎皎萬慮醒還新)十年揩洗見真妄石女無兒焦
榖槁(厚維摩詰言如焦/榖芽如石女兒)此身何異貯酒缾滿輙予人空
自倒武昌痛飲豈吾意性不違人遭客惱(師嵇康幽憤/詩性不違物)
(頻致/怨憎)君家長松十畆隂借我一庵聊洗心我田方寸耕
不盡(師五代馬瀛王詩但存方寸地留與子/孫耕厚黄庭經言寸田尺宅可治生也)何用百頃
靡千金枕書熟睡呼不起好學憐君工雜擬(次公文選/有雜擬詩)
(如陸士衡擬古詩何/陽源有效古詩也)且將墨竹換新詩潤色何須待東
里
　　生日王郎以詩見慶次其韻并寄茶二十一片(任/元)
　　　(豐五年/黄州作)
折揚新曲萬人趨(縯莊子大聲不入於俚耳/折揚皇華則嗑然而笑)獨和先生
于蒍于(厚唐文元徳秀為魯山令明皇在東郊令三百/里守令各以聲樂集河内太守輦優伎被錦綉)
(徳秀與樂工數十人聨袂歌于蒍于于蒍/于者徳秀所制曲也帝曰真賢人之言哉)但言櫝藏終
自售豈知盌脱本無橅(次公武后時人之言曰笆推侍/御史盌脱校書郎秦唐蘇頲草)
(詔吏白曰請公徐/之不然手腕脱矣)朅從氷叟來游宦(援衛玠妻父樂廣/有重名議者以為)
(婦翁水清子壻玉潤次公王郎/王子立也為子由壻故云耳)肯伴臞仙亦號儒(厚司/馬相)
(如大人賦序以為列仙之儒居山澤間形/容甚臞此北帝王仙意也乃作大人賦)棠棣並為天
下士(縯棠棣以譬兄弟詩棠棣燕兄弟也厚史記新垣/衍再拜謝魯仲連曰始以先生為庸人乃今日和)
(先生為天/下之士也)芙蓉曾到水邊郛(次公世傳王子立之兄子/髙與仙人周瑶英遊芙蓉)
(城見先/生本詩)不嫌霧谷埋松栢終恐虹梁荷棟桴(厚桴屈棟/也班固西)
(都賦因瓌材而䆒竒抗應龍之虹梁列棼撩以布翼荷/棟桴而髙驤次公班彪王命論亦云楶梲之材不荷棟)
(梁之/柱)髙論無窮如鋸屑(援晉胡母輔之傳字彦國王登/嘗與人書曰彦國吐佳言如鋸)
(木屑霏/霏不絶)小詩有味似連珠(次公連珠文章一種名晉傅/𤣥叙連珠云所謂連珠者興)
(於漢章帝之世班固賈逵傅毅三子受詔作之而蔡邕/張華之徒又廣焉其文體詞麗而言約不指説事情必)
(假喻以逹其㫖而賢者微悟合於古詩歎興之義/欲使厯厯如貫珠易覩而可悦故謂之連珠也)感君
生日遥稱夀祝我餘年老不枯未辦報君青玉案(縯張/衡四)
(愁詩美人贈我錦繡/叚何以報之青玉案)建溪新餅截雲膄
　　十一月三日與幾先自竹西來訪慶老不見獨與
　　君卿供奉蟾如客東閣道話久之惠州追録
巻巻長廊走黄葉席簾垂地香烟歇主人待來終不來
火紅銷盡灰如雪
　　僕年三十九在潤州道上過除夜作此詩又二十
　　年在惠州録之以付過
寺官官小未朝參紅日半窻春睡酣為報隣雞莫驚覺
更容殘夢到江南
釣艇歸時菖葉雨繰車鳴處楝花風長江昔日經遊地
盡在如今夢寐中
　　往年宿𤓰歩夢中得小詩録示民師
呉塞蒹葭空碧海隋宫楊桞只金堤春風自恨無情水
吹得東流竟日西
　
　
　
　
　
　
　
　東坡詩集註巻十八
欽定四庫全書
　東坡詩集註巻十九
　　　　　　　　　　　　宋　王十朋　撰
　仙釋
　　囘先生過湖州東林沈氏飲醉以石橊皮書其家
　　東老庵之壁云西鄰已富憂不足東老雖貧樂有
　　餘白酒釀來因好客黄金散盡為收書西蜀和仲
　　聞而次其韻三首東老沈氏之老自謂也湖人因
　　以名之其子偕作詩有可觀者(無已按王㑹囘仙/碑云熙寧元年八)
　　　(月十九日湖州歸安縣之東林有隱君子沈思/字持正隱於東林因以東老名焉能釀十八仙)
　　　(白酒一日有客自稱囘道人長揖東老曰知君/白酒新熟願求一醉否公命之坐徐觀其目碧)
　　　(色粲然光彩射人與之語無不通究故知非塵/埃中人也因出與飲自日中至暮已飲數斗殊)
　　　(無酒色回曰久不遊浙中今為子有隂徳/留詩贈子乃擘席上榴皮畫字題於菴壁)
世俗何知窮是病(厚史記原憲傳子貢見原憲攝敝衣/冠子貢曰夫子豈病乎憲曰貧也非)
(病/也)神仙可學道之餘(曽唐天師著神/仙可學論一巻)但知白酒留佳客
不問黄公覔素書(縯張良跪進履老父父出一編書曰/讀是則為王者師後十年興十三年)
(孺子見我濟北穀城山下黄石即我也其書乃太公/兵法師川黄石公有素書三巻張丞相商英為之註)
符離道士晨興際(堯卿宿州符離縣天慶觀甯道士者/少年談老莊極可采甯云道中賣菜)
(人儀狀雄偉常此遊息一日於扉上題二絶句而去書/為大篆體法極異或曰此洞賓先生所書也郡人爭刳)
(之以治疾字字刳痕/深寸餘墨迹不減)華岳先生尸解餘(厚陳摶字圖南/居華山雲臺觀)
(預知死日端拱二年七月二十九日卒於蓮花峰下張/超谷室中死七日有五色雲蔽塞洞口經月不散曾按)
(道書人死形如生足皮不青惡目光不毁頭髪盡脱皆/尸解也白日去曰上解夜半去曰下解向曉向暮去謂)
(之地/下主)忽見黄庭丹篆句(尭卿吕洞賓詩云肘傳丹篆千/年術口誦黄庭兩巻經鶴觀天)
(壇槐影裏悄無/人跡户長扄)猶傳青紙小朱書(縯華陽處士李竒自/言開元中郎官嘗至)
(摶齋中以朱書青紙詩令小/童齎於摶摶與唱和交友焉)
凄凉雨露三年後(厚祭義雨露既濡君子履之/必有怵惕之心如將見之)彷彿塵
埃數字餘至用榴皮縁底事中書君豈不中書(縯韓愈/毛穎傳)
(拜中書令上嘗呼為中書君後因進見上將有任使拂/拭之穎免冠謝上見其髪禿又模畫不稱上意上嘻笑)
(曰中書君老而今不任吾用/吾謂君為中書今不中書耶)
　　張先生(并叙/)
　先生不知其名黄州故縣人本姓盧為張氏所養徉
　狂垢汙寒暑不能侵常獨行市中夜或不知其所止
　往來者欲見之多不能致余試使人召之欣然而來
　既至立而不言與之言不應使之坐不可但俯仰熟
　視傳舎堂中久之而去夫熟視傳舎者是中竟何有
　乎然余以有思惟心追躡其意盖未得也
熟視空堂竟不言故應知我未天全(次公莊子醉者墜/車雖疾不死彼得)
(全於酒若是而/况得全於天乎)肯來傳舎人皆説能致先生子亦賢脱
屣不妨眠糞屋流澌爭看浴氷川(尭卿本朝靳信者得/道之異人也常汙垢)
(徉狂晝脱屣而行夜眠糞屋中人莫測之/又楊文公説苑曰郭忠恕大寒鑿冰而浴)士㢘豈識桃
椎妙妄意稱量未必然(厚朱桃椎益州人被裘曵絮人/莫測其所為髙士廉為長史備)
(禮以請降堦與之語不答瞪視而出士/廉拜曰祭酒其使我以無事治蜀耶)
　　三朶花(并序/)
　房州通判許安世以書遺余言吾州有異人常戴三
　朶花莫知其姓名郡人因以三朶花名之能作詩皆
　神仙意又能自寫真人有得之者許欲以一本見恵
　乃為作此詩
學道無成鬢已華不勞千刼漫烝砂(次公楞嚴經佛云/若不斷淫修禪定)
(者如烝砂石欲其成飯/經百千刼只名熱沙)歸來且看一宿覺(縯傳燈録永/嘉禪師詣曹)
(溪語契祖嘆曰善哉善哉/少留一宿時謂一宿覺)未暇逺尋三朶花兩手欲遮
缾裏雀(次公楞嚴經頻伽本註引法句經云精神居形/内猶雀藏缾中缾破則雀飛去矣師藏經大智)
(度論頌云鳥來入屛中羅縠掩缾口縠穿鳥飛去神明/隨業走堯卿佛經云人身如瓶神識如雀五藴既盡則)
(神識自去以手遮之且不/可况以羅縠遮之可乎)四條深怕井中蛇(次公賓頭/盧尊者為)
(優陀王説法經云如人行曠野為象所逐見一丘井即/尋樹根入井藏上有黒白二䑕互齧樹根四邊有四毒)
(蛇欲齧其人且云象喻無常丘井喻人身樹根喻人命/白黒䑕喻晝夜齧樹根喻念念滅四毒蛇喻四大師佛)
(書人有逃死者入井則遇四蛇傷足而不能下上樹則/逄二䑕咬藤而不能升四蛇以喻四時二䑕以譬日月)
(言四時日月迫促大限無所逃耳故釋子有無常偈云/井底四蛇催命促攀枝二䑕囓藤傷此是衆生命盡處)
(如何晝夜/不驚忙)畫圖要識先生面試問房陵好事家
　　贈梁道人
採藥壺公處處過(縯後漢費長房傳汝南人也曾為市/掾市中有老翁賣藥懸一壺於肆頭)
(及市罷輒跳入壼中市人莫之見唯長房於樓上見而/異焉因往再拜奉酒脯翁知長房之意其仙也謂之曰)
(子明日可更來長房旦日復詣翁翁乃與俱入壺中/唯見玉堂嚴麗㫖酒甘殽盈衍其中共飲畢而出)笑
看金狄手摩挲(厚東漢薊子訓傳時有百嵗翁自説兒/童時見子訓於市顔色不異於今後人)
(復於長安東覇城見之與一老翁共摩挲/銅人相謂曰適見鑄此巳近五百嵗矣)老人大父識
君久(縯前漢郊祀志武帝時李少君以祠竈穀道却老/方見上嘗從武安侯飲坐中有年九十餘老人少)
(君乃言與其大父游射處老人為兒/時從其大父行識其處一坐盡驚)造物小兒如子何
(援唐杜審言病武平一省侯何如/答曰甚為造化小兒相苦尚何言)寒盡山中無厯日(援/太)
(上隱者人莫知其本末好事者從之問姓名不答留一/絶云偶來松樹下髙枕石頭眠山中無厯日寒盡不知)
(年十朋池陽集載滕宗諒寄隱者詩序云厯山有叟無/姓名好為歌篇近有人傳山居書事詩云云並與上四)
(句/同)雨斜江上有漁蓑(厚唐隠士張志和詩青蒻笠/緑蓑衣斜風細雨不須歸)神仙
䕶短多官府(縯退之記夢詩乃知仙人未賢聖䕶短憑/愚邀我敬又有詩云上界真人足官府豈)
(如散仙鞭笞鸞/鳯終日相追陪)未厭人間醉踏歌(次公續仙傳藍采和/者常於市中歌曰踏)
(踏歌藍采和世間能㡬何紅顔一春樹流年一擲梭古/人混混去不返今人紛紛來更多朝騎鸞鳯到碧落暮)
(見桑田生白波長景明輝/在空際金銀宫闕髙崔峩)
　　贈李道士(并序/)
　駕部員外郎李宗君固景祐中良吏也守漢州有道
　士尹可元精練善畫以遺火得罪當死君緩其獄㑹
　赦獲免時可元八十一自誓且死必為李氏子以報
　可元既死二十餘年而君子世昌之婦夢可元入其
　室生子曰得柔小名蜀孫幼而善畫既長讀莊老喜
　之遂為道士賜號妙應事母以孝謹聞其寫真益妙
　絶一時云
世人只數曹將軍(厚曹將軍曹霸也杜甫有丹青引贈/曹將軍龔名畫記云曹魏髦之後髦)
(畫稱於魏武霸在開元中已得名天實末/每詔寫御馬及功臣官至左武衛將軍)誰知虎頭非
癡人(縯虎頭顧愷之也常為虎頭將軍時人號之為顧/虎頭韓唐張彦逺名畫記云顧愷之字長康小字)
(虎頭晉陵無錫人丹青傳寫莫不好/絶有畫論一篇義熈初為散騎常侍)腰間大羽何足道
(次公杜詩云良相頭上進/賢冠猛將腰間大羽箭)頰上三毛自有神平生狎侮
諸公子戲着幼輿巖石裏(次公世説愷之畫裴楷頰上/益三毛人問其故曰裴楷雋)
(朗有識正在此三毛又畫謝鯤在石巖裏人問其故曰/鯤嘗云一丘一壑自謂過庾亮此子宜置丘壑中幼輿)
(鯤字/也)故教世世作黄冠布襪青鞋㺯雲水(援杜詩劉少/府山水障歌)
(青鞋布襪/從此始)千年鼻祖守闗門一念還為李耳孫(子仁鼻/祖指尹)
(喜也李耳指老聃也按史記老子傳姓李氏名耳為周/守藏室史周衰遂去至闗闗令尹喜强令著書今李道)
(士前生姓尹後為李氏子而皆為道士故用尹/喜老耼事通言之用中劉徳注漢書曰鼻始也)香火舊
緣何日盡丹青餘習至今存五十之年初過二衰顔記
我今如此(次公孔融書云五/十之年融又過二)他時要指集賢人知是香
山老居士(樂天為翰林學士奉詔寫真集賢院厚樂天/詩云昔作少學士圖形入集賢今為老居士)
(寫貌寄/香山)
　　送喬仝寄賀君六首(并序/)
　舊聞靖長官賀水部皆唐末五代人得道不死章聖
　皇帝東封有謁於道左者其謁云晉水部員外郎賀
　亢再拜而去上不知也已而閲謁見之大驚物色求
　之不可得天聖初又使其弟子喻澄者詣闕進佛道
　像直數千萬張公安道與澄遊具得其事又有喬仝
　者少得大風疾㡬死賀使學道今年八十益壯盛人
　無復見賀者而仝數見之元祐二年十二月仝來京
　師十許日予留之不可曰賀以上元期我於䝉山又
　曰吾師嘗遊密州識君於常山道上意若喜君者作
　是詩以送之且作五絶句以寄賀
君年二十美且都(厚詩洵/美且都)初得惡疾墮眉須紅顔白髪
驚妻孥覽鏡自嫌欲棄軀結茅窮山啖松膄(堯卿抱朴/子曰上黨)
(有趙瞿者病癩歴年垂死或言不如及沽而棄之否則/後子孫轉相沾染其家乃為賫糧將送之置山穴中瞿)
(在穴中自怨不幸晝夜悲歎涕泣經月有仙人行過穴/口而哀之具問訊之瞿知其異人乃叩頭自陳乞哀於)
(仙人以囊藥賜之教其服法瞿服之百許日瘡愈顔色/豊悦肌膚玉澤仙人告之曰此是松脂耳此山中便多)
(此物汝鍊之服可以長生不死瞿乃歸家家人初謂之/鬼也甚驚愕遂具言之後服松脂不輟身體輕齒不墮)
(髪不白在人間二百許年色如少童/乃入抱犢山去不知其終必地仙也)路逢逃秦博士盧
(援盧敖秦始皇召以為博/士使求神仙一去而不返)方瞳照野清而癯(次公拾遺/記老聃居)
(山有父老五人方瞳玉面握青筠杖共談天地及五行/之精舊引陶𢎞景一眼有時而方非也希聲紫陽真人)
(周君内傳黄泰在陳留市君常見之君/内仙經云仙人目瞳正方泰乃方目)再拜未起煩一
呼覺知此身了非吾炯然蓮花出泥塗隨師東遊渡濰
邞(濰邞密州/二水名)山頭見我兩輪朱豈知仙人混屠沽爾來
八十胸垂胡(次公胡胸前毛也/詩所謂胡考之寧)上山如飛嗔人扶(倬杜/詩上)
(馬不用扶毎/扶必怒嗔)東歸有約不敢渝新年當㕘老仙儒秋風
西來下雙鳬(縯王喬舄化/為鳬而乘之)得棗如𤓰分我無(援史記封/禪書李少)
(君曰臣常遊海上見安/期生食臣棗大如𤓰)
生長兵間早脱身晚為元祐太平人(倬栁子厚與蕭俛/書曰朝夕歌謡使)
(成文章庶木鐸者采取獻之法宫增聖唐大/雅之什雖不得位亦不虚為太平之人也)不驚渤澥
桑田變來看龜䝉漏澤春(厚太平廣記王逺傳麻姑云/接待巳來東海三為桑田龜)
(山在兗州泗水縣䝉山在沂州費縣/大抵皆魯地相連東封之所厯也)
曾謁東封玉輅塵幅巾短褐亦逡巡行宫夜奏空名姓
悵望雲霞縹緲人
垂老區區豈為身微言一發重千鈞始知不見髙皇帝
正似商山四老人(縯一發謂四皓對髙祖/有太子仁孝之語者也)
舊聞父老晉郎官巳作飛騰變化看聞道東䝉有居處
願供薪水看燒丹(卓陶淵明送一力給其子曰汝旦夕/之費日給為難今遣此力助汝薪水)
(之勞此亦人子/也可善遇之)
千古風流賀季真最憐嗜酒謫仙人狂吟醉舞知無益
粟飯藜羮問養神(次公李白對酒憶賀監詩云四明有/狂客風流賀季真長安一相見呼我)
(謫仙/人)
　　安期生(并序/)
　安期生世知其為仙者也然太史公曰蒯通善齊人
　安期生生嘗以策干項羽羽不能用羽欲封此兩人
　兩人終不肯受亡去予毎讀此未嘗不廢書而嘆嗟
　乎仙者非斯人而誰為之故意戰國之士如魯連虞
　卿皆得道者歟(芮抱朴子内篇曰安期生者賣藥於/海邉瑯琊人傳世見之計巳千年秦)
　(始皇請與語三日三夜始皇異之賜之金/璧安期留書曰復數千年求我蓬萊山)
安期本䇿士平日交蒯通嘗干重瞳子(縯漢書項羽贊/曰舜目重瞳子)
(項羽亦重瞳子/羽豈其苗裔也)不見隆凖公(厚前漢帝紀髙祖/為人隆準而龍顔)應如魯
仲連抵掌吐長虹(次公史記魯仲連戰國時人折辛垣/衍帝秦之議罷燕將聊城之守卒隱)
(於東海故今/以比安期也)難堪踞牀洗(援酈食其見髙祖踞牀使兩/女子洗足酈生不拜長揖曰)
(足下必欲誅無道/秦不宜踞見長者)寧挹扛鼎雄(縯漢書言項羽長/八尺二寸力扛鼎)事既
兩大謬飄然籋遺風(次公籋讀曰踊漢書天/馬歌云籋浮雲是也)乃知經世
士出世或乘龍豈比山澤臞(厚司馬相如大人賦序列/仙之儒居山澤間形容甚)
(臞此非帝王/之仙意也)忍飢啖栢松(厚列仙傳須于食/栢實偓佺食松實)縱使偶不
死正堪為僕僮茂陵秋風客(次公言武帝也李賀金銅/仙人辭漢歌茂陵劉郎秋)
(風客以言武帝𦵏茂陵/而嘗作秋風辭故也)望祖猶蟻蜂(次公祖字指言髙/祖也意謂髙祖尚)
(不得見安期/而况武帝哉)海上如瓜棗可聞不可逢
　　過安樂山聞山上木葉有文如道士篆符云此山
　　乃張道陵所寓(子仁山在瀘/州合江縣)
天師化去知何在玉印相傳世共珍故國子孫今尚死
滿山秋葉豈能神
　　僧惠勤初罷僧職
軒軒青田鶴(縯永嘉郡記曰有沐溪去青田九里此中/有一雙白鶴年年生子長大便去只常依)
(父母一雙精白可/愛多云神所養)鬱鬱在樊籠(師莊子澤雉十步一啄/百步一飲不靳蓄乎樊)
(中倬南史陽休之不樂煩職典選公曰/此官實是清華但妨吾賞真是樊籠矣)既為物所縻遂
與吾輩同今來始謝去萬事一笑空新詩如泥出不受
外垢䝉清風入齒牙出語如風松霜髭茁病骨飢坐聽
午鐘非詩能窮人窮者詩乃工此語信不妄吾聞諸醉
翁(厚歐陽作梅聖俞詩序云非/詩能窮人殆窮者而後工也)
　　贈上天竺辯才師(江按蘇轍撰子瞻書歐陽棐書/額云師姓徐氏名元漢字無象)
　　　(杭之於潛人生而左肩肉起袈裟絛八十一日/乃滅及師之終實八十一嵗師生十嵗出家二)
　　　(十五賜紫衣及辨才號沈公遘治杭命住上/天竺増室㡬至萬礎重樓傑閣冠於浙中)
南北一山門上下兩天竺(堯卿錢塘諸寺天竺最盛山/有一門南北相望有上下兩)
(天竺/寺)中有老法師瘦長如鸛鵲(厚唐裴寛傳韋詵有女/許妻於寛歸語妻曰嘗)
(求佳壻今得矣明日㑹其族使觀之/寛衣碧瘠而長人皆笑呼為碧鸛雀)不知修何行碧眼
照山谷(師胡僧/多碧眼)見之自清涼洗盡煩惱毒坐令一都㑹
男女禮白足(援髙僧傳釋曇如者晉武時人足白於面/時稱為白足和尚謂僧為白足盖始乎此)
我有長頭兒(縯賈逵在太學長八尺二寸諸/儒為之語曰問事不休賈長頭)角頰峙犀
玉四嵗不知行抱負煩背腹師來為摩頂(縯徐陵年數/嵗家人攜以)
(候沙門實誌摩其頂/曰天上石麒麟也)起走趂奔鹿(子仁按子由辨才塔/碑云予兄子瞻中子)
(迨生三年不能行請師為落髪/摩頂祝之不數日能行如他兒)乃知戒律中妙用謝羈
束何必言法華佯狂啖魚肉(援京師開寳寺僧俗姓張/好誦法華經故等輩呼為)
(張法華其言語散亂不謹細行故亦呼為風法華子/仁蘇州義師狀如風狂好活燒鯉魚不待熟而食之)
　　次韻僧潛見贈
道人胸中水鏡清(縯晉衛瓘見樂廣善談論而竒/之曰此人之水鏡見之瑩然)萬象
起滅無逃形獨依古寺種秋菊要伴騷人餐落英(厚楚/詞云)
(夕餐秋菊/之落英)人間底處有南北(尭卿六祖曰人有/南北佛性無南北)紛紛鴻
鴈何曽㝠(縯揚子鴻飛㝠/冥弋人何篡焉)閉門坐穴一禪榻(厚管寧坐/一藜牀積)
(五十餘年當/膝處皆穿)頭上嵗月空崢嶸今年偶出為求法欲與
慧劒加礱硎(次公慧劒出佛書礱硎/則莊子刃新發於硎也)雲衲新磨山水出
霜髭不翦兒童驚公侯欲識不可得故知倚市無傾城
(援史記貨殖傳刺繗文不如倚市/門言倚市必醜悍無傾城之容也)秋風吹夢過淮水想
見橘柚垂空庭故人各在天一角相望落落如晨星(堯/卿)
(序云吾不幸向所謂同年友當其盛時聨袂舉鑣/亘絶九衢若屏風然今年落落如晨星之相望)彭城
老守何足顧棗林桑野相邀迎千山不憚荒店逺兩脚
欲趂飛猱輕多生綺語磨不盡尚有宛轉詩人情猿吟
鶴唳本無意不知下有行人行空堦夜雨自清絶誰使
掩挹啼孤惸我欲仙山掇瑶草(倬東方朔與友人書曰/遊十洲三島相期拾瑶)
(草/)傾筐坐歎何時盈(次公詩采采巻/耳不盈傾筐)簿書鞭扑晝填委
(倬文選劉公幹詩職事/煩填委文墨紛消散)煮茗燒栗宜宵征(子仁詩肅/肅宵征)乞
取摩尼照濁水共看落月金盆傾(厚老杜與閭丘師詩/云夜闌接軟語落月)
(傾金盆唯有摩尼/珠可照濁水源)
　　子由作二頌頌石臺長老問公手寫蓮經字如黑
　　蟻且誦萬遍脅不至席二十餘年予亦作三首
眼前擾擾黒蚍蜉口角紛紛白唾珠(次公莊子不見夫/唾者乎大者如珠)
(小者/如霧)要識吾師無礙處試將燒却看瞋無
眼睛心地兩虛圎脅不霑牀二十年(縯比丘難生在師/左右嘗行苦行脅)
(不至席因名脅尊者子仁傳燈録震旦/第四祖攝心無寐脅不至席僅六十年)誰信吾師非不
睡睡蛇已死得安眠(厚遺教經煩惱毒蛇睡在汝心譬/如黒蛇在汝室睡當以持戒之鈎)
(早屏除之睡蛇既出乃可安/眠不出而眠是無慙人也)
　　次韻樂著作天慶觀醮
濁世紛紛肯下臨夢尋飛步五雲深無因上到通明殿
(次公通明殿玉帝殿/名見翊聖真君傳)只許微聞玉佩音
　　次韻答寳覺
芒鞵竹杖布行躔遮莫千山更萬山從來無脚不解滑
誰信石頭行路難(次公石頭希遷大師也丹霞盖其嗣/馬祖問師從什麽處來師云石頭馬)
(祖云石頭路滑還躂倒汝麽師曰若躂倒即不來石頭/路滑在傳燈録又有馬祖謂鄧隱峯一事而今先生所)
(用不解滑止/用丹霞事)
　　送金山鄉僧歸蜀開堂
撞鐘浮玉山(次公金山/名浮玉山)迎我三千指衆中聞謦欬(次公/莊子)
(謦劾於/君之側)未語知鄉里我非箇中人何以嘿識子振衣忽
歸去(次公楚辭新浴/者必振其衣)隻影千山裏涪江與中泠共此一
味水(縯涪水出龍州徼外經綿梓遂合右内嘉陵水次/公涪江以言梓州之江鄉僧必梓州人也中泠以)
(言金山之水取其/身見在金山也)氷盤薦琥珀何似糖霜美
　　龜山辨才師(次公龜山/在泗州)
此生念念浮雲改(次公維摩經云是身/如浮雲須臾變滅)寄語長淮今好
在故人宴坐虹梁南新河巧出龜山背(尭卿時蔣之竒/為發運使時開)
(運河謂之新河出於龜山之背龜山/在淮水中故作新河以避淮流之險)木魚呼客振林莽
鐵鳯横空飛綵繪(次公鐵鳯庭中長竿也/杜詩云鐵鳯森翺翔)忽驚堂宇變
雄深坐覺風雷生謦欬羨師遊戲浮漚間笑我榮枯彈
指内嘗茶看畫亦不惡問法求詩了無礙千里孤帆又
獨來五年一夢誰相對(次公五年一夢言/在黄州五年也)何當來世結
香火永與名山供井磑
　　蒜山松林中可卜居余欲僦其地地屬金山故作
　　此詩與金山元長老(蒜山在/潤州)
魏王大瓠無人識種成何翅實五石不辭破作兩大樽
只憂水淺江湖窄(縯恵子謂莊子曰魏王貽我大瓠之/種我樹之成而實五石以盛水漿其)
(堅不能自舉也剖之以為瓢則濩落無所容非不呺然/大也吾為其無用而剖之莊子曰今子有五石之瓠何)
(不慮以為大樽而浮乎江湖而憂其瓠/落無所容則夫子猶有蓬之心也夫)我材濩落無所
用虛名驚世終何益東方先生好自譽(子仁前漢東方/朔傳武帝初即)
(位朔上書文辭不遜髙自稱譽上/偉之又帝謂朔曰使自責反自譽)伯夷子路并為一(援/東)
(方朔言帝誠得賢士公卿在位若以/季路為執金吾伯夷為京兆云云)杜陵布衣老且愚
信口自比契與稷(縯杜杜陵有布衣老大意轉/拙許身一何愚竊比稷與契)莫年欲
學栁下惠(次公學栁下惠則以其不辭/小官也又為士師三黜也)嗜好酸鹹不相
入(子仁退之詩嗜/好與俗殊酸鹹)金山也是不羈人早嵗聞名晚相得
我醉而嬉欲仙去㫄人笑倒山謂實問我此生何所歸
笑指浮休百年宅(次公莊子其生若浮其死若/休又唐張鷟自號浮休子)蒜山幸
有閒田地招此無家一房客
　　贈常州報恩長老二首
碧玉盤盛紅瑪瑙井花水養石菖蒲也知法供無窮盡
試問禪師得飽無
薦福老懐真巧便凈慈兩木更尖新憑師為作鐵門限
(厚法書要録載唐智永師工筆扎求者日造/其門如市所居户限為之穿穴乃作鐵門限)準備人間
請話人
　　參寥上人初得智果院㑹者十六人分韻賦詩軾
　　得心字(堯卿用圓覺經以大縁覺為我伽藍身心/安居平等性智為韻晁曰按圖經城内寺)
　　　(院智果院在石佛山吳越王錢氏建號石佛寺/大中祥符中改賜今額又錢塘門外及孤山皆)
　　　(有智果並/錢氏時建)
漲水返舊壑飛雲思故岑念君忘家客亦有懐歸心三
間得幽寂數步藏清深攢金盧橘塢散火楊梅林茶笋
盡禪味(師維摩詰言雖復飲/食而以禪悦為味)松杉真法音雲崕有淺井
玉醴常半尋遂名參寥泉可濯幽人襟相攜横嶺上未
覺衰年侵一眼吞江湖萬象涵古今願君更小築嵗晚
解我簪
　　送小本禪師赴法雲
寓形天宇間(師陶淵明歸去來辭/寓形宇内復㡬時)出處㑹有役澹然都
無營百年何由畢山林等憂患軒冕亦戲劇我未即歸
休師寧便安逸王城滿豪傑議論紛黑白聖諦第一義
對面誰不識(次公梁武問達磨如何是聖諦第一義師/曰廓然無聖又問對朕者誰師曰不識)
師來亦何事孤月掛空碧是身如浮雲(厚維摩經是身/如浮雲須臾變)
(滅/)安可限南北出岫本無心(援陶淵明雲/無心而出岫)既雨歸亦得
林泉有舊約何年掛缾錫
　　留别蹇道士拱辰
黑月在濁水(次公黑月出楞嚴經明還日輪暗還/黑月又莊子觀濁水而迷於清源)何曽
不清明一由滿荆棘棃棗無従生(縯真誥載王夫人與/許長史書交梨火棗)
(此乃飛騰之藥二樹欲生君心中猶有荆棘/相雜是以二樹不生可剪荆棘出此樹否)何時反吾
眞(厚説苑木偶人謂土偶人曰子先土也天大雨/水潦並至子必且壊應曰吾壊乃反吾眞也)嵗月
今崢嶸(次公鮑昭鶴賦/嵗峥嶸而催暮)屢接方外士早知俗縁輕庚桑
記鷄鵠未肯化南榮(援莊庚桑楚謂南榮趎曰越□不/能伏鵠卵魯鷄固能之胡不往見)
(老耼/也)晚識此道師似有宿世情笑指北山雲訶我不歸
耕仙人漢隂馬微服方地行(厚隂馬言隂長生與馬明/生也隂長生新野人後漢)
(隂皇后之屬藉少居富貴不好榮利知馬明生得度世/之衛乃執御者之禮事之十餘年不懈明生曰子眞得)
(道矣乃授以丹經教之合丹二仙既合丹成不樂/昇天但服半劑為地仙事出神仙傳故言地行也)咫尺
不往見煩子通姓名願持空手去獨控横江鯨
　　贈月長老
天形倚一笠(縯虞洪窮天論曰天/形如笠而冒地之表)地水轉兩輪(厚晉天/文志渾)
(天儀註云天地各乘氣而立載水而行日月/星行半覆地上半繞地中如車轂之運也)五霸之所
運(援莊五帝之所運三/王之所争盡此矣)毫端棲一塵(次公韓詩下視禹/九州一塵集毫端)
功名半幅紙兒女浪苦辛子有折足鐺中容五合陳(次/公)
(陳字盖前漢大/倉之粟陳陳也)十年此中過却是英特人延我地爐坐
語軟意甚真(厚維摩經言大富梵行/所言誠諦常以欶語)白灰如積雪中有
紅麒麟勿觸紅麒麟作灰維那嗔拱手但黙坐牆壁徒
諄諄今宵恨客多汙子白氎巾(厚南史髙昌國多草外/有草實如蠒中絲如細)
(瀘名為白㲲國/人取織以為巾)後夜當獨來不煩主與賓蒲團坐紙帳
自要觀我身
　　送芝上人遊廬山
二年閲三州我老不自惜(次公先生以元祐六年離杭/召為翰林承㫖是年又出守)
(潁州七年徙揚州此詩乃七/年作也故云二年閲三州)團團如磨牛步步踏陳迹
豈知世外人長與魚鳥逸老芝如雲月炯炯時一出比
年三見之常若有所適逝將走廬阜計濶道逾宻吾生
如寄耳(次公魏文帝樂府云人生如寄多憂何為又/法苑珠林謝安與支遁書云人生如寄耳)出
處誰能必江南千萬峰何處訪子室
　　贈清涼寺和長老
代北初辭沒馬塵(次公代北河北也先/生言其自定州來也)江南來見卧雲
人問禪不契前三語(厚宗門統要無着和尚遊五臺問/一老僧曰此間多少衆老僧曰前)
(三三後三三/無着罔測)施佛空留丈六身(厚袁宏漢記西域天竺/國有佛道焉長丈六尺)
(黄金色頂中佩日月尤變化無方無所不入而大濟羣/生初明帝夢見金人長丈以問羣臣或曰西方有神其)
(名曰佛陛下所夢得無是乎/於是遣使天竺圖其形像焉)老去山林徒夢想雨餘鐘
鼓更清新㑹須一洗黄茒瘴(厚舊五代史成汭鎮荆門/與宰相徐彦若不平銜之)
(及彦若出鎮南海路過江陵汭思嶺外有黄茆瘴患者/髮落乃謂彦若曰黄茆瘴望相公深重彦若應聲答曰)
(南海黄茒瘴不死成和尚盖/譏汭曽為僧也汭甚愧之)未用深藏白㲲巾(縯杜甫/贊公房)
(詩云細軟青絲/履光明白㲲巾)
　　贈蒲澗長老
優鉢曇花豈有花(厚法華經佛告舎利佛如是妙法諸/佛如來是如來是乃説之如優曇鉢)
(花時一現耳次公佛言優曇鉢五百/年而開花其花極香且有花而無實)問師此曲唱誰家
(厚傳鐙録風穴延昭禪師有盧陂長老問曰師唱誰家/曲宗風嗣阿誰延昭禪師曰超然逈出威音外翹足徒)
(勞讚/底沙)已從子美得桃竹(此山有桃竹可作杖而土人不/識予始録子美詩遺之彦才志)
(林桃竹葉如棕身如竹宻節而實中盖天成/拄杖也嶺南人多種此而不知其為桃竹)不向安期
覔棗𤓰燕坐林間時有虎髙眠粥後不聞鴉勝遊自古
兼支許(厚晉書㑹稽有佳山水名士多居之孫綽李光/許詢支遁等皆以文義冠世並築室東土與羲)
(之同志宴集于㑹/稽山隂之蘭亭)為採松脂寄一車(厚本草松脂乆服/輕身不老一名松)
(脂一名/松肪)
　　寄鄧道士(并序/)
　羅浮山有野人相傳葛稚川之𨽻也鄧道士守安山
　中有道者也嘗於庵前見其足迹長二尺許紹聖二
　年正月二日予偶讀韋蘇州寄全椒山中道士詩云
　今朝郡齋冷忽念山中客澗底束荆薪歸來煑白石
　(高抱朴子内篇云引石散以方寸匕投一斗白/石子中以水合煑之立熟如芋子可食以當糓)遙持
　一樽酒逺慰風雨夕落葉滿空山何處尋行迹乃以
　酒一壺依蘇州韻作詩寄之
一杯羅浮春(次公羅浮春先生所自造酒名/也以惠州有羅浮山而得名云)逺餉採薇
客(厚文選嵇叔夜養生論/採薇山阿散髮巖岫)遥知獨酌罷醉卧松下石幽
人不可見清嘯聞月夕(援晉書劉琨為胡騎所/圍乃乘月登樓清嘯)聊戲庵
中人空飛本無迹(子仁栁子厚詩/飛鳥無遺跡)
　　次韻定慧欽長老見寄八首
　蘇州定慧長老守欽使其徒卓契順來惠州問予安
　否且寄擬寒山十頌語有燦忍之通而詩無島可之
　寒吾甚嘉之為和八首(周吳郡圖經續記云定慧禪/院本萬嵗子院在長洲縣東)
　(祥符中改今額彭傳燈録云天台寒山子者本無氏/族始豐縣西七十里有寒暗二巖以其於寒巖中居)
　(止得名也有頌三/百餘首傳布人間)
左角看破楚南柯聞長滕(次公莊子有國於蝸之左角/曰蠻氏右角曰觸氏爭地而)
(戰高祖破項羽又淳于棼夢入槐安國為南柯太守既/覺乃一大槐樹南向之枝也左傳滕侯薛侯來魯而爭)
(長卒長/滕侯也)鈎簾歸乳燕穴紙出癡蠅(厚傳燈録神贊禪師/見蜂子投紙窻求出)
(師曰世界如許廣濶不肯出鑽他故紙次公古靈見牕/上蠅曰百年鑽故紙未見出頭時韓詩癡如遇寒蠅)
為䑕常留飯憐蛾不㸃燈﨑嶇真可笑(子仁李白詩云/白﨑嶇厯落可)
(笑人/也)我是小乘僧(厚傳燈録圭峯云悟我空徧/真之理而修者是小乘禪)
鐵橋本無柱石樓豈有門(次公羅浮山有鐵橋石樓故/云本無柱也又有二石樓而)
(延祥寺在南樓之下相傳石樓有門可往故云豈有門/也饒白鶴故居圖鐵橋峯在大石樓峯東小大二石樓)
(在羅浮/山之下)舞空五色羽(厚先生在儋州有五色/雀詩云燦燦五色羽)吠雲千嵗
根(縯千嵗根言枸杞也枸杞千嵗其根如犬之狀白/樂天詩云不知靈藥根成狗怪得時聞吠夜聲)松
花釀仙酒(厚原化記有老人雪中訪崔豈真獻松花酒/老人云花澀無味乃取一丸藥投之味䪼别)
木客餽山飱(次公木客廣南有之多/居木中野人之類也)我醉君且去陶云
吾亦云(援南史陶潛有酒輒設若先醉/便語客曰我醉欲眠君且去)
羅浮髙萬仞不看扶桑卑(次公扶桑日出所也劉夢得/有詩記羅浮夜半見日事云)
(山不甚髙而夜/見日此可異也)黙坐朱明洞(厚茅君内傳羅浮山之洞/周囘五百里名曰朱明曜)
(真之天次公洞在山中沖虛觀之後云是蓬萊第七/洞也元龍白鶴故居圖云朱明洞在麻姑峰之北也)玉
池自生肥(縯黄庭外景經丹田之中/精氣微玉池清水上生肥)從來性坦率醉語
漏天機相逢莫相問我不記吾誰
幽人白骨觀(次公楞嚴經優婆尼沙陀悟白骨/微塵歸於空虛謂之白骨觀也)大士甘
露滅(厚維摩經始在佛樹力/降魔得甘露滅覺道成)根塵各清净(厚楞嚴經若/復一切世間)
(根塵隂處界等皆/如來藏清净本然)心境兩竒絶真源未純熟習氣餘陋
劣譬如已放鷹中夜時掣紲(鷦鷯賦云蒼鷹/鷙而受紲也)
誰言窮巷士乃竊造化權所見皆我有安居受其全戲
作一篇書千古發爭端儒墨豈相殺予初本無言
閒居蓄百毒(次公百毒百藥也藥謂之毒/出周禮聚毒藥以供醫事也)救彼跛與盲
依山作陶穴(次公陶穴以磚砌穴/也詩云陶復陶穴)掩此暴骨横(任左傳/三軍暴)
(骨/)區區效一溉(厚嵇康叔夜養生論夫為稼於湯世徧/有一溉之功者雖終歸於焦爛必一溉)
(者後/枯也)豈能濟含生力惡不巳出(厚禮記大道之行力惡/其不出於身也不必為)
(巳/)時哉汝非爭(次公尚書時/哉不可失)
少壯欲及物老閒餘此心微生山海間坐受瘴霧侵可
憐鄧道士攝衣問呻吟覆舟弔私渡斷橋費千金(次公/鄧道)
(士名守安嘗造橋/見最後兩橋詩序)
淨名毗耶中(縯維摩經毗耶離城中有長者名維/摩詰僧肇注云維摩詰秦言浄名也)妙喜
恒沙外(厚維摩經佛言有國名妙喜佛號無/動是維摩詰於彼國没而來此生)初無往來
相二土同一在(次公土字當從佛國言/國土之土音徒故切)云何定慧師尚
欠行脚債請判維摩憑一到東坡界
　　永和清都觀道士童顏鬒髪問其年生於丙子盖
　　與予同求此詩
鏡湖勑賜老江東(縯唐賀知章謝事歸/越州勑賜鏡湖一曲)未似西歸玉局
翁羈枕未容春夢㫁清都宛在黙存中(次公列子周穆/王遊化人之居)
(而左右曰/王黙存爾)每逢佳境攜兒去試問行年與我同自笑餘
生消底物半篙清漲百灘空(自註予與劉器之同發䖍/州江水忽清漲丈餘貢石)
(二百里無一見者至永和器之/解舟先去予獨遊清都作此詩)
　　贈詩僧道通
雄豪而妙苦而腴(子仁劉禹錫答柳子厚書云新文吟/而繹之顧其詞甚約而味奫然以長)
(端而曼/苦而腴)秖有琴聰與蜜殊(自注錢塘僧思聰總角善琴/後捨琴而學詩復棄詩而學)
(道其詩似皎然而加雄放安州僧仲殊詩/敏捷立成而工妙絶人殊辟穀常啖蜜)語帶烟霞從
古少(自注李太白云他人之文/如山無烟霞春無草木)氣含蔬筍到公無(自注/謂無)
(酸饀/氣也)香林乍喜聞薝蔔(縯維摩經云如人入薝/蔔林嗅薝蔔不聞餘香)古井惟
慙斷轆轤為報韓公莫輕許從今島可是詩奴(次公島/賈島也)
(初為浮圖名無本可則可明也韓贈無本詩而稱之故/言莫輕許詩奴則杜牧作李賀詩集序所謂奴僕命騷)
(之/意)
　　次舊韻贈清涼長老
過淮入洛地多塵舉扇西風欲汚人(縯導惡庾亮專權/舉扇障西風曰元)
(規塵/汚人)但怪雲山不改色豈知江月解分身(次公此先生/自言其過淮)
(入洛也佛書云月落千江又傳燈録僧問龍光和尚賓/頭盧一身何為赴四天供師曰千江同一月萬户盡逢)
(春/)安心有道年顔少遇物無情句法新送我長蘆舟一
葉笑看雪浪滿衣襟
　　答徑山長老(堯祖按徑山長老無畏大士維琳湖/之武康人也其常州與東坡問疾詩)
　　　(云扁舟駕蘭陵自援舊風日君家有天人雄雄/維摩詰我口吞文殊千里來問疾若以黙相酬)
　　　(露柱皆/笑出)
與君皆丙子各已三萬日一日一千偈(次公晉書鳩摩/羅什従師授經)
(日誦千偈飛卿按年譜先生生於景祐三年丙子卒於/常州乃建中靖國元年辛巳實二萬三千四百六十日)
(今云三萬日/舉成數耳)電往那容詰大患縁有身無身則無疾(縯/老)
(子吾有大患為吾有身/若無吾身吾冇何患)平生笑羅什神咒真浪出(次公/羅什)
(未終之日覺四大不愈乃日出三畨神咒令外國弟子/誦之以自救未及致力轉覺危殆於是力疾與衆僧告)
(别此詩盖先生示疾時琳老以偈與之/而和琳老者也故用羅什將終時事)
　　贈曇秀
白雲出山初無心棲鳥何必戀舊林道人偶愛山水故
縱步不知湖嶺深空巖已禮百千相曹溪更欲瞻遺像
要知水味孰冷暖(縯佛書如人飲/水冷暖自知)始信夢時非幻妄袖
中忽出貝葉書中有璧月綴星珠(縯佛經出自西天以/貝葉書之流入中國)
(仕漢志云五星如/連珠日月若合璧)人間勝絶略巳遍匡廬南嶺并西湖
西湖北望三千里大堤冉冉横秋水誦師佳句説南屏
瘴雲應逐秋風靡胡為只作十日歡杖䇿復尋歸路難
荻芽筍蕨不及遇悵望茘子何時丹
　　過揚州夀寧文覺顯公房
闌斑碎玉養菖蒲一勺清泉滿石盂净几明牕書小楷
便同爾雅註蟲魚(縯退之詩爾雅註/蟲魚定非磊落人)
　　送佛面拄杖與羅浮長老
十方三界世尊面都在東坡掌握中送與羅浮徳長老
攜歸萬竅總號風
　　贈䖍州慈雲寺鑒老
居士無塵堪洗沐道人有句借宣揚窻間但見蠅鑽紙
門外唯聞佛放光徧界難藏真薄相一絲不掛且逢場
却須重説圓通偈千眼薰籠是法王
　　碣石庵戲贈湛庵主(自注湛相/國寺僧也)
保康橋上夜觀燈碣石巖前夏飲氷莫把山林笑朝市
老夫手裏有烏藤
　　贈東林總長老(尭卿江州廬山亦謂之匡廬昔有/匡先生者結廬於此故因以得名)
　　　(山在州之南三十里東林又在山之南五里許/小嶺可到兩寺相鄰晉道永道逺所居規制廣)
　　　(袤若一大縣水石深怪古迹無窮東林三門内/有小渠名曰虎溪西林即永法師所居規制稍)
　　　(不及東林東林舊為房居其後朝㫖改為禪寺/命僧常總者住持總生南劒州尤溪施氏母夢)
　　　(男子頎然如金握白芙蓉三柄以授之但一柄/得全餘委於地覺而娠後誕三子伯仲皆不育)
　　　(總其幼也元豊三年詔革江州東林律居為禪/寺觀文殿學士王公詔出守南昌欲延寳覺禪)
　　　(師寳舉總自代總知之宵遁去王公檄諸郡必/得之竟獲於新塗深山窮谷中遂戀命其徒又)
　　　(相語曰逺公嘗有識記云吾滅七百年後有肉/身大士革居道埸今符其語矣事見僧寳傳)
溪聲便是廣長舌(厚傳燈録袁州南源道明禪師有一/僧問一言作麽生師乃吐舌云待我)
(有廣長舌即向汝道子仁法華經云/世尊見大神力出廣長舌清净法身)山色豈非清净身
(次公佛言三身曰法身者清净無相之身也曰化身/者受生示現之身也曰報身者功徳莊嚴之身也)夜
來八萬四千偈他日如何舉似人
　　臘日遊孤山訪惠勤惠思二僧(任熙寧五年壬子/先生在杭州作憲)
　　　(杭州圖經云孤山去錢塘/治四里湖中獨立一峰)
天欲雪雲滿湖樓臺明滅山有無水清石出魚可數
林深無人鳥自呼(任太白詩清風動窻竹越鳥/起相呼又杜詩水宿鳥相呼)臘日不
歸對妻孥名尋道人實自娛道人之居在何許寳雲山
前路盤紆(祖謙圖經云寳雲寺乾徳二年/吳越王錢氏建寺有寳雲庵山)孤山孤絶誰
肯廬道人有道山不孤紙窻石屋深自暖擁褐坐睡依
團蒲天寒路逺愁僕夫整駕催歸及未晡出山迴望雲
木合但見野鶻盤浮圖(次公栁子厚鶻説有鷙曰/鶻穴於長安薦福浮圖也)兹遊
淡泊歡有餘到家恍如夢蘧蘧(縯莊子齊物篇夢為胡/蝶栩栩然胡蝶也俄而)
(覺則蘧蘧/然周也)作詩火急追亡逋清景一失後難摹
　　李杞寺丞見和前篇復用元韻
獸在藪魚在湖(次公莊子草食之獸不疾易/藪又曰魚相忘於江湖也)一入池檻
歸期無誤隨弓旌落塵土(縯左傳翹翹車乘招我/以弓孟子招大夫以旌)坐使
鞭箠環呻呼追胥連保罪及孥(時屢獲私鹽皆/坐同保徙其家)百日愁
歎一日娱白雲舊有終老約朱綬豈合山人紆(子仁楊/子紆朱)
(懷金/之樂)人生何者非蘧廬(次公莊子仁義先王之蘧廬也/止可以一宿而不可以久處)
故山鶴怨秋猿孤(縯北山移文蕙帳空兮夜/鶴怨山人去兮曉猿驚)何時自駕
鹿車去(任劉伶常乘鹿車次公專使范丹/推鹿車載妻子以遭黨錮故也)掃除白髪煩
菖蒲(蘓抱朴子内篇云韓終服菖蒲十二年/身生毛日視書萬言皆誦之冬袒不寒)麻鞋短後
隨獵夫(厚杜詩短衣匹馬隨李廣看射猛虎終殘年又/莊子短後之衣子仁杜詩麻鞋見天子衣袖露)
(兩/肘)射弋狐兔供朝晡(縯堂邑父自匈奴已/歸窘則射禽獸以食)陶潛自作五
柳傳(縯陶潛宅邉有五栁因以/為號常自著五柳先生傳)潘閬畫入三峰圖(縯潘/閬詩)
(高愛三峰挿太虛囘頭仰望倒騎驢傍人大/笑從他笑終擬移家向此居好事者畫為圖)吾年凜凜
今㡬餘知非不去慙衛蘧(援莊子則陽篇蘧伯玉行年/六十而六十化未常不始於)
(是之而卒訕/之以非也)嵗荒無術歸亡逋鵠則易畫虎難摩(次公/馬援)
(以書誡子謂效龍伯髙不得猶為謹勑之士所謂刻鵠/不成尚類鶩者也效杜季良不得陷為天下輕薄子所)
(謂畫虎不成/反類犬者也)
　　再和
東望海西望湖山平水逺細欲無野人疎狂逐魚釣刺
史寛大容歌呼(縯曹參為丞相吏日飲歌呼参/聞取酒張坐飲大歌呼與相和)君恩飽
暖及爾孥(子翬王黄州謝上表云/全家飽暖盡荷君恩)才者不閒拙者娛穿
巖渡嶺脚力健未厭山水相縈紆三百六十古精廬出
遊無伴籃輿孤(厚王𢎞要陶潛還州問其所乘答云素/有脚疾向乘籃輿亦足自反乃令一門)
(生二兒共/輿至州)作詩雖未造藩閾破悶豈不賢樗蒲君才敏
贍兼百夫朝作千篇日未晡朅來湖上得佳句從此不
看營丘圖(次公李成營丘人以畫山水得名自號李營/丘縯水經衡山南有祝融冡楚靈王時山崩)
(墳毁得營丘九/頂圖也云云)知君篋櫝富有餘莫惜錦繡償菅蘧窮
多鬬險誰先逋賭取名畫不用摹
　　九日尋臻闍黎遂泛小舟至懃師院二首
白髮長嫌嵗月侵病眸兼怕酒杯深南屏老宿閒相過
(尭卿錢塘湖/上有南屏寺)東閣郎君懶重尋(縯唐李商隱師令狐楚/常呼楚子綯為郎君大)
(中中綯為學士重陽日商隱上謁不見因以詩紀/于屏風云郎君官貴施行馬東閣無因更重窺)試碾
露芽烹白雪(邦衡國史補風俗貴茶茶之/品益衆福州有萬山之露芽)休拈霜蕊嚼
黄金扁舟又截平湖去欲訪孤山支道林(厚桑門支遁/字道林謝安)
(寓居㑹稽與王羲之/許詢支遁輩遊處)
湖上青山翠作堆葱葱鬱鬱氣佳哉(縯後漢光武紀望/氣者蘇伯阿望見)
(春陵郭嘆曰氣佳/哉鬱鬱葱葱然)笙歌叢裏抽身出雲水光中洗眼來
白足赤髭迎我笑(援劉禹錫云在席硯者多旁行四句/之書備將迎者皆赤髭白足之侣白)
(足赤髭皆髙僧也堯卿罽賔佛馱耶/舎尊者髭赤時人號為赤髭論主)拒霜黄菊為誰開
明年桑苧煎茶處憶着衰翁首重迴(皎然有九日與陸/羽煎茶詩羽自號)
(桑苧翁余來年/九日去此久矣)
　　海上道人傳以神守氣訣
但向起時作還於作處收蛟龍莫放睡雷雨直須休要
㑹無窮火嘗觀未盡油夜深人散後惟有一燈留
　　曹溪夜觀傳燈録燈花落一僧字上口占
山堂夜岑寂燈下看傳燈不覺燈花落茶毗一箇僧
　　贈龍光長老(舊傳先生詩本題云東坡居士過龍/光求大竹作扇輿得兩竿南華珪首)
　　　(座方受請為此山長老乃留一偈院中/須其至授之以為他時語録中第一問)
斫得龍光竹兩竿持歸嶺北萬人看竹中一滴曹溪水
(次公此詩因竹以寓禪也時/尚在韶州用曹溪水為宜矣)漲起西江十八灘(次公䖍/州西江)
(有十/八灘)
　　重過安樂山
真人巳不死外慕墮空虛猶餘好名意滿樹寫天書
　　靈上訪道人不遇
花光紅滿欄草色緑無㟁不逢青眼人長歌白石澗
　　送淡公二首
燕本氷雪骨越淡蓮花風五言雙寳刀聨響髙飛鴻翰
苑錢舍人詩韻鏗雷公識本不識淡仰詠嗟無窮清韻
生物表朗玉傾壺中常於冷竹坐相語道意沖崧洛興
不薄稽江事難同明日若不來我作黄石翁何以兀其
心為君學虛空
坐重青草公意合滄海濱渺渺獨見水悠悠不聞人鏡
浪洗手淥剡花入心春雖然防外觸眼前遶衣新行當
譯文字慰此吟慇懃
　　白鶴吟留鍾山覺海
白鶴聲可憐紅鶴聲可惡白鶴招不來紅鶴揮不去長
松受穢死乃以紅鶴故北山道人曰美者自美吾何為
而喜惡者自惡吾何為而怒去自去耳吾何駛而追來
自來耳吾何妨而拒吾豈厭喧而求静吾豈好丹而非
素汝謂松死吾無依焉吾方捨隂而坐露
　　遊靈隱寺戲僧開軒李居士
推倒垣牆也不難一軒復作兩軒看若敎從此成千里
巧歴如今也被漫
　　和黄龍清老三首
萬山不隔中秋月一雁能傳寄逺書深密伽陀枯戰筆
真誠相見問何如
風前橄欖星宿落月下桄榔羽扇開静嘿堂中有相憶
清江或遣化人來
騎驢覔驢真可笑以馬喻馬亦成癡一天月色為誰好
二老風流各自知
　　蜀僧明操思歸龍丘子書壁
更嫌勞生能㡬日莫將歸思擾衰年片雲㑹得無心否
南北東西只一天
　　贈僧
道人自嫌三世將棄家十年今始壯玉骨猶含富貴餘
漆瞳已照人天上去年相見古長干衆中矯矯如翔鸞
今年過我江西寺病瘦已作霜松寒朱顔不辦供嵗月
風中蒿火湯中雪好問君家黄面翁乞得摩尼照生滅
莫學王郎與支遁臂鷹走馬憐神駿還君畫圖君自收
不如木人騎土牛
　　聞潮陽吴子野出家
子昔少年日氣盖里閭俠自言似劇孟叩門知緩急千
金巳散盡白首空四壁烈士歎暮年老驥悲伏櫪妻孥
真敝屣脱棄何足惜四大猶幻座衣冠矧外物一朝發
無上願老靈山宅世事子如何禪心久空寂世間出世
間此道無兩得故應入枯槁習氣要除拂丈夫生豈易
趣舎志匪石當為獅子吼佛法無南北
　　和郭功父韻送芝道人游隠静
觀音妙智力應感隨縁度芝師訪東坡寜辭萬里步道
義偶相契十年同去住行窮半世間又欲浮杯渡我願
焚囊鉢不作陳俗具㑹取却歸時只是而今路
　　贈江州景徳長老
白足髙僧解達觀安排春事滿幽欄不須天女來相試
總把空花眼裏看
　　追和沈遼項贈南華詩
善哉彼上人了知明鏡臺歡然不我厭肯致逺公材莞
爾無心雲胡為出岫來一堂安寂滅卒嵗扄蒼苔
　　辨才老師退居龍井不復出入軾往見之常出至
　　風篁嶺左右驚曰逺公復過虎谿矣辯才笑曰杜
　　子美不云乎與子成二老來往亦風流因作亭嶺
　　上名之曰過溪亦曰二老謹次辯才韻賦詩一首
日月轉雙轂古今同一丘惟此鶴骨老凛然不知秋去
住兩無礙人天曽挽留去如龍出山雷雨巻潭湫來如
珠還浦魚鼈争駢頭此生暫寄寓常恐名實浮我比陶
令愧師為逺公優送我還過溪溪水當逆流聊使此山
人永記二老遊大千在掌握寜有離别憂
　　辨道歌
北方正氣名祛邪東郊西應歸中華離南為室坎為家
先凝白雪生黄芽黄河流駕紫河車水精池産紅蓮花
赤龍騰霄驚盤蛇姹女含笑嬰兒呀十二樓瞰靈泉䨟
華池玉液隂交加子馳午前無停差三田聚寳真生涯
龜精鳯髓填谽谺天地駭有鬼神嗟一丹休别内外砂
長修久餌須升遐腸中澄結無餘柤俗骨變換顔如葩
哀哉世人争齒牙指偽為真正為哇輕肥甘美形驕奢
譎詭詐妄言矜誇遊魚在網免在罝一氣頓盡猶嘔啞
餘生所託誠棲槎九原枯髀如亂麻胡不割衆如鏌鎁
空與利名交撑拏胡不讓霜如文鍋可惜貪愛如漫洿
真心道意非不嘉飡金聞活非虚譁何須横議相疪瘕
衆口並發鳴羣鴉安知聚散同魚蝦自纒如繭居如蝸
日懐嗔喜甘籠笯其去死地猶獵猳吾恨爾見有所遮
海波或至驚井蛙烏輪即晩蟾影斜吾時俱覩超雲霞
　　陳守道
一氣混淪生復生有形有心即有情共見利欲飲食事
各有爪牙頭角争争時怒發霹靂火險處直在嵌巖坑
人偽相加有餘怨天真喪盡無純誠徒自取先用極力
誰知所得皆空名少微處士松栢寒蓬萊真人冰玉清
山是心兮海為腹陽為神兮隂為精渇飲靈泉水飢食
玉樹枝白虎化坎青龍離鎖禁姹女闗嬰兒樓臺十二
紅玻瓈金公木母相東西純鉛真汞星光輝烏升免降
無年期停顔卻老只如此哀哉世人迷不迷
　東坡詩集註巻十九
欽定四庫全書
　東坡詩集註巻二十
　　　　　　　　　　　　宋　王十朋　撰
　慶賀
　　秦少游夢發殯而𦵏之者云是劉發之柩是嵗發
　　首薦秦以詩和之劉涇亦作因次其韻
君看三代士執雉(次公士執雉出周禮宗伯以禽作六/摰疏云義取所守介而死不失其節)
本以殺身為小補居官死職戰死綏(縯禮戰者將/死鼔御死綏)夢尸
得官真古語(厚晉殷浩傳或問浩曰將蒞官而夢棺將/得財而夢糞何也浩曰官本臭腐故將官)
(而夢尸錢本糞土故將得/錢而夢穢時人以為名言)五行勝已斯為官官如草木
吾如土(次公五行以尅我者為官而先生止言官/如草木吾如土特取其可賤者言之爾)仕而
未禄猶賓客待以純臣盖非古餽焉曰獻稱寡君(援禮/記仕)
(未有禄者君有餽焉/曰獻使焉曰寡君)豈比公卿相爾汝(次公孔融與襧/衡為爾汝交又)
(杜詩忘形/到爾汝)世哀道微士失巳得喪悲歡反其故草袍蘆
箠相嫵媚飲食嬉遊事羣聚曲江船舫月燈毬(縯唐進/士開宴)
(嘗寄於曲江亭既撒饌則移樂/泛舟又有月燈閣打毬之㑹)是謂舞殯而歌墓看花
走馬到東野(厚孟郊字東野其及第詩曰春風/得意馬蹄疾一日看盡長安花)餘子紛
紛不足數(次公禰衡云餘/子碌碌莫足數)二生年少兩豪逸詩酒不知
軒冕苦故令將仕夢發棺勸子莫為官所腐塗車芻靈
皆假設(次公塗車芻靈言明/器也字出禮檀弓)着眼細看君勿誤時來聊
復一飛鳴進隱不須煩伍舉(援楚莊王即位三年不出/號令日夜為樂令國中曰)
(有敢諫者死無赦伍舉曰願有進隱曰有鳥在於阜三/年不蜚不鳴是何鳥也莊王曰三年不蜚蜚將沖天三)
(年不鳴鳴將驚人/舉退矣吾知之矣)
　　朱夀昌郎中少不知母所在刺血寫經求之五十
　　年去嵗得之蜀中以詩賀之
嗴君七嵗知念母憐君壯大心愈苦羨君臨老得相逢
喜極無言淚如雨不羨白衣作三公(次公史記儒林傳/序公孫𢎞以春秋)
(白衣為天子三公又/荀爽白衣作三公)不愛白日昇青天(次公史記始皇/本紀注引茅盈)
(内紀盈曽祖父䝉於華山/之中乘雲駕龍白日昇天)愛君五十着綵服兒啼却得
償當年(縯老萊子年八十衣綵/衣為小兒啼以悦親)烹龍為炙玉為酒鶴髪
初生千萬夀金馬詔書錦作囊白藤肩輿簾蹙繡感君
離合我酸辛此事今無古或聞長陵朅來見大姊(厚漢/武帝)
(母王太后微時為金王孫婦生女在長陵小市武帝立/自駕迎之直至其門家人驚恐女逃匿扶將出拜帝下)
(車泣曰大姊何藏之深也/載至長樂宫與俱謁太后)仲孺豈意逢將軍(援霍仲孺/以縣吏給)
(事平陽侯家與侍者衛少兒私通而生去病絶不相聞/久之去病既壯大為將軍擊匈奴至平陽見仲孺號曰)
(去病不早自知/為大人遺體也)開皇苦桃空記面(縯隋文帝外家吕氏/其家甚微帝顯後求)
(訪不知所在開皇初汝南郡上言有男子吕永吉/自稱有姑字苦桃嫁楊氏勘驗知是舅家而貴之)建中
天子終不見(厚代宗皇后沈氏生徳宗史思明再陷河/洛失后所在徳宗即位建中元年遥尊為)
(皇太后以睦王述為奉迎太后使分命/使臣周行天下終貞元之世無聞焉)西河郡守誰復
譏(援吳起出衛國門與其母訣囓臂而盟曰起不為卿/相不復入衛頃之其母死起終不歸後仕衛為西河)
(守/)潁谷封人羞自薦(次公鄭莊公寘母姜氏于城潁而/誓之曰不及黄泉無相見也既而)
(悔之潁考叔為潁谷封人聞之有/獻於公鄭伯用其説而母子如初)
　　賀陳述古弟章生子
鬱葱佳氣夜充閭(縯漢光武紀望氣者蘇伯阿曰氣佳/哉鬱鬱葱葱然賈充始生父逵曰後)
(當有充閭之慶故/以為名充字公閭)始見徐卿第二雛(厚杜詩徐卿二子/生絶竒又云丈夫)
(生兒有如此二雛者/名位豈肯卑微休)甚欲去為湯餅客(援唐明皇王后/恩寵日衰不自)
(安一日訴曰三郎獨不記阿忠脱新紫半/臂換一斗麫為生日湯餅邪上感然閔之)惟愁錯寫㺯
麞書(縯李林甫舅子姜度妻誕子林甫手書慶/之曰聞有弄麞之慶客視之皆掩口也)參軍新
婦賢相敵(厚晉王渾妻鍾琰生子濟他日濟趨庭而過/渾曰生子如此足慰人心琰曰若使新婦得)
(配参軍生子不翅如/此参軍謂渾弟瀹)阿大中郎喜有餘(援謝道韞嘗曰/一門叔父則有)
(阿大中郎盖/謂謝安也)我亦従來識英物試教啼哭定何如(縯桓/溫生)
(未朞溫嶠見之曰此兒有竒骨可試使啼及聞/其聲曰真英物也以其為温嶠所賞故名曰溫)
　　樂全先生生日以鐵拄杖為夀二首
先生眞是地行仙(次公楞嚴經言仙/之品有地行仙)住世因循五百年
每向銅人話疇昔故敎鐵柱鬬清堅入懐氷雪生秋思
倚壁蛟龍䕶晝眠(子仁退之赤藤杖歌空堂晝/眠倚牖户飛電著璧搜蛟螭)遙想人
天㑹方丈(縯維摩經言三萬二千師子座髙八萬/四千由旬入維摩方丈室中無所妨礙)衆中
驚倒野狐禪(次公野狐禪禪家之妖魔者任/傳燈録云臨濟野狐禪云云)
二年相伴影隨身(縯李白詩舉杯邀明月對影成/三人月既不解飲影徒隨我身)踏遍
江湖草木春擿石舊痕猶在眼閉門髙節欲生鱗畏途
自衛真無敵(縯莊子畏𨽻者若畏泥塗次公莊子畏/塗者十殺一人焉則必盛卒徒而後往)捷
徑爭先却累人(縯唐書盧藏用始隱終南山晚㣘權利/嘗謂司馬承禎曰此中大有佳處承禎)
(曰以僕視之仕/塗之捷徑耳)逺寄知公不嫌重筆端猶自斡千鈞(子/仁)
(先生嘗云凡人作文士須是筆頭/下挽得數萬鈞起方可以言文字)
　　次韻穆父尚書侍祠郊丘瞻望天光退而相慶引
　　滿醉吟
千章杞梓䕃雲天(厚史記貨殖傳山居千章之材左傳/云杞梓皮革自楚往也雖楚有材晉)
(實用/之)樗散誰收老鄭䖍(縯杜甫送鄭䖍詩鄭公樗散/鬢成絲酒後甞稱老畫師)喜
氣到君浮白裏(縯説苑魏文侯飲羣臣酒/曰飲不盡者浮以大白)豊年及我挂
冠前(援後漢逢萌挂冠東都城門歸遼/東又陶𢎞景脱朝服挂神武門)令嚴鐘鼔三更
月(厚杜詩中天懸明/月令嚴夜寂寥)野宿貔貅萬竈烟太息何人知帝
力(縯莊子堯時有老人擊壤而歌曰日出而作日/入而息鑿井而飲耕田而食帝何力於我哉)歸來
金帛看頳肩(次公退之城南聮/句刈熟擔肩頳)
　　郊祀慶成
帝出乘昌運(次公易帝/出乎震)天心予太平文章三代繼(任漢/紀贊)
(文章有三/代之風)制作七年成(次公是歳壬申元祐七年/哲宗皇帝即位之七年也)大祀
乾坤合(縯言合祭/天地也)剛辰日月明(厚剛辰剛日也禮記言/外事用剛日内事用柔)
(日/)泰壇朝掃地(次公禮記曰燔柴於泰壇祭天/也又曰掃地而祭於其質也)魄寳夜
垂精(厚晉書天文志鈎陳口中一星曰天皇大帝其神/曰耀魄寳而前漢天文志贊云日月周煇星辰垂)
(精/)仰御圓蒼盖環觀海岳城北流吞朔易(縯言黄河順/流於北也書)
(云平在朔易乃/北方之地也)西極落欃槍(次公言西夏寧静也攙搶/妖星名出則兵見故也)
升燎靈光答(次公言燔/柴之烟也)回鑾瑞霧迎需雲徧枯槁解雨
達勾萌(厚周易需卦雲上於天需又解卦天地解而雷/雨作雷雨作而百穀草木皆甲拆又禮記月令)
(云勾者畢出/萌者盡達)可頌非天徳因箴亦下情(次公詩庭燎/因以箴之也)民
言知可酌(厚禮記坊記上酌/民言則下天上施)帝謂本無聲(次公詩帝謂/文王又云上)
(天之載無/聲無臭)富國因崇儉蘄年在好生(次公周禮曰以祈/年而漢有祈年觀)
(書曰好生之/徳洽於民心)無心斯格物克已自消兵(唐書蕭俛當國/謂四方無虞遂)
(議太平事乃密詔天下鎮/兵逃亡不補謂之銷兵)化國安新政孤臣返舊耕(次/公)
(王符論化國/之日舒以長)還將清廟什留與野人賡(次公清廟祀/文王之詩也)
　　次韻王仲至喜雪御筵
三軍喜氣鑠飛花(縯唐摭言李紳鎮揚州請章孝標賦/春雪詩云六出花飛處處飄黏牕拂)
(砌上寒條朱門到曉難/盈尺盡是三軍喜氣銷)睡起空驚月在沙未集驊騮金
騕䮍(厚漢武帝鑄金作馬蹄狀謂之金褭蹄其後/杜詩云駿馬時看金騕褭佳人屢出董嬌嬈)故殘
鳷鵲玉横斜(次名鳷鵲漢殿名杜甫宣政殿退朝詩云/雪殘鳷鵲亦多時玉横斜雪殘之貌也)
偶還仗内身如寄尚憶江南酒可賒宣勸不多心自醉
(次公劉寛傳嘗於帝前被酒醉伏帝問太尉醉邪/寛仰對曰臣不敢醉但任重責大憂心如醉也)强扶
衰白拜君嘉(縯左傳襄四年穆叔如晉晉侯享之歌鹿/鳴之三三拜曰鹿鳴君所以嘉寡君也敢)
(不拜/嘉)
　　表弟程徳孺生日
仗下千官散紫庭時聞小語説蘇程長身自昔傳甥舅
夀骨遥知是弟兄(予與君皆夀骨貫耳班列中多指/予二人不問而知其為中表也)曽
活萬人寧望報(君在楚州予在杭州/皆遇飢嵗活數萬人)秖求五畝却歸耕
四朝遺老凋零盡(次公此詩是元祐八年作乃哲宗時/也言四朝則是仁宗英宗神宗哲宗)
(為四朝逆數甲子盖三四十年事則程徳/孺當是時自出仕而來乃四朝之臣矣)鶴髪他年㡬
箇迎
　　子由生日以檀香觀音像及新合印香銀篆盤為
　　夀
旃檀婆律海外芬(縯婆律出波斯國膏香在木心中厚/酉陽雜俎一木五香根旃檀節沉香)
(花鷄舌葉藿膠薰陸又云龍脛香出婆利國有婆律樹/髙八九丈瘦者出龍脛香肥者出婆律香次公按本草)
(云婆律香出婆律國/與龍脛同生一樹也)西山老臍栢所薰(厚唐本草麝生/中臺川谷陶隱)
(居云形似麞常食栢葉故嵇/康養生論云麝食栢而香也)香螺脱黶來相羣(援香螺/脱黶甲)
(香也能/聚衆香)能結縹緲風中雲一燈如螢起微焚何時度盡
繆篆紋(厚前漢藝文志漢興太史試學童以六體為古/文竒□篆書繆篆蟲書音義立繆篆謂其文屈)
(曲纒繞所以/摹印章也)繚繞無窮合復分東坡持是夀卯君(次公/卯君)
(子由也子由/已夘生故云)君少與我師皇墳(次公皇墳言三皇/之書三墳是也)㫄資
老聃釋迦文共厄中年㸃蠅蚊(縯退之詩朝蠅不須驅/暮蚊不須拍蠅蚊滿八)
(區可盡與相格厚前漢楊震死詔䇿曰震正/直是與俾匡時政而青蠅㸃素同兹在藩)晚遇斯須
何足云(子仁白樂天曲江感秋詩/晚遇何足言白髪映朱紱)君方論道承華勛(援/韓)
(詩方今向升平/元凱承華勛)我亦旗鼓嚴中軍(次公先生盖自/言作帥定州也)國恩
當報敢不勤但願不為世所醺邇來白髪不可耘問君
何時返鄉枌(厚謝靈運詩揮手告鄉曲三載期歸旋且/為樹枌檟無令孤願言又劉禹錫上武相)
(公書一身主祀萬里望枌榆之鄉次公漢髙祖少時祭/枌榆之社及移新豊亦立焉故後人用枌榆字為鄉曲)
(也/)收拾散亡理放紛此心實與香俱焄聞思大士應已
聞(厚楞嚴經云觀世音/從聞思修入三摩地)
　　借前韻賀子由生第四孫斗老(借子由浴/罷詩韻)
今日散幽憂(縯莊子堯以天下讓許由許由不受又讓/於子州支父子州支父曰我適有幽憂之)
(病方治之未/暇治天下也)彈冠及新沐(厚楚詞新沐/者必彈冠)況聞萬里孫已
報三日浴朋來四男子大壯泰臨復(次公易復卦朋來/無咎為其有四男)
(子故使大壯泰臨復盖一陽生則為復二陽/生則為臨三陽生則為泰四陽生則為大壯)開書喜見
面未飲春生腹(厚白樂天家醖詩捧疑明水/従空化飲似陽和滿腹春)無官一身
輕有子萬事足舉家傳吉夢(援詩吉夢維/何維熊維羆)殊相驚凡目
爛爛開眼電(縯晉書戎眼爛爛如/巖下電謂王戎也)磽磽峙頭玉(李賀詩/云頭玉)
(磽磽眉裊翠杜/郎生得真男子)但令彊筋骨可以耕衍沃(次公左傳有/云春耕衍沃)
不須富文章端解耗紙竹君歸定何日我計久巳熟長
留五車書(厚莊子謂恵子/多方其書五車)要使九子讀(吾與子由共/九男孫矣)簞
瓢有内樂軒冕無流曯人言适似我(次公适則子/由之幼子也)窮達
巳可卜蚤謀二頃田莫待八州督(吾前後/典八州)
　　子由生日
上天不難知好惡與我一方其未定間(次公申包胥曰/人衆者勝天天)
(定亦能/勝人)人力破隂隲(縯洪範惟天隂隲下民註云隲/定也天不言而嘿定下民也)少
忍待其定報應真可必季氏生而仁觀過見其實端如
栁下惠焉往不三黜天有時而定夀考未易畢兒孫七
男子(三子/四孫)次第皆逢吉(厚洪範身其康/强子孫其逢吉)遥知設羅門(次/公)
(鄭當時傳載翟公為廷尉賓/客填門及廢門外可設雀羅)獨掩懸磬室(厚左傳曰室/如懸罄野無)
(青/草)囘思十年事無愧篋中筆(次公杜詩篋中有/舊筆情至時復援)但願白
髪兄年年作生日
　　以黄子木拄杖為子由生日之夀
靈夀扶孔光(縯前漢孔光為太師太后招曰國之將/興尊師重傅其令太師毎朝賜靈夀杖)菊
潭飲伯始(厚盛𢎞之荆州記菊水出穰縣芳菊被水甘/香谷中皆飲此水而夀太尉胡廣所患風疾)
(休沐南歸常飲此水後/疾遂瘳胡廣字伯始)雖云閒草木豈樂蒙此恥(次公/孔光)
(胡廣二人皆畏懦諂諛/之人故云草木䝉恥)一時偶收用千載相瘢疻海南
無佳植野果名黄子堅瘦多節目(厚晉書庾凱見和嶠/嘆曰森森如千丈松)
(雖磥砢多節目施之/大厦有棟梁之用)天材任操倚嗟我始剪裁世用或
縁此貴從老夫手往配先生几相從歸故山不愧仙人
杞(本草拘杞一/名仙人杞)
　　元豐四年十二月二十日謁王文甫於江南岸坐
　　上得陳季常書報是月四日陜西奏种諤領兵入
　　界殺西夏六萬餘人獲馬六十匹衆喜抃唱樂各
　　飲一巨觥
聞説官軍取乞誾將軍旗鼓捷如神故知無定河邉柳
得共中原雪絮春(子仁按王立之詩話云東坡在黄時/有一詩云漢家將軍一文佛詔賜天)
(池八尺龍露布朝馳玉闗塞捷書夜到甘泉宫似聞指/揮築上郡已覺談笑無西戎故臣不見天顔喜但驚草)
(木皆春容其後作謝賜御書詩復用其問數句立之/所記如此今集中皆無有疑其非全篇故附見於此)
　　獲果荘二十韻(子仁按先生謝御書詩自註云時/熈河新獲果荘當在元祐之初)
青雲有逋寇白首已窮妖竊據臨洮郡潛通講渚橋廟
謀周召虎邉師漢班超堅壘千兵破連航一炬燒擒姦
從窟穴奏捷上烟霄詭異人圖像歡娯路載謠干誅非
一事伐叛自先朝(縯倣杜詩偷生惟/一老伐叛已三朝)取道經陵寢前期
告廟祧西來聞㡬日面縛見今朝二聖臨雲陛千官溢
海潮載囚車轣轆失主馬蕭條(縯老杜病馬行失主錯/莫無晶光又云毛暗蕭)
(條連/雪霜)横拜如蹲犬胡裝尚衣貂理卿辭具服譯長舌初
調緩死恩殊厚求生尾屢搖(縯太史公言猛虎在陷/穽之中摇尾而求食)慈
仁逢太母寛厚載唐堯赤手眞擒虎和羮未賜梟(縯漢/東觀)
(故事常五月五日作梟羮以/賜百官梟惡鳥欲絶其倫也)藁街虛授首東市偶全腰
(縯三輔録言長安城中有藁街陳湯斬郅支單于懸/頭藁街晁錯衣朝衣斬東市左傳有得全腰領幸也)困
獸何須殺遺雛或可招威聲西振夏武節北通遼帝道
有强弱天時或長消羌情防報復軍勝忌矜驕慎重闗
西將竒功勿再要
　　太夫人以無咎生日置酒畱予夜歸書小詩賀上
夀樽餘􁏏到朋簪要與郎君語夜深敢請阿婆開後閣
井中車轄任浮沈(申之前漢陳遵嗜酒每大飲賓客滿/堂輒闗門取客車轄投井中雖有急)
(終不/得去)
　傷悼
　　同年程徳林求先墳二詩(仔徳林/名筠)
　　　思成堂
宰樹連山谷(師公羊僖三十三年秦伯伐鄭百里子與/蹇叔子諫秦伯怒曰若爾之年者宰上之)
(木拱矣爾曷知/出師云宰冢也)祠堂照路隅養松無觸鹿(縯許孜於二/親墓所列植)
(松亘五六里時有鹿犯其栽松孜悲歎曰鹿獨不念我/乎明日忽見鹿為猛獸所殺置所犯栽下倬唐褚無量)
(以母喪而廬墓有鹿犯所植松栢無量號訴曰山/林不乏忍犯吾瑩樹邪自是羣鹿馴擾不復棖觸)助祭
有馴烏(縯蕭放居喪廬前有一慈烏/毎到臨時舒翼悲鳴以助哀)歸夢先寒食兒啼
到白須(次公取老萊子斑衣/兒啼於二親之前)遙知鄰里化醉叟道争扶
　　　歸真亭
舊笑桓司馬(縯宋司馬桓魋為石槨三/年不成孔子曰不如速朽)今師鄭大夫(厚/晉)
(杜預傳遺言邢山上有冡云是鄭大夫祭仲或云子産/墓連山體南北為正而邪東北向新鄭城意不忘本隧)
(道惟塞其後而空其前不填之示藏無珍寳不取於重/深也山多美石不用必取有水自然之石以為冡藏貴)
(不勞工巧而此石不入世用也君子尚其冇情小人無/利可動吾自表營洛陽城東首陽之南將來兆域儀制)
(取法鄭大夫欲/以儉自完耳)不知徂嵗月空覺老松梧祭禮傳家法
阡名載版圖(次公前漢原涉傳初武帝時京兆尹曹氏/𦵏茂陵民謂其道為京兆阡涉慕之遂買)
(地開道立表暑曰南陽阡/人不肯從謂之原氏阡)㑹㸔千冢誄木杪見龜趺(縯/龜)
(趺碑制也喪𦵏今五品以上螭首龜趺子/敬王直方詩文發源云龜趺碑座者也)
　葉待制求先墳永慕亭詩
靈區有異産化國無潛珍(厚王符潛夫論云化國之日/舒以長又賈誼云沕淵潛以)
(自珍/也)承平百年間簪纓半齊民建溪富竒偉葉氏初隱
淪(厚顔延年詩立俗迕/流議尋山洽隱淪)森然見喬木其下維徳人(次公/徳人)
(指言先墳中人也莊子/徳人者居無思行無慮)佳哉鬱葱葱(縯後漢光武紀論/望氣者蘇伯阿見)
(舂陵郭唶曰氣佳/哉鬱鬱葱葱然)氣若鳯與麟聫翩出儒將豈惟十朱
輪(援前漢楊惲云家方隆/盛時乗朱輪者十人)新松無鹿觸舊栢有烏馴(厚/北)
(史蕭放字希逸居喪廬前有二慈烏各集一樹為巢日/午巳前馴庭飲啄自午以後不下樹每日臨時舒翼悲)
(鳴有以/助哀也)待翁歸上冡淚葉乃肯春(厚晉書王裒父儀為/司馬文王所殺裒常)
(至墓所拜跪攀折悲號涕淚着樹樹為之枯子仁/孟郊樂府薄命妾云北山有䕷蕪淚葉長不乾)
　　悼朝雲詩(并引/)
　紹聖元年十一月戲作贈朝雲詩三年七月五日朝
　雲病亡於恵州葬之棲禪寺松林中東南直大聖塔
　予既銘其墓且和前詩以自解朝雲始不識字晚忽
　學書粗有楷法盖嘗從泗上比丘尼義沖學佛亦畧
　聞大義且死誦金剛經四句偈而絶
苗而不秀豈其天不使童烏與我𤣥(厚楊子育而不苖/者吾家之童烏乎)
(九齡而與我𤣥文次公此言朝雲/所生之子幹兒未百日而亡也)駐景恨無千嵗藥贈
行惟有小乘禪(援宗宻禪師有小乗禪/大乗禪最上乗禪之論)傷心一念償前
債彈指三生㫁後縁(次公一念三/生皆出佛書)歸卧竹根無逺近(任/杜)
(詩共醉終/同卧竹根)夜燈勤禮塔中仙(次公塔中仙指/言大聖塔也)
　　過永樂文長老已卒
初驚鶴瘦不可識旋覺雲歸無處尋三過門間老病死
(縯佛為太子遊諸城門/見生老病死遂出家)一彈指頃去來今(師謂過去見/在未來三世)
(也/)存亡慣見渾無淚鄉井難忘尚有心欲向錢塘訪圎
澤葛洪川畔待秋深(縯李源居洛陽恵林寺與僧圓澤/遊甚宻一日相約遊青城蛾眉舟)
(次南浦見婦人錦襠而汲者澤泣謂源曰婦人孕三嵗/矣吾當為之子無可逃者後十二年中秋月夜杭州天)
(竺寺外當與公相見至暮澤亡而婦乳源後自洛適吳/至所約聞葛洪川畔牧童扣角而歌曰三生石上舊精)
(䰟賞月吟風不要論慙愧情人逺相訪此身雖異性長/存源問澤公徤否答曰李公真信士然俗緣未盡慎勿)
(相近又歌曰身前身後事茫茫欲話因縁恐斷腸/呉越山川尋已遍却囘烟棹上瞿塘遂去不復見)
　　去年秋偶遊寳山上方入一小院閴然無人有一
　　僧隱几低頭讀書與之語漠然不甚對問其鄰之
　　僧曰此雲闍黎也不出十五年矣今年六月自常
　　潤還復至其室則死葬數月矣作詩題其壁
雲師來寳山一住十五秋讀書常閉户客至不舉頭去
年造其室清坐忘百憂我初無言説師亦無對酬今年
復扣門空房但颼飀云已滅無餘(縯佛入無/餘湼槃)薪盡火不
留(縯莊子指窮於為薪/火傳也不知其盡也)却疑此室中常有斯人不所遇
孰非夢事過吾何求
　　陸龍圖詵挽詞(尭卿詵字介夫熙寧己酉年以龍/圖閣直學士右諫議大夫集英殿)
　　　(修撰知/成都府)
挺然直節庇峩岷謀道從來不計身屬纊家無十金産
(師禮喪記屬纊以俟絶氣註云纊即今之新綿易動摇/置口鼻之上以為候又揚雄傳家産不過十金雖無儋)
(石之儲/吳如也)過車巷哭六州民(師晉羊祜卒南州人聞羊祜/喪莫不號慟罷市巷哭者聲)
(相接其徳/所感如此)塵埃輦寺三年别樽俎岐陽一夢新(堯卿東/坡與介)
(夫相别於京師而㑹/於鳯翔故詩及之)他日思賢見遺像不論宿草更沾
巾(成都有思賢閣畫諸公像縯/禮朋友之墓有宿草而不哭)
　　胡完夫母周夫人挽詞(堯卿完夫名宗愈常州人/武平之子嘗為尚書左丞)
柏舟髙節冠鄉鄰(厚詩柏舟共姜自誓也衛世子共姜/蚤死其妻守義父母欲奪而嫁之誓)
(而不/許)絳帳清風聳縉紳(縯苻堅就韋逞母宋氏立講堂/置生員百二十人隔絳紗幔而)
(授業號為/宣文君)豈似凡人但慈母能令孝子作忠臣(倬南史/劉敬宣)
(性至孝桓序謂其父牢之曰此兒/非為家之孝子必為國之忠臣)當年織屨隨方進(援/翟)
(方進辭其母至京師授經母憐/其幼隨之長安織屨以給方進)晩節稱觴見伯仁(厚晉/周顗)
(字伯仁母李氏字絡秀中興時顗等並列顯位嘗冬至/絡秀舉觴賜三子曰吾昔渡江跣足無所不謂爾等皆)
(貴在吾/目前)囘首悲涼便陳迹(次公王羲之蘭亭記/俛仰之間已為陳迹)凱風吹
盡棘成薪(厚詩凱風自南吹彼棘/薪註棘薪其成就者)
　　姚屯田挽詞
京口年來耆舊衰(次公京口在潤州姚屯田必潤州人/也欽夫晉習鑿齒著襄陽耆舊傳)
高人淪喪路人悲空聞韋叟一經在(援前漢韋賢其子/𤣥成皆以明經厯)
(位丞相齊魯諺云遺子黄/金滿籯不如教子一經)不見恬侯萬石時(縯前漢石/奮子慶諡)
(曰恬侯景帝時石君及四子/皆二千石人號奮為萬石君)貧病只知為善樂(縯後漢/東平王)
(蒼對明帝曰/為善最樂)逍遥却恨棄官遲七年一别真如夢猶記
蕭然瘦鶴姿
　　哭歐公孤山僧惠思示小詩次韻(熈寧九年壬子/作邦衡杭州圖)
　　　(經云孤山去/錢塘治四里)
故人已為土(次公莊子上見/光而下為土)衰鬢亦驚秋猶喜孤山下
相逢説舊游
　　弔天竺海月辨師三首
欲尋遺迹彊沾裳本自無生可得亡(縯張湛列子註云/本自無生故曰不)
(死/)今夜生公講堂月滿庭依舊冷如霜(厚劉禹鍚詩生/公説法鬼神聴)
(身後空堂夜不扄髙坐寂寥/塵漠漠一方明月可中亭)
生死猶如臂屈伸情鍾我輩一酸辛(縯王衍嘗喪幼子/山簡弔之悲不自)
(勝簡曰懐抱中物何至此衍曰太上忘/情最下不及情情之所鍾正在我輩)樂天不是蓬萊
客(援白樂天詩云海山不是/吾歸處歸則須歸兠率天)慿仗西方作主人(厚樂天/又與果)
(上人訣别詩云不須惆悵/從師去先請西方作主人)
欲訪浮雲起滅因(厚維摩詰言是身/如浮雲須臾便滅)無縁却見夢中身
安心好住王文度(縯王坦之初與沙門竺法師甚厚每/共論幽明報應便要先死者當報其)
(事後法師來云貧道已死罪福皆不虛惟/當勤修道徳以升濟幽明耳言訖不見)此理何須更
問人
　　孔長源挽詞二首
少年才氣冠當時晚節孤風益自竒君勝宜為夫子後
(縯唐孔戡字君勝夫子三十/八世孫見韓退之與作墓誌)林宗不愧蔡邕碑(厚世説/蔡伯喈)
(為郭林宗作碑頌謂盧子幹/曰吾與冇道作碑頌獨無愧)南荒尚記誅元惡東越誰
能事細兒(次公尚書元惡大憝/退之詩魯連細兒黠)耆舊如今幾人在為吾
無憾為時悲
小堰門頭柳繫舩(尭祖小堰門杭州門也按/圖經在仁和縣一十三里)吳山堂上
月侵筵(尭祖即有/美堂也)潮聲半夜千巖響詩句明朝萬口傳
(長源自越過杭夜飲有美堂上聨句長源曰天/目逺隨雙鳯落海門遥蹙兩潮趨一坐稱善)豈意日
斜庚子後(援賈誼鵩賦曰單閼之嵗四/月孟夏庚子日斜鵩集于舎)忽驚嵗在巳辰
年(縯鄭𤣥夢孔子告之曰起起今年嵗在辰明年嵗在/已既寤以䜟合之曰辰為龍已為蛇嵗至龍蛇賢人)
(嗟知命/當終矣)佳城一閉無窮事(縯滕公夏侯嬰常駕至東都/門馬悲鳴踣地得石槨有字)
(曰佳城鬱鬱三千年見/白日吁嗟滕公居此室)南望題詩淚灑淺
　　余主簿母挽詞
閨庭蘭玉照鄉閭(縯謝𤣥傳曰叔父安嘗曰子弟亦何/豫人事而正欲使其佳𤣥曰如芝蘭)
(玉樹欲使生/於堦庭爾)自昔雖貧樂有餘豈獨家人在中餽(縯易/家人)
(無攸遂/在中餽)却因麟趾識闗雎(縯麟之趾闗/雎之應也)雲軿忽巳歸仙
府喬木依然擁舊廬忍把還鄉千斛淚一時灑向老萊
裾(厚老萊子事父母孝年/七十而衣綵於父母前)
　　張文裕挽詞(堯卿/名㨗)
高才本出朝廷右(次公前漢晁錯對䇿漢庭/臣無出其右遂為第一)能事方推
徳業餘每見便聞曹植句(次公曹子建善詩且有七步/之敏鍾嶸嘗評其詩曰植詩)
(原出於國風其氣骨髙竒詞采華茂情兼雅怨體備文/質真超逸今古卓爾不羣師魏陳思王植字子建年十)
(嵗餘誦讀詩論及詞賦數十萬言善屬文太祖嘗視其/文曰汝倩人耶跪曰言出為論下筆成章顧當面試柰)
(何倩/人)至今傳寳魏華書(次公魏華河南人善書其字如/禇河南而用筆開澗有豆盧公)
(神道碑見於世倬華王/徽之外孫善草𨽻書)濟南名士新凋喪(縯杜詩海内/此亭古濟南)
(名士/多)劒外生祠已潔除欲寄西風兩行淚依然喬木鄭
公廬(厚北海相孔融過密縣為/鄭𤣥特立一鄉曰鄭公鄉)
　　同年王仲甫挽詞
先帝親收十五人(尭卿仁宗天聖七年詔復制科八年/得何詠富弼景祐元年得呉育蘇紳)
(張方平其後得余靖林億魯宗道尹洙田况王/中甫錢易純老二父子公與子由共十五人)四方争
看擊鵬鵾如君才業真堪用顧我衰遲不足論出處升
沉十年後死生契濶㡬人存(子仁詩曰死生契濶與子/成説任杜詩他時一笑後)
(今日㡬/人存)他時京口尋遺跡宿草猶應有淚痕(仁宗朝賢/良十五人)
(今惟富鄭公張宣徽錢純老及余與舎弟/在爾縯禮曰朋友之墓有宿草而不哭焉)
　　蘇潛聖挽詞(尭卿潛聖名泳成都新繁人慶厯二/年楊寘榜登第嘗知乾州又知卭州)
　　　(以職方郎中致仕年六十餘卒有三子其中子/名槩年十八嘉祐四年劉暉榜登第終著作郎)
妙齡馳譽百夫雄(子仁詩黄鳥百夫之特師文選王/仲宣詩生為百夫雄死為壯士規)晚
節忘懐大隱中(縯大隠隠朝市/小隱隱山林)悃愊無華真漢吏(厚後/漢章)
(帝詔曰安静之/吏悃愊無華)文章爾雅稱吾宗(援公孫𢎞言臣謹按/詔書律令下者文章)
(爾雅訓/詞深厚)趨時肯負平生志有子還應不死同惟我閒思
十年事數行老淚寄西風
　　京師哭任遵聖(尭卿名孜字遵聖嘗/為寺丞卒於京師)
十年不還鄉兒女日夜長豈惟催老大漸復成凋喪每
聞耆舊亡涕泫聲輒放老任况竒逸先子推輩行文章
少得譽詩語尤清壯(厚晉阮籍傳帝讓九錫公卿將勸/進使籍為其詞詞甚清壯為世所)
(重倬陸士衡文賦銘博約/而温潤箴頓挫而清壯)吏能復所長談笑萬夫上自
喜作劇縣(縯袁甫嘗詣何勗自言能為劇縣勗問惟欲/宰縣不知臺閣何也甫曰人各有能與不能)
偏工破豪黨奮髯走猾吏(援前漢朱博傳新視事掾吏/皆移病卧博問其故奮髯抵)
(几曰齊兒欲以/此為風俗也)嚼齒對姦將(次公唐張巡守睢陽/裂眥血面齧齒皆碎)哀哉
命不偶每以才得謗竟使落窮山青衫就黄壤宦遊久
不樂江海永相望退耕本就君時節相勞餉(師前漢楊/惲曰嵗時)
(伏臘斗/酒相勞)此懐今不遂歸見纍纍𦵏(次公丁令威何/不學仙塚纍纍)望哭
國西門(縯謝安既死甥羊曇/至西州門慟哭而去)落日銜千嶂平生惟一子
抱負珠在掌(尭卿杜子美寄漢中王戲其/新誕子詩掌中貪見一珠新)見之齠齓中
已有食牛量(厚尸子言虎豹之子雖/未成文巳有食牛之氣)他年如入洛生死
一相訪(師韓愈岳陽樓别竇司直詩/行當挂其冠生死君一訪)惟有王濬沖心知
中散狀(縯嵇紹中散大夫康之子也紹始入洛或謂王/戎曰昨於稠人中始見嵇紹昂昂如野鶴之在)
(鷄羣戎曰君復未見/其父爾濬沖戎字)
　　哭刁景純(堯卿名約字景純天/聖二年登進士第)
讀書想前輩每恨生不早紛紛少年埸猶得見此老此
老如松栢不受雪霜槁直従毫末中自養到合抱(縯老/子曰)
(合抱之木/生於毫末)宏材乏近用(厚後漢范曄之言曰器博/者無近用道長者其功逺)千嵗
自枯倒文章踰正始(縯正始魏齊王年號時何晏以才/秀知名好莊老言作道徳論及諸)
(文賦數十篇王弼好論儒道詞才辨逸文詞不如晏天/下翕然宗之由是名理之學盛衍厚晉衛玠傳與王敦)
(相見敦謂謝鯤曰昔王輔嗣吐金聲於中朝此子復玉/振於江表微言之緒絶而復續不意永嘉之末復聞正)
(始之/音)風節貫華皓平生為人耳自為薄如縞是非雖難
齊反覆看愈好前年旅吳越把酒慶夀考扣門無晨夜
百過迹未掃但知從徳公未省厭丘嫂(援漢髙祖微時/與客過其丘嫂)
(食嫂厭叔與客俱來陽為羮盡/轢釜巳而視釡有羹由是怨嫂)别時公八十後㑹知難
保昨日故人書連年喪翁媪(景純妻/先亡)傷心范橋水漾漾
舞寒藻華堂不見人瘦馬空戀皁我欲江東去瓠樽酌
行潦(師左氏潢汙行潦/之水可薦於鬼神)鏡湖無賀監慟哭稽山道(縯賀/知章)
(請為道士上賜鏡湖一曲李/詩嵇山無賀老却棹酒船回)忍見萬松岡荒池沒秋草
　　弔李臺卿(并序/)
　李臺卿字明仲廬州人貌陋甚性介不羣而博學彊
　記罕見其比好左氏有史學考正同異多所發明知
　天文律厯千嵗之日可坐數也軾謫居黄州臺卿為
　麻城主簿始識之既罷居於廬而曹光州寅甫以書
　報其亡臺卿光州之妻黨也
我初未識君人以君為笑垂頭老鸛鶴(縯唐史裴寛傳/韋詵有女擇所)
(宜歸見裴寛而悦之許妻以女歸語妻曰常求佳壻今/得矣明日集其族使觀之時寛衣碧瘠而長既入族人)
(皆笑呼為/碧鸛雀)烟雨霾七竅(次公莊子之言混沌日/人皆有七竅子獨無有)弊衣來
過我危坐若持釣(次公管子弟子職曰危坐向師又莊/子釣於濮水楚王使大夫二人往見)
(焉莊子持/竿不顧)禇裒半面新(厚禇裒有器識庾亮大㑹州府/人士孟嘉坐次甚逺裒問亮聞)
(江州有孟嘉其人何在亮曰在坐卿但自覔裒厯觀指/嘉謂亮曰此君小異將無是乎亮欣然而笑喜裒得嘉)
(竒嘉為裒所得乃益器焉次公後漢應奉/見造車匠門間半面他日路逢而識之)鬷蔑一語妙
(援晉叔向適鄭鬷蔑惡欲觀叔向從事之收器者而往/立於堂下一言而善叔向將飲酒聞之曰必鬷明也下)
(執其手以上曰子若/無言吾㡬失子矣)徐徐涉其瀾極望不得徼却觀元
嫵媚(縯唐太宗曰人言魏徴舉/動疎慢我但見其嫵媚爾)士固難輕料(次公史記/范雎傳侯)
(嬴曰人固未易/知知人亦未易)看書眼如月罅隙靡不照我老多遺亡
(倬南史劉杳字士深博綜羣書沈/約任昉以下毎有遺忘皆訪問焉)得君如再少縱横通
雜蓺甚博且知要所恨言無文(子仁孔子曰言之/不文行之不逺)至老
幽不耀其生世莫識已死誰復弔作詩遺故人庶免俗
子譙
　　曹既見和復次其韻
造物本兒嬉(縯唐書杜審言病武平一省/候答曰甚為造化小兒相苦)風噫雷電笑
(次公莊子大塊噫氣其名為風神仙傳天公與玉女投/壺梟而脱誤不接者天為之笑而别説謂乃所以為電)
(也/)誰令妄驚怪失匕號萬竅(厚曹操從容謂劉先主曰/今天下英雄惟使君與操)
(爾本初之徒不足數也先主方食失匕筯于時正當雷/震因謂操曰一震之威乃至於此任莊子云是惟無作)
(作則萬/竅怒號)人人走江湖一一操網釣偶然連六鼇(師列子/龍伯之)
(國有大人一/釣而連六鼇)便謂此手妙空令任公子(次公莊子任公/子為大釣巨緇)
(五十轄以為鉺蹲平㑹稽投竿/東海旦旦而釣朞年不得魚)三嵗蹲海徼長貧固不
辭(子仁漢書張負曰豈有/美如陳平而長貧者乎)一死實未料(子仁諸葛亮與/司馬宣王對壘)
(渭南亮死軍退人為之語曰死諸葛走/生仲達宣王曰吾便料生不料死也)難將蓍草算除
用佛眼照何人嗣家學恨子兒尚少嗟我與曹公衰世
老不要空言今無救竒志後必耀(次公博物志言乘槎/者云此人有竒志)
吟工五字詩義重千金弔收藏慎勿出免使羣兒譙(子/仁)
(退之詩不知羣兒/愚那用故謗傷)
　　孔毅父妻挽詞
結褵託初歡(縯詩東山親結其褵九十其/儀其新孔嘉其舊如之何)同穴期晚嵗
(厚詩大車糓則異室死則/同穴謂予不信有如皦日)擇夫得溫嶠(援世説云晉溫/嶠姑有女屬嶠)
(覔婚嶠自有婚意答曰佳壻難得如嶠云何姑曰何敢/希汝比也後日嶠報姑云巳得壻矣門地壻身不減嶠)
(因下玉鏡臺一枚姑大喜既交㛰禮畢姑女披/紗扇撫掌大笑曰我固疑是老奴果如所卜)生子勝
王濟(縯晉王渾妻鍾氏字琰適渾生濟渾嘗共談濟趨/庭而過渾欣然曰生子如此足慰人心琰笑曰若)
(使新婦得配參軍生子固不/啻如此參軍謂渾中弟瀹也)髙風相賓友(次公左傳冀/缺耨其妻饁)
(之敬相/待如賓)古義仍兄弟(次公詩燕爾新/昬如兄如弟)從君吏隱中(次公/汝南)
(先賢傳郭欽吏/隠於蟻坡之陽)窮達初不計云何抱沈疾俯仰便一世
幽隂凄房櫳芳澤在巾袂百年縦得滿此路行亦逝那
將有限身長瀉無益涕君文照今古不比山石脆當觀
千字誄寧用百金瘞
　　任師中挽詞
大任剛烈世無有疾惡如風朱伯厚(縯後漢朱震字伯/厚時為言曰車如)
(鷄棲馬如狗疾/惡如風朱伯厚)小任溫毅老更文聰明慈愛小馮君(厚/前)
(漢馮野王與弟立相代為上郡太守吏民歌之曰大馮/君小馮君兄弟繼踵相因循聰明賢智惠吏民政如魯)
(衛徳化均周公/康叔猶二君)兩任才行不須説疇昔並友吾先人相
看半作晨星沒可憐太白與殘月(援退之詩東方未明/大星没獨有太白配)
(殘/月)大任先去塜未乾小任相繼呼不還彊寄一樽生死
别樽中有淚酒應酸貴賤賢愚同盡耳(次公白樂天詩/賢愚貴賤同歸)
(盡北邙塜/墓髙嵳峩)君今不盡縁賢子人間得喪了無慿只有天
公終可倚
　　鄧忠臣母挽詞(尭卿忠臣/字慎思)
微生真草木無處謝天力慈顔如春風不見桃李實古
今抱此恨有志俯仰失公子豈先知戰戰嘗惜日吾君
日月照委曲到肝膈哀哉人子心吾何愛一邑家庭拜
前後(子仁公羊傳曰周公何以稱太廟于魯封魯/公以為周公也周公拜乎前魯公拜乎後)粲然
發笑色(縯穀梁傳楚/軍粲然皆笑)豈比黄壤下焚瘞千金璧若人道
徳人視此亦戲劇聊償曾閔意遽與仙佛寂孤纍卧江
渚(次公揚雄反騷謂屈原/為湘纍注謂囚者為纍)永望墳墓隔作詩相楚挽感
慟淚再滴
　　徐君猷挽詞(尭卿君猷/知黄州卒)
一舸南遊遂不歸清江赤壁照人悲請看行路無從涕
(縯孔子之衛遇舊館人之喪入而/哭之哀出曰子惡乎涕之無從也)盡是當年不忍欺(厚/史)
(記子產治鄭/民不忍欺)雪後獨來栽柳處竹間行復採茶時山城
散盡樽前客舊恨新愁只自知
　　去嵗九月二十七日在黄州生子名遯小名幹兒
　　頎然穎異至今年七月二十八日病亡於金陵作
　　二詩哭之
吾年四十九羈旅失幼子(子翬按年譜元豐七年先生/年四十九在黄三月量移汝)
(州/)幼子真吾兒眉角生已似未朞觀所好蹁躚逐書史
搖頭却梨栗似識非分耻(援淵明責子詩云通子/垂九齡但覔梨與栗)吾老
常鮮歡賴此一笑喜忽然遭奪去惡業我累爾衣薪那
免俗(縯易曰古之葬者厚/衣之以薪葬之中野)變滅須㬰爾(次公維摩經言/是身如浮雲須)
(臾便/滅)歸來懐抱空老淚如瀉水(子仁晉書或謂顧愷之/哭桓宣武之狀曰淚如)
(傾河/注水)
我淚猶可拭日逺當日忘母哭不可聞欲與汝俱亡故
衣尚懸架漲乳已流牀感此欲忘生一卧終日僵中年
忝聞道夢幻講已詳儲藥如丘山臨病更求方仍將恩
愛忍割此衰老腸知迷欲自返一慟送餘傷
　　葉濤致逺見和二詩復次其韻(濤顛倒/元韻)
平生無一女誰復歎耳耳(縯魏志崔琰與楊訓書曰省/表事佳耳時乎時乎㑹當有)
(變時太祖怒曰諺言生女耳耳非佳語㑹/當有變時意指不遜於是罰琰為徒𨽻)滯留生此兒
足慰周南史(厚司馬遷傳言武帝始建漢家之封/而太史公留滯周南不得與從事)那知
非真實造物聊戲爾煩惱初無根恩愛為種子(援白樂/天詩不)
(將恩愛子更/種憂惱根)煩公為假説反復相指似欲除苦海浪先
乾愛河水棄置一寸鱗悠然笑侯喜(次公退之贈侯喜/以釣魚詩舉竿引)
(線忽有得一寸/纔分鱗與鬐)為公冩餘習缾罍一時耻(縯詩缾之罄/矣維罍之耻)
聞公少已悟柱杖久倚牀笑我老而癡負鼔欲求亡(厚/莊)
(子竭竭乎揭仁義若/負建鼓而求亡子也)庻幾東門子(次公潘安仁悼亡詩/云上慙東門呉下愧)
(䝉莊子注云東門呉者子死而不憂曰吾嘗無子/無子時不憂今子死乃與向無子同吾何憂焉)柱史
安敢望嗜毒戲猛獸(縯枚乘云越女侍前齊姬奉後/此甘餐毒藥戲猛獸之爪牙也)慮
患先不詳囊破蛇已走尚未省齧傷妙哉兩篇詩洗我
千結腸黠蠶不作繭未老輒自僵永謝湯火厄泠然超
無方
　　張庖民輓詞(堯卿字朔父金陵人元豐/壬戌年以疾卒於曹溪)
東晉巾車令(次公周禮巾車掌王車孔叢子孔子歌曰/巾車命駕將適唐都又陶淵明歸去來辭)
(或命巾車今云巾車令葢/淵明嘗為彭澤令故也)西京執㦸郎(次公漢制凡郎/皆執㦸如東方)
(朔為中郎執㦸殿下是也又揚雄位不過執/㦸以下句結髮事文章言之則為揚子雲矣)甘心向山
水結髮事文章(次公結髪言自小時也前漢/書有李廣結髮與匈奴戰)故自輕千
戶(縯杜牧之言張祐曰何人得/似張公子千首詩輕萬户侯)何曾羨一囊(厚東方朔/言侏儒長)
(三尺餘奉一囊粟臣朔長九尺餘亦奉一囊/粟次公趙壹云文籍雖滿腹不如一囊錢)天高鬼神
惡(援韓詩天公髙居鬼神/惡欲保性命誠難哉)骨朽姓名芳庾嶺銘旌暗秦
淮舊宅荒吾詩不同刻妙語有黄香(黄魯直作哀詞縯/黄香後漢時人博)
(學能文當時語曰天/下無雙江夏黄童)
　　王中甫哀詞(并序/)
　仁宗朝以制䇿登科者十五人軾忝冒時尚有富彥
　國張安道錢子飛吳長文夏公西陳令舉錢醇老王
　中甫并軾與家弟轍九人存焉其後十有五年哭中
　父於密州作詩弔之則子飛長文令舉没矣又八年
　軾自黄州量移汝海與中父之子沇之相遇於京口
　相持而泣則十五人者獨三人存耳盖安道及軾與
　家弟而巳嗚呼悲夫乃復次前韻以遺沇之時沇之
　亦以罪謫家於錢塘
生芻不獨比前人(縯後漢徐穉字孺子郭林宗有母憂/穉往弔之置生芻一束於廬前而去)
(衆恠不知其故林宗曰此必南州髙士徐孺子也/詩不云乎生芻一束其人如玉吾無徳以堪之)束藁
端能廢謝鯤(厚晉謝鯤為東海王越掾任/達不拘坐家僮取官藁除名)子達想無身
後念(子仁晉張翰嘗云使我有/身後名不如生前一杯酒)吾衰不復夢中論已知
毅豹為均死(援莊子田開之曰魯有單豹者巖居而水/飲不與民共利行年七十猶有嬰兒之色)
(不幸遇餓虎虎殺而食之有張毅者髙門縣薄無不走/也行年四十而有内熱之病以死豹養其内而虎食其)
(外毅養其外而病攻其内此/二子者皆不鞭其後者也)未識荆凡定熟存(縯莊子/楚王與)
(凡君坐少焉楚王左右曰凡亡者三凡君曰凡之亡也/不足以喪吾存夫凡之亡也不足以喪吾存則楚之存)
(不足以存存由是觀之則/凡未始亡而楚未始存也)堪笑東坡癡鈍老區區猶記
刻舟痕(次公吕氏春秋楚有涉江者其劒自舟中墜於/水遽刻其舟曰是吾劒之所墜也舟去従其所)
(刻處入水求之舟巳行矣而/劒不行求劒若此不亦惑乎)
　　李憲仲哀詞(并序/)
　同年友李君諱惇字憲仲賢而有文不幸早世軾不
　及與之遊也而識其子廌有年矣廌自陽翟見予於
　南京泣曰吾祖母邊母馬前母張與君之喪皆未葬
　貧不敢以饑寒為戚顧四喪未舉死不暝目矣適㑹
　故人梁先吉老聞余當歸耕陽羨以絹十匹絲百兩
　為贐辭之不可乃以遺廌曰此亦仁人之餽也既又
　作詩以告知君與廌者庶㡬皆有以助之廌年二十
　五其文曄然氣節不凡此豈終窮者哉
大夢行當覺(次公莊子且有大/覺而後有大夢也)百年特未滿(次公古/詩人生)
(不滿/百)遑哀巳逝人長眠寄孤館念我同年生意長日月
短鹽車困騏驥(縯賈誼弔屈原曰驥/垂兩耳服鹽車兮)烈火廢圭瓉(援書/曰火)
(炎崑崗玉/石俱焚)後生有竒骨(厚晉桓温傳温未朞而太原温/嶠見之曰此兒有竒骨可試使)
(啼及聞其聲/曰真英物也)出語巳精悍(次公史記郭解傳云/解為人短小精悍)蕭然野
鶴姿誰復識中散(縯晉書嵇紹始入洛或謂王戎曰昨/於稠人中始見嵇紹昂昂然如野鶴)
(之在鷄羣戎曰君復未見其/父耳其父則中散叔夜也)有生寓大塊(厚莊子大塊/載我以形勞)
(我以生佚我以/老息我以死)死者誰不窽嗟君獨久客(援西漢揚王/孫答祈侯書)
(曰裹以幣帛鬲以棺槨支體絡束口含玉石欲化不得/鬱為枯腊千載之後乃得歸土就其眞宅由是言之焉)
(用久/客)不識黄土暖推衣助孝子一溉滋湯旱(次公嵇康/養生論云)
(為稼於湯世偏有一溉之功者雖終焦爛/必一溉者後枯然則一溉之益固不可誣)誰能脱左驂
(縯禮記檀弓篇孔子之衛遇舊館人之喪入而哭之哀/出使子貢脱驂而賻之次公史記越石父賢在縲紲中)
(晏子解左/驂贖之)大事不可緩
　　蘇子容母陳夫人挽詞(尭卿名頌字子容元/祐中為尚書左丞)
蘇陳甥舅真氷玉(次公甥者子壻之謂也舅者婦翁之/謂也爾雅曰謂我舅者吾謂之甥真)
(氷玉云者取婦翁氷清女壻玉潤也因言玉/潤則以衛玠當之故次句遂言正始風流也)正始風流
起頽俗(縯晉衛玠傳王敦見之謂謝鯤曰昔王輔嗣吐/金聲於中朝此子復玉振於江表微言之緒絶)
(而復續不意永嘉之/末復聞正始之音)夫人高節稱其家凜凜寒松映脩
竹鷄鳴為善日日新八十三年如一晨豈惟室家宜夀
母(縯魯頌魯侯燕/喜令妻夀母)實與朝廷生異人忘軀狥國乃吾子
三仕何曾知慍喜不須擁笏彊垂魚(次公退之曹成王/碑云主之遭誣在)
(理念大妃老將驚而戚出則/囚服就辨入則擁笏垂魚)我視去來皆夢爾誦詩相
挽真區區墓碑千字多遺餘他年太史取家傳知有班
昭續漢書(援班昭字惠班彪之女兄固嘗著漢書其八/表及天文志未及竟而卒和帝詔昭就東觀)
(藏書閣踵/而成之)
　　神宗皇帝挽詞三首
文武固天縱欽明又日新化民何止聖妙物獨稱神(援/易)
(神也者妙萬/物而為言也)政已三王上言皆六籍醇巍巍本無象(次/公)
(老子曰是謂無象之象又/唐牛僧孺曰太平無象)刻畫愧孤臣(厚杜詩詞人取/佳句刻畫竟難)
(傳/)
未易名堯德何須數舜功(縯左傳史克曰舜有/大功二十而為天子)小心仍
致孝餘事及平戎(次公詩大明言文王小心翼翼昭事/上帝餘事士則傳言帝王之功聖人)
(之餘/事)典禮從周舊官儀與漢隆(次公典禮言周則魯能/秉周禮也官儀言漢則)
(後漢書曰今日/復見漢官儀也)誰知本無作(次公莊子至人無為聖人/無作而佛書有元相無作)
(也/)千古自承風
接統真千歲(縯前漢太史公司馬談詔其子遷曰今天/子接千歲之統封泰山而余不得從行是)
(命也/夫)膺期止一章(次公後漢律厯志閏七而盡其嵗十/九名之曰章神宗在位十九年故曰)
(一/章)周南稍留滯(援前漢司馬遷傳言天子始建漢家之/封而太史公留滯周南不得與從事)
宣室遂凄涼(厚前漢賈誼謫長沙嵗餘文帝思之召對/宣室師公時在謫籍而神廟升遐故云耳)
病馬空嘶櫪枯葵已泫霜餘生卧江海歸夢泣嵩邙(次/公)
(嵩山北邙在西京此懐之也/堯卿嵩髙北邙陵寢在焉)
　　潘推官母李氏挽詞
南浦凄涼老逐臣(次公楚調曰子交手兮東行送美人/兮南浦江文通曰送君南浦傷如之)
(何註云南浦送别之處而寰字記南浦在武昌縣其註/正引楚詞之語黄州正對武昌則南浦逐臣先生自云)
(耳/)東坡還往盡幽人杯盤慣作陶家客(縯晉陶侃傳侃/早孤貧為縣吏)
(鄱陽孝亷范逵嘗過侃時倉卒無以待賓其母乃截/髮得雙髮以易酒殽樂飲極歡雖僕從亦過所望)絃
誦嘗叨孟母鄰(厚孟母三徙/為子擇鄰)尚有升堂他日約(援後漢/范式字)
(巨卿少游太學與汝南張卲為友卲字元伯二人並吿/歸鄉里式謂元伯曰後二年當還府過拜尊親見孺子)
(焉乃共剋期日後期方至元伯具以白母請設饌以候/之母曰二年之别千里結言爾何相信之審耶對曰巨)
(卿信士必不乖違至日巨卿/果到升堂拜飲盡歡而别)豈知負土一阡新(縯晉許/孜親沒)
(柴毁負土成墳/不受鄉人之助)今年我欲江湖去暮雨連山宰樹春(尭/卿)
(劉夢得詩云千行宰木荆歸道暮雨瀟瀟聞子規/倬公羊僖二十二年宰上之木拱矣註宰冢也)
　　故李誠之待制六丈挽詞
青青一寸松中有樑棟姿天驥墮地走萬里端可期世
無阿房宫下建五丈旗(縯史記秦始皇營朝宮渭南上/林苑中先作前殿阿房東西五)
(百步南北五十丈上可以坐萬人下可以建/五丈旗以其作宫阿房故天下謂之阿房宫)又無穆天
子西征燕瑤池(厚列子穆王肆意逺遊命駕八駿之乘/别日升崑崙之丘以觀黄帝之宫而封)
(之以詔後世遂賓于西王母/觴於瑤池之上一日行萬里)才大古難用(援老杜古栢/行志士幽人)
(莫怨嗟古來/才大難為用)老死亦其宜丈夫恐不免(縯晉謝安妻劉/見家門富貴而)
(安獨静退乃曰丈夫不如/此也安掩鼻曰恐不免耳)豈患莫已知公如松與驥少
小稱偉竒(次公退之詩少小尚/竒偉平生足悲吒)俯仰自廊廟笑談無羌
夷清朝竟不用白首仍憂時願斬横行將(厚前漢樊噲/言願得十萬)
(衆横行匈奴中季布曰噲可斬也夫以髙帝兵三十萬/餘困於平城噲時亦在其中今噲柰何以十萬衆横行)
(匈奴/中哉)請烹乾沒兒(援漢武帝時嵗旱上令百官求雨卜/式言曰縣官當食租税今桑𢎞羊令)
(吏坐市列販物求利烹桑𢎞羊乃雨又張湯始為/小吏乾没與長安富賈田甲魚翁叔之屬交私)言雖
不見省坐折姦雄窺嗟我去公久江湖生白髭歸來耆
舊盡零落存者誰(次公魏文帝與吳質書曰徐陳應劉/一時俱逝何數年之間零落畧盡言)
(之傷/心)此公嵇中散龍性不可羈(縯顔延年作五君詠言/嵇康云鸞翮有時鍜龍)
(性誰/能馴)疑公李北海慷慨多雄詞(厚唐李邕為北海太守/杜甫作八哀詩言邕云)
(憶昔李公存詞林有根柢/聲華當健筆灑落富清製)淒涼五君詠(縯顔延年五君/詠序云延年領)
(步兵好酒疎誕出為永嘉太守乃作五君詠述竹林七/賢以自喻山濤王戎貴盛遂黜而不取五君謂阮籍嵇)
(康劉伶阮/咸向秀也)沉痛八哀詩(厚杜甫八哀詩序云傷時盜賊/未息興起王公李公歎舊懐賢)
(終于張相國八哀謂王思禮李公弼嚴武/汝陽王璡李邕蘇源明鄭䖍張九齡也)邪正久乃明
人今屬公思九原不可作(次公禮記趙文子與叔譽觀/乎九原文子曰死者如可作)
(吾雖/與歸)千古有餘悲
　　韓康公挽詩三首
故國非喬木興王有世臣嗟予後死者猶及老成人徳
業經文武風流表搢紳空餘行樂地處處泣遺民(次公/老成)
(人出詩又楊惲傳人生/行樂耳須富貴何時)
再世忠清徳三朝翼贊勲功成不歸國就訪敢忘君(任/漢)
(成帝車駕至張禹/第親問以天變)舊學嚴詩律餘威靖塞氛何當繼韓
奕(師韓奕宣王錫/命韓侯之詩)故吏總能文(次公三朝者康公所厯/英宗仁宗及當日之哲)
(宗也杜詩將軍不/好武稚子總能文)
西第開東閤初筵㸃後塵笙歌邀白髪燈火樂青春扶
路三更罷囘頭一夢新賦詩猶墨濕把巻獨沾巾(次公/東閤)
(字出公孫𢎞又詩有賓之初筵杜詩青雲滿後塵自言/簉迹康公東問之筵也子仁先生第二章詩云三朝翼)
(賛勲謹按范純仁撰公墓誌公以父䕃補太廟齋郎少/好學以文章知名于時慶厯二年進士及第名居第三)
(仁宗嘉祐間以為翰林學士又遷諫議大夫御史中丞/又以端明殿學士知成都屢居顯美不可槩舉則公已)
(厯仁宗朝逮英宗神宗至哲宗而薨先生盖世數仁宗/英宗神宗為三朝也墓誌又云考諱億以忠義顯於仁)
(宗之朝至叅知政事諡忠顯封兾國公故先生詩有興/王有世臣次章有再世忠清徳等語也墓誌又云公知)
(慶州熟羌有據堡刼鎮城殺吏士者公出兵討之賊既/平詔書奨論遂知成都又神宗朝夏人擾邉慶州失利)
(即拜公陜西宣諭使將校皆得自除又奏攻守䇿神宗/手詔還之曰此良䇿也然西略一委卿安事廷議公増)
(築羅元等城使河東陜西為犄角後西邉既平神宗曰/西邉之寧卿之力也故先生詩有徳業經文武次章有)
(餘威靖塞氛等句也又按墓誌當仁宗慶厯元年公初/通判陳州又安撫江南又出為鄆州鈐轄又知河陽又)
(河北安撫使又知慶州又知成都英宗朝自成都召還/權知開封府哲宗朝為陜西河東宣撫使又知鄧又知)
(許未赴知大名又知許移太原府俄知定州復至潁昌/又知河南以哲宗即位恩封康國公判大名府兼北京)
(留守元祐三年薨於第公厯六藩府凡一十餘所故先/生詩有空餘行樂地處處泣遺民之句也又按墓誌公)
(為陜西河東時攻討防守既有成䇿而慶州卒有叛亡/者言事者因指宣撫司數出師煩勞致怨遂罷相知鄧)
(州故先生有功成不歸國之語意盖有恨焉又按上巻/有次韻韓康公置酒見留又有和康公憶持國詩故先)
(生詩有初筵㸃後塵及/賦詩猶墨濕之句也)
　　王鄭州挽詩(克臣/)
羨君華髪起琳宫右輔初還鼓角雄(次公右輔則有/馮翊乃鄭州也)十
里農桑歌子産一時冠盖慕蕭嵩(厚左傳子産為政三/年輿人誦之曰我有)
(子弟子産敎之我有田疇子産殖之新書載嵩以太子/太師請老優游園區家饒財而其子華為工部侍郎得)
(以尚主位三品就養/年踰八十士羨其榮)那知聚散舂糧外便有悲歡過隙
中(次公莊子適百里者宿舂糧又/云人夀無異騏驥之馳過隙也)京兆同僚㡬人在猶
思對案筆生風(予為開府幕/與子難同㕔)
　　哭王子立次兒子迨韻三首
彭城初識子照眼白而長(厚韓退之孔戣/墓銘白而長身)異夢成先兆
(予為宻州子立未嘗相識忽告同舍生曰吾/夢為宻州壻何也巳而果以子由之子妻之)清言得未
嘗豈惟知禮意遂欲補詩亡(子立能詩/而有禮學)咄咄真相逼(次/公)
(王羲之學衛夫人書衛曰有/一弟子王逸少咄咄逼人)諸生敢鴈行(援禮記兄之/齒鴈行師王)
(羲之自稱我書比鍾繇當抗/衡比張芝草尤當鴈行也)
非無伯鸞志(次公後漢伯鸞梁鴻也鴻謂其妻曰吾欲/衣褐之人可與俱隱深山乃共隱入霸陵)
(山中非無伯鸞志以言王/子立有與妻共隱之意)獨有子雲悲(次公子雲揚雄/也子雲嘗曰育)
(而不苗者吾家之童烏乎卒以無子獨/有子雲悲似言王子立有無子之悲)恨子非天合猶
能使我思兒曹莫淒切老眼欲枯萎㑹哭皆豪傑誰為
感舊詩(子立與黄魯直張文潛晁無/咎秦少游陳無已皆友善)
龍困嘗魚服(次公説苑白魚龍服/見困於豫且之網)羊儇或虎䝉(援楊子/羊質而)
(虎皮見草而/悦見豺而戰)怱怱成鬼録(縯魏文帝書昔年疫疾親故/多罹其災徐陳應劉一時俱)
(逝觀其姓名已為鬼録師陶潛/詩昨暮同為人今旦在鬼録)憒憒到天公(次公晉天/文志載庾)
(翼與兄氷書曰嵗星犯天闗占云闗梁當分比來江東/無他故江道亦不艱難而石季龍頻年再閉闗不通信)
(使此復是天公憒憒無皂白之徵也而/庾信詩亦云憒憒天公曉精神殊乏少)偶落藩牆上同
游羿彀中(縯莊子遊於羿之彀中中也/者中央也其不中者命也)囘看十年事黄
葉巻秋風
　　滕達道挽詩二首(龜父按先生作滕公墓誌云公/九嵗能賦詩敏捷過人舉進士)
　　　(第第三授大理評事通判湖州孫元規守錢塘/一見公曰名臣也後當為賢將授以治劇守邉)
　　　(之/要)
先帝知公早虚懐第一人至今詩禮將(縯左傳晉作三/軍謀元帥趙衰)
(曰郤縠可臣亟聞其言/矣説禮樂而敦詩書)獨數武宣城(次公武帝宣帝也/武宣字則如兩都)
(賦序有云武宣之世左雄傳論有云武宣之軌是時最/有名將武之名將則衛霍之屬宣之名將則趙充國之)
(屬/)材大雖難用時來亦少信髙平風烈在威敏典刑新
(次公公少受知於/范希文孫元規)空試乘邉䇿寧留相漢身凄涼舊部
曲(子仁杜甫送郭英文/詩云凄涼餘部曲)淚濕塜前麟(次公塚前石麟也/杜詩苑邉髙塜卧)
(麒/麟)
雲夢連江雨樊山落木秋(次公雲夢澤在湖州常州之/地樊山在鶚州武昌縣皆楚)
(地/也)公方占賈鵩(縯賈誼謫居長沙有鵩飛入舎鵩不祥/鳥也誼自傷悼以為占書云野鳥入室)
(主人將去憂/之而作賦也)我正買龔牛(援龔遂為渤海太守使/民賣劒買牛賣刀買犢)共有
江湖樂(子仁退之與孟郊書云今年秋聊復/辭去江湖余樂也與足下終幸矣)空懐畎畆
憂荆溪欲歸老浮玉偶同遊(次公荆溪歸老盖當時約/居之實前詩亦嘗及之浮)
(玉乃潤州/金山也)骯髒儀刑在(縯後漢趙壹詩云伊優/北堂上骯髒倚門邉)驚呼嵗
月遒(厚宋玉楚詞九辨嵗忽忽而遒盡矣恐余夀之弗/將任文選潘岳秋興賦悟時嵗之遒盡兮慨俛首)
(以自/省)囘頭雜歌哭挽語不成謳
　　王文玉挽詞
才名誰似廣文寒(縯廣文鄭䖍也為廣文館博士杜甫/與之詩曰才名三十年坐客寒無毡)
月斧雲斤琢肺肝𤣥晏一生都卧病(援晉書皇甫謐自/號𤣥晏先生終身)
(稱疾/辭位)子雲三世不遷官(厚前漢揚雄字子雲與王莽劉/歆並哀帝之初又與董賢同官)
(當成哀平間莽賢皆為三公權傾人主/所薦莫不拔擢而雄三世不徙官也)幽蘭空覺香風
在(子仁孟郊贈崔純亮詩云/鏡破不改光蘭死不改香)宿草何曽淚葉乾(次公禮/記曽子)
(曰朋友之墓有宿草而不哭焉説者謂草經一年則陳/根言為師心喪三年朋友則朞可矣今翻用之以言過)
(朞而猶/哭也)猶喜諸郎有曹志(縯曹志盖魏陳思王植之/孽子亦好學有才者也)文
章還復富波瀾(援杜詩文章/曹植波瀾濶)
　　吕與叔學士挽詞(無已按程氏遺書吕大臨字與/叔藍田人學於横渠張先生之)
　　　(門/)
言中謀猷行中經闗西人物數清英欲過叔度留終日
(縯世説郭林宗至汝南造袁奉髙車不/停軌鑿不輟軛詣黄叔度乃彌日信宿)未識魯山空此
生(厚唐書蘇源明嘗語人曰吾不幸生衰世所不耻/者識元紫芝也盖元徳秀字紫芝嘗為魯山令)議
論彫零三益友功名分付二難兄(縯世説陳元方子長/文即陳羣也與季方)
(子孝先各論其父功徳爭之不決訴於祖太丘曰元方/難為兄季方難為弟次公其後晉王珉小名僧彌少有)
(才蓺名出珣右時人語曰法䕶/非不佳僧彌難為兄亦用此也)老來尚有憂時歎此涕
無從何處傾(厚禮記檀弓孔子之衛遇舊館人之喪入/而哭之哀出曰予惡夫涕之無從而出也)
　　大行太皇太后挽詩二首
至矣吾三后(次公三后以言章憲明肅皇后保祐仁宗/慈聖光憲皇后保祐英宗及今大行宣仁)
(聖烈皇后保祐/元祐天子哲宗)功髙漢已還復推元祐冠盖得永昭全
(坡嘗於經筵論奏仁宗皇帝諡曰明孝若明而不仁則/民畏而不愛仁而不明則民愛而不畏今大行太皇太)
(后亦兼此二徳故天下/思慕之庶㡬於仁宗也)有作猶非聖(縯莊子大聖不作/觀於天地之謂也)
無私乃是天(厚禮記所謂/天無私覆也)侍臣談要道家法信家傳(宰/相)
(已下嘗於經筵論奏祖宗以/來家法十餘事書於記註)
却狄安諸夏先王社稷臣(次公先王則楚王髙瓊也却/狄事景徳契丹之役羣臣皆)
(欲避狄獨萊公不可武臣中惟楚王與萊公意同公既/争之力上曰卿文臣豈獨盡用兵之利害公曰請召髙)
(某既至乃言避狄為便公大驚以王為悔也巳而徐言/避狄固為安全但恐扈駕之士中路逃亡無與俱西南)
(者耳上大驚始決北征之/䇿此真所謂社稷臣矣)固應祠百世(縯左傳史趙對/晉侯曰臣聞盛)
(徳必百/世祀)何止活千人(厚後漢后妃傳鄧后嘗夢捫天后/叔父陔言嘗聞活干人者子孫有)
(封兄訓為謁者使修石臼河嵗/活千人天道可信家必蒙福)定䇿天知我(次公言宋/英宗與太)
(后定議立元祐/天子哲宗也)忘家常念親萬方何以報得疾為勤民
　　三月二十三日恭聞皇太后升遐(慈聖/后也)以軾罪人
　　不許承服欲哭則不敢欲泣則不可故作挽詞二
　　章
巍然開濟兩朝勲信矣才難十亂臣原廟故應祠百世
先王何止活千人和熹未聖猶貪位明徳雖賢不及民
(任漢恵帝作原廟王翁孺曰活千人者封子孫吾所活/者萬餘人後世其興乎故有元后後漢和熹鄧后在安)
(帝時臨朝稱制權歸鄧氏明徳馬后在/章帝時以儉徳稱然功不加于民故云)月落風悲天雨
泣誰將椽筆寫光塵(縯世説王東亭嘗夢人以大筆與/之管如椽子後作烈宗哀册文子)
(仁王立之云此詩盖未嘗進其後作宣仁挽/詞取其兩句云固應祠百世何止活千人)
未報山陵國士知遶林松柏巳猗猗一聲慟哭猶無所
萬死酬恩更有時夢裏天衢隘雲仗人間雨淚變彤帷
闗雎巻耳平生事白首纍臣正坐詩
　　弔徐徳占(并序/)
　余初不識徳占但聞其為吕恵卿所薦以處士用元
　豐五年二月偶以事至蘄水徳占聞余在傳舎惠然
　見訪與之語有過人者是嵗十月聞其遇害作詩弔
　之
美人種松栢欲使低映門栽培雖易長源惡病其根哀
哉嵗寒姿骯髒誰與言竟為明所誤(縯郭子厚枯松詩/不以險自防遂為)
(明所/誤)不免刀斧痕一遭兒女汚始覺山林尊從來覔棟
梁未省傍籬籓南山隔秦嶺千嵗龍蛇奔大厦若果傾
萬牛何足論(縯杜古柏行云大厦如傾/要梁楝萬牛囘首丘山重)不然老巖谷合
抱依山樊死者不可悔吾將遺後昆
　
　
　
　
　
　
　
　
　
　
　
　
　
　東坡詩集註巻二十
欽定四庫全書
　東坡詩集註巻二十一
　　　　　　　　　　　　宋　王十朋　撰
　禪悟
　　十一月九日夜夢與人論神仙道術因作一詩八
　　句既覺頗記其語録呈子由第後四句不甚明了
　　今足成之耳
析塵妙質本來空(夢中於此句若了然有所得者厚楞/嚴經云又鄰虚析塵入空者用㡬色)
(相合成/虛空)更積微陽一線功(厚嵗時記宫中以紅線/量日至日日影添一線)照夜
一燈長耿耿閉門千息自濛濛(次公晉書許邁服/氣一氣千餘息)養成
丹竈無烟火㸃盡人間有暈銅寄語山神停伎倆不聞
不見我何窮(次公傳燈録道夀禪師在夀州三峰山有/一野人常化作佛形及羅漢菩薩天仙等)
(形師告衆曰野人作多色伎倆昡惑於人只消/老人不見不聞伊伎倆有盡吾不見不聞無盡)
　　以玉帶施元長老元以衲裙相報次韻(師佛印禪/師法名了)
　　　(元饒州人公久與之游時住持潤州金山寺公/赴杭過潤為畱數日一日值師挂牌與弟子入)
　　　(室公便服入方丈見之師云内翰何來此間無/坐處公戲云暫借和尚四大用作禪牀師曰山)
　　　(僧有一轉語内翰言下即答當從所請如稍涉/擬議則所係玉帶願留以鎮山門公許之便解)
　　　(帶置几上師云山僧四大本空五藴非有内翰/欲於何處坐公擬議未即答師急呼侍者云収)
　　　(此玉帶永鎮山門公笑而與之師遂取衲裙相/報因有二絶公次韻答之余嘗觀廣漢天寧泰)
　　　(長老話其事泰云是時在金山/挂塔目擊公與元老問答如此)
病骨難堪玉帶圍鈍根仍落箭鋒機(次公傳燈録序云/機縁交激若拄於)
(箭鋒義維摩經云/能分别諸利鈍根)欲教乞食歌姬院(縯北𤨏夢言裴休/嘗披毳衲於歌姬)
(院持鉢乞食自以為不為/俗情所得可以説法為人)故與雲山舊衲衣(毛冷齋夜/話云先生)
(悟其前生為戒/禪師常衣衲衣)
此帶閲人如傳舎(厚前漢盖寛饒傳寛饒曰美哉/富貴無常忽則易人如此傳舎)傳留
到我亦悠哉錦袍錯落亦相稱乞與佯狂老萬囘(援唐/武后)
(賜萬囘和尚錦袍玉帶師八九嵗能言其兄戍安西師/持信朝往夕返自𢎞農抵安西萬餘里故號萬囘揚傳)
(燈録萬回法雲公者虢州人也姓張唐貞/觀六年五月五日生始在弱齡嘯傲如狂)
　　僕所至未嘗出遊過長蘆聞夫禪師病甚不可不
　　一問既見則有間矣明日阻風復留見之作三絶
　　句呈聞復并請轉呈參寥子各賦數首
亦知壺子不死(次公莊子載鄭之神巫曰季咸見壺子/而壺子示之以地文季咸則以之為死)
(又示之以天壤季/咸則以之為生)敢問老耼所游(程莊子孔子見老耼/老𥅆方新沐曰吾游)
(於物之初孔子曰請/問游是老聃曰云云)瑟瑟寒松露骨耽耽老虎垂頭(厚/易)
(頤卦虎/視耽耽)
莫言西蜀萬里且到南華一游(次公南華寺在韶/州乃曹溪道塲也)扶病
江邉送客杖挐浦口囘頭(厚莊子漁父方/杖挐而引其船)
老去此生一訣興來明日重游卧聞三老白事(次公三/老引船)
(之人/也)半夜南風打頭
　　二月八日與黄燾僧曇穎過逍遙堂何道士宗一
　　問疾
安心守𤣥牝(次公老子𤣥牝之門是謂天地/根盖道家謂𤣥牝鼻兩竅也)閉眼覔黄
庭(厚黄庭外景經上有黄庭下闗元註/云黄庭者脾為中主横在太倉上)問疾來三士(縯/維)
(摩詰示病而佛/遣文殊問疾也)澆愁有半缾風松時落蕊病鶴不梳翎
樽空我歸去山月照君醒
　　乞數珠贈南禪湜老
從君覔數珠老境仗消遣未能轉千佛且從千佛轉(次/公)
(傳燈録法達禪師誦法華經及三千部六/祖禪師謂之曰心迷法華轉心悟轉法華)儒生推變化
乾䇿數大衍(縯易大衍之數五十其用四十有九又曰凡/天地之數五十有五此所以成變化而行鬼)
(神/也)道士守𤣥牝龍虎看舒巻(次公金晶論夫龍虎者/金木也金為虎木為龍)
(虎之異名真鉛金水也/龍之異名真汞木火也)我老安能為萬刼付一喘嘿坐
閲塵界往來八十返(次公釋氏書有大刼中刼小刼如/飢饉疾疫刀兵増減此皆小刼之)
(異名統二十増減為一住刼此名中刼又有成壊空刼/皆中劫也時量各經二十増減與住劫等統此成住壞)
(空計短長之量經八/十増減名一大劫)區區我所寄蹙縮蠶在繭適從海
上囘蓬萊又清淺(縯神仙傳麻姑謂王方平曰自接待/以來見東海三為桑田近到蓬萊水)
(又淺于往日豈/復為陵陸乎)
　　再用數珠韻贈湜老
嗣宗雖不言(縯晉阮籍字嗣宗/口未嘗臧否人物)叔寳猶理遣(厚晉衛玠/字叔寳嘗)
(云非意相千/可以理遣)東坡但熟睡一夕一展轉南遷昔虞翻(縯/虞)
(翻吳人以忤孫/權放之交州)却掃今馮衍(次公後漢馮衍既放廢乃/閉闗不出而江淹恨賦云)
(敬通閉闗/却掃也)古佛既手提(縯傳燈録手提諸佛苴見本來/面目諸方尊宿無能出其右)
諸方皆席巻當年清隠老鶴瘦龜不喘(子仁樂天贈王/山人詩夜後不)
(聞龜喘息秋來/惟長鶴精神)和我彈丸詩(次公謝朓云好詩圓/美清熟如彈丸也)百發
亦百反耆年日彫喪但有犢角繭(縯禮記天地/之牛角繭栗)時來窺
方丈共笑虎毛淺(厚爾雅釋獸篇虎竊毛謂之虦貓註/云竊淺也疏云淺毛者別名虦貓又)
(管子幼宦篇註云保獸謂/淺毛之獸虎豹之屬也)
　　明日南禪和詩不到故重賦數珠篇以督之二首
未來不可招已過那容遣中間見在心(次公金剛經過/去心不可得見)
(在心不可得未/來心不可得)一一風輪輾(次公維摩經云是/身無作風力所轉)自従一
生二巧厯莫能衍(縯莊子一與言為二二與一為三自/此以往巧厯不能得而況其凡乎)
不如袖手坐六用都懐巻(次公楞嚴經云塵既不縁根/無所偶反流全一六用不行)
風雷生謦欬萬竅自號喘(厚莊子大塊噫氣其名為風/是唯無作作則萬竅怒號)
詩人思無邪孟子内自反大珠分一月細綆合兩繭纍
然掛禪牀妙用夫豈淺
朝來取飯化乃是維摩遣(縯維摩遣化菩薩往衆香國/中化世尊所食之餘於娑婆)
(世界往/作佛事)全鋒雖未露(次公羅山示衆云全鋒敵勝罕遇/知音同死同生萬中無一子仁傳)
(燈録僧問大茅和尚如何是大茅境界師/云不露鋒僧云何為不露鋒師云無當者)半嵗巳曾轉
(次公有一媪詣趙州求轉藏經趙州起繞/禪牀媼曰何故只轉半藏於是復繞一匝)説有陋裴頠
(縯裴頠深患王衍之徒聲譽太盛位髙勢重不以物/務自嬰遂相倣傚風教陵遲乃著崇有論以譏之)談
無笑王衍(厚王衍傳魏正始中何晏王弼等祖述老莊/立論以為天地萬物皆以無為為本無也者)
(開物成務無往而不存者也衍甚重之唯/裴頠以為非著論以譏之而衍處之自若)看經聊爾耳
遮眼初不巻(次公傳燈録藥山/看經曰且圖遮眼)三咤故自醒(次公尚書/顧命三宿)
(三祭三咤註云至/齒而不飲曰咤)一吷何由喘(次公莊子道堯舜於戴/晉人之前猶劍首之一)
(吷也吷吹也言一吹/之間未至於喘也)請歸視故櫝静夜珠當反(援後漢/孟嘗為)
(合浦太守/去珠復返)安居三十年古衲磨山繭持珠尚嘿坐豈是
功用淺
　　書普慈長老壁
普慈寺後千竿竹醉裏曽㸔碧玉椽倦客再游行老矣
(厚司馬相如傳長卿故/倦游然其人材足依也)髙僧一笑故依然久參白足知
禪味(縯釋曇如晉武時人天下稱為白足和/尚厚維摩詰雖復飲食而以禪説為味)苦厭黄公
聒晝眠(師黄公/黄鸝也)惟有兩株紅百葉(堯卿江浙聞有/花謂之百葉紅)晚來
猶得向人妍
　　書焦山綸長老壁
法師住焦山而實未嘗在(縯金剛經若心/有住則為非住)我來輒問法
法師了無語法師非無語不知所答故(任維摩經言文/殊師利問維摩)
(詰何等是菩薩不二法門時維摩詰黙然無言文殊師/利歎曰善哉善哉乃至無有文字語言是真入不二法)
(門/也)君看頭與足本自安冠屨(縯轅固與黄生爭論景帝/前生曰冠雖敝必加之於)
(首屨雖新必/貫之於足)譬如長鬛人(子仁左傳昭七年云長鬛者/相十七年又曰長鬛者三人)
(伏舟/側)不以長為苦一旦或人問每睡安所措歸來被上
下一夜著無處展轉遂達晨意欲盡鑷去此言雖鄙淺
故自有深趣持此問法師法師一笑許
　　記夢(并序/)
　樂全先生夢人以詩三篇示之字皆㫄行而不可識
　旁有人道衣古貌為讀其中一篇云人事且常在留
　質悟圎間凡四句覺而忘其二以告其客蘇軾軾以
　私意廣之云
圓間有物物間空豈有圓空入井中(子仁楞嚴經鑿井/求水出土一尺於)
(中則有一尺虚空此空若因土出則出時應見/空入若土先出無空入者云何虚空因土而出)不信天
形真箇様(次公昔言天者有渾天有宣夜/有盖天其論天形之説各異)故應眼力自
無窮連環已解如神手(縯惠施好辯/謂連環可解)萬竅猶號未濟風
(厚莊子大塊噫氣其名為風/是唯無作作則萬竅怒號)稽首問公公大笑本來誰
礙更求通
　　夜夢(并引/)
　七月十三日至儋州十餘日矣澹然無一事學道未
　至静極生愁夜夢如此不免以書自怡
夜夢嬉遊童子如父師檢責驚走書(次公走字當如前/漢書音奏盖趨之)
(之義/也)計功當畢春秋餘今乃始及桓莊初怛然悸寤心
不舒起坐有如挂鈎魚(厚退之詩歸舎不/能食有如魚挂鈎)我生紛紛嬰
百縁氣固多習獨此偏棄書事君四十年(汪按年譜先/生以嘉祐二)
(年丁酉中第至紹聖四年/丁丑貶儋耳適四十年)仕不願留書繞纒自視汝與
丘孰賢易韋三絶丘猶然(厚史記孔子晚而喜易讀易/韋編三絶次公又北堂書抄)
(載孔子讀易韋編/三絶鐵摘三折)如我當以犀革編
　　上元過祥符僧可久房蕭然無燈火
門前歌舞鬬分明一室清風冷欲氷不把瑠璃閒照佛
始知無盡本無燈
　　劉器之好譚禪不喜游山山中筍出戲語器之可
　　同參玉版長老(駒父冷齋夜話云先生邀器之食/笋味勝問此何名東坡曰即玉版)
　　　(也此老師善説法器之乃悟/其為戲坡公大笑作偈云云)
叢林真百丈(次公禪闗謂之叢林傳燈録洪州百丈山/懐海禪師所岀以居處巖巒峻極故號曰)
(百丈/也)法祠有横枝(玉版横枝竹笱也次公禪宇謂之法/祠而禪家旁出謂之横枝傳燈録黄)
(梅謂道信師曰和尚他/後横出一枝佛法是也)不怕石頭路(厚鄧隱峰參石頭/和尚馬祖止之曰)
(石頭路滑既往果為石/頭所困無一語而還)來參玉版師聊慿栢樹子(縯傳/燈録)
(僧問趙州如何是祖師西/來意趙州云庭前栢樹子)與問籜龍兒(子仁盧仝詩竹/林吾最惜新筍)
(好看守萬籜抱龍/兒奔迸溢林藪)瓦礫猶能説(次公莊子道在瓦礫又/傳燈録有僧問如何是)
(佛文殊答曰牆壁/瓦礫而猶能説之)此君那不知(援王子猷愛竹嘗曰/何可一日無此君)
　　子由在筠作東軒記或戲之為東軒長老其壻曹
　　煥往筠余作一絶句送曹以戲子由曹過廬山山出
　　以示圓通慎長老愼欣然亦作一絶送客出門歸
　　入室趺坐化去子由聞之乃作二絶一以答予一
　　以答慎明年予過圎通始得其詳乃追次其韻
君到髙安㡬日囘(次公髙安則筠州也是/時子由謫監筠州酒税)一時抖籔舊
塵埃贈君一籠牢收取盛取東軒長老來(余送/曹詩)
大士何曾有生死(次公指言/慎長老)小儒底處覔窮通偶留一
訣千山上散作人間萬竅風(余次/慎韻)
　東軒長老未相逢巳見黄州一信通何必揚眉資目
　擊須知千里事同風(慎老和/余詩)
　東軒只是虛空様何處人家籠解盛縱使盛來無處
　著雪堂自有老師兄(子由答/余詩)
　擔頭挑得黄州籠行到圓通一笑開却到山前人巳
　寂亦無一物可擔囘(子由答/慎詩)
　　聞辯才法師復歸上天竺以詩戲問
道人出山去山色如死灰(次公莊子云心若死灰盧/仝月蝕詩青山死灰色)白
雲不解笑青松有餘哀忽聞道人歸鳥語山容開(子仁/按子)
(由辨才塔碑云沈公遘治杭以師住天竺靈感觀音院/有僧文捷者利其富倚權貴人奪而有之遷師於下天)
(竺又逐師於潛逾年而捷敗復以上天竺與師捷之在/天竺也巖石草木為之索然及師之復山中百物皆若)
(有喜色趙公抃親見而贊之曰師去天竺山空/鬼哭天竺師歸道塲光輝即先生今詩意也)神光出
寳髻法雨洗浮埃想見南北山花發前後臺(次公白樂/天天竺詩)
(西澗水流東澗水南山雲起北山雲/前臺花發後臺見上界鐘清下界聞)寄聲聞道人借禪
以為詼何所聞而去何所見而囘(縯嵇康居貧與向秀/共鍛於大樹之下以)
(自瞻給鍾㑹造焉不為之禮而鍛不輟良久㑹去康問/曰何所聞而來何所見而去㑹曰聞所聞而來見所見)
(而/去)道人笑不答此意安在哉昔年本不住今者亦無來
(縯金剛經若心有住則為非住又/云如來者無所從來亦無所從去)此語竟非是且食白
楊梅(曽按杭州圖經云楊梅塢在南山近瑞峰楊梅/尤盛有紅白二種今杭人呼白者為聖僧梅)
　　錢道人有詩云直須認取主人翁作兩絶戲之
首斷故應無㫁者(縯圃覺經云菩薩常覺不住照與照/者同時寂滅譬如有人自㫁其首已)
(斷故無能斷者則以礙心自/滅者礙礙已斷滅無滅礙者)冰消那復有氷知(尭卿圓/覺經云)
(善男子若心照一切覺者皆為塵垢覺所覺者不離塵/故如湯銷氷無别有氷知氷銷者存我覺我亦復如是)
(次公傳燈録譬如寒月水結/為氷及至暖時氷釋為水)主人若苦今儂認認主人
人竟是誰
有主須還更有賓不如無鏡自無塵(援六祖詩云菩提/本無樹明鏡亦無)
(臺何勞勤拂拭/自不染塵埃)只從半夜安心後(厚慧可謂達摩曰我/心未寧乞師與安師)
(曰將心來/與汝安)失却當年覺痛人(次公楞嚴經畢陵伽婆蹉/言毒刺傷足云云覺清净)
(心無痛覺尭卿慧可大師即所謂神光者於寂黙中倐/見一神人謂曰將欲受果何滯此耶大道匪遙汝其南)
(矣光知神功因改名神光翼日覺頭痛如刺其師欲為/治之空中有聲云此乃換骨非常痛也光遂以所見神)
(事白於師師視其頂骨如五峰秀出乃曰汝相吉祥當/有所證神令汝南者其以少林逹摩大師教可師歟光)
(受教造於少室叅達/摩果傳衣得法焉)
　嘲謔
　　朝雲詩(并引/)
　世謂樂天有粥駱馬放楊柳枝詞嘉其主老病不忍
　去也然夢得有詩云春盡絮飛留不得隨風好去落
　誰家樂天亦云病與樂天相伴住春隨樊子一時歸
　則是樊素竟去也予家有數妾四五年相繼辭去獨
　朝雲者隨予南遷因讀樂天集戲作此詩朝雲姓王
　氏錢塘人嘗有子曰幹兒未朞而夭云
不似楊枝别樂天(縯樂天不能忘情吟引妓有樊素者/善唱楊栁枝人多以曲名之樂天既)
(老又病風將放之素慘然立且拜婉戀有辭辭畢涕下/予聞素言亦愍嘿不能對且命反袂遂作不能忘情吟)
恰如通徳伴伶𤣥(厚後漢伶𤣥與班固同時有文章得/妾姓樊曰通徳頗能言趙飛燕姊妹)
(事𤣥因/作外傳)阿奴絡秀不同老(援晉書周伯仁母李氏字絡/秀少時伯仁父浚求為妾生)
(伯仁及嵩謨嘗冬至置酒絡秀舉觴賜三子曰吾本渡/江託足無所不謂爾等並貴列吾目前嵩起曰伯仁志)
(大而才短名重而識闇好乘人之弊此非自全之道/也嵩性抗直亦不容於世惟阿奴碌碌當在母目下)天
女維摩總解禪(次公維摩經天女居維摩室與舎利佛/發明禪理維摩曰此天女巳能游戲菩)
(薩之神/通也)經巻藥罏新活計舞衫歌扇舊因縁丹成逐我
三山去(縯三山則海中三神/山蓬萊方文瀛洲也)不作巫陽雲雨仙(厚宋玉/髙堂賦)
(云昔者先王嘗游髙唐怠而晝寢夢一婦曰妾婦山/之神女也旦為行雲暮為行兩朝朝暮暮陽臺之下)
　　趙成伯家有麗人僕忝鄉人不肯開樽徒吟春雪
　　美句次韻一笑
繡簾朱户未曽開誰見梅花落鏡臺試問髙吟三十韻
何如低唱兩三杯(世言檢死秀才衣帶上有雪詩三十/韻又云陶榖學士買得党太尉家妓)
(遇雪陶收雪水烹團茶謂妓曰党家應不識此妓曰彼/麄人安得此但能於紅綃暖帳中淺斟低唱喫羊羔兒)
(酒陶嘿然/慙其言)莫言衰鬢聊相映須得纎腰與共囘知道文
君隔青瑣梁園賦客肯言才(縯文君司馬相如妻青瑣/窻名謝惠連雪賦梁王不)
(樂游於兔園命鄒生召枚叟相如末至居客之右/先生自註云聊答來句義取婦人而已罪過罪過)
　　戲贈田辯之琴姬
流水隨絃滑清風入指寒坐中有狂客莫近繡簾彈(子/仁)
(此暗用司馬相如/琴心挑卓文君事)
　　吳子野絶粒不睡過作詩戲之芝上人陸道士皆
　　和予亦次韻
聊為不死五通仙(次公佛具六通而神仙衆特五通/而已五通則不死而佛無死無生)終
了無生一大縁(厚傳燈録慧能大師對内侍薛簡云我/説不生不滅者本自無生今亦無滅)
獨鶴有聲知半夜(縯淮南子曰鷄知/將旦鶴知夜半)老蠶不食已三眠
(次公退之云蠶起且眠矣不得/老以簇也盖惟三眠而老焉)憐君解比人間夢(芝有/夢齋)
(子由/作銘)許我來逃醉後禪(厚杜甫酒中八仙歌蘇晉長/齋繡佛前醉中往往愛逃禪)㑹
與江山成故事不妨詩酒樂新年(厚陶詩屢闋清酤/至何以樂當年)
　　戲子由
宛丘先生長如丘宛丘學舎小如舟(次公宛丘陳州也/時子由為學官)
常時低頭誦經史忽然欠伸屋打頭(次公唐進士張彖/志氣髙大未嘗低)
(折於人嘗曰大丈夫有盖世之志而拘於下位若/立身於矮屋中使人擡頭不得遂拂衣遯於嵩山)斜風
吹帷雨注面先生不愧傍人羞任從飽死笑方朔(厚東/方朔)
(言侏儒飽欲死/臣朔飢欲死)肯為雨立求秦優(援秦始皇置酒而天/雨優旃謂陛楯郎曰)
(汝雖長雨中立我雖短幸休居/始皇乃賜陛楯者得半相代)眼前勃磎何足道處置
六鑿須天游(縯莊子室無空虚則婦姑勃/磎心無天游則六鑿相攘)讀書萬巻不
讀律(次公梁元帝之敗盡焚圖書曰讀書萬巻猶有今/日又唐沈全交作嘲誚之詞曰評事不讀律博士)
(不尋/章)致君堯舜知無術(次公杜詩致君堯舜上/又韓詩致君豈無術)勸農冠
盖閙如雲(次公班固賦冠盖/如雲七相五公)送老虀鹽甘似蜜(縯退之/送窮文)
(太學四年/朝虀暮鹽)門前萬事不挂眼(次公韓退之詩吾老/嗜讀書餘事不挂眼)頭雖
長低氣不屈餘杭别駕無功勞(次公杭州别駕/先生自言也)畫堂五
丈容旗旄(厚秦作阿房宫上可以坐/萬人下可以建五丈旗)重樓跨空雨聲逺
屋多人少風騷騷平生所慙今不恥坐對疲氓更鞭箠
(次公按先生詩案云是時多流配犯鹽之人例皆飢貧/言鞭箠貧民也某平生所慙今不復耻矣以譏諷鹽法)
(太急/也)道逢陽虎呼與言心知其非口諾唯(次公按先生/詩案云是時)
(張靚俞希旦作監司某不喜其人然/不敢與之爭議故比之以為陽虎也)居髙志下真何益
氣節消縮今無幾文章小技安足程(厚杜詩文章真小/技於道未為尊)
先生别駕舊齊名如今衰老俱無用付與時人分重輕
　　鹽官部役戲呈同事兼寄述古(子翬按鹽官縣圖/經云縣管六鄉隋)
　　　(開皇九年置杭州鹽官/縣縣屬之有鹽塲十所)
新月照水水欲氷夜霜穿屋衣生稜野廬半與牛羊共
曉鼔却隨鴉鵲興夜來履破裘穿縫紅頰曲眉應入夢
千夫在野口如林豈不懐歸畏嘲㺯我州賢將知人勞
巳釀白酒買豚羔耐寒努力歸不逺兩脚凍硬公須軟
(縯明皇嵗幸温湯諸楊館在宫東帝臨幸賞賚不貲計/出有賜曰餞路返有勞曰軟脚援大唐稽疑子儀自同)
(州歸代宗詔大臣就宅作/軟脚局人出錢三百千)
　　將之湖州戲贈莘老
餘杭自是山水窟側聞吳興更清絶湖中橘林新著霜
溪上苕花正浮雪顧渚茶芽白於齒梅溪木𤓰紅勝頰
(次公杜詩色好棃勝頰敬夫吴興統地云梅溪一名東/海堰在烏程縣西南六十里又曰顧渚泉上有木𤓰堂)
(其庭除列植/木𤓰引泉)吳兒膾縷薄欲飛(次公晉賈充謂夏統曰/此呉兒真是木人石心)
(也杜詩刀/嗚膾縷飛)未去先説饞涎垂亦知謝公到郡久(縯謝安/嘗為吳)
(興太/守)應怪杜牧尋春遲(厚杜牧佐宣城幕聞湖州多竒/麗往游之刺史崔君張水嬉使)
(州人畢觀令杜牧閲之因見一女姝期之曰吾不十年/來守此郡不來従所適洎牧守湖州女巳從人三年矣)
(牧因賦詩曰自是尋春去/較遲不須惆悵怨芳時)鬢絲只好對禪榻(援杜牧詩/今日鬢絲)
(禪榻畔茶烟/輕颺落花風)湖亭不用張水嬉
　　戲贈
惆悵沙河十里春一畨花老一畨新小橋依舊斜陽裏
不見樓巾垂手人(次公舞有大/垂手小垂手)
　　和邵同年戲贈賈牧秀才三首
傾蓋相歡一笑中(任孔子之郯遭程子於塗傾盖而語/終日甚相親援前漢鄒陽上梁孝王)
(書曰白頭如/新傾盖如故)從來未省馬牛風(次公左傳僖四年齊侯/伐楚楚子使與師言曰)
(君處北海寡人處南海唯是風馬牛不相及也疏云馬/逐上風而去牛逐下風而來故云不相及也又書曰馬)
(牛其/風)卜鄰尚可容三徑(縯蔣詡歸杜陵舎中竹下開三/徑唯羊仲求仲從與之游次公)
(杜詩王翰願卜鄰左傳/非宅是卜惟鄰是卜)投社終當作兩翁古意巳將蘭
緝珮(縯離騷紉秋/蘭以為珮)招詞閒詠桂生叢(援劉安招隱士章/句云桂叢生兮山)
(之/幽)此身自斷天休問(厚杜詩自㫁/此生休問天)白髮年來漸不公
朝見新荑出舊槎(次公先生本注云時賈欲再娶則詩/意皆涉夫婦事也新荑出舊槎使枯)
(楊生荑/之義)騷人孤憤苦思家(次公韓非有孤憤篇言孤獨/而憤悶也惟孤憤故思家爾)
五噫處士太窮約(厚後漢梁鴻傳鴻過京師作五噫之/歌曰陟彼北邙兮噫顧覽帝京兮噫)
(宫室崔嵬兮噫人之劬勞兮噫遼遼/未央兮噫肅宗聞而惡之求鴻不得)三賦先生多誕誇
(援相如奏子虚/上林大人三賦)帳外鶴鳴奩有鏡(援孔徳璋北山移文/云蕙帳空兮夜鶴怨)
筒中錢盡案無鮭(國安先生答秦太虚書曰初到黄痛/自節儉日用不得過百五十仍放大)
(竹筒貯用不盡者以待賓客厚南史庾杲之清平自樂/食惟有韭葅瀹韭生韭雜菜任昉常戲之曰誰謂庾郎)
(貧食鮭嘗有二十/七種菜謂三韭也)玉川何日朝金闕白晝闗門守夜义
(時賈欲再娶縯盧仝詩夜义當/晝不肯唘夜半醮祭夜半開)
生涯到處似檣烏(次公杜詩檣烏相背發又曰檣烏宿/處非又曰檣烏終嵗飛此特檣竿上)
(刻為烏彤以占風爾晉令車駕出入相風在前相風正/是刻烏於竿上名之曰相風晉傅𤣥相風賦云棲神烏)
(於竿首俟祥風/之來征是已)科第無心摘頷鬚(縯韓詩連年收科/第如摘頷底髭)黄
帽刺船忘嵗月(厚前漢鄧通以櫂船為黄頭郎註云土/勝水其色黄故刺船之郎皆著黄帽)
白衣擔酒慰鰥孤(厚晉陽秋云陶潛九月九日無酒出/宅邉菊叢中坐摘菊花盈把久之望)
(見白衣人至乃江州刺史王/𢎞送酒即便獨酌醉而後歸)狙公欺病來分栗(援莊子/狙公賦)
(芧曰朝三而暮四衆狙皆怒然則朝四而/暮三衆狙皆悦疏云芧橡子也似栗而小)水伯知饞為
出鱸(厚山海經朝日之谷/神曰天吳是為水伯)莫向洞庭歌楚曲煙波渺渺
正愁予(縯九歌帝子降兮北渚目渺渺兮愁/予嫋嫋兮秋風洞庭波兮木葉下)
　　九日舟中望見有美堂上魯少卿飲處以詩戲之
　　二首
指㸃雲間數㸃紅笙歌正擁紫髯翁(次公吴張昭以孫/權為紫髯將軍)
誰知愛酒龍山客(縯孟嘉為桓温㕘軍九/日温燕龍山寮佐畢集)却在漁舟一
葉中
西閣珠簾巻落暉(十朋用王勃滕王闍/詩珠簾暮巻西山雨)水沈烟斷珮聲
微遥知通徳淒涼甚擁髻無言怨未歸(厚後漢伶𤣥妾/樊通徳能言趙)
(飛燕姊妹事𤣥既為著傳𤣥語通徳曰斯人俱灰滅矣/盛時疲精神馳騖嗜慾寧知終歸荒田野草乎通徳掩)
(袖視燭影以手/擁髻淒然泣下)
　　張子野年八十五尚聞買妾述古令作詩
錦里先生自笑狂(次公成都謂之錦官故亦謂之錦里/杭州臨安縣昔日錢王時賜名衣錦)
(坡而先生臨安三絶又有題名錦溪今句特取錦里先/生四字以言子野時陳述古守杭令作此詩可以推見)
莫欺九尺鬢眉蒼(縯杜詩張公一生江海/客身長九尺鬢眉蒼)詩人老去鸎
鸎在(厚麗情集事貞元初有張君者遇崔氏女於蒲崔/小名鸎鸎元稹為作㑹真三十韻嘗與李紳語其)
(事紳又作/鸎鸎歌)公子歸來鷰鷰忙(援漢成帝嘗微行出過陽/阿主作樂上見趙飛鷰而)
(悦之先是有童謠曰鷰鷰尾涏涏張公子時相見盖帝/每㣲行嘗與張放俱而稱富平侯家故有張公子任或)
(説張祐妾/名鷰鷰)柱下相君猶有齒(縯張蒼自秦時為主柱下/方書漢文帝四年為丞相)
(口中無齒食乳女子/爲乳母妻妾以百歲)江南刺史已無腸(厚劉禹錫罷蘇/州過揚州帥杜)
(鴻漸飲大醉而歸見二妓曰郎中席上與司空詩云司/空見慣真閒事斷盡蘇州刺史腸師白樂天山游示卜)
(妓詩莫唱楊栁/枝無腸與君斷)平生謬作安昌客畧遣彭宣到後堂(援/前)
(漢張禹弟子尤著者彭宣戴崇崇毎候禹責師宜置酒/設樂與弟子相娯禹將崇入後堂飲食婦女相對優人)
(絃管鏗鏘極樂昏夜乃罷而宣之來也禹/見之於便坐講論經義未嘗得至後堂)
　　贈張刁二老(尭卿張子野湖州烏程/人刁景純潤州丹陽人)
兩邦山水未凄凉二老風流總健彊共成一百七十歲
(縯白居易九老詩九人五百/八十四拖紫紆朱白鬢鬚)各飲三萬六千觴(縯李白/詩百年)
(三萬六千日一/日須傾三百盃)藏春塢裏鶯花鬧(藏春刁/公塢名)仁壽橋邊日
月長惟有詩人被磨折金釵零落不成行(次公仁壽橋/張子野所居)
(詩人指言子野子野/多寵姬以戲之也)
　　梅聖俞詩中有毛長官者今於潛令國華也聖俞
　　没十五年而君猶為令捕蝗至其邑作詩戲之
詩翁憔悴老一官厭見苜蓿堆青盤(任開州長溪人薛/令之登第開元中)
(為東宫侍讀官僚閒談以詩自悼云朝日上/團團照見先生盤盤中何所有苜蓿長闌干)歸來羞澁
對妻子自比鮎魚縁竹竿(縯梅聖俞以詩知名仕宦三/十年終不得一館職及受一)
(勅修書語其妻刁氏曰吾之修書可謂胡孫入布袋矣/妻對曰君之仕宦亦何異鮎魚縁竹竿乎聞者以為名)
(對/)今君滯留生二毛(縯太史公留滯周南又潘岳秋/興賦余春秋三十二始見二毛)飽
聽衙鼓眠黄紬(任世傳太祖戒勅縣令/勿於黄紬被底放衙)更將嘲笑調朋
友人道獼猴騎土牛(縯周泰擢新城太守司馬宣王使/鍾繇調之曰君釋褐登宰府三十)
(六日而擁麾盖守兵馬郡乞兒乘小車一何駛乎泰曰/君明公之子有文采守吏職獼猴騎土牛又何遲也子)
(仁李白詩身騎/土牛滯東魯)願君恰似髙常侍暫為小邑仍刺史(援/髙)
(適為封丘縣尉有詩云乍可狂歌草澤中寧堪作吏風/塵下只言小邑無所為公門百事皆有期後鎮成都官)
(至散騎/常侍)不願君為孟浩然却遭明主放還山(縯孟浩然/為王維所)
(知因得召見命吟詩浩然念詩曰不才明主棄多病故/人疎上曰朕未曽棄人自是卿不求進命放歸南山)
宦遊逢此嵗年惡飛蝗來時半天黒羨君封境稻如雲
蝗自識人人不識(援魯恭為中牟令螟傷稼不入境又/宋均為九江太守蝗飛至郡界輒東)
(西散去倬卓茂為宻縣令蝗蟲不入縣界又東漢戴封/為西華令時汝潁有蝗蟲獨不入西華界時督郵行縣)
(蝗忽大至督郵其日即/去蝗亦頓除一境竒之)
　　喬将行烹鵝鹿出刀劒以飲客以詩戲之
破匣哀鳴出素虬倦看鶂鶂聴呦呦(次公素虬以/言刀劒也)明朝
只恐兼烹鶴(厚小説言不好事者爨琴煮鶴其詩曰/自從烹鶴燒琴好獨坐青山看月明)此
去還須却佩牛(任龔遂治渤海令民賣劒買牛/賣刀買犢曰何為帶牛佩犢)便可先
呼報恩子(縯退之送石處士詩長把種樹書人/云避世士忽騎將軍馬自號報恩子)不妨仍
帶醉鄉侯(厚皮日休詩他年謁帝言何事請贖劉伶作/醉侯次公其醉鄉字則王績嘗作醉鄉記尭)
(卿唐人詩若使劉伶為/酒帝亦須封我醉鄉侯)他年萬騎歸應好奈有移文在
故丘(援周彦倫隠鍾山後應詔出仕欲過北山孔/稚圭乃假山神之意作北山移文以却之)
　　戲周正儒二絶
折臂三公未可知(縯晉羊祜傳有善相墓者言祜祖墓/所有帝王氣若鑿之則無後祜遂鑿)
(之相者曰猶出折臂三公而無嗣/祜竟墜馬折臂位至公而無子)㑹當千鎰訪權竒(厚/前)
(漢禮樂志天馬詩/志俶儻精權竒)勸君鬻駱猶閒事腸斷閨中楊柳枝
(次公白居易既老録家事㑹經費去長物妓有樊素者/善唱楊栁人多以曲名之將放之馬有駱者駔壯駿穩)
(乘之亦有年将鬻之圉人牽馬出馬驤首反顧一鳴似/知去而旋戀者素聞馬嘶惨然泣且拜婉戀有辭竟鬻)
(駱而/留素)
天廏新頒玉鼻騂故人共弊亦常情相如雖老猶能賦
(縯揚子雲曰辭莫麗於相如作四賦/又曰如孔氏之門用賦則相如入室)換馬還應繼二生
　　戲用晁補之韻
昔我嘗陪醉翁醉今君但吟詩老詩(次公醉翁歐陽永/叔也詩老梅聖俞)
(也/)清詩咀嚼那得飽瘦竹瀟灑令人飢試問鳯凰飢食
竹(縯莊子鵷鶵非梧桐不止/非練實不食練實竹實也)何如駑馬肥苜蓿(次公苜/蓿草名)
(本出西域史記大宛馬嗜苜蓿盖草之美者張騫得其/種來中原亦可以為葅薛令之所謂苜蓿槃者是巳)
知君忍飢空誦詩口頰瀾翻如布穀(厚後漢馮衍書云/詞如循環口如布)
(榖次公退之詩挈/攜陬維口瀾翻)
　　東川清絲寄魯冀州戲贈
鵝溪清絲清如氷(次公鵞溪/東州溪名)上有千嵗交枝藤藤生谷
底飽風雪嵗晚忽作龍蛇升嗟我雖為老侍從骨寒只
受布與繒牀頭錦衾未還客(縯杜甫有贈太子張舎人/遺織成縟段詩客從西北)
(來遺我翠織成開緘風濤湧中有掉/尾鯨又云錦鯨巻還客始覺心和平)坐覺芒刺在背膺
(任漢書霍光驂乘宣/帝常若芒刺在背)豈如髯卿晚乃貴福禄正似川方
増(厚詩如山如阜如岡如陵/如川之方至以莫不増)醉中倒著紫綺裘(次公李/白詩倒)
(披紫/綺裘)下有半臂出縹綾(縯唐鄭愚以錦為半臂崔鉉覽/其巻曰真銷得錦文半臂也次)
(公竇參為中丞夢徳宗解錦半臂/賜之子仁縹普沼切錦青白也)封題不敢妄裁剪刀
尺自有佳人能遙知千騎出清曉積雪未放游塵興白
鬚紅帶栁絲下老弱空巷人相登但放竒紋出領袖吾
髯雖老無人憎(厚韓愈詩我齒豁/可鄙君顔老可憎)
　　章質夫送酒六壺書至而酒不達戲作小詩問之
白衣送酒侮淵明(縯續晉陽春秋陶潛重陽日無酒坐/菊花中見白衣人擔酒至乃太守王)
(𢎞送/酒也)急掃風軒送破觥豈意青州六從事(厚桓温有主/簿善别酒味)
(以好者為青州從事謂/青州有齊郡言到臍也)化為烏有一先生(援司馬相如/子虚賦設為)
(烏有先生言/烏有此事也)空煩左手持新蟹(援晉書畢卓云左手持/酒杯右手持蟹螯拍浮)
(酒船中便足/了此生矣)漫遶東籬嗅落英(次公陶淵明在東籬下/得王𢎞酒便開酒對菊)
(徑醉而歸也離騷云/夕餐秋菊之落英)南海使君今北海(厚章時為廣帥/後漢孔融為北)
(海相嘗歎曰座上客常滿/尊中酒不空吾無憂矣)知分百榼餉春耕(次公孔叢/子載平原)
(君强子髙酒曰諺云/子路嗑嗑尚飲百榼)
　　南禪長老和詩不巳故作六蟲篇答之
鳯皇覽徳輝(縯賈誼弔屈原云鳯皇翔/于千仞兮覽徳輝而下之)逺引不待遣鷾
鴯戀庭宇(次公莊子鳥莫知於/鷾鴯疏云鷾鴯燕也)倐忽來千轉那將坐井
蛙(厚莊子埳井之蛙擅一壑之水而跨跱埳/井之樂又後漢馬援謂公孫述為井底蛙)而比談天
衍(縯史記鄒衍/有談天之辨)蟲魚著文字(援退之詩何殊養/蠧魚生死文字間)槁死猶
遭巻老牛疲耕作見月亦妄喘(次公風俗通吴牛望月/而先喘使之苦於日見)
(月而喘焉又世説滿奮畏風在晉武帝坐北牕作琉璃/屏實宻似疎奮有寒色帝笑奮曰臣猶吴牛見月而喘)
(劉孝標註云南方多暑而吴牛/畏熱見月疑於日所以喘也)東坡方三問南禪巳五
反老人但目擊(縯孔子見温伯雪/子目擊而道存)侍者應足繭(子仁淮/南子楚)
(欲攻宋墨子聞之自魯趨而十日十夜足重繭而/不休息至于郢見楚王又杜詩足繭荒山轉愁疾)最後
六蟲篇深寄恨語淺
　　戲孫公素
披扇當年笑温嶠(縯温嶠娶姑女既婚交禮女以手披/紗扇撫掌笑曰我料是老奴果如所)
(疑/)握刀晚嵗戰劉郎(縯孫權以妹妻先主妹才健剛猛/有諸兄之風侍婢百餘人皆親執)
(刀侍立先主毎/入衷心常凜凜)不須戚戚如馮衍(縯馮衍妻北地任氏/妬悍衍作書與其兄)
(遂逐/之)便與時時説李陽
　　和趙成伯兼戲禹功
金錢石竹道傍秋翠黛紅裙馬上謳無限小兒齊拍手
山公又作習池游
　　答王鞏鞏将見過有詩自謂惡客戲之
汴泗遶吾城城堅如削鐵(次公杜詩大/城鐵不如)中有李臨淮號
令肝膽裂(縯李光弼御軍嚴肅代郭子儀於河陽士卒/旗幟皆舊也光弼號令之乃益精明子仁唐)
(書郝廷玉傳魚朝恩聞其善布陣請觀之廷玉申號令/鳴鼔角部伍坐作進退乃曰此即臨淮王遺法也王善)
(御軍賞當功罰當罪每校旗不如令者輒斬由是人/皆自効而赴蹈馳突心破膽裂盖臨淮嘗鎮徐州)古
來彭城守未省怕惡客(縯公孫𢎞曰寧逢惡賓不逢故/人子仁元結謂不飲者為惡客)
(後人以痛/飲為惡客)惡客云是誰祥符相公孫是家豪逸生有種
千金一擲頗黎盆連車載酒來不飲外酒嫌其村子有
千瓶酒我有萬株菊任子滿頭插(厚杜牧之詩塵世難/逢開口笑菊花須插)
(滿頭/歸)團圓見花不見目醉中挿花歸花重壓折軸(次公/史記)
(云羣輕/折軸)問客何所須客言我愛山青山自遶郭不要買
山錢(縯戴符乞買山/錢于頔與百萬)此外有黄樓樓下一河水美哉洋
洋乎可以療飢并洗耳(厚史記孔子曰美哉河水洋洋/乎丘之不濟此命也詩衡門泌)
(之洋洋可以樂飢洗耳許由事也/師晉孫楚云所以枕流欲洗我耳)彭城之遊樂復樂客
惡何如主人惡
　　夜過舒堯文戲作(堯卿名煥字堯/文時為教授)
先生堂前霜月苦弟子讀書喧兩廡推門入室書縱横
蠟紙燈籠幌雲母先生骨清少眠卧長夜黙坐數更鼓
耐寒石硯欲生氷得火銅鉼如過雨郎君欲出先自贊
(次公漢書東方朔自贊曰臣嘗受易請射之註云贊進/也郎君指言堯文之子尭卿應休璉與滿公琰書曰外)
(嘉郎君謙下之徳故後來/遂以郎君稱人之子弟)坐客歛袵誰敢侮(尭卿此言/堯文非嫡)
(也南史崔道固為宋諸王参軍被遣青州募人長史以/下並詣道固道固諸兄等逼其所生母致酒炙於客前)
(道固驚起謂客曰家無人與老親自執劬勞諸客皆知/其兄所作咸拜其母母謂固曰我賤不足以報貴賓汝)
(宜答拜諸客皆歎美固母子而賤其諸兄晉裴秀母賤/嫡母宣氏不之禮秀叔父徽有盛名賓客甚衆秀年十)
(餘嵗有詣徽者出則過秀宣氏使其母進饌於客見者/皆起秀母曰微賤如此應為小兒故也宣氏知之乃止)
(此二句皆微辭以戲之故/但使其意而不使其字也)明朝阮籍過阿戎(縯阮籍素/與王渾為)
(友渾子戎年十五少籍二十嵗而籍與之交籍每過渾/俄項輒去過視戎良久然後出謂渾曰濬沖清賞非卿)
(倫也共卿言不/如共阿戎談)應作羲之羡懐祖(厚王羲之傳王述䝉/顯授羲之恥為之下)
(謂諸子曰吾不減懐祖而位遇/懸邈當由汝等不及坦之故耶)
　　陳季常自歧亭見訪郡中及舊州諸豪爭欲邀致
　　之戲作陳孟公詩一首
孟公好飲寧論斗(次公此篇全用陳遵事比陳季常别/取他事足成之遵字孟公論斗如汝)
(陽三斗焦遂五斗劉伶五/斗李白一斗合自然是矣)醉後闗門防客走(縯前漢陳/遵嗜酒毎)
(大飲賓客滿堂輒關門取客車/轄投井中雖有急終不得去)不妨閒過左阿君(厚遵/為河)
(南太守弟綬為荆州牧當之官俱過長安富人故淮陽/王外家左氏飲酒作樂司直陳崇劾奏遵過寡婦左阿)
(君置酒歌/謳免歸)百適終為賢太守(援哀帝未遵入公府日出/醉歸曹事數廢西曹以故)
(事適之侍曹輒詣府白遵曰陳卿今日以某事適遵曰/滿百乃相聞故事有百適者斥滿百西曹請斥大司徒)
(馬宫重遵謂西曹此人大/度壬奈何以小文責之)老居閭里自浮沈笑問伯松
何苦心(縯遵少與張竦伯松相親友嘗謂竦曰足下諷/誦經書苦身自約不敢蹉跌而我放意自恣浮)
(沈俗間官爵功名不減於子而差獨樂顧不優耶竦曰/人各有性長短自裁子欲為我亦不能吾而效子亦敗)
(矣雖然學我者易得效/子者難將吾常道也)忽然載酒從陋巷為愛揚雄作
酒箴(次公揚雄家貧嗜酒好事者載酒肴從游學雄作/酒箴以諷諫成帝具在遵傳其中云酒何過乎遵)
(大喜謂張竦曰/吾與爾猶是矣)長安富兒求一過(次公退之詩長安衆/富兒盤饌羅羶葷)
千金夀君君笑唾(次公選詩主稱千金夀劉义詩云玉/石共笑唾子仁史記平原君以千金)
(為魯仲連夀仲連/笑却之遂辭而去)汝家安得客孟公從來只識陳驚坐
(厚遵所到衣冠懐之唯恐在後時列侯有與遵同姓字/者每至人門曰陳孟公坐中莫不震動既至而非因號)
(其人陳/驚坐)
　　太守徐君猷通守孟亨之皆不飲以戲之
孟嘉嗜酒桓温笑(縯晉書孟嘉好酣飲愈多不亂桓温/問嘉曰酒有何好而卿嗜之嘉曰公)
(未得酒/中趣爾)徐邈狂言孟徳疑公獨未知其趣爾臣今時復
一中之風流自有髙人識(縯褚裒有器識正旦朝褚裒/問亮聞江南有孟嘉其人何)
(在亮曰在座卿但自覔裒厯觀指/嘉謂亮曰此君小異將無是乎)通介寧隨薄俗移(次/公)
(盧欽言往者毛孝先崔季珪用事貴清素之士於時皆/變易車服以求其髙而徐公不改其常故人以為通比)
(來天下奢靡轉相倣傚而徐公雅尚自若不與俗同故/前日之通乃今日之介也是世人之無常而徐公之有)
(常子仁杜詩勿問通/與介徐公自有常)二子有靈應撫掌(次公二子指/孟嘉與邈)吾
孫還有獨醒時(厚屈原漁父詞曰衆/人皆醉而我獨醒)
　　戲足栁公權聨句(并引/)
　宋玉對楚王此獨大王之雄風也庻人安得而共之
　譏楚王知已而不知人也柳公權小子與文宗聫句
　有美而無箴故為足成其篇
人皆苦炎熱我愛夏日長薰風自南來殿閣生微涼一
為居所移苦樂永相忘願言均此施清隂分四方
　　泗州過倉中劉景文老兄戲贈一絶
既聚伏波米還數魏舒籌應笑蘇夫子僥倖得湖州
　　戲題巫山縣用杜子美韻
巴俗深留客吴儂但憶歸直知難共語不是故相違東
縣聞銅臭江陵換裌衣丁寧巫峽雨慎莫暗朝暉
　　數日前夢人示余一巻文字大略若諭馬者用吃
　　蹶兩字夢中甚賞之覺而忘其餘戲作數語足之
天驥雖老舉鞭脱逸交馳蟻封步中衡石㫄睨駑駘豐
肉滅節徐行方軌動輒吃蹶天資相絶未易致詰
　　劉監倉家煎米粉作餅子余云為甚酥潘邠老家
　　造逡巡酒余飲之莫作醋錯着水來否後數日余
　　攜家飲郊外因作小詩戲劉公求之
野飲花間百物無杖頭惟挂一葫蘆巳傾潘子錯着水
更覔君家為甚酥
　　嘲子由
堆几盡埃簡攻之如蠧蟲誰知聖人意不在古書中
　　萬州太守髙公宿約遊岑公洞而夜雨連明戲贈
　　二小詩
肩輿欲到岑公洞正怯衝泥旁險行定是岑公閟清境
春江一夜雨連明
蓬窻髙枕雨如澠恰似糟牀壓酒聲令日岑公不能飲
吾儕猶健可頻頻
　　西山戲題武昌王居士(并引/)
　予往在武昌西山九曲亭上有題一句𤣥鴻横號黄
　槲峴九曲亭即吴王峴山一山皆槲葉其㫄即元結
　陂湖也荷花極盛因為對云皓鶴下浴紅荷湖坐客
　皆笑同請賦此詩
江干髙居堅闗扄犍耕躬稼角挂經篙竿繫舸菰茭隔
笳鼔過軍鷄狗驚解襟顧景各箕踞擊劒賡歌㡬舉觥
荆笄供膾愧擾聒乾鍋更戛甘𤓰羮
　　戲和正甫一字韻
故居劒閣隔錦官柑果薑蕨交荆菅竒孤甘挂汲古綆
僥覬敢揭鈎金竿已歸耕稼供藁桔公貴幹蠱髙巾冠
改更句格各蹇吃姑因狡獪加間闗(王方平謂麻姑云/姑固少年吾老矣)
(不復作此狡/獪變化也)
　　成伯家宴造坐無由輒欲效顰而酒已盡入夜不
　　欲煩擾戲作小詩求數酌而巳
道士令嚴難繼和僧伽帽小却空囘隔籬不喚鄰翁飲
抱甕須防吏部來(道士令悦神樂中所謂離而復合者/杜詩云肯與鄰翁相對飲隔籬呼取)
(盡餘/杯)
　　和子由次王鞏韻如囊之句可為一噱
平生未省為人忙貧賤安閒氣味長粗免趨時頭似葆
稍能忍事腹如囊簡書見迫身今老尊酒聞呼口一昻
欲挹天河聊自洗塵埃滿面鬢眉黄
　
　
　
　
　
　
　
　
　
　
　
　
　
　
　
　東坡詩集註巻二十一
欽定四庫全書
　東坡詩集註巻二十二
　　　　　　　　　　　　宋　王十朋　撰
　時序
　　新年五首(巖老紹聖三年先生年六十一在惠州/即古白鶴基始營新居故有結茆來此)
　　　(住之/句)
曉雨暗人日(厚荆楚嵗時記正月七日/謂之人日以隂晴卜豐耗)春愁連上元水
生挑菜渚(次公世説范宣/後園桃菓傷指)煙濕落梅村小市人歸盡孤
舟鶴踏翻猶堪慰寂寞漁火亂黄昏
北渚集羣鷺新年何所之盡歸喬木寺分占結巢枝生
物㑹有役(次公江淹雜擬詩問君/亦何為百年㑹有役)謀生各及時何當禁
畢弋(厚莊子畢弋之智/多則鳥亂扵上矣)看引雪衣兒
海國空自煖春山無限清冰谿紛瘴雨雪菌到江城更
待輕雷發先催凍筍生豐湖有藤菜似可敵蓴羹(厚先/生嘗)
(言豐湖有燕脂藤/味滑美大類蓴)
小邑浮橋外青山石岸東茶槍燒後有(師顧渚山記團/黄茶有一槍兩)
(旗之/號)麥浪水前空萬户不禁酒三年真識翁結茆來此
住(厚戎昱詩結茅同/楚客卜築漢江邊)嵗晚有無同
荔子幾時熟花頭今已繁揉春先揀樹買夏欲論園居
士常攜客參軍許叩門明年更有味懐抱帶諸孫
　　和子由除夜元日省宿致齋三首
江湖流落豈闗天禁省相望亦偶然等是新年未相見
此身應坐不歸田(次公張平子/有歸田賦)
白髪蒼顔五十三家人遥遣試春衫朝回兩袖天香滿
(師杜詩朝罷/香煙攜滿袖)頭上銀幡笑阿咸(次公阿咸杜位也甫從/子甫於位宅守嵗詩守)
(嵗阿咸家銀幡/元日所賜者)
當年踏月走東風坐看春闈鏁醉翁(師歐陽永叔/自號醉翁)白髮
門生幾人在却將新句調兒童
　　次韻秦少游王仲至元日立春三首
省事天公厭兩回新年春日併相催慇勤更下山隂雪
要與梅花作伴來(厚退之雪間梅詩先期/迎獻嵗更伴占茲辰)
巳卯佳辰夀阿同(子由小字同叔元/日已卯渠本命也)願渠無過亦無功
明年春日江湖上回首觚稜一夢中(次公文選班固西/都賦上觚稜而拂)
(金爵注觚稜帝闕之角也子仁杜牧之詩觚稜/拂斗極回首上遲遲四朝三十載似夢復非宜)
詞鋒唯作楚騷寒徳意還同漢詔寛(縯後漢侯霸傳每/春下寛大之詔奉)
(四時之令皆/霸所建也)好遣秦郎供帖子盡驅春色入毫端(立春/翰林)
(學士供/詩帖子)
　　元日過丹陽明日立春寄魯元翰
堆盤紅縷細茵陳(次公元日/作五辛盤)巧與椒花兩鬬新(縯晉劉/臻妻陳)
(氏元日獻/椒花頌)竹馬異時寧信老(厚白樂天詩一見竹/馬戲每思童騃時)土牛
明日莫辭春(縯月令出土/牛以送寒氣)西湖弄水猶應早北寺觀燈
欲及辰(堯卿北寺在潤/州上元最盛)白髮蒼顔誰肯記曉來頻嚏為
何人(次公詩願/言則嚏)
　　次韻曽仲錫元日見寄(定州/作)
蕭索東風兩鬢華年年幡勝翦宫花(厚荆楚嵗時記正/月七日為人日鏤)
(金薄為人以貼屏風亦戴/之頭鬢又造華勝相遺)愁聞塞曲吹蘆管(厚後漢蔡/琰云胡人)
(捲蘆葉吹之以/作樂謂之胡笳)喜見春盤得蓼芽(子仁杜甫立春詩/春日春盤細生菜)吾
國舊供雲澤米(定武齋酒/用蘇州米)君家新致雪坑茶(近得曽/坑茶)燕
南異事真堪記三寸黄柑擘永嘉(次公永嘉温/州也出柑)
　　除夜大雪留濰州元日早晴遂行中途雪復作
除夜雪相留元日晴相送東風吹宿酒瘦馬兀殘夢葱
曨曉光開旋轉餘花弄下馬成野酌佳哉誰與共須臾
晩雲合亂灑無缺空鵝毛垂馬騣自怪騎白鳳(次公北/夢瑣言)
(曹唐遊仙詩玉詔新除沈侍郎便分茅土領東方不知/今夜遊何處侍從皆騎白鳳凰堯卿白樂天春雪詩大)
(似落鵝毛宻/如飄玉屑)三年東方旱逃户連欹棟老農釋耒歎淚
入饑腸痛春雪雖云晚春麥猶可種敢怨行役勞助爾
歌飯罋(援山東人埋肉於飯/下而食之謂之飯罋)
　　元日次韻張先子野見和七夕寄莘老之作
得句牛女夕(縯七月七月牛女二星當㑹守夜者見天/漢中奕奕白氣光耀五色以此為徴也)
轉頭參尾中(厚月令孟春之月/昏參中旦尾中)青春先入睡白髮不遺
窮酒社我為敵詩壇子有功(縯杜牧贈趙蝦詩今代/風騷將誰登李杜壇)縮
頭先夏鼈(見玉川子月蝕詩北方寒龜被蛇縛藏頭入/殻如入獄又云寒龜夏鼈一種味且當以其)
(肉充/臛)實腹鄙秋蟲(次公羅隠蜘蛛賦序蜘/蛛秋蟲也致身羅網間)莫唱裙垂緑
(次公永叔詞舞/餘裙帶綠雙垂)無人臉斷紅(次公元稹鶯鶯序/其臉㫁紅而已)舊交懐
賀老(縯李白憶賀監/詩嵇山無賀老)新進謝終童(厚終軍傳軍年十八/選為博士弟子後為)
(諫議大夫死時年二/十餘世謂之終童)袍鶻雙雙瑞腰犀一一通(堯祖漢/西域傳)
(贊曰明珠通犀之珍注/通犀中央色白通兩頭)小蠻知在否(縯白樂天詩/楊栁小蠻腰)試問
囁嚅翁(次公李林宗字直木/嘗謂樂天為囁嚅翁)
　　立春日小集戲李端叔
白髮已十載青春無一堪不驚新嵗換聊與故人談牛
健民聲喜鴉嬌雪意酣(厚杜牧之詩/鴉嬌村羃羃)霏微不到地和煖
要宜蠶嵗月斜川似(次公陶集有遊斜川詩自序云辛/丑嵗三月五日天氣澄和風物閑)
(美與二三鄰/曲同游斜川)風流曲水慙(厚晉武帝問三日曲水之義/尚書束晳曰周公初成洛邑)
(因流水以泛酒又秦昭王三日上已置酒河曲有金人/捧水心之劒乃因其處立曲水祠二漢相沿皆為盛集)
行吟老燕代坐睡夢江潭丞掾頗哀援(縯後漢馬援為/隴西太守賓客)
(故人日滿其門諸曹時白外事援輒曰此/亟掾之事何足相煩頗哀老子使得遨遊)歌呼誰怕參
(援西漢曹參為相國相舍後園近吏舍吏日飲歌呼/參游園聞吏醉乃反取酒張坐飲大歌呼與相和)衰
懐久灰槁(縞莊子身若槁/木心如死灰)習氣尚饞貪白啖本河朔紅
消真劒南(次公白啖荔枝名也紅消梨名也堯/祖一本作熊白來河北豬紅削劍南)辛盤得
青韭(次公故事立春/日作五辛盤)臘酒是黄柑(次公黄柑以釀酒/乃洞庭春色也)歸
卧燈殘帳醒聞葉打庵須煩李居士重説後三三(厚宗/門統)
(要無着和尚游五臺到山下遇一老僧問曰此間佛法/如何住持僧曰凡聖同居龍蛇混雜無着曰多少衆老)
(僧曰前三三後三/三無着和尚罔測)
　　次韻劉景文路分上元
華燈閟艱嵗冷月挂空府三吳重時節九陌自歌舞云
從月幾望(子仁周易/月幾望)遂至一百五(縯荆楚嵗時記曰去/冬節一百五日即有)
(疾風甚雨/謂之寒食)嘉辰可屈指樂事相繼武今宵掃雲陣極目
静天宇嬉遊各忘歸闐咽頃未覩飛毬互明滅激水相
吞吐老去反兒童歸來尚鐃鼓(師梁曹景宗應詔分韻/賦詩得競病字即援筆)
(立成云去時兒女悲歸來笳鼓/競借問行路人何如霍去病)新年暗消雪舊嵗添絲
縷(師自冬至後/日添一線)何時九江城(恵安潯陽記云其山九疊/江亦九派故郡號九江)
相對兩漁父(予舊欲卜居廬山/景文近買宅江州)
　　次韻楊褒早春
窮巷淒涼苦未和君家庭院得春多不辭瘦馬騎衝雪
來聴佳人唱踏莎(士昭世傳曲/有踏莎行)破恨徑須煩麴糵(次公/退之)
(詩髙士例/須憐麴糵)増年誰復怨羲娥(次公退之詩掎/摭星象遺羲娥)良辰樂事
古難並(縯謝靈運良辰樂事/賞心美景四者難并)白髮青衫我亦歌(堯祖盧/秉詩青)
(衫白髪/病參軍)細雨郊園聊種菜冷官門户可張羅(厚漢翟公/罷廷尉門)
(外可設/雀羅)放朝三日君恩重睡美不知身在何
　　上元侍飲樓上三首呈同列
澹月疎星遶建章(厚前漢武帝時柏梁災於是作建章/宫度為千門萬户宫在未央西長安)
(城/外)仙風吹下御爐香侍臣鵠立通明殿(淳翊聖保徳傳/云張守真朝玉)
(皇大殿覩其扁曰通明不曉其㫖因焚香告曰通明之/誼切所未喻敢祈真教真君曰上帝上升金殿殿之光)
(明照於帝身身之光明照於/金殿光明通徹故為通明殿)一朶紅雲捧玊皇(次公翼/聖傳載)
(玉帝坐處常有紅雲擁之/雖真仙亦不得見其面也)
薄雪初消野未耕賣薪買酒看昇平(龜父續仙傳許宣/平傳云嘗負薪以)
(賣挂一壺每醉吟曰負/薪朝出賣沽酒日西歸)吾君勤儉倡優拙(厚史記秦昭/王謂范雎曰)
(吾聞之楚之鐵/劍利而倡優拙)自是豐年有笑聲
老病行穿萬馬羣九衢人散月紛紛歸來一㸃殘燈在
猶有傳柑遺細君(侍燕樓上則貴戚争以黄柑遺近臣/謂之傳柑縯前漢東方朔伏日詔賜)
(從官肉朔獨拔劍割肉大官奏/之朔曰歸遺細君又何仁也)
　　上元夜(恵州/作)
前年侍玉輦端門萬枝燈(次公端門宣徳門也元夕/皇帝登端門以宴羣臣)璧
月挂罘罳珠星綴觚稜(次公前漢天文志日月如合璧/五星如連珠又前漢文帝七年)
(六月未央宫/東闕罘罳災)去年中山府老病亦宵興牙旗穿夜市鐵
馬響春冰(次公中山府定州也牙旗府/帥之旗鐵馬是定州有之)今年江海上雲
房寄山僧亦復舉膏火松間見層層散䇿桄榔林林疎
月鬅鬙(次公桄榔木廣南皆有之其株/徹頂而後有葉鬅鬙覆下也)使君置酒罷簫
鼔轉松陵狂生來索酒(賈道/人也)一舉輒數升浩歌出門去
我亦歸瞢騰
　　上元夜過赴儋守召獨坐有感(戊寅嵗/儋州作)
使君置酒莫相違守舎何妨獨掩扉靜看月牕盤蜥蜴
(厚爾雅蜥蜴蝘蜓守宫也/在草曰蜥蜴在壁曰蝘蜓)卧聞風幔落蛜蝛(次公詩蛜/蝛在室子)
(仁杜詩風/幔不依樓)燈花結盡吾猶夢香篆殘時汝欲歸搔首淒
涼十年事傳柑歸遺滿朝衣
　　追和戊寅嵗上元
春鴻社燕巧相違(厚淮南子燕春分而來鴈春分/而去燕秋分而北鴈秋分而南)白鶴
峯頭白版扉(次公白鶴峯在恵州白/樂天詩書扉扄白版)石建方欣洗牏厠
(縯前漢石建為郎中令事親孝敬毎五日洗沐歸/謁親入子舍切問侍者取親中裙厠牏身自澣洗)姜龎
不解歎蠨蝛(次公後漢廣漢姜詩妻龎氏事姑/至孝東山詩蛜蝛在室蠨蛸在户)一龕京
口嗟春夢萬炬錢塘憶夜歸(次公京口潤州/也錢塘杭州也)合浦賣珠
無復有當年笑我泣牛衣(縯前漢王章嘗疾病無被卧/牛衣中與妻訣泣涕其妻呵)
(怒之曰仲卿京師尊貴在朝廷人誰踰仲卿者今疾病/困厄不自激昂乃反泣涕何鄙也後章官厯京兆欲上)
(封事妻止之曰獨不念牛衣中泣時邱章果上書下獄/死妻子徙合浦以採珠致産百萬次公先生嘗自跋云)
(戊寅上元在儋耳過子夜出予獨守舍作違字韻今庚/辰上元已再朞矣家在恵州白鶴峯下過子不眷婦子)
(從余此來其婦亦篤孝悵然感之故和前篇有石建姜/龎之句又復悼懐同安君末章故復有牛衣之句悲君)
(亡而喜子存也書以示/過看余面勿復感懐)
　　上元夜游絶句
午夜朧朧淡月黄夢回猶有暗塵香縱横滿地霜槐影
寂寞蓮燈半在亡
　　春日
鳴鳩乳燕寂無聲(次公杜詩鳴鳩/乳燕青春深)日射西牕潑眼明午
醉醒來無一事(次公陳後主詩/午醉醒來晚)只將春睡賞春晴
　　春夜
春宵一刻值千金花有清香月有隂歌管樓臺聲細細
鞦韆院落夜沈沈
　　癸丑春分後雪
雪入春分省見稀半開桃杏不勝威應慙落地梅花識
却作漫天栁絮飛(厚退之晚春詩楊花榆莢無才思惟/解漫天作雪飛次公謝安與謝道韞)
(詠雪道韞云未/若桞絮因風起)不分東君専節物故將新巧發隂機(次/公)
(退之雪詩曄/曄弄隂機)從今造物尤難料更煖須留御臘衣
　　寒食日得李公擇三絶次韻
從來蘇李得名雙(次公前漢蘇武李陵能詩謂之蘇李/唐蘇味道里人李嶠俱以文章顯時)
(號蘇李乂蘇晉李嶠知制誥時號蘇李又蘇頲李乂對/掌文誥明皇謂頲曰前朝有李嶠蘇味道今有卿及李)
(乂亦世/不乏人)只恐全齊笑陋邦(次公李公擇/知齊州故云)詩似懸河供不
辦(縯郭象傳王衍每云聴象/語如懸河㵼水注而不竭)故欺張籍隴頭瀧(厚退之/詩君乃)
(崑崙渠籍/乃隴頭瀧)
簿書鼛鼔不知春(次公周禮以/鼛鼔鼔役事)佳句相呼賴故人(子仁/謝靈)
(運每於篇章對/恵連輒得佳句)寒食徳公方上冡歸來誰主復誰賓
巡城已困塵埃眯(次公莊子播糠眯目則天地四方/易位師杜詩塵土汙人眼易眯)執
扑仍遭蟣蝨緣(次公左氏華元為植/巡城禮司空執扑)欲脱布衫攜素手
(次公選詩盈盈樓/上女織織出素手)試開病眼㸃黄連(來詩謂僕/布衫督役)
　　和子由寒食
寒食今年二月晦樹林深翠已生煙遶城駿馬誰能借
到處名園意盡便但掛酒壺那計盞偶題詩句不須編
忽聞啼鵙驚羇旅江上何人治廢田(次公詩七/月鳴鵙)
　　寒食夜
漏聲透入碧牕紗人静鞦韆影半斜沈麝不燒金鴨冷
淡雲籠月照梨花
　　寒食雨二首
自我來黄州已過三寒食年年欲惜春春去不容惜今
年又苦雨兩月秋蕭瑟(子仁宋玉云悲哉秋之為氣/也蕭瑟兮草木摇落而變衰)卧
聞海棠花泥污臙脂雪(任杜詩林花/着雨臙脂落)暗中偷負去夜半
真有力(縯莊子藏山于澤藏舟于壑謂之固矣/然夜半有力者負之而走昩者不知也)何殊病
少年疾起頭已白
春江欲入户雨勢來不已小屋如漁舟濛濛水雲裏空
庖煮寒菜破竈燒濕葦那知是寒食但見烏銜紙君門
深九重墳墓在萬里也擬哭途窮(厚晉阮籍率意獨駕/不由徑路車跡所窮)
(輒慟哭/而反)死灰吹不起(援前漢韓安國坐法抵罪獄吏田/甲辱安國安國曰死灰獨不復然)
(乎曰然/則溺之)
　　上已日與二三子攜酒出游隨所見輒作數句明
　　日集之為詩故詞無倫次(伯恭先生志林云黄州/定慧院東小山上有海)
　　　(棠一株特繁茂每嵗盛開時必為置酒已五醉/其下矣今年復與參寥及二三子訪焉則園已)
　　　(易主主雖市井人然以余故稍加培治山上多/老枳木花白而圓香色皆不凡以余故亦得不)
　　　(伐既飲復憩於尚氏之第尚所居竹林花木皆/可喜醉卧閣上稍醒聞座客崔成老彈雷琴作)
　　　(悲風曉角錚錚然意謂非人間也晚乃步出城/東入何氏韓氏竹園遂置酒竹隂下興盡乃徑)
　　　(歸元豐七年三/月初三日也)
薄雲霏霏不成雨杖藜曉入千花塢(次公莊子原/憲杖藜應門)柯丘
海棠吾有詩(子仁黄州東坡圖柯山四望直南髙丘/故亦名柯丘東西隅海棠一株甚茂)獨
笑深林誰敢侮三杯卯酒人徑醉一枕春睡日停午竹
間老人不讀書留我閉門誰教汝(子仁晉王㣲之傳吳/中士大夫家有竹欲)
(觀之便出造竹下嘯詠良久主人掃灑請坐徽/之不顧將出主人閉門徽之賞之盡歡而去)出簷藂
枳十圍大冩真素壁千蛟舞(子仁東坡圖柯丘南尚氏/家有叢枳甚大公嘗自為)
(圖/之)東坡作塘今幾尺(仔塘在東坡雪堂下先/生詩㑹堂作塘徑千步)攜酒一勞
農工苦却尋流水出東門壊垣古塹花無主(次公杜詩桃/花一簇開無)
(主/)卧開桃李為誰妍對立鵁鶄相媚嫵開瓶藉草勸行
路不惜春衫汙泥土褰裳共過春草亭扣門轉入韓家
圃(子仁東坡圖春草亭/韓家圃皆在東門外)轆轤繩斷井深碧鞦韆索掛人
何所映簾空復小桃枝乞漿不見譍門女南上古臺臨
斷岸雪陣翻空迷仰俯故人饋我玉葉羹火冷煙消誰
為煮﨑嶇束緼下荒徑(子翬前漢蒯通傳云里婦夜亡/肉逐婦里母即束緼請火於亡)
(肉家云治狗争/肉死遂還婦)婭奼隔花聞好語(次公李賀詩沙/路歸來聞好語)更隨
落景盡餘尊却傍孤城得僧宇主人勸我洗足眠倒牀
不復聞鐘鼔(次公杜詩睡美/不聞鐘鼔傳)明朝門外泥一尺始悟三
更雨如許平生所向無一遂兹游何事天不阻固知我
友不終窮豈弟君子神所予(次公詩豈弟君/子神所勞矣)
　　海南人不作寒食而以上已上冡余攜一瓢酒尋
　　諸生皆出矣獨老符秀才在因與飲至醉符盖儋
　　人之安貧守静者也
老鵶銜肉紙飛灰萬里家山安在哉蒼耳林中太白過
(次公李白詩集有尋城北范居士失/道落蒼耳中見范置酒摘蒼耳作)鹿門山下徳公回
(縯後漢龎徳公攜妻子登鹿門山因採藥不返司馬徳/操嘗詣徳公值徳公上冡徳操徑入其室命徳公妻子)
(速作黍云徐元直當來就此共談其妻子奔走/供設須臾徳公還直入相就不知何者是客也)管寧投
老終歸去(厚三國志管寧北海朱虚人方天下大亂與/邴原王烈等至遼東時避亂者多居郡南而)
(寧居北示/無遷志)王式當年本不來(援前漢王式諸博士共薦/詔除為博士既至為江公)
(所辱式恥之謂諸生曰我本不欲來諸/生彊勸我竟為豎子所辱遂謝病免歸)記取城南上已
日木棉花落刺桐開(厚吳録地里志交趾安定縣有木/綿樹實如酒杯中有綿如蠶之綿)
(可作布又晉安海物異名記刺桐其花丹其枝幹有/刺花附幹而生其葉如桐其花側敷如掌形若金鳳)
　　上已日與二子迨過游塗山荆山記所見(龜父雲/水經云)
　　　(荆山在南郡臨沮縣東北其頂上一池周/四十餘歩旁有石室桓𤣥江淹並有詩)
此生終安歸旋軫天下半朅來乗樏廟(子仁虞書禹曰/予乗四載汪云)
(謂水乗舟陸乗車泥/乗輴山行乗樏也)復作微禹歎(昔自南河赴杭州過/此盖二十二年矣援)
(左傳劉定公臨河歎曰美哉禹/功明徳逺矣微禹吾其魚乎)從祠及彼呱(援書啟呱/呱而泣)
像設偶此粲(縯塗山氏禹妻也/詩如此粲者何)秦祖當侑坐(次公史記/大費與禹)
(平水土已成功帝錫𤣥圭禹受曰非予能成亦大費為/輔舜曰咨爾費贊禹功其賜爾皂斿是為伯翳賜姓嬴)
(氏/也)夏郊亦薦裸(厚禮記祭法夏后/氏禘黄帝而郊鯀)可憐淮海人尚記弧
矢旦(淮南人相傳禹以六月生是日數萬人㑹山/上縯禮記男子生以桑弧蓬矢射天地四方)荆山
碧相照楚水清可亂刖人有餘坑(厚劉向新序荆人卞/和得玉璞而獻之荆)
(厲王使玉尹相之曰石也王以和為謾而㫁其左足厲/王薨武王即位和復奉玉璞又以為謾而㫁其右足及)
(共王即位奉玉璞而哭於荆山中共王聞之/乃使人理其璞而得寶焉名曰和氏之璧)美石肖温
贊(荆山下有卞和採玉坑石色如玉不/受鑱刻取出山下輙變色不復温潤)龜泉木杪出牛
乳石池漫(龜泉在荆山下色白而甘真陸羽所謂石池/漫流者有石記云唐正元中隨白龜流出)
小兒强好古侍史笑流汗歸時蝙蝠飛(次公退之詩黄/昏到寺蝙蝠飛)
炬火記逺岸
　　送春示友人
夢裏青春可得追欲將詩句絆餘暉酒䦨病客惟思睡
蜜熟黄蜂亦懶飛芍藥櫻桃俱掃地(病過此/二物)鬢絲禪榻
兩忘機(縯杜牧詩今日鬢絲禪/榻畔茶煙輕颺落花風)憑君借取法界觀(縯華/嚴經)
(法界觀以在日為觀以理無礙事無/礙理事無礙事事無礙為四觀云)一洗人間萬事非
(來書云近看此/書余未嘗見也)
　　三月二十九日二首
南嶺過雲開紫翠(次公杜牧詩千峯横紫翠養/源杜詩絶壁過雲開錦繡)北江飛
雨送淒涼(子仁杜詩宵/殘雨送涼)酒醒夢回春盡日(厚李涉詩終/日昏昏醉夢)
(間忽聞春/盡强登山)閉門隠几坐燒香(厚莊子南郭子綦隠/几而坐仰天而嘘)
門外橘花猶的皪牆頭荔子已斕斑樹暗草深人静處
捲簾欹枕卧看山
　　首夏官舍即事
安石榴花開最遲(堯卿博物志張/騫使蜀得石榴)絳裙深樹出幽菲吾
廬想見無限好(厚陶潛詩吾/亦愛吾廬)客子倦游胡不歸座上一
尊雖得滿(縯孔北海曰座上客常滿/尊中酒不空吾無事矣)古來四事巧相違
(厚謝靈運曰良辰美景/賞心樂事四者難并)令人却憶湖邊寺垂栁隂隂晝
掩扉
　　次韻朱光庭初夏(堯卿字公琰/與公同年)
朝罷人人識鄭崇直聲如在履聲中(縯前漢鄭崇字子/游哀帝櫂為尚書)
(僕射數諫争上初納用之每見曳/革履上笑曰我識鄭尚書履聲)卧聞疎響梧桐雨(厚/孟)
(浩然詩疎/雨滴梧桐)獨詠微涼殿閣風(援栁公權聨句薰風/自南來殿閣生微涼)諫苑
君方續承業(縯南史李承業集/古今章疏作諫苑)醉鄉我欲訪無功(厚唐/王績)
(字無功作/醉鄉記)陶然一枕誰呼覺牛蟻初除病後聰(援晉殷/仲堪傳)
(父嘗患耳聰聞牀/下蟻動謂之牛鬬)
　　端午游真如遲适逺從子由在酒局
一與子由别却數七端午身隨綵絲繫(任五月五日以/五綵絲繫臂辟)
(兵及鬼令人不/病瘟名長命縷)心與昌歜苦(次公周禮醢人昌本麋/臡藥性論昌蒲味辛苦)今
年匹馬來佳節日夜數兒童喜我至典衣具雞黍水餅
既懐鄉飯筒仍愍楚(厚續齊諧記屈原以五月五日投/汨羅水而死楚人哀之至此日以)
(竹筒貯/飯祭之)謂言必一醉快作西川語寧知是官身糟麴同
薰煮獨攜三子出古刹訪禪祖髙談付梁羅詩律到阿
虎歸來一調笑慰此長齟齬(梁羅遲/适小名)
　　立秋日禱雨宿靈隠寺同周徐二令
百重堆案掣身閒(師杜甫任華州司功有/早秋苦熱堆案相仍詩)一葉秋聲對
榻眠(次公淮南子一/葉落知天下秋)牀下雪霜侵户月枕中琴筑落階
泉﨑嶇世味嘗應遍寂莫山棲老漸便惟有憫農心尚
在起瞻雲漢更茫然(任詩旱既大/甚瞻彼雲漢)
　　七月五日二首
避謗詩尋醫畏病酒入務(師詩尋醫謂不作詩也/酒入務謂止酒不飲也)蕭條
北牕下長日誰與度今年苦炎熱(厚唐文宗聨句/人皆苦炎熱)草木
困薫煮況我早衰人幽居氣如縷(縯杜詩更/深氣如縷)秋來有佳
興秫稻已含露還復此微吟往和糟牀注(厚杜詩賴知/禾黍秋已覺)
(糟牀/注)
何處覓新秋蕭然北臺上(子仁李白詩何處聴/秋聲蕭蕭北牕竹)秋來未
云幾風日已清亮雲間聳孤翠林表浮逺漲新棗漸堪
剥晚𤓰猶可餉西風送落日萬竅含悽悵念當急行樂
白髮不汝放(子仁杜詩苦遭/白髮不相放)
　　中秋月三首寄子由
慇懃去年月㶑灧古城東憔悴去年人卧病破窻中徘
徊巧相覓窈窕穿房櫳月豈知我病但見歌樓空撫掌
三歎息扶杖起相從天風不相哀吹我落瓊宫白露入
肝肺夜吟如秋蟲坐令太白豪化為東野窮餘年知幾
何佳月豈屢逢寒魚亦不睡竟夕相噞喁(厚左思吳都/賦泝洄逆流)
(噞喁/沈浮)
六年逢此月五年照離别(中秋有月凡六年矣惟/去嵗與子由㑹於此)歌君
别時曲滿坐為悽咽(子由有水/調歌頭)留都信繁麗此㑹豈輕
擲(留都言南京也太祖興/王處有留官司故云)鎔銀百頃湖(次公劉夢得詩/洞庭秋月生湖)
(心層波萬/頃如鎔銀)挂鏡千尋闊三更歌吹罷人影亂清樾(厚樾/木隂)
(也/)歸來北堂下寒光翻露葉喚酒與婦飲念我向兒説
豈知衰病後空盞對黎栗但見古河東􁙩麥如鋪雪欲
和去年曲復恐心斷絶
舒子在汶上開門相對清(舒煥試舉/人鄆州)鄭子向河朔(鄭僅/赴北)
(京户/曹)孤舟連夜行頓子雖咫尺兀如在牢扃(頓起來徐/試舉人)
趙子寄書來水調有餘聲(今日得趙杲卿書猶記余在/東武中秋所作水調歌頭)
悠哉四子心共此千里明(次公謝莊月賦美人邁兮/音塵闕隔千里兮共明月)明
月不解老良辰難合并四顧座上人聚散如流萍嘗聞
此宵月萬里同隂晴(故人史生與余言嘗見海賈云中/秋有月則是嵗珠多而圓賈人以)
(此候之雖相去萬里他日/㑹合相問隂晴無不同者)天公自着意此㑹那可輕明
年各相望俯仰今古情
　　中秋見月和子由(子由自南京寄詩云西風吹暑/天益髙明月耿耿分秋毫彭城)
　　　(閉門青嶂合坐聴百步嗚飛濤使君攜客登燕/子月色着人如着水筵前不設鼔與鐘處處笛)
　　　(聲相應起浮雲捲盡流金九戯馬臺西山鬰蟠/杯中緑酒一時盡衣上白露三更寒扁舟明月)
　　　(浮古汴迴首逡巡陵谷變河吞巨野入長淮城/沒黄流只三板明年築城城似山伐木為堤堤)
　　　(更堅黄樓未成河已退空有遺跡令人看城頭/看月應更好河流深處今生草子孫免被魚鼈)
　　　(食歌舞聊寛使君老南都從事老更貧羞見青/天月照人飛鶴投籠不能出曽是彭城座上客)
明月未出羣山髙瑞光千丈生白毫一杯未盡銀闕湧
亂雲脱壊如崩濤誰為天公洗眸子(縯退之效月蝕詩/念此日月者為天)
(之眼/睛)應費明河千斛水遂令冷看世間人照我湛然心
不起西南大星如彈丸(次公謝朓詩/流轉如彈丸)角尾奕奕蒼龍蟠
(厚盧仝月蝕詩東方/蒼龍角挿㦸尾曳風)今宵注眼看不見更許螢火争清
寒何人艤舟臨古汴千燈夜作魚龍變曲折無心逐浪
花低昂赴節隨歌板(是夜賈客船/中放水燈)青熒滅沒轉山前浪
颭風回豈復堅明月易低人易散歸來呼酒更重看堂
前月色愈清好咽咽寒螿鳴露草巻簾推户寂無人牕
下咿啞惟楚老(近有一孫/名楚老)南都從事莫羞貧對月題詩
有幾人明朝人事隨日出(縯武元衡詩無因駐/清景日出事還生)怳然一
夢瑶臺客(次公李公垂鶯鶯歌/怳然夢作瑶臺客)
　　九日次韻王鞏
我醉欲眠君罷休(縯陶潛性嗜酒有酒輒醉每謂客曰/我醉欲眠卿且去子仁史記吳王謂)
(孫子曰將軍/罷休就舍)已教從事到青州(厚桓温有主簿善别酒/好者為青州從事惡者)
(為平原督郵青州有齊郡平原有鬲縣/從事謂到臍下督郵言在膈上住也)鬢霜饒我三千
丈(援李白詩白髪三/千丈緣愁似箇長)詩律輸君一百籌(師歐陽公歸田/録呂文穆公未)
(第時薄游一縣胡大監旦方隨其父宰是邑遇吕甚薄/客有喻胡曰吕工於詩宜少加禮胡問警句客舉曰挑)
(盡寒燈不成夢胡笑曰乃是一渴睡漢爾吕甚恨而去/明年首中甲科寄聲於胡曰渴睡漢狀元及第矣胡曰)
(待我明年第二人及第輸君/一籌既而次牓亦中首選)聞道郎君閉東閣(縯李商/隠師令)
(狐楚常呼楚子綯為郎君綯為翰林學士商隠上謁/不見因題詩云郎君官貴施行馬東閣無因更重窺)且
容老子上南樓(厚晉庾亮在武昌諸佐吏殷浩之徒秋/夜共登南樓亮忽至諸人起避亮徐曰)
(諸君少住老子/於此興復不淺)相逢不用忙歸去明日黄花蝶也愁
　　次韻蘇伯固主簿重九
雲間朱袖拂雲和應是長松掛女蘿(援周禮雲和之琴/瑟次公李白寄逺)
(詩三鳥别王母銜書來相過遥知玉牕襄/纎手弄雲和奏曲有深意青松交女蘿)髻重不嫌黄
菊滿(子仁杜甫詩菊/花須挿滿頭歸)手香新喜緑橙搓(㳄公韓渥詩/手香如橘嫩)墨
翻衫袖吾方醉(次公趙壹善草書日一枝筆月/數丸墨領袖如皂唇齒皆黒)紙落雲
煙子患多(縯杜詩揮毫落紙如雲煙次公張/華謂陸機曰人患才少子患才多)只有黄雞
與白髮玲瓏應識使君歌(次公白樂天醉歌云歌罷胡/琴掩秦瑟玲瓏再拜歌初畢)
(誰道使君不解歌聴唱黄雞與白日黄雞催曉丑時鳴/白日催年酉時沒腰間紅綬挂未穏鏡襄朱顔看已失)
(玲瓏玲瓏柰老何/使君歌了汝更歌)
　　九日次定國韻
朝菌無晦朔蟪蛄疑春秋(縯莊子朝菌不知晦/朔蟪蛄不知春秋)南柯已
一世我眠未轉頭(援異聞集淳于棼嘗夢至一國曰大/槐宫入國王以女妻拜為南柯太守)
(夢中倐忽若度一世及覺而理/之乃宅南大槐樹下蟻穴也)仙人視吾曹何異蜂蟻
稠不知蠻觸氏自有兩國憂(縯莊子有國於蝸之左角/者曰觸氏有國於蝸之右)
(角者曰蠻氏相與争/地而戰伏尸百萬)我觀去來今(次公維摩經天女曰/皆以世俗文字數故)
(説有三世非謂/菩提有去來今)未始一念留奔馳竟何得而起無窮羞
王郎誤渉世屢獻久不酬黄金散行樂清詩出窮愁俛
仰四十年始知此生浮(縯莊子其/生若浮)軒冕陳道路往往兒
童收封侯起大第或是君家騶(次公前漢李廣言廣之/軍吏士卒或取封侯晁)
(唐人作郭汾陽詩咸陽原上/英雄骨半在君家養馬來)似聞負販人中有第一流
炯然徑寸珠藏此百結裘(子仁董威輦在洛陽時出入/於市得殘繒帛輒結以為衣)
(號曰百/結裘)意行無車馬(次公劉禹錫詩/意行無舊路)倐忽略九州邂逅
獨見之天與非人謀笑我方醉夢衣冠戲沐猴(縯前漢/項羽傳)
(董生曰人謂楚人/沐猴而冠果然)力盡病騏驥(次公杜詩草/黄騏驥病)伎窮老伶
優(次公荀子鼯/䑕五伎而窮)北方有雲根寸田自可耰(援黄庭内景/云寸田尺宅)
(可理/生)㑹當無何鄉同作逍遥游(次公莊子内/篇逍遥游)歸來城郭
是空有纍纍丘(程續搜神記遼東華表桂上有鶴言曰/有鳥有鳥丁令威去家千嵗今來歸城)
(郭猶是人民非何/不學仙冡纍纍)
　　丙子重九二首
三年瘴海上越嶠真我家登山作重九蠻菊秋未花惟
有黄茒浪堆隴生㘭窊蜑酒孽衆毒酸甜和梨楂何以
侑一尊鄰翁饋鼃蛇亦復强取醉讙謡雜悲嗟今年吁
惡嵗僵仆如亂麻(厚前漢天文志秦以兵内兼/六國外攘四夷死人如亂麻)此㑹我
雖健(次公杜甫重九詩明年此㑹/知誰健醉把茱萸子細看)狂風巻朝霞使我如
霜月孤光挂天涯西湖不欲往暮樹號寒鵶
窮途不擇友過眼如亂雲餘子誰復數(縯後漢襧衡曰/大兒孔文舉小)
(兒楊徳祖餘子/碌碌不足數)坐閲兩使君共飲去年堂俯看秋水紋
(厚古樂府渡遼本自有/將軍寒風蕭蕭生水紋)此水與此人相追兩沄沄(次公/退之)
(詩浪波/沄沄去)老去各休息造物嗟長勤佳哉此令節不惜與
子分何以娯我客游魚在清濆水師三百指(次公史記/僮手指千)
鐵網欲掩羣(厚禮記大/夫不掩羣)獲多雖一快買放尤可欣此樂
真不朽明年我歸耕
　　九日袁公濟有詩次其韻
古來靜治得清閒我愧真長也一班舉酒東榮挹江海
回樽落日勸湖山平生傾盖悲歡裏早晩抽身簿領間
笑指西南是歸路倦飛弱羽乆知還
　　九日黄樓作
去年重陽不可説南城夜半千漚發水穿城下作雷鳴
泥滿城頭飛雨滑黄花白酒無人問日暮歸來洗鞾韈
豈知還復有今年把盞對花容一呷莫嫌酒薄紅粉陋
終勝泥中千柄鍤黄樓新城壁未乾青荷已落霜初殺
朝來白露細如雨南山不見千尋刹樓前便作海茫茫
(彦章木𤣥虚海賦茫/茫積流合形内虚)樓下空聞櫓鴉軋薄寒中人老可
畏(師宋玉九辯憯悽増/欷兮薄寒之中人)熱酒澆腸氣先壓(次公退之詩/數杯澆腸雖)
(暫醉皎皎萬/慮醒還新)煙消日出見漁村(次公栁子厚詩煙/消日出不見人)逺水
鱗鱗山齾齾(次公郭璞詩/潛波渙鱗起)詩人猛士雜龍虎(坐客三十/餘人皆知)
(名之士次公崔班灼灼/歌坐中之客皆龍虎)楚舞吳歌亂鵝鴨(子仁李白詩/吳歌楚舞歡)
(未畢青山欲銜半邊日次公李愬/夜入蔡州擊鵝鴨池以亂軍聲)一杯相屬君勿辭(次/公)
(退之詩一杯/相屬君當歌)此境何殊泛清霅(次公霅溪在湖州/齾五轄反齒缺也)
　　九日邀仲屯田為大水所隔以詩見寄次其韻
無復龍山對孟嘉(援晉桓温與孟/嘉九日宴龍山)西來河伯意雄誇(縯/莊)
(子秋水時至河伯欣然/自喜以天下之美在已)霜風可使吹黄帽(厚史記鄧通/傳櫂船者為)
(黄頭郎徐廣/曰著黄愒也)樽酒那能泛浪花(任杜甫詩閃/閃浪花翻)謾遣鯉魚
傳尺素(援選詩客從逺方來遺我雙鯉/魚呼童烹鯉魚中有尺素書)却將燕石報瓊
華(縯列子宋之愚人得燕石以為玉周人曰/此燕石也瓦礫不殊次公詩尚之以瓊華)何時得見
悲秋老(縯宋玉曰悲哉/秋之為氣也)醉裏題詩字半斜
　　次韻張十七九日贈子由
干戈萬槊擁笓籬(援晉史傳咸劾事云令史張濟案行/城東有新立屋間笓籬障二十丈)
九日清樽豈復持(是日南都/勅使按兵)官事無窮何日了(厚晉傅/咸傳楊)
(濟與咸書曰天下大器非可稍了而相觀每事欲了生/子癡了官事官事未易了也了事正作癡復為快耳)
菊花有信不吾欺逍遥瓊館真堪羨取次塵纓未可縻
迨此暇時須痛飲(子仁詩云迨我暇矣飲此醑/矣安國杜詩痛飲真吾師)他年長
劒拄君頥(援田單攻狄不能下齊兒謡曰大冠如箕長/劍拄頥攻狄不下壘於梧丘次公李白詩何)
(必攜長劍拄/頥事玉階)
　　次韻王庭老和張十七九日見寄
霜葉投空雀啅籬上樓筋力强扶持對花把酒未甘老
膏面染鬚聊自欺(堯卿劉夢得詩近來時世/輕先輩好染髭鬚事後生)無事亦知
君好飲(厚史記陳軫謂犀首曰公何好飲/也曰無事也曰吾令公厭事可乎)多才終恐世
相縻請看平日銜杯口(子仁杜詩生前/相遇且銜杯)㑹有金椎為控
頥(厚莊子儒以詩禮發冡大儒臚傳曰東方作矣事之/若何小儒曰未解裙襦口中有珠詩固有之曰青青)
(之麥生於陵陂生不布施死何含珠為儒/以金椎控其頤徐剔其頰無傷口中珠)
　　冬至日與諸生飲
小酒生黎法(厚國朝㑹要今儋崖萬安皆與黎為境其/服屬州縣者乃熟黎其居山洞無征者為)
(生/黎)乾糟瓦盎中芳辛知有毒滴瀝取無窮凍醴寒初泫
春醅煖更饛華夷兩樽合醉笑一歡同里閈峨山北田
園震澤東(次公峩山在眉/州震澤在常州)歸期那敢説安訊不曽通鶴
髮驚全白犀圍尚半紅愁顔解符老夀耳鬬吳翁得穀
鵝初飽亡猫䑕益豐黄薑收土芋蒼耳斫霜叢(子翬唐/王寔山)
(居要録云收蒼耳/法取未經霜者)兒瘦緣儲藥奴肥為種菘頻頻非竊
食(次公揚子頻頻之黨甚於/鶯斯亦賊夫糧食而已)數數尚乗風(縯莊子列子/遇風而行其)
(於致福者未/數數然也)河伯方夸若(援莊子秋水河伯順流而行/至于北海東面而視不見水)
(端於是河伯始旋其面目望洋向若而歎曰野/語有之曰聞道百以為莫已若者我之謂也)靈媧自
舞馮(厚楚辭逺游篇使湘靈鼔瑟兮令海若舞馮夷/又司馬相如大人賦使靈媧鼔瑟而舞馮夷)歸
途陷泥淖炬火燎茆蓬膝上王文度(縯晉王坦之字文/度父述愛之雖長)
(大猶抱/置膝上)家傳張長公(次公史記張釋之為廷尉不阿守/法景帝時為太子釋之劾不下公)
(車後事景帝嵗餘為淮南王相猶尚以前過也久之釋/之卒其子曰摯字長公官至大夫免以不能取容當世)
(故終身/不仕)和詩仍醉墨戲海亂羣鴻(厚智果師論王羲/之書如羣鴻戲海)
　　殘臘獨出二首
幽尋本無事獨往意自長釣魚豐樂橋採杞逍遥堂羅
浮春欲動雲日有清光處處野梅開(厚杜詩江/路野梅香)家家臘
酒香路逢眇道士疑是左元放(厚神仙傳左慈字元放/徐墮有道術居丹徒慈)
(過之墮門下客欺慈云徐公不在慈便去客即報徐公/有一老翁眇目吾見其不急之人因欺之云公不在矣)
(公曰咄咄此/是左公過我)我欲從之語恐復化為羊(縯曹操忌左慈/欲殺之慈走入)
(羊羣操知不可得乃令就羊中告之曰不復相殺本試/君之術耳忽有一老羝屈前兩膝人立而言曰遽如許)
(即往赴之而羊數百並屈膝人/立云遽如許遂莫知所取焉)
江邊有微行(次公詩遵/彼微行)詰曲背城市平湖春草合步到
棲禪寺堂空不見人老稚掩闗睡所營在一食(子仁陶/詩傾身)
(營一飽少/許便有餘)食已寧復事客來豈無得施子静掃地風松
獨不静送我作鼔吹
　　除夜野宿常州城外二首
行歌野哭兩堪悲逺火低星漸向微病眼不眠非守嵗
鄉音無伴苦思歸重衾脚冷知霜重新沐頭輕感髮稀
多謝殘燈不嫌客孤舟一夜許相依
南來三見嵗云徂直恐終身走道途老去怕看新厯日
退歸擬學舊桃符(縯漢制大儺敺除畢立桃木/板於門畫神荼鬱壘以禦凶)煙花已
作青春意霜雪偏尋病客鬚但把窮愁博長健不辭最
後飲屠酥(厚崔寔四民月令元旦進椒柏酒次第從少/至老今屠酥其遺意也堯卿屠酥草庵也古)
(人居庵作酒/因以為名)
　　嵗晩相與饋問為饋嵗酒食相邀呼為别嵗至除
　　夜達旦不眠為守嵗蜀之風俗如是余官於岐下
　　嵗暮思歸而不可得故為此三詩以寄子由
　　　饋嵗
農工各已收(次公左傳/妨於農收)嵗事得相佐(次公殷武詩嵗事/來辟左傳以相輔)
(佐/)為歡恐無及假物不論貨山川隨出産貧富稱小大
寘盤巨鯉横發籠雙兔卧富人事華靡綵繡光翻座貧
者愧不能(次公王符潛夫論浮侈篇富者/競欲相過貧者恥不逮及也)微摰出舂磨
(次公微摯微/尠之操摯也)官居故人少里巷佳節過亦欲舉鄉風獨
唱無人和
　　　别嵗
故人適千里臨别尚遲遲(次公莊子適千/里者三月聚糧)人行猶可復
嵗行那可追問嵗安所之逺在天一涯(次公選詩各/在天一涯)已
逐東流水赴海無歸時(堯卿古樂府百川東/到海何時復西歸)東隣酒初
熟西舍彘亦肥且為一日歡(次公列子舜禹周孔四聖/人者生無一日之歡死有)
(萬世之名堯卿謝靈/運詩且盡一日娱)慰此窮年悲勿嗟舊嵗别行與新
嵗辭去去勿回顧還君老與衰
　　　守嵗
欲知垂盡嵗有似赴壑蛇修鱗半已沒去意誰能遮況
欲繫其尾(次公晉恵賈皇后云繫/狗當繫頸今反繫其尾)雖勤知柰何兒童彊
不睡相守夜諠譁晨雞且勿唱更鼔畏添撾坐久燈燼
落起看北斗斜明年豈無年心事恐蹉跎努力盡今夕
少年猶可誇(子仁樂天詩猶有誇張少/年處笑呼張丈喚殷兄)
　
　
　
　
　
　東坡詩集註巻二十二
欽定四庫全書
　東坡詩集註巻二十三
　　　　　　　　　　　　宋　王十朋　撰
　寺觀
　　海㑹寺清心堂(沈無量夀佛閣西北法照/大師房舊有石刻今亡)
南郭子綦初喪我(縯莊子南郭子綦曰今/者吾喪我汝知之乎)西來達磨尚
求心(厚傳燈録慧可謂達磨曰我心未寜乞師與安師/曰將心來與汝安曰覔心了不可得師曰與汝安)
(心竟師達磨西來不立文/字直指人心見性悟道)此堂不説有清濁遊客自觀
隨淺深兩歳頻為山水役一溪長照雪霜侵紛紛無補
竟何事慙愧髙人閉戸吟
　　洞霄宫(持晦真憶録杭州餘杭縣西一十八/里有天極山宫曰洞霄舊名天柱觀)
上帝髙居愍世頑(縯退之哭孔丞詩/天公髙居鬼神惡)故留瓊館在凡間
青山九𤨏不易到作者七人相對閒庭下流泉翠蛟舞
洞中飛䑕白鵶翻(厚李白詩仙䑕如白鵶序云荆州玉/泉寺近清溪諸山山洞往往有乳窟)
(窟中多玉泉交流中有白蝙蝠大如鴉按仙經/蝙蝠一名仙䑕千歳之後體白如雪棲則倒懸)長松怪
石宜霜鬢不用金丹苦駐顔
　　秀州僧本瑩靜照堂
鳥囚不忘飛馬繫嘗念馳靜中不自勝不若聽所之君
看厭事人無事乃更悲(子仁史記陳軫謂犀首曰公何/好飲也曰無事也軫謂曰吾令)
(公厭事/可乎)貧賤苦形勞富貴嗟神疲作堂名靜照此語子
謂誰江湖隱淪士豈無適時資老死不自惜扁舟自娱
嬉從之恐莫見况肯從我為
　　衆妙堂(甄先生有記云眉山道士張簡易教小學/常百人予從之三年謫居南海一日夢至)
　　　(其處其徒誦老子曰𤣥之又𤣥衆妙之門余曰/妙一而已容可衆乎道士笑曰一已陋矣何妙)
　　　(之有若審妙/也雖衆可也)
湛然無觀古真人我獨觀此衆妙門夫物芸芸各歸根
(厚老子夫物芸/芸各歸其根)妙中得一道乃存道人晨起開東軒趺
坐一醉扶桑暾(子仁楚詞暾將出兮東方照吾檻兮扶/桑東方有扶桑之木其高萬仞日下浴)
(於暘谷上拂/於扶桑也)餘光照我玻瓈盆倒射牕几清而温欲收
月魄飡日魂我自日月誰使吞(厚黄庭經註吞日氣法/常以日初出時東向叩)
(齒九通呪畢暝目握固存五色流霞來接一身於是日/光流霞俱入口中吞月法常以月初時西向叩齒十通)
(呪畢暝目握固存月色精光俱入口中能修此道/則奔日月之神仙也任道家言人身中自有日月)
　　䖍州景徳寺榮師湛然堂
卓然精明念不起(次公楞嚴經曰妙精/心明又曰精明靜妙)兀然灰槁照不
滅方定之時慧在定定慧照寂非兩法(次公楞嚴經言/因戒生定因定)
(發慧又云淨極光/通達寂照含虛空)妙湛總持不動尊黙然真入不二門
(任維摩經言文殊師利問維摩詰何等是菩薩不二法/門時維摩詰黙然無言文殊師利歎曰是真入不二法)
(門/也)語息則黙非對語此話要將周易論(子仁易復卦注/云凡動息則靜)
(靜非對動者也語息/則黙黙非對語者也)諸方人人把雷電不容細看真頭
面欲知妙湛與總持更問江東三語掾(任晉王戎問阮/瞻曰聖人貴名)
(教莊老明自然其㫖同異瞻曰將無同戎/咨嗟良久即命辟之時人謂之三語掾)
　　寒食與器之游南塔寺寂照堂(項杭州圖經梵天/寺在鳯凰山乾徳)
　　　(中吴越王錢氏建舊額/南塔寺治平中改今額)
城南鐘鼓鬬清新端為投荒洗瘴塵總是鏡空堂上客
(次公先生有和聰上人詩/一悟鏡空老始知圓澤賢)誰為寂照境中人(次公楞嚴/經湛然寂)
(照/)紅英掃地風驚曉緑葉成陰雨洗春記取明年作寒
食杏花曾與此翁鄰(子仁退之杏花詩云居鄰北郭古/寺空杏花兩株能白紅明年更發)
(應更好道人/莫忘鄰家翁)
　　留題延生觀後山上小堂(次公觀後上小山有堂/是唐玉真公主修道遺)
　　　(迹堯卿本朝端拱元年十/月十八日奉敕賜此名額)
溪山愈好意無厭上到巉巉第幾尖深谷野禽毛羽怪
上方僊子鬢眉纎(楊杜詩上/方重閣晚)不慙弄玉騎丹鳯(縯蕭史/善吹簫)
(秦穆公以女弄玊妻焉遂教弄玉吹簫作鳯鳴鳯皇來/止其屋公為作鳯臺一旦弄玉乘鳯蕭史乘龍昇天而)
(去/)應逐嫦娥駕老蟾(援羿得不死之藥於西王母嫦娥/竊之奔月託身月中月有蟾蜍之)
(象/焉)澗草巖花自無主晩來胡蝶入疎簾
　　樓觀(秦始皇立老子廟於/觀南晉惠始修此觀)
門前古碣卧斜陽閲世如流事可傷(子仁劉禹鍚詩/閲世甚東流)長
有幽人悲晉惠强修遺廟學秦皇丹砂久窖井水赤(縯/抱)
(朴子曰臨汜縣有廖氏世老夀後移子孫輒殘折他人/居其故宅復累世夀疑其井水赤乃掘井左右得古人)
(埋丹砂數十斛丹汁/入井是以飲水而夀)白术誰燒㕑竈香(次公陶隱居引/仙經云术能除)
(惡/氣)聞道神仙亦相過只疑田叟是庚桑(厚莊子老𥅆之/役有庚桑楚者)
(徧得老𥅆之道/北居畏壘之山)
　　自清平鎮遊樓觀五郡大秦延生仙游往返四日
　　得詩寄子由同作
　　　樓觀(次公崇勝觀也乃尹/喜舊宅俗謂之樓觀)
鳥噪猿呼晝閉門寂寥誰識古皇尊青牛久已辭轅軛
(縯别説老氏乘/青牛薄板車)白鶴來時訪子孫(援續捜神記遼東華/表柱上有鶴集其上)
(言曰有鳥有鳥丁令/威去家千歳今來歸)山近朔風吹積雪(堯卿古樂府/朔風吹積雪)天
寒落日淡孤村道人應怪遊人衆汲盡階前井水渾(縯/杜)
(詩淘米少汲水/汲多井水渾)
　　　五郡
古觀正依林麓斷居民來就水泉甘亂溪赴渭爭趨北
飛鳥迎山不復南羽客衣冠朝上象野人香火祝春蠶
汝師豈解言符命山鬼何知託老𥅆(觀有明皇碑言夢/老子告享國長久)
(之意萬大年楚詞有山鬼之章又/史記始皇曰山鬼不過知一年事)
　　　大秦寺
晃蕩平川盡坡陁翠麓横忽逢孤塔逈獨向亂山明信
足幽尋逺(子仁李太白詩幽尋/無前期乘興不覺逺)臨風却立驚原田浩如
海滚滚盡東傾(次公杜詩不盡/長江滚滚來)
　　　授經臺(乃南山一峯爾/非復有築處)
劒舞有神通草聖(援張旭善草書自言始見公主與擔/夫爭道而得筆法觀公孫大娘舞劒)
(器而通神次公張芝草書/精切韋仲將以為草聖)海山無事化琴工(援樂府解/題言水仙)
(操曰伯牙學琴於成連先生乃與俱游蓬萊山留伯牙/曰子居習之吾將迎師刺船而去旬日不返伯牙迎望)
(但見海水入洞山林𠖇杳烏獸悲號嘆曰吾師將移我/情乃援琴而歌曲終成連刺船迎之與還遂為天下妙)
(堯卿南史宗少文南陽人善琴書圖畫精於名理每游/山水住輒忘歸乃於江陵立宅間居無事因結宇衡山)
(欲懷尚平之志有疾還江陵歎曰老疾俱至名山恐難/徧唯澄懷道觀卧以遊之凡所遊履皆圖之於室謂之)
(曰撫琴動操欲/令衆山皆響)此臺一覽秦川小(子仁杜詩㑹當臨/絶頂一覽衆山小)不
待傳經意已空(次公按列仙傳尹喜既見老子授之/五千言喜退而書之名曰道徳經)
　　遊金山寺(髙圖經金山龍游寺屹立江中為諸禪/刹之冠舊名澤心梁武帝天監四年親)
　　　(臨澤心寺設水陸㑹聖朝天/禧初真宗夢遊此賜今額)
我家江水初發源宦遊直送江入海(次公江水發源於/岷山孔子曰江出)
(於汶山其始出/源可以濫觴)聞道潮頭一丈髙天寒尚有沙痕在中
泠南畔石盤陁(縯張又新水記揚子江有/中泠水為天下㸃茶第一)古來出没隨
濤波試登絶頂望鄉國江南江北青山多羈愁畏晩尋
歸楫山僧苦留看落日微風萬頃靴紋細斷霞半空魚
尾赤(體仁詩魴/魚頳尾)是時江月初生魄二更月落天深黑江
心似有炬火明飛焰照山棲鳥驚(革先生嘗云山林藪/澤晦明之夜則野火)
(生焉散布如人秉燭/其色青異乎人火)悵然歸卧心莫識非鬼非人竟何
物江山如此不歸山江神見怪驚我頑我謝江神豈得
已有田不歸如江水(是夜所見如詩次公文公謂咎犯/曰不與舅氏同心者有如此水)
　　甘露寺(并序/)
　欲遊甘露寺有二客相過遂與偕行寺有石如羊相
　傳謂之狠石云諸葛孔明坐其上與孫仲謀論曹公
　也大鑊二按銘梁武帝所鑄畫師子一菩薩二陸探
　微筆衛公所留祠堂在寺手植柏合抱矣近寺僧發
　古殿基得舍利七粒并石記乃衛公為穆宗皇帝追
　福所葬者也(致約圖經甘露寺在北固山唐寳厯中/李徳裕建以資穆宗之𠖇福時甘露降)
　(此山因/以名之)
江山豈不好獨遊情易䦨但有相擕人何必素所歡我
欲訪甘露當塗無閒官二子舊不識欣然肯聯鞍古郡
山為城層梯轉朱欄樓臺斷崖上地窄天水寛一覽吞
數州山長江漫漫却望大明寺(子敬大明/寺在揚州)惟見烟中竿
狠石卧庭下穹窿如伏羱(次公羱羊也史記/云貪如狼狠如羊)緬懷卧龍
公挾䇿事琱鑽(縯徐庶謂先主曰諸葛孔明卧龍也/援後漢史商鞅挾三䇿以鑽孝公)一
談收猘子(縯曹公聞孫䇿平江/東曰猘兒難與爭鋒)再説走老瞞(縯曹公小/字阿瞞孔)
(明説孫權與先主并/力敗曹操於赤壁)名髙有餘想事往無留觀蕭公古
鐵鑊相對空團團坡陁受百斛積雨生微瀾泗水逸周
鼎(援周鼎逸於泗水/始皇求之弗得)渭城辭漢盤(援魏明年遷承露盤/金狄泣下李賀作金)
(銅仙人辭漢歌云攜盤獨出/月荒涼渭城已逺波聲小)山川失故態怪此能獨完
僧繇六化人(仲達畫史云甘露寺張僧繇四/菩薩長四尺一版長八尺許)霓衣掛冰
紈隱見十二疊觀者疑夸謾破版陸生畫(縯陸探微南/齊呉郡人鹿)
(畫史云探微瘦面/黄目神彩驚人)青猊戲盤跚上有二天人揮手如翔
鸞筆墨雖欲盡典刑垂不刋赫赫贊皇公(縯李徳裕其/先贊皇公)
英姿凛以寒古柏親手種挺然誰敢干枝撑雲峰裂根
入石窟蟠薙草得斷碑斬崖出金棺瘞藏豈不牢見伏
理可歎四雄皆龍虎(次公四雄謂諸葛孔明孫/仲謀蕭梁武帝贊皇公也)遺迹儼
未刓方其盛壯時爭奪肯少安廢興屬造物遷逝誰控
搏(子仁賈誼賦忽然/為人兮何足控摶)况彼妄庸子(子仁前漢灌嬰熟視/魏勃笑曰人言魏勃)
(勇妄庸/人耳)而欲事所難古今共一軌後世徒辛酸聊興廣
武歎(援阮藉登廣武觀楚漢戰處/歎曰時無英雄使豎子成名)不待雍門彈(厚雍門/周謂孟)
(嘗君曰君百歳之後髙臺既巳壞曲池既已塹豈不悲/乎孟嘗君淚出承睫而未下雍門為之鼓琴遂感泣)
　　遊靈隱寺李杞寺丞見和遊孤山復用前韻(次公/樂史)
　　　(寰宇記靈隱山以許由/葛洪所隱本名稽宿山)
君不見錢塘湖錢王壯觀今已無(縯錢王自鏐至俶三/世五王乘唐末起自)
(民伍有浙東之地厯五代朝貢不絶太祖龍/興乃以其地歸有司而挈其族屬朝京師)屋堆黄金
斗量珠運盡不勞折簡呼(厚晉宣帝紀王凌面縛水次/遥謂司馬宣王曰卿直以折)
(簡召我我何敢不來而乃引軍來/乎宣王曰以卿非折簡可呼故也)四方宦遊散其孥宫
闕留與閒人娯盛衰哀樂兩須臾何用多憂心鬱紆溪
山處處皆可廬最愛靈隱飛來孤(徳溥晏殊輿地志晉/咸和元年西天僧慧)
(理歎曰此是中天竺國靈鷲山之小嶺不知何年飛來/佛在世日多為仙靈之所隱今此亦復爾邪因挂錫造)
(靈隱寺號/飛來峯)喬松百丈蒼髯鬚擾擾下笑柳與蒲(厚晉顧/悦之與)
(簡文同年而髮早白帝問其故曰松柏/之姿經霜猶茂蒲柳之質望秋先零)髙堂㑹食羅千
夫撞鐘擊鼓喧朝晡凝香方丈眠氍毹絶勝絮被縫海
圖(援杜詩海圖拆波濤舊繡移曲/折天呉及紫鳯顛倒在短褐)清風時來驚睡餘遂
超羲皇傲几蘧(次公陶潛清風颯至自謂羲/皇上人縯莊子伏羲几蘧)歸時棲鴉
正畢逋(縯漢桓帝時童謡曰城上/烏尾畢逋公為吏子為徒)孤煙落日不可摹
　　雨中遊天竺靈感觀音院(人表圖經晉天福四年/僧道翊一夕見山間光)
　　　(明往視之得竒木乃命匠者孔仁謙刻觀音像/治平中郡守蔡襄表其異事上之賜靈感觀音)
　　　(院/額)
蠶欲老麥半黄前山後山雨浪浪農人輟耒女廢筐白
衣仙人在髙堂
　　宿臨安淨土寺(天祐臨安縣圖經淨土禪寺在縣/南二里周顯徳中呉越王錢氏建)
　　　(號光孝明因寺大中/祥符元年改賜今額)
雞鳴發餘杭到寺已亭午(次公梁元帝纂要/日在午曰亭午)㕘禪固未
暇飽食良先務平生睡不足急掃清風宇(次公文選玉/宇來清風)
閉門羣動息(次公司空圖詩/夜久羣動息)香篆起烟縷覺來烹石泉
紫筍發輕乳晩凉沐浴罷衰髮稀可數浩歌出門去(次/公)
(楚辭少司命云臨風怳兮浩歌/子仁李白詩仰天大笑出門去)暮色入村塢微月半隱
山圓荷爭瀉露相攜石橋上夜與故人語明朝入山房
(善權臨安縣圖經真寂院在縣南二里天成元年呉越/王錢氏建舊號山房院治平二年改賜今額在石鏡山)
(東/)石鏡炯當路昔照熊虎姿(縯呉越王錢鏐臨安人布/衣時嘗照石鏡鏡起而聳)
(戰彦忠唐地理志臨安/有石鏡山髙二十六丈)今為猿鳥顧興廢何足弔萬世
一仰俯
　　自淨土寺步至功臣寺(明仲臨安圖經功臣山在/縣南二里本名大官山吳)
　　　(越王錢氏建為功臣院/祥符元年改賜今額)
落日岸葛巾晩風吹羽扇(次公孔明葛中/羽扇指麾三軍)松間野步穩
竹外飛橋轉神功鑿横嶺巖石得巨片直渡千人溝下
有微流泫(玉父臨安縣圖經寺有溝名曰千人相傳錢/氏役千人一日而成溝上橋以紫石為之徑)
(濶各/丈餘)岡巒蔚囘合金碧爛明絢緬懷異姓王負擔此鄉
縣(援郭璞天目山詩五百年生異姓王錢鏐自謂已應/此運縯吴越王少貧困負擔及其貴也以錦囊盛焉)
長逢跨下辱(厚韓信傳淮陰少年侮信曰能死刺我不/能出跨下信熟視俛出跨下一市大笑)
屢乞桑間飯(縯左傳趙宣子舍于翳桑見/靈輒餓問之曰不食三日矣)誰知山石頑
識此希世彦凛然陰氣逼屹起猶聳戰他年萬騎歸父
老恣歡宴錦繡被原野珠金散貧賤(縯鏐為鎮東軍節/度使封呉越王昭)
(宗詔升所居為衣錦城石鏡山曰衣錦山大官山曰功/臣山鏐宴故老山林皆覆以錦作還鄉歌曰玉節還鄉)
(兮衣錦衣父老/逺來相追隨)竇融既入朝(厚竇融為河西大將軍以/五郡歸漢及隴蜀平融為)
(五郡太守/奏事京師)吴芮空記面(援西漢諸王惟呉芮傳世最久/魏黄初未盗發具芮冡容貎如)
(生後豫發者見吴綱曰君/貎類長沙王但微短爾)榮華坐銷歇閲世如郵傳(援/前)
(漢葢寛饒曰富貴無常忽則/易人此如傳舍所閲人多矣)惟有長明燈依然照深殿
(縯江寜縣寺有晉長明燈歳久火色變青而/不熱隋文平陳巳訝其古矣而今猶不滅)
　　秀州報本禪院鄉僧文長老方丈
萬里家山一夢中呉音漸已變兒童每逢蜀叟談終日
便覺峨眉翠掃空(徳操洞天記峨眉山/在嘉州係第七洞天)師已忘言真有
道我除搜句百無功明年採藥天台去(幼槃洞天記天/台赤城山髙一)
(萬八千丈周回五百/里在台州天台縣)更欲題詩滿浙東
　　獨遊富陽普照寺(夢良圖經淨明院在縣北五里/唐號普照後廢石晉天福七年)
　　　(重建治平二/年改賜今額)
富春真古邑此寺亦唐餘鶴老依喬木龍歸䕶賜書連
筒春水逺(厚杜詩連/筒灌小園)出谷曉鐘疎欲繼江潮韻(次公宋/之問遊)
(江南靈隱寺夜月澄明獨行廊下因吟曰鷲嶺鬰岧嶤/龍官隱寂寥搜思久之不就有老僧坐大禪牀曰何吟)
(之苦何不道樓觀滄海日門對浙江潮宋歎警/策逮明訪之不復見寺僧知者曰此駱賔王也)何人為
起予
　　自普照遊二庵(饒富陽縣圖經延夀院在縣/北四里院前有東西二庵)
長松吟風晩雨細東庵半掩西庵閉山行盡日不逢人
裛裛野梅香入袂居僧笑我戀清景自厭山深出無計
我雖愛山亦自笑獨往神傷後難繼(厚荀粲妻亡不哭/而神傷杜詩神傷)
(山徑/深)不如西湖飲美酒紅杏碧桃香覆髻作詩寄謝採
薇翁本不避人那避世
　　佛日山榮長老方丈五絶(韓杭州圖經凈惠禪院/在永和鄉天福七年吴)
　　　(越王錢氏建舊額佛日/院祥符元年改今額)
陶令思歸久未成逺公不出但聞名(次公廬山惠逺大/師出不過虎溪因)
(送陶淵明/而過此溪)山中只有蒼髯叟數里蕭蕭管送迎
千株玉㮶攙雲立一穗珠旒落鏡寒何處霜眉碧眼客
結為三友冷相看
東麓雲根露角牙細泉幽咽走金沙不堪土肉埋山骨
未放蒼龍浴渥洼(申之退之詩蒼龍露骨牙次公石鼎/聯句巧匠斵山骨前漢元狩三年馬)
(生渥洼水中作歌/云今安匹龍為友)
食罷茶甌未要尋清風一榻扺千金腹摇鼻息庭花落
還盡平生未足心(次公孫樵乞巧對偃然就寢腹/摇鼻息夢到鄉國槐花撲庭)
日射囘廊午枕明水沈銷盡碧烟横山人睡覺無人見
只有飛蚊遶鬢鳴(次公唐何諷夢渴賦/窓日斜照飛蚊遶鬢)
　　宿海㑹寺(持晦臨安縣圖經海㑹寺在縣西去縣/二里梁大同中建號竹林寺祥符中改)
　　　(賜今/額)
籃輿三日山中行(厚晉陶潛傳王𢎞邀潛還州問其所/乘答云素有脚疾向乘籃輿亦足自)
(反/)山中信美少曠平(厚王仲宣登樓賦雖信美而/非吾土兮曾何足以少留)下投
黄泉上青𠖇(次公左傳不及黄泉無相/見也楚辭據青𠖇而攄虹)線路每與猿狖
爭(師長楊賦盛猿狖/之收多麋鹿之獲)重樓束縛遭澗坑兩股酸哀饑腸
鳴北渡飛橋踏彭鏗繚垣百步如古城(師西都賦西郊/則有大囿禁苑)
(繚以周墻/四百餘里)大鐘一撞千指迎髙堂延客夜不扃杉槽漆
斛江湖傾(師杉槽漆斛/謂浴室也)本來無垢洗更輕(堯卿襄州鷲/嶺善本禪師)
(因入浴室有僧問和尚是離垢底人為什/麽却浴師曰定水湛然滿浴此無垢人)倒牀鼻息四
鄰驚(次公石鼎聯句序云道/士倚牆睡鼻息如雷鳴)紞如五鼓天未明(厚晉鄧/攸傳吴)
(人歌曰紞如打五/鼔雞鳴天欲曙)木魚呼粥亮且清(次公鬼詩夜闌寂/巳清長笛亮且鳴)
不聞人聲聞履聲(次公漢哀帝曰我/識鄭尚書履聲)
　　夜至永樂文長老院文時卧病退院(李彭富陽圖/經永樂寺在)
　　　(縣東北/六里)
夜聞巴叟卧荒村來打三更月下門往事過年如昨日
此身未死得重論老非懷土情相得病不開堂道益尊
惟有孤栖舊時鶴舉頭見客似長言
　　虎丘寺(縯先名海湧山吴越春秋闔閭葬國西發/五都之士十萬人作冡銅棺三重水銀為)
　　　(池金玉為鳬雁扁諸之劍三千槃郢魚腸在焉/葬後三日金精之氣上揚化為虎踞其墳故號)
　　　(虎丘寺/在蘇州)
入門無平田石路細穿嶺陰風生澗壑古水翳潭井湛
盧誰復見(縯吴越春秋越王允常使歐冶子鑄五劍曰/純鉤湛盧豪曹魚腸巨闕以湛盧獻呉呉公)
(子光以弑其君僚/湛盧夜飛入楚)秋水光耿耿鐵花秀巖壁(饒寺中有/鐵花巖在)
(劍池/之側)殺氣噤蛙黽幽幽生公堂左右立頑礦當年或未
信異類服精猛(厚十道四蕃志生公異僧竺道生也講理/經於此人無信者乃聚石為徒與談至)
(石皆㸃頭寺/有生公禪堂)胡為百歳後仙鬼互馳騁窈然留清詩
讀者為悲哽(次公清逺道士與沈恭子同遊虎丘寺有/詩厯論商周及近代二千年事顔真卿為)
(之刻石又鬼詩云青松多悲風蕭蕭清且哀白日徒昭/昭不照長夜臺李道昌為刺史奏其事陸龜䝉皮曰休)
(松陵唱和/皆及之)東軒有佳致(吕寺中有佳致/軒在池堂之東)雲水麗千頃熙
熙覽生物春意破凄冷我來屬無事暖日相與永(厚杜/詩蒹)
(葭離披去天/水與相永)喜鵲翻初旦愁鳶蹲落景坐見漁樵還新
月溪上影悟彼良自咍歸田行可請
　　遊淨居院(并序/)
　寺在光山縣南四十里大蘇山之南小蘇山之北寺
　僧居仁為余言齊天保中僧思惠過此見父老問其
　姓曰蘇氏又得二山名歎曰吾師告我遇三蘇則住
　遂留結庵而父老竟無有葢山神也其後僧智顗見
　思於此山而得法焉則世所謂思大和尚智者大師
　是也唐神龍中道岸禪師始建寺於其地廣明庚子
　之亂寺廢於兵火至乾興中乃復而賜名曰梵天云
十載遊名山自製山中衣(次公楚詞製/芰荷以為衣)願言畢婚嫁(縯/向)
(平男女嫁娶既畢敕斷家事勿復/相闗遂肆意遊名山不知所終)攜手老翠微(次公爾/雅山未)
(及上/翠微)不悟俗縁在失身蹈危機(縯晉書諸葛長民云貧/賤常思富貴富貴必履)
(危/機)刑名非宿學(子仁揚子刑名非/道邪何自然也)陷穽損積威(厚司馬/遷答任)
(安書猛虎在深山百獸震恐及其在陷/穽之中摇尾而求食積威約之漸也)遂恐死生隔永
與雲山違今日復何日芒鞋自輕飛稽首兩足尊(次公/福足)
(慧足謂之/兩足尊)舉頭雙涕揮靈山㑹未散八部猶光輝(援佛/説法)
(靈山天龍/八部來㑹)願從二聖往一洗萬劫非徘徊竹溪月空翠
摇烟霏(子仁王維詩/空翠濕人衣)鐘聲自送客出谷猶依依囘首吾
家山歳晩將焉歸
　　少年時嘗過一村院見壁上有詩云夜凉疑有雨
　　院靜似無僧不知何人作也宿黄州禪智寺寺僧
　　皆不在夜半雨作尚記此詩故作一絶
佛燈漸暗饑䑕出山雨忽來脩竹鳴知是何人舊詩句
已應知我此時情
　　定惠院寓居月夜偶出
幽人無事不出門偶逐東風轉良夜參差玉宇飛木末
繚繞香烟來月下江雲有態清自媚竹露無聲浩如瀉
已驚弱柳萬絲垂尚有殘梅一枝亞清詩獨吟還自和
白酒已盡誰能借不辭青春忽忽過但恐歡意年年謝
自知醉耳愛松風㑹揀霜林結茅舍浮浮大甑長炊玉
(次公詩烝/之浮浮)溜溜小槽如壓蔗(次公李賀詩小/槽酒滴真珠紅)飲中真味
老更濃醉裏狂言醒可怕但當謝客對妻子倒冠落珮
從嘲罵(縯杜牧望故園賦倒/冠落珮兮與世疎濶)
　　次韻前篇
去年花落在徐州對月酣歌美清夜(去年徐州花下對/月與張居厚王子)
(中兄弟飲酒作蘋字韻詩厚陶淵/明詩佳人美清夜達曙酣且歌)今年黄州見花發小
院閉門風露下萬事如花不可期餘年似酒那禁瀉憶
昔還鄉泝巴峽落帆樊口髙桅亞(子仁韓詩大帆/夜劃窮髙桅)長江
滚滚空自流白髮紛紛寜少借竟無五畝繼沮溺空有
千篇凌鮑謝(次公杜詩賦詩何/必多往往凌鮑謝)至今歸計負雲山未免
孤衾眠客舍少年辛苦真食蓼(縯傳食/蓼之蟲)老景清閒如啖
蔗(援晉書顧愷之食蔗必自末/至本或怪之云漸入佳境)饑寒未至且安居憂患
已空猶夢怕穿花踏月飲村酒免使醉歸官長罵(厚杜/詩醉)
(即騎馬歸頗/遭官長罵)
　　安國寺浴(欽夫先生寺記云寺立於偽唐保大/二年始名䕶國嘉祐八年賜今名)
老來百事懶身垢猶念浴衰髮不到耳(子仁杜詩白頭/亂髪不到耳)
尚煩月一沐山城足薪炭烟霧濛暘谷塵垢能幾何翛
然脱羈梏披衣坐小閣散髮臨脩竹心困萬縁空身安
一牀足豈惟忘清淨兼以洗榮辱黙歸無多談(子仁漢/楊惲書)
(云方今漢徳隆盛/願勉旃無多談)此理觀要熟
　　遊武昌寒溪西山寺(次公樂史寰宇記武昌縣樊/山亦曰樊岡下有寒溪中有)
　　　(蟠龍/石)
連山蟠武昌(次公杜詩連/山抱西南)翠木蔚樊口(共父志林記樊/山云自余所居)
(臨臯亭下亂流而西/泊於樊山為樊口)我來已百日欲濟空搔首(次公詩/愛而不)
(見搔首/躊蹰)坐看鷗鳥没(次公杜詩白/鷗没浩蕩)夢逐麏䴥走今朝横
江來一葦寄衰朽(次公詩誰謂河/廣一葦杭之)髙談破巨浪(次公南/史宗慤)
(云願乘長風/破萬里浪)飛屨輕重阜去人曾幾何絶壁寒溪吼風
泉兩部樂(縯南史孔珪字徳璋不樂世務門庭之内草/萊不剪中有蛙鳴或問曰欲為陳蕃乎珪笑)
(曰我以此當兩部/鼓吹何必效蕃)松竹三益友(次公選詩開/徑望三益)徐行欣有
得芝术在蓬莠(次公史蓬/蒿藜莠)西上九曲亭(子仁子由九曲/亭記子瞻遷于)
(齊安齊安無名山而江之南武昌諸山中有浮圖精舍/西曰西山東曰寒溪將適西山行於松栢之間羊腸九)
　(曲而獲少平有廢亭焉其遺趾甚狹不足以席衆客/子瞻與客入山相與營之亭成而西山之勝始具)衆
山皆培塿(次公左傳培/塿無松柏)却看江北路雲水𣺌何有離離
見呉宫莽莽真楚藪空傳孫郎石(次公袁術言孫䇿曰/使術有子如孫郎死)
(復何恨其後士民皆呼䇿為/孫郎又孫楚欲枕流潄石)無復陶公柳(厚陶侃性纎/宻好問頗類)
(趙廣漢嘗課諸營種柳都尉夏施盗官柳植之於巳門/侃後見駐車問曰此是武昌西門前柳何因盗來此種)
(施惶怖謝罪無逸/陶潛號五柳先生)邇來風流人惟有漫浪叟(縯元結作/自釋一篇)
(言將家瀼濵乃自稱浪士及有官人以為浪者亦漫為/官乎呼為漫郎既客樊上漫遂顯焉又其文云漫浪於)
(人間結嘗遊寒溪/有窪樽抔飲之處)買田吾已决乳水况宜酒(次公乳水/即次山杯)
(湖銘序所言即亭西乳也堯祖乳/水即先生所紀泉水白而甘者也)所須脩竹林深處安
井臼(厚後漢馮衍妻悍/妬兒女自操井臼)相將踏勝絶更裹三日糗
　　定惠院顒師為余竹下開嘯軒
啼鴂催天明喧喧相詆譙(任楚詞鵜鴂先鳴兮/使夫百草之不芳)暗蛩泣
夜永唧唧自相弔(子仁韓詩蟲/弔寒夜永)飲風蟬至潔長吟不改
調(次公月令云仲夏之月蟬/始鳴季夏之月寒蟬鳴)食土蚓無腸亦自終夕呌
(次公荀子云蚓上食埃土下飲黄泉用/心一也龜父崔豹古今注蚓曰歌女)鳶貪聲最鄙鵲
喜意可料(次公陸賈云乾/鵲噪而行人至)皆縁不平鳴(縯退之送孟郊/序大凡物不得)
(其平/則鳴)慟哭等嬉笑(子仁晉阮籍傳籍嘗於蘇門山遇孫/登與商略終古及栖神導氣之術登)
　(皆不應因長嘯而退至半嶺聞/有聲若鸞鳯之音乃登嘯也)阮生已疎狂孫子亦未
妙道人開此軒清坐黙自照衝風振河海不能號無竅
(厚莊子大塊噫氣其名為風/是唯無作作則萬竅怒號)累盡吾何言風來竹自嘯
(師説文竹得風其/體夭屈如人之笑)
　　石塔寺
　世傳王播飯後鐘詩葢揚州石塔寺事也相傳如此
　戲作此詩
饑眼眩西東詩腸忘蚤晏雖知燈是火不悟鐘非飯(次/公)
(小説唐王播少孤貧客木蘭院隨僧齋粥僧厭苦之飯/後擊鐘其後播鎮揚州訪舊處題詩曰上堂巳了各西)
(東慙愧闍黎飯後鐘諺云/早知燈是火飯熟巳多時)山僧異漂母(縯前漢韓信微/時往城下釣有)
(一漂母哀之飯信竟漂數十日信謂漂母曰吾必重報/母母怒曰大丈夫不能自食吾哀王孫而進食豈望報)
(乎/)但可供一莞胡為三十年記憶作此訕齋㕑養若人
無益秖遺患(厚前漢陳平諌髙祖曰今楚兵罷食盡此/天亡之時不因而取之此養虎自遺患也)
(縯播相穆宗時權倖競進播賴其力至宰相専/務將迎居位無所禆益復失河北衆望不厭)乃知飯
後鐘闍黎葢具眼(厚傳燈録鄧州丹霞禪師有僧於山/下見師師問僧什麽處宿云山下宿)
(師曰什麽處飯曰山下喫飯師曰/將飯與闍黎喫底人還具眼者也)
　　月華寺(寺鄰岑水場施者皆坑/戸也百年間葢三焚矣)
天公胡為不自憐結土融石為銅山萬人採斵富媪泣
秖有金帛資豪姦脱身獻佛意可料一瓦坐待千金還
月華三火豈天意至今茇舍依榛菅(厚周禮大司馬/仲夏教茇舍)僧
言此地本龍象(次公龍象佛書謂有/力可以負荷者也)廢興反掌曾何艱
髙嵓夜吐金碧氣(曹杜詩潤聚金碧/氣清無砂土㾗)曉得異石青斕斑
坑流窟發錢湧地莫施百鎰朝千鍰(厚孟子饋兼金百/鎰而不受書吕刑)
(其罰/千鍰)此山出寳以自賊地脉已斷天應慳(縯史記䝉恬/臨死曰起臨)
(洮屬之遼東城塹萬餘里/此其中不能無絶地脉)我願銅山化南畝爛熳黍麥
蘇惸鰥道人修道要底物破鐺煮飯茆三間(厚傳燈録/無業國師)
(曰看他古徳道人得意之後茆茨石室向折脚鐺子裏/煮飯喫過三十二十年又杭州廣嚴院咸澤禪師僧問)
(如何是廣嚴家風師曰/一䲧白雲三間茅屋)
　　南華寺
云何見祖師要識本來面(厚傳燈録道明禪師聞五祖/宻付衣鉢與盧行者即躡跡)
(追逐至庾嶺曰我來求法願行者開示於我祖曰不思/善不思惡正恁麽時那箇是明上座本來面目師當下)
(大/悟)亭亭塔中人問我何所見可憐明上座萬法了一電
(縯佛書一切有為法如/夢幻泡影如露亦如電)飲水既自知(援傳燈録如人/飲水冷煖自知)指
月無復眩(厚楞嚴經如人以手指月示人彼人因指當/應看月若復觀指以月為體此人豈惟亡失)
(月輪亦/亡其指)我本修行人三世積精鍊中間一念失受此百
年譴摳衣禮真相(厚禮記摳衣趨/隅必慎唯諾)感動淚雨霰借師鍚
端泉(厚傳燈録六祖初住曹溪卓/錫泉湧清涼甘滑贍足大衆)洗我綺語硯
　　峽山寺(傳竒所記孫恪袁氏事即/此寺至今有人見白猿者)
天開清逺峽(次公郭璞江/賦豁若天開)地轉凝碧灣我行無遲速攝
衣步孱顔山僧本幽獨乞食况未還雲碓水自舂(厚白/樂天)
(詩藥爐有火丹應伏雲碓無人水自舂註云/廬山多雲母故以水碓𢷬煉俗呼為雲碓)松門風為
闗(厚王羲之遊四郡記永/寜縣界海中有松門)石泉解娯客琴筑鳴空山(邠/老)
(白樂天廬山草堂記堂東有/瀑布水夜中如環珮琴筑聲)佳人劒翁孫(厚吴越春秋/越王問劍於)
(處女處女將見王道逢袁公公曰聞子善劍術女子曰/願試也公即挽以刺女女舉杖擊之公即上樹化而為)
(白/猿)遊戲暫人間忽憶嘯雲侣賦詩留玉環(次公傳竒廣/徳中有孫恪)
(者遊洛中遇袁氏女遂納為室後十餘年同至峽山寺是/袁氏欣然改服理鬢詣老僧乃持一碧玉環獻僧曰此)
(院舊物僧初不曉及齋罷有野猿數十悲嘯捫蘿而躍/袁氏惻然俄命筆題詩云無端變化幾湮沈剛被剛)
(情役此心不如逐伴歸山去長嘯一聲烟霧深詩畢遂/裂衣化為老猿追嘯者躍樹而去老僧方悟曰乃貧道)
(為沙彌時所養者碧玉環/則胡人所施繫於其頸者)林深不可見霧雨埋髻鬟
　　廣州蒲澗寺(地産菖蒲十二節相傳安期/生之故居始皇訪之於此)
不用山僧導我前自尋雲外出山泉(厚杜詩在山泉水/清出山泉水濁)
千章古木臨無地(次公大材曰章前漢百官表有主章/之官又貨殖傳云山居千章之楸也)
(王簡頭陁寺碑云飛/閣迤邐下臨無地)百尺飛濤瀉漏天(次公漏天是地/名在黎州以其)
(多雨故/曰漏天)昔日菖蒲方士宅後來薝蔔祖師禪(縯維摩經/云如人入)
(薝蔔林中唯嗅薝蔔不嗅餘香雲卿香譜曰梔子香出/大食國即佛書所謂薝蔔也厚傳燈録仰山謂香嵓禪)
(師曰汝只得如來/禪未得祖師禪)而今只有花含笑笑道秦皇欲學仙
(山中多含笑花器先遯齋間覽云南方花木北地所無/者大含笑小含笑其花常若菡萏之未敷者故有含笑)
(之/名)
　　遊博羅香積寺(并引駒父白鶴故居圖香積/寺在惠州南博羅縣西山下)
　寺去縣七里三山犬牙夾道皆美田麥禾甚茂寺下
　谿水可作碓磨若築塘百步閘而落之可轉兩輪舉
　四杵也以屬縣令林抃使督成之(抃字/天和)
二年流落鼃魚鄉(厚國語范蠡謂王孫雄曰昔吾先君/固周室之不成子也故濵於東海之)
(陂魚鼈之與處/而鼃黾之與鄰)朝來喜見麥吐芒東風摇波舞淨緑(次/公)
(柳子厚詩麥芒/際天摇碧波)初日泫露酣嬌黄(次公謝靈運詩/花上露猶泫)汪汪
春泥已没膝剡剡秋榖初分秧誰言萬里出無友見此
二美喜欲狂三山屏擁僧舍小一谿雷轉松陰凉(駒父/白鶴)
(故居圖三山者大北山象頭山白水山/皆在水南一谿者即東江也在山之北)要令水力供臼
磨與相地脉增隄防霏霏落雪看收麪隱隱疊鼓聞舂
糠散流一啜雲子白(次公漢武帝外傳太上之藥/則有風實雲子金精玉液)炊裂
十字瓊肌香(厚晉何曾性豪侈每燕見不食太官所設/帝輒命取其食蒸餅上不拆作十字則不)
(食/也)豈惟牢九薦古味(束晳餅賦饅頭/薄持起搜牢九)要使真一流天漿
詩成捧腹便絶倒(次公史記日者傳司馬季主捧腹/大笑晉書衛玠談道平子絶倒)書
生説食真膏肓(次公左傳晉侯病/在膏之上肓之下)
　　與正輔遊香積寺
越山少松竹常苦野火厄此峯獨蒼然感荷佛祖力茯
苓無人採千歳化琥珀(厚本草注松脂入地千年/為茯苓又千年為琥珀)幽光
發中夜見者惟木客(次公木客廣南山中有/之葢野人與鬼之類也)我豈無長
鑱(縯杜詩長鑱長鑱白命/木柄我生託子以為)真贗苦難識(次公退之詩前計/頓乖張居然見真)
(贗/)靈苖與毒草疑似在毫髮把玩竟不食棄置長太
息山僧類有道辛苦嘗谷汲(厚前漢地理志虢檜之/地土陿而險山居谷汲)我
慙作機舂(次公傳曰杵臼/之智不及機舂)鑿破混沌宂(縯莊子儵與忽/相遇於混沌之)
(地謀報混沌之徳曰人皆有七竅此獨無/有嘗試鑿之日鑿一竅七日而混沌死)幽尋恐不繼
書板記歳月
　　次韻高要令劉湜峽山寺見寄(次公古謂之髙要/郡有髙要峽焉)
新聞妙無多舊學閒可束猶當隱季主(縯司馬季主/卜於長安市)未
遽逃梅福(厚梅福字子真為九江尉後逃/入海上人見其為呉市門卒)空腸吐餘思
靜似蠶綴蔟寸田結初果(次公寸田道家/所謂丹田也)秀若銅生緑
(厚本草生銅皆有/青葢銅之精華也)荆棘掃誠盡梨棗憂不熟(縯真誥王/夫人謂許)
(長史曰交梨火棗是飛騰之藥要使生於胷中/今君胷中荆棘掃除未盡是以梨棗不生也)髙人寜
鑄金(次公劉向得鴻寳書/言能鑄金而不成也)下士乃服玉(厚抱朴子服玉/當得于闐白玉)
(赤松子服水/玉得仙也)君看嶺嶠隘我欲巾笥蓄曾攀羅浮頂亦
到朱明谷旋觀真歴塊(次公王褒云駿馬/之蹙猶厯塊也)歸卧甘破屋
故人老猶仕世味薄如縠(子仁退之詩/吾老世味薄)偶從越女笑(厚/退)
(之詩洪濤舂天禹穴/幽越女一笑三年留)不怕蠻江浴驚聞尺書到喜有新
詩辱應憐五管客(援莊子願隱於齊肩髙於頂句贅指/天上有五管也厚退之詩五管徧厯)
(無賢/侯)曾作八州督(厚晉書陶侃字士衡嘗如厠見一人/朱衣介幘歛袂曰君後當為公位至)
(八州/都督)骨銷讒口鑠(縯史記鄒陽/書衆口鑠金)膽破獄吏酷(厚南史王/融矯詔立)
(竟陵王子良太學生魏凖證成其事及/融誅凖懼而死舉體皆青時以為膽破)隴雲不易寄(援/陶)
(𢎞景詩山中何所有隴上多白/雲只可自怡悦不堪持寄君)江月乃可掬(厚唐于良/史春山夜)
(月詩掬水/月在手)遥知清逺寺不稱空洞腹(縯晉王導嘗指周/顗腹曰此中何有)
(答曰空洞無物然/可容卿軰數百人)蹇驢步武碎短瑟絃柱促仰看泉落
珮俯聽石響轂千峰瀉清駛一往無囘躅狂雷失晤語
過電不容目要知僧長饑正坐山少肉(次公傳燈録司/馬頭陁自湖南)
(來百丈謂之曰老僧欲住溈山可乎對曰溈山竒絶可/聚千五百衆然非和尚所住百丈云何謂也對云和尚)
(是骨人彼是肉山設/居之徒不盈千百矣)人間無南北蝸角空出縮仇池九
十九(仇池有九十九泉/余嘗夢至有詩)嵩少三十六(子由近買田陽翟/北望嵩少甚近)
天人同一夢仙凡無兩録陋邦真可老生理亦粗足便
囘爇天熖長作照海燭(黄魯直寄詩云蓮花合裏一寸/燭牝馬海中燒百川魯直葢近)
(有得也次公退之詩居/然妄推讓見謂爇天焰)
　　入寺
曳杖入寺門輯杖揖世尊(次公禮記孔/子曳杖而歌)我是玉堂仙謫
來海南村多生宿業盡一氣中夜存(厚楚詞一氣孔/神兮於中夜存)旦
隨老鵶起饑食扶桑暾光圓摩尼珠照曜玻瓈盆來從
佛印可(厚維摩經言若能如/是坐者佛所印可)稍覺魔忙奔閒看樹轉午
坐到鐘鳴昏收歛平生心耿耿聊自温
　　留題顯聖寺
𣺌渺疎林集晩鴉孤村烟火梵王家幽人自種千頭橘
(縯李衡種橘於龍陽洲謂其/子曰吾洲中有千頭木奴)逺客來尋百結花(厚首楞/嚴經阿)
(難白佛言世尊比寳疊華緝續成中雖本一體如我思/惟如來一綰得一結名若百結成終名百結若拙江南)
(人謂丁香/為百結)浮石已乾霜後水焦坑閒試雨前茶秖疑歸
夢西南去翠竹江村遶白沙(次公杜詩白沙翠竹江村/路相對柴門月色新)
　　留題仙都觀
山前江水流浩浩山上蒼蒼松柏老舟中行客去紛紛
古今換易如秋草空山樓觀何崢嶸真人王逺陰長生
(子仁王方平陰長生皆/在此山學道得仙者)飛符御氣朝百靈悟道不復誦
黄庭龍車虎駕來下迎去如旋風摶紫清真人厭世不
囘顧世間生死如朝暮學仙度世豈無人飡霞絶粒長
辛苦安得獨從逍遥君泠然乘風駕浮雲超世無有我
獨行
　　過木櫪觀(子仁老泉詩序云許旌陽得道之所舟/人不以相告既過至武寜縣乃得其事)
　　　(縣人云許旌陽棺槨猶在山上/旌陽許邁也嘗為旌陽縣令)
石壁高千尺微蹤逺欲無飛簷如劒寺(出劍門東望上/寺宇髣髴可見)
古柏似仙都許子嘗髙遁行舟悔不迂斬蛟聞猛烈提
劒想﨑嶇(任許旌陽斬蛟於洪/州即西江所經也)寂寞棺猶在修崇世已
愚隱居人不識化去俗爭吁洞府煙霞逺人間爪髮枯
飄飄乘倒景誰復顧遺軀
　　留題峽州甘泉寺(姜詩/故居)
輕舟横江來弔古悲純孝逶迤尋逺跡婉孌見遺貎清
泉不可挹涸盡空石窖古人飄何之唯有風竹閙行行
玩村落戸戸懸網罩民風坦和平開戸夜無鈔叢林富
笋茹平野絶虎豹嗟哉此樂鄉無乃姜子教(任姜詩妻/龎氏事母)
(至孝妻奉順尤謹後汲江水值風不時得還母渴詩責/而遣之妻乃寄止鄰舍晝夜紡績市珍羞使鄰母以意)
(自遺姑久之姑怪問鄰母/鄰母具對姑感慚呼歸)
　　寄題清溪寺
口舌安足恃韓非死説難(縯太史公曰韓非作/説難而卒死於説難)自知不
可用鬼谷乃真姦遺書今未亡小數不足觀(縯劉向七/畧有鬼谷)
(子/書)儀秦固新學(縯蘇秦張儀皆/學於鬼谷子)見利不知患嗟時無桓
文使彼二子顛死敗無足怪夫子固使然君看巧更窮
不若愚自安遺宫若有神頷首然吾言
　　雙鳬觀(在葉/縣)
王喬古仙子時出觀人寰常為漢郎吏厭世去無還雙
鳬偶為戲聊以驚世頑不然神仙跡羅網安能攀(任後/漢王)
(喬有神術為葉令每朔望來朝明帝怪之令太史伺望/輒有雙鳬從東來羅之得雙舄焉詔尚方審視乃前所)
(賜履/舄也)紛紛塵埃中銅印紆青綸(綬/也)安知無隱者竊笑彼
愚姦
　　題惠州靈惠院
直視無前氣吐虹五湖三島在胸中相逢莫怪不相揖
只見山僧不見公
　　泗州僧伽塔
我昔南行舟繫汴逆風三日沙吹面(次公杜詩步/壑風吹面)舟人共勸
禱靈塔香火未收旗脚轉回頭頃刻失長橋却到龜
山未朝飯至人無心何厚薄我自懷私欣所便耕田欲
雨刈欲晴去得順風來者怨若使人人禱輒遂造物應
須日千變我今身世兩悠悠去無所逐來無戀得行
固願留不惡毎到有求神亦倦退之舊云三百尺澄觀
所營今已換(縯退之澄觀詩火燒水轉掃地空突兀便/髙三百尺又云借問經營本何人道人澄)
(觀名/籍人)不嫌俗士汙丹梯一看雲山遶淮甸(次公北山移/文云請回俗)
(士駕杜詩著/處覔丹梯)
　　北寺悟空禪師塔(名齊安宣宗微時師知其非凡/人無逸鹽官圖經安國寺在縣)
　　　(西北六百五十步祥符元年改今額/寺中有悟空塔塔前有古檜存焉)
已將世界等微塵空裏浮花夢裏身(援華嚴經如日翳/人見空中花子仁)
(圓覺經譬彼病/目見空中花)豈為龍顔更分别(次公前漢髙祖為/人隆準而龍顔)只
應天眼識天人(次公邯鄲淳見曹/植曰真天人也)
　　遊靈隱髙峰塔(肅之武林山記北髙峯在靈隠寺/後山山有塔記云唐天寳中邑人)
　　　(建髙/七級)
言遊髙峯塔蓐食治野裝(援韓信甞寄食南昌亭亭/長妻厭之乃晨炊蓐食)火
雲秋未衰(師杜詩火/雲洗月露)及此初旦凉霧霏巖谷暗日出草
木香嘉我同來人久便雲水鄉相勸小舉足前路髙且
長古松攀龍蛇怪石坐牛羊漸聞鐘磬音飛鳥皆下翔
入門空有無雲海浩茫茫惟見聾道人老病時絶糧問
年笑不答但指穴藜牀(厚管寜自越海歸家貧常晏坐/一藜牀積五十餘年為學不倦)
(牀上當膝/處皆穿)心知不復來欲歸更徬徨贈别留疋布今嵗
天早霜
　　題西林壁(子仁廬山記舊名西/林興國中賜今額)
横看成嶺側成峯逺近髙低無一(一作/總不)同不識廬山真
面目只縁身在此山中
　　六和寺冲師閘山溪為水軒
欲放清溪自在流(子仁杜詩江/流大自在)忍教氷雪落沙洲出山
定被江潮涴能為山僧更少留
　　　道者院池上作
下馬逢佳客擕壺傍小池清風亂荷葉細雨出魚兒(厚杜/詩細)
(雨魚兒出微/風燕子斜)井好能氷齒茶甘不上眉歸塗更蕭瑟
真箇解催詩(厚杜詩片雲頭上/黒應是雨催詩)
　　吉祥寺僧求閣名
過眼榮枯電與風久長那得似花紅上人宴坐觀空閣
觀色觀空色即空
　　南寺千佛閣
古邑居民半海濤師來構築便能髙千金用盡身無事
(次公李白詩千/金㪚盡還復來)坐看香烟遶白亳
　　法惠寺横翠閣(子仁杭州圖經法惠寺在天井巷/吴越王錢氏建舊額興慶寺治平)
　　　(二年改/賜今額)
朝見吴山横暮見呉山從呉山故多態轉側為君容幽
人起朱閣空洞更無物惟有千步岡東西作亷額春來
故國歸無期人言秋悲春更悲已汎平湖思濯錦更看
横翠憶峨眉(次公濯錦成都濯錦江/也峨眉嘉州峩眉山也)雕欄能得幾時好
不獨憑欄人易老百年興廢更堪哀懸知草莽化池臺
遊人尋我舊遊處但覔呉山横處來
　　夀星院寒碧軒(敬夫圖經錢塘靈隠天竺寺内夀/星院晉天福八年建其亭館有寒)
　　　(碧/軒)
清風肅肅摇牕扉牕前脩竹一尺圍紛紛蒼雪落夏簟
冉冉緑霧沾人衣(援杜詩無使/霜露沾人衣)日髙山蟬抱葉響人靜
翠羽穿林飛道人絶粒對寒碧為問鶴骨何縁肥
　　西湖夀星院此君軒
卧聽謖謖碎龍鱗俯看蒼蒼立玉身一舸鴟夷江海去
(縯范蠡既破呉乃浮扁舟游江/湖變姓名至齊號䲭夷子皮)尚餘君子六千人(厚呉/越相)
(攻越王句踐以其私/君子六千人為中軍)
　　常州太平寺法華院薝蔔亭醉題
六花薝蔔林間佛九節菖蒲石上仙(縯維摩經言如入/薝蔔林中唯嗅薝)
(蔔不嗅餘香薝蔔梔子花也其花六出韓/衆服菖蒲得仙須生石上一寸九節者)何似東坡鐵
拄杖一時驚散野狐禪
　　扶風天和寺
逺望若可愛朱欄碧瓦溝聊為一駐足且慰百回頭水
落見山石塵髙昏市樓臨風莫長嘯遺涕浩難收
　　山光寺回次芝上人韻
閙裏清游借隙光醉時真境發天藏夢回拾得吹來句
十里南風草木香
　　元祐五年十二月十二日同景文義伯聖途次元
　　伯固仲䝉游七寳寺題竹上
結根豈殐衆脩柯獨出林孤髙不可恃嵗晩霜風侵
　　題淨因壁
暝倚蒲團卧鉢囊半牕疎箔度㣲凉蕉心不展待時雨
葵葉為誰傾夕陽
　　真興寺閣禱雨
太守親從千騎禱神翁逺借一盃清雲陰黯黯將嘘遍
雨意昏昏欲醖成已覺微風吹袂冷不堪殘日傍山明
今年秋熟君知否應向江南飽食稉
　　陸蓮庵
何妨紅粉唱迎仙來伴山僧到處禪陸地生花安足怪
而今更有火中蓮
　　大老寺竹間閣子
殘花帯葉暗新筍出林香但見竹陰緑不知汧水黄樹
髙傾隴鳥池浚落河魴栽種良辛苦孤僧瘦欲尫
　
　
　
　
　
　
　
　
　
　
　
　東坡詩集註巻二十三
欽定四庫全書
　東坡詩集註巻二十四
　　　　　　　　　　　　宋　王十朋　撰
　居室
　　和子由聞子瞻將如終南太平宫谿堂讀書(萬申/之翊)
　　　(聖保德眞君傳昔太宗皇帝遣起居舍人王龜/從就終南山下築宫眞君忽降言曰此地乃建)
　　　(上帝宫闕之地不可易也於是乃/定凡三年宫成題曰上清太平宫)
役名則巳勤徇身則巳媮我誠愚且拙身名兩無謀始
者學書判(師唐有書/判㧞萃科)近亦知問囚但知今當為敢問向
所由士方其未得惟以不得憂旣得又憂失此心浩難
收譬如倦行客中路逄清流塵埃雖未脫暫憇得一潄
我欲走南澗春禽始嚶呦鞅掌乆不決爾來巳徂秋橋
山日月廹府縣煩差抽(次公史記黄/帝塟橋山)王事誰敢愬民勞
吏宜羞中間罹旱暵欲學喚雨鳩千夫挽一木十歩八
九休渭水涸無泥菑堰旋挿修(次公前漢溝洫志武帝/歌曰隤林竹兮揵石菑)
(堯卿岐下歲以南山木栰自渭入河經砥柱之險多致/淪沒衙前以是破産者相繼也先生徧問諸老校校曰)
(木栰之害本不至此若渭河未漲操栰者一時進止可/無重費葢波患其乘渭河之漲多方害之耳先生卽修)
(衙䂓使衙前自擇水工栰竹行無虞乃/言於府事得係籍自是衙前之害减半)對之食不飽(次/公)
(詩今也毎/食不飽)餘事更遑求近日秋雨足公餘試新篘劬勞
幸已過朽鈍不任鎪秋風欲吹㡌(厚晉書九月九日桓/温讌于龍山風吹孟)
(嘉㡌/落)西阜可縱遊聊為一日樂慰此百日愁
　　遷居一首(并引/)
　吾紹聖元年十月二日至惠州寓合江樓是月十八
　日遷於嘉祐寺二年三月十九日復遷于合江樓三
　年四月十六日復歸于嘉祐寺時方卜築白鶴峯之
　上新居成庶幾其少安乎
前年家水東囬首夕陽麗去年家水西濕面春雨細東
西兩無擇縁盡我輙逝今年復東徙舊館聊一憇已買
白鶴峯䂓作終老計長江在北戸(厚杜詩七星在北/戸河漢聲西流)雪浪
舞吾砌(次公杜牧詩弄水庭/前溪風艶翠綃舞)青山滿墻頭􁮴鬌幾雲
髻(次公古陌上桑頭上俀墮髻/韋蘇州詩􁮴鬌髙鬟宫様粧)雖慙抱朴子金鼎陋蟬
蛻(厚抱朴子按仙經云上士舉形昇虚謂之天仙中士/遊於名山謂之地仙下士先死後蛻謂之尸解仙)
猶賢柳柳州廟爼薦丹荔(縯柳子厚為柳州刺史有廟/在羅池韓退之為廟碑曰荔)
(子丹兮蕉葉黄雜/殽疏兮進侯堂)吾生本無待俯仰了此世念念自成
刼塵塵各有際(次公佛以世為刼念念成刼言光景之/速也道以世界為塵塵塵有際言物各)
(有世/界也)下觀生物息相吹等蚊蚋(援莊子野馬也塵埃也/生物之以息相吹也)
　　白鶴峯新居欲成夜過西鄰翟秀才二首(明仲先/生白鶴)
　　　(故居圖翟氏林行婆/居皆在新居之西)
林行婆家初閉戸(厚傳燈録浮盃和尚有林行婆來禮/拜問師云盡力道不得底句還分付)
(阿/誰)翟夫子舎尚留關連娟缺月黄昏後(厚退之秋懷詩/寒雞空在栖缺)
(月煩/屢瞰)縹緲新居紫翠間(任杜詩築/居仙縹緲)繫悶豈無羅帶水(韓/退)
(之詩水作青羅/帶山為碧玉簪)割愁還有劔芒山(柳子厚詩海上尖峯/若劔芒秋來處處割)
(愁/膓)中原北望無歸日鄰火村舂自徃還(次公杜詩村舂/雨外急鄰火夜)
(深/明)
甕間畢卓防偷酒(縯晉書畢卓為吏部郎比舍郎釀酒/熟卓因夜至其甕間盗飲之為掌酒)
(者所縳旦視也/之乃畢吏部)壁後匡衡不㸃燈(厚西京雜記匡衡好/讀書家貧無油燭乃)
(鑿鄰壁映/光讀書)待鑿平江百尺井(厚盧仝詩轆轤無繩井/百尺渴心歸去生塵埃)要
分清暑一壺氷(厚鮑明逺詩清如玉壺氷邁先生白鶴/山新居鑿井四十尺邁盤石石盡乃得)
(泉/)佐卿恐是歸來鶴(援廣德神異録天寳中𤣥宗獵於/沙苑有孤鶴帝射之鶴中箭西南)
(而逝益州有道觀青城道士徐佐卿一歲常三四至一/日自外至謂弟子曰吾行山中為飛矢所中以箭掛于)
(壁且曰後箭主到此付之後明皇幸蜀遊於觀中/識其箭曰此吾沙苑所射鶴箭乃知是佐卿焉)次律
寧非過去僧(縯明皇雜録開元中房琯宰盧氏與道士/邢和璞出遊過夏口村入佛寺坐古松下)
(和璞使人鑿地得甕中所藏婁師德與永禪師書笑/謂琯曰頗憶此邪琯因悵然悟前生之為永禪師也)他
日莫尋王粲宅夢中來徃本何曾(次公杜詩應同王/粲宅留井峴山前)
　　遷居之夕聞鄰舍兒誦書欣然而作
幽居亂蛙黽生理半人禽跫然已可喜(縯莊子逃空虚/者聞人足音跫)
(然而/喜)况聞絃誦音兒聲自圓美誰家兩青衿(厚詩青/青子衿)且
欣習齊咻未敢笑越吟(縯史記莊舄越人仕楚病楚王/曰舄越之鄙人也今日入楚富)
(貴矣必思於楚使人徃/聽之則且為越聲也)九齡起韶石(次公唐張九齡韶/州曲江縣人韶州)
(有奏韶/之石)姜子家日南(次公姜公輔有髙才敷奏詳/亮德宗器之愛州日南人)吾道
無南北(髙傳燈録第二十三祖問盧居士曰嶺南無/佛性若何為得佛曰人即有南北佛性豈然)安
知不生今海濶尚挂斗天髙欲横參荆棘短墻缺燈火
破屋深引書與相和置酒仍獨斟可以侑我醉琅然如
玊琴(次公李白詩/長作玉琴聲)
　　新居
朝陽入北林(厚古樂府朝/日照北林)竹樹散疎影(子仁杜詩月/林散清影)短
籬尋丈間寄我無窮境舊居纔一席逐客猶遭屏結茒
得兹地翳翳村巷永(厚陶淵明歸去來/云景翳翳以將入)數朝風雨涼畦
菊發新穎(次公劉禹錫詩/苕穎如雲發)俯仰可卒歲何必謀二頃(援/史)
(記蘇秦使我有負郭田二/頃豈能佩六國相印乎)
　　西齋
西齋深且明中有六尺牀(次公晉武賜賀循以六尺牀/又賀革有六尺方牀思義未)
(逹則横/卧其上)病夫朝睡足(彦夫杜牧之詩平生/睡足處雲夢澤南州)危坐覺日長
昏昏旣非醉踽踽亦非狂褰衣竹風下穆然中㣲涼(次/公)
(宋玉風賦/其風中人)起行西園中草木含幽香榴花開一枝桑棗
沃以光(彦忠詩桑之未/落其葉沃若)鳴鳩得美䕃(次公莊子有一蟬/方得美䕃以忘其)
(身/)困立忘飛翔黄鳥亦自喜新音變圓吭(次公謝靈運/詩園栁變鳴)
(禽/)杖藜觀物化亦以觀我生(厚劉禹錫賦觀生/物之餘遂觀我)萬物各
得時我生日皇皇(任淵明辭善萬物之/得時感吾生之行休)
　　南堂五首
江上西山半隠堤此邦臺館一時西南堂獨有西南向
卧看千帆落淺溪
暮年眼力嗟猶在多病顛毛却未華(倬蔡邕賦/華顛丈人)故作明
牕書小字更開幽室養丹砂(魯直先生與王定國書近/有人惠丹砂少許光彩甚)
(竒固不敢服然其教以養火/觀其變化聊以悦神度日)
他時雨後困移牀(子仁韋蘇州詩那知/風雨夜復此對牀眠)坐厭愁聲㸃客
腸(次公詩呉/霜㸃歸鬢)一聽南堂新瓦響似聞東塢小荷香
山家為割千房蜜稚子新畦五畝蔬更有南堂堪著處
不憂門外故人車
掃地燒香閉閣眠(曹國史補韋應物性髙潔鮮/食寡慾所在焚香掃地而坐)簟紋似
水帳如烟(厚李白詩碧紗/如烟隔忩語)客來夢覺知何處挂起西
窻浪接天
　　溪隂堂
白水滿時雙鷺下緑槐髙處一蟬吟酒醒門外三竿日
(次公南齊書永明五年十一月丁亥日出三/竿失色劉禹鍚竹枝詞日出三竿春霧消)卧看溪南
十畝隂(縯杜詩飽聞榿木三年/大與致溪邊十畝隂)
　　谷林堂
深谷下窈窕髙林合扶疎美哉新堂成及此秋風初我
來適過雨物至如娯予穉竹眞可人霜節巳專車(縯家/語孔)
(子曰昔禹致羣神於會稽之山防/風氏後至禹殺而戮之其骨專車)老槐苦無頼(邠杜詩/韋曲花)
(無/頼)風花欲塡渠山鴉爭呼號谿蟬獨清虚寄懷勞生外
得句幽夢餘古今正自同歲月何必書
　　寓居合江樓
海山葱曨氣佳哉(縯後漢光武論蘇伯阿望舂/陵郭曰氣佳哉鬰鬱葱葱然)二江合
處朱樓開蓬萊方丈應不逺(厚史記秦始皇時齊徐市/等上書言海中有三神山)
(名蓬萊方丈瀛洲仙人居之/請得齋戒與童男女求之)肯為蘇子浮江來江風初
涼睡正美樓上啼鴉呼我起我今身世兩相違(厚樂天/詩可憐)
(身與世從/此兩相忘)西流白日東流水樓中老人日清新天上豈
有癡仙人(曽續仙傳侯道華好子史手不釋巻衆或/問之要此何為答曰天上無愚瞢仙人)三
山咫尺不歸去一杯付與羅浮春(予家釀酒/名羅浮春)
　　遷居臨臯亭(次公先生始至黄寓居定惠院後自/定惠遷臨臯本囬車院故有全家占)
　　　(江驛/之句)
我生天地間一蟻寄大磨區區欲右行不救風輪左(縯/晉)
(天文志周髀家云天旁轉如推磨而左行日月右行隨/天左轉故日月實東行而天牽之以西沒譬之於蟻行)
(磨石之上磨左旋而蟻右去磨疾/而蟻遲故不得不隨磨以左廻焉)雖云走仁義未免遲
寒餓劒米有危炊(厚晉書桓𤣥在殷仲堪坐上共作危/語𤣥曰矛頭淅米劒頭炊仲堪曰百)
(歲老翁攀枯枝有一參軍云盲人騎瞎馬半夜/臨深池仲堪曰此太逼人葢仲堪眇一目也)鍼氊無
穩坐(援晉書愍懷太子傳舍人杜錫毎以忠䂓勸太子/修德進善逺於讒謗太子怒使人以鍼着錫常所)
(坐氊中/而刺之)豈無佳山水借眼風雨過歸田不待老勇决凡
幾箇幸兹廢棄餘疲馬解鞍馱全家占江驛絶境天為
破(次公退之詩/有云破天慳)飢貧相乘除(次公退之詩無善名以聞/無惡聲以揚名聲相乗除)
(得少失/有餘)未見可弔賀(縯董仲舒曰弔者在門賀者在閭/言憂則恐懼恐懼則福至賀者在)
(門弔者在閭言受福則驕奢驕奢則禍至次公蘇秦見/齊王仰而慶俯而弔劉表云受弔不受賀師左傳可弔)
(而又/賀之)淡然無憂樂苦語不成些(次公宋玉招魂每句有/些字葢楚人之聲也)
　　東坡八首(并序/)
　余至黄二年日以困匱故人馬正卿哀余乏食為於
　郡中請故營地數十畆使得躬耕其中地既乆荒為
　茨棘瓦礫之塲而歲又大旱墾闢之勞筋力殆盡釋
　耒而歎乃作是詩自愍其勤庶幾來歲之入以忘其
　勞焉
廢壘無人顧頽垣滿蓬蒿(次公莊子妄鑿/垣墻而殖蓬蒿)誰能損筋力
歲晚不償勞獨有孤旅人天窮無所逃端來拾瓦礫歲
旱土不膏(次公國語云/土膏其動)﨑嶇草棘中欲刮一寸毛(子敬/博物)
(志地以/草為毛)喟焉釋耒歎我廪何時髙(縯詩亦有髙廩任/唐文粹釋耒而歎)
荒田雖浪莽(白陶淵明詩/浪莽林野娯)髙庳各有適下濕種秔稌東
原蒔棗栗江南有蜀士(堯卿先生荅秦太虚書云所居/對岸武昌山水佳絶有蜀人王)
(生在邑中徃徃為風濤所隔不能即歸/則王生能為殺雞炊黍至數日不厭)桑果已許乞好
竹不難栽但恐鞭横逸(仲達談助/竹根曰鞭)仍須卜佳處䂓以安
我室(次公東方朔諫起上林書鄷鎬/之間號為土膏今䂓以為苑)家童燒枯草走報
暗井出一飽未敢期瓢飲已可必
自昔有㣲泉來從逺嶺背穿城過聚落流惡壯蓬艾(次/公)
(左傳有汾澮/以流其惡)去為柯氏陂十畆魚鰕會歲旱泉亦竭枯
萍粘破塊(次公風不鳴/條雨不破塊)昨夜南山雲雨到一犁外泫然
尋故瀆知我理荒薈泥芹有宿根(子仁杜詩飯煮/青泥坊底芹)一寸
嗟獨在雪芽何時動春鳩行可膾(蜀人貴芹芽膾/雜鳩肉作之)
種稻清明前樂事我能數毛空暗春澤鍼水聞好語(蜀/人)
(以細雨為雨毛稻初生/時農夫相語稻鍼水矣)分秧及初夏漸喜風葉舉月明
看露上一一珠垂縷秋來霜穗重顛倒相撑拄但聞畦
壠間蚱蜢如風雨(蜀中稻熟時蚱蜢羣飛田/間如小蝗狀而不害稻)
新舂便入甑玉粒照筐筥(子仁左傳筐/筥錡釜之器)我久食官倉紅
腐等泥土(次公漢書太倉之/粟紅腐而不可食)行當知此味口腹已吾許
良農惜地力幸此十年荒桑柘未及成一麥庶可望投
種未踰月覆塊巳蒼蒼農父告我言勿使苗葉昌君欲
富餅餌要須縱牛羊再拜謝苦言得飽不敢忘
種棗期可剥(次公詩八/月剥棗)種松期可斵(次公詩松栢丸/丸方斵是䖍)事
在十年外吾計亦巳慤(次公史記十年/之計樹之以木)十年何足道千
載如風雹舊聞李衡奴(任三國志李衡每欲治家妻輙/不聼後密遣人於武陵龍陽汎)
(洲上作宅種柑橘千樹死謂兒曰汝母惡我治家故窮/如是然吾州里有千頭木奴不責汝衣食歲得千疋絹)
(亦可/用矣)此䇿疑可學我有同舍郎官居在灊岳(李公/擇也)遺我
三寸柑(次公杜詩三寸/黄柑猶自青)照坐光卓犖百栽儻可致當及
春氷渥想見竹籬間青黄垂屋角
潘子久不調沽酒江南村(子仁先生荅秦太虚書云有/潘生者作酒店樊口棹小舟)
(徑至店下村/酒亦醇釅)郭生本將種(縯漢書朱虚侯劉章侍髙后/宴為酒吏請曰臣將種也請)
(以軍法/行酒)賣藥市西垣古生亦好事恐是押牙孫(厚古押/牙富平)
(縣俠客也盗取奉陵宫女無雙以與王/仙客為妻寃死者數人押牙亦自刎)家有十畆竹無
時容叩門我窮交舊絶三子獨見存從我於東坡勞餉
同一飱可憐杜拾遺事與朱阮論(杜詩梅熟許同朱老/喫松髙擬對阮生論)
吾師卜子夏四海皆弟昆
馬生本窮士(思文志林云杞人馬正卿字夢得作太學/正清苦有氣節學生既不喜博士亦忌之)
(余偶至其齋書杜子羙秋風嘆一篇壁上初無意也正/卿即日辭歸至今白首窮餓守節如故又曰馬夢得與)
(僕同歲月生少僕八日是歲生者無富貴人而僕與/夢得為窮之冠即吾二人而觀之當推夢得為首)從
我二十年日夜望我貴求分買山錢(縯戴符山人問襄/陽節度使于頔求)
(買山錢頔與百萬又南史王秀之/云吾山資巳足豈可久留妨賢路)我今反累生借耕輟
兹田刮毛龜背上何時得成氊(次公龜背上刮/氊毛諺語也)可憐馬
生癡至今夸我賢衆笑終不悔施一當獲千
　　次韻子由所居六詠
堂前種山丹(厚丘璿詩十年蹤跡滯/南荒只見山丹與佛桑)錯落碼碯盤(次公/唐書)
(裴行儉平都支遮匐獲碼腦盤廣二尺文采粲然軍吏/持之趍跌盤碎行儉色不少吝杜詩内府殷紅碼腦盤)
堂後種秋菊碎金收辟寒(厚酉陽雜爼魏明帝時昆明/國貢辟寒鳥常吐金屑如粟)
(鑄之可以為器宫人爭以鳥所吐金為釵釧謂之/辟寒金宫人相嘲弄曰不服辟寒金那得帝王心)草木
如有情慰此芳歲闌幽人正獨樂不知行路難
詩人固多感花發憶兩京(子仁杜詩春日春盤細/生菜忽憶兩京梅發時)石榴
有正色(厚莊子四者孰知/天下之正色哉)玉樹眞虚名(次公揚雄甘泉/賦玉樹青葱)
粲粲秋菊花卓為霜中英茰盤照重几纈蘂兩鮮明
幽居有古意義井分西墻誰云三伏熱止須一杯涼先
生坐忍渴羣囂自披猖(次公北史王晞傳帝欲以晞為/侍中晞曰人主恩私何由可保)
(萬一披猖/求退無地)衆散徐酌飲逡廵味尤長(厚晉阮籍常羣行/冐熱渇甚逆旅有)
(井衆人競趍之籍獨逡/廵在後須飲者畢乃進)
先生飯土塯(縯韓子堯舜飯/土塯啜土型)無物與劉义(援唐詩劉义/持韓愈金數)
(斤去曰此䛕墓中人得/爾不若與劉君為夀)何以娯醉客時嗅砌下花井水
分西鄰竹隂借東家蕭然行脚僧一身寄天涯(致約先/生在惠)
(州與廣西憲曹司勲帖云某惟少子/隨侍全是一行脚僧但喫些酒肉耳)
東齋手種栢今復幾尺長知有桓司馬榛茒為遮藏(子/仁)
(史記孔子世家孔子適宋與弟子習禮大樹/下宋司馬桓魋欲殺孔子伐其樹孔子遂去)近聞南臺
松新枝出餘僵年來此懷抱豈敢驚凡亡(厚韓子楚王/與凡君坐少)
(焉楚王左右曰凡亡者三凡君曰凡之亡也不足以喪/吾存夫凡之亡不足喪吾存則楚之存不足以存存由)
(是觀之凡未始/亡楚未始存)
新居已覆瓦無復風雨憂(仲達揚子曰震風凌雨然/後知厦屋之為帡幪也)榿
栽與籠竹小詩亦可求(次公杜甫覔榿栽絶句飽聞榿/木三年大與致溪邊十畆隂覔)
(綿竹詩華軒靄靄他年到綿竹亭亭出縣髙/堂成詩榿林礙日吟風葉籠竹和烟滴露梢)尚欲煩貳
師刺山出飛流(縯漢書貳師將軍李廣利師行/無水㧞佩刀刺山飛泉湧出)應須鑿
百井兩綆載一牛
　　過黎君郊居
半園荒草沒佳蔬煑得占禾半是藷萬事思量都是
錯不如還叩仲尼居
　
　
　東坡詩集註巻二十四
欽定四庫全書
　東坡詩集註巻二十五
　　　　　　　　　　　　宋　王十朋　撰
　花木
　　和子由記園中草木十一首
煌煌帝王都(次公古樂府有/煌煌京洛篇)赫赫走羣彦嗟汝獨何為
閉門觀物變微物豈足觀汝獨觀不倦牽牛與葵蓼(駒/父)
(本草牽牛生花如鼔子花稍大作碧色子有黄殻作小/房實稍黑類蕎麥陶隠居云此藥始出田野人牽牛易)
(藥故以名之共父本草云冬葵子味甘寒無毒/陶隠居曰蓼有三種一紫蓼一香蓼一青蓼)採摘入
詩巻(次公杜甫詩詩/巻長留天地間)吾聞東山傅置酒攜嬿婉富貴未
能忘聲色聊自遣(縯晉謝安棲遲東山放情丘壑好音/樂每游賞必以妓從安妻劉見家門)
(富貴而安獨退静曰丈夫不/如此耶安掩鼻曰恐不免耳)汝今又不然時節看𤓰蔓
(援齊侯使連稱管至父戍葵/丘曰𤓰時而往及𤓰而代)懐寶自足珍萟蘭那計畹
(厚離騷云既滋蘭之九畹兮又樹蕙/之百畝魯直王逸注十二畝曰畹)吾歸於汝處慎勿
嗟嵗晚
荒園無數畝草木動成林春陽一已敷妍醜各自矜蒲
萄雖滿架困倒不能任可憐病石榴花如破紅襟葵花
雖燦燦蔕淺不勝簮叢蓼晚可喜輕紅隨秋深物生感
時節此理等廢興飄零不自由盛亦非汝能
種柏待其成柏成人已老不如種叢篲春種秋可倒(次/公)
(篲帚竹也莊子所/謂操拔篲者是已)隂陽不擇物美惡隨意造柏生何苦
艱似亦費天巧(次公韓退之詩柏生兩石間萬嵗終不/入又曰柏移就平地千丈不難至則退)
(之以柏於石間難長而平地易成矣至先生作柏石圖/詩則曰柏生兩石間天命本如此雖云生之艱與石相)
(終始韓子俯仰人但愛平地美此先生之意則又以/石間之柏雖難成而久長平地之柏雖易成而易壊)天
工巧有幾肯盡為汝耗君看藜與藿(子功前漢盖寛饒/傳云山有猛獸藜)
(藿為之/不採)生意常草草
萱草雖微花孤秀能自拔亭亭亂葉中一一芳心挿牽
牛獨何畏詰曲自牙蘖走尋荆與榛如有夙昔約南齋
讀書處亂翠曉如潑偏工貯秋雨嵗嵗壊籬落(次公本/草萱草)
(一名鹿葱嵇康養/生論云萱草忘憂)
蘆筍初似竹稍開葉如蒲方春節抱甲漸老根生鬚不
愛當夏綠愛此及秋枯黄葉倒風雨白花摇江湖江湖
不可到移植苦勤劬安得雙野鴨飛來成畫圖
行樂惜芳晨秋風常苦早誰知念離别喜見秋𤓰老秋
𤓰感霜霰莖葉颯已槁宦游歸無時身若馬繫皁悲鳴
念千里耿耿志空抱(次公顔延年赭白馬賦飛黄服皁/魏武帝樂府老驥伏櫪志在千里)
多憂竟何為使汝𤣥髮縞
官含有叢竹結根問囚㕔下為人所徑土宻不容釘慇
懃戒吏卒挿棘䕶中庭繞砌忽墳裂走鞭瘦竛竮我常
攜枕簟來此䕃寒青日暮不能去卧聴牕風泠
芎藭生蜀道白芷來江南漂流到闗輔(饒闗輔闗/中三輔也)猶不
失芳甘濯濯翠莖滿愔愔清露涵及其未花實可以資
筐籃秋節忽已老苦寒非所堪劚根取其實對此微物
慙(次公本草芎藭生武功川谷陶隠居注云蜀中亦有/而細白芷生河東川谷下澤如掌劉禹錫注按范計)
(然云白芷出齊郡今先生詩云云豈亦據所得之種芎/藭移自於蜀乃陶所謂蜀中亦有者乎白芷移自江南)
(乃古所謂楚澤多芳草者乎方敷葉之時芎葉名蘼蕪/可以為菜芷葉名蒿麻可作浴湯此所謂資筐籃者也)
自我來闗輔南山得再游山中亦何有草木媚深幽菖
蒲人不識生此亂石溝山髙雪霜苦苗葉不得抽下有
千嵗根蹙縮如蟠虯長為鬼神守徳薄安敢偷(次公寰/宇記咸)
(平中姚咸南採菖蒲有一丈夫謂之曰此菖蒲安期生/所餌可以忘老倐而失之師神仙傳茅君丹砂二千嵗)
(乃結成上帝常使鬼神毒蛇守焉徳權物類相感志云/菖蒲若紅蒲芳氣酷烈世言有花無人見見者必大富)
(貴趙隠之母傅氏曽於山澗中見花大如車輪傍有神/人守䕶誡之勿洩年至九十四向子孫説説訖得疾終)
我歸自南山山翠猶在目心隨白雲去夢遶山之麓汝
從何方來笑齒粲如玉(次公郭璞游仙詩靈妃/顧我笑粲然啓玉齒)探懐出
新詩秀語奪山緑覺來已茫昩但記説秋菊有如採樵
子入洞聴琴筑歸來冩遺聲猶勝人間曲(八月十二日/夜宿府學方)
(和此詩夢與弟游南山出詩數十篇夢中/甚愛之及覺唯記一句云蟋蟀悲秋菊)
野菊生秋澗芳心空自知(堯卿吕温山櫻詩幽處/竟誰見芳心空自知)無人
驚嵗晚惟有暗蛩悲花開澗水上花落澗水湄菊衰蛩
亦蟄與汝嵗相期楚客方多感秋風詠江蘺(厚李商隠/詩莫學漢)
(臣栽苜蓿還同/楚客詠江蘺)落英不滿掬何以慰朝飢(厚楚辭夕飡/秋菊之落英)
　　和孔宻州二首
　　　東欄梨花
梨花淡白栁深青栁絮飛時花滿城惆悵東欄一株雪
(子仁退之詩走馬城西惆/悵歸不忍千株雪相映)人生看得幾清明
　　　堂後白牡丹
城西千葉豈不好笑舞春風醉臉丹何似後堂冰玉潔
游蜂非意不相干(孔頗有聲妓而客無見者次公衛玠/曰非意相干可以理遣師退之戲題)
(牡丹詩雙燕無稽還拂/掠游蜂多意正經營)
　　小圃五詠
　　　人參
上黨天下脊(次公杜牧詩上黨争為天/下脊邯鄲四十萬秦坑)遼東真井底(次/公)
(本草人參在上黨及遼東唐李徳/裕云自雪山北望成都如井底)𤣥泉傾海腴白露灑
天醴靈苗此孕毓肩股或具體(厚隋書五行志髙祖時/上黨有人宅後每夜有)
(人呼聲求之不得去宅一里所但見人參一本/枝葉峻茂因掘去之其根五尺餘其體人狀)移根到
羅浮越水濯清泚地殊風雨隔臭味終祖禰(次公宗之/所自出曰)
(祖次祖/曰禰)青椏綴紫萼圓實墮紅米(厚本草圖經人參初/生小者一椏兩葉年)
(深者生四椏各五葉中心一莖有花細小如粟蘂/如絲紫白色秋後結子如大豆生青熟紅白落)窮年
生意足黄土手自啓上藥無炮炙齕齧盡根柢開心定
魂魄(厚人參主安精神/定魂魄開心益智)憂恚何足洗糜身輔吾軀既食
首重稽
　　　地黄
地黄飼老馬可使光鑒人吾聞樂天語喻馬施之身(厚/白)
(樂天採地黄者詩凌晨荷鍤去薄暮不盈筐攜來朱家/門賣與白面郎與君啖肥馬可使照地光願易馬殘粟)
(救此苦/飢腸)我衰正伏櫪(縯魏武帝樂府老驥伏櫪志在千/里次公孝景帝詔曰馬不伏櫪不)
(可以/趨道)垂耳氣不振(援賈誼弔屈原賦云/驥垂兩耳伏鹽車兮)移栽附沃壤(厚/本)
(草古稱地黄宜黄土今不然大/宜肥壤虚地則根大而多汁)蕃茂争新春沈水得穉
根(次公言以水沈而試之也本草注日華子云浮者名/天黄半浮半沈者名人黄沈者名地黄其沈者佳也)
重湯養陳薪(次公於鼎釡水中更以/器盛水而煮謂之重湯)投以東阿清(厚本/草陶)
(隠居云阿膠出東阿其用/皮有老少則膠有清濁)和以北海醇(次公孔融為北/海太守嘗云座)
(上客常滿尊中酒不/空故以北海酒為醇)崖蜜助甘冷(次公崖蜜蜂於崖石/上作之成州出老杜)
(成州詩云崖/蜜亦易求)山薑發芳辛(次公山/薑木名)融為寒食餳(縯玉燭/寶典今)
(人寒食日研杏仁為酪/以煮麥粥以湯沃之)嚥作瑞露珍(厚纂異記田璆鄧/韶逢二書生謂曰)
(我有瑞露之酒釀於百花/之中與飲其味甘香也)丹田自宿火渇肺還生津願
餉内熱子(次公莊子諸梁曰今吾朝受/命而夕飲冰我其内熱歟)一洗胷中塵
　　枸杞
神藥不自閟羅生滿山澤日有牛羊憂嵗有野火厄越
俗不好事過眼等茨棘青荑春自長絳珠爛莫摘短籬
護新植紫筍生卧節根莖與花實收拾無棄物(次公本/草枸杞)
(冬採根春夏採/葉秋採莖實)大將𤣥我鬢(厚藥性論枸/杞變白明目)小則餉我客
似聞朱明洞(次公朱明洞/羅浮山洞也)中有千嵗質靈厖或夜吠(次/公)
(枸杞千嵗其根如犬厖即/犬也詩云無使厖也吠)可見不可索仙人儻許我借
杖扶衰疾(厚本草枸杞乆服輕/身不老一名仙人杖)
　　　甘菊
越山春始寒霜菊晩愈好朝來出細粟稍覺芳嵗老(師/川)
(先生記菊帖云嶺南地煖而菊獨後開考其理菊性介/烈須霜降乃發而嶺海常以冬至微霜故也吾以十五)
(月望與客泛菊作/重九書此為記)孤根䕃長松獨秀無衆草(次公左傳/松柏之下)
(其草不植/而菊生焉)晨光雖照耀(厚鍾會菊賦微光扇動照耀垂/光又唐太宗殘菊詩階蘭凝曙)
(霜岸菊/照晨光)秋雨半摧倒先生卧不出黄葉紛可埽無人送
酒壺(縯陶潛坐菊花叢中見白衣擔酒至乃/王𢎞送酒也遂開酒對菊徑醉而歸)空腹嚼珠
寶香風入牙頰楚些發天藻(次公楚辭夕飡秋菊之落/英又神仙傳王母云神仙)
(之書受而不敬/是謂慢天藻)新荑蔚已滿宿根寒不槁揚揚弄芳蝶
生死何足道頗訝昌黎公恨爾生不早(厚退之秋懐詩/鮮鮮霜中菊既)
(晚何用好揚揚弄/芳蝶爾生還不早)
　　　薏苡
伏波飯薏苡禦瘴傳神良能除五谿毒(厚酈道元水經/注武陵有五谿)
(謂雄谿樠谿酉谿元谿辰谿/是蠻夷所居故謂之五谿蠻)不救讒言傷(縯馬援征五/谿蠻以薏苡)
(能辟瘴而食之其後載數車還有/讒之者以援所載皆文犀蠙珠也)讒言風雨過瘴癘久
亦亡兩俱不足治但愛草木長(次公陶詩孟/夏草木長)草木各有
宜珍産駢南荒絳囊懸荔枝(厚蔡君謨荔枝詩厚葉纎/枝雜絳囊使君分寄驛人)
(忙/)雪粉剖桄榔(厚本草桄榔子其内有麫/大者至數斛食之不飢)不謂蓬荻盜
中有藥與糧舂為芡珠圓(次公芡實如珠今所謂雞頭/也歐陽永叔食雞頭詩争先)
(園客採新苞剖/蚌得珠從海底)炊作菰米香(次公菰中有未謂之彫菰/為飯極香宋玉賦云主人)
(之女為臣炊/彫菰之飯)子美拾橡栗(厚子美寓居同谷縣/詩嵗拾橡栗隨狙公)黄精誑
空腸(次公杜詩黄精無苗山/雪盛短衣數挽不掩脛)今吾獨何者玉粒照座光
　　送鄭户曹賦席上果得榧子
彼美玉山果粲為金盤實(次公榧子出信州玉山縣以/懐玉山得名杜詩況聞内金)
(盤盡在/衛霍室)瘴霧脱蠻溪清尊奉佳客客行何以贈一語當
加璧(師左氏僖負羈饋/晉文公盤飱加璧)祝君如此果徳膏以自澤驅攘
三彭仇(縯三彭三尸姓也栁子厚曰有道士言人皆有/尸蟲三處腹中伺人隠微失誤輒籍記日庚申)
(幸其人之昏睡出讒于帝是以人多謫過夭死次公本/草榧實味甘無毒止五痔去三蟲生永昌陶隠居云今)
(出東陽/諸郡)已我心腹疾(次公本草孟詵云多食/令人能食明目輕身)願君如此
木凜凜傲霜雪斵為君椅几滑浄不容刮(厚王羲之嘗/詣門生家見)
(榧几滑浄因書之真草相半後/為其父誤刮去之生驚愕累日)物微興不淺此贈無輕
擲(次公杜詩物微意/不淺感動一沈吟)
　　食柑
一雙羅帕未分珍(次公故事賜近臣黄柑以黄羅包之/人賜二枚子仁唐史云荆州進黄柑)
(帝以紫帕/包賜蕭嵩)林下先嘗愧逐臣露葉霜枝翦寒碧金盤玉
指破芳辛清泉蔌蔌先留齒香霧霏霏欲噀人坐客慇
勤為收子千奴一掬奈吾貧
　　橄欖
紛紛青子落紅鹽(次公江南有紅鹽橄欖樹高以紅鹽/塗其樹而子自落見范景仁東齋記)
(沈物類相感志橄欖酸棗皆髙數丈其子深秋熟但/刻其根下方寸許内鹽于刻痕中其子皆自然落也)正
味森森苦且嚴待得微甘回齒頰已輸崖蜜十分甜(次/公)
(小説有橄欖與棗争棗謂橄/欖曰待得你回味我已甜了)
　　次韻曽仲錫承議食蜜漬生荔支
代北寒虀𢷬韭萍(厚石崇冬月作韭萍虀/𢷬韭根及麥苗為之也)竒苞零落似
晨星(厚王逸荔支賦離離若繁星之/著天又謝𤣥暉詩曉星正零落)逢鹽久已成枯腊
(厚蔡君謨荔支譜紅鹽者以鹽梅浸佛桑/花為紅漿投荔支漬之曝乾色紅而甘酸)得蜜猶疑是
薄刑(厚荔支譜蜜煎者剥生荔支/笮去其漿然後蜜煎煮之)欲就左慈求拄杖(縯/神)
(仙傳孫討逆見左慈欲殺之使行於馬前欲自後刺之/慈著木履拄一竹杖徐徐而行討逆鞭馬逐之終不能)
(及/)便隨李白跨滄溟(援李白臨江王節士歌安/得倚天劍跨海斬長鯨)攀條與
立新名字兒女稱呼恐不經(次公荔支譜有名十八娘/者其色深紅而細長俚傳)
(閩王氏有女好噉/此品因以得名)
　　再和曾仲錫荔支
柳花著水萬浮萍荔實周天兩嵗星(栁絮飛落水中經/宿即為浮萍荔支)
(至難長二十/四五年乃實)本自玉肌非鵠浴(縯莊子鵠不/日浴而白)至今丹殻
似猩刑(厚華陽國志永昌郡有/猩猩其血可染朱罽)侍郎賦詠窮三峽(次公/侍郎)
(指白樂天也樂天在忠州有題郡中荔支詩十八韻又/有戲楊君亦種荔支四韻又有重寄荔支與楊使君詩)
(又有種荔支小詩又/有荔支樓對酒小詩)妃子煙塵動四溟(援唐書楊貴妃/嗜荔支必欲生)
(致之乃置騎傳送味未變已至京師杜牧之過/華清宫詩一騎紅塵妃子笑無人知是荔支來)莫遣詩
人説功過且隨香草附騷經(次公離騷載芳草如蘭蕙/椒苚江蘺辟芷留荑揭車)
(之/屬)
　　次韻劉燾撫句蜜漬荔支(十朋燾/字無言)
時新滿座聞名字(次公荔支之名多矣/具見於蔡君謨譜中)别久何人記色
香(厚白樂天荔支圖序荔支生巴峡間若離本支一日/而色變二日而香變三日而味變四五日色香味盡)
(去/矣)葉似楊梅蒸霧雨花如盧橘傲風霜(次公樂天云葉/如桂冬青花如)
(橘春/榮)每憐蓴菜下鹽豉(厚晉書王濟指羊酪謂陸機曰/卿吳中何以敵此答曰千里蓴)
(羹未下/鹽豉)肯與蒲萄壓酒漿(次公西域以蒲萄壓酒孟佗/以一斗遺張讓而得涼州乃)
(此酒/耳)回首驚塵巻飛雪詩情真合與君嘗(厚薛能謝人/寄茶詩麄官)
(乞與真抛却賴/有詩情合得嘗)
　　四月十一日初食荔支
南村諸楊北村盧(厚臨海異物志楊梅其子大如彈丸/正赤五月中熟廣州記盧橘皮厚氣)
(色大如柑酸多至夏/熟土人呼為盧橘)白華青葉冬不枯垂黄綴紫煙雨
裏特與荔子為先驅海山仙人絳羅襦(厚蔡君謨七月/二十日食荔支)
(詩絳衣仙子過中元/别葉空枝去不還)紅紗中單白玉膚(次公唐輿服志/凡祀天地之服)
(皆白紗/中單)不須更待妃子笑風骨自是傾城姝不知天公
有意無遣此尤物生海隅(縯左傳夫冇尤物足以移/人苟非徳義則必有禍)雲山
得伴松檜老霜雪自困楂梨麤先生洗盞酌桂醑冰盤
薦此頳虬珠(次公頳虬赤龍也韓退之杮詩然/雲燒樹火駢實金烏下啄頳虬卵)似聞江
鰩斫玉柱更洗河豚烹腹腴(予嘗謂荔支厚味髙格兩/絶果中無比惟江鰩柱河)
(豚魚近之耳子仁腹腴魚腹下肥肉也禮記少儀云冬/右腴夏左鰭疏云謂魚腹冬時陽氣下在魚腹故右腴)
(黄魯直謂魚腹下肥處燕人膾鯉方寸切其腴以/啗所貴盖古風也杜詩設鱠歌徧勸腹腴愧年少)我生
涉世本為口一官久已輕蓴鱸(援晉書張輸見秋風起/思呉中蓴羮鱸魚膾即)
(棄官/而歸)人間何者非夢幻南來萬里真良圖
　　荔支歎
十里一置飛塵灰五里一候兵火催顛坑仆谷相枕籍
知是荔支龍眼來飛車跨山鶻横海(次公李白詩誰能/駕飛車相從觀海)
(外曹金樓子竒肱之民能為飛車龜父鶻横海言/船也兵書海鶻頭低尾髙前大後小如旗之狀)風枝
露葉如新採宫中美人一破顔驚塵濺血流千載(次公/上四)
(句以言漢和帝時交州貢荔支下四/句以言唐明皇時涪州貢荔支也)永元荔支來交州
天寶嵗貢取之涪至今欲食林甫肉(次公以言林甫為/相専事諂諛無一)
(言救其/弊也)無人舉觴酹伯游(漢永元中交州進荔支龍眼/十里一置五里一候奔驣死)
(亡罹猛獸毒蛇之害者無數唐羌字伯游為林武長上/書言狀和帝罷之唐天寶中盖取涪州荔支自子午谷)
(路進入子仁唐羌書云伏見交趾七郡獻生龍眼等鳥/驚風發南州土地炎熱惡蟲猛獸不絶於路至於觸犯)
(死亡之害死者不可生來者猶可救也此二物升殿未/必延年益夀和帝詔曰逺國珍羞本以薦宗廟茍有傷)
(害豈愛民之本敕大官勿/復受獻時永元十五年也)我願天公憐赤子莫生尤物
為瘡痏(次公張平子西京/賦所惡成瘡痏)雨順風調百穀登民不飢寒
為上瑞君不見武夷溪邊粟粒芽(次公武夷山在建州/粟粒芽茶之極品者)
(也/)前丁後蔡相籠加(大小龍茶始於丁晉公成於君謨/歐陽永叔聞君謨進小龍團驚歎)
(曰君謨士人也何至作此事援武夷未嘗有茶茶之精/絶者在北苑自有一溪南流至富南城下方與西來武)
(夷溪水合流/東去劍浦)爭新買寵各出意今年鬬品充官茶(今年/闉中)
(監司乞進/鬬茶許之)吾君所乏豈此物致養口體何陋邪洛陽相
君忠孝家(次公忠孝家以言錢惟/演盖錢王則忠孝王也)可憐亦進姚黄花(洛/陽)
(貢花自錢惟演始厚歐陽牡丹譜/姚黄者千葉黄花出於民姚氏)
　　食荔支二首(并引/)
　恵州太守東堂祠故相陳文惠公堂下有公手植荔
　支一株郡人謂之將軍樹今嵗大熟嘗啖之餘下逮
　吏卒其髙不可致者縱猿取之
丞相祠堂下(次公杜甫詩丞/相祠堂何處尋)將軍大樹傍(縯後漢馮異/諸將論功異)
(獨屏樹下軍中/號大樹將軍)炎雲駢火實(厚江淹四時賦至如炎雲/方起芳樹未移又退之游)
(青龍寺詩然雲/燒樹火駢實)瑞露酌天漿(次公纂異記田璆鄧韶逢/二書生謂曰我有瑞露之)
(酒釀於百花之中與飲其味甘香/又退之調張籍詩舉瓢酌天漿)爛紫垂先熟髙紅挂
逺揚(厚詩取彼斧/戕以伐逺揚)分甘徧鈴下(厚後漢周紆傳注漢官/儀曰鈴下侍閣辟車次)
(公晉王羲之云有一/味之甘割而分之)也到黑衣郎(次公黒衣言猿也宣/室志張長史質立屋)
(覩黒衣人樹上擲瓦見/擊其弟射殺之乃猿耳)
羅浮山下四時春盧橘楊梅次第新日啖荔支三百顆
(次公以王子敬帖有黄柑三百顆之語而韋蘇州詩/云書後欲題三百顆洞庭須待滿林霜今借用耳)不
妨長作嶺南人
　　廉州龍眼質味殊絶可敵荔支
龍眼與荔支異出同父祖(次公本草陶隠居云廣州别/冇龍眼似荔支而小又廣志)
(龍眼樹葉似荔/支蔓延緣木)端如柑與橘未易相可否異哉西海濱
琪樹羅𤣥圃(次公淮南子禹以息土填淇水以為名山/掘崑崙虚以下地中有層城九重珠樹玉)
(樹在其西𤣥圃在/崑崙閶闔之中)纍纍似桃李一一流膏乳坐疑星隕
空(縯左傳莊七年夏四月/辛夘夜中星隕如雨)又恐珠還浦(援後漢孟嘗為/合浦太守郡出)
(珠寶先時守宰並多貪汙採求不知紀極珠遂/徒於交趾郡界嘗到官革易前弊去珠復還)圖經未
嘗説玉食逺莫數(次公書惟/辟玉食)獨有皺皮生弄色映琱俎
蠻荒非汝辱幸免妃子汙(次公楊貴妃好荔支嵗取於/涪州以致漁陽之難則於荔)
(支為/汙矣)
　　答晉卿傳柑
侍史傳柑玉座傍(故事上元燈夕上御端門以温/州進柑分賜從臣謂之傳柑)人間
草木盡天漿寄與維摩三十顆不知薝蔔是餘香(縯維/摩經)
(言如人入薝蔔林唯/聞薝蔔不嗅餘香)
　　次韻劉貢父西省種竹
要知西掖承平事記取劉郎種竹初(次公劉禹錫𤣥都/觀桃詩云盡是劉)
(郎去/後栽)舊徳終呼名字外後生誰續笑談餘(昔李公擇種/竹館中戯語)
(同舍後人指此竹必云李文政手植貢父笑曰/文政不獨繫筆亦知種竹耶時有筆工李文政)成隂障
日行當見取筍供庖計已疎白首林間望天上平安待
報故人書(李衛公北都童子寺/竹寺僧日報平安)
　　和趙景貺栽檜
汝隂多老檜處處屯蒼雲地連丹砂井(縯抱朴子葛稚/川祖為臨汜縣)
(有廖氏世居百嵗云井水赤葛疑有丹濬井果得丹砂/數斛次公汝隂潁州也潁州之東與亳州接境亳州老)
(君觀有丹砂旁有檜其/文左紐其枝枯而再生)物化青牛君(厚𤣥中記千嵗之/樹精化為青羊萬)
(嵗之樹精化為青牛秦始皇使人伐大樹有青牛躍出/走入豐水又嵩山記嵩山有大松樹千嵗其精化為青)
(牛為/伏龜)時有再生枝還作左紐文王孫有古意書室延清
芬應憐四孺子(次公杜甫有種四小松詩又管子對齊/侯問苗曰苗始其少也煦煦乎何其孺)
(子也今栽檜亦/適有四故云)不墮凡木羣體備松柏姿(厚爾雅釋木/篇柏葉松身)
(曰/檜)氣含芝术薰初扶鶴骨立未出龍纒筋巢根白蟻亂
網葉青蟲紛乃知蔽芾初(援詩蔽/芾甘棠)甚要封植勤(縯左傳/韓宣子)
(聘魯宴於季氏有嘉樹焉宣子譽之武/子曰宿敢不封植此樹以無忘角弓)他年皮三寸(厚/前)
(漢晁錯上書胡貉之地積隂/之處木皮三寸冰厚六尺)狐䑕了不聞
　　和述古冬日牡丹四首
一朶妖紅翠欲流春光回照雪霜羞化工只欲呈新巧
不放閒花得少休(次公先生詩案云此譏諷/執政之人以化工比之也)
花開時節雨連風却向霜餘染爛紅漏泄春光私一物
(師杜詩侵凌雪色還萱/草漏泄春光有栁條)此心未信出天工
當時只道鶴林仙能遣秋花發杜鵑(任潤州鶴林寺有/杜鵑高丈餘每春)
(月爛熳寺僧相傳言貞元/中有僧自天台移栽之)誰信詩能回造化直教霜卉
放春妍
不分清霜入小園故將詩律變寒暄使君欲見藍闗詠
更倩韓郎為染根(縯韓湘愈之姪孫也自言解造逡巡/酒能開頃刻花愈曰子豈能奪造化)
(而開花乎湘乃聚土以盆覆之俄而舉盆有碧牡丹二/朶葉有小金字云雲横秦嶺家何在雪擁藍闗馬不前)
(愈後謫潮州至藍闗遇雪乃悟退之集中有示姪孫湘/詩第三聨是也師韓湘唐元和中自言能花紅者可使)
(碧或一朶具五色是年秋與退之於後堂之前染白牡/丹一叢云來春必作含稜碧色内合有金含稜紅間暈)
(者四面各合有一朶五色者自劚其根下置藥/而後培之及花開朶數一如其説出太平廣記)
　　八月十七日天竺山送桂花分贈元素(楊繪字元/素皇祐五)
　　　(年及/第)
月缺霜濃細蘂乾此花元屬桂堂仙(縯嫦娥羿妻也羿/得不死之藥於西)
(王母嫦娥竊之奔月遂託/身月中仙有蟾蜍之象焉)鷲峯子落驚前夜(厚天竺山/昔有梵僧)
(云此山自天竺鷲山飛來/八月十五夜嘗有桂子落)蟾窟枝空記昔年破裓髙僧
憐耿介練裙溪女鬬清妍願公採擷紉幽珮(援離騷紉/秋蘭以為)
(珮/)莫遣孤芳老澗邊
　　玉盤盂二首(并序/)
　東武舊俗(厚宻州所治城即/漢瑯邪之東武)每嵗四月大會於南禪
　資福兩寺芍藥供佛而今嵗最盛凡七千餘朶皆重
　跗累萼繁麗豐碩中有白花正圓如覆盂其下十餘
　葉稍大承之如盤姿格絶異獨出於七千朶之上云
　得之於城北蘇氏園中周宰相莒公之别業也(厚莒/公即)
　(蘇禹珪也為周/相廣順元年罷)而其名俚甚乃為易之
雜花狼籍占春餘芍藥開時掃地無兩寺妝成寶瓔珞
一枝争看玉盤盂佳名㑹作新翻曲絶品難尋舊畫圖
從此定知年榖熟姑山親見雪肌膚(縯莊子藐姑射之/山有神人居焉肌)
(膚若冰雪綽約若處子/使物不疵厲而年榖熟)
花不能言意可知今君痛飲更無疑但持白酒勸佳客
直待瓊舟覆玉彞(次公周禮有/六彞皆有舟)負郭相君初擇地(縯蘇/秦既)
(約六國從親為從長相六國曰使我/有負郭二頃田豈能佩六國相印乎)看羊屬國首吟詩
(厚蘇武使匈奴欲降之知武終不可屈乃徙武北海上/使牧羝武仗漢節牧羊卧起操持節旄盡落後歸漢拜)
(典屬/國)吾家豈與花相厚更問殘芳有幾枝
　　次韻李公擇梅花
詩人固長貧(子仁漢書張負曰豈有/美如陳平而長窮者乎)日午飢未動偶然
得一飽萬象困嘲弄尋花不論命(縯韓詩直把春償/酒都將命乞花)愛
雪長忍凍天公非不憐聴飽即喧鬨君為三郡守所至
滿賓從江湖常在眼(次公謝靈運詩想見/山阿人薜蘿如在眼)詩酒事豪縱
奉使今折磨清比於陵仲(次公漢鄒陽書於陵仲/子辭三公為人灌囿)永懐
茶山下攜妓修春貢(次公茶山春貢湖州事也張君房/脞説云湖州長城縣啄木嶺金沙)
(泉毎嵗造茶之所也泉處沙中居常無水湖常二郡守/至于境㑹亭具犧牲拜敕祭泉其夕清溢及造茶畢水)
(即微减供堂者畢水已半之太守造畢即/涸矣守或還斾稽晚則有風雷之變云)更憶檻泉亭
(次公爾雅檻泉正/出正出者湧出也)挿花雲髻重蕭然卧灊麓愁聴春禽
哢忽見早梅花不飲但孤諷詩成獨寄我字字愈頭痛
(縯魏志魏太祖苦頭風卧讀陳琳/所作檄翕然而起曰此愈我病)嗟君本侍臣筆槖從
上雍(次公漢趙充國傳子卬言張安世持槖簮筆事孝/武皇帝數十年注槖囊也所以盛書上雍武帝所)
(幸之地司馬遷書/云僕又薄從上雍)脱靴吟芍藥(任開元中禁中重芍/藥即今牡丹㑹花方)
(繁開上曰賞名花對妃子焉用舊樂命李龜年持金花/牋宣賜翰林供奉李白立進清平調辭召入而白已醉)
(上命宫人以水灑面良久白謂髙力/士曰為我脱靴力士素貴遂銜之)給札賦雲夢(厚漢/武帝)
(令尚書給筆札令司馬相/如賦子虚盛推雲夢之事)何人慰流落嘉蘤天為種杯
傾笛中吟(縯笛有落/梅之曲)㡌拂果下鞚(厚後漢時濊貊獻果/下馬髙三尺乗之可)
(於果樹/下行)感時念羇旅此意吾儕共故山亦何有桐花集
么鳳(次公西蜀有桐花鳥似鳳而小師人謂之/倒掛子公梅詞所謂倒掛緑毛么鳳是也)君亦憶
匡廬(次公匡廬山名江州寰宇記廬山其山九疊山海/經所謂三天子障也周武王時匡俗所廬故名廬)
(山亦曰/匡廬)歸掃藏書洞(子仁公擇嘗讀書廬/山五老峯白石僧舍)何當種此花
各抱漢隂甕(縯莊子漢隂丈人方將為圃/畦鑿隧而入井抱甕而出灌)
　　梅花二首
春來幽谷水潺潺的皪梅花草棘間一夜東風吹石裂
半隨飛雪度闗山(次公先生嘗有詩云去年今/日闗山路細雨梅花正斷魂)
何人把酒慰深幽開自無聊落更愁幸有清溪三百曲
不辭相送到黄州
　　寓居定恵院之東雜花滿山有海棠一株土人不
　　知貴也
江城地瘴蕃草木只有名花苦幽獨嫣然一笑竹籬間
(厚文選宋玉賦嫣然/一笑惑陽城迷下蔡)桃李漫山總麤俗也知造物有深
意故遣佳人在空谷(縯杜詩絶代有佳/人幽居在空谷)自然富貴出天
姿(次公嵇康傳龍章/鳯姿天質自然)不待金盤薦華屋朱唇得酒暈生
臉翠袖巻紗紅映肉(次公杜詩憶子初尉永/嘉時紅顔白面花映肉)林深霧暗
曉光遲日煖風輕春睡足(次公楊妃傳明皇召妃子方/醉而來帝曰乃是海棠睡未)
(足/耳)雨中有淚亦悽慘月下無人更清淑先生食飽無一
事散步逍遥自捫腹不問人家與僧舍拄杖敲門看脩
竹(次公退之詩誰家多竹門可款倬南史袁粲傳家居/負郭每杖䇿逍遥當其意得悠然忘返郡南一家頗)
(有竹石粲率爾步往亦不通/主人直往竹所嘯詠自若)忽逢絶豔照哀朽歎息無
言揩病目陋邦何處得此花無乃好事移西蜀寸根千
里不易到銜子飛來定鴻鵠天涯流落俱可念(縯白樂/天琵琶)
(行冋是天涯淪落人次/公妒記云玉雪可念)為飲一樽歌此曲明朝酒醒還
獨來雪落紛紛那忍觸
　　雨中看牡丹三首
霧雨不成㸃(次公古列女傳陶答/子妻云豹藏霧雨)映空疑有無時於花
上見的皪走明珠秀色洗紅粉暗香生雪膚(次公莊子/藐姑射之)
(神人肌膚/若冰雪)黄昏更蕭瑟頭重欲相扶
明日雨當止晨光在松枝清寒入花骨(邦衡李賀詩天/遣裁詩作花骨)
肅肅初自持午景發濃豔一笑當及時(次公古詩行/樂當及時)依
然暮還歛亦似惜幽姿(須溪看牡丹法當在/午前過午則離披矣)
幽姿不可惜後日東風起酒醒何所見金粉抱青子千
花與百草(次公杜詩萬草/千花勁凝碧)共盡無妍鄙未忍汙泥沙牛
酥煎落蘂
　　岐亭道上見梅花戲贈季常(陳慥字季常任元豐/四年辛酉公在黄州)
　　　(往岐/亭作)
蕙死蘭枯菊亦摧返魂香入嶺頭梅(縯李夫人死漢武/帝念之不已乃令)
(方士作返魂香燒之夫人乃降次公十洲記聚窟洲有/大樹如楓而葉香聞數百里名曰返魂樹死尸在地聞)
(之即/生)數枝殘緑風吹盡一點芳心雀啅開野店初嘗竹
葉酒(次公張華輕薄篇蒼梧竹葉青張景/陽七命豫北竹葉注云竹葉酒名)江雲欲落豆
稭灰(次公文酒清話王勉嘗作雪詩上吉陽縣/令云上天燒下豆稭灰烏李從教變白梅)行當更
向釵頭見病起烏雲正作堆(子仁詩鬒髮如/雲烏雲謂鬢也)
　　紅梅三首
怕愁貪睡獨開遲自恐冰容不入時故作小紅桃杏色
尚餘孤瘦雪霜姿寒心未肯隨春態酒暈無端上玉肌
詩老不知梅格在更看緑葉與青枝(石曼卿紅梅詩認/桃無緑葉辨杏有)
(青/枝)
雪裏開花却是遲(子仁古詩前村深/雪裏昨夜一枝開)何如獨占上春時
也知造物含深意故與施朱發妙姿(次公宋玉賦/施朱太赤)細雨
裛殘千顆淚輕寒瘦損一分肌不應便雜夭桃杏半㸃
微酸已著枝
幽人自恨探春遲(子仁杜牧之詩自是尋春/去較遲不須惆悵怨若時)不見檀心
未吐時丹鼎奪胎那是寶(朱砂紅銀謂/之不奪胎色)玉人頩頰更多
姿(次公楚辭逺游篇玉色頩以艷顔兮精神粹而/始壯頩怒色玉人怒則頰紅故以比紅梅也)抱叢
暗蘂初含子落盞穠香已透肌乞與徐熈畫新様(養直/圖畫)
(見聞志徐熈鍾陵人世/為江南士族善畫花木)竹間璀璨出斜枝
　　和秦太虚梅花
西湖處士骨應槁(縯西湖處士指言林逋也逋有梅花/詩最知名其一云疎影横斜水清淺)
(暗香浮動月黄昏評詩者以為絶唱子仁先生詩話云/詩人有冩物之功桑之未落其葉沃若他木殆不可以)
(當此至林逋梅花詩/云云决非桃李詩也)只有此詩君壓倒(子仁楊汝士於/張晉公座上聨)
(句壓倒/元白)東坡先生心已灰為愛君詩被花惱(厚杜詩江/上被花惱)
(不/徹)多情立馬待黄昏殘雪消遲月出早江頭千樹春欲
暗竹外一枝斜更好(次公林和靖詩屋/簷斜入一枝低)孤山山下醉眠
處㸃綴裙腰紛不掃萬里春隨逐客來十年花送佳人
老去年花開我已病今年對花還草草不知風雨巻春
歸收拾餘香還畀昊(次公詩投/畀有昊)
　　再和濳師
化工未議蘇羣槁先向寒梅一傾倒江南無雪春瘴生
為散冰花除熱惱(師華嚴經以白旃檀塗身能/除一切熱惱而得清涼也)風清月
落無人見(子仁唐皮日休白蓮詩無情有/恨何人見月曉風清欲墜時)洗妝自趁霜
鐘早(次公栁子厚云豐山上有鐘霜降則鳴師宋武帝/宫人早朝聞景陽樓鐘聲即起妝洗任杜詩金吼)
(霜鐘/散)惟有飛來雙白鷺玉羽瓊枝鬬清好吳山道人心
似水(子仁漢書鄭崇曰臣/門如市臣心如水)眼淨塵空無可掃故將妙語
寄多情横機欲試東坡老(于仁列子是殆/見吾衡氣機也)東坡習氣除
未盡時復長篇書小草且撼長條餐落英(縯離騷朝飲/木蘭之墜露)
(兮夕餐秋/菊之落英)忍饑未忍窮呼昊(厚史記屈原傳太史公言/人窮則反本故勞苦倦極)
(未嘗不/呼天也)
　　海棠
東風嫋嫋汎崇光(次公楚辭光風/轉蕙汎崇蘭些)香霧霏霏月轉廊只
恐夜深花睡去(次公明皇嘗召太真妃被酒新/起帝曰此乃海棠花睡未足耳)髙燒銀
燭照紅妝
　　惜花(并引/)
　錢塘吉祥寺花為第一壬子清明賞㑹最盛金盤綵
　籃以獻於座者五十三人夜歸沙河塘上觀者如山
　爾後無復繼也今年諸家園圃花亦極盛而龍興僧
　房一叢亦竒但衰病牢落自無以發興耳昨日雨雹
　知花之存者有幾可為歎息也
吉祥寺中錦千堆前年賞花真盛哉道人勸我清明來
腰鼔百面如春雷打徹涼州花自開(堯卿南京羯鼔録/明皇嘗遇二月初)
(詰旦宿雨始晴景色明媚小殿亭内栁杏將吐覩而歎/曰對此景可不與他判㫁高力士遣取羯鼔上命臨軒)
(縱擊一曲名春光好反顧柳杏皆已發拆指而/笑之謂嬪嬙内官曰此事不喚我作天公可乎)沙河塘
上戴花回醉倒不覺吳兒咍(次公北人呼南人曰吳兒/晉書賈充言夏統曰此呉)
(兒木人/石心也)豈知如今雙鬢摧城西古寺沒蒿萊有僧閉門
手自栽千枝萬葉巧翦裁就中一叢何所似瑪瑙盤盛
金縷杯(次公唐裴行儉平都支遮匐獲瑪腦盤廣/二尺文綵粲然杜詩内府殷紅瑪腦盤)而我
食菜方清齋對花不飲花應猜夜來雨雹如李梅(次公/春秋)
(李梅/實)紅殘綠暗吁可哀
　　塔前古檜
當年雙檜是雙童相對無言老更恭庭雪到腰埋不死
(縯二祖名恵可以求佛/法夜立中庭雪齊于腰)如今化作兩蒼龍
　　王仲至侍郎見恵穉栝種之禮曹北垣下今百餘
　　日矣蔚然有生意喜而作詩(少雲按年譜先生以/元祐七年遷禮部)
翠栝東南美(厚爾雅東南之美者/有㑹稽之竹箭焉)近生神嶽隂(援神嶽/指言衡)
(山也禹貢云荆及衡陽惟荆州杶榦栝/柏四物荆州所生栝乃今之所謂檜也)惜哉不可致霜
根絡雲岑仙風振髙標香實隕平林偶隨樗櫟生(縯莊/子恵)
(子曰吾有大樹人謂之樗又匠石之/齊至于曲轅見櫟社樹曰此散木也)不為樵牧侵忽驚
黄茅嶺稍出青玉鍼好事雖力取王城少知音豈無換
鵝手(厚王羲之性愛鵝山隂道士好養鵝羲之往觀焉/意甚悦因求市之道士云為冩道徳經當舉羣相)
(贈羲之欣然冩/畢籠鵝而歸)但知覓來禽(援羲之有覓來禽帖云青/李來禽日給藤子皆囊盛)
(為佳函封多不生/其詳見法書要録)髙懐獨夫子一見捐槖金(厚前漢陸/賈出所使)
(越槖中金/分遺其子)得之喜不寐贈我意殊深公堂開後閤凡木
愧華簮栽培一寸根寄子百年心常恐樊籠中(厚莊子/澤雉五)
(歩一啄十步一飲不蘄/畜乎樊中注樊以籠雉)摧我鸞鶴衿(希聲舒元輿録桃/源畫記云有鸞青)
(衿有鶴/玉羽)誰知積雨後寒芒曉森森恨我迫歸老不見汝
十尋蒼皮護玉骨(少儀杜詩蒼皮溜雨四十/圍又云秋水為神玉為骨)旦暮視古
今何人風雨夜卧聴饑龍吟
　　宥老楮(宥之不/伐也)
我牆東北隅張王惟老榖(次公張王並去聲退之筍詩/得時兮張王劉禹鍚蒲桃歌)
(張王日/日髙)樹先樗櫟大(次公莊子樗/櫟不才之木)葉等桑柘沃(厚詩桑/之未落)
(其葉/沃若)流膏馬乳漲墮子楊梅熟(厚張揖漢書注楊梅/其實似榖子而有核)胡
為尋丈地養此不材木(縯莊子行于山中見大木枝葉/盛茂伐者止其旁而不取也莊)
(子曰此木以不/材故終天年)蹶之得輿薪規以種松菊(次公規圖也/東方朔云鄠)
(杜間號為土膏/今規以為苑)靖言求其用略數得五六膚為蔡侯紙
(厚後漢蔡倫造意用樹膚/麻頭及敝魚網以為紙)子入桐君録(次公桐君有採/藥録説以花蘂)
(形色仙方楮實正赤時/收取其子隂乾用之)黄繒練成素黝面頮作玉(次公/黄繒)
(黄絹也世盖以楮實練絹矣黝面黒色也頮/洗也顧命洮頮水是也世有楮實為面藥矣)灌灑蒸生
菌(次公莊子蒸生菌菌眯/也世以米泔灑楮而生)腐餘光吐燭雖無傲霜節幸
免狂酲毒(厚莊子載商丘大木嗅/之使人狂酲三日不已)孤根信微陋生理有
倚伏投斧為賦詩徳怨聊相贖(頮音潰/滌面也)
　　和陳述古拒霜花
千株掃作一畨黄只有芙蓉獨自芳喚作拒霜知未稱
細思却是最宜霜
　　御史臺榆槐竹柏四首
　　　榆
我行汴堤上厭見榆隂綠千株不盈畝斬伐同一束及
居幽囚中亦復見此木蠧皮溜秋雨病葉埋墻曲誰言
霜雪苦生意殊未足坐待秋風至飛英覆我屋
　　　槐
憶我初來時草木向衰歇髙槐雖驚秋晚蟬猶抱葉淹
留未云幾離離見疎莢棲鴉寒不去哀叫飢啄雪破巢
帶空枝疎影挂殘月豈無兩翅羽伴我此愁絶
　　　竹
今日南風來吹斷庭前竹低昂中音㑹甲刅紛相觸蕭
然風霜意可折不可辱風霽竹亦回猗猗散青玉故山
今何有秋雨荒松菊此君知健否歸掃三徑緑
　　　柏
故園多珍木翠栢如蒲葦幽囚無與樂百日看不已時
來拾流肪未忍踐落子當年誰所種少長與我齒仰視
蒼蒼榦所閲固多矣應見李將軍膽落温御史(縯李祜/為温造)
(所劾曰吾嘗夜入蔡州擒吳元濟/未甞心動今日膽落於温御史矣)
　　菩薩南漪堂杜鵑花
南漪杜鵑天下無披香殿上紅氍毹(次公白樂天紅線/毯篇染為紅線紅)
(於藍織作披/香殿上毯)鶴林兵火真一夢不歸閬苑歸西湖
　　題楊次公春蘭(任元祐五年庚午/先生在杭州作)
春蘭如美人不採羞自獻時聞風露香蓬艾深不見丹
青冩真色欲補離騷傳(次公漢武帝使劉安作離騷傳/以其經如春秋復傳其事云)
對之如靈均冠珮不敢燕(援離騷名予曰正/則兮字予曰靈均)
　　題楊次公蕙
蕙本蘭之族依然臭味同(厚左氏譬諸草/木吾臭味也)曾為水仙佩
(次公老杜詩江妃水仙惜不/得又楚辭紉秋蘭以為珮)相識楚辭中(縯楚辭余既/滋蘭之九□)
(兮又樹蕙/之百畝)幻色雖非實真香亦竟空云何起微馥鼻觀
已先通(次公佛家言觀鼻/端白謂之鼻觀)
　　次韻錢穆父紫薇花二首
虛白堂前合抱花(縯老子合抱之木生於毫末商/老杭州圖經虚白堂在舊治)秋風
落日照横斜閲人此地知多少(厚漢蓋寛饒視屋而歎/曰如此傳舍閲人多矣)
物化無涯生有涯(虛白堂前紫薇兩株俗云樂天所種/縯莊子此之謂物化又曰吾生也有)
(涯而知/也無涯)
折得芳蕤兩眼花題詩相報字傾斜篋中尚有絲綸句
坐覺天光照海涯(樂天詩緑綸閣下文章靜鐘鼓樓前/刻漏長獨坐黄昏誰是伴紫薇花對)
(紫薇郎上嘗書/此詩賜近臣)
　　次韻楊公濟奉議梅花十首(堯卿楊蟠字公濟建/州人嘉祐時詩人也)
　　　(永叔詩云臥讀楊蟠一/千首乞渠秋月與春光)
梅梢春色弄微和作意南枝翦刻多(次公紅梅詩南枝/向煖北枝寒又退)
(之李花詩離將平地萬/堆雪翦刻作此連天花)月黑林間逢縞袂霸陵醉尉誤
誰何
相逢月下是瑶臺(次公李白木芍藥詩若非羣/玉山頭見㑹向瑶臺月下邊)藉草清
樽連夜開明日酒醒應滿地空令饑鶴啄莓苔
綠髮尋春湖畔回萬松嶺上一枝開(次公言其/昔為倅時)而今縱
老霜根在得見劉郎又獨來(援劉禹錫詩種㭠道士歸/何處前度劉郎今獨來)
月地雲堦漫一樽(縯古詩月地/雲堦拜洞仙)玉奴終不負東昏(堯卿/南齊)
(東昏侯妃潘氏小字玉兒有國色帝將留之以問王茂/茂曰亡齊者此物留之恐貽外議帝乃出之軍主田安)
(啓求為婦玉兒泣曰昔者見遄時主今豈下匹/非類死而後已義不受辱乃自縊體白如玉)臨春結
綺荒荆棘誰信幽香是返魂(堯卿陳後主張貴妃名麗/華後主為於光照殿前起)
(臨春結綺望仙三閣以檀沉香為之微風暫至香聞/數里師漢武帝令方士燒返䰟香以降李夫人之䰟)
日出冰壺散水花(縯杜詩水/花晚色靜)野梅官栁漸欹斜(縯杜詩/市橋官)
(柳細江路/野梅香)西郊欲就詩人飲黄四娘家子美家(次公詩/人指言)
(子美也子美詩黄四娘家/花滿溪千朶萬朶壓枝低)
君知早落坐先開莫着新詩四句催嶺北霜枝最多思
(師大庾嶺上梅花南枝已落/北枝方開寒煖之候異也)忍寒留待使君來
冰盤未薦含酸子(次公韓退之李花詩/氷盤夏薦碧實脆)雪嶺先看耐凍
枝應笑春風木芍藥(次公木芍藥/即牡丹也)豐肌弱骨要人醫
寒雀喧喧凍不飛遶林空啄未開枝多情好與風流伴
不到雙雙燕子時
蛟綃翦碎玉簪輕(次公左思吳都賦泉室濳織而巻綃/注云泉室則水居者俗傳鮫人自水)
(中出於人間賣綃子仁林和靖梅詩/蘂訝粉綃裁太碎蒂疑紅蠟綴初乾)檀暈妝成雪月明
(援李商隠詩如/何雪月交光夜)肯伴老人春一醉懸知欲落更多情
縞裙練帨玉川家肝膽清新冷不邪(次公退之李花詩/夜領張徽投盧仝)
(乘雲共至玉皇家長姬香御四羅列縞裙練帨無等差/靜濯明粧有所奉顧我未肯置齒牙清寒瑩骨肝膽腥)
(一生思慮/無由邪)穠李争春猶辨此更教踏雪看梅花
　　再和楊公濟梅花十絶
一枝風物便清和看盡千林未覺多結習已空從著袂
不須天女問如何
天教桃李作輿臺(縯左傳輿臣𨽻𨽻臣僚僚臣僕僕臣/臺次公張平子東京賦發京倉散禁)
(財賚皁僚/逮輿臺)故遣寒梅第一開憑仗幽人收艾納(次公廣/志艾納)
(松皮上蘚衣出本草注合和諸香燒之其煙團/聚清白可愛十朋香譜云艾納出西國似艾)國香和
雨入青苔(援左傳蘭/有國香)
白髮思家萬里回小軒臨水為花開故應剰作詩千首
知是多情得得來(縯貫休詩一缾一鉢垂/垂老萬水千山得得來)
人去殘英滿酒樽不堪細雨濕黄昏夜寒那得穿花蝶
知是風流楚客魂(縯昔者莊周夢為胡蝶栩栩然胡蝶/也次公宋玉有招䰟以招屈原之䰟)
春入西湖到處花裙腰芳草抱山斜(次公白樂天杭州/春望詩謹開湖寺)
(西南路草緑裙腰一道斜自注孤/山寺在湖洲中草緑時望如裙腰)盈盈解珮臨煙浦(次/公)
(列仙傳鄭交甫游漢江見二女請其珮女/解珮與之既而視之空懐二女忽不見)脈脈當壚傍
酒家(援漢司馬相如賣酒臨/卭每自滌器文君當壚)
莫向霜晨怨未開白頭朝夕自相催(厚杜詩朝夕/催人自白頭)斬新
一朶含風露(縯杜詩斬新/花蘂未應飛)恰似西廂待月來(次公麗情/集鶯鶯詩)
(待月西廂下迎風户半開/拂墻花影動疑是故人來)
洗盡鉛華見雪肌(倬曹子建洛神賦芳澤無加鉛華/不御注芳澤香油也鉛華粉也)要
將真色鬬生枝檀心已作龍涎吐(次公龍涎香名邦衡/香譜云龍涎出大食)
(國其龍多蟠於澤中之大石臥而吐涎/然龍涎無香能發衆香故人用以和香)玉頰何勞獺髓
醫(次公酉陽雜俎吳孫和悅鄧夫人常置膝上和弄水/精如意悞傷夫人頰血汚袴帯令醫合藥云得白獺)
(髓雜玉琥珀屑/當補滅此痕也)
湖面初驚片片飛樽前吹折最繁枝(師退之風折花枝/詩春風也是多情)
(思故㨂繁/枝折贈君)何人會得春風意怕見黄梅雨細時(次公杜/詩南京)
(犀浦道四月熟黄梅湛/湛長江去冥冥細雨來)
長恨漫天栁絮輕(子仁韓退之詩楊花榆莢/無才思惟解漫天作雪飛)只將飛舞
占清明寒梅似與春相避未解無私造物情
北客南來豈是家醉看參月半横斜他年欲識吳姬面
秉燭三更對此花
　　㯶筍(并序任元祐/六年辛未作)
　㯶筍狀如魚剖之得魚子味如苦筍而加甘芳蜀人
　以饌佛僧甚貴之而南方不知也筍生膚毳中盖花
　之方孕者正二月間可剥取過此苦澀不可食矣取
　之無害於木而宜於飲食法當蒸熟所施略與筍同
　蜜炙酢浸可致千里外今以餉殊長老
贈君木魚三百尾中有鵝黄子魚子夜叉剖癭欲分甘
(次公李羣玉與王璘聨句羣玉云芍藥花聞/菩薩面王璘略不佇思曰㯶櫚葉散夜义頭)籜龍藏頭
敢言羙(次公盧仝詩竹林吾所惜新筍好看守萬籜抱/龍兒□迸溢林藪帥後漢費長房投竹杖于葛)
(陂化為龍故/謂筠為籜龍)願隨蔬果得自用勿使山林空老死問君
何事食木魚烹不能鳴固其理(縯莊子宿於故人之家/故人命豎子殺鴈而烹)
(之豎子謂曰其一能鳴其一不能/鳴請奚殺主人曰殺不能鳴者)
　　次韻曹子方龍山真覺院瑞香花
幽香結淺紫來自孤雲岑骨香不自知色淺意殊深移
栽青蓮宇(次公青蓮/宇佛宫也)遂冠薝蔔林結為楚臣珮(縯離騷/紉秋蘭)
(以為/珮)散落天女襟君持風霜節耳冷歌笑音(次公子方/為使故云)
(風霜節唐宣宗曰朕/耳冷不知有卿也)一逢蘭蕙質稍回鐵石心(縯皮日/休桃花)
(賦序余嘗慕宋廣平之為相貞姿勁質剛/態毅狀疑其鐵心石腸不解婉媚之文)置酒要妍煖
養花須晏隂及此隂晴間恐致慳嗇霖(師俗諺有慳值/風嗇值雨之語)
綵雲知易散(次公白樂天詩綵/雲易散琉璃脆)鷤鴂憂先吟(縯楚辭恐/鷤鴂之先)
(鳴兮百草/為之不芳)明朝便陳迹試著丹青臨(師臨摹也古人/謂摹書為臨書)
　　蠟梅一首贈趙景貺
天公點酥作梅花此有蠟梅禪老家蜜蜂採花作黄蠟
取蠟為花亦其物天上變化誰得知(子仁杜詩蒼天/變化誰料得)我
亦兒嬉作小詩(厚退之詩又不媚/笑語不能伴兒嬉)君不見萬松嶺上黄
千葉(徳操杭州圖經萬松嶺在錢/塘舊治正南到縣一十里)玉蘂檀心兩竒絶(次/公)
(李白詩光/景兩竒絶)醉中不覺度千山夜聞梅香失醉眠歸來却
夢尋花去夢裏花仙覓竒句此間風物屬詩人我老不
飲當付君君行適吳我適越(次公先生將/有㑹稽之請)笑指西湖作
衣鉢(子仁唐摭言狀元以下到主司主事請謝衣鉢/謂與主司名第同者在禪家謂傳法為傳衣鉢)
　　贈朱遜之(并引/)
　元祐六年九月與朱遜之㑹議於潁或言洛人善接
　花嵗出新枝而菊品尤多遜之曰菊當以黄為正餘
　可鄙也昔叔向聞鬷蔑一言知其為人予於遜之亦
　云
黄花候秋節(縯月令季秋之/月菊有黄花)逺自夏小正(次公夏小正/大戴禮篇名)
(以蟲魚草木正十二月之節/候起於夏后氏故曰夏小正)坤裳有正色(援周易坤六/五黄裳元吉)
鞠衣亦令名(縯周官后妃之服有鞠衣鞠之花黄/黄隂中之色治蠶服鞠衣隂事也)一從
人偽勝遂與天力爭易性寓非族改顔隨所令新竒既
易售粹駮定相傾疾惡逢伯厚(厚後漢朱震字伯厚初/為州從事奏濟隂太守)
(單匡贓罪并連其兄中常侍超故三府諺/云車如雞棲馬如狗疾惡如風朱伯厚)識真似淵明
(援淵明詩秋菊有佳色裛露掇/其英玩此忘憂物逺我遺世情)君言我所印(次公維摩/經言佛所)
(印/可)世論誰敢評願君為霜風一掃紫與頳(玉父寳櫝記/宣帝時異國)
(貢紫菊一莖蔓延數畝/味甘食者至死不飢渇)
　　三月二十日多葉杏開
零露泫月蘂(厚謝靈運詩巖下雲/方合花上露猶泫)温風散晴葩天公了
不睡連夜開此花(縯武后詩明朝逰後苑火急報君知/直須連夜發莫待曉風吹無已南京)
(羯鼓録𤣥宗嘗遇二月初柳杏將吐命取羯鼓縱擊及/回顧柳杏皆已微拆上笑曰此事不喚我作天公乎)
芳心誰翦刻天質自清華惱客香無有弄妝影横斜中
山古戰國(次公中山本晉地知伯分為/中山君叢臺易水皆是其地)殺氣浮髙牙(厚/岑)
(參北庭詩日暮上/北樓殺氣凝不開)叢臺餘袨服(縯前漢鄒陽書全趙之/時武力鼎士袨服於叢)
(臺之下注云/袨服盛服也)易水雜悲笳(援史記燕丹令荆軻刺秦王/賔客送之易水之上高漸離)
(擊筑荆軻和而歌曰風蕭蕭兮/易水寒壯士一去兮不復還)自從此花開玉肌洗塵
沙坐令游俠窟(厚文選郭景純/詩京華游俠窟)化作温柔家我老念江
海不飲空咨嗟劉郎歸何日紅桃爍殘霞明年花開時
舉酒望三巴(盖欲請梓/州而歸也)
　　十一月二十六日松風亭下梅花盛開(共父年諧/先生以紹)
　　　(聖元年十月三日至惠/州寓居嘉祐寺松風亭)
春風嶺上淮南村昔年梅花曽斷魂(予昔赴黄州春風/嶺上見梅花有兩)
(絶句明年正月往岐亭道上賦詩云/去年今日關山路細雨梅花正斷䰟)豈知流落復相見
蠻風蜑雨愁黄昏(次公惠州有/蜑子獠類也)長條半落荔枝浦卧樹
獨秀桄榔園豈惟幽光留夜色直恐冷豔排冬温松風
亭下荆棘裏兩株玉蘂明朝暾(厚李白鵬賦晞/扶桑之朝暾)海南仙
雲嬌墮砌(厚詩話徐鍇秋聲詩井梧紛墮/砌次公杜牧詩雲嬌惹粉囊)月下縞衣來
扣門(子翬詩縞/衣綦巾)酒醒夢覺起繞樹妙意有在終無言先
生獨飲勿歎息幸有落月窺清尊
　　再用前韻
羅浮山下梅花村玉雪為骨冰為魂(厚唐摭言僧栖白/詩忍苦為詩身到)
(此冰䰟雪魄已難招駒父杜徐/卿二子歌秋水為神玉為骨)紛紛初疑月挂樹耿耿
獨與參横昏(次公龍城録隋開皇中趙師雄遷羅浮一/日天寒日暮於梅林間酒肆傍舍見美人)
(淡粧素服出迎時已昏黑殘雪未消月色微明師雄與/語言極清麗芳香襲人因與之扣酒家門共飲少頃一)
(緑衣童子笑歌戲舞師雄醉寢但覺風寒相襲久之東/方已白起視在大梅花樹下上有翠羽啾嘈相顧月落)
(參横但惆/悵而已)先生索居江海上(縯禮記子夏曰吾離/羣而索居亦已乆矣)悄如
病鶴棲荒園天香國豔肯相顧(厚南部新書李正封詩/天香夜染衣國色朝酣)
(酒/)知我酒熟詩清温蓬萊宫中花鳥使(援唐明皇天寳/末遣使採民間)
(美女納之宫/中號花鳥使)緑衣倒掛扶桑暾(縯嶺南珍禽有倒掛子/緑衣紅喙如鸚鵡而小)
(自海東來非/塵埃中物也)抱叢窺我方醉卧故遣啄木先敲門(厚退/之詩)
(洛陽窮秋厭窮獨/丁丁啄門疑啄木)麻姑過君急掃灑(次公國史補李泌/以虚誕自任嘗對)
(客曰令家人速掃灑今夜洪崖先生來有人遺美酒㑹/有客至乃曰麻姑送酒來與君同傾未畢門者曰某侍)
(郎取榼子泌命/倒還畧無怍色)鳥能歌舞花能言酒醒人散山寂寂惟
有落蘂黏空樽
　　花落復次韻
玉妃謫墮烟雨村(次公玉妃指/言太真妃也)先生作詩與招魂(縯楚/辭宋)
(玉哀屈原憂愁山澤䰟魄飛散其命將/落故作招䰟欲以復其精神延其年壽)人間草木非我
對奔月偶桂成幽昏(厚王充論衡羿得不死之藥於西/王母羿妻嫦娥竊之以奔月中)
暗香入户尋短夢青子綴枝留小園披衣連夜喚客飲
雪膚滿地聊相温(次公莊子姑射神/人肌膚若氷雪)松明照坐愁不睡
井花入腹清而暾(厚杜詩兒童汲井花慣捷瓶上手子/仁本草井花水令人好顔色與諸水)
(有異井中平/旦第一汲者)先生來年六十化(縯莊子蘧伯玉行/年六十而六十化)道眼
已入不二門(援維摩詰問文殊/如何是不二法門)多情好事餘習氣惜花
未忍都無言留連一物吾過矣(次公北史王睎謂盧思/道曰卿輩亦是留連之)
(一物豈直在魚鳥而已子/仁檀弓子夏曰吾過矣)笑領百罰空罍樽(厚杜詩數/莖白髮那)
(抛得百罰深/杯亦不辭)
　　次韻表兄程正輔江行見桃花
曲士賦懐沙草木傷莽莽(縯史記屈平既絀乃作懐沙/之賦其辭有云陶陶孟夏兮)
(草木莽莽傷懐永/哀兮汩徂南土)徳人無荆棘坐失嶺嶠阻我兄瑚璉
姿流落瘴江浦淨眼見桃花(厚維摩詰經云逺/塵離垢得法眼淨)紛紛墮
紅雨(次公李賀將進酒歌況是青/春日將暮桃花亂落如紅雨)蕭然振衣裓笑問散
花女(次公維摩經云㑹中有一天女以天花散諸菩薩/大弟子上花至諸菩薩悉皆墮落至大弟子便着)
(不墮於是一切弟子皆/以神力去花終不能去)我觀解語花(援天寳遺事太液/池千葉白蓮開帝)
(與貴妃宴賞指妃謂左/右曰何如此解語花也)粉色如黄土(厚長恨歌傳𤣥宗/駕幸華清宫内外)
(命婦熠燿景從上心泊然若有顧遇左右前後粉色如/土詔髙力士濳搜外宮得楊𤣥琰女夀邸次公杜詩美)
(人為黄土況/乃粉黛假)一言破千偈況爾初不語(次公謂一言尚/可以破千偈況)
(如維摩/之黙乎)可憐一轉話他日如何舉(次公襌家謂一/段話為一轉語)故復
此微吟(次公漢中山靖王云雍門/子一㣲吟而孟嘗於邑)聊和鷗鴉櫓江邊閒
草木閒客當為主邇來子美瘦正坐作詩苦(縯李白與/杜甫詩試)
(問因何太瘦生總/為從前作詩苦)袖手焚筆研(厚退之祭柳子厚文巧/匠傍觀束手袖間又陸)
(雲與兄機書云君苗能文/每見兄文輙欲楚其筆研)清篇真漫與(次公杜甫集中/詩有漫與九篇)
(大率言對花/柳之興也)願君理北轅(厚左傳楚令尹/改乘轅而北之)六轡去如組
(援詩執/轡如組)上林桃花開水煖鴻北翥
　　和子由盆中石菖蒲忽生九花
春荑秋莢兩須臾神藥人間果有無無鼻何由識薝蔔
有花今始信菖蒲(次公菖蒲最難得花南史梁武帝母/張皇后見之曰見菖蒲花者當富貴)
(因取吞之生武/帝衆人不見也)芳心未飽兩蛺蝶寒意知鳴幾蟪蛄(次/公)
(山輝也孔子曰逺山十里蟪蛄之聲/猶在於耳又□子蟪蛄不知春秋)記取明年十二節
(厚本草圖經菖蒲亦/有一寸十二節者)小兒休便籋霜鬚(次公以菖蒲能/烏髭鬚故也)
　　次韻子由月季花再生
幽芳本長春暫瘁如蝕月且將付造物未易料枯枿也
知宿根深便作紫筍茁乗時出婉娩為我煖栗冽先生
早貴重廟論推英拔而今城東𤓰(縯漢書秦故東陵侯/邵平種𤓰長安城東)
(門/外)不記召南茇(援詩甘棠美召伯也召伯之教行于南/國其辭云蔽芾甘棠勿翦勿伐召伯所)
(茇/)陋居有逺寄小圃無闊躡還為久處計坐待行年匝
(子由明/年六十)臘果綴梅枝春杯浮竹葉(任庾信詩三春竹/葉酒一曲􁀙雞絃)誰
言一萌動已覺萬木活聊將玉蘂新(世謂此/玫瑰花)挿向綸巾
折(次公晉人/有白綸巾)
　　贈嶺上梅
梅花開盡百花開過盡行人君不來(次公盧仝詩鸎花/爛熳君不來及至)
(君來花/已老)不趁青梅嘗煮酒要看細雨熟黄梅(次公杜詩/南京犀浦)
(道四月/熟黄梅)
　　游太平寺浄土院觀牡丹中有澹黄一朶特竒為
　　作一小詩
醉中眼纈自斕斑天雨曼陀照玉槃(縯法華經佛説法/已入於無量礙三)
(昧是時天雨/曼陀羅花)一朶官黄微拂掠鞓紅魏紫不須看(子仁/鞓紅)
(魏紫牡丹别/名見花譜)
　　三萼牡丹
風雨何年别留真向此邦至今遺恨在巧過不成雙
　　雨中賞牡丹
霏霏雨露作清妍爍爍明珠照欲燃明日春隂花未老
故應未忍着酥煎
　　山茶
山茶相對本誰栽細雨無人我獨來説似與君君不見
爛紅如火雪中開
　　次韻吳傳正枯木歌
天公水墨自竒絶瘦竹枯松冩殘月夢回疎影在東窻
驚怪霜枝連夜發(厚卓異記唐則天天授二年甞游上/苑遣使宣詔曰明朝游上苑火急報)
(春知花須連夜發莫待曉風吹於是凌/晨名花瑞草布苑而開羣臣咸服其異)生成變壊一彈
指(厚楞嚴經言我觀世間六塵變壊惟以空寂/修於滅盡身心乃能度百千劫猶如彈指頃)乃知造
物初無物古來畫師非俗士妙想實與詩同出龍眠居
士本詩人(次公龍眠居士李伯時也伯恭同安志龍眠/山在桐城縣西北二十里有東西二龍井祈)
(雨有/應)能使龍池飛霹靂(厚杜詩曽貌先帝照夜/白龍池十日飛霹靂)君雖不
作丹青手(縯杜詩洛陽/無限丹青手)詩眼亦自工識拔龍眠胷中有
千駟不獨畫肉兼畫骨(援杜甫丹靑引幹惟畫肉/不畫骨忍使驊騮氣凋䘮)但當
與作少陵詩或自與君拈禿筆(次公韋偃畫馬詩試拈/秃筆挿驊騮歘見麒麟)
(出東/壁)東南山水相招呼萬象入我摩尼珠(厚圓覺經譬/如清淨摩尼)
(寳珠映於五/色隨方各見)盡將書畫散朋友獨與長鋏歸來乎(次公/史記)
(馮驩彈鋏而歌/曰長鋏歸來乎)
　
　
　
　
　
　
　
　
　
　
　東坡詩集註巻二十五
欽定四庫全書
　東坡詩集註巻二十六
　　　　　　　　　　　　宋　王十朋　撰
　泉石
　　虎跑泉(師川杭州圖經性定禪師嘗居大慈無水/或有神人吉之曰明日當有水矣是夜二)
　　　(虎跑地作穴泉水湧出因號虎跑泉/又云廣福院有虎跑泉豐杭有兩處)
亭亭石塔東峰上此老初來百神仰虎移泉眼趂行脚
龍作浪花供撫掌至今遊人灌濯罷卧聽空堦環玦響
故知此老如此泉莫作人間去來想(次公地志潤州丹/徒縣招隠山亦有)
(虎跑/泉)
　　愛玉女洞中水既致兩缾恐後復取而為使者見
　　紿因破竹為契使寺僧藏其一以為徃來之信戲
　　謂之調水符(若拙先生留題仙遊潭中興寺自注/云中興寺有玉女洞洞中有飛泉焉)
　　　(甚/甘)
欺謾久成俗闗市有契繻(次公闗防有繻所以為符漢/書註曰繻帛邉也闗出入皆)
(有傳傳煩因裂繻頭以/為符終軍棄繻是巳)誰知南山下取水亦置符古人
辨淄澠(縯列子孔子曰淄澠之合易牙能辨之師易牙/齊桓公大夫淄澠二水為食牙能知二水之味)
(桓公不信試/之果驗也)皎若鶴與鳬(縯莊子鳬脛雖短續之則/憂鶴脛雖長斷之則悲)吾
今既謝此但視符有無常恐汲水人智出符之餘多防
竟無及棄置為長吁
　　和子由木山引水二首
蜀江久不見滄浪(次公孺子歌曰滄浪之水凊兮/可以濯我纓楚地冇滄浪水)江上
枯槎逺可將去國尚能三犢載汲泉何愛一夫忙﨑嶇
好事人應笑冷淡為歡意自長遥想納涼清夜永窻前
微月照汪汪
千年古木卧無梢浪巻沙翻去似瓢幾度過秋生蘚暈
至今流潤應江潮(堯卿江有潮來枯/木先潤若相應也)泫然疑有蛟龍吐
斷處人言霹靂焦(人表唐栁宗元霹靂琴贊序始枯生/於石上蛟龍伏其窽一夕暴震為火)
(焚至旦乃巳超道/人取以為三琴云)材大古來無適用(維杜詩志士幽人/莫怨嗟古來材大)
(難為/用)不須鬱鬱慕山苗(次公左太冲詠史詩鬱鬰澗底/松離離山上苗以彼徑寸莖䕃)
(此百/尺條)
　　焦千之求惠山泉詩(敬夫陸鴻漸煎茶水品常/州無錫縣惠山寺泉第一)
茲山定空中乳水滿其腹遇隙則發見臭味實一族淺
深各有值方圓隨所蓄或為雲洶湧或作線斷續或鳴
空洞中雜佩間琴筑(善權白居易廬山草堂記堂/東有瀑布如環珮琴筑聲)或流
蒼石縫宛轉龍鸞蹙(賈酉陽雜俎允街縣有泉泉眼中/水走旋如盤龍驢馬飲之皆驚走)
缾罌走千里真偽半相瀆貴人髙宴罷醉眼亂紅綠赤
泥開方印(厚盧仝詩白絹/斜封三道印)紫餅截圓玉(崔茶錄茶色貴/白而餅茶多以)
(珍膏油其面故有/青黄紫黒之異)傾甌共歎賞竊語笑僮僕豈如泉上
僧盥灑自挹掬故人憐我病蒻籠寄新馥(饒茶錄茶宜/蒻葉收藏之)
(家以蒻葉/封裹焙中)欠伸北窻下晝睡美方熟精品厭凡泉願子
致一斛
　　韓子華石淙莊
絳侯百萬兵尚畏書牘背(縯絳侯周勃免相就國毎河/東守尉行縣至絳勃嘗畏誎)
(令家人持兵以見人有上書告勃欲反下廷尉勃恐不/知置辭吏稍侵辱之勃以千金與獄吏獄吏乃書牘背)
(示之曰以公主為證公主文帝女也勃子勝之尚之故/獄吏教引為證勃既出曰吾嘗將百萬兵安知獄吏之)
(貴也倬趙飛燕傳云手書對牘背註曰牘木/簡也時以為詔馳問之故令於背上書對辭)功名意不
巳數與危機會(縯晉諸葛長民傳劉裕誅劉毅長民謂/所親曰昔年醢彭越前年殺韓信禍其)
(至矣謀欲為亂猶豫未決既而歎曰貧賤常思富/貴富貴必履危機今日欲為丹徒布衣豈可得也)我公
抱絶識凜凜鎮横潰欲收伊吕迹逺與巢由對誓言雖
未從久巳斷諸内區區為懷祖頗覺羲之隘(厚晉王羲/之傳驃騎)
(將軍王述有美譽與羲之齊名而羲之甚輕之由是情/好不叶述先為㑹稽以母喪居郡境羲之代述止一弔)
(遂不重詣述深以為恨及述為揚州刺史將就㣲周行/郡界而不遇羲之臨發一别而去先是羲之恥為之下)
(謂其諸子曰吾不減懷祖而位遇懸邈當由汝等不及/坦之故耶述後檢察會稽郡辨其刑政主者疲於簡對)
(羲之深恥之遂稱疾去郡/於父母之墓前自誓去官)此身隨造物一葉舞澎湃(次/公)
(退之詩共泛/清湘一葉舟)田園不早定歸宿終安在彼美石淙莊每
到百事廢流泉知人意屈折作濤瀨寒光洗肝鬲清響
跨竽籟我舊門前客放言不自外園中亦何有薈蔚可
勝計(次公詩薈兮蔚/兮南山朝隮)請公試回首歳晩餘蒼檜
　　留别雩泉(薛先生雩泉詩序云廟門之西南十餘/步有泉汪洋折旋如車輪清涼滑甘冬)
　　　(夏若一乃琢石為井作/亭於其上名之曰雩泉)
舉酒屬雩泉白髪日夜新何時泉中天復照泉上人二
年飲泉水魚鳥亦相親(次公梁簡文在華林園謂左右/曰會心處不在逺脩然林水便)
(有濠濮間趣覺鳥/獸禽魚自來親人)還將弄泉手遮日向西秦(援杜牧詩/惆悵江湖)
(釣竿手却遮/西日向長安)
　　浚井(吳憲先生東坡八詩云家童燒枯草走報暗/井出一飽未敢期瓢飲巳可必浚井一篇次)
　　　(第於黄州詩/中必是井也)
古井沒荒萊不食誰為惻(縯易井渫不/食為我心惻)缾罌下兩綆蛙
蚓飛百尺腥風被泥滓空響聞㸃滴上除青青芹下洗
鑿鑿石(厚詩楊之水/白石鑿鑿)沾濡愧僮僕盃酒煖寒栗白水漸
泓渟青天落寒碧云何失舊穢底處來新潔井在有無
中無來亦無失(縯易無喪無/得徃來井井)
　　余過温泉壁上有詩云直待衆生總無垢我方清
　　冷混常流問人云長老可遵作遵巳退居圓通亦
　　作一絶
石龍有口口無根自在流泉誰吐吞若信衆生本無垢
此泉何處覔寒温(子仁先生詩話載遵師全篇云禪庭/誰作石龍頭龍口湯泉沸不休其下)
(句即序中所載元豐/七年五月十三日也)
　　世傳徐凝瀑布詩云一條界破青山色至為塵陋
　　又偽作樂天詩稱美此句有賽不得之語樂天雖
　　涉淺易然豈至是哉乃戲作一絶
帝遣銀河一派垂古來惟有謫仙詞(縯李白詩日照香/爐生紫烟遥看瀑)
(布挂長川飛流直下三/千尺疑是銀河落九天)飛流濺沬知多少不與徐凝洗
惡詩(厚白居易刺杭州張祐自負詩以解頭為巳任徐/凝後至誦所作瀑布詩祐愕然居易遂以凝為首)
(薦師李肇國史補徳宗晩年詩尤工臣下莫及太保淮/南進崔叔清詩百篇帝謂使者曰此惡詩何用進子仁)
(先生詩話云僕初入廬山有以陳令舉廬山記見寄者/且行且讀見其中有徐凝李白之詩不覺失笑開元寺)
(主求詩為作/此一絶云)
　　楊康功有石狀如醉道士為賦此詩
楚山固多猿青者黠而壽化為狂道士山谷恣騰蹂誤
入華陽洞竊飲茅君酒(縯仙經載句曲山即三十六洞/天之第八洞名曰華陽洞大茅)
(君之所治也師神仙傳大茅君名盈次弟名固小弟名/衷太上老君拜盈為司命真君固為定籙君衷為保命)
(君故號三茅君茅山/在江寕府句容縣)君命囚巖間巖石為械杻松根絡
其足藤蔓縛其肘蒼苔眯其目叢棘哽其口三年化為
石(次公國語殺萇𢎞其/血藏之三年化為石)堅瘦敵瓊玖無復號雲聲空餘
舞杯手樵夫見之笑抱賣易升斗楊公海中仙世俗那
得友海邉逢姑射(縯莊子藐姑射之山有神人居/焉肌膚若氷雪綽約若處子)一笑
微俛首胡不載之歸用此頑且醜求詩紀其異本末得
細剖吾言豈妄云得之亡是叟(厚司馬相如作子虚賦/以子虚虚言也為楚稱)
(烏有先生者烏有此事也為齊難又繼以上林賦稱亡/是公者亡是人也欲明天子之義故虚設此三人為辭)
(次公先生自言以其石乃猿化道士/竊仙酒而又化石止設虛辭為稱耳)
　　文登蓬萊閣下石壁千丈為海浪所戰時有碎裂
　　陶灑歳久皆圓熟可愛土人謂此彈子渦也取數
　　百枚以養石菖蒲且作詩遺垂慈堂老人
蓬萊海上峰玉立色不改孤根捍滔天(厚書洪/水滔天)雲骨有
破碎陽侯殺亷角(次公陽侯波神也楊/雄賦凌陽侯之素波)隂火發光采(次/公)
(𤣥虛賦云陽氷不冶隂火潛光師劉禹/錫望賦送飛鴻之滅沒附隂火之光采)纍纍彈丸間瑣
細成珠琲閻浮一漚爾(次公佛書閻浮/提言中國也)真妄果安在我
持此石歸袖中有東海垂慈老人眼俯仰了大塊置之
盆盎中日與山海對明年菖蒲根連絡不可解儻有蟠
桃生旦暮猶可待(次公神仙傳王母言/蟠桃三千年一生實)
　　軾始於文登海上得白石數升如芡實可作枕聞
　　梅丈嗜石故以遺其子子明學士子明有詩次韻
海隅荒怪有誰珍零落珊瑚泣季倫(次公晉書石崇傳/武帝毎助王愷富)
(以珊瑚樹賜之髙二尺許枝柯扶疎世所罕比愷以示/崇崇便以鐵如意擊之應手而碎乃命左右悉取珊瑚)
(有髙三四尺者六七株條幹絶俗光/彩耀目如愷比者甚衆愷怳然自失)法供坐令微物重
(丁先生怪石供云齊安江上徃徃得美石似玉無辨多/紅黄白色其文如人指上螺光明可愛齊安小兒浴於)
(江時有得之者戲以餅餌易之既久得二百九十二枚/佛印禪師適有使至遂以為供自今以徃山僧野人欲)
(供禪師而力不能辨衣服飲食卧具/者皆得以淨水注石為供蓋自蘇始)色難歸致孝心純
(績左傳穎考/叔純孝也)只疑薏苡來交趾(任後漢馬援初在交趾/常餌薏苡實用能輕身)
(省慾以勝瘴氣及軍還載之一車欲以為種/後人有譛之者以為前所載還皆明珠文犀)未信蠙珠
出泗濵(次公書禹貢泗濵浮/磬准夷蠙珠暨魚)願子聚為江夏枕(厚東觀/漢記黄)
(香字文彊江夏安陸人事母至/孝暑月扇枕寒則身温枕席)不勞揮扇自寧親
　　次韻和楊次公惠徑山龍井水(水洗病/眼有效)
漏盡鷄號厭夜行(次公田豫乞遜位曰年過七十而猶/居位譬猶鐘鳴漏盡而夜行不休罪)
(人/也)年來小器溢缾罌棄官縱未歸東海(縯前漢疎廣東/海蘭陵人廣為)
(太子太傅兄子受為少傅上書乞骸骨上以其年老/皆許之加賜黄金二十斤公卿大夫送者車數百兩)罷
郡猶堪作水衡(縯前漢龔遂傳上遣使徵遂以/年老不任公卿拜為水衡都尉)幻色將
空眼先暗勝遊無礙脚殊輕空煩逺致龍淵水寧復臨
池似伯英(援𢎞農張伯英草書精甚凡家之衣帛/必書而後練之臨池學書池水盡黒)
　　雙石(并引/)
　至揚州獲二石其一綠色岡巒迤邐有穴達于背其
　一正白可鑒漬以盆水置几案間忽憶在潁州日夢
　人請住一官府牓曰仇池覺而誦杜子美詩曰萬古
　仇池穴潛通小有天乃戲作小詩為僚友一笑(祖可/道藏)
　(益州洞庭𤣥中記崑崙山者上通九天下通九州萬/靈所都欲知其道從仇池百頃西南出三十二里見)
　(山一名天竺一名仇池其山四絶懸崖上方仙宫八/十頃有石鹽池北有九子白魚之池又云仇池天竺)
　(宫者十二福地之頭太白杜陽宫者十二福地之心/王屋山者十二福地之足葉唐志成州同谷縣有仇)
　(池與秦/地接攘)
夢時良是覺時非汲水埋盆固自癡(縯退之詩老翁真/箇似童兒汲水埋)
(盆作/小池)但見玉峰横太白便從鳥道絶峩嵋(援李白蜀道/難云西當太)
(白有鳥道可以/横絶峩嵋巔)秋風與作烟雲意曉日令涵草木姿一
㸃空明是何處老人真欲住仇池
　　僕所藏仇池石希代之寳也王晉卿以小詩借觀
　　意在於奪僕不敢不借以此詩先之
海石來珠宫(厚楚詞屈原賦魚鱗屋/兮龍堂紫貝闕兮珠宫)秀色如蛾綠(次公/南部)
(新書青黛螺光明鮮翠每一螺/直千金當時名之曰蛾綠也)坡陀尺寸間宛轉陵巒
足連娟二華頂(次公二華太華少華也古人/謂造化削成故於二華言頂)空洞三茅
腹(次公三茅一名勾曲山其腹中空虚别有/天地日月載在真誥故於三茅則言腹也)初疑仇池
化(縯秦州記仇池山本名維山形似覆/囊上廣百頃壁立千仞自然樓櫓)又恐瀛洲蹙(縯/列)
(子東有大海其中有山曰岱輿/曰圓嶠曰方壺曰瀛洲曰蓬萊)慇懃嶠南使(厚後漢馬/援傳云嶠)
(南嶺/南也)餽餉揚州牧(自註僕在揚州程徳孺自/嶺南解還以此石見遺)得之喜無
寐與汝交不瀆(縯易下/交不瀆)盛以髙麗盆藉以文登玉(自註/僕以)
(髙麗所餉大銅盆貯之以登/州海石如碎玉者附其足)幽光先五夜(次公五夜漢/史謂分甲乙)
(丙丁戊今之/五更是也)冷氣壓三伏老人生如寄(厚魏文帝樂/府人生如寄)茅
舍久未卜一夫幸可致千里常相逐風流貴公子竄謫
武當谷(次公武當山望之秀絶極晴見之輕霄蓋於上/白雲帶其前旦必西行夕而東返率以為常謂)
(之朝山言衆山所朝也子仁襄沔記武當/山一名嵾山一曰太和山又曰仙室山)見山應巳厭
何事奪所欲欲留嗟趙弱寧許負秦曲傳觀慎勿許間
道歸更速(縯史記秦欲以十五城求趙和氏璧趙王問/藺相如曰秦以城易璧可許否秦彊而趙弱)
(不可不許且秦以城求璧而趙不許曲在趙趙與璧而/秦不與城曲在秦均之二策寧許以負秦曲相如奉璧)
(之秦秦王得璧禮節甚倨傳觀美人相如度/秦負約乃使從者衣褐懷璧從間道亡歸)
　　王晉卿示詩欲奪海石錢穆父王仲至蔣穎叔皆
　　次韻穆至二公以為不可許獨穎叔不然今日穎
　　叔見訪親覩此石之妙遂悔前語軾以謂晉卿豈
　　可終閉不予者若能以韓幹二散馬易之者蓋可
　　許也復次前韻
相如有家山縹緲在眉綠(縯西京雜記云卓文君/妖冶好眉色如望逺山)誰云
千里逺寄此一顰足平生錦繡腸(厚李白送仲弟序常/醉目吾曰兄心肝五)
(臟皆錦繡耶不然何開/口成文揮翰霧散也)早嵗藜莧腹(厚退之詩三年國/子師腸肚集藜莧)
從教四壁空(縯前漢卓文君奔相如相如/與馳歸成都家徒四壁立)未遣兩峰蹙
吾今況衰病義不忘樵牧逝將仇池石歸溯岷山瀆(厚/水)
(經岷山在蜀郡氐道縣大江所出東南過其縣北注岷/山即瀆山也水曰瀆水矣子仁瀆猶江也江河淮濟謂)
(之四瀆舊注引水經/岷山即瀆山誤矣)守子不貪寳(援左傳襄十五年宋/人得玉以獻子罕子)
(罕不受獻玉者曰玉人以為寳故敢獻/之子罕曰爾以玉為寳我以不貪為寳)完我無瑕玉故
人詩相戒妙語予所伏一篇獨異論三占從兩卜(次公/故人)
(詩相戒指穆父王仲至之不欲予也一篇獨異論指蔣/穎叔之欲予也書曰三人占則從二人之言故以錢王)
(可從而蔣/可違也)君家畫可數天驥紛相逐風騣掠原野電尾
捎澗谷君如許相易是亦我所欲今朝安西守(厚唐書/地理志)
(洮州臨洮郡有/府一名安西)來聽陽闗曲(援漢於燉煌郡龍勒縣作/陽闗玉門闗後因以名曲)
(次公即王維陽闗曲云渭城朝雨浥輕塵客舍青青栁/色新勸君更盡一杯酒西出陽闗無故人穎叔將别而)
(行故/云耳)勸我留此峯他日來不速(次公易不速/之客三人來)
　　軾欲以石易畫晉卿難之穆父欲兼取二物穎叔
　　欲焚畫碎石乃復次前韻并解三詩之意
春氷無真堅露葉失故綠鷃疑鵬萬里(縯莊子有溟海/者天池也有魚)
(焉其名為鯤化為鵬翼若垂天之雲摶扶摇羊角而上/者九萬里斥鷃笑之曰彼且奚適也我騰躍而上不過)
(數仞而下翶翔蓬蒿/之間此亦飛之至也)蚿笑䕫一足(厚莊子䕫謂蚿曰吾/以一足踸踔而行子)
(無如矣今子之/使萬足獨柰何)二豪爭攘袂(援晉書劉伶酒徳頌自稱/為大人先生唯酒是務有)
(貴介公子搢紳處士聞吾風聲議其所以乃奮袂攘/襟怒目切齒又云二豪侍側焉如蜾嬴之與螟蛉也)先
生一捧腹(次公史記日者傳司/馬季主捧腹大笑)明鏡既無臺(縯傳燈錄/神秀於五)
(祖堂前南廊壁上書偈曰身是菩提樹心如明鏡臺時/時勤拂拭莫遣有塵埃時六祖惠能在碓坊聞之題其)
(旁云菩提本無樹明鏡本無/臺本來無一物何處有塵埃)淨缾何用蹙(厚傳燈錄百/丈召溈山云)
(溈山勝景汝當居之嗣續吾宗華林曰某甲忝居上首/祜公何得住持百丈曰若能下得一句出格當與住持)
(即指凈缾問云不得喚做淨缾華林曰不可喚作本橛/百丈又問祐師師踢倒淨缾百丈笑云輸却山子也)
盆山不可隠畫馬無由牧聊將置庭宇何必棄溝瀆焚
寳真愛寳碎玉未忘玉久知公子賢出語耆年伏欲觀
轉物妙(次公楞嚴經言衆生皆轉/於物若能轉物即同如來)故以求馬卜維摩既
復捨天女還相逐授之無盡燈(縯維摩經言魔波旬云/居士可捨此女以一切)
(所有於彼者是為菩薩維摩言我巳捨矣汝便將去於/是諸女問維摩我等云何止於魔宫居士乃言諸姊有)
(法門名無盡燈無盡燈者譬如一/燈燃百千燈冥自皆明明終不盡)照此久幽谷定心無
一物法樂勝五欲(厚維摩詰既得天女既隨所應而為/說法令發道意因復謂曰汝等巳發)
(道意有法樂可以自娯/不應復樂五欲樂也)三峩吾鄉里萬馬君部曲卧雲
行歸休破賊見神速(自註晉卿將種常有北志次公三/峩吾卿里言真山萬馬君部曲真)
(馬我有真山則將卧雲王有真馬則用破/賊如此則假山不必愛畫馬不必取也)
　　次韻滕大夫三首
　　　雪浪石(邦衡志林雪浪石銘云余在中山得石/黑質白章如蜀孫位字知微所畫水有)
　　　　(跳波濺沫之狀因/名之曰雪浪石)
太行西來萬馬屯勢與岱嶽爭雄尊飛狐上黨天下脊
(次公杜牧賀平澤潞啟曰上黨之地肘京洛而履蒲/津倚太原而跨河朔戰國時張儀以為天下之脊)半
掩落日先黄昏削成山東二百郡(次公山經太華之山/削成而四方也古所)
(謂山東乃今之河北晉地是也今所謂山東乃古之齊/地青齊是也杜牧云山東王不得不王霸不得不霸指)
(今之河北也謂之山東蓋之行山之東也/山東二百郡正謂太行以東冀州之域也)氣壓代北三
家村(次公代北則燕趙以徃之地也傳燈錄/僧問竟脱和尚如何佛法曰三家村裏)千峰石巻
矗牙帳崩崖鑿斷開土門朅來城下作飛石一礮驚落
天驕䰟(次公今之砲石也漢書/單于自稱天之驕子)承平百年烽燧冷此物
僵卧枯榆根畫師爭摹雪浪勢天工不見雷斧痕(養源/陳藏)
(器本草云霹靂鉞伺候震處屈地三尺得之其形非一/亦有似斧刃者註曰出雷州并河東山澤間因雷震後)
(得多似/斧形)離堆四面遶江水坐無蜀士誰與論(縯史記蜀/守李水鑿)
(龍堆以避沫水之害在/今永康軍灌口江水中)老蓊兒戲作飛雨(援退之詩老/翁真箇似童)
(兒汲水埋/盆作小池)把酒坐看珠跳盆此身自幻孰非夢故園山
水聊心存
我頃三章乞越州欲尋萬壑看交流(縯晉書有問顧愷/之㑹稽山水何如)
(日千山競秀/萬壑交流)且憑造物開山骨(厚退之石鼎聨/句巧匠琢山骨)巳見天
呉出浪頭(自注石中有似海獸形狀次公山海經朝陽/之谷神曰天呉是為水伯其為獸也虎身人)
(面手足/皆八)履道鑿池雖可致(援白居易東都所居曰履道/里疏沼種樹起石樓香山鑿)
(八節灘以為/游觀之所)玉川巻地若為收(縯盧仝自號玉川子作/客謝并詩云我縱有神)
(力爭敢持君歸揚州/惡百姓疑我巻地皮)洛陽泉石今誰主莫學癡人李與
牛(次公牛僧孺嗜大湖石有小大其數四等以甲乙丙/丁品之每品有上中下各刻于石隂曰牛氏石又李)
(徳裕平泉莊在洛陽之南周曰十里多竒花異石/人題詩曰隴右諸侯供瑞石日南太守送名花)
　　　沈香石
壁立孤峰倚硯長(厚唐書張說論近世文章曰富/嘉謨如孤峯絶岸壁立萬仞)共疑
沈水得頑蒼欲隨楚客紉蘭佩(縯楚詞云紉/秋蘭以為佩)誰信呉兒
是木腸(援晉書賈充見夏統令妓繞其船三匝/統若無閒充曰此呉兒是木腸石心也)山下曽
逢化松石(厚陸龜蒙二遺詩序東陽多名山就中金華/為最其間饒古松徃徃化為石枕牀薦皆其)
(石也次公舊唐書僕骨東境其地東北一千里有康干/河松木入水一千年乃化為石其色青謂之康干石上)
(有松/文)玉中還有辟邪香(縯唐肅宗賜李輔國玉辟邪二/各髙尺五寸竒巧殆非人間所)
(有其玉之香可聞數百步厚杜陽雜編唐公主降乗七/寳步輦四面綴玉香囊囊中貯辟邪香辟邪香異國所)
(獻/也)早知百和俱灰燼(厚古詩博山爐中百和香次公百/和香名以衆香末合和為之也)
未信人言弱勝剛(援老子柔之勝/剛弱之勝彊)
　　石芝(并引/)
　予昔夢食石芝作詩記之今乃真得石芝于海上子
　由和前詩見寄予頃在京師有鑿井得如小兒手以
　獻者臂指皆具膚理若生予聞之隠者此肉芝也與
　子由烹而食之追記其事復次前韻(韓抱朴子内篇/云肉芝者謂萬)
　(嵗蟾蜍千嵗蝙蝠千嵗靈龜千嵗燕凡此百三/十種皆肉芝也事見太一玉䇿及昌宇内記)
土中一掌嬰兒新(縯感遇傳蕭靜之掘地得肉芝類人/手肥潤而紅食之壽同龜鶴後不知)
(所/終)爪指良具肌骨勻見之怖走誰敢食天賜我爾不及
賔(厚周易夬卦包有/魚義不及賔也)旌陽逺遊同一許(縯總仙傳許真/君名遜汝南人)
(世慕道為旌陽縣尹棄官入道成於晉元康二年八月/十五日又許肇六代孫副副第三子邁得道蓋竹山為)
(地行仙邁/字遊逺)長史玉斧皆門户(馮真誥許尚有八男第四/邁第五穆即長史也長史)
(生三男小男名翽字道翔小字玉斧又邁字叔/𤣥小名映清虚懷道遁棲世外故自改名逺遊)我家韋
布三百年只有隂功不知數跪陳八簋加六瑚(援禮記/有虞氏)
(之兩敦夏后氏之四璉/殷之六瑚周之八簋)化人視之真塊蘇(次公列子周/穆王執化人)
(之祛騰而上者中天乃止暨及化人之宫王實以為清/都紫微釣天廣樂帝之所居王俯而視之其宫榭若累)
(塊積/蘇也)肉芝烹熟石芝老笑唾熊掌嚬雕胡(次公雕胡菰/米為飯極美)
(宋玉云主人之女為臣炊雕胡之飯幼盤西京雜記云/大液池邊皆雕胡乃菰之有米者長安人謂為雕胡)
老蠶作繭何時脫(厚無常經亦如𧖟/作繭吐絲以自纒)夢想至人空激烈
古來大藥不可求(玉夫正一天師内傳/天師煉九華大藥)真契當如礠石
鐵(縯淮南子燧之取火礠石之引針蟹之敗漆葵之向/日雖有明智不能然也厚前漢藝文志如礠石取鐵)
(以物相/使也)
　　壺中九華(無逸九華山錄云青陽縣坤隅一舍有/山竒秀其數有九古號九子山李白更)
　　　(其號曰/九華山)
　湖口人李正臣蓄異石九峰玲瓏宛轉若牕櫺然予
　欲以百金買之與仇池石為偶方南遷未暇也名之
　曰壺中九華且以詩記之
清溪電轉失雲峰(次公謝靈運詩云平明登/雲峰又云滅迹入雲峰)夢裏猶驚
翠掃空五嶺莫愁千嶂外(厚裴氏廣州記大庾始安/臨賀桂陽揭陽是謂五嶺)九
華今在一壺中(次公劉禹錫有詩以九華為造化一尤/物今先生以石有九峯遂以名之其在)
(一壺中則神仙壺公之壺也/中别有天地山川故云耳)天池水落層層見(縯莊子/窮髪之)
(北有溟海者天池也思文青城山記天池在中峯頂上/積旱不竭久雨不加人穢之立涸燒香告謝尋復舊孝)
(祥廬山記天池院池在頂上大旱不為之竭龜父同安/志皖山有天池峯其上有一池一方一圓旱暵不涸)
玉女窻明處處通(次公王文考魯靈光殿賦神仙/岳岳於棟間女玉闚窻而下視)念我
仇池太孤絶百金歸買碧玲瓏
　　予昔作壺中九華詩其後八年復過湖口則石巳
　　為好事者取去乃和前韻以自解云
江邉陣馬走千峯問訊方知冀北空(縯退之送温造序/伯樂一過冀北之)
(野而馬/羣遂空)尤物巳隨清夢斷真形猶在畫圖中(自註道藏/有五岳真)
(形/圖)歸來晩嵗同元亮却掃何人伴敬通(次公馮衍字敬/通罪廢之後閉)
(門不出故江淹恨賦/云敬通閉關却掃也)賴有銅盆修石供仇池玉色自璁
瓏
　　詠湯泉(在白/水山)
積水焚大槐(縯莊子雜篇水中/有火乃焚大槐)蓄油災武庫(厚博物志/積油萬石)
(則自然生火昔晉泰武/中武庫火積油所致)驚然丞相井(援異說臨卭縣有/火井漢室之盛則)
(赫熾桓靈之際火勢漸㣲諸葛孔明一窺而更盛/至景曜元年人以家燭投之即滅其年蜀并於魏)疑浣
將軍布(次公梁冀衣布有垢則浣之於火一日對客坐/或誤汚其衣佯怒投於火中及火滅而色愈鮮)
(明/)自憐耳目隘未測隂陽故鬱攸火山烈(厚左傳哀三/年司鐸火子)
(服景伯命濟􁫕帷幕鬱攸從之山/海經註火山國雖經霖雨火常烈)觱沸湯泉注(縯詩觱/沸檻泉)
豈惟渴獸駭坐使癡兒怖安能長魚鼈僅可燖狐兔山
中惟木客(厚呉越春秋越有木客村勾踐使工人伐木/欲以獻呉久不得歸工人憂思作木客吟後)
(人因以/名其地)户外時芒屨(援禮記户/外有二屨)雖無傾城浴幸免亡國
汚(次公驪山華清宫有温泉即貴妃/沐浴之處亡國則言唐明皇也)
　　白鶴山新居鑿井四十尺遇盤石石盡乃得泉(曾/井)
　　　(在徳有/鄰堂前)
海國困烝溽新居利髙寒以彼陟降勞(厚栁子厚井銘/始州之人各以)
(罌缾負江水莫克井飲崖岸遼/逺旱則水益逺人陟降大艱)易此寢處乾(厚左傳子/雅子尾怒)
(盧蒲嫳曰譬之禽/獸吾寢處之矣)但苦江路峻常慙汲腰酸矻矻煩四
夫(厚樂天詩披沙復/鑿石矻矻無冬春)磽磽斵層巒(次公李賀詩頭/角磽磽眉刷翠)彌旬
得尋丈下有青石盤終日但迸火何時見飛瀾豐我粲
與醪利汝椎與鑽山石有時盡我意殊未闌今朝僮僕
喜黄土復可搏晨缾得雪乳暮罋停氷湍我生類如此
何適不艱難一勺亦天賜(次公禮記一/勺水之多)曲肱有餘歡
　　泂酌亭(并序/)
　瓊山郡東衆泉觱發然皆冽而不食丁丑嵗六月予
　南遷過瓊得雙泉之甘於城之東北隅以告其人自
　是汲者常滿泉相去咫尺而異味庚辰嵗六月十七
　日遷于合浦復過之太守承議郎陸公求泉上之亭
　名與詩名之曰泂酌其詩曰(駒父年譜元符三年庚/辰㑹徽宗皇帝登極赦)
　(量移亷/州安置)
泂酌彼兩泉挹彼注兹(縯詩泂酌彼行/潦挹彼注兹)一缾之中有澠
有淄(次公列子孔子曰淄/渑之合易牙能辨之)以瀹以烹衆喊莫齊(次公喊/音胡感)
(切楊子易牙能喊不能齊/不齊之口喊者甞其味)自江徂海浩然無私豈弟君
子(援詩豈弟君/子民之父母)江海是儀既味我泉亦嚌我詩(次公嚌/音霽儀)
(禮疏嚌謂/至齒嘗之)
　　蝦蟆培
蟆背似覆盂蟆頤如偃月謂是月中蟆開口吐月液根
源來甚逺百尺蒼崖裂當時龍破山此水隨龍出入江
江水濁猶作深碧色稟受苦清潔獨與凡水隔豈惟煑
茶好釀酒應無敵
　　荆門惠泉
泉源從髙來走下隨石脈紛紛白沫亂隠隠蒼崖坼灣
回成曲沼清徹見肝鬲潨瀉為長溪奔駛蕩蛙蟈初開
不容椀漸去巳如帛傳聞此山中神物頗遭謫不能致
雷雨灔灧吐寒碧遂令山前人千古灌稻麥
　　次韻劉京兆石林亭之作石本唐苑中物散流民
　　間劉購得之(次公京兆府即長安也劉京兆乃劉/敞字原父堯卿嘉祐中原父以翰林)
　　　(學士出守永興好古博雅凡/古器珍玩之物收蓄殆盡)
都城日荒廢(次公左傳都城過/百雉國之害也)徃事不可還唯餘故苑
石漂散尚人間公來始購蓄不憚道里艱忽從塵埃中
來對氷雪顔瘦骨拔凜凜(堯卿河圖括地/象地以石為骨)蒼根漱潺潺
唐人唯竒章好石古莫攀盡令屬牛氏刻鑿紛班班(師/竒)
(章公牛僧孺也白樂天太湖石記云丞相竒章公嗜石/於此物獨不謙讓東第南墅列而置之以甲乙丙丁品)
(之各刻于石隂曰牛氏石/甲之上丙之中乙之下)人失亦人得要不出區寰(厚/家)
(語楚共王出遊失其烏號之弓左右請求之王曰止也/楚人失弓楚人得之又何求焉孔子聞之曰愔乎其不)
(廣也宜曰人遺弓人/得之而巳何必楚也)君看劉李末不能保河闗(次公劉/指漢也)
(李指唐也史記云魏/王豹至國即絶河闗)況此百株石鴻毛於太山(縯司馬/遷與任)
(安書云死有重於/太山或輕於鴻毛)但當對石飲萬事付等閒
　　老翁井
井中老翁悞年華白沙翠石公之家公來無蹤去無跡
井面團圓水生花翁今與世兩何與無事紛紛驚牧豎
改顔易服與世同無使世人知有翁
　　池上二首
小池新鑿㑹天雨一部鼓吹從何來有蟾正碧亂草色
時泅出沒東南隈井幹跳梁亦足樂洞庭魚龍何有哉
能歌徳聲莫入月清池與爾俱忘回
不作太白夢日邉還同樂天賦池上池上新年有荷葉
細雨魚兒噞輕浪男兒學易不應舉幽人一友吾得尚
此池便可當長江欲榜茅齋來蕩漾
　　與王郎夜飲井水
呉興六月水泉温千頃荷花聚暗蚊此井獨能深一丈
源龍如故亦如君
　
　
　東坡詩集註巻二十六
欽定四庫全書
　東坡詩集註巻二十七
　　　　　　　　　　　　宋　王十朋　撰
　書畫
　　和子由論書(次公子由首詩本為謝先生寄碑在/東軒集其序云荅子瞻兄寄示十五)
　　　(碑/)
吾雖不善書曉書莫如我茍能通其意常謂不學可(堯/卿)
(魯直常謂東坡心通得於翰墨之外/子由詩云吾兄自善書無可無不可)貌妍容有嚬(次公/荘子)
(内篇西施病/捧心而嚬)璧美何妨橢(次公爾雅􁈕小而橢/註云具狹而長曰橢)端莊雜
流麗剛健含婀娜好之每自譏不謂子亦頗書成輒棄
去繆被旁人裹皆云本濶落結束入細麽子詩亦見推
(堯卿子由詩願從兄/發之洗硯處兄左)語重未敢荷邇來又學射力薄愁
官笴(官箭十二把吾/能下一把箭耳)多好竟無成不精安用夥(厚前漢/書陳涉)
(傳客曰夥涉之為王沈/沈者楚人謂多為夥)何當盡屏去萬事付懶惰吾聞
古書法守駿莫如跛世俗筆苦驕衆中强嵬騀(堯卿嵬/騀不安)
(帖貌說文謂/馬摇頭曰騀)鍾張忽巳逺(縯鍾繇/張芝也)此語與時左
　　和人求筆跡
麥光鋪几淨無瑕(次公麥光紙名蓋南中竹紙/之流今成都以麻屑競為之)入夜青
燈照眼花從此剡藤真可弔(縯唐舒元輿作弔剡溪藤/文言今之錯為文者皆夭)
(閼剡藤者也/剡藤可作紙)半紆春蚓綰秋蛇(援唐太宗論蕭子雲書/行行若縈春蚓字字如)
(綰秋蛇識/無骨力也)
　　過廣愛寺見三學演師觀楊惠之塑寳山朱瑶畫
　　文殊普賢三首
寓世身如夢安閒日似年敗蒲飜覆卧破祴再三連勸
客眠風竹(師杜詩嗜/酒愛風竹)長齋飲石泉回頭萬事錯自笑覺
師賢
妙迹苦難尋兹山見幾層亂峰螺髻出絶磵陣雲崩(次/公)
(天官書陣/雲如立垣)措意元同畫觀空欲問僧莫教林下意終老
歎何曽(任僧靈徹詩相逢盡道休/官去林下何曽見一人)
朱瑶唐晩輩(縯瑶唐末人善畫世/傳呉道子畫多瑶筆)得法尚雄深滿寺空
遺跡何人識苦心(師杜詩識/子用心苦)長廊欹雨脚破壁撼鐘音
成敗無窮事他年復弔今(次公蘭亭記後之視/今亦猶今之視昔)
　　李頎秀才善畫山以兩軸見寄仍有詩次韻荅之
平生自是箇中人欲向漁舟便寫真詩句對君難出手
雲泉勸我早抽身年來白髮驚秋速長恐青山與世新
(縯劉禹錫詩不改南/山色其餘事事新)從此北歸休悵望囊中收得武陵
春
　　栁氏二外甥求筆迹二首
退筆如山未足珍(厚太平廣記僧智永學書敗筆如丘/山次公懷素自得草書三昧棄筆埋)
(積於山下/號筆塚)讀書萬巻始通神(厚杜詩讀書破萬巻下筆/如有神子仁杜詩書貴瘦)
(硬方/通神)君家自有元和脚(縯栁公權在唐元和間書有名/劉禹錫酬栁宗元詩栁家新様)
(元和脚且盡/薑芽斂手徒)莫厭家雞更問人(援庾征西翼書少與王/右軍齊名右軍後進翼)
(猶不分在荆州與都下人書云小/兒輩賤家雞愛野雉皆學右軍書)
一紙行書兩絶詩遂良鬚鬢巳成絲(縯褚遂良有一帖/云即日遂良鬚髮)
(盡/白)何當火急傳家法欲見誠懸筆諫時(厚栁公權字誠/懸唐穆宗問公)
(權用筆法對曰心正則筆正筆正乃/可法矣時帝荒縱改容悟其筆諫也)
　　贈寫真何充秀才
君不見潞州别駕眼如電(次公潞州别駕唐明皇也縯/王戎神彩秀徹視日不眩裴)
(楷曰戎眼爛/爛如岩下電)左手挂弓横撚箭(堯卿唐明皇英武善射/初封臨淄王為潞州别)
(駕尚書譚錄云潞州啟聖宫有明皇欹枕斜書壁處/腰鼓馬槽並在明皇有一目㣲斜故作横撚箭之狀)又
不見雪中騎驢孟浩然皺眉吟詩肩聳山饑寒富貴兩
安在空有遺像留人間此身常擬同外物浮雲變化無
蹤跡問君何苦寫我真君言好之聊自適黄冠野服山
家容(縯郊特牲野/夫黄冠草服)意欲置我山岩中(次公顧愷之為謝/鯤像在石岩裏云)
(此子宜置丘壑中鯤自/謂一丘一壑過於庾亮)勲名將相今何限徃寫褒公與
鄂公(縯杜甫丹青引凌烟功臣少顔色將軍下筆聞生/面良相頭上進賢冠猛將腰間大羽箭褒公鄂公)
(毛髪動英資颯爽來酣戰褒/公段志𤣥鄂公尉遲敬徳也)
　　次韻周邠寄鴈蕩山圖二首(縯鴈蕩山在温州樂/清縣天下竒秀然自)
　　　(古圖牒未甞有言者祥符中方有人見之此時/尚未有名按西域書阿羅漢諾詎羅居震旦東)
　　　(南大海際鴈蕩山芙容峯龍湫唐貫休為諾詎/羅贊有鴈蕩經行雲漢漠龍湫宴坐雨濛濛之)
　　　(句此山南有芙容峯下有芙容驛前臨大海然/未知鴈蕩龍湫所在後因伐木始見此山山頂)
　　　(有大池相傳以為鴈蕩下有二潭水以為龍/湫有經行峽宴坐峯皆後人以貫休詩名之)
指㸃先憑採藥翁丹青化出大槐宫(縯唐廣陵淳于棼/嘗夢見人引入大)
(城有金書題曰大槐安國其王以女妻棼拜為南柯/太守及覺尋其所經由乃宅南大槐下一蟻穴耳)眼
明小閣浮烟翠齒冷新詩嚼雪風二華行觀雄陜右(厚/太)
(華在華州華隂縣南少/華居其西佐命之山也)九仙今巳壓京東(將赴河中宻/邇泰華九仙)
(在東武竒秀/不减鴈蕩也)此生的有尋山分巳覺温台落手中(厚鴈/蕩山)
(在温州而台州有天台山也杜/甫詩不意青草湖扁舟落吾手)
西湖三載與君同(堯卿公通守杭州/時開祖知錢塘縣)馬入塵埃鶴入籠
東海獨來看出日(縯漢官儀泰山東南名曰日觀雞一/鳴時見日始出子仁秦始皇作石塘)
(欲過海看/日出處)石橋先去踏長虹(次公石橋在天台山路不/盈尺長數十丈下臨絶澗)
(惟忘其身然後能濟渡得平路始見/天台山蔚然有瓊樓玉闕天堂碧林)遥知别後添華髪
時向樽前說病翁所恨蜀山君未見他年攜手醉郫筒
(厚華陽風俗錄郫人刳竹之大者傾卷釀於筒閉以五/絲包以蕉葉信宿馨香逹於林外然後斷之以獻俗工)
(郫筒酒杜詩酒憶郫筒不用沽倬山濤治蜀之郫城田/筠管釀酴醿作酒浹旬方開香聞百步故蜀人傳其法)
(說/之)
　　書韓幹牧馬圖(饒韓幹大梁人王右丞維見其畫/遂推奬之官至太府寺丞善寫貌)
　　　(人物尤/工鞍馬)
南山之下汧渭之間(縯汧水出隴州汧源縣東南至鳯/翔虢縣入于渭非子居太丘好馬)
(及畜善養息之周孝王召使/主馬于汧渭之間馬大蕃息)想見開元天寳年八坊分
屯隘秦川四十萬疋如雲烟(厚唐初得突厥馬二千疋/又得隋馬三千於赤岸澤)
(徙之隴右以太僕少卿張萬嵗領羣牧自貞觀自麟徳/四十年間馬七十萬六千置八坊八坊之馬為四十八)
(監置八坊使領監跨蘭渭秦源四州猶以為地狹更析/八監布列河西後以戎狄外侵牧馬乖散開元初馬二)
(十四萬十三年加至四十五萬監牧使王毛仲扈從東/封以馬數萬疋從每色為一隊望之如雲錦焉次公唐)
(志八坊一曰保樂二曰甘露三曰南普潤四曰北普潤/五曰歧陽六曰太平七曰宜禒八曰安定八坊之田千)
(二百三十頃募民耕之以給芻秣開元中馬至/四十三萬杜天育驃騎歌當時四十萬疋馬)騅駓駰
駱驪騮騵(厚蒼白雜毛曰騅黄白雜毛曰駓隂白雜毛/曰駰白馬黑鬛曰駱黑曰驪赤身赤鬛曰騮)
(以上見䮐頌注騮馬/白腹曰騵見爾雅)白魚赤兔騂皇䮧(縯爾雅一目白/瞷二目白魚注)
(似魚目也詩有騂有魚赤兔吕布馬名當時歌曰人中/有吕布馬中有赤免赤黄曰騂黄曰皇凡䮐頌注䭾䮧)
(馬名/也)龍顱鳯頸獰且妍(次公劉琬馬賦龍頑鳥目麟腹/虎胷杜胡馬行鳯□麟鬐未易)
(識/)竒姿逸徳隠駑頑碧眼胡兒手足鮮嵗時翦刷供帝
閑(厚尚乘掌天子之御左右六閑總十/二閑為二廄一曰祥驎二曰鳯苑)柘袍臨池侍三
千紅粧照日光流淵(次公李白詩日/照紅粧水底明)樓下玉螭吐清寒
徃來蹙踏生飛湍衆工舐筆和朱鈆(縯莊子宋元君將/畫衆史皆至舐筆)
(和/墨)先生曹霸弟子韓廏馬多肉凥脽圓肉中畫骨誇尤
難(援杜甫丹□引弟子韓幹□入室亦能畫馬/窮殊相幹唯畫肉不畫骨忍使騏騮氣凋喪)金羈玉
勒繡羅鞍鞭箠刻烙傷天全(縯莊子伯樂曰我善治馬/燒之剔之烙之編之以羈)
(靮連之以皁棧而馬/之死者十二三矣)不如此圖近自然平沙細草荒芊
綿驚鴻脫兔爭後先(厚曹植賦翩若驚鴻宛若游龍/孫武言終如脱兔敵不及拒)王
良挾䇿飛上天(援王良趙簡子時馭者天文志漢中四/星曰天駟旁一星曰王良王良䇿馬車)
(騎滿/野)何必俯首服短轅(子仁晉蔡謨戲/王導短轅犢車)
　　章質夫寄惠崔徽真(援崔徽河中娼婦也裴敬中/以興元幕使河中與徽相從)
　　　(者累月敬中使罷還徽不能從情懷怨抑後數/月東川幕白知退將自河中歸徽乃托人寫真)
　　　(因捧書謂知退曰為妾謂敬中崔徽一旦不/及巻中人徽且為卿死矣元稹為作崔徽歌)
玉釵半脫雲垂耳(次公華岳雲烟傳雲髪垂耳堯卿郭/子横洞冥記元鼎元年起招靈閣有)
(一神女留一玉釵以與帝帝以賜趙婕妤至昭帝元鳯/中宫人猶見此釵共謀欲碎之明日視釵匣惟見白燕)
(直飛昇天後宫人作/玉釵因名玉燕釵)亭亭芙蓉在秋水(倬文選嵗暮寒/飇及秋水落芙)
(蕖/)當時薄命一酸辛千古華堂奉君子水邉何處無麗
人近前試看丞相嗔(厚杜甫麗人行三月三日天氣新/長安水邊多麗人又云灸手可熱)
(勢絶倫慎莫/近前丞相嗔)不如丹青不解語(縯太液池千葉白蓮盛/開明皇與妃子宴賞帝)
(指妃曰何如/此花解語)世間言語元非真知君被惱更愁絶巻贈
老夫驚老拙為君援筆賦梅花未害廣平心似鐵(援皮/日休)
(作桃花賦其序云余嘗慕宋廣平璟之為相貞資勁質/剛態毅狀疑其鐵腸石心不解吐婉媚詞然其文有梅)
(花賦清便富艷得南朝徐/庾體殊不類其為人也)
　　韓幹十四馬
二馬並驅攢八蹄(次公李賀許公子鄭姬歌兩/馬八蹄踏蘭苑貼以並駈)二馬宛
頸騣尾齊一馬任前雙舉後(次公韓非子伯樂教相踶/馬者二人其一云踶馬者)
(舉後而/任前)一馬却避長鳴嘶老髯奚官騎且顧前身作馬
通馬語(縯奚官養馬之役者劉三復能說三生事自/云作馬馬渴則望驛而嘶傷蹄則連心痛)後
有八疋飲且行微流赴吻若有聲前者既濟出林鶴後
者欲涉鶴俛啄(厚東方朔隠語凥/益髙者一俛啄也)最後一疋馬中龍(縯/周)
(禮馬八尺/以上為龍)不嘶不動尾摇風韓生畫馬真是馬蘇子作
詩如見畫世無伯樂亦無韓此詩此畫誰當看
　　贈寫御容妙善師
憶昔射䇿干先皇珠簾翠幄分兩廂紫衣中使下傳詔
跪捧冉冉聞天香仰觀眩晃四生暈但見曉色開扶桑
(縯淮南子日出晹谷/登于扶桑入于虞淵)迎陽晩出步就坐(厚迎陽禁/中門名)絳紗
玉斧光照廊野人不識日月角(信民鄭𤣥尚書中候注/日角謂庭中骨起狀如)
(角/)彷彿尚記重瞳光(援後漢光武日角又帝王世紀舜/目重瞳堯卿唐李逺贈寫御容李)
(長史詩乍分隆準山河/秀初㸃重瞳日月明)三年歸來真一夢橋山松檜凄
風霜(縯黄帝/塟橋山)天容玉色誰敢畫老師古寺晝閒房夢中
神授心有得覺來信手筆巳忘幅巾常服儼不動孤臣
入門涕自滂元老侑坐鬚眉古虎臣侍立冠劒長平生
慣寫龍鳯質(縯唐太宗方四嵗有書生相之曰龍鳯之/姿天日之表必能濟世安民厚唐書李揆)
(傳龍章鳯姿尚不見其用麞頭䑕目子乃求官耶次公/晉書嵇康傳身長七尺八寸人以為龍章鳯姿天質自)
(然/)肯顧草間猿與麞都人踏破鐵門限(縯唐智永禪師/工筆札有盛名)
(人多求書者如市户限穿穴乃/作鐵門限以拒之出尚書故實)黄金白璧空堆牀(次公/虞卿)
(傳一見賜黄金/百鎰白璧一雙)爾來摹寫亦到我為是先帝白髮郎(厚/前)
(漢馮唐傳文帝輦過問唐曰父老何自為郎家何左/具以實對左太冲詠史詩馮唐豈不偉白首不見招)不
須覽鏡坐自了明年乞身歸故鄉(子仁杜詩上疏乞/骸骨黄冠歸故鄉)
　　僕曩於長安陳漢卿家見呉道子畫佛碎爛可惜
　　其後十餘年復見之於鮮于子駿家則巳粧背完
　　好子駿見遺作詩謝之
貴人金多身復閒(縯蘇秦謂其嫂曰何前倨而後/恭也曰見季子位髙金多耳)爭買
書畫不計錢巳將鐵石充逸少(殷鐵石梁武帝時人今/法帖大王書中有鐵石)
(字/)更補朱繇為道𤣥(師朱繇唐末人善畫世/所收呉畫多朱繇筆也)烟薫屋漏
裝玉軸(敬夫書苑顔魯公與懷素同學草書於郭兵曹/或問張長史見公孫大娘舞劍器始得低昻回)
(翔之狀兵曹亦有之乎懷素以/古釵脚對魯公曰何如屋漏痕)鹿皮蒼璧知誰賢(厚漢/武帝)
(造白鹿皮幣公王侯朝覲必以薦璧顔異曰今王侯/朝賀以蒼璧直數千而皮薦反四十萬本末不稱)呉
生畫佛本神授夢中化作飛空仙覺來落筆不經意神
妙獨到秋毫顛(師畫斷有/神品妙品)我昔長安見此畫歎息至寳
空澘然素絲斷續不忍看已作蝴蝶飛聨翩(次公中說/載一道人)
(為戲術碎翦絹作蝴蝶而飛少選後如/故或有藏其一蝶而絹亦虧如蝶之大)君能收拾為補
綴體質散落嗟神全志公彷彿見刀尺(少雲傳燈錄寳/誌禪師宋太始)
(初忽徒跣執錫杖頭擐/剪刀尺士庶皆共事之)修羅天女猶雄妍如觀老杜飛
鳥句脫字欲補知無緣(縯歐陽公詩話陳從易舍人初/得杜甫詩集文多脫誤至送蔡)
(都尉詩云身輕一鳥其下脫一字公與數客各以一字/補之或云集或云落或云起或云下其後得善本乃是)
(身輕一/鳥過)問君乞得良有意欲將俗眼為洗湔貴人一見
定羞怍錦囊千紙何足捐(惠安畫史世人或有貲置錦/囊玉軸以為珍祕聞之或笑)
(倒/)不須更用轉麻縷付與一炬隨飛烟(劉轉麻縷似祖/語麻三斤之類)
(以朱畫尋超出故然與作意/逺矣自謂其詩不足貴也)
　　李思訓畫長江絶島圖(饒唐張彦逺名畫記李思/訓林父之伯父也善丹青)
　　　(官至武衛/大將軍)
山蒼蒼江茫茫小孤大孤江中央(希聲同安志小孤山/在宿松縣東南一百)
(二十里與江州/彭澤縣接界)崖崩路絶猿鳥去惟有喬木攙天長客
舟何處來棹歌中流時抑揚(子仁漢武秋風詞云横中/流兮揚素波簫鼓鳴兮發)
(棹/歌)沙平風軟望不到孤山久與船低昻峩峩兩烟鬟曉
鏡開新粧(堯卿阿房賦明星熒熒開粧/鏡也綠雲擾擾梳曉鬟也)舟中賈客莫漫
狂小孤前年嫁彭郎(厚歐陽永叔歸田錄江南有小孤/山在水中嶷然獨立而世轉孤為)
(姑江側有一石磯謂之澎浪磯遂轉為彭郎磯云彭郎/小姑壻也余嘗過小孤山廟下見廟像乃一婦人俚俗)
(之訛/至此)
　　陳季常所畜朱陳村嫁娶圖(堯卿朱陳村在徐州/豐縣去縣逺而官事)
　　　(少處深山中民俗淳質一村惟朱陳兩姓世為/婚姻民安其土無羇旅行役之勤故多夀者白)
　　　(樂天朱陳村詩云徐州古豐縣有村曰朱陳去/縣百餘里桑麻青氛氲機梭聲軋軋牛驢走紛)
　　　(紛女汎澗中水男採山上薪縣逺官事少山深/人俗淳有財不行商有丁不入軍家家守村業)
　　　(頭白不出門生為陳村民死為陳村塵田中老/與幼相見何欣欣一村唯兩姓世世為婚姻親)
　　　(疎居有族少長游有羣黄鷯與白酒歡㑹不隔/旬丼者不逺别嫁娶先近鄰死者不逺塟墳墓)
　　　(多遶村既安生與死不苦形與/神所以多壽考徃徃見𤣥孫)
何年顧陸丹青手(次公杜逸詩洛陽無限丹青手還有/工夫畫我無堯祖名畫記顧愷之字)
(長康小字虎頭晉陵無錫人陸探㣲呉人也/謝赫論江左畫顧長康陸探㣲皆為上品)畫作朱陳
嫁娶圖聞道一村唯兩姓不將門户買崔盧(援唐初流/俗以崔盧)
(李鄭為名族太宗曰我與東山崔盧李鄭舊既無嫌顧/其世代衰㣲巳無冠蓋猶自云士大夫婚姻之間則多)
(索錢幣才識凡下偃仰自髙阪鬻松檟依託富貴/不解人間何為重之命髙士亷等刋正其姓氏云)
我是朱陳舊使君(次公先生自宻移徐自徐/移湖自湖謫來黄故云)勸農曽入
杏花村而今風物那堪畫縣吏催錢夜打門(縯退之董/生行門外)
(唯有吏日來/徴租更索錢)
　　郭祥正家醉畫竹石壁上郭作詩為謝且遺古銅
　　劒二
枯腸得酒芒角出肝肺槎牙生竹石森然欲作不可囘
寫向君家雪色壁平生好詩仍好畫書墻涴壁長遭罵
(次公劉禹錫詩小兒弄筆不能嗔涴/壁書窻且賞勤杜詩頗遭官長罵)不瞋不罵喜有餘
世間誰復如君者一雙銅劒秋水光兩首新詩爭劒鋩
劒在牀頭詩在手不知誰作蛟龍吼(次公杜詩把筆開/樽飲我酒酒酣擊)
(劒蛟/龍吼)
　　髙郵陳直躬處士畫雁二首(任元豐八/年乙丑作)
野雁見人時未起意先改君從何處看得此無人態無
乃槁木形(次公莊子形若/槁木心若死灰)人禽兩自在北風振枯葦
(莊子風振海/而不能驚也)微雪落璀璀慘澹雲水昏(次公世說一道/人善為辭嘗途)
(中逢雪人問其狀/曰先集甚慘澹)晶熒沙礫碎弋人悵何慕(縯楊子鴻/飛冥冥弋)
(人何/慕焉)一舉眇江海
衆禽事紛爭野雁獨閑潔徐行意自得俯仰若有節我
衰寄江湖老伴雜鵝鴨作書問陳子曉景畫苕霅(次公/苕霅)
(湖州二溪名地志霅者四水激射之聲蓋四水/合為一溪曰苕溪曰前溪曰餘不溪與霅溪也)依依聚
圓沙(次公杜詩野船明/細火宿雁聚圓沙)稍稍動斜月先鳴勤鼔翅(次公/左傳)
(先數/子鳴)吹亂蘆花雪
　　雍秀才畫草蟲七物
　　　促織(無已遯齋閒覽蟋蟀類多凡/數十種聲織織然者為促織)
月叢號耿耿露葉泣漙漙(次公選詩秋河曙耿耿李白/古風秋露如白玉漙漙下庭)
(際/)夜長不自暖(子仁退之詩/露螢不自暖)那憂公子寒
　　　蝦蟇
睅目知誰瞋皤腹空自脹(縯左傳宋城華元為植巡功/城者謳曰睅其目皤其腹于)
(思于思棄甲復來邦銜艾子昔有龍逢蛙海濵龍問蛙/曰汝之喜怒何如曰吾怒則先之以努眼次之以腹漲)
慎勿困蜈蚣饑蛇不汝放(次公世言蝦蟇蜈蚣蛇三物/相值皆不動彼此畏食也)
　　　蜣蜋
洪鍾起暗室飄瓦落中庭誰言轉丸手(師莊子蜣蜋之/智在於轉丸堯)
(卿崔豹古今註曰/蜣蜋一名轉丸)能作殷雷聲(次公詩有/殷其雷)
　　　天水牛(十朋遯齋閒覽皂角木五六/月多大黑甲蟲俗吁為天牛)
兩角徒自長空飛不服箱(縯詩曉彼牽/牛不以服箱)為牛竟何事利
吻穴枯桑
　　　蝎虎
跂跂有足蛇脈脈無角龍(任東方朔傳武帝置守宫盂/下方朔别著布算射之曰以)
(為龍又無角以為蛇又有足跂跂/脈脈善縁壁是非守宫即蜥蜴)為虎君勿笑食盡蠆
尾蟲(次公左傳/巳為蠆尾)
　　　蝸牛
腥涎不滿殻聊足以自濡(次公王立之詩話先生作蝸/牛詩云中弱不勝觸外堅聊)
(自郛後改云腥涎不滿殻聊/足以自濡余以改者為勝)升高不知囘竟作粘壁枯
　　　鬼蝶(共父酉陽雜俎鬼蝶/一足著木如乾木葉)
雙眉巻鐵絲兩翅暈金碧初來花爭妍忽去鬼無迹
　　王伯敭所藏趙昌花四首(厚歐陽歸田錄近世名/畫趙昌花寫生逼真而)
　　　(筆法較俗殊無古人格致然時亦未有其比蘇/圖畫見聞志云趙昌字昌之廣漢人工畫花果)
　　　梅花
南行渡闗山沙水清練練行人巳愁絶日暮集微霰(縯/詩)
(如彼雨雪/先集唯霰)慇懃小梅花彷彿呉姬面暗香隨我去(師林/逋梅)
(花詩暗香浮/動月黄昏)回首驚千片至今開畫圖老眼凄欲泫幽
懷不可寫歸夢君家倩(師退之詩幽懷不/可寫行此秋江潯)
　　　黄葵
弱質困夏永竒姿蘇晩涼低昻黄金盃照曜初日光檀
心自成暈(次公韓渥黄蜀葵賦蝶翅堪憎蜂鬢可/妬幾多之金粉遭竊一㸃之檀心被汙)翠葉
森有芒古來寫生人妙絶誰似昌晨粧與午醉真態含
隂陽君看此花枝中有風露香
　　　芙容
清飇已拂林積水漸收潦溪邉野芙容花水相媚好坐
看池蓮盡獨伴霜菊槁幽姿獨一笑莫景迫摧倒凄涼
似貧女嫁晩驚衰早誰寫少年容樵人劒南老(次公趙/昌自題)
(其畫云劎/南樵叟)
　　　山茶
蕭蕭南山松黄葉隕勁風誰憐兒女花散火氷雪中(次/公)
(兒女花以言山茶比南山松則為兒女/也孟東野詩萱草兒女花不解壯士憂)能傳嵗寒姿古
來惟丘翁(安國圖畫見聞志丘文播漢/州人畫品降髙趙□後名潛)趙叟得其妙一
洗膠粉空(次公杜詩一洗/萬古凡馬空)掌中調丹砂染此鶴頂紅何
須誇落墨獨賞江南工(堯卿徐熙鍾陵人世為江南仕/族熙識度間放以髙雅自任善)
(畫花木禽鳥自作翠微堂記云落筆之際未嘗以傅色/暈淡細碎為工李後主特愛重其畫開寳末歸朝悉貢)
(上朝廷藏/之祕府)
　　墨花(并序/)
　世多以墨畫山水竹石人物者未有以畫花者也汴
　人尹白能之為賦一首
造物本無物(次公郭象註莊子序曰上知造/物之無物下知有物之將造也)忽然非所
難花心起墨暈春色散毫端縹緲形纔具扶疎態自完
蓮風起顛倒杏雨半摧殘獨有狂居士求為黒牡丹(縯/唐)
(末劉訓者京師富人梁氏開國嘗假貸以給軍京師春/遊以觀牡丹為勝賞訓邀客賞花乃繫水牛數百在前)
(指曰劉氏/黑牡丹也)兼書平子賦(厚張衡字平/子作歸田賦)歸向雪堂看(次公/雪堂)
(黄州東坡/之堂也)
　　書文與可墨竹(并序/)
　亡友文與可有四絶詩一楚詞二草書三畫四與可
　嘗云世無知我者惟子瞻一見識吾妙處既沒七年
　覩其遺跡而作是詩(性文同字與可蜀人/進士髙第以文學名)
筆與子皆逝詩今誰為新空遺運斤質(縯莊子過恵子/墓曰郢人堊漫)
(其鼻端若蝇翼使匠石斵之盡堊而鼻不傷郢人立不/失容宋元君聞之召匠石試為寡人斵之匠石曰臣之)
(質死久矣自夫子之/死也吾無以為質矣)却弔斷絃人(厚伯牙善琴鍾子期/善聽鍾子期死伯牙)
(絶絃終身/不復鼓琴)
　　虢國夫人夜游圖
佳人自鞚玉花驄(縯唐𤣥宗有名馬曰玉花驄虢國出/入皆乗驄馬小黄門為御杜詩先帝)
(天馬玉/花驄)翩如驚燕踏飛龍(次公後漢馬皇后云/車如流水馬如游龍)金鞭爭
道寳釵落(縯唐史正月望夜楊家五宅夜游與廣平公/主爭西市門楊氏怒鞭及公主衣公主墮馬)
何人先入明光宫(次公漢武帝太初/四年起明光宫)宫中羯鼓催花栁
(縯太平廣記明皇嘗遇二月初宿雨始晴殿亭花栁將/吐睹而歎曰如此景物豈得不為□斷之即命取羯鼓)
(臨軒擊一曲名春光好/反顧栁杏皆巳折矣)玉奴絃索花奴手(援楊妃小名/玉環玉奴謂)
(楊妃也妃善琵琶請王貴主洎虢國巳下並為弟子每/授曲畢皆廣有進獻汝陽王名璡小名花奴尤善羯鼓)
(帝嘗謂侍官曰召花奴/將羯鼓來為我解穢)坐中八姨真貴人(厚楊妃外傳/貴妃有姨三)
(人大姨封韓國夫人三姨封秦國夫人八姨封虢國夫/人皆豐項修整工於謔浪巧㑹㫖趣又云虢國不施粧)
(自有美麗常/素面朝天)走馬來看不動塵(次公退之詩走馬來看/立不正杜甫麗人行黄)
(門飛輕/不動塵)明眸皓齒誰復見(縯杜詩明眸皓齒今何/在血汗遊䰟歸不得)只有
丹青餘淚痕人間俯仰成今古呉公臺下雷塘路(次公/地志)
(揚州呉公臺以陳將呉明徹得名在江都縣西雷塘在/縣東北十里煬帝初塟呉公臺下唐平江南改塟雷塘)
(按大業拾遺載帝昏湎滋深嘗行呉公臺下恍愡與陳/後主遇後主云每憶張麗華方憑臨春閣作壁月詞未)
(終見韓擒虎躍領萬騎直來衝人便至今日始謂殿下/政冶在堯舜之上今日還此逸遊曩時何見罪之深也)
(帝叱之不/復冇所睹)當時亦笑張麗華不知門外韓擒虎(厚杜牧/詩門外)
(韓擒虎樓/頭張麗華)
　　題文與可墨竹(并序/)
　故人文與可為道師王執中作墨竹且謂執中勿使
　他人書字待蘇子瞻來令作詩其側與可既沒八年
　而軾始還朝見之乃賦一首
斯人定何人遊戲得自在(次公佛書言遊戲三昧/解者三昧言自在也)詩鳴
草聖餘(縯韓退之詩孟東野以詩鳴/張芝善草書人謂之草聖)兼入竹三昧(厚僧/懷素)
(好草書自言/得其三昧)時時出木石荒怪軼象外舉世知珍之賞
會獨余最知音古難合奄忽不少待誰云死生隔相見
如龔隗(縯晉書隗炤善易臨終書版授其妻曰吾亡後/五年當有一使來頓此亭姓龔此人負吾金至)
(期有龔使止亭中妻遂齎版責之使者沈吟良久而悟/乃命取蓍筮之曰賢夫自有金在耳知吾善易故書版)
(以寄意妻還掘/金皆如卜焉)
　　趙令晏崔白大圖幅徑三丈(堯卿崔白字/子西濠梁人)
扶桑大蠒如罋盎天女織綃雲漢上(厚天官書言織女/天帝之孫也次公)
(呉都賦泉室/潛織而巻綃)徃來不遣鳯銜梭誰能鼓臂投三丈人間
刀尺不敢裁丹青付與濠梁崔風蒲半折寒雁起竹間
的皪横江梅畫堂粉壁翻雲幕(次公雲幕漢武帝所造/宫名杜詩就中雲幕椒)
(房/親)十里江天無處著好卧元龍百尺樓(縯魏志陳登字/元龍在廣陵有)
(威名卒後許巳與劉備並在荆州牧劉表坐共論天下/人物曰陳元龍湖海之士豪氣不除昔遭亂過下邳見)
(元龍無客主之禮自上大牀卧使客卧下牀備曰今天/下大亂君須憂國忘家乃求田問舍言無可采是元龍)
(所諱也如我自卧百尺樓上卧/君於地下何但上下牀之間哉)笑看江水拍天流(子仁/退之)
(詩海氣昏/昏水拍天)
　　次韻子由詩李伯時所藏韓幹馬(堯卿伯時名公/麟舒州人號龍)
　　　(眠居/士)
潭潭古屋雲幕垂(商老歸藏啟筮云昔/者女媧坐張雲幕)省中文書如亂
絲忽見伯時畫天馬朔風胡沙生落錐(縯錐謂筆鋒也/史𢎞肇云大丈)
(夫取富貴當用長槍/大劒安用毛錐子)天馬西來從西極(厚前漢禮樂志/天馬歌云天馬)
(來從/西極)勢與落日爭分馳龍膺豹股頭八尺奮迅不受人
間羈元狩虎脊聊可友(縯漢元狩三年馬生遲洼/中天馬歌虎脊兩化若鬼)開元
玉花何足竒(厚唐明皇有馬曰玉花驄杜詩先/帝天馬玉花驄畫工如山貌不同)伯時有
道真吏隠(次公汝南先賢傳郭/欽吏隠于蟻陂之陽)飲啄不羡山梁雌(次公/莊子)
(澤雉十步一/啄百步一飲)丹青弄筆聊爾耳(援晉書阮咸曰未/能免俗聊復爾耳)意在
萬里誰知之(次公范傳正李太白墓碑序云/騏驥筋力成意在萬里外也)幹惟畫肉
不畫骨(縯杜甫丹青引弟子韓幹早入室亦能畫馬/窮殊相幹惟畫肉不畫骨忍使驊騮氣雕喪)而
況失實空餘皮煩君巧說腹中事(次公黄祖謂禰衡曰/處士能道人腹中事)
妙語欲遣黄泉知君不見韓生自言無所學廐馬萬匹
皆吾師(援畫斷上令韓幹師陳閔幹曰臣/自有師陛下廐馬萬匹皆臣師也)
　　郭熙畫秋山平逺(潞公為/跋㞑)
玉堂晝掩春日閒中有郭熙畫春山鳴鳩乳燕初睡起
(次公杜詩鳴鳩/乳燕青春深)白波青嶂非人間(次公杜詩白波吹/粉壁青嶂挿彫樑)離
離短幅開平逺漠漠疎林寄秋晩却似江南送客時中
流回頭望雲巘伊川佚老鬢如霜(次公伊川佚老/指言文潞公也)卧看
秋山思洛陽為君紙尾作行草炯如嵩洛浮秋光(次公/嵩洛)
(嵩山洛/水也)我從公遊如一日不覺青山映黄髮為畫龍門
八節灘(援龍門八節灘在伊川縣白樂天致仕/香山石樓鑿龍門八節灘為遊賞之樂)待向伊
川買泉石(次公先生蓋欲卜居/伊川以從潞公也)
　　書晁補之所藏與可畫竹三首
與可畫竹時見竹不見人豈獨不見人嗒然遺其身(援/莊)
(子南郭子綦隠几而/坐嗒焉似喪其偶)其身與竹化無窮出清新莊周世
無有誰知此凝神(厚莊子用智不/分乃凝於神)
若人今巳無此竹寧復有那將春蚓筆(援唐太宗論蕭/子雲之書行行)
(若榮春蚓字/字如綰秋蛇)畫作風中栁君看斷崖上瘦節蛟蛇走何
時此霜竿復入江湖手
晁子拙生事舉家聞食粥(厚顔魯公帖乞米於李大夫/云拙於生事舉家食粥來巳)
(數日今又罄/乏實用憂煎)朝來又絶倒(次公晉書衛玠/談道平子絶倒)諛墓得霜竹
(次公劉义攫韓愈金數斤去曰此諛/墓中人所得耳不若與劉君為夀)可憐先生槃朝日
照苜蓿吾詩固云爾可使食無肉(吾舊詩云可使食無/肉不可使居無竹)
　　書李世南所畫秋景二首
野水參差落漲痕疎林欹倒出霜根扁舟一棹歸何處
家在江南黄葉村
人間斤斧日創夷誰見龍蛇百尺姿不是溪山曽獨徃
何人解作掛猿枝(縯李白詩山光摇/積雪猿影掛寒枝)
　　書鄢陵王主簿所畫折枝二首
論畫以形似(次公劉勰文心彫龍言/文章有云形似之語者)見與兒童鄰賦詩
必此詩定非知詩人詩畫本一律天工與清新(子仁杜/詩淸新)
(庾開/府)邉鸞雀寫生趙昌花傳神(次公邉鸞長於毛/翎趙昌長於花竹)如何
此兩幅疎澹含精勻誰言一㸃紅解寄無邉春
瘦竹如幽人幽花如處女低昻枝上雀揺蕩花間雨雙
翎決將起(次公莊子言蜩鷽鳩/云我決起而飛也)衆葉紛自舉可憐採花
蜂清蜜寄兩股若人富天巧春色入毫楮懸知君能詩
寄聲求妙語
　　次韻米黻二王書跋尾二首
三館曝書防蠧毁(厚三館謂昭文集賢/史館總名崇文院也)得見來禽與青
李(援王義之有/來禽青李帖)秋蛇春蚓久相雜野鶩家鷄定誰美(次/公)
(庾征西翼自少能書而子弟更學義/之之字翼曰兒輩憎家鷄愛野雉)玉函金籥上天來
紫衣敇使親臨啟紛綸過眼未易識磊落挂壁空雲委
(堯卿謝靈運傳比響聯辭波屬雲委又唐杜遜能判度/支黄巢犯京師奔赴行在拜禮部郎中史館修撰尋召)
(充集賢學士六飛在蜀闗東用兵召發招懷書詔/雲委遜詞才敏速筆無㸃竄動中事機僖宗嘉之)歸來
妙意獨追求坐想蓬山二十秋怪君何處得此本上有
桓𤣥寒具油(厚桓𤣥好蓄法書名畫客至嘗出而觀客/食寒具油汙其畫後遂不設寒具集韻云)
(寒具鐶/餅也)巧偷豪奪古來有一笑誰似癡虎頭(援顧愷之/甞以一厨)
(畫糊題其前寄桓𤣥𤣥發其厨自後竊之愷之見封題/如初而畫失直云玅畫通靈變化而去亦猶人之登仙)
(了無/􁁣色)
君不見長安永寧里王家破垣誰復修(次公唐王涯居/永寧里名書畫)
(以金王為奩軸鑿垣貯之重復固祕及被誅/為人破垣剔取奩軸金玉而棄其書畫於道)元章作書
日千紙(子仁元章/米黻字)平生自苦誰與美畫地為餅未必似
(縯魏文帝謂盧毓曰選舉莫取/有名如畫地作餅不可㗖也)要令癡兒出饞水錦囊
玉軸來無趾(次公文選孔文舉論盛孝章書/曰珠王無趾而自至人好之也)粲然奪真
疑聖智忍饑看書淚如洗至今魯公餘乞米(次公顔真/卿為刑部)
(尚書時乞米於李大夫云拙於生事舉/家食粥來巳數日今又罄乏實用憂煎)
　　郭熙秋山平逺二首
目盡孤鴻落照邉遥知風雨不同川此間有句無人識
送與襄陽孟浩然(厚杜詩昔憶襄陽孟浩/然新詩句句盡堪傳)
木落騷人巳怨秋(師李白詩昨夜秋聲閶/闔來洞庭木落騷人哀)不堪平逺發
詩愁要看萬壑爭流處他日終煩顧虎頭(援人問顧愷/之以㑹稽山)
(水狀愷之云千岩/競秀萬壑爭流)
　　九月十五日邇英講論語終篇賜執政講讀史官
　　燕于東宫又遣中使就賜御書詩各一首臣軾得
　　紫薇花絶句其詞云絲綸閣下文書靜鐘鼓樓中
　　刻漏長獨坐黄昏誰是伴紫薇花對紫微郎翌日
　　各以表謝又進詩一篇臣軾詩云(子仁先生以元/祐元年自中書)
　　　(舍人為翰林學士知制誥二年兼侍讀四年除/龍圖學士知杭州又前集有謝賜御書詩表在)
　　　(知杭州表之前此必元祐二年或三年也次公/紫薇花花小而叢其色紫今所謂木槿花也唐)
　　　(制中書舍人六人其内一人知制誥姚崇為紫/薇令奏大事舍人為商量狀與本狀皆下紫薇)
　　　(令判其狀之是否然後/乃奏故有紫薇之號)
繡裳畫衮雲垂地不作成王剪桐戲(厚成王與唐叔虞/戲削桐為圭與之)
(曰以此封若周公曰天/子無戲言遂封虞於唐)日髙黄繖下西清(師楊雄賦攬/擢流於髙光)
(兮溶方皇/於西清)風動槐龍舞交翠(邇英閣前有雙槐/樛然屬地如龍形)壁中蠧
簡今千年(厚魯共王壤孔子宅/於壁中得古文論語)漆書科斗光射天(援杜/林於)
(西州得漆書古文尚書一/巻科斗即壞宅所得也)諸儒不復憂吻燥(縯陸機文/賦始躑躅)
(於燥/吻)東宫賜酒如流泉(子仁厯代寶牘記酒泉/郡其地有泉味如酒)酒酣復
拜千金賜一紙驚鸞回鳯字(厚索靖草書狀婉/若銀鈎飃如驚鸞)蒼顔白
髮便生光袖有驪珠三十四(臣所賜書并題目及臣姓/名凡三十四字次公退之)
(詩遺我明珠九十六/寒光照骨映驪日)歸來車馬巳喧闐爭看銀鈎墨色
鮮人間一日傳萬口喜見雲章第一篇(上前此未嘗以/御書賜羣臣)
玉堂書掩文書靜(師翰林院仁廟時/賜御篆名王堂)鈴索不摇鐘漏永
(次公鈴索翰林文院中所設製之以告事師唐長慶中/河西用兵翰林院鈴索自鳴與軍中緩急相應韓渥玉)
(堂夜坐詩亦云夜久忽聞/鈴索動玉堂西畔響丁東)莫言弄筆數行書須信時平
由主聖犬羊散盡沙漠空捷烽夜到甘泉宫(縯杜詩捷/書夜報清)
(晝同次公武帝時匈奴入代郡烽火通於甘泉宫無/巳三輔黄圖甘泉宫在池陽縣西去長安二百里)似
聞指揮築上郡(援䝉恬北逐夷狄收/河南築長城至上郡)巳覺談笑無西戎
(時熙河新獲鬼章是日涇原/復奏夏賊數十萬人遁去)文思天子師文母(厚杜牧/之詩文)
(思天子復河湟子仁文母/見周頌指言太皇太后也)終閉玉闗辭馬武(次公後漢/光武閉玉)
(闗謝西域之質又范曄云山西既定威臨天下臧/宫馬光之徒橅鳴劒而指掌志馳於伊吾之北矣)小臣
願對紫薇花試草尺書招贊普(按唐制翰林學士帶知/制誥許綴中書舍人班)
(今臣以知制誥待罪禁林故得以紫㣲為故事次公贊/普吐蕃君號魏收詩尺書㣲建鄴杜詩勑書憐贊普)
　　書艾宣畫四首(子仁艾宣鍾陵人駒父圖畫見聞/志艾宣工畫花竹翎毛孤標雅致)
　　　(别是/風格)
　　　竹鶴
此君何處不相宜況有能言老令威誰識長身古君子
猶將緇布緣深衣(縯劉禹錫詩依依似君子無地不相/宜厚神仙傳遼東城華表上有白鶴)
(歌曰有鳥有鳥丁令威去家千歳今始歸杜詩薛公十/一鶴磊落如長人次公深衣之製具父母大父母衣純)
(以績具父母衣純以青如孤子衣純以素純袂純邉度/各寸半注純緣之也今云緇布則以鶴之狀其身白而)
(黑緣於外也故有/緇布緣深衣之比)
　　　黄精鹿
大華西南第幾峯落花流水自重重幽人只採黄精去
不見青山鹿養茸(厚本草黄精一名/鹿竹華山為多)
　　　杏花白鷴
天公剪刻為誰妍(子仁退之李花詩誰將平地/萬堆雪剪刻作此連天花)抱蘂游
蜂自作團把酒惜春都是夢不如閒客此閒看(次公李/昉以國)
(相致仕所居蓄五禽皆以客為名白鷴曰聞客鷺絲曰/雪客鶴曰仙客孔雀曰南客鸚鵡曰隴客昉畫五客圖)
(各為詩五章又杜/牧詩聞客此閒行)
　　　蓮
半脫蓮房露壓欹綠荷深處有游龜(師史記龜筴傳龜/千嵗巢荷葉之上)
只應翡翠蘭苕上獨見𤣥夫曝日時(子仁杜詩露冷蓮/房墜粉紅援郭璞)
(遊仙詩翡翠戲蘭苕退之詩再拜謝𤣥夫收悲以歡欣/師莊子神龜夢宋元君一丈夫延頸而長頭衣𤣥繡之)
(衣/)
　　次韻黄魯直畫馬試院中作
少年鞍馬勤逺行卧聞齕草風雨聲(伯恭石林先生云/黄魯直嘗得句云)
(馬齕枯萁喧午枕誤驚風雨浪飜冮自以為工以語舅/氏無咎舅氏不解風雨飜江之意一日憩于逆旅聞有)
(聲如風浪之擊船者起視乃馬食/於槽水與草齟齬而為此聲乃悟)見此忽思短䇿横十
年髀肉磨欲透那更陪君作詩瘦(厚九州春秋劉備嘗/於劉表坐起至厠見)
(髀裏肉生慨然流涕表怪問備備曰平常身不離鞍髀/肉皆消今不復騎髀裏肉生杜詩知君苦思緣詩瘦倬)
(崔浩愛吟咏一日病起友人戯之曰非子/病如此乃子苦吟詩瘦也後遂為口實)不如芋魁歸
飯豆(縯前漢翟方進傳童謡曰壤陂/誰翟子威飯我豆食羮芋魁)門前欲嘶御史驄
(次公後漢桓典拜侍御史是時宦官秉權典執政無所/回避常乘驄馬京師畏憚之為之語曰行行且止避驄)
(馬御/史)詔恩三日休老翁(倬故事省試官/出院給假三日)羨君懷中雙橘
紅(黄有老母援後漢陸績見袁術出橘績懷三枚去拜/辭墮地術謂曰陸郎作賓客懷橘乎荅曰欲歸適母)
　　柏石圖(并序/)
　陳公弼家藏柏石圖其子慥季常傳寳之東坡居士
　作詩以為之銘(子功陳希亮字公弼眉之青神人天/聖八年及第年六十四仕至太常少)
　(卿贈工部侍郎/四子忱恪恂慥)
柏生兩石間(援韓退之詩柏生兩/石間萬嵗終不大)天命本如此雖云生
之艱與石相終始韓子俯仰人但愛平地美(援退之又/云柏移就)
(平地柏有傷根容傷根/柏不死千丈不難至)土膏雜糞壤成壞幾何耳(厚國/語虢)
(文公諫不籍千畆有曰/陽氣俱蒸土膏其動)君看此槎牙豈有可移理蒼龍
轉玉骨黒虎抱金柅(次公易姤卦初/六繫于金柅)畫師亦可人使我
毛髮起當年落筆意正欲譏韓子
　　和王晉卿題李伯時畫馬
督郵有良馬不為君所竒顧收紙上影駿骨何由歸(師/取)
(燕昭王以百金市駿骨/故駿馬不逺千里而至)一朝見縈䇿蟻封驚肉飛豈惟
馬不遇人巳半生癡(次公晉王湛字處冲王濟之叔初/有隠徳人莫能知兄弟宗族皆以)
(為癡濟輕之濟有從馬難乘問湛曰叔頗好騎否曰亦/好之因騎姿容既玅回䇿如縈善騎無以過之又濟所)
(乗馬甚愛之湛曰此馬雖快然力薄不堪苦行近見督/郵馬當勝但芻秣不至耳濟試之而與巳馬等湛又曰)
(此馬任重方知之平路無以别也於是試之蟻封濟馬/果躓而督郵馬如常濟益歎異還白其父曰濟始得一)
(叔武帝亦以湛為癡每見濟輒調之曰卿家癡/叔死未及是帝又問濟曰叔殊不癡因稱其美)
　　戲書伯時畫御馬好頭赤
山西戰馬饑無肉夜嚼長稭如嚼竹蹄間三丈是徐行
(厚張儀曰秦馬之良戎兵之衆探/前趹後蹄間三尋騰者不可勝數)不信天山有坑谷(援/天)
(山在匈奴即漢/書祁連山也)豈如廏馬好頭赤立仗歸來卧斜日(師/唐)
(李林甫居相位凡十九年固寵市權諫官無敢言者謂/補闕杜暹曰君等獨不見立仗馬乎終日無聲而飫三)
(品芻豆一鳴/則去之矣)莫教優孟卜塟地厚衣薪槱入銅厯(縯楚/莊王)
(有愛馬病肥死欲以大夫禮塟之優孟聞之入哭於殿/門請以君禮塟之王曰如何對曰云云王曰寡人之過)
(一至此乎優孟曰請為大王六畜塟之壠竈為槨銅厯/為棺齋以薑棗薦以木蘭祭以粳稻衣以夜光而塟之)
(於人/服)
　　書林次中所得李伯時歸去來陽闗二圖後二首
　　　(夢齡林氏家譜大師嘉國公槩第三子名旦字/次仲章衡榜登第終朝請郎直祕閣河東運使)
不見何戡唱渭城舊人空數米嘉榮龍眠獨識慇懃處
(師伯時自號/龍眠居士)畫出陽闗意外聲(次公渭城朝雨裛輕塵/客舍青青栁色新勸君)
(更盡一盃酒西出陽闗無故人此王維詩也二十餘年/别帝京重聞天樂不勝情舊人惟有何戡在更與殷勤)
(唱渭城又唱得涼州意外聲舊人惟數米嘉榮近來/時世輕前輩好染髭鬚事後生此皆劉禹錫詩也)
兩本新圖墨寳香樽前獨唱小秦王為君翻作歸來引
不學陽闗空斷腸(次公小秦王曲即陽關遺聲世/傳先生哨遍即此歸去來引也)
　　題李伯時畫趙景仁琴鶴圖二首(子功石林先生/云趙清獻公以)
　　　(清徳服一世平生蓄雷氏琴一張鶴與白龜各/一所向與之俱始除帥成都公單車就道以琴)
　　　(鶴龜自隨元豐間再移蜀以龜投淮中故其/詩曰馬尋舊路如歸去龜放長淮不復來)
清獻先生無一錢故應琴鶴是家傳誰知黙鼓無絃曲
時向珠宫作幻仙(次公清獻先生趙閲道也黄庭内景/太上大道玉宸君閒居藥珠宫作七)
(言琴心相疊舞胎/仙變胎為幻未詳)
醜石寒松未易親聊將短曲調長人乘軒故自非明眼
(師禪家以見識/不昧為明眼人)終日僛僛舞爨薪(次公杜薛少保鶴詩/低昻各有態磊落如)
(長人左傳衛懿公好鶴鶴有乘軒者詩屢舞僛僛呉人/有燒桐以爨者蔡邕聞火烈之聲因請而裁為琴果有)
(美音名/焦尾琴)
　　書王定國所藏烟江疊嶂圖王晉卿畫
江上愁心千疊山浮空積翠如雲烟(宋仁張說有江上/愁心賦孫倬延年)
(應詔詩攢素既森/藹積翠亦葱芉)山耶雲耶逺莫知烟空雲散山依然
但見兩崖蒼蒼暗絶谷中有百道飛來泉縈林絡石隠
復見下赴谷口為奔川川平山開林麓斷小橋野店依
山前行人稍度喬木外漁舟一葉江吞天使君何從得
此本㸃綴毫末分清妍(次公謝景重對天月明/淨意不如微雲㸃綴)不知人
間何處有此境徑欲徃置二頃田君不見武昌樊口幽
絶處東坡先生留五年(縯武昌樊口/與黄州相對)春風摇江天漠漠
(袒謙杜詩江天/漠漠鳥雙去)暮雲巻雨山娟娟丹楓翻鴉伴水宿(倬/禽)
(經云凡禽林/曰栖水曰宿)長松落雪驚醉眠(任杜詩晴/雪落長松)桃花流水在
人世武陵豈必皆神仙(次公李白詩桃花流水窅/然去别有天地非人間)江山
清空我塵土雖有去路尋無緣還君此畫三歎息山中
故人應有招我歸來篇(師陶潛冇歸去來詞/左太冲有招隠詩)
　　王晉卿所藏著色山二首
縹緲營丘水墨仙浮空出沒有無間爾來一變風流盡
誰見將軍著色山(次公李成營丘人以畫山水有名號/李營丘南史張緒傳從弟融齋酒於)
(緒前酌飲慟哭曰阿兄風流頓盡堯祖名畫記李思訓/畫稱一時之妙官至左武衛大將軍子昭道變父之勢)
(玅又過之世言山水者/稱大李將軍小李將軍)
犖确何人似退之意行無路欲從誰宿雲解駮晨光漏
獨見山紅澗碧時(次公退之詩山石犖确行徑微劉禹/錫徭子歌腰斧上髙山意行無舊路)
(又南海神廟碑雲隂解駮日光穿漏又山/石詩山紅澗碧紛爛熳時見松櫪皆十圍)
　　王晉卿作烟波疊嶂圖僕賦詩十四韻晉卿和之
　　詩特竒麗因復次韻不獨紀其詩畫之美亦為道
　　其出處契濶之故而終之以不忘在莒之戒亦朋
　　友忠愛之義也
山中舉頭望日邉長安不見空雲烟(縯李白登鳯凰臺/詩總為浮雲能蔽)
(日長安不/見使人愁)歸來長安望山上時移事改應潸然管絃去
盡賔客散惟有馬埓編金錢(次公晉王濟買地為馬埒/編錢滿之時人謂之金溝)
渥洼固自千里足(沈漢志元狩三年馬生渥洼水中作/天馬歌云天馬徠厯無皁徑千里循)
(東/道)要飽風雪輕山川屈居華屋啖棗脯十年俯仰龍旂
前(李厚楚莊王有愛馬/置之華屋啖以棗脯)却因病瘦出竒骨鹽車之厄寧
非天(次公戰國䇿汗明見春申君曰夫驥之齒至矣服/鹽車而上太行白汗交流中圾遷延負轅不能上)
風流文采磨不盡水墨自與詩爭妍(縯杜詩文采/風流今尚存)畫山
何必山中人田歌自古非知田(厚吕后謂章曰/顧乃父知田耳)鄭䖍三
絶君有二筆勢挽回三百年(援鄭䖍自書其詩并畫以/獻帝大署其尾曰鄭䖍三)
(絶/)欲將巖谷亂窈窕眉峯修嫮誇連娟(次公卓文君眉/如逺山楚詞修)
(眉連娟荷漢武帝李夫人賦美連/娟以修嫮注嫮美也連娟輕弱也)人間何有春一夢此
身將老蠶三眠(次公李白詩呉地桑/樹綠呉蠶已三眠)山中幽絶不可久
要作平地家居仙能令水石長在眼非君好我當誰緣
願君終不忘在莒樂時更賦囚山篇(桞子厚有囚山篇/援管仲戒齊桓公)
(曰願君無/忘在莒時)
　　書王定國所藏王晉卿畫著色山二首
白髮四老人何曽在商顔(次公商山亦名商顔李白詩/白髮四老人昻藏南山側)
煩君紙上影照我胸中山山中亦何有木老土石頑正
賴天日光澗谷紛斕斑我心空無物斯文何足闗(縯周/顗言)
(其腹曰此中/空洞無物)君看古井水萬象自徃還(援白樂天詩無/波古井水有節)
(青琅/玕)
君歸嶺北初逢雪我亦江南五見春寄語風流王武子
三人俱是識山人(厚王濟字武子尚常山公主堯卿公/謫黄州五年定國賔州三年晉卿均)
(州三/年)
　　書劉景文所藏王子敬帖絶句(子仁先生嘗云世/傳王子敬帖有黄)
　　　(柑三百顆之語此帖乃在劉景文處景文死不/知今在誰家矣韋蘇州有詩云書後欲題三百)
　　　(顆洞庭須待滿林霜蓋蘇州亦見此帖也余亦/嘗有詩云君家子敬十一字氣壓鄴侯三萬籖)
　　　(見王立之詩話以/今集考之差三字)
家雞野鶩同登俎(援庾翼不伏王右軍書/曰兒輩厭家雞愛野鶩)春蚓秋蛇總
入奩君家兩行十二字氣壓鄴侯三萬籖(縯韓退之鄴/侯家多書揷)
(架三萬軸一一懸/牙籖新若手未觸)
　　書劉景文所藏宗少文一筆畫(共父名畫記宗炳/字少文南陽温縣)
　　　(人善書畫䢴衝圖畫見聞志張愛賓稱惟/王獻之能為一筆書陸探微能為一筆畫)
宛轉回紋錦縈盈連理花何須郭忠恕匹素畫繅車(次/公)
(郭忠恕善畫歧有富人子喜畫致匹素忠恕/為畫小童持線車放紙鳶引線數丈滿之)
　　書渾令公宴魚朝恩圖
咸寧英氣似汾陽(次公渾令公名瑊封咸寧/王汾陽王即郭子儀也)夜飲軍容
出紅粧不須纒頭萬疋錦(次公纒頭錦所以賞舞/者杜詩舞罷錦纒頭)知卿
未辦作呂强(次公吕强字漢盛後漢人乃/宦官最賢者有諫疏具本傳)
　　次韻子由書王晉卿畫山水二首
老去君空見畫(子仁杜詩老去/人間空見畫)夢中我亦曽遊桃花縱
落誰見水到人間伏流(次公水有伏流者/如黄河之源是也)
山人昔與雲俱出俗駕今隨水不回(次公北山移文云/山人去兮曉猿驚)
(又云請廻俗士/駕為君謝逋客)賴我胸中有佳處一樽時對畫圖開
　　又書王晉卿畫四首
　　　山隂陳迹(次公越州山隂縣有蘭渚渚有亭焉/王羲之與羣賢於此祓禊作蘭亭記)
　　　　(序中有俯仰之間巳為陳/迹之語故云山隂陳迹)
當年不識此清真(縯李白詩右軍本/清真一洒出風塵)强把先生擬季倫
(援王羲之傳或以石崇金谷詩/序此蘭亭記羲之聞而甚喜)等是人間一陳迹聚蚊
金谷本何人(縯金谷園石崇别業也退之/云雖得一餉樂有如聚飛蚊)
　　　雪溪乘興
谿山雪月兩佳哉賔主談鋒夜轉雷猶言不見戴安道
為問適從何處來(縯王子猷甞居山隂夜色初霽月色/清朗四望浩然獨酌酒詠左思招隠)
(詩忽憶戴逵達時在剡便乘小船詣之經宿至造門不/前而反人問其故徽之曰乗興而行興盡而反何必見)
(安道邪次公元稹傳或儒衘扇/𤓰上蝇曰適從何來遽集於此)
　　　四明狂客(次公明州有四明山賀知章自號狂/客欽夫洞天福地記三十六洞天記)
　　　　(第九四明山二百八十峯洞周回一百八十/里名丹山赤水之天山有四門通日月星辰)
　　　　(之光故名曰/四明之山)
毫端偶集一微塵(縯退之詩下視禹/九州一塵集毫端)何處谿山非此身
狂客思歸便歸去更求勑賜枉天真(援賀知章仕明皇/時為祕書監當病)
(夢遊帝居遂請為道士以宅為千秋觀又求周宫湖數/頃為放生池有詔賜鐃湖一曲李白詩云勑賜鏡湖水)
(為君臺/沼榮)
　　　西塞風雨(次公西塞乃湖州/礠湖鎮道士磯也)
斜風細雨到來時我本無家何處歸仰看雲天真蒻笠
旋收江海入蓑衣(縯張志和自號𤣥真子㑹稽山隂人/唐顔魯公為湖州刺史大㑹賔客倡)
(和為漁父詞志和首唱曰西塞山邉白鷺飛桃花/流水鱖魚肥青蒻笠綠蓑衣斜風細雨不須歸)
　　題王晉卿畫後
醜石半蹲山下虎(魯直前李廣傳廣出獵見草中/石以為虎而射之中石沒矢)長松
倒卧水中龍(次公王濬造戰船伐呉時有謡/曰不畏岸上虎但畏水中龍)試君眼力
看多少數到雲峯第幾重
　　次韻子由書王晉卿畫山水一首而晉卿和二首
誤㸃故教同子敬(縯王獻之字子敬桓温嘗使其書/扇筆誤落因畫作鳥犉駮牛甚妙)雜
篇真欲擬湯休(厚江淹作雜擬三十首有擬湯休上人/詩云西北秋風至楚客思悠哉日暮碧)
(雲合佳人/殊未來)壠雲寄我山中信(縯陶𢎞景荅問山中何所/有詩山中何所有嶺上多)
(白雲祇可自怡/悅不堪持贈君)雪月追君溪上舟(援王子猷居山隂雪/霽月朗忽憶戴逵在)
(剡便夜乘小船詣/之造門不前而反)㑹看飛仙虎頭篋(縯顧愷之嘗為虎/頭將軍善畫以一)
(厨畫糊題其前寄桓𤣥皆其深所珍惜者𤣥乃發其厨/竊取畫而纖閉如舊以還之紿云未聞愷之以為妙畫)
(通靈變化而去亦猶/人之登仙了無怪色)却來顛倒拾遺裘(子美詩天呉與/紫鳯顛倒在短)
(褐/)王孫辦作𤣥真子細雨斜風不濕鷗(援張志和/號𤣥真子)
此景眼前聊妄想幾人林下是真休(縯靈徹詩相逢盡/道休官去林下何)
(曽見/一人)我今心似一潭月(厚寒山子詩吾心似/秋月碧潭清皎潔)君巳身如
萬斛舟(子來兵法曰戰船闊狹長短隨用大小皆以/米為率一人重米二石則人數率可知矣)看
畫題詩雙鶴鬢歸田送老一羊裘(子仁嚴光披一羊/裘三十年不易)明
年兼與士龍去萬頃滄波没兩鷗(次公杜詩白鷗沒/浩蕩萬里誰能馴)
　　六觀堂老人草書詩一首(堯卿圖經千頃廣化院/在杭州城中自注杭橋)
　　　(北院冇六觀堂其名取金剛經夢幻等六物也/老人僧了性精於醫善草書共父慈化大師塔)
　　　(銘師名了性餘/杭人俗姓朱氏)
物生有象象乃滋(縯左傳物生而後有象象/而後有滋滋而後有數)夢幻無根
成斯須方其夢時了非無泡影一失俯仰殊清露未晞
電已徂(次公佛書如來四句偈云一切有為法如夢幻/泡影如露亦如電應作如是觀此所謂六觀也)
(今詩自首句至此以/講六觀詩白露未晞)此滅滅盡乃真吾(次公佛書生㓕/滅巳寂滅為樂)
云如死灰實不枯(縯莊子身若槁/木心如死灰)逢場作戲三昧俱(縯/傳)
(燈錄鄧隠峯曰竿木隨身逢場作戲次/公三昧出佛書𣑽云三昧此云正受也)化身為醫忘其
軀草書非學聊自娯落筆巳喚周越奴(次公周越善草/書而不逮懷素)
(子仁先生不喜周越草書謂其嶮劣/嘗跋懷素帖云此書不佳乃似周越)蒼鼠奮髯飲松腴
剡藤玉板開雪膚(次公蒼鼠奮髯言鼠鬚筆也王羲之/寫􁐇亭記以鼠鬚筆松腴墨也剡藤)
(玉板言紙用剡溪之藤作紙其/佳者名玉板也雪膚言紙之白)遊龍天飛萬人呼(縯隨/智果)
(論書云王羲之書如/龍跳天門虎卧鳯閣)莫作羞澀羊氏姝(厚梁武帝評書/云羊欣書似婢)
(作夫人不堪位置而/舉止羞澀終不似真)
　　閻立本職貢圖(厚譚賔錄貞觀三年東蠻謝元深/入朝中書侍郎顔師古奏言昔周)
　　　(武王治致太平逺國歸款乃集其事為王㑹篇/可圖寫貽後以彰服逺之徳從之乃命尚書閻)
　　　(立本/圖之)
貞觀之徳來萬邦浩如滄海吞河江(子仁孫綽海賦抱/河合濟吞准納泗)
音容獊獰服竒尨(子仁劉禹錫竹枝詞激訐如呉聲獊/獰不可分次公左閔二年晉獻公衣)
(申生以偏衣狐突謂之/尨服罕夷曰尨竒無常)横絶嶺海逾濤瀧珍禽瑰產爭
牽扛名王解辮却蓋幢(縯唐書貞觀間蠻夷君長襲衣/冠帶刀宿衛束薄海南逾嶺皆)
(解辨/請職)粉本遺墨開明窻(次公畫斷唐明皇令呉道子徃/貌嘉陵山水回奏云臣無粉本)
(並記在心圖之一日而成養源韻語陽秋云世傳職貢/圖乃閻立本所畫按朱景元畫斷乃謂其弟立徳所作)
(立本所畫諸/國王粉本爾)我喟而作心未降魏徵封倫恨不雙(援唐/魏徵)
(勸太宗行仁義封徳􁂜以為不然及貞觀間天下大治/徳彛巳死太宗曰比徴勸我行仁義既効矣惜不令封)
(倫見/之)
　　和叔盎畫馬次韻
天驥徳力備馬外龍麟中(厚南春録吕光討西域平上/疏曰惟龜兹據三十六國之)
(中入其國城天驥龍麟/騕褭丹髦萬計盈廏)皇天不遣言兀與畫圖同駑駘
飽官粟未受一洗空(次公杜甫丹青引斯須九重/真龍出一洗萬古凡馬空)十駕
均一至(縯荀子騏驥一日千里/駑馬十駕則亦及之)何事籋雲風(援漢書天/馬歌籋浮)
(雲掩/上馳)
　　書眺說之考牧圖後
我昔在田間但知羊與牛川平牛背穏如駕百斛舟舟
行無人岸自移(縯圖覺經云雲駛/月運舟行岸移)我卧讀書牛不知(厚/唐)
(書李密乘牛挂漢書/一帙角上行且讀之)前有百尾羊聽我鞭聲如鼓鼙我
鞭不妄發(次公神仙傳方平過蔡經家繼呼麻姑至經/見麻姑指爪長心自念得以爬背為佳方平)
(巳知之怒其凡也遂呼鞭空中擊/之曰吾鞭不妄施意令悔過也)視其後者而鞭之(援/莊)
(子善養生者若牧羊/然視其後者而鞭之)澤中草木長草長病牛羊(次公先/生嘗言)
(有人見牧童驅羊於瘠地牧之人謂曰彼澤地草美何/不就牧童曰美草則見食羊何自而肥瘠地之草羊細)
(咀其味乃/得肥也)尋山跨坑谷騰趠筋骨彊烟蓑雨笠長林下
老去而今空見畫世間馬耳射東風(縯李白詩世人聞/此皆掉頭有如東)
(風射/馬耳)悔不長作多牛翁
　　書丹元子所示李太白真
天人幾何同一漚(厚楞嚴經空生大覺/中如海中一漚發)謫仙非謫乃其
游麾斥八極隘九州(厚莊子伯昏無人曰夫至人者上/窺青天下潛黄淵麾斥八極神氣)
(不變曹子建七啟曰似/若狹六合而隘九州)化為兩鳥鳴相酬一鳴一止三
千秋(縯退之詩雙島海外來飛飛到中州一鳥落城市/一鳥巢嵓幽不得相伴鳴爾來三千秋還當三千)
(秋更起/鳴相酬)開元有道為少留縻之不可矧肯求西望太白
横峨岷(次公太白鳯翔山也峨岷蜀山也李白蜀道/難云西當太白有鳥道可以横絶峨眉巔)眼
髙四海空無人大兒汾陽中令君(縯樂天李翰林集序/甞客汾州識汾陽王)
(郭子儀於行伍間為脫其刑責而奬重之及白/坐永王之事汾陽王疏請以官爵贖白上許之)小兒天
台賀季真(厚司馬子微著坐忘論李白大鵬賦序予昔/於江陵見天台司馬子微謂余有仙風道骨)
(可與神通八極之表因著大鵬遇希有鳥賦以自廣次/公禰衡云大兒孔文舉小兒楊徳祖餘子碌碌不足數)
(也縯賀知章字季真/呼李白為謫仙人)生平不識髙將軍手汚吾足乃敢
嗔(援太白嘗被召入内作宫詞於上前張兩足令髙力/士脫靴力士素貴恥之摘其詩以激貴妃後帝欲官)
(白輒為宫/中所沮)作詩一笑君應聞
　　題毛女真(厚列仙傳毛女字玉姜在華隂山中山/客獵師世世見之形體生毛自言始皇)
　　　(宫人秦亡入山食/松葉遂不饑寒)
霧鬢風鬟木葉衣(厚翼聞集載唐儀鳯中有栁毅客于/涇陽見婦人牧羊於野風鬟兩鬢自)
(言妾洞庭/龍女也)山川良是昔人非(縯丁令威歌有鳥有鳥丁/令威去家千嵗今始歸城)
(郭如故/人民非)秖應閒過商顔老獨自吹簫月下歸(援列仙傳/蕭史善吹)
(簫秦穆公以其女弄玉妻焉遂教弄玉吹/簫作鳳鳴一旦鳯來止其室遂乘之而去)
　　次韻子由書清汶老所傳秦湘二女圖(次公韓退/之詩秦地)
　　　(吹簫女湘波鼓瑟妃所/謂二女豈畫此者乎)
春風消氷失瑶玉我本無身安有觸(厚楞嚴經物不觸/知身知有觸知身)
(即觸知/觸即身)羊生得婦如得風握手一笑未為辱(次公羊生/晉羊權也)
(真誥女仙萼綠華詩云羊生摽美秀又真誥載金臺李/夫人之少子曰九華真妃降權云冥運之㑹有絲蘿之)
(纒而權多為謙辭其意不肯南岳夫人曰冥期數感蓋/亦有偶對之名不必茍循世中之弊穢而行淫濁之下)
(迹也言畢乃笑又常取權手執之曰妾豈以愆/累浮華少時之滯而虧辱於當真之定質邪)先生室
中無天遊(縯莊子室無空虚則婦姑勃/磎心無天遊則六鑿相攘)環珮何處鳴風
甌隨魔未必皆魔女但與分燈遣歸去(援維摩經魔波/旬從萬二千天)
(女維摩詰謂曰諸姊有法門名無盡燈無盡燈者譬如/一燈然百千燈冥者皆明明終不盡天女聞言巳禮維)
(摩詰足隨/魔而去)胡為寫真傳世人更要維魔一轉語(厚傳燈/錄洞山)
(云遮裏合下得一轉語有一上/座下語九十六轉不愜師意)丹元茅茨秖三間太極
老人時徃還㸃檢凡心早除拂方平袖鞭常使物(次公/物鬼)
(物也使物字/見費長房傳)
　　次韻李端叔謝送牛戬鴛鴦竹石圖(子功圖畫見/聞志道士牛)
　　　(戬河内人工畫翎毛多寫班/鳩野鵲但枳棘不甚精髙)
聞君談西戎廢食忘早晩王師本不陣(縯穀梁傅善/師者不陣)賊
壘何足剗守邉在得士此語要而簡知君論將口(厚前/漢贊)
(馮唐之/論將)似我識畫眼笑指塵壁間此是老牛戬平生師
衛玠非意常理遣(援晉書衛玠常曰人有不及可/以情恕非意相干可以理遣)訴君
定何人未用朝市顯置之勿復道(厚古詩棄/捐勿復道)世俗固多
舛歸去亦何須單車度殽􁀙(厚劉向新序洛陽西有殽/􁀙又陸士衡弔魏武文詠)
(歸途以反斾登/殽􁀙而朅來)如蟲得羽化已脫安用蠒家書空萬軸
涼曝困舒巻(厚李寔四時月令五月濕熱蠧蟲生書經/夏不舒展者必生蟲五月以後七月巳前)
(内須三度舒而巻之法要須天晴時於大屋下/風凉處不見日曝令乾乘熱氣巻生蟲彌速)念當掃
長物(縯晉書王忱訪王恭見恭所坐六尺簟忱謂其有/餘因求之輒以送焉遂坐薦上忱聞而驚恭曰吾)
(平生無/長物)閉息黙自煖此畫聊付君幽處得小展新詩勿
縱筆羣吠驚邑犬(援楚詞九章邑犬/羣吠兮吠所怪也)時來未可知妙斵
待輪扁(縯莊子輪扁之言曰斵輪徐則甘而不固疾則/苦而不入不徐不疾得之手而應之心臣不能)
(言有數存焉於其間臣不能喻臣/之子臣之子亦不能受之於臣)
　　子由新修汝州龍興寺呉畫壁(汪韻語陽秋云汝/州龍興寺呉道子)
　　　(畫兩壁一壁作維摩示疾文殊來問天女散花/一壁作太子遊四門釋迦降魔筆法竒絶子由)
　　　(曽施/百練)
丹青久衰工不藝人物尤難到今世每摹市井作公卿
畫手懸知是徒𨽻呉生巳與不傳死(厚杜詩畫手看前/輩呉生逺擅場次)
(公莊子輪扁對齊桓公曰古之人與其不可傳/者死矣然則君之所讀者古人之糟粕而巳夫)那復典
刑留近嵗(縯詩雖無老成/人尚有典刑)人間幾處變西方(次公言畫/西方變相)
(也/)畫作波濤翻海勢細觀手面分轉側妙筭毫釐得天
契始知真放本精微不比狂花生客慧(次公花不以時/開如桃李冬花)
(者謂之狂花又金石/上生花亦謂之狂花)似聞遺墨留汝海古壁蝸涎可垂
涕力捐金帛扶棟宇錯落浮雲巻新霽使君坐嘯清夢
餘(厚後漢史𢎞農/成瑨但坐嘯□)幾疊衣紋數衿袂他年弔古知有人
姓名聊寄東坡弟
　　題過所畫枯木竹石三首
老可能為竹寫真小坡今與竹傳神(次公老可言文與/可也小坡言過也)
(過字叔黨先生之子時謂小東坡杜詩此鷹寫真在左/綿又云薛公十一鶴盡寫青田真顧愷之云傳神寫照)
(正在阿/睹中)山僧自覺菩提長心境都將付卧輪(厚傳燈錄/有僧舉卧)
(輪禪師偈云卧輪有伎倆能斷百思想對境心不起菩/提日日長六祖聞之曰未也乃云慧能無伎倆不斷百)
(思想對境心數/起菩提作麽長)
散木支離得自全(縯莊子匠石見曲轅櫟樹曰此散木/也又云支離其形者猶足以養其身)
(終其天年汎支/離其徳者乎)交柯蚴蟉欲相纒(次公司馬相如賦/青龍蚴蟉於東廂)不
須更說能鳴雁(援莊子舍於故人之家故人喜命竪子/殺雁而烹之豎子請曰其一能鳴其一)
(不能鳴請奚殺/曰殺不能鳴者)要以空中得盡年(厚莊子可以全/生可以盡年)
倦看澀勒暗蠻村(厚澀勒嶺南竹名嶺表翼錄箣/竹枝上有箣南人呼為箣竹)亂棘
孤藤束瘴根惟有長身六君子依依猶得似淇園(次公/淇園)
(出竹前漢溝洫志武帝時/河决下淇圍之竹以為楗)
　　梅聖俞之客歐陽晦夫使工畫茅菴居其中一琴
　　横牀而已曹子方作詩四韻僕和之云
寂寞王子猷回船剡溪路超遥戴安道雪夕誰與度倒
披王恭􁐻(援晉王恭字孝伯甞披鶴毛裘步雪而/行孟昶窺見之歎曰此真神仙中人也)半掩
袁安户(縯錄異記大雪丈餘洛陽令身出按行見民家/皆除雪出至袁安門無有行路謂安巳死令人)
(除雪入户見安僵卧問何不出/安曰大雪人皆餓死不宜干人)應調折絃琴(援賈島詩/坐聞西牀)
(琴凍折/兩三絃)自和撚鬚句(次公談苑盧延讓詩吟/安一箇字撚斷幾莖鬚)
　　書韓幹二馬
赤髯碧眼老鮮卑迴䇿如縈獨善騎(縯晉書王濟有馬/絶難乘問王湛曰)
(叔頗好騎不湛曰亦好之因騎此馬姿/容既妙迴䇿如縈善騎者無以過之)赭白紫騮俱絶
世馬中岳湛有妍姿(援晉潘岳夏侯湛皆/美姿容人謂之連璧)
　　王進叔所藏畫跋尾五首
　　　徐熙杏花
江左風流王謝家(子仁南齊書王儉嘗謂人曰江左風/流宰相惟有謝安杜詩王謝風流逺)
(闔閭丘/墓荒)盡攜書畫到天涯却因梅雨丹青暗(次公廣南/有黄梅雨)
(最損/書畫)洗出徐熙落墨花(邦衡圖畫見聞志徐熙鍾陵人/善畫花木落筆為格雜彩副之)
(跡與色不相隠映李後主最愛重其跡/開寶末歸朝悉貢上宸廷藏之秘府)
　　　趙昌四季(堯祖圖畫見聞志趙昌字昌之廣漢/人工畫花果名推獨秀伎亦難偕)
　　　芍藥
倚竹佳人翠袖長(縯杜詩絶代有佳人幽居在空/谷天寒翠袖薄日暮倚修竹)天寒
猶著薄羅裳揚州近日紅千葉自是風流時世粧(次公/因話)
(錄崔樞夫人治家整肅容儀端麗不許羣妾作時世粧/而時世粧之狀則斜紅不暈也白樂天有詩云時世粧)
(時世粧自出/城中傳四方)
　　　躑躅
楓林翠壁楚江邉(次公宋玉九辨江水湛湛兮上有楓/阮藉詠懷詩湛湛長江水上有楓樹)
(林/)躑躅千層不忍看(次公躑躅山石榴也其花深紅蜀/人號映山紅荆楚山壁間最多退)
(之詩躑躅/紅千層)開巻便知歸客路劒南樵叟為施丹(次公趙/昌自號)
(劒南/樵客)
　　　寒菊
輕肌弱骨散幽葩真是青裙兩髻丫便有佳名配黄菊
應緣霜後苦無花
　　山茶
遊蜂掠盡粉絲黄落蘂猶收蜜露香待得春風幾枝在
年來殺菽有飛霜(次公定元年冬/十月隕霜殺菽)
　　韋偃牧馬圖(子功張彥逺名畫記韋偃工畫山僧/竒士老松異石筆力勁健風格髙舉)
神工妙技帝所收江都曹韓逝莫留(次公江都王曹霸/韓幹也三人皆畫)
(馬之妙具見於杜/詩繼則有韋偃焉)人間畫馬唯韋侯當年為誰掃驊騮
(厚杜詩韋侯别我有所適知我憐君畫無/敵試拈秃筆掃驊騮倐見麒麟出東壁)至今霜跡踏
長楸(次公曹子建詩走馬長揪間子仁/杜詩畫馬圖引霜蹄蹴踏長楸間)圉人困卧沙隴
頭(縯周禮圉師掌/教圉人養馬)沙苑茫茫蒺藜秋風騣霧鬛寒颼颼
龍種尚與駑駘遊長稭短豆豈我羞(厚晉書宣帝曰駑/馬戀棧豆必不能)
(用/也)八鑾六轡非馬謀(次公詩八鑾瑲瑲/又小戎六轡在手)古來西山與東
丘(縯西山伯夷也東丘盜跖也伯夷死名/於西山之上盜跖死利於東陵之下)
　　李伯時畫其弟亮功舊隠宅圖
樂天蚤退今安有摩詰長閒古亦無五畆自栽池上竹
(次公樂天池上篇十畆之宅五/畆之園有水一池有竹千竿)十年空看輞川圖(厚王/維字)
(摩詰隠居輞川自畫為圖有華子岡/欹湖竹里館栁浪茱萸沜辛夷塢)近聞陶令開三徑
(縯蔣詡開三徑與其友羊仲求仲/遊又陶淵明歸去來云三徑就荒)應許楊雄寄一區(援/前)
(漢楊雄處岷山之陽曰/郫有田一㕓有宅一區)晩嵗與君同活計如雲鵝鴨散
平湖(子仁杜詩房相西亭鵝/一羣眠沙泛浦白於雲)
　　畫車二首
何人畫此隻輪車(次公公羊傳晉人敗秦師/於殽匹馬隻輪無反者)便是當年
欹器圖(縯家語孔子觀於魯桓公之廟有欹器焉問守/廟者此何器對曰此蓋宥坐之器孔子曰吾聞)
(宥坐之器虚則欹中則正/滿則覆明君以為至誡)上易下難須審細左提右挈
免疎虞(厚西漢張耳傳厮養卒之說燕曰以一趙/尚易燕況以兩賢王左提右挈滅燕易矣)
九衢歌舞頌王明誰惻寒泉獨自清(次公易井卦九三/井渫不食為我心)
(惻可用汲王/明並受其福)賴有千車能散福化為膏雨滿重城
　　宋復古畫瀟湘晩景圖三首
西征憶南國堂上畫瀟湘照眼雲山出浮空野水長舊
遊心自省信手筆都忘會有衡陽客來看意渺茫
落落君懷抱山川自屈蟠經營初有適揮灑不應難江
市人家少烟村古木攢知君有幽意細細為尋看
咫尺殊非少隂晴自不齊徑蟠趨後崦水會赴前溪自
說非人意曽經入馬蹄他年遊宦處應話劒山西
　　題黄筌畫翎毛花蝶二首
短翎長喙苦喧卑曳練雙翔亦自竒賴有黄鸝鬬嬛好
獨依蘚石立多時
綠隂青子巳愁人忍見東風燕麥新惆悵劉郎今白首
時來看巻覔餘春(縯劉禹錫自連州召入重遊𤣥都觀/無復桃花唯免葵燕麥動摇春風耳)
　　申王畫馬圖
天寳諸王愛名馬千金爭致華軒下當時不獨玉花驄
飛電流雲絶瀟灑(縯杜甫丹青引先帝天馬玉花驄畫/工如山貌不同唐貞觀中骨幹貢良)
(馬一名發電赤一名飛霞驃/一名流雲駟一名奔虹赤)兩坊歧薛寧與申(縯歧薛/寧申四)
(王皆明/皇諸弟)馮凌内廏多清新肉鬉汗血盡龍種(縯杜詩肉/鬉碨礧連)
(錢動大宛天馬汗/如血其先天馬也)紫袍玉帶真天人驪山射獵包原隰
御前急詔穿圍入揚鞭一蹙破霜蹄萬騎如風不能及
雁飛兔走驚絃開翠華按轡從天回五家錦繡遍山谷
百里舄珥遺纎埃(縯𤣥宗每年幸驪山華清宫楊貴妃/姊妹五家扈從家為一隊著一色衣)
(五家合隊照映如百花爛發遺鈿/墜舄瑟瑟珠翠粲爛芳馥於路)青騾蜀棧兩超忽(縯/元)
(稹望雲騅歌明皇當時無/此馬不免騎騾來入蜀)髙準濃蛾散荆棘苜蓿連天
鳥自飛五陵佳氣春蕭瑟(縯宛馬嗜苜蓿漢武使永龍/種於離宫館杜詩王孫善保)
(千金軀五陵/佳氣無時無)
　　次韻魯直書伯時所畫王摩詰
前身陶彭澤後身韋蘇州欲覔王右丞還向五字求(縯/陶)
(淵明韋應物王/維皆善五字詩)詩人與畫手蘭菊方春秋又恐兩皆是
分身來入流(縯古語春蘭秋菊各一時之秀金剛/經須陀洹名為入流而寔無所入)
　　予作破琴詩求得宋復古畫邢和璞於栁仲逺仲
　　逺以此本托王晉卿臨寫為巨軸名為邢房悟前
　　生圖作小詩題其上
此身何物不堪為逆旅浮雲自不知(縯莊子吾生特逆/旅耳維摩詰言是)
(身如浮雲/須臾變滅)偶見一張閒故紙便疑身是永禪師
　　記所見開元寺呉道子畫佛滅度以荅子由(僧祖/可名)
　　　(畫記呉道𤣥陽翟人工畫初名道子𤣥/宗改名道𤣥下筆有神官至寧王友)
西方真人誰所見衣被七寳從雙狻(厚狻猊/獅子也)當時修道
頗辛苦栢生兩肘烏巢肩(厚傳燈錄佛於雪山入定有/野鵲於佛頂置巢時去時來)
初如濛濛隠山玉漸如濯濯出水蓮道成一旦就空滅
奔會四海悲人天翔禽哀響動林谷獸鬼躑躅淚迸泉
(次公杜詩涙/下如迸泉)龎眉深目彼誰子遶林彈指性自圓隠如
寒月墮清晝空有孤光留故躔(次公月墮清晝以譬佛/之㓕度光留故躔以譬)
(佛之雖寂㓕而猶在蓋/月之晝隠非亡故也)春遊古寺拂塵壁遺像久此霾
香烟畫師不復寫名姓皆云道子口所傳從横固巳蔑
孫鄧(縯孫知㣲鄧隠也元肅圖畫見聞志孫知㣲字太/古通義彭山人毎畫聖像必先齋戒疏瀹方始援)
(筆/)有如巨鰐吞小鮮(玉父物類相感志南海有鰐魚其/狀若鼉有四足見人影則飛躍上)
(人長六七尺有齒如劒呉/老子曰冶大國若烹小鮮)來詩所誇孰與此安得攜掛
其旁觀(堯卿子由詩云吾兄子瞻苦好異敗繒破紙/收明鮮自從西行上得此試與記錄一代觀)
　　和流杯石上草書小詩
蜂腰鶴膝嘲希逸(厚南史齊陸厥傳永明時盛為文章/呉興沈約陳羣謝朓琅邪王融以氣)
(類相推轂汝南周顒善識聲韻約等文皆用四聲制韻/有平頭上尾蜂腰鶴膝五字之中音韻悉異兩句之内)
(角徵不同世呼為永明體縯謝莊字希逸王𤣥謨問/何者為雙聲疊韻荅曰𤣥瓠為雙聲磝碻為疊韻)春
蚓秋蛇病子雲醉裏自書醒自笑如今二絶更逢君
　　畫魚歌(湖州道/中作)
天寒水落魚在泥短鉤畫水如耕犂渚蒲拔折藻荇亂
(次公杜詩渚蒲/芽白水荇青)此意豈復遺鰍鯢(次公鯢有二有鯨鯢/之鯢有魚子之鯢今)
(此言魚/子也)偶然信手皆虛擊本不辭勞幾萬一一魚中刃
百魚驚蝦蟹奔忙誤跳擲漁人養魚如養雛揷竿貫笠
驚鵜鶘豈知白挺閙如雨攪水覔魚嗟巳疎
　　題王逸少帖
顛張醉素兩秃翁(次公顛張張旭也當時號為張顛醉/素僧懷素也頗好飲酒兩秃翁一言)
(其首無髪一言其為僧而祝髪故併以秃翁言之前漢/竇嬰與田蚡有隙石建為上分别兩人蚡巳罷朝出止)
(車門召御史大夫韓安國載怒曰/與長孺共一秃翁何為首鼠兩端)追逐世好稱書工何
曽夢見王與鍾(縯王義之/鍾繇也)妄自粉飾欺盲聾有如市倡
抺青紅妖歌嫚舞眩兒童(子仁退之詩妖/歌嫚舞爛不收)謝家夫人淡
丰容蕭然自有林下風(縯謝家夫人謝道韞也為王凝/之妻有濟尼者曰王夫人神清)
(散朗故有/林下風氣)天門蕩蕩驚跳龍(縯梁武帝評書謂王右軍/書字勢雄强如龍跳天門)
(虎卧鳯閣次公前漢禮/樂志天門開佚蕩蕩)出林飛鳥一掃空(次公張旭草/書如驚蛇入)
(草飛鳥/出林)為君草書續其終待我他日不怱怱(援衛恒傳/𢎞農張伯)
(英善草書每下筆必為/楷則云怱怱未□草書)
　　書林逋詩後(子仁逋字君復杭州錢塘/人仁宗賜謚和靖先生)
呉儂生長湖山曲(次公呉儂呉語也/自稱及彼皆曰儂)呼吸湖光飲山綠
不論世外隠君子傭奴販婦皆氷玉先生可是絶俗人
神清骨冷無由俗我不識君曽夢見瞳子瞭然光可燭
遺篇妙字處處有步遶西湖看不足詩如東野不言寒
(縯孟郊字東野先生祭栁/子玉文甞云郊寒島瘦)書似西臺差少肉(厚宋朝西/臺御史李)
(建中善/真行字)平生髙節巳難繼將死微言猶可錄自言不作
封禪書更肯悲吟白頭曲(逋臨終詩茂陵異日求遺章/猶喜初無封禪書縯漢書司)
(馬相如既病免家居茂陵天子曰相如病甚可徃悉取/其書所忠徃而相如巳死問妻妻對曰長卿未死時為)
(一巻書曰有使者來求書奏之其言封禪又相如將/聘茂陵女為妾卓文君作白頭吟以自絶相如乃止)我
笑呉人不好事好作祠堂傍脩竹不然配食水仙王(援/杭)
(州西湖有/水仙王祠)一盞寒泉薦秋菊
　　戲詠子舟畫兩鸜鵒
風晴日暖摇雙竹竹間對語雙鸜鵒鸜鵒之肉不可食
人生不才果為福子舟之筆利如錐千變萬化皆天機
未知筆下鸜鵒語何似夢中蝴蝶飛
　　憩寂圖
東坡雖是湖州派竹石風流各一時前世畫師今姓李
不妨還作輞川詩
　　觀子玉郎中草聖
栁侯運筆如電閃子雲寒悴羊欣儉百斛明珠便可扛
此書非我誰能雙
　　題李元景畫
聞說神仙郭恕先醉中狂筆勢瀾翻百年寥落何人在
只有華亭李景元
　　題盧鴻學士堂圖
昔為太室花盧岩在東麓直上登封壇一夜蠒生足徑
歸不復徃巒壑空在目安知有千老舒巻不盈掬一處
一盧生裘褐䕃喬木方為世外人行止何煩錄百年入
篋笥犬馬同一束嗟予縛世累歸來有茅屋江干百畆
田清泉映脩竹尚欲逃世名豈須上圖軸
　　惠崇蘆鴈
惠崇烟雨蘆鴈坐我瀟湘洞庭欲買扁舟歸去故人云
是丹青
　　余歸自道場何山遇大風因憩耘老溪亭命官奴
　　秉燭捧硯寫風竹一枝題詩云
更將掀舞勢把燭畫風篠美人為破顔憐此腰肢裊
　　昭陵六馬唐文皇戰馬也琢石象之立昭陵前客
　　有持此石本示予為賦之
天將剗隋亂帝遣六龍來森然風雲姿颯爽毛骨開飈
馳不及視山川儼莫回長鳴視八表擾擾萬駑駘秦王
龍鳯姿魯鳥不足摧腰間大白羽中物如風雷區區數
豎子摶取若提孩手持掃天帚六合如塵埃艱難濟大
業一一非常才維時六驥足績與英衛陪功成鏘八鸞
玉輅行天街荒涼昭陵闕古石埋蒼苔
　　次韻水官詩
　凈因大覺璉師以閻立本畫水官遺編禮公公既報
　之以詩謂某汝亦作某頓首再拜次韻仍錄二詩為
　一巻以獻之(水官騎蒼龍龍行欲上天手攀時且狂/浩若乘風船不知幾何長足尾猶在淵)
　(下有二從臣左右乘魚黿矍鑠相頸視風舉衣袂翻/女子侍君側白頰垂雙鬟手執雉尾扇容如未開蓮)
　(從者八九人非鬼非戎蠻出水未成列先登揚旗旜/長刀擁旁牌白羽注强拳雖服甲與裳狀貌猶鯨鱣)
　(水獸不得從仰面以手扳空虚走雷霆雨雹晦九川/風師黒虎囊面目昏塵烟翼從三神人萬里朝天闗)
　(我從大覺師得此詭怪編畫者古閻子于今三百年/見者誰不愛予者誠已難在我猶在子此理寧非禪)
　(報之以好詞/何必畫在前)
髙人豈學畫用筆乃其天譬如善游人一一能操船閻
子本縫掖疇昔慕雲淵丹青偶為戲染指初嘗黿愛之
不自巳筆勢如風翻傳聞貞觀中左衽解椎鬟南夷羞
白雉佛國貢青蓮詔令擬王會别殿寫戎蠻熊冠金絡
額豹袖擁旛旜傳入應門内俯伏脫劍拳天姿儼龍鳯
雜沓朝鵬鱣神功與絶跡後世兩莫扳自從李氏亡羣
盜竊山川長安三日火至寳隨飛烟尚有脫身者漂流
出東闗三官豈容獨得此今巳編吁嗟至神物會合當
有年京城諸權貴欲取百計難贈以玉如意豈能動髙
禪信應一篇詩皎若畫在前
　　題李伯時淵明東籬圖
彼哉嵇阮曹終以明自膏靖節固昭曠歸來侣蓬蒿新
霜著疎栁大風起江濤東籬理黄華意不在芳醪白衣
挈壺至徑醉還遊遨悠然見南山意與秋氣髙
　　題懷素草帖
人人送酒不須沽終日松間掛一壺草聖無成狂飲發
真堪畫作醉僧圖
　
　
　
　
　
　
　
　
　東坡詩集註巻二十七
欽定四庫全書
　東坡詩集註巻二十八
　　　　　　　　　　　　宋　王十朋　撰
　題詠
　　中隠堂詩
　岐山宰王君紳其祖故蜀人也避亂來長安而遂家
　焉其居第園圃有名長安城中號中隠堂者是也予
　之長安王君以書戒其子弟邀予遊且乞詩甚勤因
　為作此五篇(商老前地理志京兆尹縣十二其一曰/長安髙帝五年置惠帝初城六年成)
去蜀初逃難遊秦遂不歸園荒喬木老堂在昔人非(子/仁)
(丁令威云城郭雖故人民非/古詩云山川長是昔人非)鑿石清泉激開門野鶴飛
退居吾乆念長恐此心違(次公此篇以言王君之/祖自蜀而來長安也)
徑轉如脩蟒坡垂似伏鼇樹從何代有人與此堂髙好
古嗟生晩(縯韓石皷詩嗟/予好古生苦晩)偷閒厭乆勞王孫早歸隠塵
土汙君袍(次公此篇以招王公之歸也劉安招隠士云/王孫遊兮不歸又陸機詩京洛多風塵素衣)
(化為/□)
二月驚梅晩幽香此地無(堯卿此一句叙堂前景也葢/長安梅花最少而開又晩故)
(有是句韓退之詩二月初驚見草芽盖氣候梢晩/故凡開者皆晚不獨梅耳杜詩丹橘黄柑此地無)依依
慰逺客皎皎似吳姝不恨故園隔空嗟芳嵗徂春深桃
杏亂笑汝益羈孤(次公此篇専詠梅花也落句汝者梅/花也杜甫决明花云涼風蕭蕭吹汝)
(急堯卿此託興也此地絶少而又開晚堂前乃有一株/正當桃杏亂時則梅之羈孤可知矣盖以桃杏喻小人)
(梅喻君子顔延之見其子峻立宅謂曰善為之母令笑/汝拙謝希逸賦云羈孤近進羈孤者清㓗孤介不羣之)
(貎/)
翠石如鸚鵡何年别海壖(次公此篇/専詠石也)來隨南使逺載壓
渭舟偏巳伴喬松老那知故國遷(次公意者此石乃漢/唐故苑中物所以云)
(且/)金人解辭漢汝獨不澘然(縯李賀有金銅仙人辭漢/歌其序云宫官旣坼盤仙)
(人臨載乃澘然泣下盖漢武二金銅/仙人棒盤承露魏明八年取歸洛也)
都城更幾姓(次公西都賦曰三成帝畿注曰周秦漢也/周之姓姬秦之姓嬴前漢都之姓劉前秦)
(據之姓符後秦又據之姓姚/唐都之姓李是為更㡬姓矣)到處有殘碑古隧埋蝌蚪
崩崖露伏龜(信民夏英公竦古文四聲韻序曰科斗書/古文也所謂蒼頡本一形多頭麄尾細膓)
(壯團圓似水蟲之蝌蚪也次公此篇專賦碑也科斗古/篆字之一種退之有科斗書記伏龜所以載啤也堯卿)
(隋志五品以上/立碑螭首之趺)安排壯亭榭收拾費金貲岣嶁何須到
韓公浪自悲(縯退之詩岣嶁山尖神禹碑字青石赤形/摹竒科斗拳身塟□披鸞飄鳳泊挐虎螭)
(事嚴跡祕古莫窺道人獨上偶見之我來咨嗟/涕漣而千搜萬索何處有森森綠樹猿猱悲)
　　南溪之南竹林中新構一茆堂予以其所處最為
　　深䆳故名之避世堂
猶恨溪堂淺更穿脩竹林髙人不畏虎避世已無心(師/晉)
(史郭文少愛山水游名山歴華隂之崖大辟山中窮谷/無人之地倚木於柱苫覆於其上而居焉無辟鄣時猛)
(獸為暴入屋害人而文/獨宿十餘年卒無患害)隠几頽如病忘言兀自瘖(次公/莊子)
(南郭子綦隠几而坐嗒焉似䘮其/耦又仲尼見温伯雪子而不言)茆茨追上古(夏笠澤/叢書苔)
(賦云茅茨上古杌於南朝祖可/史記李斯言堯舜茅茨不剪)冠葢謝當今曉夢猿呼
覺秋懷鳥伴吟暫來聊解帶屢去欲㩗衾湖上行人絶
堦前暮雪深應逢緑毛叟扣戸夜抽簪(援皮日休詩劉/根昔成道兹塢)
(四百年􁀙􁀙被其體號為緑毛仙次公唐太中年有禪/師居南岳忽見一物緑毛覆體人行而前師曰爾何時)
(至此其物曰爾知晉宋乎/爾知姚泓乎我前泓也)
　　石蒼舒醉墨堂(子仁蒼舒京兆人字才美善行草/人謂得草聖三昧官為承事郎通)
　　　(判保安庫嘗為丞相汲郡/吕公㣲仲所薦不逹而卒)
人生識字憂患始(次公杜詩子雲/識字終投閣)姓名粗記可以休(縯/項)
(籍學書不成其季父梁怒之藉曰書足/以記姓名而已不足學請學萬人敵)何用草書誇神
速(厚杜詩醉歌行總角草書/又神速世上兒子徒紛紛)開巻戃怳令人愁(次公張/衡賦神)
(戃怳以/疑愁)我嘗好之每自笑君有此病何能瘳自言其中
有至樂適意無異逍遙遊近者作堂名醉墨如飲美酒
銷百憂乃知栁子語不妄病嗜土炭如珍羞(縯栁子厚/荅崔黯書)
(云凡人好辭工書皆病癖也吾嘗見病心腹人有㗖/土炭嗜酸鹹者不得則大戚觀吾子之意亦戚矣)君
於此藝亦云至堆墻敗筆如山丘(厚唐長沙僧懐素好/草書棄筆堆積埋於)
(山下號/曰筆塚)興來一揮百紙盡駿馬倐忽踏九州我書意造
本無法(師曹景宗為人自恃髙勝書/字不解不以問人皆以意造)㸃畫信手煩推求
胡為議論獨見假隻字片紙皆藏收不減鍾張君自足
(縯王右軍云吾真書過鍾而草故不減張僕以為/真不如鍾草不及張見法帖懷素書鍾繇張芝也)下方
羅趙我亦優(援羅叔景趙元嗣與張伯英並時見稱於/西州而矜巧自與衆頗惑之故伯英自稱)
(上比崔杜不足/下方羅趙有餘)不須臨池更苦學完取絹素克衾裯(援/張)
(伯英臨池學書池水盡黒/家之衣帛必書而後練之)
　　次韻子由緑筠堂(任熈寧元/年戊申作)
愛竹能延客求詩剰挂墻風梢千纛亂(堯卿宋子京詩/概竹森烟纛)
月影萬夫長(縯杜牧晩晴賦竹林外裹兮十/萬丈夫甲刃樅樅宻陣而環侍)谷鳥驚棊響山
蜂識酒香只應陶靖節會聽北牕涼
　　傅堯俞濟源草堂(堯卿堯俞字欽之孟/州濟源縣有别業)
微官共有田園興(縯陶淵明歸去來/田園將蕪胡不歸)老罷方尋隠退廬栽種
成隂十年事(縯史記十年之/計樹之以木)倉皇求買萬金無先生卜築臨
清濟(邦衝按洞天福地記濟瀆源出/王屋山名沉水係清源王所理)喬木如今似畫圖鄰里
亦知偏愛竹春來相與䕶龍雛(縯後漢方技傳費長房以青/竹杖投葛陂中化為龍厚盧)
(仝詩萬籜抱龍兒孝祥襄沔記辛仲宣多植竹截竹為甖/人問其故仲宣曰我性愛竹好酒欲令此二物相並耳)
　　越州張中舍夀樂堂
青山偃蹇如髙人常時不肯入官府(子仁後漢逸民傳/龎公居峴山之南)
(未嘗入/城府)髙人自與山有素不待招邀滿庭戸卧龍蟠屈
半東州萬室鱗鱗枕其股背之不見與無同狐裘反衣
無乃魯(縯揚子薦匡衡於史髙曰富貴在身而/列士不譽是有狐白之裘而反衣之也)張君眼
力覷天奥(次公退之詩/文字覷天巧)能遣荆榛化堂宇持頤宴坐不
出門(次公莊子漁父左/手據膝右手持頤)收攬竒秀得十五(子仁唐史/拔十得五)才
多事少厭閒寂卧看雲烟變風雨笋如玉筯椹如簪强
飲且為山作主不憂兒輩知此樂(縯謝安嘗謂王羲之/曰中年以來傷於哀)
(樂與親友别輒作數日惡羲之曰年在桑榆自然/至此正賴絲竹陶寫常恐兒輩覺損其歡樂之趣)但恐
造物怪多取春濃睡足午牕眀想見新茶如潑乳
　　刁同年草堂
不用長竿矯繡衣(縯阮咸與叔父籍居道南諸阮居道/北北阮富而南阮貧七月七日北阮)
(盛曬衣服皆錦繡燦目咸以竿挂大犢鼻/於庭人或怪之答曰未能免俗聊復爾耳)南園北第兩
參差青山有約長當戸流水無情自入池嵗乆酴醿渾
欲合春來楊栁不勝垂(次公杜詩白頭搔/更短渾欲不勝簪)主人不用怱
怱去正是紅梅着子時
　　蘇州姚氏三瑞堂(姚氏世以孝稱任熙寧六/年癸丑先生在杭州作)
君不見董邵南隠居行義孝且慈天公亦恐無人知故
令雞狗相哺兒又令韓老為作詩(縯董召南壽州安豐/人家有乳狗出而求)
(食雞為拾蟲蟻以哺其兒兒不食焉則以翼覆之韓愈/嗟哉董生行云壽州屬縣有安豐唐貞元年時縣人董)
(生召南隠居行義於其中又曰嗟哉董生孝且慈人不/識惟有天翁知生祥下瑞無時期家有乳狗出求食雞)
(來哺其兒咮啄庭中拾蟲蟻哺之/不食鳴聲悲今事見退之文集)爾來三百年名與淮
水東南馳此人世不乏此事亦時有楓橋三瑞皆目見
(安國吳郡圖經云楓/橋在吳縣西九里)天意宛在虞鰥後(厚有鰥在下曰/虞舜葢姚氏所)
(自/出)惟有此詩非昔人君更徃求無價手
　　張安道樂全堂(次公莊子樂/全之謂得志)
列子馭風殊不惡猶被莊生譏數數(縯莊子逍遥篇曰/列子馭風而行泠)
(然善也旬有五日而後返/彼於致福者未數數然也)步兵飲酒中散琴(厚晉阮籍/傳籍本有)
(濟世之心屬魏晉之際天下多故名士少有全者由是/不與世事遂酣飲為常聞步兵厨人善釀有貯酒三百)
(斛乃求為步兵校尉援嵇康傳康為中散大/夫彈琴詠詩自足於懐著琴賦見於文選)於此得全
非至樂樂全居士全於天(次公莊子聖/人全於天)維摩丈室空翛
然(縯維摩經言舍利佛來見其室中無有牀坐維摩見/神通力須彌燈王遣三萬二千師子座來入維摩丈)
(室/)平生痛飲今不飲無琴不獨琴無絃(厚陶潜蓄素琴/一張徽絃不具)
(每撫而和之曰但識/琴中趣何勞絃上聲)我公天與英雄表龍章鳳姿照魚
鳥(援嵇康土木形骸不自藻/飾龍章鳳姿天質自然)但令端委坐廟堂(次公晉/謝鯤曰)
(端委廟堂使百寮任職則臣不/如庾亮一丘一壑自謂過之)北狄西戎談笑了如今
老去苦思歸小字親書寄我詩試問樂全全底事無全
何處更求虧
　　張寺丞益齋
張子作齋舎而以益為名吾聞之夫子求益非速成(縯/子)
(曰非求益者也/欲速成者也)譬如逺遊客日夜事征行今年適燕薊
明年走蠻荆東觀盡滄海西渉渭與涇歸來閉戸坐八
方在軒庭又如學醫人識病由飽更風雨晦明淫(厚左/傳天)
(有六氣淫生六疾隂淫寒疾陽淫熱疾風/淫肺疾雨淫腹疾晦淫惑疾明淫心疾)跛蹩瘖聾肓
虛實在其脉静躁在其情榮枯在其色夀夭在其形茍
能閲千人望見知死生為學務日益此言當自程為道
貴日損此理在旣盈(次公老子為學/日益為道日損)願君書此詩以為
益齋銘
　　杜介熈熈堂(堯卿介/字幾先)
﨑嶇世路最先囘窈窕華堂手自開咄咄何曾書怪事
(縯殷浩雖被放黜口無怨言但終/日書空作咄咄怪事四字而已)熈熈長覺似春臺(厚/老)
(子衆人熈熈如享/太牢如登春臺)白砂碧玉味方永(援韓湘詩琴彈碧/玉調爐養白硃砂)
(師神仙殷七七詩琴彈/碧玉調藥煉白硃砂)黄紙紅旗心巳灰(縯樂天詩紅/旗破賊非吾)
(事黄紙除/書無我名)遙想閉門投轄飲(厚前漢陳遵嗜酒毎大飲/賔客滿堂閉門取客車轄)
(投井中雖有/急終不得去)鵾絃鐵撥響如雷(援唐賀懷智以鵾雞筋/作琵琶絃用鐵撥彈乂)
(唐僧善本下/撥一聲如雷)
　　雪齋(杭僧法言作/雪山於齋中)
君不見峩嵋山西雪千里(次公宋玉招魂云層/氷峩峩飛雪千里)北望成
都如井底(縯唐史李徳裕曰維州南界江陽岷山連嶺/而西不知其極北望隴山積雪如玉東望成)
(都若在/井底)春風百日吹不消五月行人如凍蟻紛紛市人
爭奪中誰信言公似賛公(次公唐大雲寺主謫在秦州/老杜為之往還所謂與子成)
(二老來往亦風流者此也又/云賛公釋老學佛以治性)人間熱惱無處洗(倬華嚴/經云以)
(白旃檀塗身能除一切熱惱又樂/天詩旣無白旃檀何以除熱惱)故向西齋作雪峯我
夢扁舟適吳越長廊静院燈如月開門不見人與牛(次/公)
(此即禪頌所謂倐忽/人牛俱不見者也)惟見空庭滿山雪(言師有詩見寄/云林下閑看水)
(牯/牛)
　　王鞏清虛堂(次公晉阮膽字千里清虚寡欲自得/於懷定國名堂盖取於此非止言景)
　　　(物之清/虛也)
清虛堂裏王居士閉眼觀心如止水(厚莊子莫鑑於流/水師傳燈録法般)
(禪師居牛頭山唐貞觀中四祖入山見師/端坐自若祖問曰在此作什麽師曰觀心)水中照見萬
象空敢問堂前誰隠几(縯莊子南郭子綦隠几而坐顔/成子游侍於前曰何居乎形固)
(可使如槁木心固可使如死灰乎子/綦曰今之隠几者非昔之隠几者也)吳興太守老且病
堆案滿前長渴睡(次公杜詩簿書/堆案來相仍)願君勿笑反自觀夢
幻去來殊未巳長疑安石恐不免(縯謝安妻劉惔妹見/家門富貴而安獨静)
(退乃謂曰丈夫不如此/耶安掩鼻曰恐不免耳)未信犀首終無事(厚史記陳軫/謂犀首曰公)
(何好飲也曰無事也/曰吾令公厭事可乎)勿將一念住清虛居士與我盖同
耳
　　趙閲道髙齋(縯冷齋夜話云趙閲道休官歸老三/衢作髙齋而居之與鍾山佛慧禪師)
　　　(為方/外交)
見公奔走謂公勞聞公引退云公髙(堯卿趙湷獻公年/未七十告老于朝)
(不許請之不巳元豐二年二月加太子少保致仕年七/十二矣退居于衢有溪石松竹之勝東南髙士多從之)
(後朝廷有事郊廟冄起公侍祠不至其子㞦通判温州/從公游天台鴈蕩吳越間榮之㞦代還朝見上顧問公)
(甚厚以㞦提舉浙東西常平以便其養㞦復侍公游杭/始公自杭致仕杭人留公不得行公曰六年當復來至)
(是迺六嵗矣杭人得公/如見父母以疾終衢)公心底處有髙下夢幻去來隨
所遭不知髙齋竟何義此名之設縁吾曹公年四十巳
得道俗縁未盡餘伊皋(次公伊則伊尹皋則皋陶言尚/餘經濟之具耳倬圓澤謂李生)
(曰俗縁未盡/慎勿相近)功名富貴俱逆旅黄金知繫何人袍超然
巳了一大事(次公一大事即禪家/所謂了生死之説)掛冠而去真秋毫(厚/南)
(史陶𢎞景永明十年脱冠/服掛神武門上表辭禄)坐看猿猱落罟網兩手未肯
置所操乃知賢逹與愚陋豈直相去九牛毛(縯或問華/譚曰諺言)
(人之相去如九牛毛寧有此理乎譚對曰昔者許由巢/父讓天子之貴市道小人爭半錢之利此之相去何啻)
(九牛/毛耳)長松百尺不自覺企而羡者蓬與蒿(次公韓詩自/慙青蒿倚長)
(松/)我欲贏糧往問道(次公莊子南榮趎之/見老聃贏糧七日)未應舉臂辭
盧敖(厚淮南子盧敖逰乎北海遇一若士敖自謂觀乎/六合之外若士舉臂而竦身遂入雲中敖嘆曰猶)
(黄鵠之與壤/蟲不亦悲哉)
　　陶子駿佚老堂二首
文舉與元禮尚得稱舊世(縯後漢孔融字文舉年十嵗/随父詣京師時河南尹李􁊅)
(以簡重自居不妄接士賔勑外自非當世名人及與通/家皆不得白融欲觀其人故造膺門語門者曰我是李)
(君通家子弟門者言之膺請融問曰髙明祖父嘗與僕/有舊乎曰然先君孔子與君先人李老君同徳比義而)
(相師友則融與君累世/通家衆座莫不歎息)淵明吾所師夫子乃其後掛冠
不待年亦豈為五斗(任陶潜為彭澤令郡遣督郵至吏/白應束帶見之潜歎曰柰何吾不)
(能為五斗米折腰事鄉里/小兒即日解印賦歸去)我歌歸來引(余増損淵明歸/去來以就聲律)
(謂之歸/來引)千載信尚友相逄黄巻中(援狄仁傑曰黄巻中/方與聖賢相對無巳)
(顔氏家訓曰黄巻五經赤軸三史鎮叔遯齋閒覽曰古/人寫書皆用黄紙以藥染之所以辟蠧也故謂之黄巻)
何似一杯酒(師晉張翰曰使我有身/後名不如生前一杯酒)君醉我且歸眀朝
許來否(縯陶淵明語客云我/醉欲眠卿且去矣)
我從廬山來目送孤飛雲路逄陸道士知是千嵗人試
問當時友虎溪巳埃塵(任陸道士名修静與僧慧逺陶/淵明友善慧逺送客不過虎溪)
(而送修静/常過焉)似聞佚老堂知是幾世孫能為五字詩仍戴
漉酒巾(厚陶潜郡將候之值其酒熟/取頭上葛巾漉酒還復戴之)人呼小靖節自號
葛天民(援淵明五栁先生傳葛天氏之民歟無懐氏/之民歟師杜甫詩上古葛天氏不貽黄屋憂)
　　登州孫氏松堂
萬松誰種巳摐摐半嶺蒼髯映此邦露重珠纓䝉翠盖
風來石齒碎寒江(堯卿孟郊聯句/云簷㵼碎江喧)浮空兩竹横南閣倒
景扶桑射北牕(次公倒景扶桑言曰也梁元帝纂要云/景在上曰反景在下曰倒景又司馬相)
(如大人賦貫列缺之倒景兮渉豐隆之滂濞張宴注曰/倒景氣去地四千里其景皆倒在下也淮南子曰出於)
(腸谷入於湯池拂/於扶桑是謂晨明)坐待夕烽傳海嶠(次公夕烽邉郡有/之平安火也登州)
(雖傍海而/扼髙麗)重城歸去踏逄逄(次公逢音龎鼓聲也劉禹/錫詩雞人一唱鼓蓬蓬亦)
(其類也堯卿退之詩云中虛得暴下避/冷臥北牕不踏曉皷朝安眠聽逢逢)
　　張競辰永康所居萬巻堂(張熈/明也)
君家四壁如相如(縯司馬相如家/貧徒四壁立)巻藏天祿吞石渠(次/公)
(天禄石渠皆漢閣/名乃藏書處也)豈惟鄴侯三萬軸(厚韓詩鄴侯家多/書挿架三萬軸)
家有世南行祕書(援國朝雜事唐太宗出幸有司請載/書以從帝曰不須虞世南在此行祕)
(書/也)兒童拍手笑何事(次公李白詩襄陽小兒齊拍手攔/街争唱白銅鞮路人借問笑何事)
(笑殺山翁/醉似泥)笑人空腹談經義未許中郎得異書(縯蔡邕/入吳得)
(王充論衡以為談助及還許人稱/其才進曰不見異人當得異書)且與揚雄説竒字(援/揚)
(雄傳劉棻常/從問竒字)清江縈出碧玉環(次公劉禹錫詩竹含天/籟清商葯水遶亭臺碧)
(玉/環)下有老龍千古閒知君好事家有酒化為老人夜叩
闗留侯之孫書滿腹玉圅寳方何用讀(次公酉陽雜爼/開元六年祈雨)
(西域僧請為壇於昆明池側凢七日水縮數尺其龍化/老人求救於孫思邈思邈謂曰我知昆明龍宫有仙方)
(三千首若能示予予將救汝老人曰此方上帝不許妄/傳今急矣固無所恡有頃捧方至思邈曰爾但還無慮)
(自是池水數日溢岸或曰張氏實/有逢龍化老人之事亦借此用之)濠梁空復五車多(次/公)
(惠子多方其書五車又/惠子嘗遊於濠梁之上)圯上從來一編足(縯西漢張良/傳良嘗遊圯)
(上見一老父出一編書授/之曰讀是則為王者師)
　　劉壯輿長官是是堂
閒燕言仁義(任班固云士相與/言仁義於間燕)是非安可無非非義之
屬是是仁之徒非非近乎訕是是近乎諛(次公是是近/乎謟非非近)
(乎訕不幸而過寧訕無謟此歐陽永叔非/非堂記也先生用其説起意以為此詩)當為感麟翁
善惡分錙銖抑為阮嗣宗臧否兩含糊劉君有家學三
世道益孤陳古以刺今紬史行天誅(次公紬音去聲前/漢司馬遷為太史)
(令紬史記石/室金匱之書)皎皎大明鏡百陋逄一姝鶚立時四顧何
由擾羣狐作堂名是是自説行坦途孜孜善稱人不善
自逺徂(任左傳羊舌職曰禹/稱善人不善人逺)願君置座右(援後漢崔瑗/有座右銘)
此語禹所謨
　　夷陵縣歐陽永叔至喜堂
西陵有小邑自古控荆吳形勢今無用英䧺乆巳無誰
知有文伯逺謫自王都人去年年改堂傾嵗嵗扶追思
猶咎吕感歎亦憐朱(時朱太守為/公築此堂)舊種孤楠老新霜一
橘枯清篇留峽洞醉墨寫邦圖(三遊洞有許夷陵/圖經後有公題處)故老
問行客長官今白鬚著書多念慮許國減歡娛寄語公
知否還須數倒壼
　　寄題刁景純藏春塢
白首歸來種萬松待看千尺舞霜風年抛造物陶甄外
春在先生杖屨中楊栁長齊低户暗櫻桃爛熟滴堦紅
何時却與徐元直共訪襄陽龎徳公(任龎公南郡襄陽/人也居峴山之南)
(未嘗入城府襄陽記曰諸葛孔明毎至徳公家獨拜牀/下徳公初不令止司馬徳操嘗詣徳公值其上冢徳操)
(徑入其室呼徳公妻子使速作黍徐元直向云當求就/我與徳公談其妻子皆羅拜堂下奔走共設須㬰徳公)
(還直入相就不/知何者是客也)
　　書望洪亭壁
河漲平來出舊洪山城都任水光中忽然歸壑無尋處
千里禾麻一半空
　　醉題信老方丈
鶴作精神松作筋堦庭蘭玉一時春願君且住三千嵗
長與東坡作主人
　　題永叔㑹老堂
三朝出處共雍容嵗晚交情見二公乗興不辭千里逺
放懷還喜一樽同嘉謀定國垂青史盛事傳家有素風
自顧纓塵猶未濯九霄終日羨冥鴻
　　題潭州徐氏春暉亭
曈曈曉日上三竿客向東風競倚欄穿竹鳥聲驚步武
入簷花影落杯盤勿嫌步月臨𤣥圃泠笑乗槎向海灘
勝槩直應吟不盡慿君寄與畫圖看
　　韓康公坐上侍兒求書扇上二首
窓摇細浪魚吹日手弄黄花蝶遶衣不覺春風吹酒醒
空教明月照人歸
一一窓扉面水開更於何處覔蓬萊天香滿袂人知否
曾到旃檀小殿來
　　書黁公詩後(并序/)
　過加禄鎮南二十五里大許店休馬于逆旅祈宗祥
　家見壁上有幅紙題云滿院秋光濃欲滴老僧倚杖
　青松側只怪髙聲問不譍瞋余踏破蒼苔色其後題
　云滏水僧寳黁宗祥謂余此光黄間狂僧也年百三
　十死於熈寧十年既死人有見之者宗祥言其異事
　甚多作是詩以識之黁公本名清戒俗謂之戒和尚
　云
黁公昔未化來往淮山曲夀餘兩甲子氣壓諸尊宿但
嗟濁惡世(子仁佛書云/五濁惡世)不受龍象蹴(次公維摩經如龍/象蹴踏非驢所堪)
我來不及見恨望空遺躅霜顱隠白毫(縯佛於眉間放/太白毫光相)
鎻骨埋青玉(縯觀音大士昔於陜府化為倡女以/救滛迷既死埋之骨如金鎖不斷)皆云
似逹磨隻履還天竹(厚逹磨既入湼槃塟熊耳山吳城/三年後有魏使宋雲自使西域回)
(見達磨于葱嶺手攜隻履翩翩獨遊言吾歸西天/雲至言之孝莊帝使人發塔開棺惟隻履在耳)壁間
餘清詩字勢頗拔俗為吟五字偈一洗凡眼肉
　　留題石經院三首
葱倩門前路行穿翠宻中却來堂上看巖谷意無窮
夭矯亭中檜枯枝鵲踏銷瘦皮纒鶴骨髙頂轉龍腰
窈窕山頭井潜通伏澗清欲知深幾許聽放轆轤聲
　　雪後書北堂壁二首
黄昏猶作雨纎纎夜静無風勢轉嚴但覺衾禂如潑水
不知庭院巳堆鹽五更曉色來書幌半夜寒聲落畫簷
試掃北臺看馬耳(次公馬耳山名/也與臺相對)未隨埋沒有雙尖
城頭初日始翻鴉陌上晴泥巳沒車凍合玉樓寒起粟
(縯烟蘿子仙人/玉樓十二環)光摇銀海眩生花(厚道經以項肩骨為/玉樓眼為銀海起粟)
(謂凍起肉上為生粟次公世傳王荆公嘗誦先生此詩/嘆云蘇子瞻乃能使事至此時其壻蔡卞曰此句不過)
(詠雪之狀粧樓臺如玉樓瀰漫萬象若銀海耳荆公哂/焉謂曰此出道書也蔡卞曽不理㑹於玉樓何以謂之)
(凍合而下三字云寒起粟於銀海何以謂之光摇而下/三字云眩生花乎起粟字盖使趙飛燕雖寒體無軫粟)
(也/)遺蝗入地應千尺(堯卿老農語曰蝗之生子遺而/入地若經大雪則入地愈深)宿
麥連雲有㡬家(援雪宜麥而辟蝗故為豐年之祥兆仔/蝗遺子於地若雪深一尺則入地一丈)
(麥得雪則滋茂而成/稔嵗此老農之語也)老病自嗟詩力退空吟氷柱憶劉
义(縯劉义韓愈門人作雪車氷柱二詩出盧仝孟郊之/右夏韻語陽秋載劉义氷柱詩云不為四時雨徒為)
(道路成泥租不為九江/浪徒能汩沒天之涯)
　　謝人見和前篇二首
巳分酒杯欺淺懦敢將詩力鬬深嚴(堯卿退之聯句/再入更深嚴)漁
蓑句好真堪畫(堯卿鄭谷雪詩江上晚來堪畫處漁人/披得一䉴歸而叚贊善小筆精㣲摹為)
(畫圖故谷以詩謝之曰愛余風雪句幽絶寫漁䉴則是/真曽入畫也先生嘗評此詩以為村舍學中語然以其)
(有實事故/引用之)栁絮才髙不道鹽(縯謝安嘗内集俄而雪驟/下安曰白雪紛紛何所似)
(子朗曰撒鹽空中差可擬道韞曰未若栁絮因風起次/公張融作海賦以示顧愷之愷之曰公此賦實超𤣥虚)
(但不道/鹽耳)敗履尚存東郭足(援東郭先生乆待詔公車貧/困衣弊履不完行雪中履有)
(上無下足盡踐/地人皆笑之)飛花又舞謫仙簷(仔李白詩飛花/送酒舞前簷)書生
事業真堪笑忍凍孤吟筆退尖(堯卿退之詩云免尖斜/莫並苦寒則筆退尖矣)
九陌淒風戰齒牙銀杯逐馬帶随車(縯退之雪詩随車/翻縞帶逐馬散銀)
(杯/)也知不作堅牢玉(縯謝惠連雪賦白玉雖白空守貞/兮未若兹雪與時興滅次公白樂)
(天詩大都好物不堅牢又前漢息夫/躬傳器用鹽惡鄧展曰盬不堅牢也)無柰能開頃刻花
(縯韓湘詩解造逡/巡酒能開頃刻花)得酒彊歡愁底事閉門髙卧定誰家
(援洛陽大雪令出見袁安門無行跡入見安偃臥/問何以不出曰大雪人皆乏食不冝干人令賢之)臺前
日暖君須愛氷下寒魚漸可义(堯卿退之有义魚詩東/坡既作此詩以示黄門)
(黄門曰氷下有魚恐未易义耳東風解凍/氷始解莫若改為氷觧如何公以為知言)
　　留題仙遊潭中興寺東有玉女洞洞南有馬融讀
　　書石室過潭而南山石益竒潭上有橋畏其嶮不
　　敢渡(堯卿終南圖經云讀書/臺在縣城西一百步)
清潭百尺皎無泥山木隂隂谷鳥啼蜀客曾遊明月峽
(縯明月峽在古巴郡枳縣今在忠涪二州之境峽首南/峯石壁有圓孔形如滿月次公蜀客則先生自謂其曾)
(遊明月峽在古巴子由舟/行趨京師時所經遊也)秦人今在武陵溪(見風水/洞詩注)獨
攀書室窺巖竇(次公按漢書馬融扶風人宜有石室於/此師寺東有玉女洞洞南有馬融讀書)
(石室摯恂以儒術教授隠於/南山之隂馬融時從其學)還訪仙姝欵石閨(次公仙/姝指言)
(玉女也堯卿吳人謂美女為姝詩曰静女/其姝故仙女謂之仙姝石閨乃玉女洞門)猶有愛山心
未至不將雙脚踏飛梯(坡見仙逰/潭詩註)
　　寄題興州晁太守新開古池
百畆新池傍郭斜居人行樂路人誇自言官長如靈運
能使江山似永嘉(縯宋謝靈運為永嘉太守郡有名山/水素所愛好所至輙為詩以致其意)
(永嘉今温州是也縯貫休詩永嘉為郡後山水添鮮碧/共父永嘉志云永嘉縣本漢東歐縣晉太康二年明帝)
(立永/嘉郡)縱飲座中遺白帢(次公帢音蛤帢帽也魏初有白/帢之製猶白接䍦白綸巾與夫)
(管寧白/帽也)幽尋盡處見桃花不堪山鳥號歸去長遣王孫
苦憶家
　　單同年求徳興俞氏聚逺樓詩三首
雲山烟水苦難親野草幽花各自春賴有髙樓能聚逺
一時收拾與閒人
無恨青山散不收雲奔浪巻入簾鈎直將眼力為疆界
何啻人間萬戸侯
聞説樓居似地仙(縯漢志公孫卿言仙人多好樓居於/是漢武帝作飛亷桂館益夀延夀館)
(使卿持節設具而迎神人作通天/臺置祠其下將招來神仙之屬)不知門外有塵寰幽
人隠几寂無語心在飛鴻滅沒間
　　蔡景繁官舎小閣(堯卿景繁名承禧撫州臨川人/宗晏之孫元導之子元導字濬)
　　　(仲與承禧同登嘉祐二/年第於公亦同年友也)
使君不獨東南美(次公爾雅東南之美者有㑹稽之竹/箭焉而虞翻與孔融書并示以所著)
(易注融答書曰聞延陵之禮樂覩吾子之治/易乃知東南之羙者非徒㑹稽之竹箭也)典刑長記
先君子(縯後漢孔融與蔡邕善邕死後有虎賁貎類/邕融引與同坐曰雖無老成人尚有典刑)戲
嘲王叟短轅車(厚晉王導字茂𢎞妻曹氏性妬導甚憚/之乃宻營别館以處衆妾曹氏知將往)
(焉導恐妾被辱遽令命駕猶恐遲之以所執麈尾驅牛/而進司徒蔡謨聞之戲導曰朝廷欲加公九錫導弗之)
(覺但謙退而巳謨曰不聞餘物惟有短轅犢車長柄麈/尾導大怒謂人曰吾往與羣賢共遊洛中何曾聞有蔡)
(克兒/也)肯為徐郎書紙尾(援南史蔡廓字子度徵為吏部/尚書因北地傳隆問傅亮選事)
(若悉以見付不論不然不能拜也亮以語録尚書徐羨/之羡之曰黄門郎以下悉以委蔡吾徒不復厝懷自此)
(以上故宜共參同異廓曰我不能為徐/干木書紙尾遂不拜干木羡之小字也)三年弭節江湖
上(次公子虚賦於是楚王乃弭節徘/徊翱翔容與李善注曰弭案也)千首放懷風月裏
手開東閣坐虚明目淨東溪照清泚素琴濁酒容一榻
(縯江淹恨賦中散下獄神氣激揚濁酒夕引素琴晨張/厚晉書嵇康云今但欲守陋巷教養子孫時時與親舊)
(叙離濶陳説平生濁酒一/杯彈琴一曲志意畢矣)落霞孤鶩供千里(縯王勃滕/王閣記落)
(霞與孤鶩齊飛秋/水共長天一色)大舫何時繫門栁小詩屢欲書牕紙
文昌新構滿鵷鸞(次公唐則天嗣聖元年改尚書/省為文昌臺古詩厠跡鵷鷺行)都邑
正喧收杞梓(次公杜詩驄馬行云近聞下詔喧都邑/肯使麒麟地上行選有云近收把梓)相
逢一醉豈有命南來寂寞君歸矣
　　和黄秀才鑒空閣(邦衡按杭州圖經云顯明院廣/順二年吳越王錢氏臣孟謙建)
　　　(院有鑒/空閣)
明月本自明無心孰為境挂空如水鑑寫此山河影(次/公)
(酉陽雜俎載佛氏言月中/所有乃大地山河影也)我觀大瀛海巨浸與天永九
州居其間無異虵盤鏡(次公前定録袁安叔遇異人得/書云每受一命即開一幅累仕)
(皆驗一日晨起巾櫛一物墮鏡中如虵而有四足驚仆/而疾數日卒留書尚多其妻開視之皆空紙也最後一)
(幅畫虵盤/鏡中而巳)空水兩無質相照但耿耿妄云桂兔蟇俗説
皆可屏(厚酉陽雜俎舊傳月中有桂又五經通義日月/中有兎與蟾蜍向月隂也蟾蜍陽也而與兎並)
(明隂係/於陽也)我游鑒空閣缺月正淒冷黄子寒無衣對月句
愈警借君方諸涙(縯方諸方鑑也古者以陽遂取/明火於日以方諸取明水於月)一沐
管城頴誰言小叢林清絶冠五嶺
　　予初謫嶺南過田氏水閣東南一峯豐下鋭上俚
　　人謂雞籠山予更名獨秀峯今復過之戲留一絶
倚天巉絶玉浮屠(次公李白詩青冥皖公山巉絶可人/意浮屠佛之名而浮圖佛氏言塔也)
(今先生之詩以山/比塔當是浮圖字)肯與彭郎作小姑(縯摭遺江南有兩/山孤逈出於江中)
(古傳為二孤之名後人訛之即以大者為大姑小者為/小姑立祠即以婦人之名配之洞庭之下有洲風濤激)
(之則隠隠有聲古傳為猛浪磯後人訛音則曰彭郎磯/又以為小姑之壻也潘同安志小孤山在宿松縣東南)
(一百二十里又江州有彭浪磯語轉/為彭郎磯遂有小姑嫁彭郎之語)獨秀江南知有意
要令人别四方壺(厚左傳云自小别至大别注云禹貢/漢水至大别南入江然則此二别在)
(江夏界也海中神山謂之/方壺以其形如壺之方也)
　　犍為王氏書樓
樹林幽翠滿山谷樓觀突兀起江濵云是昔人藏書處
磊落萬巻今生塵江邊曰出紅霧散綺窓畫閣青氛氲
山猿悲嘯谷泉響野鳥嘐戞巖花春借問主人今何在
被甲逺戍長苦辛先登搏戰事斬級區區何者為三墳
書生古亦有戰陣葛巾羽扇揮三軍(縯諸葛亮葛巾/羽扇指揮三軍)古
人不見悲世俗回首蒼山空白雲
　　南溪有㑹景亭處衆亭之間無所見甚不稱其名
　　予欲遷之少西臨斷岸西嚮可以逺望而力未暇
　　特為製名曰招隠仍為詩以告來者庶幾遷之
飛簷臨古道髙榜勸遊人未即令公隠聊須濯路塵茆
茨分聚落烟火傍城闉林缺湖光漏牕明野意新居民
惟白帽(次公白帽隠者之服杜詩云嘗念着白㡌采薇/青雲端師南史和帝紀百姓皆着髙屋白紗帽)
(堯卿管寧不應州/縣之辟常着白㡌)過客謾朱輪(次公楊惲傳云/乗未輪者十人)山好留
歸屐(厚謝靈運登山着木屐上山則/去其前齒下山則去其後齒)風囘落醉巾(縯桓/温宴)
(龍山風至吹孟嘉/㡌落而嘉不知)他年誰改築舊製不須因冄到吾雖
老猶堪作坐賔
　　淩虛臺(師今在鳳翔廨之後園堯卿乃陳希亮知/鳳翔時建也饒先生集載淩虚臺記云四)
　　　(方之山莫髙於終南而太守之居未/嘗知有山焉此淩虚之所為築也)
才髙多感激道真無往還不知此臺上舉酒邀青山青
山雖云逺似亦識公顔崩騰赴幽賞披豁露天慳落日
衘翠壁暮雲㸃烟鬟(次公太白詩青山猶銜半/邉日退之詩擢玉紆烟鬟)浩歌清
興發放意末禮刪是時嵗云暮㣲雪灑袍班吏退迹如
掃(厚杜詩山/迹如掃)賔來勇躋攀臺前飛鴈過臺上雕弓彎聯
翩向空墜一笑驚塵寰(次公此乃退之雉帶箭云衝人/決起百餘尺紅翎白簇隨傾斜)
(將軍仰笑軍吏賀五色離披/馬前墮取其意變其句者也)
　　孫莘老求墨妙亭詩(子翬先生墨妙亭記云熈寧/四年十二月髙郵縣孫莘老)
　　　(自廣徳移守吳興其明年二月作墨妙亭於/府第之北取自漢以來古文遺刻以實之)
蘭亭蠒紙入昭陵(縯王右軍為蘭亭宴集序真本以蠒/紙書之唐太宗尤寳其書遺塟入昭)
(陵/)世間遺跡猶龍騰(厚見末句注中信民梁武帝評右/軍書云字勢雄踞如龍躍天門虎)
(卧鳳/閣)顔公變法出新意(縯真卿書雄秀/獨出一變古法)細筋入骨如秋
鷹徐家父子亦秀絶(厚徐浩父子工草𨽻人壯其/書為怒蜺抉石渴驥奔泉)字外
出力中藏稜嶧山傳刻典刑在千載筆法留陽氷(縯嶧/山碑)
(李斯書也所謂小篆者唐李陽氷得其筆法號玉/筯體杜詩嶧山之碑野火焚棗木傳刻肥失真)杜陵
評書貴瘦硬(厚杜甫八方小篆歌苦縣光和尚骨立書/貴瘦硬方通神次公亭中有顔徐李斯等)
(石刻故甫/叙言之)此論未公吾不慿短長肥瘦各有態玉環飛
燕誰敢憎(縯楊妃外傳云妃小字玉環明皇覽漢成内/傳見飛燕身輕不勝風製七寳避風臺因謂)
(妃子曰爾則任吹多少妃/曰霓裳一曲足掩前古)吳興太守真好古購買㫁缺
揮縑繒龜趺入坐螭隠壁空齋晝静聞登登(次公登登/打碑聲也)
(詩云築/之登登)竒蹤散出走吳越勝事傳説誇友朋書來乞詩
要自寫為把栗尾書溪藤(次公栗尾筆也溪藤剡溪紙/也安國唐國史補云紙則有)
(越之/刻藤)後來視今猶視昔(縯蘭亭記後之視/今猶今之視昔)過眼百世如
風燈(次公韓詩百/嵗如風燈)他年劉郎憶賀監還道同時須服膺
(厚劉禹錫髙樓賀監昔曾登壁上筆蹤龍虎/騰又云偶因獨見空驚目恨不同時便伏膺)
　　莘老葺天慶觀小園有亭北向道士山宗説乞名
　　與詩
春風欲動北風㣲歸鴈亭邊送鴈歸蜀客南遊家最逺
吳山寒盡雪先晞扁舟去後花絮亂(次公先生自杭倅/以開運鹽河故至)
(湖州若去乃三月矣/故曰去後花絮亂)五馬來時賔從非(援南齊栁元伯/之子五人皆領)
(郡號五馬殷文圭云栁氏亭邊參差五馬呉洪慶善韓/文辨證云謝靈運為永嘉太守常以五馬自隨立五馬)
(坊五/馬亭)惟有道人應不忘抱琴無語立斜暉
　　於潜令刁同年野翁亭(邦衡按圖經岝㟧山在縣/西二里野翁亭在山之北)
山翁不出山溪翁長在溪(前二令作/二翁亭)不如野翁來往溪
山間上友麋鹿下鳬鷖問翁何所樂三年不去煩推躋
(援吳人歌曰鄧侯挽/不留謝令推不去)翁言此間亦有樂非絲非竹非蛾
眉(次公非絲非竹雖語意當如此亦出/左太冲詩何必絲與竹山水有清音)山人醉後鐵冠
落溪女笑時銀櫛低我來觀政問風謡皆云吠大足生
氂(縯岑熈為魏郡太守人歌之曰我有枳棘岑君/伐之我有蟊賊岑君遏之吠大不驚足下生氂)但恐
此翁一旦捨此去長使山人索寞溪女啼(天長山唐道/士常冠鐵冠)
(於潜婦女皆挿大銀櫛長尺許謂之蓬沓/須溪今人必以為於潜病矣賴此注有理)
　　僧清順新作垂雲亭(希聲按杭州圖經云寳嚴院/天成二年錢氏建其亭舘有)
　　　(借竹軒垂雲亭亭乃/元豐中詩僧清順作)
江山雖有餘亭榭着難穏登臨不得要萬象各偃蹇(次/公)
(左傳云彼皆偃蹇盖傲慢不隨之貎先生詩又曰清山/偃蹇如髙人又云青山若無數偃蹇不相親皆此意也)
惜哉垂雲軒此地得何晩天功争向背詩眼巧增損路
窮朱欄出山破石壁很海門浸坤軸(縯杜詩安知有蒼/池萬頃浸坤軸)
湖尾抱雲巘葱葱城郭麗(縯蘓伯阿望舂陵郭歎/曰氣佳哉欝欝葱葱然)淡淡
烟村逺紛紛烏鵲去一一漁樵返雄觀快新獲㣲景收
昔遁道人真古人嘯詠慕嵇阮(厚晉周顗於王導坐傲/然嘯詠導曰卿欲逺希)
(嵇阮邪顗曰安敢近/捨明公逺希嵇阮)空齋卧蒲褐芒屨每自捆(厚唐隠/士朱桃)
(椎織芒屨置道上見者以/美茗易之曰此居士屨也)天憐詩人窮乞與供詩本我
詩乆不作荒澀旋鋤墾從君覔佳句咀嚼廢朝飯
　　東陽水樂亭(為東陽令王都官槩作秦志林錢塘/東陽皆有水樂洞泉流空谷中皆自)
　　　(然宮/商)
君不學白公引涇東注渭五斗黄泥一鍾水(縯漢書溝/洫志白公)
(奏穿渠引涇水首起谷口尾入櫟陽注渭中袤三百里/溉田四千五百餘頃民歌之曰舉鍤為雲決渠為雨涇)
(水一石其/泥數斗)又不學哥舒横行西海頭歸來羯皷打涼州
(縯哥舒其先盖突騎施哥舒部之酋長世居安西翰貴/封涼國公羯皷打涼州事未詳涼州曲名也唐以州名)
(曲如伊梁甘涼之類又云入破其地皆䧟於吐蕃羯皷/外夷樂以戎羯名之如漆桶下以牙牀承之擊用兩梭)
(厚哥舒翰築神威軍青海上吐蕃攻破之更築/於龍駒島三千人戍之由是吐蕃不敢近青海)但向空
山石壁下愛此有聲無用之清流流泉無絃石無竅强
名水樂人人笑慣見山僧巳厭聽多情海月空留照洞
庭不復來軒轅(縯莊子黄帝張咸池九韶之樂/於洞庭之野軒轅言黄帝也)至今魚
龍舞鈞天(厚趙簡子疾語大夫曰我之帝所甚樂與百/神遊於鈞天廣樂九奏萬舞不類三代之樂)
(其聲/動人)聞道磬襄東入海(援論語撃磬/襄入于海)遺聲恐在山海間
鏘然澗谷含宫徴節奏未成君獨喜不須寫入薫風絃
(縯舜作五絃之琴以歌南風其詩曰/南風之薰兮可以解吾民之愠兮)縱有此聲無此耳
　　李行中醉眠亭三首
巳向閒中作地仙(縯孫思邈著千金方以䖟蟲水蛭/為葯以害物命不獲上昇為地仙)更
於酒裏得天全(縯莊子言醉者墜車雖疾不死骨節/與人同而犯害與人異其神全也)從
教世路風波惡賀監偏工水底眠(厚杜詩飲中八仙歌/知章騎馬似乗船眼)
(花落井/水㡳眠)
君且歸休我欲眠人言此語出天然醉中對客眠何害
須信陶潜未若賢(縯陶潜有酒輙設不問賔主醉則語/客曰我醉欲眠君且去厚李白詩我)
(欲醉眠君且去明/朝無事抱琴來)
孝先風味也堪憐肯為周公晝曰眠(縯邊韶字孝先嘗/晝日假寐弟子私)
(嘲之曰邊孝先腹便便懶讀書畫日眠孝先聞之荅曰/邊為姓孝為字腹便便五經笥但欲眠思經事寐與周)
(公同夢静與孔子同意/師而可嘲出何典記)枕麯先生猶笑汝(援劉伶酒徳/頌先生於是)
(方捧罋承糟衘杯嗽醪/奮髯箕踞枕麯藉糟)枉將空腹貯遺編
　　次韻陳海州乗槎亭(縯因話銀云漢書載張騫窮/河源言其奉使之遠實無天)
　　　(河之説惟張華博物志云近世有人居海上每/年八月見乗槎來不違時貴一年糧乗之到天)
　　　(河見婦人織丈夫飲牛遣問嚴君平日某年月/日客星犯牛斗即此人也後世相傳云得織女)
　　　(支機石持以問君平都是慿虚無之説今成都/嚴真觀有一石呼為支機石云當時君平留之)
　　　(寶厯中予下第還家於京都途中逢官差夫逓/舁張騫槎先在東都禁中今准詔索有司取進)
　　　(不知是何物也前輩詩往往有張騫槎/者相襲訛謬矣縱出雜書亦不足據也)
人事無涯生有涯(縯荘子吾生也有/涯而知也無涯)逝將歸釣漢江槎
乘桴我欲從安石(縯謝安與孫綽等泛海/風起浪湧安吟嘯自若)遁世誰能識
子嗟(次公丘中有麻詩云彼/留子嗟言其將逝矣)曰上紅波浮翠巘潮來白
浪巻青沙清談羙景雙竒絶不覺歸鞍帶月華
　　種徳亭(并序/)
　處士王復家於錢塘為人多技能而醫尤精期於活
　人而已不志於利築室候潮門外治園囿作亭榭以
　與賢士大夫遊惟恐不及然終無所求人徒知其接
　花蓺果之勤而不知其所種者徳也乃以名其亭而
　作詩以遺之
小圃傍城郭閉門芝术香(堯卿仙經本行傳言焚芝术/辭葷羶清籟飄飀於草木天)
(香氛氲於崖谷此/道家之所貴也)名隨市人隠(縯王康琚反招隠詩曰/大隠隠朝市小隠隠藪)
(澤/)徳與佳木長元化善養性(援後漢方術傳華陀字元/化其傳云曉養生之術年)
(巳百嵗而猶有壯/容時人以為仙)倉公多禁方(縯倉公淳于意其傳云/少而喜醫方術更受師)
(同郡元里公乗陽慶使意盡去其故方/更悉以禁方予之盖常為齊太倉長)所活不可數相
逄旋相忘但喜賔客來置酒花滿堂(子仁李白詩羙/人在時花滿堂)我
欲東南去冄觀雙檜蒼山茶想出屋湖橘應過墻木老
徳亦熟吾言豈荒唐
　　徐大正閒軒
氷蠶不知寒(縯王子年拾遺録東海圓嶠山有氷蠶長/七寸有鱗角以霜雪覆之則為蠒五色絲)
(織為衣入/水不濡)火鼠不知暑(厚東方朔神異經曰南荒之外/有火山其中皆生不燼之木晝)
(夜火燒得暴風猛雨不滅火中有䑕重百斤毛長二尺/餘細如絲可以作布倬王貞白寄鄭谷詩云火䑕重燒)
(布氷蠶獨繭絲直須/天下手裁作領巾披)知閒見閒地已覺非閒侣君看東
坡翁懶散誰比數形骸墯醉夢生事委塵土早眠不見
燈晩食或欹午臥看氊取盗(援晉書王獻之夜卧齋中/有偷兒入其室盗物都盡)
(獻之徐曰偷兒青氊/我家舊物可特置之)坐視麥漂雨(縯後漠髙鳯少為書/生家以農畆為業專)
(精讀書晝夜不息妻嘗之田曝麥於庭令鳳持竿/護雞時天暴雨而鳯持竿誦經不覺潦水漂麥)語希
舌頰强(厚晉殷仲堪云三日不/讀道徳經覺舌本間强)行少腰脚僂五年黄州
城不踏黄州皷人言我間客置此閒處所問閒作何味
如眼不自睹(縯莊子目能視百步/之外而不見其睫)頗訝徐孝亷得閒能
幾許介子願奉使(次公前漢傅介子謂霍光曰樓蘭龜/兹數反覆而不誅無所懲艾介子過)
(龜兹時其王近就人易得/也願往刺之以威示諸國)翁歸備文武(援前漢田延年/為河東太守行)
(縣至平陽召故吏五六十人延年親臨見令有文者東/有武者西閲數十人次到尹翁歸獨伏不肯起曰翁歸)
(文武兼備/唯所設施)應縁不耐閒名字掛庭宇我詩為閒作更得
不閒語君如汗血駒(縯大宛國馬汗血/其先天馬子也)轉眄畧燕楚(縯/李)
(白天馬歌升崑崙歴西極四/足無一蹶雞鳴發燕晡秣越)莫嫌鑾輅重終勝鹽車苦
(厚戰國䇿汗明之言曰驥服鹽車/上太行伯樂遇之下車攀而哭之)
　　泗州南山監倉蕭淵東軒二首
偶隨樵父採都梁(南山名都梁山山出都梁香故也次/公樂府歌詩曰㲲㲪五水香迷迭艾)
(納及都梁又本草蘭草條下注引荆州記云都梁/縣有山山下有水清淺其中生蘭草因名為都梁)竹屋
松扉試乞漿(厚太平廣記裴航經藍橋驛求漿於老媪/家媪咄曰雲英擎一盃水來郎君要飲次)
(公朝野僉載云太/嵗在酉乞漿得酒)但見東軒堪隠几不知公子是監倉
溪中亂石墻垣古山下寒蔬匕箸香我是江南舊遊客
掛冠知有老蕭郎(次公東觀漢記曰王莽居攝子宇諫/莽而莽殺之逄萌謂友人曰三綱絶)
(不去禍將及人即/解冠掛東門而去)
北望飛塵若晝霾(次公爾雅風而雨土曰/霾又詩云終風且霾)洗心聊復記
東齋珍禽聲好猶思越(縯古詩胡馬嘶北風越鳥巢南/枝次公莊舄在楚為執珪有頃)
(而病楚王曰舄故越之鄙細人也/今在楚為執珪富貴矣亦思越否)野橘香清未過淮(厚/周)
(禮考工記橘逌/淮而北為枳)有信㣲泉來逺嶺無心眀月轉空堦一
官倉庾真堪老(援漢有倉氏庾氏以其為/倉庾之官而長子孫焉)坐㸔松根絡
斷崖
　　劉乙新作射亭(乙父甞/知眉州)
蘭玉當年刺史家(縯晉謝安嘗戒約子姪曰子弟亦何/豫人事而正欲使其佳姪𤣥荅日譬)
(如芝蘭玉樹欲使/其生於堦庭爾)雙鞬馳射笑穿花(厚後漢董卓膂力/過人雙帶兩鞬左)
(右馳射注云言所以藏箭謂之服藏/弓謂之鞬左傳左執鞭弭右屬櫜鞬)而今白首閒驄馬
(援後漢桓典拜侍御史常乗驄馬京師/畏憚為之語曰行行且止避驄馬御史)只有清樽照畫
蛇(縯晉書樂廣有親賔乆濶不復來廣問其故答曰前/在座䝉賜酒方欲飲盃中有蛇影意甚惡之既飲而)
(疾于時河南㕔事壁上有角弓畫作蛇廣意盃中蛇即/角影也復置酒于前處謂客曰酒中復有所見否答曰)
(所見如初廣乃告其所以/客豁然意解沈病頓愈)寂寂小窓珠網徧隂隂垂栁
鴈行斜手柔弓燥春風暖(厚魏文帝言嵗時之春勾芒/司節和風扇物弓燥手柔草)
(淺獸肥與族/子獵於鄴西)置酒㸔君中㦸牙(次公吕布傳袁術遣將/紀靈等攻劉備布謂靈)
(曰𤣥徳布弟也為諸君所圍故來救之布性不喜合闘/但喜解闘耳乃令軍中候設㦸於營門布彎弓顧曰諸)
(君觀布射㦸小支中者各解兵不中可留決闘布/即一發正中㦸支靈等皆言將軍天威也罷去)
　　留題蘭皋亭
雪後東風未肯和扣門遷客夜經過不知舊竹生新筍
但見清伊换濁河(次公即前所/謂新洛也)無復往來乘下澤(縯後/漢馬)
(援嘗謂官屬曰吾從弟少遊常哀吾慷慨多大志曰士/生一世但取衣食裁足乘下澤車御欵叚馬為郡掾吏)
(守墳墓鄉里稱/善人斯可矣)聊同笑語説東坡(堯卿白樂天謫忠州/州有東坡屢作詩以)
(言之故公在黄州亦作/東坡乃樂天之遺意也)眀年我亦開三徑(次公晉陶潜/傳求為彭澤)
(令謂親朋曰聊欲弦歌以為三徑之資/盖蔣詡開三徑以延其友求仲羊仲也)寂寂兼無雀可
羅(厚前漢鄭當時傳云先是下邳翟公為廷尉賔客滿/門及廢門外可設雀羅堯卿樂天詩云門冷兼無雀)
(可/羅)
　　南部妙峯亭
千尋掛雲闕十頃含風灣開門弄清泚照見雙銅鐶池
臺半禾黍(縯詩周大夫行役至于宗周/過故宗廟宫室盡為禾黍)桃李餘榛菅(次/公)
(退之詩豈念/幽桂遺榛菅)無人肯囘首日暮車斑斑(厚後漢五行志/京都童謡曰車)
(斑斑入河間河/間婦女工數錢)史君非世人心與古佛閒時要聲利客
來洗塵埃顔新亭在東阜飛宇臨通闤古甃磨翠壁霜
林散烟鬟(次公退之詩擢玉紆烟鬟先生今句盖言山/之露頂如烟鬟耳又有詩曰孤雲落日在馬)
(耳照耀金碧開烟鬟又曰落日銜翠壁暮雲㸃烟鬟又/曰兩山遙樹雙烟鬟又曰淮山相媚好曉鏡開雲鬟是)
(已/)孤雲抱商丘芳草連杏山俯仰盡法界逍遥寄人寰
亭亭妙髙峯(次公妙髙峯則取海上/徳雲所居之山為名也)了了蓬艾門(縯莊/子夫)
(三子者猶存/蓬艾之間)五老壓彭蠡(援廬山有五老峯廬山/背岷流靣彭蠡故云)三峯
照潼關(厚華山有三峯曰蓮華毛女/松檜潼闗在華州華隂縣)均為拳石小配此
一掬慳(縯退之炭谷湫詩巨靈/髙其捧保此一掬慳)煩公為摽指免使勤躋
攀
　　遺直坊(并序/)
　富鄭公客李常登人也故太守李師中榜其閭曰遺
　直其子大方求詩於軾為賦一首
使君不浪出羔鴈親扣門(縯禮記下大夫相見以鴈上/大夫相見以羔次公禮記云)
(飾羔鴈/者以繢)先生但清坐薤水已多言(縯後漢龎參為漢陽/太守郡人任棠者有)
(竒節隠居教授參到先候之棠不與言但以薤一大本/水一盂置户屏下自抱孫兒伏於户下參思其微意曰)
(水者欲吾清也㧞大本薤者欲吾擊强宗也/抱兒當户欲吾開門卹孤也於是歎息而還)當時邦人
化市無朝飲豚(援家語仲尼為司㓂沈/猶氏不敢朝飲其羊)嵗月曾幾何客
主皆九原(縯禮記擅弓趙文子與叔譽觀於九原文子/曰死者如可作吾誰與歸注九原者晉卿大)
(夫所塟/之地)魯經有餘歎(次公春秋左傳稱叔向古之遺/直厚禮記仲尼之歎葢歎魯也)楚
些無歸魂我作遺直詩過者式其藩
　　同景文詠蓮塘
塘上鉤簾對晩香不知斜日已侵牀江妃自惜凌波韈
長在髙荷扇影涼
　　藏春塢三首
退之身外無窮事子美生前有盡花更有多情君未識
不隨栁絮落人家
莫尋羣玉峯頭路莫㸔𤣥都觀裏花但解閉門留我住
主人休問是誰家
朱閣前頭露井多碧桃枝下美人過寒泉未必能如此
柰有銀牀素綆何
　　書辨才白雲堂壁
不辭清曉叩松扉却值支公乆不歸山鳥不鳴天欲雪
巻簾惟見白雲飛
　　散郎亭
法花下有散郎亭老樹蒼崖如有情歡戚巳隨時事去
壁間只有古人名
　　書堂嶼
蒼山古木書堂嶼北出湘水百餘步誰為往來虧世界
至今人指安禪處豈無驚蛇與飛鳥後來那復知其趣
不知我身今是否空記名稱作常住
　　題浄因院
門外黄塵不見山箇中草木亦常閒履聲如渡薄氷過
催粥華鯨吼夜闌
　　講武臺南有感
山城九月冒朝寒講武臺南路屈盤騶子雨中乗馬去
村童烟外倚墻㸔鵶啼冢木秋風急鷺立漁船夜水乾
花似去年堪折贈挿花人去涙闌干
　　題寶雞縣斯飛閣
西南歸路逺蕭條倚檻魂飛不可招野濶牛羊同鴈鶩
天長草樹接雲霄昏昏水氣浮山麓汎汎春風弄麥苖
誰使愛官輕去國此身無計老漁樵
　　顔樂亭詩(并叙/)
　顔子之故居所謂陋巷者有井存焉而不在顔氏乆
　矣膠西太守孔君宗翰始得其地浚治其井作亭於
　其上命之曰顔樂昔夫子以簞食瓢飲賢顔子而韓
　子乃以為哲人之細事何哉蘇子曰古之觀人也必
　於小者觀之其大者容有偽焉人能碎千金之璧不
　能無失聲於破釡能搏猛虎不能無變色於蠭蠆孰
　知簞食瓢飲之為哲人之大事乎乃作顔樂亭詩以
　遺孔君正韓子之説且以自警云
天生烝民為之鼻口美者可嚼芬者可臭美必有惡芬
必有臭我無天游六鑿交鬬騖而不反跬步商受偉哉
先師安此㣲陋孟賁股慄虎豹却走眇然其身中亦何
有我求至樂千載無偶執瓢從之忽焉在後
　
　
　
　
　
　
　
　
　
　
　
　
　
　
　東坡詩集註巻二十八
欽定四庫全書
　東坡詩集註巻二十九
　　　　　　　　　　　　宋　王十朋　撰
　題詠
　　和文與可洋州園池三十首(堯卿熈寜八年出守/洋天祐石林先生云)
　　　(文同字與可蜀人與子瞻厚子瞻出爲杭州通/判同送詩云北客若來休問事西湖雖好莫吟)
　　　(詩公黄州謫坐杭州/詩語人以為知言)
　　　湖橋
朱䦨畫柱照湖明白葛烏紗曵履行橋下龜魚晚無數
(次公退之新亭/詩瓦影蔭龜魚)知君拄杖過橋聲
　　　横湖
貪看翠葢擁紅粧不覺湖邊一夜霜巻却天機雲錦段
(次公退之云撑/舟昆明度雲錦)從教疋練寫秋光(厚謝𤣥暉詩/澄江静如練)
　　　書軒
雨昬石硯寒雲色風動牙籖亂葉聲(縯退之詩鄴侯家/多書挿架三萬軸)
(一一懸牙籖/新若手未觸)庭下已生書帶草使君疑是鄭康成(厚三/齊記)
(鄭司農常居不其城南山教授所居山下草/如薤葉長尺餘堅紉異常時人名康成書帶)
　　　冰池
不嫌冰雪遶池看誰似詩人巧耐寒(次公杜詩勝裏/金花巧耐寒)記
取羲之洗硯處碧琉璃下黒蛟蟠(厚羲之嘗與人書曰/張芝臨池學書池水)
(盡黒使人耽之若是未必後之子功承天歸宗/寺禪院晉咸康六年王羲之置有右軍墨池)
　　　竹塢
晚節先生道轉孤歳寒惟有竹相娯麤才杜牧真堪笑
(子仁先生談録云唐之盛時内重外輕任方面/者目爲麤才張燕公云愧無通材供國麤使)喚作軍
中十萬夫(援杜牧晚晴賦竹林外裏兮十/萬丈夫甲刃摐摐宻陣而環侍)
　　荻蒲
雨折霜乾不奈秋白花黄葉使人愁月明小艇湖邊宿
便是江南鸚鵡洲(次公鸚鵡洲在鄂/州岸下大江中)
　　　蓼嶼
秋歸南浦蟪蛄鳴(次公家語孔子謂宰予曰違/山十里蟪蛄之聲猶在於耳)霜落横
湖沙水清卧雨幽花無限思抱叢寒蝶不勝情
　　　望雲樓
隂晴朝暮幾回新已向虛空付此身出本無心歸亦好
白雲還似望雲人
　　　天漢臺
漢水東流舊見經(縯經指言書也禹貢云/嶓冡導漾東流爲漢)銀潢左界上
通靈(厚銀漢一名銀潢謝莊月賦斜漢左界北陸南躔/次公詩句之意以言地上之漢與天上之漢相通)
(耳/)此臺試向天文覔閣道中間第幾星(援天文志中宫/後十七星絶漢)
(抵營室曰閣道倬漢天文志閣道天漢中四星曰天駟/次公前首詩意以臺在洋州之公宇洋州之水則漢江)
(以比天漢其臺以/比閣道中星耳)
　　　待月臺
月與高人本有期挂簷低戸映蛾眉只從昨夜十分滿
漸覺冰輪出海遲
　　　二樂榭
此間眞趣豈容談二樂并君已是三仁智更煩訶妄見
坐令魯叟作瞿曇(來詩云二/見因妄生)
　　　灙泉亭
聞道池亭勝兩川應須爛醉答雲煙勸君多揀長腰米
(次公漢上諺云長腰粳米縮項鯿魚/皆言其好也師長腰糈米釀酒極佳)消破亭中萬斛泉
　　吏隠亭
縦横憂患滿人間頗怪先生日日閒昨夜清風眠北牖
朝來爽氣在西山(援王徽之為桓沖參軍沖嘗謂曰卿/在府日乆比當相料理徽之不答直)
(以手板拄頰曰西山/朝來致有爽氣耳)
　　　霜筠亭
解籜新篁不自持嬋娟巳有嵗寒姿(次公楚辭云/脩竹之嬋娟)要看
凛凛霜前意須待秋風粉落時
　　　無言亭
慇懃稽首維摩詰敢問如何是法門彈指未終千偈了
向人還道本無言(事詳見維/摩像詩註)
　　　露香亭
亭下佳人錦繡衣(善權廬山記云由天池直下山十五/里洞名錦繡谷谷中奇花異卉不可)
(殫述三四月間紅/紫匝地如被錦繡)滿身瓔珞綴明璣晚香消歇無㝷處
花巳飄零露巳晞
　　　涵虚亭
水軒花榭兩争妍秋月春風各自偏惟有此亭無一物
坐觀萬景得天全(次公軒在水之傍榭在花之上所見/者水之景花之景而巳故在秋月春)
(風各為偏也若涵虚則不/著一物非天全之景而何)
　　　溪光亭
決去湖波尚有情却隨初日動簷楹溪光自古無人畫
憑仗新詩與寫成(次公詩意謂巳決此溪之水為横湖/而其波隨日以動在簷楹間戀戀不)
(去此為/有情)
　　　披錦亭
煙紅露緑曉風香燕舞鸎啼春日長誰道使君貧且老
繡屏錦帳咽笙簧
　　　過溪亭
身輕步穏去忘歸四柱亭前野彴微忽悟過溪還一笑
(堯祖廬山記太平興國寺流泉匝寺下入虎溪昔逺師/過此虎則號嗚時陶元亮居栗里山南陸修静亦有道)
(之士逺師嘗送此二人與語道合不覺過/之因相與大笑今世傳三笑圖葢起於此)水禽驚落翠
毛衣(次公彴横木渡水也名畧彴陸龜䝉詩/頭經畧彴冠微亞腰持笭箵帶頻矗)
　　　褉亭
曲池流水細鱗鱗髙㑹傳觴似洛濱(縯晉武帝問三日/曲水之義束晢對)
(曰昔周公城洛邑因流水以泛酒故逸詩云羽觴隨波/二漢相承皆為盛集次公竹林七賢論曰王濟嘗解褉)
(洛水又夏綂傳綂到洛三月三日洛中王/公以下莫不方軌連軫並至南浮橋邊褉)紅粉翠蛾應
不要畫船來徃勝於人
　　　菡萏亭
日日移床趂下風清香不盡思何窮若為化作龜千歲
巢向田田萬葉中(縯史記禇先生言余至江南長/老云龜千歲乃逰蓮葉之上)
　　　荼蘼洞
長憶故山寒食夜野荼蘼發暗香來分無素手簮羅髻
且折霜蕤浸玉醅(次公此追言在鄉國時事以形容文/洋州所對之荼蘼為有佳人以素手)
(簪髻上非止/泛酒中而巳)
　　　篔簹谷
漢川脩竹賤如蓬斤斧何曾赦籜龍(縯盧仝詩萬籜抱/龍兒鑽迸益林藪)
(又云籜龍正稱/寃莫殺入汝口)料得清貧饞太守渭濵千畝在胸中(厚/史)
(記渭川千畝竹其人與千户侯等次公先生嘗為文洋/州作篔簹谷偃竹記尾云篔簹竹在洋州與可嘗令作)
(洋州三十詠矣篔簹谷其一也予詩曰料得清貧饞太/守渭濱千畝在胸中是日與可與妻遊谷中燒笋晚食)
(發函得詩大/笑噴飯滿案)
　　　寒蘆港
溶溶晴港漾春輝蘆筍生時柳絮飛還有江南風物否
桃花流水鮆魚肥(厚張志和詩西塞山前白鷺飛桃花/流水鱖魚肥次公鮆才禮反玉篇注)
(云刀魚也昌齡永衡記黄/河二月三月水名桃花水)
　　　野人廬
少年辛苦事犁鋤剛厭青山遶故居老覺華堂無意味
却須時到野人廬(次公方在田畝所見者青山/以為可厭乃為官則思野樂)
　　　此君亭
寄語菴前抱節君與君到處合相親寫真雖是文夫子
(倬公詩老可/能為竹寫真)我亦真堂作記人(次公名竹為抱節君先/生之所新語也與可畫)
(竹名之曰墨君有堂焉/而先生作墨君堂記)
　　　金橙徑
金橙縱復里人知不見鱸魚價自低須是松江煙雨裏
小船燒薤𢷬香虀(次公鱸魚所以為鱠金橙所以為虀/江之鱸江南所稱也此之謂金虀玉)
(鱠/)
　　　南園(王介甫有云含風鴨緑鱗鱗起弄日鵞黄/嫋嫋垂上暗言水下暗言柳亦此格也)
不種夭桃與緑楊使君應欲作農桑春疇(一作/畦)雨過羅
紈膩夏隴風來餅餌香(次公此格謂之言山不言山言/水不言水之格最為巧妙次公)
(舊眉山集一本云桑疇麥隴今云春疇夏隴言春則知/其為桑況下又有羅紈膩字言夏則知其為麥况下又)
(有餅餌香字乎此必先生後/來手自定詩集時易之耳)
　　　北園
漢水巴山樂有餘一麾從此首歸塗北園草木憑君問
許我他年作主無
　　見邸家園留題(和孔/密州)
大斾傳聞載酒過(次公沈傅師詩大斾璀錯輝松/門揚雄傳好事者載酒殽従學)小詩
未忍看塼磨陽闗三疊君須秘除却膠西不解歌(來詩/有渭)
(城之句縯漢於燉煌龍勒縣置陽闗後人因以陽闗名/曲次公按先生詩話舊傳陽關三疊然今世歌者每句)
(再疊而已若通一首言之又是四疊皆非是或毎句三/唱以應三疊之説則叢然無復節奏余在宻州有文勛)
(長官者以事至宻自云得古本陽關其聲宛轉凄㫁不/類向之所聞毎句皆再唱而第一句不疊乃知古本三)
(疊盖如此及在黄州偶讀樂天對酒詩云相逢且莫推/辭醉聽唱陽關第四聲注云第四聲勸君更盡一盃酒)
(以此驗之若第一句再疊則此句為第五聲今為第四/聲則第一句不疊審矣詩話雖是黄州後來所作而文)
(勛長官以事至宻所傳契勘先生先知宻州與孔郎中/交代自宻徙徐今在徐州和孔詩所謂除却膠西不解)
(歌豈正是文長/官所傳之詩耶)
　　望湖亭
八月渡長湖蕭條景物踈西風片帆急暮藹一山孤許
國心猶在匡時術巳虚岷峨家萬里投老得歸無
　　次韻半山亭
登嶺勢巍巍蓮峰太華齊凭欄紅日早回首白雲低松
栢月中老猿猴物外啼禪師吟絶後千古指人迷
　　和廬山芝上人竹軒
洞外復空中千千萬萬同勞師向竹頌清是阿誰風
　　觀臺
三界無所住一臺聊自寜塵勞付白骨寂照起黄庭殘
磬風中嫋孤燈雪後青須防戲童子投礫犯清泠(見病/臂謁)
(告/注)
　　懐口令陳徳任新作占山亭三絶
尚父提封海岱間南征唯到穆陵關(縯左傳齊侯曰先/王賜我先公履曰)
(南至於穆陵北至於無/棣五侯九伯汝得征之)誰知海上詩狂客占得膠西一
半山
我是膠西舊使君(曾守/宻州)此山仍合與君分故應竊比山
中相時作新詩寄白雲
　　寄傲軒
先生英妙年一掃千兔禿仕進固有餘不肯踐場屋通
闤何所傲傲名非傲俗定知軒冕中享榮不償辱豈無
自安計得失猶轉轂先生獨揚揚憂患莫能瀆得如虎
挾乙失若龜藏六(縯虎威状如乙字人佩之可以/辟除不祥龜首尾及四足凡六)茅簷
聊寄寓俯仰亦自足東坡無邊春方寸盡藏蓄醉哦傍
若無獨侑一樽緑牀頭車馬道殘月挂疎木朝客紛擾
時先生睡方熟
　　浴日亭
劍氣峥嶸夜挿天(縯晉書初吳之未滅也斗牛之間常/有紫氣張華聞雷煥妙達緯象問曰)
(此何祥也曰寶劒/之精上徹於天耳)瑞光明滅到黃灣(次公黃灣/海口也)坐看𤾉谷
浮金暈(厚淮南子日出於/惕谷登於扶桑)遙想錢塘涌雪山已覺滄
涼蘇病骨(援列子孔子東游見兩小兒辯鬬其一曰/日出之初滄滄涼涼及其日中熱如探湯)更
煩沆瀣洗衰顏(厚列仙傳陵陽子言春食朝霞夏食沆/瀣沆瀣者夜中之氣也司馬相如大人)
(賦云呼吸沆/瀣餐朝霞)忽驚鳥動行人起飛上千峰紫翠間
　　次韻子由三首
　　　東亭
仙山佛國本同歸(次公白樂天云海山不是/吾歸處歸則須歸兠率天)世路𤣥關
兩背馳(厚文選曹顔遠詩今我/誰所記羣士皆背馳)到處不妨閒卜築(厚杜/甫詠)
(懐詩注平生多/病卜築遣懐)流年自可數期頥(縯記曲禮云/百年曰期頥)遙知小
檻臨廛市定有新松長棘茨誰道茆簷劣容膝(援淵明/歸去來)
(云審容膝/之易安)海天風雨有紛披(次公杜詩是節東/籬菊紛披為誰秀)
　　　東樓
白髮蒼顏自照盆董生端合是前身(次公董生/董仲舒也)獨栖高
閣多辭客(厚晉書杜乂殷浩並才名冠世而庾翼弗之/重也毎語人曰此輩宜束之東閣俟天下太)
(平然後議/其任耳)為著新書未絶麟(次公此非是孔子春秋事/乃司馬遷作史記述陶唐)
(至漢武太和年得白麟而止亦猶春秋止於獲麟也子/仁此一聯意指董仲舒下惟講誦目不窺園及著玉杯)
(繁露書特不泥本事耳故首言董生是前身以引之所謂/高閣者直指東樓也舊注引庾翼所謂此輩宜束之東)
(閣失詩/意矣)小醉未醒風力軟安眠無夢雨聲新長歌自謂
真堪笑底處人間是所欣(柳子厚詩長歌返/故室自誷非所欣)
　　　椰子冠
天教日飲欲全絲(縯前漢袁盎字絲徙為吳相辭行兄/子種謂曰吳王驕日乆國多奸今絲)
(欲刻治彼不上書告君則利劒刺君矣東方卑/濕絲能日飲無何說王無反而巳如此幸得脱)美酒生
林不待儀(次公儀狄大禹時人善造酒椰子樹似㯽榔/而髙大葉長一房生三十餘子如𤓰肉似熊)
(白味似胡桃内有漿一升清如水甜如蜜今言美/酒生林指言椰子中有自然之酒故不待儀狄也)自漉
疎巾邀客醉(援陶潛好酒酒熟取頭上/葛巾漉酒畢還復著之)更將空殻付冠
師(前漢高祖紀注/薛有作冠師)䂓模簡古人争看簪導輕安髮不知
(厚隋書簪導按釋名云簪建也所以建冠於/髮也導所以導擽鬢髮使入巾櫛之裏也)更著短簷
高屋帽(厚隋書宋齊之間/帽或有白紗高屋)東坡何事不違時
　　司馬君實獨樂園(致約元城先生語録云司馬温/公既居洛於國子監之側得故)
　　　(營地創/獨樂園)
青山在屋上流水在屋下(次公石季倫思歸引序古木/幾於萬株流水周於舍下子)
(仁柳子厚盩厔縣食堂記高山在/前流水在下可以俯仰可以宴樂)中有五畝園花竹秀
而野花香襲杖屨竹色侵盞斚樽酒樂餘春棊局消殘
夏洛陽古多士風俗猶爾雅先生卧不出冠葢傾洛社
雖云與衆樂中有獨樂者才全德不形所貴知我寡(次/公)
(才全德不形莊子全語老/子云知我者希則我貴矣)先生獨何事四海望陶冶兒
童誦君實走卒知司馬持此欲安歸(子仁西漢蒯通説/韓信曰足下歸楚)
(楚人不信歸漢漢人震/恐足下欲持此安歸乎)造物不我捨名聲逐吾輩此病
天所赭(堯卿後漢袁紹傳曰坐作聲價名聲常屬我輩/人也然此乃人之一病若秦始皇赭其山上者)
(耳/)撫掌笑先生年來效喑啞(師按公詩案招此詩言四/海蒼生望司馬光執政陶)
(冶天下以譏見任執政不得其人又譏新法處處不便/也須溪古刑衣赭衣若莊子天刑之耳用始皇赭山非)
(是/)
　　滕縣時同年西園
人皆種榆栁坐待十畝隂(子仁杜詩與致/溪邊十畝隂)我獨種松栢
守此一片心(次公禮記松/栢之有心)君看閭里間盛衰日駸駸種
木不種德聚散如飛禽老時吾不識用意一何深知人
得數士重義忘千金西園守所開珍木来千岑養此霜
雪根遲彼鸞鳳吟(次公指言/種松栢也)池塘得流水龜魚自浮沈
幽桂日夜長白花亂青衿(次公本草菌桂花白蕊黄牡/桂亦曰白花葉冬夏常青)
豈獨蕃草木子孫已成林(次公易天地/變化草木蕃)拱把不知數㑹
當出千尋(次公文子十圍/之大始於拱把)樊侯種梓漆夀張富華簪(縯/後)
(漢樊宏父重嘗欲作器物先種梓漆時人嗤之積以歳/月皆得其用向之笑者皆求假焉貲至鉅萬追爵謚為)
(夀張敬侯次公退之作孟先生/詩云朅来逰公卿莫肯低華簪)我作西園詩以為里人
箴
　　寄題梅宣義園亭
仙人子真後還隠吳市門(次公前漢梅福字子真元始/中王莽専政福一朝棄妻子)
(去九江人傳以為仙其後有見福/於㑹稽者變姓名為吳市門卒云)不惜十年力治此五
畝園初期橘為奴(厚李衡種橘千株於龍陽洲臨/死敕兒曰吾州有千頭木奴)漸見
桐有孫(次公斵琴者多/以桐之孫枝云)清池壓丘虎(飛卿吳都圖經續/記虎丘山在吳縣)
(西北七里舊傳秦/皇求劒地裂為池)異石來湖黿敲門無貴賤遂性各琴
尊我本放浪人家寄西南坤敝廬雖尚在小圃誰當樊
(縯詩曰折/栁樊圃)羨君欲歸去奈此未報恩愛子幸僚友乆要
疑弟昆明年過君西飲我空瓶盆
　　於潛僧緑筠軒
可使食無肉不可使居無竹(縯王子猷嘗寄居空宅中/便令種竹曰何可一日無)
(此君/耶)無肉令人瘦無竹令人俗人瘦尚可肥俗士不可
醫傍人笑此言似髙還似癡若對此君仍大嚼世間那
有揚州鶴(厚有客相從各言所志或願為揚州刺史或/願多貨財或願騎鶴上昇其一人曰腰纒十)
(萬貫騎鶴上揚州葢欲/兼三人者之所欲也)
　　此君軒
雲幢煙節七州人犀甲檀槍百萬軍蘙薈叢生何足數
此君真是此君君
　　王復秀才所居雙檜二首
吳王池館遍重城竒草幽花不記名青葢一歸無覔處
只留雙檜待昇平(縯晉書孫皓時錢塘湖開或言天下/當太平青葢入洛時皓以問陳訓訓)
(曰臣止能望氣不能達湖之開塞退而告其友/曰青葢入洛將有輿櫬銜璧之事㝷而吳國亡)
凜然相對敢相欺直榦臨空未要竒根到九泉無曲處
世間惟有蟄龍知
　　萬松亭(并序/)
　麻城縣令張毅植萬松於道周以庇行者且以名其
　亭去未十年而松之存者十不及三四傷來者之不
　嗣其意也故作是詩
十年栽種百年規好德無人助我儀(次公詩云我儀/圖之愛莫助之)縣
令若同倉庾氏(縯前漢書孝文時國家無事為吏者/長子孫居官者為姓號倉氏庾氏也)亭
松應長子孫枝天公不救斧斤厄野火解憐冰雪姿為
問幾株能合抱殷勤記取角弓詩(援左傳昭二年晉侯/使韓宣子來聘公享)
(之韓子賦角弓既享宴於季氏有嘉樹焉宣子譽之武/子曰宿敢不封植此樹以無㤀角弓之詩遂賦甘棠次)
(公老杜冬日有懐李白詩/更㝷嘉樹傳不忘角弓詩)
　　和人假山(叔度賈氏談録云華岳掌其石丹素正/如人肉色適類掌耳高盈丈濶四五尺)
上黨攙天碧玉環(次公上黨潞府也此言太行山/劉禹錫詩外遶亭臺碧玉環)絶河
千里抱商顏(師商顏商山也/亦曰商於山)試觀煙雨三峯外(縯三峯/言華山)
(三峯也曰蓮/花毛女松檜)都在靈仙一掌間(厚華山首陽山黄河流/於一山間古語云此本)
(一山當河河水過而曲行河神巨靈以手擘開其上/以足蹈離其下以通流今華山有手跡仙掌峯是也)造
物何如童子戲(次公佛書童/子聚沙為戲)寫真聊發使君閒何當挈
取西征去畫作圍牀六曲山
　　李鈐轄坐上分題戴花
二八佳人細馬馱(縯李白詩蒲萄酒金叵/羅吳姫十五細馬馱)十千美酒渭
城歌(厚曹植詩名都篇云歸/來宴平樂美酒斗十千)簾前栁絮驚春晩頭上花
枝奈老何露濕醉巾香掩冉月明歸路影婆娑緑珠吹
笛何時見(縯緑珠石崇家/妓也善吹笛)欲把斜紅挿皂羅
　　九月中曾題二小詩於南溪竹上既而忘之昨日
　　再遊見而録之
湖上蕭蕭踈雨過山頭靄靄暮雲横陂塘水落荷將盡
城市人歸虎欲行
誰謂江湖居而為虎豹宅焚山豈不能愛此千竿竹
　　出都來陳所乗船上有題小詩八首不知何人有
　　感於余心聊為和之
蛙鳴青草泊蟬噪垂楊浦吾行亦偶然及此新過雨
鳥樂忘罝罦魚樂志鈎餌(次公莊子鈎餌罔罟罾笱之/知多則魚亂於水矣削格羅)
(落罝罦之知多/則獸亂於澤矣)何必擇所安滔滔天下是
烟火動村落晨光尚熹㣲田園處處好淵明胡不歸(縯/陶)
(淵明歸去來詞云歸去來兮田園將蕪胡/不歸又云問征夫以前路悵晨光之熹㣲)
我行無疾徐輕楫信溶漾船留村市閙閘發寒波漲(堯/卿)
(説文謂開閉門曰閘江淮之間/作堰閘以制水而時放決之)
舟人苦炎熱(次公唐元宗與栁公權聯句/云人皆苦炎熱我愛夏日長)宿此喬木灣
清月未及上黒雲如頺山(敬夫後漢光武紀王㝷營中/晝有雲如壞山當營而隕)
萬竅號地籟衝風散天池(厚莊子地竅則衆籟是巳又/云大塊噫氣其名為風是唯)
(無作作則萬竅怒號又曰南溟天/池也子仁文選衝風起兮横波)喧豗瞬息間(次公李/白蜀道)
(難曰飛湍瀑/流争喧豗)還挂斗與箕
潁水非漢水亦作蒲萄緑(縯李白詩遙看漢水鴨/頭緑恰似蒲萄初發醅)恨無
襄陽兒令唱銅鞮曲(厚晉山簡鎮襄陽有兒童歌曰山/公出何許徃至髙陽池伯恭古樂)
(府云襄陽白銅鞮歌云梁武帝在雍鎮有童謠云襄陽/白銅鞮反縛揚州兒識者言銅謂金鞮謂馬也及義師)
(之起實以鐵騎揚/州之士皆面縛)
我詩雖云拙心平聲韻和年來煩惱盡古井無由波(縯/孟)
(郊詩妾心古井水波瀾誓不起縯白/樂天詩無波古井水有節秋竹竿)
　　孤山二詠(并序/)
　孤山有陳時栢二株其一為人所薪山下老人自為
　兒時巳見其枯矣然堅悍如金石愈於未枯者僧志
　詮作堂於其側名之曰栢堂堂與白居易竹閣相連
　屬余作二詩以記之
　　　栢堂
道人手植幾生前鶴骨龍姿尚宛然雙榦一先神物化
九朝三見太平年(縯九朝謂陳隋唐梁後唐晉漢周及/宋朝也次公所謂三見太平豈止隋)
(唐與宋/朝耶)忽驚華構依巖出乞與佳名到處傳此栢未枯
君記取(無已傳燈録僧問西來意/趙州答曰庭前栢樹子)灰心聊伴小乗禪
　　　竹閣
海山兠率兩茫然(縯白樂天詩海山不是吾/歸處歸則須歸兠率天)古寺無人
竹滿軒白鶴不留歸後語(厚神仙傳遼東華表柱有白/鶴集其上言曰有鳥有鳥丁)
(令威去家千/嵗今来歸)蒼龍猶是種時孫(援蒼龍謂竹也費長房/以青竹投葛陂中化為)
(龍/)兩叢恰似蕭郎筆(縯樂天畫竹詩蕭郎下筆獨/通真又云森森兩叢十五里)千畝
空懷渭上村(厚史記殖貨傳渭川千/畝竹其人與千户侯等)欲把新詩問遺像
病維摩詰更無言
　　金門寺中見李留臺與二錢(惟演/易)唱和四絶句戲
　　用其韻䟦之
帝城春日帽簷斜(縯隋獨孤信獵歸馳馬入城/風吹帽簷側及旦人皆效之)二陸初
來尚憶家(次公二陸陸機陸雲也自吳入洛張華曰伐/吳之役利獲二俊二錢吳人也故以二陸比)
(之/)未肯將鹽下蓴菜(厚陸機嘗詣王濟濟指羊酪謂機/曰卿吳中何以敵此答曰千里蓴)
(羮未下鹽豉/時以為名對)已應知雪似楊花(縯世傳錢昭度詩南人/如問雪向道似楊花昭)
(度二錢/之族也)
生平賀老慣乗舟(縯杜詩知章騎馬似乗船師阮咸醉/騎馬欹傾人皆指而笑曰箇老子騎)
(馬如乗船/行波浪中)騎馬風前怕打頭(厚吳越王初入朝上賜以/寶馬馬出禁門驕行却退)
(王謂左右曰豈/遇打頭風耶)欲問君王乞符竹但憂無蠏有監州(皆/世)
(所傳錢氏故事縯國朝始置諸州通判既非官屬故嘗/與知州争權每云我是監郡朝廷使我來監汝舉動為)
(所制有錢昆少卿家世餘杭人也嗜蠏嘗求補外郡/人問所欲何郡昆曰但得有螃蠏無通判處可矣)
西臺妙迹繼楊風(縯西臺妙迹李留臺建中也楊凝式/善草書自顏栁没書法衰絶獨凝式)
(筆迹雄傑二王顏柳之餘以/心疾致仕人謂之楊風云)無限龍蛇洛寺中一紙清
詩弔興廢塵埃零落梵王宫
五季文章墮刼灰(厚漢武帝鑿昆明池極深悉是灰墨/無復土舉朝不解以問東方朔朔曰)
(臣愚不足以知之可試問西域胡帝以朔不知難以核/問至明帝時外國道人入洛陽時有憶東方朔言者乃)
(試以問之胡人云天地大刼將盡則/刼灰此刼灰之餘乃知朔言有㫖也)升平格力未全回
故知前輩宗徐庾數首風流似玉臺(次公徐庾徐陵庾/信也徐有玉臺新)
(詠十巻葢言錢李文辭/綺艶學江左之體也)
　　書雙竹湛師房二首
我本西湖一釣舟意嫌高屋冷颼颼羨師此室纔方丈
(縯維摩經言三萬二千師子座/入維摩方丈室中無所妨礙)一炷清香盡日留
暮鼓朝鐘自擊撞(次公退之詩文章自/娛嬉金石日擊撞)閉門孤枕對殘
缸白灰旋撥通紅火臥聽蕭蕭雨打牕
　　寶山新開徑
藤梢橘刺元無路(子仁杜詩竹寒沙碧浣/花溪橘刺藤梢咫尺迷)竹杖芒鞋不
用扶風自遠來聞笑語水分流處見江湖回觀佛骨青
螺髻(縯梁武帝改造阿育王寺塔塔下得佛髮青紺色/以手伸之隨手長短放之則右旋屈為螺形也)
踏遍仙人碧玉壺野客歸時山月上棠棃葉戰暝禽呼
(厚白樂天詩天寒路曠何/處宿棠棃葉戰風颼颼)
　　監洞霄宫俞康直郎中所居四詠
　　　退圃
百丈休牽上瀨船(縯杜詩一聲何處送書鴈百丈誰家/上瀨船次公漢書下瀬將軍注引伍)
(子胥書有下瀨船故得/翻使上瀨船言難進也)一鈎歸釣縮頭鯿(子仁漢中鯿/魚肥美襄陽)
(禁捕遂以槎㫁水因謂之槎頭縮項鯿張敬兒為刺史/齊高帝取此魚敬兒作六槽船置魚而進作書曰奉槎)
(頭縮項鯿一千八百頭孟浩然峴潭詩云試垂竹竿釣/果得槎頭鯿杜詩解悶云復憶襄陽孟浩然清詩句句)
(盡堪傳即今耆舊無新/語謾釣槎頭縮項鯿)園中草木春無數只有黄楊厄
閏年(俗說黄楊一歳長/一寸遇閏退三寸)
　　　逸堂
新第誰來作並鄰舊官寜復憶星辰(縯劉禹錫詩朝傳/旌斾行時令夜看)
(星辰憶/舊官)請君置酒吾當賀知向江湖拜散人(次公散人/陸龜䝉也)
(龜䝉詩云官家未議活/蒼生詔賜江湖散人號)
　　　遯軒
冠葢相望起隠淪先生那得老江村古來眞遯何曾遯
笑殺踰垣與閉門
　　　遠樓
西山煙雨巻疎簾北戸星河落短簷(厚杜甫登慈恩寺/塔詩七星在北戸)
(河漢聲/西流)不獨江天解空濶地偏心遠似陶潛
　　戲書呉江三賢畫像三首
誰將射御教吳兒長笑申公為夏姫(援左傳楚莊王欲/納夏姬申公巫臣)
(曰不可遂以夏姬奔晉楚殺巫臣之族巫/臣乃通吳於晉教其射御戰陣吳始伐楚)却遣姑蘇有
麋鹿(厚伍子胥諫吳王夫差不聽子胥曰臣今見/麋鹿遊於姑蘇之臺宫中生荆棘露沾衣也)更憐
夫子得西施
　　　右范蠡
浮世功勞食與眠季鷹真得水中仙不須更説知機早
直為鱸魚也自賢(厚張翰傳翰字季鷹齊王冏辟為司/馬東曹掾冏時執權翰因見秋風乃)
(思呉中菰菜蓴羮鱸魚鱠曰人生貴得適志何能羈宦/數千里以要名爵乎遂命駕而歸俄而冏敗人謂之見)
(機/也)
　　　右張翰
千首文章一頃田(次公杜牧之詩張祜曰千首詩輕萬/戸侯縯蘇秦有負郭田二頃豈能佩)
(六國相印乎子翬新唐書陸龜䝉傳云有田/數百畝田苦雨潦則與江通故嘗苦饑也)囊中未有
一錢看(縯杜詩囊空恐羞/澀留得一錢看)却因養得能言鴨驚破王孫
金彈丸(縯陸龜䝉有鬬鴨一欄頗極馴養一旦驛使過/焉挾彈斃其尤者龜䝉曰此鴨善人言見欲附)
(蘇州上進使者奈何斃之使人懼盡與槖中金以窒其/口徐使問人語之狀龜䝉曰能自呼名耳師西京雜記)
(韓嫣好彈以金為丸所失者日常十分長安為之語曰/苦飢寒逐金丸京師兒童毎聞嫣出輒隨之望彈之所)
(落而/拾焉)
　　　右陸龜䝉
　　青牛嶺高絶處有小寺人迹罕到
暮歸走馬沙河塘爐煙裊裊十里香朝行曳杖青牛嶺
崖泉咽咽千山靜君勿笑老僧耳聾喚不聞百年俱是
可憐人(次公盧仝詩有錢無錢俱/可憐百年驟過如流川)明朝且復城中去白
雲却在題詩處(堯卿王維山中詩云城/郭遙相望惟應見白雲)
　　董儲郎中嘗知眉州與先人遊過安丘訪其故居
　　見其子希甫留詩屋壁(堯卿董儲宻州安丘人寶/元二年以都官員外郎知)
　　　(眉/州)
白髮郎潛舊使君(縯漢武帝至郎署見一老郎眉鬚皓/白問何時為郎何其老也對曰臣姓)
(顏名駟以文帝時為郎文帝好文而臣好武景帝好老/而臣尚少陛下好老而臣已老是以三葉不遇上感其)
(言擢為㑹稽都尉張衡賦龎/眉而郎濳兮逮三葉而遘武)至今人道最能文隻雞敢
忘橋公語(厚曹操感太尉橋𤣥知已及後經過𤣥墓自/為祭文曰承從容誓約之言徂歿之後路有)
(經由不以斗酒隻雞過相沃酹車過三步腹痛勿怨/雖臨時戲笑之言非至親之篤好胡肯為此詞哉)下
馬来尋董相墳(縯西京記膠西相董仲舒墳在長安人/為致敬過者必下馬名下馬陵後人語)
(訛為蝦蟇/陵非是)冬月負薪那得免(厚史記優孟傳楚相孫叔/敖知其賢人也善待之病)
(且死屬其子曰我死汝必貧困若徃見優孟言我孫叔/敖之子也居數年其子貧困負薪逢優孟道其父之語)
(優孟言之楚王云云莊王封之寢丘四百戸以奉其祀/次公劉峻見任昉諸子西華等兄弟流離不能自振平)
(生交舊莫有収䘏西華冬月著葛巾披練裙路逢峻峻/泫然矜之此乃廣朱公叔絶交論兩事相類故用冬月)
(負薪/也)鄰人吹笛不堪聞(援向子期思舊賦序云余少與/嵇康吕安居正接近其人並有)
(不羇之才其後各以事見法經其舊廬於時日薄虞淵/寒氷凄然鄰人有吹笛者發聲寥亮追思曩昔游宴之)
(好感音而歎/故作賦云)死生契闊君休問洒淚西南向白雲(縯狄/仁傑)
(赴并州其親在河陽過太行山反顧見白/雲孤飛謂左右曰吾親所居在此雲下)
　　和孔周二絶
　　　再觀邸園留題
小園香霧曉䝉籠醉守狂詞未必工魯叟録詩應有取
曲収彤管邶鄘風(縯詩邶國風靜女云靜女其孌貽我/彤管箋云彤管筆赤筆也后夫人必)
(有女史事無大小記以成法堯卿嘗聞高宻老儒之言/曰邸氐有賢婦孀居不嫁其節甚高故公此詩用静女)
(彤管有煒栢舟共姜自誓/邶鄘二風之事也云云)
　　　觀靜觀堂效韋蘇州
弱羽巢林在一枝(次公柳子厚詩毎憐纎鱗遊尺澤翻/然弱羽上丹霄莊子鷦鷯巢於深林)
(不過一枝堯卿李義府始召見太宗令詠鳥其末句云/上林多少樹不借一枝栖帝曰吾將全林借汝豈惟一)
(枝/)幽人蝸舍兩相宜(縯蝸牛螺蟲之有角者俗或呼為/黄犢焦先楊沛並作圓舍止其中)
(故謂之/蝸牛廬)樂天長短三千首却愛韋郎五字詩(縯白居易/吳郡詩有)
(記言韋應物為蘇州牧歌詩甚多有郡宴詩云兵衛森/畫㦸宴寢凝清香最為警䇿厚舊唐書白居易傳云韋)
(蘇州歌行清麗之外頗近興調其五言又高雅間澹自/成一家之體今之秉筆者誰能及之然當蘇州在時人)
(亦未甚愛重必待/身死後則愛之)
　　與舒教授張山人參寥師同遊戲馬臺書西軒壁
　　兼簡顏長道二首
古寺長廊院院行(堯卿唐王建詩院/院燒燈如白日)此軒偏慰旅人情
楚山西㫁如迎客汴水南來故遶城路失玉鈎芳草合
(次公按桂苑叢談李蔚咸通中自大梁移鎮淮海見郡/寡勝遊之地命於戲馬臺亭西連玉鈎斜道葺亭名曰)
(賞心今云路失玉鈎誤/用此揚州戲馬亭事也)林亡白鶴古泉清(次公白鶴則/山中故事也)
淡遊何以虞庠老坐聽郊原琢磬聲(次公禮記周人養/庶老於虞庠也泗)
(濵多磬石故/云琢磬聲)
竹杖芒鞋取次行下臨官道見人情(堯卿劉夢得詩云/安知從複道然後)
(見人/情)天寒菽粟猶栖畝(厚南史宋武帝曰餘糧/栖畆軍無匱乏之憂)日暮牛
羊半入城(次公詩日之夕/矣牛羊下來)沽酒獨教陶令醉(縯廬山僧/惠遠與陶)
(濳遊常沽/酒飲之)題詩誰似皎公清(厚吳興僧清畫字皎然唐/時有詩名於世仔皎然九)
(日詩云重陽荆楚尚高㑹此難陪遇見登龍客同遊戲/馬臺風文將水疊雲態擁歌迴持菊還相問含情愧不)
(才/)更尋陋巷顏夫子(次公名長道為顏夫/子故得使陋巷字)乞取㣲言繼
此聲
　　書泗州孫景山西軒
落日明孤塔(次公僧/伽塔也)青山繞病身知君向西望不愧塔
中人
　　題織錦圖上回文三首(次公囘文詩起於竇滔妻/蘇氏於錦上織成之盖順)
　　　(讀與倒讀皆成詩句也第二篇千字錦第三篇/回文錦皆用此事盖晉書列女傳竇滔苻堅時)
　　　(為秦州刺史被徙流沙蘇氏思之織錦為回文/旋圖詩以贈滔宛轉循環以讀之詞甚悽惋凡)
　　　(八百四十字/文多不録也)
春晚落花餘碧草夜涼低月半枯桐人隨遠鴈邊城暮
雨映疎簾繡閣空
紅手素絲千字錦故人新曲九回腸風吹絮雪愁縈骨
淚灑縑書恨見郎
羞看一首囘文錦錦似文君别恨深頭白自吟悲賦客
(厚西京雜記曰司馬相如將聘茂陵女子為/妾卓文君作白頭吟以自絶相如感之乃止)㫁腸愁是
斷絃琴
　　書李公擇白石山房
偶尋流水上崔嵬五老蒼顏一笑門(次公五老即廬山/五老峯公擇少時)
(讀書扵五老峯下白石庵之僧舍先/生嘗作李氏山房藏書記正謂此也)若見謫仙煩寄語
匡山頭白早歸來(縯杜甫憶李白詩匡山/讀書處頭白早歸來)
　　題孫思邈眞
先生一去五百載猶在峨眉西崦中(次公峨眉山記載/有僧逢先生者乃)
(唐衣冠請僧轉法華經西/崦字林老有西崦人家詩)自為天仙足官府(次公神仙/傳曰石先)
(生云天上多至尊相奉事更苦於人間/耳而韓退之詩云上界眞仙足官府)不應尸解坐蝱
蟲(縯嘗有仙人謂思邈著千金方多以物命為藥以害/物之故不獲上昇止於尸解其後思邈乃取草木藥)
(以代蝱蟲水蛭作/千金方翼三十篇)
　　歸宜興留題竹西寺三首(次公宜興常州倚郭縣/也竹西寺在揚州此葢)
　　　(經竹西寺而徃常也堯卿杜牧/詩云斜陽竹西路歌吹是楊州)
十年歸夢寄西風此去眞為田舍翁(次公西風言欲歸/西川也田舍翁言)
(有田在常州也宋高祖紀大明中壞上所居隂堂於其/處起玉燭殿與羣臣觀之牀頭有土障壁上挂葛燈籠)
(麻繩拂侍中袁顗盛稱上儉素之德孝/武不答獨曰田舍翁得此以為過矣)剰覔蜀岡新井
水要攜鄉味過江東(次公竹西寺山上有井其水味如/蜀江號曰蜀岡故先生謂之為鄉)
(味過江東則江之/東乃言常州也)
道人勸飲雞蘇水(堯卿本草有水蘇紫蘇假蘇/三種各異水蘇一名雞蘇)童子能
煎鶯粟湯暫借藤牀與瓦枕莫教孤負竹風涼
此生巳覺都無事今歲仍逢大有年(縯春秋書有年次/公唐王維和重陽)
(節宰臣及百官上夀應制詩/云四海方無事三秋大有年)山寺歸來聞好語野花啼
鳥亦欣然(堯卿王維因赦宥罪拜官詩云花/迎喜氣皆知笑鳥識歡心亦解歌)
　　惠崇春江晚景二首
竹外桃花三兩枝春江水暖鴨先知蔞蒿滿地蘆芽短
正是河豚欲上時(縯歐陽公詩春洲生荻芽春岸飛/楊花河豚於此時肥不數魚蝦)
兩兩歸鴻欲破羣依依還似北歸人遙知朔漠多風雪
更待江南半月春
　　書皇親扇
十年江海寄浮沉夢遶江南黄葦林誰謂風流貴公子
筆端還有五湖心(次公唐人題韓信廟曰隆凖早/知同鳥啄將軍應有五湖心)
　　次韻黄魯直寄題郭明父府推潁川西齋二首
樹頭啄木常疑客(師賈島詩時聞啄/木鳥疑是敲門僧)客走而嗔定不然
(厚韓退之剥剥啄啄有客/至門我不出應客去而嗔)脱轄巳應生井沫解衣聊復
起庖煙(任杜詩云厨/烟覺遠庖)平生詩酒真相汚此去文書恐獨
賢(援杜詩返遭詩酒/汚何事忝簪裾)早晚西湖映華髮小舟翻動水中
天(潁州之/西湖也)
寂寞東京月旦州德星無復綴珠旒(厚後漢許劭字子/將與兄靖好共覈)
(論鄉黨人物每月輒更故汝南俗有月旦評焉又陳寔/從諸子造荀爽父子共討論太史奏徳星聚皆潁川人)
(也師漢厯五/星如聯珠)莫嗟平輿空神物(輿音/預)尚有西齋接勝流
(厚許劭兄䖍亦知名汝南人稱平輿淵有三龍焉唐太/子賢注平輿故城今豫州汝南縣東北有三龍鄉月旦)
(里/)春夢屢尋湖十頃家書新報橘千頭(縯李衡於龍陽/洲種甘橘將死)
(謂其子曰吾洲/中有千頭木奴)雪堂亦有思歸曲為謝平生馬少游(援/後)
(漢馬援傳援謂官屬曰吾從弟少游嘗哀吾慷慨多大/志曰士生一世但取衣食裁足乗下澤車馭欵段馬為)
(郡縣吏守墳墓鄉里稱善人斯可矣致求盈餘但自苦/耳當吾在浪泊西里間虜未滅之時下潦上霧毒氣熏)
(蒸仰視飛鳶跕跕墮水中臥念少㳺平生時語何可得/也今賴士大夫之力被䝉大恩猥先諸君紆佩金紫且)
(喜且慙吏士皆伏稱萬歳堯卿公在黄州/葢雪堂嘗裁節陶淵明歸去來為思鄉曲)
　　劉景文家藏樂天身心問答三首戲書一絶其後
淵明形神自我(縯淵明有形神影三首序云貴賤賢愚/莫不營營以惜生斯甚惑焉故極深)
(形影之苦言神辯自然以釋/之好事君子共取其心焉)樂天身心相物(厚白樂天/自題二絶)
(句序云閒臥獨吟無人酬和/聊假身心相戲徃復成三章)而今月下三人他日當成
幾佛(厚南史孟顗事佛精懇而為謝靈運所輕嘗謂顗/曰得道應須慧業文人生天在靈運前成佛必在)
(靈運/後)
　　次王定國韻書丹元子寜極齋
仙人與吾輩寓迹同一塵(任退之詩下視寓/九州一塵集毫端)何曾五漿
饋(縯列子之齊中道而反遇伯昏瞀人伯昏瞀人曰/奚方而反曰吾驚焉吾食於十漿而五漿先餽)但
有爭席人(厚列子楊朱之沛遇老子其徃也舍者迎將/公家執席妻執巾櫛舍者避席煬者避竈其)
(反也舍者與/之爭席矣)寜極無常居(次公齋名寧極取莊子不當/時命而大窮乎天下則深根)
(寜極而/待也)此齋自隨身人那識郄鑒(次公紀聞載有段䂮/従一叟入山叟自稱)
(孟期思至山中之室有曰老先生者䂮問叟曰老先生/何姓名叟取晉書郄鑒傳令讀之曰欲識老先生即郄)
(太尉/也)天不留封倫(厚唐書魏鄭公勸太宗行仁義封倫/非之其後享太平之效太宗曰恨封)
(德彜之不見也故唐人詩云可憐/貞觀太平後天且不留封德彛)誤落世網中俗物愁
我神先生忽叩戸夜呼祈孔賔(縯晉書祈嘉字孔賔夜/忽牕中有聲呼曰祈孔)
(賔隠去來脩飾人間事甚苦不可諧/所得未毛銖所喪如山崖旦而逃去)便欲隨子去著書
未絶麟(次公孔子絶筆於獲麟又司馬遷/自言其書述陶唐以來至於麟止)願挂神武冠
(援陶𢎞景挂衣冠於/神武門上表辭禄)徃卜飲馬鄰(次公蘇州有飲馬橋/丹元子葢蘇州人也)
(伯恭蘇州圖經云飲馬/橋在呉縣東南二里)王郎濯紈綺(厚前漢班固序傳/班伯以戚里出與)
(王許子弟為羣在於綺繻之間非其好也次公濯/紈綺言定國雖相家子而能洗去驕貴之氣也)意與
陋巷親南遊苦不早儻及蓴鱸新
　　題靈峯寺壁
靈峯山下寶陁寺白髮東坡又到來前世德雲今我是
依希猶記妙高臺(次公德雲比丘居勝樂國妙峯山之/上事見華嚴經今南都有妙峯亭而)
(子由詩云我登妙峯亭欲訪德雲師閏州金山有妙高/臺而先生詩曰中有妙高臺雲峯自孤起又曰何須尋)
(德雲即此比丘是則二山之亭與臺所以得名者皆以/其孤峯遂取勝樂之妙峯名之耳惟其得妙峯妙高之)
(名故二公詩又遂/用德雲為事實耳)
　　題馮通直明月湖詩後
老衍清篇墨未枯(縯老衍謂/馮衍也)小溤新作語尤殊(援馬奉/世之子)
(野王當時謂/之小馮君)呼兒洗浄涵星硯為子賡歌墮月湖聞道
牂江空抱珥(南語有西珥河即古牂牁江也河影如月/抱珥故名之西珥云堯祖事出魯直􁉅水)
(遺/文)年來合浦自還珠(次公後漢孟嘗君為合浦太/守去珠復還合浦廉州也)請君
多釀蓮花酒準擬王喬下履鳬(見將徃終南/和子由見寄)
　　和子由岐下二十一韻(并引/)
　予既至岐下逾月於其廨宇之北隙地為亭亭前為
　横池長三丈池上為短墻屬之堂分堂之北厦為軒
　牕曲檻俯瞰池上出堂而南為過廊以屬之㕔廊之
　兩旁各為一小池三池皆引汧水種蓮養魚於其中
　池邊有桃李杏棃棗櫻桃石榴樗槐松檜柳三十餘
　株又以斗酒易牡丹一叢於亭之北子由以詩見寄
　次韻和答凡二十一首
誰人築短墻横絶擁吾堂不作新亭檻幽花誰為香(北/亭)
(舊堂北有墻予/始去之為亭)
明月入我池皎皎鋪紵縞何日變成緇太𤣥吾懶草(横/池)
誰能鋪白簟永日臥朱橋樹影欄邊轉波光版底搖(短/橋)
東鄰多白楊夜作雨聲急牕下獨無眠秋蟲見燈入(軒/牕)
流水照朱欄青紅亂明鑑誰見檻上人無言觀物泛(曲/檻)
泝流入城郭亹亹渡千家不見雙池水長漂十里花(雙/池)
田田抗朝陽節節臥春水平鋪亂萍葉屢動報魚子(荷/華)
湖上移魚子初生不畏人自從識鈎餌欲見更無因(魚/)
花好常患稀花多信佳否未有四十枝枝枝大如斗(牡/丹)
(花有四/十餘枝)
争開不待葉宻綴欲無條傍沼人窺鑑驚魚水濺橋(桃/花)
不及棃英軟應慙梅萼紅西園有千葉淡佇更纎穠(李/)
(城西有千葉/李如荼䕷)
開花送餘寒結子及新火關中幸無梅汝彊充鼎和(杏/)
(關中地/不生梅)
霜降紅棃熟柔柯巳不勝未嘗蠲夏渴長見助冬冰(棃/)
居人幾畨老棗樹未成槎汝長才堪軸吾歸巳及𤓰(棗/)
(棗樹至難長子仁左傳/𤓰期而徃及𤓰而代)
獨遶櫻桃樹酒醒喉肺乾莫除枝上露從向口中漙(櫻/桃)
風流意不盡獨自送殘芳色作裙腰染名隨酒盞狂(石/榴)
(一酒名/有榴花)
自昔為神樹空聞蜩鵙鳴社公煩見輟為爾致羊羹(樗/舊)
(為土地廟所蔽/予始遷廟墻北)
採擷猶未厭忽然巳成隂蟬鳴看不見鶴立赴還涼(槐/上)
(有野鶴/三四)
彊致南山樹來經渭水灘生成未有意鴉鵲莫相干(松/)
依依古松子鬱鬱緑毛身毎長須成節明年漸庇人(檜/)
今年手自栽問我何年去他年我復來搖落傷人思(柳/)
　　光禄庵二首
文章恨不見文園(縯司馬相如/為文園令)禮樂方將訪石泉何事
庵中著光禄枉教閒處筆如椽
城中太守的何人林下先生非我身若向庵中覔光禄
雪中履迹鏡中真
　　次韻子由清汶老龍珠丹
天公不解防癡龍(縯北夢瑣言洛中有洞宂曾有誤墜/其中行數里漸明見有宫殿人物凡)
(九處又有大羊羊髯有珠人取食之後出以/問張華華曰此地九仙館也大羊名曰癡龍)玉函寶方
出龍宫(次公酉陽雜俎孫思邈常隠居終南山時大旱/西域僧請於昆明池結壇祈雨凡七日縮水數)
(尺池龍化為老人至思邈石室請救孫謂曰我知昆明/池有仙方三十首留傳與予予將救汝老人曰此方上)
(帝不許妄傳今急矣固無所悋有頃捧方而至孫曰爾/第還無慮自是池水忽漲數日溢岸胡僧羞恚而死)
雷霆下索無處避逃入先生衣袂中(厚僧史僧聞禪師/住邵武山中一日)
(有老人來謁聞曰我龍也以行雨疲墮不職上天有罰/當死賴道力可脱俄失所在聞視坐榻傍有小蛇尺許)
(延縁入袖中屈蟠暮夜風雷挾坐榻電碎雨射山岳/為搖而聞危坐不顧達旦晴霽垂袖蛇墮地而去)先
生不作金椎袖(厚史記朱亥為魏公子/無忌袖鐵椎椎殺晉鄙)玩世徜徉隠屠
酒夜光明月空自投(援鄒陽諫梁孝王書曰明月之珠/夜光之璧以暗投人則人莫不按)
(劒相/盼)一鍛何勞緯蕭手(次公莊子河上有家貧恃緯蕭/而食者其子没於淵得千金之)
(珠其父謂曰取石來鍛之夫千金之珠必在九/重之淵驪龍頷下子能得之者必遭其睡也)黃門寡
好心易足荆棘不生棃棗熟(縯眞誥王夫人與許長史/書曰交棃火棗此乃飛騰)
(之藥欲生於君心今猶有/荆棘相雜是以二樹不生)𤣥珠白璧兩無求(次公莊子/黄帝遺𤣥)
(珠於赤/水之上)無脛金丹來入腹(厚靈樞經扁鵲註曰化靈為/姹女之胞十月分胎狀如紫)
(金上赤下黒左青右白其中央黄號曰紫金丹子/仁珠玉無脛而至者人好之也出孔融之著書)區區
分别笑樂天那知空門不是仙(次公樂天詩曰我學空/門非學仙恐君此説是)
(虚傳海山不是吾歸/處歸則須歸兠率天)
　　臨安三絶(次公三絶皆吳越王錢鏐事也鏐里中/有大樹鏐少時嘗戲其下坐大石上指)
　　　(揮羣兒為隊伍號令頗有法羣兒皆憚之及貴/號大樹為衣錦將軍鏐所居錫名曰衣錦城其)
　　　(宴故老也山林皆䝉以錦故有錦溪之/名石照石鏡也鏐嘗照之其鏡聳戰)
　　　將軍樹(伯恭按臨安縣圖經此木今在淨土寺/西小橋之側乃女貞木也至今茂盛)
阿堅澤畔菰蒲節(縯苻洪始其家池中蒲生長至丈五/節如竹形時咸謂之蒲家因以為氏)
(焉後其孫堅皆有草付/字後改姓苻此見載記)𤣥德牆頭羽葆桑(厚劉備舍東/南角籬上有)
(桑樹生高五丈餘遙望見童童如小車葢先主少時/與宗中諸小兒於樹下戲言吾必當乘此羽葆葢車)不
㑹世間閒草木與人何事管興亡
　　　錦溪(堯祖晏殊輿地志云石鏡溪/一名錦溪在縣東南一里)
楚人休笑沐猴冠(縯韓生説項羽關中可都羽懷思東/歸曰富貴不歸故鄉如衣錦夜行韓)
(生曰人謂楚人/沐猴而冠果然)越俗徒誇翁子賢(援漢武帝以朱買臣/為㑹稽太守謂曰富)
(貴不歸故鄉如衣錦夜行買臣㑹稽人字翁子次公二/事皆錦繡事以明錢鏐之貴䝉山林以錦繡尤為盛事)
(也/)五百年間異人出(援郭璞杭州歌云天目山前兩乳/長龍飛鳳舞到錢塘其末句云五)
(百年生異姓王自東晉迄五代錢鏐時/適當五百年錢鏐亦自謂當此運也)盡將錦繡裹山
川
　　　石照(次公按樂史寰宇記徑二尺七寸光照如/鏡十朋臨安縣圖經衣錦山在縣南一里)
　　　(本名石鏡山髙二十六丈周迴二百六十步/武肅幼時遊此顧其形服冕旒如王者狀唐)
　　　　(昭宗時改/賜今名)
山雞舞破半巖雲菱葉開殘野水春(次公異苑南方獻/山雞鑒石鏡而舞)
(不止鏡有菱花之名故使菱葉字補註永叔金雞詩山/雞稟其波舞影還自愛李巨鑑詩云無波菱自動不夜)
(月常/明)應笑武都山下土枉教明月殉佳人(縯成都記武/都山丈夫化)
(為女子顏色美絶葢山精也蜀王納以為妃無子物故/乃發卒武都擔土葬於成都郭中號曰武擔山以菱花)
(鏡一枚表/其墓也)
　
　
　
　
　
　
　
　
　
　東坡詩集註巻二十九
欽定四庫全書
　東坡詩集註巻三十
　　　　　　　　　　　　宋　王十朋　撰
　詠物
　　木山(并序/)
　吾先君子嘗蓄木山三峯且為之記與詩詩人梅二
　丈聖俞見而賦之今三十年矣而猶子千乗又得五
　峯益竒因次聖俞韻使并刻之其側
木生不願囘萬牛願終天年仆沙洲(厚杜詩古栢行云/大厦如傾要梁棟)
(萬牛回首丘山重又莊子山/中之木以不材得終其天年)時來幸逢河伯秋掀然見
恠推不流(縯莊子秋水時至百川灌河涇流之大兩涘/渚涯之間不辨牛馬於是河伯欣然而喜)
蓬婆雪嶺巧雕鎪蟄蟲行蟻為豪酋(次公蓬婆雪嶺蜀/所近吐蕃之山名)
(杜詩更奪蓬婆雪外城行蟻音/行列之行杜詩行蟻上枯棃)阿咸大膽忽持去河伯
好事不汝尤城中古沼浸坤軸一林瘦竹吾菟裘(援老/杜萬)
(頃浸坤軸左傳使/營菟裘吾將老焉)二頃良田不難買三年榿木行可槱
㑹將白髮對蒼巘魯人不厭東家丘(次公論衡曰魯人/不識孔子聖人乃)
(曰彼東家丘/者吾知之矣)
　　　附梅聖俞詩
　空山枯楠大蔽牛(次公莊子櫟社/樹其大蔽牛)霹靈夜落魚鳬洲(徳/溥)
　(魚鳬蜀古帝名李白蜀道難云蠶叢及魚鳬開國何茫/然次公成都記云蠶叢之後有栢灌栢灌之後有魚鳬)
　(皆蠶叢氏之子也魚鳬治在今導江縣嘗獵/前山得道乘虎而行杜宇遂繼魚鳬之後)魚鳬水射
　幾千秋蠧肌爛髓沙蕩流唯存堅骨蛟龍鎪形侔
　三山中雄酋左右兩峯相挾翼尊奉君長無慢尤蘇夫
　子見之驚且喜買於溪叟憑貂裘因歎大不為梁棟又
　歎殘不為薪槱(次公詩云/薪之槱之)雨侵蘚澀得石瘦宜與夫子
　歸隠丘
　　座上賦戴花得天字
清明初過酒闌珊折得竒葩晚更妍春色豈關吾輩事
老狂聊作座中先醉吟不奈欹紗帽起舞從教落酒船
結習漸消留不住却須還與散花天(縯維摩經云時維/摩詰室有一天女)
(見諸天人聞所説法便現其身即以天花散諸菩薩大/弟子上花至諸菩薩即皆墮落至大弟子便著不墮一)
(切弟子神力去花不能令去爾時天問舍利佛何故去/花答曰此花不如法是以去之天曰勿謂此花為不如)
(法所以者是何華無所分别仁者自生分别想/耳結習未盡花著身矣結習盡者花不著耳)
　　次韻答舒教授觀余所藏墨
異時長笑王㑹稽野鶩膻腥汙刀几莫年却得庾安西
自厭家雞題六紙(縯南史王僧䖍傳庾征西翼少時書/與右軍齊名右軍後進庾猶不分在)
(荆州與都下人書云小兒輩厭家雞愛野雉皆學逸少/書栁子厚集有殷賢戲批書後寄劉遲州并示孟崙二)
(童詩一首其下注云家有右軍書毎紙皆庾翼題云王/㑹稽六紙二月三十日而其詩云書成欲寄庾安西紙)
(背應勞手自題聞道近來/諸子弟臨池尋巳厭家雞)二子風流冠當代顧與兒童
争愠喜秦王十八巳龍飛(子功白氏長慶集七德舞云/太宗十八起義兵白旄黄鉞)
(定兩京又太宗自云吾十八起義/兵二十四平天下未三十致太平)嗜好晚將蛇蚓比(厚/唐)
(太宗御製王羲之贊子雲近出擅名江表僅得成/書無丈夫之氣行行若縈春蚓字字如綰秋蛇)我生
百事不挂眼(子仁退之詩我老嗜/讀書餘事不挂眼)時人謬説云工此世
間有癖念誰無(縯杜預有左傳癖王濟有馬癖和嶠/有錢癖陸羽有茶癖王福時譽兒癖)傾
身障簏尤堪鄙一生當著幾兩屐(厚晉阮孚傳祖約性/好財孚性好屐同是)
(累而未判得失有詣約者正見料財物客至屏當不盡/餘兩簏箸背後傾身障之意未能平或詣阮正見自蠟)
(屐因自嘆日未知一生當著㡬/兩屐神色閒暢於是勝負始分)定心肯為㣲物起此墨
足支三十年但恐風霜侵髮齒非人磨墨墨磨人(縯公/嘗曰)
(吾有佳墨七十九而求之不已不近愚耶石昌言蓄墨/不許人磨或曰子不磨墨墨當磨子昌言墓木拱矣墨)
(故無/恙)缾應未罄罍先恥(厚詩云缾之罄/矣維罍之恥)逝將振衣歸故
國數畝荒園自鋤理作書寄君君莫笑但覔來禽與青
李(次公宋朝淳化法帖大王書四百六十五帖其一云/青李來禽櫻桃日給藤子皆囊盛為佳函封多衣生)
(足下所疏云此果佳可為致子當種之此種彼胡桃皆/生也吾篤喜果今日田里惟以此為事故遠為足下置)
(此子者則大惠也此/號青李來禽帖也)一螺㸃漆便有餘(次公蕭子良與/王僧䖍書曰仲)
(將之墨一㸃如漆又陸雲與兄書曰一日/上三臺曹公藏石墨數十萬斤今送一螺)萬竈燒松何
處使君不見永寜第中擣龍麝(次公永寜第者李駙馬/第也今士大夫家有墨)
(其上者有永寜賜第四/字即李駙馬家墨也)列屋閒居清且美(縯退之送李/愿序粉白黛)
(緑者列屋/而閒居)倒暈連眉秀嶺浮雙鴉畫鬢香雲委(堯卿李/賀美人)
(梳頭歌云纎手却盤老鴉色翠滑寶釵簪不得杜牧詩/云娟娟却月眉新鬢受鴉飛洪父南部烟花記載虞世)
(南詩云學畫/鴉兒半未成)時聞五斛賜蛾緑(厚大業拾遺載煬帝宫/女争畫長蛾司宫吏旦)
(納螺子黛五斛號為蛾螺子黛出波斯國/堯卿李賀詩幽篁畫新粉蛾緑横晚門)不惜千金求
獺髓(縯酉陽雜爼載孫和寵劉夫人嘗醉舞如意誤傷/劉頰太醫以百金購得白獺取髓雜玉屑以滅其)
(瘢/)聞君此詩當大笑寒牕冷研冰生水
　　龍尾硯歌(并序/)
　余舊作鳳咮硯銘其畧云蘇子一見名鳯咮坐令龍
　尾羞牛後巳而求硯於歙歙人云子自有鳳咮何以
　此為盖不能平也奉議郎方君彥德有龍尾大硯竒
　甚謂余若能作詩少解前語者當奉餉乃作此詩(子/蒼)
　(按先生集載鳳咮硯銘有三其銘序云北苑龍焙山/如翔鳳平飲之狀當其咮有石蒼黒而玉色熈寜中)
　(太原王頥以為硯余銘之曰鳳咮又延平志考異云/延平硯材産斫﨑者為上東坡得之喜甚遽目為鳳)
　(咮又云硯﨑石在劒浦縣東三/十里東坡取名鳳咮者此也)
黄琮白琥天不惜(次公黄琮白琥正以比硯為玉也/周禮以黄琮禮地以白琥禮西方)顧
恐貪夫死懷璧君看龍尾豈石材玉德金聲寓於石與
天作石來幾時與人作硯初不辭詩成鮑謝石何與筆
落鍾王硯不知錦茵玉匣俱塵垢擣練支牀亦何有况
瞋蘇子鳳咮銘戲語相嘲作牛後(援史記蘇秦云寜/為雞口無為牛後)碧
天照水風吹雲明牕大几清無塵我生天地一閒物蘇
子亦是支離人(縯莊子支離其形者尤足以養其/身終其天年况支離其德者乎)麤言
細語都不擇(次公佛書云麤言及/細語皆歸第一義)春蚓秋蛇隨意畫願
從蘇子老東坡仁者不用生分别(次公維摩經天女言/華無分别仁者自生)
(分别/想耳)
　　張幾仲有龍尾子石硯以銅劒易之(堯卿幾仲乃/侍中耆之子)
我家銅劍如赤蛇君家石硯蒼璧橢而窪(次公橢音吐/火反圓而長)
(也/)君持我劒向何許大明宫裏玉佩鳴衝牙(次公大明/宫唐高宗)
(龍朔二年置謂之東内韓退之詩大明宫中給事歸衝/牙佩之物也潘岳賦衝牙錚鎗師禮記玉藻佩玉有衝)
(牙/)我得玉硯亦安用雪堂牕下爾雅箋蟲鰕(師退之詩/爾雅注蟲)
(魚定非/磊落人)二物與人初不異飄落高下隨風花(次公南史/范績傳竟)
(陵王子良精信釋教謂績曰君不信因果何得富貴貧/賤之異績答曰人之生如樹花同發隨風而墮自有拂)
(簾幌墮於茵席之上者自有闗籬牆落於糞溷之中者/墮茵席者殿下是也落糞溷者下官是也貴賤雖復殊)
(塗因果定在何處子/良不能屈然深怪之)蒯緱玉貝皆外物(次公史記馮驩/客孟嘗君問傳)
(舍長曰客何所為答曰馮先生甚貧獨有一劒耳又蒯/緱注蒯古怪反茅之類可為繩言其劒把無物可裝以)
(小繩纒之也緱音侯謂把劒之處前漢王莽傳云玉貝/寶劒師漢宣帝賜呼韓邪單于光武賜馮異皆玉貝劒)
(以玉為/劒首也)視草草𤣥無等差(厚淮南王安善為文詞武帝/每為報書及賜常召司馬相)
(如等視草遣哀帝時丁傳董賢用事諸附之者皆起/家至二千石時揚雄方草太𤣥有以自守泊如也)君
不見秦趙城易璧指圖睨柱相矜誇(縯史詩秦昭王願/以十五城易趙和)
(氏璧趙惠文王遣藺相如奉璧奏秦王相如視秦王無/意償趙城乃前曰璧有瑕請指示王相如因持璧却立)
(曰大王必欲急臣臣頭與璧俱碎於柱矣持璧睨柱欲/以撃柱秦王恐其破璧乃辭謝召有司按圖指從此以)
(徃十五/城與趙)又不見二生妾換馬驕鳴啜泣思其家(援異聞/集載韋)
(鮑二生以妾換馬俄有二紫衣冠人云是江淹謝莊江/曰能聯句賦今之體否謝曰何以為題江曰便以妾換)
(馬為題仍以捨彼傾城求其駿足為韻其中云望新恩/懼非吾偶也戀舊主疑借人乘之文多不全載次公驕)
(鳴以言馬啜泣以言人詩/曰有女仳離啜其泣矣)不如無情兩相與永以為好
譬之桃李與瓊華(縯詩投我以木桃報之以/瓊瑶匪報也永以為好也)
　　張作詩送硯反劒乃和其詩卒以劒歸之
贈君長鋏君當歌每食無魚歎委蛇(縯馮驩彈鋏而歌/曰長鋏歸來兮食)
(無魚次公詩云委/蛇委蛇退食自公)一朝得見暴公子櫑具欲與冠争峩
(厚雋不疑見暴勝之冠進賢冠帶櫑具/劒上謁曰切伏海濵聞暴公子舊矣)豈比杜陵貧病
叟終日長鑱隨短蓑(援杜詩長鑱白木柄/我生託子以爲命)斬蛟刺虎老
無力(次公刺虎則卞莊子也師晉史周處陽羨/人也入山刺虎投水斬蛟而反鄉里相慶)帶牛佩
犢吏所訶(縯龔遂使賣劒買牛賣刀/買犢曰何為帶牛佩犢)故將換硯豈無意
恐君雕琢傷天和作詩反劒亦何謂知君故以詩相磨
報章苦恨無好語試向君硯求餘波(子仁左傳晉公子/重耳答楚王曰其)
(波及晉國者/皆君之餘也)詩成劒徃硯應笑那將屋漏供懸河(厚王/衍謂)
(郭象語如/懸河瀉水)
　　眉子硯歌(與胡誾/)
君不見成都畫手開十眉横雲却月争新竒(縯明皇避/安禄山難)
(幸成都令畫工作十眉圖/横雲却月皆其眉名也)遊人指㸃小嚬處中有漁陽
胡馬嘶(次公小嚬指楊妃之眉也漁陽胡馬/言安禄山之叛也禄山以漁陽起亂)又不見王
孫青瑣横雙碧腸㫁浮空遠山色(次公西京雜記云文/君眉色不加黛飾常)
(如逺/山)書生性命何足論坐費千金買消渴(厚司馬長卿/素有消渴之)
(疾悦文君色遂以癈痼乃作美人賦欲/以自刺而不能改後卒以此疾致死)邇來喪亂愁天
公謫向君家書硯中(次公天公字出庾亮云天公憒憒/也禄山之亂長卿之喪皆天公之)
(所愁也故謫為硯中之/眉比先生之新意也)小牕虚幌相嫵媚(次公上林賦/言青琴宓瑟)
(之徒嫵/媚纎弱)令君曉夢生春紅毗耶居士談空處結習巳空
花不住(花不住事見座上賦/戴花得天字詩注)試教天女為磨鈆千偈瀾
翻無一語(次公晉鳩摩羅什目誦千偈/退之詩掲擕陬維口瀾翻)
　　軾近以月石硯屏獻子功中書公復以涵星硯獻
　　純父侍講子功有詩純父未也復以月石風林硯
　　屏贈之謹和子功詩并求純父數句
紫潭出𤣥雲(次公紫潭言硯𤣥雲言墨也彦章異聞實/録徐𤣥之夜見人物如粟粒行案上傳呼)
(曰此蜉王欲觀漁於紫石潭漁具數十人入硯/中皆獲小魚𤣥之大駭以册覆之照看皆無)翳我潭
中星獨有潭上月倒挂紫翠屏(居仁志林云月石屏眞/者必平然多不圓圓而)
(平注滿而不出/者此至難得也)我老不看書黙坐養此昏花睛時時一
開眼見此雲月眼自明乆知世界一泡影大小眞偽何
足評笑彼三子歐蘇梅(厚歐陽永叔蘇子美皆有月石/硯屏詩梅聖俞作月石屏詩云)
(予覩三人作詩論月石月在天上石在山下安得石上/有月蹟至矣歐陽公知不可詰不竟述欲使識者黙自)
(釋蘇子苦豪邁何用强/引屏角蚌蛤巧擗析)無事自作雪羽爭(事見三人詩/集援孟子告)
(子曰生之謂性也猶白羽之白歟曰然白羽之/白猶白雪之白白雪之白猶白玉之白歟曰然)故將屛
硯送兩范要使珠璧棲牕櫺(厚前漢天文志日月/如合璧五星如連珠)大范
忽長謠語出月脅令人驚(皇甫湜顧況集序云穿天心/出月脅意外驚人語非尋常)
小范當繼之説破星心如雞鳴(孟郊聞角詩云似開/孤月口能説落星心)牀
頭復一月下有風林横急送小范家䕶此涵星泓願從
少陵博一句山水盡與洪濤傾(次公杜甫戲題畫山水/歌云舟人漁子入浦溆)
(山水盡亞/洪濤風)
　　次韻范純父涵星硯石風林屏
月次於房厯三星斗牛不神箕獨靈(厚韓退之三星行/云我生之辰月宿)
(南斗牛奮其角箕張其口牛不見服箱斗不挹酒漿箕/獨有神靈無時停簸揚又云三星各在天什伍東西陳)
(嗟汝牛與斗/汝獨不能神)簸揚桑榆盡西靡(次公淮南子云西日乘/景注樹端謂之桑榆又)
(杜詩雨霽先巳/風散足盡西靡)影落蘇子硯與屏天工與我兩厭事孰
居無事為此形(厚莊子曰天其運乎地其處乎日月/其争於所乎孰居無事而行是也)與
君持槖侍帷幄(次公西漢趙充國傳充國子印言張安/世持槖簪筆事孝武帝數十年注槖囊)
(也所以盛書近臣負囊簪筆從侍顧問後漢杜林/薦鄭興宜侍帷幄又桓榮謝上曰臣幸得侍帷幄)同到
温室觀堯蓂(次公温室漢殿名邠老漢宫閣記未央宫/有宣明長年温室昆德四殿帝王世紀堯)
(時有草當階而生每月朔生一莢月半生十五莢至十/六日一莢落至晦旦而盡月小則餘一莢不落此瑞草)
(也謂之/蓂莢)自憐太史牛馬走技等卜祝均倡伶(厚司馬遷/報任少卿)
(書云太史公牛馬走司馬遷再拜言少卿足下注云太/史公遷之父也走猶僕也言巳為太史牛馬之僕自卑)
(之辭也其書中云僕之先人非有剖符丹書之功太史/星歴近乎卜祝之間固主上所戲弄倡優畜之流俗之)
(所/輕)欲留衣冠挂神武(縯南史陶𢎞景齊高帝作相𢎞為/諸王侍讀除奉朝請永明十年遂)
(脱朝服挂神武門/上表辭禄詔許之)便擊雲水歸南溟(次公歸南溟言鵩/也莊子鯤魚自北)
(溟化為鵬而徙南/溟擊水三千里也)陶泓不稱管城沐(厚韓退之毛穎傳/言秦始皇封之管)
(城與絳人陳𤣥𢎞農陶/泓及㑹稽楮先生善友)醉石可助平泉醒(次公唐余録/李德裕於平)
(泉别墅採天下珍木怪石為園池之玩有醒酒石德裕/尤所寶惜酳即踞之德裕曰廬山記陶淵明所居栗里)
(有大石淵明自放/以酒名曰醉石)故持二物與夫子欲使妙質留天庭
但令滋液到枯槁勿遣光景生晦㝠上書挂名豈待我
獨自立可當雷霆(次公唐書歸登為右拾遺時裴延齡/以姦佞得幸德宗欲相之右補闕熊)
(執易上疏論之方草疏以示登登愕然曰/願寄一名雷霆之下安忍令足下獨當)我時醉眠風
林下夜與漁父同青熒撫物懷人應獨歎作詩寄子誰
當聽
　　龍尾石研寄猶子遠
皎皎穿雲月青青出水荷文章工㸃􁩜(厚晉書衞相四/體書勢成􁩛㸃)
(㸃􁩜狀似連/珠絶而不離)忠義老研磨偉節何須怒(縯漢賈彪字偉/節兄弟三人並)
(有高名而彪最優故天下稱/之曰賈氏三虎偉節最怒)寛饒要少和(援前漢葢寛/饒自以行能)
(清高而為凡庸所越失意不快數上書諌諍天子庶子/王生高寛饒節而非其如此予書寛饒不納竟被害)
吾衰此無用寄與小東坡(遠為人/類予)
　　次韻和子思欲得驪山沉泥研
舉世爭稱鄴瓦堅一枚不換百金頒(子仁魏於鄴都建/銅雀臺後世以其)
(瓦作硯為/世所貴重)豈知好事王夫子自採臨潼繡領山經火尚
含泉脈暖弔秦應有淚痕澘(子仁驪山秦/始皇所葬)封題寄去吾
無用近日從戎擬學班(任班超投棄筆/硯欲立功異域)
　　破琴詩(并序/)
　舊説房琯開元中嘗宰盧氏與道士邢和璞出遊過
　夏口村入廢佛寺坐古松下和璞使人鑿地得罋中
　所藏婁師德與永禪師書笑謂琯曰頗憶此耶琯因
　悵然悟前生之為永師也故人柳子玉寳此畫云是
　唐本宋復古之所臨者元祐六年三月十九日余自
　杭州還朝宿吳松江夢長老仲殊挾琴過余彈之有
　異聲就視琴破損而有十三絃余方歎息不巳殊曰
　雖損尚可修曰奈十三絃何殊不荅誦詩云度數形
　名豈偶然破琴今有十三絃此生若遇邢和璞方信
　秦筝是響泉余夢中了然識其所謂既覺而忘之明
　日晝寢復夢殊來理前語再誦其詩方驚覺而殊適
　至意其非夢也問之殊葢不知是嵗六月見子玉之
　子子文京師求得其畫乃作詩并書所夢其上子玉
　名瑾善作詩及行草書復古名迪畫山水草木葢妙
　絶一時仲殊本書生棄家學佛通脱無所著皆竒士
　也
破琴雖未修中有琴意足誰云十三絃(信民西京雜記/高祖入咸陽宫)
(見琴長六尺安十三絃用/七寳飾之銘曰璠璵之樂)音節如佩玉新絃雖高張絲
聲不附木宛然七絃筝動與世好逐(次公先生詩意用/夢中仲殊詩意也)
(詩意似言響泉之為秦筝猶永禪師之為房次律也響/泉琴名唐劉禹錫嘉話載汧公李勉好雅琴取桐操精)
(者雜綴號百納琴其尤絶曰響泉韻磬也十三絃謂之/秦筝者秦咸陽宫中筝十三絃也先生推之以為破琴)
(雖施十三絃而為筝而琴之音韻節奏宛然尚在非若/世間之琴雖施七絃而其聲反若筝焉梁沈約筝詩曰)
(秦筝吐絶調玉柱揚清曲/絃依高張㫁聲隨妙指續)陋矣房次律因循墮流俗懸
知董庭蘭不識無絃曲(次公杜甫奉謝口敕放三司勘/問狀云琯性失於簡酷嗜鼓琴)
(董庭蘭今之琴工遊琯門下依倚為/非至於㸃汚無逸陶淵明作無絃琴)
　　缾笙(并引/)
　庚辰八月二十二日劉幾仲餞飲東坡中觴聞笙簫
　聲杳杳若在雲霄間抑揚徃反粗中音節徐而察之
　則出於雙缾水火相得自然吟嘯葢食頃而巳坐客
　驚嘆得未曽有請作缾笙詩記之(按年譜元/符三年也)
孤松吟風細泠泠獨繭長繅女媧笙(縯神仙傳園客養/蠶成五色獨繭繅)
(之經月不絶次公記明/堂位篇云女媧之笙簧)陋哉石鼎逢彌明蚯蚓竅作蒼
蠅聲(援韓集道士軒轅彌明與師服侯喜作石/鼎聯句彌明云時於蚯蚓竅微作蒼蠅聲)缾中宫
商自相賡昭文無虧亦無成(縯莊子内篇有成與虧昭/文氏之鼓琴也無成與虧)
(昭文氏之/不鼓琴也)東坡醉熟呼不醒但云作勞吾耳鳴(次公晉/書載記)
(石靳在田中每聞鞞鐸之聲歸告/其母母曰作勞耳鳴非不祥徴也)
　　地爐次柳子玉韻
細聲蚯蚓發銀缾擁褐橫眠天未明衰鬢鑷殘欹雪嶺
(希聲杜牧之詩/金鑷去霜鬢)壯心降盡倒風旌(次公蘇秦傳齊王曰/寡人心摇如懸旌)
自稱丹竈錙銖火(少儀大還丹袐契圖曰凡一斤藥有/十六兩每兩有二十四銖云云從冬)
(至建子日辰起火/分兩錙銖相應)倦聽山城長短更聞道牀頭惟竹几
夫人應不解卿卿(俗謂竹几為竹夫人縯王戎妻謂其/夫曰親卿愛卿是以卿卿我不卿卿)
(誰復/卿卿)
　　紙帳次栁子玉韻
亂紋龜殻細相連慣臥青綾恐未便潔似僧巾白㲲布
(子仁南史高昌國有草實如繭絲如細纑名為白㲲子/國人取以為布甚軟曰又杜詩細軟青絲履光明白㲲)
(巾/)煖於蠻帳紫茸氊(養直趙后外傳云帝/賜后紫茸氊雲母帳)錦衾速巻持
還客(縯杜詩錦衾巻還/客始覺心和平)破屋那愁仰見天(次公退之寄/盧仝詩破屋)
(數間而已又小説有縣令求雨於董君異董君異/仰視其屋曰貧家屋皆見天不知所以得雨如何)但恐
嬌兒還惡睡夜深踏裂不成眠(縯杜詩布衾多年冷似/鐵嬌兒惡臥踏裏裂)
　　胡穆秀才遺古銅器似鼎而小上有兩柱可以覆
　　而不蹶以為鼎則不足疑其飲器也胡有詩答之
隻耳獸齧環長脣鵝擘喙三趾下鋭春蒲短兩柱高張
秋菌細君看翻覆俯仰間覆成三角翻兩髻(次公神仙/傳上元夫)
(人三角髻古樂府何當/垂兩髻團圓雲間鳴)古書雖滿腹(次公趙壹詩文籍/雖滿腹不如一囊)
(錢/)茍有用我亦隨世嗟君一見呼作鼎纔注升合巳漂
逝不如學鴟夷盡日盛酒真良計(有古篆五字不可識/縯揚雄酒箴曰鴟夷)
(滑稽腹大如壺盡/日盛酒人復借沽)
　　無錫道中賦水車
翻翻聯聯銜尾鴉犖犖确确蜕骨蛇(次公江浙間人目/水車為龍骨車)
分疇翠浪走雲陣刺水綠鍼抽稻芽洞庭五月欲飛沙
鼉鳴窟中如打衙(縯江淮間謂鼉鳴/如鼓亦謂之鼉更)天翁不見老翁泣
喚取阿香推雷車(援搜神記云義興人姓周晉永和中/出都日暮寄宿一草屋惟一女子居)
(之夜半門外呼曰阿香官喚汝推雷/車至曉雷雨作視其門乃大塜也)
　　以雙刀遺子由子由有詩次其韻
寶刀匣不見但見龍雀環(縯晉載記赫連勃勃造百錬/剛刀為龍雀大環號曰大夏)
(龍/雀)何曾斬蛟蛇(次公王粲刀銘云陸/剸犀兕水截鯨鯢)亦未切琅玕(縯十/洲記)
(周穆王時西湖獻昆吾/割玉刀切玉如切泥)胡為穿窬輩見之要領寒吾刀
不汝問有愧在其肝(次公詩案曽供此詩自胡為穿窬/輩至此云以詆當時邪佞之人耳)
念此力自藏包之虎皮斑(厚禮記武王倒載/干戈包之以虎皮)湛然如古
井終嵗不復瀾(援孟郊詩妾心古/井水波瀾誓不起)不憂無所用憂在用
者難佩之非其人(次公吕䖍有佩刀人相之以為必登/三公可服此刀䖍以遺王祥謂之曰)
(茍非其人/刀必為害)匣中自長歎我老衆所易屢遭非意干(次公/晉衛)
(玠曰非意相/干可以理遣)惟有王𤣥通(縯王𤣥通王覽/也乃王祥之弟)階庭秀芝蘭
(厚謝安嘗戒子姪曰子弟亦何豫人事而正欲其/佳姪𤣥答曰譬如芝蘭玉樹欲其生於堦庭耳)知子
後必大故擇刀所便(縯王祥將薨以吕䖍所與之刀/授弟曰汝後必興足稱此刀)屠
狗非不用一嵗六七刓欲試百鍊剛(次公魏武論刀有/云所謂百鍊利器)
(所以/辟邪)要須更泥蟠(厚班固言泥蟠而天飛者應龍之/象也楊子龍蟠於泥蚖其肆矣)作
詩銘其背(次公家語孔子觀周入后稷廟右階/之前有金人焉三緘其口而銘其背)以待知
者看
　　鐵柱杖(并序/)
　柳眞齡字安期閩人也家寶一鐵柱杖如楖栗木牙
　節宛轉天成中空有簧行輒㣲響云得之浙中相傳
　王審知以遺錢鏐鏐以賜一僧柳偶得之以遺余作
　此詩以謝之(次公王審知字信通光州固始人唐亡州/梁太祖加拜審知中書令封閩王升福)
　(為大/都督)
柳公手中黒蛇滑千年老根生乳節忽聞鏗然爪甲聲
(縯老杜桃竹杖詩憐我老病/贈兩莖出入爪甲鏗有聲)四座驚顧知是鐵含簧腹
中細泉語迸火石上飛星裂公言此物老有神自昔閩
王餉吳越不知流落幾人手坐看變滅如春雪忽然贈
我意安在兩脚未許甘衰歇便尋轍迹訪崆峒(次公老/子善行)
(無轍迹莊于黄帝立為天子十九年令行天下聞廣成/子在於崆峒之上故徃見之性之葛立方韻語陽秋云)
(崆峒山汝州岷俱有之杜詩云崆峒小麥熟則/岷山之崆峒也黄帝到空同乃汝州之空同也)徑度洞
庭探禹穴(厚禹東巡守至㑹稽而崩因塟焉民間謂之/禹穴在越州山陰縣而司馬遷年二十南遊)
(上㑹稽/探禹穴)披榛覔藥採芝菌(次公晉趙景真與嵇茂齊/書云涉澤尋蹊披榛覔路)刺
虎鏦蛟擉蛇蝎(子仁卞莊子刺虎漢書鏦殺吳王鏦音/從容之從又周禮以時擉魚鱉龜蜃)
㑹交化作兩錢錐(援説苑西閭過言干將莫邪拂鐘不/錚試物不知揚刃離金斬羽契鐵斧)
(此至利也然以之補/履曾不如兩錢之錐)歸來見公未華髮問我鐵君無恙
否(縯李德裕贈僧方竹杖及再見問杖無/恙否曰巳規而漆之矣公嗟惋乆之)取出摩挲向
公説(次公後漢薊子訓傳人於長安東霸城遇之與一/老翁共摩挲銅人相謂曰適見鑄此而巳近五百)
(歲矣又劉禹錫淮陰行曰/船頭大銅環摩挲光陣陣)
　　觀杭州鈐轄歐育刀劔戰袍
青綾衲衫暖襯甲紅線勒帛光遶脅秃襟小袖鵰鶻盤
(縯李賀詩秃襟/小袖調鸚鵡)大刀長劒龍蛇柙兩軍鼓譟屋瓦墜(次/公)
(後漢光武昆陽之戰㑹大雷風屋瓦皆飛子仁史記/趙奢傳閼與之戰秦人鼔譟勒兵武安屋瓦皆震)紅
塵白羽紛相雜(援家語子路曰白羽若/月赤羽若日葢言矢也)將軍恩重此身
輕笑履鋒鋩如一挿書生只肯坐帷幄談笑毫端弄生
殺呌呼擊鼓催上竿猛士應憐小兒黠(子仁退之詩魯/連細而黠有似)
(黄鷂/子)試問黄河夜偷渡掠面驚沙寒霎霎何如大艦日
高眠一枕清風過苕霅
　　送竹几與謝秀才
平生長物擾天眞(縯晉王忱見王恭所坐六尺簟忱謂/其有餘因求之恭斬而送焉遂坐薦)
(上忱聞而大驚恭曰丈人/不悉恭恭生平無長物)老去歸田只此身留我同行
木上座(厚傳燈録佛日禪師出遊或問誰為同/行師舉柱杖示之曰唯有木上座耳)贈君無
語竹夫人(援俗謂竹几/為竹夫人)但隨秋扇年年在(次公班婕妤/有團扇詩云)
(常恐秋節至涼颷奪炎熱棄捐篋/笥中恩情中道絶今反言之也)莫鬬瓊枝夜夜新(縯/陳)
(后主使諸貴人與狎客共賦新詩互相贈答其畧云璧/月夜夜滿瓊樹朝朝新大抵皆美張貴妃之容色耳)
堪笑荒唐玉川子莫年家口若為親(厚玉川子盧仝也/有詩云蛙蛇是家)
(口草石/是親情)
　　秋詠石屏
霏霏㸃輕素眇眇開重陰風花亂紫翠雪外有烟林雪
近勢方壯林遠意殊深㑹有無事人支頥識此心(厚莊/子有)
(漁父者丁船而來左手/據膝右手支頥而聽)
　　和張耒高麗松扇(張耒字/文潛)
可憐堂上十八公(縯□志注丁固夢松生腹上謂人曰/松字十八公也後十八嵗吾其為公)
(乎/)老死不入光明宫(次公漢武帝太初四年秋起明光/殿師古曰三輔黄圖云在城中近)
(桂宫元后傳曰成都侯商/嘗病欲借明光宫避暑)黄牛不來難自獻(厚杜詩萬/牛回首丘)
(山/重)裁作團團手中扇屈首䝉垢君一洗挂名君家詩集
裏猶勝漢宫悲婕妤網蟲不見乘鸞子(次公漢書云孝/成帝班婕妤帝)
(初大幸後趙飛燕寵盛婕妤失寵遂作秋扇詩云新裂/齊紈素鮮潔如霜雪裁成合懽扇團團似明月出入君)
(懷袖動搖㣲風發常恐秋節至涼颷奪炎熱棄捐篋笥/中恩情中道絶後江文通擬班婕妤曰紈扇如圓月出)
(自機中素畫作秦王女乘鸞向煙霧禹錫團扇歌則曰/秋風入庭樹從此不相見上有乘鸞女蒼蒼網蟲遍見)
(先生使/事曲折)
　　和黃魯直食筍次韻
飽食有殘肉飢食無餘菜紛然生喜怒似被狙公賣(縯/莊)
(子狙公賦芧曰朝三暮四衆狙皆怒曰然則朝四而/暮三衆狙皆悦名實未虧而喜怒為用亦因是也)邇
來誰獨覺凛凛白下宰(太和古白下次公按魯直是時/為吉州太和縣宰先是魯直作)
(食筍詩寄先生其序云太和諸生窘於用韻而先生/次其韻寰宇記白下本山有浮笋九月末人得食之)一
飯在家僧(縯鳥窠謂道㑹禪師曰汝若了浄智妙圓體/自空寂即眞出家何暇外相當為在家菩薩)
(如謝靈運/之儔也)至樂甘不壞多生味蠧簡(厚韓詩豈殊書蠧/蟲生死文字間)
食筍乃餘債蕭然映樽俎未肯雜菘芥君看霜雪姿童
稚巳耿介胡為遭暴橫三嗅不忍嘬朝來忽解籜勢迫
風雷噫(次公莊子大塊/噫氣其名為風)尚可餉三閭飯筒纒五采(厚續/齊諧)
(記楚人以竹筒貯米投汨羅祭屈原有逢人子岸自稱/三閭大夫曰見祭甚善常苦蛟龍所竊可以棟葉塞上)
(綵絲約之二物/蛟龍所畏也)
　　三月十九日攜白酒鱸魚過詹使君食槐葉冷淘
　　　(無巳子美有/槐葉冷淘詩)
枇杷已熟粲金珠桑落初嘗灔玉蛆(厚水經注民有姓/劉名墮者宿擅工)
(釀採挹河流醖成芳酎懸食同枯枝/之年挑於桑落之辰故酒日以得名)暫借垂蓮十分盞
(厚白樂天詩不似杜康神/用遠十分一盞即開眉)一澆空腹五車書(縯莊子惠/子多方其)
(書五/車)青浮卯椀槐芽餅(子仁槐芽餅即序所謂槐葉冷/淘也葢取槐葉汁溲麵作餅即)
(碧鮮/色也)紅㸃氷盤藿葉魚(厚記少儀曰與羊魚之腥聶而/切之為膾注云聶之言牒也先)
(藿葉切之復報切之則成膾又/退之詩云冰盤夏薦碧實脆)醉飽高眠眞事業此生
有味在三餘(次公三國志注董遇有從學者遇不肯教/而云必當先讀百遍其義自見從學云苦)
(渴無日遇言當以三餘或問三餘之意答曰/冬者歳之餘夜者日之餘陰雨者時之餘也)
　　狄韶州煑蔓菁蘆菔羮
我昔在田間寒庖有珍烹常支折脚鼎(縯易曰鼎折足/覆公餗次公支)
(薦也乃支/採龜之支)自煑花蔓菁中年失此味想像如隔生誰知
南岳老解作東坡羮(次公東坡羮先生自名其羮云耳/先生有造羮之法且有頌見集中)
中有蘆菔裉尚含曉露清勿語貴公子從渠嗜羶腥
　　竹葉酒(子仁冝城九三/酒號竹葉酒)
楚人汲漢水釀酒古冝城春風吹酒熟猶似漢江清耆
舊何人在丘墳應巳平唯餘竹葉在留此千古情
　　月兔茶
環非環玦非玦中有迷離玉兔兒(縯木蘭歌雄兔脚/樸朔雌兔眼迷離)一
似佳人裙上月月圓還缺缺還圓此月一缺圓何年君
不見鬬茶公子不忍鬬小團上有雙銜綬帶雙飛鸞(次/公)
(唐制詔書有鶻銜綬/帶鴈銜威儀之别十)
　　僧爽白雞(養二十餘年常/立坐側聽經)
斷尾雄雞本畏烹(厚左氏昭公二十二年賔孟適郊見/雄雞自㫁其尾問之侍者曰憚其為)
(犧/也)年来聽法伴修行還須却置蓮花漏(援遠法師在山/中置蓮花漏眡)
(其早晚以為/行道之節)老怯風霜恐不鳴
　　五禽言五首(并序/)
　梅聖俞作四禽言余謫黃州寓居定惠院遶舍皆茂
　林脩竹荒池蒲葦春夏之交鳥鳴百族土人多以其
　聲之似者名之遂用聖俞體作五禽言(任按梅聖俞/詩集四禽言)
　(其下注則竹雞也婆餅焦也提胡蘆也杜鵑也其詩/一曰泥滑滑苦竹岡雨蕭蕭馬上郎馬蹄凌競雨又)
　(急此鳥為君應㫁腸其二曰婆餅焦兒不食爾父向/何之爾母山頭化為石山頭化石可奈何遂作㣲禽)
　(哭不息其三曰提胡蘆沽美酒風為賓樹為友山花/撩亂目前開勸爾今朝千萬夀其四曰不如歸去春)
　(山云暮萬木兮參天蜀天兮何處人/言有翼可歸飛安用悲啼向高樹)
使君向蘄州更唱蘄州鬼我不識使君寜知使君死人
生作鬼㑹不免使君巳老知何晩(王元之自黄州移蘄/州聞啼鳥問其名或)
(曰此名蘄州鬼元之/大惡之果卒於蘄)
南山昨夜雨西溪不可渡溪邊布榖兒勸我脱破袴不
辭脱袴溪水寒水中照見催租瘢(土人謂布穀/為脱却破袴)
去年麥不熟挾彈䂓我肉今年麥上場處處有殘粟豐
年無象何處尋聽取林間快活吟(此鳥聲云麥/飯熟即快活)
力作力作蠶絲百箔壠上麥頭昻(次公王元景談藪元/景嘗大醉楊遵彥謂)
(之曰何太低昻元景曰黍熟頭低/麥熟頭昻黍麥俱有所以低昻)林間桑子落願儂一
箔千兩絲繅絲得蛹飼爾雛(鳥聲云蠶/絲一百箔)
姑惡姑惡姑不惡妾命薄君不見東海孝婦死作三年
乾(縯東海有孝婦少寡亡子養姑甚謹其後姑自經死/姑女告吏婦殺我母吏執孝婦驗以殺之郡中枯旱)
(三/年)不如廣漢龎姑去却還(姑惡水鳥也俗云婦以姑虐/死故其聲云任廣漢姜詩妻)
(龎詩事母至孝妻奉順尤篤後汲江水值風不時得還/母渴詩責而遣之妻乃寄居鄰舍畫夜紡績市珍羞使)
(鄰母以意自遺姑乆恠問鄰母鄰母具對姑感恩而/呼還援去却還又用前漢東家棗完去婦復還之意)
　　異鵲(并序/)
　熈寜中柯侯仲常通守漳州以救饑得民有二鵲栖
　其㕔事訖侯之去鵲亦送之漳人異焉為賦此詩
昔我先君子仁孝行於家家有五畝園么鳳集桐花(次/公)
(有彩羽之細禽人謂其如鳳名之曰么鳳蜀/有禽五色桐花時來集於桐上名曰桐花鳳)是時烏與
鵲巢鷇可俯拏(師禮記鵲之/巢可俯而窺)憶我與諸兒飼食觀羣呀
里人驚瑞異野老笑而嗟云此方乳哺甚畏鳶與蛇手
足之所及二物不敢加主人若可信衆鳥不我遐(養源/志林)
(云吾昔所居書室前有竹栢雜花叢生滿庭衆鳥巢其/上武陽君惡殺生兒童婢僕皆不得捕取鳥雀數年間)
(皆巢於低枝其鷇可俯而窺也又有桐花鳳四五日翔/集其間此鳥毛羽至為珍異難見而能馴殊不畏人閭)
(里見之以為異事有野老言鳥雀去人太遠則有蛇/䑕狐狸之憂人既不殺則自近人者欲免此害也)故
知中孚化可及魚與鰕(厚易中孚封豚魚/吉信及豚魚也)柯侯古循吏
悃愊真無華(次公後漢章帝詔語/安静之吏悃愊無華)臨漳所全活數等江
干沙仁心格異族兩鵲栖其衙但憾不能言相對空楂
楂善惡以類應古語良非誇君看彼酷吏所至號鬼車
(縯歐陽永叔有鬼車詩邦衡嶺/表録異云鴞夜飛書伏名鬼車)
　　鶴歎
園中有鶴馴可呼我欲呼之立坐隅(次公賈誼鵩賦鵩/入於舍止於坐隅)
鶴有難色側睨予豈欲臆對如鵩乎(縯賈誼鵩賦鵩乃/歎息舉首奮翼口)
(不能言請/對以臆)我生如寄良畸孤三尺長脛閣瘦軀(厚莊子/鶴脛雖)
(長㫁之/則悲)俛啄少許便有餘(援前漢東方朔為隠語曰尻/益高者鶴俛啄也子仁陶詩)
(傾身營一飽/少許便有餘)何至以身為子娛(次公此暗使世説支遁/好鶴有遺以雙鶴者遁)
(曰既有凌雲之姿何肯/為人耳目翫乎遂放之)驅之上堂立須臾投以餅餌視
若無戛然長鳴乃下趨難進易退我不如(縯表記云事/君難進而易)
(退/)
　　五色雀(并序/)
　海南有五色雀常以兩綘者為長進止必隨焉俗謂
　之鳳凰云乆旱而見輒雨潦則異是吾卜居儋耳城
　南嘗一至庭下今日又見之進士黎子雲及其弟威
　家既去吾舉酒祝之曰若為吾來者當再集也已而
　果然乃為賦詩
粲粲五色羽(援退之詩丹穴五/色羽其名為鳳凰)炎方鳳之徒青黄縞𤣥
服翼衛兩紱朱(任兩紱朱序所謂兩絳/者也易曰朱紱方來)仁心知憫農常
告雨霽符我窮惟四壁(縯司馬相如/家徒四壁立)破屋無瞻烏(厚詩/瞻烏)
(爰止于/誰之屋)惠然此粲者(杜詩曰惠然肯來/又云如此粲者何)來集竹與梧(次/公)
(鳳凰非梧桐不/栖非竹實不食)鏘鳴如玉佩(厚左傳鳳凰于/飛和鳴鏘鏘)意欲相嬉
娛寂寞兩黎生食菜眞臞儒(縯司馬相如言列仙之/儒居山澤間形容甚臞)小
圃散春物野桃陳雪膚舉杯得一笑見此紅鸞雛高情
如飛仙未易握粟呼(援詩握/粟出卜)胡為去復來眷眷豈屬吾
囘翔天壤間何必懷此都(縯賈誼弔屈原賦歴九州而/相其君兮何必懐此都也)
　　巫山廟上下數十里有鳥鳶無數取食於行舟之
　　上舟人以神之故亦不敢害
羣飛來去噪行人得食無憂便可馴江上飢烏無足恠
野鷹何事亦頻頻
　　食雉
雄雉曵脩尾驚飛向日斜空中紛格鬬綵羽落如花喧
呼勇不顧投網復誰嗟百錢得一雙新味時所佳烹煎
雜雞鶩爪距漫槎牙誰知化為蜃海上落飛鴉(子仁禮/雉入海)
(為蜃蜃吐氣成/樓所以吞飛鳥)
　　竹􁊓
野人獻竹􁊓腰腹大如盎(次公竹􁊓食竹根之䑕也/退之詩腰腹空大何能為)自
言道傍得採不費罝網鴟夷讓圓滑(縯楊雄酒箴鴟夷/圓滑腹大如壺)
混沌慙瘦爽(堯卿神異經曰崑崙西有獸焉其/狀如犬長毛四足似熊名曰混沌)兩牙雖
有餘四足僅能髣逢人自驚蹶悶若兒脱襁念此㣲陋
質刀几安足枉就擒大倉卒羞愧不能饗南山有孤熊
擇獸行䑛掌(厚退之詩擇肉於/熊羆肯視兔與狸)
　　予來儋耳得吠犬曰烏觜甚猛而馴隨余遷合浦
　　過澄邁泅而濟路人皆驚戲為作此詩
烏喙本海獒(援爾雅釋蟲篇/狗四尺為獒)幸我為之主食餘已瓠肥
(縯史記張蒼身長大肥白如/瓠次公黄帝之犬名盤瓠)終不憂鼎俎晝馴識賔客
(子仁魏賈岱宗吠犬賦敬主識主晝則無窺窬/之客夜則無奸滛之賔任杜詩犬迎曾宿客)夜悍為
門户知我當北還掉尾喜欲舞跳踉趂僮僕吐舌喘汗
雨長橋不肯躡徑渡清深浦拍浮似鵝鴨登岸劇虓虎
(援詩闞/如虓虎)盜肉亦小疵(子仁蒯通傳里婦/云昨暮夜犬得肉)鞭箠當貰汝再
拜謝恩厚天不遣言語何當寄家書黄耳定乃祖(黄耳/事見)
(捕蝗至浮雲嶺/懷子由詩註)
　　涪州得山胡次子由韻(山胡善鳴/出黔中)
終日鎖筠籠囘頭惜翠茸誰知聲㗲㗲亦自意重重夜
宿煙生浦朝吟日上峯故巢何足戀鷹隼豈能容
　　仙都山鹿(老泉詩序云豐都縣將遊仙都觀見知/縣李長官云固知君之將至也此山有)
　　　(鹿甚老而猛獸獵人終莫能害將有客來遊鹿/輒夜鳴故常以此候之而未嘗失予聞而異之)
　　　(乃為作詩先/生亦同賦)
日月何促促塵世苦局束仙子去無蹤故山遺白鹿仙
人已去鹿無家孤栖悵望層城霞至今聞有遊洞客夜
來江市呼平沙長松千樹風蕭瑟仙宫去人無咫尺夜
鳴白鹿安在哉滿山秋草無行迹
　　蠍虎(龜父方言云蠍虎秦晉謂之守宫又曰/蝘蜓其在澤中者曰蜥蜴楚曰蛇醫)
黄雞啄蠍如啄黍牕間守宫稱蠍虎(厚漢武帝以端午/日取蜥蜴置之器)
(飼以丹砂至明年端午擣之以塗宫人之臂有所犯輒/消沒以其驗於此故得守宫之名李賀所謂玉臼夜舂)
(紅守宫/者是也)闇中繳尾伺飛蟲巧捷工夫在腰膂跂跂脉脉
善縁壁(縯東方朔傳武帝置守宫㿻下東方朔别蓍布/筭射之曰以爲龍又無角以爲蛇又有足跂跂)
(脉脉善縁壁是/非守宫即蜥蜴)陋質從來誰比數今年嵗旱號蜥蜴狂
走兒童閙歌舞(援闗中僧善胡法者置蜥蜴甕中使童/男數十衣青衣同聲呪曰蜥蜴蜥蜴興)
(雲吐霧雨澤滂沱放汝/歸去歳旱為之頗有應)能銜渠水作冰雹便向蛟龍覔
雲雨守宫努力搏蒼蠅明年歲旱當求汝
　　二蟲(方言阿如軋/亦名鷃濫堆)
君不見水馬兒步步逆流水大江東流日千里此蟲趯
趯長在此(次公詩趯/趯阜螽)君不見鷃濫堆(養源韻語陽秋云/阿濫堆明皇御玉)
(笛採其聲翻為曲左右皆能傳唱張祐詩/云至今風俗驪山下村笛猶吹阿濫堆)決起隨衝風
隨風一去宿何許逆風還落蓬蒿中二蟲愚智俱莫測
(次公莊周言之/二蟲又何知)江邊一笑無人識
　　渼陂魚(陂在鄠縣次公此杜甫詩有渼陂行者也/雖士大夫非西人者徃徃讀為蕩漾之漾)
　　　(此字從水從美以/其陂中魚故得名)
霜筠細破為雙掩中有長魚如臥劒(沈孟浩然詩/游魚擁劒來)紫荇
穿顋氣惨悽紅鱗照座光磨閃攜来雖逺鬛尚動烹不
待熟指先染(縯左氏宣公四年鄭靈公烹黿子公之食/指動公故弗與子公怒染指於鼎嘗之而)
(出/)坐客相看為解顏香粳飽送如塡塹(厚退之詩匙抄/爛飯穏送之曹)
(植詩食若塡巨塹堯卿杜詩半/濕摇香粳退之詩淅玉炊香粳)早嵗嘗為荆渚客(次公/先生)
(應制科時同子用侍父/舟行適楚是為荆楚客)黄魚屢食沙頭店(子仁杜詩頓/頓食黃魚沙)
(頭鎭屬/荆南府)濵江易採不復珍盈尺輒棄無乃僭自從西征
復何有欲致南烹嗟乆欠(次公退之南食詩我来/禦魑魅自宜味南烹)游鯈
瑣細空自腥亂骨縦橫動遭砭故人逺餽何以報客俎
乆空驚忽贍東道無辭信使頻西隣幸有庖虀釅
　　戲作洄魚
粉紅石首仍無骨(厚石首魚名其頭骨乃石也彥章蘇/州圖經云養魚城下水中有石首魚)
雪白河豚不藥人(縯河豚有毒治之不精則害人梅聖/俞詩云烹調茍失所入喉為鏌邪)
寄語天公與河伯(居仁酉陽雜俎云天公姓張名堅漁/陽人乘白龍振策登天公衮抱朴子)
(釋鬼篇云馮夷以八月上庚/日渡河溺死天帝署為河伯)何妨乞與水精鱗
　　鯿魚
曉日照江水遊魚似玉瓶誰言解縮頸貪餌每遭烹杜
老當年意臨流憶孟生(縯杜詩復憶襄陽孟浩然清詩/句句盡堪傳秪今耆舊無新語)
(謾釣槎頭/縮頸鯿)吾今又悲子輟箸涕縦横
　　春菜
蔓菁宿根已生葉(次公禮坊記注云葑蔓菁也陳宋之/間謂之葑陸機云葑蔓菁幽州人謂)
(之芥方言云葑蕪菁也陳楚謂之豐齊魯謂之蕘闗西/謂之蕪菁趙魏謂之大芥其實即一物也子仁唐本注)
(本草蕪菁一名蔓菁乃是菘類劉夢得佳話録云諸葛/亮所止令軍士獨種蔓菁者取其才出甲生啖一也葉)
(舒可煑食二也乆居隨以滋長三也棄去不惜四也回/則易尋而採之五也冬有根可劚食六也比諸蔬屬其)
(利不亦博乎三蜀之人/今呼蔓菁為諸葛菜)韭芽戴土拳如蕨(堯卿南史周/顒傳文惠太)
(子問顒菜食何味最勝顒曰春初早韭秋末晚菘又魯/直詩云蕨芽已作小兒拳子仁李白詩不知舊行徑初)
(拳幾/枝蕨)爛蒸香薺白魚肥碎㸃青蒿涼餅滑宿酒初消春
睡起細履幽畦掇芳辣(次公杜牧晚晴賦雨晴秋/容新沐兮折遶園而細履)茵陳
甘菊不負渠鱠縷堆盤纎手抹北方苦寒今未巳雪底
波稜如鐵甲豈知吾蜀富冬蔬霜葉露芽寒更茁乆抛
松菊猶細事苦筍江豚那思説明年投劾徑須歸莫待
齒搖并髮脱
　　元脩菜(并序/)
　菜之美者有吾鄉之巢故人巢元脩嗜之余亦嗜之
　元脩云使孔北海見當復云吾家菜耶因謂之元脩
　菜余去鄉十有五年思而不可得元脩適自蜀來見
　余於黃乃作是詩使歸致其子而種之東坡之下云
　(次公世説言語門載梁國楊氏子九歳注云楊脩也/甚聰慧孔君平詣其父父不在乃呼兒出為設果果)
　(有楊梅孔指曰此是爾家果兒/答曰未聞孔雀是夫子家禽)
彼美君家菜鋪田緑茸茸豆莢圓且小槐芽細而豐種
之秋雨餘擢秀繁霜中欲花而未萼一一如青蟲(次公/此篇)
(紀叙為詳頗為形容之工巢菜蜀人皆識/之内地人非親見巢菜者不知其工也)是時青裙女
採擷何怱怱烝之復湘之(次公詩于以/湘之注烹也)香色蔚其饛(次/公)
(饛字盛器滿貌/詩云有饛簋餐)㸃酒下鹽豉(次公陸機云千里/蓴羮未下鹽䜴)縷橙芼
薑葱(次公芼擇也詩云左右芼之/祖可退之詩芼以椒與橙)那知雞與豚但恐放
筯空(子仁杜詩咏魚鱠云落碪何/曾白紙濕放筋未覺金盤空)春盡苗葉老耕飜煙
雨叢潤隨甘澤化暖作青泥融始終不我負力與糞壤
同我老忘家舍楚音變兒童此物獨嫵媚終年繫予胷
君歸致其子囊盛勿函封(子仁王羲之青李來禽帖云/青李來禽櫻桃日給藤子皆)
(囊盛為佳函封多衣生足下所疏云此果佳可為致子/當種之吾篤喜果今在田里惟以此為事故達為足致)
(此子者則/大惠也)張騫移苜蓿(縯漢書大宛馬嗜苜蓿張騫始/為武帝言之遣使持千金請宛)
(善馬采苜蓿種歸/種之離宫館傍云)適用如葵菘(次公苜蓿亦可為/菜茹故云如葵菘)馬援
載薏苡(厚後漢馬援傳初援在交趾常餌薏苡實用能/輕身省慾以勝瘴氣及軍還載之一車欲以為)
(種後人有譖之者以為/前所載還皆明珠文犀)羅生等蒿蓬懸知東坡下瘠鹵
化千鍾長使齊安人(堯祖黃州/舊名齊安)指此説兩翁
　　與參寥師行園中得黃耳蕈
遣化何時取衆香(縯維摩詰遣化菩薩徃衆香國禮彼/佛足言願得世尊所食之餘欲於娑)
(婆世界施作佛事於是香積如來以衆/香鉢盛滿香飯與化菩薩悉飽衆僧)法筵齋缽乆淒
涼寒蔬病甲誰能採落蘂空畦半巳荒老楮忽生黃耳
菌故人兼致白芽薑蕭然放筯東南去又入春山筍蕨
鄉
　　秧馬歌(幷序/)
　過廬陵見宣德郎致仕曾君安止出所作禾譜文既
　温雅事亦詳實惜其有所缺不譜農器也予昔遊武
　昌見農夫皆騎秧馬以榆棗為腹欲其滑以楸桐為
　背欲其輕腹如小舟昻其首尾背如覆瓦以便兩髀
　雀躍於泥中繫束藁其首以縛秧日行千畦較之傴
　僂而作者勞佚相絶矣史記禹乗四載泥行乘橇解
　者曰橇形如箕擿行泥上豈秧馬之類乎作秧馬歌
　一首附於禾譜之末云
春雲濛濛雨凄凄(厚説文有云濛㣲雨也又云凄凄/雨起也詩云有渰凄凄興雨祈祈)春
秧欲老翠剡齊(次公杜甫稻畦詩芊芊/烱翠羽剡剡向銀漢)嗟我婦子行水
泥(縯詩嗟我婦/子曰為改嵗)朝分一壠暮千畦腰如箜篌首啄雞(次/公)
(箜篌樂器名/似筝而腰曲)筋煩骨殆聲酸嘶(次公出曹子建/賦車殆馬煩)我有銅
馬手自提頭尻軒昻腹脇低背如覆瓦去角圭(次公角/圭尖稜)
(也出韓詩云/磨淬出角圭)以我兩足為四蹄聳踊滑汰(音/撻)如鳬鷖纎
纖束藁亦可齎(次公見謝鯤傳云以束藁為贓/又載記童謠曰一束藁兩頭燃)何用繁
纓與月題(縯周禮王之玉路錫繁纓註云繁讀如鞶今/為大帶也纓謂當胷者又莊子加之以衡軛)
(齊之以月題註云馬額/上當顱形似月者也)却從畦東走畦西山城欲閉聞
鼓鼙(厚杜詩濁醪自初/熟東城多鼓鼙)忽作的盧躍檀溪(厚世説劉備/奔劉表出於)
(楚城左右欲因㑹取備備偽如厠便出所乘馬的盧走/墮襄陽城水中溺不得出備急謂的盧曰今日危矣可)
(不努力遂湧三丈得過也子蒼水經注云檀溪水源出/栁子下兩分北流為檀溪水南流為襄水檀溪今有的)
(盧/溪)歸來挂壁從髙栖了無芻秣飢不啼少壯騎汝逮老
黧何曾蹶軼防顛隮錦韉公子朝金閨(厚江文通别賦/金閨之諸彥注)
(云金閨金/馬門也)笑我一生蹋半犁不知自有木駃騠(厚前漢/匈奴傳)
(註云駃騠/駿馬也)
　　眞一酒歌(并序/)
　布筭以步五星不如仰觀之捷吹律以求中聲不如
　耳齊之審鈆汞以為藥䇿易以候火不如天造之眞
　也是故神宅空樂出虛蹋鞠者以升氣孰能推是類
　以求天造之藥乎於此有物其名曰眞一遠遊先生
　方治此道不飲不食而飲此酒食此藥居此堂予亦
　竊其一二故作眞一之歌其詞曰
空中細莖挿天芒不生沮澤生陵岡涉閲四氣更六陽
(子仁麥以九月種四月熟涉閲四氣者謂九月霜降立/冬十月小雪大雪也更六陽者謂自十一月一陽始生)
(四月為六陽也此以通言/麥凡經歴八月而熟耳)森然不受螟與蝗(厚王充論/衡榖之多)
(蟲者粢也稻時有/蟲麥與秬無蟲)飛龍御月作秋涼(次公稻以八月九/月為秋書曰若農)
(服田力穡乃亦有秋是也而麥則以四月熟時為秋禮/記月令孟夏之月麥秋至是也子仁按卦氣圖十一月)
(復卦為乾之初九十二月臨卦為乾之九二正月泰卦/為乾之九三二月大壯卦為乾之九四三月夬卦為乾)
(之九五故四月為正陽之月乃純乾卦也乾九五飛龍/在天則飛龍御月者指三月也是時麥欲秋矣故下有)
(蒼波改色屯/雲黃之句)蒼波改色屯雲黃(次公麥青謂之波栁子/厚云麥芒際天搖青波)
(稍老則謂之蒼波稍熟則又如黄/雲之屯也屯雲列子望之若屯雲)天旋雷動玉塵香(次/公)
(論衡云日月五星隨天而西譬若蟻行磨上則磨可以/言天旋也又天文志天無雷而有聲謂之雲磨則磨可)
(以言雷/動也)起搜十裂照坐光(厚束晳賦云漫項薄持起搜/牢九盖四物之名也何曽性)
(豪侈作蒸餅不/裂作十字不食)跏趺牛噍安且詳(次公佛氏謂盤足為/跏趺噍音昨笑反楞)
(嚴經云有牛呵/病同吐而噍也)動搖天闗出瓊漿壬公飛空丁女藏(次/公)
(黄庭經言口為天闗瓊漿以言華池之水矣壬公言水/也女丁言火也既出華池之水則壬水飛而在上丁火)
(伏而在/下矣)三伏遇井了不嘗釀為真一和而莊三杯儼如
侍君王湛然寂照非楚狂終身不入無功鄉(縯唐王績/字無功嘗)
(作醉/鄉記)
　　武昌銅劒歌(并序/)
　供奉官鄭文嘗官於武昌江岸裂出古銅劒文得以
　遺余冶鑄精巧非鍛冶所成者
雨餘江清風巻沙雷公鑷雲捕龍蛇(縯廣異記載唐開/元末武勝之為宣)
(州司士知靜江軍事忽然灘中見雷公踐㣲雲逐小黄/蛇盤繞灘上靜江之夫戲以石投之中蛇鎗然作金聲)
(雷公乃飛去使人往視之得一銅/劒有文曰許旌陽斬蛟第三劒云)蛇行空中如枉矢(厚/晉)
(天文志枉矢狀類大流星/蛇行蒼黒如有毛目然)雷公煜煜燒蛇尾(次公封氏/見聞記論)
(士人登第必展歡宴謂之燒尾於説有三其一/云魚登龍門化龍時則有雷電為燒其尾而化)或投以
塊鏗有聲雷飛上天蛇入水水上青山如削鐵神物欲
出山自裂細看兩脇生碧花猶是西江老蛟血(縯許旌/陽斬蛟)
(於洪州即西/江所經也)蘇子得之何所為蒯緱彈鋏詠新詩(援緱/音古)
(侯反劍首也史記馮讙躡履見孟嘗君置傳舍中十日/孟嘗君問傳舍長曰客何所為答曰馮先生甚貧猶有)
(一劒耳又蒯緱/彈其鋏而歌)君不見淩煙功臣長九尺(厚唐功臣圖/形淩煙閣上)
腰間玉貝高柱頥(次公王莽傳云玉貝寶劒又漢光武/賜馮異等乘輿七尺又齊謠歌田單)
(曰大冠如箕/長劍柱頥)
　　蜜酒歌(幷序共父先生志林載蜜酒法予作蜜格/與眞一水亂每米一斗用蒸麵二兩半如)
　　　(常法取醅液再入蒸餅麵一兩釀之三日嘗看/味當極辣且硬則以二斗米炊飯投之若甜軟)
　　　(則每投更入麵與餅各半兩又二日再投/而熟全在釀者斟酌增損也入水少為妙)
　西蜀道士楊世昌善作蜜酒絶醇釅余既得其方作
　此歌遺之
眞珠為漿玉為醴(次公李賀詩小槽酒滴真珠紅又真/誥載石英夫人答許長史書云玉醴)
(金漿交梨火棗/乃飛騰之藥)六月田夫汗流泚不如春甕自生香蜂
為耕耘花作米一日小沸魚吐沫二日眩轉清光活三
日開甕香滿城快㵼銀瓶不須撥百錢一斗濃無聲(縯/杜)
(詩速宜相就飲一斗/恰有三百青銅錢)甘露㣲濁醍醐清君不見南園採
花蜂似雨天教釀酒醉先生先生年來窮到骨(子仁杜/詩巳訴)
(歡求貧/到骨)問人乞米何曾得(援顏魯公有/問人乞米帖)世間萬事眞悠
悠蜜蜂大勝監河侯(厚莊周家貧徃/貸粟於監河侯)
　　又一首答二猶子與王郎見和
脯青苔炙青蒲(次公西征賦云野蒲變而成脯注云趙/高欲為亂先設驗以蒲為脯獻二世羣)
(臣敢言蒲者陰誅之堯/卿南人以青苔為脯)爛蒸鵝鴨刀瓠壺(師唐盧氏雜/記盧懐慎為)
(相節儉召客食曰爛蒸去毛莫抝折項客疑是鵝鴨已/而下粟米飯一器蒸葫蘆一枚而巳又蜀志張裔傳張)
(府君如瓠壺外/雖澤而内實麄)煑豆作乳脂為酥高燒油燭斟蜜酒貧
家百物初何有古來百巧出窮人(次公以苔為脯以蒲/為炙以瓠為鵝鴨以)
(豆為乳以脂為酥以油為燭/以蜜為酒皆百巧之所為也)搜羅假合亂天真詩書與
我為麯糵醖釀老夫成縉紳質非文是終難乆(縯楊子/法言羊)
(質虎皮其文是/也其質非也)脱冠還作扶犁叟不如蜜酒無燠寒冬
不加甜夏不酸老夫作詩殊少味愛此三篇如酒美封
胡羯末巳可憐不知更有王郎子(厚晉書謝奕女道韞/初適王凝之還甚不)
(樂安曰王郎逸少子不惡汝何恨也答曰一門叔父則/有阿大中郎羣從兄弟則有封胡羯末不意天壤之中)
(乃有王郎封謂謝韶胡謂謝朗羯謂謝𤣥未謂謝川次/公唐王仙客劉振之甥也振有女曰無雙小仙客數歳)
(皆幼穉戲弄相狎振妻常戲呼仙客/為王郎子正以言子由之壻王子立)
　　安州老人食蜜歌(贈僧/仲殊)
安州老人心似鐵老人心肝小兒舌(縯佛言財色於人/譬如刀刃有蜜小)
(兒䑛之有截/舌之患也)不食五穀惟食蜜笑指蜜蜂作檀越蜜中
有詩人不知千花百草爭含姿老人咀嚼時一吐還引
世間癡小兒小兒得詩如得蜜蜜中有藥治百疾正當
狂走捉風時(次公後漢書如/中風狂走耳)一笑看詩百憂失東坡先
生取人㢘幾人相歡幾人嫌恰似飲荼甘苦雜(任誰謂/荼苦其)
(甘如/薺)不如食蜜中邊甜(佛云吾言譬如/食蜜中邊俱甜)因君寄與雙龍
餅鏡空一照雙龍影三吳六月水如湯老人心似雙龍
井
　　歐陽少師今賦所蓄石屏
何人遺公石屏風上有水墨希㣲蹤不畫長林與巨植
獨畫峩嵋山西雪嶺上萬嵗不長之孤松(縯松高尺餘四/時不改色今峩)
(嵋有/之)崖崩澗絶可望不可到孤烟落日相溟濛含風偃
蹇得真態刻畫始信天有工我恐畢宏韋偃死塟虢山
下(援杜詩天下幾人畫古松畢宏已老韋偃少孝祥張/彥逺名畫記畢宏大厯三年為給事中善畫記石又)
(韋偃工畫老松/異石筆力徑健)骨可朽爛心難窮神機巧思無所發化
為煙飛淪石中古來畫師非俗士摹寫物象畧與詩人
同願公作詩慰不遇無使二子含憤泣幽宫
　　石炭(并序/)
　彭城無石炭元豐元年十二月始遣人訪獲於州之
　西南白土鎮之北以冶鐵作兵犀利勝常云
君不見前年雨雪行人㫁城中居民風裂骭濕薪半束
抱衾裯日暮敲門無處換(次公杜詩城中/斗米換衾裯)豈料山中有
遺寳磊落如磐萬車炭流膏迸乳無人知陣陣腥風自
吹散根苗一發浩無際萬人鼓舞千人看(次公上林賦/云千人唱萬)
(人/和)投泥潑水愈光明爍石流金寔精悍南山栗林漸可
息(次公南山栗以言木炭/也任莊子集於栗林)北山頑礦何勞鍛為君鑄作
百錬刀(縯晉書載記赫連勃勃造/百錬剛刀為龍雀大環)要斬長鯨為萬段
　　題雲龍草堂石磬
折為督郵腰懸作山人室殊非濮上音信是泗濵石
　　鰒魚行
漸臺人散長弓射初噉鰒魚人未識西陵衰老繐帳空
肯向北河親饋食兩雄一律盗漢家嗜好亦若肩相差
食每對之先太息不因噎嘔縁瘡痂中間霸據闗梁隔
一枚何啻千金直百年南北鮭菜通徃徃殘餘飽臧獲
東隨海舶號倭螺異方珍寶來更多磨沙瀹瀋成大胾
剖蚌作脯分餘波君不聞蓬萊閣下駞碁島八月邉風
備胡獠舶船䟦浪黿鼉震長鑱鏟處崖谷倒膳夫善治
薦華堂坐令雕俎生輝光肉芝石耳不足數醋芼魚皮
眞倚墻中都貴人珍此味糟浥油藏能遠致割肥方厭
萬錢厨決眥可醒千日醉三韓使者金鼎來方奩饋送
煩輿臺遼東太守遠自獻臨菑掾吏誰為材吾生東歸
収一斛包苴未肯鑽華屋分送美材作眼明却取細書
防老讀
　　數日前夢一僧出二鏡求詩僧以鏡置日中其影
　　甚異其一如芭蕉其一如蓮花夢中與作詩
君家有二鏡光景如湛盧或長如芭蕉或圓如芙蕖飛
電著子壁明月入我廬月下合三璧日月跳明珠問子
是非我我是非文殊
　　食㯽榔
月照無枝林夜棟立萬礎𦕈𦕈雲間扇蔭此九月暑上
有垂房子下繞絳刺禦風欺紫鳳卵雨暗蒼龍乳裂包
一墮地還以皮自煑北客初未諳勸食俗難阻中虚畏
泄氣始嚼或半吐吸津得㣲甘著齒隨亦苦面目太嚴
冷滋味絶媚嫵誅彭勲可䇿推轂勇宜賈瘴風作堅頑
導利時有補藥儲固可爾果録詎用許先生失膏粱便
腹委敗鼓日啖過一粒腸胃為所侮蟄雷殷臍腎藜藿
腐亭午書燈看膏盡鉦漏歴歴數老眼怕少睡竟使赤
眥努渇思梅林嚥飢念黄獨舉奈何農經中收此困羇
旅牛舌不餉人一斛肯多與乃知見本偏但可酬惡語
　　轆轤歌
新繋青絲百尺繩心在君家轆轤上我心皎潔君不知
轆轤一轉一惆悵何處春風吹曉幕江南緑水通珠閣
美人二八顔如花泣向花前畏花落臨春風聴春鳥别
時多見時少愁人一夜不得眠瑤井玉繩相對曉
　　琴枕
清眸作金徽素齒為玉軫響泉竟何用金帶常苦窘斕
斑漬珠涙宛轉堆雲鬒君若安七絃應彈卓氏引
　　又答氊帳
卧病經旬減帶圍清樽忘却故人期莫嫌雪裏閒氊帳
作事猶來未合時
　　次韻董夷仲茶磨
前人初用茗飲時煑之無問葉與骨寖窮厥味臼始用
復計其初碾方出計盡功極至於磨信哉智者能創物
破槽折杵向墻角亦其遭遇有伸屈嵗久講求知處所
佳者出自衡山窟巴蜀石工強鐫鑿理疎性軟良可咄
予家江陵逺莫致塵土何人為披拂
　　寒具(乃念頭出劉/禹錫佳語)
纎手搓來玉數㝷碧油輕蘸嫩黄深夜來春睡濃於酒
壓褊佳人纒臂金
　　參寥恵楊梅
新居未換一根椽只有楊梅不直錢莫共金家鬬甘苦
參寥不是老婆禪
　　偶於龍井辨才處得歙硯甚竒作小詩
羅細無文角浪平半丸犀壁浦雲泓午忩睡起人初静
時聴西風拉瑟聲
　　雪林硯屛率魯直同賦
西山無時春巉巖鎖頑陰分明倚天壁㸃綴無風林物
固為人出興誰於此深窮竒真自蠧詩句且娛心
　　廣陵後園題申公扇子
露葉風枝曉自勻緑陰青子浄無塵閒吟繞屋扶疎句
須信淵明是可人
　　次韻景文山堂聴筝三首
忽憶韓公二妙姝琵琶筝韻落空無猶勝江左狂靈運
空問東昏百草須
馬上胡琴塞上姝鄭中丞後有人無詩成畫燭飄金燼
八尺英公欲燎須
荻花楓葉憶秦姝切切么絃細欲無莫把胡琴挑醉客
囘看霜㦸禇公須
　　琴詩
若言琴上有琴聲放在匣中何不鳴若言聲在指頭上
何不於君指上聴
　　常州太平寺觀牡丹
武林千葉照觀空别後湖山㡬信風自笑眼花紅綠眩
還將白首看鞓紅
　
　
　
　
　
　
　
　
　
　
　東坡詩集註巻三十
欽定四庫全書
　東坡詩集註巻三十一
　　　　　　　　　　　　宋　王十朋　撰
　和陶詩
　　追和陶淵明詩引(子由作/)
　東坡先生謫居儋耳寘家羅浮之下獨與幼子過負
　擔度海葺茅竹而居之日啗藷芋而華屋玉食之念
　不存於胸中平生無所嗜好以圖史為園囿文章為
　鼓吹至是亦皆罷去獨猶喜為詩精深華妙不見老
　人衰憊之氣是時轍亦遷海康書來告曰古之詩人
　有擬古之作矣未有追和古人者也追和古人則始
　於吾吾於詩人無所甚好獨好淵明之詩淵明作詩
　不多然其詩質而實綺癯而實腴自曹劉鮑謝李杜
　諸人皆莫及也吾前後和其詩凡一百有九篇至其
　得意自謂不甚愧淵明今將集而併録之以遺後之
　君子其為我志之然吾於淵明豈獨好其詩也哉如
　其為人實有感焉淵明臨終疏告儼等吾少而窮苦
　每以家弊東西游走性剛才拙與物多忤自量為已
　必貽俗患黽勉辭世使汝等幼而饑寒淵明此語葢
　實録也吾真有此病而不早自知半生出仕以犯世
　患此所以深愧淵明欲以晚節師範其萬一也嗟乎
　淵明不肯為五斗米一束帶見鄉里小兒而子瞻出
　仕三十餘年為獄吏所折困終不能悛以陷大難乃
　欲以桑榆之末景自托於淵明其誰肯信之雖然子
　瞻之仕其出處進退猶可攷也後之君子其必有以
　處之矣孔子曰述而不作信而好古竊比於我老彭
　孟子曰曽子與子思同道區區之迹葢未足以論士
　也轍少而無師子瞻既冠而學成先君命轍師焉子
　瞻嘗稱轍詩有古人之風自以為不若也然自其斥
　居東坡其學日進沛然如川之方至其詩比李太白
　杜子美有餘遂與淵明比轍雖馳驟從之而常出其
　後其和淵明轍繼之者亦一二焉丁丑十二月海康
　城南東齋引
　　和時運四首
　丁丑二月十四日白鶴峯新居成自嘉祐寺遷入詠
　淵明時運詩云斯晨斯夕言息其廬似為余發也乃
　次其韻長子邁與余别三年矣挈攜諸孫萬里逺至
　老朽憂患之餘不能無欣然
我卜我居居非一朝龜不吾欺食此江郊廢井已塞喬
木干霄昔人伊何誰其裔苗
下有碧潭可飲可濯江山千里供我遐矚木固無脛瓦
豈有足陶匠自至嘯歌相樂
我視此邦如洙如沂邦人勸我老矣安歸自我幽獨倚
門或揮豈無親友雲散莫追
旦朝丁丁誰欵我廬子孫逺至笑語紛如翦髪垂髻(一/作)
(翦綵/垂髫)覆此瓠壺三年一夢乃復見余
　　和勸農六首
　海南多荒田俗以貿香為業所産秔稌不足於食乃
　以藷芋雜米作粥糜以取飽余既哀之乃和淵明勸
　農詩以告其有知者
咨爾漢黎均是一民鄙夷不訓夫豈其真怨忿刼質㝷
戈相因欺謾莫訴曲自我人
天禍爾土不麥不稷民無用物怪珍是殖播厥薫木腐
餘是穡貪夫汚吏鷹鷙狼食
豈無良田膴膴平陸獸蹤交締鳥喙諧穆驚麏朝射猛
狶夜逐芋羮藷糜以飽耆宿
聴我苦言其福永久利爾鉏耜好爾鄰偶斬艾蓬藋南
東其畆父兄搢梃以抶游手
天不假易亦不汝匱春無遺勤秋有厚冀雲舉雨決婦
姑畢至我良孝愛袒跣何愧
逸諺戲侮博奕頑鄙投之生黎俾勿冠履霜降稻實千
箱一軌大作爾社一醉醇美
　　和停雲四首
　自立冬以來風雨無虛日海道㫁絶不得子由詩乃
　和淵明停雲詩以寄
停雲在空黯其將雨嗟我懐人道修且阻眷此區區俛
仰再撫良辰過鳥逝不我佇
颶作海渾天水溟濛雲屯九河雲立三江我不出門寤
寐北牕念彼海康神馳徃從
凛然清癯落其驕榮餽奠化之廓兮忘情萬里遲子晨
興宵征逺虎在側以寜先生
對奕未終摧然斧柯再游蘭亭黙數永和夢幻去來誰
少誰多彈指太息浮雲㡬何
　　和歸田園居六首
　三月四日游白水山佛迹巖沐浴于湯泉晞髪于懸
　瀑之下浩歌而歸肩輿却行以與客言不覺至水北
　荔枝浦上晩日葱曨竹陰蕭然時荔子纍纍如芡實
　矣有父老八十五指以告余曰及是可食公能攜酒
　來游乎意忻然許之歸卧既覺聞兒子過誦淵明歸
　園田居詩六首乃悉次其韻始余在廣陵和淵明飲
　酒二十首今復為此要當盡和其詩乃已耳今書以
　寄妙總大士參寥子
環州多白水際海皆蒼山以彼無盡景寓我有限年東
家著孔丘西家著顔淵市為不二價農為不争田周公
與管蔡恨不茅三間我飽一飯足薇蕨補食前門生饋
薪米救我厨無烟斗酒與隻雞酣歌餞華顛禽魚豈知
道我適物自閒悠悠未必爾聊樂我所然
窮猿既投林疲馬初解鞅心空飽新得境熟夢餘想江
鷗漸馴集蜑叟已還徃南池綠錢生北嶺紫笋長提壺
豈解飲好語時見廣春江有佳句我醉墮渺莽
新浴覺身輕新沐感髪稀風乎懸瀑下却行詠而歸仰
觀江搖山俯見月在衣步從父老語有約吾敢違
老人八十餘不識城市娛造物偶遺漏同儕盡丘墟平
生不渡江水北有幽居手挿荔枝子合抱三百株莫言
陳家紫甘冷恐不如君來坐樹下飽食攜其餘歸舍遺
兒子懐抱不可虛有酒持飲我不問錢有無
坐倚朱藤杖行歌紫芝曲不逢商山翁見此野老足願
同荔枝社長作雞黍局教我同光塵月固不勝燭霜飈
散氛祲廓然似朝旭(莊子云月固不勝火郭象曰大而/暗不若小而明陋哉斯言也余為)
(更之曰明於大者必晦於小月能燭天地而不能/燭毫釐此其所以不勝火也然卒之火勝月勝耶)
昔我在廣陵悵望柴桑陌長吟飲酒詩頗獲一笑適當
時已放浪朝坐夕不夕矧今長閒人一刼展過隙江山
互隠見出没為我役斜川追淵明東皋友王績詩成竟
何為六博本無益
　　五月旦日作和戴主簿
海南無冬夏安知嵗將窮時時小搖落榮悴俛仰中上
天信包荒佳植無由豐鉏耰代肅殺有擇非霜風手栽
蘭與菊侑我清宴終擷芳眼已明飲酒腹尚冲草去土
自隤井深墻愈隆勿笑一畆園蟻垤齊衡嵩
　　酬劉柴桑
紅藷與紫芋逺挿墻四周且放幽蘭春莫争霜菊秋窮
冬出甕盎磊落勝農疇淇上白玉延(淇上出山藥/一名玉延)能復
過此不一飽忘故山不思馬少游
　　與殷晉安别(和送昌化軍使/張中罷官赴闕)
孤生知永棄末路嗟長勤久安儋耳陋日與雕題親海
國此竒士官居我東鄰卯酒無虛日夜棋有達晨小甕
多自釀一瓢時見分仍將對牀夢伴我五更春暫聚水
上萍忽散風中雲恐無再見日笑談來生因空吟清詩
送不救歸裝貧
　　和王撫軍座送客(再送/張中)
胸中有佳處海瘴不能腓三年無所愧十口今同歸汝
去莫相憐我生本無依相從大塊中㡬合㡬分違莫作
徃來相而生愛見悲悠悠含山日烱烱留清暉懸知冬
夜長不恨晨光遲夢中無與别作詩記忘遺
　　和答龎㕘軍(三送/張中)
留燈坐達曉要與影晤言下帷對古人何暇復窺園使
君本學武少誦十三篇頗能口撃賊戈㦸亦森然才智
誰不如功名嘆無縁獨來向我説憤懣當奚宣一見勝
百聞徃鏖皋蘭山白衣挾三矢趂此征遼年
　　形贈影
天地有常運日月無閒時孰居無事中作止推行之細
察我與汝相因以成兹忽然乘物化豈與生滅期夢時
我方寂偃然無所思胡為有哀樂輒復隨漣洏我舞汝
凌亂相應不少疑還將醉時語答我夢中辭
　　影答形
丹青寫君容常恐畫師拙我依月燈出相肖兩竒絶妍
媸本在君我豈相媚悦君如火上烟火盡君乃别我如
鏡中像鏡壊我不滅雖云附陰晴了不受寒熱無心但
因物萬變豈有竭醉醒皆夢爾未用議優劣
　　神釋
二子本無我其初因物著豈惟老變衰念念不如故知
君非金石安足長託附莫從老君言亦莫用佛語仙山
與佛國終恐無是處堪欲隨陶翁移家酒中住醉醒要
有盡未易逃諸數平生逐兒戲處處餘作具所至人聚
觀指日生毁譽如今一弄火好惡都焚去既無負戴勞
又無寇攘懼仲尼晚乃覺天下何思慮
　　怨詩楚調示龎主簿鄧治中
當歡有餘樂在戚亦頺然淵明得此理安處故有年嗟
我與先生所賦良竒偏人間少宜適惟有歸耘田我昔
墮軒冕毫釐真市㕓困來卧重裀憂愧自不眠如今破
茅屋一夕或三遷風雨睡不知黄葉滿枕前寜當出怨
句慘慘如孤烟但恨不早悟猶推淵明賢
　　九日閒居
　明日重九雨甚展轉不能寐起坐索酒和淵明一篇
　醉熟昏然殆不能佳也
九日獨何日欣然愜平生四時靡不佳樂此古所名龍
山憶孟子栗里懐淵明鮮鮮霜菊艶溜溜糟牀聲閒居
知令節樂事滿餘齡登髙望雲海醉覺三山傾長歌振
履商起舞帶索榮坎坷識天意淹留見人情但願飽秔
稌年年樂秋成
　　和移居二首
　余去嵗三月自水東嘉祐寺遷居合江樓迨今一年
　多病寡歡頗懐水東之樂也得歸善縣後隙地數畆
　父老云古白鶴觀也意欣然欲居之乃和此詩
昔我初來時水東有幽宅晨與烏鵲朝暮與牛羊夕誰
令遷近市日有造請役歌呼雜閭巷鼔角鳴枕席出門
無所詣樂事非夙昔病瘦獨彌年束薪誰與析
洄潭轉碕岸我作江郊詩今為一㕓氓此地乃得之葺
為無邪齋思我無所思古觀廢已久白鶴歸何時我豈
丁令威千嵗復還兹江山朝福地古人不吾欺
　　嵗暮作和張常侍
　十二月二十五日酒盡取米欲釀米亦竭時吳逺游
　陸道士客於余因讀淵明嵗暮和張常侍亦以無酒
　為歎乃用其韻贈二子
我生有天祿元膺流玉泉何事陶彭澤乏酒每形言仙
人與道士自養豈在繁但使荆棘除不憂梨棗愆我年
六十一頽景薄西山嵗暮似有得稍覺散亡還有如千
丈松常苦弱蔓纒養我嵗寒枝㑹有解脱年米盡初不
知但覺饑鼠遷二子真我客不醉亦陶然
　　和郭主簿二首
　清明日聞過誦書聲節閒美感念少時悵然追懐先
　君宫師之遺意且念淮德二幼孫無以自遣乃和淵
　明二篇隨意所寓無復倫次也
今日復何日髙槐布初陰良辰非虛名清和盈我襟孺
子巻書坐誦詩如鼔琴却念四十年玉顔如汝今閉户
未嘗出出為鄰里欽家世事酌古百史手自斟當年二
老人喜我作此音淮德入我夢角羈未勝簪孺子笑問
我君何念之深
雀鷇含淳音竹萌抱静節(此兩句先君少/時詩失其全首)誦我先君詩
肝肺為澄澈猶為鳴鶴和未作獲麟絶願因騎鯨李追
此御風列丈夫貴出世功名豈人傑家書三萬巻獨取
服食訣地行即空飛何必挾日月
　　示周續之祖企謝景夷三郎(時游城東/學舍作)
聞有古學舍竊懐淵明欣攝衣造兩塾窺戸無一人邦
風方杞夷廟貌猶殷因先生饌已缺弟子散莫臻忍飢
坐談道嗟我亦晚聞永言百世祀未補平生勤今此復
何國豈與陳蔡鄰永愧虞仲翔絃歌滄海濵
　　和答龎㕘軍六首
　周循州彦質在郡二年書問無虛日罷歸過恵為余
　留半月既别和此詩送之
我見異人且得異書挾書從人何適不娛羅浮之趾卜
我新居而非𤣥德三顧我廬
㫖酒荔蕉絶甘分珍雖云晩接數面自親海隅一笑豈
云無人無酒酤我或乞其隣
將行復止眷言孜孜茍有于中傾倒出之奕奕千言粲
焉陳詩觴行筆落了不容思
丱妙侍側兩髦丫分歌舞壽我永為歡欣曲終悽然仰
視浮雲此曲此聲何時復聞
撃鼓其鏜船開艣鳴顧我而言雨泣載零子卿白首當
還西京遼東萬里亦歸管寜
感子至意託辭西風吾生一塵寓形空中願言謙亨君
子有終功名在子何異我躬
　　和連雨獨飲二首
　吾謫海南盡賣酒器以供衣食獨有一荷葉盃工製
　美妙留以自娛乃和淵明連雨獨飲
平生我與爾舉意輒相然豈止磁石鍼雖合猶有間此
外一子由出處同偏僊晩景最可惜分飛海南天糾纒
(一作/躔)不吾欺寜此憂患先顧影一盃酒誰謂無徃還寄
語海北人今日為何年醉裏有獨覺夢中無雜言
阿堵不解醉誰歟此頽然誤入無功鄉掉臂嵇阮間飲
中八仙人與我俱得僊淵明豈知道醉語忽談天偶見
此物真遂趨天地先醉醒可還酒此覺無所還清風洗
徂暑連雨催豐年牀頭伯雅君此子可與言
　　和贈羊長史
　得鄭㑹嘉靖老書欲於海舶載書千餘巻見借因讀
　淵明贈羊長史詩云愚生三季後慨然念黄虞得知
　千載事上賴古人書次其韻以謝鄭君
我非皇甫謐門人如摯虞不特兩鴟酒肯借一車書欲
令海外士觀經似鴻都結髮事文史俯仰六十踰老馬
不耐放長鳴思服輿故知根塵在未免病藥俱念君千
里足歴塊猶踟蹰好學真伯業比肩可相如此書久已
熟救我今荒蕪顧慙桑榆迫豈厭詩酒娛奏賦病未能
草𤣥老更疎猶當距楊墨稍欲懲荆舒
　　和乞食
莊周昔貸粟猶欲舂脱之魯公亦乞米炊煑尚不辭淵
明端乞食亦不避嗟來嗚呼天下士死生寄一杯斗水
何所直逺汲愁姜詩幸有餘薪米養此老不才至味久
不壊可為子孫貽
　　和胡西曹示顧賊曹
長春如稚女飄搖倚輕颸卯酒暈玉頰紅綃巻生衣低
顔香自歛含睇意頗微寜當娣黄菊未肯姒戎葵誰言
此弱質閲嵗觀盛衰頩然疑薄怒沃盥未可揮瘴雨吹
蠻風凋零豈容遲老人不解飲短句餘清悲
　　游斜川和正月五日與兒子過出游作
謫居澹無事何異老且休雖過靖節年未失斜川游春
江渌未波人卧船自流我本無所適汎汎隨鳴鷗中流
遇洑洄捨舟步曽丘有口可與飲何必逢我儔過子詩
似翁我唱兒輒酬未知陶彭澤頗有此樂不問㸃爾何
如不與聖同憂問翁何所笑不為由與求
　　和已酉嵗九月九日
　十月初吉菊始開乃與客作重九因次韻淵明已酉
　嵗九月九日一首胡廣飲菊潭水而壽然李固傳賛
　云其視胡廣趙戒猶糞土也
今日我重九誰謂秋冬交黄花與我期草中實後凋香
餘白露乾色映青松髙悵望南陽野古潭霏慶霄伯始
真糞土平生夏畦勞飲此亦何益内熱中自焦持我萬
家春一酹五栁陶夕英幸可掇繼此木蘭朝
　　和癸夘嵗始春懐古田舍二首
　儋人黎子雲兄弟居城東南躬農圃之勞偶與軍使
　張中同訪之居臨大池水木幽茂坐客欲為醵錢作
　屋余亦欣然許之名其屋曰載酒堂用淵明始春懐
　古田舍韻作二首
退居有成言垂老竟未踐何曽淵明歸屢作敬通免休
閒等一味妄想生愧靦(淵明本用緬字/聊取其同音字)聊將自知明稍
積在家善城東兩黎子室邇人自逺呼我釣其池人魚
兩忘返使君亦命駕恨子林塘淺
茅茨破不補嗟子乃爾貧菜肥人亦瘦竈閒井常勤我
欲致薄少解衣勸坐人臨池作虛堂雨急瓦聲新客來
有美載果熟多幽欣丹荔破玉膚黄柑溢芳津借我三
畆地結茅為子隣鴂舌倘可學化為黎母民
　　和飲酒二十首
　吾飲酒至少常以把杯為樂徃徃頽然坐睡人見其
　醉而吾中了然葢莫能名其為醉為醒也在揚州時
　飲酒過午輒罷客去解衣盤礴終日歡不足而適有
　餘因和淵明飲酒二十首庶以髣髴其不可名者示
　舍弟子由晁无咎學士
我不如陶生世事纒綿之云何得一適亦有如生時寸
田無荆棘佳處正在兹縱心與事徃所遇無復疑偶得
酒中趣空杯亦常持
二豪詆醉客氣湧胸中山漼然忽氷釋亦復在一言嗇
氣實其腹云當享長年少飲得徑醉此祕君勿傳
道䘮士失已出語輒不情江左風流人醉中亦求名淵
明獨清真談笑得此生身如受風竹掩冉衆葉驚俯仰
各有態得酒詩自成
蠢蠕食葉蟲仰空慕髙飛一朝傅兩翅乃得粘網悲啁
啾厭巢雀沮澤疑可依赴水生兩殻遭閉何時歸二蟲
竟誰是一笑百念衰幸此未化間有酒君莫違
小舟真一葉下有暗浪喧夜棹醉中發不知枕几偏天
明問前路已度千金山嗟我亦何為此道常徃還未來
寜早計既徃復何言
百年六十化念念竟非是是身如虛空惟受譽與毁得
酒未舉杯䘮我固忘爾倒牀自甘寢不擇菅與綺
頃者大雪年海𣲖飜玉英有士常痛飲饑寒見真情牀
頭有敗榼孤坐時一傾未能平體粟且復澆腸鳴脱衣
裹凍酒每醉念此生
我坐華堂上不改麋鹿姿時來蜀岡頭喜見霜松枝心
知百尺底已結千嵗竒煌煌凌霄花纒繞復何為舉觴
酹其根無事莫相羈
芙蓉在秋水時節自闔開清風亦何意入我芝蘭懐一
隨採折去永與江湖乖㫁絲不復續斗水何足栖不如
玉井蓮結根天池泥感此每自慰吾事幸不諧酒中有
歸路了了初不迷乘流且復逝抵曲吾當迴
籃輿兀醉守路轉古城隅酒力如過雨清風消半途前
山正可數後騎且勿驅我緣在東南徃寄白髪餘遙知
萬松嶺下有三畆居
民勞吏無德嵗美天有道暑雨避麥秋温風送蠶老三
咽初有聞一溉未濡槁詔書寛積欠父老顔色好再拜
賀吾君獲此不貪寳頽然笑阮籍醉几書謝表
我夢入小學自謂總角時不記有白髪猶誦論語辭人
間本兒戲顛倒畧似兹惟有醉時真空洞了無疑墜車
終無傷莊叟不吾欺呼兒具紙筆醉語輒録之
醉中雖可樂猶是生滅境元何得此身不醉亦不醒癡
如景升牛莫保尻與領黠如東郭㕙束縛作毛穎乃知
嵇叔夜非坐虎文炳
我家小馮君天性頗純至清坐不飲酒而能容我醉歸
休要相依謝病當以次豈知山林士骯􁫘乃爾貴乞身
當念早過是恐少味
去鄉三十年風雨荒舊宅惟存一束書寄食無定迹每
用愧淵明尚取禾三百頎然六男子粗可傳清白於吾
豈不多何事復歎惜
嘵嘵六男子絃誦各一經復生五丈夫戢戢丁欲成歸
田了門户與國充踐更普兒初學語玉骨開天庭淮老
如鶴雛破殻已能鳴舉酒屬千里一歡愧凡情
淮海雖故楚無復輕揚風齋厨聖賢雜無事時一中誰
言大道逺正賴三杯通使君不夕坐衙門散刀弓
何人築東臺一郡坐可得亭亭古浮圖獨立表衆惑蕪
城閲興廢雷塘㡬開塞明年起華堂置酒弔亡國無令
竹西路歌吹久寂黙
晁子天麒麟結交及未仕髙才固難及雅志或類巳各
懐伯業能共有丘明耻歌呼時就君指我醉鄉里吳國
門下客賈誼獨見紀請作鵩鳥賦我亦得坎止行樂當
及時綠髪不可恃
葢公偶談道齊相獨適真頽然不事事客至先飲醇當
時劉項罷四海創痍新三杯洗戰國一斗銷彊秦寂寥
千載後陽公嗣前塵醉卧客懐中言笑徒多勤我時閲
舊史獨與三人親未暇餐脱粟苦心學平津草書亦何
用醉墨淋衣巾一揮三十幅持去聴坐人
　　和止酒
　丁丑嵗余謫海南子由亦貶雷州五月十一日相遇
　於藤同行至雷六月十一日相别渡海余時病痔呻
　吟子由亦終夕不寐因誦淵明詩勸余止酒乃和元
　韻因以贈别庶㡬真止矣
時來與物逝路窮非我止與子各意行同落百蠻裏蕭
然兩别駕各攜一稚子子室有孟光我室惟法喜相逢
山谷間一月同卧起茫茫海南北粗亦足生理勸我師
淵明力薄且為巳微痾坐杯勺止酒則瘳矣望道雖未
濟隠約見津涘從今東坡室不立杜康祀
　　還舊居和夢歸恵州白鶴山居作
痿人常念起夫我豈忘歸不敢夢故山恐興墳墓悲生
世本暫寓此身念念非鵞城亦何有偶捨鶴毳遺窮魚
守故沼聚沬猶相依大兒當門户時節供丁推夢與鄰
翁言憫黙憐我衰徃來付造物未用相招麾
　　和始作鎮軍㕘軍經曲阿
虞人非其招欲徃畏簡書穆生責醴酒先見我不如江
左古弱國強臣擅天衢淵明墮詩酒遂與功名疎我生
值良時朱金義當紆天命適如此幸收廢棄餘獨有愧
此翁大名難久居不思犧牛龜兼取熊掌魚北郊有大
賚南冠解囚拘眷言羅浮下白鶴返故廬
　　和庚戌嵗九月中於西田穫早稻
蓬頭二獠奴誰謂愿且端晨興洒掃罷飽食不自安願
治此圃畦少資主游觀晝功不自覺夜氣乃潛還早韭
欲争春晩菘先破寒人間無正味美好出艱難早知農
圃樂豈有非意干尚恨不持鉏未免騂我顔此心茍未
降何適不間闗休去復歇去菜食何所歎
　　和丙辰嵗八月中於下潠田舍穫
聚糞西垣下鑿泉東垣隈勞辱何時休宴安不可懐天
公豈相喜雨霽與意諧黄菘養土羔老楮主樹雞未忍
便烹煑繞觀日百迴跨海得逺信氷盤鳴玉哀茵陳㸃
膾縷照坐如花開一與蜑叟醉蒼顔兩摧頽齒根日浮
動自與粱肉乖食菜豈不足(一作/好)呼兒拆雞栖
　　和乙巳嵗三月為建威㕘軍使都經錢溪
喬木巻蒼藤浩浩崩雲積謝家堂前燕對語悲宿昔仰
看桄榔樹元鶴舞長翮新年結荔子主人黄壤隔溪陰
宜館我稍省薪水役相如賣車騎五畆亦可易但恐鵩
鳥來此生還蕩析誰能挿籬槿䕶此殘竹栢(和游城北/謝氏廢園)
(作/)
　　辛丑七月赴假還江陵夜行途中作口號(和郊行/步月)
缺月不蚤出長林踏青㝠犬吠主人怒愧此閭里情怪
我夜不歸茜袂窺紫荆雲間與地上待我兩友生驚鵲
再三起樹端巳微明白露浄原野始覺丘陵平暗蛩方
夜績孤螢亦宵征歸來閉户坐寸田且黙耕莫赴花月
期免為詩酒縈詩人如布榖聒聒常自名
　　和詠二疎
二疎事漢時迹寓心已去許侯何足道寜識此髙趣可
憐魏丞相免冠謝陋舉中興多名臣有道獨兩傅世途
方轂撃誰肯行此路是身如委蛻未蛻何所顧已蜕則
兩忘身後誰毁譽所以遺子孫買田豈先務我常游東
海所歴若有素神交久從君屢夢今乃悟淵明作詩意
妙想非俗慮庶㡬二大夫見微而知著
　　和詠三良
此生太山重忽作鴻毛遺三子死一言所死良已微賢
哉晏平仲事君不以私我豈犬馬哉從君求葢帷殺身
故有道大節要不虧君為社稷死我則同其歸顧命有
治亂臣子得從違魏顆真孝愛三良安足希仕宦豈不
榮有時纒憂悲所以靖節翁服此黔婁衣
　　和詠荆軻
秦如馬後牛吕氏非復嬴天欲厚其毒假手李客卿功
成志自滿積惡如陵京滅身㑹有時徐觀可安行沙丘
一狼狽笑落冠與纓太子不少忍顧非萬人英魏韓裂
智伯肘足本無聲胡為棄成謀託國此狂生荆軻不足
説田子老可驚燕趙多竒士惜哉亦虛名殺父囚其母
此豈容天庭亡秦只三户况我數十城漸離雖不傷陛
㦸加周營至今天下人愍燕欲其成廢書一太息可見
千古情
　　和讀山海經十三首
　陶淵明讀山海經十三首其七首皆仙語余讀抱朴
　子有所感用其韻賦之
今日天始霜衆木歛以疎幽人掩窻卧明景翻空廬開
心無良友寓眼得竒書建德有遺民道逺我無車無糧
食自足豈謂榖與蔬愧此稚川翁千載與我俱畫我與
淵明可作三士圖學道雖恨晩賦詩豈不如
稚川雖獨善愛物均孔顔欲使蟪蛄流知有龜鶴年辛
勤破封執苦語劇移山博哉無窮利千載食此言
淵明雖中壽雅志仍丹丘逺矣無懐民超然邈無儔竒
文出纊息豈復生死流我欲作九原異世為三游
子政信竒逸妙筭窮陰陽淮仙枕中訣養錬嵗月長豈
伊臭濁中争此頃刻光安知青藜火丈人非中黄
亂離棄弱女破冡割恩憐寜知効龜息三嵗號窮山長
生定可學當信仲弓言支牀竟不死抱一無窮年
三山在咫尺靈藥非草木𤣥芝生太元黄精出長谷仙
都浩如海豈不供一浴何當從山火束緼分寸燭
蜀士李八百穴居吳山陰黙坐但形語從者紛如林其
後有李寛鷄鵠非同音口耳固多偽識真要在心
黄華育甘谷靈根固深長廖井窖丹砂紅泉湧㝷常二
女戲口耳(一作/鼻)松膏以為糧聞此不能寐起坐夜未央
談道鄙俗儒逺自太史走仲尼實不死於聖亦何負紫
文出吳宫丹雀本無有遼哉廣桑君獨顯三季後
金丹不可成安期渺雲海誰謂黄門妻至道乃近在支
解竟不傳化去空餘悔金成亦安用御氣本無待
鄭君故多方𤣥翁所親指竒文二百篇了未出生死素
書在黄石豈敢辭跪履萬法等成壊金丹差可恃
古強本妄庸蔡誕亦夸士曼都斥仙人謁帝輕舉止學
道未有得自欺誰不爾稚川亦隘人疏録此庸子
東坡信畸人涉世真散材仇池有歸路羅浮豈徒來踐
蛇及茹蠱心空了無猜攜手葛與陶歸哉復歸哉
　　和雜詩十一首
斜日照孤隙始知空有塵微風動衆竅誰信我忘身一
笑問兒子與汝定何親從我來海南幽絶無四鄰耿耿
如缺月獨與長庚晨此道固應爾不當怨尤人
故山不可到飛夢隔五嶺真游有黄庭閉目寓兩景(叶/境)
室空無可照火滅膏自冷披衣起視夜海濶河漢永西
忩半明月散亂梧楸影良辰不可繋逝水無留騁我苗
期後枯持此一念静
真人有妙觀俗子多妄量區區勸粒食此豈知子房我
非徒跣相終老懐未央兎死縛淮陰狗功指平陽哀哉
亦可羞世路皆羊腸
相如偶一官嗤鄙劉父老不記犢鼻時滌器混傭保著
書曽㡬許渇肺灰土燥琴臺有遺魄笑我歸不早作書
遺故人皎皎我懐抱餘生幸無愧可與君平道
孟德黠老狐姦言嗾鴻豫哀哉䘮亂世梟鸞各騰翥逝
者知㡬人文舉獨不去天方斵漢室豈計一郗慮昆蟲
正相齧乃比藺相如我知公所坐大名難久住細德方
險微豈有容公處既徃不可悔庶為來者懼
博大古真人老聃關尹喜獨立萬物表長生乃餘事稚
川差可近倘有接物意我頃登羅浮物色恐相值徘徊
朱明洞沙水自清駛滿把菖蒲根歎息復棄置
藍橋近得道常苦世褊迫西游王屋山不踐長安陌爾
來寜復見鳥道度太白昔與吳逺游同藏一瓢窄潮陽
隔雲海晩嵗倘見客代薪供養火看作栖鳯宅
南榮晩聞道未肯化庚桑陶頑鑄強獷枉費塵與糠越
子古成之韓生教休糧㕘同得靈鑰九鎖啓伯陽鵞城
見諸孫貧苦我為傷空餘焦先室不傳元化方遺像似
李白一奠臨江觴
餘齡難把玩妙解寄筆端常恐抱永歎不及丘明遷親
友復勸我放心餞華顛虛名非我有至味知誰餐思我
無所思安能觀諸縁巳矣復何歎舊説易兩篇
申韓本自聖陋古不復稽巨君縱獨慾借經作巖崖遂
令青衿子珠璧人人懐鑿齒井蛙耳信謂天可彌大道
久分裂破碎日愈離我如終不言誰悟角與羈吾琴豈
得已昭氏有成虧
我昔登朐山出日觀滄涼欲濟東海縣恨無石橋梁今
兹黎母國何異于公鄉蠔浦既黏山暑路亦飛霜所欣
非自罔不怨道里長
　　和擬古九首
有客叩我門繫馬門前栁庭空鳥雀散門閉客立久主
人枕書卧夢我平生友忽聞剥啄聲驚散一杯酒倒裳
起謝客夢覺兩愧負坐談雜今古不答顔愈厚問我何
處來我來無何有
酒盡君可起我歌已三終由來竹答人不數濤與戎有
酒從孟公慎勿從揚雄﨑嶇頌沙麓塵埃汙西風昔我
未嘗達今者亦安窮窮達不到處我在阿堵中
客去室幽幽鵩鳥來坐隅引吭伸兩翮太息意不舒吾
生如寄耳何者為我廬去此復何之少安與汝居夜中
聞長嘯月露荒榛蕪無問亦無答吉㓙兩何如
少年好逺游蕩志隘八荒九夷為藩籬四海環我堂盧
生與若士何足期杳茫稍喜海南州自古無戰場竒峯
望黎母何異嵩與邙飛泉瀉萬仭舞鶴雙低昂分㳅未
入海膏澤彌此方芋魁倘可飽無肉亦奚傷
馮洗古烈婦翁媪國于兹䇿勲梁武後開府隋文時二
世更險易一心無磷緇錦傘平積亂犀渠破餘疑廟貌
空復存碑板漫無辭我欲作銘誌慰此父老思遺民不
可問僂句莫余欺犦牲菌雞卜我當一訪之銅鼔壺盧
笙歌此迎送詩
沈香作庭燎甲煎紛相和豈若注微火縈煙嫋清歌貪
人無飢飽胡椒亦求多朱劉兩狂子隕隊如風花本欲
竭澤漁柰此明年何(朱初平劉誼欲冠帶/黎人以取水沈耳)
雞窠養鶴髪及與唐人游來孫亦垂白頗識李崖州再
逢盧與丁閲世真東流斯人今在亡未遽掩一丘我師
吳季子守節到晩周一見春秋末渺焉不可求
城南有荒池瑣細誰復採幽姿小芙蕖香色獨未改欲
為中州信浩蕩絶雲海遙知玉井蓮落蘂不相待攀躋
及少壯已矣(一作/失)那容悔
黎山有幽子形槁神獨完負薪入城市笑我儒衣冠生
不聞詩書豈知有孔顔翛然獨徃來榮辱未易闗日暮
鳥獸散家在孤雲端問答了不通歎息指屢彈似言君
貴人草莽栖龍鸞遺我吉貝布海風今嵗寒
　　和東方有一士
缾居本近危甑墜知不完夢求亡楚弓笑解適越冠忽
然反自照識我本來顔歸路在脚底殽潼失重關屢從
淵明游雲山出毫端借君無絃物寓我非指彈豈惟舞
獨鶴便可躡飛鸞還將嶺茅瘴一洗月闕寒(此東方一/士正淵明)
(也不知從之游者誰乎若了得/此一段我即淵明淵明即我也)
　　和貧士七首
　余遷恵州一年衣食漸窘重九將近樽爼蕭然乃和
　淵明貧士詩七首以寄許下髙安宜興諸子姪并令
　過同作
長庚與殘月耿耿如相依以我旦暮心惜此須臾暉青
天無今古誰知織烏飛我欲作九原獨與淵明歸俗子
不自悼顧憂斯人飢堂堂誰有此千駟良可悲
夷齊耻周粟髙歌誦虞軒産禄彼何人能致綺與園古
來避世士死灰或餘烟末路益可羞朱墨手自研淵明
初亦仕絃歌本誠言不樂乃徑歸視世差獨賢
誰謂淵明貧尚有一素琴心閒手自適寄此無窮音佳
辰愛重九芳菊起自㝷疎巾歎虛漉塵爵笑空斟忽餉
二萬錢顔生良足欽思送酒家保勿違故人心
人皆有耳目夫子曠與婁弱毫寫萬象水鏡無停酬閒
居惜重九感此嵗月周端如孔北海只有尊空憂二子
不並世髙風兩無儔我後五百年清夢未易求
芙容雜金菊枝葉長䦨干遙憐退朝人餻酒出太官豈
知江海上落英亦可餐典衣作重陽徂嵗慘將寒無衣
粟(一作/寒)我膚無酒顰我顔貧居真可歎二事長相闗
老詹亦白髪(恵州太守詹/範字器之)相對垂霜蓬賦詩殊有味涉
世非所工杖藜山谷間狀類渤海龔半道要我飲意與
王𢎞同有酒我自至不須遣龎通門生與兒子杖履聊
相從
我家六兒子流落三四州辛苦更不識今與農圃儔買
田帶脩竹築室依清流未能遣一力分汝薪水憂坐念
北歸日此勞未易酬我獨遺以安鹿門有前修
　　和桃花源詩
　世傳桃源事多過其實考淵明所記止言先世避秦
　亂來此則漁人所見似是其子孫非秦人不死者也
　又云殺雞作食豈有仙而殺者乎舊説南陽有菊水
　水甘而芳民居三十餘家飲其水皆壽或至百二三
　十嵗蜀青城山老人村有見五世孫者道極險逺生
　不識鹽醯而溪中多枸把根如龍蛇飲其水故壽近
　嵗道稍通漸能致五味而壽亦益衰桃源葢此比也
　歟使武陵太守得而至焉則已化為争奪之場久矣
　嘗意天壤之間若此者甚衆不獨桃源余在潁州夢
　至一官府人物與俗間無異而山川清逺有足樂者
　顧視堂上榜曰仇池覺而念之仇池武都氐故地楊
　難當所保余何為居之明日以問客客有趙令畤德
　麟者曰公何為問此此乃福地小有洞天之附庸也
　杜子美葢云萬古仇池穴潛通小有天神魚人不見
　福地語真傳近接西南境長懐十九泉何時一茅屋
　送老白雲邉他日工部侍郎王欽臣仲至謂余曰吾
　嘗奉使過仇池有九十九泉萬山環之可以避世如
　桃源也
凡聖無異居清濁共此世心閒偶自見念起忽已逝欲
知真一處要使六用廢桃源信不逺藜杖可小憩躬耕
任地力絶學抱天藝臂雞有時鳴尻駕無可税苓龜亦
晨吸杞狗或夜吠耘樵得甘芳齕齧謝炮製子驥雖形
隔淵明已心諳髙山不難越淺水何足厲不知我仇池
髙舉復㡬嵗從來一生死近又等癡慧蒲澗安期境(在/廣)
(川/)羅浮稚川界夢徃從之游神交發吾蔽桃花滿庭下
流水在户外却笑逃秦人有畏非真契
　　和劉柴桑
萬劫互起滅百年一踟躇漂流四十年今乃言卜居且
喜天壤間一席亦吾廬稍理蘭桂藂盡平狐兔墟黄櫞
出舊枿紫茗抽新畬我本早衰人不謂老更劬邦君助
畚鍤鄰里通有無竹屋從低深山忩自明疎一飽便終
日髙眠忘百須自笑四壁空無妻老相如
　　問淵明
子知神非形何異復人天豈惟三才中所在靡不然我
引而髙之則為日星懸我散而卑之寜非山與川三皇
雖云没至今在我前八百要有終彭祖非永年皇皇謀
一醉發此露槿妍有酒醉不辭無酒斯飲泉立善求我
譽飢人食饞涎委運憂傷生運去生亦遷縱浪大化中
正為化所纒應盡便須盡寜復俟此言
　　歸去來集字十首(并序/)
　予喜淵明歸去來詞因集字為十詩
命駕欲何向欣欣春木榮世人無徃復鄉老有逢迎雲
内流泉逺風前飛鳥輕相攜就衡宇酌酒話交情
涉世恨形役告休成老夫良欣就歸路不復向迷途去
去徑猶菊行行田欲蕪情親有還徃清酒引樽壺
與世不相入膝琴聊盡歡風光歸笑傲雲物寄游觀言
語審無倦心懐良獨安東皋清有趣植杖日盤桓
雲岫不知逺巾車行復前僕夫㝷老木童子引清泉矯
首獨傲世委心懐樂天農人告春事扶老向良田
世事非吾事駕言鄉路㝷向時迷有命今日悟無心亭
内菊歸酒忩前風入琴寓形知已老猶未倦登臨
富貴良非願鄉闗歸去休攜琴已㝷壑載酒復經丘翳
翳景將入涓涓泉欲流老農人不樂我獨與之遊
觴酒命僮僕言歸無復留輕車㝷絶壑孤棹入清流乘
化亦安命息交還絶游琴書樂三逕老矣亦何求
歸去復歸去帝鄉安可期鳥還知已倦雲出欲何之入
室常攜幼臨流亦賦詩春風吹獨斷不是傲親知
役役倦人事來歸車載奔征夫問前路稚子候衡門入
室亦詩䇿少遊常酒樽交親書已絶雲壑自相存
寄傲知今是求榮感昨非聊欣樽有酒不恨室無衣丘
壑世情逺田園生事微庭柯還獨眄時有鳥歸飛
　　和歸去來兮辭
　子瞻謫居昌化追和淵明歸去來辭葢以無何有之
　鄉為家雖在海外未嘗不歸云爾
歸去來兮吾方南遷安得歸卧江海之澒洞弔鼓角之
悽悲迹泥蟠而愈深時電徃而莫追懐西南之歸路夢
良是而覺非悟此生之何常猶寒暑之異衣豈襲裘而
念葛蓋得觕而喪微我歸甚易匪馳匪奔俯仰還家下
馬闔門藩垣雖闕堂室故存挹我天醴注之窪樽飲月
露以洗心餐朝霞而眩顔混客主以為一俾婦姑之相
安知盜竊之何有乃掊門而折闗廓圜鏡以外照納萬
象而中觀治廢井以晨吸滃百泉之夜還守極静以自作
時爵躍而鯢桓歸去來兮請終老於斯游我先人之弊
廬復舎此而焉求均海南與漠北挈徃來而無憂畸人
告余以一言非八卦而九疇方饑須糧巳濟無舟忽人
牛之皆喪但喬木與髙丘驚六用之無成自一根之反
流望故家而求息曷中道而三休巳矣乎吾生有命歸
有時我初無行亦無留駕言隨子聽所之豈以師南華
而廢從安期謂易稼之終枯遂不溉而不耔師淵明之
雅放和百篇之新詩賦歸來之清引我其後身蓋無疑
　
　
　
　
　東坡詩集註巻三十一
欽定四庫全書
　東坡詩集註巻三十二
　　　　　　　　　　　　明　王十朋　撰
　樂府
　　竹枝歌(并序作/忠州)
　竹枝歌本楚聲幽怨惻怛若有所深悲者豈亦徃昔
　之所見有足怨者歟夫傷二妃而哀屈原思懐王而
　憐項羽此亦楚人之意相傳而然者且其山川風俗
　鄙野勤苦之熊固已見於前人之作與子由之詩故
　特縁楚人疇昔之意為一篇九章以補其所未道者
蒼梧山髙湘水深中原北望度千岑帝子南遊飄不返
唯有蒼蒼楓桂林楓葉蕭蕭桂葉碧萬里逺來超莫及
乘龍上天去無蹤草木無情空寄泣水濵撃鼓何喧闐
相將叩水求屈原屈原死已今千載滿船哀唱似當年
海濵長鯨徑千尺食人為糧安可入招君不歸海水深
海魚豈解哀忠直吁嗟忠直死無人可惜懐王西入秦
(縯秦昭王遺楚懐王書願與君王㑹武闗懐王至則閉/武闗遂與西至咸陽懐王大悔亡歸不得遂發病卒于)
(秦楚人/憐之)秦闗已閉無歸日章華不復見車輪君王去時
簫鼓咽父老送君車軸折(縯漢景帝徵臨江王榮既上/車車軸折臨江父老流涕曰)
(吾王不/返矣)千里逃歸迷故鄉南公哀痛彈長鋏三户亡秦
信不虛(縯南公有言楚雖/三戸亡秦必楚)一朝兵起盡歡呼當時項羽
年最少提劎本是耕田夫横行天下竟何事棄馬烏江
馬垂涕項王已死無故人首入漢庭身委地(縯項羽自/立為西楚)
(伯王及敗至烏江以所乗馬與烏江亭長漢騎/圍之乃自刎王翳取其頭餘四人各分其一體)富貴榮
華豈足多至今猶有塜嵯峨故國淒涼人事改楚鄉千
古為悲歌
　　上堵吟(子仁水經注堵陽縣有堵水傍有白馬塞/孟達為新城守登之而歎曰劉封申躭據)
　　　(金城千里而更失之遂為上堵吟音韻哀切/有惻人心今水次尚歌之堵水葢入沔者也)
臺上有客吟秋風悲聲蕭散飄入空臺邉游女來竊聴
欲學聲同意不同君悲竟何事千里金城兩稺子白馬
為塞鳯為闗山川無人空且閒我悲亦何苦江水冬更
深鯿魚冷難捕(子仁鯿魚襄陽所出孟/浩然所謂槎頭縮項鯿)悠悠江上聴歌
人不知我意徒悲辛
　　野鷹來(子仁水經注沔水南有層臺號日景升臺/盖荆州牧劉表所築表好鷹嘗登此臺歌)
　　　(野鷹來曲其聲似/孟達上堵吟云)
野鷹來萬山下荒山無食鷹苦飢飛來為爾繋綵絲北
原有兔老且白年年養子秋食菽我欲撃之不可得年
深兔老鷹力弱野鷹來城中有臺髙崔巍臺中公子著
皮袖東望萬里心悠哉心悠哉鷹何在嗟爾公子歸無
勞使鷹可呼亦凡曹天陰月黒狐夜嗥
　　襄陽樂(子仁南史劉道産為襄陽太守善於臨職/蠻服歸順百姓樂業由此有襄陽樂歌自)
　　　(道産/始)
使君未來襄陽愁提戈入市裹氊裘自從氊裘南渡沔
襄陽無事多春遊襄陽春遊樂何許峴山之陽漢江浦
使君朱斾來翻翻人道使君似羊杜(子仁羊祜杜預皆/鎮襄陽有德政)
道邊逢人問洛陽中原苦戰春田荒北人聞道襄陽樂
目送征鴻應㫁腸
　　四時詞
春雲陰陰雪欲落東風吹冷驚羅幕漸看逺水綠生漪
未放小桃紅入萼(子仁選詩山/桃發紅萼)佳人瘦盡雪膚肌(子仁/莊子)
(藐姑射之神人肌膚/若氷雪綽約若處子)眉歛春愁知為誰(子仁李白詩美/人捲朱簾獨坐)
(顰蛾眉但見淚痕/濕不知心恨誰)深院無人剪刀響應將白紵作春衣
(子仁栁子厚詩/春衫裁白紵)
垂栁陰陰日初永蔗漿酪粉金盤冷(子仁宋玉招䰟云/臑鼈炰羔有蔗漿)
簾額低垂紫鷰忙蜜脾已滿黄蜂静(次公李商隠詩花/房與蜜牌雄蜂蛺)
(蝶/雌)髙樓睡起翠眉顰枕破斜紅未肯勻(饒白樂天詩斜/紅不暈赭面女)
玉腕半揎雲碧袖樓前知有㫁腸人(子仁小説載詩/揎薪玉腕斜)
新愁舊恨眉生綠粉汗餘香在蘄竹(次公蘄/竹簟也)象牀素手
熨寒衣(次公通鑑孟嘗君受象牀孫杜詩美/人細意熨貼平裁縫滅盡針線跡)爍爍風燈
動華屋夜香燒罷掩重扃香露空濛月滿庭抱琴轉軸
無人見門外空聞裂帛聲(縯樂天琵琶行云轉軸撥絃/三兩聲未成曲調先有情又)
(云曲終收撥當心畫/四絃一聲如裂帛)
霜葉蕭蕭鳴屋角黄昏斗覺羅裳薄夜風搖動鎮帷犀
(厚杜牧杜秋娘詩虎睛/珠絡褓金盤犀鎮帷)酒醒夢回聞雪落起來呵手畫
雙鵶(次公杜逸詩迎旦東風騎/蹇驢旋呵手煖凍髭鬚)醉臉輕勻襯眼霞真態
生香誰畫得玉奴纎手嗅梅花(縯玉奴齊廢帝東/昏侯妃潘氏也)
　　古纒頭曲
鵾絃鐡撥世無有(縯唐開元中賀懐智善琵琶以石/為槽鵾雞筋作絃用鐡撥彈之)樂
府舊工惟尚叟一生喙硬眼無人坐此困窮今白首翠
鬟女子年十七指法已似呼韓婦驚帆渡海風掣迴滿
面塵沙和淚垢青衫不逢湓浦客(援白樂天言送客湓/浦口聞舟中夜彈琵)
(琶問其人本長安倡女年長色衰嫁為商人婦樂天為/作琵琶行末云就中泣下誰最多江州司馬青衫濕)
紅袖謾挿曹綱手(縯琵琶録曹綱運撥如風雨裴興奴/長於攏撚人謂綱有右手奴有左手)
(樂天詩誰能截得曹綱/手挿向重蓮衣袖中)爾來一見哀駘佗(厚莊子衞有/惡人曰哀駘)
(佗婦人見之請於父母曰與為人/妻寜為夫子妾者數十而未止也)便著臂鞲躬井臼(次/公)
(史記滑稽傳淳于髠云若親有嚴客髠帣鞲鞠􁆨侍酒/於前注鞲臂捍也又東方朔傳董君緑幘傳鞲注云鞲)
(即今臂鞲也縯馮衍妻任氏悍妬不畜妾媵常自操井/臼厚傳育食禄數十年秩奉盡贍給知友妻子不免操)
(井/臼)我慙貧病百不足強對黄花飲白酒轉關濩索動有
神(堯卿樂譜琶琶曲有轉關/六么濩索梁州皆其名也)雷輥空堂戰牕牖(縯唐僧/善木彈)
(緑腰曲下撥一聲/如雷發妙絶入神)四絃一抹擁袂立(子仁樂天琵琶行/曲終收撥當心畫)
(四絃一聲/如裂帛)再拜十分為我壽世人只解錦纒頭(厚唐開/元中富)
(人王元寳嘗㑹賔客明日親友問之曰昨來髙㑹/有何髙談元寳不答視屋良久曰但費錦纒頭耳)與汝
作詩傳不朽
　　續麗人行(李仲謀家有周昉畫背面欠伸内人極/精戲作此詩謝名畫記云周昉字景𤣥)
　　　(官至宣/州長史)
深宫無人春日長沉香亭北百花香(縯開元中禁中重/牡丹得四本紅紫)
(淺紅通白者上植于興慶池東沉香亭前㑹花方繁開/上與太真妃遊賞命李龜年持金花牋宣賜翰林供奉)
(李白進清平調詞三章其三曰名花傾國兩相歡長得/君王帶笑看解釋春風無限恨沉香亭北倚䦨干事見)
(樂史李翰林文集序堯卿唐明皇/以外國貢沈香材而作沉香亭)美人睡起薄梳洗燕
舞鶯啼空㫁腸(次公孟郊詩鶯/啼燕語春城裏)畫工欲畫無窮意背立
東風初破睡(次公温庭筠詩/背立鞦韆下)若教囘首却嫣然陽城下
蔡俱風靡(厚宋玉賦東家之子嫣然一笑惑陽城迷下/蔡堯卿陽城下蔡二縣名楚之貴介公子所)
(封/)杜陵飢客眼長寒(堯卿杜子美自謂衣不葢體常寄/食於人奔走不暇常恐轉死溝壑)
(可謂飢客矣又詩云/秋山眼冷䰟未歸)蹇驢破帽隨金鞍隔花臨水時一
見只許腰肢背後看(厚杜甫麗人行背後何/所見珠壓腰肢穏稱身)心醉歸來
茒屋底方信人間有西子(次公西子/字出孟子)君不見孟光舉案
與眉齊(援梁鴻至吳為人賃舂每歸/妻孟光為具食舉案齊眉)何曽背面傷春啼
　　薄命佳人
雙頰凝酥髪抹漆眼光入簾珠的皪(厚古詩的皪沈珠/淵次公先生詩集)
(一本云為試經者作/則眼光入簾是也)故將白練作仙衣(次公冷齋夜話/載則天長壽三)
(年詔書曰應天下尼/當用細白練為衣)不許紅膏汙天質吳音嬌軟帶兒
癡無限閒愁總不知自古佳人多命薄(子仁古樂府/有妾命薄曲)閉
門春盡楊花落
　　於潛女
青裙縞袂於潛女兩足如霜不穿屨(縯李白詩屣上足/如霜下著鵶頭襪)
􁳄沙鬢髪絲穿柠(次公退之月蝕詩赤鳥司南方尾秃/翅􁳄沙柠當作杼字書柠同楮字耳)
(於絲穿之下無義柠説文曰機之持/緯者絲穿杼言鬢如絲之穿杼也)蓬沓障前走風雨
老濞宫粧傳父祖(厚老濞吳王濞也杜牧之詩老濞即/山鑄後庭千蛾眉此指吳越王錢氏)
(也/)至今遺民悲故主苕溪楊栁初飛絮照溪畫眉渡溪
去逢郎樵歸相媚嫵不信姬姜有齊魯(程齊女姜姓魯/女姬姓古詩雖)
(有姬姜無/棄憔悴)
　　薄薄酒二首(并引/)
　膠西先生趙明叔家貧好飲不擇酒而醉常云薄薄
　酒勝茶湯醜醜婦勝空房其言雖俚而近乎達故推
　而廣之以補東州之樂府既又以為未也復自和一
　篇聊以發覽者之一噱云爾
薄薄酒勝茶湯麤麤布勝無裳醜妻惡妾勝空房五更
待漏靴滿霜不如三伏日髙睡足北忩涼(厚陶潛夏日/虚閒髙卧北)
(忩之/下)珠襦玉柙萬人祖送歸北邙(次公漢哀帝豫以東/園祕器珠襦玉柙賜)
(董賢北邙山在河南偃/師東北王公多葬其地)不如懸鶉百結獨坐負朝陽(厚/子)
(夏衣若懸鶉董京衣百結宋國有田夫嘗衣緼袍自/曝於日顧其妻曰負日之暄人莫知欲獻之於君)生
前富貴死後文章百年瞬息萬世忙夷齊盜跖俱亡羊
(援莊子臧與榖相與牧羊而俱亡其羊問臧奚事則挾/册讀書問榖奚事則博塞以遊二人者事業不同其於)
(亡羊均也伯夷死名於首陽之下盜跖死利於/東陵之上二人所死不同其於殘生傷性均也)不如眼
前一醉是非憂樂都兩忘
薄薄酒飲兩鐘麤麤布著兩重美惡雖異醉煖同醜妻
惡妾壽乃公(次公前漢髙帝/紀㡬敗乃公事)隠居求志義之從本不計
較東華塵土北牕風(次公東華門百官入/朝所從出入之門也)百年雖長要
有終富死未必輸生窮但恐珠玉留君容千載不朽遭
樊崇(厚後漢赤眉賊帥樊崇陷長安發掘諸陵取其寳/貨凡所發有玉柙殮者率皆如生故赤眉多得行)
(淫/穢)文章自足欺盲聾誰使一朝富貴面發紅(子功古樂/府今日牛)
(羊上丘隴當時/近前面發紅)達人自達酒何功(子仁白樂天/嘗作酒功贊)世間是
非憂樂本來空
　　太白辭(并引/)
　岐下頻年大旱禱於長白山輒應故作迎送神辭一
　篇五章
雷闐闐山晝晦風振野神將駕載雲䍐從玉虬旱既甚
蹷徃救道阻脩兮
旌旗翻疑有無日慘變神在塗飛赤篆訴閶闔走陰符
行羽檄萬靈集兮
風為幄雲為蓋滿堂爛神既至紛醉飽錫以雨百川溢
施溝渠歌且舞兮
騎裔裔車班班鼓簫悲神欲還轟振凱隠林谷執妖厲
歸獻馘千里肅兮
神之來悵何晩山重複路幽逺神之去飄莫追德未報
民之思永萬祀兮
　　上清辭
君胡為乎山之幽顧宫殿兮久淹留又曷為一朝去此
而不顧兮悲此空山之人也來不可得而知兮去固不
可得而訊也君之來兮天門空從千騎兮駕飛龍𨽻辰
星兮役太嵗儼晝降兮雷隆隆朝發軫兮帝庭夕弭節
兮山宫懭有妖兮虐下土精為星兮氣為虹愛流血之
滂沛兮又嗜瘧癘與螟蟲嘯肓風而涕淫雨兮時又吐
旱火之爞融銜帝命以下討兮建千仭之脩鋒乘飛霆
而追逸景兮歙砉掃滅而無蹤忽崩播其來㑹兮走海
嶽之神公龍車獸鬼不知其數兮旗纛晻靄而𠖇䝉漸
俯傴以旅進兮鏘劒珮之相礱司殺生之必信兮知上
帝之不汝容既約束以反職兮退戰慄而愈恭澤充塞
於四海兮獨澹然其無功君之去兮天門開欵閶闔兮
朝玉臺羣仙迎兮塞雲漢儼前導兮紛後陪歴玉階兮
帝迎勞君良苦兮馬豗頽閔人世兮廹隘陳下土兮帝
所哀返瓊宫之嵯峨兮役萬靈之喧豗黙清静以無為
兮時節狩於斗魁詣通明而獻黜陟兮軼蕩蕩其無囘
忽表裏之煥霍兮光下燭於九陔時遊目以下覽兮五
嶽為豆四溟為杯俯故宫之千柱兮若毫端之集埃來
非以為樂兮去非以為悲謂神君之既返兮曾顔咫尺
之不違陞祕殿以内悸兮魂凜凛而上馳忽寤寐以有
得兮敢沐浴而獻辭是邪非邪臣不可得而知也
　　黄泥坂辭
出臨皋而東騖兮並叢祠而北轉走雪堂之坡陀兮歴
黄泥之長坂大江洶以左繚兮渺雲濤之舒巻草木層
累而右附兮蔚柯丘之葱蒨余旦徃而夕還兮歩徙倚
而盤桓雖信美不可居兮茍娛余於一盼余幼好此竒
服兮襲前人之詭幻老更變而自哂兮悟驚俗之來患
釋寳輅而被繒絮兮雜市人而無辨路悠悠其莫徃來
兮守一席而窮年時游步而逺覽兮路窮盡而旋反朝
嬉黄泥之白雲兮暮宿雪堂之青煙喜魚鳥之莫余驚
兮幸樵蘇之我嫚初被酒以行歌兮忽放杖而醉偃草
為茵而塊為枕兮穆華堂之清讌紛墜露之濕衣兮升
素月之團團感父老之呼覺兮恐牛羊之予踐於是蹶
然而起起而歌曰月明兮星稀迎余徃兮餞余歸嵗既
晏兮草木腓歸去來兮黄泥不可以乆嬉
　　清溪辭
大江南兮九華西汎秋浦兮亂清溪水渺渺兮山無蹊
路重複兮居者迷爛青紅兮粲髙低松千里兮稻千畦
山無人兮雲朝挂藹濛濛兮渰淒淒嘯林谷兮號水泥
走鼪鼯兮下鳬鷖忽孤壘兮隠重堤杳𠖇茫兮聞犬雞
鬱萬瓦兮鳥翼齊浮軒楹兮飛栱枅鴈南歸兮寒蜩嘶
弄秋水兮挹玻瓈朝市合兮雜耄齯挾簞瓢兮佩鋤犂
鳥獸散兮相扶攜隠驚雷兮騖長蜺望翠微兮古招提
躋木杪兮翔雲梯若有人兮悵幽栖石為門兮雲為閨
塊虛堂兮法喜妻呼猿狙兮子鹿麛我欲徃兮奉杖藜
獨長嘯兮謝阮嵇
　　竹枝詞
自過鬼門闗外天命同人鮓甕頭船北人墮淚南人笑
青嶂無梯問杜鵑
　　歸來引(送王子立歸筠州/)
歸去來兮世不汝求胡不歸洶北望之横流兮渺西顧
之塵霏紛野馬之决驟兮幸余首之未鞿出彭城而南
騖兮眷丘隴而増欷亂清淮而俯鑒兮驚昔容之是非
念東坡之遺老兮輕千里而款余扉共雪堂之清夜兮
攬明月之餘輝憎雞黍之未熟兮歎空室之蛜蝛我挽
袖而莫留兮僕夫在門歌式微歸去來兮路渺渺其何
極將税駕於何許兮北江之南南江之北於此有人兮
儼峩峩其豐碩孰居約而爾肥兮非糠覈其何食久抱
一而不試兮愈温温而自克吾居世之荒浪兮視昏昏
而聴黙黙非之子莫振吾過兮久不見恐自賊吾舍此
而道無由兮子何畏而不即將以彼為玉人兮以子為
之璞也
　　醉翁操(并引/)
　瑯邪幽谷山水竒麗泉鳴空澗若中音㑹醉翁喜之
　把酒臨聴輒欣然忘歸既去十餘年而好竒之士沈
　遵聞之徃游以琴寫其聲曰醉翁操節奏疎宕而音
　指華暢知琴者以為絶倫然有其聲而無其辭翁雖
　為作歌而與琴聲不合又依楚詞作醉翁引好事者
　亦倚其詞以製曲雖粗合均度而琴聲為詞所繩約
　非天成也後三十餘年翁既捐館舍而遵亦没久矣
　有廬山玉澗道人崔閒特妙於琴恨此曲之無詞乃
　譜其聲而請於東坡居士以補之云
琅然清圜誰彈響空山無言惟翁醉中知其天月明風
露娟娟人未眠荷蕢過山前曰有心也哉此賢醉翁嘯
詠聲和流泉醉翁去後空有朝吟夜怨山有時而童巔
水有時而囘川思翁無嵗年翁今為飛仙此意在人問
試聴徽外三兩絃
　
　
　
　
　
　
　
　
　
　
　
　
　
　
　
　東坡詩集巻三十二
