#+TITLE: 五百家注昌黎文集-唐-韓愈
#+DATE: 2018-05-12 10:19:02
#+SOURCE: github.com/kanripo/KR4c0045 master 5524abbf                
御製題宋版韓昌黎文集
載道惟文語不磨齊昌黎者更伊何唐家制度傳垂露
宋氏槧鉛存擘窠真是起衰空八代弗慙濟弱息千波
言宜長短因氣盛玩味多年受益多
御製讀韓愈對禹問
韓愈為對禹問所云堯舜之利民大禹之利民深亦既
理暢辭明足為千古定論矣其論孟子所謂與賢與子
乃云求其説而不得從而為之辭余以為愈於此亦不
免有求其説而不得從而為之辭者矣夫
天何言㢤與賢與子何以命之是宜觀泰誓所云
天視自我民視
天聽自我民聽民之所與即
天之所與是以人君祈
天永命莫先於爱民得民心則為賢而與之失民心
則為否而奪之可不慎乎可不懼乎或曰三代以下率
與子而不與賢是誠
天意乎是皆得民心而應與之者乎曰利民之大與深
韓愈固言之詳矣兹不贅論三代以下其嬗代不一氏
是非不與子而與賢乎雖其中亦有奸雄攘竊如曹􁎾
司馬懿之倫不可為之賢然必其繼世之子之不可與
者也若繼世之子上能䋲其祖下能得其民
天必不以與他人也是語也人或不敢言而余因讀韓
文闡義為辭其意正重乎此有守噐之責者可不熟讀
是文而知慎知懼乎儲貳金鑑之書已成因命續録于
篇向所著讀公羊傳等六篇皆有繫於
天命人心嫡庶賢否之要並著續録焉
御製讀韓昌黎雜説
昌黎雜説凡四首餘姑弗論其第二篇論善醫善計者
之察脈理審紀綱而歸要於憂其所可恃懼其所可矜
所以告後世以憂盛危明三致意焉予向選文醇固已
申論其義而題之殿壁矣(養心殿東暖閣/書此二語為聨)獨所云不恃
天下之安危而察紀綱之理亂二語所謂盡美而有未
盡善昌黎盖未之深思也夫人之生死固不闗肥瘠而
闗乎脈天下之安危豈得謂不闗紀綱之理亂㢤自古
及今未有紀綱理而天下不安者亦未有紀綱亂而天
下不危者安危紀綱理亂呼吸相通豈若皮膚之肥瘠
不闗脈之病否所可同日而語者乎至若周過其歴秦
不及期秦之傾固因紀綱亡而周雖未傾王若綴旒亦
尚何紀綱之可存而謂彼時天下不危得乎昌黎之意
盖猶以封建為韙不知今古異宜漢明封建或致危唐
宋不封建亦茍安盖紀綱在人主一心一念敬即紀綱
理一念怠即紀綱亂天下之安危於是乎繫而豈繫衆
建諸侯之云乎昌黎所謂知其一未知其二予故叙而
論之
御題五百家注昌黎文集
子厚退之昔並傳論文可擬以詩詮韓如杜也柳如李
此則聖而彼則仙注五百家孰窺奥(名為五百家注其/實姓名可考者僅)
(一百四十八家餘二百三十家逸其姓氏合計亦不能/足數而所採用之注更不能適及又柳宗元集亦有五)
(百家注所載姓/名更少於此耳)垂千萬代獨鉤元學焉有志知難到難
到猶然勵勉旃
　五百家注昌黎集實宋槧之佳者柳子厚集雖亦五
　百家注版式行款標題並同而紙色墨香遜韓集逺
　甚且正集二十二巻以下至末皆闕又改目錄終以
　彌縫之更非完善第柳集注刋本今鮮存者亦覺片
　羽可珍惟當居韓之次耳附識題韓集詩之末并書
　柳集巻端
欽定四庫全書　　　　　集部二
　五百家注昌黎文集　　　别集類一(唐/)
　　提要
　　　　(臣/)等謹案五百家注昌黎文集四十巻宋魏
　　　　仲舉編仲舉建安人書前題慶元六年刻於
　　　　家塾實當時坊本也首列評論詁訓音釋諸
　　　　儒名氏一篇自唐燕山劉氏迄潁人王氏共
　　　　一百四十八家又附以新添集注五十家補
　　　　注五十家廣注五十家釋事二十家補音二
　　　　十家協音十家正誤二十家考異十家統計
　　　　祇三百六十八家不足五百之數而所云新
　　　　添諸家皆不著名氏大抵虛搆其目務以炫
　　　　博非實有其書即所列一百四十八家如皇
　　　　甫湜孟郊張籍等皆同時倡和之人劉昫宋
　　　　祁范祖禹等亦僅撰述唐史均未嘗詮釋文
　　　　集乃引其片語即列為一家亦殊牽合蓋與
　　　　所刋五百家注栁集均書肆之習氣然其間
　　　　如洪興祖朱子程敦厚朱廷玉樊汝霖蔣璨
　　　　任淵孫汝聴韓醇劉崧祝充張敦頤嚴有翼
　　　　方崧卿李樗鄭耕老陳汝義劉安世謝無逸
　　　　李朴周行已蔡夢弼髙元之陸九淵陸九齡
　　　　郭忠孝郭雍程至道許開周必大史深大等
　　　　有考證音訓者凡數十家原書世多失傳猶
　　　　賴此以獲見一二亦不可謂非仲舉之功也
　　　　朱彛尊稱此書向有宋槧本在長洲文氏後
　　　　歸李日華家正集之外尚有外集十巻别集
　　　　一巻附論語筆解十巻此本止四十巻而外
　　　　集别集不與焉蓋流傳既久又有所缺佚矣
　　　　乾隆四十六年九月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
五百家注昌黎文集評論詁訓音釋諸儒名氏
　唐燕山劉氏(名昫撰/舊書傳)
　　　　蔣氏(名係撰/舊書賛)
　　天水趙氏(名徳編集韓文/號文録有序)
　　隴西李氏(名漢字南紀/編集并序)
　　　　李氏(名翺字習之撰韓行狀祭/文與公以文字往來見集)
　安定皇甫氏(名湜字持正撰韓神道碑祭/文與公以文字徃來見集)
　　　　張氏(名籍字文昌撰韓祭詩/與公以文字徃來見集)
　　　　孟氏(名郊字東野與公/唱和詩章見集)
　　　　元氏(名積字㣲之與公/徃來文字見集)
　　　　白氏(名居易字樂天與/公唱和詩章見集)
　　令狐陶氏(名澄校定/韓桞文集)
　宋河南宋氏(名祁字文京撰新史/本傳餘議論見文集)
　廬陵歐陽氏(名脩字永叔撰新史紀志表并/校韓文書集後餘議論見文集)
　　徂徠石氏(名介字守道議論/見唐鑑及辨謗文)
　　陽翟孫氏(名甫字之翰議/論見唐論㫁)
　　成都范氏(名祖禹字淳甫/議論見唐鑑)
　　橘林石氏(名􁓨字敏若議論見唐史發/揮或以發揮為鄭少㣲作)
　　建安王氏(名崇字次山撰唐書訓/辨十巻及注唐文八巻)
　　　　謝氏(名參字任伯/校正韓桞文)
　　　　趙氏(名明誠字徳父/著金石録)
　　　　董氏(名昭字彦逺/跋韓桞文集)
　　蜀人蘓氏(名溥校正/韓桞文集)
　　宰相李氏(名昉集文/苑英華)
　　　　姚氏(名鉉字寳臣/集唐文粹)
　　　　竇氏(名玶撰唐/書音辨)
　洓水司馬氏(名光字君實議論見資治/通鑑考異及文集等書)
　　伊川程氏(名頥字正叔/議論見文集)
　　河東桞氏(名開字仲塗撰韓雙鳥詩全/觧并後序餘議論見文集)
　　河南尹氏(名洙字師魯/議論見文集)
　　河南穆氏(名脩字伯長/校定韓文)
　　臨川晏氏(名殊字同叔/校定韓文)
　　　　吕氏(名夏卿校正韓/文并作後序)
　　金陵王氏(名安石字介甫/議論見文集)
　　眉山蘇氏(名洵字明允議/論見老泉文)
　　眉山蘇氏(名軾字子瞻撰韓公潮州/廟記并議論見東坡文集)
　　眉山蘇氏(名轍字子由議/論見潁濱文集)
　　　　蘇氏(名過字叔黨議/論見斜川文集)
　　南豐曾氏(名鞏字子固/議論見文集)
　　　　曾氏(名肇字子開/議論見文集)
　　淇水李氏(名清臣字邦直/議論見文集)
　　莆陽鄭氏(名厚字叔友/議論見文集)
　　汲郡吕氏(名大防讎正韓/文并撰年譜)
　　豫章黄氏(名庭堅字魯直/議論見文集)
　　宛邱張氏(名耒字文潜/議論見文集)
　　淮海秦氏(名觀字少㳺/議論見文集)
　　後山陳氏(名師道字無已一字/履常議論見文集)
　　濟北晁氏(名補之字無咎議論/見文集及楚詞諸序)
　　濟南李氏(名鉞字方叔/議論見文集)
　　眉山唐氏(名庚字子西議/論見魯國文集)
　　臨漢魏氏(名㤗字/道輔注)
　　　　祖氏(名無擇字擇之/韓公袁州廟記)
　　　　陳氏(名長方字齊之/議論見語録)
　　　　鄒氏(名浩字志/完議論)
　　　　謝氏(名諤字昌/國議論)
　　　　石氏(名大任字/安世議論)
　　　　尹氏(名焞字彦/明議論)
　　　　孔氏(名武仲字/常父議論)
　　扶風馬氏(名存字子才/議論見文集)
　　蜀郡鄭氏(名少㣲字明舉/議論見文集)
　　　　朱氏(議論見秀/水閒居録)
　　　　張氏(名舜民字芸叟/議論見畫墁集)
　　　　王氏(名得臣議/論見塵史)
　　　　張氏(名俞字少/愚議論)
　　　　沈氏(名括字存中/議論見筆談)
　　東來吕氏(名本中字/居仁議論)
　　苕溪胡氏(名存議論見/漁隠叢話)
　　　　曾氏(議論見筆/墨間録)
　　　　周氏(名少隠議論/見楚辭贅説)
　　　　洪氏(名芻字駒父議論/見詩話及文集)
　　丹陽洪氏(名興祖字慶善撰/韓文年譜辨證)
　　廣漢張氏(名栻字敬夫議/論見南軒文集)
　　新安朱氏(名熹字元晦議論見/韓文考異晦菴文集)
　　廣漢張氏(名震字真/父議論)
　　東萊吕氏(名祖謙字伯恭/議論見文集)
　　永嘉陳氏(名傅良字君舉/議論見文集)
　　廬陵楊氏(名萬里字廷秀/議論見文集)
　　梅溪王氏(名十朋字龜齡/議論見文集)
　　三山林氏(名之竒字少穎議/論見漢唐龜鑑)
　　眉山程氏(名敦厚字子山著韓桞意/釋餘議論見金華文集)
　　臨邛宋氏(名逺孫字仲山議/論見語録文集)
　　横浦張氏(名九成字子韶議論見/漢唐鱠及唐史摘實)
　　厯陽張氏(名孝祥字安國/議論見文集)
　　屏山劉氏(名子翬字彦中議/論見奥論文集)
　　永嘉葉氏(名適字正則/議論見唐鈔)
　　眉山朱氏(廷玉撰羅池/廟碑全觧)
　　西山邵氏(名博字公濟/議論見文集)
　　觀堂劉氏(名望之字夷权/議論見文集)
　　　　晁氏(名公武字子正/議論見文集)
　　眉山劉氏(名觀字中/逺議論)
　　眉山李氏(名燾字仁/甫議論)
　　資中李氏(名石字知㡬議/論見方舟集)
　　眉山劉氏(名貞字子有議/論見横舟集)
　　洪川姜氏(名如晦字彌明/議論見月溪集)
　　導江王氏(名咨字夢得議/論見雪齋集)
　　　　李氏(名繁字清/叔議論)
　　上舍陸氏(名唐老字/子壽議論)
　　上舍黄氏(名唐字邕/父議論)
　　三山鄭氏(名鑑字自明/議論見進巻)
　　　　蔣氏(名璨字宣卿/議論并觧)
　　三江任氏(名淵字子淵/議論并觧)
　　東蜀樊氏(名汝霖字澤之著/韓文公志及譜註)
　　眉山孫氏(名汝聴字/良臣全觧)
　　臨邛韓氏(名醇字仲/韶全觧)
　　眉山劉氏(名崧字公/輔全觧)
　　文溪祝氏(名充字廷/賔全觧)
　　新安張氏(名敦頥撰音/辯并後序)
　　龜山楊氏(名時字中立有/語録行千世)
　　丹陽葛氏(名立方字常之/撰韻語陽秋)
　　海濵馬氏(名永卿/有語録)
　　建安嚴氏(名有翼字冲甫/著韓文切證)
　　莆陽方氏(名崧卿著/韓文舉正)
　　武夷呉氏(名棫字朝老/撰恊音古韻)
　　莆陽顧氏(名伯邶著/詩協音)
　　閩南鄭氏(名樵字渙仲/著毛詩協韻)
　　三山李氏(名樗字适仲/校正昌黎集)
　　莆陽鄭氏(名耕老字谷叔/校正昌黎集)
　　簡齊陳氏(名汝義字去非/校正昌黎集)
　　元城劉氏(名安世字器之/校正昌黎集)
　　致堂胡氏(名寅字明仲/著讀史管見)
　　安定胡氏(名安國字康侯/校正昌黎集)
　　上蔡謝氏(名良佐/字顯道)
　　梓溪陳氏(名元裕/字德寛)
　　永嘉陳氏(名鵬飛/字少南)
　　　　呉氏(名縝著唐/書紏繆)
　　　　呉氏(名曾字虎臣/著唐書紏繆)
　　　　謝氏(名元逸校/正昌黎集)
　　盱江李氏(名朴字先之/校正昌黎集)
　　永嘉周氏(名行已字恭叔/校正昌黎集)
　　建安蔡氏(名夢弼字傳卿/纂註昌黎集)
　　句章髙氏(名元之子端叔/校正昌黎集)
　　象山陸氏(名九淵校/證昌黎集)
　　　　陸氏(名九齡校/證昌黎集)
　　　　蔡氏(名寛夫有/詩話集)
　　濓溪周氏(名惇頥字茂叔/校證昌黎集)
　　横渠張氏(名載字子厚/校證昌黎集)
　　兼山郭氏(名忠孝字立之/校證昌黎集)
　　白雲郭氏(名雍字子和/校證韓文)
　　雲谷蔡氏(名元定字季通/評註昌黎文)
　　　　程氏(名至道著/昌黎年譜)
　　龍圖劉氏(名煜重次/昌黎外集)
　　霅川沈氏(名瀛字子壽議/論見竹齋集)
　　　　孫氏(名𫝊字伯野/跋韓桞文集)
　　南徐許氏(名開字仲啟/校正昌黎集)
　　丞相周氏(名必大註/昌黎集)
　　鄮山史氏(名彌大字方叔/校證昌黎集)
　　建安魏氏(名掞之字元履/校正韓桞文集)
　　縉繧潘氏(名緯著桞/文音辯)
　　潁人王氏(名銍字性之/著韓㑹傳)
　　　新添集註五十家
　　　新添補註五十家
　　　新添廣註五十家
　　　新添釋事二十家
　　　新添補音二十家
　　　新添協音十家
　　　新添正誤二十家
　　　新添考異十家
　　　　新添皆逸姓氏
　　　　總計五百餘家
欽定四庫全書
　五百家注昌黎文集巻一
　　　　　　　　　　　　宋　魏仲舉　編
　　賦　　古詩　　琴操
　　　感二鳥賦(并序/)
　　　　(集注公年二十五登進士第時徳宗貞元八/年至十一年公二十八尚未得仕故是年正)
　　　　(月二月三月連上宰相三書宰相趙憬賈耽/盧邁皆庸人不能用五月戊辰東歸自潼闗)
　　　　(出息于河之隂遇有獻白鳥白鸜鵒者感而/賦之公進學解云春秋謹嚴左氏浮誇易竒)
　　　　(而法詩正而葩下逮莊騷太史所録子雲相/如同工異曲先生之於文可謂閎其中而肆)
　　　　(其外矣今其詞賦見於集者四大抵多取騷/意此篇蘇子美亦謂其悲激頓挫有騷人之)
　　　　(思疑其年壯氣鋭欲發其藻章以耀于/世蘇語雖少貶然進學解所云不虛矣)
貞元十一年(洪慶善年譜曰按公以大厯三年生至今二十/八歲序言自七嵗至今二十二年則是二十八)
(嵗矣又畫記云貞元甲戌余在京師云云明年出京師至河/陽甲戌十年也則是十一年無疑作五年十五年者皆非)
五月戊辰愈東歸(孫曰東/歸河陽)癸酉自潼闗出(潼闗在華隂祝曰/左氏以守桃林之)
(塞注桃林在洪農縣/東潼闗○潼音同)息于河之隂時始去京師(補注公羊威/九年傳曰京)
(大也師衆也天子之居/必以衆大之辭言之)有不遇時之歎行見有籠白烏白鸜
鵒而西去者(樊曰舊史徳宗紀貞元十/一年六月河陽獻白烏)號於道(號呼/也)曰某土
之守某官(孫曰某土州名祝曰諸侯為天子守土曰守書五玉/載一巡守是也守音狩○一作某土之守臣某禮)
(藻諸侯之於天子/曰某土之守臣某)使使者進於天子(祝曰使者將命者也論/語使者出○下使字疏)
(吏/切)東西行者皆避路莫敢正目焉(補注莫敢正目/謂不敢仰視也)因竊自悲
幸生天下無事時承先人之遺業(孫曰公父仲/卿最知名)不識干戈耒
耜攻守耕穫之勤讀書著文自七歲至今凡二十二年
其行已不敢有愧於道其間居(祝曰間暇也禮記/孔子間居音閑)思念
前古當今之故亦僅志其一二大者焉選舉於有司(一/有)
(下/字)與百千人偕進偕退曾不得名於薦書(嚴有翼曰謂/應博學宏辭)
(科試也公三上宰相書云三/選於吏部卒無成者是也)齒下士于朝(補注王制孟/子皆曰下士)
(禄足以/代耕)以仰望天子之光明今是鳥也惟以羽毛之異
(羽上一/有其字)非有道德智謀承顧問贊教化者乃反得蒙採
擢薦進(得下一/有皆字)光耀如此可以人而不如鳥乎(樊曰禮/記大學)
(可以人而不如鳥乎以字一/本作為姚鉉本無此八字)故為賦以自悼且明夫遭
時者雖小善必達不遭時者累善無所容焉(補注累善/猶衆善也)
其辭曰
吾何歸乎吾將既行而後思誠不足以自存茍有食其
從之出國門而東騖(祝曰騖馳也楚辭厯廣漠兮/馳騖選云化龍東騖音務)觸白
日之隆景(韓曰選左太冲詩皓天舒白日/靈景耀神州孫曰言時盛暑也)時返顧以流
涕(韓曰騷云忽反/顧以流涕兮)念西路之差永(孫曰西路京師/所在路一作洛)過潼
闗而坐息窺黄流之奔猛(孫曰黄流黄河補注物理論/曰河色黄赤象川之流蓋濁)
(也博物志云崑崙出五色雲氣五/色流水東南流黄水入中國為河)感二鳥之無知方䝉
恩而入幸(韓曰禰衡鸚鵡賦云矧禽鳥之㣲物能馴/擾以安處眷西路而長懐望故鄉而延佇)惟
進退之殊異(孫曰進謂二/鳥退謂已也)增余懐之耿耿彼中心之何
嘉(一作其何憙祝曰憙悦也前/漢天子心獨憙○憙許吏切)徒外飾焉是逞(焉一作/而字)
舍生命之湮阨(祝曰阨限也礙也孟子阨/竆而不憫○阨音厄後同)曾二鳥之不
如汩東西與南北(祝曰説文汩水流也楚辭汩余若將/不及注去貌疾若流水○汩音聿又)
(音/骨)亘十年以不居(韓曰楚辭汩徂徃而不歸亘一作恒/以不居一作而下居蔡曰按公祭老)
(成文云吾年十九始來京城歐陽哀辭云貞元三年余/始至京師舉進士荅崔立之書云年二十時詣州縣求)
(舉然則公於貞元二年後方舉進士也自/貞元二年丙寅至十一年乙亥凡十年矣)辱飽食其有
數(其一/作兮)况䇿名於薦書(補注李陵贈蘇武詩不如及/清時䇿名於天衢䇿一作榮)時
所好之為賢(蔡曰好音去聲/後可以意求之)庸有謂余之非愚(庸寧/也)昔
殷之髙宗得良弼於宵寐(補注書説命髙宗夢得説史/記髙宗夜夢得聖人名曰説)
(求之野得/於傅巖中)孰左右者為之先(孫曰鄒陽曰蟠木根柢輪/囷竒離而為萬乗噐者以)
(左右先為之容/也○一有容字)信天同而神比(蔡曰比毗/至切輔也)及時運之未
來或兩求而莫致雖家到而戸説(韓曰騷云衆不可以/户説晉庾亮曰天下)
(之人何可門到/户説説一作曉)秖以招尤而速累(嚴有翼曰/累力偽切)蓋上天之
生余亦有期於下地(孫曰期謂欲立功名於世蔡曰書/金縢篇用能定爾子孫于下地)
盍求配於古人(蔡曰盍音/闔何不也)獨怊悵於無位(祝曰楚辭怊/悵而自悲注)
(恨貎孫曰言有其志而無其/位不能有為也○怊音超)雖得之而不能(一作/孤)乃鬼
神之所戯幸年歲之未暮庶無羡於斯類(樊曰歐陽文/忠讀李習之)
(幽懐賦以謂翺一時有道而能文者莫若韓愈愈嘗有/賦矣不過羡二鳥之光榮歎一飽之無時爾是心使光)
(榮而飽則不復云矣若翺獨不然其賦曰衆囂囂而雜/處兮咸歎老而嗟卑視余心之不然兮慮行道之猶非)
(怪神堯以一旅取天下兮後世子孫不能以天下取河/北以為憂嗚呼使當時君子皆易其歎老嗟卑之心為)
(翺所憂之心唐之天下豈有亂與亡哉歐陽子之論善/矣雖然公不云乎文章之作常發於覉旅草野至王公)
(貴人氣得志滿非性能而好之則不暇以為感二鳥賦/蓋所謂發於覉旅草野者使其光榮而飽憂天下之心)
(孰謂公一/曰忘耶)
　　　復志賦(并序/)
　　　　(樊曰公貞元八年擢進士第十一年猶未得/仕東歸十二年始佐汴州明年又辭以疾詳)
　　　　(夫出處此賦不待講而明矣其句法步驟離/騷徃徃相似補注晁無咎嘗取此賦於變騷)
　　　　(而系之曰蓋愈自傷㓜學既壯而弗/獲思復其志以晉知已欲去未可云)
愈既從隴西公平汴州(隴西公董晉也韓曰晉拜尚書/左僕射汴州刺史受命遂行公)
(及劉宗經韋𢎞景實從之辟公為汴州觀察推官孫曰/貞元十二年七月以東都留守董晉為宣武軍節度使)
(平鄧惟恭李廼之亂辟公為/其府推官詳見晉行狀中)其明年七月有負薪之疾
(樊曰負薪賤者之稱禮記問庶人之子長曰能負薪矣/㓜曰未能負薪也又君使士射不能則辭以疾曰某有)
(負薪之憂鄭氏注憂亦作疾孫曰公羊注云大夫/病曰犬馬士病曰負薪公病作此賦故云)退休于居
作復志賦其辭曰
居悒悒之無解兮(祝曰悒憂悒説文云不安也選云良/增悒悒孫曰無解者無以自解也○)
(悒音邑解/一作辭)獨長思而永歎(祝曰永歎長息也詩况也永/歎樊曰騷云心鬰鬱之憂思)
(兮獨永歎乎増/傷○歎音灘)豈朝食之不飽兮寧冬裘之不完昔余
之既有知兮(補注既有知/謂稍長也)誠坎軻而艱難(祝曰坎軻不/平易貌喻不)
(得志選坎軻多苦辛○/軻枯我切坎或作轗)當歲行之未復兮從伯氏以南
遷(孫曰歲行十二年而一復大歴十二年公從兄㑹南/遷韶州時年十歲故云歲行未復也伯氏兄稱詩伯)
(氏吹塤仲/氏吹箎)凌大江之驚波兮過洞庭之漫漫(蔡曰按唐/地理志洞)
(庭在岳州巴陵縣郭璞注山海經云洞庭地穴湖水廣/圓五百餘里日月若出沒於其中祝曰漫漫大水貌選)
(歸海流漫漫/○漫謨官切)至曲江而乃息兮(蔡曰唐地理志/韶州治曲江縣)逾南紀
之連山(韓曰唐一行以天下山河之象存乎兩戒分南/北紀韶在南紀之外焉孫曰詩滔滔江漢南國)
(之紀南紀猶言南方也逾南紀之連山謂盡南方之山/言逺也補注南紀字杜詩多用如南紀風濤壯南紀阻)
(歸楫相國生/南紀之類)嗟日月其㡬何兮(孫曰言至/韶未㡬也)携孤嫠而北
旋(補注携挈也孤謂孤兒嫠謂寡婦左氏傳云莒子殺/其夫已為嫠婦孫曰謂㑹卒於韶州公從嫂婦塟河)
(陽○携户圭切嫠音釐/蔡曰旋以宣切還也)值中原之有事兮將就食於江
之南(樊曰公遭值梁崇義李希烈朱泚之亂中原騷然/乃避地江南孫曰公嘗居宣城○一作江南無之)
(字蔡曰建中二年成德魏博山南平盧節度相繼稱亂/三年王武俊李希烈反四年涇原姚令言犯京師德宗)
(幸奉天朱泚犯奉天興元元年李懐光反如梁州貞元/元年公以中原多故避地江左祭嫂鄭夫人云既克反)
(塟遭時艱難百口偕行/避地江濆正謂此也)始専専於講習兮非古訓為無
所用其心(古一/作詁)窺前靈之逸迹兮(靈一/作修)超孤舉而幽尋
既識路又疾驅兮孰知余力之不任(堪也/音壬)考古人之所
佩兮閲時俗之所服(韓曰騷云謇吾法夫前修兮非世/俗之所服孫曰服亦佩也考古之)
(所佩與時之所服言當世之士不/及古人逺矣惟巳可庶㡬古人也)忽忘身而不肖兮(樊/曰)
(騷云忽忘身之貧賤/○而一作之非是)謂青紫其可拾(韓曰夏侯勝謂諸/生曰經術茍明取)
(青紫如俯拾地芥耳補注梁劉孝標辨命論曰視韓彭/之豹變謂鷙猛致人爵見張桓之朱紱謂明經拾青紫)
(豈知有力者運之而趍乎公此語/事本夏侯勝傳而意取劉孝標論)自知者為明兮(孫曰/老子)
(知人者知自知者/明為明一作不明)故吾之所以為惑(唐曰言自知者為/明而吾不能自知)
(故惑也吾下/一有志字)擇吉日余西征兮(韓曰騷云厯吉/日乎吾將行)亦既造
夫京師(孫曰京師在西故云西征公貞元/二年自宣城至京師既一作冀)君之門不可
逕而入兮(逕一/作徑)遂從試於有司惟名利之都府兮(孫曰/言京)
(師特名利之都㑹也補注史記張儀傳曰争名者於朝/争利者於市今三川周室天下之朝市也此用其意)
羌衆人之所馳(韓曰羌乃也騷云羌衆人之所仇○羌/驅羊切作差非所馳一作所恃一作四)
(馳/)競乗時而射勢兮(補注班彪曰乘時射利商人之功/此借用其語以譏世也○一本作)
(射利兮又一/作附勢兮)紛變化其難推全純愚以靖處兮(靖一/作自)將
與彼而異宜(孫曰彼謂乘/時射勢之人)欲奔走以及事兮顧初心而
自非朝馳騖乎書林兮夕翺翔乎藝苑(韓曰楊雄長楊/賦云并包書林)
(劇秦美新云發祕府覧書林遥集乎文雅之囿翺翔乎/禮樂之場班固賓戯云真婆娑乎藝術之場休息乎篇)
(籍之囿樊曰騷云朝馳騖/乎江臯夕弭節乎北渚)諒却步以圖前兮(蔡曰却去/約切退也)
(家語儒行篇是猶郤步而欲求及前人不可/得也前漢劉向傳猶郤行而求及前人也)不浸近而
逾逺(樊曰騷云不/□近兮愈疏)哀白日之不與吾謀兮至今十年其
猶初(韓曰騷云至今/九年而不復)豈不登名於一科兮(補注貞元八/年公登第)
曾不補其遺餘(遺一/作逋)進既不獲其志願兮退將遁而窮
居(樊曰騷云進不入以離/尤兮退將復修吾初服)排國門而東出兮(孫曰貞元/十一年公)
(東/歸)嗟余行之舒舒(嗟一/作慨)時憑髙以廻顧兮涕泣下而交
如(蔡曰易大有/卦厥孚交如)戾洛師而悵望兮(孫曰戾止也詩我客/戾止洛師洛陽也○)
(戾音/荔)聊浮遊以躊躇(祝曰莊子聖人躊躇以興事注從/容也韓曰騷云聊浮遊以逍遥○)
(躊音疇/躇音除)假火龜以視兆兮(火一/作大)求幽貞之所廬(補注幽/貞隱者)
(易幽人貞吉廬寄也曹植節逰賦曰非吾人之所廬韓/曰顔延年拜陵廟詩㓜壯困孤介未暮謝幽貞樊曰騷)
(云求榘矱/之所同)甘潛伏以老死兮不顯著其名譽(祝曰譽美/稱也易括)
(囊無咎無/譽音歟)非夫子之洵美兮(樊曰夫子謂董晉也孫/曰詩洵美且都洵信也)吾
何為乎浚之都(樊曰浚之都汴州也祝曰詩在浚之都/○浚音竣蔡曰公貞元二年丙寅始自)
(江南入京師十一年乙亥春三上宰相書不遇夏東歸/秋至洛陽十三年丙子秋從董晉入汴州晉辟署試校)
(書郎為汴宋濠穎泗州觀察推官凡/十餘年矣故上云至今十年其猶初)小人之懐惠兮(蔡/曰)
(論語里/仁篇文)猶知獻其至愚固余異於牛馬兮(固一/作顧)寧止乎
飲水而求芻伏門下而黙黙兮竟歲年以康娯(竟一/作卒)時
乗間以獲進兮(蔡曰乗間下音閑暇也又居莧切空/隙也楚辭九章篇願乗間而自察)顔
垂歡而愉愉仰盛德以安窮兮又何忠之能輸(韓曰騷/云又何)
(芳之/能秪)昔余之約吾心兮誰無施而有獲(樊曰騷云孰無/施而有報兮孰)
(不實而/有獲)嫉貪佞之洿濁兮(祝曰説文洿濁水不流孟子/數罟不入洿池○洿注胡切)
曰吾其既勞而後食(蔡曰禮記儒行篇先勞/而後禄不亦易禄乎)懲此志之
不修兮愛此言之不可忘(韓曰騷云證此/言之不可聊)情怊悵以自
失兮(蔡曰楚辭七諌篇/情怊悵而自悲)心無歸而茫茫(而一作/之者非)茍不内
得其如斯兮孰與不食而髙翔抱闗之阨陋兮(韓曰孟/子抱闗)
(擊拆注抱闗擊拆監門之職也祝曰阨/與隘同音左氏所過又阨一作厄)有肆志之陽陽
(補注詩君子陽陽注陽陽無所用其心也或曰當作揚/揚言抱闗擊拆士之賤者猶揚揚自得如晏子之御擁)
(大蓋䇿駟馬意氣/揚揚也事見史記)伊尹之樂於畎畝兮(補注孟子曰伊/尹耕於有莘之)
(野湯使人以幣聘之曰我豈若處/畎畝之中由是以樂堯舜之道哉)焉富貴之能當(祝曰/焉何)
(也詩焉得諼/草音於䖍切)恐誓言之不固兮(孫曰誓言即上所云嫉/貪佞之洿濁兮曰吾其)
(既勞而後食也樊曰/騷云恐導言之不固)斯自誦以成章(誦一/作訟)往者不可復
兮(者下一/有之字)冀來今之可望(韓曰騷云往者不可及兮來/者不可待祝曰望相望也詩)
(萬民所/望音忘)
　　　閔已賦
　　　　(補注公嘗佐董晉于汴未㡬晉薨尋佐張建/封于徐建封又薨罷去居洛此其所以賦閔)
　　　　(已也其辭云恒未安而既危指此晁無咎嘗/取此賦於續楚詞而系之曰愈才髙數黜官)
　　　　(頗自傷其不遇故云就水草以休息兮恒未/安而既危君子有失其所兮小人有得其時)
　　　　(蓋思古人靜俟之義以自/堅其志終之於無悶云)
余悲不及古之人兮伊時勢而則然(韓曰楚辭哀時命/章云哀時命之不)
(及古人兮夫何予生之/不遭時○一本無而字)獨閔閔其曷已兮(補注曰左傳/王使富辛與)
(石張如晉請城成周曰閔閔焉如農/夫之望歲注云閔憂貎○一作悶悶)憑文章以自宣昔
顔氏之庶㡬兮(孫曰易顔氏之/子其殆庶㡬乎)在隱約而平寛(韓曰楚/辭居處)
(愁以隱約兮注謂隱身守約也補注選魏文/帝典論云文王幽而演易不以隱約而不務)固哲人之
細事兮夫子乃嗟嘆其賢(孫曰論語子曰賢哉回也一/簞食一瓢飲在陋巷人不堪)
(其憂回也/不改其樂)惡飲食乎陋巷兮(惡烏/各切)亦足以頤神而保年
有至聖而為之依歸兮又何苦不自得於艱難(集注蘇/内翰為)
(膠西守孔宗翰作顔樂亭詩其序有曰昔夫子以簞食/瓢飲賢顔子而韓子乃以為哲人之細事何哉蘇子曰)
(古之觀人也必於其小焉觀之其大者容有偽焉人能/碎千金之璧不能無失聲於破釡能搏猛虎不能無變)
(色於蜂蠆孰知簞食瓢飲之為哲人大事乎司馬温公/又曰子曕論韓愈以在隱約而平寛為哲人之細事以)
(為君子於人必於其小觀焉光謂韓子以三書秪宰相/求官與于襄陽書求朝夕芻米僕賃之資又好悦人以)
(誌詔而受其金其戚戚於貧賤如此烏知顔子之所為/哉司馬蘇氏之論當矣雖然退之甞荅李習之書曰孔)
(子稱顔回一簞食一瓢飲人不堪其憂回也不改其樂彼人/者有聖者為之依歸而又有簞食瓢飲足以不死其不憂而)
(樂也豈不易哉若僕無所依歸無簞食瓢飲無所取資則餓/而死不亦難乎而此賦又云爾蓋閔已之不若也東坡温國)
(獨謂其不然要/為顔子言之爾)曰余昏昏其無類兮(孫曰類謂朋類/○曰一作粤)望夫人
其已還(蔡曰夫音符語辭補注/謂望顏子也還一作逺)行舟楫而不識四方兮渉大
水之漫漫(孫曰以水為喻也言無所/依歸若渉大水不知所從)勤祖先之所貽兮勉汲
汲於前修之言(韓曰騷云不量鑿而正枘兮固前修/以𦵔醢注前修前世修名之人也)雖舉足
以蹈道兮(補注蹈通字本穀梁/傳云蹈道則未也)哀與我者為誰(與許/也)衆皆捨
而已用兮忽自惑其是非下土茫茫其廣大兮余豈不
知其可懐(豈或/作壹)就水草以休息兮恒未安而既危(孫曰/汴徐)
(二府皆遭亂/以去故云)久拳拳其何故兮亦天命之所宜(所一/作本)惟
否泰之相極兮(惟字作/憶者非)咸一得而一違君子有失其所
兮小人有得其時聊固守以靜俟兮誠不及古之人兮
其焉悲(焉於䖍切人/下一無兮字)
　　　别知賦送楊儀之
　　　　(韓曰公以御史言旱饑得罪黜為連之陽山/令連在唐屬湖南道時楊儀之以湖南支使)
　　　　(來公為此賦以别之集中又有序送焉蔡曰/按唐書宰相世系儀之者楊凝之子時儀之)
　　　　(伯父憑以御史中丞為湖南觀察使儀之為/府中從事以使事至陽山公與之相見迨歸)
　　　　(使府也作序送之又作/此賦時貞元二十年也)
余取友於天下(蔡曰孟子離婁篇尹公之/他端人也其取友必端矣)將歲行之兩
周(孫曰周謂十二年蔡曰公自興元元年甲子以中原/多故避地江南至貞元十九年癸未凡二十年矣故)
(云兩/周)下何深之不即上何髙之不求紛擾擾而既多(趙/本)
(作伊紛擾/而既多)咸喜能而好修(蔡曰好音去聲楚辭騷經紛/吾既有此内美兮又重之以)
(修能余獨好修以為常汝何博謇而好/修茍中情其好修皆言好自修潔也)寧安顯而獨裕
顧阨窮而共愁(窮一/作塞)惟知心而難得斯百一而為収(百/一)
(或作/一旦)歲癸未而遷逐(蔡曰貞元十九年歲在癸未公時/年三十六歲以御史言事冬貶連)
(州陽山/縣令)侣蟲蛇於海陬(祝曰陬版隅也前漢呉/奔壁東南○陬將侯切)遇夫人
之來使(蔡曰夫音符語辭使去聲將命者唐曰儀之楊/憑客憑時觀察湖南而儀之為支使連為湖南)
(屬州陽山為/連屬縣故來)闢公館以羅羞索㣲言於亂志(蔡曰前漢/藝文志昔)
(仲尼沒而㣲言絶注㣲妙之言耳/孫曰公自謂遷謫志思憂亂也)發孤笑於羣憂物何
深而不考理何隱而不抽(理一作情/一作事)始參差以異序(蔡/曰)
(參差上楚簮切下楚宜/切又楚佳切不齊也)卒瀾漫而同流(祝曰瀾漫大水/也上即肝切下)
(莫半切瀾/一作㦨非)何此歡之不可恃遂駕馬以廻輈(祝曰輈車/轅也詩五)
(楘梁輈補注文意謂儀之訖事/而反○輈張流切遂一作卒)山磝磝其相軋(祝曰爾/雅山多)
(小石曰磝孫曰磝/山髙貌五交切)樹蓊蓊其相摎(祝曰蓊蓊木茂也前/漢觀衆木之蓊薆摎)
(絞也儀禮殤之經者不摎垂注不絞其帯之垂者補注/杜詩古木巃嵸枝相摎○蓊音翁又烏孔切摎居由切)
雨浪浪其不止(祝曰浪浪流貌楚辭霑/余襟之浪浪並音琅)雲浩浩其常浮
(補注江淹别賦云風蕭蕭而異響雲漫漫兮/竒色公此頗效其體○二其字趙本並作而)知來者不
可以數(孫曰來者謂儀之蔡曰楚辭哀時命篇倈者不/可與期韓曰淵明歸去來詞知來者之可追祝)
(曰數頻也論語朋友數斯疎矣○/數音朔者下一有之以字一作比)哀去此以無由(孫曰/公自)
(言何由可/以去此)倚郭郛而掩涕空盡日以遲留
　　　元和聖德詩(并序/)
　　　　(樊曰憲宗新舊紀永貞元年八月即位其月/劔南西川節度使韋臯卒行軍司馬劉闢自)
　　　　(稱留後元和元年正月長武城使髙崇文為/左神策行營節度使討闢三月崇文克梓州)
　　　　(六月及闢戰鹿頭柵敗之九月克成都十月/闢伏誅二年正月已丑朝獻于太清宫庚寅)
　　　　(朝享於太廟辛卯祀昊天上帝於郊丘還宫/大赦天下此詩正與舊紀合憲宗平夏平江)
　　　　(東平澤潞平蔡平淄青而平蜀平蔡之功尤/卓卓在人耳目者以公此詩及平淮西碑學)
　　　　(者爭誦之習且熟故也○補注穆伯長曰韓/元和聖德詩平淮西碑柳雅章之類皆辭嚴)
　　　　(義偉制作如經能崒然聳唐德於盛漢之表/筆墨間録云此序乃司馬遷之文非相如文)
　　　　(也蔡曰憲宗元和元年夏六月公自陽山令/召還權知國子博士冬十月㑹擒劉闢其明)
　　　　(年春正月分教東都/生乃賦是詩以獻)
臣愈頓首再拜言曰臣伏見皇帝陛下即位以來誅流
姦臣朝廷清明無有欺蔽(孫曰永貞元年八月庚子憲/宗即位壬寅貶右㪚騎常侍)
(王伾為開州司馬前户部侍郎度支鹽鐵轉運使王叔/文為渝州司户九月貶韓泰等為諸州刺史十一月貶)
(中書侍郎平章事韋執誼為/崖州司户誅流姦臣謂此也)外斬楊惠琳劉闢以収夏
蜀(孫曰永貞元年八月夏綏銀節度韓全義入朝以其/甥楊惠琳知留後宰相杜黄裳以全義出征無功驕)
(蹇不遜十一月以全義為太子少保致仕以右驍騎將/軍李□為節度使惠琳勒兵拒之元和元年三月詔河)
(東天德等軍合擊惠琳辛已夏州兵馬使張承/金斬惠琳以降此謂収夏也収蜀事見題注)東定青
徐積年之叛(孫曰元和元年閏六月平盧節度使李師/古卒弟師道總軍務久之而朝命不至或)
(請出兵掠四境髙沐止之請輸兩税行鹽法遣使相繼/奉表詣京師八月詔以師道為平盧留後此謂定青也)
(貞元十六年五月徐帥張建封卒子愔自為留後朝廷/命杜佑討之不克元和元年愔有疾上表請代十一月)
(召愔為工部尚/書此定徐也)海内怖駭(祝曰怖駭惶懼也選諭巴蜀/檄單于怖駭○怖普故切駭)
(侯楷/切)不敢違越郊天告廟(見題/注)神靈歡喜風雨明晦(蔡/曰)
(左氏傳昭公一年天有/六氣隂陽風雨晦明也)無不從順太平之期適當今日
臣䝉被恩澤日與羣臣序立紫宸殿下(韓曰順宗時朝/羣臣於紫宸門)
(○一本作/殿陛下)親望穆穆之光(孫曰禮記天子穆穆諸/侯皇皇穆穆威儀多貌)况其
職業(况一/作而)又在以經籍教導國子(補注元和元年六月/公自江陵召入為國)
(子博/士)誠宜率先作歌詩以稱道盛德不可以辭語淺薄
不足以自效為解(洪慶善辯證曰此序云不足以自效/為解或以解為辭警動百姓耳目或)
(以警為驚詩曰血人于牙或/以人為入之類皆流俗妄改)輙依古作四言元和聖德
詩一篇凡千有二十四字指事實録(揚子重黎篇太/史遷曰實録)具
載明天子文武神聖以警動百姓耳目傳示無極其詩
曰
皇帝即祚(補注祚位也谷永傳曰陛/下踐至尊之祚為天下主)物無違拒曰暘而
暘曰雨而雨(蔡曰尚書洪範篇八庶徴曰雨/曰暘曰肅時雨若曰乂時暘若)維是元年
有盗在夏欲覆其州以踵近武(孫曰踵繼也武迹也韓/曰先是徳宗建中間李)
(希烈朱泚等反至是楊惠琳劉/闢繼踵而起焉趙本近作其)皇帝曰嘻(孫曰噫嘻歎/辭○嘻許其)
(切/)豈不在我負鄙為艱(孫曰負恃/邊鄙也)縱則不可出師征之
其衆十旅(孫曰五百人為旅/十旅二萬五千人)軍其城下告以福禍腹敗
枝披不敢保聚擲首陴外(陴城上女墻祝曰左/氏衛人登陴音脾)降幡夜
豎(祝曰降伏也詩我心則降孫曰謂承/金斬惠琳也豎立也○降户江切)疆外之險莫過
蜀土韋臯去鎮劉闢守後血人于牙不肯吐口(韓曰傳/言闢甞)
(病見闢疾者必以手行入其口/闢輙裂食之其狼惡之狀如此)開庫啗士(祝曰説文㗖/食也史記徃)
(説秦將㗖以利徒/濫切又徒敢切)曰隨所取汝張汝弓(補注詩吉日既/張我弓既挾我)
(矢/)汝伐汝鼓(孫曰春秋傳云伐鼓于社伐擊也補注詩/采芑伐鼓淵淵振旅闐闐○一本伐作擊)
汝為表書求我帥汝(韓曰傳言闢守後/務諷諸將徼旄節)事始上聞在列
咸怒皇帝曰然嗟逺士女茍附而安則且付與讀命於
庭(讀一/作續)出節少府(補注唐百官志云符寳郎凡命將遣/使皆賜旌節旌以顓賞節以顓殺蔡)
(曰按唐志少府監/掌供百官儀物)朝發京師夕至其部(孫曰闢既自為/留後上初嗣位)
(未能討是歲十二月以闢為/西川節度副使知節度事)闢喜謂黨汝振而伍蜀可
全有此不當受(孫曰闢既得旌節志益/驕求兼三川上不許)萬牛臠䏑(祝曰/臠切)
(也莊子不敢食一臠䏑與炙同廣韻引周書始燔肉為/炙又禮記母嘬炙○臠力轉切䏑之夜切或曰即胾字)
(側吏/切)萬甕行酒以錦纒股以紅帕首(廣韻帕額首飾也/補注實録曰禹㑹)
(塗山之夕大風雷震有甲步卒千餘人其不被甲者/以紅綃帕抹其額自此遂為軍容之服○帕音麥)有
恇其兇(恇怯也音/匡一作脅)有餌其誘(補注黄石公記曰芳餌之/下必有懸魚重賞之下必)
(有死夫詩/意取此)其出穰穰(祝曰詩降福穰穰/注衆也如羊切)隊以萬數(祝曰/數計)
(也周禮各數其閶/之衆寡所矩切)遂劫東川遂據城阻(孫曰上既不許/闢三川元和元)
(年正月闢遂發兵圍東川節度使李康於梓州欲/以同幕盧文若為東川節度使因䧟梓州降李康)皇帝
曰嗟其又可許爰命崇文分卒禁禦(孫曰初上欲討闢/而重於用兵宰相)
(杜黄裳薦神䇿軍使髙崇文可用元和元年正月命崇/文將步騎五千為前軍神䇿京師行營兵馬使李元奕)
(將歩騎二千為次軍與山南西道節度嚴礪同討闢/甲午崇文出斜谷元奕出駱谷同趍梓州三月克之)有
安其驅無暴我野日行三十(孫曰賈捐之傳云吉行/五十里師行三十里)徐
辟其右(辟毗亦切本亦/作壁壁壘也)闢黨聚謀鹿頭是守(孫曰六月/闢城鹿頭)
(闗連八柵屯兵萬餘人以拒崇文崇文擊敗之闢置柵/於闗東萬勝堆崇文遣騎將髙霞寓攻奪之下瞰闗城)
(凡八戰皆㨗韓曰鹿頭/山南距成都百五十里)崇文奉詔進退䂓矩(䂓一/作合)戰不
貪殺擒不濫數四方節度整兵頓馬上章乞討俟命起
坐皇帝曰嘉(一作/嘻)無汝煩苦荆并洎梁(孫曰荆謂荆南/節度使裴均并)
(謂河東節度使嚴綏梁謂/山南西道節度使嚴礪也)在國門戸(韓曰晉史西陵國/之西門言其要害)
(也/)出師三千各選爾醜(補注醜/類也)四軍齊作(孫曰四軍即/謂荆并梁及)
(崇文之/師也)殷其如阜(祝曰詩殷其雷注殷轟聲也孫曰殷/安也詩如崗如阜釋名土山曰阜殷)
(音隱殷其一作/其殷趙作殷殷)或拔其角(拔一/作披)或脱其距(祝曰距雞距/史記投石超)
(距○距/其吕切)長驅洋洋無有齟齬(祝曰前漢齟者齒不正也/説文齟齬不相值也選或)
(齟齬而不安上牀吕/切又壯所切下音語)八月壬午闢棄城走載妻與妾包
裹稚乳是日崇文(孫曰壬午八/月二十二日)入處其宇分散逐捕搜
原剔藪闢窮見窘無地自處俯視大江不見洲渚遂自
顛倒若杵投臼取之江中(孫曰九月崇文克成都闢與/盧文若帥數十騎西奔吐蕃)
(髙霞寓等追之及於羊灌田闢赴/江不死擒之崇文遂入自城都)枷脰械手(祝曰脰項/也周禮大)
(體短脰/音豆)婦女纍纍(祝曰纍索也禮記纍纍/乎端如貫珠纍力追切)啼哭拜叩來
獻闕下以告廟社周示城市(韓曰新史闢走自投水不/能死騎將􁊓定進擒之檻)
(車送京師獻/廟社徇于市)咸使觀覩解脱攣索(祝曰攣係也易有/孚攣如力全切)夾
以砧斧婉婉弱子(婉順也/音宛)赤立傴僂(傴僂曲躬貌祝曰/莊子一命而傴再)
(命而僂○傴於/武切僂音縷)牽頭曵足先斷腰膂次及其徒體骸撑
拄(韓曰傳云斬于城西南獨柳樹下子超郎等九人與/部將崔綱以次誅祝曰説文撑□拄也拄從旁指也)
(古樂府死人骸骨相撑拄/○上抽庚切下冢庾切)末乃取闢駭汗如雨(一作/瀉)揮
刀紛紜爭切膾脯(樊曰此詩蘇黄門獨謂不然且曰此/特憲宗命崇文誅一劉闢爾其言闢)
(棄城走爭切膾脯何其𤨏屑之甚謂之造語工則可謂/之得雅體未也詩載文王伐崇武王伐紂固自有體退)
(之獨不到此邪亦其少年所為文也按公時年四十不/可謂少大抵徳不足則夸憲宗功烈固偉比文武則有)
(間矣王荆公甞論詩曰周頌之詞約約所以為嚴盛德/故也魯頌之詞侈侈所以為夸德不足故也是詩也其)
(亦魯頌之謂歟○/一本切字作)優賞將吏扶珪綴組帛堆其家粟塞
其庾(一作/倉庾)哀憐陣殁廪給孤寡贈官封墓周匝宏溥(祝/曰)
(周匝徧也選屯衛/周匝○匝作荅切)經戰伐地寛免租簿施令酬功急疾
如火(韓曰十月減劔南東西川山南西道今歲賦釋脅/從將吏塟陣亡者廩其家五歳賜文武官勲爵)
天地中間莫不順序魏幽恒青東盡海浦南至徐蔡(孫/曰)
(魏謂魏博節度幽謂幽州盧龍節度恒謂成徳軍節度/青謂淄青平盧節度徐謂武寧軍節度蔡謂彰義軍節)
(度/)區外殊族(孫曰區外方外也殊族諸裔也蔡曰按唐/地理志魏州魏郡今大名府幽州范陽郡)
(今燕山府鎮州常山郡今真定府青州北海郡也魏則/田季安幽則劉濟恒則王士真青則李師道徐則張愔)
(蔡則呉少誠此皆/一時□鎮之國也)烜威赫德(祝曰烜赫光明也詩赫兮/烜兮○烜許逺切趙作恒)
(威報/德)踧踖蹈舞(補注踧踖恭敬貌論語踧踖如也詩曰/手之舞之足之蹈之謂舉手而舞身動)
(足而蹈/地也)掉棄兵革(掉擲也/徒弔切)私習簋簠(孫曰簋簠禮噐簋/受㪷二升内圓而)
(外方以/竹為之)來請來覲(孫曰請亦覲也漢時/諸侯奉朝請是也)十百其耦(耦謂/朋類)
(韓曰詩十千維/耦趙作其數)皇帝曰吁伯父叔舅(孫曰謂當時藩鎮/諸帥也禮記天子)
(之吏天子同姓謂之伯父異姓謂之伯舅九/州之牧天子同姓謂之叔父異姓謂之叔舅)各安爾位
訓厥甿畮(祝曰周禮不易之/地家百畮與畝同)正月元日初見宗祖(元和/二年)
(詳見/題注)躬執百禮登降拜俯薦饗新宫(孫曰新宫順宗室/一作饗于閟宫)
視瞻梁梠(梠楣也祝曰桷端連綿木名選㮰梠/縁邊孫曰説文云梠者楣也梠音吕)慼見容
色淚落入爼侍祠之臣助我惻楚乃以上辛(補注哀元/年穀梁傳)
(曰郊自正月至于三月郊之時也我以十二月下辛卜/正月上辛如不從則以正月下辛卜二月上辛如不從)
(則以二月下辛卜三月上辛如不從則不郊矣禮記郊/特牲郊之用辛也注云用辛日者凡為人君當齋戒自)
(新/耳)於郊用牡(孫曰是月辛卯有/事於南郊牡牛也)除于國南(孫曰除治也/周禮祭天於)
(圓丘在/國之南)鱗筍毛簴(孫曰筍簴所以垂鐘磬也横曰筍飾/以鱗屬植曰簴飾以羸屬祝曰周禮)
(梓人為筍簴○筍思尹切/亦作簨簴國許切又音巨)廬幕周施開揭磊砢(祝曰説/文揭髙)
(舉也詩西柄之揭磊砢石縱横貌選金玉磊/砢○揭音羯又桀揭二音磊音傀砢魯可切)獸盾騰挐
(孫曰盾以木為之而畫龍文相合載之以蔽馬祝曰用/以蔽身詩龍盾之合挐説文云牽引也楚辭殽亂兮紛)
(拏○盾順允/切拏女加切)圓壇帖妥(韓曰禮圓丘象天圓丘即圓壇/也補注賀循上郊壇制度曰漢)
(舊儀南郊圓壇八/陛於宫南七里)天兵四羅(韓曰長楊賦天兵四臨幽/都先如注稱天者重其威)
(也/)旗常妸娜(孫曰周禮交龍為旗日月為常補注妸娜/美貎曹植曰華容妸娜○上哥可切下即)
(可切旗/一作旂)駕龍十二(孫曰周禮馬八尺以上為/龍天子之駕馬十有二閑)魚魚雅雅
(韓曰雅雅字見晉史劉惔傳洛中雅雅有/三嘏魚魚字未詳要亦車駕整肅之意)宵昇于丘(韓/曰)
(圓丘/也)奠璧獻斝(孫曰奠薦也斝玉爵也禮記/夏后氏以醆商以斝周以爵)衆樂驚作
轟豗融冶(祝曰轟羣車聲選轟轟闐闐豗相擊也選磊/匌匌而相豗孫曰融冶樂聲○轟呼宏切豗)
(音/灰)柴燄噓呵(韓曰柴燔柴/嘘呵火氣)髙靈下墮(孫曰髙靈謂天/神之有靈者)羣
星從坐(從才/用切)錯落侈哆(錯落縱横分布貎韓曰西都賦/隋侯明月錯落其間祝曰説文)
(哆張口也詩哆兮侈兮注大/貌○哆丁可切又昌者切)日君月妃(韓曰禮記君之/與后猶日之與)
(月補注前漢李尋傳日者衆陽之宗輝光所燭萬物同/晷人君之表也唐楊烱渾天儀賦月也者羣隂之紀上)
(天之使異姓之/王侯妃之事)煥赫婐㛂(祝曰婐㛂身弱好貌樂府珠/佩婐㛂戯金闕孫曰煥赫謂)
(日君婐㛂謂月妃○婐/烏果切㛂趙本五果切)瀆鬼濛鴻(孫曰瀆四瀆之神濛/鴻廣大貎祝曰選濛)
(鴻沆茫上莫孔/切下胡孔切)嶽祗嶪峩(孫曰嶽祗四嶽之神嶪峩山/髙貎祝曰後漢増槃嶪峩○)
(嶪音業/峩音我)飫羶燎薌(孫曰飫厭也羶羊臭燎焚也薌穀氣/祝曰禮既奠然後􁌶蕭合羶薌○一)
(作飫沃羶薌/薌又一作香)産祥降嘏(孫曰嘏福也詩/天錫公純嘏)鳯凰應奏舒翼
自拊(孫曰書蕭韶九成鳯凰來儀應奏應樂章而至也/舒展也拊擊也蔡曰帝王世紀帝嚳擊磬鳯凰舒)
(翼而/舞)赤鱗黄龍(孫曰赤鱗黄龍皆王者之瑞漢宣帝時/黄龍見廣漢郡因是改元黄龍是也)
逶陀結紏(孫曰逶陀結紏容與之貌○逶於為切陀/徒河切逶一作委又一作頽陀與迤通用)卿
士庶人黄童白叟踊躍嘆呀(呀張口貌祝曰選含利/呀呀虚加切又音牙)失
喜噎嘔(噎嘔食窒而吐也祝曰噎食塞也詩中心如噎/嘔吐也左氏吾伏弢嘔血噎一結切嘔烏后切)
乾清坤夷境落褰舉帝車廻來日正當午幸丹鳯門大
赦天下(孫曰南郊禮畢是日/幸丹鳯門大赦天下)滌濯剗磢(韓曰剗削也平/也詩勿剗勿敗)
(磢瓦石洗物祝曰選飛澇相磢○剗楚簡切/磢初兩切又此兩切剗一作刺磢一作摤)磨滅瑕垢
(磨滌/也)續功臣嗣㧞賢任耇(補注耇謂老成舊德之人書/曰今冲子嗣則無遺壽耇)
孩養無告仁滂施厚(孫曰大赦賜文武官勲爵文宣公/二王後三恪公主諸王一子官髙)
(栗帛羊酒加版/授施字從去聲)皇帝神聖通達先古(一作今古一/作通今達古)聽聰
視明(補注書視逺惟明聽德/惟聰○一作視聽聰明)一似堯禹(洪曰蓋取禮記/一似重有憂者)
(魯直云退之文老杜詩無一字無來處/後人讀書少故謂韓杜自作此語耳)生知法式動得
理所天錫皇帝為天下主并包畜養無異細鉅(異别/異)億
載萬年(孫曰十/萬為億)敢有違者皇帝儉勤盥濯陶瓦(孫曰盥/濯以陶)
(瓦之噐言其儉也韓/曰禮記噐用陶匏)斥遣浮華好此綈紵(補注綈厚繒/也漢文帝身)
(衣弋綈紵布/也○綈音題)敕戒四方侈則有咎天錫皇帝多麥與黍
無召水旱耗于雀䑕(耗于一/作無耗)億載萬年有富無窶(韓曰/詩終)
(窶且貧窶亦貧也羣羽/切○一作富有貧窶)皇帝正直别白善否擅命而狂
既翦既去(去除也祝曰周禮去其滛/怠與其竒衺之民丘吕切)盡逐羣姦靡有遺
侣(注已/見上)天錫皇帝龎臣碩輔博問遐觀以置左右(補注/啇書)
(置諸左右趙云作左/右非上已有左右字)億載萬年無敢余侮(余一/作有)皇帝大
孝慈祥悌友怡怡愉愉奉太皇后(孫曰憲宗母昭/憲皇太后王氏)浹于
族親濡及九有天錫皇帝與天齊夀登兹太平無怠永
久億載萬年為父為母博士臣愈職是訓詁(孫曰職主/也爾雅有)
(釋詁釋訓釋詁者釋古今之異辭釋/訓者辨物之形貎訓詁即歌詩也)作為歌詩以配吉
甫(韓曰詩之嵩髙烝民韓奕江漢皆尹吉甫/美宣王作公今為此詩亦以吉甫自比也)
　　　琴操十首(并序/)
　　　　(韓曰按琴操十有二公取其十如下所作是/也惟水仙懐陵操乃伯牙所作公削之為之)
　　　　(詞者十事各注于下唐子西云琴操非古詩/非騷詞惟退之為得體退之琴操柳子厚不)
　　　　(能作也孫曰風俗通云凡琴曲憂愁而作命/之曰操操者言困阨窮廹猶不失其操也)
　　　將歸操孔子之趙聞殺竇鳴犢作
　　　　(孫曰史記孔子將西見趙簡子至河聞竇鳴/犢舜華之死臨河歎曰美哉水洋洋乎丘之)
　　　　(不濟此命也夫子貢曰敢問何謂也孔子曰/竇鳴犢舜華國之賢大夫也簡子未得志之)
　　　　(時須此兩人而後從政丘聞之也刳胎殺夭/則麒麟不至竭澤而漁則蛟龍不遊何則君)
　　　　(子諱傷其類也鳥獸之於不義尚知避之而/况丘乎乃還孔叢子曰孔子既還乃為操曰)
　　　　(翺翔子衛復我舊居從吾所好其樂只且䇿/蔡曰按竇鳴犢孔叢子作鳴犢竇犫戰國)
　　　　(作鳴犢鐸犫新序作犢犫鐸鳴或又/作鳴鐸竇犫諸説不同未知孰是)
狄之水兮(唐曰狄水名古琴操云狄水深兮風揚波船/楫顛倒更相加歸來歸來胡為斯○一本作)
(狄水深兮一作秋/之水兮作秋恐誤)其色幽幽我將濟兮不得其由渉其
淺兮石囓我足(祝曰囓噬也禮記/母囓骨五結切)乗其深兮龍入我舟
我濟而悔兮將安歸尤歸乎歸乎無與石鬭兮無應龍
求
　　　猗蘭操孔子傷不逄時作
　　　　(韓曰猗蘭操者孔子所作也孔子厯聘諸侯/莫能用自衛反魯隱谷之中見香蘭獨茂喟)
　　　　(然嘆曰夫蘭為王者香今乃獨茂與衆草為/伍乃止車援琴鼓之自傷不逄時託辭於香)
　　　　(蘭云見古琴操孫曰古琴操云習習谷風以其所/隂以雨之子于歸逺送于野何彼蒼天不得)
　　　　(逍遥九州無有定處世人闇蔽/不知賢者年紀逝邁一身將老)
蘭之猗猗(孫曰猗猗蘭盛貌蔡曰班固/西都賦蘭茝發色曄曄猗猗)揚揚其香(孫曰/揚揚)
(香之逺/聞也)不採而佩(韓曰左傳蘭有國香人服媚之楚詞/紉秋蘭以為佩佩言以之而為服飾)
(也/)於蘭何傷(補注文子曰蘭芷不為莫服而不芳君子/行道不為莫知而止此公所謂不採而佩)
(何傷於蘭/之意也)今天之旋其曷為然我行四方以日以年雪
霜貿貿(韓曰貿交易也祝曰禮記貿/貿然來孫曰繁多貎貿音茂)薺麥之茂(孫曰麥/秋生夏)
(死薺冬生中夏死韓曰西京雜記曰建/亥之月隂氣之極薺麥始生由陽升也)子如不傷我不
爾覯(孫曰言我如薺麥之茂當雪霜之時不改其操子/如見傷而用我可也子如不傷我無自貶以見子)
(之義覯/見也)薺麥之茂薺麥之有(孫曰能傲雪霜/薺麥之固有)君子之傷
君子之守(補注君子居可傷之時而不/易其所守亦猶薺麥之有也)
　　　龜山操孔子以季桓子受齊女樂諌不從望龜
　　　山而作
　　　　(龜山魯山也詩奄有龜䝉在泰山博縣孫曰/魯定公十四年齊選國中女子八十人以遺)
　　　　(魯季桓子受之樊曰史記季氏受齊樂三日/不聽政郊又不致燔爼於大夫孔子時為大)
　　　　(司冦遂行宿于屯而師已送曰夫子則非罪/孔子曰吾歌可夫歌曰彼婦之口可以出走)
　　　　(彼婦之謁可以死敗蓋優哉㳺哉維以卒歲/師已反季子曰孔子亦何言師已以實告季)
　　　　(子喟然嘆曰夫子罪我以羣婢也韓曰古琴/操云予欲望魯兮龜山蔽之手無斧柯奈龜)
　　　　(山何孔子退而望魯魯有龜山蔽之譬季氏/於龜山託勢位於斧柯言季氏之専政猶龜)
　　　　(山之蔽/魯也)
龜之氣兮不能雲雨(補注春秋元命苞曰山者氣之包/含所含精藏雲故觸石布山言龜)
(山不能然也/○一作為雨)龜之枿兮(祝曰枿伐木之餘前漢三枿之/起李廵曰槁木之餘○枿牙各)
(切亦/作孽)不中梁柱(中丁/仲切)龜之大兮秪以奄魯(奄謂/覆也)知將隳
兮(祝曰隳毁也老子或載或隳補注將隳/蓋取左氏仲尼將隳三都○隳許規切)哀莫余伍(孫/曰)
(言魯將隳壊哀而/憐之者莫余若也)周公有鬼兮嗟歸余輔(洪曰蓋言周/公如有神其)
(使余歸輔其君也舊本皆同今本/云周公有思兮嗟余歸輔恐非)
　　　越裳操周公作
　　　　(集注越裳在交趾國之南孫曰韓詩外傳曰/周成王之時越裳氏重九鐸而至獻白雉於)
　　　　(周公曰吾受命國之黄髪言曰久矣天不迅/雷疾雨也海不波溢三年于兹矣意者中國)
　　　　(有聖人乎曷往朝之於是乃來韓本注引後/漢南蠻志事同而文少異古琴操曰於戯嗟)
　　　　(嗟非旦之力/乃文王之德)
雨之施物以孳(補注孳謂孳萌施/疾利切孳子思切)我何意於彼為(彼為/周也)
自周之先其艱其勤以有疆宇私我後人(孫曰私/猶遺也)我祖
在上四方在下厥臨孔威(孔甚/也)敢戯以侮孰荒于門孰
治于田四海既均(海一/作方)越裳是臣(孫曰言豈有荒于門/而能治于田者乎故)
(必四海既均而/後越裳是臣也)
　　　拘幽操文王羑里作
　　　　(羑里在河内蕩隂縣亦作牖里祝曰紂拘文/王處莊子曰文王居羑里孫曰史記周文王)
　　　　(篤仁敬老禮下賢者崇侯虎譛之於紂曰將/不利於帝紂囚文王於羑里琴録曰文王見)
　　　　(拘羑里憂愁無聊援琴而鼓之號曰幽拘操/詞曰殷道溷溷浸濁煩兮朱紫相合不别分)
　　　　(兮迷亂聲色信讒言兮炎炎之虐使我愆兮/幽閉牢穽由其言兮遘我四人憂動勤兮羑)
　　　　(音/酉)
目揜揜兮(揜覆也/音掩)其凝其盲(蔡曰盲眉耕/切目無童子)耳肅肅兮聽
不聞聲朝不日出兮夜不見月與星有知無知兮為死
為生(孫曰皆言幽囚之際耳目無/所聞見不知為死為生也)嗚呼(蔡曰嗚呼上如/字下荒胡切嘆)
(辭也字或作烏虖或作於/虖又作於戯音義皆同)臣罪當誅兮天王聖明(補注/伊川)
(曰退之作琴操有曰臣罪當誅兮天王聖明道文王意/中事前後之人道不到此徐仲車言退之拘幽操謂文)
(王囚羑里作乃云臣罪當誅兮天王聖明可謂知文王/之用心矣凱風七子之母猶不能安其室而云母氏聖)
(善我無令人/重自責也)
　　　岐山操周公為太王作
　　　　(祝曰岐山在岐州今有岐山縣詩居岐之陽/太王古公亶父也樊曰孟子太王居豳狄人)
　　　　(侵之事之以皮幣不得免焉云云乃屬其耆/老而告之曰狄人之所欲者吾土地也我將)
　　　　(去之去豳踰梁山邑子岐山之下居焉此/岐山操而曰周公為太王作思乃祖也)
我家于豳自我先公(蔡曰豳悲巾切地名公謂慶節也/史記周本紀后稷卒子不窋立夏)
(后政衰去稷不務以失其官而犇戎狄之間不窋卒子/鞠立卒子公劉立雖在戎狄之間復修后稷之業民頼)
(其慶懐之而歸卒子慶節立國于豳鄭𤣥詩譜云豳者/公劉所徙戎狄之地名今屬扶風栒邑孔穎達云漢地)
(理志右扶風栒邑縣有豳鄉詩公劉所邑是漢時屬扶/風栒邑杜預云豳在新平漆縣東北今邠州是也邠與)
(豳同一作/我豳于家)伊我承緒敢有不同今狄之人將土我疆民
為我戰誰使死傷彼歧有岨(岨石山載土祝曰楚詞髙/丘之岨岨七余切孫曰合)
(作阻謂/險阻也)我徃獨處人莫余追(一作莫/爾余追)無思我悲(蔡曰按/詩言我)
(者皆追指古亶父即太王也周本紀慶節卒八世至古/公亶父立復修后稷公劉之業積德行義國人戴之薰)
(育戎狄攻之欲得地與民民皆怒欲戰古公曰今戎狄/所為攻戰以吾地與民民之在我與其在彼何異民欲)
(以我故戰子不忍為乃去豳止於岐下豳人復歸之於/是古公乃貶戎狄之俗營築而邑居之民皆歌頌其德)
(焉/)
　　　履霜操尹吉甫子無罪為後母譛而見逐自傷
　　　作
　　　　(樊曰履霜操者尹吉甫之子伯竒所作也吉/甫聽其後妻之言逐之伯竒編水荷而衣採)
　　　　(楟花而食清朝履霜而自傷無罪見放逐乃/援琴而鼓之見樂府古題解孫曰其詞曰朝)
　　　　(履霜兮採晨寒考不明其心兮信讒言孤恩/别離兮摧肺肝何辜皇天兮遭斯愆痛歿不)
　　　　(同兮恩有徧誰流顧兮知此寃曲終投河而/死補注家語曰曾參遣妻告其子曰髙宗以)
　　　　(後妻殺孝已尹吉甫以後妻殺伯竒伯竒尹/吉甫之子事後母至孝而後母譛之伯竒乃)
　　　　(亡走山林説苑王國子竒/事與此正同必有一誤)
父兮兒寒母兮兒飢兒罪當笞(蔡曰前漢車千秋傳/子弄父兵法罪當笞)逐
兒何為兒在中野(蔡曰野恊音/墅郊外也)以宿以處四無人聲誰
與兒語兒寒何衣兒飢何食兒行于野履霜以足母生
衆兒有母憐之獨無母憐兒寧不悲(蔡曰尹伯竒吉甫/之長子也吉甫繼)
(室生子曰伯封欲立之乃紿吉甫曰伯竒好妾若不信/君登樓觀之乃育蜂領中顧伯竒曰蜂螫我為我掇之)
(吉甫望見以妻之言為然乃放伯竒伯竒清朝履/霜踐車自傷無罪見逐父子離别於是援琴而歌)
　　　雉朝飛操牧犢子七十無妻見雉雙飛感之而
　　　作
　　　　(樊曰呉兢樂府古題解云舊説齊宣王時木/犢子所作也木犢子年七十無妻出薪於野)
　　　　(見雉雌雄相隨意動心怨乃仰天嘆曰聖王/在上恩及草木鳥獸而我獨不獲因援琴而)
　　　　(歌以自傷其聲中絶魏武帝宫人有盧女者/隂叔之妹七歳入漢宫學鼓琴能傳此曲若)
　　　　(梁簡文帝晨光照妾機但詠雉而已孫曰崔/豹古今注牧犢子齊宣王時人五十無妻出)
　　　　(薪於野見雉雌雄相逐而飛乃作詞曰雉朝/飛兮鳴相和雌雄羣遊於山阿我獨何命兮)
　　　　(未有家時將暮兮可奈/何嗟嗟暮兮可奈何)
雉之飛于朝日羣雌孤雄意氣横出(嚴曰横下孟/切一無氣字)當東
而西當啄而飛隨飛隨啄羣雌粥粥(集注粥粥雉鳴聲/又退懼貎記曰粥)
(粥若無能之六切或謂粥當作□音祝/説文呼雞重言之杜詩誰話□雞翁)嗟我雖人曾不
如彼雉雞生身七十年無一妾與妃
　　　别鵠操商陵穆子娶妻五年無子父母欲其改
　　　娶其妻聞之中夜悲嘯穆子感之而作
　　　　(韓曰舊説商陵穆子所作也見呉兢古題解/孫曰崔豹古今注曰商陵穆子娶妻五年無)
　　　　(子父兄欲其改娶妻聞之中夜起倚户而悲/嘯穆子聞之愴然而悲乃援琴而歌為别鶴)
　　　　(操亦曰别鵠操詞曰將乖比翼隔天端山川/悠逺路漫漫攬衾不寐食忘飱後遂為夫妻)
　　　　(○鵠胡督切一/本題云别鶴操)
雄鵠銜枝來雌鵠啄泥歸巢成不生子大義當乖離江
漢水之大鵠身烏之㣲更無相逄日安可相隨飛(安一/作且)
　　　殘形操曾子夢見一狸不見其首作
　　　　(孫曰殘形操事出琴録其/詳未聞曽子一作魯子)
有獸維猩兮我夢得之其身孔明兮(孔甚/也)而頭不知(蔡/曰)
(按大周正樂記曾子鼓琴崔子立户外而聽之曲終入/曰善哉鼓琴乎身已成矣而惜未得其首也曾子曰吾)
(畫卧夢見一狸但見其身不/見其頭起而為之絃歌也)吉凶何為兮覺坐而思巫
咸上天兮(韓曰離騷巫咸將夕降兮懐椒糈而要之注/巫咸古神巫也當商中宗時降下張衡思𤣥)
(賦抨巫咸/使占夢)識者其誰
　　　南山詩
　　　　(樊曰按長安志終南山在萬年縣南五十里/東自藍田縣界石鱉谷以谷水與長安縣為)
　　　　(界東西四十里禹貢曰終南惇物孔注終南/山名詩曰終南何有毛注周之名山左傳曰)
　　　　(荆山中南九州之險也杜注終南在始平武/功縣南漢書太一山又為終南山五經要義)
　　　　(曰太一一名終南山在扶風武功縣則終南/太一不得為一山蓋終南南山之總名太一)
　　　　(其山之别號爾闗中記終南山一名中南山/言在天之中居都之南也又曰終南太一左)
　　　　(右三十里内名福地東方朔曰終南山天下/之大阻也其山多玉石金銀銅鐵豫章檀柘)
　　　　(異物之類不可勝原此百工取給萬姓所仰/足也志所紀終南盡矣公所賦即此凡百有)
　　　　(二韻元和初自江陵法曹召為國子博士作/洪曰此詩似上林子虚賦才力小者不可到)
　　　　(也補注潜溪詩眼云孫莘老嘗謂老杜北征/勝退之南山詩王平甫以謂南山勝北征終)
　　　　(不能相服時山谷尚少乃曰若論工巧則北/征不及南山若書一代之事以與國風雅頌)
　　　　(相為表裏則北征不可無而南山/雖不作未害也二公之論遂定)
吾聞京城南(孫曰長/安城南)兹維羣山囿(孫曰囿園圃/言羣山聚此)東西兩
際海(蔡曰福地記終南山東接驪山太華西連太白隴/山北去長安八十里南入楚塞連屬東西數百里)
巨細難悉究山經及地志(蔡曰謂山海/經地理志也)茫昧非受授團
辭試提挈掛一念萬漏(孫曰團集也山經地志既茫昧/不詳欲團集其辭而試挈提之)
(又恐掛一/漏萬也)欲休諒不能粗叙所經覯(補注覯見也詩亦/既覯止言姑叙其)
(經行覯見者爾○/粗徂古切畧也)常昇崇丘望(孫曰崇/丘髙山)戢戢見相凑(孫/曰)
(登髙山以望衆小山/見其戢戢相輻凑也)晴明出稜角(補注公秋懐詩云南/山見髙稜○稜魯登)
(切/)縷脉碎分繡(孫曰縷絲脉脉也言/衆山之狀相錯如繡)蒸嵐相澒洞(孫曰/蒸出)
(為嵐嵐山氣澒洞相渾合之狀補注韓曰杜詩風塵相/澒洞淮南子曰未有天地之時鴻濛澒洞莫知其門○)
(澒胡孔切/魯直作鴻)表裏忽通透無風自飄簸(祝曰簸揚米也詩/不可以簸揚簸音)
(播又/音跛)融液煦柔茂横雲時平凝㸃㸃露數岫(樊曰説文/岫山穴也)
天宇浮脩眉(孫曰言逺山横如脩眉也韓曰選洛神賦/脩眉聨娟注脩長也西京雜記文君佼好)
(眉色如望逺山補注趙飛燕外傳云合德為/薄眉號逺山黛合德飛燕妹名○宇一作空)濃緑畫新
就孤撑有巉絶(祝曰巉峻貎絶巖險也杜詩巉絶華岳/赤補注南史劉孝標廣絶交論太行孟)
(門豈云巉絶○巉/仕檻仕衫二切)海浴褰鵬噣(噣喙也祝曰鳥口也史/記中行人靣鳥噣音晝)
(補注已上總/叙南山大概)春陽潜沮洳(祝曰沮洳䧟濕地詩彼汾沮/洳孫曰沮洳猶言潤澤也○)
(沮子魚切洳音如/又一音皆去聲)濯濯深吐秀(一作吐/深秀)巖巒雖嵂崒(嵂/崒)
(山峻也祝曰史記隆崇嵂崒韓曰杜詩髙/岳前嵂崒○嵂音律崒昨沒切又慈䘏切)輭弱類含酎
(祝曰後漢安車輭輪輭柔也禮記天子飲酎用禮樂注/酎之言醇也謂重釀之酒也輭與軟同而兖切酎音宙)
夏炎百木盛䕃鬱增埋覆(孫曰言草木茂/盛埋覆衆山也)神靈日歊歔
(祝曰歊熱氣説文歊歊氣出貌歔欷也老子或歔或吹/孫曰言山谷鳴吼如神靈也○歊居驕切歔休居切)
雲氣爭結構(韓曰選左太冲招/隱詩嵒穴無結構)秋霜喜刻轢(祝曰轢車/所踐也周)
(禮大馭犯軷注既祭之以車轢之吕氏/春秋云陵轢諸侯音厯○一作鑠非是)磔卓立癯痩(磔/裂)
(也祝曰開也張也爾雅祭風曰磔注磔□以止風禮記/大難旁磔癯瘠也選癯瘠改貎孫曰言草木皆落山卓)
(然獨立也○磔/陟格切癯音劬)參差相疊重剛耿陵宇宙冬行雖幽墨
(俗本/作黒)冰雪工琢鏤新㬢照危峩(祝曰㬢日光也選隆/暑方赫㬢○㬢音希)億
丈恒髙袤(袤廣也祝曰長也東西曰廣南北曰/袤前漢延袤百丈莫候切恒一作亘)明昬無
停態頃刻異狀候(補注已上叙/四時變態)西南雄太白(孫曰太白/山名在鳯)
(翔郿縣韓曰在武功縣諺所謂武功太白去天三百是/也補注柳子厚云雍州西南界于梁其山太白其地多)
(寒/)突起莫間簉(祝曰簉倅也齊也雜也左氏僖子使助/薳氏之簉注簉副倅也補注嵇康曰承)
(間簉之○/簉初救切)藩都配德運(孫曰言太白山為帝都藩垣唐/土德太白在西南坤位故云配)
(德/運)分宅占丁戊(孫曰丁戊/亦謂西南)逍遥越地位(逍遥谷名/地亦作坤)詆訐
陷乾竇(祝曰詆呵也史記舞文巧詆竇穴也孫曰言太/白非特占西南坤位而已又侵及西北乾位故)
(云陷乾竇也/○詆音邸)空虚寒兢兢風氣較搜潄朱維方曉日隂
霰縱騰糅(祝曰霰雨雪雜也詩先集維霰糅即謂雜糅/儀禮無物則以白羽與朱羽揉○霰先見切)
(糅女/救切)昆明大池北(孫曰昆明池在長安西南周回四/十里漢武元符二年作以習水戰)去
覿偶晴晝緜聨窮俯視倒側困清漚(祝曰漚久漬也詩/可以漚麻○漚烏)
(候/切)㣲瀾動水靣踊躍躁猱狖(祝曰猱猴屬詩無教猱升/木狖䑕屬善旋一云獸名)
(似猿楚詞猿狖雜處兮虎豹嘷/○猱奴刀切狖音柚躁一作蹂)驚呼惜破碎仰喜呀不
仆(祝曰説文仆倒也爾雅疐仆也注頓躓倒仆音敷/救切又匹候切補注以上言南山方隅連亘之所)前
尋經杜墅(孫曰杜墅即杜陵也本周之杜伯國在長安/萬年縣東南韓曰舊史憲宗紀宰相杜佑與)
(同列宴於樊川别墅即此也祝曰墅田廬也晉/史圍棊賭别墅○墅神與切一本作社墅非)坌蔽畢
原陋(祝曰坌塵也後漢益氣坌涌孫曰畢原周文武塟/處在今咸陽縣西北或曰文王子封於畢此其地)
(也○坌唐/曰蒲悶切)﨑嶇上軒昻(﨑音祈/嶇音區)始得觀覽富行行將遂
窮(補注謝惠連詩行行道轉逺又古詩行行重/行行二字上夏良切下户庚切或謂皆如字)嶺陸煩
互走(祝曰走疾趍也孟子/獸之走壙也音奏)勃然思坼裂(坼丑/格切)擁掩難恕
宥巨靈與夸娥(孫曰郭緑生述征記曰華山對河東首/陽山黄河流于二山之間古語云此本)
(一山當河河水過之而曲行河神巨靈以手擘開其上/以足蹈離其下中分為兩以通河流今睹手迹于華岳)
(上而脚迹在首陽山下韓曰西京賦巨靈贔屓髙掌逺/蹠樊曰列子北山愚公欲平太行王屋二山帝感其誠)
(命夸娥氏二子負二山一厝朔東一厝雍南/自此冀之南漢之東無隴斷焉○夸苦𤓰切)逺賈期必
售(祝曰售賣物出手詩賈用/不售○賈音古售承呪切)還疑造物意固䕶蓄精祐
力雖能排斡(祝曰斡轉也楚辭斡維焉/繫○斡烏括切又音管)雷電怯呵詬(祝/曰)
(詬怒也耻也罵也禮記/以儒相詬病詬呼漏切)攀縁脱手足(注並/見上)蹭蹬抵積甃
(祝曰蹭蹬失道也選蹭蹬窮波/注失勢貌○蹭七鄧切蹬音鄧)茫如試矯首(補注茫如/即茫然也)
堛塞生怐愗(祝曰堛土塊爾雅云塊堛也塞填塞怐愗/愚也楚詞宋玉九辨云直怐瞀而自若孫)
(曰怐愗愁怨貌㓂茂二音樊曰按/集韻通作□霧鄙吝心不明也)威容喪蕭爽近新迷
逺舊拘官計日月欲進不可又因縁窺其湫(祝曰前漢/湫淵祠朝)
(那梁鎮曰湫者龍之所居韓曰南山有炭谷湫/公下有題炭谷湫祠詩即謂此湫也○湫音秋)凝湛閉
隂嘼(洪曰嘼畜産也公秋懐詩云其下澄湫水有蛟寒/可罾即此也孫曰禮運龍以為嘼謂湫中蛟也○)
(嘼音嗅亦作畜又一作/獸樊曰作獸者非是)魚蝦可俯掇(丁括/切)神物安敢㓂
林柯有脱葉欲墮鳥驚救(樊曰其湫如鏡面葉落恐其/汚即鳥銜去蓋其神物之靈)
(如此公題炭谷湫祠堂所/謂魚鼈䝉擁䕶者此也)爭衘彎環飛投棄急哺鷇(韓/曰)
(鳥生須哺曰鷇自食曰雛祝曰/爾雅生哺鷇生噣雛○鷇音㓂)旋歸道廻睨(祝曰睨視/也禮記睨)
(而視之/音詣)逺枿壯復奏(逺一/作達)吁嗟信竒怪峙質能化貿(祝/曰)
(貿易也/音茂)前年遭譴謫(孫曰謂貞元十九年十二月自/監察御史謫連州陽山令)探
厯得邂逅(補注詩曰邂逅相遇韓曰此言其/出為陽山過藍田縣所經見也)初從藍田
入(補注藍田縣名/今在雍州有闗)顧眄勞頸脰(補注脰項也公羊傳/云絶其脰○脰音豆)時
天晦大雪(唐曰公兩謫南方皆由藍闗又皆遇氷雪其/謫陽山以十二月江陵途中寄三學士詩云)
(啇山冬季月氷凍絶行輈其謫潮州雖以正月/然亦遇雪藍田驛詩云雪擁藍闗馬不前是也)淚目苦
矇瞀(祝曰瞀目不明莊子予適有/瞀病注風眩冐亂○瞀音茂)峻塗拖長冰直上若
懸溜褰衣歩推馬(推他/囬切)顛蹶退且復(祝曰顛仰倒也蹶/失脚也莊子為顛)
(為蹶注顛倒蹶敗復返也又也禮記言偃/復問○顛音都年切蹶音厥復扶富切)蒼黄忘遐睎
(祝曰睎視也揚子如不欲睎則已孫曰遐睎/逺望忘遐睎言不能逺望也○睎音希)所矚纔左
右(祝曰矚亦視也選西/矚興遊歎○矚音燭)杉篁咤蒲蘇(祝曰咤噴也禮記/無咤食陟駕切)
杲耀攅介胄(祝曰攅聚也楚詞/匍匐兮叢攅音㠝)專心憶平道脱險逾避
臭(補注吕氏春秋曰人有大臭者/其親戚兄弟皆無能與居者)昨來逄清霽宿願忻
所副(所一/作始)崢嶸躋冢頂(崢嶸山峻也馮衍曰觀壺日之/崢嶸祝曰楚詞下崢嶸而無地)
(崢助耕切/嶸音宏)倐閃雜鼯鼬(鼯鼬蟲似䑕者祝曰爾雅云鼯/鼬夷由注謂之飛生又曰鼬䑕)
(注鼬似鼯赤黄色大尾/啖䑕○鼯音吾鼬音又)前低劃開濶(祝曰錐刀曰劃前/漢劃崇墉音畫又)
(忽麥/切)瀾漫推衆皺(瀾蜀本皆作爛皺韓本作/􁀙􁀙石蟇也○􁀙平遘切)或連若相
從或蹙若相闘或妥若弭伏(祝曰妥安也詩以妥以/宥注安坐也吐火切)或
竦若驚雊或散若瓦解(韓曰前漢匈奴傳其困敗/瓦解雲散矣○解胡賣切)或赴
若輻湊(韓曰選輻奏同奔言如車/輻之輳車轂也輻一作輪)或翩若船遊或决若
馬驟或背若相惡或向若相佑或亂若抽筍或嵲若炷
灸(祝曰嵲山小而不安貌選􁃔巇屹/嵲灸灼也○嵲五結切灸音疚)或錯若繪畫或繚
若篆籀(祝曰繚繞也楚詞佩繽紛以繚轉韓曰史籀周/宣王時太史名造大篆以故有籀文選云篆籀)
(之則○繚音力/少切籀音宙)或羅若星離(補注選鮑明逺舞鶴/賦忽星離而雲罷)或蓊
若雲逗(祝曰蓊鬱也選納歸雲之鬱蓊逗遛止也前/漢廷尉王恢逗遛當斬蓊烏孔切逗音豆)或
浮若波濤或碎若鋤耨或如賁育倫(韓曰夏育孟奔秦/之勇力者祝曰楊)
(子曰或曰賁育注夏育/孟奔皆衛人○賁音奔)暏勝勇前購(孫曰購以/財而求也)先强勢
已出後鈍嗔䛠譳(䛠譳不能言也祝曰玉篇䛠譳詁誽/也詀誽言不正也上音闘下音耨)
或如帝王尊叢集朝賤㓜雖親不䙝狎雖逺不悖謬(補/注)
(晁説之語録云韓文公詩號狀軆謂鋪叙而無含/蓄也若雖親不□狎雖逺不悖謬該於理多矣)或如
臨食案肴核分飣餖(祝曰詩殽核維旅注殽豆實也核/加籩也餖玉篇云貯食也○肴何)
(交切核音翮飣力/定切餖字音豆)又如遊九原(孫曰禮記趙文子與叔/譽觀乎九原九原晉卿)
(大夫/塟處)墳墓包槨柩或纍若盆甖或揭若登豆(孫曰爾雅/木豆謂之)
(豆瓦豆謂之登揭音訐又桀/朅二音登豆一本作㽅梪)或覆若曝鱉或頺若寢獸
(頺一作頑/寢一作偃)或蜿若藏龍(祝曰蟠蜿龍貌楚詞駕八龍之/碗婉又曰龍屈兮蜿蟤○蜿一)
(丸/切)或翼若摶鷲(祝曰鷲鳥名山海經云景山多鷲黒色/多力補注陸機云鵙鳩目上骨露幽人)
(謂之鷲○/鷲音就)或齊若友朋或差若先後(洪曰友朋一作隨/迎蓋不知先後之)
(義妄改之耳前漢志云見神於先後宛若注云兄弟妻/闗中呼為先後祝曰方言先後猶娣姒補注先後導從)
(也詩予曰有先後○/先蘇見切後音候)或迸若流落或顧若宿留(祝曰宿/留有所)
(須待也史記宿留之數日無所見又/武帝宿留海上○宿音秀留音霤)或戾若仇讎或密
若婚媾(蔡曰左傳隠十年如舊昏媾/注婦之父曰昏重昏曰媾)或儼若峩冠或飜
若舞袖或屹若戰陣(祝曰屹山貎選屹山/峙以紆鬱魚乙切)或圍若蒐狩
(孫曰蒐狩獵名爾雅春獵為蒐夏/為苖秋為獮冬為狩蒐疎鳩切)或靡然東注(補注隋/地理志)
(曰大河之流/波瀾東注)或偃然北首(祝曰首嚮也楚詞登/崑崙而北首音狩)或如火
熺煙(熺熾也祝曰選耀蓽屋而熺洞房/音僖孫曰與熹同一本作熖煙)或若氣饙餾(祝/曰)
(饙餾蒸飯爾雅饙餾稔也注􁉙飯為饙/饙熟為餾上音分又扶文切下音溜)或行而不輟或
遺而不収(祝曰収獲也易/井収勿幕音狩)或斜而不倚或㢮而不彀(補/注)
(彀張/弓也)或赤若秃鬝(祝曰鬝説文云鬢秃也孫曰/頭瘡○鬝容八切又丘閑切)或燻若
柴槱(祝曰槱積火以燎詩薪/之槱之○槱余救切)或如龜拆兆(孫曰鑚龜之/象謂之兆)
或如卦分繇(韓曰繇占辭左傳/姜氏問繇音宙)或前横若剥(蔡曰易剥/䷖坤下艮)
(上彖曰/剥剥也)或後斷若姤(蔡曰姤䷫巽下乾/上彖曰姤遇也)延延離又屬(孫/曰)
(屬續也/之欲切)夬夬叛還遘(遘遇/也)喁喁魚闖萍(祝曰喁喁魚口/也呉越春秋云)
(天下喁喁闖馬出門貎公羊開之則/闖然注出頭貎○喁音顒闖丑禁切)落落月經宿(祝曰/宿列)
(星也莊子日/月星宿音秀)誾誾樹牆垣巘巘架庫廐(祝曰巘山形如/甑詩陟則在巘)
(魚偃/切)參參削劔㦸(祝曰參參不齊貌詩參/差荇萊○參楚簮切)煥煥衘瑩琇
(祝曰詩充耳琇瑩注美/石也○瑩音營琇音秀)敷敷花披蕚闟闟屋摧霤(祝曰/霤屋)
(簷也又屋水流也禮記其祀/中霤○闟音翕霤力救切)悠悠舒而安兀兀狂以狃
(祝曰狃習也前漢姦有所/隱則狃而寖廣女救切)超超出猶奔蠢蠢駭不懋(補/注)
(已上並叙其經/厯所見之狀)大哉立天地經紀肖營腠(孫曰肖象也/謂象營衛腠)
(理腠/音輳)厥初孰開張僶俛誰勸侑(祝曰僶俛猶俯仰也侑/勸食周禮以樂侑食僶)
(武盡切侑音宥/僶俛一作俛仰)創兹朴而巧勠力忍勞疚得非施斧斤
無乃假詛呪鴻荒竟無傳功大莫酬僦(祝曰僦賃也前/漢或不償其僦)
(費即就切/莫一作豈)嘗聞於祠官(蔡曰史記髙祖紀二年令祠官/祀天地四方上帝山川以時祠)
(之封禪書髙祖令長安置祠/祝而南山巫祠南山秦中)芬苾降歆齅(祝曰芬苾馨/香氣也詩苾)
(苾芬芬又苾芬孝祀孫曰歆齅謂神/享之也苾蒲必切齅許救切與嗅同)斐然作歌詩惟用
賛報酭(孫曰言作歌詩以賛助報酭之曲酭亦報也音/又韓曰是詩凡百有二韻始總叙四時之變次)
(叙南山連亘之所止其末/則叙其經厯之所見焉)
　　　謝自然詩
　　　　(集注曰果州謝真人上昇在州城西門外金/泉山貞元十一年十一月十二日白晝輕舉)
　　　　(州人盡見時郡守李堅以狀聞且為之傳上/賜詔褒諭有曰所部之中靈仙表異元風益)
　　　　(振至道彌彰今此郡石刻在焉公生平力主/吾道斥佛老排異端故其詩意有所不取)
果州南充縣寒女謝自然(孫曰寒女貧女也韓曰選郭/泰機荅傅咸詩寒女雖巧妙)
(不得秉/杼機)童騃無所識(祝曰騃癡也前漢内實/騃不曉政事騃語駭切)但聞有神
仙輕生學其術乃在金泉山(見題/注)繁華榮慕絶父母慈
愛捐(捐棄/也)凝心感魑魅(補注左傳投諸四裔以禦魑魅/注魑山神獸形魅説文作鬽云)
(老物精也○離抽/知切魅明秘切)慌惚難具言(祝曰慌惚髣髴貌禮記/以其慌惚以與神明交)
(○慌呼晃切/惚呼骨切)一朝坐空室雲霧生其間如聆笙竽韻來
自冥冥天白日變幽晦蕭蕭風景寒簷楹氣明滅五色
光屬聨觀者徒傾駭躑躅詎敢前(祝曰躑躅不進貌楚/詞待天明兮立躑躅)
(韓曰鮑昭行路難云吞聲躑躅/不敢言上直炙切下厨玉切)湏㬰自輕舉飄若風中
煙茫茫八紘大(祝曰淮南子九州之外有八夤八夤之外有/八紘祝曰列子八紘九野之水注八極)
(也○紘/音宏)影響無由縁里胥上其事(補注里胥/里吏也)郡守驚且
觀(補注郡守即李/堅也觀一作歡)驅車領官吏甿俗爭相先入門無所
見冠屨同蜕蟬(祝曰蜕去皮也楚詞濟江海兮蜕蟬韓/曰夏侯湛作東方朔畫賛曰蟬蜕龍變)
(棄俗登/仙音税)皆云神仙事灼灼信可傳余聞古夏后象物知
神姦山林人可入魍魎莫逄旃(樊曰左傳宣公三年楚/子問鼎之大小輕重王)
(孫滿對曰在德不在鼎昔夏之方有徳也云云鑄鼎象/物而為之備使民知神姦故民入川澤山林螭魅魍魎)
(莫能逄之此曰莫逄旃旃之也韓/曰選西京賦螭魅魍魎莫能逄旃)逶迤不復振(孫曰言/此事不)
(復振/起也)後世恣欺謾幽明紛雜亂人鬼更相殘秦皇雖篤
好漢武洪其源(孫曰秦始皇漢武帝皆好神仙/使人入海求蓬萊方丈洪大也)自從二
主來此禍竟連連(補注莊駢拇篇又溪連連如/膠漆纒紏連結也竟一作競)木石生
怪變狐狸騁妖患(祝曰患字義與去聲同見楚詞/屢離憂而逄患音還一作妍)莫能
保性命安得更長延人生處萬類知識最為賢柰何不
自信反欲從物遷(補注書君陳曰惟民生厚因/物有遷此言為異物所遷耳)徃者不
可悔孤䰟抱深寃來者猶可誡余言豈虚文人生有常
理男女各有倫(蔡曰倫匹也孟子男/女居室人之大倫也)寒衣及飢食在紡
績耕耘(韓曰選陶潜詩但願桑麻/成蚕月得紡績紡一作蚕)下以保子孫上以奉
君親茍異於此道皆為棄其身噫乎彼寒女永託異物
羣感傷遂成詠昧者宜書紳(孫曰語子張書/諸紳紳大帯也)
　　　秋懐詩十一首
　　　　(樊曰秋懐詩十一首文選詩躰也唐人最重/文選學公以六經之文為諸儒唱文選弗論)
　　　　(也獨於李郱墓誌之曰能暗記論語尚書毛/詩左氏文選而公詩如自許連城價傍砌看)
　　　　(紅藥眼穿長訝雙魚斷之句皆取諸文選故/此詩徃徃有其軆韓曰此詩多自感其趍尚)
　　　　(不與世合故未章有避語穽觸心兵之句斷/又以霜菊自歎可見一時直道之不容也)
窻前兩好樹衆葉光薿薿(祝曰詩黍稷薿薿文選庭前/有佳樹緑葉發華滋○薿)
(音/擬)秋風一披拂䇿䇿鳴不已㣲燈照空牀夜半偏入耳
愁憂無端來感歎成坐起天明視顔色與故不相似羲
和驅日月(孫曰羲和日月御也主運行日月韓曰當作/驅白日廣雅云羲和日御也又杜詩云羲和)
(鞭白日蔡曰按張揖廣雅日御曰羲和山海經東南海/之外甘水之間有羲和之國有女子名曰羲和是生十)
(日常浴日於甘淵郭璞注云蓋天地始生主日者也淮/南子爰止羲和爰息文螭是謂懸車注云日乗車駕以)
(文龍羲和御之日至此而/薄於虞淵羲和至此而廻)疾急不可恃浮生毎多塗(毎/一)
(作/雖)趨死惟一軌胡為浪自苦得酒且歡喜
白露下百草(樊曰宋玉九辯云皇天平分四時兮竊獨/悲此廪秋白露既下百草兮奄離披此梧)
(楸/)蕭蘭共憔悴(孫曰蕭蘭二草名以/喻君子憔一作凋)青青四墻下已復
生滿地(孫曰青青衆草貎以喻小人補注後山/詩墻根霜下草又作一畨新意本於此)寒蟬暫
寂寞蟋蟀鳴自恣(韓曰楚詞九辯蟬寂寞而無聲又云/蟋蟀嗚此西堂皆宋玉悲秋之詞也)
運行無窮期禀受氣苦異適時各得所松栢不必貴(孫/曰)
(言君子不必見貴/自歎傷之詞也)
彼時何卒卒(祝曰卒忽也孟子卒然問曰云云音蒼沒/切蔡曰前漢司馬相如傳卒卒無湏㬰之)
(間顔師古曰卒/卒促遽之意也)我志何曼曼(祝曰曼長/也音萬)犀首空好飲(樊/曰)
(史記犀首者魏人也名衍姓公孫氏司馬彪曰犀首魏/官名楚使陳軫使秦過梁見之曰公何好飲也曰無事)
(也/)亷頗尚能飯(樊曰亷頗趙將以讒奔魏其後趙王使/使者視頗尚可用否頗為之一飯斗米)
(肉十斤被甲上馬以示可用使/者還報曰亷將軍雖老尚善飯)學堂日無事驅馬適所
願茫茫出門路欲去聊自歎(一作/勸)歸還閲書史(一作/簡書)文
字浩千萬塵跡竟難尋(難一/作誰)賤嗜非貴獻(韓曰負日之/暄而欲獻君)
(食芹之美而欲進御貴賤固有差矣/詩意大抵以其所嗜不與時偶也)丈夫意有在女子
乃多怨
秋氣日惻惻秋空日凌凌上無枝上蜩(祝曰蜩大蟬也/詩五月鳴蜩音)
(條/)下無盤中蠅豈不感時節耳目無所憎清曉巻書坐
南山見髙稜其下澄湫水(祝曰即公南山詩因/縁窺其湫炭谷湫也)有蛟寒
可􁊥(祝曰􁊥魚網也莊子鈎餌/網罟􁊥笱之知多音曾)惜哉不得往豈謂吾無
能
離離掛空悲慼慼抱虛警露啼秋樹髙(啼一作滴/又一作泫)蟲弔
寒夜永歛退就新懦趨營悼前猛歸愚識夷塗汲古得
脩綆(祝曰綆繩也左氏具綆缶注汲索韓曰/荀子短綆不可以汲深井之泉音梗)名浮猶有
耻(浮過也韓曰禮記先/王恥名之浮於行也)味薄真自幸(韓曰國語/厚味腊毒)庶㡬遺
悔尤即此是幽屏(韓曰幽屏隱僻之處祝曰選張衡曰/雜挿幽屏屏必郢初○葛立方曰此)
(則陶潜歸去來辭覺今是/昔非之意似有所悟也)
今晨不成起端坐盡日景蟲鳴室幽幽月照窻冏冏(韓/曰)
(冏冏窻牖明也孫曰秋月明貎孫/綽曰冏冏秋月明○冏居永切)喪懐若迷方(韓曰列/子秦人)
(逄氏子有迷罔之疾天地四方/寒暑無不倒錯者若一作苦)浮念劇含梗(古杏/切)塵埃
慵伺候文字浪馳騁尚須勉其頑王事有朝請(樊曰前/漢呉王)
(濞使人為秋請孟康/日律春日朝秋日請)
秋夜不可晨(補注選陸士衡挽歌詩/云大暮安可晨晨明也)秋日苦易暗我無汲
汲志何以有此憾寒雞空在棲缺月煩屢瞰(祝曰楚詞馮/崑崙以瞰霧)
(露注瞰視也/○瞰占濫切)有琴具徽絃(祝曰徽䋲也前漢髙張急徽韓/曰晉陶潜傳蓄素琴一張徽絃)
(不具徽/吁韋切)再鼓聽愈淡古聲久埋滅無由見真濫(濫偽也韓/曰禮記古)
(樂和正以廣新/樂姦聲以濫)低心逐時趨苦勉秪能暫有如乗風船一
縱不可纜(祝曰纜用以維舟選/繫纜臨江樓音濫)不如覷文字(祝曰覷伺視/也説文拘覷)
(未致宻也補注後山詩云早年著/眼覷文字蓋倣公語覷七慮切)丹鈆事㸃勘(韓曰選范/始興立太)
(宰碑表人蓄油素家懐鈆筆注鈆粉筆也所以理書也蔡/曰王充論衡揚雄采集異國殊語常把三寸弱翰齎油素)
(四尺以問其異語/以鈆摘之於槧)豈必求贏餘所要石與甔(甔小甖也孫/曰揚雄家無)
(甔石之儲晏如也祝曰甖也齊東北海岱之間謂之甔列/子狀若甔甀都濫切韓曰甔通作儋蒯通傳守儋石之禄)
(者闕卿相之位補注魏書華歆清貧家無儋石之/儲南史桓𤣥聞劉毅起兵曰毅家無儋石之儲)
巻巻落地葉隨風走前軒鳴聲若有意顛倒相追奔空
堂黄昏暮我坐黙不言童子自外至吹燈當我前問我
我不應饋我我不餐退坐西壁下讀詩盡數編(詩一作/書編一)
(作/篇)作者非今士相去時已千其言有感觸使我復悽酸
顧謂汝童子置書且安眠丈夫屬有念事業無窮年
霜風侵梧桐衆葉著樹乾空階一片下琤若摧琅玕(祝/曰)
(逸論語云琤玉聲/也楚耕士耕二切)謂是夜氣滅(韓曰陵陽子明經冬飲/沆瀣者北方夜半氣也)
望舒霣其圑(孫曰淮南子月御曰望舒韓曰離騷前望/舒使先驅霣墜也公羊夜中星霣如雨補)
(注張載曰望舒四五團聞葉聲琤然/誤謂望舒之霣其團也○霣于敏切)青冥無依倚飛轍
危難安驚起出户視倚楹久汍瀾(韓曰選歐陽堅石詩/揮筆涕汍瀾注涕流)
(貌也○汍音/丸瀾音闌)憂愁費晷景日月如跳丸(祝曰跳躍也莊/子東西跳梁韓)
(曰杜牧之詩日月/兩跳丸取此意也)迷復不計逺(孫曰易不逺復無祗悔/又曰迷復㐫有灾眚言)
(迷而能復不/計逺近也)為君駐塵鞍
暮暗來客去羣囂各収聲(孫曰羣囂/羣動也)悠悠偃宵寂斖斖
抱秋明(祝曰斖斖進也美也/前漢兒生斖斖音尾)世累忽進慮外憂遂侵誠
彊懐張不滿弱念缺易盈(易一/作已)詰屈避語穽冥茫觸心
兵敗虞千金棄(蔡曰莊子林回棄千金之璧負赤子而/趨或曰為其布與赤子之布寡矣為其)
(累與赤子之累多矣棄千金之璧負赤子而趨何也林/回曰彼以利合此以天屬也夫以利合者廹窮禍患害)
(相棄也以天屬者廹/窮禍患害相収也)得比寸草榮知耻足為勇(蔡曰禮/記中庸)
(篇知耻/近乎勇)晏然誰汝令
鮮鮮霜中菊既晚何用好揚揚弄芳蝶(揚揚一/作陽陽)爾生還
不早(補注東坡詩云勿訝昌黎/公恨爾生不早謂此語也)運窮兩值遇婉孌死相
保(祝曰詩婉兮孌兮注婉少貌/孌好貌上音宛下力兖切)西風蟄龍蛇(韓曰易龍/蛇之蟄以)
(存身/也)衆木日凋槁由來命分爾泯滅豈足道(葛立方曰/此則似有)
(不遇時/之歎也)
　　　赴江陵途中寄贈王二十補闕李十一拾遺李
　　　二十六員外三學士
　　　　(集注王二十補闕名涯字廣津李十一拾遺/名建字杓直李二十六員外名程字表臣見)
　　　　(傳及諱行録此詩公自/陽山令徙掾江陵而作)
孤臣昔放逐泣血追愆尤(追思/也)汗漫不省識(祝曰淮南/子徙倚于)
(汗漫之宇注汗漫無生形又曰吾與汗漫期于九/垓之外注汗漫不可知之也○汗音捍漫音幔)怳如
乗桴浮(孫曰論語乗桴浮于海説文/曰桴編木以渡○怳許徃切)或自疑上疏上疏
豈其由是年京師旱田畝少所収上憐民無食兵賦半
已休(兵一/作征)有司恤經費未免煩徴求富者既云急貧者
固已流傳聞閭里間赤子棄渠溝持男易㪷粟掉臂莫
肯酬(補注掉振也摇也史記馮讙曰朝趍市者平旦側/肩爭門而入日暮之後掉臂而不顧所期忘其中)
(○掉徒/弔切)我時出衢路餓者何其稠親逄道死者佇立久
咿嚘(祝曰歎也選含哀懊咿太元經正厲嚘鳴補注嚘/氣逆也老子終日號而不嚘○咿音伊嚘音憂佇)
(立一作/停馬)歸舍不能食有如魚掛鈎適㑹除御史誠當得
言秋拜疏移閤門為忠寧自謀上陳人疾苦無令絶其
喉下言畿甸内(言一/作令)根本理宜優積雪驗豐熟幸寛待
蠶麰(孫曰貞元十九年自正月不雨至于七月闗中大/飢人死相枕藉㑹公除監察御史上疏乞敕京兆)
(府應今年税錢及草粟等在百姓腹内徵未得者並宜/停徵容至來年蚕麥庶得少存立執政惡之坐貶陽山)
(令疏見集中祝曰麰麥也孟子/麰麥播種而耰之○麰音牟)天子惻然感司空歎綢
繆(韓曰是年三月杜佑檢校司空同中書門下平章事/詩綢繆束薪注猶纒綿也○綢直留切繆亡侯切)
謂言即施設乃反遷炎洲(唐曰遷炎洲謂貶陽山也舊/史言公自監察御史上章數)
(千言極論宫市德宗怒貶連州陽山令量移江陵府法/曹叅軍新史亦云上疏論宫市今詩自序其得罪之由)
(大抵言京師旱飢未嘗言宮市也唯皇甫持正神道碑/云闗中旱飢先生列言天下根本專政者惡之出為陽)
(山令正與詩意合持正當時從公逰/者知公之不以論宫市而出審矣)同官盡才俊偏善
柳與劉(孫曰時柳宗元劉/禹錫皆為御史)或慮語言洩傳之落寃讎二
子不宜爾將疑斷還不(補注蔡寛夫詩話云退之陽山/之貶以詩考之亦為王叔文韋)
(執誼等所排耳子厚禹錫於退之最善然至是不能無/疑故云同官盡才俊偏善柳與劉云云苕溪漁隱曰余)
(閲洪慶善年譜然後知寛夫為誤年譜云貞元十九年/公與張署李方叔上疏言闗中民急為幸臣所䜛幸臣)
(者李實也祝曰不者未定之/辭前漢知捕兒不方鳩切)中使臨門遣頃刻不得留
病妹卧牀褥(孫曰謂/女拏也)分知隔明幽悲啼乞就别百請不
頷頭(祝曰頷㸃頭也後漢操/頷之户感切又五感切)弱妻抱稚子出拜忘慙羞
僶俛不廻顧行行詣連州朝為青雲士(蔡曰史記伯夷/傳非附青雲之)
(士安能施/於後世哉)暮作白首囚啇山季冬月冰凍絶行輈(輈車/也)
春風洞庭浪(孫曰公祭張署文云夜宿南山同卧一席/又洞庭漫汗粘天無壁南山即上言商山)
(也/)出没驚孤舟逾嶺到所任(樊曰以二十年/春到陽山也)低顔奉君
侯(孫曰君侯謂/連州刺史)酸寒何足道隨事生瘡疣(祝曰疣贅也/結病也莊子)
(附贅垂疣孫曰瘡/疣言罪戾疣音尤)逺地觸塗異(塗一/作事)吏民似猨猴生獰
知忿很(祝曰獰惡也李賀猛虎行乳孫哺子教得生獰/很戾也書厥心疾很○獰尼耕切很下墾切知)
(一作/多)辭舌紛嘲啁(祝曰啁噍鳥聲禮記小者至於燕雀/猶有啁噍之湏焉此云嘲啁言不明)
(也○嘲陟交/切啁張留切)白日屋簷下雙鳴闘鵂鶹(祝曰鳥名少美/長醜江東呼為)
(鵋䳢嶺表録異鵂鶹即鴟也孫/曰訓狐也○鵂音休鶹音留)有蛇類兩首(孫曰賈誼/新書孫叔)
(敖為兒出逰歸而不食母問之/對曰今旦見兩頭蛇恐死矣)有蟲羣飛游(蟲一/作蠱)窮冬
或揺扇盛夏或重裘颶起最可畏(集注曰嶺南録異云/嶺嶠夏秋雄風曰颶)
(發日午至夜半止仆屋僵樹甚者颺屋瓦若飛蝶累年/一發或歲再二南粤志云風起人心恐懼或曰風來四)
(面俱足耳畨禺雜編云彼人云風未至三日不聞雞犬/之聲如有所憂懼也房千里投荒雜録云南方諸郡皆)
(有颶風以其四靣風俱至也公此詩有是句又縣齋有/懐曰雷威固已加颶勢仍相借瀧吏詩颶風有時作贈)
(元十八詩峽山逄颶風皆/言其可畏也○颶音貝)訇哮簸陵丘(祝曰訇訇大聲/選聲訇􁀙其若)
(振哮豕驚聲越絶書聲若哮虎孫曰/風吼聲也○訇呼宏切哮虚交切)雷霆助光怪氣象
難比侔癘疫忽潜遘十家無一瘳(補注瘳愈也/書厥疾弗瘳)猜嫌動
置毒對桉輙懐愁前日遇恩赦(孫曰貞元二十一年正/月乙巳順宗即位二月)
(甲子大赦天下/公量移江陵椽)私心喜還憂(補注集又有詩云伾文未/揃崖州熾雖得赦宥常愁)
(猜意與/此類)果然又羈縶(祝曰縶繫馬也詩縶/之維之○縶陟立切)不得歸鋤耰
此府雄且大(孫曰/江陵)騰凌盡戈矛棲棲法曹掾(孫曰棲棲/猶言皇皇)
(㣲生畝曰丘何為是/栖栖者與棲栖同)何處事卑陬(祝曰卑下也莊子子/貢卑陬失色○陬將)
(侯/切)生平企仁義所學皆孔周早知大理官不列三后儔
(韓曰東漢楊賜為廷尉自以世非法家書曰乃命三后/恤功于民伯夷禹稷三君耳士臯陶不在焉蓋吝之也)
(補注筆墨間録曰此等/語可謂怨誹而不亂矣)何况親犴獄(祝曰犴亦獄也漢/書義曰鄉亭獄曰)
(犴楊子狴犴使人多禮乎孫/曰詩宜岸宜獄犴與岸同)敲搒發姦偷(祝曰敲搒笞/打也前漢搒)
(箠㿊於炮烙發摘也/○敲丘交切搒音彭)懸知失事勢(一云事/勢乖)恐自罹罝罘
(罝罘兎網祝曰禮記田獵罝罘/羅網畢翳○罝音嗟罘音浮)湘水清且急凉風日脩
脩胡為首歸路(首向也音/式救切)旅泊尚夷猶(韓曰楚詞君不/行兮夷猶注猶)
(豫也補注左思/曰周章夷猶)昨者京使至嗣皇傳冕旒(孫曰貞元二/十一年八月)
(順宗内禪憲/宗即位也)赫然下明詔首罪誅共兠(孫曰八月壬寅/貶王伾開州司)
(馬王叔文渝州司户二人之罪如共工驩有從/兠也補注首罪謂罪之魁者按律罪有首)復聞顛夭輩
(韓曰謂當時杜黄裳鄭餘慶之徒為/相如太顛閎夭為周文王之佐也)峩冠進鴻疇(孫曰/鴻大)
(也疇謀也鴻/疇謂國論)班行再肅穆璜佩鳴琅璆(孫曰周禮以𤣥/璜禮北方璜半)
(壁也書厥貢惟璆琳琅玕祝曰爾雅西南之美者有崑/崙墟之璆琳琅玕焉注璆琳美玉名琅玕狀似珠也○)
(琅音琅/球音求)佇繼貞觀烈(補注貞觀烈/謂太宗之烈)邊封脱兠鍪(祝曰封/邊境也)
(兠鍪説文云首鎧又書曰惟甲胄起/戎注胄兠鍪也上當侯切下音牟)三賢推侍從(補注/三賢)
(即涯建/程也)卓犖傾枚鄒(祝曰卓犖特達也又超絶貎選聖枚/賢卓犖左思曰卓犖觀羣書枚謂)
(乗鄒謂鄒陽/○犖吕角切)髙議㕘造化清文煥皇猷(煥發/也)同心輔齊
聖(韓曰書聰明齊聖又曰/克齊聖廣淵齊通達也)致理同毛輶(孫曰理治也唐/人避髙宗諱故)
(治字皆作理韓曰詩德輶如/毛祝曰爾雅云輶輕也音由)小雅詠鳴鹿食萍貴呦呦
(孫曰詩呦呦鹿鳴食野之苹苹/萍也鹿得萍草則呦呦而相呼)遺風邈不嗣豈憶常同
裯(孫曰詩抱衾與裯注云裯襌被也同禂者取詩同𫀆/之義韓曰裯被也晉祖逖劉琨共被同寢樊曰公於)
(三賢有同裯之舊故望之以鹿/鳴之風也禂音疇或作儔非是)失志早衰換前期擬蜉
蝣(祝曰蜉蝣渠畧也生糞土中朝生暮死詩蜉蝣掘閲/孫曰言前期不可知有如蜉蝣忽然死矣上音浮下)
(音/游)自從齒牙缺始慕舌為柔(集注淮南子曰老子學啇/容見舌而知柔注云啇容)
(吐舌示老子老子知舌柔齒剛劉向説苑常摐有疾老/子往問焉張其口而示老子曰吾舌存乎老子曰然吾)
(齒存乎老子曰亡子知之乎老子曰舌之存也豈非以/其柔乎夫齒之亡也豈非以其剛乎曰嘻是已嚴有翼)
(曰老萊子謂子思子曰子不見夫齒乎/雖堅剛卒盡相摩舌雖柔終以不弊)因疾鼻又塞漸
能等薰蕕(祝曰薰香草蕕臭草左氏一薰一蕕十年尚/猶有臭孫曰喻不分善惡也○蕕夷周切)
深思罷官去畢命依松楸(孫曰松楸/舊隴也)空懐焉能果但見
歲已遒(遒盡/也)商湯閔禽獸解網祝蛛蝥(韓曰賈誼新書/湯見設網者四)
(面乃去其三面祝曰蛛蝥作網欲左左欲右右吾受其/犯命者士民聞之曰德及禽獸而况我乎蛛蝥蜘蛛也)
(蝥音/矛)雷煥掘寶劔寃氣銷斗牛(唐曰晉書呉之未滅也/斗牛之間常有紫氣張)
(華以雷煥為豐城令使尋之煥至縣握獄屋基入地四/丈餘得一石函中有雙劔並有題刻一曰龍泉一日太)
(阿其夕斗牛/間氣不復見)兹道誠可尚誰能借前籌(韓曰張良傳臣/請借前箸籌之)
殷勤謝友朋明月非暗投(孫曰鄒陽書曰明月之珠夜/光之璧以暗投人於道衆莫)
(不按劔相眄者無因而至前也樊曰公意以湯譬憲宗/以劔譬已以借前籌屬三賢者明月之珠非投暗矣)
　　　暮行河堤上
暮行河堤上四顧不見人衰草際黄雲(際連/也)感歎愁我
神夜歸孤舟卧展轉空及晨(韓曰潘安仁懐舊賦云宵/展轉而不寐驟長歎以達)
(晨/)謀計竟何就嗟嗟世與身
　　　夜歌
　　　　(樊曰此歌及前暮行河堤上詩皆作於德宗/正元中時彊藩悍將可為朝廷憂公方歎計)
　　　　(謀之未就雖欲/憂之非所力也)
靜夜有清光閒堂仍獨息念身幸無恨志氣方自得樂
哉何所憂所憂非我力
　　　重雲一首李觀疾贈之
　　　　(韓曰觀字元賓隴西人與公同舉貞元八年/進士以十年死於京師當其疾時以詩贈云)
天行失其度(孫曰天行/天運也)隂氣來干陽重雲閉白日(韓曰/選補)
(亡詩黮黮重雲古詩浮雲蔽/白日或作重雲閉日夜非是)炎燠成寒凉小人但咨怨
(孫曰書夏署雨小民惟曰怨/咨冬祁寒小民亦惟曰怨咨)君子惟憂傷(孫曰小民但/知怨咨而已)
(君子則憂政事之失干隂陽之和或/至於亂也言觀憂傷以致成疾耳)飲食為減少身體
豈寧康此志誠足貴懼非職所當(職一/作識)藜羮尚如此(韓/曰)
(莊子藜/羮不糝)肉食安可嘗(韓曰左氏肉食者鄙未能逺謀蔡/曰史記蔡澤傳吾持梁躍馬食肉)
(富貴四十/三年足矣)窮冬百草死幽桂乃芬芳且况天地間大運
自有常勸君善飲食鸞鳯本髙翔(孫曰以鸞/鳯比觀也)
　　　江漢一首荅孟郊
　　　　(唐曰孟郊集有贈韓郎中二首其一云何以/結交契贈君髙山石何以保真堅贈君青松)
　　　　(色貧交過此外無可相彩飾聞君首䑕詩吟/之淚空滴又一云碩䑕既穿墉又囓機上絲)
　　　　(穿墉有餘土囓絲無餘衣朝吟枯桑柘暮泣/空杼機豈是無巧妙絲斷將何施衆人尚肥)
　　　　(華志士多飢羸願君保此節天意當察㣲唐/人諸詩和意不和韻此篇豈公所荅者耶)
江漢雖云廣(韓曰詩漢之廣矣江之永/矣又誰謂河廣一葦杭之)乗舟渡無艱流
沙信難行(韓曰書疏流沙當/是西境最逺者也)馬足常往還凄風結衝波
狐裘能禦寒(補注吕氏春秋衛靈公鑿池苑春曰天寒/恐傷民公曰寒哉春曰君衣狐□坐熊席)
(四陬有火/是以不寒)終宵處幽室華燭光爛爛(補注禮記譬猶終/夜有求於幽室之)
(中非燭何見祝曰廣韻爛火熟/又明也○爛音闌義與去聲同)茍能行忠信可以居夷
蠻(孫曰江漢流沙衝波幽室四者皆以喻忠信則無往/而不可也孔子曰言忠信行篤敬雖蠻貊之邦行矣)
嗟余與夫子此義毎所敦何為復見贈繾綣在不諼(祝/曰)
(繾綣不相離貎詩以謹繾綣左氏繾綣從公注不離散/也諼忘也詩永矢弗諼○繾音遣綣古逺切諼許元切)
　　　長安交遊者贈孟郊
　　　　(樊曰長安交遊者馬厭穀出門其意/大率相類皆公未得志之所為也)
長安交遊者貧富各有徒親朋相遇時亦各有以娯陋
室有文史髙門有笙竽何能辨榮悴且欲分賢愚(葛立/方曰)
(公此詩蓋言貧者文史之/樂賢於富者笙竽之樂也)
　　　岐山下
　　　　(集注岐山鳯翔也公嘗至鳯翔謁節度使邢/君牙今集有上邢君牙尚書書蓋公至岐下)
　　　　(而有所賦也○一本析為二章/自丹穴五色羽而下為别篇)
誰謂我有耳不聞鳯凰鳴(補注書曰我則鳴鳥不/聞注云鳴鳯不得聞也)朅來
岐山下(祝曰朅去也前漢囬車朅/來○朅丘桀切又去謁切)日暮邊鴻驚丹穴五
色羽其名為鳯凰(樊曰山海經丹穴之山有鳥狀如鶴/五色而文名曰鳯是鳥也見則天下)
(大安/寧)昔周有盛德此鳥鳴髙岡(韓曰詩巻阿鳯皇鳴矣/于彼髙岡孫曰周語曰)
(周之興也鸑/鷟嗚于岐山)和聲隨祥風窈窕相飄揚(祝曰窈窕深貎/莊子窈然空然)
(○一作窅/窅相飄揚)聞者亦何事但知時俗康自從姬旦死千載
閟其光(樊曰即杜子美鳯凰臺詩所謂/西伯今寂寞鳯聲亦悠悠也)吾君亦勤理遟
爾一來翔(祝曰遟待也易遟歸有時/又漢書側席遟士音治)
　
　
　
　
　
　
　
　五百家注昌黎文集巻一
欽定四庫全書
　五百家注昌黎文集巻二
　　　　　　　　　　　　　宋　魏仲舉　編
　　古詩
　　　北極一首贈李觀
　　　　(孫曰觀字元賓其先隴西人/貞元八年與公同舉進士)
北極有羇羽南溟有沈鱗(孫曰莊子北溟有魚其名曰鯤/鯤之大不知幾千里化而為鳥)
(其名曰鵬鵬之大不知其幾千里是鳥也海運則將徙于/南溟南溟者天池也羇羽謂鵬沈鱗謂鯤也以喻已與觀)
(相遇/之意)川源浩浩隔影響兩無因風雲一朝㑹(蔡曰後漢馬/武傳論中興)
(二十八將前世以為上應列宿咸能感/㑹風雲杜甫䕫府書懐詩風雲際㑹期)變化成一身誰言道
里逺(蔡曰陶濳擬古詩不/怨道里長里一作逺)感激疾如神我年二十五(蔡曰時/貞元八)
(年也歲在壬申按李漢集序公生于大厯戊申/三年今自壬申逆數至戊申公時年二十五矣)求友昧其
人哀歌西京市(蔡曰西京乃長安也唐始都長安/選左太沖詠史詩哀歌和漸離)乃與夫
子親(蔡曰夫子/謂觀也)所尚茍同趨賢愚豈異倫方為金石姿萬
世無緇磷(祝曰論語不曰堅乎磨而不磷不曰白乎湼/而不淄注磷薄也疏緇墨色也○磷音隣)無
為兒女態(或作女/兒態)憔悴悲賤貧(憔音樵悴音萃憂愁也史/屈原行吟澤畔顔色憔悴)
　　　此日足可惜一首贈張籍
　　　　(集注籍字文昌呉郡人嘗為公所薦送貞元/十五年公時在徐籍往謁公未㡬辭去公惜)
　　　　(别故作是詩以送之洪曰此詩雜用韻又疊/用韻張籍祭公詩用此格歐陽公云退之工)
　　　　(於用韻得寛韻則波瀾横溢泛入傍韻如此/日足可惜之類是也得窄韻則不復旁出因)
　　　　(難見巧如病中贈張十八之類是也蔡曰按/此詩與元和聖德詩多從古韻讀之者當始)
　　　　(終以協聲求之非/所謂雜用韻也)
此日足可惜此酒不可嘗捨酒去相語(去一/作須)共分一日
光念昔未知子孟君自南方(孟郊/也)自矜有所得言子有
文章我名屬相府(孫曰公仕宣武軍/節度使董晉幕府)欲往不得驤(驤駕/也思)
(良切一/作行)思之不可見百端在中腸(孫曰謂/懐思也)維時月魄死
(韓曰書武成旁死魄疏魄形也月之輪郭無光之處朔/後明生而魄死望後明死而魄生律厯志死魄朔也生)
(魄望/也)冬日朝在房(韓曰月令孟冬之月日在房朝早也/孫曰房者日月所㑹之處也如房室)
(之房書曰乃季秋月/朔辰弗集于房是也)驅馳公事退聞子適及墻(補注公/在汴張)
(籍李翺始與公相從其後籍祭公詩云北游偶逢公盛/語相稱明公領試士司首薦到上京翺祭公文云貞元)
(十二年公在汴州我㳺自徐始得兄交孟郊有/汴州亂後憶韓愈李翺詩蓋此也○牆一作隍)命車載
之至引坐於中堂開懐聽其説往往副所望(音亡祝曰/望音忘相)
(望也詩萬/民所望)孔子殁已逺仁義路久荒(蔡曰趙岐序孟/子仁義荒怠)紛
紛百家起詭怪相披猖(唐曰楚辭云何桀紂之披猖王/逸云衣不帯之貎五臣云亂也)
長老守所聞後生習為常少知誠難得(少詩/詔切)純粹古已
亡(古或/作固)譬彼植園木有根易為長(孫曰以/喻籍也)畱之不遣去
館置城西旁歲時未云㡬(未字一/作來)浩浩觀湖湘(孫曰言/其日進)
(如有湖湘之/大湖一作江)衆夫指之笑謂我知不明(蔡曰明昭也荀/子賦篇昭昭乎)
(知之/明也)兒童畏雷電魚鼈驚夜光(孫曰漢書明月之珠夜/光之璧夜光亦珠類韓)
(曰廣雅夜/光謂之月)州家舉進士選試繆所當(孫曰汴州舉進士/愈為考官試反舌)
(無聲詩/籍中等)馳辭對我䇿章句何煒煌(一作何/煌煌)相公朝服立
(董晉/也)工席歌鹿鳴(鹿鳴詩小雅孫曰唐制鄉貢進士長/吏以鄉飲酒禮㑹屬僚設賓主歌鹿)
(鳴之詩因與耆/艾叙少長焉)禮終樂亦闋(祝曰闋終也禮記卒爵/而樂闋○闋苦穴切)相
拜送於庭之子去湏㬰赫赫流盛名竊喜復竊歎(一作/慷慨)
(乃竊歎祝曰慷慨竭誠也史記慷/慨傷懐○慨苦奔切慨口溉切)諒知有所成人事安
可恒奄忽令我傷聞子髙第日正從相公喪(孫曰貞元/十五年髙)
(郢知舉籍登第是歲二/月晉卒愈䕶其喪行)哀情逢吉語(蔡曰前漢陳湯傳/當有吉語聞顔師)
(古注吉/善也)敞怳難為雙(補注相如曰聽敞怳而亡聞注耳/不諦也○敞音敞怳許昉切難為)
(雙一作/美難雙)暮宿偃師西(孫曰偃師縣/名今在洛州)展轉在空牀夜聞汴
州亂(孫曰二月乙酉宣武/軍亂殺留後陸長源)繞壁行傍徨我時留妻子(一/作)
(我乃棄/妻子)倉卒不及將相見不復期零落甘所丁驕女未
絶乳念之不能忘忽如在我前(一作所一/云在其側)耳若聞啼聲
中塗安得返一日不可更俄有東來説我家免罹殃乗
舩下汴水東去趨彭城(孫曰公妻子先往徐州蔡/曰唐地理志徐州彭城郡)從喪
朝至洛(蔡曰唐地理志洛陽縣屬/河南府○一本作至洛陽)旋走不及停假道經
盟津(孫曰盟津即孟津在唐/為三城節度使之治所)出入行澗岡日西入軍門
羸馬顛且僵(集注魏志譬䇿羸馬以取道里羸瘦也前/漢即詐僵仆陽病○羸倫為切僵音姜)
主人願少留(孫曰時李元為河陽/節度主人謂元也)延入陳壺觴卑賤不
敢辭忽忽心如狂飲食豈知味絲竹徒轟轟(祝曰焉蓍/國傳鼓角)
(轟哄○轟/呼宏切)平明脱身去决若驚鳬翔黄昏次汜水(韓曰/汜水)
(在河南城臯縣祝曰説文水别/復入水也詩江有汜○汜音似)欲濟無舟航(濟一/作過)號呼
久乃至夜濟十里黄(蔡曰前漢地理志陳/留郡外黄縣有黄溝)中流上沙灘
(洪曰灘潭河陽縣南有中潭城一作沙潭祝曰爾/雅潭沙出注今江東呼水中沙堆為潬○潬音但)沙水
不可詳驚波暗合沓(祝曰選合沓與雲齊合㳫/重也髙也○沓徒合切)星宿爭
翻芒(芒光芒/宿音秀)馬乏復悲鳴(一作馬躑躅悲鳴/趙作轅馬躑躅鳴)左右泣僕
童甲午憩時門(蔡曰憇去/例切息也)臨泉窺鬭龍(洪曰左昭十九/年鄭大水龍闘)
(于時門之外洧淵時門鄭城門退之過此時豈/復有闘龍蓋想見其事耳以淵為泉避諱也)東南出
陳許(蔡曰唐陳州今懐寧/府許州今穎昌府也)陂澤平茫茫(蔡曰陶濳詩平/原獨茫茫○平)
(一作何/一作路)道邊草木花紅紫相低昻百里不逢人角角雉
雊鳴(孫曰角角雉鳴聲雊亦/鳴也○一作雄雉鳴)行行二月暮乃及徐南疆
下馬歩堤岸上船拜吾兄(洪曰公有三兄皆早世見于/集中者雲卿之子俞紳卿之)
(子岌皆公從兄或曰/吾兄謂張籍非也)誰云經艱難(艱字一/作儉)百口無夭横
(一作殤蔡曰殤音/傷説文不見人也)僕射南陽公(張建/封也)宅我睢水陽(孫曰/二月)
(末公至徐州徐泗濠節度使張建封以公為節度推官/祝曰睢水名在徐州前漢大戰彭城靈璧東睢水上公)
(與孟東野書云主人與余有故居/余符離睢上即此也○睢音雖)篋中有餘衣盎中有
餘糧(盎盆屬/下浪切)閉門讀書史(蔡曰後漢王充傳充字仲壬/閉門濳思楚國先賢傳孫敬)
(字文寳常/閉户讀書)清風窻户涼(一作窻户清風涼又一作窻/户忽已涼趙作窻户風已涼)日
念子來遊子豈知我情(孫曰言籍/亦繼至徐)别離未為久辛苦多
所經對食毎不飽共言無倦聽連延三十日(蔡曰公時/與籍款㑹)
(㡬一/月也)晨坐達五更我友二三子宦遊在西京(孫曰西京/長安也)
東野窺禹穴(孫曰禹穴在㑹稽補注公時與東野書云/張籍在和州居喪家甚貧速圖之余之望)
(也故此詩/有是句)李翺觀濤江(補注李習之論性末云南觀濤/江入于越而呉郡陸參存焉與)
(之言參曰尼父之心也翺觀濤江豈此時乎蔡曰李翺/字習之公兄弇之婿也文選枚乗七發篇將以八月之)
(望徃觀濤乎/廣陵之曲江)蕭條千萬里㑹合安可逢淮之水舒舒楚
山直叢叢(孫曰淮楚皆在徐境舒舒叢叢山水貎韓曰/唐子西云退之作古詩有故避屬對者此二)
(句是/也)子又捨我去(洪曰公與孟東野書云張籍在和州/居喪家甚貧冀足下一來相視也籍)
(和州烏江人貞元十五年/登第見公于徐州而歸也)我懐焉所窮(焉一/作安)男兒不再
壯百歲如風狂髙爵尚可求無為守一鄉(蔡曰按此篇/押二光字二)
(鳴字二更字二狂字胡仔謂退之好重/叠用韻以盡已之意蓋不恤其為病也)
　　　幽懐
幽懐不可寫行此春江潯(韓曰潯旁湥也又水涯選/弭節乎江潯○潯除心切)適
與佳節㑹士女競光隂凝粧耀洲渚繁吹蕩人心(祝曰/禮記)
(命樂師大合吹孫曰吹箏笛聲/也○吹尺偽切義與平聲同)間闗林中鳥知時為和
音(知時或作亦知/為和或作和為)豈無一罇酒自酌還自吟但悲時易
失(蔡曰前漢蒯通傳夫功者難成而易/敗時者難值而易失時乎時不再來)四序迭相侵我
歌君子行(韓曰古樂府有君子行注謂君子之道宜守/謙撝不履猜疑之地瑟有三調此曲處平調)
視古猶視今(蔡曰列子楊朱篇楊子曰五情好惡古猶/今也四體安危古猶今也世事苦樂古猶)
(今也變易治/亂古猶今也)
　　　君子法天運
　　　　(孫曰天運/四時之運)
君子法天運四時可前知(孫曰謂寒署可前/期也可字一作毎)小人惟所
遇寒暑不可期利害有常勢取捨無定姿焉能使我心
皎皎逺憂疑(蔡曰逺于/願切離也)
　　　落葉一首送陳羽
　　　　(孫曰羽與公/同年登第)
落葉不更息斷蓬無復歸飄颻終自異(飄颻一/作飄飄)邂逅暫
相依悄悄湥夜語悠悠寒月輝誰云少年别(樊曰公時/年二十五)
(故/云)流淚各霑衣(韓曰潘安仁寡婦/賦淚流迸而霑衣)
　　　歸彭城
　　　　(樊曰彭城徐州也公為歐陽詹哀辭曰貞元/十五年冬予以徐州從事朝正于京師荅張)
　　　　(徹詩曰朝京忽同舲而此詩曰歸/彭城者蓋十六年自京復歸徐也)
天下兵又動(孫曰貞元十五年詔諸道兵討彰義軍節/度使呉少誠蔡曰孟子梁惠王篇是動天)
(下之/兵也)太平竟何時訏謀者誰子(韓曰詩訏謨定命注/訏大謨謀○訏音吁)無
乃失所宜前年闗中旱(樊曰十四年/冬京師飢)閭井多死飢去歲
東郡水(孫曰十五年秋鄭滑大水/東郡滑州也一作東洛非)生民為流屍上天不
虚應禍福各有隨我欲進短䇿無由至丹墀刳肝以為
紙(刳空/胡切)瀝血以書辭(韓曰後漢夫以刳肝斮趾之性注/刳剖也陸士衡謝平原内史表肝)
(血之誠終不一聞所以臨難慷/慨而不能不恨恨者為此而已)上言陳堯舜(蔡曰孟子/我非堯舜)
(之道不敢/陳于王前)下言引龍䕫(蔡曰尚書舜典帝曰䕫命汝典/樂教胄子龍命汝作納言夙夜)
(出納朕/命惟允)言詞多感激文字少萎㽔(祝曰萎㽔草木葉垂/貌又盛貎選文物共)
(萎㽔○萎音逶㽔/音緌或作葳㽔)一讀巳自怪再尋良自疑食芹雖云
美獻御固已癡(説文芹楚葵也祝曰列子宋有田夫自/曝於日謂其妻曰負日之暄人莫知者)
(以獻吾君將有重賞又有喜食芹者對鄉豪稱之鄉豪/取而嘗之蜇於口慘於腹衆哂而怨之其人大慙韓曰)
(晉山濤為吏部即舉嵇康自代康恨不知巳移書責之/曰野人有快炙背而美芹子欲獻之至尊雖有區區之)
(意亦已疎矣願足下/勿似之○芹音勤)緘封在骨髓耿耿空自竒昨者到
京師屢陪髙車馳周行多俊異(韓曰周行列位也詩云/寘彼周行○行胡郎切)
議論無瑕疵見待頗異禮未能去毛皮(孫曰虚禮也韓/曰猶莊周所謂)
(索我於形/骸之内也)到口不敢吐徐徐俟其巇(孫曰巇山險也謂/乘其危險而告之)
(補注揚子曰巇可抵乎/巇鏬也○巇虚宜切)歸來戎馬間(蔡曰老子天下無/道戎馬生于郊)
驚顧似羇雌(孫曰孤雌也枚乗曰日暮則迷鳥羇雌宿/焉韓曰選晚出西射堂詩羇雌戀舊侣迷)
(鳥懐故林注覉無/偶也○覉居宜切)連日或不語終朝見相欺(相一/作我)乗間
輙騎馬茫茫詣空陂遇酒即酩酊(祝曰酩酊醉甚○/酩音茗酊音鼎)君
知我為誰(蔡曰晉書山簡出為征南將軍鎮襄陽時有/童子歌曰山公出何許往至髙陽池日夕倒)
(載歸酩酊無所知時時能騎馬到著白接籬舉/鞭問葛疆何如并州兒疆家在并州簡愛將也)
　　　醉後(一作/醉客)
煌煌東方星(魏道輔云夏英公竦評老杜初秋月云㣲/升紫塞外已隱暮雲端意主肅宗也洪曰)
(吾觀退之煌煌東方星其順宗時作乎東方謂憲宗在/儲宫也樊曰按史貞元二十一年正月順宗即位三月)
(立廣陵王純為皇太子八月立為/皇帝是為憲宗韓曰詩明星煌煌)奈此衆客醉初喧或
忿爭(忿字一/作紛)中靜惟嘲戲(惟一/作雜)淋浪身上衣(浪音郎/一作漓)顛
倒筆下字人生如此少酒賤且勤置
　　　醉贈張秘書
　　　　(孫曰張秘書徹元和四年登進士第娶韓氏/禮部郎中雲卿之孫開封尉俞之女於公為)
　　　　(叔父/孫女)
人皆勸我酒我若耳不聞今日到君家呼酒持勸君為
此坐上客(蔡曰客一作士後漢孔融傳融字文舉性寛/容少忌好士喜誘益後進及退閒職賓客日)
(盈其門常歎曰坐上客常滿/罇中酒不空吾無憂矣)及余各能文君詩多態度
藹藹春空雲(樊曰徹詩不見于世唯㑹合聨句有愁去/劇箭飛讙來若泉湧馬辭虎豹怒舟出蛟)
(鼈恐兩聨/亦竒語也)東野動驚俗天葩吐竒芬(韓曰葩蕐也班固/荅賓戲馳辨如清)
(波摛藻如春蕐芬/香氣○葩普蕐切)張籍學古淡軒昻避雞羣(孫曰晉書/嵇紹始入)
(洛或謂王戎曰昨於稠人中見/嵇紹昻昻然如野鶴之在雞羣)阿買不識字(趙堯夫曰/或問魯直)
(阿買是退之何人荅云退之姪必有所據而云韓曰/此必其子姪小字如陶淵明家阿舒阿宣之類耳)頗
知書八分(樊曰秦壊古文有八體其一𨽻書今八分也/孫曰書苑云八分者秦羽人上谷王次仲餙)
(𨽻書為之鐘繇為之章程書蔡曰按郭氏佩觽八分之/説有二或曰八分篆法二分𨽻文又云皆似八字勢有)
(偃波二説皆非也書有八體一曰大篆二曰小篆三曰/刻符四曰蟲書五曰摹印六曰署書七曰殳書八曰𨽻)
(書漢蔡邕以𨽻作八分體蓋八分之後又分此法謂之/八分杜甫八分歌云陳倉石鼓今已訛大小二篆生八)
(分/)詩成使之寫亦足張吾軍(韓曰左傳楚鬭伯比曰我/張吾三軍而被吾甲兵以)
(武臨/之)所以欲得酒為文俟其醺(醺醉/也)酒味既冷冽(祝曰/玉篇)
(冽寒氣詩洌彼下泉注冽寒也詩本/有從水者非泠字一作冷○冽音列)酒氣又氤氲(祝曰/氤氲)
(氣也選元氣氤氲○氤音/因氲於云切又字一作亦)性情漸浩浩諧笑方云云此
誠得酒意餘外徒繽紛(祝曰繽紛雜亂也家語/旂􁀙繽紛○繽匹賓切)長安衆
富兒盤饌羅羶葷(孫曰葷辛臭萊祝曰禮/記膳葷○葷許云切)不解文字飲
(補注東坡詩云賢王文字/飲文字先生飲皆祖此語)惟能醉紅裙雖得一餉樂(補/注)
(東坡詩免使退之/嘲一餉謂此語也)有如聚飛蚊(蔡曰前漢中山靖王傳/聚蟁成靁顔師古注蟁)
(古蚊字雷古靁字言/衆蚊飛聲有如雷也)今我及數子固無蕕與薫(孫曰僖/公五年)
(左氏一薰一蕕十年尚/猶有臭薰香草蕕臭草)險語破鬼膽(補注開元天寶遺/事云李杲為洛陽)
(令有劉兼者過其境宿夜湥聞户外語聲曰古今正人/李令是也見其行事令人破膽開户視之無物乃鬼神)
(也蔡曰淮南子昔倉頡作書而鬼/夜哭注恐為書文所劾故夜哭也)髙詞嫓皇墳(祝曰爾/雅妃嫓)
(也注相偶嫓也樊曰書序伏羲神農黄帝之書謂/之三墳皇墳三皇墳書也○嫓匹詣切一作動)至寶
不雕琢(一作/瑑)神功謝鋤耘方今向太平元凱承蕐勛(孫/曰)
(文十二年左氏髙陽氏有才子八人謂之八凱髙辛氏/有才子八人謂之八元書堯曰放勛舜曰重蕐韓曰時)
(憲宗即位杜黄裳鄭餘慶李吉甫裴垍李藩/之徒相繼為相故云○蕐胡𤓰切勛許云切)吾徒幸無
事(蔡曰史記犀首名衍姓公孫氏楚使陳/軫見之曰公何好飲也犀首曰無事也)庶以窮朝曛
(曛日入/也音熏)
　　　同冠峽
　　　　(唐曰集有同冠峽二詩一云囚拘念輕/矯一云無心思嶺北皆赴陽山時作也)
南方二月半春物亦已少維舟山水間晨坐聽百鳥宿
雲尚含姿朝日忽升曉羇旅感陽和囚拘念輕矯潺湲
淚久迸(祝曰潺湲水流貌楚詞云横流涕兮潺湲/○潺士山切又士連切湲音圓又獲頑切)詰曲
思增繞(孫曰詰曲反覆/也○思息嗣切)行矣且無然蓋棺事乃了(韓曰/劉毅)
(云丈夫兒蹤跡不可尋常便混羣小中蓋棺事方定矣/韓詩外傳云孔子白學而不已闔棺乃止補注杜詩蓋)
(棺事/則已)
　　　送惠師
　　　　(樊曰公宴喜亭記曰太原王洪中在連州與/學佛之人景常元慧者游惠師豈元惠耶其)
　　　　(詩云自來連州寺洪中時為連州/司户參軍公其屬邑陽山令也)
惠師浮屠者(孫曰袁宏漢紀/云浮屠佛也)乃是不羈人(孫曰不羈者/以馬為喻言)
(不受羈馽也韓曰鄒陽上呉王書使不羈之士與牛馬/同皂注不羈無所拘繫也又司馬遷傳少負不羈之才)
十五愛山水(韓曰晉史李太后傳㑹有道士許邁者朝/臣時多稱得道帝從容問荅曰是好山水)
(人本無/道術)超然謝朋親(一作同/隱倫)脱冠翦頭髪飛歩遺蹤塵
(飛一/作孤)發跡入四明(孫曰四明山名在明州韓/曰與下禹穴並在今越州)梯空上秋
旻(孫曰爾雅云秋為旻天言惠師初/㳺四明山當秋時梯空而上也)遂登天台望(韓曰/天台)
(山名在/台州)衆壑皆嶙峋(韓曰嶙峋湥崖貌選階楯嶙峋祝/曰前漢岭巆嶙峋孫曰嶙峋小山)
(貎言惠師次登天台見衆山/皆小也○嶙音鄰峋音詢)夜宿最髙頂舉頭看星辰
光芒相照燭南北爭羅陳兹地絶翔走自然嚴且神㣲
風吹水石澎湃聞韶鈞(韓曰水勢滂沛也韶鈞皆樂名/舜九韶之樂天帝鈞天之樂孫)
(曰水石相擊其聲澎湃如樂音也補注/相如曰洶湧澎湃○澎音彭湃普拜切)夜半起下視(半/字)
(一作/中)溟波銜日輪(孫曰日/出海上)魚龍驚踊躍呌笑成悲辛(笑/一)
(作/嘯)怪氣或紫赤敲磨其輪囷(韓曰輪囷屈曲貎鄒陽傳/木輪囷離竒○囷去倫切)
金鵶既騰翥(韓曰金鵶日也隋康孟詠日詩金烏升曉/氣玉鑒漾晨曦騰翥飛舉貌祝曰楚詞鸞)
(鳥軒翥而翔飛後漢賓客雜襲騰翥○翥章恕切蔡曰/山海經曰土於扶桑一日方至一日方出皆戴於烏注)
(一日方至一日方出言交㑹相代/也日中有三足烏故云戴於烏也)六合俄清新(孫曰已/上皆言)
(游天台/所見)常聞禹穴竒(孫曰司馬遷上㑹稽探禹穴禹廵/狩至㑹稽而崩因塟焉上有孔穴)
(在今/越州)東去窺甌閩(韓曰甌閩即今福建路孫曰漢髙帝/立亡諸為閩越王惠帝立摇為東甌)
(王甌閩百越之/地去一作下)越俗不好古流傳失其真幽蹤邈難得
聖路嗟長堙(孫曰聖路謂舜禹南廵之路祝曰/堙塞也左氏甲寅堙之○堙音因)廻臨浙
江濤(韓曰説文江水東至/㑹稽山隂為浙江)屹起髙峨岷(峨岷二/山名)壯志死
不息(洪曰謂伍胥也續齊諧記云子胥死戒其子投於/江中當朝暮乗潮以觀呉之敗自是海門山潮頭)
(洶湧髙數百尺越錢塘漁浦方漸低小朝暮再來其聲/震怒雷犇電激聞百餘里時有見子胥乗素車白馬在)
(潮頭之中因廟以祠按越絶書子胥死捐於大江發憤/馳騰氣若奔馬乃歸神大海水經云錢塘江濤二月八)
(月最髙峨峨二丈冇餘呉越春秋以為子胥文種之神/謂此也孫曰秦始皇三十七年出遊至錢塘臨浙江水)
(波惡乃西百二十里從/狹中渡壯志謂始皇也)千年如隔晨是非竟何有棄去
非吾倫凌江詣廬嶽(韓曰廬嶽廬山/在今之江州)浩蕩極遊廵崔崒
没雲表(祝曰崔崒髙貎選云隆窟崔崒/○崔徂回切崒慈䘏切)陂陀浸湖淪(陂/陀)
(不平之貎祝曰楚詞侍陂陀些釋文不平也孫曰湖謂/彭蠡也言廬山上沒雲表下浸湖淪淪岸也○陂普何)
(切又音碑/陀音沱)是時雨初霽懸瀑垂天紳(祝曰懸瀑飛泉也/選瀑布飛流以界)
(道孫曰廬山有瀑布髙數百文如大/帯之垂也○瀑音僕大字一作天)前年徃羅浮(集注/羅浮)
(山名在今廣州曾/城博羅二縣之境)歩戛南海漘(韓曰戞轢之也杜詩渼/陂行船舷暝戞雲際寺)
(補注漘水際也選東都賦西盪河/源東澹海漘○戞訖黠切漘音脣)大哉陽德盛榮茂恒
留春(孫曰嶺海不/寒故云留春)鵬鶱墮長翮(鶱飛/騰也)鯨戲側脩鱗(祝曰/鯨海)
(大魚左氏取其鯨鯢選駭/鯨之決細網○鯨音擎)自來連州寺曾未造城闉(祝/曰)
(闉城上重門孫曰詩出其/闉闍者是也○闉音因)日㩦青雲客(孫曰青雲客謂/方外髙士○㩦)
(戸圭切雲/字一作春)探勝窮崖濱太守邀不住(一作/得)羣官請徒頻
(一作其志/信不羣)囊無一金資翻謂富者貧(謂一/作為)昨日忽不見
我令訪其鄰(令一/作今)奔波自追及(波一/作走)把手問所因顧我
却興歎君寧異於民離合自古然辭别安足珍吾聞九
疑好(孫曰皇覽曰九疑在零陵營道縣其山九峯相似/故名九疑舜塟於此韓曰九疑山在零陵營道縣)
(零陵𨽻永州而營道則𨽻道州矣今九疑在焉補注山/海經曰蒼梧之川其中有九疑山漢武廵狩祀舜于此)
夙志今欲伸斑竹啼舜婦(孫曰博物志有云洞庭之山/帝之二女以涕揮竹竹盡斑)
清湘沈楚臣(韓曰史記屈原仕楚為上官/大夫所讒懐石投汨羅而死)衡山與洞庭
(韓曰衡山在今衡/州洞庭在今岳州)此固道所循尋崧方抵洛(孫曰嵩/髙在洛)厯
華遂之秦(孫曰太華山在華州祝曰爾雅華山/為西岳書南至於華隂○華胡化切)浮游靡
定處偶往即通津(樊曰詩意送惠自連州將窺九疑遊/衡山過洞庭尋崧抵洛厯華之秦無)
(往而不/可矣)吾言子當去子道非吾遵(孫曰吾公自謂/子謂惠師也)江魚
不池活野鳥難籠馴(補注潘安仁秋興賦序云譬猶池/魚籠鳥有江湖山藪之思祝曰馴)
(擾也從也列子無不柔/馴鳥一作騖○馴音循)吾非西方教(韓曰後漢西域志/西方有神名曰佛)
憐子狂且醇吾嫉惰遊者憐子愚且諄(孫曰誠慤貎/也音朱倫切)去
矣各異趣(祝曰趣趣向選動/中得趣趣音娶)何為浪霑巾(韓曰潘岳懐/舊賦涕泫流)
(而霑巾浪/一作淚)
　　　送靈師
　　　　(孫曰公時為/陽山令作)
佛法入中國爾來六百年(孫曰按後漢明帝夢見金人/問羣臣或曰西方有神名曰)
(佛其形長丈六尺而黄金色於是遣使天竺問佛道法/圖畫形像以歸其教因流入中國此詩蓋據漢明帝時)
(言之爾故其佛骨表云自後漢時流入中國又云漢明/帝時始有佛法也樊曰劉孝標住世説引劉向列仙傳)
(序云厯觀百家之中以相撿驗得仙者百四十六人其/七十四人已在佛經又漢武故事毘耶王殺休屠王來)
(降得其金人之神置之甘泉宫其祭惟燒香禮拜上使/從其俗祀之則是佛入中國始自漢武至成哀間已有)
(經矣補注杜致行守約編亦曰漢武作昆明池掘地得/黒灰東方朔云可問西域道人西域道人佛之徒也又)
(開皇厯代三寳記云劉向稱予覽典籍已見有經將知/周時久流釋典秦雖爇除漢興復出則先漢之前逆至)
(于周有佛有經其來也逺范曄胡為以謂明帝之時佛/始入中國耶退之一世大儒非承襲謬誤者將由心惡)
(其教不復詳考/其源流所自耳)齊民逃賦役(齊平/也)髙士著幽禪(孫曰著/戀也祝)
(曰附也前漢因取竒言怪/語而附著之○著直畧切)官吏不知制紛紜聽其然耕
桑日失𨽻(孫曰𨽻/氓𨽻也)朝署時遺賢(孫曰朝署/朝行也)靈師皇甫姓
𦙍胄本蟬聨(孫曰𦙍繼也胄係也𦙍胄謂姓氏所出蟬/聨聨續之貌補注南史宋王鈞七葉之中)
(爵位相繼人人有集沈約語人云自開闢以/來未有爵位蟬聨文才相繼如王氏之盛)少小渉書
史早能綴文篇中間不得意失跡成延遷逸志不拘教
軒騰斷牽攣圍碁鬭白黒生死隨機權六博在一擲(韓/曰)
(楚辭宋玉招䰟崑蔽象碁有六博王逸注云投六箸行/六碁故為六博也南史桓𤣥聞劉毅起兵曰毅家無儋)
(石之儲樗蒲一擲百萬/共舉大事何謂不成)梟盧叱廻旋(韓曰宋劉毅與劉/裕樗蒲毅以為不)
(能裕惡之因按五木既而四子俱黒其一子轉躍未定/裕厲聲喝之即成盧毅意殊不快也宋玉招䰟有成梟)
(而牟呼五白梟勝也杜詩袒跣不肯成梟盧梟古堯切/祝曰廣韻􁟐子樗蒲采名唐李文公集五木經甿采六)
(開塞搭秃橛􁟐則梟/宜從􁟐○􁟐居言切)爭戰誰與敵(爭一作文/又一作詩)浩汗横戈
鋋(祝曰鋋小矛也方言五湖之間謂矛為/鋋選戈鋋彗雲○鋋一音蟬又音延)飲酒盡百醆
(祝曰醆盃也禮記醆斚及尸君音義夏曰/醆商曰斚周曰爵盡一作逾又一作餘)嘲諧思愈鮮
有時醉花月清唱髙且綿(選文賦譬偏弦之獨張含清/暢而靡應綿逺也一作髙唱)
(清且/綿)四座咸寂黙(韓曰張協詠史詩顧謂/四座賓多財為累愚)杳如奏湘絃
(孫曰謂湘/妃鼓瑟也)尋勝不憚險黔江屢洄沿(黔州令有黔江縣/祝曰爾雅逆流而)
(上曰泝徊詩遡洄從之書注順流而下曰沿縁/書沿于江海選水渉盡洄沿○洄音回沿音)瞿塘五六
月(祝曰瞿塘三峽險也荆州記灧澦如馬瞿塘莫下灧澦/如象瞿塘莫上杜詩好過瞿塘灧澦堆○瞿音衢)
驚電讓歸船(讓責/讓也)怒水忽中裂千􁀙墮幽泉(補注説文/云􁀙義與)
(尋字同作/潯音非)環廽勢益急(環一/作還)仰見圑圓天(團圓一/作團團)投身
豈得計性命甘徒捐浪沬蹙翻涌漂浮再生全同行三
十人(一作二十人/一作二三人)䰟骨俱坑填靈師不掛懐冐渉道轉
延(孫曰冐犯跋/渉延逺也)開忠二州牧(集注樊曰世多以開忠二/州牧為韋處厚白居易考)
(之紀傳韋處厚為開州刺史在元和十一年八月白居/易為忠州刺史在十三年冬是時韋白俱未為開忠二)
(州牧也孫氏謂韋處厚為開州陸䞇時為忠州必有所/據而云但以開州為韋處厚尚與樊氏所載年月不合)
(姑志之以/竢知者)詩賦世多傳(世一/作時)失職不把筆珠璣為君編
(孫曰璣珠之不圓者韓曰江淹謂郭/鞏曰子之咳唾成珠玉吐氣作虹蜺)強留費日月(強其/兩切)
密席羅嬋娟(孫曰羅羅列嬋娟美色也韓/曰西京賦增蟬娟以跐豸)昨者至林邑
(孫曰林邑本南方國名為隋/所滅唐曰林邑今驩州地)使君數開筵(一作數數/為開筵)逐
客三四公(韓曰李斯/為秦逐客)盈懐贈蘭荃(蘭荃皆香草韓曰馨/香盈懐袖祝曰楚辭)
(荃蕙化而為茅選席荃/蘭而茝香○荃音詮)湘游泛漭沆(韓曰􁧥沆廣貎西/京賦滄池􁧥沆○)
(􁧥音莾沆/胡朗切)溪宴駐潺湲(孫曰潺湲水/流貎駐止也)别語不許出行裾
動遭牽鄰州競招請書札何翩翩(祝曰札簡札也翩/飛也○翩音篇)十
月下桂嶺(孫曰桂嶺/縣在賀州)乗寒恣窺縁落落王員外(樊曰謂/王仲舒)
(也仲舒自户部員外郎貶為連州司户叅軍與公/陽山同年貶又同在連州唐曰見公宴喜亭記)爭迎
獲其先自從入賓館占恡久能專(恡鄙也/音吝)吾徒頗攜被
(頗一作或/被一作之)接宿窮歡妍聽説兩京事分明皆眼前縱横
雜謡俗瑣屑咸羅穿材調真可惜朱丹在磨妍(韓曰陶/徽詩對)
(酒展塵編朱黄加釋注/孫曰磨妍猶琢磨也)方將歛之道且欲冠其顛韶陽
李太守髙歩陵雲烟得客輙忘食開囊乞繒錢(祝曰乞/與也繒)
(帛也禮記瘞繒宣祝嘏辭/説○乞音氣一作緍錢)手持南曹叙(樊曰唐制吏部/員外郎一人掌)
(判南曹曹在選曹之南故曰南曹/仲舒自吏部員外郎貶謂仲舒也)字重青瑶鐫(祝曰雕/鐫鑽也)
(斲也前漢鐫金石者/難為功○鐫子全切)古氣參彖繫(韓曰謂易之彖象/繫辭也一作彖象)髙
標摧太𤣥(韓曰揚子/著太𤣥經)維舟事干謁(補注杜詩獨/耻事干謁)披讀頭
風痊(祝曰病愈莊子今予病少痊孫曰典畧曰魏太祖/以陳琳管記室作諸書及檄草成呈太祖太祖先)
(苦頭風是日病發讀琳所作翕然起/曰此愈我病○痊音詮又張縁切)還如舊相識(還如/一作)
(頗/似)傾壺暢幽悁(祝曰暢通也幽悁憂悒也忿也詩/中心悁悁○悁於緣切又音淵)以此
復留滯歸驂㡬時鞭
　　　縣齋有懐
　　　　(韓曰此詩陽山縣齋作貞元十九年公以言/事出至是二十一年順宗即位而作是詩嗣)
　　　　(皇新繼明/謂順宗也)
少小尚竒偉平生足悲吒(韓曰吒歎也選郭景純遊仙/詩撫心獨悲吒補注杜詩令)
(人㡬悲吒○/吒陟駕切)猶嫌子夏儒(孫曰論語子謂子夏曰女/為君子儒無為小人儒)肯
學樊遲稼(孫曰論語樊遲請學稼/子曰小人哉樊須也)事業窺稷卨(祝曰卨/商祖也)
(前漢卨不能/計與契同)文章蔑曹謝(孫曰蔑陵蔑也曹/謂子建謝謂靈運)濯纓起江
湖(孫曰孟子滄浪之水清兮可以/濯我纓纓所以結冠濯自潔也)綴佩雜蘭麝(孫曰以/蘭麝為)
(佩飾/也)悠悠指長道(補注詩道/阻且長)去去䇿髙駕誰為傾國媒
(樊曰李延年漢武前歌曰北方有佳人絶世而獨立一/顧傾人城再顧傾人國上嘆息曰世豈有此人乎平陽)
(主因言延年有女弟上召見實妙/麗善舞由是得幸是為李夫人)自許連城價(孫曰史/記趙王)
(得楚和氏璧秦昭王聞之願以十五城價請易璧樊曰/鍾繇遺曹丕玉玦丕與書云猥以䝉鄙之姿得覩希世)
(之寳不煩一介之使不損連城之價注/云連城謂十五城秦所以易趙璧者)初隨計吏貢(孫/曰)
(漢武帝元光六年徴吏民有明當世之務令與計偕計/謂上計吏簿也郡國毎歲遣詣京師上之貢士偕焉樊)
(曰朱買臣隨上計吏為/卒將重車以入長安)屢入澤宫射(樊曰禮記諸侯歳/貢士於天子天子)
(試之於射宫又曰天子將祭必先習射於澤澤者/所以擇士已射於澤而後射於射宫注澤宫名)雖免
十上勞(韓曰戰國䇿蘇秦説秦惠王書十/上而説不行資用乏絶去秦而歸)何能一戰覇
(孫曰僖二十七年左氏曰一戰而伯文之教也公自貞/元八年中進士第貢于京師至貞元十年屢試博學宏)
(詞不中能/一作曾)人情忌殊異世路重權詐(重一/作多)蹉跎顔遂低
摧折氣愈下冶長信非罪(韓曰論語子謂公冶長可妻/也雖在縲紲之中非其罪也)
侯生或遭罵(孫曰史記魏有隱士曰侯嬴公子無忌虚/左迎之嬴有客在市屠中引車入市下見)
(其客朱亥睥兒久立與其/客語從騎皆竊罵侯生)懐書出皇都(孫曰貞元十一/年公東歸河陽)
(皇都京/師也)銜淚渡清㶚(韓曰灞水出藍田谷西北而入/渭祝曰選控㶚乗滻○㶚音霸)身
將老寂寞志欲死閒暇朝食不盈腸冬衣纔掩髂(祝曰/􁀙腰)
(骨前漢折脅拉/髂○髂枯駕切)軍書既頻召(軍書/檄也)戎馬乃連跨大梁從
相公(孫曰貞元十二年/公從汴州董晉幕)彭城赴僕射(孫曰貞元十五年/公從徐州張建封)
(幕/)弓箭圍狐兔絲竹羅酒䏑(韓曰䏑之夜切即炙字/此言從二州宴獵也)兩
府變炎涼(韓曰貞元十五年董晉薨十/六年建封亦薨○炎一作荒)三年就休假(孫/曰)
(自貞元十六年張建封薨公歸/洛陽至十九年始除監察御史)求官來東洛犯雪過西
華(過一/作經)塵埃紫陌春(韓曰唐人樂府云紫陌/青門三十六宫春晝永)風雨靈臺
夜(孫曰陌言紫陌臺言靈臺以天子所居故美言之也/詩經始靈臺皆言其在長安靈臺天子觀氣候之臺)
(也/)名聲荷朋友援引乏姻婭(韓曰詩瑣瑣姻婭則無膴/士孫曰爾雅曰兩壻相謂)
(曰/婭)雖陪彤庭臣(孫曰謂為御史/也彤庭丹墀)詎縱青𡨕靶(補注漢王/褒曰王良)
(執靶靶轡革/○靶音覇)寒空聳危闕曉色曜脩架捐軀辰在丁(韓/曰)
(曹子建三良詩誰言捐軀易殺身誠獨難又求自試表/云捐軀濟難忠臣之志也孫曰貞元十九年十二月公)
(以監察御史上天旱人飢疏貶/陽山令辰在丁謂上疏之日也)鎩翮時方䄍(祝曰鎩鳥/羽病選鸞)
(翮有時鎩又蜀都賦鳥鎩翮獸廢足韓曰䄍年終祭名/廣雅夏曰清祀商曰嘉平周曰大䄍秦曰臘樊曰公之)
(貶陽山令其出以十二月故時/方䄍也○鎩所介切䄍音乍)投荒誠職分領邑幸寛
赦(孫曰謂/嶺陽山)湖波翻日車(韓曰淮南子日乗車駕以六龍/羲和為御杜詩西江浸日車)
嶺石坼天鏬(祝曰罅孔鏬續漢書石/皆罅裂○罅虚訝切)毒霧恒熏晝炎風
毎燒夏雷威固已加颶勢仍相借(颶風見上江陵途中/寄三學士詩注○颶)
(音/巨)氣象杳難測聲音吁可怕夷言聽未慣(蔡曰左氏哀/十二年衛侯)
(歸效/夷言)越俗循猶乍(一作/詐)指摘兩憎嫌睢盱互猜訏(睢盱/視上)
(逆貌祝曰視不明也列子老子而睢睢/而盱盱而誰與居○睢音隳盱音吁)秪縁恩未報豈
謂生足藉嗣皇新繼明(孫曰永貞元/年順宗即位)率土日流化惟思
滌瑕垢長去事桑柘斸嵩開雲扄(祝曰爾雅斪斸謂之/定注鋤屬嵩山名韓)
(曰斸斫也選北山移文扄/岫􁀙掩雲闗○斸音燭)壓潁抗風榭(潁水/名)禾麥種滿
地梨棗栽繞舍兒童稍長成雀䑕得驅嚇(韓曰嚇詾嚇/莊子鴟得腐)
(䑕鵷鶵過之仰而視之曰嚇/注怒而拒物聲○嚇音罅)官租日輸納村酒時邀迓
閒愛老農愚歸弄小女姹(祝曰姹少女也後漢姹/女工數錢○姹渉駕切)如今
便可爾何用畢婚嫁(樊曰後漢向平字子平隱居不仕/建武中男女娶嫁既畢敇家事勿)
(相闗當如我死也齊蕭惠基常謂所親/曰須婚嫁畢當歸老舊廬公反之爾)
　　　題合江亭寄刺史鄒君
　　　　(孫曰亭在衡州負郭今之石鼓頭即其地也/地形特異巋然崛起於二水之間旁有朱陵)
　　　　(洞亦謂之朱陵仙府唐人題刻散滿巖上時/公自陽山量移江陵府法曹參軍過衡山有)
　　　　(此詩鄒君/逸其名)
江亭枕湘江(江亭一/作洪亭)蒸水㑹其左(孫曰蒸湘二水名蒸/水即青草湖樊曰羅)
(含湘中記有蒸水/有耒水皆注湘江)瞰臨𦕈空濶(瞰苦/濫切)緑淨不可唾維昔
經營初邦君實王佐(箋云故相齊映所作樊曰映以貞/元三年罷相貶□州刺史後徙為)
(衡/州)翦林遷神祠買地費家貨(費一/作匱)梁棟宏可愛(宏一/作横)結
構麗匪過(韓曰左太沖招隱詩巖穴無/結構又杜詩新亭結構罷)伊人去軒騰兹
宇遂頺挫老郎來何暮髙唱久乃和(箋云宇文炫又增/其制孫曰後漢建)
(中初亷范為蜀郡太守百姓歌曰/亷叔度來何暮不禁火民安堵)樹蘭盈九畹(祝曰廣/韻畹田)
(三十畝又楚詞予既滋蘭之/九畹注畹十二畝○畹音宛)栽竹逾萬箇(樊曰前漢貨/殖傳竹竿萬)
(箇箇枚也/與个同)長綆汲滄浪(孫曰滄浪清水也/○綆音梗浪音郎)幽蹊下坎坷
(坎坷地不平祝曰前漢歲/南巢之坎坷○坷口箇切)波濤夜俯聽雲樹朝對卧初
如遺宦情(補注陸士衡云徐翰少/無宦情有箕潁之心)終乃最郡課(孫曰治/行第一)
(也○最/祖外切)人生成無㡬事徃悲豈那(祝曰那奈也宋鮑昭/採菱歌秋心殊不那)
(○那乃/過切)蕭條綿歲時契濶繼庸懦(韓曰詩死生契濶注/勤苦也○契音挈懦)
(乃卧切唐曰懦一作瑣非公詩凡篇中/通押上去聲韻者字必有兩音他倣此)勝事誰復論醜
聲日已播中丞黜凶邪天子閔窮餓君侯至之初閭里
自相賀(箋云前刺史元澄無政亷使楊中丞奏黜之朝/廷遂用鄒君孫曰楊謂御史中丞湖南觀察使)
(楊憑/也)淹滯樂閒曠勤苦勸慵惰為余掃塵堦命樂醉衆
坐窮秋感平分(韓曰騷云皇天平分四/時兮竊獨悲此廪秋)新月憐半破(孫/曰)
(謂月未圓也樊曰公永貞元年/九月初道衡之江陵故云耳)願書巖上石勿使塵泥
涴(孫曰泥著物為/涴○涴烏卧切)
　　　陪杜侍御遊湘西寺獨宿有題獻楊常侍
　　　　(樊曰寺在潭州楊常侍憑時為潭州刺史湘/西觀察使公自陽山北還過潭作一作因獻)
　　　　(楊侍/御)
長沙千里平(孫曰長沙即潭州在湘江之東/西岸小山即道林嶽麓諸寺)勝地猶在
險(孫曰勝/竒勝也)况當江濶處斗起勢匪漸(孫曰斗頓也/匪一作非)湥林
髙玲瓏(集注玲瓏玉聲一曰明貌揚子玲瓏其聲者其/質玉乎選珊瑚幽茂而玲瓏○玲音苓瓏音籠)
青山上琬琰(孫曰琬琰青玉/也○琰以冉切)路窮臺殿闢佛事煥且儼
(孫曰煥/儼盛也)剖竹走泉源開廊架崖广(孫曰説文广因巖為/屋○廊一作廓广音)
(儼/)是時秋初殘(初一/作之)暑氣尚未斂羣行忘後先困息棄
拘檢客堂喜空涼(空一/作風)華榻有清簟澗蔬煑蒿芹水果
剥菱芡(祝曰芡雞頭周禮菱/芡㮚脯○芡音儉)伊余夙所慕陪賞亦云忝
(孫曰謂陪/杜侍御)幸逢車馬歸獨宿門不掩(孫曰謂杜歸/而已留也)山樓
黑無月漁火燦星㸃夜風一何喧杉檜屢磨颭(韓曰風/動物也)
(音㸃又/職琰切)猶疑在波濤怵惕夢成魘(魘於琰切/夢一作㡬)靜思屈原
沈(祝曰屈原楚臣楚詞屈原/沈於汨羅○屈九勿切)逺憶賈誼貶(韓曰賈誼為/長沙王太傅)
(長沙潭州也樊曰公自御史貶陽山至是/量移江陵掾過長沙故引此二人以自比)椒蘭爭妬忌
(樊曰屈原離騷經曰余以蘭為可恃兮羌無實而容長/椒專佞以慢慆兮榝又欲充夫佩幃王逸注蘭楚懐王)
(弟司馬子蘭也椒/楚大夫子椒也)綘灌共䜛諂(樊曰西漢賈誼傳文帝/議以誼任公卿之位綘)
(灌乃毁誼曰洛陽人年少初學專欲擅權紛亂諸事於/是天子以為長沙王太傅顔師古注絳綘侯周勃灌灌)
(嬰/也)誰令悲生腸(令一/作念)坐使淚盈臉翻飛乏羽翼指摘困
瑕玷(祝曰玷玉瑕也/詩白圭之玷)珥貂藩維重(孫曰貂蟬冠珥貂也/應劭漢官儀曰侍中)
(冠金蟬有貂貂取其内勁捍而外温潤祝/曰曹植戴蟬珥貂○珥音耳貂音丁丘切)政化類分陜
(周二伯分陜之地即虢之上陽祝曰漢𢎞農縣周之二/伯分陜之地公羊曰自陜而東周公主之自陜而西召)
(公主之補注分陜亦見史記世家韓曰珥/貂分陜謂憑以常侍鎮長沙也○陜音閃)禮賢道何優
奉已事苦儉大厦棟方隆(韓曰選西都賦大厦/耽耽易大過棟隆吉)巨川檝
行剡(孫曰書若濟巨川用汝作舟楫易/繫辭剡木為楫剡削也○剡音琰)經營誠少暇遊
宴固已歉(歉少/也)旅程愧淹留徂歲嗟荏苒(補注陸機行/思賦年荏苒)
(而厯/兹)平生毎多感柔翰遇頻染(孫曰柔翰筆也補/注選弱冠弄柔翰)展轉
嶺猿鳴曙燈青燄燄(祝曰燄燄火初著也書無若火始/燄燄○一作曙光青燄燄或作晱)
(晱/)
　　　岳陽樓别竇司直
　　　　(集注竇司直名庠字胄卿韓臯出鎮武昌辟/為幕府陟大理司直權領岳州刺史公自陽)
　　　　(山赴江陵掾道出巴陵岳陽樓作樓在州西/門下瞰洞庭庠五昆弟皆工詞章有聨珠集)
　　　　(庠嘗和公此詩劉禹錫/亦有和篇併附于後)
洞庭九州間厥大誰與讓(孫曰言九州之間讓/洞庭最大無可與)南維羣崖
水(孫曰維聚也羣崖水言/瀟湘之類唐本維作滙)北注何奔放(注流/也)瀦為七百
里(祝曰説文瀦水所停也周禮以瀦/畜水注畜流水之陂也○瀦音猪)吞納各殊狀自古
澄不清(補注後漢郭林宗曰叔度汪汪/若千頃陂澄之不清撓之不濁)環混無歸向炎
風日搜攪(祝曰攪亂也詩祗攪/我心○攪古巧切)幽怪多冗長(祝曰冗長/多也韓曰)
(選陸機曰故無取/於冗長○長音仗)軒然大波起宇宙隘而妨(韓曰妨礙/玉篇云害)
(也○妨/音訪)巍峩㧞嵩華(孫曰言波起髙如/嵩華○㧞一作狀)騰躍較徤壯(躍/一)
(作/踔)聲音一何宏轟磕車萬兩(祝曰轟羣車聲磕石聲前/漢砰磅訇磕訇與轟同大)
(聲也孫曰轟磕車聲兩乗/也○轟吁宏切磕丘盍切)猶疑帝軒轅張樂就空曠(孫/曰)
(莊子黄帝張咸池/之樂於洞庭之野)蛟螭露筍簴(祝曰螭無角如龍而黄/蛟龍之屬也選或藏蛟)
(螭筍簴以懸鐘磬衡者為筍植者為簴周禮/梓人為筍簴○螭音摛筍聳尹切簴其吕切)縞練吹組
帳(祝曰縞素也鮮色詩縞衣綦巾選鮑昭曰組帳楊春/風又詩素絲組之注總以素絲而成孫曰言軒轅張)
(樂於此大波之起若筍簴組帳/猶存也○縞古老切組一作祖)鬼神非人世節奏頗跌
踼(孫曰跌蕩悲壯也祝曰放蕩也又行失正貌説文/跌一曰越也踼一日搶也○跌徒結切踼徒浪切)陽
施見誇麗隂閉感悽愴朝囬宜春口(唐曰宜春/郡袁州)極地缺
堤障(祝曰障界也隔也管子築障/塞○障之亮切地一作北)夜䌫巴陵洲(唐曰巴/陵郡岳)
(州䌫維舟也/○䌫音濫)叢芮纔可傍(孫曰叢芮岸上藂茅可維舟/處○芮而鋭切傍蒲浪切)
星河盡涵泳(孫曰星河謂/星與河漢)俯仰迷下上餘瀾怒不已喧
聒鳴甕盎(盎盆/也)明登岳陽樓輝煥朝日亮飛亷戢其威
(樊曰離騷經後飛亷使奔/屬王逸注風伯也戢斂也)清晏息纎纊(韓曰書厥篚纎/纊纎纊細綿也)
(○纊/音曠)泓澄湛凝緑(祝曰泓澄水湥清/貎○泓烏宏切)物影巧相况江豚
時出戲驚波忽蕩漾時當冬之孟(孫曰公永貞元年十/月至岳州○一作孟)
(冬/月)隙竅□寒漲前臨指近岸側坐𦕈難望滌濯神䰟醒
幽懐舒以暢主人童孩舊(補注主人竇庠/童孩一作孩童)握手乍忻悵
(孫曰悲/喜兼也)憐我竄逐歸相見得無恙(補注風俗通曰恙毒/蟲也喜傷人古人草)
(居露宿故相勞問必曰無恙李陵曰霍與上官/無恙乎又後漢蘇竟傳君執事無恙恙病也)開筵交
履舄(韓曰史滑稽傳履/舄交錯盃盤狼籍)爛漫倒家釀(韓曰世説劉恢曰/見何次道飲令人)
(欲傾家釀釀醖/也○釀音讓)盃行無停留(韓曰選王仲宣公讌詩合/坐同所樂但愬盃行遲)
髙柱送清唱(補注髙柱琴柱按古今琴/録曰凡歌曲終皆有送聲)中盤進橙栗(祝/曰)
(橙柚屬選燀以/秋橙除庚切)投擲傾脯醬歡窮悲心生婉孌不能忘
(韓曰詩婉兮孌兮/婉少貎孌少貌)念昔始讀書志欲干覇王(祝曰易包/羲氏王天)
(下王/去聲)屠龍破千金(孫曰莊子朱伻漫學屠龍於支離益/殫千金之家三年技成而無所用其)
(巧/)為藝亦云亢(孫曰藝術/藝亢髙也)愛才不擇行(孫曰謂不/䕶細行)觸事
得䜛謗前年出官日(孫曰出官/謂謫官也)此禍最無妄(補注易曰/無妄之灾)
公卿採虚名擢拜識天仗(孫曰天仗天/子仗衛也)姦猜畏弹射(孫/曰)
(公時為御史○射/食亦切猜一作猾)斤逐恣欺誑(唐曰謂為王叔/文之黨所排逐)新恩趨
府庭(孫曰謂自陽山令量/移江陵法曹參軍)逼側厠諸將(補注子虛賦曰/偪側泌節注云)
(相廹也又潘岳曰/駢闐逼側厠間也)于嗟苦駑緩但懼失宜當追思南渡
時魚腹甘所塟(韓曰史記屈原曰寧赴/常流而塟乎江魚腹中)嚴程廹風帆(祝/曰)
(帆舟上汎風幔釋名隨風/張幔曰帆○帆符咸切)劈箭入髙浪(祝曰説文劈破/也魏志侯便伸)
(臂令醫劈之○劈音僻又/博麥切孫曰字合作擘)顛沈在須㬰忠鯁誰復諒(祝/曰)
(骨鯁蹇諤之臣楚詞觀其/骨鯁之所立○鯁音梗)生還真可喜刻已自懲創(祝/曰)
(書子創若時注創懲也/○創楚亮切刻或作尅)庶從今日後粗識得與喪事多
改前好趣有獲新尚(趣音/娶)誓耕十畝田(韓曰莊子顔囬/曰囬有郭内之)
(田十畝足以為/絲麻不願仕)不取萬乗相細君知蠶織雉子已能餉
(孫曰東方朔曰歸遺細君説者云細君朔妻之名又云/細小也朔自北於諸侯謂其妻曰小君韓曰孫芸銘石)
(庵稚子拾薪老夫/汲澗細君緝紵)行當掛其冠(韓曰後漢龎萌解/冠掛東都門而去)生死
君一訪
　　　和韓十八侍御登岳陽樓　　　竇　庠
　巨浸連空濶危樓在杳𡨕稍分巴子國欲近老人星
　昏旦呈新候川原按舊經地圖封七澤天限瑣重扄
　萬象皆歸掌三光豈遁形月車才碾浪日御已翻溟
　(忙丁/切)落照金成柱餘霜翠擁屏夜光疑漢曲寒韻辨
　湘靈山晚雲常碧湖春草遍青軒皇曾舉樂范蠡㡬
　揚舲有客初留鷁貪程尚數蓂自當徐孺榻不是謝
　公庭雅論冰生水雄材刃發硎座中瓊玉潤名下茝
　蘭馨假守誠知拙齋心匪暫寧毎慙公府粟却憶故
　山苓苦調常三歎知音願一聽自悲由也瑟敢墜孔
　悝銘野杏初成雪松醪正滿瓶莫辭今日醉長恨古
　人醒
　　　韓十八侍御見示岳陽樓别竇司直詩因令屬
　　　和重以自述故足成六十二韻　劉禹錫
　楚望何蒼然曾瀾七百里孤城寄逺目一寫窮無已
　蕩漾浮天蓋囬環宣地理積漲在三秋混成非一水
　冬遊見清淺春望多洲沚雲錦逺沙明風烟青草靡
　火星忽南見月魄方東迤雪波西山來隱若長城起
　獨專朝宗路駛悍不可止支川讓其威蓄縮空南委
　熊武走蠻洛(孫曰熊武/二溪名)瀟湘來奥鄙炎蒸動泉源積
　潦搜山趾歸往無旦夕包含通逺邇行當白露時𦕈
　視秋光裏曙色未昭晰露華遥斐亹浩爾神骨清如
　觀混元始牫風忽震蕩驚浪迷津涘怒激鼓鏗訇蹙
　成山巋峞鵾鵬疑變化罔象何恢詭噓吸寫樓臺騰
　驤露鬐尾景移羣動息波靜繁音弭明月出中央青
　天絶纎滓素光淡無際緑靜平如砥空影渡鵷鴻秋
　聲思蘆葦鮫人弄機杼貝闕駢紅紫珠蛤吐玲瓏文
　鰩翔旖旎水鄉呉蜀限地勢東南痺翼軫粲垂精衡
　巫屹環峙名雄七澤數國辨三苖氏唐羿斷脩蛇荆
　王憚青兕(憚丁/達切)秦狩跡猶在虞廵路從此軒后奏宫
　商騷人詠蘭芷茅嶺濳相應橘洲傍可指郭璞驗幽
　經羅含著前紀觀津戚里族按道侯家子聨袂登髙
　樓臨軒笑相視假守亦髙卧(孫曰竇時/權領郡事)墨曹正垂耳
　(孫曰韓亦量移江陵法曹司法/參軍或謂之法曹或謂之墨曹)契濶話凉温壺觴慰
　遷徙地偏山水秀客重盃盤侈紅袖花欲然銀燈晝
　相似興酣更抵掌樂極同啟齒筆鋒不能休藻思一
　何綺伊余負㣲尚夙昔慙知已出入金馬門交結青
　雲士襲芳踐蘭室學古遊槐市策慕宋前軍文師漢
　中壘陋容昧俯仰孤志無依倚衛足不如葵漏川空
　歎蟻幸逢萬物泰獨處窮途否鎩翮重壘傷兢魂再
　三禠蘧瑗亦屢化左丘猶有恥桃源訪仙官薜服祠
　山鬼故人南臺舊(樊曰公為御史/時與禹錫仝官)一别如絃矢今朝
　㑹荆蠻(樊曰時禹錫出為連州途至/荆南改武陵司馬和韻於荆)斗酒相宴喜為
　余出新什笑抃隨伸紙瞱若觀五色歡然臻四美委
　曲風濤事分明窮通㫖洪韻發華鐘凄音激清徴羊
　濬要共和(要平/聲)江淹多雜擬徒欲仰髙山焉能追逸
　軌湘州路四達巴陵城百雉何必顔光禄留詩張内
　史
　　　送文暢師北遊
　　　　(樊曰公嘗有送文暢師序此詩亦多師序意/少小學城闕則序所謂喜為文章也戒轄思)
　　　　(逺發則序所謂周遊天下也薦紳秉筆徒聲/譽輝前閥從來送行詩屢造忍顛蹶則序所)
　　　　(謂凡有行必請於縉紳先生以求詠歌其所/志也今成十餘巻浩汗羅斧鉞則序所謂得)
　　　　(所序詩累/百餘篇也)
昔在四門館(孫曰後魏太和中立學于四門因以為/名隋始𨽻國子公時為四門國子博士)晨
有僧來謁(補注聞見録云歐陽公於詩主退之不主子/美劉仲原父毎不然之公曰子美老夫清晨)
(梳白頭𤣥都道士來相訪有俗氣退之决不道也仲原/父曰亦退之昔在四門館晨有僧來謁之句之類耳公)
(賞其/辯識)自言本呉人少小學城闕(孫曰詩挑兮達兮在城/闕兮城闕謂城郭也)
已窮佛根源粗識事輗軏(祝曰語大車無輗小車無軏/注輗者轅端横木以縳軛軏)
(者轅端上曲鈎衡○/輗五雞切䡄魚骨切)攣拘屈吾身(韓曰漢鄒陽上書能/越攣拘之語潘安仁)
(西征賦陋吾人之拘攣/猶拘束也○攣力全切)戒轄思逺發(祝曰左氏巾車脂/轄孫曰詩載脂載)
(轄轄車軸頭鐵蓋車/鍵也○轄胡瞎切)薦紳秉筆徒(薦紳即/縉紳)聲譽輝前閥
(祝曰閥閲家世也後漢聲/榮光暉於門閥○閥音伐)從來送行詩(一作從行/送吾詩)屢造
忍顛蹶(孫曰顛沛謂仆蹶/失足也○蹶音厥)今成十餘巻浩汗羅斧鉞(祝/曰)
(説文鉞大斧也左氏/負之斧鉞○鉞音曰)先生閟窮巷(韓曰公/自謂也)未得窺剞劂
(剞劂曲刀也淮南子曰鏤之以剞劂祝曰刻鏤刀也淮/南子剞劂無跡人巧之妙楚詞握剞劂而不用孫曰揚)
(雄甘泉賦般倕棄其剞劂○/剞居綺切劂音闕剞一作剖)又聞識大道何路補剠刖
(祝曰剠墨刑也刖斷足也書爰始滛為劓刖㭬黥韓曰/莊子庸詎知造物者不息我剠而補我劓公詩意謂文)
(暢既祝髪為僧欲補其剠刖而反之初可/得乎剠與黥同並音渠京切一作㞆音㡬)出其囊中文
滿聽實清越(孫曰記君子比德於玉叩/之其聲清越以長樂也)謂僧當少安草
序頗排訐(孫曰公送文暢序在/集中訐謂斥人以言)上論古之初所以施賞
罰下開迷惑胷庨豁斸株橜(孫曰西京賦暌罛庨豁祝/曰開達貎潘岳登虎牢山)
(賦幽谷豁以庨寥株橜木根韓曰列子吾處若橜株抅/注橜株抅斷木也補注言序所以排訐釋氏而告以聖)
(人之道者如以刃而斸株橜也/○庨呼交切豁呼括切橜音掘)僧時不聽瑩(樊曰莊子/是黄帝之)
(所聽瑩也疏聽瑩疑惑貎不聽瑩則/無所疑矣此所以若飲水救渴也)若飲水救渴風塵
一出門時日多如髪三年竄荒嶺守縣坐湥樾(韓曰此/言其出)
(為陽山令祝曰楚謂兩木交隂之下曰樾/淮南子武王䕃暍人于樾下○樾音越)徴租聚異物
詭制恒巾韈(詭怪也○/制一作製)幽窮共誰語(共一/作與)思想甚含噦
(噦逆氣祝曰禮記不敢/噦噫嚏咳○噦於月切)昨夜得京官(孫曰元和元年六/月自江陵召還為)
(國子/博士)照壁喜見蝎(蝎螫人毒蟲也韓曰酉陽雜爼江南/舊無蝎開元初有一主簿竹筒盛過)
(江今江南往往有之俗呼為主簿蟲祝曰杜詩毎愁夜/中自足蝎樊曰蘇内翰聞騾䭾試筆余謫居黄州五年)
(今日離泗州北行岸上騾䭾聲空籠意亦欣然蓋不聞/此聲久矣退之照壁喜見蝎不虗語也又嶺南歸云亡)
(脱問鵩之變行有見蝎之/喜皆取諸此○蝎音歇)况逢舊相識(一作/識知)無不比鶼
蟨(祝曰南方有比翼鳥不比不飛其名謂之鶼鶼西方/有比肩獸焉與邛邛岠虛比為邛卭岠虚齧甘草即)
(有難邛邛岠虚負而走其名為蟨樊曰公竄逐新歸見/蝎猶喜况相識乎無不比之鶼蟨矣○鶼音兼蟨音厥)
長安多門戸弔慶少休歇而能勤來過重惠安可揭(孫/曰)
(揭舉也音羯/又桀竭二音)當今聖政初(韓曰謂憲宗/初即位也)恩澤寛䎀狘(祝/曰)
(䎀狘飛走貎孫曰禮記鳯以為畜故鳥不獝/麟以為畜故獸不狘○䎀許出切狘訐月切)胡為不自
暇飄戾逐鸇鷢(樊曰鸇鷂屬鷢似鷹尾上白善捕䑕祝曰/鷢一名楊鳥爾雅楊鳥白鷢○鸇之然切)
(鷢音/厥)僕射領北門(孫曰謂田季安/為魏博節度使)威德壓戎羯(居謁切/音訐)
相公鎮幽都(孫曰謂劉濟為幽州節度使補注此/詩送文暢北遊故及北門幽都云)竹帛
爛勲伐酒場舞閨姝(姝美色祝曰詩彼姝/者子○姝昌株切)獵騎圍邊月
(孫曰史記匈奴舉事候星月月盛壯則攻戰月/虧則退兵韓曰李恢秋月詞云邊月破鏡飛)開張篋
中寶(孫曰謂/送行詩)自可得津筏(孫曰津水際筏以渡水祝曰/爾雅舫泭也注水中簿筏方)
(言泭謂之􁇌􁇌謂之筏呉志/束縳作大筏○筏音伐)從兹富裘馬(韓曰語乗肥/馬衣輕裘)
寧復茹藜蕨余期報恩後謝病老耕垡(孫曰耕起土謂/之垡音伐祝曰)
(與墢同國語/王耕一墢)庇身指蓬茅逞志縱獫猲(祝曰獫猲田犬/也爾雅長喙曰)
(獫短喙曰猲獢詩曰載獫猲/獢○獫虛撿切猲許竭切)僧還相訪來(孫曰河/北歸時)山藥
煑可掘
　　　荅張徹
　　　　(韓曰公為國子博士時作張徹公門下士又/公之從子壻詳見醉贈張秘書注補注筆墨)
　　　　(間録曰劉僴云荅/張徹一詩尤竒麗)
辱贈不知報我歌爾其聆(聆聽/也)首叙始識面(韓曰北史/齊神武自)
(太原來朝見宋遊曰嘗/聞其名今日始識其面)次言後分形(韓曰曹子建求自/試表誠與國分形)
(同氣憂患共之也/借用以言離别)道途綿萬里日月垂十齡(樊曰謂自/貞元十二)
(年丙子至是元和/改元丙戌十年也)浚郊避兵亂(孫曰貞元十五年二/月汴州亂○浚音峻)睢
岸連門庭(孫曰是歲公至彭城節度使張建封居/之於睢水上時徹亦來徐與公連居)肝膽
一古劔波濤兩浮萍(韓曰劉伶曰俯觀萬物擾/擾焉如江河之載浮萍)漬墨竄
舊史(韓曰張平子西京賦雅好博古學乎舊史氏選赭/白馬賦訪國美于舊史考方載于往牒補注左傳)
(仲尼因魯史策書成文其/餘皆即用舊史潰染也)磨丹注前經義苑手秘寶(孫/曰)
(手持/也)文堂耳驚霆暄晨躡露舄暑夕眠風櫺(祝曰櫺窻/櫺郭璞遊)
(山詩囬風流曲/櫺○櫺音靈)結友子讓抗請師我慙丁(孫曰言不敢/當師之名蔡)
(曰左氏襄十四年尹公佗學射於庾公差庾公差學射/於公孫丁二子追公公孫丁御尹公佗曰子為師我則)
(逺/矣)初味猶噉蔗(祝曰晉史顧愷之啖蔗自尾至本/云漸入佳境○噉徒敢切與晱同)遂通
斯建瓴(韓曰漢髙紀云譬猶居髙屋之上而建瓴水也/補注漢紀注云瓴盛水瓶也居髙屋之上建瓴)
(水言其易也/○建紀偃切)搜竒日有富嗜善心無寧石梁平侹侹(祝/曰)
(石絶水曰梁梁所以節水説文侹侹長貌韓曰説文楚/人謂橋為圯凡橋有木梁有石梁侹侹直也○侹音挺)
(又音/聽)沙水光泠泠乗枯摘野艶沉細抽濳腥遊寺去陟
巘(韓曰巘山形如甑詩陟則在/巘○巘語偃切陟一作登)尋徑返穿汀(徑一/作幽)緣雲
竹竦竦(孫曰竦/竦髙貎)失路麻𡨕𡨕(孫曰𡨕/𡨕多貎)滛潦忽翻野(祝曰/潦積)
(水禮記以備水/潦○潦音老)平蕪𦕈開溟防泄塹夜塞(塹七/艶切)懼衝城
晝扄(孫曰自肝膽一古劔以下至此皆言/十五年睢岸連居與徹相從之樂)及去事戎轡
(孫曰公先居睢水久之/建封以為節度推官)相逢宴軍伶(孫曰伶/樂官也)觥秋縱兀
兀(兀兀/醉貎)獵宴馳駉駉(祝曰詩駉駉牡馬駉駉馬腹幹/肥張貎○駉音扄宴一作旦)從
賦始分手(孫曰謂徹赴舉試也漢書以/臣錯充賦充賦者如賦調云)朝京忽同舲(樊/曰)
(是年冬公以徐州從事朝正于京師又與徹同時行祝/曰楚詞乗舲舩余上沆注舲舩舩有窻牖○舲音零)
急時促暗棹戀月留虚亭畢事驅傳馬(孫曰謂十六年/春公朝正事畢)
(歸彭城也傳若今之驛○/傳除戀切畢字作異者誤)安居守窻螢(孫曰謂徹留京/師也韓曰車武)
(子貧聚/螢讀書)梅花㶚水别(樊曰公歸徹/留故有此句)宫燭驪山醒(韓曰杜/詩軍吏)
(囬宫燭驪山在昭應○驪音力馳切補/注筆墨間録曰劉僴云此對極有風味)省選逮投足卿
賓尚摧翎(樊曰謂徹下第也徹/後元和四年始登第)塵祛又一摻(祝曰詩摻/執子之袪)
(兮孫曰摻擥袪袂執袂/而别也○摻所減切)淚眥還雙熒(祝曰眥目際也列/子拂眥楊眉而望)
(之孫曰自畢事驅傳馬至此皆言十六年朝/正畢及與徹相别時事○眥音漬又在計切)洛邑得休
告華山窮絶陘(韓曰爾雅山絶陘注連/山中斷絶○陘音形)倚巖睨海浪(睨/視)
(也音/詣)引袖拂天星日駕此廻轄(胡瞎/切)金神所司刑(孫曰/華山)
(西岳其神少昊為/金神西方主刑也)泉紳拖脩白(孫曰泉流如紳帯韓曰/語加朝服拖紳拖當從)
(側/聲)石劔攢髙青(攢音/巑)磴蘚澾拳跼(祝曰磴巖磴選石磴/瀉紅泉孫曰字林云)
(澾滑也拳跼蘚滑之貎韓曰楚詞拳跼/顧而不行○磴都鄧切澾音闥跼音局)梯颷颭伶俜(祝/曰)
(颷扶摇風也韓曰楚詞忽颷騰兮浮雲補注伶俜行不/正選少伶俜而偏孤又選古猛行云少年惶且怖伶俜)
(到它鄉○颷卑遥切/伶音零俜普丁切)悔狂已咋指(祝曰咋囓也大聲也/又多聲選譊譊喧咋)
(○咋音貴/狂一作往)垂誡仍䥴銘(樊曰公嘗過華山登絶頂發/狂慟哭遺書為誡見國史補)峩
豸忝備列(祝曰前漢陂池貏豸豸與廌同説文獬廌獸/似牛而少角古者决訟令觸不直今曰峩豸)
(以御史冠用之故耳孫曰法冠一名柱後惠文冠或謂/獬豸冠凡執法官皆服之異物志北荒中有獸名獬豸)
(性别曲直見人鬭觸不直者聞人爭咋不正者楚王嘗/獲此獸因象其形以製衣冠十九年公為御史故云峩)
(豸也峩髙也/○豸宅買切)伏蒲愧分涇(孫曰漢元帝寢疾數問尚書/以景帝時立膠東王故事史)
(丹候上獨寢時直入卧内伏青蒲上泣涕諫帝帝/由是不廢太子孫曰分涇分别涇渭以明清濁也)㣲誠
慕横草(孫曰終軍云軍無横草之/功横草横於草野謂戰也)瑣力摧撞莛(瑣小也/莛草莖)
(樊曰説苑子路對趙襄子曰建天下之鐘而撞之以莛/豈能發其聲乎哉孫曰東方朔傳以管窺天以蠡測海)
(以莛撞鐘/○莛音廷)疊雪走商嶺飛波航洞庭下險疑墮井守官
類拘囹荒餐茹獠蠱(祝曰獠夷别名後漢大詔獠者孫/曰獠南夷蠱蟲毒自峩冠忝備列)
(已下皆言貞元十九年冬自監察/御史言事貶陽山時也○獠音老)幽夢感湘靈(孫曰楚/辭使湘)
(靈鼓瑟兮令海若舞/馮夷湘靈湘水之神)刺史肅蓍蔡(韓曰三國名臣贊思/同蓍蔡運用無方蓍)
(龜也家語臧文仲有守龜焉名曰蔡孫曰/蓍蔡蓍龜也言刺史為人所信如蓍蔡也)吏人沸蝗螟
(孫曰螟亦蝗也詩去其螟/螣食葉曰螟沸言其多也)㸃綴簿上字趨蹌閤前鈴(韓/曰)
(東漢周紆傳又問鈴下注漢官儀曰鈴下待閤辟車此/皆以名自定者也補注羊祐出鎮南夏鈴閤之下侍衛)
(不過十數人/○鈴音苓)賴其飽山水得以娯瞻聽紫樹雜斐斖(祝/曰)
(斐斖文色貎選彤雲斐/斖以翼櫺○斖音尾)碧流滴瓏玲(唐曰古本揚子法/言云瓏􁩉其聲者)
(其質玉乎○瓏/音龍玲音靈)映波鋪逺錦(孫曰言林木映/水如鋪逺錦)挿地列長
屏(孫曰言四面峯/巒如列長屏)愁狖酸骨死(祝曰狖獸形似猿○/狖餘救切死一作怨)怪
花醉魂馨濳苞綘實拆幽乳翠毛零(乳一/作孔)赦行五百里
(樊曰二十一年正月順宗即位二/月大赦公自陽山量移江陵法曹)月變三十蓂(孫曰帝/王世紀)
(曰堯時有草夾階而生毎月朔日生一莢至望日則落/一莢月小則餘一莢月變三十蓂言及一月也○蓂音)
(𡨕/)漸階羣振鷺(樊曰詩振鷺于飛有駜振振/鷺並興潔白之士羣集于朝)入學誨螟
蛉(韓曰揚子螟蛉之子殪而逢蜾贏祝之曰類我類我/久則肖之矣螟蛉桑上青虫蜾羸細腰蜂也孫曰元)
(和元年六月公自江陵法曹召/為國子博士故云○蛉音苓)苹甘謝鳴鹿(韓曰詩呦/呦鹿鳴食)
(野之苹鹿得苹則鳴/相呼詩意謂朋友也)罍滿慙罄缾(孫曰詩缻之罄矣維/罍之耻瓶小而盡罍)
(大而盈罍耻者刺不能/使富分貧衆䘏寡也)冏冏抱瑚璉(祝曰冏冏窻牖開/明貎選冏冏秋月)
(明韓曰語曰何噐也曰瑚璉也孫曰/瑚璉宗廟之噐以喻徹○冏居永切)飛飛聨鶺鴒(孫曰/詩鶺)
(鴒在原兄弟急難爾雅鶺鴒雝渠鵲屬也飛則鳴行則/摇樊曰鶺鴒詩以况兄弟張徹弟復亦舉進士故云○)
(鶺資昔切鴒/音郎丁切)魚鬛欲脱背(祝曰鬛鬚鬛山海經鯷魚赤/目赤鬛孫曰欲脱背言將化)
(為龍也○/鬛音獵)虬精光照硎(祝曰莊于刀若新發于硎硎砥/石也○虬音求洪曰精光本作)
(精先又一/本作光先)豈獨出醜類方當動朝廷勤來得晤語勿憚
宿寒㕔
　　　薦士
　　　　(為孟郊東野作凡四十韻唐曰據舊史稱李/翺分司洛中薦郊于留守鄭餘慶又據翺答)
　　　　(公書云還示云於賢者汲汲惟公與不材耳/又云如兄者頗亦好賢云云則孜孜汲汲無)
　　　　(所愛惜公此詩云善善不汲汲後時徒悔懊/蓋述與翺書語實助翺薦郊者也韓曰東野)
　　　　(貞元十一年進士為溧陽尉時鄭餘慶尹河/南公作是詩薦之鄭辟郊為水路運從事此)
　　　　(詩作於郊為尉後辟從事前歟觀公銘郊墓/謂鄭公尹河南既辟從事後以前鎮興元復)
　　　　(奏為參謀皆此/一詩之薦故也)
周詩三百篇(韓曰語/詩三百)麗雅理訓誥(孫曰麗美也雅/正也理猶比也)曾經
聖人手(孫曰古詩三千餘篇孔子/刪取三百故云經聖人手)議論安敢到五言出
漢時蘇李首更號(韓曰謂蘇武李陵選李陵與蘇/武詩注云五言詩自陵始也)東都
漸瀰漫(孫曰光武都洛故號東都祝曰瀰漫水/大貎選滉瀁瀰漫○瀰音彌漫謨官切)派别百
川導(孫曰派水分流也導通也百川導謂風雅之躰如/百川之分也韓曰呉都賦百川派别歸海而㑹)
建安能者七(孫曰建安漢獻帝年號典論曰今之文人/魯國孔融廣陵陳琳山陽王粲北海徐幹)
(陳留阮瑀汝南應瑒東平劉禎斯七子者於/學無所遺於辭無所假七子皆建安時人)卓犖變風
操(孫曰卓犖髙竒貎風謂風雅操/琴操之類亦詩也○犖吕角切)逶迤抵晉宋(逶迤低/囬之象)
氣象日凋耗(凋耗/衰也)中間數鮑謝(樊曰鮑照與謝靈運孫/曰鮑照謝眺也照字明)
(逺眺字𤣥暉或曰謝通稱二謝猶/李觀評郊詩云平處下顧二謝也)比近最清奥(孫曰比/近比興)
(也奥/湥也)齊梁及陳隋衆作等蟬噪搜春摘花卉(祝曰卉百/草總名)
㳂襲傷剽盗(孫曰㳂襲謂循襲也剽/強取也○剽匹妙切)國朝盛文章子昻
始髙蹈(孫曰陳子昻梓州射洪人唐髙宗時有文章盛/名髙蹈髙舉也補注筆墨間録曰薦士詩與送)
(東野序盛言子昻李杜餘皆不/在其列唐詩由子昻始唱之也)勃興得李杜(孫曰謂李/白杜甫勃)
(然而/興)萬類困凌暴(孫曰萬物皆為/李杜凌轢云爾)後來相繼生亦各臻
閫隩(孫曰閫門限隩内也/爾雅西南隅謂之隩)有窮者孟郊(樊曰東野窺禹/穴東野動驚俗)
(公平日以朋友處之字而不名獨此詩曰有/窮者孟郊蓋薦之於王公大人不得不名也)受材實雄
驁(驁□也/音傲)𡨕觀洞古今象外逐幽好横空盤硬語(横空/一作)
(縱/横)妥帖力排奡(孫曰論語奡盪舟寒浞殺有窮后羿因/其室而生奡奡多力能陸地行舟為少)
(康所殺補注臨川云吟詩各有所得清水出芙蓉天然/去雕餙此李白所得也或看翡翠蘭苕上未掣鯨鯢碧)
(海中此杜甫所得也横空盤硬語妥帖/力排奡此韓愈所得也○奡魚到切)敷柔肆紆餘(祝/曰)
(紆餘屈曲貎古詩曰山澤/紛紆餘孫曰紆餘妍好也)奮猛巻海潦榮華肖天秀(肖/似)
(也/)㨗疾愈響報(捷一/作徤)行身踐規矩甘辱耻媚竈(孫曰語/與其媚)
(于奥寧媚于竈注奥内也/以喻近臣竈以喻執政)孟軻分邪正眸子看瞭眊(韓/曰)
(孟子胷中正則眸子瞭焉胷中不正則眸子眊/焉目晴明為瞭○瞭音了目少睛為眊眊音冐)杳然粹
而精(一作/清)可以鎮浮躁酸寒溧陽尉(祝曰溧陽宣州孫/曰昇州縣名貞元)
(十二年呂渭知貢舉郊年四十有六中/進士第間四年調溧陽□○溧音栗)五十㡬何耄(孫/曰)
(禮記八十九十/曰耄□昏忘也)孜孜營甘㫖(韓曰禮記内則昧爽而朝/慈以甘㫖日入而夕慈以)
(甘/㫖)辛苦久所冐俗流知者誰指注競嘲慠(吾告切亦/作傲慢也)聖
皇索遺逸髦士日登造(孫曰詩蒸我髦士髦士俊/士也造作也登造登用也)廟堂
有賢相(謂鄭/餘慶)愛遇均覆燾(洪曰公有與餘慶書云再奉/示問皆縁孟家事郊死於元)
(和九年時餘慶為興元尹韋莊云東野佐徐州幕卒使/下廷評以墓誌考之餘慶在興元奏郊為參謀未至而)
(卒莊説非也○覆/方又切燾亦覆也)况承歸與張(韓曰謂郊嘗為歸/登張建封所知)二公
迭嗟悼青𡨕送吹嘘強箭射魯縞(韓曰此又言郊為歸/張所知當吹嘘送之)
(青𡨕如強箭之穿魯縞矣前漢韓安國傳強弩之未力/不能穿魯縞孫曰縞素也曲阜之地俗善作之尤為輕)
(細故曰魯縞/○縞音杲)胡為久無成使以歸期告(樊曰貞元十九/年建封死久矣)
(公猶且云爾者蓋言東野素為建/封所知胡為久無成以歸期告也)霜風破佳菊嘉節廹
吹㡌(樊曰晉孟嘉在征西將軍幕/中九日宴龍山風吹嘉㡌落)念將决焉去感物增
戀嫪(集注嫪恡物也聲類云姻嫪戀/惜也説文云固也○嫪盧到切)彼微水中荇尚煩
左右芼(祝曰詩參差荇菜左右/芼之芼擇也○芼音肙)魯侯國至小廟鼎猶納
郜(祝曰春秋桓二年取郜大鼎于宋/戊申納于太廟郜地名○郜音告)幸當擇瑉玉(孫曰/瑉石)
(之次/玉者)寧有棄珪瑁(祝曰書乃受同瑁孫曰周禮天子執/瑁四寸以朝諸侯瑁天子圭也○瑁)
(音/冒)悠悠我之思擾擾風中纛(祝曰纛以氂牛尾為之大如/斗繫於左騑馬軛上選黄屋)
(左纛補注楚王曰寡人之心摇摇/然如懸旌詩意取此○纛音道)上言愧無路日夜惟
心禱(祝曰文字音義求/福曰禱○禱音倒)鶴翎不天生變化在啄菢(韓曰/鳥伏)
(卵謂之菢○/菢薄報切)通波非難圖尺地易河漕(祝曰漕水運也/選通溝大漕○)
(漕在/到切)善善不汲汲(祝曰春秋傳曰善善及子/孫善善謂稱進善人也)後時徒悔
懊(祝曰懊恨也晉史門生驚/懊者累日○懊於倒切)救死具八珍(韓曰周禮膳/夫珍用八物)
(又食醫掌八珍之齊孫曰禮記内則八/珍謂淳母炮豚炮䍧擣珍漬熬肝膋也)不如一簞犒(孫/曰)
(語一簞食簞竹噐補注楚與晉戰或人進王一簞/酒王傾酒於水上與士共飲○簞音單不一作無)微詩
公勿誚(一作/笑)愷悌神所勞(祝曰詩愷悌君子神所勞/矣勞慰勞也○勞郎到切)
　　　喜侯喜至贈張籍張徹
　　　　(韓曰公初謫陽山令元和改元六月自江陵/椽召為國子博士其從遊如喜如籍如徹皆)
　　　　(㑹于都下/詩以是作)
我昔在南時(孫曰謂謫/陽山時也)數君長在念揺揺不可止諷詠
日喁噞(孫曰喁噞魚口動貎韓曰選張衡/曰喁噞沈浮○喁音顒噞音驗)如以膏濯衣
毎漬垢逾染(而艷/切)又如心中疾箴石非所砭(孫曰説文/砭以石刺)
(病祝曰素問其治宜/砭石○砭彼驗切)常思得遊處(尺與/切)至死無倦厭(無/一)
(作/不)地遐物竒怪水鏡涵石劔(孫曰水鏡一名蜮陸機疏/云一名射影江淮水皆有)
(之人在岸上影見水/中投人影則殺之)荒花窮漫亂幽獸工騰閃(祝曰説/文閃窺)
(頭門中也○/閃舒贍切)礙目不忍窺忽忽坐昏墊(祝曰書下民昏/墊注昏瞀墊溺)
(○墊都/念切)逢神多所祝豈忘靈即驗依依夢歸路厯厯想
行店今者誠自幸所懐無一欠孟生去雖索(孫曰孟生/郊索離也)
(樊曰東野其年十一月從河南尹鄭/餘慶奏為水陸運從事○索悉合切)侯氏來還歉(詰念/切)
欹眠聽新詩(眠一/作枕)屋角月艶艶(韓曰杜詩紅/禂屋角花)新作承間
騁(新一/作雜)交驚舌互舚(樊曰説文舚吐舌貌○/舚他念切交一作文)繽紛指瑕
疵拒捍阻城塹以余經摧挫固請發鈆槧(韓曰王充論/衡斷木為槧)
(西京雜記揚子雲好事常懐鈆提槧從諸計吏/訪殊方絶域之語鈆墨槧牘也○槧七艶切)居然妄
推讓見謂爇天𦦨比疎語徒妍悚息不敢占呼奴具盤
餐飣餖魚菜贍(飣餖貯食○飣/丁定切餖音豆)人生但如此朱紫安足
僭
　　　古風
　　　　(樊曰自安史亂後方鎮相望于内地大者連/州十餘小者不下三四兵驕則逐帥帥強則)
　　　　(叛上不廷不貢往往而是故托古風以寓意/韓曰觀詩意當在德宗之世與烽火相為表)
　　　　(裏/云)
今日曷不樂幸時不用兵無曰既蹙矣(蹙廹蹙也○蹙/子六切諸本曰)
(作日/非是)乃尚可以生彼州之賦去汝不顧此州之役去我
奚適(孫曰言政煩賦重捨之而去無可之/適謂所在皆同也一本作我去奚適)一邑之水可
走而違天下湯湯曷其而歸(孫曰湯湯大水貎書湯湯/洪水方割一邑之水尚可)
(以避今天下湯/湯可復避乎)好我衣服甘我飲食無念百年聊樂一
日
　　　駑驥
　　　　(唐本云贈歐陽詹孫曰詹字行周泉州晉江/人貞元八年與公同中進士第樊曰公貞元)
　　　　(十五年冬以徐州從事朝正于京詹時為國/子監四門助教將率其徒伏闕下舉公為博)
　　　　(士此詩殆斯時所作歟詹集有/荅韓十八駑驥吟今附篇末)
駑駘誠齷齪(祝曰齷齪急促貎選小人自齷/齪○駘音臺齷音渥齪音濁)市者何其
稠力小苦易制價微良易醻(良一/作誠)渴飲一斗水飢食一
束芻嘶鳴當大路志氣若有餘騏驥生絶域自矜無匹
儔牽驅入市門(韓曰史記貨殖傳刺/繡文不如倚市門)行者不為留借問
價㡬何黄金比嵩丘(韓曰老杜驄馬行/未覺千金滿髙價)借問行㡬何咫
尺視九州飢食玉山禾(孫曰玉山山名周穆王/訪西王母所經行之處)渴飲醴
泉流問誰能為御(一作借問/誰能御)曠世不可求惟昔穆天子
乗之極遐遊(孫曰史記穆王得盗驪赤兎驊騮騄耳之/駟西廵狩至崑崙山見西王母樂而忘歸)
王良執其轡(韓曰王良古之善御者事見孟子孫曰/良趙簡子時善御者左氏號郵無䘏)造
父夾其輈(孫曰史記造父以善御幸於周穆王穆/王封之趙城輈車轅也○輈張流切)因言
天外事(韓曰穆王時西極有化人來王敬事之遂肆意/逺遊駕八駿之乗主車則造父為御宿于崑崙)
(之阿赤水之陽别日升崑崙之上以觀黄帝之宫遂賓/于西王母孫曰天外事即謂崑崙池之事非中國所見)
(者/也)怳惚使人愁(祝曰揚子神心惚怳注怳愡乎無端○/怳許往切惚乎骨切怳一作荒一作茫)
駑駘謂騏驥餓死余爾羞有能必見用有德必見収孰
云時與命通塞皆自由騏驥不敢言低徊但垂頭人皆
劣騏驥共以駑駘優喟余獨興歎才命不同謀寄詩同
心子(孫曰同心之/人謂詹也)為我商聲謳(補注記曰愛者宜歌/商○一作髙聲非)
　　　答韓十八駑驥吟　　　　　　歐陽詹
　故人舒其憤作爾駑驥篇駑取易售陳驥以難知言
　委曲感既湥咨嗟詞亦殷伊情有逺瀾余志遊其源
　室有周孔堂道適堯舜門調雅聲寡同途遐勢難翻
　顧兹萬恨來假彼二物云賤貴而貴賤世人良共然
　芭蕉一葉妖茂葵一花妍異無材實資手植堦墀前
　楩楠十圍瑰松栢百尺堅罔念棟梁功野長丘墟邊
　傷哉昌黎韓焉得不迍邅上帝本厚生大君方建元
　實將庇羣甿庶此規崇軒班爾圖永安(孫曰公孫班/王爾古良匠)
　(名/)掄擇其精専君看廣厦中豈有庭前萱
　　　馬厭穀
　　　　(樊曰劉向新序燕相得罪將出召門下諸大/夫曰有能從我出者乎大夫有進者曰㓙年)
　　　　(饑歲士糟粕不厭而君之犬馬有餘穀粟隆/冬烮寒士短褐不全而君之臺觀幃簾錦繡)
　　　　(飄飄而弊財者君之所輕死者士之所重君/不能施君之所輕而求得士之所重不亦難)
　　　　(乎燕相慙公名篇意出此韓曰此詩及其下/出門皆未得志之辭其三上光範書時作乎)
馬厭榖兮士不厭糠籺(韓曰厭飽也麄屑為籺春粟不/潰也杜詩黎民糠籺窄孫曰史)
(記陳平食糠覈晉灼云京師謂麄屑為/紇頭字與籺同○籺胡骨切又音纈)土被文繡兮(孫/曰)
(漢賈誼傳民牆/屋被文繡云云)士無短褐(短一作䄈洪曰按列子云衣/則裋褐食則粢糲音義引方)
(言䄈複𥜗許氏注淮南子云楚人謂袍為䄈説文云粗/衣又蔽布𥜗也又䄡䄖短者謂之䄈䄖荀子作竪褐注)
(云童竪之褐漢書云䄈褐不完注云䄈童竪所著布長/𥜗也褐毛布之衣也杜子美云賜浴皆長纓與宴非短)
(褐短褐風霜人還丹日月遲皆作長短之短蓋䄡䄖短/者謂之䄈䄖則短義亦通抑古書自有作短褐者予未)
(之見耶○/䄈常恕切)彼其得志兮不敢虞一朝失志兮其何如已
焉哉嗟嗟乎鄙夫
　　　出門
　　　　(樊曰公年十九舉進士京師二十五登第春/官二十九始佐汴幕此詩在京師未得志之)
　　　　(所為故其/辭如此)
長安百萬家出門無所之豈敢尚幽獨與世實參差古
人雖已死書上有遺辭(遺或/作其)開巻讀且想千載若相期
出門各有道我道方未夷且於此中息天命不吾欺(命/一)
(作/誠)
　　　嗟哉董生行
　　　　(孫曰董召南夀州安豐人韓曰公嘗有送董/生游河北序且曰董生舉進士不得志于有)
　　　　(司而此詩叙其孝且慈如此樊曰蘇翰林嘗/作蘇州姚氏三瑞堂詩云君不見董召南隱)
　　　　(居行義孝且慈天公亦恐無人知故令雞狗/相捕兒又令韓老為作詩爾來三百年名與)
　　　　(淮水馳/云云)
淮水出桐栢(韓曰禹貢導淮自桐栢孫曰桐/栢山名今在唐州界淮水所出)山東馳遥
遥千里不能休(韓曰謂東㑹于泗/泝東入于海也)淝水出其側(孫曰淝/水在廬)
(江祝曰晉史列陣/臨淝水○淝音肥)不能千里(句絶洪曰不能千里者以/興董生居下其可以施於)
(人者不/遐也)百里入淮流(樊曰按水經淝水出/九江北入于淮故云)壽州屬縣有
安豐唐貞元年時(一無/年字)縣人董生召南隱居行義於其
中(孫曰論語隠居以求/其志行義以達其道)刺史不能薦天子不聞名聲(句/絶)
爵禄不及門門外惟有吏日來徴租更索錢(孫曰徴亦/索也更謂)
(更役/也)嗟哉董生朝出耕夜歸讀古人書盡日不得息或
山而樵或水而漁入厨供甘㫖(甘㫖見上/薦士詩注)上堂問起居
(韓曰選顔延年詠/史上堂拜嘉慶)父母不慼慼妻子不咨咨嗟哉董生
孝且慈人不識(句/絶)惟有天翁知生祥下瑞無時期家有
狗乳出求食雞來哺其兒啄啄庭中拾蟲蟻(韓曰陶侃/詩山雞啄)
(蟲/蟻)哺之不食鳴聲悲傍徨躑躅久不去以翼來覆待狗
歸(孫曰覆蓋也讀作去聲/○躑直炙切躅厨玉切)嗟哉董生誰將與儔(儔匹/也)時
之人夫妻相虐兄弟為讎食君之禄而令父母愁亦獨
何心嗟哉董生誰將與儔(一作將/無與儔)
　　　烽火
　　　　(韓曰周幽王為烽燧㓂至則舉以招兵諸侯/患之公感時而有取云唐曰時呉少誠敗韓)
　　　　(全義兩都甚擾/擾公詩以此作)
登髙望烽火(孫曰烽火如今桔橰火鍾其頭若㓂/至然火急放之權重本低即見烽火)誰謂
塞塵飛(韓曰選鮑明逺詩迅風/首旦發平路塞飛塵)王城富且樂曷不事光
輝勿言日已暮(孫曰日暮老將至也主/父偃曰吾日暮途逺)相見恐行稀願
君熟念此秉燭夜中歸(韓曰杜詩夜闌更秉燭孫曰古/詩晝短苦夜長何不秉燭遊欲)
(其及時/自娯樂)我歌寧自感乃獨淚霑衣
　　　汴州亂二首
　　　　(樊曰汴州自大厯後多兵劉元佐死子士寧/代之無度其將李萬榮逐之代為節度使萬)
　　　　(榮死董晉實代之晉卒軍司馬陸長源總留/後事八日而軍亂殺長源等監軍俱文珍密)
　　　　(召宋州刺史劉逸凖使總後務朝廷從之賜/名全諒故公此二詩卒章各有所諷韓曰公)
　　　　(是時已從晉喪出汴四日實貞元十五/年二詩之作蓋譏德宗姑息之政云)
汴州城門朝不開天狗墮地聲如雷(樊曰天官書天狗/狀如犬奔有聲其)
(下止地類狗漢呉楚七國反天狗過梁野及兵起遂伏/尸流血其下韓曰山海經圖天門山有赤犬名曰天狗)
(其光飛天流而為星辰數十丈其疾如風其聲如雷其/光如電孫曰漢天文志天狗狀如大流星有聲見則破)
(軍殺/將)徤兒争誘殺留後(留後陸長源/也誘一作誇)連屋累棟燒成灰
諸侯咫尺不能救孤士何者自興哀
母從子走者為誰(韓曰語執/輿者為誰)大夫夫人留後兒(孫曰謂/長源之)
(妻子唐曰長源以御史大夫/為留後見集送權秀才序云)作日乗車騎大馬坐者起
趨乗者下廟堂不肯用干戈(肯一/作敢)嗚呼奈汝母子何
　　　利劔
　　　　(韓曰此詩次汴州亂後/不平之氣畧見于此)
利劔光耿耿佩之使我無邪心故人念我寡徒侣(一作/無儔)
(侣/)持用贈我比知音我心如冰劔如雪不能刺讒夫(韓/曰)
(此朱雲願借上方斬馬劔/用斷佞臣一人頭之意也)使我心腐劔鋒折決雲中斷
開青天(韓曰莊子説劔上/決浮雲下絶地紀)噫劔與我俱變化歸黄泉(補/注)
(晉書雷煥得鄷城寶劔一與張華一自佩華誅劔失所/在煥死其子持過延平津忽於腰間躍出墮水化為兩)
(龍而/去)
　　　齪齪
　　　　(集注貞元十五年鄭滑大水公十六年自京/師歸彭城作詩云去歲東郡水生民為流屍)
　　　　(而此詩亦云河堤决東郡老弱隨驚湍詩意/相類大抵言當世之士齪齪無能為國慮者)
齪齪當世士所憂在飢寒但見賤者悲不聞貴者歎(音/灘)
大賢事業異逺抱非俗觀報國心皎潔念時涕汍瀾(韓/曰)
(選歐陽堅石詩/揮筆涕汍瀾)妖姬坐左右柔指發哀弹(韓曰潘安仁/笙賦輟張女)
(之哀弹○/弹音壇)酒肴雖日陳感激寧為歡秋隂欺白日(欺一/作蔽)
泥潦不少乾(韓曰宋玉九辨皇天滛溢而/秋霖兮后土何時而得乾)河隄决東郡
(東郡滑州/見題注)老弱隨驚湍(祝曰湍急瀨孟子性/猶湍水○湍化端切)天意固有
屬(一作以/一作謂)誰能詰其端願辱太守薦得充諌諍官排雲
呌閶闔(祝曰閶闔天門楚辭排閶闔/而望予○閶音昌闔音盍)披腹呈琅玕(琅玕/美玉)
致君豈無術自進誠獨難
　
　
　
　
　五百家注昌黎文集巻二
欽定四庫全書
　五百家注昌黎文集巻三
　　　　　　　　　　　　宋　魏仲舉　編
　　古詩
　　　河之水二首寄子姪老成
　　　　(孫曰老成公兄介之子貞元十三年來省公/於汴州明年歸取其子十五年董晉薨公去)
　　　　(汴州不果來公佐徐州未幾而罷又不果來/十七年公有此詩韓曰觀公祭老成文則知)
　　　　(公眷眷之情與此詩一也詩云我不如水東/流我有孤姪在海陬則祭文吾念汝從于東)
　　　　(之意詩云我徂京師不逺而還則祭/文所謂暫相别終當久相與處之意)
河之水去悠悠我不如水東流我有孤姪在海陬(子侯/切)
三年不見兮使我心憂日復日夜復夜三年不見汝使
我鬢髪未老而先化
河之水悠悠去我不如水東注我有孤姪在海浦三年
不見兮使我心苦採蕨于山(韓曰詩草蟲陟彼/南山言採其蕨)緡魚于
泉(韓曰緡魚繳詩其釣維河維絲伊緡樊曰採蕨必於/山緡魚必於淵求禄必於京師興也○緡武巾切泉)
(當作淵避髙/祖諱作泉)我徂京師不逺而還(而一/作其)
　　　山石
　　　　(樊曰此詩編次於河之水後當是去徐即洛/時作故其後有人生如此自可樂豈必局束)
　　　　(為人鞿之句蘇内翰嘗與客遊南溪醉後相/與解衣濯足因詠公此篇慨然知其所以樂)
　　　　(而忘其在數百年之/外因次其韻見坡集)
山石犖确行徑微(孫曰犖确山不平貌/上吕角切下音覺)黄昏到寺蝙蝠
飛(祝曰說文蝙蝠服翼崔豹古今/注一名仙䑕○蝙音邊蝠音福)升堂坐階新雨定(一/作)
(足/)芭蕉葉大梔子肥(舊作支子/支即梔字)僧言古壁佛畫好以火
來照所見稀鋪牀拂席置羮飯疎糲亦足飽我飢(糲麄/糲祝)
(曰脱粟也列子食則粢/糲○糲音賴又蘭末切)夜深静卧百蟲絶清月出嶺光入扉
天明獨去無道路出入髙下窮烟霏山紅澗碧紛爛漫(補注/東坡)
(詩云犖确何人似退之意行無路欲從誰宿雲解駮晨光/漏獨見山紅澗碧時皆采公此篇中語也○爛或作瀾)時
見松櫪皆十圍(櫪㯕也音厯孫/曰字當作櫟)當流赤足蹋澗石水聲激激
風生衣(生一/作吹)人生如此自可樂(一作可/自樂)豈必局束為人鞿(韓/曰)
(前漢灌夫傳廷論局趣效轅下駒鞿馬絡祝曰楚辭余雖好/修姱以鞿羈兮注韁在口曰鞿前漢是猶以鞿而御駻突孫)
(曰言為人所鞿/縶也○鞿音幾)嗟哉吾黨二三子安得至老不更歸
　　　天星送楊凝郎中賀正
　　　　(樊曰凝字懋功虢州𢎞農人貞元十二年以/檢校户部郎中充宣武軍節度判官公時與)
　　　　(凝同佐董晉幕此詩/送其自汴朝正于京)
天星牢落雞喔咿(牢落疎貎喔咿雞鳴聲祝曰後漢王/延壽王孫賦聲嚦􁀙而喔咿補注楚)
(詞吾將喔咿嚅唲以事婦人乎喔咿/嚅唲強笑噱也○喔音渥咿音伊)僕夫起餐車載脂
(孫曰詩載脂載轄還/車言邁謂將行也)正當窮冬寒未已(蔡曰按時貞元/十四年之十二)
(月/也)借問君子行安之㑹朝元正無不至(孫曰唐制諸/州有朝正使)受
命上宰須及期(孫曰上宰/董晉也)侍從近臣有虚位公今此去
何時歸(孫曰恐凝遂留京/師一本作歸何時)
　　　汴泗交流贈張僕射
　　　　(孫曰貞元十五年公在徐州張建封幕汴水/徐之西泗水徐之南故以名篇樊曰公集有)
　　　　(諫張僕射擊毬書此詩言此誠習戰非/為劇豈若安坐行良圖蓋亦以譏之也)
汴泗交流郡城角斸場千歩平如削(韓曰斸猶言鋤治/也周禮仲秋教大)
(閲虞人菜所田之野注芟除其田之/草菜令車得驅馳○斸音竹一作築)短垣三面繚逶迤
擊鼓騰騰樹赤旗新秋朝涼未見日(蔡曰按時貞元十/五年秋七月也)
公早結束來何為分曹決勝約前定(曹偶/也)百馬攢蹄近
相映(攢音/巑)毬驚杖奮合且離紅牛纓紱黄金覊(孫曰以/紅牛毛)
(為纓紱黄金為覊所以餙馬韓曰梁呉筠曰白馬黄金/覊杜詩白馬嚼嚙黄金勒選白馬篇白馬餙金覊○牛)
(一作/氂)側身轉臂著馬腹霹靂應手神珠馳超遥散漫兩
閒暇揮霍紛紜争變化(補注揮霍奮迅也/枚乗曰蜿蝉揮霍)發難得巧意
氣麤(韓曰史記晏嬰傳意氣揚揚甚自得也蔡曰前漢/項羽圍漢王於滎陽漢王恐與酈食其謀撓楚權)
(食其欲立六國後以樹黨漢王將立之以問/張良良發八難漢王曰豎儒㡬敗乃公事)讙聲四合
壯士呼(讙喧也/音歡)此誠習戰非為劇豈若安坐行良圖當
今忠臣不可得公馬莫走須殺賊
　　　和　　　　　　　　　　　　張建封
　僕本修持文筆者今來帥鎮紅旗下不能無事習蛇
　矛閒就平場學便馬軍中役養驍智才競馳駿逸隨
　我來䕶軍對引相向去風呼月旋期先開俯身仰擊
　復旁擊難於古人左右射齊觀百歩透短門誰羡養
　由遥破的儒生疑我新發狂武夫愛我生輝光杖移
　騣底拂尾後星從月下流中場人人不約心自一馬
　馬不鞭蹄自疾凡情莫便㨗中能拙自翻驚巧時失
　韓生訝我為斯藝勸我徐驅作安計不知戎事竟何
　成且愧吾人一言惠
　　　忽忽
　　　　(樊曰公貞元八年第進士十二年始佐董晉/汴州十五年晉薨汴亂公依張建封于徐故)
　　　　(曰忽忽乎余未知為生之樂也此豈非所謂/天之降大任於是人必先窮餓困苦之如是)
　　　　(歟補注前漢王褒傳太子苦忽/忽善忘不樂名篇意或出此)
忽忽乎余未知為生之樂也願脱去而無因安得長翮
大翼如雲生我身(北齊邢子才遊仙詩安得金仙術兩/腋生羽翼郭璞遊仙詩仰思舉雲翼)
(延首矯/玉掌)乗風振奮出六合絶浮塵死生哀樂兩相棄是
非得失付閒人
　　　鳴鴈
　　　　(樊曰此詩興也公在徐州與孟東野書有曰/去年脱汴州之亂遂來於此主人與余有故)
　　　　(居余符離睢上及秋將辭去因被留以職事/黙黙在此行一年矣今年秋聊復辭去江湖)
　　　　(余樂也與足下終幸矣主人謂張建封公在/徐鬱鬱不得志故見于書與詩者如此其義)
　　　　(一/也)
嗷嗷鳴鴈鳴且飛(鳴鴈一作鴻鴈韓曰詩/鴻鴈于飛哀鳴嗷嗷)窮秋南去春
北歸(祝曰管子桓公曰鴻鴈/春北而秋南不失其時)去寒就暖識所依(一作/處)天
長地濶棲息稀風霜酸苦稻粱微(韓曰鴻鴈事前輩多/使稻梁事蓋出戰國)
(䇿廣絶交論云分鴈騖之稻粱/又杜甫鴈詩自古稻梁多不足)羽毛摧落身不肥(韓曰/李白)
(鳴鴈行凌霜觸雪毛軆枯畏逢矰繳/驚相呼蓋公自狀其窮苦者如此)徘徊反顧羣侣違
哀鳴欲下洲渚非(韓曰公時與孟東野書言其來徐/之狀此又見其懷故舊之意耳)江
南水濶朝雲多(朝一作朔韓曰杜詩/朔雲邊雪滿西山)草長沙軟無網羅
閒飛靜集鳴相和違憂懐息性匪他(息一/作惠)凌風一舉君
謂何(韓曰公與東野書又云今秋聊復/辭去云云此又見其有思鄉之意)
　　　龍移
　　　　(韓曰此詩謂南山湫也湫初在平地一日風/雷移居山上其山下湫遂化為土長安人至)
　　　　(今謂之乾湫公題炭谷詩云厭處/平地土巢居挿天山其此之意歟)
天昏地黒蛟龍移雷驚電擊雄雌隨(一作/雌雄)清泉百丈化
為土魚鱉枯死吁可悲
　　　雉帯箭
　　　　(樊曰公陽山縣齋詩有曰大梁從相公彭城/赴僕射弓箭圍狐兎絲竹羅酒炙此詩公佐)
　　　　(張僕射于徐從獵而作也讀之/其狀如在目前蓋寫物之妙者)
原頭火燒靜兀兀(韓曰唐太宗出獵詩平原燒火紅/晉顧愷之傳火燒平原無遺燎)野
雉畏鷹出復沒將軍欲以巧伏人盤馬彎弓惜不發地
形漸窄觀者多雉驚弓滿勁箭加衝人決起百餘尺紅
翎白鏃隨傾斜(祝曰鏃箭鏃也列子善/射者能令後鏃中前括)將軍仰笑軍吏
賀五色離披馬前墮(韓曰爾雅雉五/色皆備曰翬)
　　　條山蒼
　　　　(韓曰條山山名在河中/府河中公故居在馬)
條山蒼河水黄浪波沄沄去(韓曰沄沄轉流也○沄/音云又音渾浪一作滄)松
栢在髙岡(祝曰選阮嗣宗詠/懐松栢翳岡岑)
　　　贈鄭兵曹
　　　　(韓曰鄭或以為鄭通誠張建封節度武寧時/通誠為副使公為其軍從事罇酒相從在其)
　　　　(時歟樊曰白樂天哀二良云祠部員/外郎鄭通誠此云兵曹所未詳也)
罇酒相逢十載前君為壯夫我少年罇酒相逢十載後
我為壯夫君白首(樊曰公貞元十五年去汴即徐/為軍從事時年三十有二故云)我材
與世不相當戢鱗委翅無復望(韓曰選與稽茂齊書時/不我與垂翼逺逝鋒鉅)
(靡加六翮摧屈戢斂/也阻立切望平聲)當今賢俊皆周行君何為乎亦遑
遑(亦一/作獨)盃行到君莫停手破除萬事無過酒
　　　桃源圖
　　　　(孫曰陶淵明集晉太元中武陵人捕魚縁溪/行忘路逺近忽逢桃林夾岸數百歩漁人甚)
　　　　(異之前得一山山有小口便捨船從口入其/中土地平曠徃來種作悉如外人見漁人大)
　　　　(驚問所從來具荅之便要還家為設酒殺雞/作食自云避秦來此乃不知有漢無論魏晉)
　　　　(也洪曰淵明叙桃源事初無神仙之説梁任/安貧為武陵記亦祖述其語耳淵明云先世)
　　　　(避秦時亂而安貧云曩以避秦之亂邑人相/率㩗妻孥隱此厥後絶不外通何人世之多)
　　　　(遷貿也後人不湥考因謂秦人至晉猶不死/遂以為地仙洪駒父云荆公桃源行東坡和)
　　　　(桃源詩皆得之王摩詰退之劉夢得諸人以/為神仙皆非是淵明載漁人所遇時稱晉太)
　　　　(元中任安貧云太康中退之詩云自説經今/六百年按始皇三十四年築長城燔詩書明)
　　　　(年坑儒生三十七年胡亥立三年而滅於漢/二漢四百二十五年而為魏魏四十五年而)
　　　　(為晉晉武帝即位十五年至是凡四百九十/二年明年改元太康自太康元年至孝武帝)
　　　　(時寧康三年凡九十六年通五百八十七年/明年改元太元至太元十三年乃及六百年)
　　　　(夢得詩亦云金行太元歲安貧之記誤也韓/曰南宫先生欣得之波濤入筆驅文辭此必)
　　　　(與一郎官賡和不/復詳其名氏矣)
神仙有無何渺茫桃源之説誠荒唐流水盤廻山百轉
生綃數幅垂中堂(綃生/繒也)武陵太守好事者(孫曰武陵郡/朗州國朝改)
(為鼎/州)題封逺寄南宫下(孫曰南/宫禮部)南宫先生忻得之波濤
入筆驅文辭文工畫妙各臻極異境怳惚移於斯(怳許/往切)
(惚吁/骨切)架巖鑿谷開宫室接屋連墻千萬日嬴顛劉蹶了
不聞(孫曰嬴顛劉蹶/謂秦漢之亡)地坼天分非所恤(孫曰地坼天分/謂晉魏之亂)
種桃處處惟開花川原近逺蒸紅霞(蒸一/作丞)初來猶自念
鄉邑歲久此地還成家漁舟之子來何所物色相猜更
問語大蛇中斷喪前王(韓曰漢書髙祖為亭長夜徑澤/中前有大蛇乃拔劔斬之蛇分)
(為兩道開蓋白帝子化為蛇當/道而髙祖以赤帝子斬之也)羣馬南渡開新主(孫曰/晉太)
(安之際童謡曰五馬浮渡江一馬化為龍五馬謂琅邪/西陽汝南南頓彭城五王琅邪竟登大位是化為龍也)
(蔡曰按晉元帝姓司馬氏/太興元年即位都於金陵)聽終辭絶共悽然自説經今
六百年當時萬事皆眼見不知㡬許猶流傳爭持酒食
來相饋禮數不同罇爼異月明伴宿玉堂空骨冷魂清
無夢寐夜半金雞啁哳鳴(祝曰啁哳聲也楚辭鵾雞啁/哳而悲鳴○啁音嘲哳陟頡)
(切/)火輪飛出客心驚(孫曰火/輪日也)人間有累不可住依然離
别難為情船開棹進一廽顧萬里蒼蒼烟水暮世俗寧
知偽與真至今傳者武陵人
　　　東方未明
　　　　(韓曰此詩與煌煌東方星興寄頗同蓋指順/宗即位不能親政而憲宗在東宫之時也時)
　　　　(賈耽鄭珣瑜二相皆天下重望王叔文用事/相繼引去此詩所以喻東方未明大星沒也)
　　　　(執誼叔文初相汲引此詩所以喻獨有太白/配殘月也順宗巳厭機政執誼叔文尚以私)
　　　　(意更相猜忌此詩所以有嗟爾殘月勿相疑/同光共影須臾期也及憲宗立而叔文執誼)
　　　　(竄猶東方明而殘月太白滅此詩所以喻殘/月暉暉太白晱晱雞三號更五㸃也意微而)
　　　　(顯誠得詩人之㫖樊曰公憶昨行所謂伾文/未剪崖州熾雖得赦宥常愁猜近者三姦悉)
　　　　(破碎羽窟無底幽黄能義與此詩同惟此詩/曰東方未明所以微其辭如此蓋風人之託)
　　　　(物也未明舊/本作半明)
東方未明大星沒獨有太白配殘月(孫曰太白長庚韓/曰太白西方星故)
(云配月又太白主大臣其/號為上公故公有取焉)嗟爾殘月勿相疑同光共影
須㬰期殘月暉暉太白晱晱(祝曰字當從目暫視貌太/元經明復晱天中獨爛也)
(○晱/音閃)雞三號(韓曰史記雞三號卒明補注/杜詩初鳴度必三號音毫)更五㸃
　　　贈唐衢
　　　　(集注衢従退之游舊史附公傳末新史削之舊史/云衢應進士久而不第能為歌詩意多感激見人)
　　　　(文章有所傷歎者讀訖必哭涕泗不能已每與人/言論既别發聲一號音辭悲切聞者莫不涕下故)
　　　　(世稱唐衢善哭白樂天亦嘗贈以詩略云賈誼哭時/事阮籍哭路岐唐生今亦哭異代同其悲者是也)
虎有爪兮牛有角(蔡曰角/叶音鹿)虎可摶兮牛可觸奈何君獨
抱竒材手把鋤犁餓空谷當今天子急賢良匭函朝出
開明光(孫曰武后垂拱二年命鑄銅為匭置之朝堂以/受天下表疏銘其束曰延恩獻賦頌求仕進者)
(投之南曰招諫言朝政得失者投之西曰伸寃有寃抑/者投之北曰通𤣥言天象灾變及軍機秘計者投之光)
(明殿名也○匭/音軌函胡嵒切)胡不上書自薦逹坐令四海如虞唐(蔡/曰)
(虞唐國號也堯居於唐舜/封於虞故堯舜號唐虞氏)
　　　貞女峽
　　　　(孫曰在連州桂陽縣貞元十九年冬公自監/察御史謫連州陽山令有此詩樊曰荆州記)
　　　　(秦時有女子化入/石在東岸穴中)
江盤峽束春湍豪(湍它/端切)雷風戰鬬魚龍逃懸流轟轟射
水府(轟呼/宏切)一瀉百里飜雲濤漂船擺石萬瓦裂(祝曰擺/開也又)
(擺撥吳志注擺撥衆/人之議○擺補買切)咫尺性命輕於毛(一作/鴻毛)
　　　贈侯喜
　　　　(韓曰洛水在河南縣北易乾鑿度日王者有/盛徳之應則洛水先温故號温洛公貞元十)
　　　　(七年七月二十二日與李景興侯喜尉遲汾/同漁于洛洛北恵林寺有石刻在焉詩必是)
　　　　(時作落句云云反復其意興寄逺矣唐曰/公祭侯喜文云我釣我遊莫不我隨指此)
吾黨侯生字叔□(丘紀切古/文起字)呼我持竿釣温水平明鞭
馬出都門盡日行行荆棘裏温水微茫絶又流深如車
轍濶容輈(張流/切)蝦蟇跳過雀兒浴此縱有魚何足求我
為侯生不能已盤針擘粒投泥滓(祝曰擘分擘也禮記/塗皆乾擘之韓曰列)
(子詹何以芒針為鈎剖粒為/餌皆言其小也○滓阻史切)晡時堅坐到黄昏(晡晚也/祝曰日)
(加申時淮南子至/于悲谷是謂晡時)手倦目勞方一起暫動還休未可期
蝦行蛭渡似皆疑(祝曰蛭水蟲博物志水蛭三叚而成/三物前漢夫豈從蝦與蛭螾蛭音質)
(蝦一/作鰕)舉竿引線忽有得一寸纔分鱗與鬐(祝曰儀禮魚/進鬐注脊也)
(音/祈)是日侯生與韓子良久歎息相看悲我今行事盡如
此此事正好為吾規半世遑遑就舉選一名始得紅顔
衰(韓曰續仙傳藍采和者常於市中/歌曰紅顔一春樹流年一擲梭)人間事勢豈不見
徒自辛苦終何為便當提携妻與子南入箕潁無還時
(蔡曰箕山名潁水名地理志潁水出陽城漢有潁陽臨/潁二縣髙士傳許由者貞固之士也巢居穴處無杯杅)
(毎以捧水而飲之有遺其瓢者由操飲畢輙掛於林杪/風至瓢有聲由以為煩取而弃之堯聘為九州長由不)
(赴遂洗耳於河惡聞/其聲終隱于箕山)叔□君今氣方鋭我言至切君勿
嗤君欲釣魚須逺去大魚豈肯居沮洳(孫曰詩彼汾沮/洳沮洳漸濕也)
(樊曰蘇東坡記儋耳上元放杖而笑過問何笑曰自笑/也然亦笑韓退之釣魚無所得更欲逺去不知走海者)
(未必得大魚也蓋公作此詩時年三十四去徐居洛方/有求官來東洛之語而東坡則晚歲儋耳發於憂患之)
(餘覧者無以為異沮/洳音疽茹肯一作有)
　　　古意
　　　　(韓曰華山記云山頂有池生千葉蓮花服之/羽化因曰華山觀公詩意與前詩皆有興寄)
　　　　(其曰古意㫖深逺矣樊曰公縣齋有懐曰求/官來東洛犯雪過西華荅張徹曰洛邑得休)
　　　　(告華山窮絶陘李肇國史補言愈好竒登華/山絶峯度不可反發狂慟哭縣令百計取之)
　　　　(乃下而沈顔作登華㫖畧曰仲尼悲麟悲不/在麟也墨翟泣絲泣不在絲也且阮籍縱車)
　　　　(於途途窮輙慟豈始慮不至耶蓋假事諷時/致意於此爾文公憤趍榮貪位者若陟懸崖)
　　　　(險不能止至顛危踣蹶然後歎不知税駕之/所焉可及矣悲夫文公之㫖㣲沈子㡬晦哉)
　　　　(按公諸詩及國史補所云/公實如此初無它㫖也)
太華峯頭玉井蓮(唐曰山海經曰/華山一名太華)開花十丈藕如船冷
比雪霜甘比蜜一片入口沈痾痊(韓曰痾病也晉史樂/廣傳沈痾頓愈又潘)
(岳閒居賦嘗膳載加舊/痾有痊於何切痊音詮)我欲求之不憚逺青壁無路難
夤縁(韓曰選琴賦丹崖􁳊巇青壁萬/尋一本作五月壁路難攀縁)安得長梯上摘實
下種七澤根株連(孫曰司馬相如子虚賦楚有七澤其/小者名雲夢方九百里韓曰列子言)
(五山曰根株/不相連著)
　　　八月十五夜贈張功曹
　　　　(樊曰張公曹署也公與張以貞元二十一年/二月二十四日赦自南方俱徙掾江陵至是)
　　　　(俟命於郴而作是詩公在江陵祭郴州李使/君云輟行謀於俄頃見秋月之三彀逮天書)
　　　　(之下降猶低囬以宿留此其證/也詩怨而不亂有小雅之風)
纎雲四巻天無河(孫曰河/謂天河)清風吹空月舒波(孫曰舒展/也波月光)
(韓曰選傅休奕雜詩清風何飄飄㣲/月出西方纎雲時髣髴渥露霑我裳)沙平水息聲影絶
一盃相屬君當歌(樊曰漢灌夫傳夫迎田蚡過竇嬰及/飲酒酣夫起舞屬蚡顔師古曰屬付)
(也猶今之舞訖相/勸也○屬之欲切)君歌聲酸辭且苦不能聽終淚如雨
(韓曰選古詩/泣涕零如雨)洞庭連天九疑髙(韓曰洞庭今在岳/州九疑今在道州)蛟龍
出沒猩鼯號(孫曰猩猩似猿能言聲如小/兒鼯䑕名一曰飛生音吾)十生九死到
官所(孫曰官/所臨武)幽居黙黙如藏逃(韓曰莊子逃虛空者藜/霍柱乎鼪鼬之逕跟位)
(其空聞人足音/跫然而喜矣)下牀畏蛇食畏藥海氣濕蟄熏腥臊(濕/一)
(作温熏/一作重)昨者州前搥大鼓嗣皇繼聖登䕫臯(孫曰貞元/二十一年)
(正月順/宗即位)赦書一日行萬里(孫曰是年二月/甲子赦天下)罪從大辟皆
除死(一作/徙)遷者追廽流者還滌瑕蕩垢清朝班州家申
名使家抑(孫曰使家謂/湖南觀察使)坎軻秪得移荆蠻(孫曰荆蠻江/陵軻口个切)
(又音/可)判司官卑不堪説(孫曰判/司功曹)未免棰楚塵埃間(韓曰/老杜)
(送髙書記詩脱身簿尉中始與棰楚辭借問今何官觸/熱向武威唐曰即江陵途中寄三翰林云何况親犴獄)
(敲榜發姦偷者也○棰之累切蔡曰按唐制參軍簿尉/有過即受笞杖之刑猶今之胥吏也故杜牧詩有云參)
(軍與簿尉塵土驚羌勷一語/不中治鞭笞身滿瘡是也)同時輩流多上道天路幽
險難追攀君歌且休聽我歌我今與君豈殊科(一本云/我歌今)
(與君/殊科)一年月明今宵多人生由命非由他有酒不飲奈
明何
　　　謁衡嶽廟遂宿嶽寺題門樓
　　　　(孫曰爾雅霍山為南嶽一名衡山樊曰唐衡/山𨽻潭州神龍五年來屬衡州有南嶽衡山)
　　　　(祠蘇内翰登州觀海市詩云潮陽太守南遷/歸喜見石廩堆祝融過太行詩序云予南遷)
　　　　(其必返乎此退之登衡山之祥也又潮州廟/記云公之精神能開衡山之雲皆取此事觀)
　　　　(蘇公海市詩則公此篇疑自潮州還作然永/貞元年公自陽山徙掾江陵嘗有委舟湘流)
　　　　(往觀南嶽之語詩當是此時作時年三十八/故其辭豪以放潮州還後則節簡嚴重無復)
　　　　(此作矣補注公前後兩謫南方初自陽山北/還過衡在永貞元年八月至潭適當殘秋陪)
　　　　(杜侍御遊湘西寺詩云是時秋向殘是也今/云我來正逢秋雨節故知此詩自陽山還時)
　　　　(作後自潮州移刺袁州則元和十五年十月/蓋未嘗過衡據袁州謝上表云去年正月貶)
　　　　(授潮州刺史其年十月准例量移云云即自/潮徑當來袁又未嘗遇秋雨節時也蘇公海)
　　　　(市詩中所云/觕言之耳)
五嶽祭秩皆三公(孫曰禮記天子祭天下名山大川五/嶽視三公秩次也因其次第而祭之)
(爾皆一/作比)四方環鎮嵩當中(韓曰白虎通曰嵩山夾居四/方之中故曰嵩孫曰周禮其)
(山鎮曰㑹稽注鎮/名山地德者也)火維地荒足妖怪(維方/維也)天假神柄專
其雄(孫曰神衡/山之神)噴雲泄霧藏半腹雖有絶頂誰能窮(補/注)
(老杜望嶽詩云㑹當/凌絶頂一覧衆山小)我來正逢秋雨節隂氣晦昧無清
風潜心黙禱若有應豈非正直能感通(孫曰詩神之聽/之正直是與非)
(字一/作即)須㬰靜掃衆峯出仰見突兀撑青空(孫曰撑雲霄/間祝曰選離)
(樓梧之相撑/○撑抽庚切)紫蓋連延接天柱石廩騰擲堆祝融(孫曰/衡山)
(有五峯紫蓋天柱石廩祝/融芙蓉石廩一名石囷)森然魄動下馬拜松栢一逕
趨靈宫(孫曰靈宫嶽廟韓曰盧元明嵩山記嵩山/最是栖神之靈藪長松緑栢生於嶺間)粉牆
丹柱動光彩鬼物圖畫填青紅升階傴僂薦脯酒(傴於/武切)
(僂音/縷)欲以菲薄明其衷(孫曰菲薄所祭/之具衷誠也)廟内老人識神
意(内一/作令)睢盱偵伺能鞠躬(孫曰睢盱顧視貎偵候也祝/曰選偵諜不敢東窺○睢許)
(佳切盱香于/切偵丑鄭切)手持盃珓導我擲(韓曰盃珓巫以占卜吉/凶之噐也○珓音教一)
(本作/盃教)云此最吉餘難同竄逐蠻荒幸不死(孫曰蠻/荒陽山)衣食
纔足甘長終(樊曰棄捐填溝壑長/終而不得反見扁鵲)侯王將相望久絶神
縱欲福難為功夜投佛寺上髙閣(孫曰即/嶽寺也)星月揜映雲
曈曨(補注曈曨本日出貌然前輩月詩多用之如梁劉/孝綽月詩曈曨入牀簟之類○曈音童曨音籠)
猿鳴鐘動不知曙杲杲寒日生於東(孫曰詩杲杲出日/杲杲初日貌也)
　　　岣嶁山
　　　　(孫曰山海經云衡山一名岣嶁山與前詩同/時作補注東坡中隱堂詩云岣嶁何湏到韓)
　　　　(公浪自悲謂此詩/也岣音矩嶁音縷)
岣嶁山尖神禹碑(韓曰盛洪之荆州記曰南岳周囬數/百里昔禹登而祭之因夢𤣥夷使者)
(遂獲金簡玉字之書徐靈期南岳記曰夏禹導水通瀆/刻石書名山之髙南岳文云髙四千一十丈南岳即衡)
(山/也)字青石赤形摹竒科斗拳身薤葉披(孫曰書序云魯/共王得孔子所)
(藏古文皆科斗文字科斗古篆也以其頭麄尾細類水/蟲之科斗焉王愔文志曰倒薤書者小篆法也垂枝濃)
(直若薤葉也/○薤音械)鸞飄鳯泊拏虎螭(韓曰鸞鳯虎螭皆以象/其碑之摹刻如此○拏)
(汝加切又女書/切螭抽知切)事嚴迹秘鬼莫窺道人獨上偶見之我
來咨嗟涕漣洏(祝曰漣洏涕流貎選涕淚/漣洏○漣音連洏音而)千搜萬索何
處有森森緑樹猿猱悲(猱奴刀切/悲一作啼)
　　　永貞行
　　　　(韓曰貞元二十一年正月德宗崩順宗即位/病風且瘖不能視朝王伾王叔文用事四月)
　　　　(䇿皇太子八月立為皇帝是為憲宗順宗為/太上皇改元永貞此詩所以具載太皇謂順)
　　　　(宗小人謂叔文元臣故老謂杜佑髙郢鄭珣/瑜等嗣皇謂憲宗郎官荒郡意指劉禹錫坐)
　　　　(叔文黨貶連州也公方量移江陵而夢得出/為連州邂逅荆蠻故作是詩觀終篇之意可)
　　　　(見其為夢得作也樊曰此詩或云自/四門肅穆賢俊登下為别篇非是)
君不見太皇諒隂未出令(孫曰天子居喪曰諒隂諒信/隂黙謂信黙不言意指順宗)
(即位之/時也)小人乗時偷國柄北軍百萬虎與貔(祝曰書如/虎如貔貔)
(虎屬也/貔音毗)天子自將非它師(一作/時)一朝奪印付私黨(孫曰/是歲)
(五月王叔文等以金吾大將軍范希朝為左右神䇿京/西諸城鎮行營節度使以度支郎中韓泰為其行軍司)
(馬叔文欲奪取宦官兵權以自固藉希朝老將使主其/名而實以泰專其事人情不測其所為益疑懼私黨即)
(泰/也)懔懔朝士何能為狐鳴梟噪争署置(祝曰説文梟不/孝鳥也詩為梟)
(為鴟注惡聲之鳥楚辭鴟梟羣而制之韓曰狐梟/楚詞皆以喻小人讒佞公意亦然○梟堅堯切)晱閃
跳踉相嫵媚(祝曰説文跳蹶也一曰躍也玉篇踉欲行/貌孫曰晱閃跳踉得意喜躍之貎相嫵媚)
(相媚説也○跳音迢踉/音梁嫵音武媚音眉)夜作詔書朝拜官超資越序曾
無難(樊曰順宗為太子時王伾王叔文有寵至是天下/事皆決於叔文而伾為内應韋執誼行之於外榮)
(辱進退生/於造次)公然白日受賄賂(韓曰叔文傳雄藩劇/帥隂相賂遺以自結)火齊
磊落堆金盤(韓曰火齊珠名選班固西都賦翡翠火齊/流燿含英注珠也樊曰火齊狀如雲母色)
(如紫金有光耀裂之則如蟬翼積之則如紗縠之重沓/詳見南史中天竺國祝曰文選磊落漫衍乎其側注衆)
(多貎○磊/魯猥切)元臣故老不敢語(樊曰王叔文用事一日諸/相㑹食叔文至中書欲與)
(韋執誼計事執誼起迎諸相停筯以待有頃報叔文索/飯已與韋相同餐閣中矣杜佑髙郢懼不敢言鄭珣瑜)
(獨歎曰吾豈可復居此/位索馬徑歸卧不起)晝卧涕泣何汍瀾(汍瀾涕/下貎)董賢
三公誰復惜(蔡曰前漢董賢傳哀帝元夀元年帝重賢/封賢為髙安侯欲極其位遂以賢為大司)
(馬衛將軍是時賢年二十二/為三公○三公或作一公)侯景九錫行可歎(蔡曰南/史侯景)
(傳梁武帝崩景立簡文後廢簡文迎豫章王棟即皇帝/位太尉郭元建諫曰主上仁明何得廢之大寶二年景)
(矯蕭棟詔自加九錫冕十有二旒建天子旌旗出警入/蹕九錫一曰車馬二曰衣服三曰樂器四曰朱户五曰)
(納陛六曰虎賁七曰斧鉞八曰/弓矢九曰秬鬯也○歎音灘)國家功髙德且厚天位
未許庸夫干嗣皇卓犖信英主(謂憲/宗)文如太宗武髙祖
膺圖受禪登明堂(孫曰圖/瑞應也)共流幽州鮌死羽(鮌與鯀同/禹父名祝)
(曰楚辭鯀婞直以忘身孫曰書流共工於幽州殛鯀于/羽山以喻伾叔文也樊曰憲宗立貶叔文渝州司户明)
(年殺之餘黨/以次斥逐)四門肅穆賢俊登(孫曰書賓于四門四門/穆穆四門者四方之門)
(蔡曰謂是時用杜黄/裳鄭餘慶為宰相也)數君匪親豈其朋(孫曰謂柳宗元/劉禹錫之屬)
郎官清要為世稱荒郡廹野嗟可矜(孫曰九月貶韓泰/撫州司封郎中韓)
(曄池州禮部員外郎柳宗元邵州屯田員外郎劉禹錫馬/連州刺史皆自郎官遷謫樊曰禹錫至荆南改武陵司)
(此詩未改武/陵前作也)湖波連天日相騰(孫曰騰水/波涌起)蠻俗生梗瘴
癘蒸(蔡曰瘴音障熱疰也癘音例/疾疫也選魏都賦封疆瘴癘)江氛嶺祲昏若凝(祝/曰)
(祲妖氣周禮一曰祲注隂陽氣相/侵左氏赤黒之祲非祭祥也音侵)一蛇兩頭見未曾(補/注)
(孫叔敖為兒出遊見兩頭蛇殺而埋/之歸泣謂母曰聞兩頭蛇見者必死)怪鳥争鳴令人憎
(争鳴一/作鳴喚)蠱蟲羣飛夜撲燈(祝曰撲拂著也書其猶可撲/滅蠱毒也音古撲普木切)
雄虺毒螫墮股肱(集注楚詞蝮蛇蓁蓁又雄虺九首詩/自求辛螫史記草無毒螫螫蟲行毒)
(也此言南方風物之惡/○螫音釋字亦作蠚)食中置毒肝心崩(崩壞/也)左右使
令詐難憑慎勿浪信常兢兢吾常同僚情可勝(韓曰公/嘗與夢)
(得同為御史補注蔡寛夫詩話云子厚禹錫於退之最/厚善然退之貶陽山不能無疑赴江陵途中寄三學士)
(云同官盡才俊偏善柳與劉或慮語言泄傳之落仇讎/云云及其為永貞行憤疾至云數君匪親豈其朋又曰)
(吾常同僚情可勝則亦見其坦夷/尚義待朋友始終也常一作嘗)具書目見非妄徴(韓/曰)
(公以言事先出為連州陽山令至是/夢得為連州刺史故書所目見告之)嗟爾既往宜為懲
(懲戒/也)
　　　洞庭湖阻風贈張十一署
　　　　(孫曰署河間人與公及李方叔同貶南方樊/曰永貞元年自陽山徙掾江陵十月過洞庭)
　　　　(湖作或云赴陽山時作公江陵途中詩叙初/赴陽山云春風洞庭浪而此詩則首云十月)
　　　　(隂氣盛可知其非矣祭郴州李使君文其畧/云俟新命於衡陽祭張十一云避風大湖詳)
　　　　(此可/見)
十月隂氣盛北風無時休蒼茫洞庭岸與子維雙舟霧
雨晦爭泄(韓曰漢鄒陽傳浮雲出流/霧雨咸集楚詞霧雨淫淫)波濤怒相投雞犬
斷四聽糧絶誰與謀(韓曰孔子/在陳絶糧)相去不容歩險如礙山
丘清談可以飽夢想接無由男女喧左右飢啼但啾啾
(啾啾小兒聲祝曰楚辭猿/啾啾兮狖夜鳴啾即由切)非懐北歸興何用勝羇愁雲
外有白日寒光自悠悠能令暫開霽過是吾何求
　　　李花贈張十一署
　　　　(補注元和元年二月公時為江陵/法曹參軍作○一作李有花云云)
江陵城西二月尾(見題/注)花不見桃惟見李風揉雨練雪
羞比(揉以手挻也/○揉而由切)波濤飜空杳無涘(涘水涯/音俟)君知此處
花何似白花倒燭天夜明羣雞驚鳴官吏起金烏海底
初飛來(韓曰金烏日也隋孟康詠日詩金烏升曉氣玉/鑑漾晨䂀蔡曰山海經黒齒之北曰暘谷居水)
(中有扶木九日居下枝一日居上枝皆戴烏淮南子堯/時十日並出草木焦枯堯命羿仰射十日中其九日日)
(中九烏皆死墮其羽/翼故留其一日也)朱輝散射青霞開(韓曰選恨賦秋/日蕭索浮雲無)
(光鬱青霞之竒意/入秋夜之不暘)迷亂入眼看不得(一作迷䰟亂/眼看不得)照耀
萬樹繁如堆念昔少年著遊燕對花豈曾辭酒盃(一作/豈省)
(曽辭/盃)自從流落憂感集欲去未到先思廻秪今四十已
如此(孫曰公時/年三十九)後日更老誰論哉力攜一罇獨就醉(獨/一)
(作/共)不忍虛擲委黄埃(韓曰選蕪城賦直視千里/外唯見起黄埃委一作隨)
　　　杏花(與前篇/同時作)
居鄰北郭古寺空(孫曰江陵/所居之鄰)杏花兩株能白紅曲江滿
園不可到(孫曰曲江在長安園即芙蓉園也韓曰曲江/在長安城南公故有懐思之意焉蔡曰西京)
(雜記朱雀街東龍華寺南有流水詰屈謂之曲江唐劇/譚録曲江池本秦隑州開元中疏鑿遂為妙境花卉周)
(環烟水明媚都人遊玩盛於中和節江側菰蒲蔥翠柳/隂四合碧波紅蕖湛然可愛杜甫哀江頭詩春日潜行)
(曲江曲細柳新蒲/為誰緑者是也)看此寧避雨與風二年流竄出嶺外
(樊曰公貞元十九年冬出為陽/山凡二年至是始為掾江陵)所見草木多異同冬寒
不嚴地常洩(孫曰嶺南無大/寒故地氣多洩)陽氣發亂無全功浮花浪
蘂鎮長有纔開還落瘴霧中山榴躑躅少意思(韓曰本草/注躑躅樹)
(生髙三四尺花似山石榴或云一/名山石榴○躑直炙切躅厨玉切)照耀黄紫徒為叢鷓
鴣鈎輈猿呌歇(孫曰鈎輈鷓鴣聲祝曰嶺表記鷓鴣自/呼云鈎輈李羣玉詩又聽鈎輈格磔聲)
(輈張/流切)杳藹深谷攅青楓(補注楓木厚葉弱枝善/摇○攅音㠝楓音風)豈如此
樹一來翫若在京國情何窮今旦何為忽惆悵(惆一/作怊)萬
片飄泊隨西東明年花發應更好道人莫忘鄰家翁(樊/曰)
(八年六月公召拜國子博士明年花發時公為博/士于京矣孫曰道人謂寺僧蔡曰翁愈自稱也)
　　　感春四首
　　　　(韓曰元和元年春掾江陵時作唐曰詩有云/千江隔兮萬山阻又云我恨不如江頭人又)
　　　　(云兩鬢雪白趍埃塵此/在江陵為掾曹審矣)
我所思兮在何所情多地遐兮徧處處(上齒據切/下如字)東西
南北皆欲往千江隔兮萬山阻(孫曰張衡四愁詩我所/思兮在太山欲往從之)
(梁甫艱我所思兮在桂林欲往從之湘水深我所思兮/在漢陽欲往從之隴阪長我所思兮在鴈門欲往從之)
(雪紛紛公云東西南北皆欲/往千江隔兮萬山阻取此)春風吹園雜花開朝日照
屋百鳥語(韓曰選丘希範與陳伯之書暮春三/月江南草長雜花生樹羣鸎亂飛)三盃取
醉不復論一生長恨奈何許(柰一/作春)
皇天平分成四時(樊曰宋玉九辨曰皇天平/分四時兮竊獨悲此凜秋)春風漫誕
最可悲(孫曰漫誕/飄蕩之貎)雜花粧林草蓋地白日座上傾天維
(孫曰傾謂傾側風動而然韓/曰西京賦振天維衍地絡)蜂喧鳥咽留不得(孫曰咽/噪也留)
(謂留/此花)紅萼萬片從風吹豈如秋霜雖凛冽(音列凜/一作慘)摧落
老物誰惜之(樊曰晉宣帝嘗疾張皇后往省帝/曰老物可憎又曰老物不足惜)為此徑
須沽酒飲自外天地棄不疑近憐李杜無檢束瀾漫長
醉多文詞(瀾一/作爛)屈原離騷二十五(樊曰前漢藝文志屈/原賦二十五篇蓋離)
(騷經一九歌十一天問一九章九逺逰卜/居漁父各一凡二十五篇也○屈九勿切)不肯餔啜糟
與醨(樊曰漁父篇屈原曰衆人皆醉惟我獨醒漁父曰/何不餔糟而歠醨餔食也醨薄酒補注孔融難魏)
(武禁酒書云屈原以餔糟歠醨身/困於楚○餔奔謨切醨吕支切)惜哉此子巧言語不
到聖處寧非癡(韓曰先儒云公以原詞介於莊周司馬/遷之間其感春詩云云蓋與屈原之懲)
(於風諫而傷其/違聖之達節也)幸逢堯舜明四目條理品彚皆得宜(孫/曰)
(言今遇堯舜之主/萬類皆得其宜也)平明出門暮歸舍酩酊馬上知為誰
(韓曰晉山簡毎出嬉遊時兒童歌曰日夕倒載歸酩酊/無所知時時能騎馬倒著白接䍦○酩音茗酊音鼎一)
(本作知/誰為)
朝騎一馬出暝就一牀卧詩書漸欲抛節行久矣破(破/廢)
(也一本作已久/破破又一作墮)冠欹感髪秃語誤悲齒墮辜負平生心
已矣知何奈(祝曰元稹立部伎詩古人邪正將/誰奈○奈乃箇切一作如何奈)
我恨不如江頭人(我恨一/作奈我)長網横江遮紫鱗獨宿荒陂
射鳬鴈賣納租賦官不嗔歸來歡笑對妻子衣食自給
寧羞貧今者無端讀書史智慧秪是勞精神畫蛇著足
無處用(孫曰史記楚惠王使柱國昭陽將兵攻齊陳軫/謂昭陽曰昔人有遺其舍人一巵酒者舍人相)
(謂曰數人飲此不足以徧請畫地為蛇蛇先成者飲之/一人曰吾蛇先成舉酒而起曰吾能為之足及為足而)
(後成人奪其酒而飲之曰蛇固無/足今為之足非蛇也○著陟畧切)兩鬢雪白趨埃塵乾
愁漫解坐自累與衆異趣誰相親數盃澆腸雖暫醉(韓/曰)
(世説王忱曰阮藉胷中磊隗/故須酒澆之○澆音驍沃也)皎皎萬慮醒還新(祝曰説/文醒醉)
(解也楚詞惟我/獨醒○醒音星)百年未滿不得死且可勤買抛青春(樊/曰)
(蘇内翰云國史補酒有郢之富春烏程之若下春滎陽之/土窟春富平之石凍春劔南之燒春杜子美詩有麴米春)
(裴鉶作傳竒亦有松醪春唐人名酒多以春抛青春亦/必酒名也洪曰東坡云抛青春必酒名予按此詩在江)
(陵作蓋江/陵酒名也)
　　　寒食日出遊夜歸張十一院長見示病中憶花
　　　九篇因此投贈
　　　　(張十一即功曹署樊曰國史補云外即遺補/相呼為院長補注公與張同自御史貶官又)
　　　　(同為江陵掾公法曹㕘軍張/功曹叅軍元和元年時也)
李花初發君始病我往看君花轉盛(孫曰轉/愈也)走馬城西
怊悵歸(孫曰即上言江陵城西二月/尾花不見桃惟見李者也)不忍千株雪相映
邇來又見桃與梨交開紅白如爭競可憐物色阻攜手
(孫曰物色/春之景物)空展霜縑吟九詠(祝曰縑絲繒也古樂府新/人工織縑故人工織素○)
(縑音/兼)紛紛落盡泥與塵不共新粧比端正桐花最晚今
已繁(孫曰禮記月令季/春之月桐始華)君不強起時難更(孫曰更/再也)闗山
逺别固其理寸歩難見始知命憶昔與君同貶官(孫曰/貶陽)
(山/時)夜渡洞庭看斗柄(孫曰北/斗柄也)豈料生還得一處(孫曰同/在江陵)
引袖拭淚悲且慶各言生死兩追隨直置心親無貎敬
念君又署南荒吏(樊曰張在江陵未㡬邕管/經畧使路恕署為判官)路指鬼門
幽且夐(樊曰容州北流縣南三十里有兩石相對門濶/三十歩俗號鬼門闗諺曰鬼門闗十人九不還)
(祝曰夐逺也前漢/儵夐逺去休正切)三公盡是知音人曷不薦賢陛下聖
(樊曰人臣稱至尊曰陛下其與人言及亦通曰陛下田/横入海居島中漢髙帝使人赦横罪而召之至尸鄉廐)
(置横謝使者曰陛下在洛陽今斬吾頭馳/三十里形容尚未能敗猶可觀也遂自剄)囊空甑倒誰
救之(韓曰杜詩囊空恐羞澁留得一錢看又郭/林宗傳孟敏客太原荷甑墮地不顧而去)我今一
食日還併(樊曰禮記儒行/儒有并日而食)自然憂氣損天和安得康強
保天性斷鶴兩翅鳴何哀縶驥四足氣空横(祝曰縶維/也横不以)
(理也孟子其横逆猶是也/○縶陟立切横户孟切)今朝寒食行野外緑楊匝岸
蒲生迸宋玉庭邊不見人(孫曰宋玉楚人故居在江陵/韓曰杜詩曾聞宋玉宅毎欲)
(到荆州荆州/即江陵也)輕浪參差魚動鏡自嗟孤賤足瑕疵特見
放縱荷寛政(孫曰言江/陵尹之政)飲酒寧嫌琖底深(韓曰桑乂在/江總席上曰)
(雖深盞百罰/吾亦不辭也)題詩尚倚筆鋒勁(韓曰鮑明逺擬古詩兩/説窮舌端五車推筆鋒)
明宵固欲相就醉有月莫愁當火令(樊曰火令謂禁煙/孫曰火令焚火之)
(時也相傳寒食日介子推焚骸後世一月/不舉火云或作有月莫辭燈火冷非是)
　　　和張十一憶昨行
　　　　(補注元和元年江陵/作與前數詩相先後)
憶昨夾鐘之吕初吹灰(韓曰月令仲春之月律中夾鍾/二月之吕也續漢書以莩灰實)
(律之端按厯而候之其月氣至則灰飛/而律通孫曰此言元和元年春時也)社公禮罷元侯
廽(韓曰漢髙令縣為公社孫曰社公社神謂/時社祭罷也樊曰元侯謂江陵帥裴均)車載牲牢
甕舁酒(孫曰牛羊豕曰牢祝曰舁對舉也/益部耆舊傳遵勅吏舁尸到音余)並召賓客延
鄒枚(韓曰漢諸侯王皆自治民聘賢呉王濞招致四方/游士鄒陽枚乗等俱仕呉以文著名孫曰鄒陽枚)
(乗梁孝/王客)腰金首翠光照耀(孫曰謂倡/姬之服餙)絲竹逈發清以哀
青天白日花草麗玉斚屢舉傾金罍(孫曰斚盞也罍壺/也詩我姑酌彼金)
(罍/)張君名聲座所屬(孫曰屬謂衆所屬/目○屬朱六切)起舞先醉長松
摧宿酲未解舊痁作(補注酲酒病也劉伶五斗解酲痁/瘧疾左傳痁作而伏○痁失亷切)
深室靜卧聞風雷(孫曰謂耳疾/若有所聞也)自期殞命在春序(序時/也)
屈指數日憐嬰孩危辭苦語感我耳淚落不揜何漼漼
(樊曰集韻云漼雪霜積聚貎祝曰選指/季豹而漼焉注漼涕泣垂貎漼七囬切)念昔從君渡湘
水(湘一/作湖)大帆夜劃窮髙桅(樊曰帆舟上幔所以泛風劃/破也祝曰髙桅挂帆柱也玉)
(篇云船上檣竿帆符咸/切劃忽麥切桅五囬切)陽山鳥路出臨武(樊曰公責連/之陽山令張)
(為郴之臨武郴在/江南連則廣南也)驛馬拒地驅頻隤(祝曰隤馬病也詩/我馬虺隤杜囬切)
踐蛇茹蠱不擇死(孫曰蠱/謂蠱毒)忽有飛詔從天來(孫曰量/移詔也)伾
文未揃崖州熾(補注伾王伾文王叔文崖州韋執誼也/揃滅也史記西夷揃㓨○伾音丕揃子)
(踐/切)雖得赦宥恒愁猜近者三姦悉破碎(集注元和元年/正月順宗即位)
(二月大赦公自陽山徙椽江陵三姦方用事至其年八/月憲宗立貶伾開州司馬叔文渝州司户並員外置十)
(一月繼貶執誼崖州司馬/及是三姦始悉破碎焉)羽窟無底幽黄能(集注能有/兩音奴來)
(切者三足鱉也奴登切者熊屬足似鹿者也左傳堯殛/鮌于羽山其神化為黄熊以入于羽淵國語作黄能當)
(音賢能之能然説者謂能既熊屬又為鱉類東海人祭/禹廟不用熊白及鱉為饌疑鮌化為二物則兩音亦可)
(通用/也)眼中了了見鄉國知有歸日眉方開今君從署天
涯吏(補注邕管奏為判官即前云今/君又署南荒吏也○從一作縱)投檄北去何難哉
(孫曰投擲也祝曰檄符檄説文/二尺書前漢三秦可傳檄而定)無妄之憂勿藥喜(孫曰/易無)
(妄之疾勿/藥有喜)一善自足禳千灾頭輕目朗肌骨健古劔新
斸磨塵埃殃銷禍散百福併從此直至耆與駘(孫曰詩/俾爾耆)
(而艾耆老也鮐魚名樊曰詩行葦黄耇台背鄭氏箋云/台之言鮐也大老則背有鮐文○鮐音台耆一作耇)
嵩山東頭伊洛岸(伊洛二/水名)勝事不假須穿裁君當先行
我待滿(韓曰張先遷/京兆府司録)沮溺可繼窮年推(祝曰沮溺人名/語長沮桀溺耦)
(而耕樊曰公家河南而嵩山伊水洛水並𨽻河南詩意/欲與張耦耕於嵩山下也韓曰推字取禮記三推九推)
(之意○沮子魚切/推它囬切或作催)
　
　
　五百家注昌黎文集巻三
欽定四庫全書
　五百家注昌黎文集巻四
　　　　　　　　　　　　　宋　魏仲舉　編
　　古詩
　　　劉生詩
　　　　(韓曰貞元二十一年劉師命訪公于陽山斷章似有送/行之意集中有因梨花為生作二詩豈前此之作耶)
生名師命其姓劉自少軒輊非常儔(韓曰軒輊調適也/一云輕重也詩戎)
(車既安如輊如軒又馬援傳居前不能令人輊/居後不能令人軒儔謂儔匹也○輊竹二切)棄家如
遺來逺遊東走梁宋暨楊州遂凌大江極東陬(孫曰東/陬東隅)
(即謂越也○/陬將侯切)洪濤舂天禹穴幽(孫曰洪濤大波舂舂撞/也禹穴在㑹稽禹得治)
(水之書/于此)越女一笑三年留(韓曰劉生在越意有所眷下/云問胡不歸良有由繼以妖)
(歌慢舞則知生所寓皆不羈也故終篇有咄哉識路/行勿休往取將相酬恩讎盖有且諷且勸之意云)南
逾横嶺入炎洲(孫曰横嶺謂五嶺也炎/洲南方洲島水中曰洲)青鯨髙磨波山
浮(鯨一/作鮮)怪媚炫曜推蛟虬(媚一作魅/虬渠幽切)山獠讙噪猩猩愁
(孫曰獠西南夷名爾雅云猩猩小而好啼/出交趾封谿縣○獠張絞切一作㺑音衫)毒氣爍體黄
膏流(爍燒/灼貌)問胡不歸良有由美酒傾水䏑肥牛(○䏑之/夜切與)
(炙同又/側吏切)妖歌慢舞爛不收(收歛/也)倒心迴腸為青眸(韓曰/司馬)
(遷答任少卿書腸九迴/阮籍見佳客為青眼)千金邀顧不可酬乃獨遇之盡
綢繆(孫曰詩綢繆束薪傳云纒綿/也○綢直留切繆亡侯切)瞥然一餉成十秋(祝/曰)
(說文瞥過目也楚辭目瞥/瞥兮西没○瞥匹蔑切)昔鬚未生今白頭五管徧厯
無賢侯(樊曰唐永徽後以廣桂容邕安南皆隸廣府謂/之五府節度使名嶺南五管見舊書地理志)
迴望萬里還家羞陽山窮邑惟猿猴(孫曰公時/為邑令)手持釣
竿逺相投我為羅列陳前修(韓曰前修字見離騷/謂前世修能之士)芟蒿
斬蓬利鋤耰(孫曰耰摩田器也/孟子播種而耰之)天星回環數纔周(周周/歲也)
文學穰穰囷倉稠(祝曰穰穰豐也史記五穀蕃熟穰穰/滿家孫曰倉圓為囷倉庾也藏也禮)
(記修囷倉○穰知/兩切囷去輪切)車輕御良馬力優咄哉識路行勿休
(祝曰咄阿也晉史咄/嗟便辦○咄當没切)往取將相酬恩讎(補注王得臣塵/史云古人一飯)
(之恩必償眦睚之怨必報後世不然報恩畧而報怨詳/詩曰忘我大徳思我小怨孔子曰以徳報徳以直報怨)
(退之云往取將相酬恩/讐得時得位無不如志)
　　　鄭羣贈簟
　　　　(孫曰羣宇洪之時以殿中侍御史佐裴均江/陵軍公自陽山量移江陵法曹與羣同僚樊)
　　　　(曰唐孔戣私記云退之豐肥善睡每來吾家/必命枕簟而沈存中筆談亦云世畫韓退之)
　　　　(小面而美髯著紗㡌此乃江南韓熙載爾熙/載諡文靖江南人謂之韓文公因此遂誤以)
　　　　(為退之退之肥而少髯此詩有腰腹/空大及慢膚多汗之語二說信然)
蘄州笛竹天下知(韓曰蘄州在今淮南其地出竹/本用為笛材今以之為簟耳)鄭君
所寳尤瓌竒(祝曰瓌瓊瑰也選窺東山之/府則瓌實溢目○瓌公回切)攜來當晝不
得卧一府傳看黄琉璃(補注東坡寄簟與蒲傳正詩云/愧此八尺黄琉璃祖此語也)
體堅色潤又藏節滿眼凝滑無瑕疵(滿字舊/本作盡)法曹貧賤
衆所易腰腹空大何能為自從五月困暑濕如坐深甑
遭蒸炊手磨袖拂心語口慢膚多汗真相宜(韓曰楚辭/天問平脅)
(慢膚何/以肥之)日暮歸來獨惆悵(惆一/作怊)有賣直欲傾家資誰謂
故人知我意巻送八尺含風漪(漪風吹水文/音於離切)呼奴掃地
鋪未了光彩照耀驚童兒青蠅側翅蚤蝨避(韓曰詩營/營青蠅止)
(于樊補注抱朴子曰蚤蝨/攻君卧不獲安○蚤音早)肅肅疑有清飈吹倒身甘寢
百疾愈却願天日恒炎曦(孫曰曦/赫也)明珠青玉不足報(韓/曰)
(選張衡四愁詩美人贈我貂襜褕何以報之/明月珠美人贈我錦繡段何以報之青玉案)贈子相好
無時衰
　　　豐陵行
　　　　(樊曰順宗陵也按長安志順宗豐陵在富平/縣東北三十五里甕金山韓曰順宗以元和)
　　　　(元年七月塟公是年六月方自江陵召入為/博士必當是時作終篇言三代舊制存諸書)
　　　　(當時之禮必有不/合于古者故云)
羽衞煌煌一百里(孫曰羽衛謂旌旗扈/從之屬羽羽旄也)曉出都門塟天
子(天子/順宗)羣臣雜沓馳後先(孫曰雜沓/紛錯也)宫官穰穰來不已
(孫曰宫宫宦侍也祝曰穰衆/也詩降福穰穰○穰如羊切)是時新秋七月初(見題/注)金
神按節炎氣除(孫曰金神少昊蓐收之屬主秋之神節/者以竹為之以旄牛尾為眊取象竹節)
(因以為名/按持也)清風飄飄輕雨灑(補注天子之行風/伯清塵雨師灑道)偃蹇旂
斾巻以舒逾梁下坂笳鼓咽(梁橋也坂坡也祝曰笳巻/蘆葉吹之選胡笳互動孫)
(曰咽謂淒咽韓云咽/一作沸坂甫晚切)嵽嵲遂走𤣥宫虛(祝曰嵽嵲山小/而不安貌孫曰)
(𤣥宫謂陵也○虚一/作閭嵽音絰嵲音臬)哭聲訇天百鳥噪(韓曰魏陳琳武/庫賦聲訇隱而)
(動天○訇/呼宏切)幽坎晝閉空靈輿(孫曰靈/輿梓宫)皇帝孝心深日逺
資送禮備無贏餘設官置衞鎖嬪妓(孫曰唐制諸陵皆/置宫殿列官曹設)
(嬪妓侍衞如平生杜甫橋陵詩宫/女晚知曙祠臣朝見星即謂此也)供養朝夕象平居臣
聞神道尚清浄三代舊制存諸書墓藏廟祭不可亂欲
言非職知何如
　　　游青龍寺贈崔羣補闕
　　　　(集注羣字敦詩清河人公同年進士元和初/為補闕公時為國子博士作青龍寺在長安)
　　　　(曲江之左京城南門之東本隋靈感寺唐景/雲二年改為青龍寺洪曰詩云正值萬株紅)
　　　　(葉蒲謂柿也靈液屢進頗黎盌謂食柿也忽/驚顔色變韶椎言為紅赤所照曜也東坡云)
　　　　(九月柿葉赤而實紅故是詩終篇皆言赤色/白樂天青龍寺早夏詩云新葉隂凉多亦謂)
　　　　(此也雜俎云柿有七絶一壽二多陰三無鳥/巢四無蟲五霜葉可愛六嘉賓七落葉肥大)
　　　　(也小説鄭䖍學書病無紙知慈恩寺有柿葉/数間遂借僧居取紅葉學書歲久殆遍知當)
　　　　(時僧居多種此樹也/一云贈崔大羣補闕)
秋灰初吹季月管(孫曰吹灰者謂作十二律管于室中/四時位上埋之取蘆莩燒之作灰實)
(之管中以羅縠覆之氣至則吹灰動縠律即候氣之管/以銅為之正月建中太簇二月夾鍾三月姑洗四月仲)
(吕五月蕤賓六月林鍾七月夷則八月南呂九/月無射十月應鍾十一月黄鍾十二月大吕)日出卯
南暉景短(孫曰月令季秋之月昏虚中旦栁中/季秋日出差晚故出卯南暉日色)友生招
我佛寺行(即是同崔羣/遊青龍寺)正值萬株紅葉滿(見題/注)光華閃
璧見神鬼(璧一/作壁)赫赫炎官張火傘(孫曰炎官謂炎帝祝/融之屬主司南方者)
然雲燒樹大實駢(駢並也祝曰駕二馬也莊/子駢拇枝指○駢蒲眠切)金烏下啄
赬虬卵(祝曰赬赤色詩魴魚赬尾孫曰虬龍屬無角韓/曰上聨詠柿葉之紅而光華之燦然下聨詠柿)
(實之赤而日光之交映火□虬卵皆狀其紅/而取喻之工如此劉曰金烏日也○赬音檉)魂翻眼暈
忘處所(孫曰暈猶花/也一作倒)赤氣冲融無間斷有如流傳上古
時九輪照燭乾坤旱(孫曰淮南子曰堯時十日並出草/木焦枯堯命羿仰射十日中其九)
(烏皆死墜羽翼九/輪謂九日車輪也)二三道士席其間(孫曰道士/有道之士)靈液屢
進頗黎盌(孫曰頗黎玉名其色赤出西域亦作玻瓈祝/曰盌說文小盂也選逸珠盈盌○盌音椀)
勿驚顔色變韶稚(孫曰韶美少之色祝曰韶一作齠始/毁齒也衞玠别傳玠在齠齔中○齠)
(音條勿/一作忽)却信靈仙非怪誕桃源迷路竟茫茫(見桃源/詩注)棗
下悲歌徒纂纂(孫曰潘岳笙賦曰詠園桃之夭夭歌棗/下之纂纂歌曰棗下纂纂朱實雜離宛)
(其落矣化為枯枝人生不能行樂死何以虛諡為李善/注古咄唶歌棗下何攅攅榮華各有時棗初欲赤時人)
(從四邊來棗適今/日賜誰當仰視之)前年嶺隅鄉思發(樊曰謂貞元二/十年春在陽山)躑
躅成山開不算(躑躅花名見杏花詩注/○躑直炙切躅厨玉切)去歲羇㠶湘水
明(樊曰謂永貞元年自陽山移掾/江陵竢命于湘中○帆符咸切)霜楓千里隨歸伴猿
呼鼯嘯鷓鴣啼(鼯音吾呼字/作啼者非)惻耳酸腸難濯澣(祝曰濯/澣濯垢)
(也詩澣濯之衣○澣胡管/切洪曰惻字作側字者非)思君攜手安能得今者相從
敢辭懶由來鈍騃寡參尋(騃語/駭切)況是儒官飽閒散(孫曰/元和)
(元年六月自江陵/召為國子博士)惟君與我同懷抱鋤去陵谷置平坦
年少得途未要忙時清諌疏尤宜罕何人有酒身無事
誰家多竹門可欵(孫曰欵叩也漢書西羌欵塞樊曰王/子猷好竹吳中一士大夫家有好竹)
(欲觀之便出輿造/竹下諷嘯良久)須知節候即風寒幸及亭午猶妍暖
南山逼冬轉清痩(孫曰南山在長安/南舊云即終南山)刻畫圭角出崖窽
(窽空也祝曰莊子/導大窽○窽音欵)當憂復被氷雪埋汲汲來窺誡遲緩
　　　贈崔立之評事
　　　　(韓曰立之名斯立博陵人元和初為大理評/事以言事黜官為藍田丞見公藍田丞㕔記)
　　　　(元和元年六月公召拜國子博士作此詩詳/味詩意當是崔頻有詩望公推引故公有頻)
　　　　(䝉怨句刺棄遺豈有/閒官敢推引之語云)
崔侯文章苦捷敏(韓曰老杜不見敏捷/詩千首飄零酒一盃)髙浪駕天輸不
盡(孫曰駕陵輸寫也言文章/如髙浪駕天猶輸寫不盡)曽從關外來上都(上都京/師也外)
(一作/内)隨身巻軸車連軫(軫車後横木孫曰連軫言/數車相接○軫止忍切)朝為
百賦猶鬱怒(孫曰言猶/有餘勇也)暮作千詩轉遒𦂳揺毫擲簡自
不供頃刻青紅浮海蜃(蜃能吐氣為樓臺海中春夏間/見祝曰大蛤也禮記雉入大水)
(為蜃前漢海旁蜃氣象/樓臺後同○蜃音腎)才豪氣猛易語言徃徃蛟螭雜
螻蚓(孫曰蛟龍屬螭似龍而無角螻螻蟈蚓丘蚓補注/蛟螭雜螻蚓言其小大不齊也苕溪漁隱叢話云)
(立之詩有不工處故退之以此譏/之○螭抽知切螻音婁蚓音引)知音自古稱難遇世
俗乍見那妨哂(哂笑/也)勿嫌法官未登朝(孫曰法官謂/大理評事)猶
勝赤尉長趨尹(孫曰斯立初為尹陽尉唐州縣/有畿赤緊望之等尹謂京兆尹)時命雖
乖心轉壯技能虛富家逾窘(祝曰窘廹也詩又窘/陰雨○窘巨隕切)念昔
塵埃兩相逢争名齟齬持予楯(孫曰矛楯皆兵器說文/云矛長二丈建于兵車)
(楯亦兵器所以蔽身祝曰詩修我戈矛/左氏賦車兵徒卒甲楯之數○楯音盾)子時専場誇觜
距(樊曰選張衡東都賦秦政利觜長距終得/擅場注擅専也○觜即委切距舊杵切)予始張軍
嚴韅靷(補注左傳我張吾三軍靷駕牛具也樊曰左傳/僖二十八年晉楚戰于城濮晉軍七百乗韅靷)
(鞅靽杜預注在背曰韅在胷曰靷在腹曰鞅在/後曰靽言駕乗修備○韅曉見切靷以忍切)爾來但
欲保封疆莫學龎涓怯孫臏(韓曰史記孫臏嘗與龎涓/俱學兵法事魏為恵王將)
(以能不及臏陰召臏至則以法斷其兩足而黥之㑹齊/使者如梁竊載與之齊威王以為師後魏攻韓韓告急)
(于齊使田忌將而臏以減竈殺涓/于馬陵○龎皮江切臏婢忍切)竄逐新歸厭聞閙(孫/曰)
(公時方自江陵法/曹召為國子博士)齒髪早衰嗟可閔頻䝉怨句刺棄遺
(孫曰詩將安將/樂棄予如遺)豈有閒官敢推引深藏篋笥時一發戢
戢已多如束筍可憐無益費精神(費一/作損)有似黄金擲虛
牝(洪曰牝谿谷也古/詩云哀壑叩虛牝)當今聖人求侍從(樊曰聖人/謂憲宗也)抜擢
杞梓收楛箘(孫曰襄二十六年左氏晉大夫如杞梓皮/革焉書惟箘簵楛箘簵美竹可以為矢楛)
(木名可以為矢簳/○楛音户箘音窘)東馬嚴徐巳奮飛(東方朔司馬相如/嚴助嚴安徐樂等)
(韓曰漢嚴助傳武帝時助舉賢良對/策為中大夫時東馬等並在左右)枚臯即召窮且忍
(枚臯枚乗子字少孺孫曰臯武帝時上/書自陳上大喜召入見待詔拜為郎)復聞王師西討
蜀(孫曰元和元年正月命長武/城使髙崇文等伐蜀討劉闢)霜風冽冽摧朝菌(朝菌/地蕈)
(朝生暮死韓曰莊子朝菌不知/晦朔冽冽寒勁貌○菌音窘)走章馳檄在得賢(孫曰/章章)
(奏檄文檄說文曰檄二尺書也有急事則挿以鳥羽號/為羽檄韓曰西京雜記楊子雲曰漢武帝戎馬之間飛)
(書馳檄用枚臯廊廟之上髙/文典冊用相如○檄刑狄切)燕雀紛挐要鷹隼(孫曰鷹/隼鷙鳥)
(所以逐燕雀祝曰禮記鷹隼蚤鷙○挐/女加切又女書切要一作惡隼息尹切)竊料二塗必處
一(樊曰公意盖以憲宗況武帝得/人之盛而以枚臯等待斯立也)豈比恒人長蠢蠢(蠢/蟲)
(類孫曰蠢蠢無知/之貌○蠢尺尹切)勸君韜養待徵招不用雕琢愁肝腎
牆根菊花好沽酒錢帛縱空衣可凖暉暉檐日暖且鮮
摵摵井梧疎更殞(補注苕溪漁隱云摵音索殞落貌文/選盧子諒詩摵摵芳葉零又潘岳秋)
(思賦庭樹/摵以灑落)髙士例須憐麴糵丈夫終莫生畦畛(畦菜田/畛陌生)
(字一作老○畦/户圭切畛音軫)能來取醉任喧呼死後賢愚俱泯泯(泯/盡)
(也滅也補注書曰泯/泯棼棼○泯音閔)
　　　送區𢎞南歸
　　　　(區如字祝曰姓也後漢末有長沙區景或音/謳古善劔區治子之後洪曰區區冶子之後)
　　　　(集有送區冊序説者謂即𢎞也故張籍送𢎞/詩曰韓君國大賢道徳赫巳聞昨出為陽山)
　　　　(爾區來趨奔韓官遷法曹子隨至荆門韓入/為博士崎嶇從羈輪今本皆作歐𢎞誤矣樊)
　　　　(曰公自陽山徙江陵尋召拜國子博士區生/實從之至是南歸公作詩送之張籍孟郊亦)
　　　　(皆有詩元/和元年也)
穆昔南征軍不歸蟲沙猿鶴伏以飛(孫曰抱朴子周穆/王南征一軍盡化)
(君子為猿為鶴小人為蟲為沙伏/謂猿蟲飛謂沙鶴事亦出博物志)江洶洞庭宿莽微(孫/曰)
(洶水聲楚詞波逢洶涌濆滂沛兮洞庭在岳陽離騷云/宿宿短草莽莽長草祝曰楚辭夕擥中洲之宿莽王逸)
(注云草經冬不死者楚人名曰宿/莽○洶許拱切又音凶莽莫補切)九疑巉天荒是非(孫/曰)
(巉天猶摩天也險也髙也祝曰選登巉巖而下望韓曰/湘中記零陵營道縣九山相似行者疑惑故名九疑荒)
(是非豈以此耶○巉/仕檻切又鋤咸切)野有象犀水貝璣(孫曰爾雅云犀/似豕郭璞云形)
(如水牛韓曰貝水蟲也古/以為貨璣珠之不圓者)分散百寳人事稀(孫曰人事/人物也言)
(山川之美散為百寶獨人/物稀少也唐本事作士)我遷于南日周圍(孫曰貞元/十九年冬)
(公謫陽山明年冬/𢎞來故云日周圍)來見者衆莫依稀爰有區子熒熒暉
觀以彝訓或從違(孫曰書是彝是訓彝常也觀或示也/示以彝訓或從或不從故曰  從違)我
念前人譬葑菲(樊曰詩采葑采菲無以下體興不可棄/也孫曰葑菲者蔓菁之類上下可食然)
(而其根有美時有惡時不可以根惡時併棄其/葉也言此者以譬𢎞雖未盡善不可遂棄之也)落以斧
斤引纆徽(孫曰易繫用徽墨繩也引以徽者即今梓匠/所引以正木者也○纆音墨徽音暉纆字一)
(作墨一/作以)雖有不逮驅騑騑(韓曰詩四牡騑騑注/行不止之貌音霏)或採于
薄漁于磯(薄叢薄磯磧也祝曰漁磯大石激水也周明/帝贈韋居士詩乗槎下釣磯○磯居希切)
服役不辱言不譏從我荆州來京畿(孫曰元和元年六/月公自江陵召為)
(國子博士𢎞與/公俱至京師)離其母妻絶因依嗟我不道能自肥(一/作)
(道/不)子雖勤苦終何希王都觀闕雙巍巍(孫曰春秋定公/二年雉門及兩)
(觀灾注云兩觀雙/闕也○觀音貫)騰蹋衆駿事鞍鞿(鞿馬絡/音機)佩服上色
紫與緋(孫曰上/色綬色)獨子之節可嗟唏(孫曰嗟唏嘆息也祝/曰哀而不泣公琴操)
(云乃號天噓唏○唏音/希字與欷同或作欷)母附書至妻寄衣開緘發封淚
痕晞(晞乾也祝曰詩白露/未晞○晞香衣切)雖不勑還情庶幾朝暮盤羞
惻庭闈(孫曰盤羞盤飡也惻/庭闈言其母思𢎞也)幽房無人感蛜蝛(韓曰潘/安仁哀)
(永逝文撫靈櫬兮訣幽房祝曰蛜蝛爾雅委黍也注舊/說鼠婦詩伊威在室陸徳明云或旁加虫者後人增耳)
(鄭氏箋云家無人惻然令/人感傷○蛜音伊蝛音威)人生此難餘可祈子去吳時
若發機(孫曰書若虞機張/弩牙發機言速也)蜃沈海底氣昇霏(韓曰史記/天官書凡)
(海旁蜃氣象/樓臺霏甚貌)彩雉野伏朝扇翬(祝曰詩如翬斯飛樊曰/雉五彩皆備曰翬○翬)
(音揮扇/一作羽)處子窈窕王所妃(孫曰處女也莊子綽約若處/子詩曰窈窕淑女窈窕幽閒)
(之貌王所妃王以為妃后樊曰言/此者君子不患人之不我知也)茍有令徳隱不腓(孫/曰)
(詩百卉具腓腓病也言茍有/令徳雖在隱約不以為病)况今天子鋪徳威(鋪一/作輔)蔽
能者誅薦受禨(禨祥也祝曰史記因載其禨祥度制孫/曰言能薦則王賞之故云受禨補注漢)
(書進賢受上賞蔽賢䝉顯/戮此用其意○禨音幾)出送撫背我涕揮行行正直
慎脂韋(韓曰楚詞如脂如韋以潔/楹乎注脂韋柔弱貌也)業成志樹來頎頎(頎/頎)
(長貌祝曰詩碩人其頎注言儀/表長麗佼好頎頎然○頎音祈)我當為子言天扉(孫曰/天扉)
(天/門)
　　　三星行
　　　　(三星斗牛箕洪曰三星行剝啄行皆元和初/過讒求分司時作樊曰蘇内翰云吾平生遭)
　　　　(口語無數盖生時與退之相似吾命在斗牛/間而身宫亦在焉故其詩曰我生之辰月宿)
　　　　(南斗且曰無善名以聞無惡聲以攘今謗/吾者或云死或云仙退之之言良非虛耳)
我生之辰月宿南斗牛奮其角箕張其口(孫曰二十八/宿東方角亢)
(氐房心尾箕南方井鬼柳星張翼軫西方奎婁胃昴畢/觜參北方斗牛女虛危室壁斗即南斗牛即牽牛也)
牛不見服箱(祝曰車人云大車牝服牝服長八尺謂較/也兩較内謂之箱孫曰詩睆彼牽牛不以)
(服箱言有牛之名而無其/實不可以服箱服載也)斗不挹酒漿(孫曰詩維北有/斗不可以挹酒)
(漿言亦有斗名而無其實不可/以挹酒也挹注也皆以自喻)箕獨有神靈無時停簸
揚(孫曰書星有好風星有好雨孔安國云箕星好風畢/星好雨又詩維南有箕不可以簸揚無時停簸揚者)
(言牛斗皆不可用惟箕獨能簸/揚所謂有神靈也○簸音播)無善名以聞無惡聲以
攘(祝曰攘手禦也書奪攘矯/䖍○攘汝陽切一作讓)名聲相乗除(補注厯家有/增減率遲速)
(積故有乗除/之法乗音繩)得少失有餘三星各在天(韓曰詩三/星在天)什伍
東西陳(孫曰什伍猶縱横也南斗/六星牽牛六星箕四星)嗟汝牛與斗汝獨不
能神
　　　剝啄行
　　　　(剝啄叩門聲樊曰元和元年自江陵召入為/國子博士作也公被讒出為陽山至是召還)
　　　　(又有謗之者故三星行云名聲相乗除得少/失有餘剝啄行云我不厭客困于語言欲不)
　　　　(出納以堙其源各有所激云爾歐陽文忠擬/剥啄行寄趙少師云剝剝復啄啄柴門驚鳥)
　　　　(雀故人千里駕信士百金諾云云公逺讒避/謗欲謝客以堙其源故深其塹堅其墉要為)
　　　　(不可干者而歐陽則歸老故鄉欣/然喜客之至是以其辭不同如此)
剝剝啄啄有客至門我不出應客去而嗔從者語我子
胡為然我不厭客困于語言我嗟子誠(一本無此四/字疑是衍文)欲
不出納以堙其源(堙音/因)空堂幽幽(孫曰静/深貌)有秸有莞(祝/曰)
(書三百里納秸服詩下莞上簟孫曰莞蒲也/秸莞所以為席○秸音戛莞音丸又九還切)門以兩版
(孫曰以兩版為門/言常閉而不開)叢書于間(叢聚/也)窅窅深塹(窅窅深貌/塹池也○)
(窅音/窈)其墉甚完(墉垣也/或作容)彼寜可隳(孫曰彼謂塹與墉隳/毁也一作隨○隳許)
(規/切)此不可干(孫曰此/謂堂也)從者語我嗟子誠難子雖云爾其
益實蕃(孫曰謂其來益多也/○一作其口益蕃)我為子謀有萬其全凡今
之人急名與官子不引去與為波瀾雖不開口雖不開
關變化咀嚼(咀才汝切/嚼疾雀切)有鬼有神(樊曰公雖不開口不/開關以為得計殊不)
(知變化咀嚼如有鬼神故從者為之謀以謂不/若相與為波瀾之為愈也此豈非有激而云哉)今去不
勇其如後艱我謝再拜汝無復云徃追不及來不有年
(一作來/可待焉)
　　　青青水中蒲
　　　　(或析為三章章四句樊曰文選古樂府飲馬/長城窟行有青青河畔草長歌行有青青園)
　　　　(中葵其大意與此相類韓曰詩盖/興寄也孫曰當是婦人思夫之意)
青青水中蒲下有一雙魚君今上隴去(孫曰上隴/謂戍邊也)我在
誰與居青青水中蒲長在水中居寄語浮萍草相隨我
不如青青水中蒲葉短不出水婦人不下堂行子在萬
里(韓曰選東門行云居人掩閨卧行子夜中/飯又雜詩云之子在萬里江湖迥且深)
　　　孟東野失子(并序/)
　　　　(唐曰東野為鄭餘慶留府賓佐在元和二三/年此詩當是時作也據郊集有哀幼子及杏)
　　　　(陽詩其詞甚悲樊曰石君美有子年少而失/魯直嘗書此詩遺之云時以觀覽可用亂思)
　　　　(而紓哀究觀物理其實如此大槩因果耳退/之救世弊故併因果不言然此一段文意乃)
　　　　(是湼盤中佛語退之言不能無所不讀未有/能成大儒者其弗信矣乎魯直所云如此)
東野連產三子不數日輒失之幾老念無後以悲其友
人昌黎韓愈懼其傷也推天假其命以喻之
失子將何尤(尤怨/也)吾將上尤天汝實主下人與奪一何
偏彼于汝何有乃令蕃且延(蕃多也/延長也)此獨何罪辜生死
旬日間上呼無時聞滴地淚到泉地祇為之悲(祇巨之/切與示)
(同/)瑟縮久不安(孫曰瑟/縮動貌)乃呼大靈龜(孫曰地/祇呼也)騎雲欵天
門(欵叩/也)問天主下人厚薄胡不均天曰天地人由來不
相關吾懸日與月吾繫星與辰日月相噬齧(孫曰噬齧/薄蝕也○)
(齧五/結切)星辰踣而顛(孫曰謂霣星也韓曰/唐志踣顛仆也音匍)吾不汝之罪知
非汝由縁且物各有分孰能使之然有子與無子禍福
未可原魚子滿母腹(一作/肚)一一欲誰憐細腰不自乳(孫/曰)
(莊子魚傳沬細腰者/化細腰蜂屬蒲盧也)舉族長孤懸(一作鰥韓曰博物志/細腰無雌雄之類取)
(桑蟲或阜螽子抱而成巳子孫曰詩所/謂螟蛉有子果臝負之者也懸音絃)䲭梟啄母腦母
死子始蕃(䲭梟鳶也梟又一名䲭亦名流離孫曰釋鳥/云梟䲭說文云不孝鳥也漢郊祀志天子常)
(以春祠黄帝用一梟破鏡梟鳥名食母破鏡獸名食/父補注云張奐曰鶹􁈇食母○鴟處脂切梟堅堯切)蝮
蛇生子時(祝曰蝮毒蛇也玉篇蝮螫子則斷楚辭蝮蛇/蓁蓁孫曰郭璞注爾雅云蝮蛇色如綬文鼻)
(上有針大者長七八尺一名及/鼻出南方○蝮音覆一作虺)坼裂腸與肝好子雖云
好未還恩與勤惡子不可說䲭梟蝮蛇然有子且勿
喜無子固勿歎(音/灘)上聖不待教賢聞語而遷下愚聞語
惑雖教無由悛大靈頓頭受(孫曰大靈頓/頭頭至地也)即日以命還
地祇謂大靈汝往告其人(孫曰人謂失/子之人也)東野夜得夢有
夫𤣥衣巾(孫曰𤣥夫大靈龜以其巾衣𤣥故曰𤣥夫韓/曰崔豹古今注曰龜一名𤣥衣督郵補注邵)
(氏聞見録云史記江使神龜使于河漁者得之龜夢于/宋元王夢見一大夫延頸而長頭衣𤣥繡之衣而乗輜)
(車出龜策列傳退/之詩實用此事)闖然入其户(闖馬出門/貌丑禁切)三稱天之言
再拜謝𤣥夫收悲以歡忻
　　　和皇甫湜陸渾山火用其韻
　　　　(韓曰陸渾本周之畿内地春秋時秦晉還陸/渾之戎于伊川漢立為陸渾縣唐隸河南府)
　　　　(孫曰湜字持正睦州新安人元和元年擢進/士第為陸渾尉樊曰湜舊史無傳新史但云)
　　　　(擢進士第為陸渾尉今以牛僧儒李宗閔傳/考之元和初與牛李同舉賢良對策忤宰相)
　　　　(牛調伊闕尉李洛陽尉則知湜為陸渾尉亦/其時矣按唐登科記湜中賢良盖元和二年)
　　　　(也洪曰一作次韻非是劉貢父云唐人賡和/詩有次韻依其次用韻也有依韻同在一韻)
　　　　(中耳有用韻用彼之韻不必次之退之和陸/渾山火是也或曰湜此詩巳不傳于世不知)
　　　　(貢父何所據而/言之○渾音䰟)
皇甫補官古陸渾(洪曰舊作賁渾按左傳作陸渾公羊/作賁渾賁音陸亦音奔詳見題注)
時當大冬澤乾源(孫曰董仲舒曰陰常居大冬大冬猶/言盛冬也韓曰冬一作𤣥此詩其分)
(司東都冬/所作歟)山狂谷根相吐吞風怒不休何軒軒(軒軒風/怒之勢)
擺磨出火以自燔(擺補/買切)有聲夜中驚莫原(孫曰謂莫/窮其原也)天
跳地踔顛乾坤(祝曰後漢踔宇宙而遺俗注猶越也孫/曰跳踔皆震動反覆之貌跳躍也音迢)
(踔踶也○/躍敕教切)赫赫上照窮崖垠(垠岸也/音銀)截然髙周燒四垣
神焦鬼爛無逃門三光弛隳不暇暾(弛隳暗昧也暾日/出貌祝曰楚辭暾)
(将出兮東方○暾他昆/切暇一作敢一作復)虎熊麋豬逮猴猿水龍鼉龜魚
與黿(祝曰鼉類魚有足皮可以冒皷黿/似鼈而形大○鼉徒何切黿音元)鴉䲭鵰鴈鷹鵠
鵾(䲭一名鳶祝曰莊子䲭鴉嗜鼠鵾雞三/足似雞而大選駕鵝鴻鵾鴉或作鵶)燖炰煨爊熟
飛奔(祝曰燖湯中瀹肉儀禮唯燖者有膚炰合毛炙物/詩毛炰胾羹熝廣韻埋物灰中令熟補注筆墨間)
(録無逸云上句正柏梁體後山作七字詩上東坡/襲此體○燖徐廉切炰音庖煨烏回切熝于刀切)祝融
告休酌卑尊(祝曰昭二十九年左氏顓頊氏有子曰黎/為祝融為髙辛火正祝融火神也酌斟酌)
(也/)錯陳齊玫闡華園(齊玫說文云火齊玫瑰也玫音梅一/作收洪曰作收者非是玫又一作致)
(闡一/作闢)芙蓉披猖塞鮮繁(孫曰披猖/紛亂貌)千鐘萬鼓咽耳喧(咽/填)
(咽也/音噎)攅雜啾嚄沸箎塤(祝曰廣韻啾唧小聲嚄噴大喚/孫曰攅雜啾嚄聲雜亂貌箎塤)
(樂器也樊曰自山狂谷很以下言火之盛如此神鬼焦/爛三光不暾鳥獸皆為所燖炰祝融火之神所以錯陳)
(齊玫張鐘鼓塤箎而御之也○啾即由/切嚄胡伯切沸一作咈箎音池塤音喧)彤幢絳旃紫纛
旛(孫曰幢幡也説文其貌幢幢故曰幢旃亦旗也周禮/通帛為旃纛左纛以犛牛尾為之繫左騑馬軛上旃)
(旗曲柄彤絳赤色○幢宅江/切纛音導又音毒旛一作番)炎官熱屬朱冠褌(祝曰褌/親身裳)
(前漢相如身自著犢/鼻褌○褌古渾切)髹其肉皮通䯗臀(祝曰髹漆赤多/黒少選列髹彤)
(之繡桷孫曰關東俗器物一再漆者謂之髹漆䯗一作/䏶廣韻股也臀底也補注周禮其臀一寸髹音休䯗音)
(陛臀/音屯)頽胷垤腹車轅掀(祝曰手舉物也左氏乃/掀公以出于淖掀音軒)緹顔韎
股豹兩鞬(祝曰緹赤色也周禮赤緹用羊韎赤韋也詩/韎韐有奭兩鞬說文所以戢弓矢後漢董卓)
(膂力過人雙帶兩鞬左右馳射孫曰左氏右屬櫜鞬豹/兩鞬者以豹皮為之○緹音提韎音莫拜切又亦音􁀙)
(鞬居/言切)霞車紅靷日轂􁀙(祝曰靷引車索也史記慿軾結/靷孫曰日轂日車轓車大箱也)
(祝曰前漢令長吏二千石朱兩轓紅一/作虹靷音以忍切又余刃切幡音畨)丹蕤縓盖緋繙
㠾(祝曰縓絳色爾雅一染謂之縓韓曰繙廣韻風吹旗/貌㠾說文幡也孫曰繙㠾亂貌○縓七絹切繙音翻)
(㠾音/鴛)紅帷赤幕羅脤膰(韓曰周禮以膰脤之禮親兄弟/之國膰祭肉也○脤音蜃膰符)
(爰/切)􁀱池波風肉陵屯(孫曰􁀱血也左氏士刲羊亦無􁀱/也肉陵屯出左氏有肉如陵言如)
(丘陵之屯聚也韓曰陵作淩非是列子生于陵屯/則為陵焉注陵屯謂髙潔處也阜也○􁀱音荒)豁呀
鉅壑頗黎盆(孫曰鉅壑豁呀狀如頗黎盆也頗/黎西國赤玉名云○呀虛加切)豆登五
山瀛四罇(孫曰爾雅木豆謂之豆瓦豆謂之登豆登五/山者以五嶽為豆登瀛四罇者以四海為酒)
(罇也樊曰自彤幢絳旗以下皆言/祝融御火其車御飲食之盛如此)熙熙釂醻笑語言(祝/曰)
(飲盡謂之釂禮記長者舉未釂少者不敢/飲醻與酬同主人進客曰醻○釂子肖切)雷公擘山海
水翻齒牙嚼齧舌齶反(祝曰齶口中齗也出字統反前/漢有所乎反或云齶字恐作㗁)
(音咢反/音畨)電光䃱磹赬目䁔(䁔大目也䃱磹電光祝曰晉/王嘉拾遺記月支獻猛獸令)
(作兩目如天䃱磹之炎光也○/䃱先念切磹徒念切䁔音喧)頊冥收威避𤣥根(孫曰/月令)
(冬之三月其帝顓頊/其神𤣥冥水神也)斥棄輿馬背厥孫(洪曰水生木木/生火水之於火)
(猶祖視/孫也)縮身潛喘拳肩跟(跟足踵祝曰選突到/投而跟絓○跟音根)君臣相
憐加愛恩(謂頊冥也/詳見下注)命黒螭偵焚其元(祝曰螭獸也如/龍而無角偵伺)
(也問也元者首也孫曰謂為火焚/○螭丑知切偵音檉又丑鄭切)天關悠悠不可援(攀/也)
(平/聲)夢通上帝血面論(樊曰君謂顓頊黒精之君臣謂𤣥/㝠水官之臣詩意謂火既用事則)
(頊㝠當縮身潜喘而君臣乃命黒螭問其事于/祝融而火焚其首黒螭所以血面而論于帝也)側身欲
進叱于閽帝賜九河湔淚痕(湔洗也祝曰手澣之也史/記湔浣腸胃湔音煎淚一)
(作/啼)又詔巫陽反其魂(韓曰宋玉招魂云帝告巫陽曰有/人在下我欲輔之䰟魄離散沙筮)
(與之注巫陽/天帝女也)徐命之前問何寃(樊曰帝問黒/螭以何寃也)火行于冬
古所存(一作自/古存)我如禁之絶其餐(樊曰帝告/絶之語也)女丁婦壬
傳世婚(洪曰丁火也壬水也火女也壬男也丁為婦于/壬故曰女丁婦壬一作夫丁婦壬亦通夫丁壬)
(也言壬為丁夫婦壬丁也言丁為壬婦韓曰左氏鄭禆/竈曰水火妃也五行水克火為妻所以水為夫于丁火)
(為婦于壬水/火夫婦也)一朝結讎奈後昆時行當反慎藏蹲(蹲踞/也祝)
(曰左氏蹲甲/而射之音存)視桃著花可小騫(小騫虧少也洪曰月令/仲春始雨水桃始華漢)
(書云來春桃花水盛謂二月雨/水盛也○著直畧切騫音愆)月及申酉利復怨(怨讎/也洪)
(曰謂七八月多水潦也孫曰申七月酉八月此𤣥冥復/怨之時韓曰水生于申火死于酉故水至申而利火至)
(酉而怨祝曰古樂府/空負百年怨怨音寃)助汝五龍從九鯤(音昆祝曰鯤魚/名列子其名為)
(鯤樊曰從公學文者多矣惟李習之得公之正持正得/公之竒持正嘗語人曰書之文不竒易可為竒矣豈礙)
(理傷聖乎如龍戰于野其血元黄見豕負塗載鬼一車/突如其來如焚如死如弃如何等語也公此詩黒螭五)
(龍九鯤等語其與易龍戰于野何異大抵持正/文尚竒怪公之此詩亦以效其體也○鯤音昆)溺厥邑
囚之崑崙(韓曰崑崙河水之所自/出○一本作出崑崙)皇甫作詩止睡昏辭
誇出真遂上焚要餘和増怪又煩雖欲悔舌不可捫(孫/曰)
(捫謂以手撫持也詩莫捫朕舌韓曰詳此詩始則言火/勢之盛次則言祝融之御火其下則水火相剋相濟之)
(說也悔一作/晦○捫音門)
　　　縣齋讀書
　　　　(樊曰貞元二十年在陽山作也公嘗曰陽山/天下之窮處又曰縣郭無居民官無丞尉小)
　　　　(吏十餘家審此則所謂詩成有共賦酒熟無/孤斟其孰與樂此乎及觀公集區冊區𢎞竇)
　　　　(存亮劉師命輩皆自逺方來從公/則外户之屨滿矣縣齋陽山縣齋)
出宰山水縣讀書松竹林(監本作/松桂林)蕭條捐末事邂逅得
初心哀狖醒俗耳(狖獸名如/猿音柚)清泉潔塵襟詩成有共
賦(一作/與賦)酒熟無孤斟青竹時黙釣(孫曰青/竹釣竿)白雲日幽尋
南方本多毒北客恒懼侵讁譴甘自守滯留愧難任投
章類縞帶(祝曰縞素也孫曰襄二十九年左氏吳季札/聘於鄭見子産與之縞帶子産亦獻紵裘焉)
(吳貴縞鄭貴紵各一/獻所貴也○縞音杲)佇益逾兼金(孫曰其價倍于常者/故謂之兼金孟子前)
(曰于齊王餽兼金百鎰而不受是也此詩當是贈與交/朋望其報章也韓曰選雜體詩氶榮重兼金巡華過盈)
(填益一/作答)
　　　新竹
　　　　(韓曰此詩同下晚菊意皆在陽山作此詩落/句云何人可攜翫晩菊云此時無與語皆窮)
　　　　(山不自/聊之意)
筍添南堦竹日日成清閟(孫曰閟/幽也)縹節已儲霜(縹青黄/色祝曰)
(選名溢于縹/囊縹普召切)黄苞猶揜翠(孫曰苞/籜也)出欄抽五六當户羅
三四髙標陵秋嚴貞色奪春媚稀生巧補林迸出疑争
地(一作全/遮地)縱横乍依行(胡郎/切)熳瀾忽無次風枝未飄吹
露粉先涵淚(露一/作霧)何人可攜翫清景空瞪視(瞪視直視/也祝曰選)
(偃仰瞪眄○瞪澄/應切又宅耕切)
　　　晚菊(注見/前篇)
少年飲酒時踊躍見菊花今來不復飲每見恒咨嗟佇
立摘滿手行行把歸家此時無與語棄置奈悲何(孫/曰)
(棄置投/擲也)
　　　齒落
　　　　(韓曰公嘗與姪老成書云吾年未四十齒牙動/摇貞元十八年與崔羣書云近者左車第二)
　　　　(牙无故動摇脫去今此詩又云去年落一牙/今年落一齒其在貞元十九年作歟樊曰公)
　　　　(詩有江陵途中云自從齒牙缺感春云語誤/悲齒墮贈崔立之評事云齒髪早衰嗟可閔)
　　　　(送侯㕘謀云我齒豁可鄙贈劉師服云今我/呀豁落者多所存十餘皆兀鼿寄崔二十六)
　　　　(立之云所餘十九齒飄飄盡浮危江州寄鄂/兵李大夫云我齒落且盡公文有祭老成云)
　　　　(齒牙動摇上李㢲書云髪秃齒豁進學解云/頭童齒豁五箴云齒之摇者日益脫其感于)
　　　　(中而見于詩/文者多矣)
去年落一牙今年落一齒俄然落六七落勢殊未巳餘
在皆動摇盡落應始止憶初落一時但念豁可恥(豁疎/也○)
(豁呼/括切)及至落二三始憂衰即死每一將落時懍懍恒在已
(孫曰懍/懍憂也)义牙妨食物(孫曰义牙不齊也韓曰靈光殿枝/掌义牙而斜據注义牙相柱也)
顛倒怯潄水(孫曰顛倒/缺折也)終焉捨我落意欲崩山比今來
落既熟見落空相似餘存二十餘次第知落矣儻常歲
一落自足支兩紀如其落併空與漸亦同指(韓曰周禮/一紀十有)
(二歲以所餘二十餘齒一歲一落則足支兩紀矣如其/今日併落則與歲常漸漸而落者亦同歸于空而巳也)
人言齒之落壽命理難恃我言生有涯長短俱死爾人言
齒之豁左右驚諦視(諦審也/音帝)我言莊周云木鴈各自喜
(孫曰莊子行于山中見大木匠者止其旁而不顧曰無/所可用莊子出于山舍于故人之家故人命竪子殺鴈)
(而烹之竪子曰其一能鳴其一不能鳴請奚殺主人曰/殺不能鳴者莊子曰昨日山中木以不材得終其天年)
(今主人之鴈以不鳴死周將處夫材與不材之間樊曰/公自御史坐言事貶陽山此句及下聨盖有所激而云)
(其與江陵途中/詩意則一也)語訛黙固好(孫曰黙語/不明也)嚼廢軟還美(孫/曰)
(嚼嚙/也)因歌遂成詩持用詫妻子(詫誑也祝曰莊子踵門/而詫子扁慶子注告也)
(歎也詫/丑亞切)
　　　哭楊兵曹凝陸歙州參
　　　　(孫曰凝字懋功為兵部郎中參字公佐自祠/部員外郎出知歙州補注凝守兵部郎中而)
　　　　(云兵曹者隋嘗改兵部為兵曹禮部為禮曹/樊曰栁子厚作凝墓碣云貞元十九年正月)
　　　　(卒李習之陸歙州述言云貞元十八年四月/卒參先凝一年而卒公乃同時哭之盖參佐)
　　　　(主司時公嘗以書薦侯喜等及出刺歙亦有/序送又嘗有行難一篇為參設也凝則與公)
　　　　(嘗佐董晉汴州皆知巳者去年參死今年凝/又死此公所以因凝而并及之且曰數出知)
　　　　(巳淚也一本又有/新墳宿草之句)
人皆期七十(韓曰老杜曲江詩/人生七十古來稀)纔半豈蹉跎(韓曰公生/大厯戊申)
(至是貞元十九年癸未則年三十有六/矣豈非七十之半乎孫曰蹉跎跌也)數出知巳淚自
然白髪多晨與為誰慟(韓曰語非夫人/之為慟而誰為)還坐久滂沱(孫/曰)
(滂沱大雨也/言淚下如雨)論文與晤語(趙本作新/墳與宿草)已矣兩如何(兩一/作復)
(一作/爾)
　　　苦寒
　　　　(韓曰公此詩意盖有所諷猶訟風伯之吹雲/而雨不得作也謂隆寒奪春序而肆其寒猶)
　　　　(權臣之用事太昊之畏避則猶當國者畏權/臣取充位而巳其下反覆所言無易此意其)
　　　　(末謂天子哀無辜則望人主進賢退不肖使/恩澤下流施及草木其愛君憂民之意具見)
　　　　(于此樊曰按韋渠牟傳自陸贄免徳宗不復/委權于下宰相取充位行文書而巳所倚信)
　　　　(者裴延齡李齊運王紹李實韋執誼與渠牟/等其權侔人主此詩所以諷也時賈耽齊抗)
　　　　(之徒當國公為四門博/士貞元十九年春作)
四時各平分(孫曰楚辭皇天平分/四時兮平謂均也)一氣不可兼隆寒奪
春序(隆嚴也寒/一作冬)顓頊固不廉(韓曰月令/冬帝顓頊)太昊弛維綱(韓/曰)
(月令春帝太昊孫/曰廢弛綱紀也)畏避但守謙遂令黄泉下萌芽夭勾
尖(孫曰物/初生貌)草木不復抽百味失苦甜凶飇攪宇宙(飇狂/風也)
(攪一/作擾)鋩刃甚割砭(悲廉/切)日月雖云尊不能活烏蟾(孫曰/五經)
(通義日中有三足/烏月中有兔與蟾)羲和送日出(韓曰廣雅羲和日御也/孫曰山海經云東南海)
(之外甘泉之間有羲和國有女子曰羲和/為帝恱之妻是生十日常浴日于甘泉)恇怯煩窺覘
(恇亦怯也覘亦窺也祝曰禮記善哉/覘國○恇音匡覘癡亷切煩一作頻)炎帝持祝融(孫曰/月令)
(孟夏之月其帝炎帝其神祝融昭二十/九年左氏云顓頊氏有子曰黎為祝融)呵噓不相炎而
我當此時恩光何由霑肌膚生鱗甲衣被如刀䥥(祝曰/釋名)
(鐮亷也薄其所刈似廉也一作/鎌與鐮同列子擁鐮帶索音廉)氣寒鼻莫齅(祝曰以/鼻取氣)
(前漢不齅驕君之/餌○齅喜宥切)血凍指不拈濁膠沸入喉(韓曰選魏/都賦濁膠)
(如/河)口角如銜箝(孫曰箝馬口中鐵祝曰/前漢箝語燒書其廉切)將持匕箸食(祝/曰)
(匕箸食具吳志先主方食失/匕箸匕卑履切箸遲據切)觸指如排籖(祝曰籖銳也/選雞人司漏)
(傳更○/籖音僉)侵鑪不覺暖熾炭屢以添(以一/作巳)探湯無所益(祝/曰)
(探取也語見不善如/探湯○探它南切)何況纊無縑(纊綿也補注左氏三/軍之士皆如挾纊音)
(曠縑帛也/○縑音兼)虎豹僵穴中(僵仆也/音姜)蛟螭死幽潜(韓曰蛟螭/似龍而無)
(角○蛟古爻/切螭丑支切)熒惑喪躔次(孫曰躔說文踐也五星東方/歲星南熒惑西太白北晨星)
(中央/鎮星)六龍氷脫髯(孫曰晉傅𤣥詩願得並天馭六龍濟/王羈六龍日馭也說文髯頰鬚○髯)
(如占/切)芒碭大包内(碭音宕又/一作踢)生類恐盡殱(祝曰書殱厥/渠魁注云殱)
(滅也將/亷切)啾啾窓間雀不知巳微纎舉頭仰天鳴所願晷
刻淹不如彈射死(韓曰杜詩烏呼藏/其身有似懼彈射)却得親炰燖鸞皇
茍不存(皇一/作鳯)爾固不在占其餘蠢動儔俱死誰思嫌(思/一)
(作/恩)伊我稱最靈(孫曰惟人/萬物之靈)不能安寢苫(韓曰問喪曰寢/苫枕塊哀親之)
(在土也祝曰凶服者以苫為覆席又儀禮/寢苫枕塊安一作汝寢一作覆苫詩廉切)悲哀激憤歎
五藏難安恬中宵倚牆立淫淚何漸漸(漸漸流入也祝/曰楚辭涕漸漸)
(其若屑○/漸將廉切)天子哀無辜(子一/作王)惠我下顧瞻褰旒去耳纊
(孫曰禮緯曰旒垂目纊塞耳褰旒去纊謂明目達聰也/纊者以黄綿為之韓曰漢書冕而前旒所以蔽明黈纊)
(充耳所以塞/聰○纊音曠)調和進梅鹽(樊曰書髙宗命傅說曰若作/和羮爾為鹽梅言進傅說之)
(徒于左/右也)賢能日登御黜彼傲與憸(詖也祝曰利口也書/國則罔有立政用憸)
(人七/廉切)生風吹死氣豁達如褰簾懸乳零落墮(孫曰乳/凍也)晨
光入前簷雪霜頓銷釋土脈膏且黏(孫曰國語日月底/于天廟土乃脈發)
(注云脈理也農書曰春土/冒橛陳根可抜耕且急發)豈徒蘭蕙榮施及艾與蒹(孫/曰)
(艾草名一名水臺可以治病蒹/荻之未秀者詩曰蒹葭蒼蒼)日萼行鑠鑠(孫曰日萼/日照花萼)
(也鑠鑠/鮮明貌)風條坐襜襜(襜襜風吹動摇貌祝曰相如曰舉/帷幄之襜襜荀子是襜襜者何也)
(楚辭張絳維以/襜襜音處占切)天乎茍其能吾死意亦厭(足/也)
　　　和虞部盧四汀酬翰林錢七徽赤藤杖歌
　　　　(孫曰汀字雲夫為虞部員外郎徽字蔚章元/和初為翰林學士韓曰舊題云元和四年分)
　　　　(司東都官員外郎作據此詩/落句可見或無四與七字)
赤藤為杖世未窺(窺見/也)臺郎始攜自滇池(孫曰臺郎尚/書郎也滇池)
(國名楚威王使將軍莊蹻將兵循江而上畧巴黔以西/蹻至滇池池方三百里因王之樊曰前漢西南夷傳夜)
(郎最大其西滇池方三百里華陽國志云澤下流淺/狹狀如倒池故曰滇池祝曰在東漢建寜郡滇音顛)滇
王掃宫邀使者(一作迎/使者)跪進再拜語嗢咿(孫曰嗢吚夷/語也祝曰嗢)
(說文咽也咿字林内悲/也○嗢乙骨切咿音伊)繩橋拄過免傾墮(韓曰以竹索/為橋也竹索)
(曰笮西南夷尋之以/渡水○拄冢庾切)性命造次䝉扶持塗經百國皆莫
識君臣聚觀逐旌麾共傳滇神出水獻赤龍抜鬚血淋
漓又云羲和操火鞭(補注羲和/日御也)瞑到西極睡所遺(孫曰/西極)
(日没/處)幾重包裹自題署不以珍怪誇荒夷歸來捧贈同
舍子(韓曰漢直不疑誤/持同舍郎金去)浮光照手欲把疑空堂晝眠倚
牖户飛電著壁搜蛟螭(孫曰以杖倚户飛電誤以為蛟/螭而搜索之言其色赤也補注)
(苕溪漁隱曰退之赤藤杖詩云云故東坡鐵拄杖詩云/倚壁蛟龍䕶晝眠山谷笻竹杖賛云蒼龍挂壁皆用此)
(詩也電一作雷/○著直畧切)南宫清深禁闈密(孫曰南宫謂虞部/禁闈謂翰林也)唱
和有類吹塤篪(孫曰詩伯氏吹塤仲氏吹/篪吹塤篪言相應和也)妍辭麗句不可
繼見寄聊且慰分司(公時分/司東都)
　　　崔十六少府攝伊陽以詩及書見投因酬三十
　　　　韻(一作酬之無/三十韻字)
　　　　(集注崔攝伊陽乃洛之屬邑也觀詩意初與/崔相識于赤縣尉時乃元和元年公自江陵)
　　　　(入為國子博士日也又云府公舊同袍拔擢/宰山澗乃留守鄭餘慶擢崔攝伊陽令也又)
　　　　(云三年國子師況住洛之涯則以國子博士/分司也又云冬裘竟未擐歲窮寒氣驕則是)
　　　　(元和三年/冬作也)
崔君初來時相識頗未慣但聞赤縣尉(赤縣注見前/又大縣也)不
比博士慢賃屋住連牆(住一/作得)徃來忻莫間我時亦新居
觸事苦難辦蔬飧要同喫(要招也一作邀/○飧思渾切)破襖請來綻
(補縫也祝曰古樂府新衣誰當/補故衣誰當綻○綻文莧切)謂言安堵後貸借更何
患(借音/迹)不知孤遺多舉族仰薄宦有時未朝餐得米日
巳晏隔牆聞讙呼衆口極鵝鴈前計頓乖張居然見真
贗(贗偽物祝曰字亦作鴈韓非子說林齊伐魯索讒鼎/魯以其鴈徃齊人曰鴈也魯人曰真也樊曰温公考)
(異宋太宗奉始元年華願兒言于廢帝曰官為鴈天子/臣光曰宋書作應天子宋畧作鴈天子按字書贗偽物)
(也韓愈詩曰居然見真贗書/或作鴈今從宋畧○贗音鴈)嬌兒好眉眼袴脚凍兩骭
(祝曰骭脛骨爾雅骭瘍為㣲/注骭脚脛也○骭下晏切)捧書隨諸兄累累角尚丱
(祝曰纍纍史記作累累孫曰丱束髪貌/詩總角丱兮○累力追切丱古患切)冬惟茹寒虀(茹/食)
(也/)秋始識𤓰瓣(瓣𤓰中實也/○瓣皮諫切)問之不言飢飫若厭芻豢
(孫曰芻豢美食孟子理義之/悦我心猶芻豢之悦我口)才名三十年久合居給諫
白頭趨走裏閉口絶謗訕府公舊同袍(府公河南尹見/題注孫曰詩與)
(子同袍/同好也)抜擢宰山澗寄詩雜詼俳(俳戲也/步皆切)有類說鵬鷃
(孫曰莊子窮髪之北有鳥焉其名為鵬背若太山翼若/垂天之雲斥鸚笑之曰彼且奚適也鷃小雀也○鵬音)
(朋鷃音晏/字與鴳同)上言酒味酸冬裘竟未擐(擐貫也祝曰左氏/躬擐甲胄音患裘)
(一作/衣)下言人吏稀惟足彪與虥(孫曰彪虎文虥虎之淺/毛者祝曰爾雅虎竊毛)
(謂之貓注竊淺也○/彪悲蚌切虥音棧)又言致豬鹿此語乃善幻三年國
子師腸肚集藜莧況住洛之涯魴鱒可罩汕(魴江東呼/為鯿鱒似)
(鯶而鱗細韓曰詩九罭之魚鱒魴言大魚也祝曰爾雅/巢謂之汕籗謂之罩孫曰詩南有嘉魚烝然罩罩烝然)
(汕汕毛注罩罩籗取魚之器汕汕□今之撩/罟也○魴音房鱒才本切罩都教切汕音訕)肯效屠門
嚼(孫曰恒譚新論曰人聞長安樂則出門西向而笑知/肉味美則對屠門而大嚼又曹子建書曰過屠門而)
(大嚼雖不得/肉貴且快意)久嫌弋者纂(纂奪取也祝曰楊子鴻飛𡨕/𡨕弋人何慕焉古本作簒當)
(從古本簒作管/切○簒初患切)謀拙日焦拳活計似鋤剗(剗削也初限/切或作鏟)
男寒澁詩書女痩剰腰襻(祝曰襻衣系也周庾信鑑賦/裙斜假襻○襻音普患切女)
(字一/作妻)為官不事職厥罪在欺謾(謾亦欺/也音慢)行當自劾去(祝/曰)
(劾推窮罪人韓曰前漢孫寳御史大夫忠/辟為屬寳自劾去○劾胡㮣切又胡得切)漁釣老葭薍
(樊曰爾雅葭蘆菼薍似葦而/小孫曰菱也○薍五患切)歲窮寒氣驕冰雪滑磴棧
(棧木道祝曰前漢良因說漢/王燒絶棧道○棧士諫切)音問難屢通何由覿清眄
(眄顧/眄也)
　　　送侯參謀赴河中幕
　　　　(韓曰侯參謀繼也繼與公同舉貞元八年進/士元和四年又同官學者公博士繼助教六)
　　　　(月公分司東都而繼參河/中幕此詩是年冬作也)
憶昔初及第各以少年稱(注見/前)君頥始生鬚我齒清如
冰爾時心氣壯百事謂已能一别詎幾何忽如隔晨興
(晨字一/作朝)我齒豁可鄙君顔老可憎相逢風塵中相視迭
嗟矜(視一/作見)幸同學省官(樊曰公元和四年後三月祭薛/公達文云朝議郎守國子博士)
(韓愈太學/助教侯繼)末路再得朋(孫曰易西/南得朋)東司絶教授遊宴以
為恒(常也胡/登切)秋漁蔭密樹夜博燃明燈雪逕抵樵叟(抵/一)
(作詆樵/一作講)風廊折談僧陸渾桃花間(陸渾河南屬縣名/上陸渾山火注詳)有
湯沸如蒸三月嵩少步(韓曰前漢增高太室祠注嵩髙/山有太室少室之山孫曰戴延)
(之西征記嵩高山東為太室西為少室相去十七里嵩/其摠名也謂之室者以其下有石室焉少室髙八百六)
(十丈上方十里與太室相/埒但小耳○少失照切)躑躅紅千層(躑躅花名孫曰/崔豹古今注羊)
(躑躅羊食之則死羊見之則躑躅分/散故名羊躑躅餘見上杏花詩注)沙洲厭晚坐嶺壁
窮晨昇(晨一/作朝)沈冥不計日(韓曰楊子/蜀莊沈𡨕)為樂不可勝遷滿
一已異乖離坐難慿(樊曰公其年六月遷都官郎分司/東都巳而繼亦參謀河中乖離坐)
(難慿/矣)行行事結束人馬何蹻騰(集注詩泮水其馬蹻蹻/馬逝也音訖略切又驕)
(也巨/嬌切)感激生膽勇從軍豈嘗曽洸洸司徒公(孫曰詩武/夫洸洸洸)
(洸壯也元和三年九月以淮南節度使王鍔檢校司徒/為河中尹河中晉絳慈隰節度使司徒公王鍔也四年)
(冬辟繼為府從/事○洸音光)天子股與肱提師十萬餘四海欽風稜
(李竒曰神靈之威/曰稜○稜魯登切)河北兵始進(孫曰四年十月詔削成/徳軍節度使王承宗官)
(爵以左神策軍中尉吐突承璀為招討處置使巳亥發/長安命恒州四面藩鎮各進兵招討○始字一作未)
蔡州帥新薨(孫曰十一月巳巳彰義軍節度/使吳少誠卒弟少陽自稱留後)曷不請掃
除活彼黎與蒸鄙夫誠怯弱受恩愧徒𢎞猶思脫儒冠
棄死取先登又欲面言事上書求詔徵(書一/作言)侵官固非
是(孫曰左氏/侵官罪也)妄作譴可懲惟當待責免耕斸歸溝塍
(祝曰塍稻苖田畦也韓曰班固西都/賦溝塍刻鏤斸斫也音竹塍音乗)今君行得所(一作/附得)
(所一作/得所附)勢若脫韝鷹(孫曰韝臂捍以皮為之所以臂鷹/韓曰選鮑明逺詩昔如韝上鷹○)
(韝音/鈎)檄筆無與讓(孫曰檄者以木簡為書/長尺二寸○檄刑狄切)幕謀識其膺
(識一/作職)收績開史牒翰飛逐溟鵬(祝曰翰羽也詩翰飛戾/天孫曰溟海也莊子北)
(溟有魚其名為鯤化而為/鳥其名為鵬○翰音寒)男兒貴立事流景不可乗(孫/曰)
(景日月也流景言/如水流以況其速)歲老陰沴作(祝曰陰沴妖氣也莊子/陰陽之氣有沴注陰陽)
(二氣陵亂不調○/沴音戾又音殄)雲頽雪翻崩别袖拂洛水征車轉崤
陵(孫曰僖三十年左氏崤有二陵焉其南陵夏后皋/之墓其北陵文王之所以避風雨也○崤音爻)勤
勤酒不進勉勉恨已仍(仍重/也)送君出門歸愁腸若牽繩
黙坐念語笑癡如遇寒蠅䇿馬誰可適晤言誰為應(孫/曰)
(詩可與晤言晤對也應當也/祝曰選晤言莫余應應音膺)席塵惜不拂(一作/掃)殘罇醑
空凝(祝曰醑酒也選清醑/滿金罇○醑私吕切)信知後㑹時日月屢環絙(孫/曰)
(環循環絙大索又/急也○絙居登切)生期理行役歡緒絶難承寄書惟在
頻無恡簡與繒(孫曰簡繒/竹帛也)
　　　東都遇春
　　　　(樊曰東都河南也唐都長安顯慶二年以洛陽/宮為東都韓曰次前後詩當在元和五年春)
　　　　(作/)
少年氣真狂有意與花競行逢二三月九州花相映川
原曉服鮮桃李晨粧靘(祝曰靘裝飾也前漢靘粧刻/飾○靘疾政切一作靚明也)荒
乗不知疲醉死豈辭病飲噉惟所便(噉徒感切/便平聲)文章倚
豪横(户孟/切)爾來曽幾時白髪忽滿鏡舊遊喜乖張新輩
足嘲評(評評量祝曰廣韻/平言也○評音病)心腸一變化羞見時節盛得
閒無所作貴欲辭視聽深居疑避仇黙卧如當瞑朝曦
入牖來烏喚昏不醒(醒酒醒祝曰選怳爾/而醒○醒蘇佞切)為生鄙計算
鹽米告屢罄(一作屢/空罄)坐疲都忘起(祝曰弃忘也周禮/三宥曰遺忘音妄)冠
側懶復正幸䝉東都官復離機與穽(祝曰離去也禮記/道也者不可須臾)
(離也機弩牙穽陷也樊曰公時分教東都生李習之狀/公行云自江陵掾入為國子博士宰相有愛公文者將)
(以文學職處公有争先者譛公公恐及難遂求分/司東都此公所以有獲離機穽之語○離力智切)乖慵
遭傲僻漸染生弊性既去焉能追有來猶莫聘有船魏
王池(洪曰河南志云洛水經尚善旌盖二坊之北南溢/為池深處至數頃水鳥洋泳荷芰翻覆為都城之)
(勝正觀中以賜魏/王泰故號魏王池)徃徃縱孤泳(孫曰詩漢之廣矣不可/泳思注潜行為泳縱字)
(一作從/或作泛)水容與天色此處皆緑淨岸樹共紛披渚牙相
緯經(孫曰緯經織也猶言/縱横也○經音徑)懷歸苦不果即事取幽迸(取/一)
(作/最)貪求匪名利所得亦以併(以一/作已)悠悠度朝昏落落捐
季孟(祝曰捐弃也落落一作落魄家貧無業前漢家貧/落魄無衣食業孫曰語齊景公待孔子曰若季氏)
(則吾不能以季孟之間待之/季氏為魯上卿孟氏下卿)羣公一何賢上戴天子聖
謀謨收禹跡(孫曰左氏茫茫禹跡盡/為九州跡一作績恐非)四面出雄勁轉輸
非不勤稽逋有軍令在庭百執事奉職各祇敬我獨何
為哉坐與億兆慶譬如籠中鳥仰給活性命為詩告友
生負愧終究竟
　　　感春五首
　　　　(韓曰元和五年/春分司東都作)
辛夷花髙最先開(孫曰辛夷一名辛矧樹髙數仭枝葉/皆香洪曰辛夷髙數丈江南地煖正)
(月開北地寒二月開初發如筆北人呼為木筆其花最/早南人呼為迎春苕溪漁隱曰木筆迎春自是兩種木)
(筆色紫叢生二月方開迎春白色髙樹立春/已開然則辛夷乃此花耳花髙一作髙花)青天露坐始
此迴已呼孺人戛鳴瑟(孫曰禮記大夫妻曰孺人又/書戛擊鳴球戛鼓也戛音秸)更
遣稚子傳青杯(韓曰選恨賦左對孺人右/顧稚子杜詩傳盃莫放盃)選壯軍興
不為用坐狂朝論無由陪(樊曰憲宗即位五年平夏平/蜀軍江東赫然中興而公年)
(踰强仕投聞分/司故有此言)如今到死得閒處還有詩賦歌康哉(孫/曰)
(書臯陶歌曰元首明哉/股肱良哉庶事康哉)
洛陽東風幾時來川波岸栁春全迴宫門一鎖不復啓
(孫曰謂􁆍陽離宫也韓曰唐都長安以洛/陽為東都故有宫門一鎖之句若有感云)雖有九陌無塵
埃(孫曰九陌九逵也宫門不啟/故九陌無徃來之塵埃也)䇿馬上橋朝日出(孫曰/洛陽)
(有天/津橋)樓闕赤白正崔嵬孤吟屢闋莫與和(闋終也/苦穴切)寸恨
至短誰能裁
春田可耕時已催(孫曰催/迫也)王師北討何當迴(孫曰元和/四年討成)
(徳節度使王承宗詳見送侯㕘/謀赴河中幕詩河北兵始進注)放軍載草農事濟(軍一/作車)
(農一/作濃)戰馬苦飢誰念哉蔡州納節舊將死(孫曰是年彰/義軍節度使)
(吳少誠卒詳見送侯/㕘謀赴河中幕詩注)起居諫議聨翩來(樊曰裴度自西/川節度掌書記)
(召為起居郎孫曰度以河南府功曹召為起居/舍人孟簡孔戣皆為諫議大夫聨翩相繼也)朝廷未
省有遺策肯不垂意缾與罍(孫曰詩缾之罄矣惟罍之/恥缾小而罍大公以自喻)
(也/)
前隨杜尹拜表迴(杜尹謂/杜兼也)笑言溢口何歡咍(祝曰楚辭/衆共所咍)
(咍笑也○/咍呼來切)孔丞别我適臨汝(孔丞謂/孔戡也)風骨峭峭遺塵埃
音容不接祇隔夜凶訃詎可相尋來(孫曰元和四年杜/兼為河南尹十一)
(月無疾暴卒孔戡以衞尉寺丞分司東都五年正月將/浴臨汝之湯泉至其縣遂卒凶訃相尋謂此○訃音赴)
天公髙居鬼神惡欲保性命誠難哉
辛夷花房忽全開將衰正盛須頻來清晨輝輝燭霞日
薄暮耿耿和煙埃朝明夕暗已足歎况乃滿地成摧頽
迎繁送謝别有意誰肯留念少環迴(韓曰此篇言辛夷/花之盛如此元微)
(之有問韓員外辛夷花云韓員外家好辛夷開時乞取/兩三枝折枝為贈君莫惜縱君不折風亦吹豈此耶)
　　　酬裴十六功曹巡府西驛塗中見寄
　　　　(韓曰度時為河南府功曹公/時分司東都作一本無塗字)
相公罷論道(相公鄭餘慶也孫曰元和元年餘慶/罷相出為河南尹書三公論道經邦)聿至
活東人(聿遂也至一作/來活一作治)御史坐言事(御史裴/度也)作吏府中
塵(孫曰元和初度為監察御史密疏論/權倖語切忤㫖出為河南府功曹)遂令河南治今
古無儔倫(補注謂無/與比倫也)四海日富庶(孫曰語子適衛冉有/僕子曰庶矣哉冉有)
(曰既庶矣又何/加焉曰富之)道途隘蹄輪(孫曰蹄輪/車馬也)府西三百里候
館同魚鱗(候館亭驛孫曰周禮五十里有市/市有候館所以候賔客之館也)相公謂御
史勞子去自巡是時山水秋光景何鮮新哀鴻鳴清耳
宿霧褰髙旻(補注褰猶開也爾雅秋/曰旻天褰字一作浥)遺我行旅詩軒
軒有風神(軒軒者軒/昂之貌)譬如黄金盤照耀荆璞真(韓曰抱/朴子荆)
(山之玉潜光荆石之中孫曰荆璞卞和/所得玉也金盤荆璞以況二人之詩)我來亦已幸事
賢友其仁(韓曰論語事其大夫之賢者友其士/之仁者孫曰事賢謂餘慶友仁謂度)持竿洛
水側孤坐屢窮辰(孫曰窮/辰盡日)多才自苦勞(孫曰多才謂度/也苦勞一作勞)
(苦/)無用祇因循(孫曰無用/自謂也)辭免期匪逺行行及山春(孫/曰)
(言欲自/免去)
　　　燕河南府秀才(得生字/)
　　　　(韓曰據詩云元和五年冬房公尹東京房公/者房式也時為河南尹公時為河南令故曰)
　　　　(忝縣尹權輿時為宰/相故曰作邦楨云)
吾皇紹祖烈(孫曰吾皇/憲宗也)天下再太平詔下諸郡國歲貢
鄉曲英元和五年冬房公尹東京(孫曰元和四年以/房武為河南尹)功
曹上言公(孫曰功曹參軍掌官吏考課祭祀禎祥道/佛學校表疏醫藥之事一作功曹上其言)是
日當登名(日一/作月)乃選二十縣(孫曰河南府/二十餘縣)試官得鴻生
(孫曰鴻生/碩儒也)羣儒負已材相賀簡擇精怒起簸羽翮引吭
吐鏗轟(祝曰吭咽也頸也選引圓吭之纎婉禮記鍾聲/鏗鏗轟鳴聲也○吭下浪切又音杭鏗丘耕切)
(轟呼/宏切)此都自周公(孫曰周公成/洛邑嘗居之)文物繼名聲自非絶殊
尤難使耳目驚今者遭震薄(震薄震/壓也)不能出聲鳴鄙夫
忝縣尹(見題/注)愧慄難為情惟求文章寫不敢妬與争還
家勑妻兒具此煎炰烹柿紅蒲萄紫肴果相扶檠芳
荼出蜀門(荼茶也韓曰茶之嫩者雀舌鳥觜麥顆皆出/蜀中老杜木皮嶺詩辛苦赴蜀門○荼一作)
(茶/)好酒濃且清何能充歡宴庶以露厥誠昨聞詔書下
權公作邦楨(楨堅木也又楨幹築垣版也事見題注補/注杜舂陵行云結也實國楨○楨音貞)
丈人得其職(韓曰易師貞丈人吉注丈人/嚴莊之稱有一本作大人)文道當大行
陰風攬短日(韓曰老杜北征/詩陰風西北來)冷雨澀不晴(祝曰澀歰同/說文不滑也)
(楚辭不澀嗌只/○澀色立切)勉哉戒徒馭家國遲子榮(遲待也/音治)
　　　送李翺
　　　　(孫曰翺字習之隴西人貞元十六年娶公兄/弇之女元和三年四月乙亥户部侍郎楊於)
　　　　(陵出為廣州刺史嶺南節度使表翺佐其府/四年正月巳酉翺自東都旌善坊以妻子上)
　　　　(船于漕乙未去東都公與石洪假舟送之/丁酉同登髙山題姓名紀别故有此詩)
廣州萬里途山重江逶迤(逶迤曲折也韓曰楚辭載雲/旗兮逶迤○逶於危切迤餘)
(支/切)行行何時到誰能定歸期揖我出門去顔色異恒時
雖云有追送足跡絶自兹人生一世間不自張與施譬
如浮江木縱横豈自知寧懷别時苦勿作别後思
　　　送石處士赴河陽幕(得起宇/)
　　　　(樊曰石處士石洪也韓曰元和五年鳥重裔/為河陽節度使辟洪置幕府公嘗有序送詩)
　　　　(亦是時作補注隱居詩話李渤石洪溫造為/處士純盜虛名公雖與之遊而多侮薄之所)
　　　　(謂水北山人得聲名云云夫為處士乃刺口/論時事希聲名願駈使又要索髙價以至飾)
　　　　(僕御以誇閭里此何等人也其侮薄/之甚矣又送石洪詩云云尤可笑也)
長把種樹書(韓曰種樹書見/史記秦始皇紀)人云避世士(韓曰論語且/而與其從避)
(人之士也豈若/從避世之士哉)忽騎將軍馬自號報恩子風雲入壯懷
(一作風雷/開壯懷)泉石别幽耳鉅鹿師欲老(邢州鉅鹿郡/亦有鉅鹿縣)常山
險猶恃(常山鎮州樊曰憲宗紀元和四年十月成徳軍/節度使王承宗反詔宗人吐突承璀以河陽浙)
(西宣歙兵討之師乆無功五年七月遂赦/王承宗成徳軍鎮州也在今為真定府)豈惟彼相憂
固是吾徒耻去去事方急酒行可以起
　　　送李正字歸湖南
　　　　(李名礎樊曰礎父仁鈞時為親王府長史礎/自湖南從事請告來覲于其還以詩送之又)
　　　　(有序送焉元和五年分司/東都時也一作送李判官)
長沙入楚深(潭州長/沙郡)洞庭值秋晚人隨鴻鴈少江共蒹
葭逺(韓曰杜詩蒹葭離/披去天水相與永)厯厯余所經(樊曰公貞元十九/年出為陽山已而)
(徙掾江陵入為國子博士/湖南之地盖嘗經行矣)悠悠子當返(孫曰謂礎/歸湖南)孤游
懷耿介旅宿夢婉娩(婉娩媚也祝曰禮記姆教婉/娩聽從○婉音宛娩音晚)風土
稍殊音魚蝦日異飯親交俱在此誰與同息偃(補注詩/或息偃)
(在/床)
　
　
　
　
　
　
　
　
　
　
　五百家注昌黎文集巻四
欽定四庫全書
　五百家注昌黎文集巻五
　　　　　　　　　　　　　宋　魏仲舉　編
　　　古詩
　　　辛卯年雪
　　　　(韓曰公作之年月見/于詩矣時為河南令)
元和六年春寒氣不肯歸(孫曰歸/收藏也)河南二月末雪花一
尺圍崩騰相排拶(拶迫也孫曰/排拶宻拶也)龍鳳交横飛波濤何飄揚天
風吹旛旂白帝盛羽衞鬖髿振裳衣(鬖髿髪垂貌祝曰/選緑苔鬖髿乎研)
(上○鬖髿上音参/下音沙一作㲚)白霓先啓塗(孫曰霓雲霓也楚詞曰/白蜺嬰茀胡為此堂蜺)
(與霓/同)從以萬玉妃(從才/用切)翕翕陵厚載(孫曰厚/載地也)譁譁弄陰
機(祝曰譁諠也/譁胡𤓰切)生平未曽見何暇議是非或云豐年祥
(韓曰謝恵連賦盈尺則呈瑞于豐/年孫曰詩傳豐年之冬必有積雪)飽食可庶幾善禱吾
所慕(孫曰禮記晉獻文子成室張老曰歌/于斯哭于斯君子謂之善頌善禱)誰言寸誠微
　　　醉留東野
　　　　(樊曰元和六年/公為河南令作)
昔年因讀李白杜甫詩長恨二人不相從吾與東野生
並世如何復躡二子蹤東野不得官(唐曰東野前一年/方罷河南水陸轉)
(運從事/故云)白首誇龍鍾(韓曰蘇鶚演義龍鍾不翹舉之/貌如䰐鬖拉搭之類他類皆非)韓
子稍姦黠自慙青蒿倚長松(補注邵氏聞見録云劉仲/原父戲歐陽曰永叔于韓)
(文有公取有竊取竊取者無數公取者粗可數永叔贈/僧云韓子亦嘗謂收斂加冠巾乃退之送僧澄觀我欲)
(收斂加冠巾也永叔聚星堂燕集云退之嘗有云青/蒿倚長松乃退之醉留東野自慙青蒿倚長松也)低
頭拜東野願得終始如駏蛩(樊曰孔子曰北方有獸名/曰蟨愛蛩蛩駏驉食得甘)
(草必齧以遺蛩蛩駏驉見人將來必負蟨以走蟨非愛/駏蛩也為其假足二獸亦非心愛蟨也為其得甘草而)
(遺之也夫禽獸猶知此假而相報也況士/君子之欲名利者乎○駏音巨蛩音卭)東野不迴頭
有如寸莛撞鉅鐘(唐曰公答張徹詩云瑣力撞摧莛此/云有如寸莛撞鉅鐘按劉向說苑子)
(路曰建天下之鳴鐘而撞之以莛豈能發其聲乎哉說/苑作挺而公两作莛東方朔客難曰以莛撞鐘公事使)
(說苑而字則出/此○莛音亭)吾願身為雲東野變為龍(韓曰取易雲/從龍之義)
四方上下逐東野雖有别離無由逢
　　　李花
　　　　(樊曰公元和初在江陵有李花贈張十一又/有寒食日夜歸酬張十一李花之什所謂不)
　　　　(忍千株雪相映是也至是元和六年為縣河/南而作此詩自夜領張徹投盧仝而下其所)
　　　　(以狀李花之妙者至矣蘇内翰梅詩舉此云/縞裙練裞玉川家肝膽清新冷不邪穠李争)
　　　　(春猶辦此更教踏雪/看梅花亦一竒也)
平旦入西園梨花數株若矜夸旁有一株李顔色慘
慘似含嗟問之不肯道所以(韓曰此暗使桃李不言下/自成蹊事見漢李廣贊老)
(杜哀王孫詩問/之不肯道姓名)獨繞百帀至日斜(帀作/答切)忽憶前時經此
樹正見芳意初萌芽奈何趂酒不省録不見玉枝攅霜
葩(攅聚也音㠝/枝一作杖)泫然為汝下雨淚(祝曰泫然流兒禮記/夫子泫然流涕○泫)
(胡犬/切)無由返斾羲和車(孫曰羲和日御/返斾謂回也)東風來吹不解
顔蒼茫夜氣生相遮氷盤夏薦碧實脆斥去不御慙
其花(斥去一作雲/去一作斥逐)當春天地争奢華洛陽園苑尤紛拏
(洛陽東都河南/○拏女加切)誰堆平地萬堆雪(堆一/作將)翦刻作此連天
花日光赤色照未好明月暫入都交加夜領張徹投盧
仝乗雲共至玉皇家長姬香御四羅列縞裙練裞無等
差(祝曰縞衣綦巾注縞衣白色裞佩巾/詩無感我裞兮縞音杲裞始銳切)静濯明粧有所
奉顧我未肯置齒牙清寒瑩骨肝膽腥一生思慮無由
邪(補注詩/思無邪)
　　　招揚之罘
　　　　(韓曰公為河陽令之罘自中山來從公問學/公惜其歸以詩招之補注之罘行第八元和)
　　　　(十一年進士罘音/浮之罘一作录之)
柏生兩石間萬歲終不大野馬不識人難以駕車盖柏
移就平地馬羈入廐中(樊曰時之罘猶未第故公以詩/招之有柏馬之喻而後之工畫)
(者遂作為柏石圖陳季常家藏之蘇内翰為之銘云柏/生兩石間天命本如此又云韓子俯仰人但愛平地美)
(又云君看此槎牙豈有可移理原公詩意盖以喻之罘/遊從問學以成其才故其下有獨學陋不逺復之語)
(非謂以利遷也若既槎牙而後移則/所謂時過然後學矣覽者无以為異)馬思自由悲柏有
傷根容傷根柏不死千丈日已至(千字一作百日已字/一作日以一作不難)
馬悲疲還樂(罷音/疲)振頓矜鞍轡(頓一/作迅)之罘南山來(孫曰/南山)
(之罘/縣名)文字得我驚館置使讀書曰有求歸聲我令之罘
歸實待柏與馬(實待一作失/待一作失得)之罘别我去計出柏馬下
我自之罘歸入門思而悲之罘别我去能不思我為灑
掃縣中居(孫曰縣/河南縣)引水經竹間囂譁所不及(祝曰囂譁/喧也莊子)
(天下何其囂/囂虚驕切)何異山中閒前陳百家書食有肉與魚(韓/曰)
(史記馮讙彈鋏而歌曰長鋏歸來兮食無魚孟嘗/遷之幸舍食有魚矣左傳肉食者鄙未能逺謀)先王
遺文章綴緝實在余禮稱獨學陋(孫曰禮記獨學而無/友則孤陋而寡聞)
易貴不復逺(孫曰易不逺/復無祗悔)作詩招之罘晨夕抱飢渴
　　　寄盧仝
　　　　(韓曰元和六年春公為河南令作仝閉門不/出時洛陽有留守鄭餘慶有尹李素仝皆不)
　　　　(見水北謂石洪水南謂温造皆繼徃河陽/幕少室謂李渤三人者皆仝所不為也)
玉川先生洛城裏(孫曰仝居洛陽自號玉川子韓曰選/放歌行雞鳴洛城裏禁門平旦開)
破屋數間而巳矣一奴長鬚不裹頭一婢赤脚老無齒
辛勤奉養十餘人上有慈親下妻子先生結髪憎俗徒
(孫曰結髪/謂少年時)閉門不出動一紀(韓曰周禮一/紀十有二年)至今鄰僧乞
米送(今一/作令)僕忝縣令能不耻(見題/注)俸錢供給公私餘時
致薄少助祭祀(致送/也)勸參留守謁大尹(樊曰洛城有東/都留守有河南)
(尹公送温造序曰自居守河南尹及百司之執事誌盧/登封墓日為書告留守與河南尹是時鄭餘慶留守東)
(都李素以少/尹行大尹事)言語纔及輙掩耳水北山人得名聲去年
去作幕下士水南山人又繼徃鞍馬僕從塞閭里(孫曰/水北)
(水南謂洛水之南北也在洛陽城中元和五年烏重𦙍/為河陽三城節度使辟石洪為從事洪居水北温造字)
(敬輿亦為所辟造居水南/故云水北水南山人也)少室山人索價髙(少失/照切)兩以
諫官徵不起(孫曰李渤字潛之刻志于學與仲兄涉偕/隱廬山久之徙少室元和元年鹽鐵轉運)
(使李㢲諌議大夫韋況交薦之詔以左拾遺召不至四/年河陽少尹杜兼遣吏持詔敦促又不赴公為河南令)
(遺渤書譬說渤善/公言始出家東都)彼皆刺口論世事有力未免遭驅使
(此一段文意見前巻送/石處士赴河陽幕題注)先生事業不可量惟用法律自
繩已春秋五傳束髙閣(補注隱居詩話班固云春秋五/傳謂左丘明公羊髙穀梁赤鄒)
(氏夾氏也又云鄒氏無書夾氏未有書而韓贈盧仝詩/云春秋五傳果何書也孫曰晉杜乂殷洪並才名冠世)
(庾翼弗之重語人曰此輩宜束之髙閣俟/天下太平然後議其任耳五傳一作三傳)獨抱遺經究
終始徃年弄筆嘲同異(孫曰仝與馬異結交詩云仝不/同異不異是謂大仝而小異仝)
(自同異自異是謂/仝不往兮異不至)怪辭驚衆謗不巳(怪一作謗/謗一作怪)近來
自說尋坦塗(孫曰坦塗/謂平易也)猶上虛空跨騄駬(騄駬良馬名/耳色緑韓曰)
(淮南子騏驥騄駬天下之疾馬孫曰史記造父得/驊騮緑耳之乗騄音緑駬音耳虛空一作青雲)去歲
生兒名添丁(孫曰仝有/添丁詩)要令與國充耘耔(祝曰詩或耘/或耔耔擁苗)
(本音/子)國家丁口連四海(孫曰唐制男子/二十一為丁)豈無農夫親耒
耜先生抱才終大用宰相未許終不仕假如不在陳力
列(列位也韓曰/語陳力就列)立言垂範亦足恃苗裔當䝉十世宥(孫/曰)
(襄二十一年左氏謀而鮮過恵訓不倦者/叔向有焉社禝之固也猶將十世宥之)豈謂貽厥無
基址(貽遺也韓曰/詩貽厥孫謀)故知忠孝生天性潔身亂倫安足擬
(孫曰論語欲潔其身而/亂大倫注倫道理也)昨晚長鬚來下狀隔牆惡少惡
難似(韓曰荀子無廉恥而嗜/乎飲食可謂惡少者也)每騎屋山下窺瞰(孫曰屋/山屋危)
(也瞰視也/苦濫切)渾含驚怕走折趾(趾足/指)慿依婚媾欺官吏(孫/曰)
(易婚媾有言/媾重婚也)不信令行能禁止先生受屈未曽語忽此
來告良有以嗟我身為赤縣令(赤縣/大縣)操權不用欲何俟
立召賊曹呼五百(孫曰漢郡國有賊曹主盜賊事張敞/為京兆尹有賊曹椽絮舜是其職也)
(古今注五百一伍之長五人曰伍伍長為伯即今之行/杖人也韓曰後漢注韋昭辨釋名曰五百字本為伍陌)
(伍當也陌道也使之導引當道陌中驅除也按今俗呼/行杖人為五百又禰衡不遜于黄祖祖怒令五百將出)
(加箠衡大罵祖遂殺之/注五百猶今之問事者)盡取鼠輩尸諸市先生又遣長
鬚來如此處置非所喜況又當時長養節(孫曰謂/春時也)都邑
未可猛政理先生固是余所畏度量不敢窺涯涘(祝曰/涘說)
(文水厓也詩在/水之涘牀史切)放縱是誰之過與效尤戮僕愧前史(樊/曰)
(左氏公叔文子輦而如公曰尤人而效之非禮也介之/推對其母曰尤而效之罪又甚焉先且居曰效尤禍也)
(孫曰襄三年左氏晉侯之弟楊干亂行于曲梁魏絳戮/其僕二十一年晉欒盈過周周西鄙掠之王曰尤而效)
(之其又/甚焉)買羊沽酒謝不敏偶逢明月耀桃李(補注即李/花詩云日)
(光赤色照未好明月暫入都交加夜/領張徹投盧仝乗雲共至玉皇家也)先生有意許降臨
更遣長鬚致雙鯉(孫曰古樂府云客從逺方來贈我雙/鯉魚呼兒烹鯉魚中有尺素書致雙)
(鯉欲遣之/以書也)
　　　酬司門盧四兄雲夫院長望秋作
　　　　(集注盧四名汀公詩有和虞部盧四汀醻翰/林錢士徽赤藤杖歌又有和盧郎中寄示送)
　　　　(盤谷子詩又有和庫部盧四兄元日朝回又/有早赴行香贈盧李二中舍又有酬盧給事)
　　　　(曲江荷花行雲夫貞元元年進士新舊書無/傳以此數詩考之厯虞部司門庫部郎曹遷)
　　　　(中書舍人為給事中其後莫知所終矣此詩/元和六年秋所作時公自河南令入為職方)
　　　　(員外/郎作)
長安雨洗新秋出極目寒鏡開塵函(函匣也韓曰杜甫/月詩塵匣元開鏡)
(○函胡/緘切)終南曉望蹋龍尾(孫曰終南長安南山詩終南/何有有條有枚是也龍尾陂)
(長安/地名)倚天更覺青巉巉(巉巉髙也/徂銜切)自知短淺無所補從
事久此穿朝衫歸來得便即遊覽暫似壯馬脫重銜(銜/馬)
(口中鐵韓曰杜詩將軍昔著/從事衫鐵馬馳突重兩銜)曲江荷花盖十里(孫曰曲/江地名)
(唐號芙蓉/園盖覆也)江湖生思自莫緘(一作生目思/自緘緘斂也)樂遊下矚無
逺近(孫曰漢宣帝神爵三年起樂遊苑在/杜陵西北今呼為樂遊廟○矚音燭)緑槐萍合不
可芟(芟除/也)白首寓居誰借問平地寸步屈雲巖(屈一作/扄門也)
(巗與巖/同字)雲夫吾兄有狂氣嗜好與俗殊酸鹹日來省我
不肯去(日謂/逐日)論詩說賦相諵諵(詁諵語聲孫曰多/言貎○諵女咸切)望秋
一章已驚絶猶言低抑避謗讒(抑一/作徊)若使乗酣騁雄怪
造化何以當鐫劖(鐫子全切劖/斷也徂銜切)嗟我小生值强伴怯膽
變勇神明鍳(平聲祝曰/玉篇察也)馳坑跨谷終未悔(孫曰言願/游此山也)為
利而止真貪饞(饞饕也孫曰利謂利禄言拘于利禄而/不游此山是為貪饞之人矣○饞音毚)
髙揖羣公謝名譽逺追甫白感至諴(唐曰謂李杜孫曰/諴誠也書至誠感)
(神/)樓頭見月不共宿(見一/作皎)其奈就缺行纎纎(韓曰古樂/府云兩頭)
(纎纎月就將也○/纎一作㩥所咸切)
　　　誰氏子
　　　　(韓曰吕炅也河南人元和中棄其妻著道士/服謝母曰當學仙王屋山去數月復出見河)
　　　　(南少尹李素素立之府門使吏卒脫道士服/給冠帶送付其母公時為河南令作此詩有)
　　　　(願徃教誨不從而誅/之語至是素始歸之)
非癡非狂誰氏子去入王屋稱道士(注見/題下)白頭老母遮
門啼挽斷衫袖留不止翠眉新婦年二十載送還家哭
穿市(韓曰左傳文公夫人姜氏以襄仲殺其子不得/立歸于齊哭而過市市人皆哭魯人謂之哀姜)或
云欲學吹鳯笙(一作/皇)所慕靈妃嫓蕭史(孫曰列仙傳秦/穆公時有蕭史)
(善吹簫公女弄玉好之公以妻焉遂教弄玉作鳯鳴居/數十年吹鳯凰聲鳯來止其屋公為作鳯臺夫妻止其)
(上一旦皆隨鳯凰飛/去嫓配也匹詣切)又云時俗輕尋常力行險怪取貴
仕神仙雖然有傳說知者盡知其妄矣(上知/音智)聖君賢相
安可欺乾死窮山竟何俟嗚呼余心誠愷悌願徃教誨
究終始罰一勸百政之經(韓曰中說杜如晦問政子曰/賞一以勸百罰一以懲衆)
不從而誅未晚耳誰其友親能哀憐寫吾此詩持送似
　　　河南令舍池臺
　　　　(樊曰元和六年/公為令時作)
灌池纔盈五六丈築臺不過七八尺(七八字一/作六七)欲將層
級壓籬落(言所/築臺)未許波瀾量㪷碩(言所/灌池)規摹雖巧何足
誇景趣不逺真可惜(景一/作指)長令人吏逺趨走已有蛙黽
助狼籍(蛙黽蝦䗫属蛙切/烏𤓰切黽武幸)
　　　送無本師歸范陽
　　　　(送賈島集注劉公佳話云島初赴舉京師一/日于馬上得句云鳥宿池中樹僧敲月下門)
　　　　(初欲作推字練之未定不覺衝尹時韓吏部/權京尹左右皆至前島具告所以韓立馬良)
　　　　(久曰作敲字佳矣遂與為布衣交有詩曰孟/郊死塟北邙山日月風雲頓覺閒天恐文章)
　　　　(還斷絶再生賈島在人間後以不第乃為僧/號无本又𤣥集及鑑戒録亦具此事及詩又)
　　　　(摭言云島嘗騎驢天衢時秋風正厲黄葉可/掃島忽吟曰落葉滿長安卒求一聨不可得)
　　　　(因唐突京尹劉栖楚被繫一夕而釋新史云/島字浪仙范陽人初為浮屠名无本來東都)
　　　　(愈教其為文遂去浮屠舉進士當其苦吟及/值公卿大夫不知覺也一日見京兆尹跨驢)
　　　　(尹詰責之久乃得釋傳所言跨驢事而不言/京尹為誰然其意興摭言合而嘉話等集所)
　　　　(云公與島詩東坡云世俗无知者所託非退/之語洪氏亦云按送無本時退之為河南令)
　　　　(不應至是方相知又島初為浮屠後乃舉進/士此云後改名无本乃傳者之誤也樊氏又)
　　　　(云按此詩元和六年冬作而是年秋東野亦/有詩與无本云長安秋聲乾木葉相號悲云)
　　　　(云東野尚无恙何以云死塟北邙山即若以/為公為京尹始識島故云則公為尹在長慶)
　　　　(三年而是年何/以有此作也)
無本于為文(見題/注)身大不及膽吾嘗示之難勇徃無不
敢蛟龍弄角牙(孫曰蛟龍屬大/者數圍能吞人)造次欲手攬(攬持/也)衆鬼
囚大幽(大幽幽/暗處也)下覷襲𤣥窞(孫曰𤣥黒也易入于坎窞/說文窞坎中小坎○窞徒)
(感/切)天陽熙四海(孫曰天陽日/也熙照也)注視首不頷(注注目也頷/頤也摇頭皃)
(音乎感切舊/本作五感切)鯨鵬相摩窣(孫曰鯨鵬物之大者相摩空/中出也窣亦摩也祝曰前漢)
(媻姍勃窣上金/隄○窣蘇骨切)兩舉快一噉(徒敢/切)夫豈能必然固已謝
黯黮(孫曰黯黮庸暗貎韓曰黒也楚詞尚/黯黮而有瑕○黯烏減切黮徒感切)狂詞肆滂葩
(滂葩/狂貌)低昂見舒慘姦窮怪變得徃徃造平澹風蟬碎錦
纈(錦纈紋繒孫曰聲如風蟬文如碎錦纈/皆言其詩之工風一作峰○纈奚結切)緑池垤菡萏
(孫曰詩有蒲菡萏爾雅荷芙蕖其花/曰菡萏○菡音撼萏音禫垤一作坏)芝英擢荒蓁(孫曰/芝草)
(也其葉相連瑞應圖曰士者敬事耆老不失故/舊則芝草生英花也擢抜也蓁草盛貌一作榛)孤翮起
連菼(祝曰詩毳衣如菼註菼草色如騅在青白之間孫/曰爾雅菼薍郭璞註云似葦而小連菼叢葦也○)
(菼吐/敢切)家住幽都逺(島家/范陽)未識氣先感來尋吾何能無殊
嗜昌歜(孫曰吕氏春秋文王嗜昌蒲葅孔子聞而食之/昌蒲葅昌蒲也左氏所謂享有昌歜者也○歜)
(徂感/切)始見洛陽春(樊曰元和六年春公為/河南令始識島洛陽)桃枝綴紅糝
(以米和羮曰/糝糝桑感切)遂來長安里時卦轉習坎(樊曰公是年秋/遷職方員外郎)
(遂來長安里與之别十/一月矣坎十一月卦也)老懶無鬭心久不事鉛槧(鉛墨/槧牘)
(也事出西京雜記詳見上贈張籍徹詩孫曰/久不事鉛槧言久不為文章也○槧在敢切)欲以金帛
酬舉室常顑頷(韓曰顑食不飽也頷面黄也樊曰離騷/經長顑頷亦何傷王逸注不飽貌孫曰)
(言欲酬无本金帛則我舉室常飢貧也○顑呼/唵呼紺二切頷胡感户感二切一本作䫲頷)念當委
我去雪霜刻以憯(祝曰憯痛也禮記中心憯/怛愛人之仁也七感切)獰飇摺空
衢(韓曰狰獰惡也疊也祝曰敗也折也史記折頸摺頥/孫曰獰飈狂風也空衢天衢也○獰尼耕切摺之涉)
(切/)天地與頓撼(孫曰頓撼揺撼也言獰飇/之起天地亦且摇動也)勉率吐歌詩
尉汝别後覽(尉一/作慰)
　　　石鼓歌
　　　　(樊曰歐陽文忠集古録云石鼔文在岐陽初/不見稱于世至唐人始盛稱之而韋應物以)
　　　　(為周文王之鼓至宣王刻詩爾韓退之直以/為宣王之鼔在今鳯翔孔子廟鼔有十先時)
　　　　(散棄于野鄭餘慶始置于廟而亡其二皇祐/四年向傳師求于民間得之十皷乃足其文)
　　　　(可見者四百六十五磨滅不可識者過半然/其可疑者四退之好古不妄者予姑取以為)
　　　　(信耳至于字畫亦非史籕不能作也文忠所/跋如此此歌元和六年作孫曰石鼔文可見)
　　　　(者其畧曰我車既攻我馬既同又曰我車既/好我馬既騊君子員獵員獵員游麋鹿速速)
　　　　(君子之求又左驂旛旛右驂騝騝秀弓時射/麋豕孔庶又曰其魚維何維鱮維鯉何以槖)
　　　　(之維楊與柳橐符霄切說文曰囊也補注筆/墨間録云此歌全仰止杜子美李潮八分小)
　　　　(篆歌才薄將奈石鼓何即子美云潮乎潮乎/奈爾何快劍斫斷生蛟鼉即子美云快劍長)
　　　　(㦸森/相向)
張生手持石鼓文(孫曰即張籍/注見前題)勸我試作石鼓歌少陵
無人謫仙死才薄將奈石皷何周綱凌遲四海沸宣王
憤起揮天戈大開明堂受朝賀(孫曰孝經說曰明堂/者天子布政之堂)諸
侯劔珮鳴相磨(珮一/作佩)蒐于岐陽騁雄俊(蒐狩也今岐山/縣舊曰岐陽孫)
(曰左氏成有岐陽之蒐左氏/言成王公今言宣王未詳)萬里禽獸皆遮羅(萬里作/百里)
鐫功勒成告萬世鑿石作鼓隳嵯峨(嵯峨山/髙貌)從臣才藝
咸第一揀選譔刻留山阿(揀一作簡/譔一作撰)雨淋日炙野火燎
鬼物守䕶煩撝訶(撝指撝訶斥/也○撝音麾)公從何處得紙本毫髪
盡備無差訛辭嚴義密讀難曉字體不類隸與科(孫/曰)
(說文云自秦書有八體八曰隸書始皇時程邈所定施/于公府也科謂科斗書魯共王壞孔子宅得書論語孝)
(經人不復知有古文/謂之科斗文字也)年深豈免有缺劃(忽麥切/又音畫)快劍斫
斷生蛟鼉(祝曰蛟鼉水蟲禮記伐蛟取鼉韓曰此下皆狀/石鼓文如此杜子美李潮八分小篆歌所謂況)
(潮小篆逼秦相快劒長㦸森相向八分一字/值千金蛟龍盤挐力屈强者也○鼉唐何切)鸞翺鳯翥
衆仙下(祝曰選鳯騫翥飛孫曰翺翺翔也翥飛舉也仙/人將下故鸞翺鳯翥以為先導也○翥章恕切)
珊瑚碧樹交枝柯(孫曰班固西都賦珊瑚碧樹周阿而/生廣雅曰珊瑚珠也說文云生海中)
(色赤碧樹碧玉樹也淮南子曰崑崙山有玉樹在其北/說文云碧石之青美者韓曰晉武帝賜王愷瑚瑚樹髙)
(三尺許枝柯抉/踈世所罕比)金繩鐵索鎖紐壯(紐結也/音狃)古鼎躍水龍
騰梭(孫曰史記宋大丘社亡鼎淪于泗水彭城下秦始/皇二十八年過彭城欲出鼎使千人没水求之弗)
(得韓曰漢武帝得鼎于汾水梭織具也樊曰晉書陶侃/少時漁于雷澤網得一梭挂于壁有頃雷雨化為龍而)
(去龍騰一/作騰龍)陋儒編詩不得入二雅褊迫無委蛇(大小雅/為二雅)
(蛇一作佗委佗美也祝曰上于為切下音移詩委蛇委/蛇注行可從迹也毛詩叶韻補音蛇唐何切行貌揚雄)
(反離騷駕八龍之委蛇今協歌字韻當從補音孫曰委/委它它如山如河委佗者平易之貌委蛇與委它字同)
孔子西行不到秦掎摭星宿遺羲娥(補注來俊臣掎摭/諸武掎牽一足也)
(說文偏引也摭拾也祝曰選劉季緒好掎摭利病摭拾/也一本作拾孫曰羲娥日月也羲和曰御姮娥月御韓)
(曰詩意謂石鼓文不編于詩而二雅不載孔子刪詩小/者具述而此文獨遺馬是猶掎摭星宿而遺日月也掎)
(音竒又舉綺切摭之/石切又音灸宿音秀)嗟余好古生苦晚(樊曰蘇内翰鳯/翔八觀詩其一)
(曰石鼓其曰韓公好古生巳遲我今況/又百年後則此歌所謂好古生苦晚也)對此涕淚雙滂
沱(滂沱大雨貌孫/曰詩涕泗滂沱)憶㫺初䝉博士徵其年始改稱元和
(孫曰元和元年公自/江陵召為國子博士)故人從軍在右輔(孫曰右輔謂右/扶風即鳯翔府)
(也公故人為鳯翔節度府/從事故云從軍在右輔)為我量度掘舊科(孫曰謂安/石鼓處上)
(云隸與科/當作蝌字)濯冠沐浴告祭酒(孫曰唐制有祭酒一人從/三品時公為博士故告之)
(也/)如此至寳存豈多氊苞席裹可立致十鼓祗載數駱
駝(孫曰駱駝巨獸也外國圖云大秦國人人長一丈五/尺好騎駱駝即漢書匈奴傳云橐駝言能負囊而駝)
(物/也)薦諸太廟比郜鼎(韓曰春秋桓二年取郜大鼎/于宋戊申納于太廟郜音告)光價
豈止百倍過聖恩若許留太學諸生講解得切磋(孫曰/詩如)
(切如磋注治骨曰切象曰磋切磋相成之義韓曰觀/詩意公盖欲遷此鼓于太學是時必有以沮之者也)觀
經洪都尚填咽(孫曰漢靈帝元和元年二月始置鴻都/門學熹平四年三月詔諸儒正五經文)
(字命議郎蔡邕為古文篆隸三體書之刻石于太學門/外使後生晚學咸取正焉碑始立其覲見及摹寫者車)
(乗千兩填塞街陌鴻都與觀經/盖二事公併用之洪或作鴻)坐見舉國來奔波剜苔
剔蘚露節角(剜刻削/一丸切)安置妥帖平不頗(頗不平也祝曰/書惟逸惟頗楚)
(詞循繩墨而不/頗○頗普禾切)大厦深檐與覆盖經厯久逺期無他中
朝大官老於事(官一/作夫)詎肯感激徒媕婀(孫曰詎豈也詎/肯謂不肯也徒)
(但也媕婀不決貌謂但媕婀不決/而巳○媕音庵又音掩婀音阿)牧童敲火牛礪角誰
復著手為摩挲(韓曰後漢薊子訓至長/安摩挲銅人○挲音娑)日銷月鑠就埋
没六年西顧空吟哦羲之俗書趂姿媚數紙尚可博白
鵝(樊曰晉王羲之傳山隂道士愛養鵝羲之求市之曰/為寫道徳經當舉羣相贈羲之寫畢籠鵝而去其曰)
(俗書者周宣王時史籕始著大篆為籕書石鼓文籕書/也秦變古為篆為隸今又變而為楷世俗書耳非古也)
(補注王得臣麈史云王右軍書多不講偏/旁此退之所謂羲之俗書趂姿媚者也)繼周八代争
戰罷(孫曰論語其或繼周者雖百世可知也八代謂漢/魏晉宋齊梁陳隋樊曰自周而下不啻八代論其)
(正統又頗多説今以石鼔所在言之/其秦漢魏晉元魏齊周隋八代歟)無人收拾理則那
(那何也韓曰左氏宣二/年犀兕尚多棄甲則那)方今太平日無事柄用儒術崇
丘軻安能以此尚論列願借辨口如懸河(韓曰晉郭象/能清言王衍)
(每去聽郭象語如懸/河瀉水注而不竭)石鼓之歌止于此嗚呼吾意其蹉
跎
　　　雙鳥
　　　　(集注蘇内翰作李太白畫像詩有曰化為二/鳥鳴相酬一鳴一止三千秋或者遂謂此詩)
　　　　(為李杜作非也按栁仲塗雙鳥詩解云髙公/子竒白雙鳥者當其韓之前後斯執政人也)
　　　　(一仕一隱本異末同故曰城市巖幽殊以别/也下言盖以其辯姦詭比將壞其時也未知)
　　　　(斯孰氏耳予曰不然大凡韓之為心憂夫道/也履行非孔氏者為夷矣故垂言以刺之釋)
　　　　(老俱夷而教殊故曰雙鳥又石林詩話云雙/鳥詩殆不可曉嘗以問蘇丞相子容云意以)
　　　　(是指佛老二學以其終篇本末考之或然又/筆墨間録云劉僴言雙鳥詩為二氏作予嘗)
　　　　(言其然以其中有云不停兩鳥鳴大法失九/疇周公不為公孔丘不為丘頗似云二氏之)
　　　　(言亂周孔之教耳此詩仲塗解甚詳洪慶善/又祖其意而箋之揆以它説于理為近今備)
　　　　(載/焉)
雙鳥海外飛飛來到中州(柳曰其所從來不在中國後/漸而至洪曰非周孔之教而)
(行乎/中國)一鳥落城市(栁曰釋之為教必處都邑樊/曰禍福之說足以鼓動羣衆)一鳥集
巖幽(栁曰老之為教棲息山林/洪曰清浄無為集一作巢)不得相伴鳴爾來三千
秋(栁曰二教雖來未明于世/洪曰不相為謀其來久矣)兩鳥各閉口萬象銜口頭
(唐曰既未得明其教其言亦未能大盡于/物祝曰二家之說包羅萬象不鳴則巳)春風捲地起
百鳥皆飄浮(栁曰正道衰澆風盛故比之春風百鳥飄/浮衆邪興也洪曰春風起則百鳥飛且鳴)
(矣天下之善鳴者遇/其時各以其術自奮)兩鳥忽相逢百日鳴不休(栁曰釋/老乃得)
(競出而扇于民久益張矣/洪曰二氏並行各騁其辯)有耳聒皆聾有舌反自羞(栁/曰)
(謂其惔誕而繁/極巳莫及也)百舌舊饒聲從此恒低頭(栁曰百舌謂/百子也從來)
(作文著書從此不能出其上/洪曰雖善辯者无所容其喙)得病不呻喚泯黙至死休
(栁曰謂其道或世不用遂至死乃休矣/洪曰忍死受害不敢復言黙一作然)雷公告天公百
物須膏油(柳曰間有忿而訴于上故曰雷公告天公以/假為喻也百物須膏油者使王化復其不敗)
(于生矣洪曰天公喻君也膏/澤不下于民以兩鳥鳴故也)自從兩鳥鳴聒亂雷聲收
(栁曰盖謂帝王之道不能光行于天下洪/曰雷者天下號令雷聲收則號令不行也)鬼神怕嘲詠
造化皆停留(柳曰或有哲智之人將誅殛以全其變則/懼所以言之有素也乃停留其造作鬼神)
(者造化所從出也鬼神/畏其號令而況人乎)草木有微情挑抉示九州(洪曰/萬物)
(有成理而不說今則說之○挑/吐彫切抉于決切古穴二切)蟲鼠誠微物不堪苦誅
求(栁曰謂其無所漏脫于幽㣲/也洪曰誅求至于蟲䑕甚矣)不停兩鳥鳴百物皆生
愁(栁曰茍世不息其如此則/畏其生死罪福而愁憂矣)不停兩鳥鳴自此無春秋
不停兩鳥鳴日月難旋輈(張流/切)不停兩鳥鳴大法失九
疇(洪曰凡在天地間/居者皆不得其所)周公不為公孔丘不為丘(栁曰自/此亂而)
(時無其春秋矣日月亦莫紀其序矣大法亦失其九疇/矣周孔之道亦絶滅矣洪曰孟子曰楊墨之道不熄孔)
(子之道不著/與此同意)天公怪兩鳥各捉一處囚(栁曰若此乃釋/老之教果遂分)
(焉雖行于世各有拘其時政矣洪曰/有王者作則兩鳥不得争鳴于天下)百蟲與百鳥然後
鳴啾啾(栁曰然後世得不全絶其言他道者乃云百蟲/百鳥鳴而復啾啾矣洪曰能言之類各得伸其)
(說/)兩鳥既别處閉聲省愆尤(栁曰教之既有其限不混/然而使民夷也各守其方)
(而省/度矣)朝食千頭龍暮食千頭牛朝飲河生塵暮飲海絶
流(唐曰尚復信奉者衆耗世害/世率四海之大幾被其困焉)還當三千秋更起鳴相
酬(栁曰謂其後尤不能終如此矣復有其甚或者久而/見興也洪曰兩鳥閉聲而省愆尤宜其衰也然蠶食)
(于民猶如此其甚盖不能扼其吭絶/其聲則久而復鳴理勢之必然也)
　　　贈劉師服
　　　　(樊曰詩云只今年纔四/十五元和七年作也)
羨君齒牙牢且潔大肉硬餅如刀截我今呀豁落者多
(韓曰呀含牙/張口貌音牙)所存十餘皆兀臲(兀臲不安也或作矶􁆘/孫曰又作杌隍書邦之)
(杌隉臲/音臬)匙抄爛飯穩送之合口軟嚼如牛呞(呞説文云/吐而噍孫)
(曰爾雅牛曰齝羊曰􁀙牛食已久復出嚼之曰齝與/呞同韓曰楞嚴經撟梵鉢提有牛呞病○呞音癡)妻
兒恐我生悵望盤中不飣栗與棃(飣丁/定切)祗今年纔四十
五(韓曰杜詩只今/年纔十六七)後日懸知漸莽鹵(祝曰莊子曰為□/焉可莽鹵注不用)
(心也○莽莫/補切鹵音魯)朱顔皓頸訝莫親此外諸餘誰更數憶昔
太公仕進初口含兩齒無贏餘(樊曰荀子文王舉太公/于州人而用之夫人行)
(年七十有二􁀙然而齒/墜矣􁀙然齒落之貌)虞翻十三此豈少(此一/作比)遂自惋
恨形于書(祝曰自惋驚歎也選撫空懷而自惋孫曰吳/書虞翻字仲翔年十二客有候其兄者不過)
(翻翻追與書曰僕聞虎魄不取腐芥磁石不受曲鍼過/而不存不亦宜乎客得書竒之由是見稱○惋烏貫切)
(遂一/作遽)丈夫命存百無害誰能檢㸃形骸外(韓曰莊子申/徒嘉謂鄭子)
(産曰子與我游于形骸之内而/索我于形骸之外不亦過乎)巨緍東釣儻可期與子
共飽鯨魚膾(孫曰莊子任公子為大釣巨縯五十犗以/為餌蹲乎㑹稽投竿東海已而大魚食之)
(自制河以東蒼梧以北莫不厭若魚者廣州記曰鯨鯤/長百丈大亦稱之目即明月珠也韓曰舊史云駙馬都)
(尉于季友居喪與進士劉師服夜飲師服流連州公亦/繼貶潮陽幾若詩語之䜟補注東坡云嘗譏韓子隘且)
(陋一飽鯨/魚何足膾)
　　　題炭谷湫祠堂
　　　　(樊曰按陸長源辨疑志云長安城南四十里/有靈母谷俗呼為炭谷宋敏求長安志則云)
　　　　(炭谷在萬年縣南六十里又云澄源夫人湫/廟在終南山炭谷公所云炭谷湫不出此韓)
　　　　(曰公南山詩有云因縁窺其湫即此/公時在京師作湫龍居也慈由切)
萬生都陽明(孫曰萬生萬物也陽明照/明也陽明陰晦故曰陽明)幽暗鬼所寰(孫/曰)
(寰亦/居也)嗟龍獨何智出入人鬼間(孫曰明晦/皆居之)不知誰為助
若執造化關(關關/鍵也)厭處平地水巢居挿天山(孫曰挿天/之山髙山)
(也樊曰湫夲在南山平地一曰風雷移居于上/或云公龍移詩天昏地黒蛟龍移云云即此也)列峯若
攅指(孫曰若聚十/指○攅音㠝)石盂仰環環(孫曰池小似/盂環環圓貌)巨靈髙其
捧(韓曰薛綜西京賦注云華山首陽夲一山河/神巨靈以手擘開其上巨靈神之有巨力者)保此一
掬慳(孫曰匊謂以手捧物一匊言小也詩/終朝采緑不盈一匊慳恡也丘閉切)森沈固含蓄
本以儲陰姦(孫曰陰姦謂龍猶南山/詩所謂凝湛閉陰嘼也)魚鼈䝉擁䕶羣嬉
傲天頑翾翾棲託禽(翾小飛也祝曰說文息也韓/曰楊子朱鳥翾翾許縁切)飛飛
一何閒祠堂像侔真擢玉紆煙鬟(鬟髻/也)羣怪儼伺候恩
威在其顔我來日正中悚惕思先還(悚一/作怵)寄立尺寸地
敢言來途艱吁無吹毛刄血此牛蹄殷(孫曰吹毛良劒/也牛蹄蹄涔小)
(水也言我豈無吹毛之劔血此牛蹄水令殷乎言欲殺/此龍也殷赤黒色左傳左輪朱殷注血深也殷烏聞切)
至今乗水旱鼔舞寡與鰥(孫曰鼓舞謂所禱也周禮國/大旱則帥巫而舞雩是水旱)
(之際有鼓舞也孟子老而/無妻曰鰥老而無夫曰寡)林叢鎮冥冥(叢草叢生貌/冥㝠幽黑也)窮
年無由刪妍英雜艶實(英花也妍/作研者非)星瑣黄朱班(孫曰黄/朱班謂)
(黄朱相雜班/文也瑣小也)石級皆險滑(石級石/磴也)顛躋莫牽攀(孫曰書/今爾無)
(指告于顛躋注/云顛隕躋墜也)尨區雛衆碎付與宿巳頒(頒大/也)棄去可
奈何吾其死茅菅(茅菅草名韓曰詩/露彼菅茅菅音姦)
　　　聽穎師彈琴
　　　　(集注西清詩話云六一居士嘗問東坡琴詩/孰優坡答以退之聽穎師琴公曰此祇是琵)
　　　　(琶耳吳僧義海以琴名世或以六一語問海/海曰歐陽公一代英偉然斯語誤矣昵昵兒)
　　　　(女語恩怨相爾女言輕柔細屑真情出見也/劃然變軒昂勇士赴敵場精神餘謹聳觀聽)
　　　　(也浮雲栁絮無根蔕天地濶逺隨飛揚縱横/變態浩乎不失自然也喧啾百鳥羣忽見孤)
　　　　(鳯凰又見穎孤絶不同流俗下里聲也躋攀/分寸不可上失勢一落千丈强起伏抑揚不)
　　　　(主故常也皆指下絲聲妙處惟琴為然琵琶/格上聲烏能爾耶退之深得其趣未易譏評)
　　　　(也洪氏亦曰或云浮雲栁絮無根蔕云云此/泛聲也謂輕非絲重非木也喧啾百鳥羣云)
　　　　(云泛聲中寄指聲也躋攀分寸不可上吟繹/聲也失勢一落千文强厯聲也善琴者云此)
　　　　(數聲最難工文忠公以為聽琵琶詩東坡作/聽琴詩恨文忠公不及見二公之論似未必)
　　　　(然/)
昵昵兒女語(祝曰玉篇呢喃小聲多/言也音尼又昵質切)恩怨相爾汝劃然
變軒昂(孫曰劃截之/聲激烈也)勇士赴敵場浮雲栁絮無根蔕天
地濶逺隨飛揚喧啾百鳥羣忽見孤鳯凰躋攀分寸不
可上失勢一落千丈强嗟余有兩耳未省聽絲篁(絲篁/絲竹)
(也/)自聞穎師彈起坐在一牀(孫曰言不寐/也牀一作旁)推手遽止之
(推他/囘切)溼衣淚滂滂穎乎爾誠能(穎乎一作穎師一本又/作穎乎穎乎爾誠能)
無以冰炭置我腸(孫曰冰炭言彈琴工拙之意韓曰當/是琴操必有感于公者故聽終而悲)
(焉/)
　　　送陸暢歸江南
　　　　(洪曰暢字達大嘗著蜀道易酉陽雜俎云暢/江東人娶董溪女溪墓誌云丞相隴西公第)
　　　　(二子遷商州刺史除名徙封州死湘中明年/許歸塟元和八年十一月塟河南長女嫁吳)
　　　　(郡陸暢詩云迎婦丞相府即此也我實門下/士退之嘗為董晉從事永負湘中墳送暢時)
　　　　(溪未歸/塟也)
舉舉江南子(孫曰舉舉猶楚楚暢/吳郡人故云江南子)名以能詩聞(樊曰暢/貢舉之)
(年對雪落句云天人寧底巧剪水作花飛山齋玩月云/起來自擘書窓破恰漏清光落枕前經崔諫議林亭云)
(蟬噪入雲樹風開無主花及登蘭省遇雲陽公主下降/暢為擯相有詠簾詠行障催粧等作内人以暢吳音才)
(思敏㨗以詩嘲之暢酬曰粉面仙郎選聖朝偶逢秦女/學吹簫須教翡翠聞王母不奈烏鳶噪鵲橋觀此可見)
(其能/詩矣)一來取髙第(韓曰暢元和元/年登進士第)官佐東宫軍(孫曰暢/舉進士)
(為皇太/子僚屬)迎婦丞相府(見題/注)誇映秀士羣(韓曰禮記王制/命鄉論秀士升)
(之司徒曰選士/一本士作才)鳴鸞桂樹間(孫曰孫氏瑞應圖曰鸞/者赤神之精鳯凰之佐)觀
者何繽紛(孫曰繽紛多貌補注言雜也/楊雄勿繽紛徃來繽正賓切)人事喜顛倒旦
夕異所云(孫曰言事/多變也)蕭蕭青雲幹逐逐荆棘焚(韓曰/暢歸)
(江南必有其故所/不可得而詳矣)歲晚鴻雁過鄉思見新文踐此秦關
雪家彼吳洲雲悲啼上車女(韓曰禮記/出御婦車)骨肉不可分感
概都門别丈夫酒方醺我實門下士(見題/注)力薄蚋與蚊
(祝曰孟子蠅蚋姑/嘬之蚋儒稅切)受恩即不報永負湘中墳(補注溪墓/誌云溪除)
(名徙死湘中明年立皇太子有詔令許歸塟元和八耶/年塟河南此云湘中墳豈公作此詩時尚藁塟湘中)
　　　送進士劉師服東歸
　　　　(唐曰在京師作次前後詩當在元和七/年詩云夏愧作雲屯又當在其年夏)
猛虎知檻穽(孫曰司馬遷與任安書曰猛虎在深山百/獸震恐及在檻穽之中摇尾而求食檻圏)
(穽坑皆所/以取猛獸)坐貪茹孤㹠(茹一作如樊曰非/㹠與豚同徒門切)丈夫在富貴
豈必守一門公心有勇氣公口有直言奈何任埋没不
自求騰軒僕本亦進士頗嘗究根源由來骨鯁材喜被
軟弱吞低頭受侮笑隱忍硉兀寃(硉兀危石也或作硉/矹韓曰選江賦巨石)
(硉以前却硉音聿又/勤没切兀五怱切)泥雨城東路夏槐作雲屯(韓曰劉/表傳雲)
(屯冀/馬)還家雖闕短指日親晨飧(孫曰束晳南陔詩馨/爾夕膳潔爾晨飧)攜
持令名歸自足貽家尊時節不可翫親交可攀援(援引/也音)
(爰/)勉來取金紫勿久休中園
　　　嘲魯連子
　　　　(樊曰魯連齊人太史公曰魯連其指意雖不/合大義然余多其在布衣之位蕩然不詘于)
　　　　(諸侯談說于當世折卿相之權/公乃云爾何哉抑豈有所諷也)
魯連細兒黠(惠八/切)有似黄鷂子(祝曰鷂鷙鳥也列子/鷂之為鸇鷂弋照切)田
巴兀老蒼憐汝矜爪觜(孫曰齊之辯者曰田巴辯于徂/丘而議于稷下毁五帝罪三王)
(一日而服千人有徐刼弟子曰魯連謂刼曰臣願當田/子使不得復說韓曰魯連徃見田巴而謂曰今楚軍南)
(趙髙唐亡在朝夕今臣將罷南陽之師還髙唐之兵所/貴談說者此也如先王之言有似梟音人皆惡之巴于)
(是杜口易業/終身不談)開端要驚人雄跨吾厭矣(跨越/也)髙拱禪鴻
聲(禪時/戰切)若輟一杯水(孫曰髙拱拱手也禪鴻聲謂堯舜/以天下禪讓僅若棄一杯水耳)
獨稱唐虞賢顧未知之耳(孫曰以天下與人于堯舜何/足道者而仲連以唐虞為賢)
(盖未知之耳此田巴/所以憐其矜爪觜也)
　　　贈張籍
　　　　(韓曰此詩大意以其子之恵為喜焉耳張籍/後有祭公詩云坐令其子拜常呼幼時名與)
　　　　(詩意合補注蔡寛夫詩話云舊說退之子不/慧讀金根車改為金銀然退之贈張籍詩所)
　　　　(謂召令吐所記解摘了瑟僴則不應/不識字也不知詩之所稱乃此子乎)
吾老嗜讀書(嗜一/作著)餘事不挂眼有兒雖甚憐教示不免
簡君來好呼出踉蹡越門限(踉蹡急行貌亦行不止貌/補注潘岳曰已踉蹡而徐)
(來○踉音郎又音亮/蹡音鏘又七醬切)懼其無所知見則先愧𧹞(與赧同/祝曰孟)
(子觀其色赧赧/然○赧乃版切)昨因有縁事上馬挿手版(孫曰手版笏/也笏簿手版)
(一物而異名韓曰輿服志八坐尚書執笏者自筆/綴手版頭其餘王公卿士俱執手版正主于敬)留君
住㕔食使立侍盤醆(醆爵也/阻限切)薄暮歸見君迎我笑而莞
(莞微笑貌祝曰論語夫/子莞爾而笑莞胡版切)指渠相賀言此是萬金產吾愛
其風骨粹美無可揀試將詩義授如以肉貫丳(孫曰丳/所以貫)
(肉初/限切)開袪露毫末(孫曰袪衣袂開/袪猶開懷也)自得髙􁠬嵼(􁠬嵼山/屈曲貌)
(祝曰選連崗岩以􁠬嵼一作蹇嵼髙貌孫曰楚/詞思蹇嵼而不釋是矣○􁠬基展切嵼所簡切)我身蹈
丘軻(補注東坡詩云翁如退之/蹈丘軻我身一作子身)爵位不早綰固宜長有
人文章紹編剗(楚限/切)感荷君子徳怳若乗杇棧(孫曰乗/杇棧謂)
(驚喜也○怳許/徃切棧吐版切)召令吐所記解摘了瑟僩(孫曰解摘謂/解釋也詩瑟)
(兮僴兮注矜莊寛大也禮記/瑟兮僴兮恂慄也僴遐板切)顧視窓壁間親戚競覘矕
(矕切視也韓曰說文目矕矕也祝曰前漢/矕龍虎之文舊矣○覘丑簾切矕武板切)喜氣排寒冬
逼耳鳴睍睆(祝曰詩睍睆黄鳥睍/胡睆切睆户版切)如今更誰恨便可耕灞滻(韓/曰)
(滻水出藍田谷灞陵入灞孫曰灞滻長安二水名司馬/相如上林賦曰終始灞滻出入涇渭詩意謂有子如此)
(便可謀歸耕/也○滻音産)
　　　調張籍
　　　　(補注筆墨間録曰退之參李杜透機關處于/調張籍詩見之我願生兩翅捕逐出八荒以)
　　　　(下至乞君飛霞珮與我髙頡頏此領㑹語也/從退之言詩者多而獨許籍者以其有見處)
　　　　(可傳/衣耳)
李杜文章在光豓萬丈長不知羣兒愚那用故謗傷(集/注)
(元稹李杜優劣論云詩人以來未有如子美者李陽冰/序李太白詩云風騷之後千載獨步唯公一人退之論)
(李杜無優劣如薦士詩云勃興得李杜城南聯句云蜀/雄李杜抜感春詩云近憐李杜無檢束醉留東野云昔)
(年因讀李白杜甫詩酬司門盧四兄望秋作云逺追甫/白感至諴石鼓歌云少陵無人謫仙死及此云云公于)
(李杜未嘗分優劣也東坡謂公追逐李杜參翺翔亦可/以見公之意魏道輔云公作此詩為徵之發盖稹作李)
(杜優劣論先杜後李故爾黄魯直云吾友黄介讀李白/優劣論曰論文正不當如此予以為知言臨川剛取四)
(家詩則以老杜為第一文忠第二退之第三李白第四/其說云歐公文章不及退之至詩則各有所長太白十)
(首九説□與婦人其才豪俊亦可取也然文忠/于退之退之于太白皆自謂不可企及何耶)蚍蜉撼
大樹(蚍蜉大螘也○/蚍音毗蜉音浮)可笑不自量伊我生其後舉頸遥
相望(音/忘)夜夢多見之晝思反微茫徒觀斧鑿痕不矚治
水航想當施手時巨刃磨天揚垠崖劃崩豁(垠岸也/一作根)乾
坤罷雷硠(硠山崩聲也孫曰左思曰拉獵雷硠韓曰硠/磕石聲郭璞江賦巴東之峽夏禹疏鑿絶岸)
(萬文壁立霞駮又云豃如池裂豁若天開觸曲崖以縈/繞駭崩浪而相礧詩意謂李杜文章如禹疏鑿江峽雖)
(有迹可尋而當時運量之巧則/今不可得而覩矣○硠音郎)惟此兩夫子家居率荒
涼帝欲長吟哦故遣起且僵(僵仆/也)翦翎送籠中(韓曰襧/衡鸚鵡)
(賦閑以雕籠/翦其翅羽)使看百鳥翔平生千萬篇金薤垂琳琅(祝/曰)
(書厥貢惟球琳琅玕注球琳皆玉名琅玕石而似珠韓/曰金薤書也古有薤葉書詳見􁇷嶁山詩注琳琅石也)
(言李杜文章播于金石/云爾○琳音林琅音郎)仙官勑六丁(孫曰六丁者六甲/中丁神也謂甲子)
(旬丁卯為/神之類)雷電下取將(補注異人記云上元中台州道/士王逺知善易知人死生禍福)
(作易總十五卷一日雷雨雲霧中一老人語逺知曰所/泄者書何在上帝命吾攝六丁雷電追取逺知惶懼据)
(地旁有六人青衣巳捧書立矣老人責曰上方禁文自/有飛文保衞金科秘藏𤣥都汝何者輙藏緗帙逺知曰)
(青丘元老/傳授也)流落人間者太山一毫芒我願生兩翅(一作/願生)
(兩翅/翎)捕逐出八荒精神忽交通百怪入我腸刺手抜鯨
牙(祝曰周禮徒三/刺○刺七赤切)舉瓢酌天漿(魏道輔云髙至于酌天/漿幽至于抜鯨牙其思)
(賾深逺如此詎止于/曹劉沈宋之間耶)騰身跨汗漫(孫曰淮南子若士與/汗漫期于九垓之上)
(汗漫猶/茫洋也)不著織女襄(一作箱一作相孫曰詩跂彼織女/終日七襄襄駕也從旦至暮七辰)
(辰一移因謂之七襄今/作相誤也○著七畧切)顧語地上友經營無太忙乞君
飛霞珮(祝曰乞與人物也後/漢乞楊生師音氣)與我髙頡頏(韓曰詩頡之/頏之飛而上)
(曰頡下曰頏○頡/胡結切頏音航)
　　　盧郎中雲夫寄示送盤谷子詩二章歌以和之
　　　　(盧郎中盧汀也孫曰盤谷在孟州齊源縣太/行山之南李愿居之因號盤谷子韓曰貞元)
　　　　(十七年公送李愿歸盤谷有序此時元和七/年冬長安作詳詩意可見又云十年蠢蠢隨)
　　　　(朝行盖自貞元十九年癸未為御史登朝至/元和七年壬辰為十年矣東坡云退之尋常)
　　　　(詩自謂不逮老杜此詩獨不/減子美云一本無二章二字)
昔尋李愿向盤谷正見髙崖巨壁爭開張是時新晴天
井溢(孫曰天井關名在太行山上水經曰天井/溪出天井關此流注白水世謂之北流泉)誰把長
劔倚太行(孫曰水自天井傾寫而下如長劔之倚山韓/曰宋玉賦曰良劔耿介倚天外○行音航)
衝風吹破落天外(孫曰楚詞衝風起兮水揚波衝風/飄風也吹破謂吹此長劔之水)飛
雨白日灑洛陽(孫曰水漂/散如雨)東蹈燕川食曠野(燕川/地名)有饋
木蕨芽滿筐(蕨菜也/筐箱也)馬頭溪深不可厲(孫曰詩深則厲/淺則揭由膝以)
(下為掲由膝以上為涉由/帶以上為厲馬頭溪名)借車載過水入箱(孫曰言水/深也箱車)
(上筐可/以盛者)平沙緑浪榜方口(祝曰榜進船又船人也楚詞/齊吳榜以擊汰孫曰方口地)
(名榜與搒同又/音謗又胡孟切)鴈鴨飛起穿垂楊(鴈鴨一作鶩/鴈一作燕鴈)窮探極
覽頗恣横(探他/南切)物外日月本不忙歸來辛苦欲誰為坐
令再徃之計墮眇芒(一作/渺茫)閉門長安三日雪推書撲筆
歌慨慷(祝曰撲擲也蜀志未嘗不撲之于池慷慨歎也/韓曰魏武帝曰慨當以慷憂思難忘祝曰選中)
(矯厲而慨慷注抑揚意氣也○/推他囘切撲弼角切慷音康)旁無壯士遣屬和(祝曰/屬連)
(也書爾忱不屬和聲相應也易/其子和之○屬音燭和胡卧切)逺憶盧老詩顛狂開緘
忽覩送歸作字向紙上皆軒昂又知李侯竟不顧方冬
獨入崔嵬藏(孫曰詩陟彼崔嵬崔/髙山貌謂盤谷也)我今進退幾時決十
年蠢蠢隨朝行(孫曰蠢蠢/無知之貌)家請官供不報答無異雀鼠
偷太倉行抽手版付丞相(手版/笏也)不待彈劾還耕桑(劾胡㮣切/又胡得切)
　　　寄皇甫湜
　　　　(孫曰湜字持正睦州新/安人詩故云睦州吏)
敲門驚晝睡問報睦州吏(睦一/作乃)手把一封書(韓曰老杜/述懐詩自)
(寄一封書今/已十月後)上有皇甫字拆書放床頭(拆一/作坼)涕與淚垂
泗(孫曰自鼻為涕自目為淚泗水名洪曰涕泗一也退/之此語似乎率爾余曰不然詩曰涕泗滂沱滂沱横)
(流貌易曰出涕沱若言涕出如沱沱水名也/今曰涕與淚垂泗言涕淚之出如泗水耳)昏昏還就
枕惘惘夢相值(惘失志/音罔)悲哉無竒術安得生兩翅(韓曰/北齊)
(邢子牙遊仙詩安得/金仙術兩腋生羽翼)
　　　病中贈張十八
　　　　(韓曰張十八籍也貞元十四年公佐汴州籍/為公所薦送明年登第又明年居喪服除補)
　　　　(太常寺太祝此詩謂抱能未施邦豈籍未第/時作或既第而未仕時乎歐陽嘗評此詩見)
　　　　(此日足/可惜注)
中虛得暴下避冷卧北窓(韓曰晉陶潜髙/卧北窓之下)不蹋曉鼓朝
安眠聽逄逄(逄逄鼓聲也祝曰詩鼉鼓逄逄薄紅切淮/南子吕氏春秋皆作韸○韸薄江切今協)
(窓字韻宜/從韸之音)籍也處閭里抱能未施邦文章自娛戲金石
日擊撞(孫曰八音也金/謂鐘石謂磬)龍文百斛鼎筆力可獨扛(說文/扛横)
(關對舉也孫曰揚子秦掉武烏獲任鄙扛鼎抃牛史記/秦武王與孟說舉龍文之鼎扛舉也樊曰項羽力扛鼎)
(○扛/音江)談舌久不掉(韓曰張儀掉三寸/舌掉摇也徒弔切)非君亮誰雙扶机
導之言(机一/作几)曲節初樅樅(樊曰博雅樅撞也祝曰/前漢樅金鼓○樅音窓)半塗
喜開鑿派别失大江吾欲盈其氣不令見麾幢(麾旌麾/幢幡幢)
牛羊滿田野解斾束空杠(杠旗竿祝曰爾雅素練綢杠/孫曰漢武帝元光二年匈奴)
(將十萬騎入武州塞見畜布野而無人收者怪之乃引/還去所謂牛羊滿田野解斾束空杠盖此類也○杠音)
(江/)傾罇與斟酌四壁堆甖缸(甖缶也缸瓶也酒器/工音鶯下胡江切)𤣥帷
隔雪風照鑪釘明釭(釭燈也祝曰選西都賦金釭銜壁/注謂燈也○釘音定又的令切釭)
(音/江)夜䦨縱捭闔(捭開也韓曰鬼谷子有捭闔篇舊史言籍性/詭激而公詩言其捭闔信矣捭音擺闌一作)
(話/)哆口疎眉痝(哆脣下垂痝多毛貌洪曰公穪張籍哆口疎眉/痝魏灝稱李太白眸子炯然哆如餓虎二公狀)
(貌可想見也/○哆昌者切)勢侔髙陽翁坐約齊横降(孫曰酈食其髙/陽人田横立田)
(廣為齊王身相之以距漢髙帝使食其說横與連和/横然之罷厯下軍慿軾下齊七十餘城○降胡江切)連
日挾所有形軀頓胮肛(胮肛脹大之貌上/匹江切下許江切)歸將乃徐謂
子言得無哤(樊曰管子四民雜處則其言哤注哤亂也/孫曰哤雜也得無哤謂籍所言其間得無)
(雜乎○/哤音厖)迴軍與角逐(角鬬也軍/一作君)斫樹收窮龎(孫曰史記/孫臏為龎)
(涓所刖㑹齊使如魏竊載與歸其後魏攻韓韓告急于/齊使田忌將而徃直走大梁龎涓聞之去韓而歸臏度)
(其行暮當至馬陵乃斫大樹白而書之曰龎涓死于此/樹之下而令善射者萬弩夾道而伏涓果夜至斫樹下)
(見白書鑚火燭之讀未畢齊軍萬弩俱發涓兵敗乃自/剄曰遂成孺子之名韓曰公始也扶机導籍使之言且)
(匿其麾幢解斾束扛而示之弱籍乃縱其捭闔如酈生/之下齊既連日挾其所有軀病語哤乃為公所敗是猶)
(孫臏之收龎涓/也○龎波江切)雌聲吐欵要酒壺綴羊腔(韓曰腔肫羊/一云羊脂祝)
(曰張鷟朝野簽載案後一/腔東猪肉○腔苦江切)君乃崑崙渠(孫曰河出崑崙/崑崙渠謂河也)
籍乃嶺頭瀧(樊曰瀧音雙水名在嶺南又閭/江切奔湍也南人謂湍為瀧)譬如蟻垤
微詎可陵岤𡵻(上苦江切字或作崆下五江切字當/作􁦽南都賦曰其山則崆𡵻嶱嵑)願
終賜之教斬抜枿與樁(枿芽也樁橛也枿/牙葛切樁株江切)從此識歸處
東流水淙淙(淙淙水聲韓曰籍既為公所敗乃自以為/嶺頭之瀧不足以方崑崙之渠蟻垤之㣲)
(不足以陵岤𡵻之山願終受教于公/而公所以導其所歸也○淙土江切)
　　　雜詩
　　　　(一作雜言韓曰詩意盖有所諷觀向者夸/奪子與白黒未及分之句似不徒作也)
古史散左右詩書置後前豈殊書蠹蟲(一作蠹/書蟲)生死文
字間古道自愚惷(祝曰惷愚也周禮三赦曰/惷愚○陟降切一作戇)古言自包
纒當今固殊古誰與為欣歡獨攜無言子共升崑崙顛
(樊曰王逸離騷經注崑崙山在西北其髙一萬一千里/孫曰崑崙仙人所居處一曰閬風韓曰列子周穆王駕)
(八駿之乗升/崑崙之丘)長風飄襟裾遂起飛髙圓下視㝢九州(㝢/一)
(作/禹)一塵集毫端遨嬉未云幾下已億萬年向者夸奪子
萬墳壓其巔惜哉抱所見白黒未及分慷慨為悲咤(韓/曰)
(郭璞遊仙詩撫心獨/悲咤○咤陟駕切)淚如九河翻(孫曰書九河既導九/河謂徒駭馬頰之類)
(韓曰晉顧愷之哭桓/宣武淚如傾河注水)指摘相告語雖還今誰親(樊曰此/屈原所)
(以去世離俗道夫崑崙已而臨睨/舊鄉則曰國無人兮莫我知也)翩然下大荒被髪騎
騏驎(孫曰謂公貶去樊曰東坡為/公潮州廟詩終篇多取此意)
　　　寄崔二十六立之
　　　　(孫曰貞元四年侍郎劉太真知舉放進士三/十六人立之中第韓曰公嘗為立之作藍田)
　　　　(縣丞壁記元和十年也記所載立之戰藝出/人及言事黜官皆與詩意合又有贈立之詩)
　　　　(乃在元和元年而此云别來就十年盖自元/年後方相别至是作詩為寄亦當在元和十)
　　　　(年/也)
西城員外丞(孫曰西城謂藍田元和初立之以前大/理評事言事黜官再轉為藍田縣丞)心
跡兩倔竒(祝曰選云創阿房之倔竒倔髙/起貌渠物切一本作崛一作掘)徃歲戰詞賦
不將勢力隨下驢入省門左右驚分披傲兀坐試席深
叢見孤羆文如翻水成初不用意為四座各低面(一作/囘)
不敢捩眼窺(韓曰捩拗也力結切補注苕溪詩/話云音麗瑟琶撥也謂左右窺)升階揖
侍郎(孫曰侍郎謂知/舉者詳見題注)歸舍日未欹佳句喧衆口考官敢
瑕疵連年收科第(孫曰貞元中立之試京/師再進再屈四年登第)若摘頷底髭
迴首卿相位通途無它歧(韓曰列子大道以多/岐亡羊途一作達)豈論校
書郎(孫曰立之登第後/除秘書省校書郎)袍笏光參差童稚見稱說祝身
得如斯儕輩妬且熱喘如竹筒吹老婦願嫁女不約論
財貲老翁不量分累月笞其兒攪攪争附託(攪攪亂也/音絞一作)
(擾/擾)無人角雄雌由來人間事翻覆不可知安有巢中鷇
(補注鳥生子須/母哺曰鷇音寇)挿翅飛天陲(祝曰陲邊也左氏/䖍劉我邊陲音垂)駒麛著
爪牙(麛音迷著/陟畧切)猛虎借與皮(孫曰駒馬子麛鹿子言二/物之小乃著以爪牙借以)
(虎皮而立之/獨不然也)汝頭有韁繫(韁馬組/音薑)汝脚有索縻蹈身泥
溝間誰復禀指撝不脫吏部選可見偶與竒(孫曰竒隻/不偶也居)
(宜/切)又作朝士貶得非命所施客居京城中十日營一炊
逼走巴蠻恩愛座上離昨來漢水頭始得完孤羈桁挂
新衣裳(韓曰桁衣椸也周庾信對燭賦燈前/桁衣殊不亮○桁音行又下浪切)盎棄食殘
糜茍無饑寒苦那用分髙卑憐我還好古宦塗同險巇
(巇山險也/巇虚宜切)每旬遺我書(遺以/醉切)竟歲無差池(補注差池兩/相差左傳何)
(敢差池○/差楚宜切)新篇奚其思風幡肆逶迤(幡一/作旙)又論諸毛功
劈水看蛟螭(劈博厄切/一作擘)雷電生睒睗(韓曰睒睗疾視貌/選忘其所以睒睗)
(孫曰睒暫見也言雷電睒爍/見其光如日睒音閃睗音釋)角鬛相撑枝(鬛髪長/貌音獵)屬我
感窮景把筆能不摛(摛舒也祝曰漢班固答賓戲摛藻/如春華○摛抽知切能不字一本)
(作不/能)唱來和相報愧歎俾我疵(疵黒病/疾移切)又寄百尺綵緋
紅相盛衰功能喻其誠(功一/作巧)深淺抽肝脾開展放我側
方餐涕垂匙朋友日凋謝存者逐利移子寧獨迷誤綴
綴意益彌舉頸庭樹豁狂飇巻寒曦迢遞山水隔何由
應塤篪(樊曰詩何人斯伯氏吹塤仲氏吹/篪注土曰塤竹曰篪相應和如此)别來就十年
君馬記騧驪(騧驪馬名孫曰詩騧驪是驂注云黄馬黒/喙曰騧說文云驪馬深黒色○騧音𤓰驪)
(音/離)長女當及事誰助出帨縭(帨乃佩巾孫曰所以拭物/禮記子事父母左佩紛帨)
(刀礪是也縭者婦人之褘所以蔽膝詩親結其縭/祝曰縭緌也注即今之香纓也帨音稅縭音離)諸男
皆秀朗幾能守家規文字銳氣在輝輝見旌麾摧腸與
蹙眉(潮本作慼眉又一作戚/居洪曰作戚居者非是)能復持酒巵我雖未耋老
(孫曰僖九年左氏伯舅耋/老無下拜耋謂年七十也)髪秃骨力羸所餘十九齒飄
颻盡浮危𤣥花著兩眼視物隔褷䙰(祝曰選鳬籬離褷/注毛羽初生貌䙰)
(未詳或作褵衣帶也樊韓本作䙰云與籬同太𤣥經/𤣥者幽摛萬物而不見其形褷所宜切䙰吕支切)燕
席謝不詣游鞍懸莫騎孜孜凭書案(祝曰廣韻凭依几/也皮孕切又皮陵)
(切孜孜一作敦敦筆墨閒録/曰敦字出詩敦彼獨宿注)譬彼鳥粘黐(唐曰黐用以/粘鳥宋幽明)
(録多買黐以塗/壁黐丑知切)且吾聞之師不以物自隳(自一/作相)孤豚服
糞壤(服一/作眠)不慕太廟犧(孫曰莊子或聘于莊子應其使/曰子見夫犧牛乎衣以文綺食)
(以芻菽及其牽而入于太/廟雖欲為孤豚其可得乎)君看一時人幾輩先騰馳過
半黒頭死陰蟲食枯骴(骴殘骨/音疵)歡華不滿眼咎責塞兩
儀(洪曰魏道輔云詩惡蹈襲古人亦有襲而愈工若出/于巳者盖思愈精則語愈深也魏人章疏云福不盈)
(眥禍將溢世退之則曰歡華不/滿眼咎責塞兩儀盖工于前也)觀名計之利詎足相陪
裨(裨補也増也祝曰蜀志/必能裨補闕漏賓彌切)仁者恥貪冒受禄量所宜(受/一)
(作/重)無能食國惠豈異哀癃罷(癃罷倦也祝曰病也史記/臣不幸有罷癃之病上音)
(隆下/音皮)久欲辭謝去休令衆睢睢(睢睢視上逆也孫曰衆/目所視也韓曰列子而)
(㫿睢而盱盱而/誰與居睢音隳)況自嬰疹疾(說文疹脣瘍也祝曰選思/百憂而自疹注疹疾也音)
(軫/)寧保軀不貲(祝曰後漢書云不足以/償不貲之身貲即移切)不能死前罷(祝/曰)
(罷止也休也論語/欲罷不能薄蟹切)内實慙神祇舊籍在東都(樊曰公舊/家河南後)
(居于/長安)茅屋枳棘籬還歸非無指灞渭揚春凘(凘解冰也/音斯又息)
(移/切)生兮耕吾疆死兮埋吾陂文書自傳道奚仗史筆垂
(奚一/作不)夫子固吾黨新恩釋銜羈去來伊洛上相待安罛
箄(孫曰爾雅魚罟謂之罛江東呼小籠為箄孫曰詩/施罛濊濊魚網也箄亦取魚器上音孤下音卑)我
有雙飲醆其銀得朱提(孫曰朱提漢縣名屬犍為郡縣/有朱提山出銀網祝曰漢朱提)
(銀八兩為一流直一千五百八十他銀一/流直一千是為銀貨二品朱音殊提音時)黄金塗物象
雕鐫妙工倕(祝曰倕廣韻云黄帝時巧人莊子攦工倕/之指孫曰莊子工倕旋而盖規矩倕人名)
(堯時共/工音垂)乃令千里鯨么麽微螽斯(祝曰么麽小貌螽斯/蝗類以股鳴者韓曰)
(班彪曰么麽不及數子詩螽斯注蚣蝑也孫曰螽斯幽/州人謂之舂箕言工人之巧能使千里鯨魚小如螽斯)
(也○麽亡果/切螽之中切)猶能争明月擺掉出渺瀰(祝曰渺瀰大水/貌選渺瀰湠漫)
(上亡詔切/下音眉)野草花葉細不辨薋菉葹(樊曰離騷經薋菉/葹以盈室王逸注)
(薋音咨蒺藜也菉音緑王芻也葹音施枲耳也三者皆/惡草以喻讒佞盈側孫曰薋與茨同或曰菉蓐草葹巻)
(施草抜/心不死)緜緜相糾結狀似環城陴(陴城上垣孫曰左氏/鄭人大哭守陴者皆)
(哭陴一名/埤埤音脾)四隅芙蓉樹(樊曰離騷集芙蓉以/為裳注芙蓉蓮華也)擢豓皆猗
猗(猗猗/長也)鯨以興居狀(補注詩之六義四曰興興者比物而/賦也許應切一本作狀興居又一作)
(興君/身)失所逢百罹(孫曰詩逢此/百罹百憂也)月以喻夫道僶俛勵莫
虧(僶音泯莫/一作其)草木明覆載妍臭齊榮萎(孫曰萎衰也詩/無草不死無木)
(不萎於為切/臭一作醜)願君恒御之行止新燧觿(韓曰詩大東鞙/鞙佩璲注璲瑞)
(也芄蘭童子佩觿注觿所以解結成人之佩也孫曰禮/記左佩紛帨刀礪小觿金燧燧可取火于日觿貌如錐)
(以象骨為之以解結也○燧音遂觿/許規切又音攜新一作親又一作雜)異日期對舉(期一/作朝)
當如各分支(樊曰支說文/一日分也)
　　　月蝕詩　　　　　　　　　盧　仝
　　　　(盧仝自號玉川子孫曰史謂仝詩以譏切元/和逆黨按仝詩作于元和五年而宦官陳洪)
　　　　(志之亂乃在于十五年安得/預知而刺之盖唐史誤也)
　新天子即位五年歲次庚寅(孫曰憲宗元和/五年歲次庚寅)斗柄挿
　子(孫曰斗隨月轉/故十一月挿子)律調黄鍾(孫曰黄鍾/十一月律)森森萬木死
　僵立(孫曰僵死不朽謂寒/甚木皆若立死也)寒氣贔屭頑無風(贔屭作/力貌上)
　(平秘切下/許氣切)爛銀盤從海底出來照我家草屋東(一無/家字)
　天色泔滑凝不流(泔米潘也/古三切)冰光交貫寒曈曨(孫曰/曈曨)
　(不明/貌)初疑白蓮花浮出龍王宫八月十五夜比並不
　可雙此時怪事發有物吞食來(孫曰物謂蟇也隱三/年公羊傳曰有食之)
　(何也吐者外壞食者内壞闕/然不見其壊有食之者也)輪如壯士斧斫壞(輪月/輪也)
　桂似雪山風拉摧(桂月中/桂樹也)百鍊鏡照見膽平地埋寒
　灰火龍珠飛出腦却入蚌蛤胎摧輪破璧眼看盡(摧/輪)
　(一作/搥環)當天一搭如炲煤(孫曰炲煤灰集屋也○/炲堂來切煤莫杯切)磨蹤
　滅跡須臾間便似萬古不可開不料至神物(孫曰物/謂月也)
　有此大狼狽星如撒沙出争頭事光大奴婢炷暗燈
　(一作炷/燈看)揜菼如蝳蝐(孫曰揜菼黒暗貌蝳蝐如龜形/生南方海中揜烏感切菼吐感)
　(切/)今夜吐燄長如虹孔隙千道射户外(隙竅/也)玉川子
　涕泗下中庭獨自行念此日月者太陰太陽精皇天
　要識物日月乃化生走天汲汲勞四體與天作眼行
　光明此眼不自保天公行道何由行吾見陰陽家有
　說望日蝕月月光滅朔月掩日日虧缺(孫曰月食/望日食朔)兩
　眼不相攻此說吾不窮又孔子師老子云五色令人
　目盲吾恐天似人好色即喪明幸且非春時萬物不
　嬌榮青山死瓦色(一作死灰色/一作破瓦色)浸水冰峥嶸花枯無
　女豓鳥死沈歌聲頑冬何所好偏使一目盲(孫曰言/冬時無)
　(色可好/而盲也)傳聞古老說月蝕蝦蟇精(孫曰張衡靈憲曰/姮娥奔月是為蟾)
　(蜍/)徑圍千里入汝腹汝此癡騃阿誰生可從海窟來
　便解縁青冥(孫曰青/冥雲霄)恐是眶睫間(眶目眶/音匡)揜塞所化
　成黄帝有四目帝舜重瞳明(孫曰春秋孔演圖曰蒼/頡四目是謂並明舜重)
　(瞳子是謂重明今/云黄帝四目未詳)二帝懸四目四海生光輝吾不遇
　二帝(黄帝/帝舜)滉漭不可知(滉湖廣切/漭謨朗切)何故瞳子上坐受
　蟲豸欺長嗟白兔搗靈藥恰似有意防姦非藥成滿
　臼不中度(孫曰度/方也)委任白兔夫何為(孫曰傅𤣥擬天/問日月中何有)
　(白兔搗藥/興福降祉)憶昔堯為天十日燒九州(孫曰淮南子堯/時十日並出草)
　(木焦枯堯命羿射十/日中其九烏皆死)金爍水銀流玉焰丹砂焦(孫曰/楚詞)
　(十日並出流金/爍石焰一作熠)六合烘為窑堯心増百憂帝見堯心
　憂勃然發怒決洪流(孫曰孟子當堯/之時洪水横流)立擬沃殺九日
　妖天髙日走沃不及但見萬國赤子􁀙􁀙生魚頭(􁀙/􁀙)
　(魚多貌○/􁀙側立切)此時九御導九日(孫曰九御/九日之御)争持節幡麾
　幢旒(孫曰節幡麾幢/流皆旌旗也)駕車六九五十四頭蛟螭虬(孫/曰)
　(海日駕六車故九日駕五十/四頭蛟螭虬三者皆龍屬)掣電九火輈汝若蝕開
　齱齬輪(齱側留切/一作齟)御轡執索相爬鈎推蕩轟喝入汝
　喉(喝呼/合切)紅鱗燄烏燒口快(烏一/作鳥)翎鬛倒側聲醆鄒(孫/曰)
　(醆鄒即翎鬛聲倒/低潦切醆一作酸)撑腸拄肚儡傀如山丘(儡傀髙貌/上洛罪切)
　(下口/罪切)自可飽死更不偷不獨填飢坑亦解堯心憂恨
　汝當食(孫曰謂/日也)藏頭壓腦不肯食(藏一作埋/壓一作擫)不當食
　(孫曰謂/月也)張唇哆觜食不休(哆張也/昌者切)食天之眼養逆命
　安得天帝請汝劉(孫曰劉/殺也)嗚呼人養虎被虎齧天媚
　蟇得瞽疾蝦蟇敢將天眼瞎乃知恩非類(孫曰非/類異物)
　一　一作自孽(孫曰書自作孽/不可活孽灾也)吾見患眼人必索良工
　訣(孫曰訣/方訣也)想天不異人愛眼固應一安得常娥氏(孫/曰)
　(淮南子羿請不死之藥于/西王母常娥竊之奔月宫)來習扁鵲術手操摏喉戈
　(孫曰文九年左氏叔孫得臣敗狄于鹹獲/長狄僑如富父終甥摏其喉以戈殺之)去此睛上
　物初既猶矇矓既久如抺漆但恐功業成便此不吐
　出玉川子又涕泗下心禱再拜額搨沙土中(搨叩/也)地
　上蟣虱臣仝告訴帝天皇臣心有鐵一寸可刳妖蟇
　癡腸上天不為臣立梯橙(低鄧/切)臣血肉身無由飛上
　天揚天光封辭付與赤心風(赤一/作小)越排閶闔入紫宫
　(孫曰閶闔天/門紫宫天座)密邇玉几前擘拆奏上臣仝頑愚胷敢
　死横于天代天謀其長東方青龍角挣㦸尾拽風當
　心開明堂(孫曰東方角亢氐房心尾箕/房居其中凡四星為明堂)統領三百六
　十鱗蟲(孫曰大戴禮曰介蟲三百六十/龜為長鱗蟲三百六十龍為長)坐理東方宫
　月蝕不救援安用東方龍南方火鳥赤潑血項長尾
　短飛跋躠(跂躠飛貌/○躠音薛)頭戴井冠髙達枿(達枿髙貌/枿五葛切)月
　蝕烏宫十二度烏為居停主人不覺察貪向何人家
　行赤口毒舌毒蟲頭上喫却月不啄殺虛貶鬼眼明
　䆕䆷(䆕䆷深貌上于八切下呼/穴切明一作赤貶字疑誤)烏罪不可雪西方攫
　虎立踦踦(踦踦虎立/皃居竒切)斧為牙鑿為齒偷犧牲食封豕
　(孫曰左氏吳為封豕/長蛇封豕者大豕也)大蟇一臠固當軟美似見不見
　是何道理爪牙根天不念天天若准擬錯准擬北方
　寒龜被蛇縳藏頭入殻如入獄蛇䈥束𦂳束破殻寒
　龜夏鼈一種味且當以其肉充臛死殻没信處(一本/作且)
　(當臛其肉一/底板没信處)唯堪支床脚(孫曰史記龜䇿傳南方老/人用龜支床足行二十餘)
　(歲老人老移床/龜尚生不死)不堪鑚灼與天卜(孫曰莊子宋元君/得白龜七十二鑽)
　(而無遺䇿三禮圖曰龜以上春灼後/左夏灼前左秋灼前右冬灼後右)歲星主福徳
　(孫曰歲星所居久其國有/徳厚五穀豐昌不可伐)官爵奉董秦(孫曰董秦季/忠臣也朱泚)
　(反以為司空兼侍中泚/逼奉天以為京城留守)忍使黔婁生覆尸無衣巾(孫/曰)
　(黔婁魯人皇甫謐髙士傳黔婁先生死曽參與門人/來弔曽參曰何以為諡妻曰以康為諡曽子曰先生)
　(存時食不充虚衣不盖形死則手足不/斂傍無酒食何樂于此而諡為康哉)天失眼不弔
　歲星胡其仁熒惑矍鑠翁(孫曰後漢馬援年六十二/據鞍顧眄以示可用帝曰)
　(矍鑠哉是翁也/矍鑠勇健貌)執法大不中(孫曰熒惑為理外則理/兵内則理政為天子之)
　(理中字一/本作平)月明無罪過不糺食月蟲(孫曰糺劾/也蟲蟇也)年年
　十月朝太微(孫曰太微天子/庭五帝之座)支盧謫罰何災㐫(支一/作有)
　土星與土性相背(孫曰土星/填星也)反養福徳生禍害到人
　頭上死破敗今夜月蝕安可㑹太白真將軍怒激鋒
　鋩生恒州陣斬酈定進(孫曰元和五年討恒州王承/宗神䇿大將酈定進戰死)
　項骨脆甚春蔓菁(蔓菁/菜名)天惟兩眼失一眼將軍何處
　行天兵辰星任廷尉(孫曰辰星/主廷尉)天律自主持(孫曰天/律天之)
　(法/律)人命在盆底固應樂見天盲時天若不肯信試喚皋
　陶鬼(孫曰皋/陶主刑)一問如今時(一本作一問/一如今宜)三台文昌宫
　(孫曰文昌六星在北斗魁前西近文昌二/星曰上台次二星曰中台東二星曰下台)作上天紀
　綱環天二十八宿(孫曰襲繞二十八/宿謂角亢之屬也)磊磊尚書郎整
　頓排班行劔握他人將一四太陽側一四天市旁(孫/曰)
　(市垣二十二星/在旁星東北)操斧伐大匠兩手不怕傷弧矢引滿
　反(孫曰天弧九星/在狼星東南)天狼呀啄明煌煌(孫曰天狼一星/在東井東南)
　癡牛與騃女(孫曰牽牛六/星須女四星)不肯勤農桑徒勞淫思旦
　夕遥相望(勞下一/有含字)蚩尤簸旗弄旬朔(孫曰蚩尤旗妖/星也類彗而後)
　(曲旬朔亦作旬始亦妖星/名旬始北斗旁如雄雞)始搥天皷鳴璫琅(孫曰天皷/亦星名也)
　枉矢能蛇行(孫曰枉矢類流星色蒼黒蛇行望之/如有毛白長數匹著能字一本作龍)眊目
　森森張(眊一/作眉)天狗下䑛地(孫曰天狗狀如犬奔星色黄/有聲其止地類狗所墜見則)
　(四方相射千/里破軍殺將)血流何滂滂譎險萬萬黨構架何可當
　眯目亹成就(一作/耽)害我光明王請畱北斗一星相北
　極指揮萬國懸中央此外盡掃除堆積如山岡贖我
　父母光當時指星没星雨如折漿(孫曰莊七年四月/辛卯夜恒星不見)
　(夜中星隕如雨左氏曰星隕如雨與雨/偕也折漿者言如酒漿之墜折一作平)似天㑹事發
　叱喝誅姦僵(一作/狂)何故中道廢自遺今日殃善善又
　惡惡郭公所以忘(孫曰新序齊桓公出遊見郭氏之/墟問野人曰郭氏盍為墟野人曰)
　(善善而惡惡桓公曰善善而惡惡人之善行也其墟/何也野人曰善善而不能用惡惡而不能去是以為)
　(墟/)願天神聖心無信他人忠玉川子辭訖風色𦂳格
　格近月黒暗邊似有動劔㦸須臾癡蟇精兩吻自決
　拆初露半個璧漸吐滿輪魄衆星盡原赦一蟇獨誅
　磔(磔烈也/陟格切)腹肚忽脫落依舊挂穹碧光彩未蘇來慘
　淡一片白奈何萬里光受此吞吐厄再得見天眼感荷
　天地力或問玉川子孔子修春秋二百四十年月蝕
　盡不收今子咄咄辭固合孔意不玉川子笑答或請
　聽逗遛孔子父母魯諱魯不諱周書外書大惡(孫曰春秋/傳曰外大)
　(惡書内大/惡不書)故月蝕不見收餘命唐天口食唐土唐禮
　過三唐樂過五小猶不說大不可數災殄無有小大
　瘉安得引衰周研覈其可否日分晝月分夜辨寒暑
　一主刑一主徳政乃舉孰為人面上一目偏可去願
　□完兩目照下萬方土更不瞽萬萬古
　　　月蝕詩效玉川子作
　　　　(孫曰仝作月蝕詩示公公稱其工然以其灰/詭故頗加櫽括而作此篇或云館中本云刪)
　　　　(玉川子作補注陳齊之曰退之效玉川子月/蝕詩乃刪盧仝冗語耳非效玉川也韓雖法)
　　　　(度森嚴便無盧/仝豪放之氣)
元和庚寅斗挿子月十四日三更中(孫曰元和年十一/月十四日也一本)
(作十/五日)臨臨萬木夜僵立(僵音/姜)寒氣贔屭頑無風(祝曰選/巨靈贔)
(屭韓曰贔屭狀大貌玉篇云有力也上平秘切/下虛器切一本作奰屓一作屓奰字異音同)月形如白
盤(韓曰李白詩少時不/識月唤作白玉盤)貌貌上天東(貌貌逺/也音邈)忽然有物
來噉之不知是何蟲如何至神物遭此狼狽㓙(唐曰狼/狽猶乖)
(舛也神異經狽無前足附狼而/行選亦狼狽而可慜狽音貝)星如摋沙出(祝曰摋抹/殺公羊宋)
(萬臂摋仇收碎其首注側手擊曰摋孫曰月食/則星多出如摋沙之多也○摋蘇割切一作撒)攅集争
强雄油燈不照席是夕吐燄如長虹(祝曰燄火光也音/艶一本作長如虹)
玉川子涕泗下中庭獨行念此日月者為天之眼睛此
猶不自保吾道何由行嘗聞古老言疑是蝦蟇精經圓
千里納汝腹(孫曰經圓千/里謂月也)何處養汝百醜形爬沙脚手
鈍(爬沙行貌○爬/蒲巴切一作杞)誰使汝解縁青㝠(孫曰青/㝠天也)黄帝有四
目(見上注黄/一作皇)帝舜重其明(韓曰賈誼過秦/論舜重瞳子)今天祗兩目
(孫曰/日月)何故許食使偏盲堯呼大水浸十日(韓曰書湯湯/洪水滔天十)
(日見/前注)不惜萬國赤子魚頭生(韓曰左氏劉子謂趙/孟曰微禹吾其魚乎)汝於
此時若食日雖食八九無嚵名(祝曰說文嚵小/􁀙也音鉏銜切)赤龍黒
烏燒口熱翎鬛倒側相搪撑(祝曰搪搪揬也世說何乃/刻畫無鹽以搪揬西施耶)
(撑撑拄也/○搪音唐)婪酣大肚遭一飽(婪貪也祝曰楚辭衆皆競/進以貪婪注愛財曰貪愛)
(食曰婪婪與/惏同盧含切)飢腸徹死無由鳴後時食月罪當死天羅
磕帀何處逃汝刑(孫曰天羅天網磕帀周密貌/磕音榼一作□一本無汝字)玉川子
立于庭而言曰地行賤臣仝(一作/今)再拜敢告上天公臣
有一寸刃可刳㐫蟇腸(刳空/胡切)無梯可上天天階無由有
臣蹤寄牋東南風天門西北祈風通丁寧附耳莫漏洩
薄命正值飛廉慵(孫曰吕氏春秋云風師曰飛廉漢書/音義云飛廉神禽能致風氣身似鹿)
(頭如雀有角而/蛇尾文如豹文)東方青色龍(孫曰此/言蒼龍)牙角何呀呀(呀呀/小貌)
(忿争聲○/呀音牙)從官百餘座(一有從/應二字)嚼啜煩官家月蝕汝不
知安用為龍窟天河(孫曰天河即天漢窟穴/也謂穴居天河之中)赤鳥司南
方(孫曰此言/朱鳥也)尾秃翅觰沙(觰角開也祝曰說文觰挐獸/也孫曰觰沙開張貌上陟加)
(切今本/誤作􁀙)月蝕於汝頭汝口開呀呀(呀呀張口/貌許加切)蝦蟇掠汝
兩吻過忍學省事不以汝觜啄蝦蟇於菟蹲于西(孫/曰)
(此言白虎也左氏楚人謂虎為於菟○/於音烏菟音徒蹲音存菟字一本作兔)旗旄衞毿㲚(孫/曰)
(旄亦旗屬毿㲚長貌祝曰㲚/毛衣也○毿音參㲚音沙)既從白帝祠(孫曰禮記立/秋之月天子)
(率公卿迎秋于西郊祭白/帝曰招拒則白虎當預祭)又食于蜡禮有加(韓曰禮記/天子大蜡)
(八迎虎謂其食田豕/蜡助駕切亦作䄍)忍令月被惡物食枉于汝口挿齒
牙烏龜怯姦怕寒縮頸以殻自遮(孫曰此/言𤣥武)終令夸蛾扶
汝出(韓曰列子帝命夸娥氏二子負二山/注夸娥盖有神力者也○扶一作抉)卜師燒錐鑚
灼滿板如星羅(孫曰卜師卜人也周禮有卜師掌開龜/之四兆菙氏掌共燋契以待卜事注樵)
(如樵薪之樵謂所爇灼龜之木契謂契龜之鑿即公所/謂錐也板龜甲也韓曰莊子神龜智能七十鑚而無遺)
(䇿不能避/刳腸之患)此外内外官(孫曰漢天文忠經星常宿中外/官百一十八名七百八十三星)
瑣細不足科臣請悉埽除慎勿許語令啾譁併光全耀
歸我月盲眼鏡浄無纎瑕弊蛙拘送主府官帝箸下腹
嘗其皤(皤腹下白貌祝曰宣公二年左氏宋華元為植/巡功城者謳曰晘其目皤其腹皤腹大腹也皤)
(音/婆)依前使兔操杵臼玉階桂樹閒婆娑(韓曰酉陽雜俎/月中有桂髙五)
(百/丈)恒娥還宫室(恒娥見前注/室一作堂)太陽有室家(韓曰日為太陽/之精禮記君之)
(與后猶日之與月/盖室家之義也)天雖髙耳屬地感臣赤心使知臣意
(一作使/臣知意)雖無口言潜喻厥㫖有氣有形皆吾赤子雖忿
夭傷忍殺孩稚還女月明安行于次盡釋衆罪以蛙磔
死(磔裂也/竹客切)
　　　孟先生詩
　　　　(孟郊字東野樊曰東野誌云年幾五十始以/尊夫人命來京師從進士試而登科記東野)
　　　　(及第在貞元十二年此詩未第前作以其下/第送之謁張建封于徐也貞元四年建封鎮)
　　　　(徐州李習之常以書薦東野有曰郊將為他/人所得而大有立于世與其短命而死皆不)
　　　　(可知二者將有一于郊它日為執事惜之其/後韋莊請追贈不及第人郊在其中而摭言)
　　　　(謂莊以郊為不第者為誤且曰郊貞元十二/年及第佐徐州幕卒則東野果為建封所用)
　　　　(矣今考新舊史及公所誌東野墓嘗佐鄭餘/慶于東都餘慶鎮興元奏為從事辟書下而)
　　　　(卒未嘗佐徐也摭言誤耶將用之未及而為/餘慶所得耶卒如習之所料耶按史建封卒)
　　　　(以貞元十六年而東野後建封十四年卒或/者建封將用之未及而巳卒亦未可知也時)
　　　　(東野亦有答韓愈李觀固/獻張徐州之作今附于後)
孟郊江海士(韓曰老杜沈兵馬詩/張公一生江海客)古貌又古心嘗讀古
人書謂言古猶今作詩三百首冥黙咸池音(孫曰莊子/黄帝之樂)
(曰咸池冥/一作杳)騎驢到京國欲和薫風琴(孫曰家語舜彈五/絃之琴曰南風之)
(薫兮可以解吾民之愠兮又禮/記舜作五絃之琴以歌南風)豈識天子居九重鬱沈
沈(韓曰宋玉九辨豈不鬱陶而思君兮君之門/以九重猛犬狺狺而迎吠兮關梁閉而不通)一門百
夫守無籍不可尋(孫曰籍者為二尺竹牒記其年紀名/字物色縣之宫門案省相應乃得入)
(也/)晶光蕩相射(孫曰前漢太陽之晶晶亦光也世本逄/䝉作射易水火不相射晶音精○射食)
(亦/切)旗㦸偏以森遷延乍却走驚怪靡自任(任堪也/如林切)舉頭
看白日泣涕下霑襟(韓曰莊子麗之姬晉國/之始得之也涕泣霑襟)朅來遊公卿(朅/去)
(也丘/列切)莫肯低華簮諒非軒冕族應對多差參(補注藝苑/雌黄云古)
(詩押韻或有語顛倒而理無害者如退之以参差為差/参以玲瓏為瓏玲是也漢皋詩話云韓愈孟郊輩才豪)
(故有湖江白紅慨慷/之句後人亦難倣效)萍蓬風波急桑榆日月侵(韓曰淮/南子日)
(垂西景在于樹祝/曰桑榆謂晚景也)奈何從進士(見題/注)此路轉嶇嶔(嶇嶔/山不)
(平貌祝曰選舉目眺嶇嶔補注/范曅曰隨山上嶇嶔區欽二音)異質忌處羣孤芳難寄
林誰憐松桂性競愛桃李陰朝悲辭樹葉夕感歸巢禽
顧我多慷慨窮檐時見臨(檐一作閻韓曰原憲在草澤/中子貢相衞排藜藿入窮閻)
(過謝原/憲也)清宵静相對髪白聆苦吟採蘭起幽念(韓曰騷/予既滋)
(蘭之九畹兮又蕙樹之百畝冀枝葉之峻茂兮願俟時/乎吾將刈詩意若取此孫曰束晳南陔詩言采其蘭采)
(蘭言念親思歸/也起一作赴)眇然望東南秦吳修且阻(孫曰秦長安/吳東野所居)
兩地無數金我論徐州牧(徐州牧/張建封)好古天下欽(孫曰建/封為徐)
(州有喜士之稱許孟/容李博等皆在幕中)竹實鳯所食(孫曰詩義疏曰鳯非/梧桐不棲非竹實不)
(食韓曰晉符堅曰/鳯凰非竹實不食)徳馨神所歆(孫曰書黍稷非馨/明徳惟馨歆享也)求觀
衆丘小必上泰山岑(韓曰孟子孔子登泰山而小天下/楊子升東岳而知衆山之迤邐也)
(祝曰岑小而/髙音□簪切)求觀衆流細必泛滄溟深(韓曰孟子觀水/有術必觀其瀾)
(孫曰竹實徳馨泰山滄溟/皆言建封也溟一作海)子其聽我言可以當所箴既
獲則思返無為久滯淫卞和試三獻(孫曰琴操卞和得/玉獻楚懐王懐王)
(以其欺謾斬其一足懷王死子平王立又獻之平王王/又以為欺斬其一足平王死子立為王復獻之中果有)
(玉于是封和為陵陽侯/或作楚之厲武共三王)期子在秋砧
　　　答韓愈李觀别因獻張徐州　　孟　郊
　富别愁在顔貧别愁銷骨懶磨青銅鑑畏見新髪
　白古樹春無花子規啼有血離絃不堪聽一聽四五
　絶世途非一險俗慮有千結有客步大方驅車獨迷
　轍故人韓與李逸輪雙皎潔哀哉催折歸贈詞從横
　設徐方國東樞元戎天下傑襧衡投刺遊王粲吟詩
　謁髙情無遺照明抱開曉月在士不埋寃有讎皆為
　雪願為竒草木永向君地列願為古琴瑟永向君前
　發欲識丈夫心曽將孤劔說
　　　射訓狐
　　　　(集注唐五行志鵂鶹一名訓狐或曰訓狐其/聲因以名之此詩貞元中作時徳宗以强明)
　　　　(自任倚裴延齡韋渠牟等商天下事自謂明/而卒陷不明士之浮躁甘進者争出其門詩)
　　　　(意端有所諷也梅聖俞集有擬韓吏/部射訓狐詩亦各有所寓意云耳)
有鳥夜飛名訓狐矜㐫挾狡誇自呼乗時陰墨止我
屋聲勢慷慨非常麤安然大唳誰畏忌(祝曰唳鶴鳴晉/史華亭鶴唳音)
(戾/)造作百怪非無須聚鬼徵妖自朋扇(徵召/也)擺掉栱角
頽塈塗(祝曰栱大杙選欒栱天矯而交結塈塗書惟/其塗塈茨○擺補買切掉徒弔切塈音洎)慈
母抱兒怕入席那暇更䕶雞窠雛我念乾坤徳泰大卵
此惡物常勤劬縱之豈即遽有害斗柄行拄西南隅(孫/曰)
(天明將去○/拄冢庚切)誰謂停姦計尤劇意欲唐突羲和烏(孫/曰)
(羲和日御五經通/義日中有三足烏)侵更厯漏氣彌厲(孫曰漏所以候夜/謂挈壺也厲猛惡)
(也/)何由僥倖休須叟咨余徃射豈得巳候汝兩眼張睢
盱(睢盱視不正也韓曰列子而睢/睢而盱盱上音雖下香于切)梟驚墮樑蛇走竇(樑/棟)
(樑竇穴也○梟堅/堯切走一作入)一矢斬頸羣雛枯(矢一/作夫)
　　　將歸贈孟東野房蜀客
　　　　(樊曰諱行録云房次卿字蜀客登科記蜀客/貞元七年登第房武墓誌云男次卿有大才)
　　　　(公祭房君文云五官蜀客東野集有祭房十/五次卿少府篇即其人也客一作人非是)
君門不可入勢利互相推借問讀書客胡為在京師舉
頭未能對閉眼聊自思倐忽十六年(韓曰公貞元十五/年來京師至是十)
(七年為十/六年矣)終朝苦寒飢宦塗竟寥落鬢髪坐差池(孫/曰)
(差池不齊貌/坐一作生)潁水清且寂箕山坦而夷(孫曰嵇康髙士/傳曰許由字武)
(仲堯舜欲讓以天下由乃遯耕于中岳潁水之陽箕山/之下韓曰此即公祭老成文云當求數頃之田于箕潁)
(之上之/意也)如今便當去咄咄無自疑(咄咄呵也祝曰後漢/咄咄子陵晉史殷浩)
(為温所廢終日書空作咄咄怪事四/字疑一作癡又一作咄咄汝無癡)
　　　汴州别韓愈詩　　　　　　孟　郊
　不飲濁水瀾空滯此汴河坐見遶岸水盡為還海波
　四時不在家弊服斷綿多逺客獨憔悴春英各婆娑
　汴水饒曲流野桑無直柯但為君子心歎息終匪佗
　　　答孟郊
　　　　(樊曰東野集有别公詩此篇疑公所以答/也公貞元十二年七月佐董晉于汴州)
規模背時利文字覷天巧(洪曰此效東野酬樊宗師云/梁惟西南屏山厲水刻屈此)
(效宗師魯直云子瞻詩妙一世乃云效庭堅體盖退/之戲效孟郊樊宗師之比以文滑稽耳○覷七盧反)人
皆餘酒肉子獨不得飽纔春思已亂始秋悲又攪(古巧/切)
朝餐動及午(韓曰樂府從軍/行朝餐不免胄)夜諷恒至卯(洪曰此又以/戲其苦吟且)
(效其/體也)名聲暫羶腥(孫曰羶腥為/人所慕向也)腸肚鎮煎焰(焰熬也初/𤓰切一作)
(煼/)古心雖自鞭(韓曰鞭字盖莊子皆不/從其後而鞭之者也)世路終難拗(祝/曰)
(拗手拉也張衡渾儀/拗去其半於絞切)弱拒喜張臂猛拏閒縮爪見倒誰
肯扶從嗔我須齩(齩齧也祝曰選口齩霜刃樊曰此聨/公誌子厚墓所謂落陷穽不一引手)
(□反擠之又下石焉/者是也○齩五巧切)
　　　從仕
　　　　(韓曰貞元十七年公始/從調京師此詩其時作)
居閒食不足從仕力難任兩事皆害性一生恒苦心黄
昏歸私室惆悵起歎音(惆一/作怊)棄置人間世(世一作事韓/曰張子房願)
(棄人間事從/赤松子遊爾)古來非獨今
　　　短燈檠歌
長檠八尺空自長短檠二尺便且光黄簾緑幕朱户閉
風露氣入秋堂凉裁衣寄逺淚眼暗搔頭頻挑移近床
(樊曰公所以詠幽閨之思/者如此頻挑一作挑燈)太學儒生東魯客二十辭家
来射䇿(韓曰漢蕭望之/射䇿甲科為郎)夜書細字綴言語兩目眵昬頭
雪白(眵目汁凝/尺支切)此時提挈當案前(挈一/作攜)看書到曉那
能眠一朝富貴還自恣長檠髙張照朱翠(髙張一/作焰髙)吁
嗟世事無不然牆角君看短檠棄(樊曰蘇詩有云免/使韓公悲世事白)
(頭還對短燈檠蘇時謫于黄/州其姪安節下第逺來故云)
　　　送劉師服
　　　　(樊曰公詩有贈劉師服至是又有送劉師服/按石鼎聨句元和七年十二月道士軒轅彌)
　　　　(明自衡山來舊與劉師服進士衡湘中相識/將過太白知師服在京夜抵其居宿則此詩)
　　　　(與前送進士劉師服東歸其八年夏作歟前/詩云夏槐作雲屯此云夏半陰氣始以是知)
　　　　(之前云勉來取金紫此云勉哉耘其業則師/服其年下第而歸公所以勉之者如此然考)
　　　　(登科記無有劉師服者其姓名唯見/公集又有劉師命疑其為兄弟云)
夏半陰氣始(孫曰夏至一陰生/故云陰氣始也)淅然雲景收(孫曰淅風/聲雲景雲)
(氣景/物也)蟬聲入客耳(孫曰客/謂師服)驚起不可留草草具盤饌不
持酒獻酬士生為名累(孫曰為/名所累)有似魚中鈎齎財入市
賣(祝曰齎持遺也前漢/後齎五日糧牋西切)貴者恒難售(唐曰售賣物出手/樂府功多信不售)
(漢宣帝每買餅所從買家輙/大讎讎與售同○售音讎)豈不久顦顇(祝曰顦顇憂/愁貌選顧僕)
(夫之顦顇上音樵/下音悴一作憔悴)為功忌中休勉哉耘其業以待歲晚
收(孫曰耘鋤耘也勸之益自修飾也至元/和八年師服竟坐交通于季友致死)
　
　
　
　
　
　
　
　
　
　五百家注昌黎文集巻五
欽定四庫全書
　五百家注昌黎文集巻六
　　　　　　　　　　　　宋　魏仲舉　編
　　古詩
　　　符讀書城南
　　　　(樊曰符公之子城南公别墅所在孟東野詩/有喜符郎詩有天縱有遊城南韓氏莊之作)
　　　　(張籍詩有子符奉其言有飬疾城南莊之語/按公墓誌及登科記公子曰昶登進士第在)
　　　　(長慶四年此云符則疑為昶/之小字也元和十一年秋作)
木之就䂓矩在梓匠輪輿(孫曰梓匠輪輿皆木工也韓/曰孟子盡心梓匠輪輿能與)
(人䂓矩不/能使人巧)人之能為人由腹有詩書詩書勤乃有不勤
腹空虚欲知學之力賢愚同一初由其不能學所入遂
異閭(閭門/也)兩家各生子提孩巧相如(巧一/作兩)少長聚嬉戲
(李公彦云少多少之少祝曰前漢及太子少長知妃色/又東夷傳兒能騎牛引弓射鳥䑕少長則射狐兎注少)
(長言漸大也少書/沼切長展兩切)不殊同隊魚(補注山谷次韻高子勉/有云忽作飛黄去頓超)
(同隊魚皆/用公語也)年至十二三頭角稍相疎二十漸乖張清溝
映汚渠三十骨骼成(集註説文禽獸骨曰骼此云骨骼/為一龍一猪而言也杜工部瘦馬)
(行骨骼硉兀如堵墻禮/記掩骼埋胔骼音格)乃一龍一豬飛黄騰蹋去(孫曰/淮南)
(子黄帝時飛黄服皁飛黄神馬也韓曰詩乗/彼乗黄選張景陽七命整頓雲輅驂飛黄)不能顧蟾
蜍(童曰蟾蜍蝦蟇也上/之亷切下常如切)一為馬前卒鞭背生蟲蛆(祝曰/蛆蟲)
(在肉中後漢至乃軆生蟲蛆○/蛆七余切一作背上生蟲蛆)一為公與相潭潭府中
居(補注上舍陸唐老曰退之不絶吟六蓺之文不停披/百家之編招諸生立館舍勉勵其行業之未至而深)
(戒其責望於有司此豈有利心於吾道者佛骨一疏議/論奮激曽不以去就禍福囘其操原道一書累千百言)
(攘斥異端用力殆與孟軻氏等退之所學所行亦無愧/矣惟符讀書城南一詩乃㣲見其有戾於向之所得者)
(駭目潭潭之居揜鼻蟲蛆之背切切然餌/其㓜子以富貴利達之羙此豈故韓愈哉)問之何因爾
學與不學歟金璧雖重寶費用難貯儲學問藏之身身
在則有餘(則一/作即)君子與小人不繫父母且(韓曰詩巧言/悠悠昊天曰)
(父母且且語助/也○且子魚切)不見公與相起身自犂鋤不見三公後
寒飢出無驢(樊曰荀子雖王公大夫之子孫也不能屬於/禮義則歸之庻人庻人之子孫也積文學正)
(身行能屬於禮義則/歸之卿相士大夫)文章豈不貴經訓乃菑畬(祝曰易/不菑畬)
(爾雅田一歳曰菑三嵗曰畬孫曰菑畬耕也言文章當/以經訓為本韓曰以經訓為菑畬則班超所謂筆耕也)
(補注呂原明雜紀云杜子美詩云文章一小技於道未/為尊文章者載道之器安得謂之小技顧所用如何耳)
(韓退之詩曰文章豈不貴經訓乃菑/畬此説有可取焉○菑畬音淄予)潢潦無根源(潢積/水潦)
(暴疾之水祝曰左氏潢汙行/潦之水○潢胡光切潦音老)朝滿夕已除(朝曰孟子曰/茍為無本七)
(八月之間雨集溝澮皆/盈其涸也可立而待也)人不通古今(一作/今古)馬牛而襟裾
(襟裾衣也樊曰孟子飽食煖衣逸居而無教則近於禽/獸前漢韓生曰人謂楚人沐猴而冠公此聯義則孟子)
(句法則/韓生也)行身陷不義况望多名譽(音/歟)時秋積雨霽(一作/闋)
新凉入郊墟(郊壚郊野也祝曰説文墟大丘也左氏/有莘之墟禮記墟墓之間○墟丘於切)燈
火稍可親簡編可巻舒豈不旦夕念為爾惜居諸(孫曰/居諸)
(謂日月詩/日居月諸)恩義有相奪(孫曰恩以愛之義以教之/兩者不並立故曰相奪也)作詩
勸躊躇(孫曰躊躇猶豫不決貌樊曰魯直嘗書此詩跋/其後曰或謂韓公當開後生以性命之學不當)
(誘之以富貴榮顯涪翁曰熈寜元豐間大儒之過也又/何學焉孔子曰齊景公有馬千駟死之日民無得而稱)
(焉伯夷叔齊餓于首陽之下民到于今稱之/韓公之言其於勸奬之功異趍而同歸也云)
　　　示爽
　　　　(韓曰求之譜系公諸子姪皆無名爽者有姪/孫湘者字北渚老成長子登長慶三年進士)
　　　　(第終大理丞爽/豈湘小字耶)
宣城去京國(孫曰宣/城宣州)里數逾三千念汝欲别我解裝具
盤筵(孫曰解/裝典衣)日昏不能散起坐相引牽(孫曰相/牽挽也)冬夜豈
不長達旦燈燭然座中悉親故誰肯捨汝眠念汝將一
身西來曽幾年(孫曰西來/來京師也)科名掩衆俊(韓曰言爽來京/師登第也科名)
(一作/名科)州考居吏前(孫曰考謂考課/居吏前最課也)今從府公召(韓曰疑/爽第後)
(從宣歙觀察使/辟為府從事)府公又時賢時軰千百人孰不謂汝妍
(妍美/也)此來江南近(孫曰宣城在江之南公有/别業在宣城此一作汝)里閭故依
然昔日同戲兒㸔汝立路邊人生但如此(但一/作得)其實亦
可憐吾老世味薄因循致留連强顔班行内(韓曰公時/知制誥故)
(云行伍也/行胡郎切)何實非罪愆才短難自立懼終莫洗湔(湔沾/也○)
(音/箋)臨分不汝誑有路即歸田(孫曰歸謂歸宣城也韓曰/陶淵明歸去來詞田園將)
(蕪胡/不歸)
　　　人日城南登高
　　　　(孫曰東方朔占書歳正月一日占雞二日占/狗三日占猪四日占羊五日占牛六日占馬)
　　　　(七日占人樊曰荆楚歳時記正月七日為人/日董勛問禮俗正月一日為雞二日為狗三)
　　　　(日為猪四日為羊五日為牛六日為馬七日/為人韓曰城南公别墅所在以故親交子姪)
　　　　(來為人日/之集也)
初正候纔兆(兆萌/也)渉七氣已弄(孫曰七謂七/日氣謂陽氣)靄靄野浮
陽(孫曰靄靄/陽氣貌)暉暉水披凍(披散/也)聖朝身不廢佳節古所
用親交既許來子姪亦可從盤蔬冬春雜罇酒清濁共
令徵前事為(韓曰劉貢父云唐人飲酒喜以令為罰今/人以絲管歌謳為令即白傅所謂醉翻襴)
(衫抛小令是也其舉故事物色為令即公/所謂令徵前事為是也徴舉也○令去聲)觴詠新詩送
(補注羲之記蘭/亭云一觴一詠)扶杖陵圯址(集注扶挾也圯毁也覆也/址基址史記石閭在太山)
(下址太𤣥經豐牆峭址址之/市切或作阯者非阯交阯也)刺船犯枯葑(韓曰莊子漁/父言吾去子)
(矣乃刺船而去祝曰葑菰根江東有葑田梁庾/肩吾詩黒米生菰葑○刺七亦切葑方用切)戀池羣
鴨廻釋嶠孤雲縱(祝曰釋離也嶠山鋭而高也/列子岱輿貟嶠○嶠渠廟切)人生本
坦蕩(韓曰論語君/子坦蕩蕩)誰使妄倥偬(倥偬困貌祝曰楚辭愁/倥偬於山陸注倥偬猶)
(困苦也控/粽二音)直指桃李䦨(孫曰闌/榭也)尋幽寜止重(重再也一/作屢游寜)
(止/重)
　　　病鴟
　　　　(唐曰説文䲭鳶也鳥之貪惡者其性好攫而/善飛公意盖有所譏也韓曰必有人焉如鴟)
　　　　(鳥之惡忽墮水溝公既救/其死命復作詩誡之云耳)
屋東惡水溝(孫曰惡水濁水也左氏/傳有汾澮以流其惡)有鴟墮鳴悲青泥
淹兩翅(韓曰周庾信游仙詩青泥美熟/芝淹漬也○於亷切一本作揜)拍拍不得離(孫/曰)
(拍拍欲/飛貌)羣童叫相召瓦礫爭先之(祝曰釋名小石曰礫/楚辭瓦礫進寶兮捐)
(弃隨和/礫音厯)計校生平事殺却理亦宜奪攘不愧耻飽滿盤
天嬉晴日占光景高風送追隨(送一作恣/隨一作飛)擬凌鸞鳯羣
(擬一作遂/鸞一作紫)肯顧鴻鵠卑(一作鵠鴈卑孫曰自奪攘不愧/耻以下皆前所云計校平生事)
(者也此以譏小人之/得位凌侮君子者)今者運命窮遭逄巧丸兒中汝要
害處汝能不得施於吾乃何有不忍乗其危救汝將死
命(救字一作/丐一作與)浴以清水池朝餐輟魚肉瞑宿防狐狸自
知無以致蒙徳乆猶疑飽入深竹叢飢來傍階基諒無
責報心固以聽所為昨日有氣力飛跳弄藩籬今晨忽
徑去曽不報我知(樊曰後漢楊寶甞至華隂山見一黄/雀為鴟鴞所博墜於木下為螻蟻所)
(困寶取歸食之百餘日毛羽成放去一夕讀書未卧有/黄衣童再拜曰我西王母使者荷君仁愛拯救今來拜)
(謝因以白環四枚與寶曰令君子孫潔白位登三事當/如此環其後震秉賜彪四世三公病䲭其亦異夫黄雀)
(之報/矣)僥倖非汝福天衢汝休窺(孫曰天衢天路也以喻/高顯之位韓曰易何天)
(之衢/亨)京城事彈射豎子豈易欺(豈一/作不)勿諱泥坑辱泥坑
乃良規
　　　華山女
　　　　(洪曰記夢云安能從汝巢神仙謝自然云童/騃無所識誰氏子云不從而誅未晚耳桃源)
　　　　(云神仙有無何茫茫退之倔强如此然此詩/頗假借不知何故如洗粧拭靣着冠帔白咽)
　　　　(紅頰長眉青即知女道士也韓曰詩雖記當/時所見然意盖指一時佛老之盛排斥之意)
　　　　(寓於/詩云)
街東街西講佛經撞鐘吹螺閙宮庭(孫曰鐘螺佛家樂/器○螺落戈切)
廣張罪福資誘脅(資助/也)聽衆狎恰排浮萍(狎恰一/作恰似)黄衣
道士亦講説(韓曰論語黄衣狐裘禮記黄冠黄衣而/祭息田夫也野夫黄冠黄冠草服也)座
下寥落如明星華山女兒家奉道欲驅異教歸仙靈洗
粧拭面着冠帔(着陟/畧切)白咽紅頰長眉青遂來陞座演真
訣(祝曰史記文王居羑里演周易/演敷演也真訣仙經演以淺切)觀門不許人開扄不
知誰人暗相報訇然振動如雷霆(張曰訇大聲/○訇呼宏切)掃除衆
寺人跡絶(孫曰此言聽佛經者皆輻/湊至觀爭聽華山女之講)驊騮塞路連輜軿
(驊騮良馬名輜軿衣車也前後有蔽韓曰/以自隱蔽之車後漢輜軿曜日菑萍二音)觀中人滿坐
觀外後至無地無由聽抽釵脫釧解環珮堆金疊玉光
晶熒(祝曰熒光也選煌煌熒熒/晶亦光也熒音螢晶音精)天門貴人傳詔召(孫曰/天門)
(謂宮掖貴人/謂黄門也)六宮願識師顔形(孫曰禮記天子后立六/宮注天子六寢六宫在)
(後/)玉皇頷首許歸去(孫曰玉/皇天帝)乗龍駕鶴來青𡨕(孫曰青/冥雲霄)
豪家少年豈知道來繞百帀脚不停雲䆫霧閣事恍惚
(韓曰太白詩歸來桃/花嵒得憇雲䆫眠)重重翠幔深金屏仙梯難攀俗縁
重浪慿青鳥通丁寜(樊曰漢武帝故事七月七日上於/承華殿齊正中忽有一青鳥從西)
(方來集上問東方朔朔曰此西王母欲來有頃王母至/有三青鳥如烏夾侍王母旁詩意盖取此青鳥一作三)
(鳥一作/三島)
　　　讀皇甫湜公安園池詩書其後
　　　　(樊曰公集有和湜陸渾山火及書公安園池/詩後今考持正集二詩皆亡其它詩亦未甞)
　　　　(有一傳世者偶然逸耶抑皆不足以傳世也/劉貢父云持正不能詩掎摭糞壌間公所以)
　　　　(譏之豈或然歟韓曰湜甞為陸渾尉仕至工/部郎中分司東都留守裴度辟為判官此詩)
　　　　(當在陸渾尉後/為郎中前作)
晉人目二子其猶吹一吷(樊曰莊子惠子曰吹劔首者/吷而已堯舜人之所譽也道)
(堯舜於戴晉人之前譬猶一吷也注疏戴晉人梁之賢/者姓戴字晉人吷小聲道堯舜於晉人之前譬之吹劔)
(環其聲小不足/聞也○吷音血)區區自其下(樊曰謂自堯/舜而下者)顧肯掛牙舌
春秋書王法不誅其人身(孫曰春秋書王法以存天下/之至公不獨誅其人之身而)
(已王法謂/誅賞之法)爾雅注蟲魚定非磊落人湜也困公安(公安/縣属)
(江/陵)不自閒其閒窮年枉智思掎摭糞壤間(孫曰糞壌謂/園池掎摭謂)
(拾掇也○/掎舉綺切)糞壤多汚穢豈有臧不臧(韓曰詩謀臧不從/不臧覆用洪曰此)
(數句今本脱其閒間糞壌多不臧八字盖謂今本但作/不自閒窮年枉智思掎摭糞壌汚穢豈有臧也脱誤甚)
(矣當以此/本為正)誠不如兩忘(韓曰莊子與其譽堯而非/桀也不如兩忘而化於道)但以
一槩量(孫曰一槩一等也/平斗斛者曰㮣)我有一池水蒲葦生其間蟲
魚沸相嚼(嚼囓也○/嚼才雀切)日夜不得閒我初徃觀之其後益
不觀觀之亂我意不如不觀完用將濟諸人捨得業孔
顔百年能幾時君子不可閒(孫曰得用將以濟人為心/不得用將以孔顔為業百)
(年能幾時安可自廢也補注公雙鳥詩押二州字二秋/字二頭字此日足可措押二光字二更字李花押二花)
(字示爽押二然字猛虎行押二為字瀧吏押二濃字書/皇甫湜公安園池詩押二閒字和盧郎中送盤谷子押)
(二行字故孔毅夫詩話云退之好押狹韻累句以示工/而不知重疊用韻之為病然苕溪漁隱則曰退之好重)
(疊用韻以盡已意/不恤其為病也)
　　　路旁堠
　　　　(封堠也樊曰元和十四年春出為潮州作詩/中可見子厚元和十年自永州召赴闕其寄)
　　　　(零陵親故詩亦有岸旁古堠應無數/次第行看别路遥之句○堠音后)
堆堆路旁堠(堆堆一/作坼坼)一雙復一隻迎我出秦關(孫曰謂/藍田闗)
送我入楚澤(孫曰謂/潮州)千以高山遮萬以遠水隔(孫曰千/萬皆言)
(堠/也)吾君勤聽治照與日月敵臣愚幸可哀臣罪庻可釋
何當迎送歸縁路高厯厯
　　　食曲河驛
　　　　(韓曰驛在商鄧之間公之潮州自藍田闗入/商陵將過鄧州而作故其下有過南陽之什)
　　　　(樊曰按河南志驛在偃師縣東十道志云以/洛水之曲為名此詩公將過鄧而作偃師去)
　　　　(鄧遠殆商鄧間/别有曲河驛歟)
晨及曲河驛悽然自傷情羣烏巢庭樹(烏一/作鳥)乳雀飛簷
楹(孫曰言烏雀皆得其所/而我獨逺行不如也)而我抱重罪孑孑萬里程親
戚頓乖角(孫曰乖角/謂離别也)圖史棄縱横下負朋義重(朋一/作明)上
孤朝命榮殺身諒無補(韓曰論語有/殺身以成仁)何以荅生成
　　　過南陽
　　　　(韓曰南陽鄧州/公赴潮州日作)
南陽郭門外桑下麥青青行子去未已(孫曰行子/公自謂也)春鳩
鳴不停秦商邈既逺(孫曰秦商謂/秦山商山)湖海浩將經(孫曰浩/大也言)
(湖海之大/將經行也)孰忍生以慼(一作/蹙)吾其寄餘齡
　　　瀧吏
　　　　(樊曰元和十四/年赴潮州作)
南行逾六旬始下昌樂瀧(昌樂瀧溪名孫曰後漢桂陽/太守周昕字君光開此濞合)
(其水桂陽人便之為立廟刻石今猶存焉樊曰歐陽文/忠公云韶州樂昌縣西武溪驚湍激石流數百里其俗)
(謂水湍浚為瀧退之詩云云即此也劉仲章前為樂昌/令余初以韓集云昌樂瀧誤改從樂昌仲章曰不然縣)
(名樂昌而瀧名昌樂韓集不誤也乃知古人傳/疑而憚於更改者以此○瀧閭江切又音雙)險惡不
可狀(一本作昌/樂瀧險惡)船石相舂撞(孫曰舂撞船/與石相擊貎)徃問瀧頭吏
潮州尚幾里行當何時到土風復何似瀧吏垂手笑(補/注)
(東坡詩云瀧吏/無言只笑儂)官何問之愚譬官居京邑(一作譬官牧/郡邑一作譬)
(如官/居北)何由知東吳(東吳一/作京都)東吳遊宦鄉官知自有由潮
州底處所有罪乃竄流儂幸無負犯(韓曰吳人稱/我曰儂音農)何由
到而知官今行自到那遽妄問為不虞卒見困汗出愧
且駭吏曰聊戲官儂甞使徃罷(祝曰罷遣有罪/○罷部買切)嶺南大
抵同官去道苦遼下此三千里有州始名潮惡溪瘴毒
聚(孫曰惡溪/潮州水名)雷電常洶洶(洶洶木鳴聲祝曰楚辭聽/波聲之洶洶○洶音胷)鱷
魚大於船(孫曰鱷魚名大者凡數丈𤣥黄蒼白厥類惟/錯似龍無角似蛇有足夘生山谷間其夘無)
(數大率為鱷魚者十止二三焉餘即為黿為龜也鱷魚/善食人狎于水者毎毎罹害居民畜産亦輙尾去○鱷)
(五各/切)牙眼怖殺儂州南十數里有海無天地颶風有時
作(孫曰颶風名海南/有之○颶其遇切)掀簸真差事(孫曰差事竒怪也○/掀音軒差昌化切)
聖人於天下於物無不容比聞此州囚亦有生還儂官
無嫌此州固罪人所徙(一云官嫌此州/惡固人之所徙)官當明時來(明/一)
(作/此)事不待説委官不自謹慎宜即引分徃胡為此水邊
神色乆戃慌(祝曰戃慌失意貌楚辭心戃慌而/不我與○上他朗切下胡晃切)旊大缾
甖小(孫曰旊瓶甖皆瓦器韓曰周官旊人為簋○旊音/方祝曰方言靈桂之郊謂之旊注今江東通名大)
(甕為㼚○㼚音岡字從亢宜從方言缾一/作瓴瓴甕似瓶者音零甖缶也甖音鸎)所任自有宜
官何不自量滿溢以取斯工農雖小人事業各有守不
知官在朝有益國家不得無虱其間(樊曰此句世多引/阮籍大人先生論)
(所謂君子之處域内何以異虱之處禈中為解非也按/商君書二十六篇大抵以仁義禮樂為虱官如曰農商)
(官三者天下之常官也農闢地商致物官法民三官者/生虱官者六曰歳曰食曰玩曰好曰志曰行六者有必)
(削是也杜牧之常書其語於處州孔子廟碑隂曰彼商/鞅者能耕能戰能行其法基秦之强曰彼仁義虱官也)
(可以置之公之所謂虱其間盖出此然牧之所引不見/于商子盖漢藝文志商子有二十九篇今所傳纔二十)
(六篇牧之之語其出於亡篇/矣洪曰今本作風其間誤)不武亦不文仁義飾其躬
(一作/姦)巧姦敗羣倫(姦一/作躬)叩頭謝吏言始慙今更羞厯官
二十餘國恩並未醻凡吏之所訶嗟實頗有之不即金
木誅(孫曰莊子列禦㓂篇為外刑者金與木/也注金謂刀鋸斧鉞木謂捶□桎梏)敢不識恩
私潮州雖云遠惟思不可過(恩一/作惡)於身實巳多敢不持
自賀
　　　贈元十八協律六首
　　　　(韓曰元十八于詩不見其名柳子厚集有送/元十八山人南遊序亦不著其名惟白樂天)
　　　　(游大林寺序有河南元集虚者疑即/其人一作贈别元十八協律六首)
知識乆去眼(去一/作絶)吾行其既遠瞢瞢莫訾省(祝曰瞢目/不明也左)
(氏亦無懵焉孫曰莫訾省者無所省録也漢書膠西子/王端遂為無訾省是也瞢莫東眉登母亘三切訾音紫)
(省一/作毁)黙黙但寢飯子兮何為者(孫曰謂/元十八)冠珮立憲憲(洪/曰)
(詩云顯顯令徳禮記引詩作憲憲/退之亦豈以憲為顯耶○憲音顯)何氏之從學蘭蕙巳
滿畹(孫曰騷余既滋蘭之九畹兮又樹蕙之百畆/蘭蕙滿畹者以喻其仁義之富也○畹音宛)於何
翫其光以至歳向晚(孫曰翫習也翫其光者猶言韜光/也歳向晚言將老也於何韜光以)
(至于/老乎)時治尚和同(孫曰老子和其光同其/塵○時治一作治惟)無俟於謇謇
(孫曰謇諤也易王臣謇謇韓曰楚辭/余固知謇謇之為患注忠正貌音蹇)或師絶學賢不以
藝自輓(祝曰周禮輦車組輓注人輓之以行荀子禮者/政之輓孫曰絶學謂老子也楊子老子之言道)
(徳吾有取焉爾及搥提仁義絶滅禮學吾無取焉爾輓/牽引也言師老子之賢務為隱約不以才藝自推輓也)
(○輓/音挽)子兮獨如何能自媚婉娩(孫曰媚好貌○婉於阮/切娩無遠切○一本作)
(媚婉/婉)金石出聲音(孫曰莊子曽子居衛緼袍無表曵/縰而歌商頌聲滿天地若出金石)宮
室發關楗(祝曰楗拒門木老子善閉者無闗楗而不可/開孫曰陳楚間謂鑰為楗發闗楗者言能造)
(入閫域也楗巨/偃切與鍵同)何人識章甫(章甫商冠名韓曰儒行丘/少居魯衣逢掖之衣長居)
(宋冠章/甫之冠)而知駿蹄踠(祝曰踠馬足蹉跌選踠足欎怒孫/曰言無人識章甫并知此駿蹄也)
(章甫駿蹄皆以喻元/十八○踠於阮切)惜乎吾無居不得留息偃(孫曰詩/或息偃)
(在牀公言吾無居室不/得留元與之同息偃也)臨當背面時(孫曰公祭張署文/亦云解手背面面)
(一作/南非)裁詩示繾綣(孫曰繾綣猶綢繆也不離/散貌○繾音遣綣苦遠切)
英英桂林伯(樊曰裴行立元和十二年以御史/中丞為桂管觀察使伯侯伯也)實維文
武特遠勞從事賢(孫曰從事幕僚韓/曰即謂元協律也)來弔逐臣色(孫曰/逐臣)
(公自/謂也)南裔多山海(孫曰南/裔南方)道里屢紆直(孫曰紆曲也屢/紆直謂或曲或)
(直者/非)風波無程期所憂動不測子往誠艱難(孫曰元十/八時亦遷)
(謫○往字一作/行難字一作險)我去未窮極臨别且無言(臨一/作遠)有淚不
可拭
吾友柳子厚其人藝且賢吾未識子時已覧贈子篇(樊/曰)
(子厚集有送元十八山人南遊序其後在南方送僧浩/初序又云退之寓書罪予且曰見送元先生序云云則)
(知子厚此篇果甞為公言/所覧至此始識其人也)寤寐想風彩(補注漢書霍光/傳天下想聞其)
(風/彩)於今已三年不意流竄路兼旬同食眠所聞昔已多
所得今過前如何又須别使我抱悁悁(韓曰悁悁忿也/憂也孫曰愁寂)
(貌○悁/於緣切)
勢要情所重排斥則埃塵(孫曰居勢要者俗情所重及/一旦排斥則視如塵埃矣)
骨肉未免然况又四海人(孫曰榮辱之際骨肉尚如此/而况它人乎言此者推桂林)
(伯獨不/然也)嶷嶷桂林伯(孫曰嶷嶷獨立貌祝曰詩克岐克/嶷注其貌嶷嶷然史記其徳嶷嶷)
(○嶷魚/力切)矯矯義勇身(韓曰詩矯矯武臣注矯/矯武貌○矯居夭切)生平所未
識待我踰交親遺我數幅書繼以藥物珍藥物防瘴癘
書勸飬精神不知四罪地(孫曰書四罪而天下咸服堯/放驩兠于崇山今公亦謫南)
(方故/云)豈有再起辰(韓曰公言貶斥/無再起之望)窮途致感激(韓曰晉/阮籍甞)
(率意獨駕遇途窮輙哭而反韓曰公於子厚誌中言行/立有節槩重然諾公與之素不識將赴貶所而行立乃)
(俾其從事來問勞且後遺以書藥誠/有節槩矣此公所以窮途致感激也)肝膽還輪囷(韓曰/前漢)
(鄒陽傳蟠木根抵輪囷離竒輪囷/屈曲貌孫曰踴躍貌○囷去輪切)
讀書患不多思義患不明患足以不學(孫曰足以不學謂可/以不學也自謂可以)
(不學君子以為/患以字一作巳)既學患不行子今四美具實大華亦榮(亦一/作不)
王官不可闕(官一作/宫非)未宜後諸生嗟我擯南海無由助飛鳴
寄書龍城守(唐曰地理志柳州龍城/郡軍事守謂柳子厚)君驥何時秣(樊曰/一種)
(小説曰好事集載柳宗元得韓愈所寄詩先以薔薇露/盥手薰王蕤香然後發讀曰大雅之文正當如是觀公)
(此作其二人相/與蓋可見矣)峽山逢颶風(峽山山名颶海風名見第/一巻將赴江陵途中寄贈)
(翰林三學士詩/注○颶音具)雷電助撞捽(撞捽相擊也祝曰手捽也/莊子齊人之井飲者相捽)
(也○撞宅江/切捽昨没切)乗潮簸扶胥(孫曰簸簸蕩也扶胥地名在/廣州東南補注南海神廟碑)
(曰扶胥之口/黄木之灣)近岸指一髪兩巖雖云牢木石互飛發屯
門雖云髙(屯門/地名)亦映波浪没(樊曰蘇叔黨颶賦曰排户/破牖隕瓦散屋礧擊巨石)
(揉拔喬木勢飜渤澥響振坤軸云/云所狀颶風大率不出公此詩也)余罪不足惜子生未
宜忽胡為不忍别感謝情至骨(韓曰老杜詩巳/訴徴求貧到骨)
　　　初南食貽元十八協律
　　　　(樊曰元和十四年/抵潮州後作也)
鱟實如惠文(樊曰鱟魚類按山海經鱟形如惠文十二/足似蟹雌負雄而行漁必兩得又酉陽雜)
(俎鱟過海輙相負於背髙尺餘如帆俗呼鱟帆其殻可/為冠又吳録地理志云交趾有鱟形如惠文冠青黒色)
(十二足似蟹長五寸腹中有子如麻取以作醬尤美又/嶺表録異云鱟眼在背上口在腹下惠文冠也漢張敞)
(傳秦時獄法吏冠柱後惠文注法冠也洪曰惠文冠名/一本作車文今廣韻引山海經注亦作車文又釋音云)
(郭璞云鱟形如車文未詳祝曰選乗鱟黿鼉注鱟/形如惠文廣韻所引山海經注非是○鱟音候)骨眼
相負行蠔相粘為山(韓曰蝝魚屬嶺表録異云蠔即牡/礪也初生海邊如拳石四靣漸長)
(高一二丈者巉岩如山毎一房内蠔肉一片隨其所生/前後小大不等毎潮來諸蠔皆開房伺蟲蟻入即合之)
(○蠔/音豪)百十各自生蒲魚尾如蛇(孫曰蒲魚未詳其狀或/曰􁡚魚也今廣州曰蒲)
(魚/)口眼不相營蛤即是蝦蟇(祝曰本草注云青蛙鼃蛉/長脚蠼子皆蝦蟇之類樊)
(曰嶺表録異蛤蚧首如蝦蟇背有鱗如蚕/子土黄色身短尾長自呼蛤蚧○蛤音閤)同實浪異名
章舉馬甲柱(章舉魚名孫曰釋音云章舉有八脚身上/有肉如臼亦曰章魚酉陽雜爼云每月三)
(八日則多馬甲柱亦魚/名洪曰即今之江瑶柱)鬭以怪自呈其餘數十種莫不
可歎驚我來禦魑魅(孫曰魑魅鬼物左氏傳云流四凶/族投諸四裔以禦魑魅公言其貶)
(斥/也)自宜味南烹調以鹹與酸(以一/作之)芼以椒與橙(韓曰芼/擇也詩)
(左右芼之孫曰芼亦調也補注張協/曰煇以秋橙○芼音冐橙除庾切)腥臊始發越咀吞
面汗騂(祝曰咀謂咀嚼騂牲赤色禮記牲用騂孫曰此/謂初南食時其腥臊之氣發越於外咀吞之則)
(面汗且騂也○咀/在呂切騂思營切)惟蛇舊所識實憚口眼獰(獰惡也○/獰尼庚切)
開籠聽其去鬰屈尚不平賣爾非我罪不屠豈非情不
祈靈珠報(孫曰搜神記隋侯行見有大蛇傷者救而活/之其後蛇啣珠以報淮南子所謂隋侯之珠)
(者是/也)幸無嫌怨并聊歌以記之又以告同行
　　　宿曽江口示姪孫湘(二首/)
　　　　(孫曰湘字北渚老成之子公兄弇之孫元和/十四年公赴潮州作樊曰水經及注無有所)
　　　　(謂曽江口者而公其年有過始興江口感懐/之什始興韶州也水經始興水利水南注東)
　　　　(江東江又西注于北江謂之東江口此豈非/公所宿地耶故其詩曰三江滅無口其誰識)
　　　　(涯圻暮宿投民村高處水半扉其後蘓詩有/云我行都是退之詩真有人家水半扉正謂)
　　　　(此/也)
雲昏水奔流天水漭相圍(漭廣也平也祝曰選注五湖/以漫漭漭大水貌相圍謂天)
(水之相/接也)三江滅無口(孫曰謂曽江有三江合/流今混為一不見江口)其誰識涯
圻(孫曰涯/圻岸也)暮宿投民村高處水半扉犬雞俱上屋不復
走與飛篙舟入其家(祝曰篙進船竿淮南子/以篙測江○篙音高)瞑聞屋中
唏(孫曰唏啼也或曰/笑也○唏音琋)問知歳常然(知一/作之)哀此為生㣲海
風吹寒晴波揚衆星輝仰視北斗高不知路所歸
舟行亡故道屈曲髙林間林間無所有奔流但潺潺(但/一)
(作/且)嗟我亦拙謀致身落南蠻茫然失所詣無路何能還
　　　答柳柳州食蝦蟇
　　　　(樊曰公為潮州子厚為柳州元和十四年也/梅聖俞詩有曰子厚謫柳州而猶食蝦蟇)
蝦蟇雖水居水特變形貌(水字一/本作末)强號為蛙蛤(凢蛙蛤/皆似蝦)
(蟇其背青緑色者俗謂之青蛙黄文者謂之金/線蛙黒色者號為蛤亦名水雞○蛙烏𤓰切)於實無
所校(一作效/一作較)雖然兩股長(然一/作云)其奈背脊皰(祝曰皰玉/篇云面皮)
(生氣也○皰匹貎/切一作脊􁀙皰)跳躑雖云高意不離濘淖(祝曰左氏/晉戎馬還)
(濘而已又有淖於前濘/淖泥也○佞閙二音)鳴聲相呼和(胡過/切)無理秪取閙
周公所不堪灑灰垂典教(樊曰周官蟈氏掌去鼃黽焚/牡鞠以灰灑之則死灑與洒)
(同/)我棄愁海濵恒願眠不覺(覺睡起也/○古孝切)叵堪朋類多(集/注)
(叵不可也朋類其儔侶也/○叵普火切一作頗非)沸耳作驚爆(爆火裂祝曰神/異經畏爆竹聲)
(○爆/音豹)端能敗笙磬(一作/磬鐘)仍工亂學校(孫曰言其聲煩多/能聒笙磬亂學校)
(也工一/作又)雖䝉句踐禮(孫曰韓子越王伐吳欲人之輕死/出見怒鼃乃為之軾從者曰奚敬)
(於此王曰為/其有氣故也)竟不聞報效大戰元鼎年(孫曰漢武帝紀/元鼎五年秋鼃)
(蝦蟇/鬭)孰强孰敗撓(孫曰撓亦敗也祝曰木曲易/揀撓本末弱也○撓音閙)居然當
鼎味豈不辱釣罩(祝曰罩竹籠取魚也詩/烝然罩罩○罩陟教切)余初不下喉
近亦能稍稍(補注東坡甞用公此事作詩云稍近蝦蟇/縁習俗祝曰稍説文云出物有漸也○稍)
(所教/切)嘗懼染蠻夷平生性不樂(祝曰樂欲也禮記有所/好樂補注張牧為猘犬)
(所傷醫云宜食蝦蟇牧甚難之○/樂五教切一本作失平生好樂)而君復何為甘食比
豢豹(豢飬/也)獵較務同俗(祝曰孟子魯人獵較孔子亦獵/較注獵較者田獵相較奪禽獸)
(得之以祭時俗所尚以為吉祥孫曰魯俗/如此孔子亦為之故云同俗○較音角)全身斯為孝
(孫曰禮曰父母全而生之子全而歸之可/謂孝矣詩意謂甘食蝦蟇以全其生也)哀哉思慮深
未見許廻櫂(祝曰楚辭桂櫂兮蘭枻櫂楫也與棹同樊/曰子厚以其年十月夢奠柳州卒不生還)
(矣/)
　　　别趙子
　　　　(趙子名徳韓曰公為潮州刺史時攝海陽尉/督州學生徒者東坡所謂潮人初未知學公)
　　　　(命趙徳為之師即其人也公自潮移袁/詩以别之徳潮人公欲與俱而不可耳)
我遷於掲陽(集註掲陽漢縣属南海郡至唐為潮州治/廣州記云大庾始安臨賀桂陽掲陽爲五)
(嶺韋昭音曰掲其逝/切師古曰掲音竭)君先掲陽居掲陽去京華其里萬
有餘不謂小郭中有子可與娛心平而行髙兩通詩與
書婆娑海水南(孫曰詩市也婆娑婆娑嬉遊貎韓曰晉/陶侃爲荆州刺史將歸顧謂王衍曰老)
(子婆娑正/坐諸君軰)簸弄明月珠(孫曰廣記云鯨鯢目即明月/珠詩意謂其懐寶自樂也)及
我遷宜春(孫曰元和十四年七月已丑憲宗上尊號大/赦天下十二月二十四日公自潮州量移袁)
(州郡即宜/春郡也)意欲攜以俱擺頭笑不可我豈不足歟又奚
為於此(一作/北)徃來以紛如(孫曰奚為奚事也言我居此/固足矣奚事更於此徃來紛)
(紛/乎)海中諸山中幽子頗不無(孫曰幽/子隱士)相期風濤觀已乆
不可渝(孫曰相期者徳自言與幽子相期徃觀風濤也/此言已乆不可中變從公而徃渝變也韓曰丹)
(青初則炳/乆則渝)又嘗疑龍蝦(孫曰字當作鰕○鰕胡加/切爾雅曰鯢大者謂之鰕)果誰
雄牙鬚蚌蠃魚鱉蟲(祝曰易為蠃為蚌蠃蚌蜃蛤属/○蚌歩頂切蠃盧戈切與螺同)瞿
瞿以狙狙(祝曰詩狂夫瞿瞿注無/守貌○瞿音衢又音屨)識一以忘十(以一/作已)大
同細自殊欲一窮究之時歳屢謝除(孫曰徳又言甞聞/龍蝦蚌蠃魚鼈蟲)
(大小不同欲一徃而窮究之歳/時屢謝終未能徃言今當徃也)今子南且北(孫曰子/謂公也)豈
非亦有圖人心未嘗同(韓曰左傳人心之/不同如其面焉)不可一理驅
(一作/區)各宜從所勝(一作/務)未用分賢愚(孫曰徳言公去已/留未可分别賢否)
(也/)
　　　除官赴闕至江州寄鄂岳李大夫
　　　　(李大夫程也字表臣樊曰公元和十五年九/月公自袁州召拜國子祭酒行次盆城作此)
　　　　(詩寄之公甞與表臣同為御史及鄭餘慶為/詳定使公又與表臣俱為之副反覆詩語疑)
　　　　(若與表臣甞有隙至是因詩謝之故舊無/大故則不棄此公所以思之且請改事也)
盆城去鄂渚(孫曰潯陽記盆水出青盆山因以為名帶/山雙流而右灌潯陽北流入江今在江州)
(離騷經曰乗鄂渚而/乆顧鄂渚今鄂州)風便一日耳不枉故人書無因㠶
江水(洪曰㠶去聲船使風/也今本作汎非是)故人辭禮闈(辭一/作闢)旌節鎮江
圻(樊曰舊史程元和十三年四月拜禮部侍郎六月出/為鄂州刺史鄂岳觀察使程自禮闈出鎮明矣而新)
(傳獨言厯御史中丞鄂/岳觀察使盖逸之也)而我竄逐者龍鍾初得歸(龍鍾/見上)
(醉留東/野詩注)别來已三歳望望長迢遞咫尺不相聞(不一/作何)平
生那可計我齒落且盡君髮白幾何(君一/作公)年皆過半百
(孫曰公是歳/年五十三)來日苦無多少年樂新知衰暮思故友(衰/一)
(作/歳)譬如親骨肉寜免相可否(樊曰骨肉猶不免可否况/公剛直其率能合乎譬如)
(假如/也)我昔實愚惷(祝曰惷愚也前漢越人愚戇/輕薄○惷陟降切一本作戇)不能降
色辭子犯亦有言臣猶自知之(樊曰子犯晉公子重耳/舅也公子亡外子犯從)
(之反國及河子犯以璧授公子曰臣負覊絏從/君廵於天下臣之罪多矣臣猶知之而况君乎)公其務
貰過(祝曰貰賖也貸也前漢數䝉聖/恩得見貝赦○貰音射又音世)我亦請改事(補注/左氏)
(宣十二年傳鄭伯逆楚之辭曰使改/事君夷於九縣君之惠也孤之願也)桑榆儻可收(韓曰/漢光)
(武勞馮異日始雖垂翅囘谿終能奮/翼黽池可謂失之東隅収之桑榆)願寄相思字(孫曰/古詩)
(客從逺方來遺我一書札/上言長相思下言乆離别)
　　　南山有高樹行贈李宗閔
　　　　(孫曰宗閔字損之鄭王元懿之後韓曰據詩/意鳯凰謂裴度挾丸子謂李徳裕李紳元稹)
　　　　(也據宗閔傳裴度伐蔡引為彰義觀察判官/蔡平知制誥長慶初錢徽典貢舉宗閔託所)
　　　　(親於徽李徳裕李紳元稹共白徽取士不以/實坐貶劔州刺史俄復為中書舍人由是嫌)
　　　　(怨顯結縉紳之禍四十餘年不解此詩及下/篇盖長慶初作也此詩當是宗閔初貶公為)
　　　　(祭酒時作後篇當是宗閔復入後作也詳詩/意可見新史云宗閔初為裴度引用及度薦)
　　　　(李徳裕可為宰相宗閔遂與為怨韓愈作南/山猛虎行據度薦徳裕在公歿後五年史誤)
　　　　(矣補注苕溪漁隱詩話云退之宗閔俱裴晉/公征淮西時幕客也退之作南山有高樹及)
　　　　(猛虎行贈宗閔皆畧盡其終身所為然退之/無恙時宗閔纔為中書舎人所為尚未暴自)
　　　　(錢徽貶後牛李之憾始結至其為相則退之/死乆矣遂有封川之行所謂前汝下視鳥各)
　　　　(議汝瑕疵烏鵲從噪之虎/不知所歸者何其明騐也)
南山有高樹花葉何蓑蓑(孫曰字合作蓑蓑蓑/蓑盛貌○蓑素回切)上有鳯
凰巢鳯凰乳且棲四旁多長枝羣鳥所託依黄鵠據其
髙衆鳥棲其卑(棲一/作接)不知何山鳥羽毛有光輝飛飛擇
所處正得衆所希(孫曰言未甞/見此鳥也)上承鳯凰恩自期永不
衰中與黄鵠羣不自隱其私(自一/作日)下視衆鳥羣汝徒竟
何為不知挾丸子(並見/題)心黙有所規(一作/窺)彈汝枝葉間
汝翅不覺摧或言由黄鵠黄鵠豈有之慎勿猜衆鳥(猜/一)
(作/疑)衆鳥不足猜無人語鳯凰汝屈安得知黄鵠得汝去
婆娑弄毛衣(孫曰得汝去猶言因汝去也黄鵠因汝去/乃敢自喜婆娑然弄其毛衣以譬小人既)
(逐君子乃/相慶也)前汝下視鳥各議汝瑕疵(補注左傳/不汝瑕疵)汝豈無
朋匹(孫曰朋黨/小人之黨)有口莫肯開汝落蒿艾間幾時復能飛
哀哀故山友(孫曰故山友謂平時故/舊也一作哀哉故山犮)中夜思汝悲路遠
翅翎短不能持汝歸(能一/作得)
　　　猛虎行贈李宗閔
　　　　(孫曰猛虎行云飢不從猛虎食暮不從野雀棲/野雀安無巢遊子為誰驕此詩且取古猛虎行)
　　　　(名篇不必以篇中意/義也餘見前詩題注)
猛虎雖云惡亦各有匹儕羣行深谷間百獸望風低身
食黄熊父(韓曰黄熊瑞獸也文王囚羑里散/宜生得黄熊以獻紂免西伯之難)子食赤豹
麛(韓曰楚辭乗赤豹兮從文貍麛鹿子孫曰上/言黄熊父則赤豹麛盖豹子也○麛莫兮切)擇肉於
熊羆(一作/豹)肯視兎與貍正晝當谷眠眼有百歩威自矜
無當對氣性縱以乖朝怒殺其子暮還食其妃(食一/作餐)匹
儕四散走猛虎還孤棲狐鳴門四旁(四一/作兩)出逐猴入居
(猴一/作猚)烏鵲從噪之(一本以下句為/先上句為後)虎不知所歸誰云猛
虎惡中路正悲啼豹來銜其尾熊來攫其頥(攫持也○/攫音矍)
猛虎死不辭但慙前所為虎兕無助死(兕一/作坐)况如汝細
微(孫曰汝謂宗/閔如一作知)故當結以信親當結以私親故且不保
人誰信汝為
　
　
　
　
　
　
　
　
　
　
　五百家注昌黎文集巻六
欽定四庫全書
　五百家注昌黎文集巻七
　　　　　　　　　　　　宋　魏仲舉　編
　　古詩
　　　雪後寄崔二十六丞公一首
藍田十月雪塞關我興南望愁羣山攅天嵬嵬凍相映
君乃寄命於其間秩卑俸薄食口衆豈有酒食開容顔
殿前羣公賜食罷驊騮蹋路驕且閑稱多量少鑒裁宻
豈念幽桂遺榛菅幾欲犯嚴出薦口氣象硉兀未可攀
歸來殞涕揜關卧心之紛亂誰能刪詩翁憔悴斸荒棘
清玉刻佩聨玦環腦脂遮眼卧壯士大弨挂壁無由彎
乾坤惠施萬物遂獨於數子懐偏慳朝欷暮唶不可解
我心安得如石頑
　　　送僧澄觀一首
浮屠西來何施為擾擾四海爭奔馳構樓架閣切星漢
誇雄鬬麗止者誰僧伽後出淮泗上勢到衆佛尤恢竒
越商胡賈脱身罪珪璧滿船寜計資清淮無波平如席
欄柱傾扶半天赤火燒水轉掃地空突兀便髙三百尺
影沉潭底龍驚遁當晝無雲跨虛碧借問經營本何人
道人澄觀名籍籍愈昔從軍大梁下(孫曰貞元十二年/公佐宣武軍幕)
徃來滿屋賢豪者皆言澄觀雖僧徒公才吏用當今無
後從徐州辟書至(孫曰十五年公從事/徐州節度張建封幕)紛紛過客何由
記又言澄觀乃詩人(又言一/作人言)一座競吟詩句新向風長
歎不可見我欲收斂加冠巾洛陽窮秋厭孤獨(孫曰十/六年建)
(封卒公西歸洛樊曰公貞元十六年五月十四日題李/生壁云是行也予黜於徐州將西居洛陽故此云洛陽)
(窮秋厭/孤獨也)丁丁啄門疑啄木(祝曰詩伐木丁丁啄木鳥/名丁丁中莖切疑一作如)有
僧來訪呼使前伏犀挿腦髙頰權(孫曰伏犀謂骨當額/上入髮際也韓曰伏)
(犀貴相後漢李固頂角匿犀後為太尉即此祝曰權一/作顴輔骨也選靨輔承顴頰面頰也○頰古恊切顴亦)
(音/權)惜哉已老無所及坐睨神骨空澘然(睨斜視也○睨/五計切澘音刪)
臨淮太守初到郡(孫曰臨淮太守/謂泗州刺史)逺遣州民送音問好
竒賞俊直難逄(直一/作實)去去為致思從容(孫曰為致思從/容者公令澄觀)
(致其意於泗守思/欲與之從容也)
　　　山南鄭相公與樊員外醻荅為詩其末咸有見
　　　及語樊封以示愈依賦十四韻以獻
　　　　(樊曰梁州在唐為山南西道治所徳宗興元/元年改為興元府鄭相公名餘慶字居業以)
　　　　(元和九年為山南西道節度使樊紹述為副/紹述誌傳不書而見于公薦狀及此詩薦狀)
　　　　(云攝山南西道節度副使朝議郎前檢校水/部員外郎兼殿中侍御史賜緋魚袋樊宗師)
　　　　(云云紹述其字也惜乎二公之詩不得而見/矣李肇國史補曰元和以後為文竒詭則學)
　　　　(於韓愈苦澁則學於樊宗師公此詩及紹述/墓銘語竒而澁皆所以效其軆也一本題無)
　　　　(與/字)
梁維西南屏(孫曰屏蔽也詩大/邦惟屏餘見題注)山厲水刻屈(孫曰厲峭/㧞也刻屈)
(謂刻削屈曲/也屈一作窟)禀生肖勦剛(孫曰勦剛剛勁也言人生其/間皆肖似山水有勦剛之性)
(祝曰勦輕㨗也吳録聞卿能坐躍/勦㨗不常○勦音巢一作勁者非)難諧在民物(孫曰人/性勦剛)
(難諧/和也)滎公鼎軸老(孫曰餘慶滎陽人貞元中再為相/鼎謂鼎鼐軸謂當軸滎一作榮)烹
斡力健倔(孫曰烹謂烹擊斡謂斡旋猶言宰制也斡或/作鮮韓曰取老氏治大國若烹小鮮之義倔)
(壯貌祝曰強也選假倔強以攘臂注/倔強夷狄惡性梗戾○倔渠勿切)帝咨汝予往(孫曰/帝咨)
(者謂帝咨詢於人而得餘慶也汝予徃者言汝為/予徃也取書云帝曰俞汝徃哉之義予一作俞)牙纛
前坌坲(坲塵起也祝曰楚辭埃坲坲兮孫曰牙纛皆謂/旌旂坌塵也前坌坲者言旌旗之多皆飛起塵)
(土也○纛音導坌蒲悶/切坲音拂一作拂者誤)威風挾惠氣盖壌兩劘拂(祝曰/劘削)
(也前漢賈生自下劘上劘古磨字拂一作刜斫也斷也/左氏苑子刜林雍斷其足○刜亦音拂孫曰言滎公之)
(治梁威風惠氣二者相須劘/拂於天壤之間盖謂天也)茫漫華黒間(樊曰華黒今/作華墨或作)
(筆墨誤矣禹貢華陽黒水惟梁州孔注云梁州東/據華山之東西距黒水茫漫謂其疆界廣大也)指畫
變怳歘(祝曰歘暴起也選歘從背見孫曰言滎公治梁/指畫之間便能變化如神鬼怳歘言甚也○怳)
(許徃切歘許/勿切即忽字)誠既富而美章彚霍炳蔚(韓曰易大人虎/變其文炳也君)
(子豹變其文蔚也孫曰章彚文采也言滎公治梁既富/庶文章之工皆炳蔚而至也揚子聖人虎别其文炳也)
(君子豹别其文蔚也炳/蔚文采之貌○彚音胃)日延講大訓(孫曰日延者謂日/日延此炳蔚之人)
(使講大訓大訓古訓也/書曰赤刀大訓是也)龜判錯衮黻(孫曰定八年公羊/傳寶者何璋判白)
(弓繡質龜青純何休注判半也半圭曰璋白藏天子青/藏諸侯故白龜判謂龜玉也詩衮衣綉裳衮謂盡龍於)
(衣上也爾雅黒與青謂之黻黻者刺綉為两已相背謂/刺之於裳上也判言其所執衮黻言其所服也言日延)
(講大訓者之/多錯雜如此)樊子坐賔署(署館/也)演孔刮老佛(刮或作亂/方云字見)
(劇秦/文)金舂撼玉應厥臭劇蕙鬰遺我一言重跽受惕齋
慄辭慳義卓濶呀豁疚掊掘(疚或作疾方/云疚勞也)如新去耵矃
雷霆逼颶䫻(新或作初方云耵矃耳垢也從目非颶/或作䬝或作䬖䬖字書未見或與䬝同)綴
此豈為訓俚言紹莊屈
　　　奉和武相公鎮蜀時詠使宅韋太尉所養孔雀
　　　一首
　　　　(武元衡韋臯也/諸本無奉字)
穆穆鸞鳯友何年來止兹飄零失故態隔絶抱長思(孫/曰)
(謂隔絶/故山也)翠角高獨聳金華煥相差(孫曰鍾㑹孔雀賦云/戴翠髦以表弁即此)
(云翠角也下云垂緑㽔之森纚五色㸃注華羽參/差鱗交綺錯文采陸離即此云金華煥相差也)坐䝉
恩顧重畢命守堦墀(孫曰恩顧謂為太尉恩顧故/畢命守此堦墀而不去也)
　　　感春三首
　　　　(韓曰詩作於元和十一年/三月為中書舍人時也)
偶坐藤樹下暮春下旬間藤隂已可庇落蘂還漫漫(祝/曰)
(蘂藤花也漫漫多/貌○漫謨官切)斖斖新葉大(孫曰斖斖翠色/貌○斖音尾)瓏瓏晚
花乾(孫曰瓏瓏/花落聲)青天髙寥寥兩蝶飛翩翩(一作/翩翻)時節適
當爾懐悲自無端
黄黄蕪菁花(孫曰方言云蘴蕘蕪菁也陳楚詞謂之蕘/闗西謂之蕪菁趙魏之間謂之大芥蕪菁)
(即蔓/菁也)桃李事已退强風簸枯榆(榆木名孫曰釋木云白/枌也郭璞云先生葉却)
(著夾圓如錢故曰/榆錢也○榆音俞)狼籍九衢内春序一如此汝顔安足
賴(一作春序一如/顔去去安足賴)誰能駕飛車(孫曰飛車仙駕韓曰山/海經竒肱之國其為人)
(一臂注云其人善機巧以取百獸禽能作/飛車從風逺行湯時得之於豫州界中)相從觀海外
晨遊百花林朱朱兼白白栁枝弱而細懸對垂百尺(對/一)
(作/樹)左右同來人金紫貴顯極(一作/劇)嬌童為我歌(孫曰嬌/童妓女)
哀響誇筝笛艶姬蹋筵舞清眸刺劍㦸(孫曰言眸子清/朗如劍㦸之刺)
(甚稱其俊快也補注張文潜云東坡言退之詩不解文/字飲惟知醉紅裙疑若清苦自飾者至云艶姬蹋筵舞)
(清眸刺劍㦸則如此/老子箇中興復不淺)心懐平生友莫一在燕席死者長
眇芒生者困乖隔(生者或/作生存)少年真可喜老大百無益
　　　早赴街西行香贈盧李二中舍人一首
　　　　(盧汀李/逢吉)
天街東西異祗命遂成游月明御溝曉(御溝或/作溝水)蟬吟堤
樹秋老僧情不薄僻寺境還幽寂寥二三子歸騎得相
收(寥或/作寞)
　　　晚寄張十八助教周郎博士一首
　　　　(張籍周况也/或無郎字)
日薄風景曠(薄或作落方云薄追也國語今㑹日薄矣/恐事之不集今詳語勢但如白樂天所謂)
(旌旗無光日色/薄耳方説非是)出歸偃前簷晴雲如擘絮新月似磨䥥
田野興偶動衣冠情乆厭吾生可攜手歎息歲將淹(方/云)
(淹當作殗殘也淹延之義不可通用今人書歿作沒殂/作徂多互用李白詩東溪卜築歳將淹又逺行歳已淹)
(字皆訛○今按古字通用者多不/知方何以知此獨不可通用也)
　　　題張十八所居一首
君居泥溝上溝濁萍青青(諸本上句作濁/溝下句作泥濁)蛙讙橋未掃
(讙或/作喧)蟬嘒門長扄名秩後千品(秩最/卑也)詩文齊六經端來
問竒字(孫曰漢書劉歆子棻嘗從揚雄學作竒字注云/竒字古文之異者王莽使甄豐刋定六軆一曰)
(古文二曰竒字三曰篆書四/曰𨽻書五曰繆書六曰蟲書)為我講聲形(孫曰周禮國/保氏掌教)
(子六書注云一曰指事二曰象形三曰形聲四/曰㑹意五曰轉注六曰假借形聲如江河之類)
　　　醻韓庻子詩　　　　　　　　張　籍
　西街幽僻處正與懶相宜尋寺獨行逺借書常送遲
　家貧無易事身病是閒時寂寞誰相問只應君自知
　(樊曰王莽投劉棻四裔辭所連及便收不請時揚雄/校書天禄閣獄使來欲收雄雄恐從閣上投下幾死)
　(盖棻嘗從雄學竒字雄不知情有詔勿問時人曰惟/寂寞自投閣爰清淨作符命公詩落句用竒字籍詩)
　(落句用寂寞皆揚子雲/事唐人酬荅和意而已)
　　　奉酬盧給事雲夫四兄曲江荷花行見寄并呈
　　　上錢七兄閣老張十八助教
　　　　(孫曰盧四名汀字雲夫錢七/名徽字蔚章張十八即籍也)
曲江千頃秋波浄(樊曰曲江在長安城道/昇道坊秋波一作波秋)平鋪紅蕖盖
明鏡(孫曰紅蕖荷花也爾雅曰荷芙蕖其/花菡蓞明鏡以比曲江也蕖一作雲)大明宮中給
事歸(孫曰大明即含元宫也長安元年/十一月戊寅改焉給事謂雲夫也)走馬來看立不
正遺我明珠九十六(孫曰汀詩/九十六字)寒光映骨睡驪目(樊曰/莊子)
(河上有家貧持緯蕭而食者其子没於淵得千金之珠/其父謂曰千金之珠必在九重之淵驪龍頷下子能得)
(珠者必遭其/睡也驪音离)我今官閒得婆娑(樊曰公時自中書舍人/降太子右庻子婆娑優)
(閒之貌見前巻/别趙子詩注)問言何處芙蓉多(韓曰芙蓉即荷花也/騷搴芙蓉兮木末孫)
(曰廣雅菡/蓞芙蓉)撑舟昆明渡雲錦(孫曰漢武帝元符三年穿/昆明池在長安西南周囘)
(四十里雲錦言芙蓉/之盛如雲與錦也)脚敲兩舷呌吳歌(韓曰晉夏統㑹/稽人詣洛市藥)
(㑹上已王公以下並至浮橋統時在船中大尉賈充令/作其土地閒曲統於是以足叩舷引聲喉轉清激慷慨)
(大風應至雷電晝冥王公以下恐遂上之樊曰東坡詩/脚叩两舷歌小海亦是引用統事補注選詠採蓮而叩)
(舷舷船邉/也舷音賢)太白山高三十里(孫曰太白山名在鳯翔/府郿縣十字它本作百)負
雪嵬嵬挿花裏(孫曰此謂太白影見曲/江荷花裏也雪一作雲)玉山前却不復
來(孫曰玉山亦山名也却退也任曰前却字出處夲蔡/邕傳云螳螂一前一却至郭景純江賦始合用之而)
(云巨石硉/矹以前却)曲江汀瑩水平盃(孫曰汀瀅水平定貌韓曰/絶小水也○汀他定切瑩)
(烏定/切)我時相思不覺一廻首(孫曰思/雲夫也)天門九扇相當開
(孫曰謂君門九重也言雲/夫給事宮中如在天上耳)上界真人足官府豈如散仙
鞭笞鸞鳯終日相追陪(孫曰上界真人謂仙人也仙人/猶有官府之事不如雲夫為地)
(上散仙終日嬉逰也相追陪謂與錢張同/遊一本散仙下有無字讀為七言疑非)
　　　小庭水植率爾成詩　　　　　錢　徽
　泓然一缶水下與坳堂接青菰八九枝圓荷四五葉
　動揺香風至顧盼野心愜行可採芙蓉長江詎云渉
　　　奉和錢七兄曹長盆池所植
　　　　(錢七名徽樊曰唐本有右庻子錢徽小/庭水植率爾成詩在此和篇前今存之)
翻翻江浦荷而今生在此擢擢菰葉長(祝曰説文菰雕/胡也楚辭設菰)
(梁只○/菰音孤)芳根復誰徙露濡兩鮮翠風蕩相磨倚(孫曰兩/相謂荷)
(與菰/也)但取主人知誰言盆盎是
　　　記夣
　　　　(韓曰此詩盖有託諷意公忤執政左遷為右/庶子時作前酬盧公荷花詩末云豈如散仙)
　　　　(鞭笞鸞鳯終日相追陪而此詩末亦云我寜/屈曲自世間安能隨汝巢神仙皆有不能俯)
　　　　(仰隨人之意可知/其為左遷之時也)
夜夣神官與我言羅縷道妙角與根(孫曰羅縷謂詳言/之角與根謂窮極)
(其根/本也)挈攜陬維口瀾翻(孫曰陬隅維綱也/猶言舉其綱領也)百二十刻須
㬰間(韓曰漏晝夜共百刻本漢武帝時齊人甘忠可所/造至哀帝時夏賀良等重言以建平二年改元太)
(初漏刻用百二十為度尋下/詔蠲除事見哀紀并尋傳)我聽其言未云足捨我去
度横山腹我徒三人共追之一人前度安不危我亦平
行蹋􁘬􁞀(􁘬􁞀不安也○􁘬/丘召切􁞀牛召切)神完骨蹻脚不掉(集註列/子醉者)
(之墜車雖疾不死其神全蹻舉足高貌詩小子/蹻蹻掉驚掉也○蹻其虐切又音矯掉徒弔切)側身上
視溪谷盲(孫曰盲/謂黒闇)杖撞玉版聲彭觥(彭觥撞/玉版聲)神官見我
開顔笑前對一人壯非少石壇坡陀可坐卧(坡陀大貌/○坡普禾)
(切陀/音沱)我手承頦肘拄座(孫曰以手承頦以肘拄座/頦頥下也○頦户來切)隆樓
傑閣磊嵬高(孫曰隆傑皆雄大貌磊嵬高貌祝曰磊衆/石貌嵬山貌選衡霍磊落以連鎮匡廬嵬)
(崫而北嶠○磊魯/猥切嵬五罪切)天風飄飄吹我過壯非少者哦七言
六字常語一字難(樊曰魯直云只前句中哦字/便是所難此乃為詩之法也)我以指
撮白玉丹(孫曰丹/仙藥也)行且咀嚼行詰盤(孫曰行且咀嚼謂/咀嚼玉丹行詰盤)
(謂詰盤詩句也詰盤反/覆也詰一作誥又作結)口前截斷第二句(孫曰此謂仙/人以已詰盤)
(之故遂不復/吟第二句也)綽虐顧我顔不歡乃知仙人未賢聖䕶短
慿愚邀我敬(孫曰仙人以公詰盤之故顔/遂不歡故云䕶短慿愚也)我寜屈曲自
世間安能隨汝巢神山(洪曰海上有三神山謂蓬萊方/丈瀛州今本作仙誤樊曰蘓内)
(翰甞曰太白詩云遺我鳥跡書讀之了不閑太白尚氣/乃自招不識字不如退之掘強云我寜屈曲自世間安)
(能隨汝巢神山又嘗曰退之有言我寜屈曲自/世間云云退之性氣雖出世間人亦不能容也)
　　　南内朝賀歸呈同官
　　　　(洪曰長安有三内皇城在西北隅謂西内東/内曰大明宮在西内之東南内曰興慶宮在)
　　　　(東内之南此詩云罷賀南内衙即南内也奉/酬盧給事詩云大明宮中給事歸即東内也)
　　　　(孫曰南内本元宗在藩時/故宅高宗龍朔二年置)
薄雲蔽秋曦(孫曰蔽擁也秋曦/秋日蔽一作庇)清雨不成泥罷賀南内
衙(一作/衙内)歸凉晚凄凄(晚一/作曉)緑槐十二街(樊曰中朝事迹/云天街兩畔槐)
(樹俗號為槐街白樂天㳺園詩云/下視十二街緑槐間紅塵即此也)渙散馳輪蹄(孫曰渙/散分散)
(輪蹄車/馬也)余惟戇書生(戇愚也○/戇陟降切)孤身無所齎三黜竟不
去(孫曰論語栁下惠為士師三黜人曰子未可以去乎/集注張籍祭公詩亦云三以論諍退謂論宫市謫陽)
(山論討淮西左遷庻子論佛骨貶潮州也樊曰皇甫持/正誌公墓云公為御史尚書郎中書舍人前後三貶及)
(為刑部侍郎言憲宗迎佛骨非是上怒就貶三千里海/上盖公為御史以論天旱人飢貶陽山為尚書郎以論)
(栁澗下遷博士為中書舍人以論淮西下遷右庻/子此詩所謂三黜則未貶潮州前為右庻子日作)致官
九列齊(孫曰九/列九卿)豈惟一身榮珮玉冠簮犀(孫曰以玉為/珮以犀為冠)
(簮言榮/顯也)滉蕩天門高(祝曰滉瀁水貌選瀇滉囦𤣥孫曰/滉蕩髙貌天門宮門○滉户廣切)
著籍朝厥妻(孫曰籍二尺竹牒記其年紀名字物色縣/之宮門案省相應乃得入也公妻盧氏封)
(高平縣君歳時入朝/宮中故云朝厥妻)文才不如人行又無町畦(祝曰莊/子彼且)
(為無町畦吾亦與之為無町畦注町/畔也畦徑也○町徒頂切畦户圭切)問之朝廷事畧不
知東西况於經籍深豈究端與倪(孫曰倪/分際也)君恩太山重
不見醻稗稊(祝曰稗稊草如禾可食莊子道在稊稗孫/曰小米也言君恩如太山之重未有顆粒)
(之報○稗蒲賣/切稊田黎切)所職事無多又不自提撕(祝曰提撕挈/也詩言提其)
(耳注親提撕其耳孫曰公言其職事既簡又/不能自提撕振起也○撕音西自一作相)明庭集孔
鸞曷取於鳬鷖(孫曰明庭帝庭也孔孔雀鸞鸞鳥以喻/賢者在位也言明庭方集孔鸞安用此)
(鳬鷖乎鳬鷖凡鳥公以自喻也詩鳬鷖在沙鳬鷖皆/水鳥鳬似鴨而小江東亦呼為鸍鷖鷗也一名水鶚)樹
以松與栢不宜問蒿藜(孫曰蒿藜皆菜名亦/以自喻問一作間)婉孌自媚
好幾時不見擠(孫曰詩婉兮孌兮緫角丱兮婉少貌孌/好貌媚娬媚也言婉孌者自相媚好而)
(我以直道獨立其間幾時不見擠斥乎擠推斥/也祝曰楚辭魁壘擠推兮常困辱○擠將西切)貪食以
忘軀尠不調鹽醯(祝曰尠少也楚辭居廓寥兮尠疇孫曰/貪食忘軀以禽畜自喻也言貪食而忘)
(軀鮮不為人所烹醯鹽/所以調食○尠音鮮)法吏多少年磨淬出角圭(孫曰/磨淬)
(厲祝曰淬染也犯也前漢/清水淬其鋒○淬七内切)將舉汝愆尤以為已階梯(孫/曰)
(以為進/身之梯)收身歸關東(孫曰公家/于闗東)期不到死迷
　　　朝歸
峨峨進賢冠(峨峨高貌韓曰前漢雋不疑見暴勝之冠/進賢冠晉輿服志進賢冠古緇布遺象也)
(盖文儒/之服)耿耿水蒼珮(孫曰水蒼玉名禮記大夫佩水蒼/玉而純組綬水蒼者言似水之蒼)
(色而雜/有文也)章服豈不好不與德相對(孫曰服章即謂上冠/珮言此章服豈不好)
(乎但已無徳不/能與相稱也)顧影聽其聲(孫曰影冠影/聲珮聲也)赬顔汗漸背
(孫曰赬赤色漸漬也韓曰漢文帝問周勃决獄/錢穀勃謝不知汗出洽背○赬音檉漸平聲)進乏犬
雞效(補注犬雞事取孟嘗/君客雞鳴狗盗之意)又不勇自退坐食取其肥(孫/曰)
(言無補於國但/坐食取肥耳)無堪等聾瞶(孫曰國語瞽瞍使之司聲/聾瞶使之司火言已無堪)
(徒與聾瞶等耳/○瞶五怪切)長風吹天墟秋日萬里曬抵暮但昏眠
不成歌慷慨(孫曰魏武帝短歌行曰慨當/以慷憂思難忘慷慨愁歎也)
　　　雜詩
　　　　(三首或作四首以第一首掃不見蹤跡下文/别為一首韓曰數詩皆諷也朝蠅暮蚊以譏)
　　　　(小人烏噪鵲鳴以譏競進鵠鶴則公自喻截/撩斵楹棄驥鞭驢則以見一時所用賢否失)
　　　　(當也公時為右庻子而皇甫鎛程异之徒乃/用事元和十一年也故此詩及讀東方朔雜)
　　　　(事譴瘧鬼皆指事/託物而有作也)
朝蠅不須驅(韓曰符堅作赦文有/大蠅入室駈之復來)暮蚊不可拍(匹格/切)蠅
蚊滿八區(孫曰八/區八方)可盡與相格(孫曰格/鬭也)得時能幾時(一/作)
(何/)與汝恣啖咋(祝曰啖噍啖也前漢吉婦取以啖/之○啖徒敢切咋音責與一作丐)凉風
九月到(韓曰詩謂北風其凉/爾雅北風謂之凉風)掃不見蹤跡鵲鳴聲揸揸
(音/查)烏噪聲擭擭(烏虢/切)爭鬭庭宇間(一作/聞)特身博彈射(食/亦)
(切/)黄鵠忍長飢(一作能/忍飢)兩翅乆不擘(孫曰不擘/謂不飛也)蒼蒼雲
海路晚歳將無獲(孫曰蠅蚊烏鵲以喻小人黄鵠以/喻君子難進易退故歳晚無獲也)
截橑為欂櫨(祝曰説文橑椽也楚辭桂棟兮蘭橑欂櫨/柱也選擊欂櫨而將樂注枅也韓曰長門)
(賦施瑰木之欂櫨兮委參差以槺梁注斗/拱之屬○橑音老又音僚欂櫨音博盧)斵楹以為椽
(樊曰楹柱也椽桷也斵盖孟/子所謂匠人斵而小之者也)束蒿以代之(蒿一/作茨)小大不
相權(孫曰橑大而欂櫨小楹大而椽小今截橑為欂櫨/斵楹為椽失其宜矣是猶君子而居下位也橑楹)
(既為欂櫨為椽乃束蒿以代橑楹/焉是以小人而居君子之位也)雖無風雨災(韓曰易/上棟下)
(宇以待/風雨)得不覆且顛解轡棄騏驥蹇驢鞭使前(韓曰楚/辭驥垂)
(雨耳中坂蹉跎蹇驢服駕無用日多孫曰弔屈原/賦曰騰駕罷牛驂蹇驢兮驥垂兩耳服鹽車兮)崑崙
髙萬里歲盡道苦邅(孫曰邅迴逺也祝曰行不進/易屯如邅如○邅張連切)停車
卧輪下絶意於神仙
雀鳴朝營食鳩鳴暮求羣(求一/作覔)獨有知時鶴(孫曰淮南/子雞知將)
(旦鶴知/夜半也)雖鳴不縁身(韓曰抱朴子千歳/之鶴隨時而鳴)喑蟬終不鳴(祝/曰)
(廣韻喑極啼無聲/○喑音瘖又音諳)有抱不列陳(孫曰抱/懐抱也)蛙黽鳴無謂(黽/武)
(幸/切)閤閤秪亂人(閤閤蛙/黽聲也)
　　　讀東方朔雜事
　　　　(洪曰退之不喜神仙此/詩譏弄權挾恩者耳)
嚴嚴王母宮下維萬仙家(孫曰嚴嚴尊嚴也下維萬/仙家言仙家環繞其宫也)噫
欠為飄風(孫曰噫嘘欠欠伸也莊子大塊噫氣其名為/風韓曰飄風旋風也詩其為飄風爾雅囘風)
(為飄○噫烏介/切欠一作吹)濯手大雨沱(孫曰沱大雨貌詩月離于/畢俾滂沱矣言仙人噫欠)
(則為飄風濯手則為/大雨謂其衆多也)方朔乃竪子驕不自禁訶(孫曰訶/斥也)
偷入雷電室輷輘掉狂車(樊曰漢武帝内傳帝好長生/七夕西王母降其宫有頃索)
(桃七枚以四枚與帝自食三枚曰此桃三千年一實時/東方朔從殿東廂朱鳥牖中窺母母謂帝曰此窺牖兒)
(嘗三來偷吾此桃昔為太山上仙官令到方丈擅弄雷/電激波揚風風雨失時隂陽錯迕致令蛟鯨陸行崩山)
(壊境海水暴竭黄馬宿淵於是九源丈人乃言於太上/遂謫人間其後朔一旦乗雲龍飛去不知所在孫曰内)
(傳又云武帝與西王母坐南窻下有一人窺㸔帝驚問/何人王母曰是汝侍郎東方朔我隣家小兒性多滑稽)
(三來偷桃此子昔為太上仙官令到方丈山但務游戲/擅弄雷電激波揚風致令蛟黿陸行山崩海竭太上謫)
(斥使在人間近金華山二仙人及九疑君陳乞原之帝/乃知朔非世俗之徒也祝曰掉轉也鞫輘車聲選其武)
(聲則若雷電鞫輘○輷乎宏切輿/轟同輘魯登切一作較音角非是)王母聞以笑衛官助
呀呀(呀張口孫曰衛官王母侍衛/之人呀呀笑聲○呀虛加切)不知萬萬人(一作萬/古人)
生身埋泥沙簸頓五山踣(孫曰簸頓簸蕩也五山/五嶽踣僵也踣音匐)飄流
八紘蹉(孫曰淮南子天有九部八紀地有九州八柱九/州之外有八埏八埏之外有八紘八紘者東北)
(之紘曰荒士東方之紘曰桑野東南之紘曰衆安南方/之紘曰反户西南之紘曰火正西方之紘曰沃野西北)
(之紘曰沙所北方之紘曰委/羽蹉謂跌也○蹉徒何切)曰吾兒可憎奈此狡獪何
(樊曰葛洪神仙傳王方平過吳與麻姑相㑹於蔡經家/經弟婦新産麻姑望見已知曰噫且止勿前即求少許)
(米擲之地即成丹砂方平笑曰姑故年少吾了不喜復/作此曹狡猾變化也狡獪事其出此歟或者别有雜事)
(而莫之見也狡獪/小兒戱○獪音檜)方朔聞不喜禠身絡蛟蛇(祝曰禠徹/衣又奪衣)
(易終朝三禠之絡繞也蛟蛇龍類選驚蝄蜽/憚蛟蛇○褫欶里切又池耳切蛇唐何切)瞻相北斗
柄(孫曰相/視也)兩手自相挼(韓曰挼兩手相切摩也祝曰晉/史因挼五木乆之○挼奴禾切)
(與捼/同)羣仙急乃言百犯庸不科(孫曰庸不科者謂方朔/所犯多矣安可不科其)
(罪/也)向觀睥睨處(祝曰莊子雖羿逄䝉不能睥睨注猶斜/視也孫曰即謂瞻相北斗也○睥匹詣)
(切睨/音詣)事在不可赦(祝曰玉篇赦置也放也/○赦音奢與去聲同)欲不布露言
(一作/之)外口實諠譁(一作宮外口喧譁/一作言外口實譁)王母不得已顔嚬
口齎嗟(祝曰選執姬女以嚬瘁易齎咨涕洟注齎咨嗟/嘆之辭也○嚬音頻齎音咨齎嗟作齎咨又一)
(作咨/嗟)頷頭可其奏(頷戸/感切)送以紫玉珂(祝曰珂石次玉亦/瑪瑙㓗白如雪者)
(韓曰梁簡文帝詩桃花/紫玉珂○珂苦何切)方朔不懲創挾恩更矜誇詆欺
劉天子正晝溺殿衙(孫曰朔本傳朔嘗醉入殿中小遺/殿上劾不敬免為庻人○溺徒弔)
(切/)一旦不辭訣(韓曰前漢從者車數百輛辭訣去訣絶/也○訣音决一旦或作一且或作且一)
攝身凌蒼霞(樊曰朔本傳不書所終而内傳云一旦乗/雲龍飛去又晉夏侯湛為朔畫像賛亦有)
(棄俗登仙之語攝身陵蒼/霞殆謂此也凌一作入)
　　　譴瘧鬼
　　　　(樊曰譴謫問也後漢禮儀季冬之月先臘一/曰大儺謂之逐疫注云漢舊儀顓頊氏有三)
　　　　(子生而亡去為疫鬼一居江水是為瘧鬼此/詩首云屑屑水帝魂謝謝無餘輝末云湛湛)
　　　　(江水清歸居安汝妃者此也瘧痁疾孫樵有/逐痁鬼文其事出此詩而其辭則步驟公送)
　　　　(窮文而為之見本集韓/曰與前詩皆有所諷也)
屑屑水帝魂謝謝無餘輝(孫曰水帝顓頊/謝衰也見前注)如何不肖子
尚奮瘧鬼威乗秋作寒熱(韓曰周禮天官/秋時有瘧寒疾)翁嫗所罵譏
(祝曰嫗老婦説文母也後漢衆巫遂/取百姓男女以為翁嫗○嫗烏遇切)求食嘔洩間(嘔烏/后切)
不知臭穢非醫師加百毒(孫曰百毒謂百藥之有毒者/韓曰周禮醫師掌醫之政令)
(聚毒以供醫/事毒一作藥)薫灌無停機灸師施艾炷(灸音/疚)酷若獵火
圍詛師毒口牙(孫曰詛師/巫覡也)舌作霹靂飛符師弄刀筆丹
墨交横揮咨汝之胄出(孫曰胄/世系也)門户何巍巍祖軒而父
頊(韓曰顓頊於軒轅黄帝為孫/故為瘧鬼之父祖詳見題注)未沫於前徽(祝曰易曰/中見沫注)
(謂㣲昧釋文沫已也楚辭云身服義而未沫徽美也書/曰徽柔懿恭孫曰前徽謂前人之美也○徽吁韋切沫)
(今本一作昧/或作法皆非)不修其操行賤薄似汝稀豈不忝厥祖(孫/曰)
(忝辱也詩/無忝爾祖)靦然不知歸(孫曰忝靦熱也詩有/靦面目靦他典切)湛湛江水
清(孫曰古詩湛湛長/江水上有楓樹林)歸居安汝妃(孫曰妃/其妻也)清波為裳衣
白石為門畿(孫曰畿/封畿也)呼吸明月光手掉芙蓉旂(孫曰掉/舉也芙)
(蓉旂以芙/蓉為旌旗)降集隨九歌(孫曰九歌屈原/所作以迎送神)飲芳而食菲(韓/曰)
(屈原離騷云集芙蓉以為裳又云朝飲木蘭之墜露兮/夕餐秋菊之落英詩所云芙蓉旂飲芳食菲皆取諸此)
贈汝以好辭咄汝去莫違(咄呵也○/咄當沒切)
　　　示兒
　　　　(補注東坡云退之示兒詩云主婦治北堂膳/服適戚踈恩封高平君子孫從朝裾開門問)
　　　　(誰來無非卿大夫不知官高卑玉帶懸金魚/又云凢此坐中人十九持鈞樞所示皆利禄)
　　　　(事也至老杜則不然其示宗武云試吟青玉/案莫羡紫香囊應湏飽經術已自愛文章十)
　　　　(五男兒志三千弟子行曽參與游/夏達者得升堂所示皆聖賢事也)
我始來京師止攜一束書辛勤三十年(樊曰公自貞元/二年始來京師)
(至元和十一年三十年矣公時為中書舍人十二年十/二月為刑部侍郎此詩為刑部時作而言三十年者舉)
(其凢/也)以有此屋廬(樊曰公第在/長安靖安里)此屋豈無華(孫曰言豈/無華盛於)
(此屋者無字/一本作為)於我自有餘中堂高且新四時登牢蔬(孫/曰)
(牢蔬所以/享祖考)前榮饌賔親(補注沈氏筆談云退之示兒詩/云云屋翼謂之榮東西則有之)
(未知前榮安在藝苑雌黄以為不然其説云王元長曲/水詩序云跨靈沼而浮榮五臣注則以榮為屋檐檐一)
(名樀一名宇即屋之四垂也又謂之楣又謂之梠集韻/云屋梠之兩頭起者為榮故記言洗當東榮又升自東)
(榮降自西北榮上林賦偓佺之徒暴於南榮則所謂榮/者東西南北皆有之矣故李華含元殿賦又有風雨交)
(四榮之説筆談末為確論孫曰前榮者/揚雄甘泉賦云列宿施於上榮是也)冠婚所依於(一/作)
(之所於一/作之依於)庭内無所有髙樹八九株有藤縷絡之(孫曰/藤蔓)
(草縷絡繞也/縷一作婁)春華夏隂敷東堂坐見山風雲相吹嘘松
果連南亭外有瓜芋區(孫曰區/畦壠也)西偏屋不多槐榆翳空
虗山鳥旦夕鳴有類澗谷居(澗一/作磵)主婦治北堂(孫曰主/婦謂主)
(母也禮記宗子雖七十無無主婦北/堂後堂也字見詩焉得諼草注)膳服適戚踈恩封高
平君(樊曰公夫人范陽/盧氏封高平郡君)子孫從朝裾開門問誰來無非
卿大夫(無非一/作非無)不知官高卑玉帶懸金魚問客之所為
巍冠講唐虞酒食罷無為碁槊以相娛(洪曰唐人詩云/星宿天圍碁冢)
(子地握槊碁奕也槊博也○釋音云槊音朔與矟同齊/爾朱世隆與元世儁握槊忽聞笑聲一局盡倒祝曰通)
(俗文曰矛丈八者名槊南史曹操曹/丕上馬横槊孫曰碁槊相娛之具)凡此座中人十九
持鈞樞(孫曰言坐客半為宰輔也韓曰時裴/度王涯崔羣皆公故人為宰輔故云)又問誰與
頻莫與張樊如(孫曰張籍樊宗師公尤與/親善與字一作若一作先)來過亦無事
考評道精麄(倉胡/切)蹮蹮媚學子(孫曰蹮蹮趍走貌祝曰/旋行貌選䠥􁌣􁀙蹮媚)
(好也○/蹮音仙)牆屏日有徒(樊曰舊史云公頗能誘厲後進館/之者十六七即此可見屏門墻也)
(○屏必/忍反)以能問不能其蔽豈可袪(祝曰袪􁐴却也詩以/車袪袪○袪兵魚切)
嗟我不修飾(一作我如/不修飾)事與庸人俱安能坐如此比肩
於朝儒詩以示兒曹其無迷厥初(孫曰無迷厥/初勿忘故也)
　　　庭楸
　　　　(集注韓曰詩意與前示兒詩所云庭内何所/有高樹八九株者相應又次其後盖同時作)
　　　　(樊曰此詩長慶四年告病於其居之所為也/故其終云我已自頑惰重遭五楸牽未詳)
庭楸止五株(楸一/作樹)共生十步間各有藤繞之上各相鈎
聯下葉各垂地樹顛各雲連朝日出其東我常坐西偏
夕日在其西我常坐東邊當晝日在上我坐中央焉(一/作)
(間/)仰視何青青上不見纎穿朝暮無日時我且八九旋
濯濯晨露香(祝曰濯/濯濕貌)明珠何聨聨(韓曰選露垂於/草其狀如珠)夜月
來照之蒨蒨自生煙(蒨蒨青葱貌祝曰草盛貌晉湛方/生稻苖讃蒨蒨嘉苖○蒨此見切)
我已自頑惰(一作/滯)重遭五楸牽客來尚不見肯到權門
前(樊曰舊史云公少與孟郊張籍友善而觀諸權/門豪士如僕𨽻焉瞪然不顧即此詩所謂也)權門
衆所趨有客動百千九牛亡一毛(孫曰司馬遷荅任安/書曰假令僕伏法受)
(誅若九牛亡一毛/與螻蟻何以異)未在多少間往既無可顧(一作/領)不往
自可憐
　　　翫月喜張十八貟外與王六秘書至
　　　　(韓曰張十八籍也嘗為水部貟外郎王六集/無可考據張籍有酬秘書王丞詩云芸閣水)
　　　　(曹雖最冷與君長喜得身閒又賈島酬張籍/王建詩亦有水曹芸閣之句疑此王六秘書)
　　　　(即建也樊曰公長慶四年夏以病在告至八/月滿百日免吏部侍郎張籍祭詩云中秋十)
　　　　(六夜魄圓天差晴公既相邀留坐語於階楹/此詩首言前夕雖十五月長未滿規則十六)
　　　　(夜作此明矣此/正與籍詩合)
前夕雖十五月長未滿規(孫曰規/圓也)君未晤我時(晤一/作語)風
露眇無涯浮雲散白石天宇開青池孤質不自憚(孫曰/孤質)
(謂/月)中天為君施翫翫夜遂乆亭亭曙將披况當今夕圓
又以佳客隨(佳一/作嘉)惜無酒食樂但用歌嘲為
　　　和李相公攝事南郊覽物興懐呈一二知舊
　　　　(韓曰李相公逄吉也據逄吉前作相在元和/十一年十二月明年九月罷不經郊祀而題)
　　　　(云攝事南郊當是長慶二年再相後作新舊/志唐初貞觀禮冬至祀昊天上帝于圓丘正)
　　　　(月辛日祈榖于南郊孟夏雩于南郊明皇定/開元禮天寳初遂合祭天地于南郊其後遂)
　　　　(攝祭南郊故曰/攝事南郊也)
燦燦辰角曙(孫曰楚辭天問曰角宿未沒曜靈安藏/角東方宿名辰角曙謂東方欲曉時)亭
亭寒露朝川原共澄映雲日還浮飄上宰嚴祝事(上宰/即李)
(逄吉/也)清塗振華鑣(孫曰鑣轡也祝曰馬銜也/詩輶車鸞鑣○鑣悲驕切)圓丘峻且
垣前對南山標(孫曰南山長安南山謂/終南之属標山峯也)村樹黄復緑中
田稼何饒顧瞻想巖谷(孫曰想巖谷/謂思謝事也)興嘆倦塵囂(祝曰/左傳)
(湫隘囂塵不可以居注囂聲也/塵土也○囂音枵倦一作巻)惟彼顛瞑者(瞑莫/丁切)去公
豈不遼(孫曰顛瞑眩惑也言顛瞑不富貴/之人去公豈不逺乎去一作云)為仁朝自治
用静兵以銷(孫曰書/用静吉)勿憚吐握勤(孫曰魯世家周公戒/其子曰我一沐三握)
(髪一飯三吐哺以待士/猶恐失天下之賢人)可歌風雨調(孫曰論衡曰儒老/論太平瑞應皆言)
(五日一風十日一雨風不鳴條雨不破/塊韓曰禮記饗帝于郊風雨節寒暑時)聖賢相遇少功
徳今宣昭
　　　和裴僕射相公假山十一韻
　　　　(集註裴度為李逄吉所間長慶二年六月罷/相為尚書左僕射公有此和篇及感恩言志)
　　　　(與朝囘見寄之作/假山一作假為山)
公乎真愛山㸔山旦連夕猶嫌山在眼不得著脚厯(著/陟)
(畧/切)徃語山中人與我澗側石(與一/作丐)有來應公須歸必載
金帛當軒乍駢羅(韓曰選絲竹駢/羅○駢蒲眡切)隨勢忽開坼有洞若
神剜(祝曰説文云剜削/也○剜烏官切)有巖類天劃(忽麥切/又音畫)終朝巖洞
間歌皷燕賔戚孰謂衡霍竒(樊曰衡山在今衡州霍山/按周禮在冀州孫曰衡在)
(江南霍在江北霍山一/名天柱在廬江潜縣)近在王侯宅傅氏築已卑(孫曰/史記)
(傳説為胥靡築於傳巖/韓曰書説築傅巖之野)磻溪釣何激(孫曰尚書候曰周/文王至磻溪見呂)
(尚釣文王拜之祝曰磻溪太公釣處/越絶書太公磻溪之餓也○磻音盤)逍遥功徳下不與
事相摭樂我盛明時(一作/朝)於焉傲今昔(補注詩於焉逍/遥焉何也○焉)
(於䖍/切)
　　　阮步兵詩
　一日復一夕一夕復一朝顔色改平常精神自損消
　胷中懐湯火變故更相招萬事無窮極智謀苦不饒
　但恐須臾間魂氣隨風飄身終履薄氷誰知我心焦
　　　與張十八同效阮步兵一日復一日
　　　　(孫曰阮籍字嗣宗累遷步兵校尉有陳留/詩八十餘篇其一云云公與張籍效其軆)
一日復一日一朝復一朝秪見有不如(秪一/作只)不見有所
超(孫曰超/勝也)食作前日味事作前日調不知人不死憫憫
尚誰要(孫曰誰要何為/也○要於逍切)富貴自縶拘(縶執/立切)貧賤亦煎焦
俯仰未得所一世已解鑣(孫曰解鑣猶言老也樊曰屈/子曰老冉冉其將至兮恐修)
(名之不立其斯之/謂歟○鑣彼苖切)譬如籠中鶴六翮無所揺(孫曰新序/鴻鵠高飛)
(所恃者/六翮)譬如兎得蹄(孫曰莊子蹄者所以在兎得兎/而忘蹄蹄兎網一本蹄作跡)安
用東西跳還看古人書復舉前日瓢(孫曰語顔/子一瓢飲)未知所
究竟且作新詩謡
　　　送諸葛覺徃隨州讀書
　　　　(韓曰諸葛覺或云即澹師後去僧為儒公逸/詩有澹師鼾睡二首為此人作孫曰此詩所)
　　　　(謂鄴侯則言宰相李泌也泌字長源貞元中/為相封鄴縣侯泌之子繁時刺隨州後以亳)
　　　　(州刺史賜/死京兆府)
鄴侯家多書(解見上/鄴音業)挿架三萬軸一一懸牙籖(韓曰唐/經籍志)
(甲乙丙丁四部書各為一庫御書經庫紅牙籖史書庫/緑牙籖子庫碧牙籖集庫白牙籖以别之○籖音簽)
新若手未觸為人强記覽過眼不再讀偉哉羣聖文磊
落載其腹行年餘五十出守數已六(洪曰公處州孔子/廟碑為繁作也而)
(傳不言其為處州所載特隨亳二州而亳又在公亡後/為之此詩言出守數已六而白樂天有繁刺吉州及遂)
(州制則知史氏/所遺畧多矣)京邑有舊廬不容乆食宿臺閣多官貟
無地寄一足我雖官在朝氣勢日局縮屢為丞相言雖
懇不見緑送行過滻水(韓曰滻水出京兆藍田谷/北至㶚陵入㶚○滻音産)東望
不轉目今子從之游(孫曰謂覺從/繁徃隨州也)學問得所欲(韓曰選/沈休文)
(詩所願從之游/寸心於此足)入海觀龍魚矯翮逐黄鵠(補注龍魚黄/鵠以喻繁於)
(學問志/其大者)勉為新詩章月寄三四幅
　　　南溪始泛(三首/)
　　　　(樊曰公長慶四年八月病滿百日假既罷十/二月薨于靖安里第明年正月塟河陽張籍)
　　　　(祭以詩畧云去夏公請告養疾城南莊籍時/官休罷兩月同游翔移船入南溪東西縱篙)
　　　　(榜公為游溪詩唱詠多慨慷則知公此詩其/年以病在告日所作故云足弱不能歩余年)
　　　　(懍無幾殆絶筆於此矣籍又有同韓侍郎南/溪夜賞篇亦云南溪兩月逐君行盖謂此也)
　　　　(魯直最愛公此詩以為/有詩人句律之深意)
榜舟南溪上(孫曰榜刺也月令命榜人榜人船長○榜/音謗又北孟切溪上它本一作山下一作)
(溪/下)上上不得返(上上二字前音/上聲後音去聲)幽尋事隨去(一作幽事/隨去多)
孰能量近逺隂沉過連樹藏昻抵横坂(孫曰藏昻屈曲/貌坂坡也○坂)
(音/反)石麤肆磨礪波惡厭牽挽或倚偏岸漁竟就平洲飯
㸃㸃暮雨飄稍稍新月偃(補注漁隱叢話云稍稍俗本/作梢梢荆公所引作稍稍令)
(狐澄本作梢梢荆公用此/改定稍稍者細也見方言)餘年懍無幾(懔一/作諒)休日愴已
晚(孫曰公時病滿/百日因致仕)自是病使然非由取高謇(一作/蹇)
南溪亦清駛(祝曰廣韻駛馬日行千里駛疾/也選活活夕流駛○駛疏吏切)而無檝與
舟山農驚見之隨我觀不休不惟兒童輩或有杖白頭
饋我籠中𤓰勸我此淹留或云以病歸此已頗自由幸
有用餘俸(作今幸/有餘奉)置居在西疇囷倉米榖滿(囷去/倫切)未有
旦夕憂上去無得得下來亦悠悠但恐煩里閭時有緩
急投願為同社人雞豚燕春秋(韓曰禮記王制庻人春/薦韭秋薦黍韭以卵黍)
(以/豚)
足弱不能步(一作/宜步)自宜收朝蹟(祝曰詩念彼不蹟注不/循道也爾雅不蹟言不)
(循軌跡也/○蹟音跡)羸形可輿致(祝曰史記形羸不能服藥/○羸倫為切輿一作與)佳觀
安事擲(祝曰釋名觀於上觀望也老子/雖有榮觀○觀音貫事一作可)即此南坂下乆
聞有水石拖舟入其間溪流正清激隨波吾未能峻瀬
乍可刺(祝曰瀬湍也楚辭戲疾瀬之/素水○瀬音頼刺七迹切)鷺起若導吾前飛
數十尺亭亭柳帶沙團團松冠壁(一本作帶柳沙冠/松壁洪曰非是)歸
時還盡夜誰謂非事役
　
　
　
　
　五百家注昌黎文集卷七
欽定四庫全書
　五百家注昌黎文集巻八
　　　　　　　　　　　　　宋　魏仲舉　編
　　聨句
　　　城南聨句一百五十韻
　　　　(城南長安城南或曰聨句古無此法自退之/始洪曰上則唐虞賡歌下則漢武栢梁皆聨)
　　　　(句之所起樊曰劉貢父云東野與退之聨句/宏壯辯博似若不岀一手王深父云退之容)
　　　　(有潤色○補注吕氏童䝉訓徐師川問山谷/曰人言東野聨句即非平日所作恐是退之)
　　　　(有所潤色山谷云退之安能潤色/東野若東野潤色退之却有此理)
竹影金鏁碎(郊沈存中云竹影金鏁碎乃日光非竹影也洪/曰謂日光在其中不必道破若曰日影金鏁碎)
(則不可也/餘見注下)泉聲玉淙琤(韓曰陸士衡有詩云山溜何泠泠飛/泉潄鳴玉樊曰荆公詩云風泉隔屋)
(撞哀玉竹月縁堦貼碎金語本出此孫曰金鏁碎者言日映/竹間其影滿地如金之鏁碎玉淙琤者亦言泉聲如玉聲耳)
(淙水聲琤玉聲○淙方/宗士江二切琤楚更反)瑠璃翦木葉(愈孫曰言木葉之/碧如剪瑠璃為之)翡翠
開園英(孫曰園花之開如翡翠也説文云/翡赤鳥翠青鳥出交州興古縣)流滑隨仄歩(郊/)搜
尋得深行遥岑出寸碧(愈孫曰遥岑逺山也寸碧者/言逺望之其碧纔寸許耳)逺目増
雙明乾穟紛拄地(郊孫曰穟與穂同説文曰禾成秀人所取/者乾穟滯穗也紛拄地者言紛紜滿地也)
(○穟音遂拄冡庾反紛/字一作粉趙本作絲)化蟲枯挶莖(祝曰説文云挶㦸也韓/曰持也或作挶木名非)
(是孫曰化蟲蟲之變化者如蟬蟻之類枯挶莖者/言化蟲巳枯尚挶持於草木之莖也○挶居玉反)木腐或垂
耳(愈韓曰言木腐栮生也朝野簽載唐俚語云秋雨甲/子木頭垂耳孫曰耳木上芝菌也其狀如耳故名之)草珠競
駢睛(韓曰選露垂於草其狀如珠言草實/如珠也駢並也睛目睛○駢蒲眠反)浮虛有新斸
(郊韓曰斸斫也/○斸陟玉反)摧扤饒孤撑(扤音兀撑/抽庚切)囚飛黏網動(愈/孫)
(曰囚飛者為蛛網所囚又欲/飛去故網動也囚一作蟲)盗啅接彈驚(祝曰啅衆口/也杜詩啾啾)
(黄雀啅集韻啅鳥食也接彈驚者言彈/丸相接故驚也○啅音卓盗一作雀)脱實自開坼(郊/孫)
(曰實/果也)牽柔誰繞縈(孫曰柔/蔓草)禮䑕拱而立(愈韓曰詩相䑕/有體人而無禮)
(胡不遄死孫曰䑕拱而立若有禮者拱歛手也補注陸/機云河東有大䑕能人立交前二足於頸上跳舞善鳴)
騃牛躅且鳴(孫曰騃狂也躅躑躅也○騃/牛駭反躅直六反騃一作駭)蔬甲喜臨社
(郊孫曰蔬甲菜甲也時乃八/月故云喜臨社喜一作嘉)田毛樂寛征(孫曰田所生/者謂之毛周)
(禮宅不毛者有里布/是也寛征薄賦也)露螢不自煖(愈/)凍蝶尚思輕(孫曰/蝶巳)
(凍矣尚/欲飛也)宿羽有先曉(郊孫曰宿羽宿鳥也/先曉者未曉而飛也)食鱗時半横
(孫曰食鱗魚之食者半横水中洪曰又曰此句及下句/云楚膩鱣鮪亂羣鮮沸池羮庖霜膾𤣥鯽魚口星浮沒)
(通波牣鱗介是皆説魚/意不相犯鱗一作鮮)菱翻紫角利(愈孫曰紫角菱角/之紫也利銛利也)
(翻一/作繁)荷折碧圓傾(樊曰荆公又放此對作句云/紫角逓出沒碧筒時巻舒)楚膩鱣
鮪亂(郊孫曰水有鱣鮪如楚人之食也詩鱣鮪發發祝/曰鱣江東所謂黄魚鮪鮥也○鱣知連反鮪羽癸)
(反/)獠羞螺蠏并(孫曰水有螺蠏若獠羞然羞食也祝曰/獠西南夷别名○獠張絞反又盧浩反)
桑蠖見虚指(愈孫曰蠖桑上蟲名虛指言空有跡耳祝/曰蠖屈伸蟲也易尺蠖之屈以求信也○)
(蠖烏/郭反)穴狸聞鬭獰(孫曰狸鬬於穴中其聲/獰惡也○獰尼庚反)逗翳翅相築
(郊孫曰逗止也逗翳者言/烏止於林隂翼翅相觸也)擺幽尾交搒(孫曰擺幽謂擺/於幽辟如蛇之)
(類搒撃也○/搒薄庚反)蔓涎角出縮(愈洪曰謂蝸牛也孫曰/蔓涎言蝸牛延於蔓上)樹啄
頭敲鏗(韓曰謂啄木鳥孫曰敲/鏗啄木聲○鏗丘更反)脩箭裊金餌(郊孫曰脩/箭脩竹也)
(言脩竹之垂/如長竿垂餌)羣鮮沸池羹(孫曰鮮小魚也羣/魚在池若沸羹然)岸殻坼𤣥
兆(愈孫曰岸殻言岸有蟲/殻如坼𤣥兆兆象也)野麰漸豐萌(麰麥/音牟)瑶煙羃䟽
島(郊祝曰羃以巾覆物周禮羃人掌供巾羃孫/曰瑶煙白煙羃覆也○羃莫狄反瑶音由)沙篆印
廻平(孫曰沙篆鳥跡之在沙者如篆回平言回曲之平/處洪曰華山有青柯平種藥平張道陵二十四化)
(有平陽化北平化因/地平處以為名也)瘁肌遭蚝刺(愈祝曰瘁病也詩僕/夫况瘁蚝玉篇毛虫)
(也○瘁秦醉反蚝/七吏反刺七亦反)啾耳聞雞生(孫曰啾耳言䀨耳/也○啾即由反)竒慮
恣廻轉(郊/)遐睎縱逄迎(睎音/希)巔林戢遠睫(愈祝曰睫目/毛也列子察)
(其眉睫之間孫曰巔林言山上有林/木故其先見也戢歛也○睫音接)縹氣夷空情(祝曰/縹青)
(黄色孫曰夷樂/也○縹夫沼反)歸跡歸不得(郊/)捨心捨還爭靈麻撮狗
虱(愈洪曰博雅云狗虱胡麻也孫曰靈麻/今胡麻狀如狗虱本草云一名狗虱)村稚啼禽猩
(孫曰村稚村野稚子其聲如猩猩之啼山海經云猩猩/似小兒樊曰爾雅猩猩小而好啼注云人面豕身能言)
(語聲似小兒啼此曰禽猩者禮/記所云猩猩能言不離禽獸也)紅皺曬簷瓦(郊洪曰紅/皺説者曰)
(乾棗樊曰或云荔子也/孫曰果實紅而皺者)黄團擊門衡(洪曰黄團𤓰蔞也/一曰匏𤓰樊曰或)
(云括樓爾雅果臝之寔曰括樓注云今齊人號曰天𤓰/孫曰黄團橘柚之物衡門上木詩衡門之下可以栖遲)
(注衡門横/木為門)得雋蠅虎健(愈雋與俊同言豪俊祝曰智過/千人曰雋孫曰左氏得雋曰克)
(韓曰崔豹古今注蠅豹/即蠅虎雋一作擕非是)相殘雀豹趟(孫曰雀豹雀之鷙/者以其勇健故云)
(雀豹祝曰趟跳躍見玉/篇䞴趟踉党也趟音棖)束枯樵指秃(郊/)刈熟擔肩赬(赬/赤)
(音/檉)澁旋皮巻臠(愈祝曰旋廣韻遶也巻臠皮皺貎莊子/乃始臠巻傖囊注不舒放之容○旋隨)
(戀反巻音捲/臠力兖反)苦開腹膨脝(膨脝腹脹貌孫伯野云此二/句與上二句意思相属澁旋)
(轉肩也苦開力苦作氣/也○膨音彭脝音亨)機舂潺湲力(郊韓曰機舂杵臼/也杜預作連機水)
(碓由此洛下榖米豐賤潺湲水聲祝曰楚辭川谷徑/復流潺湲○潺士山反又士連反湲音員又士頑反)吹
簸飄颻精(韓曰吹簸蓋簸之揚之糠粃在前之謂/也莊子云鼓筴播精精米也○簸音播)賽饌
木盤蔟(愈孫曰賽饌祭食蔟聚/也一本作倚閣峯巒蔟)靸妖藤索絣(孫曰靸小/兒履藤索)
(絣者以藤索為之祝曰絣振繩墨也前漢絣之以象類/樊曰此句與其下䠞繩覲娥婺疑為今之鞦韆韓曰已)
(上泛言城南景物之盛○靸悉合切絣北/萌切靸妖一作妖靸絣一作拼又一作併)荒學五六巻
(郊/)古藏四三塋(孫曰塋墓域也韓曰公逸詩有飲城南/道邊古墓上即謂此類四三塋一作三)
(四/塋)里儒拳足拜(愈/)土怪閃眸偵(韓曰家語季桓子穿井/得土缶問孔子孔子曰)
(土之怪者羵羊缶也孫曰閃眸/瞬目也偵候也○偵丑貞切)蹄道補復破(郊孫曰蹄/道謂牛馬)
(所蹴處補注孟子/獸蹄鳥跡之道)絲窠掃還成(孫曰絲窠/蛛網之類)暮堂蝙蝠沸
(愈蝙蝠見上山石詩/注○蝙音邊蝠音福)破竈蛜蝛盈(蛜蝛見上送區𢎞詩/注○蛜於夷切蝛於)
(非/切)追此訊前主(郊主/作生)答云皆冡卿(孫曰冡/卿上卿)敗壁剥寒月
(愈孫曰月自敗壁/而入如剥破之狀)折篁嘯遺笙(孫曰風吹折竹其聲如/笙補注筆墨間録云徐)
(師川喜誦岳陽樓别竇司直詩時當冬之孟隙竅縮寒/漲猶疑帝軒轅張樂就空曠復喜誦南山詩掛一念萬)
(漏聯句敗壁剥寒月折篁嘯/遺笙師川偉人好尚可記)桂熏霏霏在(郊孫曰桂熏/桂香也霏霏)
(香氣在/一作煙)綦跡微微呈(祝曰禮記偪屨着綦屨繫也前漢/思君方屨綦注綦履下餙也孫曰)
(綦跡履文蓋直刺其/文以為飾呈一作星)劔石猶竦檻(愈孫曰劍石者石刻/削如劍竦髙貌檻欄)
(檻説文/云櫳也)獸材尚挐楹(孫曰獸材謂柱上刻為獸形挐牽/引也楹柱也○挐女書切一作女)
(加/切)寶唾拾未盡(郊孫曰寳唾言/寶碎如唾也)玉啼墮猶鎗(孫曰玉啼/言玉碎如)
(淚也鎗玉聲祝曰鎗鍾聲漢武/故事鎗鎗有聲○鎗楚耕切)牎綃疑閟艷(愈孫曰牎/綃牎紗閟)
(藏也艷美色也言牕綃/中所疑閟藏佳人也)粧燭巳銷檠(孫曰檠/燭臺也)緑髮抽珉
甃(郊孫曰緑髪緑苔也柚珉甃言生於珉甃之/上也甃井甃珉石之次玉者珉甃美言之也)青膚聳
瑶楨(孫曰青膚青皮也聳高也瑶楨美幹也韓曰緑/髪細草青膚苔蘓楨説文剛木也○楨知京切)白
蛾飛舞地(愈孫曰蛾飛蟲也飛/於向來歌舞之地也)幽蠧落書棚(樊曰棚博/雅云閤也)
(祝曰説文棧也孫曰蠧書蟲棚書架韓曰巳上/言郊墟宅墅之古廢○棚薄庚切又薄萌切)惟昔集
嘉詠(郊孫曰言昔之/人於此酬唱也)吐芳類鳴嚶(孫曰吐芳謂吐出佳/句詩伐木丁丁鳥鳴)
(嚶嚶鳴嚶者言/如鳥聲相和也)窺竒摘海異(愈孫曰海異/海中異物)恣韻激天鯨
(孫曰恣韻縱韻也激天鯨激天上鯨鯢/也鯨鯢騰躍故云天鯨也○鯨音擎)腸胃繞萬象(郊/孫)
(曰繞萬象謂/思慮之廣)精神驅五兵(韓曰周禮司兵掌五兵疏戈/殳㦸遒矛夷矛謂之五兵孫)
(曰驅五兵言精神之/俊傑也五兵五丁)蜀雄李杜拔(愈孫曰謂杜甫李白/拔起也韓曰李白有)
(杜陵等詩杜甫有贈/韋賛善皆城南詩也)嶽力雷車轟(韓曰莊子惡聞雷車/之聲○轟呼宏切)
大句斡元造(郊孫曰斡轉也元造元化祝曰選/大儀斡運○斡鳥括切又音管)高言軋
霄崢(孫曰霄崢山之切雲者祝曰軋轢/也○崢初耕切峥一作琤者非)芒端轉寒燠(愈/孫)
(曰芒端筆端也轉寒燠言/筆端有神能變寒暑也)神助溢盃觥(韓曰謝靈運得/池塘生春草之)
(句曰此語神助非/吾語也盃一作杯)巨細各乗運(愈孫曰巨細百物也/言皆乗運而奮起)湍
湋亦騰聲(孫曰湍急水湋不流水言皆有聲也韓曰已/上言昔人吟詠之工○湍他端切湋音韋)
菱花咀粉蘂(郊孫曰粉蘂蘂之/粉者咀咀嚼也)削縷穿珠櫻(孫曰珠櫻/櫻桃如珠)
綺語洗晴雪(愈孫曰綺語美言也語/言温美足以洗晴雪也)嬌辭哢鶵鶯(孫曰/辭曲)
(辭弄鳴也哢鶵鶯/者言如鶵鶯之鳴)酣歌新弁珥(郊祝曰弁冕也珥瑱也/列子設笄珥○珥音餌)
繁價流金瓊(瓊玉/也)菡蓞冩紅調(郊韓曰爾雅荷芙蕖/其花菡蓞其實蓮)萎
蕤綴藍瑛(韓曰萎蕤草垂實也瑛玉光孫曰萎蕤繁盛/貌藍瑛謂藍田玉祝曰選齊玉璫與璧瑛○)
(萎於為切蕤如/佳切瑛音英)庖霜膾𤣥鯽(愈孫曰鯽魚名庖霜者/以鯽為膾其白如霜也)淅
玉炊香梗(孫曰孟子去齊接淅而行詩釋之叟叟/毛註云釋淅米也淅謂淘也淅一作浙)朝饌
已百態(郊孫曰百/態百種也)春醪又千名(孫曰詩為此春酒後人/因以春為酒名唐有抛)
(青春之/類是也)哀匏缺蹙景(愈孫曰哀匏謂匏聲哀苦匏瓠也/以為笙竽缺猶减也一作蹙缺景)
冽唱凝餘晶(孫曰冽唱清唱凝猶遏也餘晶/日之光也○冽音列晶音旌)解魄不自
主(郊孫曰解魄/謂䰟魄解散)痺肌坐空瞠(集注痺脚冷濕病素問冬/善病痺氣不至也瞠直視)
(貌莊子回瞠若乎其後○痺/卑利切又音庇瞠丑庚切)扳援賤蹊絶(愈孫曰賤蹊/絶謂賤者不)
(得扳援而至也祝曰楚辭徃者不可扳援注/不可扳引而及○扳音攀又音班援于元切)炫燿仙選
更叢巧競採笑(郊孫曰叢集/也採一作取)駢鮮互探嬰(孫曰駢聚也/鮮新也探他)
(南/切)桑變忽蕪蔓(愈孫曰言桑樹變化却生/蕪蔓也蕪蔓蔦蘿之属)樟裁浪登丁
(孫曰樟木名樟裁者言裁斲/木其聲登丁然○丁中莖切)霞鬭詎能極(郊孫曰霞鬭/者謂雲霞相)
(合也極/一作拯)風期誰復賡(孫曰賡/續也)臯區扶帝壤(愈孫曰臯/神臯也)瓌
藴郁天京(孫曰天京京師/○壊公囘切)祥色被文彦(郊/)良材挿杉檉
(孫曰杉檉二木名釋木云檉河柳祝曰爾雅檉河柳/也注今河旁赤色小楊詩其檉其椐○檉丑成切)隱
伏饒氣象(愈孫曰/饒多也)興潜示堆坑擘華露神物(郊孫曰華/謂華山也)
(薛綜西京賦注云華山首陽本一山河水過之西行河/神巨靈以手擘開其上以足蹈離其下中分為兩河因)
(通流神物巨靈也○/擘薄厄切華胡化切)擁終儲地禎(韓曰終終南山孫/曰儲蓄也禎祥也)訏
謨壯締始(愈韓曰詩訏謨定命注訏大/也孫曰訏謨謀議締結也)輔弼登階清(孫/曰)
(階泰階弼/一作拂)坌秀恣填塞(郊韓曰坌塵也/○坌蒲悶切)呀靈滀渟澄(祝/曰)
(渟水止也史記决渟水致之海孫曰渟澄水清定/也○呀虚加切潘敕六切渟逹丁切澄直庚切)益大
連漢魏(愈孫曰/益愈也)肈初邁周嬴(孫曰肈始也嬴秦也祝曰/史記昔周邑我先秦嬴於)
(後卒獲為諸侯/○嬴余輕切)積照涵德鏡(郊/)傳經儷金籝(祝曰儷偶/也揚子天)
(下鮮儷焉孫曰漢書韋賢父子皆以明經歴位宰相故/鄒魯諺曰遺子黄金滿籝不如一經籝竹器受三四升)
(者補注籝笭/也○籝音盈)食家行鼎鼐(愈孫曰食家謂食其家也鼎/鼐貴者所用詩鼐鼎及鼒爾)
(雅鼎絶大謂之/鼐○鼐乃大切)寵族飫弓旌(孫曰寵族寵其一族/也飫飽也寵一作龍)弈制
盡從賜(郊孫曰制/制度也)殊私得逾程(孫曰逾過/程法也)飛橋上架漢
(愈孫曰/漢天河)繚岸俯窺瀛(韓曰瀛海○/繚力小切)瀟碧逺輸委(郊韓曰/瀟碧竹)
(也/)湖嵌費攜擎(韓曰湖嵌石也○嵌/口衘切攜户圭切)萄苜從大漢(愈孫/曰萄)
(蒲萄苜苜蓿漢武帝遣李廣利伐大宛采葡萄苜蓿種/歸種於离宫館旁○韓曰萄音陶苜音目漢一作漠苜)
(一作首/非是)楓櫧至南荆(孫曰楓櫧南方二木名楓脂可為/香櫧葉冬不枯祝曰選沙棠櫟櫧)
(華楓椊櫨○韓曰櫧/音諸一作儲非是)嘉植鮮危朽(郊孫曰/鮮少也)膏埋易滋榮
懸長巧紐翠(愈孫曰/組結也)象曲善攅珩(孫曰攅聚珩玉/也○攅音瓉)魚口
星浮沒(郊孫曰星浮沒言/魚吐沬其狀如此)馬毛錦斑騂(孫曰騂/赤也)五方亂
風土(愈韓曰禮記五方/之民各有性也)百種分鋤耕葩孽相妬出(郊孫/曰葩)
(花也孽/牙也)菲茸共舒晴(舒開/也)類招臻倜詭(愈祝曰相如封/禪書云竒物譎)
(詭倜儻窮變倜倜儻也詭詐也○/倜他厯切或作執由切詭過委切)翼萃伏衿纓危望跨
飛動(郊孫曰危望/登高而望也)冥升躡豋閎(竹育/切)春游轢靃靡(愈孫/曰春)
(游謂春時出遊轢踐也靃靡草木敷華貌祝曰靃靡草木/弱貌楚辭蘋草靃靡韓曰靃草隨風貌樊曰靃飛聲也○)
(轢音厯靃音/髓一音霍)彩伴䬃嫈嫇(祝曰廣韻嫈嫇新婦貌/○嫈音榮又嫇音萌)遺燦
飄的皪(郊韓曰選珠翠的皪/的皪白狀○皪音厯)淑顔洞精誠嬌應如在寤
(愈孫曰寤謂/寤寐應平聲)頺意若含酲(孫曰酲/酒病也)鵷毳翔衣帯(郊孫曰/鵷毳者)
(鴛鷺之羽以餙其衣帯毳細毛/也韓曰詩大車檻檻毳衣如茨)鵝肪截珮璜(祝曰肪脂/也王逸少)
(玉部論白如截肪韓曰選魏文帝與鍾大理書玉白如/截肪孫曰玉書云白如截肪黒如純漆赤如雞冠黄如)
(蒸栗璜半璧也周禮以𤣥璜禮北方/是也○肪音方又音房璜胡觥切)文昇相照灼(愈孫/曰文)
(謂文/士也)武勝屠攙搶(祝曰爾雅彗星為攙搶注亦謂之孛/言其形孛孛似掃彗孫曰屠戮也攙)
(搶以喻㓂亂攙/音讒搶楚庚切)割錦不醻價(郊一本/無郊字)構雲有高營(孫曰/構雲)
(謂結屋/於高處)通波牣鱗介(愈孫曰通波大波也牣滿也鱗魚/介龜鱉也韓曰詩於牣魚躍○牣)
(音刄牣字一本/作仭又一作認)疏畹富蕭蘅(孫曰疏寛也三十畆為畹/楚辭曰予既滋蘭之九畹)
(兮蕭蘅皆香草詩采蕭及菽蕭蒿類/蘭杜衡其大者曰杜若也○畹音宛)買養馴孔翠(郊孫/曰馴)
(習熟也孔孔雀翠翡/翠爾雅曰翠鷸也)逺苞樹蕉栟(孫曰苞裹也書曰厥/包橘柚錫貢是也樹)
(種也蕉栟皆菓名廣志曰芭蕉一名芭苴出交趾椶/一名栟櫚其子可食祝曰選栟櫚枸榔○栟音并)鴻
頭排刺芡(愈補注芡説文云雞頭也方言曰南楚謂之/雞頭北燕謂之䓈青徐淮泗之間謂之芡又)
(云雞頭或謂之鴈頭今公云/鴻頭鴻即鴈也○芡巨險切)鵠㲉攅瓌橙(孫曰瓌橙香/橙也其大如)
(鵠㲉攅聚也洪曰㲉卵也納凉聨句亦云盤肴饋禽㲉/今皆作殻誤矣韓曰已上言土地人物富華之盛○㲉)
(苦角切又口木/切橙除庚切)騖廣雜良牧(郊孫曰騖/馳騖也)蒙休頼先盟(孫/曰)
(先盟先/世之盟)罷旄奉環衛(愈孫曰環衛/天子守衛也)守封踐忠貞(孫曰守/封守其)
(封/疆)戰服脱明介(郊孫曰/介甲也)朝冠飄彩紘(祝曰紘冠巻也周/禮玉笄朱紘注以)
(朱組為紘也/○紘音宏)爵勲逮僮𨽻(愈韓曰公集中遊城南詩有/題于賔客注盖于頔為太子)
(賔客亦居于此故此篇言及勲/爵逮僮𨽻等語皆取諸此也)簪笏自懐繃(孫曰懐抱/也繃束也)
(謂今襁褓中祝曰繃束兒衣也墨子禹塟/㑹稽桐棺三寸葛以繃束○繃比萌切)乳下笑嶷嶷
(郊孫曰笑美也嶷嶷有所識别/貌詩克岐克嶷○嶷魚力切)椒蕃泣喤喤(孫曰詩椒/聊之實蕃)
(衍盈升椒蕃者言子孫之多如椒之蕃茂韓/曰喤喤小兒啼聲詩其泣喤喤○喤音宏)貌鑑清溢
匣(愈孫曰貌鑑者其/貌有光可以鑑也)眸光寒發硎(孫曰眸光目光硎砥/石也韓曰莊子刀刃)
(若新發於硎/○硎音刑)館儒養經史(郊/)綴戚觴孫甥考鐘饋肴核
(愈孫曰考撃也肴/何交切核音翮)戛鼓侑牢牲(侑音/又)飛膳自北下(郊/)函
珍極東烹如𤓰煮大卵(愈/)比線茹芳菁(孫曰茹食/也菁蔓菁)海嶽
錯口腹(郊孫曰錯交錯也/書曰海物惟錯)燕趙錫媌娙(孫曰選燕趙多/佳人美者顔如)
(玉媌娙美婦人也祝曰説文媌目裏好也方言自闗而/東河濟之間謂好為媌列子簡鄭衛之處子娥媌靡曼)
(者娙身長好貌秦晋謂好曰娙娥帝堯之女舜妻/娥皇字娥娙○媌莫交切娙胡丁切又五耕切)一笑
釋仇恨(愈/)百金交弟兄貨至貊戎市(郊孫曰貊戎皆蠻/夷名周禮職方氏)
(掌四夷九貊貊者東夷之種即九夷也言/貨自戎狄而至洪曰貊北方國戎西夷)呼傳鸜鵒令
(孫曰鸜鵒鳥名出夷狄中穴居令使也鸜鵒令者令鸜/鵒傳呼也韓曰鸚鵡鸜鵒皆能言鳥一本作鸚鵒令)
順居無鬼瞰(愈孫曰順居平居也瞰視也韓曰前漢/揚雄傳高明之家鬼瞰其室○瞰音闞)抑
横免官評(孫曰官評官謗也韓曰/已上言門地簮纓之家)殺候肆陵剪(郊孫曰/殺候肅)
(殺之候謂/秋時也)籠原匝罝紭(孫曰籠包籠原郊原匝周匝罝/紭皆網也祝曰紭網綱選狼跋)
(乎紭中樊曰按集韻紭一作紘前既押朝冠彩紘/矣此云紭疑其字誤○匝作荅切罝音嗟紭音宏)羽空
顛雉鷃(愈孫曰羽空謂禽鳥被箭羽毛空滿顛墜也雉/鷃鳥名鷃即莊子所云斥鷃也○鷃鳥間切羽)
(一作/雨)血路迸狐麖(孫曰血路血盈路也麖獸名一角牛/尾其狀似麋祝曰麖大鹿選屠麖麋)
(○麖/音京)折足去踸踔(郊孫曰踸踔行不正貌鳥獸折足故/行不正也莊子□謂蚿曰吾以一足)
(趻踔而行趻踔與踸踔同韓曰莊子注踸/踔跳擲也○踸勅甚切上聲踔直角切)蹙鬐怒䰃鬤
(孫曰鬐鬣也䰃鬤鬐張貌言魚中釣其怒如此祝/曰鬤廣韻云亂髪貌○鬐渠祗切䰃音彭鬤音儜)躍犬
疾翥鳥(愈韓曰翥飛舉貌孫曰疾翥鳥/謂疾於飛鳥也○翥章恕切)呀鷹甚飢䖟(音/肓)
算蹄記功賞(郊孫曰算蹄謂數其所獲也樊曰子虚上/林賦云射麋脚麟顔師古云持引其脚也)
(所謂算蹄/者如此)裂眦相摚掁(樊曰上林賦云弓不虚發中必/决眦摚距也掁揬也孫曰摚掁)
(相摚柱也○摚音掁裂􁀙一作裂􁣏又/一作裂脇相摚一作擒􁁊又一作擒盪)猛斃牛馬樂(愈/孫)
(曰猛斃謂/猛獸斃也)妖殘梟鵅惸(孫曰妖殘謂妖鳥殘㓕故梟鵅/惸獨也韓曰梟音堅堯切鵅音)
(格鵅者鳥􁆛妖鳥也/一本作鴿鴿非妖鳥)窟窮尚嗔視(郊孫曰窟窮/窮其窟穴也)箭出方
驚抨(祝曰抨彈也/○抨普耕切)連箱載已實(愈孫曰連/箱連車也)礙轍棄仍贏
(孫曰棄擲/也轍車轍)喘覷鋒刄㸃(郊孫曰/㸃撃也)困衝株枿盲(孫曰枿樹/枝○枿五)
(葛/切)掃淨豁曠曠(愈孫曰曠/曠廣大也)騁遥略苹苹(韓曰苹苹草聚/生選馳苹苹○)
(苹音/平)饞扠飽活臠(郊孫曰扠取也活臠生肉祝曰扠玉/篇横扠也○饞鉏咸切扠楚牙切臠)
(力兖/切)惡嚼㗘腥鯖(祝曰㗘説文云噍貌鯖廣韻云煮魚/煎食曰五侯鯖韓曰已上言射獵之)
(盛○㗘音/博鯖音征)歲律及郊至(愈孫曰律十二月律謂黄鍾/大呂之屬及郊至十一月也)古
音命韶韺(孫曰樂緯云帝嚳樂曰六/英舜曰簫韶○韺音英)旗斾流日月(郊孫/曰周)
(禮日月為常流日月謂畫/日月於旗上若流行也)帳廬扶棟甍(孫曰帳廬以帳/為廬甍亦棟也)
(祝曰左氏猶援廟桷/動於甍○甍莫耕切)磊落奠鴻璧(愈孫曰磊落大貌鴻/璧大璧也周禮以蒼)
(璧禮天/是也)參差席香藑(祝曰爾雅葍藑茅注藑葍一種花/有赤者為藑楚辭索藑茅以莛蓴)
(注靈草也孫曰香藑香/茅席鋪也○藑音瓊)𤣥祗祉兆姓(郊孫曰𤣥祗地/示也祉福也)黒
秬饛豐盛(祝曰黒秬黒黍詩有稻有秬饛盛食滿貌詩/有饛簋飱孫曰黒秬黒黍也可以為酒書曰)
(秬鬯二卣即謂以黒黍為酒也饛滿貌盛粢/盛補注左傳潔粢豐盛○秬音巨饛音蒙)慶流蠲瘥
癘(愈孫曰慶流赦也元和二年正月辛卯祀圓丘大赦/天下瘥癘皆病也蠲謂免其徭役祝曰瘥癘病也詩)
(天方薦瘥○/瘥才何切)威暢捐䡴輣(孫曰捐去也䡴輣兵車詩臨/衝閑閑衝即謂䡴輣也韓曰)
(後漢䡴輣撞城注䡴撞車也輣/樓車也○䡴尺容切輣音彭)靈燔望髙冏(郊孫曰靈/燔燔柴也)
(髙冏虚空也/○冏戸鼎切)龍駕聞敲䬝(孫曰敲䬝駕相擊聲䬝暴風/也○䬝音横一本作䬖樊曰)
(集韻無䬖字/疑為敲􁁜)是惟禮之盛(愈/)永用表其宏徳孕厚生植
(郊孫曰孕育/也生植動植)恩熈完刖剠(孫曰熈暢也刖剠皆刑名刖/謂刖足剠謂黥靣韓曰已上)
(言行郊祀之/禮剠與黥同)宅土盡華族(愈孫曰宅居也書/降丘宅土華夏也)運田間强
甿(祝曰甿説文云田民也周禮以疆予任甿注變民言/甿異外内也甿猶懵無知貎又注彊予謂民有餘力)
(復予之田若餘夫/然○甿謨耕切)蔭廋森嶺檜(郊/)啄場翽祥䳟(孫曰場/場圃也)
(翽翽飛聲詩鳯凰于飛翽翽其羽是也䳟鳥名揚子焦/明遴集食其潔者矣祝曰䳡䳟似鳯南方神鳥楚辭䳡)
(明開路兮注智鳥也韓曰䳟博雅/云鳯也○䳟音明今本作鵬字誤)畦肥翦韭薤(愈畦/壠也)陶
固收盆甖(孫曰陶坯/陶固牢固)利養積餘健(郊/)孝思事嚴祊(孫曰/詩永)
(言孝思孝思惟則又祝祭于/祊祊廟門旁也○祊補彭切)掘雲破嵽嵲(愈韓曰嵽嵲/山小而不安)
(貌孫曰山高貌/○嵽嵲音迭齧)採月漉坳泓(祝曰坳地不平處莊子覆/柸木於坳堂之上樊曰坳)
(地窊下也泓下深/貌○坳於交及)寺砌上明鏡(郊孫曰砌石也/石光明如鏡)僧盂敲
曉鉦(祝曰鉦鐃也似鈴而無舌詩征人伐/鼓孫曰僧盂如曉鉦也○鉦音征)泥像對騁怪
(愈孫曰泥像塑像也騁/怪謂鬼神竒怪之狀)鐵鐘孤舂鍠(孫曰舂撞也記曰/待其舂容然後盡)
(其聲鍠鐘聲祝曰後漢鍠鍠/鎗鎗注鍾鼓之聲○鍠音横)癭頸閙鳩鴿(郊祝曰癭頸/瘤也莊子甕)
(㼜大癭孫曰癭頸大頸其頸如癭也鳩鴿二鳥名樊/曰癭頸疾鳩鴿頸羽如綉乃其病耳○癭於郢切)蜿
垣亂蛷蠑(樊曰蜿龍貌垣墻也洪曰蜿垣謂蜿蜒於墻/垣之間雜蛷蠑也蛷多足蟲蠑蜥蝪癭頸蜿)
(垣皆雙聲祝曰爾雅蠑螈蜥蝪○蜿于/丸切蛷音求蠑音榮垣今本多誤作坦)葚黒老蠶蠋(愈/孫)
(曰葚桑子詩食我桑葚韓曰蠋桑䖝似蠶詩/蜎蜎者蠋○葚時證切蠋音燭又殊玉切)麥黄韻鸝
鶊(孫曰韻鳴也鸝鶊二鳥名鸝黄鸝鶊倉庚詩有/鳴蒼庚韓曰已上言民居寺宇之羙○鶊音庚)韶曙
遲勝賞(郊孫曰韶妍也洪曰曙曉也遲待也/○遲持二切今本作曙為暑非是)賢明戒先
庚(韓曰易先庚三日後庚三日注申命令謂之庚孫/曰先庚三日謂丁後庚三日謂癸也明一作朋)馳
門填偪仄(愈偪仄字/與逼側同)競墅輾砯砰(孫曰墅田廬也祝曰/輾水輾也選輾流霜)
(砯水擊石聲選砅巖鼓作砰聲如雷列子砰然若聞雷/霆之聲○墅承與切輾語箭切又音展砯披氷切砰普)
(耕/切)醉結紅滿杏(郊醉結一/本作碎縮)稠凝碧浮餳(孫曰餳飴也韓/曰方言云乾餹)
(也祝曰説文云飴和/饊者○餳徐盈切)䠞繩覲娥婺(愈孫曰䠞蹋也娥婺/美女○䠞子六切一)
(作/蹴)鬬草擷璣珵(孫曰擷採也璣珠珵玉祝曰楚辭豈珵/美之能當注美玉也○擷胡結切珵音)
(呈擷一/作拮)粉汗澤廣額(郊孫曰/澤漬也)金星墮連瓔(孫曰金星寶/黶也瓔瓔珞)
(婦人項餙○/瓔於盈切)鼻偷困淑郁(愈孫曰淑/郁香氣)眼剽强盯􁞂(祝曰/前漢)
(數十人行剽注刼也􁞂玉篇視/貌○剽匹妙切盯音振􁞂音萌)是節飽顔色(郊孫曰是/節是時也)
兹疆稱都城(孫曰兹疆謂城南/土疆也都城京城)書饒罄魚繭(愈孫曰饒/富饒也書)
(富饒罄盡魚繭魚繭紙以魚網繭絲為之故云韓曰魚/繭皆紙也國史補云紙之好者有魚子紙晋王羲之用)
(蠶繭/紙)紀盛播琴箏(孫曰播琴箏謂播之於樂府/韓曰已上言里人遊行之樂)奚必事
逺覿(郊/)無端逐羈傖(孫曰傖人楚人别名謂謫陽山江/陵時也祝曰晋史吳人謂中州人)
(曰傖○傖/助庚切)將身親魍魅(愈孫曰魍魍魎魅魑魅宣三年/左氏螭魅魍魎莫能逄之魅怪)
(物魍魎水神説文云/魍魎山川之精物也)浮跡侶鷗鶄(孫曰鷗鷗鳥鶄交鶄/二物皆水鳥故云浮)
(跡侣鷗鶄也侶徒侶也祝曰爾雅鳽鵁鶄注似/鳬脚高毛冠江東人飬之以壓水災○鶄音精)腥味空
奠屈(郊孫曰腥味猶言/薄祭也屈屈原也)夭年徒羡彭(孫曰自言已夭年/徒羡彭聃也夭一)
(作/天)驚魂見蜿蚓(愈孫曰蜿蚓南方/最多故驚魂也)觸嗅值蝦蟛(孫曰蝦/蝦蟇蟛)
(蟛蜞也蟛蜞/似蟹而小)幸得履中氣(郊孫曰中氣/中和之氣)忝從拂天棖(孫/曰)
(天根天門也棖門兩旁木言自遷責得歸/朝廷也韓曰禮記士介拂棖○棖徐庚切)歸私暫休暇
(愈曰歸私謂/歸其私第)驅昵出庠黌(祝曰黌學舍也晋史鄉有庠/序黌校之儀孫曰昵親昵也)
(元和元年六月公自江陵法曹召為國子博士故云韓/曰已上言其出為陽山令召為國子博士也○黌音横)
(昵一作明樊曰昵當作柅止輪/木也今作昵字誤柅少履切)鮮意竦輕暢(郊孫曰/鮮新也)連
輝照瓊瑩(孫曰連輝照瓊瑩猶言連璧也瓊瑩皆/玉名詩尚之以瓊瑩乎而○瑩音營)陶暄
逐風乙(愈樊曰爾雅燕燕鳦也許氏説文乙𤣥鳥也/齊魯謂之乙或從鳥○鳦烏轄切餘見下注)躍
視舞晴蜻(孫曰蜻蜻蜓也樊曰蜻蜻如蟬而小風乙晴/蜻或作乙乙蜻蜻以爾雅考之亦通補注筆)
(墨間録云以方言/考之蜻蜻為是)足勝自多詣(郊孫曰/勝竒勝)心貪敵無勍(孫/曰)
(勍强力也祝曰左氏勍/敵之人○勍渠京切)始知樂名教(愈孫曰晋書王澄/胡母輔之等任放)
(為達或至祼軆樂廣聞而笑曰/名教内自有樂地何必乃爾)何用苦拘儜(孫曰拘儜/拘束也儜)
(困弱貌祝曰儜囘也晋史/不簡蚩儜○儜尼耕切)畢景任詩趣(郊孫曰畢景盡/日韓曰以公之)
(語參以前賢之言其吟詠紀載城南之景可/謂盡矣孟郊終之曰畢景任詩趣即此意云)焉能守䃘
䃘(愈祝曰論語焉能為有孫曰論語硜硜然小/人哉硜與䃘同硜硜小謹之貌○焉於乾切)
　　　㑹合聯句
　　　　(樊曰公召為國子博士與張籍張徹孟郊㑹/京師而有此詩故郊有京逰步方振謫夢意)
　　　　(猶恟等語徹有馬辭虎豹怒舟出蛟鼉恐之/句皆叙公南還意而公詩則云念難湏勤追)
　　　　(悔昜勿輕踵其義一也韓曰黄魯直甞云退/之㑹合聯句四君子皆佳士意氣相入雜之)
　　　　(成文世之文章之士少聯句蓋筆/力不能相追或成四公子棊耳)
離别言無期㑹合意彌重(籍/)病添兒女戀(孫曰兒女戀/有兒女之悲)
(也/)老喪丈夫勇(愈/)劔心知未謝(孫曰劍心猛氣/也謝一作死)詩思猶
孤聳(郊聳/高也)愁去劇箭飛(孫曰劇/甚也)讙來若泉涌(徹/)析言多
新貫(孫曰析開析也貫/事也析一作折)攄抱無昔壅(籍孫曰攄/發露也)念難須
勤追悔易勿輕踵(愈踵/踐也)吟巴山犖嵤(巴巴蜀也祝曰嵤/廣韻云山峻貌○)
(嵤音宏孫曰嵤即嶸字犖呂角切犖嵤一/本作卓嶨嶨説文云山多大石也音學)說楚波堆壟
(郊/)馬辭虎豹怒舟出蛟鼉恐(徹孫曰辭出皆言/得脱也蛟鼉水獸)狂鯨時
孤軒(孫曰鯨鯤鯨大/魚也軒起也)幽狖雜百種(愈孫曰狖獸名狀/如猿○狖音柚)瘴
衣常腥膩蠻器多疎冗(籍孫曰疎/冗不堪也)剥苔弔斑林(孫曰苔/竹上青)
(衣也斑林斑竹林也博物志曰洞庭之山帝之二女居/之涕下揮竹竹盡班洪曰魏道輔云湘中斑竹方生時)
(每㸃上有苔錢封之甚固士人斫竹以草壌洗去之則/紫暈襴斑可愛李徳裕斑竹管賦云憂瑶瑟兮苔更侵)
(亦謂此也補注苕溪漁隱曰斑竹惟清湘間有未甞每/㸃上有苔錢封之若廣右藤梧之間别有一種斑竹色)
(不甚佳間有苔蘚/封之亦非盡有也)角飯餌沉塜(愈孫曰角飯角黍也續/齊諧記曰屈原五月五)
(日投汨羅而死楚人哀之至此日以竹筒/貯米投水祭之屈原沈於江中故云沉塜)忽爾銜遠命
歸歟舞新寵(郊孫曰謂公歸為國/子博士歟一作還)鬼窟脱幽妖天居覿
清拱(愈孫曰天居帝居也清/拱垂拱也拱一作栱)京遊步方振(振起/也)謫夢意
猶恟(籍祝曰恟説文云/恐也○恟許拱切)詩書誇舊知酒食接新奉(愈孫/曰新)
(奉謂初奉/其酒食也)嘉言冩清越(孫曰禮記君子比徳於玉叩之/其聲清越以長蓋以嘉言比玉)
(也/)瘉病失肬腫(郊祝曰瘉病瘳也肬贅疣荀子今學曽/未如肬贅注肬贅結病也腫大也○瘉)
(以注切肬與/疣同音尤)夏陰偶高庇宵魂接虛擁(愈魂一/作魄)雪絃寂
寂聽(孫曰雪絃謂琴有陽春/白雪之歌雪一作雲)茗盌纎纎捧(郊孫曰纎纎/謂美婦之手)
(○盌/音椀)馳輝燭浮螢(孫曰燭浮螢言/螢飛如燭也)幽響泄潜蛬(愈孫曰/蛬蟲名)
(爾雅蟋蟀曰蛬注云/今之促織○蛬音拱)詩老獨何心(孫曰詩老/謂公也)江疾有餘
尰(郊祝曰尰足病詩既/㣲且尰○尰音腫)我家本瀍榖(樊曰書禹貢伊洛/瀍澗入于河伊出)
(陸渾山洛出冡領山瀍出榖城山澗出黽/池山四水皆入河瀍水名在河南榖城也)有地介皋鞏
(祝曰史記韓獻成皋鞏韓曰皋鞏皆/河南地名今河南有鞏縣有成皋)休跡憶沉冥(韓曰/揚子)
(蜀莊沉冥孫曰沉/冥猶言隱淪也)峨冠慙闟􁀙(愈洪曰此四句下今本/注曰郊唐本注曰愈按)
(退之家在洛陽則唐本為是樊曰公贈崔立之詩云舊/籍在東都誌女拏墓云歸骨河陽韓氏墓則公河南人)
(故云我家本瀍榖有地介臯鞏今諸本作郊句非是郊/湖州武康人也祝曰闟􁀙不肖也劣也楚辭雜斑駮與)
(闟茸前漢司馬遷云在闟茸之中皆以􁀙為茸按集韻/茸通作􁀙○闟音榻􁀙音冗闟宇或作傝􁀙字或作􁀙)
升朝高轡逸(孫曰高轡逸/者以馬為喻)振物羣聽悚徒言濯幽泌(孫/曰)
(詩泌之洋洋可以樂飢注泌泉水/也○泌音秘又薄必切徒一作待)誰與薙荒茸(籍韓曰/周禮薙)
(人掌殺草以鈎鎌廹地芟之薙除草也祝曰荒茸/草穢貌選翳薈菶茸○薙音替又音雉茸音冗)朝紳
鬱青緑(孫曰紳綬也青/緑謂青綬緑綬)馬飾曜珪珙(孫曰馬飾馬上文/飾謂銜轡之屬珪)
(珙以為飾也珙/璧也○珙音拱)國讎未銷鑠我志蕩邛隴(郊孫曰時劉/闢亂蜀王師)
(出征故云蕩卭/隴也蕩平也)君才誠倜儻(祝曰倜儻卓異也選竒/偉倜儻○倜他歴切)時
論方洶溶(孫曰洶溶不定貌祝曰魏王粲浮淮賦/滂沛洶溶○洶許拱切又音凶溶音勇)格言
多彪蔚(孫曰格言至言也彪/蔚文彩貌○蔚音欝)懸解無梏拲(孫曰莊子古/者謂帝之懸)
(解韓曰周禮上罪梏拲而桎注拲者兩手共一木桎梏/者兩手各一木又云在手曰梏在足曰桎以荆公周禮)
(解義考之謂梏在脰桎在足拲在手左氏傳子蕩以弓/梏華弱于朝則梏在脰明矣明梏者著其罪於梏猶明)
(刑也當以荆公之説為/是○梏古沃切拲音拱)張生得淵源寒色抜山冡堅如
撞羣金(孫曰羣金/羣鐘也)眇若抽獨蛹(愈祝曰蛹蠶化為之孫/曰蛹言徵而不絶也○)
(蛹音/勇)伊余何所擬跛鼈詎能踊(韓曰荀子􁀙步不休/跛鼈千里踴躍也)塊
然墮岳石飄爾罥巢氄(郊韓曰罥綱也氄鳥獸細毛也/書鳥獸氄毛孫曰此聯甚言其)
(危也○罥音/畎氄音冗)龍斾垂天衛(孫曰龍斾謂畫龍/於斾天衛羽衛也)雲韶凝禁
甬(孫曰雲韶韶樂禁甬甬道天子之居也韓/曰甬道也前漢築甬道而輸粟○甬音勇)君乎眠安
然(乎一/作胡)朝鼓聲洶洶(愈孫曰洶洶鼔/聲一本作匈匈)
　　　鬬雞聯句
　　　　(韓曰公與東野聯句詞意雄渾極其情態間/以人才為喻兩皆傑作真歐陽文忠所謂韓)
　　　　(孟於文詞兩雄力相當者也樊曰至若爭觀/雲填道助叫波飜海則公詩之豪而一噴一)
　　　　(醒然再接再厲/乃則東野工處)
大雞昻然來(昻軒/昻也)小雞竦而待(愈竦/敬也)崢嶸顛盛氣(孫曰/禮記)
(玉藻曰盛氣顛實揚休注云顛讀為闐揚讀為陽盛/身中之氣使之闐滿如陽氣之休物也○顛音田)洗
刷凝鮮彩(郊孫曰/彩光彩)高行若矜豪側睨如伺殆(愈孫曰側/睨邪視伺)
(殆伺其危殆/也○睨音詣)精光目相射(射食/亦切)劔㦸心獨在(郊蔡本劍/字作歛)
既取冠為胄(孫曰雞有冠如人戴/胄説文云胄兠鍪)復以距為鐓(孫曰鐓/鍪柄下)
(鐏禮記進矛㦸者前其鐓是也/○鉅其呂切鐓音隊鐓一作鎩)天時得清寒(見下/注)地利
挾爽塏(愈孫曰孟子天時不如地利地利不如人和言/天時則得清寒地利則挾爽塏也昭三年左氏)
(齊景公欲更晏子之宅曰子之宅近市湫隘囂/塵請更諸爽塏○塏音愷挾一作狹又作扶)磔毛各
噤㾕(孫曰磔裂也噤忍也説文云噤口閉㾕寒病○磔/陟格切㾕音荏洪曰㾕一作痒一作瘁皆誤香奩)
(集云噤㾕余寒酒/半醒亦誤作痒)怒癭爭碨磊(祝曰碨石貌選礫碨磥/而相摩韓曰碨磊不平)
(貌○碨烏罪/切磊魯猥切)俄膺忽爾低(孫曰膺當也/詩戎狄是膺)植立瞥而改(郊/孫)
(曰瞥亦忽也/○瞥匹蔑切)腷膊戰聲喧(孫曰腷膞相撃聲韓曰古詩/腷腷膊膞雞初鳴○腷音愎)
(膊音/粕)繽翻落羽皠(孫曰繽翻羽飛貌皠白色祝曰廣韻/云皠霜雪白狀○繽匹賔切皠取猥)
(切/)中休事未决小挫勢益陪(愈孫曰小/挫小敗也)妬腸務生敵(孫/曰)
(務生敵謂常有敵人之心/也敵字一本作欺一作敲)賦性專相醢(醢肉羹/音海)裂血失
鳴聲啄殷甚飢餒(郊韓曰殷赤黒/色○殷烏閑切)對起何急驚隨旋試
巧紿(孫曰隨旋謂隨其旋轉紿詐也祝曰紿欺也/榖梁惡公子之紿列子子昔紿若○紿音待)毒手
飽李陽(樊曰晋石勒與李陽鄰居歳常争麻池相歐撃/勒既即偽位召陽酣謔引陽臂笑曰孤昔日厭)
(卿老拳卿亦飽孤毒手杜子美義/鶻行所謂巨顙折老拳亦此事也)神槌困朱亥(愈樊曰/魏朱亥)
(為侯嬴薦於魏公子公子親數存之及公子行至鄴矯/魏王令代晋鄙晋鄙合符疑之亥䄂四十斤鉄椎椎殺)
(晋鄙椎即槌字此云神槌者晋祖納謂梅/鍾雅曰假有神錐必有神槌槌一作鎚)惻心我以仁
(孫曰惻心惻隱/之心謂不忍也)碎首爾何罪獨勝事有然旁驚汗流浼
(郊孫曰浼/汗汚也)知雄欣動顔(孫曰老子知其雄守/其雌雄者謂勝也)怯負愁㸔
賄(孫曰負敗也賄謂其所/博之財也㸔一作肩)争觀雲填道助叫波翻海(愈/)
争爪深難解(爭一作剚挿刃/也○剚側吏切)嗔睛時未怠一噴一醒然
(樊曰此東野妙處今鬬/雞以水噴之神氣如醒)再接再礪乃(郊樊曰再接所謂/接戰也莊子曰是)
(其所以乃公用乃字出此孫曰書礪/乃鋒刃礪磨也一本作再礪再鍛乃)頭垂碎丹砂翼搨
拖錦綵(孫曰搨折也綵繒綵○/拖託何切綵此宰切)連軒尚賈餘(孫曰連軒/猶軒昻也)
(成二年左氏齊髙固桀石以投人曰欲/勇者賈予餘勇韓曰賈買也○賈音古)清厲比歸凱(愈/孫)
(曰清厲鳴聲也周禮樂師凡/軍大獻奏凱歌凱戰勝之樂)選俊感收毛(樊曰趙使平/原君合從於)
(楚約與食客門下有勇力文武備者二十人偕得十九/人餘無可取者有毛遂者前自賛於平原君卒與毛遂)
(偕定從/而歸)受恩慙始隗(樊曰史記郭隗謂燕昭王曰王欲/致士先從隗始况賢於隗者豈逺)
(千里於是昭王為隗築宫而師事之洪曰熈寜間東府/成車駕臨幸介甫詩云功謝蕭規慙漢第恩從隗始詫)
(燕臺或疑蕭何功第一郭隗事無恩字/介甫以退之聯句為對○隗五罪切)英心甘鬬死義
肉耻庖宰君㸔鬬雞篇短韻亦可採(郊亦字一本作/言又一作有)
　　　納凉聯句
　　　　(韓曰此篇叙乆謫新召/還為學官本末甚詳)
遞嘯取遥風(孫曰遞嘯所/以呼風也)微㣲近秋朔(郊孫曰秋/朔七月旦)金柔
氣尚低(孫曰秋属金初/秋故金尚柔)火老候愈濁(愈孫曰夏属火/季夏故火已老)熈
熈炎光流(孫曰熈熈日盛/貌炎光日光也)竦竦高雲擢(愈孫曰竦竦高/貌也高雲火雲)
(也/)閃紅驚蚴虬(孫曰閃紅電光也電光之閃有若蚴虬/蚴虬龍類祝曰蚴虬龍貌楚辭蒼龍蚴)
(虬於左驂○蚴音憂/又於紏切虬音求)凝赤聳山岳(孫曰凝聚也赤氣/之聚如山岳也)目
林恐焚燒(孫曰目林謂目望林木/恐其為日所焚燒也)耳井憶瀺灂(孫曰耳/井聽井)
(也瀺灂水聲樊曰水落貌前漢瀺灂霣墜○/瀺士咸切又士減切灂才弱切又食角切)仰懼失交
泰(孫曰易天地交泰失交/泰謂隂陽之失度也)非時結冰雹(孫曰隂陽失度/則有冰雹之灾)
(今熱甚恐致/冰雹故云)化鄧渴且多(韓曰列子夸父逐日影於隅/谷之際渇欲得飲赴飲河渭)
(河渭不足將北走飲大澤未至道渇/而死弃其杖尸膏肉所浸化為鄧林)奔河誠已慤(見上/注)
暍道者誰子(祝曰字林暍傷暑也莊子暍者反氷乎冷/風孫曰帝王世紀曰禹扇暍暍傷暑也韓)
(曰淮南子武王䕃暍人於樾/下左擁而右扇之○暍音謁)叩商者何樂(祝曰叩撃也/韓曰列子師)
(襄彈琴當春而叩商絃以召/南呂凉風忽至草木成實)浩矣得滂沱(見下/注)感然鳴
鸑鷟(孫曰滂沱大雨也言若得滂沱之雨則瑞應當至/鸑鷟應鳴也鸑鷟鳯屬國語周之興也鸑鷟鳴于)
(歧山○鸑音/岳鷟士角切)佳願茍未從前心空緬邈(孫曰緬/邈逺也)清砌千
廻坐冷環再三握煩懐却星星(孫曰煩懐煩促之/懐星星一作醒醒)高意
還卓卓(郊/)龍沉極煑鱗(洪曰用左/氏醢龍事)牛喘甚焚角(補注用/田單火)
(牛/意)蟬煩鳴轉喝(祝曰喝悲嘶前漢聲流喝陳張正見秋/蟬喝柳詩長楊流喝盡○喝於邁切)
烏躁飢不啄晝蠅食案繁宵蚋肌血渥單絺厭已褫(韓/曰)
(當暑袗絺綌孫曰詩絺兮綌兮凄其以風絺葛也精曰/絺粗曰綌禠撤衣也易或錫之鞶帶終朝三禠之是也)
(○褫敕里切/又池耳切)長䈉倦還捉(孫曰方言扇自關而東謂之/䈉自關而西謂之扇祝曰䈉)
(扇也選云屏輕箑字一作䈉/○䈉音霎一本作箑音㨗)幸兹得佳朋於此䕃華桷
(孫曰華桷/巨室也)清熒文簟施(孫曰清熒/瑩浄也)淡澉甘𤓰濯(孫曰淡/澉薄味)
(濯浸也韓曰選淡澉手足注澹澉/猶洗滌也○淡與澹同澉音敢)大壁曠凝浄(孫曰大/壁華屋)
(中大/壁也)古書竒駮犖(孫曰古畫即前所云壁上古畫駮犖/竒怪貌○駮北角切犖呂角切盡一)
(作/書)凄如羾寒門(孫曰凄冷也羾至也揚雄甘泉賦曰登/椽欒而羾天門屈原逺遊賦曰逴絶恨)
(乎寒門王逸注云寒門北極之門/○羾音貢它本一作羽又一作淜)皓若攅玉璞(攅聚/也)掃
寛延鮮飈(孫曰掃寛延鮮飈掃寛/閒之處以延清風也)汲冷漬香穱(韓曰穱/稻田種)
(麥孫曰穱麥/飯○穱音卓)篚實􁈋林珍(孫曰篚箱也詩又寔幣帛筐/篚以將其厚意林珍珍果也)
盤肴饋禽㲉(㲉今本作殻非是/已辨於城南聯句)空堂喜淹留貧饌羞齷
齪(愈孫曰齷齪菲薄也/○齷音渥齪側角切)殷勤相勸勉左右皆礱斵(孫曰/礱斵)
(謂磨礲也即下言/賈勇事皆一作加)賈勇發霜硎(孫曰左氏齊高固入晋/師桀石以投人曰欲勇)
(者賈余餘勇賈買也莊子庖丁屠牛十九/年而刀刃若新發於硎○硎砥石音刑)争前曜冰槊
(孫曰風俗通云矛長丈八者謂之槊/發霜硎曜冰槊皆以禦熱○槊音朔)㣲然草根響先被
詩情覺感衰悲舊改(孫曰舊改謂/容貌改前也)工異逞新貌(孫曰貌/容貌也)
(○貌/音邈)誰言擯朋老(孫曰擯朋謂擯弃於朋/友而又加之以老也)猶自將心學
危簷不敢慿朽机懼傾撲(撲弼/角切)青雲路難近黄鶴足仍
鋜(韓曰西京雜記黄鶴下太一池金為衣兮/菊為裳鋜玉篇云鎖足也○鋜士角切)未能飲淵
泉(孫曰淵/泉深泉)立滯叫芳葯(郊韓曰本草楚人謂白芷為葯/祝曰楚辭辛夷楣兮葯房○葯)
(音/渥)與子昔睽離嗟余苦屯剥(孫曰睽離屯剥四卦名/睽離離别屯剥險難也)直
道敗邪徑(韓曰語直道而事人馬徃而不三黜孫曰/漢書五行志邪徑敗良田讒口亂善人)拙
謀傷巧諑(韓曰書予亦拙謀作乃逸楚辭謡諑謂余以/善滛注諑猶譛也方言諑愬也楚以南謂之)
(諑樊曰雅云諑責/也䛼也○諑音琢)炎湖度氛氲(孫曰此謂貞元十九年/遷謫時也炎湖洞庭氛)
(氲湖上熱氣也祝曰氛氲氣貌選/分氣氛氲○氛敷文切氲於云切)熱石行犖硞(孫曰犖/硞石多)
(貌祝曰硞説文石聲/○犖力角切硞音確)痟飢夏尤甚(祝曰痟渴病也前漢/司馬相如病痟然亦)
(有食痟○/痟音霄)瘧渴秋更數(祝曰瘧寒熱病也素問夏傷於/暑秋必痎瘧孫曰周禮春時有)
(痟首疾秋有瘧寒疾○/瘧逆約切數一音朔)君顔不可覿君手無由搦(搦持/也韓)
(曰後漢撫弦搦/矢○搦女角切)今來沐新恩(孫曰元和元年六/月召為國子博士)庶見返
鴻朴(孫曰鴻朴謂鴻荒之/世伏羲神農時也)儒庠恣游息(韓曰禮學記君/子之於學也藏)
(焉修焉游焉息焉孫曰/游息者優游於庠序也)聖籍飽商搉(祝曰商畧也孫曰/㩁揚㩁謂評議也)
(韓曰選商摧萬/俗○㩁音角)危行無低囘(補注語曰邦有道危言危/行危行謂直道而行也)
正言免咿喔(祝曰咿喔强顔貌孫曰楚詞屈原卜居曰/將喔咿嚅唲以事婦人乎注強笑噱也○)
(咿音尹/喔音渥)車馬獲同驅酒醪欣共欶(祝曰廣韻欶口㬛樊/曰説文欶吮也○欶)
(音/朔)惟憂棄菅蒯(韓曰成公九年左氏傳曰雖有絲麻無/棄菅蒯樊曰菅茅也蒯草也又雨中聯)
(句云穿空細丘垤照日陋菅蒯亦公語也/孫曰菅蒯公以自喻○菅音姦蒯苦怪切)敢望侍帷幄
(樊曰前漢馮奉世傳馮參以/嚴見憚終不得親近侍帷幄)此志且何如希君為追琢
(愈詩追琢其章注云追雕也/金曰雕玉曰琢○追音堆)
　　　秋雨聨句
　　　　(樊曰按詩云儒宮煙火濕此公為學官在京/師時也又云因思征蜀士蓋憲宗元和初命)
　　　　(高崇文討劉/闢時故也)
萬木聲號呼百川氣交㑹(郊孫曰交㑹謂/百川㑹合為一)庭翻樹離合
牖變景明藹(愈孫曰牖窻/也藹暗也)潨㵼殊未終(韓曰潨水㑹也/説文小水入大)
(水祝曰詩鳬鷖在潨○/潨職戎切又在冬切)飛浮亦云泰(郊孫曰飛浮/雨勢泰甚也)牽懐
到空山(孫曰牽懐謂懐念/空山欲避水也)屬聽邇驚瀬(愈孫曰屬近也/瀬湍也○屬之)
(欲切瀬/音頼)簷垂白練直(練一作繭/又一作龍)渠漲清湘大(郊孫曰渠/水忽漲如)
(瀟湘之/大也)甘津澤祥禾(孫曰澤潤澤祥禾/嘉木也禾一作木)服潤肥荒艾(愈/荒)
(艾荒/草也)主人吟有歡客子歌無奈(郊孫曰客/子􁁊旅)侵陽日沉𤣥
(孫曰侵陽謂侵害/陽氣也𤣥幽也)剥節風捜兊(愈孫曰/兊澤也)坱圠遊峽暄(祝/曰)
(前漢賈誼鵩賦大鈞播物坱圠無垠注其/氣坱圠非有限齊也○坱烏朗切圠音軋)颼飀卧江汰
(郊祝曰颼飀謂高風也隋盧思道納凉賦/動颼飀於翠帳○颼飀音蒐流汰音太)㣲飄來枕前
髙灑自天外(愈/)蛬穴何迫窄(韓曰蛬蟋蟀/也○蛬音拱)蟬林掃鳴噦
(郊補注噦車鸞聲詩鸞聲噦噦孫曰掃/鳴噦謂無聲也○噦呼外切林一作枝)園菊茂新芳逕
蘭銷晚馤(愈祝曰玉篇馤/香也○馤音藹)地鏡時昏曉(孫曰地鏡/地之積水)池星
競漂沛(郊孫曰池星池中苹/藻之屬漂沛漂流也)讙呶尋一聲(祝曰讙呶喧/號也詩載號)
(載呶○讙呼官/切呶尼交切)灌注咽羣籟(愈韓曰莊子有天籟地籟/人籟孫曰籟衆竅也咽塞)
(也/)儒宫煙火濕(見題/注)市舍煎熬忲(郊祝曰忲奢也選云/心侈體忲孫曰忲甚)
(也○忲/音太)卧冷空避門衣寒屢循帶(愈洪曰循今/本作修誤也)水怒已
倒流(韓曰海賦吹嘘/則百川倒流)陰繁恐凝害(郊凝/結也)憂虞思舟檝(孫/曰)
(思舟檝欲免為魚也韓曰易堯舜氏/作刳木為舟剡木為檝以濟不通)感禹勤畎澮(愈孫/曰書)
(禹濬畎澮距川孔安國云一畝之間廣尺/深尺曰畎百畝之間廣二尋深二仭曰澮)懐襄信可畏
(韓曰書湯湯洪水方割蕩蕩/懐山㐮陵注云懐包㐮上也)疎决須有頼(郊韓曰孟子/禹疏九河决)
(汝漢孫曰頼藉/也疎一作疏)筮命或馮蓍卜情將問蔡(愈孫曰蓍為/筮龜為卜語)
(曰臧文仲居蔡蔡大龜也長尺有二寸本出蔡地因以/為名韓曰古者謂龜為蔡家語臧文仲有守龜焉名曰)
(蔡○蔡/倉大切)庭商忽驚舞(孫曰庭商商羊也家語曰齊有一/足鳥集於公朝孔子曰此鳥名商)
(羊非祥也昔童謡曰天將大雨商羊鼔舞今/齊有之其應至矣已而果雨補注正作􁡔鴹)墉禜亦親
酹(郊樊曰禮記雩禜祭水旱也孫曰墉城墉也禜祭名/左氏曰日月星辰之神則雪霜風雨之不時於是乎)
(禜之山川之神則水旱癘疫之不時於/是乎禜之○禜音禜又音詠酹盧對切)氣醨稍疎映(孫/曰)
(氣醨謂雲氣稍薄/也氣一本作氛)雺亂還擁薈(集注爾雅天氣下地不/應曰雺注言蒙昧也詩)
(薈兮蔚兮注雲興貌謂雲霧擁塞也○雺音謀又音/茂又音蒙又莫貢武賦二切薈烏外切雺一作􁓛)陰
旌時摎流(孫曰陰旌亦謂雲氣如旌旗之狀摎流飄轉/貌祝曰前漢望崑崙以摎流顔師古曰摎流)
(猶周流也/○摎音流)帝鼓鎮訇磕(孫曰帝鼔天帝之鼓謂雷霆也/訇磕雷聲祝曰大聲也選訇磕)
(㗦嘈○訇呼庚切/與轟同磕苦蓋切)棗圃落青璣(孫曰棗未熟而落如青/璣也璣珠之不圓者)
𤓰畦爛文貝(孫曰𤓰爛於畦其色青黄如/文貝也説文云貝海中介蟲)貧薪不燭竈
富粟空填廥(愈祝曰廥芻槀藏也史記天子/遣使者虚郡國倉廥○廥音鱠)秦俗動言
利(見下/注)魯儒欲何丐(孫曰秦俗謂長安也魯儒郊自/謂也時郊與公俱在長安故云)深
路倒羸驂(見下注○倒都老切/羸倫為切驂音參)弱塗擁行軑(孫曰深路/弱塗皆謂)
(濘淖也軑車轄擁礙也祝曰楚詞齊玉軑而並/馳梁簡文帝賽神詩玉軑朝行動也○軑音大)毛羽皆
遭凍籬簁不能翽(孫曰籬簁薄羽翽謂飛聲也詩翽翽/其羽韓曰籬藩籬簁竹器翽飛聲也)
(籬簁安能飛哉樊曰籬簁不能翽字當作􁓳褷張衡西/都賦云被毛羽之􁓳褷則可云不能翽矣○簁所宜切)
(翽呼外切􁓳所/炎切傱史宜切)翻浪洗虚空傾濤敗藏蓋(郊孫曰藏盖/謂屋宇也漢)
(書民無蓋/藏是也)吾人猶在陳(韓曰論語衛靈公問陳於孔子/明日遂行在陳絶粮補注以郊)
(旅人/故云)僮僕誠自鄶(孫曰㐮二十九年左氏吳季札來聘/請觀周樂自鄶以下無譏焉杜預曰)
(以其㣲也洪曰言吾人猶絶/粮僮僕無足言者○鄶音澮)因思征蜀士未免濕戎斾
(孫曰時蜀㓂劉/闢猶未授首)安得發商飈(孫曰商飈謂秋/風也飈畢遥切)廓然吹宿
靄(孫曰宿靄/停雲也)白日懸大野幽泥化輕壒(樊曰壒塵也祝/曰後漢軼埃壒)
(之混濁○/壒音藹)戰場暫一乾賊肉行可膾(愈孫曰賊/謂劉闢也)捜心思
有效抽䇿期稱最(孫曰䇿謀/策最第一)豈惟慮收穫亦已救顛沛
(郊祝曰顛沛仆也論語顛沛必於/是孫曰顛沛猶狼狽也○沛音貝)禽情初嘯儔(孫曰嘯/儔謂嘯)
(呼其儔/侶也)礎色㣲收霈(祝曰礎負楹右孫曰霈礎石上潤/濕之氣韓曰淮南子山雲蒸柱礎)
(潤○礎/音楚)庶幾諧我願遂止無已太(愈孫曰已太太甚也/詩無已太康職思其)
(憂/)
　　　征蜀聨句
　　　　(樊曰憲宗紀永貞元年八月劍南西川節度/使韋臯卒行軍司馬劉闢自稱留後元和元)
　　　　(年正月長城使高崇文為左神䇿行營節度/使討闢九月崇文克成都擒闢以獻此征蜀)
　　　　(聨句所由作也韓曰篇末獻馘郊告等語與/元和聖徳詩所叙言異而意同其相先後作)
　　　　(歟/)
日王忿違慠(洪曰日徃日也左氏日衛不睦故/取其地○慠與傲同日一作曰非)有命事
誅抜(孫曰誅抜即謂/遣崇文之師)蜀險豁闗防(孫曰豁開也蜀險豁/闗防者言闗防皆失)
(其險/也)秦師縱横猾(愈孫曰秦師王旅謂闗中之兵也崇/文將步騎五千皆長安禁旅故云秦)
(師横猾縱/横桀猾也)風旗帀地揚(孫曰風旗旗飄揚/也○帀作荅切)雷鼓轟天殺
(孫曰雷鼔鼓聲如/雷轟天震動也)竹兵彼皴脆(孫曰蜀人以竹為弓矢/故云竹兵皴脆不牢貌)
(樊曰皴説文細皮/起也○皴音逡)鐵刃我鎗䶪(郊祝曰鎗利刃貌䶪齒/利也○鎗初庚切䶪音)
(察刄一/作刀)刑神咤犛旄(孫曰犛旄者以犛牛尾為旄旄亦/旌旗之屬咤驚咤祝曰犛牛尾可)
(為旄史記殺一犛牛以為爼豆牢/具○咤陟駕切犛音茅又音釐)陰燄颭犀札(韓曰颭/風吹也)
(孫曰犀札以犀為札札甲也祝曰左氏徹七札焉洪/曰説者謂此聮盡雕刻之工而語仍壯○颭職琰切)翻
霓紛偃蹇(孫曰翻霓謂旌旗動如虹霓也偃蹇巻舒貌/樊曰司馬大人賦掉指撟以偃蹇注偃蹇委)
(曲/貌)塞野傾坱圠(愈孫曰謂兵衆塞野勢欲傾側也坱圠/動摇類樊曰賈誼鵩賦坱圠無垠注非)
(有限齊○坱音盎圠/音偃傾又一作鴻)生獰競掣跌(韓曰掣牽也跌蕩也/孫曰獰惡也生而惡)
(者競相掣跌掣謂牽掣跌謂跌墮也祝曰掣牽也易其/牛掣是也○獰尼耕切掣昌列充世二切跌徒結切)
癡突爭填軋(孫曰癡突謂癡弱者突/出爭相填軋也軋轢也)渴鬬信豗呶(韓曰/豗撃)
(也呶喧呶也孫曰渴鬬謂渴於戰鬬言/其勇也豗呶相擊聲○豗音灰呶音鐃)噉姦何噢嗗(郊/祝)
(曰廣韻噢咿悲也噢飲聲孫曰姦賊黨/噢嗗噉囓聲○噢於六切嗗烏八切)更呼相簸蕩(補/注)
(呼呌聲簸揚/也○簸音播)交斫雙缺齾(樊曰齾缺齒也/○齾牛轄切)火發激鋩腥
(孫曰火發謂火攻/鋩腥鋩刄腥臭)血飄騰足滑(愈/)飛猱無整陣(孫曰猱/以喻軍)
(士之壯無整陣言敵不得/自整其陣也○揉奴刀切)翩鶻有邪戛(孫曰翩飛貌鶻/鷙鳥邪戞邪撃)
(也鶻亦以喻軍/士○戞户八切)江倒沸鯨鯢(見下/注)山揺潰􁋯猰(郊孫曰/江倒山)
(摇以喻蜀兵之敗鯨鯢􁋯猰喻蜀兵潰散也祝曰􁋯與/貙同爾雅貙獌似貍猰與䝟同爾雅䝟貐類貙虎爪食)
(人迅走○􁋯敕/俱切猰於黠切)中離分二三(見下/注)外變迷七八(孫曰言/蜀師敗)
(其或分為二三或散/為七八不可禁也)逆頸盡徽索(孫曰逆頸逆人/之頸徽亦索也)仇頭
恣髠鬝(孫曰仇頭亦謂仇人之首髠/鬝謂秃去其髮○鬝格八切)怒鬚猶鬇鬡(祝曰/鬇鬡)
(玉篇云髪亂樊曰城南聮句云蹙鬐怒䰃/鬤亦公語也鬡通作鬤○鬇音崢鬡音獰)斷臂仍􁪬􁀙
(愈祝曰􁪬􁀙勁有力貌○􁪬蒲/八切􁀙格八切􁀙字一從􁪫)石潜設竒伏(孫曰石潜/謂蜀兵雖)
(敗尚有潜於石間者韓/曰兵法有竒道伏道)穴覷騁精察(孫曰亦謂蜀師覷/於穴隙欲乗王師)
(之釁精/一作幽)中矢類妖㺑(孫曰妖㺑狂犬言中矢者奔走狀/如狂犬也韓曰㺑犬容頭進也○)
(㺑所監切/又音森)跳鋒狀驚豽(孫曰跳避也狀似豽獸名祝曰/豽似狸蒼黒無前足善捕䑕後)
(漢有貂豽鼲子注豽猴属○豽與豽/同汝滑切或曰當作豽跳一作􁀙)蹋翻聚林嶺(孫曰/聚於)
(林嶺之中蹴/蹋欲翻也)斗起成埃圿(郊孫曰斗起忽起圿塵埃祝/曰玉篇垢圿也○圿音戞)
斾亡多空杠(韓曰杠旌旗干也孫曰旗斾/亡失上有空竿也○杠音江)軸折鮮聨轄
(孫曰軸車軸轄軸頭鐵/樊曰鍵也○轄胡瞎切)剟膚浹瘡痍(孫曰剟刺也浹滿/也祝曰剟削也説)
(文刋也吳越春秋無削剟/之秋○剟音輟又音掇)敗面碎剠㓤(韓曰剠墨刑也/㓤剥也○剠與)
(黥同㓤/音劼)渾奔肆狂勷(孫曰渾奔全奔也狂勷遽走貌/○勷音穰狂一作劻劻曲王切)健
竄脫趫黠(韓曰趫善走也又舉足也祝曰㨗/也選㨗趫夫之敏手○趫音喬)巖鉤踔狙
猿(祝曰踔廣韻云猿跳餘/見下注○踔知教切)水漉雜鱣螖(祝曰鱣大魚螖/蟛螖也玉篇云)
(似蟹而小孫曰蜀兵敗皆投於山嵒水石之間故或鉤/之於嵒則踔狙猿漉之於水則雜鱣螖也○螖音滑)
投奅閙䃔䃧(祝曰奅與礮同廣韻軍戰石也䃔䃧/奅石聲○奅音砲䃔音穹䃧音隆)填湟
􁩩㑻傄(愈集注隍城池水㑻傄無憚也又玉篇健也○/􁩩烏皆切亦作挨㑻莫八切傄呼八切湟字一)
(作隍􁩩字一作/傶傶宗禄切)强睛死不閉獷眼困逾䎵(祝曰獷犬也/説文犬不可)
(附也選狙獷而不臻孫曰獷眼毒/䎵惡視也○獷古猛切䎵莫八切)爇堞熇歊熺(祝曰堞/城上垣)
(左氏及堞而絶之熇熱也前漢陽風吸習而熇熇孫曰/爇堞燒城也熇火熾貌歊氣出貌熺亦爇也○爇如劣)
(切堞音牒熇呼木切又/音壑歊許嬌切熺音僖)抉門呀拗䦪(孫曰抉排也左氏/傳縣門發郰人紇)
(抉之以出門者是也韓曰拗䦪門聲○抉/於决切呀虚加切拗於絞切䦪乙轄切)天刀封未坼
(孫曰天刀天/子所封之劍)酋膽懾前揠(祝曰揠抜草心也孟子助苖/之長者揠苖者也孫曰前揠)
(前時敗北為/王師所揠)跧梁排郁縮(祝曰跧屈伏貌選狡兎跧伏/於拊側孫曰跧梁謂跧伏於)
(梁上排逐捕也郁縮恐懼歛/縮貌○跧莊縁切排一作非)闖竇揳窋窡(集注闖馬出/門貌又窺也)
(竇穴也揳撃摶也窋説文物在穴中窡穴中見也○闖/丑禁切揳音戞又音屑窋竹律切窋丁刮切又丁滑切)
廹脅聞雜驅(孫曰雜驅謂牛/馬同驅逐也)咿呦呌􁁊􁀝(郊孫曰咿呦/哭聲祝曰􁀝)
(屈也○呦音幽􁀝五滑切􁀝一作􁀙/又作􁢬􁢬五刮切與刖同謂斷足也)窮區指清夷(孫曰/窮區)
(窮困之區域以謂賊境/也指頥指夷平夷也)兇部坐彫鎩(祝曰鎩長刄矛也/前漢鉏耰棘矜不)
(敵於鉤㦸長鎩孫曰兇部兇賊/之部黨彫鎩剪除也○鎩音殺)卭文裁裴斖(孫曰卭蜀/地名文織)
(之有文者盖錦綺之類/斐斖文章貌○斖音尾)巴艷收婠妠(孫曰巴亦蜀地巴/艷蜀之美女婠妠)
(小兒肥貌○婠於/八切妠女刮切)推肥牛呼牟(韓曰古樂府烹羊宰肥/牛後漢征蘇茂推牛饗)
(士士氣自倍孫曰推肥推擇其肥者牟説文曰牛鳴也/補注筆墨間録云子厚牛賦曰牟然而鳴黄鍾滿脰○)
(牟音/侔)載實駝鳴􁘓(祝曰􁘓廣韻云駱駝鳴也孫曰實重/也􁘓駝聲補注筆墨間録云荆公云)
(槖垂鈴棧駝鳴􁘓節擁棠郊虎/視耽用此事也○􁘓乙轄切)聖靈閔頑嚚(孫曰頑嚚/不悛貌書)
(曰瞽子父頑母嚚韓曰僖公二十四年左氏心/不則徳義之經為頑口不道忠信之言為嚚)燾養均
草蔡(燾覆也祝曰玉篇䕓草/有毒用殺魚○䕓音察)下書遏雄唬(孫曰下書降/詔也遏止也)
(雄唬將帥唬虎聲遏雄唬/無令多殺也○唬呼交切)解罪弔攣瞎(愈孫曰解釋也/攣手足病瞎目)
(病○攣力全/切瞎許轄切)戰血時銷洗劔霜夜清刮(孫曰劍霜言劍/刄白如霜也)
漢棧罷囂闐(孫曰漢棧漢中棧道也徃時用兵喧囂闐/塞今則罷也○棧士諫切囂虚驕切闐音)
(田/)獠江息澎汃(孫曰獠江蜀江澎汃湍聲祝曰獠江西/極之水選砏汃輣軋○獠張絞切澎音)
(彭汾普/八切)始去杏飛蜂(孫曰正月出師/故云杏飛蜂)及歸柳嘶蚻(孫/曰)
(十月息師故云柳嘶􁉽祝曰爾雅􁉽蜻蜻似蟬而小洪/曰記時之語工矣詩昔我徃矣楊柳依依今我來斯雨)
(雪霏霏○/􁉽音扎)廟獻繁馘級(孫曰廟獻獻於廟社繁多馘截/耳級首也級本等級秦法斬首)
(一賜爵一級後世因謂斬首為級是歳十二月/戊子闢至長安獻太廟郊社故云○馘古獲切)樂聲洞
椌楬(郊祝曰洞逹也禮記聖人作為鞉鼔/椌楬柷敔也○椌苦江切楬苦瞎切)臺圖煥丹𤣥
(孫曰臺圖謂圖畫於靈臺煥明𤣥黒也言畫將帥之像/於臺上也樊曰謂如後漢二十八將圖形於靈臺也)
郊告儼匏稭(集注郊告告天於南郊儼祗肅貌匏以為/器稭以為席皆事天之物貴質素也禮記)
(莞簟之安而藁鞂之設前漢其席藁稭稭鞂字/同説文禾藁去其皮祭天以為席○稭音戞)念齒慰
黴黧(祝曰黴黧垢腐貌楚辭顔黴黧以沮敗孫曰齒歳/也黴黧靣黒也念其歳老有黴黧者則慰安之○)
(黴音眉/黧音梨)視傷悼瘢痆(祝曰痆廣韻云瘡痛孫曰悼閔也/瘢痆瘡㾗○瘢音盤痆女黠切)
休輸任訛寢(孫曰休罷輸轉輸也詩或降于阿或飲于/池或寢或訛訛動也言轉輸已罷歸馬放)
(牛任其訛/寢而已)報力厚麩鞂(孫曰報力報其轉輸之力厚之/以麩鞂樊曰麩説文云小麥屑)
(皮也鞂解見上○/麩音夫鞂音戞)戍寒絶朝乗(乗備也戍/一作戎)刁暗歇霄詧
(樊曰刁軍中刁斗也朝炊夜擊刁/一作刃此兩句一本在澎汃下)公歡鐘晨撞(孫曰公/歡公宴)
(也/)室晏絲曉扴(孫曰絲琴瑟扴擊也或曰刮/也○扴音戞室宴本誤作晏)盃盂酬酒
醪(孫曰酬報/醪濁酒也)箱篋饋巾帓(帓帶也祝曰玉篇/帓帶○帓莫轄切)小臣昧戎
經(孫曰小臣公自/謂戎經兵畧也)維用賛勲劼(愈孫曰勲功也劼勤也/祝曰劼用力又固也慎)
(也勤也書女劼毖/商獻臣劼桔八切)
　　　同宿聨句
　　　　(韓曰此詩召為國子博士後與東野/同宿而作故叙南遷召還始末甚詳)
自從别君來遠出遭巧譛(愈孫曰逺出謂/得罪謫陽山令)斑斑落春淚
(孫曰斑斑淚落貌/謂感春而墮淚也)浩浩浮秋浸(郊孫曰浩浩水貌秋浸/秋潦莊子大浸稽天而)
(不/溺)毛竒覩象犀(孫曰毛蟲之竒則/覩象犀覩一作觀)羽怪見鵩鴆(愈孫曰/羽族之)
(怪者則見鵩鴆鵩一名鴞不祥鳥也鴆大如鴞紫緑色/頸長七八尺食蝮蛇以其毛瀝飲食中則殺人祝曰前)
(漢賈誼為長沙王傅有鵩飛入誼舍楚辭吾令鴆/為媒注鴆運曰也羽可殺人○鵩音服鴆直禁切)朝行
多危棧(孫曰危棧閣/道棧一作􁀙)夜卧饒驚枕(郊孫曰驚枕/怪惡夜鳴也)生榮今
分踰(孫曰生榮謂生還/而榮已踰分矣)死棄昔情任(愈孫曰徃者棄之/於死情未甞不安)
(任謂/安也)鵷行參綺陌(孫曰鵷鷺之行謂周行也參間厠也/綺陌言阡陌相錯如綺綉然阡陌道)
(塗也南北曰阡東/西曰陌○鵷音寃)雞唱聞清禁(郊孫曰雞唱雞人之唱/周禮雞人大祭祀夜呼)
(旦以嘂百官凡國之大賔客㑹同軍旅䘮紀亦如之呼/旦則此雞唱是也項羽夜聞漢軍四面皆楚歌應劭曰)
(楚歌鷄鳴歌也則古今已來皆/然清禁清切之禁謂省中也)山晴指高標(高標/絶頂)槐宻
騖長蔭(愈孫曰騖謂馳/逐○鶩音務)直辭一以薦(薦進/也)巧舌千皆􁝓
(郊祝曰廣韻􁝓牛舌下病也/孫曰􁝓閉口也○􁝓巨禁切)匡鼎惟説詩(樊曰前漢匡/衡好學諸儒)
(為之語曰無説詩匡鼎來匡説詩解人頥注云鼎當/也方也孫曰張晏云衡少時字鼎長乃易字稚圭)桓
譚不讀䜟(愈樊曰後漢桓譚為給事中光武有詔㑹議/靈臺所處謂譚曰吾欲䜟决之何如譚黙然)
(良乆曰臣不讀䜟帝問其故譚極言䜟非經帝/怒曰譚非聖無法將下斬之叩頭良乆得解)逸韻何
嘈嗷(孫曰韻聲韻嘈嗷大聲/貌○嘈音曹嗷音敖)高名俟沽賃(郊孫曰沽賃/賣也論語有)
(美玉於斯求善價/而沽諸賃傭賃)紛葩歡屢填(孫曰紛葩/紛紜也)曠亮憂早滲
(愈孫曰曠亮開豁也早滲言忘/其憂如物滲漏也○滲所禁切)為君開酒腸顛倒舞相
飲(郊飲/去聲)曦光霽曙物(孫曰曦光日/光曙朝時也)景曜鑠宵祲(愈孫曰/曜光鑠)
(銷也祲祥氣/○祲音浸)儒門雖大啓姦首不敢闖(韓曰闖馬出門/貌孫曰窺也○)
(闖丑/禁切)義泉雖至近盗索不敢沁(樊曰沁水出上黨孫曰/不敢汲也○沁七鴆切)
清琴試一揮白鶴呌相喑(孫曰揮彈也喑鳴相應也樊/曰宋齊謂兒泣不止曰喑祝)
(曰廣韻喑長詠也○喑於禁/切一本作相呌吟吟去聲)欲知心同樂雙繭抽作絍
(郊孫曰言二人同心相樂如雙繭作絍絲也/祝曰絍織也後漢女得織袵○袵汝鴆切)
　　　莎柵聯句
　　　　(韓曰按河南志莎柵谷水在永寕縣西三十/里出莎嶺東流入昌谷莎柵蓋在東都也公)
　　　　(與東野各一聯遂及斷腸之意/必二公有所深感不得而詳矣)
冰溪時咽絶(孫曰冰溪言水溪如/冰咽絶斷續聲也)風櫪方軒舉(愈孫曰/櫪木名)
(亦作櫟風櫪言為風/所吹軒舉飄揚也)此處不斷腸定知無斷處(郊韓曰/蔡琰胡)
(笳曲日東月西兮徒相望不得相隨兮空/斷腸選魏文帝燕歌行念君客逰思斷腸)
　　　雨中寄孟刑部幾道聨句
　　　　(集注孟簡字幾道徳州平昌人以新舊傳考/之未甞為刑部史豈逸之耶新傳言其為倉)
　　　　(部員外以不附王叔文徙/它曹或者它曹即刑部也)
秋潦淹轍跡(孫曰潦雨水也/音老淹一作無)高居限參拜(愈孫曰高居/避水高處限)
(隔/也)耿耿蓄良思(韓曰耿耿不安貎詩耿/耿不寐良思深思也)遥遥仰嘉話(郊/遥)
(遙逺也○/話下快切)一晨長隔歳百步還殊界(愈孫曰言與孟相/去百步尚若殊疆)
(界也還/一作逺)商聽饒清聳(孫曰秋於五行為商商聽謂/聽秋聲也饒多也商一作高)閟懐
空抑噫(郊孫曰閟閉也抑噫嘆息/貌○噫烏介切閟一作悶)美君知道腴(韓曰選/班固荅)
(賔戯委命供已味/道之腴注腴膏也)逸步謝天械(愈孫曰逸歩高逸也/天械爵位冠冕之属)吟
馨鑠紛雜(孫曰吟馨吟味馨香也鑠消/也紛雜雜亂也馨一作聲)抱照瑩疑怪(郊/瑩)
(亦照/也)撞宏聲不掉(孫曰撞宏撃鐘也宏大也/不掉不振也○掉徒弔切)輸邈瀾逾
殺(愈孫曰輸邈謂輸㵼逺邈也殺/猛疾也言雨聲亂川漲如此也)簷㵼碎江喧(孫曰簷/㵼謂簷)
(間雨㵼如碎江喧/噪也噪江衆流也)街流淺溪邁(郊孫曰街流如淺/溪之行邁行也)念初
相遭逄幸免因媒介(介紹/也)祛煩類决癰(孫曰祛除也/决癰潰瘡)愜
興劇爬疥(孫曰愜快也爬/搔也○爬音把)研文較幽𤣥(孫曰研研窮謂/論文也幽𤣥幽)
(深/也)呼博騁雄快(孫曰博博/塞騁恣也)今君軺方馳(祝曰説文軺小/車也廣韻使車)
(也史記乃乗軺車之洛陽○/軺音摇又音韶方一作車)伊我羽已鎩(孫曰伊惟也/鎩翦翮也樊)
(曰集韻長矛曰鎩一曰羽傷也公山陽縣齋有懐云鍛/羽時方禇盖謂貞元十九年冬自御史出為陽山至是)
(召入故云韓曰選顔延之詠嵇康云/鸞翮有時鎩○鎩所拜切巳一作毛)温存感深惠琢切
奉明戒(愈韓曰詩如切如磋如/琢如磨琢切規戒也)迨兹更凝情(凝結/也)暫阻
若嬰瘵(孫曰嬰被瘵疾也祝曰瘵病/詩無自瘵焉○瘵側介切)欲知相從盡靈珀
拾纎芥(韓曰靈珀琥珀也虞翻曰琥珀拾芥樊曰靈珀/拾纎芥謂無所遺也今本拾作捨非是○珀音)
(拍/)欲知相益多(益多一/作從益)神藥銷宿憊(孫曰宿憊乆疾祝/曰憊病也易有疾)
(憊也○憊/蒲拜切)徳符仙山岸(符同/也)永立難欹壊氣涵秋天河
(孫曰涵泳也/天河天漢也)有朗無驚湃(郊孫曰朗明湃澎湃大/水聲也○湃普拜切)祥鳳
遺蒿鷃(孫曰蒿鷃鷃之在蓬蒿者郭/璞云今鷃雀祝曰鷃與鴳同)雲韶掩夷靺(韓曰/雲門)
(黄帝之樂韶舜樂靺東夷樂孫曰周禮鞮鞻氏掌四夷/之樂注東方曰靺南方曰任西方曰株离北方曰禁也)
(○靺莫拜切又/亡逹切與韎同)争名求鵠徒(孫曰求鵠如/射之志鵠也)騰口甚蟬喝
(韓曰易騰口説也喝/蟬嘶聲○喝於邁切)未來聲已赫(孫曰赫赫/名盛貌)始鼓敵前
敗(孫曰鼔撃鼔左氏傳曰一鼔作/氣再而衰始鼔初鼔也前先也)鬬場再鳴先(孫曰㐮/二十一)
(年左氏齊莊公朝指殖綽郭最曰是寡人之雄也州綽/曰君以為雄誰敢不雄然臣不敏平陰之役先二子鳴)
(杜預注云比於雞鬬勝而先/鳴今言再鳴先者蓋取此事)遐路一飛届(届至/也)東野繼
竒躅(孫曰孟郊字東野繼竒躅謂繼幾道之跡也祝/曰躅軌也前漢伏周孔之軌躅○躅厨玉切)脩
綸懸衆犗(樊曰莊子任公子為大鈎巨緇五十犗以為/餌投竿東海旦旦而釣犗騋牛也孫曰修長)
(綸釣緍衆犗衆/牛也○犗音戒)穿空細丘垤(孫曰孟子太山之於丘垤/垤螘塜也餘並見下注)
照日陋菅蒯(愈孫曰左氏雖有絲麻無棄菅蒯菅蒯/茅属可以為布丘垤菅蒯公以自喻也)小
生何足道(小生郊/自謂也)積慎如觸蠆(祝曰詩巻髪如蠆注螫/蟲也左氏蜂蠆有毒○)
(蠆田/邁切)愔愔抱所諾(祝曰愔愔安静貌左氏曰祈招之愔/愔左思曰靡靡愔愔安静也○愔揖)
(淫/切)翼翼自伸誡(孫曰詩云惟此文王小/心翼翼翼翼恭敬貌也)聖書空甚讀(甚/一)
(作/勘)盗食敢求嘬(韓曰列子爰旌目餓於道狐父之盗下/壺餐而餔之爰旌目既能視曰汝非盗)
(耶吾義不食子之食也禮記無嘬/炙嘬謂一舉盡臠○嘬楚夬切)惟當騎欵段(樊曰後/漢馬援)
(從弟少游曰士生一世但取衣食/裁足乗下澤車御欵段馬足矣)豈望覿珪玠(孫曰玠/大珪也)
(詩以其介圭入覲/于王介與玠通)弱操愧筠杉微芳比蕭薤(孫曰詩采/蕭及菽蕭)
(蒿/也)何以驗髙明柔中有剛夬(郊韓曰易夬决也剛决柔/也孫曰夬卦五陽而决一)
(陰/)
　　　遠遊聨句
　　　　(樊曰逺遊送東野之江南也公有送東野序/云東野之役於江南此所謂逺遊者亦其時)
　　　　(歟聨句凡四十韻東野二十公十九李習之/一習之詩見于世者此而已大率詩非其所)
　　　　(長也補注劉貢父云唐時文人李習/之不能為詩聨句云云殊無可取)
别腸車輪轉一日一萬周(郊/)離思春冰泮(韓曰思念也/杜詩樹攪離)
(思花冥冥左傳泮然冰釋孫曰詩士如/歸妻迨冰未泮泮散也○思息似切)瀾漫不可收(愈/瀾)
(漫渙/散貌)馳光忽以迫(孫曰馳光光景飛/馳也迫晚暮也)飛轡誰能留(郊孫/曰飛)
(轡日/御也)前之詎灼灼(孫曰之適也前之謂前時/所適詎豈也之一作取)此去信悠
悠(李/翺)楚客宿江上夜魂棲浪頭(棲一作/㨗非是)曉日生遠岸水
芳綴孤舟(孫曰水芳水上芳草/蓮芡之属綴結也)村館泊好木野蔬拾薪
柔(孫曰詩有柔桑柔荑謂/初生柔弱也蔬菜也)獨含悽悽别中結鬱鬱愁(韓/曰)
(楚詞九歎憂心/展轉愁鬰鬰兮)人憶舊行樂(孫曰漢楊惲人生行/樂耳憶舊一作意憶)鳥吟
新得儔(郊孫曰儔儔/侶新一作忻)靈瑟時窅窅(孫曰楚詞逺遊云使/湘靈鼓瑟兮令海若)
(舞馮夷靈瑟謂湘靈之/瑟窅窅深貌○窅音窈)霠猿夜啾啾(孫曰霠雲覆日也/霠猿謂猿在雲間)
(也樊曰楚詞山鬼云/猿啾啾兮狖夜鳴)憤濤氣尚盛(韓曰謂屈原投汨羅/而死孫曰吴越春秋)
(子胥伏劍而死吳王取其尸投之江中/尸乃隨流揚波成濤激岸隨潮來徃)恨竹涙空幽(孫/曰)
(博物志云舜死蒼梧二妃從之不/及涙下染竹竹為之斑幽幽深也)長懐絶無已多感良
自尤(孫曰良誠/也尤咎也)即路涉獻歳(即就也韓曰楚詞招魂傳/献歳發春兮汩吾南征注)
(云獻歳歳/始來進也)歸期眇凉秋(眇逺/也)兩歡日牢落(孫曰兩歡兩/人之歡謂韓)
(孟/也)孤悲坐綢繆(愈孫曰綢繆猶纒綿/詩曰綢繆束薪是也)觀怪忽蕩漾(孫曰/怪蛟)
(龍之属蕩/漾大水貌)叩竒獨冥捜(孫曰冥搜謂搜/求於冥莫也)海鯨吞明月(孫/曰)
(裴氏廣州記鯨鯢目即明月珠故鯨鯢/死不見有目睛吞明月即謂鯨鯢目也)浪島沒大漚(孫/曰)
(浪島謂浪凌島上/如大漚之沒也)我有一寸鈎欲釣千丈流良知忽然
逺(良知親/知也)壯志鬱無抽(郊孫曰鬱結/也抽展也)魍魅暫出沒(孫曰/魍魍)
(魎説文云山川之精/物魅魑魅老物精也)蛟螭互蟠蟉(祝曰蛟螭龍属蟠蟉/蟠結之狀史記驂赤)
(螭青虯之􁚘蟉蜿/蜒○蟉力幽切)昌言拜舜禹(孫曰書禹拜昌言注云/昌當也韓曰舜塟於蒼)
(梧之野禹崩於㑹稽皆在/江南故得拜其昌言也)舉颿凌斗牛(祝曰選樓舡舉/颿而過肆注舉)
(颿者挂席用風力也補注斗牛/吳楚分野也○颿與㠶同音凡)懐糈餽賢屈(祝曰離騷/巫咸將夕)
(降兮懷椒糈而要之糈精米所以享神樊曰續齊諧記/屈原五月五日自没汨羅而死楚人哀之每至此日以)
(竹筒貯米投水祭之餽賢/屈原也○糈音所一作精)乗桴追聖丘(韓曰論語孔子/曰道不行乗桴)
(浮于海從我者其由歟孫曰説/文桴編木以渡也聖丘孔丘也)飄然天外步(孫曰天外/步謂遊於)
(天外自/適之貌)豈肯區中囚(愈區中區/域之中也)楚些待誰弔(孫曰楚些/宋玉招魂)
(也些語助待誰弔謂誰人弔我也祝/曰楚詞何為四方些○些蘓箇切)賈辭緘恨投(孫曰/賈誼)
(謫為長沙王太傅意不自得及渡湘水為賦以弔屈/原賈詞謂此賦也緘恨謂緘封其恨以投湘水也)翳
明不可曉(孫曰翳明謂/掩翳其明也)祕魂安所求(孫曰祕隱祕祕魂/即謂屈原魂也)
氣毒放逐域(孫曰放逐域/謂斥逐之處)蓼雜芳菲疇(孫曰詩荼蓼朽/止蓼辛菜也芳)
(菲花開貌/疇田疇)當春忽凄凉不枯亦颼飀(颼飀風聲○颼所/鳩切飀力鳩切)
貊謡衆猥誶(孫曰貊謡夷歌詩云其追其貊貊北方國/名猥誶歌聲祝曰誶告也言也罵也國語)
(誶申胥前漢母取箕箒立而誶語/○貊莫白切誶音卒誶一作欵)巴語相咿㗀(孫曰巴/語巴人)
(之語咿㗀/不明貌)黙誓去外俗(外俗/遠俗)嘉願還中洲(孫曰中州謂/中原也爾雅)
(水中可/居曰洲)江生行既樂(孫曰江生水㣲漲也韓曰/江生猶言生於水之意)躬輦自
相勠(孫曰躬輦自推車勠并力也祝曰選非余之所/勠樊曰水生行可樂則躬輦為勞矣○勠音留)飲
醇趣明代(孫曰醇謂醇徳以酒為喻/故云飲醇明代盛世也)味腥謝荒陬(郊孫/曰腥)
(楚越之食/陬隅也)馳深鼔利檝(孫曰馳深謂渉深水鼔鳴/也檝所以刺舟○檝音接)趨險
驚飛輶(飛輶飛車也/○輶音由)繫石沉靳尚(樊曰按楚詞上官大/夫靳尚楚之讒臣譛)
(屈原於懐王/者餘見下注)開弓射鴅吺(孫曰史記鴅吺即驩兠字古/文尚書亦作驩兠為鴅吺堯)
(放之於崇山靳尚鴅吺皆在南方恐其為鬼為祟故欲/沈射之也韓曰集韻云鴅吺四凶之一今通作驩兠)
路暗執屏翳(樊曰司馬長卿大人賦時若曖曖將混濁兮/召屏翳誅風伯刑雨師應劭曰屏翳天神)
(使也祝曰風俗通屏翳為雨師山海經屏翳在海東時/人謂之雨師孫曰楚詞屏號起雨何以興之王逸注曰)
(屏屏翳雨師也將雨路暗故/欲執屏翳戮之○屏步丁切)波驚戮陽侯(樊曰揚雄反/離騷云陵陽)
(侯之素波兮豈吾纍之獨見許應邵曰陽侯古之諸侯/有罪自投江其神為大波又博物志陽關侯溺水因為)
(海/神)廣泛信縹眇(孫曰廣/泛泛舟)高行恣浮游(孫曰高/行山行)外患蕭蕭
去中悒稍稍瘳(悒憂悒○/悒音邑)振衣造雲闕(孫曰史記新浴/者必振衣振舉)
(也闕魏闕甚言/其高故曰雲闕)跪坐陳清猷(猷謀/猷也)徳風變讒巧和氣銷
戈矛(和一/作仁)名聲照四海淑問無時休(孫曰詩淑問如臯/陶淑問美譽也時)
(一作/肯)歸哉孟夫子君去無夷猶(愈韓曰晋左思吳都賦/輕禽狡獸周章夷猶夷)
(猶猶豫也孫曰楚詞君/不行兮夷猶去一作興)
　　　晚秋郾城夜㑹李正封聨句上王中丞盧院長
　　　　(集注郾城始𨽻溵州長慶元年州廢以郾城/属許州元和十二年七月以裴度守門下侍)
　　　　(郎同平章事使持節蔡州諸軍事蔡州刺史/充彰義軍節度申光蔡觀察處置等使仍充)
　　　　(淮西宣慰處置使以韓愈兼御史中丞充彰/義軍行軍司馬以李正封兼侍御史為判官)
　　　　(從度出征詔以郾城為行蔡州治所此篇公/與正封作於郾城凡百韻東野死後公所與)
　　　　(聯句者惟此可見耳洪氏云舊本從軍古云/樂四句下注云正封上中丞中丞即退之覉)
　　　　(客方寂歴下四句注云愈奉院長院長/即正封也其稱王盧繆矣○郾音偃)
從軍古云樂(樊曰王仲宣詩從軍/有苦樂但問所從誰)談笑青油幕(孫曰廣/雅帷幕)
(帳也沈約宋書云劉瑀與顔峻書曰朱修之三代叛兵/一朝居青油幕下作謝宣明面向人青油幕謂將幕也)
(以青油/縑為之)燈明夜觀碁(觀寺觀/觀音貫)月暗秋城柝(正封上中丞/孫曰柝者擊)
(木以警衆易曰重門擊柝以待暴客/是也此二句即上言從軍之樂也)羈客方寂厯(羈客/旅客)
(寂厯/愁寂)驚烏時落泊(孫曰落泊/失水也)語䦨壯氣衰(闌希/也)酒醒寒
砧作(愈奉/院長)遇主貴陳力(韓曰論語陳力就/列謂陳其才力也)夷凶匪兼弱
(孫曰夷平也書兼/弱攻昧兼包也)百牢犒輿師(孫曰左傳哀七年公㑹/吳于鄫吳來徵百牢牢)
(牛羊犒餉也成二年韓厥謂齊侯/無令輿師陷入君地輿師衆卒也)千戸購首惡(正封孫/曰千戸)
(謂千户侯也以財求/物曰購首惡元惡)平生耻論兵末暮不輕諾(孫曰末/暮晚年)
(輕諾輕許老子/曰輕諾必寡信)徒然感恩義(孫曰感恩義謂/為度所辟也)誰復論勲
爵(愈孫曰勲謂官如柱國輕車/都尉之類是也隋唐以為勲)多士被霑汚(孫曰多士/賊中將士)
小夷施毒蠚(孫曰小夷元濟祝曰蠚螫也痛也前漢/不若蠭䘍之致蠚○蠚丑略切又音壑)何
當鑄鉅鉟(韓曰鉅大也剛也鉟戈刃也孫曰鉅鉟兵器/鑄鉅鉟謂銷為農器也○鉅音巨鉟音丕一)
(本作/劍㦸)相與歸臺閣(正/封)室婦歎鳴鸛(樊曰詩鸛鳴于垤婦/歎于室孫曰鸛水鳥)
(將陰雨則長鳴而喜行役者於/陰雨尤苦婦念之則歎於室也)家人祝喜鵲(韓曰西京/雜記乾鵲)
(噪而行人至孫曰祝/喜鵲者望其歸也)終朝考蓍龜(孫曰考蓍龜者/以卜歸期也)何日
親蒸礿(愈補注詩礿祠蒸甞周禮春祠夏礿冬蒸秋甞/四者皆祭名孫曰此二句亦室婦家人望夫之)
(意○礿/音藥)間使斷津梁(孫曰間使諜也津梁/橋度也○間音諌)潜軍索林薄
(補注潜軍伏兵也林薄山林草野也西/京賦爾乃蕩川瀆簸林薄○索所格切)紅塵羽書靖(孫/曰)
(羽書羽檄也檄者以木簡為書有急事則挿雞羽其上/謂之羽檄紅塵羽書靖者謂羽書稀少紅塵不起也韓)
(曰謂無邊警也選紅/塵四合煙雲相連)大水沙囊涸(正封樊曰楚龍且與/韓信夾濰水陣信乃)
(夜令人為萬餘囊盛沙以壅水祝曰涸水竭/也孟子其涸也可立而待也○涸下各切)銘山子所
工(孫曰東漢永元中車騎將軍竇憲大破匈奴登燕然/山刻石勒功紀漢盛徳令班固作銘銘山即謂此意)
(以正封比/班固也)挿羽余何怍(見上/注)未足煩刀爼(樊曰史記沛/公軍灞上來)
(見項王至鴻門樊噲曰/人方為刀爼我為魚肉)秪應輸管鑰(愈樊曰國語越王/勾踐使大夫種行)
(成於吳曰請委管鑰属國家以身隨之孫曰言賊不/足以煩刀爼誅夷但當輸送其管鑰而已輸送也)雨
矢逐天狼(韓曰漢李廣廣為圓陣外向矢下如雨楚詞/舉長矢兮射天狼天狼星名以喻貪殘孫曰)
(天狼星在東井東/南為野將主侵掠)電矛驅海若(孫曰電矛者謂矛㦸如/電韓曰老□海神曰海)
(若/)靈誅固無縱(孫曰靈/誅天誅)力戰誰敢却(正/封)峨峨雲梯翔(孫/曰)
(峨峨高貌雲梯言高於/雲翔飛翔事見下注)赫赫火箭著(孫曰火箭箭上施/火著及也韓曰諸)
(葛亮攻郝照於陳倉以雲梯衝軍臨城/中照以火箭射之乃燒之○著直畧切)連空隳雉堞(孫/曰)
(隱元年左傳都城不過百雉注云方丈曰堵三堵曰雉/一雉之墻長三丈高一丈也堞城上女墻隳壊也韓曰)
(選蕪城賦板築雉堞/之殷○隳許規切)照夜焚城郭(愈洪曰此四句舊/注曰愈今本脱之)軍
門宣一令廟筭建三略(孫曰兵法有黄石公三畧三畧/者謂上中下三畧也韓曰選石)
(仲容與孫皓書廟勝之筭應變無窮三國名臣序賛三/畧既陳覇業已基注先主與龎統謀襲劉璋統言上中)
(下三計先主用之/果執二將定成都)雷鼓揭千鎗(韓曰文子雷霆之聲可/以象鍾鼓孫曰鎗鼎属)
(軍中所撃之器也揭舉/也○鎗楚庚切一作槍)浮橋交萬筰(正封韓曰魏志鄧/艾伐蜀先作浮橋)
(補注筰竹索西南夷尋之以/渡水○筰音昨一作莋誤)蹂野馬雲騰(孫曰蹂踐也/雲騰者言馬)
(奔驟如雲/飛騰也)映原旗火爍(孫曰原亦野也旗火爍者/言旌旗飄揚如火閃爍也)疲氓
墜將拯殘膚狂可縳(愈/)摧鋒若貙兕(孫曰摧鋒者摧折/敵人之鋒貙兕猛)
(獸貙狀似貍兕似/水牛○貙敕居切)超乗如猱玃(韓曰左氏秦師過周北/門超乗者三百乗孫曰)
(超乗者所以示勇玃説文云大母猿也祝曰前/漢捕熊羆豪猪虎豹狖玃○乗石證切玃音攫)逄掖服
翻慙(孫曰禮記孔子曰丘居魯衣逄/掖之衣逄大也逄掖儒者之服)漫胡纓可愕(正封/祝曰)
(莊子垂曼胡之纓韓曰魏都賦三属之甲縵胡/之纓注武士纓名也○漫莫干切或作曼音同)星殞聞
雊雉(孫曰星殞者賊敗亡之兆星殞于地雉皆鳴雊雊/鳴也樊曰封禪書秦文公作鄜畤後獲若石云于)
(陳倉北阪城祠之其神來常以夜光輝若流星/從東南來集于祠城則若雉夜鳴○雊古亘切)師興隨
唳鶴(韓曰符堅既敗于淝水聞/風聲鶴唳以為晋師之至)虎豹貪犬羊鷹鸇讋鳥
雀(愈孫曰鷹鸇皆鷙鳥鸇詩人所謂晨風者也讋怖韓/曰鸇鷂属左氏如鷹鸇之逐鳥雀○鸇諸延切讋之)
(涉切一/作逐)燒陂除積聚灌壘失依託慿軾諭昏迷(孫曰左/氏僖二)
(十八年傳楚子玉請戰于晋曰君慿軾而觀之軾/車前木也韓曰漢書酈食其凴軾下齊七十二城)執殳
征暴虐(正封孫曰詩伯也執殳為王/前驅殳兵器長丈二而無刃)倉空戰卒飢月黒
探兵錯(探他南切/黒一作暗)兇徒更蹈藉(孫曰蹈謂兵敗而退相/凌踐也○藉慈夜切)
逆族相啗嚼(愈/)舳艫亘淮泗(韓曰漢武帝南廵自潯陽/浮江舳艫千里孫曰舳者)
(舡後持柁處艫者舡前刺/櫂處亘連也淮泗二水名)斾旌連夏鄂(孫曰夏夏口鄂/鄂渚二句皆言)
(徵兵之/多也)大野縱氐羌(韓曰氐羌天水夷名孫曰縱氐羌/者言有夷狄之助詩曰自彼氐羌)
(莫敢不來王/氐西羌名也)長河浴騮駱(正封孫曰騮駱馬名詩有駵/有駱赤身黒鬛曰駱○駵與)
(騮/同)東西競角逐(孫曰角者與之相角左氏/晉人角之戎人掎之是也)逺近施矰繳
(孫曰矰繳者謂結絲於矢繳生絲縷也補注顔/師古曰繳弋射其矢為矰○矰音増繳音勺)人怨童
聚謡天殃鬼行瘧(愈/)漢刑支郡黜(孫曰晁錯諸侯罪過/削其支郡支郡在國)
(之四邊者補注如楚王削/東海趙王削常山是也)周制閒田削(孫曰禮記名山/大澤不以封其)
(餘以為附庸閒田孟子一不朝則貶其爵再不朝則削/其地補注周制諸侯有功者閒田以禄之有削地者歸)
(之閒/田)侯社退無功(孫曰諸侯自為立社曰侯社侯社謂/諸侯之社也樊曰孟子諸侯危社稷)
(則變/置)鬼薪懲不恪(正封孫曰漢惠帝紀曰上造以上及/内外公孫耳孫有罪當刑皆論為鬼)
(薪鬼薪者主取薪以給宗廟不恪不敬也樊曰前漢劉/輔為諌大夫以上書下獄减死罪一等論為鬼薪終於)
(家韓曰晉書傅𤣥傳/退虚鄙以懲不恪)余雖司斧鑕(孫曰公為行軍司馬/主刑罰故云司斧鑕)
(鑕亦斧類/○鑕音至)情本尚丘壑且待獻俘囚(俘軍所獲也韓曰/左傳獻俘授馘詩)
(在泮/獻囚)終當返耕穫(愈孫曰易不耕穫/不菑􁁊穫刈也)藁街陳鈇鉞(孫曰/藁街)
(漢時長安街名蠻夷邸在其中誅罪人於此鈇莖斫刀/也樊曰陳陽傳斬郅支首及名王以下宜縣頭稾街蠻)
(夷邸間韓曰魏都賦藁街之邸不能及又丘希範/與陳伯之書繫頭蠻邸懸首藁街○鈇風無切)桃塞
興錢鎛(樊曰書武成放牛於桃林之野桃塞謂此詩痔/乃錢鎛注錢銚鎛鎒也祝曰錢鎛田器○錢子)
(輦切一/本作剗)地理畫封疆天文掃寥廓(正/封)天子憫瘡痍(韓曰/漢書)
(季布曰今/瘡痍未瘳)將軍禁鹵掠(韓曰後漢馮異謂父城長曰諸/將多暴横獨劉將軍所到不虜)
(掠劉將軍世祖也世祖為破虜大將軍賊數挑戰/堅營自守有出鹵掠者輒撃取之○鹵與虜同)䇿勲
封龍額(孫曰前漢韓説以校尉撃匈/奴封龍額侯史或作龍頟)歸騎獵麟脚(愈洪/曰子)
(虛賦射麋格麟師古云或/作脚言持引其脚故也)詰誅敬王怒(孫曰詩王赫斯/怒爰整其旅)
給復哀人瘼(祝曰前漢民産子復注云不役使也孫/曰給復謂免其徭役瘼病也○復音福)澤
髪解兠鍪(孫曰兵罷因解兠鍪故澤髪澤/洗也兠鍪胄也○鍪莫侯切)􁊭顔傾鑿落
(正封孫曰因傾鑿落故酡顔鑿落酒盞酡面赤也祝曰/酡面赭楚詞美人既醉朱顔酡鑿落飲器樂天詩銀含)
(鑿落盞金屑琵/琶槽○酡音佗)存安惟恐晚洗雪不論昨暮鳥已安巢
春蠶看滿箔(愈/)聲明動朝闕光寵耀京洛旁午降絲綸
(韓曰旁午縱横至也史有冠盖旁午吏卒旁/午絲綸詔令也禮記王言如絲其出如綸)中堅擁鼓
鐸(正封孫曰漢光武與王尋戰衝其中堅中堅謂大將/居中以堅鋭自輔故云中堅此言裴度凱旋擁鼓鐸)
(而歸/也)宻坐列珠翠高門塗粉雘(孫曰書惟其塗丹雘/雘赤也○雘屋郭切)跋
朝賀書飛(孫曰跋朝猶/言舉朝也)塞路歸鞍躍(愈/)魏闕横雲漢(韓/曰)
(周禮乃縣治象之法于象魏鄭司農云象魏闕也孫曰/莊子身在江海之上心居魏闕之下魏闕者謂雉門之)
(外兩觀闕高魏魏然故云/魏闕横雲漢以言其高也)秦闗束巖㟧(孫曰秦闗謂闗/中㟧山峯也○)
(㟧音/咢)拜迎羅櫜鞬(孫曰左傳晉重耳曰右属櫜鞬/櫜弓服鞬矢服○鞬居言切)問遺
結囊橐(正封孫曰詩于橐于/囊橐囊之無底者)江淮永清晏宇宙重開拓
(韓曰拓推也苗泰交廣記漢武帝/元鼎中開拓土境○拓撻各切)是日號昇平此年名
作噩(愈孫曰爾雅太歳在酉日作噩/元和二年歳在丁酉○噩音咢)洪赦方下救(洪大/也救)
(一作/䆒)武飈亦旁魄(補注旁魄廣被也封禅書/曰旁魄四塞○魄他各切)南據定蠻
陬(蠻陬/蠻方)北攫空朔漠(正封攫攘也韓曰西漢衛霍渡漠/征匈奴匈奴遠遁漠漠南無王庭)
(也又後漢竇憲/一舉空朔庭)儒生怯教化武士猛刺斫(韓曰孫登呼/楊駮曰刺刺)
(斫斫○刺/七亦切)吾相兩優游(孫曰吾/相度也)他人雙落莫(愈/)印從負
鼎佩(孫曰史記伊尹欲干湯而無由乃為/有莘氏媵臣負鼎爼以滋味説湯)門為登壇鑿
(孫曰淮南子凡國有難君自宫中召將詔之鑿凶/門而出樊曰高祖設壇場具禮拜韓信為大將)再入
更深嚴(孫曰度以宰相出征今復入/宰相故云再入深一作顯)九遷彌謇諤(正封/韓曰)
(車千秋自園寢郎論戾太子事一日超九級至大鴻臚/孫曰選任彦升代范雲讓表云千秋之一日九遷荀爽)
(之十旬逺至方之㣲臣未為速達謇/諤者謂鯁正也易曰王臣蹇蹇是也)賔筵盡狐趙(孫曰/昭十)
(七年左氏曰晉文公有士五人謂狐偃趙衰顛頡魏/武司空季子也詩賔之初筵左右秩秩賔筵謂幕僚)導
騎多衛霍(韓曰衛霍謂衛/青霍去病也)國史擅芬芳(孫曰擅芬芳謂/專有美名於國)
(史/也)宮娃分綽約(愈集注宮娃宮女也服䖍風俗通曰楚/人謂美色為娃選幸于館之宫娃分賜)
(也綽約柔弱貌莊子肌膚若氷/雪綽約若處子○娃於佳切)丹掖列鴛鷺(孫曰丹掖/謂以丹而)
(塗門也正門之旁小門號為掖門/韓曰古詩厠跡鴛鷺行謂侍從也)洪鑪衣狐狢(孫曰語/狐狢之)
(厚以居以其/皮為衣也)摛文揮月毫(孫曰摛舒也月/毫月中兎毫也)講劔淬霜鍔
(正封孫曰淬者滅火之器鍔鋒也補注前王/褒傳清水淬其鋒越砥歛其咢○淬七内反)命衣備藻
火(孫曰命衣天子所命之衣書予欲觀古人之象日月/星辰山龍華蟲作繪宗彛藻火粉米黼黻絺綉藻水)
(草備藻火謂/盡于衣上也)賜樂兼拊搏(孫曰書戞撃鳴球搏拊琴瑟/注搏拊形如鼓以韋為之實)
(之以糠撃以節樂/○拊音撫搏音博)兩廂鋪氍毺(廂廡也氍毺聲類曰毛/席也風俗通云織毛褥)
(謂之氍毺廣韻作氍毹/○氍音衢毺山于切)五鼎調芍藥(愈孫曰主父偃曰/生不五鼎食死即)
(五鼎烹五鼎者謂列五鼎而食祝曰前漢芍藥之和具/而後御之注諸家之説皆未當芍藥草名其根主和藏)
(又辟毒氣故合之於蘭桂以助諸食因呼五味/之和為芍藥樊曰集韻云芍藥調和五味也)帶垂蒼
玉佩(韓曰記大夫佩水蒼玉而緇組綬孫曰晉公卿禮/秩曰尚書令僕射中書監令皆佩水蒼玉水蒼玉)
(者玉名其色如水/蒼也珮一作佩)轡蹙黄金絡(韓曰選鮑明逺詩驄馬/金絡頭錦帯佩吳鈎)
誘接謂登龍(孫曰後漢李膺以名聲自高士/有被其容接者名為登龍門)趨馳狀傾
藿(正封樊曰淮南子葵藿傾心向日孫曰曹植表云/若葵藿之傾葉太陽雖不為囘光然向之者誠也)青
娥翳長䄂(韓曰青娥言眉也宋南平王白紵/舞曲佳人舉䄂曜青娥翳蔽也)紅頰吹鳴
籥(孫曰籥樂器郭璞云/籥如笛三孔而短小)儻不忍辛勤何由恣讙謔(愈/)惟
當早富貴豈得慙寂寞但擲雇笑金(雇笑/買笑)仍祈却老藥
(正/封)殁廟配罇斝(樊曰歿廟謂/配食廟庭)生堂合毊鑮(祝曰爾雅大/磬謂之毊大)
(鍾謂之鏞注亦名鑮/○毊音喬䥬音博)安行庇松篁髙卧枕菅蒻(愈孫曰/菅蒻所)
(以為蓆菅草蒻蒲也○菅/音官又賈顔切蒻如灼切)洗沐恣蘭芷(孫曰楚詞浴蘭/湯兮沐芳華采)
(衣兮若英蘭/芷取其芳也)割烹厭脾臄(祝曰詩嘉肴脾臚説文臄口/上也韓曰取脾腎寘腸炙之)
(曰/臄)喜顔非忸怩(孫曰孟子欎陶思君繭忸怩忸/怩愧貌韓曰書顔厚有忸怩)逹志無
殞濩(正封孫曰禮記不殞濩/於貧賤殞濩失志貌)詼諧酒席展慷慨戎裝著
(著陟/畧切)斬馬祭旄纛(孫曰旄纛者以旄牛尾大如斗繫/馬軛上謂之旄纛師行則用之)包
羔禮芒屩(愈祝曰芒屩草履也史記/虞卿躡屩擔簦○屩音脚)山多離隱豹(韓曰/陶荅)
(妻曰南山有𤣥豹隱/霧雨十日不下食)野有求伸蠖(孫曰易尺蠖之屈以/求伸也蠖䖝名○蠖)
(烏廓/切)推選閲羣材薦延捜一鶚(正封韓曰後漢孔融薦/禰衡有曰鷙鳥累百不)
(如一鶚此舉鄒/陽上書之言也)左右供諂譽親交獻諛噱(祝曰笑不止/説文大笑也)
(選嗢噱終日/○噱其虐)名聲載揄揚權勢實薫灼(愈/)道舊生感激
(樊曰漢高紀道/故舊為笑樂)當歌發醻酢羣孫輕綺紈下客豐醴酪
(正/封)窮天貢賝異(韓曰賝寶也詩憬彼淮夷來/獻其琛○琛與賝同丑林切)帀海賜酺
醵(祝曰酺祭名醵㑹飲周禮春秋祭酺亦如之禮記周/禮其猶醵與孫曰漢律三人以上無故羣飲罰金四)
(兩須有詔今乃許大酺酺醵㑹聚/酒也○酺音蒲又音歩醵其脚切)作樂鼓還搥從禽弓
始彍(愈祝曰彍説文云弩滿也淮南子/疾如彍弩○彍音廓從一作縱)取讙移日飲求
勝通宵博五白氣争呼(韓曰楚詞招䰟有成梟而牟呼/五白住五白五木也劉裕與劉)
(毅樗蒲裕厲聲叱五木即成盧杜詩/馮陵大呌呼五白孫曰五白博齒)六竒心運度(正封/漢陳)
(平六出竒計晋史云漢高舍陳/平之汚行而取六竒之妙筭)恩澤誠布濩(祝曰布濩/布露也前)
(漢布濩閎澤樊曰封禪頌非/惟濡之我布濩之○濩音護)嚚頑已蕭勺(樊曰左傳口/不道忠信之)
(言為嚚心不則徳義之經為頑又武王克商分魯公以/商民六族中有蕭氏長勺氏短勺氏祝曰前漢蕭勺羣)
(慝注蕭舜樂勺周樂孫曰/蕭勺即銷鑠也○勺音酌)告成上云亭(韓曰封禪書管/仲曰無懷虙羲)
(神農炎帝顓頊帝嚳堯舜湯封泰山禪云/云黄帝封泰山禪亭亭云亭二山名也)考古垂矩彠
(愈韓曰彠度也淮/南子知矩彠之所)前堂清夜吹東第良晨酌池蓮折秋
房院竹飜夏籜(正/封)五狩朝恒岱三畋宿楊柞農書乍討
論馬法長懸格(愈/)雪下收新息陽生過京索爾牛時寢
訛我僕或歌咢(正/封)帝載彌天地臣辭劣螢爝為詩安能
詳庶用存糠粕(愈/)
　
　
　
　
　
　
　
　
　
　
　
　五百家注昌黎文集巻八
欽定四庫全書
　五百家注昌黎文集巻九
　　　　　　　　　　　　宋　魏仲舉　編
　　律詩
　　　題楚昭王廟
　　　　(孫曰昭王名軫楚平王子以魯昭公二十七/年即位哀公六年卒在位二十七年樊曰廟)
　　　　(在襄州宜城縣公縣驛記云驛東北有井傳/是昭王井井東北數十歩有楚王廟舊廟屋)
　　　　(極宏盛今惟草屋一區每歲十/月民相率祭其前與此詩合)
丘園滿目衣冠盡(園一/作墳)城闕連雲草樹荒猶有國人懐
舊徳一間茅屋祭昭王
　　　宿龍宫灘
　　　　(樊曰灘不詳所在詩意則公自陽山/徙掾江陵與張功曹竢命于柳而作)
浩浩復湯湯(音/商)灘聲抑更揚(補注魯直云退之裁聽水/句尤見工所謂浩浩湯湯)
(抑更揚者非安客裏夜卧飽聞/此聲安能周旋妙處如此耶)奔流疑激電驚浪似浮
霜夢覺燈生暈(孫曰暈日月旁氣燈/暈亦然○暈于郡切)宵殘雨送凉如何
連曉語只是説家鄉(蔡本作一/半是思鄉)
　　　义魚招張功曹
　　　　(集注周官以時簎魚鄭𤣥云以扠刺泥中取/之張功曹署也公與署俱自御史出為南方)
　　　　(縣公連州陽山署郴州臨武以順宗即位赦/俱徙掾江陵公法曹署功曹公于是出嶺至)
　　　　(郴與署俱竢新命于郴而作其後公在江陵/祭李郴州有云投叉魚之短韻愧韜瑕而舉)
　　　　(秀竢新命于衡陽費薪/芻于館候此其證也)
叉魚春岸闊此興在中宵大炬然如晝長船縛似橋深窺沙
可數(所矩/切)静搒水無揺(搒進船也本音/謗又北孟切)刃下那能脫(刃一/作手)波
間或自跳中鱗憐錦碎(憐一/作疑)當目訝珠銷迷火逃翻近驚人
去暫遥(暫一/作不)競多心轉細得雋語時囂(孫曰左傳得雋曰克/雋謂豪俊囂宣也雋)
(與俊同○/囂虛驕切)潭罄知存寡舷平覺獲饒(孫曰舷船邊饒/多也○舷音賢)交頭疑
湊餌(湊奔/湊也)駢首類同條(孫曰同條/同罪也)濡沬情雖密(樊曰莊子泉/涸魚相與處)
(于陸相呴以/濕相濡以沬)登門志已遼(孫曰辛氏三秦記曰河津一名龍/門水險不通魚鼈不能上上則為)
(龍故云龍門登門謂登此龍門也韓曰後漢李膺傳登龍門/注云江海大魚集龍門下數千不得上上則為龍志字一本)
(作/事)盈車欺故事(孫曰列子詹何引盈車之魚于百仞之淵/孔叢子衛人釣魚于河得魚焉其大盈車)飼
犬驗今朝(孫曰鹽鐵論曰彭蠡之濱以魚飼犬樊曰/杜子美黄魚詩脂膏兼飼犬○飼音伺)血浪凝
猶沸腥風逺更飄盖江烟羃羃(羃羃深貎○/羃莫狄切)迴棹影寥寥
(迴一/作拂)獺去愁無食(祝曰獺水狗也/○獺他達切)龍移懼見燒如棠名
既誤(韓曰左傳隱公五年如棠觀魚書/公矢魚于棠非禮也棠魯地名)釣渭日徒消(樊/曰)
(史記吕尚年老以魚釣奸周西伯西伯/出獵果遇于渭之陽載與歸立為師)文客驚先賦篙
工喜盡謡(篙工舟師也祝曰選/篙工檝師○篙音髙)膾成思我友觀樂憶吾
僚(孫曰吾僚即/謂張功曹)自可捐憂累何須强問鴞(孫曰賈誼鵩/賦曰問于子)
(鵩余去何之楚人命鴞曰/鵩不祥鳥也○鴞音梟)
　　　李員外寄紙筆
　　　　(韓曰公貶陽山過郴州謁李使君明年以黄/柑遺李李寄以紙筆公作此詩以謝其後祭)
　　　　(郴州李使君文云包黄柑而敢辭獲紙筆之/雙貿謂此也樊曰栁子厚在永州亦有楊尚)
　　　　(書寄郴筆之作/郴豈出筆耶)
題是臨池後(韓曰張芝伯英善草書凡家之衣帛必先/書而染練之臨池學書池水盡黒寸紙不)
(遺韋仲將/謂之草聖)分從起草餘(孫曰漢制尚書郎掌/天子制詔起草禁中)兔尖針莫
並(兔尖/謂筆)繭浄雪難如(韓曰繭浄繭紙也羲之製蘭亭乗/興而書用蠶繭紙補注建中初曰)
(本使者興能獻方物興能善書其/紙似繭而澤人莫識○繭吉典切)莫怪慇懃謝虞卿正
著書(樊曰虞卿著虞氏春秋太史公曰虞卿非窮愁/亦不能著書以自見于世此公所以自比也)
　　　次同冠峽
　　　　(樊曰公有同冠峽詩與此詩凡二章皆赴陽/山時作故一云因囚念輕矯一云無心思嶺)
　　　　(北也次同冠峽他/本作次巫冠峽)
今日是何朝天晴物色饒(饒多/也)落英千尺墮(孫曰落/英落花)遊
絲百丈飄(孫曰遊/絲蛛絲)泄乳交巖脈(孫曰泄/乳泉水)懸流揭浪標(揭/音)
(羯又桀/朅二音)無心思嶺北猿鳥莫相撩
　　　張署詩
　　　　(補注唐本有此詩按公集贈張十一工曹署/詩頗多而署詩絶不可見可見者惟此篇故)
　　　　(録/之)
　九疑峯畔二江前戀闕思歸日抵年白簡趨朝曽並
　命蒼梧左宦亦聨翩鮫人逺泛漁舟火鵩鳥閒飛霧
　裏天渙汗幾時流率土扁舟直下共歸田
　　　答張十一功曹(張詩/見上)
山浄江空水見沙哀猿啼處兩三家篔簹競長纎纎筍
(孫曰篔簹竹名異物志曰篔簹生水邊長數丈圍一尺/五六寸一節相去六七寸或相去一尺廬陵界中有之)
(祝曰選其竹則篔簹箖箊韓曰郭璞江賦/桃枝篔簹實繁有叢○篔音云簹音當)躑躅初開艶
艶花(孫曰羊躑/躅花名)未報恩波知死所莫令炎瘴送生涯吟
君詩罷看雙鬢斗覺霜毛一半加(補注任子淵云斗覺/詩中健語也前輩多)
(使退之詩有此句東坡詩黄昏斗覺羅裳薄少/游詩斗覺西南壯後山詩斗覺文字生清新)
　　　郴州祈雨
　　　　(祝曰桂陽郡即今之郴州盖古之郴縣史記/乃使徙義帝長沙郴縣是也公時在州作此)
　　　　(○郴/音琛)
乞雨女郎魂(孫曰女/郎神明)炰羞潔且繁(孫曰炰炙也詩炰/炙芬芬○炰音庖)廟
開鼯鼠呌(孫曰爾雅鼯鼠狀如蝙/蝠飛而且乳亦名飛生)神降越巫言(孫曰史/記漢武)
(帝令越巫立越祠祝越巫者越國之巫也韓曰/越巫立祠天神上帝百鬼以雞卜事亦見史記)旱氣期
銷蕩隂官想駿奔(孫曰隂官冥官駿疾/也書駿奔走執豆籩)行看五馬入(洪/曰)
(古樂府云五馬立踟蹰禮天子六馬左右驂三公九卿/駟馬右騑漢制九卿則中二千石亦右騑太守有功徳)
(者亦秩中二千石王成乃有右騑故以五馬為太守美/稱東朔外傳郡守駟馬駕車一馬行春衞宏輿服志諸)
(侯駟馬附以一馬南史栁景元兄弟五人並為太守時/人語曰栁氏門庭五馬逶迤謝靈運為永嘉太守常以)
(五馬自隨立五馬坊/五馬亭載于圖記)蕭颯已隨軒(韓曰後漢鄭巨君為/淮陰太守政不煩苛)
(天旱行春/隨車致雨)
　　　湘中酬張十一功曹
　　　　(集注湘水名湘中即謂郴州郴在江南西道/于古為越地公祭張十一文云予出嶺中君)
　　　　(竢州下州下即謂郴也公時自連州來張/竢公于郴與之共離郴也故詩意及焉)
休垂絶徼千行涙(祝曰徼謂邊徼前漢南至䍧牱為徼/注謂以木石水為界○徼音呌○絶)
(字一本/作越)共泛清湘一葉舟今日嶺猿兼越鳥可憐同聽
不知愁
　　　郴口又贈二首
　　　　(郴口見上注樊曰張芸叟嘗謫于郴及離郡/有詩略云歸舟已屬張公子别酒空煩李使)
　　　　(君正引用此意張公子見公此作/李使君則見公祭郴州李使君文)
山作劒攅江瀉鏡(攅聚也○/攅音㠝)扁舟斗轉疾于飛(孫曰斗/轉如星)
(斗之/轉)迴頭笑向張公子(張/署)終日思歸此日歸
雪颭霜翻看不分(颭職琰切/雪一作雲)雷驚電激語難聞㳂崖宛
轉到深處何限青天無片雲(青一/作清)
　　　題木居士二首
　　　　(樊曰張芸叟木居士詩序云耒陽縣北㳂流/二三十里鼇口寺即退之所題木居士在焉)
　　　　(元豐初縣令禱旱無雨析而薪之今所存/者乃寺僧刻而更為之予過而感焉云云)
火透波穿不計春根如頭面幹如身偶然題作木居士
便有無窮求福人
為神詎比溝中斷(孫曰為神謂祀以為神莊子百年之/木破為犧尊青黄而文之其斷在溝)
(中比犧尊于溝中之斷則美/惡有間矣其于失性一也)遇賞還同爨下餘(孫曰賞/識也後)
(漢蔡邕在吳吳人有燒桐以爨者邕聞火烈之聲知其/良木因請而裁為琴果有美音而其尾猶焦故人名為)
(焦尾/琴云)朽蠧不勝刀鋸力(韓曰論語朽/木不可雕也)匠人雖巧欲何如
　　　晚泊江口
　　　　(自陽山還過湘/中作下詩同)
郡城朝解纜(纜維舟索樊曰解纜即前郴口詩所/謂扁舟斗轉疾于飛者也○纜音濫)江岸
暮依村二女竹上淚(韓曰張華博物志舜死二妃淚下/染竹竹即斑妃死為湘水神故曰)
(湘妃/竹)孤臣水底魂(樊曰史記屈原仕楚懷王為上官大/夫所讒王終不悟于是懷石自投汨)
(羅以/死)雙雙歸蟄燕(蟄藏/也)一一呌羣猿(呌呼/也)迴首那能語
(能一/作聞)空看别袖翻
　　　湘中
　　　　(樊曰公此詩/謂屈原也)
猿愁魚踊水翻波(踊一/作躍)自古流傳是汨羅(樊曰賈誼弔/屈原賦云側)
(聞屈原兮自湛汨羅顔師古注汩水名在長沙羅縣故/曰汨羅孫曰羅縣名屬長沙郡北帶汩水㳂汩西北去)
(縣三十里有屈潭即屈原自沈處祝曰説/文長沙汨羅淵屈原所沈之水○汩音覔)蘋藻滿盤無
處奠(盤一/作船)空聞漁父叩舷歌(舷船邊也韓曰屈原有漁/父篇其終曰漁父莞爾而)
(笑鼓枻而去歌曰/云云○舷音賢)
　　　别盈上人
　　　　(韓曰盈即誡盈也居衡山中院見栁集公自/陽山迴至衡湘與盈别去祝融乃衡山五峯)
　　　　(之一/也)
山僧愛山出無期俗士牽俗來何時祝融峯下一迴首
即是此生長别離
　　　喜雪獻裴尚書
　　　　(孫曰尚書名均字君齊貞元十九年五月自/荆南行軍司焉為本鎮節度使以功加吏部)
　　　　(尚書公時為其府法/曹參軍作此詩獻之)
宿雲寒不巻春雪堕如簁(孫曰簁下物竹/器○簁所宜切)騁巧先投隙
潜光亂入池(亂一/作半)喜深將策試(策杖/也)驚密仰檐窺自下
何曽汚(孫曰揚子自/下者人髙之)増髙未見危(孫曰子曰/髙而不危)比心明可
燭拂面愛還吹妬舞時飄袖(韓曰張衡舞賦裾/似飛燕䄂如迴雪)欺梅併
壓枝(韓曰陳子良春雪詩欲/妬梅将栁故落早春中)地空迷界限砌滿接髙卑
浩蕩乾坤合霏微物象移為祥矜大熟(為一/作驗)匝澤荷平
施(匝一/作布)已分年華晚猶憐曙色隨氣嚴當酒暖(一作/換)灑
急聽窻知(補注邵氏聞見録云荆公嘗以力去陳言誇/末俗可憐無補費精神薄退之然其詠雪則)
(云借問火城將策試何如雲屋聽窻知皆用退之/句也去古人陳言以為非用古人陳言乃為是耶)照耀
臨初日玲瓏滴晚澌(澌流水也/○澌音斯)聚庭看嶽聳(孫曰嶽山/嶽聳髙也)
掃路見雲披陣勢魚麗逺(孫曰桓五年左氏鄭人為魚/麗之陳魚麗者如魚貫之狀)
(韓曰兵法有魚/麗陣○麗音离)書文鳥篆竒(韓曰書序疏蒼頡造書觀/于鳥迹因而遂滋則謂之)
(字孫曰書有八體五曰蟲書為/蟲鳥之形施于幡信謂之鳥篆)縱歡羅艶黠(孫曰艶/黠美婦)列
賀擁熊螭(孫曰熊/螭將士)履弊行偏冷(孫曰史記東郭先生久/待公車貧寒衣履不完)
(行雪中履有上/無下足盡踐地)門扄卧更羸(孫曰録異傳時大雪積地/丈餘洛陽令身出案行見)
(人家皆除雪出有乞食者至袁安門無有行路謂安巳/死令人除雪入户見安僵卧問何以不出安曰大雪人)
(皆餓不宜干人令/以為賢舉為孝亷)悲嘶聞病馬(一作/鳥)浪走信嬌兒竈静
愁烟絶絲繁念鬢衰擬鹽吟舊句(樊曰世説謝太傅對/雪内集公曰白雪紛)
(紛何所似兄子胡兒曰散鹽空中/差可擬兄女曰未若栁絮因風起)授簡慕前規(樊曰謝/靈運雪)
(賦曰梁孝王遊于兔園密雪下授簡于司/馬大夫曰抽子秘思騁子妍詞為我賦之)捧贈同燕石
(孫曰闞子曰宋之愚人得燕石于梧臺之東歸而藏之/以為寳有客聞而觀之掩口而笑曰此燕石也與瓦礫)
(不殊公言此者/以自喻其詩)多慚失所宜
　　　春雪
　　　　(樊曰沈存中云杜子美詩紅稻啄餘鸚鵡粒/碧梧棲老鳯凰枝語相反而意新退之雪詩)
　　　　(舞鏡鸞窺沼行天/馬渡橋盖傚此體)
觀雪乗清旦(觀一/作看)無人坐獨謡(孫曰爾雅/徒歌曰謡)拂花輕尚起
落地暖初銷已訝凌歌扇(韓曰晉中書令王珉好捉白/團扇其侍人謝芳歌之因以)
(為名班媫妤詠扇云所製齊紈素皎潔如霜雪云云○/又見陳子良詠雪云光映妝樓月花承歌扇風凌一作)
(陵/)還來伴舞腰灑篁留密節(孫曰叢竹曰/篁密一作半)著栁送長條
(著直/略切)入鏡鸞窺沼行天馬渡橋(孫曰鸞窺沼則如入/鏡馬度橋則如行天)徧
堦憐可掬滿樹戲成揺江浪迎濤日風毛縱獵朝(孫曰/江浪)
(風毛皆/以喻雪)弄閒時細轉争急忽驚飄城險疑懸布(孫曰襄/十年左)
(氏偪陽人縣布秦董父登/之雪在城上其勢如此)砧寒未擣綃(綃生絲○/綃音消)莫愁
陰景促夜色自相饒(夜一/作月)
　　　聞梨花發贈劉師命
　　　　(韓曰公集有劉生詩云陽山窮邑惟猿猴手/持釣竿逺相投師命盖陽山時客也樊曰此)
　　　　(聞梨花發贈師命云欲將君去醉如何已而/梨花下贈師命云今日相逢瘴海頭則與劉)
　　　　(醉于花下矣/皆陽山詩也)
桃蹊怊悵不能過(孫曰史記桃李不言下自/成蹊蹊一作溪怊一作惆)紅艶紛紛
落地多聞道郭西千樹雪欲將君去醉如何
　　　春雪間早梅(間一/作映)
梅將雪共春彩艶不相因逐吹能争密排枝巧妬新誰
令香滿座獨使浄無塵芳意饒呈瑞寒光助照人玲瓏
開已徧㸃綴坐來頻那是俱疑似須知兩逼真熒煌初
亂眼浩蕩忽迷神未許瓊華比(孫曰詩尚之以瓊華乎/而瓊者美玉其色光華)
(故曰/瓊華)將從玉樹親(孫曰揚雄甘泉賦翠玉樹之青葱兮/壁馬犀之瞬目漢武帝故事曰上起)
(神屋前庭植玉樹珊/瑚為枝碧玉為葉)先期迎獻歲(韓曰楚詞/獻歲發春)更伴占兹
辰(一作/晨)願得長輝映輕微敢自珍
　　　梨花下贈劉師命
　　　　(注見前聞梨/花發題下)
洛陽城外清明節百花寥落梨花發今日相逢瘴海頭
共驚爛漫開正月
　　　和歸工部送僧約
　　　　(集注歸登字冲之順宗為太子時侍讀及即/位超拜給事中遷工部侍郎僧約荆州人劉)
　　　　(夢得亦有贈别約師詩略云/荆州人市井生而雲鶴性)
早知皆是自拘囚不學因循到白頭汝既出家還擾擾
何人更得死前休(得一/作向)
　　　入關詠馬
　　　　(韓曰公自江陵召拜/國子博士入藍關作)
歲老豈能充上駟(孫曰史記孫武謂田忌曰以君/下駟與彼上駟上駟良馬也)力微
當自慎前程不知何故翻驤首(驤低昂也○/驤思良切)牽過關門
忘一鳴(忘字舊本/作妄是)
　　　早春雪中聞鶯
　　　　(洪曰北地春晚方聞鶯/此詩盖南遷時作也)
朝鶯雪裏新雪樹眼前春帶澁先迎氣侵寒已報人共
矜初聽早誰貴後聞頻暫囀那成曲孤鳴豈及辰風霜
徒自保桃李詎相親寄謝幽棲友辛勤不為身
　　　木芙蓉
　　　　(孫曰水生者為水芙蓉木生者為木芙蓉/爾雅曰菡萏芙蓉也此所謂水芙蓉也)
新開寒露叢逺比水間紅(孫曰水間紅即/菡萏間一作邊)艶色寧相
妬嘉名偶自同採江官渡晚搴木古祠空(補注古詩云/涉江採芙蓉)
(故名採江楚詞云搴芙蓉兮木末故云搴木洪曰或作/採江秋節晚搴木古祠空又作秋江官渡晚搴木古祠)
(空皆後人妄改耳/搴作褰亦非是)須勸勤來看(須勸一/作願得)無令便逐風
　　　題張十一旅舍三詠
　　　　(樊曰公自陽山與張十一徙掾江陵道潭州/而作以其詠井云賈誼宅中今始見知之)
　　　榴花
五月榴花照眼明枝間時見子初成可憐此地無車馬
顛倒青苔落絳英(絳赤色/英花也)
　　　井
賈誼宅中今始見(孫曰括地志云賈誼宅在長沙縣南/三十步湘水記云賈誼宅中有一井)
(誼所穿之極小而深上斂下大其狀如壺樊曰水經注/云長沙縣西陶侃廟傳是賈誼宅地中有一井是誼所)
(穿杜詩長懐/賈傳井依然)葛洪山下昔曽窺(孫曰葛洪字稚川/其井在今栁州)寒泉
百尺空看影正是行人暍死時(祝曰前漢夏大旱民多/暍死注云中暑而死○)
(暍音/謁)
　　　蒲萄
新莖未徧半猶枯髙架支離到後扶(到或/作倒)若欲滿盤堆
馬乳(韓曰蜀本圖經本草蒲萄注子/有似馬乳者若字一本作君)莫辭添竹引龍鬚
　　　峽石西泉
　　　　(孫曰此詩舊本以次張十一旅舍三/詠後盖永貞元年道衡潭之荆而行)
居然鱗介不能容(韓曰周禮川澤宜/鱗物墳衍宜介物)石眼環環水一鍾
聞說旱時求得雨祗疑科斗是蛟龍(孫曰爾雅科/斗蝦蟇子)
　　　梁國恵康公主挽歌二首
　　　　(孫曰公主憲宗長女始封普寧徙封永昌元/和二年下嫁于季友及卒追封梁國公主諡)
　　　　(曰恵康今/作凉國誤)
定諡芳聲逺(諡即/恵康)移封大國新(封即/梁國)巽宫尊長女(孫曰/易巽)
(為長/女)台室屬良人(孫曰季友之父頔為相/故云台室良人季友也)河漢重泉夜
(孫曰史記秦始皇塟以水銀為百川/江河大海皆墓中為之重泉九泉也)梧桐半樹春(孫曰/梧桐)
(半生半死半樹春者以/言公主死獨季友存爾)龍轜非厭翟(祝曰轜喪車名前/漢此似轜車孫曰)
(周禮王后五輅重翟錫面朱總厭翟勒靣繢總厭/翟平時所乗車也○轜音而厭于陟切翟丁厯切)還輾
禁城塵(輾轉也○/輾之輦切)
秦地吹簫女(樊曰列仙傳秦穆公女字弄玉時有簫史/善吹簫弄玉好之公以妻焉遂教弄玉作)
(鳯鳴居數年鳯凰來止其屋/一旦夫妻皆隨鳯凰飛去)湘波鼓瑟妃(樊曰屈原逺/逰云二女御)
(九韶歌使湘靈鼓瑟兮令海若/舞馮夷二女舜二妃堯之女也)佩蘭初應夢(韓曰左傳/鄭文公有)
(妾曰燕姞夢天使與已蘭曰以是為而子既/而文公見之與之蘭而御之生穆公名曰蘭)奔月競淪
輝(孫曰淮南子羿請不死之藥于西王母羿/妻常娥竊而奔月是為蟾蜍競字合作竟)夫族迎魂
去宫官㑹塟歸從今沁園草(孫曰沁水公主漢光武皇/帝女竇憲女弟為皇后憲)
(恃宫掖勢以賤直奪公主園沁園/者沁水公主園也○沁七鴆切)無復更芳菲
　　　和崔舍人詠月二十韻
　　　　(崔羣字敦詩元和間為中書舍人樊曰韋絢/劉公嘉話載夢得語云韓十八愈謂李二十)
　　　　(六程曰崔大羣往還二十餘年不曽説著文/章然公集有與崔羣書贈崔大補闕詩至是)
　　　　(又有和篇未嘗不説及文章也嘉話非誤耶/韓曰公時以職方員外郎下遷國子博士故)
　　　　(其落句云獨有虞庠客無由拾落/蓂意謂職在虞庠去堯階逺矣)
三秋端正月(孫曰端正月/謂中秋月)今夜出東溟對日猶分勢(孫/曰)
(謂月初/出時)騰天漸吐靈未髙蒸逺氣半上霽孤形赫奕當
躔次(孫曰躔次日/月所行之次)虚徐度杳冥長河晴散霧(孫曰長/河天漢)列
宿曙分螢(祝曰前漢郎官上/應列宿○宿音秀)浩蕩英華溢蕭疎物象泠
池邊臨倒照簷際送横經花樹參差見臯禽斷續聆
(孫曰詩鶴鳴于九臯/臯澤也臯禽謂鶴也)牖光窺寂寞砧影伴娉婷(祝曰/娉婷)
(和色也杜詩赤節引娉婷/○娉普丁切婷徒寧切)幽坐看侵户閒吟愛滿庭輝
斜通壁練彩碎射沙星清潔雲間路空凉水上亭浄堪
分顧兔(韓曰楚詞厥利維河而顧/兔在腹顧兔月中兔也)細得數飄萍山翠相
凝緑林煙共羃青過隅驚柱側當午覺輪停(孫曰午/夜半)屬
思摛霞錦(孫曰摛舒也/○屬之欲切)追歡罄縹缾(孫曰縹青白色/○縹普沼切)郡
樓何處望(孫曰謝眺有宣城郡樓中望/月詩郡樓即謂宣城郡樓也)隴笛此時聽右
掖連台座(韓曰應邵漢官儀曰左右曹受尚書事前世/文士以中書在右因謂中書為右曹又稱西)
(掖/)重門限禁扄(孫曰易重門擊/柝以待暴客)風臺觀滉瀁(滉一作/洸音晃)氷
砌步青熒(祝曰選眩燿青/熒○熒音螢)獨有虞庠客(韓曰禮記有虞/氏養國老于上)
(庠養庶老于下庠孫曰庠者虞時學/名公為國子博士故云虞庠客也)無由拾落蓂(孫曰/白虎)
(通曰日磨得其分則蓂莢生于階間蓂莢者樹名月一/日一莢生十五日畢十六日一莢去三十日畢亦見帝)
(王世/紀)
　　　詠雪贈張籍
　　　　(樊曰此詩或云自松篁遭挫抑以下等語専/以譏時相故終以其意謂張籍曰惟子能諳)
　　　　(爾諸人得語哉又曰莫煩相屬和/傳示及提孩其有所譏也審矣)
祇見縱横落寧知逺近來飄颻還自弄厯亂竟誰催座
暖銷那怪池清失可猜坳中初盖底(孫曰莊子覆坯水/于坳堂之上坳地)
(窊下也○/坳于交切)垤處遂成堆(孫曰垤螘冡補注劉貢父云歐/陽永叔與江鄰幾論此詩以隨)
(車翻縞帶躍馬散銀盃為不工而以坳中初盖底垤/處遂成堆為勝且謂未知得韓意否○垤徒結切)慢
有先居後(慢恃/也)輕多去却迴度前鋪瓦隴(瓦隴/瓦溝)奔發積
牆隈(隈牆曲也奔/發一作發本)穿細時雙透乗危忽半摧舞深逢坎
井(坎陷/也)集早值層臺(層級/也)砧練終宜擣堦紈未暇裁(紈/紈)
(素/)城寒粧睥睨(孫曰睥睨城上女牆○睥匹詣切/睨妍計切二字合從土作埤堄)樹凍
裹莓苔片片勻如翦紛紛碎若挼(挼以手摩物○挼/乃禾切又奴禾切)定
非燖鵠鷺(燖湯中瀹肉/○燖徐亷切)真是屑瓊瑰(祝曰瓊瑰石次玉/詩瓊瓌玉佩孫曰)
(鵠鷺瓊瓌皆取其白色補注王氏麈史云説文以瓊為/赤玉比見人詠白物多用之韓愈雪詩真是屑瓊瓌又)
(今朝踏作瓊瓌跡别有所稽耶豈/用之不審也○瑰姑回切一作瓌)緯繣觀朝蕚(孫曰楚/詞忽緯)
(繣其難遷注緯繣乖戾也/蕚花附○緯音煇繣音畫)冥茫矚晚埃(曯視也/音燭)當窻恒
凜凜(窻一/作爐)出户即皚皚(祝曰皚皚霜雪白貎選涉/積雪之皚皚○皚五來切)壓野
榮芝菌(芝菌糞土上英○菌/巨隕切壓字一作潤)傾都委貨財(委弃/也)娥嬉華
蕩瀁(孫曰娥姮娥嬉遊也淮南子羿請不死之藥/于西王母其妻姮娥竊之奔月宫華月色)胥怒
浪崔嵬(孫曰胥伍子胥吳越春秋曰吳王賜子胥劔子/胥遂伏劔而死王乃取其尸盛以鴟夷投之江)
(子胥因隨波揚流成濤激/岸隨潮來往崔嵬浪髙貌)磧逈疑浮地(祝曰磧水渚之/有石前漢下磧)
(厯之坻注磧厯沙石/之貌也○磧七迹切)雲平想輾雷隨車翻縞帶(孫曰襄/二十九)
(年左氏吳公子扎聘于鄭見子産如/舊相識與之縞帶縞白色○縞音杲)逐馬散銀盃萬屋
漫汗合(孫曰漫汗混合貌補注選布濩漫/汗言廣大也○漫音瞞汗音寒)千株照曜開
松篁遭挫折(折一/作抑)糞壤獲饒培隔絶門庭遽(其據/切)擠排
陛級纔(祝曰史記擠排莊助買臣孫/曰纔僅也言僅有陛級存爾)豈堪禆岳鎮(孫曰/岳五)
(岳鎮大山也周禮其山/鎮曰云云是也禆益也)强欲效鹽梅隱匿瑕疵盡(孫曰/左氏)
(瑾瑜/匿瑕)包羅委瑣該(委瑣/細也)誤雞宵呃喔(孫曰呃喔雞聲雞/誤以為明故呃喔)
(也祝曰選良遊呃喔/○呃音厄喔音渥)驚雀暗徘徊浩浩過三暮悠悠帀
九垓(孫曰垓極也九州之極處曰垓祝曰風俗通十兆/曰經十經曰垓國語天子之田九垓以食兆民○)
(垓音/該)鯨鯢陸死骨玉石火炎灰(孫曰書火炎昆岡玉石/俱焚陸死骨火炎灰皆)
(以喻雪之/狀如此)厚慮填溟壑髙愁㨖斗魁(㨖刺也指也至也/韓曰揚子雲甘泉)
(賦㨖北極之嶟嶟孫曰北斗第一至/四為魁第五第七為摽○㨖音致)日輪埋欲側坤軸
壓將頽(孫曰博物志地/有三千六百軸)岸類長蛇攬(岸類一作堰似攬/一作擾○擾馴也)
陵猶巨象豗(豗鬬也/豗音灰)水官夸傑黠(孫曰水官/𤣥冥之屬)木氣怯胚
胎(孫曰木氣春氣胚胎初兆貌說文孕婦/至一月日胚胎○胚鋪盃切胎他來切)著地無由巻
連天不易推(他回/切)龍魚冷蟄苦虎豹餓號哀巧借奢豪
便専繩困約災威貪陵布被(陵一/作凌)光肯離金罍(孫曰詩/我姑酌)
(彼金罍罍酒器以金為之有/雲雷之象因名罍離一作雜)賞玩捐他事歌謡放我才
狂教詩硉矹(硉矹豪放貌○硉/勒未切矹五忽切)興與酒陪鰓(祝曰選潘/岳曰敷藻)
(翰之陪鰓注奮怒貌○鰓蘇/來切或作毰毸鳥羽張貌)惟子能諳耳諸人得語哉
助留風作黨勸坐火為媒雕刻文刀利捜求智網恢莫
煩相屬和傳示及提孩
　　　酬王二十舍人雪中見寄
　　　　(樊曰王二十舍人王涯也公赴江陵途中寄/王二十補闕即其人涯公之同年友至是為)
　　　　(中書舍人以詩來寄或云王仲舒非也仲舒/召為中書舍人時公正在袁州未幾即觀察)
　　　　(江西公尚在袁為作新修滕/王閣記則此非仲舒明矣)
三日柴門擁不開堦庭平滿白皚皚今朝蹋作瓊瑶跡
(孫曰詩投我以木桃報/之以瓊瑶瓊瑶美玉也)為有詩從鳯沼來(鳯沼鳯凰池/韓曰卞伯玉)
(中書郎詩云躍鱗龍鳯池揮翰紫宸裏又荀朂自中書/遷尚書令人賀之曰奪我鳯凰池何賀之有王時為中)
(書故云補注從字一本作仙非是苕溪漁隱曰/改從作仙則失詩題見寄之意沼一作佀亦非)
　　　送侯喜
　　　　(韓曰公長慶元年有雨中寄張博士籍侯主/簿喜之什此詩豈同時作歟喜時為國子主)
　　　　(簿公為祭酒/故云長官也)
已作龍鍾後時者(韓曰廣韻龍鍾竹名世言龍鍾盖取/此謂年老如竹之枝葉摇曳有不能)
(自恃/也)懶于街裏蹋塵埃如今便别長官去直到新年衙
日來(孫曰衙謂/請謁上官)
　　　學諸進士作精衞銜石填海
　　　　(孫曰山海經炎帝之女名曰女娃游于東海/溺而不反化為鳥名曰精衞銜西山木石以)
　　　　(填東海樊曰任昉述異記炎帝女溺死東海/化為精衞自呼其名每銜西山木石填東海)
　　　　(一名誓鳥一名寃禽一/名志鳥一名帝女雀)
鳥有償寃者終年抱寸誠(孫曰寸誠/㣲誠也)口銜山石細心望
海波平渺渺功難見(渺渺海/大貌)區區命已輕人皆譏造次
(孫曰語曰造次必于是注云急/遽貌補注造次猶言不量力也)我獨賞専精豈計休無
日(休止/也)惟應盡此生何慚刺客傳(孫曰史記有刺客傳/記曹沬荆軻聶政等)
不著報讎名(著執/畧切)
　　　酬振武胡十二丈大夫
　　　　(樊曰胡十二胡証也傳云河東人元和九年/党項屢擾邊証以儒而勇由諫議大夫選拜)
　　　　(振武軍節度使道河中時趙宗儒為帥証以/州民入謁因話録亦云宗儒鎮河中証建節)
　　　　(赴振武過河中持制稱百姓獻詩云詩書入/京國旌節過鄉關州里榮之此公詩所以有)
　　　　(煩縣令敬鄉人之句/一本題中無丈字)
傾朝共羨寵光頻半歲遷騰作虎臣(孫曰詩矯矯虎臣/言如虎之猛毅)
弩矢前驅煩縣令(孫曰前漢司馬相如使西南夷至蜀/太守以下郊迎縣令負弩矢先驅蜀)
(人以為寵一本作/戎旅暫停辭社樹)里門先下敬鄉人(韓曰萬石君徙居/陵里内史慶醉歸)
(入外門不下車萬石君責曰内史貴人入閭里里中長/老皆走匿而内史坐車自如固當迺謝罷慶慶及諸中)
(子弟入里/門趨至家)横飛玉盞家山曉(飛舉/也)逺蹀金珂塞草春(孫/曰)
(躞蹀行貌謂行春也祝曰楚詞衆/踕蹀而日進○珂苦何切蹀音牒)自笑平生誇膽氣不
離文字鬢毛新(孫曰此公/自謂也)
　　　和庫部盧四兄曹長元日朝迴
　　　　(盧四名汀字雲夫公時為考功郎中作洪曰/國史譜云兩省相呼為閤老尚書丞即相呼)
　　　　(為曹長郎中員外御史遺補相呼為院長上/可兼下下不可兼上惟御史相呼為端公然)
　　　　(退之呼盧庫部為曹長張功/曹為院長則上下亦通稱也)
天仗宵嚴建羽旄(孫曰仗器也天仗謂天子儀衞宵嚴/夙設也羽旄以鳥羽為旌旗也周禮)
(全羽為旞析/羽為旌是也)春雲送色曉雞號(謂黎/明也)金鑪香動螭頭暗
(孫曰唐㑹要曰漢柏梁殿災越巫言海中有魚虬尾似/鴟激浪則降雨遂作像于屋以厭火災亦作螭字言香)
(烟之盛至螭頭昏暗也韓曰唐制起居郎舍人分侍左/右夾香案立直第二螭首和墨濡筆即㘭處時號螭頭)
(見百/官志)玉佩聲來雉尾髙(孫曰雉尾扇名天子出則御者/持之引于庭上殷髙宗有雉雊)
(之祥後章服多用翟羽故有雉尾漢乗輿服之髙舉也/樊曰唐制人君舉動必以扇雉尾障扇四小團雉尾扇)
(四方雉尾扇十/二見儀衞志)戎服上趨承北極(孫曰北/極帝庭)儒冠列侍映
東曹(韓曰謂文/武兩班也)太平時節身難遇郎署何須歎二毛(孫/曰)
(漢武故事曰武帝輦過郎署見顔駟尨眉皓髪曰叟何/時為郎何其老答曰臣文帝時為郎文帝好文而臣好)
(武至景帝好美而臣貌醜陛下即位好少而臣老是以/三世不遇故老于郎署上感其言以為㑹稽都尉左氏)
(不擒二毛二毛黒白相半樊曰潘安仁秋興賦余春秋/三十有二始見二毛以太尉掾兼虎賁中郎將寓直于)
(散騎/之省)
　　　寒食直歸遇雨
　　　　(唐本箋云元和十年公時以/考工郎中知制誥歸作此)
寒食時看度(孫曰荆楚歲時記去冬至一百/五日即有疾風甚雨謂之寒食)春遊事已
違風光連日直隂雨半朝歸不見紅毬上(孫曰劉向别/録曰蹋鞠黄)
(帝所造本兵勢也或云起于戰國/鞠與毬同紅毬者以紅帛為之)那論綵索飛(孫曰古/今藝術)
(圖曰北方山戎寒食日用鞦韆為戲以/習輕趫者綵索即謂此鞦韆之戲也)惟將新賜火(樊/曰)
(周官司烜氏仲春以木鐸巡火禁于國中為季春將出/火也後此乃以介子推焚死人至時一月寒食不敢烟)
(爨東漢周舉為太原始變其俗三日/而止孫曰周禮季春出火即賜火也)向曙著朝衣(著直/畧切)
　　　送李六協律歸荆南
　　　　(孫曰李協律翺也公常量移為江陵/法曹參軍故此詩首言羈遊處云)
早日羇遊所春風送客歸栁花還漠漠江燕正飛飛(補/注)
(髙齋詩話云退之詩江燕正飛/飛盖取老杜清秋燕子正飛飛)歌舞知誰在賓僚逐使
非(孫曰賓僚謂故時同/僚使謂荆南節度)宋亭池水緑(韓曰杜子美詩曽/聞宋玉宅每欲到)
(荆州荆州即江陵也公往在江陵寒/食出遊有宋玉邊庭不見人之句)莫忘蹋芳菲
　　　題百葉桃花
　　　　(韓曰知制/誥時作)
百葉桃花晚更紅臨窻映竹見玲瓏(臨一/作窺)應知侍史歸
天上故伴仙郎宿禁中(集注應劭漢官儀曰尚書入直/臺廨中給侍史一人女侍史二)
(人皆選端正者侍史從至止車門還女侍史潔衱服執/香爐燒薫以從入臺中給使䕶衣服也天上謂内庭公)
(以考功郎中知制/誥寓直禁掖故云)
　　　春雪
新年都未有芳華二月初驚見草芽白雪却嫌春
色晚故穿庭樹作飛花
　　　戲題牡丹
　　　　(樊曰段成式酉陽雜俎云前史無説牡丹者/惟謝康樂集言竹間水際多牡丹成式撿隋)
　　　　(朝㮔植法初不説牡丹則知隋朝花藥中所/無也開元末裴士淹奉使回至汾州得白牡)
　　　　(丹一窠植于長興私第至徳中馬僕射領太/原各得紅紫二色者移于城中元和初猶少)
　　　　(今與戎葵/角多少矣)
幸自同開俱隱約何須相倚鬬輕盈凌晨併作新粧面
對客偏含不語情雙燕無機還拂掠游蜂多思正經營
長年是事皆抛盡今日䦨邊暫眼明
　　　盆池五首
　　　　(洪曰劉貢父云退之古詩髙卓至律詩雖可/稱善要有不工者老翁真箇似童兒此真諧)
　　　　(語為戲耳或云盆池詩有天工如拍岸才添/水數瓶一夜青蛙鳴到曉非意到不能作也)
老翁真箇似童兒汲水埋盆作小池一夜青蛙鳴到曉
(韓曰漢書顔師古注蛙/似蝦蟇而長脚其色青)恰如方口釣魚時(方口地名/一作枋)
莫道盆池作不成澫梢初種巳齊生從今有雨君須記
(有雨一/作雨灑)來聽蕭蕭打葉聲(葉荷/葉)
瓦沼晨朝水自清小蟲無數不知名忽然飛散無蹤影
(飛一本/作分)唯有魚兒作隊行
泥盆淺小詎成池夜半青蛙聖得知(孫曰盆池初成青/蛙巳至故如聖也)
(聖一/作聽)一聽暗來將伴侣不煩鳴喚鬬雄雌(韓曰漢武帝/元鼎五年秋)
(蝦蟇鬬孫曰言不煩/雌雄鳴喚相和也)
池光天影共青青拍岸纔添水數瓶且待夜深乗月去
試看涵泳幾多星(涵泳游泳也樊曰此聨妙語也/蘇内翰有涵星妍取此意云)
　　　芍藥
　　　　(樊曰謝眺直中書省云紅藥當階翻公嘗和/席八舍人云傍砌看紅藥至是知制誥直禁)
　　　　(中故亦/有此)
浩態狂香昔未逢紅燈爍爍緑盤龍(孫曰紅燈爍爍以/喻其花緑盤龍以)
(喻其/葉)覺來獨對忽驚恐(蔡本作/情驚恐)身在仙宫第幾重
　　　和虢州劉給事使君三堂新題二十一詠(并序/)
　　　　(孫曰開元中歧薛等五王迭為此州作三堂/後刺史馬錫改作遂有名于世三堂者取臣)
　　　　(子在三/之節)
虢州刺史宅連水池竹林往往為亭臺島渚(孫曰水中/有山曰島)
(小洲曰渚/渚沚也)目其處為三堂劉兄自給事中出刺此州在
任逾歲職修人治州中稱無事頗復増飾從子弟而遊
其間又作二十一詩以詠其事流行京師文士争和之
余與劉善故亦同作
　　　新亭
湖上新亭好公來日出初水紋浮枕簟瓦影蔭龜魚
　　　流水
汩汩幾時休(孫曰說文汩水流也祝曰淮南骨/子混混汩汩○汩于筆切又音)從春復到
秋祇言池未滿池滿强交流
　　　竹洞
竹洞何年有公初斫竹開洞門無鎖鑰俗客不曽來
　　　月臺
南館城隂闊東湖水氣多直須臺上看始奈月明何
　　　渚亭
自有人知處那無步往蹤莫教安四壁靣靣看芙蓉(芙/蓉)
(荷/花)
　　　竹溪(唐本作/渚前亭)
藹藹溪流漫(一作/慢)梢梢岸篠長(篠細竹也祝曰宋玉笛/賦竒篠異篠○篠先鳥)
(切/)穿沙碧簳浄(簳古/旱切)落水紫苞香
　　　北湖
聞說逰湖棹尋常到此迴應留醒心處凖擬醉時來
　　　花島
蜂蝶去紛紛香風隔岸聞欲知花島處水上覔紅雲
　　　栁溪
栁樹誰人種行行夾岸髙(行胡/郎切)莫將條繫纜(纜輓船索/○纜力憾)
(切/)著處有蟬號(著直/略切)
　　　西山
新月迎宵挂晴雲到晚留為遮西望眼終是懶迴頭
　　　竹逕
無塵從不掃有鳥莫令彈若要添風月應除數百竿
　　　荷池
風雨秋池上髙荷盖水繁未諳鳴摵摵(祝曰摵摵隕落/聲選盧子諒云)
(摵摵芳葉零潘岳秋興賦庭樹摵以灑落公/詩又有摵摵井梧疎更殞之句○摵音索)那似巻翻
翻
　　　稻畦
卦布畦堪數(孫曰卦布者如八卦分布畦畦壟/○數所矩切卦布一本作罫圃)枝分水
莫尋魚肥知已秀(秀稻/花也)鶴没覺初深
　　　栁巷
栁巷還飛絮春餘幾許時吏人休報事公作送春詩
　　　花原(一作/源)
原上花初發公應日日來丁寧紅與紫慎勿一時開
　　　北樓
郡樓乗曉上盡日不能迴晚色將秋至長風送月來
　　　鏡潭
非鑄復非鎔泓澄忽此逢(泓烏/宏切)魚鰕不用避祇是照蛟
龍
　　　孤嶼
朝遊孤嶼南(祝曰嶼水中洲也選亂/流趨孤嶼○嶼音叙)暮戲孤嶼北所以
孤嶼鳥與公盡相識
　　方橋
非閣復非船可居兼可過君欲問方橋方橋如此作(祝/曰)
(廣韻作造也吳/人以作為佐)
　　　梯橋
乍似上青冥(青冥/青霄)初疑躡菡蓞(菡蓞/荷花)自無飛仙骨欲度
何由敢(孫曰橋如/梯狀故云)
　　　月池
寒池月下明新月池邊曲若不妬清妍却成相映燭
　　　遊城南十六首
　　　　(樊曰遊城南十六首未必/一日所作編者集之云爾)
　　　賽神
　　　　(孫曰賽謂禱賽字本作塞漢書郊祀志云冬/塞禱祀廣陵厲王殺牛塞禱是也今作賽○)
　　　　(賽悉/代切)
白布長衫紫領巾(巾巾/帨)差科未動是閒人麥苗含穟桑
生葚(孫曰穟秀也與穗同葚桑實詩食我桑/黮懷我好音黮即葚字○葚食荏切)共向田頭
樂社神
　　　題于賓客莊
　　　　(孫曰于頔字允元元和八年為太子賓客/樊曰公作此詩時頔死矣故其落句云云)
榆莢車前盖地皮(集注釋木云榆莢榆錢爾雅云白枌/車前草名釋草云一名芣苢一名馬)
(舄郭璞云大葉長穗好生道邊江東呼為蝦蟇衣又陸/機云馬舄一名車前一名當道喜在牛跡中生○車尺)
(遮/切)薔薇蘸水筍穿籬(孫曰薔薇花名蘸/水謂垂在水中)馬蹄無入朱門
跡縱使春歸可得知(春歸謂/春到也)
　　　晚春
草樹知春不久歸(草樹草木也/一本作草木)百般紅紫鬬芳菲楊
花榆莢無才思惟解漫天作雪飛
　　　落花
已分將身著地飛(分扶/問切)那羞踐蹋損光輝無端又被
春風誤吹落西家不得歸
　　　楸樹二首
幾歲生成為大樹一朝纒繞困長藤誰人與脫青羅
帔看吐髙花萬萬層
幸自枝條能樹立(幸自一/作自幸)何煩蘿蔓作交加(孫曰蘿女/蘿蔓草名)
(詩鳥與女蘿爾/雅云一名兔絲)旁人不解尋根本却道新花勝舊花
　　　風折花枝
浮艶侵天難就看清香撲地可遥聞(撲弼角切可/字一本作只)春風
也是多情思故揀繁枝折贈君(故字一本作將又一本/云故折花枝將贈君)
　　　贈張十八助教
　　　　(孫曰張十八籍也時/為四門國子助教)
喜君眸子重清朗(韓曰籍嘗病眼故云樊曰籍/亦有詩云三年病眼今年校)攜手城
南厯舊遊忽見孟生題竹處相看淚落不能收(孫曰公/與孟郊)
(嘗遊此有城南聨句在集中至是/郊死矣郊以元和九年八月卒)
　　　題韋氏荘
　　　　(樊曰城南韋曲在唐最盛名與杜陵相埒當/時語曰城南韋杜去天尺五杜子美贈韋賛)
　　　　(善詩所謂時論同歸尺五天是也/時莊巳衰矣故公所題詩語如此)
昔者誰能比今來事不同寂寥青草曲散漫白榆風架
倒藤全落籬崩竹半空寧須惆悵立(須一作知/惆一作怊)飜覆本
無窮
　　　晚雨
廉纎晚雨不能晴(廉纎細雨也一本作/晩雨廉纎不能晴)池岸草間蚯蚓
鳴投竿跨馬蹋歸路纔到城門打鼓聲(門一/作聞)
　　　出城
暫出城門踏青草逺于林下見春山應須韋杜家家到
(韋杜見/上注)只有今朝一日閒
　　　把酒
擾擾馳名者誰能一日閒我來無伴侣把酒對南山(對/一)
(作/謝)
　　　嘲少年
直把春償酒都將命乞花(乞與人物也/○乞音氣)祇知閒信馬不
覺誤隨車
　　　楸樹
青幢紫盖立童童(孫曰幢幡幢也蜀先主傳舍東南角/有桑樹童童如小車盖童童茂盛貌)
(○幢傳/江切)細雨浮烟作綵籠不得畫師來邈取(邈摹也○/邈莫角切)
(一本作/貌取)定知難見一生中
　　　逺興(一作/遣興)
斷送一生惟有酒尋思百計不如閒莫憂世事兼身事
須著人間比夢間
　　　贈同遊
　　　　(補注此篇今諸本去其辭而見于外集按舊/本次風折花枝後或謂當在把酒下未詳姑)
　　　　(載于此以備/十六章之詩)
喚起窻全曙催歸日未西無心花裏鳥更與盡情啼(洪/曰)
(魯直云吾兒時每哦此詩而了不解其意自出峽來吾/年五十八矣時春曉偶憶此詩方悟之喚起催歸二禽)
(名也古人于小詩用意精深如此況其大者乎盖其學/問淵源有五石六鷁之㫖催歸子規也喚起聲如人絡)
(絲圓轉清亮偏于春曉鳴江南謂之春喚補注復齋謾/録云予嘗讀唐顧渚山茶記曰顧渚山中有鳥如鸜鵒)
(而色蒼每至正二月作聲曰春起也三四月云春去也/採茶人呼為喚春鳥然則喚起之名唐人說矣豫章不)
(舉為證/何耶)
　
　
　
　五百家注昌黎文集巻九
欽定四庫全書
　五百家注昌黎文集巻十
　　　　　　　　　　　　宋　魏仲舉　編
　　律詩
　　　送李尚書赴襄陽八韻(得長字/)
　　　　(孫曰李遜字友道荆州石首人元和十年十月/分山南東道為兩節度使以遜檢校工部尚書)
　　　　(為襄州刺史充襄復郢均房節度使以右羽林/將軍髙霞寓為唐州刺史充唐隨鄧節度使遜)
　　　　(赴襄陽廷臣送者三十餘人分韻賦詩太常卿/許孟容為之序韓曰按遜本傳遷户部侍郎為)
　　　　(山南東道節度使又按襄州石本題名銜云檢/校工部尚書李遜時遜盖自尚書而出史略之)
帝憂南國切(孫曰詩召伯之教明于/南國南國謂南方之國)改命付忠良(孫曰/先是)
(山南東道節度使嚴綬討吳元濟無功罷為太/子少保乃以遜為節度故云改命忠良謂遜也)壤畫星
揺動(孫曰壤畫謂分畫其土壤為兩節度也九/州之地皆有分星因壤畫故分星揺動也)旗分獸
簸揚(孫曰周禮熊虎為旗分賜也旗分謂分/賜之以旌旗獸即熊虎之屬○簸音播)五營兵轉
肅(孫曰後漢張奐率五營士圍竇武武自殺/五營士謂禁旅韓曰五營謂遜所部五州)千里地還
方(韓曰孟子海内之/地方千里者九)控帶荆門逺飄浮漢水長賜書寛
屬郡戰馬隔隣疆縱獵雷霆迅觀碁玉石忙風流峴首
客(峴山名在襄陽樊曰晉羊叔子登峴山從事鄒湛/曰公名當與此山俱峴首客謂湛也○峴胡典切)花
艶大堤倡(大堤地名在襄陽韓曰宋隋王誕為襄陽郡/聞諸女歌因為詞曰朝發襄陽城暮至大堤)
(曲大堤諸女兒/花艶驚郎目)富貴由身致誰教不自强
　　　和席八十二韻
　　　　(樊曰席八或以為席謙非也當是席□按諱/行録席□行八貞元十年進士劉公嘉話云)
　　　　(韓十八初貶席十八舍人為詞嘉話以席八/為席十八唯元㣲之和樂天詩有云尋傷掌)
　　　　(誥殂其下箋云去年聞席八殁而范攄雲谿/友議記劉夢得語云與吕化光論制誥而鄙)
　　　　(席舍人□是以知席八為席□也明矣公以/元和十一年與之同掌誥故有倚市吹竽之)
　　　　(句十二/年□卒)
綘闕銀河曙(絳闕/丹闕)東風右掖春(韓曰應劭漢官儀中書/為右曹稱西掖孫曰正)
(門之兩/旁曰掖)官隨名共美花與思俱新綺陌朝遊間(孫曰綺/謂阡陌)
(如綺繡也南北曰阡東西曰/陌阡陌謂徑路也間礙也)綾衾夜直頻(孫曰漢官典/職儀曰尚書)
(郎入直供青綾白綾被直宿直/也韓曰又漢内臣卧青綾被)横門開日月髙閣切星
辰(切近/也)庭變寒前草天銷霽後塵溝聲通苑急栁色
壓城勻綸綍謀猷盛(孫曰禮記王言如綸其出如綍綸/絲綸綍大索○綸音倫綍音弗)
丹青步武親芳菲舍斧藻(孫曰揚子吾未見斧藻其徳/若斧藻其楶者斧藻文飾也)
光景暢形神傍砌看紅藥(樊曰謝眺中書省詩云紅藥/當階翻紅藥芍藥也席八為)
(舍人故公/有此句)巡池詠白蘋(孫曰栁惲為吳興太守有江南/曲云汀洲採白蘋日落江南春)
(詩意以席/比栁惲也)多情懷酒伴(懷一/作怯)餘事作詩人倚市難藏拙
(韓曰漢書刺繡文不如/倚市門市字一本作玉)吹竽久混真(樊曰韓子齊宣王/使人吹竽必三百)
(人南郭先生不知竽者而濫于三百人中以吹竽食禄/後王即位曰寡人之好竽欲一一吹之南郭先生乃逃)
坐慙空自老江海未還身(孫曰自倚市以/下公自喻也)
　　　和武相公早春聞鶯
　　　　(孫曰相公名元衡元和二年十月自門下平/章事出為西川節度使樊曰元衡以元和八)
　　　　(年三月自西川節度使拜相公此篇與所/和孔雀皆元衡拜相後追和其鎮蜀時作)
早晚飛來入錦城(錦城/成都)誰人教解百般鳴春風紅樹驚
眠處似妬歌童作艶聲
　　　太安池
　　　　(韓曰唐長安有大安宫有大安亭而大安池/未嘗載見豈安樂公主所鑿定昆池耶安樂)
　　　　(公主中宗女景龍中請昆明為私沼中宗不/予主怒自鑿定昆池延袤數里詩所謂當年)
　　　　(欲占春者/以此耳)
公主當年欲占春(當年一/作年常)故將臺榭壓城闉(音/因)欲知前
面花多少(補注少字一本作處筆墨間録云令/狐澄本作多少字勝處字十倍矣)直到南
山不屬人
　　　晚春
誰收春色將歸去(將歸去一本/作歸將去)慢緑妖紅半不存(妖一/作夭)
榆莢只能隨栁絮等閒撩亂走空園
　　　大行皇太后挽歌詞(三首/)
　　　　(孫曰韋昭云大行者不反之辭天子皇后崩/未有諡故稱大行皇太后姓王氏憲宗之母)
　　　　(順宗/之后)
一紀尊名正(樊曰順宗在東宫冊王氏為良娣及即位/將立為后㑹病棘而止憲宗永貞元年八)
(月受禪立為太上皇后元和元年五月尊為皇太后十/一年三月崩永貞元年歲在丁酉至是丙申十二年矣)
(故云一紀/尊名正也)三時孝養榮(孫曰禮記文王之為世子朝于/王季日三雞初鳴日中及暮此)
(謂三時也○/養移亮切)髙居朝聖主(孫曰朝聖主謂/為聖主所朝也)厚徳載羣生
(孫曰易坤厚載/物羣生物也)武帳虚中禁𤣥堂掩太平(韓曰齊謝眺/敬皇后哀冊)
(文曰翠帟舒阜𤣥/堂啟扉𤣥堂山陵)秋天笳鼓歇(孫曰十一年八月塟豐/陵諡莊憲秋天謂此八)
(月也○/笳音加)松柏徧山鳴
威儀備吉凶文物雜軍容配地行新祭(孫曰漢光武中/元元年上文帝)
(母薄太后曰髙/皇后配食地)因山託故封(孫曰漢文帝先治霸陵因/其山不起墳皇后合塟豐)
(陵故云/故封)鳯飛終不反(孫曰列仙傳簫史教秦穆公女弄/玉吹簫作鳯聲鳯鳯來止其屋一)
(旦皆隨鳯/凰飛去)劔化㑹相從(孫曰晉雷煥為酆城令掘獄得/雙劔送一與張華自留其一華)
(曰此干將也莫邪安在天生神物終當合耳華誅失劔/所在煥死其子華持劔經延平津忽于腰間躍出墮水)
(化為兩龍各長數丈張公終合之論此其騐乎補注王/介甫曰此非君臣所宜言近于黷也樊曰莊憲後順宗)
(崩公故云謂/近乎黷非也)無復臨長樂(孫曰叔孫通傳恵帝東朝長/樂宫長樂漢時皇太后所居)
(宫/名)空聞曉暮鐘(曉暮鐘一本/作報曉鐘)
追攀萬國來警衛百神陪(警猶警/蹕也)畫翣登秋殿(韓曰世/本云周)
(制以王后夫人車服輦車有翣即集雉羽為扇以障風/塵也孫曰禮喪服大記黼翣二黻翣二畫翣二注云漢)
(制以木為筐廣三尺髙二尺四方兩角髙衣以布○畫/者畫雲氣其餘各如其象柄長五尺車行使人持之而)
(從既窆樹于壙/中○翣所甲切)容衣入夜臺(孫曰容衣塟服喪大記飾/棺君龍帷三池振容注云)
(青質五色畫之于絞繒而垂之以為振容容衣盖謂此/也韓曰選陸士衡挽歌送子長夜臺夜臺謂閉墓無復)
(見明/也)雲隨仙馭逺風助聖情哀只有朝陵日粧奩一暫
開(奩鏡奩也孫曰漢明帝謁原陵見太后鏡奩中物感/動悲涕令易脂澤裝具左右皆泣奩與匳同音廉)
　　　廣宣上人頻見過
　　　　(集注廣宣蜀僧有詩名元和中住長安安國/寺白樂天所云廣宣上人詔許居安國寺紅)
　　　　(樓院以詩供奉是也宣有詩號紅樓集唐藝/文志又有宣與令狐楚唱和一巻劉夢得集)
　　　　(中亦有因呈廣宣上人二詩其/在中都與公數往來無足怪也)
三百六旬長擾擾(韓曰書三百有六旬有六/日以閏月定四時成歲)不衝風雨
即塵埃久為朝士無禆補(禆音卑為/字一作慙)空愧髙僧數往來
(數音/朔)學道窮年何所得吟詩竟日未能迴天寒古寺遊
人少紅葉窻前有幾堆
　　　閒遊二首
　　　　(樊曰公時自中書/舍人降右庶子)
雨後來更好繞池徧青青栁花閒度竹菱葉亂穿萍(菱/字)
(一作茭亂/字一作故)獨坐殊未厭孤斟詎能醒(音/星)持竿至日暮幽
詠欲誰聽
茲遊苦不數再到遂經旬(到一作至/經一作兼)萍盖汙池浄藤籠
老樹新林鸎鳴訝客(鸎一/作烏)岸竹長遮隣子雲祇自守(樊/曰)
(楊子雲傳安帝時丁傳董賢用事諸附麗之者皆為三/公或起家至二千石雄方草太元有以自守洎如也)
奚事九衢塵(韓曰三輔舊事長/安城中八街九陌)
　　　酬馬侍郎寄酒
　　　　(孫曰馬侍郎名摠字㑹元扶風人樊曰以子/厚曹溪大鑒碑考之摠以元和八年廉問嶺)
　　　　(南十年冬尚留鎮其召入為刑部侍郎則十/一年也明年兼御史大夫副裴度宣慰淮西)
一壺情所寄四句意能多秋到無詩酒其如月色何
　　　和侯協律詠筍
　　　　(樊曰侯協律喜也或云公意專以譏時相自/得時方張王至蛇虺首掀掀大抵言其挾勢)
　　　　(植黨苞藏姦慝之狀如此豈李逢吉之謂耶/是時裴度欲討蔡逢吉引其黨令狐楚蕭俛)
　　　　(等沮之公亦坐忤宰相意/自中書舍人降右庶子)
竹亭人不到新筍滿前軒乍出真堪賞初多未覺煩成
行齊婢僕環立比兒孫驗長常攜尺愁乾屢側盆對吟
忘膳飲偶坐變朝昏(偶坐/偶對)滯雨膏腴濕驕陽氣侯温得
時方張王(祝曰張王興盛貌左氏隋張必弃小國/太元經用事者王○張音帳王音旺)挾勢
欲騰騫(騫一/作鶱)見角牛羊没看皮虎豹存攅生猶有隙(攅/音)
(㠝/)散布忽無垠詎可持籌算誰能以理言(以一作/無者非)縱横
公占地羅列暗連根狂劇時穿壁羣强幾觸藩(孫曰易/大壯羝)
(羊觸藩/藩籬也)深潛如避逐逺去若追奔始訝妨人路還驚入
藥園萌芽防寖大覆載莫偏恩已復侵危砌非徒出短
垣身寧虞瓦礫(音/厯)計擬掩蘭蓀且歎髙無數庸知上幾
畨短長終不校先後竟誰論外恨苞藏密(孫曰包/藏籜也)中仍
節目繁暫須迴步履要取助盤餐穰穰疑翻地(穰如/兩切)森
森競塞門戈矛頭戢戢(戢戢/多貌)蛇虺首掀掀(音/軒)婦懦咨聊
揀兒癡謁盡髠侯生來慰意(一作/我)詩句讀驚魂屬和才
將竭呻吟至欲暾(孫曰呻吟誦詠也暾/日出貌○暾他昆切)
　　　過鴻溝
　　　　(韓曰漢髙帝四年項羽與漢中分天下割鴻/溝以西為漢東為楚羽解而東歸漢王欲西)
　　　　(歸張良陳平諫乃止樊曰應劭注鴻溝在滎/陽東二十里此詩公從裴晉公平蔡入汴過)
　　　　(鴻溝作也此下皆/隨晉公伐蔡詩)
龍疲虎困割川原(孫曰龍虎以喻劉項/川原即謂鴻溝也)億萬蒼生性命
存誰勸君王迴馬首(孫曰勸謂良平/所勸見題注)真成一擲賭乾坤
　　　送張侍郎
　　　　(孫曰元和十二年張賈初自兵部侍郎/出為華州刺史侍郎又一本作侍御)
司徒東鎮馳書謁(孫曰元和十年正月加宣武節度使/韓𢎞為司徒九月以為淮西行營兵)
(馬都綂東鎮謂𢎞也持/書謂已持書往謁𢎞也)丞相西來走馬迎(孫曰元和十/二年七月以)
(宰相裴度為淮西宣慰處置等/使走馬迎謂巳走馬迎度也)兩府元臣今轉密(孫曰/元大)
(也兩府即/謂𢎞度)一方逋冦不難平
　　　贈刑部馬侍郎
　　　　(韓曰摠本傳元和四年為安南都䕶八年徙/桂管觀察使入為刑部侍郎十二年裴晉公)
　　　　(平蔡奏總為/副詩故及之)
紅旗照海壓南荒(孫曰摠為嶺南節度尋召為/刑部侍郎故云壓南荒也)徵入中
臺作侍郎(韓曰漢官尚書為中臺御史為憲臺/謁者為外臺中臺一作臺中非也)暫從相
公平小冦(樊曰晉公㣲時遊洛一日策蹇上天津橋有/二老人語曰蔡州何時得平忽見公愕然曰)
(須待此人為將僕聞其語以告公曰見我龍鍾故相戲/耳事見唐康駢劇談録蔡州終待公後平天津老人亦)
(異/矣)便歸天闕致時康
　　　和裴相公東征塗經女几山下作
　　　　(樊曰女几山在河南府福昌縣三十四里白/樂天云晉公出討淮西過女几山下題詩云)
　　　　(待平賊壘報天子莫指仙山示武夫而公此/詩和云敢請相公平賊後暫攜諸吏上峥嶸)
　　　　(其年果/如所言)
旗穿曉日雲霞集(一作/雜)山倚秋空劔㦸明(洪曰一士人/云以我之旗)
(況彼雲霞以彼之山況我劔/㦸詩家謂之迴鸞舞鳯格)敢請相公平賊後暫攜諸
吏上峥嶸
　　　郾城晚飲贈副使馬侍郎馮宿李宗閔二員外
　　　　(孫曰元和十二年四月吳元濟郾城守將鄧/懷金以城來降七月以宰相裴度為淮西宣)
　　　　(慰使以刑部侍郎馬摠兼御史大夫充副使/以郾城為行蔡州公以右庶子兼御史大夫)
　　　　(充彰義軍行軍司馬司勲員外郎李正封都/官員外郎馮宿禮部員外郎李宗閔皆兼侍)
　　　　(御史為判官書記○郾音偃/又一本侍郎字下有及字)
城上赤雲呈勝氣眉間黄色見歸期(韓曰蔡未平數月/前吳武陵自峽石)
(望東南氣如旗鼔矛盾皆顛倒横斜少選黄白氣出西/北盤蜿相交武陵告公曰今西北王師所在氣黄白喜)
(象也敗氣為賊日直木舉其盈數/不閲六十日賊必亡矣見新傳)幕中無事惟須飲即
是連鑣向闕時(韓曰說文云鑣馬/銜也○鑣補驕切)
　　　别留後馬侍郎
　　　　(韓曰蔡平裴度留摠蔡州知彰義/軍節度使留後公此詩所以别也)
為文無出相如右(樊曰相如司馬相如漢武帝擢居左/右時淮南王安善為文詞帝甚尊重)
(之每為報書及賜常/召相如等視草乃遣)謀帥難居郤縠先(孫曰僖二十七/年左氏晉文公)
(作三軍謀元帥趙衰曰郤縠可臣亟聞其/言矣説禮樂而敦詩書○郤音隙縠音斛)歸去雪銷溱
洧動(補注溱洧二水名溱在/河南洧在鄭動流也)西來旌斾拂晴天(孫曰言/摠行亦)
(召歸故云/其西來)
　　　同李二十八夜次襄城
　　　　(孫曰李二十八名正封/次舍也襄城汝州縣名)
周楚仍連接川原乍屈盤雲垂天不暖塵漲雪猶乾印
綬歸台室旌旗别將壇(樊曰印綬歸台室謂裴度復入/為宰相旌旗别將壇謂馬摠留)
(蔡為/留後)欲知迎候盛騎火萬星攅
　　　同李二十八員外從裴相公野宿西界
　　　　(樊曰公與李正封從晉公十一月二十八日/自蔡入朝十二月十六日至自蔡則知殘年)
　　　　(過襄城矣/落句可見)
四面星辰著地明(著直/略切)散燒烟火宿天兵不關破賊須
歸奏自趁新年賀太平
　　　過襄城(見前/詩注)
郾城辭罷過襄城(樊曰郾城屬許州晉公行蔡州/治所襄城則汝州也○郾音偃)潁水
嵩山刮眼明(孫曰潁水嵩山/皆在洛陽界)已去蔡州三百里家人不
用逺來迎
　　　宿神龜招李二十八馮十七
　　　　(樊曰汝州有神龜驛臺按九域志開皇初建/李謂正封馮謂宿也一本馮十七作馮八)
荒山野水照斜暉啄雪寒鵶趁始飛夜宿驛亭愁不睡
幸來相就盖征衣
　　　次峽石
　　　　(韓曰峽石峽州縣名去潼/關為近故可隱約見之)
數日方離雪今朝又出山試憑髙處望隱約見潼關
　　　和李二十八司勲連昌宫
　　　　(樊曰李正封也連昌宫在河南壽安縣之二/十九里按志髙宗顯慶三年置然詩落句云)
　　　　(云疑為明皇所作而元㣲之連昌宫辭大槩/亦詠明皇帝或云開元中曽葺之耳公從晉)
　　　　(公平淮西回過壽安而作一/本題云和李司勲過連昌宫)
夾道疎槐出老根髙甍巨桷壓山原(甍莫/耕切)宫前遺老來
相問今是開元幾葉孫
　　　次潼關先寄張十二閣老使君
　　　　(孫曰潼關在華州華隂縣界張閣老即謂華/州刺史也公嘗有送張為華州詩補注國史)
　　　　(補云兩省相/呼為閣老)
荆山已去華山來(孫曰史記黄帝鑄鼎荆山下荆山在/漢馮翊懷徳縣華山太華也在華陰)
(縣東樊曰荆山在襄之南漳此云與華山相次/則河南之荆山也按志在壽安縣南三十五里)日照潼
關四面開(照一作出/面一作扇)刺史莫辭迎候逺相公親破蔡州
迴(親一作新李公/彦云當作新)
　　　次潼關上都統相公
　　　　(孫曰元和十年正月加宣武軍節度使韓𢎞/守司徒九月以𢎞為淮西行營兵馬都綂)
暫辭堂印執兵權(孫曰執兵權即/謂為都統也)盡管諸軍破賊年冠
盖相望催入相待將功徳格皇天(補注書曰在太甲時/則有若伊尹格于皇)
(天/)
　　　桃林夜賀晉公
　　　　(樊曰桃林書武成所謂放牛于桃林之/野舊為陜州縣名天寳初改為靈寳縣)
西來騎火照山紅夜宿桃林臘月中手把命珪兼相印
一時重疊賞元功(孫曰元和十二年十二月以彰義軍/節度淮西宣慰處置使門下侍郎平)
(章事裴度可本官賜上柱國晉國公食邑三百户韓曰/除命在十二月壬戌其年十二月丙辰朔則壬戌其月)
(七日也度以其月十六日方至自蔡則前所除命盖/在公未入朝之前故公此詩夜賀晉公于桃林也)
　　　送李員外院長分司東都
　　　　(李員外正封樊曰從裴相出征凡三員外李/正封馮宿李宗閔及還宿遷比部郎中宗閔)
　　　　(遷駕部郎中知制誥獨正封至是/猶曰李員外正封無傳不能詳也)
去年秋露下羇旅逐東征(祝曰羇旅旅寓也周禮以甸/聚待羇旅孫曰謂十二年八)
(月征吳元濟時/○羇許宜切)今歲春光動驅馳别上京(孫曰謂十三/年春季分司)
(東都上京/京師也)飲中相顧色送後獨歸情兩地無千里(孫曰/兩地)
(謂東/京)因風數寄聲
　　　晉公自蔡州入覲塗中重拜台司以詩示幕中
　　　　賔客愈因和之
　　　　(一本題云晉公破賊回重拜台/司以詩示幕中賔客愈奉和)
南伐旋師太華東(樊曰桃林在太華之東/謂桃林也○華胡化切)天書夜到冊
元功將軍舊壓三司貴(孫曰将軍謂淮西宣慰/使三司所謂三公也)相國新
兼五等崇(韓曰書列爵惟五注五等之爵公/侯伯子男也度封晉國公故云)鴛鷺欲歸
仙仗裏(孫曰鴛鷺謂/幕中諸僚)熊羆還入禁中營(韓曰書夫子尚/桓桓如虎如貔)
(如熊如羆孫曰度東征以神䇿軍/三百人衞從熊羆謂此禁旅也)長慚典午非材識(孫/曰)
(典司午馬也公為行軍司馬故云典午譙周以蜀降時/晉文王為魏相下書辟周周曰典午忽兮月酉没兮典)
(午謂司馬月酉八月也八月/文王果崩識字一本作職)得就閒官即至公
　　　獨釣四首
　　　　(樊曰二章云坐厭親刑柄為刑/部侍郎時作釣字一本作酌)
侯家林館勝(孫曰候家謂/公侯之家)偶入得垂竿曲樹行藤角平
池散芡盤(芡音/儉)羽沈知食快(一作/駛)緡細覺牽難(緡釣/絲)聊
取夸兒女榆條擊從鞍
一逕向池斜池塘野草花雨多添栁耳水長減蒲芽坐
厭親刑柄(親刑見題注坐/厭一作厭坐)偷來傍釣車太平公事少吏
隱詎相賖(韓曰選王康琚反招䰟詩小隱隱林藪大隱/隱朝市伯夷竄首陽老𣆀伏柱史皆言吏隱)
(也詎豈也/賖放也)
獨往南塘上秋晨景氣醒露排四岸草風約半池萍(約/偃)
(也/)鳥下見人寂魚來聞餌馨所嗟無可召不得倒吾缾
秋半百物變溪魚去不來風能坼芡觜露亦染梨顋(一/本)
(風能作風稜露亦作/露液魯直所改云)逺岫重疊出寒花散亂開所期終
莫至日暮與誰迴
　　　枯樹
老樹無枝葉風霜不復侵腹穿人可過皮剥蟻還尋寄
託惟朝菌(孫曰莊子朝菌不知晦朔朝菌大芝也/天陰則生糞土見日則死○菌巨隕切)依投
絶暮禽猶堪持改火(樊曰論語鑚燧改火馬融曰周書/令有改火之文春取榆栁之火夏)
(取棗杏之火季夏取桑柘之火秋取柞槱之火冬/取檀槐之火一年之中鑚火各異木故曰改火也)未肯
但空心
　　　元日酬蔡州馬十二尚書去年蔡州元日見寄
　　　　之什
　　　　(孫曰元和十二年十二月以蔡州留後馬摠/檢校工部尚書蔡州刺史充彰義軍節度使)
　　　　(十三年元日有詩寄公五月以摠為許州刺/史忠義軍節度使陳許溵蔡觀察等使十四)
　　　　(年元日公以/此詩酬之)
元日新詩巳去年蔡州遥寄荷相憐今朝縱有誰人領
自是三冬不敢眠(冬一/作峯)
　　　同侯十一詠燈花
　　　　(祝曰侯喜字叔起行十/一或曰此詩極似少陵)
今夕知何夕(韓曰詩綢繆云今/夕何夕見此良人)花然錦帳中自能當雪
暖那肯待春紅囊裏排金粟(囊字一本作黄又一作屋/或曰黄裏事出漢書黄屋)
(注天子居以黄/繒為盖裏云云)釵頭綴玉蟲更煩將喜事(孫曰西京雜/記曰目瞤得)
(酒食燈花得錢財韓/曰杜詩燈花何太喜)來報主人翁
　　　祖席(得前字/)
　　　　(樊曰世傳此二詩公為王涯作涯字廣津元/和初其甥皇甫湜對䇿忤宰相涯因是貶虢)
　　　　(州司馬徙為袁州詩/云宜春即謂袁州也)
祖席洛橋邊(孫曰公時分司東/都故云洛橋邊也)親交共黯然(孫曰江淹/别賦黯然)
(銷䰟惟/别而已)野晴山蔟蔟霜曉菊鮮鮮書寄相思處盃銜
欲别前(孫曰銜/盃𠻳醪)淮南知不薄(韓曰漢武帝召汲黯為淮/南太守黯不受印綬上曰)
(君薄淮陽耶吾今召/君矣南字一作陽)終願早迴船
　　　又(得秋字一/云傷秋)
淮南悲木落(孫曰楚詞悲哉秋之為氣也蕭瑟兮草木/摇落而變衰淮南謂淮南王安也此本宋)
(玉之詞今云/淮南恐誤)今我亦傷秋(今一/作而)況與故人别那堪覉宦
愁(韓曰選陸士衡赴/洛詩覉旅逺遊宦)榮華今異路風雨苦同憂莫以宜
春逺江山多勝遊(樊曰此詩公自題其後云兩詩/何處好就中何處佳何處惡)
　　　送鄭尚書赴南海(得來字/)
　　　　(祝曰鄭尚書/名權序在集)
畨禺軍府盛(祝曰畨禺廣州屬縣前漢尉陀所都咸㑹/畨禺注即今之廣州樊曰舊唐史志南海)
(即漢畨禺縣武徳四年置廣州畨山州東/三百步禺山在北一里○畨音潘禺音愚)欲說暫停盃
盖海旂幢出連天觀閣開衙時龍户集(韓曰南部新書/長安有龍户見)
(水色則知有龍或/引出但鰍魚而巳)上日馬人來(韓曰後漢馬援討尋邑/蠻以不能還者數十人)
(留于象林南界所鑄銅柱下南/蠻呼為馬留人見新史南蠻傳)風静鶢鶋去(祝曰鶢鶋/海鳥左氏)
(祀爰居選海鳥鶢鶋避風而至樊曰國語海鳥曰鶢鶋/止于魯東門之外三日展禽曰今茲海其有災乎夫廣)
(川之鳥獸常避其災也是歲也/海多大風○鶢音爰鶋音居)官廉蚌蛤迴(樊曰東漢/孟嘗為合)
(浦太守郡不産穀實而海多珠寳先時守/宰貪稔珠徙交趾嘗到官易前弊珠復還)貨通師子國
(韓曰師子國在南海中斜袤二千餘里國史補云/師子國船最大梯而上下數丈皆積寳貨云云)樂奏
越王臺(樊曰越王南越王趙它也它初行南海尉事漢/十一年立為南越王孫曰臺在州城西北三四)
(里越字/一作武)事事皆殊異無嫌屈大才
　　　答道士寄樹雞
　　　　(祝曰樹雞木/耳之大者)
軟濕青黄狀可猜欲烹還喚木盤迴煩君自入華陽洞
(韓曰茅君内傳大天之内有𤣥中之洞六十/三所第八曲向山之洞曰金壇華陽之天)直割乖龍
左耳來(樊曰乖龍左/耳取譬也)
　　　左遷至藍關示姪孫湘
　　　　(集注漢時依上古法朝列以右為尊故謂降/秩為左遷藍關即秦之嶢關在今藍田縣湘)
　　　　(字北渚按酉陽雜俎云韓侍郎有疎從子姪/自江淮來年少狂率韓責之謝曰某有一藝)
　　　　(因指堦前牡丹曰要此花青紫黄赤唯命韓/試之乃掘窠治根七日花發色白黄厯縁每)
　　　　(朶有一聨詩字色紫乃公出關時詩雲横秦/嶺家何在雪擁藍關馬不前韓大驚異後辭)
　　　　(歸江淮終不願仕青瑣髙議云湘公姪落魄/不羈公勉之學乃笑作詩有能開頃刻花之)
　　　　(句公曰汝能奪造化開花乎湘遂聚土覆盆/良久曰花巳發矣舉盆乃碧花二朶葉間有)
　　　　(小金字乃詩一聨云雲横秦嶺家何在雪擁/藍關馬不前公未曉詩意湘曰事久方驗公)
　　　　(後貶潮陽途有一人冒雪而來乃湘也湘曰/憶向花上之句乎公詢地名即藍關嗟嘆命)
　　　　(筆續成全篇乃此詩也二說互不同公逸詩/有徐州贈族姪云自言有竒術探妙知天工)
　　　　(意若指此東坡有冬日牡丹詩云使君要見/藍關詠須請韓郎為染根則是亦引用酉陽)
　　　　(雜俎事筆墨間録云公此詩仁/且有禮非志仁義者不能也)
一封朝奏九重天夕貶潮州路八千(孫曰元和十四年/公為刑部侍郎上)
(表極諫佛骨事帝大怒將扺死持示宰相崔羣裴度羣/度力言愈忠願少寛假以來諫諍帝稍解乃謫潮州刺)
(史州字一/本作陽)欲為聖明除弊事(欲一/作本)豈將衰朽計殘年(一/本)
(作豈于衰暮計殘年/又一本作惜殘年)雲横秦嶺家何在雪擁藍關馬不
前(見題/注)知汝逺來應有意好收吾骨瘴江邊(韓曰左傳/秦使蹇叔)
(之子伐晉蹇叔哭而送之曰晉人禦師必/于殽殽有二陵必死是間余收爾骨焉)
　　　武關西逢配流吐蕃
　　　　(孫曰唐志武關在商州商洛縣之東樊曰/公謫潮州自藍田入商洛于武關西見作)
嗟爾戎人莫慘然湖南地近保生全(地近一/作近地)我今罪重
無歸望直去長安路八千
　　　次鄧州界
潮陽南去倍長沙(樊曰漢賈誼為長沙王太傅長沙潭/州在唐𨽻江南西道而潮陽在嶺南)
(距長安八千/里故曰倍云)戀闕那堪又憶家心訝愁來惟貯火(惟一/作誰)
眼知别後自添花商顔暮雪逢人少(商顔商州樊曰前/漢溝洫志引洛水)
(至商顔下注商山之/顔譬人之顔額也)鄧鄙春泥見驛賖(鄧鄧州鄙邊也/賖逺也韓曰威)
(公九年楚子使道朔將巴客聘/于鄧鄧南鄙鄾人攻而奪之幣)早晚王師收海嶽(孫曰/時征)
(東平李師道/至二月賊平)普將雷雨發萌芽
　　　題臨瀧寺
　　　　(樊曰臨瀧潮州縣名唐武徳四年置貞觀之/八年省志云孫曰東南人謂湍為瀧瀧音雙)
不覺離家已五千仍將衰病入瀧船潮陽未到人先說
(人先說一/作先聞說)海氣昏昏水拍天(水一/作浪)
　　　晚次宣溪辱韶州張使君惠書叙别酬以二
　　　　章
　　　　(補注筆墨間録云潮州以後詩最/哀深次宣溪絶句等詩絶有味)
韶州南去接宣溪(洪曰韶州今本/作潮州非是)雲水蒼茫日向西客
淚數行先自落(先一/作元)鷓鴣休傍耳邊啼(孫曰鷓鴣鳥名/似雉而南飛)
兼金安足比清文(孫曰孟子餽兼金百鎰兼金美金韓/曰選王僧達荅顔延年詩誦以運周)
(旋匣以代兼全注兼金/最好金也安字一作那)白首相隨愧使君俱是嶺南巡
管内(孫曰潮韶二州/皆屬嶺南節度)莫欺荒僻斷知聞
　　　題秀禪師房
橋夾水松行百步竹牀莞席到僧家(祝曰莞草叢生水/中圓可以織席孫)
(曰詩下莞上簟○莞九還/切牀一作林洪曰非是)暫拳一手支頥卧(頥一/作頭)還把
漁竿下晚沙(晚一/作釣)
　　　將至韶州先寄張使君借圖經
　　　　(洪曰此詩及下至韶州留/别詩皆自潮移袁道中作)
曲江山水聞來久(孫曰曲江/韶州縣名)恐不知名訪倍難願借圖
經將入界亦逢佳處便開看
　　　過始興江口感懷
　　　　(孫曰韶州始興郡大厯十四年四月起居舍/人韓㑹以罪貶韶州刺史公隨㑹而遷時年)
　　　　(十歲至是貶潮州道/過始興所謂感懷也)
憶作兒童随伯氏(孫曰伯氏謂㑹也詩曰伯氏吹塤樊/曰公復志賦云當歲行之未復兮從)
(伯氏以南/遷即此也)南來今只一身存目前百口還相逐舊事無
人可共論
　　　韶州留别張使君
　　　　(孫曰公量移袁/州故云留别)
來往再逢梅栁新(孫曰元和十四年正月公以論佛骨/貶潮州三月至潮州十月量移袁州)
(十五年正月至袁州其往來云/上下于韶皆梅栁新時也故)别離一醉綺羅春久欽江
摠文才妙(韓曰陳後主欲以江摠為太子詹事孔奐曰/摠文華之人太子何藉于摠孫曰摠字摠持)
(以喻/張也)自歎虞翻骨相屯(樊曰虞翻仕吳為騎都尉數犯/顔諫諍孫權不悦從徙丹陽涇)
(縣後又徙交州嘗云自恨疏節骨體不媚犯上/獲罪當長沒海隅孫曰翻字仲翔以喻已也)鳴笛急
吹催落日(催一/作争)清歌緩送感行人(清一/作嬌)巳知奏課當徵
拜(孫曰課/治狀也)那復淹留詠白蘋(白蘋事見和/席八詩注)
　　　量移袁州張韶州端公先以詩相賀因酬之
　　　　(韓曰此量移命初/下之時相贈答也)
明時逺逐事何如遇赦移官罪未除(韓曰公至潮州以/表哀謝帝謂宰臣)
(曰昨得愈表因思其所諫大是愛我然愈為人臣不當/言人主事佛七月羣臣上尊號大赦天下乃量移為袁)
(州刺/史)北望詎令隨塞雁(孫曰左太冲蜀都賦晨鳬旦至/候雁銜蘆本落南翔冰泮北徂)
(鴻雁之屬九月而南正月而北故公自言不如此塞雁/得北向也樊曰蘇武使匈奴留匈奴中漢求武等匈奴)
(詭言武死漢使復至常惠教之言天子射上林中得雁/足有繫帛書言武等在某澤中使如其言責單于單于)
(謝曰實在于/是武得還)南遷纔免塟江魚(韓曰屈原被讒王怒而/遷之原至江濱曰寧赴)
(長流而塟江魚腹中乃作懷/沙之賦負石投汨羅而死)將經貴郡煩留客先惠髙
文謝起予(孫曰語曰起予者商也始可與言詩/已矣起發也言子夏能發明已意)暫欲繫
船韶石下(孫曰韶石在韶州西江縣靈屯嶺髙百仭廣/圓五里兩石對峙相去一里小大略等似雙)
(闕上有虞舜廟樊曰郡國志云舜/登此奏韶樂繫船一本作寄船)上賓虞舜整冠裾
　　　次石頭驛寄江西王十中丞閣老
　　　　(孫曰元和十四年六月以中書舍人王仲舒/為御史中丞洪州刺史江南西道觀察使時)
　　　　(公來赴袁州樊曰袁隸江南西道公自袁還/朝行次石頭而作是詩按水經注贛水西岸)
　　　　(有盤石謂之石頭在豫/章郡北豫章郡洪州也)
慿髙迴馬首(一本作/試回首)一望豫章城人由戀徳泣(由一/作猶)馬
亦别羣鳴寒日夕始照風江逺漸平(風江一作楓江/又一作江風)黙
然都不語應識此時情
　　　題西林寺故蕭二郎中舊堂公有女為尼在江
　　　　州
　　　　(孫曰蕭郎中名存字伯誠穎士之子與公兄/㑹厚善公自少為存所知及自袁州還過存)
　　　　(廬山故居而存諸子皆前死有一女為尼公/為經紀其家西林即江州廬山寺也江州一)
　　　　(作女/州)
中郎有女能傳業(韓曰蔡中郎邕女名琰字文姬興平/中天下喪亂為胡騎所獲曹操痛邕)
(無嗣以金贖之因問曰聞夫人家先多墳籍猶能記憶/否曰昔亡父賜書四千巻流離塗炭罔有存者今所誦)
(憶裁四百餘篇于是/繕寫送之文無遺誤)伯道無兒可保家(樊曰鄧攸字伯/道為河南太守)
(永嘉末以石勒之亂負妻而逃擔其兒及其弟子綏恐/不能兩全乃謂其妻曰吾弟早亡惟有一息理不可絶)
(乃自棄其兒而逃曰幸而得存後當有子過江仕終尚/書右僕射卒以無嗣時人義而哀之曰天道無知使鄧)
(伯道/無兒)偶到匡山曽住處(孫曰廬山/亦名匡山)幾行衰淚落烟霞(補/注)
(趙璘因話録所載公詩與此略異今録于此遊廬山過/蕭金部山居中郎有女能傳業伯道無人可主家今日)
(匡山過舊隱空/將衰淚到烟霞)
　　　自袁州除官還京行次安陸先寄隨州周員
　　　　外
　　　　(樊曰諸本以隨州為循州誤矣循與潮相鄰/皆在廣南安陸則安州也安州去隨纔九十)
　　　　(又與隨皆隸湖北次安陸而寄隨州則道里/為便若自袁還京至安州而先寄詩循州則)
　　　　(道里何逆也公詩曰行行指漢東左傳云漢/東之國隋為大此非隨而何周員外謂君巢)
　　　　(也循又一/作復亦非)
行行指漢東暫喜笑言同雨雪離江上蒹葭出夢中(孫/曰)
(宣四年左氏鬬伯比從其母畜于䢵淫于䢵子之女/生子文焉䢵夫人使棄諸夢中夢澤名在安陸東南)面
猶含瘴色眼已見華風歲暮難相值酣歌未可終
　　　題廣昌館
　　　　(樊曰館在今隋/州棗陽縣南)
白水龍飛已幾春(樊曰王莾惡劉氏以錢文有金刀故/改為貨帛或以貨泉字文為白水真)
(人光武南陽白水人也張衡/東京賦我世祖乃龍飛白水)偶逢遺跡問耕人(孫曰光/武之髙)
(祖舂陵節侯買夲封在今永州元帝時徙南陽/仍號舂陵在今隨州逢字一作尋遺字一作蹤)丘墳發
掘當官道(孫曰當官道言無所畏/忌也道字蔡夲作路)何處南陽有近親(韓/曰)
(建武十五年詔下州縣撿覈田舍光武見陳留吏牘上/有書視之云潁川𢎞農可問河南南陽不可問帝詰吏)
(不能對顯宗為東海公在幄後言曰/河南帝城多近臣南陽帝鄉多近親)
　　　又寄周隨州員外(周隨州/見上注)
陸孟丘楊久作塵(孫曰貞元中公佐戎汴州陸長源孟/叔度丘頴楊凝及公與周皆在幕中)
(至是陸孟丘楊/四人者死矣)同時存者更誰人(樊曰元和四年公分/司東都有送李正字)
(歸湖南序云于時太傅府之士惟愈與河南司録周君/獨存其外則李氏父子相與為四人至作此詩時又一)
(星終矣李氏父子存否莫詳因/此詩而知其存者獨公與周耳)金丹别後知傳得乞取
刀圭救病身(孫曰周好金丹服餌之術栁子厚集中有/答周君巢論餌藥久壽書是也樊曰公詩)
(及此而或者遂謂公晚年惑金石藥且引樂天思舊詩/云退之服硫黄一病訖不痊公卒以長慶四年其三年)
(誌李于墓方且厯疏以藥敗者六七以/為世誡今乃不取此為正而徒云爾邪)
　　　醉中留别襄州李相公
　　　　(樊曰李謂逢吉也舊史元和九年拜中書舍/人十一年拜相尋出為劍南東川節度使穆)
　　　　(宗即位移襄州刺史山南東道節度使公/自袁召還過襄陽作也留别一作上别)
濁水汙泥清路塵(孫曰曹子建詩君若清路塵妾若濁/水泥浮沈各異勢㑹合念何時濁水)
(汙泥公以自喻清/路塵以喻逢吉也)還曽同制掌絲綸(韓曰公元和十一/年正月為中書舍)
(人而逢吉以其年二月自舍人拜相故云唐曰据送襄/陽李尚書詩石本名銜云中書舍人李逢吉考工郎中)
(知制誥/韓愈)眼穿長訝雙魚斷(韓曰選客從逺方來遺我雙/鯉魚呼兒烹鯉魚中有尺素)
(書雙魚/書也)耳熱何辭數爵頻(樊曰楊揮書云酒後耳/熱仰天拊缶而呼烏烏)銀燭未
銷窻送曙(銷一/作殘)金釵半醉坐添春(補注許彦周云退之詩/酩酊馬上知為誰又云)
(金釵半醉坐添春乃知/賦梅花不獨宋廣平)知公不久歸鈞軸(孫曰逢吉果/以長慶二年)
(三月入為兵部/尚書尋再當國)應許閒官寄病身
　　　去歲自刑部侍郎貶潮州刺史乗驛之官其後
　　　　家亦譴逐小女道死瘞之層峯驛之山下今
　　　　過其墓留題驛梁
　　　　(孫曰去歲謂十四年也是歲正月公自刑侍/貶潮州二月至商州層峯驛女拏卒年十二)
　　　　(塟南山下今自袁州召還過墓○一本題/上有題驛梁三字下無留題驛梁四字)
數條藤束木皮棺草殯荒山白骨寒驚恐入心身已病
扶舁㳂路衆知難(舁音/余)繞墳不暇號三帀(樊曰禮記延/陵季子適齊)
(于其反也其長子死塟于贏博之間既封/左袒右還其封且號者三○帀音作答切)設祭惟聞飯
一盤(韓曰荆楚歲時記孫楚祭子推文黍飯/一盤醴酪二盂清泉甘水充君之厨)致汝無辜
由我罪百年慚痛淚䦨干(䦨干淚/多貌)
　　　賀張十八秘書得裴司空馬
　　　　(樊曰張籍有謝裴寄馬詩裴亦有詩答籍李/絳元稹白居易劉禹錫張賈皆有詩賀之公)
　　　　(亦有此作孔子曰齊景公有馬千駟死之日/民無得而稱焉籍得一馬而諸公争為之詠)
　　　　(若此誠以其人耶張裴詩/附于後孫曰賀字當作和)
司空逺寄養初成(孫曰元和十四年四月以裴度為河/東節度使十五年九月以度守司空)
(逺寄謂自/河東寄籍)毛色桃花眼鏡明(孫曰爾雅馬黄白雜毛曰/駓注云今桃花馬也顔延)
(之赭白馬賦曰雙瞳夾鏡兩/權協月眼鏡言兩眼如鏡也)落日已曽交轡語春風還
擬並鞍行長令奴僕知飢渴須著賢良待性情(孫曰謂/此良馬)
(當以賢良/之性待之)旦夕公歸伸拜謝(孫曰詩是以有衮衣兮無/以我公歸兮公歸者謂度)
(將自河東歸/赴朝廷也)免勞去騎逐雙旌
　　　謝裴司空寄馬詩　　　　　　張　籍
　緑耳新駒駿得名司空逺自寄書生乍離華廏移蹄
　澀初到貧家舉眼驚(洪曰此聨劉貢父云詩人/之詞㣲而顯亦少其比)每被
　閒人來借問多尋古寺獨騎行長思歲旦沙堤上得
　從鳴騶傍火城
　　　答張籍詩　　　　　　　　　裴　度
　滿城馳逐皆來馬古寺閒行獨與君代步本慚非逸
　足縁情何幸枉髙文若逢佳麗從將換莫共駑駘角
　出羣飛鞚著鞭能顧我當時王粲亦從軍
　　　杏園送張徹侍御
　　　　(集注徹娶禮部侍郎韓雲卿之孫汴州開封/尉俞之女杏園在長安城南曲江之西時徹)
　　　　(以殿中侍御史佐張洪靖于幽州長/慶元年也侍御一本作侍郎非是)
東風花樹下送爾出京城久抱傷春意新添惜别情歸
來身已病(孫曰歸來謂/歸自潮州)相見眼還明更遣將詩酒誰家
逐後生(孫曰更遣謂更令我將此/詩酒于何處逐後生也)
　　　雨中寄張博士籍侯主簿喜
　　　　(孫曰元和十五年九月公自潮州召為國子/祭酒以籍為博士喜為主簿長慶元年公既)
　　　　(有此詩而籍亦有和篇惟喜/之詩不傳矣今附籍詩于後)
放朝還不報夜半蹋泥歸(祝曰樂天時亦和公此詩末/云仍聞放朝夜設出到街頭)
(街頭正/謂此也)雨慣曽無節雷頻自失威見牆生菌徧(孫曰菌/芝屬今)
(之牆壁/上生者)憂麥作蛾飛歲晚偏蕭索誰當救晉饑(韓曰左/氏僖十)
(三年晉薦饑/乞糴于秦)
　　　酬韓祭酒雨中見寄　　　　　張　籍
　雨中愁不出陰黒盡連宵屋溼惟添漏泥深未放朝
　無芻憐馬痩少食信兒嬌聞道韓夫子還同此寂寥
　　　兵部張侍郎酬馬尚書祗召塗中見寄開緘之
　　　　日馬已再領鄆州奉和
　　　　(樊曰張侍郎賈也馬尚書摠也長慶初劉總/上幽鎮地詔總代刑部尚書馬摠為天平軍)
　　　　(節度使而召摠還将大用之㑹總卒穆宗以/鄆人附賴摠詔復還鎮遷檢校刑部尚書一)
　　　　(本題作和張侍/郎酬馬尚書)
來朝當路日承詔改轅時(並見/題注)再領須句國(樊曰須句/鄆之東平)
(也左傳僖公二十一年邾人滅須句杜預注須句/在東平須昌縣西北言摠再領鄆州○句音劬)仍遷
少昊司(韓曰月令秋之三月其帝少昊盖秋/主刑而摠加檢校刑部尚書故云)暖風抽宿
麥清雨巻歸旗(孫曰歸謂歸天平也補注石林詩話云/蔡天啟言嘗與張文潜論韓栁五字警)
(句文潜舉退之暖風抽宿麥清雨巻歸旗子/厚壁空殘月曙門掩候蟲秋皆集中第一)賴寄新珠
玉(寄一/作有)長吟慰我思
　　　早春與張博士籍遊楊尚書林亭寄第三
　　　　閣老兼呈白馮二閣老
　　　　(韓曰時白居易以主客郎中知制誥馮宿以/比部郎中知制誥楊綰傳故事中書舍人年)
　　　　(久者為閣老公此詩樂天有和篇今附于後/一本題中無博士二字又無寄第三閣老兼)
　　　　(六/字)
牆下春渠入禁溝(一作/流)渠冰初破滿渠浮鳯池近日長
先暖(韓曰荀朂自中書遷尚書令曰奪/我鳯凰池孫曰近日以喻近君也)流到池時更不
流(蔡本作/更見不)
　　　和韓侍郎題楊舍人林池見寄　白居易
　渠水暗流春解凍風吹日炙不成凝鳯池冷暖君諳
　在二月因何更有冰
　　　奉使常山次太原呈副使吳郎中
　　　　(樊曰長慶元年七月成徳軍大将王廷湊殺/其節度田洪正以反三年二月詔雪廷湊罪)
　　　　(復以為節度使以公為兵部侍郎宣慰其軍/途次太原作此詩常山鎮州也即成徳所治)
　　　　(吳郎中名丹時以駕部郎中為宣慰副使唐/子西曰公孫𢎞以董仲舒相膠西梁兾以張)
　　　　(綱守廣陵李逢吉以韓愈使鎮州盧杞以顔/魯公使李希烈其用意正相類然考之史公)
　　　　(出使鎮在二月而逢吉三月始召為兵部尚/書六月始代裴度為相子西云爾何也抑豈)
　　　　(逢吉險邪遂以公此行為其所中歟君子/惡居下流天下之惡皆歸焉此之謂也)
朗朗聞街鼓(朗朗/鼔聲)晨起似朝時翻翻走驛馬春盡是歸
期地失嘉禾處(韓曰書唐叔得禾異畆同穎獻諸天子/王命唐叔歸周公于東周公既得命禾)
(旅天子之命作嘉禾/太原即唐叔之國也)風存蟋蟀辭(孫曰晉國風有蟋蟀/詩刺昭公之儉唐國)
(後改為晉故公詩/引之辭字一作詩)暮齒良多感無事涕垂頥
　　　壽陽驛題絶句
　　　　(韓曰壽陽/太原屬邑)
風光欲動别長安春半邊城特地寒不見園花兼巷栁
馬頭惟有月團團
　　　鎮州初歸
别來楊栁街頭樹擺撼春風祇欲飛(擺撼一/作揺弄)還有小園
桃李在留花不發待郎歸(集注唐語林云退之二侍妾/名栁枝絳桃初使王庭湊至)
(壽陽驛絶句云不見園花兼巷桞盖寄意二姝逮歸栁/枝遁去故鎮州初歸詩云云也補注邵氏聞見録云孫)
(子陽為予言近時壽陽驛發地得二詩石唐人跋云退/之有倩桃風栁二妓歸途聞風栁已去故云云後張籍)
(祭退之詩云乃出二/侍女非此二人耶)
　　　同張水部籍遊曲江寄白二十二舍人
　　　　(樊曰張籍自國子博士遷水曹外郎白居易/自主客郎為中書舍人按長安曲江在城南)
　　　　(昇道坊以其有流水屈曲謂之曲江司馬相/如賦云臨曲江之愷州即其所也劇談云池)
　　　　(本秦時愷州唐開元中疏鑿為勝境居易和/篇見此詩後世傳韓白無往來之詩非也)
漠漠輕隂晚自開青春白日映樓臺曲江水滿花千樹
有底忙時不肯來
　　　酬韓侍郎張博士雨後遊曲江見寄
　　　　　　　　　　　　　　　白居易
　小園新種紅櫻樹閒繞花行便當遊何必更隨鞍馬
　隊衝泥踏雨曲江頭
　　　宣政衙賜百官櫻桃詩　　　　張　籍
　仙果人間都未有今朝忽見下天門捧盤小吏初宣
　敇當殿羣臣共拜恩日色遥分廊下坐露芽纔出禁
　中園每年種此偏先熟願得千春奉至尊
　　　和水部張員外宣政衙賜百官櫻桃詩
　　　　(洪曰一本題作和張/水部敕賜櫻桃詩)
漢家舊種明光殿(韓曰洛陽宫殿簿曰漢有明光殿徽/音殿又曰顯揚殿前櫻桃六株徽音)
(殿前乾元殿/前並三株)炎帝還書本草經(孫曰神農本草云櫻桃/味甘主調中益脾胃令)
(人好/顔色)豈似滿朝承雨露共看傳賜出青冥香隨翠籠擎
初重(一作/到)色照銀盤瀉未停(後漢明帝月夜晏羣臣以/赤瑛盤賜櫻桃月下視之)
(盤與桃/同色)食罷自知無所報空然慚汗仰皇扄
　　　早春呈水部張十八員外二首
天街小雨潤如酥草色遥看近却無最是一年春好處
絶勝烟栁滿皇都(烟一/作花)
莫道官忙身老大即無年少逐春心慿君先到江頭看
栁色如今深未深(今一/作金)
　　　送桂州嚴大夫
　　　　(孫曰長慶二年四月以嚴謩為御史大夫充/桂州觀察使公與白居易張籍皆有詩送其)
　　　　(行/)
蒼蒼森八桂兹地在湘南(樊曰山海經云桂林八樹在/賁隅東注云今畨禺也桂林)
(郡因取此以為名居易詩云桂林無瘴氣柏署有清風/籍詩云有地多生桂無時不養蠶皆謂此八字一作樹)
(在字一作近一本又作森/森八月桂兹樹在湘南)江作青羅帶(補注東坡云退/之詩江作青羅)
(帶子厚詩海上羣山似劔鋩子瞻為之對/曰繫懣豈無羅帶水割愁還有劔鋩山)山如碧玉篸
(祝曰篸釵篸也梁劉孝威詩金/篸臨鬢斜○篸與簮同祖舍切)户多輸翠羽(孫曰翠羽/翡翠之羽)
(也/)家自種黄甘逺勝登仙去飛鸞不暇驂(祝曰驂駕也/暇字一本作)
(假/)
　　　奉酬天平馬十二僕射見寄
　　　　(孫曰元和十四年三月以馬摠為鄆曹濮等/州觀察使十五年七月名其軍為天平軍就)
　　　　(加檢校尚書左僕射一本題作奉酬天/平馬十二僕射暇日言懐見寄之作)
天平篇什外政事亦無雙威令加徐土儒風被魯邦(樊/曰)
(劉夢得天平軍節度使㕔壁記惟鄆在春秋為須句之/國涉漢為濟東盖禹貢兖州之域宣精在上奎為文宿)
(畫野在下魯為儒邦而曰威令加徐土者禹貢海岱及/淮惟徐州而前漢以徐隸臨淮則徐亦魯也徐土魯邦)
(字盖出詩常武/閟宫之什云)清為公論重寛得士心降歲晏偏相憶
長謡坐北窻
　　　奉使鎮州行次承天行營奉酬裴司空相公
　　　　(孫曰長慶元年七月鎮州衙將王庭湊反自/稱留後八月以河東節度使裴度為幽鎮兩)
　　　　(道招撫使十月以度為鎮州四靣行營都招/討使二年二月詔雪庭湊罪以公為宣慰使)
　　　　(承天行營節度屯兵處也韓曰公之宣諭鎮/州是行也衆皆危之元稹言于穆宗曰韓愈)
　　　　(可惜上悔馳詔令毋徑入公卒至賊營麾其/衆責之庭湊聽命出牛元翼之圍東坡為公)
　　　　(作潮州廟記所謂勇/奪三軍之帥者以此)
竄逐三年海上歸(孫曰元和十四年謫潮州十五年/召還此云竄逐三年者久之也)逢
公復此著征衣旋吟佳句還鞭馬恨不身先去鳥飛
　　　鎮州路上謹酬裴司空相公重見寄
　　　　(注見前篇題下謹/酬一本作奉酬)
銜命山東撫亂師(樊曰張籍祭公詩云再使平山東不/言謀所臧再使盖謂從伐蔡與此使)
(鎮州也自太行而東皆曰山/東猶浙江以南皆曰江南也)日馳三百自嫌遲風霜滿
面無人識何處如今更有詩
　　　和僕射裴相公感恩言志
　　　　(孫曰度守司徒淮南節度使同中書門下平/章事為李逢吉所間罷為左僕射樊曰裴詩)
　　　　(張籍亦有和篇題曰和裴僕射移官言志/詩有功成歸聖主位重委羣司之句云)
文武成功後居為百辟師林園窮勝事鐘鼔樂清時(補/注)
(詩話云慶厯中西師未解晏元獻為樞密使㑹大雪置/酒西園歐陽永叔賦詩云須憐鐵甲冷徹骨四十餘萬)
(屯邊兵晏曰昔韓愈亦能作言語赴裴度㑹但/云園林窮勝事鐘鼔樂清時不曽如此作閙)擺落遺
髙論雕鐫出小詩自然無不可范蠡爾其誰(韓曰史記/范蠡事越)
(王句踐既與深謀滅吳報㑹稽之恥句踐既伯蠡稱大/將軍以為大名之下難久居為書辭句踐請從㑹稽之)
(遊乃與其徒乗舟浮海以行出齊與大夫種書言越王/為人長鵛鳥喙可與共患難不可與共樂子何不去○)
(其字一/本作為)
　　　和僕射裴相公迴朝見寄
　　　　(韓曰二詩皆長慶二年作張籍集有酬裴僕/射朝回寄韓吏部詩其末云惟應有吏部詩)
　　　　(酒每相同謂此韓為吏部在二年四月度罷/相為左僕射在六月前詩引范蠡事後詩云)
　　　　(公今始暫閒/皆罷相時意)
盡瘁年將久(補注詩或/盡瘁事國)公今始暫閒事隨憂共減詩與
酒俱還放意機衡外收身矢石間秋臺風日迥正好看
前山
　　　和李相公題蕭家林亭
　　　　(樊曰李相公逢吉也蕭氏在唐最盛瑀嵩華/復俛寘倣遇凡八葉宰相嵩第在城南布政)
　　　　(坊寘第在城南永樂坊/見長安志餘無所見)
山公自是林園主(孫曰襄陽記山簡字季倫晉永嘉中/為襄陽守峴山南習郁有佳園池簡)
(每臨此池輒大醉而歸名之曰髙陽池時有童兒歌曰/山公何所往來至髙陽池日夕倒載歸酩酊無所知)
歎惜前賢造作時巖洞幽深門盡鎖不因丞相幾人
知
　　　杜相公太清宫十六韻紀事陳誠上李相公因
　　　　和
　　　　(孫曰杜相公元穎也長慶元年二月拜相李/相公逢吉長慶二年六月拜相太清宫𤣥元)
　　　　(皇帝廟也天寳元年正月陳王府參軍田同/秀上言𤣥元降于丹鳯之通衢于是置𤣥元)
　　　　(廟于大寕坊三年改為太清宫每歲十月/有事以為常此詩謂長慶二年十月也)
耒耜興姬國(韓曰謂后稷教民稼穡而有天下孫曰后/稷以農事開國故云耒耜興姬國也姬周)
(姓/)輴欙建夏家(孫曰尸子曰行塗以輴行險以欙輴亦/曰毳毳者謂以板置泥上以通行路也)
(欙亦曰梮梮木器也如今轝牀人轝以行也輴欙者盖/禹治水所乘之四載也樊曰書益稷載禹曰予乘四載)
(孔子謂水乘舟陸乘車泥乘輴山乘欙○輴丑倫切史/記漢書並作橇音蕝欙力追切史記作橋漢書作梮音)
(九足/切)在功誠可尚于道詎為華(詎豈也樊曰言夏周之/祖以功而興詎若唐李)
(氏之先出自𤣥/元于道為華也)象帝威容大(孫曰老子吾不知其誰之/子象帝之先此言象帝者)
(即指𤣥/元也)仙宗寳厯賖(賖逺/也)衞門羅㦸槊(孫曰衞防衞羅/列也槊與矟同)
圖壁雜龍蛇(圖畫/也)禮樂追尊盛乾坤降福遐四真皆齒
列(樊曰天寳元年親享𤣥元皇帝于新廟以荘子為南/華真人文子為通𤣥真人列子為冲虛真人庚桑子)
(為洞虛真人/是為四真也)二聖亦肩差(樊曰初太清宫成命工于太/白山採白石為𤣥元真像衮)
(冕之服當扆南靣𤣥宗肅宗/真容侍立左右皆朱衣朝服)陽月時之首(孫曰爾雅十/月謂之陽十)
(月為冬/時之首)陰泉氣未牙(牙萌/牙也)殿筵鋪水碧(孫曰水碧水/玉也碧玉名)庭
炬坼金葩紫極觀忘倦青詞奏不譁噌吰宫夜闢(祝曰/噌吰)
(鐘聲相如曰聲噌吰而/似鐘○二字音錚宏)嘈囐鼓晨撾(祝曰嘈囐鼓聲張/衡東都賦奏嚴鼔)
(之嘈囐撾擊也後漢禰衡為漁陽摻/撾○嘈才髙切囐才曷切撾陟𤓰切)褻味陳奚取(韓曰/禮不)
(敢用常褻味而貴多品所以/交于神明之義也味一作服)名香薦孔嘉(孔甚/也)垂祥紛
可録(紛多貌録/一作緑)俾壽浩無涯(孫曰詩俾/爾壽而昌)貴相山瞻峻(孫/曰)
(貴相貴近之相謂杜也詩崧髙維/嶽峻極于天維嶽降神生甫及申)清文玉絶瑕(孫曰瑕/玉病也)
代工聲問逺(孫曰書天工人/其代之工官也)攝事敬恭加(孫曰攝事謂/有事于太清)
(宮杜為宰相攝祀事也韓曰新舊志唐初貞觀禮冬至/祀昊天上帝于南郊正月祈穀于南郊孟夏雩于南郊)
(明皇定開元禮天寳初遂合祭天地于南郊時神仙道/家之說興乃建𤣥元廟二月辛夘親享𤣥元廟甲午親)
(享太廟丙申有事于南郊其後遂/攝祭南郊薦獻太清宮薦享太廟)皎潔當天月葳蕤捧
日霞(孫曰天日以喻君月霞以/喻杜攝事在人主之側)唱妍酬匪麗(匪一/作亦)俛仰但
稱嗟
　
　
　
　
　
　
　
　五百家注昌黎文集巻十
欽定四庫全書
　五百家注昌黎文集巻十一
　　　　　　　　　　　　　宋　魏仲舉　編
　　雜文
　　　原道
　　　　(樊曰淮南子以原道首篇許氏箋云原本也公/所作原道原性等篇史氏謂其奥衍宏深與孟)
　　　　(軻揚雄相表裏而佐佑六經誠哉是言東坡嘗/曰自孟子後能將許大見識尋求古人其斷然)
　　　　(曰孟子醇乎醇荀與揚也擇焉而不精語焉而/不詳若非有見識豈千餘年後便斷得如此分)
　　　　(明伊川亦曰退之晚年作文所得甚多如曰軻/之死不得其傳似此言語非是蹈襲前人又非)
　　　　(鑿空撰得必有所見二先生之論豈輕發者哉/補注山谷嘗曰文章必謹布置每見後學多告)
　　　　(以原道命意曲折後以此槩求古人法度如老/杜贈韋見素詩布置最得正體如官府甲第㕔)
　　　　(堂房室各有定處不可亂也韓文公原道與書/之堯典盖如此石介守道曰孔子之易春秋自)
　　　　(聖人以來未有也吏部原道原人原毁行難/禹問佛骨表諍臣論自諸子以來未有也)
博愛之謂仁行而宜之之謂義由是而之焉之謂道(孫/曰)
(是謂仁義/之焉適也)足乎已無待於外之謂徳(孫曰仁義/足于巳也)仁與義
為定名道與徳為虛位(誠哉楊萬里曰道徳之實非虛/也而道徳之位則虛也韓子之)
(言實其虛者也其曰仁與義為定名又曰吾之所謂道/徳者合仁與義言之也而後道徳之虛位可得而實矣)
(無垢張子韶曰此正是退之闢佛老要害處老子平日/談道徳乃欲搥提仁義一味自虛無上去曽不知道徳)
(自仁義中出故以定名之實主張仁義在此二字既言/行仁義後必繼曰由是而之焉之謂道足乎已無待干)
(外之謂徳亦未始薄道徳也特惡佛老不識仁義即是/道徳故不得不表出之補注龜山楊氏曰韓子意曰由)
(仁義而之焉斯謂之道充仁義而足乎已斯謂之徳所/謂道徳云者仁義而巳故以仁義為定名道徳為虛位)
(中庸曰天命之謂􁄪率􁄪之謂道仁義􁄪所有也則舍/仁義而言道者固非也道固有仁義而仁義不足以盡)
(道則以道徳為/虛位者亦非也)故道有君子有小人而徳有凶有吉(孫/曰)
(文十八年左氏云孝敬忠信/為吉徳盜賊藏姦為凶徳)老子之小仁義(孫曰以仁/義為小也)
非毁之也其見者小也坐井而觀天曰天小者非天罪
也(一作非天/之罪也)彼以煦煦為仁(孫曰煦煦小恵/貌○煦況字切)孑孑為義
其小之也則宜其所謂道道其所道非吾所謂道也其
所謂徳(一無此/四字)徳其所徳非吾所謂徳也凡吾所謂道
徳云者合仁與義言之也天下之公言也(一本作/言者也)老子
之所謂道徳云者去仁與義言之也一人之私言也(一/本)
(作言/者也)周道衰孔子没火于秦(孫曰秦始皇二十四年丞/相李斯請史官非秦記皆)
(燒之非博士官所職天下敢有藏詩書百家語者/悉詣守尉雜燒之令下三十日不燒髠為城旦)黄老
于漢(孫曰竇太后者漢景帝之母好黄帝老子言景帝/及諸竇不得不讀老子尊其術○趙本去黄字)
佛于晉宋齊梁魏隋之間(王本作魏晉梁隋/吕本作晉魏梁隋)其言道徳
仁義者不入于楊則入于墨不入于墨則入于老不入
于老則入于佛入于彼(一有/則字)必出于此入者主之出者
奴之入者附之(者一作則/附一作隆)出者汙之(者一/作則)噫後之人其
欲聞仁義道徳之說孰從而聽之老者曰(孫曰老者謂/學老子者)
孔子吾師之弟子也(孫曰吾師之弟子謂孔/子但可在弟子之列)佛者曰(孫/曰)
(佛者亦謂/學佛者)孔子吾師之弟子也為孔子者(孫曰為孔子/者謂學孔子)
(者/)習聞其說樂其誕而自小也(誕欺/也)亦曰吾師亦嘗師
之云爾(一本無師/之二字)不惟舉之于其口而又筆之于其書
噫後之人雖欲聞仁義道徳之說其孰從而求之甚矣
人之好怪也不求其端不訊其末(訊問/也)惟怪之欲聞古
之為民者四今之為民者六(孫曰四謂士農工/商賈加佛老為六)古之教
者處其一今之教者處其三(孫曰聖人之教/一加佛老為三)農之家一
而食粟之家六工之家一而用器之家六賈之家一而
資焉之家六奈之何民不窮且盜也古之時人之害多
矣有聖人者立然後教之以相生養之道為之君為之
師驅其蟲蛇禽獸而處之中土寒然後為之衣飢然後
為之食木處而顛(顛隕/也)土處而病也然後為之宮室為
之工以贍其器用為之賈以通其有無(通一/作同)為之醫藥以
濟其夭死為之塟埋祭祀以長其恩愛為之禮以次其
先後為之樂以宣其湮鬱(孫曰宣導/也湮塞也)為之政以率其怠
勌(祝曰勌疲也懈也莊/子學道不勌與倦同)為之刑以鋤其强梗相欺也為
之符璽斗斛權衡以信之(孫曰符者分而為二後世銅/虎竹使之類是也璽者天子)
(之印以玉為之權/稱錘衡稱衡也)相奪也為之城郭甲兵以守之害至
而為之備患生而為之防今其言曰聖人不死大盜不
止掊斗折衡而民不争(孫曰莊子聖人不死大盜不止/焚符破璽而民朴鄙掊斗折衡)
(而民/不争)嗚呼其亦不思而已矣如古之無聖人人之類滅
久矣何也無羽毛鱗介以居寒熱也(介甲/也)無爪牙以争
其食也(一無/其字)是故君者出令者也臣者行君之令而致
之民者也民者出粟米麻絲作器皿(孫曰皿者/飲食之器)通貨財
以事其上者也君不出令則失其所以為君臣不能行
君之令而致之民(一無能字一有則失/其所以為臣一句)民不出粟米絲
麻作器皿通貨財以事其上則誅今其法曰必棄而君
臣去而父子禁而相生飬之道(孫曰而皆/謂汝也)以求其所謂
清浄寂滅者(孫曰清浄謂老/寂滅謂佛也)嗚呼其亦幸而出于三代
之後不見黜于禹湯文武周公孔子也其亦不幸而不
出于三代之前不見正于禹湯文武周公孔子也帝之
與王其號名殊(一作其/號雖殊)其所以為聖一也夏葛而冬裘
渴飲而飢食其事殊(一作其/事雖殊)其所以為智一也今其言
曰(其言一/作之言)曷不為太古之無事是亦責冬之裘者曰曷
不為葛之之易也責飢之食者曰曷不為飲之之易也
傳曰古之欲明明徳于天下者先治其國欲治其國者
先齊其家欲齊其家者先修其身欲修其身者先正其
心欲正其心者先誠其意(孫曰已上皆禮/記大學之文)然則古之所
謂正心而誠其意者將以有為也(尹彦明曰介甫謂退/之正心誠意將以有)
(為非是盖介甫不知道也正心誠意便休却是釋氏/也正心誠意乃所以将有為也非韓子不能至是)今
也欲治其心而外國家天下者滅其天常(孫曰天常猶/言天倫也)
子焉而不父其父臣焉而不君其君民焉而不事其事
孔子之作春秋也諸侯用夷禮則夷之(孫曰僖二十三/左氏杞子卒用)
(夷禮故/曰子)夷而進于中國則中國之經曰夷狄之有君不
如諸夏之亡詩曰戎狄是膺荆舒是懲(孫曰此魯頌閟/宮之文膺當也)
(懲艾/也)今也舉夷狄之法而加之先王之教之上幾何其
不胥而為夷也夫所謂先王之教者何也博愛之謂仁
行而宜之之謂義由是而之焉之謂道足乎已無待於
外之謂徳其文詩書易春秋其法禮樂刑政其民士農
工賈其位君臣父子師友賓主昆弟夫婦其服絲麻其
居宫室其食粟米蔬果魚肉其為道易明而其為教易
行也(一無/而字)是故以之為已則順而祥以之為人則愛而
公以之為心則和而平以之為天下國家無所處而不
當是故生則得其情死則盡其常(孫曰盡其常者/謂終得其天年)郊焉
而天神假廟焉而人鬼饗(孫曰周禮祀天神祭地示饗/人鬼假至也人鬼祖宗也○)
(假音/格)曰斯道何道也曰斯吾所謂道也(一本云斯道何/道也曰斯道也)
(吾所謂也又一云斯/何道也曰斯吾道也)非向所謂老與佛之道也堯以是
傳之舜舜以是傳之禹禹以是傳之湯湯以是傳之文
武周公文武周公傳之孔子孔子傳之孟軻軻之死不
得其傳焉(補注或問張子韶曰湯學于伊尹韓愈乃謂/其傳自禹揚雄自比孟子是得其傳者而愈)
(以謂軻死無傳何也先生曰禹之道堯舜之道也伊尹/得以授湯置伊尹而言禹亦無害也揚雄雖自比孟子)
(而愈以小疵譏之其言無傳則/舍之矣趙本作不絶其傳焉)荀與揚也擇焉而不精
語焉而不詳(補注宛丘論公原道亦曰愈者擇/焉而不精語焉而不詳而健于言)由周公
而上上而為君故其事行由周公而下下而為臣故其
說長然則如之何其可也(其一/作而)曰不塞不流不止不行
(孫曰不塞不流不止不行者言佛老之/道不塞不止則聖人之教不流不行也)人其人火其書
廬其居明先王之道以道之鰥寡孤獨癈疾者有養也
(祝曰周禮以辨其上下長幼/癈疾注謂癃病○癈音廢)其亦庶乎其可也(月溪姜/氏廣原)
(道曰楊墨之道各執其偏皆足以為道之賊也雖然周/衰兼愛之道微而為我之道勝故原道之作首以博愛)
(為言而終之曰鰥寡孤獨癈疾者有養也至讀墨子則/又取其兼愛之義以為與孔子合孔子必用墨子墨子)
(必用孔子不相用不足為孔墨作王承福傳曰盖所謂/獨善其身者也然吾有譏焉謂其自為也過多其為人)
(也過少其學楊朱之道者耶凡此皆以伸兼愛之道破/為我之賊後世未有能明之者猶執孟子無父之説而)
(排之是不通于世變者也樊曰蘇子由曰愈之學朝夕/從事于仁義禮智刑名度數之間自形而上者愈所不)
(知也原道之作遂指道徳為虛位而斥佛老與楊墨同/科豈為知道哉韓愈工于文者也張芸叟曰張籍嘗勸)
(愈排佛老不若著書愈亦嘗以書反復之既而原道原/􁄪等篇皆激籍而作其原道也大抵言教其原􁄪也大)
(抵言情云云子由所云釋氏栁子厚在當時于送僧浩/初序巳有此論而芸叟指謫紛然盖少作也今其畫墁)
(集刪之矣學/者其審之)
　　　原性
　　　　(樊曰孟子言人􁄪善荀子言惡揚子言善惡/混公乃作原􁄪取三者而折之以孔子之言)
　　　　(其說有上中下之殊于是說者紛然李習之/則置孟荀楊之論本中庸作復性書三篇皇)
　　　　(甫持正則作孟荀言性論而謂孟子之言合/經為多杜牧之則作三子言性辨而謂荀言)
　　　　(人之性惡比二子荀得多其論不能相一至/王荆公作原性則又曰太極者五行之所由)
　　　　(生而五行非太極也性者五常之太極也而/五常不可以謂之性此吾所以異于韓子太)
　　　　(極生五行然後利害生焉性生情有情然後/善惡形焉而性則不可以善惡言也此吾所)
　　　　(以異于孟荀其論益相勝矣補注白雲郭氏/曰唐自韓愈之後言性者皆出其下李翺之)
　　　　(言至論動静皆離寂然不動則異教矣皇甫/湜之論謂孟荀楊殊趨而一致又為韓子三)
　　　　(品之論皆無去取杜牧之言愛怒生而自能/為性之根惡之端其荀氏徒歟本朝言性者)
　　　　(四家司馬公謂揚子兼之王荆公謂揚子之/言似矣蘇氏亦曰揚雄之論固巳近之亦多)
　　　　(蔽于雄之學獨程氏言孟子性善乃極本窮/原之理又謂荀楊不知性故舍荀楊不論郭)
　　　　(氏之論盡矣○/一本題作性原)
性也者與生俱生也情也者接于物而生也性之品有
三而其所以為性者五情之品有三而其所以為情者
七(一本作情之品有其所以/為情者七無三而二字)曰(一無/曰字)何也曰性之品有
上中下三上焉者善焉而巳矣中焉者可導而上下也
下焉者惡焉而已矣其所以為性者五曰仁曰義曰禮
曰信曰智上焉者之于五也主于一而行于四(孫曰主/于一謂)
(主于/仁也)中焉者之于五也一也不少有焉則少反焉(一本/無一)
(也二字一/本反作及)其于四也混下焉者之于五也反于一而悖
于四(悖亂也/蒲昧切)性之于情視其品情之品有上中下三其
所以為情者七曰喜曰怒曰哀曰懼曰愛曰惡曰欲上
焉者之于七也動而處其中(其一/作於)中焉者之于七也有
所甚有所亡然而求合其中者也下焉者之于七也亡
與甚直情而行者也情之于性視其品孟子之言性曰
人之性善荀子之言性曰人之性惡楊子之言性曰人
之性善惡混夫始善而進惡歟始惡而進善歟始也混
而今也善惡歟皆舉其中而遺其上下者也得其一而
失其二者也叔魚之生也其母視之知其必以賄死(孫/曰)
(國語叔魚生其母視之曰是虎目而豕啄鳶/肩而牛腹谿壑可盈是不可饜必以賄死)楊食我之
生也叔向之母聞其號也知必滅其宗(孫曰昭二十八/年左傳叔向生)
(子伯石叔向之母視之及堂聞其聲而還曰是豺狼之/聲也狼子野心非是莫喪羊舌氏矣遂弗視至是果滅)
(伯石食我字也食采于楊故號/楊食我○舊本食我音異俄)越椒之生也子文以為
大戚(一無/大字)知若敖氏之鬼不食也(韓曰宣四年左氏楚/司馬子良生子越椒)
(子文曰必殺之是子也熊虎之狀而豺狼之聲弗殺必/滅若敖氏矣子良不可子文以為大戚鬼猶求食若敖)
(氏之鬼不/其餒而)人之性果善乎后稷之生也其母無災其始
匍匐也則歧歧然嶷嶷然(詩大雅載生載育時惟后稷/不坼不副無災無害誕實匍)
(匐克歧克嶷以就口食歧歧謂意有所/知嶷嶷謂有所識别也○嶷魚立切)文王之在母也
母不憂既生也傳不勤既學也師不煩(樊曰國語文王/在母不憂在傳)
(弗勤處/師弗煩)人之性果惡乎堯之朱舜之均文王之管蔡習
非不善也而卒為姦瞽叟之舜鯀之禹習非不惡也而
卒為聖人(一無/人字)人之性善惡果混乎故曰三子之言性
也舉其中而遺其上下者也得其一而失其二者也曰然
則性之上下者其終不可移乎曰上之性就學而愈明
下之性畏威而寡罪是故上者可學(學一/作教)而下者可制
也其品則孔子謂不移也曰今之言性者(一本作言/性情者)異
于此何也曰今之言者雜佛老而言也雜佛老而言者
奚言而不異(韓曰原性之說其㫖盖懼當時之人/溺于佛老而胥為夷也故其終云云)
　　　原毁
　　　　(韓曰終篇之言曰將有仕于上者得吾說而/存之其國家可幾而理意當時必有毁譽之)
　　　　(不公者公初求仕時當有激而作故曰士之/處此世而望名譽之光道徳之行難矣則其)
　　　　(言誠有/㫖云)
古之君子其責巳也重以周(周悉/也)其待人也輕以約(樊/曰)
(此盖孔子所謂躬自/厚而薄責于人之意)重以周故不怠輕以約故人樂為
善聞古之人有舜者其為人也仁義人也(補注孟子舜/由仁義行)
求其所以為舜者責于已曰彼人也余人也彼能是而
我乃不能是早夜以思去其不如舜者就其如舜者(樊/曰)
(顔淵曰舜何人也有為/者亦若是文意盖本此)聞古之人有周公者其為人也
多才與藝人也(孫曰書周公曰予仁若/考多才多藝能事鬼神)求其所以為周
公者責于巳(趙曰求其所以為/周公者而為之)曰彼人也余人也彼能
是而我乃不能是早夜以思去其不如周公者就其如
周公者(樊曰公明儀曰文王我師也/周公豈欺我哉此公之謂也)舜大聖人也後世
無及焉周公大聖人也後世無及焉是人也乃曰不如
舜不如周公吾之病也是不亦責于巳者重以周乎其
于人也曰彼人也能有是是足為良人矣能有是是足
為藝人矣取其一不責其二即其新不究其舊恐恐然
惟懼其人之不得為善之利一善易修也一藝易能也其
于人也乃曰能有是是亦足矣曰能善是是亦足矣是
不亦待于人者輕以約乎今之君子則不然(趙夲無則/不然三字)
其責人也詳其待已也廉詳故人難于為善廉故自取
也少已未有善曰我善是是亦足矣已有未能(未有一/本並作)
(有/未)曰我能是是亦足矣外以欺于人内以欺于心未少
有得而止矣是不亦待于已者已廉乎其于人也曰彼
雖能是其人不足稱也彼雖善是其用不足稱也舉其
一不計其十究其舊不圖其新恐恐然惟懼其人之有
聞也是不亦責于人者已詳乎夫是謂不以衆人待其
身(是謂一作/是之謂)而以聖人望于人吾未見其尊已也雖然
為是者有本有原怠與忌之謂也怠者不能修而忌者
畏人修(樊曰書秦誓曰人之有技若已有之人之彦聖/其心好之不啻如自其口出是能容之此公所)
(謂也其曰謂人莫已若其曰人之有技媢嫉以惡之則/公所謂怠與忌者也或者乃引中庸夫婦可與知之論)
(孔子後生可畏之語謂公以一善一藝待人/為非是然則孔子之所謂薄責于人者非耶)吾常試之
矣嘗試語于衆曰某良士某良士其應者必其人之與
也不然則其所疎逺不與同其利者也不然則其畏也不
若是强者必怒于言懦者必怒于色矣又嘗語于衆曰
某非良士某非良士其不應者必其人之與也不然則
其所疎逺不與同其利者也不然則其畏也不若是强
者必說于言懦者必說于色矣是故事修而謗興徳髙
而毁來嗚呼士之處此世而望名譽之光道徳之行難
矣將有仕于上者(仕一/作化)得吾說而存之其國家可幾而
理也(一作/歟)
　　　原人
形于上者謂之天形于下者謂之地命于其兩間者謂
之人形于上日月星辰皆天也形于下草木山川皆地
也命于其兩間昆蟲禽獸皆人也曰然則吾謂禽獸曰
人可乎曰非也指山而問焉曰山乎曰山可也山有草
木禽獸皆舉之矣指山之一草問焉曰山乎曰山則不
可故天道亂而日月星辰不得其行地道亂而草木山
川不得其平人道亂而昆蟲禽獸不得其情天者日月
星辰之主也地者草木山川之主也人者昆蟲禽獸之
主也主而暴之不得其為主之道矣是故聖人一視而
同仁篤近而舉逺(樊曰或曰聖人之所以異于墨者以/其有别焉爾今曰一視而同仁則是)
(以待人之道待昆蟲禽獸也聖人之道如是乎而可乎/曰不然舜命九官蠻夷猾夏則命皋陶作士疇若予上)
(下草木鳥獸則命益作朕虞及其終則摠命之曰咨女/二十有二人欽哉惟時亮天功其命官雖殊然其所以)
(施仁政于天/下則一也)
　　　原鬼
　　　　(韓曰儒譏墨明鬼而孔子祭如在譏祭如不/祭者曰我祭則受福不明鬼哉公于是作原)
　　　　(鬼/)
有嘯于梁從而燭之無見也斯鬼乎曰非也鬼無聲有
立于堂從而視之無見也斯鬼乎曰非也鬼無形有觸
吾躬從而執之無得也斯鬼乎曰非也鬼無氣鬼無聲
與形(補注李石曰公子彭生託形于豕晉文公/託聲于牛韓子謂鬼無聲與形未盡也)安有氣
曰鬼無聲也無形也無氣也果無鬼乎曰有形而無聲
者物有之矣土石是也有聲而無形者物有之矣風霆
是也(霆雷/也)有聲與形者物有之矣人獸是也無聲與形
者物有之矣鬼神是也曰然則有怪而與民物接者何
也曰是有二說(一本說下有有/鬼有物四字)漠然無形與聲者鬼之
常也人有忤于天有違于民有爽于物(爽差/也)逆于倫而
感于氣于是乎鬼有託于形有􁦵于聲以應之而下殃
禍焉皆民之為也(一作皆民/之為之也)其既也(既盡/也)又反乎其常
曰何謂物曰成于形與聲者土石風霆人獸是也反其
無聲與形者(其一/作乎)鬼神是也不能有形與聲不能無形
與聲者(一本無不能有形與聲六字/一本無不能無形與聲六字)物怪是也故其作
而接于民也無恒故有動于民而為福亦有動于民而
為禍(樊曰按左氏國語周恵王十五年有神降于莘王/問諸内史過對曰云云有得神以興亦有以亡夏)
(之興也祝融降于崇山其亡也囘禄信于聆隧商之興/也檮杌次于丕山其亡也夷羊在牧周之興也鸑鷟鳴)
(于歧山其衰以杜伯射王于鄗/動于民而為禍福其斯之謂歟)亦有動于民而莫之為
禍福適丁民之有是時也作原鬼(補注李石曰退之作/原鬼與晉阮千里相)
(表裏至作羅池碑欲以鬼威揭人是為子厚求食也送/窮文雖出游戯皆自叛其說也退之以長慶四年寢疾)
(帝遣人召之曰骨蕝國世與韓氏相仇欲同力討之天/帝之兵欲行隂誅乃更藉人力乎當是退之數窮識亂)
(為鬼所乗不然平/生强聒至死無用)
　　　行難(行下/孟切)
或問行孰難曰舍我之矜(矜夸/也)從爾之稱孰能之曰陸
先生參(參字/公佐)何如曰先生之賢聞于天下是是而非非
貞元中自越州徵拜祠部員外郎(孫曰參以殿中侍御/史内供奉佐浙東軍)
(居六七年貞元十六/年徵拜祠部員外郎)京師之人日造焉閉門而拒之滿
街愈常往間客席(間一作問/客一作賓)坐定先生矜語其客曰某
胥也某商也其生某任之其死某誄之(孫曰某任之謂/所舉所任之人)
(也任保任也誄累也人生有徳行死而/後累引其行跡為諡今之行狀是也)某與某何人也
任與誄也非罪與(也字一作之/罪字一作過)皆曰然(一本作皆/應曰然)愈曰
某之胥某之商其得任與誄也有由乎抑有罪不足誄
而任之耶(一作而任/與誄之耶)先生曰否吾惡其初(孫曰初謂為/胥與商也○)
(惡烏/故切)不然任與誄也何尤愈曰茍如是先生之言過矣
昔者管敬子取盜二人為大夫于公(樊曰禮記管仲遇/盜取二人焉上以)
(為公臣曰其所與由辟也/可人也敬子仲之諡也)趙文子舉管庫之士七十有
餘家(樊曰禮記趙文子所舉于晉國管庫之士七十有/餘家生不交利死不屬其子焉文子晉之大夫)
夫惡求其初(惡音/烏)先生曰不然彼之取者賢也愈曰先
生之所謂賢者大賢歟抑賢于人之賢者歟齊也晉也
且有二與七十焉(一無/焉字)而可謂今之天下無其人耶(一/作)
(人也/耶)先生之選人也已詳先生曰然愈曰聖人之不世
出賢人之不時出千百歲之間(歲一/作年)儻有焉不幸而有
出于胥商之族者先生之說傳吾不忍赤子之不得乳
於其母也(一無/於字)先生曰然他日又往焉先生曰今之用
人也不詳位乎朝者吾取某與某而已在下者多于朝
(于一/作乎)凡吾與者若干人愈曰先生之與者盡于此乎其
皆賢乎抑猶有舉其多而没其少者乎(孫曰舉其多而/没其少謂取其)
(長而略其短也○没一作缺/少一作細又作一乎一作耶)先生曰固然吾敢求其全
(其一/作於)愈曰由宰相至百執事凡幾位由一方至一州凡
幾位先生之得者無乃不足充其位也耶(一無/耶字)不早圖
之一朝而舉焉今雖詳且微(歐本無/且微字)其後用也必粗(粗/大)
(也疎也物不精/也○粗聰徂切)先生曰然子之言孟軻不如(趙本云先/生曰然退)
(語其人曰乃/今吾見孟軻)
　　　對禹問
　　　　(樊曰萬章問曰人有言至于禹而徳衰不傳/于賢而傳于子有諸孟子曰不然也天與賢)
　　　　(則與賢天與子則與子云云公乃設問而為/之答且曰孟子之心以為聖人不茍私于其)
　　　　(子以害天下求其說而不得從而為之辭大/抵孟子之説主天命而公以人事言之爾其)
　　　　(致一/也)
或問曰堯舜傳諸賢禹傳諸子信乎曰然然則禹之賢
不及于堯與舜也歟曰不然堯舜之傳賢也欲天下之
得其所也禹之傳子也憂後世争之之亂也堯舜之利
民也大(利一/作慮)禹之慮民也深曰然則堯舜何以不憂後
世曰舜如堯堯傳之禹如舜舜傳之得其人而傳之堯
舜也無其人而不傳慮其患而不得如已者(一作慮其/患而不傳)
(者/)禹也舜不能以傳禹堯為不知人禹不能以傳子舜
為不知人堯以傳舜為憂後世禹以傳子為慮後世曰
禹之慮民也則深矣傳之子而當不淑(淑善也/殊六切)則奈何
曰時益以難理傳之人則争未前定也傳之子則不争
前定也前定雖不當賢猶可以守法不前定而不遇賢
則争且亂天之生大聖也不數(色角切/下同)其生大惡也亦
不數傳諸人得大聖然後人莫敢争傳諸子得大惡然
後人受其亂(一作/禍)禹之後四百年然後得桀亦四百年
然後得湯與伊尹湯與伊尹不可待而傳也與其傳不
得聖人而争且亂孰若傳之子雖不得賢猶可守法曰
孟子之所謂天與賢則與賢天與子則與子者何也曰
孟子之心以為聖人不茍私于其子以害天下求其説
而不得(孫曰謂孟子求堯舜禹/傳授之說而不得也)從而為之辭
　　　雜說(四首/)
龍之噓氣成雲(噓呵/也)雲固弗靈于龍也(弗一/作不)然龍乗是
氣茫洋窮乎𤣥間(孫曰茫洋飛騰貌窮極也𤣥間天/地之表○一本作而茫茫云云)薄
日月(薄追/也)伏光景(伏掩/也)感震電神變化(孫曰神不/可測也)水下
土(水浸/也)汩陵谷(汩漂没也○/汩越筆切)雲亦靈怪矣哉雲龍之所
能使為靈也(靈一本/作雲)若龍之靈則非雲之所能使為靈
也然龍不得雲(不一/作弗)無以神其靈矣失其所􁦵依(孫曰/􁦵依)
(猶勢/位也)信不可歟異哉其所慿依乃其所自為也易曰雲
從龍既曰龍雲從之矣
善醫者(一作善/醫人者)不視人之瘠肥(祝曰瘠瘦也禮記/瞻肥瘠○瘠音籍)察其
脈之病否而已矣善計天下者不視天下之安危察其
紀綱理亂而已矣(一作紀綱之/亂否而已矣)天下者人也安危者肥
瘠也紀綱者脈也脈不病雖瘠不害脈病而肥者死矣
通于此說者其知所以為天下乎夏商周之衰也諸侯
作而戰伐日行矣(作一/作僣)傳數十王而天下不傾者紀綱
存焉耳秦之王天下也無分勢于諸侯(孫曰謂罷侯置/守○分扶問切)
聚兵而焚之(孫曰始皇取天下兵聚之/咸陽鑄以為金人十二)傳二世而天下
傾者(世一/作帝)紀綱亡焉耳是故四支雖無故不足恃也脈
而已矣天下雖無事(一作四海/雖無事)不足矜也紀綱而巳矣
憂其所可恃懼其所可矜善醫善計者謂之扶與之(一/作)
(扶持與之又一/作天持與之)易曰視履考祥善醫善計者為之(一作/善計)
(善醫者/為之)
談生之為崔山君傳(孫曰談生者談/姓不知其名)稱鶴言者豈不怪
哉然吾觀于人其能盡其性而不類于禽獸異物者希
矣將憤世嫉邪長徃而不來者之所為乎(孫曰長徃不/來謂隱遯不)
(仕/也)昔之聖者(一作聖/人者)其首有若牛者其形有若蛇者其
喙有若鳥者(樊曰尸子禹/長頸鳥喙)其貌有若蒙倛者(祝曰荀子/仲尼之狀)
(面如䝉倛其注云方相也其首蒙茸然故曰䝉倛韓侍/郎云四目為方相兩目為蒙倛韓侍郎正謂公也按楊)
(倞注荀子時為大理評事公為刑部/侍郎此語豈親授于公耶○倛音欺)彼皆貌似而心不
同焉可謂之非人耶即有平脅曼膚(韓曰楚詞平脅/曼膚何以肥之)
(注謂/紂也)顔如渥丹(孫曰詩顔如渥丹其君也哉渥/厚漬也言顔如厚漬之丹也)美而狠
者(樊曰左氏襄二十六年傳宋公/子佐惡而婉太子痤美而狠)其貌則人(貌一/作靣)其心
則禽獸又惡可謂之人也然則觀貌之是非不若論其
心與其行事之可否為不失也怪神之事孔子之徒不
言(孫曰論語子不語怪力亂神/崔山君傳稱鶴言是為怪也)余將特取其憤世嫉邪
而作之故題之云爾
世有伯樂然後有千里馬千里馬常有而伯樂不常有
故雖有名馬祗辱于奴𨽻人之手(一無/人字)駢死于槽櫪之
間(駢並也/蒲眠切)不以千里稱也馬之千里者一食或盡粟一
石今食馬者(食音似下食之同○/本作今之食馬者)不知其能千里而食
也是馬雖有千里之能(一作是/馬也)食不飽力不足才美不
外見且欲與常馬等不可得安求其能千里也策之不
以其道食之不能盡其材鳴之而不能通其意執策而
臨之曰天下無良馬嗚呼其真無馬耶其真不識馬耶
(識一/作知)
　　　讀荀子
　　　　(孫曰荀卿名況趙人齊襄王時為稷下祭酒/避讒適楚春申君以為蘭陵令春申君死而)
　　　　(荀卿廢著書數萬言而卒因塟蘭陵樊曰筍/子三十二篇其非十二子篇以子弓並仲尼)
　　　　(謂子思孟軻略法先王而不知其統其性惡/篇謂人之性惡禮義生于聖人之偽此其抵)
　　　　(捂不合于道而公所欲削者/歟○一本題作讀荀無子字)
始吾讀孟軻書然後知孔子之道尊聖人之道易行王
易王霸易霸也以為孔子之徒沒(孫曰徒謂/諸弟子)尊聖人者
孟氏而巳矣晚得揚雄書益尊信孟氏因雄書而孟氏
益尊則雄者(一作則/雄也者)亦聖人之徒歟聖人之道不傳于
世周之衰好事者各以其說干時君(孫曰如韓非申不/害田駢慎到之屬)
(○趙本作各以其/所能說于時君)紛紛藉藉相亂六經與百家之說錯
雜然老師大儒猶在(孫曰老師大儒即/孟子荀卿是也)火于秦黄老于
漢(一無/黄字)其存而醇者孟軻氏而止耳及得荀氏書于是
又知有荀氏者也考其辭時若不醇粹(一作時有/若不醇粹)要其
歸與孔子異者鮮矣抑猶在軻雄之間乎(一作抑其猶/在軻雄之間)
(乎/)孔子刪詩書筆削春秋合于道者著之離于道者黜
之(黜一/作去)故詩書春秋無疪余欲削荀氏之不合者附于
聖人之籍(籍書/也)亦孔子之志歟孟氏醇乎醇者也荀與
揚大醇而小疵(補注伊川曰荀卿才髙而其言多過子/雲才短而其言多失然皆未免夫駮者)
(也退之以大醇歸之盖韓子待人以恕孫曰小疵謂有/不合于孔子者○趙本作孟氏醇如也荀與雄文大醇)
(而小/疵)
　　　讀鶡冠子
　　　　(樊曰西漢藝文志有鶡冠子一篇其下箋云/楚人居深山以鶡鳥羽為冠而唐志云鶡冠)
　　　　(子三巻豈漢時遺缺至唐而全耶漢唐皆以/為道家者流公謂其辨施于國家功徳豈少)
　　　　(而栁子厚作辨鶡冠子則曰得其書而讀之/盡鄙淺言也二公所見不同如此○鶡音曷)
鶡冠子十有六篇其詞雜黄老刑名(孫曰漢藝文志又/有法家名家者流)
(刑名謂/此也)其博選篇(孫曰博選鶡/冠子第一篇)四稽五至之說當矣(孫/曰)
(博選篇云道有四稽一曰天二曰地三曰人四曰命人/有五至一曰百已二曰什巳三曰若已四曰斯役五曰)
(徒/隸)使其人遇其時援其道而施于國家(一有/其字)功徳豈少
哉學問篇(孫曰學問鶡/冠子第二篇)稱賤生于無所用(稱一作/所稱)中流
失船一壺千金者(舊注爾雅曰瓠壺也國語云苦匏不/材于人共濟而已注云佩匏可以渡)
(水孫曰詩八月斷壺壺/瓠也佩瓠可以渡水)余三讀其辭而悲之文字脫謬
為之正三十有五字乙者三減者二十有二(減一/作滅)注者
二十有二字云
　　　讀儀禮
　　　　(孫曰儀禮十七篇周之舊典漢髙堂隆生所/傳者也此外又有三十九篇河間王獻之遭)
　　　　(巫蠱倉卒之難竟不施行今亡矣韓曰唐明/經有三科儀禮其一也今書具在凡十七篇)
余嘗苦儀禮難讀又且行于今者盖寡(且一/作其)沿襲不同
復之無由考于今誠無所用云(云一/作之)然文王周公之法
制粗在于是孔子曰吾從周謂其文章之盛也古書之
存者希矣百氏雜家(一作/説)尚有可取況聖人之制度耶
于是掇其大要竒辭奥㫖著于篇學者可觀焉惜乎吾
不及其時進退揖讓于其間嗚呼盛哉
　　　讀墨子
　　　　(孫曰墨子名翟宋大夫漢藝文志云著書七/十一篇今存者十二篇有節用兼愛尚賢明)
　　　　(鬼神非命尚同等諸篇明鬼神在尚同篇中/無别篇也樊曰世之學者因臨川王氏詩有)
　　　　(孔墨必相用自古寧有此之語意謂孟子排/楊墨公排釋老自比孟子不當有相用之說)
　　　　(然學者必知孟子歸斯受之之意然後識公/讀墨之㫖云補注伊川先生曰或問退之讀)
　　　　(墨一篇如何曰此一篇意亦甚好但言不謹/嚴便有不是處至若言孔子尚同兼愛與墨)
　　　　(子同則甚/不可也)
儒譏墨以尚同兼愛尚賢明鬼而孔子畏大人(孫曰論/語君子)
(有三畏畏天/命畏大人)居是邦不非其大夫(孫曰荀子子路問魯/大夫練而牀禮歟子)
(不答以告子貢子貢曰汝問非/也君子居是邦不非其大夫)春秋譏専臣不尚同哉
孔子泛愛親仁以博施濟衆為聖不兼愛哉孔子賢賢
(孫曰子曰/賢賢易色)以四科進襃弟子疾没世而名不稱不尚賢
哉孔子祭如在譏祭如不祭者(洪曰語云吾不與祭如/不祭言祭如不祭者吾)
(所不與/與許也)曰我祭則受福(孫曰禮記孔子曰我/戰則克祭則受福)不明鬼哉
儒墨同是堯舜同非桀紂同修身正心以治天下國家
奚不相悦如是哉余以為辯生于末學各務售其師之
說非二師之道本然也孔子必用墨子(孫曰為孔子之/學者必用墨子)
(取其與孔子/合者而已)墨子必用孔子(孫曰為墨子之學者必用/孔子折衷于聖人之言其)
(可/也)不相用不足為孔墨(洪曰列子云孔丘墨翟無地而/為君無官而為長又古語云墨)
(翟突不及黔孔丘席不及煖孟子以前皆以孔墨並稱/則墨亦大賢孟子特以其非中道其流不能無弊故闢)
(之耳藝文志曰墨家者流盖出于清廟之守茅屋采椽/是以貴儉養三老五更是以兼愛選士大射是以尚賢)
(宗祀嚴父是以右鬼順四時而行是以非命以孝視天/下是以尚同此其所長也退之讀墨盖出于此莊孟荀)
(卿之論皆斥其所短也嚴曰墨子之書誣稱孔晏之事/孔叢子載詰墨一篇盖嘗辨明之矣以孔子之道較之)
(不啻胡越孟子著書疾其兼愛無父力排而禽獸之其/言曰楊墨之道不熄孔子之道不著能言距楊墨者聖)
(人之徒也今退之乃謂孔子必用墨子墨子必用孔子/抑何乖刺如是耶若以孔墨為必相用則孟子距之為)
(非矣其與孟簡書則又取孟子距楊墨之說以謂向無/孟氏皆服左衽而言侏離矣故推尊孟子以為其功不)
(在禹下意以已之排佛老可以比肩孟氏也殊不知言/之先後自相矛盾可勝其說哉蔡曰此分邪正末學之)
(辨也謂非孔子之正不足以知墨子之邪無墨子之邪/不足以明孔子之正故曰不相為用不足為孔墨學者)
(于此又/何疑焉)
　
　
　
　
　
　
　
　
　
　
　
　
　五百家注昌黎文集巻十一
欽定四庫全書
　五百家注昌黎文集巻十二
　　　　　　　　　　　　　宋　魏仲舉　編
　　雜文
　　　獲麟解
　　　　(樊曰春秋魯哀公十四年西狩獲麟三傳之説/各不同公既作此解李習之嘗書以贈陸員外)
　　　　(傪曰韓愈非兹世之文古之文也其詞與意適/則孟軻既没亦不見其有過于斯者嘗書其一)
　　　　(章曰獲麟解其他可以類知也孫曰爾雅曰麟/麕身牛尾一角補注宋逺孫曰闗雎之應實無)
　　　　(麟而若麟之瑞春秋之/作實有麟而非麟之時)
麟之為靈昭昭也(孫曰禮記麟鳯/龜龍謂之四靈)詠于詩(補注麟之/趾是也)書于
春秋(見題注書/一作載)雜出于傳記百家之書雖婦人小子皆知
其為祥也然麟之為物也不畜于家不恒有于天下其為
形也不類非若馬牛犬豕豺狼麋鹿然然則雖有麟不可
知其為麟也角者吾知其為牛鬛者吾知其為馬(祝曰鬛/説文髮)
(鬛禮記夏氏黄馬/蕃鬛○鬛音獵)犬豕豺狼麋鹿吾知其為犬豕豺狼麋
鹿(一有/也字)惟麟也不可知(一有/也字)不可知則其謂之不祥也亦
宜(孫曰左氏傳西狩獲麟叔孫氏之車子鉏商獲之/以為不祥以賜虞人仲尼觀之曰麟也然後取之)雖然
麟之出必有聖人在乎位麟為聖人出也聖人者必知麟
麟之果不為不祥也又曰麟之所以為麟者以徳不以形
(一有/也字)若麟之出不待聖人則其謂之不祥也亦宜哉
　　　師說
　　　　(洪曰柳子厚答韋中立書云今之世不聞有/師獨韓愈不頋流俗犯笑侮收召後學作師)
　　　　(說因抗顔為師愈以是得狂名又報嚴厚輿/書云僕才能勇敢不如韓退之故不為人師)
　　　　(人之所見有同異無以韓責我余觀退之師/說云弟子不必不如師師不必賢于弟子其)
　　　　(言非好為人師者也學者不歸/子厚歸退之故子厚有此說耳)
古之學者必有師師者所以傳道受業解惑也人非生
而知之者孰能無惑惑而不從師其為惑也終不解矣
生乎吾前其聞道也固先乎吾吾從而師之生乎吾後
其聞道也亦先乎吾吾從而師之吾師道也夫庸知其
年之先後生於吾乎(庸一/作豈)是故無貴無賤無長無少道
之所存師之所存也(存一/作資)嗟乎師道之不傳也久矣欲
人之無惑也難矣古之聖人其出人也逺矣猶且從師
而問焉今之衆人其去聖人也亦逺矣(去一/作下)而恥學于
師是故聖益聖愚益愚聖人之所以為聖愚人之所以
為愚其皆出于此乎(一作/矣)愛其子擇師而教之于其身
則恥師焉惑矣彼童子之師授之書而習其句讀者也
(讀音/豆)非吾所謂傳其道解其惑者也句讀之不知惑之
不解或師焉或不焉小學而大遺吾未見其明也巫毉
樂師百工之人不恥相師士大夫之族曰師曰弟子云
者則羣聚而笑之問之則曰彼與彼年相若也道相似
也(似一/作類)位卑則足羞官盛則近諛(盛一/作大)嗚呼師道之不
復可知矣巫毉樂師百工之人君子鄙之(一作/不齒)今其智
乃反不能及其可怪也歟(一無/其字)聖人無常師(蔡本有孔/子師三字)
萇𢎞師襄老􁏃郯子之徒(韓曰孔子至周問禮于老􁏃/訪樂于萇𢎞史記曰孔子學)
(鼓琴于師襄子左氏傳曰郯子來朝孔子問少/昊氏以鳥名官之故○萇音長郯音談國名也)其賢不
及孔子(補注方舟李石曰孔子問禮老􁏃學樂萇𢎞問/官名郯子博約琢磨前言往行又有如遲任史)
(佚臧文仲述其語言文章以益其天縱之/資要以師周公為始也故曰孔子習周公)孔子曰三人
行則必有我師故弟子不必不如師(故一作/是故)師不必賢
于弟子聞道有先後術業有専攻如是而已李氏子蟠
年十七(韓曰蟠貞元/十九年進士)好古文六蓺經傳皆通習之不拘
于時請學于余余嘉其能行古道作師說以貽之
　　　進學解
　　　　(樊曰進學解出于東方朔客難揚雄解嘲而/公過之孫樵所謂韓文公以進學解窮者此)
　　　　(也補注孫樵又與王霖書曰玉川子月蝕詩/韓吏部進學解莫不㧞地倚天句句欲活讀)
　　　　(之如赤手捕長虵不施鞚勒騎生馬急不得/暇莫不捉搦韓曰據本傳云再為國子博士)
　　　　(既才髙數黜官又下遷乃作進學解以自喻/執政竒其才改比部郎中史館修撰元和八)
　　　　(年三月二/十三日也)
國子先生晨入太學招諸生立館下誨之曰業精于勤
荒于嬉行成于思毁于隨方今聖賢相逢治具必張㧞
去兇邪登崇俊良占小善者率以録(占去/聲)名一蓺者無
不庸爬羅剔抉(祝曰爬義與第五巻把字同抉挑/也○爬蒲巴蒲麻二切抉於決切)刮垢
磨光盖有幸而獲選孰云多而不揚諸生業患不能精
無患有司之不明(不明一作/不能明)行患不能成無患有司之
不公言未既有笑于列者曰先生欺余哉弟子事先生
于茲有時矣(時一/作日)先生口不絶吟于六藝之文手不停
披于百家之編記事者必提其要纂言者必鈎其𤣥(孫/曰)
(𤣥幽深也補注陳齊之語録云沈浸醸郁含英咀華至/子雲相如同工異曲此退之作文章法也記事者必提)
(其要纂言者必鈎其/𤣥是亦學文術也)貪多務得細大不捐焚膏油以繼
晷恒兀兀以窮年(祝曰選終日矻矻注勤作也孫曰兀/兀用心貌○兀音窟又苦骨切一作)
(矹/矹)先生之業可謂勤矣觝排異端(祝曰觝角觸淮南子/兕牛之動以觝觸補)
(注異端異說也語/攻乎異端觝音底)攘斥佛老補苴罅漏(補注苴所以藉/履也孫曰苴包)
(苴也○苴子魚/切罅呼訝切)張皇幽眇(孫曰眇/微也)尋墜緒之茫茫(一作/芒芒)
獨旁捜而逺紹障百川而東之(蔡作/走)迴狂瀾于既倒先
生之于儒可謂勞矣(一作可謂/有勞矣)沈浸醲郁(醲一/作釀)含英咀
華(孫曰英亦花也補注張子韶曰丈字有眼目處當涵/泳之使書味存于胷中則益矣韓子曰沈浸醸郁含)
(英咀華正謂此○/咀在吕切嚼也)作為文章其書滿家上規姚姒(姚姒/舜禹)
(姓祝曰梁劉孝綽安成康王碑虞夏/革運姚姒之姓已分○姒徐里切)渾渾無涯(孫曰揚/子曰虞)
(夏之書渾渾爾謂規學此虞/夏之書也○渾渾並胡本切)周誥殷盤佶屈聱牙(補注/元結)
(曰聱者謂其不相聽從韓曰聱廣雅謂不入人語也孫/曰周誥謂大誥康誥酒誥洛誥之屬殷盤謂盤庚三篇)
(佶屈聱牙皆艱澁貌○佶其/乙切屈求勿切聱牛交切)春秋謹嚴左氏浮誇易竒
而法詩正而葩下逮莊騷太史所録(孫曰莊謂莊子騷/謂離騷太史所録)
(謂司馬/遷史記)子雲相如同工異曲先生之于文(文一作/徳者非)可謂
閎其中而肆其外矣少始知學勇于敢為長通于方左
右具宜(具一作其/又作且)先生之于人(一作于/為人)可謂成矣然而
公不見信于人私不見助于友跋前疐後(祝曰跋躐也/疐跲也韓曰)
(詩狼跋其胡載疐其尾注跋疐顛倒貌老狼有胡進則/跋其胡退則疐其尾言進退兩難也○疐音致字一作)
(躓/)動輒得咎暫為御史遂竄南夷(孫曰謂貞元十九年/為監察御史謫陽山)
(令也○遂/一作逐)三年博士(樊曰公元和初權知國子博士避/謗求分教東都三歳即真也舊傳)
(作三為博士盖公貞元十八年為四門博士元和初自/江陵掾入為國子博士至是元和七年自尚書外郎為)
(之作三為/博士亦可)冗不見治(韓曰楚詞雖過失猶/弗治○治陳之切)命與仇謀取
敗幾時(取宇唐/史作其)冬暖而兒號寒年登而妻啼飢(登一/作豐)頭
童齒豁竟死何禆不知慮此而反以教人為(一作反/教人為)先
生曰吁子來前夫大木為杗(祝曰爾雅杗廇謂之梁韓/曰說文云杗屋大梁也○)
(杗武方莫郎/二切又音盲)細木為桷(祝曰詩松桷有梃左氏傳子尾/抽桷擊扉注桷椽也○桷音角)
欂櫨侏儒(韓曰欂柱也櫨柱上跗孫曰三者皆屋上短/柱欂一名枅櫨一名楶侏儒一名梲字或作)
(株櫨○欂音/薄櫨音盧)椳闑扂楔(韓曰椳户樞闑門限扂闗牡楔/門兩旁木○椳烏回切扂亭砧)
(切楔先/列切)各得其宜(宜一/作施)以成室屋者(一無/屋字)匠氏之功也
(蔡本功/作工)玉札丹砂赤箭青芝牛溲馬勃(溲音/瘦)敗鼓之皮
(孫曰七者皆藥名也玉泉一名玉札生藍田山谷赤箭/生陳倉山谷及太山少室青芝出泰山牛溲牛溺馬勃)
(馬屁菌也生濕地及腐木/上敗鼓皮主蟲毒出本草)俱收並蓄待用無遺者醫師
之良也登明選公雜進巧拙紆餘為妍卓犖為傑(一作/犖犖)
(為傑○犖/吕角切)校短量長惟器是適者(是一/作所)宰相之方也昔
者孟軻好辯孔道以明轍環天下(孫曰轍車跡也環循/環也○一作轅環天)
(下/)卒老于行荀卿宗王(一作/守正)大論以興(大論一作大倫/以興一作是𢎞)
逃讒于楚廢死蘭陵(孫曰史記荀卿遊于齊三為祭酒/齊人或讒荀卿荀卿乃適楚春申)
(君以為蘭陵令春申/死而荀卿因家蘭陵)是二儒者吐辭為經舉足為法絶
類離倫優入聖域其遇于世何如也今先生學雖勤而
不繇其統言雖多而不要其中(要平/聲)文雖竒而不濟于
用行雖修而不顯于衆猶且月費俸錢歲靡廩粟(祝曰/易吾)
(與爾靡之/○靡音縻)子不知耕婦不知織乗馬從徒(孫曰徒謂徒/御也○從才)
(用/切)安坐而食踵常途之役役(一作/促促)窺陳篇以盜竊(篇一/作編)
然而聖主不加誅宰臣不見斥(臣一/作相)兹非幸歟(一作兹/非其幸)
(歟一作此/非其利哉)動而得謗名亦隨之投閒置散乃分之宜若
夫商財賄之有亡計班資之崇庳(祝曰庳下也呂氏春/秋謂確乎其節之不)
(庳也太元經亦曰山川/福庳而禍髙○庳音卑)忘巳量之所稱(巳量一作量/已○稱去聲)指
前人之瑕疵(孫曰前人謂在巳/之前謂貴顯者)是所謂詰匠氏之不以
杙為楹(祝曰詰責也周禮以詰邦國杙即莊子求狙猴/之杙者斬杙橜也楹柱也孫曰杙小而楹大故)
(愈以杙自弋/喻○杙音)而訾醫師以昌陽引年欲進其狶苓也(樊曰/昌陽)
(本草昌蒲注生石磧上概節者良生下濕地大根乃是/昌陽不可服東坡云不知退之即以昌陽為昌蒲耶抑)
(謂其似是而非不可以引年也孫曰菖蒲味辛温無毒/久服輕身不忘延年益心智一名昌陽生上洛池澤及)
(蜀郡嚴道祝曰楚人呼猪為狶狶苓/乃猪苓也○訾音紫狶音喜又音希)
　　　本政
　　　　(樊曰周衰文弊老子之徒莊周唱為太古之/說曰聖人不死大盜不止焚符破璽而民樸)
　　　　(鄙剖斗折衡而民不争殫殘天下之聖法而/民始可與論議公于原道篇既詳辨而排之)
　　　　(矣至是又/作本政云)
周之政文既弊也(一作文既有弊也/一作文既其弊也)後世不知其承(孫/曰)
(夏之政忠忠之敝小人以野故殷人承之以敬敬之敝/小人以鬼故周人承之以文文之敝小人以僿故救僿)
(莫若以忠不知其承/謂不能救之以忠也)大敷古先(敷布/也)遂一時之術以明
示民民始惑教百氏之說以興其言曰(孫曰謂百/氏之言也)天下可
為也彼之政仁矣反於義此之政敬矣戾于忠我其周
從乎(我一/作吾)曰周不及殷其殷從乎曰夏曰虞曰陶唐曰
三皇氏曰遂古之初(詳見/題注)暴孽情(孽魚/列切)飾淫志枝辭琢
正(補注枝辭/謂枝蔓也)紛紊紏射以僻民和以導民亂嗚呼道之
去世其終不復矣乎長民者發一號施一令民莫不悱
然非矣(祝曰論語不悱不發注必持其人/口悱悱乃後發○悱音芳尾切)謂不可守遽
變而從之譬將適千里及門而復(一有/後字)雖矻矻(韓曰矻/矻堅也)
(孫曰用心貌○矻/苦骨反又口黠切)決不可暨(暨至/也)原其始固有以啟之
者也聞于師曰古之君天下者化之不示其所以化之
之道及其弊也易之不示其所以易之之道(樊曰繫辭/通其變使)
(民不惓神而化之使/民宜之是之謂歟)政以是得民以是淳其有作者知
其教化之所繇廢抑詭怪而暢皇極(皇極大/中之道)伏文貌而
尚忠質茫乎天運窅爾神化(窅音/窈)道之行也其庶幾乎
　　　守戒
　　　　(韓曰唐自安史亂後河南河北地裂為七八/蔡在當時最為近地而成徳淄青連結為援)
　　　　(所謂今之通都大邑介于屈强之間而不知/為之備者此公守戒之所以作終之曰如之)
　　　　(何而備之曰在得人及裴度平蔡而公之言/驗矣太和間杜牧作守論亦公之遺意歟)
詩曰大邦維翰(孫曰詩大雅板/之文翰幹也)書曰以蕃王室(孫曰尚/書微子)
(之命之文/蕃籬也)諸侯之于天子不惟守土地奉職貢而巳固
將有以翰蕃之也今人有宅于山者知猛獸之為害則
必髙其柴援(孫曰柴援者/樹柴為援也)而外施窞穽以待之(補注窞/穽坎穴)
(也○窞徒敢/切穽慈井切)宅于都者知穿窬之為盜(穿窬亦穴也/上通為穿)則
必峻其垣牆而内固其扃鐍(祝曰扃鐍鎖鑰也莊子固/扃鐍孫曰扃關也鐍鎖也)
(○鐍古/穴切)此野人鄙夫之所及非有過人之智而後能也
今之通都大邑介于屈强之間(孫曰介猶間也屈强謂/當時方鎮也○屈渠勿)
(切强居亮切/又巨兩切)而不知為之備噫亦惑矣(意見/題注)野人鄙夫
能之而王公大人反不能焉豈材力為之有不足歟盖
以為不足為而不為耳天下之禍莫大于不足為而不
為(一無而不/為三字)材力不足者次之(一作材力不/足為者次之)不足為者
敵至而不知材力不足者(一作材力/不足為者)先事而思則其于
禍也有間矣彼之屈强者帶甲荷戈不知其多少其緜
地則千里而與我壤地相錯無有丘陵江河洞庭孟門
之關(孫曰戰國策三苖之居左彭蠡之波右/洞庭之水殷紂之國左孟門而右漳滏)其間又自
知其不得與天下齒朝夕舉踵引頸冀天下之有事以
乗吾之便此其暴于猛獸穿窬也甚矣嗚呼胡知而不
為之備乎哉賁育之不戒童子之不抗(孫曰蒯通曰孟/賁之狐疑不如)
(童子之必至賁育古之勇力士也孟賁生/抜牛角夏育衛人力舉千鈞○賁音奔)魯雞之不期
蜀雞之不支(孫曰莊子越雞不能伏鵠卵/魯雞固能之矣魯雞大雞也)今夫鹿之與
豹非不巍然大矣然而卒為之禽者爪牙之材不同猛
怯之資殊也(孫曰鹿無爪牙而性/又怯故卒為豹禽也)曰然則如之何而備
之曰在得人
　　　杇者王承福傳
　　　　(樊曰按孟子陳相見孟子道許行之言又彭/更問士無事而食不可也二章孟子有食于)
　　　　(人及食功之說王承福所言盖有合于孟子/故公為之傳韓曰說文杇所以塗也秦謂之)
　　　　(杇關東謂之槾○杇音烏/或作圬釫􁀙槾或作墁鏝)
杇之為伎賤且勞者也有業之其色若自得者聽其言
約而盡問之王其姓承福其名世為京兆長安農夫天
寳之亂發人為兵持弓矢十三年有官勲(孫曰勲謂柱/國䕶軍之類)
棄之來歸喪其土田手鏝衣食(祝曰鏝杇具爾雅鏝/謂之杇○鏝母官切)餘
三十年舍于市之主人而歸其屋食之當焉(孫曰當謂/所當之直)
視時屋食之貴賤而上下其杇之傭以償之有餘則以
與道路之廢疾餓者焉(孫曰廢謂廢缺如四支/不足之類○廢一作癈)又曰粟
稼而生者也(稼種/也)若布與帛必蠶績而後成者也其他
所以養生之具皆待人力而後完者也吾皆賴之然人
不可徧為(孫曰徧為者謂/一一為之也)宜乎各致其能以相生也故
君者理我所以出令者也而百官者承君之化者也任
有小大惟其所能若器皿焉食焉而怠其事(孫曰左氏/食其食敢)
(怠其/事)必有天殃故吾不敢一日舍鏝以嬉(趙作舍鏝/一日以嬉)夫
鏝易能可力焉又誠有功取其直雖勞無媿吾心安焉
夫力易强而有功也(强其量切/下並同)心難强而有智也用力
者使于人用心者使人亦其宜也(一作亦有/其宜也)吾故擇其
易為而無媿者取焉(故一/作特)嘻吾操鏝以入于貴富之家
有年矣有一至者焉又徃過之則為墟矣(孫曰墟丘墟/謂廢田也○)
(墟丘/於切)有再至三至者焉而徃過之則為墟矣問其隣(一/作)
(問之/其隣)或曰噫刑戮也或曰身既死而其子孫不能有也
或則曰(一無則字一無曰/字一無則曰二字)死而歸之官也吾以是觀之
非所謂食焉而怠其事(一無/而字)而得天殃者邪非强心以
智而不足不擇其材之稱否而冒之者邪非多行可媿
知已之不可强(一作知其/不可能)而為之者邪將富貴難守薄
功而厚饗之者邪(一無/之字)抑豐悴有時一去一來而不可
常者邪吾之心憫焉是故擇其力之可能者行焉樂富
貴而悲貧賤我豈異于人哉又曰功大者其所以自奉
也博妻與子皆養于我者也吾能薄而功小不有之可
也又吾所謂力勞者也(一無/也字)若立吾家而力不足則心
又勞也一身而二任焉雖聖者不可能也愈始聞而惑
之又從而思之盖賢者也盖所謂獨善其身者也(孫曰/孟子)
(窮則獨/善其身)然吾有譏焉謂其自為也過多(為于偽切/下為人同)其為
人也過少其學楊朱之道者邪楊之道不肯抜我一毛
而利天下(孫曰孟子謂楊子取為我/抜一毛而利天下不為也)而夫人以有家為
勞心不肯一動其心以蓄其妻子(蓄一/作蕃)其肯勞心以為
人乎哉雖然其賢于世之患不得之而患失之者(孫曰/孔子)
(曰鄙夫可與事君也歟哉其未/得之也患得之既得之患失之)以濟其生之欲貪邪而
忘道以喪其身者其亦逺矣又其言有可以警余者故
余為之傳而自覺焉(覺一作鑒/又一作覽)
　　　五箴(并序/)
人患不知其過既知之不能改是無勇也(一無/是字)余生四
十有八年(韓曰公生大厯戊申四十有八年則/元和十年也○一本作三十有八年)髪之短
者日益白齒之揺者日益脫(洪曰四十有八年一本作/三十有八年按貞元十八)
(年與崔羣書云左車第二牙脫去兩鬢半白頭髪五分/亦白又祭老成文云吾年未四十而視茫茫而髪蒼蒼)
(而齒牙動摇自今年來蒼蒼者或化而為白矣動摇者/或脫而落矣此云髪之短者日益白齒之摇者日益脫)
(以此觀之公未四十時屢有/此歎知作四十八為誤矣)聰明不及于前時道徳日
負于初心其不至于君子而卒為小人也昭昭矣作五
箴以訟其惡云
　　　游箴
余少之時(余一作予/下並同)將求多能蚤夜以孜孜余今之時
既飽而嬉蚤夜以無為嗚呼余乎其無知乎(一無/乎字)君子
之棄而小人之歸乎
　　　言箴
不知言之人烏可與言(烏一/作焉)知言之人黙然而其意已
傳幕中之辯人反以汝為叛(樊曰此謂佐董晉張/建封于汴徐二州時)臺中
之評人反以汝為傾(樊曰此謂為監察御史坐/論天旱人飢出為陽山令)汝不懲
邪而呶呶以害其生邪(呶讙聲/尼交切)
　　　行箴(行一/作悔)
行與義乖言與法違後雖無害汝可以悔(一作雖/悔可追)行也
無邪言也無頗(頗普/禾切)死而不死汝悔而何(孫曰行與義/乖言與法違)
(雖無害猶當悔也行也無邪言也無頗雖至于/困躓幾死而不死汝其可悔乎言不當悔也)宜悔而
休汝惡曷瘳宜休而悔汝善安在悔不可追悔不可為
思而斯得汝則弗思
　　　好惡箴
無悖而好(孫曰悖亂也而汝也/○悖蒲昧切一作善)不觀其道無悖而惡不
詳其故前之所好今見其尤從也為比舍也為讎前之
所惡今見其臧從也為媿舍也為狂維讎維比維狂維
媿於身不祥於徳不義不義不祥維惡之大幾如是為
而不顛沛(音/具)齒之尚少庸有不思今其老矣不慎胡為
　　　知名箴
内不足者急于人知霈然有餘(然一/作焉)厥聞四馳(聞聲聞/也音問)
今日告汝知名之法勿病無聞病其曄曄昔者子路惟
恐有聞赫然千載徳譽愈尊(樊曰論語子路有聞未之/能行惟恐有聞蘇東坡解)
(云前所聞者未能行恐後有所聞行不給也或曰聞聲/聞也未能行其實而得其聲故不欲其有聞也後一說)
(正謂公/此云)矜汝文章負汝言語乗人不能揜以自取汝非
其父汝非其師不請而教誰云不欺欺以賈憎(賈音/古)揜
以媒怨汝曽不悟以及于難小人在辱亦克知悔及其
既寧(一作其/及既寧)終莫能戒既出汝心又銘汝前汝如不顧
禍亦宜然(一作辱/則宜然)
　　　後漢三賢賛
　　　　(樊曰後漢王充王符仲長統三人者同傳/公為之賛各不滿百言而叙事畧無遺者)
王充者何㑹稽上虞本自元城爰來徙居(孫曰充字仲/任其先魏郡)
(元城人父誦/徙居上虞)師事班彪家貧無書閱書于肆市肆是遊
一見誦憶遂通衆流(孫曰充到京師授業太學師事扶/風班彪好博覽而不守章句家貧)
(無書常逰洛陽市肆閲所賣書一見/輒能誦憶遂博通衆流百家之言)閉門潜思論衡以
修(孫曰充歸鄉里屏居教授以為俗儒守文多失其言/乃閉門潜思著論衡八十五篇二十餘萬言韓曰充)
(所為論衡初中土未有傳者蔡邕入吳始得之常祕以/為談助其後王良為㑹稽守亦得其書及還許下時人)
(稱其才進或曰不/見異人當得異書)為州治中自免歸歟同郡友人謝姓
夷吾上書薦之待詔公車以病不行年七十餘(孫曰刺/史董勤)
(辭充為從事轉治中自免還家友人同郡謝夷/吾上書薦充才學肅宗特詔公車徵以病不行)乃作養
性一十六篇肅宗之時終于永元
王符節信安定臨涇(祝曰涇濁水也詩涇以渭濁注涇/渭相入而清濁異後漢長陵臨涇)
(岸頽壅其流/○涇音經)好學有志鄉人所輕(孫曰符少好學有志/操與馬融竇章張衡)
(崔瑗等友善安定俗鄙庶孽而符無/外家為鄉人所賤○鄉人一作鄉里)憤世著論潜夫是
名(孫曰充著潜夫論三十六篇以譏當時/得失不欲章顯其名故號曰潜夫論)述赦之篇以
赦為賊良民之患其㫖甚明(孫曰述赦篇言今日賊良/民之甚者莫大于數赦養)
(稂莠者傷禾稼惠/姦宄者賊良民)皇甫度遼聞至乃驚衣不及帶屣履
出迎豈若雁問問雁呼卿(樊曰度遼將軍皇甫規解官/歸安定鄉人有以貨得雁門)
(太守者亦還家書刺謁規規卧不起既入而問卿前在/郡食雁美乎有須王符在門規素聞符名衣不及帶屣)
(履出迎時人為之語曰徒/見二千石不如一逢掖)不仕終家嗟吁先生
長統公理(仲長統/字公理)山陽髙平自謂髙幹(一無/自字)有雄志而
無雄才其後果敗以此有聲(樊曰統年二十游學青徐/并冀之間并州刺史髙幹)
(素貴有名士多歸附時統過幹幹訪以當時之事統謂/幹曰君有雄志而無雄才好士而不擇人所以為君深)
(誡幹雅自多不納其言未幾幹以并州叛卒至于/敗并冀之士皆以是異統樊曰髙幹袁紹甥也)倜儻
敢言語黙無常人以為狂生州郡㑹召(補注本傳云/州郡命召)稱
疾不就著論見情初舉髙第尚書郎後參丞相軍事
(樊曰尚書令荀郁聞統名竒之舉/為尚書郎後參曹操丞相軍事)卒不至于榮論說古
今發憤著書昌言是名友人繆襲稱其文章足繼西京
四十一終(孫曰統每論說古今及時俗行事常發憤歎/息因著論名曰昌言凡三十四篇十餘萬言)
(獻帝遜位之歲統卒年四十一友人東海繆襲稱統文/章足繼西京董賈劉楊襲字熙伯辟御史府後至尚書)
(光禄/勲)何其短邪嗚呼先生
　　　諱辯
　　　　(洪曰李賀父名晉肅邊上從事賀年七歲能/歌詩時愈與皇甫湜未信過其父使賀賦詩)
　　　　(立就自目曰髙軒過二人大驚他日舉進士/或謗賀不避家諱公特著諱辯一篇又幽閒)
　　　　(鼔吹録云賀以歌詩謁愈愈送客歸困解帶/旋讀首篇雁門太守行云黑雲壓城城欲摧)
　　　　(甲光向日金魚開却挿帶急命邀之又云張/昭論舊君諱云周穆王諱滿至定王時有王)
　　　　(孫滿者厲王諱胡至莊王之子名胡其比衆/多退之諱辯取此意樊曰舊史公傳云李賀)
　　　　(父名晉肅不應進士而愈為賀作諱辨令舉/進士盖以是罪公而新史則書其事于賀傳)
　　　　(云以父名晉肅不肯舉進士/愈為作諱辨然亦卒不就舉)
愈與進士李賀書(樊曰賀字長吉/係出鄭王後)勸賀舉進士賀舉進
士有名(一本無賀/舉進士名)與賀争名者毁之曰賀父名晉肅賀
不舉進士為是(韓曰唐康軿劇談録云元稹明經中第/願與賀交賀不許元和初稹舉制䇿為)
(禮部郎中因議賀父名晉肅不合舉進士公為著諱辨/以明之序所謂賀舉進士有名與賀争名毁之意指此)
(歟樊曰公與李賀書今亡矣所謂諱辯者此也其曰與/賀争名者按劇談録其元稹耶然考之史稹未嘗為禮)
(曹/也)勸之舉者為非聽者不察也(一無/也字)和而唱之同然一
辭皇甫湜曰(湜音/植)若不明白(一本無/此四字)子與賀且得罪愈
曰然律曰二名不偏諱釋之者曰謂若言徵不稱在言
在不稱徵是也(孫曰鄭𤣥注曲禮云孔子之母名/徵在言在不言徵言徵不言在)律曰
不諱嫌名(孫曰曲禮之文也/嫌名謂聲音相近)釋之者曰謂若禹與雨丘
與蓲之類是也(祝曰烏蓲萆名詩音義江/東呼為烏蓲○蓲音丘)今賀父名晉
肅舉進士為犯二名律乎為犯嫌名律乎父名晉(一本/有肅)
(字/)子不得舉進士若父名仁子不得為人乎夫諱始于
何時作法制以教天下者非周公孔子歟周公作詩不
諱(若曰克昌厥後又曰駿發爾私/孫曰謂文王名昌武王名發也)孔子不偏諱二名(若/曰)
(宋不足徵又/曰某在斯)春秋不譏不諱嫌名(若曰桓公名完一本/作于春秋不諱嫌名)
(者/)康王釗之孫實為昭王(祝曰周康王名釗書用/欽保元子釗○釗音昭)曽參
之父名晳曽子不諱昔(若曰昔者吾友/又曰裼裘而弔)周之時有騏期
(一有/者字)漢之時有杜度(補注杜操字伯度曹魏時人以其/名同武帝故因以其字呼之又去)
(其伯字呼杜度孫曰杜度漢章帝時/為齊相見衞恒四體書○一有者字)此于其字(一無/于字)宜
如何諱將諱其嫌遂諱其姓乎將不諱其嫌者乎漢諱
武帝名徹為通(補注謂徹侯為通侯/蒯徹為蒯通之類)不聞又諱車轍之
轍為某字也諱吕后名雉為野雞不聞又諱治天下之
治為某字也(一本無又/諱二字)今上章及詔不聞諱滸勢秉饑
也(樊曰以滸勢秉饑為近太祖太宗代宗𤣥宗廟諱盖/太祖名虎太宗名世民代祖名昺𤣥宗名隆基○滸)
(呼古/反)惟宦官宫妾乃不敢言諭及機以為觸犯(孫曰以/諭近代)
(宗諱機近𤣥宗諱代/宗諱豫𤣥宗諱見上)士君子立言行事(立言一/作言語)宜何所
法守也今考之於經質之于律稽之于國家之典賀舉
進士(一無舉/字非)為不可耶(趙本耶作與/一本無耶字)凡事父母得如曽參
可以無譏也(一作矣/一作耶)作人得如周公孔子亦可以止也
(一作矣/一作耶)今世之事不務行曽參周公孔子之行而諱親
之名則務勝于曽參周公孔子亦見其惑也夫周公孔
子曽參卒不可勝勝周公孔子曽參乃比于宦官宫妾
則是宦官宫妾之孝于其親賢于周公孔子曽參者耶
(趙本宦官字/並作宦者)
　　　訟風伯
　　　　(樊曰徳宗貞元十九年正月不雨至七月甲/戌始雨公時為四門博士作此専以刺權臣)
　　　　(裴延齡李齊運李寔等壅蔽聰明不顧旱飢/專于誅求使人君恩澤不得下流如風吹雲)
　　　　(而雨澤不得墜也是年冬公拜御史竟以言/旱飢謫陽山令補注晁氏曰旱以喻時澤不)
　　　　(下流風以比小人寔為此病雲以嫓君子欲/施而不可得以夫為此厲者間之也○一本)
　　　　(題云讒/風伯)
維茲之旱兮其誰之由我知其端兮風伯是尤(孫曰吕/氏春秋)
(風師曰/飛廉)山升雲兮澤上氣(補注上/亦升也)雷鞭車兮電揺幟(幟/旗)
(也尺/志切)雨寖寖兮將欲墜(祝曰楚詞不寖近兮愈疎孫/曰寖寖欲雨之貌寖與浸同)風
伯怒兮雲不得止暘烏之仁兮(樊曰暘烏日/名見廣雅)念此下民
閟其光兮(閟閉/也)不鬭其神嗟風伯兮其將謂何(將一/作獨)我
于爾兮豈有其他求其時兮修祀事(孫曰周禮以槱燎/祀司中司命風師)
(雨師唐制以立春後丑日/祀風師此謂求其時也)羊甚肥兮酒甚旨食足飽兮
飲足醉風伯之怒兮誰使雲屏屏兮吹使醨之(孫曰屏/屏雲聚)
(貌醨薄/也音離)氣將交兮吹使離之鑠之使氣不得化(鑠消也/舊本作)
(使雲不/得化)寒之使雲不得施(舊本作使/氣不得施)嗟爾風伯(一有/兮字)欲
逃其罪其又何辭上天孔明兮有紀有綱今我上訟兮
其罪誰當天誅加兮不可悔風伯雖死兮人誰爾傷(趙/本)
(作女/傷)
　　　伯夷頌
　　　　(洪曰武王克商遷九鼎于洛邑義士猶或非/之自春秋時巳有此說義士謂伯夷也近世)
　　　　(學者以太史公所記為不然因謂孔子稱餓/于首陽之下非不食周粟盖絶糧耳余謂武)
　　　　(王伐紂太公佐之伯夷非之佐之者以拯天/下之溺非之者以懲萬世之亂其用心一也)
　　　　(不然則商之三仁或去或不去或死或不死/何以皆得為仁邪樊曰王荆公伯夷論謂韓)
　　　　(子之頌為不然曰伯夷嘗與太公聞西伯善/養老而徃歸焉當是之時欲夷紂者二人之)
　　　　(心豈有異耶及武王一奮太公相之遂出元/元于塗炭之中伯夷乃不與豈伯夷欲歸西)
　　　　(伯而志不遂乃死于北海邪抑來而死于道/路邪抑其至文王之都而不足以及武王之)
　　　　(世而死邪嗚呼使伯夷之不死以及武王之/時其烈豈下太公哉荆公之論與此頌相反)
　　　　(學者其/審之)
士之特立獨行適于義而已(于義一作/于其義)不顧人之是非
皆豪傑之士信道篤而自知明者也一家非之力行而
不惑者寡矣至于一國一州非之力行而不惑者盖天
下一人而巳矣至若舉世非之力行而不惑者(一作而/力行不)
(惑/者)則千百年乃一人而巳耳若伯夷者窮天地亘萬世
而不顧者也昭乎日月(昭一/作照)不足為明崒乎泰山(孫曰/崒山)
(髙貌韓曰峰頭巉/巖也○崒才律切)不足為髙巍乎天地不足為容也當
殷之亡周之興微子賢也抱祭器而去之(孫曰史記宋/世家周武王)
(伐紂充殷微子乃持/其祭器造于軍門)武王周公聖人也率天下之賢士
與天下之諸侯而徃攻之未嘗聞有非之者也彼伯夷
叔齊者(補注伯夷姓墨名允字公信叔齊名智字公逹/孤竹君之二子伯長也叔少也夷齊諡也世有)
(不知者多矣見/春秋少陽篇)乃獨以為不可殷既滅矣天下宗周彼
二子者獨恥食其粟餓死而不顧(孫曰史記武王已平/殷亂天下宗周伯夷)
(叔齊恥之義不食周粟隱于/首陽山采薇而食之遂餓死)繇是而言夫豈有求而為
哉信道篤而自知明者也今世之所謂士者凡一人譽
之(或無/一字)則自以為有餘凡一人沮之(或無/一字)則自以為不
足彼獨非聖人而自是如此夫聖人乃萬世之標凖也
(孫曰標表也/凖謂凖繩也)余故曰若伯夷者特立獨行窮天地亘萬
世而不顧者也雖然微二子亂臣賊子接跡于後世矣
(補注伊川曰伯夷頌只說得伯夷介處要說/得伯夷心須是聖人語不念舊惡怨是用希)
　
　
　
　
　
　
　五百家注昌黎文集巻十二
欽定四庫全書
　五百家注昌黎文集巻十三
　　　　　　　　　　　　　宋　魏仲舉　編
　　雜文
　　　子産不毁鄉校頌
　　　　(樊曰左傳鄭人遊于鄉校以論執政然明謂/子産曰毁鄉校何如子産曰何為夫其所善)
　　　　(者吾則行之其所惡者吾則改之是吾師也/若何毁之然明白若果行此鄭國實賴之仲)
　　　　(尼聞之曰以是觀之人/謂子産不仁吾不信也)
我思古人伊鄭之僑(祝曰僑子産名左傳云僑聞之孫曰伊/惟也國僑字子産鄭大夫穆公之孫子)
(國之子○/僑音喬)以禮相國人未安其教(安一/作知)遊于鄉校衆口囂囂
(孫曰囂囂多言/貌○囂許堯切)或謂子産毁鄉校則止曰何患焉可以成美
夫豈多言亦各其志善也吾行不善吾避維善維否(祝曰否/惡也易)
(否臧凶○/否音鄙)我于此視川不可防言不可弭(孫曰左傳襄公三/十年子産不毁鄉)
(校曰我聞忠善以損怨不聞作威以防怨豈不遽止然猶防/川大決所犯傷人必多吾不克救也不如小決使道不如吾)
(聞而藥之/也弭止也)下塞上聾(孫曰文六年榖梁傳云上/塞則下闇下闇則上聾)邦其傾矣既
鄉校不毁而鄭國以理在周之興養老乞言(孫曰詩周家忠/厚仁及草木内)
(尊事黄耈/養老乞言)及其已衰謗者使監(孫曰國語厲王虐國人謗王/怒得衛巫使監謗者祝曰詩)
(何用不監注視/也○監古衫切)成敗之迹昭哉可觀(蔡本昭/字作照)維是子産執政
之式維其不遇化止一國誠率是道(補注率/循也)相天下君(一/本)
(作/者)交暢旁達(一本/作通)施及無垠(補注垠界限也五/根切又五巾切)於乎四
海所以不理者有君無臣誰其嗣之我思古人
　　　釋言
　　　　(洪曰國語晉驪姬之難公子夷吾出奔梁居/二年驪姬使奄楚以環釋言注云以言自解)
　　　　(釋也退之作釋言取此義樊曰本篇上命李作/公相按元和二年李吉甫相則釋言其年所)
　　　　(也公卒避讒求分教東都李習之所謂宰相/最愛公文者將以文學職處公有争先者造)
　　　　(公語以飛謗公恐及難/遂求分司東都此也)
元和元年六月愈自江陵法曹詔拜國子博士始進見
今相國鄭公(名/絪)公賜之坐且曰吾見子某詩吾時在翰
林職親而地禁不敢相聞今為我盡寫子詩書來(一云/一通)
(以/來)愈再拜謝退録詩書若干篇擇日時以獻之于後之
數月(一本/作日)有來謂愈者曰子獻相國詩書乎曰然有讒
于相國之座者曰韓愈曰相國徵余文余不敢匿相國
豈知我哉子其慎之愈應之曰愈為御史得罪徳宗朝
同遷于南者凡三人(樊曰三人謂公及/張署李方叔也)獨愈為先收用
相國之賜大矣百官之進見相國者或立語已退而愈
辱賜坐語相國之禮過矣四海九州之人自百官已下
欲以其業徹相國左右者多矣皆憚而莫之敢獨愈辱
先索相國之知至矣賜之大禮之過知之至是三者于
敵巳下受之宜以何報況在天子之宰相乎(一無/相字)人莫
不自知凡適于用之謂才堪其事之謂力愈于二者
雖日勉焉而不迨束帶執笏立士大夫之行不見斥以
不肖幸矣其何敢傲于言乎夫傲雖凶徳必有恃而敢
行愈之族親鮮少無扳聨之勢于今(祝曰扳引也/音班又音攀)不善
交人無相先相死之友于朝(孫曰禮記儒有爵/位相先患難相死)無宿貨
蓄資(一作宿/資蓄貨)以釣聲勢弱于才而腐于力不能奔走乗
機抵巇(孫曰抵擊巇險也謂擊其危險之處/鬼谷子有扺巇篇謂此○巇許宜切)以要權利
夫何恃而傲若夫狂惑喪心之人蹈河而入火妄言而
罵詈者則有之矣而愈人知其無是疾也雖有讒者百
人宰相將不信之矣(宰相一/作相國)愈何懼而慎既累月又有
來謂愈曰有讒子于翰林舍人李公與裴公者(樊曰李/公則吉)
(甫裴公則垍也二公與鄭絪皆自翰林學士遷中書舍/人拜相故公于鄭則前云吾時在翰林于李與裴則又)
(云翰林/舍人)子其慎歟(一無/歟字)愈曰二公者吾君朝夕訪焉以
為政于天下而階太平之治居則與天子為心膂出則
與天子為股肱四海九州之人自百官以下其孰不願
忠而望賜愈也不狂不愚不蹈河而入火病風而妄罵
不當有如讒者之說也雖有讒者百人二公將不信之
矣愈何懼而慎既以語應客夜歸私自尤曰咄(補注咄/呵也晉)
(史咄嗟便辨/○咄當没切)市有虎(韓曰戰國策龎葱與魏太子質于/邯戰謂王曰今一人言市有虎王)
(信之乎曰否二人言市有虎王信之乎曰疑之矣三人/言市有虎王信之乎曰信矣葱曰夫市之無虎明矣然)
(三人言而成虎今邯鄲去太梁也逺于/市而誣臣者過于三人矣願王察之)曽參殺人(韓曰/史記)
(甘茂攻宜陽言于秦王曰昔者曽子處費費人有與曽/子同姓名者殺人人告曽子母曰曽參殺人其母織自)
(若有頃一人又告之曰曽參殺人頃又一人告之曰曽/參殺人其母投杼踰牆而走今臣賢不及曽子而王信)
(臣又未若曽子母也疑臣者/不啻三人臣恐王之投杼也)讒者之效也詩曰取彼譛
人投畀豺虎豺虎不食投畀有北有北不受投畀有昊
(孫曰小雅巷伯之詩注云有北/北方寒凉不毛之地昊昊天)傷于讒疾而甚之之辭
也又曰亂之初生僣始既涵亂之又生君子信讒(孫曰/小雅)
(巧言之詩注云/僣數涵容也)始疑而終信之之謂也孔子曰逺佞人
夫(今本皆/脫夫字)佞人不能逺則有時而信之矣今我恃直而
不戒禍其至哉徐又自解之曰(一本無自字一本/作徐又解之曰咄)市有
虎聽者庸也曽參殺人以愛惑聽也巷伯之傷亂世是
逢也今三賢方與天子謀所以施政于天下而階太平
之治聽聰而視明公正而敦大(一作厖/下同)夫聰明則視聽
不惑公正則不邇讒邪敦大則有以容而思彼讒人者
孰能進而為讒哉(能一/作敢)雖進而為之亦莫之聽矣我何
懼而慎(一無而慎二字/一云何懼焉)既累月上命李公相(樊曰元和/二年正月)
(巳酉以中書舍人李吉/甫為中書侍郎平章事)客謂愈曰子前被言于一相今
李公又相子其危哉(一作/矣)愈曰前之謗我于宰相者翰
林不知也後之謗我于翰林者相國不知也(相國一本/作宰相)
今二公合處而㑹言若及愈必曰韓愈亦人耳彼傲相
國又傲翰林其將何求必不然吾今乃知免既而讒言
果不行
　　　愛直贈李君房别
　　　　(集注南陽公謂徐帥張建封也李君房張壻/也貞元六年進士公以十五年秋來佐徐州)
　　　　(幕作此文其後君房自著作佐/郎除太子舍人知宗子表疏)
左右前後皆正人也欲其身之不正烏可得邪(烏一/作焉)吾
觀李生在南陽公之側(孫曰徐泗濠節度使張建封封/南陽郡公君房仕建封幕府)
有所不知知之未嘗不為之思有所不疑疑之未嘗不
為之言勇不動于氣(動一/作為)義不陳于色南陽公之舉錯
施為(一本無/之字)不失其宜天下之所窺觀稱道洋洋者抑
亦左右前後有其人乎(一無/其字)凡在此(一無/此字)趨公之庭議
公之事者(孫曰趨公之庭議公/之事者謂僚幕也)吾既從而遊矣言而公
信之者謀而公從之者四方之人則既聞而知之矣李
生南陽公之甥也人之不知者(一無/之字)將曰李生之託婚
于富貴之家將以充其所求而止耳故吾樂為天下道
其為人焉今之從事于彼也(孫曰從事于彼/謂為他帥所辟)吾為南陽
公愛之(吾為一作/吾能為)且未知人之舉李生于彼者何辭(且/一)
(作/又)彼之所以待李生者何道舉不失辭待不失道雖失
之此足愛惜而得之彼為懽欣于李生道猶若也舉之
不以吾所稱待之不以吾所期李生之言不可出諸其
口矣吾重為天下愛之
　　　張中丞傳後叙
　　　　(樊曰歐陽文忠跋張中丞傳後云張巡許逺/之事壯矣秉筆之士皆喜稱述然以翰所紀)
　　　　(考唐書列傳及退之所書互有得失而列傳/最為疎畧雖云史家當記大節然其大小數)
　　　　(百戰智謀材力亦有過人可以示後者史家/皆滅而不著甚可惜也翰之所書誠為太繁)
　　　　(然廣紀備言以俟史官之採也文忠所云唐/書列傳者謂舊傳若新傳則采翰及公所書)
　　　　(并舊傳/為之矣)
元和二年四月十三日夜愈與吳郡張籍閱家中舊書
(孫曰張籍字文昌蘇/州吳人公舉薦進士)得李翰所為張巡傳(樊曰巡鄧州/南陽人巡既)
(死議者或謂巡始守睢陽衆六萬既糧盡不持滿按隊/出再生之路與其食人寧若全人于是張建封及翰等)
(咸謂巡蔽江淮阻遏賊勢天下不亡其功也翰為之傳/表上之足編列史官翰等皆有名士由是天下無異言)
翰以文章自名為此傳頗詳密然尚恨有闕者不為許
逺立傳(樊曰逺杭州鹽官/人許敬宗曽孫)又不載雷萬春事首尾(孫曰/萬春)
(事巡為郎將至徳元年七月賊將令狐潮圍巡于雍丘/萬春立城上與潮語伏弩發六矢著面萬春不動潮疑)
(刻木人諜得其實乃大驚遥謂巡曰向見雷將軍知軍/之令嚴矣潮壁雍丘北謀襲襄邑寧陵巡使萬春引騎)
(四百壓潮先為賊所包巡突其圍大破賊潮遁去萬春/將兵方畧不及南霽雲而强毅用命每戰巡任之與霽)
(雲/均)逺雖材若不及巡者開門納巡(孫曰至徳二年正月/甲戌安慶緒將尹子)
(竒以兵十三萬趣睢陽逺為睢陽守告急于巡巡時保/寧陵引兵入睢陽與逺合逺謂巡曰逺懦不知兵公智)
(勇兼濟逺請為公守請公為/逺戰自是戰鬬盡出于巡)位本在巡上授之柄而處
其下無所疑忌竟與巡俱守死成功名城陷而虜與巡
死先後異耳兩家子弟材智下不能通知二父志以為
巡死而逺就虜疑畏死而辭服于賊(樊曰是歲十月癸/丑睢陽城陷巡逺)
(俱被執并南霽雲雷萬春等三十六人皆遇害生致逺/于洛陽偃師後死大厯中巡子去疾上書曰子竒南侵)
(父巡與睢陽太守逺各守一面城陷賊所入自逺分尹/子竒分部曲各一方巡及將校三十餘皆割心剖肌慘)
(毒備盡而逺與麾下無傷巡死歎曰嗟乎人有可恨者/賊曰恨我乎答曰恨逺心不可得誤國家事若有知當)
(不赦于地下故逺心向背梁宋人皆知之使國威喪衂/巡功業隳敗則逺于巡不共戴天請追奪官爵以刷寃)
(恥詔使去疾與逺子峴及百官議皆以去疾證狀最明/者城陷而逺獨生且逺本守睢陽凡屠城以生致主將)
(為功則逺後巡死不足惑若曰後死者與賊其先巡死/者謂巡當叛可乎是時去疾尚幼事未詳且知艱難以)
(來忠烈未有先二人者事載簡/書若日星不可妄輕重議乃罷)逺誠畏死何苦守尺寸
之地食其所愛之肉(孫曰睢陽食盡食茶紙既盡遂食/馬馬盡羅雀掘鼠雀鼠又盡巡出)
(愛妾逺亦殺/其奴以食士)以與賊抗而不降乎當其圍守時外無蚍
蜉蟻子之援(孫曰蚍蜉大蟻也/○蚍音毗蜉音浮)所欲忠者國與主耳而
賊語以國亡主滅悟之(孫曰令狐潮聞𤣥宗巳幸蜀以/書招巡有大將六人白巡上存)
(亡不可知不如降賊巡責/以大義斬之士心益勸)逺見救援不至而賊來益衆
必以其言為信外無待而猶死守人相食且盡雖愚人
亦能數日而知死處矣逺之不畏死亦明矣烏有城壞
而其徒俱死獨䝉愧恥求活雖至愚者不忍為嗚呼而
謂逺之賢而為之邪說者又謂逺與巡分城而守(孫曰/八月)
(巡守東北/逺守西南)城之陷自逺所分始以此詬逺(詬一/作語)此又與
兒童之見無異人之將死其臟腑必有先受其病者引
繩而絶之其絶必有處觀者見其然從而尤之其亦不
達于理矣小人之好議論不樂成人之美如是哉如巡
逺之所成就如此卓卓猶不得免其他則又何說當二
公之初守也寧能知人之卒不救棄城而逆遁茍此不
能守獨避之他處何益及其無救而且窮也將其創殘
餓羸之餘(祝曰創傷也禮記命理瞻傷察創視折注/云創之殘者曰傷○創楚良切羸倫為切)雖
欲去必不達二公之賢其講之精矣守一城捍天下以
千百就盡之卒戰百萬日滋之師蔽遮江淮(樊曰賊將/尹子竒久)
(圍睢陽城中食盡議弃城東走巡逺以為睢陽江淮之/保障若弃之去賊必乗勝長駈是無江淮也温公曰唐)
(人皆以全江淮為巡逺之功按睢陽雖當江淮之路城/既被圍若取江淮繞出其外睢陽豈能障之哉盖巡善)
(用兵賊畏巡為後患不滅巡則不敢越過/其南耳誠如温公所云是亦遮蔽江淮也)沮遏其勢(沮/或)
(作/阻)天下之不亡其誰之功也當是時棄城而圖存者不
可一二數(所拒/切)擅彊兵坐而觀者相環也不追議此而
責二公以死守亦見其自比于逆亂設淫辭而助之攻
也(孫曰孟子距詖行放淫辭淫/辭謂淫亂之辭○攻一作功)愈嘗從事于汴徐二府
(孫曰董晉鎮汴州張建/封鎮徐州公皆為從事)屢道于兩州間(州一/作府)親祭于其
所謂雙廟者(樊曰時詔贈巡楊州大都督逺荆州大/都督皆立廟睢陽歲時致祭號雙廟)其
老人徃徃說巡逺時事云南霽雲之乞救于賀蘭也(一/本)
(無也字一本又/無下賀蘭二字)賀蘭嫉巡逺之聲威功績出已上不肯
出師救愛霽雲之勇且壯不聽其語彊留之(彊其亮切/又其兩切)
具食與樂(具一/作且)延霽雲坐霽雲慷慨語曰雲來時睢陽
之人(睢音/綏)不食月餘日矣雲雖欲獨食義不忍雖食且
不下咽因㧞所佩刀斷一指血淋漓以示賀蘭一座大
驚皆感激為雲泣下(樊曰舊傳云霽雲曰請嚙一指留/于大夫示之以信歸報本州而此)
(云因抜佩刀斷一指血淋漓以示賀蘭一座大驚栁子/厚作霽雲碑則云自嚙其指曰噉此足矣司馬温公考)
(異從舊傳又按新傳云請置一指以示信歸報中丞也/因抜佩刀斷一指一座大驚新舊傳與公書大畧同此)
(最為有理至如嚙其指曰噉此足矣則無謂也/中丞謂巡也盖是時巡拜御史中丞逺侍御史)雲知賀
蘭終無為雲出師意即馳去將出城抽矢射佛寺浮圖
矢著其上甎半笴(著直亮切/笴一作箭)曰吾歸破賊必滅賀蘭此
矢所以志也(孫曰河南節度賀蘭進明以重兵守臨淮/巡遣霽雲告急進明日與諸將張樂髙㑹)
(無出師意霽雲泣告之曰本州强冦凌逼重圍半年食/盡兵弱計無從出初圍城之日城中數萬口今婦人老)
(幼相食殆盡張中丞殺愛妾以啗軍人今見存之數不/過數千城中之人分當餌賊但睢陽既抜即及臨淮皮)
(毛相依理須援助霽雲所以冒賊鋒刃匍匐乞師謂大/夫深存念亡言發響應何得晏安自處殊無救䘏之心)
(霽雲既不能達主將之意請嚙一指留于大夫示之以/信霽雲還睢陽未幾城陷樊曰舊傳云初賀蘭進眀與)
(房琯素不協及琯為相以進明為彭城太守河南節度/使兼御史大夫復用許叔冀為進明都知兵馬使亦兼)
(御史大夫重其官以挫進明叔冀恃名位畧等不受進/明節制及霽雲至乞師進明擁兵臨淮懼叔冀見襲兩)
(觀望坐視危亡致河南郡邑為墟由執政之乖經制也/或曰韓作張巡傳後序止言賀蘭嫉巡逺聲威功績出)
(已上不肯出師救絶不言許叔冀事豈舊史傳之誤耶/于是孫之翰論曰愈叙張巡事盖以李翰所遺落故據)
(汴徐間老人言有所書耳老人之言傳當時事迹又豈/能窺進明之情也況愈之所書止謂遺事故不盡言其)
(本末耳又髙適傳載移書許叔冀使釋憾同援梁宋事/此亦足證明則房琯挾怨失人致睢陽失陷頗得其實)
愈貞元中過泗州船上人猶指以相語城陷賊以刃脅
降巡巡不屈即牽去將斬之又降雲(一作又/降霽雲)雲未應巡
呼雲曰南八男兒死耳不可為不義屈雲笑曰欲將以
有為也公有言雲敢不死即不屈張籍曰有于嵩者少
依于巡及其起事(一作及/巡起事)嵩常在圍中籍大厯中于和
州烏江縣見嵩時年六十餘矣以巡初得臨渙縣尉(孫/曰)
(以巡者以巡/立功故得官)好學無所不讀籍時尚小粗問巡逺事不
能細也云巡長七尺餘鬚髯若神嘗見嵩讀漢書謂嵩
曰何為久讀此(久一/作又)嵩曰未熟也巡曰吾于書讀不過
三徧終身不忘也因誦嵩所讀書盡巻不錯一字嵩驚
以為巡偶熟此巻因亂抽他帙以試無不盡然嵩又取
架上諸書試以問巡巡應口誦無疑嵩從巡久亦不見
巡常讀書也為文章操紙筆立書未嘗起草(樊曰巡開/元二十四)
(年進士劉夢得嘉話載其謝加金吾表有云主辱臣死/當臣致命之時惡稔罪盈是賊滅亡之日激勵將士賦)
(詩有云裹瘡猶出陣飲血更登陴又夜聞笛聲詩有云/營開星月近戰苦陣雲深觀此則巡之文章可見矣○)
(一本作未/嘗有草)初守睢陽時士卒僅萬人城中居人亦且數
萬(一無/且字)巡因一見問其姓名其後無不識者巡怒鬚髯
輒張及城陷賊縳巡等數十人坐且將戮巡起旋其衆
見巡起(一作見/巡之起)或起或泣(或起一/作猶起)巡曰汝勿怖死命也
衆泣不能仰視巡就戮時顔色不亂陽陽如平常逺寛
厚長者貌如其心與巡同年生月日後于巡呼之為兄
(補注逺呼/巡為兄也)死時年四十九嵩貞元初死于亳宋間或傳
嵩有田在亳宋間武人奪而有之(一有/而字)嵩將詣州訟理
為其所殺嵩無子張籍云
　　　河中府連理木頌
　　　　(孫曰開元九年正月丙辰改蒲州為河中府/孝經援神契曰王者徳至草木則木連理樊)
　　　　(曰公作此頌時年/二十四猶未第也)
司空咸寧王尹蒲之七年(韓曰司空咸寧王謂渾瑊也/徳宗興元元年八月癸夘以)
(瑊為河中尹河中節度使封/咸寧郡王七年謂貞元六年)木連理生于河之東邑(一/無)
(之/字)野夫來告且曰吾不知古殆氣之交暢也(殆一/作始)維吾
王之徳交暢者有五(一無/五字)是其應乎訓戎奮威蕩戮凶
囘(孫曰謂平朱泚/之難囘邪也)舉正宣和人則寧嘉入踐台階(孫曰/瑊以)
(功加侍中司/空故云台階)庶尹克司(孫曰書曰百僚庶/尹庶尹百工也)來帥熊羆(孫/曰)
(為河中節/度使也)四方作儀閔人鰥寡(人一/作仁)不寧燕息人樂王
徳祝年萬億府有羣吏王有從事(孫曰府謂節度府王/謂咸寧郡王各有僚)
(屬/也)異體同心(體一作事異/體又作上下)歸民于理(一作/治)天子是嘉俾
錫勞王(勞音/去聲)王拜稽首天子之光庶徳昭融神斯降祥
殊本連理之柯(之柯今作/枝柯非)同榮異壟之禾(孫曰書唐叔/得禾異畆同)
(穎異畆異壟也/同榮同穎也)吾徯之産兹土也久矣今欲明于大君
(孫曰大君人主易曰大君/有命是也○欲一作將)紀于策書王抑余也冶金伐
石垂耀無極余抑王也(一作王亦抑余一作王余/抑也一又皆作王抑余也)奮肆
姁媮(洪曰姁媮和悦貌選云姁媮致/熊孫曰姁媮美貌○二音劬俞)不知所如願託頌
詞長言之于康衢(孫曰爾雅四達之謂衢五達謂/之康史記有康莊之衢是也)頌曰
木何為兮此祥詢厥美兮在吾王願封植兮永固俾斯
人兮不忘(人一/作民)
　　　汴州東西水門記(并序/)
　　　　(樊曰時董晉鎮汴州公為之佐補注陳後山/云退之作記記其事耳今之記乃論也以後)
　　　　(山語觀公/諸記信然)
貞元十四年正月戊子隴西公命作東西水門(韓曰隴/西公董)
(晉也○一無/隴西二字)越三月辛已朔(越于/也)水門成三日癸未大
合樂設水嬉㑹監軍(孫曰俱文/珎為監軍)軍司馬(孫曰陸長源/為行軍司馬)賓
佐僚屬將校熊羆之士肅四方之賓客以落之(孫曰禮/記主人)
(肅客而入肅進之也/宮室始成祭之為落)士女龢㑹(祝曰說文龢調也楚詞/風習習兮龢煖補注書)
(四方民大和㑹/○龢古和字)闐郭溢郛既卒事其從事昌黎韓愈請
紀成績其詞曰
維汴州河水自中注厥初距河為城其弗合者誕(誕大/也)
寘聨鏁于河宵浮晝沈舟不潜通(舟一/作用)然其襟袍虧䟽
(孫曰襟袍/以衣喻之)風氣宣洩邑居弗寧訛言屢騰厯載以來孰
究孰思皇帝御天下十八載(樊曰即徳宗/貞元十二年)此邦之人遭
逢疾威嚚童噭嘑(祝曰嚚愚也嚚童李迺噭嘑皆聲也/莊子而我噭噭然周禮夜呼旦以嘂)
(百官○噭音/呌嘑音呼)劫衆阻兵(孫曰貞元十二年六月乙酉宣/武節度使李萬榮卒子迺自為)
(兵馬使左氏阻/兵無衆阻恃也)凛凛栗栗若墜若覆時維隴西公(一有/李勉)
(二字/非)受命作藩(孫曰七月乙未以晉為/宣武軍節度使代萬榮)爰自京洛單車
來臨(孫曰晉自東都留守移鎮宣武故云爰自京洛晉/既受命與騎從十餘人赴鎮不用兵衛故云單車)
(来/臨)遂拯其危(拯一/作持)遂去其疵弗肅弗厲(厲嚴/也)薫為太和
神應祥福五穀穰熟(穰如/兩切)既庶而豐人力有餘監軍是
咨司馬是謀乃作水門為邦之郛以固風氣以閈冦偷
(閈侯旰切/一本作扞)黄流渾渾(黄流黄河也○/渾渾並胡本切)飛閣渠渠(渠渠/大也)因
而飾之匪為觀遊天子之武維隴西公是布天子之澤
(一作文一作淳一/又作天下之文)維隴西公是宣河之沄沄(孫曰沄沄/水流貌)
源于崑崙(孫曰山海經崑崙/之山河水出焉)天子萬祀公多受祉乃伐
山石刻之日月尚俾來者知作之所始
　　　宴喜亭記
　　　　(韓曰亭在連州公貞元十九年十二月自監/察御史出為山陽令時作山陽于連為屬邑)
大原王𢎞中(樊曰王仲/舒字𢎞中)在連州(樊曰按順宗實録貞元/十九年左補闕張正買)
(上疏諫它事得召見正買與仲舒相善有告王叔文等/云正買疏似論君朋黨事宜少誡叔文因譛正買等九)
(月甲寅𢎞中坐與正買善貶連州司户/𢎞中之貶與公同年而公日月後之也)與學佛之人景
常元慧者遊異日從二人者行于其居之後丘荒之間
上髙而望得異處焉斬茅而嘉樹列發石而清泉激輦
糞壤焚椔翳(孫曰詩作之屏之其椔其翳注曰木立死/曰椔自斃曰翳○椔側師切翳於計切)
却立而視之出者突然成丘陷者呀然成谷(呀張口貌/呼加切)
窪者為池(祝曰窪說文云清水一曰窊/也老子窪則盈○窪烏𤓰切)而缺者為洞若
有鬼神異物陰來相之自是𢎞中與二人者晨徃而夕
忘歸焉乃立屋以避風雨禦寒暑(一作以禦/風雨寒暑)既成愈請
名之其丘曰俟徳之丘蔽于古而顯于今有俟徳之
道也其石谷曰謙受之谷(孫曰書滿招損謙受益/衆水所赴故云謙受)瀑曰
振鷺之瀑(孫曰詩振振鷺鷺于飛/振振羣飛貌○瀑音僕)谷言徳瀑言容也其
土谷曰黄金之谷瀑曰秩秩之瀑(孫曰秩秩/有常徳也)谷言容瀑
言徳也洞曰寒居之洞志其入之時也池曰君子之池
虛以鍾其美盈以出其惡也(孫曰左氏有汾澮以/流其惡惡穢濁也)泉之
源曰天澤之泉出髙而施下也合而言之以屋曰燕喜
之亭取詩所謂魯侯燕喜頌者也(孫曰魯侯燕喜詩閟/宮之文○頌者也一)
(作者頌也/一無者字)於是州民之聞者(一作州民之老一作州之/老民一作州之老聞而云)
(云/)相與觀焉曰吾州之山水名于天下然而無與燕喜
者比經營於其側者相接也而莫宜其地(冝一/作多)凡天作
而地藏之以遺其人乎𢎞中自吏部外郎貶秩而來(一/無)
(外郎二字一作吏部侍郎樊曰時𢎞中自吏部員外郎/貶連州司户諸本多作自吏部侍郎貶秩而來誤矣當)
(作吏部員/外郎也)次其道塗所經自藍田山(樊曰即京兆府/藍田縣之山)入
商洛(樊曰在/今商州)涉淅湍(樊曰房州舊有淅州有淅川縣武/徳五年省縣入房陵𨽻房州正觀)
(八年省州入内鄉縣鄧州孫曰淅地本/楚之白羽至秦改為淅○淅持益切)臨漢水升峴首
以望方城(集注漢水峴首並襄州禹貢導漾東流為漢/顔師古曰漾水出隴西氐道東流過武關山)
(南為漢方城山名今在唐州方城/縣界一名黄城山○峴胡典切)出荆門(樊曰荆門在/今江陵府)
下岷江(祝曰岷山名江水所出書/岷山導江○岷眉巾切)過洞庭上湘水(樊曰/洞庭)
(在岳州湘水出零/陵○上一作止)行衡山之下(樊曰衡山/在衡州)繇郴踰嶺(樊/曰)
(郴謂郴州在唐𨽻江南西道嶺/謂嶺南連州所𨽻也○郴音琛)猿狖所家(狖音/柚)魚龍所
宫極幽遐瓌詭之觀(瓌公/囘切)宜乎於山水(乎一/作其)飫聞而厭
見也(樊曰此段文意則太史公所謂年二十而南游江/淮上㑹稽探禹穴闚九疑浮于沅湘涉汶泗講業)
(齊魯之都觀孔子之遺風鄉射鄒嶧厄困鄱薛/彭城過梁楚以歸其致一也○見也一作見之)今其意
乃若不足傳曰智者樂水仁者樂山𢎞中之徳與其所
好可謂協矣智以謀之仁以居之吾知其去是而羽儀
于天朝也不逺矣遂刻石以記
　　　徐泗豪三州節度掌書記㕔石記
　　　　(集注唐地理志云濠初作豪元和三年刺史/崔公表請其事由是改為濠取水名也公作)
　　　　(記在貞元十五年尚為/豪諸本作濠誤矣下同)
書記之任亦難矣(孫曰景龍元年置節/度府掌書記一人)元戎(孫曰詩元/戎十乗元)
(戎元/帥也)摠齊三軍之士(孫曰古者大國三軍軍萬二/千五百人○摠一作整字)統理
所部之甿(甿謨/耕切)以鎮定邦國(定一/作守)賛天子施教化而又
外與賓客四鄰交其朝覲聘問(孫曰周禮春見曰朝/秋見曰覲時聘曰問)慰
薦祭祀祈祝之文與所部之政三軍之號令升黜凡文
辭之事皆出書記非閎辯通敏兼人之才(孫曰兼人/猶過人也)莫
宜居之然皆元戎自辟然後命于天子茍其帥之不文
則其所辟(一有/之字)或不當亦其理宜也南陽公自御史大
夫豪壽廬三州觀察史(孫曰興元元年十二月以壽州/刺史張建封兼御史大夫充豪)
(壽廬三州都/團練觀察使)授節移鎮徐州(孫曰貞元四年十一月置/徐泗豪三州節度使徙建)
(封為/之)厯十一年(貞元四/年也)而掌書記者凡三人其一人曰
髙陽許孟容(集注許孟容字/公範長安人)入仕于王朝今為尚書禮
部郎中其一人曰京兆杜兼(集注杜兼/字處𢎞)今為尚書禮部
員外郎觀察判官其一人曰隴西李博(樊曰許杜見唐/書而李博貞元)
(八年公同年進士也唐書無傳獨于此/見其後為宣州客又見公送楊儀之序)自前鄉貢進士
授祕書省校書郎方為之(洪曰孟容以文詞知名兼建/中初進士家聚書至萬巻博)
(公同年進士贈李君房别云李/生在南陽公之側或云恐是博)南陽公文章稱天下其
所辟實所謂宏辯通敏兼人之才者也後之人茍未知
南陽公之文章(一作茍有/未知云云)吾請觀于三君子茍未知三
君子之文章吾請觀于南陽公可知矣蔚乎其相扶(一/作)
(章/)炳乎其相輝志同而氣合魚川泳而鳥雲飛也愈樂
是賔主之相得也故請刻石以記之(一無/之字)而陷置于壁
間來者得以覽觀焉
　　　畫記
　　　　(樊曰蘇内翰嘗曰世有妄庸者作歐陽永叔/語云吾不能為退之畫記此大妄也僕嘗謂)
　　　　(退之畫記僅似甲乙帳爾了無可/觀世人識真者少可歎亦可愍也)
雜古今人物小畫共一巻騎而立者五人騎而被甲載
兵立者十人一人騎而執大旗前立(一無/而字)騎而被甲載
兵行且下牽者十人騎且負者二人騎執器者二人騎
擁田犬者一人(孫曰田犬/田獵之犬)騎而牽者二人騎而驅者三
人執羈靮立者二人(祝曰羈靮絆也馬韁也禮記孰執/羈靮而從孫曰羈絡也靮韁也○)
(羈居宜切/靮丁厯切)騎而下倚馬臂隼而立者一人(孫曰臂即􁁊/也隼者鷹之)
(類/)騎而驅涉者二人徒而驅牧者二人(而一/作騎)坐而指使
者一人甲胄手弓矢鈇鉞植者七人(集注胄兠矛也手/執也鈇莝斫刀也)
(鉞斧也植立也/○鈇風無切)甲胄執幟植者十人負者七人偃寢休
者二人(祝曰偃息/也寢卧也)甲胄坐睡者一人方涉者一人(一本/又有)
(方涉/二字)坐而脫足者一人寒附火者一人(補注按筆墨閒/録云予嘗愛附)
(火語工乃王弼云火有/其炎寒者附之附近也)雜執器物役者八人奉壺矢者
一人(孫曰禮記投壺之禮主人奉矢司/士奉中矢所以投也○奉音捧)舍而具食者二
十有一人(孫曰舍居屋下也具字一本作且二十有二/人一云十有一人盖以總數數之也曽子開)
(云/爾)挹且注者四人(集注挹酌也注灌也詩不/可以挹酒漿○挹音邑)牛牽者三
人驢驅者四人一人杖而負者婦人以孺子載而可見
者六人(一本婦人作婦/女又下無以字)載而上下者三人(孫曰謂上/下車也)孺
子戲者九人凡人之主事三十有二焉(一本/作為)人大小百
二十有三而莫有同者焉馬大者九匹于馬之中又有
上者下者(一有焉字一作亦/有馬之下者焉)行者牽者奔者涉者陸者
翹者(孫曰翹舉足也一本有牽者/無陸者一本有陸者無牽者)顧者鳴者寢者訛者
(孫曰詩或寢/或訛訛動也)立者(一有人/立者字)齕者(祝曰禮記庶人齕之/齕齧草也下沒切)飲
者溲者(溲便也/所交切)陟者降者痒磨樹者(痒以/兩切)噓者(嘘吹/也)嗅
者喜而相戲者怒相踶齧者(踶蹋也徒計/切齧五結切)秣者騎者驟
者走者載服物者載狐兔者凡馬之事二十有七焉(焉/一)
(作為/非是)馬大小八十有三而莫有同者焉牛大小十有一
頭橐駝三頭(孫曰橐駝者言能負橐/而駝物○橐一作駱)驢如橐駝之數而
加其一焉隼一犬羊狐兔麋鹿共三十旃車三兩(孫曰/說文)
(旃旗曲柄者兩/乗也力讓切)雜兵器弓矢旌旗(孫曰周禮游車載旌/旌者謂析羽注于髦)
(首所以精/進士卒)刀劒矛楯(孫曰楯所以汗身蔽/目者○楯樹尹切)弓服矢房(孫/曰)
(服弓衣亦作/箙房以盛矢)甲胄之屬缾盂簦笠(孫曰簦笠之長柄也/史記虞卿躡蹻擔簦)
(是也笠盖也○簦都/滕切笠一作䇺字)筐筥錡釜(祝曰錡三足釜也詩維/錡及釜孫曰方曰筐圓)
(曰筥皆以竹為之三足曰錡無/足曰釜○錡其綺魚倚二切)飲食服用之器壺矢博
奕之具(壺矢一作/投壺之矢)二百五十有一皆曲極其妙貞元甲
戌年(樊曰即貞/元十年也)余在京師甚無事同居有獨孤生申叔
者(集注申叔字子/重○一無有字)始得此畫而與余彈碁(洪曰沈存中/云彈碁有譜)
(一巻其局方二尺中心髙如覆盂其巔為小壺四角微/隱起李商隱詩王作彈碁局中心亦不平謂其中髙也)
(白樂天詩彈碁局上事最妙是長斜謂抹角斜彈一發/過半局今譜中有此法孫曰西京雜記漢元帝好擊鞠)
(為勞求相類而不勞者遂為彈碁之戲彈碁有譜一巻/盡唐人所為栁子厚序碁用二十四碁者即此戲也)
余幸勝而獲焉意甚惜之以為非一工人之所能運思
(一無/人字)盖叢集衆工人之所長耳(一無/人字)雖百金不願易也
明年出京師至河陽(樊曰當是貞元十一年/孫曰河陽公家世所塟)與二三客
論畫品格因出而觀之座有趙侍御者君子人也見之
慼然若有所感少而進曰噫余手之所摹也(一作余之/手之所摹)
(也一作余所摹/也摹亦作模)亡之且二十年矣余少時嘗有志乎兹
事得國本(國一/作故)絶人事而摹得之(摹一/作模)遊閩中而喪焉
居閒處獨時徃日來余懷也(一本無/日字是)以其始為之勞而
夙好之篤也今雖遇之力不能為已且命工人存其大
都焉(孫曰大都/大畧也)余既甚愛之又感趙君之事因以贈之
而記其人物之形狀與數而時觀之以自釋焉
　　　藍田縣丞㕔壁記
丞之職所以貳令(孫曰貳謂/副貳也)于一邑無所不當問其下
主簿尉主簿尉乃有分職(一本不重出/主簿尉三字)丞位髙而偪例
以嫌不可否事文書行吏抱成案詣丞巻其前鉗以左
手(鉗束/也)右手摘紙尾(摘它厯切/一作擿)雁鶩行以進(雁一/作鳬)平立
睨丞(睨邪視/音詣)曰當署丞涉筆占位署惟謹目吏問可不
可吏曰得則退不敢畧省漫不知何事官雖尊力勢反
出主簿尉下劾數慢(劾胡/得切)必曰丞至以相訾謷(祝曰謷/不省語)
(也前漢聲謷謷孫曰說文云不/省人也○訾將此切謷牛刀切)丞之設(一作/役)豈端使然
哉博陵崔斯立(補注斯立字/立之清河人)種學績文以蓄其有泓涵
演迤(涵一/作澄)日大以肆貞元初挾其能戰藝于京師再進
再屈于人(集注立之貞元四年進士第公嘗寄其詩曰/連年收科第如摘頷下髭此其所以再進而)
(再屈于人也或謂屈當作出乃與詩意合是/不解公所謂屈于人之意耳屈于人屈人也)元和初以
前大理評事言得失黜官再轉而為丞兹邑始至喟然
曰官無卑顧材不足塞職既噤(巨禁/切)不得施用(一作/行)又
喟然曰丞哉丞哉余不負丞而丞負余(一本作丞/喜負余)則盡
枿去牙角(枿五割切/一作拆)一躡故跡破崖岸而為文(蔡本/作之)丞
㕔故有記壞陋汚不可讀斯立易桷與瓦墁治壁(補注/墁泥)
(也祝曰孟子毁瓦畫墁注/畫墁畫地也○墁莫干切)悉書前任人名氏庭有老槐
四行南牆鉅竹千挺儼立若相持水㶁㶁循除鳴(祝曰/㶁㶁)
(說文水裂聲也除/階也○㶁古柏反)斯立痛掃溉(韓曰溉灌溉注/也○溉居代切)對樹二
松日唫哦其間(一無/吟字)有問者輒對曰余方有公事子姑
去考功郎中知制誥韓愈記
　　　新修滕王閣記
　　　　(樊曰滕王閣在洪州公自袁州作此記凡五/百五字首尾叙其不一到為歎而終之曰其)
　　　　(江山之好登望之樂雖老矣如獲從公遊尚/能為公賦盖叙事之外所以寄吾不盡之意)
　　　　(者此而已歐陽永叔為襄守史中輝記峴山/亭尹師魯為襄守燕公記峴山亭蘇子美為)
　　　　(處守李然明記照水堂蘇子瞻為眉守黎希/聲記逺景樓四者其辭雖異而大意畧同豈)
　　　　(作文之法當如是耶抑/亦祖公此意而為之也)
愈少時則聞江南多登臨之美(登臨一/作臨觀)而滕王閣獨為
第一(孫曰滕王名元嬰髙祖之子/永徽中為洪州都督作此閣)有瓌偉絶特之稱(祝/曰)
(瓌偉壯麗也選瓌艶/竒偉○瓌公囘切)及得三王所為序賦記等(韓曰王/勃字子)
(安為滕王閣序王緒為賦貞元元/年王仲舒為連州司户為修閣記)壯其文詞益欲往一
觀而讀之以忘吾憂繫官于朝願莫之遂十四年以言
事斥守潮陽(孫曰元和十四年正月公坐言佛骨/事貴為潮州刺史○潮陽一作掲陽)便道
取疾(孫曰便道/㨗徑也)以至海上又不得過南昌而觀所謂滕
王閣者(集注洪州本/漢南昌縣)其冬以天子進大號加恩區内(孫/曰)
(七月已丑上尊號大赦/天下區内區字之内也)移刺袁州(孫曰十月丙寅公/量移袁州刺史)袁
于南昌為屬邑(孫曰袁州𨽻/江南西道)私喜幸自語以為當得躬
詣大府(謂帥/府也)受約束于下執事及其無事且還儻得一
至其處竊寄目償所願焉至州之七月詔以中書舍人
太原王公為御史中丞觀察江南西道(樊曰太原王公/即仲舒也舊史)
(元和十五年六月戊寅以中書舍人王仲/舒為洪州刺史御史中丞充江西觀察使)洪江饒䖍吉
信撫袁悉屬治所八州之人前所不便及所願欲而不
得者公至之日皆罷行之大者驛聞小者立變春生秋
殺(生一/作施)陽開陰閉令修于庭户數月之間而人自得于
湖山千里之外吾雖欲出意見論利害聽命于幕下而
吾州乃無一事可假而行者又安得舍已所事以勤館
人則滕王閣又無因而至焉其歲九月人吏浹和(浹子/協反)
公與監軍使燕于此閣文武賓士皆與在席(與去/聲)酒半
合辭言曰此屋不修且壞前公為從事此邦適治新之
公所為文實書在壁今三十年而公來為邦伯適及期
月公又來燕于此公胡得無情哉(胡一/作烏)公應曰諾于是
棟楹樑桷板檻之腐黒撓折者(孫曰楹柱/也檻欄也)盖瓦級甎之
破缺者赤白之漫漶不鮮者(祝曰赤白繪畫之色前漢/為其泰漫漶而不可知注)
(漫漶不分别貌○漫莫幹切漶/胡館切又乎貫切鮮一作圭)治之則已無侈前人無
廢後觀工既訖功公以衆飲而賞焉以書命愈曰子其
為我記之(一無/其字)愈既以未得造觀為歎竊喜載名其上
詞列三王之次有榮耀焉(一作/者焉)乃不辭而承公命其江
山之好登望之樂雖老矣如獲從公遊尚能為公賦之
元和十五年十月某日袁州刺史韓愈記
　　　科斗書後記(作之歲月/自見本篇)
愈叔父(樊曰名雲卿仕/終禮部侍郎)當大厯世文辭獨行中朝天
下之欲銘述其先人功行取信來世者咸歸韓氏(樊/曰)
(上元辛丑特進試鴻臚卿兼御史中丞田神功平劉展/于淮西雲卿為平淮碑又為丞相贈太子太師崔圓廟)
(碑銘二碑並載姚鉉文粹李太白武昌宰韓君去思碑/云雲卿文章冠世皇甫持正公神道碑云先叔父雲卿)
(當肅代朝獨為文章官李習之誌其妻母墓曰禮部君/好立節義有大功于昭陵其文章出于時而官不甚髙)
(習之妻雲卿孫女也觀/此則公所云盖可見矣)于時李監陽氷獨能篆書而
配叔父(樊曰陽氷為將作少監唐人篆書無出李陽氷/舒元輿志陽氷篆曰斯去千年氷生唐時氷復)
(去矣後來者誰後千年有又誰/能待之後千年無人篆止于斯)擇木善八分不問可知
其人(樊曰擇木代宗時官禮部尚書杜子美李潮八分/歌云尚書韓擇木騎曹蔡有鄰開元以來數八分)
(一本作擇木盖能八分一/作同姓叔父擇木善八分)不如是者不稱三服故三家
傳子弟徃來貞元中愈事董丞相幕府于汴州(補注董/丞相晉)
(貞元中鎮汴/州公為之佐)識開封令服之者陽氷子授余以其家科
斗孝經(孫曰書序云魯共王壞孔子宅得論語孝經皆/科斗文字科斗文字謂蒼頡古文其狀類科斗)
漢衞宏官書兩部合一巻(孫曰衛宏字敬仲光武時為/議郎作漢儀四篇載西京雜)
(事/)愈寳蓄之而不暇學後來京師為四門博士(補注貞/元六年)
識歸公(樊曰歸登字沖之/有文字工草隸)歸公好古書能通之愈曰古
書得其依據盖可講因進其所有書屬歸氏元和來愈
亟不獲讓(亟去/吏切)嗣為銘文薦道功徳思凡為文詞宜畧
識字(一作宜畧/識古字)因從歸公乞觀二部書得之留月餘張
籍令進士賀抜恕寫以留愈(一無/愈字)盖得其十四五而歸
其書歸氏十一年(補注元和/十一年)六月四日右庶子韓愈記
　
　
　
　
　
　
　
　
　
　
　
　五百家注昌黎文集巻十三
欽定四庫全書
　五百家注昌黎文集巻十四
　　　　　　　　　　　　宋　魏仲舉　編
　　雜文
　　　鄆州溪堂詩(并序/)
　　　　(樊曰長安薛氏有皇甫湜手帖云鄆塘特髙古/風敢樹降旗而作之者下何人能及矣崔侍御)
　　　　(前日稱歎終席滿座不覺繼燭我唐有國退之/文宗一人不任欽慰之極湜上侍郎宗伯鄆塘)
　　　　(正謂此鄆州溪堂也公時為兵部侍郎曰宗伯/者文章宗伯也集注退之文有石本者鄆州溪)
　　　　(堂詩孟州濟源送李愿序京兆萬年薛公達銘/司馬村栁子厚銘縣北劉村路應碑州廨田氏)
　　　　(先廟碑鄭州榮陽索河上鄭儋碑衢州徐偃王/碑華州蒲城胡珦碑西京北邙權徳輿碑廣州)
　　　　(南海神廟碑栁州羅池碑潭州湘隂黄陵碑徐/州節度掌書記㕔石記其間異同皆以石本為)
　　　　(正今文注其下補注陳齊之語録曰秦少游云/退之元和聖徳詩與平淮西碑如出兩手予以)
　　　　(嵗月考之盖相去十二年也然以平淮西/碑方鄆州溪堂詩則又曰如它人所作也)
憲宗之十四年始定東平三分其地(孫曰元和十四年/二月平盧都知兵)
(馬使劉悟殺其節度使李師道以降青淄十二州皆平/命户部侍郎楊于陵為淄青宣慰使分其地為三道以)
(鄆曹濮為一道淄青齊登萊為一道兖/海沂宻為一道東平郡即平盧軍所治)以華州刺史禮
部尚書兼御史大夫扶風馬公(今本有/總字)為鄆曹濮節
度觀察等使(濮音/卜)鎮其地(樊曰三月以薛平為平盧/節度使青齊登莱等州觀)
(察使以王遂為沂州刺史沂海兖宻等州都/團練觀察使三分其地者謂摠及此二人也)既一年
褒其軍號曰天平軍(韓曰舊史穆宗紀云十五年六/月鄆曹濮等州節度賜號天平)
(軍從馬/摠奏也)上即位之二年召公入且將用之(孫曰長慶/元年三月)
(盧龍軍節度使劉總上幽鎮地/韶總徙天平而召總還將大用)以其人之安公也(今/本)
(云以彼人之/安于公也)復歸之鎮(孫曰㑹摠卒帝以鄆/人附摠詔復還鎮)上之三
年(韓曰穆宗以元和十五年正月即位其曰上即位/之二年則長慶元年上之三年則長慶二年也)
公為政于鄆曹濮也適四年矣治成制定衆志大固
惡絶于心仁形于色竱心一力(竱等齊也㫖兖切一/作專○今本作竭心)
(力/)以供國家之職于時沂密始分而殘其帥(洪曰元/和十四)
(年沂海將王弁殺其觀/察使王遂自稱留後也)其後幽鎮魏不恱于政(今本/作)
(政/)相扇繼變(洪曰謂長慶元年幽州盧龍軍都知兵/馬使朱克融因其節度使張𢎞靖以反)
(成徳軍大將王廷湊殺其節度使田𢎞正以反二年/魏博節度使田布自殺兵馬使史憲誠自稱劉後)
復歸于舊徐亦乗勢逐帥自置(洪曰謂二年武寧軍/節度副使王智興逐)
(其節度使崔羣/也○置一作署)同于三方(孫曰三方/幽鎮魏也)惟鄆也(惟一/作為)截
然中居(今本有四鄰/望之四字)若防之制水(防隄/也)恃以無恐然
而皆曰鄆為魯巢且六十年(孫曰永泰元年七月以/平盧兵馬使李正已為)
(本軍節度使傳子納納子師道至/元和十四年敗凡五十五年)將疆卒武曹濮于鄆
州(今本作曹鄆于濮州/一本作于曹濮州)大而近軍所根抵皆驕以易
怨(以一/作而)而公承死亡之後掇拾之餘剥膚椎髓公私
埽地赤立新舊不相保持(一作/恃)萬目睽睽(孫曰睽睽/相顧貌韓)
(曰說文目不相切也/○睽睽並傾畦)公于此時能安以治之其功為大
若幽鎮魏徐之亂不扇而變此功反小何也公之始
至衆未熟也化以武則忿以憾(今本作/而憾)以恩則横而
肆(横去/聲)一以為赤子一以為龍蛇(孫曰以恩待之故/若赤子以武威之)
(故若/龍蛇)憊心罷精(憊病也蒲拜/切罷音皮)磨以歲月然後致之難
也及教之行衆皆戴公為親父母夫叛父母從仇讎
非人之情故曰易(今本有/也字)於是天子以公為尚書右
僕射(今本無/公字)封扶風縣開國伯(今本無封字/縣作郡字)以褒嘉
之(孫曰是歲就加/摠尚書右僕射)公亦樂衆之和知人之悅而侈上
之賜也于是為堂于其居之西北隅號曰溪堂以饗
士大夫通上下之志既饗其從事陳曽(孫曰曽元和/十五年登進)
(士/第)謂其衆言公之畜此邦其勤不亦至乎此邦之人
纍公之化(纍擊也韓曰說文綴得理/也○纍力佳切一本作繄)惟所令之不亦
順乎上勤下順遂濟登兹不亦休乎昔者人謂斯何
今者人謂斯何雖然斯堂之作意其有謂而喑無詩
歌(喑與/瘖同)是不考引公徳而接邦人于道也(今本無/而字)乃
使來請其詩曰
帝奠九壥(孫曰九壥九州/也○壥與㕓同)有葉有年(葉世/也)有荒不條
(條治也今本/不字作有字)河岱之間(孫曰河岱皆/天平之境)及我憲考一收
正之(收今本/作牧)視邦選侯以公來尸(尸主/也)公來尸之人
始未信公不飲食以訓以徇孰飢無食孰呻孰歎孰
寃不問不得分願(分扶/問切)孰為邦蛑(音牟今/本作蟊)節根之螟
(孫曰詩去其螟蝽及其蟊賊毛氏云食苖心曰/螟食葉曰蝽食根曰蟊食節曰賊皆蝗類也)羊狠
狼貪(補注史記狠/如羊貪如狼)以口覆城(孫曰以口覆城者謂/以利口傾覆之也)吹
之喣之(孫曰喣亦吹/也況羽切)摩手拊之箴之石之(孫曰石砭/也謂以石)
(為鍼也○今/本箴作針)膞而磔之(祝曰膞說文薄脯膞之屋上/左氏成二年傳龍人囚盧蒲)
(就魁殺而膞諸城上磔開也/張也○膞音粕磔陟格切)凡公四封(四封/四境)既富以
彊謂公吾父孰違公令可以帥征(今本帥/作師)不寧守邦
(孫曰可以帥征者言可驅之征/伐不自守邦而巳言得其懽心)公作溪堂播播流水
(播播水/流貌)淺有蒲蓮深有蒹葦公以賓燕其鼔駭駭公
燕溪堂賓校醉飽流有跳魚岸有集鳥既歌以舞其
鼔考考(孫曰駭駭考/考皆鼔聲)公在溪堂公御琴瑟(孫曰詩琴/瑟在御)
公暨賓賛(孫曰賓賛/謂幕僚)稽經諏律(祝曰稽考也諏訪也/詩周爰諮諏左氏咨)
(事為諏○/諏尊  切)施用不差(施詩/志切)人用不屈(孫曰用謂由是/也施由是而不)
(差人由是以不屈/言皆得其宜也)谿有薲苽(孫曰說文薲苹也根浮/水而生苽雕胡也一名)
(蔣周禮魚宜苽○薲與蘋/同音萍苽與菰同音孤)有龜有魚公在中流右詩左
書(詩一/作琴)無我斁遺(孫曰斁厭也無我斁遺者言無厭/棄我而去○斁徒故切又音亦)
此邦是庥(孫曰言且庥/芘是邦也)
　　　猫相乳
　　　　(韓曰司徒北平王馬燧也燧字洵美是說先/儒或以為幾乎謟然反復終篇則言北平王)
　　　　(之徳感應召/致不為謟矣)
司徒北平王家猫有生子同日者其一母死焉(一無/母字)
有二子飲于死母母且死其鳴吚吚(吚音/伊)其一方乳
其子若聞之起而若聽之走而若救之銜其一置于
其棲又往如之反而乳之若其子然噫亦異之大者
夫猫人畜也非性于仁義者也其感于所畜者乎哉
北平王牧人以康罰罪以乎理陰陽以得其宜國事
既畢家道乃行父父子子兄兄弟弟雍雍如也愉愉
如也視外猶視中一家猶一人夫如是其所感應召
致其亦可知矣易曰信及豚魚亦其類也夫(其一/作此)愈
時獲幸于北平王客有問王之徳者愈以是對客曰
夫禄位貴富人之所大欲也得之之難未若持之之
難也得之于功或失之于徳得之于身或失之于子
今夫以功徳如是祥祉如是其善持之也可知已因
叙之為猫相乳說云爾
　　　進士策問十三首
　　　　(樊曰非一歲所/作編者集之耳)
問書稱汝則有大疑謀及乃心謀及卿士以至于庶
人龜筮(孫曰書洪/範之文)考其從違以審吉凶則是聖人之
舉事興為無不與人共之者也于易則又曰君不密
則失臣臣不密則失身機事不密則害成(孫曰易繫/辭○機易)
(作/幾)而春秋亦有譏漏言之詞(樊曰春秋文公六年晉/殺其大夫陽處父公羊)
(傳其稱國以殺何君漏言也何/休注此引易幾事不密為證)如是則又似不與人
共之而獨運者也書與易春秋經也聖人于是乎盡
其心焉耳矣今其文相戾悖如此欲人之無疑不可
得已是二說者其信有是非乎抑所指各殊而學者
不之能察也(樊曰老蘇曰聖人之道有經有權有機/曰經者天下之民舉知之可也曰權者)
(民不得而知之矣羣臣知之可也曰機者雖羣臣亦/不得而知之矣腹心之臣知之可也此書與易春秋)
(所指各/殊也)諒非深考古訓讀聖人之書者其何能辯之
此固吾子之所宜無讓也願承教焉
問古之人有云夏之政尚忠殷之政尚敬而周之政
尚文是三者相循環終始(孫曰古之人謂漢太史公/司馬遷也髙祖紀曰夏之)
(政忠忠之敝小人以野故商人承之以質質之敝小/人以鬼故周人承之以文三王之道若循環終而復)
(始/)若五行之與四時焉原其所以為心皆非故立殊
而求異也各適于時救其敝而已矣夏殷書存者可
見矣至周之典籍咸在考其文章其所尚若不相逺
(一有/然字)焉所謂三者之異云乎(焉一/作烏)抑其道深微不可
究歟將其詞隱而難知也不然則是說為謬矣周之
後秦漢蜀吳魏晉之霸(一本霸上有/相與二字)亦有尚乎無也
觀其所為其亦有意云爾循環之說安在吾子其無
所隱焉
問夫子之序帝王之書而繫以秦魯及次列國之風
而宋魯獨稱頌焉(樊曰孔安國曰諸侯之事而連帝/王孔子序書以魯有兵戎征討之)
(備秦有悔過自誓之戒足以為後世法故録之以備/王事猶詩書録商魯之頌而鄭康成以為魯得用天)
(子之禮樂故有頌而商頌至孔子之時存者五篇而/夏頌巳云故録魯以備三頌著為後王之法此夫子)
(取予之/意也)秦穆之徳不踰于二霸(孫曰二霸/齊桓晉文)宋魯之君
不賢于齊晉其位等其徳同升黜取舍如是之相逺
亦將有由乎願聞所以辨之之說
問夫子既沒聖人之道不明盖有楊墨者(孫曰楊朱/字子居後)
(與墨子與禽滑釐辨論其說在愛巳不㧞一毛以利/天下與墨子相反墨子名翟為宋大夫在孔子後有)
(書七十/一篇)始侵而亂之其時天下咸化而從焉孟子辭
而闢之(孫曰楊子古者楊墨塞路/孟子辭而闢之廓如也)則既廓如也(蔡本/無則)
(字/)今其書尚有存者其道可推而知不可乎其所守
者何事其不合于道者幾何孟子之所以辭而闢之
者何說今之學者有學彼者乎有近于彼者乎其已
無傳乎其無乃化而不自知乎其無傳也則善矣如
其尚在(一作/在尚)將何以救之乎諸生學聖人之道必有
能言是者其無所為讓
問所貴乎道者不以其便于人而得于已乎當周之
衰管夷吾以其君霸(韓曰孟子管/仲以其君霸)九合諸侯(孫曰孔/子曰桓)
(公九合諸侯九合者謂兵車之㑹三乗車之㑹/六兩鄄兩幽檉貫首止寗母葵丘之㑹是也)一匡
天下戎狄以微京師以尊四海之内無不受其賜者
天下諸侯奔走其政令之不暇而誰與為敵此豈非
便于人而得于已乎(一無/而字)秦用商君之法(商鞅相/秦孝公)人
以富國以彊諸侯不敢抗及七君而天下為秦使天
下為秦者商君也而後代之稱道者咸羞言管商氏
何哉(樊曰以管商所學不純于王遵也故管/仲功烈如彼其卑秦用商鞅二世而亡)庸非求
其名不責其實歟願與諸生論之無惑于舊說焉
問夫子之言盍各言爾志又曰居則曰不吾知也如
或知爾則何以哉今之舉者不本于鄉不序于庠一
朝而羣至乎有司有司之不知也宜矣今將自州縣
始請各誦所懷聊以觀諸生之志死者可作其誰與
歸(孫曰禮記趙文子與叔譽觀乎九原/文子曰死者如可作也吾誰與歸)又曰居是邦
也事其大夫之賢者友其士之仁者敢問諸生之所
事而友者(一本而下/有所字)其誰乎所謂賢而仁者其事如
何哉言及之而不言亦君子之所不為也
問春秋之時百有餘國皆有大夫士詳于傳者無國
無賢人焉其餘皆足以充其位不聞有無其人而闕
其官者春秋之後其書尤詳以至于吳蜀下及晉魏
之亂(一本作以至于吳蜀/魏下及晉氏之蜀)國分如錙銖(錙銖言小也/祝曰八銖為)
(錙二十四銖為兩莊子累累而不墜/則失者錙銖○錙側持切銖市朱切)讀其書亦皆有
人焉今天下九州四海其為土地大矣國家之舉士
内有明經進士外有方維大臣之薦其餘以門地勲
力進者(勲一/作勢)又有倍于是(有一/作加)其為門户多矣而自
御史臺尚書省以至于中書門下省咸不足其官(咸/一)
(作/或)豈今之不及古之人邪(一本今之/下有人字)何求而不得也
夫子之言曰十室之邑必有忠信如丘者焉誠得忠
信如聖人者而以委之以大臣宰相之事(一本而下/無以字)
有不可乎況于百執事之微者哉古之十室必有任
宰相大臣者今之天下而不足士大夫于朝其亦有
說乎
問夫子曰潔浄精微易教也(孫曰此禮記經解之文/孔穎逹疏吉邪則獲凶)
(不為淫濫是潔浄也窮理/盡性言入秋毫是精微也)今習其書不識四者之所
謂盍舉其義而陳其數焉
問周易之說曰乾健也今考乾之爻在初者曰潜龍勿
用在三者日夕惕若厲无咎在四者亦曰无咎在上曰
有悔卦六位一勿用一茍得无咎(一本作二/茍得无咎)一有悔安
在其為健乎又曰乾以易知坤以簡能乾之四位既不
為易矣坤之爻又曰龍戰于野(一有其血/𤣥黄四字)戰之于事其
足為簡乎易六經也學者之所宜用心願施其詞陳其
義焉
問人之仰而生者在穀帛(仰持也/魚向切)穀帛既豐無飢寒之
患然後可以行之于仁義之途措之于安平之地此愚
智所同識也今天下穀愈多而帛愈賤(一作/益賤)人益困者
何也耕者不多而榖有餘蠶者不多而帛有餘有餘宜
足而反不足其故又何也(孫曰此錢重物輕之弊也公/嘗有狀論列此弊極詳見集)
(三十七/巻末)將以救之其説如何
問夫子言堯舜垂衣裳而天下理(孫曰易繫/辭之文)又曰無為
而理者其舜也歟書之說堯曰親九族又曰平章百姓
又曰協和萬邦又曰厯象日月星辰敬授人時又曰洪
水懐山襄陵下民其咨(民一/作人)夫親九族平章百姓和萬
邦則天道授人時愁水禍非無事也而其言曰垂衣裳
而天下理者何也于舜則曰慎五典(一作慎/徽五典)又曰叙百
揆又曰賓四門又曰齊七政又曰類上帝禋六宗望山
川徧羣臣又曰協時月正日同律度量衡五載一巡狩
又曰分十二州隨山濬川(隨一/作封)恤五刑典三禮彰施五
色出納五言嗚呼何其勤且煩如是而其言曰無為而
理者何也(樊曰孟子曰堯舜之治天下豈無所用其心/哉觀二典所載始于憂勤如此此其所以垂)
(衣裳而致無/為之治也)將亦有深詞隱義不可曉邪抑其年代已
遠失其傳邪二三子其辯焉
問古之學者必有師所以通其業成就其道德者也由
漢氏已來師道日微然猶時有授經傳業者及于今則
無聞矣德行若顔回言語若子貢政事若子路文學若
子游猶且有師非獨如此孔子亦有師問禮于老耼問
樂于萇𢎞是也(解見/師説)今之人不及孔子顔回遠矣而且
無師然其不聞有業不通而道德不成者何也
問食粟衣帛(衣於既/切下同)服仁行義以俟死者二帝三王之
所守聖人未嘗有改焉者也今之說者有神仙不死之
道不食粟不衣帛薄仁義以為不足為是誠何道邪聖
人之于人猶父母之于子有其道而不以教之不仁其
道雖有而未之知不智仁與智且不能又焉足以為聖
人乎不然則說神仙者妄矣(樊曰公誰氏子詩云神仙/雖然有傳說知者盡知其)
(妄/矣)
　　　諫臣論
　　　　(韓曰陽城拜諫議大夫聞得失熟猶未肯言/公作此論譏切之城亦不為意及裴延齡誣)
　　　　(逐陸䞇等城乃守延英閣上疏極論延齡罪/慷慨引誼申直䞇等帝欲相延齡城顯語曰)
　　　　(延齡為相吾當取白麻壊之争於庭帝不相/延齡城之力也公作此論時城居位五年矣)
　　　　(後三年而能排擊延齡或謂城蓋有待/抑公有以激之歟○一本題作争臣論)
或問諫議大夫陽城于愈(孫曰城字亢宗/定州北平人)可以為有道
之士乎哉學廣而聞多(孫曰城好學貧不能得書乃求/為集賢寫書吏竊官書讀之晝)
(夜不倦六年/乃無所不通)不求聞于人也行古人之道居于晉之鄙
(鄙邊/鄙也)晉之鄙人薰其德而善良者幾千人(樊曰城及進/士第乃去隱)
(中條山逺近慕其德行多從之學/閭里相訟不詣官府詣城請決)大臣聞而薦之天子
以為諫議大夫(孫曰城後徙居陜州夏縣李泌為陜號/觀察使聞城名泌入相薦為著作郎後)
(德宗令長安尉楊寧賫束帛詣夏縣所居召/之城赴京辭讓德宗召見以為諫議大夫)人皆以為
華陽子不色喜(一無/色字)居于位五年視其德如在草野(一/無)
(草/字)彼豈以富貴移易其心哉(樊曰初城未至京人皆想/望風采曰陽城山人今為)
(諫官必能以死奉職而城與二弟日夜痛飲人莫能窺/其際皆以虚名譏之有造城將問所以者城知其意輒)
(强以酒客辭輒引自飲客不能已乃與酬酢客或時/先醉卧席上城或時先醉卧客懐中不能聽客語)愈
應之曰是易所謂恒其德貞而夫子凶者也(孫曰易注/云居得尊)
(位為恒之主不能制義而五應在二用心/專貞從唱而已此婦人之吉夫子之凶也)惡得為有道
之士哉(惡音/烏)在易蠱之上九云不事王侯高尚其事(一/有)
(以/字)蹇之六二則曰王臣謇謇(易作/蹇)匪躬之故夫不以所
居之時不一而所蹈之德不同也若蠱之上九居無用
之地而致匪躬之節蹇之六二在王臣之位而高不事
之心(高一作為事/下一有上字)則冒進之患生曠官之刺興(孫曰居/無用之)
(地而致匪躬之節則有冒進之患在王/臣之位而高不事之心則有曠官之刺)志不可則尤之
(一本則下/有而字)不如無也(無字一作/終一作絶)今陽子實一匹夫(一本/無實)
(一匹夫四字趙本作/陽子實一介之夫)在位不為不久矣(在位一作/在此位)聞天
下之得失不為不熟矣天子待之不為不加矣(加一/作知)而
未嘗一言及于政(一無/于字)視政之得失若越人視秦之肥
瘠(音/籍)忽焉不加喜戚于其心問其官則曰諫議也問其
禄則曰下大夫之秩也問其政則曰我不知也有道之
士固如是乎哉且吾聞之有官守者不得其職則去有
言責者不得其言則去今陽子以為得其言乎哉(一本/言下)
(再有/言字)得其言而不言與不得其言而不去無一可者也
陽子將為禄仕乎古之人有云(孫曰孟/子之言)仕不為貧而有
時乎為貧謂禄仕者也宜乎辭尊而居卑辭富而居
貧若抱闗擊柝者可也(孫曰擊柝行軍/夜所擊之木)蓋孔子嘗為委
吏矣(孫曰委吏主委積倉/庾之吏○委于偽切)嘗為乗田矣(孫曰乗田苑囿/之吏主六畜之)
(芻牧者○/乗音剰)亦不敢曠其職必曰㑹計當而已矣必曰牛
羊遂而已矣若陽子之秩禄(一作/禄秩)不為卑且貧章章明
矣而如此其可乎哉或曰否非若此也夫陽子惡訕上
者惡為人臣招其君之過而以為名者(招音翹/舉也)故雖諫
且議使人不得而知焉書曰爾有嘉謀嘉猷則入告爾
后于内爾乃順之于外曰斯謨斯猷惟我后之徳夫陽
子之用心亦若此者(一有/也字)愈應之曰若陽子之用心如
此茲所謂惑者矣(兹一/作滋)入則諫其君出不使人知之者
大臣宰相之事非陽子之所宜行也夫陽子本以布衣
隱于蓬蒿之下主上嘉其行誼擢在此位官以諫為名
誠宜有以奉其職使四方後代知朝有直言骨鯁之臣
天子有不僭賞從諫如流之美(孫曰襄二十六年左氏/善為國者賞不僭而刑)
(不溢成八年左/氏從善如流)庶巖穴之士聞而慕之束帶結髮願進
于闕下而伸其辭說致吾君于堯舜熈鴻號于無窮也
若書所謂則大臣宰相之事非陽子之所宜行也且陽
子之心將使君人者惡聞其過乎是啓之也(是啓一/作其咎)
(字/非)或曰陽子之不求聞而人聞之不求用而君用之不
得已而起守其道而不變何子過之深也愈曰自古聖
人賢士皆非有心求于聞用也閔其時之不平人之不
乂得其道不敢獨善其身而必以兼濟天下也孜孜矻
矻(矻勞也/音窟)死而後已故禹過家門不入(孫曰孟子禹稷/當平世三過其)
(門而/不入)孔席不暇暖而墨突不得黔(孫曰文子墨子無黔/突孔子無席暖突竈)
(也黔/黑也)二聖一賢者豈不知自安佚之為樂哉誠畏天命
而悲人窮也夫天授人以賢聖才能豈使自有餘而
已誠欲以補其不足者也耳目之于身也耳司聞而目
司見聽其是非察其險易然後身得安焉聖賢者時人
之耳目也時人者聖賢之身也且陽子之不賢則將役
于身以奉其上矣(身一/作賢)若果賢則固畏天命而閔人窮
也(一無/者字)惡得以自暇逸乎哉(惡音/烏)或曰吾聞君子不欲
加諸人(韓曰子貢曰我不欲人之加/諸我也吾亦欲無加諸人)而惡訐以為直者
若吾子之論直則直矣無乃傷于德而費於辭乎(費方/味切)
(一本於辭/亦作于辭)好盡言以招人過國武子之所以見殺于齊
也(孫曰國語柯陵之㑹單襄公見國武子其言盡襄公/曰立于淫亂之間而好盡言以招人過怨之本也魯)
(成公十八年齊人/殺武子○招音翹)吾子其亦聞乎愈曰君子居其位則
思死其官未得其位則思修其辭以明其道我將以明
道也非以為直而加人也(蔡本作而/加于人也)且國武子不能得
善人而好盡言于亂國是以見殺傳曰惟善人能受盡
言(孫曰此亦單襄公之/言○一作善言非)謂其聞而能改之也子告我曰
陽子可以為有道之士也今雖不能及已陽子將不得
為善人乎(補注林少穎曰退之譏陽城固善矣及退之/為史官不敢褒貶而栁子厚作書以責之子)
(厚之責退之亦猶退之之責陽城也/目見泰山不見眉睫其是之謂乎)
　　　改塟服議
經曰改塟緦(孫曰經謂儀禮也儀禮喪服篇有此/文緦十五升布一曰兩麻一絲作)春秋
穀梁傳亦曰改塟之禮緦舉下緬也(樊曰魯莊公三年/五月塟桓王穀梁)
(傳曰改塟也改塟之禮/緦舉下緬也緬謂逺也)此皆謂子之于父母其他皆無
服何以識其必然經次五等之服小功之下然後著改
塟之制更無輕重之差(經亦謂/儀禮)以此知惟記其最親者
其他無服則不記也若主人當服斬衰其餘親各服其
服則經亦言之不當惟言緦也(言一/作云)傳稱舉下緬者緬
猶遠也下謂服之最輕者也以其逺故其服輕也江熈
曰禮天子諸侯易服而塟以為交于神明者不可純凶
況其緬者乎是故改塟之禮其服惟輕(樊曰自江熈以/下皆莊公二年)
(榖梁/傳注)以此而言則亦明矣衞司徒文子改塟其叔父問
服于子思子思曰禮父母改塟緦既塟而除之不忍無
服送至親也(洪曰舊唐禮儀志云田再思議曰改塟/之服鄭𤣥服緦三月注云訖塟而除)非
父母無服無服則弔服而加麻(孫曰自衞司徒文子已/下皆孔叢子抗志篇之)
(文弔而加/麻無服字)此又其著者也文子又曰喪服既除然後乃
塟者則其服何服子思曰三年之喪未塟服不變除何
有焉(孫曰亦孔叢子之文/服不變謂衰服不變)然則改塟與未塟者有異矣
古者諸侯五月而塟大夫三月而塟士逾月(韓曰隱元/年左氏天)
(子七月而塟同軌畢至諸侯五月同盟/至大夫三月同位至士逾月外姻至)無故未有過時
而不塟者也過時而不塟謂之不能塟春秋譏之(樊曰/春秋)
(隱公三年八月癸未塟宋穆公公羊/傳曰過時而不塟謂之不能塟之也)若有故而未塟雖
出三年子之服不變此孝子之所以著其情先王之所
以必其時之道也雖有其文未有著其人者以是知其
至少也改塟者為山崩水涌毁其墓及塟而禮不備者
若文王之塟王季以水齧其墓(契曰吕氏春秋惠公說/魏太子曰昔王季厯塟)
(于渦山之尾欒水齧其墓見棺之前和文王曰譆先君/必欲一見羣臣百姓也夫故使欒水見之前是出而為)
(張朝百姓皆見之三日而後/更塟高誘注云棺題曰和)魯隱公之塟恵公以有宋
師太子少塟故有闕之類是也(孫曰隱公元年左氏十/月改塟恵公惠公之薨)
(也有宋師太子少故有闕是/以改塟○一本或無故字)喪事有進而無退(孫曰禮/記檀弓)
(之/文)有易以輕服無加以重服殯于堂則謂之殯瘞于野
則謂之塟近代以來事與古異或游或仕在千百里之
外或子幼妻稚不能自還甚者拘以陰陽畏忌遂塟于
其土及其反塟也逺者或至數十年近者亦出三年其
吉服而從于事也久矣又安可取未塟不變服之例而
反為之重服歟在喪當塟猶宜易以經服況既逺而反
純凶以塟乎若果重服是所謂未可除而除之不當重
而更重也或曰喪與其易也寧戚雖重服不亦可乎曰
不然易之與戚則易固不如戚矣雖然未若合禮之為
懿也儉之與奢則儉固愈于奢矣雖然未若合禮之為
懿也過猶不及其此類之謂乎或曰經稱改塟緦而不
著其月數則似三月而後除也(似一/作以)子思之對文子則
曰既塟而除之今宜如何曰啓殯至于既塟而三月則
除之未三月則服以終三月也曰妻為夫何如曰如子
無弔服而加麻則何如曰今之弔服猶古之弔服也
　　　省試學生代齋郎議
　　　　(貞元十年應博/學宏詞所作)
齋郎職奉宗廟社稷之小事蓋士之賤者也(孫曰唐制/太常寺太)
(廟齋郎一百三十人兩京郊社署一百一十人凡有事/于廟社則太常少卿率齋郎入薦香燈整拂神幄出入)
(神主將享則與/良醞令實尊罍)執籩豆駿奔走(樊曰書祀于周廟邦甸/侯衞駿奔走執豆籩駿)
(大也謂大奔走于廟執事也爾/雅木豆謂之豆竹豆謂之籩)以役于其官之長(長即/謂上)
(太常/少卿)不以德進不以言揚(孫曰禮文王世子或以徳/進或以事舉或以言揚)蓋
取其人力足以備其事而已矣奉宗廟社稷之小事執
籩豆駿奔走亦不可以不敬也于是選士大夫之子弟
未爵命者(一無/之字)以塞員填闕而教之行事其勤雖小其
使之不可以不報也必書其歲歲既久矣于是乎命之
以官而授之以事(樊曰按唐志太常寺有齋郎百一十/人太廟九室有長三人又有罍洗二)
(人郊壇有掌坐二十四人凡室/長十年掌坐十二年皆授官)其亦微矣哉學生或以
通經舉或以能文稱其微者至于習法律知字書(樊曰/唐有)
(國子太學四門律學書學算學凡/六館書學者教以石經說文字林)皆有以贊于教化可
以使令于上者也自非天姿茂異曠日經久以道以業
(一本作所/所進業)發聞于鄉閭稱道于朋友薦于州府而升之
司業則不可得而齒于國學矣然則(一無/然字)奉宗廟社
稷之小事任力之小者也贊于教化可以使令于上者
德藝之大者也其亦不可移易明矣今議者謂學生之
無所事謂齋郎之幸而進不本其意因謂可以代任其
事而罷之蓋亦不得其理矣今夫齋郎之所事者力也
(一無/之字)學生之所事者德與藝也以德義舉之而以力役
之是使君子而服小人之事且非國家崇儒勸學誘
人為善之道也此一說不可者也抑又有大不可者焉
宗廟社稷之事雖小不可以不專敬之至也古之道也
今若以學生兼其事及其歲時日月然後授其宗彜罍
洗(孫曰彜尊也宗彜/者祭宗廟之尊)其周旋必不合度其進退必不得
宜其思慮必不固其容貌必不莊此無其他其事不習
而其志不專故也此非近于不敬者歟(此非一/無此字)又有大
不可者其是之謂歟若知此不可將令學生恒掌其
事而隳壊其本業則是學生之數加少(數一/作教)學生之
道益貶而齋郎之實猶在齋郎之名茍無也大凡制度
之改政令之變利于其舊不什則不可為已又況不如
其舊者哉為之于古則非訓稽之于今則非利尋其名
而求其實則失其宜故曰議罷齋郎而以學生薦享
亦不得其理矣
　　　禘祫議
　　　　(孫曰禮三年一祫五年一禘祫者合也謂以/昭穆合食于太祖之廟禘者諦也謂審諦其)
　　　　(尊卑而祀之集注禘祫之議攷之新史陳京/傳及禮樂志前後議者不一陳京始建議繼)
　　　　(有禮儀使顔真卿議左庶子李榮等七人議/吏部侍郎栁冕等十二人議司勲外郎裴樞)
　　　　(同官縣尉仲子陵京兆少府韋武等議左司/陸淳議左僕射姚南仲等獻議五十七封尚)
　　　　(書王紹等五十五人議鴻臚卿王權又申衍/之公所排五說即此諸人議也其間惟顔魯)
　　　　(公議與公合後卒詔從王紹等議正景皇帝/東向之位已下列序昭穆附獻懿二主于興)
　　　　(聖廟禘祫就本室饗/之凡二十年乃決)
右今月十六日勑㫖(孫曰時貞/元十八年)宜令百僚議限五日内
聞奏者將仕郎守國子監四門博士臣韓愈謹獻議
曰伏以陛下追孝祖宗(一無/孝字)肅敬祀事凡在擬議不敢
自專聿求厥中延訪羣下然而禮文繁漫所執各殊自
建中之初迄至今歲(孫曰建中二年九月太常博士陳/京上疏請為獻祖懿祖立别廟至)
(禘祫則享禮儀使顔真卿議曰太祖景皇帝居百代不/遷之尊而禘祫之時暫居昭穆屈已以奉祖宗可也乃)
(引晉蔡謨議以獻祖居東向而懿祖太祖以下左右為/昭穆上從之是歲十月祫享奉獻祖東向而饗之由是)
(議者紛然唐之先涼武昭王暠字𤣥盛後追諡曰興聖/皇帝暠生歆字士業歆生重耳字景順重耳生熈字子)
(良追諡曰獻祖宣皇帝熈生天賜字法真追諡曰懿祖/光皇帝天賜生虎字文彬追諡太祖景皇帝虎生昺追)
(諡代祖元皇帝/即高祖之父也)屢經禘祫未合適從臣生遭聖明涵泳
恩澤雖賤不及議而志在効忠今輒先舉衆議之非然
後申明其說一曰獻懿之主(之一/作廟)宜永藏之夾室(孫曰/貞元)
(七年十一月太常少卿裴郁議以太祖百代不遷獻懿/二祖親盡廟遷而居東向非是詔下百僚議八年正月)
(太子左庶子李嶸等七人/議獻懿二祖宜藏夾室)臣以為不可夫祫者合也毁
廟之主皆當合食于太祖獻懿二祖即毁廟主也今雖
藏于夾室至禘祫之時豈得不食于太廟乎名曰合祭
而二祖不得祭焉不可謂之合矣二曰獻懿廟主宜毁
之瘞之(孫曰嶸等又言漢議罷郡國廟丞相韋𤣥成議/太上皇孝恵親盡宜毁太上主宜瘞于園惠主)
(遷高廟太上皇在太祖前主宜瘞于園不及禘祫獻懿/比也惠遷高廟在太祖後而及禘祫世祖比也○一本)
(作宜毁/瘞之)臣又以為不可謹按禮記天子立七廟一壇一
墠(韓曰禮記注土封云為壇/除地為墠○墠時戰切)其毁廟之主皆藏于祧廟
(樊曰禮記逺廟為祧注云遷廟中/之主皆以昭穆合藏于祧廟之)雖百代不毁祫則陳于
太廟而饗焉自魏晉已降始有毁瘞之議事非經據竟
不可施行今國家德厚流光創立九廟(孫曰開元十年/六月増太廟為)
(九/室)以周制推之獻懿二祖猶在壇墠之位況于毁瘞而
不禘祫乎三曰獻懿廟主宜各遷于其陵所(孫曰員外/郎裴樞曰)
(堯石室于寢園以藏神/主至禘祫之世則祭之)臣又以為不可二祖之祭于京
師列于太廟也二百年矣今一朝遷之豈惟人聽疑惑
抑恐二祖之靈眷顧依違(一作/遲)不即饗于下國也四曰
獻懿廟主宜附于興聖廟而不禘祫(孫曰考功員外郎/陳京同官縣尉仲)
(子陵皆曰遷神主于德明興聖廟京與左司郎中陸淳/先為此議後户部尚書王紹等五十五人及鴻臚卿王)
(權等申/衍之)臣又以為不可傳曰祭如在景皇帝雖為太祖
其于屬乃獻懿之子孫也(一無/子字)今欲正其子東嚮之位
廢其父之大祭固不可為典矣五曰獻懿二祖宜别立
廟于京師(孫曰吏部郎中栁冕等十二人又曰獻/懿二祖猶周先公也請築别廟以居之)臣又
以為不可夫禮有所降情有所殺是故去廟為祧去祧
為壇去壇為墠去墠為鬼(韓曰已上皆禮/記祭法之文)漸而之逺其
祭益稀昔者魯立煬宫(韓曰煬説文云/炙燥也音恙)春秋非之(孫曰/定九)
(年公羊傳九月/立煬宫非禮也)以為不當取已毁之廟既藏之主而復
築宫以祭今之所議與此正同又雖違禮立廟至于禘
祫也合食則禘無其所廢祭則于經不通(經一/作禮)此五說
者皆所不可故臣博采前聞求其折衷以為殷祖𤣥王
(孫曰𤣥王卨也詩/𤣥王桓撥是也)周祖后稷太祖之上皆自為帝又其
代數已逺不復祭之故太祖得正東向之位子孫從昭
穆之列禮所稱者蓋自紀一時之宜非傳後代之法也
(一本傳下/有於字)傳曰子雖齊聖不先父食(孫曰文二年/左氏之詞)蓋言
子為父屈也景皇帝雖太祖也其于獻懿則子孫也當
禘祫之時獻祖宜居東向之位景皇帝宜從昭穆之列
祖以孫尊孫以祖屈求神之道豈遠人情又常祭甚頻
合祭甚寡則是太祖所屈之祭至少所伸之祭至多比
于伸孫之尊廢祖之祭不亦順乎事異殷周禮從而變
非所失禮也臣伏以制禮作樂者天子之職也陛下以
臣議有可採粗合天心㫁而行之是則為禮如以為猶
或可疑乞召臣對面陳得失庶有發明謹議
　　　省試顔子不貳過論
　　　　(或云貞元九年應/博學宏詞所作)
論曰登孔氏之門者衆矣三千之徒(孫曰書序云三千/之徒並受其義家)
(語史記皆言孔/子弟子三千人)四科之目(補注德行言語政事/文學四科也見論語)孰非由
聖人之道為君子之儒者乎(韓曰語曰女/為君子儒)其于過行過
言亦云鮮矣而夫子舉不貳過惟顔氏之子(孫曰易顔/氏之子其)
(殆庶/幾乎)其故何哉請試論之夫聖人抱神明之正性(孫曰/禮曰)
(自誠明/謂之性)根中庸之至德(孫曰語孔子曰中庸/之為德其至矣乎)茍發諸中
形諸外者不由思慮(由一/作)莫匪規矩不善之心無自入
焉可擇之行無自加焉故惟聖人無過故所謂過者非
謂發于行彰于言人皆謂之過而後為過也生于其心
則謂過矣故顔子之過此類也不貳者蓋能止之于始
萌絶之于未形不貳之于言行也中庸曰自誠明謂之
性自明誠謂之教自誠明者不勉而中不思而得從容
中道聖人也(一作聖/人者也)無過者也自明誠者擇善而固執
之者也不勉則不中不思則不得不貳過者也故夫子
之言曰回之為人也擇乎中庸得一善則拳拳服膺而
不失之矣(祝曰此中/庸之文)又曰顔氏之子其殆庶幾乎言猶
未至也而孟子亦云顔子具聖人之體而微者皆謂不
能無生于其心而不暴之于外(一作而/亦云云)考之于聖人之
道差為過耳(補注伊川曰顔子所事則曰非禮勿視非/禮勿聽非禮勿言非禮勿動仲尼稱之則)
(曰得一善則拳拳服膺而弗失之又曰不遷怒不貳過/有不善未嘗不知知之未嘗復行也此其好之篤學之)
(之道也視聽言動皆禮矣所異于聖人蓋聖人則不忍/而得不勉而中從容中道顔子則必思而後得必勉而)
(後中故曰顔子之/與聖人相去一息)顔子自惟其若是也于是居陋巷以
致其誠飲一瓢以求其志不以富貴妨其道不以隱約
易其心(隱約一/作窮隱)確乎不拔(韓曰易確乎/其不可拔)浩然自守(祝曰/孟子)
(我善養吾/浩然之氣)知堅高之可尚忘鑚仰之為勞任重道逺竟
莫之致是以夫子歎其不幸短命今也則亡謂其不能
與已並立于至聖之域觀教化之大行也不然(一無/不然)夫
行發于身加于人言發乎邇見乎遠茍不慎也敗辱隨
之而後思欲不貳過其于聖人之道不亦遠乎而夫子
尚肯謂之其殆庶幾孟子尚復謂之具體而微者哉則
顔子之不貳過者盡在是矣
　　　與李祕書論小功不稅書
　　　　(樊曰李秘書不識為誰或作李秘然當時亦/無有所謂李祕者孫曰稅當作裞其字從衣)
　　　　(博雅云過制追服謂之裞輸芮切亦音吐外/切補注公既作此書先儒劉原父嘗辨其説)
　　　　(今附注/篇末)
曽子稱小功不稅則是遠兄弟終無服也而可乎(孫曰/禮記)
(檀弓之文鄭𤣥注云日月已過聞喪而服曰税大功以/上然小功輕不服逺兄弟謂在逺者聞喪恒晚終無服)
(可/乎)鄭𤣥注云是以情責情(孫曰檀弓/無此注)今之士人遂引此
而不追服小功小功之服最多親則叔父之下殤與適
孫之下殤(適音/的)與昆弟之下殤(孫曰十六至十九為長/殤十二至十五為中殤)
(八歲至十一為下殤七歲以下/為無服之殤生未三月不為殤)尊則外祖父母恒服則
從祖祖父母禮沿人情其不可不復也明矣古之人行
役不踰時各相與處一國其不追服雖不可猶至少今
之人男出仕女出嫁或千里之外家貧訃告不及時則
是不服小功者恒多而服小功者恒鮮矣君子之于骨
肉死則悲哀而為之服者豈有牽于外哉聞其死則
悲哀豈有間于新故死哉今特以訃告不及時聞死出
其月數則不服其可乎愈常怪此近出弔人見其顔色
戚戚類有喪者而其服則吉問之則云小功不稅也禮
文殘缺師道不傳不識禮之所謂不稅果不追服乎無
乃别有所指而傳注者失其宗乎伏惟兄道德純明躬
行古道如此之類必經于心而有所決定不惜示及幸
甚幸甚泥水馬弱不敢出不果鞠躬親問而以書(補注/唐子)
(西云泥水馬弱以下若无而以書/三字則上重甚矣此為文之法也)悚息尤甚(一作/深)愈再
拜(補注劉敞原父之論曰曽子曰小功不税則是逺兄/弟終無服也而可乎韓子嘗弔于人見其貌戚其意)
(哀而其服吉者問之曰何也曰小功不税也是以韓子/疑之而作小功不税之書夫韓子之疑之是也彼人之)
(為非也然而小功不税禮也韓子曰君子于其骨肉死/則悲哀而為之服者豈牽于外哉聞其死則悲哀豈有)
(間于新故死哉甚矣韓子之達于禮而近之也雖然疑/之未盡也求之不得也夫為服者至親之恩以期㫁其)
(殺至于大功兄弟之恩以小功止其殺至于緦外親之/服以緦窮其殺至于袒免聖人之制禮豈茍言情哉亦)
(著于文而已矣大功税小功不税其文至于是也兄弟/之服不過小功外親之服不過緦其情至于是也因其)
(情而為之文親疎之殺見矣故禮大功以上不謂之兄/弟兄弟有加而大功無加無加者親親也有加者報之)
(也親親者税下親親者不税是亦其情也且禮專為情/乎亦為文乎如專為情也則至親不可以期㫁小功不)
(可以不税如為文也則至親之期㫁小功之不税一也/夫曽子韓子隆于情而不及文失禮之指而疑其説雖)
(然韓子疑之是也彼人之為非也何以言之邪小功雖/不税亦不吉服而已矣記曰聞逺兄弟之喪既除喪而)
(後聞之則免袒哭之成踊夫若是奚其吉哉故曰彼人/之為非也韓子疑之是也小功不稅禮也然則免袒成)
(踊則已矣乎猶有加焉曰我未之聞也雖然降而無服/者麻不税是亦降而無服已哀之以其麻哭之以其情)
(逾月然後已其/亦愈乎吉也)
　　　太學何蕃傳
太學生何蕃入太學者二十餘年矣歲舉進士學成
行尊自太學諸生推頌不敢與蕃齒(孫曰不敢/比蕃也)相與言
于助教博士助教博士以狀升于司業祭酒撰次蕃
之羣行焯焯者(祝曰撰述也焯焯謂其行之顯著/者也○撰雛免切與譔同焯音灼)數十
餘事以升之于禮部而以聞天子京師諸生以薦蕃
名為文説者不可選紀(孫曰不可選紀猶/言不可勝計也)公卿大夫知
蕃者比肩立歎(一本無歎字有/莫為禮部四字)為禮部者率蕃所以
不合者以是無成功蕃淮南人(樊曰此傳云淮南人下/云歸養于和州和州淮)
(南道也子厚作陽城遺/愛碣則云蕃廬江人)父母俱全初入太學歲率一
歸父母止之其後間一二歲乃一歸又止之不歸者
五歲矣蕃純孝人也閔親之老不自克(孫曰不能/自已也)一日
揖諸生歸養于和州諸生不能止乃閉蕃空舍中于是
太學六館之士(孫曰國子太學四/門律書算為六館)百餘人又以蕃之義
行言于司業陽先生城(樊曰貞元十一年七月城自/諫議大夫罷為國子司業)請
留蕃(一作請留論蕃/論字又一作論)于是太學闕祭酒㑹陽先生出道
州(樊曰貞元十五年九/月以城為道州刺史)不果留(孫曰既闕祭酒城/又罷司業不可留)歐陽
生詹言曰(孫曰詹時為/四門助教)蕃仁勇人也或者曰蕃居太學
諸生不為非義塟死者之無歸哀其孤而字焉(字養/也)惠
之大小必以力復(復報/復也)斯其所謂仁歟蕃之力不任其
體其貌不任其心(任勝/也)吾不知其勇也歐陽生詹曰朱
泚之亂(樊曰建中四年十月涇原軍/亂推朱泚為主○泚此禮切)太學諸生舉將從
之來請起蕃蕃正色叱之六館之士不從亂兹非其勇
歟惜乎蕃之居下其可以施于人者不流也(流行/也)譬之
水其為澤(澤陂/澤)不為川乎川者高澤者卑高者流卑者
止是故蕃之仁義充諸心行諸太學積者多施者不遐
也天將雨水氣上(孫曰高山/出雲為雨)無擇于川澤溪澗之高下
然則澤之道其亦有施乎抑有待于彼者歟(孫曰彼謂/爵位也)
故凡貧賤之士有待然後能有所立獨何蕃歟吾是以
言之無使其無傳焉(一作無亦使/其無傳焉)
　　　張籍遺公第一書
　　　　(韓曰新史曰籍性狷直嘗責愈喜博塞及為/交雜之說論議好勝人其排佛老不能著書)
　　　　(若揚雄孟軻以垂/世即謂此書也)
　古之胥教誨舉動言語無非相示以義非茍相諛悅
　而已報事不以籍愚暗時稱發其善教所不及施誠
　相與不間塞于他人之說是近于古人之道也籍今
　不復以義是執竽而拒歡來者烏所謂承人以古人
　之道歟頃承論于執事嘗以為世俗陵靡不及古昔
　蓋聖人之道廢弛之所為也宣尼没後楊朱墨翟恢
　詭異說干惑人聽孟軻作書而正之聖人之道復存
　于世秦氏滅學漢重以黄老之術教人使人寖惑揚
　雄作法言而辯之聖人之道猶明及漢衰末西域浮
　屠之法入于中國中國之人世世譯而廣之黄老之
　術相沿而熾天下之言善者惟二者而已矣昔者聖
　人以天下生生之道曠乃物其金木水火土榖藥之
　用以厚之因人資善乃明乎仁義之德以教之俾人
　有常故治生相存而不殊今天下資于生者咸備聖
　人之器用至于人情則溺乎異學而不由乎聖人之
　道使君臣父子夫婦朋友之義沈于世而邦家繼亂
　固仁人之所痛也自揚子雲作法言至今近千載莫
　有言聖人之道者言之者惟執事焉耳習俗者聞之
　多怪而不信徒相為訾終無禆于教也執事聰明文
　章與孟軻楊雄相若盍為一書以興存聖人之道使
　時之人後之人知其去絶異學之所為乎曷可俯仰
　于俗囂囂為多言之徒哉然欲舉聖人之道者其身
　亦宜由之也此見執事多尚較雜無實之說使人陳
　之于前以為歡此有以累于令德又商論之際或不
　容人之短如任私尚勝者亦有所累也先王存六藝
　自有常矣有德者不為猶以為損況為博塞之戲與
　人競財乎君子固不為也今執事為之以廢棄時日
　竊實不識其然且執事言論文章不謬于古人今所
　為或有不出于世之守常者竊未為得也願執事絶
　博塞之好弃無實之談𢎞廣以接天下士嗣孟軻揚
　雄之作辯楊墨老釋之說使聖人之道復見于唐豈
　不尚哉籍誠知之以材識頑鈍不敢竊居作者之位
　所以咨于執事而為之爾若執事守章句之學因循
　于時置不朽之盛衰與夫不知言者亦無以異矣籍
　再拜
　　　答張籍書
　　　　(韓曰公佐戎汴州籍來謁公善之籍/責公排佛老不著書公答書二首)
愈始者望見吾子于衆人之中(衆人一作衆/子一作人人)固有異焉
及聆其音聲接其辭氣則有願交之志因縁幸㑹遂得
所圖豈惟吾子之不遺抑僕之所遇有時焉耳近者嘗
有意吾子之闕焉無言僕所以交之之道不至也(一云嘗/有意乎)
(吾子吾子闕然無言/意僕之所以云云)今乃大得所圖脫然若沈疴去體
(疴病/也)灑然若執熱者之濯清風也(孫曰詩誰能執/熱逝不以濯)然吾
子所論排釋老(一有/之説)不若著書囂囂多言(囂喧也○/囂許嬌切)徒
相為訾若僕之見者(一本之作所/字下無者字)則有異乎此也夫所
謂著書者義止于辭耳宣之于口書之于簡何擇焉孟
軻之書非軻自著軻既及其徒萬章公孫丑相與記軻
所言焉耳(一作/者耳)僕自得聖人之道而誦之排前二家有
年矣不知者以僕為好辨也然從而化之者亦有矣聞
而疑之者又有倍焉頑然不入者親以言諭之不入則
其觀吾書也(書下一/有可字)固將無所得矣(趙本無所/矣二字)為此而
止吾豈有愛于力乎哉然有一説化當世莫若口傳來
世莫若書又懼吾力之未至至之不能也三十而立四
十而不惑吾于聖人既過之猶懼不及矧今未至(樊曰/籍書)
(謂參戎府公書謂到公府皆指汴也按公/以貞元十二年佐汴時年二十九故云)固有所未至
耳請待五六十然後為之冀其少過也吾子又譏吾與
人之為無實駮雜之說(樊曰駮雜之説世多指毛穎傳/盖因摭言有云韓公著毛穎傳)
(好博塞之戱張永部以書勸之耳而不知籍此書乃與/公酬答于貞元佐汴時而毛頴傳以呂汲公年譜考之)
(則元和七年所作又栁子厚書毛穎傳後云自吾居夷/不與中州人通書有來南者時言韓愈為毛穎傳子厚)
(以永正元年出為永州司馬凡十年則毛穎傳誠元和/間作後此書十有餘歲摭言未可憑也○一本人之無)
(之/字)此吾所以為戲耳比之酒色不有間乎吾子譏之似
同浴而譏裸裎也(趙本作/裸體也)若商論不能下氣(商字一作/高者非)
或似有之當更思而悔之耳博塞之譏敢不承敎其
他俟相見薄晚須到公府言不能盡愈再拜
　　　張籍遺公第二書
　籍不以其愚輒進說于執事執事以導進之分復賜
　還答曲折教之使昏塞者不失其明然猶有新見願
　復于執事以畢其説焉夫老釋惑乎生人久矣誠以
　世相沿化而莫之知所以乆惑乎爾執事材識明曠
　可以任著書之事故有告焉今以為言諭之不入則
　觀書亦無所得為此而止未為至也一處一位在一
　鄉其不知聖人之道可以言諭之諭之不入乃舍之
　猶有已化者為證也天下至廣民事至衆豈可資一
　人之口而親諭之者近而不入則舍之逺而有可諭
　者又豈可以家至而説之乎故曰莫若為書為書而
　知者則可以化乎天下矣可以傳于後世矣若以不
　入者而止為書則于聖人之道奚傳焉士之壯也或
　從事于要劇或旅遊而不安宅或偶時之喪亂皆不
　皇有所為况有疾疚吉凶虞其間哉是以君子汲汲
　于所欲為恐終無所顯于後若皆待五六十而後有
　所為則或有遺恨矣今執事雖參于戎府當四海弭
　兵之際優游無事不以此事著書而曰俟後或有不
　及曷可追乎天之與人性度已有器也不必老而後
　有成立者昔顔子之庶幾豈待五六十乎執事目不
　覩聖人而究聖人之道材不讓于顔子矣今年已踰
　之曷懼于年未至哉顔子不著書者以其從聖人之
　後聖人已有定制故也若顔子獨立于世必有所云
　著也古之學君臣父子之道必資于師師之賢者其
　徒數千人或數百人是以没則紀其師之說以為書
　若孟軻者是已傳者猶以孟軻自論集其書不云没
　後其徒為之也後軻之世發明其學者揚雄之徒咸
　自作書今師友道喪浸不及揚雄之世不自論著以
　興聖人之道欲待孟軻之門人必不可冀矣君子發
　言舉足不逺于理未嘗聞以駮雜無實之説為戲也
　執事每見其説亦拊抃呼笑是撓氣害性不得其正
　矣茍正之不得曷所不至焉或以為中不失正將以茍
　悦于衆是戲人也是玩人也非示人以義之道也
　　　重答張籍書
吾子不以愈無似意欲推而納諸聖賢之域拂其邪心
増其所未高謂愈之質有可以至于道者浚其源導其
所歸溉其根將食其實此盛德者之所辭讓況于愈者
哉(於字上一/本有至字)抑其中有宜復者故不可遂已昔者聖人
之作春秋也既深其文辭矣然猶不敢公傳道之口授
弟子至于後世然後其書出焉其所以慮患之道微也
今夫二氏之所宗而事之者下及公卿輔相吾豈敢昌言
排之哉(孫曰昌言/猶公言也)擇其可語者誨之猶時與吾悖其聲
譊譊(尼交/切)若遂成其書則見而怒之者必多矣必且以
我為狂為惑其身之不能恤書于吾何有夫子聖人也
且曰吾自得子路而惡聲不入于耳(孫曰史記孔子曰/自吾得由惡聲不)
(入于/耳)其餘輔而相者周天下猶且絶糧于陳(孫曰孔子/適陳遇陳)
(被吳伐大亂故絶糧/論語在陳絶糧云云)畏于匡(孫曰孔子將適陳過匡顔/淵為僕以其䇿指之曰昔)
(吾入此由彼缺也匡人聞之以為魯之陽虎虎嘗暴/匡人匡人于是遂止孔子拘焉五曰論語子畏于匡)毁
于叔孫(亦見/論語)奔走于齊魯宋衞之郊其道雖尊其窮也
亦甚矣(趙本云其躬/也亦窮矣)賴其徒相與守之卒有立于天下
向使獨言之而獨書之其存也可冀乎今夫二氏行乎
中土也蓋六百年有餘矣其植根固其流波漫非所以
朝令而夕禁也自文王没武王周公成康相與守之禮
樂皆在及至乎夫子未久也自夫子而至乎孟子未久
也自孟子而至乎揚雄亦未久也然猶其勤若此其困
若此而後能有所立吾其可易而為之哉其為也易則
其傳也不逺故余所以不敢也然觀古人得其時而行
其道則無所為書(為一作/著下同)為書者皆所為不行乎今而
行乎後者也(一本所為作也謂後/者也作後世者也)今吾之得吾志失吾
志未可知則俟五六十為之未失也天不欲使茲人有
知乎則吾之命不可期如使兹人有知乎非我其誰哉
其行道其為書其化今其傳後必有在矣吾子其何遽
慼慼于吾所為哉前書謂吾與人商論不能下氣若好
已勝者然雖誠有之抑非好已勝也好已之道勝也(唐/史)
(有非好已之道/勝也一句非)已之道乃夫子孟軻揚雄之所傳之道
也(一作之所/傳者也)若不勝則無所為道吾豈敢避是名哉夫
子之言曰吾與回言終日不違如愚則其與衆人辨也
有矣駮雜之譏前書盡之吾子其復之昔者夫子猶有
所戲詩不云乎善戲謔兮不為虐兮(孫曰見詩/淇澳之詞)記曰張
而不弛文王不為也(韓曰禮記張而不弛文武不為也/弛而不張文武不能也一張一弛)
(文武之/道也)豈害于為道哉(一本作烏害/于為道哉)吾子其未之思乎
孟君將有所適(孟君/東野)思與吾子别庶幾一來愈再拜
　五百家注昌黎文集巻十四
欽定四庫全書
　五百家注昌黎文集巻十五
　　　　　　　　　　　　　　　宋　魏仲舉　編
　　書啓
　　　與孟東野書(東野一/本作郊)
與足下别久矣以余心之思足下知足下懸懸於余也各以事
牽不可合并其於人非足下之為見而日與之處足下知余心樂否
也余言之而聴者誰歟余唱之而和者誰歟言之而無聴也唱之
而無和也(一無之/而二字)獨行而無徒也是非無所與同也(與/一)
(作/以)足下知余心樂否也足下才高氣清行古道處今世
無田而衣食事親左右無違足下之用心勤矣足下之
處身勞且苦矣混混與世相濁獨其心追古人而從之
(一本作從/今之人)足下之道其使余悲也(一無/其字)去年春脱汴州
之亂幸不死(孫曰貞元十五年二月乙酉從董晉喪出/汴州四日而軍亂殺留後陸長源嚴曰汴)
(州亂在貞元十五年二月此言去/年春則與東野書在十六年也)無所與歸(與一/作以)遂來
于此主人與余有故(孫曰主人謂徐州節度/使張建封公往依焉)哀其窮居
余于符離睢上(集注符離縣名睢水名/在梁郡○睢宣佳切)及秋將辭去因
被留以職事(韓曰是年秋建封辟公/為幕職故云被留也)黙黙在此行一年
矣到今年秋(補注十六年秋/也○一無秋字)聊復辭去江湖余樂也與
足下終幸矣李習之娶余亡兄之女(樊曰習之翺也公/亡兄即禮部郎中)
(雲卿之子弇也○亡一作六集注雲卿之/兄仲卿仲卿之子會行第六今作六者非)期在後月朝
夕當來此(補注即十六/年四月也)張籍在和州居喪家甚貧恐足
下不知故具此白冀足下一來相視也自彼至此雖逺
要皆舟行可至速圖之余之望也春且盡時氣日熱(日/一)
(作/向)惟侍奉吉慶愈眼疾比劇甚無聊不復一一愈再拜
(一本余/皆作吾)
　　　荅竇存亮秀才書
愈白愈少駑怯於他藝能自度無可努力又不通時事
而與世多齟齬念終無以樹立遂發憤篤專於文學文
學不得其術(一作學不/得其術)凡所辛苦而僅有之者皆符於
空言而不適於實用又重以自廢是以學成而道益窮
年老而身愈困今又以罪黜于朝廷逺宰蠻縣(孫曰貞/元十九)
(年公以言事出/為陽山令也)愁憂無聊瘴癘侵加喘喘焉無以冀朝
夕足下年少才俊辭雅而氣鋭(雅一/作清)當朝廷求賢如不
及之時當道者又皆良有司操數寸之管書盈尺之紙
高可以釣爵位若循次而進亦不失萬一於甲科(趙本/无萬)
(一/字)今乃乘不測之舟(一本作/川字)入無人之地以相從問文
章為事身勤而事左辭重而請約(請一/作情)非計之得也雖
使古之君子積道藏德遁其光而不耀(趙本作遁/世而不耀)膠其
口而不傳者遇足下之請懇懇(請一/作情)猶將倒廩傾囷(一/作)
(寄/)羅列而進也若愈不肖又安敢有愛於左右哉顧足
下之能足以自奮愈之所有如前所陳是以臨事愧恥
而不敢荅也錢財不足以賄左右之匱急文章不足以
發足下之事業稇載而往(祝曰説文云稇絭束也/苦隕切一作攟通用)垂橐
而歸(樊曰管子小正篇請侯之使垂橐而入稇載而歸/又國語亦云字作稇載今所謂稇載垂橐語出此)
(而公方且逺宰蠻縣故其語/相反如此橐囊也梱收拾也)足下亮之而巳
　　　上李實尚書書
月日(孫曰貞元/十九年)將仕郎前守四門博士韓愈謹再拜奉
書大尹閤下(孫曰貞元十九年三月乙亥以/檢校工部尚書李實為京兆尹)愈來京師
於今十五年(嚴曰此書稱將仕郎前守四門博士退之/以貞元十八年授國子四門博士十九年)
(拜監察御史作此書時蓋已罷博士而未授御史正十/九年也退之以貞元五年復來京師至是十五年矣)
所見公卿大臣不可勝數皆能守官奉職無過失而巳
未見有赤心事上憂國如家(樊曰寔恃寵强複專於聚/斂公於順宗實錄備書之)
(矣而於此書且復有赤心憂國之語夫憂民乃所以憂/國實聚斂毒民如此曰憂國可乎公慷慨正直行行如)
(此乃云爾何哉豈詩所謂因以箴之耶抑屈身以行道/聖賢所不免也君子之所為蓋有不可識矣○一本無)
(如家/二字)如閤下者今年以來不雨者百有餘日(韓日貞元/十九年自)
(正月不雨/至于七月)種不入土野無青草而盜賊不敢起穀價不
敢貴百坊百二十司六軍二十四縣之人皆若閤下親
臨其家老姦宿贓銷縮摧沮魂亡魄喪影滅跡絶非閤
下條理鎮服布宣天子威德其何能及此愈也少從事
於文學見有忠於君孝於親者雖在千百年之前猶敬
而慕之況親逢閤下得不候於左右以求效其懇懇謹
獻所為文兩巻(謹一/作謂)凡十五篇非敢自以為文也以為
謁見之資也進退惟命愈恐懼再拜
　　　賀徐州張建封僕射白兔書
　　　　(樊曰公貞元十五年秋佐/張建封于徐書是時作)
伏聞今月十五日營田巡官陳從政獻瑞兔毛質全白
(全一/作皎)天馴其心其始實得之符離安阜屯之役夫朝行
遇之迫之不逸人立而拱(孫曰人立言如人之立左傳/云豕人立而啼拱拱手也)
竊惟休咎之兆天所以啓覺于下依類託喻事之纎悉
不可圖驗非睿智博通孰克究明愈雖不敏請試辯之
兔隂類也又窟居狡而伏逆象也今白其色絶其羣也
馴其心化我德也人立而拱非禽獸之事革而從人且
服罪也得之符離實戎國名(孫曰晉灼注漢書云/符離匈奴王號也)又附
離也(舊本作符離實戎/國也名又附離也)不在農夫之田而在軍田(之田/一作)
(之家/田)武德行也不戰而來之之道也有安阜之嘉名焉
(一作有安/附之嘉焉)伏惟閤下股肱帝室藩垣天下四方其有逆
亂之臣未血斧鑕(補注鑕鐵椹/也職日切)其屬畏威崩析(其屬一/作之屬)
(讀連/上文)歸我乎哉其事兆矣是宜具跡表聞以承荅天意
(一無/荅字)小子不惠猥以文句微識䝉念覩兹盛美焉敢避
不讓之責而黙黙邪(一作而/黙賀也)愈再拜
　　　上兵部侍郎李巽書(或作李/異非是)
十二月九日(孫曰永/貞元年)將仕郎守江陵府法曹參軍韓愈
謹上書侍郎閤下愈少鄙鈍於時事都不通曉家貧不
足以自活應舉覓官凡二十年矣(嚴曰書稱守江陵府/法曹參軍蓋永貞元)
(年也退之以貞元二年/入京師至此二十年矣)薄命不幸動遭讒謗進寸退尺
卒無所成性本好文學因困厄悲愁無所告語遂得窮
究於經傳史記百家之説沈潛乎訓義反復乎句讀礱
磨乎事業而奮發乎文章凡自唐虞以來編簡所存大
之為河海高之為山岳明之為日月幽之為鬼神纎之
為珠璣華實變之為雷霆風雨竒辭奧㫖靡不通達惟
是鄙鈍不通曉於時事學成而道益窮年老而身益困
(一本作/志亦困)私自憐悼悔其初心髪秃齒豁不見知巳夫牛
角之歌辭鄙而義拙(孫曰琴操曰寗戚飯牛車下叩牛/角而歌曰南山矸白石爛生不逢)
(堯與舜禪短布單衣纔至骭長夜漫/漫何時旦齊桓公聞之舉以為相)堂下之言不書於
傳記(韓曰叔孫適鄭鬷蔑惡欲觀叔向從使之收器者/而往立于堂下一言而善叔向將飲酒聞之曰必)
(鬷明也下執其手以上曰子若無言/吾幾失子矣左氏昭二十八年傳云)齊桓舉以相國叔
向攜手以上然則非言之難為(一作/其)聽而識之者難遇
也伏以閤下内仁外義行高而德鉅尚賢而與能(一無/而字)
哀窮而悼屈自江而西既化而行矣今者入守内職為
朝廷大臣(樊曰是歲十一月甲申李巽自/江西觀察使入為兵部侍郎)當天子新即
位(樊曰是歲八月/庚子憲宗即位)汲汲於理化之日出言舉事宜必施
設(宜一/作計)既有聽之之明又有振之之力寗戚之歌鬷明
之言(鬷祖/叢切)不發于左右則後而失其時矣謹獻舊文一
巻扶樹教道有所明白南行詩一巻(孫曰謂遷陽/山令時所作)舒憂
娛悲雜以瓌怪之言時俗之所好所以諷於口而聽於
耳也如賜觀覽亦有可採干黷尊嚴伏增惶恐愈再拜
　　　荅尉遲生書
　　　　(韓曰生名汾按公有題洛北惠林寺云貞元/十七年七月二十二日與李景興侯喜尉遲)
　　　　(汾漁于温洛又嘗薦汾于陸員外傪故知/生為汾也○一本題作荅尉遲生汾書)
尉遲生足下(祝曰廣韻虜複姓有/尉遲氏○尉音鬱)夫所謂文者必有諸
其中是故君子慎其實實之美惡其發也不揜本深而
末茂形大而聲宏行峻而言厲心醇而氣和昭晰者無
疑(祝曰昭晰明也前漢暗昧而/昭晰○晰士列切者一作)優游者有餘(者一/作而)體不備
不可以為成人辭不足不可以為成文愈之所聞也如
是有問於愈者亦以是對今吾子所為皆善矣謙謙然
若不足而以徵於愈愈又敢有愛於言乎(又一/作豈)抑所能
言者皆古之道古之道不足以取於今吾子其何愛之
異也(其何一/作何其)賢公卿大夫在上比肩始進之賢士在下
比肩彼其得之必有以取之也子欲仕乎其往問焉皆
可學也若獨有愛於是而非仕之謂則愈也嘗學之矣
請繼今以言
　　　荅楊子書
　　　　(樊曰楊子者或謂楊陵之子欽之字茂孝也/傳嘗言其以華山賦示公公稱之士林即其)
　　　　(人也/未詳)
辱書并示表記述書辭等五篇比於東都畧見顔色未
得接言語心固已相竒但不敢果以貌定(敢一作能/以一作於)知
人堯舜所難又嘗服宰予之戒(孫曰史記弟子列傳以/言取人失之宰予以貌)
(取人失/之子羽)故未敢決然挹亦不敢忽然忘也(敢一/作能)到城以
來(孫曰城/謂京城)不多與人往還友朋之中所敬信者平昌孟
東野(補注東野德/州平昌人)東野矻矻説足下不離口(韓曰矻矻/語難也○)
(矻居乙切又口/骨切一作吃吃)崔大敦詩不多見(補注敦/詩名羣)每每説人物
亦以足下為處子之秀近又得李七翺書(一無/七字)亦云足
下之文逺其兄甚矣(一無/矣字)夫以平昌之賢其言一人固
足信矣況又崔與李繼至而交説邪故不待相見相信
已熟既相見(一作既/巳相見)不要約已相親審知足下之才充
其容也今辱書乃云云是所謂以黄金注重外而内惑
也(韓曰莊子達生篇以瓦注者巧以鈎注者憚以黄金/注者昏其巧一也而有所矜則重外也凡外重者内)
(拙/)然恐足下少年與僕老者不相類(一無/相字)尚須驗以言
故具白所以(一有/也字)而今而後不置疑於其可也若曰長
育人才則有天子之大臣在若僕者守一官且不足以
修理況如是重任邪學問有暇幸時見臨愈白
　　　至鄧州北寄上襄陽于頔相公書
　　　　(韓曰公元和元年自江陵椽召為國子/博士行至鄧州北境作是書以荅于頔)
伏䝉示順聖文武樂詞(孫曰唐德宗以後方鎮多製樂/舞以獻頔獻順聖樂曲其曲將)
(半行綴皆伏一人舞于中又令女妓/為佾舞雄健壯妙號孫武順聖樂)天寳樂詩(一本/作詞)讀
蔡琰胡笳詞詩(孫曰後漢蔡琰字文姬中郎將邕之女/興平中没於南匈奴十二年嚴曰笳音)
(加胡人捲蘆葉吹之也蔡琰字文姬漢中郎將邕之女/博學有才辯興平中為胡騎所獲在胡中十二年生二)
(子後曹操素與邕善痛其無嗣乃遣使以金璧贈之而/嫁於董祀感傷亂離作詩二章世所謂胡笳十八拍蓋)
(用文姬詩中語而/作以詠文姬也)移族徙并與京兆書(孫曰京兆尹蓋/李實也頔家河)
(南徙族居京兆執州人之禮遺實書實使劉禹錫作荅/曰閤下以大墓世在三原而去河南益逺尚繫望于數)
(百年之外於義不安遂奮然移羣從率先行古占數為/京兆人且使使者修敬於鄙薄缺焉不敢當事見禹錫)
(集/中)自幕府至鄧之北境凡五百餘里自庚子至甲辰(唐/本)
(無此自/一字)凡五日手披目視(一作/覩)口詠其言心惟其義且
恐且懼忽若有亡(一作/忘)不知鞍馬之勤道途之逺也夫
澗谷之水深不過咫尺邱垤之山高不能踰尋丈(一無/能)
人則狎而翫之及至臨泰山之懸崖窺巨海之驚瀾莫
不戰掉悸慄(祝曰説文掉摇也悸心動也詩垂帶悸/兮○掉徒弔切悸其季切掉一作悼)眩
惑而自失所觀變於前所守易於内亦其理宜也閤下
負超卓之竒才蓄雄剛之俊德渾然天成無有畔岸而
又貴窮乎公相(孫曰永貞元年十二月/甲辰加頔同平章事)威動乎區極(區/一)
(作/樞)天子之毗(孫曰倚毗也詩/天子是毗是也)諸侯之師故其文章言語
(一作言/語文章)與事相侔變化若雷霆(變化一作輝/赫一作煇赫)浩汗若河
漢正聲諧韶濩勁氣沮金石豐而不餘一言約而不失
一辭其事信其理切孔子曰有德者必有言信乎其有
德而且有言也(一無而字/一無且字)楊子雲言曰商書灝灝爾周
書噩噩爾(韓曰灝灝富大貌噩噩/明直貌○灝胡老切)信乎其能灝灝而且
噩噩也昔者齊君行而失道管子請釋老馬隨之(韓曰/管仲)
(隰朋從威公伐孤竹迷惑失道管仲曰老馬之/智可用也乃放老馬而隨之遂得道見韓子)樊遲請
學稼孔子使問之老農(韓曰論語樊遲請學稼孔子曰/吾不如老農○問之一作之問)
夫馬之智不賢於夷吾農之能不聖於尼父(聖一/作勝)然且
云爾者(一作然則/且云爾者)聖賢之能多農馬之智專故也今愈
雖愚且賤其從事於文實專且久則其賛王公之能而
稱大君子之美不為僭越也伏惟詳察愈恐懼再拜
　　　為分司郎官上鄭餘慶尚書相公啓
　　　　(孫曰鄭餘慶字居業鄭州滎陽人元和三年/六月甲戌以餘慶檢校兵部尚書兼東都留)
　　　　(守公時為都官員/外郎分司東都)
愈啓伏䝉仁恩猥賜示問(猥字歐/本作俯)感戴戰慄(慄一/作悚)若無
所容措然尚有厥誠須盡露於左右者敢避其煩黷(一/作)
(黙/)懷不滿之意於受恩之地哉愈幸甚三得為屬吏(孫/曰)
(元和元年九月丙午餘慶為國子祭酒公為博士十一/月庚戌餘慶為河南尹公分司東都至是餘慶為留守)
(公為都官/員外郎)朝夕不離門下出入五年(嚴曰集有送鄭涵/校理序涵即餘慶)
(之子也序云愈為博士也始事相公於祭酒分教東都/生也事相公於東太學今為郎於都官也又事相公居)
(守三為屬吏經時五年餘慶永貞元年八月同平章事/元和元年五月罷為太子賓客九月改國子祭酒十一)
(月為河南尹二年三月加兼知東都國子監事三年六/月為東都留守退之以元年為國子博士二年分教東)
(都四年改都官員外郎守東/都省上此啓時已五年矣)竊自計較受與報不宜在
門下諸從事後故事有當言未嘗敢不言有不便於己
輒吐私情閤下所宜憐也分司郎官職事惟祠部為煩
且重愈獨判二年日與宦者為敵(樊曰皇甫持正為公/神道碑云除尚書都)
(官郎中分司判祠部中官號功德使司京城觀寺尚書/斂手公按六典盡索之以歸除其無良時其出入云云)
相伺候罪過惡言詈詞狼籍公牒不敢為恥實慮陷禍
故前者懷狀乞與諸郎官更判意雖甚專事似率爾言
語精神不能自明不䝉察允遽以慙歸僶俛日月遂踰
累旬私圖其宜敢以病告鳲鳩平均歌於國風(韓曰詩/曹國風)
(鳲鳩刺不壹也在位無君子用心之不壹也毛氏/云鳲鳩養其子朝從上下暮從下上均平如壹)從事
獨賢雅以怨刺(韓曰詩小雅北山刺幽王也役使不均/巳勞於從事而不得養其父母焉其二)
(章云我從事/獨賢賢勞也)伏惟俯加憐察(趙本無俯/察二字)幸甚幸甚愈再
拜
　　　為河南令上留守鄭相公啓
　　　　(樊曰按李習之狀公行云入省為分司都官/員外郎改河南縣今日以職分辯于留守及)
　　　　(尹故軍士莫敢犯禁韓曰公上鄭公書其言/剴切其退甚輕信乎史所謂篤道君子也嚴)
　　　　(曰退之以五年為河南令其分司郎官日嘗/論事失餘慶意既令河南猶論列不巳故啓)
　　　　(云今雖䝉沙汰為縣猶在相公治/下又曰守官去官惟今日指揮)
愈啓愈為相公官屬五年辱知辱愛伏念曾無絲毫事
為報荅效日夜思慮謀畫以為事大君子當以道不宜
茍且求容悦故於事(一作故/每於事)未嘗敢疑惑宜行則行宜
止則止受容受察不復進謝自以為如此真得事大君
子之道今雖䝉沙汰為縣(韓曰元和五年/冬改河陽令)固猶在相公
治下未同去離門墻為故吏為形跡嫌疑(故吏下一/無為字)改
前所為以自疎外於大君子固當不待煩説於左右而
後察也人有告人辱罵其妹與妻為其長者得不追而
問之乎追而不至為其長者得不怒而杖之乎坐軍營
操兵守禦為留守出入前後驅從者此真為軍人矣坐
坊市賣餅又稱軍人則誰非軍人也愚以為此必姦人
以錢財賂將吏盜相公文牒竊注名姓於軍籍中以陵
駕府縣(駕一/作毁)此固相公所欲去奉法吏所當嫉矣(一無/矣字)
雖捕繫杖之未至過也(一無/至字)昨聞相公追捕所告受辱
罵者愚以為大君子之為政當有權變始似小異要歸
於正耳軍吏紛紛入見告屈為其長者(一無/者字)安得不少
致為之之意乎(少一作小為一作抑為/之之意一作為言之意)未敢以此仰疑
大君子及見諸從事説則與小人所望信者(與小人一/作與諸小)
(人/)少似乖戾雖然豈敢生疑萬一(一作生疑/於萬一)必諸從事
與諸將吏未能去朋黨心蓋覆黤黮(祝曰黤黮甚黒也/劉伶客至詩黤黮)
(元夜隂韓曰青黑色不明淨也孫曰黤/黮謂曖昧也○黤烏敢切黮徒敢切)不以真情狀白
露左右小人私受恩良久安敢閉蓄以為私恨不一二
陳道伏惟相公憐察幸甚幸甚愈無適時才用漸不喜
為吏得一事為可自罷乃罷去(一本事為字下有名字/一本乃字作名字一本)
(無乃罷/二字)不啻如棄涕唾無一分顧藉心故失大君子纎
芥意如邱山重(故一/作顧)守官去官惟今日指揮愈惶懼再
拜
　
　
　
　
　
　
　
　
　
　五百家注昌黎文集巻十五
欽定四庫全書
　五百家注昌黎文集巻十六
　　　　　　　　　　　　　宋　魏仲舉　編
　　書
　　　上宰相書
　　　　(公貞元八年登第其後以博學宏辭三試於吏/部無成故十一年上宰相書求仕凡三上不報)
　　　　(時宰相趙憬賈耽盧邁皆庸人/故不能用公是年五月遂東歸)
正月二十七日前鄉貢進士韓愈謹伏光範門下(嚴曰/光範)
(門在宣政殿西/南通中書省)再拜獻書相公閤下詩之序曰菁菁者
莪樂育材也君子能長育人材則天下喜樂之矣其詩
曰菁菁者莪在彼中阿既見君子樂且有儀説者曰菁
菁者盛也莪微草也(樊曰釋草云/莪蘿蒿也)阿大陵也言君子之
長育人材若大陵之長育微草能使之菁菁然盛也(一/無)
(也/字)既見君子樂且有儀云者天下美之之辭也其三章
曰既見君子錫我百朋説者曰百朋多之之辭也(孫曰/古者)
(貨貝兩貝為朋百/朋言得祿多也)言君子既長育人材又當爵命以賜
之(賜一/作錫)厚祿以寵貴之云爾(一本作又當爵命/賜之厚祿云耳)其卒章
曰泛泛楊舟載沈載浮既見君子我心則休説者曰載
者舟也(一本舟字/亦作載)浮沈者物也(孫曰浮沈/猶輕重也)言君子之於
人材無所不取若舟之於物浮沈皆載之云爾既見君
子我心則喜云者言若此則天下心美之也君子之於
人也既長育之又當爵命寵貴之而於其才無所遺焉
(補注邵氏聞見錄云退之於文不全用詩書之言如田/𢎞正先廟碑曰魯僖公能遵其祖伯禽之烈周天子實)
(命其史臣克作為駉駜泮閟之詩使聲於廟其用詩之/法如此上宰相書解釋菁菁者莪二百餘字蓋少作也)
(云/云)孟子曰君子有三樂王天下不與存焉其一曰樂得
天下之英才而教育之此皆聖人賢士之所極言至論
古今之所宜法者也然則孰能長育天下之人材將非
吾君與吾相乎孰能教育天下之英才將非吾君與吾
相乎(一本無/此句)幸今天下無事大小之官各守其所錢穀
甲兵之問不至於廟堂論道經邦之暇捨此宜無大者
焉今有人生二十八年矣(嚴曰退之以大厯三年戊申/生至貞元十一年乙亥二十)
(八年/也)名不著於農工商賈之版其業則讀書著文歌頌
堯舜之道雞鳴而起孜孜焉亦不為利(韓曰孟子雞鳴/而起孳孳為善)
(者舜之徒也雞鳴而起/孳孳為利者跖之徒也)其所讀皆聖人之書楊墨釋老
之學無所入於其心其所著皆約六經之㫖而成文抑
邪與正(孫曰抑退抑也與/助也○與一作興)辯時俗之所惑居窮守約(一/無)
(守/字)亦時有感激怨懟奇怪之辭(祝曰懟爾雅云怨也詩/强禦多懟○懟音隊)
以求知於天下亦不悖於教化妖淫諛佞譸張之説(祝/曰)
(譸張誑也書民無或胥/譸張為幻○譸音輈)無所出於其中四舉於禮部乃
一得三選於吏部卒無成(一作卒無所成嚴曰荅崔立/之書云年二十時苦家貧及)
(來京師見有舉進士者人多貴之因詣州縣求舉四舉/而後有成亦未即得仕聞吏部有以博學宏辭選者因)
(又詣州府求舉凡二試於吏部一既得之而又黜于中/書既已為之則欲有所成就因復求舉亦無幸焉則此)
(所謂四舉/三選也)九品之位其可望一畝之宅其可懷遑遑乎
四海無所歸恤恤乎饑不得食寒不得衣(孫曰恤恤乎/昭十二年左)
(氏之文恤/恤憂貌)濱於死而益固得其所者爭笑之忽將棄其
舊而新是圖求老農老圃而為師悼本志之變化中夜
涕泗交頥雖不足當詩人孟子之所謂抑長育之使成
材(一作使其成/材材一作才)其亦可矣教育之使成才其亦可矣抑
又聞古之君子相其君也(一作古君子之相其/君也一又無之字)一夫不
獲其所若已推而内之溝中(韓曰孟子曰伊尹思天下/之民匹夫匹婦有不被堯)
(舜之澤者若已/推而内之溝中)今有人生七年而學聖人之道以修其
身積二十一年(一本漏/一字)不得巳一朝而毁之是亦不獲
其所矣伏念今有仁人在上位若不往告之而遂行是
果於自棄而不以古之君子之道待吾相也其可乎寧
往告焉若不得志則命也(一作若不得/其志則云云)其亦行矣洪範
曰凡厥庶民有猷有為有守汝則念之(補注書洪範注/云民有道有所)
(為有所執守汝/則念錄敘之)不協于極(一作弗/協于極)不羅于咎(一作弗/羅于咎)皇
則受之(補注書洪範注云民之行雖不合于中/而不羅于咎惡皆可進用大法受之)而康而
色(而汝/也)曰予攸好德汝則錫之福(補注書洪範注云汝/當安汝顔色以謙下)
(人人曰我所好者/德汝則與之爵禄)是皆與善之辭也抑又聞古之人有
自進者而君子不逆之矣(一作君子而/不逆之矣)曰予攸好德汝
則錫之福之謂也(自抑又聞至謂也/三十字一本無)抑又聞上之設官
制祿必求其人而授之者非茍慕其才而富貴其身也
蓋將用其能理不能用其明理不明者耳下之修己立
誠必求其位而居之者非茍没於利而榮於名也(也一/作矣)
蓋將推已之所餘以濟其不足者耳然則上之於求人
下之於求位交相求而一其致焉耳茍以是而為心則
上之道不必難其下下之道不必難其上可舉而舉焉
不必讓於其自舉也可進而進焉不必廉於其自進也
抑又聞上之化下得其道則勸賞不必徧加乎天下而
天下從焉(則一/作其)因人之所欲為而遂推之之謂矣(一作/也)
今天下不由吏部而仕進者幾希矣主上傷感山林之
士有逸遺者屢詔内外之臣旁求儒雅於四海而其至
者蓋闕焉豈無其人乎哉亦見國家不以非常之道禮
之而不來耳彼之處隱就間者(孫曰間即/閒暇之閒)亦人耳其耳
目口鼻之所欲其心之所樂其體之所安豈有異於人
乎哉今所以惡衣食窮體膚麋鹿之與處猿狖之所居
(補注三國志若魚之走淵猿狖/之騰木也孫曰狖猿類余救切)固自以其身不能與時
從順俯仰(從一/作俗)故甘心自絶而不悔焉而方聞今國家
之仕進者(一無/今字)必舉於州縣然後升於禮部吏部試之
以繡繪雕琢之文考之以聲勢之逆順章句之短長中
其程式者然後得從下士之列雖有化俗之方安邊之
畫不繇是而稍進者萬不有一得焉彼惟恐入山之不
深入林之不密其影響昧昧惟恐聞于人也(惟一/作之)今若
聞有以書上宰相而求仕者(上一/作進)宰相不辱焉(宰相字/上一有)
(而字一/有以字)而薦之天子天子爵命之而布其書於四方枯
槁沈溺魁閎寛通之士必且洋洋焉動其心峨峨焉纓
其冠于于焉而來矣此所以謂勸賞不必徧加乎天下
而天下從焉者也因人所欲為而遂推之之謂者也伏
惟覽詩書孟子之所指念育才錫福之所以考古之君
子相其君之道而忘自進自舉之罪思設官制祿之故
以誘致山林逸遺之士庶天下之行道者知所歸焉(一/作)
(知所依/歸焉)小子不敢自幸其嘗所著文(嘗一/作常)輒採其可者
若干首錄在異巻(一有伏字/一有冀字)辱賜觀焉干黷尊嚴伏地
待罪愈再拜
　　　後十九日復上書
　　　　(張子韶曰退之平生木强人而為饑寒所迫/累數千言求官于宰相亦可怪也至第二書)
　　　　(乃復自比為盜賊筦庫且云大其聲而疾呼/矣略不知恥何哉豈作文者其文當如是其)
　　　　(心未必/然邪)
二月十六日前鄉貢進士韓愈謹再拜言相公閤下向
上書及所著文後待命凡十有九日不得命恐懼不敢
遁逃不知所為乃復敢自納於不測之誅以求畢其説
而請命於左右愈聞之蹈水火者之求免於人也不惟
其父兄子弟之慈愛然後呼而望之也將有介於其側
者雖其所憎怨茍不至乎欲其死者則將大其聲疾呼
而望其人之救也(人字一作/仁人二字)彼介於其側者聞其聲而
見其事不惟其父兄子弟之慈愛然後往而全之也雖
有所憎怨茍不至乎欲其死者則將往奔盡氣(往一/作狂)濡
手足焦毛髪(一有/且字)救之而不辭也若是者何哉其勢甚
急而其情誠可悲也愈之彊學力行有年矣愚甚(一無/甚字)
(一作其愚甚/一作其愚也)不惟道之險夷行且不息以蹈於窮餓之
水火其既危且亟矣大其聲而疾呼矣閤下其亦聞而
見之矣(一作/歟)其將往而全之歟抑將安而不救之歟有
來言於閤下者曰有觀溺於水而爇於火者有可救之
道而終莫之救也閤下且以為仁人乎哉不然若愈者
亦君子之所宜動心者也或謂愈曰(一無/曰字)子言則然矣
宰相則知子矣如時不可何愈竊謂之不知言者誠其
才能不足當吾相之舉耳若所謂時者固在上位者為
之耳非天之所為也前五六年時宰相薦聞尚有自布
衣䝉抽擢者與今豈異時哉且今節度觀察(一有使/及二字)防
禦營田及諸小使等(一無/及字)尚得自舉判官無間於已仕
未仕者況在宰相吾君所尊敬者而曰不可乎古之進
人者或取於盜(韓曰禮記曰管仲遇盜取二人焉上/以為公臣曰其所與遊辟也可人也)或
舉於管庫(韓曰禮記曰趙文子所舉於晉國管庫之/士七十有餘家生不交利死不屬其子焉)今
布衣雖賤猶足以方於此情隘辭蹙不知所裁亦惟少
垂憐焉愈再拜(黄唐曰韓上宰相書厯道飢寒有溺爇/於水火大聲疾呼之語栁上宰相書序)
(其大厄比之號墜望救於千仞之下懼其不顧夫不用/而窮乃士之常古人寧有乞憐如是乎或曰言不足以)
(盡人栁嗜進改節咎其言可也韓無可訾安得信一時/之言疵其終身乎曰不然韓子亦幸而舉進士耳使其)
(三書獲薦謝恩權門將委已以從人耶抑以身而殉道/邪故論人於巳然則韓子之賢誠所難能觀人於未然)
(則韓子之言/不足為法)
　　　後二十九日復上書
三月十六日羈旅(一無/二字)前鄉貢進士韓愈再拜言相公
閤下愈聞周公之為輔相也其急於見賢也方一食三
吐其哺一沐三握其髪(孫曰史記周公子伯禽就封於/魯周公戒曰我一沐三握髪一)
(飯三吐哺以待士猶/恐失天下之賢人)當是時天下之賢才皆巳舉用姦
邪讒佞欺負之徒皆已除去四海皆已無虞九夷八蠻
在荒服之外者皆巳賓貢天灾時變昆蟲草木之妖(孫/曰)
(説文云昆蟲蟲之總名妖孽也昆/蟲草木之妖如五行志所載是矣)皆巳銷息天下之所
謂禮樂刑政教化之具皆巳修理風俗皆巳敦厚動植
之物風雨霜露之所霑被者皆巳得宜休徵嘉瑞麟鳳
龜龍之屬皆巳備至而周公以聖人之才憑叔父之親
其所輔理承化之功又盡章章如是其所求進見之士
豈復有賢於周公者哉不惟不賢於周公而巳豈復有
賢於時百執事者哉豈復有所計議能補於周公之化
者哉然而周公求之如此其急惟恐耳目有所不聞見
思慮有所未及以負成王託周公之意不得於天下之
心如周公之心設使其時輔理承化之功未盡章章如
是而非聖人之才而無叔父之親將不暇食與沐矣豈
特吐哺握髪為勤而止哉惟其如是故于今頌成王之
德而稱周公之功不衰今閤下為輔相亦近耳天下之
賢才豈盡舉用姦邪讒佞欺負之徒豈盡除去四海豈
盡無虞九夷八蠻之在荒服之外者豈盡賓貢天灾時
變昆蟲草木之妖豈盡銷息天下之所謂禮樂刑政教
化之具豈盡修理風俗豈盡敦厚動植之物風雨霜露
之所霑被者豈盡得宜休徵嘉瑞麟鳳龜龍之屬豈盡
備至其所求進見之士雖不足以希望盛德如比於百
執事(如一/作至)豈盡出其下哉其所稱説豈盡無所補哉今
雖不能如周公吐哺握髪亦宜引而進之察其所以而
去就之不宜黙黙而巳也愈之待命四十餘日矣書再
上而志不得通足三及門而閽人辭焉惟其昏愚不知
逃遁故復有周公之說焉(一作閤下其/亦察之六字)古之士三月不
仕則相弔故出疆必載質然所以重於自進者以其於
周不可則去之於魯於魯不可則去之於齊(一無之於/齊三字)
於齊不可則去之宋之鄭之秦之楚也今天下一君四
海一國舍乎此則夷狄矣去父母之邦矣故士之行道
者不得於朝則山林而巳矣山林者士之所獨善自養
而不憂天下者之所能安也如有憂天下之心則不能
矣故愈每自進而不知愧焉書亟上足數及門(數色/角切)而
不知止焉寧獨如此而巳惴惴焉惟恐不得出大賢之
門下是懼亦惟少垂察焉凟冒尊威惶恐無已愈再拜
　　　荅侯繼書
　　　　(韓曰貞元八年繼與公同登進士第十一年/公上宰相書不報遂東歸將出京作是書且)
　　　　(云懼足下以吾退歸因謂不復能自强不息/故因書奉曉此則公上崔虞部書之時然則)
　　　　(公時勵志如此宜乎為百代文/章之宗學者仰之如山斗云)
裴子自城來得足下一書明日又於崔大處(補注崔大/名羣字敦)
(詩/)得足下陜州所留書翫而復之不能自休尋知足下
不得留僕又為考官所辱(官一/作功)欲致一書開足下(開一/作聞)
并自舒其所懷含意連辭將發復巳卒不能成就其説
及得足下二書凡僕之所欲進於左右者足下皆巳自
得之僕雖欲重累其辭(欲一/作復)諒無居足下之意外者故
絶意不為行亦自念(一無/行字)方將逺去(將一/作當)潛深伏隩(祝/曰)
(隩四方土可居爾雅厓内為隩韓曰隩/水厓也又藏也○隩於到切字亦作奥)與時不相聞(時/一)
(作/世)雖足下之思我無所窺尋其聲光故不得不有書為
别非復有所感發也僕少好問學自六經之外百氏之
書未有聞而不求求得而不觀者也(一無/也字)然其所志惟
在其意義所歸至於禮樂之名數(於一/作干)隂陽土地星辰
方藥之書(歐本無方/藥二字)未嘗一得其門户雖今之仕者不
要此道然古之人未有不通此而為大賢君子者也(趙/本)
(無也/字)僕雖庸愚每讀書輒用自媿今幸不為時所用無
朝夕役役之勞將試學焉力不足而後止猶將愈於汲
汲於時俗之所爭(一作/事)既不得而怨天尤人者(而一/作即)此
吾今之志也(一本此吾/之本志也)懼足下以吾退歸因謂我不復
能自彊不息(一無/我字)故因書奉曉冀足下知吾之退未始
為不進而衆人進未始為不退也既貨馬即求船東下
二事皆不過後月十日(趙本月/字作旬)有相問者為我謝焉愈
再拜
　　　荅崔立之書
　　　　(樊曰立之字斯立貞元四年進士唐進士禮/部既登第後吏部試之中其程式然後命之)
　　　　(官公貞元八年第進士至是三試吏部不售/斯立乃遺公書比之獻玉者故公以此書復)
　　　　(之然公所學者堯舜三代孔孟之道其文則/六經古文也時吏部所試者時文爾公以古)
　　　　(文為寶而吏部試以時文/則公之玉蓋未嘗獻也)
斯立足下僕見險不能止動不得時顛頓狼狽(樊曰狼/狽獸名)
(狼屬也生子或欠一足二足相附而行離則躓或言狼/狽是兩物狽前足絶短每行常駕兩狼失狼則不能動)
(故世言事乖/者稱狼狽)失其所操持因不知變以至辱於再三君
子小人之所憫笑天下之所背而馳者也足下猶復以
為可教貶損道德乃至手筆以問之(手筆上一/有千字)扳援古
昔(扳皮班切/援于元切)詞義高逺且進且勸足下之於故舊之道
(一無足下/之三字)得之矣雖僕亦固望於吾子不敢望於他人
者耳然尚有似不相曉者非故欲發余乎(故一/作固)不然何
子之不以丈夫期我也不能黙黙聊復自明僕始年十
六七時未知人事讀聖人之書以為人之仕者皆為人
耳非有利乎巳也及年二十時苦家貧衣食不足謀於
所親然後知仕之不唯為人耳及來京師見有舉進士
者人多貴之僕誠樂之就求其術或出禮部所試詩賦
策等以相示僕以為可無學而能因詣州縣求舉有司
好惡出於其心(司下一/有者字)四舉而後有成亦未即得仕聞
吏部有以博學宏詞選者人尤謂之才且得美仕就求
其術或出所試文亦禮部之類也(一無/也字)私怪其故然猶
樂其名因又詣州府求舉凡二試於吏部一既得之而
又黜於中書雖不得仕人或謂之能焉退因自取所試
讀之乃類乎俳優之辭(乎一/作於)顔忸怩而心不寧者數月
(忸女六切/怩女夷切)既已為之則欲有所成就(一無/所字)書所謂恥過
作非者也因復求舉亦無幸焉乃復自疑以為所試與
得之者不同其程度及得觀之余亦無甚媿焉夫所謂
博學者豈今之所謂者乎夫所謂宏詞者豈今之所謂
者乎誠使古之豪傑之士若屈原孟軻司馬遷相如揚
雄之徒進于是選(于一/作於)僕必知其懷慙(一無僕字/懷字作愧)乃不
自進而巳耳(一作/矣)設使與夫今之善進取者競於䝉昧
之中僕必知其辱焉然彼五子者且使生於今之世(生/一)
(作/出)其道雖不顯於天下其自負何如哉肯與夫斗筲者
(孫曰論語斗筲之人何足/算也筲竹器容一斗二升)決得失於一夫之目而為之
憂樂哉故凡僕之汲汲於進者其小得蓋欲以具裘葛
養孤窮其大得蓋欲以同吾之所樂於人耳其他可否
自計巳熟誠不待人而後知今足下乃復比之獻玉者
以為必俟良工之剖(良工一/作工人)然後見知於天下雖刖兩
足而不為病(韓曰卞和得玉璞獻之楚厲王玉人曰石/也刖其左足厲王殁復獻武王玉人復曰)
(石也刖其右足至共王即位和乃抱其璞哭於郊王使/玉人攻之果得寶玉孫曰琴操卞和得玉獻楚懷王王)
(使樂正子占之言非玉也王以為欺斬其一足懷王死/子平王立和復獻之王又以為欺斬其一足平王死子)
(立為荆王和抱其玉而哭王使剖之果有玉乃封為/陵陽侯○一本無而字一本作兩刖足而不為痛)且
無使勍者再尅(勍强也/渠巾切)誠足下相勉之意厚也然仕進
者豈捨此而無門哉足下謂我必待是而後振者(趙本/振字)
(作/進)尤非相悉之辭也(尤非一/作非尤)僕之玉固未嘗獻而足固
未嘗刖足下無為我戚戚也(一無足/下二字)方今天下風俗尚
有未及於古者(及於一/作未有)邊境尚有被甲執兵者主上不
得怡而宰相以為憂僕雖不賢亦且潛究其得失(一無/其字)
致之乎吾相薦之乎吾君上希卿大夫之位下猶取一
障而乘之(韓曰漢武帝時匈奴求和親羣臣議前博士/狄山曰和親便張湯曰此愚儒無知山曰臣)
(固愚忠若湯乃詐忠上作色曰吾使生居一郡能無使/虜入盜乎山曰不能曰居一縣曰不能曰居一障間山)
(自度辯窮曰能乃使山乘障至月餘匈奴斬山頭而去/顔師古注障謂塞上要險之處别築為城因置吏士而)
(為障蔽以扞冦乗謂登/而守之也公之意取此)若都不可得猶將耕於寛閒之
野釣於寂寞之濱求國家之遺事考賢人哲士之所終
始作唐之一經垂之於無窮誅姦諛於既死發潛德之
幽光(樊曰李習之荅皇甫持正書云僕近寫得唐書史/官才薄言詞淺鄙不足以發揚高祖太宗列聖明)
(德使後人觀者文采不及周漢之書僕竊不自度欲筆/削國史成不刋之書使僕書成而傳則富貴而功德不)
(著未必聲名於後貧賤而道德全者未必不烜赫于無/窮退之所謂誅姦諛于既死發潛德之幽光是翺心也)
(習之此論出公此書故耳/○趙本作著盛德于幽光)二者將必有一可足下以為
僕之玉凡幾獻而足凡幾刖也又所謂勍者果誰哉再
尅之刑信如何也士固伸於知己微足下無以發吾之
狂言愈再拜
　　　荅李翊書
　　　　(樊曰公荅李翊二書或作李翺非也貞元十/八年陸傪佐主司權德輿於禮部公以李翺)
　　　　(薦于傪用是其年登第此書其十七年所作/歟補注吕居仁云退之此書最見其為文養)
　　　　(氣妙/處)
六月二十六日愈白李生足下生之書詞甚高其問何
下而恭也能如是(一無此三字/一止無能字)誰不欲告生以其道(一/作)
(之以/道)道德之歸也有日矣(一本作誰不欲告生以/其道之歸也有日矣)況其
外之文乎(趙本外/字作餘)抑愈所謂望孔子之門牆而不入於
其室者也(室一作宫/一無也字)烏足以知是且非邪雖然不可不
為生言之生所謂立言者是也生所為者與所期者甚似
而幾矣抑不知生之志蘄勝於人而取於人耶將蘄至
於古之立言者邪蘄勝於人而取於人則固勝於人而
可取於人矣(一作而可/取人矣)將蘄至於古之立言者(一有/耶字)則
無望其速成無誘於勢利(勢一/作世)養其根而俟其實加其
膏而希其光根之茂者其實遂膏之沃者其光曄(曄光/也域)
(輒/切)仁義之人其言藹如也抑又有難者愈之所為不自
知其至猶未也雖然學之二十餘年矣始者非三代兩
漢之書不敢觀(兩一/作秦)非聖人之志不敢存處若忘行若
遺儼乎其若思(補注禮記曲/禮儼若思)茫乎其若迷當其取於心
而注於手也惟陳言之務去戞戞乎其難哉其觀於人
也不知其非笑之為非笑也(一無/其字)如是者亦有年猶不
改然後識古書之正偽與雖正而不至焉者昭昭然白
黑分矣而務去之乃徐有得也當其取於心而注於手
也汩汩然來矣(汩汩水流貌音骨/又胡骨越必二切)其觀於人也笑之則
心以為喜(一無/心字)譽之則心以為憂(一無/心字)以其猶有人之
説者存也如是者亦有年然後浩乎其沛然矣(樊曰自/三代以)
(還陵夷至於江左斯文掃地唐興貞觀開元之盛終莫/能起至貞元末而公出於是以六經之文為諸儒唱其)
(觀於人也笑之則心以為喜者大聲不入於里耳而不/笑不足以為道此公所以喜若人人皆見而説之而譽)
(之斯亦淺矣此所以為憂李漢所謂時人始而驚中而/笑且排先生益堅終而翕然隨以定者其此之謂歟王)
(荆公乃云力去陳言夸末俗可憐無補費精神好詆之/過也汩汩然來矣浩乎其沛然者皇甫持正諭業所云)
(韓吏部之文如長江秋注千里一道老蘇上歐陽/書亦云韓子之文如長江大河渾浩流轉者是也)吾又
懼其雜也迎而距之平心而察之其皆醇也然後肆焉
雖然不可以不養也行之乎仁義之途游之乎詩書之
源(一作/府)無迷其途無絶其源(一作无/虚其府)終吾身而巳矣氣
水也言浮物也水大而物之浮者大小畢浮氣之與言
猶是也(嚴曰昔人論文章以氣為主退之論佛骨徙鱷/魚其使常山也視王廷湊若軒渠小兒以片言)
(折三軍而牛元翼立出則氣之所養可知矣故其文粹/然一出於正刋落陳言横騖别驅汪洋大肆與孟軻揚)
(雄相表裏豈非氣之/盛者言亦從之乎)氣盛則言之短長與聲之高下者
皆宜雖如是其敢自謂幾於成乎雖幾於成其用於人
也奚取焉雖然得用於人者(趙本得/字作待)其肖於器(一有邪/無字)
則時用焉用與舍屬諸人君子則不然處心有道行己
有方用則施諸人(趙本施/字作垂)舍則傳諸其徒垂諸文而為
後世法如是者其亦足樂乎其無足樂也有志乎古者
希矣(一作有志乎/古人者希矣)志乎古必遺乎今吾誠樂而悲之亟
稱其人所以勸之非敢襃其可襃而貶其可貶也問於
愈者多矣(一有/愈字)念生之言不志乎利聊相為言之愈白
　　　重荅李翊書
愈白李生生之自道其志可也其所疑於我者非也人
之來者雖其心異於生其於我也皆有意焉君子之於
人無不欲其入於善寧有不可告而告之孰有可進而
不進也言辭之不酬禮貌之不荅(一作/恭)雖孔子不得行
於互鄉(補注論語互鄉難與言童子見門人惑/子曰與其進也不與其退也得一作能)宜乎余
之不為也(余一/作愈)茍來者吾斯進之而巳矣烏待其禮踰
而情過乎(嚴曰孟子曰茍以是心至斯受之而已互鄉/之人雖難與言童子雖無知然能潔已以進)
(聖人斯與之進矣又奚/待其禮踰而情過邪)雖然生之志求知於我邪求益
於我邪(益一/作荅)其思廣聖人之道其欲善其身而使人不
可及邪其何汲汲於知而求待之殊也賢不肖固有分
矣生其急乎其所自立(一無/生字)而無患乎人不知巳未嘗
聞有響太而聲微者也況愈之於生懇懇邪屬有腹疾
無聊不果自書愈白
　　　代張籍與浙東觀察李中丞書
　　　　(韓曰中丞名遜字友道荆州石首人元和五/年八月以遜兼御史中丞充浙東觀察使張)
　　　　(籍時為太常寺太祝病眼京/師公於是代之為書上遜)
月日前某官某謹東嚮再拜寓書浙東觀察使中丞李
公閤下籍聞議論者皆云(一無/者字)方今居古方伯連帥之
職(一無/居字)坐一方得專制於其境内者(得一本/作能字)惟閤下心
事犖犖(犖吕角切/一作卓犖)與俗輩不同籍固以藏之胷中矣(之/一)
(作/於)近者閤下從事李協律翺到京師(孫曰翺字習之為/浙東觀察判官元)
(和六年以/事至京師)籍於李君朋友也不見六七年聞其至馳往
省之問無恙外不暇出一言且先賀其得賢主人李君
曰子豈盡知之乎吾將盡言之數日籍益聞所不聞(一/本)
(所上有/其字)籍私獨喜常以為自今以後不復有如古人者
於今忽有之退而自悲(一無/而字)不幸兩目不見物無用於
天下胷中雖有知識家無錢財寸步不能自致今去李
中丞五千里何由致其身於其人之側(致字一作/自致二字)開口
一吐出胷中之竒乎因飲泣不能語(一無/能字)既數日復自
奮曰無所能人乃宜以盲廢有所能人雖盲當廢棄於
俗輩(一無/棄字)不當廢於行古人之道者浙水東七州(補注/浙東)
(所管七州謂越睦衢台處/温明也○一本無水字)户不下數百萬不盲者何限
李中丞取人固當問其賢與不賢不當計其盲與不盲
也(此句一本/無其字)當今盲於心者皆是也若籍自謂獨盲於
目爾其心則能别是非(則一作故/别一作計)若賜之坐而問之其
口固能言也幸未死實欲一吐出平生所知(平生字上/一有心中)
(二/字)閤下能信而置之於門耶(置一/作致)籍又善為古詩(樊曰/白樂)
(天贈籍詩云張君何為者業文三/十春尤工樂府詞舉代少其倫)使其心不以憂衣食
亂(一有/也字)閤下無事時一致之座側使跪進其所有(其一/作籍)
閤下憑几而聽之未必不如聽吹竹彈絲敲金擊石也
(聴一/作聆)夫盲者業於藝必專故樂工皆盲(孫曰國語曰矇/瞍修聲矇瞍盲)
(也/)籍儻可與此輩比並乎使籍誠不以畜妻子憂飢寒亂
心有錢財以濟醫藥其盲未甚庶幾復見天地日月(庶/幾)
(下一有/其字)因得不廢則自今至死之年皆閤下之賜也(一/無)
(也/字)閤下濟之以已絶之年賜之以既盲之視其恩輕重大
小籍宜如何報也閤下裁之籍慙靦再拜(靦音腆諸本/無此五字)
　　　荅李師錫秀才書
　　　　(韓曰李觀卒於貞元十年此書云故友元賓/則當在十年後作孫曰師錫蘇州吳人或曰)
　　　　(李師錫/圖南)
愈白故友李觀元賓十年之前示愈别吳中故人詩六
章其首章則吾子也(則一/作即)盛有所稱引(孫曰稱引稱誦/也○一本作稱)
(况/)元賓行峻潔清其中狹隘不能包容(包一/作苞)於尋常人
不肯茍有論説因究其所以於是知吾子非庸庸衆人
(一本作非庸衆人趙/本作非庸庸之衆)時吾子在吳中其後愈出在外無
因緣相見元賓既没其文益可貴重思元賓而不見見
元賓之所與者即如元賓焉(補注吕居仁云公此數句/蓋出於孟子或問百里奚)
(自鬻於秦一章最見抑揚反復處其後曽子固/荅李沿書亦如此類宜皆詳讀○即一作則)今者辱
示書及文章(一作今辱惠/書及文章)觀其姓名元賓之聲容怳若
相接(怳説文云狂/兒許往切)讀其文辭見元賓之知人交道之不
汚(孫曰不汚/不茍也)甚矣子之心有似乎吾元賓也(乎一作於/一無吾字)
子之言以愈所為不違孔子不以雕琢為工將相從於
此愈敢自愛其道而以辭讓為事乎然愈之所志於古
者不惟其辭之好好其道焉爾讀吾子之辭而得其所
用心將復有深於是者歟(孫曰深於是者謂/好其道焉者也)吾子樂之
況其外之文乎愈頓首
　　　荅陳生書
　　　　(韓曰陳生或云名商或云名師錫以書求速/化之術於公公以待巳以信事親以誠而告)
　　　　(之此與子張學干祿孔子告之以言寡尤行/寡悔之説無異君子之言自衆人視之雖若)
　　　　(迂濶而其/理實如此)
愈白陳生足下今之負名譽享顯榮者在上位幾人足
下求速化之術不於其人乃以訪愈是所謂借聽於聾
求道於盲雖其請之勤勤教之云云未有見其得者也
愈之志在古道又甚好其言詞觀足下之書及十四篇
之詩亦云有志於是矣而其所問則名所慕則科(一作/利)
故愈疑於其對焉雖然厚意不可虛辱聊為足下誦其
所聞蓋君子病乎在已而順乎在天待已以信而事親
以誠(嚴曰病乎在已蓋若所謂舜為法于天下我猶未/免為鄉人是則可憂是也順乎在天蓋若所謂知)
(其無可奈何而安之若命是也待已以信者信道篤/而自知明是也事親以誠者啜菽飲水盡其歡是也)所
謂病乎在己者仁義存乎内彼聖賢者能推而廣之而
我蠢然為衆人(然一/作焉)所謂順乎在天者貴賤窮通之來
平我心而隨順之不以累於其初所謂待己以信者已
果能之人曰不能勿信也已果不能人曰能之勿信也
(趙本去此/十一字)孰信哉信乎已而巳矣所謂事親以誠者盡
其心不夸於外(一本於/其外)先乎其質而後乎其文者也盡
其心不夸於外者(一作於/其外者)不以已之得於外者為父母
榮也名與位之謂也先乎其質者文行也後乎其文者
飲食㫖甘以其外物供養之道者也(養一/作食)誠者不欺之
名也待於外而後為養薄其質而厚於文斯其不類於
欺歟果若是子之汲汲於科名以不得進為親之羞者
惑也速化之術如是而已古之學者(一作古/人之學)惟義之問
誠將學於太學愈獨守是説而俟見知焉(獨一作猶/一無知字)愈白
　　　荅李翺書
　　　　(韓曰公貞元十五年以董晉死於汴後依張/建封於徐未知所去就意習之以書勉之俾)
　　　　(之入京城故公此書言其窮空家累/無託及前日客京城之狀以荅之)
使至辱書(一作使來/辱足下書)歡愧來并(來一/作交)不容於心嗟乎子
之書言意皆是也(一無/書字)僕雖巧説何能逃其責耶然皆
子之愛我多重我厚不酌時人待我之情而以子之待
我之意使我望於時人也僕之家本窮空重遇攻劫(孫/曰)
(貞元十五年二/月宣武軍亂)衣服無所得養生之具無所有(趙云養體之/具一無以有)
家累僅三十口攜此將安所歸託乎捨之入京不可也
挈之而行不可也足下將安以為我謀哉此一事耳足
下誠謂我入京城有所益乎(一作足下謂我入/京城有所益乎)僕之所
有子猶有不知者時人能知我哉持僕所守驅而使奔
走伺候公卿間(驅一作執/間一作門)開口論議其安能有所合乎
(所一/作以)僕在京城八九年(孫曰謂應/進士時也)無所取資日求於人
以度時月當時行之不覺也今而思之如痛定之人思
當痛之時不知何能自處也今年已加長矣(一無/巳字)復驅
之使就其故地是亦難矣所貴乎京師者得不以明天
子在上(得一/作豈)賢公卿在下布衣韋帶之士談道誼者多
乎(誼一/作義)以僕遑遑於其中(僕下一/有道字)能上聞而下達乎其
知我者固少知而相愛不相忌者又加少(忌一/作忘)内無所
資外無所從(一作/縱)終安所為乎嗟乎子之責我誠是也
愛我誠多也今天下之人有如子者乎自堯舜以來士
有不遇者乎無也子獨安能使我潔清不洿(音/汚)而處其
所樂哉非不願為子所云者(為一/作如)力不足勢不便故也
僕於此豈以為大相知乎(孫曰此謂張建封幕府嚴/曰謂在南陽公幕中也)累
累隨行役役逐隊饑而食飽而嬉者也(飽而嬉一/作渴而飲)其所
以止而不去者以其心誠有愛於僕也然所愛於我者
尤少(所一作其/一無尤字)不知我者尤多(尤一/作猶)吾豈樂於此乎哉
(一無/豈字)將亦有所病而求息於此也嗟乎子誠愛我矣子
之所以責於我者誠是矣然恐子有時不暇責我而悲
我不暇悲我而自責且自悲也及之而後知履之而後
難耳昔者孔子稱顔囘一簞食一瓢飲在陋巷(趙本無/在陋巷)
(三/字)人不堪其憂囘也不改其樂彼人者有聖者而為之
依歸(一無/而字)而又有簞食瓢飲足以不死其不憂而樂也
豈不易哉若僕無所依歸無簞食無瓢飲無所取資則
餓而死其不亦難乎子之聞我言亦悲矣嗟乎子亦慎
其所之哉離違久乍還侍左右當日歡喜故專使馳此
候足下意并以自解愈再拜
　
　
　
　
　
　
　
　
　
　
　
　
　五百家注昌黎文集巻十六
欽定四庫全書
　五百家注昌黎文集巻十七
　　　　　　　　　　　　宋　魏仲舉　編
　　書
　　　上張建封僕射書
　　　　(集注建封字本立兖州人貞元四年為徐州/刺史徐泗濠節度使十二年加檢校右僕射)
　　　　(公以十五年二月脱汴州之亂依建封于徐/秋建封辟為節度推官至是供職書意以晨)
　　　　(入夜歸為不可其不諂/於富貴之人可知也)
九月一日(嚴曰退之以貞元十五年二月從董晉之喪/自汴之洛聞汴之亂遂來彭城依張建封至)
(秋欲辭去建封奏為節度推官因留幕中受命之明日/見院中事目有晨入夜歸一件以為不便乃於九月一)
(日上書/言之)愈再拜受牒之明日(節度推/官牒)在使院中有小吏
持院中故事節目十餘事來示愈其中不可者有自九
月至明年二月之終皆晨入夜歸非有疾病事故輒不
許出當時以初受命不敢言古人有言曰人各有能有
不能(孫曰定五年左氏/王孫由于之言)若此者非愈之所能也抑而行
之必發狂疾上無以承事于公望其將所以報德者(望/一)
(作/忘)下無以自立喪失其所以為心夫如是則安得而不
言凡執事之擇於愈者非為其能晨入夜歸也必將有
以取之茍有以取之雖不晨入而夜歸其所取者猶在
也(趙本云亦/猶在也)下之事上不一其事上之使下不一其事
量力而任之度才而處之其所不能不強使為是故為
下者不獲罪於上為上者不得怨於下矣孟子有云(按/孟)
(子云今天下地醜德齊莫能/相尚即所謂無大相過也)今之諸侯無大相過者以
其皆好臣其所教(一作/命)而不好臣其所以受教(一作受/命一無)
(以/字)今之時與孟子之時又加遠矣皆好其聞命而奔走
者不好其直已而行道者聞命而奔走者好利者也直
已而行道者好義者也未有好利而愛其君者未有好
義而忘其君者(一無/其字)今之王公大人惟執事可以聞此
言惟愈於執事也可以言此事(趙云可以言此言/一本可以此言進)愈之
蒙幸於執事(一無/之字)其所從舊矣若寛假之使不失其性
加待之使足以為名寅而入盡晨而退申而入終酉而
退率以為常亦不廢事天下之人聞執事之於愈如是
也必皆曰執事之好士也如此(好一/作待)執事之待士以禮
也如此執事之使人不枉其性而能有容也如此執事
之欲成人之名也如此執事之厚於故舊也如此又將
曰韓愈之識其所依歸也如此韓愈之不諂屈於富貴
之人也如此韓愈之賢能使其主待之以禮也如此(一/無)
(賢/字)茍如此則死於執事之門無悔也若使隨行而入逐
隊而趨言不敢盡其誠道有所屈於已天下之人聞執
事之於愈如此皆曰執事之用韓愈哀其窮收之而巳
耳韓愈之事執事不以道利之而已耳茍如是雖日受
千金之賜一歲九遷其官(孫曰任昉代范雲謝表云千/秋之一日九遷荀爽之十旬)
(遠至方之㣲/臣未為速達)感恩則有之矣將以稱於天下曰知已則
未也(一本重有/知已二字)伏惟哀其所不足矜其愚不録其罪察
其辭而垂仁採納焉愈恐懼再拜
　　　荅胡直均書
　　　　(樊曰直均求謁於公望其稱薦為科第計其/後直均竟登貞元十九年第此公書所謂時)
　　　　(或道之之力也李肇國史補云文公引致後/輩為求科第多有投書請益者人謂韓門弟)
　　　　(子/云)
愈頓首胡生秀才足下雨不止薪芻價益高生遠客懷
道守義非其人不交得無病乎斯須不展(斯須一/作傾渇)思想
無已愈不善自謀口多而食寡然猶月有所入以愈之
不足知生之窮也至於是而不悔非信道篤者(一作篤/行者)
其誰能之所示千百言略不及此而以不屢相見為憂
謝相知為急謀道不謀食樂以忘憂者生之謂矣顧無以
當之(當一/作荅)如何夫别是非分賢與不肖公卿貴位者之
任也愈不敢有意於是如生之徒於我厚者知其賢時
或道之於生未有所益也(趙本所/字作乃)不知者乃用是為謗
不敢自愛懼生之無益而有傷也如之何若曰彼有所
合吾不利其求(一有不/得二字)則庶可矣生又離鄉邑去親愛
甘辛苦而不厭者本非為是也如之何愈之於生既不
變矣戒生無以示愈者語於人(語上一/有謂字)用息不知者之
謗生慎從之講禮釋友二篇比舊尤嘉(一作此/書尤嘉)志深而
喻切因事以陳辭古之作者正如是爾愈頓首
　　　上于襄陽書
　　　　(孫曰于頔字允元貞元十四年九月/以工部尚書為山南東道節度使)
七月三日(嚴曰書稱守國子四門博/士當在貞元十八年秋也)將仕郎守國子四
門博士韓愈謹奉書尚書閤下夫士之能享大名顯當
世者莫不有先進之士(進一/作達)負天下之望者為之前焉
士之能垂休光照後世者亦莫不有後進之士負天下
之望者為之後焉莫為之前雖美而不彰莫為之後雖
盛而不傳是二人者未始不相須也然而千百載乃一
相遇焉豈上之人無可援下之人無可推歟(祝曰援推/引進也禮)
(記上弗援下弗推○/援音爰推它回切)何其相須之殷而相遇之疎也其故
在下之人負其能不肯諂其上上之人負其位不肯顧
其下故高材多戚戚之窮盛位無赫赫之光是二人者
之所為皆過也未嘗干之不可謂上無其人未嘗求之
不可謂下無其人愈之誦此言久矣而未嘗敢以聞於
人側聞閤下抱不世之材(抱一/作苞)特立而獨行道方而事
實巻舒不隨乎時文武惟其所用豈愈所謂其人哉抑
未聞後進之士有遇知於左右獲禮於門下者豈求之
而未得耶(一無/而字)其志存乎立功(其一/作將)而事專乎報主雖遇
其人而未暇禮邪(一無/而字)何其宜聞而久不聞也愈雖不
才其自處不敢後於恒人閤下將求之而未得歟古人
有言請自隗始(孫曰史記燕昭王謂郭隗曰誠得賢士/與共國孤之願也先生視可者得身事)
(之隗曰王欲致士先從隗始況賢於隗者豈遠千里哉/樊曰戰國策燕昭王謂郭隗曰欲得賢士與共國以雪)
(先王之恥對曰誠欲致士先從隗始王築宫/而師之樂毅鄒衍劇辛皆往焉○隗五賄切)愈今者惟
朝夕芻米僕賃之資是急不過費閤下一朝之享而足
也(享一/作宴)如曰吾志存乎立功而事專乎報主(一無/而字)雖遇
其人未暇禮焉則非愈之所敢知也(一無之/所二字)世之齪齪
者既不足以語之(以一/作與)磊落竒偉之人(磊魯/猥切)又不能聽
焉則信乎命之窮也謹獻舊所為文一十八首如賜觀
覽亦足以知其志之所存愈恐懼再拜
　　　與崔羣書
　　　　(韓曰羣字敦詩清河人貞元八年中進士第/時羣為宣州判官而公為國子四門博士洪)
　　　　(曰劉禹錫云韓十八太輕薄謂李卄八程曰/某與崔大羣同年往還直是聰明過人李曰)
　　　　(何處過人韓曰往還二十餘年不曽説著文/章豈不是聰明過人也按此書稱羣不容口)
　　　　(恐未必盡然盖禹錫晚與/公不相協溢惡之言爾)
自足下離東都(孫曰公時/在徐州幕)凡兩度枉問㝷承已達宣州
主人仁賢同列皆君子(孫曰貞元十二年八月以崔衍/為宣歙觀察使羣與李博俱在)
(幕府公送楊儀之序亦云當今藩翰之賓客惟宣/州多賢與之遊者二人焉隴西李博清河崔羣)雖抱
覊旅之念亦且可以度日無入而不自得樂天知命者
固前修之所以禦外物者也況足下度越此等百千輩
豈以出處近遠累其靈臺邪(孫曰莊子靈臺者/有持靈臺謂心也)宣州雖
稱清凉高爽然皆大江之南風土不並以北將息之道
當先理其心心閒無事然後外患不入風氣所宜可以
審備小小者亦當自不至矣足下之賢雖在窮約猶能
不改其樂況地至近官榮禄厚親愛盡在左右者耶(一/無)
(者/字)所以如此云云者以為足下賢者宜在上位託於幕
府則不為得其所(一無/其字)是以及之乃相親重之道耳非
所以待足下也僕自少至今從事於往還朋友間一十
七年矣(嚴曰此書最後言僕無以自全活者從一官於/此轉困窮甚盖在貞元十八年守國子四門博)
(士時也退之貞元二年與/羣往還至是盖十七年矣)日月不為不久所與交往相
識者(一無所/與二字)千百人非不多其相與如骨肉兄弟者亦
且不少或以事同或以藝取或慕其一善或以其久故
或初不甚知而與之已密其後無大惡因而不復決捨
或其人雖不皆入於善而於巳巳厚雖欲悔之亦不可
(一無/亦字)凡諸淺者固不足道深者止如此至於心所仰服
(一作/伏)考之言行而無瑕尤窺之閫奥而不見畛域(畛音/軫)
明白淳粹輝光日新者惟吾崔君一人僕愚陋無所知
曉然聖人之書無所不讀其精麤巨細出入明晦雖不
盡識抑不可謂不渉其流者也以此而推之以此而度
之誠知足下出羣拔萃無謂僕何從而得之也(何從一/作從何)
與足下情義寧須言而後自明耶所以言者懼足下以
為吾所與深者多(一無/以字)不致白黑於胷中耳(致一/作置)既謂
能粗知足下而復懼足下之不我知亦過也比有人説
足下誠盡善盡美抑猶有可疑者僕謂之曰何疑疑者
曰君子當有所好惡(好惡一/作法)好惡不可不明如清河者
人無賢愚無所不説其善服其為人以是而疑之耳僕
應之曰鳯凰芝草賢愚皆以為美瑞青天白日奴𨽻亦
知其清明譬之於食物至於遐方異味則有嗜者有不
嗜者(不嗜上一/無有字)至於稻也粱也膾也炙也(炙之/夜切)豈聞有
不嗜者哉疑者乃解解不解於吾崔君無所損益也自
古賢者少不肖者多自省事以來又見賢者恒不遇不
賢者比肩青紫賢者恒無以自存不賢者志滿氣得賢
者雖得卑位則旋而死不賢者或至眉夀不知造物者
竟如何(一作意/竟如何)無乃所好惡與人異心哉又不知無乃
都不省記任其死生夀夭耶未可知也人固有薄卿相
之官千乗之位而甘陋巷菜羮者同是人也猶有好惡
如此之異者況天之與人當必異其所好惡無疑也合
於天而乖於人何害況又時有兼得者邪崔君無怠崔
君無怠(樊曰自太史公作伯夷列傳因論顔夭蹠夀且/曰天道是耶非耶公至是求其説而不得從而)
(為之辭曰天與人必異其好惡無疑然終之曰崔君無/怠則亦勉其在已者而已此子厚天説所以歸之於仁)
(義之/意也)僕無以自全活者從一官於此(見題/注)轉困窮甚思
自放於伊潁之上(韓曰伊山名潁水名嚴曰伊潁二水/名伊水出虢州盧氏縣熊耳山潁水)
(舊云出潁川陽城縣西北少室/山陽城縣今省入河南登封)當亦終得之近者尤衰
憊(憊蒲/拜切)左車第二牙(孫曰僖五年左氏輔車相依唇亡/齒寒注云車謂車牙也嚴曰車齒)
(本所着骨也退之是時年方三十六齒落眼昏鬢髪皆/白可謂早衰矣嘗有齒落詩去年落一牙盖此年作也)
無故動揺脱去目視昏花㝷常間便不分人顔色兩鬢
半白頭髪五分亦白其鬚亦有一莖兩莖白者僕家不
幸諸父諸兄皆康彊早世如僕者又可以圖於久長哉
以此忽忽思與足下相見一道其懷小兒女子滿前不
能顧(一作小兒滿前不/能顧滿字一作眼)念足下何由得歸北來僕不樂
江南(孫曰公嘗/家宣城)官滿便終老嵩下(一有/山字)足下可相就僕
不可去矣珍重自愛慎飲食少思慮惟此之望愈再拜
　　　與陳京給事書
　　　　(樊曰京字慶復大厯元年中進士第貞元十/七年京以考功員外郎公以四門博士皆議)
　　　　(褅袷十九年/京遷給事中)
愈再拜愈之獲見於閤下有年矣始者亦嘗辱一言之
譽貧賤也衣食於奔走不得朝夕繼見其後閤下位益
尊伺候於門墻者日益進夫位益尊則賤者日隔伺候
於門墻者日益進則愛博而情不專愈也道不加修而
文日益有名夫道不加修則賢者不與文日益有名則
同進者忌始之以日隔之䟽加之不專之望(專一/作辱)以不
與者之心而聽忌者之説由是閤下之庭無愈之跡矣
去年春亦嘗一進謁於左右矣溫乎其容若加其新也
(一有/矣字)屬乎其言若憫其窮也(一有/矣字)退而喜也以告於人
(以一/作知)其後如東京取妻子(嚴曰謂為四門博士/謁告還洛之時也)又不得
朝夕繼見及其還也亦嘗一進謁於左右矣邈乎其容
其若不察其愚也悄乎其言其若不接其情也(一作於/情也)
退而懼也不敢復進今則釋然悟飜然悔曰其邈也乃
所以怒其來之不繼也其悄也乃所以示其意也不敏
之誅無所逃避不敢遂進輒自疏其所以并獻近所為文
(一無/文字)復志賦以下十首為一巻巻有標軸送孟郊序一
首(孫曰郊時/為溧陽尉)生紙寫(補注邵氏聞見録云唐人有生紙/有熟紙熟紙所謂妍妙輝光者其)
(法不一生紙非有喪故不用退之云送孟郊序用生紙/急於自解不暇擇耳今人少有知者○生字今本作乏)
不加裝飾皆有揩注字處急於自解而謝不能俟更寫
閤下取其意而略其禮(意一/作言)可也愈恐懼再拜
　　　荅馮宿書
　　　　(孫曰宿字拱之婺州東陽人公同年進士反/復公書詞而考之必其避謗而分教東都時)
　　　　(作/)
垂示僕所闕非情之至僕安能聞此言朋友道缺絶久
矣無有相箴規磨切之道僕何幸乃復得吾子(一無/復字)僕嘗
憫時俗人有耳(一有/而字)不自聞其過懍懍然惟恐已之不
自聞也(祝曰懍懍敬也畏也/力稔切○之一作久)而今而後有望於吾子矣
然足下與僕交久僕之所守足下之所熟知在京城時
囂囂之徒(囂虛/驕切)相訾百倍(訾毁也/子爾切)足下時與僕並居(一/無)
(並字一/無居字)朝夕同出入起居亦見僕有不善乎然僕退而
思之(一無/之字)雖無以獲罪於人亦有以獲罪於人者(獲一/作服)
僕在京城一年不一至貴人之門人之所趨僕之所傲與
已合者則從之遊不合者雖造吾廬未嘗與之坐此豈
徒足致謗而已不戮於人則幸也追思之可為戰慄寒
心故至此以來尅已自下雖不肖人未嘗敢以貌慢之
況時所尚者耶以此自謂庶幾無時患不知猶復云云
也聞流言不信其行(孫曰禮記儒行久不相/見聞流言不信其行)嗚呼不復
有斯人也君子不為小人之恟恟而易其行(孫曰東方/朔之詞恟)
(恟恐也/許勇切)僕何能爾(趙本/作不)委曲從順向風承意(向一/作望)汲汲
恐不得合猶且不免云云(一作猶且懼/不免云云)命也如何(命一/作故)
(一作/可)然子路聞其過則喜禹聞昌言則下車拜(補注此/本孟子)
(之/説)古人有言曰告我以過者吾之師也(孫曰荀卿子曰/非我而當者吾)
(師也是我而當者吾友/也諂諛我者吾賊也)願足下不憚煩茍有所聞必以相
告吾亦有以報子不敢虛也不敢忘也愈再拜
　　　與衛中行書
　　　　(集注中行字大受御史中丞晏之子貞元九/年進士公始從董晉汴州又從張建封徐州)
　　　　(二公甫卒而軍皆亂大受喜公脱禍以書遺/公公後寓東都作此書與之故言其窮居之)
　　　　(狀/云)
大受足下辱書為賜甚大然所稱道過盛豈所謂誘之
而欲其至於是歟不敢當不敢當其中擇其一二近似
者而竊取之則於交友忠而不反於背面者少似近焉
亦其心之所好耳行之不倦則未敢自謂能爾也(一本/又有)
(不敢當不/敢當六字)至於汲汲於富貴以救世為事者(事一/作業)皆聖
賢之事業知其智謀與力能任者也(一作知其智能/謀其力能任也)如
愈者又焉能之始相識時方甚貧衣食於人其後相見
於汴徐二州僕皆為之從事日月有所入比之前時豐
約百倍足下視吾飲食衣服(一無足/下二字)亦有異乎然則僕
之心或不為此汲汲也其所不忘於仕進者亦將小行乎
其志耳此未易遽言也凡禍福吉凶之來似不在我惟
君子得禍為不幸而小人得禍為恒君子得福為恒而小人
得福為不幸以其所為似有以取之也必曰君子則吉小人
則凶者不可也賢不肖存乎已貴與賤禍與福存乎天(補注/武昌)
(石大任曰韓愈謂貴與賤禍與福存乎天以予觀之貴/與賤存乎天可也禍與福存乎天則不可也盖禍與福)
(在已而已孟子曰禍福無不自已/求之者是禍與福皆存乎已歟)名聲善惡存乎人存
乎者吾將勉之存乎天存乎人者吾將任彼而不用吾
力焉其所守者豈不約而易行哉足下曰命之窮通自
我為之吾恐未合於道足下徴前世而言之則知矣若
曰以道德為已任窮通之來不接吾心則可也窮居荒
涼草樹茂密出無驢馬因與人絶一室之内有以自娛
足下喜吾復脱禍亂(見題/注)不當安安而居遲遲而來也
愈再拜
　　　上張僕射第二書
　　　　(樊曰公此書諫張建封擊毬事韓曰第二書/者或指前論晨入夜歸為第一書也補注觀)
　　　　(堂劉夷叔云退之諫張僕射擊毬書纔數百/言使人意動神悚子厚勸李睦州服氣書費)
　　　　(千餘言乃反緩而不切/人才相去不可及哉)
愈再拜以撃毬事諌執事者多矣(嚴曰古者蹴踘以毛/實皮蹴踏為戲後世)
(圜木為丸以杖撃之或以驢馬之上謂之撃毬與蹴踘/殊異集有汴泗交流贈張僕射詩云毬驚杖奮合且離)
(霹靂應手神珠馳正言撃毬也末章言此誠習/戰非為劇豈若安坐行良圖亦諫止之辭也)諫者不
休執事不止此非其樂不可捨其諫不足聽故也(一作/哉)
諫不足聽者辭不足感人心也樂不可捨者患不能切
身也(趙本作切/人身也)今之言毬之害者必曰有危墮之憂(墮/一)
(作/墜)身激射之虞小者傷面目大者殘形驅執事聞之若
不聞者其意必曰進若習熟必無危墮之憂避能便捷
則免激射之虞小何傷於面目大何累於形軀者哉愈
今所言皆不在此其指要也(一無/也字)非以他事外物牽引
相比也特以擊毬之間之事明之耳(一無/之字)馬之與人性
情殊異至於筋骸之相束(於一/作其)血氣之相持安佚則適
勞頓則疲者同也乗之有道步驟折中少必無疾老必
後衰及以之馳毬於場蕩揺其心腑振撓其筋角氣不
及出入走不及迴旋遠者三四年近者一二年無全馬
矣然則毬之害於人也決矣凡五臟之繫絡甚㣲(絡厯/各切)
坐立必懸垂於胷臆之間(必一作即/臆一作腹)而以之顛頓馳騁
嗚呼其危哉春秋傳曰夫有尤物足以移人茍非德義
則必有禍(補注昭二十八年左/氏所載叔向之辭)雖愷悌君子神明所扶
持然廣慮之深思之亦養夀命之一端也愈恐懼再拜
　　　與馮宿論文書
　　　　(樊曰按李習之祭公文及公此日足可惜贈/張籍詩則二子始皆從公于汴州今此書云)
　　　　(近李翺從僕學文張籍亦學/於僕則此書其汴州所作歟)
辱示初筮賦(筮一/作仕)實有意思但力為之古人不難到但
不知直似古人亦何有得於今人也(一無有字/一無得字)僕為文
久每自稱意中以為好則人必以為惡矣(則一/作即)小稱意
即人亦小怪之(一無/即字)大稱意即人亦大怪之也(一無即/字一無)
(也/字)時時應事作俗下文字者(一無文/字二字)下筆令人慙及示
人人必以為好矣小慙者亦蒙謂之小好大慙者即必
以為大好矣(一本以為/一作謂之)不知古文真何用於今世也(真/一)
(作/直)然以俟知者知耳昔揚子雲著太𤣥人皆笑之(嚴曰/子雲)
(晚悔雕蟲潛心奥境慕周易而草太𤣥當世之人或譏/其尚白或誚其可覆醬瓿或非其僭聖作經猶吳楚稱)
(王盖誅絶之罪也子雲泊然自守/不以屑意姑俟後世之子雲而巳)子雲之言曰(一無之/言二字)
世不我知無害也後世復有揚子雲必好之矣子雲死
近千載竟未有揚子雲可歎也(歎一/作類)其時桓譚亦以雄
書勝老子(以一作以為孫曰譚/字君山沛國相人)老子未足道也子雲豈
止與老子爭强而已哉(一作/乎)此不為知雄者(一云此誠/未必為知)
(雄/者)其弟子侯芭頗知之(芭音巴孫曰芭鉅鹿人/嘗從雄居受太𤣥法言)以為其
師之書勝周易然侯之他文(一作侯芭/之他丈)不見於世不知
其人果如何耳以此而言作者不祈人之知也明矣直
百世以俟聖人而不惑質諸鬼神而不疑耳(孫曰此禮/記中庸之)
(文○耳/一作矣)足下豈不謂然乎近李翺從僕學文頗有所得
然其人家貧多事未能卒其業有張籍者年長於翺而
亦學於僕其文與翶相上下一二年業之庶幾至乎至
也(庶㡬下一無至/字一有全字)然閔其棄俗尚而從於寂寞之道以
之爭名於時也(一有未知果能/不叛去乎八字)久而不談聊感足下能
自進於此故復發憤一道愈再拜
　　　與祠部陸傪員外薦士書
　　　　(韓曰傪字公佐貞元十六年為祠部員外郎/十八年權德輿典貢舉傪佐之公時為四門)
　　　　(博士薦侯喜/等十人于傪)
執事好賢樂善孜孜以薦進良士明白是非為已任方
今天下一人而已愈之獲幸於左右其足跡接於門墻
之間升乎堂而望乎室者(乎一作/于上同)亦將一年于今矣念
慮所及輒欲不自疑外竭其愚而道其志況在執事之
所孜孜為已仕者得不少助而張之乎誠不自識其言之
可採與否其事則小人之事君子盡心之道也天下之
事(一作/士)不可遽數又執事之志或有待而為未敢一
二言也今但言其最近而切者爾執事之與司貢士者
(與下一/有同字)相知識深矣(一無相字/識一作誠)彼之所望於執事(所/字)
(一作所/以二字)執事之所以待乎彼者可謂至而無間疑矣彼
之識在乎得人執事之志在乎進賢如得其人而授之
所謂兩得其求順乎其必從也執事之知人其亦博矣
夫子之言曰舉爾所知然則愈之知者亦可言也(一作/矣)
文章之尤者有侯喜者侯雲長者喜之家在開元中衣
冠而朝者兄弟五六人及喜之父仕不達棄官而歸喜
率兄弟操耒耜而耕(一有于/野二字)地薄而賦多不足以養其親
則以其耕之暇讀書而為文以干於有位者而取足焉
喜之文章學西漢而為也舉進士十五六年矣(補注貞/元十九)
(年喜中進士第後/終於國子主簿)雲長之文執事所自知其為人淳重
方實可任以事其文與喜相上下(補注貞元十八年/雲長中進士第)有
劉述古者其文長於為詩文麗而思深當今舉於禮部
者其詩無與為比而又工於應主司之試其為人溫良
誠信無邪妄詐佞之心(一作無邪佞/詐妄之心)彊志而婉容和平
而有立其趨事静以敏著美名而負屈稱者其日已久
矣(補注貞元二十一/年述古中進士第)有韋羣玉者京兆之從子(補注貞/元十七)
(年十月吏部侍郎/韋夏卿為京兆尹)其文有可取者其進而未止者也其
為人賢而有材(一作/行)志剛而氣和樂於薦賢為善其在
家無子弟之過居京兆之側遇事輒争不從其令而從
其義求子弟之賢而能業其家者羣玉是也(補注羣玉/不見于登)
(科記公之所薦十人九第而羣玉獨遺豈有/司以京兆從子之故遠嫌畏譏矯而黜之邪)凡此四子
皆可以當執事首薦而極論者主司疑焉則以辯之問
焉則以告之未知焉則慇懃而論之(論一/作語)期乎有成而
後止可也有沈杞者(補注貞元十八/年杞中進士第)張苰者(補注元和/二年苰中)
(進士第○/苰一作𢎞)尉遲汾者(補注貞元十八年汾中進/士第○尉音鬰汾扶分切)李紳者
(補注紳字公垂元和元年/進士第㑹昌中為丞相)張後餘者(補注元和二年後/餘中進士第明年)
(疽發/髀死)李翊者(補注貞元十八/年中進士第)或文或行皆出羣之材也
(嚴曰侯喜字叔起摭言云貞元十八年權德輿王文陸/傪員外通榜帖韓文公薦十人上四人曰侯喜侯雲長)
(劉述古韋紓其次六人沈杞張苰遲汾李紳張俊餘李/翊而權公三榜其放六人苰紳俊餘不出五年之外皆)
(捷矣韋紓即羣玉也張俊餘即/後餘也摭言所載與此書合)凡此數子與之足以收
人望得才實主司疑焉則以解之問焉則以對之廣求
焉則以告之可也往者陸相公司貢士考文章甚詳愈
時亦在得中(孫曰貞元八年陸贄知舉賈稜等二/十三人登第公與焉一本無幸字)而未
知陸之得人也其後一二年所與及第者皆赫然有聲
原其所以亦由梁補闕肅王郎中礎佐之(孫曰肅字敬/之礎大厯七)
(年中第十五年/卒○礎音楚)梁舉八人無有失者(樊曰歐陽詹傳云/詹與韓愈李觀李)
(絳崔羣王涯溤宿庾承宣聯第皆天下/選時稱龍虎榜梁舉八人疑此是也)其餘則王皆與
謀焉陸相之考文章甚詳也待梁與王如此不疑也梁
與王舉人如此之當也(此句一無/如此二字)至今以為美談自後
主司不能信人人亦無足信者(一作無所/可足信者)故蔑然無聞
(蔑莫結切○一/作蔑蔑無聞)今執事之與司貢士者有相信之資(一/有)
(與/字)謀行之道惜乎其不可失也方今在朝廷者多以遊
讌娛樂為事獨執事眇然高舉有深思長慮為國家樹
根本之道冝乎小子之以此言聞於左右也愈惶懼再
拜
　
　
　
　
　
　
　
　
　
　
　
　
　
　
　五百家注昌黎文集巻十七
欽定四庫全書
　五百家注昌黎文集巻十八
　　　　　　　　　　　　宋　魏仲舉　編
　　書
　　　與鳯翔邢尚書書
　　　　(孫曰尚書名君牙瀛州樂夀人貞元三年三/月為鳯翔尹鳯翔隴州都防禦觀察使㝷遷)
　　　　(左神策行營節度鳯翔隴州觀察使加檢校/工部尚書十五年三月卒韓曰公貞元十一)
　　　　(年五月去京師有不遇時之歎過潼闗由鳯/翔以書抵君牙盖是年六月云與鳯翔一本)
　　　　(作與西京/節度使)
愈再拜(一本作月日客有韓愈/者再拜上書尚書閤下)布衣之士(嚴曰阮嗣宗/奏記蔣濟曰)
(布衣窮居韋帶之士王公大人/所以屈體而下之者為道存也)身居窮約不借勢於王
公大人則無以成其志王公大人功業顯著不借譽於
布衣之士則無以廣其名是故布衣之士雖甚賤而不諂
王公大人雖甚貴而不驕其事勢相須其先後相資也
今閤下為王𤓰牙為國藩垣威行如秋仁行如春戎狄
棄甲而遠遁朝廷高枕而不虞是豈負大丈夫平生之
志願哉是豈負明天子非常之顧遇哉(豈一/作當)赫赫乎洸
洸乎(孫曰洸洸武勇貌詩武夫洸洸是也/○洸音光一本無洸洸乎三字)功業逐日以
新聲名隨風而流宜乎讙呼海隅高談之士奔走天下
慕義之人使或願馳一傳(祝曰傳驛逓也周禮傳/達于四方○傳音轉)或願
操一戈納君於唐虞収地於河隍(嚴曰隍音皇水名出/金城臨羌塞外東入)
(河/)然而未至於是者亦盖有其説云(一無/其字)豈非待士之
道未甚厚遇士之禮未甚優請粗言其事閤下試詳而
聽之夫士之來也必有求於閤下夫以貧賤而求於富
貴正其宜也閤下之財不可徧施於天下在擇其人之
賢愚而厚薄等級之可也假如賢者至閤下乃一見之
愚者至不得見焉則賢者莫不至而愚者日遠矣假如
愚者至閤下以千金與之賢者至亦以千金與之(亦一/作又)
則愚者莫不至而賢者日遠矣(樊曰先是有布衣張汾/者無紹而干君牙軒然)
(坐客上㑹吏摘簿書以盜設宴錢五萬君牙怒其欺汾/不謝去曰吾在京師聞邢君牙一時豪俊今與設吏論)
(錢云何君牙慙遽使引為上客留月/餘以五百金為贈故公之辭云耳)欲求待士之道盡
於此而已矣欲求士之賢愚在於精鑒博採之而已矣
精鑒於已固巳得其十七八矣又博採於人百無一二
遺者焉若果行是道愈見天下之竹帛不足以書閤下
之功德矣天下之金石不足以頌閤下之形容矣愈也
(一有/固字)布衣之士也生七歲而讀書(嚴曰大厯九年也皇/甫湜云先生七歲好)
(學言出/成文)十三而能文(建中元/年也)二十五而擢第於春官(嚴/曰)
(貞元八年或云退之貞元十一年去京師/過潼闗遊鳯翔以書抵邢君牙不得意去)以文名於四
方前古之興亡未嘗不經於心也(一無/也字)當世之得失未
嘗不留於意也嘗以天下之安危在邊故六月于邁(補/注)
(詩從公/于邁)來觀其師及至此都(一無/至字)徘徊而不能去者(一/作)
(而不能速去者一/作而不敢遽進者)誠悦閤下之義願少立於階墀之下
望見君子之威儀也居十日而不敢進謁者誠以左右
無先為容也(孫曰漢鄒陽曰蟠木根柢而為萬乗器者/以左右先為之容也一作居十日而不敢)
(將渉者無佐理為先容/也一作無先為之容)懼閤下以衆人視之則殺身不
足以滅恥徒悔恨於無窮故先陳此書叙其所以來之
意(一本重/冇之字)閤下其無以為狂(一無其字/無一作毋)而以禮進退之
幸甚幸甚愈再拜
　　　為人求薦書
某聞木在山馬在肆(孫曰莊子求馬於/唐肆肆猶廏也)過之而不顧者
雖日累千萬人未為不材與下乗也及至匠石過之而
不睨(孫曰莊子匠石之/齊石當時匠名也)伯樂遇之而不顧然後知其非
棟樑之材超逸之足也(逸一/作遠)以某在公之宇下非一日
而又辱居姻婭之後(孫曰爾雅婿之父曰姻兩/婿相謂曰婭詩𤨏𤨏姻婭)是生於
匠石之園長於伯樂之廄者也於是而不得知假有見
知者千萬人亦何足云爾(一無/爾字)今幸頼天子每歳詔公
卿大夫貢士若某等比(一無/比字)咸得以薦聞是以冐進其
説以累於執事亦不自量已(一有/也字)然執事其知某何如
哉昔者有鬻馬不售於市者(祝曰説文售賣物/去手也承詋切)知伯樂
之善相也從而求之伯樂一顧價増三倍(樊曰燕代見/齊王先説淳)
(于髠曰人有賣駿馬者比三旦立市人莫之知往見伯/樂伯樂乃還而視之去而顧之一旦而馬價十倍今臣)
(之欲以駿馬見于王足下有意為臣伯/樂乎見戰國䇿○一本作馬價三倍)某與其事頗相
類(一有/以字)是故始終言之耳某再拜
　　　應科目時與韋舍人書
　　　　(嚴曰即貞元九/年宏辭試也)
月日愈再拜(一云應博學宏詞前進士韓/愈謹再拜上書舍人閤下)天池之濱大
江之濆(祝曰説文濆水涯也詩/鋪敦淮濆○濆扶文切)曰有怪物焉盖非常鱗
凡介之品彚匹儔也(孫曰介虫之有/甲者匹一作比)其得水變化風雨
上下于天地不難也其不及水蓋㝷常尺寸之間爾(孫/曰)
(六尺曰㝷/倍㝷曰常)無高山大陵曠途絶險為之闗隔也然其窮
涸不能自致乎水(涸下/各切)為獱獺之笑者(祝曰獱亦獺屬/獱獺水狗也禮)
(記獺祭魚選獱獺睒瞲乎/匳空○獱音賓獺地各切)蓋八九年矣(一作十/八九矣)如有力
者哀其窮而運轉之蓋一舉手一投足之勞也然是物
也負其異於衆也且曰爛死於泥沙吾寧樂之若俛首
帖耳(帖記/協切)揺尾而乞憐者非我之志也是以有力者遇
之熟視之若無覩也其死其生固不可知也今又有有
力者當其前矣聊試仰首一鳴號焉庸詎知有力者不
哀其窮而忘一舉手一投足之勞而轉致之清波乎(一/無)
(致字一作/波濤乎)其哀之命也其不哀之命也知其在命而鳴
且號之者(趙作且呼號之者一/作且鳴號之者)亦命也愈今者實有類
於是是以忘其疎愚之罪而有是説焉閤下其亦憐察
之
　　　荅劉正夫書
　　　　(樊曰正夫或作巖夫書云某於足下忝先進/又嘗從遊於賢尊給事給事劉伯芻也公詩)
　　　　(有和虢州劉給事使君新題二十一詠即其/人伯芻三子寛夫端夫巖夫巖夫字子耕登)
　　　　(元和十年/進士第)
愈白進士劉君足下辱牋教以所不及既荷厚賜且愧
其誠然幸甚幸甚舉進士於先進之門何所不往先進
之於後輩茍見其至寧可以不荅其意耶來者則接之
舉城士大夫莫不皆然(一作皆/能然)而愈不幸獨有接後輩
之名(一無/之字)名之所存謗之所歸也有來問者不敢不以
誠荅或問為文宜何師必謹對曰宜師古聖賢人曰古
聖賢人所為書具存辭皆不同宜何師必謹對曰師其
意不師其辭又問曰(一無/問字)文宜易宜難必謹對曰無難
易(嚴曰李習之云天下之語文章其愛難者則曰文章皆偏/宜深而不當昜其愛昜者則曰文章宜通不當難此)
(滯而不流未識文章之所主也書曰朕堲讒説殄行震/驚朕師詩曰苑彼柔桑其下侯旬此非易也書曰允恭)
(克讓光被四表格于上下詩曰十畝之間兮/桑者閒閒兮此非難也○一作無難無易)惟其是而
已矣(一作惟其是耳/如是而已矣)非固開其為此而禁其為彼也夫
百物朝夕所見者人皆不注視也及覩其異者則共觀
而言之夫文豈異於是乎漢朝人莫不能為文獨司馬
相如太史公劉何揚雄為之最(之一/作文)然則用功深者其
収名也遠若皆與世浮沉不自樹立雖不為當時所怪
亦必無後世之傳也(嚴曰李習之云義雖深理雖當辭/不工者不成文宜不能傳也文理)
(義三者兼并乃能獨立於一時而不泯㓕於/後代能必傳也仲尼曰言之不文傳之不遠)足下家中
百物皆頼而用也然其所珍愛者必非常物夫君子之
於文豈異於是乎今後進之為文(一作之/士為文)能深探而力
取之(探他/南切)以古聖賢人為法者雖未必皆是要若有司
馬相如太史公劉向揚雄之徒出必自於此不自於循
常之徒也若聖人之道不用文則已用則必尚其能者能
者非他能自樹立不因循者是也有文字來誰不為文
然其存於今者必其能者也顧常以此為説耳(顧常一/作顧必)
(當/)愈於足下忝同道而先進者又嘗從遊於賢尊給事
既辱厚賜又安得不進其所有以為荅也足下以為如
何(一無以/為二字)愈白
　　　荅殷侍御書
　　　　(韓曰殷侍御殷侑也公嘗薦侑堪任御史大/夫太常博士後又有序送其自太常博士遷)
　　　　(尚書虞部員外郎兼侍御史副李孝誠使回/鶻則知殷侍御為侑無疑○一本題作殷銜)
　　　　(侍御又一/作侍郎)
某月日愈頓首辱賜書周覽累日竦然増敬蹙然汗出
以慙愈於進士中粗為知讀經書者一來應舉事隨日
生雖欲加功竟無其暇遊從之類相熟相同不教不學
悶然不見已缺日失月亡(月字或/一作日)以至於老所謂無以
自别於常人者毎逢學士真儒歎息踧踖(上子六切/下資昔切)愧
生於中顔變於外不復自比於前人者(一作於/人前者)蒙示新
注公羊春秋(嚴曰齊人公羊高子夏門人作春秋傳新/注殷侑注也退之薦侑狀云兼通三傳旁)
(習諸經注疏之/外自有所得)又聞口授指略私心喜幸恨遭逢之晚
願盡傳其學職事羈纒未得繼請怠惰因循不能自彊
此宜在擯而不教者今反謂少知根本其辭章近古可
令叙所注書惠出非望承命反側善誘不倦斯為多方
敢不喻所指八月益涼時得休假(假一/作暇)儻矜其拘綴不
得走請務道之傳而賜辱臨執經座下獲卒所聞是為
大幸況近世公羊學㡬絶何氏注外不見他書(樊曰後/漢何休)
(任城人太傅陳蕃辟與叅政事蕃敗休坐廢錮乃作春/秋公羊解詁妙得公羊本意作公羊墨守左氏膏肓榖)
(梁廢疾墨守謂如墨翟之守城不可攻也於是鄭康成/乃發墨守鍼膏肓起廢疾休見歎曰康成入吾室操吾)
(戈以伐/我乎)聖經賢傳屏而不省要妙之義無自而㝷非先
生好之樂之味於衆人之所不味務張而明之其孰能
勤勤拳拳(一作/綣綣)若此之至固鄙心之所最急者如遂蒙
開釋章分句斷(一有/也字)其心曉然直使序所注掛名經端
自託不腐(樊曰侑欲求公序所注公羊春秋公亦許/之而序及侑所注今皆無傳或世逸之耶)其
又奚詞將惟先生所以命愈再拜
　　　荅陳商書
　　　　(集注商元和九年進士㑹昌五年為侍郎典/貢舉此書乃商未第前以文求益於公而公)
　　　　(為國子先/生時作也)
愈白辱惠書語高而㫖深三四讀尚不能通曉茫然増
愧赧又不以其淺弊無過人智識且喻以所守幸甚愈
敢不吐情實然自識其不足補吾子之所須也(所上一/無之字)
齊王好竽(嚴曰事見/韓非子)有求仕於齊者操瑟而往立王之
門三年不得入叱曰吾瑟鼓之能使鬼神上下吾鼓瑟
合軒轅氏之律吕客罵之曰王好竽而子鼓瑟瑟雖工
其如王不好何是所謂工於瑟而不工於求齊也(求一/作等)
今舉進士於此世(一有/也字)求禄利行道於此世而為文必
使一世人不好得無與操瑟立齊門者比歟文誠工(誠/一)
(作/華)不利於求求不得則怒且怨不知君子必爾為不也
(一作不/為也)故區區之心每有來訪者(來一/作求)皆有意於不肖
者也略不辭讓遂盡言(一有/之字)惟吾子諒察愈頓首
　　　與孟簡尚書書
　　　　(樊曰孟簡最嗜佛嘗與劉伯芻歸登蕭俛譯/次𣑽言者公元和十四年以言佛骨貶潮州)
　　　　(與潮僧大顛遊人遂云奉佛氏其冬移/袁州明年簡移書言及公作此書荅之)
愈白行官自南迴過吉州(孫曰元和十五年貶太子賓/客分司孟簡吉州司馬簡字)
(㡬道德州/平昌人)獲吾兄二十四日手書數畨(一云手示/披讀數畨)忻悚
兼至未審入秋來眠食何似伏惟萬福來示云有人傳
愈近少信奉釋氏者(一作傳愈心近/少奉釋氏者)此傳者之妄也(一/無)
(此傳者/之四字)潮州時(補注元和十四年正/月公謫潮州刺史)有一老僧號大顛
頗聰明識道理遠地無可與語者故自山召至州郭留
十數日(十數一/作數十)實能外形骸以理自勝不為事物侵亂
(孫曰司馬温公書心經後曰世稱韓文公不喜佛嘗排/之予觀其與孟尚書論大顛云能以理自勝不為事物)
(侵亂乃知公於書無所不觀盖嘗徧觀佛書取其精粹/而排其糟粕耳不然何以知不為事物侵亂為學佛者)
(所先/耶)與之語雖不盡解要且自胷中無滯礙(一無上六/字一無自)
(一/字)以為難得(一本云自/以為難得)因與來往及祭神至海上遂造
其廬及來袁州(孫曰是歲十月/公移袁州刺史)留衣服為别乃人之情
非崇信其法求福田利益也孔子曰丘之禱久矣凡君
子行已立身自有法度聖賢事業具在方冊可效可師
仰不愧天俯不愧人内不愧心積善積惡殃慶自各以
其類至何有去聖人之道捨先王之法而從釋氏之教
以求福利也詩不云乎豈弟君子求福不回(補注詩旱/麓之文)
傳又曰不為威惕不為利疚(孫曰哀十六年左氏不為/利諂不為威惕昭二十年)
(左氏君子不為利疚/不為義回疚病也)假如釋氏能與人為禍福(一作/崇)非
守道君子之所懼也況萬萬無此理且彼佛者果何人
哉其行事類君子邪小人邪若君子也必不妄加禍於
守道之人如小人也其身已死其鬼不靈天地神祇昭
布森列非可誣也又肯令其鬼行胷臆作威福於其間
哉進退無所據而信奉之亦且惑矣(一作非/大惑歟)且愈不助
釋氏而排之者其亦有説孟子有云今天下不之楊則
之墨楊墨交亂而聖賢之道不明聖賢之道不明則三
綱淪而九法斁(孫曰九法九疇之法斁敗也/書彛倫攸斁○斁都故切)禮樂崩而
邪說横(户孟/切)㡬何其不為禽獸也故曰能言距楊墨者
皆聖人之徒也揚子雲曰古者楊墨塞路孟子辭而闢
之廓如也夫楊墨行正道廢且將數百年以至於秦卒
滅先王之法燒除經書(孫曰始皇三十四年丞相李斯/請史官非秦記皆燒之非博士)
(官所職天下有家蔵詩書百/家語者皆詣守尉雜燒之)坑殺學士(孫曰始皇三十/五年始皇曰諸)
(侯之在咸陽者吾使人亷問或為妖言以亂黔首於/是使御史案問諸生得四百六十餘人皆坑之咸陽)天
下遂大亂及秦滅漢興且百年尚未知修明先王之道
其後始除挾書之律(孫曰漢惠帝四年/始除挾書之律)稍求亡書招學
士經雖少得尚皆殘缺(一無/尚字)十亡二三故學士多老死
新者不見全經(孫曰漢文帝時求治尚書者聞伏/生蔵於壁中召得之亡數十篇)不能
盡知先王之事各以所見為守分離乖隔不合不公二
帝三王羣聖人之道於是大壞後之學者無所㝷逐(所/一)
(作/以)以至於今泯泯也(泯盡也/彌盡切)其禍出於楊墨肆行而莫
之禁故也孟子雖賢聖不得位空言無施雖切何補然賴
其言而今學者尚知宗孔氏崇仁義貴王賤霸而已其
大經大法皆亡滅而不救壞爛而不収所謂存十一於
千百安在其能廓如也然向無孟氏(向一/作茍)則皆服左袵
而言侏離矣(祝曰後漢南蠻傳衣裳班闌語言侏離音/侏離語不明之貌注蠻夷語聲也○侏)
(朱/)故愈嘗推尊孟氏以為功不在禹下為此也(補注張/俞論曰)
(韓言孟軻輔聖明道之功不在禹下斯亦過矣予謂楊/墨之禍未若洪水然而九年之害非禹不能平孔氏之)
(道雖見侵毁然不由軻而益尊茍毁譽由軻而興則/不足謂之孔子之道使聖人復生必不易予言也)漢
氏以來羣儒區區修補百孔千瘡隨亂隨失其危如一
髪引千鈞緜緜延延寖以㣲滅於是時也而唱釋老於
其間鼓天下之衆而從之嗚呼其不仁甚矣(甚一/作耳)釋老
之害過於楊墨韓愈之賢不及孟子(補注木鴈鄭少㣲/曰孟韓之功其同)
(二而立言行已其異五孟子於楊墨方其始也禽獸視/之而愈則曰火其書廬其居人其人一旦逃而歸也孟)
(子受之而已矣而愈則序文暢詩澄觀此其同者二也/孟子曰堯舜不徧愛急親賢也愈則曰一視而同仁孟)
(子言必稱堯舜愈則曰王易王霸易霸也孟子曰性本/善也而愈品為三孟子曰墨亂孔也而愈合為一孟子)
(藐大人輕萬鍾召之則不往也愈則佞于頔干宰相此/其異者五也其曰韓愈之賢不及孟子可謂能自知矣)
(○藐莫/角切)孟子不能救之於未亡之前而韓愈乃欲全之
於已壞之後嗚呼其亦不量其力且見其身之危莫之
救以死也雖然使其道由愈以粗傳雖滅死萬萬無恨
天地鬼神臨之在上質之在旁又安得因一摧折自毁
其道以從於邪也籍湜輩(湜音/植)雖屢指教不知果能不
叛去否辱吾兄眷厚而不獲承命惟増慙懼死罪死罪
愈再拜(補注鄧瑀曰韓愈始論佛骨似有闢邪説距詖/行之意斥守潮陽與大顛往來海濱及得孟簡)
(書文過飾非至今仕宦傳其真與大顛對釋氏之/徒撰大顛之辭以非之誠自取也交可不擇哉)
　　　荅吕毉山人書
愈白惠書責以不能如信陵執轡者(樊曰史記魏公子/無忌昭王少子安)
(釐王異母弟也安釐王即位封公子為信陵君魏有隠/士侯嬴為大梁夷門監者公子從車騎虛左自迎侯生)
(攝弊衣冠直上載公子上坐/欲以觀公子公子執轡愈恭)夫信陵戰國公子欲以取
士聲勢傾天下而然耳如僕者自度若世無孔子不當
在弟子之列以吾子始自山出有朴茂之美意恐未磨
礲以世事又自周後文弊百子為書各自為家亂聖人
之宗後生習傳雜而不貫(一作/實)故設問以觀吾子其已
成熟邪(一作/乎)將以為友也其未成熟邪將以講去其非而
趨其是耳(一作去非/而趨是耳)不如六國公子有市於道者也方
今天下入仕惟以進士明經及卿大夫之世耳其人率
皆習熟時俗工於語言識形勢善候人主意故天下靡靡
日入於衰壞恐不復振起務欲進足下趨死不顧利害
去就之人於朝以爭救之耳非謂當今公卿間無足下
輩文學知識也不得以信陵比然足下衣破衣繫麻鞋
率然叩吾門吾待足下雖未盡賓主之道不可謂無意
者也足下行天下得此於人蓋寡(一無/此字)乃遂能責不足
於我此真僕所以汲汲求者議雖未中節其不肯阿曲
以事人者(阿曲一作效俗一作/攻阿俗一作效阿曲)灼灼明矣方將坐足下
三浴而三熏之(樊曰齊使人請管仲於魯於是嚴公使/束縛以與齊使受之而退比至三釁三)
(浴之小白親迎之郊而與之坐問/焉注以香塗身曰釁熏一作釁)聽僕之所為少安無
躁愈頓首
　　　荅渝州李方古使君書
　　　　(韓曰方古貞元十二年進士書所言河南事/迹或以公嘗為河南令疑其指此然觀書意)
　　　　(當是李使君以河南事迹囑公有言於朝也/房式嘗為河南尹及卒諡曰傾韋乾度以劉)
　　　　(闢作難發兵署牒首曰闢副曰式大節已虧/不宜得諡唯李虞仲謂不然意使君之欲辨)
　　　　(河南事跡/者此耳)
乖隔年多不獲數附書狀(一無/狀字)慕仰風味未嘗敢忘使
至連辱兩書告以恩情迫切不自聊頼重序河南事迹
本末文字綢密典實可㝷而推究之明萬萬無一可疑
者欽想所為益深勤企豈以愈為粗有知識可語以心
而告之急哉是比數愈於古人而収之何幸之大也愈
雖無節槩知感激若使在形勢親狎於要路有言可伸
之(一作有言/可信之望)雖百悔吝不敢黙黙今既無由縁進言言
之恐益累高明是以負所期待竊竊轉語於人不見成
效此愈之罪也然不敢忘去其心期之無已(一無上/四字)以
報見待惟且遲之(且一/作宜)勿遽止罷(止一/作弃)幸甚莊子云知
其無可奈何而安之若命者聖也(孫曰莊子德充符曰/知其不可奈何而安)
(之若命唯有/德者能之)傳曰君子俟命(孫曰禮記君子/居易以俟命)然無所補
益進其厭飫者秪増媿耳良務寛大愈再拜
　　　元稹與史館韓郎中書
　　　　(補注元和八年正月乙亥以/愈為比部郎中史館修撰)
　郎中退之足下稹前與襄州文學掾甄逢遊善逢即故
　刑部員外郎濟之子(孫曰濟字孟成/定州無極人)濟天寶中隐於衛
　之青巖山(孫曰濟隠青嵓人服/其操行約不畋漁)採訪使苗公等五人(孫/曰)
　(苗公名/晉卿)皆以狀薦凡十徴不起末以左拾遺就拜之(孫/曰)
　(天寶/十年)適值禄山朝奏京師懇於上前求為賓介𤣥宗可
　其奏(孫曰授濟大理評事/充范陽節度掌書記)禄山還至衛縣遣太守鄭遵
　意詣山致命輟行信宿以俟之甄生懼及其難俛首從
　事至天寶十二載禄山反狀潛兆慮不得脱乃偽瘖其
　口復隠青巖(孫曰濟察禄山有反謀不可諫衛令齊玘/誠信可託乃求使至衛具以誠告令弟澄)
　(密求羊血以為備至夜偽/嘔血疾不能支遂舁歸)踰年而禄山叛即日遣偽節
　度使蔡希徳緘刀逼召且曰或不可强斬首來狥既而
　甄生噤閉無言延頸承刃氣和色定若甘心然希徳義
　而舍之禄山亦不能致(孫曰禄山使希徳領行戮者李/掞等二人封刀來召察濟詐不)
　(起即就戮之濟引頸以/待希徳嗟歎以實病告)慶緒繼逆虜而囚之於東都安
　國觀代宗復洛甄生卧匡牀詣元帥府至則號標自治
　代宗為之動色遂命傳至長安肅宗高其行因授館於
　三司治所令從賊官囚慙拜之受汙者莫不俯伏仰歎
　恨不即死於其地(孫曰慶緒强舁濟至東京至徳二載/十月元帥廣平王俶平東都濟起詣)
　(軍門上謁俶遣詣京師上命館之於三司令受賊官爵/者列拜之以媿其心以濟為秘書郎實應初拜禮部員)
　(外/郎)且夫辨所從於居易之時堅直操於利亡之世而猶
　褊淺選愞者之所不為蓋拂人之心難而害已之避深
　也况乎天下亂矣王澤竭矣夫死忠者不必顯從亂者
　不必誅而曰眷眷本朝甘心白刃難矣哉是以理平則
　為公為卿世變則為虵為豕為鏡為梟者十嘗八九焉
　若甄生冕弁不加於其身禄食不進於其口於天寶盖
　青巖之一男子耳及亂則延頸受刃分死不回不以不
　必顯而廢忠不以不必誅而從亂参合古今之士皆百
　一焉稹嘗讀注記(補注國史/為注記)缺而未書謹備所聞盖欲
　執事者編此義烈以永永於來世耳子逢始生之歲(孫/曰)
　(大厯中濟卒于/襄州有子曰逢)顔太師(補注顔/真卿)崔太傅(補注崔/祐甫)皆為歌
　詩以美賢者之有後且序甄之本末云及逢既長耕先
　人之舊田於襄之宜城(孫曰宜城縣楚昭王廟堧地廣/九十畝濟立墅其左屏居厯年)
　(卒/)讀書為文不詣州里歲饉則力耕節用以給足親戚
　歲穰則施餘於其鄰里鄉黨之不能自持者前後斥家
　財排患難於朋友者數四由是以義聞襄之守狀為文
　學始就羈於吏職稹聞風既久因與之遊逢毎寃其父
　之名不在於史將欲抱其所寃詣京師告訴於司史氏
　盖行有日矣以愚料之甄子僕短馬疲言簡行孤得不
　為驕閽之所排訶則權力者疑誕以臨之固無自而入
　矣固曉生以自入之勢且告以執事者辱與稹遊願得
　所寃之狀告甄生厚相信待由是輟行既而自思滓賤
　之中猶願貢所聞於執事得非愚且僭邪然而誚笑之
　暇幸垂察焉
　　　荅元侍御書
　　　　(集注公拜比部郎中史館修撰元稹以書言/甄濟父子事丐公筆之於史公荅以此稹書)
　　　　(見上嚴曰稹字㣲之實録云元和九年十月/甲子韓愈考功郎中依前史館修撰十二月)
　　　　(戊午知制誥此書作九月/五日蓋九年在史館時也)
九月五日愈頓首㣲之足下前歲辱書論甄逢父濟(祝/曰)
(甄姓也陳留風俗傳舜陶真/甄河濱其後為氏○甄音)識安禄山必反即詐為瘖棄
去禄山反有名號又逼致之濟死執不起卒不汚禄山
父子事又論逢知讀書刻身立行勤已取足不干州縣
斥其餘以救人之急足下繇是與之交欲令逢父子名
迹存諸史氏足下以抗直(歐本抗/字作伉)喜立事斥不得立朝
失所不自悔(孫曰元和五年稹以監察御史分司東都/執政以其年少務作威福貶江陵府土曹)
喜事益堅㣲之乎真安而樂之者謹詳足下所論載校
之史法若濟者固當得附書今逢又能行身幸於方州
大臣(方一/作十)以標白其先人事(白一/作目)載之天下耳目徹之
天子追爵其父第四品(孫曰元和八年正月以袁滋為/襄州刺史山南東道節度使滋)
(辟逢為文學掾且表其父節行與權臯同科宜載國史/詔曰存樹風節謂之立名没加褒贈所以誘善故朝散)
(大夫著作郎兼侍御史甄濟早以文雅見稱於時嘗因/辟召亦佐戎府而能保堅貞之正性不履危機覩逆亂)
(之僭萌不從脅汚義聲可傳於竹帛顯贈未賁於松楸/藩方所陳允叶彛典追加命秩以奬忠䰟可贈秘書少)
(監/)赫然驚人逢與其父俱當得書矣濟逢父子自吾人
發春秋美君子樂道人之善夫茍能樂道人之善則天下
皆去惡為善善人得其所其功實大足下與濟父子俱
宜牽聯得書足下勉逢令終始其躬而足下年尚強嗣
德有繼將大書特書屢書不一書而已也愈既承命又
執筆以俟愈再拜
　
　
　
　
　五百家注昌黎文集巻十八
欽定四庫全書
　五百家注昌黎文集巻十九
　　　　　　　　　　　　　宋　魏仲舉　編
　　書序
　　　與鄭餘慶相公書
　　　　(韓曰時鄭相節制興元公誌孟東野墓云興元尹/以幣如孟氏賻且來商家事即此書致謝之意)
再奉示問皆縁孟家事(樊曰元和九年三月以鄭餘慶/為興元尹餘慶辟孟郊參謀郊)
(挈其妻行至閿鄉/暴卒郊字東野)辭㫖惻惻憂慮深遠竊有以見大人
君子篤於仁義終始不倦伏讀感欷(音/希)不知所喻舊與
孟往還數人昨已共致百千已來尋已至東都計供葬
事外尚有餘資今裴押衙所送二百七十千足以益業
為遺孀永久之賴(樊曰是年十月葬郊其費皆出鄭相/及東野舊往還者以其餘財贍給其)
(家郊無子/妻鄭氏)孟氏兄弟(孫曰郊二/弟酆郢)在江東未至先與相識
亦甚循善所慮材幹不足任事鄭氏兄弟(樊曰東野之/妻兄弟也)
惟最小者在東都固如所示不可依仗孟之深友(一作/孟氏)
(之深/友)太子舎人樊宗師比持服(孫曰宗師/居母喪)在東都今已
外除經營孟家事不啻如已前後人所與及裴押衙所
送錢物並委樊舎人主之(嚴曰墓誌云十月庚子樊子/合凡贈賻而葬之以餘財付)
(其家供祀樊名/宗師字紹述)營致生業必能不失利宜候孟氏兄弟
到分付成事庶可静守無大闕敗伏望不至遠憂續具
一一咨報不宣愈再拜
　　　與袁滋相公書
　　　　(孫曰滋字德深蔡州朗山人時為節度使帶/平章事故公云相公也公前書薦樊於鄭今)
　　　　(又薦於袁後狀薦/于朝皆見集中云)
伏聞賔位尚有闕員(孫曰元和九年九月滋自/山南東道節度使徙荆南)幸䝉不
以常輩知遇恒不自知愚且賤思有論薦竊見朝議郎
前太子舎人樊宗師(樊曰宗師字紹述時居母喪持服/在東都除服公薦之於滋韓曰本)
(傳不載宗師為太子舍人/墓誌亦不載或畧之耳)孝友聰明家故饒財身居長
嫡(孫曰貞元十四年九月宗師/父山南東道節度使澤卒)悉推與諸弟(孫曰宗師/弟宗懿宗)
(憲/)諸弟皆優贍有餘而宗師妻子常寒露飢餒宗師怡
然處之無有難色(孫曰宗師家饒財悉散施姻舊賔/客妻子告不給宗師笑而不答)窮
究經史章通句解至於隂陽軍法聲律悉皆研極原本
又善為文章詞句刻深獨追古作者為徒不顧世俗輕
重通微曉事可與晤語(與一/作以)又習於吏職識時知變非
如儒生文士止有偏長退勇守專未為宰物者所識年
近五十遑遑勉勉思有所試閤下儻引而致之密加識
察有少不如所言愈為欺罔大君子便宜得棄絶之罪
於門下誠不忍竒寳横棄道側而閤下篋櫝尚有闕少
不滿之處猶足更容輒冒言之退増汗懾(韓曰説文云/懾失氣也質)
(涉/切)謹狀
　　　與鄂州栁公綽中丞書
　　　　(韓曰公綽始自御史中丞出為湖南觀察使/後徙鄂岳孫曰元和八年十月以公綽為御)
　　　　(史中丞充鄂岳沔/蘄安黄觀察使)
淮右殘孽(嚴曰資治通鑑云元和九年閏八月吴少陽/卒其子元濟自領軍務十年春縱兵侵掠騷)
(動東畿命顔武等十六道兵進討其後師久未有功五/月上遣中丞裴度詣行營察用兵形勢退之與鄂州栁)
(中丞二書計已與裴中丞相見行營事宜不/惜示及則此書蓋在十年也孽歐本作賊)尚守巢穴
(一作/窟)環寇之師殆且十萬瞋目語難(孫曰莊子曼胡之/纓短後之衣瞋目)
(而語/難)自以為武人不肯循法度頡頏作氣勢(頡奚結切/頏胡江切)
竊爵位自尊大者肩相摩地相屬也(屬連也/之六切)不聞有一
人援桴鼓(祝曰桴鼓槌也左氏右援桴而鼓陸德明釋/文引字林云擊鼓柄也○桴與枹同一作浮)
誓衆而前者但日令走馬來求賞給(日一/作月)助冦為聲勢
而已閤下書生也詩書禮樂是習仁義是修法度是束
一旦去文就武鼓三軍而進之(三一/作六)陳師鞠旅(孫曰詩/征人伐)
(鼓陳師鞠旅注云二千五百/人為師五百人為旅鞠告也)親與為辛苦慷慨感激同
食下卒將二州之牧以壯士氣(樊曰元和十年詔公綽/以兵五千𨽻安州刺史)
(李聽討吴元濟公綽曰朝廷謂吾書生不知兵邪請自/行許之引兵渡江抵安州聽以軍禮迎謁公綽謂曰以)
(公世將曉兵吾且欲署職以兵法從事聽曰唯命以都/知兵馬使中軍先鋒行營都虞候三牒受之選卒六千)
(屬聽戒其部將曰行營事一決都將聽被恩畏威遂盡/力當時服其知權士卒家有疾病公綽厚給之人皆感)
(喜故毎/戰皆捷)斬所乗馬以祭踶死之士(祝曰踶蹋也莊子怒/則分背相踶通俗文)
(云小蹋謂之踶樊曰公綽所乗馬躡殺圉人公綽命殺/馬以祭或曰圍人不自備耳良馬可惜公綽曰材良性)
(駑必殺之補注栁氏叙訓及新舊唐史並以殺馬為公/綽為襄陽節度使時事司馬温公考異正引公此書證)
(之云乃鄂岳時事叙訓舊傳誤新史承/之亦誤○踶徒計徒兮二切一作蹄)雖古名將何以
加兹此由天資忠孝鬱於中而大作於外動皆中於機
㑹以取勝於當世而為戎臣師豈常習於威暴之事而
樂其鬬戰之危也哉愈誠怯弱不適於用聽於下風竊
自増氣誇於中朝稠人廣衆㑹集之中所以羞武夫之
顔令議者知將國兵而為人之司命者(孫曰孫子將/者人之司命)不
在彼而在此也臨敵重慎誡輕出入良用自愛以副見
慕之徒之心(歐本無之/徒二字)而果為國立大功也幸甚幸甚
不宣愈再拜
　　　又一首
愈愚不能量事勢可否比常念淮右以靡弊困頓三州
之地(孫曰彰義節度使/管申光蔡三州)蚊蚋蟻蟲之聚感兇竪煦濡飲
食之惠(孫曰兇竪吴元濟也其父少陽死時元濟年二/十二莊子云魚相煦以濕相濡以沬○煦音詡)
提童子之手坐之堂上奉以為帥出死力以抗逆明詔
戰天下之兵乗機逐利四出侵暴屠燒縣邑賊殺不辜
環其地數千里莫不被其毒洛汝襄荆許潁淮江為之
騷然(孫曰元濟叛引兵屠舞陽焚葉縣攻掠魯山襄城/汝許州及翟陽人多逃伏山谷間其為駈剽者千)
(餘里闗/東大恐)丞相公卿大夫勞於國議握兵之將熊羆貙虎
之士(祝曰列子帥熊羆狼豹貙虎為前駈韓曰/貙獸名説文貙獌似狸者○貙春居切)畏懦䠞
蹜(韓曰䠞蹜足迫也上/子六切下所六切)莫肯仗戈為士卒前行者獨閤
下能奮然率先揚兵界上將二州之守親出入行陣(行/户)
(郎/切)與士卒均辛苦生其氣勢見將軍之鋒穎凛然有向
敵之意用儒雅文字章句之業取先天下武夫闗其口
而奪之氣(闗一/作閉)愚初聞時方食不覺棄匕箸起立(蜀志/劉備)
(為豫州牧從曹公還許曹公從容謂曰今天下英雄唯/使君與操耳本初之徒不足數也先主方食失匕箸)
豈以為閤下真能引孤軍單進與死冦角逐爭一旦僥
倖之利哉就令如是亦不足貴其所以服人心在行事
適機宜而風采可畏愛故也是以前狀輒述鄙誠眷惠
手翰還答益増欣悚(益字一作/實一作伏)夫一衆人心力耳目使
所至如時雨(嚴曰荀子云仁人之兵所存者神/所過者化若時雨之降莫不喜悦)三代用
師不出是道閤下果能充其言繼之以無倦得形便之
地甲兵足用雖國家故所失地旬歲可坐而得(歲一/作序)況
此小冦安足置齒牙間勉而卒之以俟其至幸甚幸甚
夫遠徴軍士行者有羇旅别離之思居者有怨曠騷動
之憂本軍有餽餉煩費之難地主多姑息形迹之患急
之則怨緩之則不用命浮寄孤懸形勢銷弱又與賊不
相諳委臨敵恐駭難以有功若召募(嚴曰退之論淮西/事宜狀首言諸道)
(發兵或二三千人與賊不相諳委難便前進今聞陳許/安唐汝夀等州與賊界連接處村落百姓悉有兵器小)
(小俘刼皆能自防識賊淺深䕶惜鄉里比來未有處分/猶願自備衣粮以討冦賊若今召募立可成軍若要添)
(兵自可取足賊平之後易使/歸農與此書所言之意正同)土人必得豪勇與賊相熟
知其氣力所極無望風之驚愛䕶鄉里勇於自戰徴兵
滿萬不如召募數千(樊曰公此議詳見/論淮西事宜狀)閤下以為如何
儻可上聞行之可否(一無/可字)計已與裴中丞相見行營事
宜不惜時賜示及(樊曰憲宗元和十年五月遣御史中/丞裴度視淮西行營觀用兵形勢還)
(奏攻取䇿多合上㫖時鎮州節度王承宗淄青節度李/師道謀緩蔡兵遣盜刺殺宰相武元衡又刺度傷首而)
(免議者欲罷度安二鎮上怒曰若罷是賊計行遂拜度/為相以主東兵其後討蔡不利羣臣請罷兵獨公與度)
(意合獻淮西事宜宰相不便公降為右庶子十二年八/月公卒從度于蔡十月執元濟淮西遂平公綽則被讒)
(十一年為李道古代還矣/平蔡之功不與也惜夫)幸甚不宣愈再拜
　　　答魏博田𢎞正僕射書
　　　　(韓曰𢎞正初名興為魏博節度田季安兵馬/使季安卒子懐諫立委政家奴衆脅𢎞正使)
　　　　(主軍務於是𢎞正與之約圖魏博貝衛澶相/之地籍其人以獻于朝憲宗嘉之詔嗣立為)
　　　　(節度使元和七年/也八年賜今名)
季冬極寒伏惟僕射(樊曰元和九年𢎞正拜檢校尚書/右僕射本傳略之見李吉甫傳)
尊體動止萬福(動止一/作起居)即日愈䝉恩改職事(樊曰按憲/宗實録元)
(和九年公以考/工郎中知制誥)不任感懼使至奉十一月十二日示問
(嚴曰此荅田𢎞正書言奉十一月十二日示問又言頃/者又䝉不以鄙薄令撰廟碑今以碑攷之云元和八年)
(則此書亦在/八年冬矣)欣慰殊深贊善十一郎行(孫曰𢎞正子布/肇犫卓牟章)
已曽附狀伏計尋上達愈雖未獲拜識嘗承僕射眷私
猥辱薦聞(韓曰猥并雜/也鄔梅切)待之上介事雖不允受賜實多
頃者又䝉不以文字鄙薄令譔廟碑(樊曰元和八年十/一月公以比部郎)
(中史館修撰奉詔/為𢎞正作先廟碑)見遇殊常荷德尤切安有書問稍簡
遂敢自疎比所與楊書記書蓋縁久闕附狀(一有/求字)因問
(一作/閒)粗述下情忽奉累紙示問辭意重疊捧讀再三但
増慙悚僕射公忠賢德為内外所宗位望益尊謙巽滋
甚謬承知遇欣荷實深伏望照察恨以官守拜奉末由
無任馳戀謹因使迴奉狀不宣謹狀
　　　與華州李尚書書
　　　　(補注李尚書名絳或作李實尚書者非是嚴/曰李尚書即李絳耳絳退之同年進士以元)
　　　　(和六年冬同平章事九年春罷為禮部尚書/十年春檢校户部尚書出為華州刺史潼闗)
　　　　(防禦鎮國軍使書云乍離/闕庭則此書在十年也)
日來(一作/比來)不審尊體動止何似乍離闕庭(孫曰元和十/年以禮部尚)
(書李絳為華州刺史/潼闗防禦鎮國軍使)伏計培増戀慕愈於久故游從之
中伏䝉恩奬知待最深最厚(韓曰絳與公同年故相好/如此嚴曰絳為相擢退之)
(為太史故云於久故遊從/之中䝉知待最深最厚)無有比者(一作/倫)懦弱昏塞不
能奮勵出竒少答所遇拜辭之後竊念旬朔不即獲侍
言笑東望隕涕有兒女之感獨宿直舍(樊曰公時以考/工郎中知制誥)
無可告語展轉歔欷不能自禁華州雖實百郡之首重
於藩維然閤下居之則為失所愚以為茍慮有所及宜
密以上聞不宜以疎外自待接過客俗子絶口不掛時
事務為深崇以拒止嫉妬之口親近藥物方書動作步
趨以致和宣滯為國自愛副鄙陋拳拳之心幸甚幸甚
謹奉狀不宣愈再拜
　　　答友人論京尹不臺參書
　　　　(韓曰長慶三年六月以公為京兆尹兼御史/大夫敕放臺參後不得為例一本題作京尹)
　　　　(不臺參荅/友人書)
所示情眷之至不勝悚荷臺參實奏云容桂觀察使帶
中丞(一無/使字)尚不臺參京尹郡國之首所管神州赤縣官
帶大夫豈得却不如事須臺參聖恩以為然便令宣與
李紳不用臺參亦是何典故赤令尚與中丞分道而行
何況京尹(洪曰按魏氏春秋云故事御史中丞與洛陽/令相遇則分路而行以事主多逐捕不欲稽)
(留然非唐制也順宗實録云故事尹與御史相遇尹下/道避尹尚避御史豈有不臺參之理當時敕放臺參後)
(不為例則知故事須臺參也○唐本事須臺參下云亦/是何典故赤令尚與中丞分道而行何況京尹聖恩以)
(為然便令宣與李紳不用臺參/今本顛倒不可讀當從唐本)夫人見近事習耳目所
熟(一無/夫字)稍殊異即怪之其於道理有何所傷聖君使行
即是故事自古豈有定制也(樊曰時宰相惡御史中丞/李紳欲逐之特詔公不臺)
(參以激紳紳果劾奏公公以詔自解文刺紛然宰相以/臺府不協遂罷公為兵部侍郎而出紳為江西觀察使)
(紳朝辭泣訴帝復留紳為兵部侍郎公復為吏部按貞/元十八年公為四門博士時薦士十人於陸傪李紳在)
(焉紳昧其平昔之薦而劾公公既不言而世亦未有辨/之者又謂公蹙紳以附逄吉獨王黄州答丁晉公書以)
(謂曲在紳/蓋公論也)停推巡(孫曰謂巡/推官也)縁府中褊迫是實若别差
人即是妄説豈有此事小人言不可信類如此亦在大
賢斟酌而㫁之流言止於智者(孫曰荀子流丸止於/甌史流言止於智者)正
謂此耳客多不及自修報伏惟照察
　　　送陸歙州傪序(并詩/)
貞元十八年二月十八日祠部員外郎陸君出刺歙州
(孫曰陸傪字公佐吴郡人貞元十六年召為祠部員外/郎十八年執事者上言其才請為劇曹㑹東方守臣表)
(二千石之缺上乃/以傪為歙州刺史)朝廷夙夜之賢(孫曰詩三事大/夫莫肯夙夜)都邑
游從之良(從一/作居)齎咨涕洟(孫曰易革卦之辭齎咨嗟歎/之聲自目曰涕自鼻曰洟○)
(齎將/西切)咸以為不當去歙大州也刺史尊官也由郎官而
往者前後相望也當今賦出於天下江南居十九宣使
之所察(孫曰宣歙池三州/觀察使治宣州)歙為富州宰臣之所薦聞天
子之所選用其不輕而重也較然矣如是而齎咨涕洟
以為不當去者陸君之道行乎朝廷則天下望其賜刺
一州則專而不能或謂先一州而後天下(或一/作咸)豈吾君
與吾相之心哉於是昌黎韓愈道願留者之心而泄其
思(泄攄/也)作詩曰
我衣之華兮(華一/作美)我佩之光(一有/兮字)陸君之去兮誰與翺
翔(一有/兮字)斂此大惠兮施于一州今其去矣(矣一/作兮)胡不為
留(為去/聲)我作此詩歌於逵道(孫曰逵大道也爾/雅九達謂之逵)無疾其
驅天子有詔(黄曰是歲四月二十八/日傪未至州卒于道)
　　　送孟東野序
　　　　(孫曰東野名郊貞元十二年/登第間四年調昇州溧陽尉)
大凡物不得其平則鳴草木之無聲風撓之鳴水之無
聲風蕩之鳴其躍也或激之其趨也或梗之其沸也或
炙之金石之無聲或擊之鳴人之為言也亦然有不得
已者而後言其歌也有思有哭也有懐凡出乎口而為
聲者(為一/作有)其皆有弗平者乎樂也者鬱於中而泄於外
者也擇其善鳴者而假之鳴金石絲竹匏土革木八者
物之善鳴者也維天之於時也亦然擇其善鳴者而假
之鳴是故以鳥鳴春(一作以鳥/獸鳴春)以雷鳴夏以蟲鳴秋以
風鳴冬四時之相推敓(祝曰推敚强取也廣韻引古周/書敚攘矯䖍敚古奪字一作奪)
其必有不得其平者乎其於人也亦然人聲之精者為
言文辭之於言又其精也尤擇其善鳴者而假之鳴其
在於唐虞(一無/於字)咎陶禹(咎或/作臯)其善鳴者也而假之以鳴
夔弗能以文辭鳴又自假於韶以鳴夏之時五子以其
歌鳴伊尹鳴殷周公鳴周凡載於詩書六藝皆鳴之善
者也周之衰孔子之徒鳴之其聲大而遠傳曰天將以
夫子為木鐸(嚴曰古者有文事振木鐸武事振金鐸天/將以夫子為木鐸言使之振文教於天下)
(也楊子雲所謂金/口而木舌是也)其弗信矣乎其末也莊周以其荒唐
之辭鳴於楚(歐本無於楚二字嚴曰荘子疏云荒唐廣/大也夫荒者大而不治兔絲别名兔絲無)
(根以況言之無根也莊子著書三十三篇其道以老耼/為宗蓋有意乎救道德之本至若盜跖漁父雖若詆訾)
(孔子然其終篇論古之道術乃自厠於諸子/之列而孔子不與焉則其尊吾聖人也至矣)楚大國也
其亡也以屈原鳴(屈九/勿切)臧孫辰(孫曰臧文仲/名辰魯大夫)孟軻荀卿
以道鳴者也楊朱墨翟管夷吾晏嬰老耼申不害(孫曰/申不)
(害韓昭侯相/有書六篇)韓非眘到(祝曰眘到在申韓前申韓稱/之有書四十六篇眘古慎字)田
駢(孫曰駢齊人著書二十五篇居/稷下號大口駢○駢蒲眠切)鄒衍(孫曰衍居稷下/著書四十九篇)
(號談/天衍)尸佼(祝曰佼魯人商君師之鞅死入蜀著書二十/篇號尸子死因葬蜀○佼古爻切又音絞)
孫武(嚴曰武吴人著書/十三篇言兵法)張儀蘇秦之屬皆以其術鳴秦
之興李斯鳴之漢之時司馬遷相如揚雄最其善鳴者
也其下魏晉氏鳴者不及於古然未嘗絶也就其善鳴
者其聲清以淳(洪曰舊本淳字/作浮當從舊本)其節數以急其辭淫以
哀其志弛以肆其為言也亂雜而無章(補注章/法度也)將天醜
其德莫之顧邪何為乎不鳴其善鳴者也唐之有天下
陳子昻(樊曰子昻梓/州射洪人)蘇源明(孫曰源明字弱夫京兆武/功人肅宗時官秘書少監)
元結李白杜甫李觀皆以其所能鳴(樊曰文章之盛三/代以還無出漢唐)
(而漢四百年司馬相如為之唱唐三百年子昻為之唱/公於文章少所推可而每論漢唐未嘗不以二人為稱)
(首/)其存而在下者孟郊東野東野始以其詩鳴(一無東/野二字)
其高出魏晉(一作/晉魏)不懈而及於古其他浸淫乎漢氏矣
從吾遊者李翺張籍其尤也三子者之鳴信善鳴矣抑
不知天將和其聲而使鳴國家之盛邪將窮餓其身思
愁其心腸而使自鳴其不幸邪三子者之命則懸乎天
矣其在上也奚以喜其在下也奚以悲東野之役於江
南也(嚴曰蓋為溧/陽尉時也)有若不懌者然(一作不/釋然者)故吾道其命
於天者以解之
　　　送許郢州志雍序
　　　　(韓曰志雍安陸人貞元九年登第十八年刺/郢州時于頔節制山南郢為屬邑頔斂民方)
　　　　(急故韓公因志/雍行序以規之)
愈嘗以書自通於于公頔(孫曰頔字允元貞元十四年/九月為山南東道節度使○)
(頔音/迪)累數百言其大要也(一無/也字)言先達之士得人而託
之則道德彰而名聞流後進之士得人而託之則事業
顯而爵位通下有矜乎能上有矜乎位雖恒相求而不
相遇(一作而喜/不相遇)于公不以其言為不可復書曰足下之
言是也于公身居方伯之尊蓄不世出之材(一無/出字)而能
與卑鄙庸陋相應答如影響是非忠乎君而樂乎善以
國家之務為已任者乎愈雖不敢私其大恩抑不可不
謂之知已恒矜而誦之情已至而事不從(孫曰事不從/者謂不能卒)
(言之/也)小人之所不為也故於使君之行道刺史之事以
為于公贈凡天下之事成於自同而敗於自異為刺史
者恒私於其民不以實應乎府(孫曰府謂/觀察府)為觀察使者
恒急於其賦而不以情信乎州(一有縣字/縣一作繇)是刺史不安
其官觀察使不得其政財已竭而斂不休人已窮而賦
愈急其不去為盜也亦幸矣誠使刺史不私於其民觀
察使不急於其賦刺史曰吾州之民天下之民也惠不
可以獨厚觀察使亦曰某州之民天下之民也斂不可
以獨急如是而政不均令不行者未之有也其前之言
者于公既已信而行之矣(既一/作即)今之言者其有不信乎
縣之於州猶州之於府也有以事乎上有以臨乎下同
則成異則敗者皆然也非使君之賢其誰能信之(信一/作從)
愈於使君非燕遊一朝之好也故其贈行不以頌而以
規(一有/也字)
　　　送竇平從事序
　　　　(韓曰竇平貞/元五年登第)
踰甌閩而南皆百越之地(孫曰甌今温州閩今泉州皆/古百越之地○越一作粤)
於天文其次星紀(孫曰次謂十二次自南斗十二度至/須女七度為星紀於辰為丑吴越之)
(分/野)其星牽牛(孫曰漢地理志越地/牽牛婺女之分野)連山(嚴曰連州西南/百五十里有黄)
(連嶺隋文/因此名州)隔其隂鉅海敵其陽(補注隂陽言南北也○/敵一作歊非或作敞)
是皆島夷卉服之民(孫曰島夷卉服禹貢之文海曲謂/之島卉服草服葛越之類○皆一)
(作維夷/一作居)風氣之殊著自古昔唐之有天下號令之所加
無異於逺近民俗既遷風氣亦隨雪霜時降癘疫不興
(疫一/作疾)瀕海之饒(瀕水涯/毗賓切)固加於初是以人之於南海者
(之於一/作之之)如東西州焉皇帝臨御天下二十有二年(洪曰德/宗大厯)
(十四年即位至貞元/十六年凡二十二年)詔工部侍郎趙植為廣州刺史(孫/曰)
(貞元十七年以工部侍/郎趙植充嶺南節度使)盡牧南海之民(牧一/作收)署從事扶
風竇平(孫曰平扶風平陵/人貞元五年登第)平以文辭進於是行也(是一/作其)
其族人殿中侍御牟(樊曰牟字貽周/貞元二年登第)合東都交遊之能
文者(孫曰牟為東都留守判官/時公自徐州休居于洛)二十有八人賦詩以贈
之於是昌黎韓愈嘉趙南海之能得人壯從事之答於
知已不憚行於遠也(趙云不憚我/於行遠也)又樂貽周之愛其族
叔父能合文辭以寵榮之作送竇從事少府平序
　　　上已日燕太學聽彈琴詩序
　　　　(孫曰鄭國之俗三月上已於溱洧水上執蘭/招䰟自魏以後但用三日不用上已韓曰時)
　　　　(公為四門博/士作此序)
與衆樂之之謂樂樂而不失其節(舊本節/字作正)又樂之尤也
(尤一/作光)四方無鬭争金革之聲京師之人既庶且豐天子
念致理之艱難樂安居之閒暇肇置三令節(洪曰舊史/云貞元四)
(年九月詔正月晦日三月三日九月九日三節日宜任/文武百僚選勝地追賞為樂五年正月詔以二月一日)
(為中和節代正月晦日備三令節數此序在貞元壬午/癸未間公為四門博士其云肇置三令節蓋謂德宗朝)
(始置耳○一本止/云肇置令節非)詔公卿羣有司至于其日率厥官屬
飲酒以樂所以同其休宣其和感其心成其文者也三
月初吉實惟其時司業武公少儀(韓曰少儀大/歴二年登第)於是摠
太學儒官三十有六人列燕于祭酒之堂罇俎既陳肴
羞惟時醆斚序行(醆阻限切斚古馬切/舊本序行作有序)獻酬有容歌風
雅之古辭斥夷狄之新聲褒衣巍冠愉愉如也(趙本作/與與如)
(也/)有一儒生魁然其形抱琴而來厯階而升坐于罇俎
之南鼓有虞氏之南風(樊曰按家語孔子云昔者舜彈/五絃琴造南風之詩詩曰南風)
(之薫兮可以解吾民之愠兮南風之時兮可以阜/吾民之財兮孫曰禮記舜作五絃之琴以歌南風)賡之
以文王宣父之操(樊曰史記孔子學琴於師襄子曰丘/得其為人黯然而黑幾然而長眼如)
(望羊心如王四國非文王其誰能為此也師襄子避席曰/師蓋云文王操也其曰宣父操按琴操如將歸猗蘭龜)
(山皆孔子所作也孫曰琴操者/謂困阨而不失其操也賡續也)優游夷愉廣厚高明追
三代之遺音想舞雩之詠歎(孫曰舞雩請雨之壇在沂/水之側嚴曰論語云風乎)
(舞雩詠而歸今闕里宣聖廟西南一里有壇曰雩周圍/八十步高二丈臨沂水即浴乎沂風乎舞雩之地也)
及暮而退皆充然若有所得也武公於是作歌詩以美
之命屬官咸作之命四門博士昌黎韓愈序之
　　　送齊曎下第序
　　　　(樊曰按序云齊生之兄為時名相出藩于鎮/謂齊映也以世系考之映兄弟六人昭旼映)
　　　　(曍照煦無有曎者豈曎後改名曍或/煦耶○諸本或作齊曍或作齊曙)
古之所謂公無私者其取捨進退無擇於親疎遠邇惟
其宜可焉其下之視上也亦惟視其舉黜之當否不以
親疎遠邇疑乎其上之人也(一無之人二字一/無之人也三字)故上之
人行志擇誼坦乎其無憂於下也下之人尅已慎行確
乎其無惑於上也是故為君不勞而為臣甚易見一善
焉可得詳而舉也(一無/詳字)見一不善焉可得明而去也(去/口)
(舉切一/無明字)及道之衰上下交疑於是乎舉讎舉子之事載
之傳中而稱美之謂之忠(集注襄三年左氏晉祁奚請/老晉侯問嗣焉稱解狐其讎)
(也將立之而卒又問焉對曰午也可午祁奚子也於是/羊舌職死矣晉侯曰孰可以代之對曰赤也可於是使)
(祁午為中軍尉羊舌赤佐之君子謂祁奚能舉善矣稱/其讎不為諂立其子不為比舉其偏不為黨其後范宣)
(子殺羊舌虎叔向虎之兄也囚之叔向曰祁大夫外舉/不弃讐内舉不失親其獨遺我乎於是祁奚聞之見宣)
(子而免之祁奚不見叔向/而歸叔向亦不告免焉)見一善焉若親與邇不敢舉
也見一不善焉若疎與逺不敢去也衆人之所同好焉
矯而黜之乃公也衆人之所同惡焉激而舉之乃忠也
於是乎有違心之行有怫志之言(祝曰怫鬱也莊子謂/已諛人則怫然作色)
(○怫/音弗)有内媿之心若是者(是一/作然)俗所謂良有司也膚受
之訴不行於君(孫曰膚受者如膚/受塵垢乆之乃見)巧言之誣不起於人
矣嗚呼今之君天下者不亦勞乎為有司者不亦難乎
(難一/作艱)為人向道者(向一/作嚮)不亦勤乎是故端居而念焉(焉/一)
(作/之)非君人者之過也則曰有司焉則非有司之過也則
曰今舉天下人焉則非今舉天下人之過也蓋其漸有
因其本有根生於私其親(一作生於/私其所親)成於私其身以已
之不直而謂人皆然其植之也固久其除之也實難非
百年必世(孫曰論語必/世而後仁)不可得而化也非知命不惑不
可得而改也已矣乎其終能復古乎若高陽齊生者其
起予者乎齊生之兄為時名相出藩于鎮(韓曰貞元二/年正月齊映)
(拜相明年正月貶䕫州徙衡州久之為桂管/江西兩觀察使十一年七月卒○一無鎮字)南朝之碩
臣皆其舊交齊生舉進士有司用是連枉齊生齊生不
以云乃曰我之未至也有司豈枉我哉(豈一/作其)我將利吾
器而俟其時耳抱負其業東歸於家吾觀於人有不得
志則非其上者衆矣亦莫計其身之短長也若齊生者
既不得志矣(一云既至矣/一云既屈矣)而曰我未至也不以閔於有
司(孫曰禮記儒有不累長/上不閔有司注閔病也)其不亦鮮乎哉吾用是知齊
生後日誠良有司也能復古者也公無私者也知命不
惑者也(樊曰按登科記映大厯五年昭貞元十年曍/十一年煦元和二年踵登進士第而曎亡焉)
　　　送陳密序
太學生陳密請於余曰密承訓於先生今將歸覲其親
(覲一/作拜)不得朝夕見願先生賜之言密將以為戒密來太
學舉明經者累年不獲其選是弗利於是科也今將易
業而三禮是習(樊曰唐制取士有明經科而明經之别/有五經有三經有二經有三禮有三傳)
(有史科凡禮記春秋左氏傳為大經詩周禮儀禮為中/經易尚書春秋公羊傳為小經○孫曰三禮科貞元五)
(年二/月置)願先生之張之也密將以為鄉榮余媿乎其言遺
之言曰子之業信習矣其儀容信合於禮矣抑吾所見
者外也夫外不足以信内子誦其文則思其義習其儀
則行其道則將謂子君子也爵禄之來也不可辭矣科
寧有利不利邪
　　　送李愿歸盤谷序
　　　　(樊曰貞元十七年作時公年三十四脱汴徐/之亂來居洛方且求官京師欝於中而見於)
　　　　(外故其辭如此東坡云歐陽公言晉無文章/唯陶淵明歸去來一篇而巳余亦謂唐無文)
　　　　(章惟韓退之送李愿歸盤谷序一篇而已平/生欲效此作一篇每執筆輒罷因自笑曰不)
　　　　(若且放教退之獨步補注此序孟州濟原有/石本其間異同當以石本為正今文注其下)
太行之陽有盤谷(孫曰太行山名在懐州陽南/也盤谷地名在孟州濟原縣)盤谷之
間泉甘而土肥草木叢茂居民鮮少或曰謂其環兩山
之間故曰盤或曰是谷也宅幽而勢阻(宅處/也)隱者之所
盤旋友人李愿居之愿之言曰人之稱大丈夫者我知
之矣利澤施於人(於一/作干)名聲昭于時坐于廟朝進退百
官而佐天子出令其在外則樹旗旄(孫曰旄旗類以髦/牛尾注於竿首故)
(因以/為名)羅弓矢武夫前呵從者塞塗供給之人各執其物
(物謂各/操持者)夾道而疾馳喜有賞怒有刑才畯滿前(畯今本/作俊)
道古今而譽盛德(而今本/作以)入耳而不煩曲眉豐頰清聲
而便體(便安也/毗連切)秀外而惠中飄輕裾(裾領/也)翳長袖粉白
黛緑者列屋而閒居妬寵而負恃爭妍而取憐大丈夫
之遇知於天子(今本作/主上)用力於當世者之為也(今本作/之所為)
(也/)吾非惡此而逃之是有命焉不可幸而致也窮居而
野處升高而遠望(今作/望遠)坐茂樹以終日濯清泉以自潔
採於山美可茹(茹食/也)釣於水鮮可食(孫曰老子治大國/若烹小鮮鮮小魚)
起居無時惟適所安(今本作/之安)與其譽於前(一作與其/有譽於前)孰
若無毁於其後與其樂於身(一作與其/有樂於身)孰若無憂於其心
車服不維(維縶/也)刀鋸不加理亂不知黜陟不聞大丈夫
不遇於時者之所為也我則行之伺候於公卿之門奔
走於形勢之途足將進而趑趄(韓曰趑趄行不進貌孫/曰趑趄踧踖也○上七)
(思切下/七余切)口將言而囁嚅(祝曰楚詞喜囁嚅而妄作注囁/嚅小語謀私貌廣韻作多言非)
(孫曰囁嚅不敢出口也○上之舌/切又而舌切下女居切又音如)處汚穢而不羞觸刑辟
而誅戮僥倖於萬一老死而後止者其於為人賢不肖
何如也昌黎韓愈聞其言而壯之與之酒而為之歌曰
盤之中維子之宫盤之土(一作/下)維子之稼(一作可稼可/穡一作可稼)
(可/食)盤之泉可濯可湘(祝曰釋文湘烹也采蘋于以湘之/○可湘一作而沿一作可沿一作)
(可/遊)盤之阻(阻屈/折也)誰爭子所窈而深廓其有容(窈於/兆切)繚而
曲如往而復嗟盤之樂兮樂且無央(今本/作殃)虎豹遠跡兮
蛟龍遁藏鬼神守䕶兮呵禁不祥(孫曰不祥謂魑魅/之屬○禁一作禦)飲
且食兮(且一/作則)夀而康(一作既/夀而康)無不足兮奚所望(音/忘)膏吾
車兮(膏音/告)秣吾馬從子于盤兮終吾生以徜徉(韓曰徜/徉徘徊)
(也孫曰博雅云徜徉戲蕩也○/上辰羊切音常下余章切音羊)
　　　唐人跋盤谷序後
　隴西李愿隱者也不干譽以求達每韜光而自晦跡
　寄人世心游(闕/)清樂人智於(闕/)之間信古今一時也
　昌黎韓愈知名之士高愿之賢故叙而送之于(闕/)縣
　大夫博陵崔俠披其文稽其實是用命工勒石于谷
　之西偏以旌不朽云唐貞元辛已歲建丑月渤海高
　從(闕一字○樊曰按貞元十七年歲在辛已歐陽公/集古録云當時退之官尚未顯其道未為當時所)
　(宗師故但云知名士然當時送愿者為不/少而獨刻此序蓋其文章已重於時也)
　
　
　
　
　
　
　
　
　
　
　
　
　五百家注昌黎文集巻十九
欽定四庫全書
　五百家注昌黎文集巻二十
　　　　　　　　　　　　　宋　魏仲舉　編
　　序
　　　送牛堪登第序
　　　(韓曰公時為四門博士/堪為太學生見本篇)
以明經舉者誦數十萬言又約通大義徴辭引類旁出入他
經者又誦數十萬言(樊曰唐制取士之科有明經而明經之/别有五經三經二經凡禮記春秋左氏)
(傳為大經詩周禮儀禮為中經易尚書春秋公羊穀梁二傳/為小經孝經論語皆兼通之凡明經先貼文然後曰試經問)
(大義十條答/時務䇿三道)其為業也勤矣登第於有司者去民畝而就美
禄由是進而累為卿相者常常有之其為獲也亦大矣然吾
未嘗聞有登第於有司而進謝於其門者豈有司之待之也
(一有御字/御一作抑)以公不以情舉者之望於有司也亦將然乎其進
而謝於門也則為私乎抑無乃人事之末思或有不能舉其
禮乎若牛堪者思慮足以及之材質足以行之而又不聞其
徃者其將有以哉違衆而求識(衆一/作俗)立竒而取名非堪心之
所存也由是而觀之若堪之用心其至於大官也(於一/作為)不
為幸矣堪太學生也余博士也博士師屬也於其登第
而歸將榮於其鄉也能無説乎
　　　送董邵南遊河北序
　　　　(樊曰邵南夀州安豐人舉進士不得志去遊/河北公作此送之公詩有嗟哉董生行亦為)
　　　　(邵南/作也)
燕趙古稱多感慨悲歌之士(孫曰謂荆軻/高漸離之屬)董生舉進士
連不得志於有司懐抱利器(孫曰利用/之材也)鬱鬱適茲土吾
知其必有合也董生勉乎哉夫以子之不遇時茍慕義
彊仁者皆愛惜焉矧燕趙之士出乎其性者哉(一作出/乎其性)
(情者/哉)然吾嘗聞(一作吾/嘗所聞)風俗與化移易吾惡知其今不
異於古所云(孫曰古所云即上所/云也○云一作聞)聊以吾子之行卜之
也董生勉乎哉吾因子有所感矣為我弔望諸君之墓
(樊曰樂毅去燕之趙趙封於觀津號曰望/諸君張華云望諸君家在邯鄲西數里)而觀於其市
復有昔時屠狗者乎(樊曰史記荆軻至燕愛燕之屠狗/者高漸離軻嗜酒日與屠狗飲于)
(燕市酒酣以往歌於市中/已而相泣旁若無人者)為我謝曰明天子在上可以
出而仕矣
　　　贈崔復州序
　　　　(樊曰此序與送/許郢州同意)
有地數百里趨走之吏自長史司馬已下數十人(孫曰/長史)
(司馬刺史之佐唐制每州刺/史而下長史一人司馬一人)其禄足以仁其三族(孫曰/仁惠)
(利也張晏注漢書云三族父母兄/弟妻也如淳云父族母族妻族)及其朋友故舊樂乎
心則一境之人喜不樂乎心則一境之人懼大丈夫官
至刺史亦榮矣雖然幽遠之小民其足跡未嘗至城邑
(祝曰城邑/郡邑也)茍有不得其所能自直於鄉里之吏者鮮矣
(孫曰鄉里之吏/謂里胥之屬)況能自辯於縣吏乎能自辯於縣吏者鮮
矣況能自辯於刺史之庭乎由是刺史有所不聞小民
有所不宣(孫曰不宣謂不/得自宣達也)賦有恒而民産無恒(恒常也/胡登切)
水旱癘疫之不期(孫曰不期/不可期也)民之豐約懸於前(前一作/州縣)
縣令不以言連帥不以信(孫曰禮記十國以為連連有/帥連帥即節度使之任也)
民就窮而斂愈急吾見刺史之難為也崔君為復州其
連帥則于公(樊曰郢復在唐悉𨽻山南東道公送許郢/州及此崔復州二序皆言及于公于公名)
(頔字允元時為山南東道節度使嚴曰上于襄陽書/在貞元十八年則送許郢州崔復州序皆在此時也)愈
以為崔君之仁足以蘇復人于公之賢足以庸崔君(孫/曰)
(庸信/用也)有刺史之榮而無其難為者將在於此乎愈嘗辱
于公之知而舊游于崔君慶復人之將䝉其休澤也於
是乎言
　　　贈張童子序
　　　　(韓曰唐制取士有童子/科公此序言之甚詳)
天下之以明二經舉於禮部者歲至三千人始自縣考
試定其可舉者然後升於州若府其不能中科者不與
是數焉州若府總其屬之所升又考試之如縣加察詳
焉定其可舉者然後貢於天子而升之有司其不能中
科者不與是數焉謂之鄉貢有司者摠州府之所升而
考試之加察詳焉第其可進者以名上於天子而藏之
屬之吏部歲不及二百人謂之出身能在是選者厥惟
艱哉二經章句僅數十萬言其傳注在外皆誦之又約
知其大説繇是舉者或遠至十餘年然後與乎三千之
數而升於禮部矣又或遠至十餘年然後與乎二百之
數而進於吏部矣斑白之老半焉(一無之老二字一/作斑白者半焉)昬
塞不能及者皆不在是限有終身不得與者焉張童子
生九年自州縣達禮部一舉而進立於二百人之列又
二年益通二經有司復上其事繇是拜衛兵曹之命(孫/曰)
(衞謂左右衞兵/曹謂兵曹參軍)人皆謂童子耳目明達神氣以靈余亦
偉童子之獨出乎等夷也童子請於其官之長隨父而
寧母歲八月自京師道陜南至虢東及洛師(師一/作陽)北過
大河之陽九月始來反鄭(反一/作及)自朝之文人以及五都
之伯長郡縣(郡縣一作羣/吏一作郡吏)皆厚其餼賂或作歌詩以嘉
童子童子亦榮矣(此句一/無童字)雖然愈將進童子於道使人
謂童子求益者非欲速成者(嚴曰論語云闕黨童子將/命或問之益者歟曰非求)
(益者欲速/成者也)夫少之與長也異觀少之時人惟童子之異
及其長也將責成人之禮焉成人之禮非盡於童子所
能而已也然則童子宜暫息乎其已學者而勤乎其未
學者可也愈與童子俱陸公之門人也(樊曰貞元八年/兵部侍郎陸䞇)
(知貢舉公登第時/童子升於禮部)慕回路二子之相請贈行與處也(樊/曰)
(禮檀弓子路去魯謂顔淵曰何以贈我曰吾聞之也去何/國則哭于墓而後行反其國不哭展墓而入謂子路曰)
(以處我子路曰吾聞之也過墓則式過祀則下其曰/囘路二子之相請贈行與處也謂此○行一作出)故
有以贈童子
　　　送浮屠文暢師序
　　　　(韓曰公時為四門博士作後有詩送文暢師/北遊其略云昔在四門館晨有僧來謁謂僧)
　　　　(當少安草序頗/排訐蓋謂此也)
人固有儒名而墨行者問其名則是校其行則非可以
與之遊乎如有墨名而儒行者問其名則非校其行則
是可以與之遊乎揚子雲稱在門牆則揮之在夷狄則
進之(孫曰揚子或問人有倚孔子之牆絃鄭衞之聲誦/韓莊之書則引諸門乎曰在夷貉則引之倚門墻)
(則麾/之)吾取以為法焉(一有浮屠/師三字)文暢喜為文章其周遊
天下凡有行(一作有/所行)必請於縉紳先生以求詠歌其所
志貞元十九年春(嚴曰文暢是時將往東南退之作序/送之其後元和初北遊又作詩以送)
(之所謂昔在四門館時有僧/來謁即序貞元十九年事也)將行東南栁君宗元為之
請(一作詩一作序韓曰栁/集有送文暢師序無詩)解其裝(裝行/橐也)得所叙詩累百
餘篇非至篤好其何能致多如是邪惜其無以聖人之
道告之者(告下一/無之字)而徒舉浮屠之説贈焉夫文暢浮屠
也如欲聞浮屠之説當自就其師而問之何故謁吾徒
而來請也彼見吾君臣父子之懿(懿美/也)文物禮樂之盛
其心必有慕焉拘其法而未能入故樂聞其説而請之
如吾徒者宜當告之以二帝三王之道(一無/當字)日月星辰
之所以行(行運/行)天地之所以著鬼神之所以幽(幽謂/暗也)人
物之所以蕃江河之所以流而語之不當又為浮屠之
説(為一/作就)而瀆告之也(孫曰易曰再三瀆瀆/則不告○告工毒反)民之初生(嚴/曰)
(此下一段與/原道篇意同)固若禽獸蠻貊然聖人者立然後知宫居
而粒食親親而尊尊生者養而死者藏(蔵𦵏/也)是故道莫
大乎仁義(大乎一/作過於)教莫正乎禮樂刑政(正一/作大)施之於天
下萬物得其宜措之於其躬體安而氣平堯以是傳之
舜舜以是傳之禹禹以是傳之湯湯以是傳之文武文
武以是傳之周公孔子書之於冊(孫曰冊/謂六經)中國之人世
守之今浮屠者孰為而傳之邪(為下一/有之字)夫鳥俛而啄仰
而四顧夫獸深居而簡出懼物之為巳害也猶且不脱
焉(脱一/作免)弱之肉彊之食(補注言弱者之/肉强者所食)今吾與文暢安
居而暇食優游以生死與禽獸異者寧可不知其所自
邪(補注温公通鑑曰元和十四年迎佛骨至京師刑部/侍郎韓愈上表切諫貶潮州自戰國之世老莊與儒)
(者争衡更相是非至漢末益之以佛然好者尚寡晉宋/以來日益繁熾自帝王至於士民莫不尊信下者畏慕)
(罪福高者論難空有獨愈惡其蠹財惑衆力排之其言/多矯激太過惟送文暢師序最得其要曰夫鳥俛而啄)
(云云至寧可不/知其所自邪)夫不知者非其人之罪也知而不為者
惑也悦乎故不能即乎新者弱也(弱一/作溺)知而不以告之
者(告之一/作告人)不仁也告而不以實者不信也余既重栁請
(一作/詩)又嘉浮屠能喜文辭於是乎言
　　　送楊儀之支使歸湖南序
　　　　(孫曰貞元十八年九月以太常少卿楊憑為/御史中丞湖南觀察使憑奏辟儀之為觀察)
　　　　(支使韓曰貞元二十年公在/陽山作解見第一巻别知賦)
余在京師時嘗聞當今藩翰之賓客(孫曰詩价人維藩/大宗維翰藩翰即)
(謂藩/鎮)惟宣州為多賢與之游者二人焉隴西李博清河
崔羣(孫曰貞元十二年八月以虢州刺史崔衍為宣歙/觀察使衍辟羣博為從事樊曰羣博公同年進士)
羣與博之為人吾知之道不行於主人(於下一/有其字)與之處
者非其類雖有享之以季氏之富(孫曰論語季氏富於/周公齊景公待孔子)
(曰若季氏則吾不能/以季孟之間待之)不一日留也以羣博論之凡在宣
州之幕下者雖不盡與之遊皆可信而得其為人矣愈
未嘗至宣州而樂頌其主人之賢者以其取人信之也
今中丞之在朝(嚴曰中丞/乃楊憑也)愈日侍言於門下(侍一作待/一無言字)
其來而鎮兹土也(一無而字/鎮一作領)有問湖南賓客者愈曰知
其客可以信其主者宣州也知其主可以信其客者湖
南也去年冬奉詔為邑於陽山(孫曰貞元十九年十二/月公貶連州陽山令)
然後得謁湖南之賓客於幕下於是知前之信之也不
失及儀之之來也聞其言而見其行(趙本云謁湖南之/賓客於幕下及支)
(使之來也聞其言而信其行於是知前之信/之也不失矣○一無於是知已下二十四字)則向所謂
羣與博者(向下一/有之字)於吾何先後焉(一無/於字)儀之智足以造
謀材足以立事忠足以勤上惠足以存下而又侈之以
詩書六藝之學先聖賢之德音以成其文以輔其質宜
乎從事於是府而流聲實於天朝也夫樂道人之善以
勤其歸者(勤一/作勸)乃吾之心也(一有非文則/不能五字)謂我為邑長
於斯而媚夫人云者不知言者也工乎詩者歌以繫之
(繫一/作繼)
　　　送何堅序
何與韓同姓為近(集注按何氏出周成王母弟唐叔虞/後十一代孫食菜於韓為列侯韓王)
(安為秦所滅子孫分散居江淮晉/以韓為何遂為何氏○與一作於)堅以進士舉於吾為
同業其在太學也吾為博士(孫曰公時為/四門博士)堅為生生與
博士為同道其識堅也十年為故人同姓而近也同業
也同道也故人也於其志不得願而歸(一無/志字)其可以無
言邪堅道州人道之守陽公賢也(孫曰貞元十九年九/月以國子司業陽城)
(為道州刺史/○一無賢字)道於湖南為屬州(孫曰湖南觀察使所管/潭衡栁連道永邵等州)
(治潭/州)湖南楊公又賢也(孫曰貞元十八年九月以太常/少卿楊憑為湖南觀察使○一)
(無湖南/又三字)堅為民堅又賢也湖南得道為屬道得堅為民
堅歸唱其州之父老子弟服陽公之令道亦唱其縣與
其比州(比一/作此)服楊公之令(楊一/作陽)吾聞鳥有鳯者常出於
有道之國當漢時黄霸為穎川守是鳥也(一無也字一/作是鳯鳥也)
實集而鳴焉若史可信堅歸吾將賀其見鳯而聞其鳴
也(一有/已字)
　　　送廖道士序
　　　　(韓曰公永貞元年自陽山徙椽/江陵道衡山而作○廖力救切)
五岳於中州衡山(嚴曰衡南岳也/桂嶺在衡之南)最遠南方之山巍然
高而大者以百數獨衡為宗(一作衡/山為宗)最遠而獨為宗其
神必靈衡之南八九百里地益高山益峻水清而益駛
(韓曰駛馬疾/行也疎利切)其最高而横絶南北者嶺(孫曰嶺/謂五嶺)郴為州
在嶺之上側南其高下得三之二焉中州清淑之氣於
是焉窮氣之窮盛而不過(盛一/作感)必蜿蟺扶輿(祝曰選虬/龍騰驤以)
(蜿蟺韓曰蜿蜒也蟺蚯蚓也嚴曰馬融笛賦緸寃蜿蟺/王褒九懐云登羊車兮扶輿相如子虚賦云扶輿猗靡)
(○蜿於元切又音宛/蟺市衍切又音善)磅礴鬱積(莊子將磅礴萬物以為/一注磅礴猶混同也釋)
(文旁字又作磅沈佺期西岳詩磅礴壓洪源孫曰蜿蟺/扶輿磅礴鬱積皆氣積之皃○磅音旁礴音薄礴下一)
(有而/字)衡山之神既靈而郴之為州又當中州清淑之氣
蜿蟺扶輿磅礴而鬱積其水土之所生神氣之所感白
金水銀丹砂石英鍾乳(嚴曰白金銀也丹砂朱砂也石/英本草有紫白二種又有四色)
(者鍾乳生石洞通中/光瑩如鵝翎管者佳)橘柚之包(孫曰書厥包/橘柚包裹也)竹箭之美
千尋之名材不能獨當竒也意必有魁竒忠信才德之
民生其間(樊曰栁子厚送廖有方序云交州多南金珠/璣瑇瑁象犀其産皆竒怪至於草木亦殊異)
(吾嘗怪陽德之炳燿獨發於紛葩瓌麗而罕鍾乎人今/廖生剛徤重厚孝弟忠信以質乎中而文乎外固鍾於)
(陽徳者邪子厚之序與公此作其意一同任子淵曰陳/無巳贈二蘇公詩云岷峩之山中巴江桂椒柟櫨楓柞)
(樟青金黄玉丹砂良獸皮鳥羽不足當異/人間出駭四方無已之詩蓋取此意也)而吾又未見
也其無乃迷惑没溺於佛老之學(學一/作教)而不出邪廖師
郴民而學於衡山氣專而容寂(孫曰莊子/云其容寂)多藝而善遊
豈吾所謂魁竒而迷溺者邪(一作迷惑/没溺者邪)廖師善知人若
不在其身必在其所與遊訪之而不吾告何也於其别
申以問之
　　　送王含秀才序
　　　　(樊曰含元和/八年進士)
吾少時讀醉鄉記(樊曰王續字元功隋末大儒通之弟/也著醉鄉記以次劉伶酒徳頌含其)
(子孫/也)私怪隱居者無所累於世而猶有是言豈誠旨於
味邪及讀阮籍陶潛詩(孫曰籍有詠懐/詩八十餘首)然後乃知彼雖
偃蹇不欲與世接然猶未能平其心或為事物是非相
感發於是有託而逃焉者也(一無/發字)若顔氏之操瓢與簞
(之下一有子字/簞下一有食字)曽參歌聲若出金石(孫曰荘子云曽子/曳縰而歌商頌聲)
(滿天地若/出金石)彼得聖人而師之汲汲每若不可及其於外
也固不暇尚何麴蘖之託而昏㝠之逃邪(孫曰麴蘖之/託昏㝠之逃)
(謂醉鄉也何/下一有事字)吾又以為悲醉鄉之徒不遇也(孫曰不遇/謂不得聖)
(人而/師之)建中初天子嗣位(樊曰大厯十四年德宗即/位十五年正月改元建中)有意
貞觀開元之丕績(嚴曰貞觀太宗時開元明皇時河南/同官記云建中初天子始紀年更元)
(命官司舉貞觀開元之烈羣臣/惕栗奉職命才登良不敢私違)在朝廷之臣(一無/朝字)爭言
事當此時醉鄉之後世又以直廢吾既悲醉鄉之文詞
而又嘉良臣之烈思識其子孫今子之來見我也無所
挾吾猶將張之況文與行不失其世守渾然端且厚(渾/胡)
(本/切)惜乎吾力不能振之而其言不見信於世也於其行
(一作/是行)姑與之飲酒
　　　送孟琯秀才序
　　　　(孫曰元和五年刑部侍郎崔樞知舉試洪鐘/待撞賦孟琯中第唐書藝文志有琯嶺南異)
　　　　(物志一巻其嶺南人歟○琯古滿切嚴曰/孟琯元和五年進士嘗著嶺南異物志)
今年秋(嚴曰即永貞元年也時退之在陽山遇/赦已離貶所俟命於郴與琯相見也)見孟氏
子琯於郴(樊曰永貞元年公自陽山/令移江陵法曹過郴州)年甚少禮甚度(度/一)
(作/修)手其文一編甚鉅(手其文注見下/篇送陳秀才序)退披其編以讀之
盡其書無有不能吾固心存而目識之矣(一作/也)其十月
吾道於衡潭以之荆累累見孟氏子焉其所與偕盡善
人長者余益以竒之今將去是而隨舉於京師雖有不
請猶將强而授之(强其亮/切下同)以就其志況其請之煩邪京
師之進士以千數其人靡所不有吾常折肱焉(孫曰定/公十三)
(年左氏齊高强曰/三折肱為良醫)其要在詳擇而固交之善雖不吾與
吾將强而附不善雖不吾惡吾將强而拒茍如是其於
高爵猶階而升堂(階梯/也)又況其細者邪
　　　送陳彤秀才書
　　　　(韓曰公貞元十九年冬自御史出為陽山令/過潭州見陳彤於楊湖南門下永貞元年徙)
　　　　(椽江陵送彤舉進士彤/後以元和十三年登第)
讀書以為學纘言以為文(韓曰説文纘繼/也綴也祖管切)非誇多而鬭靡
也(靡麗/也)蓋學所以為道(為于偽切/下為理同)文所以為理耳茍行
事得其宜出言適其要雖不吾面吾將信其富於文學
也穎川陳彤始吾見於楊湖南門下(孫曰楊湖南為潭/州刺史湖南觀察)
(使楊憑吾/一作余)頎然其長(孫曰詩頎而長兮頎/長皃○頎渠希切)薰然其和吾
目其貌耳其言(補注筆墨閒録曰公送孟氏子序云手/其文一編甚鉅送陳秀才序云吾目其)
(貌耳其言或疑其語予曰古文如此類者稍多手劒以/進出榖梁相如曰腳麟子雲曰腦沙幕髓吾盖用此以)
(増其/壯耳)因以得其為人及其久也果若不可及夫湖南之
於人不輕以事接爭名者之於藝不可以虛屈吾見湖
南之禮有加而同進之士交譽也又以信吾信之不失
也如是而又問焉以質其學䇿焉以考其文(孫曰時公/為考官)
則何不信之有故吾不徴於陳(吾一/作余)而陳亦不出於我
此豈非古人所謂可為智者道難與俗人言者類邪(孫/曰)
(此二句司馬/遷與任安書)凡吾從事於斯也久(孫曰斯謂湖南公時/為陽山令屬湖南管)
(内○吾/一作余)未見舉進士有如陳生而不如志者於其行姑
以是贈之
　　　送王塤秀才序(塤許/元切)
吾常以為孔子之道(一無/為字)大而能博門弟子不能徧觀
而盡識也故學焉而皆得其性之所近其後離散分處
諸侯之國(孫曰宰我仕齊子貢冉有子游仕魯季/路仕衛子夏仕魏其餘亦咸仕於諸國)又各
以其所能授弟子原遠而末益分(補注原/謂源流)蓋子夏之學
其後有田子方(樊曰子方名無擇魏文侯時人莊子所/謂田子方侍坐於魏文侯者也魏世家)
(李克謂翟璜曰魏成子東得卜子夏田子方段/干木三人者君皆師之則子方與子夏同時)子方之
後流而為莊周(嚴曰陳師道云孟子之學出於子思子/思出於曽子莊子之學出於田子方子)
(方出於子貢荀子之學出於子弓子弓者仲弓也又曰/子弓學於田子方子方學於端木生子貢退之則曰子)
(夏之學其後有田子方子方之後/流而為莊周二説不同未詳孰是)故周之書喜稱子方
之為人(莊子有田/子方一篇)荀卿之書語聖人必曰孔子子弓(孫/曰)
(荀子非十二子篇云無置錐之地而王公不能與之爭/名在一大夫之位則一君不能獨畜一國不能獨容是)
(聖人之不得勢者也仲尼子弓是也儒效篇云非/大儒莫之能立仲尼子弓是也其餘類多如此)子弓
之事業不傳惟太史公書弟子傳有姓名字曰馯􁁊子
弓(樊曰史記孔子列傳云商瞿魯人孔子傳易於瞿瞿/傳楚人馯􁁊子洪洪傳江東人矯子庸疪而公此序)
(云馯􁁊子弓受易於商瞿從西漢儒林傳字也劉曰漢/書云商瞿子木受易孔子以授魯橋庇子庸子庸授江)
(東馯􁁊子弓○馯音寒􁁊即臂字洪胡/肱切一本作有姓名耳曰馯􁁊子弓)子弓受易於商
瞿(嚴曰瞿字子木魯人受/易於孔子一有蓋字)孟軻師子思子思之學蓋出
曽子自孔子没羣弟子莫不有書獨孟軻氏之傳得其
宗(祝曰宗/宗本)故余少而樂觀焉太原王塤示予所為文好
舉孟子之所道者(祝曰道/趨也)與之言信悦孟子而屢贊其
文詞夫沿河而下茍不止雖有遲疾必至於海如不得
其道也雖疾不止終莫幸而至焉(幸一/作得)故學者必慎其
所道道於楊墨老莊佛之學而欲之聖人之道(祝曰欲/之謂欲)
(適/也)猶航斷港絶潢(孫曰航行舟港水之别派潢/積水池○港苦項切潢音黄)以望至
於海也故求觀聖人之道者(一無/者字)必自孟子始今塤之
所由既幾於知道如又得其船與檝(一又/作人)知沿而不知
止嗚呼其可量哉
　　　荆潭裴均楊憑唱和詩序
　　　　(樊曰均字思齊貞元十九年五月為荆南節/度使憑十八年九月為湖南觀察使荆即荆)
　　　　(南潭即湖南也公以永貞元年佐均為江陵/法曹詳見外集河南同官記一本作裴垍非)
　　　　(也唐藝文志有裴均荆潭唱/和集一巻則知決非垍矣)
從事(孫曰從事/謂府從事)有示愈以荆潭酬唱詩者愈既受以卒
集(孫曰卒集謂觀至/終篇也一無集字)因仰而言曰夫和平之音淡薄(之/音)
(一作者/之語)而愁思之聲要妙(孫曰漢書中山靖王勝曰臣/心結日久每聞幼眇之聲不)
(知涕泣之横集也汪云幼一笑/切眇音妙猶微也思息利切)讙愉之辭難工而窮苦
之言易好也是故文章之作恒發於羇旅草野(樊曰歐/陽文忠)
(序宛陵詩集云世謂詩人少達而多窮夫豈然哉凡士/之藴其所有而不得施於世者多喜自放於山巔水涯)
(外見蟲魚草木風雲鳥獸之狀類往往探其竒怪内有/憂思憾憤之鬱積其興於怨刺以道羈臣寡婦之所嘆)
(而冩人情之難言蓋愈窮則愈工然則非詩之/窮人殆窮者而後工文忠此論蓋亦公之意云)至若王
公貴人氣得志滿非性能而好之則不暇以為今公(一/作)
(今僕射/裴公)開鎮蠻荆(孫曰公謂裴均也詩蠢/爾蠻荆蠻荆即謂荆南)統郡惟九(荆/南)
(管夔忠萬澧朗涪/峽江陵九郡也)常侍楊公領湖南之壤地二千里(孫/曰)
(孟子今滕壤地褊小壤/地土地也○二或作三)德刑之政並勤爵禄之報兩崇
乃能存志乎詩書寓辭乎詠歌往復循環有唱斯和搜
竒抉恠(韓曰説文抉/排也一決切)雕鏤文字與韋布里閭憔悴專一
之士較其毫釐分寸鏗鏘發金石幽眇感鬼神信所謂
材全而能鉅者也兩府之從事與部屬之吏(屬音/蜀)屬而
和之(屬之/欲切)茍在編者(在一/作有)咸可觀也宜乎施之樂章(孫/曰)
(樂章謂樂府/所歌之章)紀諸冊書(孫曰冊書/謂史冊也)從事曰子之言是也
告於公(公謂/裴均)書以為荆潭唱和詩序
　　　送幽州李端公序
　　　　(韓曰端公名益宰相揆之族子大厯四年登/第貞元中幽州盧龍節度使劉濟辟為府從)
　　　　(事公因益來東都序以送之勉其歸使/為濟言帥先來覲奉職如開元時也)
元年春(祝曰元和元年/舊本無春字)今相國李公為吏部員外郎(孫/曰)
(李藩字叔翰元年為吏部員外郎四年自給事中拜相/六年罷樊曰藩傳第云累擢吏部郎中豈元年為外郎)
(其後遷/郎中也)愈嘗與偕朝(樊曰元年六月公始自江陵召為/國子博士而此序首言元年春春)
(字必羨/文也)道語幽州司徒公之賢(孫曰貞元二十一年/三月濟檢校司徒)曰
某前年被詔告禮幽州(孫曰二十一年正月德宗崩以/藩為告哀使故至幽州樊曰考)
(之史温造嘗使濟矣/李藩使濟獨見于此)入其地迓勞之使累至(累疊也/一作里)每
進益恭(孫曰藩行既/進濟禮益恭)及郊司徒公紅帕首鞾袴握刀(祝/曰)
(鞾鞋釋文云本胡服趙武靈王所服韓曰説文鞾/鞮屬○鞾許加切帕莫轄切帕一作抹鞾或作靴)左右
雜佩(孫曰雜佩謂左右/皆有佩非一物也)弓韔服(祝曰韔弓衣詩言韔其/弓孫曰服所以盛弓韔)
(藏也○韔丑亮切/一作鞮一作張)矢插房(孫曰房所/以盛矢)俯立迎道左某禮
辭曰公天子之宰禮不可如是及府又以其服即事某
又曰公三公不可以將服承命(孫曰將服謂/將士之服)及館又如
是(一作/之)卒不得辭上堂即客(一無即字一/無即客二字)階坐必東嚮
(一作/向)愈曰國家失太平於今六十年夫十日(孫曰十日/甲乙丙丁)
(戊已庚辛/壬癸是也)十二子相配(孫曰十二子謂子丑寅夘/辰已午未申酉戌亥是也)數窮
六十其將復乎必自幽州始亂之所出也(樊曰按天寳/十四年范陽)
(節度使安禄山反范陽幽州也其年歲在乙未至元和/九年甲午數窮六十一甲子終矣公此序元和四年二)
(月以後為之故云其後濟禆將譚忠亦説濟子總曰天/地之數合必離離必合河北與天下離六十年數窮必)
(合今兵駸駸北來趙人已獻德𨽻十二城助魏破濟淮/燕無一日勞後世子孫得無事乎為君憂之總上疏因)
(願奉朝請以盧龍軍八州歸于有司忠説總在元和十/四年其所云數窮必合者豈用公語邪何其相似也)
今天子大聖司徒公勤於禮庶幾帥先河南北之將(帥/所)
(律切南下一/本又有河字)來覲奉職如開元時乎李公曰然今李公
既朝夕左右(孫曰李公即藩也/朝夕左右謂為相)必數數為上言(數色/角切)元
年之言殆合矣端公歲時來夀其親東都(孫曰益父時/官洛陽○一)
(無東都/二字)東都之士大夫(孫曰公時/亦官洛陽)莫不拜於門其為人
佐甚忠(孫曰佐謂為/幽州從事)意欲司徒公功名流乎千萬歲請
以愈言為使歸之獻
　
　
　
　
　
　
　
　
　
　
　
　
　
　
　
　五百家注昌黎文集巻二十
欽定四庫全書
　五百家注昌黎文集巻二十一
　　　　　　　　　　　　　宋　魏仲舉　編
　　序
　　　送區冊序
　　　　(補注集有送區𢎞南歸詩説者謂冊即𢎞也/其説見於送𢎞南歸詩區音歐區冶子之後)
　　　　(舊本皆作區今/本作歐𢎞誤矣)
陽山天下之窮處也(祝曰陽山縣/名屬連州)陸有丘陵之險虎豹之虞
水有江流悍急横波之石亷利侔劒㦸(亷一/作其)舟上下失勢破
碎淪溺者(舟下一/有之字)往往有之縣郭無居民官無丞尉夾江荒
茅篁竹之間(韓曰篁竹田也○一本云荒榛/茅竹之間又一本篁字作叢)小吏十餘家皆
鳥言夷面(孫曰鳥言語如鳥獸也嚴曰後漢度尚傳深/林逺藪椎髻鳥語之人注鳥語謂聲似鳥也)始至
言説不相通畫地為字然後可告以出租賦奉期約是以賓
客游從之士無所為而至(為于/偽切)愈待罪於斯且半歲矣(樊曰/貞元)
(二十年公/貶陽山令)有區生者誓言相好自南海拏舟而來(祝曰拏牽/也女加切)
(又女/書切)升自賓階儀冠甚偉(冠一/作觀)坐與之語文義卓然莊周云
逃空虚者聞人足音跫然而喜矣(孫曰莊子徐無鬼篇之/文跫然行聲許恭切)况
如斯人者豈易得哉(一作/邪)入吾室聞詩書仁義之説欣然
喜若有志於其間也(於一/作乎)與之翳嘉林(翳隱也與上/一有且字)坐
石磯投竿而漁陶然以樂(一作/而樂)若能遺外聲利而不厭乎
貧賤也歲之初吉(孫曰貞元二十一年/正月○吉一作告)歸覲其親(覲一/作拜)
酒壼既傾序以識别(識一作為嚴/曰識音志)
　　　送張道士序(井詩/)
　　　　(樊曰公逸詩有飲城南道邊古墓上逢中丞/過贈兵部衛員外少室張道士豈此道士邪)
張道士嵩高之隱者(高一作陽又作南一本/又作嵩高之有道者)通古今學
有文武長材寄跡老子法中為道士以養其親九年聞
朝廷將治東方諸侯(嚴曰東方諸侯謂吴元/濟也一無諸侯二字)貢賦之不
如法者(孫曰元和九年閏八月淮南節度使吴少陽卒/其子元濟自為留後詔山南東道節度使嚴綬)
(等討/之)三獻書不報長揖而去京師士大夫多為詩以贈
而屬愈為序詩曰
大匠無棄材尋尺各有施況當營都邑杞梓用不疑張
侯嵩高來面有熊豹姿開口論利害劔鋒白差差恨無
一尺棰(祝曰棰杖也莊子一尺之棰○/一本作箠又一云手恨無尺箠)為國笞羌夷詣
闕三上書臣非黄冠師臣有膽與氣不忍死茅茨又不
媚笑語不能伴兒嬉乃著道士服衆人莫臣知臣有平
賊䇿狂童不難治(平/聲)其言簡且要陛下幸聽之天空日
月高下照理不遺或是章奏繁裁擇未及斯(一作/期)寧當
不俟報歸袖風披披答我事不爾吾親屬吾思昨宵夢
倚門(樊曰戰國䇿王孫賈母曰汝朝出而晚來則/吾倚門而望汝暮出而不還則吾倚閭而望)手取
連環持(孫曰持連環/以示還意)今日有書至又言歸何時霜天熟
柿栗收拾不可遲嶺北梁可搆寒魚下清漪(一作/伊)既非
公家用且復還其私從容進退間無一不合宜時有利
不利雖賢欲奚為但當勵前操富貴非公誰
　　　送高閒上人序
　　　　(韓曰贊寧髙僧傳云閒烏程人克精書字宣/宗嘗召入對御草聖遂賜紫衣後歸湖州開)
　　　　(元寺終焉閒嘗好以霅川/白紵書真草為世楷法)
茍可以寓其巧智使機應於心不挫於氣則神完而守
固雖外物至不膠於心(膠亂/也)堯舜禹湯治天下養叔治
射(孫曰養叔養由基楚人史記養由基/善射去栁葉百步射之百發百中)庖丁治牛(補注/莊子)
(庖丁為文恵君解牛文惠君/曰譆善哉技蓋至於此乎)師曠之於聲(孫曰曠字子/野晉平公時)
(人/)扁鵲治病(孫曰扁鵲即秦越/人晉昭公時人)僚之於丸(孫曰莊子市/南宜僚弄丸)
(而兩家/之難解)秋之於弈(孫曰孟子奕秋通國之/善奕者也秋其名也)伯倫之於酒
(孫曰劉伶字/伯倫晉人)樂之終身不厭奚暇外慕夫外慕徙業者
皆不造其堂不嚌其胾者也(補注嚌嘗也胾大臠也禮/左殽右胾○嚌在誼切胾)
(側吏/切)往時張旭善草書(孫曰旭蘇州吴郡人樊曰新史/張顛傳顛嗜酒每大醉呌呼狂)
(走乃下筆或以頭濡墨而書既/醒自以為神○一作喜草書)不治他技喜怒窘窮憂
悲愉佚怨恨思慕酣醉無聊不平有動於心必於草書
發之(書下一/有焉字)觀於物見山水崖谷鳥獸蟲魚草木之花
實日月列星風雨水火雷霆霹靂歌舞戰鬭天地事物
之變可喜可愕一寓於書(樊曰顛自言見公主檐夫争/道又聞鼓吹而得筆法意觀)
(倡公孫舞劒/器得其神)故旭之書變動猶鬼神不可端倪(孫曰謂/不可測)
(其端/倪也)以此終其身而名後世今閒之於草書有旭之心
哉不得其心而逐其迹未見其能旭也為旭有道利害
必明無遺錙銖(孫曰錙銖小/貌六兩曰銖)精炎於中(精一/作情)利欲鬭進
有得有喪勃然不釋然後一決於書而後旭可幾也今
閒師浮屠氏一死生解外膠(歐本/作繆)是其為心必泊然無
所起其於世必淡然無所嗜泊與淡相遭頽墮委靡潰
敗不可收拾則其於書得無象之然乎(補注東坡送參/廖詩云退之論)
(草書萬事未嘗屏憂愁不平氣一寓筆所騁頗怪浮屠/人視身如丘井頽然寄淡泊誰與發豪猛正謂此一段)
(立意/也)然吾聞浮屠人善幻多伎能閒如通其術(閒下一/有師字)
則吾不能知矣
　　　送殷侑員外使囘鶻序
　　　　(韓曰元和十二年二月遣回鶻摩尼僧等歸/國因命宗正少卿李孝誠使回鶻以太常博)
　　　　(士殷侑副之侑陳郡人貞元末及五經第其/學長於禮及至囘鶻責可汗無禮虜憚其言)
　　　　(○侑/音又)
唐受天命為天子凡四方萬國不問海内外無大小咸
臣順於朝(一本無/於字)時節貢水土百物大者特來小者附
集(孫曰謂小國不能自致因/大國行得朝貢故曰附集)元和睿聖文武皇帝既嗣
位(樊曰憲宗元和三/年正月上此尊號)悉治方内(祝曰方内/四方之内)就法度十二
年詔曰四方萬國惟回鶻於唐最親(嚴曰肅宗之復兩/京藉囘鶻之師助)
(焉故言於/唐最親)奉職尤謹丞相其選宗室四品一人持節往
賜君長告之朕意又選學有經術通知時事者一人與
之為貳由是殷侯侑自太常博士遷尚書虞部員外郎
兼侍御史朱衣象笏承命以行(樊曰唐史所書事與此/同惟史記八年而此云)
(十二年史云還遷虞部員外郎而此云遷/虞部員外郎以行不同耳當以此序為正)朝之大夫莫
不出餞酒半右庶子韓愈(樊曰元和十一年五/月公為太子右庶子)執盞言
曰殷侯(一作殷/大夫)今人適數百里出門惘惘(嚴曰惘惘失/志貎文紡切)
有離别可憐之色持被入直三省(集注直謂直宿三省/見論語吾日三省吾)
(身○三蘇暫反省息井切/持字宋景文公作襥字)丁寧顧婢子語刺刺不能休
(洪曰或云持被入直當為句絶宋景文公云襥被入直/三省丁寧顧婢子語刺刺不能休婦順夫旨子嚴父詔)
(耕於寛閒之野釣於寂寞之濵此等皆新語也祝曰刺/刺語聲選風威刺刺二字並音盧達切韓曰當音七迹)
(切前輩言杜詩韓文無一字無來處潘岳閣道謠/云和嶠刺促不得休公語疑出此前一音非是)今子
使萬里外國獨無幾微出於言面豈不真知輕重大丈
夫哉丞相以子應詔真誠知人矣士不通經果不足用
於是相屬為詩以道其行云
　　　送楊巨源少尹序
　　　　(集注巨源新舊史無傳藝文志云字景山貞/元五年第進士長慶中為河中少尹按張籍)
　　　　(有送楊少尹赴河中詩云官為本府當/身榮固得還鄉任野情盖河中人也)
昔䟽廣受二子以年老一朝辭位而去于時公卿設供
帳祖道都門外車數百兩道路觀者多歎息泣下共言
其賢漢史既傳其事(孫曰䟽廣字仲翁兄子受字公子/宣帝時廣為太子太傅受為少傅)
(元康二年上疏乞骸骨許之公卿故人設祖道供帳東/都門外送者車數百兩道路觀者皆曰賢哉二大夫或)
(歎息為/之泣下)而後世工畫者又圖其跡至今照人耳目赫赫
若前日事國子司業楊君巨源方以能詩訓後進(洪曰/白樂)
(天贈楊秘書巨源詩云早聞一箭取遼城相識雖新有/故情清句三朝誰是敵白頭四海半為兄注云楊嘗贈)
(盧洛州詩云三刀夢益州一箭取遼城由是知名樊曰/因話録云張洪静三世掌書命在台坐前代未有巨源)
(贈詩云伊陟無聞祖韋賢不到孫時稱其能興張説家/門又云巨源在元和中詩詠不為新語體律務實工夫)
(頗深以高文為諸生所宗公序/所謂以能詩訓後進即此也)一旦以年滿七十亦白
丞相去歸其鄉世常説古今人不相及今楊與二疏其
意豈異也予忝在公卿後遇病不能出不知楊侯去時
城門外送者幾人車幾兩馬幾駟(歐宋本/作匹)道邊觀者亦
有歎息知其為賢以否而太史氏又能張大其事為傳
繼二疏蹤跡否(一無/否字)不落莫否見今世無工畫者而畫
與不畫固不論也然吾聞楊侯之去丞相有愛而惜之
者署以為其都少尹(孫曰丞相謂河中節度都/即河中也○一無署字)不絶其
禄又為歌詩以勸之京師之長於詩者亦屬而和之(孫/曰)
(張籍亦有和裴司空/酬蒲城楊少尹詩)又不知當時二疎之去有是事否
古今人同不同未可知也中世士大夫以官為家罷則
無所歸(歸上一/有於字)楊侯始冠舉於其鄉歌鹿鳴而來也今
之歸指其樹曰某樹吾先人之所種也某水某丘吾童
子時所釣遊也鄉人莫不加敬誡子孫以楊侯不去其
鄉為法(誡一作戒/鄉一作家)古之所謂鄉先生没而可祭於社者
其在斯人歟其在斯人歟(此句一無/其在字)
　　　送權秀才序
　　　　(樊曰公時佐汴州權自汴/舉進士京師送以此序)
伯樂之廏多良馬(樊曰孫陽字伯樂/秦穆公時人也)卞和之匱多美玉
(韓曰卞和楚人獻玉於武王刖左足又獻於文王刖右/足至懐王時抱其璞哭于郊王使玉人攻之果得玉)
卓犖瓌怪之士(怪一/作竒)宜乎遊於大人君子之門也相國
隴西董公(一無/董字)既平汴州(孫曰貞元十二年七月以隴/西公董晉為宣武軍節度使)
(平汴州/之亂)天子命御史大夫吳縣男(縣一作/郡下同)為軍司馬(孫/曰)
(是年八年以汴州刺史御史大夫吴/縣男陸長源為節度行軍司馬使)門下之士權生實
從之來權生之貌固若常人耳其文辭引物連類窮情
盡變宫商相宣金石諧和(一作/聲)寂寥乎短章舂容乎大
篇(補注舂容大貌禮曰待/其舂容然後盡其聲)如是者閲之累日而無窮焉
(閲一/作聞)愈常觀於皇都每年貢士至千餘人或與之遊或
得其文(一有/者字)若權生者百無一二焉如是而將進於明
有司重之以吳縣之知其果有成哉於是咸賦詩以贈
之
　　　送李正字歸湖南序
　　　　(集注正字即仁鈞之子礎也貞元十九年登/進士第元和初為秘書省正字湖南觀察推)
　　　　(官公分司東都礎自湖南請告來覲其父於/其還公以詩及序送之詩見第四巻末○一)
　　　　(本或作送湖南/李礎正字序)
貞元中愈從太傅隴西公平汴州(孫曰貞元十二年七/月以董晉鎮宣武平)
(李迺/之亂)李生之尊父以侍御史管汴之鹽鐡(孫曰礎父仁/鈞知河隂院)
日為酒殺羊享賓客李生則尚與其弟學讀書習文辭
以舉進士為業愈於太傅府年最少(樊曰公年/二十九)故得交
李生父子間公薨軍亂軍司馬從事皆死(樊曰貞元十/五年二月晉)
(卒軍亂殺行軍司馬陸/長源判官孟叔度等)侍御亦被讒為民日南(孫曰仁/鈞為人)
(所告流愛州○日一作由一作嶺嚴/曰驩州日南郡一本作由南非也)其後五年愈又貶
陽山令(孫曰貞元/十九年)今愈以都官郎(一作都官/員外郎)守東都省
侍御自衡州刺史為親王府長史亦留此掌其府事(一/無)
(亦此/二字)李生自湖南從事請告來覲於時太傅府之士惟
愈與河南司録周君獨存(孫曰周君名君巢時為河南/府司録參軍○一本君下有)
(巢/字)其外則李氏父子相與為四人離十三年(孫曰時元/和六年嚴)
(曰自貞元已夘至元和庚寅才十三年耳/此言十三年豈退之與礎别在戊寅歳乎)幸而集處得
燕而舉一觴相屬此天也非人力也侍御與周君於今
為先輩盛德(盛一/作成)若李生温然為君子有詩八百篇傳
詠於時惟愈也業不益進行不加修顧惟未死耳往拜
侍御謁周君抵李生退未嘗不發媿也(一無/退字)往時侍御
有無盡費於朋友及今則又不忍其三族之飢寒聚而
館之疏遠畢至禄不足以為養李生雖欲不從事於外
其勢不可得止也重李生之還者皆為詩愈最故故又
為序云(一作/之)
　　　送石洪處士赴河陽參謀序
　　　　(孫曰洪字濬川洛陽人罷黄州録事參軍退/居于洛十年不仕及是為河陽參謀補注歐)
　　　　(公云洪始終無可稱而名重一時以嘗為/退之稱道耳○一本謀字作謨序作詩序)
河陽軍節度御史大夫烏公為節度之三月(韓曰元和/五年四月)
(詔用烏公重裔為河陽軍節度使御史大夫治/孟州其曰節度之三月則是歲六七月間也)求士於
從事之賢者有薦石先生者公曰先生何如曰先生居
嵩邙瀍榖之間(孫曰嵩邙山名瀍榖水名皆在洛陽之/境榖即澗木書云卜澗水東是也後改)
(名/澗)冬一裘夏一葛(一有/食孛)朝夕飯一盂蔬一盤人與之錢
則辭(一作/免)請與出游未嘗以事免(一作/辭)勸之仕(仕一/作詞)則
不應坐一室左右圖書與之語道理辨古今事當否論
人高下事後當成敗(後一/作復)若河決下流而東注(一無而/字一無)
(下流而東/注五字)若駟馬駕輕車就熟路(熟一/作夷)而王良造父為
之先後也若燭照數計而龜卜也(卜下一/有兆字)大夫曰先生
有以自老無求於人其肯為某來邪從事曰大夫文武
忠孝求士為國不私於家方今冦聚於恒師環其疆(孫/曰)
(元和四年三月成德軍節度王士真卒其子承宗叛十/二月詔吐突承璀率諸道兵討之樊曰地理志鎮州恒)
(山郡本恒州天寳元年/更名鎮成徳軍所治也)農不耕取財粟殫亡吾所處地
歸輸之途(歸一/作師)治法征謀宜有所出(所一/作主)先生仁且勇
若以義請而彊委重焉其何説之辭於是譔書詞具馬
幣卜日以授使者求先生之廬而請焉先生不告於妻
子不謀於朋友冠帶出見客拜受書禮於門内宵則沐
浴戒行李(一作事嚴曰左氏傳僖三十年曰君舎鄭以/為東道主行李之往來杜注行李使人又襄)
(八年曰亦不使一介行李/告於寡君注行李行人也)載書冊問道所由告行於常
所來往晨則畢至張筵於上東門外(孫曰上東門/洛陽城門名)酒三
行且起有執爵而言者曰大夫真能以義取人先生真
能以道自任決去就為先生别又酌而祝曰凡去就出
處何常(一無凡去/就三字)惟義之歸遂以為先生夀又酌而祝
曰使大夫常無變其初無務富其家而飢其師無甘受
佞人而外敬正士(一無/敬字)無味於諂言惟先生聽(生下一/有是字)
以能有成功保天子之寵命又祝曰使先生無圖利於
大夫(圖一/作固)而私便其身先生起拜祝辭曰敢不敬蚤夜
以求從祝規於是東都之人士咸知大夫與先生果能
相與以有成也遂各為歌詩六韻(公詩見/第四巻)遣愈為之序
云(樊曰洪之河陽幕府之明年召為京兆昭應/尉集賢校理又明年六月卒於是公誌其墓)
　　　送温造處士赴河陽軍序
　　　　(樊曰造字簡輿/大雅之五世孫)
伯樂一過冀北之野(祝曰左氏傳云冀/之北土馬之所生)而馬羣遂空夫
冀北馬多於天下伯樂雖善知馬安能遂空其羣邪(一/無)
(遂/字)解之者曰吾所謂空非無馬也無良馬也伯樂知馬
遇其良輒取之羣無留良焉茍無留其良雖謂無馬不
為虚語矣東都固士大夫之冀北也懐材能深藏而不
市者(懐一/作恃)洛之北涯曰石生(石生/石洪)其南涯曰温生(温生/即造)
(嚴曰石洪字濬川温造字簡輿二處士皆居洛陽北涯/曰石生南涯曰温生即贈盧仝詩所謂水北山人水南)
(山人/是也)大夫烏公以鈇鉞鎮河陽之三月以石生為才以
禮為羅羅而致之幕下未數月也以温生為才於是以
石生為媒以禮為羅又羅而致之幕下東都雖信多才
士朝取一人焉拔其尤暮取一人焉拔其尤自居守河
南尹(韓曰居守謂東/都留守鄭餘慶)以及百司之執事與吾輩二縣之
大夫(孫曰東都郭下二邑洛/陽河南也公為河南令)政有所不通事有所可疑奚
所咨而取焉士大夫之去位而巷處者誰與嬉遊小子
後生於何考德而問業焉搢紳之東西行過是都者無
所禮於其廬若是而稱曰大夫烏公一鎮河陽而東都
處士之廬無人焉豈不可也夫南面而聽天下其所託
重而恃力者唯將與相耳相為天子得人於朝廷將為
天子得文武士於幕下求内外無治不可得也愈縻於
茲不能引去(能下一/有自字)資二生以待老今皆為有力者奪
之其何能無介然於懐邪生既至拜公於軍門其為吾
以前所稱為天下賀(其一/作具)以後所稱為吾致私怨於盡
取也留守相公首為四韻詩歌其事愈因推其意而序
焉(樊曰造文宗朝/終禮部尚書)
　　　送鄭權尚書序
　　　　(孫曰權汴州開封人/貞元六年舉進士第)
嶺之南其州七十其二十二𨽻嶺南節度府其四十餘
分四府府各置帥然嶺南節度為大府(孫曰嶺南節度/使統桂管容管)
(安南邕管四經/略使號為五府)大府始至四府必使其佐啟問起居謝
守地不得即賀以為禮歲時必遣賀問致水土物大府
帥或道過其府府帥必戎服左握刀右屬弓矢(孫曰屬/著也左)
(氏右屬鞬櫜鞬即盛/弓矢之器屬之六切)帕首袴鞾(帕莫轄切/鞾許茄切)迎于郊及既
至大府帥(一有/先字)入據館帥守屏(祝曰屏猶墻/也必郢切)若將趨入
拜庭之為者大府與之為讓至一至再乃敢改服以
賔主見適位執爵皆興拜不許乃止䖍若小侯之事大
國有大事咨而後行𨽻府之州離府遠者至三千里懸
隔山海使必數月而後能至蠻夷悍輕易怨以變其南
州皆岸大海多洲島飄風一日(飄字一作颿/颿字與帆同)踔數千里
(祝曰踸踔疾行貌○/勅角切又勅教切)漫瀾不見蹤跡(一無/瀾字)控御失所依
險阻結仇黨(一無/仇孛)機毒矢以待將吏(將一/作仇)撞搪呼號(撞/搪)
(搪探也上徒江/切下音唐字)以相和應蜂屯蟻雜不可爬梳(爬蒲𤓰/切與杷)
(同/)好則人怒則獸故常薄其征入簡節而疎目時有所
遺漏不究切之長養以兒子至紛不可治乃草薙而禽
獮之(孫曰周禮有薙氏掌殺草獮亦殺也祝曰秋田為/獮周禮遂以獮田○薙音替又音雉獮息淺切)
盡根株痛㫁乃止其海外雜國若躭浮羅(躭音耽祝曰/自此以下皆)
(東南海/外國名)流求毛人夷亶之州(孫曰山海經海外有毛民/之國郭璞云臨海東南二)
(千里有毛人在大海中洲島上吴孫權黄龍二年使人/浮海求夷州亶州在海中所在絶逺卒不可至但得夷)
(州數千/人還)林邑扶南真臘于陀利之屬(孫曰林邑一曰環/玉在交州南海行)
(三千里真臘一曰吉蔑在林/邑西北去京師二萬七百里)東南際天地以萬數或時
候風潮朝貢(一無/潮孛)蠻胡賈人舶交海中(祝曰舶大舟也/李䖍風俗通云)
(晉曰舶音白○一/作交舶其海中)若嶺南帥得其人則一邊盡治不相
㓂盜賊殺無風魚之灾水旱癘毒之患外國之貨日至
珠香象犀玳瑁(嚴曰玳瑁如龜生南海大者如籧篨背/上有鱗鱗大如扇有文章将作器則煑)
(其鱗如/柔毛)竒物溢於中國不可勝用故選帥常重於他鎮
非有文武威風知大體可畏信者則不幸往往有事長
慶三年四月以工部尚書鄭公為刑部尚書兼御史大
夫往踐其任(孫曰長慶三年四月/權為嶺南節度使)鄭公嘗以節鎮襄陽
(孫曰元和十一年七月/權為山南東道節度使)又帥滄景德棣(孫曰十三年四/月權為徳州刺)
(史德棣滄/景節度使)厯河南尹華州刺史(孫曰初權自河南尹帥/山南東道為華州刺史)
皆有功德可稱道入朝為金吾將軍散騎常侍(孫曰元/和十四)
(年十一月權為右金吾衛大將軍充/左街使穆宗即位改左散騎常侍)工部侍郎尚書(孫/曰)
(長慶元年權自河南尹入為工/部侍郎二年十月遷本曹尚書)家屬百人無數畝之宅
僦屋以居(孫曰權以家人數多/俸入不足求為鎮守)可謂貴而能貧(樊曰左/氏襄公)
(二十二年傳鄭公孫黑肱曰生/于亂世貴而能貧可以後亡)為仁者不富之效也(樊/曰)
(為仁不富語見孟子傳言權用度豪/侈而此序乃云云豈公因以箴之邪)及是命(孫曰權至/是除檢校)
(右僕射廣州刺史嶺南節度使樊曰傳云檢校僕射而/序止云兼御史疑權兼御史以往而其後始進檢校僕)
(射/也)朝廷莫不悦將行公卿大夫士茍能詩者咸相率為
詩(公詩見/第十巻)以美朝政以慰公南行之思韻必以來字者
所以祝公成政而來歸疾也(樊曰權終于嶺南/一本祝下有使字)
　　　送水陸運使韓約侍御歸所治序
　　　　(孫曰約本名重華後改名約/武陵人○一本題作韓重華)
六年冬(嚴曰即元/和六年也)振武軍吏走驛馬詣闕告饑(洪曰吾/宗王父)
(云以文考之當是元和六年振武今麟州路也唐志無/所考按唐曹璠所撰國鏡云振武所管麟勝二州五縣)
(勝今府州也又云河東水陸運使所管營田三千三百/頃一年搬胡落池鹽一萬二千石博糴米二萬四千石)
(充振武軍糧孫曰振武/在單于東都䕶府城内)公卿庭議以轉運使不得其人
宜選材幹之士往換之吾族子重華適當其任(孫曰元/和六年)
(四月以盧坦為户部侍郎判度支㑹振武告饑/時薛謇為代北水陸運使坦以重華代謇也)至則出
贓罪吏九百餘人脱其桎梏給耒耜與牛使耕其傍便
近地以償所負釋其粟之在吏者四十萬斛不徵吏得
去罪死假種糧齒平人有以自效莫不涕泣感奮相率
盡力以奉其令而又為之奔走經營相原隰之宜指授
方法故連二歲大熟吏得盡償其所亡失四十萬斛者
而私其有贏餘得以蘇息軍不復饑君曰此未足為天
子言請益募人為十五屯屯置百三十人而種百頃令
各就高為堡(祝曰堡障小城也後漢注分/築烽候堡壁稍興○堡音保)東起振武轉
而西過雲州(嚴曰今化外雲中/郡大同軍節度)界極於中受降城(孫曰/東中)
(北三受降城皆在豐州景雲三/年朔方軍摠管張仁愿所築)出入河山之際(一作/險)六
百餘里屯堡相望冦來不能為暴人得肆耕其中少可
以罷漕輓之費朝廷從其議秋果倍收歲省度支錢千
三百萬八年詔拜殿中侍御史錫服朱銀其冬來朝奏
曰得益開田四千頃則盡可以給塞下五城矣田五十
頃法當用人七千臣令吏於無事時督習弓矢為戰守
備因可以制虜庶幾所謂兵農兼事務一而兩得者也
(或無/一字)大臣方持其議(孫曰八年冬重華入朝㑹宰相李/絳已罷後宰相持其議而止語見)
(食貨志志所載營田事/大抵與公此序相表裏)吾以為邊軍皆不知耕作開口
望哺有司常僦人以車船自他郡往輸乗沙逆河遠者
數千里人畜死蹄踵交道費不可勝計中國坐見耗虛
(一無見/虛二字)而邊吏恒苦食不繼今君所請田皆故秦漢時
郡縣地其課績又已驗白若從其言其利未可遽以一
二數也今天子方舉羣䇿以收太平之功寧使士有不
盡用之歎懐竒見而不得設施也(見一/作死)君又何憂而中
臺士大夫亦同言侍御韓君前領三縣紀綱二州奏課
常為天下第一行其計於邊其功烈又赫赫如此使盡
用其䇿西北邊故所没地可指期而有也聞其歸皆相
勉為詩以推大之而屬予為序
　　　送鄭涵校理序(并詩/)
　　　　(補注涵宰相餘慶之子貞元十年第進士餘/慶時為東都留守涵求告來寧及行公送之)
　　　　(以序詩云○/涵後更名澣)
秘書御府也天子猶以為外且遠不得朝夕視始更聚
書集賢殿别置校讎官曰學士曰校理常以寵丞相為
大學士(孫曰開元十三年改集仙殿為集賢殿聚四部/書其中置修撰校理官五品以上為學士六品)
(以下為直學士以宰/相張説為大學士)其他學士皆達官也校理則用天
下之名而能文學者(而一/作士)茍在選不計其秩次惟所用
之由是集賢之書盛積盡秘書所有不能處其半書日
益多官日益重四年鄭生涵始以長安尉選授校理(孫/曰)
(元和五年涵以長安尉/為校理○一本授作為)人皆曰是宰相子能恭儉守敎
訓好古義施於文詞者如是而選在公卿大夫家選之
子弟(一本選在作在/選選之無選字)其勸耳矣愈為博士也始事相公
於祭酒(樊曰元和元年七月餘慶/為國子祭酒公時為博士)分教東都生也事相
公於東太學(樊曰是年十一月餘慶/為河南尹公分教東都)今為郎於都官也
又事相公居守(樊曰三年六月餘慶為東都留守公/為都官員外郎分司○一作於居守)三
為屬吏經時五年觀道德於前後聽教誨於左右可謂
親薫而炙之矣(嚴曰炙之石切孟子云/而況於親炙之者乎)其高大遠密者
不敢隱度論也其勤已而務博施以己之有欲人之能
不知古君子何如耳今生始進仕獲重語於天下而慊
慊若不足(祝曰慊恨也續漢志慊/慊若不足○慊音歉)真能守其家法矣其
在門下者可進賀也求告來寧(嚴曰涵以元和四年為/校理五年寧親東都時)
(餘慶為東/都留守)朝夕侍側東都士大夫不得見其面於其行
日分司郎吏與留守之從事竊載酒肴席定鼎門外(樊/曰)
(左氏傳成王定鼎於郟鄏杜預注云/今河南志城南三門正南曰定鼎門)盛賔客以餞之既
醉各為詩五韻且屬愈為序詩曰(得洛/字)
相公倦台鼎分政新邑洛(孫曰書分正東郊成周又曰/周公初基作新大邑于東國)
(洛/)才子富文華校讎天禄閣(孫曰天禄獸名漢時有貢/此獸者因以名閣以藏秘)
(書嚴曰西漢未央宫有天禄閣以/藏秘書楊雄校書天禄閣是也)夀觴嘉節過歸騎春
衫薄(衫一/作袍)鳥哢正交加(祝曰哢鳥聲選哢/吭清渠○哢音弄)楊花共紛泊
交親誰不羨(交親一/作親交)去去翔廖廓
　　　開州韋侍講盛山十二詩序
　　　　(孫曰韋侍講處厚字德載元和十一年九月/自考功郎中以罪貶開州刺史開州有盛山)
　　　　(州名盛山郡/詩附序後)
韋侯昔以考功副郎守盛山人謂韋侯美士考功顯曹
盛山僻郡奪所宜處納之惡地(之一/作以)以枉其材韋侯將
怨且不釋矣或曰不然夫得利則躍躍以喜不得利則
戚戚以泣若不可生者豈韋侯之謂哉韋侯讀六藝之
文以探周公孔子之意又妙能為詞章可謂儒者也(一/無)
(也/字)夫儒者之於患難茍非其自取之其拒而不受於懷
也若築河堤以障屋霤(補注説文霤屋/水流也力救切)其容而消之也
若水之於海冰之於夏日其翫而忘之以文辭也若奏
金石以破蟋蟀之鳴蟲飛之聲況一不快於考功盛山
一出入息之間哉未幾果有以韋侯所為十二詩遺余
者其意方且以入溪谷上巖石追逐雲月不足日為事
讀而詠歌之令人欲棄百事往而與之遊不知其出於
巴東以屬朐䏰也(洪曰地理志云山南西道開州盛山/郡義寧三年析巴東之盛山新浦通)
(州郡之萬世西流置天寳元年更名朐䏰樊曰朐䏰前/漢志作朐忍巴東郡縣名也顔師古注朐音劬後漢注)
(音蠢閏其地下濕多朐䏰蟲因以名縣故城在今䕫州/雲安縣西劉禹錫嘉話則云䕫州地名音屈忍蚯蚓也)
(土多此蟲常至夜江畔出身半跳於空中而鳴其狀屈/忍按集韻諸音皆通惟屈音不收集韻又云朐䏰在漢)
(中俗作朐非是公此云出於巴東以/屬朐䏰則前漢志及後漢注為得之)于時應而和者凡
十人(樊曰序止見六人與處厚/為七今作十人疑字誤也)及此年(一無及字/一作明年)韋侯
為中書舎人侍講六經禁中名處厚(孫曰元和十五年/三月處厚以侍講)
(學士講詩闗雎書洪範于太液/亭長慶二年四月為中書舎人)和者(一作為/和詩者)通州元司
馬名稹為宰相(孫曰元和十年三月稹為通州/司馬長慶二年二月同平章事)洋州(嚴/曰)
(洋州本漢成固縣秦為漢中/郡魏置洋州今為洋州郡)許使君名康佐為京兆忠
州白使君居易為中書舍人(孫曰元和十三年十二月/居易為忠州刺史長慶元)
(年十二月為/中書舍人)李使君景儉為諫議大夫(孫曰景儉字寛/中元和中為忠)
(州刺史長慶元年八月為諫議大夫不言某州使君/者連上忠州文也樊曰景儉時為楚州疑有脱誤)黔
府嚴中丞武為秘書監(孫曰元和十四年二月以商州/刺史嚴慕為黔中觀察使長慶)
(元年入為秘書卒此言名/武誤○一作秘書少監)温司馬造為起居舍人(樊曰/温造)
(時為武陵司馬今諸本/皆亡州名亦疑脱誤)皆集闕下於是盛山十二詩與
其和者大行於時聫為大巻家有之焉慕而為者將日
益多則分為别巻韋侯俾余題其首
　　盛山十二詩　　　　　　　　　韋處厚
　　　宿雲亭
　雨合飛危砌天開巻曉牕薺平聨郭栁帶繞抱城江
　　　隱月岫
　初映鈎如線終銜鏡似鈎遠澄秋水色高倚曉河流
　　　茶嶺
　顧渚吳商絶䝉山蜀信稀千叢因此始含露紫英肥
　　　梅溪
　夾岸凝輕素交枝漾淺淪味調方薦實臘近又先春
　　　流杯渠
　激曲榮飛箭浮溝泛滿巵將來山太守莫向習家池
　　　盤石磴
　繚繞縁雲上璘玢甃玉聨高高曽幾折極目瞰秋鳶
　　　桃塢
　噴日舒紅景通流茂緑隂終朝王母摘不羨武陵深
　　　竹巖
　不資冬日秀為作暑天寒先植誠非鳯來翔定是鸞
　　　琵琶臺
　褊地難層累因崖遂削成淺深嵐障色盡向此中呈
　　　胡盧沼
　疏鑿徒為巧圓窪自可澄倒花紛錯綉鑑月盡含氷
　　　繡衣石榻
　嵓巉雲中嶠磊落標方峭勿為枕蒼生還當礎清廟
　　　上士瓶泉
　綆汲豈無井顛嵓貴非浚願洗塵埃餘一兩根莖潤
　　　石鼎聨句詩序
　　　　(補注吴安中云石鼎聨句皆退之作如毛潁/傳以文滑稽耳所謂彌明即愈侯喜師服皆)
　　　　(其弟子故云苕溪漁隱曰公與諸子嘲戱見/於詩者多矣皇甫湜不能詩則曰掎摭糞瀼)
　　　　(間孟郊苦思則曰腸肚鎮煎煼樊宗師詩澁/則曰辭慳義卓闊止於是矣不應譏誚輕薄)
　　　　(如是之甚也且序云衡山道士云云此豈亦/退之自謂邪按仙傳拾遺有彌明傳雖祖述)
　　　　(退之之語亦必有是人矣或者又以為斥時相/詩意似不在是諸本所録互有不同張文潛所)
　　　　(校本與諸本尤/異今悉箋于下)
元和七年十二月四日衡山道士軒轅彌明(嚴曰或謂/無是人退)
(之寓言蓋自謂也又謂彌明即賈島其説皆非述仙傳/又載彌明雖用退之之語然意其必有是人也小說韓)
(吏部序石鼎聨句其事頗怪而彌明之詞警絶遠甚以/謂非神即仙非人所能到孫漢公云皆退之之語以其)
(辭為刺譏慮為人所訾其/傳不久故假以神其事也)自衡山來(蔡作自/衡岳來)舊與劉師
服進士衡湘中相識將過太白知師服在京(文潛本作/知劉在京)
夜抵其居宿有校書郎侯喜新有能詩聲夜與劉説詩
彌明在其側貌極醜白鬚黑面長頸而高結(祝曰揚雄/蜀記蜀之)
(先代人椎結左語前漢陸賈傳尉佗魋結箕踞注魋音/椎結讀曰髻椎髻者一撮之髻韓曰唐子西云結古髻)
(字退之序是長頸高結為句斷介甫本蔡本並/無高字蔡本又無下句喉中句張本亦無中字)喉中又
作楚語喜視之若無人彌明忽軒衣張眉指爐中石鼎
謂喜曰子云能詩與我共賦此乎劉往見衡湘間人説
云(張有/某字)年九十餘矣(張無/矣字)解捕逐鬼物(解字張/本作能)拘囚蛟
螭虎豹(拘囚張本/作魍魎字)不知實能否也(張本實上/有其字)見其老頗
貌敬之不知其有文也聞此説(張蔡無/説字)大喜即援筆題
其首兩句(即一/作既)次傳於喜(張本作侯下/喜字亦作侯)喜踊躍即綴其
下云云道士啞然笑曰(祝曰啞笑聲易笑言/啞啞○啞烏格反)子詩如是
而已乎即袖手竦肩傍北牆坐(傍一作倚/一無坐字)謂劉曰吾不
解世俗書(樊曰孔武仲雜説按真誥六月二十四日夜/紫微王夫人來降楊君問以所書答云有三)
(元八㑹羣方飛天之書又有八龍雲篆光明之章其後/三皇之世演八㑹之文為龍鳯之章鳥篆之迹為順於)
(梵書今三元八㑹之書皇上太極高真諸仙之所用也/雲篆明章今所見神靈符書之所用也季世瓌真從易)
(弃本領之文迹畫淫亂之下字/彌明之所謂世俗者豈此類歟)弟子為我書吾句(張蔡/本無)
(吾句/二字)因高吟曰龍頭縮菌蠢(嚴曰上竒隕切下昌尹切/不伸貌南都賦芝房菌蠢)
(生其/隈)豕腹漲彭亨(祀曰彭亨大腹也/如字張本漲作脹)初不似經意(不似/張作)
(似/非)詩旨有似譏喜(詩介甫/作思字)二子相顧慙駭(子張作/人字)欲以
多窮之即又為而傳之喜喜思益苦(思一/作吟)務欲壓道士
每營度欲出口吻聲鳴益悲操筆欲書(張作/而書)將下復止
竟不能竒也畢即傳道士道士高踞大唱曰劉把筆吾
詩云云(張作劉進士把筆則又高/吟其詩云云蔡本與張同)其不用意益切竒出
(張作而/功益竒)不可附説語皆侵劉侯喜益忌之劉與侯皆已
賦十餘韻彌明應之如響皆穎脱含譏諷(孫曰史記錐/處囊中穎脱)
(而出非特末見而已○張蔡/本下又有夜盖三更一句)二子思竭不能續因起謝
曰尊師非人也(一云非世人也張/作非世人能出也)某等伏矣(補注東坡/詩云莫作)
(狂道士氣壓劉師服謂此/也○張本無等矣二字)願為弟子不敢更論詩(更張/作再)
道士奮然(然一作髯/張蔡作目)曰不然章不可以不成也又謂劉
曰把筆來(張無/來字)吾與汝就之(一無/此句)即又唱出四十字(張/無)
(即字出/一作書)為八句書既止即讀(蔡無止即字張作訖使字/又連下句讀字作之字)
讀畢謂二子曰章不已就乎(一無/不字)二子齊應曰就矣道
士曰子皆不足與語(子諸本並/作此字)此寧為文邪吾就子所
能而作耳(一作矣/張作之)非吾之所學於師而能也吾所聞者
(聞一/作能)子皆不足以聞也獨文乎哉吾語亦不當聞也(亦/字)
(上張本/有子字)吾閉口矣二子大懼皆起立牀下拜曰(一無/皆字)不
敢他有問也願聞一言而已先生稱吾不解人間書敢
問解何書(注見/上)請問此而已道士寂然若無聞也(張本/自何)
(書下但有寂然字/無所餘十一字)累問不應二子不自得即退就坐道
士倚牆睡(蔡作道士寂/然倚牆而睡)鼻息如雷鳴(一無/息字)二子怛然失
色(祝曰怛悲慘/貌當割切)不敢喘(喘上張/有少字)斯須曙鼓鼕鼕(祝曰鼕/鼕鼓聲)
(音彤/字)二子亦困遂坐睡及覺日已上(張蔡作已出/張復有驚字)顧覓
道士不見即問童奴(張無即字/童作僮字)奴曰(張作僮/奴曰)天且明道
士起出門若將便旋然奴恠乆不返即出到門覓之(張/無)
(到門字一/無之字)無有也二子驚惋自責(惋烏/貫切)若有失者間遂
詣余言余不能識其何道士也(一無/能字)嘗聞有隱君子彌
明豈其人邪韓愈序
　　　石鼎聨句(劉師服/)　(侯喜/)　(軒轅彌明/)
　巧匠斵山骨刳中事煎烹(師/服)直柄未當權(一作/嘗巻)塞口
　且吞聲(喜/)龍頭縮菌蠢豕腹漲彭亨(彌明漲/一作脹)外苞乾
　蘚文中有暗浪驚(師/服)在冷足自安(一作安/自足)遭焚意彌
　貞(喜/)謬當鼎鼐間(孫曰鼐鼎之絶大/者詩鼐鼎及鼒)妄使水火爭(彌/明)
　大似烈士膽圓如戰馬纓(師/服)上比香爐尖下與鏡面
　平(喜/)秋𤓰未落蔕凍芋强抽萌(彌/明)一塊元氣閉細
　泉幽竇傾(師/服)不值輸冩處焉知懐抱情(喜/)方當洪爐
　然益見小器盈(彌/明)睆睆無刃迹(祝曰莊子睆睆然有/經繳之中注視貌華)
　(綰切○一作睍/睍蔡作宛宛)團團類天成(師/服)遙疑龜負圖出曝曉
　正晴(喜/)旁有雙耳穿(雙一/作隻)上為孤髻撑(師服洪曰/一作彌明)或
　訝短尾銚又似無足鐺(師服舊注鐺鋃鐺也音當孫/曰鐺與鎗同普耕切蔡本似)
　(作/驚)可惜寒食毬擲此旁路坑(喜旁王/作過)何當出灰灺(祝/曰)
　(説文灺燭燼也恥也切○/按蔡本灺字當作時字)無計離缾罌(彌/明)陋質荷斟
　酌狹中媿提擎(師/服)豈能煮仙藥但未汚羊羮(喜/)形模
　婦女笑度量兒童輕(彌/明)徒爾堅重性(爾一作示/重一作貞)不合
　升合成(師服不合一作/不過成又作盛)傍似廢轂仰(傍一/作仍)側見折軸
　横(喜/)時於蚯蚓竅㣲作蒼蠅鳴(彌/明)以兹飜溢愆(一作/瀝)
　實負任使誠(師/服)當居顧盻地敢有漏泄情(喜/)寧依暖
　熱弊不與寒涼并(彌/明)區區徒自效瑣瑣不足呈(洪曰/一本)
　(注云/喜)迴旋但兀兀開闔惟鏗鏗(師服鏗/丘耕切)全服瑚璉貴
　(服一/作勝)空有口傳名豈比俎豆古不為手所撜(音蒸與/拯同祝)
　(曰當作揨音撜/廣韻撞也觸也)磨礲去圭角浸潤著光精願君莫嘲
　誚此物方施行(四韻並彌/明所作)
　
　
　
　五百家注昌黎文集巻二十一
欽定四庫全書
　五百家注昌黎文集巻二十二
　　　　　　　　　　　　宋　魏仲舉　編
　　祭文
　　　祭田横墓文(并序/)
　　　　(樊曰田横初為漢將灌嬰敗於垓下亡走梁/歸彭越髙祖即位懼誅與其徒五百餘人入)
　　　　(海居島中高帝聞齊人賢者多附横恐後有/亂乃使使赦横罪而召之横與其客二人乘)
　　　　(傳詣洛陽至尸鄉廐置遂自剄令客奉其頭/從使者馳奏高帝流涕以王者禮塟横既塟)
　　　　(二客穿其冢旁皆自剄從之其餘客在海中/者聞横死亦皆自殺補注晁太史无咎嘗取)
　　　　(公此文於續楚辭而系之曰唐宰相如董晉/亦未足言而晉為汴州纔奏愈從事愈始終)
　　　　(感遇語稱隴西公而不姓後從裴度亦自謂/度知巳然度亦終不引愈共天下事故愈躊)
　　　　(躇發憤太息於區區之横以謂夫茍如横/之好士天下將有賢於五百人者至焉)
貞元十一年九月(集注一作十九年非按十九年秋公/為御史其冬貶陽山安得以九月出)
(田横墓/下邪)十一日愈如東京(樊曰其年春公三上書宰相/求仕不報五月歸河陽塟其)
(㛐鄭夫人九月復如京○一作愈自東如京盖謂公/家河陽唐都長安以河陽為東都長安為西都也)道
出田横墓下感横義高能得士心(一無/心字)因取酒以祭為
文而弔之其辭曰
事有曠百世而相感者余不自知其何心非今世之所
稀孰為使余歔欷而不可禁(孫曰歔欷嘆也○歔音/虚欷音希禁居吟切)余
既博觀乎天下曷有庶幾乎夫子之所為死者不復生
嗟余去此而從誰(而一/作其)當秦氏之敗亂得一士而可王
何五百人之擾擾而不能脫夫子於劒鋩(鋩刃也○/鋩音芒)抑
所寳之非賢(補注書所寳惟賢則/邇人安○之一作者)亦天命之有常(天一/作大)
昔闕里之多士孔聖亦云其遑遑(韓曰史記索隱孔子/居魯之鄒邑昌平鄉)
(之闕里孫曰闕里地名在今兖州曲/阜縣楊子仲尼皇皇奔走之皃也)茍余行之不迷(余/一)
(作/命)雖顚沛其何傷自古死者非一夫子至今有耿光(孫/曰)
(以覲文王之耿/光耿亦光也)跽陳辭而薦酒(孫曰跽長/跪巨几切)䰟髣髴而來
享(嚴曰集韻靈良切按享字古今人用多作上聲惟前/漢禮樂志郊祀詩云發梁揚羽申以商造茲新音永)
(乆長聲氣逺條鳳鳥翔神夕掩虞盖孔/享享作平聲退之叶韻盖有所本也)
　　　歐陽生哀辭(并序/)
　　　　(韓曰歐陽名詹字行周泉州晉江人也卒/年四十餘集十巻行世新史於文藝立傳)
歐陽詹世居閩越自詹已上皆為閩越官至州佐縣令
者累累有焉閩越地肥衍有山泉禽魚之樂雖有長材
秀民通文書吏事與上國齒者未嘗肯出仕今上初故
宰相常衮為福建諸州觀察使治其地(一作往/治其此)衮以文
詞進有名於時又作大官臨蒞其民縣鄉小民有能誦
書作文辭者(一云衮以文詞進縣鄉小民有能誦書作/文詞者衮故宰相有名於時又作大官臨)
(蒞其民/云云)衮親與之為客主之禮觀游讌饗必召預之(預/一)
(作/與)時未幾皆化翕然(韓曰按衮傳建中初起為福建觀/察使始閩人未知學衮至為設學)
(校使為文章親講導與為客主均禮觀游/燕享與馬由是俗變歲貢士與内州等)詹于時獨秀
出衮加敬愛諸生皆推服閩越之人舉進士由詹始(孫/曰)
(貞元八年詹與公同登第嚴曰詹字行周泉州晉江人/退之同年進士此言閩人舉進士自詹始及觀林藴泉)
(山銘叙則謂閩川貞元以前未有文進者也因亷使李/郕公錡興啓庠序請獨孤常州及為記中有辭云縵胡)
(之纓化為青衿其兄藻與友歐陽詹繼登正第以其年/考之則藻之登第又在詹之前然長溪薛合之以中宗)
(神龍二年擢第則又在藻之前矣/退之謂由詹始豈考之未詳耶)建中貞元間余就食
江南(孫曰時公/家于宣州)未接人事往往聞詹名閭巷間詹之稱
於江南也乆矣貞元三年(韓曰當/作二年)余年十九始至京師
(一無年十/九三字)舉進士聞詹名尤甚八年春遂與詹文詞同
考試登第始相識自後詹歸閩中余或在京師他處不
見詹乆者惟詹歸閩中時為然其他時與詹離率不厯
歲移時則必合合必兩忘其所趨乆然後去故余與詹
相知為深詹事父母盡孝道仁於妻子於朋友義以誠
氣醇以方容貌嶷嶷然(祝曰說文嶷嶷小兒有知也/○嶷魚力切歐本不疊嶷字)其
燕私善謔以和其文章切深(一有/逺字)喜往復善自道讀其
書知其於慈孝最隆也十五年冬余以徐州從事(孫曰/公為)
(徐州節/度推官)朝正于京師詹為國子監四門助教將率其徒
伏闕下舉余為博士㑹詹有獄不果上(一無詹字/詹一作監)觀其
心有益於余將忘其身之賤而為之也嗚呼詹今其死
矣詹閩越人也父母老矣捨朝夕之養以來京師其心
將以有得而歸為父母榮也(一本有得下有如是二字/趙本再有將以有德四字)
雖其父母之心亦皆然詹之在側(一無/之字)雖無離憂其志
不樂也詹在京師雖有離憂其志樂也若詹者所謂以
志養志者歟詹雖未得位其名聲流於人人其德行信
於朋友雖詹與其父母皆可無憾也詹之事業文章李
翺既為之傳(今翺集無詹傳○/傳一作說一作誌)余故作哀詞(一無/故字)以舒
余哀以傳於後以遺其父母(其一/作詹)而解其悲哀以卒詹
志云(詹一/作其)
求仕與友兮遠違其鄉父母之命兮子奉以行友則既
獲兮祿實不豐以志為養兮何有牛羊事實既修兮名
譽又光父母忻忻兮常若在旁命雖云短兮其存者長
終要必死兮願不永傷(不永一/作永不)友朋視疾兮藥物甚良
飲食既時兮(既一/作孔)所欲無妨壽命不齊兮(齊一/作高)人道之
常在側之與逺兮非有不同山川阻深兮䰟魄流行祭
祀之及兮(之一/作則)勿謂不通哭泣無益兮(益一/作救)抑哀自彊
推生知死兮以慰孝誠嗚呼哀哉兮是亦難忘
　　　題哀辭後
　　　　(樊曰崔羣及詹皆與公同年劉/伉姓名僅見于此它無所聞)
愈性不喜書自為此文惟自書兩通其一通遺清河崔
羣羣與余皆歐陽生之友也哀生之不得位而死哭之
過時而悲其一通今書以遺彭城劉君伉伉喜古文以
吾所為合於古詣吾廬而來請者八九至而其色不怨
(不一/作無)志益堅凡愈之為此文盖痛歐陽生之不顯榮於
前(痛一/作哀)又懼其泯滅於後也今劉君之請未必知歐陽
生之志其志在古文耳雖然茍愛吾文(吾一/作其)必求其義
則進知於歐陽生矣必時觀(義下舊本無則/進云云十一字)愈之為古
文豈獨取其句讀不類於今者耶思古人而不得見學
古道則欲兼通其辭通其辭者本志於古道者也古之
道不茍譽毁於人然則吾之所為文皆有實也劉君好
其辭則其知歐陽生也無惑焉
　　　獨孤申叔哀辭
　　　　(孫曰申叔字子重年二十二舉進士又二年/用博學宏詞為校書郎又三年居父喪未練)
　　　　(而殁盖貞元十八年也柳子厚有獨孤君墓/碣皇甫持正有傷獨孤賦而公作辭哀之樊)
　　　　(曰公嘗與崔羣書天人好惡之說與此/語意一同蓋出太史公之伯夷論也)
衆萬之生誰非天邪明昭昬蒙誰使然耶行何為而怨
邪(怨一/作怒)居何故而憐邪(故一/作為)胡喜厚其所可薄而恒不
足於賢邪將下民之好惡與彼懸邪(彼下一/有蒼字)抑蒼茫無
端而暫寓於其間邪死者無知(者一/作而)吾為子慟而已矣
如有知也子其自知之矣濯濯其英曄曄其光如聞其
聲如見其容(一作如/處其旁)嗚呼逺矣何日而忘
　　　崔侍御祭穆貟外文
　　　　(樊曰穆貟外字與直懐州河内人宣州觀/察使寧之子工為文崔侍御名愬無傳)
於乎(一本上先云維年月日故人博陵崔愬謹/以清酌之奠致祭于亡友穆六端公之靈)建中之
初予居于嵩攜扶北奔(一作/歸)避盗來攻晨及洛師相遇
一時顧我如故眷然顧之子有令聞我來自山子之俊
明我鈍而頑道既云異誰從知我我思其厚不知其可
(一作不/可而可)於後八年君從杜侯我時在洛亦應其招(孫曰/貞元)
(五年十二月以杜亞為東都留守亞辟員/為從事檢校員外郎愬時亦為亞所辟)留守無事多
君子寮罔有疑忌維其嬉游草生之春鳥鳴之朝我轡
在手君揚其鑣(悲驕/切)君居于室我既來即或以嘯歌或
以偃側誨余以義復我以誠(復我一/作我復)終日與語無非德
聲主人信䜛有惑其下殺人無罪誣以成過入救不從
反以為禍赫赫有聞王命三司察我于獄相從係縲直
生可樂(可一/作何)曲死可悲(一云曲生何/樂直死何悲)上懐王人(王一/作主)内
憫其私進退之難居處之宜既釋于囚我來徐州(孫曰/令狐)
(運京兆富平人為東京牙門將亞惡其為人㑹盗劫輸/絹於洛比運適畋近郊亞意其為之命員及從事張宏)
(靖鞫其事無之亞怒囚員等更以愛將武金操服之金/笞運從者十餘人二人死九人自誣服竟無贓狀亞以)
(聞請流運嶺表德宗詔監察御史楊寜覆驗事皆不讎/亞怒劾寧罔上德宗令侍御史李元素刑部員外郎崔)
(從質大理司直盧士瞻三司覆案元素察其寃如運迹/似行盗以曽捕掠人於家配流歸州貟等由是獲免後)
(嵗餘齊抗捕得劫輸絹賊七人及贓絹詔亞與留臺同/劾之皆首服然終不原運運竟死歸州人寃之貟由此)
(知/名)道之悠悠思君為憂我如京師君居父喪(孫曰永貞/元年十一)
(月貟父/寧卒)哭泣而拜言詞不通我歸自西君反吉服晤言
無他往復其昔(一作/音)不日而違重我心惻自後聞君母
喪是丁痛毒之懐六年以并(一作/經)孰云孝子而殞厥靈
今我之至入門哭聲(哭一/作失)酒肉在前君胡不餐升君之
堂不與我言於乎死矣何日來還
　　　祭郴州李使君文
　　　　(補注筆墨間錄云祭/李郴州文尤雄奇)
維年月日(孫曰一本維元和元年歲次丙/戌二月乙未朔二十四日戊午)將仕郎守江
陵法曹叅軍韓愈謹以清酌庶羞之奠敬祭于故郴州
李使君三兄之靈古語有之白頭如新傾蓋如舊(孫曰/漢鄒)
(陽之/語)顧意氣之何如曷日時之足究(曷一/作何)當貞元之癸
未(祝曰貞元十九年公拜監察御史冬貶陽山令别/知賦云歲癸未而遷逐是也○一本作癸酉非)惕
皇威而左授伏荒炎之下邑(孫曰貞元十九年公/左遷連州陽山令)嗟名
頹而位仆厯貴部而西邁(孫曰貴部/即郴州)邇清光於暫覯(於/一)
(作/而)言若交而情無由(若一/作莫)既不賈而奚售哀窮荒之無
圖(窮一/作遐)挐百憂而自副(孫曰挐牽引也詩懐此百/憂○挐奴加切而一作以)辱問
訊之綢繆恒飽飢而愈疚接雄詞於章句窺逸跡於篆
籀(孫曰籀篆也周宣時太史籀造/大篆因以為名○籀直右切)苞黄甘而致辭(辭一/作貽)
獲紙筆之雙貿(洪曰即李員外寄紙筆云/莫怪殷勤謝虞卿正著書)投叉魚之短
韻(洪曰即公叉魚十/八韻招張功曹者)媿韜瑕而舉秀俟新命於衡陽費
薪芻於館候(韓曰郴在衡山之陽貞元二十一年/公以順宗赦徙掾江陵待命於郴云)空大
亭以見處憇水木之幽茂逞英心於縱博沃煩腸於清
酎(於一/作以)航北湖之空明(孫曰郴州北湖廣/十餘里最為勝處)覷鱗介之驚
透宴州樓之豁達衆管啾而竝奏(啾一/作湫)得恩惠於新知
脫窮愁於往陋(窮一/作寃)輟行謀於俄頃見秋月之三彀(補/注)
(筆墨間錄曰此即子厚云丁酉/之年秋既季月闕其團於是始)逮天書之下降猶低廻
以宿留(上音秀/下音溜)念暌離之在期謂此㑹之難又授縞紵
以託心(孫曰襄二十九年左氏吳季札聘鄭見/子産如舊相識與之縞帶子産獻紵衣)云兹誠
之不謬儻後日之北遷約窮歡於一晝雖掾俸之酸寒
(孫曰掾/謂法曹)要拔貧而為富何人生之難信捐斯言而莫就
始訝信於暫疎遂成凶於不救(於一/作而)見銘旌之低昻(孫/曰)
(禮記銘明旌也以死者/為不可别故以識之)尚遲疑於别袖憶交醻而迭舞
奠單盃而哭柩(韓曰謂李使君於貞元二十一年死柩/過江陵公以是祭之永貞元年冬也盖)
(二十一年八月改/元為永貞元年云)美夫君之為政不撓志於讒構(撓一/作僥)
遭唇舌之紛羅獨凌晨而孤雊(孫曰雞鳴之詩言亂世/君子不改其度凌晨孤)
(雊以雞為/喻雊鳴也)彼憸人之浮言雖百車(嚴曰馮衍與婦弟書/云持質相劫詞語百)
(車/)其何詬(車一/作年)洞古徃而高觀固邪正之相冦幸竊覩
其始終敢不明白而蔽覆(一無/不字)神乎來哉辭以為侑尚
饗
　　　祭薛公達助教文
　　　　(樊曰公達字大順貞元九/年登第詳見公所誌墓云)
維元和四年歲次已丑後三月二十一日景寅(孫曰四/年閏三)
(月丁未朔二月十一日丙/寅嚴曰唐諱丙以景代之)朝散郎(韓曰公嘗誌其墓今/以誌考之朝散當作)
(朝/議)守國子博士韓愈太學助教侯繼謹以清酌之奠祭
于亡友國子助教薛君之靈(樊曰元和初公達為國子/助教分教東都是歲二月)
(十四/日卒)嗚呼吾徒學而不見施設祿又不足以活身天於
此時奪其友人同官太學日得相因柰何永違祇隔數
晨笑語為别慟哭東門藏棺蔽帷欲見無緣皎皎眉目
在人目前(一云若/在人前)酌以告誠庶幾有神嗚呼哀哉尚饗
　　　祭虞部張季友貟外文
　　　　(韓曰公同王涯崔羣許季同庾承宣邢冊等/六人祭盖皆與季友貞元八年同舉進士也)
　　　　(其事詳見/公所誌)
維年月日愈等(舊本作維元和十年月日中書舎人王/涯考功郎中知制誥韓愈禮部侍郎崔)
(羣京兆尹許季同考功貟外郎庾承宣/河中節度判官殿中侍御史邢冊等)謹以清酌庶羞
之奠敬祭于亡友張十三貟外之靈嗚呼往在貞元俱
從賔薦司我明試時維邦彦(樊曰時陸贄典貢舉/祭者六人皆同薦云)各以
文售幸皆少年羣遊旅宿其歡甚焉出言無尤有獲同
喜他年諸人莫有能比倐忽逮今二十餘歲(樊曰自貞/元八年至)
(是凡二/十三年)存皆衰白半亦辭世外纒公事内迫家私中宵
興歎無復昔時如何今者(一作/於今)又失夫子懿德柔聲永
絶心耳廬親之墓終喪乃歸陽瘖避職(祝曰瘖瘂禮記/瘖聾跛躃孫曰)
(徐州節度使張愔請季友為判/官詔下季友詐稱疾不言三年)妻子不知分司憲臺風
紀由振遂遷司虞以播華問不能老壽孰究其因嗣託
於宗天維不仁酒食備設靈其降止論德叙情(德一/作得)以
視諸誄尚饗
　　　祭河南張署貟外文
　　　　(樊曰張署為河南令既數月弃官去遂卒時/公從裴度討蔡元和十二年八月也誌其墓)
　　　　(為文以/祭之)
維年月日(孫曰元和/十二年)彰義軍行軍司馬守太子右庻子
兼御史中丞韓愈(集注是歲七月以公兼御史中丞彰/義行軍司馬○一無守太子右庻子)
(六/字)謹遣某乙以庻羞清酌之奠祭于亡友故河南縣令
張十二貟外之靈(十二或作十一/或無十二二字)貞元十九君為御史
余以無能同詔並峙君德渾剛(渾胡/本切)標高揭已有不吾
如唾猶泥滓余戇而狂(戇陟/降切)年未三紀(孫曰公時年三/十六嚴曰退之)
(大厯戊申歲生至貞元十/九年癸未三十六年矣)乘氣加人無挾自恃(一作無/敢挾恃)
彼婉孌者實憚吾曹側肩帖耳有舌如刀(嚴曰謂讒人/以言傷人也)
(退之與張署李方叔同為御史時方旱飢上疏乞寛/民徭為李實所讒俱貶南方縣令又與署同赴貶所)我
落陽山以尹鼯猱君飄臨武山林之牢(補注是歲公與/署同得罪公貶)
(連州陽山令署/貶郴州臨武令)歲弊寒兇雪虐風饕(一作/號)顚於馬下我
泗君咷(祝曰易君子先號咷/而後笑○咷徒刀切)夜息南山同卧一席守𨽻
防夫觝項交跖(祝曰觝觸也謂以項相觝觸/跖足也○觗丁礼切或作牴)洞庭漫汗
粘天無壁(補注筆墨間錄曰山谷/用此語云江南水黏天)風濤相豗(豗呼/回切)中作
霹靂追程盲進㠶船箭激南上湘水(孫曰湘水出零陵/北至巴丘入江○)
(上一/作之)屈氏所沉(孫曰今岳州相陰縣有汨水/屈原自沈處俗謂之汨羅)二妃行迷
淚蹤染林(孫曰博物志洞庭之山堯帝二/女常泣以其涕揮竹竹盡斑)山哀浦思鳥
獸呌音余唱君和百篇在吟君止于縣我又南踰把醆
相飲後期有無期宿界上一夕相語自别幾時遽變寒
暑(遽一作復/變一作徧)枕臂欹眠加余以股僕來告言虎入廐處
無敢驚逐以我􁘡去(􁘡音/䝉)君云是物不駿於乘虎取而
往來寅其徴我預在此與君俱膺猛獸果信惡禱而慿
余出嶺中君俟州下(州柳/州)偕掾江陵非余望者(樊曰公/貞元十)
(九年與張俱令南方明年冬㑹宿臨武界上虎入公廐/取􁘡去􁘡驢子也虎寅屬也公載張語云云已而順宗)
(即位皆改江陵府掾公法曹張功曹洪曰僕來告言虎/入廐處而下予以問葛魯卿葛云􁘡不駿去之則亨矣)
(虎取而去疑其亨也故來寅望徴猛獸果信者言/虎取􁘡果亨遂有府掾之命不待禱而有所慿也)郴山
竒變其水清冩泊砂倚石有遌無捨(祝曰楚詞重華不/可遌注逢也○遌)
(吳故切/一作□)衡陽放湎(孫曰衡陽衡州湎沉/湎也○湎一作酒)熊咆虎噑(咆蒲/交切)
(噑胡/髙切)不存令章(孫曰令章酒令/一作存不令章)罰籌蝟毛委舟湘流往
觀南嶽(嚴曰集有謁/衡岳廟詩)雲壁潭潭(雲一/作天)穹林攸擢避風大
湖(嚴曰太湖即上文洞庭是也/集有洞庭阻風贈張十一詩)七日鹿角(韓曰元微之/鹿角詩箋云)
(鹿角洞庭/湖中地名)鈎登大鮎(祝曰鮎魚名楚詞鱣鮎兮延延集/注說文云鮎鰋也○鮎乃兼切)
怒頰豕豞(洪駒父詩話云豞豕聲也○豞許角/切或作豹非惟無此理兼不協韻)臠盤灸
酒羣奴餘啄走官階下(孫曰謂/江陵府)首下尻高(祝曰尻髖也/前漢尻益髙)
(○尻苦/刀切)下馬伏塗從事是遭予徵博士君以使已(孫曰/元和)
(元年六月公召為國子博士署□/江陵半年邕管奏為判官不往)相見京師過願之始
(補注始願/不及此)分教東生君掾雍首(孫曰元和二年公分教/東都署為京兆府司錄)
(叅軍祝曰雍州名書黑水/西河惟雍州○雍於用切)兩都相望(望音/忘)於别何有解
手背面遂十一年君出我入如相避然生闊死休吞不
復宣刑官屬郎引章訐奪(訐一/作許)權臣不愛南昌是斡(孫/曰)
(署為刑部貟外郎守法不阿出為䖍/州刺史䖍州南康郡今作南昌恐誤)明條謹獄氓獠戸
歌(獠夷名○獠張絞切/又力道切又一作僚)用遷澧浦(祝曰澧水名書又東/至于澧○澧音禮嚴)
(曰謂為澧/州刺史也)為人受瘥(孫曰署自䖍州改澧州刺史民稅/出雜産物與錢尚書有經數觀察)
(使牒州徴錢倍數經署曰刺史可為法不可/貪官害民留牒不肯從竟以代罷瘥病也)還家東都
起令河南屈拜後生憤所不堪屢以正免身伸事蹇竟
死不昇孰勸為善丞相南討(孫曰元和十六年以宰相/裴度為淮西宣慰處置使)
(南討/淮蔡)余辱司馬議兵大梁(孫曰時宣武軍節度使韓𢎞/為諸軍都統使將出討公詣)
(𢎞禀/事)走出洛下哭不慿棺奠不親斝不撫其子塟不送
野望君傷懐有殞如㵼銘君之績納石壤下爰及祖考
紀德事功外著後世鬼神與通君其奚憾不余監衷嗚
呼哀哉尚饗
　　　祭左司李員外太夫人文
　　　　(韓曰謂與其子同僚必/公為職方員外郎時也)
維年月日某官某等謹以清酌庻羞之奠敬祭于某縣
太君鄭氏尊夫人之靈胄于茂族配此德門克成厥家
享有全福為婦為母再朝中宫搢紳推榮宗黨是則某
等幸隨令子同服官僚庻展哀誠式陳牢醴尚饗
　　　祭薛中丞文
　　　　(樊曰中丞名存誠字資明河中寳鼎人貞元/中登第厯監察御史殿中侍御史累遷給事)
　　　　(中拜御史中丞暴卒/憲宗贈刑部侍郎)
維年月日(韓曰公時為比部郎中元和/九年也或作元和元年非)某官某乙等(韓/曰)
(李逢吉孟簡張惟/素張賈韓愈等)謹以清酌庻羞之奠祭于亡友故御
史中丞贈刑部侍郎薛公之靈公之懿德茂行可以勵
俗清文敏識足以發身宗族稱其孝慈友朋歸其信義
累升科第亟踐班行左掖南臺(孫曰北齊號御史臺為/南臺髙澄用崔暹為御)
(史中尉宋逰道為尚書左丞謂之曰卿一人處南䑓一/人處北省當使天下肅然樊曰左掖則給事中南臺則)
(御史中/丞也)共傳故事(樊曰存誠嘗劾浮屠鍳虚贓罪抵死/按信州刺史李位無謀反事詳見舊)
(史本/傳)詩人墨客爭諷新篇羽儀朝廷輝映中外長途方
騁大限俄窮聖上軫不憗之悲(韓曰哀十六年左傳孔/子卒公誄之曰昊天不)
(弔不憗遺一老俾屏予一人/以在位憗且也○憗魚覲切)具寮興云亡之歎(祝曰詩/瞻仰人)
(之云亡邦/國殄瘁)况某等忘言斯乆知我俱深青春之遊白首
相失來陳薄奠詎盡哀誠嗚呼哀哉尚饗
　　　祭裴太常文
　　　　(裴之諱字/皆不可攷)
維年月日愈等(樊曰元和九年公為比部郎中史館修/撰與給事中李逢吉孟簡吏部侍郎張)
(惟素張賈/等同祭)謹以庻羞清酌之奠敬祭于太常裴二十一
兄之靈朝廷之重莫過乎禮雖經策具存而精通盖寡
自郊丘故事宗廟時宜大君之所旁求丞相之所卒問
(嚴曰卒倉没切/孟子卒然問曰)羣儒拱手宗祝醉心兄皆指陳根源斟
酌通變莫不允符天旨克恊神休至于公卿冠昏(于一/作於)
士庻喪祭疑皆響荅問必實歸從我者足為軌儀異我
者無逃指笑動為時法言比古經(比一/作必)獨立一朝高視
千古而又驅馳朋執僶俛宗親(僶音/泯)甔石之儲(孫曰漢/書揚雄)
(家無甔石之儲晏如也甔/小罌石斗石○甔或作擔)常空於私室方丈之食(韓曰/孟子)
(曰食前方丈侍妾數/百人我得志弗為也)每盛於賔筵贈必固辭求無不應
孰云具美而不永年某等早接遊從實欽道義致誠薄
奠以訣終天嗚呼哀哉尚饗
　　　潮州祭神文五首
　　　　(韓曰文凡五皆元和十四年夏秋作其一到/任謁大湖神其二祈雨太湖神其三四五謝)
　　　　(晴城隍界石/太湖等神作)
維年月日潮州刺史(孫曰維元和十四年歲次已亥三/月已卯朔某日持節潮州諸軍事)
(守潮州/刺史)韓愈謹差攝潮陽縣尉史虚已以特羊庻羞之
奠告于太湖神之靈愈承朝命為此州長今月二十五
日至治下(孫曰三月壬寅嚴曰即/元和十四年三月也)凡大神降依庇貺斯
人者皆愈所當率徒屬奔走致誠親執祀事於廟廷下
今以始至方上奏天子(孫曰謂謝/上表也)思慮不能專一冠衣
不淨潔與人吏未相識知牲糈酒食器皿損弊(孫曰糈/祠神米)
(離騷巫咸將夕降兮懐椒糈而要之祝曰損一作觕麤/也公羊觕者曰侵精者曰伐○糈先旅切又音所觕倉)
(胡/切)不能嚴清又未卜日時不敢自薦見使攝潮陽縣尉
史虚已以告神其降鑒尚饗
維元和十四年歲次已亥六月丁未朔六日壬子持節
潮州諸軍事守潮州刺史(一本上作維年/月日潮州刺史)韓愈謹以清
酌腵脩之奠(祝曰腵籖脯禮記大享尚腵/修注云捶脯也○腵丁貫切)祈于太湖神
之靈曰稻既穟矣(嚴曰穟禾/成秀也)而雨不得熟以穫也蠶起
且眠矣而雨不得老以蔟也歲且盡矣稻不可以復種
而蠶不可以復育也農夫桑婦將無以應賦稅繼衣食
也非神之不愛此人(一無/此人)刺史失所職也百姓何罪使
至極也神聰明而端一聽不可濫以惑也刺史不仁可
坐以罪惟彼無辜惠以福也劃劙雲陰(祝曰劃劙解也/分剖也孫曰剖)
(去也○劃忽麥切又音/畫劙力支切又音麗)巻日月也幸身有衣而口得食
給神役也充上之湏脫刑辟也選牲薦酒以報靈德也
吹撃管鼓侑香潔也拜庭跪坐如法式也不信當治疾
殃殛也神其尚饗(一作/鍳兹)
維年月日潮州刺史韓愈謹以柔毛剛鬛清酌庻羞之
奠(孫曰禮記羊曰/柔毛豕曰剛鬛)祭于城隍之神間者以滛雨將為人
災無以應貢賦供給神明上下獲罪罰之故乃以六月
壬子奔走分告乞晴于爾明神明神閔人之不辜若響
若荅(響一/作饗)糞除天地山川清風時興白日顯行蠶榖以
登人不咨嗟惟神之恩夙夜不敢忘怠謹卜良日躬率
將吏薦茲血毛清酌嘉肴(肴一/作羞)侑以音聲以謝神貺神
其饗之
維年月日潮州刺史韓愈謹遣耆壽成㝢以清酌少牢
之奠告于界石神之靈曰惟封部之内山川之神克庥
于人(庥下一/有庇字)官則置立室宇備具服器奠饗以時今淫
雨既霽蠶榖以成織婦耕男忻忻衎衎是神之庥庇于
人也敢不明受其賜謹選良月吉日齋潔以祀神其鑒
兹(一作/之)尚饗
維年月日潮州刺史韓愈謹以清酌庻羞之奠祭于太
湖之神惟神降依兹土以庇其人今兹無有水旱雷雨
風火疾疫為災各寧厥宇以供上役長吏免被其譴賴
神之德夙夜不敢忘謹具食飲躬齋洗奏音聲以獻以
樂以謝厥賜不敢有所祈尚饗
　
　
　
　
　
　
　
　
　
　
　
　
　
　
　
　五百家注昌黎文集巻二十二
欽定四庫全書
　五百家注昌黎文集巻二十三
　　　　　　　　　　　　宋　魏仲舉　編
　　祭文
　　　袁州祭神文(三首/)
　　　　(樊曰文凡三首其一祈雨城隍其二祈雨仰/山其三謝雨仰山神並元和十五年夏作然)
　　　　(則公之精神豈特見於開衡山之雲哉凡水/旱無禱而不應以是知至誠而不動者未之)
　　　　(有/也)
維年月日(孫曰維元和十/五年歲次庚子)袁州刺史韓愈謹告于城隍
神之靈刺史無治行以媚于神祗(一作無以/媚于神祗)天降之罰
以久不雨苗且盡死刺史雖得罪百姓何辜宜降疾咎
于其身(一作/躬)無令鰥寡蒙茲濫罰謹告
維年月日袁州刺史韓愈謹以少牢之奠祭于仰山(嚴/曰)
(九域志云仰山峭/㧞萬仞不可登陟)之神曰神之所依者惟人人之所事
者惟神今既大旱嘉榖將盡人將無以為命神亦將無
所降依不敢不以告若守土有罪宜被疾殃於其身百
姓可哀宜蒙恩閔以時賜雨使獲承祭不怠神亦永有
飲食謹告
維年月日袁州刺史韓愈謹以少牢之奠祭于仰山之
神曰田榖將死而神膏澤之百姓無所告而神恤之刺
史有罪而神釋之敢不有薦也尚饗
　　　祭柳子厚文
　　　　(集注子厚以元和十四年十月五日卒于柳/州公其月自潮即表明年自袁召為國子祭)
　　　　(酒此文袁州作也故劉夢得祭子厚文有云/退之承命改牧宜陽亦馳一函候于便道其)
　　　　(後序柳集又云凡子厚行已之大方有/退之之誌若祭文在祭文葢謂此也)
維年月日(一本作維元和十五年歲次庚/子五月壬寅朔初五日丙午)韓愈謹以清
酌庻羞之奠祭于亡友柳子厚之靈嗟嗟子厚而至然
耶自古莫不然我又何嗟(補注按筆墨間錄云嗟嗟子/厚而致然耶自古莫不然我)
(又何嗟既嗟而又遣以理此聖賢所以/過人此與嗟嗟保介惟莫之春無異)人之生世如夢
一覺(覺故效切/下既覺同)其間利害竟亦何校當其夢時有樂有
悲(嚴曰列子言周之尹氏大治產慮鍾家業心形俱疲/夜則昏憊而寐昔昔夢為人僕其下趍役者侵晨皆)
(弗息有老役夫筋力竭矣使之彌勤夜亦昬/憊而寐昔昔為國君是所謂有樂有悲者耶)及其既覺
豈足追惟凡物之生不願為材犧罇青黄乃木之災(韓/曰)
(莊子百年之木破為犧罇青黄而文之其斷在溝中/比犧罇於溝中之斷則美惡有間矣其為失性均也)子
之中弃夭脫馽羈(祝曰馽羈馬絆也莊子連之以羈馽/韓曰羈馬絡頭也○馽知立切一作)
(縶/)玉佩瓊琚大放厥辭富貴無能磨滅誰紀(樊曰太史/公荅任安)
(書云古者富貴而名磨滅不可/勝紀唯俶儻非常之人稱焉)子之自著表表愈偉(孫/曰)
(表表卓立之貌洪曰退之文章多為流俗庸人/妄改如表表愈偉嘗見一本改作表奏愈偉)不善為
斵血指汗顔巧匠旁觀縮手袖間子之文章而不用世
乃令吾徒掌帝之制子之視人自以無前一斥不復羣
飛刺天(飛一/作非)嗟嗟子厚今也則亡(一作今/有今亡)臨絶之音一
何琅琅徧告諸友以寄厥子不鄙謂余亦託以死凡今
之交觀勢厚薄余豈可保能承子託非我知子子實命
我猶有鬼神(樊曰嗚呼子厚之靈亦可畏矣其卒于柳/州也後三年降于州之後堂歐陽翼等見)
(而拜之摭是以觀公/之所云不其然乎)寧敢遺墮(寧一/作予)念子永歸無復來
期設祭棺前矢心以辭嗚呼哀哉尚饗
　　　祭湘君夫人文
維元和十五年歲次庚子十月某日(一作維/年月日)朝散大夫
守國子祭酒韓愈(樊曰按沈傳師所書公黄陵廟碑其/後書曰其將修廟祭神文曰維元和)
(十五年十月某日朝散大夫國/子祭酒䕶軍賜紫金魚袋韓愈)謹令前袁州軍事判官
張得一以清酌之奠敢昭告於湘君夫人二妃之神(沈/本)
(作湘君湘夫/人二妃之神)前歲之春(孫曰元和十/四年正月)愈以罪犯黜守潮
州(州一/作陽)懼以譴死且虞海山之波霧瘴毒為災(一無/之字)以
殞其命舟次祠下(孫曰祠謂/黄陵廟)是用有禱於神神享其衷
賜以吉卜曰如汝志(石本無/汝字)䝉神之福啟帝之心去潮
即袁(孫曰十四年十/月自潮徙袁)今又獲位於朝復其章綬(孫曰十/五年九)
(月自袁召為國子/祭酒復賜金紫)退思往昔實發夢寐凡累年於今乃
合(累字或作三/或作四皆誤)夙夜悚惕(悚一/作怵)敢忘神之大庇伏以祠
宇毁頓(一作/損)慿附之質丹青之飾暗昧不蠲(石本作圭/圭潔也當)
(作/圭)不稱靈明(一作/明靈)外無四垣堂陛頹落牛羊入室居民
行商不來祭享輒敢以私錢十萬祈于邦伯(嚴曰邦伯/即廟碑所)
(謂岳州刺史王堪是/也石本無上四字)修而作之(孫曰公至京以私錢十/萬扺岳州刺史王堪請)
(修二/妃廟)舊碑斷折(斷一/作中)其半仆地文字缺滅幾不可讀謹
修而樹之廟成之後將求玉石仍刻舊文因銘其陰以
大振顯君夫人之威神以報靈德俾民承事萬世不怠
惟神其鑒之尚饗
始將既修樹舊碑乃刻其文於新石因銘其陰舊碑石
既多破落文不可盡識移之於新或失其眞遂不復刻
　　　祭竇司業文
　　　　(韓曰竇名牟長慶二年卒公嘗誌其墓此文/公自稱兵部侍郎則是年未使王庭凑前作)
　　　　(也孫曰元年七月公為兵/部侍郎二年九月庚寅遷)
維年月日兵部侍郎韓愈謹以清酌庶羞之奠祭于故
國子司業竇君二兄之靈(孫曰竇牟字貽/周扶風平陵人)惟君文行夙
成有聲江東魁然厚重長者之風一舉於鄉遂收厥功
(樊曰此即公誌牟墓舉進士/登第也孫曰登貞元二年第)屢佐大侯以調兵戎(樊曰/誌所)
(謂佐六府五公也孫曰佐昭義軍節度使李長榮盧從/史東都留守崔縱鄭餘慶等凡六府祝曰調如前漢十)
(年不調之調/○調徒吊切)詔曰予虞汝為郎中(樊曰誌所謂拜虞部/郎中也孫曰元和五)
(年/拜)乃令洛陽歲且四終(樊曰誌所謂/轉洛陽令也)惟刑之愼掌正𨽻
僮(樊曰誌所謂為都官郎中也葢都官刑部/之屬掌𨽻簿錄給衣糧醫藥理其訴寃)命守高平
(樊曰誌所謂出/為澤州刺史也)命副儒宫(樊曰誌所謂為國子/司業也○副一作制)朱衣銀
魚象服以崇錫榮考妣孝道上窮官不滿能亦云達通
踰七八年孰非望公(樊曰誌所謂牟卒年七十四/○一作踰七望八年孰非翁)在君
無憾我意不充君之昆弟(孫曰牟兄弟五/人常牟羣庠鞏)三以辭䧺(孫/曰)
(常字中行大厯十四年登第弟鞏字/汝封元和二年登第及牟為三䧺矣)刺史郎中四繼三
同(孫曰謂牟庠相繼為澤州刺史樊曰/四繼三同則常牟羣庠皆為之也)於士大夫可謂
顯融我之獲見實自童蒙既愛既勸在麻之蓬(補注荀/子曰蓬)
(生麻中不/扶自直)自視雛鷇(音/冦)望君飛鴻四十年餘事如夢中
(樊曰誌所謂愈少牟十九歲以童子得見於/今四十年也○一云四十餘年事半如夢)分宰河洛
媿立並躬(樊曰河陽洛陽河南府二/縣牟嘗令洛陽公令河陽)俱官於學以纎臨
洪(樊曰公為國子/祭酒牟為司業)惠詩不醻(詩一/作許)報德以空死生莫接
孰明我衷於祭告情文以自攻嗚呼哀哉尚饗
　　　祭主簿侯喜文
　　　　(韓曰舊本作侯主簿繼恐非是詳觀公此文/當是為侯喜作公嘗與喜漁于温洛有詩云)
　　　　(吾黨侯生字叔起呼我持竿釣温水故此文/有我釣我遊莫不我隨之語嘗薦喜於盧郎)
　　　　(中陸員外其辭與此文所稱惟子文學今/誰過之之意亦相表裏以是知非侯繼也)
維年月日吏部侍郎韓愈(孫曰長慶二年九/月公為吏部侍郎)謹遣男殿
中省進馬佶(嚴曰退之諸子有名昶者長慶四年進士/登第小說中亦載其為集賢校理曰符曰)
(爽曰殿中省進馬雖載於集而他處/不見唯符見於孟郊張籍詩中耳)致祭于亡友故國
子主簿侯君之靈嗚呼惟子文學今誰過之子於道義
㒺不拾遺(罔一作困/拾一作捨)我狎我愛人莫與夷(補注夷/等夷也)自始
及今二紀于兹我或為文筆俾子持唱我和我問我以
疑我釣我遊莫不我隨我寢我休莫爾之私朋友昆弟
情敬異施惟我與子無適不宜棄我而死嗟我之衰相
好滿目少年之時人之云亡(一作日/月云亡)今其有誰誰不富
貴而子為覊我無利權雖怨曷為子之云葬我方齋祠
哭送不可誰知我悲嗚呼哀哉尚饗
　　　祭竹林神文
　　　　(樊曰公祭文二其一祭竹林神其二祭曲江/龍皆以旱禱其後賀雨表亦云季夏以來雨)
　　　　(澤不降臣職司京邑祈禱實頻謂/此皆長慶三年為京尹時作也)
維年月日京兆尹兼御史大夫韓愈謹以酒脯之奠再
拜稽首告于竹林之神曰天子不以愈為愚不能使尹
茲大衆二十三縣之人今農既勤於稼有苗盈野而天
不雨將盡槁以死農將無所食鬼神將無以為饗國家
之禮天地百祀神祗不失其常惠天下之人不失其和
人又無罪何為造兹旱虐以罰也將俾尹者不仁不明
不能承帝之敕以化正其下聞無香惟腥(孫曰書上帝/監降民罔有)
(馨香德刑發聞/惟腥○聞音問)神于惠罰無差(孫曰惠與罰/無差忒也)施罪瘠于
尹愈身(孫曰瘠猶病也/○瘠秦昔切)是甘是宜雨則時降神無爽其
聰明永饗于人無媿尚饗
　　　祭曲江龍文
維年月日京兆尹兼御史大夫韓愈謹以香果之奠敢
昭告于東方青龍之神天作旱災嘉榖將槁乃於甲乙
之日依凖古法作神之象(孫曰董仲舒求雨法甲乙日/為青龍一長八丈居中為小)
(龍七長各四丈於東方丙丁日為赤龍一長七丈小龍/七長各三丈五尺戊已日為黄龍一長五丈小龍七各)
(長二丈五尺庚辛日為白龍/一壬癸日為黑龍一皆倣此)齋戒祀禱神其享祐之將
降甘雨以惠兹人(一有急急如/律令五字)
　　　祭馬總僕射文(注詳/本篇)
　　　　(嚴曰退之長慶三年冬自京兆尹復為兵部/侍郎又遷吏部侍郎其為京兆也有舉馬總)
　　　　(自代狀今祭文稱吏部侍/郎則總以是年冬死也)
維年月日(孫曰維長/慶三年)吏部侍郎韓愈(孫曰長慶三年九/月公為吏部侍郎)
謹以清酌庻羞之奠敬祭于故僕射馬公十二兄之靈
(補注馬十二名總/字㑹元扶風人)惟公𢎞大温恭全然德備天故生之
其必有意將明將昌實艱初試佐戎滑臺斥由尹寺(樊/曰)
(貞元十三年四月以姚南仲鎭滑臺辟總為從事十六/年監軍使薛盈珍誣奏南仲不法總坐貶為泉州司馬)
適彼甌閩(孫曰甌/閩泉州)臲卼跋躓(孫曰臲卼危也易困于臲/卼孫曰詩狼䟦其胡載疐)
(其尾䟦躓言進退有礙○臲魚列切/卼魚厥切躓音致一作疐一作􁀙)顚而不踒(祝曰說/文云踒)
(足跌也孫曰踒與踠/同折也○踒於卧切)乃得其地于泉于䖍始執郡符(樊/曰)
(元和初總為/䖍州刺史)遂殿交州(韓曰殿鎭也詩殿天子之邦孫/曰四年以總為安南都䕶安南)
(漢交州也○/殿都甸切)抗節番禺(樊曰柳子厚曹谿大鑒禪師碑/云總刺䖍州都䕶安南由海中)
(大蠻夷連身毒之西浮舶聽命咸被公德受旂纛節㦸/來蒞南海畨禺即南海郡廣州也本傳作桂管誤孫曰)
(八年十二月以總為嶺南/節度○番音潘禺音愚)去其螟蠧蠻越大蘇(孫曰總/敦儒學)
(長於政術在南海累年清亷不撓夷獠便之於漢所立/銅柱之處以銅千五百斤特鑄二柱刻書唐德以繼伏)
(波之迹以綏蠻功就加金紫/詩曰去其螟螣螟食苗蟲也)擢亞秋官(樊曰自嶺南入/為刑部侍郎)
朝得碩士人謂其崇我勢始起東征淮蔡相臣是使(孫/曰)
(十二年七月以宰相裴度為彰/義軍節度使仍充淮西宣慰使)公兼邦憲以副經紀(孫/曰)
(十二年以總兼御史大夫充/淮西行營諸君宣慰副使)殱彼大魁(殱將/廉切)厥勲孰似
丞相歸治留長蔡師(孫曰吴元濟誅總留蔡州為彰義/留後奏改彰義為淮西十二月以)
(總檢校工部尚書蔡州/刺史充淮西節度使)茫茫黍稷(黍一/作黎)昔實棘茨鳩鳴
雀乳不見梟鴟(孫曰總以淮西乆陷賊冦人不知法威/刑勸導咸令率化賊之偽迹一皆削盪)
惟蔡及許舊為血仇命公并侯(孫曰十三年五月以總/為許州刺史忠武軍節)
(度陳許溵等州觀察處置等/使溵舊屬淮西故云并侯)耕借之牛束其弓矢禮讓
優優始誅鄆戎(鄆音/運)厥墟腥臊公往滌之茲惟樂郊(孫/曰)
(十四年二月誅東平節度使李師道三月以總檢校刑/部尚書為鄆州刺史天平節度鄆曹濮等州觀察等使)
(詩曰適/彼樂郊)惟東有猘(祝曰猘狂犬也淮南子猘狗不/自投於河○猘音制又居例切)惟西
有虺(韓曰虺蜥也/○許韙切)顚覆朋鄰我餘有幾(孫曰七月沂州/軍亂殺節度使)
(王遂長慶元年七月盧龍軍亂囚節度使張𢎞靖成德/亂殺節度使田𢎞正二年正月魏博節度使田布自殺)
(三月武寧軍節度使/崔羣為軍中所逐)嵂崒中居(嵂音律崒/慈恤切)斬其脊尾岱
定河安(孫曰河岱兖鄆之境嚴曰東平在河岱之間鄆/州溪堂詩序云于時沂宻始分而殘其帥其後)
(幽鎭魏不恱于政相扇繼變復歸于舊徐亦乘勢逐帥/自置同於三方唯鄆也截然中居四鄰望之若防之制)
(水恃以無恐故有/岱定河安之言)惟公之韙(韙是也○/韙羽鬼切)帝念厥功還公
于朝陟于地官且長百僚(樊曰十二月以總檢校尚/書左僕射守戸部尚書)度
彼四方孰樂可據顧瞻鈞衡(一作/衡鈞)將舉以付惟公積勤
以疾以憂及其歸時當謝之秋(祝曰謝/致仕也)賀問未歸弔廬
已萃未燕于堂已哭于次(補注三年/八月總卒)昔我及公實同危
事(孫曰謂同/征淮蔡)且死且生誓莫捐棄歸來握手曽不三四
曽不濡翰醻酢文字曽不醉飽以勸酒胾(韓曰說文云/胾大臠也○)
(胾側/吏切)奠以叙哀其何能致嗚呼哀哉尚饗
　　　弔武侍御所畫佛文
　　　　(樊曰公太學彈琴詩序有武少儀者時為司/業後以太常少卿兼御史中丞使南詔此所)
　　　　(謂御史武君者豈其人耶韓曰武侍御或以/為少儀或以為儒衡姓氏及官御史皆同未)
　　　　(知孰是公不信/釋氏故作此文)
御史(一作/侍御)武君當年喪其配斂其遺服櫛珥縏帨于篋
(祝曰櫛梳也禮記咸盥漱櫛縱笄總珥耳璫也縏小囊/也禮記施縏袠帨佩巾也○櫛側瑟切珥乃吏切縏音)
(盤帨始銳切/縏一作鞶)月旦十五日則一出而陳之抱嬰兒以泣
有為浮屠之法者造武氏而諭之曰是豈有益邪吾師
云人死則為鬼鬼且復為人隨其所積善惡受報(一無/其字)
環復不窮也(環一/作旋)極西方有佛焉其土大樂親戚如能
相為圖是佛而禮之願其徃生莫不如意(樊曰柳子厚/永州龍興寺)
(修淨土院記中州之西有國曰身毒釋迦示現之地彼/佛言曰西方有世界曰極樂佛號無量夀如來其國無)
(三惡八難衆寳以為飾其人無七纒九惱羣聖以為友/有能誠心大願歸心是土者茍能念力俱足則往生彼)
(國然後出/三界之外)武君憮然辭曰(祝曰憮然/失意之皃)吾儒者其可以為
是既又逢月旦十五日復出其篋實而陳之抱嬰兒以
泣殆而悔且曰是眞何益也吾不能了釋氏之信不又
安知其不果然於是悉出其遺服櫛珥合若干種就浮
屠師請圖前所謂佛者浮屠師受而圖之韓愈聞而弔
之曰
晢晢兮目存(祝曰詩明星晢晢注猶煌煌也孫曰晢晢/形容潔白皃○晢音制一本下晢字作晳)
丁寧兮耳言(孫曰皃尚存乎目言尚/存乎耳言死未乆也)忽不見兮不聞(一/無)
(兮字一作忽/不見不有兮)莽誰窮兮本源圖西佛兮道予懃以妄塞
悲兮慰新魂(祝曰妄謂佛也○/慰下一有斯字)嗚呼柰何兮弔以兹文
　　　祭故陜府李司馬文
　　　　(樊曰李司馬名郱雍王㑹七世孫長慶元年/二月卒詳見公所誌郱墓○郱薄經切一本)
　　　　(無故陜/府三字)
維年月日(孫曰維長慶元年/歲次辛丑五月日)守國子祭酒賜紫金魚袋
韓愈謹以清酌之奠祭于故陜府左司馬李公之靈曰
公學以為耕文以為穫發憤孤身復績厥家(孫曰郱生/未晬而父)
(卒母抱置之姑氏以去至五六歲問知本末因不與羣/兒戯能誦書百餘萬言於是縱學無所不觀績一作續)
選于吏部亟以科進(孫曰以朝邑員外尉赴選顔眞卿/第其所試文為上等擢為同官正)
(尉/)厯臨大邑惟政有聲(孫曰厯試陸/渾南鄭令)遂丞宗正日朝帝
庭出輔陜都吏畏寮慕子婦諸孫盈于室堂(孫曰郱七/男三女内)
(外孫十/五人)公姑恱喜(姑一/作始)五福具有大夫士家孰不榮羡
如何不常以至大故嗚呼哀哉愈以守官不獲弔送(孫/曰)
(是歲五月/葬華陰縣)昬姻之好(樊曰郱子/漢公壻也)以哀以悲敬致微禮公
其歆之尚饗
　　　祭虢州司戸十二兄文
　　　　(樊曰司戸名岌公誌其墓甚/詳○一本無虢州司戸四字)
月日從父弟某官某乙謹以清酌庻羞之奠敢昭告于
十二兄虢州司戸府君之靈嗚呼惟我皇祖(孫曰皇祖/名叡素仕)
(唐為桂州長史有子四人長仲卿秘書郎次少/卿當塗丞次雲卿禮部郎中次伸卿伸卿生岌)有孫八
人(樊曰其孫曰會曰介曰愈曰俞曰岌見於世系表及/公集者才五人又有弇為殿中侍御史死平凉之盟)
(其二人/逸矣)惟兄與我後死孤存柰何今曰(一作/於今)又棄而先
(韓曰岌以元和/元年卒于虢)生不偕居疾藥不親斂不摩棺瘞不繞
墳(祝曰瘞幽隱也/○瘞一計切)趨奔束制(奔一/作生)生死虧恩歸女教男
反骨本原(樊曰是歲九月葬岌虢州北十里公意/葢欲異時反其柩而歸葬于先原故云)其不
有年以補我愆長號送哀以薦此文尚饗
　　　祭鄭夫人文
　　　　(夫人公嫂/注詳本傳)
維年月日(孫曰貞元/十一年)愈謹於逆旅備時羞之奠(韓曰祭/老成文)
(云吾往河陽遇汝從㛐䘮來葬此云逆旅備時羞/之奠云云孰云此來乃睹靈車必徃河陽時也)再拜
頓首敢昭告于六嫂滎陽鄭氏夫人之靈(孫曰鄭氏公/之兄起居舎)
(人會之/夫人也)嗚呼天禍我家降集百殃我生不辰(孫曰詩桑/柔之詞辰)
(時/也)三歲而孤(孫曰大厯五年公父/仲卿卒公時三歲)蒙㓜未知鞠我者兄
(嚴曰李翺退之行狀云生/三歲父殁養於兄㑹舎)在死而生實為嫂恩未齓一
年(祝曰齓毁齒也周禮與未齓者皆不為奴韓曰/男八歲女七歲而齓○齓初靳切又初謹切)兄宦
王官提攜負任(孫曰負亦任也/詩曰是任是負)去洛居秦念寒而衣念
飢而飡疾沴水火(祝曰沴灾也○沴/郎計切又音戾)無災及身劬勞閔
閔保此愚庸年方及紀(孫曰十二年曰紀嚴曰舊史云/大厯十二年五月起居舎人韓)
(會坐元載貶官退之是時年十一從至貶所復志賦謂/當歲行之未復從伯氏以南遷是也其後兄殁南方從)
(嫂歸葬河陽故李漢集序云先生生於大厯戊申/㓜孤隨兄播遷韶嶺兄卒鞠於嫂氏卒勤來歸)薦及
凶屯兄罹讒口承命南遷(孫曰大厯十二年宰相元載/得罪四月㑹坐黨與自起居)
(舎人貶韶/州刺史)窮荒海隅夭閼百年(孫曰㑹卒于/韶年四十二)萬里故鄉
㓜孤在前相顧不歸泣血號天微嫂之力化為夷蠻水
浮陸走丹旐翻然至誠感神返葬中原(孫曰葬/于河陽)既克反
葬遭時艱難百口偕行避地江濆(孫曰家于宣州嚴曰/建中二年中原多故)
(退之避地江左即復志賦所謂值中/原之有事兮將就食於江南是也)春秋霜露薦敬蘋
蘩以享韓氏之祖考曰此韓氏之門視余猶子誨化諄
諄爰來京師(孫曰貞元二年公/自宣州遊京師)年在成人屢貢于王名
廼有聞念兹鈍頑非訓曷因感傷懐歸殞涕熏心茍容
躁進不顧其躬祿仕而還以為家榮奔走乞假東西北
南孰云此來廼睹靈車有志弗及長負慇懃嗚呼哀哉
昔在韶州之行受命于元兄曰爾㓜養于嫂喪服必以
朞今其敢忘天實臨之(洪曰貞觀中魏徴令狐德棻等/議嫂叔服云或有長年之嫂遇)
(孩提之叔劬勞鞠養情若所生分飢共寒契闊偕老其/在生也愛之同於骨肉及其死則推而逺之求之本原)
(深所未諭且事嫂見稱載籍非一鄭仲虞則恩禮甚篤/顔洪都則竭誠致感馬援則見之必冠孔汲則哭之為)
(位察其所尚豈非先覺嫂叔舊無服今請服小功五月/制可公㓜養於嫂服朞以報可為士大夫之法矣李漢)
(序公文集及李/習之狀亦云)嗚呼哀哉日月有時歸合塋封終天永
辭絶而復蘇伏惟尚饗
　　　祭兄子十二郎老成文
　　　　(樊曰老成公之姪率府叅軍介之子也介二/子長百川季老成起居舎人會無子以老成)
　　　　(為後老成生湘滂百川死公乃命滂歸後其/祖介建中初公從會喪歸葬河陽遭中原亂)
　　　　(與老成避地江南至是老成死于江南貞元/十七年也斯文蓋公所謂喜往復善自道者)
　　　　(在當時無對後二百七十年歐陽文忠公為/其父作瀧岡阡表始足以追配公此作覽者)
　　　　(當自/知之)
年月季父愈聞汝喪之七日乃能䘖哀致誠使建中逺
具時羞之奠告汝十二郎之靈嗚呼吾少孤(補注大厯/五年公父)
(仲卿卒/公四歲)及長不省所怙惟兄嫂是依(樊曰兄㑹嫂/夫人鄭氏也)中年
兄殁南方(孫曰會責守韶/州卒于貶所)吾與汝俱㓜從嫂歸葬河陽
(孫曰河陽/河南府)既又與汝就食江南零丁孤苦未嘗一日相
離也吾上有三兄(樊曰公二兄/㑹介其一闕)皆不幸早世承先人後
者在孫惟汝在子惟吾兩世一身形單影隻嫂嘗撫汝
指吾而言曰韓氏兩世惟此而已汝時尤小當不復記
憶吾時雖能記憶亦未知其言之悲也吾年十九(樊曰/貞元)
(二/年)始來京城其後四年(嚴曰貞元/六年也)而歸視汝又四年吾
往河陽省墳墓遇汝從嫂喪來葬(樊曰貞元/十一年)又二年吾
佐董丞相幕于汴州(孫曰十三年七月董晉帥汴州/辟公為節度推官○一無幕字)汝
來省吾止一歲請歸取其孥明年丞相薨吾去汴州(孫/曰)
(十五年二月/丞相董晉卒)汝不果來是年吾又佐戎徐州(孫曰是歲/秋張建封)
(辟公為徐州節度/推官○一無又字)使取汝者始行吾又罷去(孫曰十六/年五月張)
(建封卒公/西歸洛陽)汝又不果來吾念汝從于東東亦客也不可
以乆圖乆逺者莫如西歸將成家而致汝嗚呼孰謂汝
遽去吾而没乎(而一/作先)吾與汝俱少年以為雖暫相别終
當乆相與處故捨汝而旅食京師以求斗斛之祿誠知
其如此雖萬乘之公相吾不以一日輟汝而就也去年
孟東野往(孫曰東野/為溧陽尉)吾書與汝曰吾年未四十而視茫
茫而髪蒼蒼而齒牙動揺(邵太史曰文用助字柳子厚/論當否不論重複檀弓曰南)
(宫縚之妻之姑之喪退之亦曰吾年未四十而視茫茫/而髮蒼蒼而齒牙動揺近時六一文安東坡三先生知)
(之/)念諸父與諸兄皆康彊而早世如吾之衰者其能久
存乎吾不可去汝不肯來恐旦暮死而汝抱無涯之戚
也孰謂少者没而長者存彊者夭而病者全乎嗚呼其
信然耶其夢耶其傳之者非其眞耶信也吾兄之盛德
而夭其嗣乎汝之純明而不克蒙其澤乎少者彊者而
夭没長者衰者而存全乎未可以為信也夣也(一有/而字)傳
之非其眞也東野之書耿蘭之報(一有/則字)何為而在吾側
也嗚呼其信然矣信吾兄之盛德而夭其嗣矣(舊本此/句上無)
(信/字)汝之純明宜業其家者不克蒙其澤矣所謂夭者誠
難測而神者誠難明矣所謂理者不可推而壽者不可
知矣雖然吾自今年來蒼蒼者或化而為白矣動揺者
或脫而落矣毛血日益衰志氣日益微㡬何不從汝而
死也死而有知其㡬何離(一作/雖)其無知悲不㡬時(一作/悲不)
(知㡬/時)而不悲者無窮期矣汝之子始一歲吾之子始五
歲少而彊者不可保如此孩提者又可冀其成立耶(孫/曰)
(汝之子始一歲謂湘也吾之子始五嵗謂昶也其後湘/登長慶三年第昶登四年第昶生綰衮綰咸通四年衮)
(七年進士天之所以昌韓氏之後/者如此孰謂不可冀其成立者耶)嗚呼哀哉嗚呼哀哉
汝去年書云比得軟脚病(比一/作此)往往而劇吾曰是疾也
江南之人常常有之未始以為憂也(一無/也字)嗚呼其竟以
此而殞其生乎抑别有疾而至斯極乎(一無/極字)汝之書六
月十七日也東野云汝殁以六月二日耿蘭之報無月
日葢東野之使者不知問家人以月日如耿蘭之報不
知當言月日(言一作時月日/一本皆作日月)葢東野與吾書乃問使者
使者妄稱以應之耳(稱一/作傳)其然乎其不然乎今吾使建
中祭汝弔汝之孤與汝之乳母彼有食可守以待終䘮
則待終䘮而取以來如不能守以終喪則遂取以來其
餘奴婢並令守汝䘮吾力能改葬終葬汝於先人之兆
(一無終/葬二字)然後惟其所願焉(一無/焉字)嗚呼汝病吾不知時汝
殁吾不知日生不能相養以共居(一作生不能/以相養共居)殁不得
撫汝以盡哀斂不得慿其棺窆不得臨其穴(祝曰窆葬/也周禮及)
(窆執斧以涖匠師下/棺也○窆陂驗切)吾行負神明(行一/作何)而使汝夭不孝
不慈而不得與汝相養以生相守以死一在天之涯一
在地之角(一作/下)生而影不與吾形相依(而一/作之)死而䰟不
與吾夣相接吾實為之其又何尤彼蒼者天曷其有極
自今已往吾其無意於人世矣當求數頃之田於伊潁
之上以待餘年教吾子與汝子(教一/作養)幸其成長吾女與
汝女待其嫁如此而已嗚呼言有窮而情不可終汝其
知也耶其不知也耶(一本無/二也字)嗚呼哀哉尚饗
　　　祭周氏姪女文
　　　　(樊曰公兄俞之女適四門博士周况元和十/一年卒其詳見公所誌墓公時為中書舎人)
維年月日十八叔叔母具時羞清酌之奠祭于周氏二
十娘之靈(孫曰俞為開封/尉女名好好)嫁而有子女子之慶(孫曰元/和三年)
(周况登第公以好好/妻之生一男一女)纒疾中年又命不永(孫曰卒時/年二十七)今
當長歸與一世違凡汝親戚孰能不哀撰此酒食以與
汝訣汝曽知乎我念曷闋尚饗
　　　祭姪孫滂文
　　　　(樊曰老成二子湘滂於公為姪孫元和十四/年春公自刑部侍郎出守潮州湘滂實從行)
　　　　(冬公移袁滂至袁/卒詳見公所誌)
維年月日(孫曰維元和十五/年歲次庚子月日)十八翁及十八婆盧氏(孫/曰)
(公夫人高/氏盧氏)以清酌庻羞之奠祭于二十三郎滂之靈曰
汝聰明和順出於輩流强記好文又少與比將謂成長
以興吾家如何不祥未冠而夭(補注滂卒/年十九)吾與盧氏痛
傷何言思母之恩連呼以絶執兄之手勉以無悲情一
何長命一何短權葬逺地(樊曰權葬滂/於袁州郭南)孤䰟無依瀝酒
告情哀何有極尚饗
　　　祭李氏二十九娘子文
　　　　(樊曰公之姪孫女也其李干妻歟公嘗誌干/墓曰李干余兄孫壻也長慶二年卒穿其妻)
　　　　(墓而合葬之其曰合葬者先干死/也則二十九娘子者干之妻明矣)
維年月日十八叔翁及十八叔婆盧氏遣昶(樊曰昶公/之子長慶)
(四年登第嚴曰昶耻兩切退之之/子字冇之或云一名佶小字符郎)以庻羞之奠祭于李
氏二十九娘之靈曰汝之警敏和靜人莫及之姿相豐
端不見闕虧㓜而孤露其然何為出從于人既相諧熈
又暴以夭神何所疵生殺減益竟誰主尸我哀汝母孰
慰窮嫠(韓曰嫠無夫也/○嫠陵之切)我憐汝兒誰與抱持念此傷心
不能去離奠以送汝知乎不知尚饗
　　　祭張給事文
　　　　(樊曰張給事徹也元和四/年豋第詳見公所誌墓云)
維年月日(孫曰維長慶四/年歲次甲辰)兵部侍郎韓愈謹以清酌之
奠祭于故殿中侍御史贈給事中張君之靈惟君之先
以儒名家逮君皇考再振厥華鄉貢進秀有司第之從
事元戎謹職以治(孫曰皇考名休/嘗佐宣武軍)遂拜郎官以職王憲
不長其年飛不盡翰乃生給事松貞玉剛幹父之業纂
文有光屢辟侯府亦佐梁師前人是似耋吏嗟咨(祝曰/爾雅)
(注云八十為耋詩云逝/者其耋○耋達給切)御史闕人奪之於朝大厦之構
斧斤未操府遷幽都頑悖未孚繄君之賴乃奏乞留(孫/曰)
(長慶元年三月以宣武軍節度使張𢎞靖為盧龍節度/使徹先為宣武從事累遷監察御史至是𢎞靖仍辟徹)
(為盧龍判官時牛僧儒奏徹為真御史𢎞靖遣之而宻/奏幽州不廷日乆今臣始至湏强佐乃濟行半道有詔)
(以徹/還之)乃遷殿中朱衣象板(孫曰徹遷殿中侍御史賜/緋衣銀魚仍為盧龍判官)惟
義之趨豈利之踐虺豺發釁闔府屠剥償其恨怨君獨
髙脫露刃成林弓矢穰穰(祝曰穰穰多也詩豐/年穰穰○穰如羊切)千萬為
徒譟讙為狂君獨叱之上不負汝為此不祥將死無所
雖愚無知慙屈變色君義不辱殺身就德(樊曰七月軍/亂都知兵馬)
(使朱克融囚𢎞靖於薊門館殺幕僚等以徹長者不殺/置徹於𢎞靖所居月餘遷之别館徹出門罵曰汝何敢)
(反行且罵衆/即撃君以死)天子嘉之贈官近侍(孫曰幽州監軍以/其事聞贈給事)歸
於一死萬古是記我之從女為君之配(樊曰徹妻開封/尉俞之女為公)
(之從/子壻)君於其家行實髙世無所掩葬(歐本掩/一作於)與䰟東歸
(孫曰徹死或收瘞之其友侯雲長佐鄆帥請於其帥馬/總遣人以幣請之范陽范陽人義而歸之詔所在給轝)
(傳其家賜錢物以/葬○轝一作輿)誄以贈之莫知我哀嗚呼哀哉尚饗
　　　祭女拏女文
　　　　(樊曰女拏公第四女○拏汝加汝書二切嚴/曰元和十四年退之貶潮州女拏年十二死)
　　　　(于商南層峯驛藁葬道傍長慶三年二月退/之為京兆尹始歸其骨而葬之河陽集有題)
　　　　(層峯驛詩/并壙銘)
維年月日(孫曰維長慶三年歲/次癸卯十一月日)阿爹(祝曰南史人歌曰/始興王人之爹赴)
(人急如水火荆土方言/謂父為爹○爹徒可切)阿八使汝妳以清酒時果庻羞
之奠祭于第四小娘子拏之靈嗚呼昔汝疾革(一作亟/又作殛)
值吾南逐蒼黄分散使汝驚憂我視汝顔心知死隔汝
視我面悲不能啼我既南行家亦隨譴扶汝上輿走朝
至暮大雪冰寒(大一/作天)傷女羸肌(女一/作汝)撼頓險阻不得少
息不能食飲又使渇飢死于窮山(樊曰元和十四年正/月公以論佛骨貶潮)
(州拏子年十二在病輿致走道撼頓失/飲食節二月二日死于商南層峯驛)實非其命不免
水火父母之罪(孫曰昭十九年榖梁傳子既/生不免乎水火父母之罪也)使女至此
豈不緣我草葬路隅(樊曰拏死即/瘞道南山下)棺非其棺既瘞遂行
誰守誰瞻䰟單骨寒無所託依人誰不死於汝即寃我
歸自南乃臨哭汝(孫曰元和十五年九月公/自袁州入為國子祭酒)汝目汝面
在吾眼旁汝心汝意寃寃可忘(寃寃一/作宛宛)逢歲之吉致以
先墓(樊曰長慶三年十月四日公尹京/兆發其骨歸葬河陽○以一作没)無驚無恐安以
即路飲食柔甘(柔一/作芳)棺輿華好歸于其丘萬古是保尚
饗
　
　
　
　
　
　
　
　
　
　
　
　
　
　
　
　五百家注昌黎文集巻二十三
欽定四庫全書
　五百家注昌黎文集巻二十四
　　　　　　　　　　　　宋　魏仲舉　編
　　銘
　　　唐故太子校書李公墓誌銘
　　　　(韓曰按今石刻首題云韓愈撰段季展書其/後題云十一年十二月建立疑立石在葬後)
　　　　(石本與所刋本異者詳注于/下今本止題云李元賔墓誌)
李觀字元賔其先隴西人(石本有/也字)始來自江之東食太
學之祿(石本無/上五字)年二十四舉進士三年登上第(樊曰貞/元八年)
(也/)又舉博學宏辭得太子校書又一年年二十九(樊曰/貞元)
(十年也嚴曰元賔二十四舉進士三年登上第貞/元八年二十七也二十九死於京師貞元十年也)客死
於京師(於一/作于)既斂三日(石本斂下/有之字)其友人博陵崔𢎞禮
賣馬葬之于國東門之外七里(孫曰𢎞禮字從周博陵/人○石本無賣馬二字)
鄉曰某鄉原曰某原(一作某鄉某原石本/鄉曰慶義原曰嵩原)友人昌黎韓
愈書石以誌之其辭曰
已乎元賔(石本乎/字作虖)壽也者吾不知其所慕夭也者吾不
知其所惡生而不淑孰為之壽(石本為之作/謂其下同)死而不朽
孰為之夭已乎元賔文髙乎當世(樊曰本傳云觀屬文/不旁㳂前人時謂與)
(愈相上下及觀少夭而愈後文益工議者以觀文未極/愈老不休故卒擅名陸希聲以為觀尚辭故辭勝愈尚)
(質故理勝雖愈窮老不能加觀之辭觀後/愈死亦不能逮愈之質○石本文作才)行過乎古人
(石本過作出又有/巳乎元賔四字)竟何為哉竟何為哉(補注聞見錄云/石本作意何為)
(哉竟何為哉/石本之語妙)
　　　宣武軍觀察巡官試大理評事博陵崔公墓誌
　　　銘
　　　　(今本止題云崔/評事墓誌銘)
君諱翰字叔清博陵安平人曽大父知道仕至大理司
直大父𤣥同為刑部侍郎出刺徐相州父倚舉進士天
寳之亂隱居而終君既喪厥父攜扶孤老託于大江之
南卒喪通儒書作五字句詩敦行孝弟詼諧縱謔(一有/處世)
(二字一有/卓詭二字)不羈又善飲酒江南人士多從之遊貞元八
年君生四十七年矣(孫曰時年/四十八)自江南應節度使王栖
曜命于鄜州(祝曰鄜州漢之鄜縣隋改為州孫曰貞元/四年正月以左龍武大將軍王栖曜為鄜)
(州刺史鄜坊/丹延節度使)既至表授右衛胄曹㕘軍實㕘幕府事直
道正言補益尤多(尤一/作𢎞)既去職遂家于汝州刺史吳郡
陸長源(樊曰長源/字泳之)引為防禦判官表授大理評事十二
年相國隴西公作藩汴州而吳郡為軍司馬(孫曰貞元/十二年七)
(月以董晉為宣武軍節度使八月長源自汝州授檢/校禮部尚書充宣武軍行軍司馬隴西公即晉也)隴
西公以為吳郡之從(一作/從事)則賢也署為觀察巡官實掌
軍田鑿澮溝斬茭茆(茆一/作茅)為陸田千二百頃(一無/為字)水田
二千頃(一作三百頃/一作五百頃)連歲大穰軍食以饒幕府以其功
狀聞使者未復命以十五年正月五日寢疾終于家(樊/曰)
(翰正月卒其後二月三日晉薨公從晉喪出汴四日而/汴軍亂司馬陸長源以下凡從事之在汴者皆遇害則)
(翰之死非/不幸也)年五十有六矣(嚴曰按崔翰銘前言貞元八/年君生四十七年矣後言以)
(十五年正月五日終于家年五十有六若以八年/為四十七則十五年才五十四耳其字必有誤)隴西
公賻贈有加自始有疾吳郡率幕府寮屬日一至其廬
問焉其既甚也日再往問焉其終也往哭焉比小斂大
斂三哭焉於斂之二十日其妻與其子以君之喪旋葬
于汝州其二月某日遂葬于某縣某鄉某原君内仁九
族外盡賔客於其所止其來如歸茍親矣雖不肖收之
如賢(收一/作視)茍賢矣雖貧賤待之如貴人是故其殁也其
弔者與其哭者其聲也必哀盡焉妻鄭氏也有子二人
女一人吾聞位不稱德者有後(者下一有/其終二字)嗚呼君其終
有後乎銘曰
朝之言嘻嘻(韓曰嘻嘻和樂/聲○嘻欣基切)夕之言怡怡偕入而出(樊/曰)
(公與翰同佐晉于汴州翰/為觀察巡官公為推官)乗馬而馳一日不見而死吁
其可悲
　　　施先生墓銘
　　　　(祝曰施先生/名士丐吳人)
貞元十八年十月十一日太學博士施先生士丐卒其
寮(樊曰同/官曰寮)太原郭伉買石誌其墓昌黎韓愈為之辭曰
(補注公時為四門博/士亦士丐同僚也)先生明毛鄭詩通春秋左氏傳善
講說(樊曰劉公嘉話拾遺言予嘗與柳八韓十八詣施/士丐聽毛詩說維鵜在梁梁人取魚梁也言鵜自)
(合求魚不合於人梁上取其魚譬之人自無善事攘人/之美者如鵜在人梁上焉則毛注失之矣又說山無草)
(木曰岵所以言陟彼岵兮無可岵也以其無草木故以/譬之又說甘棠勿剪勿拜召伯所憩拜言人心之拜小)
(低屈也上言勿翦終言勿拜明召伯漸逺人思不忘也/毛注拜猶伐非也又說維北有斗不可挹酒漿言不得)
(其人也毛都不注此新史云士丐撰春秋傳未甚傳後/文宗喜經術宰相李石因言士丐春秋可讀文宗曰朕)
(見之矣穿鑿之學徒為異同但學者如浚井/得美水而已何必勞苦旁求然後為得耶)朝之賢士
大夫従而執經考疑者繼往于門太學生習毛鄭詩
春秋左氏傳者皆其弟子貴游之子弟時先生之說二
經(孫曰時/謂伺也)來太學怡怡然坐諸生下恐不卒得聞先生
死二經生喪其師仕於學者亡其朋故自賢士大夫老
師宿儒新進小生聞先生之死哭泣相弔歸衣服貨財
先生年六十九在太學者十九年由四門助教為太學
助教由助教為太學博士(一云由四門助/教為博士太學)秩滿當去諸
生輒拜䟽乞留(一有或乞/遷三字)或留或遷凡十九年不離太
學(離一/作出)祖曰旭袁州宜春尉父曰婼(丑略/切)濠州定逺丞
妻曰太原王氏先先生卒子曰友直明州鄮縣主簿(祝/曰)
(鄮縣名前漢云殺鄮鄞二縣長韓曰/鄮縣㑹稽縣○鄮莫候切一作鄞)曰友諒太廟齋郎
系曰
先生之祖氏自施父(孫曰施父魯大夫/見桓九年左氏)其後施常事孔
子以彰(孫曰史記弟子列傳施之/常字子桓○一無施字)讐為博士(孫曰漢書/儒林傳施)
(讐字長卿宣/帝時為博士)延為太尉(孫曰延字君子順帝陽嘉二/年八月為太尉四年四月罷)太
尉之孫始為吳人曰然曰績(孫曰吳志朱然字義封本/姓施氏然子績字公緒)
亦載其跡先生之興公車是召纂序前聞于光有曜古
聖人言其㫖宻微箋注紛羅顚倒是非聞先生講論如
客得歸卑讓盹盹(祝曰字當作肫肫誠也中庸肫肫其/仁鄭氏注云肫肫讀如誨尔諄諄懇)
(誠皃韓曰盹目/也○盹朱倫切)出言孔揚今其死矣誰嗣其宗縣曰萬
年原曰神禾髙四尺者(樊曰檀弓孔子曰吾聞之古者/墓而不墳今丘也東西南北之)
(人也不可以弗識/於是封之崇四尺)先生墓耶
　　　考功貟外盧君墓表
　　　　(一本貟外下有/郎字表作銘字)
愈之宗兄故起居舎人君(樊曰柳子厚先友記云韓㑹/昌黎人善清言有文章名最)
(高然以故多謗至起居郎貶官卒則/起居舎人君㑹也子厚以為郎誤矣)以道德文學伏一
世其友四人其一范陽盧君東美少未出仕皆在江淮
間天下大夫士謂之四䕫(韓曰永㤗中㑹與盧東美張/正則崔造為友好談經濟之)
(畧嘗以王佐自許時人號為四䕫舊史載於崔造傳新/史亦具載之而摭言乃以何長師李華盧東美韓衢為)
(四䕫/非是)其義以為道可與古之臯䕫者侔故云爾或曰䕫
嘗為相世謂相䕫(謂一/作為)四人雖處而未仕天下許以為
相故云大厯初御史大夫李栖筠由工部侍郎為浙西
觀察使(孫曰大厯三年二月以栖筠為浙/西觀察使栖筠奏東美造為從事)當是時中國
新去亂仕多避處江淮間(仕一/作士)嘗為顯官得名聲以老
故自任者以千百數大夫莫之取獨晨衣朝服從騎吏
入下里舎請盧君君時始任戴冠通詩書與其羣日講
說周公孔子以相磨礱浸灌婆娑嬉遊未有捨所為為
人意既起從大夫天下未知君者惟奇大夫之取人也
不常必得人其知君者謂君之從人也非其常守必得
其從其後為太常博士監察御史河南府司錄考功員
外郎年五十四而終(孫曰貞元中卒○/一作年若干而終)在官舉其職夫
人李姓隴西人作配君子(一云君在/配君子)無違德君殁訓子
女甚得母道(一作得/母道甚)後君二十年(或作十/二年)年六十六而
終將合葬其子暢命其孫立曰乃祖德烈靡不聞然其
詳而信者宜莫若吾先人之友先人之友無在者起居
又有季曰愈(又一/作丈)能為古文業其家是必能道吾父之
事業(一無/之字)汝其往請銘焉(其一/作既)立於是奉其父命奔走
來告愈謂立曰子來宜也行不可一二舉且吾之生也
後不與而祖接不得其詳也其大者莫若衆所與觀所
與衆寡茲可以審其德矣乃祖未出而處也天下之士
(一有大/夫二字)以為與古之臯䕫者侔且可以為相其德不既
大矣乎講說周公孔子樂其道不樂從事於俗得所從
不釋外内(釋一/作)奮而起其進退不既合於義乎銘如是
可以示於今與後也歟立拜手曰唯唯君祖子輿濮州
濮陽令父同舒州望江令夫人之祖延宗鄆州司馬父
進成鄜州洛交令男三人暢申易女三人皆嫁為士人
妻(一無/人字)墓在河南某縣某原(一作河南緱氏縣梁國之/原又有其年月日四字○)
(緱音/溝)元和二年二月十日云
　　　施州房武使君妻鄭夫人殯表
　　　　(韓曰房使君武也時公為江陵/法曹而作今本無武字妻字)
夫人之先出於周以鄭為氏因初侯(樊曰周厲王少子/友封於鄭是為成)
(公其地華州鄭縣是/也後世以國為氏)曽祖諱隨祖諱玠厥考諱絳(絳一/作終)
咸垂休歸于房宗生九子(樊曰夫人嫁房武有男六人/次卿次公次膺次回次衡次)
(元女/三人)左右黍稷祠春秋道順德嚴顯且裕宜壽而貴今
何謬(綢繆平聲謬戾去聲今何/謬謂謬戾也叶韻作平聲)永貞冬至前四日(孫曰/貞元)
(二十一年八月/改元為永貞)寓殯墳此非其丘(樊曰武為施州刺史/夫人卒殯于江陵元)
(和六年正月次公自江陵/奉其喪與武合葬河南)
　　　宣武軍節度押衙左廂兵馬使兼馬軍先鋒兵
　　　馬使上柱國清邊郡王楊燕奇碑文
　　　　(今本止題云清邊/郡王楊燕奇碑文)
公諱燕字燕奇𢎞農華陰人也大父知古祁州司倉烈
考文誨天寳中實為平盧軍衙前兵馬使位至特進檢校
太子賔客封𢎞農郡開國伯世掌諸蕃互市恩信著明
夷人慕之祿山之亂公年幾二十(孫曰燕奇開元二十/六年生天寳十四年)
(祿山反時燕/奇年十八)進言於其父曰大人守官宜不得去(宜一/作義)
王室在難某其行矣其父為之請於戎帥遂率諸將校
之子弟各一人間道趨闕變服詭行日倍百里天子嘉
之特拜左金吾衛大將軍貟外置賜勲上柱國寳應二
年春詔從僕射田公平劉展(孫曰上元元年十一月宋/州刺史劉展赴揚州揚州)
(長史鄧景山以兵拒之為展所敗進陷楊潤昇等州二/年正月平盧兵馬使田神功生禽展揚潤平今云寶應)
(誤/也)又從下河北大厯八年帥師納戎師勉于滑州(孫曰/大厯)
(八年三月永平節度使令狐彰卒以工部/尚書李勉為永平軍節度滑亳觀察等使)九年從朝于
京師(孫曰是年十一月汴宋節度使田神功入朝京師/九年正月神功卒樊曰神功本傳云大厯二年來)
(朝加檢校尚書右僕射/而此云九年未知孰是)建中二年(年一/作歲)城汴州(孫曰建/中二年)
(三月築/汴州城)功勞居多三年從攻李希烈先登貞元二年從
司徒劉公復汴州(孫曰貞元四年十二月李希烈䧟汴/州興元元年十一月宋亳節度使劉)
(洽大破希烈之衆希烈遁歸蔡州汴州平今/云貞元二年誤也樊曰司徒劉公謂劉元佐)十二年與
諸將執以城叛者歸之于京師(孫曰十二年六月宣武/節度使李萬榮病其子)
(乃自署為兵馬使/軍中執之歸京師)事平授御史大夫食實封百戸賜繒
綵有加(一有/以字)十四年年六十一五月某日終于家自始
命左金吾大將軍(一無大將/軍三字)凡十五遷為御史大夫職
為節度押衙左廂兵馬使(左一/作右)兼馬軍先鋒兵馬使階
為特進勲為上柱國爵為清邊郡王食虚邑三百戸至
三千戸眞食(一有/五字)百戸終焉公結髪從軍四十餘年(一/作)
(歲/)敵攻無堅城守必完臨危陷難歔欷感發乘機應㑹
㨗出神怪不畏義死不榮幸生故其事君無疑行其事
上無間言初僕射田公其母隔于冀州(補注神功/冀州人)公獨
請徃迎之經營賊城出入死地卒致其母田公德之約
為父子故公始姓田氏田公終而後復其族焉嗣子通
王屬良禎(補注通王名/諶德宗次子)以其年十月(一作二月/一作三月)庚寅葬
公于開封縣魯陵岡隴西郡夫人李氏袝焉(祝曰袝祭/名亦合葬)
(也左氏不袝于/姑○袝音附)夫人清夷郡太守祐之孫漁陽郡長史
獻之女柔嘉淑明先公而殂有男四人女三人後夫人
河南郡夫人雍氏某官之孫某官之女有男二人(二人/或作)
(一/)有女一人(一或/作二)咸有至性純行夫人同仁均養親族
不知異焉君子於是知楊公之德又行於家也銘曰
烈烈大夫(大一/作文)逢時之虞感泣辭親從難于秦維兹爰
始遂勤其事四十餘年或禆或專攻牢保危爵位已隮
既明且愼終老無隳魯陵之岡蔡河之側蒸蒸孝子思
顯勲績斵石于此式垂後嗣
　　　河南少尹裴君墓誌銘
公諱復(孫曰俗本/多作稷非)字茂紹河東人曽大父元簡大理正
大父曠御史中丞京畿採訪使父虬(孫曰大厯初虬為/道州刺史五年與)
(澧州刺史楊子琳衡州刺/史陽濟同討湖南之亂)以氣略敢諫諍為諫議大夫
引正大疑有寵代宗朝屢辭官不肯拜卒贈工部尚書
(樊曰歐陽公跋怡亭銘云裴虬撰李陽冰篆李莒書銘/在武昌江水中有小島亭在其上銘刻於島石虬代宗)
(時為道州刺史按公此文云虬為諫議大夫不云為/道州刺史唐史亦不見其事歐陽豈得之怡亭銘耶)公
舉賢良(孫曰貞元元年九月上策賢良方正能直言極/諫三科舉人復與韋執誼等十四人中賢良)
拜同官尉(韓曰同官縣/名屬京兆府)僕射南陽公開府徐州(孫曰貞/元四年)
(十一月以濠夀廬三州團練/使張建封為徐泗濠節度使)召公主書記三遷至侍(一/無)
(侍/字)御史入朝厯殿中侍御史累遷至刑部郎中疾病改
河南少尹輿至官若干日卒實元和三年四月二十三
日享年五十夫人博陵崔氏少府監頲之女(頲唐曰/他鼎切)男
三人璟質皆既冠其季始六歲曰彥郎卜葬得公卒之
四月壬寅遂以其日葬東都芒山之陰杜翟村公㓜有
文年十四(李曰時寳/應元年)上時雨詩代宗以為能將召入為
翰林學士尚書公請免曰願使卒學丁後母喪上使臨
弔又詔尚書公(詔一/作語)曰父忠而子果孝吾加賜以勵天
下終喪必且以為翰林學士其在徐州府能勤以有勞
(以一/作而)在朝以恭儉守其職居喪必有聞待諸弟友以善
教(一無/友字)館嫠妹(嫠音/离)畜孤甥能别而有恩厯十一官而
無宅於都無田於野無遺資以為葬斯其可銘也已銘
曰
裴為顯姓入唐尤為盛支分族離各為大家惟公之系
德隆位細曰子曰孫厥聲世繼晉陽之邑(孫曰晉陽復/所居也○邑)
(或作/色非)愉愉翼翼無外無私㓜壯若一何壽之不遐而祿
之不多謂必有後其又信然耶
　　　國子助教河東薛君墓誌銘
　　　　(韓曰石本首云朝議郎守國子博士/韓愈撰刋本與石本異今詳注於下)
君諱公達字某(石本云/字大順)薛姓曽祖曰希莊撫州刺史贈
大理卿(孫曰希莊父文/思官中書舎人)祖曰元暉果州流溪縣丞贈左
散騎常侍(孫曰舊史云元暉官什邡令以播贈禮部郎/中○自祖曰至常侍凡十六字係以石本添)
(入/)父曰播(孫曰元暉三子據揔播據開元十九/年摠十八年播天寳十一年並登第)尚書禮
部侍郎(孫曰貞元三年正月/播卒贈本曹尚書)侍郎命君後兄授(石本/作據)授
為尚書水部郎中(石本水/作禮)贈給事中君少氣髙為文有
氣力務出於奇以不同俗為主(舊本作志/石本作主)始舉進士不
與先軰揖作胡馬及圜丘詩(孫曰貞兀九年公達登第/是歲十一月上親郊圜丘)
(焉/)京師人未見其書皆口相傳以熟(石本有及/擢第三字)補家令
主簿佐鳳翔軍(孫曰貞元三年二月以鳳翔留後邢君/牙為鳳翔尹鳳翔隴州觀察使至是表)
(公達佐/其軍)軍帥武人君為作書奏讀不識句傳一幕以為
笑君不為變(石本無/君字)後九月九日大㑹命射(石本無/命字)設
標的高出百數十尺令曰中酬錦與金若干一軍盡射
莫能中者(一無/者字)君執弓腰二矢挾一矢以興(挾字一本/作拔石本)
(作指補注邵太史/曰指一矢為妙語)揖其帥曰請以為公歡遂適射所一
座起隨之(石本座下/有皆字)三發(石本作/射三發)連三中的壊不可復
射中輒一軍大呼以笑連三大呼笑帥益不喜即自免
去(自一/作日)後佐河陽軍任事去害興利功為多拜協律郎
益棄奇與人為同今天子修太學官有公卿言詔拜國
子助教分教東都生元和四年年四十七二月十四日
疾暴卒君再娶(石本有初娶琅琊王氏後娶京兆韋/氏十三字它本韋或作韓或作常)凡
四男五女(石本凡下/有産字)男生輒死(石本輒下/有即字)自給事至君
後再絶皆有名遺言曰以公儀之子為已後(石本作已/己後我補)
(注已已葢公儀/之子小字也)其年閏三月二十二日弟某官公儀殿
中侍御史公幹以君之喪葬京兆某縣(石本云弟試太/子通事舎人公)
(儀弟京兆府司錄公幹以君之喪歸以五月十五/日𦵏于京兆府萬年縣少陵原合祔王夫人塋)銘曰
宦不遂(洪曰前漢張釋之與兄仲同居以貲為騎郎事/文帝十年不得調亡所知名釋之云乆宦減仲)
(之產不遂也或作官不能達官/不能遷皆非石本作官不遂)歸譏於時(譏一/作議)身不得
年又將尤誰世再絶而紹祭以不隳
　　　監察御史元君妻京兆韋氏夫人墓誌銘
　　　　(今本止題云韋/氏夫人墓誌銘)
夫人諱叢字茂之姓韋氏(集注雲溪友議云元相/國娶京兆韋氏字蕙叢)其上
七世祖父封龍門公(孫曰後周驃騎將軍晉州總/管府長史韋通封龍門縣公)龍門
之後世率相繼為顯官(孫曰通子善嗣上谷太守善嗣/子崇德太子諭德崇德子弼字)
(國禎主客郎中萊/濟商三州刺史)夫人曽祖父諱伯陽自萬年令為太
原少尹副留守(一有北/都二字)卒贈秘書監(孫曰伯陽字子/春弼之子也)其
大王父迢(一無/大字)以都官郎為嶺南軍司馬卒贈同州刺
史(孫曰伯陽子迢檢校都官郎/中為嶺南節度行軍司馬)王考夏卿(孫曰夏卿字/雲客○一無)
(王/字)以太子少保贈左僕射(孫曰貞元十九年十二月以/夏卿為太子少保卒年六十)
(四贈尚書左僕射/○保下一有卒字)僕射娶裴氏臯女(一無僕/射二字)臯為給事
中(孫曰臯耀/卿第五子)臯父宰相耀卿(孫曰耀卿字煥之開元二/十一年十二月自京兆尹)
(為黄門侍郎平章事/二十四年十一月罷)夫人於僕射為季女(一作少/為季女)愛之
選其壻得今御史河南元稹(樊曰稹字微/之河南人)稹時始以選
授校書秘書省中(孫曰貞元十八年稹調判入第四等/授秘書省校書郎選下一無授字)
其後遂以能直言策第一(孫曰元和元年四月稹中才/識兼茂明於體用科居第一)
拜左拾遺果直言失官(樊曰稹為拾遺遇事輒舉始王/叔文王伾䝉幸太子宫撓國政)
(稹謂宜選正人輔導因獻教本書又上䟽條十事又諫/詔令數易不能信天下又陳西北邊事憲宗恱召問得)
(失執政惡之/出為河南尉)又起為御史(樊曰元和三年/稹拜監察御史)舉職無所顧
夫人因前授教於賢父母(因一/作固)及得其良夫又授教於
先姑氏(孫曰稹母滎陽/郡太君鄭氏)率所事所言(一作/所動)皆從儀法年
二十七(孫曰韋氏興/元元年生)以元和四年七月九日卒卒三月
得其年之十月十三日葬咸陽從先舅姑兆銘曰
詩歌碩人爰叙宗親(孫曰詩碩人其頎衣錦褧衣齊侯/之子衛侯之妻東宫之妹邢侯之)
(姨譚公維私/宗親謂此也)女子之事有以榮身夫人之先累公累卿
於赫外祖相我唐明歸逢其良夫夫婦婦獨不與年而
卒以夭實生五子一女之存(孫曰韋氏一女曰保/子後適校書郎韋絢)銘于
埋辭(埋一/作好)以永於聞
　
　
　
　
　
　
　
　
　五百家注昌黎文集巻二十四
欽定四庫全書
　五百家注昌黎文集巻二十五
　　　　　　　　　　　　宋　魏仲舉　編
　　誌銘
　　　唐故登封縣尉盧殷墓誌
　　　　(一本無唐故樊曰孟郊有弔盧殷詩十首其/一云登封草木深登封道路㣲日月不與光)
　　　　(莓苔空生衣可憐無子翁蚍蜉緣病肌攣卧/歲時長漣漣但幽噫幽噫虎豹間此外相訪)
　　　　(稀至親唯有詩抱心死有歸河南韓先生後/君作因依磨一片嵌巖書千古光輝謂公此)
　　　　(銘/也)
元和五年十月日范陽盧殷以故登封縣尉卒登封年
六十五君能為詩自少至老詩可錄傳者在紙凢千餘
篇無書不讀然止用以自資為詩與諌議大夫孟簡協
律孟郊監察御史馮宿好期相推挽(祝曰選或推或/挽○推他回切)卒
以病不能為官在登封盡冩所為詩投故宰相東都留
守鄭餘慶(孫曰元和三年六月以故/相鄭餘慶為東都留守)留守數以帛米周
其家書薦宰相宰相不能用竟飢寒死登封將死自為
書告留守與河南尹(孫曰元和四年十二月以/戸部侍郎房式為河南尹)乞葬已
又為詩與常所來往河南令韓愈曰為我具棺留守尹
為具凡葬事韓愈與買棺又為作銘十一月某日葬嵩
山下鄭夫人墓中君始娶滎陽鄭氏後娶隴西李氏生
男輒死卒無子女一人學浮屠法不嫁為比丘尼云
　　　唐故興元少尹房君墓誌銘
　　　　(補注房君武也公嘗為其夫/人鄭氏作殯表今又誌其墓)
房故為官族稱世有人自太尉琯(孫曰琯字次/律河南人)以德行
為相相𤣥宗肅宗(孫曰天寳十五年七月𤣥宗拜琯吏/部尚書同平章事至德二年五月罷)
(廣德元年/卒贈太尉)名聲益彰徹大行世號其門為太尉家宗族
子弟皆法象其賢公曽祖諱𤣥靜尚書膳部郎中厯資
簡涇隰四州刺史太尉之叔父也(孫曰𤣥靜父彦雲有/二子長曰𤣥基次曰)
(𤣥靜𤣥基子融天后朝正諫大/夫同鳳閣鸞臺平章事融子琯)祖諱肱為虢州司馬父
諱巒(一作/欒)都水使者皆名能守家法(名一/作多)公諱武字某
以明經厯官至興元少尹謹飭畏愼年七十三以其官
終㓜壯為良子弟老為賢父兄厯十二官處事無纎毫
過差嘗以殿中侍御史副丹陽軍使其後為盩厔令(祝/曰)
(盩厔縣名屬鳳翔○盩張/流切音輈厔陟栗切音窒)施州刺史丹陽盩厔施州(一/無)
(上六/字)吏民至今思之娶滎陽鄭氏女(孫曰鄭/絳之女)生男六人
其長曰次卿次卿有大才不能俯仰順時年四十餘尚
守京兆興平尉然其友皆曰房氏有子也(樊曰次卿字/蜀客貞元七)
(年登第公詩有將歸贈孟東野/房蜀客其後又有祭蜀客文)次曰次公次膺次回次
衡次元始學而未仕女三人皆嫁為士人妻初公之在
施州夫人卒焉殯于江陵元和五年次卿與其羣弟奉
公之喪自興元至堂殯于伊水之南六年正月次公奉
夫人之喪自江陵至遂以其月十四日合葬河南緱氏
之高龍原公母弟式自給事中為河南尹(韓曰元和四/年十二月以)
(户部貟外郎房/式為河南尹)孝友慈良盡費其財以奉公葬未葬之
一月詔以河南為御史中丞領宣州觀察使(孫曰元和/五年十二)
(月以式為宣/歙觀察使)將行(一作/往)召河南令韓愈泣謂曰吾兄之
葬於是而吾為尹於是吾以為得盡其道於吾兄也今
壓於上命不得視吾兄之棺入此土也豈非天耶子與
吾兄兒次卿游我重知子凡吾兄之終事將子是託焉
愈既不獲辭既助其凡役事退又為銘云
有位有名有弟有子從先人葬是謂受祉
　　　唐故河南少尹李公墓誌銘
　　　　(韓曰李公素也据史李素/無傳惟李錡傳附見焉)
元和七年二月一日河南少尹隴西李公卒年五十八
斂之三月某甲子葬河南伊闕鳴臯山下前事之月其
子道敏哭再拜授使者公行狀以幣走京師乞銘于博
士韓愈(孫曰元和七年二月公自職/方貟外郎左遷國子博士)曰少尹將以某月
日葬(一無/某字)宜有銘其不肖嗣道敏杖而執事不敢違次
不得跣以請愈曰公行應銘法子又禮葬(一無/葬字)敢不諾
而銘諸公諱素字某生七歲喪其父(孫曰上元三/年素父欒卒)貧不
能家母夫人提以歸教畜于外氏(于下一/有其字)以明經選主
虢之𢎞農簿又尉陜之芮城李丞相泌觀察陜虢以材
署運使從事(孫曰貞元元年七月以泌為陜/虢觀察水陸運使表素為從事)以課遷尉
京兆鄠(祝曰鄠京兆縣名左氏乃舎諸靈臺注在京/兆鄠縣孫曰鄠邑名古有扈國○鄠音戸)考
滿以書判出其倫選主萬年簿而母夫人固在食其祿
母夫人卒三年改尉長安遷監察御史奏貶九卿一人
改詹事丞遷殿中侍御史由度支貟外郎(一本度支上/有屯田二字)
使侍郎(孫曰元和元年四月以兵部侍/郎李巽為度支鹽鐵轉運使)介特(一作/持非)不禮
其屬大夫士擅喜怒賞罰公獨入讓不受劉闢平上以
蜀賞髙崇文(孫曰九月闢誅十月以/崇文為西川節度使)尚書省與崇文幕
府(與一/作以)爭鹽井因革便不便命公使崇文崇文命幕府
唯公命從即其日事以䟽奏侍郎外稱其能竟坐前敢
抗已衢州饑擇刺史侍郎曰莫如郎中李某遂刺衢州
至一月遷蘇州(孫曰時以杜兼為蘓州刺史兼曰李錡/且反必且奏族臣上因留為吏部郎中)
(而以素為/蘓州刺史)李錡前反(一有/權字)將之戌諸州者刺史至斂手
無與敵(孫曰二年十月鎭海節度使李錡反先是錡選/腹心五人為所部五州鎭將姚志安處蘇州李)
(深處常州趙惟忠處湖州丘自明處杭州髙肅/處睦州察刺史動静及將反各令殺其刺史)公至十
二日錡反公將左右與賊戰州門不勝賊呼入公端立
責以義皆斂兵立不逼錡命械致公軍將斬以徇及境
錡敗縛公脫械還走州(樊曰錡反素為志安所敗生致/于錡具桎梏釘于船舷未及京)
(口十月潤州大將張子良/李奉仙等執錡素獲免)賊急卒(一作/竟平)不暇走死民抱
扶迎盡出天子使貴人持紫衣金魚以賜居三年州稱
治拜河南少尹行大尹事(樊曰六年三月以河南尹郄/士美為昭義軍節度使以素)
(為少尹行大尹事七年二月許/孟容自兵部侍郎代素為尹)吕氏子炅(古逈/切)棄其妻
著道士衣冠(著之/畧切)謝母曰當學仙王屋山去數月復出
間詣公公立之府門外使吏卒脫道士冠給冠帶送付
其母黜屬令二人以賊(一作/贓非)减民賦錢歲五十萬請緩
民輸期一月詔天下輸皆緩一月公一斷治不收聲事
常出名上曽祖𢎞泰簡州刺史祖乾秀伊闕令父燮宣
州長史贈絳州刺史母夫人燉煌張氏(祝曰燉煌郡名/史記還至燉煌)
(○燉音屯/煌音皇)其舅叅(一作/泰)有大名君之配曰彭城劉氏夫
人夫人先卒其葬以夫人袝夫人曽祖曰子𤣥(孫曰子/𤣥名知)
(幾/)祖曰餗(孫曰餗/字鼎卿)皆有大名公之子男四人長曰道敏
舉進士其次曰道樞其次曰道本(一有其次/曰三字)道易皆好
學而文女一人嫁蘇之海鹽尉韋某(一作/韋潜)自簡州而下
皆葬鳴臯山下銘曰
髙其上而坎其中以為公之宫奈何乎公
　　　唐故集賢院校理石君墓誌銘
　　　　(韓曰洪佐烏重𦙍于河陽公甞有詩及序送/之至是卒公祭以文又銘其墓○今本無唐)
　　　　(故集賢院/校理七字)
君諱洪字濬川其先姓烏石蘭九代祖猛(或作七/代非)始從
拓㧞氏入夏(祝曰廣韵引周書王秉王興並賜姓拓至/氏又有拓㧞氏初黄帝子昌意少子受封)
(北土黄帝以土德王北俗以土為拓謂后為㧞故以拓/跋為氏䟦亦一作㧞或說自云拓天而生抜地而長遂)
(以為氏後魏孝文太和二十年改為元氏夏/謂中夏也○拓音託䟦蒲撥切拓或作跖)居河南遂
去烏蘭獨姓石氏(孫曰後魏孝文皇帝太和十八年遷/都洛陽二十年盡改複姓改烏石蘭)
(止為石氏以河南為望樊日後魏官氏志/烏石蘭氏改姓石氏有司空蘭陵公石猛)而官號大司
空後七世至行褒官至易州刺史於君為曽祖易州生
婺州金華令諱懐一卒葬洛陽北山金華生君之考諱
平為太子家令葬金華墓東而尚書水部郎劉復為之
銘君生七年喪其母(孫曰洪大厯六年/生十二年喪母)九年而喪其父
(孫曰大厯十/四年喪父)能力學行去黄州錄事叅軍(樊曰李翺薦/洪書云明經)
(出身曽任冀州糾曹今/云黄州恐傳冩之誤)則不仕而退處東都洛上十餘
年行益修學益進交遊益附聲號聞四海(一作/方)故相國
鄭公餘慶留守東都(孫曰元和三年六月以/鄭餘慶為東都留守)上言洪可
付史筆李建拜御史(孫曰建字杓直元和三年十月髙/郢為御史大夫奏建為殿中侍御)
(史建舉/洪自代)崔周禎為補闕皆舉以讓宣歙池之使(孫曰元/和五年)
(七月以盧坦為/宣歙觀察使)與浙東使(孫曰元和三年正月以/薛苹為浙東觀察使)交牒
署君從事(從上一/有為字)河陽節度烏大夫重𦙍間以幣先走
君廬下(間一/作聞)故為河陽得(一作/所得)佐河陽軍(孫曰元和五/年四月以烏)
(重𦙍為河陽節度/使表洪為府叅謀)吏治民寛考功奏從事考君獨於天
下為第一元和六年詔下河南徴拜京兆昭應尉校理
集賢御書明年六月甲午疾卒年四十二娶彭城劉氏
女故相國晏之兄孫(孫曰晏兄弟三人昱大理司/直暹杭州刺史㓜則晏也)生男
二人八歲曰壬四歲曰申女子二人顧言曰葬死所(孫/曰)
(謂止葬長安/不歸洛陽也)七月甲申葬萬年白鹿原既病謂其游韓
愈曰子以吾銘銘曰
生之艱成之又艱若有以為而止於斯
　　　唐故江西觀察使韋公墓誌銘
　　　　(韓曰韋丹新史列之循吏傳皆取/公墓誌及杜牧所作遺愛碑為之)
公諱丹字某(孫曰字文明/京兆杜陵人)姓韋氏六世祖孝寛仕周有
功以公開號於鄖(祝曰孝寛名叔裕以字行仕周為大/司空封鄖國公左氏鄖人軍其郊○)
(鄖音云○一本/有號鄖公三字)鄖公之子孫世為大官(孫曰孝寛子津/位内史侍郎户)
(部侍郎判尚書事津子琨字𤣥理唐太子詹事封武/陽縣侯琨子㓜平岐州叅軍㓜平子抱貞梓州刺史)唯
公之父政卒雒縣丞贈虢州刺史(孫曰政為漢州雒縣/丞後贈右諫議大夫)
公既孤以甥孫從太師魯公真卿學(一有真卿/愛之四字)舉明經
第(一作/及第)選授硤州逺安令(硤侯/夾切)以讓其庻兄入紫閣山
事從父熊通五經登科(一作登/明經科)厯校書郎咸陽尉佐邠
寧軍(孫曰貞元四年七月以張獻甫為/邠寧節度使獻甫表丹佐其府)自監察御史為
殿中侍御史徴拜太子舎人益有名遷起居郎吳少誠
襲許州(孫曰貞元五年八/月少誠圍許州)拜河陽行軍司馬未行少誠
死(孫曰元和四年十一月少誠/卒此時未死死字當作敗)改駕部貟外郎新羅國
君死公以司封郎中兼御史中丞紫衣金魚往弔立其
嗣(孫曰貞元十六年四月新羅王敬則卒冊命/其孫俊邕為開府儀同三司太尉新羅王)故事使
外國者常賜州縣官十貟使以名上以便其私號私覿
官公將行曰吾天子吏使海外國不足於資宜上請安
有賣官以受錢耶即具疏所以上以命有司(上以字下/或有為賢)
(二/字)與其費至鄆州(鄆音/運)㑹新羅告所當立君死(孫曰丹/至鄆州)
(聞俊邕卒國人立/其子重熈詔丹還)拜容州刺史容管經畧招討使(孫曰/貞元)
(十七年/除容管)始城容州周十三里置屯田二十四所化大行
詔加大中大夫順宗嗣位拜河南少尹(孫曰貞元二十/一年正月德宗)
(崩順宗即位五月/以丹為河南少尹)行未至拜鄭滑行軍司馬(孫曰以丹/為義成節)
(度使李素/行軍司馬)始至襄陽詔拜諫議大夫(孫曰丹自容至襄/陽拜右諌議大夫)
既至日言事(一作日/言軍事)不阿權臣謇然有直名遂號為才
臣劉闢反圍梓州詔以公為東川節度使御史大夫(樊/曰)
(八月西川節度使韋臯卒度支副使劉闢自為留後九/月徴闢為給事中不受詔議者欲釋不問丹上疏以為)
(今釋闢不誅則朝廷可指臂而使者唯兩京止耳此外/誰不為叛上善其言以丹為東川節度使兼御史大夫)
(代李/康)公行至漢中上䟽言梓州在圍間守方盡力不可
易將徴還入議蜀事劉闢去梓州因以梓州讓髙崇文
(孫曰元和元年正月以左行營節度使髙崇文討闢三/月丹至漢中表言崇文客軍逺鬬無所資若與梓州綴)
(其士心必能有功四月以崇文/為東川節度使副使知節度事)拜晉慈隰等州觀察防
禦使(孫曰是月以丹為晉/慈隰三州觀察使)自扶風縣男進封武陽郡開
國公食邑二千戸將行上言臣所治三州非要害地不
足張職為國家費不如屬之河東便(一本有上以/為忠四字)一歲
拜洪州刺史江南西道觀察使以晉慈隰屬河東(孫曰/元和)
(二年正月以宰相杜黄裳為河中晉絳慈隰節度使是/日以丹為江西觀察使○一本作以晉慈隰地屬之河)
(東/)公既至則計口受俸錢委其餘於官罷八州無事之
食者(孫曰洪江饒䖍/吉信撫袁八州)以聚其財始教人為瓦屋取材於
山召陶工教人陶聚材瓦於場度其費以為估不取贏
利凡取材瓦於官業定而受其償(一作/賞)從令者免其賦
之半逃未復者官與為之(孫曰始民不知屋草茨竹椽/乆燥則戞而焚之丹聚工教)
(為陶聚材於場人能為屋/者受材瓦于官免半賦)貧不能者禆之財(禆一/作卑)載食
與漿親往勸之為瓦屋萬三千七百為重屋四千七百
(樊曰杜牧作丹遺愛碑云為/瓦屋四千間樓四千二百間)民無火憂暑濕則乘其髙
别命置南北市營諸軍(孫曰置南北市/為營以舎諸軍)歲旱種不入土
募人就功厚與之直而給其食業成人不病饑為長衢
南北夾兩營東西七里人去渫汙(祝曰易井渫不食注/不停汚之謂渫渫息)
(列切介甫/本渫作溝)氣益蘇復作南昌縣徙廐于髙地因其廢倉
大屋馬以不連死(一作焉以/為連廐)明年築堤扞江長十二里
䟽為斗門以走潦水公去位之明年江水平堤(孫曰丹/派湖入)
(江節以斗門以走暴漲築堤捍江髙五尺長十/二里堤成明年江與堤平○一本有既退二字)老㓜泣
而思曰無此堤吾屍其流入海矣灌陂塘五百九十八
得田萬二千頃(樊曰杜牧作丹遺愛碑云築堤五尺/長十二里鑿六百陂塘灌田一萬頃)凡
為民去害興利若嗜欲居三年於江西八州無遺便其
大如是其細可略也(一無/也字)卒有違令當死者公不果於
誅杖而遣之去上書告公所為不法者若干條(一無/者字)朝
廷方勇於治且以為公名才能臣治功聞天下不辨則
受垢詔罷官留江西待辨使未至月餘公以疾薨使至
辨凡卒所告事若干條皆無絲毫實詔笞卒百流嶺南
公能益明春秋五十八薨於元和五年八月六日公好
施與家無剰財自校書郎至為觀察使擁吏卒前走七
州刺史(孫曰洪州丹所/自治故餘七州)與賔客處(一有如布/衣時四字)自持卑不
易(卑下或/有一字)娶清河崔氏故支江令諷之女某官某之孫
有子曰寘年十五明經及第嗣其家業後夫人蘭陵蕭
氏中書令華之孫殿中侍御恒之女(孫曰華/嵩之子)皆先公終
有女一人凡公男若干人(樊曰杜牧作遺愛碑云有子/三人寘宙岫宙咸通中檢校)
(尚書左僕射同平章事充嶺南節度岫終福建觀察使/寘無聞唐史世系表則著寘宙審而遺岫審大理評事)
明年七月壬寅從葬萬年縣(一無/縣字)少陵原將葬其從事
東平吕宗禮(孫曰宗禮即吕恭/字敬叔温之弟)與其子寘謀曰我公宜
得銘得銘不朽矣(一云我公宜得直而不華/者銘傳於後固不朽矣)寘來請銘
銘曰
武陽受業始於太師(補注太師/即顔真卿)以官讓兄自待不疑勤
於紫閣取益以卑可謂有源卒用無疵慊慊為人(慊音/歉)
矯矯為官爰及江西功德具完名聲之下獨處為難辨
而益明仇者所歎(音/灘)碑于墓前維昭美故納銘墓中以
識公墓(識式/志切)
　　　唐故河南府王屋縣尉畢君墓誌銘
畢氏出東平(孫曰畢氏本畢公髙之後/其後世為東平湏昌人)厯漢魏晉(孫曰/晉有)
(畢諶為中書郎諶子卓字/茂世大興末為吏部郎)宋齊梁陳士大夫不絶(孫曰/北史)
(畢敬衆子元賓父子相繼為兖州刺史元賔六子祖杇/祖髦祖歸祖旋祖榮祖暉祖歸子義暢祖榮子義允義)
(允子僧要祖暉/子義勰義雲)入國朝有為司衛少卿貝邢廬許州刺
史者曰憬(孫曰憬河南偃師人/武后時為司衛少卿)憬之子構(孫曰構字隆/澤○一本構)
(作/稱)累官至吏部尚書卒贈黄門監是為景公(孫曰構少/舉進士開)
(元二年卒樊曰按新史畢景公自吏部尚書徙廣州都/督明皇立授河南尹進戸部尚書遽改太子詹事卒贈)
(黄門監謚曰景而此云累官/至戸部尚書卒豈其字誤耶)景公生抗(一作/炕)為廣平太
守抗安祿山城䧟覆其宗贈戸部尚書尚書生坰家破
時坰始生四歲與其弟増以俱小漏名籍得不誅為賞
口賊中寳應二年河北平(孫曰是歲七/月改為廣德)宗人宏以家財
贖出之求増不得増長為河北從事兼官至御史中丞
坰既至長安宏養於家教讀書明經第宏死坰益壯始
自别為畢氏厯尉臨渙安邑王屋年六十一以元和六
年二月二日卒於官初罷臨渙徐州節度張建封慕廣
平之節死(一作/死節)聞君篤行能官請相見署諸從事攝符
離令四年及尉王屋徐之從事有為河南尹者(樊曰元/和六年)
(以杜兼為河南少尹半歲拜大/尹兼嘗佐徐泗軍與坰同僚)聞君當來喜謂人曰河
南庫歲入錢(一作歲/出入錢)以千計者五六十萬湏謹廉吏今
畢侯來吾濟矣繼數尹(孫曰杜兼卒房式郄士美/相繼尹河南坰任職如故)諸署
於府者(諸一/作請)無不變而畢侯固如初竟以其職死君睦
親善事過客未嘗問有無既卒家無一錢凡棺與葬事
(葬一/作墓)皆同官與相識者事之娶清河張氏女生男四人
曰鎬鉟銶銳(鎬胡道切鉟匹/眉切銶音求)女子三人其長學浮屠法
為比丘尼其季二人未嫁以其月二十五日從葬偃師
之土婁銘曰
上古愛民為官求人茍可以任位加其身其後喜權人
自求官退而緩者身後人先故廣平死節而子不荷其
澤王屋謹廉而神不福其謙嗚呼天與人茍無傷其穴
與墳
　　　唐故試大理評事胡君墓銘
　　　　(補注胡君/名明允)
胡之氏别於陳(孫曰周武王封胡公滿/於陳其支子自稱胡氏)明允先河東人
(孫曰河中/河東人)世勤固載厥身籍文譜進連倫(集注明允之/父瑱伯父玖)
(皆登/第)惟明允加武資力牛虎柔不持吏夏陽有施為(樊/曰)
(夏陽同/州屬邑)去平陽民思悲(樊曰平陽/晉州郡名)河東土河陸原宜茲
人肖後昆五十七不足年孤兒啼死下官母弟証秩大
夫(孫曰証字啓中貞元元年登第○証音政韓曰一本/作秋大夫非是以証傳考之証未嘗為刑曹而嘗遷)
(左諫議大夫於/元和八年也)石君遺哭泣書友韓愈司馬徒(韓曰公/時為行)
(軍司馬從裴度平蔡故云司馬徒或謂公是時為太史/司馬徒謂司馬遷父子耳以誌無年月日故二說不同)
作後銘系序初
　　　唐故襄陽盧丞墓誌銘
范陽盧君行簡將葬其父母乞銘於職方貟外郎韓愈
(孫曰元和六年秋召/公為職方貟外郎)曰吾先世(一作/五)世載族姓書(孫曰/盧植)
(字子幹涿郡涿人後漢北中郎將子毓字子家魏司空/容城侯毓子挺字子笏泰山太守珽子志字子道軍諮)
(祭酒志子諶字子諒司空從事中郎諶子偃慕容氏營/丘太守偃子邈范陽太守邈子𤣥字子真後魏中侍郎)
(𤣥子伯源字湯烏秘書監伯源子道將字祖/業燕郡太守道將子懐仁字子友𢎞農太守)吾胄於拓
拔氏之𢎞農守守後四代吾祖也(孫曰懐仁子彦卿東/宫學士彦卿孫璬)
為沂州錄事叅軍五世而吾父也為襄陽丞始吾父自
曹之南華尉厯萬年縣尉至襄陽丞以材任煩能持廉
名去襄陽則署鹽鐵府職出入十五年常最其列貞元
十三年終其家年六十七殯河南河陰縣吾母燉煌張
氏也王父瓘為兖之金鄉令(之一/作川)先君殁十三年而夫
人終年七十三從殯河陰生子男三人居簡金吾兵曹
行簡則吾其次也大理主簿佐江西軍(孫曰佐江西觀/察使崔艽幕府)
其㓜可乆女子嫁浮梁尉崔叔寳將以今年十月自河
陰啟葬於汝之臨汝縣臨汝原吾曰陰陽星厯近世儒
莫學獨行簡以其力餘學能名一世舎而從事於人以
財稱葬其父母乞銘以圖長存是真能子矣可銘也遂
以銘𢎞農諱懐仁沂州諱璬(音/皎)襄陽諱某今年實元和
六年
　　　唐故河中府法曹張君墓碣銘
有女奴抱嬰兒來致其主夫人之語曰妾張圓之妻劉
氏也妾夫常語妾云吾常獲私於夫子且曰夫子天下
之名能文辭者凡所言必傳世行後今妾不幸夫遇盗
死途中(集注李肇國史補云張圓佐韓𢎞舊史𢎞初秉/節事無大小委之後乃奏貶圓多怨言及量移)
(誘至汴州極歡而遣之行次八角店白日殺之收其財/賂而還然此誌但云遇盗死途中未嘗略及貶謫之意)
(國史補恐/未必可信)將以日月葬妾重哀其生志不就恐死遂沈
泯敢以其稚子汴兒見先生賜之銘(一作稚子見幸賜/之銘一作將賜之)
(銘/)是其死不為辱而名永長存所以覆葢其遺𦙍若子
若孫且死萬一能有知將不悼其不幸於土中矣又曰
妾夫在嶺南時嘗疾病泣語曰吾志非不如古人吾才
豈不如今人而至於是而死於是耶若爾吾哀必求夫
子銘是爾與吾不朽也愈既哭弔即辭遂敘次其族世
名字事終始而銘曰
君字直之祖讙父孝新皆為官汴宋間君嘗讀書為文
詞有氣有吏才嘗感激欲自奮㧞樹功名以見世初舉
進士再不第因去事宣武軍節度使得官至監察御史
坐事貶嶺南再遷至河中府法曹叅軍攝虞鄉令有能
名進攝河東令又有名遂署河東從事絳州闕刺史攝
絳州事能聞朝廷元和四年秋(一有東/方二字)有事適東方既
還八月壬辰死于汴城西雙丘年四十有七明年二月
庚午(韓曰按朔厯二月無庚午/若曰庚午則正月晦也)葬于河南偃師妻彭城
人世衣冠祖好順泗州刺史父泳卒蘄州别駕女四人
男一人嬰兒汴也是為銘
　　　唐故太原府叅軍苗君墓誌銘
君諱蕃字陳師(孫曰漢有陳蕃/故蕃字陳師)其先楚之族大夫亡晉
而邑於苗世遂以苗命氏(孫曰楚若敖熊儀生子曰鬬/伯比伯比生子良子良生越)
(椒字伯棼以罪誅其子賁皇/奔晉晉邑之苗後以為氏)其後有守上黨者惠於民
卒遂家壺闗(祝曰壺闗縣/名屬潞州)曽大父延嗣(孫曰延嗣父襲/䕫髙蹈不仕贈)
(禮部/尚書)中書舎人大父含液(孫曰延嗣二子含澤含液含/澤開元十年含液八年皆登)
(第/)舉進士第官卒河南法曹父頴揚州錄事叅軍君少
喪父受業母夫人舉進士第(韓曰貞元十一/年登進士第)佐江西使
有勞三年使卒(孫曰貞元十一年八月以路寰為江西/觀察使蕃佐其府十三年九月寰卒)
後辟不肯留(孫曰後使李/巽辟蕃蕃辭)獨䕶其喪葬河南選補太原
㕘軍(孫曰河東節度/嚴綬表佐其府)假使職獄平貨滋息吏斂手不敢
為非年四十有二元和二年六月辛已暴病卒其妻清
河張氏以其年十二月丙寅(韓曰以厯推之丙/寅為其月十九日)葬君於
洛陽平陰之原男三人執規執矩必復其季生君卒之
三月君同生昆弟姊凡三人皆先死四室之孤男女凡
二十人皆㓜遺資無十金(嚴曰漢以前以鎰名金漢以/後以斤名金鎰者二十四兩)
(斤者十六兩諸史傳中或言百金或言萬/金皆以一斤為一金十金者十斤金也)無田無家以
為歸無族親朋友以為依也天將以是安施耶(樊曰按/世系表)
(苗襲䕫生延嗣延嗣生含液含液生頴頴生蕃蕃生著/著生愔惲恪愔生台符惲生廷乂又按登科記愔長慶)
(二年惲大和五年恪八年台符大中八年廷乂乾符三/年皆相踵登第然有可疑者世系表以愔惲恪為蕃之)
(孫誌謂蕃卒於元和二年男女皆㓜自元和二年至長/慶二年甫十五年豈遂有孫登第耶然則世系表蕃之)
(下所謂著者誤矣疑愔惲恪即蕃之子而執規執矩必/復者蕃死時㓜而未名特其小字云爾其後遂名愔惲)
(恪也嗚呼蕃死時其困如此其後子/孫之盛則如此此為善者可無怠矣)銘曰
有行以為本有文以為華恭以事其職而勤以嗣其家
位卑而無年吁其奈何
　
　
　
　五百家注昌黎文集巻二十五
欽定四庫全書
　五百家注昌黎文集巻二十六
　　　　　　　　　　　　宋　魏仲舉　編
　　碑銘
　　　唐故贈朝散大夫司勲員外郎孔君墓誌銘
　　　　(韓曰孔君名戡孔子三十六世孫時與公偕分/司東都卒公作此銘○今夲止題孔君墓誌銘)
昭義節度盧從史(樊曰昭義軍潞州也在河東今為昭/徳軍孫曰貞元二十年八月以盧從)
(史為昭義/節度使)有賢佐曰孔君諱戡字君勝(樊曰從史表/戡為掌書記)從
史為不法君隂爭不從則於㑹肆言以折之從史羞面
頸發赤(頸一/作顔)抑首吐氣(吐一/作伏)不敢出一語以對立為君
更令改章辭者(立一/作之)前後累數十坐則與從史説古今
君臣父子道順則受成福逆輙危辱誅死且曰公當為
彼不得為此從史常聳聽喘汗(孫曰從史稍得志益驕/與王承宗田緒隂相連)
(結欲效河朔亊以固其位戡毎秉筆/至不軌之言極言其不可從史怒)居五六歲益驕有
悖語君爭無改悔色(一作無改/悔意色)則悉引從事空一府往
争之從史雖羞退益甚君泣語其徒曰吾所為止於是
不能以有加矣遂以疾辭去卧東都之城東酒食伎樂
之燕不與當是時天下以為賢論士之宜在天子左右
者唯皆曰(一無/唯字)孔君云云㑹左相李公鎮揚州(孫曰元/和三年)
(九月以宰相李吉/甫為淮南節度使)首奏起君君猶髙卧不應(猶一/作獨)從史
讀詔曰是故舍我而從人耶即誣奏君前在軍有某事
上曰吾知之矣奏三上乃除君衛尉丞分司東都詔始
下門下給事中吕元膺封還詔書上使謂吕君曰吾豈
不知戡也行用之矣(孫曰貞元中藩帥誣奏從事者皆/不驗理便行降黜及戡  詔下元)
(膺執之上令慰諭/元膺方下詔書)明年元和五年正月將浴臨汝之湯
泉壬子至其縣食遂卒年五十七公卿大夫士相弔於
朝(樊曰白樂天為拾遺以詩哭之曰洛陽誰不死戡死/聞長安我是知戡者聞之涕泫然戡佐山東軍非義)
(不可干拂衣向西來其道直如絃從事得如此人人以/為難人言明明代合置在朝端或望居諫司有事戡必)
(言或望居憲府有邪戡必弹惜哉兩不諧沒齒為閒官/竟不得一日謇謇立君前形骸隨衆人斂葬北邙山平)
(生剛腸内直氣歸其間賢者為生民死生懸在天謂天/不愛人胡為生其賢謂天果愛民胡為奪其年茫茫元)
(化中誰執/如此權)處士相弔於家君卒之九十六日詔縛從史
送闕下數以違命流于日南(樊曰從史丁父憂獻計誅/王承宗由是奪服復領澤)
(潞因詔討賊而勒兵逗留隂與承宗連憲宗用裴垍謀/敕神䇿中尉吐突承璀圖之初承璀與對壘從史時過)
(其營飲博至是承璀伏壯士幕下伺其來與語士突起/捽持出帳後縛納車中從者驚亂大將烏重裔部勒其)
(衆叱曰天子有詔衆乃定此誌不著重裔事而見於烏/氏廟碑孫曰元和五年四月鎮州行營招討使吐突承)
(璀縛從史送京師貶驩州司馬補注歐文忠書從史禱/聰明山記曰閲從史官屬題名見孔戡與烏重裔俱列)
(于後而退之記戡事云戡屢諌不聽卒為重裔所縛嗚/呼禍福成敗之理甚明先事而言則罕見從事至而言)
(則不及自古敗/亂未始不由此)遂詔贈君尚書司勲員外郎蓋用常欲
以命君者信其志(祝曰信讀作伸易屈/伸相感而利生焉)其年八月甲申
從葬河南府河隂縣之廣武原君於為義若嗜欲勇不
顧前後於利與禄則畏避退處如怯夫然始舉進士第
(一作/及第)自金吾衛録事為大理評事佐昭義軍軍帥帥死
(孫曰貞元二十年六月昭義節度/使李長榮卒○一本不疊帥字)從史軍諸將代為帥
請君曰從史起此軍行伍中凡在幕府唯公無分寸私
公茍留唯公之所欲為君不得已(君一/作居)留一歲再奏自
監察御史至殿中侍御史從史初聽用其言得不敗後
不聽信惡益聞君棄去遂敗祖如圭皇海州司户贈工
部員外郎父岑(孫曰如圭二子岑/父巢父今云岑誤)皇著作郎贈駕部員
外郎君始娶𢎞農楊氏女卒又娶其舅宋州刺史京兆
韋屺女皆有婦道凡生一男四女皆幼前夫人從葬舅
姑兆次卜人曰今兹歲未可以祔從卜人言不祔君母
兄戣(音/逵)尚書兵部員外郎母弟戢(字方/舉)殿中侍御史以
文行稱朝廷將葬以韋夫人之弟前進士楚材之狀(樊/曰)
(楚材元和/二年登第)授愈曰請為銘銘曰
允義孔君兹維其藏更千萬年無敢壊傷
　　　唐故中散大夫河南尹杜君墓誌銘
　　　　(韓曰杜君名兼史有傳公與兼皆嘗佐張建/封于徐州至是兼死河南尹而公為都官員)
　　　　(外郎/為銘)
杜氏自戴侯畿始分戴侯之子恕為幽州刺史今居京
兆諸杜其後也(孫曰畿字伯侯京兆杜陵人魏河東太/守豐樂戴侯有三子恕理寛恕字務伯)
(𢎞農太守/幽州刺史)其季寛孝亷郎中寛後三世曼為河東太守
葬其父洹水(孫曰寛字務叔舉孝亷為郎中曾孫曼仕/石趙為從事中郎河東太守韓曰洹水出)
(汲郡隆慮縣/○洹胡端切)其後世皆從葬洹水之陽及正倫(孫曰曼/𤣥孫君)
(賜君賜子景字宣明州府交辟不就景子裕字/慶延仕齊樂陵令四子正𤣥正藏正儀正倫)為太宗
宰相(孫曰髙宗顯慶元年三月以正倫同中書/門下三品三年十一月罷今云太宗誤也)猶封襄
陽公(孫曰顯慶二年九/月封襄陽郡公)太宗始詔葬京兆襄陽公無子
以兄正藏子志静後(孫曰正藏字為善子志静出嗣/正倫為安福令嗣封襄陽公)遂
嗣襄陽公生僑為懐州長史棄官老沁水上為富家卒
葬懐州武陟長史生損為左司郎中卒贈大理少卿大
理生廙(音異又余力切○一/作大理少卿生廙)為鄭州録事㕘軍死思明
亂贈吏部郎中公諱兼字某(補注兼/字處𢎞)郎中第三子(孫曰/廙三)
(子曾左金吾兵曹㕘軍/冀太學博士少即兼也)舉進士第(韓曰建中元/年兼第進士)司徒北
平王燧戰河北掌書記累官至監察御史其後佐泗州
軍(孫曰貞元四年十一月張建封為徐泗/濠節度使表佐其府○一本無州字)遂至濠州刺
史(孫曰兼積勞至濠州刺史兼性浮險尚豪侈德宗既/厭兵大抵刺史重代易至厯年不徙兼探帝意謀自)
(固即修武備募召勁兵三千帝以為才遂横恣集注本/傳載兼刺濠州日誣劾韋賞陸楚二人以罪殺之而子)
(厚杜兼對乃取其在濠州能擯鍾離令之䜛今二事誌/皆不載豈以其善不足以掩惡故畧之耶抑誌與傳異)
(故叙其族出厯官卒之年/月日與夫生娶而已也)徐泗州軍亂以兵防淮道不
絶有功(韓曰貞元十六年五月建封卒上以兼為濠州/留後建封之疾亟也兼隂圖代之自州疾驅至)
(府幕僚李藩與同列入問建封疾出見之位曰僕射疾/危如此公宜在州防遏今棄州來此欲何為宜速去不)
(然當奏兼/遂徑歸)加御史中丞賜紫衣金魚兵甲三千人入為
刑部郎中(一作刑部尚書/孫曰元和中拜)以能官拜蘇州刺史既辭行
上書曰李錡且反(錡其綺切/又魚倚切)必且奏族臣上固愛其才
書奏即除吏部郎(一有/中字)遂為給事中出為商州刺史金
商防禦使改河南少尹行大尹事半歲拜大尹元和四
年十一月二十二日無疾暴薨年六十明年二月甲午
從葬懐州夫人常山郡君張氏彭州刺史贈禮部侍郎
蔇之女(蔇音/既)生子男三人柔立為天長主簿詞立為壽
州㕘軍誼立為順宗挽郎女一人將葬公之母兄太學
博士冀與公之夫人及子男女謀曰葬宜有銘凡與我
弟游而有文章者誰乎遂來請銘銘曰
杜氏大家世有顯人承繼綿綿以及公身始為進士乃
篤朋友及作大官克施克守纂辭奮筆渙若不思公牒
盈前笑語指麾禄以給求食以曾同不畜不収庫廐虛
空事在于人(在于一/作不在)日逺日忘何以傳之刻此銘章
　　　唐故銀青光禄大夫左散騎常侍致仕陽平路
　　　公神道碑文
　　　　(韓曰按石本其首云朝議郎守國子博士上/騎都尉韓愈撰銀青光禄大夫守吏部尚書)
　　　　(上柱國滎陽縣開國侯鄭餘慶書將仕郎右/拾遺内供奉賜緋魚袋陳岵篆額其後云元)
　　　　(和七年歲次壬辰十月丙子朔十五日庚寅/建云此可以補刋本之闕字有異同今附于)
　　　　(下○一本題云陽/平路公神道碑文)
惟路氏逺有世序(石本世並/作代下同)自隋尚書兵部侍郎諱充
(一作兖石/本作衮)四世而至冀公(諱曰充封聞鄉公充子文昇/平愛秦三州刺史封宜城縣)
(公昇子元悊揄次令/元悊子大一太原令)冀公諱嗣恭以小邑蕭闗令(一有/問字)
發聞開元受錫更名(樊曰嗣恭其初名劔客以世䕃為/鄴尉席豫黜陟河朔表為蕭闗令)
(徙神烏姑臧二縣考績上上為天下最𤣥宗以為/可嗣漢魯恭因賜今名字懿範○石本錫作賜)書于
太史治行靈州(韓曰永泰元年閏十月嗣恭由户部侍/郎為朔方節度使嗣恭披荆棘立軍府)
(軍令大行○石/本治作始字)終功南邦(樊曰大厯七年正月以嗣恭/為江西觀察使八年九月循)
(州刺史哥舒晃反殺嶺南節度使吕崇貴十月以/嗣恭兼嶺南節度往征之十一月克廣州斬晃)享有
丕祉紹開厥家官至兵部尚書封冀國公(補注以平嶺/南功轉檢校)
(兵部/尚書)薨贈尚書右僕射(補注建/初中卒)公諱應字從衆(石本公/作司空)
冀公之嫡子(補注嗣恭/二子恕應)用大臣子謹飭擢至侍御史著
作郎遷䖍州(孫曰貞元初以應為䖍州刺/史詔嗣父封○石本遷作選)割隷雩都作
縣安逺(孫曰貞元四年八月應分雩都/縣置安逺縣○石本隷作餘)以利民屬(石本/民並)
(作人/下同)鑿敗灘石(灘一/作灌)以平贛梗(孫曰贛䖍州水名應鑿/其梗險以通舟道祝曰)
(贛縣名屬豫章章貢二水合流因其處立縣/遂以為名即今之贛州○贛右暗切又音感)陶甓而城
(祝曰甓瓦甓也詩/中唐有甓蒲厯切)罷民屢築詔嗣冀封又加尚書屯田
郎中進服色(樊曰李泌為相言於上曰臣曩為元載所/嫉謫江西嗣恭與載厚臣常畏之曾與其)
(子應並驅馬齧其脛臣皇恐不自安應閟不言勉起見/父臣嘗愧其長者帝即日加應檢校屯田郎中加金紫)
遂臨于温築堤岳城横陽界中二邑得上田(一作/苗)除水
害拜尚書兵部郎中兼御史中丞淮南軍司馬改刺廬
州又甓其城民不歲苦入為尚書職方郎中兼御史中
丞佐鹽鐵使使江東有功用半歲厯常州遷至宣歙池
觀察使進封襄陽郡王(孫曰永貞元年十二月自常州/除觀察使○王一作公或無王)
(字/)至則出倉米下其估半以廪餓人聞劉闢誅行軍千
五百人於蜀李錡將反以聞(補注元和二年十/月錡據潤州反)置鄉兵
萬二千人錡反命將期以卒救湖常坐牢江東心(石本/坐作)
(至/)錡以無助敗縛(樊曰應發鄉兵救湖常二州以/故錡不能抜○石本無縛字)作響
山亭營軍于左右權丞相善之鑱其説響山石(祝曰響/山宣州)
(山名元和二年十月亭成三年五月權/德輿為記其事鑱刻也○鑱鋤江切)居宣五年以疾
去位(孫曰元和五年以右庶/子盧坦代為觀察使)校其倉得石者五十萬餘
府得錢千者八十萬公之為州逢水旱喜賤出與民歲
熟以其得収常有贏利(贏一/作餘)故在所民不病饑而官府
畜積元和六年天子憫公疾不可煩以職即其處拜左
散騎常侍以其禄居(一有/其字)歲九月望薨于東都正平里
第年六十七明年葬京兆萬年少陵原夫人滎陽鄭氏
祔既而其子臨漢縣男貫與其弟賞貞謀曰宜有刻也
告於叔父御史大夫鄜坊丹延觀察使恕(孫曰元和三/年以左金吾)
(大將軍路恕為鄜/坊丹延節度使)因其族弟進士羣以來請銘遂以其
事銘曰
冀公之封維艱就功襄陽繼大啟慶自躬于䖍洎温厥
緒既作以及職方遂都邦伯朝夕民事下完上實師于
其鄉(祝曰謂在宣/州置鄉兵)鄰㓂逼屈營軍響山牆屋修施褒功
刻表(石本功/作嘉)丞相之辭受代而家叙疏及邇病不能廷
食禄卒齒凡世大家維艱其保既顯既碩(石本/作願)戒于終
咎伊我襄陽克慎以有延畀後丞(石本/作承)莫不率守有墓
于原維樹有經(石本作/在經)以告無期博士是銘(韓曰公時/為國子博)
(士○一作/傳世是銘)
　　　烏石廟碑銘
　　　　(韓曰烏重𦙍之父也許/孟容亦為作神道碑)
元和五年天子曰盧從史始立議用師於恒(樊曰元和/五年三月)
(成德節度使王士真卒其子承宗自為留後上欲革河/北世襲之弊從史時為昭義節度使遭父喪因左軍中)
(尉吐突氶璀説上請發本軍討承宗由是復起從史委/其成功十月詔削奪承宗官爵以承璀為招討宣慰使)
(命恒州四面藩/鎮各進兵共討)乃隂與冦連夸謾兇驕出不遜言其執
以來(樊曰從史首建伐承宗之謀及朝廷興師從史逼/留不進隂與承宗通謀又髙芻粟之賈以販度支)
(諷朝廷求平章事上患之承璀將神䇿兵與之對壘從/史往往過其營博戲宰相裴垍言於上曰從史且必為)
(亂今聞其與承璀對壘視承璀如嬰兒往/來殊不設備今失不取後難圖也上許之)其四月中貴
人承璀(七罪/切)即誘而縛之其下皆甲以出操兵趨譁牙
門都將烏公重𦙍當軍門叱曰天子有命從者有賞敢
違者斬於是士皆斂兵還營卒致從史京師(孫曰從史/性貪承璀)
(盛陳竒玩視其所欲以遺之從史益喜相狎昵元和五/年四月氶璀與行營兵馬使李聽謀召從史博伏壯士)
(幕下突出擒縛之内車中馳詣京師從史營中士卒皆/甲以出操兵趨譁重𦙍當軍門叱之皆斂兵還部伍㑹)
(夜車疾驅未/明已出境)壬辰詔用烏公為銀青光禄大夫河陽軍
節度使兼御史大夫封張掖郡開國公(韓曰重𦙍自昭/義都知兵馬使)
(路州左司馬拜銀青光禄大夫懐州刺/史河陽三城懐州節度使兼御史大夫)居三年河陽稱
治詔贈其父工部尚書且曰以其廟享(其下一/有師字)即以其
年營廟于京師崇化里軍佐竊議曰先公既位常伯(補/注)
(謂工部/尚書也)而先夫人無加命號名差卑於配不宜語聞詔
贈先夫人劉氏沛國太夫人八年八月廟成三室同宇
祀(宇一/作牢)自左領府君而下作主于第乙巳升于廟烏氏
著于春秋譜於世本(劉曰世本十五巻録黄帝以來/帝王諸侯洎卿大夫系氏名號)列
于姓苑在莒者存(劉曰昭二十三年左氏莒子庚/輿虐而好劔烏存率國人逐之)在齊
者有餘有枝鳴皆為大夫(劉曰襄二十四年左氏齊人/城郟之歲其夏齊烏餘以廪)
(丘奔晉昭二十一年冬十月齊烏枝鳴戌/宋○一本云在齊有餘枝鳴者為大夫)秦有獲為大
官(劉曰史記秦武王時力/士任鄙烏獲皆為大官)其後世之江南者家鄱陽處
北者家張掖(樊曰烏氏後魏烏洛侯之裔國邑在漢東/二千餘里貞觀初貢獻内屬代為功臣因)
(官徙地今/為張掖人)或入夷狄為君長唐初察為左武衛大將軍
實張掖人其子曰令望為左領軍衛大將軍孫曰䝉為
中郎將是生贈尚書諱承洽字某(樊曰新傳云名承玼/字德潤廟碑云諱承)
(洽疑刋寫者誤當作承玼據温/公考異以新傳為正○玼音此)烏氏自莒齊秦大夫以
來皆以材力顯及武德已來始以武功為名將家開元
中尚書管平盧先鋒軍屢破奚契丹(樊曰北狄有五一/契丹二奚三室韋)
(四黒水/五渤海)從戰捺禄(捺奴/葛切)走可突于(樊曰開元十八年契/丹相可突于弑其主)
(邵固因冦平盧軍承玼為平盧先鋒使破之於捺禄山/○一本作走可汗于讀連下文渤海上為一句非是)
渤海上至馬都山吏民逃徙失業(樊曰或謂破走可汗/于渤海上追之至馬)
(都山吏民逃徙失業蓋因可突于入㓂而然止是一事/今按許孟容作烏承洽神道碑云渤海王武藝出海濱)
(至馬都山屠陷城邑公以本營士馬防遏要害則是捺/禄走可突于而馬都山拒武藝二事不同或者之論過)
(矣新史據孟容神道碑及公廟碑而作司馬温/公考異以新史為誤恐考異未見孟容碑刻耳)尚書領
所部兵塞其道壍原累石(累一/作壘)綿四百里深髙皆三丈
冦不得進民還其居歲罷運錢三千餘萬黒水室韋(祝/曰)
(黒水室韋二國/名黒水即靺鞨)以騎五千來屬麾下邊威益張其後與
耿仁智謀説史思明降(孫曰至德二載安慶緒兵敗走/保鄴郡史思明判官耿仁智説)
(思明歸唐思明然之以所部十三郡及兵八萬/來降十二月以思明為歸義王范陽節度使)思明復
叛(一無上句降字/及此句思明字)尚書與兄承謀殺之事發族夷尚書
獨走免李光弼以聞詔拜冠軍將軍守右威衛將軍檢
校殿中監封昌化郡王左領軍使(孫曰思明既降李光/弼以思明終當叛亂)
(而承玼兄承恩為思明所親信隂使圖之諸將以白思/明思明未察㑹承恩入京師上使内侍李思敬與之俱)
(至范陽思明館承恩相府中帷其牀伏二人於牀下夜/中承恩密謂其子曰吾受命除此逆臣當以吾為節度)
(使二人於牀下大呼而出乾元元年六月思明榜殺承/恩連坐者二百餘人承玼奔太原光弼表為昌化郡王)
(充石嶺軍使○/右嶺一作石嶺)積粟厲兵出入耕戰以疾去職貞元十
一年二月丁巳薨于華隂告平里年若干即𦵏于其地
二子大夫為長(補注大/夫重裔)季曰重元為某官銘曰
烏氏在唐有家于初左武左領二祖紹居中郎少卑屬
于尚書不償其勞乃相大夫授我戎節制有疆墟(制有/一作)
(有/其)備禮登壇以有宗廟作廟天都以致其孝右祖左孫
爰享其報云誰無子孰其無孫克對無羞乃惟有人念
昔平盧為艱為瘁大夫承之危不棄義四方其平士有
迨息來覲來齋以饋黍稷
　　　唐故河東節度觀察使滎陽鄭公神道碑文
　　　　(一本上無唐字/一本下無文字)
河東節度使贈尚書右僕射鄭公𦵏在滎陽索上(祝曰/今鄭)
(州滎陽有索水即漢髙帝/與項羽戰於京索者也)元和八年六月庚子(六一/作三)太
史尚書比部郎中䕶軍韓愈刻其墓碑曰司馬氏遷江
南有鄭豁者仕慕容垂國為其太子少保(韓曰豁字君/明魏將作大)
(匠五世孫仕垂/為太常少卿)其孫簡(補注豁子温燕太子詹事生三/子曄號比祖恬號中祖簡號南)
(祖/)當拓㧞魏為滎陽太守後簡者號其族為南祖之鄭
入唐有為利之景谷令者曰嘉範(補注簡生季騧騧子/昞昞四世孫嘉範)於
公為曾祖是生撫俗為泗之徐城令徐城生公之父曰
洪卒官涼州户曹㕘軍(州一/作之)公諱儋(丁談/切)少依母家隴
西李氏舉止異凡兒其舅吏部侍郎李卿曰必其能再
立鄭氏(李一作季曰必/其一作謂其必)稍長能自謀學明左氏春秋以
進士選為太原㕘軍事(樊曰大厯/四年登第)對直言䇿(孫曰建中/三年中軍)
(謀越/衆科)拜京兆髙陵尉考府之進士能第上下以實不姦
樊僕射澤以襄陽兵戰淮西公以㕘謀留府能任後事
(孫曰興元元年正月以樊澤為山南東道節度使澤奏/儋為㕘軍貞元二年二月澤與淮西李希烈將杜文朝)
(戰破/之)户曹殯于涼涼地入西戎(孫曰至德後河西州/縣皆為吐蕃所陷)自
景谷徐城三世皆未還滎陽𦵏公解官舉五喪為三墓
𦵏索東徐城墓無表公能使幼長感心求不置(求不一/作來求)
(二/字)以得舊人指告其處其後為大理丞太常博士遷起
居郎尚書司封吏部二郎中能官舉其名德宗晚節儲
將於其軍以公為河東軍司馬能以無心處嫌間(嫌間/一作)
(乎/間)卒用有就(一無/卒字)貞元十六年將説死即詔授司馬節
節度河東軍(樊曰考之史説蓋李説也字巖甫馬燧節/度太原辟為少尹遷汾州刺史李自良代)
(燧復為少尹自良卒詔授説行軍司馬節度留後尋權/檢校禮部尚書節度使而嚴綬傳云河東節度李説病)
(軍司馬鄭儋總其政説卒代為節度時德宗姑息方鎮/若帥死即用軍司馬代之至是擢綬為河東司馬明年)
(儋卒即檢校工/部尚書代其使)除其官為工部尚書太原尹兼御史大
夫北都留守(孫曰貞元十六年十月河東節度使李説/卒儋自本軍行軍司馬除檢校工部尚書)
(充太原尹北都留/守河東節度使)公之為司馬用寛亷平正得吏士心
及升大師(一作/帥)持是道不變部將有因貴人求要職者
公不用用老而有功無勢而逺者削四隣之交賄省誇
嬉之大燕(誇一/作姱)講校民事施罷不俟日用能以十月成
政氓征就寛(氓一作民/又一作賦)軍給以饒十七年疾廢朝夕八
月庚戌薨享年六十一天子為之不臨朝者三日贈尚
書右僕射即以其年十月辛卯𦵏索上疾比薨毉問交
道比𦵏弔贈賜使者相及凡河東之軍士與太原之吏
民及旁九郡(補注河東節度府管汾遼/沁嵐石忻代憲凡九州)百邑之鰥寡外
夷狄之統於府者聞公之薨皆哭曰吾其如何公與賓
客朋遊(與一/作為)飲酒必極醉投壺博奕窮日夜若樂而不
厭者平居簾閣據几終日不知有人别自號白雲翁名
人魁士(祝曰吕氏春秋云疾學而不/能為魁士名人者未之有也)鮮不與善好樂後
進及門接引皆有恩意始娶范陽盧氏女生仁本仁約
仁載皆有文行二季舉進士皆早死仁本為後子獨存
不樂舉選年三十餘始佐河陽軍後娶趙郡李氏生三
女(三或/作二)二夫人凡三男五女長女嫁遼東李繁繁亦名
臣子(韓曰繁遼東襄平人/徳宗宰相泌之子)有才學遺命二夫人各别為
墓不合𦵏系曰
士常患勢卑不能推功德及人嘗患勢貧無以奉所欲
得若鄭公者勤一生以得其位而曾不得須㬰有焉雖
然觀其所既立其可知已嗚呼哀哉
　　　魏博節度觀察使沂國公先廟碑銘(并序/)
　　　　朝議郎守尚書比部郎中史館修撰䕶軍韓
　　　　愈奉敕撰
　　　　(歐陽公曰自天聖以來學者多讀韓文而患/集本舛訛惟予家本更校時人共傳號為善)
　　　　(本及後集録古文得韓文之刻石如羅池黄/陵廟碑之類以校予家集本舛謬猶多若田)
　　　　(𢎞正碑則尤甚蓋由諸本不同往往妄加改/易今以碑校印本初未必誤多為校讎者妄)
　　　　(改易之乃知文字之傳久而轉失其真者多/矣則校讎之際决於取舍不可不謹也今各)
　　　　(㕘注于下韓曰石刻後題云朝議大夫/安定胡証書并篆額京兆府廨有此碑)
元和八年十月壬子上命丞相元衡(補注元和八年/三月武元衡相)丞
相吉甫(補注元和六年/正月李吉甫相)丞相絳(補注元和七年/十二月李絳相)召太史
尚書比部郎中韓愈(補注元和八年/正月公除此官)至政事堂傳詔曰
田𢎞正始有廟京師朕惟𢎞正先祖父厥心靡不嚮帝
室訖不得施乃以教付厥子惟𢎞正銜訓嗣事(衘或作/方石本)
(嗣事一/作事嗣)乃朝夕不怠(乃一作于又一作/耐石本無乃字)以能迎天之休
顯有丕功維父子繼忠厚(樊曰𢎞正父廷玠大厯中為/滄州刺史横海軍使恒州李)
(寶臣幽州朱滔聨兵攻擊欲兼其土字庭玠固守卒能/保全朝廷嘉之遷洺州改湘州建中初田悦領魏博節)
(度使志圖凶逆召廷玠為副蓋悦父承嗣與廷玠為從/昆弟也及悦姦謀敗露廷玠曰爾藉伯父遺業可守朝)
(廷法度坐享富貴何苦與恒鄆同為叛臣若狂/志不悛可先殺我乃謝病不出三年憤欝而卒)予維寵
嘉之是以命汝愈銘欽哉惟時臣愈承命悸恐明日詣
東上閤門拜疏辭謝不報退伏念昔者魯僖公能遵其
祖伯禽之烈周天子實命其史臣克(石本臣下/有曰字)作為駉
駜泮閟之詩(駉古熒切/駜皮筆切)使聲于其廟以假魯靈今天子
嘉田侯能服父訓不違用康靜我國家(石本静/作靖)蓋寵銘
之所以休寧田氏之祖考而臣適執筆𨽻太史奉明命
其可以辭謹按魏博節度使銀青光禄大夫檢校工部
尚書兼魏博大都督府長史御史大夫沂國公田𢎞正
(孫曰元和七年十月以𢎞正為銀青光禄大夫檢校工/部尚書魏州大督府長史兼御史大夫上柱國沂國公)
(充魏博等州節度觀察處置/支度營田等使𢎞正字安道)北平盧龍人(一有/也字)故為魏
博諸將(孫曰𢎞正始名興季安時為衙内/兵馬使○石本博作州它本作沂)忠孝畏慎田
季安卒(孫曰季安髙祖璟平州人官都水使者璟二子/守義延惲延惲安東都䕶府司馬守義二子承)
(嗣廷琳承嗣子緒緒子季安季安子懐諫廷/琳子悦延惲子廷玠元和七年八月季安卒)其子幼弱
用故事代父人吏不附迎𢎞正於其家使領軍事(樊曰/季安)
(卒懐諫自知軍務時年十一以𢎞正為都知兵馬使懐/諌幼弱軍政皆決於家僮蔣士則數以愛憎移易諸將)
(諸將憤怒咸曰兵馬使吾帥也/即詣其家迎之𢎞正拒之不可)𢎞正籍其軍之衆與六
州之人還之朝廷悉除河北故事比諸州(樊曰𢎞正度/不免即令於)
(軍曰能聽命否皆曰唯公命因曰吾欲守天子法舉六/州版籍請吏于朝茍天子未命敢有請吾旗節者死殺)
(人及掠人者死皆曰諾遂到府殺士則圖魏博相具衛/澶之地籍其人以獻不敢署僚屬以待王官十月監軍)
(以聞憲宗嘉之詔檢校工部尚/書充節度使○石本州作軍)故得用為帥已而復贈
其父故滄州刺史兵部尚書母夫人鄭氏梁國太夫人
得立廟祭三代曾祖都水使者府君祭初室祖安東司
馬贈襄州刺史府君祭二室兵部府君祭東室其銘曰
唐繼古帝海外受制洽于太寧(石本洽/作狎)燕盜以驚羣黨
相維河北失平號登元和大聖載營風揮日舒咸順指
令嶪嶪魏土(祝曰嶪嶪山髙也選狀/嵬峩以岌嶪○嶪音業)嬰兒戯兵(補注嬰/兒謂懷)
(諫/)吏戎愁毒莫保腰領(石本/作頸)人曰田侯其德可倚呌譟
奔趨乗門請起田侯攝事奉我王明(石本作天明/舊本作文明)束縛
弓戈考校度程堤壃籍户(祝曰壃界也與疆同史記/出壃乃免○石本堤作提)來
復邦經帝欽良臣曰維錫予嗟我六州始復故初告慶
宗廟(石本内/作于宗)降以命書(石本降以/作以降)旌節有韜豹屋神旗
槖兠㦸纛以長魏師田侯稽首臣愚不肖迨兹有成祖
考之教帝曰俞哉維汝忠孝予思乃父作秩夏卿(孫曰/詔贈)
(其父兵/部侍郎)嫓德娠賢梁國是榮(祝曰嫓配也言梁國配兵/部之德娠孕也左氏后緍)
(方娠娠賢謂生田𢎞正也○/嫓匹詣切娠之刄切又音身)田侯作廟相方視址見于
蓍龜祖考咸喜暨暨田侯(祝曰暨暨果毅也禮/戎容暨暨○暨音忌)兩有文
武訖其外庸可作丞輔(孫曰訖其外庸謂外庸之訖則/當入為輔相○石本丞一作承)
咨汝田侯勿亟勿遲覲嚮式時(石本嚮/作饗)爾祖之思(石本/爾祖)
(作祖考它本/之字作爾)
　
　
　
　五百家注昌黎文集巻二十六
欽定四庫全書
　五百家注昌黎文集巻二十七
　　　　　　　　　　　　　　宋　魏仲舉　編
　　碑銘
　　　唐故檢校尚書左僕射兼御史大夫龍武統軍
　　　贈潞州大都督彭城劉公墓碑
　　　　(韓曰公甞誌統軍劉昌裔墓矣今又銘其碑○一夲作/唐故右龍武統軍劉公墓碑銘今本止作劉統軍墓碑)
唐故陳許節度使金紫光禄大夫檢校尚書左僕射兼
御史大夫右龍武統軍彭城郡開國公食邑二千户贈
潞州大都督劉公諱昌裔字光後薨既葬(樊曰元和八/年十一月昌)
(裔卒九年九/月葬河南)將反機於京師(機一作/柩非)舍于墓次故吏文
武士門人送客訖事㑹哭將退咸顧戀牽連一口言曰
自我公薨至葬凡所以較德焯勤者(焯明也之藥切○/一作悼一作卓)
莫不粗完隱卒崇終有都督之詔(韓曰昌裔卒有詔/贈潞州大都督)日
事時功以著不可以誣有太史之狀有太常之狀有諡
(補注昌裔/諡威公)有誄有幽堂之銘(補注即公所/撰昌裔墓碑)又如即外碑
刻文以顯詩之其於傳無已豈不益可保於是相許諾
以告其孤縱(孫曰昌裔四/子縱其長也)縱哭舍杖拜曰縱不敢違則
相與刻銘文曰
劉處彭城本自楚元(樊曰漢髙帝季弟/楚元王交之後)陽曲之别由公
祖遷(樊曰昌裔曾祖承慶為朔州刺史祖巨敖為太原/晉陽令樂其土俗遂占籍太原之陽曲曰自我為)
(此邑人可也/何必彭城)公曾祖考為朔州守祖令太原仍世北邊
樂其髙寒棄楚不還逮於公身三世晉人公生而異魁
顔鉅鼻幼如舒退少長好事西戎乗勢盜有河外公雖
家居為國喑噫(上於金切/下烏界切)來告邊師可破之計(孫曰昌/裔既壯)
(自試以開吐蕃/説于邊將不用)楊琳為横巴蜀靡彫公由游寄單船諭
招折其尾毒不得動揺琳後來降公不有功終琳之已
還卧民里(孫曰昌裔説邊將不售去入三蜀楊琳之亂/蜀人苦之昌裔單船往説琳大厯四年二月)
(琳遣使詣闕謝罪以琳為峽州團練/使以昌裔為從事後琳死客河朔間)蓋古有云人職其
憂無事於職而與國謀德宗之始為曲環起奮筆為檄
強冦氣死(樊曰建中初曲環為邠隴兩軍都知兵馬使/其収濮州也辟昌裔為判官為環檄李納剴)
(曉大義環上其/藁德宗異之)決敗算成效於屈指環有許師公遂佐
之(孫曰貞元二年七月環自邠隴行營/節度拜陳許節度使昌裔從府還)蘇民戰敵(戰一/作軋)
多出公畫累拜郎中進兼中丞(韓曰昌裔在府以前後/功勞累遷檢校兵部郎)
(中御史/中丞)雖在陪貳天子所憑蔡卒幸喪圍我許郛新師
不牢劻勷將逋(集注劻勷急走貌又遽也/○劻曲羊切勷如羊切)公為陳力應
變為械與之上下冦無所賴(曾子開云/疑脱一句)遂至遁敗(孫曰/貞元)
(十五年八月環卒淮西呉少誠遣兵掠臨頴陳州刺史/上官説知陳許留後遣大將王令忠將兵救之皆為少)
(誠所虜丙午以説為陳許節度使少誠遂圍許州説欲/棄城走昌裔時為營田副使止之曰城中兵足以辦賊)
(但閉城勿戰賊氣自衰吾以全制其敝蔑不克矣少誠/晝夜急攻昌裔募勇士千人鑿城出擊大破之城由是)
(全/)以功遷陳實許之半(韓曰許州圉解昌裔/以功拜陳州刺史)聲駕元侯
以勢自憚(孫曰貞元十六年七月少誠進擊蔡州行營/招討使韓全義敗于溵水與諸道兵皆走保)
(陳州求舍昌裔登城謂曰天子命公討蔡州何為來陳/且賊不敢至我城下君其舍外無恐明日從十餘騎持)
(牛酒抵全義營勞軍全/義不自意迎拜歎服)復入居許為軍司馬(孫曰貞元/十八年以)
(昌裔為陳許/行軍司馬)脱權下威士心益歸卒嗣環職(孫曰貞元/十九年六)
(月説卒以昌裔檢校工部尚書/兼許州刺史充陳許節度使)棄惡從德乃與蔡通塗
其榛棘(祝曰昌裔命境上吏不得犯蔡人少誠吏有來/犯者捕得縳送使自治之少誠慚其軍亦禁竟)
(上暴/許者)稚耊嬉遨連手歌謳上無可怨外無與讎既長事
官(孫曰事合作士士官/工部謂為工部尚書)浚之大夫(孫曰浚猶遷也謂拜/金紫光禄大夫○浚)
(一作/峻)其償未塞(償一/作賞)僕射已都(孫曰封彭城郡公再/加檢校尚書右僕射)及
癸已歲秋涌水出流過其部破民廬室(孫曰元和八年/五月許州大水)
(壊廬舍漂溺居人六/月徴昌裔還京師)公即疏言此皆臣愆(愆與/愆同)防斷不
補漬民於泉臣耄且疾宜即大罰上曰菑害大臣其來
允余之思其可止哉驛𨽻走呼有中使來公迎于驛遂
行不廻六月隆熱上下㪣赩(祝曰赩大赤楚詞北有寒/山卓龍赩只注赩赤色○)
(赩許極切/㪣一作歆)公鞭公驅去馬以輿公病日惡不能造闕仆
卧在宅(祝曰始憲宗惡昌裔自立欲召之宰相李吉甫/曰陛下乗人愁苦可召也六月以東都留守韓)
(臯代之詔昌裔還京師至長樂驛/知帝意因請歸私第許之稱風眩)閔有加錫(加一/作嘉)命為
統軍龍武之右兼官左相百僚長首(祝曰昌裔至天子/以為恭即其家拜)
(檢校尚書左僕射兼/右龍武統軍知軍事)冬十一月日將南至公遂薨徂年
六十二奏聞怛悼俾官臨弔悲不聽朝贈督潞州(孫曰/元和)
(八年昌裔卒上/罷朝一日贈官)存歿賚之於數為優明年九月東葬金
谷(補注金谷/在洛陽)公往有命匪後人卜
　　　衢州徐偃王廟碑
　　　　(洪曰徐偃王事見史記後漢書博物志元和/姓纂然後漢書云楚文王滅之楚詞亦云荆)
　　　　(文寤而徐亡按周穆王時無楚文王春秋時/無徐偃王予嘗辨於楚詞補注中韓曰石刻)
　　　　(云朝議郎守尚書考功郎中知制誥昌黎韓/愈撰福州刺史元錫書元和十年十二月九)
　　　　(日/立)
徐與秦俱出伯翳為嬴姓(韓曰按唐世系表云徐氏出/自嬴姓臯陶生伯益伯益生)
(若木夏后氏封之於徐其地下邳僮縣是也伯益豈公/所謂伯翳耶孫曰史記秦本紀大業之子曰大費是為)
(伯翳舜賜姓嬴氏伯翳二子大亷之後為秦若/木之後為徐是為俱出伯翳也○嬴余輕切)國於夏
殷周世咸有大功(孫曰秦本紀又曰大亷𤣥孫孟戯中/衍殷帝大戊以為御而妻之自太戊)
(以下中衍之世遂世有功以佐殷國故嬴姓多顯遂為/諸侯若木𤣥孫費昌當夏桀之時去夏歸商為殷御以)
(敗桀於鳴條/是有大功也)秦處西偏專用武勝(孫曰中衍曾孫曰戎/胥軒軒生仲潏濔生)
(飛亷亷生惡來來生女防防生旁臯臯生大几几生大/駱駱生非子周孝王以為附庸邑之於秦是為處西偏)
(也西偏廹近戎/狄故專用武勝)遭世衰無明天子遂虎吞諸國為雄(補/注)
(謂吞㓕六國也/○國一作侯)諸國既皆入秦(國一/作侯)為臣屬秦無所取
利上下相賊害卒僨其國而沈其宗(祝曰僨猶亡也爾/雅云僨僵也莊子)
(一僨一起沈其宗謂滅其/族○僨方運切又甫運切)徐處得地中(補注徐故國/今彭城是也)文
德為治及偃王誕當國益除去刑争末事凡所以君國
子民待四方一出於仁義(韓曰若木至偃王三十二世/樊曰張華博物志云徐君宫)
(人孕而生卯以為不詳棄之獨孤母以為異覆/暖之遂成兒長而仁智襲君徐國仁義著聞)當此之
時周天子穆王無道意不在天下(孫曰穆王名滿昭十/二年左氏云穆王欲)
(肆其心周行天下將/皆必有車轍馬跡焉)好道士説得八龍騎之西遊(祝曰/八龍)
(八駿也列子曰周穆王駕八駿之乗西征崑崙/八駿驊騮緑耳赤冀白羲渠黄踰輪盗驪山子)同王母
宴于瑶池之上(石本無/宴字)歌謳忘歸(孫曰穆天子傳云穆/王見西王母觴于瑶)
(池之上母為天子謡曰白雲在天山陵自出道理悠逺/山川間之將子無死尚能一來天子荅曰予歸東土和)
(理諸夏萬民均平吾顧見/汝比及三年將復而野)四方諸侯之爭辯者無所質
正咸賓于徐贄玉帛死生之物(程曰贄執以為贄也書/曰五玉三帛二生一死)
(贄/)于徐之庭者三十六國得朱弓赤矢之瑞(樊曰博物/志云偃王)
(既治其國仁義著聞欲舟行上國乃通溝陳蔡之間得/朱弓赤矢以為得天瑞遂因名為弓自稱偃王江淮諸)
(侯服從者三十六國/○朱弓一作象犀)穆王聞之恐遂稱受命命造父御
(孫曰造父穆王御蜚亷𤣥/孫也○造七到切父音甫)長驅而歸(樊曰史記秦本紀/造父以善御幸于)
(周穆王得驥温驪驊騮緑耳之駟西廵狩樂而忘歸徐/偃王作亂造父為穆王御長驅歸周救亂趙世家云造)
(父取驥之乗匹與桃林盜驪驊騮騄耳獻之穆王王使/造父却四廵狩見西王母樂而忘歸而徐偃王反穆王)
(日馳千里馬攻/徐偃王大破之)與楚連謀伐徐(樊曰以史記世系表考/之穆王所與連謀伐徐)
(者殆楚/熊勝也)徐不忍鬭其民北走彭城武原山下百姓隨而
從之萬有餘家(樊曰穆王聞徐得朱弓赤矢之瑞遣使/乗駟一月至楚使楚伐之偃王不忍鬭)
(其民為楚所敗走彭城武原/東山下百姓隨之者萬數)偃王死民號其山為徐山
鑿石為室以祠偃王(樊曰博物志云偃王死後遂名/其山曰徐山山上立石室以祠)偃
王雖走失國(石本作/失其國)民戴其嗣為君如初(祝曰偃王既/死周復封其)
(子宗為徐子春/秋時預諸侯盟)鉤王(孫曰禮記曰邾婁考公之喪徐君/使容居來弔含曰先君鉤王西討)
(鉤王徐/之先也)章禹(樊曰昭三十二年左氏呉滅徐徐子章/禹斷其髪以奔楚章禹宗十一世孫)祖
孫相望自秦至今(秦一/作奉)名公巨人繼迹史書徐氏十望
其九皆本於偃王(孫曰言其一望/非偃王之後也)而秦後迄兹無聞家
天於伯翳之緒非偏有厚薄施仁與暴之報自然異也
衢州故㑹稽太末也(孫曰太末春秋時姑蔑也至漢改/馬唐號曰龍丘祝曰越絶書姑末)
(今太末後漢呉有龍丘萇/者隠居太末○太音闥)民多姓徐氏支縣龍丘有偃
王遺廟或曰偃王之逃戰不之彭城之越城之隅棄玉
几研于㑹稽之水(祝曰選緑苔鬖䯯乎研上南/越志生研石土注研與硯同)或曰徐
子章禹既執於呉徐之宗(石本宗/作公字)族弟子散之徐揚二
州間即其居立先王廟云開元初徐姓二人(孫曰徐堅/字元固徐)
(嶠字/巨山)相屬為刺史帥其部之同姓改作廟屋載事于碑
後九十年當元和九年而徐氏放復為刺史放字達夫
前碑所謂今户部侍郎其大父也春行視農至于龍丘
有事于廟思惟本原曰故制桷樸下窄(石本桷作桷/○桷倉胡切)不
足以揭䖍妥靈(祝曰妥安也○揭/音羯又桀朅二音)而又梁桷赤白(韓曰/赤白)
(畫繪之色○/桷一作補)陊剥不治(祝曰選期不阤陊陊壞落/也○陊池耳切又徒可切)圖像
之威䵝昧就滅(祝曰䵝玉篇云/深黒也許既切)藩拔級夷(補注級層/級夷平也)庭
木秃缺(石本/作缺)祈甿日慢(石本日/作由)祥慶弗下州之支郡(一/作)
(羣黎一作羣吏/石本作羣支)不獲廕庥余惟遺紹而尸其土不即不
圖以有資聚罰其可辭乃命因故為新衆工齊事惟月
若日工告訖功大祠于廟宗御咸序應(石本御/作卿)是歲州
無怪風劇雨民不天厲榖果完實民皆曰耿耿祉哉(補/注)
(耿耿明貌一無祉/字一無耿耿二字)其不可誣乃相與請辭京師歸而鑱
之于石辭曰
秦傑以顛(祝曰傑謂雄/傑也顛覆也)徐由遜綿(祝曰遜謂柔順/也一作邈非)秦鬼
久飢徐有廟存婉婉偃王(補注婉順/也於阮切)惟道之耽以國易
仁為笑于頑自初擅命其實幾姓厯短言長(石本言/作詈)有
不償亡課其利害孰與王當(石本與作嘗/别本作為)姑蔑之墟(樊/曰)
(今衢州有姑蔑城左傳哀公十三年越伐呉王孫彌庸/自泓上觀之見姑蔑之旗曰吾父之旗也杜預注姑蔑)
(越/地)太末之里誰思王恩立廟以祀王之聞孫(一作/後孫)世世
多有(世世一/作世乃)唯臨兹邦廟土實守堅嶠之後達夫廓之
王沒萬年如始袝時(補注祔/合葬也)王孫多孝世奉王廟達夫
之來先慎詔教盡惠廟民不主於神維是達夫知孝之
元太末之里姑蔑之城廟事時修仁孝振聲宜寵其人
以及後生嗟嗟維王誰死誰亢(亢猶拒也協韻苦郎/切○石本死作古)王
死於仁彼以常喪(常一/作暴)文追作誄刻示茫茫(石本示/作石)
　　　袁氏先廟碑
　　　　(韓曰袁滋履厯並詳/本傳碑特舉其概耳)
袁公滋既成廟明歲二月(歲一/作年)自荆南以旌節朝京師
(孫曰滋字德深蔡州郎山人陳侍中慮之後建中初黜/陟使趙賛薦於朝起處士授試校書郎元和九年九月)
(除荆南節度使十年立廟于京師十/一年二月自荆南來朝○旌一作旗)留六日得壬子春
分(孫曰元和十一年二月/二十六日壬子春分)率宗親子屬用少牢于三室
(補注少牢羊豕三/室自曾孫以下也)既事退言曰嗚呼逺哉維世傳德襲
訓集余乃今有濟今祭既不薦金石音聲使工歌詩載
烈象容(祝曰為之歌詩所以/載其功烈象其形容)其奚以飭稚昧於長久唯
敬繫羊豕幸有石(孫曰即所謂麗牲之碑祭義云祭之/之日君牽牲入廟門麗于碑麗繫也)
如具著先人名跡(著一/作者)因為詩繫之語下於義其可雖
然余不敢必屬篤古而達於辭者遂以命愈愈謝非其
人不獲命則謹條袁氏本所以出與其世系里居起周
厯漢魏晉拓拔魏周隋入國家已來髙曾祖考所以劬
躬幬後(孫曰幬謂覆/幬其後人)委祉于公公之所以逢將承應者
有概有詳而綴以詩曰(一本作其語曰/一本作其詞曰)周封舜後為陳
(孫曰襄二十五年左氏虞遏父為周陶正武王/庸以元女大姬配胡公而封諸陳○封一作樹)陳公子
有為大夫食國之地袁卿者其子孫世守不失因自别
為袁氏(孫曰胡公生申公犀侯犀侯生靜伯庚伯庚生/季子捪捪生仲牛甫甫生聖伯順順生伯他父)
(他父生戴伯戴伯生鄭叔鄭叔生仲爾金甫金甫生莊/伯莊伯生諸諸字伯袁諸孫濤塗以王父字為氏賜邑)
(陽夏諡/為宣仲)春秋世陳嘗壓於楚與中國相加尤疏(加一/作如)袁
氏猶班班可見於譜(孫曰宣仲生選選生申子突/突生惠子雅雅生頗奔鄭)嘗居
陽夏(祝曰陳陽夏漢世淮陽國前漢發/兵拒之陽夏注今亳州○夏音賈)陽夏至晉屬陳
郡(補注晉時陽/夏屬梁國)故號陳郡袁氏博士固申儒遏黄(樊曰/漢儒)
(轅固齊人竇太后好老子書召問固固曰此家人言矣/太后怒曰安得司空城旦書乎韓曰轅固以治詩孝景)
(時為博士與黄生爭論景帝前黄生曰湯武非受命乃/弑固曰不然夫桀紂虐亂天下之心皆歸湯武湯武不)
(得巳而立非/受命為何)唱業於前至司徒安懐德於身(樊曰安字/邵公後漢)
(時人仕/終司徒)袁氏遂大顯連世有人終漢連魏晉(舊本終/作紛)分
仕南北始居華隂為拓拔魏鴻臚鴻臚諱恭生周梁州
刺史新縣孝侯諱頻(新縣一作新安/縣頻一作穎)孝侯生隋左衛大
將軍諱温(温字/君恪)去官居華隂武德九年以大耄薨始𦵏
華州左衛生南州刺史諱士政南州生當陽令諱倫於
公為曾祖當陽生朝散大夫石州司馬諱知𤣥司馬生
贈工部尚書咸寧令諱曄是為皇考袁氏舊族而當陽
以通經為儒位止縣令石州用春秋持身治事為州司
馬以終咸寧備學而貫以一文武隨用謀行功從出入
有立不爵于朝比三世宜達而窒歸成後人數當于公
公唯曾大父皇考比三世(比一/作妣)存不大夫食歿祭在子
孫唯將相能致備物世彌逺禮則益不及在慎德行業
治圖功載名以待上可(一作/下)無細大無敢不敬畏無蚤
夜無敢不思成于家進于外以立于朝自侍御史厯工
部員外郎祠部郎中諫議大夫尚書右丞華州刺史(孫/曰)
(貞元十六年二月自/尚書右丞出刺華州)金吾大將軍(樊曰貞元二十一年/三月徴拜以楊於陵)
(代為華州滋行耆老遮道不得去於陵得行/使諭曰吾不敢易袁公政人皆羅拜乃)由卑而鉅莫不
官稱遂為宰相(孫曰永貞元年/七月同平章事)以贊辯章(孫曰辯章便/章也史記曰)
(便章百姓/即平章耳)仍持節將蜀滑襄荆(孫曰永貞元年十月以/滋為西川節度使元和)
(元年十月徙義成軍節度八年正月自户部尚書出為/山南東道節度九年九月徙荆南節度蜀謂西川滑謂)
(義成襄謂山南/東道荆謂荆南)畧苞河山秩登禄富以有廟祀具如其
志又垂顯刻(垂一作誰/刻一作烈)以教無忘可謂大孝詩曰
袁自陳分初尚蹇連(一作/連連)越秦造漢博士發論(博士/固)司
徒任德忍不錮人(樊曰漢明帝時安為河南尹未嘗以/臟罪鞠人嘗曰凡學仕者髙則望宰)
(相下則希牧守錮人/於聖世所不忍為)收功厥後五公重尊(孫曰安章帝/時為司徒二)
(子京敞京子湯字仲河桓帝時大尉湯子逢字周陽靈/帝時司空逢弟隗字次陽獻帝時太傅京弟敞字叔平)
(安帝時司空凡/四世三公焉)晉氏于南來處華下鴻臚孝侯(補注鴻/臚恭孝)
(侯/頻)用適操捨南州勤治取最不懈(韓曰南州刺史士政/也最治行尤異也○)
(最子/外切)當陽耽經唯義之畏石州烈烈學專春秋懿哉咸
寧不名一休趨難避成與時泛浮是生孝子天子之宰
出把將符(把一/作持)羣州承楷(羣一/作郡)數以立廟(數一/作教)禄以備
噐由曾及考同堂異置栢板松楹其筵肆肆(筵一作業/或作章)
維袁之廟孝孫之為順勢即宜(補注勢/為面勢)以諏以龜以平
其巇屋墻持持孝孫來享來拜廟庭陟堂進室親登籩
鉶(一作鈃/同音刑)肩臑胉骼(集注臑臂節也禮記其禮太牢則/以牛左肩臂臑折九介儀禮臂臑)
(肫骼胉脅也儀禮兩胉脊肺設扄鼐骼禽獸骨也四者/皆所薦之羞○臑奴報切又女朱切胉音粕骼音格)
其樽𤣥清(補注謂𤣥/酒清酒)降登受胙于慶爾成維曾維祖維
考之施于汝孝嗣以報以祗凡我有今非本曷思刻詩
繫牲維以告之
　　　唐故清河郡公房公墓碣銘
　　　　(樊曰房啟之死及葬誌皆不載年月日啟以/貞元末為容管帥在容九年遷桂管坐中使)
　　　　(事貶䖍州死/元和十年也)
公諱啟字某河南人其大王父融王父琯仍父子為宰
相融相天后(孫曰武后長安四年十月以懐州長史/房融平章事中宗神龍元年流髙州)事
逺不大傳琯相𤣥宗肅宗處艱難中與道進退薨贈太
尉流聲于兹父乘(孫曰琯三子宗偃御史中/丞次乗幼孺復容州刺史)仕至祕書
少監贈太子詹事公胚胎前光(韓曰胚孕婦一月胎孕/婦三月前光謂前人之)
(光○胚普回/切胎他來切)生長食息不離典訓之内耳濡目染不學
以能始為鳯翔府參軍尚少人吏迎(一有/觀字)望見咸曰真
房太尉家子孫也不敢弄以事轉同州澄城丞益自飾
理(一作/治)同官憚服衛晏使嶺南黜陟(樊曰建中元年二/月遣黜陟使洪經)
(綸柳冕衛晏等一十人/分行天下晏使嶺南)求佐得公擢摘良姦(樊曰謂良/者擢之姦)
(者發摘之/○摘音逖)南土大喜還遷昭應主簿裴胄領湖南表公
為佐(孫曰貞元三年閏五月以國子司業裴胄/為湖南觀察使胄字允叔河東聞喜人)拜監察
御史部無遺事胄遷江西(孫曰貞元七年/正月遷江西)又以節鎮江
陵(孫曰八年二/月遷荆南)公一隨遷佐胄(一作/為佐)累功進至刑部員
外郎賜五品服副胄使事為上介上聞其名徴拜虞部
員外(一有/郎字)在省籍籍遷萬年令果辯憿絶(祝曰憿行險/也古堯切與)
(僥/同)貞元末王叔文用事材公之為舉以為容州經畧使
(樊曰貞元二十一年五月以啟為容州刺史兼御史中/丞容管經畧使初啟素附王叔文叔文用事除容管約)
(至荆南授之脱不得荆南即與湖南啟至荆南宿留不/進久之方行至湖南又久之㑹叔文與韋執誼爭權不)
(果拜七月太子監/國啟皇恐就鎮)拜御史中丞服佩視三品管有嶺外
十三州之地(補注容管所𨽻容辨白/牢欽巖禺湯瀼古等州)林蠻洞蜒(祝曰蜒/當作蜑)
(南方夷也/○蜑音誕)守條死要(樊曰要約/誓也音邀)不相漁刼税節賦時公
私有餘削衣貶食不立資遺以班親舊為友為義在容
九年遷領桂州(韓曰元和八年四月/以啟為桂管觀察使)封清河郡公食邑
三千户中人使授命書應待失禮客主違言徴貳太僕
(樊曰啟除桂州州邸賂吏部主者私得官告飛驛以授/啟既而憲宗自遣中使持詔賜啟啟畏使者邀重賂即)
(曰先五日已得詔使者紿請視因/持之歸以聞七月貶啟太僕少卿)未至貶䖍州長史而
坐使者(樊曰啟自陳獻使者南口十五帝怒殺中使啟/未至京師貶䖍州長史始詔五管福建黔中道)
(不得以口饋遺罷臘口等使孫曰九月戊午中官李建/章坐受啟賂杖一百處死癸未貶啟䖍州長史啟先賂)
(建章口十五人既怨其發官告事/乃具上言帝既殺建章并黜啟)以疾卒官年五十九
其子越能輯父事無失謹謹致孝既𦵏碣墓請銘銘曰
房氏二相厥家以聞條葉被澤況公其孫公初為吏亦
以門庇佐使于南(補注謂/佐衛晏)乃始已致既辦萬年(辦一/作辯)命
屏容服功緒卓殊氓獠循業(獠張/絞切)惟不順遂(補注不順/中使也)
失署亡資非君之怨(君一/作公)銘以著之
　　　唐故銀青光禄大夫檢校左散騎常侍兼右金
　　　吾衛大將軍贈工部尚書太原郡公神道碑文
　　　(并序/)
公諱用字師柔太原人(孫曰其先太原/人後徙沂州)莊憲皇太后之
弟(韓曰順/宗后弟)今天子之舅(樊曰憲/宗舅)太師之子(孫曰用父曰/子顔生順宗)
(后后生憲宗憲宗/元和元年贈太師)太尉之孫(孫曰用祖曰難得/元和元年贈太尉)司徒之
曾孫(孫曰用曾祖曰思敬/元和元年贈司徒)元和元年上朝太后南宫大
褒外氏自外髙祖王父而下至外王父咸冊登公師事
載之史(孫曰元和元年五月憲宗朝太后於/南宮尊太后為皇太后大褒外氏)皇太后昆
弟惟公一人(樊曰子顔二子重榮/官至王𫝊次即用也)於是特拜(特一/作時)銀青
光禄大夫太子少詹事未三月因遷大詹事賜勲上柱
國爵封郡公國于太原益掌廐苑之事公起外戚子弟
秩卑年少歲餘超居上班官尊職大朝夕兩宫而能敬
讓以敏持以禮法不挾不矜賓接士大夫髙下中度興
官嗜事(興一作與/嗜一作耆)滋久愈謹由是朝廷推賢所處號治
轉少府監太子賓客别職如初遷左散騎常侍兼右金
吾大將軍皆以選進不專為恩(為于偽切專/下一有於字)十一年秋
將以八月葬莊憲太后(孫曰元和十一年三月/太后崩八月葬豐陵)前一月
壬申(補注七月/初八日)以疾告薨春秋四十有七上罷朝二日
為位以哭贈工部尚書十一月壬申葬于萬年縣落女
原夫人河南胡氏號太原郡夫人有子六人(孫曰其/長曰沼)女
子一人葬得日公之姉婿京兆尹李脩(洪曰脩字當作/脩孫曰翛子顔)
(之壻起自微賤由太后得進元和十年十月/為京兆尹十一年十一月帥浙西見新傳)謂太子右
庶子韓愈曰(孫曰元和十一年五/月公為太子右庶子)子以文常銘賢公卿
(常一/作章)今不可以辭應曰諾而為銘曰
有蟜氏國實出炎軒(樊曰按史記軒轅黄帝娶西陵之/女曰螺祖為黄帝正妃生二子曰)
(元囂曰昌意元囂生蟜極孫曰晉語云少典娶于有蟜/氏生黄帝炎帝有蟜古之諸侯也○蟜音喬又音矯)
蜀塗莘摯(祝曰史記黄帝之子昌意娶蜀山氏之女生/髙陽有聖徳立為帝是為顓帝禹者皇帝之)
(𤣥孫顓帝之孫也娶塗山氏之女生啟禹卒啟立天下/不歸益而歸啟故書曰娶于塗山季厯娶太任有賢德)
(蓋摯國任氏之中女故詩曰摯仲氏任自彼殷商來嫁/于周曰嬪于京乃及王季維徳之行王季卒子昌立是)
(為西伯西伯曰文王娶莘國之長女曰太姒亦有賢德/能繼太任之女事於莘國故詩曰有命自天命此文王)
(于周于京纘女維莘長子維行篤生武王保佑命爾燮/伐大商孫曰列女傳云湯妃有莘氏之女生仲壬外丙)
(又云太任文王之母摯任氏之中女非/王季娶以為妃○摯音至莘一作華)正妃之門孰豐其
川不羨其源王氏周胄(孫曰王氏周靈/王太子晉之後)官封相繼(一作/繼繼)
實生聖女以母唐帝公惟后季(孫曰用太/后之季弟)天子吾甥卑
躬慎德不與寵横方年未老后哀猶新如何不惠而殞
其身刻文兹石久載攸存(祝曰久載謂永久/也○存一作行)
　
　
　
　
　
　
　
　
　五百家注昌黎文集巻二十七
欽定四庫全書
　五百家注昌黎文集巻二十八
　　　　　　　　　　　　宋　魏仲舉　編
　　碑誌銘
　　　曹成王碑
　　　　(洪曰曹成王碑造語法子雲也南山詩平淮西碑/氣象宏富法相如也進學解師説之類精深於道)
　　　　(理法劉向也凡為文字字有法法左氏司馬/遷也班固已下不論甞見一士人云洪又曰)
　　　　(退之性不喜書然嘗云凡為文宜畧識字如/曹成王碑用剜鞣鏺掀撇掇筴跐等字是也)
王姓李氏諱臯字子蘭諡曰成其先王明以太宗子國
曹絶復封傳五王至成王(孫曰永隆元年十月明坐與/太子賢通謀降封零陵王徙)
(黔州都督謝祐逼殺之二子俊嗣王南州别駕桀為黎/國公垂拱四年並遇害神龍初以桀子允為嗣曹王俊)
(備自南還詔停允封而封備備卒開元十二年復封允/允卒子戢嗣位左衛率府中郎將子臯嗣是為成王)
成王嗣封在𤣥宗世蓋於時年十七八(孫曰天寳十一/年臯嗣封年二)
(十/)紹爵三年而河南北兵作天下震擾王奉母太妃逃
禍民伍得間走蜀從天子天子念之自都水使者拜左
領軍衛大將軍(韓曰臯事母太妃鄭氏以孝聞安禄山/反奉母逃民間間走蜀謁𤣥宗自都水)
(監使/者遷)轉貳國子秘書(韓曰自都水監使者/三遷至秘書少監)王生十年而
失先王(孫曰開元二十/一年父戢卒)哭泣哀悲弔客不忍聞喪除痛
自刮磨豪習委已於學稍長重知人情急世之要恥一
不通侍太妃從天子于蜀既孝既忠持官將身(將字一/作持一)
(作/操)内外斬斬由是朝廷滋欲試之於民上元元年除温
州長史行刺史事(孫曰上元元年京師旱米㪷直數千/死者甚衆臯度俸不足養亟請外官)
(不允乃故抵微法貶/温州長史俄攝州事)江都新刳於兵(補注謂為兵所刳/割也○刳空胡切)
郡旱饑民交走死無弔王及州不解衣下令掊鎖擴門
(舊注掊擊也把也彼垢切擴/引張也古莫切○擴一作撗)悉棄倉實與民活數十萬
人(一作活/數萬人)奏報升秩少府監(孫曰時州大饑有官粟數/十萬斛臯欲行賑救掾吏)
(叩頭乞候上㫖臯曰人日不再食且死安暇稟命若殺/我一身活數千人命利莫大焉於是開倉盡散之以擅)
(貨之罪飛章自劾天子嘉/之荅以優詔就加少府監)與平袁賊(孫曰寶應元年八/月台州人袁晁反)
(攻陷台州刺史史叙脱身走因盡陷浙東諸州縣有衆/數萬越及浙西僣號改元寶勝詔河南道副元帥李光)
(弼討之四月晁卒祝曰與及也/易系其孰能與於此○與音預)仍徙秘書(仍一/作乃)兼州别
駕部告無事(樊曰臯自温州長史改處州别駕行州事/以良政聞按傳作處州别駕而此云兼州)
(必其/字誤)遷真于衡(樊曰自處州召至京未得見即上書言/治道拜衡州刺史初在處州行州事至)
(是始除刺史故云遷真○/真一作鎮一本無真字)法成令修治出張弛(申指切/一作施)
聲生勢長(上/聲)觀察使(補注時辛京果/為湖南觀察使)噎媢(祝曰噎妬也/媢怒也史記)
(王后亦以妬媢不常侍病○/噎烏結切媢音墨冒寐三音)不能正氣誣以過犯御史
劾之(劾胡得切又胡/概切一作助之)貶潮州刺史(樊曰臯坐小法為/京果謾劾貶潮州)楊
炎起道州相德宗還王于衡以直前謾(孫曰大厯十二/年四月貶吏部)
(侍郎楊炎為道州司馬十四年五月德/宗即位八月召炎為相炎還臯于衡)王之遭誣在治
念太妃老將驚而戚出則囚服就辯入則擁笏垂魚坦
坦施施(祝曰詩將其來施/施注舒行也如字)即貶于潮以遷入賀及是然
後跪謝告實初觀察使殘虐使將國梁戌界良以武岡
叛(祝曰武岡/邵州縣)成衆萬人(成一/作戊)斂兵荆黔洪桂伐之二年
尤張(韓曰邵州賊王國良本湖南衙將京果使鎮武岡/縣以扞西原蠻京果貪暴國良家富京果以死罪)
(加之國良危懼因人所苦遂散財聚衆據縣以叛與西/原蠻合聚衆千人侵掠州縣瀕湖千里皆被其害詔荆)
(黔洪桂諸道合兵/討之連歲不能下)於是以王帥湖南(補注建中元年四/月以臯為湖南觀)
(察使代/京果)將五萬士以討良為事王至則屏兵投良以書
中其忌諱良羞畏乞降狐疑進退(韓曰臯受命遺國良/書曰觀將軍非敢大)
(逆蓋遭䜛嫉救誤死而巳將軍遇我何不速降我與將/軍同為京辛果所搆我巳䝉聖朝昭雪使我何心持刃)
(殺將軍耶將軍以為不然我以陣術破將陣以攻法屠/將軍城非將軍所及也國良奉書且憂且喜遣使請降)
(亦未必決○/疑一作䑕)王即假為使者從一騎踔五百里(踔敕/教切)抵
良壁鞭其門大呼我曹王來受良降良今安在良不得
已錯迕迎拜(迕一/作愕)盡降其軍(韓曰建中二年七月臯單/騎稱使者徑入國良壘中)
(大呼其軍曰有識曹王者乎乃我也何不速降一軍愕/貽不敢動國良迎拜叩頭請罪臯執手約為昆弟則盡)
(焚攻守具散其兵有/詔赦之賜名惟新)太妃薨王棄部隨喪之河南葬及
荆被詔責還(責一/作遣)㑹梁崇義反王遂不敢辭以還(韓曰/建中)
(二年臯丁母艱奉喪至江陵二月山南東道節度/使梁崇義反乃授臯起復左衛大將軍復還湖南)升秩
散騎常侍明年李希烈反(一無上/四字)遷御史大夫授節帥
江西以討希烈(孫曰建中三年十月淮寧軍節度使李/希烈反以臯為江西觀察使兼御史大)
(夫/)命至王出止外舍禁無以家事闗我裒兵大選洪州
(韓曰按舊史伊慎傳云臯始至鍾陵大集將吏鍾/陵洪州也今本皆作江州非是别本又作江南)羣能
著職(韓曰按新舊史臯為江西節度使洪州刺史至則/集將吏令曰有功未申與懐噐謀不發者皆自言)
(得禆校伊慎李伯潜劉旻悉補大將擢王鍔/為中軍以馬彛許孟容為賓佐○著直畧切)王親教之
摶力勾卒嬴越之法(集注摶力勾卒皆兵法也按商子/農戰篇凡治國者患民之散不可)
(摶也是以聖人作一以摶之又曰摶民力以待外事然/後患可以去而王可致則摶力知其為秦法也左傳哀)
(公十七年越子伐呉呉子禦之笠澤夾水而陣越于為/左右勾卒杜預注云勾卒鈎伍相著别為左右屯則勾)
(卒知其為越法也臯治戰艦衰兵二萬以士二千五百/委伊慎等教之自將五百人教以秦兵團刀法聨其賞)
(罰弛張如一乃約以五百人擊慎卒二千五百莫能當/其鋒即盡教之○摶徒官切勾音鈎卒音猝嬴音盈秦)
(姓也今/誤作嬴)曹誅伍卑(樊曰卑凡數音如字賤也音脾償也/音俾使也音婢形下大也音班水名)
(或云音畀然集韻所無今公所云以/意逆之不過教之以兵法行誅賞耳)艦歩二萬人(祝曰/艦禦)
(敵船釋名上下重板曰艦艦/謂舟師歩謂歩兵○艦音檻)以與賊遌(遇也/音悟)嘬鋒蔡山
踣之(嘬謂一舉盡臠禮記無嘬炙踣僵也韓曰時希烈/兵柵廣濟之蔡山不可攻臯聲言西取蘄州引舟)
(師沂流而上賊聞以羸師保柵悉軍行江北與臯直西/去蔡山三百餘里臯遣步士悉登舟順流而攻蔡山拔)
(之○嘬楚快/切踣音匐)剜蘄之黄梅(舊注剜削也樊曰臯既拔蔡/山間一日賊救至遂大敗乃)
(取蘄州降其將李良又攻黄梅殺賊將韓霜/露黄梅蘄州縣名○剜烏丸切又烏官切)大鞣長平
(祝曰鞣熟皮也又説文云耎也/長平地名○鞣如又切一音柔)鏺廣濟(祝曰説文鏺兩/刄木柄可以刈)
(草廣濟蘄州縣/名○鏺普活切)掀蘄春(祝曰掀舉出也蘄春亦/蘄州縣名○掀音軒)撇蘄水
(祝曰撇擊也選撇波而濟水蘄水亦/蘄州縣名○撇普滅切又匹曳切)掇黄崗(祝曰掇拾/取也黄崗)
(縣名屬黄州/○掇丁活切)筴漢陽(祝曰廣韻筴著也鍼箭具漢陽縣/名屬沔州○筴古業切又音夾)
行跐汊川(祝曰跐蹈也選蹈不頓跐汊川亦縣名屬沔/州汊水岐流也○跐音紫又側氏切汊則駕)
(切○汊水一/作汶水非是)還大膊蘄水界中(樊曰左傳成二年殺而/膊諸城上注膞磔也音)
(博又頗/洛切)披安三縣(祝曰廣韻披開也/裂也○披普靡切)誅其州斬偽刺史
(韓曰興元元年七月臯遣伊慎王愕將兵圍安州州城/阻溳水為固攻之累不下希烈遣甥劉戒虚以歩騎八)
(千援之臯命李伯潜分師迎繫于應/山俘之遂下安州斬其刺史王嘉祥)標光之北山(孫曰/標木)
(杪也光州有光山縣無/北山恐誤○標匹遥切)􁞒隋光化(祝曰􁞒大食也説文/云歠也隋光化二縣)
(名並屬隋州/○􁞒他合切)捁其州(祝曰後漢梏羽羣注案字書從手/即古文攪字謂攪擾也古巧切○)
(一作梏械也/梏音姑活切)十抽(抽引/也)一推(祝曰推擊也當從木史記/袖四十斤鐵椎○椎直追)
(切/)救兵州東北厲鄉(韓曰希烈又遣兵援隋州臯令伊/慎擊其將康叔夜於厲鄉大破之)
(復平靜白鴈等闗賊遂不敢南畧○厲/鄉或作屬鄉鄉下又有縣字皆非是)還開軍受降(韓/曰)
(未幾李惠登/以隋州降)大小之戰三十有二取五州十九縣(樊曰/五州)
(謂蘄黄安沔隋也舊史云凡下州四縣十七按地理志/蘄四縣安六縣黄三縣隋四縣凡十七縣傳止書其取)
(蘄黄安隋故云四州十七縣公又書沔州漢陽/㲼川二縣故云五州十九縣○縣下一有之字)民老幼
婦女不驚市買不變田之果榖下無一跡加銀青光禄
大夫工部尚書改户部再換節臨荆及襄(孫曰貞元元/年四月以臯)
(為荆南節度使三年閏五月以臯/為襄州刺史山南東道節度使)真食三百王之在兵
天子西巡于梁(孫曰興元元年二/月車駕幸梁州)希烈北取汴鄭(孫曰/建中)
(四年十二月希烈陷/汴州○汴字一作汸)東畧宋圍陳西取汝亳東都(亳一/作薄)
王坐南方北向落其角距(其吕/切)賊死咋(祝曰咋聲大/也仄革切)不
能入寸尺土將卒十萬盡輸其南州王始政於温終政
於襄恒平物估賤斂貴出民用有經(張曰臯性勤儉知/人疾苦所至恒平)
(物估貴則出賣之給將吏/廪俸豪舉不得擅其利)一吏民(或作一吏軌民或作/一吏取民又或作一)
(之平/民)使令家聽戸視姦冗無宿(洪曰臯設監司能参聽/下待將吏短長賞罰必)
(信○一本/作無所宿)府中不聞急歩疾呼治民用兵各有條次世
傳為法任馬彛伊慎王鍔將(趙本作任馬彛將慎將鍔/將一作往焉彛將慎將鍔)
(將/)王皆盡其力能(趙本作王偕盡其力一作王僣偕盡/其力能一作王偕能盡其力一云能)
(盡其/功)薨贈右僕射(補注貞元八年三月/卒年六十贈右僕射)元和初以子道
古在朝更贈太子太師道古中進士第(補注貞元五/年道古登第)遷
司門郎(孫曰憲宗即位以道/古為司門員外郎)刺利隋唐睦徴為少宗正
兼御史中丞以節督黔中(孫曰元和八年十月自宗正/卿除御史中丞充黔中觀察)
(使/)朝京師改命觀察鄂岳蘄沔安黄(孫曰元和十一年/道古自黔中朝京)
(師以為六州都/團練觀察使)提其師以伐蔡且行泣曰先王討蔡實
取沔蘄安黄寄惠未亡今余亦受命有事于蔡而四邑
適在吾封(祝曰四邑謂/沔蘄安黄也)庶其有集先王薨於今二十五
年(補注即元/和十一年)吾昆弟在(補注臯三子象/古復古道古)而墓碑不刻無
文其實有待子無用辭乃序而請辭(一有/曰字)
太支十三曹於弟季(祝曰太宗十四子其一子髙宗/也其餘支子十三人曹王為季)或
亡或㣲曹始就事明之祖王(孫曰明之祖王/謂始王於曹也)畏塞絶遷
(孫曰謂黔/州安置也)靈王黎公(韓曰明二子俊嗣封/零陵王傑封黎國公)不聞僅存子
父易封(孫曰傑子𦙍封曹王後傑弟備自南還詔/停𦙍封而封備後備卒復以𦙍為嗣曹王)三王
守名(孫曰三王謂備𦙍戢也/守名言但有空名耳)延延百載以有成王成王
之作一自其躬文被明章武薦峻功蘇枯弱彊(一云吹/蘇枯彊)
齦其姦猖(祝曰廣韻云齦齧也謂屢/破希烈之衆○齦音懇)以報于宗以昭于
王王亦有子(或云此下/疑脱一句)處王之所(孫曰謂道古為/鄂岳等州帥也)唯舊
之視蹶蹶陞陞(祝曰蹶蹶行遽也詩良士蹶/蹶居衛切○一本陞亦作陛)實取實似
(一作有似/一作其似)刻詩其碑為示無止
　　　息國夫人墓誌銘(并序/)
　　　　(韓曰其曰葬河南河陽以其事乞銘於/其鄰韓愈則李樂賔河南人耳欒無傳)
貞元十五年靈州節度使御史大夫李公諱欒(孫曰貞/元九年)
(十二月靈州節度使杜希全卒十年正月以本軍行/軍司馬李欒為留後十一年五月以欒為節度使)守
邊有勞詔曰欒妻何氏可封息國夫人(樊曰貞元十五/年正月詔平盧)
(節度使李師古及欒等妾/媵並封國夫人何封息國)元和二年李公入為户部尚
書薨夫人遂専家政公之男五人女二人而何氏出者
二男一女夫人教養嫁娶如一雖門内親戚不覺有纎
毫薄厚御僮使治居第生産皆有條序居卑尊間無不
順適命服在躬承祀孔時年若干元和七年甲子(孫曰/七年)
(下當有十一月字蓋是歲/十一月九日甲子冬至也)日南至以疾卒明年八月庚
寅葬河南河陽夫人曾祖某綏州刺史祖某潞州别駕
父某晉州録事㕘軍二男戡左威衛胄曹㕘軍(胄一/作倉)成
左清道率府録事㕘軍女子嫁興元㕘軍鄭博古將葬
戡與成以其事乞銘於其鄰韓愈愈乃為銘曰
男主外事(主一/作子)治為不易(一作治/不為易)施于其家甚難吏治
(一作難/於吏治)又況公侯(又況一/作況又)族大而貴夫人是専厥聲惟
懿昔在貞元有錫自天啟封備服以疇時勲婉婉夫人
有籍宮門克承其後以嫁以婚隨葬東土在河之陽遥
望公墳而不同藏
　　　試大理評事王君墓誌銘
　　　　(劉曰王荆公云退之善為/銘如王適張徹銘尤竒也)
君諱適姓王氏好讀書懐竒負氣不肯隨人後舉選見
功業有道路可指取而名節可以戾契致(祝曰戾契與/奊奊字同廣)
(韻云多節目也○戾/練結切契苦結切)困於無資地不能自出乃以干諸
公貴人借助聲勢諸公貴人既志得皆樂熟軟媚耳目
者不喜聞生語一見輒戒門以絶上初即位(補注謂憲/宗即位)
以四科募天下士(程曰元和元年四月試博通墳典達/於教化科才識兼茂明於體用科達)
(於吏理可使從政科軍/謀宏逺堪任將帥科)君笑曰此非吾時耶即提所作
書縁道歌吟趨直言試既至對語驚人(一作衆洪曰摭/言云王適侍御)
(元和初舉賢良方正直言極諫科大/直見黜即退之所云對語驚衆也)不中第益困久之
聞金吾李將軍(樊曰李惟簡憲宗時/為金吾衛大將軍)年少喜士可撼乃
蹐門告曰(祝曰蹐小歩也詩不敢不蹐選/屏氣跼蹐資息切○一作踏門)天下竒男子
王適願見將軍白事一見語合意往來門下盧從史既
節度昭義軍張甚奴視法度士欲聞無顧忌大語有以
君生平告者即遣客鉤致君曰狂子不足以共事立謝
客李將軍由是待益厚奏為其衛胄曹㕘軍充引駕仗
判官盡用其言將軍遷帥鳯翔(樊曰元和六年五月以/惟簡為鳯翔隴州節度)
(使/)君隨往改試大理評事攝監察御史觀察判官櫛垢
爬痒(爬蒲/巴切)民獲蘇醒居歲餘如有所不樂一旦載妻子
入閿鄉南山不顧(集注𢎞農湖縣有閿鄉汝南西平有/閿亭前漢以胡閿鄉邪里聚為戾園)
(注云閿字本從旻其後轉訛誤作/門中受耳○閿音聞又亡云切)中書舍人王涯獨孤
郁吏部郎中張惟素比部郎中韓愈(韓曰元和八年三/月以公為比部郎)
(中/)日發書問訊顧不可強起不即薦明年九月(一有/疾字)病
輿醫京師某月某日卒(樊曰按上文觀之/當是元和九年卒)年四十四十
一月某日即𦵏京城西南長安縣界中曾祖爽洪州武
寧令祖㣲右衛騎曹㕘軍父嵩蘇州崑山丞妻上谷侯
氏處士髙女髙固竒士自方阿衡太師世莫能用吾言
再試吏再怒去發狂投江水(樊曰髙字𤣥覧上谷人隠/於廬山自號華陽居士達)
(奚撫為楚州刺史起髙攝盱眙令國子祭酒李遜為衢/州刺史請髙治信安縣元和五年八月遜觀察浙東又)
(以髙宰于剡三縣皆有政後得心疾留其子狗/兒於浙東從亊李翺家自歸廬山至江西卒)初處士
將嫁其女懲曰吾以齟齬窮瘁一女怜之必嫁官人不
以與凡子君曰吾求婦氏久矣唯此公可人意且聞其
女賢不可以失即謾謂媒嫗(韓曰説文嫗/母也威遇切)吾明經及第
且選即官人侯翁女幸嫁若能令翁許我請進百金為
嫗謝諾許白翁翁曰誠官人耶取文書來君計窮吐實
嫗曰無苦翁大人不疑人欺我得一巻書粗若告身者
我袖以往翁見未必取眎幸而聽我行其謀(行一/作施)翁望
見文書銜袖(一作/軸)果信不疑曰足矣以女與王氏生三
子一男二女男三歲夭死長女嫁亳州永城尉姚侹(他/頂)
(切一/作挺)其季始十歲(補注永貞元/年其季生)銘曰
鼎也不可以柱車(祝曰柱牚也後漢枝/柱邪傾○柱之庾切)馬也不可以守
閭(洪曰淮南子柱不可以摘齒筐不可以持屋/馬不可以服重牛不可以追速公取此意)佩玉長
裾(長一/作曳)不利走趨秪繫其逢不繫巧愚不諧其須有銜
不袪(孫曰言有所/懐不得用也)鑽石埋辭以列幽墟
　　　扶風郡夫人墓誌銘
　　　　(韓曰夫人/馬暢之妻)
夫人姓盧氏范陽人亳州城父丞序之孫吉州刺史徹
之女(徹一作撤/一作徽)嫁扶風馬氏為司徒侍中莊武公之冢
婦(韓曰馬遂字洵美貞元三年拜司/徒侍中十一年薨贈太傅諡莊武)少府監西平郡王
贈工部尚書之夫人(樊曰遂二子彚暢暢元和五/年終少府監贈工部尚書)初司
徒與其配陳國夫人元氏惟宗廟之尊重繼序之不易
賢其子之才求婦之可與齊者内外親戚咸曰盧某舊
門承守不失其初其子女聞教訓有幽閑之德為公子
擇婦宜莫如盧氏媒者曰然卜者曰祥夫人適年若干
入門而媪御皆喜既饋而公姑交賀克受成福母有多
子為婦為母莫不法式天資仁恕左右媵侍嘗䝉假與
顔色人人莫不自在杖婢使數未嘗過二三雖有不懌
未嘗見聲氣元和五年尚書薨(孫曰遂歿後以資甲天/下暢亦善植財家益豐)
(晚為豪倖侵牟又彚妻訟析産貞元末神䇿中尉楊志/亷諷使納田産至順宗復賜之中官往往逼取暢畏不)
(敢吝以至窮困當/世以暢厚畜為戒)夫人哭泣成疾後二年亦薨年四十
有六九年正月癸酉袝于其夫之封長子敖(一作/㪍)殿中
丞繼祖(補注繼祖後十餘年終/殿中少監公亦誌其墓)孝友以類葬有日言曰
吾父友惟韓丈人視諸孤其往乞銘以其狀來愈讀曰
嘗聞乃公言然吾宜銘銘曰
隂幽坤從惟德之恒(胡登/切)出為辯強乃匪婦能淑哉夫
人夙有多譽來嬪大家不介父母有事賓祭酒食祗飭
協于尊卑(韓曰一作協于尊章章/夫之父母亦曰兄也)畏我侍側(畏我一/作我之)及
嗣内事(及一/作乃)亦莫有施齊其躬心大小順之夫先其歸
(一作不/失有歸)有室有丘合葬有銘壼彛是収(祝曰壺宫中道/詩室家之壼古)
(本/切)
　　　唐故殿中侍御史李君墓誌銘(并序/)
殿中侍御史李君名虛中字常容其十一世祖沖貴顯
拓拔世(集注沖字思順涼武昭王暠曾孫事後魏封清/淵侯元和姓纂云沖生休纂六代孫偘文州刺)
(史堂孫虚中是虚/中乃沖八代孫)父惲(紆憤委/隕二切)河南温縣尉娶陳留太
守薛江童女生六子君最後生愛於其父母年以長(以/一)
(作/少)喜學無所不通最深於五行書(樊曰今世有/李虚中命書)以人之
始生年月日所直日辰支干相生勝衰死相王(柳曰太/𤣥經用)
(亊者王王所生者相注謂春則/木旺而火相也○相王並去聲)斟酌推人壽夭貴賤利
不利輒先起其年時百不失一二其説汪洋奥義(一作/美)
闗節開解萬端千緒參錯重出學者就傳其法初若可
取卒然(卒□/忽切)失之星官厯翁莫能與之校得失進士及
第(韓曰貞元十一/年虚中登第)試書判入等補祕書正字母喪去官
卒喪選補太子校書河南尹奏疏授伊闕尉佐水陸運
事(孫曰貞元十六年九月以張式為/河南尹水陸轉運使奏虚中為佐)故宰相鄭公餘慶
繼尹河南以公為運佐如初(孫曰元和元年十一月/以故相鄭餘慶代式)宰
相武公元衡之出劔南(孫曰元和二年十月以宰/相武元衡為西川節度使)奏奪
為觀察推官授監察御史(樊曰今諸葛武侯碑隂元和/四年二月二十九日題名有)
(觀察使推官監察御史裏行李虚中/在焉其碑裴度時為元衡書記所作)未幾御史臺疏言
行能髙不宜用外府即詔為真御史半歲分部東都堂
(祝曰為監察御/史分司東都也)遷殿中侍御史元和八年四月詔徴既
至宰相欲白以為起居舍人經一月疽發背六月乙酉
卒年五十二其年十月戊申葬河南洛陽縣距其祖澠
池令(祝曰澠池縣名史記秦王與/趙王飲于渑池○澠音泯)府君僑墓十里君昆
弟六人先君而歿者四人其一嘗為鄭之滎澤尉信道
士長生不死之説既去官絶不營人事故四門之寡妻
孤孩與榮澤之妻子衣食百須皆由君出自初為伊闕
尉佐河南水陸運使換兩使經七年不去所以為供給
教養者及由蜀來輩類御史皆樂在朝廷進取君獨念
寡稚求分司東出嗚呼其仁哉君亦好道士説於蜀得
祕方能以水銀為黄金服之冀果不死將疾謂其友衛
中行大受韓愈退之曰吾夣大山裂流出赤黄物如金
左人曰是所謂大還者今三年矣(一無/年字)君既歿愈追占
其夣曰山者艮艮為背裂而流赤黄疽象也大還者大
歸也其告之矣妻范陽盧氏鄭滑節度使兼御史大夫
羣之女(孫曰羣字戴初范陽人貞元/十六年四月為義成節度使)與君合德親戚無
一退言男三人長曰初協律次曰彪其幼曰還適三歲
女子九人銘日
不羸其躬(羸一/作贏)以尚後人
　
　
　五百家注昌黎文集巻二十八
欽定四庫全書
　五百家注昌黎文集巻二十九
　　　　　　　　　　　　宋　魏仲舉　編
　　誌銘
　　　唐故朝散大夫商州刺史除名徙封州董府君墓誌銘
　　　　(韓曰公詩有送董溪壻陸暢云我實門下士力薄蚋/與蚊受恩不即報永負湘中墳謂溪流封州死湘中)
　　　　(也至是歸葬/公誌其墓云)
公諱溪字惟深丞相贈太師隴西㳟惠公第二子(樊曰/隴西)
(公董晉也生四子全道全/湲全素全澥溪即全湲也)十九歲明兩經獲第有司沈
厚精敏未嘗有子弟之過賓接門下推舉人士(舉一/作與)侍
側無虛口退而見其人淡若與之無情者太師賢而愛
之父子間自為知已諸子雖賢莫敢望之太師累踐大
官臻宰相致平治終始以禮號稱名臣晨昏之助蓋有
賴云太師之平汴州年考益髙(樊曰貞元十二年七月/晉師汴州時年七十二)
挈持維綱鋤削荒纇(祝曰纇絲節淮南子明月之/珠不能無纇音耒○一作頑)納之
太和而已其囊篋細碎無所遺漏繄公之功上介尚書
左僕射陸公長源(孫曰長源字泳之是歲八月自/前汝州刺史為宣武行軍司馬)齒差
太師標望絶人聞其所為毎稱舉以戒其子楊凝孟叔
度以材德顯名朝廷及來佐幕府(樊曰凝自左司郎中/為檢校吏部郎中觀)
(察判官叔度自殿中侍御史為檢校金/部員外郎度支判官○佐或作往非是)詣門請交屏棄
所挾為太師薨(補注貞元十五/年二月晉卒)始以祕書郎選㕘軍(選/一)
(作/遷)京兆府法曹日伏階下與大尹争是非大尹屢黜已
見歲中奏為司録㕘軍與一府政(與音/預)以能拜尚書度
支員外郎遷倉部郎中萬年令兵誅恒州(補注恒州/成德軍)改
度支郎中攝御史中丞為糧料使(樊曰元和四年十月/以神䇿軍中尉吐突)
(承璀為鎮州行營招討處置使征王承/宗以溪及于臯謨為東道行營糧料使)兵罷(樊曰元和/五年七月)
(赦承/宗)遷商州刺史糧料吏有忿争相牽告者事及於公
因徴下御史獄(因一作固/又一作顯)公不與吏辯一皆引伏受垢
除名徙封州死湘中(樊曰二年糧料吏有忿争相告言/五月溪臯謨皆坐贓數千緍敕貸)
(死流臯謨春州溪封州行至潭州並遣中使賜死權德/輿傳亦云董溪于臯謨以運糧使盗軍資流嶺南憲宗)
(悔其輕詔中使半道殺也/之誌苐云死湘中諱之)年若干明年立皇太子有赦令
(孫曰元和七年七月立遂/王宥為太子大赦天下)許歸葬其子居中始奉喪歸
元和八年十一月甲寅葬于河南河南縣萬安山下太
師墓左夫人鄭氏祔公凡再娶皆鄭氏女生六子四男
二女長曰全正惠而早死次曰居中好學善為詩張籍
稱之次曰從直次曰居敬尚小長女嫁呉郡陸暢(嚴曰/退之)
(有送暢歸江南詩云迎/婦丞相府誇映秀士羣)其季女後夫人之子公之母弟
全素孝慈友弟公坐事棄同官令歸公歿比葬三年哭
泣如始喪者大臣髙其行白為太子舍人將葬中舍人
與其季弟澥(戸買/切)問銘於太史氏韓愈(韓曰元和八年/正月公為比部)
(郎中史/館修撰)愈則為之銘辭曰
物以久弊或以轢毁(補注轢車所/踐也力的切)考致要歸孰有彼此
(補注言物之終/於一致同歸也)由我者吾不我者夭斯而以然其誰使
然
　　　貞曜先生墓誌銘
　　　　(韓曰先生孟郊也湖州武康人以詩名唐/人謂孟詩韓筆故公誌及銘皆以詩稱之)
唐元和九年歲在甲午八月乙亥貞曜先生孟氏卒無
子其配鄭氏以告愈走泣哭(孫曰當作愈赴位哭/謂為位以祭而哭也)且召
張籍㑹哭明日使以錢如東都供葬事諸嘗與往來者
咸來哭弔韓氏遂以書告興元尹故相餘慶(樊曰元和/元年三月)
(以故相鄭餘慶為/山南西道節度使)閏月(補注是歲/閏八月)樊宗師來弔(補注來/弔弔公)
(也/)告葬期(祝曰時宗師自太子/舍人持母喪在東都)徴銘於愈愈哭曰嗚呼
吾尚忍銘吾友也夫興元尹(一作/人)以幣如孟氏賻(孫曰/餘慶)
(給錢數萬葬送贍給其家賻/助也所以贈終○賻符遇切)且來商家事(補注家事謂/孟郊家事公)
(集有與鄭餘慶書云再奉示問皆縁孟家事又云樊宗/師在東都經營孟家事不啻如已其言大抵與此誌合)
樊子使來速銘曰不則無以掩諸幽乃序而銘之先生
諱郊字東野父庭玢(音/彬)娶裴氏女而選為崑山尉(補注/選謂)
(走部/選也)生先生及二季酆郢而卒先生生六七年(補注天/寶十年)
(郊/生)端序則見(一作則有/一作有法)長而愈騫涵而揉之(一作/足)内外
完好色夷氣清可畏而親及其為詩劌目鉥心(祝曰劌/利傷也)
(老子亷而不劌鈢長針也説文綦鍼/也○劌居衛切鉥時橘切又音述)物迎鏤解(物一/作刄)鉤
章棘句搯擢胃腎(祝曰搯捾也刮也廣韻引周書/師乃搯捾音滔或作搯非是)神施
鬼設間見層出唯其大翫於辭而與世採掇(一作末摋/一作末摋)
人皆刼刼我獨有餘有以後時開先生者(開一/作聞)曰吾既
儕而與之矣(儕一/作擠)其猶足存耶年幾五十始以尊夫人
之命來集京師從進士試既得即去(樊曰貞元十二年/吕渭知舉郊登第)
(年五/十四)間四年又命來選為溧陽尉(溧音栗又下/一有以字)迎侍溧
上(孫曰溧陽有投金瀨平陵城林薄䝉翳下有積水郊/間往坐水旁徘回賦詩而曹務多廢令白府以假尉)
(代之分/其半俸)去尉二年而故相鄭公尹河南奏為水陸運從
事(孫曰元和元年十一月以鄭餘慶為河南尹水陸轉/運使李翺分司洛中與郊善薦之餘慶以為判官)
試協律郎親拜其母於門内母卒五年而鄭公以節領
興元軍(孫曰元和九年三月/以餘慶為興元尹)奏為其軍㕘謀(樊曰郊有/詩謝餘慶)
(云國老出為將紅旗入青山再招門下生結束余病孱/自笑騎馬醜強從驅馳間傾傾摩天路裊裊鏡下顔文)
(魄既飛越官情誰等閒羨他白面少多是清朝班惜/命非所報慎行誠獨難悠悠去住心兩説何能刪)試
大理評事挈其妻行之興元次子閿鄉(閿音文注見大/理評事王君墓)
(誌/)暴疾卒年六十四買棺以斂以二人輿歸酆郢皆在
江南(補注酆郢家湖州/武康縣湖屬江南)十月庚申樊子合凡贈賻(補注/樊宗)
(師/也)而葬之洛陽東其先人墓左以餘財附其家而供祀
(一云/而俟)將葬張籍曰先生揭德振華於古有光(一無古有/光三字)
賢者故事有易名況士哉如曰貞曜先生則姓名字行
有載不從講説而明(從一/作待)皆曰然遂用之初先生所與
俱學同姓簡(補注簡/字幾道)於世次為叔父(一有/執字)由給事中觀
察浙東(孫曰元和九年九月簡自/給事中為浙東觀察使)曰生吾不能舉(舉一/作學)
死吾知恤其家銘曰
於戲貞曜維出不訾維持不猗(集注訾凡數義集韻云/思也毁也思不稱意也)
(惟前漢書訾讀與貲同顔師古注多財也若曰不貲則/貧也猗亦二義詩那云猗歟歎辭也節南山云有實其)
(猗鄭氏注倚也若曰不猗則無所倚也東野以貧出仕/而中立不倚卒至於無所施為止用昌其詩銘意如是)
(而已○一本作維/執不倚維出不訾)維卒不施以昌其詩(其一作有○樊/曰蘇子瞻嘗舉)
(此以問王定國當昌其身耶昌其詩也來詩下語不契/作詩荅之有云昌身如飽腹飽盡還復饑昌詩如膏面)
(為人作容姿不如昌其氣鬰鬰老不衰雖云老不衰却/懐安所之不如昌其志志一氣自隨養之塞天地孟軻)
(不吾欺公謂東野昌其詩而東坡乃云不如昌其志/蓋蘇嘗讀東野詩有未足當韓豪之句不為所取也)
　　　唐故秘書少監贈絳州刺史獨孤府君墓誌銘
　　　　(韓曰獨孤郁有/傳事多出此誌)
君諱郁字古風河南人(補注河南/洛陽人)常州刺史贈禮部侍
郎憲公諱及之第二子(樊曰及字至之代宗時/官常州刺史二子朗郁)憲公躬
孝踐行篤實而辯於文勸飭指誨以進後生(樊曰及喜/鍳拔後進)
(如梁肅髙参崔元翰陳京唐次齊坑皆師事之性孝友/其為文章明善惡長於論議韓曰舊史公傳大厯貞元)
(間文士多尚古學效揚雄董仲舒之述作而獨孤及梁/肅最稱淵奥愈從其徒游鋭意鑚仰欲自振於一代)
名聲垂延紹德惟克君生之年憲公歿世(祝曰大厯十/二年四月二)
(十九日卒年五十/三時郁始二歲)與其兄朗(補注朗/即用晦)畜於伯父氏(祝曰/郁始)
(生而孤與朗/育於伯父汜)始微有知則好學問咨禀教飭不煩提諭
月開日益卓然早成年二十四登進士第(祝曰貞元十/二年郁與朗)
(同來舉進士時郁年二/十二十四年郁登第)時故相太常權公掌出詔文(孫/曰)
(時權德輿為中書舍人知/制誥○詔文一作文誥)望臨一時登君於門歸以其
子(歸一/作妻)選授協律郎朋遊益附(一作朋/友益附)華問彌大元和
元年對詔䇿拜右拾遺(孫曰元和元年四月應材識兼/茂明於體用科中第三辛酉為)
(左拾/遺)二年兼職史館(孫曰兼史/館修撰)四年遷右補闕詔中貴
人承璀(七罪/切)將兵誅王承宗河北君奏疏諫召見問狀
有言動聽(孫曰元和四年十月以神䇿中尉吐突承璀/為河中等道行營兵馬招討處置等使討王)
(承宗郁與度支使李元素鹽鐵使李鄘京兆尹許孟容/御史中丞李夷簡給事中吕元膺穆質等極言其權太)
(重上不得已削承璀四道/兵馬使改處置為宣慰)其後上將有所相不可於衆
君與起居舍人李約交章指摘事以不行五年遷起居
郎為翰林學士愈被親信有所補助權公既相君以嫌
自列(孫曰元和五年九月德輿同平章/事郁以嫌自列守本官起居郎)改尚書考功員
外郎復史館職(樊曰郁以德輿故辭翰苑憲宗曰德輿/乃有此佳壻因詔宰相髙選世族故杜)
(琮尚岐陽公主然帝猶謂不如德輿之得郁/也因拜為考功員外郎充史館修撰判院事)七年以考
功知制誥入謝因賜五品服八年遷駕部郎中職如初
權公去相復入翰林(孫曰元和八年德輿罷相/十月復以郁為翰林學士)九年以
疾罷尋遷秘書少監(孫曰元和九年以疾辭/内職十月改秘書少監)即閒居于
郊(補注謂屏/居鄠縣)十年正月病遂殆甲午輿歸卒於其家年
四十男子二人長曰某早死(補注長男前一/歲未成童卒)次曰天官
始十歲(樊曰傳云子庠字賢府喪父始十歲此云天/官豈小字耶孫曰天官元和元年生後名悔)有
至性聞呼父官與聞弔客至輒號泣以絶女子一人夫
人天水權氏贈太子太保貞孝公臯之承孫故相今太
常德輿之女(孫曰是歲十月權/氏亦卒年三十一)𦙍慶配良是似是宜(似/一)
(作/公)四月已酉其兄右拾遺朗以喪東𦵏河南壽安之甘
泉鄉冢塋憲公墓側(冢一/作家)將以五月壬申窆(補注窆下/棺也彼驗)
(切/)謂愈曰子知吾弟久敢屬以銘銘曰
於乎古風襮順而裏方(陳曰襮領也衣表也詩繡衣朱/襮謂衣領之在外者○襮布谷)
(切又/音博)不耀其章其剛不傷戴美世命(戴一/作載)而年再不贏
惟後之成
　　　唐故尚書虞部員外郎張府君墓誌銘
　　　　(韓曰張府君卒𦵏年月日誌皆不書以公祭/文考之公時為考功郎中知制誥在京師季)
　　　　(友歸葬長安公於是祭之/且誌其墓元和十年也)
尚書虞部員外郎安定張君諱季友(嚴曰季友乃退/之同年進士)字
孝權年五十四病卒東都明年兄子塗與其弟庾掞等
䕶柩歸葬長安縣馬額原夫人北海唐氏之封前事塗
進韓氏門伏哭庭下(一有/曰字)叔父且死幾於不能言矣張
目而言曰吾不可無告韓君别藏而不得韓君記猶不
𦵏也塗為書致吾意(吾一/作君)已而自署其末與封敢告以
請愈既與為禮(補注為禮謂/為位以哭)發書云云其末有複語千
萬永訣八字名月日與封皆孝權迹孝權與余同年進
士(樊曰貞元八年中進/士第第八與公同年)其上世有暠者(暠古/老切)當宇文時
為車騎大將軍鄜城太守卒葬河北諡曰忠公至孝權
間五世矣孝權大父諱孝先太子通事舍人父諱庭光
贈綏州刺史綏州之卒孝權蓋尚小母曰太原縣君縣
君卒既葬孝權守墓樹松柏三年而後歸選為河南文
學去官徐州使拜章(孫曰貞元十六年六月以張/建封之子愔為徐州團練使)請為
判官授協律郎孝權始不痛絶詔下大悔即詐稱疾不
言三年元和初徐使死(孫曰元和元年/十一月權卒)孝權疾即日已試
判入髙等授鄠縣尉(鄠胡/古切)明年(孫曰元/和四年)故相趙宗儒鎮
荆南以孝權為判官拜監察御史經二年拜真御史明
年分司東臺轉殿中(韓曰轉殿/中侍御史)按皇甫氏子母病不侍
走京師求試職宰相怒曰吾故皇甫氏御史助所善相
戯法侮我皇甫媪何疾(祝曰媪母老稱也漢書/常從王媪負貰酒音􁀙)銜未決
皇甫母病果死得觧遷留司虞部員外郎(補注謂分/司東都也)孝
權為人孝謹與人語恐傷之而時嶷嶷有立(嶷魚/立切)與孝
權游者極衆而獨以其死累余可尚也已是為銘(它本/注云)
(銘/亡)
　　　唐故檢校尚書左僕射右龍武統軍劉公墓誌
　　　銘
　　　　(韓曰公既為劉統軍作此誌又/為作碑銘碑銘見前二十七巻)
公諱昌裔字光後本彭城人曾大父諱承慶朔州刺史
大父巨敖好讀老子莊周書為太原晉陽令再世官北
方樂其土俗遂著籍太原之陽曲曰自我為此邑人可
也何必彭城父訟贈右散騎常侍公少好學問始為兒
童時重遲不戯(遲音/穉)恒若有所思念計畫及壯自試以
開吐蕃説于邊將不售(歐本無于字/别本作于字)入三蜀從道士游
久之蜀人苦楊琳㓂掠(孫曰楊子琳蜀人初為瀘南賊/帥有詔招撫使屯守瀘州時崔)
(寧為西川兵馬使專殺節度使郭英乂子琳表請討寧/帝遣宰臣杜鴻漸出鎮成都宣恩詔慰鴻漸乃表讓劔)
(南節度與寧以子琳為瀘州刺史和解之寧入朝留弟/寛守成都子琳聞寜出乗間走入成都寛與子琳戰復)
(成都子琳還走瀘州招聚亡命㳂江東下聲言入朝涪/州守捉使王守仙伏兵黄革峽子琳悉擒之遂殺夔州)
(别駕張忠而據其城洪曰按代宗紀大厯三年七月瀘/州刺史楊子琳反陷城都楊琳即子琳也詳見崔寧傳)
(新史昌裔傳云楊惠琳亂昌裔説之按/惠琳居靈夏叛在憲宗初年新史誤也)公單船往説琳
感欷雖不即降約其徒不得為虐琳降(孫曰子琳入夔/州以城守遣使)
(請罪帝以子琳本謀近忠乃以/為成州刺史又移授灃州刺史)公常隨琳不去琳死脱
身亡沈浮河朔之間建中中曲環招起之(樊曰按新傳/曲環方攻濮)
(州裘為/判官)為環檄李納(韓曰建中二年七月平盧淄青節/度使李正巳卒子納自稱留後)
指摘切刻納悔恐動心恒魏皆疑惑氣懈(孫曰恒謂成/德節度使李)
(惟岳魏謂魏博/節度使田悦)環封奏其本德宗稱焉環之㑹下濮州
戰白塔救寧陵襄邑(祝曰二縣/並屬宋州)繫李希烈陳州城下(樊/曰)
(興元元年閏十月李希烈遣將翟崇暉悉衆圍陳州宋/亳節度使劉洽遣隴右幽州節度使曲環將兵三萬救)
(之十一月敗崇暉/於州西擒之以獻)公常在軍間環領陳許軍公因為陳
許從事以前後功勞累遷檢校兵部郎中御史中丞營
田副使呉少誠乗環喪引兵叩城留後上官説咨公以
城守所以能擒誅叛將(擒一/作檢)為抗拒令敵人不得其便
圍解拜陳州刺史(樊曰環卒上官説知後務呉少誠引/兵薄城説欲遁去昌裔指曰受詔而)
(守死其職也況士馬足支賊若堅壁不戰七日賊氣必/衰我以全制之可也説許諾賊攻堞堞不得修昌裔密)
(造飛棚聨柵即募突將千人鑿城以岀擊賊走之北還/柵已立守陴遂安兵馬使安寧國謀應賊昌裔以計斬)
(之及斬其麾下千人賊聞解去以功/擢説陳許節度使昌裔陳州刺史)韓全義敗引軍走
陳州求入保公自城上揖謝全義曰公受命詣蔡何為
來陳公無恐賊必不敢至我城下明日領騎歩十餘抵
全義營全義驚喜迎拜歎息殊不敢以不見舍望公改
授陳許軍司馬上官説死拜金紫光禄大夫檢校工部
尚書代説為節度使命界上吏不得犯蔡州人曰俱天
子人奚為相傷少誠吏有來犯者捕得縛送曰妄稱彼
人公宜自治之少誠慙其軍(樊曰公誌李郱亦曰尹慙/其庭中人漢袁盎為呉相)
(告歸道逢丞相申屠嘉下車拜謁丞相從車下謝盎/還愧其吏公所謂慙其軍慙其庭中人語岀此耳)亦
禁界上暴者兩界耕桑交跡吏不呵問封彭城郡開國
公就拜尚書右僕射元和七年得疾視政不時八年五
月湧水出他界過其地防穿不補沒邑屋流殺居人拜
疏請去職即罪詔還京師(樊曰始昌裔代説為節度也/憲宗惡其自立欲召之而重)
(生變宰相李吉甫曰陛下乗人心愁苦可召也遂以韓/臯代之至長樂驛知帝意因稱風眩卧第歲中卒史與)
(誌少異誌/為之諱耶)即其日與使者俱西大熱旦暮馳不息疾大
發左右手轡止之公不肯曰吾恐不得生謝天子上益
遣使者勞門勅無亟行至則不得朝矣天子以為恭即
其家拜檢校左僕射右龍武軍統軍知軍事十一月某
日甲子薨年六十二上為之一日不視朝贈潞州大都
督命郎中弔其家明年九月某日甲子葬河南某縣某
鄉某原公不好音聲不大為居宅於諸帥中獨然夫人
邠國夫人武功蘇氏子四人嗣子光禄主簿縱學於樊
宗師士大夫多稱之長子元一朴直忠厚便弓馬(便一/作使)
為淮南軍衙門將次子景陽景長皆舉進士葬得日相
與選使者哭拜階上使來乞銘銘曰
提將之符尸我一方配古侯公維德不爽(祝曰楚詞厲/而不爽些注)
(楚人謂羮敗曰/爽○爽平聲)我銘不亡後人之慶(洪曰爽慶皆當叶/韻爽讀若霜慶讀)
(若羌反離騷云慶天悴而喪榮沈存中云古人諧聲如/慶字多與章字叶韻孝孫有慶萬壽無疆黍稷稻梁農)
(夫之慶是也集/韻並収入平聲)
　
　
　
　
　
　五百家注昌黎文集巻二十九
欽定四庫全書
　五百家注昌黎文集巻三十
　　　　　　　　　　　　宋　魏仲舉　編
　　誌銘碑
　　　唐故監察御史衛府君墓誌銘
君諱之𤣥字造㣲中書舍人御史中丞諱晏之子贈太
子洗馬諱璿之孫家世習儒學詞章昆弟三人俱傳父
祖業從進士舉君獨不與俗為事樂施置自便父中丞
薨既三年與其弟中行(祝曰中行/字大受)别曰若既克自敬勤
及先人存趾美進士(樊曰貞元九/年中行登第)續聞成宗唯服任遂
功為孝子在不怠我恨已不及假令今得不足自貴(一/作)
(貰音射/又音世)我聞南方多水銀丹砂雜他竒藥爊為黄金(集/注)
(爊煉也煨也○爊/於刀切又音禄)可餌以不死今於若丐我我即去遂
踰嶺阨(祝曰阨塞也於/革切○一作􁀙)南出藥貴不可得以干容帥(孫/曰)
(貞元二十一年五月以/房啟為容管經畧使)帥且曰若能從事於我可一日
具許之得藥試如方不效曰方良是我治之未至耳留
三年藥終不能為黄金而佐帥政成以功再遷監察御
史師遷于桂(孫曰元和八年四月/以啟為桂管觀察使)從之帥坐事免(孫曰/是歲)
(七月啟以罪降/為太僕少卿)君攝其治厯三時夷人稱便新帥將奏
功君捨去南海馬大夫(樊曰十二月以馬/總為嶺南節度使)使謂君曰幸
尚可成兩濟其利君雖益厭然不能無萬一冀至南海
未幾竟死年五十三子曰景㣲元和十年十二月某日
歸葬河南伊闕縣伊鄉髙都村祔先塋時中行為尚書
兵部郎中號名人而與余善請銘銘曰
嗟惟君篤所信(洪曰漢書武帝李夫人賦云既往不來/申以信兮班固通幽賦云茍無實其孰)
(信顔師古並注云信/叶韻音新此亦音新)要無有弊精神以棄餘賈於人(韓/曰)
(以其所棄賈於三鎮/説文云賈市也音古)脱外累自貴珍訊來世述墓文
　　　唐故河南縣令張君墓誌銘
　　　　(韓曰公嘗與張俱為御史又俱掾江陵至是/張死公誌其墓又以文祭其篤於朋舊如此)
君諱署字某(樊曰君/行十一)河間人大父利貞有名𤣥宗世為
御史中丞舉彈無所避由是出為陳留守(嚴曰本鄭所/并陳之留邑)
(秦并天下以宋亦冇/留故加陳以别之)領河南道採訪處置使(樊曰開元/二十二年)
(十一月初置十/道採訪處置使)數歲卒官皇考諱郇(一作/詢)以儒學進官
至侍御史君方質有氣形貌魁碩長於文詞以進士(補/注)
(署貞元二/年進士第)舉博學宏詞為校書郎自京兆武功尉拜監
察御史為幸臣所讒(補注幸臣/謂李實也)與同輩韓愈李方叔三
人(樊曰時三人俱為監察御/史方叔貞元五年登第)俱為縣令南方(孫曰貞元/十九年冬)
(三人皆以言事得罪署貶郴/州陽武令公貶連州陽山令)二年逢恩俱徙掾江陵(樊/曰)
(貞元二十一年正月順宗即位大赦署與公俱量移江/陵署為功曹公為法曹凡公集以詩相酬酢者十三章)
(同之官江陵/及到官作也)半歲邕管奏君為判官(孫曰貞元二十一/年八月路恕為容)
(管經畧使/表署判官)改殿中侍御史不行拜京兆府司録(韓曰貞/元二十)
(一年十月李鄘為京兆/尹表署為府司録叅軍)諸曹白事不敢平面視共食公
堂抑首旦旦就哺歠(旦旦二字或作/但俱或作娖娖)揖起趨去無敢間
語縣令丞尉畏如嚴京兆事以幹治京兆改鳯翔尹以
節鎮京西(韓曰元和二年六月以鄘為鳯翔/尹鳯翔隴右節度使表署為判官)請與君俱
改禮部員外郎為觀察使判官帥他遷(韓曰元和四年/三月以鄘為江)
(東節/度使)君不樂久去京師謝歸用前能拜三原令歲餘遷
尚書刑部員外郎守法爭棘不阿(歐陽公云疑有/脱字阿一作撓)改䖍
州刺史民俗相朋黨不訴殺牛(一無不/訴二字)牛以大耗又多
捕生鳥雀魚鱉可食與不可食相買賣時節脱放期為
福祥事君一皆禁督立絶使通經史與諸生之旁大郡
學鄉飲酒喪婚禮張施講説民吏觀聼從化大喜度支
符州(一作/下)折民户租歲徴綿六千屯比郡承命惶怖立
期日唯恐不及事被罪君獨疏言治廹嶺下民不識蠶
桑月餘免符下民相扶攜守州門(守一/作手)呌讙為賀改澧
州刺史民税出雜産物與錢尚書有經(補注經常也○/一本作有經數)
(即無下/句改字)改觀察使牒州徴民錢倍經君曰刺史可為法
不可貪官害民留噤不肯從竟以代罷觀察使使劇史
(一作/吏)案簿書十日不得毫毛罪改河南令而河南尹適
君平生所不好者君年且老當日日拜走仰望階下不
得已就官數月大不適即以病辭免公卿欲其一至京
師君以再不得意於守令恨曰義不可更辱又奚為於
京師間竟閉門死(一作/卒)年六十君娶河東柳氏女二子
昇奴胡師將以某年某月某日葬某所其兄將作少監
者(一作/音)請銘於右庶子韓愈(孫曰元和十一年五月/以公為太子右庶子)愈
前與君為御史被䜛俱為縣令南方者也最為知君銘
曰
誰之不如而不公卿奚養之違以不久生唯其頏頏以
世厥聲
　　　唐故鳯翔隴州節度使李公墓誌銘
　　　　(韓曰李惟簡父寶臣見藩鎮傳傳所載/多與誌合○今本止云李公墓誌銘)
公諱惟簡字某司空平章事贈太傅之子(樊曰太傅李/寶臣字為輔)
(本范陽内/屬奚族)太傅初姓張氏(蔣曰故范陽張鎖髙畜之/為假子遂冐姓張名忠志)肅
宗時舉恒趙深冀易定六州戰卒五萬人馬五千匹以
歸聼命天子嘉之賜姓曰李更其名寶臣立其軍號之
曰成德由是姓李氏(集注寶應元年十一月忠志以偽/恒陽節度使挈其所管五州降于)
(河東節度使辛雲京以忠志為成德軍/節度使仍統其所管州賜姓李名寶臣)太傅薨(孫曰建/中二年)
(正月寶臣/卒贈太傅)公兄弟讓嗣(樊曰寶臣三子惟誠惟岳惟簡/惟誠乃惟岳異母兄寶臣愛之)
(使决軍事以惟岳/正嫡固讓不肯當)公竟棄其家自歸京師(樊曰惟岳叛/惟簡以家僮)
(票士百餘奉/母鄭歸京)及兄死家覆有司設防守(樊曰建中三年/閏正月成德兵)
(馬使王武俊殺惟岳傳首京師/德宗拘惟簡於客省防伺甚峻)德宗如奉天守卒出公
即馳歸與母韓國夫人鄭氏拜訣屬家徒隨走所幸道
與賊遇七鬭乃至(樊曰建中四年十月德宗幸奉天惟/簡將赴難謀於鄭鄭曰爾父立功河)
(朔位宰相身未嘗至京師兄死於人手爾入朝未識天/子不能效忠吾不子汝矣督其行曰兒能死王事吾不)
(朽矣乃斬闗出道/更七戰得及行在)有功遷太子諭德加御史中丞(樊曰/帝見)
(惟簡厚撫之拜太子諭德累遷禁軍將軍/從渾瑊率師討賊頻戰屢㨗加御史中丞)從幸梁州天
黒失道識焦中人聲得見德宗於盩厔西(祝曰盩厔雍/縣名屬鳯翔)
(○盩音輈/厔音窒)上曰卿有母可隨我耶曰臣以死從衛(樊曰/帝幸)
(山南惟簡以三十騎從夜失道馳至盩厔西聞中人語/問天子所在宻語曰上在此帝見之流涕曰爾有母乃)
(能從朕耶對曰臣誓以死渾/瑊至遂决趨興元惟簡前導)及幸還録功封武安郡王
(或作/公誤)號元從功臣(孫曰四月詔奉天隨從/將士並賜號元從功臣)圖其形御閣
(韓曰圖形凌/煙閣賜鐵券)而以神威將軍(韓曰遷左神/威衛大將軍)居北軍衛(居/一)
(作/為)久乃加御史大夫丁韓國憂去官累遷神威大將軍
加工刑二曹尚書天威統軍又改户部尚書(樊曰元和/初檢校户)
(部尚/書)金吾大將軍(樊曰為左金吾衛大將/軍充街使○一有將字)有長尚萬國
俊者以軍勢奪興平人地吏憚莫敢治及公為金吾興
平人曰久聞李將軍為人公平庶能直吾屈即齎縣牒
來見公發視立杖國俊廢之以地還興平人聞者莫不
稱歎於是天子以公材果可任用治人將兵無所不宜
元和六年即以公為鳯翔隴州節度使戸部尚書兼鳯
翔尹(樊曰五月以惟簡為鳯/翔尹鳯翔隴州節度使)隴州地與吐蕃接舊常朝
夕相伺更入攻抄人吏不得息公以為國家於夷狄當
用長算邊將當承上㫖謹條教蓄財榖完吏農力以俟
不宜規小利(規一/作覩)起事盗恩(恩一/作思)禁不得妄入其地益
市耕牛鑄鎛釤鉏斸(集注詩庤乃錢鎛注田噐也釤大/鎌也斸大鋤也○鎛音博釤山監)
(切鉏陟初切又仕/葅切斸陟玉切)以給農之不能自具者丁壯愈勵(愈/一)
(作/興)歲增田數十萬畝(一無/數字)連八歲(補注自元和六/年至十三年)五種
俱熟(祝曰五種謂五穀/也○種之勇切)公私有餘販者負入褒斜(孫曰/梁州)
(記萬石城沂漢上七里有褒谷南口曰褒北口曰斜長/四百七十里褒水通沔斜水通渭選右界褒斜○斜音)
(耶/)船循渭而下首尾相繼不絶十三年公與忠武軍節
度使司空光顔(李光/顔)邠寧節度使尚書釗(郭/釗)俱來朝上
為之燕三殿張百戯公卿侍臣咸與(孫曰二月上御麟/德殿宴羣臣大合)
(樂三日頒/賜有差)既事敕還公因進曰臣幸宿衛四十餘年今
年老許外任(許一/作斥)不勝慕戀願得死輦下天子加慰遣
焉還鎮告疾其夏五月戊子薨年五十五訃至上悼愴
罷朝遣郎中臨弔贈尚書左僕射以其年十一月丙申
葬萬年縣鳯棲原夫人博陵郡崔氏河陽尉鎬之孫大
理評事可觀之女賢有法度公有四子長曰元孫三原
尉次曰元質彭之濛陽尉曰元立興平尉曰元本河南
叅軍皆愿敏好善(祝曰元本輕薄無行長慶末與薛渾/私侍襄陽公主事敗主幽禁中元本)
(以功臣子貸/死流嶺南)元立元本皆崔氏出葬得日嗣子元立與
其昆弟四人請銘於韓氏曰先人嘗有託於夫子也愈
曰太傅功在史氏(一有/記字)僕射以孤童子囚羈京師卒能
以忠為節自顯取爵位立名績使天下拭目觀父母與
榮焉既忠又孝法宜銘(一無/法字)銘曰
太傅之顯自其躬興僕射童羈孰與之朋遭國之難以
節自發致其勤艱以復考烈孝由忠立爵名隨之銘此
𤣥石維昧之詒
　　　唐故少府監胡公墓神道碑
　　　　(集注胡珦謚曰良公陳鴻為作謚文張籍作/行狀牛僧孺作墓誌公作神道碑歐陽公集)
　　　　(古録有胡良公碑跋云良公者韓之門人/張籍妻父也流俗所傳本非當以碑為正)
少府監胡公者諱珦(虚亮/切)字潤博年七十九以官卒(補/注)
(元和十/三年卒)明年七月(石本作八/月十四日)葬京兆奉先(一有/縣字)夫人天
水趙氏祔焉其子逞廵遇述遷造(石本逞下有廼字别/本有廼字無廵字又)
(云遇或作/廵皆非)與公壻廣文博士呉郡張籍以公之族出處
文行治厯官壽年(石本無處文二/字舊本無處字)為書使人自京師南
走八千里至閩南兩越之界(祝曰潮州/東與閩接)上請為公銘刻
之墓碑於潮州刺史韓愈曰胡姓本出安定後徙清河
清河於今為宗城(石本無此句清河二字嚴曰今/廢依舊清河縣貝州今改恩州)屬貝
州(孫曰宗城縣名武/徳九年屬貝州)大父諱秀武后時以文才徴為麟
臺正字(孫曰垂拱元年二月/改秘書省為麟臺)父宰臣用進士卒官平陽
冀氏令贈潭州大都督公早孤能自勸學(勸一/作勤)立節概
非其身力不以衣食凡一試進士二即吏部選皆以文
章占上第(補注大厯七/年珦登第)樂為儉勤(石本樂作出/别本樂作所)自刻削
不干人以矯時弊及為富平尉一府稱其斷決建中四
年侍郎趙贊為度支使(孫曰建中三年五月以中書舍/人趙贊為户部侍郎判度支)
薦公為監察御史主餽給渭橋以東軍(樊曰興元元年/二月李晟自咸)
(陽移兵/東渭橋)洗手奉職不以一錢假人賊平有司覈考羣吏
多坐貶死獨公以清苦能檢飭無漏失遷河南倉曹魏
公賈耽以節鎮鄭滑(孫曰貞元二年九月以賈耽/為鄭滑節度使辟珦佐其府)以公
佐觀察事檢校尚書工部員外郎以剛直齟齬不阿忤
權貴除獻陵令(補注獻陵/髙祖陵)居陵下七年市置田宅務種
樹為業以自給教授子弟(石本無/以字)貞元十一年吏部大
選以公考選人藝學以勞遷奉先令以治辦(一作/辯)遷尚
書膳部郎中改坊州刺史州經亂無孔子廟公至則命
築宫造祭噐率博士生徒(石本無/徒字)講讀以時如法以祠
人吏聚觀歎息遷舒州刺史州歲大熟麥一莖數穗閭
里歌舞之考功以聞遷尚書駕部郎中數以公事(數音/朔)
犯尚書李巽巽時主鹽鐵事(孫曰元和元年四月以兵/部侍郎李巽領度支鹽鐵)
(轉運/使)富矯恃勢以語宰相(石本作/丞相)由是退公為鳯翔少
尹巽死(韓曰元和四/年五月巽卒)遷少大理(一有字少/大理四字)改少詹事元
和十二年朝廷以公年老能自祗力事職不懈可嘉拜
少府監兼知内中尚(樊曰百官志少府監從三品掌百/工技藝之政總中尚左尚右尚)
明年以病卒(補注元和十三年/也○石本無病字)公始以進士孤身旅長
安致官九卿為大家七子皆有學守女嫁名人年幾八
十堅悍不衰事可傳載可為成德(石本作可/謂盛德)銘曰
朅朅胡公(舊注朅朅武/壯貎丘竭切)既果以方(以一/作而)挾藝射科毎發
如望(音/忘)人求於人我已為之自始訖終不降色辭因官
立事隨有可載發跡饋運(石本/作軍)遭䜛府介(孫曰謂佐鄭/滑觀察事忤)
(權貴除獻/陵令也)去居陵下為吏為隠坊舒之政于兹有歎(一/作)
(靳/)守官駕部名升已屈(石本升/作昇)躋于少府甚宜秩物不
配其有君子恥之少府古卿公優止之刻文碑石以顯
公行維彼後人(石本彼/作公)無怠嗣慶
　　　唐故相權公墓碑
　　　　(韓曰權徳輿憲宗朝拜同平章事/新舊史有傳所載加詳於誌云)
上之元和六年其相曰權公諱德輿字載之(孫曰元和/五年九月)
(以德輿同中書/門下平章事)其本出自殷帝武丁武丁之子降封於
權(劉曰或云楚武王使鬭/緍尹權後因以為氏)權江漢間國也(程曰權故城/在南郡當陽)
(縣/)周衰入楚為權氏(嚴曰唐韻云權始出天水本顓頊/之後楚武王使鬬緍尹權後因氏)
(焉/)楚滅徙秦而居天水畧陽(黄曰秦滅楚遷大姓/於隴西因居天水)符秦
之王中國其臣有安丘公翼者(樊曰翼字子良畧陽人/與太原王讚俱為符堅)
(謀主堅即偽位拜給事中後/為右僕射封安丘公諡曰敬)有大臣之言(韓曰堅伐晉/翼力諌不從)
(堅遂/大敗)後六世至平涼公文誕(孫曰翼子宣褒事姚秦為/黄門侍郎宣褒四世之孫)
(榮隋開府儀同三司/鄜城郡公榮子文誕)為唐上庸太守(庸一/作虞)荆州大都督
長史焯有聲烈(焯一/作綽)平涼曾孫諱倕(孫曰文誕子崇本/匡成令崇本子無)
(待成都尉無待/子倕○倕音垂)贈尚書禮部郎中以藝學與蘇源明相
善(祝曰源明京兆武功人初名預/字弱夫肅宗時終秘書少監)卒官羽林軍録事㕘
軍於公為王父郎中生贈太子太保諱臯以忠孝致大
名(孫曰臯字士繇天寶末安禄山為河北按察使表臯/為從事察禄山有異志詐死奉其母南去及渡江禄)
(山已反由是/名聞天下)去官累以官徴不起(孫曰代宗徵臯為起/居舍人以疾辭李季)
(卿黜陟江淮奏臯節/行改著作郎復不起)追諡貞孝(韓曰大厯二年四月十/四日臯卒於潤州年四)
(十六元和/中諡貞孝)是實生公公在相位三年(孫曰元和五年九/月相八年五月罷)
其後以吏部尚書授節鎮山南(孫曰元和十一年十月/以德輿檢校吏部尚書)
(充山南西/道節度使)年六十以薨贈尚書左僕射諡文公(孫曰元/和十三)
(年八月以病乞還/卒於道年六十)公生三歲知變四聲(知一/作能)四歲能為
詩七歲而貞孝公卒(樊曰大厯二年貞孝/公卒德輿時九歲)來弔哭者見
其顔色聲容皆相謂權氏世有其人及長好學孝敬祥
順貞元八年以前江西府監察御史徴拜博士(孫曰貞/元初江)
(西觀察使李兼表德輿為判官再遷監察御史/府罷德宗雅聞其名八年正月除太常博士)朝士以
得人相慶改左補闕章奏不絶譏排姦倖(樊曰貞元八/年八月司農)
(少卿裴延齡以巧倖除户部侍郎/判度支德輿上疏論其姦不省)與陽城為助轉起居
舍人(補注貞元十/年四月遷)遂知制誥(補注歲中/兼知制誥)凡撰命詞九年
以類集為五十巻天下稱其能(樊曰徳輿知制誥轉駕/部員外郎司勲郎中職)
(如舊遷中書舍人時德宗親覧庶政重難除授凡命于/朝多補自御札德輿居西掖凡八年其間獨掌者數歲)
(嘗上言左右掖承天子誥命奉行詳復各攸司不/宜久廢帝曰非不知卿之勞但擇如卿者未得耳)十八
年以中書舍人典貢士拜尚書禮部侍郎(樊曰貞元十/七年冬以本)
(官知禮部貢舉十八/年真拜禮部侍郎)薦士於公者其言可信不以其人
布衣不用即不可信雖大官勢人交言一不以綴意(張/曰)
(德輿自貞元十八年掌貢士至二十一年凡三典貢舉/十八年放二十三人十九年放二十人二十一年放二)
(十九人甄品詳諦所得/士相繼為公卿宰相)奏廣歲所取進士明經在得人
不以員拘(補注德輿知舉取/明經初不限員)轉户兵吏三曹侍郎(孫曰/貞元)
(二十一年六月轉户部侍郎/元和初厯兵部吏部侍郎)太子賓客(孫曰徳輿為吏/部侍郎坐郎吏)
(誤用官缺改/太子賓客)復為兵部遷太常卿(孫曰元和四年/五月遷太常卿)天下
愈推為鉅人長德時天子以宰相宜㕘用道德人因拜
禮部尚書同中書門下平章事(樊曰元和五年宰相裴/垍寢疾九月以德輿同)
(平章/事)公既謝辭不許其所設張舉措必本於寛大以幾
教化多所助與(一作/為)維匡調娯不失其正中於和節不
為聲章因善與賢不務主已(務一/作矜)以吏部尚書留守東
都(樊曰元和八年正月罷相守本官七/月以檢校吏部尚書為東都留守)東方諸帥有利
病不能自請者公常與疏陳以露布復拜太常(補注元/和九年)
(十月/除)轉刑部尚書考定新舊令式(一作/命)為三十編舉可
長用(李曰先是詔許孟容蔣又等刪定格勅成三十巻/表上之留中不出德輿請下刑部與侍郎劉伯芻)
(等考定復為三十巻十/年十月奏誚行用從之)其在山南河南(孫曰謂為山南/東道節度使及)
(東都/留守)勤于選付(一作/府)治以和簡人以寧便以疾求還十
三年某月甲子道薨于洋之白草奏至天子痛傷為之
不御朝郎官致贈錫官居野處上下弔哭皆曰善人死
矣其年某月日(一又作/某日)葬河南北山在貞孝東五里公
由陪屬升列年除歲遷以至公宰人皆喜聞若已與有
無忌嫉者于頔(音/廸)坐子殺人失位自囚親戚莫敢過門
省顧者在朝莫敢言者公將留守東都為上言曰于頔
之罪既貰不竟宜因賜寛詔上曰然公為吾行諭之頔
以不憂死(孫曰元和七年正月司空同平章事于頔使/其子太常丞敏重賂梁正言求出鎮正言詐)
(漸露敏索其賂不得誘其奴支解之棄溷中事覺頔率/其子殿中少監孝友等素服詣建福門請罪門者不納)
(頔左遷恩王傅仍絶朝謁敏流雷州孝友等皆/貶官八年七月徳輿將留守東都為上言之)前後考
第進士及庭所䇿試士踵相躡為宰相達官與公相先
後其餘布處臺閣外府凡百餘人自始學至疾(一有/病字)未
嘗一日去書不觀公既以能為文辭擅聲於朝多銘卿
大夫功德(孫曰德輿於述作特盛六經百氏游泳漸漬/其文雅正而𢎞博王侯將相洎當世名人薨)
(沒以銘紀為誰者什八/九時人稱為宗正焉)然其為家不視簿書(視一/作親)未嘗
問其有亡費不待餘公娶清河崔氏女(一無/女字)其父造嘗
相代宗(孫曰徳宗貞元元年正月以崔造/平章事至十二月罷非相代宗也)號為名臣既
葬其子監察御史璩(樊曰德輿二子璩字大圭瑶字大/玉璩元和二年登第厯監察御史)
(宰相李宗閔其父門生薦為中書舍人時李訓挟寵以/易博士在翰林璩與舍人髙元裕等連章劾訓傾覆隂)
(巧不宜出入禁中及宗閔貶璩屢表辯解貶閬州刺史/徙鄭州訓誅時人多璩明禍福大體能世其家○璩音)
(渠/)纍然服喪(一有/來字)有請乃作銘文曰
權在商周世次不存(次一/作無)滅楚徙秦嬴劉之間甘泉始
侯以及安丘(安一/作商)詆訶浮屠(韓曰苻堅嘗游東苑命沙/門道安同輦翼諫曰臣聞)
(天子法駕侍中陪乘清道而行進止/有度道安毁形賤士不宜叅穢神輿)皇極之扶貞孝之
生鳯鳥不至爵位豈多半塗已税(巳一/作而)壽考豈多四十
而逝惟其不有以惠厥後是生相君為朝德首行世祖
之(祖一/作師)文世師之(師一/作祖)流連六官(孫曰六官謂吏户禮/兵刑工六官也德輿)
(遍為/之)出入屏毗(祝曰屏毗謂/出為藩鎮)無黨無讎舉世莫疵人所
憚為(一作/焉)公勇為之人所競馳(人一作其/競一作共)公絶不窺(絶/一)
(作/有)孰克知之(克一/作先)德將在斯刻詩墓碑以永厥垂
　　　平淮西碑奉敕撰(并序/)
　　　　(樊曰宰相裴度為淮西宣慰處置等使公為/行軍司馬蔡平隨度還朝詔撰平淮西碑公)
　　　　(以呉元濟之平由度能固天子意得不赦卒/擒之多歸度功而李愬持以入蔡功居第一)
　　　　(愬妻唐安公主女也出入禁中訴碑不實帝/詔斵其文更命翰林學士段文昌為之見舊)
　　　　(史公傳及新史呉元濟傳羅隠乃為石烈士/説言石孝忠者事李愬為前驅韓侍郎撰平)
　　　　(蔡碑孝忠熟視恚怒因推去其碑僅傾者再/三吏執詣獄又以枷㞑拉殺一吏事聞天子)
　　　　(怒詔械送闕下孝忠頓首明愬功請就刑上/赦之劉公嘉話云韓碑石本呉少誠德政碑)
　　　　(與狄梁公碑對立其韓文忽流汗成泥不十/日中使至磨韓之作而刋改制焉嘉話渉怪)
　　　　(而隠所書與史異其云改命文昌為之則一/也嗚呼史臣以任度為難而帝能之至是功)
　　　　(成反欲歸之愬其與漢髙喻指蹤以明蕭何/之功者有間矣予是以知帝之不終也文昌)
　　　　(之文見姚鉉文粹其與公作不待較而明蘇/内翰録臨江驛小詩云淮西功業冠吾唐吏)
　　　　(部文章日月光千載斷碑人膾炙不知世有/叚文昌盡之矣補注按夷堅志云政和中陳)
　　　　(珦守蔡州始視事謁裴晉公廟讀平淮西碑/乃文昌所作者忿然不平即日磨去别諉能)
　　　　(書者寫韓文刻之集注陳無已曰龍圖孫學/士覺喜論文謂退之淮西碑叙如書銘如詩)
　　　　(○又云少游謂元和聖德詩於韓文為/下與淮西碑如出兩手蓋其少作也)
天以唐克肖其德(孫曰肖似也言唐/之子孫其徳相似)聖子神孫繼繼承
承於千萬年敬戒不怠全付所覆四海九州罔有内外
悉主悉臣(補注謂悉以為/主而臣之也)髙祖太宗既除既治(補注除/謂除亂)
(也/)髙宗中睿休養生息至于𤣥宗受報収功極熾而豐
物衆地大孽牙其間(祝曰孽/萌也)肅宗代宗德祖順考以勤
以容大慝適去稂莠已薅(孫曰大慝大惡也謂安禄山/史思明之屬稂草也爾雅稂)
(一名童梁祝曰薅噐也以刺地除草詩以薅/茶蓼○薅奴毛切又奴豆切一本已字作不)相臣將臣
文恬武嬉習熟見聞以為當然睿聖文武皇帝(孫曰元/和三年)
(正月受/此尊號)既受羣臣朝乃考圗數貢(祝曰謂考輿地之廣/狹計貢賦之至與不)
(至○數色阻/切一無乃字)曰嗚呼天既全付予有家今傳次在予(補/注)
(次位/序也)予不能事事其何以見于郊廟(補注見于/郊廟祭也)羣臣震
懾奔走率職明年平夏(孫日永貞元年八月夏綏銀節/度留後李惠琳叛元和元年三)
(月兵馬使張/承金討斬之)又明年平蜀(孫曰永貞元年八月劔南節/度使韋臯卒行軍司馬劉闢)
(自稱留後元和元年九月東川節度使髙崇/文擒闢以獻○一有西川二字川一作州)又明年平
江東(孫曰元和二年十月鎮海軍節度/使李錡反大將張子良執錡以獻)又明年平澤潞
遂定易定(元和五年十月義成節度使張/茂昭以易定二州歸于有司)致魏博貝衛
澶相(孫曰元和七年十月魏博節度使田𢎞正以所管/六州歸于有司祝曰澶澶淵也説文澶淵水在宋)
(左氏盟于澶/淵○澶音蟬)無不從志皇帝曰不可究武(趙本究/作窮)予其
少息九年蔡將死蔡人立其子元濟以請不許(樊曰元/和九年)
(閏八月彰義節度使呉少陽卒其子元濟攝蔡州/刺史匿喪以病聞自領軍務表請主兵上不許)遂燒
舞陽犯葉襄等城(一無/等字)以動東都放兵四刼(韓曰元濟/發兵四出)
(屠舞陽焚葉縣攻掠魯山襄城汝許州人/皆竄伏榛莽間剽掠千餘里闗東大恐)皇帝厯問于
朝(祝曰厯/謂徧也)一二臣外(一作/外臣)皆曰蔡帥之不廷授于今五
十年傳三姓四將(孫曰廣德元年七月以李忠臣為淮/西節度使貞元二年四月以陳竒十)
(月以呉少誠為之是為三姓大厯十四年三月忠臣為/其將李希烈所逐自為節度忠臣希烈少誠少陽是為)
(四/將)其樹本堅(祝曰本/謂根本)兵利卒頑(利鋭/也)不與他等因撫而
有順且無事大官臆決唱聲(祝曰臆決謂/以已意決之)萬口和附(和/去)
(聲/)并為一談(并去聲/一作併)牢不可破皇帝曰惟天惟祖宗(祖/上)
(一無/惟字)所以付任予者庶其在此予何敢不力(一無/何字)況一
二臣同(韓曰宰相李吉甫言淮西非如河北四無黨援/失今不取後難圖矣張𢎞靖曰請先為少陽輟)
(朝贈官弔贈待其有/不順之迹然後加兵)不為無助曰光顔汝為陳許帥(孫/曰)
(元和九年十月以陳州刺史李光顔為/忠武節度使忠武管陳許  二  州)維是河東魏博郃
陽三軍之在行者(樊曰元和十年正月命宣武等十六/道進軍討元濟以光顔等分掌行營)
(二月命神䇿軍郃陽鎮遏將索日進以涇原兵六百人/㑹李光顔祝曰郃陽説文左馮翊郃陽縣○郃音合)
汝皆將之曰重𦙍汝故有河陽懐今益以汝(孫曰元和/九年閏八)
(月以河陽節度使烏重𦙍為汝州刺/史充河陽懷汝節度使徙𨽻汝州)維是朔方義成陜
益鳯翔延慶(韓曰義成管鄭滑二州陜益即劔南東西/川延屬鄜坊丹延節度使慶屬邠寧節度)
(使/)七軍之在行者汝皆將之曰𢎞汝以卒萬二千屬集
而子公武(一本集字在公/武下一無集字)往討之(韓曰元和十年九月/以宣武節度使韓𢎞)
(為淮西諸軍都統曰無自行以遏北冦𢎞請使子/公武以兵萬三千㑹蔡下歸財與糧以濟諸軍)曰文
通汝守壽(孫曰元和十年二月以左金吾大將軍/李文通為壽州團練使扼固始之險)維是
宣武淮南宣歙浙西四軍之在行于壽者汝皆將之曰
道古汝其觀察鄂岳(孫曰元和十一年以黔州觀/察使李道古為鄂岳觀察使)曰愬
汝帥唐鄧隨(孫曰元和十一年十二月以太/子詹事李愬為唐鄧隨節度使)各以其兵
進戰曰度汝長御史(孫曰謂度為御/史中丞故云長)其往視師(孫曰元/和十年)
(五月上遣度詣行營/宣慰察用兵形勢)曰度惟汝與予同(補注同謂同謀/○一無與字)
汝遂相予(孫曰元和十年六月以度/為中書侍郎同平章事)以賞罰用命不用
命曰𢎞汝其以節都統討軍(討一作諸洪曰按韓𢎞為/淮西諸軍行營都統故或)
(者疑討當作諸然謂討元濟之軍亦何不可/若作諸軍則語凡矣○一本節下有度字)曰守謙汝
出入左右汝惟近臣(補注謂守/謙為内侍)其往撫師(樊曰諸軍討/淮西者近九)
(萬人久而無功元和十一年十一月上/命知樞密梁守謙宣慰因留監其軍)曰度汝其往衣
食予士(一作衣服飲食予士/○衣去聲食音嗣)無寒無饑以既厥事遂生
蔡人賜汝節斧通天御帯衛卒三百(孫曰元和十二年/八月度赴淮西詔)
(以神䇿軍三百人/衛從賜以犀帯)凡兹廷臣汝擇自從(一無/從字)惟其賢能
無憚大吏(孫曰元和十二年七月度以宰相出為淮西/宣慰處置使度奏刑部侍郎馬總為副使右)
(庶子韓愈為行軍司馬判官/書記皆朝廷之選上皆從之)庚申予其臨門送汝(補注/度行)
(上御通化/門送之)曰御史予閔士大夫戰甚苦自今以往非郊
廟祠祀其無用樂(一無/其字)顔𦙍武合攻其北大戰十六得
柵城縣二十三降人卒四萬(趙本無/人字)道古攻其東南八
戰降卒萬三千(一無/卒字)再入申破其外城(孫曰元和十二/年道古攻申州)
(克其/外郭)文通戰其東十餘遇降萬二千愬入其西得賊將
輒釋不殺(樊曰元和十二年五月淮西騎將李祐率士/卒刈麥於張柴村李愬令廂虞侯史用誠生)
(擒以歸待/以客禮)用其䇿戰比有功十二年八月丞相度至(韓/曰)
(度赴淮西二十/七日至郾城)帥都統𢎞責戰益急顔𦙍武合戰益用
命(韓曰度至軍宣達上㫖士皆賈勇時諸道兵皆有中/使監陣進退不由主將度至行營並奏去之以是出)
(戰皆/捷)元濟盡并其衆洄曲以備(孫曰四月蔡人董昌齡/以郾城降李光顔引兵)
(入據之元濟甚懼時董重質將騎軍守洄曲/元濟悉發親近及守城卒詣重質以拒之)十月壬申
愬用所得賊將自文城因天大雪疾馳百二十里用夜
半到蔡破其門取元濟以獻(樊曰李祐言於李愬曰蔡/之精兵皆在洄曲及四境)
(拒守州城者皆羸老之卒可以乗虚直抵其城北賊將/聞之元濟已成擒矣愬然之十月愬命隋州刺史史旻)
(等留鎮文城自領李祐等諸軍行六十里夜至張柴留/數百人斷洄曲救兵之路復引兵出門時大風雪人馬)
(凍死者相望夜半雪愈甚四鼓至/蔡州城下坎垣而登擒元濟以獻)盡得其屬人卒(韓曰/申光)
(二州及諸鎮兵二/萬餘人相繼來降)辛巳丞相度入蔡(孫曰度建彰義軍/節將降卒萬餘人)
(入/城)以皇帝命赦其人淮西平大饗賚功(祝曰書周有/大賚賚予也)師
還之日因以其食賜蔡人凡蔡卒三萬五千其不樂為
兵願歸為農者十九悉縱之(韓曰詔淮西立功將士委/韓𢎞裴度條疏聞奏淮西)
(軍人一切不問宜/准元敕給復二年)斬元濟於京師(孫曰十一月丙戌朔/御興安門受淮西之)
(俘以元濟徇兩市/斬於一獨柳樹)冊功𢎞加侍中愬為左僕射帥山南
東道(樊曰制加愬檢校尚書左僕射襄州刺史充山南/東道節度襄鄧隋唐復郢均房觀察使涼國公)
顔𦙍皆加司空(樊曰李光顔烏重𦙍並檢校司空/光顔封武威郡公重𦙍邠國公)公武
以散騎常侍帥鄜坊丹延(孫曰以宣武軍都虞候韓公/武為檢校左㪚騎常侍鄜州)
(刺史鄜坊丹延節/度使○鄜音孚)道古進大夫通加散騎常侍丞相度
朝京師道封晉國公(一無/國字)進階金紫光禄大夫(趙本無/進字)
以舊官相(孫曰度歸京師十二月制加彰義軍節度申/光蔡激觀察使充淮西宣慰處置等使朝議)
(大夫門下侍郎平章事兼蔡州刺史飛騎尉裴度金紫/光禄大夫依前門下侍郎𢎞文館大學士仍賜上柱國)
(封晉國公食/邑三千户)而以其副總為工部尚書領蔡任(樊曰以/蔡州留)
(後馬總檢校工部尚書為/蔡州刺史彰義節度使)既還奏羣臣請紀聖功被之
金石皇帝以命臣愈(趙本無/以字)臣愈再拜稽首而獻文曰
唐承天命遂臣萬方孰居近土(補注近土諸/鎮之叛命者)襲盜以狂
往在𤣥宗崇極而圯(祝曰圮毁也謂/盛極而衰也)河北悍驕(孫曰安/史既平)
(燕趙魏相/繼而起)河南附起(孫曰謂汴蔡之/屬居河南者)四聖不宥(補注肅/代順德)
(四聖/也)屢興師征有不能尅益戍以兵夫耕不食婦織不
裳輸之以車為卒賜糧(孫曰夫耕不得食婦織不/得裳皆以為卒之賜糧也)外多
失朝(孫曰謂為亂者所/隔故不得朝覲也)曠不嶽狩(祝曰謂廵狩四岳之/禮多曠廢也時岱在)
(東平恒在成德故不得/廵守○一作曠乏兵守)百𨽻怠官(百一/作司)事亡其舊(亡一/作忘)
帝時繼位(補注帝/即憲宗)顧瞻咨嗟惟汝文武孰恤予家既斬
呉蜀旋取山東(取一/作出)魏將首義(趙本首作守/一本作有)六州降從
淮蔡不順自以為強提兵呌讙(補注呌讙驚呼貌○/讙呼元呼官二切)欲
事故常始命討之(趙本始作乃/○一本作力)遂連姦鄰隂遣刺客來
賊相臣(孫曰元和十年六月宰相武元衡入朝/東平李師道遣刺客暗中突出射之)方戰未
利内驚京師羣公上言(趙本公/作臣)莫若惠來帝為不聞(嚴/曰)
(謂不聽其言也初憲宗平蔡以師久無功命裴度往視/形勢度還奏言必可取之狀時宰相李逢吉韋貫之及)
(在朝之臣皆莫欲進兵謂莫若因而撫之惟憲宗確然/不聼其言故能用度以成伐功史臣謂非度破賊之難)
(憲宗任度之為/難蓋謂此也)與神為謀及相同德(及一/作乃)以訖天誅乃
敕顔𦙍愬武古通咸統於𢎞(補注謂以韓/𢎞為都綂)各奏汝功(趙/本)
(奏作/立)三方分攻(祝曰三方即上所言顔𦙍武攻其/北道古攻其東南文通戰其東也)五萬
其師大軍北乗厥數倍之常兵時曲(韓曰元和十年五/月光顔大破賊黨)
(於時/曲)軍士蠢蠢既翦凌雲(韓曰元和十一年九/月光顔奏拔凌雲棚)蔡卒大
窘翦之邵陵(翦一作勝/又一作遂)郾城來降(郾音偃/見上注)自夏及秋(趙/本)
(及作/入)複屯相望(音忘複/一作復)兵頓不勵(孫曰頓謂頓/止勵謂勉勵)告功不
時(祝曰告功/奏功也)帝哀征夫命相往釐(孫曰相謂裴/度釐理也)士飽而
歌馬騰於槽試之新城賊遇敗逃盡抽其有聚以防我
(孫曰謂董重/質兵守洄曲)西師躍入道無留者(補注謂李愬/入蔡之師)額額蔡
城(祝曰額額大貌也書罔晝夜頟/額注肆惡無休息額與額同)其疆千里既入而有
莫不順俟帝有恩言(補注恩言/謂詔令也)相度來宣(祝曰來宣謂/宣達王命詩)
(云來旬來宣元濟既誅上封二劔以授梁守謙使誅元/濟舊將度欲使俱入蔡州量罪施行不盡如詔㫖仍上)
(疏言/之)誅止其魁釋其下人蔡之卒夫投甲呼舞(樊曰蔡/平度以)
(蔡卒為牙兵或諌曰蔡人反側者尚多不可不備度笑/曰元惡既擒蔡人則吾人也又何疑焉蔡人聞之感泣)
蔡之婦女迎門笑語蔡人告饑船粟往哺蔡人告寒賜
以繒布(賜一/作贈)始時蔡人禁不往來今相從戯里門夜開
(樊曰先是呉氏父子阻兵禁人偶語於途夜不燃燭有/以酒食相過從者罪死度既視事下令惟禁盜賊鬬殺)
(餘皆不問蔡人/始知有生之樂)始時蔡人進戰退戮今旰而起(補注旰/日晚也)
(○旰古/按切)左餐右粥(補注子厚云退之平淮西碑猶有㡌/子僕若為之便説用兵伐叛事又云)
(退之左餐右粥不如吾仰/父俯子或曰此非子厚語)為之擇人以収餘憊選吏賜
牛教而不税蔡人有言始迷不知今乃大覺羞前之為
蔡人有言天子明聖不順族誅順保性命汝不吾信視
此蔡方孰為不順(為不一/作不為)往斧其吭(吭喉也/古郎切)凡叛有數
(孫曰謂叛者數鎮/如王承宗之類也)聲勢相倚吾強不支汝弱奚恃其告
而長而父而兄(補注而皆謂汝也/趙本作告汝父兄)奔走偕來(祝曰來至/也還也左)
(氏于思于思棄甲復/來○偕來一作來偕)同我太平淮蔡為亂天子伐之既
伐而饑天子活之始議伐蔡卿士莫隨既伐四年小大
並疑不赦不疑由天子明凡此蔡功惟斷乃成(嚴曰集/有論淮)
(西事宜狀云以三小州殘弊困劇之餘而當天下之全/力其破敗可立而待所未可知者在陛下斷與不斷爾)
(傳曰斷而後行鬼神避之遲疑不斷未有能成/其事者也故此終篇以惟斷乃成為言也)既定淮
蔡(一作淮/蔡既定)四夷畢來遂開明堂(遂一/作既)坐以治之
　　　讀韓碑詩　　　　　　　　李啇隱
　元和天子神武姿彼何人哉軒與羲誓將上雪列聖
　恥坐法宫中朝四夷淮西有賊五十載封狼生貙貙
　生羆不據山河據平地長戈利矛日可麾帝得聖相
　相曰度(孫曰宴子春/秋仲尼聖相)賊斫不死神扶持腰懸相印作
　都統隂風慘淡天王旗愬武古通作牙爪(李愬韓公/武李道古)
　(李文/通)儀曹外郎載筆隨行軍司馬智且勇十四萬衆
　猶虎貔入蔡縛賊獻太廟功無與比恩不訾帝曰汝
　度功第一汝從事愈宜為辭愈拜稽首蹈且舞金石
　刻畫臣能為古合世稱大手筆此事不繫於職司當
　仁自古有不避言訖屢頷天子頥公退齋戒坐小閣
　濡染大筆何淋漓㸃竄堯典舜典字塗改清廟生民
　詩文成破體書在紙清晨再拜鋪丹墀表曰臣愈昧
　死上詠神聖功書之碑碑髙三丈字如手負以靈龜
　蟠以螭句竒語重喻者少䜛之天子言其私長繩百
　尺拽碑倒鹿砂大石相磨治公之斯文若元氣先時
　已入人肝脾湯盤孔鼎有述作今無其噐存其辭嗚
　呼聖皇及聖相相與烜爀流淳熈公之斯文不示後
　曷與三五相攀追願書萬本頌萬過口角流沬右手
　胝傳之七十有三代以為封禪玉檢明堂基
　
　
　
　
　
　
　
　五百家注昌黎文集巻三十
欽定四庫全書
　五百家注昌黎文集巻三十一
　　　　　　　　　　　　宋　魏仲舉　編
　　碑
　　　南海神廟碑
　　　　(集注泚碑有石刻其首云使持節袁州諸軍/事守袁州刺史韓愈撰使持節循州諸軍事)
　　　　(守循州刺史陳諫書并篆額其後云元和十/五年十月一日建歐陽公云昌黎集類多訛)
　　　　(舛惟南海碑不舛者以石刻人家多有故也/石刻與刋本異者今注于下補注蘇内翰嘗)
　　　　(移書楊康公使遷廟文登因古廟而新之楊/不從故蘇詩云退之仙人也游戲於斯文笑)
　　　　(談出竒偉鼓舞南海神/○趙本作南海東廟碑)
海於天地間為物最鉅自三代聖王莫不祀事考於傳
記而南海神次最貴在北東西三神河伯之上號為祝
融(樊曰按太公伏符隂謀曰武王伐紂都洛邑天大陰/寒雨雪十餘日甲子朝五車騎山王門之外欲謁武)
(王武王曰諸神各有名乎師尚父曰南海神名祝融北/海名𤣥冥東海名勾芒西海名蓐牧河伯名馮修使謁)
(者各以名召之神皆警而見武王曰何以教之神曰天/伐商立周謹來受命各奉其使武王曰予歲時亦無廢)
(禮焉洪曰世人或謂退之因祝融為/火正遂以為南海神不知有所據也)天寶中天子以為
古爵莫貴於公侯故海岳之祀犧幣之數放而依之所
以致崇極於大神今王亦爵也而禮海岳尚循公侯之
事虛王儀而不用非致崇極之意也由是冊尊南海為
廣利王(孫曰天寶十載正月封東海廣德王南海/廣利王西海廣潤王北海廣澤王冊詔也)祝號
祭式與次俱升(孫曰武德貞觀之制四海年别一祭各/以五郊迎氣日祭之祀官以當界都督)
(刺史充至是封王分命卿監十三人取三月/十七日一時備禮兼冊祭其祭儀具開元禮)因其故廟
易而新之在今廣州治之東海道八十里扶胥之口黄
木之灣(祝曰扶胥/黄木地名)常以立夏氣至命廣州刺史行事祠
下事訖驛聞而刺史常節度五嶺諸軍仍觀察其郡邑
(孫曰唐制嶺南為五府而/嶺南節度使觀察四府事)於南方事無所不統地大以遠
(以一/作而)故常選用重人既貴而富且不習海事又當祀時
(祀一/作祝)海常多大風將往皆憂戚既進觀顧怖悸故常以
疾為辭(石本/作解)而委事於其副其來巳久故明宫齋廬上
雨旁風無所蓋障牲酒瘠酸(一作牲/瘠酒酸)取具臨時水陸之
品狼籍邉豆薦祼興俯(補注祼灌也以酒/灌於地謂之祼)不中儀式吏
滋不恭神不顧享盲風怪雨(祝曰盲疾也/月令盲風至)發作無節人
蒙其害元和十二年始詔用前尚書右丞國子祭酒魯
國孔公為廣州刺史兼御史大夫以殿南服(孫曰天寶/十二載七)
(月以孔戣為嶺南節度使殿定也詩殿天子之邦樊曰/按戣傳先是准詔禱南海神多令從事代祠戣每受詔)
(自犯風波而往韓愈在潮州作詩以美/之傳所謂詩豈公此作耶○殿丁練切)公正直方嚴中
心樂易祗慎所職治人以明事神以誠内外單盡(祝曰/單亦)
(盡也詩/單厥心)不為表襮(孫曰表襮衣領也○/襮蒲報切又音博)至州之明年將
夏(補注謂/將立夏)祝冊自京師至(孫曰冊謂祝板書王命作冊/逸祝冊祝冊者祝讀此冊)
吏以時告公乃齋祓視冊(祝曰齋袚謂齋/潔○祓甫勿切)誓羣有司曰
冊有皇帝名乃上所自署(一作乃/上著署)具其文曰(具一/作且)嗣天
子某謹遣某官某敬祭(樊曰唐制岳瀆以上祝/版御署附中使送往)其恭且
嚴如是敢有不承明日吾將宿廟下以供晨事(補注事/祀事也)
(質明行禮/故曰晨事)明日吏以風雨白不聽於是州府文武吏士
凡百數交謁更諫(更作/平聲)皆揖而退(孫曰謂揖而退/之不從其言)公遂
陞舟風雨少㢮櫂夫奏功(補注櫂夫舟人/奏功効力也)雲陰解駮日
光穿漏波伏不興省牲之夕(孫曰謂祭之前一/日省牲視滌濯也)載陽載
隂將事之夜天地開除月星明穊(祝曰穊稠也喻益/期牋云其節以竹)
(而穊孫曰穊略也謂/略見也○穊音既)五鼓既作牽牛正中(祝曰牽牛星/名一名河鼔)
(月令季春之/月旦牽牛中)公乃盛服執笏以入即事文武賓屬俯首
聽位各執其職牲肥酒香樽爵淨潔降登有數神具醉
飽(祝曰詩神具醉止/○具或作其者非)海之百靈祕怪恍惚畢出蜿蜿蜒
蜒(祝曰龍貌也選狀蜿蜿以蝹蝹史記驂赤螭青虯之/􁚘蟉蜿蜒補注歐陽公集古錄曰集本云蜿蜿蜒蜒)
(而碑云蜿蜿蛇蛇小異當以/碑為正○蜿音鴛蜒音延)來享飲食(享一/作慕)闔廟旋艫
(祝曰舳艫也前漢舳艫千里孫曰謂/祭畢而歸艫舟後持船處○艫音盧)祥飈送颿(韓曰謂/暴風吹)
(船進也○飈畢遥切/颿扶嚴切與㠶同)旗纛旄麾(纛音/道)飛揚晻藹(祝曰晻/日無光)
(藹木繁茂也選芳風晻/藹○晻音掩藹於蓋切)鐃鼓嘲轟(孫曰鐃似鈴而無舌/有柄周禮以金鐃止)
(鼓是也○/鐃尼交切)高管噭譟(舊注噭吼也譟羣呼煩擾/也噭吉弔切譟桑到切)武夫奮
棹工師唱和穹龜長魚踊躍後先乾端坤倪(孫曰謂天/地開霽皆)
(見端/倪)軒豁呈露祀之之歲風災熄滅人厭魚蟹五榖胥
熟明年祀歸又廣廟宫而大之治其庭壇改作東西兩
序齋庖之房百用具修明年其時公又固往不懈益䖍
歲仍大和耋艾歌詠始公之至盡除他名之税(孫曰初/時蕃舶)
(之至泊岸有下碇之税始至有閲貨/之宴犀珠錯落賄及僕𨽻戣皆罷之)罷衣食於官之可
去者四方之使不以資交以身為帥燕享有時賞與以
節(以一/作有)公藏私蓄上下與足於是免屬州負逋之緡錢
十有八萬(韓曰境内負錢至二百萬戣悉/放不收○石本作二十有四萬)米八萬二千
斛(石本八/字作三)賦金之州耗金一歲八百困不能償皆以正
之(石本作/丐字)加四面守長之俸(石本四面/作西南)誅其尤無良不
聽令者由是皆自重慎法人士之落南不能歸者與流
徙之胄百二十八族用其才良而廩其無告者其女子
可嫁者與之錢財令無失時(一作/所)刑德並流方地數千
里不識盜賊山行海宿不擇處所事神治人(一有/其字)可謂
備至矣(石本作/至耳矣)咸願刻廟石以著厥美而繫以詩乃作
詩曰
南海之墟(一作/陰)祝融之宅即祀于旁帝命南伯(孫曰謂/南方邦)
(伯/也)吏惰不躬正自今公明用享錫祐我家邦(石本祐/作右)惟
明天子惟慎厥使我公在官神人致喜海嶺之陬既足
既濡胡不均𢎞俾執事樞公行勿遲公無遽歸匪我私
公神人具依
　　處州孔子廟碑
　　　(韓曰碑記不載年月日第云朝散大夫國子祭/酒賜紫金魚袋韓愈撰公為祭酒在元和十五)
　　　(年/)
自天子至郡邑守長通得祀(補注通/皆也)而遍天下者唯社
稷與孔子焉然而社祭土稷祭榖勾龍與棄乃其佐享
非其專主(祝曰禮記厲山氏子曰柱能植百榖夏之衰能/也周棄繼之故祀以為稷共工氏子曰后土)
(平九州故/祀以為社)又其位所不屋而壇(孫曰禮記天子大社必/受霜露風雨以達天地)
(之氣䘮國之社屋/之是不屋而壇也)豈如孔子用王者事(一作/禮)巍然當座
以門人為配(洪曰杜牧云稱夫子之尊莫如韓吏部蓋/公作此碑云社稷不屋而壇孔子用王者)
(事巍然當坐以門人為配也張文潛曰廟貌之設起於/後世如祭天地亦不屋而壇耳孫曰開元二十七年八)
(月追諡孔子文宣王南/面而坐以顔子配享)自天子而下北面拜跪薦祭進
退誠敬禮如親弟子者句龍棄以功孔子以德固自有
次第哉自古多有以功德得其位者(德一/作績)不得常祀句
龍棄孔子皆不得位而得常祀然其祀事皆無如孔子
之盛所謂生民以來(民一/作人)未有如夫子者其賢過於堯
舜遠者此其效與(補注邵太史曰歐陽公平生尊用韓/退之於其學無少異然退之處州孔)
(子廟碑云云永叔作榖城縣夫子廟記乃云后之人徒/見官為立祠而州縣莫不祭之夫子之尊由此為盛甚)
(者乃謂生雖不得位而沒有所享以為夫子榮謂有徳/之報雖堯舜莫若何其謬論者歟是歐陽以退之為謬)
(矣雖然韓與歐其尊夫子之心則一也嚴曰孟子之文/杜牧之云自古稱夫子者多矣稱夫子之德莫如孟子)
(稱夫子之尊/莫如韓吏部)郡邑皆有孔子廟或不能修事雖設博士
弟子或役於有司名存實亡失其所業獨處州刺史鄴
侯李繁至官(補注繁鄴侯泌/之子○鄴音業)能以為先既新作孔子廟
又命工(命一/作令)改為顔回至子夏十人像(補注改/謂新之)其餘六
十二子(孫曰孔子弟子受業身通者七十七人今為顔/子等十人像則其餘當有六十七人今云六十)
(二子/未詳)及後大儒公羊高左丘明孟軻荀況伏生毛公韓
生董生高堂生揚雄鄭𤣥等數十人(孫曰貞觀二十一/年詔左丘明公羊)
(高毛萇鄭𤣥伏勝高堂生等二十二人春秋行釋奠之/禮而無孟軻荀況韓生董生揚雄等伏生即伏勝毛公)
(即毛萇韓生名嬰董生名仲舒/高堂生能言禮見漢儒林傳)皆圖之壁選愽士弟子
必皆其人設講堂(一作又為/置講堂)教之行禮肄習其中又為
置本錢廩米令可繼處以守廟成躬率吏及博士弟子
入學行釋奠禮(奠一作菜歐陽公曰釋奠釋菜祭之略/者也古者士之見師以菜為摰故始入)
(學者必釋菜以禮其先師其學官四時之祭乃皆釋菜/釋奠有樂無尸而釋菜無樂則又其略也故其禮亡焉)
(而今釋奠幸存然亦無樂又不/徧舉於四時獨春秋行事而已)耆老嘆嗟其子弟皆興
於學鄴侯尚文其於古記無不貫達故其為政知所先
後可歌也已乃作詩曰
惟此廟學鄴侯所作厥初庳下(庳音卑/又音婢)神不以宇先師
所處(石本先/作生)亦窘寒暑乃新斯宫神降其獻講讀有常
不誡用勸掲掲元哲(舊注曰掲高舉也○掲/居謁切又音桀又音羯)有師之尊
羣聖嚴嚴大法以存像圖孔肖(補注孔肖/甚似也)咸在斯堂以
瞻以儀俾不或忘後之君子無廢成美琢詞碑石以賛
攸始
　　孔子廟碑隂　　　　　　　　杜　牧撰
　天不生夫子於春秋後世當何如曰不春秋如也荀
　卿祖夫子李斯事荀一日宰天下盡誘夫子之徒與
　書坑而焚之曰徒能亂人不若刑名獄吏治世之賢
　也彼商鞅者能耕能戰能行其法基秦為強曰彼仁
　義虱官也可以置之(補注置之/言不用也)自董仲舒劉向皆言
　司馬遷良史也而遷以儒分之為九曰博而寡要勞
　而無功不如道家者流也自有天地以來人無有不
　死者海上迂怪之士特出言曰黄帝錬丹砂為黄金
　以餌之晝日乗龍上天誠得其藥可如黄帝以燕昭
　王之賢破強齊幾於霸秦始皇漢武帝之雄材滅六
　國闢四夷蓋非凡主也皆甘其説耗天下捐骨肉而
　不辭至死而不悟莫尊於天地莫嚴於宗廟社稷梁
　武帝起為梁國者以筍脯麵牲為薦祀之禮曰佛之
　教牲不可殺以天子之尊捨身為其奴散髪布地親
　命其徒踐之有天地日月為之主隂陽鬼神為之佐夫
　子巍然統而辨之復引堯舜禹湯文武周公為之助
　則其徒不為劣其治不為僻彼四君二臣不為無知
　一旦不信背而之他乃族滅之儻不生夫子紛紜𡨕
　昧百家鬭起是已所是非巳所非天子隨其時而宗
　之誰敢非之縱有非之者欲何所依据而為其辭是
　楊墨駢慎已降百家之徒廟貌而血食十年一變法
　百年一改教横斜高下不知止泊彼後世者弑父弑
　君奚啻倍于春秋若不生夫子知其必不春秋若也
　韓吏部夫子廟碑曰天下通祀唯社稷與夫子社稷
　壇而不屋取異代為配未若夫子巍然當座用王者
　禮以門人為配自天子至於庶人親北面而師之夫
　子以德社稷以功功德固有次第因引孟子自生民
　以來未有如夫子者也自古稱夫子者多矣稱夫子
　之德莫如孟子稱夫子之尊莫如韓吏部故書其碑
　隂云
　　栁州羅池廟碑
　　　(韓曰羅池神子厚也其碑石本首云尚書吏部/侍郎賜紫金魚袋韓愈撰中書舍人史館修撰)
　　　(賜紫金魚袋沈傳師書其後云朝議郎桂管觀/察使試太常寺協律郎上柱國陳曽篆額長慶)
　　　(元年正月十一日桂管都防禦先鋒兵馬使朝/散大夫試左衛長史孫季雄建立補注歐陽集)
　　　(古録云羅池碑後題云長慶元年正月建按穆/宗實錄長慶二年二月傳師為中書舍人史館)
　　　(修撰九月愈遷吏部時愈未為吏部沈亦未為/舍人當是長慶二年則二君官正與此碑同其)
　　　(書元年正月盖傳模者誤樊曰按舊史公傳云/南人妄以栁宗元為羅池神而愈撰碑以實之)
　　　(盖以是罪公而新史書其事於子厚傳無所褒/貶元祐七年六月詔賜唐栁州刺史羅池神廟)
　　　(為靈文之廟以郡人言其雨暘應祈故也田表/聖書其碑隂云栁子厚終於栁州以精多魄強)
　　　(為羅池之神昌黎韓退之叙其事而銘之碑矣/大意謂子厚宏深之量昭明之識當為星辰為)
　　　(嶽瀆胡為在栁州之陋為神其所以推尊甚大/蘇内翰記潮州廟云在天為星辰在地為河岳)
　　　(幽則為鬼神明則復為人其斯之謂歟石敏若/曰世以公此文為語怪非也士有抱負不克施)
　　　(遭流落以死為明祌烈鬼巍峩廟食理也李衛/公竄海上死矣其精魄凜然尚能使犬鼠餘黨)
　　　(破膽於夢中不然退之豈矯誣栁州以求異乎/晁氏曰此非銘羅池神之文弔宗元之文也邵)
　　　(氏曰楚辭文章屈原一人耳宋玉尚不得其髣/髴惟退之羅池碑可方駕以出朱廷玉評云予)
　　　(讀韓文栁州廟碑釋然有得於用意至㣲之處/春秋之稱㣲而顯志而晦婉而成章公於此文)
　　　(獨言栁人祭神而不及子厚之出處言栁民詠/歌仁政敬如父母尊為鬼神雍容紆徐而刺譏)
　　　(詆訶之文不形于一辭而言外之意推之而不/可窮非深得於春秋曷至是或以招海賈為過)
　　　(之亦率爾哉説/詳列於正文下)
羅池廟者故刺史栁侯廟也栁侯為州(韓曰元和十/年三月以永)
(州司馬栁宗元/為栁州刺史)不鄙夷其民(祝曰謂不鄙之以為夷/栁州古百粤之地故云)動
以禮法三年民各自矜奮曰(石本無/曰字)兹土雖遠京師吾
等亦天氓今天幸惠仁侯若不化服我則非人於是老
少相教語莫違侯令凡有所為於其鄉閭及於其家皆
曰吾侯聞之得無不可於意否莫不忖度而後從事凡
令之期民勸趨之無有後先必以其時於是民業有經
(經常/也)公無負租流逋四歸樂生興事宅有新屋步有新
船(集注步刋本改作渉非任昉述異記云水際謂之步/吳人賣𤓰於江畔因名𤓰步吳江中有魚步龜步湘)
(中有靈妃步吳楚間謂浦為步語訛耳吳處厚青湘雜/記云韓退之羅池廟碑言步有新船盖嶺南謂水津為)
(步故罾步即漁者施罾處船步即衆人度舡處楊州𤓰/步洪州觀步閩中謂水涯為溪步子厚永州鐡爐步志)
(云江之滸凡舟可/縻而上下者曰步)池園潔修猪牛雞鴨(石本牛/作羊)肥大蕃
息子嚴父詔婦順夫指嫁娶塟送各有條法出相弟長
入相慈孝先時民貧以男女相質久不得贖盡沒為𨽻
我侯之至案國之故(石本作/之經故)以傭除本悉奪歸之(孫曰/栁州)
(之俗以男女質錢約不時贖子本相侔則沒為奴婢宗/元為設方計悉令贖歸其尤貧力不能者令書其傭足)
(相當則使歸其質觀察使下其法於它/州比一歲免而歸者且千人傭賃直也)大修孔子廟(孫/曰)
(宗元至之歲文宣王廟壊宗元取初/終亞三官衣布完而新之自文其碑)城郭道巷(石本作/巷道)
皆治使端正樹以名木栁民既皆悅喜常與其部將(石/本)
(常作/嘗)魏忠謝寧歐陽翼飲酒驛亭謂曰吾棄於時而寄
於此與若等好也明年吾將死死而為神後三年為廟
祀我及期而死(補注元和十四/年十月宗元卒)三年孟秋辛夘(補注長/慶三年)
(七月/辛夘)侯降于州之後堂歐陽翼等見而拜之其夕夢翼
而告曰館我於羅池其月丙辰廟成大祭過客李儀醉
酒慢侮堂上得疾扶出廟門即死明年春魏忠歐陽翼
使謝寧來京師請書其事于石余謂栁侯生能澤其民
死能驚動禍福之以食其土可謂靈也已作迎享送神
詩以遺栁民俾歌以祀焉而并刻之(孫曰宗元既沒栁/人懷之託言降于)
(州之堂有慢者輙死廟/于羅池公因碑以實之)栁侯河東人諱宗元字子厚賢
而有文章嘗位於朝光顯矣已而擯不用其辭曰
荔子丹兮蕉黄(孫曰蕉芭蕉也味如蒲萄子長數/寸○一作蕉葉黄一作蕉子黄)雜肴
蔬分進侯堂(朱廷玉曰此一對言㫖味不同名物異品/羅列而進以觀一時之嗜好亦如爵祿名)
(位險易多塗可以/驗人決擇去取也)侯之舡兮兩旗度中流兮風泊之待
侯不來兮不知我悲(朱廷玉曰湖湘土人云栁人迎神/其俗以一舡兩旗置木馬偶人於)
(舟作樂而導之登岸而趨於廟然後知公之託意創辭/其旨深矣公意若曰兩旗飄飄初無一定而舡在中流)
(為回風所泊進止蕩漾靡所底戾我止于岸待之不來/雖欲共載而俱不可得已此我心之悲而侯莫之知也)
侯乘駒兮入廟慰我民兮不嚬以笑(朱廷玉曰乗駒木/為聊車也公意曰)
(馬少為駒異於壯老言侯少年仕而蚤達入廟者進而/在朝為天子廷臣也此與秦穆公始用孟明同意君子)
(見用於世必老而更事以天下為憂而子厚未更事變/樂仕進之榮而不知禹稷之心以生人飢溺為憂是以)
(不知蹙額而不頻以笑也/  嚬亦作顰笑一作咲)鵝之山兮栁之水(孫曰鵞字/疑當作峩)
(按子厚栁州山水記云峩山在野/中無麓峩水出焉東流入于潯水)桂樹團團兮白石齒
齒侯朝出遊兮暮來歸春與猿吟兮秋鶴與飛(朱廷王/曰桂樹)
(團團木茂也白石齒齒石險也木茂翳空則絶昭回之/光石險齧足則蹈危途之畏春猿秋鶴則非同類之匹)
(言侯朝出游于朝廷之上暮流落于幽險之鄉交非其/類莫之與歸此與山鬼子處幽篁兮終不見天路險艱)
(兮獨後來同意樊曰歐陽文忠云春與猿吟兮秋鶴與/飛凝碑之誤於是沈氏存中筆談云古人多用此格如)
(楚詞吉日兮辰良又蕙肴蒸兮蘭藉/奠桂酒兮椒漿相錯成文則語徤矣)北方之人兮為侯
是非千秋萬歲兮侯無我違(朱廷玉曰北方中國也楚/越居南方則中國為北當)
(叔文執誼用事侯坐黨與南遷中朝黜渉南人無與焉/而侯之在栁以惠愛見稱故欲其廟食此土世世奉祠)
(者栁人之志也公意曰北方之是非則公議去取不可/奪也嗟侯之生不得與我偕行其道卒厄窮裔千秋萬)
(歲此道彌著質之鬼神猶不能違侯惡得而違之此禮/所謂百世以俟聖人而不惑而孟子亦曰聖人復起不)
(易吾言/者也)福我兮夀我(福上一/有願字)驅厲鬼兮山之左(樊曰子/厚龍城)
(録羅池比役者得白石上有刻畫云龍城栁神所守/驅厲鬼山左首福土氓制九醜補注厲鬼惡鬼也)下無苦濕兮
高無乾秔稌充羨兮(祝曰説文秔稻屬也前漢又有秔/稻梨栗桑麻竹箭之饒孫曰稌亦)
(稻也沛國呼稻曰稌羨多貌/○秔音庚稌徒古切又音土)蛇蛟結蟠(孫曰言秔稌之/穗如虵蛟也)
我民報事兮無怠其始自今兮(舊本作如自今始兮/一本作始自今兮)欽
于世世(朱廷玉曰此志栁侯見德邦人死/而獲廟祀之報以足一篇之詞也)
　　黄陵廟碑
　　　(曽子開曰湘水出全瀟水出道二水至永合而/為一以入洞庭黄陵廟在瀟湘之尾洞庭之口)
　　　(孫曰廟在潭州之湘隂縣北八十里或云在岳/州韓曰碑有石本首題云通議大夫守尚書兵)
　　　(部侍郎上柱國賜紫金魚袋韓愈撰正議大夫/守潭州刺史兼御史中丞湖南都團練觀察安)
　　　(撫使上柱國賜紫金魚袋沈傳師書今本多誤/㨿歐陽公集古錄云當以碑為正今刋于正文)
　
湘旁有廟曰黄陵(祝曰湘旁謂湘水之旁補注筆墨間錄/云黄陵廟碑首言湘旁即龜䇿傳言)
(江旁老/人也)自前古立以祠堯之二女舜二妃者庭有古碑
(一無古字/石本作石)斷裂分散在地其文剥缺考圖記言漢荆州
牧劉表景升之立(韓曰表字景升東漢末為荆/州刺史  之字一本作所)題曰(一/無)
(題/字)湘夫人碑今驗其文乃晉太康九年又其額曰(其下/一有)
(題/字)虞帝二妃之碑(帝一/作舜)非景升立者秦博士對始皇帝
云湘君者堯之二女舜妃者也(孫曰事見史記秦/始皇二十七年)劉向
鄭𤣥(石本𤣥/作康成)亦皆以二妃為湘君(孫曰劉向列女傳云/二妃死於江湘之間)
(俗謂之/湘君)而離騷九歌既有湘君又有湘夫人王逸之解
以湘君者自其水神(其一/作為)而謂湘夫人乃二妃也從舜
南征三苖不返(石本/作及)道死沅湘之間(祝曰説文沅湘水/出牂牁楚辭濟沅)
(湘以南征樊曰屈原九歌有湘君湘夫人二篇湘君篇/云君不行兮夷猶蹇誰留兮中洲王逸注云湘君所在)
(左沅湘右大江包洞庭之波方數百里則逸以湘君為/湘水之神矣湘夫人篇云帝子降兮北渚目眇眇兮愁)
(予逸注云堯二女娥皇女英隨舜不返/沒於湘水之渚因為湘夫人○沅音元)山海經曰洞庭
之山(嚴曰即巴陵/湖中君山也)帝之二女居之郭璞疑二女者(石本/璞作)
(樸/)帝舜之后不當降小君為其夫人(補注歐陽集古錄/云黄陵碑以家本)
(校之不同者二十餘事如家本言降小君為/夫人而碑云降小君之類皆當以碑為正也)因以二女
為天帝之女(樊曰郭璞注云帝之二女處江為神即列/仙傳江妃二女也禮五岳比三公四瀆比)
(諸侯今湘川不及四瀆無秩於命祀而二女帝舜之后/配神祗無縁當復下降小水而為夫人也小水即謂湘)
(川/)以予考之璞與王逸俱失也堯之長女娥皇為舜正
妃故曰君其二女女英自宜降曰夫人也(孫曰列女傳/云有虞氏二)
(妃者堯之二女長/曰娥皇次曰女英)故九歌詞謂娥皇為君謂女英為帝
子(石本無/為字)各以其盛者推言之也禮有小君(石本有/君母字)明
其正自得稱君也(祝曰春秋塟我小君諸/侯之夫人皆稱小君)書曰舜陟方
乃死傳謂舜升道南方以死(樊曰孔安國注云方道也/舜即位五十年升道南方)
(巡狩死于蒼梧之野○石本/升作昇一本傳作孔安國)或又曰舜死塟蒼梧(嚴曰/蒼梧)
(即零陵之/九疑山也)二妃從之不及溺死沅湘之間(一無/死字)余謂竹
書紀年(孫曰紀年書名晉太康元年汲郡人發冢得之/起夏殷至魏哀王二十年以竹簡寫之故謂之)
(竹/書)帝王之沒皆曰陟陟昇也謂昇天也書曰殷禮陟配
天(補注尚書/君奭之文)言以道終其德協天也書紀舜之没云陟
者與竹書周書同文也(補注周書即上/所謂君奭篇)其下言方乃死者
所以釋陟為死也地之勢東南下如言舜南巡而死宜
言下方不得言陟方也(得一/作當)以此謂舜死塟蒼梧(一有/之野)
(二/字)於時二妃從之不及而溺死者(石本無/死字)皆不可信二
妃既曰以謀語舜脱舜之厄成舜之聖(程曰劉向列女/傳云瞽瞍使舜)
(塗廩二妃曰往哉時惟其藏汝時其焚汝鵲汝衣裳鳥/工往又使舜浚井二女曰往哉時亦惟其藏汝時其掩)
(汝之徃汝去汝衣裳龍工往鳥謂/習飛鳥之巧龍謂知水泉脉理)堯死而舜有天下為
天子二妃之力宜常為神(常一/作當)食民之祭今之渡湘江
者(石本湘/作湖)莫敢不進禮廟下(莫一/作其)元和十四年春余以
言事得罪黜為潮州刺史其地於漢南海之掲陽(祝曰/漢地)
(理志南海郡有掲陽縣至唐/為潮州○石本掲作楬音竭)厲毒所聚(祝曰厲鬼也左/氏云其何厲之)
(有○又一本云南海之/隅陽厲百毒所聚)懼不得脱死過廟而禱之其冬移
袁州刺史(孫曰元和十五年十月以赦/令量移袁州○石本移作為)明年九月拜國
子祭酒(孫曰元和十五年九月/自袁州召為國子祭酒)使以私錢十萬抵岳州
願易廟之圯桷腐瓦(圯一作毁/桷一作墉)於州刺史王堪(石本無/州字)
長慶元年刺史張愉自京師往余與愉故善(石本無/余字)謂
曰丐我以碑石(丐一/作與)載二妃廟事且令後世知有子名
愉曰諾既至州報曰碑謹具(謹一/作巳)遂篆其事(一云碑其/迹謹篆其)
(事一云碑其/遂謹篆其事)俾刻之(此後舊有將修廟祭神文一首與/二十三巻内祭湘夫人文同故不)
(復/出)
　　唐故江南西道觀察使中大夫洪州刺史兼御史
　　中丞上柱國賜紫金魚袋贈左散騎常侍太原王
　　公神道碑銘
　　　(韓曰王仲舒為連州司户公令連之陽山仲舒/觀察江西公為袁州刺史公既為作燕喜亭記)
　　　(修滕王閣記又誌其墓今又書碑新史並取公/碑誌作傳○今本止云太原王公神道碑銘)
王氏皆王者之後(孫曰王氏凡二十/一望皆王者之後)在太原者為姬姓
(孫曰周靈王太子晉以直諫廢為/庶人時人號曰王家因以為氏)春秋時王子成父敗
狄有功(補注桓十六年左氏鄋滿侵/齊王子成父獲其君曰榮如)因賜氏厥後世居
太原至東漢隱士烈(孫曰烈字彦/芳東漢有傳)博士徴不就居祁縣
(孫曰後漢徴君霸始居/太原霸子殷别居祁縣)因號所居鄉為君子鄉(一無/鄉字)公
其君子鄉人也魏晉渉隋世有名人國朝大王父𤣥暕
(暕古限/切音柬)厯御史屬三院(韓曰三院謂侍御史殿/中侍御史監察御史)止尚書
郎(孫曰𤣥暕終/比部員外郎)生景肅守三郡(韓曰最後為/丹陽太守)終傅凉王
生政襄鄧等州防禦使鄂州採訪使贈吏部尚書公尚
書之弟某子公諱仲舒字𢎞中少孤奉母夫人家江南
讀書著文其譽藹鬱當時名公皆折官位輩行(下浪/切)願
為交貞元初射策拜左拾遺(樊曰貞元十年十二月仲/舒中賢良方正直言極諫)
(科起拜/拾遺)與陽城合(一有/道字)遏裴延齡不得為相德宗初怏
怏無柰久嘉之(樊曰是時陸䞇為相上待之厚裴延齡/曰短䞇於上十二月䞇罷為太子賓客)
(貞元十一年春旱延齡奏言䞇失勢怨望四月䞇貶中/州别駕且欲相延齡諫議大夫陽城率仲舒歸登等守)
(延英門上疏論延齡姦/佞䞇無罪上意乃解)其後入閤德宗顧列謂宰相曰
第㡬人必王某也果然月餘特改補闕(改下一/有右字)遷禮部
考功吏部三員外郎在禮部奏議詳雅省中伏其能在
考功吏部提約明故吏無以欺同列有恃恩自得者衆
皆媚承公嫉其為人不直視由此貶連州司户(孫曰貞/元十九)
(年王叔文用事有左補闕張正一上書得召見正一與/仲舒相親善叔文之黨疑正一言巳陰事令韋執誼反)
(譛正一於上前九月正一坐遠竄/𢎞中自吏部員外郎責連州司户)移夔州司馬又移荆
南因佐其節度為㕘謀(韓曰為荆南節/度裴均㕘謀)得五品服放跡
在外積四年元和初收拾俊賢徴拜吏部員外郎未幾
為職方郎中知制誥(孫曰元和四年自/職方郎中知制誥)友人得罪斥逐
後其家親知過門縮頸不敢視公獨省問為計度論議
直其寃由是出為硤州刺史(孫曰元和四年七月御史/中丞李夷簡彈京兆尹楊)
(憑前師江西時贜罪貶憑臨賀尉仲舒宣言於/朝曰夷簡掎摭憑坐罪貶硤州○硤徒夾切)轉廬州
未至丁母夫人憂服除又為婺州時疫旱甚人死亡且
盡公至多方救活天遂雨疫定比數年里閭完復制使
出巡人填道迎頌公德(頌一/作顯)事具聞就加金紫轉蘇州
變其屋居以絶其火延堤松江路害絶阻滯秋夏賦調
自為書與人以期吏無及門而集化成(化一/作政)為天下守
之最天子曰王某之文可思最宜為誥有古風豈可久
以吏事役之復拜中書舍人(韓曰穆宗/即位召拜)既至京師儕流
無在者視同列皆邈然少年益自悲而謂人曰豈可復
治筆硯於其間哉上若未棄臣宜用所長在外久周知
俗之利病俾治之當不自愧宰相以聞遂得觀察江南
西道(樊曰𢎞中為蘇州召為中書舍人實元和十五年/六月也公嘗誌其墓云既至謂人曰吾老不樂與)
(少年治文書得一道有地六七郡為之三年貧可富亂/可治身安功立無愧於國家可也日日語人丞相聞問)
(語驗即除江南西道觀察使兼御史中丞此一事耳誌/與碑兩書之語不相襲足以見公立言之法孫曰元和)
(十五年六月除/江西觀察使)奏罷㩁酤錢九千萬(千一/作十)軍息之無已
掌吏壞産猶不釋囚(一有/之字)公至脱械不問(樊曰初江西/㩁酒利多他)
(州十八民私釀歲抵死不絶榖數斛易斗酒仲舒罷㩁/酤錢九千萬吏坐失官息五十萬悉産不能償仲舒焚)
(簿書脱/械不問)人遭水旱賦窘公曰我且減宴樂絶他用錢可
乎(一作可/足乎)遂以代罷軍之息錢(樊曰水旱民賦不入仲/舒嘆曰我當減此燕樂)
(他用可乎為出/錢二十萬代之)禁浮屠誑誘壞其舍以葺公宇三年法
大成錢餘於庫粟餘於廩人享於田廬歌謡於道途天
子復思且徴以代虛吏部左丞位以待之(一作待處之/一作以處之)
長慶三年十一月十七日薨於洪州年六十二(六或/作五)上
哀慟輟朝贈左散騎常侍某日歸塟於某處(孫曰長慶/四年二月)
(塟於/河南)既以公之德刻而藏之墓矣子初(韓曰仲舒七子/初哲貞𢎞泰復)
(洄/)又請詩以掲之詞曰
生人之治本乎斯文有事其末而忘其源切近昧陋道
由是堙有志其本而泥古陳當用而迃乖戾不伸較是
二者其過也均有美王公志儒之本達士之經秩秩而
積涵涵而停鞾而華英(舊本作鞾而華英今本作韡而/華英孫曰鞾字疑作􁀙􁀙花盛)
(貌于/鬼切)不矜不盈孰播其馨(一作/聲)孰發其明介然而居士
友以傾敷文帝階擢列侍從以忠遠名有直有諷辯遏
堅懇巨邪不用(補注巨邪/謂裴延齡)秀出班行乃動帝目(祝曰即/公上所)
(謂仲舒入閣帝顧同列謂宰/相曰第㡬人必王某也果然)帝省竭心恩顧日渥翔于
郎署鶱于禁密發帝之令(孫曰謂自職方/郎中知制誥)簡古而蔚不
比于權以直友寃敲撼挫揠竟遭斥奔(孫曰謂貶/硤州刺史)久淹
于外厯守大藩(孫曰自硤州/徙婺蘇二州)所至極思必悉利病萎枯
以膏燠暍以醒(暍一/作膓)坦之敞之必絶其徑浚之澄之使
安其泳帝思其文復命掌誥(孫曰謂穆宗復/召為中書舍人)公潜謂人
此職宜少豈無彫郡庸以自効上籍其實俾統于洪逋
滯攸除姦訛革風袪蔽于目釋負于躬方乎所部禁絶
浮屠風雨順易秔稻盈疇人得其所乃恬乃謳化成有
代(孫曰朝廷將以尚書左/丞薛放代之㑹仲舒卒)思以息勞虛位而俟(補注即/公上所)
(云虛吏部左/丞位以待上)奄忽滔滔維德維績志於斯石日遠彌高
　
　
　
　
　
　
　
　
　五百家注昌黎文集巻三十一
欽定四庫全書
　五百家注昌黎文集巻三十二
　　　　　　　　　　　　宋　魏仲舉　編
　　碑誌銘
　　　唐故司徒兼侍中中書令贈太尉許國公神道
　　　碑銘
　　　　(韓曰韓𢎞新史有傳多本碑詞傳間有誤處/當以碑為正盖淮西之役𢎞為行營都統公)
　　　　(為行軍司馬其知𢎞非一日也/○今本止云許公神道碑銘)
韓姬姓以國氏(任曰世本曰曲沃桓叔成師之子曰韓/萬萬子求伯求伯子子輿子輿子厥遂)
(以韓為氏故云嚴曰唐韻云韓姓出自唐叔虞之後曲/沃桓叔之子萬食邑於韓因以為氏代為晉卿後分晉)
(為國韓為秦滅復以國為氏出/潁川後避王莽之亂居南陽)其先有自潁川徙陽夏
者(夏音/賈)其地於今為陳之太康(祝曰秦滅韓以其地為/潁川郡陽夏隋改為太)
(康/)太康之韓(補注新舊史皆言/𢎞滑州匡城人)其稱盖久然自公始大
著公諱𢎞公之父曰海為人魁偉沉塞以武勇游仕許
汴之間寡言自可不與人校(一作/交)衆推以為鉅人長者
官至遊擊將軍贈太師娶鄉邑劉氏女生公(補注海二/子𢎞充)
是為齊國夫人夫人之兄曰司徒𤣥佐有功建中貞元
之間為宣武軍帥有汴宋亳潁四州之地(孫曰建中二/年正月以宋)
(州刺史劉𤣥佐為/汴宋亳潁節度使)兵士十萬人公少依舅氏讀書習騎
射事親孝謹偘偘自將(祝曰偘偘和樂貌三輔皇圖偘/偘誾誾口旱切○一作侃侃)
不縱為子弟華靡遨放事出入敬恭軍中皆目之嘗一
抵京師就明經試退曰此不足發名成業復去從舅氏
學將兵數百人悉識其材鄙怯勇指付必堪其事司徒
歎竒之士卒屬心(屬之/欲切)諸老將自以為不及(將下一/有皆字)司
徒卒(孫曰貞元六年/三月𤣥佐卒)去為宋南城將(孫曰𤣥佐卒年四/月以其子士寧代)
(為使九年十二月軍亂逐士寧以副/使李萬榮為使𢎞出為宋州南城將)比六七歲汴軍連
亂不定(孫曰貞元十二年七月萬榮病其子迺自稱兵/馬使軍亂逐迺以董晉為節度使十五年二月)
(晉卒以行軍司馬陸長源為使軍亂/殺長源以宋州刺史劉逸淮為使)貞元十五年劉逸
淮死(孫曰九月/逸淮卒)軍中皆曰此軍司徒所樹必擇其骨肉
而為士卒所慕頼者付之今見在人莫如韓甥且其功
最大而材又俊即柄授之而請命於天子天子以為然
遂自大理評事拜工部尚書代逸淮為宣武軍節度使
(樊曰𢎞事逸淮為都知兵馬使逸淮死汴軍懐𤣥佐之/惠以𢎞長厚共請為留後環監軍請表其事朝廷許之)
(自試大理評事檢校工部尚書充/宣武軍節度副大使知節度事)悉有其舅司徒之兵
與地衆果大悦便之當此時陳許帥曲環死(韓曰貞元/十五年八)
(月陳許節/度曲環卒)而吳少誠反自將圍許求援於逸淮啗之以
陳歸汴使數輩在館公悉驅出斬之選卒三千人㑹諸
軍撃少誠許下(孫曰貞元十五年九月少誠圍許初少/誠密與逸淮謀因曲環卒襲陳許㑹逸)
(淮卒其使數輩在傳舍𢎞喜獲節鉞即斬其/人以聞立出軍三千助禁軍共討少誠敗之)少誠失勢
以走河南無事公曰自吾舅殁五亂於汴者吾苖􁄾而
髪櫛之㡬盡(樊曰淮南子聖人之用兵也櫛髪􁄾苗所/去者少而所利者多舊注􁄾除田草也)
(􁄾呼/豪切)然不揃刈(揃滅也與翦同○/不下或有一字)不足令震駭(一作駴/音駭祝)
(曰周禮鼓皆駴注/疾雷撃鼓曰駴)命劉鍔以其卒三百人待命于門數
之以數與於亂自以為功并斬之以徇血流波道(樊曰/汴州)
(自士寧之後軍益驕恣又長源遇害頗輕主帥𢎞視事/數月皆知其人有郎將劉鍔者兇卒之魁也𢎞欲大振)
(威望貞元十六年三月𢎞引短兵於牙門/召鍔與其黨三百數其罪斬之血流道中)自是訖公之
朝京師二十一年莫敢有讙呶叫號於城郭者(祝曰讙/譁也詩)
(以謹惛呶注惛呶猶讙譁/也○讙音歡呶尼交切)李師古詐言起事(詐一/作作)屯兵
于曹以嚇滑帥(嚇虚/訶切)且告假道公使謂曰汝能越吾界
而為盜邪有以相待無為空言滑師告急公使謂曰吾
在此公安無恐(一無/安字)或告曰翦棘夷道兵且至矣請備
之公曰兵來不除道也不為之應師古詐窮變索遷延
旋軍(孫曰貞元二十一年正月德宗崩順宗即位東平諸/師李師古發兵屯西境以脅滑州時告哀使未至)
(道義成牙將有自長安還得遺詔者節度李元索以師/古鄰道遣使密示之師古欲乗國䘮侵噬鄰境乃集將)
(士謂曰聖上萬福而元素忽傳遺詔是反也遂杖元素/使者發兵屯曹州且告假道於汴及聞順宗即位乃罷)
(兵/)少誠以牛皮鞵材遺師古(鞵與鞋同/户佳切)師古以鹽資少
誠潜過公界覺皆留輸之庫曰此於法不得以私相餽
田𢎞正之開魏博(孫曰元和七年十月以/田𢎞正為魏博節度使)李師道(孫曰/元和)
(元年閠六月東平帥李/師古卒其弟師道代之)使來告曰我代與田氏約相保
援今𢎞正非其族又首變兩河事亦公之所惡我將與
成德合軍討之敢告公謂其使曰我不知利害知奉詔
行事耳若兵北過河我即以兵取曹師道懼不敢動𢎞
正以濟(一無/濟字)誅吳元濟也命公都統諸軍(孫曰元和十/年二月山南)
(東道節度嚴綬為賊所襲退守唐州汴州當兩河賊之/衝要朝廷慮𢎞有異志欲以兵柄授之而令李光顔烏)
(重裔實當旗鼔九月以/𢎞充淮西行營都統使)曰無自行以遏北冦公請使子
公武以兵萬三千人㑹討蔡下(樊曰𢎞為都統實不離/理所令其子公武率兵)
(三千𨽻光顔軍𢎞雖居統帥隂/為逗遶之計毎聞捷至輙不怡)歸財與糧以濟諸軍卒
擒蔡姦於是以公為侍中而以公武為鄜坊丹延節度
使(孫曰元和十二年十一月錄平淮西功加𢎞檢校司/徒兼侍中封許國公罷都統公武檢校左散騎常侍)
(充節/度使)師道之誅公以兵東下進圍考城克之遂進迫曹
曹冦乞降(樊曰元濟既平𢎞懼元和十三年九月自將/兵擊李師道圍曹州十四年正月拔考城殺)
(三千/餘人)鄆部既平公曰吾無事於此其朝京師天子曰大
臣不可以暑行其秋之待公曰君為仁臣為恭可矣遂
行既至獻馬三千匹絹七千匹(一作絹五千匹一作絹/三千匹一作絹五十萬)
(匹/)他錦紈綺纈又三萬金銀器千(樊曰元和十四年二/月李師道誅収復河)
(南十二州𢎞大懼因請入朝七月携汴之牙校千人入/覲宴賜加等𢎞獻馬三千絹五千雜繒三萬金銀器千)
而汴之庫廐錢以貫數者尚餘百萬絹亦合百餘萬匹
馬七千糧三百萬斛兵械多至不可數初公有汴承五
亂之後掠賞之餘且斂且給無宿儲至是公私充塞至
於露積不垣冊拜司徒兼中書令(孫曰𢎞三上章堅辭/戎務願留京師奉朝)
(請八月守司/徒兼中書令)進見上殿拜跪給扶賛元老經體不治細
㣲天子敬之元和十五年今天子即位公為冢宰(韓曰/元和)
(十五年正月穆宗/即位以𢎞攝冢宰)又除河中節度使(韓曰元和十五年/六月以本官為河)
(中尹河中晉絳/節度觀察等使)在鎮三年以疾乞歸復拜司徒中書令
(韓曰長慶三年請罷戎鎮三表從/之十月依前守司徒兼中書令)病不能朝以長慶二
年十二月三日薨於永崇里第年八十(補注新舊史皆/云年五十八)
罷朝三日贈太尉賜之布粟(韓曰𢎞卒賻絹二千疋/布七百端米粟千石)其
塟物有司官給之京兆尹監䕶明年七月某日塟於萬
年縣少陵原京城東南三十里楚國夫人翟氏祔子男
二人長曰肅元某官次曰公武某官肅元早殁公之將
薨公武暴病先卒(孫曰是歲閏/十月公武卒)公哀傷之月餘遂薨無
子以公武子孫紹宗為主後汴之南則蔡北則鄆二冦
患公居間為巳不利卑身佞辭(卑一/作畢)求與公好薦女請
昏使日月既至不可得則飛謀釣謗(釣一/作鈎)以間染我(染/一)
(作/諜)公先事候情壞其機牙姦不得發王誅以成最功定
次孰與高下公子公武與公一時俱授弓鉞處藩為將
疆土相望公武以母憂去鎮公母弟充自金吾代將渭
北(孫曰元和十二年十一月以公武為渭北鄜坊節度/使十四年十一月以母憂去官十五年正月以𢎞弟)
(充代公武/鎮渭北)公以司徒中書令治蒲于時弟充自鄭滑節
度(一有/使字)平宣武之亂以司空居汴(樊曰長慶二年七月/汴州逐節度李愿立)
(牙將李界為留後充自義成節度徙鎮宣武八月/汴州監軍斬界降充入汴州詔加充檢校司空)自唐
以來莫與為比公之為治嚴不為煩止除害本不多教
條與人必信吏得其職賦入無所漏失人安樂之在所
以富公與人有軫域(軫一/作畛)不為戲狎人得一笑語重於金
帛之賜其罪殺人不發聲色問法何如不自為輕重故
無敢犯者其銘曰
在貞元世汴兵五猘(祝曰猘狂犬也自劉𤣥佐/死汴州五亂○猘居例切)將得其
人衆乃一愒(祝曰愒息也與憇同詩/不尚愒焉○愒丘例切)其人為誰韓姓許
公磔其梟狼(磔陟/格切)養以雨風桑榖奮張厥壤大豐貞元元
孫(韓曰貞元皇/帝之孫憲宗)命王我宇公為臣宗處得地所(一作處/處得所)
河流兩壖(祝曰壖江河邉地前漢坐/侵廟壖為宫○壖而縁切)盜連為羣雄唱雌
和首尾一身公居其間為帝督姦察其嚬呻與其睨眴
(祝曰睨眴眩也又目動貌淮南子視焉/無眴孫曰邪視也○睨音詣眴音茍)左顧失視右顧
而跽(巨几/切)蔡先鄆鉏三年而墟槁乾四呼終莫敢濡常
山幽都(補注常山成德/軍幽都幽州也)孰陪孰扶(陪一作信/一作悖)天施不畱
(施一/作地)其討不逋許公預焉其賚何如悠悠四方既廣既
長無有外事朝廷之治許公來朝車馬干戈相乎將乎
(補注言官/兼將相也)威儀之多將則是矣相則三公釋師十萬歸
居廟堂上之宅憂(補注上/謂穆宗)公讓太宰養安蒲坂(孫曰元/和十五)
(年六月出/鎮河中)萬邦絶等有弟有子提兵守藩一時三侯人
莫敢扳(祝曰扳引也春秋傳扳引/而立之與攀同又音班)生莫與榮殁莫與令
刻文此碑以鴻厥慶(補注鴻/大也)
　　栁子厚墓誌銘
　　　(韓曰公元和十五年九月二十二日始自袁州/召還此誌作於袁州公之誌子厚詳矣其祭文)
　　　(推許尤厚劉夢得祭子厚文曰退之承命改牧/宜陽勒石垂後屬于伊人其後序其集曰子厚)
　　　(之喪昌黎韓退之誌其墓且以書來弔曰哀哉/若人之不淑吾嘗評其文雄深雅健似司馬子)
　　　(長崔蔡不足多也安定皇甫湜於文章少推許/亦以退之之言為然凡子厚之名氏與仕與年)
　　　(暨行巳之大方有退之之誌若祭文在夢得與/子厚俱以文推及誌其墓夢得則屬于公而不)
　　　(敢當公之文在當時/為儕輩所服如此)
子厚諱宗元七世祖慶(孫曰慶字更/興河東解人)為拓跋魏侍中封
濟陰公(孫曰慶仕周為宜州/刺史封平齊縣公)曾伯祖奭(樊曰慶子則則/子奭字子燕)
為唐宰相與褚遂良韓瑗俱得罪武后死高宗時(孫曰/永徽)
(二年正月以奭同中書門下三品五年六月罷相貶/象州刺史為許敬宗等所搆就州殺之○高一作中)
皇考諱鎮(韓曰則弟旦字匡德周中書侍郎旦子楷濟/房蘭廊四州刺史楷子子夏徐州長史子夏)
(子從裕滄州淸池令從裕子/察躬湖州德淸令察躬子鎮)以事母棄太常博士求為
縣令江南(孫曰鎮丁母憂服除吏部命為太常博士/鎮曰有尊老孤弱在吳願為宣城令從之)其
後以不能媚權貴失御史(樊曰肅宗平賊鎮上書言事/擢左衛率府兵曹佐郭子儀)
(朔方府三遷殿中侍御史/以事觸竇叅貶蕞州司馬)權貴人死乃復拜侍御史號
為剛直所游皆當世名人(樊曰宗元作先友記鎮所厚/者六十六人且曰先君之所)
(與友凡天下之/善士舉集焉)子厚少精敏無不通達逮其父時雖少
年已自成人能取進士第(樊曰貞元九年登第年二十/一德宗問曰得無以朝士子)
(冐進者乎有司以聞上曰是故抗姦/臣竇參者邪吾知其不為子求舉矣)嶄然見頭角(祝曰/選嶄)
(絶峯殊狀注險峻貌楚辭何山石之嶄/岩注石高貌○嶄士咸切又士減切)衆謂栁氏有子
矣其後以博學宏詞授校書郎(孫曰貞元十四年中此/科以將士郎守集賢殿)
(正/字)藍田尉雋傑廉悍議論證據古今出入經史百子踔
厲風發(韓曰前漢非有踔絶之能/注高遠也○踔敕角切)率常屈其座人名聲
大振一時皆慕與之交諸公要人争欲令出我門下交
口薦譽之貞元十九年拜監察御史(孫曰為監察/御史裏行)王叔
文韋執誼用事拜尚書禮部員外郎(祝曰順宗即位叔/文執誼用事尤竒)
(待宗元與呂温引納禁近/與計事擢禮部員外郎)且將大用遇叔文等敗例出
為刺史未至又例貶永州司馬(樊曰永貞元年八月憲/宗即位貶叔文渝州司)
(户參軍九月宗元與同輩七人皆坐王叔文黨/同貶宗元邵州刺史十一月道貶永州司馬)居閒益
自刻苦務記覽為詞章汎濫停蓄為深博無涯涘(祝曰/宗元)
(既罹竄逐渉履蠻瘴﨑嶇堙厄蘊騷人之欎悼寫/情叙事動必以文為騷文十數篇覽者為之悽惻)而自
肆於山林之間元和中(補注元和/九年冬)嘗例召至京師又偕
出為刺史而子厚得栁州(樊曰元和十年三月以永州/司馬栁宗元為栁州刺史)
既至歎曰是豈不足為政耶因其土俗為設教禁州人
順頼其俗以男女質錢約不時贖子本相侔則没為奴
婢(則下一/有許字)子厚與設方計悉令贖歸其尤貧力不能者
令書其傭足相當則使歸其質觀察使下其法於他州
比一歲免而歸者且千人衡湘以南為進士者皆以子
厚為師其經承子厚口講指畫為文詞者悉有法度可
觀(補注東坡至廣州寄二子詩云莫/學栁儀曹詩書教蠻獠事本於此)其召至京師而復
為刺史也中山劉夢得禹錫亦在遣中當詣播州子厚
泣曰播州非人所居而夢得親在堂吾不忍夢得之窮
無辭以白其大人且萬無母子俱往理請於朝將拜疏
願以栁易播雖重得罪不恨遇有以夢得事白上者夢
得於是改刺連州(樊曰叔文之黨坐謫官者凡十年不/量移至是執政有憐其才者欲漸進)
(之悉召至京師諫官言不可上與宰相武元衡亦惡之/悉以為遠州刺史宗元得栁州禹錫得播州詔下宗元)
(謂所親曰禹錫有母年高今為郡蠻方西南絶域往返/萬里如何與母偕行如母子異方便為永訣吾與為執)
(友胡忍見其若是即草奏願以栁易播㑹御史中丞裴/度亦奏曰禹錫誠有罪然母老其子為死别良可傷上)
(曰為人子尤當自謹勿貽親憂此重可責度曰陛下方/侍太后不宜有此言上良久曰朕所責人子者耳然不)
(欲傷其親心謂左右曰度愛/我終切明日改禹錫連州)嗚呼士窮乃見節義今夫
平居里巷相慕悦酒食游戲相徴逐詡詡強笑語(韓曰/詡詡)
(人語也/虛甫切)以相取下握手出肺肝相示指天日涕泣誓生
死不相背負真若可信一旦臨小利害僅如毛髪比反
眼若不相識落陷穽不一引手救反擠之又下石焉者
皆是也此宜禽獸無知所不忍為而其人自視以為得
計聞子厚之風亦可少愧矣子厚前時少年勇於為人不
自貴重顧藉謂功業可立就故坐廢退既退又無相知
有氣力得位者推挽故卒厄於窮裔(邊也/音曵)材不為世用
(一有/而字)道不行於時也使子厚在臺省時自持其身已能
如司馬刺史時亦自不斥斥時有人力能舉之(能一/作解)且
必復用不窮然子厚斥不久窮不極雖有出於人其文
學辭章(一作/意)必不能自以力傳於後(力字下一有必致二/字一作致必二字)
如今無疑也雖使子厚得所願為將相於一時以彼易
此孰得孰失必有能辨之者子厚以元和十四年十月
五日卒年四十七以五十年秋七月十日歸塟萬年先
人墓側子厚有子男二人長曰周六始四歲季曰周七
子厚卒乃生(任曰咸通四年右常侍蕭倣知舉試謙光/賦澄心如水詩中第者二十五人栁告第)
(三人韓綰第八人告即子厚/之子字用益綰即退之之孫)女子三人皆幼其得歸塟
也費皆出觀察使(費一/作資)河東裴君行立(孫曰元和十二/年行立為桂管)
(觀察/使)行立有節槩重然諾與子厚結交子厚亦為之盡
竟頼其力塟子厚於萬年之墓者舅弟廬遵遵涿人性
謹順學問不厭自子厚之斥遵從而家逮其死不去既
徃塟子厚又將經紀其家庶幾有始終者(終下一/有焉字)銘曰
是惟子厚之室既固既安以利其嗣人
　　唐故昭武校尉守左金吾衛將軍李公墓誌銘
　　　(韓曰李道古曹成王臯之子新史附臯傳後道/古巧于官便佞傾下遊公卿間嘗與博奕為不)
　　　(勝厚進所償嗜利者多得其歡心故少盜美名/詳見於傳而誌皆略之祭統曰銘之義稱美而)
　　　(不稱惡此墓誌銘/也所以有褒無貶)
公諱道古字某曹成王子(孫曰成王三子象古道古/復古公嘗銘曹成王臯碑)其
先王明以大宗子王曹絶輙復封五世而至成王王諱臯
有功建中貞元間以多才能能行賞誅為名至今追數
當時(數所/矩切)内外文武大臣成王必在其間公以進士舉
及第(補注貞元/五年登第)獻文輿三十巻拜校書郎集賢學士四
遷至宗正丞憲宗即位選擢宗室遷尚書司門員外郎
以選為利隨唐睦州刺史遷少宗正(宗一作/室非)元和九年
以御史中丞持節鎮黔中(孫曰貞元八年十月自宗/正少卿出為黔中觀察使)十
一年來朝遷鎮鄂州(樊曰貞元十一年鄂岳觀察使栁/公綽為飛譛上聞㑹道古自黔中)
(來朝即以為鄂岳沔蘄安黄團練觀察使代公/綽道古倍道入其營公綽惶懼出財􁅭皆被奪)以鄂岳
道兵㑹平淮西(樊曰貞元十二年二月道古攻申州破/其郛進圍中城守卒夜駈女子登而譟)
(發懸以出道古衆亂多死於賊李聽守安州未嘗敗道/古誣逐之又以度支錢饋權倖故賜不給其下怨怒戰)
(不甚力雖再/入申不能下)以功加御史大夫十三年徴拜宗正轉左
金吾(轉一/作遷)上即位以先朝嘗信妄人栁賁(賁一作/泌下同)能燒
水銀為不死藥薦之賁以故起閭閻氓為刺史不效貶
循州司馬(樊曰憲宗晚好神仙詔求方士道古在鄂岳/以貪暴聞恐獲罪乃求自媚貞元十三年因)
(皇甫鎛薦山人栁泌云能合長生藥十月詔泌居興唐/觀煉藥十一月以泌權知台州刺史憲宗餌其藥不效)
(十五年正月帝崩杖殺栁泌/貶鎛斥道古為循州司馬)其年九月三日以疾卒于
貶所(樊曰道古終以/服丹歐血死)年五十三長慶元年詔曰左降而
死者還其官以塟(韓曰長慶元年正月/穆宗祀圓丘赦天下)遂以其年九月
一日塟於東都某縣(一本無其年九/月一日塟七字)公三娶元配韋氏
諱修修生子紘紘為進士舉(一作/學)女貢嫁崔氏夫人隋雍
州牧勛公(勛音/云)叔裕五世孫(祝曰叔裕字孝寛京兆杜/陵人周大象二年十一月)
(卒贈雍/州牧)父士佺(且縁/切)蓬山令次配崔氏諱葯(祝曰白芷/其葉謂之)
(葯○葯乙角/切又音約)生綽紹綰女㑹嫁鄭氏季毗夫人父昭嘗
為京兆尹(孫曰大厯三年五月昭/自左㪚騎常侍為尹)今夫人韋氏無子父
光憲光禄卿其塟用古今禮以元配韋氏夫人祔而塟
次配崔氏夫人於其域異墓公宗室子而貴富能學問
以中科取名善自傾下以交豪傑身死賣宅以塟銘曰
太支於今(補注太支一作本支非太/謂太宗也見曹成王誌)其尚有封(尚一/作上)當
公弟兄未續又亡其遷于南年及始衰雖黜不復(雖一/作誰)
而以喪歸海豐瀰瀰萬里于畿(祝曰言自循/州歸塟京都)載其始終
以哀表之
　　唐故朝㪚大夫尚書庫部郎中鄭君墓誌銘
　　　(韓曰公在江陵與鄭羣同官詩/有鄭羣贈簟即其人至是銘之)
公諱羣字𢎞之世為滎陽人其祖於元魏時有假封襄
城公者(樊曰鄭偉字子直西魏/大統中封襄城郡公)子孫因稱以自别君其
後也(一無上/四字)曽祖匡時晉州霍邑令祖千㝷彭州九隴
丞父迪鄂州唐年令娶河南獨孤氏女生二子君其季
也(一有/君字)以進士(樊曰貞元四年/羣登進士第)選吏部考功所試判為
上等(補注試判/謂試書判)授正字自鄠縣尉(祝曰鄠縣/屬京兆府)拜監察御
史佐鄂岳使裴均(祝曰均字君齊/河東聞喜人)均之為江陵(孫曰貞/元十九)
(年五月均自荆南行軍/司馬為本軍節度使)以殿中侍御史佐其軍(樊曰公/時亦為)
(江陵法曹/與羣同官)均之徴也(孫曰元和三年四月召均為/尚書左僕射○之一作户)遷虞
部員外郎均鎮襄陽(孫曰九月加均同平章/事為山南東道節度使)復以君為
襄府左司馬刑部員外郎副其支度使事(補注為支/度副使)均
卒李夷簡代之(孫曰元和六年四月以夷/簡代均鎮襄陽五月均卒)因以故職畱
君歲餘拜復州刺史方遷祠部郎中㑹衢州無刺史選
人願行者宰相即以君應詔治衢五年復入為庫部郎
中行及楊州遇疾月餘以長慶元年八月二十四日卒
春秋六十即以其年十一月二十二日從塟於鄭州廣
武原先人之墓次君天性和樂居家事人與待交遊初
持一心未嘗變節有所緩急曲直薄厚疎數也(數音/朔)不為
翕翕熱(補注詩翕翕訿訿世説謝安在東山兄弟已有/富貴者集翕家門傾動人物此謂權門有炙手)
(可熱之勢而羣不/為也○熱一作然)亦不為崖岸斬絶之行俸祿入門與
其所過逢吹笙彈筝飲酒舞歌詼調醉呼(詼音/恢)連日夜
不厭費盡不顧問(一無上五字一云/盡費不復顧問)或分挈以去一無
所愛惜不為後日毫髪計留也遇其空無時客至清坐
相㸔(一作/對)竟日不能設食客主各自引退亦不為辭謝
與之遊者自少及老未嘗見其言色有若憂歎者豈列
禦冦莊周等所謂近於道者耶其治官守身又極謹慎
不挂於過差去官而人民思之身死而親故無所怨議
哭之皆哀又可尚也初娶吏部侍郎京兆韋肇女(韓曰/肇京)
(兆人大厯中為中書舍人累上疏言得失為元/載所惡左遷京兆少尹載卒除吏部侍郎卒)生二女
一男長女嫁京兆韋詞(孫曰詞字致用○/詞一作嗣宗非)次嫁蘭陵蕭
儧(子管切○/一本作讃)後娶河南少尹趙郡李則女生一女二男
其餘男二人女一人(一或/作四)皆幼嗣子退思韋氏生也銘
曰
再鳴以文進塗闢(孫曰再鳴謂進士/及書判拔萃也)佐三府治藹厥蹟
(補注三府謂鄂岳江/陵襄府○蹟音迹)郎官郡守愈著白洞然渾樸絶瑕
謫(渾胡本切/樸一作璞)甲子一終反𤣥宅(韓曰甲子一終即誌/所謂春秋六十是也)
　　唐故朝散大夫越州刺史薛公墓誌銘
　　　(韓曰薛戎元稹作神/道碑而公誌其墓)
公諱戎字元夫(補注河中/寳鼎人)其上祖懿為晉安西將軍實
始居河東(樊曰懿避/冦汾隂)公之四世祖嗣汾陰公(樊曰汾陰/河中縣也)
(開元十年獲寳/鼎改名寳鼎縣)諱德儒為隋襄城郡書佐以卒(祝曰德/儒父道)
(實隋禮/部尚書)襄城有子二人皆貴(孫曰德儒二子寳積寶𦙍/寳積楊州大都督府長史)
(寳允邠州刺史樊曰德儒隋濟北司馬/生二子寳積潤州刺史寳𦙍少府少監)其後皆蕃以大
而其季尤盛官至邠州刺史邠州諱寳𦙍有子九人皆
有名位(樊曰寳允子九人續純絢綰繪紘縉絳縑純秦/州都督絢好畤令綰濟源令繪祠部郎中紘華)
(州刺史縉和州刺史縑/金部員外郎見世系表)其最季諱謙(作謙誤/當作縑)為河南令
以卒(孫曰贈/給事中)河南有子四人其長諱同卒官湖州長史
贈刑部尚書尚書娶吳郡陸景融女有子五人(補注五/子人丹)
(戎放/朗)皆有名蹟其達者四人(樊曰人溫州刺史丹廬州/刺史戎浙東觀察使放江)
(西觀/察使)公於倫次為中子仁孝慈愛忠厚而好學不應徴
舉沉浮閭巷間不以事自累為貴(孫曰戎少有學術不/求聞達居於毗陵之)
(陽羨山年四十餘不/易其操陽羨即常州)常州刺史李衡遷江西觀察使日
(一無/日字)曰州客至多莫賢元夫吾得與之俱足矣即署公
府中職公不辭讓(韓曰李衡為常州刺史能以禮下戎/貞元八年二月衡自湖南移鎮江西)
(辟為從事使/者三返乃應)年四十餘始脱褐衣為吏衡遷給事中齊
映自桂州(桂一/作睦)以故相代衡為江西(故一/作宰)公因留佐映
治(孫曰貞元八年六月以桂管觀察使故相齊/映代衡鎮江西召衡為給事中映表戎留之)映卒(孫/曰)
(貞元十一年七月/映卒戎復歸陽羨)湖南使李巽福建使栁冕交表奏公
自佐詔以公與冕(孫曰貞元十一年三月以栁冕/為福建觀察使表戎為判官)在冕
府累遷殿中侍御史(遷下一/有至字)冕使公攝泉州冕文書所
條下有不可者公輙正之冕惡其異於巳懷之未發也
(祝曰戎攝泉州刺史事時貞元中寵重方鎮方鎮喜自/用不用朝廷法戎在郡遵朝廷令不從冕所自用者冕)
(惡/之)遇馬揔以鄭滑府佐忤中貴人貶為泉州别駕冕意
欲除揔附上意為事使公按置其罪公歎曰公乃以是
待我我始不願仕者正為此耳不許冕遂大怒囚公於
浮屠寺而致揔獄事聞逺近值冕亦病且死不得已俱
釋之(孫曰馬揔佐鄭滑府監軍薛盈珍欲奪節度使姚/南仲政南仲不從由是有隙揔以南仲道直盈珍)
(怒誣奏揔貶泉州别駕冕欲除揔以附盈珍使戎按置/其罪戎曰以是待我耶我始不願仕正謂此爾不肯從)
(還白其事冕怒據按引戎入戎叱引者曰見賓客乃爾/乎由東廂進冕度未可屈揖而去置戎於佛寺環兵脅)
(辱之累月戎終不屈淮南節度杜佑聞之以/書責冕㑹冕病戎遂得脱辭職自放江湖間)冕死後使
至奏公自副(樊曰冕卒閻濟美代冕使福建/備聞其事奏戎為團練副使)又副使事
於浙東府(樊曰濟美使浙/東戎又副之)轉侍御史元和四年徴拜尚
書刑部員外郎(樊曰給事中穆質有直氣愛/戎稱於朝因拜刑部員外郎)遷河南令
(樊曰吐􁂪承璀討鎮州所過吏迎迓畏不及治道前駈/惟戎境内按故無所治迓留守卒犯令者縳置獄留守)
(怒遣將略/出之不與)厯衢湖常三州刺史(孫曰遷衢州刺史初到/視前刺史所為皆便俗)
(戎忻然無所改不周月而政就移刺湖州其最患人/者荻塘河水瀦淤逼塞不能負舟戎濬之百餘里)所
至以廉貞寛大為稱朝廷嘉之元和十二年正月二十
二日拜越州刺史兼御史中丞浙東觀察使至則悉除
去煩弊(樊曰正月以戎帥浙東所部州觸酒禁/者罪當死橘未貢先鬻者死戎㢮其禁)儉出薄
入以致和富部刺史得自為治(補注部刺史/謂部中刺史)無所牽制
四境之内竟歲無一事公篤於恩義盡用其祿以周親
舊之急有餘頒施之内外親無疎遠皆家歸之疾病去
官長慶元年九月庚申至於蘇州以病卒春秋七十五
(孫曰天/寳六年)奏至天子為之罷朝贈左散騎常侍使臨弔祭
之士大夫多相弔者(大夫一/作人字)以其年(其一/作明)十一月庚申
塟于河南偃師先人之兆次以韋氏夫人祔公儿再娶
先夫人京兆韋氏後夫人趙郡李氏皆先卒子男二人
曰沂曰洽長生九歲而幼七歲矣女四人皆已嫁愈既
與公諸昆弟善又嘗代公令河南(樊曰公嘗令河/南與薛為代)公之
塟也故公弟集賢殿學士尚書刑部侍郎放(樊曰放字/達夫貞元)
(七年登第戎死時為尚書刑部侍郎/後終江西觀察○刑部一作兵部)屬余以銘其文曰
薛氏近世莫盛公門公倫五人咸有顯聞公之初志不
累以事僶俛以隨亦貴於位無怨無惡中以自貴不能
百年曷足謂壽公宜有後有二稚子其祐成之公食廟
祀
　
　
　
　
　五百家注昌黎文集巻三十二
欽定四庫全書
　五百家注昌黎文集巻三十三
　　　　　　　　　　　　宋　魏仲舉　編
　墓誌銘
　　楚國夫人墓誌銘
　　　(韓曰夫人許國公韓𢎞妻也夫人之塟公武尚/執喪不變許國亦以是年十二月薨則公武已)
　　　(先死矣許國/之誌詳焉)
楚國夫人姓翟氏故檢校御史大夫宋州刺史良佐之
女今司徒(一無/今字)兼中書令許國公之妻(樊曰許國/公韓𢎞也)前鄜
州節度使散騎常侍兼御史大夫公武之母夫人在家
以孝友聰明為父母所偏愛選所宜歸以適韓氏韓氏
族大且貴父太尉劉公之甥(孫曰劉𤣥佐之甥/○一本父作又)内外尊
顯夫人入門上下莫不賛賀事皇姑齊國太夫人(祝曰/太夫)
(人𢎞母劉氏/也𤣥佐之妹)肅恭誠至奉養不怠皇姑以夫人能盡婦
道稱之六親其事夫義以順其教子愛以公司徒公曰
我之能守貴富不危溢者楚國有助焉耳大夫領梁偏
師卒就蔡功受節居藩為邦家令人父母之教然也(孫/曰)
(元和十年九月以宣武軍節度使韓𢎞為淮西行營都十/統𢎞遣其子公武領宣武兵萬三千人㑹李光顔討蔡)
(二年冬蔡州平十一月以/公武為鄜坊丹延節度使)夫人以元和十四年十一月
一日薨于鄜之公府春秋若干大夫委節去位奉喪以
居東都詔再起之辭以羸毁不任即命又加諭勉固守
不變天子嗟歎之(孫曰公武執喪不變元和十五年/正月以𢎞弟充代公武為節度使)長
慶二年三月某日塟夫人于洛陽北山夫人生二子長
曰肅元為太子司議郎以卒贈尚書主客郎中其次大
夫公武也銘曰
翟氏之先盖出宗周(韓曰元和姓纂云翟黄帝之/後代居翟地後為晉所滅)璜顯
於魏以佐文侯(韓曰史記魏文侯謂李克曰家貧則思/良妻國亂則思良相今所置非魏成則)
(翟璜卒以成為相翟璜佐魏文侯所進者西河之/守西門豹樂羊李克屈侯鮒等五人文侯皆臣之)高陵
相漢(樊曰成帝永始二年十一月以翟方進/為丞相封高陵侯綏和二年二月罷)義以家酬
(韓曰王莽居攝元年九月方進子東郡太守義舉兵誅/莽凡二月兵敗死莽發方進及先祖冢在汝南者焚棺)
(夷三族誅/及種嗣)遷于南陽始自郎苖逮魏晉宋代不絶史以
至夫人太守之子司徒之妻大夫之母公居河東(孫曰/河東)
(言汴河也𢎞在宣武凡二十一年元和十四年秋自宣/武入朝願留京師八月拜司徒兼中書令其冬妻翟氏)
(卒於鄜州○/公一作父)子在鄜畤(孫曰鄜坊丹延節度治鄜州史/記秦文公夢黄蛇自天下屬地)
(其口止於鄜衍文公問史敦敦曰此上帝之徴君其/祠之於是作鄜畤祭白帝今之鄜州蓋取名於此)為
王屏翰有壤千里公曰姑止以承我祀子曰母兮莫我
撫巳文駟雕軒徃來有煒莫尊於母莫榮於妻從古迄
今孰盛與夷(祝曰夷/等也)用昭厥裔篆此銘詩
　　唐故國子司業竇公墓誌銘
　　　(韓曰公嘗有送竇平從事序云其族人殿中侍/御史牟合東都之交遊能文者賦詩以贈之必)
　　　(此司業公也惟序稱殿中侍御史而誌不載若/可疑焉然誌言兩佐東都留守則序所謂合東)
　　　(都之交遊即/謂司業明矣)
國子司業竇公諱牟字某(程曰字貽周/京兆金城人)六代祖敬遠嘗
封西河公(一有至公/之三字)大父同昌司馬比四世(一作/代)仍襲
爵名(樊曰敬遠孫善衡左衛將軍善衡子懷亶洪州都/督懷亶子𦙍同昌郡司馬皆襲封西河公同昌郡)
(扶/州)同昌諱𦙍生皇考諱叔向官至左拾遺溧水令(樊曰/叔向)
(字遺直以詩自名與常衮善大厯十二年四月衮平章/事用叔向為左拾遺内供奉十四年閏五月衮貶河南)
(少尹叔向出為漂/水令○溧音栗)贈工部尚書於大厯初名能為詩文
及公為文亦最長於詩(樊曰叔向五子常牟羣庠鞏皆/工詞章為聨珠集行於時義取)
(昆弟若五星然羣新/史有傳牟等附焉)孝愛謹厚(一作孝/謹厚重)舉進士登第(孫/曰)
(貞元二/年進士)佐六府五公八遷至檢校郎中(檢校下一有/虞部二字)元
和五年真拜尚書虞部郎中轉洛陽令都官郎中澤州
刺史以至司業年七十四(補注牟生於/天寳八年)長慶二年二月
丙寅以疾卒其年八月某日塟河南偃師光公尚書之
兆次(任曰周禮冢人掌公墓之/地辨其兆域兆塋域也)初公善事繼母家居未
出學問於江東尚幼也名聲詞章行于京師人遟其至
(遟音/穉)及公就進士且試其輩皆曰莫先竇生于時公舅
袁高為給事中(李曰高字公頥滄州東光人曾祖恕已/南陽郡王恕巳子建康淮陽太守建康)
(子高貞元初/為給事中)方有重名愛且賢公然實未嘗有以干有
司公一舉成名而東遇其黨必曰非我之才維吾舅之
私其佐昭義軍也遇其將死(孫曰貞元二十年六月昭/義軍節度使李長榮卒)
公權代領以定其危後將盧從史(孫曰貞元二十年八/月以昭義兵馬使盧)
(從史為/節度使)重公不遣奏進官職公視從史益驕不遜偽疾
經年轝歸東都(祝曰轝舁車也呂氏春秋下轝命封夏/后之後於把前漢皇后轝駕○轝字音)
(預/)從史卒敗死(孫曰元和五年六月從史為其都知兵/馬使烏重裔所縛送京師貶驩州司馬)
(卒/)公不以覺㣲避去為賢告人公始佐崔大夫縱留守
東都(樊曰貞元二年九月以吏部侍郎/崔縱為東都留守奏牟為府巡官)後佐留守司徒
餘慶(樊曰元和五年六月以河南尹鄭/餘慶為東都留守奏牟為府判官)厯六府五公(韓/曰)
(牟初為東都留守巡官厯河/陽昭義從事再為留守判官)文武細麤不同自始及終
於公無所悔望有彼此言(一有/者字)六府從事幾且百人有
愿姦易險賢不肖不同公一接以和與信卒莫與公有怨
嫌者其為郎官令守慎法寛惠不刻教誨於國學也嚴
以有禮扶善遏過(遏一/作蓋)益明上下之分以躬先之恂恂
愷悌得師之道公一兄三弟常羣庠鞏(音/拱)常進士(補注/常字)
(中行大厯十/四年進士)水部員外郎朗□江撫四州刺史羣以處
士徴(孫曰羣字丹列以處士隠居毗陵貞元十六年十/月吏部侍郎韋夏卿為京兆尹薦羣徴拜左拾遺)
自吏部郎中拜御史中丞(樊曰元和二年正月以武元/衡同平章事舉羣代已為御)
(史中/丞)出帥黔容以卒(孫曰元和三年十月貶黔中觀察/使八年四月遷容管經略使九年)
(召還至/衡州卒)庠三佐大府(樊曰庠字胄卿貞元二十一年五/月韓臯出鎮武昌奏庠為推官元)
(和三年二月臯移鎮浙西以/庠為副使又為宣歙副使)自奉先令為登州刺史鞏
亦進士(韓曰鞏字友封/元和二年登第)以御史佐淄青府(孫曰元和十/四年三月以)
(薛平為平盧淄青/節度使表鞏自副)皆有才名公子三人長曰周餘好善
學文(一作好/學善文)能謹謹致孝述父之志曲而不黷次曰某
少曰某皆以進士貢女子三人愈少公十九歲(補注公/大厯三)
(年生至是年五十五故云/少公十九歲少或作以非)以童子得見於今四十年始
以師視公(視一/作事)而終以兄事焉公待我一以朋友不以
幼壯先後致異公可謂篤厚文行君子矣其銘曰
后緍竇逃閔腹子(祝曰哀元年左氏昔有過澆滅夏后/相后緍方孕逃出自竇歸于有仍)
夏以再家竇為氏(祝曰后緍生少康克復舊物少康二/子曰杼曰龍龍留居有仍遂為竇氏)
聖愕旋河犢引比(樊曰龍六十九世孫為鳴犢史記云/孔子不得用於衛將西見趙簡子至)
(于河聞竇鳴犢舜華之死臨河而嘆曰美哉水洋洋乎/丘之不濟此命也夫鳴犢舜華晉國之賢大夫也簡子)
(未得志之時須此兩人而後從政及其已得志殺之丘/聞之也刳胎殺夭則麒麟不至竭澤而漁則蛟龍不游)
(鳥獸之於不義尚知辟之而況丘哉旋河謂/至河而旋也引比引以為比○犢作牘非)相嬰撥漢
納孔軌(樊曰鳴犢七世孫世世子嬰字王孫家觀津漢/武帝建元六年六月為丞相軌法也言撥去亂)
(政納之於法韓曰竇太后從兄子嬰相武帝太后好黄/老而嬰務隆推儒術貶道家言此云撥漢納孔軌盖謂)
(嬰撥漢家黄老之習而納之孔子之道左氏所謂納於/軌物前漢叙傳所謂伏周孔之軌躅也○撥一作發)
(作/發)後去觀津(觀音/貫)而家平陵(韓曰世弟扈扈子充徙居/清河充子廣國字少君孝)
(文皇后之弟廣國子誼誼子賞宣/帝時以吏二千石徙扶風平陵)遥遥厥緒(樊曰何昌/㝢為吏部)
(有姓閔者求官自曰子騫後昌/㝢笑曰遥遥華胃遥遥字出此)夫子是承我敬其人我
懷其德作詩孔哀質于幽刻(一作/石)
　　唐故正議大夫尚書左丞孔公墓誌銘
　　　(補注孔戣新/舊史皆有傳)
孔子之後三十八世有孫曰戣(孫曰孔子後三十五世/曰務本為東光令務本)
(子如珪海州司户如珪子岑父著作佐/郎巢父給事中岑父五子載戡戣戢戵)字君嚴事唐為
尚書左丞(孫曰長慶二年以/戣為尚書左丞)年七十三三上書去官(孫/曰)
(長慶三年戣/累表請老)天子以為禮部尚書禄之終身而不敢煩
以政(樊曰詔戣以禮部尚書致仕優詔褒美/仍令所司歲致羊酒如漢禮徴士故事)吏部侍郎
韓愈常賢其能謂曰公尚壯上三留奚去之果曰吾敢
要吾君年至(一本無/至字)一宜去(洪曰盖取龔勝邴漢俱乞骸/骨詔曰古者有司年至則致)
(事今大夫年至矣補注禮大夫七/十而致仕○或作宜去無一字)吾為左丞不能進退
郎官(一作/中)唯相之為二宜去愈又曰古之老於鄉者將
自佚非自苦閭井田宅具在親戚之不仕與倦而歸者
不在東阡在北陌(補注曰南北曰/阡東西曰陌)可杖屨來徃也今異
於是公誰與居且公雖貴而無留資何恃而歸曰吾負
二宜去尚奚顧子言愈面歎曰公於是乎賢遠於人明
日奏疏曰臣與孔戣同在南省數與相見(數音朔數與/下本有孔戣)
(二/字)戣為人守節清苦議論正平年纔七十筋力耳目未
覺衰老憂國忘家用意至到如戣輩在朝不過三數人
陛下不宜茍順其求不留自助也不報明年長慶四年
正月巳未公年七十四告薨於家贈兵部尚書公始以
進士(補注建中元/年戣第進士)佐三府(孫曰貞元十六年四月以鄭/滑節度行軍司馬盧羣為本)
(軍節度使表戣為判官九月羣卒總攝留務監軍楊志/謙雅自肆衆皆恐戣邀志謙至府與對榻卧起示不疑)
(志謙嚴憚/不敢動)官至殿中侍御史元和元年以大理正徴累
遷江州刺史諫議大夫事有害於正者無所不言(樊曰/戣為)
(諫議時中人劉希光受賕二十萬緍抵死吐􁂪承璀坐/厚善逐為淮南監軍太子舍人李渉知憲宗意投匭上)
(言承璀有功不可棄戣劾奏渉結近/幸營罔上聽有詔斥渉峽州司馬)加皇太子侍讀(孫/曰)
(元和六年十月以戣/為皇太子諸王侍讀)改給事中言京兆尹阿縱罪人詔
奪京兆尹三月之俸(韓曰戣為給事中江西觀察使李少和/坐贓獄寢不下博陵崔易簡殺從)
(父兄鞠狀具京兆尹左右三翻其情戣慷慨論正/貶少和殺易簡奪尹三月俸一本無此句尹字)權知
尚書右丞明年拜左丞(一無上/三字)改華州刺史(孫曰元和/九年六月)
(以戣為刺史潼闗/防禦鎮國軍使)明年歲貢海蟲淡菜蛤蚶(祝曰蛤蜯/蛤也說文)
(蜃屬有三皆生於海千歲化為蛤秦謂之牡厲一曰百/歲燕所化魁蛤一名復累老服翼所化蚶蚌屬爾雅曰)
(魁陸本草云狀如海蛤員而厚外横從其/理五味自充庖作羞○蛤音閤蚶呼甘切)可食之屬(一/無)
(可食/二字)自海抵京師道路水陸遞夫積功歲為四十三萬
六千人奏疏罷之下邽令笞外按小兒(邽音圭外按/一作按外)繫
御史獄公上疏理之詔釋下邽令而以華州刺史為大
理卿(孫曰元和十年二月以李絳代戣為華州以戣為/大理卿○而以一作而自又作行自一無刺史二)
(字/)十二年自國子祭酒拜御史大夫嶺南節度等使(樊/曰)
(元和十二年七月嶺南節度使崔詠卒帝謂裴度曰嘗/論罷蚶菜者誰歟今安在是可為朕求之度以戣對庚)
(戌以戣為/節度使)約以取足(任曰戣剛正清儉請刺/史俸料之外絶其取索)境内諸州
負錢至二百萬悉放不收(韓曰戣既至免屬州逋負十/八萬緍米八萬斛黄金税歲)
(八百/兩)蕃舶之至泊步有下碇之税(韓曰步水岸渡處碇/錘舟石與矴同○碇)
(丁定/切)始至有閲貨之燕犀珠磊落賄及僕𨽻(賄一/作財)公皆
罷之絶海之商有死于吾地者官藏其貨滿三月無妻
子之請者盡沒有之(或無/有字)公曰海道以年計徃復何日
月之拘茍有驗者悉推與之無筭遠近厚守宰俸而嚴
其法(韓曰先是屬刺史俸率三萬又不時給皆取部中/自衣食戣至倍其俸約不得為貪暴稍以法繩之)
嶺南以口為貨其荒阻處父子相傳為奴(傳一/作縳)公一禁
之有隨公之吏得無名兒蓄不言官有訟者(訟一/作告)公召
殺之山谷諸黄世自聚為豪觀吏厚薄緩急或叛或從
(張曰自貞元中黄/洞諸蠻叛久不平)容桂二管利其虜掠請合兵討之(孫/曰)
(元和十四年容管經略使楊旻桂管觀察/使裴行立欲徼幸立功争請討上從之)兾一有功有
所指取當時天子以武定淮西河南北用事者以破諸
黄為類(一作/願)向意助之公屢言逺人急之則惜性命相
屯聚為冦緩之則自相怨恨焉況此禽獸耳(一作自相/怨恨而散)
(此禽獸耳一作自相怨/恨而散焉比禽獸耳)但可自計利害不足與論是非
天子入先言遂歛兵江西岳鄂湖南嶺南㑹容桂之吏
以討之被霧露毒相枕藉死百無一還安南乗勢殺都
䕶李象古(孫曰元和十四年十月安南軍亂殺/都䕶李象古并家屬部曲皆遇害)桂將裴
行立容將楊旻皆無功數月自死(孫曰十五年七月行/立旻相繼卒○數月)
(一作/數日)嶺南囂然祠部歲下廣州祭南海廟廟入海口為
州者皆憚之不自奉事常稱疾命從事自代唯公歲自
常行官吏刻石為詞美之(詞一作詩嚴曰事見本集南/海神廟碑云元和十二年詔)
(用魯國孔公為廣州刺史又云至州之明年即十三年/又云明年祀歸即十四年又云明年其時公又固往即)
(十五年也按退之以十四年貶潮州冬至袁州則十五/年巳移袁州矣舊史云戣每受詔自犯風波而往愈在)
(潮州作詩美/之其説盖誤)十五年遷尚書吏部侍郎(補注十五年/九月遷拜)公
之北歸不載南物奴婢之籍不增一人長慶元年改右
散騎常侍二年而為尚書左丞曾祖諱務本滄州東光
令祖諱如珪海州司户參軍贈尚書工部郎中皇考諱
岑父秘書省著作佐郎贈尚書左僕射公夫人京兆韋
氏父种大理評事有四子長曰溫質四門博士遵孺遵
憲遵裕(史作/溫裕)皆明經女子長嫁中書舍人平陽路隋(祝/曰)
(隋後官至宰/相唐史有傳)其季者幼公之昆弟五人載戡戢戵(樊曰/以世)
(系表考之巢父生載戣戡戢戵威戣給事中生溫質溫/孺溫憲溫裕戡昭義節度判官戢庫部員外郎以傳考)
(之溫裕仕為天平節度使戢京兆尹與表不同誌謂戣/兄弟五人而表又有威誌云遵孺遵憲遵裕傳云遵孺)
(温裕表又悉以遵為/溫當考○戵音衢)公於次為第二公之薨戢自湖南
入為少府監(孫曰長慶元年正月戢自/湖南觀察又為少府監)其年八月甲申
戢與公子塟公於河南河隂廣武原(祝曰河隂縣/名屬河南)先公
僕射墓之左銘曰
孔世三十八(韓曰一本云孔世三十八三十蘇合切説/文作卉俗作卅又一本云孔子世三十八)
(前之説則省字後之説則加字皆非文意/孔世三十八於理自暢拘字之偶非古也)吾見其孫白
而長身(白一/作自)寡笑與言其尚類也(一作/耶)莫與之倫(祝曰/倫比)
(也一本作莫之與倫左/傳所謂莫之與京也)德則多有請考於文
　　唐故江南西道觀察使中大夫洪州刺史兼御史
　　中丞贈左散騎常侍太原王公墓誌銘
　　　(補注邵氏聞見錄曰孔子作經使後世讀易者/如無春秋讀書者如無詩其法固不知也獨韓)
　　　(退之作王仲舒碑又作誌蘇子瞻作司馬君實/行狀又作碑其事同其詞各異庶幾知之矣碑)
　　　(見三十一巻○一本無中大/夫洪州刺史兼御史中丞)
公諱仲舒字𢎞中(孫曰井/州祈人)少孤奉其母居江南游學有
名(孫曰仲舒少客江南與/梁肅楊憑游有文稱)貞元十年(嚴曰按王𢎞中碑/云貞元初䇿拜左)
(拾遺與陽城合遏裴延齡不得為相墓誌則曰貞元十/年以賢良方正拜左拾遺按陸䞇之貶在十一年春而)
(陽城傳云裴延齡䜛毁陸䞇等坐貶黜城率拾遺/王仲舒數人守延英上疏則墓誌云十年是矣)以賢
良方正拜左拾遺改右補闕禮部考功吏部三員外郎
貶連州司户參軍改□州司馬佐江陵使改祠部員外
郎復除吏部員外遷職方郎中知詔誥出為硤州刺史
遷廬州未至丁母憂服缺改婺州蘇州刺史(改一/作除)徴拜
中書舍人既至謂人曰吾老不樂與少年治文書(樂一/作宜)
得一道有地六七郡為之三年貧可富亂可治身安功
立無愧於國家可也日日語人丞相間問語驗即除江
南西道觀察使兼御史中丞(仲舒履厯事跡並/見三十一巻碑注)至則奏
罷搉酒錢九十萬(十或/作千)以其利丐貧民(丐一/作與)又罷軍吏
官債五千萬悉焚簿文書(一無/文字)又出庫錢二千萬以丐
貧民遭旱不能供税者禁浮屠(禁一/作學)及老子為僧道士
不得於吾界内因出野(出一/作山)去浮屠老子象(去一/作立)以其
誑丐漁利奪經人之産(經一/作編)在官四年數其蓄積錢餘
於庫米餘於廩朝廷選公卿於外將徴以為左丞吏部
巳用薛尚書代之矣(孫曰長慶三年十一月以尚/書左丞薛放代仲舒鎮江西)長慶
三年十一月十七日未命而薨年六十二天子為之罷
朝贈左散騎常侍逺近相弔以四年二月某日塟于河
南某縣先塋之側公之為拾遺朝退天子謂宰相曰第
幾人非王某邪是時公方與陽城更疏論裴延齡詐妄
士大夫重之為考功吏部郎也下莫敢有欺犯之者非
其人雖與同列未嘗比數收拾故遭讒而貶及知制誥
(知一/作在)盡力直友人之屈(樊曰友人盖楊憑憑尹京兆日/御史中丞李夷簡劾憑江西姦)
(贓貶臨賀尉云/○屈一作寃)不以權臣為意又被讒而出元和初婺
州大旱人餓死户口亡十七八(一無/口字)公居五年(一無/公字)完
富如初按劾羣吏奏其贓罪州部清整加賜金紫其在
蘇州治稱第一公所至輙先求人利害廢置所宜閉閤
草奏又具為科條與人吏約事備悉一旦張下民莫不
抃叫喜悦或初若小煩旬歲皆稱其便公所為文章無
世俗氣其所樹立殆不可學曾祖(一有/諱字)𤣥暕(音/簡)比部員
外郎祖諱景肅丹陽太守考諱某(一作/政)襄鄧等州防禦
使鄂州採訪使贈工部尚書(工一/作吏)公先妣渤海李氏贈
渤海郡太君公娶其舅女有子男七人初哲貞𢎞㤗復
洄初進士及第哲文學俱善其餘幼也長女壻劉仁師
高陵令(孫曰仁師字行輿彭城人武德名臣刑部尚書/德威之五世孫大厯中詩人商之猶子劉禹錫)
(嘗為仁師撰/高陵遺愛碑)次女壻李行修(孫曰元和四年行修/登第○一作行循)尚書
刑部員外郎銘曰
氣鋭而堅(一作/大)又剛以嚴(又一/作乂)哲人之常(哲一/作若)愛人盡
巳不倦以止(止一/作正)乃吏之方與其友處順若婦女何德
之光墓之有石我最其迹(最一/作撮)萬世之藏
　　唐故殿中少監馬君墓誌(此篇/後闕)
君諱繼祖(樊曰繼祖始生徳宗賜名退而笑曰/是有二義謂之索繫組事見國史補)司徒贈
太師北平莊武王之孫(補注王名/燧字間美)少府監贈太子少傅
諱暢之子(樊曰燧二子彚暢暢娶盧氏生二子長敖次/繼祖集注按傳燧贈太傅此云贈太師暢贈)
(工部尚書公元和九年為其夫人作墓誌亦云贈/工部尚書此云贈太子太傅豈其後累贈至此耶)生四
歲以門功拜太子舍人積三十四年五轉而至殿中少
監年三十七以卒有男八人女二人始余初冠(孫曰貞/元三年)
(公年/二十)應進士舉在京師窮不能自存以故人稚弟(樊曰/貞元)
(三年平涼之盟馬燧預議韓弇時以殿中侍御史為/判官死焉其年罷兵燧奉朝請京師弇公之兄也)拜
北平王於馬前王問而憐之因得見於安邑里第王軫
其寒飢(補注軫/悼閔也)賜食與衣(祝曰表記君子問人之寒則/衣之問人之飢則食之○食)
(音嗣衣/去聲)召二子使為之主其季遇我特厚少府監贈太
子少𫝊者也姆抱幼子立側(祝曰姆女師也儀禮姆纚/笄宵衣在其右注姆婦人)
(年五十無子出而不復嫁能以婦道教人/者若今時乳母矣○姆莫捕切又莫豆切)眉眼如畫髪
漆黑肌肉玉雪可憐(洪曰可憐舊作可念按姤記云王/丞相於青疎臺中觀有兩三兒騎)
(羊皆端正可念黄魯直/亦嘗用玉雪可念語)殿中君也當是時見王於北亭
猶高山深林(一有鉅/谷二字)龍虎變化不測傑魁人也(補注謂/莊武王)
(燧燧身長/六尺二寸)退見少傅翠竹碧梧鸞鵠停峙(孫曰謂猶鸞/鵠停於竹梧)
(之/上)能守其業者也(補注少/傅暢)幼子娟好静秀瑶環瑜珥蘭
茁其芽(祝曰茁草初生貌詩彼茁者/葭□茁鄒滑切又側劣切)稱其家兒也後四
年吾成進士(樊曰公貞元/八年登第)去而東游哭北平王於客舎
(樊曰十一年五月公/東歸河陽八月燧卒)後十五六年吾為尚書都官郎分
司東都而少傅卒哭之(樊曰元和五年暢卒自貞元十/一年至是凡十六年○而下一)
(有分府/二字)又十餘年至今哭少監焉(孫曰長慶初/年繼祖卒)嗚呼吾
未耄老自始至今未四十年而哭其祖子孫三世于人
世何如也人欲久不死而觀居此世者何也(一作/即)
　
　
　
　
　
　
　
　
　
　
　
　
　
　
　五百家注昌黎文集巻三十三
欽定四庫全書
　五百家注昌黎文集巻三十四
　　　　　　　　　　　　宋　魏仲舉　編
　　墓誌銘
　　　南陽樊紹述墓誌銘
　　　　(樊曰紹述卒且塟誌皆無年月或法不必載/也按紹述作絳守居園池記乃長慶三年五)
　　　　(月十七日而公卒以四年十二月則疑在長/慶三四年間○補注後山詩話歐陽謂退之)
　　　　(為樊宗師墓誌便似樊文其始出於司馬子/長為長卿傳如其文惟其過之故兼之也)
樊紹述既卒且葬(孫曰紹述/河中人)愈將銘之從其家求書(從/一)
(作/促)得書號魁紀公者三十巻曰樊子者(一無/者字)又三十巻
春秋集傳十五巻表牋狀策書序𫝊記紀誌說論今文
讃銘(一無/紀字)凡二百九十一篇道路所遇及器物門里雜
銘二百二十賦十詩七百又十九(樊曰今以藝文志考/之皆有其目獨銘賦)
(詩亡焉所謂表牋狀策等文凡二百九十一篇曰樊宗/師集二百九十一巻數同而以巻為篇疑誌之字誤也)
(○一本又/字作一)曰多矣哉古未嘗有也然而必出於巳不蹈
襲前人一言一句又何其難也(洪曰國史補云元和之/後文茟則學竒於韓愈)
(學澁於樊宗師退之作樊墓誌稱其為文不剽襲觀絳/守居園池記誠然亦太竒澁矣本朝王晟劉忱皆為之)
(注解如瑶翻碧歛嵬眼傾耳等語皆前人所未道也補/注歐陽公跋絳守居園池記云元和文章之盛極矣其)
(竒怪至於如此又詩曰嘗聞紹述絳守居偶來登覽周/四隅異哉樊子怪可吁心欲獨去無古初窮荒探幽入)
(無有一語詰曲百盤紆孰云已出/不剽襲句斷欲學盤庚書云云)必出入仁義其富若
生蓄萬物必具海含地負(負載/也)放恣縱横(縱子/容切)無所統
紀然而不煩於繩削而自合嗚呼紹述於斯術其可謂
至於斯極者矣生而其家富貴長而不有其藏一錢妻
子告不足顧且笑曰我道蓋是也(孫曰言蓋/如是也)皆應曰然
無不意滿嘗以金部郎中告哀南方(樊曰元和十五年/正月憲宗崩宗師)
(以金部郎中/告哀南方)還言某帥不治罷之以此出為綿州刺史
(一無/出字)一年徴拜左司郎中又出刺絳州綿絳之人至今
皆曰於我有德以為諫議大夫命且下(一作命/且日下)遂病以
卒(一作遂/以病卒)年若干紹述諱宗師父諱澤(孫曰澤/字安時)嘗帥襄
陽江陵官至右僕射贈某官(孫曰興元元年正月樊澤/為山南東道節度使貞元)
(二年閏五月徙鎮荆南八年二月自荆南復為山南東/道節度使十二年加檢校右僕射十四年九月卒于鎮)
(贈司/空)祖某官諱泳(樊曰泳試大理評/事累贈兵部尚書)自祖及紹述三世
皆以軍謀堪將帥策上第以進(孫曰開元中泳舉草澤/科建中元年澤舉賢良)
(方正直言極諫科元和三年四月/宗師舉軍謀宏遠堪任將帥科)紹述無所不學於辭
於聲(補注聲樂也下/言觀樂是巳)天得也(一作天/地得也)在衆若無能者嘗
與觀樂問曰何如曰(一有/某字)後當然巳而果然銘曰
惟古於詞必已出降而不能乃剽賊(賊一/作脱)後皆指前公
相襲(孫曰公/然相襲)後漢迄今用一律寥寥久哉莫覺屬神徂
聖伏道絶塞(祝曰徂/徃也)既極乃通發紹述文從字順各識
職有欲求之此其躅
　　故中大夫陜府左司馬李公墓誌銘
公諱郱(薄經/反)字某雍王㑹之後(孫曰㑹當作繪太祖景/皇帝之第五子也為隋)
(夏州總管○/雍於衆反)王孫道明唐初以屬封淮陽王又追王其
祖父(追王之王/字音旺)曰雍王長平王(孫曰繪子䞇䞇子道𤣥/武德元年六月封道𤣥)
(淮陽王追封繪曰/雍䞇為河南王)淮陽生景融(孫曰五年十月道𤣥與/黑闥戰於下博道𤣥戰)
(没無嗣以其弟道明嗣為淮陽王終鄆州刺史/生景融○一本作長生淮陽王淮陽王生景融)景融親
益疎不王生務該務該生思一思一生岌(魚及/切)比四世
官不過縣令州佐然益讀書為行為士大夫家岌為蜀
州晉原尉生公未晬以卒(祝曰子生一歲曰晬説/文周年也○晬祖對切)無家
母抱置之姑氏以去姑憐而食之(食音/嗣)至五六歲(孫曰/郱天)
(寳八/年生)自問知本末因不復與羣兒戱常黙黙獨處曰吾
獨無父母不力學問自立不名為人年十四五(一無/年字)能
闇記論語尚書毛詩左氏文選凡百餘萬言凜然殊異
姑氏子弟莫敢為嬌(一作/敵)浸傳之聞諸父(一作浸傳/聞之諸父)諸
父泣曰吾兄弟尚有子邪迎歸而坐問之應對横從無
難(從音/蹤)諸父悲喜顧語羣子弟曰(語一/作謂)為汝得師(一作/吾為)
(汝得/師)於是縱學無不觀以朝邑員外尉選(孫曰選謂/選於吏部)魯
公真卿(樊曰魯郡顔真/卿為吏部侍郎)第其所試文為上等(孫曰試書/判拔萃為)
(上/等)擢為同官正尉曰文如李尉乃可望此其後比以書
判拔萃選為萬年尉為華州錄事㕘軍争事於刺史去
官為陸渾令河南尹鄭餘慶薦之朝(孫曰元和十年十/月鄭餘慶為河南)
(尹/)拜南鄭令(補注南鄭興元屬/縣疑此處有脱誤)尹家奴以書抵縣請事
公走府出其書投之尹前尹慙其庭中人曰令辱我令
辱我(一無上/三字)且曰令退遂怨之拾掇三年無所得拜宗
正丞宰相以文理白為􁅭州刺史公喜曰吾將有為也
讒宰相者言之上曰是與其故故得用改拜陜州左司
馬(孫曰陜虢節度使/衛中行辟佐其府)公又喜曰是官無所職吾其不以
吏事受責死矣長慶元年某月丙辰(俗本無/某月字)以疾卒春
秋七十三公内外行完潔白奮厲再成有家士大夫談
之夫人博陵崔氏朝邑令友之之女其曽伯父𤣥暐有
功中宗時(樊曰長慶四年六月𤣥暐為鳯閣侍郎同平/章事神龍元年正月率羽林兵誅張易之昌)
(宗迎太子監/國是為中宗)夫人高明遇子婦有節法進見侍側肅如
也七男三女邠為澄城主簿其嫡激鄜城令放芮城尉
漢監察御史(樊曰漢字南紀元和七年進士/時為監察御史終於宗正少卿)滻洸潘(集/注)
(滻字經野洸字正武潘字/子及○滻音産洸音光)皆進士(樊曰舊史漢弟滻洸/潘皆登進士第潘大)
(中初為禮/部侍郎)及公之存内外孫十有五人五月庚申塟華
隂縣東若干里漢韓氏壻也(補注漢/即公壻)故予與為銘其詞
曰
愈下而㣲既極復飛其自公始公多孫子將復其祀(其/一)
(作/廟)
　　故幽州節度判官贈給事中清河張君墓誌銘
　　　(樊曰張徹為范陽府監察御史其帥張𢎞靖/也誌不出𢎞靖姓名但書曰帥諱之焉耳)
張君名徹字某以進士(祝曰徹中進士/第在元和四年)累官至范陽府監
察御史長慶二年今牛宰相為御史中丞(祝曰元和十/五年十二月)
(牛僧孺為/御史中丞)奏君名迹中御史選詔即以為御史其府惜
不敢畱遣之而密奏幽州將父子繼續不廷選且久今
新收臣又始至(孫曰長慶元年二月幽州節度使劉總/請去位三月以總為太平軍節度使以)
(宣武軍節度使張𢎞靖/為幽州節度使代總)孤怯湏強佐乃濟發半道有詔
以君還之乃遷殿中侍御史加賜朱衣銀魚至數日軍
亂怨其府從事盡殺之而囚其帥且相約張御史長者
毋侮辱轢蹙我事(轢音/厯)無罪無庸殺置之帥所居(樊曰/長慶)
(元年七月幽州軍亂囚節度使張𢎞靖於薊門館殺判/官韋雍張宗元崔仲卿鄭塤都虞候劉操押牙張抱元)
(等取朱滔子洄為畱後以徹/長者不殺置之於薊門館)月餘聞有中貴人自京師
至君謂其帥公無負此土人上使至可因請見自辯幸
得脱免歸即推門求出守者以告其魁魁與其徒駭曰
必張御史御史忠義必為其帥告此餘人不如遷之别
館即與衆出君(與一/作以)君出門罵衆曰汝何敢反前日吳
元濟斬東市昨日李師道斬於軍中(孫曰元和十二年/十一月元濟斬於)
(獨栁樹十四年二月師道/為其兵馬使劉悟所殺)同惡者父母妻子皆屠死肉
餧狗䑕鴟鵶(樊曰新史書徹事大抵出公此誌其所書/罵賊語凡削六字改一字筆削固史氏事)
(然而改餧為飽則不若公語且有來/處此前漢陳餘所謂以肉餧虎也)汝何敢反汝何敢
反行且罵衆畏惡其言不忍聞且虞生變即繫君以死
君抵死口不絶罵衆皆曰義士義士或收瘞之以俟事
聞天子壯之贈給事中其友侯雲長佐鄆使請於其帥
馬僕射(補注鄆曹濮節/度使馬總也)為之選於軍中得故與君相知
張恭李元實者使以幣請之范陽范陽人義而歸之以
聞詔所在給船轝(音/預)傳歸其家賜錢物以塟長慶四年
(一作/三年)四月某日其妻子以君之喪塟於某州某所君弟
復亦進士(孫曰元和元/年復中進士)佐汴宋得疾變易喪心驚惑不
常君得間即自視衣褥薄厚節其飲食而七筯進養之
(一無/養字)禁其家無敢高語出聲醫餌之藥其物多空青雄
黄(嚴曰空青山出銅處銅精薫則生空青腹中空如楊/梅者勝雄黄出武都山塊方數寸明徹如雞冠者佳)
諸竒怪物劑錢至數十萬營治勤劇皆自君手不假之
人家貧妻子常有飢色祖踐某官父休某官妻韓氏禮
部郎中某之孫(祝曰雲/卿之孫)汴州開封尉某之女(祝曰俞/之女)於
余為叔父孫女君常從余學選於諸生而嫁與之孝順
祗修羣女效其所為男若干人曰某女子曰某銘曰
嗚呼徹也世慕顧以行子掲掲也(掲音/羯)噎喑以為生(噎/一)
(結切喑/於金切)子獨割也為彼不清作玉雪也仁義以為兵用
不折缺也知死不失名得猛厲也(厲嚴也○厲/協韻音烈)自申於
闇明莫之奪也我銘以貞之不肖者之呾也(呾相呵也/○呾音怛)
　　故河南府法曹參軍盧君夫人墓誌銘
　　　(補注公室盧氏之/母夫人苖氏也)
夫人姓苖氏諱某字某上黨人(孫曰上黨/長子縣人)曾大父襲䕫
贈禮部尚書大父殆庶贈太子太師(樊曰以宰相世系/考之襲䕫生殆庶)
(延嗣殆庶生如蘭晉鄉襲䕫殆庶/所贈官疑晉鄉仕至宰相而贈也)父如蘭仕至太子司
議郎汝州别駕(樊曰此云别駕而表云永王/府諮議參軍當以此為正)夫人年若
干嫁法曹盧府君(一作嫁范陽盧府君/下再有府君二字)諱貽有文章德行
其族(言盧氏/之族)世所謂甲乙者卒先夫人夫人生能配其賢
殁能守其法男二人於陵渾女三人皆嫁為士妻(韓曰/夫人)
(長女壻河南緱氏主簿唐/充次亡公其季女壻也)貞元十九年四月四日卒於
東都敦化里年六十有九其年七月某日(七月一/作八月)袝於
法曹府君墓在洛陽龍門山其季女壻昌黎韓愈為其
誌銘(其一/作之)其詞曰
赫赫苗宗族茂位尊或毗於王或貳於藩是生夫人(是/一)
(作/厥)載穆令聞爰初在家孝友惠純享乃于行(一作乃/及于行)克
嫓德門(嫓匹詣切/克一作光)肅其禮容(一作為禮/一作禮瞿)裕其為仁法曹
之終諸子實幼焭焭其哀介介其守循道不違厥聲彌
邵(一作既克其/家厥聞愈邵)三女有從二男知教閭里歎息母婦思
傚歲時之嘉嫁者來寧累累外孫(累力追切一/本作纍纍)有㩦有
嬰扶牀坐膝嬉戱讙爭既壽而康既備而成不歉于約
不矜于盈伊昔淑哲或圖或書嗟􁀡夫人孰與為儔刻
銘寘墓(寘一/作誌)以贊碩休
　　故貝州司法參軍李君墓誌銘
　　　(韓曰叅軍李翺習之之祖習之嘗自為其皇祖/實錄其行治皆如誌所書翺之實錄終曰先祖)
　　　(有美而不知不明也知而不傳不仁也翺欲傳/懼文章不足以稱頌道德光耀來世是以頓首)
　　　(欲假辭於執事者亦惟不斥其愚/而為之傳焉意翺乞公銘之辭也)
貞元十七年九月丁卯隴西李翺合塟其皇祖考貝州
司法㕘軍楚金皇祖妣清河崔氏夫人(孫曰夫人父球/兖鄆懐三州刺)
(史/)于汴州開封縣某里昌黎韓愈紀其世著其德行以
識其塟其詞曰
由凉武昭王六世至司空(孫曰凉武昭王名暠字𤣥感/晉安帝時自稱西凉公在位)
(十七年子翻字士舉位車騎將軍祁連酒泉晉昌太守/翻子寶字懷素鎮北將軍寶子沖字思順後魏後文時)
(封清淵縣侯卒贈司空沖暠曽孫也/今云六世誤矣○凉一作梁者非是)司空之後二世為
刺史清淵侯(孫曰沖子延實字禧都督青州刺史延實/子彬字子儒襲祖爵清淵縣侯卒贈齊州)
(刺史子桃/枝襲封)由侯至于貝州凡六世(孫曰桃枝𤣥孫詔諮/議叅軍詔子楚金○)
(一作/五世)其德行曰事其兄如事其父其行不敢有出焉(孫/曰)
(楚金伯兄惟慎楚金事之如父在每事必請惟慎曰汝/年亦長矣毎事必擾我何為楚金曰不請非不能為此)
(也不滿乎人心其/請如初見實錄)其夫人事其姒如事其姑(孫曰姒惟/慎之妻鄭)
(也○一/作姊非)其於家不敢自專焉其在貝州其刺史不悦於
民(悅一作慈嚴曰李習之皇/祖實錄云刺史嚴正晦)將去官民相率讙譁手瓦
石(一有/而字)胥其出擊之(一本胥作/需無其字)刺史匿不敢出州縣吏
由别駕已下不敢禁司法君奮曰是何敢爾屬小吏百
餘人持兵杖以出立木而署之曰刺史出民有敢觀者
殺之木下民聞皆驚相告散去(樊曰實錄貝州刺史嚴/正晦黜官百姓舊不樂)
(其政將俟其出斃之以瓦石錄亊叅軍謂楚金曰若之/何楚金請攝錄事叅軍乃如之楚金於是集小吏百餘)
(人皆持兵無兵者皆持樸理長木道中令曰使君出/百姓敢有出觀杖殺大木下及正晦出百姓莫敢動)後
刺史至加禮擢任貝州由是大理(樊曰後刺史至委政/楚金姦吏皆務情告)
(貝州於/是大治)其塟日翺既遷貝州君之喪于貝州(于貝州一/本無貝字)
(一本無/州字)殯于開封遂遷夫人之喪于楚州八月辛亥至
于開封壙于丁已(補注説文/云壙塹穴)墳于九月辛酉窆于丁卯
(補注説文窆塟下棺也周禮/及窆執斧是也○窆彼驗切)人謂李氏世家也侯之五
世仕不遂(一無五字○一/作仕不遷遂)蘊必發其起而大乎四十年
而其兄之子衡(孫曰惟慎子五人衡其第二子也貞元/七年自常州刺史鎮湖南八年徙鎮江)
(西召為/給事中)始至户部侍郎君之子四人官又卑翺其孫也
有道而甚文固於是乎在(樊曰甚文字出左傳楚子西/曰光又甚文觀翺實錄亦可)
(見其甚文矣魯直詩云習之實錄塟皇祖/斯文如女有正色云云○一本無固字)
　　處士盧君墓誌銘
　　　(韓曰公前銘盧君夫/人此又銘其子於陵)
處士(一本有/盧君字)諱於陵其先范陽人父貽為河南法曹㕘
軍河南尹與人有仇誣仇與賊通收掠取服法曹曰我
官司也我在不可以為是廷爭之以死河南怒命牽捽
之(祝曰捽繫也/○捽昨莫切)法曹争尤強遂并收法曹竟奏殺仇籍
其家而釋法曹法曹出徑歸卧家念河南勢弗可敗氣
憤弗食歐血卒東都人至今猶道之處士少而孤母夫
人憐之(孫曰貽娶苗氏太師晉卿兄如蘭之女有/子二人於陵渾女三人長嫁唐充幼適公)讀書
學文皆不待彊教卒以自立在母夫人側油油翼翼不
忍去時歲母夫人既終(孫曰貞元十九年四月/四日苗氏卒年六十九)育幼弟
與歸宗之妹經營勤甚未暇進仕也年三十有六元和
二年五月壬辰以疾卒有男十歲曰義女九歲曰孟有
女生處士卒後未名於其年九月乙酉其弟渾以家有
無塟以車一乗(一或/作十)於龍門山先人兆愈於處士妹壻
也為其誌且銘其後曰
貴兮富兮如其材得何數兮名兮壽兮如其人豈無有
兮彼皆逢其臧子獨迎其凶兹命也耶兹命也耶
　　故太學博士李君墓誌
太學博士頓丘李干(一本作/干下同)余兄孫壻也年四十八(孫/曰)
(干大厯/元年生)長慶三年正月五日卒其月二十六日穿其妻
墓而合塟之在某縣某地子三人皆幼初干以進士(樊/曰)
(元和十年干中/進士第年四十)為鄂岳從事(樊曰十一年李道古為鄂/岳觀察使辟干為從事)
遇方士栁賁(一作/泌)彼受藥法服之往往下血比四年病
益急乃死其法以鈆滿一鼎(孫曰説文鈆青金/也一曰錫之類)按中為
空(按字上一有/以物二字)實以水銀葢封四際燒為丹沙云余不
知服食説自何世起殺人不可計而世慕向之益至此
其惑也在文書所記及耳聞傳者(耳聞一作/耳相聞)不説今直
取目見親與之游而以藥敗者六七公以為世誡工部
尚書歸登(孫曰登字沖之元和十/四年六月為工部尚書)殿中侍御史李虛中
(補注虛中/字常容)刑部尚書李遜(孫曰遜字友道長慶三/年正月拜刑部尚書)遜弟
刑部侍郎建(補注建/字杓直)襄陽節度使工部尚書孟簡(孫曰/簡字)
(幾道元和十三年五月為山/南東道節度使加工部尚書)東川節度御史大夫盧坦
(孫曰坦字保衡元和八年五月/除東川節度使兼御史大夫)金吾將軍李道古此其
人皆有名位世所共識工部既食水銀得病自説若有
燒鐡杖自顛貫其下者摧而為火射竅節以出狂痛號
呼乞絶其裀席得水銀(一作其茵席/嘗得水銀)發且止唾血十數
年以斃(孫曰元和十五/年六月登卒)殿中疽發其背死(孫曰元和八/年六月虛中)
(卒/)刑部且死謂余曰我為藥誤(孫曰長慶六/年正月遜卒)其季建一
旦無病死(孫曰長慶元/年二月建卒)襄陽黜為吉州司馬(孫曰元和/十五年三)
(月簡貶吉/州司馬)余自袁州還京師(樊曰是歲九月公自/袁召還為國子祭酒)襄陽
乗舸邀我於蕭州屏人曰我得秘藥不可獨不死今遺
子一器可用棗肉為丸服之别一年而病有家至(一作/有其)
(家人/至)訊之曰前所服之藥誤方且下之下則平矣病二歲
竟卒(孫曰長慶三年/十二月簡卒)盧大夫死時溺出血肉痛不可忍
乞死及金吾以栁賁得罪食賁藥五十死海上(樊曰道/古因皇)
(甫鏄薦栁賁于憲宗賁治丹劑憲宗服之遽棄萬國穆/宗即位以賁付京兆府決死道古貶循州司馬元和十)
(年九月亦以/藥死貶所)此可以為誡者也(嚴曰后山詩話云退之/為李干誌叙當世名貴)
(服金石藥欲生而死者數輩著之石藏之地下此特為/一世誡耶而竟藥死故白傅云退之服硫黄一病竟不)
(痊是/也)蘄不死乃速得死謂之智可不可也五榖三牲(補/注)
(下文云豚/魚雞是也)鹽醯果蔬人所常御人相厚勉必曰強食今
惑者皆曰五榖令人夭不能無食當務减節鹽醯以濟
百味豚魚雞三者古以養老反曰是皆殺人不可食一
筵之饌禁忌十常不食二三不信常道而務鬼怪臨死
乃悔後之好者又曰彼死者皆不得其道也我則不然
始病曰藥動故病病去藥行乃不死矣及且死又悔嗚
呼可哀也已可哀也已(補注孔毅夫雜説云張籍哭退/之詩云為出二侍女合弹琵琶)
(筝白樂天思舊詩云退之服硫黄一病竟不痊退之嘗/譏人不解文字飲而自敗於女妓耶作李博士墓誌戒)
(人服金石藥而自餌硫黄耶又後山嗟哉行亦云/韓子作誌還自屠白笑未竟人復吁正謂此耳)
　
　
　
　五百家注昌黎文集巻三十四
欽定四庫全書
　五百家注昌黎文集巻三十五
　　　　　　　　　　　宋　魏仲舉　撰
　　墓誌
　　　盧渾墓誌銘
　　　　(韓曰渾河南法曹叅軍第二子/而公妻弟也然有銘無誌焉)
前汝父母右汝弟兄(一作後/有弟兄)汝從之居視汝如生汝遷
於居兮日月之良汝居孔固兮後無有殃如不信兮視
此銘章
　　虢州司户韓府君墓誌銘(注訐/本篇)
安定桓王五世孫叡素為桂州刺史(嚴曰新史云弓高/侯頽當裔孫尋後)
(漢隴西太守世居潁川生司空稜其後居徙安定武安/後魏有常山太守武安成侯耆徙居九門生茂尚書令)
(征南大將軍安定桓王二子備均均生晙晙生仁㤗仁/㤗生叡素樊曰唐史世系表及李太白武昌宰韓君去)
(思碑並云叡素桂州長史皇甫持正誌公/墓及神道碑俱同而此云刺史其字誤矣)化行南方有
子四人最季曰紳卿文而能官嘗為楊州錄事叅軍(集/注)
(桂州四子仲卿少卿雲卿紳卿也李太白碑亦言桂州/君四子名諱長少皆與此誌合獨世系表云桂州君七)
(子無少卿而有晉卿季卿子卿升卿表以晉卿為長而/碑以仲卿為元子表作升卿最季而誌作紳卿誌又云)
(嘗為楊州錄事叅軍而表云京兆府司錄叅軍公仙卿/之子而紳卿姪也寧冇叙其家世而故誤耶當以誌為)
(正/)事故宰相崔圓(孫曰上元元年二月以崔圓為楊/州大都督府長史淮南節度使)圓
狎愛州民丁某至顧省其家後大衙㑹日司錄君趨以
前大言曰請舉公過公與小民狎至其家害於政圓驚
謝曰錄事言是圓實過乃自署罰五十萬錢由是遷涇
陽令破豪家水碾(奴箭/切)利民田頃凡百萬君諱岌桂州
君之孫司錄君之子亦以能官名少而竒壯而強老而
通以元和元年六月十四日卒年五十七娶京兆田氏
男曰家女曰都皆幼初君樂虢之土田山水求掾其州
去官猶家之既卒因以其年九月某日塟於州北十里
崔長史墓西銘曰
凡兆于兹唯其家之材蓋歸有時(洪曰疑/有闕文)
　　四門博士周況妻韓氏墓誌銘
　　　(韓曰此誌及張徹誌皆以韓俞為/開封尉唐宰相表以為令史誤也)
四門博士周況妻韓氏諱好好尚書禮部郎中諱雲卿
之孫開封尉諱俞之女俞妻趙氏生二女(樊曰二女長/即况妻次嫁)
(張/徹)三男(樊曰三男無競啓/餘州來並世系表)開封卓越豪縱不治資業喜
酒色狗馬趙氏卒十一年而開封亦卒開封從父弟愈
(孫曰公父仲卿即雲卿/之兄也○一本無弟字)於時為博士乞教東都生以收
其孥於開封界中教畜之而歸其長女於周氏况(樊曰/元和)
(元年况中進士第是/歲公以好好適况)况進士家世儒者曽祖諱延潭州
長沙令祖諱晦常州㕘軍父諱良甫左驍衛兵曹㕘軍
况立名行人士譽之韓氏嫁九年生一男一女年二十
七以疾卒(孫曰貞元六年好好生至是/元和十一年卒年二十七)塟長安城南鳯
栖原其從父愈(一作其從/父弟愈)於時為中書舍人(孫曰是歳/正月公為)
(中書舍人五月/降為右庶子)為銘曰
夫喪少婦子失壯母歸咎無處
　　韓滂墓誌銘
　　　(樊曰世系表老成二子湘大理丞滂寶雞丞按/此誌云滂年十九死盖未嘗仕也表復誤矣)
滂韓氏子其先仕魏號安定桓王(孫曰王名茂/滂九世祖也)滂父老
成(孫曰老成公/兄介之子)厚謹以文為韓氏良子弟未仕而死有
二子(祝曰/湘滂)滂其季也其祖諱介為人孝友一命率府軍
佐以卒二子百川老成老成為伯父起居舎人後(祝曰/舍人)
(名/㑹)起居有德行言詞為世軌式(軌一/作範)滂既兄弟二人而
率府長子百川死無嗣其叔祖愈命滂歸後其祖滂清
明遜悌以敏讀書作文(作一/作倍)功力兼人為文詞一旦竒
偉驟長不類舊常吾曰爾得無假人耶退大喜謂其兄
湘曰某違翁且踰年懼無以為見今翁言乃然可以為
賀羣輩來見皆曰滂之大進不唯於文詞於為人亦然
既數月(一作/日)得疾以卒年十九矣(孫曰滂貞元/十八年生)吾與妻
(孫曰公妻高/平君盧氏)哭之傷心三日而斂既斂七日權塟宜春
郭南里(孫曰宜春袁州滂從公量移袁州刺史/元和十五年卒○一本作郭南一里)嗚呼其
可惜也巳銘曰
天固生之耶(一作天固生耶/一作天生之耶)偶自生耶天殺之耶其偶
自死耶莫不歸於死壽何少多銘以送汝其悲奈何
　　女拏壙銘
　　　(韓曰公貶潮州孥道死商南層峯驛瘞之山下/至是尹京兆乃發其喪歸塟于河陽世墓之次)
女拏(音如又/女加切)韓愈退之第四女也惠而早死愈之少為
秋官(孫曰元和十二年十/二月公為刑部侍郎)言佛夷鬼其法亂治梁武事
之卒有侯景之敗可一掃刮絶去不宜使爛漫天子謂
其言不祥斥之潮州南海揭陽之地(孫曰十四年正月/公上佛骨表坐貶)
(潮州其地在漢/南海之掲陽)愈既行有司以罪人家不可畱京師迫
遣之女拏年十二在病(一作病/在席)既驚痛與其父訣又輿
致(又一/作父)走道撼頓失食飲節死于商南層峯驛即瘞道
南山下五年愈為京兆(孫曰長慶三年六/月公為京兆尹)始令子弟與
其姆易棺衾歸女拏之骨於河南之河陽韓氏墓而葬
之女拏死當元和之十四年二月二日其發而歸在長
慶三年十月之四日其塟在十一月之十一日銘曰
汝宗塟于是(孫曰韓氏之/先皆塟河陽)汝安歸之惟永寧
　　河南緱氏主簿唐充妻盧氏墓誌銘
夫人盧氏諱某蘭陵太守景柔八世孫(孫曰景柔為蘭/陵太守南州刺)
(史景柔/子元幹)父貽卒河南法曹法曹娶上黨苖氏太師晉卿
兄女(孫曰晉卿兄如蘭之/女詳見苗夫人誌)生三女三男夫人最長法曹
卒苖夫人嫁之唐氏充充明經宰相休憬曽姪孫(孫曰/長慶)
(三年七月以休憬同平章事四年八月罷神龍元年四/月復相二年三月罷景龍三年十二月復相景雲元年)
(七月/復罷)出郄氏外王父昂中書舍人夫人年若干嫁唐氏
凡生男與女九人年四十二元和四年正月二十二日
卒其年四月十五日塟河南府河南縣之大石山下銘
曰
夫人本宗世族之後率其先猷令德是茂爰歸得家(爰/一)
(作奚歸/一作其)九子一母婉婉有儀柔静以和命不侔身兹其
奈何刻銘墓石以告觀者
　　乳母墓銘
　　　(樊曰唐志義服有為乳母報者其服/腮麻韓曰葬乳母且為之銘自公始)
乳母李氏徐州人號正真為韓氏家乳其兒愈(為于/偽切)愈
生未再周月孤失怙恃(孫曰大厯三年公生五年而公/父仲卿卒此云未再周月孤失)
(怙恃未詳嚴曰退之祭嫂鄭夫人云我生不辰三歲而/孤此言未再周月孤失怙恃是雖入三歲而未及兩周)
(也/)李氏憐不忍棄去視保益謹遂老韓氏及見其所乳
兒愈舉進士第(韓曰公第在/貞元八年)厯佐汴徐軍入朝為御史
國子博士尚書都官員外郎河南令娶婦生二男五女
時節受慶賀愈輙率婦孫列拜進壽年六十四元和六
年三月十八日病卒三日塟河南縣北十五里愈率婦
孫視窆封(祝曰窆下棺也/○窆彼驗切)且刻其語于石(語一/作誌)納諸墓
為銘(一有/矣字)
　
　
　
　
　
　
　
　
　
　
　五百家注昌黎文集巻三十五
欽定四庫全書
　五百家注昌黎文集巻三十六
　　　　　　　　　　　　宋　魏仲舉　編
　　雜文
　　　瘞破硯文
　　　　(樊曰李元賓硯公為之文公/與元賓皆正元八年進士也)
隴西李觀元賓始從進士貢在京師或貽之硯既四年
悲歡窮㤗未嘗廢其用凢與之試藝春官實二年登上
第行於褒谷間(孫曰褒/斜地名)役者劉允誤墜之地毀焉乃匣
歸埋于京師里中昌黎韓愈其友人也賛且識云(識音/志○)
(一作賛而/且識云)
土乎質陶乎成器復其質非生死類全斯用(補注全謂/其未破時)
毁不忍棄埋而識之仁之義硯乎硯乎與瓦礫異
　　　毛穎傳
　　　　(韓曰退之毛穎傳栁子厚以為怪予以為子/虛烏有之比其流出于莊周寓言舊史云愈)
　　　　(作毛穎傳譏戲不近人情此文章之甚紕繆/者天下有識者固少而舊史所見如此可發)
　　　　(一笑樊曰李肇國史謂公此傳其文尤高/不下遷史談藪亦謂此傳似太史公筆)
毛穎者中山人也(孫曰中山國/名今定州)其先明眎(韓曰禮記/兎曰明眎)佐
禹治東方土養萬物有功因封於卯地(孫曰卯於十/二神為兎)死
為十二神(孫曰十二神謂/子丑寅卯之類)嘗曰吾子孫神明之後不可
與物同當吐而生(嚴曰博物志云兎望月而孕/自吐其子故謂之兎兎吐也)已而果
然明眎八世孫䨲(補注論衡曰兎䑛毫而孕及其生子/從口而出名曰嬎○嬎芳万切郭云)
(俗呼曰䨲䨲乃侯切/又廣雅云䨲兎子)世傳當殷時居中山得神仙之術能
匿光使物竊恒娥(嚴曰淮南子云羿請不死之藥于西/王母恒娥竊而奔月恒娥羿妻也)
騎蟾蜍入月其後代遂隠不仕云(一作/或云)居東郭者(一有/號東)
(郭三/字)曰㕙(音逡又/音俊)狡而善走與韓盧争能盧不及盧怒
與宋㹱謀而殺之(祝曰戰國䇿曰韓子盧者天下之疾/犬也東郭㕙者海内之狡兔也盧逐)
(㕙環山者三騰山者五兎殛于前/犬吠于後○㹱音鵲宋之良犬)醢其家秦始皇時蒙
將軍恬(嚴曰䝉恬秦/時製筆者)伐楚次中山將大獵以懼楚召左
庶長(孫曰秦爵啇鞅所制十曰左庶長十/一曰右庶長○一夲作左右庶長)與軍尉(祝曰/軍尉)
(軍中/尉史)以連山筮之(韓曰周禮三易/之法夏曰連山)得天與人文之兆筮
者賀曰今日之獲不角不牙衣褐之徒缺口而長鬚八
竅而趺居(祝曰趺足跗晉陽泉蚕/賦伏似虎趺○趺音夫)獨取其髦(張曰髦/長鬛也)簡
牘是􁅭天下其同書秦其遂兼諸侯乎遂獵圍毛氏之
族拔其毫載穎而歸獻俘於章臺宫(補注征伐所獲者/為俘章臺秦宫名)
聚其族而加束縳焉秦皇帝使恬賜之湯沐而封諸管
城(孫曰管城地/名在今鄭州)號管城子日見親寵任事穎為人強記
而便敏自結繩之代以及秦事無不纂錄隂陽卜筮占
相醫方族氏山經地志字書圖畫九流(孫曰九流謂儒/道隂陽法墨縱)
(横雜農九/家者流)百家天人之書及至浮屠老子外國之説皆
所詳悉又通於當代之務官府簿書市井貨錢注記惟
上所使自秦皇帝及太子扶蘇胡亥丞相李斯中車府
令高(孫曰趙高為/中車府令)下及國人無不愛重又善隨人意正
直邪曲巧拙一隨其人雖後見廢棄終黙不洩惟不喜
武士然見請亦時往累拜中書令與上益狎上嘗呼為
中書君上親決事以衡石自程(孫曰秦始皇紀天下之/事無大小皆決於上上)
(至以衡石量書日夜有程不中/程不得休息石百二十斤也)雖宫人不得立左右獨
穎與執燭者常侍上休乃罷穎與絳人陳𤣥𢎞農陶泓
及㑹稽楮先生友善(補注洪駒父云韓文公傳毛穎以/文滑稽然與穎遊者楮先生陳𤣥)
(陶泓功不在穎下文公/不為立傳乃為補亡云)相推致其出處必偕上召頴三
人者不待詔輙俱往上未嘗怪焉後因進見上將有任
使拂拭之因免冠謝上見其髪秃又所謩畫(一作/摹畫)不能
稱上意上嘻笑曰(嘻一/作喜)中書君老而秃不任吾用吾嘗
謂君中書而今不中書耶對曰臣所謂盡心者因不復
召歸封邑終於管城其子孫甚多散處中國皆冒管城
惟居中山者能繼父祖業
太史公曰毛氏有兩族其一姬姓文王之子封於毛所
謂魯衛毛𥅆者也(孫曰僖二十四年/左氏富辰之言)戰國時有毛公毛
遂(樊曰遂趙人/平原君之客)獨中山之族不知其本所出子孫最為
蕃昌春秋之成見絶於孔子而非其罪(孫曰杜預左傳/序云春秋絶筆)
(於獲麟/之一句)及蒙將軍抜中山之毫始皇封之管城世遂有
名而姬姓之毛無聞穎始以俘見(一有/與字)卒見任使(一作/始以)
(俘見幸/任使)秦之滅諸侯穎與有功賞不詶勞以老見疎秦
真少恩哉(子厚有讀毛穎傳後題見/栁集二十一巻此不復載)
　　下邳侯革華傳
　　　(祝曰下邳縣名史記舜耕于下邳在漢屬東海/郡舊本無革華傳歐陽公始錄之樊曰按今諸)
　　　(本毛穎革華二傳聯載然毛穎傳見於李漢序/子厚集李肇國史補及舊史公傳獨革華傳無)
　　　(聞大抵步驟毛穎傳而為之其不及遠甚趙璘/因話錄曰才命論稱張燕公革華傳稱韓文公)
　　　(老牛歌稱白樂天佛骨詩稱鄭司徒皆後人所/誣故其辭多鄙淺則革華傳非公之作矣補注)
　　　(陳長方云下邳侯革華傳是後人擬作退之傳/毛穎以文滑稽耳正如伶人作戯初出一諢語)
　　　(滿場皆笑此語豈再出耶又宋景文筆錄云退/之送窮文進學解毛頴傳原道等詩篇皆古人)
　　　(意思未到後載下邳革華傳/足判其謬矣○邳貧悲切)
下邳侯革華者其先隴西人也(孫曰隴西取/田隴之義)三十六代
祖守犍為(祝曰犍為郡名史記以/壯犍為○犍居䖍切)黄帝時以力見召拜
大司農以其闢土有功又知稼穡艱難遷輕車都尉子
孫相繼至周武王時徙居桃林(孫曰書放牛/於桃林之野)冠冕遂絶
其後人思其濟世之才因復其位而加任使焉(一無而/加二字)
華父犨(祝曰説文云犨牛息聲/一曰牛名○犨赤牛切)生五年襲先祖爵禄仕
至上輕車都尉華母世居長樂有乳哺之恩越王勾踐
時常侍宴姑蘇臺(嚴曰臺在蘇州越絶書云吳王夫差/起姑蘇之臺三年乃成高見三百里)
(此所言長樂姑蘇但取酥/酪之類皆牛乳所成者)詩所謂有覺德行者也犨因
引重(一作引/輕軍使)至太行山力不任事遂死於轘轅之下(轘/胡)
(貫/切)主上嗟悼命太宰申屠公執刀而解之(一本而作以/一本無之字)
其支派分離散在他處華長子也上念其父劬勞而死
於王事封華為下邳侯詔將作大匠治之華為性堅勁
屈強(屈渠勿切/強居亮切)難以直禦匠以其膏潤之然後去其豪
族而加裁割焉㑹太原人金十奴與新鄭人斛斯生相
逢薦華於五木大夫是後稍稍得成其名(一無/其字)上嘉之
遂釋褐賜墨綬焉(一無/焉字)華嘗曰吾辛勤久今方成名得
處上左右足矣(一本處字/下冇在字)及獻之果然華為人善履道
(一作/蹈)别威儀進退趨蹌一隨人意上將駕出遊畋獵馳
騁擊毬射御及交賓接賢禮神祭祀未嘗不召華俱往
伏事上久之因病或開口論議洩露密㫖(密一/作上)上繇是
疎之詔將作大匠治之又命其友金十奴等(一本有令/字恐非上)
(既有命字此不/當復冇令字)補過之尋獻於上上雖納之然亦不甚
見重有泥塗賤處方召使之餘並不得與焉頃之上見
其顔色顦顇(一無/其字)衰憊失度上􁀡嗟曰(一無􁀡/嗟二字)下邳侯
老而憊不任吾事今棄子(一有於市/朝三字)不復召子矣遂棄
而終(棄字下一/有之字)華無子(子一/作息)其繼者族人焉
太史公曰華之先皮姓軒轅時蒼頡觀鳥跡制文字以
其始於皮而聲於革故從革焉初革自北而來為趙武
靈王見重後子孫盛於中國漢書功臣表有煑棗侯革
朱者(孫曰漢書作革朱/今本多作革未非)即其後也(一本云從始於皮而/聲於革故從革華焉)
(漢書功臣表有煑棗侯革未即其後也初本自北服而/來趙武靈王重之由是子孫方盛於中國耳○一本云)
(革氏之先出於皮姓軒轅胡服而來方/熾於中國漢書有煑棗革未即其後也)
　　　送窮文
　　　　(洪曰予嘗見文宗備問云顓頊高辛時宫中/生一子不着完衣宫中號為窮子其後正月)
　　　　(晦死宫人塟之相謂曰今日送却窮子自爾/相承送之又唐四時寶鑑云高陽氏子好衣)
　　　　(弊食麋正月晦巷死世作麋棄破衣是日祝/於巷曰除貧也小宋云退之送窮文進學解)
　　　　(毛穎傳等諸篇皆古人意思未到可以名家/矣然送窮文與楊子雲逐貧賦大率相類盖)
　　　　(古人作文皆有所祖述如司馬相如大人賦/全用屈原遠遊中語杜云逓相祖述復先誰)
　　　　(長卿子美豈剽切前人者耶補注張文潛曰/公送窮文盖出子雲逐貧賦然文彩過逐貧)
　　　　(矣大槩擬前人文章如子雲解嘲擬宋玉答/客難退之進學解擬子雲解嘲栁子厚晉問)
　　　　(擬枚乗七發皆文章之美也晁旡咎取公此/文於續楚詞系之曰愈以屢窮不遭時若有)
　　　　(物焉為之故託於鬼謼彼窮我者車舡飲食/謝而逺之而窮不可去也則燒車與舡延之)
　　　　(上坐亦卒歸/於正之義焉)
元和六年正月乙丑晦主人使奴星(孫曰星者公之奴/名○一本作星星)
結栁作車縳草為船載糗輿粻(祝曰糗熬米爾雅云麥/也周禮糗餌粉餐粻糧)
(也○糗去久丘救/二切粻之良切)牛繫軛下引帆上檣(孫曰軛車轅之/前上掛檣㠶柱)
(選萬里連檣牛繫軛下言車引㠶/上檣言舡也○軛乙革切檣音牆)三揖窮鬼而告之曰
聞子行有日矣鄙人不敢問所塗躬具船與車備載糗
粻日吉時良利行四方子飯一盂子啜一觴擕朋挈儔
去故就新駕塵彍風(韓曰彍張弩也○彍/音霍又廊郭二音)與電争先(一/作)
(光/)子無底滯之尤(底止/也)我有􁅭送之恩子等有意於行
乎屏息潜聽(孫曰論語屏氣似/不息者屏藏也)如聞音聲若嘯若啼砉
歘嚘嚶(砉呼號切/歘呼骨切)毛髪盡竪竦肩縮勁疑有而無久乃
可明若有言者曰吾與子居四十年餘(一作/餘年)子在孩提
吾不子愚子學子耕求官與名惟子是從不變于初門
神户靈我叱我呵苞羞詭隨志不在他子遷南荒(孫曰/謂謫)
(陽山/令時)熱爍濕蒸我非其鄉百鬼欺凌太學四年(孫曰謂/為太學)
(博士/時)朝虀暮鹽惟我保汝人皆汝嫌自初及終未始背
汝心無異謀口絶行語(孫曰言我初/無欲行之語)於何聼聞云我當
去是必夫子信讒有間於予也我鬼非人安用船車鼻
嗅臭香糗粻可捐單獨一身誰為朋儔子茍備知可數
已不(甫鳩/切)子能盡言可謂聖智情狀既露敢不迴避(迴/一)
(作/曲)主人應之曰子以吾為真不知也耶子之朋儔(一作/儔朋)
非三非四在十去五滿七除二各有主張私立名字捩
手覆羹(張曰捩拗捩也/○捩力結切)轉喉觸諱凢所以使吾靣目可
憎語言無味者皆子之志也其一名曰智窮(一作其名/曰云云)
矯矯亢亢(祝曰矯亢剛直/貌○亢口浪切)惡圓喜方羞為姦欺不忍害
傷(補注已上為智/窮下四窮倣此)其次名曰學窮(一無/名字)傲數與名摘抉
杳㣲(祝曰摘發也抉出也○/摘它厯切抉於決切)高挹羣言執神之機(祝曰/神鬼)
(神○挹/於立切)又其次曰文窮不專一能怪怪竒竒不可時施
(孫曰謂不/可施於時)秖以自嬉又其次曰命窮影與形殊靣醜心
妍利居衆後責在人先又其次曰交窮磨肌戛骨吐出
心肝企足以待寘我讎寃凢此五鬼為吾五患飢我寒
我興訛造訕能使我迷人莫能間(孫曰間/猶說也)朝悔其行暮
已復然蠅營狗茍(孫曰營蠅聲/詩營營青蠅)驅去復還(洪曰魏王思/性急嘗執筆)
(作書蠅集筆端驅去復來思/怒逐蠅不得還乃取筆擲地)言未畢五鬼相與張眼吐
舌跳踉偃仆(張曰跳踉跳躍也/○跳音條踉音良)抵掌頓脚失笑相顧徐
謂主人曰子知我名凢我所為驅我令去(我一/作使)小黠大
癡(補注筆墨間錄曰予讀抱朴子云小黠大愚/駒父曰非也小黠大癡三國志自有全文)人生一
世其久幾何吾立子名百世不磨小人君子其心不同
惟乖於時乃與天通擕持琬琰(孫曰周禮琬圭以治德/琰圭以易行考工記琬)
(圭琰圭皆/長九寸)易一羊皮飫於肥甘(飫厭/也)慕彼糠糜天下知
子誰過於予雖遭斥逐不忍子疎謂予不信(予一/作言)請質
詩書主人於是垂頭喪氣上手稱謝(祝曰上手/舉手也)燒車與
船延之上座(樊曰公此篇終云延之上座於是叚成式/作留窮詞近世唐子西作留窮詩二者皆)
(祖公之意而為之然成/式後又作送窮辭焉)
　　　鱷魚文
　　　　(補注朱居靖公秀水間居錄云鱷魚之狀龍/吻虎𤓰蟹目鼉鱗尾長數尺末大如箕芒刺)
　　　　(成鈎仍有膠粘多於水濱潜伏人畜近以尾/擊取盖猶象之任鼻也樊曰新舊傳皆載公)
　　　　(此文初公至潮問民疾苦皆曰惡谿有鱷魚/食民産且盡數日公令其屬秦濟以一羊一)
　　　　(豚投谿水而祝之其夕有暴風震雷起湫水/中數日水盡涸西徙六十里自是潮州無鱷)
　　　　(魚患潮州廟記所謂能馴鱷魚之暴者此也/歐陽文忠作陳文惠公神道碑書公通判潮)
　　　　(州惡谿鱷魚不可近公命捕得鳴鼔于市告/以文而戮之其患并息潮人歎曰昔韓公諭)
　　　　(鱷而聽今公戮鱷而濯所為雖異其使異物/醜類革化而利人一也吾潮間三百年而得)
　　　　(二公幸矣古之為政有虎渡河者蝗不/入境者盖其精神所感若此類也耶)
維元和十四年四月二十四日潮州刺史韓愈使軍事
衙推秦濟以羊一猪一投惡谿之潭水(孫曰惡谿谿名/在潮州城西盖)
(龍湫/也)以與鱷魚食而告之曰昔先王既有天下列山澤
(孫曰孟子舜使益掌火益列山澤而焚之烈乾也/今作列又一本作迾迾遮也迾音旅際切非是)網繩
擉刃(祝曰擉謂以叉刺泥中摶取之也莊子冬則擉鼈/於江是也○擉初朔切一本作㯮㯮木名時燭切)
(非/是)以除蟲蛇惡物為民害者驅而出之四海之外及後
王德薄不能遠有則江漢之間尚皆棄之以與蠻夷楚
越況嶺海之間(嶺海一/作海嶺)去京師萬里哉鱷魚之㴠淹卵
育於此亦固其所今天子嗣唐位神聖慈武(慈一/作文)四海
之外六合之内皆撫而有之況禹跡所揜揚州之近地
(孫曰潮州於古/為揚州之境)刺史縣令之所治出貢賦以供天地宗
廟百神之祀之壤者哉鱷魚其不可與刺史雜處此土
也刺史受天子命(一作/令)守此土治此民而鱷魚睅然不
安谿潭(祝曰睅目出貌左氏睅其目是也○/睅户板切○一無不字潭下有而字)據食民畜
(據字下一/本有豦字)熊豕鹿麞以肥其身以種其子孫與刺史亢
拒爭為長雄刺史雖駑弱亦安肯為鱷魚低首下中(洪/曰)
(舊本作下中中身也記曰文子其/中退然今本作下心又有哉字)伈伈睍睍(伈恐懼貌/睍小目貌)
(○伈悉枕切/睍下顯切)為民吏羞以偷活於此耶且承天子命以
來為吏固其勢不得不與鱷魚辯鱷魚有知其聽刺史
言潮之州大海在其南鯨鵬之大蝦蟹之細無不容歸
以生以食鱷魚朝發而夕至也今與鱷魚約盡三日其
率醜類(祝曰醜/亦類也)南徙于海以避天子之命吏三日不能
至五日五日不能至七日七日不能是終不肯徙也是
不有刺史聽從其言也不然則是鱷魚𡨕頑不靈(冥暏/也)
刺史雖有言不聞不知也夫傲天子之命吏不聽其言
不徙以避之與冥頑不靈(一本與下有其字/靈下又有而字)為民物害
者皆可殺刺史則選材技吏民操強弓毒矢以與鱷魚
從事必盡殺乃止其無悔
　
　
　
　
　
　
　
　
　
　
　
　五百家注昌黎文集巻三十六
欽定四庫全書
　五百家注昌黎文集巻三十七
　　　　　　　　　　　　宋　魏仲舉　編
　　狀
　　　故金紫光禄大夫檢校尚書左僕射同中書門下
　　　平章事兼汴州刺史充宣武軍節度副大使知節
　　　度事管内度支營田汴宋亳穎等州觀察處置等
　　　使上柱國隴西郡開國公贈太傅董公行狀
　　　曽祖仁琬皇任梁州博士
　　　祖大禮皇贈左散騎常侍
　　　父伯良皇任開州新浦縣主簿皇贈尚書左僕
　　　射
　　　　(韓曰公嘗從晉於汴州為觀察推官故知晉/行治甚詳唐史晉傳皆取公行狀為之其増)
　　　　(修者不一二爾樊曰司馬溫公考異以為公/作晉行狀必楊美盖惡叙其為相時事止於)
　　　　(此則其循黙充位可知然其重謹亦可稱也/補注談藪云董晉行狀書李懷光事大似左)
　　　　(氏/)
公諱晉字混成河中虞鄉萬歲里人少以明經上第宣
皇帝居原州(孫曰至德元載十月肅/宗幸原州○宣一作先)公在原州宰相以
公善為文任翰林之選既以聞召見拜秘書省校書郎
(孫曰晉上書行/在拜校書郎)入翰林為學士(樊曰翰/林侍制)三年出入左右
天子以為謹愿賜緋魚袋累升為衛尉寺丞出翰林以
疾辭拜汾州司馬崔圓為揚州詔以公為圓節度判官
攝殿中侍御史(孫曰貞元二年二月以前汾州刺史崔/圓為淮南節度使奏晉以本官攝御史)
(充判/官)以軍事如京師朝天子識之拜殿中侍御史内供
奉(孫曰㝷歸/臺授本官)由殿中為侍御史入尚書省為主客員外
郎由主客為祠部郎中先皇帝時兵部侍郎李涵如迴
紇(祝曰迴紇古匈奴/號○紇下沒切)立可敦詔公兼侍御史賜紫金魚
袋為涵判官(孫曰大暦四年五月以僕固懷恩女為崇/徽公主下嫁回紇可汗令兵部侍郎李涵)
(往冊命奏/晉為判官)迴紇之人來曰唐之復土疆假迴紇力焉(假/一)
(作/取)約我為市馬馬既入而歸我賄不足我於使人卒取
之(卒一/作乎)涵懼不敢對視公公為之言曰我之復土疆爾
信有力焉吾非無馬而與爾為市(一無/而字)為爾賜不既多
乎爾之馬歲五至(一無/五字)吾數皮而歸資(數上聲○/一無吾字)邉吏
請致詰也天子念爾有勞故下詔禁侵犯諸戎畏我大
國之爾與也莫敢校焉爾之父子寧而畜馬蕃者非我
誰使之於是其衆皆環公拜既又相率南靣序拜皆舉
兩手曰不敢有意大國自迴紇歸拜司勲郎中未嘗言
迴紇之事遷秘書少監厯太府太常二寺亞卿(補注謂/為太常)
(少卿/也)為左金吾衛將軍今上即位(孫曰大暦十四年/五月德宗即位)以
大行皇帝山陵出財賦拜太府卿由太府為左散騎常
侍兼御史中丞知臺事三司擢才俊有威風始公為金
吾未盡一月拜太府九日又為中丞朝夕入議事於是
宰相請以公為華州刺史拜華州刺史潼闗防禦鎮國
軍使朱泚之亂加兼御史大夫(孫曰建中四年以晉代/孫宿為華州刺史又兼)
(御史中丞潼闗防禦鎮國軍久之/加兼御史大夫○一本無兼字)詔至於上所又拜國
子祭酒(孫曰是歲十月朱泚反使凶黨仇敬何望/之浸逼華州晉棄州走行在改國子祭酒)兼御
史大夫宣慰恒州(孫曰十二月以晉為國/子祭酒河北宣慰使)於是朱滔自
范陽以回紇之師助亂人心大恐公既至恒州恒州即
日奉詔出兵與滔戰大破走之還至河中李懷光反上
如梁州(孫曰興元元年三月李/懷光反車駕幸梁州)懷光所率皆朔方兵公
知其謀與朱泚合也患之造懷光言曰公之功天下無
以與敵公之過未有聞於人某至上所言公之情上寛
明將無不赦宥焉乃能為朱泚臣乎彼為臣而背其君
茍得志於公何有且公既為太尉矣彼雖寵公何以加
此彼不能事君能以臣事公乎公能事彼而有不能事
君乎彼知天下之怒朝夕戮死者也故求其同罪而與
之比(一無/故字)公何所利焉公之敵彼有餘力不如明告之
絶而起兵襲取之清宫而迎天子庶人服而請罪有司
(一作於/有司)雖有大過猶將揜焉如公則誰敢議語已懷光
拜曰天賜公活懷光之命喜且泣公亦泣則又語於將
卒如語懷光者將卒呼曰天賜公活吾三軍之命拜且
泣公亦泣故懷光卒不與朱泚當是時懷光幾不反公
氣仁語若不能出口及當事乃更疎亮捷給其詞忠其
容貌溫然故有言於人無不信之明年上復京師(孫曰/貞元)
(戊戌収/京師)拜左金吾衛大將軍由大金吾為尚書左丞(孫/曰)
(貞元二年七月以/晉為尚書左丞)又為太常卿(孫曰時尚書右丞元琇/判度支使為韓滉所擠)
(貶黜晉罪滉之黨見宰相極言/非罪舉朝稱之復拜太常卿)由太常拜門下侍郎平
章事(孫曰五年正月以晉/為門下侍郎平章事)在宰相位凢五年所奏於上
前者皆二帝三王之道由秦漢已降未嘗言退歸未嘗
言所言於上者於人子弟有私問者公曰宰相所職繫
天下天下安危宰相之能與否可見欲知宰相之能與
否如此視之其可凢所謀議於上前者不足道也故其
事卒不聞(樊曰時政事決在竇叅晉但奉詔書唯喏而/巳八年叅以其弟給事中申為吏部侍郎諷)
(晉以聞帝正色曰無乃叅迫卿為之耶晉不敢隠因問/叅以過失晉具奏之旬日叅貶官晉皇恐上疏固辭位)
以疾病辭於上前者不已(一作/記)退以表辭者八方許之
拜禮部尚書(樊曰九年五月罷/相改禮部尚書)制曰事上盡大臣之節
又曰一心奉公於是天下知公之有言於上也初公為
宰相時五月朔㑹朝天子在位公卿百執事在庭侍中
賛百寮賀中書侍郎平章事竇叅攝中書令當傳詔辭
疾作不能事凢將大朝㑹當事者既受命皆先日習儀
于時未有詔公卿相顧公逡巡進北靣言曰攝中書令
臣某病不能事臣請代某事於是南靣宣致詔詞事已
復位進退甚詳為禮部四年拜兵部尚書(樊曰十二年/以晉守兵部)
(尚書充東都留守判東都尚/書省東都畿汝州防禦使)入謝上語移時晏復有入
謝者上喜曰董某疾且損矣出語人曰董公且復相既
二日拜東都留守判東都尚書省事充東都畿汝州防
禦使兼御史大夫仍為兵部尚書由留守未盡五月拜
檢校尚書左僕射同中書門下平章事汴州刺史宣武
軍節度副大使知節度事管内支度營田汴宋亳穎等
州觀察處置等使(樊曰七月以/晉鎮汴州)汴自大厯來多兵事劉
𤣥佐益其師至十萬𤣥佐死子士寧代之(孫曰貞元八/年三月宣武)
(帥劉𤣥佐卒其壻及親兵擁𤣥佐子士寧為留後刼監/軍使孟介以請於朝庚午以士寧為宣武軍節度使)
畋遊無度(一本無畋遊/二字度作畿)其將李萬榮乗其畋也逐之(孫/曰)
(九年十二月士寧率衆二萬畋於近郊都知兵馬使李/萬榮晨入使府分兵閉城不納士寧以五百騎逃歸京)
(師壬戌以萬/榮為留後)萬榮為節度使一年其將韓惟清張彦林
作亂求殺萬榮不克(孫曰十年四月宣武軍亂萬榮討/平之先是宣武親兵三百人素驕)
(慢萬榮遣詣京西防秋親兵怨之大將韓惟清張彦林/誘親兵作亂攻萬榮萬榮擊破之親兵掠而潰萬榮悉)
(誅亂者妻子數千人十一年/五月詔以萬榮為節度使)三年萬榮病風昏不知事
其子乃復欲為士寧之故監軍使俱文珍與其將鄧惟
恭執之歸京師(孫曰十二年六月萬榮病風昏不知事/其子迺自為兵馬使殺諸將伊婁説張)
(丕等都虞侯鄧惟恭與監/軍俱文珍執迺送京師)而萬榮死(孫曰七月以晉鎮/汴州以萬榮為太)
(子少保貶迺䖍州/司馬丙申萬榮卒)詔未至惟恭權軍事公既受命遂行
劉宗經韋𢎞景韓愈實從不以兵衛及鄭州逆者不至
鄭州人為公懼或勸公止以待有自汴州出者言於公
曰不可入公不對遂行宿圃田明日食中牟逆者至宿
八角明日惟恭與諸將至遂逆以入郛三軍縁道讙聲
庶人壯者呼老者泣婦人啼遂入以告(樊曰惟恭既執/迺遂權軍事自)
(謂當代萬榮不遣人迎晉晉既受詔即與傔從十餘人/赴鎮不用兵衛至圃田惟恭以晉來之速不及謀晉去)
(城十餘里惟恭/乃率諸將出迎)初𤣥佐死吳湊代之及鞏聞亂歸(樊曰/初𤣥)
(佐死以陜􁆁觀察使吳/湊代之行至汜水而還)士寧萬榮皆自為而後命軍士
將以為常故惟恭亦有志以公之速也不及謀遂出逆
既而私其人觀公之所為以告曰公無為惟恭喜知公
之無害已也委心焉進見公者退皆曰公仁人也聞公
言者皆曰公仁人也環以相告故大和(孫曰惟恭之逆/晉晉命惟恭勿)
(下馬氣色甚和惟恭差自/安既入仍委惟恭以兵政)初(一無/初字)𤣥佐遇軍士厚士寧
懼(一有/不字)復加厚焉至萬榮如士寧志及韓張亂又加厚
以懷之至于惟恭每加厚焉故士寧卒驕不能禦則置
腹心之士幕于公庭廡下挾弓執劒以湏日出而入前
者去日入而出後者至寒暑時至則加勞賜酒肉公至
之明日皆罷之(孫曰初𤣥佐増汴州兵至十萬遇之厚/萬榮惟恭每加厚焉嘗介勇士伏幕下)
(早暮畨休/晉一罷之)貞元十二年七月也八月上命汝州刺史陸
長源為御史大夫行軍司馬楊凝自左司郎中為檢校
吏部郎中觀察判官杜倫自前殿中侍御史為檢校工
部員外郎節度判官孟叔度自殿中侍御史為檢校金
部員外郎支度營田判官(孫曰朝廷以晉仁柔多可恐/不能集事八月以汝州刺史)
(陸長源為晉行軍司馬晉謙恭簡儉毎事因循故亂兵/粗安長源性剛刻多更張舊事晉初皆許之案成則命)
(且罷以財賦委叔度叔/度為人佻侻軍中惡之)職事修(一作/既修)人民化(一作俗/人變化)嘉
禾生白鵲集蒼烏來巢(烏一/作鳥)嘉𤓰同蔕聯實四方至者
歸以告其帥小大威懷有所疑輙使來問有交惡者公
與平之累請朝不許及有疾又請之且曰人心易動軍
旅多虞及臣之生計不先定至于他日事或難期猶不
許十五年二月三日薨于位上三日罷朝贈太傅使吏
部員外郎楊於陵來祭弔其子贈布帛米有加公之將
薨也命其子三日斂既斂而行於行之四日汴州亂(孫/曰)
(乙酉以長源為宣武軍節度使/是日兵亂殺長源叔度丘穎等)故君子以公為知人公
之薨也汴州人歌之曰濁流洋洋有闢其郛闐道讙呼
公來之初今公之歸公在喪車又歌曰公既來止東人
以完今公殁矣其誰與安(其一/作人)始為華州亦有惠愛人
思之公居處恭無妾媵不飲酒不謟笑好惡無所偏與
人交泊如也未嘗言兵有問者曰吾志於教化享年七
十六階累升為金紫光祿大夫勲累升為上柱國爵累
升為隴西郡開國公娶南陽張氏夫人後娶京兆韋氏
夫人皆先公終四子全道全湲全素全澥全道全素皆
上所賜名全道為秘書省著作郎全湲為秘書省秘書
郎全素為大理評事(一無為大理/評事五字)全澥為太常寺太祝
(洪曰按董府君墓誌云公諱溪字惟深隴西公第二子/則湲當作溪又云其季弟澥問名於太史氏韓愈並無)
(全字此云全道全素皆上所賜名則全湲全澥誤矣補/注按溪誌全湲全澥之名上作溪澥豈全湲後名溪而)
(全澥後去全名澥耶樊曰按宰相世系表全道殿中少/監湲商州刺史全素太子中舍人澥太常寺太祝其名)
(當從溪墓誌/及世系表)皆善士有學行謹具厯官行事狀伏請牒
考功(一無/伏字)并牒太常議所諡牒史館請垂偏錄謹狀(一/作)
(狀/上)
　　貞元十五年五月十八日故吏前汴宋亳頴等州
　　觀察推官將仕郎試秘書省校書郎韓愈狀
　　　與汝州盧郎中論薦侯喜狀
　　　　(韓曰盧郎中名䖍時為汝州刺史名氏見于/侯喜所作汝州復黄波記公既已薦喜于盧)
　　　　(汝州十八年陸傪佐主司權德輿又薦/于陸傪後一年喜登第誠可謂知已矣)
進士侯喜(一本有者字/無下句右字)右其人為文甚古(孫曰喜之文/章學西漢而)
(為/也)立志甚堅行止取捨有士君子之操家貧親老無援
於朝在舉埸十餘年竟無遇愈常慕其才而恨其屈與
之還往歲月已多嘗欲薦之於有司(有一/作主)言之於上位
名卑官賤其路無由觀其所為文未嘗不掩巻而歎去
年愈從調選(樊曰此謂貞元十六年/去徐來洛永官京師)本欲攜持同行適
遇其人自有家難迍邅坎軻又廢一年及春末自京還
怪其久絶無消息五月初至此(樊曰此謂十七年自京/還洛五月初與喜相㑹)
(於洛/也)自言為閣下所知辭氣激揚靣有矜色曰侯喜死
不恨矣喜辭親入關羇旅道路見王公大人數百(大一/作貴)
未嘗有如盧公之知我也比者分將委棄泥塗老死草
野今胷中之氣勃勃然復有仕進之路矣愈感其言賀
之以酒謂之曰盧公天下之賢刺史也未聞有所推引
盖難其人而重其事今子鬱為選首其言死不恨固宜
也古所謂知已者正如此耳身在貧賤為天下所不知
獨見遇於大賢乃可貴耳若自有名聲又託形勢此乃
為市道之事又何足貴乎子之遇知於盧公真所謂知
已者也士之修身立節而竟不遇知巳前古已來不可
勝數或日接膝而不相知或異世而相慕以其遭逢之
難故曰士為知已者死(孫曰司馬遷荅任安書士為/知已者死女為悦已者容)不
其然乎不其然乎(一本止/有一句)閣下既已知侯生而愈復以
侯生言於閣下者非為侯生謀也感知已之難遇大閣
下之德而憐侯生之心故因其行而獻於左右焉謹狀
　　論今年權停舉選狀
　　　(樊曰按登科記貞元二十年卒停/舉是公雖有此疏而上不從也)
右臣伏見今月十日敕今年諸色舉選宜權停者(樊曰/舊史)
(德宗紀貞元十九年自正月至五月不雨七月敕以關/輔饑罷二十年吏部選禮部貢舉孫曰宰臣杜佑所請)
(也/)道路相傳皆云以歲之旱陛下憐憫京師之人慮其
乏食故權停舉選以絶其來者所以省費而足食也臣
伏思之竊以謂十口之家(謂一/作為)益之以二人於食未有
所費今京師之人不啻百萬都計舉者不過五七千人
并其僮僕畜馬不當京師百分之一以十口之家計之
誠未為有所損益又今年雖旱去歲大豐商賈之家必
有儲蓄舉選者皆齎持資用以有易無未見其弊今若
暫停舉選或恐所害實深一則遠近驚惶二則人士失
業臣聞古之求雨之詞曰人失職歟(樊曰春秋威五年/公羊傳曰大雩者)
(何旱祭也何休注云君親之南郊以六事謝過自責曰/政不一與民失職與云云公語盖出此其以民為人則)
(避太宗/諱也)然則人之失職足以致旱今縁旱而停舉選是
使人失職而召災也臣又聞君者陽也臣者陰也獨陽
為旱獨陰為水今者陛下聖明在上雖堯舜無以加之
而羣臣之賢不及於古又不能盡心於國與陛下同心
助陛下為理有君無臣是以久旱以臣之愚以為宜求
純信之士骨鯁之臣憂國如家忘身奉上者超其爵位
置在左右如殷高宗之用傅説周文王之舉太公齊桓
公之拔寗戚漢武帝之取公孫𢎞清閒之餘時賜召問
必能輔宣主化銷殄旱災臣難非朝官(樊曰公時為四/門博士未為御)
(史故/云)月受俸錢歲受禄粟茍有所知不敢不言謹詣光
順門奉狀以聞伏聽聖㫖
　　　御史臺上論天旱人饑狀
　　　　(孫曰正元十七年正月不雨至于/秋七月是年冬公為御史上此疏)
右臣伏以今年已來京畿諸縣夏逢亢旱秋又早霜田
種所収十不存一陛下恩踰慈母仁過春陽租賦之間
例皆蠲免所徴至少所放至多上恩雖𢎞下困猶甚至
聞有棄子逐妻(至聞一/作其聞)以求口食拆屋代樹(屋一/作室)以納
税錢寒餒道塗(餒一/作餧)斃踣溝壑有者皆巳輸納無者徒
被追徴臣愚以為此皆羣臣之所未言陛下之所未知
者也臣竊見陛下憐念黎元同於赤子或犯法當戮猶
且寛而宥之況此無辜之人豈有知而不救又京師者
四方之腹心國家之根本其百姓(百一/作有)實宜倍加憂恤
今瑞雪頻降來年必豐急之則得少而人傷緩之則事
存而利遠伏乞特敕京兆府應今年税錢及草粟等在
百姓腹内(一本腹作復非是洪曰唐史徳宗十四年詔/諸州府應貞元八年至十一年兩税及㩁酒)
(錢在百姓腹/内者並除放)徴未得者並且停徴容至來年蠶麥庶得
少有存立臣至陋至愚無所知識受恩思効有見輙言
無任懇欵慙懼之至謹錄奏聞謹奏(韓曰公既上此疏/専政者惡之十二)
(月奏貶連州陽山縣/令神道碑具載此事)
　　　請復國子監生徒狀
　　　　(韓曰貞元十九年公為/四門館博士時奏請)
國子監應三館學生等(祝曰三館者國子館太學館/四門館○一本生作士字)准
六典(孫曰唐六典三十巻開元十年起居舎人陸堅被/詔撰𤣥宗手寫六條曰理典教典禮典政典刑典)
(事典至二十/六年書成)國子館學生三百人皆取文武三品以上
及國公子孫從三品以上曾孫補充太學館學生五百
人皆取五品以上及郡縣公子孫從三品以上曾孫補
充四門館學生五百人皆取七品以上及侯伯子男子
補充　右國家典章崇重庠序近日趨競未復本源至
使公卿子孫恥遊太學工商凢冗或處上庠今聖道大
明儒風復振恐湏革正以賛鴻猷今請國子館並依六
典其太學館量許取常參官八品已上子弟充其四門
館亦量許取無􁅭廕有才業人充如有􁅭廕不補學生
應舉者請禮部不在収試限其新補人有冒廕者請牒
送法司科罪縁今年舉期已近伏請去上都五百里内
特許非時収補其五百里外且任鄉貢至來年春一時
収補其厨粮度支先給二百七十四人今請凖新補人
數量加支給謹具如前伏聽處分(樊曰按選舉志所言/三館學生皆無狀合)
(惟四門館八百人以庶人之俊異者為之豈公所謂量/許取無􁅭廕而有才業人充者歟疑朝廷從公之請而)
(誌逸/之也)
　　　唐故贈絳州刺史馬府君行狀(注詳/本篇)
君諱彚(一作/某)字某其先為嬴姓當周之衰處晉為趙氏
(孫曰其先本嬴姓伯益之後伯益生大廉大廉四世孫/中衍中衍四世孫仲潏仲潏生飛廉飛亷子季勝為趙)
(氏季勝十世孫叔帶去/周事晉叔帶五世孫夙)晉亡而趙氏為諸侯(孫曰夙九/世孫浣自)
(立為諸侯是/為趙獻侯)其後益大與齊楚韓魏燕為六國俱稱王
其别子趙奢當趙時破秦軍閼與有功號馬服君子孫
由是以馬為氏(孫曰浣四世孫武靈王與六國俱稱王/武靈王子惠文王二十九年使别子趙)
(奢撃秦大破秦軍閼與下賜/奢號馬服君子孫以馬為氏)梁有安州刺史侍中贈太
尉岫岫生喬卿任襄州主簿國亂去官不仕喬卿生君
才隋末為蒯令燕王藝師之以有幽都之衆(孫曰羅藝/字子世京)
(兆雲陽人隋大業十二年十/二月舉兵自稱幽州總管)武德初朝京師拜武侯大
將軍(孫曰唐武德二年十月藝奉表歸國詔封/為燕郡王賜姓李氏六年二月藝請入朝)封南陽
郡公卒塟大梁新里趙郡李華刻碑頌之君才生珉為
玉鈴衛倉曹叅軍事贈尚書左僕射生季龍為嵐州刺
史贈司空(孫曰季龍舉孫吳倜儻善兵法科/仕至嵐州刺史幽州經略軍使)清河崔元
翰銘其德於碑在新里司空生燧為司徒侍中北平王
贈太傅諡莊武(孫曰燧字洵美貞/元十一年八月卒)莊武之勲勞在䇿書
君其長子也(樊曰燧二子長/即彚次曰暢)少舉明經司徒公作藩太
原(樊曰大厯十四年閏五/月以燧為河東節度使)授河南府叅軍建中四年司
徒公使將武人子弟才力之士三百人朝行在扞衛(孫/曰)
(建中四年十一月燧至太原遣彚/及大將之子與俱來壁於中渭橋)獻御服用物弓夾煑
器幄幕奔走危難上喜其勤超拜太常丞賜章服遷少
府少監太僕少卿司徒公之薨也刺臂出血書佛經千
餘言期以報德廬墓側值松栢終喪又拜太僕少卿疾
病一年貞元十八年七月二十五日終于家凢年四十
有五其弟少府監暢上印綬求追贈(一作/賜)贈絳州刺史
布帛百匹君在家行孝友待賓客朋友有信義其守官
恭慎舉職其朝獻奉父命不避難其居喪有過人行初
司徒公娶河南元氏封潁川郡夫人贈許國夫人許國
薨少府始孩顧託以其姪為繼室是為陳國夫人夫人
無子(一無夫/人二字)愛君與少府如已生其薨也君與少府喪
之猶實生已親負土封其墓夫人滎陽鄭氏王屋縣令
況之女有賢行侍君疾愈年不下堂食菜飲水藥物必
自擇將進輙先甞方書本草恒置左右子男二人赦前
左衛倉曹叅軍敡右清道率府胄曹叅軍女子二人在
室雖皆幼侍疾居喪如成人愈既世通家(韓曰公嘗誌/殿中少監馬)
(君繼祖墓言始余初冠應進士貢在京師以故人稚弟/拜北平王於馬前王問而憐之召二子使為之主焉二)
(子彚暢也今故云世/通家繼祖暢之子也)詳聞其世系事業今塟有期日從
少府請掇其大者為行狀託立言之君子而圖其不朽
焉(樊曰左傳襄公二十四年穆叔曰豹聞之太上有立/德其次有立功其次有立言雖久不廢此之謂不朽)
　　　復讎狀
　　　　(韓曰事之首末已具載本篇舊史書於憲宗書/紀刑法志新史書於孝友張琇傳按新史所)
　　　　(自太宗時至是復讎者凢七人原之者三不/原者四梁悅其一也大抵殺人者死國有常)
　　　　(典而貸死者出於一時之特敕公此議欲令/凡事發具其事下尚書省集議酌宜而行禮)
　　　　(刑兩不失矣一本/題有并序二字)
元和六年九月七日富平縣人梁悦(孫曰富平/屬京兆)為父報
仇殺人(樊曰悦/殺秦果)自投於縣請罪敕云復仇殺人固有彛
典(固一/作自)以其伸寃請罪視死如歸自詣公門發於天性
志在徇節本無求生寧失不經特從減死宜決杖一百
配流循州(孫曰是月戊戌敕/悦杖一百流循州)由是有此議　右伏奉今
月五日敕(奉一/作覩)復讎據禮經則義不同天(祝曰禮記父/母之讎不與)
(共戴/天)徴法令則殺人者死禮法二事皆王教之大端有
此異同必􁅭論辯宜令都省集議聞奏者朝議郎行尚
書職方員外郎上騎都尉韓愈議曰伏以子復父讎見
於春秋(孫曰定四年公羊傳父/不受誅子復讎可也)見於禮記(樊曰禮檀弓/子夏問於孔)
(子曰居父母之讎如之何夫子曰寢苫枕干/不仕弗與共天下也遇諸市朝不反兵而闘)又見周官
(韓曰周官調人凢殺人而/義者令勿讎讎之則死)又見諸子史不可勝數未有
非而罪之者也最宜詳於律而律無其條非闕文也葢
以為不許復讎則傷孝子之心而乖先王之訓許復讎則
人將倚法專殺無以禁止其端矣夫律雖本於聖人然
執而行之者有司也經之所明者制有司者也丁寧其
義於經而深没其文於律者其意將使法吏一斷於法
而經術之士得引經而議也周官曰凢殺人而義者令
勿讎讎之則死義宜也明殺人而不得其宜者子得復
讎也此百姓之相讎者也公羊傳曰父不受誅子復讎
可也不受誅者罪不當誅也誅者上施於下之辭非百
姓之相殺也又周官曰凢報仇讎者書於士殺之無罪
言將復讎必先言於官則無罪也今陛下垂意典章思
立定制惜有司之守憐孝子之心示不自專訪議羣下
臣愚以為復讎之名雖同而其事各異或百姓相讎如
周官所稱可議於今者或為官吏所誅如公羊所稱不
可行於今者又周官所稱將復讎先告於士則無罪者
若孤稚羸弱抱㣲志而伺敵人之便恐不能自言於官
未可以為斷於今也然則殺之與赦不可一例宜定其
制曰凡有復父讎者事發具其事申下尚書省尚書省
集議奏聞酌其宜而處之(樊曰舊史云梁悦為父復讎/殺秦果特敕免死愈獻議執)
(奏之按此議云殺之與赦不可一例宜定其制曰凡有/復父讎者尚書省集議奏聞酌其宜而處之則不可謂)
(之執/奏矣)則經律無失其指矣(一無/律字)謹議
　　　錢重物輕狀
　　　　(孫曰唐史食貨志云自建中定兩税而物輕/錢重民以為患至是四十年當時為絹二疋)
　　　　(半者為八疋大率加倍豪家大商積錢以逐/輕重故農日困末業日增穆宗亦以貨輕錢)
　　　　(重民困而不充詔百官議革其弊公於是作/此議樊曰時户部侍郎楊於陵議曰今宜使)
　　　　(天下兩税㩁酒鹽利上供及留州送使錢悉/輸以布帛糓粟云云此狀大率與於陵議合)
右臣伏凖御史臺牒凖中書門下帖奉進止錢重物輕
為弊頗甚詳求適變可以便人所貴緍貨通行里閭寛
息宜令百寮隨所見作利害狀者臣愚以為錢重物輕
救之之法有四一曰在物土貢(孫曰物土貢者謂其隨/所有之物以為貢賦不)
(專責之/以錢也)夫五榖布帛農人之所能出也工人之所能為
也人不能鑄錢而使之賣布帛榖米以輸錢於官是以
物愈賤錢愈貴也(一本錢上/有而字)今使出布之鄉租賦悉以
布出緜絲百貨之鄉租賦悉以綿絲百貨去京百里悉
出草三百里以粟五百里之内及河渭可漕入願以草
粟租賦悉以聽之則人益豐錢益輕榖米布帛益重二
曰在塞其隙無使之洩禁人無得以銅為器皿(祝曰四/者飲食)
(之/器)禁鑄銅為浮屠佛像鐘磬者蓄銅過若干斤者鑄錢
以為他物者皆罪死不赦禁錢不得出五嶺五嶺買賣
一以銀盜以錢出嶺及違令以買賣者皆死五嶺舊錢
聽人載出如此則錢必輕矣三曰更其文貴之(孫曰更/其文謂)
(改其/錢文)使一當五而新舊兼用之凢鑄錢千其費亦千今
鑄一而得五是費錢千而得錢五千可立多也四曰扶
其病(祝曰扶助/也一作助)使法必立凢法始立必有病今使人各
輸其土物以為租賦則州縣無見錢州縣無見錢而糓
米布帛未重則用不足而官吏之禄俸月減其舊三之
一各置鑄錢使新錢一當五者以給之輕重平乃止四
法用錢必輕榖米布帛必重百姓必均矣謹錄奏聞伏
聽敕旨謹奏
　
　
　
　五百家注昌黎文集巻三十七
欽定四庫全書
　五百家注昌黎文集巻三十八
　　　　　　　　　　　　宋　魏仲舉　編
　　表狀
　　　為韋相公讓官表
　　　　(孫曰相公韋貫之也本名純以憲宗廟諱以/字行韓曰公時為考功郎中知制誥代作)
臣某言伏奉今日制命以臣為尚書右丞同中書門下
平章事(樊曰憲宗元和九年十二月以尚書右/丞韋貫之守本官同中書門下平章事)非常之
寵勿降於上天不次之恩遽屬於庸品(祝曰屬付也/○屬之欲切)承
命震駭心神靡寧顧已慙靦(祝曰􁂦亦慙貌/○􁂦他典切)手足失措
臣某誠惶誠恐頓首頓首臣本非長才又乏敏識學不
能通達經訓文不足縁飾吏事(嚴曰縁去聲前漢公孫/𢎞習文法吏事而縁飾)
(以儒/雅)徒知立志亷謹絶朋勢之交處官恪恭免請託之
累(韓曰貫之父肇子澳皆不阿貴近以/求進故三世皆諡曰正史臣美之)因縁􁅭序驟厯
臺閣蒙生成於天地無裨補於涓塵忝冐以居涯分遂
極常以盈滿自誡方思退處里閭何意恩澤益深猥令
超參鼎鉉(孫曰易鼎玉鉉鉉者所以貫鼎而/舉之鼎鉉謂為宰相○絃𤣥典切)竊自惟度
實不堪任臣某誠惶誠恐頓首頓首臣聞宰相者上熈
陛下覆燾之恩(祝曰熈廣也書熈帝之載/嚴曰燾大到切溥覆照也)下遂羣生性
命之理以正百度(祝曰百度百事/也書百度惟貞)以和四時澄其源而
清其流統於一而應於萬毫釐之差(嚴曰易差之毫/釐失之千里)或
致弊於寰海晷刻之誤或遺患於厯年固宜旁求隠士
必得能者然後授之不可輕以付臣使人失望上累聖
主知人之哲下乖㣲臣量已之義無補於理有妨於賢
況今俊乂至多耆碩咸在茍以登用皆踰於臣伏乞特
迴所授以示至公之道天下幸甚天下幸甚(一本止/有一句)
　　　為宰相賀雪表
　　　　(韓曰時武元衡張洪靖韋/貫之等為相公知制誥)
臣某言臣伏以去歲冬間雨雪頗少今年春首宿麥未
滋(樊曰憲宗紀元和十年二月自冬不雨至于是月丙/午雪嚴曰顔師古云宿麥謂其苗經冬後漢注宿舊)
(也麥必經年/而熟故云宿)陛下深念黎甿屢形詞㫖神監昭達皇情
感通春雲始繁時雪遂降實豐穰之嘉瑞(實一作感/嘉一作善)銷
癘疫於新年東作可期南畝有望此皆陛下與天合德
(補注易大人者/與天地合其德)視人如傷(補注孟子文/王視民如傷)每發聖言則獲
靈貺見天人之相應知朝野之同歡臣等職在爕和慙
無効用覩斯慶澤實荷鴻休
　　　進順宗皇帝實録表狀
　　　　(二篇○評説増改本末具于實録巻首矣嚴/曰退之以元和八年守比部郎中史館修撰)
　　　　(而吉甫以九年十月卒/則進實録在十年夏也)
臣愈言今之所以知古後之所以知今不可口傳必憑
諸史(一有/自字)雖二帝三王之盛若不存紀錄則名氏年代
不聞于兹功德事業無可稱道焉順宗皇帝以上聖之
􁄜早處儲副(孫曰大暦十四年五月德宗即位十/二月以長子宣王誦為太子年十一)晨昏
進見必有所陳二十餘年未嘗懈倦陰功隠德利及四
海及嗣守大位(樊曰貞元二十一年/正月即位年四十五)行其所聞順天從
人傳授聖嗣陛下欽奉先志紹致太平原本推功實􁅭
撰次去八年十一月(一無/去字)臣在史職(孫曰元和八年正/月公為史館修撰)
監修李吉甫(孫曰六年正月以/吉甫監修國史)授臣以前史官韋處厚
所撰先帝實録三巻云未周悉令臣重修臣與修撰左
拾遺沈傳師(韓曰傳師/字子直)直館京兆府咸陽縣尉宇文籍
等(韓曰籍/字夏龜)共加採訪并㝷檢詔敕修成順宗皇帝實録
五巻削去常事著其繫於政者比之舊録十益六七忠
良姦佞莫不備書茍關於時無所不錄吉甫慎重其事
欲更研討(更一/作皆)比及身殁(孫曰九年十/月吉甫卒)尚未加功臣於
吉甫宅取得舊本自冬及夏(孫曰十/年夏)刋正方畢文字鄙
陋實懼塵玷(一作實/積慙懼)謹隨表獻上臣愈誠惶誠恐頓首
頓首謹言
右臣去月二十九日進前件實錄今月四日宰臣宣進
㫖其間有錯誤令臣改畢却進舊本者臣當修撰之時
史官沈傳師等採事得於傳聞詮次不精致有差誤聖
明所鍳毫髮無遺恕臣不逮重令刋正今並添改訖其
奉天功烈更加尋訪已據所聞載於首巻(孫曰初德宗/幸奉天倉卒)
(間順宗嘗親執弓失/後先導衛備嘗辛苦)儻所論著尚未周詳臣所未知乞
賜宣示庶獲編錄永傳無窮謹錄奏聞謹奏
　　　為裴相公讓官表
　　　　(補注裴度字中立河東人貞元五年進/士及第至是有拜相之命公為作讓表)
臣某言伏奉今日制書以臣為朝議大夫守中書侍郎
同中書門下平章事(孫曰元和十年六月以裴度朝/請大夫守刑部侍郎同平章事)承
命驚惶魂爽飛越俯仰天地若無所容臣某誠惶誠恐
頓首頓首臣少渉經史粗知古今天與朴忠性惟愚直
知事君以道(祝曰語曰大臣以/道事君不可則止)無憚殺身慕當官而行
(韓曰左傳當官/而行何强之有)不求利已人以為拙臣行不疑元和之
初始拜御史旋以論事過切為宰臣所非出官府廷乃
佐戎幕(孫曰元和初度為監察御史密疏論權倖語切/忤㫖出為河南府功曹叅軍武元衡帥四川表)
(為節度/掌書記)陛下恕臣之罪憐臣之心拔居侍從之中遂掌
絲綸之重(孫曰自西川召為起居舍人元和六年/以司封員外郎知制誥拜中書舍人)受恩
益大顧已愈輕茍耳目所聞知心力所迨及少關政理
輙以陳聞於裨補無涓埃之㣲而讒謗有丘山之積陛
下知其孤立賞其微誠獨斷不謀奬待踰量臣誠見陛下
具文武之德有神聖之􁄜啟中興之宏圖當太平之昌厯
勤身以儉與物無私威怒如雷霆容覆如天地實羣臣
盡節之日才智効能之時聖君難逢重德宜報苦心焦
思以日繼夜茍利於國知無不為徒欲竭愚未免妄作
陛下不加罪責更極寵光既領臺綱(樊曰元和九年/度為御史中丞)又
毗邦憲(樊曰十年度/為刑部侍郎)聖君所厚兇逆所讎闕於防虞幾
至斃踣(韓曰元和十年六月王承宗李師道俱遣刺客殺/宰相武元衡又擊度刃三進斷靴刜背裂中單)
(又傷首度墜溝/中冐氊得不死)恩私曲被性命獲全忝累祖先玷塵班
列未知所措秪自内慙豈意陛下擢臣於傷殘之餘委
臣以爕和之任(孫曰初元衡遇害獻計者或請罷度官/以安反側帝怒曰若罷度官是姦計得)
(行吾倚度足破二/賊矣因遂相度)忘其汚陋使佐聖明此雖成湯舉伊
尹於庖厨(孫曰莊子云湯以庖人寵伊尹孟子/云伊尹以割烹要湯是舉於庖厨也)高宗登
傅説於版築(祝曰孟子傅説/舉於版築之間)周文用吕望於屠釣(孫曰/離騷)
(吕望之皷刀兮遭文王而得舉注云望/屠於朝歌説苑望年七十釣於渭濱)齊桓起寗戚於
飯牛(孫曰離騷甯戚之謳歌兮齊桓聞於該輔注云甯戚/商賈宿齊東門外桓公夜出戚方飯牛叩角而商歌)
(桓公聞用/為客鄉)雪恥蒙光去辱居貴以今凖古擬議非倫陛
下有四君之明行四君之事微臣無四子之美獲四子
之榮豈可叨居以彰非據方今干戈未盡戢夷狄未盡
賓麟鳯龜龍未盡游郊藪草木魚鼈未盡被雍熈當大
有為之時得非常人之佐然後能上宣聖德以代天工
(韓曰天工天官也/書天工人其代之)如臣等類實不克堪伏望博選周行
(嚴曰詩寘彼周行注行列/謂周之列位下胡岡切)旁及巖穴天生聖主必有賢
臣得而授之乃可致理乞迴所授以叶羣情無任懇欵
之至
　　　為宰相賀白龜狀
　　　　(補注宰相裴度/張洪靖韋貫之)
鄂岳觀察使所進白龜(孫曰元和十一年以季道古為/鄂岳觀察使會平淮西得白龜)
(以/獻)右今日某宣進㫖示臣前件白龜者伏以貞祥之見
必有從來物象既呈可以推究古者謂龜為蔡(孫曰語/曰臧文)
(仲居蔡注云蔡周之守龜本出蔡地因以為名長尺有/二寸樊曰家語漆雕憑曰臧氏有守龜焉名曰蔡古者)
(謂龜為/蔡出此)蔡者龜也今始入賊地而獲龜者是獲蔡也白
者西方之色刑戮之象也是必擒其帥而得地也提挈
而來生致闕下此象既見其應不遥(韓曰公元和十二/年七月從裴度伐)
(蔡十月克蔡州擒吳元濟/以獻幾與此表所言合云)斯皆陛下聖德所施靈物來
効太平之運其在於今臣等謬列台衡親覩嘉瑞無任
抃躍之至
　　　冬薦官殷侑狀
前天德軍都防禦判官承奉郎試大理評事兼監察御
史殷侑　右伏准貞元五年六月十一日敕停郎官御
史在城者委常叅官每年冬季聞薦者前件官兼通三
傳(韓曰公嘗有荅殷侍御書云蒙示/新注公羊春秋疑殷即侍御侑也)傍習諸經注䟽之
外自有所得久從使幕亮直著名朴厚端方少見倫比
以臣所見堪任御史太常博士臣所諳知不敢不舉謹
錄奏聞伏聽敕㫖(樊曰公此狀薦侑元和十一年冬也/十二年公送侑副宗正少卿李孝誠)
(使回鶻序云自太常博士遷虞部員外郎兼侍御/史承命以行則是侑果因公薦而為太常博士矣)
　　　進王用碑文狀
　　　　(李曰用字師柔太原人公/時為右庶子撰其碑文)
故檢校左散騎常侍兼右金吾衛大將軍贈工部尚書
王用神道碑文(樊曰用以元和十一年八月卒/贈工部尚書是年十一月塟)
右京兆尹李修是王用親表(孫曰修者用之妹壻元和/十一年七月為京兆尹)
傳用男沼等意(孫曰用六子/長子名沼)請臣與亡父用撰前件碑
文者(請一/作謂)伏以王用國之元舅(祝曰順宗莊憲皇/后王氏用之妹也)位望
頗崇豈臣短才(短一作知/知字去聲)所能褒飾不敢辭讓輙以撰
訖其碑文謹錄本隨狀封進伏聽進㫖其王用男所與
臣馬一匹并鞍銜白玉腰帶一條臣並未敢受領謹奏
　　　謝許受王用男人事物狀
　　　　(樊曰劉义好俠能歌詩聞公善接天下士步/歸之其後持公金數斤去曰此諛墓中人所)
　　　　(得不若與劉君為夀公所受王用男人/事物其义所謂諛墓中人所得者歟)
某官某乙　右今日品官唐國珍到臣宅奉宣進㫖縁
臣與王用撰神道碑文令臣領受用男沼所與臣馬一
匹并鞍銜及白玉腰帶一條者臣才識淺薄詞藝荒蕪
所撰碑文不能備盡事迹聖恩𢎞奬特令中使宣諭并
令臣受領人事物等承命震慄再欣再躍(再皆合/作載字)無任
榮抃之至謹附狀陳謝以聞謹狀
　　　薦樊宗師狀
　　　　(韓曰宗師字紹述公薦之屢矣因東野之塟/稱其經營如已薦之於鄭餘慶後又薦之於)
　　　　(故相袁滋今又以狀薦於/朝其於朋友可謂信矣)
攝山南西道節度副使朝議郎前檢校水部員外郎兼
殿中侍御史賜緋魚袋樊宗師(孫曰元和九年三月以/太子太傅鄭餘慶為山)
(南西道節度使餘慶/辟宗師為節度副使)　　右件官孝友忠信稱於宗族
朋友可以厚風俗勤於藝學多所通解(嚴曰墓誌云紹/述無所不學於)
(辭於聲/天得也)議論平正有經據可以備顧問謹潔和敏持身
甚苦遇物仁恕有才有識可任以事今左右史並闕員
外郎侍御史亦未備員若蒙擢授必有補益忝在班列
知賢不敢不論謹錄狀上伏聽處分
　　　舉錢徽自代狀
　　　　(孫曰元和十二年十二月公除刑部侍郎舉/徽自代徽字蔚章吳郡人尚書郎起之子樊)
　　　　(曰公舉賢自代見于集者六為刑侍舉錢徽/為袁州舉韓㤗為祭酒舉張惟素為兵侍舉)
　　　　(韋顗尹京兆舉馬揔再為兵侍/舉張正甫皆引建中元年制云)
朝散大夫守太子右庶子飛騎尉錢徽(樊曰徽元和初/入拜左補闕以)
(祠部員外郎為翰林學士三遷中書舎人十一年王師/討蔡羣臣多言用兵不便憲宗不悦徽亦忤㫖罷為太)
(子右/庶子)右臣伏准建中元年五月五日敕常叅官授上後
三日内舉一人以自代者(孫曰建中元年正月初令常/參官諸道節度觀察防禦等)
(使都知兵馬使刺史少尹畿赤令并七品以上清要官/及大理司直評事等授訖三日内於四方館上表讓一)
(人以自代其外官委長史附送其表付/中書門下每官闕以舉數多者授之)前件官器質端
方性懷恬淡外和内敏潔静精㣲可以專刑憲之司參
輕重之議況時名年輩俱在臣前擢以代臣必允衆望
伏乞天恩遂臣誠請謹録奏聞謹奏
　　　進撰平淮西碑文表
　　　　(嚴曰表云㐲奉正月十四日敕牒一本表後/云三月二十五日自奉敕凢七十日矣舊史)
　　　　(云淮西碑多叙裴度事時先入蔡州李愬功/第一愬不平之時有石烈士者因仆碑得見)
　　　　(上訴其事詔令磨愈文命翰/林學士叚文昌重撰文勒石)
臣某言伏奉正月十四日敕牒以収𣸪淮西羣臣請刻
石紀功明示天下為將來法式陛下推勞臣下允其志
願使臣撰平淮西碑文者(孫曰元和十二年十月淮西/平羣臣請刻石紀功十三年)
(正月敕刑部侍/郎韓愈撰文)聞命震駭心識顛倒非其所任為愧為
恐經渉旬月不敢措手(中/謝)竊惟自古神聖之君既立殊
功異德卓絶之跡必有竒能博辯之士為時而生持簡
操筆從而冩之各有品章條貫然後帝王之美巍巍煌
煌充滿天地其載於書則堯舜二典夏之禹貢殷之盤
庚周之五誥(補注大誥康誥酒誥/召誥洛誥為五誥)於詩則𤣥鳥長發歸
美殷宗清廟臣工大小二雅周王是歌辭事相稱善并
美具號以為經列之學官置師弟子讀而講之從始至
今莫敢指斥嚮使撰次不得其人文字曖昧(曖烏/盖切)雖有
美實其誰觀之辭跡俱亡善惡惟一然則兹事至大不
可輕以屬人伏以唐至陛下再登太平剗刮羣姦掃灑
疆土天之所覆莫不賓順然而淮西之功尤為俊偉碑
石所刻動流億年(祝曰十/萬曰億)必得作者然後可盡能事今
詞學之英所在成列(成一/作森)儒宗文師磊落相望外之則
宰相公卿郎中博士内之則翰林禁密游談侍從之臣
不可一二遽數召而使之無有不可至於臣者自知最
為淺陋顧貪恩待(一作/侍)趨以就事叢雜乖戾律呂失次
乾坤之容日月之光知其不可繪畫强顔為之以塞詔
㫖罪當誅死其碑文今已撰成謹錄封進無任慙羞戰
怖之至
　　　奏韓𢎞人事物狀
　　　　(樊曰按公平淮西碑其所以録韓𢎞之功者/曰𢎞汝以卒萬二千屬而子公武往討之云)
　　　　(云曰𢎞汝以節都統討軍云云曰承相度至/師都統𢎞責戰益急云云其詩曰乃敕顔裔)
　　　　(愬武右通咸統於𢎞/云云洪是以有此謝)
奉敕撰平淮西碑文伏縁聖恩以碑本賜韓𢎞等(孫曰/元和)
(十年九月以宣武軍節度使韓𢎞為淮/西行營兵馬都統至是以碑本賜之)今韓𢎞寄絹五
百匹與臣充人事物未敢受領謹録奏聞伏聽進㫖謹
奏
　　　謝許受韓𢎞物狀
臣某言今日品官第五文嵩至臣宅奉宣聖㫖令臣受
領韓𢎞等所寄撰碑人事絹者恩隨事至榮與幸并慙
忭怵愓罔知所喻(中/謝)伏以上贊聖功臣子之職下霑羣
帥文字所宜陛下謙光自居勸勵為事各賜立功節將
碑文一通使知朝廷備錄勞效韓𢎞榮於寵錫(一作/賜)遂
寄縑帛與臣於臣何為坐受厚貺恩由上致利則臣歸
慙戴競惶舉措無地無任感恩慙懇之至
　
　
　
　
　
　
　
　
　
　
　
　
　
　五百家注昌黎文集卷三十八
欽定四庫全書
　五百家注昌黎文集巻三十九
　　　　　　　　　　　　宋　魏仲舉　編
　　表狀
　　　論捕賊行賞表
　　　　(嚴曰鎮州節度王承宗以元和十年遺刺客/殺宰相武元衡又刺裴度傷首不死時積錢)
　　　　(於東西市詔能/捕賊者賞之)
臣愈言臣伏見六月八日敕(祝曰元/和十年)以狂賊傷害宰臣
(孫曰元和十年六月宰相武元衡入朝出所居靖安坊/東門有賊自暗中􁂪出射之從者皆㪚走元衡遇害)
擒捕未獲陛下悲傷震悼形於寢食特降詔書明立條
格云有能捉獲賊者賜錢萬貫仍加超授(樊曰元衡死/數日未獲賊)
(兵部侍郎許孟容請見奏曰豈有國相横屍路隅而不/能擒賊因泣上為之憤嘆乃詔京城諸道能捕賊者賞)
(錢萬貫仍與五品官積錢三萬貫於東西市/京城大索公卿節將複壁重轑者皆搜之)今下手賊
等四分之内已得其三(一作/二)其餘兩人盖不足計(孫曰/神䇿)
(大將軍王士則左威衛將軍王士平上封稱賊出王承/宗乃詔悉取承宗將卒得張宴等三十人命監察御史)
(陳中師與京兆尹裴武鞫之斬晏等五人殺其黨十四/人樊曰李師道將訾嘉珍反留守呂元膺敗之初師道)
(置邸東都多買田伊闕陸渾皆以舍山棚遣將訾嘉珍/門察部分之嵩山浮圖圓浄為之謀至是饗士其徒白)
(呂元膺以兵掩邸賊􁂪出轉略畿部入山中奪山棚所/市山棚怒道官軍襲殺之圓浄既執於是窮治嘉珍察)
(乃害元衡者見新史王承宗李師道傳公/此狀未獲嘉珍察前所上故云其餘兩人)根㝷蹤跡知
自承宗(一作明知/發自承宗)再降明詔絶其朝請(樊曰七月詔數/王承宗罪絶其)
(朝/請)又與王士則士平等官(樊曰士則士平皆王武俊之/子張晏等誅以士平為左金)
(吾衛/大將)八日之制無不行者獨有賞錢尚未賜給羣情疑
惑未測聖心聞初載錢置市之日市中觀者日數萬人
巡繞瞻視􁀡嗟嘆息既去復來以至日暮百姓小人重
財輕義不能深達事體但見不給其賞便以為朝廷愛
惜此錢不守言信自近傳遠無由辨明且出賞所以求
賊今賊已誅斬若無人捉獲國家何因得此賊而正刑
法也承宗何故而賜誅絶也士平士則何故與美官也
三事既因獲賊獲賊必有其人不給賞錢實亦難曉假
如聖心獨有所見審之不合加賞其如天下百姓及後
代久遠之人哉(一無之/人二字)況今元濟承宗尚未擒㓕兩河
之地太半未収隴右河西皆没戎狄所宜大明約束使
信在言前號令㫖揮以圖功利況自陛下即位以來繼
有丕績斬楊惠琳収夏州斬劉闢収劒南東西川斬李
錡(其綺切又/魚綺)収江東縳盧從史収澤潞等五州(祝曰五/州澤潞)
(邢洛/磁)威德所加兵不汚刄収魏博等六州(祝曰六州魏/博貝相盧衛)
致張茂昭張愔収易定徐泗濠等五州(祝曰易定二州/張茂昭所管徐)
(泗濠三州張愔所/管○愔於針切)創業以來列聖功德未有能高於陛
下者可謂赫赫巍巍光照前後矣此由天授陛下神聖
英武之德為巨唐中興之君宗廟神靈所共祐助勉强
不巳守之以信則故地不足収而太平不難致如乗快
馬行平路遲速進退自由其心有所欲往無不可者於
此之時特宜示人以信孔子欲存信去食(韓曰出論語/○去上聲)
人非食不生尚欲捨生以存信況可無故而輕棄也昔
秦孝公用商鞅為相欲富國强兵行令於國恐人不信
立三丈之木於市南門募人有能徒置北門者與五十
金有一人徙之輙與五十金(韓曰出史/記商君傳)秦人以君言為
必信法令大行國富兵強無敵天下三丈之木非難徙
也徙之非有功也孝公輙與之金者所以示其言之必
信也昔周成王尚小與其弟叔虞為戱削桐葉為珪曰
以晉封汝其臣史佚因請擇日立叔虞為侯成王曰吾
與之戲耳史佚曰天子無戲言言之則史書之禮成之
樂歌之於是遂封叔虞於晉(韓曰出史/記晉世家)昔漢高祖出黄
金四萬斤與陳平恣其所為不問出入(韓曰漢高帝三/年出黄金四萬)
(斤與陳平恣所/為不問其出入)令謀項羽平用金間楚數年之間漢得
天下論者皆言漢高祖深達於利(達一/作遠)能以金四萬斤
致得天下以此觀之自古以來未有不信其言而能有
大功者(一有/也字)亦未有不費小財而能収大利者(一有/也字)臣
於捕賊之人(捕一/作告)本無恩義彼雖獲賞了不闗臣所以
區區盡言不避煩黷者欲令陛下之信行於天下也伏
望恕臣愚陋僻惷之罪而収其懇欵誠至之心天下之
幸非臣之幸也謹奉表以聞臣愈誠惶誠恐
　　　論佛骨表
　　　　(韓曰新舊史皆具載於本傳先是鳯翔法門/寺冇䕶國真身塔塔内冇釋迦文佛指骨一)
　　　　(節其法三十年一開開則嵗稔人㤗至是憲/宗遣中使杜英竒押官人三十持香花迎入)
　　　　(大内留禁中三日乃送佛祠王公士庶奔走/賛歎公為刑部侍郎上表極諫帝大怒欲抵)
　　　　(死崔羣裴度戚里諸貴皆為公言乃貶潮州/刺史時宰相疑公此表為馮宿所草以宿嘗)
　　　　(與公同年進士又同佐裴度淮西故疑之遂/貶宿歙州刺史時宰必皇甫鎛也亦可謂無)
　　　　(識鍳矣此表豈宿所能了耶補注聞見録云/憲宗元和十四年自鳯翔法門寺迎佛骨入)
　　　　(禁中韓退之以諫逐十五年有陳洪志之禍/懿宗咸通十四年又迎其骨入禁中諫者以)
　　　　(憲宗為戒懿宗曰生得見之死亦無恨不數/月崩送佛骨還法門寺愈之諫云奉佛以來)
　　　　(享年不永者/其知言哉)
臣某言伏以(一作臣某/言臣伏聞)佛者夷狄之一法耳自後漢時
流入中國(洪曰表云自後漢時流入中國又詩云佛法/入中國爾來六百年按後漢西域傳云明帝)
(時入中國而梁劉孝標注世説新語引劉向列仙傳序/曰厯觀百家之中以相檢驗得仙者百四十六人其七)
(十四人已在佛經即如此説則漢成哀之間已有經矣/漢武故事曰昆邪殺休屠王以其衆來降得其金人之)
(神上置之甘泉宫金人者皆長丈餘其祭不用牛羊唯/燒香禮拜上使依其國俗祀之此神全類於佛盖當漢)
(武時其經未行於中土但以神明祀之耳又開皇厯代/三寶記云平帝世劉向稱余覽典籍往見有佛經將知)
(周時久流釋典秦雖爇除漢興復出也又漢武作昆明/池掘得黒灰東方朔云可問西域道人西域道人佛之)
(徒也又真誥云裴真人有三十四人弟子十八人學佛/道餘者學仙道陶隐居云長安中似已有佛裴君即是)
(其事以此考之中國之有佛尚矣退之所云據正史也/孫曰後漢明帝夜夢金人長丈餘頭有光明飛行殿庭)
(以問羣臣傳毅曰西方有神名曰佛其形丈六尺而黄/金色帝於是遣郎中蔡愔及秦景使天竺求之得佛經)
(四十二章及釋迦𤣥像并與沙門攝摩騰竺法蘭東還/愔之來也白馬負經因立白馬寺於洛城雍門西以處)
(之其經緘於蘭臺石室又畫像於清源臺及顯/節陵上自是始傳中國補注唐史作始入中國)上古未
嘗有也昔者黄帝在位百年年一百十歲少昊在位八
十年年一百歲顓頊在位七十九年年九十八歲帝嚳
在位七十年年一百五歲帝堯在位九十八年年一百
一十八歲帝舜及禹年皆百歲(孫曰已上年歳皆出/皇甫謐帝王世紀)此
時天下太平百姓安樂夀考然而此時(補注唐史/無此時字)中國
未有佛也其後殷湯亦年百歲(孫曰皇甫謐云湯立七/十年踐天子位為天子)
(十三年年/百歲而崩)湯孫太戊在位七十五年武丁在位五十九
年(孫曰書肆中宗之享國七十有五年高宗/五十有九年中宗即太戊高宗即武丁也)書史不言
其年夀所極盖亦俱年不减百歲周文王九十七歲武
王年九十三歲(孫曰禮記文王九十七/乃終武王九十三乃終)穆王在位百年
(孫曰書穆王享國百年嚴曰據伋冡書自/周有天下至穆王凢百年非穆王年百也)此時佛法亦
未至中國非因事佛而致然也漢明帝時始有佛法明
帝在位纔十八年耳其後亂亡相繼運祚不長宋齊梁
陳元魏已下事佛漸謹年代尤促惟梁武帝在位四十
八年(孫曰天監十八年普通七年大通二年中大通六/年大同十一年中大同一年太清三年凢四十八)
(年補注唐史作四十八/年今本作四十九年)前後三度捨身施佛(孫曰大通/元年三月)
(辛未中大通元年九月癸已太清元/年二月庚子凢三幸同㤗寺捨身)宗廟之祭不用牲
牢(孫曰郊廟牲/牷皆代以麫)盡日一食止於菜果(孫曰武帝溺信佛/道日止一食膳無)
(鮮腴惟豆羹/糲飯而已)其後竟為侯景所逼餓死臺城(孫曰太清/三年三月)
(侯景攻䧟臺城帝以所求不供憂憤/寢疾五月崩于浄居殿年八十六)國亦㝷滅事佛求
福反更得禍由此觀之佛不足信事亦可知矣高祖始
受隋禪則議除之當時羣臣材識不遠(補注唐史作/識見不逺)不
能深知先王之道古今之宜推闡明聖(補注唐史/作聖明)以救
斯弊其事遂止(樊曰武德九年四月高祖詔有司沙汰/天下僧尼道士女冠其精勤練行者遷)
(居大寺觀給其衣食無令闕乏庸猥麤穢者悉令罷道/勒還鄉里京師留寺三所觀一所諸州各留一所餘皆)
(罷之事/竟不行)臣常恨焉伏惟睿聖文武皇帝陛下神聖英武
數千百年已來未有倫比即位之初不許度人為僧尼
道士又不許創立寺觀臣常以為高祖之志必行於陛
下之手今縱未能即行豈可恣之轉令盛也今聞陛下
令羣僧迎佛骨於鳯翔御樓以觀舁入大内(舁音/輿)又令
諸寺遞迎供養臣雖至愚必知陛下不惑於佛作此崇
奉以祈福祥也直以年豐人樂狥人之心為京都士庶
(一有/設字)詭異之觀戲翫之具耳安有聖明若此而肯信此
等事哉然百姓愚𡨕易惑難曉茍見陛下如此將謂真
心事佛皆云天子大聖猶一心敬信百姓何人於佛更
惜身命以故(一本故作至一/本無以故二字)焚頂燒指百十為羣解衣
散錢自朝至暮轉相倣傚惟恐後時老少奔波棄其業次
若不即加禁遏更厯諸寺必有斷臂臠身(臠力/兖切)以為供
養者傷風敗俗傳笑四方非細事也夫佛者(一無/者字)本夷
狄之人與中國言語不通衣服殊製口不言先王之法
言身不服先王之法服不知君臣之義父子之情假如
其身至今尚在奉其國命(一作奉國/命無其字)來朝京師陛下容
而接之不過宣政一見(孫曰宣/政殿名)禮賓一設(孫曰元和九/年六月置禮)
(賓院於長興里以待四/夷之使設謂宴設也)賜衣一襲(孫曰單服具謂之/一襲亦曰一稱)衛
而出境(出境一作/出之於境)不令惑衆也況其身死已久枯朽之
骨凶穢之餘豈可直入宫禁(可直一/作宜令)孔子曰敬鬼神而
遠之古之諸侯行弔於其國尚令巫祝先以桃茢(音/列)袚
除不祥然後進弔(祝曰禮記君臨臣喪以巫祝桃茢執戈/惡之也注桃鬼所惡茢葦苕可掃不)
(祥襄二十九年左氏公如楚楚康王卒楚人/使公親襚公使巫以桃茢先袚殯楚人悔之)今無故取
穢朽之物親臨觀之(觀一/作視)巫祝不先桃茢不用羣臣不
言其非御史不舉其失臣實耻之乞以此骨付有司投
諸水火永絶根本斷天下之疑絶後代之惑使天下之
人知大聖人之所作為出於㝷常萬萬也豈不盛哉豈
不快哉佛如有靈能作禍福凢有殃咎宜加臣身上天
鍳臨臣不怨悔無任感激懇悃之至謹奉表以聞臣某
誠惶誠恐(補注邵太史曰𫝊奕上疏請除佛法云降自/羲農至于有漢皆無佛法君明臣忠祚長年)
(久漢明帝始立祅神洎于符石羌佛法甚盛庸臣佞祚/短政虐云云予謂愈之言盖廣奕之言也故表出之林)
(之竒曰崔浩闢佛而死于魏韓愈闢佛而貶於唐此浮/屠者得為口實以為闢佛者之戒至于梁武三捨身而)
(餓死臺城宋齊以下事之漸謹而年代尤促則浮屠之/徒又以為學佛不盡其道之過自非卓然不惑之士未)
(有不為其/所迷也)
　　　潮州刺史謝上表
　　　　(樊曰本傳具載公此表憲宗得表謂宰相曰/昨得韓愈到潮州表因思其所諫佛骨事大)
　　　　(是愛我我豈不知然愈為人臣不當言人主/事佛乃年促也帝欲復用愈故先語及觀宰)
　　　　(相意皇甫鎛恐其復用乃率先對曰愈終太/疎狂且可量移一郡遂授袁州刺史歐陽文)
　　　　(忠公云前世有名人當論事時感激不避誅/死真若知義者及到貶所則戚戚怨嗟有不)
　　　　(堪之窮愁形於文字雖韓文公不免此累或/者又罪其以封禪諛帝皆非也漢楊惲見廢)
　　　　(報孫㑹宗書語渉譏訕遂坐腰斬雷霆之/怒臣子所當知畏公之此表不為過矣)
臣某言臣以狂妄戅愚不識禮度上表陳佛骨事言渉
不敬正名定罪萬死猶輕陛下哀臣愚忠恕臣狂直謂
臣言雖可罪心亦無他特屈刑章以臣為潮州刺史既
免刑戮又獲祿食聖恩𢎞大天地莫量破腦刳心豈足
為謝臣某誠惶誠恐頓首頓首臣以今年正月十四日
蒙恩除潮州刺史即日奔馳上道經渉嶺海水陸萬里
以今月二十五日(孫曰三月已/卯愈至潮州)到州上訖與官吏百姓
等相見具言朝廷治平天子神聖威武慈仁子養億兆
人庶(祝曰十萬曰億十億曰/兆書紂有億兆夷人)無有親疎遠邇雖在萬里
之外嶺海之陬待之一如甸畿之間輦轂之下有善必
聞有惡必見早朝晚罷兢兢業業惟恐四海之内天地
之中一物不得其所故遣刺史面問百姓疾苦(面一/作親)茍有
不便得以上陳國家憲章完具為治日久守令承奉詔
條違犯者鮮雖在蠻荒無不安㤗聞臣所稱聖德惟知
鼓舞讙呼不勞施為坐以無事臣某誠惶誠恐頓首頓
首臣所領州在廣府極東界上去廣府雖云纔二千里
然來往動皆經月過海口下惡水濤瀧壯猛(孫曰南人/名湍為瀧)
(○瀧/音雙)難計程期颶風鱷魚(颶其遇切/鱷五各切)禍患不測州南近
界(一作州/之南境)漲海連天毒霧瘴氛日夕發作臣少多病年
纔五十髮白齒落理不久長加以罪犯至重所處又極
遠惡憂惶慙悸死亡無日單立一身朝無親黨居蠻夷
之地與魑魅為羣茍非陛下哀而念之誰肯為臣言者
臣受性愚陋人事多所不通惟酷好學問文章未嘗一
日暫廢實為時輩所見推許(一作/表)臣於當時之文亦未
有過人者至於論述陛下功德與詩書相表裏作為歌
詩薦之郊廟(樊曰謂元和聖德頌/及平淮西碑之類)紀泰山之封鏤白玉
之牒鋪張對天之閎休揚厲無前之偉蹟編之乎詩書
之策而無愧措之乎天地之間而無虧雖使古人復生
(雖一/作縦)臣亦未肯多讓伏以大唐受命有天下四海之内
莫不臣妾南北東西地各萬里自天寶之後治政少懈
文致未優武尅不剛嬖臣姦𨽻(嬖一/作孽)蠧居棊處揺毒自
防外順内悖父死子代以祖繼孫(一本繼/亦作以)如古諸侯自
擅其地不貢不朝六七十年四聖傳序以至陛下即位
以來躬親聽斷旋乾轉坤闗機闔開雷厲風飛日月清
照天戈所麾莫不寧順大宇之下生息理極高祖創制
天下其功大矣而治未太平也太宗太平矣而大功所
立咸在高祖之代非如陛下承天寳之後接因循之餘
六七十年之外赫然興起南面指麾而致此巍巍治功
也(巍下一有之字/治功一作功治)宜定樂章以告神明東巡㤗山奏功
皇天(補注范太史唐鑑曰終唐之世惟栁宗元以封禪/為非以韓愈之賢猶勸憲宗則其餘無足怪也)
具著顯庸明示得意(孫曰秦始皇二十六年登琅/邪臺立石頌秦德明得意)使永
永萬年(一作/年代)服我成烈當此之時所謂千載一時不可
逢之嘉㑹(不一/作方)而臣負罪嬰舋(祝曰舋隙罅又瑕也後漢/欲乗舋并闗中○舋許慎)
(切/)自拘海島戚戚嗟嗟日與死廹曽不得奏薄伎於從
官之内𨽻御之間窮思畢精以贖罪過懷痛窮天死不
閉目瞻望宸極魂神飛去(一作/迭)伏惟皇帝陛下天地父
母哀而憐之無任感恩戀闕慙惶懇廹之至謹附表陳
謝以聞
　　　賀冊尊號表
　　　　(樊曰古者皇曰皇帝曰帝王曰王至秦始皇/始兼皇帝之號漢哀帝始有聖劉太平之稱)
　　　　(唐高宗中宗遂有天皇應天之名而明皇遂/稱尊號曰開元聖文神武皇帝其後子孫因)
　　　　(之以為故事范祖禹所謂使其臣子/生而加謚於君人豈不悖哉者也)
臣某言臣伏聞宰相公卿百官(樊曰時宰相皇甫鎛欲/兼用孝德為號崔羣獨)
(以為有睿聖則孝德並見憲宗聞不/樂乃以它事罷羣為湖南觀察使)及闗輔百姓耆耋
等(孫曰年八/十曰耋)以陛下功崇德鉅天成地平宜加號於殊
常以昭示於來載陳請懇到(一作/至)于再于三陛下仰稽
乾符(祝曰乾/符天文)俯順人志乃以新秋首序令月吉辰發揚
鴻休膺受顯冊(孫曰元和十四年七月羣臣上尊號/曰元和聖文神武法天應道皇帝)天
人合慶日月揚光環海之間含生之類歡忭踴躍(抃一/作欣)
以舞以歌臣某誠歡誠喜頓首頓首臣聞體仁以長人
之謂元(孫曰易元者善之長又體仁足/以長人一無以字一無人字)發而中節之謂
和(孫曰禮喜怒哀樂未發謂/之中發而皆中節謂之和)無所不通之謂聖妙而無
方之謂神經緯天地之謂文(孫曰昭二十八/年左氏之詞)戡定禍亂
之謂武先天不違之謂法天(孫曰易先天/而天弗違)道濟天下之謂
應道(孫曰易道濟/天下故不過)伏惟元和聖文神武法天應道皇帝
陛下子育億兆視之如傷可謂體仁以長人矣喜怒以
類(樊曰宣十七年左/氏喜怒以類者鮮)刑賞不差可謂發而中節矣明照
無私幽隠畢達可謂無所不通矣發號出令雲行雨施
可謂妙而無方矣三光順軌草木遂長(一作/字)可謂經緯
天地矣除剗冦盜宇縣清夷可謂戡定禍亂矣風雨以
時祥瑞輻湊可謂先天而天不違矣國内無飢寒四夷
皆朝貢可謂道濟天下矣衆美備具名實相當赫赫巍
巍超今冠古方當講議明堂辟雍之事(一無講字/一無議字)撰集
㤗山梁父之儀(一無/集字)搜三代之逸禮補百王之漏典(漏/一)
(作/墜)時乗六龍肆覲東后(孫曰言將/東封也)㣲臣幸生聖代觸犯
刑章假息海隅死亡無日瞻望震極心魂飛揚有永棄
之悲無自新之望曽不得與鳥獸率舞蠻夷縱觀為比
衘酸抱痛且耻且慙無任感恩戀闕懇廹彷徨之至謹
奉表陳賀以聞
　　　袁州刺史謝上表
　　　　(一無刺/史二字)
臣某言臣以去年正月上疏論佛骨事先朝恕臣愚直
(樊曰憲宗以元和十五年正月崩/穆宗即位故此謂憲宗為先朝)不加大罪自刑部侍
郎貶授潮州刺史伏遇其年七月十三日恩赦(孫曰元/和十四)
(年七月上尊/號大赦天下)至其年十月二十四日准例量移改授袁
州刺史以今月八日到上訖(孫曰十五年/正月至袁州)臣某誠歡誠
喜頓首頓首伏以州小地狹賦税及時人安吏循閭里
無事㣲臣惟當布陛下惟新之澤(孫曰詩周雖舊邦其/命惟新以言穆宗即)
(位/也)守國家承平之規勸以耕桑使無怠惰而已臣以愚
陋無堪累蒙朝廷奬用掌誥西掖(孫曰元和九年十/二月公知制誥)司
刑南宫(孫曰元和十二年十/二日公為刑部侍郎)顯榮頻煩稱效寂蔑又蒙
赦其罪累(赦一/作放)授以方州德重恩𢎞身㣲命賤無階荅
謝惟積慙惶無任感恩慙愓之至謹差軍事副將郝㤗
奉表陳謝以聞
　　　賀皇帝即位表
　　　　(劉曰穆宗即皇帝位/公在袁州以表賀)
臣某言伏聞皇帝陛下以閏正月三日䖍奉遺詔昭升
大位(孫曰元和十五年閏正月穆宗承/即位書昭升于上○一本作昭)天地神祗永有依
歸華夏蠻貊永有承事神人交慶日月貞明(韓曰易日/月之道貞)
(明者/也)臣某誠歡誠喜頓首頓首臣聞王者必為天所相
為人所歸上符天心下合人志然後奄有四海以君萬
邦伏惟皇帝陛下承列聖之丕績當中興之昌運爰自
主鬯春宫(樊曰元和七年七月乙亥帝/為皇太子○宫一作官似非)齒胄國家(孫曰/禮行)
(一物而三善得者唯世子/而已其齒於學之謂也)孝友之美實形四方英偉之
姿久動羣聽及初嗣位遐邇莫不歡心爰降詔書老幼
或至垂涕(一作/泣)舉用俊乂流竄姦邪(孫曰帝即位之日/召翰林學士叚文)
(昌杜元穎沈傳師李肇侍讀薛放丁公著對思政軍/殿並賜金紫丁未貶宰臣皇甫鎛為崖州司户叅)　雖虞
舜之去四兇舉十六相(樊曰渾敦窮竒𢷬杌饕餮四兇/也蒼舒隤敳𢷬戭大臨尨降庭)
(堅仲容叔達伯奮仲堪叔獻季仲伯/虎仲熊叔豹季貍十六相也見左傳)不能過也天下翹
首以望太平天下傾心以觀至化臣某誠歡誠喜頓首
頓首臣聞昔者堯舜以吁嗟君臣相戒以致至治周文
王以憂勤日中不食以和萬民故能澤流無窮名配日
月伏惟皇帝陛下儀而像之以永多福(永一/作求)天下幸甚
天下幸甚㣲臣往因言事得罪先朝僻守遠方(僻守一/作守郡)
拘限條制(制一/作例)不獲奔走稱慶闕廷無任欣歡踴躍感
恩戀闕之至謹奉表以聞
　　　賀赦表
臣某言伏奉二月五日制書大赦天下(孫曰元和十五/年正月穆宗即)
(位二月/大赦)常赦所不原者咸蒙除罪與之更始令得自新
恩浹幽明慶溢寰海臣某誠歡誠喜頓首頓首臣聞王
者必於嗣位之始降非常之恩所以象德乾坤同明日
月伏惟皇帝陛下文思聰明聖神睿哲發號出令雲行
雨施懼刑政之或差憐鰥寡之重困知事久之滋弊慮
法訛之益姦罪人悉原墜典咸舉生恩既及於四海和
氣遂充於八紘臣某誠歡誠喜頓首頓首㣲臣往因論
事獲譴海隅(韓曰謂/謫潮州)旋沐朝奬待罪山郡(韓曰謂/徙袁州)未離
貶竄之地忽逢曠蕩之恩踴躍欣歡實倍常品限以官
守不獲隨例稱慶闕廷無任感恩戀闕之至謹奉表陳
賀以聞
　　　賀冊皇太后表
　　　　(樊曰太后郭氏尚父子儀之孫附馬/都尉瞹之女憲宗之后穆宗之母也)
臣某言伏承閏正月二十七日皇太后光膺令典受冊
宫闈(孫曰元和十五年閏正月穆宗尊所生母郭/貴妃為皇太后大中二年崩諡為懿安皇后)歡心
始自於内朝孝理遂形於寰海臣某誠歡誠喜頓首頓
首皇太后夙賛先皇弼成至化誕生明聖(孫曰正元十/一年正月憲)
(宗第三子恒生/于大明宫别殿)纘繼鴻休華胥實贊於軒圖(孫曰帝王/世紀華胥)
(太昊/母)文母有光於周道(孫曰文母太姒/詩亦右文母)恭惟懿德克配
前芳皇帝陛下出震承乾(韓曰易帝/出乎震)垂衣御極式展臣
子之志以明教化之源禮命載崇華夷同慶臣待罪外
郡不獲隨例稱賀闕廷(賀一/作慶)無任踴躍歡欣之至謹奉
表陳賀以聞
　　　賀慶雲表
臣某言臣所領州(樊曰公時/守袁州)今月十六日(樊曰元和十五年/六月十六日也)
申時有慶雲見於西北至暮方散臣及舉州官吏百姓等無
不見者五采五色光華不可徧觀非烟非雲(孫曰瑞應圖曰/非氣非烟五色)
(氛氲謂/之慶雲)容狀詎能詳述抱日増麗浮空不収既變化而無窮
亦巻舒而莫定斯為上瑞實應太平臣某誠歡誠喜頓首頓
首謹按沈約宋書云慶雲五色者太平之應又據孝經
援神契曰王者德至山陵則慶雲出故黄帝因之以紀
事(樊曰昭十七年左氏黄帝以雲紀故為雲師而/雲名説者以黄帝有景雲之瑞故以名官也)虞舜
由之而作歌(韓曰尚書大傳曰俊乂百工相和而歌/卿雲帝乃倡之曰卿雲爛兮禮縵縵兮)又
按季夏六月土正用事(正一/作王)其日丙戌亦主於土西北
方者京師所在土為國家之德􁀭見京師之位既徴於
古又驗於今伏惟皇帝陛下德合覆載道光軒虞嗣位
之初禎祥繼至昇平之符既兆仁夀之域已躋㣲臣往
在先朝以論事得罪身居貶黜之地目覩殊常之慶抃
躍歡幸(歡一/作欣)實倍常情伏乞宣付史官以彰聖德所致
瞻戀闕廷心魂飛馳并圖奉進無任欣抃踴躍之至謹
差某官奉表陳賀以聞
　　　舉張惟素自代狀
　　　　(韓曰公自袁州召為國子祭酒舉/惟素自代時元和十五年冬也)
中散大夫守左散騎常侍上柱國賜紫金魚袋張惟素
　右伏准建中元年正月五日制常㕘官上後三日舉
一人自代者前件官文學治行衆所推與累厯中外資
考已深和而不同静而有守敦厚退讓可以訓人臣所
不如輙舉自代謹錄奏聞
　　　舉韓泰自代狀
　　　　(樊曰公自潮州移刺袁州舉㤗以自/代時元和十五年春也㤗字安平)
使持節漳州諸軍事守漳州刺使韓泰(孫曰㤗永貞元/年十一月坐王)
(叔文之敗貶䖍州司馬元/和十年三月遷漳州刺史)右伏准建中元年正月五日
制常㕘官及刺史授上訖三日内舉一人自代者前件
官詞學優長才器端實早登科第(孫曰貞元十/一年㤗登第)亦更臺
省(孫曰貞元中㤗累/遷至户部郎中)往因過犯貶黜至今十五餘年自
領漳州悉心為治官吏懲懼不敢為非百姓安寧
並得其所在潮州之日與其州界相接臣之政事
逺所不如乞以代臣庶為允當謹錄奏聞(樊曰㤗/後終潮)
(州刺/史)
　　　慰國哀表
　　　　(樊曰憲宗以元和十五年正月庚子崩於/大明宫中和殿公時刺袁州奉表稱慰)
臣某言伏奉正月二十七日詔書大行皇帝奄棄萬國
承詔哀惶號踴無地伏惟聖情(一/心)作何可堪處大行皇
帝功濟寰區仁霑動植奉諱之日率土崩心凡在臣
子不勝殞裂伏惟陛下痛貫宸極聖情難居臣拘守
逺郡不獲匍匐奉慰瞻望闕廷且悲且戀謹奉表陳
慰以聞
　　　舉薦張籍狀
　　　　(韓曰籍字文昌蘇州吳人正元十五年進士/公時為國子祭酒薦之用是自校書郎除國)
　　　　(子博/士)
登仕郎守秘書省校書郎張籍　右件官學有師法文
多古風沈黙静退介然自守聲華行實光映儒林臣當
司見闕國子監博士一員生徒藉其訓導伏乞天恩特
授此官以彰聖朝崇儒尚德之道謹錄奏聞伏聽敕㫖
(韓曰籍後祭公詩云我官麟臺中公為大司成念此委/末秩不能力自揚特狀為博士始獲登朝行未幾享其)
(資遂忝南官/郎謂此也)
　　　請上尊號表
　　　　(孫曰元和十五年九月公自袁/州召為國子祭酒至是有此表)
臣某言臣得所管國子太學廣文四門及書筭律等七
館學生沈周封等六百人狀稱身雖賤微然皆以選擇
得備學生讀六藝之文修先王之道粗有知識皆由上
恩今天子(一無/今字)整齊乾坤出入神聖經營乎無為之業
游息乎混元之宫不謀於廷不戰於野坐収冀部(樊曰/元和)
(十五年十月成德軍節度使王承/元以鎮趙深冀四州歸于有司)旋定幽都(樊曰長慶/元年三月)
(幽州節度使劉總以/所管八州歸于冇司)析木天街(洪曰天文志昴畢間為/天街自胃七度至畢十)
(一度屬冀州自尾十度至南/斗十一度為析木屬幽州)星宿清潤北嶽醫閭(孫曰/恒山)
(為北嶽周禮東北曰幽/州其山鎮曰醫無閭)神鬼受職(補注後山詩話退之/上尊號曰析木天街)
(云云子曽子賀赦曰鉤陳太㣲星緯咸若/崑崙渤澥濤波不驚世莫能輕重之也)地彌天區界
軼海外舜之十有二州周之千七百國(孫曰漢地理志/周諸侯千七百)
(國/)章亥所步(洪曰山海經禹使大章步自東極至于西/垂二億三萬三千五百里七十一步又使)
(豎亥步自南極盡于北垂二億三萬三千五百里七十/五步孫曰淮南子禹使大章步自東極至于西極二億)
(三萬三千五百里七十步山海經云帝令竪亥步自東/極至于極垂五億十選九千八百八十步天地之東西)
(二萬八千里/南北六千里)禹契所書四靣輻湊各修貢職(一作/賦)西謝
之首北土之渠怛威愧德失據狼狽収其種落逃遁遠去
來獻羊馬千里不絶功既如此德又如彼爰初嗣位首
去姦㜸(孫曰謂貶皇甫/鎛○一作姦佞)隨所顧指應時清寧哀天下之
鰥寡釋四海之鬱結左右前後莫匪俊良小大之材咸
盡其用無所誅詰一和以仁由是五榖歲登百瑞時見
六府三事惟序惟歌昔者媧皇殺黑龍以濟冀州(孫曰/淮南)
(子女媧煉五色石以補蒼天斷鼇足以立/四極殺黑龍以濟冀州積蘆灰以止滛水)堯誅九嬰以
定下土(孫曰淮南子堯使羿誅鑿齒於疇華之野/殺九嬰于凶水之上○一本作定天下)血兵
刓刃僅就厥功以方吾君一何遠也堯之在位七十餘
載戒飭咨嗟以致平治孔子之聖自云三年有成今自
嗣位以來歲有餘耳臻此功德其何捷哉置郵傳命(補/注)
(孟子德之流行速於置郵而/傳命置郵即今之驛傳也)未足以諭以非常之功襲
㝷常之號以冠古之美屈守文之名臣子之誠闕而不
奏天號人稱不滿事實斯亦縉紳先生之過也謂臣官
居師長不言謂何考其所陳中於義理天人合願不謀
而同非臣之愚所敢隠蔽輙冐死以聞伏乞天恩特允
誠志令公卿大夫得竭思慮(恩一/作愚)取正於經以定大號
有司備禮擇日以頒天下幸甚天下幸甚臣某誠惶誠
恐(孫曰長慶元年七月羣臣上尊號曰文武/孝德皇帝○一本無臣某誠惶誠恐六字)
　　　舉韋顗自代狀
　　　　(韓曰長慶元年七月公自國子祭酒除兵部/侍郎舉顗自代顗字周仁見素之孫長慶初)
　　　　(為大理/少卿)
中散大夫守大理少卿驍騎尉韋顗　右㐲准建中元
年正月五日制常叅官上後三日舉一人自代者前件
官學識該達(樊曰裴垍韋貫之李絳崔羣蕭俛皆顗布/衣之舊繼為宰相朝廷典章多所咨逮嘗)
(曰吾儕五人智/不及一韋公)器量𢎞深朝推直道代仰清節顯映班
序十五年餘夷險一致風猷益茂屈居少列未副羣情
文昌政本侍郎官重尚德之舉(孫曰僖二十八年左氏/晉郤榖卒原軫將中軍)
(胥臣佐下/軍上德也)顗宜當之乞迴臣所授庶弭官謗謹録奏聞
謹奏(樊曰顗後終/吏部侍郎)
　
　
　
　
　
　
　
　五百家注昌黎文集巻三十九
欽定四庫全書
　五百家注昌黎文集巻四十
　　　　　　　　　　　　宋　魏仲舉　編
　　狀表
　　　論孔戣尚書致仕狀
　　　　(樊曰公嘗誌孔尚書墓言尚書七十三上書/去官愈嘗賢其能謂公尚壯上三畱奚去之)
　　　　(果曰吾負二宜去尚奚顧子言明日/奏疏請留不報此公所論之疏也)
某官某　右臣與孔戣同在南省為官數得相見戣為
人守節清苦議論平正今年纔七十(孫曰孔戣字君嚴/長慶三年四月自)
(尚書左丞以老自/乞時年七十三)筋力耳目未覺衰老憂國忘家(憂一/作愛)
用意深遠所謂朝之耆德老成人者臣知戣上疏求致
仕故往看戣戣為臣言已蒙聖主允許(主一/作上)伏以陛下
優賢尚齒見戣頻上三疏言詞懇到重違其意遂即許
之此陛下仁德之至然而戣輩在朝不過三數人實可
為國愛惜自古以來及聖朝故事年雖八九十但視聽
心慮茍未昏錯尚可顧問委以事者雖求退罷無不殷
勤留止優以祿秩不聽其去以明人君貪賢敬老之道
也禮曰大夫七十而致仕若不得謝則必賜之几杖安
車(孫曰巳上皆曲禮之文注/云謝猶聽也安車坐乗車)七十求退人臣之常禮若
有德及氣力尚壯則君優而留之不必年過七十盡許
致仕也詩曰雖無老成人尚有典刑(孫曰詩蕩之詞/典刑法則也)此
言老成人重於典刑不可不惜而留也今戣幸無疾疹
(祝曰説文疹腎瘍也/○疹音軫又丑刃切)但以年當致仕據禮求退陛下若
不聽許亦無傷於義而有貪賢之美況左丞職事亦極
清簡若戣尚以繁要為辭自可别授秩崇而務少者今
中外之臣有年過於戣尚未得退戣獨何人得遂其願
然人皆求進戣獨求退尤可賢重臣所領官無事不敢
請對蒙陛下厚恩茍有所見不敢不言伏望聖恩特垂
察納謹録奏聞謹奏(孫曰公上疏不報戣竟以禮部尚/書致仕優詔褒美仍令所司歲致)
(羊酒如漢禮徴士故事二/年正月卒贈兵部尚書)
　　　舉馬揔自代狀
　　　　(孫曰長慶三年六月公為京兆尹/舉揔自代揔字㑹元扶風人也)
銀青光禄大夫檢校尚書右僕射兼户部尚書馬揔(孫/曰)
(長慶六年十二月揔加檢校/尚書左僕射兼户部尚書)右伏准建中元年正月五
日制常叅官上後三日舉一人自代者臣伏以近者京
尹用人稍輕所以市井之間(市井一作畿/甸或作京輦)盜賊未斷郊
野之外疲瘵尚多前件官文武兼􁅭寛猛得所累更方
鎮(樊曰揔嘗為安南桂管嶺南/彰義忠武華州鄆曹濮等鎮)皆有功能若以代臣實
為至當謹録奏聞謹奏
　　　賀雨表
　　　　(祝曰公尹/京兆時作)
臣某言臣聞聖人之德與天地通誠發於中事應於外
始聞其語今見其真臣誠歡誠喜頓首頓首伏以季夏
以來雨澤不降臣職司京邑(韓曰長慶三年公為京/兆尹○一本邑作尹字)祈
禱實頻(樊曰公年冇祭竹林神文曲/江祭龍文皆以京尹禱雨也)青天湛然旱氣轉
甚陛下憫兹黎庶(憫一/作憐)有事山川(孫曰有事祭也左氏/鄭大旱有事於山川)
中使纔出於九門隂雲已垂於四野龍神効職雲雨應
期嘉榖奮興根葉肥潤抽莖展穗不失時冝人和年豐
莫大之慶㣲臣幸蒙寵任獲覩殊祥慶抃歡呼倍於常
品無任踴躍之至謹奉表陳賀以聞
　　　賀太陽不虧表(注本/篇)
　　　　(嚴曰退之為京/兆尹時作也)
司天臺奏今月一日太陽不虧(孫曰長慶三年九月壬/子朔日食角十二度樊)
(曰今月一日十月一日也盖九月朔日食/則十月朔當虧今太陽不虧故以為賀)右司天臺奏
今日辰卯間太陽合虧陛下敬畏天命克已修身誠發
於中災銷於上自卯至已(至一/作及)當虧不虧雖隔隂雲轉
更明朗比於常日不覺有殊天且不違慶孰為大臣官
忝京尹(補注公以長慶二年/六月為京尹十月罷)親覩殊祥欣感之誠實倍
常品謹奉狀陳賀以聞謹奏
　　　舉張正甫自代狀
　　　　(韓曰公兩為兵侍前長慶元年七月自祭酒/初除則舉韋顗自代今三年十月自京尹再)
　　　　(除則舉正甫自代正甫字踐/方南陽人正元二年進士)
通議大夫守右散騎常侍上柱國南陽縣開國子食邑
五百户賜紫金魚袋張正甫(孫曰正甫元和末年自同/州刺史入拜左散騎常侍)
右臣蒙恩除尚書兵部侍郎伏准建中元年正月五日
制常叅官上後三日舉一人自代者前件官禀正直之
性懷剛毅之􁄜嫉惡如仇讎見善若飢渇備更内外灼
有名聲年齒雖髙(孫曰正甫大和八/年卒年八十二)氣志逾勵(逾一/作愈)甘
貧苦節不愧神明可謂古之老成朝之碩德久處散地
實非所宜乞以代臣以副公望謹録奏聞謹奏
　　　袁州申使狀
　　　　(樊曰王黄州嘗荅丁晉公書云退之為袁州/刺史故事觀察使牒部刺史皆曰故牒時王)
　　　　(仲舒廉問江西以吏部巨賢特自損曰謹牒/而退之致書懇請以為宜如舊制元之所云)
　　　　(即謂/此爾)
使司牒州牒(孫曰使司謂江/西觀察使司)右自今月三日後(孫曰元/和十五)
(年正月公/至袁州)每奉公牒牒尾故牒字皆為謹牒字有異於
常初不敢陳論以為錯誤今既頻奉文牒前後並同在
愈不勝戰懼之至伏乞仁恩特令改就常式以安下情
謹奉狀陳謝謹録狀上
　　　國子監論新注學官牒
　　　　(韓曰李習之狀公行云其為國子祭酒也奏/儒生為學官曰使㑹講生徒多奔走聽聞皆)
　　　　(曰韓公來為祭酒國子監不寂寞矣皇甫持/正神道碑亦云此疏乃為祭酒時所論也)
國子監應今新注學官等牒准今年赦文委國子祭酒
選擇有經藝堪訓導生徒者以充學官近年吏部所注
多循􁅭叙不考藝能至今生徒不自勸勵伏請非專通
經傳博渉墳史及進士五經諸色登科人不以比擬其
新授官上日(新一/作所)必加研試然後放上以副聖朝崇儒
尚學之意具狀牒上吏部仍牒監者謹牒
　　　黄家賊事宜狀
　　　　(孫曰穆宗即位公自袁州召還冇此狀不見/用樊曰狀所陳凢三事其一移經略使於邕)
　　　　(州容州但置刺史其二於邕容側近召募添/置千人其三因改元大慶赦其罪戾遣一郎)
　　　　(官御史親往宣諭嚴曰黄家賊即/栁子厚所稱邕管黄少卿等是也)
右臣伏以臣去年貶嶺外刺史(韓曰元和十四年/八月公責守潮州)其州
雖與黄家賊(樊曰黄家賊謂黄洞首領/黄少卿也其地西接南詔)不相隣接然見
往來過客并諳知嶺南事人(南一/作外)所説至精至熟其賊
並是夷獠亦無城郭可居依山傍險自稱洞主衣服言
語(服一/作食)都不似人㝷常亦各營生急則屯聚相保比縁
邕管經略使多不得人德既不能綏懷威又不能臨制
侵欺虜縳以致怨恨蠻夷之性易動難安遂至攻刼州
縣侵暴平人或復私讎或貪小利或聚或散終亦不能
為事近者征討本起於裴行立楊旻此兩人者(一作此/時兩人)
(者/)本無遠慮深謀意在邀功求賞亦縁見賊未屯聚之
時將謂單弱立可摧破爭獻計謀惟恐後時朝廷信之
遂允其請自用兵已來(一有/已字)經二年前後所奏殺獲計
不下一二萬人(樊曰少卿自貞元來數反覆桂管觀察/使裴行立容管經略使陽旻欲徼幸立)
(功爭請討之上從之大發江湖兵㑹容桂二管入討士/卒被瘴癘死者不可勝計行立妄奏斬獲二萬罔天子)
(為解○一本作/不下萬餘人)儻皆非虛賊已㝷盡至今賊猶依舊足
明欺罔朝廷邕容兩管内(一作/因)經此凋弊殺傷疾疫十
室九空百姓怨嗟如出一口陽旻行立相繼身亡(樊曰/十五)
(年七月陽旻卒二月以行立/為安南都䕶行至海門而卒)實由自邀功賞造作兵端
人神共嫉(一作/怒)以至殃咎陽旻行立事既已往今所用
嚴公素者(樊曰旻卒以嚴公/素為本管留後)亦非撫御之才不能别立
規模依前還請攻討(樊曰時公素復/上表請討黄氏)如此不已臣恐嶺
南一道未有寧息之時
一昨者併邕容兩管為一道(孫曰元和十五年二月廢/邕管命容管經略使陽旻)
(兼領/之)深合事宜然邕州與賊逼近容州則甚懸隔其經
略使若置在邕州與賊隔江對岸兵鎮所處物力必全
一則不敢輕有侵犯(一作/陵)一則易為逐便控制今置在
容州則邕州兵馬必少賊見勢弱易生姦心伏請移經
略使於邕州其容州但置刺史實為至便
一比者所發諸道南討兵馬例皆不諳山川不服水土
遠鄉羇旅疾疫殺傷臣自南來見説江西所發共四百
人曽未一年其所存者數不滿百岳鄂所發都三百人
其所存者四分纔一續添續死每發倍難若令於邕容
側近召募添置千人便割諸道見供行營人數糧賜均
融充給所費既不増加而兵士又皆便習長有守備不
同客軍守則有威攻則有利
一自南討已來賊徒亦甚傷損察其情理厭苦必深大
抵嶺南人稀地廣賊之所處又更荒僻假如盡殺其人
盡得其地在於國計不為有益容貸羇縻比之禽獸來
則捍禦去則不追亦未虧損朝廷事勢以臣之愚若因
改元大慶(孫曰元和十六年穆宗/即位之明年當改元)赦其罪戾遣一郎官
御史親往宣諭必望風降服讙呼聽命仍為擇選有材
用威信諳嶺南事者為經略使處置得宜自然永無侵
叛之事
　　　應所在典貼良人男女狀
　　　　(樊曰公之為袁州也袁人以男女為𨽻過期/不贖則没入之公至悉計傭得所没歸之父)
　　　　(母七百餘人因與約禁其為𨽻行狀神道碑/新舊傳皆書之新傳所謂没歸父母七百餘)
　　　　(人則出公此狀神道碑又云及還請著之赦/令則公此狀所云今因大慶乞令有司重舉)
　　　　(舊章一/皆放免)
應所在典貼良人男女等　右准律不許典貼良人男
女作奴婢驅使(嚴曰雜律諸妄以良人為奴婢用質債/者各减自賣罪三等知情而取者又减)
(一等仍計傭/以當債直)臣往任袁州刺史日檢到州界内得七百
三十一人並是良人男女准律例計傭折直一時放免
原其本末或因水旱不熟或因公私債負遂相典貼漸
以成風名目雖殊奴婢不别鞭笞役使至死乃休既乖
律文實虧政理袁州至小尚有七百餘人天下諸州其
數固當不少今因大慶乞令有司重舉舊章一皆放免
仍勒長吏嚴加檢責如有隠漏必重科懲則四海蒼生
孰不感荷聖德以前件如前(如上一/有狀字)謹具奏聞伏聽敕
㫖謹奏
　　　論淮西事宜狀
　　　　(韓曰時憲宗欲討吳元濟遣裴度視師還奏/師可用與宰相意不合既而盜殺宰相憲宗)
　　　　(遂相度以主東兵公時為中書舎人乃上淮/西事宜議與裴丞相合故兵遂用它宰相有)
　　　　(不便之者以它事改公為右庶子及度為淮/西節度使出討蔡以公為行軍司馬卒從度)
　　　　(平蔡/而還)
右臣伏以淮西三州之地(孫曰至德元載置淮西/節度管申光蔡三州)自少
陽疾病(韓曰元和九年閏三月/彰義軍節度吳少陽卒)去年春夏以來圖為今
日之事有職位者勞其計慮撫循奉所役者修其器械
防守金帛糧畜匱於賞給(匱一/作耗)執兵之卒四向侵掠農
夫織婦皆攜持幼弱餉於其後(餉一/作飽)雖時侵掠小有所
得力盡筋疲不償其費又聞畜馬甚多自半年以來皆
上槽櫪譬如有人雖有十夫之力自朝及夕常自大呼
跳躍初雖可畏其勢不久必自委頓乗其力衰三尺童
子可使制其死命況以三小州殘弊困劇之餘而當天
下之全力其破敗可立而待也(也上一/有之字)然所未可知者
在陛下斷與不斷耳夫兵不多則不足以取勝取勝之
師(一作必/勝之師)必在速戰(必一/作不)兵多而戰不速則所費必廣
兩界之間疆場之上日相攻刼必有殺傷近賊州縣徴
役百端農夫織婦不得安業或時小遇水旱百姓愁苦
當此之時則人人異議以惑陛下之聽矣陛下持之不
堅半塗而罷傷威損費為弊必深所以要先決於心詳
度本末事至不惑然可圖功為統師者盡力行之於前
而叅謀議者盡心奉之於後内外相應其功乃成昔者
殷高宗大聖之主也以天子之威伐背叛之國三年乃
尅(祝曰易高宗伐/鬼方三年克之)不以為遲志在立功不計所費傳曰
斷而後行鬼神避之(孫曰史記趙高曰斷/而後行鬼神避之)遲疑不斷未
有能成其事者也臣謬承恩寵獲掌綸誥(孫曰九年十/一月公知制)
(誥/)地親職重不同庶寮輒竭愚誠以効裨補謹條次平
賊事宜一一如後
一諸道發兵或二三千人勢力單弱羇旅異鄉與賊不
相諳委望風懾懼難便前進所在將帥以其客兵雜處
指使(雜一/作難)先不撫存優恤待之既薄使之又苦或被分
割隊伍𨽻屬諸頭士卒本將一朝相失心孤意怯難以
有功又其本軍各湏􁅭遣道路遼遠勞費倍多士卒有
征行之艱閭里懷離别之思今聞陳許安唐汝夀等州
與賊界連接處村落百姓悉有兵器小小俘劫皆能自
防習於戰鬬識賊深淺既是土人䕶惜鄉里比來未有
處分猶願自備衣糧共相保聚以備冦賊若令召募立
可成軍若要添兵自可取足賊平之後易使歸農伏請
諸道先所追到行營者悉令却歸本道據牒所追人額
(牒一作行或/又無行字)器械弓矢一物已上悉送行營充給所召
募人兵數既足加之教練三數月後諸道客軍一切可
罷比之徴發遠人利害懸隔
一繞逆賊州縣堡柵等(繞一/作統)各置兵馬都數雖多每處
則兵至少又相去濶遠難相應接所以數被攻刼致有
損傷今若分為四道每道各置三萬人擇要害地屯聚
一處使有隠然之望審量事勢乗時逐利可入則諸道
一時俱發(諸道一/作四道)使其狼狽驚惶首尾不相救濟若未
可入深壁高壘以逸待勞自然不要諸處多置防備臨
賊小縣可收百姓(收下一/有泊字)於便地作行縣以主領之使
免失散
一蔡州士卒為元濟廹脅勢不得已遂與王師交戰原
其本根皆是國家百姓進退皆死誠可閔傷宜明敕諸
軍(一作/率)使深知此意當戰鬬之際固當以盡敵為心(固/當)
(一作/固宜)若形勢巳窮不能為惡者不湏過有殺戮喻以聖
德放之使歸銷其兇悖之心貸以生全之幸自然相率
棄逆歸順
一論語曰欲速則不達見小利則大事不成比來征討
無功皆由欲其速捷有司計筭所費茍務因循小不如
意即求休罷河北淮西等見承前事勢知國家必不與
之持久併力苦戰幸其一勝即希冀恩赦朝廷無至忠
憂國之人不惜傷損威重因其請便議罷兵往日之事
(往一/作近)患皆然也臣愚以為淮西三小州之地元濟又甚
庸愚而陛下以聖明英武之􁄜用四海九州之力除此
小冦難易可知太山壓卵未足為喻
一兵之勝負實在賞罰賞厚可令廉士動心罰重可令
凶人喪魄然可集事不可愛惜所費憚於行刑
一淄青恒冀兩道(孫曰淄青謂平盧節度使李師道/恒冀謂成德軍節度使王承宗)與
蔡州氣類略同今聞討罰元濟(罰一/作伐)人情必有救助之
意然皆闇弱自保無暇虛張聲勢則必有之至於分兵
出界公然為惡亦必不敢(亦一/作則)宜特下詔云蔡州自吳
少誠以來相承為節度使亦㣲有功效少陽之殁(陽諸/本作)
(誠/誤)朕亦本擬與元濟恐其年少未能理事所以未便處
置待其稍能緝綏然擬許其承繼今忽自為狂勃侵掠
不受朝命事不得已所以有此討罰(一作/伐)至如淄青恒
州范陽等道(孫曰范陽謂幽州節度/使劉總淄青恒州見上)祖父各有功業相
承節制(承下一/有命字)年歲已久朕必不利其土地輕有改易
各宜自安如妄自疑懼敢相扇動朕即赦元濟不問迴
軍討之自然破膽不敢妄有異説(孫曰李德裕勸討劉/稹賜成德王元逵魏)
(博何洪敬詔云澤潞一鎮與河朔事體不同勿為子孫/之謀欲存輔車之勢但能顯立功效自然福及後昆即)
(公此/意也)以前件謹録奏聞伏乞天恩特賜裁擇謹奏
　　　論變鹽法事宜狀
　　　　(樊曰食貨志云自兵興河北鹽法羇縻而已/至皇甫鏄又奏置𣙜鹽法如江淮㩁法犯禁)
　　　　(歲多及田𢎞正舉魏博歸朝穆宗命江北罷/摧鹽户部侍郎張平叔議㩁鹽法弊請官糶)
　　　　(鹽可以富國詔公卿議可否中書舍人韋處/厚兵部侍郎韓愈詰之以為不可平叔屈服)
　　　　(平叔所陳利害凡十八條公為隨/條分折處厚則發十難以折之云)
張平叔所奏鹽法條件　右奉敕將變鹽法事貴精詳
宜令臣等各陳利害可否聞奏者平叔所上變法條件
臣終始詳度恐不可施行各隨本條分析利害如後
一件平叔請令州府差人自糶官鹽收實估匹叚省司
准舊例支用自然獲利一倍巳上者臣今通計所在百姓
貧多富少除城郭外有見錢糴鹽者十無二三多用雜
物及米榖博易鹽商利歸於已無物不取或從賖貸升
斗約以時熟填還用此取濟兩得利便今令州縣人吏
坐鋪自糶利不闗已罪則加身不得見錢及頭叚物恐
失官利必不敢糶變法之後百姓貧者無從得鹽而食
矣求利未得歛怨已多自然坐失鹽利常數所云獲利
一倍臣所未見
一件平叔又請鄉村去州縣遠處令所由將鹽就村糶
易不得令百姓闕鹽者臣以為鄉村遠處或三家五家
山谷居住不可令人吏將鹽家至户到多則糶貨不盡
少則得錢無多(無一/作不)計其往來自充粮食不足比來商
人或自負檐斗石往與百姓博易所冀平價之上利得
三錢二錢不比所由為官所使到村之後必索百姓供
應所利至少為弊則多此又不可行者也
一件平叔云所務至重湏令廟堂宰相充使臣以為若法
可行不假令宰相充使令不可行雖宰相為使無益也
(舊無充使以/下十四字)又宰相所以臨察百司考其殿最若自為
使縱有敗闕遣誰舉之此又不可者也
一件平叔又云行之後停减鹽司所由糧課年可收錢
十萬貫臣以為變法之後弊隨事生尚恐不登常數安
得更望贏利
一件平叔欲令府縣糶鹽每月更加京兆尹料錢百千
司録及兩縣令毎月各加五十千其餘觀察及諸州刺
史縣令録事叅軍多至每月五十千少至五千三千者
臣今計此用錢已多其餘官典及巡察手力所由等糧
課仍不在此數通計所給每歲不下十萬貫未見其利
所費已廣平叔又云停鹽司諸色所由糧課約每歲合
減得十萬貫錢今臣計其新法亦用十萬不啻減得十
萬却用十萬(一無上/四字)所亡所得一無贏餘也平叔又請
以糶鹽多少為刺史縣令殿最多者遷轉不拘常例如
闕課利依條科責者刺史縣令職在分憂今惟以鹽利
多少為之升黜不復考其治行非唐虞三載考績黜陟
幽明之義也
一件平叔請定鹽價毎斤三十文又每二百里毎斤價
加收二文以充脚價量地遠近險易加至六文脚價不
足官與出名為毎斤三十文其實已三十六也今鹽價
京師每斤四十文諸州則不登此變法之後秪校數文
於百姓未有厚利也脚價用五文者官與出三文用十
文者官與出四文是鹽一斤官糶得錢名為三十其實
斤多得二十八少得二十六文折長補短每斤收錢不
過二十六七百姓折長補短每斤用錢三十四則是公
私之間每斤常失七八也下不及百姓上不歸官家積
數至多不可遽筭以此言之不為有益平叔又請令所
在及農隙時併召車牛般鹽送納都倉不得令有闕絶
者儻或州縣和雇車牛(一無儻/或二字)百姓必無情願事湏差
配然付脚錢百姓將車載鹽所由先皆無檢齊集之後
始得載鹽及至院監請受又湏待其輪次不用門户皆
被停留輪納之時人事又别凡是和雇無不皆然百姓
寧為私家載物取錢五文不為官家載物取十文錢也
不和雇則無可載鹽和雇則害及百姓此又不可也
一件平叔稱停減鹽務所由收其糧課一歲得十萬貫
文今又稱既有巡院請量閒劇留官吏於倉場句當要
害守捉少置人數優恤糧料嚴加把捉如有漏失私糶
等並准條處分者平叔所管鹽務所由人數有幾量留
之外收其糧課一歲尚得十萬貫此又不近理也比來
要害守捉人數至多尚有漏失私糶之弊今又減置人
數謂能私鹽斷絶此又於理不可也
一件平叔云變法之後歲計必有所餘日用還恐不足
請一年已來(請一/作謂)且未責以課利後必數倍校多者此
又不可方今國用常言不足若一歲頓闕課利為害已
深雖云明年校多豈可懸保又非公私蓄積尚少之時
可行者也
一件平叔又云浮寄姦猾者轉富土著守業者日貧若
官自糶鹽不問貴賤貧富士農工商道士僧尼并兼游
惰因其所食盡輸官錢併諸道軍諸使家口親族遞相
影占不曽輸税若官自糶鹽此輩無一人遺漏者臣以
此數色人等官未自糶鹽之時從來糴鹽而食不待官自
糶然後食鹽也若官不自糶鹽此色人等不糴鹽而食
官自糶鹽即糴而食之則信如平叔所言矣若官自糶
與不自糶皆常糴鹽而食則今官自糶亦無利也所謂
知其一而不知其二見其近不見其遠也國家㩁鹽糶
與商人商人納㩁與百姓則是天下百姓無貧富貴賤
皆已輸錢於官矣不必與國家交手付錢然後為輸錢
於官也
一件平叔云初定兩税時絹一疋直錢三千今絹一疋
直錢八百百姓貧虛或先取粟麥價及至收穫悉以還
債又充官税顆粒不殘若官中糶鹽一家五口所食鹽
價不過十錢隨日而輸不勞驅遣則必無舉債逃亡之
患者臣以為百姓困弊不皆為鹽價貴也今官自糶鹽
與依舊令商人糶其價貴賤所校無多通計一家五口
所食之鹽平叔所計一日以十錢為率一月當用錢三百
六十(恐羡六/十兩字)是則三日食鹽一斤一月率當十斤新法
實價與舊每斤不校三四錢以下通計五口之家以平叔
所約之法計之賤於舊價日校一錢月校三十不滿五
口之家所校更少然則改用新法百姓亦未免窮困流
散也初定税時一疋絹三千今秪八百假如特變鹽法
絹價亦未肯貴五口之家因變鹽法日得一錢之利豈
能便免作債收穫之時不被徴索輸官税後有贏餘也
以臣所見百姓困弊日久不以事擾之自然漸校不在
變鹽法也今絹一疋八百百姓尚多寒無衣者若使匹直
三千則無衣者必更衆多況絹之貴賤皆不縁鹽法以
此言之鹽法未要變也
一件平叔云每州糶鹽不少長吏或有不親公事所由
浮詞云當界無人糶鹽臣即請差清強巡官檢責所在
實户據口團保給一年鹽使其四季輸納鹽價口多糶
少及鹽價遲違請停觀察使見任改散慢官其刺史已
下貶與上佐其餘官貶遠處者平叔本請官自糶鹽以
寛百姓令其蘇息免更流亡今令責實户口圑保給鹽
令其隨季輸納鹽價所謂擾而困之前意也百姓貧家
食鹽至少或有淡食動經旬月若據口給鹽(一無/鹽字)依時
徴價辦與不辦並湏納錢遲違及違條件觀察使已下
各加罪譴(一本譴作於字/又無下文茍字)茍官吏畏罪必用威刑臣恐
因此所在不安百姓轉致流散此又不可之大者也
一件平叔請限商人鹽納官後不得輒於諸軍諸使覓
職掌把錢捉店看守莊磑(祝曰磑磨也世本公輸/般作之○磑五對切)以求
影庇請令所在官吏嚴加訪察(訪一/作防)如有違犯應有􁅭
財並令納官仍牒送府縣充所由者臣以為鹽商納㩁
為官糶鹽子父相承坐受厚利比百姓實則校優(則一/作有)
今既奪其業又禁不得求覓職事及為人把錢捉店㸔
守莊磑不知其罪(其一/作向)一朝窮蹙之也若必行此則富
商大賈必生怨恨或收市重寳逃入反側之地以資㓂
盜此又不可不慮者(或作也/)
一件平叔云行此策後兩市軍人富商大賈或行財賄
邀截喧訴請令所由切加收捉如獲頭首所在決殺連
狀聚衆人等各決脊杖二十檢責軍司軍户鹽如有隠
漏並凖府縣例科決并賞所由告人者此一件若果行
之不惟大失人心兼亦驚動遠近不知糶鹽所獲幾何
而害人蠧政其弊實甚以前件狀奉今月九日勅令臣
等各陳利害者謹録奏聞伏聽勅㫖
　
　
　
　
　
　
　五百家注昌黎文集巻四十
